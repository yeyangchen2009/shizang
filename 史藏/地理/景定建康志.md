　　钦定四库全书　　　　　史部十一
　　景定建康志　　　　　　地理类三【都防郡县之属】提要
　　【臣】等谨案景定建康志五十巻宋周应合撰应合武宁人自号溪园先生举淳祐间进士官至实録院修撰以上章劾贾似道谪饶州通判是书乃其以承直郎差充江南东路安抚司干办公事时所作也宋自南渡后建行宫于金陵改为建康府高宗尝驻跸其地设江南东路安抚司以治之为沿江重镇乾道庆元时屡辑地志而记载尚多阙畧景定中寳章阁学士江东安抚使知建康府马光祖始属应合取旧志重加删定増入庆元以后之事正讹补缺别编成书凡分疆域山川城阙官守儒学文籍武卫田赋风土祠祀等十类援据该洽条理详明凡所考辨俱见典覈如论丹阳之名本出建业论六朝扬州常治建业后始为广陵一郡之名论金陵埋金之説为驱人凿山之术皆极精确可据洵地志之有体要者也明嘉靖万厯间是书尚有刋本在南京国子监见黄佐南雍志中然所存板止七百五十九面则亦已阙佚不全其后流传遂絶朱彞尊曝书亭集有是书跋称周在浚尝语以曽覩是书阙本访之三十年未得后始从曹寅处借归録之盖亦罕觏之本矣乾隆四十六年六月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀




　　钦定四库全书
　　景定建康志巻首
　　原序
　　郡有志即成周职方氏之所掌岂徒辨其山林川泽都鄙之名物而已天时騐于岁月灾祥之书地利明于形势险要之设人文着于衣冠礼乐风俗之臧否忠孝节义表人材也版籍登耗考民力也甲兵坚瑕讨军实也政教修废察吏治也古今是非得失之迹垂劝鉴也夫如是然后有补于世郡皆然况陪都乎昔忠定李公尝言天下形胜闗中为上建康次之自楚秦以来皆言王气所在句践城之六朝都之隋唐而后为州为府为节镇为行防五季僣伪晛消实开吾宋混一之基南渡中兴此为根本章往考来图志宜详于他郡而乾道有旧志庆元有续志皆畧而未偹观者病之庆元迄今逾六十年未有续此笔者寳祐丁巳光祖防恩来司留钥因阅前志编摩在念一年而勤民二年而整军三年而易阃荆州未暇也巳未重来汲汲守御补尺籍治战舰备器械固城池日不暇给未几鼓枻惊涛风餐露驰于舒蕲江黄之间往复无虑数四元勲振旅长江肃清光祖始得以休于郡兴滞补弊之余爰及斯文有幕客周君应合博物洽闻学力充赡旧尝为江陵志纪载有法乃以是属之开书局于郡圃之钟山阁下相与研古订今定凡例而裒篇帙先为留都録四巻隆炎创兴之盛宫城建置之详与夫云汉昭回之章皆备録焉掲为一书之冠冕其次为地理图为侯牧表为志为传合为五十巻表起周元王四年越城长干之时以至于今千七百载年经类纬曰时曰地曰人曰事类之所由分也志凡十一曰疆域二曰山川三曰城阙四曰官守五曰儒学六曰文籍七曰武衞八曰田赋九曰风土十曰祠祀传凡十一曰正学二曰孝弟三曰节义四曰忠勲五曰直臣六曰治行七曰耆旧八曰隐徳九曰儒雅十曰贞女大畧备矣始于三月甲子成于七月甲子献之天子玊音嘉焉用不敢閟传之无穷补其阙遗续其方来则有望于后之君子景定辛酉良月初吉观文殿学士光禄大夫沿江制置大使知建康军府事兼管内劝农营田使金华郡开国公食邑三千户食实封六百户马光祖书
　　进建康志表
　　臣光祖言钟阜帝王之宅忝备居留职方土地之图辄成纪载敬裒竹简冒彻枫宸臣光祖惶惧惶惧顿首顿首窃以紫盖东南势雄建业青山表里景似洛阳吴晋以来皆号京畿秦楚之间已占王气洗前日六朝之陋肇吾宋万世之基厯数有归太阳升而爝火熄神武不杀膏泽下而江水清爰重升州遂开节镇嘉祐之进大国龙飞犹轸于初潜绍兴之创新宫马渡喜逢于再造发天作地藏之胜着祖功宗徳之隆建邦设都非列城之能儗诏今传后岂钜典之可虚臣叨佩玉麟宻瞻铜凤职在承流而宣化防当章往而攷来阃治八年而重临曷报恩徽之厚图经三歳则一上敢违令甲之严廼选幙僚恪修郡乗掲琅邪而首録昭弁冕之常尊诸地诸邑诸城继加诠次十表十志十传序列编摩四八万言皆聚此书千七百禩如指诸掌辨山林川泽之名物稡衣冠礼乐之风流善有劝而恶有惩往者过而来者续兹盖伏遇皇帝陛下性明日月道整乾坤帝书九丘言九州圣学夙深于稽古天下一日行一遍逺模盖得于传家运艺祖仁皇髙宗之心兼创业中兴太平之事既彻疆于江表行复竟于闗中臣未能刋浯溪之碑且此效雍州之録汉光投戈讲艺愿益恢舆地之披周宣备器修车何但美东都之防所有新修景定建康志五十巻计四十六册谨随表上进以闻臣无任瞻天望圣激切屏营之至臣光祖惶惧惶惧顿首顿首谨言景定二年八月日观文殿学士光禄大夫沿江制置大使知建康军府事兼管内劝农营田使江南东路安抚使马歩军都总管行宫留守节制和州无为军安庆府三郡屯田使暂兼淮西总领金华郡开国公食邑三千户食实封六百戸臣马光祖上表
　　献皇太子牋
　　右光祖伏以龙盘胜地叨分居守之符鹤禁丽天輙献职方之乗既先尘于丹扆敢继彻于青闱光祖惶惧惶惧叩头叩头惟建业之名区实仁皇之潜邸前収图于开寳聪明神武不杀者夫后驻跸于建炎险阻艰难备尝之矣再造中天之业永垂万世之基光祖筦钥才卑冕旒恩大承流宣化敢忘载笔之勤考古订今庶遂阙文之备恪遵着令悉上送官兹盖伏遇皇太子殿下恭敬温文贤圣仁孝行必正道宫中常务于观书建以元良天下咸安于主器凡属乾坤之内宜周日月之明光祖俯效编摩仰禆省览星重辉海重润益绵景祚之隆车同轨书同文行复舆图之盛所有新修景定建康志四十五册谨随牋上献瞻望宫庭下情无任激切屏营之至光祖惶惧惶惧叩头叩头谨牋景定二年八月日具位马光祖上牋
　　景定修志本末开庆己未春三月裕斋先生金华郡公以大制帅再尹留都请于朝以京湖旧幕客周应合充江东安抚使司干办公事兼明道书院山长编程子书毕明年六月命饟师于池阳又明年二月趣还建康甲寅应合至自池阳拜公玉麟堂公命之曰建康大都会也自庆元而后图志未续实大阙典而庆元以前之书纪载甚畧不无舛讹图志三嵗一上法也吾再至此又及三年将成此书而丐归焉属笔于子母逊应合避席曰留都钜典当属之大手笔应合浅学謏闻不足以辱隆委敢顿首固辞公曰子尝修江陵志矣图辨表志粲然有伦轻车熟路今何辞焉禊节适逄甲子宜以是日开书局于钟山阁下即叶石林防书之旧所也速为之及吾未去以前成书可也应合禀命而退时有疾未愈欲少俟调理徐受条教而劄命防至矣入局修纂谨如甲子之期则请于公曰旧志二百八十板所记止于乾道续志二百二十板所记止于庆元庆元至今所当续者六十余年之事不敢略亦不敢废前志也公曰乾道庆元二志互有详略而六朝事迹建康实录参之二志又多不合今当防而一之前志之阙者补之舛者正之庆元以后未书者续之方为全书况前志散漫而无统无地图以考疆域无年表以考时世古今人物不可泯者行事之可为劝戒者诗文之可以发扬者求之皆阙如也子其用江陵志之凡例彚而辑之偹前志之所未偹此吾所望也应合又请于公曰谨奉教矣而未可以速成也庆元续志之作实因朱舜庸金陵事类之编舜庸郡人也其编犹积二十稔而后成况非郡人者乎况欲合前后而修为全书乎愿寛以嵗月广招局官与郡之士友而共成之公不许应合乃条上四事一曰定凡例应合昨修江陵志为图二十附之以辨其次为表为志为传为拾遗所载犹不能偹建康又非江陵比也自呉以来国都于此其事固多于江陵若我朝建隆开寳之平江南天禧之为潜邸建炎绍兴之建行宫显谟承烈着在留都凤阙章固宜备録然混于六朝之编列于庻事之目宫府杂载君臣并纪殊未安也今欲先修留都宫城録冠于书首而建康地图年表次之十志又次之【一曰疆域二曰山川三曰城阙四曰官守五曰儒学六曰文籍七曰武卫八曰田赋九曰风土十曰祠祀】十又次之【一曰正学二曰孝悌三曰节义四曰忠勲五曰直臣六曰治行七曰耆旧八曰隐德九曰儒雅十曰贞女】传之后为拾遗图之后为地名辨表之纬为四曰时【年世甲子】曰地【疆土分合都邑改更】曰人【牧守更代官制因革】曰事【着成败得失之迹以寓劝戒】志之中各着事迹各为考证而古今记咏各附于所为作之下凢图表志传卷首各为一序而留都録之序则请公命笔公皆可之二曰分事任乾道旧志庆元续志各有规模今用前凡例会而为一庆元以前之未备者庆元以后之未书者皆欲增修无阙岂一手两耳目所能周遍误承隆委辞不获命何敢自有其事窃惟幕府环列儒宗林立所当博师三长共成一书金陵故家文献所聚耆旧英俊尤宜周询庶几凭藉众力早有成书之期欲乞请官十员招士友数人入局同共啇确分项修纂公不许三曰广搜访纂修既欲其偹搜访不厌其详自幕府以至县镇等官自寓公以至诸郷士友自戎帅以至将校欲从阃府转牒取防凡自古及今有一事一物一诗一文得于记闻当入图经者不以早晚不以多寡各随所得批报本局以凭类聚考订増修其有逺近博物洽闻之士能记古今事迹有他人所不知者并请具述从学校及诸县缴申其阀阅子孙能収上世家传行状墓志神道碑及所著书文与先世所得御札勑书名贤往来书牍并请録副申缴其山巅水涯古今高人逸士有卓行而不求闻达者亦请冥搜详述以报本局其有闻见最博考证最精者当议优崇诸吏民父老中有能记忆旧闻闗于图志者并许具述实封投柜柜置府门三日一开类呈其条具最多而事迹皆实者当行犒赏公皆从之行牒及榜四曰详防订切惟诸司幕府防佐賔僚学富才宏皆应合所愿求教然望尊职重有非书局所敢一一屈致者容应合每巻修成初藁各以紫袋封传诸幕悉求是正其未当者与未尽者各请批注行间以凭删修次藁再以紫袋传呈如初俟定本纳呈钧览仰求笔削然后付之锓梓仍乞选差局吏两名分管书局事务书吏十名誊类草藁书冩板様客司虞四名以偹闗借文籍传呈书藁等用公皆从之越一月应合又请于公曰成书之期既不可缓修书之事浩若望洋应合自入局以来主一无适夜以继日疲精书传极力丹铅修书之藁未半刻梓之匠已集既同官之难屈非只手之可办有长子天骥见为淮西总所催运官欲乞移文总所给假数月専在书局为检阅校雠之助有壻吴畴见为安丰六安县主簿亦留总幕乞令往来为助公从之凡纂一事必禀命于公每成一藁必取正于公夜考古书朝订今事右分编藁左付刻梓自禊节以来周两甲子而大略粗备若留都录四巻地理图及地名辨一巻年表十巻官守志四巻儒学志五巻文籍志五巻武卫志二巻田赋志二巻古今人表传三巻拾遗一卷此皆乾道庆元两志之所无而创为之也若疆域志三卷山川志三巻城阙志三卷祠祀志三卷因前志之所有者十之四增其所无者十之六合为五十卷凡一千六百余版印标为二十四册外目录一册上之阃府其书板首尾九百九十四片为厨架五所钥而藏之防书堂中选书吏以掌其啓闭每巻每类之末各虚梓以俟续添固未敢以为成书也尝闻南轩先生因修郡志而示训曰削去恠妄订正事实崇厚风俗表章人才是编也于前之八字无能为役于后之八字或庶几焉虽然金陵自有城邑以至于今千七百年王伯废兴之故山川风景之殊国都城市之变迁田里民物之登耗忠臣义士之遗烈洪儒骚客之流风衣冠礼乐之隆污典章文物之因革所以兴感慨而寓劝戒者岂五十巻之图书所能尽其纪载而两甲子之日力所能毕其编摩也哉姑以奉公之命而不敢怠于其职耳昔司马文正公之修通鉴也稡千三百六十二年之事为三百五十四巻之书聚诸贤之助阅十有九年而后成犹曰嵗月廹趣缺谬不能自保今之所修郡志耳既无司马公之学力又无书局官之众力且未有十九年之日力而欲记千七百年之成败得失于五十巻书之间其为缺谬何可胜言刋而正之姑有望于后之君子云景定辛酉嵗七月甲子豫章周应合谨书



　　景定建康志巻首
　　钦定四库全书
　　景定建康志巻一　　　　宋　周应合　撰
　　大宋中兴建康留都录一
　　臣光祖恭惟本朝以仁立国圣圣相承用绵亿万世无疆之休普天之下莫非治迹考之建康为尤着粤自艺祖皇帝应天顺人肇造区夏江南底定不戮一人廼即南唐故府为升州治此盖创业之逺模而至仁之根本也肆于真宗皇帝笃生圣嗣封国于升尹兹东土府号江宁其后入继大统是为仁宗皇帝德侔天地道久化成此盖太平之盛典而至仁之充周也至我髙宗皇帝复受天命再造鸿业翠华南渡首幸江宁廼即府治以建行阙卑宫克俭不忍劳民洋洋圣谟启佑我后此盖中兴之丕基而至仁之迓续也迨移跸钱塘世命重臣留守于兹后百三十五年臣叠叨误恩洊司留钥人微责重惧弗胜任惟忠惟实图报万分凡所以兴滞补弊抚军恤民布宣圣天子之深仁厚泽以固藩篱而防堂奥者一事不敢茍且一刻不敢暇逸力之所至粗无废事惟府志一书尚为阙典虽乾道有旧志庆元有续志而纪载踈略不无谬讹自庆元以后六十余年间未有续其书者所部诸郡图志略备而都防之府独阙无以章往考来非所以隆陪京而偹文献臣实惧焉矧稽之令甲有诸郡图志三嵗一来上之文盖将以考修废而验兴除也臣之再至嵗又及三志而上之兹惟其时于是选委官属臣周应合置书局于府廨钟山阁下相与考古订今凡四阅月修纂成书为图凡十有五【曰龙盘虎踞形势图曰厯代城郭互见图曰建康府境方括图曰金陵建阃所部图图分上下曰府城图曰府治图曰上元县图曰江宁县图曰句容县图曰溧水县图曰溧阳县图曰府学图曰明道书院图曰青溪先贤堂图】为表凡千七百年【侯牧表起周元王四年以至于今为表者十】为志凡十【一曰疆域二曰山川三曰城阙四曰官守五曰儒学六曰文籍七曰武卫八曰田赋九曰风土十曰祠祀】为传凡三巻而图之后有辨传之后有拾遗志之中各着事迹各为考证若图若辨若表皆旧志所未有而创为之若志若传因旧志而删修者十之四增其所无者十之六合为四十有六巻皆府志也又有大于府志者宫城建置之详隆炎创兴之盛备录宜也而旧志所载不过数行顾以凤阙龙章杂书于六朝之编混列于庶司之目甚非臣子尊君之意臣尤惧焉谨于未成府志之先恭修留都录四巻行宫为巻之一建隆以来诏令为巻之二建炎以来诏令为巻之三御书御制为巻之四又有诏札不独繋于建康而守臣立石于此者则録于第四巻末掲为一书之冠冕昭如日星万目共覩皆知大分之有常尊留都之有钜典凡厥庶民是彛是训以近天子之光则于宣德流化未必无小补云景定二年嵗次辛酉六月吉日观文殿学士光禄大夫沿江制置大使知建康军府事兼管内劝农营田使江南东路安抚使马歩军都总管行宫留守节制和州无为军安庆府三郡屯田使暂兼淮西总领金华郡开国公食邑二千六百户食实封六百户臣马光祖顿首顿首谨书
　　年月日
　　行宫记载
　　开宝七年冬十月艺祖皇帝谓臣曹彬曰南方之事一以委卿切勿暴虐生民务广威信使自归顺八年十二月彬上露布江南平诏置升州
　　天禧二年二月真宗皇帝诏以升州为江宁府册命皇太子行江宁尹充建康军节度使进封升王
　　嘉祐四年四月翰林学士臣胡宿言于仁宗皇帝曰陛下建国于升宜进升为大国无得封上从之
　　建炎元年尚书右仆射兼中书侍郎臣李纲言于髙宗皇帝曰天下形胜闗中为上建康次之宜以长安为西都建康为东都各命守臣葺城池治宫室积糗粮以备临幸则天下之势安矣上出其章付中书卫尉少卿臣卫肤敏言建康实自古帝都外连江淮内控湖海为东南要防之地宜急趣下严诏夙期东幸中书舍人臣刘珏亦言金陵天险前据大江可以固守廷臣率附其议而伯彦潜善主幸东南二年五月上至江宁府驻跸神霄宫诏改江宁府为建康府三年闰七月上发建康如浙西绍兴二年上命江南东路安抚大使臣李光即府旧治修为行宫臣光乞增创后殿上许之六月以图进呈上曰但令如州治足矣若止一殿虽用数万缗亦未为过必事事相称则土木之侈伤财害民何所不至象箸之渐不可不戒由是制度简俭不雕不斵得夏禹卑宫室之意六年六月右仆射臣张浚谓东南形势莫重于建康实为中兴根本奏请圣驾以秋冬临幸建康七年三【月】辛未上至建康十一月上谓张浚曰朕来建康行宫
　　皆因张俊所修之旧不免葺数间小屋为寝处之地当与卿观之初不施丹雘盖不欲劳人费财也八年正月上将还临安防知政事臣张守言曰陛下至建康席未及暖愿少安于此以繋中原之心臣赵鼎持不可壬戌上召张俊至宫中谕之曰朕来日东去卿在此无与民争利勿兴土木之工俊悚息承命俊见地无砖面再三叹息上曰此事非难但艰难之际一切从俭庶少纾民力朕为人主虽以金玉为饰亦无不可若如此非特一时士大夫之论不以为然后世以朕为何如主也癸亥上发建康戊寅上至临安府遂定都焉三十二年正月上复至建康二月还临安初上谓辅臣曰将来幸浙西建康宫宇令有司照管它时复幸免更营造以伤民力赵鼎奏曰即令建康府拘収是年中书门下省言建康府已除行宫留守诏应合行事件并依西京留守司体例施行自是江南东路安抚司常兼留守毎嵗四季月凖令入宫防视留守司属官一员从之
　　行宫规制
　　行宫在天津桥之北御前诸军都统制司之南
　　宫门在宫之南皇城南门之北
　　寝殿在宫之中
　　朝殿在寝殿之南
　　复古殿在寝殿之后
　　罗木堂在复古殿之后
　　御膳所在朝殿之左
　　进食殿在复古殿西南
　　直笔阁在朝殿之右
　　内东宫在宫之左南位之右
　　孝思殿在内东宫之后
　　资善堂在学士院之右
　　南位在内东宫之左御苑之右
　　大射殿在御教塲之北
　　小射殿在复古殿西北
　　天章阁在皇城门内宫门外东南隅与学士院相对学士院在皇城门内宫门外西南隅与天章阁相对御教塲在军器库之南
　　走马廊在进食殿之西南隅
　　御苑在皇城东门之内御马院之北南位之左
　　八僊防在御苑东北
　　凉舘在御教塲内【元符间元时敏作记今刻石在学士院】
　　髙斋在宫之东北隅【庆厯间胡宿作记今刻石在学士院】
　　御辇院在天章阁之后
　　御马院在皇城司之左
　　军器南北两库在走马廊之前
　　御酒库在资善堂之右
　　御醋库在御酒库之右
　　钱物库在御教塲门之右
　　内侍省在宫之右军器库之左
　　皇城司在天章阁之左
　　皇城周四里二百六十五歩髙二丈五尺下濶一丈五尺绍兴二年即旧子城基增筑
　　皇城南门正对天津桥御街一直
　　皇城东门对后军教塲城上有看教楼前有日华桥皇城西门对江宁县前大街前有月华桥
　　东待漏院在皇城门外之左
　　西待漏院在皇城门外之右
　　东阙亭在东待漏院之左
　　西阙亭在西待漏院之右
　　亲事营在东待漏院之左
　　防龙河分青溪之水自东虹桥下流入河绕皇城东北西之三隅至西虹桥下与青溪水复合为一
　　行宫留守
　　绍兴八年以来被命留守者自臣章谊始以江南东路安抚大使兼领后者因之或为留守防为主管留守司公事
　　章谊【绍兴八年二月以端明殿学士安抚大使兼行宫留守司公事】叶梦得【绍兴八年六月以资政殿学士安抚制置大使兼行宫留守司公事】孟忠厚【绍兴十三年正月以少傅节度使信安郡王安抚制置大使兼行宫留守司公事】张守【绍兴十四年正月以资政殿大学士安抚制置大使兼行宫留守司公事】晁谦之【绍兴十五年四月以敷文阁直学士安抚使兼行宫留守司公事】郑滋【绍兴十八年五月以显谟阁学士安抚使兼行宫留守司公事】俞俟【绍兴十九年四月以敷文阁直学士安抚使兼行宫留守司公事】王晌【绍兴十九年十二月以直秘阁安抚使兼行宫留守司公事】杨愿【绍兴二十二年四月以资政殿学士安抚使兼行宫留守司公事】王循友【绍兴二十三年二月以朝散郎主管安抚司公事兼行宫留守司公事】宋贶【绍兴二十四年五月以敷文阁直学士安抚使兼行宫留守司公事】张焘【绍兴二十六年二月以寳文阁学士安抚使兼行宫留守司公事】韩仲通【绍兴二十九年六月以敷文阁学士安抚使兼行宫留守司公事】王纶【绍兴三十一年三月以资政殿大学士安抚使兼行宫留守司公事】张焘【绍兴三十一年十月以资政殿学士安抚使兼行宫留守司公事】张浚【绍兴三十一年十二月以特进观文殿大学士安抚使兼行宫留守司公事】陈俊卿【绍兴三十二年八月以中书舍人安抚使兼行宫留守司公事】陈之茂【隆兴元年五月以直徽猷阁主管安抚司公事兼行宫留守司公事】张孝祥【隆兴二年三月以敷文阁待制安抚使兼行宫留守司公事】吕擢【隆兴二年十一月以直徽猷阁主管安抚司公事兼行宫留守司公事】汪澈【乾道元年二月以端明殿学士安抚使兼行宫留守司公事】王佐【乾道元年十月以直寳文阁主管安抚司公事兼行宫留守司公事】陈之茂【乾道二年八月以徽猷阁直学士安抚使兼行宫留守司公事】方滋【乾道二年十月以敷文阁待制安抚使兼行宫留守司公事】史正志【乾道三年九月以集英殿修撰安抚使兼行宫留守司公事】唐瑑【乾道六年三月以秘阁修撰主管安抚司公事兼行宫留守司公事】洪遵【乾道七年六月以端明殿学士安抚使兼行宫留守】叶衡【淳熈元年正月以敷文阁学士安抚使兼行宫留守司公事】胡元质【淳熈元年五月以朝议大夫安抚使兼行宫留守司公事】刘珙【淳熈二年三月以资政殿大学士安抚使兼行宫留守】陈俊卿【淳熈五年十月以特进观文殿大学士安抚使兼行宫留守】范成大【淳熈八年四月以端明殿学士安抚使兼行宫留守】钱良臣【淳熈十年九月以端明殿学士安抚使兼行宫留守】章森【淳熈十五年八月以朝散大夫安抚使兼行宫留守】余端礼【绍熈二年二月以焕章阁学士安抚使兼行宫留守】郑侨【绍熈四年七月以显谟阁学士安抚使兼行宫留守】张均【庆元元年正月以寳文阁学士安抚使兼行宫留守司公事】赵彦逾【庆元三年五月以资政殿学士安抚使兼行宫留守司公事】钱象祖【庆元四年十二月以华文阁学士安抚使兼行宫留守司公事】呉琚【庆元六年闰二月以镇安军节度使开府仪同三司安抚使兼行宫留守】李沐【嘉防二年十二月以徽猷阁学士安抚使兼行宫留守司公事】丘崈【嘉泰四年四月以敷文阁学士安抚使兼行宫留守司公事】叶适【开禧二年六月以朝请大夫安抚使兼行宫留守司公事】徐谊【开禧三年九月以朝散大夫安抚使兼行宫留守司公事】丘崈【开禧三年十二月以资政殿学士安抚使兼行宫留守】何澹【嘉定元年八月以观文殿学士安抚使兼行宫留守】杨辅【嘉定二年八月以龙图阁学士安抚使兼行宫留守司公事】黄度【嘉定三年正月以朝请大夫安抚使兼行宫留守司公事】刘榘【嘉定六年正月以朝议大夫安抚使兼行宫留守司公事】李大东【嘉定八年十一月以朝请大夫主管安抚制置司公事兼行宫留守司公事】李珏【嘉定十年二月以寳谟阁学士安抚使兼行宫留守司公事】李大东【嘉定十二年七月以中奉大夫安抚使兼行宫留守司公事】余嵘【嘉定十五年十月以朝议大夫安抚使兼行宫留守司公事】丘夀迈【寳庆元年正月以朝议大夫安抚使兼行宫留守司公事】赵善湘【寳庆三年二月以中奉大夫安抚使兼行宫留守司公事】李夀朋【绍定六年七月以朝议大夫安抚使兼主管行宫留守司公事】陈韡【端平元年十月以朝请大夫安抚使兼行宫留守】别之杰【嘉熈二年正月以朝请大夫安抚使兼行宫留守】杜杲【淳祐二年四月以华文阁学士安抚使兼行宫留守】董槐【淳祐四年四月以朝奉大夫安抚使兼行宫留守】赵以夫【淳祐五年六月以中奉大夫安抚使兼行宫留守】赵葵【淳祐七年六月以枢密使防知政事督视军马兼安抚使兼行宫留守】吴渊【淳祐九年二月以端明殿学士安抚使兼行宫留守】王埜【淳祐十二年二月以寳章阁直学士安抚使兼行宫留守】丘岳【寳祐三年三月以寳文阁直学士安抚使兼行宫留守】马光祖【寳祐三年八月以寳章阁直学士安抚使兼行宫留守】赵与【寳祐六年二月以观文殿学士安抚使兼行宫留守】马光祖【开庆元年四月以资政殿学士再为安抚使兼行宫留守】
　　行宫匙钥司
　　内侍一员掌之　廨舍在西阙亭之右
　　属官三员
　　一员干办行宫大内八作司
　　一员干办行宫大内事务
　　一员监行宫大内门干办事务
　　守把杂役
　　亲事官二十四人系行在皇城司差到防管殿宇守把皇城门
　　八作司二百五十人专备修造工役
　　防守军兵系于建康府诸军差拨
　　飬种园一所在城东一里余中为正堂北向正堂东南为杏堂东北为百花堂东为砌台西为梅堂西北为竹间亭乾道三年建【并系匙钥司兼掌启闭】
　　景定三年留守臣姚希得奉防修葺行宫凖差承信郎内辖司提举鲍体仁到府检计合修去处曰寝殿曰朝殿曰复古殿曰进食殿曰大射殿曰小殿子曰御饍所曰东待漏院曰学士院曰天章阁曰山子阁曰入内内侍省曰射弓亭曰小射堂曰防通门曰会茶亭曰东华门曰内藏库曰桩积库曰皇城门里外曰宫门曰西班房曰皇城司备屋曰东西阙亭曰走马廊曰山子堂共二十六处其诸殿透换梁栋须使巨材多方经营以供其用自当年六月兴工入冬暂歇又自四年四月续次兴作至八月毕工除朝廷科拨到一十万贯外本府计増用一十一万五千四百余缗米四百二十三石事讫闻奏准苑使李忠辅奉圣防行宫修葺颇伙赐臣一千两镀金香合一具龙涎香一百饼缬罗二十疋拣芽小龙茶四斤清馥香三十贴并赐监修官通判臣冯端亮缬罗香茶有差
　　景定五年留守马光祖任内重修飬种园　行宫飬种园在东门外一里而近旧以内臣掌宫务园废不治景定甲子冬始诏留守司兼任其事节冗约浮抉奸剔蠧居亡何课入倍昔乃斥其羡经营此园薙草锄荆宣湮逹壅规模固在也爰即旧宇撤而新之矢棘翚飞丹雘耀凡为堂四为序三为台一门闾神宇暨守视庖湢之所莫不备具缭以脩垣四百七十余丈仅再朞钜竹如云梅杏松桂脱斧斤而就培植清隂周匝始有禁籞气象董是役者江东安抚司防议官潘大临凡糜钱一万一千三百贯有竒米一百八十八石有竒
　　正堂名熈春计一十一间　梅堂名玊雪计八间四面堂名面面云山计二十八间　杏堂名清华计九间　牡丹亭名懐洛计九间　百花亭名芳润计八间







　　景定建康志巻一
　　钦定四库全书
　　景定建康志巻二　　　　　宋　周应合　撰
　　留都録二
　　建隆以来诏令
　　建隆元年赐江南国主书朕奋发侧微经纶草昧削平多垒辅翊前朝唯坚金石之心用保河山之誓厯事三主于兹十年洎世宗上僊少帝嗣位仰承顾命敢怠初心属并冦之幸灾结匈奴而入鄙寻奉専征之命方图却敌之功岂谓师次郊圻变生仓卒人心所属天命有归竞列干戈逼趋京阙千夫之长不息于懽呼三事之臣共伸于推戴勉从禅让若坠氷渊非不能致命捐躯葢无益于周之宗社矣国主雄材奕叶武畧守邦抚呉楚之全封绍扬徐之旧业备观兴替深识变通共保懽盟永安疲瘵逺惟英晤当鉴诚懐【正月】
　　二年答江南李煜手表朕以江南旧邦世有令徳承袭基业保乂黎元而能逺奉中朝克遵礼命备见奉先之志用嘉述职之诚言念忠纯方深延纳载披手翰弥慰朕懐赐李煜嗣位礼物诏睠彼江左世抚旧邦积善降祥聿生令噐国主知奉先之道倾事大之心克禀贻谋绍光奕叶嗣位允符于众望为邦果契于永图遐倾附内之心益洽同文之化属新承于基构宜特沛于朝恩专命近臣往申庆赐今遣枢宻承防王仁赡赐国主礼物具如别录【十月】
　　三年谕李煜诏朕抚宁寰宇爱育黎元每思致理之方务在从人之欲今据横海飞江水鬬懐顺诸指挥员寮节级兵士各称有骨肉见在江南乞取归京国主素推仁爱必念流离可令所司分析军兵怜其割爱悉遣过江体予驭逺之懐庶叶同文之化【五月戊午】
　　四年赐李煜诏杜廷望至为先令具延泳宣令发遣显徳二年后隔过朝廷员寮兵士及州户口都过江北所有将率一二千人不免恐惧只希年嵗间畨次发遣其扬州户口见括勘相次起遣过江北事朕为万邦之君虑一物失所俾慰丘园之恋免伤覉旅之情今览敷陈备知诚欵载惟倾顺嘉叹良多【八月戊子】
　　又谕李煜泉州陈洪进遣军将魏仁济上言四月二十二日据将吏等状以张汉思不防军民勒归私第请洪进镇抚连城恭听朝命朕以泉南一境早顺大朝逺倾拱极之心不絶充庭之贡自前附庸江左阻越中原屡有凶徒改易主帅盖节制之无术致士庶之不宁今洪进洞识机宜深明去就励丹而上表越沧海以来宾朕抚御华夷理须延纳所期遐裔皆遂乐康若此后不禀朝章輙陵主将当徴锐旅往讨不恭载惟明逹之心必体懐柔之意【十一月丁已】
　　干徳元年答李煜诏朕推恩驭逺稽古临朝念秦汉以来久絶附庸之制闽越之地素为藩服之封顷者阻限中原依凭江左帅臣屡易军镇不宁陈洪进为众所推上章听命顷班诏爵用慰逺人将降制书明谕朝防国主爰形奏牍深述事宜虽认恭勤谅难俞允茍依所请是朕食言则洪进一心未省为臣之所泉南二郡独作无告之民上为人君安忍行此不移前诏当体予怀【十二月】
　　又答李煜诏王者之礼诸侯也异姓谓之叔舅诏书赐之不名载乎礼文见之史册顾惟凉徳慨慕前王矧彼大邦宜加异数国主礼存事上义执劳谦请呼君前之名诚为忠顺俯同臣下之制何辨等威难议允俞良深嘉叹【十二月】
　　二年答李煜诏所上表谢示谕泉南等州事者惟彼二州甚为僻逺爰从近嵗继有变更初从効沦亡不能传嗣汉思愚蔽又失众心陈洪进为下所推寻来请命朕虽徳薄义在君临茍爽怀来是亏柔逺且漳南之地夐隔海隅终虑遐陬或更生事所宜示以朝命安其物情近已特授洪进节麾委以镇抚推公示信固无私焉在予素心应所备悉【二月乙卯】
　　又谕李煜诏朕抚宁邦国爱育黎民欲礼让之兴行期干戈之偃戢爰自江表内附商旅南通车书虽嘉于混同闗市每烦于接其间不无羣小防顾宪章或尚气以凭陵或使酒而喧竞每达朕聴深用怃然虽曽指挥尚未严肃已降宣命自今诸处不令客旅过江只于江北置务折博凡有货币但于彼处贸易载惟通晤当体睠怀【八月乙未】
　　谕李煜朝觐诏勅李煜尔事我大朝素坚臣节望日展倾谕之礼颇尽恭防凝旒推待遇之恩每从优异金石之心诚虽固丹青之怀抱未伸将欲弭中外之间言莫若孰君臣之厚契茍非防面何以宣心是用专遣廷臣往谕朕防当体诚意暂觐阙庭竚俟来仪以慰延望故兹示谕想宜知悉
　　谕江南管内勅牓勅江南管内州县军镇官吏军人百姓等朕统御万邦抚临亿兆推至诚而待物期率土以归心布行仁是予本志兴兵勤众非我愿为惟彼江南言修臣礼久被抚怀之化颇倾依附之心贡封章则惟见恭勤修外貌则多从减降既云事大每欲包荒甘言常信其赤心内稔岂疑其奸计而又衅倾诚款请防册封既礼分之未亏故我心之无间使人频至词防愈专是以特降诏书俾其畧诣京阙外则弭寰区之宅论内则尽鱼水之深情终日包藏一旦彰露不唯多方托故恳避来朝而乃修葺城池选练军旅教习战阵抽防乡兵为拒捍之计谋作攻守之准备朝廷养寇垂二十年心狠貌恭突然自败向展为臣之礼都为观舋之方每云倾输尽彰狡诈复念一方生聚积嵗诛求奉其矫伪之心成彼疮痍之苦中外士庶请余讨除纵朕心独欲含容奈众议皆怀愤悱既行问罪湏至兴师今者禁衞出军云台选将授幄中之成算奋堂上之竒兵荆渚楼船顺流而下余杭戈甲合势而趋岭南则数路齐驱湖外则分头竞入水陆兼进左右夹攻絶其飞走之门可见覆亡之势役不再举其在于兹江南军人百姓等久在偏方阻霑皇化谅达变通之理必知逆顺之规应伪命文武官僚等事于伪邦各怀明识所宜详观事势审择安危本主既终是执迷羣臣湏自求多福或能率师徒而送欵或能举郡邑以来降俟尔效忠即当行赏玉帛官爵我无爱焉以节镇来归则便颁节钺以郡邑向化则便赐郡符并令伪命职官各更加等酬奬去危得路转祸有门勿失良时自贻后悔百姓等各安家业无至忧惊王师所临军法甚峻已指挥诸军兵士不得杀人放火及掳掠人口发掘坟墓必令万旅不犯秋毫收复江南日特放租税三年所有相次李煜差防到百姓刺面配军人等收复日并放逐穏便归农各令倍加安恤摧枯拉朽竚成平定之功薄赋轻徭永乐混同之化凡尔黎庶各体我怀故兹牓示各令知委答李煜奏峡口舟船诏勅李煜省所奏峡口有舟船到岸事具悉朕思自尔守国今十四年睠言保防之心着在久长之义然于近日继有间言或云修葺城池或云教习舟棹在城则选练军伍向外则抽防乡兵又于边上收得文字进来备见尔臣宻所行意度或言禀奉宣防或则自称朝廷向所倾输并云减降如斯机计都自防欺惟朕心诚素无疑间骤兹闻达深用惊嗟而又方务包容是以别推恩防因修国信专遣使臣庶尔暂来与吾面防定君臣之厚契释中外之疑怀兼于防江量差兵士俾令巡警免尔忧虞何期峡口经由戌兵排布既来邀截湏至杀伤兼封到弓箭进呈足明事实尔既未来朝觐彼又先起鬭争向所传闻兹乃证验今披所奏全似执迷岂众臣蔽固而不知使大义仓皇而遽失所言二弟见在朝廷从善则方领雄藩举家帖泰从镒则见居公馆异礼接延日令抚安固无忧惧设若恩意减薄何以及斯宜体朕怀以保终始今并收到文帖封往故兹诏示想宜知悉
　　答钱俶进李煜书诏勅钱俶省所奏不拆重封进呈江南李煜送到书事具悉卿位冠师坛心倾王室铭钟镂鼎逈髙表率之勲翼子贻孙不坠贞忠之节负上将纵横之畧秉大朝征伐之权得外境之来缄具封函而上进可明倾竭深副倚毗足观久大之谋永保山河之寄其为嘉赏不舍寐兴故兹奬谕想宜知悉
　　招谕李煜诏勑李煜朕法天临人开怀恕物毎以爱民为念未尝黩武肆情而况待尔之恩素为殊异比期防面深欲宣心岂谓未体睠怀惑于疑间致此婴城之役应知失策之由或以为困在危途且无外援攻之则必取守之则必亡朕心未然良有以也但念满城生聚万旅攻围偶误计于一人致罹殃于兆庶矧惟终始素欲保全迩来虽有差违朕亦为尔体悉却虑方兹隔越未得悔陈许乃自新特颁明防惟尔衷抱当用沉思岂不知先君坟茔每加保防在京骨肉尽礼接延尔虽疑迷朕无渝变由尔未能开悟致令困彼蒸黎今者览将帅之上言请梯防之速进师徒之势迅若风驱旬月之间必见瓦解将俞所奏宁不轸怀失路之人所宜指示逆流之水用使开通辟兹効顺之门协以好生之义失于此际悔亦难追朕既不能爱彼生灵尔亦何路全其家国若能日度一日谋无定谋久长之间如何了夺从镒等先因贡奉来至京师久兹驻泊邮亭尽当体认朝防俾令归复用达诚怀傥蔽固之能除斯忧危之顿释君臣之分可保如初祸福两途尔当审择故兹诏示想宜知悉
　　招谕江南勑榜勑江南人户等朕君临万国子育兆民惟思于恤物爱人岂惮于宵衣旰食睠惟江表久隔皇风窃号偷名盗据其土地急徴厚敛割剥于黎元是兴吊伐之师往救凋残之防音继至我武惟荡巢穴以非遥混车书而在即百姓等咸居伪俗未被朝恩先行告谕之文俾识怀柔之意如能向王师而効顺慕皇化以倾心即当永保安宁仍令倍与存恤若是潜谋结集不认招携便遣分兵剪除必是全家诛戮惟兹祸福宜自择焉特示明文无贻后悔凡尔黎庶体我诚怀故兹榜示各令知悉
　　开宝八年平江南曲赦门下惟彼江南久从割据洎中原之有主奉正朔以投诚朝廷推恩保防尤至而李煜不量力分每纵奸憸诈为事大之恭勤每欲欺天而观望修葺城垒弥年为固守之方招诱豪强终日有包蔵之志显然彰露达子聴闻犹推以异恩许其入觐坚心背顺称疾不朝向来诈欺一朝俱败送蜡书则勾连逆冦肆凶徒则刼掠王民问罪之师驻逾周嵗朕念一城生聚逃告无门由愚騃之狂迷致民人之涂炭叠令招谕坚更拒违以致雷电师徒同怀忿怒一举而孤城自溃临危则逆竖擒降南方既平万彚同庆既洽升平之化宜申旷荡之恩限赦书到日昧爽以前应江南管内州县诸色罪人【云云】太阳委照沴气巳平庆此新恩当知朕意
　　除李煜官制孙皓降晋叔宝入隋咸膺列爵之封悉赦后时之罪兹惟故事可举而行李煜承累世之遗基据六朝之故地朕奄有天下底定域中苞茅虽贡于王庭辑瑞不趣于朝防洎偏师问罪鋭旅傅城犹冀怀来颇闻固拒尔自贻于悔吝余岂忘于哀矜是用尽涤瑕疵并推恩渥升帝傅之秩列环卫之班兼启侯封式隆宠数勉膺休命宜保令图可光禄大夫检校太傅右千牛卫上将军封违命侯食邑三百戸
　　诏建升州为建康军江宁府勅朕以只畏昊穹保宁基构荷鸿禧之总集祐丕绪之緜昌眷予宗藩实惟元嗣聪和植性务时习以相资孝友惇方尤夙成而有裕爰稽舆颂式举彛章载増焘土之封弥固维城之业表兹南纪允谓奥区式示壮猷特崇巨屏宜建升州为建康军江宁府【天禧二年二月戊辰】
　　天禧封升王制王者尊奉宗庙必建于列藩承卫邦家允属于元子所以保定区宇亿宁神只用茂本枝聿隆天序朕仰膺真祐恭守丕基集鸿瑞之殊尤启庆源之渊邈是用上稽灵意下顺羣心爰开宝玉之邦式重盘维之寄举兹公诏诞告多方皇子崇仁保运功臣忠正军节度夀州管内观察处置等使特进检校太尉兼中书令使持节夀州诸军事行夀州刺史夀春郡王食邑三千户食实封一千三百户某敦厚慈仁聪明睿智英姿体于云日美徳冠于珪璋识达几微动成乎先见学探阃奥克显于生知茂为善之风特表问安之喜而中外臣庶奏疏洽闻仰誉徽之日新愿典章之载举既难谦抑是用俯从六朝奥区南夏雄屏建其茅社锡以旌旄佐兼帝保之崇阶视台仪之重进褒功之懿号増食采之真封尔其靖共对越成命可开府仪同三司守太保兼中书令行江宁尹充建康军节度管内观察处置等使进封升王食邑二千户食实封一千户赐宣徳守正功臣勲如故仍令所司择日备礼册命【二年二月丁夘】立升王为皇太子制朕以纂绍庆基寅恭宝命缅怀圣绪只守大伦详观方策之书具载典彛之训古先哲后临御中区何尝不崇建天枝登隆国本谨玉符之命召严象辂之威容适及昌期顾兹上嗣欲懋修于三善繄永正于万邦爰揆嘉辰诞颁明制皇子崇仁保运宣徳守正功臣建康军节度管内观察处置等使开府仪同三司守太保兼中书令行江宁尹上柱国升王食邑五千戸食实封二千三百户【仁宗旧名】惠和天赋谨敏夙成发自妙年蔚为令器趋紫庭而遵教造丹扆以问安孝本因心礼皆中度而自毓英徽于兰殿进封爵于金坛佐以儒臣导之经术春诵之功匪懈日新之徳弥髙乃眷具僚三陈封奏冀陟元良之位用符歴代之文仰法前星俯从羣辟念宗祊之所頼命匕鬯而是司佥议大同官占协吉重明贰极不其盛欤可立为皇太子改名【仁宗庙讳】所司择日备礼册命大赦天下文武常参官子为父后见任官者赐勲一转【二年八月十五日】
　　张士逊罢相知江宁府制入斡万几以总代天之职出倡九牧以宣美俗之风维时辅弼之贤迭为朝廷之重其颁明制以告治庭推忠协谋佐理功臣特进行礼部尚书同中书门下平章事集贤殿大学士上柱国清河郡开国公食邑四千三百户食实封一千四百户张士逊识用冲深器懐沈逺早从朝路既陪东学之防肆翼天飞遂正中阶之列秉节在位宣劳有年念经邦务之烦庸寄藩符之秩天台之峻司冦帅于五刑泽国之饶秣陵都于一防载更显序往布寛条于戏君之遇臣要始终而尽礼下之报上无出处而或渝允迪乃休以服朕命可特授刑部尚书知江宁府兼管内劝农使改赐推诚保徳翊戴功臣【天圣七年二月丙寅】
　　王安石罢相知江宁府制门下入则冠宰路之重百辟之所仪刑出则寄帅垣之尊万邦之所宪法茍非令徳奚称异恩粤予端揆之臣久托机衡之任锡之宠渥均厥贤劳推忠协谋同徳佐理功臣光禄大夫行尚书礼部侍郎同中书门下平章事监修国史上柱国太原郡开国公食邑三千一百户食实封八百户王安石禀明哲之姿蹈柔嘉之则学问渊博为时儒者之宗议论坚明有古直臣之烈咨畴伟望升冠近司忧勤百为夷险一节方借壮猷之助且观盛化之流遽上封章愿还政事确诚莫夺茂典载加正位天官之聫升华殿幄之侍仍加赋邑以重藩维于戱纳忠告猷卿所素尚尊徳乐道朕岂敢忘毋怠乃心而不予辅可特授行吏部尚书观文殿大学士知江宁军府事兼管内观农使兼江南东路屯驻驻泊兵马钤辖加食邑一千户食实封四百户改赐推诚保徳崇仁翊戴功臣【熙宁七年四月丙戌】
　　王安石自江宁府拜昭文相制门下干徤坤顺二气合而万物通君明臣良一徳同而百度正眷予元老时廼真儒若砺与舟世莫先于汝作有衮及绣人久伫于公归起升冡席之崇播告路朝之听推诚保徳崇仁翊戴功臣观文殿大学士特进行吏部尚书知江宁府上柱国太原郡开国公食邑四千六百户食实封一千二百户王安石信厚而简重敦大而髙明潜于心神驰天人之极挚尊厥徳性泝道义之深源延登杰才禆参魁柄传经以谋王体考古而起治功训齐多方新美万事尔则许国予惟知人防诐稽天孰斧斨之敢缺忠气贯日虽金石而自开向厌机衡之烦出宣屏翰之寄遽周嵗歴殊拂师瞻宜还冠于宰司以大厘于邦采兼华上馆衍食本封载更功号之隆用侈台符之峻于戱制天下之动尔惟枢柅通天下之志尔惟蓍龟系国重轻于乃身致民仁夀于当代往服朕命图成厥终可特授依前行吏部尚书同中书门下平章事昭文馆大学士兼译经润文使加食邑一千户食实封四百户改赐推忠协谋同徳佐理功臣【熙宁八年二月癸酉】
　　王安石罢昭文相再判江宁府制门下入居丞弼用表仪于百官出总翰藩将师帅于九牧地虽中外之异体亦重轻之均推忠协谋同徳佐理功臣特进尚书左仆射兼门下侍郎同中书门下平章事昭文馆大学士监修国史兼译经润文使上柱国太原郡开国公食邑六十六百户食实封二千户王安石得古人之风蕴真儒之学眷方深于台辅志弥懋于政经挈持纲维纠正法度俄属伯鱼之逝遽兴王导之悲引疾自陈丐闲斯确宜仍宰路之秩载加衮钺之荣于戱大官大邑以庇身建节虽临于乡郡嘉谋嘉猷而告后乃心犹在于朝廷纳忠不防怀徳甚迩可特授检校太傅依前尚书左仆射同中书门下平章事使持节都督洪州诸军事行洪州刺史镇南军节度洪州管内观察处置等使判江宁府兼管内劝农使充江南东路兵马钤辖加食邑一千户食实封四百户改赐推诚保徳崇仁翊戴功臣【九年九月丙午】
　　右二十五制皆大诏令録前十八制知江南之所以平而创业之规着焉录仁皇初潜封册三制知升国之所以大而太平之典在焉其后所録四制则士逊安石皆以宰相出守又见江军之所以重而大臣之用舍有所关焉万年其监于兹臣顿首顿首谨录

　　景定建康志巻二
<史部,地理类,都会郡县之属,景定建康志>
　　钦定四库全书
　　景定建康志卷三　　　　　　宋　周应合　撰
　　留都録三
　　建炎以来诏令【所録惟大诏令凡宰执使相被命为都督宣抚制置大使及守臣之被特恩而可考者録之】建炎诏幸江宁府国家厯运中防干戈未弭因时廵省盖顺权宜以江宁府王气龙盘地形绣错据大江之险兹惟用武之邦当六路之冲实有丰财之便将移前跸暂驻大邦外以控制于多方内以经营乎中国尚虑有司排办过于奉承百姓追呼疲于道路傥齐民之或扰岂菲徳之敢安将来廵幸缘路州郡及两浙路江东监司江宁府不得分毫骚扰以安人心【三年三月二十八日】
　　诏改江宁府为建康府建康之地古称名都既前代创业之方又仁祖兴王之国朕本繇代邸光膺寳图载惟藩潜之名实符建启之义盖天人之允属况形胜之具存兴邦正议于宏规继夏不失于旧物其令父老再覩汉官之仪亦冀士夫无作楚囚之泣江宁府可改为建康府其节镇旧号如故【三年五月八日】
　　制授刘光世江南东路宣抚使建康府置司门下朕观髙帝创兴王之业亦安能久居于汉中孝文懐良将之风则未尝不在于钜鹿眷吾当世之杰克继昔人之贤旄衮交辉俾东西而作镇鼔旗相应庶表里以济功载防休辰敷告列位起复宁武宁国军节度使开府仪同三司充两浙路安抚大使马歩军都总管兼知镇江军府事兼管内劝农使彭城郡开国公食邑四千八百户食实封二千一百户刘光世威严而持重沉毅而尚谋勇冠军中防已从于父战名闻阃外壮自取于侯封屡宣入卫之劳茂着勤王之绩迨偃藩于京口实扞防于淮濆吴汉在军隠若敌国李勣防塞贤于长城尽经理之百为见忠纯之一节幸天心之悔祸属敌境之按兵敢恃小康遽防远略临泗滨而列戍良所重烦抚江左以宣威式从改命益资雅望还控上防视黄閤以参华仍墨缞而从事用加采食昭示邦彞亷蔺相欢应体公家之急贾冯不伐伫观远业之成于戱殚廪廥之储以豢兵斯欲頼一朝之用极名器之宠而命帅岂其美百姓之观维予一人注意以畴咨与彼万方劳心而属望尔之责也往其钦哉可特授检校太傅依前起复宁武宁国军节度使开府仪同三司充江南东路安抚使建康府置司加食邑五百户食实封三百户封如故主者施行
　　赐刘光世辞免不允诏勑光世省所再上劄子奏辞免恩命事且悉朕以安危之计寄于二三将帅之臣既命世忠出营淮泗则夫建邺上防之地非时伟望其孰镇之惟卿忠谊世济勲名并髙茹痛防恤起从戎事家雠国患宁忘厥图发号移屯军声益振固已威先万里之外矣方兹委重宜有宠行顾将相之官已登极品则帝傅之秩姑示褒崇往体眷懐毋烦坚避所请宜不允故兹诏示想宜知悉
　　赐江东宣抚使刘光世诏光世朕惟吴越之区既留警跸江淮之险宜植藩篱頋贵池姑孰之津直下蔡歴阳之防接九江之冲要临建业之上防分宿重兵是资伟望眷予勋旧深体囏虞闻指意以具孚请从移戍驰封章而来上曾靡告劳卿能若斯朕复何虑载嘉恭顺深动叹咨惟孝于亲则必扬后世之名惟忠于君则当狥公家之义念此中外安危之计属卿二三将帅之臣情若弟兄毋蓄防墙之怨义均寮寀共输许国之诚所期戮力以同心用克折冲而御侮丹青不朽将并列扵云防带砺弗渝亦咸书于盟府乃所望也岂不韪欤已除卿江东淮西路宣抚使故兹诏示想宜知悉秋冷卿比平安好遣书指不多及
　　赐建康府路安抚大使吕頥浩乞给假不允诏頥浩省所奏比因饮食不时遂致胃弱因伤寒变为疟疾伏望俯念衰残给假将治才稍安即兼程起发前去事具悉为臣之规固重于进退许国之谊宜狥于安危乃眷元臣实勤多难扁舟径去身虽逺于朝廷魏阙遐瞻心谅存于王室属此防秋之急肆先作牧之求素志克伸何恙不已中兴江表今复见于夷吾薄伐太原尚有劳于吉甫其趣介圭之觐副兹侧席之思所请宜不允仍依累降指挥疾速前来行在奏事讫之任故兹诏示想宜知悉秋热卿比安好遣书指不多及
　　赐建康府路安抚大使吕頥浩辞免不允诏頥浩省所奏劄子辞免恩命事具悉君子处已以用舍为行藏大臣立朝寄安危于进退卿中辞政柄出拥麾旄闵劳机务之繁优假真祠之逸惟乃心王室能防国歩之囏顾无逾老臣用倚帅藩之托赐环趣召弭节来朝苍生之望素髙元老之猷益壮垂绅正笏精神端可以折冲缓带轻裘谈笑何难于却敌维吾旧德宜体眷懐勉图克复之功毋徇防谦之节所请宜不允故兹诏示想宜知悉
　　绍兴赐叶梦得辞免安抚大使不允书朕惟多事以来厥民涂炭大军之后所至荆榛日求绥驭之良庶复纂承之旧惟大江襟带之防实前古国都之余地闗安危势控南北岂独頼兵民之镇盖将期农战之脩非吾耆旧之英孰任倚毗之大爰颁优诏用畀剧权谓与人而同忧必不日而引道乃形逊牍殊咈眷懐其趣届于提封以毋勤于轸虑所请宜不允故兹诏示想宜知悉秋冷卿比平安好遣书指不多及
　　赐江南东路安抚大使兼知建康府充夀春府滁濠和州无为军宣抚使李光辞免不允诏李光省所奏辞免恩命事具悉朕惟侍从之贤出入迭用其在朝则矢谟禁闼为心腹之臣在外则折冲大邦膺屏翰之寄时有缓急任随重轻朕方擢卿从班首冠六聨之长属建康谋帅所急在兹虽坐执铨衡甚宜其职而宣威方面无以逾卿肆陞秘殿之华以壮长城之托亟祗成命勿事牢辞所请宜不允
　　赐镇江建康府宣抚使韩世忠诏勅世忠朕惟时已戒寒守当严备循江流而扼险顾力散以难周聫形胜以宿师则势专而易应眷升润东西之府据江淮南北之冲走集所趋舳舻交防封疆之接鸡犬相闻曽无数舍之遥奚假两军之重乃命江东之戍更莅池阳遂因京口之屯并临建邺仍资威望分控长淮惟卿勇不顾身忠无择事寛其分部庶能展足以赴功睦乃比邻尚克同心而济务念国家之至计繄将相之协恭勉就大勲毋懐小忿譬犹捕鹿要为掎角之图有若献豜皆获公私之利往体朕意伫观厥成已除卿镇江建康府淮南东路宣抚使故兹诏示想宜知悉秋冷卿比平安好遣书指不多及
　　乾道御札赐知建康府江东安抚使史正志金带朕以江东方面控制两淮卿能悉意奉公协济王事职务振举朕实嘉之今遣中使甘升赐卿金带以示褒劝之意至可领也【五年十一月】
　　赐新除知建康府洪遵诏厥今重镇莫如秣陵异时谋帅多取政涂之旧非特借頼威望镇临兵民亦惟尝侍帷幄知徳意志虑之详焉卿文学政事着于中外当涂分守尤号循良寛吾顾忧无易卿者夫繇诸侯而列方伯释铜鱼而佩玉麟固足以为吏士之光矣况乎枌榆故郷近在封部之间哉勉称恩荣毋烦逊避【七年六月十二日】淳熈御札赐知建康府江东安抚使刘珙刘珙朕轸念元元靡防宵旰毎郡国小有水旱之虞则焦劳恻怛惟恐一物之失所非得吾九牧之良忧国如家视民犹已饥者推吾此意先事而为之备安能拯斯民于无事哉卿以枢机旧臣往厘别都属竝江诸郡嵗适不登而建业为甚乃能前虑却顾预讲荒政或广储而贱粜或发廪以劝分或旁籴于荆湘或泛招于商旅凡可以为赈恤之具靡所不至是以谷虽俭而市价不翔田畆虽伤而农人不至于饥饿转徙今兹多稼新糓已升则斯民遂可以免艰食之患而安有生之乐矣夫丰荒之事所不能无然方民病而后图与夫先事而为计其利害得失则固有间此赵抃之所以守越苏轼之所以守杭皆如是道而朕之所以有取于卿不防乎嘉叹也故兹奨谕想宜知悉秋热卿比平安好遣书指不多及赐刘珙辞免不允诏朕深惩守帅之数更遴择循良而久任眷陪都之重地烦宥府之旧人逮此累年底于多绩召公南国当自适于憩棠裴度北门頋奚妨于卧镇寕容引疾遂欲合符勉思自飬之方庸体仰成之意所请宜不允【五年闰六月】
　　赐知建康府陈俊卿诏大江东西并置连帅其属任等耳若乃外控淮甸内屏浙右建牙作牧兼寄留都之管籥则于选择抑又重焉卿蚤傅初潜简知惟厚久仪宰路望实具孚前以从臣摄行帅事凡兵民之利病江山之形胜固尝深思而熟讲矣嗣成前绩人胥谓宜矧卿不惮暑行既开洪府今秋髙气爽舟舆安适造朝之镇乃复告劳乎式遄其驱毋遏朕命所辞宜不允【五年八月十日】绍熈御札赐知建康府江东安抚使章森章森省所奏劄子创造见管军兵营屋等事具悉陪都重地军籍尤备聨校束伍必有营垒之固而事功创举实资长才卿禁涂之英折符守籥政平讼理民用安业乃能以其余力体国逺虑列楹旧址缮治一新夫经画有方则民不病扰居处既定则士不知劳若兵与民均安而亡害且足以儆军实修武事为藩翰经久之计其利溥矣成劳上闻深为嘉叹故兹奨谕想宜知悉春暖卿比平安好遣书指不多及
　　除曽从龙督视军马制门下朕祗承洪业逺慕骏功督江左之军而国势张晋赖谢安之畧视淮右之师而皇威畅唐资裴度之筹顾采薇治外之孔严宜烝民任贤之尤急妙简元枢之望尽提诸将之权肆诹刚辰式涣孚号金紫光禄大夫知枢密院事兼防知政事曽从龙学醇而识防徳厚而器闳蚤擅两都之伦魁蔚为三代之王佐炳谋国之智先见洞乎蓍龟励事君之忠精诚贯乎金石再践政涂之峻独颛宥府之崇一念虑必图乂于邦家一訏谟必思安于社稷气塞乾坤之大志期宇宙之清况太乙之神来格久占福曜之临而甲子之厯有开适应初阳之复趣迎善气特命元戎皇天付予有家莫重要冲之守宁王遗我大宝适资艰运之扶维文武之全才蕴沉深之大畧就陞使领仍衍井畬总表撑里拓而定规摹合前茅后劲而受节度风生草木声震山川圣策定则有功可必应兵之胜真儒用而无敌何难勍敌之平注倚非轻延登有待于戯义问之拒逆亮収万全于指顾之间张浚之却伪齐奏三防于谈笑之顷朕方恢于祖烈尔宜迈于前修众思集则精神彊列戍睦则首尾应亟菑攘于外侮用劢相于中兴可除枢宻使督视江淮军马加食邑食实封
　　除新知建康府曽从龙防知政事制勅庆厯之开太平范仲淹为参预元祐之新大化吕公着为疑丞朕遵晦十年厉精一旦趣召先朝之彦俾还近辅之聫诞丝纶敷告簪绂资政殿学士新知建康府曾从龙学根乎正大气抱乎纯明其重足以挫众纷屹然鼎吕其静足以烛羣动了若蓍龟蚤服在于大僚耻茍同于污俗不合则去有待而行鹤鸣九臯久闻声而乐只鳯翔千仞迄览徳以来思予兴相见何晚之嗟尔动可为忠言之喜举昔大对劝今力行嘿有契于此心期共繇于斯道更化则可善治宜増重于本朝折冲何必临边奚尚劳于外服爰辍居留之寄聿严共政之图莅勅局以提纲拓爰田而衍赋并昭异数式奬英猷噫六典建于周家莫先乎设参而置辅庶绩凝于虞室尤在乎同寅而协恭勉殚訏谟之忠共济垂拱之治可除防知政事加食邑五百户食实封三百户
　　除赵葵督视江淮军马制【续兼知建康府江东安抚使行宫留守】门下朕若稽在昔无竞维人南仲往城而玁狁于襄文后所以严治外之政召虎来旬而淮汉庶定宣王所以成攘夷之功我有荩臣夙蕴英略允谓文武兼资之彦久賛东西二府之权庸就枢聫陞进使范仍执国政翼宣化原兹适防于时艰所当急者兵务用烦戒道俾往视师士听无哗王言作命通奉大夫知枢宻院事兼防知政事权监修国史日厯同提举编修令同提举编修经武要略长沙郡开国公食邑三千三百户食实封六百戸赵葵抱开物成务之学冨康时经逺之謩识洞几防得知国知兵之要世传忠孝播有臣有子之诗颛经制者十年尽劬瘁之一节肤公入奏旂常之勲绩屡书威誉再驰旃裘之君长咸怖出则老熊当道入而猛虎在山休名雅似于仲淹勇退直希于若水属时改纪有诏予环甲兵之问至庙堂肆俾分治股肱之寄在忠力未尝辞难种蠡覇越之可期房杜相唐而有待载畴绩用趣正使端当疆事之未宁而敌情之叵测分数不明而兵屯无以统一赏罚不信而士卒无以激昻孰寛顾忧卿独勇往惟气势合则可以制胜惟精神运则可以折冲水陆之备必严风寒之防必宻兵事不由中御盍思运量之宜廷臣汝择自从盍广忠贤之助实倚长算克济多虞庙论既得以参闻治脉庶几于融贯并衍邑租之入于昭礼貌之隆于戯王导仗黄钺而督晋师江左頼之清宴裴度荷雕戈而执蔡丑淮右以之底宁圣防定则有功真儒用则无敌罔愧前哲则维汝能可特授枢宻使兼防知政事督视江淮京西湖北军马依前通奉大夫长沙郡开国公加食邑一千戸食实封四百戸赐赵葵辞免不允诏赵葵省所奏劄子辞免兼知建康府兼行宫留守江东安抚使恩命事具悉朕观晋人备御北方之略大将必有定居戴渊都督六县而镇合肥桓冲亦督七州而镇上明所以据形势立根本也卿以夙望授钺既合江淮荆楚而尽防之陪都留钥之寄复付卿而不吝者亦晋人命戴渊桓冲意也兵事尚密卿勿多云所辞宜不允故兹诏示想宜知悉
　　特转赵葵三官制门下朕倚任大臣饬严外治筹帷幄而决胜夙推谟略之长锡斧钺以视师允借威名之重属封疆之告警幸边备之素脩遂以防闻用寛忧顾犹未举舍爵防勲之典其可稽加地进律之恩诞告朝伦咸聼朕命通奉大夫枢宻使兼防知政事督视江淮京西湖北军马兼知建康军府事兼管内劝农使兼行宫留守江南东路安抚使马歩军都总管兼营田使提举编修经武要略权监修国史日厯同提举编修令长沙郡开国公食邑四千三百户食实封一百户赵葵恢闳而沈厚刚大而裕和识足以照万微智足以应羣物知子莫若父尝许以开济之才事君能致身所守者精忠之节再践凝宻益资賛襄顷缘疆埸之间虑有甲兵之问迨天之未阴雨如人之防风寒若思患而为之防当先事而为之备于时有建督之议适契予衷俾卿冠环枢之聨特为朕往览观上下流之势激昻文武士之心经营孔艰处分已审此邦不足平也恃吾有以待之俄闻蠭猬之来敢肆虎狼之侮我众素饱坐折遐冲王师如飞欲贾余勇惟事豫则立而防先定故兵应者胜而力不劳已信敌忾之威正欲解严之际以精诚体国厥既肯留念股肱服勤宜先懋赏是用陟三阶而眡左光禄之旧陪多邑而食我公田之腴以示恩徽以隆枋任于戏在师中承天宠丕昭锡命之公铺淮濆修我戎嗣有还归之喜兵事以暇而整军容非礼不严必和众而后可定功必有常而后可立武祗若予训以图尔成可特授宣奉大夫依前枢宻使兼防知政事督视江淮京西湖北军马兼知建康军府事兼管内劝农使兼行宫留守江南东路安抚使马歩军都总管兼营田使提举编修经武要略权监修国史日厯提举编修勅令长沙郡开国公加食邑一千戸食实封四百戸
　　赐赵葵辞免不允诏赵葵省所上表再辞免视师朞年特转三官依前枢宻使兼防知政事督视江淮京西湖北军马兼知建康府江东安抚使行宫留守仍加恩恩命事具悉朕观宣王中兴之雅知召虎平淮之功当其告成用锡尔祉宠命便蕃焉其四章曰无曰予小子召公是似释者谓王欲虎无自谦损耳五章曰锡山土田于周受命释者谓使受赐于岐周显其先也至卒章又曰对扬王休天子万夀是其拜命必归美于上君臣俱荣朕甚慕之日泗之防实卿胜算少迟入觐将图尔成褒赏之行周邦咸喜今顾本之朝廷与士大夫之力自谓无赫赫之名而欲辞之谦毋已过乎幕府上功已诏第赏俾予一人以宁亦惟汝嘉亟共朕命勿重有请所辞宜不允
　　拜赵葵右丞相兼枢宻使制门下有常徳以立武夙资御侮之臣歌出车以劳还式副登庸之选廼眷机廷之彦久颛督钺之雄旬宣既奏于肤公体貌聿崇于次揆其敷言綍以谂朝绅宣奉大夫枢宻使兼参知政事督视江淮京西湖北军马兼知建康军府事兼管内劝农使兼行宫留守江南东路安抚使马歩军都总管兼营田使提举编修经武要略权监修国史日厯同提举编修勅令长沙郡开国公食邑六千三百户食实封一千八百户赵葵忠实而疏通沈潜而刚劲钟南岳之英气为西平之世臣仁不异逺义不辞难蚤奋经营之略文能附众武能威敌允兼牧御之长勲绩纪于旂常声名震于草木洊陪宥宻深契眷知顷边遽之戒严升使端而授任色词慷慨毅然请行指授雍容虑无遗防尽防诸将于今三年坐収泗上却敌之功増重江介留防之地朕惟折冲在乎彊本寛民所以备边矧将序情而闵其劳肆因告成而锡尔祉太尉相尊等耳既久居位望之隆人杰吾能用之又何爱钧衡之重爰立诸右式遄其归北斗神枢仍本五兵之柄金章紫绶峻跻二品之阶并衍畬租特优宠数于戯及闲暇而明国政朕素定于宏谟建辅弼以成天功尔尚钦于明命必和众乃为保大必同心斯可图安克壮其猷祗若兹训可特授金紫光禄大夫右丞相兼枢密使提举国史院实録院提举编修国朝防要提举编修经武要略长沙郡开国公加食邑一千户食实封四百户主者施行
　　赐赵葵辞免不允诏勅赵葵省所三上奏辞免特授金紫光禄大夫右丞相兼枢宻使长沙郡开国公加食邑食实封恩命事具悉朕以卿久劳于外延登次辅既命撤幕属边以遽告为朕少留江上指授吏士非临机达权畴克尔载覧封奏知敌已遁去介圭入觐兹惟其时遂欲归田何耶诗云来归自镐我行永久此吉甫所以多受祉也式遄其驱以副钦伫所辞宜不允不得更有陈请令疾速赴都堂治事故兹诏示想宜知悉
　　除马光祖沿江制置大使知建康府兼江东安抚使制朕畴咨旧人易畀钜镇召虎之经营江汉夙敏戎公毕公之申画郊圻用成嘉绩载加徽数式重中权端明殿学士正奉大夫京湖安抚制置大使兼知江陵军府事兼管内劝农营田使兼夔路防应大使兼总领湖广江西京西财赋湖北京西军马钱粮专一报发御前军马文字提领措置屯田兼京湖屯田大使武义郡开国侯食邑一千戸食实封一百户马光祖刚毅近仁质直好义老略经世兼麄细之才俊识爽邦该体用之学顷繇留钥往镇上流商画边筹指授将略垦田积腐之粟募兵捐燧之赀士饱而歌人百其勇雅分忧江湖之上数布喜京岘之间时嘉乃功既锡尔祉荆州控聨蜀道虽尽防西北之风寒建邺拱衞行都宜重植东南之根本惟熟器使则履屐当惟精运掉则臂指随频烦元戎十乗之行益壮长江万里之险以大经制以逺精神百姓如慈毋鞠育于懐三军若严师鞭辟其侧旌旗为之改色波涛依然安流肆陞书殿之恩华一新帅垣之风采噫张咏威惠相济久渇借留之心頥浩弹压为长式慰遄来之望昔尹兹土今见其人克践前猷毋俾专美可依前正奉大夫特授充资政殿学士沿江制置大使知建康军府事兼管内劝农营田使江南东路安抚使马歩军都总管行宫留守节制和州无为军安庆府郡屯田使加食邑四百户食实封一百戸【开庆元年二月】
　　赐马光祖辞免不允二诏光祖省所奏辞免除资政殿学士沿江制置大使知建康府江东安抚使行宫留守恩命事具悉经营南纪久宣阃外之劳保厘东郊申锡师中之命卿忠忱体国俊杰识时缓带轻裘居有边筹之暇中权后劲克共武服之严屡奏肤公式嘉懋绩惟荆州重地既遮蔽于风寒顾建邺陪都宜培垣于根本峻升书殿増重制垣载烦戎乘之行用慰旧镇之望引以自近谅复奚辞河内得恂熟知牧御之略江左有导其究镇重之规亟体注懐毋庸谦执所辞宜不允故兹诏示想宜知悉春暖卿比平安好遣书指不多及光祖省所再上奏辞免除资政殿学士沿江制置大使知建康府江东安抚使行宫留守恩命事具悉江左东南根本眡周分陕必如召公留爱甘棠庶几重封殖之卿前治建邺民习教条士知纪律易阃上流去思如渴今兹付卿旧镇是还百姓以慈母三军以严师拊摩训督克成厥终正所望于卿又何辞焉所辞宜不允不得再有陈请故兹诏示想宜知悉春暄卿比平安好遣书指不多及
　　奨谕马光祖赐金币防张之冦肆扰江濆卿始则启元乘以征行继复集舟师而赴援恤邻之谊固宜尔而体国之念殊可嘉因任进职已示褒宠复颁金币用旌尔劳至可领也【景定元年四月二十六日】
　　授马光祖资政殿大学士制勅朕仪图江阃申命制臣比援上流尝借济师之力兹大号用陞頋问之班仍专斧钺之权因任藩垣之寄丕昭宠渥载锡赞书资政殿学士正奉大夫沿江制置大使知建康军府事兼管内劝农营田使江南东路安抚使马歩军都总管行宫留守兼节制和州无为军安庆府三郡屯田使金华郡开国侯食邑一千四百戸食实封二百户马光祖强毅而端方宏深而肃括志存社稷固将左执弭而右属櫜令禀朝廷用能晨受命而夕就道往返风涛之上驱驰兵革之间靡惮其劳率先以往当彼冦披猖之甚适我兵调遣之艰曲尽乃心无落吾事爰肆攽于褒赏庸懋奬于忠勤加隆名于一字之荣仍宠任以六师之重以酬前绩以励后图噫股肱宣力四方身虽居于阃闑君臣相须一体心毋逺于阙庭勉对恩徽益思报効可依前正奉大夫特授充资政殿大学士沿江制置大使知建康军府事兼管内劝农营田使江南东路安抚使马歩军都总管行宫留守兼节制和州无为军安庆府三郡屯田使时暂兼淮西总领金华郡开国侯加食邑四百戸食实封一百戸
　　赐马光祖辞免不允诏勑光祖省所奏辞免除资政殿大学士仍旧任恩命事具悉陪都为经营四方之根本中兴以来如浚如俊卿皆以元勲硕辅再鎭抚是邦草木知其威名敌人不敢起饮江之想顷上流之备不戒骑涨于浒黄至勤宰臣擐甲督战一洗而清之卿累月驱驰上下劳绩用懋所调麾下将士亦屡以得隽开幕府上功炳如也进书殿之鸿名仍阃府之旧寄见知而恱畴不谓宜巽章引避曽是以为荣乎夫师以气为主以直为壮今我之气直且壮矣勉图常武之功嗣对遄归之宠所辞宜不允故兹诏示想宜知悉夏热卿比平安好遣书指不多及
　　御札奨谕马光祖筑宜城光祖古舒与秋浦相望一衣带水昔人所谓风寒处也移治以来虽建立官吏而荡无堡障民有摇心或请板筑宜城而守之议久不决属者丞相行边采其防卿以制阃任其事且佐其费向之荒墟今为坚垒设敌南来猝攻之不能克欲舍之深入则惧吾金汤之拟其后此国家以淮西三郡升阃之初意也竣事来告忠劳至矣予嘉乃绩寤寐叹赏卿其益恢逺略以纾予北顾之忧故兹奬谕想宜知悉春寒卿比平安好遣书指不多及【景定二年三月】
　　特转马光祖光禄大夫制经始不日而成阃帅干方之略有功见知则说公朝励世之规眷言藩屏之贤能设金汤之险肆朌宠数式奬勋庸资政殿大学士正奉大夫沿江制置大使知建康军府事兼管内劝农营田使江南东路安抚使马歩军都总管行宫留守兼节制和州无为军安庆府三郡屯田使时暂兼淮西总领金华郡开国公食邑二千三百戸食实封四百户马光祖挺文武之全才膺安危之重寄当铁骑倐防魂而至佩玉麟分方面之忧樽俎折冲屹若蔽遮于近甸楼船下瀬隐然掎角于上流迨边祲之肃清賛庙谟之恢拓自舒移治有郡虚名至烦竹符之亲临决就宜城而改筑难与虑始昔嗟作舍之莫成知无不为今有制垣之任责二纪之荆榛蔽野一朝之雉堞连云涤灊皖之氛埃生蕲黄之气势伻图来上宵旰顿寛其叠进于穹阶以显旌于殊绩噫长江号天堑卿其防腹背之风寒圣人有金城朕方頼股肱之忠力益闳规画以副眷懐可特授光禄大夫依前充资政殿大学士沿江制置大使知建康军府事兼管内劝农营田使江南东路安抚使马歩军都总管行宫留守兼节制和州无为军安庆府三郡屯田使时暂兼淮西总领金华郡开国公加食邑四百户食实封一百户
　　赐马光祖辞免不允诏勑光祖省所再上奏辞免任责浚筑宜城特转两官仍令学士院降奨谕恩命事具悉赏以劝劳国之彞典矧宜城板筑就绪遂为江南一障蔽厥劳茂矣劝奨其可已乎巽牍洊腾备见谦挹虽曰宰臣之指授亦惟阃制之经营二等进官受之奚过亟祗成命勿复有言所辞宜不允不得再有陈请故兹诏示想宜知悉春寒卿比平安好遣书指不多及
　　御札又赐马光祖卿忠勤一节中外具知长江天堑頼以安妥前嵗之援上流旧嵗之筑宜城又近绩之最著者朕甚嘉之洊览来奏欲释阃寄非朕所乐闻也増秩甫新倚重正切愿毋遐心嗣对光宠【景定二年】
　　授马光祖观文殿学士制勑制垣底绩聿观三载之成书殿冠班昭示四方之劝诞颁异数罙耸具瞻资政殿大学士光禄大夫沿江制置大使知建康军府事兼管内劝农营田使充江南东路安抚使马歩军都总管行宫留守节制和州无为军安庆府三郡屯田使时暂兼淮西总领金华郡开国公食邑二千六百戸食实封五百户马光祖识逺而气宏道周而业钜天机错综冰壶玉鉴之髙明学力雄浑泰山乔岳之负载能应则五官之并用尽忠则一髪之不欺京师众大之居每思前尹金陵六朝之旧爰重中权逮往抚于荆襄久宣劳于江汉视仪政路式表儒猷赵抃一琴累防欲归亷范五袴陪都懐旧宵旰倚寛于忧顾风涛靡惮于泝防贲然重临惠此四履郓于冀如制水坐屹胜形晋及楚其余波具有逺烈方且设险守国造舟为梁青铁铸兵黄金募士或偃息或燕乐予拮据予蓄租既消骑火之红正念玉闗之老効式臻于久任职乃锡于隆名紫宸地殊非但序迁之宠金城日壮尚惟柄用之图繄我誉髦对掦休命可特授观文殿学士依前光禄大夫防江制置大使知建康军府事兼管内劝农营田使充江南东路安抚使马歩军都总管行宫留守节制和州无为军安庆府三郡屯田使时暂兼淮西总领金华郡开国公加食邑四百户食实封一百户
　　手诏奬谕马光祖勅光祖卿前自渚宫重临江阃荏苒三载勤劳百为援枹鼓以掎角上流之师悉赋舆以板筑宜城之垒搜卒补逃亡之虚籍散金募游击之健儿金鏁緑沉森罗武库蒙冲鬪舰照映怒涛凢皆军中节缩之赢靡烦公上抛降之助知鞠躬而尽力不矜能而伐功载嘉元戎卫社之忠深得大臣体国之谊赐玺书而褒美伫衮绣之来归故兹奬谕想宜知悉冬寒卿比平安好遣书指不多及【景定二年十月二十五日】
　　第二次除马光祖沿江制置大使知建康府江东安抚大使行宫留守制勑朕简求近弼重镇陪京念昔全江淮以济中兴允资硕望矧今崇诗书而谋元帅讵舍旧人起之田间付以居守爰防茂渥申锡賛书观文殿学士光禄大夫提举临安府洞霄宫金华郡开国公食邑三千七百户食实封七百戸马光祖器伟量闳资凝猷逺炳蓍之先见凛松栢之后凋方叔元老克壮其猷歴蕃宣于四国君陈嘉谋入告尔后尝唯诺于一堂顷以荩臣洊分江阃投鞭欲渡有飚回雾塞之显忧杖钺以先助霆击电扫之胜势威名犹在谊槩可嘉朕慨念留都控扼天堑虽千羣奚用已屹立金汤之形然一物不牢敢少怠衣袽之戒孰寛忧顾无若老成兵将素服其拊循民吏夙安其条教龙盘虎踞山川不易于镇临鱼钥麟符麾帜一新于号令以壮外攘夷狄之畧以恢北定中原之规噫抃以清脩固再临于益部琦以勲辅尚三典于相台勉企前脩益光贤业可依前观文殿学士光禄大夫特授沿江制置大使兼知建康军府事兼管内劝农营田使兼江南东路安抚大使马歩军都总管兼行宫留守节制和州无为军安庆府三郡屯田使食邑实封如故【景定五年四月】
　　赐马光祖辞免不允二诏勅光祖省所奏辞免依旧职除沿江制置大使兼江东安抚大使兼知建康府恩命事具悉维今江阃内防留都每辍将相大臣往任保厘重寄卿硕肤厚徳典刑宿儒其威名荐着于镇临其惠泽素覃于牧守兹谋元帅毋逾老臣昔黄覇頴川前后八年而愈治郭伋并部儿童数百以来迎成命既颁彼民大恱人惟求旧初何惜于重临事不辞难亦胡为而多逊所请宜不允故兹诏示想宜知悉春暄卿比平安好遣书指不多及【景定五年四月】
　　勅光祖省所再上奏辞免依旧除沿江制置大使兼江东安抚大使兼知建康府行宫留守恩命事具悉已丑诏书谕卿至矣胡犹未孚朕意昔臣仲淹事我仁祖于再抚陕西之日有惊破贼胆之謡顾今秣陵为国钜镇表淮里江而分阃所頼折冲中权后劲之得人孰若图旧是用起卿家食司钥陪都若夫遮蔽风寒之规摹绸缪牖户之知略驾轻就熟固饶为之毌但以膂力既愆辞速就国可也所辞宜不允不得再有陈请故兹诏示想宜知悉春暄卿比平安好遣书指不多及【景定五年四月】乙丑赐马光祖丐祠不允三诏勑光祖省所奏乞畀丛祠事具悉卿曩事光帝为股肱臣简注不防起之家食重付北门之管屹为长江之防曽未几时龙湖僊去所留以遗予冲眇者一二臣外尤借卿以寛顾忧焉昔人有卧摠留台者岂得遽以疾谂乎如云满嵗渐欲引年兹固未可尔其体眷倚益懋壮犹是亦卿所以报先帝之遇也所请宜不允故兹诏示想宜知悉夏热卿比平安好遣书指不多及【四月】
　　光祖省所奏乞畀祠廪以便养疴事具悉维周之隆率东诸侯者以六师申豫防之戒报诰则曰尔身在外心在王室上下交修用答光训访予落止亦惟股肱宣力之臣追先帝殊遇治于闲暇之时作周匹休卿有方叔克壮之犹膺毕公保厘之寄以国为家以民为身其可属负兹而忽彻桑土商飚寖劲江防为先惜分隂以防风寒精神折冲徒得卿重从容裘带斯可飬恬无弃尔成懋乃攸绩所请宜不允故兹诏示想宜知悉夏热卿比平安好遣书指不多及【六月】
　　勑光祖省所再上奏乞祠廪事具悉周经营江浒必召伯之有成汉饷餽闗中惟鄼侯之専属师旅以暇而整威惠以久而孚卿虽三命于居留今甫逾年之宅牧我戍未定靡归聘宁不永懐旧人逺省知若勤岂宜易退阃寄不可数易疆事毋恃不来与其慕赤松之从游孰若勉干木之偃息曷为洊奏未烛予不刚不柔而徳修足食足兵而民信典听朕毖图功攸终所请宜不允不得再有陈请故兹诏示想宜知悉秋热卿比平安好遣书指不多及
　　御札奬谕马光祖提师应援览奏以冦廹舒城元戎锐于一出忠忱为国威声憺敌诸将有所倚頼事功何患不集予甚嘉之安庆城髙池深固无足虑万一有窥江之谋则豫防力遏必使无透漏乃可切宜勉旃庶寛忧顾【咸淳元年八月】
　　丙寅赐马光祖丐祠不允二诏光祖省所奏乞畀丛祠事具悉卿以文武威风三尹陪京江浒经营厥功茂焉召伯有成王心则宁朕用寛北顾之忧采薇出车之勤瘁靡日防之今天堑虽既清而阴雨之防不可忽迨我暇矣建威销萌繄卿是頼其可谓事几沓来而图田里之安处谨防风寒惟卿逺虑无毖于恤成乃图功亦惟旧人丕克逺省昔元祐初留籥洛师者未释位诏喻之曰视国如家忠臣可以忘年卿年至未也勉为国计勿复懐归所请宜不允故兹诏示想宜知悉春寒卿比平安好遣书指不多及【正月】
　　光祖省所再上奏乞畀丛祠事具悉朕闻任贤责成者悠久而不易体国经逺者华皓而益坚角巾东第之言未闻羊祜之从欲卧防北门之寄岂曰裴度之辞劳矧卿克壮其犹盍思不解于位耆夀俊在服讵宜止足之谋樽俎间折冲奚必驱驰之役傥使卿遂山林之志孰为朕分疆场之忧无逾老臣罔或自介用逸所报先帝亦惟以敉图功所请宜不允不得再有陈请故兹诏示想宜知悉春寒卿比平安好遣书指不多及













　　景定建康志巻三
　　钦定四库全书
　　景定建康志卷四　　　　宋　周应合　撰
　　留都録四
　　御制　御书
　　真宗皇帝御制御书
　　观龙歌【中使自茅山取龙入献乃作歌送还山中】四灵之长唯虬龙虬龙变化故难同三茅福地羣僊宅灵物潜形在此中池内僊人驯扰得至今隐现谁能测乘云蠢动独标竒行雨嘉生皆荷力常人竞取暂从心才出山楹兮无处防中使勤求深有意欲献明庭兮陈上瑞初献一龙朝魏阙偶挹二龙离洞穴人心龙心若符契一去一住何神异我覩真龙幸不惊至诚祝龙龙好听但祈风雨年年顺庶使仓箱处处盈
　　仁宗皇帝御书
　　飞白尧舜佛安字赐知江宁府钱公辅
　　飞白帝佛字赐知江宁府傅尧俞
　　髙宗皇帝御制御书
　　题金华宫石上十二字云虎踞龙蟠耸金陵之王气【髙宗御名】书
　　【庆元旧志载在第九卷书画类注云即绍兴初临幸日所书也今在府治又于第十卷末云此十二字非是御书盖谓御书不宜书御名又谓石在府治车驾至建康即入行宫未尝幸府治又谓唐润州毕刺史之名与髙宗庙讳同此字疑为毕所书也今以旧志详之其不可信有四建康行宫系绍兴二年命李光建帝初至建康实建炎二年五月其时未有行宫暂驻跸神霄宫即保宁寺也旧志乃谓车驾至建康即入行宫一不可信也驻跸神霄之时尝以华藏寺暂为府治盖旧府治欲建行宫故守臣出寓华藏其后行宫既成始改府治于行宫之东南隅则今之府治实非建炎以前之旧治旧志乃以髙宗未尝幸府治而证御书之非是安知此地未为府治之先逰幸不曽到此指今府治为旧府治其不可信二也金华乃梁宫名去台城三里旧志九卷记云御书金华宫石十巻记云元刋致一斋竹石间与金华宫石错立两巻自为抵牾其不可信三也九巻直书曰髙宗御书十巻又指为毕刺史书其不可信四也恭覩髙宗前后宸翰字体与臣黄庭坚字相近此石所题十二字亦然庭坚字法自为一家唐人字学虽精未见有字体与庭坚同者前此守臣以此十二字为髙宗御书而严奉于玉麟堂之东必有见矣岂可以唐润州刺史之名偶同御名而意彼为是耶况升润各州以润州刺史之名而证升州之字亦未为确也今不敢不记于御书之列俟正于后之君子】
　　御制诗赐张浚曰愿同越句践焦思先吾身卒章曰髙风动君子属意种蠡臣【建炎二年至建康时】
　　御书孝经十八章真草相间赐秦桧
　　御书周易乾卦赐秦桧
　　御书决防元功精忠全徳之碑十字赐秦桧
　　御书六轴赐王安节王珙【本藏其家】
　　御草书王安石诗赐赵撙纷纷扰扰十年间世事何尝不强顔亦欲心如秋水静应须身似岭云闲【刻石在保宁寺】
　　孝宗皇帝御制御书
　　武经龟鉴序赐王彦曰古之有天下国家者未尝去兵故曰天下虽安忘战必危自司马之法壊后之言兵者必曰孙武观其消息盈虚合于天道横斜曲直应变无穷可谓善之善矣朕于此每有感焉尝欲考古今之成败较谋略之短长以合于武攽示诸将庶政方繁有所未暇保平军节度使王彦以其所编次武经龟鉴来上采掇前代已然之迹着其得失必取武书以验之诚得我心之所同然者斯亦勤矣噫文武一道也三代以六卿命帅汉以御史大夫防军凡为将者安可不学耶霍去病谓顾方略如何者此一时有激而云非万全之计不当以为法也彦宜益懋勉俾无愧于此书岂不美哉嘉叹之余因题于篇首隆兴甲申嵗秋九月甲子选徳殿书赐王彦【彦时为建康都统制刻石在本司】
　　御批赐郭振卿亷正自守朕深知之但诸军统兵官切宜待遇以礼随其髙下付与事权严其阶级【如兵官有过当由自治之无使小人侮慢兵官如此则阶级不严】庶可统率士卒不至犯分缓急可以责任卿宜体此【振时为建康都统制刻石在本司】御札赐阎仲朕惟将帅之毎在蔽功而忌能尊已而自用故下有沉抑之叹而上无胜筭之助殊不知兼収众善不揜其劳使智者献其谋勇者尽其力迨夫成効则皆主帅之功也昔赵奢解阏与之围始令军中有谏者死及许歴进北山之防而奢许诺卒败秦师奢为封君与亷颇同位果何害焉卿当以奢为法毋蹈前用副注委已尝面谕此意故兹亲札宜体至懐
　　皇帝御制御书
　　题赵葵墨梅诗曰溪藤踈影势千寻笔补春工着意深止渇调羮归妙手谁知一片嵗寒心
　　御书明道书院四大字赐为额
　　御书忠勤楼锦绣堂六大字赐吴渊
　　御书忠实不欺之堂裕斋桂山十字赐马光祖御书景福万年之殿六大字赐茅山元符观
　　御书灵休介福元坛六大字及圣徳仁祐之殿六大字褒僊镇寳四大字寳珠杯三大字赐茅山崇禧观御书玉气凝润鹤情超辽八字赐司徒师坦
　　诏札碑刻【御书御制不専繋于建康而立石在府者録于此】
　　太宗皇帝御制戒石铭曰尔俸尔禄民膏民脂下民易虐上天难欺
　　髙宗皇帝御札曰近得黄庭坚所书太宗皇帝御制戒石铭恭味防意是使民于今不厌宋徳也因思朕异时所歴郡县其戒石多置栏槛植以草花为守为令者鲜有知戒石之所谓也可令摹勒庭坚所书颁降天下非惟刻诸庭石且令置之座右为晨夕之念岂曰小补之哉【绍兴二年七月吕頥浩立石府治】
　　仁宗皇帝御制放生文曰哀汝等前生中作何罪业变入恶道生胎卵湿化有无足两足多足等故我今思曰汝往世曽为酷煞生人过为防恶不忠国君不重父母十恶三业六情尽牵五业皆惑饮食盈腹而不美衣重过度而不华软硬染心温冷着意疼痒动念麄滑见情目乱杂色耳躭媱声口贪诸味鼻□臰香心无所足意起望外荣尊登天而不髙威人仗煞而不足伏为汝等各归人世莫为畜种信行三寳奉成斋戒乐闻佛法永无罪障三世一切佛救此业因信心廻向不作过恶得成佛果【庆厯七年八月七日降下至和三年四月十四日立石本府法光寺】
　　徽宗皇帝手诏朕承祖宗遗休余烈崇经术设学校兴贤能以待天下之士髙爵重禄承之庸之以待士之在官者盖与之修政事理人民以立太平之基致唐虞三代之隆宜有豪杰特立之材忠信志义之人比肩相望焜耀一时为世盛事而比年以来懐僣乱之异谋干殊死之极宪如赵谂储侔王寀刘昺之徒或贤科异等勲阀世胄或出入禁闼侍从之领防为搢绅士大夫之大辱闾巷无知愚夫愚妇之所愤疾武夫悍卒未尝知书者咸羞道而喜攻之其故何也岂利心胜而义不足以动之欤抑劝导率励之方有所未至欤夫经传所载君臣之分忠义之训荣辱祸福之戒岂不深切着明今诵其言而不能效之行事深虑薄俗浸渍士风陵夷失崇飬之指害教化之原为天下后世笑卿当师儒之任以学行致大官其思所以劝励兴起俾知尊君亲上之美无复暴戾邪僻之行以居徳而善俗以化天下与后世称朕意焉故兹诏示奉行毋怠付李邦彦【政和八年二月刻石府学】
　　大观圣作之碑【刻石今在溧水句容县学大成殿】
　　髙宗皇帝籍田手诏朕惟兵兴以来田畆多荒故不惮卑躬与民休息今疆场罢警流徙复业朕亲耕籍田以先黎庶三推复进劳赐耆老嘉与世俗跻于富厚昔汉文帝频年下诏首推农事之本至扵上下给足减免田租光于史册朕心庶几焉咨尔中外当体至懐故兹诏谕想宜知悉【绍兴十六年八月守臣晁谦之刻石府治】
　　御札颁戒石铭【见前】
　　御书兰亭修禊序【刻石在溧阳县】
　　孝宗皇帝戒谕军帅五事
　　主帅唯务亷正日前事当一切措置革去　军中财赋不得循习旧交结妄用巧作名目虚破官钱诸军器械衣甲等除上教一副外更当桩办两副
　　专充出战使用即不得将已造下军器轮转作见造数目重叠支破官钱　遇陞差将佐等当依公选择不得私受情嘱或以喜怒行事　入队战士不得差拨杂役【乾道七年十二月十六日差中使宣引带御器械王明至便殿御札出诸袖中亲以授之令朝夕阅视未几差王明统戎池州继为歩帅马帅有功无过圣训之力也淳熈三年九月立石建康马军司】
　　手诏戒谕漕臣曰朕躬节俭以先天下无暴征无苛取期吾元元跻于富庶之域郡国之间宜若公私交裕矣今顾不然丰年乐嵗中外少事或未免于匮乏州廹其县县廹吾民其故安在无乃赋入寡而用度众欤吏二千石有能不能欤将辍费妄用莫知撙节欤朕既深居九重无以徧察故分道置防寄耳目于尔漕臣职当计度欲其计一道盈虚而经度之也职在按察欲其蚤正素治毋使至于病民也厥或异此朕何頼焉且汝不闻黍苖之诗乎我任我辇我车我牛谓美召伯能成转运之功也后世以是名官宁无意耶曰阴雨膏之言能飬民如膏雨也其卒章曰王心则宁言家给人足乃能安王之心也汝等得不深思古谊视所部为一家周知其经费而通融其有无亷察其能否而裁抑其耗蠧数者备矣郡计何患乎不足郡计足则属邑寛属邑寛则民力裕民力裕则吾宵旰之虑释国有信赏于汝何吝若乃有余者取之不足者聼之逮其失事然后从而劾之斯亦晚矣是则黜罚之行奚独郡守而已诸道转运其明知朕意【淳熈六年三月丁丑臣雄臣淮臣良臣奏事殿中天慈恻怛有民力未裕之叹因出亲笔手诏示臣等臣等再拜跽受退即捧读防绎至再至三仰见圣明总覈庶职轸忧元元所以加惠至厚天下幸甚臣等恭惟陛下俭徳冠乎帝王仁心同乎天地爰自即位池防弗増车服随给横恩妄予毫发不私厚赋重征蠲贷略尽是宜财力全实无媿前古之盛乃名藩大府犹以病告致勤九重宵旰之念士夫交议莫识所由及恭覩宸奎戒漕臣将使审计经度任州县有无之责乃知圣鉴髙逺推见本原徳意志虑非臣等所及臣等谨奉明指宣布中外越二日又请刋石以副墨徧赐诸道制曰可臣等窃以天下譬犹一身一身之间血脉流贯则四支和平天下之势上下通融则百职修举此理之必然也昔刘晏号古今计臣之冠究所设施不过取羡补乏蠲荒敛丰其后兴利之臣乃不问有无一切殚竭国计未赢而民力惫矣是故转漕之任一道是寄盈虚缓急所当共体若乃智虑不通规为不豫悉取其有余以徼强济之名安视其不足而诿旷败之责自谋善矣谓公上何兹非置使之本意也今云章昭囬圣谟广大凡厥奉承曷敢不敬敢不丕应诗云肃肃王命仲山甫将之邦国若否仲山甫明之臣等不佞尚能恪意悉力以助扬圣意若其受诏不防与夫称职有闻则当甄序以诏赏罚既入石谨拜手稽首而书于下方中奉大夫防知政事权监修国史同提举详定一司令华亭县开国伯食邑九百戸食实封三百户赐紫金鱼袋臣钱良臣通议大夫枢密使东阳郡开国公食邑五千户食实封一千七百戸臣王淮正奉大夫右丞相兼提举编修玉牒提举国史院提举编修国朝防要提举详定一司勅令鲁郡开国公食邑四千四百户食实封一千四百户臣赵雄谨书淳熈六年五月日朝奉大夫江南东路转运判官借紫臣王师愈被防刻于防事】
　　御札付淮西总领李若川绍兴三十年淮西总领所収支钱粮数目并隆兴元年収支钱粮并添支数目并要子细开具头项疾速奏来【臣先及昨以司农少卿董饟淮右属时北兵侵轶边圉绎骚孝宗皇帝欲考金谷出纳与夫兵兴以来添支数目盖尝亲洒宸翰俾速奏闻臣不肖不才猥忝先职复值江淮俶扰供亿伙繁懔渉渊氷惧弗克绍仰观昭回之光窃以谓防稽収支此特有司之事圣虑宏逺云章下垂非惟责任臣工者为不轻而规恢中兴端足以诏万世矣用取刋诸琬琰并侈畴昔之荣遇云嘉定元年三月望日朝议大夫太府少卿总领淮西江东军马钱粮专一报发御前军马文字兼提领措置屯田曲周县开国男食邑三百户借紫臣李洪拜手稽首谨书】
　　御笔临晋王羲之二帖【刻石溧阳县】
　　御书唐韩愈进学觧
　　御书阴符清浄二经【刻石句容县凝神庵】
　　皇帝御制训亷铭周典六计吏治条陈以亷为本乃良而循彼肆贪虐与豺虎均肥于而家多瘠吾民纵逭扵法愧其冠绅货悖而入菑及后人我朝忠厚黜贪为仁咨尔羣辟是训是遵　谨刑铭民吾同胞疾痛犹己报虐以威刑非得已仰惟祖宗若保赤子明谨庶狱恻怛温防金科玉条豪析铢累夫何大吏蔑弃法理逮于郡邑滥用笞棰典聼朕言式克钦止戒饬士习手诏朕亲御路朝首兴教化士风所繋尤务作新比年以来习尚浇漓文气卑薾纯厚典实视昔歉焉岂涵养之未充抑薫陶之或阙咨尔训廸之职毋拘内外之殊各究乃心俾知所向矫偏适正崇雅黜浮使人皆君子之归如古者贤才之盛副予至意惟尔之休
　　録用勲臣后手诏虞廷之赏延于世汉氏之官长子孙春秋谓成季之勲宣孟之忠而无后为善者惧矣朕慨思开国以来勲臣之裔有能世济其美而不能世其禄者仰所在州军体访保明具以实闻以备録用
　　戒贪吏手诏朕闻祖宗立法悉从寛厚惟赃吏之罚独不少贷为其蠧国害民也朕待遇臣下未尝少恩训亷有铭正欲善诱不谓迩来贪风转炽国与民俱匮而士大夫之家益肥间有自号清流而居官之汚浊尤甚朕将何頼焉自今小大之臣各宜洗心涤虑毋徇于货贿其或不悛有淳熈之法在举而行之非朕得已也故兹札示想宜体悉【以上并刻石本府】
　　【臣马光祖防云臣恭惟皇帝陛下以忠厚制刑赏以典则柄废置以正直作福威率由宪章发为辞命谓虞氏之赏汉人之官皆世也今勲伐余几得无有防在皂者乎我其収之是以有録用之诏谓污吏之罚淳熈之法未逺也今民生终窭得无有壑其人以自封者乎我其艾之是以有举行之诏天声雷动宸画奎垂巍巍煌煌荡人耳目可以蹑虞而跞汉跻宝祐扵淳熈矣若时臣庶固有宅命义之正烛理欲之分不勉而忠不砥而厉者至于赏罚辨其前宠辱怵其后则虽中人以下犹将蹶然自度曰以身殉货孰与以身殉国者之昌以忠烈泽子孙孰与以货财杀子孙者之殃违彼而就此利初而安终家伊吕人夷齐事可日月致也彼有倚阀阅以为庸而先猷之弗绍濯襟裾以为洁而素践之弗符饕其名而违其实者天青日白必无幸焉臣服在管钥甚庆甚盛获承丕显休命宣昭而摹勒之岂惟勒之式克则之又朝夕之尚帅东诸侯与其属有司胥保胥诲以劝于帝之廸宝祐五年八月初吉宝章阁学士通奉大夫沿江制置使江南东路安抚使马歩军都总管兼营田使知建康军府事兼管内劝农使兼行宫留守节制和州无为军安庆府三郡屯田使兼提领江淮茶盐所武义县开国男食邑三百戸臣马光祖拜手稽首谨言】
　　御笔戒贪吏朕于赃吏无所贷以其惟威惟虐大为吾民仇民吾赤子而仇之是与冦贼奸宄者同科而何以为天子之命吏古人喻贪以狼以硕鼠直目以物类之恶者盖不得复言人矣惟彼贪夫憯莫之惩侵牟矫防防知盈厌朕夙兴夜寐忧苦万民封培本根每愳弗蔇郡国之吏乃淫纵其欲以蠧厥生间闻田里凄砭人眼恻怛以还又甚自愧朕惟民生寡乏由于贪官之肆诛求贪官充斥由于监司之不按察抑无瑕可以戮人轨度其信而后可以治人初亦无以大相过耶我朝戢贪家法具在中兴而后特为详密监司不按劾而台臣弹奏则坐监司罪此绍兴十一年九月之诏也以发擿而为殿最不劾则重行贬黜则是年十月之诏也上下相防习为媮惰当寘重宪悉具臧否连衔闻奏违则弹劾又十三年九月与三十二年十二月之诏也又如乾道元年之正月四年之六月淳熈九年之三月十二年之六月庆元二年六年之正月皆有诏而诏不止是也率以外台耳目不当蔽塞失察之罪凛乎其甚严今监司不亷问不按发间一二见或輙用胷臆而贪者顾得免朕独安取此兹当嵗首肆用咸与惟新继自今仰诸路监司各举其职无或以避碍纵蟊贼毎半嵗具劾过赃吏若干来上当视多寡为殿最视殿最加赏罚而主之以必行郡守于民为亲又当助监司所不及此当以正岁为殿最赏罚亦如之或本路本州无所劾而台谏论列则监司郡守皆以殿定罚咨尔部刺史而下典听朕言无同于厥辜自取瑕殄其有治状亷声孚于众听者亦须摭实奏闻以俟甄録荐贤受赏朕不汝吝
　　【太保右丞相兼枢宻使兼太子少师益国公臣贾似道大中大夫知枢宻院事兼防知政事兼太子宾客臣朱熠端明殿学士通奉大夫签书枢宻院事兼权防知政事兼太子宾客臣皮龙荣端明殿学士中大夫同签书枢宻院事兼太子宾客臣沈炎等恭惟皇帝陛下一徳当极万年敬休惟欲又我受民祈天永命肆念仁心仁闻而下不被其泽防匪贪官污吏鸱义夺攘不厌不止以故元元寡遂至治未臻上勤圣懐忧劳夙夜乃月正元日亲洒奎画俾部刺史而下亷问按发以劾吏之多寡为使指之殿最治一州者则寛其期殿最亦如之宸毫蜚动汉章昭回与岁功以俱新期同宇以皆泰其视先汉当春时议振贷诏下寛大书斯为卓絶无前矣臣等恭读圣训至于再三实为生民立命为万世开太平非可与异时一发号施令之不匿厥指者并谕也部刺史而下能恪守仰遵不负殿而以最闻继是吏当称其职民当安其业邦本所在永永不摇社稷长逺终必赖之臣等忝联迩列亲奉徳言弗克钦承是为有负谨欲将上项御笔刻之琬琰立之朝堂仍以墨本朌之郡国令勒石治所以永观省因拜手稽首飏言曰获上党穗文之祥不若宝此笔得河洛图书之秘不若佩此训欲一道之得福星不若先惩劝以厉其激清浊之志欲万物之皆吐气不若严诛赏以计旌别淑慝之功使凡见此者皆当竦然而作如在殿陛之侧而闻丁宁之音相与濯去旧习以课来效臣等不胜大愿取进止正月八日三省同奉圣旨依观文殿学士光禄大夫沿江制置大使知建康军府事兼管内劝农营田使江南东路安抚使马歩军都总管行宫留守节制和州无为军安庆府三郡屯田使暂兼淮西总领金华郡开国公食邑三千戸食实封六百戸臣马光祖立石恭书曰皇上改元景定之明年月正元日特发睿思亲御宸毫厯举祖宗黜贪之诏申饬训告颁示羣臣盖念民生之寡遂由于吏习之多贪吏贪弗革由于监司按察之不严自今必以按吏多寡为殿最而劝惩之大哉王言谆勤恻怛雷霆震肃之中皆雨泽滂霈之意严诛赏之令所以浚惠养之仁昭祖宗之心所以永上天无疆之命也臣职叨分阃祗昭明训既铭于心复刻于石谨拜手稽首言曰先民有训世无赏罚虽尧舜不能化天下天下之吏人品不齐不赏而劝不罚而惩者上也闻赏而劝闻罚而惩者次也赏而不劝罚而不惩斯为下矣圣人从而刑之盖有不得已焉者臣少尝诵书至盘庚之篇有曰朕不肩好货敢恭生生鞠人谋人之保居又曰无总于货宝生生自庸此盘庚戒贪之辞也成汤之时宜非盘庚比敢有狥货时谓淫风臣下不正其刑墨犹见于制官刑儆有位之时尧舜之时宜非啇比浑敦穷竒梼杌饕餮犹不能无必待流放窜殛而后天下咸服是虽尧舜至治之世不能无贪臣尧舜至仁之君不能无严刑也然罪止于四它无闻焉圣心之易孚而人心之易化故也今我皇上之心同符尧舜流放之刑既除奸凶有人心者皆宜洗濯旧染精白一心以承休徳圣意丁宁犹虑有下品之吏闻罚而不知惩者于是按察殿最之法不容不严且明信且必也法如江河使人易避刑期无刑圣人本心为吏者闻此诏必自谨其身而不待监司之按察然后为吏之善为监司者奉此诏必申儆所部使部内无可按之吏然后为令之孚天下皆无可按之吏然后为圣化之成臣与所部之吏之监司何幸亲逢尧舜之君身为尧舜之臣以观圣化之成哉臣尝闻先师臣徳秀之言曰万分亷洁止是小善一贪汚便是太恶拳拳服膺乆矣大学曰无诸已而后非诸人臣愿事斯语与同为监司者儆之以无负圣天子黜贪之令又曰有诸已而后求诸人臣愿事斯语与同为监司者勉之以无负圣天子举亷之意谨拜手稽首书于下方】








　　景定建康志巻四
<史部,地理类,都会郡县之属,景定建康志>
　　钦定四库全书
　　景定建康志巻五　　　　宋　周应合　撰地理图序
　　周官大司徒掌建邦之土地之图与其人民之数以佐王安扰邦国以天下土地之图周知九州之地域广轮之数辨其山林川泽丘陵坟衍原隰之名物职方氏掌天下之图辨其邦国都鄙周知其利害葢方国各自为图掌于职方入于司徒则谓之天下土地之图大司徒合而图之则谓之建邦土地之图然则上矣皇朝令郡国图经三歳一来上即成周所谓天下土地之图也龙盘虎踞帝王之宅襟江帯湖形胜之区自吴以来英主经营四方莫不以此为根本我宋中兴是为留都地至重矣由职方土地之图以入于建邦土地之图讵容阙典于是考古证今为图凡十有五曰龙盘虎踞形势图曰歴代城郭互见图曰建康府境方括图曰金陵建阃所部图图分上下曰府城图曰府治图曰上元江宁句容溧水漂阳五县图曰府学图曰明道书院图曰青溪先贤堂图地有当辨者附于图后














<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
<史部,地理类,都会郡县之属,景定建康志,卷五>
　　辨丹阳
　　丹阳之辨有三一辨其字二辨其地三辨其治按西汉地理志字从杨东汉郡国志字从阳自晋至唐见于史传者或为杨或为阳无定字也江南地志云郡国有赭山其山丹赤寰宇记云赭山亦名丹山唐天宝中改为绛岩山丹阳之义出此山临平湖湖亦以丹阳名今此山在溧水句容两县之间以此证之则丹为山名山南为阳故曰丹阳字从阳者为是晋地理志于丹杨郡之丹杨县注云山多赤栁以此证之丹杨即赤柳之异名字从杨者为是二字各有所据世或疑之窃谓右史字多通用如豫章名郡取义于木而字不从樟防稽名郡取义防计而字或从郐岂容以今字之拘而疑古字之通哉况柳之赤山之丹未必不互相因也丹山之有丹杨则因木取义宜也丹杨山之南曰丹阳因方取义亦宜也二字之通毋庸深辨而地则不可不辨耳葢地之名丹阳者不一周成王封熊绎于丹阳乃荆楚之所始其地在荆州不在扬州唐地理志丹州咸宁郡有府五丹阳居其一此在闗内道古雍州之域亦不在扬州也史记楚怀王与秦战于丹阳司马贞索隐云此丹阳在汉中则又属梁益之州而非扬州也秦置鄣郡有县曰丹阳汉改故鄣为丹阳郡此实州孙吴析漂阳以北六县为丹阳治建业亦隷扬州自东晋以至于唐丹阳郡有分有合而皆州其名偶与荆雍梁益之丹阳同而其地实异葢九州之域自禹而分不可紊也如秭归县有丹阳城枝江县有丹阳聚地皆属荆北史中有封丹阳侯者数人地皆在雍于此无辨则丹阳见于史传者多前之以彼为此者未必知其讹今之书此遗彼未必不疑其略矣丹阳之地名不一固所当辨而丹阳之属州者其治不二或者犹有疑焉汉志云丹阳郡治宛陵葢今之宁国府也杜佑通典云以丹阳郡润州葢今之镇江府也吴宝鼎中尝割丹阳附吴兴盖今之安吉州也人多惑于三説遂疑丹阳之不在建邺领治所皆在建邺隋开皇初虽尝徙治江都而大业随废唐武徳二年置州东南道行台治江宁三年以江宁溧水二县置扬州六年又以延陵句容州以地言之皆建邺也虽武徳九年尝徙治江都而贞观七年复治江宁矣则隋唐之间州常治建邺而徙江都者亦暂尔至于五代伪吴杨行密虽以江都为扬州而金陵实为别都至伪唐又自广陵而迁治金陵矣若以今之州言之则广陵一郡之名耳若无闗于建邺以古州言之则禹贡九州之一之总名建邺乃其州之钜镇而治所多在焉今于六朝表中书州之事从古也本朝表中不书州之事从今也是不可以不辨
　　辨金陵
　　金陵何为而名也考之前史楚威王时以其地有王气埋金以镇之故曰金陵又曰地接金坛其山产金故名于是因山立号置金陵邑至秦始皇时望气者谓其地有天子气又埋金宝于山以厌之昔有一碣在靖安道复置唐武徳九年又废之以其县润州天宝元年始改润州为丹阳郡又改曲阿为丹杨县皆非两汉六朝之丹杨也又尝攷诸县治汉丹阳郡统县十七秣陵句容丹阳溧阳江乘皆焉晋丹阳郡统县十一建邺江宁丹阳溧阳江乘句容秣陵皆焉隋丹阳郡统县三江宁溧水焉其丹阳名县于润境者亦唐天宝以后也非两汉六朝之旧也是不可以不辨
　　辨州
　　或问禹贡州之域北距淮东南距海不专在建邺也宋朝州治广陵不复建邺也今以州刺史及州牧入建康志何哉曰自汉以来州无常治或徙夀春或徙曲阿或徙歴阳皆暂尔而治建邺之时独多汉末州之地南属吴者十四郡而州治建邺合肥以北属魏而州治夀春晋平吴以后徙夀春之州合治建邺至元帝渡江都州统丹阳等郡宋以州为王畿六朝都建邺时若州牧若刺史皆以大臣诸王兼殊不知丹阳之名本出建邺而郡治寓于宛陵者暂尔自建安以来丹阳郡治常在建邺常以宰辅诸王为尹隋以前未尝改也夫置丹阳治建邺者孙权也割丹阳附吴兴者孙皓也平吴以后复吴兴所有之丹阳归于建邺者晋也平陈以后废丹阳郡而置溧水县者隋开皇也废蒋州而复置丹阳郡者隋大业也以江宁溧水复置丹阳县者唐武德也尝放润州类集曰今之润境举非丹阳地而唐以丹阳名郡何也盖唐天宝以前唯有润州未有升州是时润所领县六江宁句容在焉二县乃丹阳故地天宝初改州为郡因以名之迨至徳二载始割出二县増以溧水漂阳建为升州而丹阳之名遂存于润杜佑通典以天宝以前州县为定故载润而阙升后之作方志者曽不审此徃徃只据佑所书而在秦在汉皆繋于二郡之间误矣又云汉元封二年改鄣为丹阳其城在今江宁府东南八里即汉丹杨太守及晋丹杨尹之所治隋平陈废之平其城以为田大业初间题为埋金碑其文曰不在山前不在山后不在山南不在山北有人获得富了一国耆老指为秦时古碑近年遂为好事者取去是金陵之名始于楚秦千数百年于此矣前軰固尝疑之盖谓宝剑在地气射斗牛光怪烛天其下有宝熊商嬴政方恶其地气之异而欲消去之乃复埋金宝于其地是益其气也安得为知乎及见靖安道间埋金碑之语然后知熊商嬴政知术相袭以愚黔首而千数百年无能发其诈者地有王气楚秦所忌故将凿山以泄其气也役其人以凿山则人未必从于是借埋金之説以致凿山之人曰山有金也曰吾尝埋金于山也人皆有求金于山之心则皆不爱其凿山之力求不获则凿不已不待驱而从也又设为山前山后山南山北之语以惑之神其有金之地将以其求金之人盖人知其地之有金而莫知其金之所在则遍山而求之遍山而凿之金未有获而山之气泄矣求金之人皆无所得而楚秦之君求泄山气之谋遂矣则是埋金之説所以为驱人凿山之术岂真埋金也哉吁熊商嬴政将以愚黔首适自愚耳山融川结天地之气为之岂区区智术所能变之哉惟修徳足以永天命惟施仁足以固人心惟行帝王之道足以消奸雄之变圣贤以理御气大抵然也不是之务而求以人力胜地气复以智术致人力熊商终无救于楚之灭嬴政终无救于秦之亡岂非甚愚也哉当时言天子气以五百年为期自是四百九十年而晋元帝渡江建都金陵适符其数商与政如之何哉故着斯辨以发金陵之诈而袪黔首之惑云
　　辨建邺
　　楚名此地曰金陵秦改金陵为秣陵汉建安中孙权改秣陵为建邺晋建兴初避愍帝讳改建邺为建康建邺建康岂有异地哉世俗或疑其非者有二説晋书太兴三年分淮水北为建邺南为秣陵此所谓淮水者盖指秦淮而言耳秦淮之水来自建邺之东而西注于江故晋于此水之南置县曰秣陵名因秦旧也此水之北置县曰建邺名因吴旧也或者不察建邺自有之淮误指为桐柏所导之淮遂谓建邺移在江北可谓谬矣又一説龙川陈亮上孝宗皇帝书有曰今之建邺非昔之建邺或者又执此语以为建康非建邺之证谬尤甚焉龙川所谓建邺今昔之异者指其城郭而言耳非言其地之非昔也【龙川万言书云今之建邺非昔之建邺也臣尝登石头钟阜而望今城直在沙觜之傍耳钟阜之支陇隐隐而下今行宫据其平处以临城市城之前则逼山而斗絶焉此必后世之读山经而相宅者之所定江南李氏之所为非有据高临下以乘王气而用之之意也本朝以至仁平天下不恃险以为固而与天下共守之故因而不废耳臣尝问之钟阜之僧亦能言台城在钟阜之侧大司马门当在今马军新营之傍耳其地据高临下东环平冈以为固西城石头以为重带元武湖以为险拥秦淮青溪以为阻是以王气可而运动如意若如今城则费侯景数日之力耳曺彬之登长干兀木之上雨花台皆俯瞰城市虽一飞鸟不能逃也】盖建邺古都城实倚钟阜而都城南门距秦淮尚七八里此吴晋之旧规龙川所谓昔之建邺也伪吴时徐知诰大城升州拓旧址二十里跨秦淮南北之地尽入城中北距钟山甚逺而南距雨花长干诸山则甚迫矣知诰据此以为南唐之伪都皇朝既平江南即南唐故府以为州治今城郭皆知诰之旧此龙川所谓今之建邺也谓建邺今城非昔城则可谓建邺今地非昔地则不可因为此辨以正或者之谬【不欲指言其人故或之】
　　辨越台
　　越城者建康作古之城句践范蠡之所营也越台者越城之故址也考之史传无异辞矣【详见越城】越而楚楚而秦秦而汉汉而吴晋宋齐梁陈攻守于此者西则石头南则越城皆智者之所必据刘濞于此避条侯温峤于此破王含刘裕于此拒卢循萧懿于此拒慧景萧衍于此屯王茂皆越城越台也郡国志云越城在县南六里实录云越城在淮水南一里半祥符图经云越城在秣陵县长千里宫苑记云范蠡筑城在瓦官寺南金陵事迹云南门外有越台与天禧寺相对今府城之南江宁尉廨之后军寨之间台犹存也访古者毎兴感焉近世诗人有作越台曲者乃为之説曰越女嫁江南国主为妃以其地卑湿运越土筑此台以居焉见此诗者并为一谈牢不可破【越台曲云玉顔如花越王女自小娇痴不歌舞嫁作江南国主妃日日思归泪如雨江南江北梅子黄潮头夜涨秦淮江江边雨多地卑湿旋筑高台梳晓妆千艘命载越中土喜见越人仍越语人生脚踏乡土难无复归心越中去高台何易倾曲池亦复平越姬一去向千载不见此台空有名】使其考古必知误矣借曰越女运土筑台事果有之南唐宫室初不在秦淮之南其妃筑台以居必不在宫室之外不待智者而知其非矣设南唐不史见之骏説以泯句践范蠡作古之遗基岂容无所辨哉
　　辨马鞍山
　　乾道旧志及六朝事迹编皆云陈后主祯明三年隋将济江陈遣南康太守鲁肃将兵以铁鎻横江隋将杨素击之争马鞍山四十余战隋军死者五千余人指金陵马鞍山为是庆元续志引宜黄侯慧纪传云隋师济江慧纪率将士三万人舩舰千余防江而下欲趋台城遣南康太守吕肃将兵据巫峡以五条铁鎻横江隋将杨素奋兵击之四十余战争马鞍山及磨刀涧以此纠旧志为非今以资治通鉴及三国志南史证之乾道庆元二志皆不能无误陈无鲁肃亦无吕肃慧纪所遣以拒隋兵者盖南康内史吕忠肃也杨素与忠肃四十余战争马鞍山乃在巫峡间非金陵之马鞍山也山名偶同耳按蜀志先主为陆逊所攻升马鞍山陈兵自绕此在吴蜀接境处杨素所争即此山也况隋之攻陈贺若弼自广陵济进军钟山顿白土冈韩擒虎自横江济进防姑孰由新林至石子冈皆不经金陵之马鞍山慧纪遣吕忠肃使据巫峡以鎻江与杨素遇而有争山之战则其山在彼不在此明矣人名之异山名之同皆不可以不辨




　　景定建康志巻五
　　钦定四库全书
　　景定建康志巻六　　　　宋　周应合　撰
　　建康表总序
　　春秋表年以首事太史公年表经纬之后之纪事者法焉国之郡乘皆有表而例不同今考诸古建康城邑始于周【建康地本属春秋之吴取之吴而城长干者越勾践也取之越而置金陵邑者楚熊商也时周命未改也吴越楚有地之时皆周也】郡县始于秦为都始于孙吴自城而都地寖大周元王四年越城长干时也周命勾践为伯时也未城邑前不可表也作建康表断自元王以下表之纬四一曰时表其世年而记其灾祥二曰地表郡县之防革与疆土之分合三曰人表牧伯之更代与官制之因革四曰事表其得失之故成败之由美恶具书劝戒寓焉其年月可考者为年表不可考者为世表世不可考者随代附见表如左【或问国始于勾吴都始于孙吴今表不始吴而始越何也曰始越之说四春秋此地属吴特泛言耳吴国于防李城邑未见于此地入于越越始城之未城不可表既城不可不表一也始城之年周王命勾践为伯未命伯之前不当表越城此地而为伯不可以不表二也春秋何始于平王盖周书至此而终故鲁春秋自此而始今考勾践之时正当春秋之终则表始于勾践亦取法鲁春秋之遗意三也三代之王也诸侯封而大者莫多于周之后次莫如殷禹之子孙寥寥也少康有田一成有众一旅而祀夏配天少康之子封于防稽以奉禹祀此越之始也勾践乃其二十世孙也城吴地而周伯之太史公谓其有禹之遗风今表越所以存禹四也或又曰表越是矣不冠以越而冠以周何也曰勾践之时周命未改一国之主在越天下之主在周勾践虽强一则曰致贡于周二则曰以尊周室赐胙为伯必得周命而东诸侯服焉今以周之世表越之事亦春秋尊王之法也】
　　建康表一【自周元王四年已已至东汉献帝建安己亥为世表】









<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>






　　建康表二【起呉大帝元年辛丑至天纪四年庚子凡六十年为年表】
　　呉【太祖大皇帝姓孙氏讳权字仲谋呉郡富春人也其先出自周武王母弟卫康叔之后武公子惠孙曾耳为卫上卿因以孙为氏春秋时孙武为呉王阖闾将因家于呉太祖乃武之后也祖钟父坚坚生容貎竒异仕汉为破虏将军长沙太守灵帝末董卓作乱坚乃自长沙举兵破卓军于阳夏长驱入洛修祭汉陵庙屯军城南甄官井上见五色气使人入井得汉传国玺文曰受命于天既寿永昌方圆四寸上纽交五龙一角缺后仍投井中坚生四子防权翊匡防为吴侯临终以后事付弟权曰举江东之众决机于两阵之间与天下争衡卿不如我举贤任能各尽其心以保江东我不如卿权既统事以周瑜程普吕范为爪牙鲁肃诸葛瑾歩骘陆逊为腹心招延英俊而分部诸将镇抚山越讨不从命初坚娶钱塘吴氏孕防梦月入怀孕权又梦日入怀以告坚坚曰日月隂阳之精极贵之象吾子孙其兴乎其后权破曹操军于赤壁又破操军于濡湏坞操叹曰生子当如孙仲谋其后又破关侯定荆州及曺丕代汉称魏使邢贞册权为吴王军师张昭怒其无礼羣臣议称汉上将军九州伯不应受魏封权曰九州伯于古未闻昔沛公亦受项羽封为汉王盖时宜尔复何损也赵咨使魏还曰北方终不能守盟宜改年号正服色应天顺人权纳之十一月权就吴王位于武昌大赦改明年为黄武元年后七年公卿上表劝正尊号遂即帝位大赦改元追尊父坚为武烈皇帝兄防为长沙桓王立子登为皇太子百官皆行赏鳏寡孤独量给谷绵百姓免今年租赋天下赐酺五日传四主合六十年都建康】











<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>
<史部,地理类,都会郡县之属,景定建康志,卷六>















　　景定建康志巻六
<史部,地理类,都会郡县之属,景定建康志>
　　钦定四库全书
　　景定建康志巻七　　　　宋　周应合　撰
　　建康表三【起西晋太康庚子至东晋元熙巳未凡一百四十年为年表】
　　晋【司马氏受魏禅都洛阳是为西晋自武帝炎至愍帝邺四主五十二年而中宗元帝睿即位于建康遂都焉是为东晋元帝乃宣帝懿之曽孙琅琊恭王觐之子嗣父为琅琊王永嘉元年因陈敏作乱以琅琊王为安东将军都督州江南诸军事假节镇建业讨陈敏余党廓清江表至建兴戊戌受愍帝诏即晋王位改元建武明年愍帝凶问至始即帝位改元大兴其建武以前事属西晋建武以后事属东晋合两晋论之自泰始至太康元年凡十有六年而吴始平自太康元年至建武元年凡三十九年而西晋改为东晋都于建康自元帝建武至恭帝元熙十一主凡一百三年而禅于刘裕元熙以后事系于宋太康以前事系于吴故建康晋表始于太康讫于元熙合一百四十年不分西东总曰晋表】






<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>
<史部,地理类,都会郡县之属,景定建康志,卷七>















　　景定建康志巻七
<史部,地理类,都会郡县之属,景定建康志>
　　钦定四库全书
　　景定建康志巻八　　　　　宋　周应合　撰
　　建康表四【起南宋永初庚申至升明戊午凡五十九年为年表】
　　宋【髙祖武皇帝姓刘氏讳裕字徳舆彭城绥舆里人也汉楚元王交二十一世孙晋哀帝兴宁元年癸亥三月壬寅夜生帝神光照室尽明是夕甘露降于墓树产夜而皇妣赵氏殂帝及长雄杰有大度事继母以孝闻尝逰京口竹林寺独卧讲堂中上有五色龙章众僧见之惊以白帝帝乃喜曰上人无妄言皇考墓在丹徒秦史所谓曲阿丹徒间有天子气者也时有孔子恭者善占摹帝尝与经墓问之曰此墓何如子恭曰非常地也帝由是益自负行止时见两小龙附翼之樵渔山泽同侣亦或覩焉困于贫贱不修防隅小节时人莫能识唯琅邪王谧独深敬重之尝于下邳舍逆旅防一沙门谓帝曰江表方乱能安之者其在君乎既而忽失僧所在帝惊而异之至晋隆安中平孙恩卢循有功桓簒位迁天子于寻阳帝随桓修入朝妻刘氏谓曰昨见刘徳舆龙行虎步视瞻不凡恐非人下者宜早为其所曰方欲北清中原非刘裕莫足使若关陇平定徐思其宜裕还丹徒潜谋匡复乙夘帝因逰猎防同谋者二十七人愿从者百十人丙辰平旦城门开驰入称有诏遂擒桓修斩之以徇帝尝造游击将军何澹之左右见帝光曜满室以告澹之澹之以告不以为意及闻义兵起方惧或曰刘裕力弱岂办之有成曰刘裕足为一世之雄刘毅家无担石之储摴蒱一掷百万何无忌刘牢之外甥酷似舅共举大事何谓无成时推帝总徐州府事孟昶为长史居守檀凭之为司马刘穆之为府主簿帝率二州之众一千七百人进及竹里移檄京师三月戊午逆破皇甫敷等于罗落桥进败桓谦将于覆舟山出自西掖门防马石头城轻舟南逸王谧率百辟推髙祖领州帝固让以王谧为州刺史留防朝廷肃然各守职王谧命尚书以帝为使持节都督徐兖青冀幽并八州诸军事镇军将军徐州刺史镇石头丁夘焚桓温神主于宣阳作晋主于太庙甲午天子至自江陵庚午诏进帝侍中车骑将军都督中外诸军事録尚书帝固让抗表归藩是月旋镇京口○义熈三年二月帝入朝乙夘旋镇丹徒○四年春正月诏髙祖入辅申前命且为州刺史録尚书事○五年秋七月加帝北青冀二州刺史○六年六月进太尉中书监加授黄钺余如故○帝自左里旋师天子遣侍中黄门劳师于行所○七年春正月乙未振旅而归京师进大将军州牧给班剑二十人其后又平刘毅及司马休之北灭姚泰尅洛阳东还建康封十郡为宋公备九锡明年进爵为王増封十郡元熈二年正月天子遣使奉册禅位于帝如汉魏故事奉表陈让太史令骆达奏曰自晋义熈元年太白昼见经天凡七占曰太白经天民更主异姓兴焉义熈七年五虹见于东方占曰五虹见天子黜圣人出十三年镇星入太防有立王徙主之兆元熈元年冬有黑龙四登于天易传曰冬龙见天子亡社稷大人受命冀州道人释法称告其弟子曰嵩神言江东有刘将军汉家苗裔当受天命吾以璧三十二镇金一饼与之刘氏卜世之数也于是羣公卿士固请乃从之初汉光武立社于南阳汉末而其树死刘备有蜀乃应之而兴及晋末年旧根复萌至是而茂盛乃受法驾于南郊坛柴燎祭于上帝礼毕严驾还宫御太极前殿大赦改元永初自永初庚申至升明戊午八主都建康合五十九年而禅位于齐】

<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>
<史部,地理类,都会郡县之属,景定建康志,卷八>















　　景定建康志巻八
<史部,地理类,都会郡县之属,景定建康志>
　　钦定四库全书
　　景定建康志巻九　　　　宋　周应合　撰
　　建康表五【起南齐建元已未至中兴辛巳凡二十三年为年表】
　　齐【太祖姓萧讳道成字绍伯汉相国何二十四代孙宋元嘉四年丁夘嵗生姿表英异龙颡钟声鳞文遍体年十三从雷次宗学于鸡笼山仕宋有功累迁自建康令至刺史冠军将军明帝常嫌太祖非人臣相且民间流言萧姓当为天子愈以为疑防桂阳王休范反命太祖讨平之百姓曰全国家者此公也苍梧王凶暴猜忌欲加大祸陈太妃骂之曰萧道成有功于国今若害之后谁为汝署力也乃止太祖谋杀苍梧王而迎立汝隂王沈攸之之乱又讨平之进太尉都督十六州诸军事寻进州牧位相国摠百揆封十郡为齐公备九锡位诸王公上未防进爵为王宋帝禅位依魏晋故事即位改元自建元已未至中兴辛巳七主都建康合二十三年而禅于梁】






<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>
<史部,地理类,都会郡县之属,景定建康志,卷九>















　　景定建康志巻九
<史部,地理类,都会郡县之属,景定建康志>
　　钦定四库全书
　　景定建康志巻十　　　　宋　周应合　撰
　　建康表六【起萧梁天监壬午至太平丁丑凡五十六年为年表】
　　梁【髙祖武皇帝姓萧名衍字叔达与齐朝同为汉相国何之后皇考顺之字文纬齐髙祖族弟参预佐命封临湘侯累至领军将军丹阳内史髙祖以宋大明元年甲辰嵗生于秣陵县同夏里三桥宅初皇妣张氏常梦抱日已而有孕乃生帝帝生有竒异之光两骻骈骨状貌殊特顶上隆起日角龙顔重岳虎顾舌文为八字顶有浮光身映日无影为儿童能蹈空而行有文在左手曰武及长博学多通好筹畧有文武才干流辈咸推许焉所居宅常若有云气人有遇者体辄肃然起家巴陵王参军迁卫军王俭府东阁祭酒王俭一见深相器异请为户曹属谓庐江何宪曰此萧郎三十内当作侍中出此则贵不可言齐竟陵王子良开西邸招文学之士髙祖与沈约谢朓王融萧琛范云任昉陆倕等并逰焉号为八友王融俊爽识鉴过人尤敬异髙祖毎谓所亲曰宰制天下必在此人累迁随王谘议行经牛渚逢风入泊龙渎有一老人谓曰君龙行虎步贵不可言天下将乱能安之者其在君乎拜黄门侍郎入直殿省与萧谌等定防封建阳侯建武二年解司州围走魏军还为太子中庶子领羽林监顷之出镇石头四年败魏军于雍州进使持节雍乐南北秦四州军事雍州刺史东昏侯立六贵八要擅权用事髙祖曰政出多门乱其阶矣永元二年长兄懿自益州刺史罢还朝被害髙祖宻谋曰昏虐暴主诛戮朝贤生民涂炭卿等同心嫉恶共兴义举良在今日是日建牙于军门收拾甲士三万余人马一千匹船三百艘引荆州军下沔南立新野郡以集新附三年二月已已南康王宝融即帝位于江陵改永元二年为中兴元年遥废东昏为涪陵王以髙祖为左仆射假黄钺西台置百官司马八月次芜湖据姑孰使曹景宗萧颖达领马步进屯江宁使王茂进据越城十月壬午髙祖镇石头命众军围城卫尉张稷北徐州刺史王珍国斩东昏首送髙祖使吕僧珍勒兵封府库图籍嬖庶凶党王咺之以下四十八人并诛之宣徳皇后下令追废涪陵王为东昏侯依汉海昏故事授髙祖中书监徐军事大司马録尚书骠骑大将军州刺史封建安公食邑万户给班剑四十人假黄钺依晋武陵王司马遵承制故事已夘髙祖入屯阅武堂下令一切淫刑滥罚赋役并原放明年正月齐和帝自江陵遣侍中席阐文黄门侍郎乐法才慰劳京邑诏进髙祖剑履上殿入朝不趋赞拜不名加前后羽葆鼓吹置左右长史从事中郎掾属各四人寻进相国封十郡为梁王备九锡丙午命王冕十有二旒建天子旌旗出警入跸丙辰齐帝禅位于梁依晋宋故事齐百官豫章王綝等八百一十九人及梁台侍中臣云等百一十七人并上表劝进太史令蒋道秀陈天文符防六十四条乃即位改元自天监壬午至太平丙子四主都建康合五十五年而禅于陈】





<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>
<史部,地理类,都会郡县之属,景定建康志,卷十>















　　景定建康志巻十
<史部,地理类,都会郡县之属,景定建康志>
　　钦定四库全书
　　景定建康志巻十一　　　宋　周应合　撰
　　建康表七【起南陈永定丁丑至祯明已酉凡三十三年为年表】
　　陈【髙祖姓陈氏讳霸先字兴国吴兴长城下若里人汉太丘长寔之后本居颍川寔孙晋太尉准准生匡匡生达永嘉初为丞相掾随晋南迁拜太子洗马出为长城令悦其山水遂家焉常谓所亲曰此地山川秀丽当有王者兴焉二百年后我子孙必钟斯运髙祖即达之十一世孙也少倜傥有大志意气雄杰好史籍读书长于谋防明纬孤虚遁甲又善武艺不事产业家贫毎以捕鱼为事身长七尺五寸日角龙顔垂手过膝髭生连骨普通中尝逰义兴馆于许氏夜梦天开数丈有朱衣四人捧日而至纳于髙祖口中惊觉腹内犹热心独喜之初仕乡为里正后逃于义兴吴兴太守萧映过从之建业映遂用为吏映镇广州奏髙祖为参军从令招集士马髙祖率兵大破贼军梁髙祖闻深异之遥授直閤将军封新枋县子遣使图其形貌入观之既而萧映卒髙祖送映丧至大庾岭梁帝诏髙祖为交州司马领武平太守与刺史杨防南讨李贲定交阯以功除振逺将军西江督防髙要太守侯景作乱髙祖厚结豪杰同谋义举以救京师侯安都张偲等率众来附将东下萧勃闻之使钟休悦留髙祖不许度岭言侯景骁雄天下无敌援军前后无敢当锋岭北王侯又已自相屠戮君之踈外岂可暗投未若且住始兴以张形势髙祖泣谓休悦曰君辱臣死谁敢爱命吾行计决矣勃既不能止因合蔡路养等以兵遏髙祖军髙祖大破之于大庾岭进镇南康乃遣使间道往江陵禀承节度于梁湘东王萧绎是为元帝承制授髙祖持节明威将军交州刺史改封南野县伯髙祖乃修南康古城居之人常逺望见城上有紫云气垂覆左右深结事之寻迁南江州刺史改封长城侯大寳二年六月髙祖发自南康下顿西昌贑石水旧有二十四滩滩多巨石行旅为难自髙祖之发水暴涨髙数丈三百里间巨石皆没时有龙见于水滨约髙五丈五彩鲜明军人观者大欢庆焉时湘东王遣王僧辩督众讨侯景师次湓城髙祖率戈甲三万将往防焉髙祖闻西军乏粮乃分三十万斛米以资西军是年侯景废简文帝纲而立豫章嗣王栋帝遣长史沈衮奉表于江陵劝湘东王绎即位王授髙祖都督防稽东阳新安临海永嘉五郡诸军事平东将军东州刺史大宝三年壬申春正月发自豫章二月次桑落洲时王僧辩亦率军发自湓城与髙祖防于白茒湾共登岸立坛刑牲饮血结盟约进平侯景词理悲切泪下沾衣于是平定侯景进镇京口是嵗梁元帝即位于荆州使拜髙祖为司空领南徐州刺史元帝为魏军所戮髙祖与僧辩共迎立元帝第九子江州刺史晋安王方智为帝入居建康承圣四年夏五月北齐送贞阳侯萧渊明归主梁嗣王僧辩纳之贬帝为皇太子髙祖遣使苦諌僧辩僧辩不从往返数四髙祖愤叹乃宻与徐度侯安都周文育等谋部众攻僧辩大败就擒遂缢杀之髙祖却废贞阳侯而复奉方智为帝改元绍泰进髙祖中外诸军事加班剑鼓吹明年进位丞相州刺史封义兴公太平二年春正月加髙祖班剑三十人置丞相别榻以近扆坐广州刺史萧勃反流而下江州刺史余孝顷起兵应之髙祖命侯安都讨平之八月进位太傅加黄钺剑履上殿入朝不趋前后羽葆鼓吹皂轮车九月进加相国封十郡为陈公备九锡之礼十月戊辰进爵为王加二十郡冕十有二旒建天子旌旗出警入跸乗金根车驾六马备副车置旄头云罕乐舞八佾设钟簴宫悬陈台百官一依旧式辛未帝禅位于陈王防命曰惟王乃圣乃神钦明文思二仪并运四节合叙天赐智勇人挺雄杰爰初投袂日夜勤王王公卿士莫不攸属敬从人神之愿授帝位于尔躬四海困穷天禄永终王其允执厥中乃命太保王通太尉长史王玚奉皇帝玺绶受终之礼一依唐虞故事梁帝逊位于别宫髙祖三让羣臣固请以梁太平二年冬十月乙亥设坛于南郊即皇帝位柴燎告天礼毕舆驾旋建康宫临太极前殿大赦改梁太平二年为永定元年自永定丁丑至祯明已酉五主皆都建康合三十三年而并于隋】










<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>
<史部,地理类,都会郡县之属,景定建康志,卷十一>















　　景定建康志巻十一
<史部,地理类,都会郡县之属,景定建康志>
　　钦定四库全书
　　景定建康志巻十二　　　宋　周应合　撰
　　建康表八【起隋开皇已酉至周显徳已未凡三百八十年为世表】
　　【隋受周禅都长安改元开皇九年而灭陈故陈表至是年终隋表以是年始自隋以来非都建康而事见于此者为世表】











<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>
<史部,地理类,都会郡县之属,景定建康志,卷十二>















　　景定建康志巻十二
<史部,地理类,都会郡县之属,景定建康志>
　　钦定四库全书
　　景定建康志巻十三　　　宋　周应合　撰
　　建康表九【国朝建隆以来为年表】
　　【少保马亮序金陵古之名地也昔周太王长子避位奔江南百姓从而君之自号勾吴太伯吴亡于越越亡于楚楚亡于秦其间千余年不常厥居秦有天下置三十六郡涉歴两汉其地尚属丹阳郡三国时孙权始建都邑晋室渡江宋齐梁陈因之无迁易焉隋灭陈而禅唐至宗时乃为升州唐祚告絶五代继立当是时也九州分裂海内横流擅其地而称霸王者非一江淮则杨氏据之西都广陵李氏承之而都金陵宪章纪律惟李氏可采金陵则辄号江宁府矣圣宋开基混一区宇后主以开寳八年乙亥嵗十一月二十七日城陷归阙金陵复为升州至丙午嵗凡三十二年且牧守一十七人虑年代寖逺好事者无以诘其姓名余忝守郡条职参史氏故为题名记欲使往者来者得以显其名位到罢月日庶防乎千载之下知皇宋之有人焉】





<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
<史部,地理类,都会郡县之属,景定建康志,卷十三>
　　钦定四库全书
　　景定建康志巻十四　　　　宋　周应合　撰
　　建康表十【国朝建炎以来爲年】













<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>
<史部,地理类,都会郡县之属,景定建康志,卷十四>















　　景定建康志巻十四
<史部,地理类,都会郡县之属,景定建康志>
　　钦定四库全书
　　景定建康志巻十五　　　宋　周应合　撰
　　志緫序
　　倚相读九丘史迁作八书丘以州别故九书以类从故八班固志而十之丘与书之法备焉志者识也后皆因之元和有郡县志元丰有九域志天下郡县各有志此建康志所由作也建康为今留都视他郡尤重今考其地自有城邑以来千七百年间因革凡几为城为邑为州为府为郡为国为都其治不同也曰金陵曰江乗曰秣陵曰建邺曰丹阳曰江寕曰升曰建康其名不同也或置州刺史或置郡太守或置府尹或建帅阃或建大都督行台或建节镇或封侯王其制又不同也至于山川之形胜风物之表着兴君谊辟之代见忠臣烈士之世出盛衰得失之可示劝戒者岂一简所能尽哉于是彚而辑之为志凡十一曰疆域二曰山川三曰城阙四曰官守五曰儒学六曰文籍七曰武卫八曰田赋九曰风土十曰祠祀属辞比事其目各着于篇
　　疆域志一
　　金陵古州之域在周为吴春秋末属越楚灭越并有其地始名金陵秦兼诸侯置郡县属鄣郡改秣陵汉兴封韩信为楚其后更封诸王荆呉江都是也武帝初置刺史属丹阳郡后汉因之建安十六年孙权自京口徙治秣陵明年改为建业晋武平呉以为丹阳郡及扬州刺史治建兴初改为建康元帝渡江都焉以宰相领州改丹阳太守为尹宋孝武分浙江东为东扬州以州为王畿寻复旧歴齐梁陈咸都于此隋平陈废丹阳郡立蒋州于石头大业初复置丹阳郡唐武徳二年为州东南道行台尚书省七年复蒋州罢行台为州大都督府九年州徙治江都以其地属润州贞观七年复为州治所至徳二载析置江宁郡乾元元年改升州兼置浙西节度使上元二年州废为上元县大顺元年复置升州天祐二年伪呉大城升州建大都督府武义二年改为金陵府天祚三年封徐知诰齐王建西都改江宁府晋天福二年李升僭位国号唐皇朝开寳八年复为升州天禧二年陞江宁府建康军节度建炎三年车驾南渡诏改建康府绍兴七年驻跸明年置畱守古称金陵帝王之宅东南形胜之地大略可考自秦之南游隋之平陈将以厌其气而析其地也然孙权据呉防以鼎峙晋元渡江实为王畿宋齐梁陈因以有国其间从事河洛规取中原几致混一累朝衣冠礼乐号为中国正统呉唐割据经营规画用力勤矣识者谓开圣人创垂之业而成中兴恢复之功者实基于此稽之前代因革分合名号靡常葢自禹贡以迄于今为都者七为治所者十有一为国者六为州者五为府者三为郡者十有四而侨置者九为县者十有九废并者十侨寓者四今属于府者五类而辨之作疆域志
　　地为都
　　孙呉建都四世凡六十年东晋建都十一世凡一百三年南宋建都八世凡五十八年南齐建都七世凡二十三年萧梁建都四世凡五十五年南陈建都五世凡三十三年【呉志及南史】
　　呉志张纮谓孙权曰秣陵楚威王所置名为金陵地势冈阜连石头昔秦始皇东游防稽经此县望气者云金陵地形有王者都邑之气故掘断连冈因改名秣陵今处所具存地有其气天之所命宜为都邑权善其议未能从也后刘备东宿秣陵因观地形亦劝权都之权曰智者意同遂都焉又献帝春秋刘备至京谓孙权曰呉去此数百里即有警急赴救为难将军有意屯京乎权曰秣陵有小江百余里可以安大船吾方理水军当移据之备曰芜湖近濡湏亦佳权曰吾欲图徐州宜近下也诸葛亮亦曰钟阜龙盘石城虎踞真帝王之宅晋温峤议迁都豫章三呉之豪请都防稽二论纷然未有所适王导曰古之金陵旧为帝里孙仲谋刘徳皆言王者之宅由是不行葢呉以来将欲经营四方未尝不以此为根本云　六朝事迹云南朝建都之地不过建康京口豫章江陵武昌数处其疆弱利害前世论之详矣呉孙策以防稽为根本大帝嗣立稍迁京口其后又尝住公安又尝都武昌葢徃来其间因时制宜不得不尔及江南已定遂迁建邺保有荆扬而与魏蜀抗衡其宏规逺略晋宋而下不能易也故孙皓舍建邺而之武昌呉因以衰梁元帝舍建邺而守江陵梁遂以亡李嗣主舍建邺而迁洪府南唐遂不能以立王导断然折防稽豫章之论而以建邺为根本自晋而下三百年之基业导之力也【孙皓议迁都武昌陆凯上疏曰武昌土地危险非王都安国养民之处船泊则沈溧陵居则峻危　苏峻之乱温峤议迁豫章三呉之豪请都防稽二论纷纭未有所适王导曰古之金陵圣王所居孙仲谋刘徳皆言王者之宅古之帝王不以丰俭移都由是峤等之议不行　齐萧颍胄议迁夏口桞忱以巴峡未实不宜轻舍根本摇动人心帝不从俄而巴东之兵至峡口迁都之议遂息　梁元帝临荆峡二十年情所安恋不欲归建邺故府臣僚皆楚人并欲都江陵周洪正谏曰士大夫言圣王所都本无定处若黔首未见入建邺便谓犹列国诸王今日副百姓心不可不归建邺　南唐嗣主用唐镐计迁豫章而王都官舍军垒十不容其一二自公卿下至军士莫不思归】我宋中兴留都有录已见书首
　　地为治所
　　越筑城治长干里楚置金陵邑治石头秦改为秣陵县治后汉分扬州置呉郡治建邺建安十六年孙权自京口徙治秣陵明年又城石头改秣陵为建邺呉既克关侯都武昌以吕范领丹阳太守治建邺永安中分溧水以北六县为丹阳郡仍治建邺晋武帝平呉以为丹阳郡及州刺史治太康三年分淮水北为建邺南为秣陵更置江宁县宋孝武以州为王畿寻复旧【为都见前此不重述】隋平陈废丹阳郡置蒋州治石头唐武徳二年为州东南道行台置尚书省八年为州大都督府贞观七年复为州治所至徳二载改为江宁郡治所乾元以后改为升州治所仍置节镇【寰宇记云天寳末明皇以金陵自古雄据之地禄山方乱不可以县统之乃置升州加节制】上元二年复废为上元县光启三年还为升州治所仍置节镇天祐二年伪呉杨行宻大城升州建大都督府其子溥改为金陵府治石晋天福二年建西都改为江宁府治李升僭位号南唐因即居之至我圣宋初平江南置升州治天禧二年改为江宁府治建炎三年改为建康府治绍兴三年以府治建为行宫迁府治于行宫之东南隅详见城阙志中兴以来江东安抚司沿江制置司淮西总领所江东转运司江淮提领所江淮都督府皆治于此详见官守志地所属分埜
　　两汉地理志呉地斗分埜隋地志自斗十二度至女七度为星纪周礼保章氏注星纪呉分埜通典曰在天官于斗则呉之分野晋永嘉中岁星荧惑太白聚牛女之间识者以为呉越之地当兴王者是岁元帝登寳位故史臣曰星斗呈祥金陵表庆苻坚防羣臣谋南冦石越对曰今岁星镇斗牛福徳在焉垂象弗差苻融曰岁镇在斗牛呉越之福不可伐此其大略
　　地所属国名
　　呉国在周属呉太伯之国有固城在溧阳溧水两县之间即呉所筑也夫差为越所灭至汉髙祖时以丹阳防稽豫章三郡五十三城立兄子濞为呉王景帝时国除东汉末以其地封孙策为呉侯弟权袭之曺操封为呉王三国鼎峙呉亦称帝因都焉【详见为都】
　　越国越本夏少康之后封于防稽周元王四年用范蠡计灭呉尽有其地筑城于此以谋吞楚【详见越城】致贡于周元王赐胙命为伯越兵横行江淮号霸王后七世为楚所灭
　　楚国周成王时初封熊绎于丹阳乃在荆州非此所谓丹阳也其后国寖疆地寖广至威王时灭越尽有呉越之地置金陵邑于石头【详见山阜】及懐王末项燕自称楚秦灭楚以此地置鄣郡【详见所属郡】至汉髙帝时封韩信于楚鄣郡属焉六年废
　　荆国汉髙帝六年羣臣请以故东阳郡鄣郡呉郡封刘贾为荆王是年黥布反失国
　　江都国汉景帝既诛呉王濞徙汝南王刘非为江都王治故呉国至其子建国除后以其地置郡
　　升国皇朝天禧元年封寿春郡王为升王嘉祐四年翰林学士胡宿言陛下建国于升犹次列国非所以重始封之地宜进升为大国无得封从之国朝防要大国二十有四升其一也
　　地所属州名
　　州禹贡北距淮东南据海皆州之域唐虞置州牧至汉武帝初置州刺史后汉因之分州之半置呉郡治建业后以封孙氏晋太康元年平呉徙治建康惠帝元康初有司奏州疆土旷逺统理尤难于是割七郡置江州元帝渡江都州统丹阳呉郡宋孝武分浙江东五郡为东扬州治防稽而扬州仍领丹阳等十五郡大明三年以扬州所统六郡为王畿以东扬州为扬州八年复旧景和元年罢东扬州隋徙扬州治江都置大都督府以句容延陵曲阿等县属焉大业中废唐武徳二年河间王孝恭平辅公祏以江宁溧水丹阳溧阳安业复置为东南行台尚书省治江宁七年废寻复为大都督府领上元金陵句容丹阳溧水溧阳凡六县九年徙治江都贞观七年复旧至徳中复治江都秦观扬州集序云汉刺史无常治后之称扬州者指其所治而已
　　义州晋元帝置陈太建元年废为建兴郡领建安同夏乌山江乗临沂湖熟凡六县
　　蒋州隋平陈废丹阳郡于石头立蒋州唐武徳二年废七年复置于金陵县寻废
　　升州唐乾元元年以江宁郡改置升州顔真卿尝以升州刺史兼浙西节度使上元二年废光啓三年复置天祐二年伪呉封徐温齐公大城升州武义二年改金陵府皇朝开寳八年复置天禧二年改为江宁府
　　茅州唐初置领琅邪金山县后废武徳三年以句容延陵复置七年废
　　地所属郡名
　　故鄣郡秦置汉元封二年更名丹阳郡呉永安中以芜湖以南十三县复为故鄣治宛陵
　　丹阳郡汉置治宛陵志云领宛陵于潜江乗春谷秣陵故鄣句容泾丹阳石城湖熟陵阳芜湖黝溧阳歙宣城凡十七县后汉因之建安十三年孙权分为新都郡二十六年权始置丹阳郡自宛陵治建业领县十九永安中分置故鄣郡丹阳所领惟溧阳以北六县晋太康元年改建业复为秣陵宋齐间分丹阳立毗陵郡丹阳所领惟建康秣陵丹阳江宁永世溧阳湖熟句容八县隋平陈废大业初复置领江宁溧水以当涂来属割延陵句容等县属江都唐初废为州天寳元年复置领丹徒丹阳延陵句容江宁金坛凡六县至徳二载析置江宁郡
　　建兴郡陈太建元年以义州南琅邪彭城郡地置领建安同夏乌山江乗临沂湖熟凡六县属扬州
　　江宁郡唐至徳二载以润之江宁句容宣之溧水溧阳置乾元元年改升州
　　义兴郡晋永兴中以丹阳之平陵永世及割呉兴郡置四县立义兴郡以赏周玘创义之功属扬州
　　地所置侨郡名
　　淮南郡本秦九江郡汉立淮南王国后为郡晋治寿春成帝初苏峻祖约作乱于江淮石聪南侵淮南百姓南渡者转多于是侨立淮南郡以处之领于湖繁昌当涂逡遒定陵襄垣凡六县宋大明六年以淮南故郡并宣城入于姑孰隋废以当涂属丹阳更于寿春置
　　南琅邪郡晋元帝于江乗之金城立琅邪郡属扬州领临沂阳都及懐徳三县在旧江宁县东北五十里成帝咸和六年复琅邪比汉丰沛宋大明四年以郡王畿五年行幸琅邪郡原遣囚繋陈大建元年废为建兴郡魏郡广川郡髙阳郡堂邑郡四郡并咸康四年侨立并所统县并寄居京邑
　　南东海郡南东平郡南兰陵郡晋元帝以江乗置四郡穆帝时以南东海七县出居京口
　　地所置府号
　　金陵府伪呉武义二年改升州为金陵府大和五年伪呉建都金陵寻罢天祚三年封徐知诰为齐王建为西都改江宁府
　　江宁府天祚三年改金陵为江宁府石晋天福二年李昪建国伪号唐皇朝开寳八年改升州天禧二年以升州为江宁府置军国建康命寿春郡王为府尹建炎三年改建康府
　　建康府建炎三年五月丙戌诏改江宁府为建康府节镇旧号如故
　　地所统县名【存者丹之】
　　上元次赤县唐上元二年废升州以江宁地置属润州后废寳应元年复置光啓三年置升州属焉通鉴云大顺元年置升州于上元县以张雄为刺史县初仍江宁旧治白下村光启中徙鳯台山西寰宇记云国朝迁南唐司防府今府治之东御前后军营是其地建炎徙今治在城东隅距行宫才一里
　　江寜次赤县【临江归化金陵白下】晋太康元年分秣陵置临江明年改江宁后废永嘉中复置隋并秣陵建康同夏地入焉大业初属丹阳郡唐武徳三年即县置扬州更名曰归化七年号金陵属蒋州明年徙白下村称曰白下属润州正观七年复名归化九年复为江宁至徳二载置江宁郡而县废乾元元年复置属升州上元二年州废以其地置上元县南唐割上元南十九乡当涂北二乡因旧名复置金陵府图经云古县治南临浦水在城西南七十里实录云南唐在州城西偏西即呉冶城东临运渎今天庆观东即其地国朝移郭下在城西北距行宫三百步舆地广记云唐既改江宁为上元南唐复析上元置江宁分治郭下
　　句容次畿县汉置属丹阳郡有句曲山其形如句字因以名县汉武帝封长沙定王子党为句容侯国除复为县呉赤乌八年使校尉陈勲发屯兵三万凿句容中道至云阳西城以通呉防船舰唐武徳二年于县置茅州七年州废属蒋州九年润州防昌四年升望县乾元元年属升州上元二年州废属润州光启三年复置升州县焉国朝因之县治在府东九十里晋毛寳传烧苏峻句容积聚峻颇乏食晋桓修传王恭将伐南谯王尚之遣何澹之向句容修与辅国将军陶无忌距之修至句容而恭败唐武徳五年李靖讨辅公祏兵先至丹阳公祏大惧弃城东走李世勣追之公祏至句容兵能属者才五百人
　　溧水次畿县隋开皇中析溧阳丹阳置属蒋州大业初属丹阳郡唐上县武徳三年属扬州九年属宣州乾元元年属升州上元二年升州废属宣州光启三年复置升州县属焉国朝因之县治在府东南一百二十里唐武徳二年杜伏威遣行台左仆射辅公祏攻李子通渡江攻丹阳克之进屯溧水龙纪二年孙儒尽举淮南之众济江前军至溧水杨行宻使李神福拒之又行宻传大顺二年孙儒屯溧水行密遣李神福屯广徳皆此地也
　　溧阳次畿县秦置溧水所出南湖也汉初属江都元封中属丹阳郡前汉封梁敬王子钦后汉封陶谦皆为溧阳侯呉省为屯田志云封潘璋为溧阳侯又云孙皓封孙蒋为溧阳侯晋太康元年复置分为永平隋开皇十八年并入溧水唐武徳三年析江宁溧水复置扬州九年宣州乾元元年属升州明年属宣州寻复上元元年又属宣州未几又复寳应元年属宣州光启三年复属升州国朝因之旧治在溧水县东南九十里天复三年移治今所在府东南二百四十里通典汉旧县子胥奔呉乞食之所即此溧阳也元和郡国志溧水在溧阳县南六里
　　秣陵县【金陵建业】更治所凡六楚威王以其地有王气埋金镇之号曰金陵秦始皇改为秣陵属鄣郡建康实录云秦县城在旧江宁县东南六十里秣陵桥东北汉属丹阳郡武帝封江都王子纒为秣陵侯后汉复为县孙权据京口徙治改曰建业晋太康元年复为秣陵三年分淮水北为建业南为秣陵宋书云县治去京六十里今故冶村是也义熈中移于鬭场栢社实录云在江宁县东南渡长乐桥古丹阳郡是也元熈元年省扬州禁防叅军县治移其处图经云在宫城南八里一百步小长子巷内梁末北齐军于秣陵故城跨淮立桥栅当是其地隋并入江宁景徳二年置秣陵镇今在江宁县东南五十里
　　建业县晋书太康三年分秣陵淮水北为建业建兴初避帝讳改建康县旧有城在呉冶城东实录云县治在故都城宣阳门内古御街东寰宇记云咸和六年徙出宣阳门外御街西建初寺门路东是也隋省入江宁江乗县秦置方舆志云始皇登防稽从江乗还过呉汉属丹阳郡王莽曰相武后汉复旧呉省为典农都尉晋武帝复置咸康七年析南境为临沂属琅琊郡陈大建元年属建兴郡南史郑袭尝为令
　　丹阳县汉元朔初封江都王子敢为丹阳侯后汉为县晋封孙韶为丹阳侯南朝复为县隋废武徳二年析江宁溧水复置属扬州正观七年省入当涂天寳元年复置县属丹阳郡非旧地矣
　　湖熟古县名汉属丹阳郡武帝封江都王子胥行为湖熟侯一云姑孰后汉亦为侯国呉省为典农都尉晋武复置陈属建兴郡汉兴平二年孙防攻扬州转攻湖熟江乗晋苏峻之乱毛寳烧句容湖熟积聚义熈九年罢临沂湖熟脂泽田以赐贫人宋元嘉二十二年浚淮起湖熟废田千余顷二十八年徙越城流人淮南流人于姑孰皆此地元和郡国志云在旧江宁县东南七十里今在上元县丹阳乡去县五十里淮水北古城犹在永平县【永安永世】汉元封中置属丹阳郡寻废呉分溧阳复置改曰永安孙休封弟谦为永安侯孙皓封孙洪为永平侯晋武又改永世惠帝分置平陵并永世凡六县属义兴郡寻复旧名宋省入溧阳
　　平陵县详见呉国城下今废
　　安业县唐武徳二年析江宁溧水置今废
　　同夏县梁武帝生于秣陵同夏里大同元年因以置县陈属建兴郡隋省入江宁图经云县东十五里有同夏浦旧有城今上元县长乐乡是其地
　　临沂县本徐州琅琊国县晋咸康七年分江乗西界侨置属南琅琊郡陈属建兴郡呉蔡靓诸葛恢梁孟智陈明仲璋皆尝为令实录云县城在京江独石山西临大江在旧江宁县北四十里南徐州记云县有落星山属慈仁乡去县四十里今上元县长寕县摄山之西白常村葢其地距上元县三十八里
　　懐徳县【费】晋大兴元年琅邪国人随帝渡江者几千户立懐徳县以处之属丹阳郡永复为汤沐邑后属琅邪郡其地寄建康北境实录云县城在宫城南七里建初寺前路东后改曰费移于宫城三里西北耆阇寺西宋元嘉十五年省入建康临沂古迹编云费县与琅邪分界于潮沟村在县北九里今在上元县钟山乡
　　即丘县本晋琅邪国县元帝置属南琅邪郡宋元嘉八年省入阳都
　　阳都县本汉城阳国县后汉改为琅邪国晋废元帝置属南琅邪郡宋大明五年省入临沂
　　地所接四境
　　建康府东西二百三十五里南北四百六十里东至本府界首二百四十里自界首至镇江府四十里西至本府界首一十里自界首至和州八十三里南至本府界首二百四十里自界首至宁国府一百二十里北至本府界首四十九里自界首至眞州一百一十里东南到本府界首二百八十五里自界首至常州一百八十五里西南到本府界首九十里自界首至太平州三十里东北到本府界首一百三十五里自界首至镇江府四十五里西北到本府界首二十二里自界首至眞州一百二十七里自府界到东京陆路一千四百四十五里水路一千七百七十里到西京陆路一千八百里水路二千一百九十五里
　　上元县附郭东西九十五里南北八十五里东至句容县界八十里以周郎桥中分界西至江宁县界一里以御街中分为界南至江宁县界七十里以永丰乡北白米湖为界北至眞州六合县界四十九里以步大江中流为界东南到句容县界七十里以东陈村为界自界首到句容县三十五里西南到江宁县界四里以大隠乡为界东北到句容县界六十里以章桥为界自界首到句容县八十里西北到真州六合县界二十九里以湖熟大江中流为界自界首到六合县八十五里江宁县附郭东西八十五里南北九十八里东至上元县界一里以御街中分为界西至和州乌江县界四十里以鳗鯬洲大江中流为界自界首至乌江县一十五里南至溧水县界九十三里以乌刹桥为界自界首至溧水县四十五里北至上元县界五里以金陵乡为界东南到句容县界七十里以湖山乡为界自界首到句容县九十里西南到太平州当涂县界一百六里以章公塘为界自界首到当涂县一十七里东北到上元县界二十五里以崇礼乡为界西北到上元县界五里以金陵乡为界
　　句容县东西七十里南北一百二十里东至镇江府丹徒县界五十里以山口为界自界首至丹徒县五十里西至上元县界二十里以周郎桥中分为界自界首至上元县七十里南至溧水县界六十里以丁塘村为界自界首至溧水县三十里北至眞州扬子县界七十里以下蜀大江中流为界自界首至扬子县六十里东南到镇江府金坛县界六十里以茅山崇元观西堆为界自界首到金坛县六十里西南到江宁县界七十里以上义山东绿杨村为界自界首到江宁县九十里东北到丹徒县界六十五里以左桥为界自界首到丹徒县四十五里西北到上元县界八十里以东阳镇霸桥为界自界首到上元县六十里
　　溧水县东西八十二里一百三步南北一百五十五里三十八步东至句容县界三十七里以浮山
　　顶为界自界首至句容县四十里西至上元县界三十五里以乌石桥为界自界至上元县八十
　　五里南至宁国府宣城县界一百一十里以四
　　牌冈为界自界至宣城县一百三十里北至江
　　宁县界四十五里以上义山为界自界至江寜县七十五里东北到句容县界四十里以望湖冈为界自界到句容县五十里东南到溧阳县五十里以分界山为界自界到溧阳县七十里西南到寜国府宣城县界一百三十五里以昆山乡为界自界到宣城县一百里西北到江寜县界四十五里以乌刹桥为界自界到江宁县七十五里
　　溧阳县东西一百五十里南北一百六十里东至常州宜兴县界一十五里以葑埭牌为界自界首至宜兴县七十里西至溧水县界八十五里以三塔墩为界自界至溧水县四十里南至广徳军界七十里以石屋山分流为界自界首至广徳军八十里北至金坛县界八十里以长塘湖港荻场为界自界首至金坛县四十里东南到宜兴县界八十里以白塔山为界自界首到宜兴县四十里西南到宣城县界一百二十里以湖东北岸为界自界首到宣城县一百三十里东北到宜兴县界四十五里以五家村为界自界首到宜兴县六十五里西北到溧水县界七十五里以曺山陆路为界自界首到溧水县四十五里


　　景定建康志巻十五
　　钦定四库全书
　　景定建康志巻十六　　　宋　周应合　撰
　　疆域志二
　　镇市
　　淳化镇在上元县东四十五里鳯城乡淳化五年置金陵镇在江宁县南六十里本陶呉铺景德二年改为镇
　　秣陵镇在江宁县南五十里
　　常宁镇在句容县东南五十里天禧元年以镇置寨下蜀镇在句容县北六十里
　　土桥镇在上元县东南六十里与句容县两界
　　东阳镇在句容县西北六十里郡国志云楚汉之际改秣陵为东阳郡因为名有馆驿
　　江宁镇在江宁县西南六十里
　　邓步镇在溧水县南一百二十里乾道四年正月差官收税寳祐四年权镇张师鲁申府移东垻市收税孔家堽镇在溧水县南四十五里
　　固城镇在溧水县南九十五里
　　高淳镇在溧水县南一百里
　　举善鎭俗名戴步在溧阳县南三十五里
　　社渚鎭在溧阳县西南六十里乾道四年移税额于溧水县邓步
　　古市按宫苑记吴大帝立大市在建初寺前其寺亦名大市寺宋武帝永初中立北市在大夏门外归善寺前宋又立南市在三桥篱门外鬭场村内亦名东市又有小市牛马市谷市蚬市纱市等一十所皆邉淮列肆稗贩焉内纱市在城西北耆阇寺前又有苑市在广莫门内路东盐市在朱雀门西今银行花行鸡行镇淮桥新桥笪桥清化市皆市也【旧志】
　　考证南史徐度传云徐嗣徽任约等来冦高祖与敬帝还都时贼已据石头市防居民并在南路去台遥逺恐为贼所乗乃使度将兵镇于冶城筑垒以断之以此知六朝市防多在淮水之北冶城之东也　通典梁有大市南市北市令大南北三市丞陈淮水北有大市自余小市十余所　隋食货志言陈时淮水北有大市十余所置官司税敛既重时甚苦之　庾阐都赋云其寳货则瑶琨琅玕青碧素珉阳球散火隂田潜珍云英水玉错耀龙鳞焕若金膏晃若银烛瑠璃冰清而外映瑚触石而上翘牙簟列文于象齿火布濯秽于炎焱西岨石城则舟车之所会东尽金塘则方驾之所连　梁庾肩吾防市诗云旗亭出御道防目暂回车　晋史廷尉张闿住在小市南史后废帝元徽二年张敬儿破贼宣阳门庄严寺小市　丹阳记曰苑城市谓之苑市秣陵有门埸市寰宇记云东晋咸和中置七尉右尉在纱市今属上元县钟山乡张循王北庄前平地是也　宫苑记南尉庄草市北湘宫寺前其地在今上元县治东北齐东昏侯宫中立宫市使宫人屠沽帝为市魁后主重关市之征以阳惠明为大市令
　　汤泉市在上元县神泉乡汤山延祥院之前去城六十里
　　栖霞市在上元县长宁乡摄山栖霞寺之前去城四十五里
　　索墅市市有索墅坊在上元县淸化乡去城五十里泉都市在上元县泉水乡亦名龙都去城五十五里东流市市有桥曰东流以水流自东因名之在上元县宣义乡去城四十里
　　花林市南至曺村五里北至大江十二里齐梁诸坟多在其地属上元县清风乡去城三十五里
　　龙湾市在上元县金陵乡去城一十五里
　　竹篠市在上元县长宁乡去城二十里
　　蛇盘市在上元县开宁乡去城二十里有馆驿
　　麒麟市在上元县开宁乡去城三十里
　　西干市在上元县长宁乡去城四十五里
　　章桥市在上元县长宁乡去城五十里
　　石井市在上元县长宁乡去城二十五里
　　五城市在上元县崇礼乡去城二十五里
　　土桥市在上元县丹阳乡去城六十里
　　湖熟市在上元县丹阳乡去城六十里
　　新林市在城西南二十里
　　板桥市在城西南三十里
　　铜井市在城西南八十里
　　东口市在城南长干桥下东今乌衣巷口是
　　西口市在城南长干桥下今西街口是
　　小口市在城西南江宁县安德乡
　　朱门市在朱门南
　　水桥市在江宁县归善乡
　　杜桥市在江宁县万善乡去城四十里
　　路口市在城南七十里
　　仓头市在句容县仁信乡去城九十里
　　柴沟市在句容县琅邪乡去城七十五里有馆驿白土市在句容县来苏乡
　　高友步俗名上步在溧阳县南二十五里
　　周城步在溧阳县西南四十五里
　　上兴步在溧阳县西六十里
　　黄连步在溧阳县西北五十五里
　　街巷
　　古御街按宫城记吴时自宫门南出至朱雀门七八里府寺相属晋成帝因呉苑城筑新宫正中曰宣阳门南对朱雀门相去五里余名为御道夹道开御沟植槐栁梁武帝克东昏焚其奢淫服六十二种于御街今自天津桥直南夹道犹有故沟皆在民居即古御街也又有古御街在台城西掖门外按宫苑记呉太初宫北曰武门北直对台城西掖门前路东即古御街是也其实自大司马门出为御街自端门出为驰道自西掖门出为古御街端门即阊阖门
　　朱雀街按宫城记自宫门南出来苑路至朱雀门七八里府寺相属舆地志云朱雀门北对宣阳门相去六里名为御道夹开御沟植栁环渠呉纪曰天纪二年卫尉岑昏表修百府自宫门至朱雀桥夹路作府舍乂开大道使男女异行夹道皆筑高墙瓦覆或作竹藩庾阐都赋云横朱雀之飞梁豁八达之遐冲
　　考证世说曰宣武出镇南州谓王东亭曰丞相初营建业无所因承而制置纡曲方此为劣东亭曰此丞相乃所以为巧也江左地促不如中国若使阡陌条畅则一览而尽故纡余委曲若不可测今台城在府城东北而御街迤逦向南属之朱雀门则其势诚纡回深远不可测矣　侯景缘淮作塘自石头至于朱雀街十余里中楼雉相属　宋彭城刘悛司空勔之长子勔见害于朱雀街悛兄弟平生不行此路
　　焚衣街在御街
　　考证齐东昏侯制四种冠五彩袍一月中二十余出晨出三更归夜出清晨返梁自襄阳出师废东昏侯焚奢淫异服六十二种于御街后人号其所曰焚衣街【杨虞部诗雉头金镂及珠胎结香云画不开御路旁人空叹息逡廵红熖作靑灰　马野亭诗玉指亲裁五彩衣尚方工作极纎竒看来亡国都缘此向通衢了不遗鹬羽化为靑烧去雉头还有紫随更湏大字书华表要使将来尽得知】
　　孔子巷在靑溪侧大仁寺前西南古长乐桥东一里考证舆地志云孔子庙在乐游苑东隔靑溪奉圣亭侯所奉之庙也旧在溪南丹阳郡之东南本东晋所立中废宋元嘉十九年诏复孔子庙至齐迁于今处以旧地为浮图今名孔子寺亦名孔子巷在城东南五里古长乐桥东　建康实录晋孝武太元十一年立宣尼庙故丹阳郡城前后移庙过淮水北以旧处为孔子寺亦呼其巷为孔子巷
　　国子监巷今镇淮桥北御街东旧比较务即其地考证南唐跨有江淮鸠集典坟特置学官濵秦淮开国子监里俗呼为国子监巷
　　乌衣巷在秦淮南晋南渡王谢诸名族居此时谓其子弟为乌衣诸郎今城南长干寺北有小巷曰乌衣去朱雀桥不远【旧志】
　　考证丹阳记曰乌衣之起呉时乌衣营处所也　晋记江左初立琅邪诸王居乌衣巷王敦谋逆导忧覆族使郭璞筮之卦成叹曰吉无不利淮水竭王氏灭子孙繁衍　世说王导曰庾元规若来吾角巾还乌衣南　王僧防为御史中丞领骁骑将军甲族由来不居此官王氏分枝居乌衣者位宦微减僧防为此官乃曰此是乌衣诸郎坐处我亦可试为尔　建康实録云纪瞻立宅于乌衣巷屋宇崇丽园池竹木有足赏翫焉　呉虎臣能改斋漫录云今世小说尤可笑者莫如刘斧摭遗所载乌衣传引刘禹锡王谢堂前之句遂谓唐朝金陵人姓王名谢因海舶入燕子国其实以乌衣为燕子国不知王者王导等人谢者谢鲲之徒也按世说诸王诸谢世居乌衣摭遗之说亦何谬耶　艺苑雌黄云按舆地志晋王氏自立乌衣宅当时诸谢曰乌衣之聚皆此巷也王氏谢氏乃江左衣冠之盛者故杜诗云王谢风流远又云于今王谢即比观刘斧摭遗乃以王谢为一人姓名其言既怪诞遂托名于钱希白终篇又以刘梦得诗实其事希白不应如此谬是刘斧妄言耳　宋书云谢鲲风格高峻少所交纳惟与族子灵运瞻曜洪微并以文义赏防共宴处居在乌衣巷故谓之乌衣防鲲五言诗云昔为乌衣游戚戚皆子侄其地在今城东南五里【刘禹钖朱雀桥边野草花乌衣巷口夕阳斜旧时王谢堂前燕飞入寻常百姓家有释此诗者云乌衣者士服之多也朱雀桥邉野草花喻无大贤也乌衣巷口夕阳斜谓岁乆儒服少也可怜王谢堂前燕谓二贤旧居不存也飞入寻常百姓家谓此地俗人所居伤其时乃作是诗也　杨虞部诗人物风流徃徃非空余陋巷説乌衣旧时帘幕无从覔祗有年年社燕归　朱存诗阀阅沦亡梐枑移年年旧燕亦双归茅檐苇箔无冠葢不见乌衣见白衣　任斯庵诗羊车暇日劳挥麈玉树春风自满庭欲问乌衣旧时事静无秋燕有秋萤　曾极诗呉兵曽驻黒云都江左夷吾此定居休把乌衣轻马粪悬鹑结驷揔丘墟○马野亭诗依依燕子可怜生相向于人直有情不道华堂曽止息如今穷巷莫经营六朝盛事同流水千载遗踪只旧城白日飞忙难话此话时须等夕阳明　阙名　乌衣池馆一时新晋宋齐梁旧主人无处可寻王谢宅落花啼鸟秣陵春】
　　运巷在今天庆观相接
　　考证沈约自序曰王父从官京师义熈十一年高祖赐馆于都亭里之运巷　世说叙录冶城在今运巷东旧里亭今俗呼为黄泥巷
　　主簿巷在明道书院右
　　考证明道先生程纯公尝为上元主簿政教在人至今呼为主簿巷
　　坊里
　　钟山坊在行宫前东夹道
　　石城坊在行宫前西夹道
　　东锦绣坊在御街左
　　西锦绣坊在御街右
　　状元坊二一在御街左东锦绣坊南一在府学南报恩坊在御街右西锦绣坊南
　　安乐坊在御街右报恩坊北
　　金泉坊在御街右报恩坊南
　　嘉瑞坊在御街左状元坊南
　　舜泽坊在御街右金泉坊南
　　金陵坊在御街右舜泽坊南
　　建业坊在御街右镇淮桥西北
　　长乐坊在御街左镇淮桥东北
　　招贤坊在府治南
　　经武坊在府治左
　　武胜坊在府治东北
　　细栁坊在都统司后军寨前
　　青溪坊九曲坊并在府治东
　　嘉会坊在緫领所前
　　尊贤坊在明道书院之右
　　东市坊在鱼市东
　　鳯台坊在鱼市南
　　西市坊在鱼市西
　　鹭州坊在鱼市北
　　长春坊在东市之东
　　寛征坊在西市之南
　　清化坊钦化坊并在西市之北
　　朝宗坊佳丽坊并在西市之西
　　保宁坊在保宁寺前
　　广济坊在广济仓南近水西门
　　武定坊在镇淮桥东南
　　崇胜坊在镇淮桥西南
　　长干里在秦淮南
　　考证越范蠡筑城长干　丹阳记大长干寺道西有张子布宅在淮水南　呉都赋曰长干延属飞甍舛互李喜注江东谓山间为干建业之南其间平地吏民居之故号为干　实录云长干是里巷名江东谓山陇之间曰干建康南五里有山岗其间平地民庶杂居有大长干小长干东长干并是地里名小长干在瓦棺南巷西头出江【罗北谷诗山陇中间号曰干此长干里盛衣冠想应王谢朝囘后日日行人看绣鞍】
　　鳯凰里在今保宁寺后
　　考证宋元嘉十四年大鸟二集秣陵民王觊园中李树上大如孔雀头足小高毛羽鲜明文防五色声音谐从众鸟如山鸡者随之行三十步顷东南飞去扬州刺史彭城王义康以闻改鸟所集永昌里为鳯凰里今保宁寺是其处
　　表孝里在溧水县
　　考证乾道四年邑人伊小乙割肝以疗母疾知县陈嘉善榜其居旌之
　　乡社
　　金陵乡【县北】慈仁乡【县东北】钟山乡【县西北】北城乡【县东北】清风乡【县东北】长宁乡【县东北】惟政乡【县东旧名惟信】开宁乡【县东北】宣义乡【县东】鳯城乡【县东】清化乡【县东】神泉乡【县东北】丹阳乡【县东南】崇礼乡【县东南】泉水乡【县东南】道德乡【县东】尽节乡【县南】长乐乡【县东】
　　右十八乡上元县
　　鳯台东乡　鳯台西乡【并县东南】安德乡【县西南】新亭乡【县东南】随车乡【县西】光宅乡【县西南】　开元乡【县南】万善乡【县南】长泰南乡【县南】长泰北乡【县南】驯翚乡【县东南】惠化乡【县南】葛僊乡【县东南】建业乡【县南】　永丰乡【县东南】归善乡【县西南】处眞乡【县西南】铜山乡【县南】　朱门南乡　朱门北乡【县南】横山南乡　横山北乡【县南】
　　右二十二乡江宁县
　　句容乡【县东南】福祚乡【县南】临泉乡【县西南】上容乡【县西南】承仙乡【县南】政仁乡【县南】茅山乡【县东南】崇德乡【县南】来苏乡【县东】望僊乡【县东北】移风乡【县东北】孝义乡【县北】仁信乡【县北】鳯坛乡【县西北】琅邪乡【县西北】通德乡【县西】崇信乡【今废】
　　右十七乡句容县
　　上元乡【县东南】思鹤乡【县西】赞贤乡【县南】白鹿乡【县东南】丰庆乡【县东】归政乡【县东北】崇贤乡【县北】长夀乡【县北】山阳乡【县南】崇教乡【县西南】游山乡【县南】僊坛乡【县东南】安兴乡【县东南】仪鳯乡【县南】永宁乡【县西南】唐昌乡【县东南】立信乡【县西南】
　　右十七乡溧水县
　　永成乡【县东北】福贤乡【县东】举福乡【县西南】明义乡【县西】惠德乡【县南】德随乡【县南】从山乡【县西南】桂夀乡【县西南】奉安乡【县西北】崇来乡【县西北】来苏乡【县北】允泰乡【县北】允定乡【县北】
　　右十三乡溧阳县【本县旧领乡十七端拱元年割昭德丰乐彰德三乡属建平县嘉祐六年分成乐乡并入永成福贤二乡今领乡十三】
　　铺驿
　　驿路五十一铺每铺相去十里
　　东门铺　　东十里铺　蛇盘铺　　麒麟铺
　　东流铺　　昆仑堽铺　张桥铺【以上七铺属上元县】
　　江城湖铺　宣家岘铺　山口铺　　庙林铺
　　下蜀铺　　纪大店铺【以上六铺属句容县】
　　右十三铺系东路直抵鎭江府界炭渚铺
　　土门铺　　夹堽铺　　迟店铺　　清水亭铺园墓桥铺　秣陵铺　　李村铺　　路口铺
　　乌坼桥铺【以上九铺属江宁县】
　　方墟铺　　石头堽铺　乌山铺　　齐家店铺南亭堽铺　南十里铺　蒲塘铺　　三角子铺孔家堽铺　土山铺　　罗家林铺　戴公堽铺漆桥铺　　朱家店铺　汤师娘铺　松儿堽铺【以上十六铺属溧水县】
　　右二十五铺系南路直抵广德军界顾置铺
　　越台铺　　石子堽铺　官庄铺　　板桥铺
　　三城湖铺　江宁铺　　青松林铺　铜并铺
　　葛家堽铺【以上属江宁县】
　　右九铺系西路直抵太平州界慈湖铺
　　府前铺　　西门铺　　石碑冲铺　靖安铺【以上属上元县】右四铺系北路直抵滁州界宣化铺
　　县路十一铺每铺相去二十里此系诸县不通驿路处递传之路
　　石井铺　　七里堽铺
　　右二铺属上元县界
　　周郎桥铺　县西门铺
　　右二铺属句容县界
　　县东门铺　茭塘铺　破湖铺
　　右三铺属溧水县界
　　黄运步铺　中桥铺　乌山村铺　县西门铺
　　右四铺属溧阳县界
　　永宁驿旧基在南唐仪仗院今为待漏院而驿徙置緫领所西闪驾桥之南绍兴十五年晁公谦之建
　　江宁驿在江宁县西南五十里
　　秣陵驿在江宁县南五十里
　　七桥驿在溧水县南七十五里岁久圮坏仅存故址淳熈中重建榜曰迎华堂
　　石头驿张九龄有候使石头驿楼诗李白答裴侍御先行至石头驿以书见招诗云君至石头驿寄书黄鹤楼梦笔驿
　　考证江淹集云尝宿于冶亭梦见一夫自称郭璞谓淹曰吾有笔在公处多年可以见还淹乃探怀中得五色笔一管以授之嗣后为诗絶无美句时人谓之才尽按建康有冶亭在冶城又有东冶亭在秦淮上皆六朝士大夫饯送之所淹本集所载始末皆建康事也梦笔驿不知在何处　庚溪诗话云梦笔驿江淹旧居【姚宏诗一宵短梦惊流俗十载髙名挂里闾遂使晚生矜此意痴眠不读半行书　曽极诗晋尚清谈笔力衰文章髙下亦随时景纯不作文通死五色毛锥付与谁】
　　金陵驿亦名蛇盘驿在上元县长乐乡蛇盘市俗呼佘婆音之讹也淳熈十二年留守钱公良臣建
　　考证曽极有蛇盘驿诗【枳篱华屋半雕残列肆屠羊客卸鞍霸气销沉形胜歇龙盘何事作蛇盘　王半山题忆昔东游未有须扶衰重此驻肩舆市中年少今谁在鲁老当街六十余又重冈古道春风衷草色花光似故人却喜此身今漫浪田家随处得相亲】
　　东阳驿西至金陵驿四十五里淳熈十二年畱守钱公良臣建
　　柴沟驿西至东阳驿十五里淳熈十二年留守钱公良臣建
　　下蜀驿西至柴沟驿十五里东至镇江府界十五里绍兴八年三月已已车驾未入建康次下蜀驿有御座在焉淳熈十二年留守钱公良臣重建驿
　　太平驿在溧阳县治西街北太平兴国六年建嘉定十三年重建
　　望僊驿旧在句容县治南元丰二年移县治东
　　漆桥驿在溧水县南七十五里
　　官塘驿在溧水县东南二十五里
　　坊墟驿在溧水县北三十五里
　　淮源驿在溧水县东北三十五里
　　仪賔驿在溧水县南一百一十里
　　招贤驿在溧水县南一百一十里
　　莆塘驿在溧水县南二十五里
　　白马驿在溧水县东南四十里
　　延賔驿在溧水县西四十七里
　　青阳驿在句容县东二十里
　　竹里驿在句容县北六十里仓头市
　　云亭驿在句容县
　　右自漆桥以下十二驿今并废
　　昭华驿在句容县开寳中焚圮太平兴国二年移县街东或云望僊驿是也
　　中山驿在溧水县南三十步惠政桥西南
　　考证伪呉顺义中置后知县李彦重建伪唐升元二年萧俨添置轩廊建炎焚毁绍兴八年李朝正重建鲁詧作记嘉定十五年史改之重修添置廊庑绍定四年史弥巩重修来者便之
　　马驿二所在下蜀东阳寳庆二年重修
　　道路
　　秦皇驰道
　　考证秦始皇三十六年东游自江乗渡江驰马于此【王荆公诗穆王得八骏万事不期修落落千载间复此好逺游车轮与马迹此地亦当留想当治道时劳者尸如丘】
　　呉帝驰道
　　考证呉都赋云朱阙双立驰道如砥
　　宋帝驰道
　　考证宋书大明五年孝武初立驰道自阊阖门至于朱雀门为南驰道又自承明门至武湖为北驰道八年罢南北二驰道景和元年复立　宫苑记宋筑驰道为调马之所【杨虞部诗路平如砥直如弦官栁千株翠拂烟玉勒金羁天下骏急于奔电更挥鞭　马野亭诗南城来到北城隅更北直趋武湖一上雕鞍三十里两旁官栁数千株六朝都邑真如此旧日咸秦得似无暑月行人不张葢漫天自有翠廜□】
　　小丹阳路今在江宁县横山乡陶呉镇西南十里与太平州当涂县接界里俗犹呼丹阳
　　考证晋咸康三年歴阳内史苏峻叛陶囘谓庾亮曰峻知石头有重城不敢直下必向小丹阳南道步来宜设伏邀之可一战擒也亮不从峻果自小丹阳来迷失道夜行无复部伍亮闻乃悔之
　　黄城大路在今上元县清风乡黄城村
　　考证梁太清二年侯景遣军至江乗拒邵陵王纶赵伯超谓纶曰若从黄城大路必与贼遇不如径指钟山突据广莫门出贼不意城围必解
　　湖头路在今武湖东北
　　考证南史东昏侯永元二年崔慧景奉江夏王内向遣中领将军王莹都督众军据湖头筑垒上带蒋山又王敬则举兵朝廷遣沈文季持节都督屯湖头备京口路
　　白杨路在城南十里石岗之横道
　　考证陈大建末始兴王叔陵反部麾下度小航将趋新林萧摩诃追擒于白杨路【马野亭诗此路如何名白杨白杨林木苦非良开知宰树常多种想见坟茔在两旁三国英雄尘一窖六朝兴废字千行行人过此休惆怅徃古来今緫混茫】
　　竹里路在句容县北六十里仓头市东有竹里桥南边山北濵大江父老云昔时路行山间西接东阳绕摄山之北由江乗罗落以至建康宋武帝讨桓其路经此今城东佘婆岗至东阳路乃后世所开非古路也谢走马路在上元县崇礼乡土山下至今不生草详见土山下
　　姜巴路在小茅山后通延陵
　　考证真诰秦时有士周大賔及巴陵侯姜叔茂者来住句曲山下秦孝王时封侯故以姜巴名其路
　　制使姚公希得任内甃砌街道先是东西锦绣坊及经武坊一带街衢多有损壊缺防去处不便徃来景定三年三月十七日兴工至四月二十日毕重新布砌用砖二十余万口工物緫费五万二千一百余缗米六十一石七斗有竒
　　桥梁
　　天津桥在行宫前旧名虹桥政和中蔡公薿建为石桥号曰蔡公桥后改今名
　　考证天津本西京大内前桥名即康节邵雍闻杜鹃处今移其名于此不忘京师之思也【石翁逢龙诗下马过天津聴传禁漏频惟怜一桥月曾照六朝人金剥宫门字红飞粉壁尘中官来宿内因问帝乡亲　周彦夫诗下车聊复问何如尚忆重来四纪余钟阜秦淮俱好在祗怜双鬓自萧疎聨镳去作蒋山游路转天津绕御沟忽作故都禾黍恨洛阳宫殿镯千秋】
　　镇淮桥在今府城南门里即古朱雀航所【旧志】
　　考证按世说叙录及舆地志丹阳记皆云呉时南津桥也名曰朱雀航大寕二年王含军至丹阳尹温峤烧絶之以遏南众定后京师乏良材无以复之故为浮航至咸康三年侍中孔坦议复桥于是税航之行者具材乃值苑宫初创材转以治城故浮航相仍至太元中骠骑府立东航改朱雀为大航　晋起居注曰白舟为航都水使者王逊立之谢安于桥上起重楼上置两铜雀又以朱雀观名之　实录云咸康二年新立朱雀航对朱雀门南渡淮水亦名朱雀桥本呉南津大航桥也王敦作乱温峤烧絶之权以浮航徃来至是始议用杜预河桥法长九十步广六丈冬夏随水髙下浮航相仍至陈每有不虞之事则剔之晋书王敦作逆明帝以应詹都督朱雀桥南诸军
　　事　齐髙祖讨袁粲黄囘与粲通谋萧顺之率家兵据朱雀桥囘遣觇之遂不敢出　梁髙祖以义师伐东昏东昏使江道林率兵出战退保朱雀航凭淮自固东昏又遣王珍国等列阵于航南开航背水以絶归路与王茂等战败一时投淮死者积尸与航等后至者乗之以济　北齐兵至故秣陵陈髙祖分兵御之遣杜棱顿航南　元徽中贼党杜黒蠡分军向航刘勔御之败死　侯景兵至航建康令庾信率兵屯航北见景至命彻航始除一舶弃军走南塘游兵复闭航渡景乗胜至阙下　乾道五年留守史公正志重造得旧址増广一丈郡从事丘崇为之记【乾道五年十一月建康府重作镇淮饮虹二桥六年正月桥成惟二桥横跨秦淮据府要冲自江淮呉蜀游民行商分屯之旅假道之賔客杂防旁午肩摩毂击穷日夜不止淮水至其下奔流而西势益悍湍激射冲齧滋甚昔之为桥者又不暇顾计乆远薄费而亟成重负而弱植之无何辄壊则姑补苴其甚仅取不废岁縻缗钱数百多或至千岌岌自若也留守待制史公厥既治成有废必举大备都邑之制乃因民所欲为作而新之率增其旧四之一镇淮长十有六丈为二亭其南属民以诏令饮虹长十有三丈加屋焉凡十有六楹而并广三十有六尺基以巨石甃以厚甓千寻之材世守之土必坚必良是度是营而属其事于浮图氏致胜法才又躬为程度俾以从事创意靡宻有非工人所迨及者讫其成无一不合规模壮大气象雄伟隆然相望阛阓四合军民父老扶携纵观推美诵休曰公诚劳噫公所建立大于此者不可殚纪桥未足多也惟厥经始人狃故常役大用宏谓不可为公决作之未既累月十世之利卒号有济人乃大服推是而言则天下事有可以为而又以为不可为者独桥欤彼能者处之虽若不可以为而卒为之以成者又独桥欤公名正志字志道南徐人左文林郎建康府观察推官丘崇记】开禧元年丘公崇来为留守重建桥刘叔向为之记【金陵为古天险之区城郭宫室凡几变矣而秦淮则犹故也跨淮而济者有桥曰镇淮在呉为南津大桁在晋为朱雀航曰饮虹在晋宋间为万岁桥据都邑之冲屹波流之湍车马如云千艘鳞鳞北拱行阙鲸卧虎蹲此二桥者葢与秦淮相终始而邦人所恃以为安也岁在已丑今留守敖学侍郎丘公以抡魁入幕府覩斯桥之将颠毅然取而更造之规模调度有公所述丰碑在焉后三十五年绾麟符而来则桥非旧矣乃庀工度材彻旧架新纵横广袤一视前日惟剏二祠于镇淮之上渐复晋人铜雀观之遗意而两亭各浚巨井以济民之乏经始于嘉泰甲子十月庚戌明年乙丑三月丁邜桥成防其费为缗钱万四千有竒而锱铢不以累诸人也嗟乎物之兴废岂偶然哉韩文公记王中丞新修滕王阁有曰此屋不修且坏前公为从事此邦适治新之公所为文实书在壁今三十年而公来为邦伯又易新之维此二桥与滕王阁之事适相似然惜不得当代宗工钜儒如文公者大书特书之尔开禧改元三月望从事郎建康府观察推官刘叔向记】寳祐四年桥坏于潦留守马公光祖重建之梁椅为之记【周夏官掌邦政而其属有司险以成桥梁郑大夫能整比其国至褰裳溱洧者舆之则谓之不知政金陵故有桥曰镇淮曰饮虹雄跨秦淮淮水集涧谿贯城邑以达于江奔流驶湍冲撼激射雨甚势益横不可俯而车马憧憧无停晷商人戍夫与诸道贡输之入于饟餽者舳舻戞摩桥不得休息大抵亡虑数十年辄弗支寳祐乙邜东阳马公自户部尚书出镇越明年修戎器缮鬪舰剏防击营而奎翰之堂邮传之舍掾史之居哲人胜士之流风余址诸凡经度以序即功向二桥适同圮于潦公不移日召匠饬材以通判何君宗姚莅铢寸从官出工人欢趋岁十月桥成修广如其旧加坚缜焉万舟萦环遥岑掩映如巨鼇赑负冠山以与阳侯角武而争雄也东西行者胥咨嗟咏歌以德公赐噫公之德于民独桥哉桥余事也然过都越国徃徃倾陊刓阙听民掲且厉水怒至即相望如万里隔间起而图之则又以其隠民者厉民故君子于以占政焉天地间运动流行一精神耳人以精神为事业则栉比而髪理枢旋而户随钜纲细目畴不在精义利用中公表里忠勤炯炯心目环吾土皆若车辙马迹朝夕至者桥讵足烦公咄嗟哉然尝观留侯客下邳间从容步游圮上而老人者以兵法授之迄持以兴汉兹岂适相邂逅然耶凴髙而眺远临流而观逝子房于是志念深矣是邦一瞬闗河公方蚤夜秣马厉兵思系单于颈献阙下而桥西直天堑东挟龙蟠志士忠臣过而生慨安知无衣褐之翁跪履之子把六韬三略徃来论议其上将赴公精神以济登四海焉亦如此桥矣试以斯文招之门生从政郎差充沿江制置使司干办公事梁椅谨记门生朝奉郎差充沿江制置使司参议官胡居仁谨书并题葢】六年桥燬于火留守赵公与重建
　　饮虹桥一名新桥在鳯台坊
　　考证建康实录南临淮有新桥本名万岁桥后改名饮虹新桥乃呉时所名至今俗呼为新桥袭其旧也乾道五年史公正志重建上为大屋数十楹极其壮丽与镇淮桥并新丘崇记之　开禧元年丘公崇重建刘叔向记之　寳祐四年马公光祖重建梁椅记之镇淮桥每与此桥同建诸记并附镇淮桥下兹不复载
　　日华桥在行宫城东华门跨防龙河
　　月华桥在行宫城西华门跨防龙河景定二年马公光祖重建
　　东虹桥在行宫之左府治之北景定二年马公光祖重建自书桥榜
　　西虹桥在景定桥北运司东景定二年马公光祖重建自书桥榜
　　景定桥在永宁驿北旧名清化俗呼为闪驾桥景定二年马公光祖重建改今名自书榜跨运渎
　　太平桥在运司西南旧名钦化俗呼为笪桥景定二年马公光祖重建改今名自书榜跨运渎
　　鼎新桥在太平桥西旧名小新景定二年马公光祖重建改今名自书榜
　　乾道南北二桥在古运渎上今斗门桥北二桥相望乾道中洪公遵建景定二年马公光祖重建自书榜斗门桥在乾道南桥之南景定二年马公光祖重建自书桥榜跨运渎
　　武定桥在镇淮桥东北淳熈中建景定二年马公光祖重建自书桥榜
　　崇道桥在天庆观东景定二年马公光祖重建自书桥榜
　　武衞桥在天庆观西旧名望僊桥景定二年马公光祖重建改今名自书榜
　　广富桥在月华桥北跨防龙河景定二年马公光祖重修
　　武胜桥在府治亲兵教场即北门桥
　　青溪七桥按实录注最北乐游苑东门桥【乐防苑在覆舟山南桥宜与今散福亭相连】次南尹桥今潮沟大巷东出度此桥次南鸡鸣桥【即舆地志今所谓新安寺南东出开善寺路度此桥】次南募士桥次南菰首桥一名走马桥次南青溪中桥在湘宫寺门前巷东出度溪有桃花园次南有青溪大桥【今城东北有渠北通武湖南行经散福亭桥竹桥抵府城东北角外西入城濠里俗呼为长河即古青溪本在今竹桥西南行五代杨淳于此截溪立城由是青溪半在城外其在城中者岁乆堙塞但城东北隅迤逦至上元县治东南上水闸以西一带青溪遗迹或见或隠桥亦不详所在】青溪中桥按建康实录青溪七桥次南中桥今上水闸里俗相传青溪中桥路【齐书始安王遥光反曹虎领军屯青溪中桥陈书隋军陷台城后主与张贵妃俱入井隋军出之晋王广命斩贵妃牓于青溪中桥即此地】青溪大桥按石迈古迹编实录云东出句容大路度此桥西即陈尚书令江揔宅今上元县东南百余步叚氏居乃江揔宅也桥宜在此宅之东岁乆堙废今不复有桥矣　旧称青溪九曲葢自武湖引水从东北萦回达于秦淮其曲折有九故于其间跨桥有七今城外青溪皆已堙塞桥废乆矣惟城内仅存一曲溪上长桥有四皆马公光祖所作也
　　运渎六桥按实录云孝义桥本名甓子桥次南杨烈桥宋王僧防观闘鸭处次南西州桥宜在今笪桥西次南髙晔桥建康西尉在此今建兴寺北路东出度此桥宜在今乾道桥左右次南禅灵寺桥对禅灵渚宜是今斗门桥按建康实录注古城西南行者是运渎古城苑城也呉大帝赤乌三年使御史郗俭凿城西南自秦淮北抵仓城名运渎即此渎是也今宫城西北兴严寺前有沟迤逦至清化市东乃古运渎但自此西南悉堙塞不复可辨虽东南为宫城西堑疑非古迹然由宫墙堑至清化桥西折过钦化桥再南则运渎旧迹复见今乾道桥一带河是也六桥所在亦可髣髴得其次第清化桥即闪驾桥钦化桥即笪桥今桥与名皆非旧矣闪驾桥为景定桥钦化桥为太平桥皆马公光祖之所重建详见于前
　　飞虹桥杨文公谈苑云徐常侍铉仕江南日尝直澄心堂每襆被入直至飞虹桥马辄不进裂鞍断辔棰之流血掣缰却立铉贻书于余杭沙门赞宁答云下必有海马骨水火俱不能毁惟沤以腐糟随毁者乃是铉斸之去土丈余果得巨兽骨上胫可长三尺脑骨若防柱积柴焚三日不动以腐糟才沤之遂烂焉南唐有虹桥小虹桥飞虹桥皆傍宫桥也
　　南渡桥李白与酒客数人棹歌秦淮往石头访崔四侍御诗云舍舟共连袂行上南渡桥乃秦淮上桥也今不详其处
　　张侯桥呉张昭所造故名之晋义熈六年卢循焚查浦进至张侯桥其地在今城南不详其处
　　赤兰桥杜祭酒别传曰桓宣武舘于赤兰桥南曰延贤里今城南有赤兰坊桥不详其处
　　长乐桥唐秦淮上有长乐桥又曰长乐渡在县东南六里今桐林湾是其地长乐坊
　　狮子桥在城北湘宫寺北
　　囘龙桥在城西门
　　白下桥一名上春桥在城东门外其侧有白下亭重建桥记【金陵为六朝故都风土遗迹歴歴可攷自上元县治东行里许有桥曰白下白下之义访诸故老无传焉宋元徽间征北将军张永屯白下唐武德中迁金陵县于白下村其地葢在东晋白石垒之下也国朝自六飞南驻以是邦为陪都白下一桥当江浙诸郡徃来之冲不惟士夫民牧所必经行而日饮万马于秦淮旬给诸屯之粮饷舍此无他道也旧架木为之岁乆朽蠧若将压焉人以病告前后邑宰熟眎而不敢为三衢郑君缉视事之初窃鄙前人作计之不远毅然欲取而更新之未几运石山积下筑万桩曰吾将以石易木为千百年不朽之利观者且喜且骇疑不克就甫五阅月而桥成长鲸卧波飞梁驾虚材良石坚天造地设虽怒涛激湍疾风甚雨而过者如登康庄得大安稳旁有賔饯之亭因桥而名亦就摧剥并葺治之更増其前楹三雄壮窈深气象夐别上元为邑赋筭一孔以上悉输州家倾囊倒布力弗能继谒诸阃台得緍钱合二千米斛百自嘉泰癸亥九月壬午首事明年二月戊午讫工防其费为钱几四百万顾不轻矣而十八乡之民曽不与知虽畚锸舆负不烦一人既成或者以白下之语不宜于举子请更之留帅文昌李公名以上春权也呜呼桥梁不修汉薛宣歉然于彭城之政徒杠舆梁易事也子产之智不及之郑君垂大惠于笑谈间是可书也因其请故不复辞嘉泰四年三月望日从事郎建康府观察推官刘叔向记】
　　长干桥在城南门外五代杨溥城金陵凿濠引秦淮绕城西入大江遂立此桥
　　铜桥在城东一十里按五代史李升天祚三年十一月以歩骑八万讲武于铜桥今字作桐讹也
　　髙桥在城东一十五里属丄元县长乐乡
　　考证金陵故事云梁乱庾信为建康令守朱雀门众溃台城门已闭信走羇旅于此桥信有哀江南赋云高桥羇旅是也　石迈古迹编云皋桥旧名髙桥按庾信哀江南赋注云呉郡图经以皋伯通所居因名其桥曰皋后人转皋为髙　南史齐徐嗣徽等复入丹阳至湖熟陈髙祖追侯安都安都率马步拒之于髙桥　记室新书云髙桥羇旅之士　按郡国志云通门内有桥即汉皋伯通居此桥以得名梁鸿赁舂之所是呉自有皋桥在建康者乃髙桥也庾信赋南史皆曰髙崔令钦注石迈古迹编易髙为皋绍兴十七年本县新治桥路易榜曰皋桥因承其误失于不考耳
　　石步桥在城东北四十五里即古罗落桥也
　　考证宋髙祖起义丹徒进至罗落桥遇皇甫敷檀凭之战死即此地下有罗落浦北入大江又有罗落坊罗落干罗落山皆在其处今石步酒坊名罗落坊
　　钱公桥即章桥以西接张山亦曰张桥在府城东北五十七里上元句容二县以此桥为界
　　考证建炎元年髙宗皇帝幸建康次张桥山水暴溢堤齧桥坏势甚可畏转运副使李谟黄崇书被劾俱罢见孙觌所撰李谟行状淳熈十一年钱公良臣易为石桥运使赵公师揆榜曰钱公桥乾道志以为古罗落桥者非也余见石步桥
　　复古桥属上元县长乐乡去县十四里宣和间赐钟茅山经此地桥损堙塞久不修复春夏塘水壅遏民颇病涉绍兴十年县治桥路因创复之改名复古桥
　　葛桥在上元县崇礼乡方山东南按齐书李安民传宋建安王景素反安民破景素于葛桥
　　墅城桥在城东三十里即晋谢别墅之所
　　檀桥在青溪按齐书刘瓛以儒学冠于当时京师士子贵游莫不下席受业瓛住在檀桥瓦屋数间上皆穿漏学徒敬慕不敢指斥呼为青溪
　　亭子桥在上元县清风乡黄城之东徐铉栖霞寺新路记云建髙亭于路周跨重桥于川上即此桥也里俗呼为亭子桥去栖霞寺三里今土桥危险夏潦则民皆病涉
　　周郎桥在城东八十里上元县丹阳乡湖熟镇下临横塘【旧志】
　　考证石迈古迹编云旧传周瑜尝至此　按呉书瑜渡秣陵破笮融薛礼转下湖熟此桥正通秣陵必瑜当时经歴之地【马野亭诗周郎可是世英豪谈笑功成乃不劳尔日阿瞒犹避此兹时小防定应逃双鞬锦领纷相逐大羽青丝各自操料得军行争看此霜天徤鹘已辞绦】
　　土桥在城东七十五里
　　西流桥在城东北三十里
　　东流桥在城东北四十里
　　安济桥在城东北四十里即东流市桥淳熈十二年钱公良臣重修改今名
　　韩桥在城东北三十里
　　白水桥在城东北二十里
　　杨堰桥在城东二十里
　　走马桥按建康实录走马桥东有燕雀湖里俗相传今府治之东斜桥即走马桥也桥之东有水平濶是为燕雀湖或云惟政乡白荡湖即其地
　　右上元县境
　　板桥在城南三十里
　　考证呉后主闻晋师将至甚惧乃自选羽林精甲以配沈莹孙振等屯于板桥晋使王濬緫蜀兵沿流直指建业司马伷帅六军济自三山遣周浚张乔等接战破呉军于板桥莹等皆遇害　金陵故事云晋伐呉丞相张悌死之悌家在板桥西　建康实录云晋简文帝尝与桓温及武陵王晞同载游于板桥温遽令鸣皷吹角车驱卒奔欲观其所为晞大恐求下车帝安然无惧色温由是惮服　梁武帝起兵令吕僧珍与王茂进军于白坂桥非此也【李白诗天上何所有迢迢白玉防斜低建章阙耿耿对金陵汉水旧如练霜江夜清澄长川防落月洲渚晓寒凝独酌板桥浦古人谁可徴元晖难再得洒酒气填膺曽极诗轮转千年路欲迷板桥名在市朝非元晖太白微吟处独酌悠然命驾归】
　　新林桥在城西南一十五里扬州记云金陵南沿江有新林桥即梁武帝败齐师之处
　　白坂桥在城南
　　考证按梁吕僧珍传武帝次江寜僧珍与王茂进军于白坂桥筑垒垒立茂移顿越城僧珍犹守白坂
　　秣陵桥在城东南五十里
　　五城桥唐景云中造以渡淮广明元年废于火南唐保大十年重造国朝开寳八年又废详见五城
　　杜桥在城东南三十里
　　江宁桥在城南六十里临江宁浦
　　木龙桥在城南七十里
　　河亭桥在城东南一十五里
　　马务桥在城东南二十五里唐置马务于此
　　眞武桥在城东南三十七里
　　令桥在城东南七十里临令水
　　乌刹桥在城东南九十三里
　　牧马桥在县东南三十九里南朝放牧者在此南出有浦水濶三丈深一丈有桥
　　右江宁县境
　　白鹤桥在县东南三里一十五步茅君内传云大茅君每年十二月二日驾白鹤于此防诸真故以名桥沈公桥在县南二十五里沈公谓沈庆之也
　　赭渚桥在县东一里二百四十一步
　　归善桥在县南一里一百七十五步
　　于乡桥在县南二十五里
　　西霸桥在县南三十二里
　　降灵桥在县东南二十七里
　　义城桥在县南二十里
　　髙平桥在县西南三十五里
　　斜桥在县东五里
　　栁桥在县北二十五里有前栁桥后栁桥
　　悬毒桥在县西十五里
　　宣家桥在县西北三十里
　　永安桥在县南十里下有小港归于秦淮
　　降真桥旧记云在玉晨观西句容路三十里桥是也芦堽桥在县南三十里
　　集僊桥在县南有诗石可攷【游冠卿题县之南桥作于元丰之三年元祐改元之秋岁适大水舆梁为之辄壊徃来病涉愁叹满道乃请于府而新之购材董役未逾月而功就而桥素无题榜因其路入三茅遂以集仙名之且为小诗以记岁月兴废云南桥頽废长官差新作川梁代济舟上应星文横北极下飞虹影落中流惭无子产乘舆惠谩絶襄公茀道忧路接蓬山仙世界品题今为邑人留予旧岁得集仙桥诗石上叚于平易堂墙南角惜其不全好今年六月十六日风雨终夕又得石下段于堂之西破墙底因粘缀成文并以旧年筑地所得亀跌坐此石然隠伏显露虽各以时向使子不先得之頋今断石将安用焉特不过础柱砧衣且桥屋七间工役浩大而舆梁之复未知何日观是诗者可以知邑之事力视昔不侔云又四日记】
　　右句容县境
　　临淮桥一名惠政桥在县南二十步下即秦淮水也旧图云临淮桥前任司马公重建兵火烧毁复造土桥景徳二年知县史良率众钱重造版桥旧名浊水桥绍兴八年李朝正重建石桥嘉定五年壊于暴涨知县汤诜重建石桥榜曰惠政卓田为记
　　通济桥在县南二十五步旧有刘公攽所为记至绍兴八年知县李朝正重建石桥李南寿作记
　　巫家桥在县寨外三百步
　　栖贤桥在县南门外西南
　　易俗桥在县市中
　　望京门桥在县北一里
　　南门桥在县南门外皇祐间邑人刘应之重建石桥僧从雅作记刻石
　　唐家桥在县市西二百五十步
　　楼家桥在县南门外二百七十步
　　马沉桥在县南去县三十七里
　　利涉桥在县北三里俗呼虎捍桥
　　安政桥在县北三里俗呼翻车桥
　　戴公桥在县南一十里
　　俞初桥在县南一十里旧图作俞母桥
　　大觉寺桥在县东南八里
　　莆塘桥在县南二十五里今废
　　白沛桥在县东北三十五里
　　长乐桥在县东北二十五里
　　李墅桥在县东北三十里
　　张墅桥在县东北三十里
　　段亭桥在县东六里
　　板阁桥在县东二十五里
　　王师桥在县东三十三里
　　神靖桥在县东南四十三里旧名神龙桥知县李公朝正易今名
　　白马桥在县东南四十里
　　梅塘桥在县东南一百二十里
　　邓步桥在县东南一百二十里
　　张沛桥在县东南八十五里
　　永昌桥在县南九十里旧图云呼为固城桥
　　漆桥在县南七十五里
　　马墅桥在县西一十五里
　　石埭桥在县西三十五里
　　汤桥在县西四十里
　　孟桥在县西三十五里
　　钱埭桥在县南三十五里
　　许村桥在县东南一十二里
　　右溧水县境
　　砚渎桥在县东北相传云晋谢公涤砚于此
　　东石桥在县东门外
　　新建桥在县南门外
　　谢家桥在县东
　　通微桥在县东南一里
　　僊人桥在县南十五里
　　南昆仑桥在县东南十八里
　　北昆仑桥在县北十里
　　乡党桥在县南三里
　　髙要桥在县南二十五里通广徳军路
　　髙友桥在县南三十里
　　故县桥在县东南一十五里
　　青安桥在县西三里
　　平陵桥在县西北三十里今俗呼湖渎桥或名沙滩桥平陵城在桥西一里
　　奉桥在县南五十里
　　上兴步桥在县西北六十里
　　黄连步桥在县西北五十五里
　　舒塘桥在县西北五十五里通溧水县大路
　　板子桥在县西北六十里舒塘桥北
　　破堰桥在县西北六十里板子桥北
　　雨城桥在县西北六十五里破堰桥北
　　檀石桥在县北六十里
　　三了桥在县南四十里
　　石塘桥在县北二十里
　　望僊桥在县南一十里
　　社渚桥在县西南六十里
　　望婆桥在县西南五十里
　　横涧桥在县东南六十里
　　金皆桥在县南六十里
　　双涧桥在县西南五十里
　　招僊桥在县西三十里
　　斗门桥在县北二十里
　　冯塘桥在县北二十里
　　虎塘桥在县东北四十里
　　豆桥在县南二十里
　　张野桥在县南二十里
　　湖桥在县西一十八里
　　僊桥在县南六十里
　　王堰桥在县西南二十五里
　　洪桥在县西南六十五里
　　塘路桥在县北十五里
　　徐塘桥在县西二十七里
　　徐桥在县西北三十五里
　　南阳桥在县西四十里
　　西里桥在县西南六十里
　　春雨桥在县东旧曰东市桥嘉定十四年三月知县陆子遹重修
　　西市桥在县西
　　甓桥在县北六十里祥符润州图经云径渎濶一十歩县西十三里长塘湖北口至江宁府溧阳县三十七里春夏水深三尺胜五十石舟秋冬深一尺胜二十石舟隋大业术宣州永世令达奚明因晋宋之旧加疏决为桥甓甃两岸取其坚固今桥在溧阳县界
　　嘉定桥在县西北四十里陵跨中江本名中江桥俗名中桥或呼为通江桥唐开元中县令乔翔尝创浮梁本朝元祐三年建桥曰众乐倾圯久之公私病渉庆元中县丞周文璞奉檄兴剏伐石粗集而不果成嘉定十一年俞运使建行部命县尉赵时颂重建改今名
　　右溧阳县境
　　二十四航旧在都城内外即浮桥也
　　考证按舆地志云六朝自石头东至运渎总二十四渡皆浮航往来以税行直淮对编门大航用杜预河桥之法本吴时南津大桥也一名朱雀桥当朱雀门下渡淮水王敦作逆温峤烧絶之今皆废【杜牧有诗青山隐隐水迢迢九月江南草未凋二十四桥明月夜玉人何处教吹箫　杨虞部诗青雀浮航夜照波星繁云静月华多江楼人凭栏干立直下天心耿耿河】
　　四航皆在秦淮上曰丹阳曰竹格曰朱雀曰骠骑考证按实録晋宁康元年诏除丹阳竹格等四航税注云王敦作逆从竹格渡即此航也朱雀航本吴时大航骠骑航在东府城外渡淮防稽王道子所立并丹阳郡城后航总为四航　今四航皆废镇淮桥即朱雀航旧所也详见桥类【杨虞部诗桥上层楼楼上梯秦淮两防绿杨堤春风影动波光碎翚翼孤飞雀并栖　马野亭要问当时朱雀航秦淮岸口驾浮梁既为铜雀施重屋又作璇题揭上方波底净涵楼阁影桥闲望断水云乡不知此处今何在湏有遗基在两旁】
　　津渡
　　石头津在城西方山津在石头津之东
　　考证隋食货志云郡西有石头津东有方山津各置津主一人曹一人直水五人以检察禁物及亡叛者
　　龙安津在城西北二十里与真州宣化镇相对今为靖安渡
　　南津在城西南
　　考证金陵故事云南朝置校尉以镇此津侯景入冦举朝无殉难之夫惟校尉江子一与弟二人同死王事梁书江子一尝为南津校尉
　　五马渡在上元县西北二十三里幕府山之前晋元帝与彭城等五王渡江处按晋书太安之际童謡云五马浮渡江一马化为龙及永嘉中元帝登大位乃其符云五马之名取此【曾极诗仲逹欺孤与操同岂能长世抚提封瑶图暗换君知否班特浮江自化龙　杨备诗何事金陵王气钟琅邪幕防江束舟人忽见风云起一旦龙飞五马中】
　　麾扇渡在朱雀航之左
　　考证晋太安二年广陵相陈敏据建业顾荣宻报刘凖率兵临江敏令甘卓屯横江荣与周玘因卓兵断桥尽收船于淮水南敏自出军临大航岸荣以白羽扇挥之其军自溃因以为名【杨虞部诗旌旗烁日刄凝霜甲马如龙人似狼羽扇一麾风偃草防勲多谢頋丹扬　马野亭诗此扇拈来一羽轻如何退得十千兵百年雨露蒙君赐一日衣冠繋贼营正欲倒戈为向背逺观挥手极分明而今但得旌旗白便可中原取次行】
　　五城渡在上元县东二十五里
　　考证晋王敦死王含钱凤乃率余党自栅塘西置五城造营按图经五城如却月势髙二丈相去各二十丈　陶季直京都记五城边淮带湖祖道送归多集此处　唐景云中县令陆彦恭于城侧造桥度淮水即今之五城渡也
　　竹格渡按建康实录王敦作逆从竹格渡即此航也在今县城西南二里【舆地志云两岸要冲处并以航济西自石头东至征虏亭凡二十四所平陈惟此渡独存今旧桥西是其处】
　　马家渡在府界上
　　考证皇朝中兴编年纲目载云采石江濶而险马家渡江狭而平两处相去六十里皆与和州对防昔金人南侵直犯马家渡则此渡比采石尤为要害今分上下二渡
　　张公凸渡在上元县金陵乡长庆村之西正临大江与真州六合县梅家步相对自张公凸渡至南岸夏四十里冬五十里
　　考证石迈古迹编云隋文平陈宇文述以行军緫管自六合济即此也今皆严备
　　堰埭
　　浮山堰庆元建康志云在城东南二十里梁天监十三年筑
　　考证按梁史天监十三年用魏降人王足计欲以水灌寿阳乃假太子左卫康绚节督卒二十万作浮山堰于钟离不知何所据也今志云在建康
　　杜桥堰在城南三十里长五里濶一丈五尺堰杜桥浦水
　　真武桥堰在城南三十七里长三里濶二丈堰浦水通秦淮
　　牧马桥堰在城西南七十里长三里濶二丈五尺堰牧马浦水
　　百堽堰在句容县西南三十五里通秦淮属上元县界与福祚乡相接
　　黄城堰在句容县东三十里长一里深四丈灌田三百畆
　　陶堰在句容县南六十里其堰逐年填塞不能潴水属临泉乡五都
　　范家堰在句容县西北三里湾曲长二里深四尺灌田二百亩在通徳乡第二都
　　周戴新堰在句容县南一十五里通百堽堰
　　于家堰在溧水县南九十里长一十里
　　银林堰在溧水县东南一百里长一十一里即鲁杨五堰也
　　考证按前汉地理志丹阳郡芜湖注云中江出西南东至阳羡入海后汉郡国志芜湖中江在西又水经云中江在丹阳芜湖县南东至会稽阳羡县入于海孔頴达书义疏亦引汉史为证今芜湖县南有支江俗称为县河经县市中东达黄池入三湖三湖丹阳顾城石臼湖也至银林正所谓中江东至阳羡即此也苏常承此下流常病飘没故筑银林五堰以窒之自是中江不复东而宣歙皆由芜湖西出达于大江故濵湖之地皆隄为圩田中江亦渐隘狭故老云当时虑后人复开此道则苏常之间必被水患遂以石砌五堰路又液鐡以固石故曰银淋今讹为林
　　分水堰在溧水县东南一百里长一十五里
　　若李堰在溧水县东南一百五里长八里
　　何家堰在溧水县东南一百一十里长九里
　　余家堰在溧水县东南一百一十五里长一十里春冬载二百石舟
　　考证昔呉王阖闾伐楚因开此渎运粮东通太湖西入长江南唐书杨行宻据宣州孙儒围之五月不解行宻将台蒙作鲁阳五堰拖轻舸馈粮故军得不困卒破孙儒鲁阳者即于家等五堰是也故道尚存
　　百坡堰在溧水县西北一十里长一里濶一丈五尺竹墩堰在溧水县西北二十五里长一里濶一丈五尺乌刹堰在溧水县西北四十里濶一丈八尺
　　青泥堰在溧水县南九十五里长十里
　　龙盘堰在溧阳县北六十里檀口桥前长一十步【阙】堰在溧阳县西南二十五里
　　鸡鸣埭建康实录青溪有桥名募士桥桥西南过沟有埭名鸡鸣埭齐武帝早游钟山射雉至此鸡始鸣图经云今在青溪西南潮沟之上又按南史齐武帝数幸琅邪城宫人常从早发至湖北埭鸡始鸣故呼为鸡鸣埭若尔其埭又当近北父老传云今清化市真武庙侧是其处也二埭恐皆当时所歴姑两存之【杨虞部诗辇出城时鸡未鸣春罗蝉翼赭袍轻防尘猎骑奔如电到此闻鸡第一声马野亭诗台城五里到青溪埭在青溪西复西向日只缘贪射雉当时过此始鸣鸡鸟翚用处亦无茂羽翮贡来谁敢稽更是游观湏有节如何晨夕恣荒迷】
　　方山埭建康实录呉赤乌八年使校尉陈勲发屯田兵于方山南截淮立埭号方山埭又按南史湖熟县方山埭髙峻冬月行旅以为难齐明帝使沈瑀修之瑀乃开四洪断行客就作三日便办其地今去城西四十五里栢冈埭赤山湖埭也宋元防传决破栢冈方山埭以絶东军亦曰百冈堰
　　南埭今上水闸也王荆公赠段约之诗云闻君更欲通南埭割我钟山一半青正对今青溪阁
　　长溪埭在城南五十里濶二丈堰秣陵浦水通秦淮破岗埭按建康实录呉大帝赤乌八年使校尉陈勲作屯田发兵三万凿句容中道至云阳以通呉防船舰号破岗渎上下一十四埭上七埭入延陵界下七埭入江宁界于是东郡船舰不复行京江矣晋宋齐因之梁以太子名纲乃废破岗渎而开上容渎在句容县东南五里顶上分流一源东南流三十里十六埭入延陵界一源西南流二十六里五埭注句容界上容渎西流入江宁秦淮至陈霸先又堙上容渎而更修破岗渎隋既平陈诏并废之【以此知六朝都建康呉防漕输皆自云阳西城水道接至都下故梁朝四时遣公卿行陵乗舴艋自方山至云阳谢灵运为永嘉太守隣里相送于方山徐陵上容路碑有云涛如白马既碍广陵之江山曰金牛用险梅湖之路莫不欣兹利涉玩此修渠云阳今丹阳县】
　　县埭在溧水县东南八十里长二里濶二十里与溧阳县分界其埭上下有二上一西北入县界

　　景定建康志巻十六
<史部,地理类,都会郡县之属,景定建康志>
　　钦定四库全书
　　景定建康志巻十七　　　宋　周应合　撰
　　山川志序
　　疆域帝王之所定也山川天地之所作也金陵未邑秣陵未县建邺未都之前或言地有王气或言有天子气非山川融结气何所指哉汉建安中诸葛亮曰钟阜龙盘石城虎踞真帝王之宅张纮亦曰金陵地形有王者都邑之象自孙权之国江东以至我朝之建行阙帝王都邑实印斯言【秦皇时望气者言金陵五百年后有天子气乃断其连冈长陇疏水为淮将以泄其气也自是四百九十年而晋元帝渡江中兴江左适符望气者所言之数是知天地所作岂人力所能变哉】尝以山川形势騐之钟山来自建邺之东北而向乎西南大江来自建邺之西南而朝于东北由钟山而左自摄山临沂雉亭衡阳诸山以达于东又东为白山大城云穴武冈诸山以达于东南又东南为土山张山靑龙石硊天印彭城雁门竹堂诸山以达于南又南为聚寳山戚家山梓潼山紫岩夏侯天阙诸山以达于西南又西南绵亘至三山而止于大江此亮所谓龙盘之势也由钟山而右近之为覆舟山为鸡笼山皆在宫城之后【东南利便书曰呉太初宫晋太初宫及我朝宫城皆北接覆舟山之麓牛首在其前即王导所谓天阙是矣】又北为直渎山大壮观山四望山以达于西北又西北为幙府卢龙马鞍诸山以达于西是为石头城亦止于江此亮所谓虎踞之形也其左右羣山若散而实聚若断而实续世传秦所凿断之处虽山形不聨而骨脉在地隐然相属犹可见也【左则方山石硊山之间右则卢龙山马鞍山之间耆老相传皆以为秦始皇凿断长陇之所】石头在其西三山在其西南两山可望而挹大江之水横其前秦淮自东而来出两山之端而注于江此葢建邺之门戸也覆舟山之南聚寳山之北中为寛平宏衍之区包藏王气以容众大以宅壮丽此建邺之堂奥也自临沂山以至三山围绕于其左自直渎山以至石头泝江而上屏蔽于其右此建邺之城郭也【杨万里诗云周遭故国是山围对景方知此句竒偶上伏楼上望一环碧玉缺城西】武湖注其北秦淮水绕其南靑溪萦其东大江环其西此又建邺天然之池也【龙川陈亮论建邺形势东环平冈以为安西城石头以为重带武湖以为险拥秦淮靑溪以为阻是以王气可乗而运动如意昔人诗咏石头城有山围故国潮打空城之句则石头城实临大江今大江逺石头武涸为平田靑溪九曲仅存其一非同昔日也】形势若此帝王之宅宜哉然自越以来千七百年山川不改城郭屡更人因地乎地因人乎昔周公定都洛邑曰有德者易以兴岂专恃乎山川哉山川不可以无考耳作山川志山川志一
　　山阜
　　钟山一名蒋山在城东北一十五里周回六十里高一百五十八丈东连靑龙山西接靑溪南有钟浦下入秦淮北接雉亭山汉末有秣陵尉蒋子文逐盗死事于此呉大帝为立庙封曰蒋侯大帝祖讳钟因改曰蒋山案丹阳记京师南北并连山岭而蒋山岧嶤嶷异其形象龙实作扬都之镇诸葛亮云钟山龙盘葢谓此也【旧志】事迹金陵地记云秦始皇时望气者云金陵有天子气乃埋金玉杂寳于钟山　又云蒋山本少林木东晋令刺史罢还都种松百株郡守五十株宋时诸州刺史罢职还者栽松三千株下至郡守各有差　庾阐都赋云元皇帝渡江之年望气者云蒋山上有紫气时时晨见　晋谢尚齐朱应呉苞孔嗣之梁阮孝绪刘孝标并隐于此　山谦之丹阳记曰出建阳门望钟山与覆舟似上东门首阳之与北邙也　宋散骑常侍刘勔经始钟岭之南以为栖息聚石蓄水朝士雅素者多从之防又雷次宗元嘉中开馆鸡笼山文帝为筑室于钟山西岩下谓之招隐馆　齐周颙亦于钟山西立隐舍遇休沐则归仍造草堂寺以处僧慧纳寺即颙之所居也后颙出为海盐令孔稚圭作北山移文以讥之　梁武帝于钟山西置大爱敬寺江表上已多防于此　侯景反邵陵王纶率西丰公大春等马歩三万发自京口直据钟山景党大骇具舟欲逃　阮孝绪因母疾用药须得生人葠旧传钟山所出孝绪躬厯幽险累日不获忽一日鹿前行至一所遂不见就求之果得　沈约郊居赋曰惟钟岩之隐郁表皇都而作峻葢望秩之所宗含风云而吐润又应教诗云灵山纪地德险峭资岳灵又云势随九嶷高气与三山壮　寰宇记云自梁以前立佛寺七十所今存者六　陈大寳元年齐军于秣陵故县跨淮立栅引渡兵马周文育侯安都顿白土岗旌旗相望齐军潜至钟山龙尾进至幙府山皆此地也　后主与张机防是山常以松枝代麈尾故梅摰诗有千松麈尾之句　唐地理志江南道其名山衡庐茅蒋　大厯中处士韦渠年亦隐于此号遗名子顔真卿题其所隐之堂曰遗名先生三教会宗堂李白登梅岗望金陵诗有云钟山抱金陵霸气昔腾发　内有定林庵荆公王安石尝读书于此【本下定林寺寺记云宋元嘉中建上定林在寳公塔东下定林在上定林西今皆废】米元童榜曰昭文斋李伯时写荆公真像于壁杨次公为之賛荆公诗云定林修木老参天是也今独庵屋数间余皆不存庆厯中大宋叶清臣尝防钟山之岩住八功德水
　　后半岭间可容数人公字道卿因名道卿岩　张文潜云予自金陵月堂谒蒋帝祠初出北门始辨色行平野中时暮春人家桃李未谢西望城濠水或流或絶多防防白鹭迤逦傍山风物夭秀如行锦绣图画中旧读荆公诗多称蒋山风物信不诬矣　陈轩金陵集云钟山寳公塔名玩珠取龙玩珠之义梅摰诗云珠峰塔影孤　其山峰最秀者有屏风岭巧石靑林幽防如画在明庆寺前山之东有八功德水在悟真庵后梅摰记云梁天监中有胡僧寓钖于此山中乏水时有厖眉叟相谓曰予山龙也知师渴饮措之无难俄而一沼沸出后西僧继至云本域八池已失其一自梁以来尝取给御府寺僧云饮之可以愈疾又寳公塔西二里有洗鉢池兴国寺西有道光泉以僧道光穿斸得名曰宋熈泉近宋熈寺之侧寺东山岭有定心石下临峭壁寺西百余步有白莲庵庵前有白莲池乃筞禅师退居之所又北高峯絶顶有一人泉仅容一勺多挹之不竭皆山之胜处也
　　石头山在城西二里案舆地志环七里一百步縁大江南抵秦淮口去台城九里自六朝以来皆守石头以为固以王公大臣领戍军为镇其形胜盖必争之地云【旧志】事迹宫苑记云周显王三十六年楚威王灭越置金陵邑即石头城　江乘地记云石城山岭嶂千里相重若一防厯者以为呉之石城犹楚之九疑也山上有城因以为名　后汉建安十六年呉孙权乃加修理改名石头城用贮军粮器械今清凉寺西是也诸葛亮云石头虎踞真帝王之宅　丹阳记石头城呉时悉土坞义熈初始加砖累甓因山以为城因江以为池地形险固尤有竒势亦谓之石首城范曅有初发石首城诗　六朝记云呉孙权防淮立栅又于江岸必争之地筑城名曰石头常以腹心大臣镇守之今石城故基乃杨行宻梢迁近南夹淮带江以尽地利其形势与长干山连接　晋伐呉王濬以舟师防江而下自三山抵石城刘梦得有王濬楼船下益州一片降幡出石头之句　晋室中兴常为险要必争之地　谢尚赐轺车鼓吹戍石头　王氏举兵明帝以温峤守石头　石城之东有巨石俗呼为塘冈乃王敦害周伯仁戴若思之处按建康实录晋元帝永昌元年敦收周顗戴渊杀于石头城东塘颓石上百姓寃之今记其处　蘓峻据石头王师既集峻攻大业垒陶侃将救之殷羡曰若救大业步兵不如峻但当急攻石头峻必救之大业自解侃从之峻果弃大业而救石头　孙恩至京口元显守石头　安帝时宋高祖北讨徐道覆卢循乗虚而出帝即班师四月至都帝曰贼众我寡分其兵则测人虚实若聚众石头则众力不分遂移镇石头　义熈六年发居民治石头城　　宋文帝登石头城极望谓江湛曰向使檀道济在虏敢犯吾境邪　石头仓城在石头城内宋元嘉二十七年魏人至瓜歩丹阳尹徐湛之守石头仓城沈攸之事起齐高帝入朝堂遣戴僧静将腹心至石头经畧袁粲时苏烈守仓城门僧静射书与烈夜缒入城　宋大明中以其地为离宫景和元年脩为长乐宫升明中司徒袁粲出镇于此　齐武帝为世子即以为世子宫后多以诸王镇之　　梁侯景反陈武帝与诸军进景登石头城望官军之盛不恱乃以舣防贮石沉塞淮口缘淮作城自石头迄靑溪十余里楼雉相接帝于石头城西横垅筑栅直出东北悉力乗之景遂大溃　王僧辩讨侯景督众军沿流而下进军于石头之斗城　安陆王大春以宁远将军领戍军事于石城　徐嗣徽招北齐兵至阙下栁达摩等保石城陈霸先于石头南北岸絶其汲路又堙塞东门城中诸井达摩请和许之霸先陈兵石头南门送齐人北归及至皆杀之以后江邉有警必先据石头以为捍御　陈宣帝太建二年其城复加修筑以贮军食　后主祯明元年徐孝克为都官尚书性清素常以石头津税给之　隋平陈置为蒋州城辅公祏据江东用为扬州公祏平又于城置扬州大都督府后移扬州于广陵此城遂废　唐武后光宅中徐敬业举兵使其徒崔洪渡江修石头以拒守敬业平分军三百人守之寻置为镇仍徙县仓以实之韩滉观察江东西德宗狩梁州乃筑石头五城自
　　京口至土山修坞壁起建业抵京岘楼雉相望于石头城穿井皆百尺今五城遗址尚存时议者言滉闻车驾在外聚兵石头阴蓄异志上疑之以问李泌对曰滉公忠清俭自车驾在外贡献不絶且镇抚江外十五州盗贼不起皆滉之功也所以修石头者滉见中原板荡为陛下将有永嘉之行为迎扈之备耳此为人臣忠笃之虑奈何更以为罪乎　李锜据润州属别将庾伯良兵三千人筑石头城　南徐州记江乗县西二里有大浦发源于石城山东入大江此山与卢龙幕府诸山相连迤逦达于京口　左太冲呉都赋云戎车盈于石头葢谓石城也　庾阐涉江赋曰发中洲之曲泜背石城之岩岨　谢灵运撰征赋云次石头之双岸究孙氏之初基
　　覆舟山亦名龙山又名龙舟山在城北七里周回三里高三十一丈东际靑溪北临真武湖状如覆舟因以为名【旧志】
　　事迹宋书云覆舟山在县东十里钟山西形如覆舟舆地志山在乐逰苑内　此山与钟山形若断而
　　脉相连两山之间土中有石垦者不入知其为山之骨也　宋武帝举义兵讨桓将桓谦屯于东陵卞范之屯覆舟山西以拒之宋武疑有伏兵谓小将刘钟曰此山下当有伏兵卿可率部下徃取之钟应声驰进果有伏兵数百一时奔走　元嘉改名武山以其在城之北也　陈高祖时齐兵逾钟山高祖众军分顿乐防苑东及覆舟山北断其冲要齐军至武湖西北幕府山南将据北郊坛众军自覆舟东移顿郊坛北与齐人相对纵兵大战即此地　宣帝太建七年舆驾幸乐逰苑采甘露宴羣臣诏龙舟山立甘露亭鲍昭有侍宴覆舟山诗　宫苑记云阆风亭甘露亭瑶台皆在山上
　　鸡笼山在城西北六七里高三十丈周回一十里舆地志云在覆舟山之西二百余步其状如鸡笼因以为名【旧志】
　　事迹寰宇记云西接落星涧北临栖塘　宋改名龙山以黑龙常见真武湖此山正临湖上故名　元嘉十五年立儒馆于北郊命雷次宗居之次宗因开馆于鸡笼山齐高帝尝就次宗受礼及左氏春秋竟陵王子良尝移居鸡笼山下集四学士抄五经百家为四部要略千巻　晋元明成哀四帝陵皆在山南
　　幕府山在城西北二十里周回三十里高七十丈按舆地志在临沂县东八里晋元帝自广陵渡江丞相王导建幕府于此山因名焉山上有虎跑泉其西巅有仙人台其北里俗相传即古之宣武塲也【旧志】
　　事迹寰宇记云在城西北东北临直渎浦西接寳林山南接解浦　山有五峯南接卢龙石头　宋文帝元嘉二十七年魏人入防至步登幕府山观望形势　三国典略曰齐师伐梁大至于钟山龙尾周文育请战陈霸先曰兵不逆风文育曰事急矣当决之何用古法抽槊上马杀伤数百人齐军乃退屯幕府山又覇先众军自覆舟东移顿郊坛与齐人相对霸先自率帐内麾下出幕府山南与呉明彻沈泰等首尾击之齐人大溃陈史载武帝破北齐军四十六万于幕府山下即此事也　后主祯明中尝幸此山校猎　宋明帝高宁陵在山西晋王导温峤亦山西
　　卢龙山在城西北二十五里周回一十二里高三十六丈东有水下注平陆西临大江今张阵湖北岗陇北接靖安皆此山也【旧志】
　　事迹晋元帝初渡江见此山岭绵延远接石头眞江上之关塞以比北地卢龙山因以为名　此山旧与马鞍山相接气势雄包自秦凿为二后置都船埸圣妃庙其间至今沟内石骨连焉
　　马鞍山在城西北十里西临大江东与石头城接高八十五丈以形似得名【旧志】
　　事迹旧志载陈祯明三年宜黄侯慧纪遣南康太守鲁肃以鐡锁横江隋杨素与鲁肃争马鞍山四十余战隋军死者五千人指为此地今考之史传陈无鲁肃慧纪所遣者南康内史吕忠肃也所争马鞍山乃在巫峡间非此地也山名偶同耳详见诸辨
　　四望山在城西北一十里周回三里高一十七丈东至龙安西临大江南连石城北接卢龙山【旧志】
　　事迹呉大帝尝与葛共登鳯凰二年杀司市郎中陈声投于四望山下　晋苏峻反温峤奉陶侃为盟主同赴京师峤于四望矶筑垒以逼贼曰贼必争之设伏以逸待劳是制贼之一竒也
　　大壮观山在城北一十八里周回五里高二十八丈东连蒋山西有水下注平陆南临真武湖北临蠡湖事迹陈宣帝起大壮观于此山因以为名　太建十一年八月幸大壮观因大阅武命都督任忠领步骑十万阵于真武湖上登真武门观宴羣臣因幸乐逰苑设丝竹之防仍重幸大壮观振旅而还
　　直渎山在城北三十五里周回二十五里高一十七丈旁有直渎洞东西有水流入大江【旧志】
　　事迹见直渎下
　　以上诸山皆在钟山之右自城北绵亘达于城西
　　临沂山在城东北四十里周回三十里高四十丈东北接落星山西临大江西南有临沂县城
　　雉亭山在城东北四十里周回六里高五十丈北与旧临沂县相望今慈仁乡俗又呼为骑亭山【旧志】
　　事迹石迈古迹编云旧说齐武帝东防钟山射雉因以为名或云呉大帝时蒋帝神执白扇乘马尝见形于此故又呼骑亭山
　　衡阳山在城东北四十五里周回九里高二十九丈在清风乡东临清塘西北有水下湖南接雉亭山【旧志】事迹旧传朗法师尝住此有衡阳神女忽来听讲后遂为此神因名其山曰衡阳今钟山乡资福院有神像可攷
　　摄山一名繖山葢其状似繖也在城东北四十五里周回四十里高一百三十二丈东连画石山南接落星山西北有水注江乗浦入摄湖【旧志】
　　事迹舆地志云江乗县西北有扈谦所居村侧有摄山多药草可以摄生因名焉　江乗记云摄山形方四面重岭　南史齐明僧绍住江乗摄山后舍宅为寺今栖霞寺是也山有千佛岭按江緫栖霞寺记明僧绍居士之子仲璋为临沂令于西峰石壁与度禅师镌造无量寿佛大同六年龛顶放光齐文惠太子豫章文献王竟陵文宣王始安王及宋江夏王霍姫齐田奂防琢造石像梁临川靖惠王复加莹饰岭中道有沈传师徐铉张稚圭王雱等题名　梁绍泰中陈霸先与齐师战大败之追奔至摄山虏萧轨诛于城下即此也　陈后主与江揔同游有诗　陈轩所集金陵有懐摄山十题曰白云庵清风轩唐公岩天开岩宴坐台中峰涧明月台品外泉醒石磬石
　　白山在城东三十里周回八里高八十丈东接竹堂山南接蒋山北连摄山西有水下注平陆【旧志】
　　事迹舆地志云堦础碑石及麒麟狮子以石为之者悉出于此山　南史梁散骑常侍韦载有田十余顷江乗县之白山天嘉元年遂筑室居山屏絶人事不入篱门者十载
　　苻坚山在城东六十里周回一十五里高六十丈北连大城山【旧志】
　　事迹谢破秦归谢安在墅城问其方略于原野陈其营垒阵塲次序指此山曰此若苻坚驻军之山也因以为名
　　大城山在城东七十里周回二十二里高八十二丈南连苻坚山西连鴈门山北连竹堂山
　　云穴山在城东八十五里周回二十里高九十七丈南有水流入石驴溪有洞穴甚幽邃天欲则穴中云出因名之
　　癸山按十道四蕃志有癸山在城东北四十七里碑石硙础多出于此
　　武岗山在城东二十五里里俗呼为石佛子庙【旧志】事迹按石迈古迹编山有石佛十余躯旧传唐武后造未详乡民岁时祈祷一名墓山
　　土山一名东山在城东南二十里周回四里高二十丈无岩石故曰土山【旧志】
　　事迹舆地志云山下有湖自江山至京师此为半道今谓此山下道为半逻　晋石季龙入冦蔡谟所戍自土山至江乗　太元八年秦苻坚率众号百万次于淮淝京师震惧命谢安征讨大都督谢入问计安夷然无惧色答曰已别有防既而寂然不敢复言乃令张重请安命驾出土山墅张宴亲朋毕集方留围棊赌别墅游涉至夜方还府内逮明指授将帅各当其任又于土山营立楼馆植林竹甚盛每携中外子侄往来逰集肴馔日费百金世以此颇讥之安殊不屑意　上元县有两东山一在崇礼乡即土山是也晋书谢安寓居防稽栖迟东山此安之旧隐也在防稽后于土山营筑以拟东山今去县二十里一在钟山乡蒋庙东北宋刘勔隐居之地勔尝经始钟岭以为栖息及造园宅名为东山今去县十五里陈轩金陵集载李白李建勲东山诗皆指土山而作　梁书宋谢朏十岁能属文父庄防土山使朏命篇揽笔便就　梁末萧正德亦修筑以为墅　沈约郊居赋云临巽隅兮纵目即堆塜而流盻虽东山之培塿乃文静之所宴
　　张山按石迈古迹编在城东南三十里淳化镇之北旧江乗县【旧志】
　　事迹南史齐钦明皇后江乗县张山或云今城东北六十里章桥西又有张山亦古江乗境
　　青龙山在城东南三十五里周回二十里高九十丈【今溧阳县界别有青龙山】
　　事迹南唐后主尝校猎于此
　　祈泽山有祈泽寺在城东南三十五里周回一十里高五十丈东连彭城山北连青龙山【旧志】
　　事迹旧经云初法师尝结茅于此有龙女来听讲既而神泉涌于讲座下后遂为祈祷水旱之所因此得名
　　丁山在城东南四十里周回一十七里高二十七丈石硊山在城东南四十里周回一十五里高二十七丈在上元县崇礼乡去县二十五里一名竹山【旧志】
　　事迹祥符图经云有大垄悉是石故名石硊或云硊亦作柜每春夏水溢众流汇此山横据秦淮之上以柜遏水势　舆地志秦始皇时望气者云江东有天子气乃东逰以压之又凿金陵以断其势今方山石硊是其所断之处也　孙盛云东至方山有直渎自渎至此山或云是秦所掘山今方山西九里有大垄枕淮合垄悉是石京师沟塘累石悉凿此垄取之
　　方山一名天印山在城东南四十五里高一百一十六丈周回二十七里四面方如城东南有水下注长塘流溉平陆舆地志湖熟西北有方山山顶正方上有池水丹阳记形如方印故曰方山亦名天印山【旧志】
　　事迹秦始皇凿金陵山疏淮水此山乃其断者故沈约郊居赋云聊迁情而徙睇识方阜于归津帯修篁于桂渚肇举锸于强秦陈沈烱诗云淮源比桐栢方山似削成　呉大帝为仙者葛立观于此山　晋谢灵运东出邻里送至方山尝赋诗　宋何尚之为尚书令元嘉末致仕退居方山着为赋　齐武帝尝幸方山顾左右曰朕欲经始山之南复为离宫期胜新林苑徐孝嗣答曰绕黄山款牛首乃盛汉之事今江南未广愿少留神乃止　徐嗣徽兵至秣陵故治齐人跨淮立栅度兵夜望方山嗣徽等列舰于青堆至于七矶以防周文育归路文育鼓噪而发嗣徽等不能制今方山南有青堆垾即其地　句容者名东方山非此所谓方山也
　　彭城山有彭城馆在城东南四十五里周回九里高二十七丈西连祈泽山北连青龙山
　　汤山在城东南六十里西接云穴山山不甚高无大林木有汤泉出其下大小凡六处汤涧绕其东南四时常热禽鱼之类入者輙烂以煑豆谷终日不熟草木濯之愈鲜荗旧有汤泉馆今废【余见圣汤院】
　　雁门山在城东南六十里周回二十里高一百二十五丈西连彭城山南连大城山北连陵山【旧志】
　　事迹山势连绵类北地雁门故以为名○舆地志云山东北有温泉可以浴饮之能治冷疾
　　竹堂山在城东南七十五里周回一十六里高九十二丈东连云穴山西连白山南连大城山北有水下注平陆【旧志】
　　事迹舆地志云白山雁门山竹堂山并连带在建康县东北绵聨三四十里
　　横山在城东南一百二十里周回八十里高二百丈【旧志】事迹山谦之丹阳记云丹阳县东有横山连亘数十里或云楚子重至于横山是也又曰横望山四面望之皆横故有是名在城西南一百二十里接连太平州界
　　戚家山在城南天禧寺东
　　事迹郑文寳南唐遗事云韩熈载居戚家山
　　梓桐山在城南一十五里高三十八丈山下有谢氏诗楼及繙经台基存
　　聚寳山在城南雨华台侧上多细玛瑙石俗呼为聚寳山
　　紫岩山在城南一十五里高三十八丈【旧志】
　　事迹陈轩金陵集载李建勲春日紫岩山期客不至诗岩山在城南周回一十五里有呉纪功德石　山谦之丹阳记曰秣陵县南有岩山山西有石室山东大道左有方石长一丈刻勒铭题赞呉功德孙晧所建也宋孝武帝改曰龙山明帝泰始中建平王休祐从上于岩山射雉日欲暮上遣左右夀寂之等逼休祐令坠马因共殴杀之
　　夏侯山在城南二十二里周回十里高三十五丈仪同三司夏侯亶居此因名之
　　甑蔽山在城南二十三里周回八里高二十五丈以形似名之
　　牛头山状如牛头一名天阙山又名仙窟山在城南三十里周回四十七里高一百四十丈【旧志】
　　事迹六朝记自朱雀门沿御道四十里至山下西峰中有石窟不测浅深梁武帝于下建寺名曰仙窟山又云山南有芙蓉峰北有大石如卧鼓其山中空可坐数十人其高九尺上下有小石呉时呼为石鼓河图内元经云山南峯地面有石洞高一丈五尺中有路相通时号为石鼓天欲雨则石鼓自鸣　宋书云山之南峰大明中尝立南郊坛于其上　朱京登牛头山诗有削成双峰玉骨清之句　建炎四年岳飞败金人于清水亭乌珠复趋建康飞设伏于牛头山上待之飞又以骑三百步卒二千人自牛头山驰至南门新城为营遂大破乌珠之众所获负而登舟者尽以戈殪于水物委于岸者山积
　　观子山在城南三十里周回四里一百步高八十三丈东有水下注新林浦【旧志】
　　吉山在城南四十五里周回三里高一十丈西临大江【旧志】
　　事迹宋征虏将军建城侯吉翰于此因以为名
　　大青山在城南四十五里周回三十五里高一百二十五丈西有水下注平陆
　　隂山在江宁西南一十二里临大江【旧志】
　　事迹王导至此有隂山神见梦于导导乃以其事闻上为立庙时人遂名其冈曰隂山
　　三山在城西南三十七里周回四里高二十九丈【旧志】事迹呉志天玺四年晋琅邪王伷帅六军济自三山晋书王濬自蜀发兵攻无坚城夏口武昌无相支
　　抗于是顺流鼓棹径造　元和郡国志云王濬伐呉宿于牛渚部分明白前至三山即此三山也　舆地志云其山积石森郁滨于大江三峯行列南北相连号三山　鲍昭有还都至三山望石头城诗　谢元晖有晓登三山还望京邑诗　李白有诗云三山半落青天外是也
　　自临沂而下诸山皆在钟山之左绕府城东北隅达于城东转东南隅以达于城南又转西南隅及西而止于江与隔水石头城马鞍诸山相望其地脉山势似断而续似散而聚似逺而近环抱拱挹真如龙之盘也右在上元县界
　　湖山在江宁县南三十里周回七里高七十丈上有湖久旱不涸
　　车府山在江宁县四十里周回九里二百步高一百丈六朝常于此山藏车乗器甲故名
　　祖堂山在江宁县南四十五里周回四十里高一百二十七丈东有水下注平陆【旧志】
　　事迹宋大明三年于山南建幽栖寺因名幽栖山唐贞观初法融禅师得道于此为南宗第一祖师乃改为祖堂山
　　落星山在江宁县西南五十里周回二里高一十丈西临大江【旧志】
　　事迹旧图经云昔有大星落于此因以名之
　　铜山在江宁县东南七十里周回一十九里高一百丈【旧志】
　　事迹昔人采铜于此山故名　陈轩金陵集载鲍昭过铜山掘黄精诗云铜山昼深沉乳窦夜涓滴即此也属江宁县句容县北溧水县西亦各有铜山皆旧日采铜处
　　烈山去江宁县西南七十里近处真乡【旧志】
　　事迹近烈洲临江中流故曰烈山其山四面峭絶下瞰大江风涛汹涌商旅常泊舟依山以避风絶顶丛棘中旧有侯将军庙【陈永定初王琳聚兵于襄阳以窥台城造黄龙舟千艘泊于荻港阿而发忽西南风急琳谓得天助张帆直抵台城而下陈将侯瑱泊舟三百于芜湖随后而发战于烈山之下用抬竿以撞琳船遇之则破琳掷火焚之风逆自焚遂大败奔魏土人以侯瑱功烈甚盛故名山曰烈山以祠祀之岁久舟人以为陈簰头祠矣】寳祐初忽有僧披荆棘建庵其上自名为江心防国寺【曽慥百家诗选载晁无咎云金陵南数十里江心烈山崪然特起犹金山也家人云安得隐居于此作一絶云山如浮玉一峯立江似海门十顷开我欲此中成小隐莫教山脚有船来】
　　白都山在江宁县西南七十里周回五百步高【阙】　丈西临大江【旧志】
　　事迹舆地志昔白仲都尝于此山学道白日升天因以为名　呉志诸葛恪诛子竦载其母而走孙峻遣将军张承追斩于白都即此也
　　鼓吹山在城南八十里周回一十七里髙八十丈东北有水四望孤絶宋孝武大明七年自江宁县南登山及陵望台葢登山奏鼔吹因以为名
　　龙山在城西南九十五里周回二十四里髙一百一十二丈入太平州当涂县北有水以其山似龙形因以为名
　　慈姥山在城西南一百一十里二百步周回二里髙三十丈舆地志山积石临江岸壁峻絶山上出竹堪为箫管山南有慈姥神庙因名焉
　　天竺山在江宁县西南一百二十里周回一十七里髙一十九丈【旧志】
　　事迹东南有水下注慈姥浦其北连冈十里本名多墅山唐上元二年有天竺兴福寺僧道融移寺于此山因以为名
　　右在江寕界
　　茅山在句容县东南四十五里周回一百五十里初名句曲山像其形也茅君得道更名曰茅山三十六洞天之数第八者曰金坛华阳之天此山是也
　　事迹史记封禅书云禹封泰山禅防稽晋灼曰本名茅山呉越春秋云禹巡天下登茅山以朝羣臣更名茅山为防稽亦曰苖山　茅山记曰大茅山独高处黑帝命东海神埋大铜鼎于山顶深八尺上有盘石镇之又曰秦始皇帝二十七年游防稽还于此山埋白璧一双深七尺李斯篆刻文云始皇圣德平章江山巡狩苍川勒铭素璧又曰王莽地皇三年七月遣使者章邕献铜钟五口黄金百镒赠之于三茅君又曰光武建武元年遣使呉伦赍黄金五十斤献三茅君今山顶有埋金处上有聚石又曰中茅山独高处司命君埋丹砂六千觔镇于此山深三丈上有盘石镇之其山左右泉流下皆小赤色饮之延年益夀左真人就司命君乞得一十二觔以合九华丹山顶石坛石案香鑪今存今三阳百姓多长夀者盖太阳北阳朱阳三村耳　茅君内传曰句曲山秦时为华阳之天三茅君居之因以为名外有金坛山因坛为号周时名其源泽为句曲之穴按山形曲折后人名焉真诰曰汉宣帝时有三茅君得道掌此山故谓之
　　茅山又曰金陵句容之句曲洞为第八洞天又曰句曲地肺土良水清谓之华阳洞天可以度世种民是处五灾不生又曰金陵洞墟之膏腴句曲之福地履之者万万知之者无一【内经福地志曰伏龙之地在栁谷之西金坛之右可以高栖金陵之福地也许迈别传曰延陵之茅山是洞庭西门潜通五岳茅君杂记云一名句曲山即三十六洞天华阳第八洞天也周回一百五十里东西四十五里南北二十里洞五门三门显二门隐又按陶先生茅山记略云东通王屋西达峨嵋南接罗浮北连岱岳汉元帝时咸阳人茅盈茅固茅衷并此山得道故号茅山三人常乗白鹤各据一岭唐咸通中东海蓬莱观龚道者初入此山辟谷茄芝十余年后因月朔正旦焚香洞门恍惚之间得入洞中经由一十三日备见洞府岩壁山川星辰日月灵异难详　茅蒙字初成华阳人也隐华山修道秦始皇三十一年白日上升是时先有民謡曰神仙得者茅初成驾龙上升入太清时下洲戱赤城继世而往在我盈始皇闻之问故老曰此僊謡也于是有寻仙之意蒙之元孙盈得道于金陵句曲山上升为东岳上卿司命眞君太元眞人居赤城时来句曲邦人改句曲为茅君山图经云汉时有三茅君各乗一白鹤来居其上故号为三茅君世传茅盈茅固茅衷皆茅蒙之后也山在句容县东南四十五里华山华阳县皆在句容县王荆公有诗云一峰高出众山巅疑隔尘沙道里千俯视烟云来不极仰攀萝茑去无前人间已换嘉平帝地下谁通句曲天陈迹是非分草芥纷纷流俗尚师传　苏魏公颂诗三士隐沦地上林句曲前朅来思访道属赋望游仙松隐飞轮路云收积玉巅华阳不知逺趋驾似行天　周益公必大诗千峯溧阳来势若西南犇遥拱三茅峯不敢迫至尊三茅如轩县防第俨弟昆正西辟夷涂羣仙之所门至今下泊宫往往弥旗旙】山中有大茅峰【在崇夀观北旧记云在崇僖观北独高处昔青童道君乗颷举少憩于此今犹有故颷轮之迹山之半有绣衣亭昔三天使者衣绣衣执金丹以九锡之命诏大茅君故以为名山之巅有泉名曰一人泉汲之不竭】中茅峰【在积金山北其侧有泉色赤而有味真诰云饮之延年山下之民率皆眉夀而无疾】小茅峯【在中茅峯之背有如卧龙松左狃桧】抱朴峰【即大茅峰北相连一峯是】白云峰【在中茅峯西】五云峰【在小茅峯之侧华阳洞上积金峯金菌山东髙峰是也其峯甚峻昔茅君以三月十八日驾五色之云八景之舆伫于此山逾时而去故号为五云峰】积金峯【在大茅峯中茅峯之间二峯相连其长阿中有连石古谓之积金峰陶隐居所住之东有一横垄与之相对垄皆是石石形甚瓌竒即此峯也】叠玉峯【图经云大茅山上东南三山叠积亦有洞穴俗多呼叠石石之与玉犹为同类又作三角呼三角山今与葛僊坛相迩眞宗未生仁宗时尝遣左珰诣茅山祷祈遇异人言玉真人已降生于宋朝珰问玉真人本是何人答曰古燧人氏章懿皇后亦梦羽衣数百人从一僊官自空而下曰此托生于夫人及生宫中火光属天始行步常持槐木简以筯鑚之真宗问曰何用曰试鑚火耳帝頋后妃曰异人之言信不虚矣令刻石元符宫】华盖峯【在崇夀观东南】又有四平山【真诰曰大茅西南有四平山俗谓之方山其下有洞屋名方台又曰幽馆惟得道者处焉】良常山【秦始皇登句曲山北叹曰廵狩之乐莫过于山海自今以往良为常也尔乃羣臣并称夀叹曰良为常矣乃改句容北垂为良常之山】华姥山【茅山记孙寒华即呉大帝之孙女于茅山修道成冲空而去号其山为华姥山徐复禁山记曰华阳洞天金陵福地羣僊之所都防京福之所兴作故其坛宇之盛答享之殷修奉之严樵牧之禁冠于天下圣厯中官失其守望拜之地多所荒芜天祐间正素先生王君栖霞始复禁山之地由良常洞至雷平山十里而近入于萌者尽赎之刍荛者不得輙至墟墓不得杂处蓺树蔽野植松为门川梁必通榛秽必剪建方坛于雷平之上造高亭于良常之前朝奉有至诚之地防居有税驾之所姜巴古国秦望旧封肃然清光复如开元天寳之盛矣陈轩金陵集张公环诗云人间独有当时月山际犹无后世樵葢谓此也】
　　禁山碑【访闻茅山界内祠庙寺观之侧树木多有诸色不頋条法擅行樵采及放野火焚烧山林须议专行指挥国家方延景贶以祐烝民眷彼名山存于方志或仁慈所治或眞宇攸依是为降福之场允为栖神之所故宜加礼敬答储休岂可斤斧竟臻樵苏无节致嘉生之罔植使灵迹以何观爰伸禁止之文用表肃恭之意令下升州润州候宣命到于茅山四面立定界止严行指挥防絶诸色人并本寺观祠宇主首已下自今后不得輙有樵采斫伐及放野火烧令地分廵检官吏耆生壮丁觉察检校如有违犯便仰收捉押送所属州县勘防讫枷项示众半月满日防放如斫伐数多情理难恕即仰收禁奏候指挥当行决配如是逐寺观祠宇之外无有供烧柴山不是古迹之内久来存留树木即仰本县官吏与寺观等主者同共指定界止坚立标记方得采取若是已有斫伐延烧到树行稀疎处亦仰随处州县勒定数目去处常依时栽种补填务要别无空阙即不得輙便搔扰仍将此宣命指挥于寺观门首及往来要路镌石晓示知悉大中祥符二年奉勑如右】
　　绛岩山一名赭山在句容县西南三十里周回二十四里高一百六十五丈上有龙坑祠坛【旧志】
　　事迹地志云汉丹阳县北有赭山其山丹赤故因以名郡　寰宇记云本名赤山唐天寳中改为绛岩一名赭山一名丹山丹阳之义出此山极险峻临平湖山之巅颇坦夷惟只路可通旧传五季之乱居民避难于上徃往获免后斸山者常于其地获铜锭劔器之属建炎兵火乡民又依之以免祸者甚众
　　姜石山在句容县西北二十五里有梁南康简王墓射鸟山在句容县西北五十里周回一十五里高一十七丈
　　五棊山在句容县北五十里周回二十里高二十五丈铜山在句容县北六十里周回二十里高八十七丈以旧出铜故名
　　戍山在句容县北六十里周回一十一里高一十五丈北临大江俗传沈庆之屯兵于此因以戍名
　　竹里山在句容县北六十里按方舆记云行者以其途倾崄号曰飜车岘鲍昭有行飜车岘诗
　　事迹元和郡国志云山间有长涧高下深阻旧说似洛阳金谷隆安二年王恭举兵于京口仗刘牢之为爪牙使帐下督顔延为前锋牢之至竹里斩延以降还袭恭宋武帝起义自京口至江乗破桓将呉甫之于竹里移檄京师
　　华山在句容县界按方舆记云梁武帝舆驾东行至此山因问华山何如蒋山高薛对云华山高九里似与蒋山等泉水倍多
　　花碌山在句容县北五十里周回一十七里髙二十六丈旧有矾坹
　　秦山在句容县南三里有明月湾通秦淮父老相传谓谢安月夜乗舟垂钓于此今钓基尚存
　　郁罡山在小茅峰之东北草木郁茂故以为名俗呼为大横山学道者多居于此山下有泉昔有人就此合神丹而升洲山之东有古越翳王塜
　　龙尾山在大茅峰之东隐然而髙状若龙尾焉案茅山记云从大茅一岭直至山东接延陵界如龙状大茅山为头垄如龙尾故以龙尾为名
　　东方山在句容县东南四十里周回一十五里髙四十二丈东连僊几山
　　周山在句容县南三十五里周回一十里髙一十丈伏龙山在栁汧之间栁汧即栁谷泉与中茅峰相近状如龙其上产金昔人采之
　　雷平山在伏龙山之东周时有雷氏养龙来徃此山与许长史所营之宅相对其山北有栁汧水或名曰田公泉昔田公尝居此
　　方隅山在雷平山之东北以三小山相隅故也昔有人合九鼎丹于此山下亦有洞室名曰方源馆
　　丁公山乃积金峰之西麓也今崇禧观以为主峰僊韭山在崇夀观西独小山也眞诰云姜叔茂种五辛菜常卖此以市丹砂今山多大韭即其种也
　　仑山在句容县东北五十里周回一十五里髙一十七丈东连驹骊山四十二福地也唐肃宗时谒者伍达灵在此山得道丹成之后记于石壁在絶顶尚存髣髴可辨山下又有伍达灵潭
　　驹骊山在句容县东北六十里周回二十五里髙三十九丈
　　僊姑山在句容县东四十里茅山之侧周回五里髙一十丈
　　僊几山在句容县东南四十里茅山侧周回三里一百步髙八丈东连僊姑山
　　丫头山在句容县东南三十五里周回一十五里髙四十二丈东连僊几山
　　浮山在句容县南三十五里周回一十里髙一十二丈西接周山
　　胄山在句容县北三十五里周回一十二里髙一十六丈
　　亭山在句容县北三十里周回一十五里髙二十丈青山在句容县北六十里郁罡山西乾元观北周回一十里髙一十三丈北临大江又观东一山名东靑山西一山名西靑山东青山在茅司徒庙东
　　土石山在句容县东三十里
　　虎耳山在句容县东三十里
　　冈山石名此山为福地记云冈山之间有伏龙之乡可以避病
　　鼈足山在僊韭山之西
　　竹山今藏眞观前一山上多篠者是也陶隐居云自大茅山南后韭山竹山呉山方山从此叠嶂达乎呉兴天目诸山至乎罗浮穷乎南海也
　　右在句容县界
　　中山在溧水县东南一十五里髙一十丈周回五里图经云宣州中山又名浊山溧水县东一十里不与羣山连接古老相传中有白兔世称为笔最精元和郡国志云中山出兔毫为笔精妙山前有水源号曰浊水舆地志云宣州溧水县有浊山有浊水流演不息即此也【旧志艺苑雌黄云比观张文潜明道杂志首载白乐天紫毫笔诗云宣城石上有老食竹饮泉生紫毫子】
　　【尝问宣州笔工云毫用何处答曰皆陈亳宿州客所贩宣自有兔毫不堪用葢兔居原则毫全以出入无伤也宣居山出入为荆棘树石所伤毫例短秃则白诗非也白公宣州发解进士宜知偶不问尔按北户録说毫处云宣州岁贡青毫六两紫毫三两后又云玉羲之叹江东下湿毫不及中山由是而言则宣城亦有毫不及北方劲徤为可用也然则毛頴传李太白诗所言中山非溧水之中山明矣】
　　东破山在溧水县东南五十五里髙二十三丈周回一十七里梁大同二年采铜于此
　　东庐山在溧水县东南一十五里髙六十八丈周回二十里有水源三一源自山西流入秦淮一源出山东北流入马沉港一源自山东南呉漕流入丹阳湖山谦之丹阳记云县东有庐山与丹阳分界十道四蕃志太平寰宇记皆云俗传严子陵结庐于此或云形似庐舍因此为名
　　马占山在溧水县东南三十五里髙一十八丈周回一十三里梁大同二年采铜于此
　　防船山一名感泉山在溧水县南一十二里髙二十一丈周回一十八里山隂有青丝洞泉脉澄四时不竭南有张沈二士书堂井臼遗址不知何时人也
　　杜城山在溧水县南一十二里髙六十丈周回五十五里隋大业末杜伏威尝屯军于此因号杜城山旧有庙及战场
　　竹涧山在溧水县东南一十八里髙一十二丈周回八里
　　石城山在溧水县东南二十五里周回二十四里髙六十丈上旧有石城院泠水亭基
　　小茅山在溧水县西南五里髙一十七丈周回四里荆塘山在溧水县南一十里髙三十七丈周回二十里禀丘山在溧水县西三十里髙三十七丈周回二十里上有井泉及禀丘山寺基唐太和中寺废有石龛方丈存
　　鳯栖山在溧水县西南七十里髙一十六丈周回八里西并石臼湖父老云昔有鳯凰栖其上因得名曰凰栖此山属仪鳯乡迤北有鳯贤圩今作黄西非也
　　腊山在溧水县西南六十里髙一十四丈周回一十五里西并石臼湖
　　雀垒山军山防子山马头山并在溧水县西南七十五里石臼湖内
　　澳洞山在溧水县西南二十五里髙三十一丈周回一十八里内有祈雨潭祷之多应
　　游子山在溧水县南八十二里髙二十丈周回一十里上有石坛旧经云昔孔子适楚尝经此山
　　芦塘山在溧水县东南二十三里髙一十五丈周回二十二里梁大同二年尝采铜锡于此
　　琛山在溧水县西一十五里髙一十一丈周回一十五里旧经云山尝产玉因此得名
　　囘峰山在溧水县东南四十里髙三十七丈周回一十七里上有龙池下有龙泉东有水注平陆
　　石羊山在溧水县西南三十七里髙七十丈周回四十里
　　土山在溧水县南五十里髙一十丈周回六里
　　三山在溧水县东南一十里髙九丈周回一十里官塘山在溧水县东南二十五里髙一十一丈周回一十五里下有大塘
　　芝山在溧水县东南七十里髙三十九丈周回四十里上有李子洞燕洞相去三百歩昔宣州田頵举兵邑人携老幼于此避难可容数千人李洞有泉沸涌燕洞有石燕遇则飞晴则还落为石
　　铜山在溧水县西四十里髙二十四丈周回一十三里旧经云昔尝采铜于此今炉冶旧址犹存
　　玉泉山在溧水县南一百一十里髙三十二丈周回一十八里
　　卧龙山在溧水县北二十三里髙一十四丈周回一十里
　　赤虎山在溧水县北三十三里髙一十丈周回十里白石山在溧水县北二十里髙一十丈周回十一里荆山在溧水县东南七十里髙四十二丈周回二十里旧志云即卞和获玉之地误也【卞和泣玉荆山之下其山乃在荆州不在扬州】峒岘山在溧水县东二十里髙一十丈周回八里李墅山在溧水县东三十里髙二十丈周回一十六里与句容县茅山相接
　　鹿子山在溧水县东一十五里髙一十丈周回九里东接峒岘山
　　浮山在溧水县东三十七里髙三十丈周回二十里与句容县茅山相接
　　僊杏山在溧水县东南四十三里髙三十丈周回一十三里旧经云絶顶有杏林及僊人足迹因以名之又有僊坛三所及丹井一名僊坛山下有清泉流入丹阳湖【元祐中知县周邦彦有僊杏山诗云僊人药光明夜烛种杏碧山如种玉春风裂石鳯收花赤颗离离照山谷卿云承日作隂润猛虎守山防采斸髙眞筐篚入时贡望拜通明荐新熟珠旒颔首一破顔气压蟠桃羞若木自从移植近星榆山水无光灵鬼哭长松枯倒流液尽防疎索藤多朴我思百年访灵异羽褐虽存言语各本非民上宰官身欲断人间烟火谷行寻幽洞覔丹砂傥见臞僊骑白鹿便应执箒洗僊坛不用纎纎扫尘竹】
　　爱景山在溧水县东北二十五里髙一十三丈周回一十里与乌山相接
　　乌山在溧水县北二十里髙二十八丈周回十五里鸡笼山在溧水县北三十里髙一十七丈周回一十二里与爱景乌山相接
　　方山在溧水县东南六十五里髙一十二丈周回九里南有青龙洞与芝山相接
　　赭山在溧水县东南五十里髙一十九丈周回二十一里
　　灵岳山在溧水县东南六十里髙二十一丈周回一十五里
　　南鸡笼山在溧水县东南一百二十里髙三十二丈周回二十里
　　遮军山在溧水县南八十五里髙五十五丈周回二十三里山北有水下入固城湖
　　太山在溧水县南七十六里髙三十四丈周回二十五里
　　秀山在溧水县南九十五里髙二十三丈八尺周回九里一百步西南有水下注平陆旧名秃山近因秦氏居之遂易今名
　　禅林山在溧水县南八十里髙四十一丈周回一十八里上有寺
　　黄山在溧水县东南一十里髙九丈周回一十里溧阳山在溧水县东南一十二里髙二十五丈周回七里一百步俗号马鞍山取其形似也
　　浊山在溧水县东南一十里髙一十丈周回五里山北浊水出焉舆地志云溧水县有浊山下有浊水即秦淮之源也
　　右溧水县界
　　岩山在溧阳县西十一里周回五里髙二十丈晋咸和中李闳追及张健之所
　　桂林山在溧阳县西南三十里周回十五里髙五十丈汪内翰藻记挹秀堂云南则翠隂晴岚与人应接者桂林诸山也
　　龙潭山在溧阳县南四十五里周回十五里髙二十七丈上有龙潭清澈见底潭侧有龙王祠祷之有应虎山在溧阳县西南五十里周回五里髙二十丈青山在溧阳县南六十里髙十七丈周回十里
　　神山在溧阳县南四十里髙五十丈周回二十里朝山在溧阳县西南二十里髙十五丈周回五十里盘白山一名髙邃山在溧阳县西南四十里髙五十六丈周回十里今太虚观在其下故俗名观山第二峰石上有僊人迹观有碑载晋盘白真人事迹
　　伍牙山一名护牙山在溧阳县西南六十里髙一百七十丈周回四十里【旧志】
　　事迹舆地广记云子胥伐楚还呉经此山故名伍牙建康志云俗传伍子胥美齿牙避楚至此恐为人所识以石击毁其牙山神为震护之不毁因名护牙二说未知孰是山下有子胥庙
　　荆山在溧阳县西南四十里髙六十丈周回二十里山下有泉岁旱以溉稻
　　独山在溧阳县西南六十五里髙二十九丈周回一十里
　　防冶山一名防岘山在溧阳县西南七十里髙一百八十丈周回二十里山谦之丹阳记云永世县南防岘山出防今扬州鼓铸之舆地志云前代铸钱处
　　三王山一名三首山在溧阳县西南五十里髙二十丈周回一百余步旧志云相传楚王与眉间尺并一客三首此因为名
　　银方山在溧阳县南五十三里髙三十六丈周回十五里
　　结都山在溧阳县南五十里髙五十八丈周回一十八里
　　鸡笼山在溧阳县南十二里髙十七丈周回三里屏风山在溧阳县南十五里髙九丈周回五里一百二十四步山形如屏风
　　泉山在溧阳县南二十里
　　石屋山在溧阳县南六十里髙三丈周回一百步山西有铸劔坑旧志云呉王使欧治子铸劔于此
　　□山在溧阳县南二十五里髙十八丈周回五里□字土人音沟字书未见
　　悬鼓山在溧阳县南五十里髙六十丈周回二十二里远望若垂鼓然故以名
　　氲里山在溧阳县南五十里髙四十六丈周回一十五里
　　金山在溧阳县南五十里髙五十丈周回三十里松山在溧阳县南七十里
　　鐡山在溧阳县东南五十里髙六十丈周回二十八里古尝出鐡今坑冶遗迹犹存唐书地里志溧阳有鐡此即其地
　　新妇山在溧阳县东南五十里髙三十五丈周回一十八里
　　三鹤山一名僊山在溧阳县东南六十里髙八十丈周回十五里昔有潘氏兄弟得道化鹤
　　铜官山在溧阳县东南五十八里髙十八丈周回十六里昔尝出铜故名唐书地里志溧阳有铜此其地也今土中荧然有铜如麸状然堇堇取之不足以偿费云泉山一名下山一名夏山在溧阳县东南三十五里髙二十二丈周回十里上有泉云气出焉山上有浄土院
　　金鸡山在溧阳县东十里髙十二丈周回五里
　　山在溧阳县东北二十五里洮湖之上周回十里髙十一丈周处风土记云昔有姓姥于此得道按广韵乌后切山名在溧阳集韵云山名在阳羡寰宇记云常润等州分界于此山之巅
　　大岯山一名大巫山一名浮山在溧阳县东北四十五里洮湖中周回三百五十步髙八丈与宜兴金坛二县接界山形孤秀颛颛居水中望之若浮周处风土记云洮湖中有大岯山唐地里志云溧阳有湖山皆指此也唐史嶷撰史宪神道碑云坏山右转洮水前临坏字乃为岯今从之坏岯二字土人皆音浮字书未见陶隠居寻山志云石孤耸以独絶岸垂天而似浮谓此山也小岯山一名小巫山在溧阳县东北二十五里洮湖中周回四里髙五丈舆地志云延陵永世二县界中有小岯山山下有石堂堂内有虎迹水涸即见
　　张防山在溧阳县东北二十五里周回三里髙七丈大蒻山在溧阳县北四十五里洮湖东周回四里髙一十丈
　　小蒻山在溧阳县北四十里洮湖东周回二里髙六丈雷公山一名雷山在溧阳县北三十七里周回五里髙十二丈岩石竒怪泉流洁清旧志云俗传有雷公铸劔于此因以为名今法兴寺在其下
　　落霞山一名霞山在溧阳县北四十里周回三里髙九丈圣塔院在其下故又名圣塔山
　　平陵山在溧阳县西北三十里周回三里髙三丈旧经云晋成帝咸和四年李闳执苏逸于此
　　土山在溧阳县北三十五里周回三里髙十二丈黄金山在溧阳县北七十里周回二里髙十三丈后土色如金
　　瓦屋山在溧阳县西北八十里周回二十里髙一百六十七丈形连亘两崖稍隆起宛如屋状李白尝游溧阳望瓦屋山怀古赋诗
　　丫头山一名丫僊山一名丫山在溧阳县西北八十里周回三十里髙一百八十五丈其山两峯峩然齐髙如髻耸秀可观
　　分界山在溧阳县西北八十里溧水溧阳二县分界此山之巅
　　曹山一名曹姥山在溧阳县西北八十五里周回二十里髙八十四丈旧志云昔曹姥独居此山死于石室山下后人为置圣姥祠祈祷多应
　　秀山在溧阳县西七里周回一里髙十一丈
　　菱山在溧阳县西十里周回四里髙十七丈山有龙潭祷之有騐
　　姥山在溧阳县西十里周回六里髙十二丈
　　大石山在溧阳县西十五里周回七里髙二十二丈旧志云上有龙穴祷雨有应
　　黄山在溧阳县西四十二里周回三里髙五丈旧志云黄鹤僊人于此得道因以名今有观
　　谷山在溧阳县西四十里周回二里髙十二丈
　　渔父山在溧阳县西十五里
　　燕山在溧阳县西九里周回五里髙二十一丈
　　投龙山在溧阳县西十一里周回六里髙十二丈石门山在溧阳县西十三里周回四里髙十丈
　　吕长山在溧阳县西二十里周回四十里髙七丈芝山在溧阳县西八十里周回二十五里髙四十五丈旧志云山中尝出芝草因以为名故老相传梅福尝游隠于此
　　花山在溧阳县西四十五里周回六里髙十五丈冈岭【垅岘坡墩墅】
　　白土冈北连蒋山其土色白周回一十里髙十丈南至秦淮贺若弼进军钟山鲁广达于白土冈与若弼旗鼓相对隋军退走
　　黄龙冈在上元县钟山乡去县十里旧传有黄龙见于此故名
　　武帐冈按宫苑记古宣武城其地本宋文帝阅武帐今谓之武帐冈南史元嘉二十二年建宇于冈上
　　落星冈一名落星墩在城西北九里周回二十六里髙一十二丈又江宁县西五十里临江亦有落星冈事迹梁王僧辩于石头城连营立栅至落星墩以拒侯景景大恐即此也　陈显达举兵以数千人登落星岗新亭诸军闻之奔还宫城大骇　抱朴子曰落星冈呉时星落　李白尝于落星石以紫绮裘换酒饮为欢皆此地也
　　孙陵冈详见商飚馆九日台
　　段石冈在城南二十里长十二里髙二十二丈丹阳记云岩山东有大碣石长二丈折为三段因以名冈详见三段石
　　石子冈一名石子墩在城南一十五里长二十里髙一十八丈呉志云诸葛恪为孙峻所害投之于此冈先是童謡云诸葛恪何弱弱芦单衣篾钩络于何相求成子阁成子阁反语石子冈也舆地志宋大明中起迎风观于其上旧经云俗说此冈多细花石故名石子冈塘冈石迈古迹编云石头城之东有巨石俗呼为塘冈事迹晋大兴五年王氏收周顗戴若思杀于石头东塘颓石上百姓寃之至今纪其处
　　金陵冈在府城之西龙湾路上耆老言乃秦厌东南王气铸金人埋于此昔有一碣刋其文曰不在山前不在山后不在山南不在山北有人获得富了一国后因砌靖安路失之详见金陵辨
　　梅岭冈在城南九里长六里高二丈旧经云东豫章太守梅頥家于冈下因名之上有亭为士庶游春所【黄度诗梅冈丘垄已难寻堪恨吴儿太忍心闻道土山漂擘处原头丛薄不成隂】
　　朱年垅案金陵故事在江宁县南六十七里皷吹山前年生齐末兵乱中母亡庐墓终身负薪有白兎紫芝生于垅至今名其居为孝感
　　千佛岭在摄山栖霞寺之侧齐文惠太子豫章文献王竟陵文宣始安王及宋江夏王霍姬齐田奂等琢石建像梁临川靖惠王复加莹饰岭之中道石壁有沈传师徐张稚圭题名
　　桂岭在钟山南明庆寺后上有桂树因以为名【杨虞部诗歩歩髙如月里攀拂云枝叶伴云间开花结子清香逺应似淮南一小山　马野亭诗桂花千树占岑岩絶胜淮南一小山萧籁有时吹木末天香无限满人间悬知彼处有金粟为见如今闻麝兰蹑磴縁崖期采摘分明如向月中攀】
　　栽松岘舆地志云钟山本多石少树宋时诏刺史郡太守罢官者种松各有差【杨虞部诗耸壑凌霄色共苍森然万树约千行刘郎大厦寻颠覆应是其间少栋梁　马野亭诗钟山山上亦僮僮吏课何妨使种松还似农桑分殿最亦如榆桞计功庸初时出土平如荠后日横空矫似龙每见路旁多合抱不知手植是谁侬】
　　驻马坡在清凉寺后山上旧传诸葛亮尝驻马于此以望形势【罗北谷诗一登伟观山河下有将军驻马坡不是胸中兵十万长江天险误人多　叶辉诗将军气势溢山河跃马曾来驻此坡坡下石头城最险屯兵正自不消多】
　　谢公墩在半山寺里俗相传谢安所尝登也其事殊无所据李白王荆公皆有谢公墩诗白诗云冶城访遗迹犹有谢公墩乃今大庆观冶城山昔谢安与王羲之登冶城悠然遐思有髙世之志即此荆公虽有我屋公墩之句而又有诗云问樵樵不知问牧牧不言亦自疑之耳江左谢氏衣冠最盛谓之谢公岂独安也今半山寺所在旧名康乐坊按晋书谢封康乐公至孙灵运犹袭封今以坊及墩名观之恐是及其子孙所居后人因名之耳















　　景定建康志巻十七
　　钦定四库全书
　　景定建康志巻十八　　　宋　周应合　撰
　　山川志二
　　江湖【淮附】
　　大江建康府界者一百二十里西至和州乌江县四十里以鳗鯬洲中流为界东北至真州杨子县七十里以下蜀镇中流为界北至真州六合县界四十里以歩戍中流为界沿江制置司所部者一千七十一里西至马当东至镇江南北两岸皆焉详见江防
　　事迹史记地理志三江北江从防稽毗陵县北东入海中江从丹阳芜湖县东北至防稽阳羡县东入海南江従会稽呉县南东入海　　水经及荆州记云江出岷山至浔阳分为九道东会于彭泽经芜湖名中江东北至南徐州名为北江而入海长江有别名则有京江在南徐州禹贡所谓北江也步江今扬州六合县对润州江宁县即魏太武所临处乌江即项羽死处今和州乌江县亦对江宁县　吴聿靖安河记畧曰江出岷山自湖口合流而下奔放荡潏吞吐日月山或矶之则其势悍怒触舞大艑兀若转梗至其广处旷数百里断岸相望仅指一髪而舳舻上下中流遇风则四顾茫然无所隐避自金陵抵白沙其尤者为乐官山李家漾至急流浊港口凡十有八处称号老风波而玩险阻者至是鲜不袖手　吴书魏文帝有渡江之志望江水盛长弥漫数百里便引退自叹曰魏虽有武骑千羣无所用也　江南野史周世宗问孙忌江南虗实忌曰长江千里险过汤池可敌十万之师　晋中兴书曰郭璞以中兴王宅江外乃着江赋见文选【李白金陵望江诗汉江回万里比作九龙盘横溃豁中国崔巍飞迅湍六帝沦亡后三吴不定观我君混区宇垂拱众流安今日任公子沧浪罢钓竿　曾极涉金陵大江诗雄兵歳歳涉江干将帅诛求盍少寛未得三军如挟纩凭谁数处卧风寒　仙岩章公权长江问对篇问长江以汝衞南邦北人遥想心已降方今大势全倚汝不知汝亦许不许周人皆悠悠我心良独忧长城已坦道黄河已安流淮边日夜风飕飕汝今孤矣非昔比问汝若何真可倚长江对壮尔南邦以吾在今来古徃只东流人世兴亡自更改句践临齐晋刘裕入长安项王北渡黄河西破关北方或可取吾不为君阻赤壁中流曾防兵广陵望见波涛惊步欲渡説虗声南方长可守吾独为君有吾之势何但抵长城长城今已平吾之力可以当百万百万者尝散吾能限南北不能输事力吾能鼓风涛不能用英豪君不见呉之末陈之季岂必斯时吾独异朝无政事国无人乌有长江专可倚辱君有问答君知止恐知之亦忽之烦君奉此献之国索裘勿俟大寒时】
　　中江旧迳溧阳县界古三江之一也今永阳江一名九阳江一名頴阳江在县西北三十五里即其遗迹案禹贡扬州三江既入震泽底定岷山导江东迤北防为汇东为中江入于海前汉地理志桑钦水经皆云中江由芜湖县西南东至阳羡入海盖自芜湖迳溧阳至宜兴入震泽以下海也唐开元十七年蒋日用作本县城隍记云此县南压中江风波不借舟檝无施县宰乔翔创浮梁以便行旅中江桥梁之设昉于此景福三年杨行密将台蒙作五堰拖轻舸馈粮【五堰遗迹在今溧水县界银林双河东坝之地】是时中江置堰江流亦既狭矣东坡奏议云溧阳县之西有五堰者古所以节宣歙金陵九阳江之众水直趋太平川芜湖后之商人贩卖簰木东入二浙以五堰为阻因绐官中废去五堰既废则宣歙金陵九阳江之水或遇暴涨皆入宜兴之荆溪由荆溪而入震泽时元祐六年也是时中江尚通其后东既成中江遂不复东惟永阳江水入荆溪谩着其详以见溧阳亦禹迹之所歴云
　　秦淮旧传秦始皇时望气者言五百年后金陵有天子气于是东游以厌当之乃凿方山断长垄为渎入于江故曰秦淮案实録淮本名龙藏浦其上有二源一发自华山经句容西南流一发自东庐山经溧水西北流入江宁界二源合自方山埭西注大江分派屈曲不类人功疑非秦皇所开或曰方山西渎直属土山三十里是秦开又凿石硊山西而疏决此浦因名秦淮盖未详也【旧志】
　　事迹祥符江宁图经曰淮水去县一里其源従宣州东南溧水县乌刹桥西一百五十里　丹阳记云建康有淮源出华山入江　舆地志云淮水发源于华山在丹阳湖姑孰之界西北流经建康秣陵二县之间萦纡京邑之内至于石头入江悬流三百许里又云秦始皇廵防稽凿断山阜此淮即所凿也亦名秦淮　孙盛晋阳秋云是秦所凿王导令郭璞筮即此淮也又称未至方山有直渎行三十许里以地形论之淮发源诘屈不类人功则始皇所掘疑此渎也徐爰释问云淮水西北贯都　呉时夹淮立栅宋
　　元嘉中浚淮起湖熟废田千余顷梁作缘淮塘北岸起石头迄东冶南岸起后渚篱门迄三桥以防淮水泛溢大抵六朝都邑以秦淮为固有事则防淮拒守今淮水贯城中东西由上下水门以达于江盖水之故道也【杜牧诗烟笼寒水月笼沙夜泊秦淮近酒家商女不知亡国恨隔江犹唱后庭花　朱存诗一气东南王斗牛祖龙濳为子孙忧金陵地脉何曽断不觉真人已姓刘　曾极诗凿断山根役万人祖龙痴絶更东廵石城几度更新主赢得淮流尚系秦　野亭马之纯诗城中那有大川行惟有秦淮入帝城十里牙樯并锦缆万家碧瓦与朱甍船多直使水无路人閙不容波作声流到石头方好去望中渺渺与云平　北谷罗叠诗秦淮横贯帝王州万瓦鳞鳞枕碧流系艇莫愁何处去緑杨深巷有青楼　叶煇诗人言王气在鄣州嬴政因来凿此流地脉何曾真断得几多天子御宸楼　山居刘元高横凿南山贯北津安知丰沛有真人六朝不得中原土犹使英雄欲过秦】
　　武湖亦名蒋陵湖秣陵湖后湖在城北二里周回四十里东西有沟流入秦淮深七尺灌田一百顷【旧志】事迹案建康实录呉宝鼎二年开城北渠引后湖水流入新宫廵绕殿堂　丹阳记呉孙皓宝鼎年间丹阳县宣骞之母年八十浴于后湖化为鼋后湖又名练湖　徐爰释问曰本桑泊晋元帝创为此湖以肄舟师　大兴三年始创北湖筑长堤以壅北山之水东自覆舟山西至宣武城六里余　宋元嘉中有黑龙见因改武湖立三神山于湖中春秋祠之　石迈古迹编曰元嘉二十三年筑北堤立真武湖于乐游苑之北湖中亭台四所　孝武大明中大阅水军于湖因号昆明池而俗亦呼为饮马塘又于湖侧作大窦通水入华林园天渊池引殿内诸沟经太极殿由东西掖门下注城南堑故台中诸沟水常潆泗不息　建平王景素举兵萧道成出屯武湖梁徐嗣徽等引齐兵至武湖侯景举兵引武湖水以灌台城　郑文宝南唐近事云金陵北有湖周围数十里幕府鸡笼二山环其西钟阜蒋山诸耸其左名山大川掩映如画六朝旧迹多出其间每嵗菱藕网罟之利不下数十百千一日诸阁老待漏朝堂语及林泉之事坐间冯谧举元宗赐贺监三百里镜湖信为盛事又曰余非敢望此但赐得后湖亦畅平生也徐铉怡声而对曰主上尊贤下士常若不及岂惜一后湖所乏者知章尔冯大有惭色　国朝天禧四年改曰放生池其后稍废为田开十字河立四斗门以泄湖水跨河为桥以通徃来嵗久堙塞今城北十三里惟有一池而他皆废为田龙川陈亮所谓建邺带后湖为险者今不可以言险矣为形势虑者盍图之【熙宁八年十一月十一日王安石奏臣防恩特判江宁军府于去年十一月十一日到任管当职事当时集官吏军民宣布圣化啓迪皇风终戍一载所幸四郊无垒天下同文然臣窃见金陵山广地窄人烟繁茂为富者田连阡陌为贫者无置锥之地其北关外有湖二百余顷古迹号为武之名前代以为游玩之地今则空贮波涛守之无用臣欲于内权开丁字河源泄去余水决沥微渡使贫困饥人尽得螺蚌鱼虾之饶此目下之利水退之后济贫民假以官牛官种又明年之计也贫民得以春耕夏种糓登之日欲乞明勅所司无以侵渔聚敛只随其田土色高低嵗收水靣钱以供公使库之用无令豪强大作侵占车驾廵狩复为湖靣则公私两便矣伏望明降隆章绥懐贫腐奉勅依案此奏状废湖为田盖始于王安石也増收后湖田租则始于赵善湖田出糓麦所利者小湖关形势所利者大故着废湖之因以待复湖之人云　宋元嘉十年顔延年従文帝乐游苑中观北湖收田勤苦应诏诗曰周御穷辙迹夏载歴山川蓄轸岂明懋善游皆圣仙帝晖膺顺动清跸廵广防楼观眺丰颖金驾映松山飞奔互流缀缇彀代回环神行埒浮景争光溢中天开冬眷徂物残悴盈化先阳陆团精气隂谷曳寒烟攅素既森蔼积翠亦葱芊息飨报嘉嵗通急戒无年温渥浃舆和惠属后筵观风久有作陈诗愧未妍疲弱谢淩遽取累非纒索　张九龄诗南国更数世北湖方十洲天清华林苑日晏景阳楼幕下回仙骑峯傍驻防斿鳬鹥喧鳯管荷芰闘龙舟七子陪诗赋千人和棹讴应言在镐乐不让横汾秋风俗因纡慢江山成易由驹王信不武孙叔是无谋佳气日将歇霸功谁与修桑田东海变麋鹿姑苏游否运争三国康时劣九州山虽幕府在饮岂豫章留水淀还相阅菱歌亦故遒雄图不足问唯想是风流　李白诗空余后湖月波上对瀛洲唐李义山诗武湖中玉漏催鸡鸣埭口綉繻回谁言琼树朝朝见不及金莲步步来　野亭马之纯】
　　【诗万顷冥茫水拍堤当时于此习舟师长江天险虽堪恃鬭舰人谋可勿施莫使黑龙离旧窟且教武入新词如何又作蓬瀛景时节来游看水嬉　曽极诗当日湖光彻镜心龙旗鳯吹此登临而今铁马回旋地斜防黄尘一尺深　朱存诗雷轰叠鼓火翻旗三异翩翩试水师惊起黑龙眠此下原缺十八行】云归片帆起之句
　　綘岩湖一名赤山湖在句容县西南三十里去府六十里源出綘岩山周回二十里下通秦淮【旧志】
　　事迹石迈古迹编曰赤山湖在上元句容两县之间溉田二十四垾南去百歩有盘石以为水疏闭之节南史沈瑀传明帝复使筑赤山塘所费减材官所
　　量数十万即此湖塘也　唐麟德中令杨延嘉因梁故隄置后废大歴十三年令王昕复置周百里为塘立二斗门以节旱暵开田万顷　元和郡国志句容赤山湖在县南三十五里　茅山记太元真人内传曰江水之东金陵之地左右间有小泽泽东有句曲之山陶隐居曰小泽即谓今赤山湖也従江东来直对望山　今此湖半属句容半属上元旧收嵗课钱二百二十贯咸平三年正月奉勅除放
　　湖条江宁府上元句容两县临泉通德湖熟崇德丹阳临淮福祚甘棠旧额八乡今并入丹阳临泉福祚甘棠四乡百姓自来共贮水綘嵓湖浇灌田苗下有百堽堰捺水其湖上接九源山其堰下通秦淮江自呉赤乌二年到今已七百余年其湖东至数堽西至坛南至赤岸北至青城旧日春夏贮水深七尺秋冬贮水深四尺先是麟德二年前县令杨延嘉并建两斗门立碑碣具言周回仅百里州司寻差十将丁筹计生徐蒇廵湖打量得一百二十二里九十六步卢尚书判置湖贮水本为溉田若许侵耕难防灾旱取定四尺水则使其浇九乡田苗【九乡跨句容上元二县】若过令深广又虑浸毁若逢旷旱之年须稍更增加今且定取五尺水则其不及处且任耕垦种植如有人于五尺水则内盗耕一畆一角推勘得实其犯条人断遣令众十日放本管湖长不觉察亦并施行又据十将丁筹状芦发亭北边去岸约有二百来步有一盘石东西濶四尺七寸南北濶三尺五寸石靣中心去水面一尺六寸五分即是五尺之则并有察柱仰下县便于石上磨刮更刻字记其湖仍毎季一申不得卤莾戴经新塘有丰等三湖围垾内田多是私函取水浇灌田苗准旧例放綘岩湖水下秦淮三日取指挥给放不得专擅开函取水其湖先有传食田五十畆句容县弓量二十畆三十步上元县弓量二十畆三十步百堽堰与綘岩湖同置綘岩湖贮水百堽堰捺水保大中曽别差官亲到赤山湖所建斗门三所通放湖水出入常令湖中积水五尺其斗门或遇山水拥下高于湖内水靣即须全开三所斗门放水入湖候外溪水退却放水出溪下秦淮入江专须酌量湖水不得失于元则右前件湖堰承旧浇灌九乡田苗共一千余顷畆伏奉省符帖命指挥修作贮水逐乡差承润户管当先有条流嵗久去失续于晋天福年中再兴工役修作经今六十余年伏遇明朝重兴添修建造贮捺百里溪汊山源赈防耕民备供王赋累奉勅恩给赐料物及借助日食等差两县官员置造斗门三所计用一万七千六百八十工及添修湖埂并百堽堰共计三万三千六百八十工众议重置条流严加束辖谨连符条如前伏乞员外尊慈特赐判印指挥永为证防建隆查员外干德伍侍御开宝王司空阎侍御魏司空卢司直林员外并判执条常加束辖庆歴三年二月十八日叶龙图知建康府日于古来旧湫处置立大石柱一条将湖心盘石水则刻于柱上永为定则
　　樊珣记句容西南三十三里曰赤山天宝中改为綘岩山以文变质也山外周流厥有湖塘旧址考于前志则曰呉人创之梁人通之矣洎金火有变积为习坎灌莽之所我唐麟德嵗邑宰杨嘉延亦纂前服利农为名虽迹于传闻而事斯茫昧杨氏之后又余百年实滋菰蒲莫植粳稻剥极则贲俟能而伸大厯十二祀县大夫兼大理司直太原王公昕能苏罢劳【一作人】且易俗临湖而叹以欲従人吟使臣之清风酌良牧之高课将图永逸匪顾暂劳因察其地形访以舆诵谋始作则定徒撰工月在休农云其荷锸周匝百顷【一作里】蓄为湖塘置两斗门用以为节旱暵则决而全注霖潦则潴而不流收功济时道甚明逺开田万顷赡户九乡洎成奥区颇无凶嵗鱼稻之盛公实为之昔叔敖芍陂能张楚国史起漳水竟富魏邦秦称郑白汉歌邵杜皆谓是也毎商羊罢舞龙见而雩比屋有忧于销铄连阡莫覩于耘耨兹则黛波奫沦白鸟飞灭下洞庭之鳬雁泳中流之鳣鲔横塘之右构为新亭芬其芰荷树以杞栁杨楚江岭憧憧是途行李实获于廕庥咏歌或借于观览懿乎哉君子之用心也孰愈崇其岛榭侈以林堂此而莫文翰墨奚述大厯十二年十月三日记右丹阳綘岩二湖虽在外县以其利民者广故先志之尤加详焉
　　迎担湖在城西北石头城后五里今为田【旧志】
　　事迹晋元帝南渡衣冠席巻过江客主相迎负担于此湖侧至今名迎担湖　实録云费县西北有迎担湖溉田三十顷　袁粲败刘彦节走迎担湖　陈轩金陵集有李建勲朱存迎担湖诗
　　苏峻湖在城西北一十五里周回十里灌田一十二顷案南徐州记迎担湖西北有苏峻湖本名白石陂【旧志】事迹晋咸和二年苏峻举兵于石头陶侃温峤庾亮阵于白石使将军杨谦攻于石头峻轻骑出战谦诈奔白石垒峻逼之才交锋峻坠马侃督护李阳临阵斩峻于白石陂岸至今呼此陂为苏峻湖
　　张阵湖在石头城后旧传苏峻与晋军尝战于此至今湖侧高墩上有苏大将祠案晋书峻起兵防石头北湖距石头才八里今属金陵乡去城十三里
　　夏驾湖在城东南五十里属上元县丹阳乡今为田【旧志】事迹曹宪扬州记云晋惠帝永宁二年有石浮来建邺自秦淮夏驾湖登岸二百余步百姓咸曰石来石来至明年石冰果入扬州　沈约宋书晋惠帝太安元年丹阳湖熟县夏驾湖有大石浮二百步而登岸民惊噪曰石来于宝曰寻有石氷入建邺今丹阳乡范渡旧有石浮数尺形如碌碡父老云即古夏驾湖浮来石也
　　半阳湖一名半汤湖在城东北四十里周回十五里水同一壑而冷热相半【旧志】
　　事迹舆地志及南徐州记云江乘县南有半阳泉半冷半热热处可烂物冷处如氷热处鱼入冷处即死冷处鱼入热处亦死民种稻则溉热水一年再熟今下蜀镇有温汤唐丞相韩滉小女有疾浴温汤即愈此在上元县境　酉阳杂爼云句容县呉凟塘其水半冷半热可以瀹鸡子此又一湖也【马之纯诗一半寒泉一半汤同为此水异炎凉汤泉是处虽多有钟阜斯池特广长谁説吹如口鼻或云底下有流黄好寻旧迹重开凿地宝无容久瘗藏　朱存诗江南龙节水为乡水不纯隂又半阳一片湖光共深浅两般泉脉异温凉】
　　摄湖在城东北五十里周回二十里江乗县记云湖在摄山之侧因以为名
　　三冈湖在城东六十四里周回一十里溉田八十顷地有三冈俯临湖侧因以为名
　　乌意湖在城东八十里周回三里溉田一十顷
　　鷰雀湖在城东三里周回二里流入青溪古老相传今斜桥即走马桥桥之东有水平濶是也或云今惟政乡白荡湖即其地【旧志】
　　事迹舆地志云走马桥侧有鷰雀湖穷神秘苑曰梁昭明太子在东宫有一琉璃盌紫玉杯皆武帝所赐也既薨诏置梓宫后更开坟为阉人擕入大航乃有鷰雀数万击之因为有司所缚乃获二宝器帝闻而惊异诏以赐太孙封坟之际复有燕雀数万衔土以増其上坟侧今有湖后人因名燕雀湖【杨备诗平湖岸侧见高坟万土衔来燕雀羣鉴靣无波天一色此中文藻似储君　马之纯诗在昔曽为舜帝坟象来耕凿鸟来芸今兹封土麒麟冡乃有衘泥燕雀羣玉海冲融侔至性锦江灿烂儗高文区区羽物犹依恋想见人俦望白云】
　　娄湖在城东南一十五里周回一十里灌田二十顷水流入舰澳舆地志云娄湖苑呉时张昭所创有湖以溉田宋时筑为苑张昭封娄侯故谓之娄湖
　　高亭湖在城东南三十里周回二十里溉田三十五顷丹阳记云王仲祖墓东南一十六里有高亭湖
　　葛塘湖在城东南七十二里周回七里溉田四十顷旧经云昔葛仙翁于此炼丹故以名之
　　刘阳湖在城东南六十里周回三十里溉田三十顷白社湖在城东南二十五里周回十里溉田一十顷银湖在城南七十里周回一十三里溉田二十顷石圽湖在城南五十三里周回二十二里溉田四十顷白都湖在城南七十里周回八里溉田二十五顷西连白都山
　　笪湖在城南六十里周回五里溉田一十五顷
　　梁湖在城南二十五里周回十余里溉田二十顷河湖在城西南七十里周回八里溉田一十顷
　　三城湖在城西南七十三里周回一十五里中有三小城故名
　　江城湖在句容县西北六十里计一百八十畆深六尺二寸灌溉田八百畆属琅邪乡二十八都
　　固城湖在溧水县西南九十里周回一百里深三丈南北三十里东西二十五里环楚王故城有水四派湖中流与太平州接界与丹阳湖石臼湖号曰三湖东经五堰自常州宜兴县界流入太湖此道今已堙塞
　　石臼湖在溧水县西南四十里縦五十里衡四十里西连丹阳湖湖中有军山塔子马头雀垒四山其水旧有二派入龙潭梅梁港经汤家歩通浊水此道今堙塞长塘湖在溧阳县北五十三里周回一百五十里接金坛宜兴县界旧名洮湖【旧志】
　　事迹周处韦昭道元皆以此湖为五湖之一中有浮山其水东连震泽春夏深秋冬浅　虞翻曰太湖有五湖故谓之五湖滆湖洮湖射湖贵湖及太湖为五湖并太湖之小支俱连太湖故太湖兼得五湖之名注云洮湖一名长塘湖在义兴　张勃呉録云五湖者太湖之别名以其周行五百余里故以五湖为名　国语呉越战于五湖直在笪泽一湖中耳范蠡游五湖即此是　郭璞江赋云彭蠡青草具区洮滆以为五湖洮音姚广韵洮余昭切五湖名　南徐州记云延陵县东南长塘湖又名洮湖　舆地志云临津西有长塘湖属延陵永世二县西受溧水通溧阳县界　周处风土记云洮湖别名长塘湖　晋咸和四年韩晃南走将军王允之追蹑于长塘湖大破之王恭于京口起兵诛执政事败走至长塘湖即此
　　是也　咸和四年苏逸以万余人自延陵湖将入呉兴将军王允之及逸战于溧阳获之亦此处也　按湖即古延陵尉所居其水东连震泽入松江至宋以庾业代义兴太守刘延熙业至长塘湖即与延熙合制遣沈懐明等东讨卒破业于湖夹岸筑垒即此湖也春夏水深五尺余秋冬差浅受大溪南流三十里至大坯山　张籍长塘湖诗一斛水中半斛鱼言湖中多鱼如此　祥符图经云周回一百二十里
　　朱湖在溧阳县今不详所在郭景纯江赋云其旁则有具区洮滆朱浐丹漅郦道元水经注云朱湖在溧阳今溧阳湖泊为多或谓之渰名称更易古迹之可见者鲜矣或谓朱湖即丹阳湖之异名未详
　　千里湖在溧阳县东南十五里晋书陆机云千里莼羮未下盐防南史沈文季云千里莼羮岂关鲁衞皆指此地也至今产美莼俗呼千里渰与故县渰相连或説千当作芊末当作秣千末皆省文也秣下即秣陵太氐县境产莼多且肥美藏蓄可以致逺
　　升平湖在溧阳县西七十里外自溧水县五堰东流入湖即古中江所迳之地又有溪水南自建平县梅渚镇来防
　　三塔湖一名梁城湖在溧阳县西七十里周十八里西南与升平湖相接张孝祥有诗
　　黄山湖在溧阳县西南三十七里黄山下周回五里下湖在溧阳县南一十里周回五里流经白云迳东入太湖
　　西子湖在城东五十里周回五里溉田五十顷长乐昆仑墩之西有村曰西子其侧有湖因以为名
　　慈湖在江宁县界接太平州湖滨有廵检寨
　　事迹石季龙冦歴阳赵嗣屯慈湖苏峻败司马流于慈湖
　　白米湖在上元县东与句容下塘村相接地产白米
　　溪涧
　　青溪呉大帝赤乌四年凿东渠名青溪通城北堑潮沟濶五丈深八尺以泄武湖水发源钟山而南流经京出今青溪闸口接于秦淮及杨溥城金陵青溪始分为二在城外者自城壕合于淮今城东竹桥西北接后湖者青溪遗迹固在但在城内者悉皆堙塞惟上元县治南迤逦而西循府治东南出至府学墙下皆青溪之旧曲水通秦淮而钟山水源久絶矣【旧志】
　　事迹舆地志云青溪发源钟山入于淮连绵十余里溪口有埭埭侧有神祠曰青溪姑今县东有渠北接覆舟山以近后湖里俗相传此青溪也其水迤逦西出至今上水闸相近皆名青溪　溪旧有七桥晋郗僧施尝泛舟青溪每溪一曲作诗一首谢益夀闻之曰青溪中曲复何穷尽盖谓此也　陶季直京都记云京师鼎族在青溪埭尚书孙玚尚书令江总宅当时并列溪北　晋王含帅王敦余党自竹格渚济沈充自青溪防之至宣阳门苏峻等出南塘横击大破之　桓彝别传曰明帝世彝与当世英彦名德庾亮温峤羊曼等共集青溪之上郭璞与焉乃援笔属诗以白四贤并以自序　世説云周顗罢临川还都泊青溪时夏暴雨船舫狭小而漏殆无坐处丞相王导曰胡威之清何以过此　齐高帝先有宅在青溪生武帝及即位以宅为青溪旧宫　永明元年望气者言新林娄湖有王者气帝廼筑青溪旧宫作新娄湖苑以厌之　卞彬尝于东府谒齐高帝时高帝为齐王彬曰殿下即宫东府则以青溪为鸿沟鸿沟以东为齐以西为宋仍诵诗云谁谓宋逺跂予望之遂大忤防　隋炀帝平陈斩张丽华孔贵嫔二人于青溪栅下【虞部杨公备诗倾城倾国两妃嫔此地闻名不见人潜想旧时红粉靣落花风里步香尘　阙名诗竟烦擒虎到青溪此夜应无璧月词迎刄春风殪尤物岸花随雨泪胭脂　任斯庵诗蛾眉流落碧流中走马来时事已空此日不能留妲己他年谁敢忆高公又青溪不见丽华留遗恨空余故国羞璧月只应明结绮春风吹不上迷楼又开门忽忆东风面歩向青溪绕碧湾淡白深红了无迹緑杨烟外一钟山】今建元寺东南角度溪有桥名募士桥呉大帝募勇士处其桥西南角过沟有埭名鸡鸣埭齐武帝早游钟山射雉至此鸡始鸣因名焉其沟是呉郄俭所开在苑城后晋修苑城为建康宫即城北壍也【王维诗言入黄花川毎逐青溪水随山将万转趣途无百里声喧乱石中色静深松里漾漾沈菱荇澄澄映葭苇我心素已闲清朋淡如此请留盘石上垂钓将已矣张颠诗旅人倚征棹薄暮起劳歌笑揽青溪月清辉不厌多　节使呉公琚游青溪有词呈野亭马公岸栁可蔵鸦路转溪斜忘机鸥鹭满汀沙咫尺钟山迷望眼一片云遮临水整乌纱须影苍华酒防却念在天涯几日不来春便晚开尽桃花野亭防其后云秦淮海之词独擅一时字未闻米宝晋善诗然终不及字若公可兼之矣辛酉季春承议郎充江南东路转运司主管文字马之纯谨书野亭诗云人道青溪有九曲如今一曲仅能存江家宅畔成花圃东府门前作菜园登阁尚堪观叠障泛舟犹可醉芳樽料应当日皆无恙苕霅潇湘不足言又人日泛青溪青溪曲易迷船回波下上帘卷日东西景物行行见壶觞处处擕浮舡闲得醉极目水云低】　龙川陈亮论建业形势拥秦淮青溪以为阻今青溪九曲仅存其一马公光祖浚而深广之建先贤祠及诸亭舘于其上筑堤飞桥以便徃来游人泛舟其间自早至暮乐而忘归详见先贤祠及亭舘下
　　白云溪一名白云迳在溧阳县东十里清澈可翫东流入荆溪
　　鎻石溪在上元县东南四十八里源发白石岩经摄湖六十余里入大江其源上通数里山涧曲屈随下奔注不类人功开凿
　　长溪在上元县东南六十里濶五丈丹阳记云湖熟前有长溪东承句容县赤山湖水入于秦淮
　　白李溪在句容县小茅峰北昔高辛时展上公居于溪上手植白李而食之道成仙去
　　上容溪在句容县水源出中茅过芦江桥经赤山湖入秦淮
　　谷溪在溧阳县南二十里源出青山曲折流一百十里下合于濑水
　　飡溪在溧阳县西六十里源出谷山东北流入长塘湖高友溪在溧阳县南二十里源出广徳诸山至此聚而为溪下经黄墟荡合于白云迳
　　举善溪在溧阳县南三十里源出广德诸山至此聚而为溪合于高友溪
　　楚王东西二涧在茅山
　　事迹楚王来游顿兵于此因名旧记云崇禧观东二涧是也并华阳洞天三水合流直至崇禧观门前
　　落马涧一名南涧在江宁县南五里东北流入城濠事迹宋孝武讨元凶元凶军败人马倾满涧中时人呼为落马涧陈亡涸竭
　　蘼芜涧在上元县城东三十里青龙山前路出檀桥事迹金陵故事齐处士刘瓛居此瓛为儒林之宗年至四十未婚其友为娶王氏乃诣涧折蘼芜而去因名蘼芜涧
　　玉涧今蒋帝庙侧缘山涧是【徐诗云钟山祠畔宿烟晴玉涧桥边碧树春李湜诗云迸石如散琛穿云似流玉】
　　东涧在钟山宝公塔之西宋熙寺基之东
　　事迹石迈古迹编云梁处士刘许彦度隐居之所许尤精释典尝聼讲钟山诸寺因卜筑宋熙寺东涧有终焉之志
　　鹤台涧在茅山大茅峰之东北尝有鹤羣徃来于此涧后有道士张元之筑台以居焉
　　宜东涧在大茅山西二里昔有仙人展上公于此种碧柰货丹砂故名今杨尚书山居是也
　　上湖防在溧阳县西六十里源在广德军东北流入县界合于白云溪
　　冷水涧在句容县玉晨观北
　　流杯涧在句容县雷平山西大路下












　　景定建康志巻十八
　　钦定四库全书
　　景定建康志巻十九　　　宋　周应合　撰
　　山川志三
　　河港
　　古漕河一名靖安河自靖安镇下缺口取道入仪真新河八十余里
　　事迹呉聿靖安河记畧曰江出岷山道峡与荆湘沅澧至洞庭积为巨浸合沔水经浔阳东邀彭泽别为九道防为中江东北至南徐州为北江入于海惟中江自湖口合流而下奔放荡潏吐吞日月山或矶之则其势悍怒触舞大艑兀若转梗至其广处旷数百里断岸相望仅指一髪而舳舻上下中流遇风则四顾茫然无所隐避自金陵抵白沙其尤者为乐官山李家漾至急流浊港口凡十有八处称号老风波而玩险阻者至是鲜不袖手东南漕计嵗失于此者什一二宣和六年发运使卢公访其利病得古漕河于靖安镇之下缺口谓其取径道于青沙之夹趋北岸穿坍月港繇港尾越北小江入仪真新河以抵新城下徃来之人高秋安流八十余里以易大江百有五十里之险实为万世之利役之始兴杨子六合上元分治其所临之地
　　新河在白鹭洲西南流通大江二十余里
　　事迹韩忠武王世忠碑云建炎四年金人入境车驾幸四明王闻之亟以舟师赴难乌珠闻王在京口遽勒三十万骑北逐王遂提兵截大江以邀之相持黄天荡四十八日乌珠势危自知力惫粮竭或生他变而王舟师中流鼓枻飘忽若神凡治津渡又皆八靣控扼生路垂絶一夕濳凿小河自建康城外属之江以通漕渠幸风波少休窃载而逃　内翰汪公藻建炎间奏议云敌于钟山雨花台各劄大寨抱城开两河以防之
　　芦门河在上元县长宁乡去县六十里一名蕃人河事迹石迈古迹编云芦门河在芦门漾之侧建炎间始开以通真州亦名蕃人河合黄天荡南王諌议芦场内是其处按此河以蕃名而不述其所以名意汪内翰所谓敌开两河则此河与新河皆敌所开者否则无因以蕃名也
　　珍珠河在宋行宫后
　　事迹乃昔陈后主泛舟游乐之河忽遇雨浮沤生宫人指浮沤曰满河珍珠因而名焉此河通防龙河至太平桥西分两派一派出栅寨门一派出秦淮至嘉定闲李尚书珏开后以泄霖涨见水底有大桬板乃止
　　小新河在东门外土桥之东
　　事迹嘉定八年西山真公为江东运副适遇旱蝗细民阻饥欲因役以饱之为养种园前一帯河道浅狭乃拨钱米发下蒋山寺令主首继心差本寺僧行部役募五县人夫自土桥东开河欲至蒋山开至半山寺后桥亭石不可掘乃止
　　新林港又曰新林浦在城西南二十里濶三丈深一丈长一十二里
　　事迹国朝开宝八年王师收复江南曹彬等破南唐兵于新林港即此地　李白新林浦阻风寄友人诗有云明发新林浦空吟谢朓诗送友人游梅湖云暂行新林浦定醉金陵月又韩栩送客游江东诗云君到新林江口泊吟诗应赏谢元晖盖元晖有新林向板桥诗也
　　下蜀港在城东北一百里句容县北六十里
　　事迹唐世置盐铁转运使在扬州本朝都大发运使真州皆于江南岸置仓转般今下蜀镇北有仓城基并盐仓遗址尚存后有河入大江里俗呼曰官港即古漕河也　绍兴七年二月已已车驾未入建康尝次下蜀即此地也　韩子苍尝居下蜀【集中有与曾宏甫同行下蜀诗下蜀追随日欢言一散愁篮舆随阪路小檝渡潮沟】
　　竹篠港西至靖安东至石步南连直渎北临大江属上元县金陵长宁两乡由靖安港口至城二十里由石步港口至城四十里在唐世已曰竹篠港迩时于靖安港口得伪呉所铸锭石云呉顺义元年都城铸
　　石步港在上元县长宁乡去县四十里
　　事迹石迈古迹编云摄山西花林市之东有曰石步港西连竹篠河北出大江　徐铉临石步港赋诗有云吹浪游鳞小黏苔碎石圆
　　沟渎
　　潮沟呉大帝所开以引江潮接青溪抵秦淮西通运渎北连后湖其旧迹在天宝寺后【天宝寺故基在今城东北角外更西一里长夀寺前】
　　事迹实录云潮沟东发青溪西行经古承明广莫大夏等三门外西极都城墙对今归善寺西南角南出归善寺故基在今城北鸡笼山东经阊阖西明二门接运渎在西州之东今笪桥西南流入秦淮乾道南北桥河是也其北又开一渎经栖元寺门【栖元寺在覆舟山西南鸡笼山东北】至后湖以引湖水至今俗亦呼为运渎其实古城西南行者是运渎自归善寺门前东出至青溪者名曰潮沟其沟东头已堙塞才有处所西头则见通运渎　京都记京师鼎族在潮沟北　石迈古迹编曰按建康实録所载皆唐事距今数百年其沟日以堙塞未详所在今城东门外西抵城濠东出曲折当报宁寺之前亦名潮沟此今世所开非古潮沟也案徐铉有和钟大监泛舟诗云潮沟横去北山阿
　　张忠定公亦有诗云潮沟一曲巳生蒲则是南唐及宋初潮沟古迹犹在也　东南利便书曰古城向北秦淮既逺其漕运必资舟楫而濠堑必须水灌注故孙权时引秦淮名运渎以入仓城开潮沟以引江水又开渎以引后湖又凿东渠名青溪皆入城中由城北堑而入后湖此其大畧也自杨夹淮立城其城之东堑皆通淮水其西南边江以为险然春夏积雨淮水泛溢城中皆被其害及盛冬水涸河流徃徃干浅【朱存诗云流水东西傍帝台六朝重为两朝开曽看鹢首知高下莫问渔舟识去来　野亭马之纯诗云潮沟沟外尽深泥泥上潮生沟却低直向北行连运渎折従东去入青溪空中不断樯乌过岸上相望瓦翼齐好是画桥深曲处荷花盈荡栁垂堤】
　　御沟在古御道两旁歳久堙塞
　　事迹南史桂阳王休范举兵杜黑骡乘胜渡淮黄门侍郎王蕴伤重踣于御沟之侧　实録朱雀门北对宣阳门相去六里名为御道夹开御沟嵗久湮塞今宫城以南御街两边俱有沟在居民屋下者乃南唐所开非六朝之旧迹【呉融诗云一水终南下何年作沟穿城初北注过苑却东流绕岸清波溢连宫瑞气浮去应涵鳯沼来必渗龙湫激石珠争碎萦堤练不收照花长乐曙泛叶建章秋影炫金茎表光摇绮陌头旁沾画眉府斜入教箫楼有雨难澄镜无萍易掷钩鼓宜尧女瑟荡必蔡姬舟臯看通鸣鹤津应接斗牛回风还防防和月更悠悠浅忆觞堪泛深思杖可投祗懐泾合虑不带陇分愁自有朝宗乐曽无遗穴忧不劳夸大汉清渭贯神州王半山诗云渺渺金河涨欲平数支分渌报清明常萦辇路漂花去更饮流杯送酒行静见金舆穿树影清含玉漏过墙声衰顔一照自多感回首江南春水生】
　　霹雳沟在城东五里王半山有诗云霹雳沟西路柴荆四五家
　　百丈沟一名百步沟在溧阳县南三里源出燕山相传云此处田多高卬开沟以灌溉东流合于白云迳下入太湖
　　铁冶沟在钟山乡马鞍山之下有地三畆余皆铁近水垠通小港耆老皆呼为铁冶沟
　　事迹梁时作三垻堙淮水以灌夀州一于夀州一于荆山一于盱眙久不能成聚江南之铁融液载徃堆筑之上种榆栁一夕崩坏声闻数里弃所聚之余铁于此至淳祐七年赵都督葵于其旁置炉鞴十数以铸铁炮匠人烹凿其地坚不可入乃已
　　直渎在城北上元县钟山乡去城三十五里濶五丈深二丈西至埂东北接竹篠港流入大江旁有直渎山直渎洞呉后主所开渎道直故名曰直渎【旧志】事迹舆地志云白下城西南有蟹浦蟹浦西北有直渎　伏滔北征记呉将甘宁墓在此或言墓有王气孙晧恶之乃凿其后为直渎　晋苏峻举兵温峤帅师救京师遣王愆期等为前锋次直渎即此地　杨修诗注云渎在幕府山东北长十四里濶五丈深二丈初开之时书穿夜复自塞经年不就伤足役夫卧其侧其夜见鬼物来顷因嗟曰何不以布囊盛土弃之江中使吾徒免殚力于此伤者异之晓白有司如其言渎乃成【朱存诗云昼役人功夜鬼功阳开隂阖几时终不闻掷土江中语争得盈流一水通　野亭马之纯诗云直渎如何计得工长江虽逺欲相通比尝开凿不胜苦已复淤填还似空闻鬼夜中皆有语弃泥江里解成功有司号令才依此滚滚波流渐向东】
　　运渎在上元县西北一里半呉大帝赤乌三年使左台侍御史郄俭监凿城西南自秦淮北抵仓城通运于苑仓今所凿在城西门近南其水东行过小新桥而南经斗门桥流入秦淮又东北过西虹桥循宋行宫城西迤向北乃其故道其自闪驾桥经天津桥而东者合于青溪【旧志】
　　事迹案建康宫城即呉苑城城内之仓曰苑仓故开此渎通运仓所时人亦呼为仓城晋咸和中修苑城为宫惟仓不毁是名太仓在西华门内道北【朱存诗舳舻衘尾日无虚更凿都城引漕渠何事馁来贪雀谷不知留得几年储】
　　破冈渎在句容县东南二十五里
　　事迹实録云呉赤乌八年使校尉陈勲作屯田发屯兵三万凿句容中道至云阳西城以通呉防船舰号破冈渎上下十四埭上七埭入延陵界下七埭入江宁界晋宋齐因之梁改为破墩渎遂废而开上容渎陈高祖即位又堙上容渎而修破冈至隋平陈乃废后宋少帝于华林园开渎聚土以象破冈埭与左右引船唱呼以为欢乐
　　义沟渎在城东二十里源出东青村下入秦淮长七里溉田一百余顷
　　径渎在溧阳县北三十里水自金坛县界来入长塘湖镇江志谓晋宋旧有此渎隋大业初县令达奚明又加疏决
　　池塘
　　放生池案旧图经唐乾元中诏于江宁秦淮太平桥临江带郭上下五里置放生池八十一所有碑升州刺史顔真卿文旧以府治东东接青溪北通运渎者为之【旧志】今秦园之侧府学之东即古放生池也淳熙间史待制正志移放生池于青溪建阁其上遇祝圣立班阁下府学遂因旧放生池为頖水其流亦通青溪王尚书埜以其池乃祝圣之地立板榜于舞雩亭门禁渔捕池近行路水深而堤不固时有溺死者马公光祖闻而悯之池名放生岂容有溺死者乃命能仁寺僧筑堤甃街立大木为栏槛自是无溺者矣又修辟青溪阁前为飞梁缭以朱栏深逈汪洋尘迹莫能到也天基节放生其间真足以浚皇仁而遂物性详见青溪阁下
　　天泉池宋元嘉二十三年凿一名天渊池【旧志】
　　事迹龚頴运厯图云晋孝武太元十年大旱井渎皆竭太官供饍皆资天泉池自晋已有此池矣　沈约宋书云明帝泰始二年天泉池白鱼跃入御舟　梁书陆荣公传云天泉池中新制舟形狭而短惟引太常刘之遴国子祭酒到溉右衞朱异中书黄门郎陆倕同载　江总华林园天渊池铭云晓川漾璧似日驭之在河宿夜景流金疑月轮之驰水府今宫城后法宝寺西南菜园中荒池尚余一畆即此池也
　　善泉池一名九曲池在台城东东宫城内周回四百余步
　　事迹金陵故事梁昭明太子所凿中有亭榭洲岛曲尽幽深之趣太子泛舟池中尝曰何必丝与竹山水可忘情【野亭诗十顷青瑶浸碧流更添景趣极深幽旁为九洲十八岛上有五城十二楼苕霅荷花风度晓潇湘芦竹雨生秋昭明心想知何似好聼骑鲸汗漫游　杨虞部诗影浸龙楼彻鳯城昭明有意在澄清穿时深欲状溟渤乐府当歌重润声　鲍谨由夷白堂小集云甲午春与李之仪端叔叶棫薪之高秀实茂华同过景阳台九曲池辱井三品石慨然成诗有云平池九曲在春水萦弯碕】
　　饮马池宋大明中立于武湖北上林苑中
　　洗鉢池在蒋山宝公塔西二里法云寺基方池是也覆杯池今城北三里西池是也
　　事迹晋元帝中兴颇以酒废政丞相王导奏谏帝因覆杯于池中以为诫【马野亭诗当初一马过江来幕府山头刈草莱无数流离未安集几多政事合图回只应早起观庭燎安得时常近酒杯江左中兴仗谁力一池春水泛新醅　杨虞部诗金杯覆处旧池枯此后还曽一醉无东晋中兴股肱力元皇亦学管夷吾】
　　西池案宫苑记在太初宫西门外呉之西苑今惠日寺后池也【旧志】互见太子湖
　　事迹呉宣明太子孙登所创谓之西苑　世説晋明帝为太子时欲作池台元帝不许太子养武士一夕中作比晓便成即今谓之太子西池　丹阳记曰西池孙登所创呉史所谓西池明帝重修之耳　记室新书云西苑内有太子池孙权子和所筑　实録注云其宫城西南角本有池名清游池通城中乐贤堂并肃宗为太子时所作　晋中兴书云温峤拜中庻子在东宫甚见宠嘉僚属莫与为京数规谏讽议甚有补助太子时起西池楼观颇多劳费峤口疏谏太子纳焉　建康实录云晋太元十年苻坚为姚苌慕容冲所攻遣使求援诏谢安率众救之帝自行西池宴羣臣饯安赋诗者五十八人其地当在今宫城之西北　晋书云刘毅征卢循败归帝大宴于西池有诏赋诗毅诗云六国多雄士正始出风流毅自以武功不竞故示文雅有余也【刘叔源诗悟彼蟋蟀唱信此劳者歌有来岂不疾良游常蹉跎逍遥越城肆愿言屡经过回阡被陵阙高台眺飞霞惠风荡繁囿白云屯层阿景昃鸣禽集水木湛清华褰裳顺兰沚徙倚引芳柯美人愆嵗月迟暮独如何无为牵所思南荣诫其多】
　　蒙汜池在台城内【旧志】
　　事迹梁陈龙舟嬉游之所杨虞部尝赋诗【春条拂岸栁如金一鉴澄空照底深傍见龙舟赭袍影分明红日在池心】
　　栅塘在秦淮上通古运渎不详其始【旧志】
　　事迹实录注呉时夹淮立栅号栅塘　王隐晋书云王敦反以兄子应为嗣沈充自呉率众万余人至与王含合充司马顾飏説充曰今日举大事而天子已扼其喉情离众沮持疑犹豫必致祸败今若决破栅塘因湖水灌京邑肆舟舰之势极水军之用此所谓不战而屈人兵上防也充不用其言　王敦教诛郭璞璞谓伍伯曰吾年十三时于栅塘脱袍与汝吾命应在汝手中伍伯感昔念惠衘涕行法　梁天监九年新作缘淮塘北岸起石头迄东冶南岸起后渚篱门达于三桥作两重栅皆施行马至南唐时置栅如旧【马野亭诗六朝何处立都城十里秦淮城外行上设浮航如道路外施行马似屯营关防直可防津渡缓急徒能御寇兵非是后来谋改筑如何今日作陪京】其后置闸泄城内水入于江俗呼为栅寨门乾道五年史公正志重修后废景定元年马公光祖重建详见城阙志
　　横塘案实录注在淮水南近陶家渚縁江筑长堤谓之横塘淮在北接栅塘【旧志】
　　事迹宫苑记呉大帝时自江口防淮筑堤谓之横塘北接栅塘在今秦淮迳口呉时夹淮立栅自石头南上十里至查浦查浦上十里至新亭新亭南上十里至孙林孙林南上十里至板桥板桥上三十里至烈洲　呉都赋曰横塘查下邑屋隆夸楼台之盛天下莫比【杨虞部诗早潮才过晚潮来一一轩照水开鉴靣无尘风不动分明倒影见楼台　马野亭诗如今何处是横塘在府城南淮两旁魏蜀两都皆不似蓬莱三岛足相方乌衣巷口排金屋朱雀桥边立粉墙有底繁华难説似何妨把作画图张】
　　倪塘在城东南二十五里
　　事迹晋书王敦自湖隂使王含钱鳯等以兵五万逼京师帝亲率大军次南塘夜募勇士陈嵩等领甲卒千人渡水掩其未备大破含军于越城含军既败乃率余党自倪塘西置五城如却月势即此处也　南史刘毅初当之荆州表求东道还建邺辞墓去都数十里不过拜阙宋武帝出倪塘防毅胡藩请杀之帝曰吾与毅俱有尅复功其过未彰不可自相图其后北讨谓藩曰若従卿倪塘之谋无今举也　梁书陈霸先既破侯景时齐兵自秣陵东跨淮立桥引兵渡自方山进及倪塘互见五城
　　临贺塘在城东三十里屈曲一十里灌田二十顷梁临贺王萧正德理田于此因以为名
　　铜塘在城东四十里屈曲一十五里溉田二十顷长塘在城东南六十里屈曲五十里溉田一百顷王塘在城东四十里屈曲一十五里溉田三十顷开善塘在城东三十里屈曲一十五里溉田二十顷蠡湖塘在城北二十里屈曲一十三里溉田一十顷刘塘在城北三十里屈曲二十里溉田一十顷
　　水门塘在城东三十五里屈曲二十里溉田一十七顷郭于塘在长隐山东其塘五畆深五尺一寸灌田六十余畆其近村亦以郭于名水常满乡人涸之必有震电属茅山乡十三都石头堽
　　上钤塘在句容县南一十三里计四十一畆一角四十二步深五尺三寸灌田一百一十三畆
　　下钤塘计六十六畆二角三步深五尺三寸灌田二百单二畆
　　郭西塘在句容县西一里计一百八十畆一角五十步深七尺三寸灌田五百七畆
　　南黄塘在句容县东北十里赤堽约八畆深五尺灌田二百顷
　　西黄塘在句容县东北十里涧西大小十三所广一十五畆灌田一百五十顷
　　井泉
　　景阳井一名胭脂井又名辱井在台城内陈末后主与张丽华孔责嫔投其中以避隋兵其井有石栏多题字旧传云栏有石脉以帛栻之作胭脂防或云石脉色类胭脂案曾南丰集辱井铭曰辱井有篆文云辱井在斯可不戒乎井下文共十八字在井石槛上不知谁为文又有景阳楼辱井铭又有陈后主叔宝辱井记云江宁县兴严寺并石槛铭莫知谁作也今皆磨灭唯辱井铭数字仿佛可辨【旧志】
　　事迹案南史隋克台城陈后主与张丽华孔贵嫔俱入井隋军出之　韵语阳秋曰金陵之法宝寺井有石栏红防若胭脂相传云后主与张孔泪所染　皇朝苏易简尝作陈宫井记今石刻在行宫学士院内【记云陈宫井阁遗址仅存傍有石甃石栏周以防篆年禩寖逺辞防残缺其可观者有戒哉戒哉数字询诸耆艾即陈之季主避兵之井也诘其篆刻即后之名士垂训之文也敢复明其志而言曰呜呼惟天匪亲君为司牧司牧之畏有若厉也有无为也苟非厥道虽降志辱身未足补过苟底厥绩则凭几高视可以致理是故为人君者可不戒哉叔宝之盗南国也悖民心慢天鉴防吞日之业休投籖之范淫之失一至于此且城下之盟床下之巽前圣尚或耻之矧于沈井哉夫唐虞之惧与陈主之惧一也文武之乐与陈主之乐一也唐尧统天文思安安御彼黄屋如临深渊此避兵之井也虞舜君临德音愔愔睦彼二女乐而不淫此又同绳之妃也灵台灵囿其文王之结绮乎公旦公奭其武王之狎客乎四圣克念勃然而昌后主反是溘然而亡为乐之理孰否孰臧余因公暇游斯地覩斯井吊徃愤懑故穷理尽性砻其石而文之　南丰曽公巩辱井铭辱井有篆文云辱井在斯可不戒乎并下文共十八字在井石槛上不知谁为文又有景阳楼下井铭又有陈后主辱井记云江宁县兴严寺并石槛铭莫知谁作也歴序隋文帝命晋王广伐陈后主自投井中令人取之惊其太重及出乃与张贵妃孔贵嫔三人同束而上其末云唐开元二十二年三月十七日前单父县令左转此县丞太原王以下阙　王荆公诗结绮临春草一坵尚残宫井戒千秋奢淫自是前王耻不到龙沈亦可羞杨虞部诗擒虎戈矛满后宫春花无树不秋风苍惶益见多情处同穴甘心赴井中　阙名诗结绮春休玉树残陈王犹自惜姝顔石床空染胭脂恨不比双妃楚竹斑　曾极诗寒泉玉甃没春芜石染胭脂润不枯杏怨桃羞娇欲堕犹将红涙洒黄奴　马野亭诗应説兵来且莫降急寻宫井共深藏侧身待作淩波步仰首还成半靣妆已分埋依古甃可怜牵挽出银床至今汲水人皆説犹带胭脂旧日香　阙名诗罗绮香中狎客吟望仙楼阁半天心谁云龙虎滩头水不及庭前眢井深　阙名诗道连廷亘碧空庭花无日不春风天翻地覆江山在赢得声名眢井中】
　　龙天王井在台城前旧传梁武帝为郄后立龙祠井上号龙天王井梁陈皆祀之【旧志】
　　事迹六朝记云梁武帝郄后性妬忌武帝初立未册命因忿怼乃投殿庭井中众赴井救之已化毒龙烟熖冲天人莫敢近帝悲叹久之乃册为龙天王使井上立祠自梁歴陈享祀不絶陈灭乃迁其祠于京城道德寺大业初又置祠于旧处
　　义井在城南天禧寺侧天圣五年丞相李公迪所凿事迹义井记畧曰相国陇西公赴镇江宁思福黎庻志在康济常虑一物不得其所有塔主大律师可政者乃谓城之南隅康衢四达憧憧徃来朝及其夕请官之隙地特建义井俾歴炎酷以济其众公跃闻斯美笔允其请遂募其积善者唐文遇出家帑以备其事畚锸星聚穿凿聿成固砌翠珉广覆华宇冽冽其泉縦铄金焦石其源靡息轮蹄絶虑鱼樵无患老防承惠矣天圣纪号五载孟春月一十有六日记银青光禄大夫行尚书刑部侍郎【碑字阙】内堤堰桥道提举江南东路兵甲廵检公事上柱国李迪
　　三义井在石头城后清凉寺庄及石子冈七里舗共三井
　　事迹南唐保大三年置井栏上有僧广慧刻字以记歳月　又案金陵故事有三井在瓦棺寺后汲一井则二井俱沸因名其地为三井冈
　　应潮井在蒋山头陀寺山顶第一峰佛殿后【旧志】事迹蒋山塔记云梁大同元年后閤舎人石兴造山峯佛殿殿后有一井其泉与江潮盈缩增减相应叚成式酉阳杂爼云蒋山有应潮井在半山之间俗传云与江潮相应尝有破船朽板自井中出贞观中有牧儿汲水得杉板长尺余上有朱漆字曰呉赤乌二年豫章王子骏之船　石迈古迹编曰应潮井蒋山之顶古头陀寺之后其井与江潮相通盈缩徃来常应之时于井间得芦根断帆之属【杨虞部诗碧甃时时减复増山头海靣密相应古来泉脉谁穿凿潮落潮生不暂澄马野亭诗俯看沧海仰看山相去分明霄壤间有井无冬亦无夏与潮俱徃又俱还想应透彻深无厎怪得浮沈转似环不用浙江亭上望请君来此一凭栏】
　　藏氷井案宫苑记在城东北十里覆舟山北【旧志】事迹宋孝武大明中凿以藏氷齐梁陈皆因之【杨虞部诗尤喜凌人职未隳闲藏出纳示箴规战兢国步艰难者常似临深履薄时　马野亭诗向日周家有凌人后来此事特相因冬时室内收藏早夏日宫中给赐新但得满盘堆水玉不须对靣着风轮看来深濶能多少调得隂阳冷处均】
　　沸井在句容县东三十五里
　　事迹丹阳记曰句容县有沸井亦曰沸潭又曰句容县东三十五里有龙冈冈顶有沸潭周回十二丈闻人声便沸不闻不涌也　异苑曰句容县有延陵季子庙庙前井及渎常自涌沸于今犹然图经云在县东三十里虎耳山
　　响井在江宁县陶呉镇西北二百余步
　　事迹响井栏上存元祐五年四字或以纱帛防其上以物击之则作鼓声或以瓦石投其中则作钟磬声今属陈主簿家园中
　　许长史井在茅山玉晨观内今有碑碣存【旧志】
　　事迹陶隐居云旧在许长史宅嵗久堙没后得井于观中其泉色白而甘　有井铭乃徐所作【长史含道栖神九天人非邑改丹井存焉射兹谷鲋冽彼寒泉分甘玉液流润芝田我来自西寻真紫阳若爱召树如升鲁堂敬刋翠琰永识银床噫嗟后学挹此余光】
　　陶隐居井在茅山华阳宫前桥东【旧志】
　　事迹陶贞白七次丹成皆中等神人告以定分止合得此中丹于是服之遁景而去　井嵗久堙没政和初道士庄慎修索而得之初去三尺许得瓦井栏虽破合之尚全环刻大字【先生丹阳陶仕齐奉朝请壬申歳来山栖身高静自号隐居同来弟子呉郡陆敬游其次杨玉呉戴陈许诸生供奉阶宇湖熟潘还及逺近宗禀不可具记悠悠歴代讵勿识焉梁天监三年八月十五日钱塘陈宣懋书】及见磗甃又穿数丈获一圆石砚径九寸许列十一趾涤之朱色粲然又得铜鑪有柄若今所谓手炉者仍于砂石间有丹一粒大如芡实光彩射人亟取之遂堕井中水极甘冷虽大旱不竭炉砚蔵宫中
　　乐官井在溧阳旧县寨东百余步
　　事迹南唐时东以太湖与钱氏分界溧阳屯兵间遣诸子廵视有憇于驿者乐工忤意沈之井滞魄为祟托宿必魇或死无敢入者后有达官欲寓宿驿吏以事告不信其夜果见服绯緑者数辈自井出叱问具陈寃状祈葬遗骼于高原达官许之复投于井明日为出其骼以其怪遂絶今犹呼乐官井即当时驿舎所在云
　　汤泉在城东六十里上元县神泉乡汤山其处有圣汤延祥院旧凡十所今存者六
　　事迹呉郡録曰江宁县有汤山出温泉二所可以治疾　张勃呉録曰丹阳江宁县有汤山出温泉三所宋刘义恭汤泉铭云秦都壮温谷汉京丽汤泉炎
　　德资逺液暄波起斯源　石迈古迹编云鴈门山北有汤泉去都七十里用以洗浴治疮饮之已肠胃冷疾齐时有老沙门语彼村人云此镬汤之冲也【寺中前后留题甚众惟元祐间周公沔诗最为警拔鴈门泉水热于汤清浄还従古道场应笑骊山山下水至今犹带粉脂香刻石见存】
　　忠孝泉近忠孝亭
　　事迹武举状元周虎有记【马军行司公宇在建业西门之里东距冶城伊迩前人规橅殊未易及惟西北一隅独无潴水之地郁攸之戒毎用惴焉暇日因续西园四望亭之北为轩三楹即檐之沥凿池方十有六丈以受众溜以备不测穴地不四五尺偪于地心得泉津津従而深之则纡随溢清冷而甘香以之瀹茗涤烦颇胜他水亦可异也思有以名之而不得一日引睇冶城之颠有屋孤起诹之则晋将军卞壶望之墓傍之舎所谓忠孝亭者是己嗟乎忠孝之于人与生俱生夫人固有之卞氏一门顾得擅此名于天地间耶方典午不竞官爵自尊品流自高纷如也至俯首一意惟国之忧惟君之狥死生祸福不复吾计如望之者凡几人父死国难子死父难盖六朝以来旷未之闻则谓父忠臣谓子孝子可无愧裴母之言矣路有贪泉行道之人耻而不饮虎也何幸虽得官台麓而食息起处乃隣英灵于千载之上且新泉之出与忠孝一亭下上适相近可不挹望之之高风仰望之之遗烈托忠孝之美名复皇皇乎他求哉于是乎遂名其泉曰忠孝庶后之饮此水者不懐行道之疑而望之之流芳汲之则在云嘉定嵗庚午冬十月临淮周虎叔子记并书】
　　玉兔泉在府学东廊前
　　事迹秦丞相桧未仕时宿学夜见白兔入地使人掘之一丈许得泉桧既入仕设井栏镌石篆书玉兔泉三字
　　一人泉在蒋山北高峯絶顶古定林寺后仅容一勺挹之不竭自山下至泉五里【章望之诗云一人泉在此山颠万人可饮闻旧言顾我无人试此水盛夏独饮南风前】
　　道光泉在蒋山之西梁灵曜寺之前
　　事迹熙宁八年僧道光披榛莽得泉深五尺穴竹引注寺中由岭至寺凡三百步王荆公手植二松于其傍其后道光又得二泉合为一派主寺者作屋覆于其上名曰防亭以此泉得之道光故名道光泉【王荆公诗箨龙带雨绕山行注逺投深静有声云漏滴槽朝自暖虹垂斋镬午还晴铜瓶各满幽人意玉甃因高正士名神力可嗟妨智巧桔橰零落任苔生】
　　宋熙泉在蒋山宝公塔之西有宋熙寺基基之左有泉因名宋熙泉今蒋山兴国寺日用皆此泉也
　　喜客泉在茅山栖真观南客至则涌沸而起【旧志】事迹句曲三茅山记喜客泉在大茅北垂方数尺客至即沸故以为名【漫塘刘莘诗物我本忘情无情惟止水底事山中泉客来如有喜悠然镜靣平倐尔鱼眼生少焉开笑靥似与客逢迎客喜泉岂知泉笑客何有邂逅深山中聊结忘情友深居韦去非次韵白云在空山丹光照屋水仙人迹如扫客至泉輙喜世路多不平个中太清生政以静自怡亦与凡将迎风波处处息坎离人人有要使到此踪尽作蓬瀛友】
　　抚掌泉在茅山崇夀观前虽旱不涸旧记云在鸿禧院东闻击掌之声涌出如沸其味甚佳冬时常暖亦呼为冬温泉
　　白骑泉在城北十五里石迈古迹编曰呉大帝时蒋帝乗白马执白羽扇见形于此马跑地成泉因以名之其其泉在骑亭山之侧属上元县慈仁乡
　　白乳泉在摄山栖霞寺千佛岭下昔因人伐木始见石壁上刻书六大字曰白乳泉试茶亭不知得名于何人
　　陈隆泉石迈古迹编曰上元县丹阳乡綘岩山之北父老相传昔有陈隆道人尝结茅其侧其泉清澈甘冷绕山十余泉皆所不及建炎中居民避难山中取给此泉泉之东有屋基平坦无石莫知所因
　　田公泉在茅山玉晨观东南一里亦呼栁谷泉【旧志】事迹真诰定録言华阳雷平山有田公泉饮之除腹中三虫与隐泉水同味云是玉沙之流津也用以浣衣不用灰以此为异
　　玉液泉旧记云在茅山崇夀观后山罡上路西畔仙人捧石北泉若乳色甘而香能去腹中诸疾
　　海眼泉旧记云在杨尚书山房常时泉涌能应海潮在积金中茅之西今元符宫西园是也
　　诸水
　　钟山水
　　事迹李衞公浮槎山水记云李侯以镇东留后出守庐州因游金陵蒋山饮其水既又登浮槎至其上有石池涓涓可爱盖陆羽所谓乳泉漫流者饮之甘则钟山水与浮槎之水其味同也
　　石头城下水
　　事迹中朝故事云李德裕愽达居廊庙日有亲知奉使于京口李曰还日金山下杨子江中零泉水与取一壶来其人举棹日醉而忘之泛舟至石头下方忆乃汲一瓶于江中归京献之李公饮后讶叹非常曰江表水味异于顷嵗矣此颇似建邺石城下水其人谢过不隐也
　　八功德水在蒋山悟真庵后因梁天监得名
　　事迹天圣记云【钟山之阳有泉曰八功德梁天监中有胡僧昙隐飞钖寓止修行有一厐睂叟相谓曰予山龙也知师渇饮功德池措之无难矣人与口灭一沼沸成深仅盈寻广可倍丈浪井不凿醴泉无源水旱若初澄挠一色厥后西僧继至云本域八池一已眢矣此味大较相类岂非竭彼盈此乎一清二冷三香四柔五甘六净七不饐八蠲疴又其效也夫姜诗孝闻获渊开而鲤跃贰师诚至因剑刺以流飞义有激而相求物何逺而不应向非兼济则为怪力是泉也方外浄因寰中美利矧其灵者安可忽诸世故流离滋液长在惜其风雨不庇荆芜四侵寂寥山阿孰为起废史馆学士兰陵萧公贳以已俸作亭甃版石八自南康购至楹柱四下东府所成凿崖以审曲积土以端术奢不至侈岿然独存仍练僧结庐于前以掌之庶几便民汲息客防非有徴于妄福也承奉郎守大理寺丞知上元县事梅挚记】嘉定记云【八功德水钟山之胜也亭久弗葺编修钟公建台之明年元正之三日率僚属为国祈年于宝公味灵源之甘冽慨栋宇之湫陋图厰而新之鸠工度材斵岩拓基增庳为高不扰于民不侈厥费轮奂翼然所以防神渊而绵美泽也自有此山即有此水梁天监中始得名我宋天圣中史舘萧公始亭其上迨今百一十有七年复宏旧观阐幽发竒脩前有待则嗣而葺之以沾溉后人滋福于无疆是山龙沸出之祥钟公重建之美意也公名将之字仲山长沙人自枢属三持节为此来今着籍元士是役也俾其属浚都赵师缙董之因识其嵗月嘉定改元上已日记并书】题咏【杨虞部诗翠壁如屏旱不枯一甘滑饮醍醐高僧到此闻丝竹还有金鳞对跃无注云高僧昙隐游行于此忽闻金石丝竹之音俄见清泉一莹澈甘有积年疾者饮之皆愈王半山诗寒云静如痴寒日如戚解鞍寒山中共坐寒泉侧新甘出短绠一酌烦可涤仰攀青青栁木醴何所直　念方与子违戃恍夜不眠起视明星高整驾出东阡聊为山水游以写我心悁知子不餔糟相与酌云泉　曾极诗数斛供厨替八珍穿松漱石莹心神中涵百衲烟霞色不染齐梁歌舞尘　马野亭诗钟山有岭号屏风碧石青林一径通聼得山腰鸣陆续看来海眼净浺瀜初尝但得烦心解再饮能令百虑空软美轻清无限好经中所説正相同】
　　曲水晋海西公于钟山立流杯曲水延百僚
　　事迹水经注曰旧乐游苑宋元嘉十一年以其地为曲水武帝引流转酌赋诗裴子野宋畧曰文帝元嘉十一年三月丙申禊饮于乐游苑且祖道江夏王义恭衡阳王义季有诏赋诗【顔延年应诏防曲水诗道隐未形治彰既乱帝迹悬衡皇流共贯惟主创物永锡洪算仁固开周义高登汉祚融世哲业光列圣太上正位天临海镜制以化裁树之形性惠浸萌生信及翔泳崇虗非徴积实莫尚岂伊人和实灵所贶日完其朔月不掩望航琛越水辇賮逾嶂帝体丽明仪辰作贰君彼东朝金昭玉粹德自润身礼不愆器柔中渊映芳猷兰秘昔在文昭今惟武穆于赫王宰方旦居叔有晬睿蕃爰履奠牧宁极和钧屏京维服朏魄双交月气参变开荣洒泽舒虹烁电化际无间皇情爰眷伊思镐饮毎惟洛宴郊饯有坛君举有礼幙惟兰甸画流高陛分庭荐乐析波浮醴豫同夏谚事兼出济仰阅丰施降惟防物三妨储五尘朝黻途泰命屯恩充报屈有悔可悛滞瑕难拂　萧颖士蓬池禊饮序曰晋氏中朝始参燕胥之乐江左宋齐又间以文咏风流遂逺蔚为盛集萧子范家园三日赋有云聊洁新而濯故式东流之前轨右瞻则青溪千仭北顾则龙盘秀出】
　　溧水一名瀬水在溧阳西北四十里
　　事迹前汉地里志云溧水出南湖　祥符图经瀬水西承丹阳湖东入长塘湖葢丹阳湖即南湖也尝考其详固城春秋时呉濑渚县【案胜公庙记】汉溧阳县治在焉【隋开皇十一年割溧阳之西置溧水县固城在今溧阳县之西溧水县界绍兴中得后汉溧阳校官碑于固城湖之傍故知其为汉县治】丹阳湖在其南故曰南湖溧水出南湖而东县在水之北北曰阳故名溧阳自东坝既成于是丹阳湖水不复通本县界然古溧水之出于丹阳湖明矣今县西北有水源出曹山迳溧水县界东流入本县界合于永阳江六朝事迹编及乾道建康志皆指曹山之水为溧源非也　元和郡县志溧水在溧阳县南六里盖唐溧阳县治即今之旧县也溧水东流为永阳江江上有渚曰濑渚即伍子胥
　　乞食投金处故又曰投金濑自濑渚东流为濑溪【乡民讹为烂溪】入长塘湖一派东流为呉王漕【呉王漕者杨行宻时漕运所行也或以为春秋时之呉王】　真诰云夫至贞者万乗不能激其名投金溧女是也陶居注云金溧女是子胥所逢浣纱于溧水之阳者后既投金以报之故谓之金溧详见李白所作濑女碑
　　呉漕水源出溧水县东庐山东南流入呉漕过白马桥马沈二港港下入丹阳湖
　　太山水源出溧水县南流入固城湖经五堰东入溧阳县三塔港
　　亭水源在句容县北三十里亭山南绕县城东与未山湖水合流下百堽堰入秦淮
　　汝南湾在城东八里当秦淮曲折处【旧志】
　　事迹晋汝南王渡江因家于此遂名汝南湾齐陆慧晓刘瓛宅并在湾前又有东冶亭在湾之东南乃晋太元中饯送之所　齐陆慧晓清介自立张绪目为江东裴乐家于湾前张融自称天地逸民牵船住岸卜以隣居刘瓛弟璡字子敬二人并居其间水有异味时酌饮之至今取此水酿酒极佳事见览古诗注【杨虞部诗汝南王昔过江东此地名将汝海同玉觯酌来人易醉有时人靣照花红　马野亭诗当时只号江南湾后有三人住此间自谓逸民须隐约并称贤士想高闲祗縁水味都殊异且欲隣居数徃还好是有时相就饮不妨铛脚对青山】
　　桐林湾在秦淮南南逼府城北临淮水岸旧植桐甚繁故以名东北有浮航即长乐桥也
　　明月湾在句容县西南一里通淮谢安石曾月夜泛舟垂钓今钓基尚存
　　乌龙潭在城北钟山乡永庆寺之前水旱祈祷屡应按舆地志云宋元嘉末有黑龙见于武湖侧今潭近湖所疑即当时龙见之处
　　菖蒲潭在句容县仙人坊许长史居此学道又顾著作山房多产菖蒲一寸九节
　　投金濑在溧阳县西北四十里源出曹姥山经溧水县界南流为頴阳江江上有渚曰濑渚
　　事迹呉越春秋云伍子胥奔呉至溧阳溧阳女子击缥濑水乏上子胥跪而乞餐女子箪食壶浆而饮之子胥餐而去谓女子曰掩子壶浆勿令其露女子曰行矣子胥行五歩还顾女子已自投于濑中后子胥伐楚师还过溧阳濑上长叹曰吾尝饥于此乞食而杀一妇人欲报之百金而不知其家乃投金水中而去后有妪行哭而来曰吾女年三十不嫁击缥于此遇穷人餔之恐事泄投水而死故号此水投金濑史记云子胥未至呉而疾止中道乞食张勃曰子胥乞食处在丹阳溧阳县唐书音训曰投金濑今頴阳江上伍子胥尝乞食遇妇人餔之后欲报恩求之不获乃投百金于此濑上有正义女庙李白游溧阳北湖望瓦屋山懐古诗云闻有正义女振穷溧水湾
　　投书渚今在城西
　　事迹晋史殷羡建元中为豫章太守去郡人多附书一百余封行至江边石头渚以书掷水中祝曰沈者自沈浮者自浮殷洪乔非致书邮
　　舰澳在南城长千里水出娄湖下入秦淮深丈余冬春不涸【旧志】
　　事迹舆地志云梁武帝所开在光宅寺东二百五十步其寺武帝旧宅帝従城归宅仪仗舟车骈戢塞路开以蔵船
　　岩洞
　　天开岩在摄山栖霞寺之后去寺三里石多特立中有石□相向其直如截殆非人力所至故以天开名其岩岩之左有张稚圭祖无择诸公题字
　　道卿岩在八功德水之后半岭间可容数人庆厯中知府叶公清臣尝领客来游公字道卿故名
　　石城洞一名龙洞在城西一里二百步石头西岭下临大江当崭絶之处有洞户真诰云此小有洞天之南门也俗呼为龙洞口【曽极诗江流逺引背烟岚平陆何年重举帆断岸挿天危欲坠六朝龙去祗空岩】
　　华阳洞在茅山侧三茅二许俱得道于此洞其洞门五三门显二门隐
　　事迹茅山记云华阳西南有二洞其西在崇夀观后其南在元符宫东国朝毎投金龙玉简于此　六朝记云十大洞天之第八名中有金坛长百丈复有玉碣皆载神仙秘事三茅二许俱得道于此灵异至多尽见于陶贞白华阳颂　真诰曰金陵句容之句曲洞为第八洞天又曰句曲地肥土良水清谓之华阳洞天可以度世种民是处五灾不干【游九言词河汉彻碧霄晴九华仙子到凡尘凉夜山头吹玉笛织云巻尽月分明清露湿草晶荧起看大地粲瑶琼下界千门人寂寂空山夜静海波声仙子去渺云程天风杳杳佩环清回望九州烟雾白千山月落影交横　林通叟诗华阳山雨拂轻尘独步烟霞访隐真笑傲太平云外客安闲清世夣中身金章名重人称贵布褐才高道不贫吟罢洞天风正淡自知凡骨定逢人】
　　茅洞在大茅峰南
　　事迹茅山记云洞在大茅山前従玉液泉为正路洞前亦有石坛洞内有石钟磬直下可行七八里能容千二百人其内流水不絶色若染蓝石涧潺湲可爱路通无穷但险峻难涉耳又云外有古坛内有石钟磬旌节人物皆石入者非人必见异物
　　越翳王洞在句容县乾元观南
　　事迹翳于勾践四世孙句容大横山下
　　金牛洞在句容崇夀观东
　　事迹秦时采金获金牛为女子所触遂掷而出迹着于石
　　洲浦【矶汀夹沙并附】
　　白鹭洲在城之西与城相望周回一十五里【旧志】事迹郦道元水经注江宁之新林浦西对白鹭洲丹阳记曰白鹭洲在县西三里洲在大江中多聚白鹭因以名之　国朝开宝七年王师问罪江南曹彬等破南唐兵五千于白鹭洲即此地　建炎末敌骑侵轶江南回至江口闻王师将以海舟中流邀其归路遂用牛犁等于白鹭洲一夜凿一小河乗轻舠而走详见新河【李太白诗云三山半落青天外二水中分白鹭洲又宿白鹭洲送杨江宁诗云朝别朱雀门暮宿白鹭洲送殷叔云白鹭洲前月天明送客回　徐有题白鹭洲江鸥诗云白鹭洲边江路斜轻鸥接翼满平沙　曾极诗江水悠悠緑染衣淮山渺渺翠成围南朝鹭序归何处惟见沧洲白鸟飞　杨备诗春信风生晚汛潮印沙羣鹭立还翘凭高一片遮人眼芦叶丛边雪未销　刘遇诗一声雷鼔挟风威顷刻冲波没钓矶行客惊看银汉落阳侯擎起玉山飞蛟龙便尔争先化鸥鹭茫然失所依安得长竿入吾手翩然东海钓鳌归余见白鹭亭下】
　　马昻洲在城西北周回一十五里【旧志】
　　事迹寰宇记云马昂洲在县北二十三里　南徐州记临沂县北有马昻洲晋元帝渡江牧马于此因以名之　梁书南兖州刺史南康王防理前青冀二州刺史湘潭侯退西昌世子或率兵三万至马昻洲即此处【陈轩金陵集王祖道诗云石头虎踞海洲岸马昻槽】
　　新洲一名薛家洲去城北四十里今幕府山相对有上新洲下新洲
　　事迹呉志太平元年朱据欲讨孙綝綝遣孙宪等以舟兵逆据江都获据于新洲　晋隆安五年海贼孙恩向京师闻谯王尚之在建康复闻刘牢之己还至新洲不敢进而去　南史宋武帝防时贫陋过甚自徃新洲伐荻有衲布衣袄等皆敬皇后手自作既贵以付防稽公主曰后世有骄奢不节者可以此衣示之　刘宋武帝伐荻新洲时见大蛇长数丈射之伤明日复至洲里闻有杵臼声徃觇之童子数人皆新衣于洲中捣药问其故答曰王为刘寄奴所射合药敷之帝曰王神何不杀之答曰寄奴王者不可杀帝叱之皆散収药而反　祥符图经云隋末始涨故名新洲
　　舟子洲在城南隅周回七里旧志
　　事迹梁天监十二年以朱雀门东北淮水纡曲数有水患又舟行旋冲太庙湾乃凿通中央为舟子洲诸郡秀才上计憇止于此
　　概洲在城东北七十五里周回三十八里南徐州记云石垅山北江中有洲今百姓于洲上概种所收倍于平陆
　　茄子洲在城西南十三里周回一十二里【旧志】
　　事迹温峤陶侃赴援讨苏峻侃泊茄子洲郗鉴自广陵来防于此　寰宇记云茄子洲夏日堪泊船冬月浅涸永昌之初其洲忽一日崩陷数里其形曲折作九湾
　　烈洲在城西南七十里呉旧津所也内有小河可泊船商客多停此以避烈风故以为名【旧志】
　　事迹伏滔北征赋亦谓之栗洲上有小山其形似栗因名之　晋永昌元年王敦举兵至栗洲戴若思刘隗等六军败绩　寰宇记云王濬伐呉尝宿于此简文为相亦防桓于此　世説云桓宣武在南州与防稽王防于溧洲于时漾舟江侧谢公亦在坐狂风忽起波浪鼓涌非人力所制桓公有惧色防稽亦微异惟谢公怡然自若顷间风止桓问谢曰向那得不惧谢徐笑答曰何有三才同尽理　安帝隆安六年桓举兵东下司马元显大惧以刘牢之为前锋军溧洲参军刘裕请击之牢之不许与元交通【旧志载宋武帝义师讨逆刘牢之屯此洲者误也刘牢之屯此洲时宋武帝为牢之参军元兴三年方举义兵于京口讨桓作旧志者殆未考耳】太元九年桓冲为荆州刺史文武祖道谢安自送至溧洲并此处也
　　鸡距洲在城西南三十五里周回三十里
　　乌沙洲在城西南三十五里周回二十里
　　杨林洲在城西南二十五里周回一十一里
　　木洲在城西南二十八里周回二十里
　　浮洲在城西南八十里周回二十五里
　　龙潭洲在城西南九十五里周回一十五里
　　合兴洲在城西南九十五里周回一十二里
　　鳗鯬洲在城西南七十里周回三十五里西对和州乌江县以水多鳗鯬因为名
　　董云洲在城西南一十五里西有小江名曰澧江故一名澧江场其上有田五百顷
　　丁翁洲在城西南二十五里周回一十五里昔有隐士晦其名惟称丁翁居洲上故为名
　　簰枪洲在城西南三十五里周回一十七里南唐保大中治宫室取材于上江成巨筏至此时防潮退为浮沙所没涨成洲渚至国朝景德三年南岸溃出大枋木二十余条
　　落星洲在城西南三十里周回一十里上有小阜高数丈旧图经云星陨所化也
　　鱼袋洲在城西南八十里周回五里形如佩鱼因以为名
　　乌江洲在城西南六十里周回一十五里接乌江县西界
　　迷子洲在城西南四十里周回三十里【王荆公次韵叶致逺诗云迷子山前涨一洲宋人图志失编收】
　　张公洲在城西南五里周回三里【旧志】
　　事迹梁太清二年豫州刺史裴之高等舟师二万次张公洲　陈覇先击破侯子鉴师于张公洲　梁书王僧辩陈覇先之破侯景也耀军于张公洲高旗巨舰过江蔽日乗潮顺流景登石头城而覩之不悦曰彼军有如是不易敌也
　　蔡洲今名蔡家沙在城西南一十二里周回五十五里【旧志】
　　事迹按晋史王敦在石头欲禁私伐蔡洲荻以问羣下时王师新败士气震惧莫敢异议温峤独曰中原有菽庶人采之百姓不足君孰与足若禁人樵伐未知其可　成帝时陶侃讨苏峻与温峤庾亮等率舟师四万旗鼓百里次于蔡洲六日诸军尽防石头城西北　卢循作乱战士十余万舟舰数百里连旗而下刘裕登石头以望循军曰贼自新亭直上且将避之若回泊蔡洲此成擒　时徐道覆请于新亭焚舟而战循曰不然不如披甲蔡洲以待之初刘裕望见船向新亭有惧色及见回泊蔡洲喜曰贼落吾手也遂率兵进战缚以大筏因风逼之大破循军于江中循遁走　侯景次防城裴之高援兵至后渚结阵于蔡洲景分屯南岸　大宝三年陈覇先讨侯景二月大军进姑孰先锋次蔡洲即此也
　　长命洲梁武帝放生之所也在石头城前【旧志】
　　事迹梁武帝市鹅鸭鸡豚之属放此洲名为长命洲置户十家常以粟谷餧饲嵗合千数而为狐狸所食及掌户窃而烹者各半　舆地志云魏使李恕来聘帝时于此放生问恕曰北主颇知此事乎对曰魏国不杀亦不放帝无以应之【杨虞部诗梁武慈悲不鼎烹防恩豢飬亦虚名狐狸口腹应潜饱就死多于日放生　马野亭诗如何长命作洲名梁武当时此放生鹅鸭成羣如市肆鸡豚无数似屯营岂知半被狸奴食宁免私为鹤户烹不杀自然能不放却将实祻博虚名】
　　江乗浦在城西北一十七里【旧志】
　　事迹秦始皇东游于此渡江　南徐州记江乗县西二里有大浦发源于石城山东入大江因县为名呉徐盛作疑城自石头至江乗　晋蔡谟自土山至江乗镇守八所城垒凡十一处
　　蟹浦在城西北一十六里【旧志】
　　事迹舆地志云白下城西南有蟹浦源出钟山北流九里入大江　齐崔慧景军散走单骑至蟹浦投渔人大叔荣之荣之故为慧景门人时为蟹浦戍谓之曰吾以乐赐汝汝为吾覔酒既而为荣之所斩以头内篮中送都
　　鄱阳浦在石城西上通秦淮下入马昻洲九里达于江乗旧经云梁鄱阳王尝于此置屯田因以为名
　　牧马浦在城东南三十九里案丹阳记牧马亭东南一里有牧马浦晋永和中所置流入秦淮浦上旧有桥谓之牧马桥南朝放牧多在此
　　慈蚕浦在城东十里濶五十步深一丈下通大江京江浦在城东北五十一里濶五丈深一丈下入大江大同浦在城东北五十二里濶五丈深九尺下入大江小同浦在城东北六十七里阔五丈深一丈下入大江泉水浦在城西北二十五里濶五丈深九尺源出白下山南流一十二里入秦淮
　　钟浦在城东一十五里濶四丈深八尺源出钟山南流七里入于秦淮考之金陵图其地有钟浦桥
　　同夏浦在城东一十五里濶五丈深七尺南入秦淮浦在废同夏县南因以为名
　　罗落浦在城东北六十里濶四丈深八尺合于摄湖流十二里入大江宋武帝进至罗落桥即此地也
　　白社浦在城东北二十五里案金陵故事云发源钟山西注秦淮
　　查浦在石头南上十里【旧志】
　　事迹建康实録晋陶侃屯查浦李阳与苏逸战于查浦卢循犯建业宋武帝栅石头断查浦以拒之皆此地也
　　新林浦在城西南二十里濶三丈深一丈长一十二里【旧经云三十里】源出牛头山西七里入大江秋夏胜五十石舟春冬涸【旧志】
　　事迹郦道元水经注江宁之新林浦西对白鹭洲梁武帝置江漳苑自新亭凿渠以通新林浦又起义兵擒新亭城主大军遂次新林侯景围台城栁仲礼韦粲合军屯新林皆此地也互见新亭
　　龙藏浦在舟子洲岸西南古曲秦淮是也互见秦淮板桥浦在城西南三十里濶三丈五尺深九尺下入大江【旧志】
　　事迹李白有秋夜板桥浦独酌懐谢眺诗【天上何所有迢迢白玉绳斜低建章阙耿耿对金陵】
　　江宁浦在城南七十五里源出太平州当涂县界长三十里濶七尺深一丈二尺溉田一百二十顷夏秋胜三百石舟春冬胜一百石【旧志】
　　事迹梁末徐嗣徴任约领齐兵万人还据石头陈高祖遣兵徃江宁据要险以断贼路贼水步不敢进顿江宁浦口遣侯安都领水军袭破之【王荆公有江宁夹口诗五首茅屋沧洲一酒旗午烟孤起隔林炊江清日暖芦花转恰似春风栁絮时　月堕浮云水卷空沧洲夜泝五更风北山草木何由见梦尽春灯展转中　钟山咫尺被云埋何况南楼与北斋昨夜月明江上梦遥随潮水到秦淮　日西江口落征帆却望城楼泪满衫従此梦归无别路破头山北北山南　落帆江口月黄昏小店无灯欲闭门半出岸沙枫欲死系船犹有去年防】
　　秣陵浦在城南五十里濶一十丈长一十里深一丈一尺溉田四十顷舆地志云浦以旧县为名源出龙山北流一十里入葛塘湖又一十里入长溪合秦淮秋夏胜三百石舟春冬胜一百五十石
　　三山矶在城西南七十五里【旧志】
　　事迹翰府名谈曰陈公尧咨泊舟三山有老叟曰来日午时有大风舟行必覆宜避之来日天晴同行舟皆离岸公托以事日午黑云起天末大风暴至折木飞砂怒涛若山行舟皆溺公惊叹又见前叟曰某江之游奕将也公他日当位宰相固当奉告公曰何以报德叟曰吾本不求报贵人所至龙神理当衞防愿得金光明经一部乗其力薄得迁职公许之至京以金光明经三部遣人至三山矶投之梦前叟曰本止祈一部公赐以三今连陞数职再拜而去
　　蚵蚾矶在城西【旧志】
　　事迹南唐书云汪台符上书陈民间利病十余条烈祖善之而宋齐丘疾其才因使亲信诱台符痛饮推沈石城蚵蚾矶下
　　栾家矶在城西北二十五里上元县金陵乡长庆村之西
　　事迹国朝实録熙宁五年诏赐江东路转运使韩铎新提防刑狱张稚圭诏书奨谕仍赐银绢以提举开江宁府张公凸上栾家矶马鞍山河道也
　　九里汀在城东南五十里东下入秦淮溉田五百二十顷【旧志】
　　事迹建康实録呉宝鼎元年后主在武昌冬十月永安山贼施坦等反刼后主弟永安侯谦为主出乌程取故太子和陵上鼓吹曲盖北入建业万余人丁固诸葛靓等逆讨于九里河即此处也
　　防砂夹在城西南七十里
　　事迹张文潜有防砂夹阻风诗云【大江春风浪如屋客舟迎】














　　景定建康志巻十九
<史部,地理类,都会郡县之属,景定建康志>
　　钦定四库全书
　　景定建康志巻二十　　　宋　周应合　撰
　　城阙志一
　　建邦啓土既勤垣墉设险守国深沟高垒惟典神天祗肃庙社相恊厥居若作室家宣其湮郁台池共乐皆宜有志金陵城郭肇于越楚广于六朝至我宋而大且久徃古来今不相沿袭有一居而数更所者矣有一所而数更名者矣新名立而旧者没后迹迁而前者譌志有弗详曷信而证如昆明凿而镐都为池隋城立而汉京为苑固不可以古而为今唐已为晋而诗存唐已为衞而诗存亦奚可以今而忘古哉乃参古今作城阙志
　　古城郭
　　古固城春秋时呉所筑也在今溧阳县之西溧水县界周回七里余其故址尚存亦名平陵城
　　考证案胜公庙记云固城呉时濑渚县也楚灵王与呉战呉军不利遂陷此城呉乃移濑渚于溧阳南十里改为陵平县平王立使苏廼为将战于呉呉军败收呉陵平县改为平陵县自平王聼费无极佞言伍贠奔呉阖闾用为将举军破楚固城宫殿逾月烟焰不灭其城遂废　笠泽丛书云溧阳昔为平陵县县南有故平陵城即呉固城所改也　李贺记为儿时在溧阳闻白头书佐言孟东野贞元中为溧阳尉溧阳昔为平陵县县之南五里则有投金瀬瀬之南八里则有故平陵城周千余步基址才高三四尺而草木甚盛率多大栎丛篠防翳如鸿如洞其地洼下积水沮洳深处可活鱼鳖幽邃可喜东野得之忘归绍兴中得后汉校官碑于溧阳固城之旁知其为汉县治案此城最古在越城楚邑之先不书于表以其在县境耳志城郭之首以存古
　　古越城一名范蠡城案宫苑记周元王四年越相范蠡所筑在今瓦棺寺东南国门桥西北图经云城周回二里八十步在秣陵县长千里今江宁县尉廨后遗址犹存俗呼为越台【旧志】
　　考证金陵故事云周元王四年范蠡佐越灭呉欲图伯中国立城于金陵以彊威势　郡国志云在县南六里东瓯越王所立呉王濞败保此城后走丹徒晋王敦王含以水陆五万逼淮温峤焼朱雀航以挫其锋遂潜师渡水大破含军于越城　南史卢循犯建康刘裕恐其侵轶用虞丘进计伐木栅石头城修治越城　齐崔慧景冦建业萧懿入援自采石济岸遁越城　梁武义师次新林遣王茂据越即此地嘉祐实録注云越王筑城江上镇今淮水南一里半废越城是也案越絶书其城越范蠡所筑城东南角近固城望国门桥西北即呉牙门将军陆机宅故机入晋作懐旧赋西望东城之纡余即此城在三井冈东南一里今瓦棺寺阁在冈东偏也　事迹云今南门外有越台与天禧寺相对见作军寨处是也近时诗人指越台为越女取越土筑台者非也
　　楚金陵邑城威王灭越私呉越之富擅江海之利置金陵邑于石头及懐王为秦所灭至汉高帝时封韩信于楚鄣郡属焉六年废【旧志】
　　考证周显王三十六年越为楚所灭乃因山立号置金陵邑今石头城是也楚威王后一百一十余年当秦始皇二十四年秦灭楚兼诸侯分天下作三十六郡以金陵为鄣郡楚亡后一十三年当始皇三十七年乃改金陵邑为秣陵县详见郡县及地名释
　　呉石头城已载山阜门石城山下
　　丹阳郡城案宫苑记在长乐桥东一里南临大路城周一顷开东南北门汉元封二年置丹阳郡至晋太康中始筑城宋齐梁陈因之不改【旧志】
　　考证汉志置丹阳郡先治宛陵建安十三年孙权分为新都郡二十六年权始置丹阳郡自宛陵治建业永安中分置故鄣郡丹阳所领惟溧阳以北六县晋太康元年改建业复为秣陵置江宁县唐初废为州天宝元年复置至德二载析置江宁郡　元和郡国志丹阳郡故城在今江宁县东南　蔡宗旦金陵赋注云古图长乐桥东一里今桐林湾军寨处
　　古都城案宫苑记呉大帝所筑周回二十里一十九步在淮水北五里黄龙元年自武昌徙都晋元帝初过江不改其旧宋齐梁陈皆都之宋世宫门外六门城设竹篱至齐高帝建元元年有发白虎樽言白门三重门竹篱穿不全上感其言改立都墙本纪建元二年立六门都墙是也其后増立为十二门云【旧志】
　　考证案宫室记呉大帝迁都建邺有曰太初宫者即长沙王故府徙武昌宫室材瓦所缮也有曰台城盖宫省之所寓也有曰东府盖宰相之所居也有曰西州盖诸王之所宅也有曰仓城盖储蓄之所在也皆不出都城之内舆地志曰晋琅邪王渡江镇建邺因呉旧都修而居之宋齐而下宫室有因有革而都城不改　东南利便书曰孙权虽居石头以扼江险然其都邑则在建邺歴代所谓都城也东晋及齐梁因之虽时有改筑而其经画皆呉之旧　隋既平陈此城皆毁今之都城非旧也
　　台城一曰苑城本呉后苑城晋成帝咸和中新宫成名建康宫即今所谓台城也在上元县东北五里周八里濠濶五丈深七尺今胭脂井南至高阳楼基二里即古台城之地尽为军营及居民蔬圃【旧志】
　　考证实录注苑城即建康宫城呉之后苑地一名建平园又云台城南正中大司马门南对宣阳门相去二里宣阳即苑城则台城在苑城内明矣　宫苑记云古台城即建康宫城本呉后苑城晋咸和中修缮为宫　舆地志云都城南正中宣阳门对苑城门其南直朱雀门正北面宫城无别门乃知苑城即宫城在都城内近北明矣台城南面开四门北面二门东西面各一门宫城内有两重宫墙周回五百七十八丈南面开二门北面二门东西面各一门第三重宫墙南面一门东西面各一门又云同泰寺与台城隔路今法宝寺及圆寂寺即古同泰寺基故法宝亦名台城院以此考之法宝圆寂寺之南盖古台城也晋书成帝时苏峻作乱焚烧宫室温峤以下咸议迁都惟王导固争不许咸和五年作新宫始缮苑城六年迁于新宫即此城也　此城唐末尚存唐史张雄传云使别将赵晖据上元晖负其才欲治台城为府者是也　梅挚访台城遗址诗云寺僧日扣妆钟起园客时翻辇路耕　蔡宗旦金陵赋云登高阳之危楼想苑城之旧规
　　东府城晋安帝义熙十年冬城东府在青溪桥东南临淮水周三里九十步去台四里简文为王时旧第后为防稽王道子宅道子録尚书事以为治所时人呼为东府其子元显亦録尚书事时谓道子为东录元显为西录西府车骑填凑东第门下可设雀罗东第即今东府城也【旧志】
　　考证防稽王传嬖人赵牙为道子开东第筑山穿池列树竹木工用钜万帝尝幸其宅谓道子曰府内有山因得游瞩甚善也然修餙太过非示天下以俭道子谓牙曰上若知山是版筑所作尔死矣牙曰公在牙何敢死其城东北角有土山曰灵秀即牙所筑也宋武帝领扬州日筑东府城以居彭城王义康文
　　帝元嘉中义康更开拓北墉浚西壍自后常为宰相府第景和中尝改为未央宫　明帝时建安王休仁镇东府讹言东城出天子帝惧杀休仁而常闭东府不居桂阳王休范反车骑典籖茅恬开东府纳贼齐高帝封齐王以东府为齐宫　梁太清三年侯景举兵毁板女墙以甎甓为之绍泰末尽罹焚毁　陈天嘉中更徙治今城东三里齐安寺西临淮水陈亡废
　　西州城即古扬州城汉扬州治曲阿晋永嘉中迁于建康王敦始为建康剏立州城即此城也案建康实录城所置西则冶城东则运渎今天庆观之东西州桥是也一説石氷之乱焚烧府舍陈敏营孙氏故宫居之元帝初渡江即敏府创今城【旧志】
　　考证晋孝武太元末防稽王道子领扬州居东府故号此城为西州大明中以东府为诸王邸西州为丹阳尹治所谢安为时人所爱重及镇新城尽室而行造泛海之装欲须经畧稍定自江道还东雅志未就遂遇疾笃上疏请旋斾诏遣还都闻当舆入西州门自以本志不遂深自慨失及薨后安所知羊昙者辍乐弥年行不由西州路尝因石头人醉扶路唱乐不觉至州门左右曰此西州门昙悲感不已因恸哭而去　宋徐羡之住西州高祖尝思之即步出西掖门徃见焉　寰宇记云西州学者多未晓江宁府有东府城城中有扬州廨而扬州在府西故时人号为东府西州东府城之西门谓之西州门世説王丞相治州廨按行而言曰我为何次道治此尔充少为王公所知是以发此叹今西州也丹阳记曰扬州廨王氏所居诸葛恪则治建业晋自周浚至王仍呉旧王复领州牧及桓温桓悉治王府王茂洪以及桓谦则在建康永嘉六年顾荣诛陈敏扬州刺史刘机治建康王氏代机元帝渡江居城府王便立州廨于此宋殷景仁既拜扬州羸疾遂笃上敇西州道上不得有车声孝武时荧惑守南斗上尽废西州旧馆使西阳王子尚移居东府城以厌之扬州别驾沈懐明曰天道示变宜应之以德今虽废西州恐无补也上不従西州竟废
　　冶城金陵有古冶城本呉冶铸之地世説叙録云丹阳冶城去宫三里今天庆观即其地【旧志】
　　考证晋元帝太兴初以王导疾久方士戴洋云君本命在申而申地有冶金火相烁不利遂移治于石头城东以其地为西园　晋成帝幸司徒府游观西园徐广谓之冶城园是也　孝武帝太元十五年于城中立寺以冶城为名　安帝元兴三年以寺为苑广起楼榭飞阁道延属宫城谢安毎与王羲之登之悠然遐想有髙世志　金陵故事导疾迁冶于县东七里六朝有东西冶每遇警急出二冶囚徒　又有东冶亭晋太元七年立在县东八里为士大夫饯别之所疑导疾时以古冶迁东西为二故王荆公诗云欲望钟山岑因知冶城路此谓东冶城也金陵故事又有南冶六所少府一司徒二扬州二镇军一　晋史庾公权重足倾王公庾公在石头王公在冶城坐大风扬尘王公以扇拂尘曰元规尘汚人　　梁绍泰元年陈霸先使合州刺史徐度立栅于冶城　齐徐嗣徽等攻冶城栅覇先将精甲自西明门出击之嗣徽大败
　　琅邪城在江乗县界晋元帝以琅邪王过江国人随而居之因城焉在县东北六十三里今句容县琅邪乡即其地也【旧志】
　　考证齐武帝永明元年移琅邪郡于白下大起楼观讲武于此南徐州记云江乗南岸蒲洲津有琅邪然则琅邪城与白下相迩今句容县有琅邪乡盖与江乗县界相接是蒲州津与白下皆有琅邪城也一在上元县金陵乡西北去县十四里乃白下之城或者直以蒲州津城为白下非也　王隐晋书江乗南岸有琅邪城立琅邪内史以治之　齐永明六年于琅邪城讲武习水步观者倾都　王融従琅邪城讲武应诏诗云白日映丹羽頳霞文翠旃凌山组甲带水被戈船　谢朓有江孝嗣戍琅邪城诗　南史齐王融传云世祖欲北伐使毛惠秀画汉武图置琅邪城射堂上每游幸必观视焉
　　金城在城东二十五里呉筑今上元县金陵乡地名金城戍即其地【旧志】
　　考证呉后主宝鼎二年以灵舆法驾迎神于明陵使丞相陆凯奉三牲祭于近郊后主于金城门外露宿明陵乃后主父故太子和陵也蔡宗旦金陵赋云游金城以怆然问种栁之何在笑呉王之信巫乃露宿于门外　晋太兴中王氏举兵及将军刘隗军于金城　初咸康中桓温出镇江东之金城后温北伐经金城见为琅邪时所种栁皆十围因叹曰木犹如此人何以堪因攀枝执条然流涕杨修金城诗亦引此为据晋中宗扵金城置琅邪郡桓温尝为琅邪内史至咸康七年出镇金城今上元县金陵乡地名金城戍即其地
　　秣陵城在宫城南八里一百步小长干巷内梁宋北齐皆为秣陵故城跨淮立桥栅当是其地隋并入江宁建邺城晋太康三年分秣陵淮水北为建邺旧城在呉冶城东详见县下
　　蒋州城杜佑通典隋平陈扵石城置蒋州寰宇记辅公祏据江东用为扬州唐赵郡王孝恭平公祏又扵其城置扬州大都督后徙扬州扵广陵此城遂废
　　五城有二其一在府城东南二十五里东晋时所筑其一在石头城唐德宗时所筑
　　考证晋王敦败王含钱鳯乃率余党自栅塘西置五城造营唐景云中县令陆彦恭于城侧造桥渡淮水今五城渡是　唐德宗狩梁州韩滉观察江东西乃筑石头五城自京口至土山修坞壁起建邺抵京楼雉相望详见石头城
　　檀城本谢之别墅太傅谢安与奕碁计胜处至宋属檀道济故名檀城图经云在县东八里今案建康实録在墅城东八里非去县八里也地图谓之城子墅今清风乡有城子沽在黄城桥之西即其地去府城四十里
　　白下城案图经及寰宇记引舆地志云本江乗之白石垒也齐武帝以其地带江山移琅邪居之唐武德元年罢金陵县筑城扵此因其旧名曰白下贞观七年复旧治此地遂废【旧志】
　　考证唐地理志云武德三年更江宁曰归化八年更归化曰金陵九年更金陵曰白下润州贞观九年复更白下曰江宁前説兴废本末与此不同宜以唐史为正　又案南史齐武帝欲修白下城难扵动役刘系宗启谪役在东随防为逆者上从之后武帝讲武白下履行其城曰系宗为国家得此一城　　　图经云在城西北十四里今靖安镇北有白下城故基父老传云即此地也属金陵乡去府城十八里
　　开化城在县南九十旦环地三里六十步髙五尺东宫城案宫苑记宋元嘉十五年修永安宫为东宫城四周土墙堑两重在台城东门外南东西开三门金陵府城案宫苑记隋大业六年置风观南园是临沂懐德同夏诸城并见废县
　　湖熟城湖熟古县名汉属丹阳郡宋元嘉中徙越城流人扵此城元和郡国志云在旧江宁县东南七十里今在上元县丹阳乡去县五十里淮水北古城犹在详见废县
　　白马城在江宁县北三十里呉时烽火之所【旧志】考证金陵故事云呉时沿江烽火台二所一在石城左一在白马城今不详其所
　　竹里城在句容县北一十里东阳镇东二十五里【旧志】考证齐永元二年崔慧景叛向建康遣骁骑将军张佛防直阁将军徐元称等六将据竹里为数城以拒之
　　竹城在溧水县东南七十里环地二里高五尺有庙未详
　　杜城在溧水县南一十二里环地四百余步隋大业末杜伏威屯军扵此
　　皇姥城在溧水县南一百一十里大山南高五尺有庙未详
　　永世城在溧阳县南十五里周三百步遗址髙一二尺汉元封中置永平县寻废呉分溧阳复置其后改曰永安晋武帝太康元年更名永世属丹阳郡元帝又分永世为平陵皆属义兴郡宋元嘉九年省永世入溧阳今俗称故县内有唐隆寺旧基乡民犹能言古狴犴之所晋伏滔陆晔皆尝除永世令
　　赵城在溧阳县东五里周二百步
　　梁城在溧阳县西五十里周一百步
　　党城在溧阳县东十五里周一百五十歩
　　新亭垒宋孝武入讨元凶栁元景至新亭依山筑垒东西据险察贼衰竭乃开垒鼓噪以奔之贼众大溃亭今在城西南十二里垒不存【旧志】
　　考证元徽二年桂阳王休范举兵浔阳萧道成屯兵新亭以当其锋筑新亭城垒未毕贼前军已至道成登西垣使陈显达等与贼水战大破之江淹有新亭垒诗
　　侯景故垒今桐林湾处即古大航城在其南【旧志】考证梁绍泰元年北齐兵至建康陈覇先问计扵韦载载曰齐人若分兵防三呉之路畧地东境则斯事去矣今可扵淮南因侯景故垒筑城以通转输乃遣载于大航筑侯景故垒使杜棱守之
　　贺若弼垒在上元县北二十里【旧志】
　　考证隋平陈贺若弼过江扵蒋山龙尾筑垒
　　韩擒虎垒在上元县西四里今在石头城西【旧志】考证元和郡国志隋平陈树碑其文薛道衡之词武德七年赵郡王孝恭平辅公祏纪功碑与此相对本李百药之词
　　仁威垒在句容县【旧志】
　　考证南史洪逊梁承圣初为国子祭酒二年为仁威将军城句容以居之命曰仁威垒　又故老相传达奚将军屯兵扵此或云弃甲因名甲城邑旧有祠在武烈庙侧土人感梦移庙甲城内东南
　　药园垒晋义熙中卢循反刘裕筑此垒以拒之在北郊之西宋元嘉二十一年七月甘露降乐游苑舆地志云上元县东北八里晋时为药圃卢循反筑药园垒即此处也
　　今城郭
　　宫城在府城中已録首巻
　　建康府城周二十五里四十四歩上濶二丈五尺下濶三丈五尺髙二丈五尺内卧羊城阔四丈一尺皆伪呉顺义中所筑也六朝旧城在北去秦淮五里故淮上皆列浮航缓急则彻航为备吴沿淮立栅前史所谓栅塘是也至杨溥时徐温改筑稍迁近南夹淮带江以尽地利城西隅据石头冈阜之脊其南接长干山势又有伏楼在城上东南隅自开宝克复升州城郭皆因其旧绍兴初略加修固乾道五年留守史正志因城壊复加修筑増立女墙景定元年大使马光祖以开濠之土培厚城身创硬楼四所一百七十八间又扵栅寨门创罋城及硬楼七间闪门六扇皆褁以铁圈门一座址以石武台二座铁水二扇绕城浚濠四千七百六十五丈有竒以深丈五濶三十丈为率城之外濠之里皆筑羊马墙其长如濠之数
　　门阙
　　古都城门案建康实录晋成帝咸和五年作新宫始缮苑城修六门注云六门都城门也晋初但有陵阳门后改为广阳门内有古尚方世谓尚方门次正中曰宣阳门本呉所开对苑城门世谓之日门晋为宣阳门门三道上起重楼悬楣上刻木为龙虎相对皆绣栭藻井南对朱雀门相去五里余次最东曰开阳门宋元嘉二十五年改开阳曰津阳东面最南曰清明门门三道对今湘宫巷门东出青溪桥巷尚书下舎在此门内正东曰建春门后改为建阳门门三道正西曰西明门门三道东对建春门即宫城大司马门前横街也正北面即宫城无别门又案宫苑记凡十有二门南面最西曰陵阳门后改为广阳门正门曰宣阳门次东曰开阳门后改为建阳门门三道直北对端门最东曰清明门直北对延憙门当二宫中大路东面最南曰来阳门直青溪桥巷即今湘宫寺门路最北曰建春门陈改为建阳门西对西明门即台城前横街北面最东曰延憙门南直对清明门当二宫中大路次西曰广莫门门三道陈改名北防门北直对乐游苑南门次西曰武门门三道齐改名宣平门北直趋武湖大路最西曰大夏门南直对广阳门北对归善寺门西面最北曰西门门直对建阳门即大司马门前横街是最南曰阊阖门西直对东阳门考宫苑记陵阳宣阳开阳三门与实録所向皆同惟清明门在南面最东而实录乃在东面最南今以宫苑记北对延憙门证之即实録误矣又实録云正东曰建春正西曰西明宫苑记乃在东西面之最北其最南又有东阳阊阖二门盖实録都城上六门而宫苑记之门乃十有二宋纪独载元嘉二十五年新作阊阖广莫二门其余延憙武大夏东阳四门不见建立之始建康实録元嘉二十五年四月新作阊阖广莫等门改先广莫曰承明然则此六门同时作史略之尔然东西二门相对实录宫苑记皆云大司马门前横街则知东西旧止二门各正所向后又増立二门故以南北别之也又案宋元凶劭作乱闭守六门扵门内凿堑立栅齐建元中始立六门都墙梁侯景济江韦黯屯六门皆止言六门而元凶劭传又云同逆先屯阊阖门外臧质従广莫门入乃知六门为正门后又立六门皆便门也故史不载阊阖广莫等门作于元嘉二十五年元凶劭之乱乃三十年云晋咸康元年以王导都督诸军事御石季龙帝观兵扵广阳门令诸将分戍又宋明帝时闻有人谓宣阳门为白门以为不祥甚讳之右丞江谧误犯帝变色曰白汝家门又陈大建十一年幸大壮观大阅武步骑十万阵扵真武湖上登真武门观宴羣臣因幸乐游苑再幸此门观振旅而还
　　古建康宫门晋成帝咸和七年新宫成名曰建康宫开五门南面二门东西北各一门又宋文帝元嘉二年扵台城东西开万春千秋二门又陈宣帝大建二年改作云龙神武二门案建康实録注南面二门正中曰大司马门世所谓章门拜章者伏扵此门待报南对宣阳门相去二里夹道开御沟植槐栁世或名为阙门近东曰阊阖门后改为南掖门门三道世谓之天门南直兰宫西大路出都城开阳门其北面平昌门门上有爵络世谓之冠爵门南对南掖门宋永初中改宫城北平昌门为广莫门至元嘉二十五年改先广莫门曰承明门又云南面端门夹门两大鼓在两塾之南并三丈八尺围用开闭城门日中晡时及晚并击以为节夜又击之以持更宫苑记南掖门宋改阊阖门陈改端门东西二门考之实録已不可知见者唯南面二门与北面一门而已又案宫苑记晋成帝修新宫南面开四门最西曰西掖门门三道上重楼正中曰大司马门门三道起三重楼直对宣阳门次东曰南掖门宋改阊阖门陈改端门南直对津阳门北对应门最东曰东掖门门三道南直对兰宫路东面正中曰东华门门三道晋本名东掖门宋改万春门梁改东华门北面最东曰承明门门三重本晋平昌门南直对东掖门最西曰大通门上重楼西面正中曰西华门晋本名西掖门宋改千秋门梁改西华门凡八门比建康实録所载多五门梁天监十年初作宫城门三重楼及开二道又案宫苑记建康宫城内有两重宫墙南面开二门西曰衙门隐不见南西掖门东曰应门晋改名正车门南直对端门即晋南掖门也东面正中曰云龙门北面正中曰鳯妆门近西曰鸾掖门西面正中曰神武门凡六门第三重宫墙东直对墙南面正门曰太阳晋本名端门宋改为南中华门东面正中曰万春门直东对云龙门西对千秋门西面正中曰千秋门西对神武门东对万春门凡三门建康实録皆不载以宫殿证之云龙门是第一重宫墙东面门对第二重宫墙万春门神武门是第二重宫墙西面门对第三重宫墙千秋门东西相望案图可考足以想见台城门阙之盛然晋成帝时已有云龙门苏峻作乱羊曼为前将军率文武守此门是也
　　古朱雀门案宫苑记呉立初名大航门南临淮水北直宣阳门去台城可七里又案地图去宣阳门六里名为御道夹开御沟植栁南渡淮出国门去园门五里晋成帝咸康二年更作朱雀门对朱雀浮航南渡淮水宋大明五年立驰道自阊阖门至扵朱雀门六年又新作大航门至孝武太元三年又起朱雀门重楼皆绣栭藻井门开三道上重曰朱雀观观下门上有两铜雀悬楣上刻木为龙虎对立左右宋大明五年改为右臯门梁大同三年复改为朱雀门以金陵图考之当在今镇淮桥北左南厢
　　古东宫门案宫苑记南面正中曰承华门直南出路东有太傅府次东左詹事府又次东左率府路西有少傅府次西右詹事府又次西右率府东面正中曰安阳门东直对东阳门西对温德门西面正中曰则天门西直对台城东华门东率更寺西家令寺次西太仆寺更西有典客省
　　古篱门案宫苑记旧京邑南北两岸篱门五十六所盖京邑之郊门也江左初立并用篱为之故曰篱门又云东篱门本名肇建篱门在古肇建市东西篱门在石头城东南篱门在国门之西北篱门在覆舟山东武湖东南角有亭名篱门又有三桥篱门在光宅寺侧白杨篱门古井篱门在防军府西篱门外路北齐东昏时陈显达举兵官军败之扵西州斩于篱门侧又崔慧景与江夏王宝元举兵东昏遣将军左兴盛率台内三万人拒慧景扵北篱门始安王遥光据东府反复使左兴盛屯东篱门梁高祖建议命陈伯之进据篱门天监八年新作縁淮塘南岸起后渚篱门达扵三桥
　　古宣阳门洛京旧名都城正中门也南直朱崔门相去五里门三道上起重楼悬楣上刻木为龙虎相对皆绣栭藻井南史宋明帝时有人谓宣阳门为白门以为不祥甚讳之通典孝武时侍中何偃南郊陪乗鸾辂过白门阃偃将匐帝反手接之曰朕反陪卿也今宫城门疑是其处
　　古大司马门在宣阳门内三国典略侯景攻台城烧大司马门后阁舍人髙善宝以私金十两赏其战士直阁将军宗思领将士数人逾城出外灌水久之火灭景又遣持长柯斧入门下斧门将开羊侃凿扇为孔以槊刺倒二人斫者乃退
　　古建春门台城正东面门后改为建阳门谢希逸宋孝武宣贵妃诔曰经建春而右转循阊阖而迳度
　　古东掖门晋成帝修宫城南面开四门最东曰东掖门门三道南直兰台宫最西曰西掖门其地在今宫城东北
　　古南掖门宫城南面近东门案实録南面次东曰阊阖门后改为南掖门世谓之天门南直兰台宫西大路升平五年南掖门马足陷地得铜钟一有二凹字注南掖门是建康宫南面东门陈朝改为端门南出都城开阳门即宣阳东门也南掖门疑即东掖门杨公则自越石移屯领军府垒北楼与南掖门相对
　　古云龙门第三重宫墙东面门对第二重宫墙万春门宋刘湛初入朝委任甚重善论政道并前代故事听者忘疲毎旦入云龙门御者便解驾左右羽仪分散不夕不出　梁诏以朏为侍中司徒尚书令谢朏辞足疾不堪拜谒乃角巾自舆诣云龙门谢
　　古神虎门一曰神武门第二重宫墙西面门对第三重宫墙千秋门宋书傅亮永初四年为中书令直中书省专典诏命以亮任总国权听扵省见客神虎门外毎旦车常数百两齐陶景为高帝诸王侍读奉朝请既而脱朝服挂神武门上表辞禄诏许之
　　古西明门台城正西面门也实录云宋徐羡之住西州高祖尝思羡之便步出西掖门羽仪络绎追之已出西明门矣
　　古平昌门宫城北面近东门南对南掖门其地在今城东宋刘延孙为尚书左仆射疾病不任拜起上使乗舟自青溪至平昌门入尚书下舎
　　古广莫门洛京旧名都城北面次西门也北直乐游苑南门其地在今城东北【宋元嘉二十五年夏四月新作阊阖广莫二门南史王昙首传元嘉四年车驾出北堂使三更竟开广莫门南台云应须白兽幡银字棨不肯开尚书左丞羊元保奏免御史中丞隆以下王昙首曰既无异敕又阙幡棨惟称上防不异单刺元嘉元年虽有再开门例此乃前事之违今之守旧未为非礼其不请白兽幡银字棨致开门不时由尚书相承之失未合纠正上特无问更立科条】
　　古国门梁天监七年作国门扵越城南在今髙座寺东南涧桥北越城东偏
　　古望国门南史梁侯景犯建康令羊侃率千骑顿望国门其地在越城东南
　　古光德门古迹编云在东门外趋蒋山路东北曲折处旧传如此未详创建之因
　　石阙南朝宫苑记曰晋元帝扵宫前立阙众议未定王导指牛头山为天阙不别立阙宋孝武大明七年扵博望梁山立双阙梁置石阙在端门外陆倕为铭【序曰象阙之制其来已逺或以听穷省寃或以布治县法或表正王居或光崇帝里晋氏浸弱宋厯逶迟乃假双阙扵牛头托逺图于博望有欺耳目无补宪章治此石阙在端门外夹道而置之其上隠起竒兽异禽之状】
　　白下门见白下亭
　　秦淮栅即栅塘也案实録注呉时夹淮立栅又梁天监中作两重栅皆施竹马至南唐时置栅如旧
　　青溪栅在城东苏峻之乱因风縦火进烧此栅官军再败卞壸父子死之隋平陈斩张丽华孔贵妃扵此栅下今府城八门由尊贤坊东出曰东门由镇淮桥南出曰南门由武衞桥西出曰西门由清化市而北曰北门由武定桥泝秦淮而东曰上水门由饮虹桥沿秦淮而西出折栁亭前曰下水门由斗门桥西出曰龙光门由崇道桥西出曰栅寨门【栅寨乾道元年正月十四日敷文阁待制知建康府张孝祥言秦淮之水流入府城别为两派正河自镇淮新桥直注大江其一为青溪自天津桥出栅寨门亦入扵江縁栅寨门地近为有力者所得遂筑断青溪水口剙为花圃以为游人宴赏之地因循至今每水源暴至则泛滥漫荡城内居民尤所被害若访古而求使青溪直通大江则建康永无水患矣诏汪澈指定以闻其后澈言欲扵四围依曩时河道开浚使水通栅门入江従之时孝祥已罢澈帅建康　栅寨门嵗久弗葺景定元年马公光祖创硬楼七间毎间濶六丈入深一丈三尺通濶四十二丈其下前壁闪门子六扇两屋山武台各一座屋下车轴车颊一座绞棒一十二条车麻索四条圏门一座髙一丈五尺横濶一丈四尺入深三丈四尺前后城面包砌四丈二尺其下石脚石面并铁水二扇前后填石栏草桩木两边雁翅各髙六尺五寸长三丈南北两慢道各长五丈五尺前近濠岸木栅一路防险墙一路长四丈五尺兠幇前后旧城身长一十五丈】
　　制使姚公希得任内重修诸城门税亭备屋廊宇等自景定三年二月十一日兴工至九月十六日毕逐处修整费钱二万三千一百余缗米五十七石六斗有竒




　　景定建康志巻二十
　　钦定四库全书
　　景定建康志巻二十一　　宋　周应合　撰
　　城阙志二
　　古宫殿
　　呉太初宫建康实录呉大帝迁都建邺徙武昌宫室材瓦缮太初宫即长沙王孙防故府也赤乌十年作十一年宫成周回五百丈正殿曰神龙南面开五门正中曰公车门次东曰升贤门更东曰左掖门次西曰明阳门更西曰右掖门东面正中曰苍龙门西面正中曰白虎门北面正中曰武门北直对台城西掖门前路东即古御街又起临海等殿晋元帝渡江因吴旧都即太初宫为府舎及即位称为建康宫
　　考证江表传载权诏曰建康宫乃朕従京来所作将军府寺耳材柱率细小今未复西可徙武昌宫材瓦更缮治之有司奏言武昌宫已二十八嵗恐不堪用宜下所在更伐木治权曰大禹以卑宫为美今军事未已所在多赋损农武昌材自可用也　左太冲吴都赋曰作离宫扵建业阐阖闾之所营采夫差之遗法抗神龙之华殿施荣楯而防猎崇临海之崔嵬饰赤乌之暐晔东西胶葛南北峥嵘房栊对櫎连阁相经阍闼谲诡异出竒名左称弯碕右号临硎雕栾镂楶青琐丹楹图以云气画以仙灵虽兹宅之夸丽曾未足以少宁注云神龙临海赤乌皆呉大帝所作建业太初宫殿名也弯碕临硎宫门名也　晋史石氷之乱太初宫尽焚陈敏平石氷因太初故基创造府舍元帝所居即敏所造帝领江左十年始即位常在旧府明帝亦不改作至成帝始缮苑城详见晋建康宫下
　　吴昭明宫始谓之新宫周五百丈与太初宫相望榜曰昭明后主移居之晋避讳改曰显明宫【旧志】
　　考证呉志后主甘露二年六月起新宫扵太初之东制度尤广二千石己下皆自入山督摄伐木又攘诸营地大开苑囿起土山作楼观加饰珠玉制以竒石又开城北渠引后湖水流入宫内巡绕堂殿穷极伎巧功费万倍
　　吴南宫吴太子宫在南大帝赤乌二年适南宫宋置欣丝宫于其地今在旧江宁县北二里半
　　晋建康宫亦名新宫【非呉新宫】晋成帝咸和七年新宫成名曰建康宫亦名显阳宫在法宝寺之南今在府北五里【旧志】
　　考证实录云新宫即台城也在江宁县北五里周八里有墙两重晋成帝时苏峻作乱尽焚台城宫室温峤以下咸议迁都唯王导固争不许咸和六年使卞彬营治七年新宫成开五门南面二门东西北各一门十二月帝迁居之明年正月朝万国扵新宫　孝武太元三年谢安以宫室朽坏啓作新宫仰模元象合体辰极王彪之曰中兴即位东府诚为俭陋元明二朝亦不改制苏峻之乱成帝止兰台都坐不蔽寒暑是以更营修筑殆合奢俭之中今自可随宜増修强冦未殄不可大兴力役安曰宫室不壮后世谓人无能彪之曰任天下事当保固国家朝政惟允岂以修屋为能耶　诏曰昔大贼縦暴宫室焚荡元恶虽除未暇营筑有司屡陈朝防逼狭遂作新宫子来之歌不日而成新宫内外殿宇大小凡三千五百间
　　晋永安宫即呉东宫在台城东南【旧志】
　　考证舆地志呉东宫在城之南晋初东宫在城之西南其后移扵宫城之东南宋齐梁陈又在宫城之东北　宫苑记永安宫在台城东华门外孝武太元二十一年新作东宫本东海王第安帝立以何皇后居之桓拆其材木移入西宫以其地为习射宫至宋元嘉十五年筑为东宫陈太建九年移皇太子居之
　　宋亲蚕宫在上元县钟山乡阇婆寺前纱市中【旧志】考证南史宋大明三年立皇后蚕宫于西郊四年三月庚申皇后亲蚕西郊　舆地志孝武初立为苑后为西蚕所　隋志江左至宋大明始扵台城西白石垒为西蚕设兆域置大殿七间又立蚕观其礼皆循晋氏　蔡宗旦金陵赋注亲桑蚕室侧有蠒观今北庄前平地是其处
　　齐世子宫在石头城【旧志】
　　考证南史齐武帝为世子日以石头城为宫
　　梁金华宫在青溪东去台三里【旧志】
　　考证舆地志梁大同中所筑昭明太子蔡妃所居陆襄传云大通三年昭明太子薨官属罢妃蔡氏别居金华宫以襄为中散大夫步兵校尉金华宫家令知金华宫事
　　陈安德宫案宫苑记在宣阳门外直西即都城西南角外陈宣帝为文皇后所筑隋平陈移江宁县扵此明年罢之有古池存人呼为安德宫池【今池犹存在精鋭军寨内】
　　青溪宫在城东二里【旧志】
　　考证南史齐武帝元嘉二十七年生扵建康之青溪宫后为芳林苑
　　未央宫长乐宫建章宫长杨宫南史宋前废帝景和元年以东府城为未央宫以石头城为长乐宫以北邸为建章宫南第为长杨宫东府城在古青溪桥东
　　梧园宫在句容县吴王别馆有梧楸成林今不详其所【旧志】
　　考证任昉述异记古乐府云梧宫秋吴王愁
　　南唐宫即皇朝旧府治中兴修为行宫【详见留都录】
　　考证五代史清泰元年吴徐知诰治私第扵金陵乙未迁居扵私第虚舍以待吴王吴王诏知诰还府舍甲申金陵大火乙酉又火知诰疑有变勒兵自衞已丑复入府舍天福二年徐知诰建太庙社稷名城曰宫城防堂曰殿南唐书云先主建号即金陵府为宫惟加鸱尾栏槛而已终不改作　江南野录云初台殿阁各有鸱吻自干德之后天王使至则去之还则复用至是遂除　通鉴长编曰庆厯八年正月壬午江宁府火初李璟在江南大建宫室府寺其制皆拟帝京时营兵谋乱事觉伏诛既而火知府事李宥惧有变阖门不救延烧几尽惟存一便防乃旧玉烛殿也
　　吴赤乌殿在县东北五里呉昭明宫内【旧志】
　　考证呉时赤乌见遂起殿名赤乌　呉都赋云饰赤乌之暐晔注云太初宫殿名也　记室新书云殿闭赤乌空留徃事
　　吴神龙殿太初宫有神龙殿去县三里【旧志】
　　考证吴都赋云抗神龙之华殿注云神龙乃太初宫中殿名
　　太极殿建康宫内正殿也晋初造以十二间象十二月至梁武帝改制十三间象闰焉髙八丈长二十七丈广十丈内外并以锦石为砌次东有太极东堂七间次西有太极西堂七间亦以锦石为砌更有东西二上阁在堂殿之间方庭濶六十畆【旧志】
　　考证山谦之丹阳记曰太极殿周制路寝也秦汉曰前殿今称太极东西堂亦魏制扵周小寝也　案史记秦始皇改命宫为庙以拟太极魏号正殿为太极盖采其义晋成帝咸康中庾阐议改太为泰谬矣徐广晋记曰孝武宁康二年尚书令王彪之等改作新宫太元三年二月内外军六千人始营筑七月而成　谢安作新宫造太极殿欠一梁忽有梅木流至石头城下因取为梁殿乃成画梅花扵其上以表嘉瑞　实录云太元中起太极殿谢安欲使王献之题榜而难言之因説魏韦仲将悬虚橙书淩云台额以讽之揣知其防乃正色曰仲将魏之大臣宁有此事使其若此有以知魏德之不长也安遂不之逼　晋中兴书云孝武造太极殿郭璞卜筮云二百一十年此殿为奴所坏后梁武毁之舍身为奴　文昌杂录云东晋太极殿东西阁天子间以听政阁之名起扵此　宫苑记又云太极殿前东西有二大钟宋武帝平洛所获并汉魏旧器殿前有相风乌　南史张永晓音律太极殿前钟嘶孝武尝以问永永答钟有铜滓乃扣钟求其处凿而去之声遂清越　陈高祖永定二年新作太极殿欠一柱忽有樟木大十围长四丈五尺自流泊刘家后渚监车郢子庆以闻诏以造殿　陈史沈众兼起部尚书监起太极殿常服布袍芒履以麻防为带又囊麦饼以噉　徐陵太极殿铭云千栌赫奕万栱棱嶒　沈炯太极殿铭云周曰路寝汉称前殿名号虽殊其实一也　国朝张洎撰定新仪奏曰今之崇德即唐之紫宸也在周为内朝在汉为宣室在唐曰上阁即只日常朝之殿也东晋太极殿有东西阁唐制紫宸上阁法此制也
　　晋清暑殿在台城内晋孝武帝造殿前重楼复道通华林园爽垲竒丽天下无比虽暑月常有清风故以为名【旧志】
　　考证晋书太元二十一年正月起清暑殿扵华林园何尚之华林园清暑殿赋云却倚危石前临濬谷
　　涌泉灌扵阶戺逺风生扵楹曲　孝武华林园清暑殿赋云宻盼林梁侧眺池籞又云转流环堂浮清浃室辟西櫺而鉴斜月髙东轩而望初日　宋书晋太元中立内殿名清暑少时而崩时人曰清暑反言楚声也果有哀楚之声防云代晋者楚其在兹乎及桓簒逆自号曰楚
　　宋嘉禾殿宋孝武大明五年清暑殿西甍鸱瓦中生嘉禾一株五茎改清暑为嘉禾殿【旧志】
　　宋含章殿宋孝武帝女夀阳公主人日卧扵含章殿檐下梅花落公主额上成五出花拂之不去皇后留之看得几时经三日洗之乃落他女竒其异竞效之今梅花妆是也【旧志】
　　宋玉烛殿宋孝武帝所造在宫中【旧志】
　　考证孝武壊武帝所居治室扵其处起玉烛殿与従臣观之牀头有土障壁上挂葛灯笼麻绳拂侍中袁顗称武帝俭素之德帝不答独言曰田舍翁得此已过矣　案南史晋诸帝多处内房朝晏所临东西二堂而孝武末年清暑方建永初受命无所改作所居惟称西殿不制嘉名文帝因之亦有合殿之称孝武承统制度滋长犬马余菽粟土木被绨绣追陋前规更造正光玉烛紫极诸殿雕栾绮节珠窻网户
　　宋紫极殿宋明帝所作珠帘绮柱江左所未有【旧志】考证齐高帝欲以其材起宣阳门王俭褚渊王僧防连名表谏手诏酬纳
　　齐昭阳殿齐有显阳昭阳二殿太后皇后所居也【旧志】考证永明中无太后皇后羊贵嫔居昭阳殿西范贵嫔居昭阳殿东宠姬荀昭华居鳯庄殿宫内御所居夀昌尽殿南閤置白鹭鼓吹二部干光殿东西头置钟磬两厢皆宴乐处也上数游幸诸苑囿载宫人従后车宫内深隠不闻端门鼓漏声置钟扵景阳楼上宫人闻钟声悉起妆束自后此钟惟应三鼓及五鼓也　武帝永明十一年诏曰内殿鳯华夀昌灵曜三处此吾所改制夫贵有天下冨兼四海宴处寝息不容太陋谓此为奢俭之中慎勿壊去　梁陶宏景诗云夷甫任散诞平子坐谈空岂悟昭阳殿化作单于宫时天下之士尚西晋之俗竞谈理故宏景云尔及侯景倾陷簒位果在昭阳殿　景阳基犹存在精鋭中军寨内
　　齐芳乐殿在台城内【旧志】
　　考证齐史云东昏侯大起芳乐玉夀诸殿以麝香涂壁刻画妆饰穷极绮丽役者自夜达晓犹不副速后宫服御极选珍竒府库旧物不复周用民间金宝价皆数倍建康酒租皆使输金犹不能足凿金为莲花以帖地令潘妃行其上曰歩步生莲花
　　齐灵和殿在台城内【旧志】
　　考证齐武帝时益州刺史刘浚献蜀栁帝命植扵灵和殿下三年栁成枝条柔弱状如丝缕帝与公卿宴赏叹曰此栁风流可爱似张绪少年时
　　梁重云殿梁武帝造在华林园【旧志】
　　考证隋志云殿前置铜浑仪是伪刘曜光初六年南阳孔挺所造何承天以为张衡所造　陈书云高祖三年戊辰重云殿东鸱吻有紫烟出属天
　　梁五明殿在台城内【旧志】
　　考证梁大通中皇帝谦恭待士时忽有四人来貎可七十鹑衣蹑履入丹阳郡建康里行已经年无人知者帝召入仪贤堂给汤沐解御服衣之合朝无识之者惟昭明太子识之四人喜揖昭明如其旧交目为四公子帝移四公子入五明殿更重之后大同末魏使崔敏来聘敏博赡儒释知天文医术帝选十人扵此殿推论三教百家六籍五运九十余日崔敏忘精防神伤心呕血归未及境而卒
　　披香殿在台城内后宫【旧志】
　　考证庾子山诗宜春苑中春已归披香殿里作春衣盖指此也
　　林光殿在县东北十里潮沟村覆舟山前晋为药园光严殿在县东北六里景阳山东岭南
　　考证梁扵台城中立层城观歴代修理更起重阁上名重云殿下名光严殿
　　鳯光殿在县东北七里一百步旧台城内
　　光华殿在台城梁武帝大通中施与草堂寺取珠货直百万以其地起重阁七间
　　宝云殿在台城梁武帝以施佛事
　　惠轮殿亦供养佛事宋扵台城立正福清曜等殿又台城温德门内有永正温文文思夀安等殿又陈永定中扵台城起昭德嘉德夀安干明有觉等殿又台城温德门内起三善长春胜辩等殿又有嘉禾崇政承香柏梁延昌神永夀七贤璿明延务龙光至敬璇玑光昭大政柏香诸殿【自林光殿以下皆建康宫阙簿所载】
　　陈求贤殿在台城内后主皇后沈氏居之后字务华沈君理之女端情好学孔贵嫔有盛宠沈氏并无怨妬之色衣无绮绣长寻佛经名画典籍诗赋而已陈亡随后主西迁后主薨后自作哀册文其辞甚酸楚朝贤痛之六朝宫殿具志扵前规模制度固不尽同其兴也以朴其衰也以侈则未尝不同也鉴之哉
　　楼阁
　　景阳楼今法宝寺西南精鋭中军寨内遗址尚存里俗称为景阳台
　　考证舆地志宋元嘉二十二年修广华林园筑景阳山始造景阳楼　孝武大明元年紫云出景阳楼状如烟回薄久之诏改为庆云楼【宫苑记云景云楼】　齐武帝时置钟景阳楼上应宫中宫人闻钟声并起妆饰
　　青漆楼在上元县北五里台城内
　　考证齐书云世祖兴光楼上施青漆时人谓之青漆楼东昏侯曰武帝不巧何不纯用瑠璃
　　朝日夕月二楼在华林园内
　　考证梁武帝所起阶道绕楼九转　宫苑记云景阳山次东岭起通天观观前又起重楼上重曰重云殿下重曰光严殿殿前当堦起二楼左曰朝日楼右曰夕月楼巧丽无匹
　　入汉楼在石头城
　　考证实录晋义熙八年扵石头城南起高楼加累入于云霄连堞带于积水名曰入汉楼
　　观稼楼在城东二十五里梁武帝造
　　望逺楼在江宁县西南八里
　　考证舆地志云新亭垄上有望逺楼宋元嘉中改名临沧观今名劳劳亭是也
　　落星楼在上元县东北临沂县前
　　考证呉大帝时山置三层楼楼高故为此名　呉都赋云飨戎旅乎落星之楼是也今石步相去一里半有落星墩里俗相传即当时建楼处今去城四十里
　　烽火楼在石头城西南最髙处呉时举烽火处也考证宋元嘉中魏太武至步声言欲渡江始议北侵朝士多有不同至是文帝登烽火楼极望不悦谓江湛曰北伐之计同议者少今日贻大夫之忧在予过矣又齐武帝登烽火楼诏羣臣赋诗　苏峻之乱陶侃温峤入讨舟师直指石头峻登烽火楼望见士众之盛有惧色谓左右曰吾本知温峤能得众也【详见烽燧】
　　李白酒楼在城西
　　考证李白翫月城西孙楚酒楼达晓歌吹日晚乗醉着紫绮裘乌纱巾与酒客数人棹歌秦淮徃石头访崔四侍御　白有诗朝沽金陵酒歌吹孙楚楼又金陵西楼月下吟云金陵夜寂南风发独上髙楼望呉越又猛虎行云溧阳酒楼三月春杨花茫茫愁杀人此楼又在溧阳县　陈轩金陵集载杨文公亿忆江南诗云江南堤栁拂人头李白题诗徧酒楼
　　冶城楼在天庆观西偏呉冶城旧基卞将军墓侧考证晋谢安王羲之同登冶城楼悠然遐想有高世之志　苏峻之乱卞壸巷战而死二子亦死皆冶城　嘉定四年黄公度重建楼于忠孝堂上详见冶城及卞壸墓【任希夷诗翠舆西驻石头城只手扶危义夺情富贵浮云俱歇灭死生大节独分明衣冠埋玉千年恨简册流香万古声莫笑元规能误晋误元规者是虚名　又诗翛然独上冶城楼楼外江山只旧游谢傅不生支遁在懒能骑马过西州　黄度诗果然当国擅功名著屐闲来上冶城久欲乗风还海道江山佳处尚关情又春秋将絶书刘子汉史虽终述武侯旧国不知遗烈在我来偶作冶城楼　曾极诗袅袅疎林集晚鸦钟山云气入檐牙何人乗月吹长笛夜看云陵百万家　刘克庄诗断镞遗鎗不可求西风占竟满原头孙刘数子如春梦王谢千年有旧游高塔不知何代作暮笳似説昔人愁神州只在阑干北度度来时怕上楼　刘元高诗俯仰明知尽可悲西风还此立多时偶然唤醒东山客便有淮淝一局碁】
　　百尺楼南唐宫中有百尺楼绮霞阁
　　考证类説云唐主于宫中作高楼召羣臣观之众皆叹美萧俨曰恨楼下无井耳唐主问其故对曰恨不及景阳楼耳唐主怒贬于舒州
　　忠勤楼在府治锦绣堂淳祐十年吴大资渊建宸翰赐今名详见锦绣堂
　　钟山楼在府治东北镇青堂呉大资渊重建楼北正对钟山故名【阙　　　相公亲建钟山阁轮奂丹青相间错碧流堂下水湾湾红绽栏边葵灼灼面对皇居帝阙开平分佳气何雄哉时时羣饮神仙辈一片笙歌天外来金陵陪都景佳丽边陲帖息无他事运筹竒佐苏黄贤行乐传杯朝暮醉何如改作筹边楼寛君北顾分君忧何如改作太平楼乐民西成销民愁风光平逺帘髙卷月台掩映君王殿倚空猎猎翠幙飞清爽自无尘一防青惜遥遥何处峯登临凝盼景无穷只应诗句能模写不信人间有画工水桥曲曲危华表宻叶深深防芳沼半垂含箨竹萧踈合抱护堦草横绕何如改作戱彩堂祝君之母夀无疆何如改作清白堂愿君之子学余芳泽润生民多恩德啸却残防不战力也应铭石纪勲劳请面钟山阁前立　松洲阙　　题钟山楼词麦场桑陇道都是六代宫城遗迹梦里江山经几觉还似堠旁征驿燕去燕来花开花谢那个成端的人烟牢落晚风何处羗笛　堪叹挥泪新亭筹兴亡莫补万分之一到我凭阑休更向酒畔是今非昔击楫誓清闻鸡起舞毕竟英雄得伤心残照塔尖遥露秋碧】
　　东南佳丽楼在银行街旧为赏心楼基楼久废景定元年马大使光祖建规模宏壮増倍旧楼改立今名【李衢记畧云资政殿大学士裕斋先生马公再镇金陵之明年被防兼董西饷公对敭休命布宣上恩梳蠧剔害除利兴不严而治不令而行于时边氛扫荡江淮肃清雨旸时若百谷用成貔貅均挟纩之温鸿鴈同春台之登公于是凭高懐古慨然谓客曰自六飞驻跸东南兹地实为陪京三国之英雄虽逺六朝之形势犹存顾未能选竒占胜以发山川之美非阙欤饷台故有赏心楼适据一郡之中壤地褊小屋老弗支公命撤而新之培高辟广度材鸠工因作杰阁三层而名之曰东南佳丽经始于仲秋落成于孟冬不三月而大备巨栋横空重檐挿云于市防阛阓之中而覩此突兀杰特之胜过其下者皆翘首企足窈窈焉如隔弱水而望蓬莱登其上者皆洞心骇目飘飘焉欲餐沆瀣而拍洪崖云云北望中原一目万里得无兴禾黍高低之叹者乎俯视长江一碧万顷得无懐击楫誓清之志者乎云云衢被命将指西淮道由建业谒公于玉麟堂因获一登斯楼以快赏心目公不鄙其固陋俾为文以记颠末云云斯役也縻指五十万米一千五百斛皆有竒职其事者公之客朱君幼学赵君与鎏呉君畴是嵗景定改元仲冬既望门生朝请郎直宝章阁淮南西路转运判官兼提举淮南西路常平义仓茶盐公事李衢记　朱幼学上梁文金陵帝王州有锦绣两坊之胜朱楼霄汉道现绮罗万井之间髙百尺而摘星辰虚四檐而纳风月神仙地位城郭画图窃惟青天白鹭擅山水之竒紫盖黄旗应东南之运六朝盛事千古流风金汤防府之崇严景物陪都之佳丽英雄萃聚骚墨淋漓或指鳯台而咏秋空万丈之诗或望赤壁而赋雪浪千堆之句石城钟阜乌巷雨华方舆皆可览之秀竒眼力有无穷之疆界欲其适兴必也凭髙虽十二勾一半帘如挿在青之表然千门灯九街月宜莫如阛阓之中旧有层栏惜居委巷板槛腐烂而半成毁折地步狭隘而不足改为谁驱花下之车来曳云端之履我大制使抚使判府留守总领大资相公万间厦广方寸地存官鼎鼐无楼台处身甚约已分事即宇宙用世尤厪顾以书殿之尊兼领饷台之职天下之重其自任公家之事无不为兴念是邦实重阃驻兵之地可无絶景为筹边料敌之谋乃求要区乃求巨木灵鼇驾海气横牛斗之秋翘鳯飞空天立翠微之壁朱阑缥缈防雾飞淩栋梁撑住于乾坤窻牖照临于世界衣冠碧落杯酌银潢合三军万姓以同懽与诸道九流而共赏翠眉环坐醉扶花影之阑干十指弹丝香透春风之帷幙于是乐甚岂不快哉相国之政如饮醇所以见经纶之妙醉翁之意不在酒聊舒展拓之懐欲举修梁敬陈鄙防抛梁东仙盘出海驾金龙遥望咸池金涌跃满天瑞彩照帘栊抛梁南明堂八柱与天参若把长干来比并长干应作小阑干抛梁西楼阁三层天下希赏心白鹭相辉映渌水中间栋宇飞抛梁北钟山倚坐如盘石松柏庭前老更恭虬枝直干三千尺抛梁上管半天分队仗楼高得似政声高四海苍生齐仰望抛梁下御前车马纷如也银髪貂蝉脸晕红宣麻道是相司马伏愿上梁之后玉垣天耸金钥地严满不溢高不危着工夫于柱石闳其中肆其外公指视于道涂朝廷好而门舘无私风云防而君臣际遇庶社稷等山河之长久而勲名与楼阁以峥嵘】
　　伏楼在府城上东南隅景定元年马大使光祖増创硬楼八十八间【杨万里诗周遭故国是山围对景方知此句竒偶上伏楼上望一环碧玉缺城西　阙　　菰蒲深处拓重城城上立楼唤名应卜南唐不多歳何妨俯首纳天兵】
　　层楼在府城右南厢中界花行街楼跨街东西乐府有独自上层楼之句即此是也
　　南楼在府城右南厢中界寛征坊与旧佳丽楼相对旧佳丽楼在旧米市西曹家巷口
　　安逺楼在府城右北厢太平桥西南
　　有年楼在榷货务巷口总领吴濳建并书扁
　　丰裕楼在南门外西街
　　和熙楼在府城右北厢太平桥西南
　　嘉防楼在府城右南厢北界大木头街
　　嘉瑞楼在镇淮桥北本名镇淮楼宝祐六年燬重建楼改今名
　　临春结绮望仙三阁陈后主至德二年起
　　考证宫苑记在华林园天泉池东光昭殿前高数十丈并数十间其牕牖户壁栏槛之类皆以沈檀为之又饰以金玉间以珠翠外施珠帘内设宝帐其服玩瑰丽近古所未有其下积石为山引水为池植以竒树杂以花药后主自居临春阁张丽华居结绮阁龚孔二贵妃居望仙阁并道交相徃来使女学士与狎客赋诗采其尤艶丽者以为词被以新声其曲有玉树后庭花临春乐等丽华聪慧有神采尝于阁上靓妆临轩槛宫中遥望飘若神仙　陈轩金陵集载王涣惆怅吟云陈宫兴废事难期三阁空余緑草基【刘禹钖诗贵人三阁上日晏未梳头不应有恨事娇盛却成愁又珠箔曲琼钩子细见杨州北兵那得渡浪语声悠悠又沈香帖阁柱金缕画门楣回首绛幡下己见黍离离又三人出眢井一身登槛车朱门谩临水不得见鲈鱼】
　　升元阁旧在升元寺即瓦棺寺也在城西南隅
　　考证京师寺记瓦棺寺有瓦棺阁乃梁朝所建高二百四十尺　李白横江词云人言横江好我道横江恶一风三日吹倒山白浪髙于瓦棺阁　龚頴运厯图云开元九年江宁县瓦棺寺阁西南久倾因风自正　伪呉顺义中改寺为吴兴寺阁为呉兴阁南唐升元初改寺为升元寺阁为升元阁　江南野史唐仁杰为溧阳主簿羣公休沐宴升元阁仁杰即席和登阁诗有云散便凝千里望日斜常占半城隂之句座客皆惊　南唐书云升元阁因山为基高可十丈平旦阁影半江　开宝中王师收复士大夫暨豪民富商之家美女少妇避难于其上迨数千人越兵举火焚之哭声动天一旦而烬　今崇胜戒坛院近升元阁故基建卢舍那佛阁亦髙七丈里俗犹呼为升元阁【李白诗晨登瓦棺阁极眺金陵城钟山对北户淮水入南荣漫漫雨花落嘈嘈天乐鸣两廊振法鼓四角吹风筝杳出霄汉上仰攀日月行山空覇气灭地古寒隂生寥廓云海晚苍茫宫观平门余阊阖字楼识鳯凰名雷作百山动神扶万拱倾灵光何足贵长此镇呉京　罗隐诗下盘云迹上云浮偶逐僧行步步愁暂憩已知须用意渐来争忍不回头烟钟树老重江晚林铎风轻四境秋懒指台城更东望鹊飞龙鬭尽荒丘　李丞相诗登高始觉太虚寛白雪须知唱和难云度金榜湿月笼珠箔水晶寒九天星宿帘前见六代城池直下观惟有上层人未到金乌展翅拂阑干　曽极题升元阁铎石柱摩挲石柱藓防斑七国如鸿去不还无复切云三百尺祗传风铎在人间　刘过诗脚力倦矣盍少休侵晨更上升元逰眼中已不见二百四十尺之髙楼但见炊烟万灶宿貔貅上有啼鸦噪鹊如泣诉下有老树根据枝相纠想其结缔初匠石巧与造物侔桷榱枅栱不知几大木一木牵挽回万牛山川退听左右受约束日月乌兎早暮东西流阿房之旗矗立矮如防临春结绮望仙三阁俱下头太行孟门培塿而已矣蹄涔洞庭芥为舟拄撑霄汉弹压大千界下歴梁唐晋汉周一朝世故有反覆祸结祝融回禄与鬰攸灰飞障天烟焰炽一火二月烂不收遂使觚棱化草莽丹雘成墟丘吾闻至人侈俭初何心有茅一把盖头便可留何必穷极土木事妖怪朘削赤子膏血敛以裒是故子刘子不仙不佛亦不侯视鸾台鳯阁为蘧庐百万贺宅亦梦幻泡影沤江西岂无家白沙翠竹泉石幽茅檐曝日搔背痒篱缺墙破手葺修争如以天地为室庐日月行住坐卧得自由不为朱门走不作白屋羞有时千里骑鲸游汗漫有时蛤蜊踞食殻秋彼升元阁者亟成而复壊膓亦不能为之断心亦不能为之忧造物何足云此身自赘疣誉尧毁桀未必公是非丘跖两害蚁与蝼日斜请公急下山我有斗酒归去来兮相与劝醻】
　　青溪阁在府治东北青溪上本梁江总故宅至国朝为段约之宅有亭曰割青取荆公诗割我钟山一半青之句乾道五年秋因移放生池于青溪之曲即割青故基建阁焉【张椿记云天下山川胜处古今相承徃徃随人废兴得其人者虽云烟草木皆有凭恃德名髙自标致亘万古而不可泯没之也如其不然亦复憔悴凄怆风悲雨暝过者为之黯然而山川因人而兴者亦不多有孟城北垞本宋延清之别业香山履道之坊盖杨虚受之故宅王白二公乃发其名而传后世使其地灵气英而无人杰以当之亦将碌碌防昧不复传矣金陵古帝都也青谿数曲近在城中晋则为郄僧陁之所领览陈则为江总持之所据依二人者虽号为声名震耀胷次坵壑一时游従见于歌咏然擘牋赋诗之时君臣狎眤沈酣昏蔽竟不能免艶妃桥上之戮至今使人羞之则青溪殆为江令所污而不可洗也异时段氏结庐其上王半山诗之而割青之名遂振兵火后走鼪鼯埋荆棘独取给于渔师老圃之用钟山之秀无复照映此溪之上今大帅史公繇甘泉法従宅牧留京政脩戸庭而人自得于一路十州之外凡地之胜与景之殊者悉表出之六朝以来人物事迹捜访具备觉山川益竒登览益多而闻见益广至是青溪数曲之地足歴而心营之回栁堤之旧筑层阁之新忽若飘浮上临云气环城之山毕出轩露朝漪夕岚烟顔雨态尽得于指顾之内公听讼之余风清月白兰桡画舫时徃来其间无红旗穿市之劳有延緑混碧之观鱼禽鸟攸荣飞跃鸣声上下而自喜得所遇焉是可为青谿贺也一日公顾谓客曰夫岂以游乐故而为此哉予之意殆非也尝迹建康志顔平原为升州日据石擘窠大书竒字以纪乾元放生池者盖自江宁秦淮连太平桥并江带郭皆禁网捕所以宣皇明而广慈爱也今青溪之地延袤数里蒲莲葭苇暎蔓葱蒨潜深伏奥依戱藻荇不知其几千万亿皆欲使之遂性咸若圉圉洋洋游泳恩波以祈两宫万年之夀此予之理是溪创层阁而以时徃来其间者述平原之志举乾元之实而效蕃臣之精恳者也客闻而叹乃酌而请曰以公修名雅望特橐偃藩深为圣天子器重四方之士知公推毂后进桃李满门愿一见公者日有其人而公寓意幽讨寄兴沧洲岘山南楼比迹羊庾又能展拓是溪涵濡品类使鳬鹥休哺鸥狎不惊而尽所以乡慕古人尊君爱上之意则是溪之遇宁有既乎谿之遇公固得其所公方且以宏逺之摹经畧中原勒功鼎公则有时而去也公去而位愈尊而谿之名愈大矣可不记欤椿于公为门下士乃摭其实而书之公名正志字志道南徐人乾道已丑中秋日右朝奉郎权发遣和州军州主管学士兼营内劝农营田屯甲事借紫龙舒张椿记　徐照诗叶脱林梢处处秋壮懐易感更登楼日斜钟阜烟凝碧霜落秦淮水慢流人似仲宣思故国诗如杜老到夔州十年前作金陵梦重抚阑干説旧游　刘过诗琼树枝新梅藻迸与君擕手清溪问旧时狎客歌舞塲何似诗人风雪迳谿边杰阁髙崚左右华屋连飞甍依稀王谢鸣珂里髣髴秦筝云母屏古来繁华各衰歇只有不磨惟嵗月小船何处载愁来哀怨一声吹笛裂　黄度诗江家旧宅枕溪头谁向溪湾着小楼无奈当年亡国恨潮生潮落几时休】
　　涵虚阁南唐后湖东宫园内见徐集
　　堂馆
　　清心堂在府治设防后即经武堂旧基绍兴十二年叶公梦得建
　　玉麟堂在府治绍兴十五年晁公谦之建钱塘呉説书扁
　　锦绣堂在府治忠勤楼下淳祐十年吴公渊建皇帝御书堂名渊自为记【文见二十三巻】
　　忠实不欺之堂即府治中堂宝祐五年马公光祖建皇帝御书堂名陆景思为记【文见二十二巻】
　　静得堂即府宅后堂宝祐五年马公光祖建自书扁镇青堂在府治东北隅钟山楼下淳祐十年吴公渊建弟潜书扁
　　芙蓉堂在安抚司佥防之后绍兴十一年叶公梦得建景定元年马公光祖重修
　　筹胜堂在制置司佥防之中景定元年马公光祖建【详见佥防记】
　　君子堂在筹胜堂东南临水景定元年马公光祖建清如堂在青溪渌波桥北马公光祖建取宸奎中一清如水之语以名之梁椅为记【上改元开庆之二月进京湖制置大使马公资政殿学士再镇秣陵到之日其父老相擕持以慰其乡邻其部伍激昂以愿致其身呕喻翔佯如儿夺乳而忽复襁于其母也公为一切镇以寛静人用和肃幕府事益省乃作堂于青溪之泜扁曰清如盖公之在京湖也出私财募善战士奉命城黄平人迹不到处转输繦属秋毫不以累县官北去少府当具槖中装公悉郤不赍一钱上闻亲御翰墨以赐有曰卿一清如水公将同民之乐而荣上之防也遂取以名堂嵗八月溃成四面尼涵万象一镜向之荒烟野草重昔贤踌躇凄怆之慨者今使人融怡自得泳游忘归焉梁椅适自维扬来省公公命舟觞椅堂上酒三行椅离席再拜执爵言曰水本清泥滓之性本清欲蔽之先生无耳目玩好之娯无口体甘逸之奉传舍其家而家国事虚舟其身而身民隠先生岂有他哉人污其清我清其清而已耳虽然椅也窃尝闻之道满天地间而最可见道者莫如水源泉混混不舍昼夜君子以自强不息焉水先万物而以飬万物水流而不舍是以物生而不穷先生忧勤王室俛焉日孳方寸之天无顷刻不运也故其流行为长江大河润泽为时雨甘露社稷生灵实嘉赖之此则先生之清而圣上所为褒表也若止于濯吾缨以洁其身而已矣不几于伯夷之隘乎故曰伯夷之清清而隘裕翁之清清而裕公笑曰嘻是吾志也釂子爵遂退而次第其语为堂记门生宣教郎前淮东安抚使司参议官梁椅撰门生朝奉郎新除宗正寺簿陈淳祖书门生文林郎滁州军事推官兼沿江制置大使司干办公事章应雷篆葢】
　　思政堂在通判西防乾道六年潘恕建好谿章谦为记【天下之理不有废何以兴不有毁何以成水之涸也适为汹涌澎湃资也木之落也适为条畅硕茂基也斯轩之建其殆是欤嵗在着雍摄提格夏六月晦西倅防事之旁忽有回禄之灾帅守临视人皆効力旋即扑灭而贰车燕处之室已为煨烬于是鸠工聚财戒期以鼎新一毫之用悉出公帑不以厉民工兴于中元节而毕于阅鼔之辰越翼日设觞豆集僚友以落成仆实与焉酒酣贰车属仆为记且谓斯轩旧名治中思有以易之仆固辞不获因念贰车左右郡政精力扵职今建斯轩端为坐卧思索之地必不专事宴乐也闻诸子产曰政如农功日夜思之朝夕而行之行无越思如农之有畔其过鲜矣继自今贰车处游此或为南郭之隐几或为茅容之危坐终夜不寝师仲尼之训坐以待旦以周公为法则郡政庻其尽善古所谓同流王化不为虚语矣请以思政名庶来者知营建之意云贰车潘其姓恕其名端行其字九江人也好谿章谦记】
　　筹思堂在转运司圃内本筹思亭之旧王荆公范忠宣公皆有诗【王荆公诗昔人何计亦何思许国忧民适此时寓兴中园为逺趣托名华榜有新诗数株碧栁苍苔地一丈红蕖渌水池坐听楚謡知嵗美想衔杯酒问花期　范忠宣公诗亭为筹思设公将称此名致诚通造化审虑敌权衡境寂居无倦心虚照自明讵同防宴事休戚系羣生】绍兴十七年郑公侨年即亭基建堂边惇德为记【绍兴丁夘秋华原郑公以浙东仓司移总外计扵大江之左行且纷更留司以应办军需无扰而济闻于上爰下纶言俾仍旧服于是军民官吏欢呼而乐公之留及是年之冬以暇日步于公圃视西北隅得隙地焉欲经度之询之属吏咸曰漕台旧尝有筹思亭者兵火之后其废日久独大丞相王文公范忠宣公所咏二诗刋石尚存公叹曰岂可使前人之迹埋没而不举二公之雅什殆为虚设乎乃度余材成之赋功属役不扰于民用财不取于诸邑阅月而就得丰俭之中而少加壮焉易之为堂而名仍其旧乃立王范诗碣于堂中匪为观游特以继前人之志也惇德谓天下之事戒在乐因循而惮改作苟临事例若此视陋不支忽倾不持毛举缕数嵗月之间浸浸而废者不知几条良可悯笑也盖常人用心每以玩时愒日为事故较论短长将有所兴作必曰此有利于已乎有利于吾子孙乎力非不足势非不便畏首畏尾将发复已率皆滞常而难合惟公之志乃大不然视事虽久一日必葺一如其始至于是弊者必新蛊者以饬军储充盈民不告病故能以余财余力求前人之志而成之其用心固自不同矣闻之郑子产曰政如农功日夜以思之思其始而图其终行无越思如农之有畔其过鲜矣方吏退无事时优游此堂坐而思之若何而可以享上若何而可以足食民之利思所以兴民之瘼思所以去则筹思之设殆非苟然者在我后之人凡到公之堂能求公之用心而复思公之所为则天下之事何患于骫骳而不振也哉故书此以序事之始末云绍兴二十年嵗次庚午三月十一日记左従事郎新充秀州州学教授王谊书石儒林郎新监通州监仓边惇德撰】
　　忠宣堂在转运司西防本双槐堂之旧真文忠公改建刘漫堂宰为记【建安真侯将漕江东之明年夷考前人名氏曰惟忠宣范公实获我心乃为堂以祠复更命故双槐堂曰忠宣朝夕游焉以致其思谓大司成袁公其文宏雅宜为祠记以光昭忠宣之令德谓漫堂叟刘宰少戅宜述堂之所以名以砭吾私叟不侫窃惟国家仿右部刺史置转运使江东以地大赋殷委寄特重异时驾四牡而来多巨公有显迹而忠宣无可书之事后忠宣百五十余年其间绩用之湮晦何可胜计而忠宣之名与日月悬岂忠宣之所存与真侯之所思固不可迹寻欤夫好善恶恶人心公理一失其平则是非易位故爱君子必知其善之所不及则君子勉而进于善疾小人必原其恶之所不至则小人不狃于为恶君子进于善而小人服小人不狃于为恶而君子安斯民也三代所以直道而行而家而国所用平康也而季世君子不然其爱同已太深而疾小人已甚爱同已太深则以一人而信其类以甚得于彼意其必不失于此言出而和不矫其非事举而随不要其幸其中而不倚止而非激也则可否则激而偏尝试而误而君子之道始屈疾小人已甚则屏之去恐不速丽之法恐不重抉摘其隠微不俟其着掇拾其既徃不问其新幸其恶之稔辞之屈也则可否则有疑而甚之者矣疑之则是否莫辨甚之则曲直有归而君子之祸激矣忠宣公其知之方其在江东赋筹思堂诗有曰审虑敌权衡又曰心虚照自明夫虚则无我平则称物其后日规橅率肇乎此故在当时曰欧曰韩曰富曰司马世所谓君子公所借以进者而意向稍愆公皆指其非曰章曰蔡曰邓世所谓小人公所坐以退者而文致稍深公皆以为过其持平此心真不愧于权衡而其识虑之逺则非浅鲜者可及故后之论者谓使公之言行于熙丰必无元祐之纷更使公之言尽信于元祐必无绍圣之反覆叟亦谓使公之生先于汉唐之季必无朋党之祸使公之死后于建中靖国则崇观憸人亦无所容喙矣人之云亡邦国殄瘁尚忍言之真侯以道事君以义正国盖庶乎忠宣之为者其升堂而思夫岂徒哉其名字不书盖儿童走卒知而诵之老夫以忠宣所以事韩富司马诸公者事侯他日将有人焉仆老矣嘉定丙子腊日记丁丑十月望朝散大夫直宝谟阁权江南东路计度转运副使俞建书并立石】
　　防堂在转运司正堂后嘉定八年真文忠公将母出使葺而名之马公光祖王公埜皆公门下士宝祐初适同持节于此新其堂而大其扁且刻石识之【嘉定八年春西山先生真文忠公繇右螭持江东漕节时公方盛年将母出使退食之暇日以娯亲为乐即官廨之后堂葺而扁之曰戱防今四十年矣公忠于君孝于亲仁于民盛名钜德四海仰之不特江东父老也然公之德政实自江东始故思公者久而不忘既绘公像与忠宣范公并祠矣登斯堂者又慨想其承顔飬志之孝而兴起焉埜事先生甚久而马公光祖受先生之学亦深皆门下士也适以台阃同寅于此马公命埜作戱防堂三大字而更扁之于以见尊慕先贤之心而传示来世之意且述其梗槩刻诸壁宝祐二年孟秋朔门人王埜谨识】
　　使华堂在总领所圃内绍定三年戴公桷建自为记【记云余于景萧之南敞政足园矣防事西偏旧有圃焉一水萦环若檐之钩若佩之璜古栁参天夹峙着行余欣然乐焉挟书过之亭老而欹地窄而硗灌莽蒙茸水失其性无以发余天趣之灵也沿水为堤编木防之彻壅而通去滓而清而水之性复矣于水之隂辟地一区移分钟堂于上易名使华左植脩竹亭曰碧鲜右植寒梅亭曰春信循堂之后复缔三亭曰种花以牡丹名曰金粟界以丹桂名曰云锦乡以桃花名此水北之佳趣也使华之南隔水着亭曰芳洲曰映波曰栁风栁风而东飞梁通之曰玉水曰静观曰蔗境映波而西复跨飞梁极水置亭名曰水云此又水南之嘉趣也方其霁影初开天光相磨璧月当空金波动揺其或风止澜息一尘不生草木轩如镜中观余游于斯吟于斯见宾于斯而不能去也客或请曰水哉水哉何取于水也余应之曰夫散于两间者五具道体之妙立一性之真者惟水焉耳而四者不豫焉今夫水生于天一根固有也含蓄羣象该万善也润泽百物恻隠仁也不舍昼夜纯不已也盈科后进毋自欺也入纎芥之隙巽也干鼇极之运健也余因之以翫此性之理岂独恣心目之娯哉且古者卿士奉命而出竣事则旋故谓之奉使未有列职于外而以使名者也若观察节度转运之类唐以来失之矣独今饟师必王人为之故名园曰使华而又扁诸堂也然金谷萦之尘埃蒙焉比诸使为冗且剧矣必防瀹此心若水之清讲切利病若水之明称物赋予若水之平始足以称礼乐之选尽谘诹之责不然予扵水有愧焉耳奚光华云哉子今与予临是水也不独鉴形于以鉴心不独观物以之观性反稽中省久焉有得则异日游是园也波光水色无一非性矣客诧曰异哉吾问水得知性绍定三年端午日记朝请郎守太府少卿总理淮西江东军马钱粮专一报发御前军马文字兼提领措置屯田戴桷撰承议郎监建康府榷货务都茶场何处信书従事郎辟差充总领淮南江东军马钱粮所凖备差遣李自牧篆额】堂后为桥跨溪榜曰寻春桥之北为看榜曰书舫皆马公光祖所作
　　仁本堂在总领所东防马公光祖建自题其柱云斯堂经始于宝祐甲寅仲秋朔旦落成于良月既望扁曰仁本取君子治财以仁为本之义
　　誓清堂在府治东亲兵教场内绍熙元年留守章公森建淳祐七年都督赵公葵改建指授堂
　　有美堂旧在府治今堂基在行宫内
　　考证梅尧臣宛陵集载金陵有美堂诗【李白爱山如洛阳三杯为歌白日长废基台殿不可识玉燕旧栖王谢堂公来碧瓦起栋宇罗列图书牙作牀池头古月城下江照见万里氷雪光江流不尽月不死寒浪素影东西翔愿公乐此殊未央慎勿区区思故乡】
　　仪贤堂一名听讼堂今废
　　考证呉建中堂在都城宣阳门内路西每嵗防孝廉秀士考学士学业嵗暮习元防仪于此梁改曰仪贤梁武帝谦恭待士大通中有四人来年七十余鹑
　　衣蹑履行丐经年无人知者帝召入仪贤堂给汤沐解御衣赐之帝问三教九流及汉旧事了如目前帝心异之四人与昭明太子如旧交【杨备诗云两两鹑衣鹤髪翁讲筵谈柄坐生风向縁太子欢相得应与商山四皓同　马野亭诗鹤髪厐眉四老人鹑衣蹑履一何贫堂中论事君心喜寺里谭经众説新杰仉□皆古字甪黄园绮定前身胡为朝士无人识惟有昭明极见亲】
　　乐贤堂旧在台城内晋肃宗为太子时所作苏峻之乱宫室皆焚惟此堂独存【旧志】
　　考证宫城西南角外有清游池通城中乐贤堂　晋咸和七年彭城王纮上言乐贤堂有先帝手画佛像屡经冦难而此堂独存宜敇作颂帝下其议蔡谟曰佛者夷狄之俗非经典之制先帝量同天地多才多艺聊因临时而画此像至于雅好佛道此未闻也于是遂寝
　　武帐堂元嘉中建于武帐冈上故名在城北三十里幕府山南今废
　　考证宋文帝元嘉二十一年宴于武帐堂将行敕诸子且勿食至防所赐馔日旰食不至有饥色上曰汝曹少长丰逸不见百姓艰难今使汝曹识有饥苦知以节俭用物
　　郑介公读书堂在清凉寺
　　考证郑侠字介夫其先光州固始人四世祖俖唐末随王氏入闽遂为福清人侠既冠遭妣黄氏忧念家贫亲老弟妹众多慨然自誓当访学以成名治平二年初举下第随父翚赴江宁府监税得清凉寺一小间闭戸读书唯冬至元日归省时王荆公以中书舎人持服寓江宁声迹相闻公未尝徃见有杨骥者鄱阳人来就学于荆公公语之曰郑监税一子在清凉读书闻其人好学可与相就骥如其言嵗正月忽一夕大雪寒甚通直以酒食饷公公读书至夜艾呼骥共饮酒酣登寺之瑞像阁题诗曰浓雪暴寒斋寒斋岂怕哉漏随书巻尽春逐酒瓶开一酌招孔孟再斟留赐回醺酣入诗句同上玉楼台已而杨君雪后为荆公诵此诗公叹赏不已屡讽其漏随书巻尽春逐酒瓶开之句曰真好学也是嵗公还乡应举通直敕公以舍人累相问须一徃见乃擕所业谒公公益称奨期以髙第明年治平四年擢进士甲科荆公得榜喜甚公时年二十四调光州司法以归荆公服除起知江宁相见愈厚及公赴浮光荆公入参大政公数具书谏荆公极言新法之为民害不听后公监在京安上门数上书言新法被谪【详见一拂祠下】
　　韩熙载读书堂在溧水无想寺中
　　考证熙载集有赠寺僧诗【无想景幽逺山屏四面开凭师领鹤去待我挂冠来药为依时采松宜绕舍栽林泉自多兴不是效刘雷元祐间邑尉周沔尝题诗有萤火不知人已去夜深犹傍竹牕明之句】
　　蚕堂旧在县北七里耆阇寺前沙市中六朝皇后亲蚕之所也【杨虞部诗摘茧抽丝女在机茅檐苇箔旧堂扉年年桑柘如云緑翻织谁家锦地衣　马野亭诗桑林倒影媚晴川中有蚕堂半燠寒翟茀先期移过此鞠衣拂晓定来看未眠曲簿心方急已洗缲盆事始寛瞻彼北宫犹若此田家妇子可偷安】
　　四老堂在转运司韩元吉为记【乾道二年秋予自公府椽得请补外上不忍其穷而犹以为可用也俾漕于江东予平生喜交游其在中朝所与游多天下知名士遇退食之隙及日之休暇则亦持酒赋诗细绎文史讲论古今以为乐既骤膺使者之寄矣宾客之至者动以礼法相拘絷猝猝不得欵虽强之亦徃徃不肯尽其语輙去而漕之治颇有轩亭之敞花竹之茂职事稍闲可以周游闲放而无前日交逰之盛与共此者予方以为恨也嵗十二月予兄子云自京口罢官始得奉太夫人以就养弟兄晤语颇已自适而友人厐祐父乃自呉中来过得之益欢明年春鄱阳章冠之复従仪真来馆于一室四人者昼夜语不休间以吟讽论难而谈辩锋起笑呼之声闻于外向来索居之叹若醉而醒病而愈也盖留连累月其为欢且甚矣于是尽取所谓轩亭之名相与易之不易更书之而二友之所舍因名之曰四老堂吾四人者实以自况也夫古之君子少而学壮而倦老而传皆礼之常也年未七十不可谓之老又老者非人子所宜称今吾兄弟之有亲也而与祐父年仅五十冠之复少于予十余嵗皆不得谓之老而遽以老自名者盖皆生于羇旅而长于贫贱容貎薾然以衰鬓髪苍然以华虽未老而老态已具故辞其名而不可得耳又四人者志尚之侔而臭味之相似不特相従于此盖将相期老于山林之下此堂之所以识也然祐父牵于文章仕而未达冠之以诗自鸣不肯用以求仕而予与子云乃侥幸为郎以防上之任使子云既投劾以归予之庸且懦毎惧其不获免也使吾四人者幸而至于老既老而果得自逸于山林回视今日所以名吾堂而为之先者岂不信而无所愧哉则斯堂虽陋或以吾党之故而传后之来者固贤于予亦足以知老之可慕而人生防合之可乐也夫二月已夘颍川韩元吉记】
　　尚友堂在青溪先贤祠后马公光祖建
　　飞泳堂在江东运管防绍定四年建陆德舆书扁嘉定九年重建杨蓬为记
　　来燕堂在乌衣园王公埜书扁
　　存心堂在上元县廨西偏景定三年知县事临卭杨应善剏建取程纯公语为扁帅垣姚公希得为记漕使陆公景思书丹朔斋刘公震孙铁庵杨公应已斛峰李公伯玉皆为铭之【记云令古子男国宅生百里位虽未公卿心苟存焉譬之水流斯为川恶知其不泽物耶上元为建业赤县近市不嚣治所西偏旧有堂扁曰存爱盖取纯公程子存心爱物之语嵗久屋老凛焉将压景定三年临卭杨君应善涖事未朞月栉纷涤垢撤故以新易名存心其义一也广庭辟其前方沼疏其后生香乐意可玩可适斋心燕兴与神明对景前修之法言俨函丈其如立昔纯公主是簿且摄是邑均田塞隄脯龙折竿载诸传记皆仁者之为异时尝于令宰坐处书视民如伤四字其言爱物济人谓一命之士皆当以此存心漙哉仁言乎杨君希贤志可尚已堂成属记于予予曰虚灵之府万善皆具寂然不动之时与天地万物为一苟能扩而充之其仁不可胜用仁人心也心主是则仁不主是则欲去仁存欲富贵所充诎也嗜好所哜啜也夜气不梏亡者几何圣贤论存与不存惟于多欲寡欲上秤定分数盖欲寡则虚虚则明明则油然而生者皆仁矣今夫百里之官夫岂念不及民而常苦于簿书期会之不给由是状邑曰滩畏邑曰债敝精神竭智力济斯斯已矣偿斯斯已矣终更而去之无虑皆褒城驿厥或告之曰民胞物与也徒有蹙然而已呜虖圣门仕学毎于令宰乎观千室之邑民社之寄蒲之三善武城之学爱随试輙效壹是心法县虽剧顾所存之何若纯公圣贤者流岂欺我哉后之登斯堂者所贵乎体公名言充我实践其毋曰力不足也通议大夫试刑部尚书沿江制置使知建康府江东安抚使行宫留守兼权淮西总领姚希得撰朝议大夫集英殿修撰江南东路计度转运副使陆景思书丹并题葢通直郎特差知建康府上元县主管劝农营田公事兼弓手寨兵军正赐绯鱼袋杨应善立石　铭云士自一命以上茍存心爱物于人必有所济此明道先生程纯公语也先生尝以上元簿正摄令后人因摘存爱二字以名堂嵗久頺圮临卭杨君应善来为邑始撤而新之小易其名为存心属刘震孙书之且述先生之防以为铭铭曰孰为人心心兮即仁其端则爱其德曰生圣人以此守位君子以此长人士自一命皆可及民惟今之职于民尤亲苟存心于爱物知分殊而理均疾痛痒疴举切吾身赋敛必薄徭役必轻刑罚必省出枉必伸蟊贼必去困穷必矜皆此念之流布贯四时而常春一息间断私欲外乗已与物隔如越视秦野有饿殍里有呻吟覩之不见听之不闻作于其政毒流害深剥牀至肤戕叶至根虎豹不为猛蝮虺不足惊彼同胞且弗防而况于洿池之罔罟山林之斧斤此仁与不仁之异而存与不存之分今登斯堂其绎嘉名纯公在前毋贰尔心　又铭云泰禧间论者谓令宰受地百里古公侯之国今受辱于郡若部不得与判司小吏比凡郡若部之府史胥徒皆得辱县令宰士大夫百方巧计争避于令宰国家百方立法迫必为令宰有不为令宰或为之而逋其嵗月大吏得反劾之必使为令宰乃巳盖数十年前已如此今眂之殆无以异而加难焉吾弟应善志元以大帅尚书姚公之辟出宰上元公聪明惠爱视郡邑如家待僚属如子弟凡令宰所难不以为病县治旧有堂曰存爱实用程纯公语嵗久頺圮撤而新之更扁存心公为之记予语志元是心所以能存不存者抑有繇也为之铭曰方寸之运虚明公漙六合可弥操之而存举斯加彼善推所为古之従仕志于行已位无崇卑吾心所及吾力未逮惟勿忘之有恻于中尔病予恫禹稷溺饥须臾不存痒痛莫关杞鲁瘠肥彼夸毗子夷言蹻行谓心可欺而狼疾人自谓勿能则亦勿思河南夫子乐顔之乐自任则伊与物为春视民如伤内恕所推仁义之言式谷多士为百世师季也学制肇新斯堂景行前规嗟惟宰邑展布之难莫甚今时星符羽檄茧丝保障心劳力疲簿书眯目敲榜犯虑所存几希不遇其长弗获乎上民不可治堂堂橘翁威风大体忠信惠慈季也何幸只若教条二人我私翁非尔私絜矩之学百辟表仪季吾语汝勿替此心朝斯夕斯燕兴一堂无愧此顔是答已知　又铭云邑令杨应善摘纯公语名斯堂番人李伯玉为之铭体天地塞其名曰人性天地帅其心曰仁心体本仁其端恻隠能扩而充可放而准庶人失之禽兽几希安得君子终食无违格言夫训繄孟程子先后发明异辞同防君子以仁是举其全命士爱济则有后先民胞物与理一分异由仁而爱匪爱曷济思昔先生摄令上元见之政事先行其言画法均税贮粟给卒视民如伤推以及物杨君作宰慨想仪刑有揭其扁式新斯亭是心苟存举斯加彼有逾斯言其颡有泚】
　　德星馆在西门外七里倪总领垕建
　　通江馆在赏心亭东即月亭旧基后为回易库马公光祖改立通江馆以待四方之宾客【马公光祖自书壁记云懋迁有无商贾事也官自为之则其害着矣盖商贾之术逶迤万状身履目击旁通曲遂左右望而罔焉始得倍称之息今掌之以吏制之以县官之令其情逆其分格势已难矣就使综理得人出纳以道而利未一二害且百千矧耳目之弗周而端之纷错乎金陵中兴驻跸之地为古东西都其井邑当殷阜人民当富殖物货当辐辏今皆不然市无蔵贾民以寠告盖其俗多游惰习末作耻苦心力业务本一值连阛阓萧条徃徃菜色狼顾长民者率多大吏养威望不屑细微有隠弗达民已病矣旦视暮抚犹惧弗蔇顾乃聚驵僧竞刀锥通衢焉以为之垄断取之于素贫争之于无赢刮之毛刲鹭之股是民已病而又益之疾也予所至恶言利开庆已未春自荆间被防复还旧镇下车见吏民有为言回易库之害者无智愚贵贱蹙额不忍道始而行之不过贸易以逐什一之利禆经费所不及未为甚害然日引月长不特守长未尝预闻僚佐亦未尝经目其与百姓商贾相尔汝量较者皆狞卒悍胥犹出柙之虎兕当道之蝮蛇也既欲自肥而家又欲借是迎合徼冦恨不掩其目搤其吭而豪夺之有司方幸其术之售余不暇问于是商贾方望望而去之逮嵗久物蠧官视元祐大半责羡又画防尽邀之列肆复于其中高下其手而官又不暇问市井贩夫无不束手失业此金陵之民不能自声之痛也郡本无土物仅产红花自库之兴而种艺者反受害焉予两守是邦愧无以及人知其害为甚深决意罢之以其庐为通江馆不独欲舍过客盖又欲泯其迹云】
　　横江馆在水西门内赏心亭侧马公光祖鼎创以待四方之宾客【名取山谷诗出门一笑大江横之句】
　　高斋旧在江宁府治今在行宫内康定中叶公清臣建胡公宿作记【南中江山类多记赏之美金陵故都绪余六代华人夏士盛栖此土虽一坵一壑之细皆经高贤名辈尝所留连茅许世外之风王谢江表之德山林壤号为名胜于城东北趋钟山为近南唐李氏尝因城作台台上望月人相呼为月台下临濬濠正面覆舟南对长干西望冶城榛烟渔火泉华谷气川禽山鸟翔嬉其间林木嘘唫之声云霞起灭之状须臾眺听万态逓出此名胜之内特又名胜者也台倾地荒介在人外一境之秀未有盼者康定辛已之夏龙阁南阳公自三司拜符安辑江介政尚凝简日多休暇寄意琴酒之适留好风泉之赏他日因行后圃遂登故城适废台留壤址踌躇四眄爱叹形胜指言佳丽之观此最妙处日裒材瓦之羡调兵干之使搴芜秽养华薄开迳自下立斋其上环植百柱通敞四轩高侔谯楼广容宴豆檐宇飞竦势将干云旁瞩郊坰俯见庐井句曲之地肺华阳之洞墟三峯参差仿佛在目虽进深之士迫之人蹔游其籓一践兹境其心翛然犹以谓已登昆仑涉阆风澹乎忘归有脱离昏俗之意又况真粹之流平日隠几反照正性保御太和人境相得其乐如何哉公既用钟鼓落其成复须金石记其始比辱来教见命纪事曰我作是斋姑欲榜之佳名而絶境难摹了不可得今采谢宣城宴坐之意直题曰高斋夫斋戒洁之称休舍之所君子根本于道德极挚于性命利用于安身有余于治人不役志以营巳常虚心以待物其有为也精义致用以经世务之韫及其无事也恬智相养以济天地之和故道用不勤而气守自若庖丁之奏刀老扁之斵轮顔生之坐忘伊公之强德神机之王繇此物也公抱道混成栖神高映初总机剧未尝荣华比辞禁奥亦亡欣戚方舍山水之所以穆仁智之性高情逺尚焉可跂耶人之登是斋者当领防公意不止邀乐壶觞取悦林岫而已足使轧者忘其名夸者辞其权长留清风以遗永年庆厯二年四月十九日记　王荆公和王微之登髙斋二首寒云沈屯白日埋河汉荡坼天如簁衡门兼旬限泥潦卧听窽木鸣相挨萧晨忽扫纎翳尽北岭初出青崔嵬微之新诗动我目烂若火齐金盘堆想擕诸彦眺平野高论歴诋秦以来舩淋浪始快意怱忆归去胡为哉念君少壮辍游衍发挥春秋名玉杯书成不得断国论但此空语传八垓登临兴罢因感触更欲逺引追宗雷君知富贵亦何有谄誉未足偿讥排风豪雨横费调燮坐使髪背为黄台留宾徃徃夜参半虽有樽爼无由开江南佳丽非一日况乃故国名池台能招过客饮文字山水又足供欢咍剰留官屋贮酒母取醉不竭当如淮　干戈六代战血埋双阙尚指山崔嵬当时君臣但儿戱把酒空劝长星杯临春美女闭黄壤玉枝白蘂繁如堆后庭新声叹樵牧兴废倐忽何其哀咸阳龙移九州坼遗种变化呼风雷萧条中原砀无水崛强又欲凭江淮广陵衣冠扫地去穿筑陇畆为池台呉侬倾家助经始尺土不借秦人簁珠犀磊落万艘入金璧照耀千门开建隆天飞跨两海南发交广东温台中间嶪嶪地无几欲久割据诚难哉灵旗指麾尽貔虎谈笑力可南山排楼船蔽川莫敢动扶伏但有谋臣来百年沧洲自潮汐事徃不与波争逥黄云荒城失苑路白草废时空坛垓使君新篇韵险絶登眺感悼随嘲咍嗟予愁气已竭对垒毎欲相劘挨挥毫更想能一战数窘乃见诗人才】
　　学斋在今府治玉麟堂侧【详见府治】
　　昭文斋在钟山定林庵王安石尝读书于此米芾榜曰昭文李伯时画安石像于壁【王荆公诗我自山中客何縁有此名当縁琴不鼓人不见亏成又定林斋后鸣禽散只有提壶绕屋檐苦劝道人沽美酒不应无意引陶潜】
　　式敬斋在左司理防邢庚立傅公行简铭【邢君典狱金陵扁其斋曰式敬求铭于予予观古人论刑狱之道曰明刑曰祥刑曰哀矜庶狱曰庶狱庶慎虽不止于一端而所以本之者敬也盖敬则心体常存动合于理推是心以典狱岂惟匹休苏公殆将迈德陶矣因叙用式敬尔由狱韵作之铭曰敬以直内刑属五极我思古人苏公是式大祭大宾心罔不敬何敬非刑咸中有庆惟敬惟一纯一不已斯须或忘薄乎云尔片言折狱其惟仲由由何敢望匪敬奚求明慎哀矜敬无不足皋陶垂休亦惟典狱开禧改元仲夏旦日四明传行简钦父铭金华邢庚应辰立河阳李大节德操书】
　　防书斋在府治东北钟山楼下绍兴初叶公梦得尝于府治建书阁榜曰防书后燬于火阁不复建景定二年马公光祖命周应合修纂建康图志乃置书局于钟山楼下聚书数万巻以备讨证故取叶公书阁之旧名以名此斋公自书扁
　　制使姚公希得任内重建江宁馆本府旧有是馆嵗久弗葺将就頽圯景定五年二月七日兴工至四月初七日毕重建防堂廊宇门楼小大咸具总费钱一十三万六千余缗米三百一十二石有竒
　　大使马公光祖任内创建誓清舘即客亭旧址在龙湾江浒凡舟之泝岷江达淮海上下去来者经焉北对滁山中原可拱挹也故宇卑陋名存实亡咸淳丁夘三月始尽撤其旧创屋五十二间治事有防燕息有堂幕属有舍庖湢有次高明轩敞快人心目大夫士之馆于斯者宁不动中流击楫之思更名誓清盖取此意糜钱二万二千有竒
　　大使马公光祖任内创仪宾馆前志旧名也今废咸淳丁夘因没入之屋改为之门庑皆新创堂奥庖湢尚仍旧以为车马小驻之地
　　大使马公光祖任内创需舘咸淳二年即没入之屋为之在小木头街
　　呉别馆在句容县
　　考证述异记云呉王夫差立春宵宫爲长夜之饮造千石酒钟又作天池池中造青龙舟日与西施为水嬉又有别舘在句容楸梧成林古乐府云梧宫秋呉王愁是也
　　呉客馆在城南十三里
　　考证丹阳记曰呉时客舘在蔡洲上以舎逺使晋陶侃尝屯兵于此
　　宋儒学馆在今覆舟山北钟山乡去城五里
　　考证南史宋文帝元嘉十五年立儒学馆于北郊命雷次宗居之
　　宋招隐馆今草堂隆报寺是其旧址
　　考证宋雷次宗传召诣京邑为筑室于钟山西岩谓之招隐馆
　　宋四方馆今不详其所
　　考证宋初置南北客舘主四方宾客后为四方馆
　　宋商飚馆在蒋庙西南即九日台是
　　考证齐武帝永明五年四月立商飚馆于孙陵冈世呼为九日台　沈约郊居赋云望商飚而永叹【详见九日台下】
　　齐梁士林馆
　　考证齐竟陵王子良开西邸延才俊以为士林舘【西邸在鸡笼山】　梁大同六年于台城西立士林馆延集学者
　　梁集雅舘天监六年置今不详其所
　　陈别馆亦名婚第
　　考证陈书云六门之外有别馆以为诸王冠婚之所名为婚第
　　凉馆在旧江宁府治元符中吕公升卿建今在行宫内【修凉馆记金陆开府因李氏故都舍馆之雄为江左第一而东园阅武亭规制宏伟尤金陵之最歴载既久芜秽不治将就倾败直秘阁吕公自河东漕移镇于此公初下车以民事为不可缓先设教约十余条以令于民民大化服至不敢犯曽不浃旬境内无事姑与宾客僚佐宴游圃中顾瞻斯亭惜其将隳乃命营葺目其故材授以新矩未几而功就大厦既成规摹增壮弗华弗质厥度惟中面辟广庭架松为廕背开虚室以来清风回环疏明无有蔽障虽三伏蕴隆而暑气不到至者豁然烦襟顿释故公更以凉舘名之昭其寔也呜呼兹亭之废久矣上漏下湿柱折栋挠鸟鼠栖伏风雨不除游者畏厌踧踖而去今革故之陋轮奂一新宜侈其名以矜于后而公意独不然贵寔不贵华取其便事者以名之而巳观公为政斥去边幅崇尚诚信事悉躬决而庭无留讼老奸滑吏拱手禁黙不能为奸盗贼逾境嚣顽革面市无忿争内外嘉靖故报政之速易如反掌兹非贵寔之効欤初公以问学政事被遇神考厯位华显元祐之际解组自髙一旦起闲左奉使诸路丰功美利及物多矣其间民之被泽尤深者如二折之越京东之郓河朔之瀛公以使者皆扰其府事施设先后如出一律民吏驯畏相戒不挠法皆席未及暖而囹圄虚休誉洋溢流布四方今金陵之政复卓越显著如此且将去而大用于朝矣则斯舘之存殆为甘棠之遗思耶元符二年闰月旦武林元时敏记】






　　景定建康志巻二十一
<史部,地理类,都会郡县之属,景定建康志>
　　钦定四库全书
　　景定建康志巻二十二　　宋　周应合　撰
　　城阙志三
　　亭轩
　　忠孝亭在天庆观西昔为冶城晋卞壸与二子同死苏峻之难其墓在焉南唐于此建忠贞亭穿地得断碑徐锴为之识国朝庆厯三年叶公清臣取其父为忠臣子为孝子之言始改曰忠孝元祐八年会公肇即亭为堂绘壸像其中列诸祀典而为之记建炎间堂废绍兴十五年晁公谦之复为亭乾道四年史公正志与转运判官韩公元吉益新之取曾公所为记重刻之石立于亭左嘉定四年留守黄公度改建堂上为冶城楼【天台周洎子及诗云晋鼎臲卼奸人窥孰谋国者如儿戏陷穽弗设延虎貔虓阚抟噬婴者摧羣公奔溃不敢谁卞公力疾起督师谓事迫矣奚生为以肉餧虎吁可悲公则死矣二子随伟哉忠孝萃一时维公忠义天所资向来谋国如蓍不用吾言至于斯为社稷死则死之冶城之麓江之湄荒冢突兀余丰碑半生读史长防欷拜公之坟涕霑頥死者可作吾谁归嗟哉江左固多士往往所欠惟一死元规儿辈何足罪王公偪仄石头里气息奄奄有如泉下鬼苏武之节不如是视公胡不颡有泚男子之死一言耳死而不亡公父子】
　　赏心亭在下水门之城上下临秦淮尽观览之胜丁晋公谓建【旧志】景定元年亭燬马公光祖重建
　　考证李学士家谈曰扬州有赏心亭此其始也　湘山野録及苕溪渔隠及金陵事迹皆云丁晋公镇金陵重建赏心亭其家藏卧雪图张扵屏乃唐周昉笔经十四太守虽极爱不敢輙取后为一太守以凡笔畵芦雁易之　祝穆编方舆胜覧引续志云丁始典金陵陛辞之日眞宗出八幅袁安卧雪图付丁谓曰卿到金陵可选一絶景处张此图谓遂张于赏心亭按乾道旧志及湘山野録苕溪集金陵记王宻学诗序皆言赏心亭卧雪图出于丁公家藏不言及御赐惟晋公图画见闻志中以此图为真宗所赐和父葢本此耳考之宋朝史传会要记闻等书皆无赐图之事而仅见于晋公所作图画志中或谓晋公既张此图虑为好事者取去故设为御赐之説以保之而卒不能保胜览殆为图画志所误也未详孰是姑两存之景定庚申四月二十一日龙王庙灾风盛焰炽其东正接大军广济诸仓积贮之所也而风焰向之马公光祖至仓所叩头祈天风反而西仓廪得全旧赏心亭在龙王庙西正当风及之处不免煨烬公曰仓燬则食难足亭燬易建也亟命工度材重建斯亭选幕属朱防学董其事不日而成视旧观雄伟过之为金陵第一胜槩【宻学王公琪诗云千里秦淮在玉壶江山清丽壮呉都昔人巳化辽天鹤旧画难寻卧雪图冉冉流年去京国萧萧华髪老江湖残蝉不防登临意又噪西风入座隅　王荆公安石诗槛折檐倾野水旁台城佳气巳消亡难披草莾寻千古独倚青防望八荒坐觉尘沙昏逺眼忽防风雨破骄阳扁舟此日东南兴欲望江流万里长　又霸气消磨不复存旧朝台殿只空村孤城倚薄青天近细雨侵寻白日昏稍觉野云成晚霁却疑山月是朝暾此时江海无穷兴醒客无言醉客喧　侍读张公瓌诗洲围淮口江形狭亭上城头月色多　王岐公珪诗六朝遗迹此空存城压沧波到海门万里江山来醉眼九秋天地入吟魂于今玉树悲歌起当日黄旗王气昏人事不同风物在怅然犹得对芳樽周益公必大赏心亭醵防古风晋人夸新亭暇日輙高防中间伯仁辈未免楚囚对江山犹古昔人物巳暧昧东郊今保厘翠华记行在佳丽压淮楚迢游盛冠葢兹楼贯城雉于迈无小大令威虽不归灵光故无碍烟云互明防川郭相映帯当年乌衣游此日思胜防从容値休沐登临多慷慨幽懐忽轩豁细故絶芥叶已寻诗社盟更订饮朋戒佳宾满座上好语来天外舟移白鹭逺目送飞鸟快方种渊明秫粗免监河贷一醉倘可期与君时倒载　高公九万登赏心亭诗江亭如倚钓鱼矶石上云檐势欲飞西望江洲依白鹭东连巷陌接乌衣六朝更代何人守千古兴亡事总非客子独怜风景好倚栏长是欲忘归　曹元宠诗白鹭洲邉芦叶黄石头城下水茫茫江山不管事兴废今古坐令人感伤六代豪华空处所千秋城阙委荒凉空余眼外无穷景助我凭栏到夕阳米公芾诗晴新山色黛风纵芦花雪尽日倚栏杆寒宵低细月　姜光彦诗楼外青山刮眼明轩窓当署更风清地分南北开天险江泛东西几客程四者难并同醆斚一之已甚厌戈兵最怜夜夜秦淮月相伴依然似友生　北谷罗必元诗胜地分明可赏心江山满目饱登临洛阳黯淡烟云逺多少英雄泪染襟濳斋王公埜诗物华尽入锦囊収留与江山做话头桃叶数声风力晚芦花万顷月波秋休寻鹤相当年畵谁记坡仙旧日游囘首兴亡多少事渔舟独不挂闲愁　后村刘公克庄梦赏心亭诗梦与诸贤防赏心恍然佳日共登临酒邉多说乌衣事曲里空残玉树音江水淮山明歴歴吴陵晋庙冷沉沉晓钟呼觉俱忘却独记千门柳色深　阙　　见説斯亭胜同爲此日游赏心那复有愁绪不胜稠江水鸣如恨淮山惨似秋鬓毛将白尽爲问若爲酬　洪丞相迈云杭汉汝隂之西湖洪蜀永之西山嘉之峨嵋巴陵岳阳之楼黄之临臯金陵之赏心白鹭扬之平山呉之苏台茂苑荆楚之云梦滁之琅邪九江之庾楼皆延庚揖辛宾夕阳而导初月校竒品胜于登临爲宜大山萧山则记赏心亭佳丽地文瓌观可赏已如先正言此北望中原愤惕不敢暇逸处可赏则古今】
　　【游宦几何人目以玩赏口以吟赏而真赏以心者几希人心天地之托也爲天地立心之心也虚用之虚高实用之实高虚毋胜实虚而胜抚嘅千数百年之消息兴懐四十余帝之盛衰烟芜凝愁风涛矶撼宫雉相望客心悲未央其心耳事迹东流伤心长春草其心耳骚人赏自高如虚何实而胜莫若王谢高宴饮新亭赏也戮力王室克复神州实之放情丘壑赏也棋墅指授破贼淮淝实之旷不弛劳清不妨要以虚豁心之壅滞以实发心之精明两公实高之赏欤虚高者荒实高者强用实心办实功今大制使资政裕斋马公之心王谢心也无赏心也何以亭于新一酒不欢甘苦其同一钱不妄调度其供何以亭于费读开寳二年二月诏官受代歴书増毁以定殿最见亭毁于燬而无动心有慊心日敌人透度江上危甚公启元戎行蒙公先驱祀姑后张循视大江严险棘之防进驻上流雄掎角之势神龙拏渊威虎凭林英俊挫其遐冲洪基屹其磐石驰骛再嵗姑柙刃而韬强此一功殊大新此亭赏秦淮洗兵也赏岂虚赏者屏卧雪图赏之浮独倚青赏之游公之心何心实也鳯凰去已久正当今日回有思治心去恶如去草养苑如养贤有赞治心想虞雍公督舟采石而防闻则义心激爱张魏公劳军沙上而敌奔则壮心生充是心之实何赏乎以调玉烛之明为时和赏以补金瓯之缺爲国寿赏以鐡劒利而倡优拙爲外御内修赏非赏之赏此之谓大赏高哉凡役属其属朱防学凡费不书惟一非三是牵聫书亭前爲张丽华墓一赏頼有一戒存万代之永监而前守夷之非是东即张忠定公所创折柳亭谨送迎也西即苏文忠公尝题柱白鹭亭尚典刑也又西横江舘取李太白人言横江好之句以名宾如归也三并新之是亭事毕出余力筑舒州二十三载文复隍之城以舒升阃故逺且城之而况于近亭皆一实所成观之坎有孚维心亨刚中也中画一阳葢象心心刚则实往乃有功公当习坎之出以刚为实心亨有道矣赏大矣跻亭覧景防笔而赏以诗公心愤惕未暇也有大父野亭先生百咏在景定二年二月朔大山萧山则记并书雪坡姚勉书盖】
　　白鹭亭接赏心亭之西下瞰白鹭洲柱间有东坡留题【旧志】景定元年马公光祖重建详见赏心亭下
　　考证李白鳯凰台诗有二水中分白鹭洲之句亭对此洲故名　苏文忠公轼尝题其柱王胜之龙图守金陵一日而移南郡东坡居士作长短句以赠之千古龙蟠并虎踞从公一吊兴亡处斜风吹细雨芳草渡江南父老留公住公驾飞车凌防雾红鸾参乗青鸾驭却讶此洲名白鹭非吾侣翩然欲下还飞去【王荆公安石诗柱上题名客姓苏江山清絶冠呉都六花飞舞凭栏处一夲天生卧雪图　斯庵任希夷诗江水悠悠淮水流台城寂寂石城留凄凉白鹭洲头月曽照前朝玉树秋　王公琪诗白鹭敞西轩栋宇穷爽垲干峯若聫环翠已不可觧是时天宇旷六幕无纎霭金斗熨秋江素綀横衣帯乾坤清且敛气象朝昏改芦花作雪风飞舞来沧海九霄汀鹤起万里樯乌快月上三山头鸟没横塘外苍茫洲渚寒银错星斗大开樽屏丝竹披襟向萧籁余生夲江湖偃蹇欣所防清兴虽自发苦嗜亦吾累鱼龙凭夜涛四靣忽滂湃安得犀灯然煌煌发水怪　黄尚书度诗白鹭亭前白鹭飞定知公子未忘机我来犹识难驯意江际翩翩趂落晖　马公之纯诗白鹭亭前白鹭飞山如屏障水如围水中独立鸾窥镜沙上羣行雪满矶白日不来争碧树有时同往送斜晖江山得此方成畵撩得游人不忆归　又和人韵一见斯亭喜可知风来拂拂暑清防青山坐处天开畵白鹭飞时雪满矶何必搜竒效康乐正应得句似元晖最怜别浦潮生后须有征防万防归　龙洲刘过诗何人将我此来游白鹭那知客有愁如子矜持山立玉似予迂濶水盘洲尘襟抖擞风云入石刻摩挲嵗月流惆怅谪仙鸾驭逺离离别恨黯难収　罗公愚诗千古城头白鹭亭鹭飞长是满江汀如何览德辉台上只有台存鳯不灵　叶辉次韵白鹭洲邉敞此亭淮山江水瞰芦汀鹭飞防防无顔色那作公山鹤有灵】
　　二水亭在下水门城上下临秦淮西靣大江北与赏心亭相对嵗月寖久旧址仅存乾道五年秋留守史公正志因修筑城壁重建自爲记【旧志】
　　考证李白鳯凰台诗二水中分白鹭洲亭名取此也【记云秦淮源出句容涞水两山自方山合流至建业贯城中而西以达于江有洲横截其间李太白所谓二水中分白鹭洲是也望秦淮两城隅对峙北爲赏心亭其南阙焉登城而望坐抱牛首可凭藉如案淮山一帯沙洲烟屿皆不遗毫髪意古必有亭其上者一旦父老谓予曰此承平时二水亭也考于图志不载呜呼六朝以来迨今九百余年其废兴成败可胜言哉今之爲城葢自徐温之改筑亭以二水又不知爲何时岂嵗月久逺故不传邪城下二水混混东流古今固自若也昔羊叔子登岘山顾其客邹湛曰自有宇宙便有此山胜士登此逺望如我与卿者多矣皆湮灭无闻使人悲伤湛曰公名与此山俱传若湛軰当如公言耳嗟夫有志之士慨其名之不与山传也如此顷者城壁缺壊才辨瓦砾是亭之名失其传久矣况于一时登临之人哉碑石果可托于岘山爲不朽乎葢笑叔子之志真区区也予方修筑城隅复建是亭揭以旧名而爲之记后有来者览江山之胜而读予之文因悟夫城之与亭废兴成败相寻于无穷而人事得防倐往而忽来思所以托名于后世者可不慨然有感而爲之赋邪乾道五年十月望日左朝散郎充敷文阁待制知建康军府事提举学事兼管内劝农营田使充江南东路安抚使马歩军都总管兼行宫留守司公事史正志记左朝奉郎新权通判楚州军州主管学事赐绯鱼袋杜易书并题额】
　　冶亭在冶城
　　考证宋义熈十一年刘钟领石头戍事屯冶亭今即冶城楼所在之处
　　东冶亭旧志云在城东八里续志云在城东二里汝南湾西临淮水今此亭在半山旁有瑞麦知稼二亭考证晋太元中三呉士大夫于汝南湾东南置亭为饯送之所西临淮水即当时冶处　谢安爲扬州袁宏爲东阳郡祖道于冶亭羣贤毕集　南史王裕之元嘉六年迁尚书令固辞表求东还改授侍中及东归车驾幸东冶饯送　乾道五年留守史公正志于半山寺前重建【记云留尹史公治效之明年作亭东郊并钟山之南前临大逵距城五里所谓僚属曰厥今驿凑居所使命賔客毕出于是当六朝时名门甲第瑰壮秀丽之观山川之形胜占是爲多使夫往来者休焉有以寓登临观覧俯仰古今感慨愉悦之适斯亦一竒也如将奚名或曰晋东冶有亭在县东汝南湾桃花园之间三呉冠葢送饯于此夫亭近是盍以东冶名公命宗山爲之记辞弗聼则进而言曰夫亭整暇爲之也故爲之者劳而享者易之且国家建置行都迄今数十年自城雉廪庾取士之宫齐民之居室因仍故常或缺弗治而公之承之犹自若也独如亭何惟其悉缮悉营无一不备而后及此则后推公之治能整且暇焉者夫亭所以识也虽然是岂殚公志哉葢立馆于国以待万国之诸侯列邸于郊以待四夷之客使俾朔南万里拱极靣向以尊京师是以公之志云耳而殚于是哉宗闻之也结牦者志在紏纷运甓者心存乎忧劳君子作于小所以寓大尝试从公夫亭之上东抱方山西眺石城以望大江南瞻牛首之岧嶤北顾钟山之大且高商形制之谓何论险塞之所如防方来之可爲悼已往之弗图而寓诸游观之娯斯亦庻防公之志乎公曰唯遂记之乾道五年春三月左文林郎观察推官丘宗山记左朝奉郎通判军府事严焕书　马之纯诗旧时只说东西冶今日转爲长短亭无奈梅花临水白可堪柳色向人青十分防灔苦难把三叠凄凉谁忍聴不道离愁堆满屋往来车马放教停　杨虞部备诗忍泪相看酒共持一生心事几人知年年折尽东亭桞此别绵绵无尽期】刘给事珙以四靣皆田作亭于旁以知稼名胡公槻爲书榜并题二诗【诗云周公说稼成王师樊迟说稼夫子嗤区区农圃乌用学艰难之事惟当知江淮制帅周公似取以名亭意如此遥知袖有无逸篇凖拟归时献天子】歳久扁拆榱夷景定辛酉马公光袓新之旣复东冶知稼旧扁又増一亭扁曰瑞麦与知稼对峙是年上元县惟政乡麦秀两岐知县钟蜚英上其瑞闻于朝上有宣谕曰芝封来上麦穗呈祥良由善政之致和式表丰年之嘉兆宜宣徳意仰答天休亭所以名也
　　览辉亭在今保寕寺后鳯凰台旧基侧寺有览辉亭碑刓缺不可读莫详其人唯嵗月可考葢熈寜三年夏四月也详见鳯凰台
　　翠防亭在城西五里清凉寺山顶南唐时建国朝乾道间亭已不存【旧志不载续志云废】绍熈中复建淮西总领所景大亭小淳祐已酉总领陈公绮新而大之石城登临最佳处也【林和靖逋诗亭在江干寺清凉更翠防又送方大师归金陵云长干古寺游行子爲到清凉看翠微　丹阳胡缉诗防穿万里江心过云傍六峯山顶来　潜斋王公埜诗虚亭北眺大江临江外晴岚出寸岑景与齐山俱絶唱量如沧海且频斟地髙宇宙双眸豁人老风霜两鬓侵感慨石城勲业旧侃居夏口峤居深　建亭记六朝以石头为重戍府库甲兵萃焉至南唐始为离宫此天所以开混一也然而翠微之景实甲于天下林和靖隐居西湖得得来游见之赋咏则其称絶可知矣中兴以来剏总领所亭之岂以金谷之冗易生烦厌非江山之清絶不足陶冩耶又不然则中间必有文人骚客名辈清流以是人而居是官故能为皇官而有是景邪淳祐巳酉春余自当涂来故人少司农大台陈绮伯竒实防饷事尝因暇日相与徜徉其上余举酒属伯竒曰是亭之址居山之颠无所障碍故无非景物夫其南为方山则秦皇之所以凿而为渎以厌东南天子气者也其北为环滁则欧阳公之所以与客遨游作亭其上而名为醉翁者也其西为三山则元晖之所登以望京邑太白之所眺以懐长安者也其东为钟阜为鸡笼则雷次宗周颙阮孝绪韦渠年辈之所以隠居求志遯世无闷者也乃若长江自西亘北银涛雪澜汹涌湍疾烟防风席杳霭灭没朝宗于海昼夜不息与夫遥岑近岫危峰断如列画图如植屏障或云霭之出入或烟霞之明晦或晴霁而日月朗或风雨而雷电暝朝暮四时千变万态不可名状者无非此亭之景也然景大而亭小不可以纵目而骋懐景四面而亭一靣不可以总观而并览坡翁有曰登临不得要万象觉偃蹇子盍图之伯竒曰诺防其以忧于职而病又以最于职而召夫忧于职而病则所亟者药囊最于职而召则所趣者行装其于游眺之所必不暇过而问是不惟人意之虽余亦意之也居无何忽折柬告曰亭巳成矣昔亭一面而今亭四面矣余惊喜冗未能造亟命工绘图取而观则自西自东自南自北凡景之所在亭皆延之亭之所在景皆赴之余之所以举酒而属者无一不酬而土木之壮丹艧之工营缮之巧则又其次也夫金陵六朝旧都故其形势周遭廽环其江山雄伟壮丽非偏州小垒可望万分一前人登览之地如赏心如鳯凰如雨华如青溪皆最佳处不独翠防而已也而大景物毎无大栋宇以弹压之不惟无大栋宇而其小小者亦皆将仆焉余虽有志于此而力未暇及今伯竒当财赋正赤病疾未瘳命召将行之际而能鼎新之使三百年之景物一旦轩豁呈露无余则其丘壑之襟楚楚不凡鞭筭之才绰绰有余盖非余子之所能及而尤余之所甚愧焉者也夫翠防之为景一絶也伯竒之为亭二絶也又以鹤山魏公了翁旧扁而揭之人与斯亭斯景俱称三絶也故书亭为屋二十四楹落成于庚戌之十一月旦资政殿学士太中大夫沿江制置使充江南东路安抚使马步军都总管兼营田使兼知建康军府事兼管内劝农使兼行宫留守节制和州无为军安庆府兼三郡屯田使金陵郡开国侯食邑一千三百戸食实封一百户吴渊记】
　　新亭亦曰中兴亭去城西南十五里近江渚
　　考证丹阳记曰京师三亭吴旧立先基既壊隆安中丹阳尹司马恢徙创今地世説过江诸人每至暇日輙相邀出新亭借卉饮宴周侯顗在坐叹曰风景不殊举目有江河之异皆相视流泪惟丞相导愀然变色曰当共戮力王室尅复神州何至作楚囚相对泣耶【洛阳四山围伊洛瀍涧在中建康亦四山围秦淮直渎在中故云风景不殊举目有江河之异李白云山似洛阳多许浑云只有青山似洛中谓此也蔡薿作天津桥亦以此】孝武宁康元年桓温来朝顿兵新亭召王坦之谢安安发其壁后置人温爲却兵笑语移日　隆安刘牢之自栗洲应桓进败王师于此　杨佺期至石头闻刘牢之领北府兵在新亭贼皆失色乃回师屯于蔡洲崔惠景兵至新亭石头白下兵皆溃　徐道覆劝卢循焚舟自新亭歩上　宋孝武入讨至新亭修建营垒因即位王僧达始改爲中兴亭　元徽二年桂阳王休范举兵朝廷集议或欲依旧遣兵据梁山萧道成以谓新亭正是贼冲昔上流谋逆皆因淹缓以败休范惩之必轻兵急下乗我无备请顿兵新亭以当其锋乃出新亭治城垒未毕贼遽至道成登西垣使陈显达等与贼水战大破之贼将丁文豪设伏破皂荚桥军直至大航复陷东府或传新亭亦陷道成遣周盘龙等从石头济淮间道自承明门入卫宫阙道成仍守新亭卒破休范　宋讨晋安王子勋所向克防事平明帝大防新亭劳诸军主摴蒱官赌　梁武帝起义兵进屯江宁东昏使李居士率兵屯新亭梁击破之遂次新林　乾道五年留守史公正志即故基重建亭自爲记【记云西南去城十二里有冈突然起于丘墟垅堑中其势回环险阻意古之爲壁垒者或曰此六朝所谓新亭是也予考之地志信然方六朝时上流奔冲用兵战争无不扼此相拒先据者胜亭之名始见于东晋至宋王僧达更爲中兴亭其后干戈相寻鞠爲榛莽不知防年矣予因送客过之徘徊顾盻怆然有感乃即其地稍南爲亭榜以旧名其制崇高广袤虽未必及于旧而山川形势登覧之胜焕然如新则世之相后累数百嵗未尝有改也初元帝过江人士暇日相邀出新亭周顗中坐兴叹谓风景不殊举目有江河之异因相与流涕独王导变色以楚囚对泣责之且有戮力王室尅复神州之言导可谓有其志矣当一马化龙之后导首任相柄非不立志恢复而元戎屡动不出江圻经畧区区仅全呉楚以至中更敦峻之叛下陵上辱纪纲不振导于是时浮沉俯仰终其身自开学校一事畧不能有所建立平居暇日惟清谈自命则有短辕犊车长柄麈尾之讥验以前日之言徒虚语耳所谓江左夷吾功烈如是其卑乎葢人之情多鋭于新而怠于久自古规模之作于新者不苟则勲业之传于久者必大天下万物无不始于新也新新以爲用则精神运动之妙鼓舞天下虽百世作兴而不穷不能者日就因循苟且而不知所以振起故自其新者观之则物无不故自其善用者观之则物无有故而皆可以曰新矣中原者东晋故物也南渡之初庶事草创故以江左爲新造而亭之名亦因以爲新导不能日用其新以酬其素志宴安有以败之也然则今日新亭之复岂将爲将迎游燕之地凭高逺眺动游子之悲而发北客之叹也哉尝试与客登亭四望其西定山一帯清旷龙洞绵亘数百里实与长江爲唇齿之势其东牛首方山缘延周匝意斗牛间王气宛然自若也其南则新林板桥按扼屯守之所歴歴可考其北幕府诸山连接石头蹲踞如虎想孙权城筑之气尚凛凛如生也南北夐隔中原如故要当哭泣于欢笑之际药石于强壮之时不敢怠于新以图其故功名之士患无志耳茍有其志又患无其才今天下豪杰軰出安敢厚诬以爲无人异时击檝渡江扫清中原以日新之志収日新之功使王导一时空言乃验于百世之下者庶几是亭有以发之乾道五年阙月望日左朝散充敷文阁待制知建康军府事提举学事兼管内劝农营田使充江南东路安抚使马歩军都总管兼行宫留守司公事史正志记左朝奉权通判楚州军州主管学事赐绯鱼袋杜易书并题额　曾极诗青山四合绕天津风景依然似洛滨江左于今成乐土新亭垂涙亦无人　南轩张公栻诗风景自今古新亭今是非絶怜江水去还有故山围得失同千虑成亏共一机所思惟谢傅不但胜淮淝　月明淮水空陈迹山绕新亭有故墟暇日更须频访古将来为道我何如　诚斋杨公万里诗六朝岂是乏勲贤爲底京师不晏然栢壁置人添一笑楚囚对泣后千年钟山唤客长南望江水留人北旋强弱兴亡谈不尽枉教吟杀夕阳蝉　杨虞部备诗满目江山异洛阳北人懐土泪千行不如亡国中书令归老新亭是故乡　留守史公正志诗龙盘虎踞阻江流割据由来起仲谋从此但夸佳丽地不知西北有神州又忽枉王人六辔驰新亭有酒便同持坐中不作南冠叹江左夷吾是素期　野亭马公诗相对何庸作楚囚一时凛凛气横秋定知决意谁能止何事空言竟亦休敢谓扶持非尔力要须恢复有竒谋壶浆满路无人至空使遗民叹白头　新亭见説在山头日见江河滚滚流何事后人轻变改不教遗址且存留怜他一代称贤相说此诸人似楚囚君便有人来访旧一畨人见一畨羞　又忆昔诸贤扶晋室冠葢多于此云集坐中翻作儿女悲世换人非但陈迹我来正值三月春花落鸟啼春寂寂江河虽异事畧同风景不殊今视昔磨灭英雄得防多山重水复无终极安能鬰鬰老江左尅复神州当戮力未论重见管夷吾祗今谁爲楚囚泣徙倚令人三叹息徙倚令人泪横臆敌国相残春又春时乎时乎难再得　周师成诗昔日新亭今则旧百年名义只如新高谈坐上无安石洒泪尊前有伯仁对靣飞来防影少传音吹过羽书频青天重唤当时月放下清光照坐人　北谷罗必元诗五马来时集宴游江山风景勿关愁合思戮力中原语对泣何湏作楚囚　刘后村诗此是晋人逰乐处当时风景与今同不干鐡鏁楼船力似是蒲葵麈柄功几簇旌旗秋色里百年宫阙泪防中兴亡毕竟缘何事専罪清谈恐未公　阙　　眼前风景异中州莫笑新亭一叚愁得似祖生真有志也曾击楫到中流　阙　　新亭遗迹已榛芜风景于今尚不殊三百余年分王始江东自有管夷吾】
　　金山亭在旧府治今在行宫内
　　考证苏魏公颂集中有金陵府舍重建金山亭诗【地出城隅辟故台斩茅删竹受良材春塘梦草成诗后畵栋飞云试燕开一境山形天际望四时风物坐中来府公经构民偕乐鱼鸟犹知喜跃廻　故时台榭对池心空有名传拟穴金鬋理茅茨脩竹茂经营轩槛緑杨深桥横断岸虹流彩花满芳园鸟啭音盛府多欢频命席每容踈外得窥临】王荆公安石懐府园诗亦云常忆小金山下路緑荷深处见游鯈此亦府园有金山之证
　　练光亭在保寕寺今废
　　考证苏魏公颂有游保寕寺练光亭诗【阙临呉建业何人结虚亭胜槩压危堞】黄鲁直尝题云练光亭极是登临胜处然高寒不可久处若于亭北穿土石作一幽房置茶鑪设明窗瓦堆殊胜不尔师方丈北挟有屋两楹其一开轩其一作虚窗奥室余爲名轩曰物外主人喜作诗也名室曰疑香宻而清明于事称也
　　折柳亭在赏心亭下张忠定公咏建爲祖饯之所久废景定元年马公光祖重建
　　风亭在折柳东叶公清臣建苏州从事张伯玉爲记佳丽亭与风亭相近马公亮建
　　此君亭在华藏寺
　　考证王荆公尝题华藏寺此君亭诗【谁怜直节生来瘦自许高才老更刚】元祐间亦有歌诗【信安毛渐歌曰玉堂视草儒林翁暂凭熊轼来江东政成暇日开燕席选胜共诣金仙宫幽亭虚敞竹森耸低徊映日清隂重静坐爱此君乃知雅尚人情同屏山叠石色苍翠我疑巨灵掣断岷峨峯防霜摧枯木飞叶穿防栊芳迳列时果璀璨间青红羊肋细软蟹螯丰兵厨酒美琥珀浓褫帯就坐约烦礼幅巾相向聊从容晤言与心契至乐匪丝桐高懐讵比晋七子徒以散诞相夸雄饮余寓意对碁局万事不足萦心胸人生天地间寕异浮萍相值江湖中偶然防合复离散东西南北随飘风须知此防不易得爲公更釂黄金钟武阳黄履次韵邂逅相遇三诗翁适我愿兮江之东每乘高兴即同赋矧值修竹华严宫追穷収弃势相逺交我以淡情何重古来金石论贤达应求夲自声气同清晨登此亭亭前罗层浮云开白日金影升珠栊高标不逐四时变翠色可夺千葩红一日无此君子猷啸咏已不浓清风飒然至渊明喜动义人容化龙况是葛陂杖待鳯幸列朝阳桐伶伦裁嶰谷律吕因雌雄太和尚可格天地烦想岂特防心胸下逮汉蔡邕取椽制筠柯亭中与夫皮爲冠兮叶爲酒皆自荆扬之贡东南之羙兮冐霜停雪拂景云而荣惠风吾曹对此但欲商清乐不学渭川之人兮资千畆以敌万钟　福唐王祖道君不见太白之精在人间兮昔人号尔谪仙翁君不见不爲苍生起兮谢安擕妓山之东玉堂主人绣衣客邀我载酒金莲宫小亭环立千竿竹参天百尺防隂重岸巾敛髪对此坐一日无君谁我同夜来霜压北枝重剰见钟山数尺玉实幽香仪彩鳯日华转影筛金栊孤干未甘春雪折青隂不逐秋风红长随桧柏老刚劲不羡桃李争鲜浓我爱此君有直节肯学蟠木求先容我爱此君歳寒志长笑霜井落青桐大夫老松邀我侣三品顽石徒夸雄不作湘江儿女泣苍梧云散愁盈胸夜深明月满亭戸此君入我懐防中故人来兮七贤至开门满坐生清风此君此君聼我语藏器于身兮终奏太庙歌黄钟　合肥马玿八座镇俗光文翁政闲鸣珂晚丁东邀宾寻胜遇郊郭最爱檀栾森梵宫虚檐新敞小亭峻幽径静掩闲门重修枝应待丹鳯集劲节只许青松同根蟠南借秦淮润影踈北露钟山乃知景淡有真趣何必花艶罗雕栊放懐喜遂开口笑传杯不觉酡顔红谈围浩浩真意得棋战纷纷嘉兴浓人生倐忽犹逆旅少壮易失今衰容得丧何须论塞马用舍寕复惊防桐逍遥齐物慕蒙叟澹泊无生师大雄英游幸陪诸公后倾葢夙已披懐胸芝兰亦旣序防益切磋愿使恊于中佳草每出连战胜格调绰有先贤风顾予酬和不量力嗟哉寸莛撞巨钟】
　　水亭有二一在台城寺即今法寳寺一在齐南苑中是陆机故宅乃王处士水亭也今鳯台山南傍秦淮是其处【李白题金陵王处士水亭诗王子耽言贤豪多在门好鵞寻道士爱竹啸名园树色秀荒苑池光荡华轩北堂见明月更忆陆平原扫拭青玉簟为余置金樽醉后欲归去花枝宿鸟喧向时复来此更得洗嚣烦　林逋诗金井前朝事林僧问不知緑苔欺破阁白鸟占闲池清楚曽经晋荒凉直到隋南廊一声磬斜照独凝思　杜荀鹤金陵水亭诗云江亭当废国秋景倍萧骚夕照明残垒寒潮涨古壕就田防鹤大隔水见僧高无限前朝事醒吟易觉劳】
　　木牛亭在移忠禅院路西亭废名存图经不载不详所立之始【旧志】地属江宁县七十里处真乡旧传有香木浮而上土人迎之以爲亭又号木龙亭
　　五马亭地属金陵乡去城西二十五里幕府山之侧亭今废
　　考证晋元帝与彭城王西阳王羕南顿王宗汝南王宏南渡之所当时防云五马浮渡江一马化爲龙谓此亭
　　征虏亭在石头坞东晋太元中创
　　考证世说注丹阳记曰太元中征虏将军谢安止此亭因以爲名　南史宋何尚之传迁吏部告休定省送别于冶渚及至郡父叔度谓曰闻汝此来倾朝相送此是送吏部郎非关何彦德也昔殷浩亦尝作豫章送别者甚众及废徙东阳船泊征虏亭积日乃去亲旧无复相窥者　徐集送谢仲宣贠外使北蕃序云征虏亭下南朝送别之场
　　白下亭驿亭也旧在城东门外【旧志】
　　考证李白献从叔当涂宰阳氷诗云小子别金陵来时白下亭又留别金陵诸公诗云五月金陵西袓余白下亭又云驿亭三阳树正当白下门按此亭在府西　王荆公旧宅在今报宁寺诗有门前秋水可扬舲有意西寻白下亭之句又有东门白下亭摧甓蔓寒葩之句按此亭在府东葢新旧亭各在一处旧志所指特其新者尔【任斯庵诗金銮殿上脱靴去白下门东索酒尝一自青山防寞后何人来道柳花香　马野亭诗云白下非今白下亭府城西北旧曾城石山四靣若环合江水一条如帯横庾亮凭高临贼骑安都问道走齐兵地形峻极真如此全胜当时却月营】
　　劳劳亭在城南十五里古送别之所
　　考证呉置亭在劳劳山上今顾家寨大路东即其所舆地志新亭陇上有望逺亭宋元嘉中改名临沧
　　观又改名劳劳亭【李白歌云金陵劳劳送客堂蔓草离离生道傍古情不尽东流水此日悲风愁白杨我乘素舸同康乐朗咏清川飞夜霜昔闻牛渚吟五章今来何谢袁家郎苦竹寒声动秋月独宿空帘归梦长又诗云天下伤心处劳劳送客亭春风知别苦不遣柳条青　杨虞部诗柳风飞絮扑征袍望逺楼中望眼高几许江南名利客灰尘满靣日劳劳　马野亭诗谁把劳劳目此亭从来于此送人行三杯别酒倾桑落一曲离歌唱渭城比到伊邉还几日不知何日是归程分携更复高望满目青山万叠横】
　　客亭在龙湾五里临大江迎送之所也【杜工部甫诗秋窗犹曙色落木更高风日出寒山外江流宿雾中圣朝无弃物老病已成翁多少残生事飘零似转蓬】
　　清水亭去府城三十里
　　考证建炎四年四月二十五日岳飞败敌于此
　　二李亭在溧水县尉舍后
　　考证李常师字公择同兄野夫侍其父东作尉于此尝读书是亭宣和七年乌江县丞朱虙摄尉修亭作记今亭废而记存移在县治【记云二李亭者识其人也初尚书李公择与兄野夫随其亲尉溧水而读书于尉防之后圃后人榜其堂曰二李葢以识其人也虙少时登是堂有故老能道其事者虙不能记其详也宣和七年承乏尉事求所谓二李堂者不复见矣有亭岿然出榛莽间旁无牎槛惟四壁立意者堂之壊爲亭亭壊而爲更宿之所问诸吏果然虙以是感之欲新一堂以代者至而不果姑辟牎牖加丹垩榜其上而已窃以谓伐聼讼之棠不如勿伐以存其思去告朔之羊不若勿去以爱其礼一亭之废兴于两公无加损也而遗迹在焉其可以轻废之乎尚书公旧尝读书于庐山旣去而藏书九千巻以遗后之学者山中至今指以为李氏山房藏书之所然则是亭也登之者挟策读书亦足以想见两公之风采师道德而论世尚友也若虙者何足以识之是年二月朔从事和州乌江县丞权县尉朱虙谨记】
　　甘露亭在上元县北钟山乡去城五里
　　考证陈太建七年秋闰九月甘露三降乐游苑诏于苑内覆舟山上立甘露亭　又按舆地志宋元嘉中移晋北郊坛出外以其地爲北苑遂更兴造楼观于覆舟山上大设亭馆侯景之乱悉焚毁至陈天嘉中年更加修葺于山上立甘露亭陈亡并废
　　朝阳亭在通判东防张维建
　　考证于湖张公孝祥留题云隆兴甲申八月当涂阙守檄建康府通判事张君仲钦维摄焉十有九日安国置酒饯别且言曰所领州饥民十万死生之命悬于仲钦之手仲钦勉之哉安集流亡左餐右粥以无负圣天子哀矜之意仲钦勉之哉梁温其郑光祖翁子功同防　张维书留守舍人闻维筑亭为题其榜曰朝阳旣去而亭成复爲赋诗【于湖诗便合朝阳作鳯鸣江亭聊此驻修程南瞻御路临防阙东望仙家接五城日上白门兵气静春归淮浦早潮平遥怜幕府文书少时下沧浪自濯缨　维次韵日邉清切以文鸣立对朝阳欲问程笔落生春变寒谷诗来将喜破愁城檐前水到乘槎便天际山横与槛平准拟公归道过此小留觞咏集簮缨】
　　罗江亭
　　考证古今诗话云李煜作罗江亭四靣栽红梅作艶曲歌之韩熈载和云桃李不须夸烂漫已输了春风一半时淮南已归国
　　望湖亭在鸡笼山上或云南唐立今遗址见存
　　不受暑亭在今清凉寺后景定二年马公光祖重建考证清凉广惠襌寺南唐爲避暑宫有亭名不受暑【马野亭诗驱车曾向暑中来望见尘襟已豁开袅袅羊肠知几折亭亭鳯翅与俱摧渭川沮洳何如此佛国清凉亦快哉乆坐不禁清雾湿却须酒力唤春回】
　　郡圃十亭并见府治后
　　青溪诸亭东自百花洲而入临水小亭曰放船入门有四望亭曰天开图畵环以四亭曰玲珑池曰玻瓈顷曰金碧堆曰锦绣段其东有桥曰镜中由此而东为青溪庄与清如堂相望南自万柳堤而入爲小亭三曰【阙】曰【阙】　曰【阙】　桥之南旧万柳亭改曰溪光山色自桥而北亭临水曰撑緑其迳前曰添竹后曰香逺尚友堂之西曰香世界先贤祠之东曰花神仙清如堂之南渌波桥之西曰众芳曰爱青其东曰割青青溪阁之南清风关之北有桥曰望花随柳其中曰心乐其前曰一川烟月惟割青爲旧余皆马公光祖所作也
　　风亭在折柳东叶公清臣建苏州从事张伯玉爲记咸淳乙丑马公光祖有指其故基以告者乃叠石爲防创堂三间前后轩如之厨舍备屋挟翼其旁缭以花竹亦舣舟胜处云
　　四城门接官亭旧有亭卑陋弗称咸淳改元之春马公光祖撒而大之名其东曰迎晖西曰致爽南曰来薰北曰拱极丹雘烂然过者瞩目各有文以记始末
　　迎晖亭门拱行都直趣南徐岐入淮淛郡登茅钟二名山咸此乎出旧名建阳逾数步即白下有白下亭负城立规褊制陋无以容车马今并门度地在外城之中为亭三间深各二丈二尺濶倍之前为泊水挟屋七间翼其左闗吏舍五间丽其右檐楹敞焕入门者有观焉
　　致爽亭出门数里为龙湾长江驾顺而东蜀汉荆广所毕凑古石头城在焉旧宜有驿亭叩父老无知者葢废久矣咸淳元年三月一日并门鼎创三间深各二丈濶半之前为泊水三间视亭之深减六尺而阔与之称左为闗吏舍右为二神祠
　　来薰亭门直溧水溧阳西指当涂上荆蜀古长干道在焉前是有两亭歳久仆其一今复鼎创与所存亭俪自南来者咸适所憩
　　拱极亭门对幕府山逾山絶江琅琊诸峯隠约在目极目则中原可气挹也旧无驿亭今创置三间深各二丈阔倍之敞为前楹防为后序安神有祠休吏宿兵有舍共为屋十五间
　　大使马公光祖重修南轩祠在南门外长干寺之东依山爲祠由寺而入葢宣公旧读书所也杜公果爲尹时尝拨田百畆属于学奉祠祀且设前漕使西山真文忠公像于旁春秋仲丁校官率诸生行舍菜礼亭其上曰仰宣示不忘也然嵗仅两至平时足迹所不到栋桡檐頽求像设于烟煤蛛网之中甚非所以崇教化而励风俗也咸淳丁卯夏五月鼎新修缮视旧有加大使又念儒先明道之地不可与缁流之室相混淆乃翦荆榛辟正路作高门俾学士大夫之出入是涂者知所宗向仍属两校官朔望一谒祠下置阍人以司啓闭再拨田四十畆有竒俾葺治无壊而不负仰宣之意云
　　南轩旧传在保宁寺方丈今皆指天禧寺方丈旁小室是南轩张宣公读书处
　　考证祝穆编方舆胜覧谓张魏公开督府时其子读书于保寜寺方丈小室号南轩　西山真公德秀建南轩先生祠堂于天禧寺方丈后盖以此爲张宣公读书南轩之旧址王潜斋埜又设西山像侑食祠中作亭其旁扁曰仰宣【罗北谷诗万松盘岭势回环才抱清溪浸碧山莫道南轩专一壑古今天下共曽顔】
　　川泳轩旧在江东抚干舍
　　考证丞相益国周文忠公记云唐以节度使镇诸道其属皆得辟置双旌出都门不待设礼案洗刓印固已譔书辞具马币而走处士之庐幕下多贤豪易耳本朝谋帅间许辟士今皆命诸朝幸而贤也信可乐也否则相忘于江湖者有矣尚何乐之云故君子以爲难绍兴二十六年春内出玉麟符以吏部尚书鄱阳侯张公居守金陵且安抚大江之东一年政平二年教行三年而謡颂兴霅溪沈君世德实奉诏从事于幕府力学而多闻和其外而方其中公前席焉他日谓世德曰负水筑室者非子之耶是宜辟轩尽临观之美于是披檐以爲宇梁空以爲阁俯秦淮之支流靣苍龙之华阙右帯天津东望公堂质而不陋洁而不奢启扉而夏凉塞向而冬温春风之朝秋月之夕不必登高骛逺而临观之美尽矣旣落成或取韩退之徐泗濠掌书记防石记之语而榜曰川泳所以志賔主皆贤而后可以乐此也暇日世德与客饮于斯咏于斯已而叹曰美哉是轩也公之赐而我则居得无愧乎客曰不然昔羊叔子镇襄汉造岘山者数矣必与从事邹湛语故此山名著编简武昌南楼殷浩之徒朝夕登焉向非庾元规一有不浅之兴则斯楼殆且泯泯也賔主相资何世无之今公敛经纶之才惠此一道回视羊庾葢雁行也而世德隽才懿行顾湛浩軰亦岂溟涬然大同哉吾知今日之川泳后世之南楼岘首也而何愧虽然二府尚有虚席者公且归矣世德亦将爲东阁竒士矣后之人开轩而望临水而歌鯈鱼出游从容或未知此乐也故吾因名轩之意而道古今难易以告之庶几循其本乎二十八年十二月朔东里周必大记并书儒林郎充江南东路安抚司干办公事沈作式立
　　存爱轩在知録防
　　考证周师成有记【顔伯竒父爲録事参军于建康不有其餐钱营小轩聼事之后以爲便坐摘取明道子程子之话言榜之曰存爱而谓予记之予于伯竒父同官而交又厚乃不辞而言曰一轩方丈而赢名之侈矣焉用记然其名轩之意与义有足记者君子之欲仕非谓其位之足以荣其身也亦曰有位则可以济乎人而已耳位有高卑斋有广狭济可必也济之广狭吾安能必之哉葢有爱物之心斯有爱物之事不必高位而后可也茍有是心则随其力之所及而民受其赐使仕者人人皆存是心则天下之大将无一夫不受其赐矣惟其不然故民之得其所者不能什一而寃失职者什九也夫爱物之心一存一否之间而效之相絶如此则爱其可暂忘耶夫爱者仁之发也善之端也有人焉体仁而尽此善则其仕也自巳而物皆天理之流行爱自存也非存之也降此而心能存于爱物则其仕也优而庶乎仁之功矣虽然特未易也利害辐辏志气交驰爱物之念其存者几茍不兢兢于此则始终舛戾何可胜算轩之名且记者用此今夫一命之士多矣岂皆泊然无爱于心爱有公私势无两大彼私其爱者知有巳而已而物我之爱卒两失之于已之私爱云者非吾所谓爱也伯竒父旣异于彼矣因轩之名味名之义于爱物之心旣存之又存之一念一虑存之此伯竒所用力而欿然不自足者他日流风所感后来者坐于此而惕然有省怡然有得则伯竒父之羙不孤矣不然则此轩乃胚胎厉民之所也其何爱之存伯竒父姑苏人名椅伯竒父字也遥师考亭于学禁方张时守其训甚于亲炙之者与人简易而守义不可夺如蔺相如之璧不雕饰揣摩以楼人官之知其所长也嘉定七年正月中澣日雉山周师成记汴人赵师夏书】
　　箨龙轩在城内西北鐡塔寺王荆公尝读书处
　　偃秀轩在蒋山道中松间【李忠定公纲诗青葱秀色一轩中俯瞰梁朝万木松顶蹙风云疑偃盖枝蟉雨露若蟠龙四时鬰鬰宁雕叶千载亭亭不改容却笑宗人主岱岳秦时先得大夫封】
　　台观
　　鳯凰台在保寕寺后寳祐元年倪总领垕重建
　　考证宋元嘉十六年秣陵王顗见三异鸟数集于山状如孔雀文彩五色音声谐和众鸟附翼而羣集时谓之鳯乃置鳯凰里起台于山因以爲名又按宫苑记鳯凰楼在鳯台山上宋元嘉中筑有鳯凰集以爲名李白宋齐丘皆有诗【李白诗置酒延落景金陵鳯凰台长波写万古心与云俱开昔时有鳯凰鳯凰爲谁来鳯凰去已久正当今日回明君越羲轩天老坐三台豪士无所用弹琴醉金罍东风吹山花安可不尽杯六帝没幽草深宫緑苔置酒勿复道歌钟但相催又诗鳯凰台上鳯凰游鳯去台空江自流呉宫花草埋幽径晋代衣冠成古丘三山半落青天外二水中分白鹭洲总爲浮云能蔽日长安不见使人愁　宋齐丘诗嵯峨压洪泉岝防撑碧落宜哉秦始皇不驱亦不凿上有布政台八顾皆城郭山蹙龙虎健水黑螭蜃作白虹欲吞人赤骥相煿烁畵栋泥金碧石路盘墝埆倒挂哭月猿危立思天鹤凿池养蛟龙栽桐栖鸑鷟梁间鷰教雏石罅蛇悬殻养花如养贤去草如去恶日晚严城鼓风来萧寺铎扫地驱尘埃剪蒿除鸟雀金桃帯叶摘緑李和衣嚼贞竹无盛衰媚柳先摇落尘飞景阳井草合临春阁芙蓉如佳人廽首似调谑当轩有直道无人肯驻脚夜半鼠勃窣天隂鬼敲防松孤不易立石丑难安着自怜啄木鸟去蠧终不错晚风吹梧桐树头鸣嚗嚗峩峩江令石青苔何淡薄不话兴亡事举首思眇漠吁哉未到此褊劣同尺蠖笼鹤羡鳬毛猛虎爱蜗角一日贤太守与我观槖籥往往独自语天帝相唯诺风云偶不来寰宇销一畧我欲烹长鲸四海爲鼎镬我欲取大鹏天地爲矰缴安得生羽翰雄飞上寥廓】建炎中金张太师尝赋诗【建炎中金人犯建康以其张太师爲守一日登鳯凰台赋诗云六代兴亡地千年一瞬间无情是江水终日对钟山烽火连呉越旌旗耀海蛮鳯兮今不至百尺古台关后敌退人多传之】淳熈中留守范公成大重建更榜曰鳯凰台开庆元年倪总领垕重建马大使光袓作记【尚书户部贠外郎倪公以总领淮西军马钱粮兼漕江东金陵郡其治所也治以简静赋平人和故得休其暇日考卜惟胜作鳯凰台台旧在郡西南隅保寕寺侧余尝剥藓寻碑访古订实而老襌宿衲无能道者虽图经载宋元嘉中因神爵至而台得名然寺之淳熈壁记廼谓晋升平已有台元嘉时王顗复南台缔楼我朝祥符间又尝着亭于斯斯楼斯亭咸以鳯字星移境换鳯去台空于是芜没于屯烟戍火之埸矣今台葢唐布政台也后世因以存名焉然而风隳雨毁漫漶不鲜栋挠椽夷荒秽弗治骚人胜士顾瞻徬徨率不得以极其游覧之娱尽登临之美后观得毋废乎公廼凌氛埃登亢爽腐折斯革破缺用完碧栏螭飞万瓦鳞次然后出想逸发神游飘萧烟云徐来风雨在下遥青逺白刻露清高沙鹭水鳬游浣飞泳龙腰鹤膝俯伏后先而夕阳衰草之悲夜月寒沙之恨亦纷纷落研席间矣公于是举酒觞客抚飞轩而浩歌白也之诗声连林木呉宫花草亦不觉爲之生色也客有属而和者曰台峩峩兮山之阳招桂樛兮芳菲弥章日五色兮云飞嘻鳯凰兮胡不来翔台巍巍兮山之扉膏吾车兮天风吹衣鹜在笯兮乌潜飞噫鳯凰兮胡不来仪公闻之曰梧桐生矣子姑醉公钱塘人名垕字泰定开庆元年四月资政殿学士通奉大夫沿江制置大使知建康府事兼管内劝农营田使江南东路安抚使马歩军都总管行宫留守节制和州无爲军安庆府三郡屯田使金华郡开国侯食邑一千户食实封二百户马光祖记并书朝奉郎守军器监总领淮西江东军马钱粮专一发报御前军马文字兼提领措置屯田兼江南东路转运判官兼提领江淮茶盐所借紫印应雷篆葢】登临之胜题咏爲多【曾文昭公箫声无复到层台畵栋空余燕雀来我是鳯凰池上客等闲汀鹭莫相猜　李丞相阙　台上西风急来游悟昨非依然龙虎踞不见鳯凰飞树宻遮残霭江寒浸落晖中原在何处目断雁来稀　给事刘榘诗鳯台何亭亭迥与雨花对凭高一登眺秋事无际鹭洲赏心前牛首秦淮外万叠云稼横百缆风樯防睠言簿书隙载酒邀华斾翰林诗百篇生公法三昧皮肤虽不似妙趣总相类懐古睇平芜可但高李辈忆昔耿与韩造膝陈大计髙光课厥成一语不相戾江淮今清晏河洛尚腥秽蛇豕相噬吞天已厌戎裔箕敛民弗堪恶稔将自毙愤激闻鸡舞慷慨中流誓尺捶仗皇灵喋血笞其背燕然彼有石深刻诏来世兵强在食足万灶余廪廥叶奏鄼矦功接武文石陛　周邦彦诗危台飘尽碧梧花胜地凄凉属梵家凤入紫云招不得木鱼堂殿下饥鸦　朱存诗竹影桐隂满旧山鳯凰多载不飞还登台客有吹箫者争得和鸣随世间　任斯庵诗只爲羊车恋靓妆仓皇合殿烛无光宫中不觧嫁鹦鹉台上安能来鳯凰　黄尚书度诗江淮表里拱神州底事干戈不肯休试上鳯凰台上望定山尽处是洲　杨诚斋万里诗千年百尺鳯凰台送尽潮回鳯不回白鹭北头江草合乌衣西靣杏花开龙蟠虎踞山川在古往今来鼓角哀只有谪仙留句处春风掌管拂蛛煤　戴石屏式之诗登临舒老眼吊古得凄凉故国自龙虎高台无鳯凰浮云多改变乔木见兴亡往事浑休问钟山又夕阳　马野亭诗鳯凰不见只空台底事台存鳯不来应到缑山还且住定从阿阁不能回江山未改当时旧宾客何妨尽日陪待作箫声勾唤处有时飞舞下云堆　刘改之诗公子飘然俊有才此台翻觉在尘埃江淮浩洲渚没鳯鸟寂寥鸿雁来时事不言惟拄笏书生无用且衔杯生平自厌胸中俗万里霜天一日开　罗北谷必元诗振衣快上鳯台游极目中原泪欲流慨叹兴亡思太白永言邈忆齐丘乌衣已往人千古白鹭依然月一洲君子坐朝今在治重恢关洛不须愁　阙　周师成诗元嘉王子宅李白重登临鸣鳯元非昔蟠龙直到今凄凉防子事寂寞茂洪心望断长安日悬知属意深　退庵呉公渊诗暂因休暇得遨逰感慨樽前嵗月流长向此时忧徼塞不知何日乐林丘鳯凰寂寂空留寺鸿雁嗸嗸尚满洲畴昔谪仙愁絶处我来登眺更多愁六朝旧迹作新游王谢千年风尚流但使时能开晋宋只缘道不本轲丘昏昏赤县神州地白苹】
　　【红蓼洲谁道天分南北限人分南北至今愁　阙吕午诗古防曾说少年游弹指惊嗟歳月流山似三神浮碧海城如一虎卧崇丘鳯凰去后遗陈迹白鹭来时认旧洲但得风寒无罅隙江河举目不须愁淙居冯去非诗许大乾坤里那无一鳯鸣台欹红日晚梧拂翠云生琐琐六朝梦悠悠千古情寒潮如有恨时打石头城　雁山刘汝春诗高台寂寞晚云深故国山河万里心若使当年真鳯见不教春燕亦巢林　总领倪公垕诗鳯凰鳯凰几千载鳯凰已去台空在应多燕雀语畵梁瞥见蛟龙起沧海二十年前曾来游野田白鹭涵清秋今夕何夕领宾客饭盂百万思貔貅六朝故国金陵道柳外闲愁复谁扫掀髯一笑问西风未必江山知我老　洞春徐棫翁诗只合台前賸种桐万柯摇碧防春风纵无丹鳯重来此且障长安落日中又台前烟草接青徐台后风花满殿庑千里暮涛空寂寞醉人春色正西湖　金渊呉景伯赋沁园春词再上高台访谪仙兮仙何所之但石坊西踞潮平白鹭浮图南峙云淡乌衣鳯鸟不来长安何处惟有碧梧三数株兴亾事对江山休说谁是谁非庭花飘尽胭脂筭结绮防华能几时问何人重向新亭挥泪何人重到别墅围碁笑拍栏干功名未了寕肯緑簑寻钓矶深深饮任玉山醉倒明月扶归　郭功父诗高台不见鳯凰游浩浩长江入海流舞罢青娥同去国战残白骨尚盈丘风摇落日催行棹潮拥新沙换故洲结绮临春无处覔年年芳草向人愁　王渭郷诗江山还似六朝时老尽梧桐鳯不知保大空存前殿佛元嘉已没旧廊碑防年何徳之衰也曷日覧辉而下之不见长安豪杰恨诸公忍读谪仙诗　鹤山韩公浣谿沙词潇洒梧桐几度秋鳯凰飞去旧山幽风景不殊人物换恨悠悠衰草逺从烟际合夕阳空趂水西流恰好凭楼便回首怕生愁南翁绍康诗不见鳯凰在似曾麋鹿逰六朝春梦里千古大江流地属闲僧管天知逺客愁抚栏空感慨白鹭起沧洲】
　　越台旧基在城南江寜尉廨后
　　考证越范蠡筑城长千里此卽古越城内所筑台也详见越城及诸辨　齐崔慧景冦建业萧懿入援屯越城举火台上鼓噪相庆
　　周处台亦名子隠台今城东南有故基在鹿苑寺后考证晋书周处字子隠仕呉爲东观左丞有台于此国朝嘉祐中太守梅公摰尝爲记【府东南有故台基曰周处图】
　　【志亡之都人称之登而四望江山表里与陈迹槩见豁如也按西晋史处字子隠义兴阳羡人弱冠时好驰骋不修细行州曲患之自知爲众所恶慨然有改励之志里人以三害切讽于是射虎斩蛟往见陆云具以诚告云曰古人学道贵朝闻夕死君前途尚可苐患志之不立何忧名之不彰遂退而向学有文言必信行必谨如是朞年州府交辟仕呉为东观左丞呉平入洛累迁郡太守率有善状拜御史中丞凢所紏劾不避权贵卒树功名没世逺耀噫天地至大根一气陶万化未始无过隂阳寒暑小有缪盭则从而改之卒归大顺而况于人乎古圣贤本天地之性以修其性亦未尝讳过后之人不独讳之而已抑又从而文之自底悔吝良可嗟惜维子隠少而不逞长乃自悟一旦翻然去恶即善遂为名世忠贤可不重乎然则中人所禀因物染迁爲时絓误徳有小眚言有小疵未甚子隠大害于而乡又何惮改爲哉予因表是台新是堂非止示髙明之居包游覧之胜而与民同乐亦将有激时世云嘉祐阙年三月十五日上石周师成诗孝侯逺矣使人懐安得从之上此台几回一舸荆溪上苦被风帆浪桨催又克已工夫鲜矣能孔堂今继仲由登试从台上防台下狂圣中间隔几层　罗北谷必元诗周处豪雄亦可人勇于迁善罕前闻区区未説除蛟虎一念中间舜跖分】
　　九日台今在蒋庙西南俗呼爲松陵冈去城十五里考证齐武帝永明五年四月立啇飚馆于孙陵冈世呼爲九日台　十道四蕃志云武帝九月九日宴羣臣孙陵冈即呉大帝蒋庙　齐书云高祖以九月九日登商颷馆在孙陵冈南县北三里一百歩　览古诗注云县北三里九月九日以宴羣臣讲武习射应金风之节　建康宫阙簿云商颷馆在县北十三里篱门亭后堆上【沈约郊居赋云望商颷而永叹每乐恺于斯观】
　　雨花台在城南三里据冈阜最高处俯瞰城闉
　　考证旧传梁武帝时有云光法师讲经于此感天雨赐花故名【郭祥正诗云云公説法时诸天赐名花王荆公诗盘互长干有絶陉并包佳丽入江亭新霜浦溆绵绵静薄晚林峦往往青南上欲穷牛渚怪北寻难忘草堂灵箯舆却走埀杨陌已戴寒云一两星　杨无爲诗空书来震旦康乐造渊防贝叶深山译曼花半夜飞香清虽透笔蘂散不霑衣旧社白莲老逺公应望归】山谦之丹阳记云江南登览之地三曰甘露曰雨华曰陵防　建炎之后台址仅存后人乃请均庆院旧额即此基建寺又壊于火隆兴元年留守陈公之茂重筑此台剏一堂名总秀而徙均庆院于台之下【绍兴中侍郎刘公岑新修高座永寕寺记云今号雨华台则故侯卢给事名防字賛元者所命也　蔡宗旦金陵赋云上玛瑙之絶径雨花翼其飞甍石子冈上石似玛瑙亦名爲玛瑙冈周益公雪中约胡推官登雨花台诗嵗晩相逄古帝乡长松百尺傲氷霜青鞋踏遍江南岸更赋名花似漫又传道诗仙折简来破寒雪屋为君开要将好句夸张籍故放歌謡吏部才又天女来参彼上人逆知君动雨花心故令六出缤纷下免使荒台更重临马野亭诗居士室中天女现生公台上雨华悬只因妙语倾人聼非有真花堕我前却似文章称锦丽亦如咳唾説珠圆不知谁向痴人道令望空虚眼欲穿】淳祐中呉公渊重修寳祐初王公埜又加修饰自书其扁【苕溪张汤诗不谈仁义只谈空一着参差在个中台上缤纷花正雨城邉一阵已西风君王自有君王业何事区区翻贝叶雨花名台非识竒要使后人知覆辙　罗北谷必元诗萧帝倾心向佛家谩言天女坠天花芦僧一叶横江去回首梁园日脚斜　后村刘克庄诗昔日讲师何处在高台犹以雨华名有时寳向泥寻得一片山无草敢生落日磬残邻寺闭晴天牛上废陵耕登临不用深懐古君看钟山几个争　退庵呉公渊雨花台再用弟履斋乌衣园满江红韵秋后钟山苍翠色可供餐食登临处怨桃旧曲催梅新笛江近苹风堕汐落峯高松露和云滴叹头童齿豁已成翁犹爲客老懐抱非畴昔欢意思须寻覔人间饶百嵗苦无多日已没风云豪志气秖思烟水闲踪迹问何时老眼转溪濵渔钩掷履斋呉公潜再用前韵玛瑙冈头右酾酒左持螯食懐旧处磨东冶劒弄青溪笛望里尚嫌山是障醉中要卷江无滴这一堆心事总成灰沧波客叹俯仰成今昔愁易搅欢难覔正平芜逺树落霞残日自笑频招猿鹤怨相期早混渔樵迹把是非得失与荣枯虚空掷　南徐张榘诗莫説南朝胜槩防只今近郭已江村台荒浪纪曼花坠事往空余古意存瓯缺正缘轻纳景鼎分谁谓不如孙滔滔千载兴亡恨尽付凭栏对月樽　菊斋刘端之诗六朝宫苑帝王州何事兴衰若置邮可是战争収拾后却将歌舞破除休千门静锁梧桐雨万堞深笼薜荔秋试陟雨华台上望夕阳烟水替人愁　卢寿老诗輶车行晓快新逰更上雨花台上头看不厌人浑是景清无极处奈何秋地完龙虎堂堂立江泊鲸鲵滚滚流一帯黄山是淮土依然望弗见神州　天台王淮用二呉韵踏遍江南予岂爲觧衣推食谩嬴得烟波短棹月楼长笛看剑功名心已死积薪涕泪今谁滴想中原一望一伤情英雄客形势地还如昔谈笑里封侯覔岂有于前代无于今日龙豹莫藏韬畧手虎狼快扫纵横迹看诸公事业卜枭卢何劳掷　王云焕题沁园春词四十君王三百载间兴亡一家叹幕府峯高生涯社燕胭脂井暗富贵飞花山骨呈羞江声帯恨磨尽英雄嵗月赊君知否是枋头灞上着数全差倚空长劒吁嗟柰争战年来似乱麻但苍陵古冡白杨啼鴂庄园废沼青草鸣蛙旗葢东南风涛天堑江北兴王隙地再休凝竚望长安路杳夕照愁鸦】咸淳元年五月马公光袓旣新乌衣园或谓台与园相颉颃亦不可以不治乃并撤而新之高广视旧加倍缭以脩垣旁建掖屋又累石数百级以便登陟作门通衢以严启闭江山观覧之胜爲金陵第一矣【台记云雨花台胜甲江南事详郡乘余公余一往则台其崇万象环集山川城郭江淮吞吐如拱如赴而顾瞻吾台藩拔级夷反若欿然有不足赏者乃度材更缮不两月告成旣成率宾佐落之余抚栏作而言曰嗟乎地以山川胜山川以人胜而人之所以胜者何哉今吾与二三子登斯台也仰而观行阙奂如赵元镇张德逺之所建请犹凛有生气俯而观长江渺如韩蕲国虞雍公战胜之迹尚可一二数也子即是而观之其亦有慨于心否欤向皆如晋元奕辈把酒清谈脱落世事则虽茂新亭士行石城遗迹爲丘墟乆矣而况所谓雨华台者然则吾与若从容无事相与游于此也而可不知其所自耶知其所自则当监其所爲矣吾老矣何能爲惟闻诵北山移文説东庐山故事则跃然有所契金盆石室谅不终寒我盟然前所谓元镇诸贤之事其幸付之登临一慨而已乎诗曰高山仰止景行行止又曰以似以续续古之人吾敢以是爲二三子勉二三子有不勉者耶乃相与离席而谢曰敢不勉因茟以爲之记旹咸淳改元八月望日观文殿学士金紫光禄大夫沿江制置大使兼知建康军府事兼管内劝农营田使兼江南东路安抚大使马歩军都总营兼行宫留守节制和州无爲军安庆府三郡屯田使兼权淮西总领金华郡开国公食邑四千一百户食实封八百戸马光祖记并书朝请集英殿修撰汪文信篆葢】
　　蔡伯喈读书台在溧阳县太虚观东北【旧志】
　　考证呉顾雍传云邕以内宠恶之虑卒不免乃亡命江海逺迹呉防积十二年在呉　抱朴子云蔡伯喈到江东得论衡中国诸儒觉其论更进嫌得异书求其帐中果得之则伯喈读书于此理或有是
　　郭文举书台今天庆观太一殿即此台基也
　　考证金陵故事郭文字文举王导筑台于冶城以处之文举尝手探虎鲠导问之文举曰情由想生不想即无人无杀兽之心兽无害人之意
　　梁昭明书台在蒋山定林寺后山北高峯上
　　考证梁昭明太子尝著书于此今遗基尚存
　　董永读书堂在溧阳县西四十里林木茂翳
　　考证永尝自鬻以养其亲事见孝子传
　　望耕台在今白上村
　　考证宋文帝尝登此台以观公卿亲推之礼宫苑记云在籍田坛东
　　日观台一名司天台在台城内
　　考证宫苑记台城直鸾饰门西有日观台　祥符图经云宋司天台也
　　烽火台在城西石头城
　　考证覧古诗注石头城山最高处呉时举烽火于此自建康至西陵五千七百里有警急半日而达【杨备诗云一帯东流当复闗筑台相望水云间丽华应不如褒姒防许狼烟得破顔　马野亭诗此到西陵路五千烽台列置若星连欲知万骑还千骑只看三烟与两烟不用赤囊来塞下何须羽檄报军前如何旬日缘褒姒无事蓬蓬火又燃】
　　景阳台见景阳楼下
　　郊台见郊庙下
　　独足台在古宫城今不详其所
　　考证覧古诗注云陈将亡有一鸟独足上宫城台上以觜画地书云独足上高台茂草化爲灰欲知我家处朱门傍水开及国乱迁洛阳赐第于洛水傍【马野亭诗无端独足上高台以觜纵横作字来茂草无灰犹可觧朱门傍水直难猜宫城后向烟中尽府第还当洛口开洪范五行刘向传莫言其説尽迂廻　杨虞部诗鸟迹分明在帝台管弦声里輙书来回头一觉风流梦犹得朱门傍水开】
　　通天台有二
　　考证宋书孝武大明七年钟山通天台新成飞倒散落山涧　建康宫阙簿云通天台在县北一百歩旧台城内
　　武观在武湖上
　　考证南史蔡景歴拜度支尚书旧式拜官在日午后景歴拜日适逄舆驾幸武观在位皆侍宴帝恐景歴不预特令早拜其见重如此又曰武舘宋书文帝夲纪云帝临武馆阅武即此观也
　　通天观旧在华林园内宋元嘉中与景阳楼同造【旧志】考证金陵故事晋孝武帝讲孝经于通天观仆射谢安侍座尚书陆纳侍讲黄门侍郎谢石吏部侍郎袁宏埶经丹阳尹王绲读句论者荣之则此观晋所有也非创于宋旧志殆未攷耳
　　临沧观今城南顾家寨大路东即其所
　　考证舆地志丹阳郡秣陵新亭陇上有望逺楼又名劳劳亭宋改爲临沧观行人送别之所李白劳劳亭诗序在县南十五里古送别之所一名临沧观诗云金陵劳劳送客堂蔓草离离生道傍留别金陵崔四侍御诗云初发临沧观醉栖征虏亭南史宋元徽元年桂阳王休范举兵白服乘舆自登城南临沧观
　　齐云观在古台城内陈建后废
　　考证陈后主令采木湘州拟造正寝至牛渚矶尽没旣而渔人见栰于海上复起齐云观国人歌曰齐云观冦来无际畔【杨虞部诗上界笙歌下界闻缕金罗袖鬰金裙倚栏红粉如花靣不见巫山空暮云　马野亭诗高高真是与云齐直到青霄不用梯三阁连延须在下层城突兀亦居低俯看落雨自天半平视流星从屋西好是嫔嫱游翠辇却如僊子驾青霓】
　　层城观亦名穿针楼旧在华林园景云楼东宋元嘉中造后废
　　考证舆地志云齐武帝七月七日使宫人集层城观穿针乞巧因号穿针楼【杨虞部诗秋星如弹月如梳宫妓香添乞巧炉万缕千针同一意眼穿肠断得知无　马野亭诗人世佳期惟七夕星躔至巧是天孙直从楼上将身乞所欠云间着手扪闻得鹊声云报喜看来蛛网似传言工夫只是凭心手此外茫不足论】
　　园苑
　　古华林园在台城内本呉旧宫苑也世说晋简文帝在华林园谓左右曰防心处不必在逺翛然林泉便有濠濮间趣觉鸟兽禽鱼自来相亲建康宫阙簿云宋元嘉中筑蔬圃二十二年更修广之筑天泉池造景阳楼大壮观花光殿设射堋又立鳯光殿醴泉堂【宋书何尚之传曰时又造华林园并盛暑役人尚之谏宜加休息上不许曰小人当自暴背此不足为劳　龚颖运厯图曰齐高帝建元一年幸华林园禇彦回弹琵琶王僧防弹琴沈文季子夜吟王俭诵封禅书帝曰此盛徳事吾何以堪之　武帝子巴东王子响既诛久之上游华林园见一猿跳掷悲鸣问左右曰猿子前日坠崖死上思子响呜咽流涕　梁裴子野华林园赋曰正殿则光华宏敞重台则景阳秀出　蔡宗旦金陵赋云其后则华林之园别宫在焉仙华醴泉连玉芳香灵曜景阳日观风光玉夀披香清暑茅堂楼有穿针钟有趣妆一柱层城之台工巧妙而莫窥朝日明月之楼曲九转而欲迷筑以壮武之山凿以天渊之池中立袚褉之堂绕以流杯之规夸青楼与紫阁恨不纯乎瑠璃侈神仙之彩雕香杂麝而涂之起临春与结绮竦神仙之巍巍斵戸牖以沉檀饰珠翠为薄帷并是华林园殿阁台榭等名曾极诗羽葆来临鼓吹停华林畅饮倒长瓶万年天子瞢腾眼错认长星作酒星　马野亭诗当时园】
　　【上想欢娱不见当时见画图缥缈神仙来綘阙分明人世有蓬壶庭花唱断风生砌莲荡归来月满湖万防华灯星似缀明朝簮珥得青芜】
　　古乐游苑案寰宇记其地在覆舟山南舆地志云在晋爲药圃义熈中卢循反刘裕筑药园垒以拒循即此处也宋元嘉中以其地爲北苑更造楼观于覆舟山后改曰乐游苑十一年三月禊饮于乐游苑防者赋诗顔延之爲序孝武大明中造正阳林光殿于内侯景之乱焚毁略尽【范蔚宗应诏诗崇盛归朝阙虚寂在川岑山梁恊孔性黄屋非尧心轩驾时未肃文囿降照临流云起行盖晨风引銮音原薄信平蔚台涧备曾深兰池清夏气修帐含秋隂遵渚攀防密随山上岖嵚睇目有极览游情无近寻闻道虽已积年力互頽侵探巳谢丹黻感事懐长林　丘希范侍宴应诏诗诘旦阊阖开驰道闻鳯吹轻荑承玉辇细草借龙骑风迟山尚响雨息云犹积巢空初鸟飞荇乱新鱼戱实惟北门重匪亲孰为寄参差别念举肃穆防波被小臣信多幸投生岂酬义　沈休文应诏诗丹浦非乐战负重切君临我皇秉至徳忘已用尧心愍兹区宇内鱼鸟失飞沉推毂二崤岨斾九河隂超乗尽三属选士皆百金戎车出细柳饯席樽上林命师诛后服授律缓前禽函轘方解带嶤武稍披襟伐罪芒山曲吊民伊水浔将陪告成礼待此未抽簮】
　　古上林苑案宫苑记云鸡笼山东归善寺后又实録宋大明三年初筑上林苑于武湖北宫苑记云孝武立名西苑梁改名上林今其地有古池俗呼爲饮马塘亦曰饮马池其西又有望宫台【杨虞部诗奉甸荒凉汉苑深当时白虎毙千金江南地窄分茅少也学中原有上林】
　　古博望苑在城东七里齐文惠太子所立辅公祏城是也沈约郊居赋云睇东巘以流目心凄怆而不怡昔储皇之旧苑实博望之余基谢晖游东田诗云鱼戯新荷动鸟散余花落即此地也今城北七里钟山下古娄湖苑齐武帝永明元年望气者言娄湖有天子气帝乃筑青溪旧宫作娄湖苑以厌之陈朝更加宏壮后其地爲光宅寺
　　古江潭苑其地在新林路西去城二十里梁大同初立按舆地志武帝从新亭凿渠通新林浦又爲池开大道立殿宇亦名王游苑未成而侯景乱蔡宗旦金陵赋云访江潭之大苑惟萧沟之名存注今有沟名萧家沟即此也
　　别苑一名西园晋安帝元兴三年春桓筑别苑于冶城案舆地志其城本呉冶铸之处因名焉王导疾作因徙移冶出石头城西以地名爲西园故晋书成帝幸司徒府游观西园即此处也太元十五年武帝为江陵沙门法新于中立寺以冶城爲名至是桓尽移僧出居太后寺以寺爲苑在今县城西
　　古芳林苑案寰宇记一名桃花园　齐高帝旧宅在古湘宫寺前巷近青溪中桥帝即位修旧宅爲青溪宫一名芳林园后改爲芳林苑永明五年褉饮于芳林王融曲水诗序云载懐平浦乃睠芳林葢谓此也梁天监初赐南康元防王爲第益加穿筑箫范爲记言藩邸之盛莫过于此【马野亭诗昔日曽爲府署来谁人都把挿桃栽不闻华屋笙箫响但见芳林锦绣堆防度刘郎来观里半年逺客住天台如今此地知何在桑柘成隂拨不开】
　　古建兴苑梁天监四年立建兴苑于秣陵里侯景之乱裴之髙迎致柳仲礼韦粲等俱防青塘立营据建兴苑其地在今府治西南秦淮南岸
　　古元圃齐文惠太子性颇奢丽宫内多雕饰精绮过于王宫开拓元圃与台城北堑等其楼观塔宇多聚竒石妙极山水虑上望见乃傍列脩竹内施高障造游墙数百间【舆地志云丹阳郡建康县台城齐文惠太子治元圃有明月观宛转桥徘徊廊内作净明精舍又梁书云昭明太子性爱山水于元圃穿筑更立亭馆与朝士名素者游其中尝泛舟后池畨禺侯轨盛称此中宜奏女乐太子不答诵左思招隠诗何必丝与竹山水有清音轨慙而止其地在今府城东北隅】
　　古南苑在瓦官寺东北宋明帝末年张永乞借南苑帝云且给三百年期满更请后帝于此梁改名建兴苑在秣陵建兴里侯景举兵攻台城司州刺史等皆来赴援裴之髙营于南苑即此也【杨虞部诗张永移家入洞天緑篁红藕旧林泉人间满百人应少明帝恩深三百年　马野亭诗当时南苑最新竒胜似其他东复西多少园亭行不到纵横石径动成迷香风十里荷花荡翠影千行柳树堤伊被何人曽借住端如误入武陵溪】
　　古桂林苑陶季真京都记曰建康县北汉朝爲桂林苑南朝宫苑记曰桂林苑在落星山之阳呉郡赋云数军实于桂林之苑即此也属上元县慈仁乡
　　南唐北苑徐汤悦徐锴有北苑侍宴赋咏序云望蒋峤之嵚岑祝爲圣寿泛潮沟之清浅流作恩波其地在城北
　　乌衣园在城南二里乌衣巷之东王谢故居一堂扁曰来燕嵗久倾圮咸淳元年五月马公光祖撤而新之堂后植桂亭曰緑玉香中梅花弥望堂曰百花头上其余亭馆曰更屐曰頴立曰长春曰望岑曰挹华曰更好左右前后位置森列佳花美木芳防蔽亏非复曩时寒烟衰草之陋矣【北谷罗必元诗乌衣池馆一时新晋宋齐梁旧主人无处可寻王谢宅落花啼鸟秣陵春　履齐吴公潜满江红词柳带榆钱又还是清明寒食天一笑满园罗绮满城箫笛花树得晴红欲染逺山过雨青如滴问江南池馆有谁来江南客乌衣巷今犹昔乌衣事今难覔但年年燕子晚烟斜日抖擞一春尘土债凄凉万古英雄迹且芳樽随分趂芳时休虚掷　退庵吴公渊和投老未归太官粟尚教蚕食家山梦秋江渔唱晚峯牛笛别墅流风惭莫继新亭老泪空成滴笑当年君作主人翁今为客紫燕语犹如昔青鬓改难重覔记携手同游此处恍如前日且更开懐穷乐事可怜过眼成陈迹把忧边忧国许多愁权抛掷　履齐又和唤出山来把鸥鹭盟言轻食依旧是江涛如许雨帆烟笛歌断莫愁檀板缓杯倾白堕琼酥滴但惊心十六载重来征尘客秋风鬓应非昔夜雨约聊相覔叹主恩未报无多来日故国千年龙虎势神州万里鼪鼯迹笑谢儿出手便呼卢樗蒱掷叶润莺啼序离骚困唫梦醒时台城旧路问流水东入沧溟还解流转西不乌衣梦浪传故国晴】
　　【烟苒苒宫墙树念吟防凄断待随燕子来去回首十年烂锦花场趂吟云赋雨可曾对寳瑟知音髙轩为谁轻驻借东风愁长笑短水云深春江日暮伴覊懐惟有征衫贮寒半缕髙情谩赋蕙带兰襟蛾眉古来相妬英雄到江南易老后来谁更风景伤心泪沾樽俎登山宴水横江酹酒倾将慷慨酬形势付兴亡一笑翻歌舞独醒难继山公上马旌旗动又还惊起鸥鹭危亭恨极落尽寒香怕道断肠句有多少行星翠防春浅寒深孕粉藏香蝶清蜂瘦目孤采笔芳牋拟待倩取游丝系却离绪旋工试写入鸣柱曲髙调古美人何在谁能和此幽素　樗嵒张林词柳稍青燕垒花深鹭汀云淡客梦江臯日日言归淮山笑我尘鎻征袍几回把酒慿髙阑干外魂飞暮涛只有南园一畨风雨过了樱桃】
　　古东园在城东东冶亭侧面东有堂曰钟山以其尽得钟山之胜名之近东有两亭相对南曰见墩取其见谢安旧墩之意北曰草移取北山移文之意乾道五年与东冶亭并创【沈休文宿东园诗陈王闘鸡道安石采樵路东郊岂异昔聊可闲余歩野径既盘纡荒阡亦交互槿篱疎复宻荆扉新且故树顶鸣风飚草根积霜露惊麏去不息征鸟时相顾茅栋啸愁鸱平冈走寒兔夕隂带层阜长烟引轻素飞光忽我遒宁止岁云暮若防西山药頽龄傥能度】
　　沈约郊园在钟山下约憩郊园和约法师诗云郭外三十畆欲以贸朝饘防蔬既绮布宻果亦星悬谢朓有和沈祭酒行园诗【旧志】
　　半山园在今报寜禅院是其地王荆公营居半山园有诗示蔡天启备述其事所谓今年钟山南随分作园圃者是也又有次呉氏女子诗注云南朝九日台在孙陵曲街傍去吾园只数百歩【旧志】
　　绣春园在府社坛东运司端平二年髙公定子作记云【予昔经行得绣春堂于酒名朅来将漕访其堂无有也问遗址亦未知何所客为予言绣春焉所取名予谓之曰绣衣春当霄汉立防服日向庭闱趋乃杜少陵入秦行之句此嘉名也吾欲堂而顔诸司存造船场有余地隣亦愿益以废圃乃扩之拓而新之非事游观其以示兴废之一端平二年九日临卭髙定子瞻叔识】
　　景定建康志巻二十二
<史部,地理类,都会郡县之属,景定建康志>
　　钦定四库全书
　　景定建康志巻二十三　　宋　周应合　撰
　　城阙志四
　　诸仓
　　广济仓有东西仓又有新仓西仓在大军仓后崇道桥南东仓在武雄营侧新仓在广济西仓北乾道四年防守史公正志以亲军寨及作院地増拓旧基西偏建为新仓转运副使赵公彦端为记
　　仓记【上临御之六年中都之仓廪实乃始建丰储仓着粟百万然议者犹谓宜仿古实边之意藏之外便时天官贰卿史公正志躬献纳而彦端掾公府皆与闻之未防公出镇建康彦端亦将漕江东踵至焉会秋上熟其粜二十几以病农公乃推前议大出库钱敛而藏之以均本末成先备而廪人病委积之无所也以告葢昔之为仓者三曰广济曰常平曰大军绵亘错峙凡百有条楹自他郡眂之可谓壮矣惟帝之别都天下劲兵良马在焉岁之经入无虑数十万斛漕江而下者舳舻数千里方其流衍坌集虽佛庐宾传为之充仞而皁栈之供有至于露积者然古帝王之居也其廪廥之制宜雄盛闳博后世可考而图记独称呉苑仓在苑城内于晋为太仓余无闻焉苑城今都城也以当时运渎推之于广济为近皆距城之西偏外薄于江中则秦淮注焉转漕之利古今葢同之于是因广济之北彻故官治又告于大将从旁军营得地凡百有一十丈为屋八十有四楹度受粟五十万斛高明旷夷深厚固严输者不劳守者易力然储材于素市工以直农不去野商不辟涂斧斤齐和丹垩绚焕故新相临迥出其表中役有沉筏举于江莫之主名取而用之既巨且良民懐不扰益以叹异始于乾道四年秋九月戊辰冬十有二月甲寅乃告成焉公伟人也其在朝廷尝为上陈天下大计上命坐反复酬听率漏下十数刻其辍公之来固不专于奉法令剸烦剧然适疆埸无事而狱讼簿书之属又廓廓无定着故得以其余力为一方长久之图自城池邑屋细大毕举兹其一也公平生慷慨不治财及在官则觳然如他人之私方天子以恭俭先天下乃者郡国以潦闻者众既优其复除又从而赈廪之而太仓之富自若也公之境人食三鬴亦蠲其入十三葢君臣之间以俭登济者如此夫道上德意而采方国之风者使人职也故并记之以昭示来者俾知富国之道自俭始五年春三月辛未左朝请直显谟阁权发遣江南东路计度转运副使公事赵彦端记左朝奉新差权通判楚州军州主管学事赐绯鱼袋杜易书并题额】
　　平止仓在广济仓之左嘉定中留守余公嵘建
　　省劄沿江制置使兼知建康府余嵘申嵘叨守陪都因去夏水灾之后备知此邦虽名为防庶而民生最艰素无葢藏日食所须仰给商贩米舟一日不至米价即倍腾踊才若高籴便至流莩万一上江歳歉邻邦遏籴则狼狈尤甚欲尽济则事力有限欲平粜则蓄积无余以是数十万之生齿常寄命于泛泛之舟楫而米价低昂之权又倒持于牙侩之手遇灾仓皇坐视太息窃嵘到任以来节约妄费财计粗裕即以十五万缗转粜他郡随籴随粜相续不絶以故商贩通民食粗给于是规创一仓名曰平止画以十五万缗永充此仓籴本其钱米并委常平仓库官主掌如有侵移证常平条法施行其仓厫木石坚好造作精致下砌以砖复铺以板外缭以墙复包以砖风雨不侵蒸湿不入委堪耐久其籴粜条目具载须知谨具申朝廷并以须知册申缴伏乞指挥劄下建康府遵守条约证应常平条法不得妄有侵移仍于支承项目帐内登载以防歳久漏落窠名实为邦民之幸伏候指挥右劄付建康府从所申事理施行准此嘉定十七年十二月日押【平止仓须知本府户口繁庶日食米二千余石民无葢藏全仰客贩客舟稀少价即踊贵抑之则米不来聼之则民艰食常平才数千斛府廪又无余积官既无以持平其权尽出牙侩向来虽屡行招诱之法而势或有所格虽略有先备之蓄而数以申朝廷伸缩既不自由缓急实无以济是数十万之民命常凛凛而无所恃近日水灾诸证备见职思其忧盍爲之计今将当职到任以来撙节到钱一十五万贯拨充循环籴本更不申作朝廷之数贱则籴贵则粜随粜随籴循环无穷权旣在我米价自平实爲永久之利今具须知项下一令创造新仓五厫以平止爲名取李悝所谓使民适足贾平则止之义一平止仓不许本府及诸司暂借以开异时无穷之害事当谋始不可不谨一遇未平则籴籴价视时高下或置场于本府或収籴于隣郡或于客舟辐辏之时一遇米贵即粜粜价止视元籴之数所有元行収籴船脚般担之费明行加上不得过数一籴米钱収付常平库本库官掌之一籴米粜米须择亷能诚实官吏庶所籴无侵欺湿恶所粜无夹杂减尅之一仓官不专属防分但随时于职曹官以下选委亷能诚实之人提督出纳或广济仓官可委即就委兼管一平止仓合干人已用广济仓人兼充一城内五厢城外二厢已造鱼鳞图以银米土米墨字三色摽题其委系下户日籴之家了然在目恐民居迁移增减不常宜毎嵗春首编排一次计口出给厯头大人日一升小儿半升旣粜即于各户厯头内戳一某日籴讫印子一每遇粜米于广济仓诸廊置场厢官弹压般脚之费用省出纳之易防一五县并已如式创造鱼鳞图或遇诸县籴价踊贵亦当发米赈粜所有船脚钱不可于元籴价上再加一措置招诱客米先从制司给公据付客人及牒沿江诸郡勿与遏籴仍劄沿江税务不得轻収米船力胜钱及苛留等其米船将帯到税物除将本府从来収税则例旧例饶减三分外更与减饶一分客米官米两相资助贵籴之患可以常免一如遇客米稀少市价踊贵凭民户赴府陈状出粜愿永行之谁忍废此窃观古今之事玩视而不爲暂作而辄废艰难创始于前容易隳壊于后此无他人心不同所见或异不原其作事之初意不念其用心之良苦不以国事爲一体遂尔自分町畦始摭一二事明之淛右湖田几年议除中间尝遣使决去矣未几复兴反过其旧屯田之议自中兴后上下讲明不知其几淮西漕臣亦旣经营成绪卒挠废于寓公其他庶事不可槩举未尝不抚事叹息自顾投老世味日澹岂复有立事取名之心只縁今夏梅霖过多长江上流同时水灾故江之下流腾涨尤甚秦淮之河又贯城中江潮大信适助其澜外水旣高内水莫泄遂致公私军民之居滨于河者悉遭巨浸逾旬不退一时倾帑钱倒廪粟分遣官吏奔走家至以赈之而客贩不通牙侩乗时邀利贫民下户几至饿殍遂又出常平米减价赈粜甫及旬余仓吏以匮告亟议遣官吏就永丰圩籴米二万余斛又仓猝不能遽至是以苦心劳思创立此仓然自领郡以来秋苖斛靣尽行蠲除诸邑二税以十年所催之数取其酌中年分爲凖商税之额重加裁减収税则例至减三分在城回税永与除放防至税务补亏等钱亦与除去今此籴本钱十五万缗皆由克已自律撙节浮费所积非有生财之术区区述此诚有望于后来体国爱民之君子监某此心有以维持増广之实阖郡生灵之幸】
　　转般仓淳熈六年置在上水门外淮水北岸置监官一员
　　大军仓在下水门内北接广济仓监官一员
　　平籴仓转运司嘉定八年眞公德秀创之民頼其惠虽歉嵗市无贵籴不六七年籴本化爲乌有旧籍无复存者嘉定十四年岳珂复置未久亦废淳祐十二年舒滋复置
　　嘉定省劄【承议权发遣江南东路转运判官岳珂申照得本司所管九郡建康留都民物防庶絶在下流因船脚道路之遥平时米价最高于它郡次则徽州岨峿山多田少与广德小垒俱在水次不通之地太平寕国山圩田相半高下旣殊或旱或涝难得全熟池州南康虽通水次素少积贮惟饶信旧来产米却缘溪港夏涨则贩鬻贪价多输泄于下流嵗事或稍不登则秋冬水涸纵使有米接济亦无逆水可致之理故非于闲暇时爲之图度则民食之虑必轸顾忧珂自祗服驰驱滥书下考适缘商总领到任防办军储顿段并发淮上纲运并防朝廷指挥对拨米斛一年之间已及四十一万八千余石比之去年以前虽是军兴年分毎歳不过五万石几及十倍以此倍费雇发漕计颇费支吾第珂谨守公勤极力裁节浮冗见今库管钱物比珂到任交承之外幸已有増无亏今珂愿以本任内防积到钱先于本路八州军拨籴本桩籴米四万石内建康系防府势须桩积稍多方可接济旣在珂置司去处容珂一靣躬亲续行措置増数桩籴别具申闻外八郡各籴五千石趂此秋熟委本司主管钱物官逐州通判监籴于本处另敖収贮专一充平籴支用见令责领官钱归各州目下起籴仍委各官毎一员催促两郡往来机察米价催籴限在日近籴足以后年分毎嵗九月趂米出起籴于一两月内籴足至次年二月以后农务东作日米价长二麦未収之际止照元本价值量撘官吏糜费毎石不许过二百文出粜委本司钱物官拘収元本次歳收籴如初如此则垄断之民每歳乘时开籴要利者必可警戢而青黄不接之际各郡有五千石之米在市米价自不能长其上件籴米本钱并系珂以本任所积自认包籴候毎一郡籴足逐郡具所籴钱米实数供申朝廷将来替满即不敢侵动元交割前政漕计钱数并行包认登足亦不敢分毫侵动朝廷桩管本司钱米之数伏望钧慈详珂所陈事理特与先次劄下本司从申施行仍乞并赐劄下从本司徧牒逐州军通判照应遵守桩管出纳如州郡辄缘它用妄有侵移许本司将当职官具名奏劾乞比擅用朝廷桩管法坐罪公吏仍从决配贵得民间永久均被实惠又申照得珂自申请以后即行分委寕国府南陵县丞承奉张琮徽州歙县丞从政王槐饶州判官承直丘叶寕国府监税从事汪教中等官赍发籴本前去逐州军収籴各五千石节次承诸郡申到别厫安顿已将及数又续次委本司干办公事承直李知孝于建康府广济仓招籴到米一万石系一顿先行籴定已行开具供申但照得上件米虽系珂任内防积籴到一司财计本皆朝廷之物却恐诸州于春夏之间爲见系已入朝廷帐内须欲申审不敢擅行支粜及至冬间粒米狼戾又不敢再以元钱趂时収籴上下牵掣横生顾虑非惟发敛不时豪民垄断増价自若民不被惠有失平籴之意兼新陈不易积盦久之必有耗折遂成无用深切可惜乞免附朝廷桩管文用从本司令项拘不拘粜籴月日责在逐州知通常要本钱存在于春夏之间出粜接济细民冬间仍旧収籴桩积它时缓急亦可备朝廷科拨支遣不致有失指准实九郡民生莫大之幸伏候指挥右劄付江东转运司从所申事理将今来所籴米五万石免行収附帐内桩管仍径自行下所部州郡照应常切遵守施行凖此】
　　淳祐省劄【朝请试司农少卿提领江淮茶塩所兼江东路转运判官兼尚书省提领分司财用臣舒滋状奏照对臣猥以非才误恩将漕尝手庄诵国史咸平二年诏诸路转运司申淳化惠民之制嵗丰熟则增价以籴饥歉则减直以粜懿范昭然以平籴惠民爲先而奉行朝廷仁政者实漕臣之责窃照参政真德秀将漕江东尝于建康创平籴仓事久寻废自后尚书岳珂拨米一万石桩留爲建康平籴之备未几亦废近歳尚书陈垲寓治当涂就剏平籴而建康司存之地则犹阙焉且建康爲留都防府兵民防庶嵗事小歉米价易翔即有待哺嗸嗸之窘若非官司预爲储畜则何以爲水旱之备臣亷朴自将不敢妄费除交割钱数有增无亏外粗有防剰并屡次积下米斛因前嵗水涝赈粜价钱今就建康府复置转运司平籴仓拨籴到米一十万石般运水脚仓厫等费约计五百余万贯十七界官防内七万石桩顿建康府广济仓三万石桩顿寄纳仓起置仓厫日另项拘桩所积米斛照本司见行体例毎嵗春冬两次赈济或遇歉歳籴价增长则减直赈粜却将价钱于秋成措置収籴桩管接续惠民如所部州县或以歉告则可以推广赈卹庶几江左一路之民俱被朝廷之实惠所有起葢仓厫及合行事件从本司一面措置施行奏闻事照得平籴仓近年以来在在有之始意未尝不欲惠民多因官吏非人幸百出或移易他用或妄称折欠监平人补纳反爲民害今舒运使能以防剰钱籴米置仓此意亦可嘉尚必须后人相与扶持毋致侵移作专责都吏掌管遇歉歳则发粜秋成则补还立爲经久规模可也仍月具数目置册具申朝廷凡遇新旧交承皆分明登载簿书同交割帐状申上庶可拘确免堕前合议行下右劄付江东转运司照所申及防对内事理疾速措置施行申尚书省准此】咸淳元年七月马公光祖判云当使三来开阃升人爱余余亦爱升人公帑所储毫分不敢妄费思欲爲此邦建一久逺利益事无如平籴呈拨米价钱差人籴足十万石并令创仓厫盛贮续踏逐到旧稻子仓基址鼎新创造屋四十六间厫一十二座以玉衡正泰阶平隂阳和风雨时十二字爲记专一椿顿上件米十万石今开具条画如后
　　【一照文思院斛造一石斛五斗斛各一十只斗及连柄升各二十只当官较制雕记并造三色筹共一千五百根发下遇収支毕拘収夲仓不许移用】
　　【一于本府三通判中选委一员充提督官凡仓中管钥一应事务任责提督所有合差机察仓官一贠专任出纳之责请提督官于本府职曹官中选差能事者充之以才不以序仍专差都吏充统辖拘确収支专一任责补籴毎年须管数足】
　　【一毎遇青黄不交市籴骤贵先唤上牙人供具时直实价却于时价中减价二分出粜谓如时价每石二十贯则减作十六贯之类若时价顿贵又任临时斟酌痛减】
　　【一出粜必减时价却恐米数因此销折今别拨十八界防一十万贯置觧库一所名曰咸淳助籴库则例并依本府觧库趂到息钱专充补籴管要籴足十万石之数若嵗久息羡则增数収籴】
　　【一天时不常丰歉难必设遇歳饥当行赈济本府自有区处不许将本仓米及助籴库钱作赈济支移一此米本以济艰籴才遇价贵便当出粜却不可过虑补籴之难从而稍缩今州县常平米亦多是官司不肯担负以致陈积腐壊反爲公私之累今旣有库息禆助则补籴不难但有一说若遇丰年发粜不尽未免有陈盦灰蛀之患合用以新易陈今着爲例如有粜不尽米从本府作军粮支遣却于输纳秋苖时拨数就仓交纳盘量抵还庶几此米常新亦免般担劳费】
　　【一粜在春夏籴在秋冬粜到本钱须是拘桩有所今仰提督机察官将粜到钱即日拘上寄収常平库令置簿籍必籴米方支如有分文移易并依常平法】
　　【一出粜照本府甲牌户口三日一次每大口五升小口三升凭由交钱给米其有经纪小民于当籴日分凑钱不上或出外他干未曽収籴者许于后次一并补籴不许邀阻】
　　【一甲牌户或有迁移或口数增减或贫富升降请提督官行下各厢毎季从实抄具结状保明仍不时覈实如有欺厢官对移厢吏重断仍许人陈防】
　　【一出粜合分场分以防壅并城内分六场城外分四场各就寺观庙宇寛闲去处东廊交钱西廊粜米庶免壅并之患】
　　【一出粜毎场委监官一员吏人库子防子各一名十场分作两日每日各支防心钱监官一贯轿畨等人共二贯吏人库子防子各六百文十八界】
　　【一置场籴米掇斛接手等人寜无糜费若官司不与区处则必渔取于客贩之人所合照苖仓官拘钱例斟酌裁减除仓官免支外毎石计支糜费六十文十八界但苖仓则取之于纳户本仓却不当取之于粜户今从助籴库息钱内每年照所籴客米数禀支此只是防其渔取粜户耳若本府自于诸司回粜却不当支专知一十文攅司贴司共六文斗众二十文脚夫等一十文门司二文门子一文请匙匣一文】
　　【一在仓之米以新易陈固无十分耗折但米之蛀腐多在经霉之际却是四月以后粜不尽之米直待新谷登场方可换易此时则不能无些少耗折创立之始若不曲尽其虑却恐向后日积月累耗折必多其流弊必至于入则取赢斛靣出则减尅斛靣以补不足岂不有失初意今立爲定式凢籴到之米自次年四月以后未曽支粜者毎石与豁耗折一升】
　　【一前项杂支并于觧库趂到息钱支给】
　　【平籴仓落成设醮青词聚粟积仓惧民饥之由已献花酌水冀天聼之鍳蠲洁落成屏营望赐伏念臣某久司汉钥稔察升甿末作成风于服田乎何有穷阎待哺惟艰食之是忧力撙公余创储平籴粒粒皆出于辛苦家家期遂于饱温必求舆惠之旁周更頼后人之増广念吏有时而代去孰守成规惟心与帝以相通庶几永保愿鉴老臣之经始曲绥民命以图终亿秭旣丰千灯相续崇墉栗栗将百载以常存多黍陈陈无一夫之不获　门牌诗人人饱吃升州饭世世常存老守心　记云我朝本仁立国置常平仓与义仓并葢以取民者还以予民作法良矣嵗久蠧于支移隠谩吏持空钥相授受部使者一诘治之株连不辜而铢粒弗可得易地通患几以养人者害人矣天时不齐豊俭迭异赵清献冨文忠寂寂笑人地下民有遇荒而莫之救以死间有爲平籴者视饥由已丰而入歉而出较元直无取赢或可助常平义仓之不及庚寅辛卯余令于越年饥劝分不遗余力仅活疲羸旣又谕大家赀助仿平籴备先具凡得我心之同然者桴应响集爲斛四千计公家之积与大家所益略相半余尝谂于西山真公公喜爲记巅末防余去弗继而直幸存后一二纪间遇水灾邑人借以籴运寳祐初余守当涂储粟二万亦尽吾心焉耳矣陪京生齿甲江左嵗一告梫操瓢乞食恤恤莫之适馋商饕侩簸箕权以乗其急而籴价翔不能遏郡大夫瞪视噤莫敢下禁切之令几若负牧刍之寄者余心怃焉载稽往牒名存实歉旧平籴所储才三万升数百万家脱值缓急杯水救舆薪之燎戞戞乎何以制其昂而抑其踊也乃缩泛节浮籴七万斛通旧积合爲一十万度地建屋以廪以峙扁曰咸淳平籴仓又辍芝楮二十万立助籴库嵗取息以补其价之折阅官吏斗级簿书糜费给各有式然余志不于是画也増益相因至去乃止告成之日揭防吁天愿俾勿壊于戯天地生物之德祖宗立国之仁均是心耳余虽不敏独于升人有缘余爱其民民亦爱予今承乏三矣老至而耄及之行且乞身去所以爲此邦计者惟是心在天下事莫难于经始亦莫难于继成其嗣今与我同志者庶维持于不壊不防而后可昔复村刘公尝创平籴于浦城西山记之曰必秉彛尽亡而后此仓可废噫此心法也恻隠之心人皆有之心心相印得无望于后之人后村书仓门两扉曰且与吾民留饭椀岂无来者续心灯余于是仓亦云咸淳二年正月十五日记观文殿学士金紫光禄大夫沿江制置大使兼知建康军府事兼管内劝农营田使兼江南东路安抚大使马歩军都总管兼行宫留守节制和州无爲军安庆府三郡屯田使金华郡开国公食邑四千一百户食实封八百户马光祖撰并书朝奉大夫秘阁修撰江南东路计度转运副使兼本路劝农使借紫赵孟頫篆葢　王积翁赋稷思堂颂皇帝即位之明年改元咸淳上诏藩侯以下爲朕培植根本大使同知马公治升尤于根本注意筑廪储粟揭之曰咸淳平籴仓休命也扁给事之防曰稷思堂示不忘民也公三握麟符懐忱秉忠臧感恶服自昧爽至中昃涖事无懈容公之思深矣夫思者天理之所存民胞物与之体验也稷思天下之饥犹已饥之稷何爲汲汲哉解于其思天理流行有不容不然者公慨思陪都生齿益蕃忽歳祲即艰籴廼缩浮费得米十万石作室廪峙练吉告成青红湿新攀星纳月公之思其少遂矣乎汝别驾治其凡汝郡功曹司其出纳以才不以序约法敛散侵移有罚公之思其周悉矣乎日者春颁秋敛有旅师焉恤民囏厄有遗人焉办谷待用有廪人焉藏余待颁有仓人焉周公之制度可谓详矣孟子曰周公思兼三王其有不合者仰而思之其入周公之思久矣南轩谓惟孟子此篇能发明周公之心然则后稷奏艰食稷之思也周公制委积周公之思也公之置平籴公之思也嗟夫稷以民饥而思民公以思民而思稷所思以名斯堂不亦宜乎门生王积翁采诸民风爲之颂曰厥初生民维汝后稷思天下饥教民播穑其思伊何心起经纶阻饥由已痒疴切身农事开国周重敛散迄用康年鱼丽晏粲平籴蕃魏曰惟尔悝寿昌之规汉人便之我宋义仓徧于天下平凖之法创于淳化熈丰柄臣过思变更元祐及思苍生以寕雀鼠遯肥尘沙积厉岂不尔思公私交累陪京故国翠华大都聚庐实防孰懐永图北平钜公三尹东土瓯脱旣清绸缪牖户乃积乃仓立粟埋梁不负尔腹以永葢藏堂曰稷思维公初意我思民饥心焉不置心心相续如佛灯刬益匮以莫不増后稷云逺万年胥契今之视稷后犹今视嘉祐广惠朱子社仓前思魏公后思紫阳公将告归帝曰未老天相耆后过中书考惟仁必寿惟德永年升人歌之作此颂焉】后记云【余之三至金陵也欲为邦人创平籴一仓积米十万斛夏粜冬籴以济乏食自咸淳乙丑秋七月至丙寅春正月共得七万石事力仅仅弗克继则以前帅王公埜所蓄三万斛足成之且识之曰倘未即去不以是画今自二月以迄八月再籴三万合爲十万而王公旧积不与焉葢其初已申朝廷桩管不欲混此数也夫出粜之价防损固足以见惠养之心収籴之价不常则不可无变通之法此助籴库所由设也库始爲本芝楮二十万今陆续増至八十五万虽然犹未也积累充广嵗衍月益俾所入常有加于今日则此库不爲无助毋已则粜价但可畧减不可用今日之例减之太骤以致后日难补若夫辍有余以助不足使十万斛之数永永无坠不无望于后之人是嵗重阳日马光祖谨书】三记云【平籴仓之设自咸淳乙丑七月至丙寅正月得米七万石又自二月至八月再得三万石合爲十万石余尝记其畧矣丁卯冬籴二万衍而爲十二万戊辰春再籴三万总而爲十五万如鸡哺雏勺积龠累所以及此数者偶值嵗稔司造实嘉相之然爲是仓深长之虑有二焉其一余米不可久顿当以新易陈庶米色常新而民被实惠其二粜之价常损籴之价常多恐异时措置籴本之艰有折阅合额之患于是先创助籴一库爲本百万収息补籴又惧其所入之防也则再创西库以佐之合两库爲本二百万然余志犹未惬也辍郡帑之有余助两库之不足俾是仓是库相爲无穷则余虽去犹不去也咸淳戊辰夏五上澣光祖书】
　　制置司仓附本府广济仓内又有小仓三所曰东仓曰西仓曰中仓并在南门里沙窝一帯
　　古苑仓吴大帝赤乌三年使御史防俭凿城西南自秦淮北抵仓城名运渎【按实録宫城即吴苑城城内有仓名曰苑仓故开此渎通运于仓所时人亦呼曰苑仓渎】咸和中修苑城惟仓不毁故名太仓在西华门内道全宫城之西北
　　古太仓晋咸和中苏峻反王师连败绩时太仓惟有烧余米数石以供御膳太仓在苑城内亦曰苑仓【乾道中赵公彦端广济新仓记云图记独称吴苑仓在苑城内于晋为太仓余无闻焉此葢未考也】
　　古龙首仓按隋食货志京都有龙首仓即石头津仓也台城内仓常平仓东宫仓所贮不过五千万
　　古东仓唐六典云东晋有东仓石头仓
　　古石头仓在石头城内吴置晋曰常平仓南朝因之唐武后徙县仓以实石头神龙二年移仓于冶城【晋史庾翼传云往年偷石头仓米一百万石皆是豪将辈而直打杀仓督监以塞责咸和二年苏峻逼迁天子于石头以仓屋为宫梁景破台城食石头常平仓既尽便掠居人尔后米一石七八万钱人相食通典云晋曰常平仓自后无闻梁亦曰常平仓不籴粜陈因之古迹编云唐武后光宅中徐敬业举兵使其徒崔洪渡江修石头城以拒守敬业平置为镇仍徙县仓以实之神龙二年废镇即移仓于冶城何逊石头城诗曰万雉极衿带亿庾兼量出葢谓此也】
　　制使姚公希得任内増创转般仓转般置仓昉于淳熈爲屋不多歳久损敝景定壬戌制司及本府共创修三十座厫屋
　　制司修一十五座止是因旧修整用工不多其厫眼以寒来暑往秋収冬藏闰余成歳金生丽水号应副盛贮朝廷所拨米斛自景定三年六月十六日兴工至当年八月二十八日毕工共费钱四万五千三百三十五贯有竒
　　本府创修一十五座其鼎新创葢一十一座厫眼以天地元黄宇宙洪日月盈昃爲号增修旧来四座厫眼以辰宿列张爲号自景定三年十月十六日兴工至次年五月十三日毕除朝廷科降一十五万贯米三百石外本府实增用三十九万九千五百余缗米九百一十石有竒
　　重修府仓景定四年鼎新修创八月初四日兴工至五年正月初八日毕厫屋计二十四座以天地元黄宇宙洪荒日月盈昃劒号巨阙珠称夜光果珍李柰爲号总费钱一十五万七千四百七十余缗米一百一十二石有竒
　　大使马公光祖咸淳二年四月内重修建康府城下仓更名广储糜钱十八界四万四千有竒米二百六十石有竒
　　创制司仓制司米旧附广储仓咸淳元年四月内即广储仓侧隙地令葢制司仓爲厫四前后屋共三十一间縻钱三万九千九百余贯十八界
　　诸库
　　圣节从物库在府治西廊
　　节仪库在玉麟堂东廊
　　桩积库凡四所一在府治一在府治之南刘公珙建一在府治东陈公俊卿建一在府治东南钱公良臣建都钱库在府佥防之北常平库军资库节制库修造库节用库经总制库公使库皆附焉
　　礼尚库在府治西防马公光祖立家之巽为记【开庆元年夏四月建康府创礼尚库何以书始也初府号陪京地大物多诸司错立守臣以制置使掌留钥冠冕诸阃嵗时庆劳宾饯讲信修贽相望于道报施视仪公出私入以故説者谓天下礼餽之盛首蜀次金陵笔之私史夸以为异寳祐乙夘裕斋先生金华马公以戸部尚书来镇至之日首斥供帐器币以赐战士诸餽遗率递易以报纎毫弗入私帑又四年复以资政殿学士自京湖再镇规置视前有加一日叹曰互馈当禁人谓吾矫柰何乃即治寺西偏辟屋数楹裒他司所致籍入而吏掌之若缗钱若帑帛百物悉辇以输暨报也即取于是摭戴记礼尚往来之语扁曰礼尚库成谓门人眉山家之巽曰尔为我识之之巽自惟生晚笔弱何足以知公盛徳钜美尝怅世降道微亷耻不立葢有流俗非义之事而士大夫习熟见闻以为当然恬莫之怪往往依托事理覆盖其迹迹是心非名正实则悖区区之馈诿曰人情之常恶可以已弗思我施彼报曽不旋踵交手畀付如取诸寄其与攫而懐括而囊者几何无他一自欺之心为之耳非公特立独行一介不取孰能返之正而示之法哉葢公少从西山真　公讲道授大学诚意毋自欺之防平生事君治民修身范物皆得诸此上尝大书忠实不欺之堂六字以赐咸谓称情是库之设盖亦不欺之余事也先是清献崔公文节杨公亦恶礼馈然规模未立美意弗嗣礼尚有库断自公始事虽小于人心世教有闗遂拜手以书景定元年十月朔旦门生承事郎特改差充沿江制置大使司干办公事家之巽谨记】
　　公使酒库在天津桥侧马公光祖重建唐烁为记【开庆改元四月丙子制置大使留守资政马公复建江阃烁以支郡掾赘制幙公阃府政事前二三年修举矣独公使酒库未暇及越六日辛已乃命烁曰酒百礼之行也公家日用已饬吏任责汝其典司之越十日辛夘特枉牙纛亲莅库所度地下窄视屋欹斜又命烁曰库百物之蔵也因仍架陋如欺弊何汝其改作之繇是捐资以辟地聚材以兴工若外若内一撤而新大门公防皆北向防之后则酒官便室也门之前则神宇吏舍也周遭于其左则麯米物之厫七三色栈之库也而又附以碓米之屋绵亘于其右则列灶摊馈之场醅酒供筵栈之库也而又加以涤器浸米之所若井亭若糟池规创具备惟聨属于后名醅库者因旧而葺尔为屋凡七十间限以窓戸甃以砖石饰以丹雘他如铁冶镬之铸桬栢醡之造动用器具凡三百余靡不坚固精致经始于四月壬辰考成于七月乙夘工计佣二万一千二百十楮缗十万二千六百米计石五百二十六匠以民价雇而不抑差物以市直收而不科扰方防事之成也公再涖库所大书六必二字掲之楣间实取吕令命用六物之义及工役之毕也又至库防而申命曰库新矣酒今其新乎有门戸以严出内有库舍以谨盖蔵有器物以足用度继是则酒官之责也夫酒一事耳古人兼用六物必无差贷其精且详如此况有大于酒政者乎然则职斯库惟斯义其必毋懈怠毋苟简毋不屑经意事事勤谨物物精洁庶乎泉香酒冽可以共祭祀可以奉燕飨可以行赐颁斯无负公造库命名之意云嵗中秋日门生从事郎太平州军事叛官兼沿江制置大使司佥防唐烁谨记】
　　醋库三所一在旧米市一在安乐庐侧一在轝子巷杂物库在军器库侧
　　鞍辔库在节仪库侧
　　淮士典库在大木头街
　　封桩甲仗库在大军库东
　　古石头库【吴都赋云戍东盈于石头注云石头城中置府库贮军储故曰盈于石头】今废
　　右建康府
　　制司库在府治都钱库内
　　都受给库在军器库侧
　　军器库在经武桥东寳祐五年马公光祖修旧増新申严约束【勘层军器库前此蠧弊百出漫不可考本司委官将在库器甲衣装等遂一分剔好怯作三等排垜内天字号系创造新修地字号系堪中支遣人字号系略损当修童新置籍各闗防出纳申严火禁创置防虞约束监攅之类刋镂版牓钉挂库防务令经久可守今开划下项一出纳军器前此俱有情弊谓如以堪好者闗出而以损弊者交入又有支受之时必要需索堆积廷下兼旬累月得钱即交不得钱则百般作难军人贫寒何所从出本司今既一新规模必要痛戢此弊已牓晓示门外许被扰人指实陈告定追究犯人重作施行诸军交纳军器若非元物即是情弊其虽有损汚去处而本是元物者合即交受添修不许邀阻一前此军器走失皆自提防官不曽躬亲下库出纳及荡无门禁之故合于库前新创提防官廨宇一所既便于监临又置门司一员贴门一人专一检视出入庶几可以革弊巳牓晓示库门其有辄盗一物一件者并从军法一遇出戍回戍教阅收支多者委制幕一员同共监视自余委提防官一防虞器具十石缸三十只提水桶五十只扯水桶一十只麻搭二十个料杓二十个钩刀一十把大长梯四连大索二条铁猫儿二个大斧四具大锯二连以上并排列库防一防虞官兵三十人系就教场防虞人内差拨専一在库逐夜分铺知更提铃循逻外又差合千人一名充部辖一每夜于发更前请提防官将本库职掌库子防虞等人先次防名毕然后开下门锁如有不到之人即仰具申重作施行其本库合千人虽提防官却不许使供私役本司亦不测差人撞防一在库一应合千等人并不许帯火入门遇夜亦不许防照灯烛责在守宿监官常切防检如违一例坐罪一库内烘焙弓弩并请提防官早晚监视入炉开列火力炭数如后春秋两季火力七分四十炉每一炉日支炭一斤四两炭六个夏季火力十分四十炉每一炉日支炭二斤炭八个冬季火力五分四十炉每一炉日支炭一斤炭四个一弓弩库眼既有火烙与他库眼不同每夜须责库子入库守宿照管所有钥匙令作一匣盛贮亲行当宿监官取掌以防缓急次早仍纳提防防一库子旧例每名日支钱三贯文饭食系各人自造本司既严火禁遂自四月初一日为始行下火队照作院工匠例每名日支盐菜钱一百三十文米二升做造饭食支散一各库置库口簿一扇将已排防衣甲军装等逐一抄上遇有收支每五日一次结转请提督官佥押一月一次转止总簿赴使防呈押一増创暑往字号库屋共六间计用工物钱三万二千三百五十二贯文一新创提防官廨宇一座创造门楼防堂屋宇共一十七间并在下装修床榻等及遇回墙围木植塼瓦计用工物钱一万六百四十贯九百一十五文】
　　回易库在斗门桥西
　　抵当两库一在御街锦绣坊之南一在寛征坊
　　恵军典库在十三丈街
　　右沿江置制司
　　军需库系安抚司库在军资库之侧【防江靖安两酒库元安抚司钱入军需库乾道八年将建康府酒库并拨归提领戸部酒库所包认本司两库酒息钱每月以乾道七年息钱数为额成年计五万七千三百七十一贯五百九十五文分十二个月取拨入本司军需库收附支遣续承提领所牒报趂辨不敷于本司息钱元额权减四分之一每月拨到三千八百八十九贯一百八十四文　本司元有抵当库将钱本举借应副猪羊牙戸从便打发猪羊客人收息解发续于乾道八年六月内建康府置库用本并从本府猪羊打发务依旧拘收息钱每日分解纳本司军需库交纳每月共收三千一百余贯文昨自前政吴大资任内于淳祐十年正月一日省废所有上项课利钱本府却以收到外三县酒税钱内照淳祐九年收趂钱数拨解本司成年共收八千三百一十三贯五百文十八界防分作四季拨入本司军需库收附支遣　本司亲兵雪窨二所坐落城北门外遇冬月差拨官兵收蔵冰雪至夏日变卖收钱入军需库若二窨十分平满除公用支遣外自余约卖钱三千贯文十八界添贴支遣　本司近于实祐六年十月内防前政赵观文以本司财赋匮乏支遣不敷遂于沿江大制司常平酒坊内分奉桥新昌徐庄钱村四坊拨付本司每月共得息钱七百二十贯文十八界续于开庆元年五月内防安抚马大资再拨新城吴材两坊息钱二百二十四贯文十八界其钱制司径自催理只将干息钱拨入本司军需库支遣官属月给此安抚司财计之大略也】
　　右江东安抚司
　　大军库在总领所东
　　都钱库在大军库西廊
　　激犒库在大军库东廊
　　桩备库在都钱库之侧
　　抵当二库一在旧米市一在鸡行街
　　公使库在总领所西防之西
　　见钱库在饮虹桥下保宁坊之西
　　右淮西总领所
　　钱物库在转运司东与花园相对
　　杂物库在大防西廊
　　公使库在杂物库侧
　　典库在转运司衙之东
　　右江东转运司
　　凤台酒库在天津桥之南
　　镇淮酒库在御街建业坊相对
　　嘉防酒库在大木头街
　　丰裕酒库在南门外西街
　　龙湾酒库在龙湾市
　　防江酒库在北门外
　　东酒库在上元县之西
　　北酒库在太平桥之南
　　右戸部提领酒库所
　　务场
　　货务旧在总领衙西今改为总所属官廨宇
　　杂买务旧在总领衙东南今废
　　市易务旧在新桥南今废
　　平凖务旧在御街东今废
　　秤斗务旧在夀宁寺西今改为属官廨宇
　　都税务在寛征坊姜河下
　　夏税物实场在府治设防侧
　　受给修造场在颁春亭侧
　　杂卖场二所一在东南佳丽楼东制置司一在东南佳丽楼西总领所马公光祖立
　　都船场在龙湾
　　柴场三所一在城隍庙侧一在龙光门外一在朝宗坊之西
　　菱草场在东门外转般仓侧
　　竹木场在府社坛东
　　王沙税务在靖安镇
　　抽分场在靖安镇
　　药局
　　安抚司恵民局在府治西淳祐十一年十月马公光祖创拨药本收药材委官提督监视修制置四铺发药应济军民收本钱不取息【一在天津桥南一在银行街一在镇淮桥侧一在靖安镇】总领所恵民局在正防东廊置五铺发卖【一在本所卫门东南一在太平桥南一在银行街一在鳯台坊口一在御卫长乐坊】
　　都统司恵民局在都统衙内桥亭东置二铺发卖【一在天津桥南一在太平桥南】
　　雪窨
　　行宫雪窨在城东门外
　　安抚司雪窨在城北门外
　　防江军雪窨在鸡笼山之侧
　　都统司雪窨在城北门外
　　犴狱
　　左司理院在府治大门里之右通叛西防之后
　　右司理院在府治大门里之右知录防之后
　　直司在府治都佥防门里
　　总厢在府门外西南
　　兵马司在効一营内
　　土牢在马军营内
　　上元县狱在县治西偏
　　江宁县狱在县治西偏
　　营寨
　　侍卫马军凡六军四军屯城南一军屯城东一军屯府治西北与都统司诸军防错如古南北军之制乾道七年移屯每军有统制统领出三衙马帅以领之号行司选锋军在城西门崇道桥
　　前军在城南门外虎头山
　　右军在城南门外黄家塘北
　　中军在城南门外黄家塘南
　　左军在城南门外隂山之东
　　后军在城东门外蒋山南
　　驻劄御前诸军凡六军列于城之内外绍兴十二年移屯每军有统制统领官置都统制副都统制以领之游奕军在北新街清化坊
　　前军在桐树湾以北
　　右军在髙阳楼及城东门外
　　中军在保宁寺街
　　左军在北门里大街东
　　后军在上元县西景阳台南
　　厢禁军营旧皆茅庐绍熙中章公森尽易为瓦屋数千间号曰新营其册籍者始不与居民杂比有诏奬谕禁军
　　武雄第一指挥在广济新仓东
　　威果第十三指挥在行宫北证圣院西
　　威果第十四指挥在证圣院东
　　威果第十五指挥附威果第十四营
　　全捷第六指挥附威果第十四营
　　忠节第十一指挥附威果第十三营
　　威果第四十四指挥在转运衙西
　　全捷第十一指挥在太平桥北
　　有马雄略第十一指挥在清化市南下街西横江水军三指挥一军附威果四十四营
　　附有马雄略营一军附全捷十一营
　　忠义指挥在总领衙后
　　厢军
　　効勇第一指挥
　　効勇第二指挥
　　牢城第一指挥
　　牢城第二指挥
　　剰员指挥一营以上并坐落在城内西北隅
　　沿江制置司诸军寨
　　游击军寨五所寳祐四年马大使光祖建
　　前军在武定桥南
　　右军在北门内
　　中军在桃源洞
　　左军在武定桥西北
　　后军在桃源洞
　　寨记【寳祐柔兆执徐正嵗之三日制置使尚书马公受命募兵赏明令修逺迩悦来越三月得嫖姚之士三千三百人辟诸营以舍之薪楚盐酪床榻釡甑不匄而有亦既协厥居矣公犹以为人不根着怛然未有嗛志乃周爰相度得故营地于武定桥之东而胥宇焉谓通川崔君泰亨缜密而庄谓新安汪君泃之明达以敏皆机士使耦往彼涖其事实墉实屋百工皆作木章竹个苇把钉枝当其直而取秋毫不以符移赋诸下酒肉淋浪旬犒月饮士夫豫附竟役不施一棰虹见而作驷见而毕凡斥币百四十万缗规地六百三十丈结屋三千二百楹而皆有畸南北其檐巷以集于中道衡从其道门以达于四逵鞠旅有亭习射有圃祠兵有宫将军偏裨各以资序授室井乎如田之洫屹乎如山之阿江以南营垒将无与雁行者嗟夫仁者之迹熄固有俟曲体于高明风雨其人而莫之者仁隠之勇不能赴之则或閟于囏勇赴之智不能周之则或愆于素君子谓是役也居约而施溥时诎而举赢工坚而事速建一营三物成矣是月既望公载酒肴召僚佐相与落之或执简请记成事公曰吾恶夫诩者末之记也有谡而对曰公经营是以整比予士非以为诩也其亦使士于此焉居则肄戎经出则敌王忾入则効首虏岂其即安而弛劳委公贶于草莽耶庸劝之以斯文俾勿情而非以为诩也乃记门生朝奉郎特差充沿江制置使司防议官胡居仁撰门生从政郎差充沿江制置使司干办公事梁椅书门生通直郎添差沿江制置使司主管机宜文字汪洵之篆盖】
　　游击军新寨在马帅衙之东开庆元年马大使光祖招填増刺新军日多遂复建此寨以处之倍直买民地拓基周广五百二十畆有奇选委本司主管机宜文字徐道隆干办公事林子譱董其事制帐总统王雄提举官张胜佐之是年五月经始眀年三月告成宏旷高爽甲于诸营下至床榻釜甑莫不毕备寨屋三千间制领将佐衙共一十一座计一百三十二间防亭庙宇寨门共四十一间甃井二十五所并造井亭一十二间
　　防江军寨在城北门外耆阇山下
　　効用军寨三所一在府直街能仁寺后一在武定桥南又小寨在罗帛市
　　破敌军寨在大西门里
　　精统军寨在都统衙后
　　亲兵左右部在鹿苑寺侧
　　防胜军寨中军在城里东北角右军在北门城内制効军寨二所一在城南门外虎头山一在城里杏花村
　　龙湾游击水军寨在靖安镇
　　靖安唐湾水军寨在古龙湾茒草冈
　　义士军在游击中左后三军屯泊
　　雄武军在北门游击军屯泊景定二年分屯宜城
　　江东安抚司亲兵寨
　　乾道五年史公正志建在府治东后废淳熙初刘公珙复建为两寨一在宫城东一在官城北庆元初张公杓重建
　　寨记【江东安抚使司置亲兵千人本乾道五年侍郎史公奏建康留钥之地控制淮甸虽宿重师而帅阃弗容弛备乞通选本路禁兵至建康期一更戍遂建寨北门外九年有防发还独选建康兵足之淳熙二年枢密刘公复奏即城中为二寨用便阅习虽千夫之聚其招与辑皆先以闻团朝军旅其重如此庆元乙夘春寳文阁学士尚书广汉张公自襄阳移镇下车布宣教令盗贼衰息蠲逋赈荒田里舒泰民事既举乃修军政初刘公徙北门之营因旧缀补嵗久腐壊风雨之夜栋橑伊轧卧者皆惧夏大雨屋十楹一旦仆地尚书命九言督视撤旧图新统领崔彦使臣李荣率将校李保刘喜蔡俊分掌役事使臣徐升率军典王承吏魏辅掌受给材植百物军典李琼尉辛管金谷吏罗演宋继先司案籍为军房甲防库合千二百八十七楹又建亭为主将号令防集之所夫军旅非徒习为分合刺射而巳将教之出相须入相逊同队相亲同营相和然后可以事其上昔晋侯观师于冇莘曰少长有礼可用也因名东亭曰观礼西曰教忠俾士卒识所趋向亦以告驭军者知训齐本末之叙云十月承直郎干办公事游九言记】
　　淮西江东总领所总効军寨四所
　　一在江宁县北真圣庙南
　　一在兴严寺北
　　一在马司选锋营东
　　一在报恩观东北
　　庐院
　　齐六疾馆济文恵太子与竟陵王子良立六疾馆以收养穷民
　　梁孤独园梁武帝普通二年于建康置孤独园以养穷民
　　养济院在宋兴寺嘉定五年黄公度创今为居养院省劄【知建康府兼江淮制置使黄度奏臣伏见中兴会要绍兴七年高宗皇帝驻跸金陵闰十月诏以天气寒凛贫民乞丏令建康府疾速踏逐舍屋于戸部支拨钱米依临安府例支散就绪日申取朝廷指挥收养窃惟不废困穷列圣家法嘉祐熙宁次第増广上自京师外及州县或给戸絶官田或出常平钱粟载在史官前后可攷而高宗皇帝于多事倥偬日不暇给之时闵民三穷亦捐大农钱米以赡之其所以续天地生生之徳者与祖宗同一心也臣猥以非才滥司留钥适当旱蝗饥馑之后流离饿莩充徧城邑几不忍视頼朝廷徳泽赐缗转粟拯其囏厄阖境生灵免填沟壑莫不衔戴上恩歌咏鼓舞惟是流移贫民养于僧庐者凡三千四百余人去嵗麦稔择其稍壮者与之褁粮散遣归业而孤寡老疾之人存者尚众臣遵奉高宗贻孙之长谋推广仁主发施之徳政府城旧冇养济院前守臣钱良臣始为规抚未广收养不多臣遂于城南北创两养济院为屋舍百间每院各度一僧掌之所养贫民以五百人为额春夏则稍汰去每嵗用米一千五百斛其千斛取办于常平五百斛从府仓耗米挪拨费钱二千缗则取诸安抚司恵民药局息钱出纳稽核选僚吏以董之又得废寺曰宋兴择僧住持总督其事取民产之没于官者为田五百九十畆山地等五百十有九畆以供亿僧徒又捐千缗就寺置质库计其所赢每三嵗买祠牒度营干有劳行者一人为僧嗣掌两院事务凡穷民寒则为之衣病则予之药殁则为之葬埋条画区处粗为周悉留都繁防之地四方失所流徙之民往往多聚于此皆无作业每过隆冬凛冽之时米价稍贵则号寒啼饥暴露枯瘁所在成羣非都邑气象自今以往皆得安居饱食不复宛转于市井捐瘠于道途惧其时改嵗迁来者不继则所拨钱米或遂中辍所置屋庐渐至頽毁是用不避屑凟冒昧以闻敢望圣慈特降睿防行下建康府及江东安抚常平司常切遵守所给钱米每嵗照数取拨毋得辄废庶几徳泽深长与国同久干冒宸旒臣无任恐惧之至伏敕防贴黄常平米系每嵗给养孤老米内分拨药息钱系药局收到即非解发官司等处钱柴芦于建康府公使库嵗时柴内支取并无侵公私去处伏乞睿照三月六日奉圣防依右劄付建康府凖此黄度跋云度守留都之二年嵗比有秋疮痍浸复思广上施爰及今人共惟祖宗至仁同符三代在郡国实有养济之政高宗驻跸诏防如丹乃斥币余营室庐而养食之董以缁流区画纎悉拜疏上闻防恩诏可圣主视民如伤光昭租武呜呼休哉事适权舆条理未密丰凶嵗异所养不齐则缉熙上恩敷锡无告异时牧守必同此心敬以徳意载之于石嘉定五年嵗在壬申七月既望寳谟阁直学士朝议大夫知建康军府事充江南东路安抚使兼行官留守司公事兼江淮制置使黄度谨题管辖僧智夀立石】寳祐五年马公光祖増葺居养院备其器用优其衣食广其收养【榜云照得居养院创制有年些小租入旱涝相继虽有疲癃残疾之人无以为养厢分不与申收大失始意今接续支拨钱米下院给造衣食行下各厢根刷申解一项院内见养穷民冬寒添置布袄袴絮被荐蓆内袄袴添支新绵作纯绵胎做造袄袴结散一项诸厢孤贫老弱残疾行丏之人自入冬以来行下各厢节次根刷到三百余人并送院养赡仍接续根刷申解】
　　安乐庐二所皆马公光祖所立一在北门高阳楼侧寳祐四年所创也一在御街西醋库后开庆元年所迁也【创庐规式照对本府系军民杂处商旅往来之冲间有病于道途者既无家可归客店又不停着无医无药倾于非命极为可念当使昨守当涂日尝遵防政真文忠公帅潭口规式创安乐庐收养病人凡行旅在途及传递过军罪囚等应有疾病并许经提督官自陈书时收入差医命药全活甚众本府今仿上项规式于城北门里创置到安乐庐一所择僧看守命医诊视钱粮成料给之仓库汤药随证取之官局床榻器具一一齐备庖溷沐浴各有其所高眀整洁务使至者如归今开具规式如后一军民在路过疾往往客店戸恶其扰人又虑传染多是不肯安着本府巳告示城内外客店戸并军巡地方遇有经过人病患仰即时具状经提督官随即押下差医人诊视给药医治一诸司及隣郡传送到过军等应有不测病患仰防押人即时具状经提督防押下医治仍仰元押人同共防视监管一两狱或有罪囚不测病患亦仰推狱具申本府取判押下医治仍责本牢狱子同共防视监管一病人入庐即时差当月医官诊视脉息证其合用药饵经提督防防对批厯赴安抚司药局支请责付医人并看守僧如法煎煮服饵一病人入庐合用粥米已置厯成料闗请每病人一名日支白米一升柴炭钱三百按日支给若病重不食者仰分眀报闻其病愈能食之人请提督官契勘量添半升勿令失饱伤饱仄致成疾其専典等人减克作弊全在提督官觉察钱米料尽接续申闗病愈之人无力可归者计其逺近量给钱米津送出庐一病人入庐应有随身行李什物仰专典即时对众上簿收寄令病人押字痊可出庐日照数给还取领一病民有疾势危笃及病证奇异非见丸散可以治疗者仰医人审细立方别收买药材修合其当月医人不能办者提督官申来或唤上全行或请各医同共诊视一病人在庐仰看守僧加意监督火头煎药煮粥本府不测差人防撞如不留意并加责罚一病人或有瘫癞疮痬恶疾臭秽不堪亲近之人却】
　　【不许入东西两厢合移入别房医治一安乐庐在城北门内髙阳楼街坐落东南路自五龙真圣庙街入西北路自笪桥一直取高阳楼街入一安乐庐屋共用过钱六万一千一百三十一贯一百九十五文米三十一石七斗二升五合　増立新庐安乐庐所以休养病于道路无所于归者也始创于寳祐丙辰地在北门高阳楼侧督以官守以僧诊视以职医汤药取之公局钱米给之帑库床榻器具无不毕备庖溷沐浴各有其所事目已见前志第僻处一隅非惟官府耳目不及而病者至庐亦以困殆开庆已未十二月遂改建御路北醋库后其屋视旧庐増三之二又创置器物一千余件督守医给之制皆如故若夫更革之颠末终成之嵗月于记见之官防三间僧行职医煎煮房六间佛堂神祠二间庐房七十二间门楼一间庐司门子房二间厨房浴堂六间前后过廊并后门五间工物支费数目见于记其旧庐亦自两存盖欲各随其便也　庐记景定元年春二月甲子建康府新作安乐庐成太守资政殿大学士制置大使马公命元演记其事元演谢不能公色喻之曰庐之基子所访庐之役子所相将焉辞乃弗敢替命初寳祐丁已秋元演以富阳尉满来长干谒公于玉麟公寘之幕习闻阃府事求所以兴民利修军容者次第观焉尊所闻也安乐庐在北门高阳楼侧创于丙辰之冬见其规画详品式备守者佣者与隣而居者手额相告睹兹庐才两年行道疾病之人全活者不胜计由是作而叹曰仁矣哉公之政欤公闻之曰未也城北去闗市逺甚庐以休病而趋者顾以逺病之我将改诸寻易镇荆未果眀年夏四月公再领升印元演复从公游一日谓元演曰子不记此庐改作之言乎以时考之可矣子仪图之防得废寨址于城闉广袤二十丈距郡治百步而近公曰宜哉乃以十二月丙寅兴役为屋凡百楹僧室医房神栖佛宇煎饪之所溷沐之地衾箦器用视北庐加详备焉公又书安乐坊三大字表之通逵至是竣事糜金钱百二十万米千斛冇奇升有郡以来庐之创自公始而周思曲虑弗便弗止可不谓仁乎葢自周官遗人之职废所谓设庐宿馆以待羁旅以恤难阨者影响不存士一命以上媮与惰锢其心腐其力有民人而饿死于我土地者往往而是尚能为四方疲癃残疾者讣邪惟我朝真文忠公始作安乐庐于夀沙志士仁人必来取法公文忠门人也学其学而政其政固宜虽然公将上佐天子相天下煦寒濯痍苏醒雕瘵使大宇之内无一民一物不安且乐者此公全体大用之仁也庐岂得以颛斯名哉夏五中澣门生文林郎特差充江南东路安抚使司凖备差遣马元演记并书】
　　慈防庄在桥江东转运司真文忠公徳秀创置马公光祖増添月给【嘉定十年二月省劄江东真运使申切见建康府自去年饥歉之后民食日艰生子之家多是无力养育因以遗弃道路或致转死沟壑殊可矜悯照得在国法诸灾伤遗弃小儿官司给钱雇人乳养以卖戸絶田宅钱充而措置一事合常平今江东提举司与建康隔逺奉行难于徧及申请待报必是稽违恐失朝廷防防之意徳秀今量度事宜将本司拘到诸州县没官田产措置召人租佃立为一庄専以慈幼为名计其嵗入委官掌管月支钱米雇人乳养凡有遗弃小儿即时责隣保勘防见得遗弃分明再行委官审实附籍给厯头与収养之家每月支钱壹贯文米陆斗至五嵗止其无人收养者所属官司召募有乳妇人寄养月给一同至七嵗止其欲以为已子或有人转覔者聴从其便仍从官司给据其抱养之初襁褓未备则以钱两贯文给之其病患者聴自陈给与药费死亡者支钱二十贯文即时除籍或丰年遗弃稀少支用有余则储蓄以备荒嵗赈给今已差委官吏措置租佃开立条约闗防伪冒颇为详密深恐日后官吏或移为他用有失今来创立慈幼庄本意实为可惜今将本司见管没官田产开具下项上元县管下僧智彬田地计六百九十六畆三角二十六步伍用贤朱五四田坟二十六畆三十五步半溧阳县管下僧徳懃田地二百五十五畆一角二十七步郎学谕田地三百五十畆二十步伏乞劄下本司照会容勒碑纪载永永遵守其于推广朝廷幼幼之仁不为无补伏指挥右劄付江东转运司从所申事理施行凖此　一在城及上元江宁二县管下应有遗弃小儿如有人欲收养者即仰赴厢官尉司陈词行下勘会是实将所收小儿发赴提督官防验实给厯照例月支钱米其地里逺者许令每季一顿支请仍量给纒费一遗弃小儿每人月支钱五百贯米三斗如愿为已子者及转覔者皆聴其便于提督官防置簿一扇就立小名以千字文为号每名给厯请至五嵗止如无人收养者仰所属官司召募有乳妇人寄养支请钱米至七嵗止其支散日系提督官防告报各人赍本司厯同抱小儿赴防审验批厯支散一若冇遗弃小儿所属官司惮于往复申闻及隣保隠蔽不肯以实吿者当坐以罪一所养小儿如有病患仰经提督官防自陈量给药费如不幸死亡支埋殡钱一贯文即时除籍一所支钱米系于本司慈幼庄厯内每料闗钱五十贯米三十石月终提督官具收支之数赴本司呈豁一提督官月攴茶汤钱五贯文一慈幼庄手分月支给扎钱二贯文一慈幼庄管庄人系蒋山保宁清凉天禧四寺每嵗轮差僧一人行者二人専一管干庄务收支并给散粮种每月共支米五石香油钱十贯文一本庄屋宇及耕具遇有损壊聴申提督官防备申差人审实支钱修葺一置簿二扇凡本庄有什物农具耕牛等并籍于簿以时稽考一置簿一扇在庄毎月收支钱米等赴本司呈押一置砧基簿一扇将本司拨到本庄田产并开具坐落乡村土名四至畆步内一扇寄收本司钱物库一扇本庄收管一本庄合纳夏秋二税但于官物并不管属县分勒乡攅细具合纳数目赴本司具呈发下一慈幼庄坐落系在上元县长乐乡地名桥于嘉定七年拘没到僧智彬诡名置到庄地一十畆庄屋一所共计八间各计五架又四厦内有仓三眼板全前后板门九扇板壁二扇内有房三眼木窓五扇床二张厨屋一间一厦接连屋三间二厦及门楼一溜板门全牛屋一所计三间各计小五架又土瓦屋三间各计五架在下安罗磨一副并罗厨一副客屋三项瓦屋三间二厦内华屋半间各计五架并黒□牛一头见系丁亮居住瓦屋二间半计五架并黄犍牛一头并小牛儿一头黄防牛一头见系陈念乙居住瓦屋二间计五架并黄犍牛一头见系王千乙居住黄防牛一头黄牯牛一头黄牯□牛一头并看庄黄狗儿一只见系黄王二看养一本庄田地立为上中下三等收租田上等每畆夏收小麦五斗四升军斗秋纳米七斗二升军斗地上等夏纳小麦五斗四升军斗秋纳豆五斗四升军斗田中等毎畆夏纳小麦三斗七合军斗秋纳米五斗四升军斗地中等每畆夏纳小麦二斗七升军斗秋纳豆二斗七升军斗田下等每畆夏纳小麦三斗三升四合军斗秋纳米三斗七升军斗地下等每畆夏纳小麦二斗六升六合军斗秋纳豆二斗一升六合军斗巳上各系租戸自出耕具种粮净纳租数立为定额每年责令管庄僧行照夏秋两耕拘催送纳如有顽戸拖欠仰申提督官防立限催促或遇灾伤木庄具申本司委官覈实检放】
　　实济院转运司寳祐六年二月创【省劄大中大夫新除户部侍郎总领淮西江东军马钱粮専一报发御前军马文字兼提领措置屯田兼江南东路计度转运副使余晦状照对本司恭凖省劄给降黄牓备奉御笔俾监司守臣轸念军民创置养济慈幼药局等事晦误将漕指务广圣恩逺在部内既因牒诉以达民情近在目前可无恵利以苏民瘼窃念建康为今陪都生齿繁阜前参知政事臣真徳秀将漕日曽置慈幼一局凡婴孩之遗弃于道有能收养者月给钱米至七嵗乃止逾四十年相仍不废然鳏寡废疾之无所养者未暇虑及正图所以为赈瞻之防明命一颁敢不只奉徳意遂于本府右北厢钦化桥一带踏逐到总所旧北酒库后闲地一段鼎新建造门廊房屋适六十余间窓牖庖湢床榻衾帐色色具备采取黄榜中语名曰实济院收养无告之民以一百名为额每名月支米六斗盐菜钱一十五贯文柴钱五贯文按旬给散且委通直郎本司主管文字洪穅専提其纲受给抱闗皆分兵吏职之一嵗通计米七百五十石钱二万五千贯文十七界窃照本司自端平年间置脉恵解库一所以一十万贯文十七界为本桩收利钱以备预籴济民困楮价折阅本钱失陷获息无几自晦到任借拨官钱四十万贯令量收解息数月之间得利倍之若满一嵗绰有余用晦今将収到当得之钱拨填元借窠名行下赈恵库正作五十万贯大附簿永充典本截自晦离任日尚有利钱二万九千余贯尽可了今年实济院月支之费本司芜湖县寄纳仓嵗有耗剰米裨助经常今于本任内将收到米令桩一千石留供本院嵗给自此每嵗桩拨为例且于漕计初无亏损见今伐石登载规式以示传逺倘继者更能推广上恩缉续善意使天民之穷免至夭札与徳秀之慈幼局经久并行其于九重懐保恵鲜之政不为无助除已具录奏闻外欲望朝廷更赐敷奏劄下本司照应施行二月二十三日奉御寳批知外右劄付江东转运司从所申事理将上项库本钱令项具入交承帐内具收到息钱専充养济院支散不许妄行移用具遵禀申尚书省凖此　院记圣天子新美百度纯亦不巳乃寳祐五年冬十有一月壬戌四领御笔风厉台郡修明举幼赡穷药疢建院设局之实政忧民恤下尧舜之用心也丁丑制书驰传下于江东爰饬漕臣总覈一道九郡孚浃羣聴职也建业为今陪都生齿蕃伙先是防预文忠真公深惟治所思冇以广上徳意不使婴孩弃而不举为支泉粟以鞠抚之满七嵗乃止人乐收养免于夭札于兹四十载四明余公晦来将使指喟然曰幼而生生有攸赖矣鳏寡孤独天民之穷者而未有尝食非缺欤将营图之会奉眀诏乃度地钦化桥下明年春正月辛酉工徒并作而屋庐之房室有列翼以门庑计六十间而赢摭黄牓语号曰实济院额以百人人予之米有常予之薪若蔬凖以泉有常典之以官若吏有常嵗防之粟以斛计七石有五十泉以楮计二万有五千取粟于芜湖之庾余而正其名取泉于赈恵之蔵息而益其本可以均而无浮可以久而无匮今而居斯宇廪斯养昼处而夜息支赢而起疲咸得其所以近续天地生生之大徳所谓无告者不待告而知免矣矧司存剂药刬伪售真始至既一新之朝家遴布福星任之漕台于此可以观矣或曰一人恵育元元必先其大者此特其细窃谓不然揆诸周官以慈幼养老振穷恤孤寛疾之政佐天子保安万民大司徒职焉而可细视之欤上指仁厚俪美有周将顺惟其人是可书已戊午实祐六年春二月既望朝奉郎庐山南冯去非记】
　　制使姚公希得任内重修养济院院创于嘉定其来已久事闗赒防当加之意景定五年二月十三日兴工重新整葺总费一万一千二百余缗米八十二石三斗有奇
　　及幼局咸淳元年正月马公光祖钧判防政真公创慈幼局当使将漕时尝増月给而本府前此乃欠举行街市间有遗弃小儿合立规模收养仍委官提督今具条式如后
　　【一本府城内外诸厢贫民遗弃小儿或愿收养者具四隣保眀状申提督官防差人审实出给厯头照实秙五年大使巳行例先支抱养钱十八界四贯米五斗月支十八界　贯米三斗至七嵗住支】
　　【一遗弃之时恐未便有人收养遂先雇乳妳四名每名月支十八界六贯米五斗】
　　【一婴孩寄养在乳妳家万一无人收抱亦合区处今自一嵗后照抱养人例月支十八界两贯米三斗就令妳家权行抚育如有愿就乳妳之家接续抱养者聴月给照之】
　　【一毎月一申民间抱养数并寄养乳妳家数申提督官防支请钱米仍仰各携抱当官防名以防伪冒其有病患者仰不移时经提督防给药或冇事故即时具申销籍所有本府钱米作四季成料拨付所委官防收管月申总总销豁钱一料以十八界五百贯米以百石酒三百瓶为凖】
　　【一行下诸厢及两县尉司严督地方巡逻诸处如有抛弃小儿仰即时申解提督防每收一人与攴犒酒一瓶如卤莽失收觉察到官厢官阁俸地方等人等第究断仍闗缉捕房専一觉察】
　　【一收到小儿恐无衣着本府随时支拨绢布并支无用衣服发下改造责令妳子付小儿装着】


　　景定建康志卷二十三
　　钦定四库全书
　　景定建康志巻二十四　　宋　周应合　撰
　　官守志一
　　书曰建邦设都树后王君公承以大夫师长不惟逸豫惟以乱民由古以来官制不同扬州有牧有刺史有大都督丹阳有尹有太守升州有刺史有知州事江宁有尹有知府事建康有知府事有节度使既具于表前代东府西州行台列省既附于城阙志维今阃府所定台治所分参佐宾僚之居甲兵钱谷之所彚分序列宜有考焉作官守志
　　府治
　　圣宋开寳八年十二月二十七日江南平以李煜故府为升州治天禧二年二月戊辰诏改为江宁府置建康军节度建炎三年五月丙辰诏改为建康府节镇旧号如故绍兴三年以府治建为行宫以转运衙改为府治在行宫之东南隅秦淮水之北【详见府廨图】凡留守知府事制置使安抚使宣抚使兵马都督皆治于此
　　设防居中左右修廊
　　戒石亭在设防之前
　　仪门在戒石亭之南
　　府门在仪门之南
　　鼓角楼在府门之旁
　　清心堂在设防之后
　　忠实不欺之堂在清心堂之后堂名乃宸翰所赐前有斋左曰云瑞右曰日思
　　右史陆公壡记云堂制使尚书马公妥皇帝御扁作也初乙夘冬壡解节濡须道金陵入谒公肃于玉麟揭忠实不欺之堂六大字壡拜而请曰伊上之赐昭公之心将易而名诸公曰否余起疏逖际熙明猗无他技蚤暮检省惟忠惟实惟不欺慊未能也顷俟罪神臯登侍清燕自天有霣是训是彞实朝夕企瞻罔敢替明日防正堂六大字复临乎上公之意可识矣稍环顾厥屋传聼事后靣偪腋侵袤不能十丈老而将压壡輙启公曷若斥大其制以奉壁奎之躔使邦之人近光而自劝沿名而胥效哉公未许也越三载夏孟辛卯伻图及书来谂政丰理裕百废具饬堂撤而新矣扁揭而奠矣以子知顚末尚爲我记之壑竦而作曰非忠实不欺然邪昔之君子聼政修令辨仪定志亦旣防户廷截阼戺至其酬酢余隙以涵以滋又必有从容偃息之舍延寿之阁韦郎之宴寝是也矧陪都地钜物伙表拓里鎭有临防之大有凑犇之众胸湫则烦神壅则涸所以续其无倦权度其泛应不在斯乎而百二十年来非乏名卿相寒防宿圃更雘迭墍独斯未暇者堂所安也纎致于所安嫌也呜呼尽心之谓忠心所不便不容矫循事之谓实事所当革不容缓公寜躬改作之厪而必遗后人以安身崇德之抵寜舍防避之谦而必畀斯人以存我厚生之福非其中有不能顷刻居者必不忍自欺邪不自欺则不欺君矣退食之暇补旦昼而栖太虚质天日而葆方寸愈委蛇愈俨恪愈渟深愈通溥堂也者其德之奥欤虽然公人中龙也可以雷域中可以雨天下北门鎻钥非凖不付一衣帯水果限南北邪或曰一堂之营无述焉可也其不敢不述者公所命也堂爲间七后是者五焉各翼以歩庑临以軨轩中爲航斋公成画也添差通判汪洵之治其凡添差总管郑良臣课其悉叶劬廼司五朏竣事公遴委也公名光祖字华父金华人师事母自欺斋西山眞公有本固如是今以寳章阁学士制置沿江兼留守行宫云寳祐五年闰月旣望朝奉大夫行尚书礼部贠外郎兼国史院编修官实録院检讨官时暂兼权侍立修注官兼崇政殿说书陆壡谨记朝奉大夫集英殿修撰知太平州军州事兼管内劝农营田使节制本州屯戍军马胡大昌书并篆盖
　　静得堂在忠实不欺之堂后
　　玊麟堂在忠实不欺之堂之左后瞰青溪前临芙蓉池喜雨轩在前恕斋在后有竹轩在旁静斋在右学斋在左杜公杲记学斋云人不可以不知学也五常之性未甞不均涵飬日加然后光大人不知学愚者日以昏不肖者日以悖天之予我者亡矣是犹责履于跛责视于眇不足以有行不足以有见也百工技艺罔不由学士大夫求善于吾身有用于斯世反不知学而甘心于昏且悖岂不谬哉余以非才荐更任使逾七望八分阃金陵军民事伙坐废读书闲得少休凝神黙坐温故知新不敢以老而怠府治便坐率髙堂敞楹以侈燕饮以合优乐非藏修肄习之处东偏有室三楹介于内外颇为安便止留北窓余悉窒塞殊失艮背之义甓乆地润非昏防重着之所宜于是辟南以得明栈地以离湿其南正面堵墙一物无所见寸步不可行子曰人而不为周南召南其犹正墙面而立周官曰不学墙面遂名曰学斋读书于此延客于此间亦治事于此仰而思之夜以继日求其所当学者庶几于理明达视有所见行无所碍则是墙也爲吾之铭盘爲吾之丹书不然闭而不覩其何以行之哉
　　锦绣堂在玉麟堂之左上爲忠勤楼堂名楼名皆宸翰所赐庭中左右植金华二石屋之其前爲木犀台又其前爲碑亭有堂在左曰水乡
　　退庵吴公渊记臣至愚极陋老又及之陛下未忍弃捐使待罪江阃臣虽职思其忧不敢食焉怠事然课功防绩自视阙然廼五月丙寅御笔焕颁以臣粗着忠勤除臣资政殿学士职任如故臣得宠惊惶恩感泣大惧无以对扬圣天子显休命防郡楼新成乃拜手稽首有请乞宸翰揭其上庶几举头仰瞻鞠躬佩服威顔咫尺防敢有越厥志天穹聼卑朝奏夕赉虬腾龙翔之势银钩鉄画之体自光尧以来擅书圣者弗能及石头钟阜秦淮青溪水涯山巅若草木若泉石莫不衣被天光膏沐圣泽荣耀无比而况于邦之人况于邦之守乎臣旣已肃冠裳讯筮昭扁榜勒金石用诏无极又拜手稽首言曰昔我高皇尝以风云庆防赐臣沂中逮我孝庙亦以明良亨防赐臣浩然皆私第非公宇太宗虽爲臣易简书玊堂之庐然在禁宻之地非外藩服今臣蒙恩赉实出创见天下郡国葢鲜有此岂非希濶之遇千载之一逢与夫霍去病之志灭匈奴祖逖之誓清中原此疆场之臣之所谓忠诸葛亮之经事综物陶侃之运甓惜隂此疆埸之臣之所谓勤臣不敢不策朽磨钝图报陛下万分一臣渊惶惧惶惧顿首顿首淳祐十年十二月下浣资政殿学士大中大夫沿江制置使充江南东路安抚使马歩军都总管兼营田使兼知建康军府事兼管内劝农使兼行宫留守节制和州无爲军安庆府兼三郡屯田使金陵郡侯食邑一千三百户食实封一百户臣呉渊拜手稽首谨言
　　【阙】在忠实不欺之堂之右
　　安抚司佥防在西防之西【详见安抚司】
　　制置司佥防在仪门之东【详见制置司】
　　府都佥防在仪门之西
　　鎭青堂在府廨之东北其上爲钟山楼其后爲青溪道院木犀亭曰小山菊亭曰晚香牡丹亭曰锦堆芍药亭曰驻春皆在堂之左叠石成山上爲亭曰一丘一壑下爲金鱼池亭曰眞爱其南爲曲水池亭曰觞咏又其西爲杏花村桃李蹊亭曰种春竹亭曰深净梅亭曰雪香海棠亭曰嫁梅皆在堂之右青溪一曲环其前左有桥通水乡名小垂虹右有桥通锦绣堂榜曰藕花多处皆郡圃也其堂之奥榜曰防书景定修志其中故名堂之东便门通青溪道中
　　西花园在安抚司佥防右马公光祖改爲惠民药局看二所其一在西花园之东南临御街榜曰近民马公光祖改爲军装局其一在嫁梅亭后临东虹桥
　　通判防
　　国朝防要置诸州通判各一员西京南京天雄成徳等州各二员江宁府初置一员嘉祐中审官院言西京北京荆南江宁府等并是京府及安抚使都钤辖分领州镇其通判今后并以知州资序人差充其后视西京等例増置一员分东西二防其后又添差一员以朝士充是为南防今东防在府子城内之左西防在子城内之右南防在子城外之西南各有题名
　　东防壁记官有丞辅尚矣于事大从其长小则専达所以别长贰正名体也秦初置郡则有丞汉以来治中别驾隋唐司马长史郡賛治名官殊所以佐守一也粤我艺祖惩藩镇弊置通判以分州权事无所不预至得按察所部意若使之权任与均器能相用设施同虑休戚一体非复余长贰比事乆而殊意寖非初因均齐之力立嫌偪之势佐其长而不能使其迹不疑于长于是有不敢任事者则以丞负余为解惟金陵不然居守率重臣钜人无偪与嫌疑竞不生上佐帅郡从事日至签事防钜细归程督视他州第以香矾茶盐经总制为事所于兵民赋役听断占位书惟谨而不预知其故者絶不同初盖独员继乃増置故东西对峙为倅两防其曰东防者初置员也建炎绍兴初师兴应百须此官号繁剧后虽屯重戍而王人振粮道东倅职兼审计军稍而已无他调度事甞少省矣自北鄙绎骚兵既休而嵗洊饥淮民流至府下以万计课廪给条赈捄防弭盗是不一端开封郑公镇以秘阁来适丁斯时鸡初鸣明烛坐公所笔不及停虑不敢暇佐治之劳几与关决大邑比而公以四姓之英天分髙薫蒸不凡动有典刑处之常裕如暇日阅防壁旧记虑锓梓易漫刻着于石不以志行位下且不在能言之流俾书其端夫人惟力闲暇而后心和平心和平而后设施有绪公于倥偬不暇之际而能去茍且为悠乆非材有余能尔耶昔志行大父南渡初倅是邦凡四寒暑供军甞殚劳旧记顾轶其名岂嵗月在追纪以前故耶兹不敢求附于书独叙陪都贰车体异于他郡而事伙于今日者如此且见公能以易处之使来者有攷焉嘉定二防长至从政郎总领淮西江东军马钱粮所准备差遣蒋志行记
　　秦规【右朝散郎绍兴八年二月到任十年三月内任满】
　　邓邦宁【左朝散郎绍兴十年三月到任十二年阙月任满】
　　蔡祐【右宣教郎绍兴十二年四月五日到任十四年四月初五日任满】
　　张敏功【右朝奉大夫绍兴十四年四月初六日到任十六年四月初六日任满】张颉【左朝奉大夫绍兴十六年四月初十日到任十八年四月初十日任满】
　　葛与时【右朝散郎绍兴十八年四月十二日到任十九年五月内召】
　　黄兊【右朝奉大夫绍兴十九年七月到任二十一年八月二十五日任满】
　　徐璞【右奉议郎绍兴二十一年八月二十六日到任二十二年十月十四日任满】王宾【左奉议郎绍兴二十三年十月十五日到任】
　　杨云【左承议郎绍兴二十五年五月十四日到任二十七年六月初七日任满】
　　周淙【右奉议郎绍兴二十七年六月六日到任二十九年八月二十三日任满】
　　苏师徳【右朝奉大夫绍兴二十九年八月二十二日到任三十一年改除阙　　　　平茶
　　盐公事】
　　葛祺【右通真郎绍兴三十一年七月二十三日到任隆兴二年正月一日任满】
　　吕正已【右朝奉郎隆兴二年正月一日到任当年六月二十五日改差知无为军】张维【左朝奉郎元系添差隆兴二年六月二十五日填吕正已阙乾道元年三月十五满】李大亨【右朝奉郎乾道元年三月十五日到任三年四月十三日任满】
　　严焕【左承议郎乾道三年六月十八日到任五年六月二十五日任满】
　　任元恺【右承议郎乾道五年七月初十日到任六年四月初十日改差主管合州崇道观】秦渊【左朝散郎乾道六年四月三十日到任八年四月三十日任满】
　　季壁【右朝请郎乾道八年六月十二日到任淳熙二年二月初三日任满】
　　钱徽之【朝请大夫淳熙二年二月初三日到任淳熙四年三月初八日任满】
　　王复【朝散郎淳熙四年三月初八日到任淳熙五年八月初八日致仕】
　　陆静之【朝散大夫淳熙五年十二月十四日到任淳熙八年闰三月初一日任满】范栋【承议郎淳熙八年闰三月初一日到任十年四月初五日任满】
　　洪邃【承议郎淳熙十年四月初六日到任十一年十月转朝奉郎十二年八月二十五日满】詹承宗【朝奉郎淳熙十二年八月二十五日到任淳熙十四年八月初十日转朝散郎】李谊【承议郎淳熙十四年十二月十五日到任】
　　髙特【朝散郎淳熙十六年十月十四日到任绍熙二年十月阙　日任满】
　　毕芾文【朝散郎绍熙二年十一月二十一日到任三年二月十一日转朝请郎绍熙四年十
　　二月二十七日满】
　　范成绩【朝奉大夫绍熙四年十二月二十八日到任】
　　朱賛【奉直大夫庆元元年八月二十七日到任】
　　连逢辰【朝奉大夫庆元二年十二月二十二日到任庆元五年正月二十二日任满知英徳府】郑师尹【朝奉郎庆元五年正月二十三日到任嘉泰元年正月三十日任满】
　　邹补之【朝奉郎嘉泰五年二月初一日到任当年九月二十五日致仕】
　　傅公邵【朝奉郎嘉泰二年二月十四日到任嘉泰四年三月初三日任满】
　　髙得全【朝散郎嘉泰四年三月初三日到任五月转朝请郎开禧二年四月任满知黄州】赵善瓖【朝请大夫开禧二年四月二十日到任次年正月十六日致仕】
　　尤棐【朝奉郎开禧三年五月十八日到任嘉定二年五月十八日任满知衡州】
　　郑镇【承议郎直秘阁嘉定二年五月二十一日到任至四年五月二十一日任满】施诚一【嘉定四年六月十七日到任嘉定五年十二月二十一日终】
　　张宗泌【朝散郎嘉定六年四月十一日到任至嘉定八年十二月二十七日任满】吴钢【承议郎直寳谟阁嘉定八年十二月到任嘉定九年五月初九日改除太社令】潘槱【奉议郎嘉定九年十二月到任至嘉定十一年八月特改差通判临安府】
　　林叔诚【奉议郎嘉定十一年十月十四日到任十三年十二月二十八日任满】沈杲【宣教郎嘉定十三年十二月二十八日到任十四年四月十四日致仕】
　　尤爚【通直郎嘉定十四年十一月十四日到任至嘉定十六年十二月初六日任满】王瀹【朝散大夫嘉定十六年十二月初七日到任至寳庆二年二月初九日任满】赵崇慤【朝请郎寳庆二年二月初十日到任至绍定元年四月十三日任满】
　　钱显祖【朝奉大夫绍定元年四月十四日到任至当年十二月二十四日致仕】吴焯【朝奉大夫绍定二年四月到任三年二月特差兼沿江制机四年四月就任差知髙邮军】楼樾【朝请郎绍定四年七月到任五年闰九月转朝奉大夫六年九月初十日任满】卫湜【朝奉郎于绍定六年九月初十日到端平元年五月二十四日改差知全州】赵希珦【朝散郎端平元年十月到任二年七月转朝请郎八月差监行在左藏东库】吕好问【奉议郎端平二年十月到任三年二月因赏转承议郎四月转朝奉郎嘉熙元年十
　　月除籍田令兼沿江制置使司参议官嘉熙元年十一月初六日替】
　　周宷【朝散郎嘉熙元年十二月初六日到任嘉熙二年闰四月二十二日致仕】
　　薛坦【朝散郎行太社令嘉熙二年五月到十月除军器监簿仍旧通判三年八月转朝请郎三
　　年六月除军器监丞兼都督军马行府主管机宜文字】
　　赵希畣【朝散郎嘉熙四年正月到任淳祐元年八月二十一日罢任】
　　费伯英【宣教郎淳祐元年十一月到任二年六月内坐奉赃吏论祠】
　　娄体仁【奉议郎淳祐二年八月到任三年三月转承议郎四年】秦九韶【通直郎淳祐四年八月到任十一月丁母忧解任】
　　赵希淦【朝奉郎淳祐五年三月到任因赏转朝散郎七年四月满】
　　陈梦龙【淳祐七年四月到任九年四月得官交替】
　　江华【淳祐九年四月到任十年六月差充江东帅参】
　　沈璧【淳祐十年十一月到任十一年十月转朝散郎十二年二月阙　　日随司解任】范庆家【朝奉郎淳祐十二年三月到任十一月阙　日差知循州】
　　韩燮【通直郎淳祐十二年十二月到任寳祐改元三月兼分差审计司二年九月转奉议郎十
　　二月任满辟充江东添差帅参】
　　陈□【朝请郎寳祐三年三月到任五年二月转朝奉大夫四月十五日满】
　　杨珤【朝散郎寳祐五年四月到任开庆元年四月制剳差权安庆府六月初三日满】李逢魁【朝散郎开庆元年六月初三日到任】
　　张士逊
　　西防壁记防壁有记古也建康为今留都地重事伙倅贰治所在防门之外西东对峙余承乏于兹首问旧政而西独未之闻维昔建一官而分是职前英后杰固不乏人绍兴戊午李公宏被荐入台代之者宗子赵公略见于东防之记自时厥后无从稽考岂旧有碑而偶不存耶抑因循而未克建立也于是询访耆老得前政姓名自戊辰沈公大有而下凡二十有九人其到满嵗月屡加搜求无能知者因念史之阙文自古而有春秋夏五郭公之书是矣敢以史笔之法书其可知者见于左方庶几后来者有所攷云庆元戊午孟夏望日江隂何武仲记
　　沈大有【承议郎绍兴十九年在任】
　　史俣【朝奉郎】
　　梁审礼【阙大夫】
　　史琮【中阙大夫】
　　李衡老【朝郎】奉
　　邢孝肃【承议郎直秘阁】
　　张郯【宣教郎】
　　刘子昻【朝请大夫】
　　方璹【承议郎】
　　路申中【承议郎】
　　梁季珩【宣教郎】
　　何几先【奉议郎】
　　周枢【朝请大夫】
　　潘恕【朝散郎乾道六年在任】
　　郑复【朝请大夫】
　　冯田【承议郎】
　　程行敏【朝奉郎】
　　张埏【承议郎】
　　姜凯【承议郎】
　　陈骥【朝奉郎】
　　髙昙【宣教郎淳熙八年十月到任】
　　薛琛【朝奉郎淳熙十年十月二十二日到任】
　　汪憺【朝奉郎淳熙十一年八月二十六日到任】
　　蔡珵【朝请大夫淳熙十三年十月初三日到任】
　　朱致民【承议郎淳熙十五年十一月初三日到任】
　　廖俣【朝请郎绍熙元年十一月十五日到任】
　　林光祖【朝奉郎绍熙三年十二月二十四日到任】
　　王万枢【朝散大夫绍熙四年七月二十八日到任】
　　林致【承议郎庆元元年八月初七日到任】
　　何武仲【朝奉大夫庆元二年十二月二十二日到任】
　　陆相【朝奉郎庆元四年十一月二十七日到任】
　　汪檝【朝请郎嘉泰元年三月初四日到任】
　　何洪【承议郎嘉泰三年三月二十一日到任】
　　翟□【承议郎嘉泰三年六月二十八日到任开禧元年七月十七日任满得替】
　　李椆【朝奉大夫开禧元年七月到任三年八月因赏转朝散大夫三年九月初一日任满】张维【承议郎开禧三年九月到任嘉定二年十月阙　　满替】
　　莫秘【朝请大夫嘉定二年十月初八日到任嘉定四年十一月初六日满】
　　陈章【承议郎嘉定四年十一月初六日到六年防九月差提辖行在权货务都茶场建康府
　　置司】
　　李涣【朝奉郎嘉定六年十二月到任八年十二月转朝散郎二十一日满】
　　曾耆年【嘉定八年十二月到任九年六月转朝散郎十年十二月任满】
　　孙仁荣【嘉定十年十二月到任十二年十二月任满】
　　赵汝玺【嘉定十二年十二月到任】
　　彭耕【嘉定十四年三月二十八日到任】
　　赵汝靓【嘉定十六年三月二十四日到任】
　　汪绎【寳庆元年四月到九月转朝请郎三年四月任满绩差知兴国军】
　　沈柔孙【寳庆三年四月二十七日到任绍定二年四月三十日任满】
　　汪阐中【绍定二年四月三十日到任】
　　汪文举【奉直大夫绍定四年六月到任十二月剳差权和州绍定五年九月初七日回任】卫价【朝散郎绍定六年六月十一日到任端平二年二月初二日满任】
　　唐璘【朝奉郎端平二年二月到任至三年十月初一日除监察御史】
　　楼扶【宣教郎端平三年十一月到任十二月转通直郎兼沿江制机嘉熙元年九月丐祠离任】林宜孙【承议郎嘉熙二年四月十七日到任十月十二日丁父忧去】
　　丰云昭【通直郎嘉熙二年十二月到任嘉熙三年三月改添差通判临安府】
　　朱嵘【承议郎嘉熙三年四月初七日到任至淳祐元年阙　月阙　日满替】
　　盛文昭【通直郎淳祐元年六月到任七月初三日离任】
　　史弥厚【朝请郎淳祐元年十一月到任二年七月初十日满】
　　陈允坚【奉议郎淳祐三年十一月与祠】
　　赵时鐩【承奉郎淳祐五年三月到任四月差监镇江府分司粮料院】
　　髙衡孙【承议郎淳祐七年四月到任八年七月差干办行在诸司审计司】
　　虞防【通直郎淳祐八年八月到任十月转奉议郎九年四月权直州分司检阅官】王同祖【奉议郎淳祐九年十一月到任次年改添差沿江制司机宜文字】
　　叶隆礼【承奉郎淳祐十年十月到任至十一年二月改除国子监簿离任】
　　宋宗【宣教郎淳祐十二年八月到任至寳祐二年十月满】
　　何处任【承议郎寳祐二年三月到任五年闰四月初八日满替】
　　辛应中【朝散郎寳祐五年防四月到任阙七字　　　　　避亲离任】
　　叶溥【承议郎寳祐六年二月到任开庆元年四月转朝奉郎】
　　王起晦【通直郎景定元年正月十一日到任二年正月改差沿江制置大使司参议官行在
　　诸司审计司】
　　薛季弼【朝奉郎景定二年五月二十八日到任】
　　南防壁记国家驻跸钱塘而金陵为留都地望雄重东南防府莫先焉以旄钺出镇者率宰执大臣故别驾之选特重盖古河南少尹职也他郡别驾一人或二人此独视行在所又有员外置为三例以处廷绅补外者职清事简府公不尽吏之号方外司马人以为荣顾其创置嵗月且深前人氏名漫不可攷非阙欤寳祐戊午梁侯椅由太史氏为之锐欲攷订砻石以俟防召还不果代者廖侯邦杰方捃摭故实俄迁他官去迨潘侯梦竒来乃踵成之求诸故府自嘉熙戊戌后得其氏名者仅十有四人悉疏嵗月下方刻之坚珉阙典始备潘侯谂余俾识颠末余复之曰题名不可阙也抑名之不朽岂颛在是江州司马之职非防壁一记则不传然其传也以乐天不以记否则唐之为司马者何独乐天千载而下磨灭谁纪士大夫自为不朽计可也潘侯曰善因并识之以告来者侯京口人大资政马公光祖镇金陵以其甞为尚书省检阅文字选辟云景定改元嵗在庚申孟秋朔日文林郎宜差充沿江制置大使司干办公事吴季子记迪功郎建康府司戸防军兼佥防袁兖书朝散郎沿江制置大使司防议官孙吴防篆盖奉议郎宜特改差通判建康军府兼管内劝农营田事仍借绯兼沿江制置大使司主管机宜文字潘梦竒立戴宗昭【奉议郎嘉熙三年十二月十九日到任】
　　陈有成【奉议郎淳祐元年正月二十四日到任】
　　黄约天【朝奉郎淳祐二年九月初一日到任淳祐四年九月初一日再任】
　　费伯隆【通直郎淳祐八年三月十八日到任】
　　髙斯复【奉议郎淳祐十年八月二十日到任至淳祐十二年二月改差池州通判】章墀【朝请郎淳祐十二年八月二十日到任】
　　潘骥【朝散郎寳祐二年九月二十七日到任至四年阙　月阙　日改辟添差江东帅参】何宗姚【承议郎寳祐四年八月初六日到任十二月准省劄与沿江制机汪洵之两易其任】汪洵之【通直郎寳祐五年八月二十一日到任至当年十月内除官告院】
　　汪立信【宣教郎宝祐五年十月十九日到任】
　　梁椅【宣教郎寳祐八年六月到任开庆元年三月除宗正寺簿】
　　廖邦杰【承议郎开庆元年二月改差仍兼淮西饷管三月除告院仍旧十二月改辟江东帅
　　参】
　　潘梦竒【奉议郎景定元年正月二十七日到任十月转承议郎二年五月转朝奉郎】职官防
　　职官三员一曰签书建康军节度判官防公事廨舍在府门内之左通判东防之南二曰节度推官廨舍在府门内之右通判西防之南三曰观察推官廨舍在府门内之左签判廨舍之南各有题名
　　签判题名签幕号郡寮之长陪京大府又非他郡比其选任亦不轻矣若昔誉髦秀隽接踵而居是职不知凡几顾瞻四壁莫有纪其名氏使后来者漫然亡所考究兹非甚阙典欤余以嘉定甲申之秋充员于兹旁搜故牍推迹累政思欲辑为防记力犹未给一日上元赵令尹时侨语余曰吾县有题名之碣镌勒遍矣将伐石以续丐君为之文堂并采其石以为君赠可乎余曰诺厥既得兹石于是命工以刻之然緜防之者不可得而详近自三十年来有替上始末之可考者仅得大魁傅公而下凡十人遂列于石虽不能尽述乎既往抑将有开于方来云寳庆初元嵗在乙酉立秋日朝奉郎签书建康军节度判官防公事赐绯鱼袋劒津邓文举仲文谨识
　　傅行简【承事郎嘉泰三年十二月内到任至开禧三年五月二十一日召赴行在】楼枬【通直郎开禧元年七月十一日到任至开禧三年九月二十三日满替】
　　蔡震【承议郎开禧三年九月二十四日到任至嘉定三年二月十一日满替】
　　朱元【承议郎嘉定三年二月十二日到任至本年五月初七日致仕】
　　赵与悊【承务郎嘉定四年闰二月十七日到任至五年十月内丁父忧】
　　王师闵【承事郎嘉定七年二月初十日到任至九年正月初四日致仕】
　　袁甫【承事郎嘉定九年三月十三日到任至十年五月二十六日召赴行在】
　　何叔智【承议郎嘉定十年十二月二十六日到任至十三年二月二十一日满替】叶畤【朝散郎嘉定十三年二月二十二日到任至十五年六月初三日满替】
　　石孝睦【承议郎嘉定十五年六月初四日到任至十七年七月二十五日满替】邓文举【承议郎嘉定十七年七月二十六日到任】
　　王修【通直郎宝庆二年八月十二日到任至绍定元年九月初五日满替当月初七日准省剳
　　差充六部提领酒库祈主管文字】
　　余元廙【承议郎绍定元年九月初五日到任】
　　毛汝大【奉议郎绍定三年十月十二日到任至绍定五年十二月二十一日满替】吴当可【朝请郎绍定五年十二月二十二日到任六年九月二十七日准省劄差充沿江制
　　置使司主管机宜文字】
　　潘晋孙
　　叶之瑞【通直郎端平元年十二月初二日到任至嘉熙元年阙月阙　日满替】李尚【朝奉郎嘉熙元年四月二十六日到任次年九月二十五日致仕】
　　贺赅【嘉熙二年十二月十四日到任淳祐元年四月初六日离任赴班】
　　沈时中【淳祐元年四月初七日到任至淳祐三年四月二十八日满替】
　　赵汝玖【朝散郎淳祐三年四月二十八日到任】
　　陆祀【承议郎淳祐五年八月二十二日到任】
　　黎九徳【宣教郎淳祐八年四月初五日到任】
　　施沂【承宣郎淳祐九年四月十五日到任】
　　曹之格【承事郎淳祐十年九月初六日到任至十二年十月十三日改知上元县事】赵与濓【奉议郎淳祐十二年十月初八日到任至寳祐二年十月二十六日准省剳差通判
　　建康军府事赐绯鱼袋】
　　髙纯嘏【承务郎寳祐二年十二月初八日到任至寳祐四年七月十二日致仕】于庭兰【承事郎寳祐四年十一月十三日到任】
　　王文子【宣议郎开庆元年二月二十一日到任】
　　刘曽【奉议郎景定元年十二月二十六日到任】
　　节推题名官无崇卑职有更代所以识名氏纪嵗月使后之视今犹今之视昔示不忘也金陵帝王州节镇系焉南渡以来佩麟符而宅司牧者非宰辅则法从势隆位尊非他守比地广民伙非他郡比昌黎所谓元戎总齐三军之事统理所部之甿盖节度推官实得以賛禆焉信乎非闳辨通敏兼人之材莫宜居淳熙间赵公彦橚甞繇是官阶通显自时厥后不乏贤而纪载之文独阙不着沆以庸虚承乏于此藐焉暇日因访耆吏得赵公而下凡十有一人防前官程君徳臣复来司酒政以乙酉班通籍而行盛事也故乐与之综辑次第而镵诸石若夫廨宇之将圮工役之未至则实以无他事力故不得以究一日必葺之意后之来者能以沆前之所叙者为功名勉以沆后之所歉者为交缔好则是记也不特为识名氏纪嵗月而已也嘉定甲申中秋日儒林郎建康军节度推官程沆记
　　赵彦橚
　　宋览
　　赵善章
　　赵善象
　　赵善琏
　　李尉
　　蒋肃【开禧元年七月二日到任】
　　赵希阖【嘉定元年八月十六日到任】
　　钱莘【嘉定四年十月五日到任】
　　程徳臣【嘉定八年十一月二十日到任】
　　王遵度【嘉定十二年正月十八日到任】
　　程沆【嘉定十六年二月二十四日到任】
　　虞允荣【宝庆二年三月十一日到任】
　　赵渘夫【绍定元年三月十七日到任】
　　强琪【绍定四年四月十四日到任】
　　赵汝静【绍定六年四月十四日到任】
　　罗叔韶【端平二年六月二十九日到任】
　　赵希臣【端平三年三月二十三日到任】
　　赵希□【嘉熙三年七月初五日到任】
　　汤通【淳祐二年四月初三日到任】
　　袁徽【淳祐六年七月十九日到任】
　　赵汝末【淳祐八年八月十二日到任】
　　杨继祖【淳祐十年十月初八日到任】
　　赵汝詶【寳祐元年十月十九日到任】
　　魏瑢【寳祐四年十一月初十日到任】
　　陈开先【宝祐六年十二月初一日到任景定元年十二月初一日赴班】
　　叶起翁【承直郎景定二年四月阙　到任】
　　察推题名建康古为王者之宅六朝南唐遗迹具存髙宗南巡驻跸钱塘以是为陪都甞因视师临幸麟符留钥谋帅重于他镇非当代名位俱隆者不在兹选寮寀亦不以轻授故毎号为得士焉余乡人刘宗直叔向由庆元五年乙科为观察推官善于其职贻书求为壁记余闻是邦衣冠走集之地商贾辐辏军民杂揉宜乎官府日不暇给而幕讼最稀庭无留事幕府省文书几若道院然虽流风余俗其来有自非宾主多贤积而致此耶自绍兴七年赵君不蔺而下得二十余人阅其名氏如丞相蒋公以文章着侍御萧公以风节显贰卿丘公入则为朝廷羽仪出则为郡国标表进用固未艾也去此而登膴仕者又不一此官之不轻如此宗直勉旃其益摅婉画以佐而长以昌贤业以继诸名公之轨躅岂惟所居之官大抑乡党与有荣焉嘉泰三年冬至日显谟阁直学士通议大夫提举江州太平兴国宫奉化县开国子食邑五百户四明楼钥记赵不蔺【绍兴七年到任十一年任满】
　　马升之【绍兴十一年到任十四年任满】
　　张滋【绍兴十四年到任十七年改官】
　　陈与善【绍兴十七年到任十九年十月致仕】
　　赵公衡【绍兴十九年到任二十三年任满】
　　张舜由【绍兴二十三年到任二十五年任满】
　　蒋芾【绍兴二十五年二月到任二十七年六月丁忧】
　　萧之敏【绍兴二十七年九月到任三十年满】
　　曽宗镇【绍兴三十年五月到任隆兴元年任满】
　　赵伯衍【隆兴元年三月到任乾道二年四月任满】
　　丘崈【乾道二年四月到任五年四月任满】
　　褚意【乾道五年四月到任八年任满】
　　王以宁【乾道八年十一月到任淳熙三年满任】
　　郭继道【淳熙三年三月到任六年任满】
　　刘慤士【淳熙六年四月到任九年任满】
　　白仲举【淳熙九年五月到任十二年任满】
　　赵善纪【淳熙十二年六月到任绍熙元年任满】
　　赵崇礼【绍熙元年闰五月到任二年致仕】
　　李埴【绍熙二年九月到任绍熙四年致仕】
　　赵善悳【绍熙四年十二月到任庆元元年九月丁忧去】
　　赵彦臮【庆元二年三月到任庆元五年七月任满】
　　陈公庆【庆元五年七月到任嘉泰元年十一月丁忧去】
　　刘叔向【嘉泰二年三月到任开禧元年四月三日任满】
　　赵黔夫【开禧元年四月三日到任】
　　俞道一【嘉定元年四月初六日到任】
　　袁肃【嘉定二年五月二十八日到任嘉定五年七月初三日任满】
　　马壬仲【嘉定五年七月初三日到任嘉定六年五月阙　日任满】
　　赵师浄【嘉定八年九月到任】
　　赵彦楠【嘉定十年四月二十三日到任嘉定十三年五月四日任满】
　　鲍克正【嘉定十三年五月四日到任】
　　赵汝然【嘉定十六年三月十一日到任】
　　吕樗年【宝庆二年九月十一日到任】
　　江魁祖【宝庆三年十二月十九日到任绍定四年五月二十二日任满】
　　赵汝□【绍定四年五月二十二日到任端平元年七月阙　日任满】
　　张榘【端平元年七月二十八日到任嘉熙元年七月二十八日任满】
　　赵善比【嘉熙元年八月十七日到任】
　　张应星【迪功郎嘉熙四年四月二十四日到任】
　　林溥【从事郎淳祐三年十二月二十一日到任淳祐五年正月十三日陈乞避亲离任】王肖翁【承直郎淳祐五年六月初六日到任】
　　叶春【从政郎淳祐五年十二月十五日到任至淳祐八年二月初五日任满】
　　赵与进【从事郎淳祐八年二月初六日到任至淳祐十一年五月初二日任满】
　　制使姚公希得任内创置府幕官廨宇一所本府职官阙廨舍景定四年五月二十五日买内西夹道民庐一区为屋一十四间永充官宇厥直一万三千五百贯今添差节推居焉


　　景定建康志巻二十四
　　钦定四库全书
　　景定建康志巻二十五　　宋　周应合　撰
　　官守志二
　　诸司寓治
　　古今牧守更代已具年表皇朝诸司置使或兼守或以守兼领或不兼守而寓治于府或非寓治而府遥之以某年置以某年省以某年复官制沿革皆宜有考图之左方如指诸掌各司大要志于图后








<史部,地理类,都会郡县之属,景定建康志,卷二十五>
<史部,地理类,都会郡县之属,景定建康志,卷二十五>












　　都督府　【同都督　督视】
　　唐武徳二年以江宁府为扬州东南道行台置尚书省七年改行台为大都督府领上元金陵句容丹阳溧水溧阳六县襄邑王神符检校扬州大都督九年徙江北治江都
　　国朝绍兴二年四月二十七日制以吕頥浩特进尚书左仆射同中书门下平章事兼知枢密院事都督江淮等路诸军事参谋官二员参议官二员主管机宜文字二员书写机宜文字一员干办公事官十员准备差使文臣十员准备差使大小使臣各二十员准备将领使唤十员参谋官差户部尚书李弥大秘书少监傅崧卿参议官差直显谟阁李承造左宣教郎刘宁止随军转运使差左司郎中姚舜明崧卿除徽猷阁待制舜明宁止除秘阁修撰承造除直龙图阁　闰四月四日上谕吕頥浩曰卿耆艾有劳今总都督之任方以大事委卿不当复亲细务昔诸葛孔明罚二十以上皆亲之司马宣王以为必不能乆唐太宗谕房杜闻公听受词讼日不暇给安能助朕求贤乎卿自今凡事系大体者裁决其余细务阔略可也　八月吕頥浩言逐路如有溃散军兵无归百姓散走藏匿乞令招收使唤遂旋具数申奏仍乞降庚牌旗榜二十副付頥浩招収使用从之　　　七月二十四日徽猷阁待制都督府参谋官权主管本军事傅崧卿言奉诏吕頥浩赴行在奏事职事令崧卿权行主管頥浩见任宰相领都督之职元降指挥于今来事体有窒碍合行申禀行移文字除三省枢宻院自合依旧用状六曹用独衔申状除兵将官及属部官司仍用劄子外余并用公牒其牒以主管府事爲名一逐路应统兵大小将帅并许聼节制一欲乞内江东安抚大使司一路事务崧卿自可与李光防议商量参决余两大使司并余路分并乞且从逐路大帅依已得便宜指挥一靣施行其都督府元留丁诸头项人马未有降下聼崧卿节制明文一元降指挥许从便宜施行讫具奏今来权行主管府事即难以行用乞从申奏或申都督
　　乞详酌施【阙五字】　　　　下人马权令传松卿节制余并从之　九月二十八日吕頥浩等言都督府申请画一指挥见遵依施行外今来同都督诸军事官一员见欲总兵起发前去建康府措置縁画一指挥内止许辟差参议官二员干办官十五员准备差遣文臣十员今来防秋是时全籍官属分头恊力委是数少除同都督官许差本宗有服书写机宜文字官一员干办官五员准备差遣文臣十员其辟差请给理任等并依已得指挥从之　三年正月八日诏差户部侍郎姚舜明前去建康府将应干都督府承朝廷支降并诸官司起发到及本府应干取拨钱物粮斛并仰姚舜明专一总领仍于都督府选差有风力谙晓钱谷属官四员充粮料审计司监官其应干都督府管下官兵幇勘请给等并经由户部粮审院依条批勘支给其江东路转运司合应副都督府钱粮事务并就近聼户部措置施行时以都督府请依旧例差户部长贰一二员前来专一总领大军钱粮故有是诏　四月七日三省言已降指挥刘光世建康府置司所有都督府合移于镇江府照应两军机务诏都督府移司镇江府　五年二月十二日制以左通奉大夫知枢宻院事张浚特授左宣奉大夫守尚书右仆射同中书门下平章事兼知枢宻院事都督江淮诸军事六年十一月二十日诏都督行府江上措置邉事一行官吏军兵诸色人等备见勤劳可令张浚等第保明以闻　隆兴元年六月十四日诏少傅枢宻使都督江淮军马张浚特降授特进依前枢宻使江淮东西路宣抚使　七月四日诏江淮都督府官属并改充江淮东西路宣抚使司【初浚以符离之役降特进上曰罢枢宻使宰臣陈康伯奏曰如此却是罢政上曰可改都督府爲宣抚使至是叅赞诸军事陈俊卿奏降官示罚古法也亦其自请改都督府爲宣抚司恐人情观望号令不行上曰此未可也及殿中侍御史周操论官爵者人臣一已之私有罪随即贬削乃分之宜若都督之名实国家用人之权柄岂得亦行逓减上曰此论甚善可与复都督府康伯等奏已有指挥诏浚之子栻候到日降指挥上曰善继又曰不必候栻来】　八月八日宰执进呈降授特进枢宻使张浚见措置江淮军马理宜增重事权诏可复都督江淮军马　九月二十一日特进尚书左仆射同中书门下平章事兼枢宻使汤思退特授都督江淮东西路建康镇江府江隂军江池州屯驻军马余如故二十三日太傅寜逺军节度使杨存中可除同都督江淮东西路建康镇江府江隂军江池州屯驻军马　二十七日汤思退杨存中劄子言臣等蒙恩除都督巳降指挥以江淮都督府爲名臣等同议如同在置司去处只合用都督府印其奏状榜示同行佥书或分在两处亦合以江淮都督府爲名合用印通行繋衔仍于阶下声说【行在或出使】庶得事权归一从之　二十八日汤思退杨存中劄子又奏臣等契勘昨孟庾韩世忠充宣抚使副日两员共差置官属三十员张浚独员都督差过官属二十二员使臣监当官在外今来臣等系两员今叅酌裁减差置下项参赞军事元差二员系从官已行除授参谋官乞不差置今乞差参议官主管机宜文字主管书写机宜文字各二员干办公事四员准备差使六员防检主管书写文字共三十人分拨一半先次随逐存中前去从之　十月一日诏中书门下省检正诸房文字兼权户部侍郎王佐充都督府参谋官从汤思退之请也　二十三日汤思退言臣备位宰相被命督师惟敌人虽已议和而奉使尚未过界屯邉之兵数十百万当此霜严不无暴露之叹臣欲择日同属官起发至淮上宣布德意抚劳师徒从之　二十七日汤思退劄子奏臣契勘先请降到犒赏金银五十万贯已附杨存中先次将帯前去乞更支降五十万贯乞于左藏南库支降见桩籴本银内支一十二万两并见在金内支三千两从之　十一月六日诏朕屈已遣使欲安军民而敌情变诈遽尔称兵所有魏杞等将帯礼物金银疋帛可令都督府拘収及于左藏南库支拨见钱三十万贯令都督江淮军马汤思退将帯前去并充犒军支用七月诏王之望可除同都督江淮军马汤思退依旧帯都督可只在朝差王之望充督视限两日起发旣而王之望辞免从之　同日汤思退言恭奉圣防令臣依旧帯都督在朝窃缘臣备数宰相旣预军国之任今来不去淮上不应复领都督职事欲望圣慈特令觧罢其一行官吏军兵等日下放散各归元来去处　九日诏同都督江淮东西路军马杨存中可特授都督江淮东西路军马　十四日诏昨汤思退请降到激赏金银官告等并拨赴杨存中充激赏支用令枢宻院差使臣二员管押前去　乾道元年二月六日都督江淮军马杨存中言邉境绥靖臣依奉圣旨赴阙奏事所有江淮都督府伏望特降睿旨立限结局应诸军功赏疾速保明闻奏　淳祐七年四月十八日制以通奉大夫知枢宻院事兼参知政事长沙郡开国公赵葵可特授枢密使兼参知政事督视江淮京西湖北军马依前通奉大夫长沙郡开国公加食邑一千户食实封四百户续奉御笔兼知建康军府事行宫留守江南东路安抚使五月二十六日就镇江府交割职事　八年二月招泗获防五月奉圣旨转三官　葵奏曰邉头事势紧急督府之建不容不权一时之宜事势稍缓便当结局葢将士有支犒之费官吏有廪给之用况其他费用又倍寻常臣自被命开府以来仰体国用匮乏凡朝廷科降银绢钱米一毫不敢妄费而支用已觉瑟缩又以支犒泗城及断桥功赏一项爲数计三百余万金银牌器不预焉若不早行结局其何以支况今诸郡城壁坚固将士勇悍敌人又经摧败之余度无缘尚如前日懐轻视之心以制臣任固圉之责朝廷又每事应接尽足以屏蔽藩翰所有督府乞行结局欲望圣慈宣谕大臣检防臣累次奏请早赐施行如此则不惟朝廷无度外之费且使诸邉阃臣得以一意任责其于国事实非小补诏答曰朕烛知邉情念不可不先事而备乃授督总师于卿位冠枢臣身膺隆委营度上下流不以暑寒辍日讨军实而申儆之表淮里江气势聫合固已得胜筭矣彼犹袭前迹而动负恃其众輙大入闯我泗城睨我盱楚邉吏以遽告頼指授孔夙诸将士争奋勇鏖击敌震骇不能支旣又螘聚南北堧梯桥筑甬欲爲久驻计我师急攻竟使失势溃以去连年冦犯邉未尝一大治无所惩今敌人败衂徙靡庶其知惮我国乎卿之功甚伟覧防洊致觧严且请以兵费爲虑义不辞难忠于体国此卿素所蓄积者歌出车劳还岂非朕所欲然狡谋叵测武备当益谨及此时筹思永图若稽田厥旣菑勉终其畆幸爲朕少留意以成卿勲名顾不羙欤　葵又奏自冦退之后屡具奏关乞早颁结局之命今天凖回降臣亦以专委督机朱申前去泗上覈实功赏攽犒将士未见支遣钱物实数不敢叠冒天聼今月初一日朱申已回幕府一一出豁了当兼据朱申体探事情敌人自败衂之余多已北遁目今天气向热春水日生所谓挠耕践麦之谋未必再举督府结局兹惟其时臣区区愚虑此去秋风已无多日正不可因冦退而忘后图若督府结局则邉阃必能专任其责不然则彼此含糊徒费时日其于邉备尤关利害欲望圣慈检照臣累次奏请特降结局指挥容臣退归田里少休神观他日或有防难任使谨不敢避　五月初六日宸翰赐葵令帯职入奏　十二月二十八日葵奏曰去歳敌骑深入两淮绎骚由春渉夏愈无忌惮误蒙圣断俾臣视师臣受命以来亟攷军政外而城守之踈略内而舟防之简陋悉力措置大略就绪而敌之重兵已聚淮泗仰凭国威随就勦却事定之后累十数防告陛下乞还田里温诏勉谕至于再三御笔许以来春臣时以诸事尚欠绵宻亦恐前劳俱废所以更不固辞一年之间凡关备御知无不爲事粗靠实自念忝备大臣不敢纎悉而言今幸三邉俱无动息且新春在目纵有哨骑所在足可支吾臣自揆何人叨窃已过但期粗了国事自来不觧身谋庙堂乌可以久居衰病委难于入奏兼臣两年督府除元科降之外并不曾再科一钱一粟勉强撑拄至今若不结局委成徒费除已见行攅结局文字才候春哨不入便当拜防乞祠并督府印缴奏　九年正月葵奏曰督府两年支费浩瀚屡欲陈乞科降而不敢若结局稍迟则用度愈多立见匮乏乞速降结局指挥　二月又奏今来春序过半邉声帖然虽据谍者所报如三汊口如蕲县如蔡州皆有些小冦马徃来不过张耀虚声防吾攻掠况自二月以来风雪雷雨淮水骤涨茫洋如海水靣至有阔二三十里者据诸处报水势逐日增长敌虽有武骑千羣无所用之目前决可保其无他况行府一应文书钱物军马器械之类悉已攒类具成帐册除合寄留建康府外所有元来科降银绢官告度牒并不曽支动分毫及有用不尽官防见已差从事新除武学谕兼督视行府凖备差遣胡大昌武功大夫閤门宣赞舍人特添差江南西路马歩军副总管江州驻劄仍厘务督视行府计议官兼都总辖许国定管押装船起发觧还朝廷作院已行住工军马巳行区处外别无不了事件兼以诸司明知督府结局行移往来巳多觧体见行劄下令制司及沿邉诸郡各自任责措置备御若结局指挥尚复悠缓则人情事体愈见涣散关系甚重谨再具奏闻欲望圣慈特降睿防日下结局容臣归老田里实拜隆天厚地之赐所有建康府合行遴选守帅并乞宣谕宰臣赐施行其督府一行官属昨具奏关乞与在外合入差遣欲望圣慈赐处分　闰二月制授葵金紫光禄大夫右丞相兼枢宻使长沙郡开国公加食邑一千户食实封四百户第七次辞免乞畀祠官制除观文殿大学士醴泉观使兼侍读仍奉朝请
　　宣抚使
　　皇朝置宣抚使始于咸平宣抚置司建康则始于绍兴绍兴元年五月一日诏宜令江南东路安抚大使吕
　　頥浩兼充寿春府滁庐和州无爲军宣抚使　五月十六日被旨宣抚司合行事件并依吕頥浩昨住江东安抚大使日所得画一指挥施行每歳拨钱四十万贯米二十万石　七月十六日江南东路安抚大使兼知建康府充寿春府滁濠庐和州无爲军宣抚使李光言合辟参议官二员巳辟宗颖外更乞差左中大夫盛旦从之　九月二十四日诏太尉武成感德军节度使韩世忠充江南东西路宣抚使　三年三月二十七日诏太尉武成感德军节度使神武左军都统制充江南东西路宣抚使韩世忠可特授开府仪同三司充镇江建康府淮南东路宣抚使　四年三月二十四日宣抚使韩世忠言昨来申所属官乞依旧例其参谋官系与转运使副叙官参议官与知州军朝请大夫已上叙官机宜干办公事并依发运司主管文字叙官准备差遣与签判叙官今准朝旨宣抚司参谋参议官与提举茶盐官叙官机宜干办与通判叙官窃虑属官叙位不应降等兼绍兴令发运司主管文字干办公事在所部通判之上今来宣抚使司机宜干办公事却与通判叙官显见宣抚使在发运使之下诏参谋官系知州资序人与提刑叙官参议官系知州资序人与转运判官叙官机宜干办公事并依发运司主管文字叙官　六月一日镇江建康府淮南东路宣抚使韩世忠言乞依昨任江南东西路宣抚使日已得画一指挥行移除安抚大使外并用劄子从之　七月三十日诏镇江建康府淮南东路宣抚使司行移本路帅司用公牒所部县并用劄子十一月二十日江南东路淮南路宣抚使司言本司
　　官属内干办公事三员准备将领五员准备差遣准备差使各五员缘今来事宜之际军事防冗全要官属办集即今见有官属数少委是干当不前乞依韩世忠例添差逐色官属庶几易爲集事从之　五年正月十八日诏武成感德军节度使开府仪同三司充镇江建康府淮南东路宣抚使韩世忠除少保依前武成感德军节度使充淮南东路宣抚使镇江府置司　三月六日三省言刘光世韩世忠见充淮南西路宣抚使缘逐军见在镇江府太平州屯驻诏刘光世兼太平州宣抚使韩世忠兼镇江府宣抚使　三月十三日定江昭应军节度使开府仪同三司江南东路宣抚使张俊言本司参议官左中奉大夫秘阁史愿见系添差通判严州欲望特赐改差平江府添差通判候交割了日乞令帯行见任依旧权本司参议官将来事平日罢本司职事前去供职从之　六年十一月十四日诸路军事都督行府言朝廷今欲恢复中原所頼者正在诸大帅幕府尤要得人自兵兴已来士大夫一入军中便窃议而鄙笑之指爲浊流皆缘朝廷未加审择一聼其辟差故所用之人或坐罪废或报私恩或因应副或出干求贪利覔官略无去就之节有更十年而不退者如朝廷稍择贤才以重其选乞应军中属官悉以二年成资替罢立爲永格诏应宣抚司属官许本司奏辟或朝廷差除选人依旧三年外余并以二年爲任如愿留再任者聼本司申取朝廷指挥　十一年四月二十七日诏韩世忠张俊已除枢宻使副其旧领宣抚等司合罢遇出师临时取旨逐司见今所管统制统领官将副已下并改充御前统制统领官将副等枢宻院仍各帯御前字入衘　四月二十八日诏韩世忠张俊宣抚官属并优与陞等差遣　绍兴三十二年七月八日【孝宗已即位未改元】张浚除少傅依前观文殿大学士充江淮东西路宣抚使建康府置司进封魏国公　十月二十九日江淮东西路宣抚使司言本司属官欲依四川宣抚司主管机宜文字与监司干办公事与知州序官从之　隆兴元年六月十四日诏张浚特降授特进依前枢宻使江淮东西路宣抚使节制建康镇江府江隂军江池州屯驻军马试尚书礼部侍陈俊卿降授左朝散大夫充敷文阁待制参赞军事唐文若降授左承议尚书户部员外冯方降授左承事秘阁查籥差充江淮宣抚使司参议官都督府官属并改充江淮东西路宣抚使司七月七日诏昨都督府进讨特许便宜行事今都督
　　府已罢应宣抚司军事并合闻奏取防其前降便宜指挥更不施行　八月八日诏宣抚使张浚依旧都督江淮军马详见都督　十二月二十八日张浚言昨承恩降节制两淮后来改除宣抚都督江淮军马二年防秋偶免旷阙除臣与近上官属自不当陈乞所有臣随行官吏军兵并应办军前实有劳効之人欲望从臣保明比附前后宣抚司督视府等处月日体例特赐推恩施行从之
　　制置司
　　制置使自建炎始置初以安抚制置合爲一后析爲二或以制置兼安抚或以安抚兼制置或省制置并其事于安抚司近年专以制置司爲重而安抚司之事则甚简矣江淮制置或合爲一或分爲二又或以沿江制置兼淮西制置近年惟沿江制置仍旧常兼节制和州无爲军安庆府三郡屯田使其初有使有副使有大使后省副使侍从以下充使尚书以上充大使其兼知建康府者巳详于表今以制置司沿革大槪志于左
　　建炎元年六月二十六日诏右司员外刘寜止除龙图阁同提领水军沿江制置副使　闰八月一日诏奉议徽猷阁待制淮南西路制置使胡舜陟除沿江都制置使知建康府兼江南东路安抚使王义叔沿江制置副使　二年二月吕頥浩扈从至秀州除资政殿学士同签书枢宻院事江淮两浙制置使引羸兵千余人守扬子江乃沿路召募溃散之兵得四五千人就鎭江府之北枕江下砦与金人对岸相持仅一月頥浩被甲乗轻舟时于江中往来督责军将官以舟济渡江北被敌逃归官员士庶军兵家小及选募敢死之士过江遇夜烧刼敌砦又分遣兵将官沿江上下招集溃兵金人北去朝廷命頥浩领江寜军府事　绍兴元年九月二十六日诏江东西湖南路上供钱粮久失措置夏秋二税上户拖欠不催下户受逐路盗贼尚众至今招収未尽可差户部尚书孟庾帯见任充江东路宣抚制置使其应于财赋拘催蠲放依条照赦施行务要寛恤民力其上供钱粮催促依限起发应贼盗当招収或掩击者并委相度措置条具闻奏　三年八月二十三日上宣谕宰执曰史正志条具舟师利害其间有可行者魏杞奏曰见史正志之论甚有理上曰欲早行措置蒋芾奏曰陛下将来要差大臣出使不若先遣史正志他时可爲参赞上曰便差知建康仍兼沿江制置使自建康至鄂渚舟师并令总之　八月二十九日新除集英殿修撰知建康府兼沿江制置使史正志言契勘今沿江制置司除专一措置水军海船要爲久逺利便之计所有合用印记今乞于礼部关借奉使印前去专充制置司使用所有剏差佥防一司官吏窃虑耗费财用今只就用安抚司佥防官吏兼制置司职事却乞复置省罢阙请给依安抚司属官例属官所帯衘位称江东安抚司沿江水军制置司所有库务更不别置凡有修造船只教阅支费就用安抚司钱物并从之　四年三月十四日史正志言乞将到任后节省到钱内支拨见钱十万贯収系制置司水军赤厯于出产木植州军収买板木就建康自置船场增造一车十二桨四百料战船相兼使用从之　六年以后省制置司至开禧二年六月复置以朝请大夫寳谟阁待制知建康军府充江南东路安抚使叶适兼沿江制置使三年二月十六日除寳文阁待制兼江淮制置使专一措置屯田　三年九月十四日以朝散大夫寳文阁待制知建康军府事江南东路安抚使徐谊兼江淮制置使　嘉定元年正月五日以资政殿学士通奉大夫知建康军府事江南东路安抚使丘崈改除江淮制置大使兼知建康府　八月十四日以观文殿学士金紫光禄大夫知建康军府事江东安抚使何澹兼江淮制置大使其后龙图阁学士杨辅及龙图阁待制黄度寳文阁待制刘榘相继皆以知府安抚兼江淮制置使　嘉定十年省江淮制置使　十二年九月复置沿江制置使以中奉大夫寳文阁待制李大东爲之兼知建康府江东安抚使后因之绍定三年十一月十八日改沿江制置使爲江淮制
　　置大使赵善湘爲之四年十二月又改江淮安抚制置大使　六年七月以后复改爲沿江制置使李寿朋陈韡别之杰杜杲董槐赵以夫相继爲之惟韡加大使淳祐七年六月赵葵开督视府省制置司　淳祐九年正月督府结局复沿江制置司呉渊以端明殿学士充使兼知建康府江东安抚使其后王埜丘岳马光祖赵与继爲之惟与加大使　开庆元年三月资政殿学士马光祖自京湖制置大使改除沿江制置大使兼知府事江东安抚使　四月【阙】日凖尚书省劄子备文思院申准尚书礼部符备凖尚书省劄子铸造沿江制置大使司印一颗事本院除已遵禀指挥勒令人匠如法铸造一切了毕当官逐一防对得篆文并无差错所合由觧赴尚书省缴纳给降施行随状见到伏乞照防事右并封圆铜印一颗劄送沿江制置大使司照应交収讫申尚书省凖此大使马光祖率参议官以下于五月初十日望阙遥谢祗受行用　九月防古呼必赉领重兵偷渡浒黄州诏光祖进司江黄应援汉鄂景定元年三月冦遁江面肃清光祖回司有诏奬谕赐金币寻进资政殿大学士职任依旧【详见年表】
　　制置司签防记金陵古都防行阙在焉自昔国于江南而有志中原者未尝不以此爲根本我朝南渡以来每遣重臣居留鎭守凡使命之出往往即是而开幕府意者地居江淮之咽恢拓有几则可以蹔驻銮辂指防关河承平无事则可以谨防风寒蕃屏帝室固今天下之重镇也粤自督眡宣威次第省并而沿江制置之名始建于开禧二年之七月待制叶公适首膺是选越明年春易沿江爲江淮迨嘉定初元宣使赵公淳实爲制使而又以资政丘公崈爲大使其年夏并召还未阅月复以总饷李公洪区处制司事务又两月观文何公澹以知府行大使事是后更代不絶嘉定十二年朝有分制之议阁学李公大东荐来帅守始复爲沿江制置使沿江之名于是乎定然逆数剏司至于今无虑二十余载而賔寮无佥议之舍文书无藏之所寳庆三年春二月先生自京口易镇开藩问俗之余首询诸司幕府所在畣之者曰某所爲帅某所爲府制司则前是所无节制司则附庸制司虽官吏亦未尝有也先生喟然叹曰安有名爲专阃而下行一郡江防之事职任兵机而曾无婉画奠居之地耶手防其事亟闻于朝别爲节制一司专官兼佥议之职庙谟可之一日见败屋数十楹介于设防之东偏问之则曰公使酒库也因集寮属而命之曰糟丘靡宻之务何得遂居于此盍爲我徙之丽谯之外以其地爲制司议舍俾节制司附焉咸曰诺于是空其缾罍一撤而新之东序西向大门宏启旁接府治所以便谘询也东南向危楼中峙名曰议事所以谐佥谋也楼之下垕基博础户庭四辟拾级而升者制幕之防事也防之隂朱门垩壁明窓而曲槛者制幕之燕坐也防之左循除而下檐牙高啄杰出乎修廊之上者节幕之防事也深入十余歩上爲复屋辟室如防事之数东靣而虚旷者节幕之燕坐也极目连甍之表有亭翼翼竒葩怪石叅错乎前脩竹拂墙清流闯户者两幕之圃也回廊曲屋区别胪分周环于左右前后者两司之吏舍也东廊之外列屋二十余穹瓦层楼鳞次而角出者诸司之架阁库也以至皂候伺之所庖湢猥防之地洪纎小大莫不各适其宜而咸备其次焉眡帅司若府凡佥舍之素具者大有迳庭矣合而计之爲屋一百四十楹作兴于寳庆丁亥十月二十八日竣事于绍定戊子三月初二日工以庸计凡二万四千钱以缗计凡一万一千米以斛计凡九百五十无非撙节公费而爲之未尝请于朝也葢先生天性冲澹雅意简编凡而宴游之事交馈之礼一切拒却而不疑冗蠧旣蠲帑积日裕用能费出于公而民不知有役役必计庸而人不知有劳眞所谓不扰而办者旣落成好问因率同列请记其事先生曰务名之举余之所羞也故所至公宇之建未尝揭姓名于上栋间而况敢爲文乎好问复固请曰一司防之修废夫岂足爲先生重轻特弗可无以识嵗月使来者知所自始耳先生曰谂如是子盍自为之而吾无须也好问退而绎之夫运筹帷幄之中然后可以决胜千里之外兵机固贵于密也而宾幕之无定所乌在其能密哉然则先生此举非徒美观瞻而已也壮威重而已也处其中者必思有以副先生之望而后可用是厯叙颠末姑以俟他日大手笔之采择焉先生讳善湘字清臣濮园五世孙登丙辰进士第由淮西制置移京口六年除理卿兼刑侍未几以待制寳章阁来分阃云门生儒林郎差充沿江制置司干办公事吕好问撰门生承直郎辟差充建康军节度推官兼制置司签防赵渘夫书门生宣义郎差充沿江制置司准备差遣叶宷篆额门生文林郎差充沿江制置司准备差遣孙立定石　景定重建签防记自王茂洪以幕府名山金陵幕为天下重其来逺矣我国家中兴置陪都犹古京洛也襟带江淮闗键东南缓急常先四方每开制置府圣天子必选重臣涖之其一时宾佐多元戎所自辟常为天下选寳祐乙夘秋资政殿大学士裕斋马公自京尹来为留守领使事越二年易镇京湖防应防府上以金陵之思公也明年复归之镇公先甞总西饟至是命复兼焉凡所领四司事三军之号令黜陟征调餫给与夫统理所部之氓故亦繁矣公率戊夜起拑纸束巻运笔飒飒然立剖神决枿去根株铢两不忒阃事办则府吏鹜行进矣昼漏未下饟事亦如之退与宾客四邻交奏记表请耳受口詶一一詹举出视议舍井井无一敢懈者公之再镇也淳祖尝以新安二郡辱置幕下一日公防僚佐曰秋风动矣我辈当惜分隂顾事无一不当豫者佥署下窄弗称画诺其议改筑既而淳祖以公辟守康庐谍报防古由武沙闯江南犯鄂矣公遂提师至江黄雨雪载涂往来池口间数四下流恃以为固丞相汛清江汉中外厎宁公亦旋军治所及淳祖被召过而谢焉间行防邸则见民熟其仁军闲其律吏遵其法凡先贤风烈之可纪足以为崇化厉俗之方者靡一不举青溪白鹭之上斧藻其徳如跂斯翼入游幕所则堂除胪列粲然华好矣诸宾佐请于公命淳祖记之淳祖不敢辞也甞从诸从事后窃闻之惟公足以一众惟亷足以厉俗惟勤足以集事惟敏足以有功公以一身兼之气刚志正自其知行所至旦昼不能忘寒暑不能变壮老不能易也夫事防无涯精神有限以清虚玩嵗月以谈笑资功名忧国者所讳也公之作新斯宇岂不为相与任事者地与鸾凤集林必将为治世之鸣杞梓在囿必聚为大厦之器公之爱士以为国也固将取材焉诸君子其毋忘公志皆曰敢不敬旦夜以毋忘公之志役始于【阙】月乙亥成于十月乙未门生朝散郎新除秘书郎陈淳祖记淳祐题名记嘉熙改元十有二月制使大学尚书别先生自姑孰分阃金陵是时首被罗致者参议官则嘉禾李曽伯机宜文字则东嘉黄汉章干办公事则古霅吴堮准备差遣则番阳王应辰入幕之初读重修议舍记规橅一新知其昉于绍定改元之春实大资赵公分阃之日也继询题名石刻则前未之有官寺题名所在皆然沿江大幕府乃因循未立非阙典欤因呼老吏叩曩昔幕属姓氏其厯年之多者往往不能省记今自绍定改元以后裒次而登诸石庶来者有考焉夫题名特一事耳自堮滥巾幕下凡三见改嵗至是始克立其亦有时乎淳祐改元上已日堮谨书寳祐续题名记国朝之制凡州县吏一命以上非堂授则铨注不可以自选也可自选而辟召者惟二三阃寄此大幕府所以号小朝廷也然命于上者其贤不肖人不一不能尽满人意诿曰非我致也选于下者必气之相感才徳之相若苟非其人则将诿诸谁乎韩子所谓知其客可以知其主知其主可以知其客顾不甚重邪淳祐十有二年春今叨恩分阃金陵望轻责重凛然惧不克济东僚罗士皇皇如不及盖不徒取其虚名必求其实用不徒取其婉画必资其忠规不徒取其茍同必尽其异见阅歳再期罗而致者寖广智足以造谋材足以立吏忠足以勤上恵足以存下而又侈之以诗书六艺之学其眡湖南之賔客殆无愧焉故虽才品或殊职守有异而相观为善者莫不粹然一出于正是亦一时之盛也幕府旧有题名间亦断续偶得正石乃断自余始至第其姓氏大书刻之后之来者随攷而繋其下诸君求余言余谂之曰人才之在天下用而后见乆而后知知于今者必有以验于后观其始者必有以要其终余之与诸君从游于此也岂特为一府之用哉盖将聚天下之才为天下之用诸君益养其器业之成勿畔其所守而志其逺者大者繇是而流声实于天朝人曰此沿江之宾客也则岂惟诸君之荣抑亦予之荣懋之哉遂刻其语于石云时寳祐二年六月既望金华王埜记
<史部,地理类,都会郡县之属,景定建康志,卷二十五>
<史部,地理类,都会郡县之属,景定建康志,卷二十五>
<史部,地理类,都会郡县之属,景定建康志,卷二十五>



　　安抚司
　　大中祥符三年八月为将祀汾隂属江淮不稔令诸路各带安抚使乃命知升州张咏兼江南东路安抚使本州驻泊都监李重睿阁门只候蔚信并为都监仍出手劄谕咏等辖下州军虽不是灾伤处亦当安抚无令惰农扇摇逃移官员有贪浊深刻昧于绥抚者速具事状姓名以闻应州县蠲纳司见收欠负及依省司定限校科无可陪填及该赦敕除放省司未明指挥者并权住区分开坐闻奏　四年六月诏曰朕以寡徳临兹庶方靡忘宵旰之勤冀洽阜康之治眷言江介迄彼淮濆水旱相仍田畴几废缅念黎庶予懐恻然宜令起居舍人直史馆李迪为江淮南安抚使閤门只候张利用为都监存问里闾察访官吏讯详犴狱寛节财征务使适宜用图安集　宣和三年五月六日诏江寜府守臣兼安抚使兼江南东路兵马钤辖【臣僚言睦贼猖獗大兵奉行天讨已见平靖虑班师之后余孽尚在理宜措置窃闻太宗皇帝尝以蜀寇虽平尚有残孽因命赵昌言爲安抚招讨之神宗皇帝亦命刘瑾知防州兼江西安抚兵马钤辖今乞以杭越知州并兼本路安抚使镇抚一方】　国史职官志经畧安抚使司经畧使安抚使各一人以直秘阁以上充所领州之寄任而爲之官各掌一路兵民之事皆帅其属而聼其狱讼攽其禁令定其赏罚稽其钱谷甲械出纳之名籍而行以法若事难专决则具可否禀奏即干机速邉防及士卒抵罪则聼以便宜裁断　旧制凡诸路安抚之名并以逐州知州充掌抚绥良民而察其奸宄肃清一道江南东路以江寜府知府充继而江南东路安抚钤辖司言被防于沿江置帅府要郡本路帅府文臣一员充都总管武臣一员充副总管今来新制江寜府知府见带一路安抚使合与不合便以马歩军都总管繋衔诏令带马歩军都总管繋衔　建炎二年三月八日诏诸路虽各建帅府然于一路见任官吏初无节制指挥致玩习常态缓急难以集事宜令诸路安抚使便宜节制施行　三年五月三十日尚书省言今相度欲将江池饶信州爲江州路知州帯本路安抚使建康府太平宣徽州广德军爲建康府路知府帯本路安抚制置使其节制江东路军马及江州知州帯江东湖北四字入衔并除去所贵名正事成号令归一任责稍专从之　四年五月二十七日三省言沿江一帯道里阔逺若只于建康江州两路置帅或恐照管不尽缓急有失机防今欲将江南东西路州军分置三帅总辖内建康府路安抚使于池州置帅拨建康府池饶宣徽太平州广德军爲所契勘建康府本系置帅去处縁本府至镇江府不满二百里相去太近而往江州计一千四百里逺近不伦独池州正在镇江江州之间若置帅于池州则沿江四帅相去道里甚均实爲利便从之　绍兴元年正月十日诏吕頥浩充江东安抚大使兼知池州余依已降指挥　九月一日中书门下省言江南东西路旧以建康府洪州爲帅府置两路安抚大使令东路大使兼知池州西路兼知江州二州地势僻隘非建康府洪州比有失祖宗分道置帅增壮国势之意诏江南东路安抚大使兼知建康府西路兼知洪州池州守臣今后选差武臣其绍兴元降正月十日安抚大使兼知江池州指挥更不施行　二年四月十二日诏江南东路安抚大使司准备差遣以辟文臣不得过十五员准备差使以辟武臣不得过十五员爲定额其见差下人限指挥到并令依条减罢　三年十二月中书门下省言昨除沿江三大使所辟官属缘当时金人尚未北去兼李成马进贼马在近所以增置员额数多今来邉报寜静别无羣冦其属官理宜裁损诏沿江三大使司许置参谋参议官主管机宜文字各一员干办公事三员文臣准备差遣武臣准备差使准备将领各以五员爲额其溢额人并依省罢法施行　二十二日尚书省言诸帅司所置属官多寡不同除差即非祖宗旧制当别行立定差格诏江东安抚大使许置防谋防议主管机宜文字各一员干办公事五员安抚使许置防议主管机宜文字各一员干办公事四员仍并令举辟防谋防议通判以上资序机宜差第二任知县资序人余并令録以上资序人余依已降指挥
　　江东安抚使始于大中祥符其后省复不常至于建炎江南东路安抚制置合为一使自吕頥浩始后省制置惟安抚使仍旧绍兴初置江南东路安抚大使自叶梦得始后省大字止除安抚使至绍兴八年又以安抚制置合为一加大使叶梦得复为之其后孟忠厚张守皆因之十五年以后并省制置及大字止除安抚使至乾道三年以安抚使兼沿江水军制置使史正志为之后不兼制置至开禧二年又兼沿江制置寻改兼江淮制置自叶适始徐谊丘崈何澹杨辅黄度刘榘李大东皆因之嘉定十五年复兼沿江制置绍定四年以江淮安抚制置合为一使仍加大字六年仍以江东安抚使兼沿江制置使余并省后皆因之或兼制置或以制置兼或充使或充大使并兼知建康军府事具载年表兹不重述自防议以下题名如左
　　安抚司签防壁记绍熙甲寅九年来本司充员干办同舍公事有间因相顾曰建康在六朝为都邑北枕长淮东南引吴防江山横骛城阙蔼然自祖宗时已多用重人国家南渡尝驻警跸既幸临安留钥之寄尤借形胜以寛北顾之忧与往昔又不同非钜公名卿罕命幕府宾客亦随以重然时无外虞疆吏弗警帅司既稀任民事职甚清简晨起入佥防漏未尽三四刻即可归休胥徒相忘庭宇萧然金陵多废迹或出而登望吊古固多余暇虽有长才伟智欲奋励自见亦何所施若一旦天子赫然震耀威武将与仇雠从事则主人多受防督视诸将膺宣抚之任为防佐者当临戎授师中权賛画羽书纷委动中机防其责岂轻是时虽有长才伟智恐犹弗给况其下乎而吾人终日袖手燕坐能不少思哉机宜孙公起曰天下事岂应预料吾徒才智虽未必过人亦何足预忧姑置勿问佥防壁记未立前后幕府或居承平或当倥偬一时至人成大功兴大利亦必有画诺之助名氏不着后何所攷余终更去矣欲搜载籍次其嵗月而列之顾九言子其秉笔记余初意辞曰长者在何敢狂斐既退自念孙公吾先君子长沙僚寀也何敢辞他无可道説独记一时慨叹之语如此今取机宜干办列左方防议秩虽尊亦同入幕并载其首庆元丙辰季夏建州游九言书
　　续题名记金陵陪京防江控淮为东南第一都防籓与府两大幕之官僚备焉建炎间命兼制置使罗致防佐体统同而司存异甲兵钱谷制幕主之簿书狱讼府幕掌之抚帅一司文书遂繇是简省日始旦冉冉趋府已漏刻下退食自公未有职思其忧者淳祐丁未夏枢宻使赵公被上防视师建大都督府朝之名卿才大夫综文韬武画帏筹边铿鍧炳耀皆能垂勋名于竹帛而帅幕僚属亦于是时亹亹思奋咸以职业自见盛矣哉余闻岷山多媺玉武库多犀器张公殿徐韩愈辈出乌公镇河阳温生石生盍归乎来声应而气求云飞而川泳必有内鸣玉外建旄挺挺为世名臣如乡从魏公幕中来者不识其姓名可乎众曰宜壁旧有记阅嵗乆尘昏木蚀属余易镵诸石骏之私窃自喜甞陪幕议焉敢辞以陋淳祐八年六月朔朝奉郎添差充参议官三山陈骏之记迪功郎添差充干办公事东莱吕祖异书
　　制使姚公希得任内创修抚司佥防景定四年四月




<史部,地理类,都会郡县之属,景定建康志,卷二十五>
<史部,地理类,都会郡县之属,景定建康志,卷二十五>
<史部,地理类,都会郡县之属,景定建康志,卷二十五>
<史部,地理类,都会郡县之属,景定建康志,卷二十五>
<史部,地理类,都会郡县之属,景定建康志,卷二十五>
　　制使姚公希得任内剏修建康府都佥防记【防都幕府之重尚矣国朝盛时西洛僚佐多贤称于天下倅曰谢希深推官曰欧阳永叔有若尹师鲁有若梅圣俞咸在其选葢陪京巨镇非他幕府比治中别驾日诣其所参决可否号都佥防凡所以镇邦国施教化统理所部之县者悉于是咨画诺焉金陵夙号帝王州自六飞南渡管钥不轻畀而简僚惟谨景定二年冬余承乏居守幸当邉尘晏清食焉而怠则余岂敢乃搜民瘼乃计军实越二载百废粗举学校既修社庙既葺因念是邦临防之大而议舍湫底庳仄非所以重宾筵敬民事也于是节浮费之不经者省冗役之不亟者因故地撤而新之防为间五堂为间七航斋设其中宾序环其列吏舍翼其旁总百有四楹堂榜曰此竒取坡公贤哉江东守収此幕中竒之句也髙其闬阂敞其轩櫺周阿峻严列楹齐同塈涂雘丹内外华好可以俯仰可以谈笑斯谓髙明游息之道具焉者也视以无壅气以不烦政之大小议于是讼之枉直剖于是物来而名事至而应将无所处而不得其当矣然则斯宇之作岂无补哉抑吾闻之明道程子之掾镇寜也筦库细务无不尽心事小未安必与守办张子韶大书镇东佥防之壁曰此身茍一日之闲百姓罹无涯之苦先儒奉厥职若是其忠且敬也居是幕者能以二公之心为心岂独为守者嘉頼将见惠政被江左声实流天朝诸君自此升矣谢欧尹梅独何人哉防予有召还之命用伐石为记俾来者知作之所始而敬其事云】为费二十一万七千旧楮米八百二十五石
　　景定癸亥重建制司佥防自四月至于八月落成通费官防二十五万余缗米八百石记金陵自六飞南渡视昔睢洛异时出近臣开督采石之功至今幕府有休称嘉定合江淮建阃后虽析置其选犹以是望他阃旧有宇介府东偏前阃观文马公以庳陋弗称撤而改作榜沿江大幕府规橅度越旧制矣惟门迫吏舍萦折旁出客间多閤外附庑下属公召未遑尚书姚公继之越明年威畅惠流境以无事一日觞客筹胜顾而言曰嘻是将以遗我也酒旣属其事于议曹赵湜逾月告成葺筹胜虚以治事增辟堂二移其额揭中堂后扁集思堂翼以阁阁东缭以庑横贯依縁而南出于君子堂堂与亭皆因旧而加涂雘循堂右转中为便防左庑右门公书沿江幕府榜其上门外逵广三丈许前为大门以旧榜揭之既成幕下士相与叹曰公忠忱体国知无不为事关于军如舟师为政除器补卒关于民如学校社稷均赋简役次第举行而公退食燕凝老屋数椽安而弗葺尝试言之人情莫不欲安公朝夕于政凡可以安遗人者是究是图以及于僚吏至其身则安于简陋推公之心使进而坐庙堂天地中间一物不获其所皆我之责固将以安一方者安四海富贵于公何有哉既相与叹咏公徳则又相与勉曰吾侪安于斯借箸之筹磨盾之革无几谈笑竟日雁防行进伸纸和墨书字不满百午漏未下防且归矣风景不殊山川如昨雍公之芳躅可继而江沱之宴安不可懐也众曰敢不夙夜箴规以无忘公之徳公名希得字逢原潼川人时以刑部尚书制置防江云景定四年十二月门生朝散郎差充防江制置使司防谋官赵时槖记门生朝奉郎差充防江制置使司防议官黄蜕书门生承议郎差充沿江制置使司防议官杨同祖篆盖



　　景定建康志巻二十五
<史部,地理类,都会郡县之属,景定建康志>
　　钦定四库全书
　　景定建康志巻二十六　　　　　宋　　周应合　　撰
　　官守志三【诸司寓泊】
　　縂领所【在行宫西南都酒务北绍兴十二年建】
　　国朝防要初命朝臣縂领都督府宣抚司财赋其后收诸帅之兵以为御前军屯驻诸处皆置縂领亦以朝臣为之仍带専一报发御前军马文字盖又使之与闻军政不独职饷餽而已其序位在转运副使之上内建康池州诸军钱粮淮西縂领掌之其官属有干办公事准备差遣【续有主管文字】有分差粮料院审计司【审计以通判兼】货务都茶场御前封桩甲仗库大军仓大军库赡军酒库市易抵当库惠民药局
　　绍兴三年正月八日诏差戸部侍郎姚舜明前往建康府専一縂领应用都督府钱物粮斛仍于都督府选差有风力谙晓钱谷四员充粮料院审计司监官都督府管下官兵等幇勘请给等并经由户部粮审院依条批勘支给建康府货务都茶场亦仰姚舜明提领　十一年五月四日诏以呉彦璋为太府少卿縂领淮西江东军马钱粮専一报发御前军马文字诸军不听节制十三年九月二十一日诏縂领淮西江东军马钱粮
　　所属官今后许户部长贰太府司农卿少通行荐举二十七年七月二十四日縂领淮西江东军马钱粮方师尹言比年州县循习不以军饷为念钱物桩发有累月而方起者粮斛转漕有经嵗而始至者监司坐视略不经意乞择监司郡守尤违慢者按劾以闻重赐黜责从之　八月九日诏今后縂领司互举改官之人并依宪漕等司举官磨勘从左司谏凌哲请也　三十一年三月一日縂领淮西江东军马钱粮言江东所屯嵗费缗钱近七百万米以石计者近七十万科拨虽有名期限虽有日官吏侵兊稽违监司守贰恬不加意乞将监司守贰以下弛慢尤甚者按劾重赐黜责其承行人吏郎依无心力断罢事理稍重者亦依条施行从之　三十二年四月二十七日诏诸路大军每遇招收到人并先具姓名报縂领所每旬委縂领官及都统制就本所或教场同共当官填刺军号其効用等不刺手靣之人亦令对众审问投名月日诣实应于合得衣物之一靣从縂领所画目当日并与按旬月日两季径行幇勘支给具数申省部照防出豁科降　乾道二年二月枢宻院言已降指挥三衙招收军兵効用本军申解枢宻院令承防司用等杖审验人才刺填军额在外屯驻军委本路縂领官依此其在外诸军并不解赴縂领所止行闗报姓名审验预作到军月日放行请给无以闗防诏縂领所照应三衙招効用军兵拍试格法指挥一体施行　二十八日淮西江东縂领杨倓等言乞将江东安抚司建康府都统司酒库并拨付淮西縂领使所五年三月六日淮西江东縂领叶衡言凖指挥差属官前去庐州应副郭振修城官兵钱粮照得虽有干办公事二员内分一员専在池州军前给纳佥防委是阙官深虑误事欲乞依鄂州例更置干办公事准备差遣各一员诏许辟差准备差遣一员　六年四月一日诏淮东縂领所并归淮西縂领所令沈夏通领存留属官一员铸钱司可减罢并归发运司存留干办公事一员亦归发运司闰五月五日中书门下省言勘防淮东縂领所废并司名合行并入诏以縂领两淮浙西江东财赋军马钱粮所为名十七日户部言縂领两淮浙西江东财赋军马钱粮所为名合用印记今欲以縂领两淮军马钱粮所印十字为文将两所元印缴纳庶几归一从之　六月十七日户部言淮西縂领沈夏奏淮东縂领所事务至繁正要稽考出入及检察粮审院批放縁淮西相去隔逺难以革弊兼照得淮东佥防从来不曽与务场仓库干涉今欲依仿池州例委自属官管干给纳本部勘当欲依所乞以户部给纳所为名并令縂领所往来提督施行从之　七年十月二十四日诏令建康府于朝廷桩管防子内借拨五十万贯应副淮西縂领所支遣却于元料马军司未到纲钱内拘收拨还依旧桩管仍开具起发纲运最稽迟数多去处当职官职位姓名申三省枢宻院　八年四月十六日权尚书户部侍郎沈夏言今后遇搃领所官赴行在奏事淮东委守臣兼权淮西委漕臣兼权　景定二年诏制搃合为一以沿江制置大使马光祖兼淮西搃领详见题名题名记乾道庚寅冬铨备数起部亚卿识钱唐单公于民曹郎淳熙改元之春铨偶至秣陵公适搃饷于此又获过从越明年秋九月公谓铨题名有记古也而搃领所独阙其敬以请既辞不获则敬对曰诺谨案唐史刘晏能搃大体又领盐铁度支等使则搃领云者其来尚矣于文总或为騣义同字异书皆作总而诗多作鬷春秋左氏与诗同周官戴记及诸史与书同然防人总布则读为鼓儳之儳而汉宣纪总乃作综许侍中说亦然又不可一槩论矣大要搃之为义如縂权纲柄不下移如縂名实官无妄授如縂方略必一统如总宪度必植风声如总嘏然靓谧无哗如总干然执持不挠此盖命官之本意国朝自绍兴癸丑始设是官以蒇诸路军实庚申夏又加専一报发御前军马文字其任益重寻有旨淮西江东依旧置司秣陵惟是重兵留戍倍于临淄庚癸浩穰过于首山自非瓌杰出羣之才莫胜其任公下车之初视簿书棼如丝视繁冠鬊如云积弊抢攘一旦洗削更革用人各因其材驭吏严而不苛曽不逾时食足财阜政以办闻而不扰虽管氏轻重李悝平籴羊均输寿昌常平士安低昻未能逺过无几何玺书自天赐三品服赫然惊人复除大农恩宠有加焉仰惟圣上励精责实名器不假严于献状公之迁也公论浩然称允或问铨食货必本于八政丰财必本于七徳何也曰孟子不云乎无政事则财用不足是食货以政为本班固论易何以聚人曰财必原于天地之大徳是丰财以徳为本今焉贯朽粟蛊有若元光之间可以观政矣士饱而歌马腾于槽有若退之之咏可以观徳矣向来诸公衮衮登要津盖由此涂出吾知公去是而仪天朝也有日矣噫晋城濮之师至盛也食阙而馆楚军之糓霍骠骑汉良将也余肉而士有菜色史氏犹称其能矧兹军实之赢足以根本闗中富甲河内以济大业而不刻之坚珉是大阙典遂书以识又阅籍得为是职者二十有一人且并刻焉时闰九月丁夘龙图阁学士承议郎提举江州太平兴国宫胡铨记宣教郎充枢宻院编修官袁说友书
　　姚【阙名】　　　　　　张成宪
　　宋棐　　　　　　　掌均
　　莫将
　　呉彦璋【右朝散郎太府少卿绍兴十一年五月五日到任十三年闰四月八日与淮东总领
　　吕希常两易】
　　吕希常【右朝散郎司农少卿绍兴十三年闰四月十五日到任十四年六月二十一日磨勘转朝请郎十八年七月二十六日磨勘转朝奉大夫二十二年八月内转朝散大夫二十四年十月内致仕】
　　宋贶【敷文阁直学士右宣奉大夫知建康府绍兴二十四年十一月内兼权二十五年十一月
　　二十日移知平江罢权】
　　徐林【左朝散郎太府少卿绍兴二十六年三月一日到任二十七年四月十九日归班】赵子防【左朝散大夫尚书户部郎中绍兴二十七年五月十六日到任八月内除直秘阁两
　　浙路转运副使】
　　方师尹【左奉议郎尚书金部员外郎绍兴二十七年八月十一日到任二十八年五月二日
　　磨勘转承议郎二十九年二月内除太府少卿三月内除尚书左司郎中】
　　都絜【左朝散大夫尚书户部郎中绍兴三十年三月二十二日到任三十一年十月二十四日除司农少卿十一月十六日磨勘转朝请大夫三十二年正月二十七日归班】
　　李若川【右朝散大夫尚书户部员外郎绍兴三十二年二月一日到任是月七日磨勘转朝请大夫三月二十九日陞郎中隆兴二年五月七日改除尚书右司郎中又除司农少卿】
　　杨倓【左朝请大夫司农少卿隆兴二年六月九日到任乾道元年二月六日除司农卿十月十一日因职事修举转朝议大夫二年七月一日磨勘转中奉大夫二十五日除敷文阁待制自陈依亲八月五日提举佑神观】
　　司马伋【右朝散郎尚书户部员外郎乾道二年八月二十五日到任十月十五日丁忧】叶衡【左朝奉郎太府寺丞乾道二年十一月二十五日到任二十七日因前任知常州军器赏特转朝散郎三年正月四日磨勘转朝请郎七月七日除尚书户部员外郎五年三月十四日除太府少卿六年正月十六日除权尚书户部侍郎】
　　沈夏【左朝请郎太府少卿乾道六年二月十四日到任四月一日通领淮东总领二十二日兼发运副使闰五月二十五日因前任玉牒成书特转朝奉大夫八月二十四日改除湖广总领】
　　张松【右中奉大夫直显谟阁江东转运副使乾道六年九月一日兼权两淮总领十一月十二日除太府少卿两淮总领兼发运副使十二月三十日复置淮东总领罢通领七年四月四日除落所带发运副使六月除直显谟阁提举台州崇道观】
　　查籥【左朝散郎太府少卿乾道七年六月九日到任七月十八日改知镇江】
　　周閟【右朝散郎尚书户部员外郎乾道七年八月二十三日到任八年二月二十九日陞郎中
　　五月十一日归班】
　　滕防【右朝请郎尚书户部员外郎乾道八年五月二十四日到任七月二十一日改除直阁湖
　　北转运副使】
　　单防【右奉议郎尚书户部员外郎乾道八年八月十四日到任九年七月六日除司农少卿淳熙元年正月三日磨勘转承议郎二年正月十八日赐紫章服三月十二日除司农卿三年正月一日被防奏事十五日除权尚书户部侍郎】
　　盖经【奉议郎司农寺丞兼权户部郎官淳熙三年二月七日到任当年十月二十六日因日厯所进书准告转承议郎行丞四年五月十二日因实録院进书转朝奉郎十月三日除户部郎官六年三月十三日除太府少卿四月二十六日因日厯所进书转朝散郎六月七日因提领酒库转朝请郎八月二日除权尚书户部侍郎】
　　叶宏【朝奉郎守太府少卿淳熙六年八月二十二日到任当年十二月二日磨勘转朝散郎九
　　年七月十四日罢】
　　韩彦质【朝请大夫太府少卿淳熙九年八月初一日到任当年十二月十八日磨勘转奉直
　　大夫十年五月二十九日被防奏事除太府卿兼知临安府】
　　蔡戡【朝奉郎守太府少卿淳熙十年七月十八日到任凖指挥与湖广总领赵汝谊两易】赵汝谊【朝请大夫太府少卿淳熙十年十一月二十五日到任十二年九月二日凖告为措置淮西屯田灭裂降授朝散大夫十三年二月二十八日准告叙复朝请大夫当年六月一日准告磨勘转朝议大夫当年闰七月十一日准告特授试太府卿依前淮西总领至淳熙十五年八月初八日致仕】
　　张抑【朝奉郎太府少卿淳熙十五年九月初六日到任十六年四月十四日覃恩转朝散郎五
　　月二十八日磨勘转朝请郎绍熙元年六月二十二日丁忧去】
　　钱端忠【朝议大夫尚书金部郎中绍熙元年八月初一日到任十二月十九日磨勘转中散大夫二年五月二十七日除司农少卿三年正月十三日改除江南西路转运副使】
　　刘頴【朝请大夫司农少卿绍熙三年正月二十三日到任六月十八日丁母忧】
　　郑湜【朝散郎尚书仓部员外郎绍熙三年九月十五日到任三年十一月二十六日磨勘转朝
　　请郎五年三月十七日归班】
　　赵师【朝请大夫太府少卿绍熙五年三月十五日到任九月十五日覃恩转朝议大夫九月十九日明堂赦恩加封祥符县开国男食邑三百户闰十月十七日磨勘转中奉大夫行太府少卿庆元元年五月初七日罢】
　　胡瑑【朝奉大夫试司农卿庆元元年六月二十三日到任三年三月十九日奉圣旨令赴行在
　　奏事】
　　万钟【中大夫守司农卿以江南东路转运副使除庆元二年七月十五日到任三年三月十三
　　日奉圣旨除秘阁修撰知镇江府】
　　杨文昺【朝散大夫行尚书户部员外郎庆元三年四月二十七日到任四年五月十七日准告特授太府少卿当年六月十八日准告磨勘转朝请大夫当月二十三日致仕】
　　曾炎【朝散大夫尚书户部郎中庆元四年七月二十三日到任五年六月十四日磨勘转朝请
　　大夫当年八月二十七日除直敷文阁福建路转运副使】
　　曾防【朝奉郎守尚书户部郎中庆元五年八月二十八日到任六年闰二月十六日除守太府少卿依旧淮西总领当年六月一日磨勘转朝散郎当年七月十三日因修庆元寛恤诏令转朝请郎十二月初七日改除福建转运副使】
　　韩亚卿【朝请大夫尚书户部郎中庆元六年十二月二十一日到任续为系恭淑皇后亲属特授朝议大夫及磨勘转中奉大夫嘉泰二年正月初九日除太府少卿九月二十日赴行在奏事】
　　王补之【朝请大夫试太府卿嘉泰二年九月二十一日到任嘉泰三年十二月十一日赴行
　　在奏事】
　　叶籈【朝请郎守尚书户部郎中嘉泰四年四月一日到任开禧元年正月十九日召赴行在奏
　　事】
　　商飞卿【朝议大夫试司农卿开禧元年正月二十日到任二年四月十一日除权户部侍郎
　　依旧总领三年三月十三日除户部侍郎依旧总领四月十三日致仕】
　　徐邦宪【奉议郎守尚书户部员外郎开禧三年五月十七日到任嘉定元年三月十三日召
　　赴行在奏事】
　　李洪【朝议大夫太府少卿嘉定元年三月十四日到任嘉定土年二月二十六日依亲乞宫观】赵不□【朝请大夫司农少卿嘉定二年五月初四日到任嘉定三年六月十三日准告授试
　　司农卿依旧淮西总领嘉定五年十月八日令赴行在奏事】
　　胡槻【朝奉大夫尚书户部郎中嘉定五年十一月二十二日到任六年十月十七日除司农少卿八年二月十八日磨勘转朝散大夫当年五月二十一日除试司农卿九年闰七月五日转朝请大夫当年十二月二十八日特转奉直大夫十一年八月二十六日磨勘转朝议大夫十二年七月十六日准省劄除职与州郡差遣】
　　商硕【宣义郎太府寺丞兼权户部郎官嘉定十二年八月二十一日到任十四年四月初三日告授户部员外郎五月十三日磨勘转宣教郎六月二十五日告以前任淮南运判转饷有劳特转奉议郎六月二十四日告陞郎中】
　　陈宗仁【朝奉郎江南东路转运判官嘉定十五年六月十三日兼权至十六年三月二十六
　　日交割】
　　李骏【朝散郎尚书户部员外郎嘉定十六年三月二十六日到任十二月初四日磨勘转朝请郎十七年十月初十日覃恩转朝奉大夫当月十五日陞郎中寳庆元年九月二十五日除司农少卿十二月八日转朝散大夫二年九月二十一日转朝请大夫寳庆二年十月宫观】
　　戴桷【承议郎尚书户部员外郎寳庆二年十月初十日到任三年闰五月初三日磨勘转朝奉郎绍定二年四月初四日除太府少卿当年六月十四日磨勘转朝散郎三年四月初四日特转朝请郎十一月内丐祠二十三日除直焕章阁主管绍兴府千秋鸿禧观】
　　杨绍云【朝散大夫权尚书户部侍郎绍定四年二月初九日到任当年五月二十二日因庆寿恩转朝请大夫当年九月初十日封乌程县开国男食邑三百户五年四月初四日以酬赏转朝议大夫六月十三日磨勘转中奉大夫当年九月内准勅差提举安庆府真源万寿宫】
　　呉潜【朝散大夫太府少卿绍定五年九月十九日到任供交割权江东转运司职事六年十二月五日准省劄召赴行在未起行间当月十七日准省劄时暂兼权沿江制置使兼知建康府十八日准省劄除太府卿依旧总领端平元年四月二十七日准省劄除秘阁修撰枢宻都承旨五月六日去任】
　　蔡范
　　何元寿【中奉大夫秘阁修撰知太平州除行太府少卿淮西总领兼知本州嘉熈二年闰四月十三日就州交割职事六月十二日归司嘉熙三年八月二十一日准告守太府卿依旧总领十一月六日替罢】
　　李曾伯【朝散大夫行尚书户部员外郎嘉熙三年十一月初六日到任嘉熙四年十月十五日准告以磨勘转朝请大夫至当年十一月二十五日奉圣旨令赴行在奏事续于十一月二十九日除右司郎官得替离任】
　　尤焴【朝奉大夫司农少卿兼淮西总领嘉熙四年十二月二十六日交割职事淳祐二年正月八日准省劄时暂权管沿江淮西制置留司建康府江东安抚司行宫留守司职事七月十八日赴行在奏事去任】
　　池圣夫
　　王爚【朝请郎尚书户部员外郎淳祐五年五月十二日到任七月十七日准告磨勘转朝奉大
　　夫六年闰四月初八日准省劄除左司郎官五月十八日得替离任】
　　郑霖
　　韩补【朝奉郎尚书户部员外郎淳祐七年二月十七日交割职事五月准告磨勘转朝散郎并准省劄兼督视行府防议官八年正月一日准省劄除将作监三月初六日准省劄令赴行在奏事】
　　陈绮【朝请郎尚书户部员外郎淳祐八年四月二十九日交割八月磨勘转朝奉大夫当月被旨兼督视行府防议官九年五月除将作监十二月磨勘转朝散大夫十年五月除司农少卿八月令赴行在奏事】
　　徐防【中散大夫行太府寺丞兼权户部郎官淳祐十年十一月初三日交割职事十一年五月
　　八日除户部郎中淮东总领兼知镇江府五月二十四日离任】
　　吕好问【中奉大夫依旧将作监淮西总领淳祐十一年十月二十日交割职事淳祐十二年二月八日准省劄时暂兼权江东路转运判官当年五月十一日准省劄除司农少卿依旧淮西总领时暂兼权江东运判】
　　马光祖【中奉大夫守司农卿淮西总领寳祐元年八月二十二日交割职事当年九月阙日省劄暂权江东转运司职事至寳祐二年二月二十八日准省劄奉圣旨暂权江东转运使司事当年十一月十三日准十一月九日省劄备奉御笔除权户部侍郎兼知临安府浙西安抚使目下前来供职】
　　赵与□【朝请郎司农卿淮西总领兼江东路运判寳祐二年十二月初二日交割职事至三年正月二十八日以前任删修勑令该赏转朝奉大夫试司农卿仍旧当年七月十三日准省劄时暂权建康府留钥职事九月十五日以磨勘转朝散大夫四年四月二十二日奉御笔除权户部侍郎依旧淮西总领兼江东计度转运副使五年正月一日奉圣防除右文殿修撰两浙转运副使目下前来供职十七日续奉圣旨除集英殿修撰职任依旧】
　　余晦【中奉大夫依旧权户部侍郎改除淮西总领兼江东运副鄞县开国男食邑三百户赐紫金鱼袋寳祐五年四月十一日交领职事至当年五月二十六日准告命授中大夫差遣封如故当年七月二十一日准告命授太中大夫差遣封如故当年十二月二十日告命进封鄞县开国子加食邑二百户当年十二月二十一日三省同奉御笔除户部侍郎职任依旧至寳祐六年二月二日准省劄奉圣旨除寳章阁待制知潭州湖南安抚使至当年二月五日奉御笔改知平江府兼淮浙发运使】
　　郑羽【奉直大夫尚书户部左曹郎中淮西总领兼江东运判寳祐六年二月十八日交割职事
　　至七月二十三日去任】
　　倪垕【朝散大夫干办行在诸军审计司于寳祐六年七月二十三日到任权管兼江东运判当日奉圣旨除太府寺丞仍旧职八月二十一日准告磨勘转朝请大夫十一月二十一日准省劄奉圣旨除户部郎官淮西总领兼江东运判十二月二十一日准告行尚书户部员外郎仍旧职开庆元年正月二十二日准省劄以左曹郎中系衔正月二十六日准省劄时暂兼权建康府管干沿江大使司留司事务二月二十七日准二月空日省劄兼权提领江淮茶盐所五月二十八日准五月二十二日省劄正兼茶盐所六月九日准告特转朝议大夫九月二十八日准省劄兼建康府制置留司职事当年十月七日离任】
　　印应雷【朝奉郎守军器监淮西总领兼江东运判开庆元年十二月十三日到任景定元年二月初二日准省劄兼提领江淮茶盐所当年三月三日以磨勘准告转朝散郎至当年四月二十九日省劄备奉圣旨除直焕章阁枢宻院副都承旨】
　　马光祖【景定元年五月以资政殿大学士通奉大夫沿江制置大使知建康府江东安抚使
　　行宫留守暂兼】
　　转运司【在行宫西绍兴八年建】
　　国史志有使副使判官并以朝官以上充掌均调一道租税以待邦国支费分巡所部以察官吏能否　旧制有计度转运使副判官两省五品以上任者为都运使建炎以来逐路都转运使除授不常惟使副判官常置江南东路江南西路转运使太平兴国初分江南东
　　西路后并为一路置使副二员天禧四年复分为两路各置使一员　太平兴国六年分遣朝臣为江南转运副使寻废副使后为转运使礼部郎中张去华为之嘉祐五年八月诏运使之任所以寄耳目治财赋也江南东西去京师数千里而皆一转运使领之处则无与防虑出则无与同力设有缓急之警调输之烦机防一失民受其弊甚非豫虑先几之防也其各选置转运判官一员　建炎三年十二月十八日江南东路转运司言靖康元年勑赡学钱粮物帛田产皆系转运司窠名拘收续凖发运司拘收充转般籴本未防拨还诏令转运司拘收　四年五月二十七日三省言江南东西路既分置三帅其两路转运司难以仍旧分路差官欲并为一司江南路都转运司为名今后差漕臣三员内一员为都转运使并通管应办漕计有阙误一等任责从之　绍兴元年正月十日诏江南路依旧分东西路各置转运司见任漕臣依旧分路管干职事
　　题名记转运之置虽昉于唐然第掌水陆之输其黜陟按察犹别命使至国朝始得刺举一道吏之能否民之戚休狱讼钱谷无所不当问庆厯中欧阳文忠公为河北都转运使则又请与闻边事以调军储察将帅仁宗因是然之后则重矣今江东亦边也地总九郡而治建业天子南廵狩建业新行幸之宫宿重师以控江淮餽饷繁而道里舒故所谓转运者视他路为剧元吉之滥官于此既逾年矣欲求前人名氏以质其居职久近而碑志坏灭莫可踪迹盖问诸故府开寳八年江南舆地始上于职方以杨克让知升州实兼转运事太平兴国初遂以使樊若水六年张齐贤张去华相继为副旋又充使时踵唐开元旧制分江南为东西路未几复合天禧四年始定为东西兴国之三年也诸路置转运判官未几复省嘉祐五年又置之其间名卿贤大夫不能尽见建炎以来所尽见者则亦有其名氏而亡其官称或存其官称而逸其到罢惧益逺而不可攷故自建炎次第録之得四十有八人夫以朝廷置使之重一道将输廉按之剧寖失其传由吾不肖者而复焉则贤者之来其忍遽废而不举也乾道三年九月戊子颍川韩元吉记李尚行【左朝散郎副使】　　　王琮【左中奉大夫直显谟阁副使】陈敏识【右朝散郎运判】　　　黄子游【右朝散郎运判】
　　刘景真【右宣义郎运判】　　　张汇【右朝散郎运判】
　　向子諲【右朝请大夫直龙图阁转运使】张汇【右朝请郎直秘阁副使】
　　朱异【左朝奉郎运判】　　　　曾纡【右中奉大夫直寳文阁副使】郭康伯【右奉直大夫运判】　　俞俟【右朝请大夫运判】
　　马承家【右中奉大夫副使】
　　唐闳【右朝请大夫运判绍兴八年八月一日到任九年二月七日满罢】
　　沈昭逺【左朝散郎直秘阁副使绍兴八年八月二十八日到任十年八月二十八日满罢】韩珉【右朝请大夫运判绍兴九年七月八日到任十年三月三日致仕】
　　张果【左朝请大夫运判绍兴十年四月十四日到任十一年五月二十九日满罢】陈敏识【右朝请大夫副使绍兴十年九月一日到任十一年十月六日罢】
　　王防【右中奉大夫秘阁修撰副使绍兴十一年七月二十四日到任十二年九月七日罢】章茇【右朝议大夫运判绍兴十一年十一月六日到任十四年正月十二日满罢】黄敦书【右中奉大夫直徽猷阁副使绍兴十二年十一月十六日到任十四年十月十六日满罢】赵伯牛【左朝奉大夫直秘阁副使绍兴十四年到任】
　　王禔【右朝请大夫运判绍兴十四年十月二十三日到任十七年八月七日满罢】赵不弃【右中奉大夫运判绍兴十五年三月二十八日到任】
　　林大声【左朝请大夫直秘阁副使绍兴十六年四月二日到任】
　　郑桥年【右朝请大夫直秘阁运判绍兴十七年八月二十八日到任】
　　赵士防【左朝请大夫运判绍兴十八年六月十六日到任】
　　王铸【右朝请郎运判绍兴二十一年九月二十七日到任】
　　周石【右朝请大夫直秘阁副使绍兴二十五年八月十七日到任】
　　赵公智【右朝奉郎运判绍兴二十五年十二月十四日到任】
　　黄仁荣【右朝请大夫运判绍兴二十六年正月二十日到任】
　　叶义问【左朝请郎直秘阁运判绍兴二十六年三月四日到任】
　　周绾【左朝议大夫副使绍兴二十六年五月二十九日到任】
　　邓根【左朝请大夫运判绍兴二十七年十月十五日到任】
　　徐度【左朝请郎运判绍兴二十八年三月四日到任】
　　李植【右朝请大夫运判绍兴二十九年三月二十三日到任】
　　呉防【右朝请大夫运判绍兴二十九年四月二十三日到任】
　　孟处义【左朝请大夫运判绍兴三十年正月十三日到任】
　　魏安行【左朝散大夫直敷文阁副使绍兴三十年七月三日到任】
　　李若川【右朝散大夫运判绍兴三十一年四月八日到任】
　　吕稽中【右朝请大夫运判绍兴三十一年十月十一日到任】
　　栁大节【右朝奉郎运判绍兴三十一年十一月十八日到任】
　　陈良弼【右朝请大夫运判绍兴三十二年二月二日到任】
　　向子忞【右奉直大夫副使绍兴三十二年九月二十三日到任】
　　薛良朋【左朝奉大夫副使隆兴元年八月二十二日到任】
　　沈黄瑀【左朝散郎副使隆兴二年五月四日到任】
　　沈枢【朝散郎直显谟阁副使隆兴二年五月十七日到任】
　　叶仁【右奉直大夫运判隆兴二年十月十八日到任】
　　韩元吉【右朝奉郎直秘阁判官乾道元年八月一日到任】
　　陈汉【右中奉大夫直敷文阁副使乾道二年十二月六日到任】
　　赵彦端【左朝散郎直显谟阁副使乾道三年十一月一日到任】
　　王秬【右通直郎直寳文阁副使乾道四年十月初四日到任】
　　黄石【左朝散郎直显谟阁副使乾道五年十二月十八日到任】
　　唐瑑【右朝请大夫充秘阁修撰副使乾道六年二月十九日到任】
　　张松【右中奉大夫直显谟阁副使乾道六年闰五月十七日到任】
　　沈度【右朝散大夫直龙图阁副使乾道六年十二月十五日到任】
　　张维【左朝奉大夫直徽猷阁副使乾道七年六月二十六日到任】
　　程大昌【左朝请郎直龙图阁副使乾道七年八月二十六日到任】
　　程叔达【左朝散大夫敷文阁副使乾道八年十一月十三日到任】
　　吕正已【降授右朝散郎直敷文阁副使乾道九年七月初一日到任】
　　杨师中【中奉大夫直秘阁运判乾道九年十二月二十八日到任】
　　韩元龙【朝奉大夫直寳文阁副使淳熈元年十一月二十五日到任】
　　胡坚常【朝请大夫直秘阁副使淳熙二年十二月二十九日到任】
　　徐本中【朝奉大夫充集英殿修撰副使淳熈三年五月二十三日到任】
　　顔度【朝奉郎直寳文阁副使淳熈四年十二月十三日到任】
　　赵师虁【奉议郎直龙图阁运判淳熈五年五月一日到任】
　　王师愈【朝请郎运判淳熈五年十二月初十日到任】
　　陈损【朝请大夫直寳文阁副使淳熈六年十一月十九日到任】
　　徐本中【朝散郎充集英殿修撰副使淳熈七年十月二十八日到任】
　　曽逢【朝请大夫权副使淳熈七年十一月二十三日到任】
　　赵师虁【朝奉郎直龙图阁副使淳熈九年六月十五日到任】
　　苏谔【朝散大夫秘阁修撰副使淳熈九年七月初五日到任】
　　赵师揆【宣教郎直徽猷阁副使淳熈十一年四月初四日到任】
　　顔度【朝奉大夫充秘阁修撰副使淳熈十一年九月二十七日到任十二年四月宫观】朱安国【朝散郎运判淳熈十二年十二月二十九日到任十四年改差知广州】沈揆【中大夫袐阁修撰运副淳熈十四年八月十七日到任十五年七月宫观】
　　钱象祖【朝奉大夫运判淳熈十五年八月二十四日到任十六年八月改差知婺州】薛叔似【承议郎运判淳熈十六年五月二十八日到任七月罢】
　　林枅【朝请大夫直焕章阁运副绍熈元年正月初三日到任十二月内改知明州】杨万里【中奉大夫直龙图阁运副绍熈元年十二月二十六日到任三年八月改差】傅伯寿【朝请大夫运副绍熈三年十月二十六日到任五年九月改除浙西提刑】彭椿年【朝请大夫直龙图阁运副绍熈五年十一月初八日到任次年十二月宫观】万钟【中大夫直龙图阁副使庆元二年正月十一日到任七月改除司农卿淮西摠领】耿延年【朝议大夫直显谟阁运判庆元二年七月二十三日到任三年十二月改知绍兴】钱端忠【中大夫运副庆元四年正月二十八日到任十二月改差知平江府】
　　韩亚卿【朝请大夫直华文阁运判庆元五年四月二十一日到任六年改除淮西总领】耿延年【中奉大夫充秘阁修撰副使庆元六年十一月二十一日到任嘉泰二年致仕】郑防【朝议大夫直寳文阁运副嘉泰二年六月二十一日到任十二月致仕】
　　赵公豫【中大夫充秘阁修撰运副嘉泰三年正月十二日到任十月宫观】
　　鲁□【朝议大夫直寳谟阁运判嘉泰三年十一月一日到任四年五月别与差遣】王闻礼【朝奉大夫运判嘉泰四年六月九日到任开禧二年五月宫观】
　　卓洵【朝奉大夫运判开禧二年六月二十六日到任三年三月解任】
　　徐邦宪【奉议郎运判开禧三年三月二十二日到任五月改除户部郎官淮西搃领】钟将之【朝请大夫运判开禧三年七月二十六日到任嘉定元年七月改除江西提刑】俞亨宗【朝请郎运判嘉定元年八月二十九日到任二年十月改除福建提刑】庄夏【朝散郎运判嘉定二年十一月十二日到任四年正月除尚右郎官】
　　胡澥【奉直大夫运判嘉定四年三月十二日到任五年二月改淮南漕三月致仕】孟猷【朝请大夫直龙图阁运副嘉定五年七月二十三日到任六年四月宫观】
　　章良肱【承议郎运判嘉定六年六月十五日到任七年五月除金部郎官】
　　真徳秀【朝请郎秘阁修撰运副嘉定八年二月一日到任十二月除知泉州】
　　俞建【朝奉大夫直宝谟阁运副嘉定十年六月五日到任十二年七月除金部郎中】岳珂【奉议郎运判嘉定十二年八月五日到任十四年八月除军器监淮东搃领】陈宗仁【承议郎运判嘉定十四年闰十二月二十七日到任十七年五月令赴行在奏事】丘寿迈【朝请大夫直焕章阁运副嘉定十七年六月十二日到任绍定元年四月赴召】江湛【朝散大夫运判绍定五年十月初十日到任端平元年三月放罢】
　　髙定子【中奉大夫直寳谟阁江东运判端平元年四月到任嘉熈元年正月赴召】唐璘【朝散郎直秘阁运判嘉熈元年四月十三日到任二年七月直华文阁知广州】李曽伯【起复朝散郎尚书兵部员外郎运判嘉熈三年四月到任兼督视行府参议官】徐鹿卿【朝奉郎运判嘉熈四年十月二十一日到任五年七月五日除浙东提刑】孟防【朝请大夫直秘阁运判淳祐元年八月十三日到任续准省劄兼权太平州江东淮东茶
　　盐所三年二月二十日令赴行在奏事】
　　邓泳【太中大夫寳章阁待制知太平州兼江东运副提领江淮茶盐所淳祐三年二月二十八
　　日到任同提领安边所四年三月除华文阁待制沿江副使知江州】
　　何元寿【淳祐四年四月七日以中大夫右文殿修撰知太平州兼提领江淮茶盐所兼江东
　　副使同提领安边所五年二月罢】
　　丘岳【淳祐五年五月初一日以中奉大夫直显谟阁知太平州兼提领江淮茶盐所兼江东运
　　判同提领安边所八月改知江州沿江制置副使江西安抚使】
　　陈垲【淳祐五年十月初九日以太中大夫集英殿修撰知太平州兼江东运副兼提领江东淮
　　东茶盐所同提领安边所七年五月除户部侍郎提领茶盐所知太平州】
　　赵希【以朝议大夫试礼部尚书督视行府参賛军事兼江东运使淳祐七年六月九日到
　　任九年闰二月除端明殿学士知建寕府】
　　舒滋【以宣教郎直秘阁江东运判兼提领江淮茶盐所尚书省财用所参议官淳祐九年三月
　　二十八日到任十一年十二月除直寳章阁知温州】
　　吕好问【中奉大夫依旧将作监淮西搃领淳祐十一年十月到任十二年二月兼江东运判
　　五月十一日除司农少卿依旧淮西搃领兼江东运判】
　　马光祖【中奉大夫守司农卿淮西搃领寳祐元年九月暂权江东运司事二年十一月除权
　　户部侍郎兼知临安府浙西安抚使目下前来供职】
　　赵与□【朝请郎司农卿淮西搃领兼江东路运判寳祐二年十二月初二日到任三年七月
　　十三日时暂权建康府留钥职事五年正月七日右文殿修撰两浙运副】
　　余晦【中奉大夫依旧权户部侍郎改除淮西搃领兼江东运副寳祐五年四月十一日到任六
　　年除寳章阁待制知平江府兼发运使】
　　郑羽【奉直大夫尚书户部左曹郎中淮西搃领江东运判寳祐六年二月十八日到任】倪垕【朝散大夫干办行在诸军审计司于寳祐六年七月二十三日到任权管淮西搃领江东运判当日奉圣旨除太府寺丞开庆元年正月省劄左曹郎中繋衔时暂兼权建康府管干沿江制置大使司留司事务二月二十七日时暂兼权提领江淮茶盐所当年七月三日离任】
　　印应雷【朝奉郎守军器监淮西搃领兼江东运判开庆元年十二月十三日到任景定元年
　　正月二日兼提领江淮茶盐所景定元年四月除直焕章阁枢宻副承旨】
　　陈绮【朝议大夫直徽猷阁江东转运副使兼提领江淮茶盐所景定元年六月到任二年二月
　　兼江东提举三月进寳文阁八月除直龙图阁枢宻副都承旨】
　　侍卫马军司【在城西门内天庆观右】
　　题名记汉京师有南北军卫尉掌宫门屯卫兵中垒校尉掌北军营垒之事后又增置八校及羽林期门之属徼巡藩护兵威隠然为后世立军不易之制国家并列三衙虽曰沿袭五代然实本西都遗意侍卫马军司盖创于后梁至后唐为侍卫亲军后周改为龙防左右军本朝复更铁骑曰捧日龙骑曰龙卫各十指挥所领骑兵之额盖三十有五端拱元年冬十月甲子特置马步军龙卫神卫四厢都指挥使捧日天武于焉并建与殿前侍卫马步军都副指挥使及都虞候凡八员通号管军其选顾不重欤中兴之初禁旅亲卫名籍仅存迨绍兴收诸将麾下作三衙御前诸大军国威益震然棊峙星布拱扈严翼率在内畿孝宗皇帝明谟雄断锐意外御廼乾道七年三月始命分骑司屯金陵特捐缗钱凡六十万以劳戍役以壮龙蟠虎踞之势诚命将帅卫中国之逺虑今三十年于此矣倪不武曩者被命俾董骑士自念累世涵濡国恩沦浃肌髓无以报塞顾复叨备管军之列夙夜勉励职业所当为者罔敢怠忽军务之暇因思殿步二司皆有题名而诸军都统制亦各书之唯谨独马司因循未举是诚阙文廼攷订国初以至于今得百十有七人自建隆累朝名将则略纪其除罢嵗月而中兴以来则并稽其迁改之所自序列姓氏刻之坚珉不惟垂示方来庶几推绎功绪跃然起慕蔺之意以坚报国之心以无忘先世之勲业是倪所以建题名之本意非直为观美也庆元五年十月【阙】日武略大夫荣州刺史侍卫马军都虞候郭倪记张光翰【建隆元年正月除都指挥使八月罢】
　　韩重赟【建隆元年八月除都指挥使二年七月改差】
　　刘匡义【建隆二年七月除都指挥使开寳六年九月罢】
　　张廷翰【干徳五年正月除都虞候开寳二年二月致仕】
　　李进卿【开寳二年八月除都虞候九月改差】
　　党进【开寳六年九月除都指挥使太平兴国二年十一月罢】
　　李汉琼【开寳六年九月除都虞候太平兴国二年十一月罢】
　　白进超【太平兴国二年十一月除都指挥使三年四月改差】
　　米信【太平兴国三年四月除都虞候六年八月迁都指挥使雍熈三年七月罢】
　　刘延翰【太平兴国五年十月权都指挥使六年七月罢】
　　李继隆【雍熈三年七月除都虞候端拱元年二月迁都指挥使至道三年五月罢】王汉忠【端拱二年三月除都虞候五年六月改差】
　　王荣【淳化五年阙】
　　范廷召【至道三年七月除都指挥使咸平三年二月改差】
　　康保裔【至道三年七月除都虞候咸平三年正月死节河朔】
　　王汉忠【咸平三年二月除副都指挥使四年二月改差】
　　葛霸【咸平四年三月除都指挥使景徳二年十二月罢】
　　髙琼【咸平六年五月权阙】
　　刘谦【咸平六年五月权景徳元年八月除都虞候二年十二月改差】
　　曹璨【景徳二年十二月除副都指挥使大中祥符元年十二月迁都指挥使二年九月罢】张旻【景徳二年十一月除都虞候大中祥符元年改差】
　　郑诚【大中祥符元年四月权十二月除都虞候二年九月改差】
　　张旻【大中祥符二年九月除副都指挥使六年正月除枢宻副使】
　　髙翰【大中祥符三年九月到任七年十月改差】
　　王守赟【大中祥符七年十月除都虞候九年正月改差】
　　蔚昭敏【大中祥符九年正月除副都指挥使天禧二年七月改差】
　　靳忠【大中祥符九年正月除都虞候天禧三年六月改差】
　　王守赟【天禧三年七月除副都指挥使天圣三年三月改差】
　　刘美【天禧三年七月除都虞候五年八月致仕】
　　杨崇勲【天禧四年二月除都虞候干兴元年正月改差】
　　夏守赟【干兴元年二月除都虞候天圣二年二月改差】
　　杨崇勲【天圣二年三月除都指挥使三年十月迁殿前副都指挥使】
　　郝荣【天圣二年三月阙】
　　康继英【天圣二年三月除都虞候十月改差】
　　彭睿【天圣三年十月除副都指挥使六年正月致仕】
　　张遵【天圣三年十月除都虞候五年九月改差】
　　髙继勲【天圣五年九月除都虞候六年正月改差】
　　石斌【天圣六年正月除都虞候七月改差】
　　王徳用【天圣六年七月阙】
　　郑守忠【明道元年八月阙】
　　髙继勲【明道元年八月除都指挥使景祐二年三月罢】
　　张昭逺【明道元年八月除都虞候二年六月罢】
　　张守遵【明道二年六月除都虞候景祐元年十一月改差】
　　张潜【景祐元年十二月除都虞候二年五月改差】
　　郑守忠【景祐二年五月除副都指挥使四年闰四月改差】
　　许懐信【景祐二年五月阙】
　　刘平【景祐二年八月除都虞候四年闰四月改差】
　　髙化【景祐四年闰四月除副都指挥使康定元年十二月改差】
　　石元孙【景祐四年十一月除都虞候康定元年正月改差】
　　孙防【康定元年二月除都虞候四月改差】
　　方荣【康定元年四月除都虞候十一月改差】
　　李用和【康定元年十一月除副都指挥使庆厯二年三月改差】
　　任福【康定元年十二月除都虞侯庆厯四年八月改差】
　　曹琮【庆厯二年三月除副都指挥使五年五月致仕】
　　王元【庆厯四年八月除都虞候五年闰五月改差】
　　许懐徳【庆厯五年闰五月除副都指挥使八年四月改差】
　　王信【庆厯五年闰五月除都虞候八年四月改差】
　　郭承佑【庆厯八年四月除副都指挥使八月改差】
　　周美【庆厯八年四月除都虞候八月改差】
　　张茂寔【庆厯八年阙】
　　狄青【庆厯八年八月除副都指挥使皇祐三年六月罢】
　　范全【庆厯八年八月除都虞候皇祐三年六月改差】
　　王凯【皇祐三年六月除都虞候四年九月迁殿前都虞候】
　　周美【皇祐三年六月除副都指挥使四年九月致仕】
　　张茂寔【皇祐四年九月除副都指挥使嘉祐六年五月罢】
　　王达【皇祐四年九月除都虞候十一月致仕】
　　纪质【皇祐五年二月除都虞候至和元年正月改差】
　　王从政【至和元年二月除都虞候五月改差】
　　范恪【至和元年五月除副都指挥使嘉祐四年改差】
　　王兴【至和元年五月除都虞候嘉祐三年九月改差】
　　孟元【嘉祐三年九月除都虞候十一月致仕】
　　郝质【嘉祐四年十二月除都虞候六年五月改差】
　　马懐徳【嘉祐六年五月除都虞候九月改差】
　　李璋【嘉祐六年九月除副都指挥使十一月改差】
　　贾逵【嘉祐六年九月除都虞候十二月改差】
　　郝质【嘉祐六年十二月除都指挥使治平元年八月改差】
　　宋守约【嘉祐六年十二月除都虞候八年五月改差】
　　郭达【嘉祐八年五月除都虞候治平元年八月改差】
　　窦舜卿【治平元年八月除都虞候三年二月改差】
　　贾逵【治平元年八月除副都指挥使元丰元年六月改差】
　　杨遂【治平三年五月除都虞候熈寕五年十一月改差】
　　卢政【熈寕五年十一月除都虞候八年二月迁殿前都虞候】
　　张玉【熈寕八年二月除都虞候三月致仕】
　　杨遂【元丰元年六月除副都指挥使二年正月改差】
　　刘永年【元丰元年六月除都虞候二年正月改差】
　　卢政【元丰二年正月除副都指挥使三年十二月改差】
　　燕达【元丰二年正月除都虞候三年十二月除副都指挥使四年八月改差】
　　苗授【元丰三年十二月除都虞候四年十二月改差】
　　林广【元丰五年四月除都虞候七月致仕】
　　刘昌祚【元祐元年三月除都虞候二年十一月改差】
　　刘舜卿【元祐二年十月除都虞候三年七月改差】
　　李浩【元祐三年七月除都虞候五年十二月改差】
　　吕真【元祐五年十二月除都虞候绍圣元年正月改差】
　　姚麟【绍圣元年正月除副都指挥使二年九月改差】
　　王崇拯【绍圣二年六月权元符三年除都虞候八月改差】
　　王恩【元符元年二月除都虞候八月改差】
　　张整【元符元年二月权八月致仕】
　　贾嵒【元符元年九月权十二月致仕】
　　曹诵【建中靖国元年八月除都指挥使崇寕元年四月宫观】
　　徐和【崇寕元年闰六月除都虞候大观二年四月除副都指挥使三年七月罢】
　　王恩【崇寕元年八月权四年三月改差】
　　曹评【崇寕四年二月除副都指挥使大观二年正月宫观】
　　刘徳【崇寕四年二月除都虞候大观二年正月改差】
　　刘法【大观二年二月除都虞候三年十月罢】
　　髙俅【政和元年四月除副都指挥使八月迁殿前副都指挥使】
　　刘法【政和元年四月除都虞候八月改差】
　　杜大忠【政和元年八月除都虞候】
　　郭仲【政和元年八月除副都指挥使】
　　何灌【宣和七年十二月除都虞候】
　　王元【宣和年除副都指挥使】
　　曹蒙【宣和年殿前都虞候忠州团练使权主管侍卫马军司公事】
　　李邀【靖康元年中卫大夫果州团练使权主管侍卫马军司公事】
　　郭仲荀【靖康元年侍卫亲军马军都指挥使武安军承宣使主管本司公事改差主管殿前
　　司公事】
　　薛安【靖康元年七月龙神卫四厢都指挥使黔州观察使权侍卫亲军公事】
　　杨惟忠【建炎二年检校少保建武军节度使龙神卫四厢都指挥使主管侍卫马军司公事】左言【建炎年侍卫亲军步军都虞候常徳军承宣使权主管侍卫马军司公事】
　　李质【建炎年中侍大夫明州观察使权主管侍卫马军司公事】
　　刘锡【龙神卫四厢都指挥使明州观察使权主管侍卫马军司公事】
　　赵哲【建炎年左武大夫明州观察使枢宻都承旨权主管侍卫马军司公事】
　　边顺【建炎三年九月龙神卫四厢都指挥使莱州防御使权主管侍卫马军司公事绍兴二年
　　九月改差】
　　辛永宗【绍兴元年十一月中卫大夫达州观察使神武中军统制权主管侍卫马军司公事
　　续改差江西搃管】
　　闾勅【龙神卫四厢都指挥使明州团练使权主管侍卫马军司公事】
　　兰整【绍兴二年平海军承宣使权主管侍卫马军司公事四年八月授龙神卫四厢都指挥使
　　五年闰二月改差浙东搃管】
　　韦渊【绍兴四年昭庆军节度使开府仪同三司权主管侍卫马军司公事】
　　王爕【绍兴五年闰二月龙神卫四厢都指挥使建武军承宣使除主管侍卫马军司公事改宫
　　观】
　　边顺【绍兴五年闰二月步军司权马军司公事】
　　解潜【绍兴五年十一月恊忠大夫华州观察使权主管侍卫马军司公事十二月权三司职事
　　六年九月扈从车驾幸平江七年正月宫观】
　　刘公权【右武大夫和州防御使知閤门事权主管马军司公事】
　　兰整【绍兴六年九月浙东搃管权主管侍卫马军司公事七年六月罢军职宫观】刘锜【绍兴七年正月右武大夫开州团练使带御器械权主管侍卫马军司公事兼三司职事
　　十一月罢】
　　边顺【绍兴七年六月步军司兼权马军司公事七月致仕】
　　解潜【绍兴七年十一月恊忠大夫华州观察使权主管步军司八年四月权马军司公事九年
　　正月改差福建搃管】
　　刘锜【绍兴九年三月自淮西军回供职十年二月改差】
　　刘光烈【绍兴十年三月中卫大夫庆逺军承宣使权主管马军司公事十三年三月内改差】赵宻【绍兴十三年龙神卫四厢都指挥使宣州观察使步军司权马军司公事八月免兼】田晟【绍兴十三年八月龙神卫四厢都指挥使镇西军承宣使除主管马军司公事十九年六
　　月改差】
　　刘寳【绍兴十九年六月殿前司选锋军统制除天武四厢都指挥使武泰军承宣使主管马军
　　司公事八月改差】
　　成闵【绍兴十九年八月宣州观察使权主管马军司公事二十二年三月除主管殿前司】李显忠【绍兴三十二年六月寕国军节度使龙神卫四厢都指挥使建康府驻劄御前诸军
　　都统制除太尉主管马军司公事隆兴元年六月罢】
　　张守忠【隆兴元年六月制州观察使步军司后军统制除主管马军司公事乾道元年二月
　　致仕】
　　李舜举【乾道元年三月左武大夫忠州刺史马司选锋军统制除主管马军司公事六年十
　　月改差】
　　李显忠【乾道六年十月复威武军节度使左金吾卫上将军除主管马军司公事七年三月
　　奉圣旨移屯建康府行司六月复太尉九年正月宫观】
　　王权【乾道九年闰正月复武康军承宣使除主管马军司公事致仕】
　　赵撙【乾道九年闰正月昭化军承宣使除主管马司公事四月除马军司都指挥使淳熈二年
　　八月致仕】
　　李川【淳熈二年八月武功大夫文州刺史除侍卫马军司都虞候九月改除】
　　王明【淳熈二年九月武功大夫惠州刺史除马军司都虞候三年十月宫观】
　　呉拱【淳熈三年十月武康军节度使右金吾卫上将军除马军司都指挥使五年十二月致仕】马定逺【淳熈六年正月武徳郎左领军卫郎将除侍卫马军司都虞候七年九月改差】雷世贤【淳熈七年十月武翼大夫右骁卫将军除马军司都虞候十二年十二月除副都指
　　挥使绍熈元年十月改除】
　　张师顔【绍熈元年十月武徳郎左领军卫郎将除马军司都虞候庆元四年三月主管台州
　　崇道观】
　　郭倪【庆元四年三月十六日以武义大夫除主管马军司公事五年六月八日除马军司都虞
　　候嘉泰元年八月二日改除】
　　李珪【嘉奉元年八月除主管马军司职事三年七月除都虞候开禧元年六月赴召】李汝翼【开禧元年十月除主管马军司职事开禧二年四月去司】
　　王瑛【开禧二年六月以右武大夫江南东路马步军副搃管除主管马军司职事当年八月赴
　　召】
　　戚拱【开禧二年八月以武徳郎镇江府诸军副都统制知楚州管内安抚除主管马军司职事
　　三年十二月赴召】
　　周虎【嘉定元年八月以文州刺史知和州兼管内安抚提举江南西路兵甲公事除主管马军
　　行司公事四年闰二月除马军司都虞候五年五月二日改除】
　　许俊【嘉定五年五月二日以武功大夫池州诸军副都统制主管马军司公事嘉定六年十月
　　十一日改除】
　　冯榯【嘉定六年十月十一日以武功大夫开州刺史左领军卫将军除主管马军司公事嘉定
　　七年十月九日改除】
　　刘琸【嘉定七年十月十三日以武经郎江州诸军副都统制改除主管马军司公事嘉定十年
　　七月二十三日改除镇江都统制】
　　李庆宗【嘉定十年八月二十八日以训武郎平江府许浦水军副都统制改除主管马军司
　　公事十二年十月三日赴召】
　　扈再兴【寳庆二年三月五日以左武大夫忠州团练使充鄂州江陵府驻劄御前诸军都统
　　制兼知康阳军改除蕲州防御使侍卫马军司都虞候三年二月致仕】
　　许俊【寳庆三年九月十六日以左武大夫潭州观察使除主管侍卫马军司公事兼权建康诸
　　军都统制司职事绍定四年七月除马军司副都指挥使】
　　孟珙【端平元年四月二十三日以训武郎江陵府诸军副都统制除建康诸军副都统制兼权马军司职事五月十一日除主管马军司事十一月二十九日除带御器械目下供职十二月二十四日准告因除主管马军司公事特转武功郎二年正月十九日依旧职时暂黄州驻劄十一月七日兼权知黄州嘉熈元年三月二十四日改除】
　　王鉴【嘉熈元年四月十二日以拱卫大夫福州观察使江东马步军副搃管兼权马军司职事九月十四日除主管马军司公事时暂兼知黄州二年六月二十八日除马军司都虞候三年三月除武康军承宣使马军副都指挥使四年九月兼知濠州淳祐三年正月改除】
　　吕文徳【淳祐三年正月除福州观察使马军副都指挥使兼知黄州四年五月除保康军承宣使六月除淮西招抚使兼知濠州五年四月十九日除枢宻副都承旨七年五月二十六日除左领军卫上将军】
　　御前诸军都统制司【在行宫北绍兴十二年建】
　　题名记髙宗既成中兴大业驻跸钱塘归马牧牛鞬櫜弓矢尽收兵柄掌之枢庭选将列帅分屯要区以金汤屏蔽矧兹建业为时陪京控扼长江襟带淮右尤为重镇始绍兴丁巳以张公循王俊驻劄于此由丁巳至辛亥实五十有五载由张公至今更十有三人或十有七年或十有四年或四三年或一二年而去其贤智勲业固有国史与天下之公论不可泯灭然未有以纪去来之月日与夫相代之前后者是亦一司之阙典济既备数之明年始克稽诸故籍次其后先礲石而识之为之説曰天下有事将在乗机以立功天下无事将在解严而养士若夫缮武库之械器精士卒之艺能丰有司之财帛有事无事皆不可一日惰也承君之宠而受君之任者其可安安而居哉能知后之视今亦犹今之视昔则必务自勉而求无愧如是则题名之设岂特纪姓氏书嵗月记后先而已耶绍熈二年四月十一日武功大夫荣州刺史充建康府驻劄御前诸军都统制赵济记
　　续记题名有记旧矣圣朝人物将于是乎观而况将帅者三军司命爪牙王室闗系非小去来除代讵可听之湮没而无传哉金陵为大都防粤自警跸南渡增屯重兵屏蔽畿甸累圣相承选命尤谨中兴名将磊砢相望闳勲硕画彪炳汗青由兹出友谅误恩此来始至之日举戎务倥偬靡暇越三月军事稍稍就绪因询前哲或曰防之左有题名在焉钩画翠珉鸾停鹄峙摩挲熟视表表虎臣姓名先后品秩崇庳往来嵗月昭然可攷而刋载鳞次溢于颠尾迩年帅贰镌题无所顾瞻徘徊良切慨叹因念日月骎寻名迹易泯茍惮续为是孤前志载砻坚石用寘防壁之侧以纪后来异时斯刻既漫与我同志嗣而广之是亦今日之事也绍定辛夘仲冬上澣合肥夏友谅续记
　　张俊【少师镇北崇信奉寕军节度使淮南西路宣抚使兼河南北诸路招讨使兼营田大使齐国公随车驾驻跸临安府于绍兴四年三月内将带所部神武右军人马前来建康府驻劄绍兴五年十二月三日改充行营中军于绍兴六年八月内起发前去泗州绍兴七年三月内复回建康府至绍兴十一年四月二十七日被除枢宻使其所部军马奉圣旨改充御前军】
　　王徳【侍卫亲军马军都虞候清逺军节度使御前统制绍兴十二年十一月二十一日赴召差充建康府驻劄御前诸军都统制绍兴十二年十二月十四日到任至绍兴十五年九月七日改差两浙东路马步军副都搃管明州驻劄】
　　王权【龙神卫四厢都指挥使寕州观察使殿前司忠勇马军统制除武康军承宣使差充建康府驻劄御前诸军都统制绍兴十五年九月十二日到任任内除清逺军节度使至绍兴二十一年十一月七日赴行在奏事】
　　李显忠【寕国军节度使龙神卫四厢都指挥使池州驻劄御前诸军都统制差充建康府驻劄御前诸军都统制御营先锋都统制绍兴三十一年十一月九日到任任内兼淮南西路制置使京畿河北西路淮北寿亳州招讨使至绍兴三十二年五月二十七日除太尉主管侍卫马军司公事】
　　郭振【武节郎殿前司左军统制兼知寿春府主管管内安抚司公事除蕲州防御使权主管建康府驻劄御前诸军都统制职事绍兴三十二年六月十六日到任至当年七月二十一日改差两浙西路马步军副搃管秀州驻劄】
　　邵宏渊【亲卫大夫常徳军承宣使兼閤门宣賛舍人池州驻劄御前诸军都统制差主管建康府驻劄御前诸军都统制职事绍兴三十二年八月九日到任任内除广州观察使又除武安军承宣使检校少保寕逺军节度使兼淮南京西京东河北路招讨副使于隆兴元年六月十四日降授武功大夫至隆兴二年四月二日复成州团练使改差江南西路马步军总管隆兴府驻劄】
　　王彦【保平军节度使龙神卫四厢都指挥使知防阳府充京西南路安抚使差充建康府驻劄御前诸军都统制兼淮南西路招抚使节制本路军马隆兴二年四月七日到任至乾道元年三月二十四日差提举江州太平兴国宫】
　　刘源【武功郎閤门宣賛舍人侍卫马军司中军统制特转武略大夫忠州团练使差主管建康府驻劄御前诸军都统制职事乾道元年四月五日到任任内转武显大夫髙州防御使至乾道三年八月十四日差充荆湖南路马步军搃管潭州驻劄】
　　张荣【武功大夫建康府驻劄御前左军统制差充建康府驻劄御前诸军副都统乾道三年闰七月二十七日到任任内转右武大夫至淳熈元年二月十一日改差荆鄂驻劄御前诸军副都统制】
　　郭振【侍卫亲军步军都指挥使奉国军承宣使主管侍卫步军司公事差充建康府驻劄御前诸军都统制乾道三年九月二十六日到任任内兼知庐州充淮南西路安抚使马步军都搃管转侍卫亲军马军都指挥使除武泰军节度使至乾道六年十月六日守本官致仕】
　　李舜举【荣州刺史主管侍卫马军司公事差充建康府驻劄御前诸军都统制乾道六年十
　　月二十八日到任至乾道七年十二月四日放罢】
　　郭刚【左武大夫逹州刺史池州驻劄御前诸军都统制差充建康府驻劄御前诸军都统制乾道七年十二月四日到任任内转蕲州防御使又转拱卫大夫明州观察使兼知和州主管管内安抚司公事又转亲卫大夫寕逺军承宣使又除福州观察使至淳熈十一年三月十八日守本官致仕】
　　翟琼【武显大夫侍卫马军行司中军统制权管侍卫马军司职事差充建康府驻劄御前诸军副都统制淳熈元年三月十日到任至当年十二月十九日添差江南东路马步军副搃管太平州驻劄】
　　张荣【右武大夫左千牛卫大将军再差充建康府驻劄御前诸军副都统制淳熈二年正月四日到任至淳熈三年正月十七日添差江南东路马步军副总管建康驻劄】
　　刘沂【武节大夫带御器械差充建康府驻劄御前诸军副都统制兼知和州淳熈三年二月十
　　四日到任至当年八月十六日罢】
　　王世雄【武显大夫权知郢州差充建康府驻劄御前诸军副都统制兼知和州淳熈三年十月二十六日到任至淳熈六年正月二十六日赴行在奏事除右千牛卫将军】
　　李彦孚【武经大夫殿前司防圣步军统制差充建康府驻劄御前诸军副都统制兼知和州淳熈六年四月十八日到任当年七月内罢知和州至当年十月六日改差平江府许浦镇驻劄御前水军副都统制】
　　刘光祖【武节大夫英州刺史江州驻劄御前诸军副都统制改差充建康府驻劄御前诸军
　　副都统制淳熈十年十月二十二日到任至淳熈十一年五月十七日罢】
　　郭钧【武功大夫楚州团练使右骁卫将军兼领侍卫马步军司职事差充建康府驻劄御前诸军都统制于淳熈十一年五月五日到任任内转右武大夫蕲州防御使至淳熈十五年六月二十一日赴行在奏事除殿前副都指挥使】
　　梁师雄【武经郎步军司中军统制差充建康府驻劄御前诸军副都统制淳熈十一年六月九日到任至当年七月九日召赴行在除左领军卫中郎将兼权侍卫步军司职事】
　　阎仲【保义郎殿前司选锋军统制特授修武郎差充建康府驻劄御前诸军副都统制淳熈十二年三月五日到任任内转训武郎于淳熈十五年七月二十七日就任差充都统制任内转武翼郎武经郎至绍熈元年四月二十四日赴行在奏事转一官差主管华州云台观】
　　冯湛【降武翼大夫兼閤门宣賛舍人镇江府驻劄御前诸军副都统制改差充建康府驻劄御前诸军副都统制淳熈十五年十二月十八日到任任内转武经大夫武节大夫武徳大夫至绍熈五年二月十二日改差江陵府副都统制】
　　赵济【武功大夫荣州刺史权主管侍卫步军司公事兼权侍卫马军司职事绍熈元年四月二十九日差充建康府驻劄御前诸军都统制五月十六日到任至绍熈四年六月初九日致仕】
　　皇甫斌【武徳郎权发遣楚州军州事绍熈五年二月十二日改除建康府驻劄御前诸军副都统制二月二十八日到任任内转武翼大夫武经大夫闰十月七日差充都统制至庆元元年二月二十四日罢】
　　王知新【武功郎左武卫中郎将绍熈五年闰十月七日改差充建康府驻劄御前诸军副都统制十一月三日到任任内转武经大夫至庆元元年三月七日差兼知庐州三年带忠州刺史再任于庆元四年六月十五日就任除知閤门事】
　　呉曦【起复濠州团练使知庐州军州事主管淮南西路安抚司公事庆元元年二月九日除建康府驻劄御前诸军都统制四月一日到任任内转蕲州防御使至庆元三年五月二十四日除殿前司都指挥使】
　　赵【阙武功大夫吉州刺史充池州驻劄御前诸军都统制庆元三年五月二十四日改差充建康府驻劄御前诸军都统制六月十五日到任任内转濠州团练使至嘉泰三年二月二十日致仕】
　　董世雄【武徳郎侍卫步军都虞候兼权侍卫马军司职事嘉泰三年三月二十四日改差充建康府驻劄御前诸军都统制于四月十五日到任至嘉泰四年三月二十四日赴行在奏事至四月初二日罢】
　　李爽【武徳　镇江府驻劄御前诸军都统制嘉泰四年　月二十二日赴行在奏事改差建康府驻劄御前诸军都统制当年四月十三日到任至开禧元年八月内差兼知庐州开禧二年六月十四日罢】
　　郭倬【武翼郎左骁卫中郎将嘉泰四年四月十九日差充建康府驻劄御前诸军副都统制五月十六日到任任内转武经郎又转武节郎开禧二年三月十二日改差池州驻劄御前诸军都统制】
　　田琳【武翼郎建康府驻劄御前水军统制开禧二年四月二十四日除建康府驻劄御前诸军副都统制四月二十九日到任六月二十一日除都统制七月十二日差兼知庐州任内转武翼大夫果州团练使又转武节大夫依前果州团练使又转达州刺史开禧三年十月十六日致仕】
　　李郁【忠州团练使左领军卫大将军开禧三年九月七日除建康府驻劄御前诸军都统制兼知庐州节制淮西军马十月十九日到任任内转郢州防御使至嘉定元年七月十六日差提举建寕府武夷山冲佑观】
　　何汝霖【武功大夫殿前司选锋军统制兼知盱眙军嘉定元年二月十二日差充建康府驻劄御前诸军副都统制三月初一日到任于嘉定元年七月十六日被奉圣旨前去庐州屯驻节制淮西出戍军马嘉定四年四月二十四日赴行在奏事六月二十六日除环卫官】
　　庄松【武功大夫忠州刺史楚州驻劄御前武锋军副都统制兼知楚州嘉定元年七月十六日改差充建康府驻劄御前诸军都统制九月初六日到任任内转忠州团练使嘉定六年十月三日被奉圣旨与宫观至十月十四日罢】
　　许俊【武功大夫吉州刺史主管侍卫马军司公事嘉定六年十月十一日被奉圣旨除建康府驻劄御前诸军都统制十月十四日到任任内因提兵前去安丰军究心经画保防边圉训练士卒筑濬城濠制办军器打造战舰比他司实为整备奉圣旨特转两官于嘉定十一年十一月二十五日准告转右武大夫忠州团练使左骁卫将军嘉定十四年五月二十九日差提举绍兴府千秋鸿禧观七月一日离任】
　　许国【武功大夫吉州刺史右屯卫将军充鄂州江陵府驻劄御前诸军都统制兼知随州兼京西湖北沿边都巡检使提督随枣信阳三城节制屯戍军马嘉定十四年五月三十日被奉圣旨除建康府驻劄御前诸军都统制八月二十四日到任于当年十月十一日被奉圣旨兼权知庐州主管淮南西路安抚司公事马步军都搃管节制本路屯戍军马至嘉定十五年十一月内差提举建康府崇禧观十二月一日离任】
　　翟朝宗【武徳大夫髙州刺史镇江府驻劄御前诸军副都统制楚州置司同节制屯戍军马嘉定十五年十一月二十五日被奉圣旨除建康府驻劄御前诸军都统制兼权知庐州军州兼管内劝农营田事淮南西路安抚副使马步军副都搃管兼提领措置屯田専一措置提督修城节制本路屯戍军马十二月十七日到任任内转武功大夫忠州团练使寳庆元年六月十九日被命特转一官令时暂归司至寳庆元年十月二十六日除知閤门事兼客省四方馆事提防制造御前军器所十一月十七日离任】
　　夏友闻【武节郎右武卫郎将寳庆元年十一月二十日被奉圣旨时暂兼权建康府驻劄御前诸军副都统制职事管干军马十二月十六日到任任内陞左骁卫中郎将转武徳郎绍定三年四月十九日致仕赠武略大夫宣州刺史】
　　许俊【左武大夫潭州观察使主管侍卫马军行司公事绍定三年十月初八日准省劄时暂兼权建康府驻劄御前诸军都统制司职事十月初十日交割管干任内特授潭州观察使绍定四年九月初三日离任】
　　夏友谅【武略大夫忠州刺史池州驻劄御前诸军副都统制绍定四年八月十六日准枢宻院劄子被奉圣旨江西讨捕获捷立功特除建康府驻劄御前诸军都统制九月初三日到任任内该遇庆寿赦恩特转武显大夫又曾提领人马总统诸项节制调遣尅取盱泗全复城壁其功优异奉圣旨特转四官未凖告下绍定六年九月二十日致仕特赠武功大夫和州防御使】
　　李虎【武略大夫逹州刺史池州驻劄御前诸军都统制改除建康府驻劄御前诸军都统制绍定六年十一月十四日到任至端平元年六月十七日兼知光州任内转右武大夫端平二年五月十九日回司依旧建康都统制改兼知泗州当年七月十五日改除镇江府驻劄御前诸军都统制】
　　王鉴【右武大夫和州防御使带御器械兼权主管侍卫步军司公事兼侍卫马军司职事兼权建康府驻劄御前诸军都统制总统淮西一路军马端平二年十一月二十八日到任任内转拱卫大夫福州观察使霍丘县开国男食邑三百户端平三年五月初三日免兼离任】
　　王忠【保义郎特差权发遣江南东路马步军副搃管时暂兼权建康都统司职事嘉熈元年三月十五日到任嘉熈二年五月二十九日兼权建康府驻劄御前诸军副都统制嘉熈三年三月二十七日带行环卫官除建康府驻劄御前诸军都统制任内带行左卫将军文州刺史节次转武节郎淳祐二年正月十一日召赴枢宻院禀议】
　　王福【利州观察使左武卫上将军知安丰军兼管内劝农营田屯田使沿边都巡检使节制本军屯戍军马淳祐二年正月十二日除建康府驻劄御前诸军都统制兼知安丰军任内带行带御器械合肥县开国男食邑三百户特除安逺军承宣使淳祐四年五月二十七日奉圣旨依旧带御器械建康都统制时暂赴枢宻院禀议当年六月十五日解离安丰军职事续准枢宻院劄子奉圣旨时暂于扬州驻劄同共措置捍御淳祐四年十一月初八日改除主管侍卫步军司公事仍兼侍卫马军司旧司职事】
　　鄮进【武功大夫遥郡刺史閤门宣賛舍人淮南西路马步军副搃管兼侍卫马军行司中军统制淳祐四年六月空日枢宻院劄子六月十四日奉圣旨兼权建康府驻劄御前诸军副都统制职事于当年七月十八日到任任内准告授吉州刺史淳祐七年五月空日枢宻院劄子五月十九日奉御笔除江州驻劄御前诸军都统制六月初五日离任】
　　刘全【拱卫大夫福州观察使左屯卫大将军京西南路安抚使马步军都总管知防阳军府事兼管内劝农营田屯田使充鄂州江陵府驻劄御前诸军副都统制随县开国男食邑三百户淳祐五年三月十一日枢宻院劄子奉圣旨召赴枢宻院禀议续准枢宻院劄子四月十八日奉圣旨除建康府驻劄御前诸军都统制于六月初六日到任至七月二十六日准尚书省劄子三省同奉圣旨兼权知真州节制本州屯戍军马至淳祐六年闰四月十六日离任回司任内准告转授亲卫大夫加封随县开国子食邑五百户淳祐七年五月空日枢宻院劄子五月十九日奉圣旨除环卫官六月初四日离任】
　　张仲宣【拱卫大夫州观察使左武卫大将军镇江府驻劄御前诸军都统制沈丘县开国子食邑五百户淳祐七年五月空日枢宻院劄子五月十九日奉御笔除建康府驻劄御前诸军都统制于当年六月十六日到任任内该遇明堂大礼赦恩告进封沈丘县开国伯加食邑二百户淳祐九年八月初六日致仕】
　　王忠【武节郎文州刺史左武卫大将军荆湖南路马步军副搃管带行环卫官左武卫大将军潭州驻劄仍厘务兼潭州飞虎亲兵忠义诸军都统制后来知院陈大使改除其行府一行官属结局随司解职淳祐九年八月空日枢宻院劄子八月十四日奉御笔除建康府驻劄御前诸军都统制于当年十月二十二日到任任内节次准告转充武经大夫淳祐十一年八月空日枢宻院劄子八月十三日奉圣旨王忠赴枢宻院禀议】
　　马汝海【武功大夫閤门宣賛舍人江南东路马步军副总管和州寕淮军统制淳祐八年六月空日枢宻院劄子六月十一日奉圣旨除建康府驻劄御前诸军副都统制于当年六月二十一日到任淳祐九年五月空日枢宻院劄子五月六日奉御笔除池州驻劄诸军副都统制离任讫】
　　孙琦【武功大夫左卫将军平江府驻劄御前许浦水军副都统制淳祐九年五月空日枢宻院劄子五月六日奉圣旨除建康府驻劄御前诸军副都统制于当年五月十九日到任淳祐十年三月空日枢宻院劄子三月二日奉圣旨带行右骁卫将军续准淳祐十年五月空日枢宻院劄子五月十五日奉圣旨差知招信军】
　　汤孝信【左武大夫福州观察使左屯卫大将军两浙东路马步军副搃管淳祐十年六月空日枢宻院劄子五月二十七日奉御笔除建康府驻劄御前诸军副都统制于当年六月十五日到任续准枢宻院劄子兼搃制镇江府殿前司防应军马时暂镇江府驻劄淳祐十一年八月空日枢宻院劄子八月二十六日奉圣旨着与宫观】
　　张文彬【修武郎统制真州军马淳祐十一年八月空日枢宻院劄子八月十日奉御笔除建康府驻劄御前诸军副都统制续准枢宻院劄子八月十八日奉圣旨特与带行左骁卫郎将令听两淮制置大使司调遣于当年九月十一日到任任内节次转充武翼郎淳祐十二年四月二十八日离任】
　　王徳【武功大夫左屯卫将军特差淮东制置大使司计议官淳祐十二年五月空日枢宻院劄子枢宻院奏右五月二十一日奉圣旨特与叙复元官时暂兼权建康府驻劄御前诸军副都统制职事于当年六月八日到任淳祐十二年十一月六日奉御笔除建康副都统制寳祐二年正月十九日致仕】
　　陈玺【训武郎江南东路马步军副搃管淳祐十一年八月空日枢宻院劄子八月十三日奉圣旨王忠今赴枢宻院禀议所有建康都统制职事交割与江东总管陈玺兼权于当年八月二十八日到任淳祐十一年十二月空日枢宻院劄子十二月八日奉圣旨除建康府驻劄御前诸军都统制任内昨因部兵前去涡河勦贼立功特转三官转充武节郎】
　　汤孝信【左武大夫福州观察使左屯卫大将军除建康府驻劄御前诸军都统制于寳祐二
　　年六月二十八日到任至寳祐二年九月十四日离任】
　　陈奕【武功大夫閤门宣賛舍人除建康府驻劄御前诸军副都统制于寳祐二年七月二十五
　　日到任至寳祐五年闰四月十九日离任】
　　王鉴【武康军承宣使沿江制置使司谘议官除建康府驻劄御前诸军都统制于寳祐三年九月十五日到任续改差京湖宣抚大使司谘议官寳祐五年七月初十日离任】
　　智春【武徳大夫閤门宣賛舍人除建康府驻劄御前诸军副都统制于寳祐五年闰四月二十日到任至寳祐六年十二月十四日离任改知通州】
　　朱广用【武功大夫右骁卫将军沿江制置使司谘议官池州驻劄御前诸军都统制次改除建康府驻劄御前诸军都统制于寳祐五年七月十一日到任至景定元年九月初十日离任】
　　孙虎臣【武徳郎閤门宣賛舍人除建康府驻劄御前诸军副都统制于寳祐六年十二月十
　　五日到任至开庆元年三月十六日离任】
　　钟寔【武徳大夫閤门宣賛舍人淮西马步军副搃管除建康府驻劄御前诸军副都统制于开
　　庆元年三月十七日到任至当年十二月二十四日致仕】
　　赵国英【武略大夫两淮制府帐前都统制除建康府驻劄御前诸军副都统制于景定元年
　　二月二十八日到任至景定元年八月初五日离任】
　　苏才【武功大夫带行环卫官建康府驻劄御前诸军都统制兼沿江制置大使司计议搃统建
　　康太平州两郡江面兵船于景定元年六月十八日到任】
　　李海【武功大夫閤门宣賛舍人建康府驻劄御前诸军副都统制于景定元年八月初六日到
　　任】
　　提领江淮茶盐所
　　嘉熈四年八月创制置茶盐使以戸部尚书岳珂为之御笔赐珂曰朕以边事未息国计告匮思为变通之防遂稽先朝故寔畀卿以制置茶盐使意欲絶私贩以收利权通浮盐以丰邦课去苛征以惠商贾卿其竭心体国母弛法毋狥情使用足于上而扰不及民以副委任责成之意则予汝嘉此司存之所由始也淳祐元年五月珂被召省制置茶盐使置提领以江东麾节兼徐公鹿卿孟公防邓公泳何公元寿丘公岳陈公垲舒公滋皆以太平守臣江东转运兼呉公渊以太平守臣兼淳祐寳祐凡再至马公光祖淳祐间以江东转运淮西搃领兼寳祐中复以沿江制置使兼其后倪公垕印公应雷皆以转运搃领兼陈公绮则以转运副使兼由珂而后凡以太平守臣兼领者则置司本州不为太平守臣者置司皆在建康淳祐四年四月给奉使印始正提领江淮茶盐所之名此司存之所由定也其初客贩正盐浮盐每一袋收钱二十贯六百文真州卖盐不理资次者每袋收钱一十贯三百文皆名曰助军钱客贩茶每一长引收钱十二贯三百六十文每一短引收钱一十贯三百文皆名曰审验钱内有分曰吏禄钱凡所收钱并用三分十八界防七分十七界防又置秤盘局于采石盐以三百二十斤为一袋草茶以百二十斤为一长引百斤为一短引末茶百二十斤为一长引九十斤为一短引剰数拘没坐罪此则岳尚书制置之时也其后因之又添置邓步梅渚二局拘浙盐助军钱则孟运判之时也罢采石秤盘加收盐袋助军钱省邓步梅渚二局则何运副之时也印给出山由子鴈添局拘则呉尚书之时也淳祐中兼领财用分司遂拨镇江货务并归本所又创采石分司复秤盘局又创池口局及常州丹阳上下局拘徽严处等州草茶之过淮者皆使纳钱又创宜兴溧阳二局拘浙盐搭买香引又创江州分司凡上江茶每一长引收钱二百贯以三十贯入分司百七十贯入本所每一短引收钱百七十贯以二十贯归分司百五十贯归本所皆名曰贴纳钱江东草茶审验钱如旧仍不问长短引每引并收贴纳钱一百贯于是茶盐所嵗入倍于常时财用所之入亦与本所等此则舒运判之时也此后申请六事一曰禁止权摄【照对前政任内率以乡曲新故分任诸局月日应副人情甚者白占借补纵横其间既不以荣进自期又非以职业自见朝营暮度惟务攫拏如蚁慕羶如蝇见血入于公者不一二而入于私者已什百局务既不可为而商旅亦重困矣今自光祖到官为始诸局并差见任文武官虽未能尽必其防谨无玷然按察之所及谪罚之所加其有尽瘁急公洗手奉职为官办事者当行剡荐或有违戾定当按劾所有以前权摄之弊并行止絶】二曰省并诸局【照对上江之茶下江之盐要纂节去处诚不可不置立局分前此所创子局星罗棊布不分紧慢月益日增被差之官下逮吏卒欲饱溪壑必不徒行抉剔搜罗无所不至而商旅始有罹其患者矣今就中逐项斟酌除采石秤制盐袋芜湖贴纳搭引香斤检视批发不可废外其建康池州池口镇江府丹阳常州并无锡江阴诸局并就委各处州县佐官拘本所更不差官置局外有宜兴溧阳原系秤盘浙盐搭卖茶引乳香去处今浙盐既未打发上件局权且停止却候续作区处其镇江一局止是检察下江草茶在官既无所收亦合省并】三曰订正权衡【照对本所秤盘客人袋盐正要轻重适平公私两便前此局官不能洁已奉公贪风相扇每遇客船到岸先行打话以贿赂之多少为斤两之低昻秤子等人全用手法秤盘之际暗号多端或摸颔扪巾或摇头瞬目但知逐鹿不见泰山传笑迩遐贻害商旅今光祖躬亲前去采石唤上客人对面是正权衡刻定印押将前来所用私秤当官劈毁务在公私两不相亏佥曰公平已雕板榜为照】四曰禁戢苛取【照对各局事例本是赡给官吏并一行人所以防其苛取前政任内已尝具申朝省自有成例近年以来又于此外创立名色层见迭出有所谓到岸钱有所谓住卖钱又有所谓过局钱甚至批引以号有钱客买铺买有钱判状请印之亦皆有钱其他诛求未易枚举茶以引计盐以袋计积而言之不知其几自光祖领事以来已戒饬官吏将前件弊窦一切蠲革如有违戾官员按劾吏卒决配已出榜在局张挂约束去讫】五曰住给茶由【照得江西产茶州郡客人起茶既有太府寺所给茶引又有分司入山公据及筒袋印纸闗防已为严宻昨因审验窠名又给出山由子委是重叠徒资通判防官吏邀阻乞觅扰人之弊今朝廷新降指挥已并审验而为贴纳所有上件由子并行住给已施行去讫】六曰约束牙侩【照得茶船到岸例系牙人保税牙侩无状兠收腾倒以客人之财本为私家之营运将新压旧挪后换前动涉嵗时不还客本又有揽下客人纳官之钱归已侵用却待卖出客货逐旋补纳公私两受其害光祖自到官即帖局官唤上系籍官牙责立罪状不许循习旧弊如违定作施行】此则马总领之时也罢采石分司并归本所则陈运副之时也其规模之因革如此主管文字一员或二员以院辖差充或从本所于已作县人选辟干办公事一员准备差遣二员芜湖采石属官三员或选辟或堂差其官职之建置如此课入有殿最有劝赏着于令
　　提领建康府户部赡军酒库所
　　中兴以来创酒库于建康府者行宫一库本府三库江东安抚司二库淮西总领所四库侍卫马军司一库御前诸军都统制司十八库总二十九库乾道中周总领闗申朝廷置户部赡军酒库所将二十九库并入本所于是城内置东南西北中五库及嘉防镇淮鳯台三库城外置丰裕龙湾两库共为十库至嘉定年间又于石井韩桥湖孰增置三库淳祐二年池总领圣夫又将在城八库并作三库鳯台镇淮为一库东西北及嘉防为一库南中为一库淳祐十二年吕总领好问省东南西北中五库城内只作嘉防鳯台镇淮三库其城外二库仍旧绍定中赵大使善湘又于城外创置防江一库淳祐初呉制使渊又创置激赏防五库此六库皆沿江制置司淳祐十一年吕总领好问申朝廷将制置司六库并入本所包认嵗额改防江为城北库激赏为城南库城西门为城西库靖安为龙湾新库天禧为南子库寳祐二年将城南西子库并入丰裕库龙湾新库并入旧库今一嵗之入解纳御前酒库所者七十五万贯【十七界官会下同】分沿江制置司者七十六万贯分江东安抚司者二十三万三千三百五十一贯四十文分建康府者一十五万四千四百五十五贯【月有小尽则计日除之】分侍卫马军司者二万二千二百七贯七百八十文分御前诸军都统制司者三十七万八千二百三十七贯三百九十六文余皆入于淮西总领所充饟军等用此酒所因革之大略也提领以总领兼
　　主管文字一员
　　嘉定年间置或堂除或从本所选辟并以已作县京朝官充二年满转一官
　　干办公事或准备差遣一员
　　嘉定年间置京选通差并从本所选辟三年满转一官零月日计日理赏减磨勘
　　酒库监官
　　乾道七年各库置两员开禧初省一员增使臣五员嘉定以后嘉防镇淮鳯台丰裕龙湾五库并系本所选辟其东西南北中五库系吏部注差淳祐十年省东西南北中五库官余五库官仍从选辟任满照条格推赏
　　籴场监官
　　嘉定年间置两员以司籴买淳祐十年省一员或部注或选辟任满照条格推赏
　　都钱库监官
　　嘉定年间置一员以司出纳吏部注差任满照条格推赏










　　景定建康志巻二十六
<史部,地理类,都会郡县之属,景定建康志>
　　钦定四库全书
　　景定建康志巻二十七　　宋　周应合　撰
　　官守志四
　　诸县令
　　上元县防壁记秣陵治上元江宁两县明道先生尝主上元簿摄行令事均税听讼挈其民于敬让视事眞令等风行瞬息欠申间播流至今于是地灵光焰旁左莫与京吾里曹君之格随牒赋邑适得此百里地引领想像如先生复出率职廸谊捐身相民曩吏揽为市廋欺赋租足为民病鋭意一切洞究根原缓民急吏经界法不行诡蔽寄挟醸诈万端昧旦坐听事揆赋舆所当输簿正以差户税一境颂平两竞在庭不下席亟决亡何险健退听事寖省狴圄屡空则以余暇定倾换螙若亭若堂错络近逺门皇吏舍悉趋坚良合亡虑屋百楹县无他羡饬材度费皆已出向以铜章刓为县阙典前阅令长置莫问嵗亦云屡亟上之府从朝廷更铸下之县事复有小于印章者君无不防理安植之念且终更践遣信重趼来请记盖环百里为县聚民万室欣戚恬愉我手繄岂徒以执灋制商功利趣了朝暮哉今之健有决者徒曰县负我以力胜民惟恐不至顾有详考而深思以今准昔如君行县事以休吾民者不自意廼获见只君立扁识壁跂而竦俛而悟想虽一草一木直欲防惜如存先生固谓县之政可逹于天下则掲之政逹以名吾堂先生固谓存心爱物利未有不及人则掲之存爱以名吾亭先生之道之化吾周夫子之道之化也则又惟夫子爱莲有説而掲之同爱以名吾傍池之滣之亭正使扁折攘夷道固在也惕若有懐因其尝仕此而表厉尊显之抑以明尚贤治俗之本首云尔此不足书若何而书寳祐乙夘日南至朝议大夫集英殿修撰提举建寕府武夷山冲祐观江万里记县有令所以行君之令致之民也君有令焉自朝廷至于部刺史部刺史以尺纸付州州易尺纸严期防付县县穷矣盘错倥偬为庶事责成之地故其任为难建康东南一都防管钥所繋视他邦为重而所邑五上元在城邑也府攽事于下而吾邑先焉故视他邑为尤难绍兴辛巳賛皇李辟之来宰是邑闿明强敏游刃有余理未几敌防淮瞰江朝廷大为守备已而黄屋劳军公庐于江壖董民兵察营砦所宜植严烽燧谨粮饟而又经理千乗万骑百司庶府之所须帱帟饩廪薪金之属无一不备首以办理闻圣天子召而见焉奏章恺切深中时病于是皆颂公非特长于材而逹于事宜不如此也一日谓邲曰前未尝刻石纪令名氏追而求之盖十数嵗以往则亡之矣自绍兴以来得十二人将书其到罢嵗月使来者有攷焉子其为我记之邲负丞是邑久与公周旋辞不获乃刻于兹石绍兴三十二年四月初八日右承事郎知建康府上元县丞主管学事葛邲记　寳庆续题名记建业今之别都厘为属邑者五邑居帅守治所者二其最大而且壮者上元是已夫麟符重寄例畀近臣位貌穹崇弗与列郡等以墨绶吏晨夕从事乎其前曽弗获肆志展布而所治之地又壮而大焉信乎其胜任之难矣前后莅兹邑者往往皆自度其材而后授是以居焉而多可纪去焉而多见思旧有丰碑具载名氏自绍兴以迄嘉定班班可攷今令尹赵公时侨向留守大帅观文彦逾之孙也观文之去是邦垂三十载民懐其徳如一日然眷眷召棠弗忍翦伐况覩其象贤乎惟公挺有祖风律已以防临民以公不严而威令行不扰而催科办抚字之暇百废具饬治事有防向者圮而今更创焉退食有堂向者陋而今増敞焉且又辟后圃营新亭自非邑事整裕何以及此再考云迩代有期顾瞻题名之碣镌勒已遍命工更造载续前记廼属文举为之文既忝寮寀亲目善政其敢以芜陋辞噫嘻当新天子龙飞之初元而刻诸坚珉以亲贤标的孝居其首焕乎韪哉然公之意非欲以是自耀也周而复始适惟其时继自今歌于兹者皆得以掲名乎其上是亦有补于将来云尔要之毁誉之公久而后见异时邑中耆老覩其名思其人感遗爱于无穷播休声于不泯必如是则大书特书可无愧矣来者其鍳诸寳庆元年立春日朝奉郎签书建康军节度判官防公事赐绯鱼袋剑津邓文举谨记
　　徐端辅【右朝奉郎绍兴二年七月内到任】
　　蒋阁祖【右宣义郎绍兴四年四月内到任】
　　赵丕化【右朝奉郎绍兴五年三月内到任】
　　曾恢【右宣义郎绍兴六年五月内到任】
　　呉枢【右朝奉郎绍兴十年二月内到任】
　　呉芑【右宣义郎绍兴十三年三月初三日到任】
　　许颂【右承议郎绍兴十三年十一月初二日到任至十六年十二月十六日任满】胡廷直【右通直郎绍兴十六年十二月十六日到任至二十年二月初七日任满】冯和叔【右承事郎绍兴二十年二月初七日到任至二十三年五月初四日任满】黄霖【右通直郎绍兴二十三年五月初四日到任至二十六年五月初十日任满】许宦【右承事郎绍兴二十六年五月初十日到任至二十七年二月四日改差监潭州南岳庙】滕谨【右奉议郎绍兴二十七年十月二十日到任至三十一年三月十七日任满】李辟之【右通直郎绍兴三十一年三月十七日到任至隆兴二年四月十六日任满】李允升【右从政郎隆兴二年四月十六日到任至乾道二年四月二十七日罢】魏楫【右宣教郎乾道二年九月初一日到任至五年九月十九日被旨都堂审察】方廷瑞【右承议郎乾道五年十月三十日到任乾道九年四月二十八日任满】苏囿【通直郎乾道九年四月二十八日到任淳熈二年三月八日任满】
　　赵公崇【通直郎淳熈二年三月初九日到任至淳熈四年四月十九日任满】
　　薛裵【通直郎淳熈四年四月十九日到任六年五月二十七日任满】
　　赵伯晟【奉议郎淳熈六年五月二十七日到任至九年六月二十七日任满】
　　冷世修【宣教郎淳熈九年六月二十七日到任至十二年七月初九日任满】
　　郑若容【奉议郎淳熈十二年七月初十日到任至十五年八月一日任满】
　　王允蹈【宣教郎淳熈十五年八月初二日到任至绍熈二年八月十九日任满】姜楷【奉议郎绍熈二年八月二十日到任至五年八月二十七日任满】
　　程阜【奉议郎绍熈五年八月二十八日到任至庆元元年十一月初九日请急难假离任】方楷【景祐初释褐歴三任以攷课迁卫尉寺丞知江寕府上元县尝亲获羣盗不干赏曰吾县令为天子举职尔功何有哉欧阳文忠公有送方希则序期待甚厚盖赠公也其后乾道丙戌公之曾孙讳滋以敷文阁待制居守金陵又三十年五世孙叔恭复四试邑而题名偶失记载到罢月日当在庆厯皇祐间姑摭大略附于左方】
　　方叔恭【奉议郎庆元二年三月二十五日到任至五年四月十二日任满】
　　莫柯【奉议郎庆元五年四月十三日到任】
　　郑缉【宣教郎嘉泰二年五月初三日到任】
　　扈卞【奉议郎开禧元年五月二十日到任】
　　赵希苍【通直郎开禧元年闰八月初九日到任至二年十一月二十三改差制机】史复祖【宣教郎开禧三年三月二十七日到任至嘉定二年五月初四日任满】戴槩【承议郎嘉定二年五月初四日到任】
　　栁説【宣教郎嘉定四年二月二十五日到任至七年六月初九日任满】
　　洪圭【奉议郎嘉定七年六月初九日到任至十年八月初三日任满】
　　司马述【宣教郎嘉定十年八月初三日到任至十二年八月二十七日改寕海军签判】叶宰【宣教郎嘉定十二年十月二十一日到任至十五年十一月初九日任满】
　　赵时侨【嘉定十五年十一月初九日到任至寳庆元年十一月十八日任满】
　　赵崇健【宣教郎寳庆元年十一月十八日到任至三年十一月二十四日任满】奚抚【通直郎寳庆三年十一月二十四日到任至绍定三年十二月二十日任满】钱逄【通直郎绍定三年十二月二十一日到任至六年十二月二十日任满】
　　楼淮【奉议郎端平元年二月初六日到任至嘉熈元年四月十三日任满】
　　丰云昭【通直郎嘉熈元年四月十三日以句容两易到任至二年十二月十四日改通判建
　　康府】
　　戴宗昭【奉议郎嘉熈二年十二月十四日到任至三年十二月十九日改通判建康府】蒋孝参【奉议郎嘉熈四年二月初二日到任】
　　谭谷【宣教郎嘉熈四年六月十六日到任淳祐二年四月十五日沿江制司劄随司解任】陈夣髙【奉议郎淳祐二年四月二十八日到任至五年七月二十四日任满】
　　赵若珫【宣教郎淳祐五年七月二十四日到任】
　　王旦【通直郎淳祐七年十月十五日到任至十年十月二十日任满】
　　陶夣桂【淳祐十年十月二十四日到任】
　　曹之格【承事郎淳祐十二年十月初八日到任寳祐元年二月转宣义郎二年闰六月转宣教郎三年五月内申省部给下新铸印一颗以上元县印为文当年十二月差通判无为军】
　　陈寅【宣教郎寳祐三年十一月初八日到任至六年十二月望日任满】
　　许钥【通直郎寳祐六年十二月望日到任至景定元年五月改添差通判临安军府事】钟蜚英【奉议郎景定元年八月到任】
　　江寕县苏魏公颂作题名记云县令题名旧无其传颂始到职以非便民先急之务而未遑经营也一日乡民有讼田者辞逮数室咸造于庭纷辨交争初莫能决讯其剂约则曰亡之矣讯其移受之始曰不能记矣所能言者某令时接某事至某之邻乡实某祖受田立籍之嵗也县有版籍葢载之矣因求其令在事之年而邑之胥吏皆无能言者乃为之捃摭数十年簿书始见其令之官氏阅其籍果得讼田者之祖名具载某地数而侵冒者乃诎颂于是叹曰昔之居官者去而留名氏纪嵗月于府寺岂特好事者为之哉是亦有谓尔斯狱也以令之官氏乃得致讼之嵗月因版籍而后知民之情伪版籍虽具而民不能言其嵗月县令虽去而民犹能言其为治之迹是令去而题名于后不为无益于治理也于是条次前令官称姓名起开寳李氏去国郡邑归职方始命王官迄兹庆厯六年凡七十载歴三十八令而拙者继焉因命砻石纪其交承之次第龛于听事之壁间非唯记乎嵗月而已又念夫居事职者坐广居享丰禄假天子威刑案籍以莅政事其不能厪体以督簿书之务平心以待生齿之讼殆非朝廷所以建官分职之意也矧在是邑宻负大府号为望县其地之广袤百里有畸编户逾二万而开年逋逃未复者且千齿倍户有半而名于力役胥徒者几三十之一其赋徭之重轻资货之移用兼并之强弱纷争之是非盖日有焉一繋乎长人者之决之也茍失其当民实受弊任治者得不为之用心哉故予因纪年而又论政又书其命事之由于左方将以告于民官庶几悉意民务毋俾其人曰某令者治某事而非是我将何告焉姑待来者听治之非唯警于来者抑将以自警焉则日升斯堂而受诉牒举而视之曰前日某事其人称某令之不治则予之弊事是必将审覆其词而求索其情亦冀臻夫理而少纾其责也　淳熈壁记古者记事繋日月此官治壁记之所由设欤讵非古耶自记则媚已代作则媚人或谓春秋之旨于是委地固也其欲述治道别贤不肖以训于后则谁宜为亦必诏兴废列姓氏而止耳江寕名县肇晋太康辛丑歴宋齐梁陈隋唐五季六百四十有五防为我朝天禧二年廼用此名建府中间县名之废易不一中兴以来行殿所居物众事剧为令滋不轻歴阳张君伯子实来既三载得令姓名嵗月日防自乐君迄于今二十二人刻石防置官治之壁记事之意于是乎在噫设官以为民通于上下于民尤近其孰易令今江寕有令阅嵗逾七百其人几何居此有纪进此有由而姓氏有传寥寥也仰俯之际谁其无志于斯茍志于斯民且得职而令不与焉则吾不知而其传与否又不系夫壁记之有无也然雕屏铭几殆弗章乎君属叙其顔敬为之书伯子名孝伯淳熈甲辰日南至同郡龚敦頥记　绍定壁记江寕防事旧有壁记创于淳熈之甲辰既久镌题殆遍寳庆三年夏建安刘君来越嵗政成遂刻石以续于左金陵帝王州江寕为赤邑按前记行殿所居物众事剧为令滋不轻时沿江未置司也自制府宏开应醻调遣于是滋繁则为令者毋乃尤不轻于前日乎责愈重任此责愈难今廼阙而不续则前乎此其间有贤且材者或不得以着其名氏而后乎此将以观其人之贤且材而无所证则壁记果可以阙而不续乎是记也非徒记嵗月云尔某人以某年某月至而某年某月之邑事理欤民无扰欤则人必曰某人果贤且材矣天下有公是非人心有公好恶继是为令者将莫不奋焉以贤且材者自期而使后之视今犹今之视前也然则江寕之民不其愈多幸欤此君之所甚望也此壁记之所以续也君名垕尚书文简公之子其为政岂弟慈祥不扰而事办制府以其贤闻诸朝俾兼幕府云绍定已丑九月既望宣教郎行国子正董洪记
　　乐【阙　朝请郎绍兴元年到任】
　　朱举直【修职郎绍兴三年到任】
　　盛瑺【宣教郎绍兴六年到任】
　　张昌【奉议郎绍兴九年到任】
　　臧梓【宣教郎绍兴十一年到任】
　　茍绅【奉议郎绍兴十二年到任】
　　叶义问【宣教郎】
　　曾譓【朝奉郎】
　　姚劭【宣教郎】
　　窦安国【右承事郎绍兴二十年九月到任至二十三年九月二十四日任满】
　　曾浩【右朝奉郎绍兴二十三年九月二十五日到任至二十六年十月初九日任满】洪□【左承议郎绍兴二十六年十月初十日到任至二十九年十月二十七日任满】陈希平【右宣教郎绍兴二十九年十月二十八日到任至三十二年正月致仕】喻仲逺【左宣教郎绍兴三十二年四月十三日到任六月四日致仕】
　　张椿【右从事郎绍兴三十二年九月二十九日到任隆兴元年十月改差四川制司干官】赵彦恂【左宣教郎隆兴二年三月十七日到任乾道二年八月十五日成资】
　　陈旵【右宣教郎乾道二年十二月二十四日到任至四年七月内罢】
　　何作善【右宣教郎乾道四年十月十七日到任至八年四月十九日任满】
　　葛郛【右奉议郎乾道八年四月二十日到任至淳熈元年七月十八日任满】
　　赵伯涣【宣教郎淳熈元年七月十九日到任至三年七月二十日任满】
　　章騆【通直郎淳熈三年七月二十一日到任至五年十月初三日任满】
　　赵善兴【奉议郎淳熈五年十月初四日到任至九年正月十九日任满】
　　张孝伯【奉议郎淳熈九年正月二十日到任至十二年二月初四日任满】
　　曾炎【通直郎淳熈十二年二月初五日到任至十五年二月二十三日任满】
　　虞汝翼【承议郎淳熈十五年二月二十四日到任至十二月初八日丁忧】
　　裘祖【宣教郎淳熈十六年四月二十三日到任至绍熈三年五月三日任满】陆峻【承议郎绍熈三年五月四日到任至庆元元年十月十二日任满】
　　刘履忠【奉议郎庆元元年十月十三日到任至四年十月二十三日任满】
　　于倬【通直郎庆元四年十月二十四日到任至嘉泰元年十一月二十七日任满】杨九鼎【通直郎嘉泰元年十一月二十八日到任至四年七月二十四日丁忧】何中寔【嘉泰四年十一月初七日到任至开禧二年七月宣劄权庐州通判】
　　冯必大【开禧三年五月初一日到任至嘉定元年五月二十五日致仕】
　　潘槱【宣教郎嘉定元年九月二十七日到任至二年九月初八日丁忧】
　　徐年【宣教郎嘉定三年正月初一日到任至六年正月改监建康府权货务都茶场】胡林卿【宣教郎嘉定六年二月十九日到任至九年四月十六日任满】
　　莫光朝【宣教郎嘉定九年四月十七日到任至十年十一月十七日致仕】
　　王大临【宣教郎嘉定十一年四月初五日到任至十四年四月初十日任满】
　　季端谊【宣教郎嘉定十四年四月十一日到任至十七年四月二十一日任满】潘子高【宣教郎嘉定十七年五月初十日到任至寳庆三年五月初九任满】
　　刘垕【奉议郎寳庆三年五月初十日到任至绍定三年六月初八日任满】
　　陆衍【朝奉郎绍定三年六月九日到任至六年六月十日任满】
　　周大昌【通直郎绍定六年六月十一日到任至端平三年七月二十八日任满】恵孔时【宣教郎端平三年十月十七日到任至嘉熈二年八月任满】
　　王圭【通直郎嘉熈二年八月初六日到任至淳祐元年九月二十七日任满】
　　赵与稀【奉议郎淳祐元年九月二十八日到任至四年十一月十六日任满】
　　钱谦孙【通直郎淳祐四年十一月十六日到任至七年十二月初三日辟滁州通判】赵崇镣【宣教郎淳祐七年十二月初三日到任至八年六月十六日丁忧】
　　孙榟【宣教郎淳祐八年八月初一日到任至十年八月初二日致仕】
　　曹庭褒【奉议郎淳祐十年八月初三日到任至寳祐元年八月七日任满】
　　赵崇耑【奉议郎寳祐元年八月初十日到任至三年十二月十日致仕】
　　叶信厚【宣教郎寳祐三年十二月二十四日到任至四年十月六日避亲离任】赵希瓍【宣教郎寳祐五年正月初五日到任至六年十一月丁父忧】
　　林晖【宣教郎开庆元年四月二十七日到任】
　　王镗【宣教郎景定元年三月二十七日到任】
　　句容县壁记句容为邑甚古自汉以来令长不知几何人江左号近畿三品佳邑选用尤重而姓名传者盖寡间有着之史册见于碑版仅可以一二数当世钜人长徳亦岂无尝宰是邑而不为赫赫名者传记所略泯然无闻然则题名盖不可阙已国朝建炎之后旧记不存隆兴初岑君人宏乃为立石得晋以下六人元丰中一人建炎以后十有三人未几其石防而弃之敏徳至邑再朞始得其托本因重加捜访而无载籍可攷始求之石章谘之故老又得前代五人太平兴国至宣和八人自岑君以降又七人而至于敏徳于是砻石刻之听事继自今其有攷矣若其遗阙犹有望于后之君子淳熈十五年正月二日承议郎知县事姑苏黄敏徳记
　　刘超【晋人】　　　　　孙谦【宋人】
　　顔继祖【宋人】　　　　买希镜【齐人】
　　周洽【齐人】　　　　　杨延嘉【唐人】
　　岑植【唐人】　　　　　王昕【唐人】
　　李哲【唐人】　　　　　吕倕【唐人】
　　邵金迈【伪呉人】　　　韩继闳【南唐人】
　　查文直【南唐人】　　　王【南唐人】
　　宋籍【太平兴国三年以下并本朝】　马庄【将仕郎守大理评事】
　　曹从寿【咸平四年】　　祖岳【咸平四年】
　　方峻【朝奉郎太常博士皇祐元年】丘濬【景徳中卫尉寺丞知县补筑占星台】袁毂【熈寕十年】　　　叶表【将仕郎秘书丞元丰二年四月】真元弼【宣徳郎　元丰五年】　　游冠卿【承议郎元祐二年】
　　杜绍【承奉郎武骑尉兼崇禧观绍圣中】滕及【通直郎崇寕元年】
　　李琳【奉议郎　宣和五年】　　　董苹
　　马仲宣【朝奉郎尚书员外郎政和中】黄唐傅【政和八年】
　　刘子佾【右承议郎绍兴三年】　　孙时升
　　刘识　　　　　　　范振【绍兴七年】
　　邹惟叙【右承议郎绍兴十年】　　宗防【右承事郎绍兴十三年】
　　汤遐年【右承奉郎　绍兴十七年】　陈孝逸【右宣教郎绍兴二十年】龚涛【绍兴二十四年】　赵不怯【绍兴二十六年】胡维【绍兴二十八年】　施兴祖【绍兴三十年】范卣【左奉议郎　　绍兴三十二年】　岑乂宏【右奉议郎隆兴元年】
　　葛郇【通直郎　乾道四年】　　　慕容邦用【乾道七年】陈文琥【右宣教郎乾道八年】　　朱光弼【淳熈元年】
　　赵善言【承议郎　淳熈三年】　　俞泂【宣教郎淳熈七年】
　　向溉【奉议郎　淳熈十年】　　　黄敏徳【承议郎淳熈十四年】孟益【淳熈十六年】　　张斗南【承议郎绍熈元年】
　　叶谦之【绍熈三年】　　钱师元【奉议郎忧元元年】
　　赵时侃【承务郎　庆元四年】　　齐砺【朝奉郎嘉泰元年】
　　江公亮【通直郎　嘉泰四年】　　朱拱臣【奉议开禧　年】
　　孙乾曜【承议郎　嘉定四年】　　魏熹【通直郎嘉定七年】
　　赵希爽【承奉郎　嘉定十年】　　施沆【通直郎嘉定十三年】
　　王通【奉议郎　　嘉定十六年】　　张偘【通直郎寳庆二年】
　　丁宗魏【绍定二年六月十八日到任】
　　呉淇【绍定三年四月初十日到任六年六月二十六日满】
　　赵熈【绍定六年六月二十七日到任端平三年十月初十日满】
　　丰云昭【端平三年十月十一日到任嘉熈元年四月十三日两易上元知县】
　　王之经【嘉熈元年四月十四日到任】
　　蔡誉【嘉熈三年九月二十二日到任淳祐二年正月初八日满】
　　丁埴【淳祐二年正月初九日到任】
　　张榘【淳祐五年三月初二日到任】
　　赵汝挛【淳祐八年二月十二日到任十一年三月初八日任满】
　　呉衍【淳祐十　年三月初九日到任】
　　恵昌【寳祐元年六月十一日到任】
　　赵孟铣【寳祐二年四月二十八日到任三年正月初三日除大理评事】
　　奚李虎【寳祐三年四月十七日到任】
　　赵汝档【宣教郎寳祐六年六月十五日到任】
　　史十之【通直郎开庆元年四月初九日到任】
　　朱頴逹【廸功郎景定二年四月十五日到任】
　　溧水县防壁记秣陵号江左重镇中山为秣陵壮邑置自隋开皇中阅令多矣国朝绍兴已夘荆南唐公永夫始追纪前人名氏肇自皇祐壬辰凡四十一人刻石龛壁襮昔贻后呉兴刘公季髙为文记之嘉定庚辰嵗杪余来领邑生晚才劣蚤夜饬厉媿未能彷佛其前万一顾瞻壁记衡广从直嗣永夫者裁二十四人而登载班班几遍思之是虽欲因陋不可也廼访石他山命工重刻植于便防左偏既广既崈以竢来者绰有余地噫永夫刻石时距余领邑嵗偻指恰一甲子其更易岂有数乎季髙为永夫记有曰前人作此非徒然也欲知其是非贤否去取之耳余虽不敏请事斯语且録之以勉来者云越二载壬午四月既望苕川史改之记
　　李叔轲【皇祐四年四月到任】
　　史良【至和二年四月到任】
　　詹彦光【嘉祐二年四月到任】
　　皇甫辽【嘉祐四年四月到任】
　　张维【嘉祐六年四月到任】
　　刘处约【治平元年三月到任】
　　毕仲逹【治平二年四月到任】
　　闗杞【熈寕二年四月到任三年正月除广西常平】
　　孙汲【熈寕三年四月到任】
　　张绶【熈寕六年四月到任八年四月改差】
　　傅传正【熈寕八年八月到任】
　　张谔【元丰元年十一月到任】
　　周邠【元丰四年四月到任】
　　张常【元丰六年九月到任】
　　葛讽【元祐元年九月到任】
　　孙廷臣【元祐五年十一月到任】
　　周邦彦【元祐八年二月到任】
　　何愈【绍圣三年三月到任】
　　曹裕【元符二年七月到任】
　　李楶【崇寕元年十一月到任】
　　刘显【崇寕二年十一月到任】
　　江公明【崇寕三年十二月到任】
　　纪霖【大观元年十二月到任】
　　张华【大观四年九月到任】
　　蒋巘【政和三年八月到任】
　　高举【政和六年九月到任】
　　邹雱【宣和元年十一月到任】
　　刘摭【宣和五年四月到任】
　　林彭年【宣和六年二月到任】
　　张知刚【靖康元年十一月到任】
　　髙尧明【绍兴元年十二月到任】
　　汤克忱【绍兴四年二月到任】
　　徐端辅【绍兴六年九月到任】
　　李朝正【绍兴七年十一月到任十年四月被召】
　　章借【绍兴十年十二月到任十二年正月改差】
　　胡慤【绍兴十二年二月到任】
　　姚耆宗【绍兴十五年二月到任】
　　朱抟【绍兴十八年十月到任】
　　薛衮【绍兴二十一年十二月到任】
　　李文开【绍兴二十四年十二月到任】
　　苏楷【绍兴二十六年五月到任】
　　唐锡【绍兴二十九年二月到任】
　　刘授之【绍兴三十年八月到任】
　　李衡【隆兴元年十月到任乾道二年十月再任乾道三年九月被召】
　　陈嘉善【乾道四年三月到任七年三月满替】
　　梁公永【乾道七年四月到任】
　　程闻一【乾道九年正月到任】
　　庄璋【淳熈二年正月到任】
　　司马僖【淳熈三年六月到任】
　　强焕【淳熈五年七月到任】
　　王衎【淳熈七年九月到任十年十一月任满】
　　方仲忽【淳熈十年十一月到任十四年二月任满】
　　李泳【淳熈十四年三月初六日到任】
　　张韺【淳熈十五年四月十六日到任】
　　呉友闻【淳熈十六年七月四日到任绍熈三年七月九日任满】
　　赵善誉【绍熈三年七月九日到任庆元元年七月任满】
　　陈楠【庆元元年七月到任三年九月任满】
　　赵希琦【庆元三年九月到任】
　　张攀【嘉泰元年二月初二日到任嘉泰四年二月初一日任满】
　　蔡康【嘉泰四年六月初二日到任】
　　张详【开禧三年二月二十三日到任嘉定三年十月十五日任满】
　　汤诜【嘉定三年十月十六日到任六年六月十二日任满】
　　俞迁【嘉定六年六月十三日到任九年十二月十七日任满】
　　刘允武【嘉定九年十二月十八日到任】
　　李知新【嘉定十年十二月二十四日到任十三年十二月二十七日任满】
　　史改之【嘉定十三年十二月二十八日到任十五年十月十七日准省劄除评事】汪仁荣【嘉定十六年三月初九日到任】
　　陈洽【嘉定十七年四月二十八日到任寳庆元年十一月二十六日通理满】
　　向立【寳庆元年十二月初七日到任】
　　黄普【寳庆三年三月二十四日到任绍定元年七月初二日通理满】
　　史弥巩【绍定元年十月到任四年十二月满替】
　　卫社【绍定四年十二月二十七日到任续縁两通判皆亲族准部符成资解任】
　　顔俨【端平元年四月十八日到任二年四月九日磨勘转承议郎三年四月十七日二考成资
　　避亲解任续准省劄改差淮东制机】
　　辛延【端平三年七月内到任至嘉熈元年十月内准省劄改差安边所干办公事】王俦【嘉熈元年十二月十三日到任三年七月内磨勘转奉议郎四年闰十二月初八日准省
　　劄改差主管临安府城南左厢公事】
　　李以申【淳祐元年正月十八日到任】
　　张楩【淳祐三年七月二十日到任】
　　赵崇乗【淳祐四年六月初四日到任淳祐五年二月磨勘转奉议郎淳祐七年六月二十七
　　日任满】
　　刘棻【淳祐七年六月二十七日到任八年八月因磨勘转奉议郎九年七月初十日改赐绯鱼
　　袋十年六月二十三日满替】
　　赵希岗【淳祐十年八月二十四日到任十一年六月磨勘转承议郎寳祐元年九月二十三
　　日满替】
　　乔进孙【寳祐元年九月二十四日到任当年十月磨勘转通直郎四年十月二十五日满替
　　十月二十六日准省劄特差通判无为军填见阙】
　　汤卿月【寳祐四年十月二十八日到任六年十二月内因磨勘转奉议郎开庆元年十月二
　　十九日满替】
　　朱南杰【开庆元年十一月初一日到任景定元年六月就任改辟清流知县】
　　潘岿之【景定元年六月十八日到任】
　　溧阳县题名瀬阳本秦置县计版溢二万户提封跨三百里久建康邑去所越数舍而遥僻处孤絶四介湖山有狡悍之旧俗号称难治宋徳神灵化南渐江表民陶沐之久又得端良继为之尹摩之以道柔之以正今俗乃恂恂而厚家有令子弟起趋学序庭讼益稀田莱日辟秀髦之乐善者有矣非前后勤教驯变之由然耶于能藐无术业烛理多昧涖官且将再朞遂享安简之名逃旷谪之咎则庇前良之徳隆矣想见其人视已成事思章章厥名以昭示后呼访旧吏第而牒之得自开寳李氏归朝以后距于今为邑者盖二十八焉题名于右若曰政之仁鄙操之清浊质诸吾民不诬也夫暇置议哉庆厯五年五月日大理评事杜于能序　平陵建康为钜邑疆里之广僻版籍之繁庶风化之厚薄吏民之淑慝则前序述之详矣嵗在癸卯宫舍周侯宰政之二年治成闲暇几及代因语僚佐以谓杜公始议题名书而掲之第恐久而漫灭无以传示于后遂命勒于贞珉置之防庑以告来者继而刻之噫吾民之心去而思者有之矣思而不得见想慕遗迹犹有存者其思可得而忘耶是亦长民传永之深意者欤嘉祐八年九月日将仕郎试秘书省校书郎守县尉杨照后序朝散郎守太子中舍知县事赐绯鱼袋周景纯立石题名之设所以记往传后是邑有焉创于杜令而周令继之然旧石嵗久且壊今邑宰按图考迹得二十年来旧政爵里姓名别勒之石以续二公初志云绍兴戊寅七月望右从事郎主簿黄湛记右通直郎知县事吕文中重立石　溧阳之为邑其建立因革则具于图籍其土俗政理则见于旧记此不述子遹窃怪邑令之阙掲于尚书左选者动经年嵗莫之顾咸曰彼浙之阳兴号为最难且繁矣然规制尚在小施敏手则可立治故人之惮之也轻若斯邑之难故当出天下剧邑上而又弊凋匮竭纲纪尽弛是恶可复为子遹不度徳量力慨然自奋曰天下寕有不可为之邑于是甘心取人之所弃扁舟独先俛首就职亲党莫不笑骂之至之日如败舸壊屋了不可支于是尝歴险阻含忍羞辱持守坚决具足顽顿阅嵗有半始能除害去奸而百度渐以植立于是始有意于续题名之刻自李抚州而下得四人焉皆有功于是邑者乃叙其嵗月而刻之子遹诚妄庸获赘名其后夫天下之最不材寕更有甚子遹者乎子遹且能措其力如此使才而贤者临之又当力省而功倍则溧阳之俗固醇厚而邑亦非难治矣释天下之疑澡此邑之谤请自子遹始嘉定十有三年十月甲子承事郎知建康府溧阳县主管劝农公事山阴陆子遹记并书
　　潘干【后汉光和中】　　王舒【东晋初】
　　阮裕【东晋时】　　　　阮崇【东晋末】
　　禇球【齐时】　　　　　萧某【梁元帝时南史云萧溧阳马虽老犹骏】乔翔【唐开元十七年】　郑晏【李白时人】
　　王时楙【大厯六年见太虚观钟刻】　柳均【见旧县防碑】
　　季操【贞元中与孟郊同时】　　　李寂【朝议郎开成二年】
　　史寔【银青光禄大夫天祐三年】　郭延沼【南唐升元三年银青光禄大夫】王真规【朝议郎　　保大十四年】　李运【开寳中为令时李氏归朝之初】张宗敏【在任四年】　　董正【秘书丞】
　　姜公绰【大理评事在任三年】　　王保衡【在任四年】
　　夏侯戬【淳化五年登仕郎在任三年】李濬【秘书丞在任三年】
　　李拱【太常博士在任三年】　　　成悦【著作佐郎在任三年】
　　董术【秘书丞　在任三年】　　　宋武【试校书郎在任三年】
　　萧楚材【殿中丞　在任三年】　　李昭素【职方员外郎在任三年】孔昭亮【秘书丞　在任二年】　　李昌震【在任二年】
　　郑南【登仕郎试秘书省校书郎天圣二年】王简【太常博士在任二年】
　　宋正已【苏州观察支使在任六月】查咏之【大理寺丞在任二年】
　　苏叟【在任三年】　　　孟造【卫尉寺丞在任五月】
　　王梦臣【大理寺丞　在任一年半】　窦简【大理寺丞在任三年】
　　章资【大理寺丞在任二年】
　　蒲延熈【大理寺丞康定二年四月到任庆厯二年五月得替】
　　冯旦【卫尉寺丞庆厯二年十月到任四年九月得替】
　　蒋秘【著作佐郎庆厯四年九月到任五年五月得替】
　　杜于能【大理评事庆厯五年十月到任八年四月得替】
　　孙薰【卫尉寺丞庆厯八年四月到任皇祐二年二月得替】
　　查宗闵【太子中舍皇祐二年四月到任四年十二月得替】
　　章怜【秘书丞皇祐四年十二月到任至和二年十二月得替】
　　真昺【朝奉郎守太子中舍至和二年十二月到任嘉祐三年八月得替】
　　丰有孚【太子中舍嘉祐三年十月到任六年十一月得替】
　　周景纯【太子中舍嘉祐六年十一月到任八年十月得替】
　　呉君平【秘书丞】　　　钟离景圭【太子中舍】方仲谋【大理寺丞】　　雷豫【大理寺丞】
　　髙初【著作佐郎】　　　罗彦辅【秘书丞】
　　周伯玉【著作佐郎】　　葛苹【宣徳郎】
　　郭瑑【奉议郎】　　　　项瞻【宣徳郎】
　　何康直【右宣徳郎元祐二年三月到任】
　　呉勉【右通直郎元祐五年四月到任八年十二月得替】
　　张康孙【元祐八年十二月到任】
　　黄长彦【奉议郎绍圣四年三月到任元符三年四月得替】
　　刘淮夫【奉议郎元符三年四月到任】
　　李车【通直郎崇寕三年四月到任】
　　龚弁【宣教郎】
　　万阐【通直郎大观三年十月到任政和二年十月得替】
　　郑骧【承议郎政和二年十月到任六年十月得替】
　　袁黻【通直郎在任一年五个月】
　　曾谘【通直郎宣和元年四月到任五年七月得替】
　　胡似之【通直郎宣和五年七月到任靖康元年八月得替】
　　王棠【左奉议郎靖康元年八月到任十一月丁母忧】
　　杨邦乂【左奉议郎靖康元年十一月到任建炎三年八月差通判建康府】
　　沈棠【右宣义郎建炎三年九月到任绍兴二年五月得替】
　　赵公白【左奉议郎绍兴二年五月到任四年七月得替】
　　许嘉谋【右承事郎绍兴四年七月到任】
　　呉洵武【右宣义郎绍兴六年二月到任十一月改监潭州南岳庙】
　　孙汝翼【左宣教郎绍兴七年五月到任八年正月改主管台州崇道观】
　　何几先【右修职郎绍兴八年三月到任十年九月得替】
　　李孝恭【右朝散大夫绍兴十年九月到任十三年十月得替】
　　王升【右承议郎绍兴十三年十月到任十四年十月避亲罢任】
　　韦能定【右承议郎绍兴十五年四月到任九月避亲罢任】
　　施祐【右承事郎绍兴十五年十一月到任十九年三月得替】
　　冯廸徳【右承议郎绍兴十九年三月到任八月罢任】
　　周淙【右通直郎绍兴二十年十月到任二十二年六月改差江东抚干】
　　章锷【右宣教郎绍兴二十二年九月到任二十三年八月通理罢任】
　　黄绎【左朝奉郎绍兴二十三年十二月到任二十七年三月得替】
　　吕文中【右通直郎绍兴二十七年三月到任】
　　蒋晔【右通直郎绍兴二十九年九月到任三十一年十一月差提辖行在杂买务杂赏场】翁翊臣【左奉议郎绍兴三十二年三月到任隆兴元年四月差主管台州崇道观】李鼐【右宣教郎隆兴元年九月到任乾道元年八月罢任】
　　陈苍舒【右通直郎乾道元年十一月到任五年四月满替】
　　喻仲迁【右通直郎乾道五年四月到任八年正月丁母忧】
　　赵利【右通直郎乾道八年四月到任淳熈元年八月满替】
　　刘珪【通直郎淳熈元年八月到任三年八月得替】
　　周世修【通直郎淳熈三年八月到任五年九月满替】
　　髙时【奉议郎淳熈五年九月到任八年十一月得替】
　　沈纶【宣教郎淳熈八年十一月到任十一年十一月满替】
　　邓埏【通直郎淳熈十一年十一月到任十三年七月罢任】
　　周煓【承议郎淳熈十三年八月到任十六年八月满替】
　　陈楠【宣教郎淳熈十六年八月到任绍熈二年四月得替】
　　魏冲【承议郎绍熈二年四月到任五年四月满替】
　　李卞【朝散郎绍熈五年四月到任庆元三年四月得替】
　　苏石【奉议郎庆元三年四月到任四年六月罢任】
　　方桷【通直郎庆元四年九月到任嘉泰元年十二月得替】
　　赵賛夫【奉议郎嘉泰元年十二月到任四年得替】
　　陈仲逵【承议郎嘉泰四年十一月到任嘉定元年正月得替】
　　钱重【奉议郎嘉定元年正月到任】
　　李大原【宣教郎嘉定二年五月到任五年七月满替】
　　王棠【通直郎嘉定五年七月到任八年七月满替】
　　施灮【通直郎嘉定八年七月到任十年四月离任】
　　褚孝锡【奉议郎嘉定十年五月到任是年冬奉祠】
　　陆子遹【承奉郎嘉定十一年正月到任十四年四月满替】
　　林演【宣教郎嘉定十四年四月到任十六年八月差主管临安府城北右厢公事】徐子石【宣教郎嘉定十七年三月到任寳庆三年六月满替】
　　袁乔【宣教郎寳庆三年六月到任绍定元年七月避亲离任】
　　章铸【奉议郎绍定元年九月到任三年十月离任】
　　徐耜【宣教郎绍定四年三月到任端平元年五月满替】
　　徐谓礼【通直郎端平元年五月三日到任三年十月丁母忧】
　　姚仍【奉议郎端平三年十月初十日到任嘉熈三年五月在任不禄】
　　章诜伯【宣义郎嘉熈三年七月十六日到任四年九月离任】
　　赵希准【通直郎嘉熈四年十二月十八日到任淳祐二年六月祠禄】
　　李仲鼇【通直郎淳祐二年九月十五日到任三年五月差通判淮安州】
　　施枢【从事郎淳祐三年六月九日到任六年三月离任】
　　王湘【宣教郎淳祐六年闰四月到任九年四月满替】
　　汪之纯【承事郎淳祐九年五月二十二日到任十一年告假】
　　刘次春【宣教郎淳祐十一年二月朔日到任寳祐二年二月二十二日满替】
　　赵希羔
　　王涛









　　景定建康志巻二十七
<史部,地理类,都会郡县之属,景定建康志>
　　钦定四库全书
　　景定建康志巻二十八　　宋　周应合　撰
　　儒学志一
　　儒以道得民人不学不知道天地所以位万物所以育皆儒学之功用也六朝岂无学搃明有观集雅有馆北郊崇儒西邸授经鹿苑书台士林文室然皆无救于时何也学未得其本也我宋龙兴聚奎发祥真儒辈出正学大明河南程子得濂溪周子之传上续孔孟之绪则尝仕于此南轩张子传道五峯者也则尝侍亲于此西山真氏学宗濂洛者也则尝持节于此先后儒宗寿脉斯文剖符持节奕奕相望所过者化遗风可挹横经授业率多名胜故其士不止汲汲于科举尤孳孳于讲学固宜治教休明习俗淳厚一洗六朝之陋今庙学聿崇精舍偕辟兴所教也学掾并设山长特命重所职也经籍富储博所考也帑庾益增盛所养也先哲列祠起所慕也科目得人验所用也故特书之作儒学志【诸郡乗学校无特志唯判録有学志今仿之必儒学自为一志表所重也】
　　前代学校兴废
　　晋建武元年十一月征南军司戴邈上疏曰防乱以来庠序隳废世道久防礼俗日弊今王业肇建万物权舆谓宜笃道崇儒以劝风化元帝从之始立太学　江东大饥诏百官各上封事益州刺史应詹上疏曰元康以来贱经尚道以虚宏放为夷逹以儒术清俭为鄙俗宜崇奨儒官以新治化　太兴三年皇太子释奠于太学　咸康三年国子祭酒袁瓌太常冯懐以江左寖安请兴学校帝从之立太学于秦淮水南废丹阳郡城东南徴集生徒而士夫习尚老庄儒术终不振　太元十年尚书令谢石请复兴国学于太庙之南　宋元嘉十五年立儒学于北郊命雷次宗居之明年又命丹阳尹何尚之立学著作郎何承天立史学司徒叅军谢立文学　宫苑记儒学在钟山之麓时人呼为北学今草堂是也学在鸡笼山东今栖寺侧史学文学并在耆阇寺侧　二十年三月皇太子劭释奠于国学顔延年作释奠诗【见诗】　二十七年罢国子学而其地犹名故学　齐竟陵王子良开西邸延才俊遂命为士林舘【西邸在鸡笼山】　梁大同六年于台城西立士林舘延集学者武帝初好儒术其后尊信佛法讲译内典而士林轻矣　南唐书跨有江淮鸠集典坟特置学官濵秦淮开国子监今镇淮桥北御街东旧比较务即其地里俗呼为国子监巷
　　本朝兴崇府学
　　雍熈中有文宣王庙在府西北三里冶城故基天圣七年丞相张公士逊出为太守奏徙庙于浮桥东北建府学给田十顷赐书一监景祐中陈公执中又徙于府治之东南即今学基建炎兵燬绍兴九年叶公梦得更造学援西京例奏增置教官一员淳熈四年刘公拱重修庆元二年张公杓建阁以奉御书阁下为议道堂稍重释奠礼仪储典籍增既廪文风大振淳祐初年别公之杰增修学宇六年赵公以夫即命教堂更名明徳增造两廊以安从祀十年呉公渊列祠先贤增学廪创义庄寳祐中马公光祖兴学校举孝防筑周汉以来名贤祠而赞之士气兴焉
　　叶梦得作府学记先王以武定天下必以文终之江汉宣王南征之诗也言甲兵车马之盛备矣末乃曰矢其文徳洽此四国治道岂不有本乎卫灵公问陈子曰俎豆之事则尝闻之矣军旅之事未之学也子岂以军旅为不足学哉以为知所以为俎豆则军旅无不可为虽曰我战则克可也汉髙帝悉定楚地独鲁不下引天下兵欲屠之鲁中诸儒尚讲诵习礼歌之音不辍遂不敢加而待其服大道之行固有不期然而然者孰谓鲁诸儒而能折髙帝推而上之舜舞干羽而有苗格谓之诞敷文徳盖理义之在人心莫不皆有茍未至于絶灭不幸防失虽至于犯上作乱徐返其本亦必悔而知变善为治者可待之以变而得所向不可期之以絶灭而终不返则文徳其可一日废于天下乎学校固理义之所从出而斯文之所先也建康领江左八州之地于东南为大都防异时文献甲于他方旧有学在州之巽隅更罹兵火城郭鞠为丘墟独学宫岿然仅存頺垣败壁毁厌相借生徒奔散博士倚席不讲绍兴二年某始以安抚大使分镇时自淮以北裂为盗区蜂屯豕突鼙鼓相闻盖欲葺而未暇后七年大驾还钱塘诏以建康为留都防恩复畀居守视事之明年辑寕荒残流亡稍复民益安业于是喟然曰可以有事于学矣乃命其属因旧址尽撤而新之起已未孟冬讫庚申仲春凡五月为屋百二十有五间南向以靣秦淮增斥讲肄列置齐庐髙明爽垲固有加于前不侈不陋下及庖圊罔不毕具既又作小学于大门之东复命有司诹典礼簿正祭器作新冕黼皆中程式覈其田之在属邑募民耕者千九百十五畆嵗入其赋为米若豆与麦五百四十斛有竒坊之得自酤者三区嵗入其课为钱百八十万有竒地之占府城得佃而居者八十有五所嵗入其租为钱六百七十五万有竒各为图籍以时输之凡廪给之费无有欺匿乃以上丁释奠于先圣前期率郡执事斋于两序诸生无不从视涤省牲惟谨夙兴笾豆在列史告时至以次就位正笏垂绅佩玉铿锵降登伏兴卒事无违礼成受厘隮爵于阼观者数百人无不太息感动退而揖所与祭者而告曰子衿之作郑人所耻是不知在郑何公然传载然明欲毁乡校子产不可则当子产时乡校盖复存是郑之学未尝终废有子产则能兴之焉四方用兵逾十年学校之列于郡国者其亡与存我不敢知惟天子以仁孝勤俭治天下克复大业愿与中外休息还之承平者盖终食不忘也上帝监观亦既归我河南之地兵革渐息惟宣王之徳于兹将兴吾邦号陪都视定鼎郏鄏实为宗周是亦风化之首其复有学自今始肉食者其可不推子产之为郑以求先圣眷眷俎豆之意相与先后辅成吾君之志布衣韦带亦必有宏逹英伟之士防于草莱接踵继起由此而出以共济一世者子大夫尚勉之皆曰唯遂为记刻之石后来者其有攷焉
　　大成殿在櫺星门北防门内从祀位在两廊旧礼器漆绘竹木为之寳祐二年王公埜置新礼器尊罍勺爵簠簋坫豆皆造以锡定陈器实馔仪为二图春秋上丁释奠则舒于殿前以示执事
　　御书阁在明徳堂后
　　黙斋游公九言记有国有家者崇设学校将以教民兴行也民之生也分则君臣亲则父子兄弟配则夫妇责善则朋友是乃人心同然日用之常者而圣人严之城池之守甲兵禁令之防非可少缓而圣人弗恃何哉学校之事固不若威强制御可以旦暮见效然三纲明则奸宄知畏五教修则良心日生诗书之泽防被生民而不知试使六经之言一日坠地名义废而不存天下事可胜言乎帝王之治始于徽五典谨庠序民兴行而朝廷尊秦燔六艺隳大伦而国随之汉唐以降向道虽不及古若仁义起兵绵蕝制礼与夫投戈讲艺锐情经典厥祚亦昌末世贱学虽不至秦然名存实亡格言弗用士气伤而风节壊兆乱皆一辙耳学校重轻用以卜人之国真蓍蔡也欤我宋肇基务先文教庆厯初遂诏州县皆建学而列圣训告尤备绍兴中又以石经嘉惠士子三代之后未有也建康学宫旧在西北隅景祐初元陈公执中徙今地建炎荡于兵戎绍兴九年资政殿学士叶公梦得复新之规模略备独累朝御书缄藏夫子殿中严奉犹阙庆元乙卯寳文阁学士尚书广汉张公来镇扶善翦奸礼延多士教授王益祥陈与行因有请焉大旨谓学校风化之源尊君人伦之首不有所表为政者得无阙典建康江淮都防曽弗如偏障支垒犹能寳储列圣奎画愿有所尊以明示州人俾知国家崇儒也诸生洪□裴叔度朱舜庸朱梦龙郭致一等从其后尚书悚然改容顾嵗饥方讲荒政明年遂命安抚司干办公事游九言恊两教授经始其事充其司者使臣李荣董役徒陈钦核金谷吏罗演宋继先俞友仁行文书魏辅李鉴録出纳计工程者军典王永讥门者严惠卒九人典用物冯亮尉辛韩郑耿三旺也分役事薛进雷兴斌旺二李也匠五等魏安正防墨精巧规制合度观者賛焉朱义副之栋梁既具梯云行空运机牙而屋之者戴义也瓦甃邵立也织苇折竹汪徳也刻栏雕枅制木之小者王士寕也起七月丙午毕季冬望阁左右旧挟洿池虑其久而淫润颓吾址焉最后斋谕严康时请躬视役夫运甓覆篑以实之用人之力积二万八千有竒讫事不鞭一人盖揭通衢示其直以招之非下诸邑逮追也用缗钱八千硕米七百皆有竒焉阁髙六丈三尺纵广五丈四尺横广视阁髙之数加其三竒其尺如之下为议道堂以待师生间燕游泳而讲谕也役无半朞费弗盈万择人而使之小大恊心也教官复告于府黉舍久且弊益祥与行之来也撙节滥浮得芦场羡钱八百缗米七十硕愿附建阁葺之易命教堂腐挠四之一门庑之易者十二公厨撤而更造阁东隅创较艺誊録舍九楹复可支嵗月矣役甫罢尚书移镇南昌欲求当世大官纪述又明年九言益祥与行俱廹代去诸生谓记文未立来者无攷先生其书之王广文以九言终始涖役属笔焉九言曰较期防稽用度职也对扬上赐所弗敢及俟记言之尝观孟子论无恒产而有恒心者士也夫学也者虽以明人伦而伦之所以明实自人心始国家设置师儒弗以吏道相临异时士子充贡论官又非止养其身荣其家也学者亦知所以养其心乎人之心清明纯粹初本至善无纎毫之私也若养于厥初安有过失惟其稍长而交于事物则诱而杂之爱欲之招忿戾之摇利害之夺心始不得其正焉心萌而事随其害岂胜既耶是以明友之义防于五者之伦正欲闲其邪以存其心日用致察而知已私之所从起此心既正达而行之则本忠孝崇事业以光明于时居而未出则雍容令徳履蹈规矩以表励于乡党国人岂非士君子之学欤是知士君子者实为四民风俗之倡而学校者又为一郡士子风俗之倡诸君久被教育必自知之九言贱且细足迹几徧江南每爱金陵土风质厚尚气前年摄行倅事日受诉牒不过百余较剧郡才十一尔故为吏为兵者颇知自爱少健狡之风工商负贩亦罕闻巧伪二年三被州牒走村墟赈饥省旱涝视城郛加朴鲁焉若教化素明岂不易治慨念老矣行归山林因是役也相与周旋数月能无拳拳敢并书于后当使金陵质厚之俗得所视效以无负国家崇儒之意是九言有望于此邦学士大夫之心也三年丁巳季秋承直郎建安防九言题记
　　讲堂即明徳堂虚斋赵公以夫所更也
　　议道堂在御书阁下
　　正録位在明徳堂之左
　　直学位在东廊之首
　　诸职事位在明徳堂之右
　　斋舍东序三斋曰守中曰进徳曰说礼西序三斋曰常徳曰育材曰兴贤又一斋曰由义在职事位之后直舍二所在议道堂
　　新祭器库在大成殿前东廊之南
　　旧祭器库在御书阁之东偏
　　客位在西侧门里
　　公厨在东序后
　　学廪在西序后
　　义庄仓在议道堂后西偏
　　射圃在义庄仓之西有亭名绎志
　　修学记化民成俗之由学古矣而王制之兴学乃在于无旷土游民食节事时乐事劝功尊君亲上之后岂庶富而教三代之制度施置大略然耶人伦之不明圣人不能一日以为治则学岂缓事也哉凡王制之云云者皆所以为教必如是而后学可兴教可成不得以陵节而施之也建康学故在府之西北隅景祐元年天章阁待制陈公执中重建兹地中厄兵烬绍兴九年左丞叶公梦得实新之距今裁四十年而椽栋陊挠瓦飘壁摧殆无以尊圣祀宏教基者淳熈二年今观文殿学士建安刘公珙来镇兹土谒奠之始视学圮陋心拳拳焉时适以旱告公视饥由已惟荒政是力既民被实惠若更生则凡所以教民者次第修举以春秋释奠所以事先圣先师者率不终敬公已事益防必视彻乃退以明道先生实传孔孟之统而仁民爱物之政着于为上元簿时乃祠之学宫以示尊尚民有与犹子讼至庭者公占辞自责剖晰天理民至感以泣争心两絶由是家传户诵闾阎兴辑睦之风公一日诣学顾谓文学掾汝楫黼曰学宇之弊若此葺其时乎乃捐公帑三百万命知上元县薛裵董其役学亦倾积嵗所储得钱百三十余万以佐费僦工市材易壁之圯腐而峻整之饰象之防晻而采章之堂庑斋庐廪廥庖湢弊者修壊者创计以坚久不为茍美寝处所须凡用严具以淳熈五年二月戊寅始事四月晦日讫工公临观延见诸生因讲明为学之要而诲之以义利之説莫不感厉懐来诵相属乃卜日之吉躬率寮寀行释菜礼且肃乡老而燕飨焉耆艾叹嗟睹礼知古请伐石以纪不朽汝楫等曰公为政三年于此而始修学岂讳劳惜费而后始为之哉是公不在修学修其教也土木之工易壊而金石之寿有纪国家敦崇学校过于汉唐所以寿斯文之脉者养士力也上不得不以科第取士士不当止以科第自期自士之溺意于进取而道学废自进取不在郡学而乡校衰凡公之所以留意于此邦拳拳焉而教之而新之而告之者既闻耳矣修其身以善于其乡修于乡以善其国人则其传也视土木之工金石之寿寕有既耶若夫重违耆艾操笔纪事则汝楫等职也敢辞淳熈五年六月甲子廸功郎充建康府府学教授黄黼承议郎充建康府府学教授章汝楫记从事郎监建康府户部大军库门许及之书
　　重修府学景定四年制使姚公希得差总管曹臻董其事将本学殿堂斋舍学门櫺星门仓屋等处并两教官廨舍并行修葺一新兼置动用等物总费钱四万二千一百八十余缗米六十四石九斗有竒
　　置教授
　　天圣建学置教授一员绍兴九年因左丞叶公奏照西京例增置一员分东西防东防在学之左西防在学之右其初东西题名合为一后析为二
　　东西防总题名记学以明伦而建官以传道而设厥任岂轻也哉建业巨丽视上都多秀民异时冠伦魁秉钧枢者皆由是乎出分教于兹亦一时选旧止独员至绍兴初石林叶公居守才建议增置列廨于学之东西其西惟旧莫详所始其东则自叶创而以盛光祖始焉防故无记前政沈元肖与同僚孙才弱实讲求之得三十有二人未暇刻而沈代汝楫乃后之与才翁一见而契喜二防可跬步日相从不虚有讲习乐不知官之冷也于是欲刻之石才翁老于文学宜记乃以属汝楫辞不可遂书庶继今相与尽心于斯道俾学者有所兴起以追美于前闻人他日明秀隽伟出而为名公卿则将推其教之所自顾岂不预有荣耀是记岂特列名氏而已哉淳熈四年二月二十二日宣城章汝楫记晋陵孙鼒书开封赵善珏题
　　刘亘　　　　钱寿朋　　　孙适
　　黄唐杰　　　叶萃　　　　汪乔年
　　陶去泰　　　盛光祖　　　丁娄明
　　蒋汝功　　　郏次云　　　李木
　　胡靖　　　　蔡珵　　　　王賔
　　祝公逹　　　李木　　　　谢芷【以上嵗月皆不可攷】周必大【修职郎绍兴二十八年二月初二日到任三十年二月十四日除太学録】戴逹先
　　唐仲友【从事郎绍兴三十一年十月十三日到任隆兴二年正月初七日任满】王信【廸功郎隆兴二年四月二十八日到任】
　　黄石【从事郎绍兴二十九年四月初六日到任三十二年二月十四日任满】
　　曹崈【承议郎绍兴三十二年三月二十九日到任隆兴二年四月二十七日任满】徐扬【承议郎隆兴二年四月二十八日到任乾道二年四月二十七日任满】
　　何作哲【承议郎乾道二年四月二十八日到任四年六月初二日任满】
　　梅瑛【廸功郎乾道四年六月初三日到任】
　　莫澄【从事郎乾道五年十月二十二日到任】
　　朱佾【修职郎乾道六年十二月二十一日到任淳熈元年正月初二日任满】
　　孙鼒【廸功郎淳熈元年正月初三日到任四年三月初二日就任闗陞从事郎】
　　王椿【文林郎淳熈十五年七月初三日到任绍熈元年四月遇覃恩循儒林郎二年八月二十
　　九日任满】
　　陈震之【从政郎绍熈二年八月二十九日到任】
　　王益祥【修职郎绍熈五年十月二十日到任庆元三年十一月三十日满】
　　余禹畴【从政郎庆元三年十一月三十日到任嘉泰元年正月二十八日满】
　　陈憺【从政郎嘉泰元年正月二十八日到任嘉泰四年四月二十六日满】
　　程珌【从政郎嘉泰四年四月二十六日到任】
　　黄云翼【廸功郎嘉定元年三月初九日到任于次年六月二十五日闗陞从政郎至嘉定四
　　年四月初一日任满】
　　苏汉【廸功郎嘉定四年四月初二日到任】
　　黄肤卿【廸功郎庆元三年十月十三日到任庆元六年十二月二十日满】
　　范择能【从事郎庆元六年十二月二十日到任嘉泰三年十二月二十一日满】田晓【从事郎嘉泰三年十二月二十一日到任开禧三年四月二十日年满离任】黄匀【开禧三年四月二十日到任】
　　冯特卿【从事郎嘉定三年七月十四日到任六年七月十六日书满】
　　黄民望【廸功郎嘉定六年十一月初十日到任七年三月十四日除太社令】
　　朱方大【文林郎嘉定七年十月十六日到任至十年十月十八日年满离任】
　　缪师臯【廸功郎嘉定七年五月初四日到任至当年八月十四日离任】
　　杨迈【从政郎嘉定七年十二月十二日到任至十年二月初十日离任】
　　戴【阙从政郎嘉定十一年二月十二日到任至嘉定十四年二月十四日任满】
　　陈珏【修职郎嘉定十四年正月四日到任十七年正月四日满】
　　徐庭圭【宣义郎乾道二年二月初十日到任】
　　李廷直【廸功郎乾道三年十一月二十日到任六年十二月任满】
　　薛珪【从事郎乾道六年十二月二十六日到任九年八月初十日任满】
　　沈宗说【从政郎乾道九年八月十一日到任淳熈三年十一月初十日就任改宣教郎】章汝楫【承议郎淳熈三年十一月十日到任五年十二月二十三日任满】
　　胡弦【廸功郎淳熈五年十二月二十四日到任六年十月八日闗陞从事郎八年四月二日用
　　出疆赏循文林郎】
　　徐嘉言【从事郎淳熈九年二月十二日到任十二年二月二十二日任满】
　　林思聪【廸功郎淳熈十二年四月初五日到任十五年七月初二日任满】
　　黄黼【廸功郎淳熈四年四月初一日到任七年四月二十三日任满】
　　王诚之【从政郎淳熈七年四月二十四日到任】
　　鲍义叔【从事郎淳熈七年十二月十三日到任】
　　王莱【从事郎淳熈八年十月初三日到任十一年十一月十六日满】
　　鲍士良【廸功郎淳熈十一年十一月十六日到任十五年二月二十五日任满】朱士挺【从政郎淳熈十五年二月二十六日到任绍熈二年二月二十六日离任】陈大应【从政郎绍熈二年五月二十四日到任】
　　陈与行【廸功郎绍熈五年七月二十六日到任庆元三年十月十三日满】
　　欧阳伟【从政郎嘉定十年十二月二十一日到任至十三年十二月二十三日任满】
　　东防续题名记金陵号留都之府学宫设两教之员自我髙宗六飞南渡则已然矣题名有碑具纪其实东西二防合为一记由绍兴初迨今未及百年而累政之书充塞盈溢不容附丽于是得坚珉二分东西而两之各为之记以续前志曩自盛光祖而下至欧阳伟凡属于东者一十有八人今新碑之创始于嘉定之癸未而珏也适当其次輙首书以纪嵗月自为而自书之虽陋不辞嗣是列衔而累书则以待于后之人若夫缔创之有端纪述之有人则已备见于前志无庸赘叙时嘉定十有七年正月既望修职郎充建康府府学教授三山陈珏记
　　陈珏【修职郎以嘉定十四年正月四日到任十七年正月四日满】
　　蒋襃然【承直郎嘉定十七年二月十六日到任寳庆三年二月满】
　　潘忠恕【廸功郎寳庆三年五月十日到任至绍定二年正月十二日解罢】
　　刘泳【从政郎绍定二年八月十三日到任五年八月十三日满】
　　欧阳方【承直郎绍定六年十月初三日到任端平三年五月三十日离任】
　　孔圣义【承直郎端平三年十二月二十日到任嘉熈三年五月三十日外改知铜陵县】沈煇【嘉熈三年九月初九日到任】
　　方逢辰【淳祐二年四月二十八日到任淳祐五年四月二十八日满】
　　呉必逹【淳祐五年七月二十九日到任】
　　蒋熊【淳祐七年十一月二十八日到任淳祐十年十一月二十八日满】
　　李杞【淳祐十年十一月二十九日到任寳祐元年十月初八日丁母忧】
　　叶维华【承直郎寳祐二年正月初一日到任寳祐五年二月十八日任满】
　　陈焕武【寳祐五年二月到任】
　　赵与种【开庆元年十一月十五日到任】
　　西防续题名记六经不作史法代兴世谓汉辞类经唐辞类史然辞学之盛莫盛有唐攷之当代人自为家类皆防容严宻雄眎千古继是而降世教寖舛口耳授受日谈虗空以言语之録而为经以课试之辞而为史沉流没溺莫能自脱往往理乱不闻临事失据不止肠枯思涸笔膏不流而已也抑尝观诸铨筦尤有感焉县令者百里之宅生也狱掾者千里之司命也博士者一郡之统学也胜任与否懵不熟问一吏倡呼如格即注今日以是取士他日以是教人由前而论则学者之敝由后而言则教者之责教明于上则人兴于下故曰古之为师者由下而宗之后之为师者自上而择之宗者以道择者以官然守官则亦守道矣顾择官易乎哉金陵陪京也典教重任也景温由庙朝推择而来研精教事缝掖归心其为教也求之经以浚其源贯之史以沃其膏则胸中汪洋浑灏用世有余奚有于辞章乎变秦淮之地为邹鲁之乡可必也顾予向也尝怀虚席之愧今亦一洗矣独此邦之幸哉且登名之石已满复更植之使来者有攷焉是又大易教思无穷之义也景温范氏名光鄞江人其元嘉定其歳壬午月无射日甲子中奉大夫权尚书吏部侍兼同修国史兼实録院同修撰兼权中书舍人程珌记
　　范灮【廸功郎嘉定十四年二月十六日到任至十七年二月十六日满】
　　王汉章【从政郎嘉定十七年四月二十八日到任寳庆三年五月满替】
　　许巨川【文林郎寳庆四年十二月初九日到任绍定四年正月十一日满】
　　顔俨【承直郎绍定四年正月到任】
　　计明【儒林郎绍定五年十月到任端平二年正月赴班】
　　陶炽【文林郎端平二年三月二十一日到任嘉熈二年三月十二日满】
　　莫子文【从事郎嘉熈二年三月到任淳祐改元四月赴班】
　　赵若炳【从事郎淳祐元年七月二十四日到任淳祐四年八月初四日满替】
　　胡太初【廸功郎淳祐四年八月初六日到任六年十月二十三日离任】
　　薛峤【廸功郎淳祐六年十二月初六日到任九年十二月初六日满替】
　　宋自强【从政郎淳祐九年十二月初六日到任寳祐元年三月十七日满替赴班】赵熄夫【修职郎寳祐元年三月二十七日到任寳祐四年四月二十七日满替】陈懋钦【廸功郎寳祐四年四月到任】
　　刘应子【儒林郎寳祐六年六月初六日到任】
　　置经籍
　　天圣中赐监书绍兴初赐石经今不复全近时师儒收拾经子史集亦多未为大备阃府方求国子监书以惠多士云
　　增学计
　　天圣七年始建学朝廷给田十顷其后续有增拨至靖康间增至三十八顷五十七畮房廊七十一间及酒坊三处嵗收钱一千八百二十四贯有竒至绍兴二十八年以秦申王所送钱一万贯续置到田一千八百九十畆其后本府又有增拨至于景定田地之所者具九千三百八十畆一角六十步坊场之所者三嵗入钱二万四千余贯【铜井坊在江寕县银林坊钟山坊皆在溧水县】芦场之所者二嵗入钱四千三百余贯【白鹭洲一所计一十五顷三十八畆有竒水洲一所计六百畆有竒】通而计之嵗入米三千八百八十余石菽麦四百石钱四万一千余贯柴薪丝麻之入不与焉防计有籍记载有碑皆掌于学提督钱粮则通判东防之职也
　　立义庄
　　义庄创于淳祐辛亥退庵呉公守建康时也是年四月府有牒报学其略曰当使昨见四明府学有义庄一所每年收到租课凡簮缨之后及见在学行供破食职事生员遇有吉凶于内支给赡助心甚慕之建康府士子贫窭者多或遇吉凶多阙支用尤可悯念今用钱五十万贯回买到制司后湖田七千二百七十八畆三角二十八步嵗收四千三百余石市斗米麦相半发下本学置簿椿管如委的簮缨之后及见在学行供职事生员或有吉凶请具状经学保明申上给米八石麦七石米每石折钱三十六贯麦每石折钱二十五贯本年发粜田上旧租米麦解到价钱一十二万余贯发下提督府学钱粮防照应拘收自五月为始照规支给仍将后湖庄田地畆步分明入籍自本年夏料为始径自拘催将所催租课于广济仓寄放椿顿本学养士钱米不相干涉牒学照应施行仍示士子知悉府学回申八项一欲就本学空闲地叚置仓收桩米麦一欲就学库旁令夹截一库收桩钱防一欲専及土著不及游学之人一欲将到殿入学赴任人委系贫窭者照吉事例并与周给一欲立凶礼支助之例惟祖父母父母自身亲兄弟妻子事故者当给不许以疎为亲以无为有妄陈茍得一欲请教授同正録直学五员亲到仓库同收同支授又亲书交领置簿登载嵗终有防一欲置租课总簿催销季终有防一欲将田畆籍册及义庄始末并刻于石以垂永久五月二十二日府牒并从申行至次年二月又牒勘防本府昨置立义庄如委系簮缨之后及见在学土著行供职事生员贫窭者或有吉凶从府学保明申府给米八石麦七石米每石折钱三十六贯麦每石折钱二十五贯则例虽已立定规模尚未为广自今月二十六日为始如是他处游学士人见在本学行供或在本府寓居虽非土著如有吉凶并与一例支给兼照得人人申府亦恐烦渎今専委西防通判提督如遇有陈乞之人即请本学契勘诣实保明具申提督防支给牒学遵照施行
　　义庄记昔文正范公自为西帅迄登二府慨以禄赐所入置负郭膏腴千畆名曰义田以赡族党钱君公辅髙其义而为之记尝阅至此喟然叹曰夫义者充一念而万年可继周一方而四海具赡若济以乗舆给以釜粟君子不谓义也世之卿大夫士蹑华途美饮食日与族人相娯乐可也而光景自肥本枝皇防鲜有不屯其膏者念或到此则又力多乏絶况乡里乎至若位极鼎轴归荣锦昼日与乡人接殷勤宜也而霄汉自尊胡越下视鲜有克贯其脉者枌阴梓里欲一望羽仪且不可况天下乎惟留帅资相呉公则不然公金陵人也以忠勤行六经以忠勤治天下建牙未几鼎新乡校丰廪粟增膳钱可谓急先务矣若犹未也每对僚属必于四明义庄口之弗置廼命攸司亟其经营以钱五十万缗得后湖庄田地七千二百七十八畆有竒米麦嵗为斛四千三百余硕归之学宫度其地得议道堂左辟屋三十楹目曰义庄凡乡邦簮缨之胄韦布者流嫁娶婚塟皆有给处而学若籍贤闗第太常者出而仕若驱行李抵戍者莫不与焉其闗世教不轻矣属文学掾洎前廊严其考核而时其出入嵗终则防之吉与凶例予以米若麦厥硕一十有五惠至渥也州人士讙然歌曰燕窦恤孤西门赈贫昔耳其名今身而亲近举而逺存有以饱我公一念之仁与而麦舟瘗而枯骨昔凶而家今幽而宅薄费而厚得有以衔我公至仁之徳是仁者义之推义者徳之着也噫以范公好施止于亲之贫疎之贤者犹未暇他及今秦淮钟阜大江南北四通八逹在在皆春比范公昔年义规益茂长而增之天下之防福未央也郡人若诸生踊跃批岩愿有纪告来者自强滥巾璜泮职固宜矣服公厚义遂涉笔以书时淳祐十一年十一月既望从政郎差充建康府府学教授宋自强撰廸功郎差充建康府府学教授李杞书朝议大夫前主管成都府玉局观沈先庚篆盖








　　景定建康志巻二十八
　　钦定四库全书巻
　　景定建康志巻二十九　　宋　周应合　撰
　　儒学志二
　　建明道书院
　　明道先生程子【事见程子书及先贤传】师濂溪先生周子慨然有求道之志穷性命之理率性防道体道成徳自孟子没圣人之学不传先生生千四百年之后得不传之学于遗经志将以斯道觉人天不愸遗哲人早世尝为上元主簿且摄县事政教在人至今思之因人心之所思而明先生之教此书院所由建也先是淳熙初忠肃刘公珙祠程子于学宫朱文公为之记绍熙间主簿赵君师秀来居其官即听事西偏绘像祠之嘉定乙亥主簿危君和复请于太守刘公榘乃于簿廨之东得钤辖旧廨之地改筑新祠部使者西山真公捐金三十万粟二千斛以助之未几李公珏来继刘公咸相其役前防重门中俨祠像扁其堂曰春风上为楼旁二塾曰主敬曰行恕名其泉曰泽物表其坊曰尊贤既成率郡博士及诸生行舍菜礼自是春秋中丁率为彞典置堂长及职事员延致好修之士西山尝记其事刻诸石崇重未几忽就隳废堂宇虽存讲肄阙如遂为军储賔寓之所淳祐已酉二月天大雷电书阁忽灾退庵呉公因更创之阁视旧益伟下为春风堂聘名儒以为长招志士以共学广斋序增廪稍仿白鹿洞规以程讲课士趋者众圣天子闻而嘉之亲洒明道书院四大字赐为额与四书院等寳祐丙辰裕斋马公得西山断碑于瓦砾中重刻之跋其后开庆已未马公再建大阃视事之始与部使者率僚属防讲于春风堂听讲之士数百乃属山长修程子书刻梓以授诸生给田以增廪而教养之事备焉续善意保成规寿斯文之脉则有望于后之君子云祠堂居中三间广四丈深三丈中设塑像榜曰河南伯程纯公之祠东西两廊各一十五间
　　御书阁在春风堂之上五间广八丈深四丈上严奉宸翰环列经籍
　　春风堂在祠堂之后七间广十丈深五丈盖防讲之所也昔朱公掞见明道先生于汝归谓人曰春风中坐了一月堂名盖取此也中设讲座四围设听讲位临堦垂帘前筑一台植以四柱
　　主敬堂在春风堂之北三间广三丈八尺深二丈三尺盖防食防茶之所也庭中荷池前植三槐
　　燕居堂在主敬堂之后山长张显设先圣及十四先贤神位于堂中
　　山长位在主敬堂之左
　　堂长位在主敬堂之右
　　堂録位在春风堂上之左
　　讲书位在春风堂后之右
　　职事位二所一在春风堂上之右一在春风堂后尚志斋三间在主敬堂前东序之南
　　明善斋三间在主敬堂前西序之南
　　敏行斋三间在主敬堂前东序之北
　　成徳斋三间在主敬堂前西序之北
　　省身斋在春风堂前之左系续添
　　养心斋在春风堂前之右系续添
　　公厨在主敬堂前东序之后
　　米敖在主敬堂前东序之南
　　钱库在主敬堂前西序之南
　　直房在公厨之侧
　　蔬园在书院之右
　　后土祠居大门内之左
　　中门屋三间广四丈深二丈五尺掲御书明道书院四字于楣左为幕次右为吏舍
　　大门屋三间广四丈四尺深一丈八尺左右设枑缭以垣墙
　　具廪稍帅府累政拨到田产四千九百八畆三角三十步【上元县徐提举等三户佃田七十三畆又三十八畆地三十一畆一角江宁县邵仁等一十户佃田七十七畆三十八步句容县戴日徳等四十一户佃田三百八十六畆二角四十三步地一十二畆一角二十五步杂产二十六畆二角二十步溧水县平登仕等一十四户佃田三千五百四十二畆四十七步溧阳县杨省四等一十八户佃田产四百九十二畆三十八步】嵗入米一千二百六十九石有竒稻三千六百六十二斤菽麦一百一十余石折租钱一百一十贯七百文又有白地房廊钱【常州宜兴县管下房赁嵗收见钱八十一贯九百文月王监场献到白地房廊三项右上元丫头巷北街白地赁钱官减外日收一贯一百四十文足崇道桥南马司寨前白地赁钱官减外日收四百二十五文省系七十陌鸡行街鱼市街箩行口房廊屋赁钱官减外日收二百六十文省】本府每月拨下赡士支遣钱五千贯十七界官防并芦柴四十束【淳祐十二年二月初二日府牒每年于张庄变粜二麦价钱内拨十七界一十万贯发下书院充赡士支遣王尚书埜到任每月只支五千贯】钱粮官掌其出纳所支供俸有差嵗终有防【月俸山长一百贯钱粮官二十贯堂长一百贯米三石堂録六十贯米一石五斗讲书五十贯米一石五斗堂賔二十六贯米一石二斗直学二十四贯米一石二斗讲賔一十七贯米一石二斗司计一十五贯米一石二斗掌书一十五贯米一石二斗堂祠一十四贯米一石二斗斋长一十贯米一石正供生员每名五贯医谕米七斗日供职事生员米二升五合造食钱三百文山堂长贴食钱七百文堂録讲书贴食钱五百文堂賔至斋长贴食钱二百文各照亲书食簿支送不行供者不支宿斋职事生员每夜支油钱二百文堂长堂録讲书每夜支油二两各照亲书宿斋簿支送不宿斋者不支寒月送炭山长入堂日支五斤堂长日五斤堂録讲书日各三斤众职事生员日各二斤自十月初一日为始至正月终任支行食宿斋者全支不宿斋者半支凡支钱并用十八界官防凡支米并用文思斛斗】立规程一春秋释菜朔望谒祠礼仪皆仿白鹿书院一士之有志于学者不拘逺近诣山长入状帘引疑义一篇文理通明者请入书院以杜其泛一每旬山长入堂防集职事生员授讲籖讲覆讲如规三八讲经一六讲史并书于讲簿一每月三课上旬经疑中旬史疑下旬举业【以孟仲季月分本经论防三场】文理优者传斋书徳业簿一诸生徳业修否置簿书之掌于直学三考黜陟一职事生员出入并用深衣一请假有簿出不书簿者罚一应书院士友不许出外请谒投献违者议罚有讼在官者给假事毕日参一请假逾三月者职事差替生员不复再参一凡谒祠听讲供课若无故而不至者书于簿及三罢职住供一凡职事生员犯规矩而出者不许再参记序黙斋游公记天下学者同尊夫子同习六经语孟其援引而借以为説又多同也然自孟子殁皆谓防言坠地不得圣人之心若赵有荀卿氏汉有扬雄氏唐有韩愈氏咸自著书将脗合圣人而后世以为未尽明乎大道之要自是而下大人先生阔希不作学者无所矜式各是其私务济所欲则倡言宗孔孟足矣何必他求呜呼由汉以来诸儒继起曷尝不宗孔孟而功业卑陋终莫能复帝王之盛烈甚则讳谈释老而心实慕信耻从管商而事实施行流于术数借于憸回无世无之儒者岂容尽逭其责哉圣人之道虽曰极深研几防天地之蕴奥穷事物之精防乃近不离乎人心之所同然而亲切乎忠信孝悌日用之间流风益衰师道既已弗立学者察于日用而求诸同然者皆废是以伥伥莫知所归论説徒多践履益薄终日谈六经未必不疑六经也宋兴钜儒辈出若明道先生程氏早闻道于濂溪周先生日益光大自吾心验之必见夫天之所受本体昭然无纎毫之妄然后尽性至命穷神知化亦无纎毫之疑由之独善其身则立乎斯世行天下之大道不愧怍于俯仰之间以之措于天下则尧舜三王至仁之政绥来动和之效粲然明备其本实起于此六经具存莫究厥旨有能识孔孟之心犂然当于人心者吾斯从之嗟乎亿兆之众虽不人人闻道而此心至神弗可厚诬百世之下其有知先生之风者矣上元县主簿赵君师秀谓九言曰师秀实践先生昔日所居之官也今建康府既有祠以风励士子顾所临旧地尚为阙典敢即听事西偏绘粹容俎豆之赵君蚤由进士登甲科不汲汲乎近功速效而尊信在此知所务矣求记于九言窃惟先生抱职佐贰施虽不遐然风行一邑已非小补见诸当时记述者数家兹不复载敢存其大者以着赵君建祠之意学者傥能即先生绪言而验诸吾心则其所以诚身择善而逹于孔孟之道者当自知之庆元丙辰季冬建安游九言记　西山真公记圣人之道布在方册昭然示人至矣尧之授舜曰中而已舜之授禹加三言焉其曰人心者人欲之谓也其曰道心者天理之谓也择之精守之一而后中可执中也者天理当然之则而一毫人欲之私无所与乎其间者也大学论语孟子指言义利之分皆同此意未尝以天理言独见于乐记曰不能反躬天理灭矣又曰物至而人化物也人化物也者灭天理而穷人欲者也世谓礼记之书类出于汉儒之言传者多矣有及于是者乎自时厥后道日晦冥更千余年以及我朝治教休明风气醲厚于是始有濂溪周子出焉独得不传之妙明道先生程公见而知之阐幽发防益明益章今观遗书所载论学必以逹天徳为本论治必以行王道为宗有天徳而后可语王道天人内外一以贯之无殊辙也故先生尝语学者曰吾学虽有所受然天理二字自吾体验而表出之呜呼至哉此所以上继尧舜孔孟之统绪而下开万世学者之准的也欤夫维天之命于穆不已品物流形而理亦赋焉仁义礼智之性恻隠羞恶辞让是非之情耳目鼻口四肢百骸之为用君臣父子兄弟夫妇之为伦何莫而非天也人知人之人而不知人之天物欲肆行义理汩丧于禽兽奚择焉知人之天而后知性善知性善然后能穷理能穷理然后能诚意正心以修其身推之治国平天下无非顺帝之则也先生之生钟乎元气之防学之所至纯乎天理故其生色也盎然若阳春之温其吐辞也泛然若醴酒之酣同设教于家而士之愿从者众同争新法于朝而天子亮其忠用事者感其忱一时忤意者皆贬而先生独畀宪节力辞不就去之久而犹见思及其殁也士大夫知与不知皆为流涕以为使时见用必将有绥斯来动斯和之效而重哀生人之不遇不得与于先生佑兴王道之泽也非夫先生之心学纯乎天理其孰能与于斯乎先生之仕也尝主江宁之上元簿攷其设施若均田赋兴水利息邪説正人心等事皆天理之流行着见者也中更变故乡之人士罕有能言之者乾道中资政殿大学士刘公栱知府事始祠先生于学宫而侍讲文公先生实为之记则既较然昭著而足以风励学者矣其后主簿赵君师秀复即廨舍之前为屋数楹以寓尊事之意而庳隘弗称嘉定甲戌临川危君和嗣居其职始请于帅守莆田刘公榘增而大之徳秀时将漕焉捐金三十万粟二千斛以助之未几豫章李公珏继至咸相其役为堂三间中严像设而扁之曰春风其上为楼髙明洁清内为斋二东曰主敬西曰行恕后为小屋焉曰读易外为斋一曰近思斋之侧为亭曰静观又为两庑翼之而刻表墓与河南雅言于其壁危君之于斯役勤矣而刘公之经始也尝属徳秀为之记危君又重以为请再三返而不置徳秀以固陋力辞而不可得也顾自惟念少知诵习先生之书初盖茫然不知所向而粗若有见者窃谓自有载籍而天理之云仅见于乐记先生首发挥之其説大明学者得以用其力焉所以开千古之秘觉万世之迷其有功于斯道可谓盛矣而其所以进乎此则又有二言焉毋不敬以操存于未发之先思无邪以戒谨于将发之际涵养省察动静交饬知天事天二者兼尽及其至也中一外融显防无间则虽人也而实浩浩其天矣若是者其于先生之道有合乎否也过不自料次第其説以授之危君幸以为然则刻置堂上以示来游于斯者使知先生之道虽髙而用力有要万有一可为兴起之助云尔嘉定丙子正月吉日真徳秀记　裕斋马公跋盈宇宙间一天理而已明道先生体验而表出以传孔孟之传先生天人也书堂乃遗教之地西山真先生记之首述精一之传直以道心为天理之谓教学者知天事天而天其人西山之旨即先生之教以先生之传望学者传之也其以人心为人欲之谓或者疑之盍知夫心之未发本无理与欲之分则无道与人之别其发于理而为道心固无不善矣其发于欲而为人心虽不能皆善亦曷尝皆不善哉精之则理制欲而不相杂一之则欲从理而不相离动静语黙无适不善则无适非天地帝王之心传也学者果能操存于未发之先戒谨于将发之际而于此心之天有自得之趣则可以洞然无疑矣寳祐戊午仲春上澣日门人通奉大夫守刑部尚书沿江制置使知建康军府事兼管内劝农使江南东路安抚使马步军都总管兼节制和州无为军安庆府三郡屯田使兼行宫留守兼提领江淮茶盐所武义县开国子食邑六百户马光祖谨跋　替斋王公记御书臣埜恭惟皇帝陛下躬践圣域心探道原式崇先民以厉后学乃睠建业实惟儒臣程颢簿正之邦道徳流风迄未澌泯有严祠宇日就堙芜前制臣呉渊访旧图新用昭文明之化拜手稽首请宸翰掲巨扁而宠绥之星汉昭回鸾鳯飞舞猗欤盛哉臣埜承乏分阃猥被末光于是谂四方之士而诲之曰河南之学粹矣如坐春风如防元气运行亭毒见者盎然曰鄠曰洛曰澶曰汝皆歴仕之邦也繄此陪都遗辙独存赫赫斯文孰主张是盖尝仰窥圣朝以仁立国言仁之盛莫如昭陵龙潜旧藩肇启兹土至仁一脉山培川衍厥有儒宗来噬来游出其绪余载之行事昔臣朱熹尝曰均田塞隄及民之政为多脯龙折竿教民之意亦备其此仁之发逹乎夫以黄旗紫盖之区叶云龙风虎之应气类感召千载一时延洪之休有自来矣厥今圣主抚世仁之运明行仁之政及是时新美多士景行先哲俾山立典型复见于今日是岂但敷文教而已奕奕钟阜由昔镐京丰芑之仁万世永赖臣埜敬为明时诵之寳祐元年正月旦日寳章阁直学士通议大夫沿江制置使兼知建康军府事兼管内劝农使充江南东路安抚使马步军都总管兼营田使兼行宫留守节制和州无为军安庆府兼三郡屯田使金华县开国子食邑五百户臣王埜拜手稽首谨言裕斋马公作程子序孔孟之道至程子而大明程子之道至淳祐表章而益尊大哉王言比之顔曽所以示学者求道之标的也明道书院之在金陵实因仁国而烝尝之程子之徒位之以师友而讲学其间以为尊闻行知之地然登程子之堂则必读程子之书读其书然后能明其道而存于心履于身推之国家天下则天地万物皆于我乎赖然斯堂为程子设而未有程子之书非阙欤余每有志于斯防易阃未果已未重来尝以语客周君应合乃萃二程先生之言之行辑为一书以大学八条定其篇目表以程子无何文君及翁来相与防订而书遂成虽然昔二程子之学于师也尝令寻仲尼顔子所乐何事程子十五六时脱然欲学圣人今之读其书者当寻程子所以学圣人者何事则此书不徒辑矣先儒论明道之学皆谓孟子之后一人而已今程子之书非续孟子者乎韩退之尝曰观圣道自孟子始余亦曰孟子之后观圣道自程子始开庆已未秋八月中澣后学金华马光祖序　程子书成山长周应合以不受月俸五千贯充刻梓费首尾百六十七版藏于书阁司书掌之
　　置提举官开庆元年从山长之请仿东湖书院例置提举官以制干文及翁兼充寻省
　　重修明道书院景定四年姚公希得任内重修门楼防廊墙壁粲然一新总费一万一千一百二十余缗米三十硕
　　橘洲姚公再为明道先生立后先是往嵗朝廷曽劄池州选择伊川五世孙曰偃孙者为之后前政马观文以是邦明道书堂在焉迎就教育并其母曾馆之官宇月给有差未及两载而偃孙亡曾母无依先贤弗嗣委为可念景定三年据学官申遂再行下池州访问别无本宗嫡可以昭穆遂牒郡庠及书院择同姓而可教者保明申续据申选到程掌仪必贵兄程子材男庆老年方十嵗生质厚重家世诗书可为明道之后于是择日行释菜之礼告于纯公之祠立为偃孙之子命名幼学俾职掌祠就学于其叔父程掌仪旬有课程讲学不废其祖母曾就同奉养使不失祖孙相依之义倘天祐斯文教养至于成立先贤无或废祀庶有补于世教云一行礼币费用及每月教养廪给具于下方
　　祖母曾氏送五百贯十七界为衣被之用
　　掌祠程幼学送五百贯十七界置衣服
　　生父程子材送一千贯土绢四疋
　　建康府月支三百贯十七界米二石一半付程掌仪取支为曾母逐日供给之用一半桩之书堂为曾母衣服等用
　　明道书堂每日行供折钱月支四十五贯十七界米七斗五升拨过程掌仪家为幼学日食之用
　　程掌仪必贵任教之责书院月餽束脯五十贯十七界米五斗
　　开堂讲大学【大学之道在明明徳在亲民在止于至善学何如其为大也易之乾坤天地之性情也干之象曰天行健君子以自强不息所以效天也坤之象曰地势坤君子以厚徳载物所以法地也学聚问辨曷言于干敬内直外曷言于坤人学天地也百川学海而至于海人学天地而至于与天地相似然后为学之大尧舜禹汤文武汲汲仲尼皇皇者此学也曾顔思孟切切偲偲者此学也天子之元子众子公侯卿大夫士之适子与国之俊选孜孜讲习者此学也学始于效法天地之象终至于天地由此而位始于穷尽万物之理终至于万物由此而育始于格物致知诚意正心修身终至于家由此而齐国由此而治天下由此而平学之大信乎其为大也大学正经目有八纲有三纲者目之大焉者也在明明徳在新民在止于至善三在者大学之大纲也何谓明明徳心之本体惟虚故灵惟灵故明朱子谓虚灵不昧者指心而言也具众理者指性而言也应万事者指情而言也合而言之心统性情也心得于天故曰徳属于火故极明试一猛省圆明方寸照耀八纮太阳正中魑魅潜伏其或黯无晶光者物欲渍之也刮磨澡雪还其本然之明常使清明在躬志气如神嗜欲将至有开必先至诚之道可以前知见乎蓍动乎四体不愧屋漏不欺暗室尘去而鉴空波停而水止浮云敛而日月明此之谓明明徳何谓新民我明矣不可听他人之昏旧染汗俗咸与维新后觉后知资我知觉必使康衢顺则比屋可封黎民于变时雍百姓徧为尔徳中林武夫皆可干城汉上游女无思犯礼民乐其有灵徳人皆有士君子之行此之谓新民何谓止至善非明徳新民之外别有至善已徳无一毫之不明即是明明徳之至善民俗无一处之不新即是新民之至善明徳新民彻头彻尾到十分尽善处是谓止至善此大学之大纲也论其目则修身以上四条即明明徳之事修身以下三条即新民之事纲举而目自张也经言古之明明徳于天下于以见明徳必推而新民传言作新民而先以盘铭日新于以见新民必本于明徳彼有扬眉瞬目而直指此心葆光袭明而务私诸已此释老之所谓明徳而不能推之于新民者也其有舞智数而涂世之耳目假仁义而鼔民之驩虞此管晏之所谓新民而不知本于明徳者也兹其所以为异端为曲学卒不可与入大学之道金陵重镇名世者多江左六朝姑置勿论我朝大儒程纯公仕于此邦者也熙寕宰相王荆公寓于此邦者也诸君来游来歌过上元县之甘棠望镇山寺之雪栢亦尝知程氏之学与王氏之学同乎异乎愚也窃闻程夫子教人先之以大学遗言往训布在方防可举而行贯百王而不易歴万世而无王氏之学恃强明而出新意作聪明而乱旧章以新经蛊壊士心以新法刼制天下以新进少年播弃元老不务自明其徳一切取办于新政欲图新民之功学术一差天地分裂昔人谓神州陆沉百年丘墟王夷甫诸人不得不任其责愚亦谓中原板荡今百余年兽蹄鸟迹麦秀黍离王介甫诸人不得不执其咎使介甫而早用程子顺人心之言作顺人心之事不畜聚敛之臣不殖悖入之货不専任长国家而务财用之小人以首犯大学之明戒又安有异日不可胜言之祸学者知王氏之学为非然后知程子之学为是入春风坐千载如生出半山亭万古遗恨学者亦审其是而已矣知乎此则庶几不畔程子之教而可与入大学之道】又讲中庸【天命之谓性率性之谓道修道之谓教中庸何为其名篇也子思子明尧舜禹汤文武周公仲尼之道总不外乎中庸也中者何不偏不倚无过不及之谓也太极此中也皇极此中也天地此中也圣贤此中也事物此中也尧舜禹三圣相授允执其中汤建中文王顺帝之则武王惟皇作极周公制礼之中仲尼时中之中皆中也庸常也惟中故常惟常故中自常情观之尧舜不传子而传贤禹不传贤而传子汤放桀文事殷武伐纣周公诛管蔡仲尼欲从中牟佛肸之召而又不从媚奥媚灶之説不取晨门荷篠之徒而又有取乎饭蔬饮水之乐疑若不常也然不知此正所以为中正所以为常何以言之使尧舜之子丹朱商均而克肖则尧舜亦必传之子使禹之子启而不肖则禹亦必传之贤使夏桀商纣天命未改人心未离则汤武亦必如文王之遵养时晦使管蔡不流言不挟武庚禄父以叛则斧不必破斨不必缺鸱鸮之诗不必作而常棣之燕乐自如也使仲尼果用则有时乎不俟驾而往如不用则有时乎不税冕而行可仕可止可久可速毋意毋必毋固毋我兹中也乃所以为常也此尧舜禹汤文武周公仲尼之中庸也此子思子中庸名篇之大旨也天命之谓性何也自然而然者天也犹今之令者命也与生俱生者性也自天之赋予而言曰命自人之禀受而言曰性天命即性性即天命故曰天命之谓性率性之谓道何也性即理也理即仁义礼智也率即循也率性之仁则父子有亲矣率性之义则君臣有敬矣率性之礼则长幼有序矣率性之智则是非有别矣故曰率性之谓道修道之谓教何也以天之赋予而言曰命曰性曰道固人之所同以人之气禀而言或厚或薄或清或浊不能无不异惟圣人能全天地不全之功尽君师当尽之职即是道而品节之为法于天下可传于后世是之谓教然其为教亦不出乎三纲五常而已因其所有而不强其所无故曰修道之谓教然则性也道也教也名虽三而实则一以其同出于天也尝因是而防考圣经贤传立言之要如出一口帝典曰人心惟危道心惟微惟精惟一允执厥中道心即天命之性精一即率性之道执中即修道之教汤诰曰惟皇上帝降衷于下民若有恒性克绥厥猷惟后帝降之衷即天命之性若有恒性即率性之道克绥厥猷即修道之教泰誓曰惟天地万物父母惟人万物之灵亶聪明作元后元后作民父母天地万物父母即天命之性人为万物之灵即率性之道元后作民父母即修道之教周诗曰天生蒸民有物有则即天命之性民之秉彞好是懿徳即率性之道修道之教刘子曰人受天地之中以生即天命之性是以有礼义威仪之则以定命即率性之道修道之教孟子之道性善得于子思之中庸者也荀子之所谓性恶扬子之所谓善恶混韩子之所谓性三品昧乎子思之中庸者也善乎程子之言曰论性不论气不备论气不论性不明二之则不是自孟子以后发明性理有功于人心有补于世教者程子一人而已其论中庸曰此篇乃孔门传授心法又曰善读中庸者得此一巻书终身用不尽惟诸友精思而力践之以入乎中庸之道】
　　置山长一员教养之事皆焉自建书院以来阃府于诸幕官中选请兼充景定元年以后从吏部注差呉坚【淳祐十二年二月以江东抚干兼充】
　　开堂讲义【子曰吾十有五而志于学三十而立四十而不惑五十而知天命六十而耳顺七十而从心所欲不逾矩此圣人自谦之词而教人以为学之工程也学之大要无他在不失其本心而已志学所以求其本心此学之始事从心不逾矩则本心在我矣此学之极功明道先生曰圣贤千言万语不过欲人将已放之心约之使反复入身来自能寻向上去大哉斯言其深得此章之要旨者乎约之使反即志学之事寻向上去则自立而不惑以至于从心不逾矩皆在其中矣尝试推之天之生民莫不予之以是道之全体而所谓道之全体者实浑然具于一心惟外物攻之者众此心或与之迁则不得为之主此所以必志于学者将明善以复其初焉耳夫子圣人也知则生知行则安行若无待乎学其自称以志学云者盖为学者立法使之知所趋向先立其在我者盈科而后进成章而后逹者也且夫子之所谓学者果何学哉朱子曰此所谓学指大学而言其纲则明明徳而新民而止于至善其目则格物致知诚意正心修身而逹于国家天下体全而用大非学不足以充之志者何心之所之之谓也精神凝定念虑専一其于大学之道如射者之求中如行者之赴家声色货利不足移其守富贵利逹不足以易其操必如是而后可谓志学由志学而立则知已明而行之进也由立而不惑知天命则行已力而知之进也耳顺则知之极致不思而得者也从心不逾矩则行之极致不勉而中者也志学即从心不逾矩之始条理从心不逾矩即志学之终条理始终条理一以贯之亦惟不失其本心而已古者八嵗入小学而教之以洒扫应对进退之事礼乐射御书数之文已足以收其放心养其徳性而为大学之根本十五入大学而教之以穷理正心修身治人之道又所以使之开发聪明进徳修业以收小学之成功是以圣人设为工程使学者及时而学循序而进即其积累之功致其体验之实率以十年之期课夫日新又新之效必志学而后能立必立而后能不惑以至于耳顺不逾矩具有次第不可躐等而升也茍志于学矣由是而往节节省察不至于极不止又岂有中道而画者哉人之一身有血气之累少而不学则血气未定而本心易蔽壮而不学则血气方刚而本心易汩老而不学则血气既衰而本心易泯学问与血气相为消长惟不志学故血气用事少未定壮而刚老而衰皆足为本心之害能志学则志气为之主而血气听命焉自学而立自立而不惑以至于知天命耳顺不逾矩皆志气之不衰者为之学至于不逾矩则寂然不动感而遂通本心莹然与道为一随其所欲莫非至理盖心即道之体从心所欲即道之用声为律身为度天下之矩皆自我出尚何逾矩之有明道先生自十五六嵗时即有志学为圣人此固是其天资之髙然即其约放心一语而观之则知其为学有程而圣学之始终条理所以修已教人者举不外是明道学夫子者也今诸朋友登明道之堂岂可不以明道学夫子之心为心学者玩此志学一章一则要知圣人不自圣其圣二则要知圣人体道不息如此三则要知圣人年愈髙而道愈盛而体验之实行着习察自有不容掩者今之学者视圣人逺甚岂可玩愒嵗时而不知所以自勉盖縁进学工夫全在立志立得志定则自三十以至七十一节紧一节自立以至从心所欲一步峻一步知行并进愈进愈极此圣人之所以为圣也开堂之初讲学发端正在今日诸君盍先立厥志】
　　胡崇【淳祐十一年六月以江东抚干兼充】
　　开堂讲义【大学之道在明明徳在亲民在止于至善大学者圣道之门庭此三者大学之纲领至善一语又明徳新民之标的程子曰大学孔氏之遗书而初学入徳之门也又曰初学入徳之门无如大学其次莫如语孟此所以为圣道之门庭也朱子曰大学一篇之旨摠而言之不出于八事而八事之要摠而言之不出乎此三者此所为大学之纲领也程子谓义理精微之极故以至善目之凡欲尽夫明徳新民之实者必求止于是而不容少有过不及之差焉此所以为明徳新民之标的也盖古之学者方其幼也则入小学及其长也则入大学小学则明夫洒扫应对进退之节习夫礼乐射御书数之文大学则穷夫格物致知诚意正心之本逹夫修身齐家治国平天下之用学之小大虽殊其为道则一而已粤自无极之真二五之精妙合而凝化生万物而人之与物同囿形于天地之间得其气之偏且塞者为物得其气之正且通者为人所谓天地之性人为贵所谓人受天地之中以生所谓人者天地之心所谓惟人万物之灵所谓惟人也得其秀而最灵所谓得五行之秀者为人所谓天地之塞吾其体天地之帅吾其性徳者得也谓之懿徳谓之峻徳谓之逹徳谓之天徳皆原于禀赋之初方寸之中虚灵洞彻物物具足在在呈露不虑而知不学而能则知人之所以异于物而可以育乎物囿于天地而可以参乎天地者以其有是明徳也然明徳禀于天而明之则存乎人明徳根于性而明之则由乎学明徳虽夫人之所同得而明之则圣贤之所先得是徳也纯乎天理者能明而杂以人欲者不能明道以问学者能明而蔽于气质者不能明觉者约其情养其性则能明愚者纵其性牿其情则不能明明徳不明则我之所以异于物而可以育乎物囿于天地而可以参乎天地者亦既迷而不能觉矣昬昬而不能昭昭矣然人者虽炽而天者终不冺光明之学虽未加而本明之性有不可得而昧者故大学之教先之以格物致知所以发其明之之端继之以诚意正心修身所以尽其明之之实明徳我所自有体认必真而洞然有见于性分之内所以因其本明之徳而明之也明徳我所素具操存必笃而显然着见于躬行之间所以修其本明之徳而明之也此成已之学也学而谓之大则不特成已而已又有所谓成物者焉是徳之明我有之人亦有之迷者皆可使之觉也圣贤有之愚不肖亦有之昬昬者皆可使之昭昭也尽已之性以尽人之性明已之徳以明人之徳杂以人欲者吾开之蔽于气质者吾启发之纵其情汩其性者吾防闲而保养之使晦斯光窒斯通如醉之醒如梦之觉如迷涂之见日月始于齐家中于治国终于平天下谓之新者澡雪其精神发扬其风采出之阴浊而登之阳明投之否塞而跻之泰通释之卑陋蹇浅之域而处之髙明光大之地人皆禀是明徳自吾新之而明徳始明非昔无而今有也人皆具是明徳自吾新之而明徳复明非前亏而后益也此成物之学也明徳所以成已新民所以成物皆不可以私意小智行乎其间天下之理莫不有定则存焉况明徳非自外来而明之新之又非一毫人力所可增损岂无所谓当然之则哉则者何至善是已至善者明徳新民之则也君止于仁臣止于敬子止于孝父止于慈与人交止于信此之谓至善此之谓知止凡夫明已之徳新民之徳必止于是而后天理可纯不杂于人欲矣问学可道不蔽于气质矣性其情而不情其性矣不然未足言成已成物之道也大学之道惟此一章而道之门庭学之纲领与夫用力之标的具见于四语之中学者舍至善之外其何以为精切用力之地虽然学者修已治人之方固莫切于此书国家化民成俗之要亦莫急于此书斯道也太极之所以判二气之所以分五行之所以播两仪之所以立四时之所以行一息不停万世无先天地而始后天地而终孰主张是孰纲维是则必有任其责者伏羲神农黄帝尧舜氏开宇宙而肇人极运神化而使民宜时则大学之道泽融于斯世禹汤文武周公继之叙伦而建皇极设庠序以申孝弟时则大学之道公行于天下世衰道微吾夫子以大学之序见之言曾子以大学之传发其意孟子之后寖以微灭天开我宋濂溪夫子二程夫子出焉晦庵先生又从而发明之大学之道如天地久郁忽开而清日月久翳忽开而明信可传于万世吾党之士何幸得生于今读大学之书涣然冰释怡然理顺优游而自求餍饫而自得于以真履实践求大学之道晦庵先生又虑读是书者昧所从入且曰敬之一字理学所以成始成终又引程夫子所谓主一无适言之所谓整齐严肃言之然则大学之道凡其自格物致知以至于治国平天下在明徳新民惟止于至善者皆不可一日忘乎敬其所以吃紧为后学言之者不甚深切着明矣乎抑又闻之学者之为学求诸书不若求诸已求诸言不若求诸心圣贤著书千言万语不过欲开吾心之明启吾心之新始终为善不为不善而已不求诸已而求诸书不求诸心而求诸言则书自书言自言书言在明徳而吾心之不明者自如书言在新民而吾心之不新者自若书言在止善而吾心之不善者犹故则书言何益于我或明而不能常明新而不能常新皆非厎于至善游明道之堂读明道之书诵明道之言盍亦反求诸已反求诸心开其明图其新而归于至善之地也哉虽然要在主之以敬】
　　朱貔孙【寳祐二年阙月以江东抚干充】
　　开堂讲义【大司徒以乡三物教万民而賔兴之一曰六徳知仁圣义忠和二曰六行孝友睦婣任恤三曰六艺礼乐射御书数古人选举之法大率教之于前而取之于后此人才之所以盛也如不教而取是犹不耕而期获不菑而望畬无是理也故尧舜时契教人伦防典乐教胄子及其格则承之庸之翕受敷施无非九徳之人以此教亦以此取歴夏而商如出一辙盖至于周而其法遂大备焉大司徒曰以乡三物教万民而賔兴之所谓三物徳行艺是也明而不惑谓之知公而不私谓之仁大而化之谓之圣行而合宜谓之义不欺谓之忠中节谓之和是六者为天下之全徳自孝而友自友而睦自睦而婣以至任于朋友恤于乡闾是曰六行自五礼六乐五射五御以至六书九数是曰六艺虽三物之殊而合则一道也子曰道以之子思子曰修道之谓教吾夫子曰志于道据于徳依于仁游于艺无非物也而亦无非道也六徳以知仁为首此教法之所先知所以明道仁所以防道教莫先于开夫人之心知而融防夫人之心徳由知而仁则圣义忠和四者备矣六徳茍全则行艺在其中矣盖六行仁之事六艺又知之事也人必能备六徳之全则随其仁之所充可以为孝友为睦婣为任恤而为六行人也随其知之所及可以为礼乐为射御为书数而为六艺人也其教法之详如此而取之法又加详焉始而闾胥则书其敬敏任恤者继而族师则书其孝弟睦婣有学者上而党正则书其徳行道艺以嵗时莅校比又上而州长则考其徳行道艺而兴贤者能者教之之法既详取之之法又详其规模宏大其条目纎悉士生斯时服习其教屡经品题则他日使之出长入治无一事之不尽其职者矣是故以六徳举者为至圣大贤周公召公之徒是也以六行举者为善人君子康叔君陈之俦是也以六艺举者则所谓占小善者率以録名一艺者无弗庸如三百六十属之各専一职之类也至于下而胥徒府史舆台皁侍御仆从亦无往而非正人则亦耳濡目染声应气求有不期然而为徳行道艺之归先王之教其效岂可量哉先汉举孝防举茂异虽有得于行艺賔兴之意而三物之教则不复见矣故三代而上人才皆出于道化之所成三代而下人才将随其天资之所就儒术益人之国者也无周之教则西都适以儒术壊名节重人之国者也无周之教而东汉适以名节衰晋无周之教而人才溺于清谈之相高唐无周之教而人才止于词章之相尚非人才之不古盖教法之不古耳呜呼成周虽逺所谓三物之教岂以古今为存亡哉士君子入而家庭出而乡党游而学校皆所以服习其教之地也正当以古人自期以先王之教自律奈之何安于卑陋者不能习是教恃其頴异者不复习是教工于进取者不暇习是教三嵗大比率以斯人而应斯举其有愧于贤能两字多矣明道先生曰一以道徳仁义教养之又専以行实材学升进去其一切无义理之不数年间学者靡然丕变矣伊川先生曰人皆谓其不教人习举业然举业可以取科第足矣如十日以两日习举业则余日尽可为学明道先生所谓丕变伊川先生所谓为学夫岂外夫六徳六行六艺者耶必有取于成周之教必克遵乎明道伊川二先生之训则可以为贤能矣圣天子又将賔兴师帅又能以道化私淑学者谨毋曰操数寸之管书盈尺之纸茍可中有司程度则可以媒利禄必求无愧于吾心求无戾于先王之教求无畔于明道伊川二先生之诲以求自附于徳行道艺之人而后可也愿与同志勉之】
　　赵汝詶【寳祐三年阙月以建康节推充】
　　开堂讲义【大学经一章共一百六十五字大学之首章也全书之纲领尽在是矣余章皆广义也此书未经先儒考正縁其间先后失序或文脱不全或分裂不合或隔絶太多所以竟未尽其善也今合以首章为纲余章为目首章有三在二知六先之文余章有广三在二知六先之义如在明明徳在新民在止于至善与夫知至知本及先诚意先正心先修身先齐家先治国皆有广义散在余章尚可攷也如格物致知广义则阙岂非世逺而亡逸耶或先圣留待后人心领而意防耶尝攷之诸儒之书晦庵朱先生则谓格者至也想其意谓至者事事物物之理皆要见得到极至处平广赵先生则又谓格者以物为对而穷其理犹格敌之谓想其意谓吾身之理与万物之理相对万物之理即吾身之理知吾身之理则知万物之理况天地万物与我同出于一原吾能探索其原则物斯格矣物一格则知至矣知极其至则致其知于不用之地而无知矣无知者非释氏死灰槁木之谓乃文王不识不知孔子无知之谓也致者致其为臣而去之义茍所知未极其至则物理未格物理未格则知杂其中知杂其中则意不诚意不诚则心不正心不正则身不修身不修则家不齐家不齐则国不治新民事业吾未见其能修举也请试以吾心观之方其冥心静黙之时其意未尝不诚也一或吉凶悔吝总纷沓于目前则其患得患失便胶扰于胸中何也见物未透故为物所动也动则有知知则意杂杂则不诚意大矣哉格物致知之学也敢以是説补广二章之义】
　　潘骥【寳祐四年阙月以江东帅防充】
　　开堂讲义【复亨出入无疾朋来无咎反复其道七日来复利有攸往彖曰复亨刚反动而以顺行是以出入无疾朋来无咎反复其道七日来复天行也利有攸往刚长也复其见天地之心乎一阳始生于卦为复观其彖辞足以防一卦之义矣而必賛之曰复其见天地之心何心也天地以生物为心而人之生也又得天地之心以为心盖自太极肇判分阴分阳而閤辟动静之端循环而不息剥极必复阳无终尽之理亦无顿长之理也故先儒以动之端为天地之心动之端其眇绵之间兆朕之始欤于月为子于律为黄钟生意之妙有不可名状者雷在地中圣人特取象而言耳先王观复之象则以至日闭闗商旅不行所以养阳气也君子斋戒处必掩身亦以是欤即天地之心以验人之心人心之善初无朕迹而此心之发则有所谓恻隐羞恶辞让是非四者之端焉四端之仁即四徳之元是心也天地生物之心也六爻之中则又以圣贤孳孳为善之意见天地生生不穷之心初九乃顔子庶几之事不违仁者也以阳刚君子之徳为复之最先故曰不逺复二能比初之仁而下之亦顔子克已复礼之谓复莫美于斯矣故曰休复吉三之频复虽厉而无咎过在失而不在复故许其频复以求仁不以其频复而为咎也四之中行独复而不言吉凶五之敦复而止于无悔盖四以柔居羣阴之间弱而无援乃欲独复以求济未能复于仁也故不得无咎五以阴居尊贤人在下而无助仅以中顺成其身而已未能普其仁也故不克致亨圣人垂戒之意深矣上六居复之终迷而不复本心既失则何虚灵知觉之有哉此正孟子所谓自暴自弃不仁之甚者也彖以天地之至仁言之故一言而有余爻以君子之求仁言之故于得失之际一美一戒屡致意而不足也自汉以来易学不传而天地之心不可得而见盖千有余载矣明道先生元气之防浑然天成其启发学者必使观天地生物气象且曰满腔子是恻隐之心是不假训诂而复之义已森然于胸中矣上元乃先生旧游自昔有祠诸君肄业于其间亦已久矣嵗在丙辰以十一月癸丑日南至越五日而为嘉平之朔潜阳微动生意始回裕斋先生以当世大儒承道学正统特于是日屈审是先生领袖于斯堂之上命后学潘骥讲复之一卦以观天地之心骥衰頺汩没何足以发明夫易之奥旨然窃有闻焉复有二义复者天之道也复之者人之道也一气在天屈伸往来而不已者复也一理在人万古常存而不能无消息盈虚者复之也复者天之所以行健复之者君子所以自强不息然天道未始外于人也诸君当阳复之时益尽人道而求所以复之义则善端日生而徳之本在是矣若狃于旧习而无作新之机移于外诱而无务内之实则日复一日嵗复一嵗终于迷而止耳非生生之义也敢并以晦庵先生賛复之説系于后万物职职其生不穷孰其尸之造化为工阴阖阳开一静一动于穆无疆全体妙用奚独于斯潜阳壮阴而曰昭哉此天地心盖翕无余斯辟之始生意蓊然具此全美其在于人曰性之仁敛藏方寸包括无垠有茁其萌有恻其隐于以充之四海其准曰惟兹今眇绵之间是用斋戒掩身闭闗仰止羲图稽经协传敢賛一辞以诏无倦】
　　周应合【开庆元年四月以江东抚干充】
　　开堂讲义【子曰学而时习之不亦説乎有朋自逺方来不亦乐乎人不知而不愠不亦君子乎圣贤之书要旨每寓于篇首大学之首掲明徳新民止至善之要领孟子之首辨仁义与利之界限中庸之首明性道教之一原皆要旨也至若论语一书孔门弟子记诸善言隐然自有次序先儒谓首篇乃入道之门积徳之基学者之先务也因其所已言悟其所未言窃以为首篇之要又在首章首章之要又在首句首句之要又在首字论语字字言仁为仁自为学始故学为论语之第一字人之第一事也先认得学字分晓方可与读论语然学之一字固有童能言之而老未知其要者何也学之为言效也效所当效者学之正效非所当效者学之误效虚无寂灭以相高者为异端之学效记问辞章以相夸者为世俗之学彼皆有所效而自谓之学非吾圣门之所谓学也圣门之学唯在于明善而复其初耳人之初生同得天地之塞以为体同得天地之帅以为性性即理也理无有不善也无圣愚贤不肖之殊也祗縁所禀之气清浊粹驳或有不同故于本然之善或明或蔽明者全其初则上而为圣次而为贤蔽者失其初则流而为愚为不肖是岂其初之固然哉所贵乎学者明其固有之善而复其已失之初省察克治变化气质必以圣贤为标的如曰顔何人哉希之则是如曰志伊尹之志学顔子之学如曰我所愿则学孔子如曰文王我师也如曰舜何人哉有为者亦若是此皆卓然有见而所效之不差也此善未明而其初未复视圣贤殆若霄壌此善既明而其初既复则贤可至而圣亦可至盖天予之初本无不同特人不善学弃其皆可圣贤之初而安于不可圣贤之陋此圣人之所深悯而望之以学也既曰学矣必继之以时习何哉盖学固在于知其理尤在于能其事不知而能固无是理知而不能所学何事故未知未能而求知求能之谓学已知已能而用功不已之谓时习且如知得孝弟之理则必习为孝弟之事无一时而不孝弟则可以学古者孝弟之人知得忠信之理则必习为忠信之事无一时而不忠信则可以学古者忠信之人效之而不习非学也习之而不时不足以成其学也此学而时习之所以为论语之第一句夫未知其理切于求知所知既通乌得不喜未能其事切于求能所能既熟乌得不喜所知日深一日所能日熟一日黙识心通知能并进涣然氷释怡然理顺自得之趣盖有悦怿于中而不可以语人者集注于此载程子之言有二先言时复思绎浃治于中故説此言説生于所知也又言学者将以行之时习之则所学在我故説此言説生于所能也不亦説乎所以继于时习之后此首章之第一节也又申以下文之两节圣人岂无深意哉古之学者为已此圣人意也程子所谓浃洽于中而所学在我者即为已之意也为已者务内也为人者务外也然毫芒疑似之间正须明辨盖为已与为我不同为人与及人亦不同为已者以已之所当为而为之非有所诱于外为我者牾于有我之私见我而不见物也及人者推已之善以及人视人无间于已为人者但务求知于人而已之所存皆不实也但知为已而不知及人其将流于为我则防于异端之学而非圣人之所谓学乐于及人而不乐于人之不知其又流于为人则溺于世俗之学亦非圣门之所谓学故圣人之训左澜右截必欲学者为已而无为我之及人而无为人之此下文两节之意所以互相发明欤首言时习之説而必继之以朋来之乐此欲学者为已而不流于为我也盖性者万物之一原非有我之得私其初同则其善同其善同则其学同独学之喜孰若与人共学之尤喜自为君子之为幸孰若天下皆君子之为大幸学而有朋吾学不孤朋而逺来共学益众时习之説与众共之则昔者在心之説今发为在外之乐説生于吾心之所自得乐生于众心之所同得盖人已同此一源而已时习而説工夫精宻朋来而乐气象广大此即大学所谓自新新民之事莫非已分之所当为者徒知时习之为説而不知朋来之为乐则是知明明徳为已分事而不知新民亦已分事视人与已截然为二其不流于为我者几希矣既言朋来之乐而必继之以人不知而不愠此又恐学者狃于及人之乐遂流于为人之私也盖逺来之朋善之所已孚者不知之人善之所未孚者以朋来为乐者非急于人知也乐其善之足以及人而人之善无以异于已也人不知而不愠者非以已而忘人也盖所学在我本无与于人之知不知也愠与乐正相对人不知与朋来正相反乐朋来者公也愠不知者私也此及人与为人之所以不同也茍以朋之逺来为乐又以人不知为愠则向之所学皆为求知于人计而所谓自得者实未尝自得矣学有为己为人之异乃君子小人之所由分为已之学至不愠不知而后验亦君子之徳至不愠不知而后成集注于此载程子之言曰虽乐于及人不见是而无闷乃所谓君子两节之意岂非互相发明欤孔门弟子记诸善言而掲此章于首篇之首者盖示人以入道之要也然此章虽有三节其实紧要祗在第一节盖朋来而乐所以充时习之説不知不愠所以验时习之説也第一节两句要只在学字习者学之工时者学之常説者学之味也若不先认得学字分晓不知所学之为何事则所习者差所説者亦差乐与愠俱无往而不差皆由所效之未能审也集注中明善复其初一句乃示人所以为学之准的可不审诸其所谓善者何也即仁义礼智之理也分言则四専言则仁实包之故程子曰仁者天下之公善之本也天之所以命于人而人之所以为人者也不失其所以为人者则可以为贤为圣者在此可以参天地賛化育者亦在此世之学者或未识仁之全体大用往往専指爱以为仁不知爱固仁之用而不足以尽仁之体先儒谓仁只是当理而无私心此言实发三代而下儒者之所未识也圣门传道仅许顔曾克已复礼为仁顔子之所以学也仁以为已任曾子之所以学也故论语第一章説一学字第二第三章便説出仁字仁之外无学也其所谓学学此而已其所谓习习此而巳其所谓説説此而已朋来而乐此即已欲立而立人已欲逹而逹人与天地万物为一体之意人不知而不愠此即见无一毫私心为仁由已而由人乎哉之意合而观之皆仁也字字言仁于此益信知圣门之所谓仁则知圣门之所谓学愿与共学之士勉而进之以求无负天之予我者　有子曰其为人也孝弟而好犯上者鲜矣不好犯上而好作乱者未之有也君子务本本立而道生孝弟也者其为仁之本与子曰巧言令色鲜矣仁孔门之教何先曰学为先故论语首章先言学为学何要曰仁为要故第二三章便言仁为仁何所始曰自孝弟始故言仁而必先于孝弟也仁者心之徳爱之理孝弟者仁之事也言学而不及仁则学无所据依言仁而不及孝弟则仁无所从入爱固不足以尽仁而爱者仁之用也爱莫大于爱亲故善事父母为孝善事兄长为弟此即是习为仁之始事也自一家言之则父兄为在上之人由父兄之外而观之凡尊于我长于我者皆我在上之人也善事父兄无所干犯孝弟之行于内者也凡在上之人皆无所犯即孝弟之推于外者也不能爱其亲敬其长者固无望其能爱敬于他人安有内能爱亲敬长而外好犯上者乎安有小事不犯上而大事好作乱者乎不好犯上比事父事兄地步又濶多少不好作乱比不好犯上地步又濶多少以其善事父兄之心可以信其不犯上以其不好犯上之心可以信其不好作乱矣孟子首章所谓未有仁而遗其亲未有义而后其君与此一段辞不同而意相似学仁而不先孝弟便是不能习孝弟于内而不能孝弟于外便是能习而不能推若事事习于孝弟则事事无犯上作乱之失人人习于孝弟则人人无犯上作乱之失通天下都是孝弟之人都无犯上作乱者则天下所由平也故曰尧舜之道孝弟而已矣论性则仁为孝弟之本论其事则孝弟乃行仁之本人知得以仁为学又知得习孝弟之事以为仁则事君事长爱民爱物之道都从这上靣生出来仁犹谷种也孝弟即初发之禾苗也仁民爱物即是苗上生出许多谷来也有子于此説一为字説一本字又説一生字字字精切学者能味其言当知入道之序矣此章记有子之言方及为仁之本后章记夫子之言便及鲜仁之戒何也此正是孔门弟子记言不茍教人有序两章所以相比正虑人有毫厘之差程子谓孝弟顺徳也顺之一字最善名状孝弟者也然顺得其正为孝为弟顺失其正为謟为佞巧言令色盖謟佞之为也以孝弟为顺则不失其本心以謟佞为顺则皆出于私心本心仁也私心非仁也仁与不仁只就真伪上便见如孝弟之人愉色婉容怡声下气此是孝弟之真自然形见处若巧好其言辞令善其顔色致饰于外务以悦人出于有心而为之皆声音笑貌之伪耳若不如此别辨则巧令之伪顺与孝弟之真顺若无以异仁与不仁何从而见之哉故巧令鲜仁之戒所以比记于孝弟为仁之后盖有深意不可草草看过去仁者心之徳爱之理所谓心之徳即专言之仁仁之体也所谓爱之理即偏言之仁仁之用也孝弟为仁之仁此是言仁之用主爱之理而言也巧令鲜仁之仁此是言仁之体主心之徳而言也此二章皆言仁必防而观之槩可以识仁之体用矣其言外之意引而不发学者须是反覆玩味仔细体认自然有得如此为学决然不差或者谓孝弟就事上言固言其为仁之用矣信其为爱之理矣言色皆发于外者何闗于仁之体乎何与于心之徳乎殊不思言色固非心之徳而足以验其心之徳非指言色便为心之徳也言色固非仁之体而巧令足以害仁之体非指言色便为仁之体也朱子曰致餙于外务以説人人欲肆而本心之徳亡矣愚故谓此仁字主心之徳而言程子曰知巧言令色之非仁则知仁矣愚故谓此仁字主仁之体而言心之徳常存则爱之理常充仁之体能全则仁之用必大行仁之事固不止于孝弟而孝弟乃其易为者能为其所易则能行其所难自此充矣害仁之事固不止于巧令而巧令乃其易戒者能戒其所易则能禁其所难自此始矣是説也岂惟有得于程朱之发明盖亦有得于孔顔之授受者顔子问仁子曰克已复礼为仁顔子请问其目子曰非礼勿视非礼勿听非礼勿言非礼勿动夫视听言动皆外也四者禁于非礼仁便在此矣论语言仁莫妙于孔顔之授受无非礼之言动即所以为仁肆巧令于言色则知其鲜仁自巧言令色而戒之则可进于四勿进于四勿即可学顔子之学学顔子之学即是得孔门之仁得孔门之仁则不枉读论语矣学者入道之初若只知有孝弟为仁之训不知有巧令鲜仁之戒则识仁之用而不识仁之体所学易得差了愚故以首章之言学此两章相继而言仁乃孔门弟子善于记言提其要以教人隐然有序不可草草看过若谓论语之言只是杂然记述非有次序殆未深玩耳程子曰学者先读论语如尺度权衡相似以此去量度事物自然见得长短轻重直须句句讨分晓字字讨分晓切已省察要下细宻工夫裕斋先生重莅江阃偕部使者帅诸僚佐惠临书堂命讲论语敬取篇首章句敷绎其旨就正于宗工求益于诸友云】
　　张显【开庆元年闰十二月以添差江州教授权充景定二年正月荐除史馆检阅】
　　开堂讲义【博学之审问之慎思之明辨之笃行之中庸之书其首章乃一篇之体要也始言命性道教之原中言存养省察之要终言圣神功化之极其下三十有二章更互演绎莫非此意可谓至矣妙矣不可以有加矣然泰华之髙必由跬步而登沧海之深必由舟航而泛中庸之徳岂无所自而入哉愚尝虚心涵泳切已省察而得之其第二十章内曰博学之审问之慎思之明辨之笃行之五者兹所以为圣贤教人之定本学者入徳之先务欤必由是而入焉则真积力久心与理融知命性道教之原而尽存养省察之要以致圣神功化之极此学问之极功圣人之能事毕矣世之人往往于首章则髙而畏之于五者则卑而忽之畏之谓非可以躐至忽之又不能以勉至道之所以不明而不行者盖为此也且五者之旨字字精切五者之序节节贯通学而曰博问而曰审思而曰慎辨而曰明行而曰笃乃精切之旨至博学而后审问审问而后慎思慎思而后明辨明辨而后笃行乃贯通之序也夫人不可以不学人而学学有博焉有约焉自其博而反诸约可也否则寡陋固滞不足以周事物之理何以学为学则必有所疑疑而问问有审焉有畧焉于其审不于其畧可也否则茍简粗踈不足以得是非之实何以问为既能反覆问难由师友以发其端又当研穷探讨谨心思以究其极不思固不可或泛思而无益或苦思而有伤皆非思之慎也如之何而弗思之慎既能研穷探讨谨心思以究其极又当别白精确明辨论以审其是不辨固不可或辨而差之毫厘或辨而失之近似皆非辨之明也如之何而弗辨之明大抵晓得所以防説得説得可以验晓得有明白无晦昧有洞逹无窒碍而后笃以行之表里之如一始终之不二则夫博学审问慎思明辨具见于真履实践之中而非狥于空言虚文之末盖此五者前之四者正如行程目録后之一着乃着脚行去道逺果何难至之有是宜五者备矣自然可以造中庸之阃奥賛化育参天地举不越乎是焉圣贤之言深切着明如此亦可已矣而复申之以学之弗能弗措问之弗知弗措思之弗得弗措辨之弗明弗措行之弗笃弗措之言极而至于人一已百人十已千虽愚必明虽柔必强之语凡学知利行之仁困知勉行之勇坦然在方防间圣人可学而至意愈详而辞愈切辞有尽而意无穷所谓圣贤没千数百年其心至今犹在视耳提靣命之训有以异乎无以异也学者其可不书绅之乎其可不服膺之乎虽然学问思辨即致知也行即力行也知行可以相有不可相无也学问得人之得也思辨得自得之得也人已所以相资而能相成也横看竪看各有条理愈有精神皆不可以不之考也仰惟河南二程子命世大贤实始尊信此书而表章之得有所考以续千载不传之绪尝有曰博学之审问之慎思之明辨之笃行之五者废其一非学也旨哉言乎朱子白鹿洞规亦必掲此五者以为为学之序至哉规乎夫子子思程子朱子之言先后一揆千万世学者入道之津梁也抑又闻之中庸章句中谓第二十章内语诚始详所谓诚者此篇之枢纽也盖诚者实而已矣此五者亦不越乎实而已矣大制使资相裕斋先生平日践履惟靠一实身居奎画忠实不欺之堂心传西山中庸实学之印比奉诏旨肃清上流荣还陪京士民胥庆下车之始政教一新俾显滥长明道书堂自揆迂拙何以当之辞避再三不得所请拜祠开讲輙以中庸为学之序五条为诸友演説而归于实之一字焉因思丙辰之夏显尝以实之一説为开讲第一义今复于讲尾申言之者何哉窃窥诸友之进修而不能无所见所以极言之而不容巳实也者不可须臾离也可离非实也以实谓信固此实也朋友有信亦此实也其体之所该者虽甚大其用之所繋者则甚切学之博而实即存于博学之中问之审而实即寓于审问之内以至思之慎辨之明行之笃而实莫不行于慎思明辨笃行之际即此是实不必外求若夫学而不博非实也问而不审非实也思而不慎非实也辨而不明非实也行而不笃非实也初不在于谈高説妙而只在于日用常行必也师友切磋以此实心讲此实学务此实徳然后无负圣天子表励儒学之实意贤师帅作成人材之实功傥不相勉以实而或相与为欺非惟不敢亦不暇】
　　胡立本【景定元年准吏部差正任廸功郎充建康府明道书院山长四月初十日到任】开堂讲义【大学之道在明明徳在亲民在止于至善学以大名大人之学也盖对小子之学而言三代之隆人生八嵗皆入小学及其十有五年则入大学所谓大学者教之以修已治人之道不但洒扫应对进退礼乐射御书数而已也然则大学之书首之曰明明徳者非为修已发欤继之曰新民者非为治人发欤天道流行付予万物其所以为造化者阴阳五行而已其所谓阴阳五行者又必有是理而后有是气及其生物则因是气之聚而后有是形故人物之生得是理然后有以为健顺仁义礼智之性得是气然后有以为魂魄五臓百体之身气即人心也理即道心也道心本无时而不明然有资秉之气在焉则明者不常明而明有时乎晦学乎学乎岂有他哉在明其本明之徳而已抑已之徳固明而人之徳未明岂天生圣贤之本心哉以其昭昭使人昭昭以我先觉觉彼后觉则新民之效着矣是知在此则为学不在此则溺志卑汚流情物欲非吾之所谓学在此则为学之道不在此则驰心高虚用意放荡非吾之所谓道在之一字断断乎在此而不在彼欤人而知在明明徳也则反而观之吾心之徳本自灵明本自莹彻然或未免为资秉之气所昏于是修已而上不可不笃加此学力焉庶几学力一到则徳之本明者至是而益明涣然而释豁然而悟冏然而觉如纎尘既去而古鉴自莹防沙既澄而渊水自洁明之之功其伟矣乎是明也非外求其明也不过明其本明者而已此康诰之明徳大甲之明命帝典之克明先儒直以为传之首章释明明徳欤此先儒所以谓明明徳者非有所作为于性分之外欤人而知在新民也则泛而观之人物此徳不相假借不相陵夺初无终不可变之气质于是治人而上不可不推行此学力焉庶几学力一到则彼之未明者自是而可新同此一振刷同此一涤濯同此一轩豁如黄钟鼓动而万彚皆森霁月行空而千林俱洁新之之功其溥矣乎是新也非外求其新也不过新其未明者而已此盘铭之日新康诰之作新诗之维新先儒又以为传之二章释新民欤此先儒所以谓新民者非有所付畀増益之欤然明明徳可矣明明徳而不止于善善而不止于至非明明徳之极功也新民而不止于善善而不止于至非新民之极功也此无他至善者极至而无有不善者也先儒谓其为事理当然之极止于至善者厎止而无有不足者也先儒谓其至于是而不迁之意是乃至精至当尽善尽美之域昭昭然为千万世之凖的者夫不徒曰善而必曰至善不徒曰至善而必曰止于至善斯其所以为大学欤学之为大尚孰有加于此然自后世大学之道不明乃有不务明其明徳而徒以政教法度为足以新民者此则不知有修已之工夫者也又有爱身独善自谓足以明其明徳而不屑于新民者此则不知有治人之功用者也又有畧知二者之当务顾乃安于小成狃于近利而不求止于至善之所在者此又修已之工夫不竟而治人之功用终于无成也先儒谓君子不得闻大道之要小人不得防致治之泽其于后之学大学者不无遗憾欤虽然此讲明之学也吃紧工夫全在体认所以体认者当于何而用力哉曰只在第一句明明徳上盖我之明徳具在方寸善恶是非纎悉不昧出一言而不善矣忽焉自觉其非作一事而悖理矣忽焉自悟其过是心何从而生哉皆明徳之具于心者发露尔人能自其所发而充广之涵养之致知格物以开其明诚意正心修身以遂其明以至无一日而不明无一息而不明则我之本明者常明由是而推行之则民可新由是而究极之则至善可止而大学之能事毕矣书堂之设将以为学也学岂有他哉学为修已治人之学耳昔先儒有言曰读书之序且着力去看大学妄意賛之曰读大学之序且着力去看篇首之三言读篇首之三言且着力去看明明徳之一语】
　　翁泳【以上元县尉暂权】
　　开堂讲义【大学之道在明明徳在新民在止于至善大学经一章传十章传之十章千五百四十六字固以经一章为一书之体要经之一章二百五字则以此四句十六字为纲领也此言大学之道何所在曰在明明徳也在新民也在止于至善也明徳者人之所得于天至明之徳朱子以虚灵不昧言之虚灵不昧指心而言虚灵言其气不昧言其理也泳在昔从先师受学尝以明珠譬之此珠光辉赫奕若质之宇宙之间自是昭昭灵灵虽寘之泥涂之中一旦涤去其汚染仍旧光辉赫奕然人心之明徳极其至也如帝尧之明徳能光被四表格于上下又岂明珠之所能拟焉独惜夫人汩于气质溺于物欲自不能明之耳明徳即是天之明命但明命以天所赋为命言明徳以人所受为性言耳明徳新民虽曰明徳者其体新民者其用然亦只是以已昭昭使人昭昭盖圣贤既有以明其明徳又不忍天下之人自昧本原故教天下之人皆明其明徳以天生烝民同有此明徳故我能明之不欲独善其身必欲兼善天下也此两句只是一个道理在止于至善者明徳须要明到十分新民亦要新到十分不但八分九分未为至善便九分九厘九毫亦未为止于至善也如尧之仁舜之孝方是至善其他四端万行皆仿此推之须要到十分方为至善也大学一书只在此四句四句只是明徳新民止于至善而亡者又只是明徳新民造其极处若论新民又只是使天下之人皆明其明徳而已实只一事而已自昔天佑下民作之君作之师只为此明徳新民止于至善而已盖天能以此明徳赋之于人而不能使之自明其明徳必生一神圣聪明睿智者出为亿兆生人之主所谓作之君又以我之明徳教斯民皆明其明徳所谓作之师我之自明与民作新都要到十分处方是极至此尧之克明峻徳必至于黎民于变时雍是天下后世君师之模范否则虽曰能明其明徳又能新民只有一毫未止于至善亦非大学之极功也学者当思天之所与我明徳赫然罔有内外与羲农尧舜禹汤文武初无少异自生知安行之次必当视听言动常见此理了然于心目之间如夫子所谓立则见其参于前在舆则见其倚于衡如舜之见尧于墙见尧于羮则自终食不违三月不违以至于纯亦不已而后可谓明徳止于至善及其新民亦到十分极处而后谓之新民止于至善此大学之极功圣神之能事亦非出于吾性分之外也上焉者合下完具谓之仁且智在中庸则谓之曰性其次当自敬以致其知又力行以终之谓之由智而仁在中庸则谓之教及其成功一也若其节目条理则先师之训又有发于朱子所未言者他日又当与诸君子共讲焉程子所谓天下之公理不有益于彼必有益于此者也诸君子玩味此四句要见天人之付受又要见体用之一原又要见神圣之极功真知力行无一息之间断】



　　景定建康志巻二十九
<史部,地理类,都会郡县之属,景定建康志>
　　钦定四库全书
　　景定建康志巻三十　　　宋　周应合　撰
　　儒学志三
　　置县学
　　上元县学在县治西景定二年钟知县蜚英建
　　建学前记上元自程夫子主县簿士廸于训至今恂恂如也邑故未有学裁置弟子员四附于郡学官而廪于县春秋释奠先圣令服其服荐献七十子两庑下外是一无所与之东阳陈侯寅至则慨然曰吾为邑长于斯使为士者无以藏脩息游必郡之之焉不大恧欤顾邑赋输皆上于郡微铢寸入盖偃蹇睥睨者三年防负郭有民田入于官为畆凡若干廼请于大尹观文赵公其诺如响计使户部倪公又欣然以废圃衡从各三百尺有畸俾规以为宫于是上元县学一日权舆矣侯方薙芜斩翳木石苴鈇百工咸作亡何当代去恨后未及竟惧来者之弗缉也属椅志所始椅窃惟三代之学莫备于周周公所以经世变立人极六典具矣而建学飬士之费独未之闻及攷其制则巷有塾里有师朝夕出入有敎自二十五家之闾等而升之党庠术序以达于国莫不有条约焉然后知井田与学校并行真千万世良法也阡陌开士什九无常产学亦往往无定处长民者将聚而敎则必饮食之宫室之而官无公田又必委曲于经常之外故其事视古人为难独慨今之学者月有试旬有课大抵不过务记覧工词章钓取声利而学规云者又特出于一时有位之人类非圣贤防意夫自洒扫应对进退以至穷理正心脩已治人所谓学也今使长民者孶孶焉以就所难而其学乃缪于古岂不甚可惜哉且侯之经兹役也必曰食焉而敎基焉而庐盖有为之本者夫学亦若此而已邑之士其尚思侯经始之难视侯所以先立其本之意而程夫子之遗规绪训益致力焉则为无负于侯之所望若夫栋宇器服未溃于成则新令且至必能以陈侯之心为心椅敬执简以俟续书寳祐戊午日南至宣敎郎添差通判建康军府兼管内劝农营田事梁椅撰后记观文相裕斋马公再尹建业之三年江涛不惊阃书慗暇命客周应合笔受条敎补职方乗之阙文谓皇居留钥不可羣于丽谯以尊君也乃为留都录以冠之又谓敎宫礼殿不宜旅于邑屋以隆师也复为儒学志以别之自郡而县有学皆志上元首诸县学未建而石有记应合乃即钟令蜚英而质焉令曰前令陈君有志于斯防去不果刻石以望于后许君继陈又不果蜚英承乏始至承命府公立学第一事也我仪圗之数月将溃于成时闻其语未见其事一日登上元之勤清堂从容覩奥则画宫于堵为殿为学为堂为序为门为庖井如也鸠之于庑锯者左斧者右梁栋榱桷森如也谂令曰咄嗟集事何其才役具民不知何其仁甫阅月令来言曰学成矣堂一斋四未名敢请应合曰明徳新民大学之道堂扁明新可乎子以四敎文行忠信以学文脩行存忠主信名斋可乎令曰诺又作而曰昔未建学而有记今既建矣可无记敢并请应合固辞请益力则问之曰上元名县肇于唐五百年矣建学昉此何也令曰升为州江寕建康为府皆治上元郡有学矣县复立学则惧其赘而不敢为县以赋狱为急县附郭又先急所急在彼视学为迂而不暇为其自厉者知立学不可以巳材与费又或制于府而不克为今府公以立学命我以寛条裕我于是免于不敢不暇不能为之诮蜚英之幸府公之徳也应合喟然叹曰县有学寔三代党庠术序之规武城歌岂以鲁有頖宫而弗之务浮圗老子之居遍郡县素王之宫顾疑其赘乎贾生慨簿书期防为大故俗流失世败坏恬不之怪移风易俗使天下囘心乡道类非俗吏之所能学固先务也奚其迂所患者学立而敎不立谓迂且赘亦宜哉因攷之六朝县未名上元时龙阜鸡山北郊西邸数学并立皆今县境也立学虽多而世道日卑岂学之无益于世盖未知所以敎耳大经大法之不究谈理以为髙掞辞以靡为上自以为学非吾圣人所谓学也盖自孟子没圣人之学不明至于我宋克生真儒若程纯公发天理之秘张宣公精义利之辨真足以掲希圣希贤之正鹄而遗后学之指南车也此邦寔二先生过化之地立学于此其可不皇皇汲汲偲偲切切着明二先生之敎以还三代之俗而洗六朝之陋哉令居袁盍思李泰伯之言乎武夫卖降由诗书道废人惟见利而不闻义为臣死忠为子死孝则推本于敎道结人心之故夫敎道之要在于明天理辨义利而已义心根于天理之正利欲生于形气之私不能以两立也此长则彼消彼轻则此重其为孝为忠为贤为圣至于位天地植人极亘万古而不冺者义心之积也其便已媒身遗亲卖交以至于欺君误国舍义取生沦胥于禽兽者利欲之积也其初毫厘之差其极天壤之判姑即是邦言之自古皆有死何独忠贞卞公忠襄杨公庙食百世虽死犹生何杜充李棁之徒万世切齿犬彘不若无他义与利之分耳易曰天险不可升也地险山川丘陵也王公设险以守其国上元之濵长江滔滔地险可设人皆知之天理固于人心而利害不能移患难不能怵威武盗贼不能夺此天险也敎道结人心真设险守国之最大者欤夫如是然后知明天理辨义利之敎不可以不明立学以明此敎不可以不广忱知所先务矣不是之务学虽多亦奚以为令曰是吾志也府公之所以命也请事斯语寿诸石以诏吾士土木之费末也故不书景定辛酉秋八月承直郎宜差充江南东路安抚使司干办公事周应合记承议郎改添差充江南东路安抚使司叅议官兼防江制置大使司叅议官程其垕书观文殿学士光禄大夫防江制置大使知建康军府事兼管内劝农营田使江南东路安抚使马歩军都縂管行宫留守节制和州无为军安庆府三郡屯田使暂兼淮西总领金华郡开国公食邑三千户食寔封六百户马光袓篆盖奉议郎特差知建康府上元县主管劝农营田公事兼弓手寨兵军正兼防江制置大使司干办公事钟蜚英立石
　　江寜县学在县治北景定四年王知县镗创建
　　建学记君子如欲化民成俗其必由学乎三代之学莫备于周周之制自比闾族党以逹州乡国都莫不有学学莫不有师凡属民读法乡饮乡射以至于六徳六行五礼六乐无非敎以人伦使有亲有义有序有别有信各得以尽其分焉民化俗成人人有士君子之行者此也世降而秦壊田制燔诗书周家法度厯汉唐不能复天开我宋仪式刑三代之典建国君民以敎学为先建隆三年诏修学干兴元年兖州立学皇祐四年藩镇立学庆厯四年州县皆立学县有学寔成周党庠术序之遗意江寜金陵附邑也为江左望黉宇尚缺典正朔欵谒春秋奠祀令佐率邑子附拜于郡庠自庆厯抵于今二百年矣假宫就师熟视焉而莫之问番阳王君镗来长是邑簿书期防之外慨然以兴学自任莅官以来凡可以撙节者铢积寸累是经是营及值主学置官有师无学非所以称上防遂度地于县廨之北鸠工市材夙夜展力士以此感奋不劝而相留守文昌姚公闻而壮之出金谷以溃于成门臯如也殿防如也明伦堂旷如也廊翼为二斋列为四宿直有庐前庑有位像设礼器靡不备严士于是可以藏脩游息矣然则羣居而敎不可无飬也官无公田不可经乆也又得田若干畆归于学以继廪粟王君崇化善俗恳恳焉为学校计者不以代去而少衰继自今防于斯者岂直弄笔以为名位计哉子职当共也臣道当尽也友当取端也夫妇之道当知仪刑也禹汤文武成王周公由此其选也明之斯尽之行之斯至之果能此道尚庶防国家建学立师之意若夫务记览工词章而曰吾之学止于是非王君所望于二三子景定四年月日奉议郎宜差充防江制置使司主管机宜文字杨巽记承议郎特添差防江制置使司主管机宜文字杨同祖书朝散郎差充防江制置使司参议官赵时橐篆盖宣敎郎知建康府江寜县主管劝农营田公事王镗立
　　句容县学始建于唐开元十一年在县衙之东本朝开寳中修皇祐二年七月太常博士方君峻再建元丰二年叶君表以县南馆驿改造绍兴壬申淳熙巳亥重修寳庆丙戌王君通易民地添筑墙垣左右疏池嘉定戊寅祠明道伊川于正礼堂左寳庆丁亥始建濓溪明道伊川三先生祠宇与石刻亭对
　　重建学记奉议郎古梧吴君淇来宰句容当军事方殷军须旁午之时内事拊摩以不失圣天子爱飬元元之心外谨供亿以不违贤方伯绥靖邉方之畧既内外两尽上下交孚田里晏然弦歌有裕深惟观民设敎王政所先化民成俗令长之事而是邑也厥田惟下厥赋中以下田供中赋故其民勤其用俭惟勤惟俭不见异物而迁焉故其俗最近古易以入徳而望是邑者三茅之山峦回环竹树深宻有泉石之胜而无岩崖谿谷之险隐君子之所宜居相传以为秦之乱茅氏兄弟寔居之若武陵源然其居之安遂往而不反而诞者乗之以为于此升僊焉使闻者遐想至者企慕庶乎辽东之去有时而归缑山之会有时而复幸旦莫遇之则九醖之觞可得而饮五百嵗之桃可得而食驾鹤骖鸾可腾跃而上也而理卒无是则始愧其诞忧其穷窃取屈平九歌司命名篇之意以名其山之隐君子以为僊驾虽不可望而死生祸福之在人容有可得而转移者盖惟是山之君子在天之灵寔司之使世之贪生而畏死惧祸而徼福者争趋之以庶乎乆生而无祸而理复无是则又窘于説之穷愧其诞之觉并缘传记所载吾夫子问礼老耼之事肖土木像二名其倨傲鲜腆者为老耼而以其谦以自牧者为夫子曰老耼吾师孔子吾师之弟子也庶防夫知敬吾夫子者必知敬其师知敬其师者必知信其徒之説不知老耼以清净冲黙为道岂诞者所能师夫子既圣不居不耻下问傥以所尝问为师则问官名于郯子问每事于太庙彼小邦之长骏奔走执豆笾之人皆师乎故为前之二説则自诬其山之隐君子为后之説则不惟厚诬吾夫子并与其所自以为师之老耼诬之其诞可胜诛乎虽然为是説者东西南北之人非吾邑之人也彼其以诞承诞以愚诈愚而吾邑之俗近古而易以入徳者自若也然则兴学以道之以正人心息邪説闲先圣之道非贤令长事乎君于是撙县费之浮计学廪之羡益之以邑人之愿助市材之羙诹工之良防日之吉撤旧宇一新之殿陛防严俨王者之制堂庑广修放侯泮之规宸章有殿先哲有祠而士知所尊校丈有防肄业有斋而士知所勉下至庖澼积贮之所防之舍各称其宜縂之为屋六十而墙之袤丈者百经始于绍定庚寅季秋之朔阅十有六月乃成计米以石厥费凡四百有五十钱以缗凡三千八百有四十二以日凡万有一千二百而公不告匮盖以均节有道私不告劳盖以劳来有方既成属宰记其事宰惟君之此举所闗者大不但为子衿城阙而巳方绪次颠末君复以书来言古之学者必至大学而后成大学之道在明明徳余故以明徳名堂而手书以掲之子盍为我申言其义宰惟明徳天所均赋惟先明巳之有是徳而后能明人之徳故明徳必自致知始夫茍致其知矣则是非明辨而异端可得惑乎知至而后意诚心正则无妄念无邪思而凭虚御风等説可得入乎由是而身修则视聼言动罔不由礼安有自放于礼法之外由是而家齐则家人妇子各尽其道安有自絶于伦类之间又由是而推之以治国平天下则尭舜禹汤文武所以为克明其徳反是则周穆秦皇汉武所以为耄荒而不可救药也君曰然此固吾党之士不待告而知者虽然是道也岂吾党所得私哉当刻之石以正诞者之罪为愚者砭云嵗壬辰阳复日丹阳刘宰记并书敷原王遂题额
　　溧水县学唐武徳元年建至圣文宣王庙在县东三十歩本朝熙寕二年知县闗杞迁于通济桥之东南建为学绍兴八年知县李朝正重修大成殿并建堂斋舍郑公刚中为之记三十年知县唐锡重修隆兴二年知县李衡増员飬士淳熙十三年冬知县房仲忽重建堂十四年夏知县李泳重修两庑绍定二年知县史弥巩増建尊道堂于命敎堂之后嘉熙四年知县王俦建小学于防门之右王公遂为之记淳祐五年知县赵崇乗重修大成殿六年又创钓鼇亭于尊道堂之后临淮水吴丞相潜书其榜七年三月重建防门及櫺星门东西两庑十二年知县赵希岗建斋舍一十二间寳祐元年重修命敎尊道二堂创学廪于西庑县尉胡俙改命敎堂榜曰明伦四年知县乔进孙重建櫺星门加饬垣墙景定元年制干赵介如权知县事重修大成殿及东西两庑作亭于櫺星门外取易临卦象传辞榜曰敎思前后县大夫皆以兴学为务故溧水文风最盛贡举为多固山川竒秀之所钟亦守令作成之所致云
　　重建学记九州之俗非大陋鄙未有不乐敎化崇学校者漂水县学建于熙寜巳酉邑宰闗杞为政之年至绍兴丁巳邑宰李侯谒庙之日顾所存者仅惟门殿梗莾頽翳萧然煨烬之余侯延长老问之曰邑万户俊秀可儒雅者宜众其不相与出力饬新兹废者岂薄子弟乎长老愀然进曰披猖而来邑政之废甚于学田桑不植赋取不均缾间糠豆不能饱文书至门征取无则忧苦无聊劳吏为无计今独防得良令求生全他未皇也侯闻之夜不能寝旦起治政事谓隐租匿役邑之大弊置立程度若将防治者欺吏悍民咸归诚自出邑赋大平于是富者安贫者乐婆娑从容皆于暇日问孝弟忠信争先为之长老又进而言曰公向谓废而不饬者今兹敢请侯即日为率僚佐诣荒宫经营四顾黙有区处则退而市材鸠匠以防墨授梓人俾次第旁屋皆以旧殿为制为堂为庑为栖士之舍寓宾之次器用之库庖湢之所外至小学为屋一百八十楹自经始距绍兴庚申二月丙午凡五十有八日而落成皆防用积余植仆补壊而为之者士既鼓箧上下释奠升降拜起皆知在儒雅敎化中而轮奂鼎新之自初弗知也呜呼家有塾党有庠遂有序古之制也而夫子答问之言则曰既富矣又何加焉曰敎之故知学校之兴必在富庶安乐之后茍斯民终嵗勤动不得飬其父母虽有庠序其得逰之此邑长老之意也虽然韦布之士羣居于诗书礼乐之府渐染以仁义忠和之泽他日得时行道与夫朝廷取以备公卿百执事之选者靡不由此以出侯既称长老之意则所以待邑士者今无不至矣邑之士所以自待所以报侯者犹未能知也侯名朝正字治表登建炎二年进士第绍兴十年冬十月丙戌左奉议郎权尚书礼部侍兼详定一司勅令荣阳县开国男食邑三百户赐紫金鱼袋郑刚中记建小学记古者家有塾党有庠术有序国有学盖自五家以上必立之塾迎仕之巳者为之师匪直郡邑有飬也士能言莫不有敎十嵗就外傅学书计幼仪诵诗舞象勺十五入大学而敎以穷理尽心巳治人之道秩然而不乱灿然而有文匪直成人有徳也自秦罢学贱士汉唐之君岂无有志者更我仁祖而郡有学官中兴以后县令亦稍増置然四民杂处非复家习人诵安能比屋而有士君子之行哉幸而学设敎修入不知奉亲敬长之道出不闻従师取友之训洒扫必无加帚拘袂之仪应对必无负劔辟咡之容进退必无徐行后长之序居无礼行无乐动无五射五御之文静无六书九数之法父诏其子兄语其弟不过声病得失之习利禄进取之计不但失其学而废其敎不但学者无人而师资亦阙气习日陋志虑转薄犹之筑室而无其基濬井而无其功宜乎子夏区别之言子游以为末管氏弟子之职内政而外莫之能行卓然自立特其生质之良而巳溧水居升宣间当王敎衰男子不背死于朋友女子不爽信于君臣则天伦之羙宜无不尽千载之间风流笃厚人物表表夫岂无之而时王立制以科举取士千室无能应令者岂生材薄于古欤寳玉不琢拱把无飬故也史公提刑弥巩为令注意敎飬乆渐废壊今令王公下车兴崇惟谨首辟西庑建为小学旋即学西辟地为宫合于虞庠在西郊之制成童而下聚而敎者二十人为率赋诗属对随力所进课试有程敎导有师表劝有式诵相属先是公廪五百斛不足以赡生徒至是嵗辍诸仓月取诸税犹惧不蔇防永寜乡新筑之圩租入七十石可以毕小学之供天造地设若有为而然士风兴行人材軰出前之成者后继之今之进者来未巳小则蒸蒸而出大则亹亹而升还成周而陋汉唐自兹始矣大书课册俾记其成遂曰小学之于大学为序不同其道则一而巳大学者因理以明天下之事小学者即事以观天下之理诚使幼学者用力乎孝悌忠信之行以及乎射御书数之艺及其长也由格物致知以至于诚意而理无不明由正心修身推而至于治国平天下而事无不格自塾庠至于序学而敎无不成人无不化今顾求工于言语对偶之间其去圣贤涂辙益逺然赋有物混成而知志不在温饱歌愿秉清忠节而庙堂称贺对鹦鹉能言争似凤而称精神满腹骥堕地而动千里之想木脱頴而有耸壑之标王朝以此得人名贤所不废也茍惟士无学师无敎佻逹而有在城之讥色笑而无匪怒之敎互乡之不保其往阙里之欲得速成童子而有成人之风嬉戏而有襟裾之咏岂惟小子之学根于孩提抑髦期称道其为大人也能知进退存亡而不失其正者鲜矣安保其不欺君卖国以为乡里之羞哉小学成始成终之敎一言蔽之曰敬此心既立无往而非明徳新民之功岂惟士子所当尽力抑长吏所当尽心也公讳俦北海人寺丞田子为国正中后国正以正学粹行承学赵丞相汝愚寺丞以清节懿行受知黄尚书度则其政也岂簿书期会而巳哉遂少与寺丞同师事黄公今幸矣躬耕句曲山下犹及见徳化之成故不辞而为之记嘉熙庚子清明日金坛王遂记并书丹阳洪陈哲题额
　　敎思亭记溧水壮哉县治难其人开庆巳未冬番昜赵君防道繇间幕被选摄邑事羽书正殷民恃无恐明年春武偃文修释奠先圣先师廼作亭宫墙之外以萃冠帯以观示众庶盖地之最胜处也泽上有地在易为临故取象传之辞名以敎思方求扁于府公裕斋先生而檄召随幕未遂也又明年邑人思之公命复往大书敎思二字授防道刻而掲诸楣正宾兴时也府统县五登名大府者合十有三是嵗溧水居其八六经皆推首选士登斯亭动色而胥庆曰赵君之政之以寜我赵君之敎之以淑我马公任之足以福我去而复来是以怿我吾邑贡士素多未有盛于此时是敎思之作足以兴我坡老尝言君子为无穷之教以保无疆之民愿记其事以为无穷防道乃以其士之意移书属笔于余余于防道有幕府交承之好辞弗获命乃为之记曰临之为象干上兑下厚徳载物坤之顺也朋友讲习兑之説也容保无疆盖取诸坤敎思无穷盖取诸兑不有所保奚其临不有所敎奚其保故山杨氏曰君子之临人非以力制之也亦敎之而巳防道其有得于斯乎何哉所谓敎者周官乡大夫之职受教法于司徒以三物教其所治知仁圣义中和谓之六徳孝友睦婣任恤谓之六行礼乐射御书数谓之六艺而道在其中本末相须阙一不可敎于平日攷于三年之大比而兴贤者能者帅其众寡以礼礼賔之贾公彦释之曰帅其众寡集于庠序之前皆来观礼之人也知所观则知所敎矣斯亭也殆为观礼者设欤敎不在亭而有敎之思焉此防道名亭之意乎临不以力而以敎教不以迹而以心涵濡游泳意思深长贤能之兴于斯为盛可以騐防道之教而府公巨扁为不辱矣或曰六五临之主知临大君之宜吉大君临天下者也今以临之敎思施于子男之国宜乎否乎曰临天下者之所以敎正有望于临一国者之推其敎也国无大小皆务其教则天下之敎成矣今府公临大江之东思以广大君之敎防道临子男之国思以广府公之敎贤能之兴出长入治即异日之临民者又当思所以广邑侯之教所以为无穷也所以为无疆也程子传曰教导之思至忱无斁容保之心广大无限防道盍与其士勉之哉景定辛酉嵗十月既望承直郎江南东路安抚使司干办公事周应合记
　　溧阳县学后汉光和中溧阳长潘干尝立校官其碑铭尚班班可读绍兴中喻仲逺尉溧水得此碑于固城湖之傍【湖在今溧水县界详见于后】其地在当时必县治也唐有县令林均兴学校飬生徒其事见于断碑【碑在今之旧县】国初县学未设淳化五年县令夏侯戬建宣圣庙于县西门外【其地即今西门内广惠行祠】皇祐四年知县查宗闵移学于县城东南隅崇寕中知县李亘増广斋舍于学前即髙为堂曰挹秀大观三年邑士又于学前建阁曰折桂建炎末溃兵撤屋为营唯余大成殿绍兴十八年知县施祐因旧基兴剏时有寓公尚书阎彦昭率里豪醵金助经费粗成而未备二十年知县周淙重加葺治殿后建堂曰徳化嵗久頽毁庆元三年知县李卞修整嘉泰中知县赵赞夫重脩仍建待聘轩于徳化堂之后嘉定初知县李大原王棠皆尝整葺王又建濂溪明道伊川山四先生祠堂及櫺星门有兴能观光尚志丽泽四斋学长学谕直学敎谕等位及直舍防食所十三年知县陆子遹重修斋庑甃砌堦庭制三献官礼服立杨忠襄公祠堂増置祭器所书籍所及学厫改造庖湢学前临溪剏辟射圃飬士之计时有増益【赡学秋料米一千三百五十五石二斗三升六合八勺夏秋租钱四百五十六千三百一十七文】
　　新修文宣王庙记善乎董仲舒之称人受命于天生五谷以食之桑麻以衣之服牛乗马圈豹槛虎是其得天之灵贵于物也知自贵于物然后知仁义知仁义然后重礼节重礼节然后安处善安处善然后乐循理乐循理然后谓之君子夫能使人为君子者惟吾夫子之道焉今天下郡邑皆得立夫子庙而不能尊修之其何以示敎化哉溧阳县夫子庙旧处其县西偏既隘且敝今县宰太子中舍查侯甞议欲迁之邑东南隅重役民而未果居一日邑民相与为请愿献其地合材而迁之查侯曰汝曹无乃劳乎邑民皆曰向者明府当荐饥劝分粟以饷贫者曰俾筑隄捍水垦陂之田众赖以活且有欲富斯民之意此何以报之今又议迁夫子庙将敎以善道如是重赐敢不子来于此乎于是翕然兴功倐焉毕事殿庑之制圣哲之像咸得其宜足以使邑之人圜冠方领逰乎其内奉县大夫之祭豆侍乡先生之经席知父子兄弟之道君臣上下之节而安处孝悌乐循中和以兴贤能以受爵禄入其境则将见男女之行路者由乎左右少壮之负荷者并其重轻至其乡则将见讼田者闲渔泉者逊然后溧阳之民知查侯之徳不可忘也夫查侯所以当饥嵗役民而民忘其劳者由诚心之所及尔使长人者皆能如是则何事之不立何政之不行乎申公所云为治者不在多言顾力行何如者斯之谓矣庙既立查侯以文见托士龙谓兹事可举以劝遂欣然书之皇祐四年九月七日沈士龙记绍兴重修学记溧阳县学其权舆不可得而知考诸夫子庙记盖皇祐四年自西城迁今处阅时既久废葺不常最后建炎末有溃兵至撤庠屋为营垒唯余大成殿厥基自是为墟矣绍兴癸亥秋天子大兴学校建阳施祐为邑之明年始合大家富室建今学又明年且成寔绍兴十八年也具兴周侯淙眎施侯为隔政既谒先圣先师徧观黉舍惜其成而未备二十年春遂因其室庐之颠仆者垣壁之颓圯者户牖之踈腐者瓦甃之缺折者黝垩丹朱之未设者悉易葺而彰施之轮奂新羙文采烂然屹当邑之东南如涌鼇背上物防是嵗诏举多士令先期赴乡饮酒乃得应侯奉行惟力礼意有加于是邑居自达官而下毕来韦布云集比异时为特盛邑之人获观进退揖逊登降之节莫不称叹以为侯既能具严殿庭以展释菜礼又能饰堂庑斋序以容士夫周旋乎其间真盛举也既事休工侯廼命其僚三衢陈闻逺为之记闻逺窃惟国家中兴旣脩邻好置威武于虚空不用之地首辟贤士闗开敎化原又诏郡邑恢庠序飬士类所以尊名敎作人才者徳至渥矣故虽偏方僻壤诵之声如沸繄守令宣化之力也矧是金陵疆井广袤民物伙繁云峰秀水平逺可爱其淑灵之气当不在川陆异必萃之于人是宜才士軰出取科第如摘髭而登法从者接武并进它日三事之任尚庶防见其人决非偶然矣抑知庠序之不可以不修也固邑人之愿也亦侯之职也譬之居室始焉而合不若少焉而全全必臻于羙然后为至计侯之功信羙矣推是心以往知其能粉饰治具黼藻王猷必矣是用纪其寔云绍兴二十年十一月初十日陈闻逺记庆元重修学记古者诸侯之礼天子命之敎然后为学夫以国君之尊欲以化民成俗非有王命则不得専焉鲁为周公后承命有素至僖公能修泮宫则诗人颂之抑亦以是为务者或寡欤国朝恢宏圣道崇尚儒雅凡郡县皆立庠序置生员以阐人文可谓盛矣其于敎也宜若易然建康为今大府溧阳为府名邑而校官兴废不常岂不系诸人乎中兴嵗逾二纪矣具兴周侯淙宰邑始克有成自是复四纪矣歴日弥长理葺滋怠渐致颓毁瓦砾草莽防为荒墟今姑苏李侯来莅邑事乃复慗备人士胥悦庀职其间者俨然相率来告曰吾乡是役成之惟艰幸而得人以能及此不可以不记自隳圯以来前后非不经营而莫得其要财耗于并縁事弛于因循而巳今令君乃择士之公勤者刘康国乐黄中董其事材羙工良吏胥唯谨不旋踵而増屋三十余楹轮奂毕备有加于昔向也诸生弦诵无所每礼谒释菜值雨雪淖泞则凛然颠仆是惧其曷能恭肃今廊庑显敞斋舍有序执礼肄业足伸严敬进道之诚将有擢巍科登显仕踵前烈者顾不媺欤天下之事唯心之公者足以成务若曰寛猛从所设施令君之心主于恵爱视民如子唯恐伤之而无私意焉不知者病其柔也校官之不修岂累政皆无是心哉困于财计之督责安有余力兴滞补弊今令君为政三年无催科之虐而期防不亏又推常额之余显设黉舍焉匪特是也社稷之坛郡邑重事也正义之庙风化所系也皆废不葺挹秀清晖二水门所以固一邑之襟抱亦置不问今皆剏立一新矣孰谓柔寛不足为政防臯陶叙九徳首曰寛而栗柔而立成王告君陈曰寛而有制周官曰以公灭私民其允懐今君之心其公也其栗其立其有制者也其为我记之焴衰迟屏居且文笔非所娴习老病益芜塞奚足任此然身为邑民目其荒废闵焉愿其复起者有年矣今既乐李侯之能厎于成又喜诸人之言为有理也故直为具述其意以谂来者俾时葺之勿使复壤焉侯名卞字茂卿已丑郑侨榜进士也庆元丁已夏四月辛亥记
　　景定建康志巻三十
　　钦定四库全书
　　景定建康志巻三十一　　宋　周应合　撰
　　儒学志四
　　祀先贤
　　祠堂四所在府学与祀者二十六人
　　濂溪先生周元公　　　明道先生程纯公
　　伊川先生程正公　　　晦庵先生朱文公
　　右四先生在大成殿东
　　丞相范忠宣公　　　　丞相吕文穆公
　　一拂先生郑介公　　　通判杨忠襄公
　　丞相周文忠公　　　　南轩先生张宣公
　　勉斋先生黄文肃公　　壹是先生吴正肃公
　　西山先生真文忠公
　　右九位在大成殿西
　　太师鲁国顔公　　　　丞相李文定公
　　中书傅献简公　　　　少保马忠肃公
　　枢宻包孝肃公　　　　尚书张忠定公
　　右六位在明徳堂东
　　丞相赵忠简公　　　　丞相张忠献公
　　丞相吕忠穆公　　　　丞相陈正献公
　　尚书黄公　　　　　　枢宻忠肃刘公
　　枢宻丘公
　　右七位在明徳堂西
　　府学祠堂初惟二所东祠明道先生盖为道学之宗而尝主上元簿也西祠忠襄杨公盖尝为建康倅而死节建炎者也淳祐中増立诸祠若濂溪则明道之师伊川则明道之弟晦庵南轩勉斋一是西山皆学宗程子而泽在斯民者也若丞相忠宣公以下皆尝官于此而政敎徳泽有不可忘者也今学校月朔参礼春秋中丁释菜皆为彜典惟明道忠襄二祠有记明道先生祠记资政殿大学士建安刘公珙居守建康之明年夏四月始立明道先生之祠于学而以书走新安之婺源抵熹曰吾少读程氏书则巳知先生之道学徳行寔继孔孟不传之统愿学之虽不能至而心乡往之及来此邦属邑有上元者先生少日宦逰处也考之书记均田塞隄及民之政为多脯龙折竿教民之意亦备然问诸故老以稽其寔则兵革变故之余风声气俗盖巳无复有传者矣始至慨然即欲奉祠以致吾敬使此邦之为士者有以兴于其学为吏者有以法于其治为民者有以不忘于其徳不幸嵗适大祲救饥之事方急于今廼克遂其志以吾子之尝诵其诗而读其书也故愿请文以记之旣而府学敎授孙君鼒沈君宗説亦以书来申致公意且具道公始之所以焦劳而未及与今之所以暇豫而得为者其语详焉熹发书喟然仰而叹曰尊贤尚徳公之志则羙矣既富而敎公之政则得矣属笔于我公之意则勤矣虽然先生之学自其大者而言之则其所谓考诸前圣而不谬百世以俟后圣而不惑者盖不待言而喻自其小者而言之则上元之政于先生之逺者大者又惧其未足以称扬也吾何言哉于是伏而思之先生之学固髙且逺矣然其敎人之法循循有序而尝病世之学者舍近求逺处下窥髙所以轻自大而卒无得焉则世之徒悦其大者有所不察也上元之政诚若狭而近矣然其言有曰一命之士茍存心于爱物于人必有所济则其中之所存者又乌得以大小而议之哉区区不敏窃愿以是承公之命庶防于公之志先生之学两有补焉又惟公之忠言大虑既巳效于朝廷今虽在外而其所以救灾而弭患者又如此其汲汲也则于先生之所存必有深感而黙契于中者矣其祠之也岂独以致其尊贤尚徳之意使民不忘而巳哉若夫推公之志而以先生之所以教者敎其人使之从事于为巳爱人之寔而无空言躐等之弊是则孙沈二君之任也与二君勉旃熹于是其有望焉耳矣淳熙三年夏四月丙申新安朱熹记嵩山黄铢书
　　忠襄杨公祠记予自督师召还凡六上乞骸之请寓建康待命府学敎授陶君过余言曰昔者明道先生程纯公以正学为诸儒倡郡国祠事之惟谨是邦先生之常簿正于上元也学故有祠炽也不佞尝闻忠襄杨公通守是州日防金人大入杜充以宰相縂诸道兵望风迎降自余或辱或遯惟公自矢一死累与敌抗唾骂不絶口卒遭剖心之酷公朝义之易名忠襄赐庙褒忠今百余年记于丽牲之碑书于下塴之石赫赫乎其与日星明也炽也生长大江之东习闻其事今又稽诸志乗则公又尝兴校官宰溧阳有徳于民士而学未有祠也不谓阙典欤于是即纯公之祠之右绘杨公以致敬焉子为我识其事或以谂予曰二子匪其伦乎予曰儗人者以其道相似也禹稷顔回曾子子思穷逹不相侔也去就不相似也而孟子同之此岂世俗所儗伦者乎夫学何为者也所以志乎仁者也乾道变化各正性命根于理者为仁义礼智之性禀于气者为血肉口体之躯而心焉者理之防而气之帅贯通古今错综人物莫不由之学焉则求以不失其本心使进退在我而富贵不可滛也使死生在我而威武不可屈也自夫学之不讲非囿乎气质之偏则夺于利害之私口欲味目欲色耳欲声鼻欲臭此性也而不知命之有制居则求安矣食则求饱矣是心之体肫肫其仁充寔流贯可以参天地可以为尭舜而安与饱之是求则小人之事未足为丈夫也以之为学则志于苟得安于小成矣以之居官则见得忘义见危幸免矣彼庸夫贱不足责也往往犹以一时之勇蹈仁义如康荘学士大夫学为何事顾以口耳之读绐取利禄为足所谓成巳成物则无与吾事焉斯不甚可耻乎迹二公之所遇虽异而其志于学归于仁能不失其本心则后先一揆此尚可优劣乎俗流世壊边祸方殷余嘉陶君之为是举也足以兴衰立懦不失圣贤为巳之意为识嵗月公讳邦乂字希稷吉州吉水人以政和上舎生赐第云公之曾孙天麟今为提领建康户部酒库所主管文字执奉常事惟谨公之泽深长矣端平三年十二月癸已资政殿学士通议大夫提举临安府洞霄宫临卭郡开国侯食邑一千五百户食寔封三百户魏了翁记
　　先贤堂一所在府学东明道书院之西青溪之上马公光祖建立自周汉而下与祀者四十一人各有赞至徳让王吴太伯【初逃句曲山中】
　　讃曰太伯之逺啓吴宇也其周之盛徳耶显哉丕谟承哉丕烈维天有成命匪躬之责委而去之川逝河决孔子不云乎可谓至徳也巳矣虞仲隐居季札守节斯其流芳遗烈欤郡以吴礼让维则
　　越相国范蠡【筑越城在长干里】
　　讃曰王降而覇覇降而彊于越入吴蠡谋用章有屹斯城身退地荒治国往矣治家斯肥三积三散之陶之齐唯殖货是闻猗后人迷晋縠卫赐畴不并驰于嗟乎通材而生不遇时
　　汉严先生子陵【光结庐溧水县】
　　讃曰子陵光武帝所共学也可与致四海之永康懐仁辅义駴谓其狂客星去之庶斯言之入于帝心也不忘使朝夕之与居将奴眎之以为常取秦苛而洗之亦畧施行仁义不以勇力髙皇帝曰非吾沛里中三老则言而莫予起也至忠血诚共学同里亦有仁义而巳矣仁义不施秦所以亡仁义既效汉所以昌后之学为仁义者尚东庐之可望
　　汉丞相忠武侯诸葛孔明【亮　往来説吴同伐曹操又劝孙权定都建业】讃曰戴天履地三纲五常孰闚汉鼎海内披猖草庐定猷天下大义踞虎蟠龙匪吴都是议同力絶操皦皦信誓髦殱昭敚蜀不少延而巳无魏矣盖炎兴咸熙曽不阅嵗大星可霣汉贼迄不两立烈哉武侯之志
　　吴辅吴将军娄文侯张子布【昭　宅在长干道北近宅有张侯桥】
　　讃曰于昭娄侯飏其英风左右孙氏恩激义从身总武文声振北南策曰仲父匪齐斯今侃侃遗直老臣之心忤不物避动不已为塞门焚庐固知其不坐而毙也坚卧固拒固知其不可得而絷也人欲杀而超然浩乎莫闚其际也长干之北淮水之东遗音琅琅张侯之宫
　　吴将军南郡太守周公瑾【瑜周郎桥在句容县】
　　讃曰天壤之间何得生此瞒横厌羣防狂挟至尊谋者如雨鬭者如云破荆州下江陵骄心盛气眇一世而莫之京烈焰焼江蛟噩鲸惊乃不得志而去裂防县而三分曾不识天之絶奸凶而扶命义犹朶頥而迄自焚于戯易于汉鼎难于赤壁公瑾之勲徒手而立人极度秣陵一湖孰汤汤斯流千载芳躅
　　吴侍中尚书仆射是子羽【仪宅在西明门】
　　讃曰贤者能变俗俗乌得而变之人之生也直于子羽乎见之奸防用世便儇盈庭清恪贞素矢心而行能使其君信之望大宅而知其不为众捃发其交徧独长喙之无可施众畏旤以诬人独刀锯在颈而不移羌一正以自守纷百邪而无疑彊为善而巳矣未尝诿之于时
　　晋太保睢陵公王休徴【祥墓在江寕化城寺北】
　　讃曰甚哉孝之大也巍巍元公望于魏朝晋廷所宗得天年之髙极人爵之崇而百世至行乃独家传而人诵之莫潜匪鱼莫飞匪雀胡为乎来哉于水于幕因坚西芒示我有觉维齐朱年维梁阮孝绪维唐张常洧藂芝异兎阙地致葠鹿寤其所洵羙此都册无絶史孰移爱敬孰悖徳礼树之风声大变模楷
　　晋平西将军孝侯周子隐【处子隐台在鹿苑寺】
　　讃曰迁善改过在易之益如雷其迅如风其疾当其未改块砾瓦石及其既迁金锡圭璧烈烈孝侯折节诗书昔燕赵之靡今邹鲁之儒方寸既改羣动皆新虎可搏是故竭力于其亲蛟可僇是故死国而忘其身未见刚者嗟时之人
　　晋太傅丞相始兴文献公王茂【导宅在乌衣巷】
　　讃曰江左权舆始兴经营无晋而有晋挈三世于嗣兴百尔倥偬镇以一静虽日不暇给而汔可庶定人亦有言今之夷吾九合一匡能志北方之图力足以为器足以施岂不翌宣囏哉惟时委一世而清谈呜呼悕矣
　　晋太尉大司马长沙桓公陶士行【侃事见石头城】
　　讃曰堂堂陶公一代重臣作镇于逺赫赫厥声咸和阶厉宸居震惊蠲氛荡凶四海一人孰急而求盟哉太真义戈所指磔枭尸鲸凡此戎公于躬取必孰挥匪麈而百斯甓孰愒匪时而分斯惜逈乎清髙国尔何益凡百君子惟忠惟寔
　　晋侍中骠骑将军忠贞公卞望之【壸忠烈庙在冶城南】讃曰望之岩岩立朝正色独谢闲泰寕鄙吝之执以我防裁纳世轨则见危授命之死靡忒然后可以得此心之正而尽为臣之职矣惟忠惟孝其本则一从者二子遗庙翼翼
　　晋太傅庐陵文靖公谢安石【安宅在乌衣巷口】
　　讃曰建元而后事异敉谧海内之望孰先安石繄望所在举国倚之其处也不翅伯夷其出也人以茂比之是以从容宴衎悉就条理内杜窥窬之奸外挫吞噬之志虽晋室而既卑矣抑亦差彊人意雅道崇崇清言娓娓其人甚逺其室则迩
　　晋车骑将军献武公谢幼度【别墅在土山下】
　　讃曰北方之彊谁谓莫当南方之彊輙曰非所长莫众百万莫剧一秦震荡蜚扬气无江濆奕奕芝玉矢旝是承婉婉衣冠豹狼是婴乃一蹴而走之风鹤作气草木为兵维南有人北无勍
　　晋右将军会稽内史王逸少【羲之事见冶城楼】
　　讃曰逸少精蕴浮于盛名人曰出处时之重轻虽廊庙非心营综攸叙悉置分表根立埶举志付冶城遐想髙世世竞髙大曰积小以致世尚轻薄曰重厚逊退决誓二尊夐絶羣辟可谓出其类防其萃矣云防龙惊聿冠古今并为一谈知予心哉
　　晋中领军光禄大夫吴处黙【隐之茅屋故基在城东】
　　讃曰处黙其清矣乎其在晋陵小君行薪其还番禺投芗海濵勺贪泉而不疑或谓余之矫情纺绩以为食而有不给布以为衣而犹不完观细故于平日亦足以騐其所安此非自致其心于亲不有其躬于兄者耶至行之重外物之轻茅屋可朽名不可冺
　　宋徴君雷仲伦【次宗开馆鸡笼山北学】
　　讃曰自古有国建学立师虽时之抢攘胡能巳之元嘉岌岌鸡山嶪嶪儒馆掲掲学徒业业西岩之下廸我贵防易术华林礼待数优聘币可为国有务式兴于文风可以观徳
　　齐贞简先生刘子珪【巘居檀桥】
　　讃曰人而无学讫颛防学而无师安适从举举下席衿佩同师谁敢名青溪翁青溪至行神明通靡指踡足萃厥躬屋塈偶坠闺房空去来眡此鸲鹆踪谊以方直彻主聪嘉尔惟孝移惟忠范橅不在言义中如其天道得所宗百世可起邹鲁风
　　齐诸王侍读陶通明【景居茅山】
　　讃曰人生天地间乃为天地心超然出人羣人纪身所任况陞朱邸僚乡用方骎骎胡然薄神虎勇往投冠篸朝驾违市朝暮影栖山林柰何天所令生意弥冲襟磊落事觚翰洪纎注鱼禽要令举世人不有防疴侵白云自怡悦秉志非幽寻道术喟分裂僊佛纷浸滛徴陶撼句曲佞志倾钟岑皇皇周孔敎万古开黎黔
　　梁昭明太子萧徳施【统书台在定林寺后】
　　讃曰粤若古初丕昭人文降魏及晋辞华纷纶习尚流传名誉着闻众作漫漶独擅选伦此其膏馥之余沛然翰墨之勋矣储闱烝哉文士萃止仁孝至性寛恵济羙必也师式圣贤根本义理则其能事何止辞林文圃而巳哉陟彼北峰髙防既平草根木杪诵之声
　　唐太师刑部尚书鲁公顔清臣【真卿升州刺史】
　　讃曰呜呼鲁公大节孤忠公不知小人小人寔知公其直谏也决知其不朋我奸其出使也逆知其不生还公则曰人心无路见时事只天知唯义所在自处不疑于时相传不死而僊岂曰茫昧理寔昭然以秋霜烈日之气不为列星固当防行乎人间彼小人者宇宙虽广何所容其身未先朝露巳为防尘呜呼公虽不知天则知小人矣
　　唐翰林供奉李太白【白往来金陵具载本集】
　　讃曰天地英灵之气旷千载而防人恍天僊之下堕骖云雾而絶风尘以匹夫而动九重乃供奉乎翰林将国论其与闻之奚儿女子之云云盖其抱负覇王之畧或庶防乎少伸手携郭令公足蹋贺季真至于奉珪印以赎之有以信志业之等伦岂为其道骨之可蜕诗思之不羣耶欝此山悠悠大川公不来防今五百年
　　唐山南西道节度叅谋孟东野【郊溧阳尉】
　　讃曰扰扰今人中贞曜心独古披捜三百篇顿挫五七语其中春草心浩荡报慈母原道接圣传当时一讳愈駏蛩互前后云龙相上下永懐絜其长畴若视所与一尉何荒凉千年仰清苦
　　南唐司徒致仕李致尧【建勲赐号钟山公】
　　讃曰呜呼知时之不可为而不之为者其致尭乎身都显荣年盛望髙审时命之固然指钟山而逍遥菅台度榭负杖曵履既信桃花亦订流水岂如它人去而复来汔以自全其君子哉
　　南唐内史舍人潘【阙　佑见江南録】
　　讃曰呜呼知时之不可为而犹为之者其荥阳乎斯时何时于理于疆众假息于沸鼎独忧深而谋长遇主于闇通国若狂同舟覆矣呌号仓皇风雨如晦鸡鸣不已蹈死疾邪允矣君子
　　枢宻使济阳武惠王曹国华【彬开寳升州行营统帅】讃曰天地之大徳曰生圣人之守位曰仁定天下而一之曰不嗜杀人恭惟艺祖肇造区夏整我六师予誓告女鼔我元气入彼蜀都爰处其宇以莫不按堵颙若江南奚独后予同徳惟臣不疾其驱众志允谐我病我苏主穷既俘民诛用逋弢我兵械完其体肤功着不杀庆衍且余设枑列防骍旄鸿枢珽板櫑具金佗玉鱼子孙孙子盛哉猗欤贪残之家视斯何如
　　尚书忠定公张复之【咏祥符知升州再任】
　　讃曰承平之盛好是正直刚大之气钟为英特惟乖与崖自讃其徳荐扬下逮于乗驿弹击不避于贵弼不汲汲以规进寕皇皇乎外服防茶植桑崇本务而抑末术化贼为民广道徳而息兵革惟奸是鉏爱也威之克如婴之慕去也留之力江东父老至今诵公之绩也赋人声之唱应问公事之阴阳其得于希夷者深矣彼学侣何能窥其豪芒
　　中丞恭恵公李防防【及淳化升州观察推官】
　　讃曰谨防度饬簠簋昔人以为常今人以为异忘轩冕礼丘园昔人以为易今人以为难惟公立朝发轫此府惟公姱节不间细故其清修贯表里其谨厚亘终始作之斯兴谁无是心其所趋何古非今悔官下之买书可以愧贪夫屏舆从于林麓可以厚薄俗
　　枢宻孝肃公包希仁【拯天圣知江寜府】
　　讃曰孔门四科尤重政事岂其冉季而曰俗吏惟孝肃所至民物吐气直榦必栋精钢讵钩磊落平生斯言卒雠蜚英乡耆鋭先推贤致飬亲闱寕不调官行通乎神明气塞乎天渊朝端惮其严毅邦计仗其斡旋京师伟其弹压牧伯赫其旬宣迅一时之剖决纷万口之流传民到于今姓而爵之今之从政者尚矩矱之
　　丞相忠宣公范尭夫【纯仁治平江东运判】
　　讃曰倬哉忠宣炳炳论奏既独异于熈寜不苟同于元祐务审处而缓圗庶志成而业就迹其践行乎六经融液乎忠恕谓避好名之嫌则无为善之路虽再相之弗及曽不改于厥度彼惎间之不已又奚掩其终誉憧憧世道悠悠我思肃肃瞻仪匪计臣是私
　　宗正寺丞纯公程伯淳【颢嘉祐上元主簿】
　　讃曰天运有开宋徳聿隆河洛之传洙泗攸同天理之妙和气之融不言而化盎如春风惟此仕国既兴书堂式开我人叙于烝尝
　　监安上门郑介夫【侠清凉寺有祠】
　　讃曰昔神祖之在宥也思跻世乎五三繄时宰之责成陋汉唐而不谈动色于一堂之上曰天下已治安矣猗一个臣不卑抱闗流离之子携饥扶寒乃作绘以上之彻隠伏于天顔方附和而壅塞羌独犯其至难皇心为之始悟抑亦少障乎狂澜叶飘风其一身惟忘君之可惭防从之地故在官职之诱何甘彼羙人兮呜呼噫嘻
　　少师龙圗学士文靖公杨中立【时尝家溧阳】
　　讃曰山先生徳盛道尊一世之望灵光独存立乎本朝士曰展季倡明斯学统则有继衣冠之南公亦溧阳毋薄溧阳君子之乡
　　叅政庄简公李泰发【光绍兴宣抚使】
　　讃曰帝王所宅东南都会外连江淮内控湖海于焉作京忠愤义忾皇帝若曰畴顺予采光拜稽首见士不怠千乗万骑是能处之百司庶府是能宇之岧嶤帝阙秦淮萦之骈阗天邑钟阜承之銮舆来止嘉汝成之相此其都万世之义不此其都权奸之计直前激烈疾视附和亟其投艰无所逃旤能畀之遐荒不能使之心不王室能毒之荷械不能使之口不读易呜呼忠矣
　　太师丞相魏国忠献公张徳逺【浚绍兴留守都督】
　　讃曰思陵幸邺魏公揔戎大勲未集大义巳明表着天心扶持人纪人类得别于禽兽中土不陷于沦胥者惟公是恃臣之事君无所逃于天地成败利钝是不足计由今观之地割矣而搏噬不能有兵解矣而跳梁不能久则防慝之夫徒能畏雠卖国以蛊坏人心使公不得遂其志志则未巳凛凛生气
　　秘阁忠襄公杨希稷【邦乂建炎知溧阳县迁通判】
　　讃曰公长于县敌至则战进贰于郡我心不转小土寡民力犹能兵凶氛压城势则弗胜此赵氏之鬼也敌安得而生之褒忠表祠忠襄易名惟国之恩匪公之荣
　　太师丞相雍国忠肃公虞彬文【允文绍兴督】
　　讃曰金石不可入而诚可使之开鬼神不可诘而人可使之泣伟哉雍公显于采石一呼而作三军一瞬而摧大敌方时谈兵者满朝廷握兵者徧疆埸固尝禆庙算献戎防而江上之师莫适为主画一策发一矢猝无及也幕府非専征书生非健卒来谓斯何战岂其职而乃片言祸福交手爵帛人百其勇齐心并力覆前至之舟扫先登之迹刑马之防徒腥投鞭之望顿失十万之强防如披渠酋之金甲如挞微此之役安得不逾年而敌就殛也既登象绘既太庙食功载不刋我祀事亡斁
　　太师徽国文公朱元晦【熹淳熈除江东转运】
　　讃曰洙泗百年而孟子作濂伊百年而朱子生元气之防应期而兴笔削千古阐明六经精其知闻力其践行玉振金声集于大成在一郡必逹在一道必达亦足以发在天下必达在后世必达必来取法
　　安抚殿撰宣公张敬夫【栻督府机宜文字】
　　讃曰宗于显道于仁仲闻道甚早求仁甚勇知行并进义利剖分蜕人欲之蝉融天理之春得尚乎明君不少贷乎小人夙敎思于家庭竟赍志于中原圣谟洋洋于今如存
　　太师正肃公吴胜之【柔胜生于金陵】
　　讃曰正肃得师逹于有政畿幙荆轺廪发饥振朝曰汝擅甿曰生我尸而祝之有永无堕可禁者学不可禁者心天监厥徳及物也深何以报之在其后人
　　太师叅政文忠公真希元【徳秀嘉定江东运使】
　　讃曰孔孟之国家书户诗先进风行后进景随逺逮于汉班班诸儒岂无他邦犹多鲁邾惟西山公邻夫子墙有闻斯道悔其辞章著书满家黜霸崇王非不逢辰既登四辅利用存身卷懐众甫辔丝所经衢壅涂塞爱人之政后人之则
　　右讃各刻于祠位之下【马公之建是祠也议位序者定为四十二人公之大父野亭先生与焉公曰野亭自有祠漕司矣此不必列盖不欲私其祖也今祠位尚虗其一后之君子当有列野亭于此祠以备其缺者矣】
　　青溪先贤堂记公卿大夫士可祠三道一徳一功一金陵帝王州上下数千年间有道有徳有功者相望何吴晋之臣此皆有祠而他代阙焉开庆元年秋资政殿学士大制帅马公昉祠先贤青溪最胜处凡生于斯任于斯居且防于斯而道徳功可祠于斯者自我朝上泝汉周列位四十有一取于吴晋仅十有一选亦遴矣先是寳祐丁已公以太常伯任留钥建江阃政通俗阜敎民靡不勤章往劝来是祠所繇作属前宗学谕冯君去非定其可祠者而为之讃会上谋荆帅趣公易镇祠事迄未备越一年进视四辅拊甘棠而临之凡前志未毕者是究是圗祠乃成八月壬辰舍菜成礼会弁如星列古先民洋洋如在景行行止克广徳心客有赋者曰吴凿青溪千二百年九曲萦纡七桥蜿蜒鸣鸡射雉荒亡流连防昭明之宫衒乐防之苑宣尾庙改青衣祠蒇此溪之所以堙而流之尼于逺也今掲防妥灵圣贤其居令闻广誉黼黻其书爼豆革管之靡声敎涤宴防之娱此溪之所以濬而泽万年之留都也公谓客曰子徒识青溪之改视易聼而不知我朝之度越前代也盍观之是祠乎清莫如子陵而隐之致尭其流也忠莫如清臣而子布子羽其俦也休徴之孝望之之节子隐之勇内史之介逸少之雅仲伦子珪徳施太白东野之文皆可以言徳而未若大伯之为至明哲则陶朱公整暇则茂安石英迈则士行公瑾幼度皆可以言功未若孔明之为盛我宋诸贤功徳兼之武恵士行也忠献茂也忠襄望之也忠定孝肃清臣也介公荥阳之隣也忠宣其谢安乎正肃其子羽乎恭恵致尭之俦乎庄简忠肃公瑾之亚乎至若河南纯公山文靖公南轩宣公紫阳文公西山文忠公皆以道鸣者则汉而下所未有也而皆萃于吾宋孔孟而后道不在兹乎有道者必有徳必有功而功之不究或系乎时苟不至徳无以为道本也重道徳而轻功业人将知体而不知用崇功业而遗道徳人将知流而不知源吴祠所重在功而道徳之意薄晋祠功徳道则未闻也古今并祠三者始备大学之道在明徳新民止于至善曽子发至善之传曰君子贤其贤亲其亲小人乐其乐利其利所以没世不忘也是祠之作因其不可忘而思其所可学某也道某也徳某也功勉而进之三者全则至二则次一亦不失于令名社稷生民终将赖之二三子其有志于斯乎客曰大防新民之赐抑以得公尚友之志公命记之并刻迎享送神之辞使民歌之其辞曰长江兮淙淙踞虎兮蟠龙秀羣英兮礼乐覧千古兮焉穷蹇谁留兮靑溪穆将愉兮夀宫思至徳兮肇苍姬避圣嗣兮兴句吴竟长干兮逰五湖燿客星兮隐东庐坐很石兮定吴都懐仲父兮秦淮隅燎赤壁兮伟壮圗忆尚书兮西明居孝感兮氷鱼鹿苑兮儒书起乌衣兮见夷吾运百甓兮恢宏橅忠孝兮父子将相兮叔侄登冶城兮想髙世酌贪泉兮徒四壁兴文兮雷刘著书兮陶萧大节兮霜凛凛谪仙兮风飘飘云龙上下兮东野桃花流水兮致尭肆荥阳兮忠愤相先民兮迢迢天昌宋兮将有曹平江南兮斧不膏徳乖崖兮桑本褒美中丞兮蓉幕髙神明兮待制忠恕兮肤使春风兮夀元气圗绘兮囬天意出师门兮道与南建留都兮垂万世仗征兮江无波死封疆兮人知义采石兮功之竒紫阳兮道之继佐乃翁兮南轩开厥后兮壹是泽斯民兮西山俨元凯兮是似庀管钥兮北门思尚友兮古人建芳馨兮堂庑合荃芷兮盈庭嫋秋风兮桂枝缭荷屋兮杜蘅荐菊兮寒泉采藻兮落成浴兰汤兮沐华望美人兮并迎芳菲菲兮满堂灵之来兮如云聊逍遥兮容与集琳琅兮锵鸣吉日兮辰良蕙蒸兮椒浆元勲兮钜徳日月兮齐光介民兮景福昭昭兮未央髙山兮景行千秋兮难忘诸氏名行事各具本讃不复书公名光祖字寔夫金华人受道西山后学称裕斋先生云承直郎宜差充江南东路安抚使司干办公事兼明道书院山长周应合记文林郎宜差充江南东路安抚使司干办公事赵与辀书从事郎特差充沿江制置大使司主管机宜文字徐道隆篆额
　　转运司祠堂三所建立嵗月各有记
　　丞相忠宣范公祠
　　忠宣祠堂记治平之元忠宣范公为江东转运判官赋筹思亭诗有曰致诚通造化审虑敌权衡境寂居忘倦心虚照自明石刻至今犹存嘉定八年春起居舍人建安真侯希元恪共使事慕忠宣之贤且爱其诗之防趣深长也廼于兹堂之西剏一室绘公像而敬祠之又采诗中语更所谓激扬亭者曰虗明而堂之名双槐者易之曰忠宣顾瞻之间先贤在目髙山仰止之意湏臾不忘其深有契于心者耶夫君子之所为当以三代而上人物为的不当以两汉而下人物自安盖三代而上士大夫朝夕所从事者不越于此心毫发有差痛自惩艾学日进徳日充中立而不倚全体浑然不可以一善名故繇汉而后虽英才间出未有能入其域者我朝人物之盛防于古矣迨元祐间正人森列而忠宣之徳之懿良可仰焉忠宣之论事也慷慨奋发知无不言若濮邸之不当称亲法度之不可变邉隙之不可开皆切于时病屡进而屡黜故天下称之曰正人然蔡确之逺谪则以为太过章惇邓绾之获辠亦为之救解忠宣固非朋奸者而委曲如是其志念深矣语所谓君子不器中庸所谓焉有所倚廼平昔之规模也当是时人才非不众多忠鲠敢言者非不可喜然中正无偏求如忠宣者寔鲜此无他忠宣从事于此心心本不偏制行而原于心斯不偏矣尝称孔子之言举直错诸枉能使枉者直以为举用正直邪枉可化而为善何必分辨党人有伤仁化深乎深乎议论持平不为矫亢使其志常伸其言尽用岂有异时雠复之旤哉三复筹思之诗发挥此心至精至切君子以是知忠宣之所存盖以三代而上人物为的也起居正色立朝有徳有言名重当世而独于忠宣起敬如此亦足以占其所存矣忠宣之帅环庆也毕力救荒不俟奏报而起居之防民也亦然屡请于朝施恵甚博亦有不待报者此又爱民皆原于心所以不谋而同也呜呼贤哉嘉定元年五月既望朝散郎试秘书监兼国子祭酒兼国史院编修官兼实録院检讨官兼崇政殿説书袁爕记
　　叅政文忠真公祠【徐公鹿卿始立附于忠宣范公祠马公光祖特建今祠】
　　文忠祠堂记圣上改元淳祐之嵗真公之薨七年矣先是江东大饥死徙相望民之被赐未有加于嘉防乙亥者其徳而思之也莫不然鹤山魏公记公行事而江东荒政乃不及录南昌徐公鹿卿推求其故以为阙典方治平间范忠宣公寔典漕事真公辟堂名曰忠宣绘像其中以示景行至是徐公奉之同室共祀以慰其民无穷之思则移书宗学博士黄君自然求君所行以补遗文之阙黄君曰自然于真公为友而知公最详无若王遂且于救荒本末尝与闻之以诏后人宜无不可时徐公移浙东宪以书戒遂曰吾行有日矣子必无辞遂逊谢不敢当然其时为淮西总所干官职事之闲得以窃闻真公与李公道传济人之政真公治金陵而行乎太平广徳李公治池而及乎宣徽皆以身当其劳而分之幕府遂之心有以知真公之心用敢不辞而为之记初公渉三馆侍螭蚴入玉堂词章炳蔚闻于宫禁论事上前皆本仁义皆闗君徳治体皆切于君子小人之辨使北不逹则益明复雠雪耻之义中外想闻其风采守泉南帅豫章长沙三山恵民平盗皆有善政外夷詟服天下唯恐其不入相更化立朝发明大学得失与盛衰治乱存亡之义上为诏读校文入奏上意懽然接纳将举国而聼之而公薨矣宜乎狭敛一道论述一政毋乃忧其末而忘其本举其小而遗其大防是不然江东始旱公有忧色合本道义仓及转般米数十万斛而厚其积因户部罢夏税之请以蠲其征取郡县官及寓公之贤以覈其寔大家勿劝分贫者粜乏者济已甚者辇粟赐之病者载药与之本之以河北救灾之议行之以青州之政风沐雨遍走二郡不足则开寄纳仓出官钱籴之吴中又不足则以翰苑槖中金益之不忍留都之不及则发私财以赈赡之讫事民益急则转粜为济广徳守臣附防时好劾敎官以闻公引咎以白其寃值旱干祷雨白鹭洲人见其对越岁迄以稔告袁公甫笔其事为録非特此也推本主上之仁一似仁祖而羣臣般乐怠傲不异政宣者十事语意剀切人之所以心服者岂有他哉仁与诚一故也则民之思之也岂偶然乎哉徐公之祀之也亦岂徒然乎哉文正忠宣有王佐气象识者犹恨其不同周程之学公居迁阳后于文公之没矣居七年尽读考亭诸书发挥天理人心之妙盖有及门而不尽得者诚意寔徳岂一日之力哉宜乎公之自托于忠宣也方真公立祠时求记于洁斋袁公又求之漫塘刘公二公之所称若不类元祐气象者由今观之先生大人之所立大矣岂区区拘剪防墨之所能及哉徐公在朝列数进危言杖节西江纲纪大振尝请于朝乞缗钱百万以助籴谷援真公以言朝廷为拨祠牒下仓司以备救赡若与真公之政相后先者夫真范相去百有余年徐公之于真公亦越二十有七载非前有所附丽后有所歆羡也道未必同而心则一也一者何尽其心即尽其天也子思曰思知人不可以不知天孟子曰存其心飬其性所以事天也诗书格言孔孟遗论迁阳之学南昌之敎为有本矣后之学者其可不务于斯是嵗八月寒露日朝散大夫显谟阁待制知寕国军府事兼管内劝农营田使王遂记并书奉议郎守秘书丞兼权屯田郎官黄自然篆额
　　寳祐二年马公光祖兼持漕节始至谒范忠宣真文忠二公祠僻隘弗称文忠公寔公所师而忠宣公又文忠公所尝祠也思以掲防妥灵瞻前景行乃重建祠于筹思堂之西偏以二公并祠焉视旧宏防祠庭严肃蒸尝惟时公自为文以告二公告忠宣公文曰【维寳祐二年嵗次甲寅十一月庚子朔初三日壬寅中奉大夫守司农卿总领淮西江东军马钱粮専一报发御前军马文字兼提领措置屯田时暂兼权江东转运使司事借紫马光祖敢昭告于大丞相范忠宣公光祖惟世所难得者才才所难得者时治平一代盛时也江左逺在南服观风之任必惟其人公以名世领漕事吏化其防民懐其徳凡所以培植相业以开元祐之盛者寔发源于此故莭义凛凛至今与龙盘虎踞相为凌厉尸而祝之以风后人宜也而偏隅陋宇适所以彰司存之不敬朅来共职跻公堂目公像所谓堂堂嶷嶷为砥柱为虚舟如曽文昭公所铭者俨然犹存是不可不起敬起慕于数百载之下也用彻而新之以表前人之心以厉后人之业以昭太平人物之盛敢因告成以冩其志惟公其鍳之尚飨】告文忠公文曰【维寳祐二年嵗次甲寅十一月庚子朔初三日壬寅门人中奉大夫守司农卿縂领淮西江东军马钱粮専一报发御前军马文字兼提领措置屯田时暂兼权江东转运使司事借紫马光祖敢昭告于大叅真文忠公先生光祖幼志于道年十四五时诵先生救楮疏巳愿执经簉弟子列既冠为新喻簿先生寔帅洪都尝以文字求质正防先生以忧去未暇也及宰余干始获登先生之门心经政经文章正宗夜气箴裕斋诗皆为光祖作先生之望光祖深矣期光祖厚矣今以縂摄漕先生棠荫在焉流风善政其隐然于人心者垂五十年如一日尸而祝之以与忠宣范公并祠宜也而頽垣败宇卑陋弗称光祖祗欵之余既求先生之遗迹而遵行之而保守之乃相彼爽垲辟旧而新继自今事君临民行巳援物不以先生之心为心者有如大江虽然岂特光祖也哉后之为使者目遗像之俨然其尚知所矜式夫祗奉之初不敢不告尚飨】上梁文【伏以此地百五十年有两福星之临照后天数十万载同一北斗之瞻依可无松桷之新以寓爼豆之荐矧踞虎蟠龙之形胜有伟故都而服牛乗马之转输寔为重寄于皇昭代间生大儒在治平则忠宣范公持簜节而来于嘉防则文忠真公奉板舆而至咨诹一道先后同心倚栁吟诗念念羣黎之休戚发棠赈歉熙熈九郡之歌謡虽异时天下苍生均防利泽至今日江东遗老尤慕髙风趾其堂则如见其人懐其道不独祠其像奉使縂领提领运使大卿礼乐肤使文章正宗一则遐想于范模一则亲传于衣钵每于退食自公之暇辄哦景行行止之诗摩挱壁记之未漫彷佛梧姿之如在苍苔緑水叹偪仄于旧祠青户红窗爰恢张于新址式昭所敬用妥厥灵未须迎送有歌如罗池之祀栁子厚庶防饮食必祝若潮人之事韩昌黎肇举脩梁敬陈韵语东日拥金盘上碧空咫尺憇棠踪迹在如亲霁月与春风西贯索星沉太白低廪廪胷中兵甲在唤囘前哲扫鲸鲵南薫风画永度晴岚二老九京如可作杯茶演易到芝函北沙漠茫茫云似墨风云天险界长江千古丹忠思报国上台斗森森罗一望对越苍穹无媿心仰止前贤皆好様下燕雀争先来贺厦东南学子皆瓣芗如水朝宗长不舍伏愿上梁以后道脉之夀无穷人心之趋益正须知叅政宰相元自此而推之个般好様监司深有望于来者】
　　太子少师野亭马公祠
　　野亭祠堂记理在天下惟公平可以服人心惟忠孝可以扬先志歴世千百犹一日也盖作善降祥时廼天道而芾棠之思必有感于中者为之夫岂偶然也哉惟我圣朝以仁立国以忠厚待士大夫渗漉涵飬愈积愈逺一时有位之士知有体国奉法爱民泽物而已一念精白培夀国家之脉源流所逮非止其身宜乎垂芳袭庆代有显人吕王韩范重珪叠舄赫奕焜煇衣冠之盛其来尚矣东阳马公之纯庆元间以承议郎主管江东转运司文字防平公正克相其长持画婉婉迈悳维多后六十年当寳祐戊午公之孙光祖清才敏徳昭名于时天子鉴其忠使华玉麟晋以书殿恩例眎执政皆殊遇也然其临民莅事壹是以祖为法越明年春上以陪京之钥非重臣不可授防下钟山草木悳威衣被卓乎忠定之重来都之人士歌舞畴昔桐乡之爱易地皆然爰请运管廨之偏缋公而祠焉碧瓦鳞鳞璿题列楹垾基拓岸事不戒而备中元后二日率属落之起瞻徳容丰骨逺胪苍髥古防衮衣朱而貂蝉峨也丰仪肃肃可拱而即溯其心君川渟玉韫生发迤逦有衍未艾懿哉因乎乔木之家盛惪之祀而验于感应之理不可诬也公弱冠登隆兴进士第与南轩东莱讲贯精详天文地理制度之学靡不洞究为三山防与上官争是非民之全活者众有欲荐公中都官輙逊谢之其介陗恬退类此乔文恵公行简葛端献公洪皆横经执弟子礼其在邺时吴居父镇守有防日不来春便晚开尽桃花盖与公唱醻之句石刻尚存公篇章吟咏初不苦思而意巳独至金陵百咏殆遗藁耳平生著述如书经中庸大学説周礼随释讲义春秋编年圗豫章流芷杂著于家史具载既老世号野亭先生今祠旁扁掲刻嵗月于柱志不忘也先生自资政恩累赠太子少师祠之兴工逮讫事凡日周一甲子其熏华供设屏龛爼豆悉仿忠宣西山二公之礼或曰先生昔列属也往之乎曰明道尝簿正上元矣衟之所在下风北面可也世无孔子而老耼郯子愔愔于祈招此世之所以不古虽然象贤崇徳示民知所敬抑观风者之先务云旹开庆元年八月旦日朝议大夫行尚书户部郎中縂领淮西江东军马钱粮专一报发御前军马文字兼江南东路转运判官倪垕记马公光祖因是祠之建虑香火洒扫之久而怠也乃捐俸余贸田百畆有竒以嵗収之租给其需其事于运司主管文字防嵗防其羡以俟缮修且刻石祠下
　　府境诸祠
　　顔鲁公祠【在句容县】
　　鲁公祠堂记淳祐二年遂守宛陵爱顔鲁公之为人而无能得其像者朋友刘汝进过虎耳山谒其墓而得之取南丰祠记而读焉意其若临川为堂以祠者亦足以表示一方矣后五年知句容县张君榘以县圗经见寄载县东来苏乡后顔村有顔尚书塜石具在然后知公虽死于蔡州而逾年淮蔡削平赠公司徒諡文忠而卢杞既贬李希烈败丧斩首献于朝有诏子顔硕防防归葬后顔即虎耳山句容为邑终唐之世惟至徳戊戍与上元辛丑以属升州真人将作析而二之故其砧基犹号润州句容县顔尚书塜九坟十八墓嵗代流易昭穆杂处惟有石人石柱石版墓地虽存而墓志无在奠克表识是可谓阙典矣自陋巷断絶顔含师古咸以文名杲卿兄弟皆着风节公字画遒劲其放生记及府学茅山碑皆为世所贵重晋有卞壸防城之难父子一门并着忠孝虽非土人其去之三百年著称一郡岂偶然者故莫易于慷慨杀身莫难于从容就义观公之志于死而不轻于死亦足以见其处之有道矣夫死生大节也出处大事也唐之祸始于天寳甚于贞元宋璟张九龄已死李绛裴度未生当是时惟郭子仪陆贽叚秀寔李泌阳城为得人而无救于唐之患微李勉郑叔则等救之于前李臯恸于其后则人心之公理絶矣平原失守恨二十四郡无一忠臣至有不识公之叹十七郡见推归事肃代遭李辅国元载卢杞不悦南丰所谓忤于世失所而不自悔者天下一人而巳此足以见其为烈而所以处之者未见也初杞闻舌防先中丞面矍然下拜而怨已深迨李元平奉使无状而代之行是一死也而但敕子弟奉家庙抚诸孤四将强相推胁公曰吾兄杲卿守节而死希烈计终不为用拘送蔡州自度必死自为之志曰此吾殡所是二死也希烈问朝廷羣臣仪式不对积薪于廷欲焚之公怡然笑曰岂受汝诱胁此三死也伪使称敕从大梁来公骂曰逆贼耳此四死也自言吾且八十至七十六而缢天下望而称为鲁公朝不必废帛不必赐其所以立未易言也南丰犹恨其杂出神仙浮圗之説韩愈之外未必可以责人近世名公咎其年髙不能勇退此言当为后世发而非所以论公也张君曰此非开人心觉天理为令之职乎所宜表其墓求近居进士髙元指示其处且忻然恊力而立祠于中刻石以补墓上别圗其像作文以侑嵗时祭祀云唐有天下兮内政不纲夷狄妩嫚兮藩方陆梁平原不动兮卒灭范阳准蔡勃奚兮诸镇丧亡陋巷有孙兮甚贤且良志存王室兮一饭敢忘使行宣慰兮其谋不臧餧之贼手兮肆毒虎狼余生在廷兮余死在床忠肝义胆兮其未可量惟升有县兮山髙水长虎耳名山兮来苏其乡卞壶忠孝兮臣子有光两县一州兮百世齐芳从容赴义兮厉以自强畏怯观望兮敢有伏藏镵石为兮祠之于旁苹蘩以荐兮春秋烝尝遂初读句容志见其载顔尚书塜在来苏乡后顔村及顔运使牒府归囘苗税重建祠堂深为鲁国公痛之及读本传新旧史皆不载独门客因亮行状言归葬万年县鳯栖原而令狐峘撰公志在万年县旧原忠臣义士志无不在而地防中原益可痛悼矣明年六月中伏日华文阁直学士中大夫提举江州太平兴国宫徳安县开国伯食邑九百户赐紫金鱼袋王遂记并书
　　一拂先生郑介公祠【读书清凉寺遂擢甲科因诋新法被谪还乡日所存唯一拂耳】郑介公諡议宣敎郎太常博士刘靖之议曰谥以官品得法之常也諡以节行得法之非常也国家以常者伸义则夫非常者固弗以轻予也三山郑公死于宣和官止九品绍兴追赠秩视七品肆我主上褒崇名节风厉来世于是特防赐諡奉常其可以常书乎熙寕新法王安石忮忍专欲刼制于上吕恵卿之徒奸险小人缔交于下蔽主误国忽天诬民元老名儒防摈殆尽郑公昔师安石思报知巳缄书屡进牢不可反忧愤忠圗所目覩述为奏篇使斯民颠连流离憔悴艰阨之状毕陈于前而当时椎肤剥髓敛掠不仁之政悉闻于上神考惕然动悟夜寝不寐旦即勅罢某事某事之不便于民者凡十有八责躬求言久旱以雨盖公是时监门一小吏耳越职冒言至于擅发马逓甘蹈鼎镬而不之顾安石由是以去位要君而用事小人环泣上前目公狂夫欲正其罪公复累上书明斥恵卿指为贼本与吕嘉问力辩市易且极论邉兵不巳为大不祥羣党攻之遂罢门局公寻复取魏徴姚崇宋璟及李林甫杨国忠卢杞等传迹在位者所行之事其合于林甫辈而反于姚宋者类而比之画一以进感奋激切言无用隐奏入执政大怒兴狱文致公于是有贞阳之行逮元祐初命为泉州敎授元符元年再迁英州崇寕之初既起复停竟不果叙用以没公自少刻励于学书无所不读而贯以一理其序自以为上不谀公卿下不原乡党水火可蹈而议论不可回以四方万里之饱暖为巳之饱暖四方万里之欣戚为巳之欣戚其志何如哉不幸逢新法鼎沸之时欲以杯水救舆薪之火精诚贯彻能使九重之邃洞见幽僻披圗长嘘弊法立变人情驩呼天意感囬吁亦伟矣在英十年陶冶风化俗以知学文忠苏公论荐之词有曰侠以小官触犯权要冒死不顾以成直言又曰考其终始出处之大节合于君子杀身成仁难进易退之谊元祐欲用而未达绍兴追恤而未尽厯七十有余年乃克议易名之典岂非劝奬忠直寔我祖宗之家法而天则留之以助今日更化之善意乎然则谥孰为称曰谥之羙者多矣公居之何慊然与其得夫人之所同者孰若得公所自许者之为贵公名侠介夫其字则介云者公生平之所自许者也冠字死谥其义一也先儒有言古之为谥者取于名取于取于字况在諡法知死必往曰介执一不迁曰介方公书初上固曰陛下观圗行臣之言十日不雨即乞斩臣宣徳门外以正欺君慢天之罪如稍有所济亦乞正臣越分言事之刑洎书再上又曰臣言非耶乞斩臣于众人之前以塞流言汹汹之路此可谓不以利害祸福迁其所守死而必往者矣后之人闻公介然独立不惧之风其忠气义烈千载犹可兴起也请諡曰介承议郎行秘书省著作佐郎兼沂王府小学敎授兼权考功郎官李道传覆諡议曰故赠朝奉郑公既没九十有六年诏有司特议其諡公名侠字介夫太常博士谓古者有取谥于字之义又谓公平生行事合于知死必往执一不迁之法请谥以介按公本从王丞相安石学熈寕中王丞相以政事毒天下公规之不受丞相诱公以利公不为动顾方以区区抱闗小吏上防极言丞相之失且图所见小民流离困苦之状自城门附马逓达银台通进司为宻急事以奏忠诚恳恻上感天听上为行其所言十有八事中外竦动王丞相既罢公连上书论吕恵卿奸状尤切公虽坐此得罪竟坎坷终其身然百嵗之后读其书想其人凛然生气如公之在目也呜呼可谓介矣抑尝考公平生所厯盖自罢监安上门谪英州十有二年遇哲宗即位赦得还元祐中两苏公先后言于朝始除泉州州学敎授秩满任以忧去免丧授泉州録事叅军元符初年再贬英州后虽复以赦还而终老不复用矣夫介然特立于众小人之中其介犹可及也介然特立于众君子之中其介不可及也元丰以前元符以后公之不合固宜当元祐时元臣秉钧众正满朝起于谪籍起于州县起于岩穴者盖不可胜数公之犯顔忘身宜在谏官御史之选而再命分敎复为纠曹十数年间不出温陵之境当时任引彚之责者于此不为无憾而公之不少屈以求合者至此益可见矣易曰介如石孟子曰栁下恵不以三公易其介公其有焉初台狱旣就吕恵卿议当公大辟神宗曰侠所言非为身也忠诚亦可念岂宜深罪神宗圣明万无杀直臣理公每上书辄曰臣言不当乞斩臣首则进言之时公固先以死自处矣非知死必往欤自熙丰至于元祐至于元符至于崇寕宣和时事屡变而公介然如一非执一不迁欤博士议是防谥曰介【详见介公书堂】公未第时尝随父之官江寕得清凉寺法堂西偏一室闭户读书即从学王金陵时也后人名其所为介公读书堂嘉防十四年縂领商公硕肖公像建祠于此【上梁文抗疏安上门天下共髙其直节读书清凉寺主人首访于遗踪凛生气之犹存慨故家之无防乃即寒斋之旧聿严绘像之祠恭惟西塘先生介公学道欲如孔顔事君必惟尧舜官爵非所望岂法科书局之能招清俭终其身视羙食华衣而若凂防叹旁观之好着要因所见以为圗留英十年在泉三任虽困死流离之相继独刚方劲正之不回嘿予龙期曽止朱塘之水寕忧蛇伏自安寳梵之居贯通神明始终真实贬于元符而复官于崇寕之后追赠于绍兴而赐諡于嘉定之初时自为之屈伸我何有于荣辱郑公坊里巳表门闾瑞像阁前尚余屐齿寻书卷酒瓶之地荐寒泉秋菊之盘堂上徳容耸万竹清风之劲槖中奏藁夺列星秋夜之光何妨半山老子之卜邻更许鐡冠道人之入梦奉使縂领郎中挺然风韵同此襟期当飞刍挽粟之时岂専足食思立懦防贪之士示不忘君壮一拂之清高起百年之文献不特发此邦之秘亦可占斯道之兴爰举修梁载形善颂抛梁东石头城挿翠微中先生万卷髙吟处尚忆寒斋雪衮风抛梁西书堂新傍五云低想像当年忠义气碧霄秋日贯晴蜺抛梁南天外三山翠入檐法眼禅师休説法漏残书卷酒微酣抛梁北坐挹空江烟水绿髙风千古照人寒清凉何用潇潇竹抛梁上旧阁无人思瑞像使星家近郑公坊独立西风懐卓行抛梁下日照朱栏凝碧瓦只将一拂振颓波定有同心来贺厦伏愿上梁之后上知所学家有其书抱闗勿卑于小官考槃当明于大义秋风凉殿徒懐江山草树之悲昼日禅闗共作亭槛松篁之想】
　　南轩先生祠【在天禧寺方丈后先生旧读书处也】
　　重修祠堂记人之生有此心则有此知尧舜之圣此心此知也夫妇之愚无以异于尧舜以天而不以人则明以人而不以天则昏夫尊贤而贱不肖好善而恶恶此人之本心与生俱生天理之自然也比小人慢君子趋恶而违善此习之而不知人欲之使然也何以言之匹夫信义行于里闾盖有盗贼敛干戈而过其闾者烈妇毅然而不可夺世俗固有立祠宇以奉之者是孰使之天寔为之人心之良知也降周讫孔至孟氏而道统不传天理防泯人心日晦由汉而下上下之间莫有任此责者至于宋尊道重徳巳见于削平肇造之初人心之善芽蘖此时其后濂溪二程先生出而发圣贤之秘孟氏始得其传道统于是乎有宗中兴以来文公朱先生以身任道开明天心南轩先生张氏文公所敬二先生相与发明以续周程之学于是道学之升如日之升如江海之沛妇人孺子闻先生之名皆知其为贤譬之景星麟鳯不以为瑞者妄人也凡讲习之地皆有祠宇崇尚严洁足以啓人之敬仰百年之间儒风彬彬岂无自而然独金陵天禧寺之侧有屋六七楹曰南轩寔先生习之地想其朝思夕惟参前倚衡天地之运化圣贤之传授父子讲求乎尊君救时之防友朋发挥乎垂世立敎之序闗百圣而不违通万世而无媿是轩也岂容使之荒芜而不治惜乎嵗久希重道之士日就倾圯甚而春时为防宴之所杲昨赘江淮幕犹扄闭空阁未至若今之狼藉心窃念之告之长而莫我聼近冒阃事欲因旧而増新之比至殆不可举目于是命工治葺内外整齐绘先生之像于中使承学之士载瞻祠宇尚想道谊人亡道存如将见之兴起良知有跃然不自巳者呜呼闾有当式者墓有当拜者此轩之当新庸非守邦者之责尚冀来者之不忘也系之辞曰孟氏日逺吾道日昏道之明昏儒之疵醇学焉而疵韩董荀自时厥后疵亦靡闻我宋立极曰义与仁敎风徳雨太和蒸薫笃生钜儒濂溪二程文公宣公道学中兴伊昔宣公诵学斯轩南轩之名与道俱尊胡未百年栋宇摧倾今我来斯载瞻载颦亟命匠氏斩然一新有隆斯堂锵锵其门像圗惟肖奠位妥神遂使先师不窘暑寒牢醴时荐觞豆序陈岂轩之新轩存敬存礲石琢词以告后人淳祐三年七月丙子后学杜杲记
　　忠肃刘公祠【在蒋山东庵】
　　淳熙二年府境大旱留守刘公珙赈济有方民被其恵公去五县令共绘像祠之于蒋山东庵侍御李公处全作记资政殿大学士刘公尹建康之明年政治徳洽防施化行民有父母奠厥攸居江东之人咨嗟感涕谓自我宋混一区夏繇开寳迄今更牧守防人矣若张忠定之明张文懿之静包孝肃之肃傅献简之爱公寔兼之眎两汉循吏有加焉先是旱涝洊至嵗弗顺成民将阻饥公夙宵勤劳罔敢自逸且惩近世习俗欺诞之弊乃悉具寔以告于上蠲租劝分赈廪辍漕凡可以恵荒政者咸推行之又虑商贾之或壅也复请诏上流郡县毋蕴年毋重征茍奉行弗防得以禁利闻繇是大江而西巨舰连樯辐辏于东谷价以平民乃粒食无有转徙所活盖以百万计恵泽旁浃三邻赖之以免道殣叹息愁恨之声为易欢謡休绩升闻天子叹嘉亟赐褒诏以倡九牧藏在盟府公拜手稽首飏言曰允修政谨备以御水旱加恵于元元俾得事父母育妻子皆陛下之仁之明幸留听臣言故臣得竭其区区效万分一以出斯民于沟壑系天地父母不赀之施臣何力之有焉贪天之功以为巳力臣寔恐惧故勒琬琰庸侈上赐庶防激墯吏之不在民者又以周宣王之事见于云汉车攻吉日江汉常武之诗者反复申戒欲使中兴复古之盛见于今日士大夫然后益信服公忧国爱民其心本于至诚非夸世邀名者昔汲黯使河内河内贫人伤水旱万余家或父子相食黯以便宜发仓粟以赈贫民请归节伏矫制罪武帝虽贤之然终以为戅且妄发不果用先正韩国富公弼自政地以防出藩其在青社河朔大水民流京东韩公劝民出粟得十五万斛益以官廪营公私庐舍十余万区散处其人以便薪水立法简便而周至活五十万人募而为兵又万余人防以不善处嫌疑地尤之韩公曰宁以一身易数十万人之命不悔也其后韩公卒相仁宗辅政三世为宋宗臣较之汉武帝所以处汲黯者逺矣公以宥宻之旧望临一时文能拊众武防威敌天下所待以致太平于朞月之间拥枢机坐庙堂为天子经营四方复两河归舆地圗不动声气措万世于泰山之安公之任也廼今年三月制诏进公观文殿学士上用公之意方隆江东之人惧公之归而不得见也属邑五大夫知上元县赵君公崇知江寕县赵君伯涣知溧水县司马君僖知溧阳县周君世修知句容县朱君光弼因民之愿欲绘公像于蒋山精舍公禁之不可又相率以书抵处全而告以大畧如此且曰公朝夕相天子则无一物不被其泽岂惟江东然吾江东之人徳公也深不止其身又及其子孙思欲家至而日见之饮食必祝将不获如都人旦旦望衮衣于衢路也则非留公像不可公虽欲逊善而辞名奈违众何吾子于公塲屋诸生也盍书之处全复于五大夫曰此固公之所甚不欲公诚朝夕且入相布徳和令治盛功隆竹帛纪之鼎彛铭之则公之像冠烟阁云台之上矣于此乎何有虽然邦人拳拳爱慕之意则可嘉巳其敢辞不名所以褒美政崇大臣褒羙政则臣工劝崇大臣则帝室尊有唐故事也抑千百世之下嵗月犹有考焉请以书于石五大夫皆曰唯乃系之以诗曰大江之东钟山石头虎踞龙蟠帝王之州行阙峩峩翠凤鴹鴹其民伙繁事亦浩穣显允刘公文武咸宜帝曰钦哉往抚朕师公自湖湘植纛建牙扬舲东来兵卫无哗公既开藩童耋欢呼剔蠧锄奸防茕抚孤饥馑适臻公弗遑寕剡章以闻荒政是营谓昔尧汤水旱莫恕民之毋馁维备先具既蠲赋租旣发贮储舳舻万艘衔尾而俱市有余粟民无菜色洋洋颂声载彼阡陌民昔未饱公弗安寝今含哺嬉公始髙枕帝用嘉锡公玺书干文晋如玉音铿如明明在上公避不有于赫丰碑光气冲斗帝御正衙一日万机衮职有阙谁其补之金节煌煌行趣公朝公朝京师四夷寝谋帝曰于戏汝为直儒汝社稷臣其遂相予公居庙廊明堂孔阳曰都曰俞帝垂衣裳清庙崇崇羣后雍雍鼓钟竽笙告时成功一人万年公执魁柄肖貎在堂邦人之庆记成于丁酉之冬而碑石褊小未及刻明年公薨邦人思之益切谓登岘首而堕泪者有碑故也住山祖庆既易兹石俾处全并书之淳熙八年嵗在辛丑四月丙午朔朝奉大夫李处全【阙】









　　景定建康志巻三十一
<史部,地理类,都会郡县之属,景定建康志>
　　钦定四库全书
　　景定建康志卷三十二　　宋　周应合　撰
　　儒学志五
　　贡士
　　解额
　　晋元帝初制扬州嵗举二人【先是以兵乱务存慰悦逺方孝秀到不防试普皆除署至是帝申明旧制皆令试经有不中举者制刺史太守免官太兴三年孝秀多不敢行到者托疾】宋制丹阳郡嵗举二人【凡州秀才郡孝防至皆防试天子亲临之及公卿所举皆属于吏部序才铨用凡举得失各有赏罚失者其人直加禁锢年月多少随辜议制武帝为晋相国时尝申明旧制依旧防试】
　　隋制蒋州嵗贡三人
　　唐制升州嵗贡三人【有才能者无常数】
　　本朝中兴初建康府解额一十名绍兴二十六年増为一十一名【绍兴通用贡举格建康府解额一十人及凖绍兴二十六年二月七日指挥节文西北流寓东南可将二十三年各州土著进士终塲人数计若干取一人谓如某州解一千人就试终塲一百人解一人之类当年解就试流寓终塲人数每多土著人分数即添解一人或零分流寓人少去处依土著人十分为率三分亦解一人谓如土著人每百人解一人其流寓人就试零三十人以上亦解一人之类若以后解秋试人多不得过二十六年所取人数续据乡贡进士李伊等四十二名状乞将流寓土著士人绍兴二十六年二月七日指挥混试本府取放一十一名本府遂申尚书省并礼部乞赐施行回凖省劄指挥节文寻行下国子监勘当得本府所申既流寓人与土著人混试逐举取放一十一人劄付本府照应】端平元年守臣奏以建康行阙之重请比临安府防例特与増添解额八月十日奉圣防建康府解额特増两名共以一十三名为额
　　贡院
　　建康府贡院在青溪之南秦淮之北即蔡侍郎寛夫宅旧址也乾道四年留守史公正志建绍熈三年留守余公端礼修而广之嘉定十六年端礼之子嵘为守撤而新之陈公天麟杨公万里尝为记
　　重修贡院记古者自京师至于乡邑皆有学自秀士至于进士然后官使之攷王制之所载士未始不出于学也后世学校科举之法并行以学校飬士而以科举取士飬之取之各异其所羣试州里拔其尤者与计偕又羣试于春官故自京师至于郡国莫不有取士之所焉士方集有司设案主司而下下堂拜焚香肃士就位则礼闱之设虽近沿唐制亦所以贵进士之科而不敢茍也于古何戾哉建业多士异材辈出曩有魁羣儒首异科而为名公卿者项背相望也故其后子弟益自勉应三嵗之诏者常数千百人兵兴百事卤莽有司不暇治屋庐以待进士始夺浮圗黄冠之居而寓焉郡凡几守率置不问或告之则曰此非吾之所急也史侯自天官贰卿出镇之明年诸生以是为请而其故基为闾阎营舎者四十年矣侯慨然念之指地而易其居捐金而偿其迁筑之费取羡余之木为屋百有十楹适它郡潦伤民流移江上侯因募之使食其力不足则助以厢卒经始于季夏中休竟事于中元是嵗乾道四年也面秦淮接青谿挹方山气象雄秀侯集賔客而落其成揖诸生而告之以进徳脩业之方荐绅韦布之士作为歌诗以賛其善且曰侯于吾建业之士至矣愿求文以识其功侯因以属予予为之言曰世之为吏非通材不济也欲兴利起废无经画于事之先则缩朒而不敢为不然则不防财之匮民之勤而惟吾有司之事是集是亦安取于吏也侯通儒也于书无所不读于天下之事无所不悉故是举也国人不及知而办于咄嗟之顷其它拨烦济剧率称是其与覈寔而浮名饰外而遗中本末首尾衡决倒植而兴学校益庖廪谓之崇儒证辞于民则曰独奈何厉我勤是不急为者其当戾何如也于戏侯亦贤矣哉自兹取巍科登显仕追迹耆旧皆侯赐也建业之士勉之侯名正志字志道丹阳人十一月旦左朝散郎充敷文阁待制知镇江军府事宣城陈天麟记左承议郎通判建康府事姑苏严焕书左朝请郎直显谟阁权发遣江南东路计度转运副使公事浚仪赵彦端书额
　　又记金陵六朝之故国也有孙仲谋宋武文之遗烈故其俗毅且英有王茂谢安石之余风故其士清以迈有钟山石城之形胜故其地为古今之防盛有长江秦淮之天险故其势扼南北之要冲地大才杰而官府事物独庳且隘顾可谓称矧是泽宫古以择士公卿大夫是之自出而为屋才百其楹嵗陁月隤至者千人项背骈絫至纬葭为庐架以苍筤雨风骤至伛偻蔽遮仅全文卷绍熈二年春三衢余公自刑部尚书除焕章阁直学士寔来居守幕府肇啓一新百为劬躬疚懐于夙于夜仁声义贯允洽甿庶文令武竞兵戎载肃靡政不葺靡敝不革孚于九郡水顺雪释一日庠序诸生秦晋等充庭果以为请公即命驾率属往而相攸则见藩拔级夷栋折榱倾廪廪将压顾谓治中廖君俣曰斯邦斯士而延以斯庐不湫隘否不简陋否其宜称否廼彻厥旧廼圗斯新意匠是断画堵是度栋杗崇崇柱桷奕奕率眂旧贯盖四之一考官有舍揖士有堂爰廊四庑爰拱二掖可案可几可研可席堂之北堧中闑以南前后仞墙内外有闲自闑之表缄封之司写书之官是正之贠左次右局不淆不并防为门闗启闭维时职谁何者于此攸宅凡二百一十有二楹自堂徂庭自庭徂门自门徂裔皆甓其地士之集者霁则不埃霖则不淖经始于是嵗冬十一月八日明年春二月廿三日落之其费凡为缗钱一万一千为米斛六百木一万一千章竹一万四千个甓瓦六十万三千枚云公属予记其役予谂于诸生曰公之于诸君不薄矣今兹嵗当大比诸君徕试于斯盍亦长江以为操三山以为觚以写胷中王谢康济之长防以答钟山草堂之英灵毋抗毋谀毋谖毋怃以毋负余公延竚之至意公名端礼字处恭中奉大夫直龙圗阁权江南东路计度转运副使庐陵杨万里记并书
　　转运司贡院旧皆寓试僧寺嘉定九年真文忠公徳秀始建贡院于青溪之西【是嵗习庵陈埙首冠漕闱明年为礼部进士第一】常平提举李道传为记
　　初建贡院记国朝之制诸路置使按察各有职掌转运使最先置所掌最多提举学事既省又兼掌学校贡举事间三嵗诏诸州各试其士升之礼部士与为吏者亲嫌则偕巳仕而锁其防者试于转运司江东地大人众才隽间出数十年间由转运司之试擢髙科登贵仕者数数有之顾试院未克立每寓于浮屠者之宫庳隘弗肃有司患焉前使者汲郡孟侯献始度地于建康府城之东南隅庐陵胡侯摫以縂领财赋兼摄使事稍储钱以俟费它未皇也嘉防八年秘阁脩撰建安真侯徳秀为副使至则曰是不可以不成于是相其阴阳正位南乡筑而増之其崇五尺背负钟山前直长干清溪环流秦淮旁注寛闲爽垲不僻不于校文论士为宜九年三月戊寅命工兴事二十日而堂成又十日而听事成修廊绳直表里相望外而羣执事之吏各有役局七月丁夘工告讫事侯谓道传盍记之道传窃惟近世取士之制每不如古専尚词章而徳行道艺之实丧多为文法而防耻礼逊之节坏世人病之学废而词益下俗浇而网益宻虽上之人亦窃病焉防其径以诱之于前艰其门以塞之于后使为士者弃乡井走道路无复懐寳待贾之意又识者所深病也学古行道之君子思救其弊考古之意酌今之宜使敎学兴风俗厚贤才出治功着其规模条目本末先后必有可言者然岂有司所得为哉若夫合圎冠方屦之士以校其艺曽无定处而反托于异敎之庐事益茍名益不正此则有司所得为者是役也侯盖为所得为而巳学古行道侯之素志所谓考古之意酌今之宜以救歴世之弊者其必慨然于此矣夫岂特以髙科贵仕望江东之士哉侯正色立朝风采闻于四方奉命出使専以激浊清洗寃泽物为巳任嵗适大饥民赖以全活者不可数计斥燕馈削浮冗独以余力克兴是役材无强贾庸必厚给田里不知州县不与是皆足书道传既承侯命因推古者取士之意平日所望于侯者备论焉院为屋余百五十楹钱以缗计者万四千有竒董其役者主管文字赵与悊嘉定九年七月日朝散郎提举江南东路常平茶盐公事李道传记寳谟阁直学士中大夫知池州军州兼管内劝农营田使邹应龙书端明殿学士正议大夫签书枢宻院事兼太子宾客曽从龙篆额
　　府学赆送规约契勘夲郡士子率多清贫每当賔兴上南宫者以装赍为苦今学校创置房缗专充赆送条具如右【赆送数目并月铜钱】
　　一置到房廊各有赤契及总簿该载
　　一收到赁钱専委直学一贠拘别项桩管如遇官放湏契勘所放日分等第钱数月终转结簿厯取两敎授花押
　　一赆送乡举发解各五十千免解者半监漕国子发解各二十千免解者半武举发解各二十千免解者半宗子应举发解宗学发解各二十千锁应十五千取应减半过省各二百千自太学过省及舍法免省者半武举过省各一百千自武举过省及舍法免省者半宗子应举过省宗学过省舍法免省各四十千鎻应三十千取应减半补入太学各一百千入武学者半入宗学者又半
　　一本学赆送贡士系于使府劝驾后一日就公堂设醴面致赆金庶无减尅之弊
　　一此项钱専为赆送夲府士人唯特恩人不送试入前名赐出身照过省例续送如有时官流寓宗室过往举人并不支送
　　一已受赆礼人因事不能成行或至中涂而旋者并将元钱回纳如果执留申府拘理或身到行在寔有事故不能入试仰同赴试人保明免行回纳
　　一置到房廊或有损壊即支本色钱脩造明置文厯不许虚破
　　右具如前永宜遵守事力未裕姑立大纲増广前规尤有望于来者
　　记云金陵大都防六朝风流未逺我宋淑人心以道徳翕然尽归醇厚中兴南渡天跸驻临行阙岧嶤龙盘増秀光涵玉井瑞产金莲距今百年人物鼎盛魁杓聮耀益大彰明端平初元皇上嘉恵陪京增贡士额登名天府者十三人嘉熙改元诸生请援京师例到省郡复上其事于朝剡奏朝腾俞音夕播士鸢飞鱼跃莫不舒翘扬英奋迅功名之防郡敎姑孰陶公炽诱掖后进以明道书堂拨入嵗租易金市屋日僦月储为贡士资既而盱江孔公圣义同掌敎席相与翼其成与计偕者遣送虽各有差踏梅江岸观国之光皆得以壮行色春风槖籥吹嘘成就者为多是举也真乡邦无穷盛事嘉熙改元十一月朔郡人从政郎宜差充蕲州州学敎授吴蒧记
　　本府劝驾于贡院掲名一月后就设防开鹿鸣宴凡本府新旧文武举及漕司新举人皆预焉津送有差本府正请士人每员送十七界防子三十贯文折緑襴过省见钱一十贯文七十八陌酒四瓶毫笔一十枝试巻劄纸四十幅防心折十七界防子一十贯酒一瓶特送十七界防子一千贯文
　　江东漕司正请官贠士人除漕司津送外本府每贠送十七界防子三十贯折緑襴过省见钱一十贯七十八陌酒四瓶兎毫笔一十枝试卷劄纸四十幅防心折十七界防子一十贯酒一瓶
　　淮郡附试正请士人每贠送十七界防子三十贯折緑襴过省见钱一十贯七十八陌酒四瓶兎毫笔一十枝试卷劄纸四十幅防心折十七界防子一十贯酒一瓶特送十七界防子二百五十贯文
　　本府免解士人每贠送十七界防子二十贯【府学前廊増十贯】酒二瓶防心折十七界防子一十贯酒一瓶特送十七界防子五百贯文
　　淮郡免解士人每贠送十七界防子二十贯酒二瓶防心折十七界防子一十贯酒一瓶特送十七界防子二百五十贯文
　　重建建康府贡院大使马公光祖任内建康府贡院在清溪之南创于绍兴初年脩于嘉定癸未自后率三嵗一葺因陋就简牵补目前试巳则借占躏践靡所不有殆弗止撤藩篱毁薪木而巳屋既倾欹地又卑湿懔乎有覆压之虞咸淳丁夘诏嵗大使亲即其所爰究爰度悉命撤而新之鸠工聚材筑基崇址宏壮爽垲视昔迳庭防事之后为堂三间扁曰衡鉴翼以考官位次薇堦莲沼前后相辉供帐什物百尔具备试塲旧止四庑众以为隘乃即西偏辟地数百弓添剏两庑为屋共二百九十四间庖湢守视之所罔不整洁又仿金华诸郡例置长卓钉柱间阐三门以来多士中门之外设弥封交巻誊録对读所各有司存井然不紊栋宇翚飞与正防埒始置鎻钥属府学董之规模于是乎详宻矣自是年四月日兴工讫五月竣事不月而成民不知役共縻钱十八界一十三万三千八百九十五贯有奇米一千五百五十石他物从官给者不与焉右史冯公梦得为之记云皇帝嗣位越三年二月初吉诏天下郡国以士来贡若曰宋徳当天奎聚五纬文明景运实此乎开维兹嵗行适合维予一人祗见先圣阐道立教聿兴斯文维躬用劝维尔多士懋旃于是建康府新作贡院成留守大制使观文马公以书谂梦得曰维此文闱乾道立之绍熙辟之嘉定葺之今又四十有五年每莅校比有司取具目前猿狙之杙侏儒之柱苫盖橶挶谓是则茍而可老屋岌岌不任风雨垫隘湫底爽气弗集笈负而至者外揵内韄儳焉惧霣之及殆非所以使之簸羽翮而吐铿轰也以吾为守长于斯而是之弗虑弗圗母巳阙乎乃鸠工虑材培卑而崇拓隘而广规画褰举再阅月亟溃于成而人未始知有役国家之贤才自出多士之气数攸闗可无文字以觉久逺子盍为我记诸梦得尝考賔贡之制自周迄唐其意寖以荒失未尝不慨古之士贵以肆而后世之士不然也夫宾士以礼而乡射行焉所谓揖让而升下而饮其雍容和衎之气象何如防逮至束缚检约围棘重重寒庑单席如唐人所云者则偪介巳甚于古意无复彷佛矣我朝以儒立国三嵗大比攷其徳行道义之法虽未能纯用周制而兴贤兴能使长使治其意亦何以异于周六飞渡江王气聚于东南而金陵首当其防警跸驻焉地载神气风霆流形采芑新田润泽丰羙是开中兴以来无穷之用圣天子垂意文治烝我髦畯制诏一下遐不作人嶪嶪陪都视周丰镐所谓庶物冯生文武之徳有衍未艾也居留重臣用克知于徳意共明命而厚同气有开必先夫岂偶然前五十年文忠真公将指转输始作漕贡院于是邦越明年即有冠南宫者维马公之学源流真氏故知所崇尚类如此升本多奇士加之以新大之防扶摇天飞志气固应倍百嘉定数闱得士之盛吾知其殆有过之公三至玉麟十年之间揆敎奋卫兴补润赖之绩不可选纪而于是役尤汲汲焉公之盛心盖可知矣梦得于授简之辱用次第其説以笔受而不复以不文辞若夫山川之羙方隅之吉面势之宜旧记具焉不书役用材植金谷防何非见属之大指亦不书公在先朝尝贰枢庭名字系出天下尽知之学士大夫尊之皆曰裕斋先生云是嵗为咸淳三年四月甲子朝散大夫太府少卿兼权直舍人院权直学士院兼侍立修注官冯梦得记朝散大夫新除军器少监兼权国子司业兼权直舍人院兼景献府敎授林应炎书并篆盖
　　进士题名
　　庆厯二年　　　　张识　　　　张谘
　　熙寜九年　　　　杨之道　　　巫钺
　　江适道　　　潘温之
　　绍圣元年【毕渐榜】　　许之羙
　　崇寕五年【上舍及第】　　余防　　　　蔡敦礼
　　崇寕五年【蔡薿榜】　　宋升　　　　秦济
　　大观元年【上舍及第】　　叚拂
　　大观二年【上舍及第】　　霍廸
　　政和二年【莫俦榜】　　俞迎　　　　朱天任
　　钱时敏
　　政和四年【上舍及第】　　陈鹗
　　政和五年【何防榜】　　秦桧　　　　范同
　　政和八年【嘉王榜】　　朱端彦　　　朱虙
　　徐时升
　　宣和三年【何涣榜】　　魏良臣　　　朱元佐
　　陈秉成　　　钟大方
　　宣和六年【沈晦榜】　　何若　　　　秦梓
　　建炎二年【李易榜】　　　　钱周材　　　　吴防
　　王绛　　　　　戴巽
　　李朝正　　　　赵震
　　张士襄
　　绍兴二年【张九成榜】　　　　潘祺
　　绍兴五年【任应成榜】　　　　王纶　　　　　朱端禀
　　绍兴八年【黄公度榜】　　　　巫孝立　　　　鲍同
　　巫伋
　　绍兴十二年【陈诚之榜】　秦熺【本第一甲第一人为宰臣辞免降充第二人为系省试上十人合升甲与还第一人恩例】
　　秦昌时　　　秦昌龄
　　苗昌言　　　　江汉
　　魏元若
　　绍兴十五年【刘章榜】　　　李珵
　　绍兴十八年【王佐榜】　　　魏师逊　　　　钟离松
　　周彦　　　　　江宾王
　　鲍慎履
　　绍兴二十一年【赵逵榜】　汤彦升　　巫孝恭
　　荘震
　　绍兴二十四年【张孝祥榜】　秦埙【第一甲第三人为系两府亲属依第一人恩例】
　　秦焞　　　　秦焴
　　葛掞　　　　赵公彬
　　绍兴二十七年【王十朋榜】　陈自修
　　乾道二年【萧国梁榜】　　李机
　　乾道五年【郑侨榜】　　刘炜　　　　沈鉴
　　乾道八年【黄定榜】　　钱闳　　　　夏融
　　淳熈五年【姚頴榜】　　梁文恭　　　张衡
　　淳熈八年【黄由榜】　　张逢辰　　　吴柔胜
　　何掞
　　绍熈元年【余复榜】　　刘枢　　　　戴锜
　　耿戡
　　绍熈四年【陈亮榜】　　孔盖　　　　李岩
　　李大同　　　李琦
　　李秀寔
　　庆元五年【曽从龙榜】　　汪瀛
　　嘉泰二年【傅行简榜】　　卞伯光　　　成灋
　　胡景愈　　　郑震
　　嘉泰三年【上舍及第】　　卫熺
　　嘉定四年【赵建大榜】　　王晋　　　　郑南
　　王辽
　　嘉定七年【袁甫榜】　　吴渊　　　　朱应龙
　　潘彚征　　　李芥
　　嘉定十年　　　　状元吴潜
　　嘉定十三年【刘渭榜】　杨成大　　　沈先庚
　　嘉定十五年【上舍及第】　许思齐
　　嘉定十六年【蒋重珍榜】
　　绍定五年　　　　元宋兴
　　嘉熙二年　　　　陈熈
　　淳祐元年　　　　胡景龙　　　吴起潜
　　淳祐四年　　　　卞文显
　　淳祐七年　　　　吴琪　　　　包秀实
　　陈晟　　　　陈昻
　　淳祐十年　　　　洪心防　　　吴庆龙
　　傅文振　　　李□
　　寳祐元年　　　　潘孜
　　寳祐四年【文天祥榜】　　吴景伯　　　李仲龙
　　朱文徳　　　吴璞
　　开庆元年　　　　张震龙　　　朱绍逺
　　平天祐





　　景定建康志巻三十二
　　钦定四库全书
　　景定建康志卷三十三　　宋　周应合　撰
　　文籍志一
　　文籍生于伏羲世久益繁凡治乱安危成败得失其理着于经事具于史议论感慨发于文章居今知古赖此耳孔子观夏殷之道徴之杞宋文献而不足韩宣子适鲁见易象与鲁春秋曰周礼尽在鲁文籍盖观国之所重欤究其所以始騐其所以终法其所以得鉴其所以失必善用文籍者而后能用其国耳皇朝初平江南淂书六万卷盖南唐以前有其书而不能用天锡我宋而善用之书非徒书矣武王曹彬防勋而还寳无所取满载皆圗书武帅读书固艺祖皇帝之所深勉况文人乎公卿大夫士读其书而用其书见之行事则忠孝大节追配前古着之言辞则诏今传后皆有补于世道今以建康所存之书序列于前其锓梓者次之刻石者又次之若歴代文章之有闗于建康而散见于诸帙者又选而梓之非曰夸富于文籍庶有可徴之文献云作文籍志
　　书籍
　　皇朝开寳八年平江南命太子洗马吕祥就金陵籍其圗书得六万余卷分送三馆及学士院其书雠校精审编秩全具与诸国书不类雍熈中太宗皇帝以板本九经尚多讹谬重加刋校史馆先有宋臧荣绪梁岑敬之所校左传诸儒引以为证祭酒孔维上言其书来自南朝不可按据章下有司检讨杜镐引贞观四年以经籍讹舛盖由五胡之乱天下学士率多南迁中国经术寖防之致也今后并以六朝旧夲为正持以诘维维不能对天圣七年丞相张士逊出守江寕建府学奏请于朝全赐国子监书绍兴初叶梦得为守尝求周易无从得盖当大兵之后旧书无复存者梦得乃捐军赋余缗六百万以授学官使刋六经后七年梦得复至询汉唐史尚未有又捐公厨羡钱二百万徧售经史诸书为重屋以藏名之曰防书阁而着其籍于有司后阁燬于火籍与书皆不可见至绍兴十六年髙宗皇帝亲书九经及先圣文宣王赞刻石于国子监首以石本赐建康今藏于府学之御书阁而经子史集之仅存者皆附焉景防二年留守马光祖念文籍之阙复求国子监书之全以恵多士
　　御书石经之目
　　周易三卷　　　尚书三卷　　　毛诗四卷
　　周官一卷　　　礼记一册　　　春秋经传十五卷孝经一卷　　　论语二卷　　　孟子五卷
　　文宣王赞一卷　乐毅传一卷　　羊祜传一卷经书之目【以下两学见管】
　　周易二十六本【监本正文　建本正文　监本注　监本注疏　建本注疏　正义　大传系义　约説　易索　或问　太集注　监本程氏传　婺本程氏传　伊川系辞　横渠觧　朱氏觧麻衣觧　十先生觧　胡先生觧　沈丞相子传监本义海　龚氏觧　了斋觧　刘教授觧婺本义海】尚书二十四本【监夲正文　建夲正文　婺本正文监夲正义　建夲正义　建本注疏监夲注　胡安防解　东坡解　公解　张博士解史敎授防　罗氏解　陈氏解　吕伯修解　孙曽解　刘博士解　萧先生解　疑难集觧　羣儒觧石林觧　吴才老觧　新注　治要】毛诗十三本【监夲正文　建夲正文　监夲正义　建夲正义　监夲注　建夲注疏婺本注吕氏读　诗记欧　阳义颍　濵解　总义　意义】周礼七本【新经监本　正文建本　正文婺本　正文监　本注建　夲注婺　本注监本】礼记二十二本【正义监夲　正文建本　正文婺本正文监　夲注监本　正义　音义监本　仪礼建本　仪礼仪礼　正义仪　礼防中庸大学中庸　大学解中　庸约説中庸　大学广义无垢先生　中庸大学　説大学衍　义中　庸讲义　礼象三礼圗　中庸　大学集义】春秋二十七本【集畧少仪　列传监　本正经　监本注上　下经春秋　年义监本　左传建本　左传　左传正义注　疏监本公羊　正文监本谷　梁正文监　本公谷二　传公羊正义谷梁　正义春　秋释文伊　川传胡氏　传春秋辨　疑左传法　语春秋释　例春秋纂　例经典】左氏摘竒　【释文左　传事类名　臣传西畴】
　　孝经十二本【解师先生　觧监　本国语监　本正文古　文监本正　义郑康成　注唐明皇】范侍讲【觧　古文指觧　二程　师説　觧二】
　　论语三十一本【老指觧释　文刋误法　语监夲　正文川夲　正文监　夲注监　夲正义建夲疏　程子解伊　川说龟山　觧朱子集　注朱子　详说朱子　语类东坡　解颍濵拾遗　谢上】
　　【解　范学士　解南轩　説葵轩　解汪省元直解施　景明解　洪氏解　曽文清　义文】
　　【莹解　释言　义原　集义　十説大　意诸】
　　孟子十四本【儒集义　集略监　夲注建　夲注川夲注朱　子集注朱　子要畧张无垢　拾遗三　山解文　莹解　王博士　解五臣注　直讲】史书之目
　　史记　古史　国语　战国防
　　前汉书八夲【晋之解　诸儒　集义　集畧　纪志表传　法语字　类博】后汉书六夲【闻发挥　史评　荀悦　汉纪　史编纪志　表传法】三国志　晋书　宋书　南齐书　梁书　陈书
　　隋书　魏书　北齐书　周书
　　唐书十三本【语精语　博闻袁　宏汉　纪白　虎通旧唐　书新　唐书　六典　防要发挥　纠谬　摘寔】
　　五代史　歴代制度　编年通载　七制三宗
　　史传论　十七史賛　十七史防求　通典
　　资治通鉴【论防　唐鉴　音训　郑节　吕节　政要监本蜀本建　本外　纪举　要朱　　子纲目纲】皇朝圣政　三朝寳训　垂拱鉴
　　续资治通鉴长编【全本节本】　稽古编年　隆平集
　　子书之目
　　孔子家语【监本建本】　　曽子　周子【通书　　太极圗觧】程子老子　　庄子　　荀子　　子　　文中子列子　　抱朴子　孔丛子　管子　　鹖冠子淮南子　刘子　　尹文子　商子　　公孙龙子韩子　　邓析子　杜牧之注孙子　　子法言道徳经注【王弼　司马公】　十一家注孙子　　太经施子羙七书觧　　墨子　　南华经释文
　　理学书之目
　　濂溪集　　　　程氏遗书　　　伊川集
　　横渠集　　　　正防书　　　　司马温公家范温公居家杂仪　温公书仪　　　武夷先生集胡子知言　　　晦庵大全集　　朱文公语类朱文公语録　　朱文公感兴诗　朱文公小学之书朱文公年谱　　晦庵东莱学规　南轩先生集
　　张宣公语类　　东莱集　　　　吕氏乡仪
　　诸儒鸣道集　　十三朝言行録　近思録
　　修学门庭　　　书堂讲义
　　文集之目
　　先秦五书　　　楚辞集注　　　文苑英华
　　子云二十四箴　　　　　　　渊明集
　　梁昭明集　　　文选　　　　　唐文粹
　　张曲江文　　　韩昌黎文　　　柳柳州丈
　　陆宣公集　　　陆宣公奏议　　顔鲁公集
　　李衞公集　　　李太白集　　　杜工部集
　　樊川集　　　　独孤集　　　　李翺文
　　蔡邕独断　　　夷白堂集　　　长庆集
　　李文公集　　　皇朝文鉴　　　富郑公奏议
　　乖崖集　　　　六一公文　　　秦少游文
　　陈了翁文　　　范太师文　　　胡澹庵集
　　范文正公集　　临川文集　　　南丰集
　　陈无巳集　　　范蜀公集　　　范蜀公奏议
　　嘉祐集　　　　徂徕集　　　　宛陵集
　　老苏文　　　　三苏文　　　　东坡大全
　　曲阜文　　　　华阳文　　　　苏魏公文
　　李泰伯文　　　忠惠集　　　　节孝先生文
　　龙溪文　　　　岩谷文　　　　马子才文
　　五溪集　　　　豫章集　　　　栾城集
　　胡文恭集　　　骨鲠集　　　　忧五集
　　唐先生集　　　大名集　　　　金氏文集
　　吴使君集　　　南阳集　　　　鄱阳集
　　斜川集　　　　好还集　　　　欧阳四六集
　　潏水集　　　　徐公集　　　　青山集
　　潜山集　　　　横塘集　　　　毛泽民集
　　毗陵公集　　　强祠部集　　　道院集
　　巴东集　　　　广陵集　　　　忠定公集
　　番江集　　　　杨诚斋集　　　鹤山集
　　京口集　　　　南州集　　　　庐山前后集张文昌集　　　见一堂集　　　东湖居士集
　　东牟集　　　　东窗集　　　　盘洲集
　　庆厯集　　　　陈止斋集　　　文海
　　姑溪居士集　　青山集　　　　陈侍郎奏议邹忠公奏议　　范忠宣公弹事　谏垣集
　　经纬集　　　　韩魏公谏稾　　范忠宣公国论张公奏议　　　定庵类藁　　　竹轩杂著
　　范蜀公正书　　谕俗编　　　　百家诗
　　东坡诗　　　　李嘉祐诗　　　李商隐诗
　　喜雪诗　　　　曾使君诗　　　神秀楼诗
　　瑞麦诗　　　　梅山诗　　　　极目亭诗词
　　集韵　　　　　杜诗押韵　　　张孟押韵
　　救荒活民书　　璜宫杂著
　　图志之目
　　三礼图　　　　释奠图　　　　指掌图
　　九域志　　　　江行图　　　　水经
　　麟凤图　　　　元和郡县图　　建康实録
　　乾道建康志　　庆元建康志　　景定建康志诸郡志【镇江　姑孰　四明　　嘉禾　东阳　庐山拾遗】　四明乡饮图类书之【目】
　　艺文类聚　　　白氏六帖　　　皇朝类苑
　　翰苑羣书　　　记室新书　　　四时纂要
　　事物纪元　　　世説新语　　　世説叙録
　　太平广记　　　初学记　　　　职林
　　説苑　　　　　职官分纪　　　四库闚书
　　书林　　　　　千姓编　　　　文章縁起
　　绀珠集
　　字书之目
　　礼部韵略【监本建本】　广韵　　　　玉篇
　　经典法帖　　　文公法帖　　九经字様
　　班马字类　　　许氏説文　　説文解篆类语
　　字寳　　　　　韵谱　　　　　埤雅
　　佩觿集
　　法书之目
　　刑统　　　　　三省总括　　　绍兴令
　　绍兴勅令格　　绍兴勅令贡举　御试省试勅令绍兴刑统　　　太学勅令
　　医书之目
　　神农本草　　　黄帝素问　　　大观本草
　　图经本草　　　本草单方　　　太平圣惠方膏肓灸经　　　铜人灸经　　　衞生方
　　治风药方　　　备急药方　　　养老奉亲书小儿药方
　　书版
　　横渠易説一百六十八版　易象图【阙】
　　易索一百四十五版　　　周易终説一百二十版李公易解二百八十版　　学易蹊径一千五百版礼记集説四千六百版　春秋讲义三百一十版春秋纪咏四百九十三版　语孟拾遗一十九版东坡论语一百二十版　　论语约説三百二十版孝经集遗一十九版　　　程子一百七十九版近思録二百六十版　　　小学之书二百一十版朱文公年谱一百二十版　师説一百五十四版四家礼范一百五十版　　释奠通祀图三十五版诸史精语七百三十版　　通鉴笔义一百五十五版建康实録七百四十版　　六朝事迹二百三十版乾道建康志二百八十版　庆元建康志一百二十版景定建康志一千七百二十八版
　　皇朝特命録四十五版　　翰苑羣书二百五版集贤注记六十一版　　　文昌杂録九十二版东观余论二百一十版　　富文公赈济録六十二版救荒録一百八十六版　　活民书一百七十六版唐花间集一百七十七版　重编楚辞五百七十版杜工部诗五百一十版　　少陵先生年谱六十八版金陵覧古诗三十五版　　金陵怀古诗八十五版庄敏遗事三十二版　　　棠阴比事五十六版松漠记闻四十五版　　　江行图録六十五版张公奏议二百六十版　　李公家传一百四十五版
　　保庆集一十九版　　　　清晖阁诗四十六版輶轩唱和三十一版
　　和晏叔原小山乐府二百四十六版
　　寒子山诗六十八版　　　苏氏道德经八十八版大一醮式三十二版　　　产寳类要一百七十五版小儿保生方五十一版
　　钱氏小儿方一百四十五版
　　张氏小儿方二百一十版　海上名方六十五版余山南升果二十二版
　　西山先生心政经九十六版
　　半山老人絶句三十八版
　　西山先生文章正宗一千九百九十六版
　　选诗演义七十三版
　　余山南南轩讲义三十五版
　　余山南读易记六十五版　伤寒须知二十六版小儿疮疹论方二百二十版
　　石刻
　　皇朝御书御制诏令碑刻已録第四巻
　　前代近代诸墓碑已载各墓下
　　秦始皇东游颂徳碑　　　胡亥东行诏书碑
　　西汉东平趐王庙记　　　溧阳长潘元草校官碑
　　吴大帝封禅碑　　　　　后主纪功三段石碑太极左仙翁葛公碑　　　晋元帝庙碑
　　礼乐羣英三十六像　　　太傅谢文靖公白碑
　　都督谢公庙碑　　　　　卞将军石柱
　　忠臣孝子碑　　　　　　卞公忠烈庙碑
　　忠贞公祠堂碑　　　　　顔氏大宗碑
　　顔府君碑　　　　　　　维摩居士像碑
　　王羲之书兰亭记　　　　王羲之书乐毅论
　　冠军将军史爽石柱　　　盘白真人李僊公碑
　　子隐堂记　　　　　　　兴严寺塔记
　　宋昭灵沈襄王庙记　　　齐尚书令巴东献武公碑
　　海阳三碑【谢朓撰】　　　　　梁萧武帝寺记【在鹿苑寺】始兴忠武王碑【徐勉造在黄城村】　司空安成康王碑【刘孝绰撰】
　　永阳昭王碑【徐勉撰】　　　　临川靖惠王碑
　　吴平侯萧公碑　　　　　建安敏侯碑【在淳化镇】
　　梁都承防题名碑　　　　许长史旧馆坛碑
　　梁宣帝明帝二陵碑　　　九锡碑
　　太元真人司命茅君碑　　陶隐居帖【玉晨观】
　　义和寺额【梁昭明太子书】　　　　草堂法师碑
　　司徒鄱阳忠烈王碑　　　华阳宫记
　　陈景阳宫井栏题刻　　　陈宫石井栏记【蘓易简撰】赵知府题栖霞寺山天开岩诗
　　王给事栖霞寺诗　　　　摄山栖霞寺诗碑
　　隋平陈碑　　　　　　　隋朝律大师碑
　　唐明徴君碑【髙宗御制在栖霞寺】　　唐重建蒋山开善寺记
　　神霄宫铜钟文　　　　　华阳颂碑
　　紫阳观王先生碑　　　　陶隐居碑【卲陵王萧纶撰】
　　崇禧观碑【唐三拾遗孙处立文】　　　灵寳院碑
　　华阳洞唐宗授上清箓碑
　　禁山碑【在玉晨观】
　　句容县令岑公徳政碑【张景毓撰】
　　方山洞观勅还钟碑　　玉清观囘等碑
　　下泊宫记【黄洞元撰】　　　　　贞白先生碑【卲陵王萧纶撰】
　　祠宇官白鹤庙记　　　　静先生广陵李君碑茅山紫阳观静先生碑【柳识撰】
　　静先生勅书碑
　　三洞景昭大法师韦君碑【陆长源撰】
　　崇圣祖庙碑【李徳裕建】　　　孔子尹直父赞皇公三碑孝子张君纪孝行铭　　　孝子旌表碑赞
　　茅山孙尊师诗碑【李德裕文】　　题陶隐居铭葛僊公碑青观九天使者功德殿记【贾穆撰】
　　宣州漂阳县承僊观宗先生碑
　　卢大王庙记　　　　　　重换目空庙殿记
　　祭酒史公仲谟碑【贾曾文】　　瀬水贞义女碑【李白文】潘城寺碑
　　礼部侍郎刘府君神道碑【裴度撰】
　　白府君铭【从侄居易撰】　　　　贞索先生碑【徐撰】
　　紫阳观碑【徐撰】　　　　　许长史月井铭【徐撰】博大师王君碑【徐撰】　　五云观碑【晏殊撰】
　　升直王先生諡赠碑　　　百福寺铜钟碑
　　佛窟寺碑【孙忌撰】　　　　　多心经碑
　　蒋庄武帝庙碑【徐撰】　　　张长史千字文碑
　　溧水顔鲁公叙　　　　　永僊观宗先生碑
　　李白凤凰台诗碑　　　　句容修夫子庙记【开元十一年】吴郡孝子张常洧庐墓记　李太白赞寳公畵像
　　顔鲁公祠记　　　　　　来贤亭诗
　　融师塔记　　　　　　　重兴隐静院记
　　福兴寺碑　　　　　　　祈泽寺碑
　　本业寺记
　　伪吴兴化院铸铜钟文【在香林寺】
　　矴石铸文【在靖安镇】
　　南唐五龙堂元像记【徐锴撰】
　　李顺公碑【高越书在西门外】　　　张懿公碑【在石头城后】
　　李后主祭悟空禅师文【在清凉寺】
　　开善寺井记【在蒋山寺】
　　南唐追封庆王碑【在城南娄湖桥韩熙载作】
　　宋齐丘凤凰台诗　　　　太守题名碑
　　金陵图　　　　　　　　建康图
　　建康府重建贡院记【陈天麟】　江东运司试院记【李道传】建康府新作贡院记【杨万里】
　　江宁府移建康府学记【张元用】
　　重修府学记【章汝楫】　　　　府学上舍登科题名记府学赆送贡士规约碑　　建康府新建义庄记
　　江宁府学田产记　　　　续置田产房廊碑
　　府学义庄田畆数碑　　　学斋记
　　上元县学记　　　　　　溧水县学记
　　溧水县小学记　　　　　句容县【阙三字】记
　　溧阳县重修学记三
　　明道先生祠记三【朱熹防九言真德秀作马光祖防】
　　程纯公画像记　　　　　刘给事祠堂记【李处全作】范忠宣祠堂记【袁变作】　　　黄尚书生祠记【李慥作】忠襄杨公祠堂记【魏翁作】
　　留守大资政钱公生祠记【郑若容作】
　　真西山祠堂记【王遂作】　　　吴状元生祠记【孙沂作】陈大使生祠记【王梦乂作】　　　南轩先生祠堂记【杜杲作】吴大资祠堂记【曹庭褒作】　　　吴相公生祠记【程公许作】野亭先生祠堂记【倪屋作】　　野亭先生祠赡祠规式碑马观文生祠记【赵与和孙益大作】　父老建马观文祠记【刘梦周作】青溪先贤堂记【周应合作】　　　溧阳县学四先生祠记圣母惠泽龙王一祠记【在戒坛寺】
　　忠节王公庙记【刘岑作】　　　府治三圣庙记
　　秣陵东岳庙记　　　　　在城武烈帝庙记
　　江渎庙记【黄度作】　　　　　昭灵沈襄王庙记【陈尧咨作】铁塔寺二判官庙记　　　越台三圣庙记
　　惠泽王庙记　　　　　　显忠庙记【洪迈作】
　　广惠庙事迹记【沈瀛作】　　　马司真圣庙记【冯去非作】
　　圣烈王行状碑　　　　　武氏石室碑
　　正显庙记　　　　　　　褒忠庙记【叶梦得作】
　　蒋武帝庙记　　　　　　栖霞寺佛殿记
　　摄山白云庵记　　　　　能仁寺记
　　天庆观记【章公权作】　　　　　吉祥寺记
　　永宁院记【刘岑作】　　　　　戒坛寺记【韩元吉作】
　　殊胜寺记【杨天麟作】　　　　　明庆寺记
　　保宁寺碑　　　　　　　定杯寺记【朱舜庸作】
　　圣汤延祥院记　　　　　蒋山妆绘大佛殿记
　　寳公行状碑　　　　　　天禧寺重修寳塔碑
　　二藏道公塔记　　　　　北山移文碑
　　髙座寺铜钟碑　　　　　三茅真君像记
　　道光泉记　　　　　　　八功德水记
　　双女坟记　　　　　　　左伯桃墓诗
　　萧闲堂碑　　　　　　　二李亭碑
　　挿竹亭记　　　　　　　俞氏十牓传家记
　　通济桥记　　　　　　　中山馆驿记
　　广惠侯庙碑　　　　　　镇淮饮虹二桥记【梁椅作】
　　白下桥记【刘叔白作】　　　　　嘉泰重修二桥记【刘叔向作】乾道重修二桥记【丘崈作】　　明道先生格言碑
　　赵忠肃公秋风诗碑【马观文书】　杜尚书学斋记
　　王潜斋六州歌颂
　　马裕斋书格言碑六【寛平笃厚敬觉详缓　喜闻过强为善　愿我夀命长广行一切善愿我福徳盛普济一切人　一日之事在寅一年之事在春一生之事在勤一家之事在身　无益之言勿听无益之事勿为无益之书勿观无益之友勿亲　和平福之基忿躁祸之随谦防徳之吉骄傲身之贼】
　　高斋记【胡宿作】　　　　　　子隐堂记【梅挚作】
　　凉馆记【元时敏作】　　　　　　筹思堂记【边惇德作】
　　四老堂记【韩元吉作】　　　　　思政堂记【章谦作】
　　忠宣堂记　　　　　　　飞泳堂记【杨迈作】
　　戏防堂记【王埜识】　　　　　逹尊堂记【范先作】
　　忠实不欺之堂记【陆景思作】　　清如堂记【梁椅作】
　　东冶亭记【梅挚作】　　　　　筹思亭诗碑【王安石范纯仁王扣作】
　　此君亭歌【毛渐作】　　　　　赏心亭东坡长短句【丘崈作】昭阳亭饯别留题【李书】　　　昭阳亭诗【张状元作】
　　二水亭记【史正志作】　　　　　八功徳水亭记【赵师晋识】
　　新亭记【史正志作】　　　　　　兰亭记【李洪识】
　　双玉亭记【刘字作】　　　　　翠微亭记【吴渊作】
　　凤凰台记【马观文作】　　　　　赏心亭记【萧山则作】
　　川泳轩记【周必大作】　　　　　存爱轩记【周师成作】
　　敬斋铭【传行简作】　　　　　　使华园记【戴桷作】
　　政足园记【戴捐作】　　　　　绣春园碑【髙定于识】
　　府学御书阁记【防九言作】　　　青溪阁记【张椿作】
　　德所新建门楼记【马光祖作】　　东南佳丽楼记【李衢作】葛僊公链丹井铭【景通作】　　濡惠泉记【王元忠作】
　　舍利泉记【李处厚作】　　　　　忠孝泉记【周虎作】
　　道光泉记　　　　　　　义井记【李廸作】
　　广济新仓记【赵彦端】　　　　平止仓须知碑
　　平止仓省劄指挥碑　　　平籴仓省劄碑【岳珂立石】复置平籴仓省劄碑【舒滋立石】　平籴仓记【吴渊作】
　　泛恩指挥碑【赵善湘立】　　　　亲兵营记【防九言作】
　　沿江新建游击军记【胡居仁作】
　　宋兴寺奉省劄养济两院碑【黄度作】
　　真运使申遗弃小儿省劄碑
　　余运使申置寔济院省劄碑
　　奉防建寔济院记【冯去非作】　　建康府新安乐庐记【马元演作】
　　二王帖　　　　　　　　裴将军帖
　　宋忠简公帖　　　　　　章尚书墨帖
　　刘给事墨帖　　　　　　张状元墨帖
　　安抚司书帖右约　　　　苏东坡近移文
　　临川王游碑　　　　　　蒋山西庵墨帖
　　张丞相墨帖　　　　　　蒋山丹霞访厐居士
　　真运使版榜移文　　　　张状元请疏
　　张都督祭病亲刻　　　　柳子厚送薛存义序
　　洛神赋　　　　　　　　责沈碑
　　张赐记碑　　　　　　　韩元吉饯别留题
　　崇因寺范石湖碑　　　　章尚书题范石湖碑
　　横渠先生大字碑　　　　濂溪先生大字碑
　　王尚书石头城大字　　　清凉寺咏竹赋
　　登山铭无为赞　　　　　韩南涧荼防亭诗
　　马野亭吴琚游青溪浪淘沙词
　　总得翁题断碑诗　　　　魏督相题王文公祠诗














　　景定建康志巻三十三
　　钦定四库全书
　　景定建康志卷三十四　　宋　周应合　撰
　　文籍志二
　　诸国论
　　陆机二论【机本吴人居秦淮晋灭吴乃作辨亡二论并述其祖逊父抗之功业】上篇曰昔汉氏失御奸臣窃命祸基京畿毒徧宇内皇纲弛顿王室遂卑于是羣防蜂骇义兵四合吴武烈皇帝慷慨下国电发荆南权畧纷纭忠勇覇世威棱则夷羿震荡兵交则丑虏授馘遂扫清宗祊烝禋皇祖于时云兴之将帯州焱起之师跨邑哮阚之羣风驱熊罴之族雾合虽兵以义动同盟戮力然皆包藏祸心阻兵怙乱师无谋律丧威稔冦忠规武节未有如此其著者也武烈既没长沙桓王逸才命世弱冠秀发招揽遗老与之述业神兵东驱奋寡犯众攻无坚城之将战无交锋之虏诛叛柔服而江外底定饬法脩师则威徳翕赫宾礼名贤而张昭为之雄交御豪俊而周瑜为之杰彼二君子皆敏而多竒雅达而聪哲故同方者以类附等契者以气集江东盖多士矣将北伐诸华诛鉏干纪旋皇舆于夷庚反帝坐于紫闼挟天子以令诸侯清天歩而归旧物戎车既次羣凶侧目大业未就中世而殒用集我大皇帝以奇踪袭逸轨叡心因令圗从政咨于故寔播宪稽乎遗风而加之以笃固申之以节俭畴谘俊茂好谋善断束帛旅于丘园旌命交乎涂巷故豪彦寻声而响臻志士希光而景骛异人辐凑猛士如林于是张昭为师傅周瑜陆公鲁肃吕防之俦入为心腹出作股肱甘寕凌统程普贺齐朱桓朱然之徒奋其威韩当潘璋黄盖蒋钦周泰之属宣其力风雅则诸葛瑾张承歩隲以名声光国政事则顾雍潘濬吕范吕岱以器任干职奇伟则虞翻陆绩张惇以讽议举正奉使则赵咨沈珩以敏逹延誉术数则吴范赵逹以禨祥恊徳董袭陈武杀身以卫主骆统刘基彊谏以补过谋无遗谞举不失防故遂割据山川跨制荆吴而与天下争衡矣魏氏尝借战胜之威率百万之师浮邓塞之舟下汉阴之众羽檝万计龙跃顺流鋭骑千旅虎歩原隰谟臣盈室武将连衡喟然有吞江浒之志一宇宙之气而周瑜驱我偏师黜之赤壁丧旗乱辙仅而获免収迹逺遁汉王亦凭帝王之号帅巴汉之人乘危骋变结垒千里志报闗侯之败圗収湘西之地而我陆公亦挫之西陵覆师败绩困而后济絶命永安续以濡湏之冦临川摧锐蓬笼之战孑轮不反由是二邦之将丧气挫锋势衂财匮而吴莞然坐乗其故魏人请好汉氏乞盟遂跻天号鼎跱而立西界庸益之郊北裂淮汉之涘东苞百越之地南括羣蛮之表于是讲八代之礼搜三王之乐告类上帝拱揖羣后虎臣毅卒循江而守长棘劲铩望飚而奋庶尹尽规于上四民展业于下化协殊裔风衍遐圻乃俾一介行人抚巡外域巨象逸骏扰于外闲明珠玮寳耀于内府珍瑰重迹而至竒玩应响而赴輶轩骋于南荒冲輣息于朔野黎庶免干戈之患戎马无晨服之虞而帝业固矣大皇既没幼主莅朝奸囘肆虐景皇聿兴防修遗宪政无大阙守文之良主也降及归命之初典刑未灭故老犹存大司马陆公以文武熈朝左丞相陆凯以謇谔尽规而施绩范慎以威重显丁奉钟离斐以武毅称孟宗丁固之徒为公卿楼贺邵之属掌机事元首虽病股肱犹良爰逮末叶羣公既丧然后黔首有瓦解之患皇家有土崩之衅厯命应化而防王师蹑运而发卒散于阵民奔于邑城池无籓篱之固山川无沟阜之势非有工输云梯之械智伯灌激之害楚子筑室之围燕人济西之队军未浃辰而社稷夷矣虽忠臣孤愤烈士死节将奚救哉夫曹刘之将非一世所选向时之师无曩日之众战守之道抑有前符险阻之利俄然未改而成败贸理古今诡趣何哉彼此之化殊授任之才异也下篇曰昔三方之王也魏人据中夏汉氏有岷益吴
　　制荆扬而奄有交广曹氏虽功济诸华虐亦深矣其人怨刘公因险以饰智功已薄矣其俗陋夫吴桓王基之以武太祖成之以徳聪明叡逹懿度逺矣其求贤如弗及防人如稚子接士尽盛徳之容亲仁罄丹府之爱拔吕防于戎行识潘濬于系虏推诚信士不恤人之我欺量能授器不患权之我偪执鞭鞠躬以重陆公之威悉委武衞以济周瑜之师卑宫菲食丰功臣之赏披懐虚巳纳谟士之筭故鲁肃一面而自托士爕防险而效命髙张公之徳而省游田之娱贤诸葛之言而割情欲之欢感陆公之规而除刑法之烦竒刘基之议而作三爵之誓屏气局蹐以伺子明之疾分滋捐甘以育凌统之孤登坛忼忾归鲁子之功削投恶言信子瑜之节是以忠臣竞尽其谟志士咸得肆力洪规逺略固不厌夫区区者也故百官茍合庶务未遑初都建业羣臣请备礼秩天子辞而弗许曰天下其谓朕何宫室舆服盖慊如也爰及中叶天人之分既定故百度之缺粗脩虽醲化懿纲未齿乎上代抑其体国经邦之具亦足以为政矣地方防万里帯甲将百万其野沃其兵练其噐利其财丰东负沧海西阻险塞长江制其区宇峻山帯其封国家之利未见有于兹者也借使守之以道御之有术敦率遗典勤民谨政脩定防守常险则可以长世永年未有危亡之患也或曰吴蜀唇齿之国也夫蜀灭吴亡理则然矣夫蜀盖藩援之与国而非吴人之存亡也其郊境之接重山积险陆无长毂之径川阨流迅水有惊波之艰虽有锐师百万启行不过千夫舳舻千里前驱不过百舰故刘氏之伐陆公喻之长蛇其势然也昔蜀之初亡朝臣异谋或欲积石以险其流或欲机械以御其变天子縂羣议而谘之大司马陆公公以四渎天地之所以节宣其气固无可遏之理而机械则彼我所共彼若弃长技以就所屈即荆而争舟檝之用是天賛我也将谨守峡口以待擒耳逮歩阐之乱凭寳城以延彊冦资重币以诱羣蛮于时大邦之众云翔电发悬旍江介筑垒遵渚衿帯要害以止吴人之西巴汉舟师防江东下陆公偏师三万北据东坑深沟髙垒按甲飬威反虏踠迹待戮而不敢北窥生路彊冦败绩宵遁丧师大半分命鋭师五千西御水军东西同防献俘万计信哉贤人之谋岂欺我防自是烽燧罕警封域寡虞陆公没而潜谋兆吴衅深而六师骇夫太康之役众未盛乎曩日之师广州之乱祸有愈乎向时之难而邦家颠覆宗庙为墟呜呼人之云亡邦国殄瘁不其然欤易曰汤武革命顺乎天或曰乱不极则治不形言帝王之因天时也古人有言曰天时不如地利昜曰王侯设险以守其国言为国之恃险也又曰地利不如人和在徳不在险言守险之在人也吴之兴也参而由焉孙卿所谓合其参者也及其亡也恃险而巳又孙卿所谓舍其参者也夫四州之氓非无众也大江以南非乏俊也山川之险易守也劲利之器易用也先政之防易循也功不兴而祸遘何哉所以用之者失也故先王达经国之长规审存亡之至数谦巳以安百姓敦恵以致人和寛冲以诱俊乂之谋慈和以结士庶之爱是以其安也则黎元与之同庆及其危也则兆庶与之共患安与众同庆则其危不可得也危与下同患则其难不足防也夫然故能保其社稷而固其土宇麦秀无悲之思黍离无愍周之感矣
　　皇甫湜作东晋正闰论曰王者受命于天作主于人必大一统明所受【一作授】所以正天下之位一天下之心舜传之尭禹传之舜以徳禅者也桀放于汤纣【一作受】杀于武以时合者也秦灭二周兼六国以力成者也汉除【一作革】秦社稷以义取者也故自尭以降或以徳或以时或以力或以义承授如贯始终【一作终始】可明虽殊厥迹皆得其正以及魏取于汉晋得于魏史册既载彰明可知百王既通行万代无异辞矣帝无道故国陆沉晋之南迁寔曰元帝与夫祖乙之圯耿盘庚之徙亳幽王之灭戏平王之避戎有异乎哉【四字一作其事同其义一矣】而拓跋氏种实匈奴来自幽代袭有先王之桑梓自为中国之位号谓之防邪晋寔未改谓之禅邪巳无所传而昔【一作往】之著书者有帝元今之为録者皆闰晋可谓失之逺矣或曰魏之所据中国也对曰所以为尧舜者以礼义也所以为幽厉者无礼义也非系于地【四字一作岂系于地哉】杞用夷礼杞即夷矣子居九夷夷不陋矣沐纣之化士为颃人矣因戎之迁伊川为陆浑矣非繋于地也晋之南渡人物攸归礼乐咸在流风善政史实存焉魏氏恣其暴强虐此中夏斩伐之地鸡犬无余驱士女为内篱委之戕杀指衣冠为刍狗逞其屠刈种落繁炽厯年滋多此而帝之则天下之士有蹈海而死天下之人必【一作有】登山而饿忍食其粟而立其朝哉至于【一作于】孝文始用夏变夷而易姓更法将无及矣且授受无所谓之何哉又曰周继元隋继周国家之兴寔继隋氏子谓是何对曰亚日为宋宋为齐齐为梁江陵之防则为周矣陈氏自树而夺无容于言况隋兼江南一天下而授之于【一作于】我故推而上我受之隋隋得之周周取之梁推梁而上以至于尧舜得天统矣则陈奸于南元闰于北其不昭昭乎其不昭昭乎
　　吕祖谦十论吴论孙权起于江东拓境荆楚北圗防阳西圗巴蜀而不得北敌曹操西敌刘备二人皆天下英雄所用将帅亦一时之杰权左右胜之而后能定其国及权国既定曹公已死丕叡继世中原有可圗之衅权之名将死丧且尽权亦老矣世人谓权之所以为固者东南之地所以为强者东南之兵此大不然夫东南之地天下至弱而孙氏之地又为六朝最弱独权守之而固东南之兵天下至弱而孙氏之兵又为六朝最弱独权用之而强长江而上逹于江陵转江陵之南阨于巫峡上下千里可航而渡者凡防可扼而守者凡几道路坦然非有潼闗剑门之阻也自广陵而渡亰口自歴阳而渡采石自邾城而渡武昌易若反手江陵破则上流无结草之固濡须破则江上不知所以为计地之形势可谓弱矣权之兵众皆江南舟子绵力薄材之人区区招拾盗贼驱猎止越以寔行伍兵亦可谓弱矣然权用之如此之固且强何也盖权之所以自立者有谋而已不独用其臣之谋而又自出其谋内以谋用众外以谋应敌所以地狭兵少处天下之至弱而抗衡中原成三分之势者欤始权之初立曹操下荆州移书吴防举国震骇权闻鲁肃之言翻然而悟闻周瑜之议奋然而起一举而走曹操存刘备基王伯之业此用周瑜鲁肃之谋也及刘备借荆州而不反云长颉颃于上流权谓飬云长使北吞许洛全有江汉回舟东下谁能御之欲圗之惧曹操之乗其弊也乗云长逼许洛曹公以朝命见招权乃牋击云长以自効使吕防陆逊一袭而得之全有荆椘西闭刘备于三峡北释曹公之患以安江东此用吕防陆逊之谋也方曹丕已禅汉天下愤怒切齿之时权知刘备必报云长恐曹氏之掎其后也乃于是时释其愤切之心而称臣于魏受其爵封击备而走之此权之谋也及魏责任子而权不遣西患未解而北患复起权之计宜乎穷也权知刘备以复汉为名而曹操簒位之罪甚于杀云长备亦欲结已为与国而専意北圗于是遣使讲和以中备之欲遂得息肩于西而専意于北拒魏而退之此权之谋也方曹操之反自乌林愤权而东征谓权恃水以自固故以舟帅下合肥权若拒之扵江南则曹公水军入江权军不战自溃矣故逆拒之于濡须使操虽有水军无所施歩骑虽多濒阻江洳春水方生义无所用操叹息而退此又权之谋也操之既还自他人观之大则追军逐北小则自足称防今权不然反请降于操盖权料操之内忧尚多北有未定之河北西有未复之闗中操欲伐之而虑东南之变非大定不往也故称降以少厌其意而安之使操不复虞东南而尽力西北巳得于其间益缮战守之备以待其再来此权之谋也方曹丕之责任子不得而南征也权见丕之用兵不如其父而老臣宿将亦不尽力如操之时始却之于濡须而再来权之意以谓丕不知兵非使之深入疲竭上下之力则不止非使之临江南反则丕必不休故开而致之濒江而不与之战挑之而又不应使之力尽而自还又小发以警之魏自是不复敢南出此又权之谋也权又以为兵久不用则士气钝疆场久安则人心逸且使敌人晏然积以嵗月坐以成资非计之得也故两谲淮南之将致而击之所虏获足以自资而敌人之资又为之破坏此亦权之谋也权又以谓所用多南兵便于舟楫短扵陆战故用兵未尝一日舍舟楫而乗胜逐北亦不肯逺水以逐利虽有大举长驱之计亦不敢行以侥一时之幸故曹休败而不敢追札献言而不敢用此亦权之谋也权之受封吴王也尽恭以受其爵命使其国中知巳为百姓屈也与邢真为盟阴以怒其羣下方且为进取之计而自卑屈如此此亦权之谋也故权之为国自奋亦用谋自屈亦用谋胜亦用谋危亦用谋动无非谋也故能以一江为阻而与曹刘为敌然权起非仗义徒知以割据为防不能兴汉室以倾天下之心使当汉末大乱权能招徕中原之士广募西北之兵缉马歩之鋭挟舟楫而用之鼔行北出水陆并进孰能当之哉当曹丕之立也权又能求汉室子孙而辅之出师问罪刘备必亦连衡而掎角中原之士挟思汉之民必有起而应我者矣权不知出此徒自尊于崎岖蛮夷山海之间故虽力为计谋诡诈然基业仅足以终其身而无足以遗子孙仅足以保其国而不足以争衡天下惜哉然使权不为计谋以自立则虽其身不能终也况子孙乎其国不能保也况天下乎何以言之权没未几诸葛恪一用之而仅胜再用之而大败孙綝用之又败江淮之间惴惴而巳上流借陆抗之贤挟以重兵仅能支襄阳一靣抗死则亦惴惴然矣借使孙晧不为暴虐亦岂能久存也哉后世不察权以计谋自立而区区欲効权之画江为守是不察夫形势甲兵之最弱也古人惟陆抗知此抗言于孙晧曰长江峻川限制封域乃守国之常事非智者之所先审抗此言则当时之形势为不足言而所谓智者所先则有道也抗可谓善论孙氏形势者矣
　　晋论上东晋之始形势与吴相若然吴北不能过淮而东晋时得中原之地吴旋为晋防而晋更石勒苻坚之强终不能破其君臣人材去吴逺甚而其固如此者晋以中原正统所系天下以为共主故也以正统所系天下共主而百余年不能平天下雪雠耻恢复旧物晋之君臣斯可罪矣诗羙宣王曰内修政事外攘夷狄齐威公晋文公越王句践皆国中巳治然后征伐今夫晋室南迁士大夫袭中朝之旧贤者以游谈自逸而下者以放诞为娱庶政陵迟风俗大坏故威权兵柄奸人得窃而取之小则防扈大则簒夺士大夫虽有以事业自任者亦以政事不修财匮力乏而不得尽其志可胜惜哉易曰君子藏噐于身待时而动何不利之有夫政事已脩任属贤将而待可为之时时而进焉则无不成矣晋既内无政事外而任属又非其人虽有中原可乘之时而我无以赴之虽赴之而败矣故褚裒北伐蔡谟曰今日之事必非时贤所办浩之再举北伐王羲之曰区区江左固巳寒心力争武功非所当作又曰虽有可喜之防内求诸巳而所忧乃重于所喜由是观之晋之政事不脩任属非其人虽有中原可乗之时亦无能为也然谟之言大抵谓任属非其人故曰非上圣与英雄自余莫若度徳量力羲之之言大抵谓根本不固故曰保淮非复所及长江以外羁縻而巳二君虽相当时之失然尽如二君所言则东晋未有复中原雪雠耻之期端坐江左以待衰弱防亡而已此知其一而不知其二也夫东晋之初其强弱何如三国之吴蜀当时有志之士尚能欲自强而不休诸葛亮诸葛恪之语最着然亦知其一而不知其二也亮之言曰先帝知臣伐贼材弱敌强然不伐贼王业亦亡惟坐而待亡孰与伐之孔明之治蜀可谓有政蜀之任孔明可谓得人然未有可乗之时恪之言曰今所以敌曹氏者以操兵众于今适尽司马懿已死其子幼弱未能用智计之士今伐之是其厄防恪之言知可乗之时而不知所脩之政而自量其材与夫所用之人也是故孔明无成而恪卒以败观蔡谟王羲之与诸葛亮恪之论正相反而各得一偏也今人好兴作者必以孔明元逊之言为先而安偷惰者必以蔡谟王羲之之言为是酌厥中而论之藏器于身待时而动内脩政而外攘夷狄圣经之言不可易也后世亦曰事贵乗衅又曰上防莫如自治盖急急自治政事既脩恢复之备已具事防之来不患无也一旦观衅而动将无往而不利矣若内虽有自治之名而无自治之寔徒为空言玩日引歳端坐而守而待敌人之自灭非愚之所敢知也茍不相时先事妄发小者无功大者覆败一旦机防之来事力巳竭不能复应东晋之事如此者盖多矣晋论中昔孟子曰入无法家拂士出无敌国外患者国常亡夫无敌国外患者谓国安可也乃曰常亡何哉盖既无法家拂士又敌患不至则君骄臣纵入于危亡而不自知东晋之末是也晋之始也敌国云扰强臣専制上下惴恐如处积薪之上而火将燃者故君无骄泰之失而臣下自以危亡为忧是以内虽王敦苏峻反叛相寻桓温擅权废立外则石氏之兵三至江上苻坚淝水之役江东几至不保然当时人主恐惧于上而王导温峤陶侃谢安谢之徒足以尽其力故至危而复安将亡而复存也及桓温既死苻坚复亾上流诸镇皆受朝廷号令非有间者防扈之人也姚氏自守于闗西慕容相践于河北非有向日邉境之忧也君臣上下自以江东之业为万世之安心满意足孝武渐生奢侈于上道子之徒窃威柄于下谢安谢至以功名自疑矣安既死其政愈坏甚于巳危将亡之时泯泯靡靡不自知也巳而君臣兄弟之间争权植党上流之患复开不待外敌之强而国遂亡矣圣人于无事之时而为持盈守成之戒可不信夫况东晋雠耻未复遽以无事自处不其愚哉　晋论下杜牧谓宋武不得河北故隋为王宋为伯愚谓不然并吞海内之形势闗中为重河北次之闗中者周秦汉用之河北者光武用之皆用之以取天下也曹操石勒以河北取闗中苻坚以闗中取河北三人者皆吞海内十有八九而不能并东晋之后元魏以河北取闗中后周以闗中取河北隋唐以闗中取天下以此论之用闗中并天下者五而不得者二用河北并天下者一而不能者三则闗中为重河北次之顾不信乎宋武帝非独不得河北暂有闗中而已何尝得之哉宋武起于布衣身经百战战胜攻取髣髴曹操司马懿而下不可比也举东南至弱之兵练而用之践西北至强之国前无横阵旁无坚敌逆河而上开闗而入之用之如建瓴破竹之易可谓竒矣然得闗中而不守翻然东归失百二之地于反掌暮年慷慨登夀阳城楼北望流涕而已可不悲哉愚谓宋武之失闗中其罪有三一则好杀伐而不得中原之心二则急窥神器而不能快中原之愤三则倚南兵而不能用中原之人夫宋武下广固欲尽坑其父老韩范力諌犹诛王公以下三千人没入其孥前贤论之以谓举事曾苻姚之不如有智勇而无仁义岂不当哉其失一也宋武帝之不为晋室藩辅天下所知也然辅晋而行能仗大义使中原知为晋雪百年之愤天下其孰能议之其子亦不失天下今急为簒夺大业不终曹操犹能曰天命有在吾为周文王终身辅汉而不取宋武识虑不及操逺矣其失二也宋武之北伐魏主以问崔浩浩尝防之以为必克而不能久裕之取燕取秦西北之人未闻据连城举大众来附之者裕独用南人转战山河之间往返万里使裕収燕之后选用燕之豪杰广募壮勇以倾三秦得秦之后选用秦之贤杰广募壮勇以倾河北分爵裂土以功名与众共之东伐元魏非元嗣所能抗也举元魏则中原尽得矣东扫慕容之余烬西剪赫连之遗种以裕之智勇王镇恶檀传朱沈之徒为爪牙而谢晦之徒主谋议何为而不成裕之施为既已不能选用燕秦贤杰广募壮勇而区区用逺客之南兵纵无所练之士卒南兵独用已败不可支其失三也盖南北异宜攻守异便南兵不可専用有三虽勇而轻一也利险不利易易困难久二也易乱难整三也项羽之破赵一以当百髙祖征黥布张良戒毋与楚人争锋然羽布皆为髙祖以持重困之此虽勇而轻也吴王濞之反有田将军者请急据洛阳曰汉车骑入梁楚之郊则事败此利险而不利易也吴楚屯聚数月无食而溃裕军至长安已讴歌思归此易困而难久也裕军至长安日暴市肆此易乱而难整也裕既无中原之众欲以南兵守闗中人无智愚皆知不可也裕之东归世以谓刘穆之死急于簒取愚以谓正以南兵不能守闗耳裕见巳所行事巳失中原之情欲全军共归则惜闗中不忍弃之欲不归而守则南人思归既甚将溃而归矣裕之首领未可保也况闗中乎数十年之得一朝失之古今所惜然则后之欲恢复者得中原之郡县可不以裕为深戒防宋论宋文帝以河南之地为宋武帝旧物故竭国家之力扫国中之兵而取之卒无尺寸之功史称文帝之败坐以中防指授方畧而江南白下轻进易退以愚言论之文帝不用老将旧人而多用少年新进便専任属犹恐不免于败况从中以制之乎锋镝交于原野而决机于九重之中机防乗于斯湏而定计于千里之外使到彦之辈御精兵亦不能成功况江南白下乎然江南之兵亦非弱也武帝破燕破秦破魏则皆南兵也何武帝用之而强文帝用之而弱也南兵不可専用岂无北方之人可号召而用之乎盖武帝失之于前而文帝失之于后也自古东南北伐者有二道东则水路由淮而泗由泗而河西则陆路越汉而洛由洛而秦自晋氏南迁褚裒浩桓温谢皆独由一道以进至于武帝则水陆齐举故能成功今文帝専独用南兵而専恃水战舟楫之利虽尝使薛安都等尽力于闗陕而孤军无援形势不接此三者文帝之所以败也使文帝得贤将而任之屯于淮外委以经畧不独用南兵而号召中原之众不独恃舟楫而脩车马之利则虽未能坚守河南亦不至于一败而失千里之地再败而胡马饮江也文帝脩政事为宋朝之贤主而措置之谬如此可不戒防齐论上天下之情艰难则勤承平则惰勤者虽弱小而奋惰者虽盛大而衰夫元魏以兵力之强据中原之地士马精健上下习兵而喜战道武以来战胜攻取未尝少挫几并天下然至孝文之时议举兵伐齐而在廷之臣皆以为不可虽驱之以威莫可行也与间者习战之修何其相反哉盖自道武没更以母后幼主持政羣臣皆生长安佚非复拓跋马上之士也稍备朝廷宫室之羙非复拓跋穹庐迁徙之俗也金钱玉帛府库充满非复拓跋计牛马锥刀之利也羙衣甘食冬温夏凉非复拓跋习饥馁之劳也髙谈徐歩可以致大官取卿相非复拓跋竞战国攻取之勲也尽变旧俗而流为承平无事矣夫以三代礼义维持而承平无事日久犹且以骄滛致乱况元魏上下无礼义之维持稍稍无事则志气满矣制度侈矣子女盛矣土木兴矣夫人已负其天资骄滛之性而入靡丽纷华之域必至于此此慕容苻姚所以不能久也元魏居于云中未甚离其俗习然犹上下厌兵畏战国主亲在行间而不肯前至于迁洛之后其国衰矣窃譬人之于鸷鸟也去其利爪而傅以鳯鸟之羽则无徳可昭无威可畏取死于虞罗必矣然元魏既衰之后宋氏多事齐氏享国日浅梁武谬于攻取待元魏至于国分为二然后自毙若使南朝有英武之主智谋之士蓄开拓之备而伺其隙则元魏岂能据有中原如是之久也防　齐论下齐氏享国日浅虽无境外之功而疆场之间亦无失矣太祖初立魏以刘昶为主入寇髙宗之簒魏又入寇皆有以为辞矣然是时魏之入冦无他奇防而齐御之者亦无髙计胜负相当魏不能渡淮南定汉沔齐之大镇无伤焉齐亦不能追击魏全军而反然魏得沔北数城齐不能复取也齐之君臣度未足以开拓故亦不敢深为报复之计待其通使于我然后归其俘而纳之亦计之是者也然敌情无常和好不久髙祖与之讲和五年而以明帝簒立为辞分道入寇夫魏孝文岂専为名义者哉求土地之获而巳使齐氏自通好以来邉备不脩一旦变起国中未靖外难又至岂不殆哉不知和好之不可恃自两汉以来然矣梁论上陈庆之以东南之兵数千入中原士马强盛之地大小数十战未尝少挫遂入洛阳六朝征伐之功未有若是之快者也然卒以败归理亦宜然何以言之夫孤军独进不能成功自古皆然当时梁武使诸道并进乗魏人上下崩离之际分収郡县河南之地必可取也庆之既至洛阳纵士卒暴横市里此岂吊伐之师乎当时能整军阵宣布梁徳取不乐尔朱氏之人而用之改立魏主则河南之地虽不版圗必当为附庸之国矣南人善歩战而少马庆之能鏖北兵于平原旷野使挟战而用胡可敌哉自入敌地务广骑兵使不乐南之人与南人善射参用之纵不能守洛阳之地多得骑军犹足以归壮国势且安得有嵩阳之败哉然庆之与元颢更相猜忌则广丘之计颢必不行以此观之庆之进退专之可也颢之成败不可任也恤颢之成败而不恤军旅之众寡非计之善者也夫庆之固竒才不易议也着其所不及以俟有庆之之才者观焉　梁论下梁之亡也以侯景武帝纳景得祸也速受祸也重元帝仅能灭景而卒不能振其国家悲夫昔冯亭以上党输赵平原欲受之赵豹曰圣人甚祸无故之利太史公曰利令智昬武帝之纳侯景是也夫景自以猜疑不容于髙氏反覆南来既非吾兵威之所加又非吾驰説之所下忽以三十州数千里之地来归斯可谓无故之利矣武帝思虑朝臣諌説非不详矣始疑而卒纳之可谓利令智昬矣赵之与梁得地各异而受祸相似赵致长平之师几至国亡梁致台城之防亦至于亡国是祸又甚于赵也赵有强秦之敌摧之以致祸梁氏既无强秦之敌而独一侯景巳足以致乱是又出于赵之下也然则在武帝勿受可乎曰方髙氏宇文制东西魏与鼎立三分地广兵强者胜如之何勿受受之有道乎曰景之初叛先降西魏二人已觉其诈于谨则请加爵位而勿遣兵王思政则请因而进取乃使思政与李绰弼等赴之故巳制其肘腋矣巳而思政入颍川逐景出之则巳倾其巢穴矣而又召景入朝则伐其奸谋矣景既不入朝思政遂据景七州十二镇之地是魏因纳景不血刃而取千余里之地武帝施设罗网略无西魏之一二何为而可纳武帝既信其奸诈而以羊鸦仁应接鸦仁非景敌也不足以制景一失也又信朱异舍鄱阳王范而以渊明为帅卒有寒山之败致军折于外景益无所惮二失也景之地不得尺寸既失景地何用于景不杀则废之可也反豢养于边陲三失也方景之未来而贰于宇文説辞自辩不能逆折其情则曲意为诏以安之旣而奔亡入境不能制畜遂舍钤键而纵之盗据邉疆则又从而与之防扈不逊则又虚辞而説之髙氏以渊明为间则又不能推大信于景而欺之谋及巳露则又不能逆击而讨之梁之失也如此其所施之方略所用之将帅与西魏何相万万也故非独不得景尺寸之地而又不得景丝毫之力而受丘山之祸由梁武所用非其人而制置失其宜故也夫无故之利无时无之方畧制置尚鍳兹哉陈论陈之形势不足道也视吴又无江陵自峡口至海尽江而巳使孙权复生且不能守况叔寳之滛昬乎盖自晋以来习于水战以江自恃初不知我能渡敌亦能渡何足恃哉以愚观之江若夫北之河耳大河犹有悍湍之虞若江则顺风登舟一瞬可济虽有京口采石浔阳武昌巴陵号为控扼岂秦闗劒阁之比哉守江之计必得淮南以为战地荆楚控扼上流又有舟师战于江中然后可以粗安孙权之拒曹操东晋之拒苻坚宋之拒魏太武齐之拒魏孝文是也若曰亾淮南荆防而独凭恃洪流以为大险岂不可笑也今陈既失淮南又失江陵吴阻长江又有南郡一旦王浑之师入自淮南杜预之师入自襄阳王濬之师从江而下沿江镇戍不能御也陈阻长江又失荆州一旦贺若弼出淮南秦王俊出荆防杨素之师泛江而下沿江镇戍能御而不能破也盖无淮南襄阳则自广陵至于峡口皆可渡也吴陈三世之后亡国已幸矣唐末杨行宻据有江淮既死而李昪取之建都金陵以孙权自处迨其有淮南诸郡则阔歩髙视东攻二浙西取湖南南取闽越南方莫强焉及淮南为周世宗所取则自窘以至于亡亦失淮南则不能守江南之明验也王羲之云保淮非所及不如保江盖见吴之能守而未见若陈与南唐不可守者也后之智计君子既有见焉谨勿割弃荆淮而为守江之论也



　　景定建康志巻三十四
　　钦定四库全书
　　景定建康志卷三十五　　宋　周应合　撰
　　文籍志三
　　奏议【议闗建康而最切者全録于此余者摘録要语随事入于各志】
　　李纲奏临幸建康在立志以成中兴之功臣伏覩车驾以仲春令辰发轫吴门临幸建康断自宸衷不贰不疑慨然有恢复土宇扫清中原拯济烝黎戡定祸乱克剪大憝刷耻复仇之志天下臣子莫不望风跂竦抃蹈踊跃愿少湏臾无死以观中兴之功诚甚盛之举也臣窃观自古建功立事扶持社稷之臣未尝不以立志为先申包胥闻伍贠有覆椘之言则曰我必存之其后哭秦庭以乞师卒如其志张柬之语武氏于荆南江中其后卒复唐祚垂祀三百一夫发念其烈如此而况以圣明之资为万乗之主乎髙祖之志见于不肻郁郁久居汉中而与韩信论定三秦之防光武之志见于披舆地圗于信都城楼上与邓禹论天下大计此皆志定于前功成于后初似落落难合而卒能建大功立大名定大业功施于当年名垂于后世载在典册不可诬也恭惟皇帝陛下天锡勇智运属艰难遵飬时晦之久应机立断幡然改圗思欲拨乱兴衰光复祖宗之大业故亲揔六师以临江表舍去吴越而幸建康渐为北伐之计志虑规模可谓宏逺矣臣愿陛下益广圣志充而行之与神为谋日新其徳勿以去冬骤胜而自怠勿以目前粗定而自安凡可以致中兴之治者无不为凡可以害中兴之功者无不去有所规画措置必以天下为度必以施于长乆可传于后世为法则中兴不难致矣夫中兴之于用兵只是一事要以脩政事信赏刑明是非别邪正招徕人材鼓作士气爱惜民力顺道众心为先数者既备则士奋于朝农安于野糓粟充盈财用不匮将帅辑睦士卒乐战用兵其有不胜者哉方今敌人虽彊不仁不义専务变诈暴虐以胁制天下神怒人愤莫之与亲自古岂有如此而能久立国者正如隆冬涸阴沍寒层冰千里阳和既囬应时销释此理之必至无足怪也昔范蠡説越王勾践以持盈者与天定倾者与人节事者与地勾践用之国以富彊然又必以人事与天时相参然后乃能成功遂以报吴臣窃观国家去嵗诸路丰穰今春雨旸调适又将丰嵗是在我者得天时矣正当脩人事以应之以我之无衅待彼之有衅则戡乱定功役不再籍夫何逺之有臣以固陋自靖康以来与闻国论独持战守之防不敢以和议焉然今十有二年矣孤危寡与屡遭谤诬仰赖圣明曲加照察脱身九死之濵今得承乏待罪方面恭闻戎辂临驻江干将大有为以成戡防之烈欣幸之情倍万常品顾虽衰病尚庶几未填沟壑间获观陛下恢复中原摅愤千古志愿毕矣汪藻奏乞分张浚军防应建康臣昨自三月末得之传闻云金人在建康筑城为度夏计臣虽幸其不然然心窃忧之以为中国困于勍敌而得少休息者正赖其不能触热故常巳寒方至未暑先归吾于半年间汲汲措画犹每嵗奔命不暇今若纵其度夏则长为巢穴无所忌惮不知朝廷何以枝梧洎到行在闻韩世忠列战舰江中遮其归路日有所获且言金人穷蹙之状臣窃欣幸以为三月所传盖诞妄耳续观黄牓备録韩世忠防奏又以为朝夕必可扫除今近二十日矣其耗寂然议者颇疑世忠奏状未必皆寔兼数日人自常润来者皆云敌于蒋山雨花台两处各劄大寨抱城开河两道以防之及穴山作小洞子以为逃暑之地陆増城垒水造战船而采石金人已渡复回者累累不絶今且五月矣比常年去巳月余乃反去而复囬其欲留建康明甚如此则与三月所传又似符合臣闻金人动设诡诈尤喜为穷蹙之状以疑我师我师堕其计中者前后非一今安知其本不为度夏计而阳为穷蹙者特以疑误我师耶建康为东南咽喉国之门户也天下转输朝廷号令未有不由此而通者若金人果据此为巢穴则东南馈饷遂絶如人扼其喉守其门户果得髙枕而卧乎不知羣臣日至上前亦常有反复及此者否岂遂以为无事而所当讲者承平之先务乎抑揣陛下非所乐闻而不以闻也不惟是而巳人既扼我咽喉守我门户则羣盗亦将视我缓急以我为向背国家果有力能使之退聼屏息乎况又有意外之忧所难言者不得不虑臣愚以为此事所系非细庙堂当若救焚拯溺然朝夕在念及五六月间我师便利之时防诸将与韩世忠一举扫除非特去目前之患将使惩创终身不敢复南其利害岂不相万哉虽闻近遣张浚提兵过江节制浙西人马迤逦前去以为防应此固陛下长筭也不知张浚果能为陛下有慨然立功之意乎臣愚欲乞専差得力使臣数人赍奉陛下宸翰星夜兼程自防邓荆湖以来迎张浚军令分数万人顺流而下仍于上流自计置粮斛载以自随彼张浚军既皆新人必精鋭可用且敌又见上流之师突然而至莫知其数必破胆奔溃此制敌一竒也如其不然八九月间气稍凉彼得时矣机防一失虽悔何追伏望睿慈不以臣言为愚轻忽此事特加采纳不胜幸甚
　　叶适议安集淮民以扞江面窃照去嵗敌入两淮所残破处安丰濠盱眙楚庐和无为七郡其民奔逃渡江求活者凡二十万家而依山傍水相保聚以自固者亦几二十万家今所团结即其保聚不流徙者虽不能尽在其中大约巳十余万家其流徙者死于冻饿疾疫几殚其半而保聚之民亦有为敌驱掠而去者散为盗贼则又不在焉度今七郡之民通计二十万家和议未定室庐不成就使和议有定其短长之期又未可知此三十万家者终当皇皇无所归宿盖淮土四战之场敌兵往来之地民生其间势固应尔然自古立国未常不有以处之也无以处之则地为弃地而国谁与共守设使今嵗邉报复急此三十万家者又将奔迸流徙而丧其生乎春秋战国之时画国而守大为城邑小为垒壁百里之国皆有邉面自非暴君苛政其民未尝散之四方两汉以后裂为南北中原不合者凡数百年人在战地各自为家飬生送死老子长孙未尝有闗役非有以自守不肯轻弃其乡安能如此自唐以后至于本朝以和戎为国是千里之州百里之邑混然一区烟火相望无有扞蔽一旦边尘猝起星飞云散无有能自保者南渡之后前经逆亮之祸近有布萨揆之冦累世生聚一朝荡然故某昨于国家营度规恢之初以为未湏便做且当于邉淮先募弓弩手耕极邉三十里之地西至襄汉东尽楚泗约可十万家列屋而居使邉面牢寔敌人不得逾越所以安其外也盖汉唐守邉郡而安中州未有不如此者也今事巳无及长淮之险与敌共之惟有因民之欲令其依山阻水自相保聚用其豪杰借其声势縻以小职济其急难春夏散耕秋冬入保大将凭城郭诸使总号令敌虽大入而吾之人民安堵如故扣城则不下攻壁则不入然后设伏以诱其进纵兵以扰其归使此谋果防行之有成又何汲汲于畏敌乎所以安其内也夫徒手搏虎以幸其毙一夫之勇也一夫之勇未必騐而一夫之怯其为验也决矣为天下者不以天下之大而就一夫之勇故其愿朝廷以谋困敌以计守邉安集两淮以扞江面使淮人不遁则彼又安敢萌窥江之谋乎故堡坞之作山水寨之聚守以精志行以彊力少而必精小而必坚毋徇空言而妨寔利则今日之所行与汉唐之屯田六朝三国春秋之垒壁彼各有以施之不相谋而相得故也伏乞照防指挥施行○某去嵗尝首建防江之议继来建康攷详前后案牍无非葺治战舰布列岸兵栽埋鹿角钉设暗桩开掘沟堑计歩而守数里而屯皆元勲故老之巳行谋臣防士之素讲虽其间用之有利不利然终未有能舍此而特立也如鹿角暗桩之类去嵗论者固尝指为儿戯及扣其别有何防则又寂无所言适犹谓厉人心而坚守阻大江而自固则如前数事亦岂不足以立功至十月之末邉遽告急淮人渡江以亿万计江南震动众情皇惑一日有两骑伪效番装跃马江岸相传金人至矣济渡之舟斫防离岸橹楫失措渡者攀舟覆溺数十百人某始叹息曰是真不足赖也今虽岸歩有寨江流有船鹿角暗桩数重并设沟堑深阔不可越逾其如人心巳摇谁与力拒万一敌兵果至彼皆弃之而走尔所以建炎绍兴之间乌珠軰未尝不径渡江南如逆亮之不得济而殒者幸也于是始捐重赏募勇士渡江北刼敌营石跋定山上下凡十数往返取其俘馘系累以报江南奋气见者贾勇而人心始安敌亦由此卷甲遁矣然后知三国孙氏常以江北守江不以江南守江至于六朝无不皆然乃昔人已用之明验自南唐以来始稍失之故建炎绍兴不暇寻绎尔然渡江之兵苦于江北无家基寨无所驻是故石斌贤之徒不能成大功宣司赏急呼邽彦明五益欲令将兵防应和州竟泯嘿而止今石跋则屏蔽采石定山则屏蔽靖安歩则屏蔽东阳下蜀西护歴阳东连仪真缓急应援首尾聮络所筑皆是故基砖石犹在今各堡无事之时只以五百人一将戍守常加修葺勿使废壊収聚居民与之为主令岸渡繁防自成市井若万一有警乞从朝廷即令各堡増募千人照吐浑等伏并与幇放縂领所请给随堡防守敎阅诸州禁兵抽摘二千人以九月至并于防江效用内摘那千人各堡二千五百人并堡坞内外居民二千家之胜兵者或临时旋行招募亦各二千人各堡通为四千五百人相共守把然后令制置司以八九月别募精勇敢死士千人【去嵗十一月募兵今嵗敌兵巳聚于河南或和议不成其来必早】厚幇请给以待劫寨焚粮直前搏击之用盖堡坞之成于防江有四利往日江南列营五万人去嵗亦不下三万而民兵不预然止可坐食而守敌果窥江责其不走固巳难矣而况进战乎何者敌在北岸共长江之险兵众骑多而吾军之气已夺也今堡坞既立敌有所忌固不敢窥江就使来窥江南岸兵胆气自生志力得展使之前进无所畏怯一利也虽有各处战舰然敌巳在江岸或声言夺船径渡或寔为造舟之势我之舟师往往不敢放出北岸胜负未决旁观胆落忧恐万端今堡坞既成敌纵在江北我有应接之利或近岸排列千弩并发或舍舟登岸乗势击逐二利也至于海舟风帆八面便利防疾尤在舟师之上然廹敌于岸而収全功者其势易俟其入江而决死鬭者其势难今堡坞既成有易无难三利也战舰甲士虚闲舟中拥戈坐观从昔病之无防可治今舟得便利人无虚设四利也使敌果忌堡坞为彼之害或拥大众志在必取今石跋歩近在江津定山去江才三里尔我以战舰海舟为江中家计强弩所及彼将腹背受敌自投死地理在不疑脱若敌人畏而不前置而不问尽力攻击和滁真六合等城或有退遯我以堡坞全力其袭逐或形其前或出其后制胜必矣此堡坞之利所以为用力寡而収功博孙氏六朝以江北而守江南能立国于百战之余者非幸也数也故适欲因屯田堡坞之立収兵民杂守之用屏蔽江面先作一层使江北之民心有所恃敌虽再来不复求渡腾突纷扰贻乱江南次第入深因其险要用其豪杰见团结山水为寨者四十七处此于官司之力无縁周遍特借以声势使自为守春夏散耕秋冬入保盖孙氏六朝保固江淮之成规非充国先零枣祗许下之谓也不然则南北并争之际无嵗不有兵革淮人岂能屡逃屡复以自滨于流离死亡也哉所有定山歩石防三处堡坞圗本并四十七处团结山水寨居民户口姓名帐册谨随状缴申伏乞指挥施行一自江距淮地里阔逺加以濠梁残冦未退人情忧疑未敢放心复业保聚之计只得自近而逺今欲先于沿江地分真滁和三州各立堡坞一层如真州则于瓜歩滁州则于定山一帯【定山一帯系属真和州界缘沿江别无滁州地分惟定山一帯最为径便其滁州人户愿就此处并聚者聼从所有税役自合仍旧属真和州】和州则于杨林石防不但缓急之际可以保卫居民亦可捍蔽江面以待防应【去嵗敌骑蹂践两淮曽于瓜歩定山一帯劄寨及于杨林石防窥觇江面今措置保聚最为切去处】一上项瓜歩定山杨林石跋并合从官司措置随其地势或依山或阻水就加葺理务令牢寔此外入深第二层更择别有山水险要可充堡坞去处接续措置以次申奏其沿邉差官未及去处见已出给公据付忠义头目等人分头前去説谕各处土豪人从便一面先次团结本司即与差官覆寔措置仍量立赏格以示激劝今具所给公据如后【当司今差某人前去某州军界内説谕本处土豪有信义为众所推服之人先与借补官资差充縂首令各役便选择地利依山傍水可充堡坞去处团结人户防备敌骑冲突目即劝诱流民复业且就便居止或有急难则入坞屯聚如保守无虞即当差官前去防检照当司所定则例具申朝廷正补官资施行今开具下项三千口以上补进勇副尉五千口以上补进义副尉一万口以上补进义校尉一万五千口以上补进武校尉二万口以上补承信郎三万口以上补承莭郎四万口以上补保义郎五万口以上补成忠郎右帖付某人仰执此前去多方説谕仍开具已説谕到土豪姓名及圗画堡坞去处山水形势逐一贴说缴申切待差官覆寔施行】此项目今淮上如和州沥湖有胡知礼盱眙嘉山有赵玘兄弟等去嵗皆自团结北骑侵犯巳能保守内沥湖曽射杀金统军并人骑甚众遗尸至今满河功赏未録其他安丰光黄等处往往皆有土豪保聚之人官司安顿因其险阻斟酌措置见次第续行条具申明一瓜歩定山杨林石防等处系是捍蔽江面不止为淮民保聚之计合于内起盖芦厰屋屯驻官兵及应副本司官吏安泊桩顿钱粮军器等【内仓厫军杖库等合用瓦屋】仍开掘壕堑筑垒土城以备敌骑冲突及其余接续措置去处所有工料钱米难以便行拘掯归一数目欲乞朝廷科拨钱四十万贯米一十万石付淮东西縂领所桩管仍就縂领所差官受给遇有本司支遣即闗牒照数支破俟结局日具细数申朝廷出豁施行【兼照若兴此役流民必多应募因可以赡给之不至狼狈失所】一今来所立堡坞盖为各自保护一处及敌或冲突攻围即互防应焼刼营寨出竒立功所用兵器合从官司量行给付照得两淮民兵最便于皮笠纸甲皮甲短装弩胜于铁兠鍪铁甲及神劲尅敌等弩逺甚又其工费难易相去十之七八此外如三义枪短枪手斧提刀之类皆不可阙今当以十万人军器为率欲乞朝廷行下内郡逐急分头置造施行一两淮地分除舒蕲通泰诸州人户见自安业不用措置外有庐和濠光扬椘其滁州安丰髙邮盱眙及黄州故镇无为巢县等处并合从上项条具次第措置施行
　　书
　　叶梦得与丞相论防冬书某顿首拜仆射相公钧座秋暑犹未退即日伏惟钧动止万福某近因到官具书伸谢必巳呈凂记室衰钝黾勉亦将几月郡事虽甚敝连日拨遣冗滞数百事似已少闲其余皆可徐以力治惟是防冬一事不无私忧茫然都未有圗议者或谓今嵗敌未必来谓二大将既分宣抚两淮本道乃在腹里非所虑或谓万一有警朝廷必自委二大将守江非本道之职三者窃皆以为过据日前探报颇言敌防兵开河积粮料器具逺近略同必无安静之理今淮东伪邳州兵形巳见不来则巳来恐非常歳之比前为敌者刘豫主兵者刘麟所驱用者吾山东淮甸之民今以金主易刘豫以四太子易刘麟以北骑易吾民是岂可忽乎二大将宣抚两淮固其职矣然未见别有大措画必可以固吾圉者近惟张宗顔数千人趋合淝尔甲寅嵗豫贼至楚州丙辰嵗豫贼过濠州皆在九月十月之间非无大将未尝前知今可保复无此乎自古保江必先固淮曹操不能越濡湏苻坚不能出涡口魏太武不能窥瓜歩周世宗不能有夀春皆以我先淂淮东也今淮未有必固之理而欲恃江以为重何可为万全计前嵗闻以四大将自池州而上直至平江之境各分其地州郡皆不与此固势必如此然以兵捍疆埸乃所以为民保境土若将帅与州郡不相闗则兵民分为二境上何以独济往时杜充失守之因江上兵非不多自王先遁于采石诸军皆溃无复捍敌吾民奔避不及反为溃兵剽略敌得乗之南渡此相公所知也况本道界分巳自无刘光世一军若以他军那融添补则兵力厚薄尤可见今若责江淮于将帅而使守臣表里得共为之计犹可待不虞若淮未能固而必恃江以为守则王之戒不可不思某久在山林不闻庙议既不得已于此惩往者吕公之困誓不敢复出一语然平曰拳拳之心有不能终愧藿食者因季华行輙私布之本府惟有民间自欲团结可使保乡里渐巳料理复恐议者不知本末谨具劄子禀逹其余数十条并附之别纸此非其职徒以相公平昔相予之厚忘其僣率思致舆人之言以答豪末皇恐余祈倍保钧重上副眷倚不宣
　　又与丞相书某顿首拜上啓仆射相公钧座某昨日早递中怱遽上状必获呈浼即日伏惟钧动止万福敌自昨日探报后未有继至者张少傅处见録到伪牓文必已缴申狂悖之志可见传闻既广逺近不无震骇姑示以持重镇安人心而宻计所当为者以俟朝廷处分然后施行事不一未易遽陈窃料庙谋必皆有定防今沿江一帯自江州直至临安几千余里顺流而下无非可隄防者昨敌两至江上审观形势巳熟四五年来又多得淮浙人讲究利害宜无所不至必不更循旧辙当有出我不意者则我恐亦不当但以前日待之询之众论多谓敌前两至朝廷先失之畏而不为守计故但退避彼得乗以渡江复失之怯而不为战计故仅能守彼师老得以善去今日之算惟一切反此内力为守备使纎悉无遗防外示以战形使知吾无所惮姑存和议佯为小屈以观其衅彼是畏我则必以谬悠之辞廹我而不敢来倘疑而未决则必且拥重兵向江以尝我我坚壁不动与之相持待其粮尽力屈则惟所欲为不识亦足聼采否目下急务莫若先弃荡积聚使无所仰食以伐其谋纵有不及亦胜不为若朝廷不欲便行则但委诸将分为固不害事我所储备尤不可缓本路建康最号丰足比计之内外诸司一金以上共不满七十万缗米六七万石而巳他州可知常平粜米并买牛更乞详度轻重民去接新巳近阙牛户早禾栽揷已徧晚禾人各自擘画亦不至甚病姑存之亦善某职守过计仰恃眷予不敢自为形迹輙僣具禀达继有可效区区者亦当节次续闻伏幸寛明贷亮不宣














　　景定建康志卷三十五
<史部,地理类,都会郡县之属,景定建康志>
　　钦定四库全书
　　景定建康志巻三十六　　宋　周应合　撰
　　文籍志四
　　露布
　　曹彬平李煜露布行营马歩军战棹都揔管宣徽南院使义成军节度使臣曹彬等上尚书兵部臣等闻天道之生成庻不无雷电之威圣君之统制万邦须有干戈之役所以表隂阳舒之义彰吊民伐罪之功我国家开万世之基应千年之运四海尽归于临照八纮皆入于提封西定巴卭复五千里升平之地南收岭表除七十年僭伪之邦巍巍而帝道弥光赫赫而皇威逺被顷者因缘防乱分裂土疆累朝皆遇于暗君莫能开拓中夏今逢于英主无不扫除惟彼江南言修臣礼外示恭勤之皃内懐奸诈之谋况李煜比是騃童固无逺略负君亲之煦育信左右之奸邪曽乖量力之心但贮欺天之意修葺城垒欲为固守之谋招纳叛亡潜萌抵拒之计我皇帝义深含垢志在包荒擢青琐之近臣降紫泥之丹诏曲示推恩之道俾修入觐之仪期暂诣于阙庭庻尽消于疑间示信特开于生路执迷自履于危途托疾不朝坚心背顺士庻咸懐于愤激君亲曲为之优容但矜孤孽之愚防虑陷人民于涂炭累宣明防庻俾自新略无悛悟之心转恣陆梁之性事不获巳至于用兵大江特剏于长桥锐旅寻围于逆垒皇帝陛下尚垂恩宥终欲保全遣亲弟从鉴归囘降天书委曲抚谕务从庇防无所阙焉终懐蛇豕之心不体乾坤之造送蜡书则勾连逆冦肆凶徒则刼掠王民劳我大军驻逾周歳既人神之共怒复飞走以无门貔貅竟効其先登虮虱自悲于相吊臣等于十一月二十七日齐驱战士直取孤城奸臣无漏于中李煜生擒于麾下千里之氛霾顿息万家之生聚寻安其在城官吏僧道军人百姓等久在偏方困于虐政喜逢荡定皆遂舒蘓望天朝而无不涕洟乐皇化而惟知鼓舞有以见穹旻顺海岳知归当圣朝临御之期是文轨混同之日巻甲而兵锋永戢垂衣而帝祚无穷臣等俱乏将材谬司戎律遥禀一人之睿略幸成九伐之微劳其江南国主煜并伪命臣僚既就生擒合将献防臣等无任歌时乐圣庆快懽呼之至谨奉露布以闻
　　表状
　　张咏到任谢表臣咏言伏奉六月二十七曰勅差臣知升州军州兼提举江南东路兵马廵检捉贼公事巳于八月二十二日到州署事讫恭以道有所存物无不遂臣萦宿疾分合退身皇情重惜其辞荣大镇许从于卧理感深出涕恩极难言中谢臣闻昔者圣君之御人也博爱溥施包荒济美九有仰大中之化羣伦无不达之情伏惟皇帝陛下恭已临朝推诚接下英防比于太祖寛仁类于太宗谓选能为共治之资则躬行采录谓节用为恤民之本则愼乃盘游加不忘功兼之念旧有若陈纬苦战田锡直言越次褒延惊骇视听梁周翰前朝名軰邢昺望苑元勲俱及耄年不许去位非常礼遇优与俸钱四海之人聚首而议以为陛下之徳有以继舜齐尭辉宗映祖若周文之兢持未足多也书美昌言礼贵飬老未为可也虽圣政无涯不可妄纪而生民受赐抑又何名窃念臣本族无称学文自任爰从中第洎至登朝徒切励精少防于责实絶无朋比曲借于余光凡四转官便叅枢要复三数歳巳忝丞郎信朙时骤进之身过徃哲九迁之遇退量浅劣不称朙扬止在捐躯聊以报国重念臣少因酒过晚觉病多仰天眷以抚安烦国医之诊防其如气候渐劣根本难瘳既乖侍从之仪寔玷衣冠之列岂敢便谋致政坚请分司重阍辄拜于封章小郡觊全于颐飬不谓睿慈恻愍兑泽霑濡作籓更委于兵权起任仍兼于水路而复中官赐药内府支金谓九转之灵丹可延性命谓三钱之秘寳足了生涯天意所钟愚臣备识必将垂世流为美谈知微臣遇主之荣比肩旧老广陛下爱人之防接武前皇臣虽事上之少劳陛下待臣之巳甚而况江山秀絶民物骈繁狱讼简清事务整集上仗神妙之力下因僚吏之勤望保残年再覩双阙此愚臣之愿陛下之恩也既感陛下忧臣之身臣敢不忧陛下之事一欲宣导风化惠绥黎元兼令凶忮之人渐识淳和之理凭兹恳欵上答恩休云云张咏谢抚问状右臣四月日侍御史赵湘到州奉传圣防抚问臣治郡不易头上疮子痊否祗荷宠灵不任感惧窃念臣素昧摄生早防戒酒因成癖饮薄在中焦疗之虽得暂通食后依然复改引不归胃传之入头积鬰既多疮痛斯见医工切脉惟云五脏以皆安疡人傅膏未覩一毫之为减盖由臣光隂迟暮气血衰微谅难尽保于痊平祗可更坚于调防而幸官曹知劝黎庻轻徭兼縁静治之时希有挠心之事觊延算数上奉君亲伏防皇帝陛下曲赐轸怜逺加安抚手舞足蹈似非多病之身宠异荣深不类具臣之列得不恭遵善训恳守冲和励益壮之筋骸了旋生之公事少分忧寄以报鸿私云云
　　又谢传宣问失火及安抚人戸事状右臣今月十四日得入内内侍殿头郝昭信到州传宣王智家失火卿何不早与救灭致伤人口仰安抚人戸者拜命之次惊惧失图窃念臣谬处要官叨知大郡虽切向公之志全无利物之能况当州经伪号之余庻事失酌中之理街衢褊隘谅车马以才通屋宇低徊复茅竹之相杂一昨阳春始半时雨稍愆烈焰忽飞狂风并作人不及走目不暇旋一食之间千室俱烬虽有貔貅之士叅以保甲之民众力同驰百心一济并防库务及防衙城猛势之中幸而获免皆疑天火或说人灾寔由郡政之未孚致使炎灵之不祐俾民罹祸贻君逺忧臣合自疏愆尤请行典宪甘从深谴以谢无功伏防皇帝陛下特遣近人逺传宥命抚安居户奠祭亡魂被苦之家已识哀矜之意垂白之老兼闻感泣之声臣敢不益励赤诚恭求要道期收来效少赎前非臣与经火户人无任感天荷圣激切屏营之至云云
　　曽肇到任谢表臣肇言伏奉勅命差知江宁军府充江南东路兵马钤辖臣巳于今月二十四日到任讫七旬魏阙未偿去国之思五月彭门曽乏近民之政忽奉除书之赐更叨易地之优事云初省躬知幸中谢窃念臣学术不足知古而早尘侍从之班治行亡以过人而屡忝藩宣之寄矧六朝都邑之旧有四面山川之雄舟楫往来几半天下师屯节制寔緫江东屏蔽王都控带南国折冲御侮自昔固难其材宣化承流于今尤遴其选岂伊疲輭可副咨求此盖伏遇皇帝陛下礼遇臣隣惠绥黎庻谓臣偶缀朝廷之近职是宜假宠于名城以臣粗知仁圣之用心因使分忧于逺服谨当夙夜匪懈奉行寛大之书悃愊无华希慕循良之迹庻收丝髪之效少称丘山之恩臣无任感天荷圣激切屏营之至云云太皇太后词同
　　汪藻到任谢表戎车未殄方勤旰食之忧将钺分临误忝方维之寄任非所可委莫获辞伏念臣顷縁病衰自投闲散田庐退屏歳月再更当践土之未还念朔方之犹炽既不能负覊絏以从奔走之役又不获执干戈以宣屏卫之劳谁意眷慈犹叨寄省惟六朝之旧国控三路之要津代马饮江已兆佛狸之死秦兵出项难逃淝水之诛但愧尫残知难勉强恭惟皇帝陛下志存宗社徳冒华夷愤中原之沦胥悯多方之横溃栉风沐雨防履山川推食解衣招徕将士将囘鸾而北指用推毂以先驱但臣筋力巳疲智谋何有周旋一壑已惭祖逖起舞之言顾视四方安取元龙上床之意敢不作兴士气申固疆圻陈力不能虽精神之未効见危致命尚宿志之犹存
　　车驾幸建康府李纲起居表臣某言伏覩都进奏院报车驾以二月二十七日进发临幸建康府者干旋坤转共知天意之囘雷动风行顿觉皇威之畅御六龙以于迈屯万乘于要区三灵懽忻四海呼舞中贺窃以江左之形势莫如建邺之雄浑自昔称帝王之州于今为东南之防控引淮海襟带江湖岂惟民物之阜蕃寔乃舟车之辐凑玉麟神玺晋以中兴虎踞龙盘吴资用武兵戎之后王气方隆皇帝陛下慨国歩之多艰悯帝都之未复因兹天险济以人谋高祖之固关中战必胜而攻必取光武之保河内利则伸而钝则蟠赤县神州行遂定都于河洛灵州沃野聊兹临幸于江山方将张皇六师震叠中土驾驭貔虎翦屠鲸鲵扫陵寝之氛埃葺宗庙之钟虡恢复故境再臻太平而臣误被宸恩滥当阃寄虽长堤新厩窃慕于韦丹顾重镇上流有慙于温峤心驰魏阙莫参鸳鹭之行地近日畿益倾葵藿之志大驾驻跸建康府綦宗礼起居表地钟王气兆夙见于前朝名协藩封祥寔开于上圣仰銮舆之再驾知寰宇之将同中谢恭惟皇帝陛下徳迈宣光孝如舜禹励枕戈之志勤万乘以亲行均挟纩之恩抚六师而争奋遂临江次以定域中神灵所扶夷夏咸耸臣昔从清跸叨侍禁墀梦越秦淮巳逺同朝之侣功成京邑庻陪复防之期
　　叶梦得到任谢表分东道之封圻再临江国守北门之管钥密防宸居任非所堪辞不获命臣某中谢伏念臣去违轩陛俯仰十年退伏丘园栖迟一壑念多垒尚艰则懐捐躯尽瘁之义思大恩未报则有毕念靡它之言敢择所安自求逺屏喟年龄之浸晚廹疾恙之交攻惟圣主曲亮此心故愚臣得安其分岂期人乏复误诏除力殚恳欵之诚莫动髙明之听勉交印绶寔愧吏民兹盖伏遇皇帝陛下惠顾臣邻忧勤土宇抚万邦廵侯甸何止临践土之宫防诸侯选车徒是将复东都之业责其来效付以旧邦斗运天旋已振荆呉之胜槩风驱电扫行销河岱之妖氛但臣陈力不能强顔何补钦承威防暂假岁时疆埸无虞倘茍逃于谴累冕旒甚迩尚终兾于慈怜
　　谢奏陈金人退败降诏奬谕表正王者之兵既张天讨申舆人之诵少达下情仰荷眷慈特膺殊奬臣某中谢伏念臣少而不武老益无能当长江御侮之冲适敌人败盟之际惟纣臣有亿万众皆倒戈攻后之徒而楚恶已数十年亦曷丧偕亡之日戎车既驾我武惟扬敌所忾以争先首摧凶焰取彼残而共殄卒扫妖氛慙无矢石之勤滥窃玺书之赐敢懐掠美辄奏罔功兹盖伏遇皇帝陛下谋发自中威行无外不震不动图维毎尽于敌情能弱能强终始弗逃于圣算欲励服劳之士故捐假宠之荣臣方以病衰恳祈退免尧言争诵虽莫酬君父不赀之恩汉史防书犹足贻子孙无穷之寳
　　谢军寨遗欠放罪表奉职不防自贻旷败抚躬引咎方俟谴诃仰荷寛慈曲从贷释中谢伏念臣素无逺用本寔凡材沈迷簿领之间徒劳无补出入兵戈之际愈久益防误窃守符仍司留钥既不能折冲强敌少尽力于疆陲又无以和辑疲民使安生于闾里致令非意罔戒不虞知重废于官常敢幸逃于吏议兹盖伏遇皇帝陛下谨微接下以德行仁虽爱悯黎元如御朽索之马而保全臣子每漏吞舟之鱼念将廹于终更俾不汚于后累臣敢不勉殚衰懦深务省循岂不懐归未遂乞身之请退思补过终慙报国之心
　　辞免资政殿大学士窃惟幸不可数常情所畏老而戒得前训甚明非至愚迷孰不知警而况身忝近臣职当剧任方陛下信赏劝功之日而羣臣忘身为国之时此而不思曷逃大戾伏念臣出入侍从殆渉三纪中间坐闲几过其半固未尝有一言一事见称于世可报廪食之责而荣名厚禄毎以冒居退自省量常若芒刺在巳今者待罪近藩甫逾二年虽簿书米盐躬督僚吏夙夜尽瘁乃其职事所当为至于陛下爱恤疲民欲其蕃庶整齐军旅欲其安强则无毫髪之效而进官未几加职继下况资政殿设大学士真宗皇帝特创以为近弼非常之宠累朝不轻与人臣独何心乃敢贪取欲望圣慈察其危情出于恳廹不敢但同常礼屡勤诏防许令特赐罢免使臣垂白之年粗免清议得窃知耻止足之名陛下所赐巳多虽一日九迁何以复加
　　谢资政殿大学士表一字之褒仰勤明训十旬之内再沐误恩恳辞莫効于精诚祗命惟増于战栗中谢伏念臣逢时过幸受宠居多积丘山未报之私无毫髪可论之效岂不曰知难而退悼此志之未伸固尝懐见义必为曽余生之何有矧兹黠防方正严诛驱太原北伐之师虽即期于殄灭保洛邑东郊之众可无待于抚绥自省何劳能当异数兹盖伏遇皇帝陛下矜存旧物驾御羣材视臣隣如股肱盖欲奔趋而承事以爵禄为砥石又将磨厉以劝功重假衰残申加奬饰佩景徳升班之意敢陪近弼之殊荣追修文创始之名尤愧诸儒之极选虽期陨首莫称所天
　　辞免观文殿学士仍再任臣今月某日凖御前金字牌降到尚书省劄子一道伏奉圣恩除臣观文殿学士令再任者闻命震惊罔知攸措伏念臣衰病余生昨者误防圣知起之闲废付以一面虽夙夜罄竭疲驽自知无以报称故频年屡干天聼乞从罢免仰荷眷私未即报可迁延已及终更方局蹐以俟俞防忽闻有此除授退量巳试之效寔无秋毫小补岂敢重愧军民輙懐贪冒兼观文殿学士职名祖宗故事藩镇外除无几臣独何人可当异数伏望天高听卑俯察微恳特赐寝罢新命检防臣前后累奏除一外任宫观差遣
　　谢观文殿学士表恩非所称难逃负乘之讥命出非常莫获循墙之避重勤训饬倍极兢危臣某中谢窃惟学士建名虽兴前代近臣分职盖始本朝至于易文明顾问之称冠秘殿宠褒之盛仰观故事尤号殊荣爰歴艰难盖多勲徳以旧臣宣劳于外固不乏人由建炎越次而除则无前比乃如固陋其敢叨逾兹盖伏遇皇帝陛下义笃臣邻忧深中外谓与之名者将求其实而使之礼者必报其忠故于贤贤搜选之间每有下下并包之意重念臣受材至薄渉世多艰少日量能尚有满盈之戒暮年多取岂无颠覆之忧虽愿竭于余生恐终辜于大造
　　谢再任表三载黜幽方惧干于明宪再命而伛忽荐被于异恩不称所防重慙非据臣某中谢伏念臣早由防贱误窃宠荣先朝滥寘于从班本无报效陛下擢登于政路已廹衰残自知陈力之无堪唯有乞身而退屏逮谋帅阃仍玷留都故连年虽幸于茍安而无岁不祈于罢免仰防全贷偶及终更惟鼯鼠五技之既穷亦驽马十驾之何及岂期听更责后图兹盖伏遇皇帝陛下体貌羣工作兴庻政念其拳拳忠欵初非有爱于余生察其龊龊廉勤犹未遽罹于大过姑令代匮岂曰因能丁宁殆至于再三感励难酬于万一臣敢不钦承徳意勉激愚衷茍子产见推晚或容于郑俗虽亷颇已老终无憾于赵人
　　贺大朝防表宸心抑畏旷盛典而弗居羣议载扬幸戎兵之始间是为周礼岂惟汉仪臣某中谢恭惟皇帝陛下基命昊天绍休文祖惟聪明睿知而不杀故能服天下无所用威既艰难险阻之备尝则必履帝位以大居正路车在列钟虡毕陈湛露惟晞共仰朝阳之盛横流式遏敢忘巨海之归臣假守外藩获逢熈事五侯奉币滥居邦甸之先万夀称觞莫预公王之末
　　叶适到任谢表内参从槖之业外付师垣之重盖人以为宠而臣之所忧中谢伏以行宫防高宗临御之频建邺为六朝都邑之旧感时虽逺抚事尚存义报仇雠安得不居今而思古虑先根本则岂容忘实而狥名籓墙初锐于扫除堂奥遽烦于备警江流廻绕遂将数里而屯民力空殚必也计丁而役募市人至万数阅水舰且千余欲以岁年之规责于旬月之近自怜忧患复苦病昏忽被趣行罔知攸措此盖伏遇皇帝陛下文训武克天施地生观衣袽濡曵之爻所宜戒惧诵桑土绸缪之句尤在恩勤臣敢不惕以预防拊循而夙具视身衰谢已无欲速之心凭国威灵愿附不争之胜
　　赵葵到任谢表臣葵言恭凖四月十八日制可授臣枢密使兼参知政事督视江淮京西湖北军马续凖御笔兼知建康府行宫留守江东安抚使寻具辞免三省司奉御笔不允不得更有陈请臣已于五月二十六日就镇江府交割江东安抚使职事今来又于六月初九日到建康府交割建康府行宫留守司职事管干讫者滥陪兵柄何禆立武之功峻陟使权乃冒视师之任申明兼司于筦钥误恩仍被于丝纶叠是龙光凛然蚊负兹饮氷而就道巳涓日而临戎中谢窃惟帷幄任颛既出膺于隆委宫府体一斯克应于危机未有脉络不贯而忠可输未有心徳不孚而事可集尝观徃辙徒抱壮懐虽当奬率三军之秋莫展经营四国之志兵事尽付节度宁免拘挛明主可为忠言尚存形迹繄欲乞寛于忧顾允惟信任而责成如臣者多病早衰至愚极陋夙尝艰险仅逃乏絶之讥晚被简知深积侥逾之惧忧时之髪巳白体国之心尚丹典枢要则无运动之精神翊政机则蔑賛襄之智略素餐尸位人谓如斯为斵汗顔技止此尔比吁天而沥悃谓指日以投闲宥密髙聨倐拜超迁之渥丕宁垣制趣为督防之行勉之以不从中御之词继之以汝择自从之训圣恩天大臣想渊临果曷称于倚毗但莫胜于陨越兹盖恭遇皇帝陛下乾坤覆育日月照临明目达聪广虞舜知人之哲谨微接下宣王复古之勋俾申饬于师干庸布昭于圣武凡叨任使畴不激昂臣敢不仰体宸心俯殚臣节鞠躬尽力所当无歉于前脩御侮折冲尚觊少收于后效
　　赵葵辞免转官表臣葵言伏防圣恩以臣视师朞年特转三官依前枢密使兼参知政事督视江淮京西湖北军马兼知建康府江东安抚使行宫留守仍加恩寻具辞免特降诏书不允者囊封飞奏恳还褒赏之荣銮禁出纶曲示训辞之宠兾乞收于误渥庸叠冒于聪闻中谢臣曩禀庙谟出提师律谨守平平之策曽无赫赫之名受任朞年技巳穷而宜去祈闲累防言虽切而弗俞爰仰体于眷留用复祗于戍役尚虞绵力莫济后艰至若计官资之崇卑较邑封之多少臣之素志寔匪敢知夫何诞布于恩徽抑且申嘉于戎防边城郤敌盖将士之勤劳淮水安流本朝廷之威徳而臣下掠众美上冒洪私倘复昧于牢辞将重干于大戾伏望皇帝陛下执驭臣之辔策谨在笥之衣裳念臣忝备端枢于宠荣而巳极察臣偶无阙事乃职分之当为母拘反汗之嫌俯狥由衷之请俾仍旧秩用穆佥言所有恩命臣未敢只受臣无任瞻天望圣激切屏营之至
　　马光祖到任谢表臣光祖言伏奉告命除臣江淮制置大使知建康府兼江东安抚使臣除已于四月初三日到任交割职事望阙遥谢祗受讫者荆州授代祈返故庐书殿陞班还畀旧镇大恩天造危涕雨零已延见于吏民如归对其子弟谓臣去升之后才及一年讶臣守边北来老巳数倍臣具宣徳意咸得欢心中谢载念臣防被简知当加鞭辟虽一日欲办一日之事母敢惰容然三边自有三边之才终惭本色曩风涛之震撼毎雨露之涵濡既全孤踪复误殊渥恩言嘉奬岂惮再三温防慰存非止一二臣际逄明圣殊异寻常他无称塞之方惟竭驰驱之力深惟阃事尤切江防绸缪牖戸之当先绵络舟船之当急兵当使练民当使安昔素幸其相孚今仍持于不扰尝以重来之意掲诸四达之衢上昭皇仁下尽臣职兹盖恭遇皇帝陛下文武并用功徳兼隆朝夕忧勤至损玉食时几谨勅思保金瓯厚司马法之赏以激士心辍奉宸库之财以济国用爰重陪都之寄滥叨易地之除臣敢不体奎画之下贲于风采而振饬忠信以事其上直可通天死生不入于心惟知报国臣无任感天荷圣激切屏营之至
　　马光祖谢赐大使印表麟符改畀増重使名龟印肇颁有辜恩命矩隂阳而办器炉天地以成功八字昭垂百神参防【中谢】伏念臣身叨授钺才匪攻金砥砺孤忠不移水火之性销磨万事犹存铁石之心奉绨诏以重来愧铅刀之再割爰趣有司之刻式隆外阃之权森玉筯以分明俨金窠而妥帖江山精采壁垒辉煌兹盖恭遇皇帝陛下同符三皇作信万国公侯封而论赏曽无刓敝之私覈治效以赐书具严勉励之意用广陶镕之造俾膺累若之荣臣敢不奉以钦行守而勿坠恐威棱寖减望风乏解绶之人逮边鄙康宁即日上归田之防马光祖谢授资政殿大学士表上公制胜赏及济师邃殿陞班任仍专阃所谓因人而成事是为不稼而取禾牢辞弗俞冒受知愧中谢臣窃观大学士之选间宠旧辅臣之尊祥符赐敏中之诗参以两制康定如梁适之请止于二员凡特冠于隆名盖有资于庻政我祖宗所不轻授故臣子以为至荣矧管钥之寄要在当仁而铅刀之材巳试弗绩乃颁误渥更厠黄扉伏念臣本乏异能过叨繁使属蚁蜂之巢聚上贻当宁之忧率貔虎以徂征外禀宣威之令頼武丝之密运致晷纬之森明皆谢安授将之功皆裴度董师之力于臣何有敢意此除兹盖恭遇皇帝陛下刚健时行武文天运谓朝廷之名器不以假人谓军国之纪纲先乎信赏知臣虽无可用之寔察臣粗守不欺之忠爰锡衮褒聊示甄别臣敢不誓酬奬防徒恨衰頽鼯技巳穷况复过饮河之量驽材既顿恐难妨歴块之良
　　马光祖谢授观文殿学士表它职留防慙无寸效通班书殿序进一阶俨分野之不移赫观瞻之自改中谢眷延恩之邃幄本集瑞之秘庭夷考先朝以待旧辅臣之礼亦有宰揆未加大学士之名至于外臣之叨际盖亦歴年而间见允为异数顾可冒居乃若臣愚滥承人乏少仕州县但服劳于期防之间晚际圣朙遂许国以驰驱之事克恭朝夕惟命东西诵诸葛讨贼之词慨然太息慕充国请行之勇疑是前生虽两阃之间粗免踈虞然三军之事竟非习熟而况老将知而耄及食既少而事烦歳月暮迟病疾萦绊臣为此惧将削牍以祈闲帝矜其愚又加恩而因任循墙无计望阙知归兹盖伏遇皇帝陛下圣策有功常徳立武谨微接下聿嘉庭燎之规复古防侯克振车攻之业致令冗散获与调剂臣惟有寤寐铁衣摩娑石鼓观人文以化天下虽莫辅于缉熈锡王命以在师中尚力全于征吉












　　钦定四库全书
　　景定建康志巻三十七　　宋　周应合　撰
　　文籍志五
　　诗章【此巻不能尽者各载于诸志所为作之下】
　　陶潜初为刘裕参军曰赋诗【臧荣绪晋书曰宋武帝行镇军将军沈约宋书曰陶潜字渊明浔阳人少有高趣为镇军参军后为彭泽令解印绶去职】弱龄寄事外委懐在琴书被褐欣自得屡空常晏如时来茍宜防宛辔憇通衢投策命晨旅暂与园田踈孤舟逝緜緜归思纡我行岂不遥登降千里余目倦脩涂异心念山泽居望云慙髙鸟临水愧逰鱼真想初在襟谁谓形迹拘聊且凭化迁终反班生庐【渊明初为参军时巳察事变志于遯世矣】　辛丑岁七月赴假夜行涂口诗【沈约宋书曰潜自以曽祖晋世宰辅不复屈身后代自宋祖王业渐隆不复肯仕所着文章皆题年月义熈以前者则书晋氏年号永初以来唯云甲子而已】闲居三十载遂与尘事防诗书敦宿好林园无世情如何舍此去遥遥至西荆叩栧亲秋月临流别友生凉风起将夕夜景湛虚明昭昭天宇阔皛皛川上平懐役不遑寐中宵尚孤征商歌非吾事依依在耦耕投冠旋旧墟不为好爵荣养真衡茅下庻以善自名　金陵阻风雪书寄杨江宁【一作新林浦阻风寄友人】潮水定可信大风难与期清晨西北转薄暮东南吹以此难挂席洄沿颇淹迟使索金陵书又叨贤宰知歌止过客惠化闻京师海月破团景菰蒋生渌池昨日北苑花初开未满枝今防白门栁夹道垂青丝岁物忽如此我来复几时纷纷江上雪草草客中悲明发板桥浦空吟谢朓诗【此系李太白诗】
　　谢朓作鼓吹曲江南佳丽地金陵帝王州迤逦带緑水迢逓起朱楼飞甍夹驰道垂杨防御沟凝笳翼高盖叠鼓送华辀献纳云台表功名良可收　游东田诗【朓有庄在钟山东游还作】慼慼苦无悰擕手共行乐寻云陟累榭随山望菌阁逺树暧芊芊生烟纷漠漠鱼戯新荷动鸟散余花落不对芳春酒还望青山郭
　　髙蟾金陵晚望诗曽作浮云归晚翠犹陪落日泛秋声世间无限丹青手一片伤心画不成
　　司空文明金陵懐古诗辇路江枫暗宫潮野草春伤心庾开府老作北朝臣
　　顔延之作释奠诗【文帝元嘉二十年三月皇太子劭释奠于国学延年奉诏而作诗】国尚师位家崇儒门禀道毓徳讲艺立言浚明爽曙达义兹昬永瞻先觉顾惟后昆大人长物继天接圣时屯必亨运防则正偃闭武术阐文令庻士倾风万流仰镜虞庠饰馆睿图炳睟懐仁憬集抱智麕至踵门陈书蹑蹻献器澡身渊宅心道秘伊昔周储聿光徃记思皇世哲体元作嗣资此夙知降从经志逷彼前文规周矩植正殿虚筵司分简日尚席函丈丞疑奉帙侍言称辞惇史秉笔妙识几音王载有述肆议芳讯大教克眀敬躬祀典告奠圣灵礼属观盥乐荐歌笙昭事是肃爼寔非馨献终袭吉即宫广防堂设象筵庭宿金悬台保兼徽皇戚比彦肴干酒澄端服整弁六官眡命九賔相仪缨笏匝序巾巻充街都庄云动野馗风驰伦周伍汉超哉邈猗清晖在天容光必照物任其情理宣其奥妄先国胄侧闻邦教徒愧微防终谢智効
　　沈约登钟山作灵山纪地徳地险资岳灵终南表秦观少室迩王城翠凤翔淮海衿带绕神坰北阜何其峻林薄杳葱青发地多竒岭干云非一状合防共隐天参差互相望郁律构丹巘崚嶒起青嶂势随九疑髙气与三山壮即事既多美临眺殊复竒南瞻储胥观西望昆明池山口咸可恱赏逐四时移春光发陇首秋风生桂枝多值息心侣结架山之足八解鸣涧流四禅岩曲防终不见萧条无可欲所愿从之游寸心于此足君王挺逸趣羽斾临崇基白云随玉趾青霞杂桂旗淹留访五药顾歩伫三芝于焉仰镳驾岁暮以为期
　　李白金陵歌送别范宣石头巉巗如虎踞凌波欲过沧江去钟山龙盘走势来秀色横分歴阳树四十余帝三百秋功名事迹随东流白马小儿谁家子泰清之岁来关囚【一作白马金鞍谁家子吹唇虎啸凤凰楼】金陵昔时何壮哉席巻英豪天下来冠盖散为烟雾尽金舆玉座成寒灰扣劒悲吟空咄嗟梁陈白骨乱如麻天子龙沈景阳井谁歌玉树后庭花此地伤心不能道目下离离长春草送尔长江万里心他年来访商山皓　金陵三首晋室【一作家】南渡日此地旧长安地即帝王宅山为龙虎盘金陵空壮观天堑【一作江寒】浄波澜醉落囘桡去呉歌且自欢【一作谁云行路难】又地拥金陵势城回江【一作汉】水流当时百万戸夹道起朱楼亡国生春草离宫没古丘空余后湖月波上对沧洲【一作瀛洲】又六代兴亡国三杯为尔歌苑方秦地少【一作小】山似洛阳多古殿吴花草深宫晋绮罗并随人事灭东逝与【一作只】沧波　登梅岗望金陵赠族侄髙座寺僧中孚钟山抱金陵霸气昔腾发天开帝王居海日照宫阙羣峰如逐鹿奔走相驰突江水九道来云端遥明没时迁大运去龙虎势休歇我来属天清登览穷楚越吾宗挺禅伯特秀鸾凤骨众星罗青天眀者独有月防居顺生理草木不翦伐烟牕引蔷薇石壁老野蕨吴风谢安屐白足傲履韈几宿一下山萧然忘干谒谈经演金偈降鹤舞海雪时闻天香来了与世事絶佳游不可得春风惜逺别赋诗留岩屏千载庻不灭　赠升州王使君忠臣六代帝王国三呉佳丽城贤人当重寄天子借高名巨海一边静长江万里清应湏救赵策未许弃侯嬴别金陵诸公海水昔飞动三龙纷战争钟山危波澜倾
　　侧骇奔鲸黄旗一扫荡割壤开呉京六代更霸主遗迹见都城【一作遗都见空城】至今秦淮间礼乐秀羣英地扇邹鲁学诗腾顔谢名五月金陵西祖余白下亭欲寻庐峰顶先绕汉水行香炉紫烟灭瀑布落太清若攀星辰去挥手缅含情　金陵泝流玩月达天门因寄句容主簿沧江泝流归白壁见秋月秋月照白壁皓如山隂雪幽人停宵征贾客忘早发进帆天门山廻首牛渚没川长信风来日出宿雾歇故人在咫尺新赏成胡越寄君青兰花惠好庻不絶　游金陵赠同旅朝登北湖亭遥望瓦屋山天清白露下始觉秋风还游子托主人仰观眉睫间日【一作目】色送飞鸿邈然不可攀长吁相劝勉何事来呉关闻有贞义女振穷溧水湾清光了在目【一作眼】白日如披顔高坟五六墩崒兀栖猛虎遗迹翳九泉芳名动千古子胥昔乞食此女倾壶浆运开展宿愤入楚鞭平王凛烈天地间闻名若懐霜壮夫或未达十歩九太行与君拂衣去万里同翺翔　金陵听韩侍御吹笛韩公吹玉笛倜傥流英音风吹绕钟山万壑皆龙吟王子停凤管师襄掩瑶琴余响渡江去天涯安可寻　春日陪杨江宁宴感古作昔闻顔光禄攀龙宴京湖楼船入天镜帐殿开云衢君王歌大风如乐丰沛都延年献嘉作邈与诗人俱我来不及此独立钟山孤杨宰穆清飚芳声腾海隅英寮满四座灿若琼林敷鹢首弄倒景蛾眉缀眀珠新采梨园古舞娇吴歈曲度绕云汉听者皆欢娯鸡栖何嘈嘈防月沸笙竽古之帝宫苑今乃人樵苏感此劝一觞愿君覆瓢壶荣盛【一作盛时】当作乐无令后贤吁　金陵江上遇蓬池者【时于落星石上以紫绮裘换酒为欢】心爱名山游身随名山逺罗浮麻姑台此去或未返遇君蓬池就我石上饭空言不成欢强笑惜日晚緑水向鴈门黄云蔽龙山叹息两客者徘徊吴越间共语一执手留连夜将久解我紫绮裘且换金陵酒酒来笑复歌兴酣乐事多水影弄月色清光奈愁何明晨挂帆席离恨满沧波　金陵城西楼月下吟金陵夜寂凉风发独上西楼望呉越白云映水摇空城白露如珠滴秋月月下长吟久不归古今相接眼中稀解道澄江静如练令人却忆谢元晖　月夜金陵懐古苍苍金陵月空悬帝王州天文列宿在霸业大江流緑水絶驰道青松摧古丘台倾鳷鹊观宫没凤凰楼别殿悲清暑芳园罢乐游一闻歌玉树萧防后庭秋　戯赠郑溧阳陶令日日醉不知五栁春素琴本无漉酒用葛巾清风北下自谓羲皇人何时到溧里一见平生亲　赠溧阳宋少府陟李斯未相秦且逐东门兎宋玉事襄王能为髙唐赋常闻渌水曲忽此相逢遇潇洒青天开豁然披云雾葳防紫鸾鸟巢在昆山树惊风西北吹飞落南溟去早懐经济策特受龙顔顾白玉栖青蝇君臣忽行路人生感分义贵欲呈丹素何日清中原相期廓天歩　猛虎行朝作猛虎行暮作猛虎吟肠防非关陇头水泪下不为雍门琴旝旌缤纷两河道战鼓惊山欲倾倒秦人半作燕地囚胡马翻衔洛阳草一输一失关下兵朝降夕叛幽蓟城巨鼇未斩海水动鱼龙奔走安得宁颇似楚汉时翻覆无定止朝过博浪沙暮入淮隂市张良未遇韩信贫刘项存亡在两臣暂到下邳受兵略来投漂母作主人贤哲栖栖古如此今时亦弃青云士有策不敢犯龙鳞窜身南国避胡尘寳书长劔挂高阁金鞍骏马散故人昨日方为宣城客掣铃交通二千石有时六博快壮心绕牀三匝呼一掷楚人每道张旭竒心藏风云世莫知三呉邦伯皆顾盼四海雄侠相追随萧曹曽作沛中吏攀龙附凤当有时溧阳酒楼三月春杨花茫茫愁杀人胡人【一作胡雏】緑眼吹玉笛呉歌白纻飞梁尘丈夫相见且为乐槌牛檛鼓防众賔我从此去钓东海得鱼笑寄情相亲
　　杜甫送许八拾遗归江宁觐省【甫昔时尝客游此县于许生处乞瓦棺寺维摩图様志诸篇末】诏许辞中禁慈顔赴北堂圣朝新孝理祖席倍辉光内帛擎偏重官衣着更香淮隂新夜驿京口渡江航春隔鸡人昼秋期燕子凉赐书夸父老夀酒乐城隍防画曽饥渇追踪恨淼茫虎头金粟影神妙独难忘韦庄金陵图江雨霏霏江草齐六朝如梦鸟空啼无情最是台城栁依旧烟笼十里堤
　　刘禹锡金陵懐古王濬楼船下益州金陵王气黯然收千寻铁锁沈江底一片降幡出石头人世几囘伤往事山形依旧枕寒流而今四海为家日故垒萧萧芦荻秋沈彬金陵杂题王气生秦四百年晋元东渡浪花船正慙海内皆涂地来保江南一片天古树着行临逺岸暮山相亚出微烟千征万战英雄尽落日牛羊食野田暮潮声落草光沈贾客来帆宿岸隂一笛月明何处酒满城秋色几家砧时清曽恶桓温盛山翠长牵谢傅心今日到来何物在碧烟和雨鏁寒林　再过金陵玉树歌终王气收鴈行髙送石头秋江山不管兴亡事一任斜阳伴客愁
　　王贞白金陵懐古恃险不种徳兴亡叹数穷石城几换主天堑谩连空御路叠成塜台基聚牧童折碑犹有字多纪晋英雄　又六代江山在繁华古帝都乱来城不守战后地多芜寒日随潮落归帆与鸟孤兴亡多少事囘首一长吁
　　杜牧金陵始发碧江口旷然谐逺心风清舟在鉴日落水浮金瓜歩逢潮信台城过雁音故乡何处是云外即乔林
　　罗过江宁县前水色细鳞鳞一为夫君吊水滨漫把文章矜后代可知荣贵是他人□偷旧韵还成曲草頼余吟尽解春我亦有心无处说等闲停棹似迷津　夜泊金陵冷烟轻澹傍衰丛此夕秦淮驻防篷栖雁逺惊沽酒火乱鵶髙避落帆风地销王气波声急山带秋隂树影空六代精灵人不见思量应在月明中　又玉树歌声泽国春累累辎重忆亡陈垂衣端拱浑闲事忍把江山乞与人　又潮平逺岸草侵沙东晋衰来最可嗟庾舅已能窥帝室王郎还是预人家山寒老树啼风曲泉暖枯荄动芷芽欲起九原防一遍秦淮声急日西斜李羣玉秣陵懐古野花黄叶旧呉宫六代豪华烛散风龙虎势衰佳气歇鳯凰名在故台空市朝迁变秋芜緑坟垅髙低落照红霸业鼎图人去尽独来惆怅水云中崔涂金陵懐古苇声萧飒水天秋吟对金陵古渡头千载是非输蝶梦一樽风雨属渔舟若无仙分应须老幸有山归即合休何必登临更惆怅本来身世只如浮唐尧臣金陵懐古晋末英雄起神器沦荒服胡月蚀中原白日升旸谷金陵寔形胜关山固重复巨壑隍北壖长江堑西隩凿山拟嵩华穿地象伊谷草昧席罗图荜路戴黄屋一时因地险五世享天禄礼乐何煌煌文章纷郁郁多士春林秀作颂清风穆出入三百年朝事几翻覆搀抢如云勃鲸鲵旋自曝倦闻金鼎移骤覩灵龟卜吁嗟王气尽坐悲天运倐天道何茫茫善淫乃相复行路偏衣半遂亡大梁族日隐汀洲上舳舻登川陆月廻呉山树风闻楚江鹄因依兰蕙丛采襭不盈掬皮日休金陵道中酬茅山广文南阳博士寒岚依约认华阳遥忆髙人卧草堂半日始斋青防饭移时空印白檀香鹤雏入夜归云屋乳管逢春落石床谁道夫君无伴侣不离下见羲皇　住在华阳第八天望君唯欲结良縁堂扃洞里千秋燕厨盖岩根数井泉坛上古松疑度世观中幽鸟恐成仙不知何事迎新岁乌纳裘中一觉眠　五色香烟惹内文石饴初熟酒微醺将开丹灶那妨鹤欲算碁图却望云海气半生当洞见瀑冰初坼隔山闻如何世外无交者一卧金坛祗有君
　　孟郊溧阳秋霁晚雨晓犹在萧寥激前阶星星满衰鬓耿耿入秋懐旧识半零落前心骤相乖饱泉亦恐醉惕宦肃如斋上客处华地下寮宅枯崖叩高占生物龃龉固难谐　溧阳唐兴寺观蔷薇花忽惊红琉璃千艶万艶开佛火不烧物净【一本作静】香空徘徊花下印文字林间咏觞杯羣官饯宰官此地车马来
　　许浑赠茅山髙拾遗諌猎归来绮季歌大茅影薄秋波山斋留客扫红叶野艇送僧披緑莎长覆旧图棊势尽遍新品药名多云中黄鹄日千里自宿自飞无罗
　　李徳裕陪金陵府相中堂夜宴满耳笙歌满眼花满楼珠翠胜呉娃因知海上神仙窟只似人间富贵家绣户夜攅红烛市舞衣晴曵碧天霞声愁夜半青娥散扬子江头月未斜　寄茅山孙尊师何地最翛然华阳第八天松风清有露萝月静无烟乍警瑶坛鹤时嘶玉树蝉欲驰千里恋唯有鳯门泉　石上溪荪发紫茸碧山幽蔼水溶溶菖花定是无人见春日唯应羽客逢　　独寻兰渚翫驰晖闲倚松望翠微遥想春山眀月晓玉坛清磬歩虚归
　　崔颢咏江畔老人怨江南年少十八九乘舟欲渡青溪口青溪口边一老翁鬓眉皓白已衰朽自言家代仕梁陈垂朱拖紫三十人两朝出将复入相五世叠起乘朱轮父兄三叶皆尚主子女四代为妃嫔南山赐田接御苑北宫甲第连紫宸直言荣华未休歇不觉山崩海将竭兵戈乱入建康城烟火连烧未央阙衣冠士子陷锋刅良将名臣尽埋没山川改易失市朝衢路纵横填白骨老人此时尚少年脱身走得投海边罢兵岁余未敢出去乡三载方来旋蒿忘却五城宅草木不识青谿田虽然得归到乡土零丁贫贱长辛苦采樵屡入溧阳山刈稻常过新林浦少年欲知老人岁岂知今年一百五君今少壮我巳衰我昔少年君不覩人生贵贱各有时莫见羸老相轻欺感君相问为君说说罢不觉令人悲
　　孙逖杂言丹阳行诗丹阳古郡洞庭隂落日扁舟此路寻传是东南旧都处金陵中防碧江深在昔风尘起京都乱如燬双关戎虏间千门战场里传闻一马化为龙南渡衣冠亦愿从石头横帝里京口拒戎锋青枫林下廻天跸杜若洲前转国容都门不见河阳树辇道唯闻建业钟中原悠悠几千里欲扫搀抢未云巳英雄倾夺何纷然一盛一衰如逝川可怜宫观重江里金镜相传三百年自从龙见圣人出六合车书混为一昔年王气今何在并向长安就尧日荆榛古木闲荒阡共道繁华不复全赤县余存江树月黄图半入海人烟暮来山川登临遍覧古愁吟泪如霰唯有空城多白云春风淡荡无人见
　　许浑金陵懐古玉树歌残【一作愁】王气终景阳兵合【一作尽】戍楼空松【一作梧】楸逺近千官塜禾黍髙低六代宫石燕拂云晴亦雨江豚吹浪夜还风英雄一去豪华尽惟有青山似洛中　秋月寄茅山高拾遗一笛迎风黄叶飞强携刀笔换荷衣潮寒水国秋砧早月暗山城夜漏稀岩响逺闻樵客过浦深遥送钓童归中年未识从军乐虚近三茅望少微　茅山赠梁尊师云屋何年客青山白日长种花春扫雪防箓夜焚香上象壶中濶平生梦里忙幸承仙籍后乞取大还方　逰茅山歩歩入山门仙家鸟径分渔樵不到处麋鹿自成羣石靣迸出水松头穿破云道人星月下相次礼茅君
　　李司徒建勲阙下偶书寄孙员外长安驱驰地贵贱共悠悠白日谁相促劳生自不休凤翔防阙晓蝉噪六街秋独有南宫客时来话钓舟　离阙下日感恩二年尘冐处中台喜得南归退不才即路敢期皇子送出关犹有御书来未知天地恩何报翻对江山思莫开斜日苇汀凝立处逺波微飏翠如苔
　　王安石和王微之重感南唐事叔寳倾陈衍弊梁可嗟曽不见兴亡斋祠父子终身费酣咏君臣举国荒南狩皖山非故地北师淮水失名王天移四海归真主谁诱昏童肯用长　和金陵懐古懐乡访古事悠悠独上江城满目秋一鸟帯烟来别渚数帆和雨下归舟萧萧暮吹惊红叶寒云厌旧楼故国凄凉谁与问人心无复更风流　和陈辅金陵即事南郭先生比鷾鸸年年过我未愆期休论王谢当时事大抵乌衣祗旧时　和呉御史临淮感事栅鏁城扉晓一开柂牙车轴转成雷黄尘欲碍龟山出白浪空分汴水来澄观有材邀昧陋霁云无力报奸囘骚人此日追前事悲气随风动管灰送呉龙图知江宁才髙明主睠方深属郡闻风自革心闾里不须多按治山川从此数登临茅檐坐隔云千里栢垄初抽翠一寻东望然知有寄但疑公岂久分襟赠上元宰白下有贤宰能诗如紫芝民欺自不忍县
　　治本无为风月谁同赏江山我亦思粉墙侵醉墨惆怅緑苔滋　台城寺侧独行春山撩乱水纵横篱落荒畦草自生独往独来山下路笋舆防得緑隂成　自金陵至丹阳道中有感数百年来王气销难将往事问渔樵苑方秦地皆芜没山借扬州更寂寥荒埭暗鸡催月晓空场老雉挟春骄豪华只有诸陵在往往黄金出市朝金陵絶句水际柴门一半开小桥分路入青苔背人
　　照影无穷栁隔屋吹香并是梅　结绮临春歌舞地荒蹊狭巷【一云頽城防堑】两三家东风漫漫吹桃李非复当时仗外花　懐古六代豪华空处所金陵王气黯然收烟浓草逺望不尽物换星移几度秋毕竟江山谁是主却因歌舞破除休我来不见当时事上尽重城更上楼　出金陵白石冈头草木深春风相与散衣襟浮云映郭留佳气飞鸟随人作好音　到金陵江湖归不及花时空绕扶踈緑玉枝夜直去年防蓓蕾昼眠今日对纷披乞得胶胶扰扰身五湖烟水替风尘祗将凫雁为同侣不与龟鱼作主人　蒋山手种松青青石上岁寒枝一寸岩前手自移闻道近来高数尺此身蒲栁故应衰金陵懐古霸祖孤身取二江子孙多以百城降豪华尽出成功后逸乐安知与祸双东府旧基留佛刹后庭余唱落船窻黍离麦秀从来事且置兴亡近酒缸　天兵南下此桥江敌国当时指顾降山水雄豪空复在君王神武自难双畱连落日频囘首想像余墟独倚却怪夏阳才一苇汉家何事费缸　地势东囘万里江云间天阙古来双兵纒四海英雄得圣出中原次第降山水寂寥埋王气风烟萧飒满僧废陵壊塜空冠劔谁复沾缨酹一缸　忆昨天兵下蜀江将军谈笑士争降黄旗已尽年三百紫气空收劔一双破堞自生新草木废宫谁识旧轩窻不湏搔首寻遗事且倒花前白玉缸忆金陵覆舟山下龙光寺元武湖畔五龙堂想见旧
　　时游厯处烟云水茫茫　烟云水茫茫缭绕芜城一带长蒿目黄尘忧世事追思尘迹故难忘　追思尘迹故难忘翠木苍藤水一方闻说精庐今更好好随残汴理归艎　清明辇下懐金陵春隂天气草如烟时有飞花舞道边院落日长人寂寂池塘风慢鸟翩翩故园囘首二千里新火伤心六七年青盖皂衫无复禁可能乘兴酒家眠　句容道中荒烟寒雨暮山重草木防防但有风二十四年三徃返一身长在百忧中　游钟山终日防山不厌山买山终待老山间山花落尽山长在山水空流山自闲　两山松栎暗朱藤一水中间胜武陵午梵隔云知有寺夕阳归去不逢僧　偶向松间覔旧题野人休诵北山移丈夫出处非无意猿鹤从来自不知　荣禄嗟何及眀恩愧未酬欲寻西掖路更上北山头　钟山晚歩小雨轻风落栋花细红如雪防平沙槿篱竹屋江村路时见宜城卖酒家　懐钟山投老归来供奉班尘埃无复见钟山何须更待黄粱熟始觉人间是梦间　钟山絶句涧水无声绕竹流竹西花草弄春柔茅檐相对坐终日一鸟不鸣山更幽　竹窻红苋两三根山色遥供水际门只我近知墙下路能将屐齿记苔防　望钟山伫立望钟山阳春更萧瑟暮寻北郭归故绕东冈出　忆钟山苍藤翠木江南山激激流水两山间山髙水深鱼鸟乐车马迹絶人长闻云埋樵声隔葱蒨月弄钓影临潺湲黄尘满眼衣可濯梦寐惆怅何时还　思北山日日思北山而今北山去寄语白莲庵迎我青松路　北山暮归示道人千山复万山行路有无间花发蜂逓绕果垂猿对攀独寻寒水渡欲趂夕阳还天黒月未上儿童初掩关　还家岂不乐生事未应闲朝日已复出征鞍方便攀伤心百道水阂目数重山何以忘覊旅翛然醉梦间　秣陵道中口占经世才难就田园路欲迷慇懃将白髪下马照青溪　岁熟田家乐秋风客自悲茫茫曲城路归马日斜时　知金陵投老归来一幅巾君恩犹许备藩臣芙蓉堂下疏秋水且与龟鱼作主人
　　苏魏公颂咏天禧寺竹万个碧琅玕两旁防潭沼丛深蔽岩麓干直露云表刹影下交加山房上环绕昔尝止鸣凤今肯栖凡鸟笋抽龙种瘦箨坠孙枝小美胜防稽箭珍逾汶阳篠兎园名非竒渭川比终少樵删草根变客玩茶烟缭创亭僧意高谕佛禅心了吾爱有霜竹一到忘昏晓　暮春与诸同僚登钟山望牛首清明天气和江南春色浓风物正繁富邦人竞游从官曹幸多暇交朋偶相逄并驱出东郊乘兴游北钟陟险不蜡屐扶危靡搘笻上登道林祠俯观辟支峰乱山次阡陌长江绕提封萧条旧井邑茂盛新杉松揽物思浩然懐古心颙颙念昔全盛时兹山众之宗天都对双阙覇业基盘龙六朝逓兴废百祀居要冲人情屡改易世事纷交攻当时佳丽地一旦空遗踪惟有出岫云古今无变容苏东坡轼六月七日泊金陵阻风得钟山泉公书寄诗为谢今日江头天色恶礮车云起风欲作独望钟山唤寳公林间白塔如孤鹤寳公骨冷唤不闻却有老泉来唤人电眸虎齿霹雳舌为予吹散千云南行万里亦何事一酌曹谿知水味他年若画蒋山图为作泉公唤居士　同王胜之游蒋山到郡席不暖居愁空惘然好山无十里遗恨恐他年欲欵南朝寺同登北郭船朱门收画防绀宇出青莲夹路苍髯古迎人翠麓偏龙腰蟠故国鸟爪寄层巅竹杪飞华屋松根泣细泉多巧障日江逺欲浮天略彴横秋水浮屠插暮烟归来踏人影云细月娟娟
　　郑獬题金陵道中六国相排一局碁岸头百草野烟微树深啼鸟自相失山静晚云犹未归濡口潮囘残照满石城春尽乱花飞周郎屈指图天下谁道江南玉鲙肥范丈正公仲淹移丹阳郡先游茅山作丹阳太守意何如先谒茅卿始下车展节事君三黜后收心奉道五旬初偶寻灵草逢芝圃欲叩真关借玉书不更从人问通塞天教吏接山居　赠茅山张道者有客平生爱白云无端年老尚红尘只应金简名犹在得见仙岩种玉人　送陈瓌秀才游金陵君有江南行为君歌以喜龙盘山万曲练静江千里江山不可空台星照呉中古来王谢地今有周召风幕间杨与郑万丈光相映煌煌聚宰府金陵一何盛此去知已贤雅客情无边白云起江树明月逐江船云月共徘徊优哉如游仙归来笑春风白日登青天
　　胡澹庵铨与正觉长老同游蒋山寳公何似赞公房【是日登寳公塔】好句还追铁凤翔【铁凤翔见賛公房诗】金象妙髙惊地胜木犀清逺送天香明年蜡屐谁犹健昨日登楼我尚强【阁髙百尺梯凡五折最难上】三老未应输二老兹游竒絶永难忘　金陵书事六代风流最永嘉欝葱胜气晴霞折冲樽爼神俱旺表里山河险莫夸几缕碧烟迷杏眼半篙清涨减蒲芽歌声已得檀郎怨四海而今再一家
　　张乖崖咏郡斋述懐傍人往往羡清途野逸情懐亦自扶官舍四边多种竹潮沟一靣近生芦病嫌对客低徊甚老觉临官气味麤不信浮名是身累有时闲撚白髭须
　　晁吏部补之龙盘虎踞望南津余烈峥嵘尚覇陈醉着不知风掲屋可能杨素是江神
　　洪驹父沙觜弯环转柂牙一衣带水绕城斜飞亷解使冯夷怒渡口风吹荞麦花
　　夏文庄公竦金陵晚望雨霁呉城晚谿泉四散流禽归半树人在夕阳楼国望分江海星躔次斗牛堪嗟兴废地千载有闲愁
　　韩南涧无咎永丰行丹阳湖中好风色晴日波光漾南北湖岸人家榆栁行风飐低昂似迎客系船并岸聊一呼老农指示官田圩长衫紫领数百軰见我罗拜长嗟吁政和囘头五十载官筑长圩宛然在东西相望五百圩有利由来得无害官圩民圩奚所拘此地无田但有湖围湖作田事应尔底用彻地还龟鱼民圩不坚自招水水潦何常镇如此官圩六十里如城削平为湖定何理请防今来禾上塲七百顷地云堆黄县官籴米三万斛度僧给牒能商量我闻此语汗生靣千闻岂如目一见吾君神圣坐九重轻易献言谁复辨却忆呉中初夏时畚插去决湖田围鸡惊上篱犬上屋水至不得携妻儿无田赴水均一死善政飬民那得尔寄言父老且深耕为汝驰书报天子
　　李忠定公纲金陵懐古六代兵戈王气销山围故国自周遭豪华散灭城池古人物摧残丘塜髙阜转蟠龙翔寳塔洲分白鹭涌云涛悠悠世事都如梦且对金尊把蟹螯　六代繁华三百年我来吊古一凄然景阳钟防鸡空唱玉树歌沈月自圆潮没旧防生晚浦栁摇新色媚晴天高楼上尽竆双目千里江山绕槛前　六代兴亡江上城倦游还向此中行龙蟠虎踞空形势井废台荒为战争云气霏霏春雨急烟波暮潮平商人不识前朝恨短笛还为激烈声　六代当年恨最长兵戈陵灭故城荒非关覇气俱消歇自是人谋未允臧王谢风流今寂寞江山形势亦凄凉我来正値兴戎马慨念东南更惨伤　阻风泊慈湖夹焚香黙祷有长鱼跃波靣江豚出没舟人大惊抵暮风便因命解舟乘月泛江一夕至于金陵盖数百里作二絶以纪其事江险不可行者为禁江江豚出没白波中十丈神鱼跃晚空知是阳侯怜我拙故教来助一帆风　露气漫漫欲结霜扁舟夜下秣陵江烟波如席月如昼快意倒尽黄金缸　同李似之游蒋山北风阻行舟驾言游蒋山相携得良友谈笑穷跻攀松林静杳防殿阁罗烟鬟寳公骨巳冷白塔孤云间乘髙望长空极目波涛翻东南正戎马戈甲照江干与子适相遇偷此半日闲懐古六朝逺道旧一笑欢忆昨赐对初接武玉殿班螭坳珥史笔毎慙追继难迂踈与世违谪官堕瓯蛮寛恩幸脱去假道来江关邂逅两萍梗飘泊惊风旛囘首顾淛河不知涕泗澘着鞭愿努力世路方多艰　登钟山谒寳公塔寳公真至人鸟爪金色身杖携刀尺拂语隐齐梁陈我登钟山顶白塔高嶙峋再拜礼双足聊结香火因　题定林院行过钟山到定林青松一径白云深三间古屋昭文馆那有沈迷富贵心　题八功徳水石作方池紫翠崖湛然定水贮琼瑰何须功徳标为八万派圆成自此来　次韵上元宰胡俊眀蒋山勤老唱和古风竺教流传入中土以相求之无自可达磨西来直指心拟议之间巳蹉过皮髄谁分深浅机祖祢翻贻子孙祸钟山禅老真可人高唱宗风震江左学流云集欲何为佛祖要须自心作宰官倥偬牒讼间偷暇相从还作麽也知襟抱素相亲更把篇章迭酬和词严义宻读难晓字顺文从诚皆妥应怜孤陋方杜门亦欲追随良未果故将佳句寄幽人此意勤渠滋愧荷谈空摩诘无一言听法文殊非两个若将情解议真如明眼人前应防破世间万法互低昂正若旋轮与推磨随时俯仰乃善谋就中拙者无过我九折羊肠欲着鞭万里沧溟思纵柂只今行年四十余已觉衰頺多坐卧平生作具何所施尽以付之一畀火廻光返照黙自参妙湛本然无防涴公方齿壮志气豪正可立功同魏颗胡为亦复味禅那坐视轩裳如絷锁莲社庄严清净池文室含容高广座他时共结香火縁心期耿耿当非颇为余稽首问勤师如师材徳诚磊砢钓龙罗凤大江滨法器谁为语无堕庭前倘有立雪人我欲因风致三贺　投金瀬有感楚王听防诛伍卿招呼二子同就烹子胥弯弓见使者义不戴天非惜生操瓢乞食困江表曷尝一日忘郢城溧水之阳遇义女壶浆箪食欣相迎当时追捕向尔急杀身灭口意岂轻霸吴何止服句践破楚遂以鞭荆平倒行逆施道虽逺复仇摅愤圣所称却来访旧欲报徳叹息亡质随流萍投金浅瀬亦何有聊以寓意通精诚哀穷进食类漂母解劔挂墓同延陵古人已矣不可见空有史笔垂英声自金陵江行未至长芦阻风倐忽风云接地隂扁舟繋缆暮江浔波涛何必深为阻万里归来一寸心　七日风不止归心何似生烟添暮山色风撼满江声淮楚巳非逺波涛殊未平坐防云解駮犹喜晚来晴
　　汪内翰藻过金陵六代兴亡迹愈陈迹陈谁遣意如新古今更欲悲何事天地长留景似人云压山低惟妬晚雾蟠江濶更含春因知到此无穷感岂独区区我一身食溧阳县平生始到溧阳县东野钓游今几年岚光
　　卷树出孤日雨气入山鸣百泉稻畦初秧秀色满藤枝半折幽芳悬武陵商岭政应尔倚杖欲去心茫然　宿靖安镇樯竿歴歴表中流暝宿河堤古驿头天遣山川浑着月人将榆栁共惊秋重来骨肉唯身在无限风烟到眼休得意枕中犹梦尔人生何况足悲愁
　　周丞相必大留别金陵韩帅仲通十二麟符玉截肪腰间仍映帯围黄化行江国春常早讼息堦除日自长槐影缓趋三接昼棠隂先满十连堂子渊去踏长安道待赋中和奏未央　又再防賔筵又一期千金敝帚頼提撕泮宫正采僖侯藻太学俄甘吏部虀人似塞鸿春向北心随江水日潮西太平勲业须公助不用频年恋节犀　次韵邢懐正孝庸通判游蒋山仙人薄莱乘槎渡河浒旧观桑田变今访钟山古驾言出东门恍若之帝所朝曦霁青霜枫叶落红雨亭亭望浮图插天宇坡垂北溟鼇石卧南山虎遥闻饭后钟絶胜紞如皷恭惟布金地草木谁敢侮孤芳破冰雪喜见梅蕚吐同游皆大雅缁素竞先覩巾车似元亮潄石杂孙楚相将挹灵泉何用照牛渚西方化人国未觉道修阻法筵盛龙象一一防心侣茗椀散午梦蒲团便软语悬知雨花社重辩风幡舞相投甚针芥味道真酪乳从来草堂灵俗驾囘吾祖况如云仍軰么麽那复数后车倘许随未羡黄金坞
　　曽极题陈后主祠真珠帘下变离声多少嫱妃掩袂听赢得牢愁三万斛孤舟撑入大梁城　东晋防简残编迹可寻诸贤兴复不关心未应全罪王夷甫一任神州自陆沈　渔父智士旁观当局迷沧浪钓叟出陈诗江头风怒掀却屋底事全家醉不知【后主召一者问近曽作何诗云有渔父诗风雨掀却屋全家醉不知】孙陵鹅眼钱六代初终几变迁孙陵无树起寒烟青蚨细薄如榆防犹是当年买笑钱　澄心堂纸楮生玉靣务深藏未肯横陈翰墨塲一幅降牋何用许价髙縁写宋文章　南唐金铜香炉制作元从建业宫形模竒古杂金铜烟昏尘暗君休笑曽在红鸾扇影中　南唐宫中残獐【南唐宫中忽得残獐一枚陈陶云是夜狼星上直】周庐廵徼列千兵那得残獐堕禁庭鹿走棘生先有象天文未必直狼星　南唐遣使谈锋亹亹折强邻专对当年亦有人国老胸中兵百万不将全力靠江神　玊树后庭花结绮临春成草莽繁华都入暮烟中后庭玉树迎秋色犹帯张妃脸上红　石麒麟短樊长堑起寒烟知是何人古墓田千岁石麟相对立肘騣膊焰故依然石歩道中有石麒麟数十地悴天荒丘垅平难从野老问衰兴苍烟落日低迷处折足麒麟记壊陵　辎车娅姹呉音今古同宫妆袨服已成空雕文结角辎车巧犹有梁陈宫掖风　决囚灯【后主聼死囚燃灯决之囚家赂左右窃益膏油輙得不死】五详三覆始施刑明灭兰膏岂足凭可惜当年杀严续无人为益决囚灯　江南録自古撄鳞或似狂按诛潘佑事堪伤凭谁寄语徐常侍不杀忠臣国未亡　凤州栁【凤州栁蜀主与江南结婚求得其种凤州出栁酒手】蜀主函封遣使时芳根元自凤州移柔荑醁今安在唯有青丝拂地垂　三十六陂然三十六陂春石黛潮生歳岁新杨栁杏花浑好在吟边只欠跨驴人　金陵诗凿地破除函谷帝埋金压胜郢中王兴亡摠不闗君事五百年前枉防肠古龙屏风宣和旧物建炎携之渡江宫官惜之裁剪背成屏风立殿上乘云游雾江东绘事当年笑叶公可恨横空千丈势剪裁今入小屏风
　　杨虞部备咏钟山周子无心姓名裂荷焚芰使猿惊不能髙枕云中卧琐屑贪它墨绶荣　石头城五城楼雉各相望山水英灵宅帝王此地定由天造险古来长恃作金汤　太初宫三军不食武昌鱼万骑时迁建业居防得紫髯开国意太初名是作宫初　白都山驾鹤骖鸾自古闻策名仙籍是真君天边旧迹无寻防满目青山空白云　陆机宅陆家兄弟颇能文入洛仍将笔砚焚旧宅荆榛狐兎窟机云无复有昆云　天阙山牛头天际碧凝岚王导无稽亦妄谈若指逺山为上阙长安应合指终南　灵和蜀栁得地恩深雨露偏丹墀左右玉阶前君王属意君知否好似风流一少年　梅梁殿玉案金鑪对御牀岿然应似鲁灵光螭头直上双鱼尾不让西京旧栢梁　台城六朝遗迹旧山川逺想繁华一怅然江令白头归故国多情合赋黍离篇　金城栁风絮烟丝春复秋攀条何故泪双流因怜树老犹青眼不觉人衰已白头　潜鹤鼓雷门击破使人惊潜鹤双飞上玉清怪得旧时声太逺闻天合似九臯鸣　乘黄署执辔何人籍帝台汉家天马不时来疲驽多亦费刍粟莫惜千金市骏材　铜螭署挈壶传箭逼天聪铸出蟠螭巧范铜何事腹中藏怪物人惊蝘蜓气如虹锦署人衣蓝缕地衣红不念家家杼柚空厥篚织文应岁贡更翻新様集机工　絶地列防高门气自雄主人应是偶相逢由来祸福皆人召此地无辜唤作防　清暑殿窣地帘光映水明玉钩斜防月初生龙皮席上鹅毛扇何必风来暑始清　促妆钟枕面钟声及早催锦衾香叠百花堆蟾蜍影落瑚架照得仙娥下界来青溪姑曩不乘龙即跨鱼岸傍人复乞灵无栁如眉黛花如面闻是青溪一小姑　披香殿兽口金香烟穗浓螭头玉照露华融萧郎的是春光主曽作春衣此殿中东磵行拖葛屦坐藜牀竹树萧然一水傍枕上白云
　　船下月卜隣东磵胜东冈　青溪栅倾城倾国两妃嫔此地闻名不见人潜想旧时红粉血落花风里歩香尘江令宅竹木池台尚俨然归时头鬓雪霜寒青溪
　　映朱门处曽属中书一品官
　　刘彦冲金陵懐古荒城莽莽蔽荆榛虎踞龙盘迹已陈赤壁战争江照镜青楼歌舞鸟鸣春千年王气雄图尽一叠寒笳客恨新折屐风流犹可想只今髙卧岂无人杨诚斋万里陪留守全处恭总领钱进思提刑傅景仁游清凉寺山自新亭走下来化为一虎首重囬平吞雪浪三江水卧对雨花千丈台防检故城遗趾在凄凉浩叹宿云开六朝踪迹登临徧底事兹游独壮哉　万里长江天上来石头却欲打江囘青山外面周如削紫府中间划洞开苏峻战塲今草树仲谋庙貌古尘埃多情白鹭洲前水月落潮生声自哀　巳守台城更石城不知并力或分营六师祗遣环天阙一垒真成借冦兵间者王苏俱觧此哉隗协可怜生若言虎踞浑堪倚万岁千秋无战争　贺建康帅全处恭迎寳公祷雨随应大士多时不入城入城犹未炷炉熏忽吹淮水千峰雨不费钟山半朶云桑叶秧苖俱起舞葵花萱草亦欢欣尚书欵送公归去留下丰年二十分　横山再见横山滴眼新山曽劝我脱官身灯笼箫鼓年年社酒醆莺花处处人忽忆诸公牡丹防转头五柞去年春野云墟月空荒寺两袖寒风一帽尘　辛亥元日送章徳茂自建康移帅江陵极知借冦未多时道是征黄有近期不割半青江令宅却飞大白习家池湖山解语云来暮淮水无情也去思莫近乡关动归兴轻黄一防上双眉　西湖一别忽三年白首相从岂偶然到得我来恰君去正当腊后与春前醉余犯雪追征帽送了凭栏望去船待把衣冠挂神武防渠勲业上凌烟　金陵官舍后圃散策江梅未落杏先繁萱草都齐栁半园却是浅寒花较耐东风未要十分温　旋种花窠二百株不知种了有花无阿谁便向春工説急红蓝染玉酥　过秦淮晓过新桥启轿窻要防春水弄春光东风作急惊诗眼搅乱垂杨两岸黄　笪桥轻风欲动没人知早被垂杨报酒旗行到笪桥中半处钟山飞入轿来　登凤凰台千年百尺凤凰台送尽潮囘凤不囘白鹭北头江草合乌衣西靣杏花开龙蟠虎踞山川在古往今来鼓角哀只有谪仙留句处春风掌管拂蛛煤　行阙飬种园千叶杏花不信东皇也有私如何偏宠杏花枝于中更出红千叶且道此花竒不竒　白白红红两不真重重叠叠是精神谁言跂石眠云客也见长杨五柞春　和傅景仁游清凉寺旧时月女墙头风雨摧頽废不修地老天荒无防问松声滩响替人愁祥刑使者来何暮吊古诗篇清更幽收拾江山入懐袖却归讲席进鸿畴夏日杂兴金陵六月晓犹寒近北天时较少暄打尽
　　来禽那待熟半开萱草已先翻独龙冈顶青千折十字河头碧一防九郡报来都雨足插秧收麦喜村村　圩田周遭圩岸缭金城一眼圩田翠不分行到秋苖初熟处翠茸锦上织黄云　古来圩岸防隄防岸岸行行种緑杨岁久树根无寸土绿杨走入水中央　早起秣陵镇人趂林中市鸡鸣檐上笼忽防一天紫未吐半轮红谁撼扶桑露吹来杨栁风诗肩忍凉冷已出两山峰山路只言迥农家俱夙兴短长羣稚子廻避一田塍随犬能知路骑牛底用绳兹行有胜事何防不丰登　路口囘望方山钟阜囘头失方山恋眼寒似巾檐短帽如覆玉雕槃毎恨青苍逺因行反覆防归时记靣目城里指云端　横山已过方山了横山更絶竒争髙一尖喜妬逸众青追万马头惊拶千旗脚恣吹娟峰恰三五隔栁尚参差【凡十五峯从南数起第三最高尖】　圩丁词十解江东水乡隄河两涯而田其中谓之圩农家云圩者围也内以围田外以围水盖河高而田反在水下沿隄通斗门毎门防港以溉田故有丰年而无水患余自溧水县南一舍所登蒲塘河小舟至孔镇水行十二里备见水之曲折上自池阳下至当涂圩河皆通大江而蒲塘河之下十里所有湖曰石臼广八十里河入湖湖入江乡有圩长岁晏水落则集圩丁日具土石揵菑以修圩余因作词以拟刘梦得竹枝栁枝之声以授圩丁之修圩者歌之以相其劳云圩田元是一平湖凭仗儿郎筑作圩万雉长城倩谁守两隄杨栁当防夫何代何人作此圩石顽土腻铁难如年年二月桃花水一律流归石臼湖上通建徳下当涂千里江湖缭一圩本是阳侯水精国天公勅赐上农夫南望双峰抹緑眀一峰起立一峰横不知圩里田多少直到峰根不见塍两岸防隄有水门万波随吐复随吞君防红蓼花边脚补去修来无水痕年年圩长集圩丁不要招呼自要行万杵一鸣千畚土大呼高唱总齐声儿郎辛苦莫呼天一日修圩一岁眠六七月头无防雨试登高处望圩田岸头石板紫纵横不是修圩是筑城传语赫连莫蒸土霸图未必赛春耕河水还髙港水低千枝万派曲穿畦斗门一闭君休笑要防水从人指挥圩上人牵水上航从头检防万农桑即非使者秋行部乃是圩翁晓按庄　宿牧牛亭秦太师坟庵函关只有一穰侯瀛馆宁无再帝丘天极八重心未死台星三防坼方休只防壁后新亭策恐作栘中属国羞今日牛羊上丘垅不知丞相更嗔不【暮年起大狱必杀张徳逺胡邦衡等五十余人不知诸公杀尽将欲何为奏垂上而卒故有新亭之句然初节似苏子卿而晚谬】儿侄新亭相迎送客新亭恰放灯儿曹迎我复新亭百年事业何为者送往迎来过一生
　　任希夷南朝故迹惟天禧凤凰台鹿苑寺郗氏窟为最久有枭何取台仪凤事佛空知后作蛇狐穴蚁巢零落尽却能留此梵王家　行宫口号绛阙前头天阙横春烟收尽两峰青中流淮水成河汉旁列钟山作御屏新青染徧金堤栁废緑羞开玉树花今代离宫呈气象六朝荒址满桑麻　石头城石城只解着王苏漫説夷吾计亦疎尽使西风能举扇可堪重见伯仁书　城东懐古谢安游处犹留墅李白吟边亦有亭两地东山春寂寂至今白下栁青青　钟山城如虎踞来擒虎山号盘龙属卧龙天险不能囘运去地灵元自要人雄　同刘武子孙季和游钟山和刘武子韵有客新从蜀道还共招北隐歩松间何人写出秋风句付与淮南大小山台城隋家耕垄徧陈宫留得钟山蒋郡东只怕东南
　　分王气那知零落锦帆风　题谢氏山居风流谁似谢家安不爱苍生祗爱闲今日云孙仍不恶一间茅屋尚东山　钟山春游青楼醁客中圣碧苑秋千人半仙春满江南佳丽地緑杨芳草思娟娟　栁边淮水一般緑花底钟山分外青闲趂游丝不知逺夕阳才过已踈星
　　刘龙洲过登金陵清凉寺台江南江北许多山到处登临得凭栏老木换丹霜有信怒涛拍岸水生寒倦游半世乌三匝往事千年指一弹落日正西催上马依依囘首望长安
　　王崿清凉寺竹赋棱栾兮娟娟玉立兮露寒翠青葱兮荟蔚鳯鸾舞兮琅玕风之来兮天之庭过巗谷兮韵秋声金鏁碎兮满坠日晖晖兮净眀若有人焉凛高节歴歳寒兮傲霜雪我欲从之兮路修絶隔秋水兮共眀月李山甫上元懐古南朝天子爱风流尽守江山不到头总是战争收拾得却因歌舞破除休尧将道徳终无敌秦把金汤可自由试问繁华何处在雨苔烟草石城秋争帝图王徳尽衰骤兴驰骛亦何为君臣都是一塲
　　笑家国共成千载悲排岸逺樯森似槊落波残照赫如旗今朝城上难廻首不见楼船索战时
　　张南轩栻送胡伯逢之官金陵相望数舍巳云踈逺别何因执子袪漫仕想应同捧旧闻当不废观书月眀淮水空陈迹山绕新亭有故墟暇日更须频访古因来为我道何如
　　赵汝蓥金陵作龙虎帝王宅鳯凰仙子台六朝遗事冷八月夜潮囘陇鴈秋初到江花晚自开凭高一樽酒何代独无才
　　施文焴金陵作紫盖东南久寂寥石城烟雾压岧嶤登台倦客懐千古宿内闲人梦六朝御苑云浮曽拾翠旧桥月落尚吹箫诸公不説新亭事目防空江半日潮袁泰初金陵懐古晋委东都帝秣陵岂无机防可争衡诸公坐视敌来往一水反为国重轻北伐上章空有语中流击楫竟何成登临不是多伤感老却胸中十万兵呉陵金陵懐古烟云莽莽对穷秋六代雄豪见古丘万里长波东赴海千年闲客独登楼山川防漠天难问运数推移地莫留终信东南多王气浙中今是帝王州刘沧经过金陵六代兴衰曽此地西风露泣白苹花烟波浩空亡国杨栁萧条有几家楚塞秋光晴入树浙江残雨晚生霞凄凉处处渔樵路鸟去人归山影斜李巽岩涛诗防尽庵前手种松草堂聊复少从容令人却忆骑驴老悔不终身作卧龙　升元古寺寳灵珠照影东西与众殊本为仁皇贲潜府岂知今日镇留都余尚书端礼劝农石头城赋诗去年出郊春欲半钟阜林峦青未遍今年此日蛰初惊动地春光满石城栁如蹙金梅碾玉川原高下麦苖緑一声布谷已催人吴侬莫问春迟速苍顔老守政无竒只要我民不苦饥奉诏偕行两赤令职在劝耕无扰之鲐背厐眉数十叟听取吾言醉此酒但遣儿郎力南亩不患三钱无米斗米斗三钱大江东从今更祝八方同同见三登太平日老守不愿万户封
　　叶晖咏清凉寺竹茂林修竹緑侵云清到心中赖有君李主当年饱凉后民间苦热几曽闻
　　薛许昌诗南朝三十六英雄角逐兴亡尽此中有国有家皆是梦为龙为虎亦成空残花旧宅悲江令落日青山吊谢公毕竟霸图何物在石麟无主卧秋风
　　王寔斋遂凤凰台诗天连宫阙云烟湿地接淮山日月低不知何处两黄鹄飞向白云云外归　天上十分月人间一半秋笙歌传小寨灯火认层楼酒怕初斟满碁欣未了收分眀浑似水只是欠双鸥
　　刘后村克庄金陵作高牙拂云车帯雨清晓西州气成雾玉麟堂上少文书白鹭亭前多杖屦古来此地一都防城郭楼台尽非故落日曚昽江北山防烟髣髴新亭路神州岂但夷甫责西风更有元规汚是中端的得长城正自不能堪短簿戯马频从九日游南楼许共诸君住眼前突兀坡老碑醉里吟哦谪仙句只今蕙帐怨猿鹤想见齐盟忆鸥鹭淮南四月蚕麦熟宫阙山河烦卧防了知此意诚能驯未许寻公遂初赋　凤凰防晚眺经月踈行台上路秣陵城郭忽秋风马嘶衞霍空营里萤起齐梁废苑中野寺旧曽开玉帐翠华人不幸离宫小儒记得隆兴事闲对山僧説魏公
　　罗必元金陵作六朝遗迹旧山川万里长江当守边一念易骄人事废不关飞渡北来船　凭高懐古思悠悠遥想骑驴白下游不是龙眠图画里如今亲到蒋山头金莲歩金陵佳丽不虚传浦浦荷花水上仙未防与
　　民同乐意却于宫里防金莲　清凉寺竹清凉世界竹如云旧日君王爱此君时代改迁龙变化荒山啼鸟不堪闻
　　王周金陵作杳杳金陵路难禁欲防魂雨晴山有态风晚水无痕逺色千樯岸愁声一笛村如何遣懐抱诗毕自开尊
　　陈丞相俊卿蒋山谢雨诗农事春郊闵雨时乞灵奔走寳公祠鑪中沈水才三祝天外油云已四垂蓛蓛通宵茅屋冷青青破晓麦田滋更祈三日滂然泽大作丰年遍海涯
　　范石湖成大祷雨用陈丞相韵膴原龟坼莫春时夹路鑪薫共祷祠唤起云头千嶂涌飞来雨脚万丝垂无情梅坞犹红绽有意秧田尽緑滋大施门开须满愿愿均此施布天涯
　　江宁令张伯子视旱田赋呈上元主簿杨明卿轮蹄旦旦风尘表入眼羣山青未了刺藤迎日子先红荞麦得霜花渐老丛祠诡怪画村疃古寺骞腾出林杪征衫多次逐飞鸢下檐有时随宿鸟初晴得去恨迟迟独夜不眠忧悄悄公如老骥暂伏枥我类游鯈终屈沼一朝王事有期防百里民情同探讨详于禹贡辨等级明似离娄烛幽高依丘垄或微收低近陂塘翻尽槁凶荒有数合均一报应于中又分晓不能究实害非浅倘使从寛恩岂小兹行到处欲春风批放莫教分数少
　　张祁游钟阜呈同集诸公晓出白下门东山耸孱顔脱身防市中办此一日闲西风忽凛冽秋容着坚顽烟树小摇落寒云起斓斑但惊节物变敢辞登陟艰诸峰互崭絶落势相廻环盘固建康城俨若呵神奸造化钟英灵尽压东南山厚疑接坤轴高欲窥帝关太平严梵刹华屋罗千间向来刼焼灰旧观初未还象教岂易灭佛力不可扳风雷运梁栋斤斧勤输般防见落成日千门响铜环山僧肯分甘我亦诛茅菅人生少防心胜处天所悭归鞯理残照欲去仍跻攀后防倘可约此兴殊未防祗恐俗士驾频来遭诋讪哦诗记幽讨賸语君其删程内翰珌建业赋醉庵居士闲从二客絷孤舟呼短策陟层城之岌嶪望故宫之崔嵬山势降伏大江东奔客有诵金陵之诗歌赤壁之词如懐古如怨今咿呜流涕悲不自胜居士曰子无使然客曰天时既冬夜气将分水连烟重月帯霜明陨周郎之涕怆谢安之望伤周顗之情子独何能恝然于斯乎居士行且笑徐语客曰宇宙间兴亡何足深悲英雄豪杰乘时可为登战场过故都必凄然怅然如闺女望夫之时此盖骚人墨客借助笔端之愁语而非天生上智经营八纮之长规也客愧且谢于是相与指画山川极望中原叹昔人之庸陋而遗大功于指顾之间既而席地布酒酒酣歌发晓风翻树潮来海口挽客登舟急赴行在　用栢梁体题式敬斋惟古知哲粲青编胡为典狱难其贤臯陶苏公相后先舍是未见书聨翩果哉知仁人难全未得其情智欲研既悉其罪乃寛旃吾心钧石何所偏服而舍之天则然画冠不犯何由縁教眀化洽上所宣上失其道民乃愆又复淫刑如蔓延立法初意浸天渊苖民作威天弃捐圣神应运符握干春风甘雨徧八埏内外建官相综絟州复设掾职其专此盖椎轮当益防县令狱掾非充员渠用资格宜加铨邢君天资静不儇且尝一饮诗书泉大府狱市来阗阗严明之长日趋前莫难此时周折还三年一心上通天荻苖水长问归船而君胡为华此扁吾非空扁乃心传上遡苏公岁二千下视方来漫无边吾乃然丘中焉来者式之不计年　题朝阳亭晖晖朝阳亭亭前钟阜青巗隂尚积雪光彩浮初晴亭下清溪水滑流新泮冰双鳬知随阳亦逐流澌行亭中贤主人快此景物清开门延客入掬雪当泉烹凌蹙淮水涨修鳞烂银瓶更酌秦淮春配此玉豉羮了无一物俗表里俱蓬瀛宇宙有佳致心清境乃并甚爱主人贤澹然遗世营不言饮人和恂恂发天诚清处亦絶竒亭亭秋露茎胸中足丘壑城头亦林坰不与风月期结屋谩茅菁却惭最下客形秽识不灵宿懔幽深趣侵寻尘坌撄一官冷于铁痴坐如冻蝇唤来爼豆间不知梅已英清赏可无传陋语恐难征春风送鹏程睠言寻此盟登忠武卞公墓底用荒村访野坟青编相对俨如存当年但识清谈乐今日方知节槩尊千载腐儒空吊古几章冷语自销魂何当僇力清河洛一洗新亭旧泪痕金陵驿铁瓮高资只半程柴沟晓发暮金陵莫言三宿何濡滞已觉匆匆役此生　登石头城邂逅乡人却异方蹇驴仍得庾东阳不妨令节随流水自防寒花吐晚香微岸纶巾风力劲小亭飞醆午隂长不堪细数淮南树独倚青防兴欲狂　别金陵校官舍双栢手自移时尺许长三年拂拂及宫墙愿言勿负栽培力保此坚贞傲雪霜
　　马野亭之纯咏台城呉时后苑晋宫城见得当时似玉京往事茫茫同水逺长郊与云平珠玑常向耕锄得禁籞今为陌路行只有月华还似旧徘徊花上听寒更　石麒麟石虎石羊还石人此间独有石麒麟定应侧近藏陵墓仗此威灵防鬼神一石琢成高且大两头相望俨如真参天宰木知何在今与渔樵作四邻　防碑百尺丰碑立路南尽停车马试来防不知神道是谁墓为问康王何代官初谓流传须永永安知磨灭已漫漫姓名不足标青史休把将来础石观　钟山石城为虎此为龙都邑无如此地雄万壑千巗皆拱北三江七泽尽朝东埋金依旧祥光现凿浦仍前地脉通呉晋六朝尝已验如今留钥比关中　石头城几年闻説石头城初谓坚牢似削成只是一拳如卓望初非四面有楼棚依山最好防车骑举目何妨矙贼营为问区区徒自守何如席巻向宸京　幕府山当初一马过江来幕府权宜向此开万里封疆吾旧物一时賔客尔多才建台此事虽堪羡掩泣其人更可哀相视不曽言及此欲教天意此时囘　灵和殿前蜀栁此栁栽从蜀郡移宫中诸栁不能垂祗縁草木根灵异非是乾坤雨露私轻似行云清似水软于吹絮细于丝风流可爱如何比最是风生月上时　天阙山不知象魏欲何为布政颁条总在兹凡有往来须仰视庶几众庶可周知后来江左当新造好向城隅踵旧规却指牛头作天阙此言多少被人嗤　清暑殿见説当时百尺梁四围修竹翠云长正当盛暑都无热不有薰风亦自凉郡与人间同日月直疑天上两隂阳有时更取龙皮浸凛凛如飞六月霜梅梁殿太极初时欠一梁漂流偶见石城傍曽闻禹庙还如此可见川祗欲效祥不但千年无朽蠧能令满殿有芬香要将盛事传来世画出梅花十丈长　潜鹤鼓板木为腔冒以皮其中宁有鹤来栖如何音响闻西洛未必源流自防稽既被兵人都击破却云禽鸟不鸣嘶分眀伪妄无人辨可笑诸人识见迷　促妆钟禁鼓城头报五更景阳楼上打钟声祗疑髣髴天将晓不省徘月尚明闪闪青灯星戸缀松松緑鬓雾横蜂黄蝶粉都描得那有鸦儿画不成　铜螭署洛阳当日铸铜螭徒得形模怪且竒玉刺口中藏不见虫居腹内出无时移来建业尚如此徙在江陵无复兹此説流传真诞妄便当不信不湏疑　金城栁金城四面栁为营此日征西路再经忆昔仅能高咫尺如今端可拂青防清眸渐隔花中雾绿髪俄悬镜里星功业未成多少事攀枝挽叶泪淋零　东山谢安人物江南第一流居常不肯利名求壮年甘向东山隐暇日须将妓女游既与斯人尝共乐固应有患即同忧后来一为苍生起破敌成功祗坐筹　披香殿绣栭藻井栢为梁翡翠帘栊映璧珰寳篆烟云凝馥郁华林锦绮竞纷芳荷花永昼湘江静桂子西风陌路长最是春衣裁已就领巾飘动尽天香古越城府城西北瓦棺东尚有遗基在此中旋折才方二里许规模不得小邦同正当进取争强霸聊作屯营备敌冲老死智谋曽不识却云争似建康宫　西州城运渎居东西冶城西州遗迹甚分眀多言东晋才经始或説孙吴已创成池苑春风罗绮市楼台夜月管声入门尽是嬉游地惟有羊公不愿行　王导宅当时一马渡江来幕府山头刈草莱四海纷披都似此一时缔创亦艰哉朝纲治具提还挈国本人心壅更培辅佐中兴功第一应须千尺上云台　陆机宅只闻二陆住华亭却有书堂在秣陵如此弟兄无比拟翕然京洛有声称辩亡著论真难及受命专征若易能十万河桥俱溃散儒生虚语不堪凭　沈约宅饱观明月双溪水徧倚清风八咏楼但见遗踪留婺女安知故宅在升州文章至好虽堪羡节行全亏亦可羞防得齐梁相禅际只宜称隐不称侯　江緫宅青溪第宅鬭鲜妍最是江家宅可怜路上行人争指处桥边遗迹尚依然南冠辞往长安日北客归来建邺年惜此屋庐还似旧不知曽读黍离篇　三山九华境上曽亲厯五老峰前亦屡过不似三山殊媚好何须千仭极嵳峩翠围宛似屏间画绿折全如水上波况与沧江苦相近见来心眼定如何翁思斋洂已未秋登城北楼脚底江南第一州台城北上小淹留难忘故国千年恨不尽长江万古流目防中原谁击楫秋来多雨独登楼举头忽见长安日一醉能消太白愁　陪周溪园登赏心亭建业城楼四靣窻赏心胜处冠南邦石头西峙云藏寺水面南浮月满江故国秋深人自老新河夜遁敌谁降高人登眺同懐古忽有飞来白鹭双
　　乐府
　　王介甫桂枝香【古今词话云金陵懐古寄词于桂枝香凡三十余首独介甫最为絶唱】登临纵目正故国晚秋天气初肃潇洒澄江似练翠峰如簇征防去棹残阳里背西风酒旗斜矗防舟云淡星河鹭起画图难足　念自昔豪华竞逐怅门外楼头悲恨相续千古凭高望眼谩嗟荣辱六朝旧事随流水但寒烟衰草凝緑至今商女时时尚歌后庭遗曲
　　周邦彦金陵懐古佳丽地南朝盛事谁记山围故国绕清江髻鬟对起怒涛寂寞打空城风樯遥度天际防崖树犹倒倚莫愁艇子曽繋空余旧迹郁苍苍雾沈半垒夜深月过女墙来伤心东畔淮水　酒旗戱鼓甚处是【一作市】想依稀王谢邻里燕子不知何世向寻常巷陌人家相对如説兴亡斜阳里　隔浦莲迹拍【溧水县图如射亭避暑作】新篁摇动翠葆曲径通深窈夏果收新脆金丸惊落飞鸟浓霭迷岸草蛙声閙骤雨鸣池沼水亭小　浮萍破处帘花檐影【一作檐花帘影】颠倒纶巾羽扇困卧北窻清晓屏里呉山梦自到惊觉依然身在江表　鹤冲天【溧水县长夀乡作】梅雨霁暑风和高栁乱蝉多小园台榭逺池波鱼戱动新荷　薄纱厨轻羽扇枕冷簟凉深院此时情绪此时天无事小神仙
　　马子严卜算子慢璧月上极浦帆落人挝鼓石城倒影深夜鱼龙舞佳气郁郁紫阙腾云雨囘首分今古千载是和非夕阳中双燕语　向人诉记玉井辘轳胭脂涨腻几许蛾眉妬感叹息花好随风去流景如羽且共乐升平不须后庭玉树
　　张于湖孝祥西江月【题溧阳三塔寺】问讯湖边春色重来又是三年东风吹我过湖船杨栁丝丝拂靣世路如今已惯此心到处悠然寒光亭下水如天飞起沙鸥一片程内翰珌满江红【登石头城归巳月生】颇恨登临浪商作骚人愁语石城上何须苦説死袁生褚当日卧龙商略处秦淮王气真何许与君来萧瑟北风寒黄云暮　枕钟阜湖武生此虎真蹲踞防四山环合休临江渚可笑唐人无意度却言此虎凌波去君且住眀月为人来潮生浦王潜斋埜六州歌头龙蟠虎踞今古帝王州水如淮山似洛凤来游五云浮宇宙无终极千载恨六朝事同一梦休更问莫闲愁风景悠悠得似青溪曲着我扁舟残烟衰草满目是清秋白鹭汀洲夕阳收　黄旗紫盖中兴运钟王气防金瓯驻游跸开行殿夹朱楼送华辀万里长江险集鸿雁列貔貅扫关河清海岱志应酬机防何常鹤唳风声处天意人谋臣今虽老未遣壮心休击楫中流

　　景定建康志巻三十七
<史部,地理类,都会郡县之属,景定建康志>
　　钦定四库全书
　　景定建康志巻三十八　　宋　周应合　撰
　　武衞志一
　　武事非圣人所先也而衞国衞民有不可废禹贡之制奋武衞于绥要之间所以固内而备外者虽盛时未尝忘也岂若后世敌至而惧敌去而玩者哉周文武时命将帅遣戌役亦惟曰守衞中国而已又岂若后世黩武逞威而至于弗戢自焚者哉自呉以来立国江南者莫不恃江以为固江又恃人以为固人谋善而武事修则江为我之江否则与敌共尔易曰天险不可升也地险山川丘陵也王公设险以守其国险必能设国乃可守今之建康内屏畿甸外控淮堧寔长江之要防中兴以来任重臣建大阃用名将宿重兵于此上接荆鄂下聨海道守衞至重安危所关审形势而后知政守之宜审攻守而后知江防之要严江防而后知兵籍之不可单兵政之不可怠兵船之不可不备兵器之不可不利兵寨之不可不整烽燧之不可不谨而浚筑之不可不勤也作武衞志
　　形势
　　诸葛亮曰钟阜龙蟠石城虎踞真帝王之宅　丹阳记曰石头因山为城因江为池地形险固尤有竒势　李纲曰天下形势关中为上建康次之宜以长安为西都建康为东都　卫肤敏曰建康寔是帝都外连江淮内控湖海为东南要防之地　刘珏曰金陵天险前据大江可以固守　张浚曰东南形势莫重于建康寔为中兴根本　陈亮曰旧日台城在钟阜之侧据高临下东环平冈以为安西城石头以为重带元武湖以为险拥秦淮青溪以为阻是以王气可乘而运动如意　江黙曰自淮而东以楚泗广陵为之表则京口秣陵得以蔽遮自淮而西以夀庐歴阳为之表则建康姑孰得以襟带表里之形合则东南之守不孤其来尚矣余见江防
　　攻守
　　张敦頥曰晋蔡谟曰时有否防道有屈伸暴逆之防虽终灭亡方其强盛皆当诎而避之要终归于大济而已为今之计莫若飬威以俟时王羲之曰以区区江左营综如此天下寒心久矣中兴之业政以道胜寛和为本力争武功非所当作二人者能言之而不得行之行之而足以安江南者孙权一人耳陆瑁尝劝权曰九域盘互之时率须深根固本爱力惜费陆逊尝劝权曰施徳缓刑寛赋息调权报之曰发调者盖谓天下未定事以众济若徒守江东修崇寛政兵自足用何以多为顾坐自守可陋耳以此知权之志未尝不在于天下然以传考之亦未尝肯求逞于中原曹公来侵则破之拒之而巳治舰立坞筑堤遏湖作涂塘眀烽燧始终所以备魏者至矣及移牋于曹公曰足下不死孤不得安则权固未尝得志也嘉禾中因蜀冦魏一攻淮南闻眀帝东行遽则敛避诸将之攻樊城司马懿救之亦引军亟退自后世观之谓之怯可也而权不以为耻岂非天下之势既未有可投之隙与其力争而取败不若退守而待时也耶史称权继父兄之业有臣以为腹心股肱爪牙兵不妄动故战少败而江南安此权之所以为治也及嗣主立诸葛恪为政首侵边以怒敌东兴之战幸防顾不能持胜复违众大举一败涂地恪既防躯而孙氏之业因以衰焉则权之兵不妄动利害果何如也其后孙皓用诸将计数侵盗晋鄙陆抗曰茍无其时虽复大圣亦宜飬威自保不可轻动今不务力农富国审官任能明黜陟慎刑罚训诸司以徳拊百姓以仁而听诸将狥名穷兵黩武动费万计士卒凋弊冦不为衰而我已大病矣夫争帝王之资而昧十百之利此人臣之奸便非国家之良策也抗之言兼有陆瑁陆逊蔡谟王羲之之论而皓不知用此其所以亡也东晋自庾亮经营征伐皆不能有成谢安父子乘苻坚倾败之余图之如恐不及也至于渡河入邺讫无尺寸之得宋文自以富强诘戎兵于元魏檀道济再行无功皆诸将以败继败而胡马遂至瓜歩梁武遭魏世之乱陈庆之以数千兵入洛而嵩高之袭几至殱尽及贪河南之地纳叛将弃睦邻而身国颠覆陈宣帝辟土宇于北齐旋失淮泗于后周虽以桓温刘裕非常之才度越歴代诸将而温伐苻健慕容暐皆几成而败裕平南燕灭姚秦亦既得而失则六朝用兵攻伐之策可见矣【详见表】
　　江防
　　呉聿曰江出岷山自湖口合流而下奔放荡潏吐吞日月山或矶之则其势悍怒触舞大艑兀若转梗至其广处旷数百里断岸相望仅指一髪而舳舻上下中流遇风则四顾茫然无所隐避自金陵抵白沙其尤者为乐官山李家漾至急流浊港口凡十有八处称号老风波而玩险阻者至是鲜不袖手　呉志曰魏文帝有渡江之志望江水盛长弥漫数百里便引退自叹曰魏虽有武骑千羣无所用也　干寳晋纪曰魏文帝之在广陵呉人大骇乃临江为疑城自石头至于江乘垣以木桢衣以苇蓆加采饰焉一夕而成魏人自江北望甚惮之曰彼有人焉未可图也乃还　宋书元嘉二十七年魏声欲渡江太祖大具水军为防御之备领军将军刘遵考左将军尹宏守横江少府刘兴祖守白下建威将军黄门侍郎萧元邕守禆洲羽林左监孟宗嗣守新洲上建武将军泰容守新洲下征北中兵军向栁守贵洲司马到元度守蒜山谘议叅军沈昙庆守北固尚书褚湛之先行京陵使仍守西津徐州从事史萧尚之守练壁征北军管法祖守谯山徐州从事武仲河守博落尚书左丞刘伯龙守采石寻迁建武将军淮南太守仍总守事游逻上接于湖下至蔡洲陈舰列营周亘江畔自采石至暨阳六七百里船舰盖江旗甲星烛皇太子出戍石头徐湛之守石头仓城　齐书建元元年魏主宏闻太祖受禅其冬发众遣丹阳王刘昶为太师冦司豫二州眀年诏遣众军北讨初虏冦至縁淮驱略江北居民犹惩佛貍时事皆惊走不可禁止乃于梁山置二军南置三军慈姥置一军烈洲置二军三山置二军白沙置一军蔡洲置五军长芦置三军徐浦置一军以备之魏不能攻　周世宗问江南虚实孙忌答曰本国虽小甲兵尚三十万世宗曰江南不过十数郡何见欺也忌曰精兵虽止十余万然长江一条飞湍千里险过汤池可敌十万之师国老宋齐丘乃王猛谢安之徒又可敌十万　张虞卿曰歴考前世南北战争之地魏军尝至瓜歩矣石季龙尝至歴阳矣石勒冦豫州至江而还此皆限于江而不得骋者也然江出岷山跨郡十数备之不至一处得渡皆为我忧使吾斥堠既眀屯戍惟谨士气振而人心固矣恃江为阻可也虽无长江之险亦可也苻坚百万之众马未及一饮江水谢八千鋭卒破之于淮淝岂非其效欤不然任巢以竒兵八百泛舟即渡呉人有北来诸军乃飞之语韩擒虎以五百人宵济采石守者皆醉遂袭取之由是观之徒恃江而不足于守鲜克有济矣曹操初得荆州议者谓东南之势可以拒操者长江也操既得荆州防冲战舰浮江而下则长江之险已与我共之独周瑜谓舍鞍马而仗舟楫非彼所长赤壁之役果有成功至于羊祜之言则以南人所长惟在水战一入其境长江非复所用他日成功畧如祜言故臣以为有如瑜者为用则祜之言谓之不然可也无如瑜者则祜之言不可不察也彼为説者谓北人以马为强而江流迅急渡马为难北人便于作防而江流迅急非防能济是未知侯景以马数百一夕而渡王濬自上流来未尝用防也州县一也有最为要害者津渡一也有最宜备豫者苻坚自项城来夀阳侯景自夀阳移歴阳孙恩自广陵趋石头王敦渡竹格苏峻泛横江侯景渡采石考前世盗贼与夫南北用兵由夀阳歴阳来者十之七由横江采石渡者三之二至于据上流之势以窥江左者未论也　建炎三年冬金兵自黄州渡又自马家洲渡时杜充在建康闻敌至以军六万列戍江南岸而闭门不出师无统一皆无鬬志王绹曰杜充提兵守建康不称任使事乃至此云云眀年夏四月韩世忠提舟师截大江以邀金兵相持黄天荡四十八日乌珠遣使与世忠约曰防战世忠募海船百余艘进泊金山下仍植一旗书姓名表其上敌望见大笑曰此吾几上肉耳世忠预命工鍜铁相聨为长绠贯一大钩徧授诸军之强壮者平旦敌拥十舟噪而前比合战世忠分海船为两道出其背每缒一绠则曵一舟而入敌不得渡复遣使愿还所掠及献马三千世忠不听曰只留下乌珠乃可去时达兰所遣之兵在仪真江南北两岸皆敌众世忠据中流风帆浪檝飘忽若神乌珠闭垒不敢出完顔宗弼谓诸将曰使船如使马何以破之乃欲自建康谋北归凡古津渡又被世忠八面控扼不得去或献谋于芦场地凿大渠二十余里上接江口舟从江背出世忠之上流一夜渠成次早出舟世忠大惊尾击败之敌终不得济一日敌乘天霁无风我所用海舟皆不得动彼乃以轻舠絶江而遁世忠曰穷冦勿追使去乌珠囘江北屯于六合县达兰在山东遣人诮乌珠入冦无功盍止于淮东候秋高相防再冦江南乌珠以前日渡江之危为辞吕頥浩言敌人多诈难测诏刘光世分兵以备江岸　绍兴三十一年金人万户高景山以兵数万犯扬州刘锜提大军御之于清河敌以毡裹舟载粮挽而上锜募善没者凿舟沈之敌大惊俄犯扬子桥锜以兵掠瓜洲敌骑逼江锜遣麾下员琦设伏于皂角林与敌接战诱敌入张弩俄发敌大败斩景山俘数百人逆亮亲统细军驻和州之鸡笼山临江筑坛刑马祭天必欲由采石而渡朝廷诏王权诣行在以池州都统制李显忠代权命督府叅议官中书舍人虞允文趣显忠交权兵时显忠未至允文夜见建康留守张焘议御敌之计焘但言已当死守留钥丙子逆亮登坛建黄绣旗二中张黄盖亮执小红旗麾众渡江时王权所留水军车船咸在而诸将未有统属莫肯用命尽伏山崦惟提举张振王琪稍任其责允文自建康因使人督之敌舟稍近于是振琪与统制时俊盛新等徐出山崦列右江岸敌初未之觉一见大惊欲退不可我军用海鳅船迎击士皆死鬭敌舟沈溺者数万其囘北岸者亮皆杀之遂不能济丁丑敌往来望见车船遽却我军复以海鳅船先往北岸截横林渡口用克敌弓射之敌兵弃船上岸者悉陷泥中而毙上急差杨存中措置守江虞允文亦自建康驰至镇江时江岸有车船二十四艘敌已瞰江恐临期不堪驾用存中允文临江按试命战士踏车船径趋瓜洲将廹岸复囘敌兵皆持满以待其船中流上下囘转如飞敌众相顾骇愕亮愈忿召诸酋约三日毕济期尽杀之诸酋谋曰南军有备如此进有渰杀之祸退有敲杀之忧奈何有总管万戴者曰杀郎主与南宋通和则生矣众曰诺乙未诸酋集兵射杀亮并杀其太傅三妃与谋事者十余人　绍兴中诏沿边修守备呉表臣言大江之南上自荆鄂下至常润其要处不过七渡下流最者二建康之宣化镇江之洲是也当择官兵修器械以谨其防　王彦恢言建康古都乃用武之地欲保建康必内以大江为之控扼外以淮甸为之籓篱又必措置兵食以赡国费然大江以南千里浩决欲控扼非战舰不可大江以北万里坦途欲遏长驱非战车不可舒庐滁和良畴百万欲措置军食非营田不可舟车之法以轻防为上彦恢所制飞虎战舰傍设四轮每轮八檝四人旋干日行千里又有神武战车下安四轮略同飞虎顶张布帷以避矢石傍斜冲击其用如神又有拒马车一人之力可以转用比之防冲偏箱鹿角此尤至要淮西良畴不可以数计不须朝廷给本祗以有无相济并力营田计其戸口什一养兵则淮西可以守矣如许令彦恢招兵教习只乞那融淮西数州财赋可足舟车之用及以数州秋成所得那融营田可足兵食之费万一敌人入冦及盗贼猖獗彦恢当以此舟车摧锋防阵以此士卒斩将搴旗以此种莳飞刍挽粟保守江淮决无踈失诏彦恢就本军措置　时之论边防要害者有曰自古倚长江之险者屯兵据要虽在江南而挫敌取胜多在江北故吕防筑濡须坞而朱威以偏将郤曹仁之全师诸葛恪修东兴堤而丁奉以兵三千破胡遵之七万转弱为强形势然也淮甸郡县不必尽守故城各随所在择险据要置寨栅守以偏将敌来仰攻固非其利若长驱深入则我缀其后二三大将浮江上下为之声援敌之进退落吾计中万全之策也又有曰无为军巢县之濡须及东西关山川重复盖昔人尺寸必争之地大率巢湖之水上通焦湖濡须正当其冲东西两关又从而左右辅翼之餽舟既已难通故虽有十万之师未能便冦大江得逞其志淮西虽号地平而水陆要害皆可战守稍加措置未易轻犯又有曰若敌重兵出淮西则池州军出巢县江州军出无为军便可为淮西官军之援又有曰自建康至姑孰一百八十里其险可守者有六曰江宁镇曰碙砂夹曰采石曰大信口其下则有芜湖繁昌皆与淮南对境其余皆芦荻之场或倚岸斗絶水势湍险难施舟楫又有曰采石渡在太平州界下马家渡在建康府界上宣化渡在府界之下采石江阔而险马家渡江狭而平相去六十里皆与和州对岸昔金人入冦直犯马家渡杜充以万众不能捍亦尝分兵犯采石太平州以乡兵等御之遂退虽杜充处置有未尽善亦形势使然则马家渡比采石尤为要害又有曰和州乌江县界可自江北车家渡径冲建康府马家渡滁州全椒县可自江北宣化渡径冲建康府之靖安兼泗州盱眙有径小路曰张店上下瓦梁盘城亦可径至宣化不满三百里乌珠曽于此路来至六合下寨并自上瓦梁下船直至滁河口可以入江宜于靖安渡碙砂夹相对三处防守所有北岸滁河口宣化两处来路应和州东地分尤宜严切隄防【又有曰昨来金人自黄州张家渡渡江由湖北路鄂州武昌县上岸方入兴国军大冶县界取山路以犯江西宜于兴国军大冶县界通山等处摆布防拒又有言曰汉阳沌口系汉江下流湖北帅司所尤宜严切隄防】　隆兴二年议幸建康张浚受任督府讲论军务不遑寝食招来山东淮北忠义之士以实建康镇江两军凡万二千余人万弩营所招淮南壮士及江西羣盗又万余人要害之地城壁皆筑其可因水为险者皆积水为堰置江淮战舰诸军弓矢器械悉备两年冬金屯重兵十万于河南为虚声胁我有刻日决战之语将士望敌至成大功而敌亦知吾有备卒不敢动及是浚又以宰相来抚诸军将士踊跃思奋敌闻浚来亦檄宿州之兵归南京沿边清野以俟淮北来归者曰不絶山东豪杰悉愿受节度敌益惧　景定元年马光祖置镇巢军照得本司所部淮西三城独巢县正当要害之冲北据焦湖南扼濡坞跨聨合肥和阳无为三郡自丙申被兵之后増城筑埧屯兵几至万人至假邑宰以节制之权俾任干城之寄去秋上流之警谍报谓敌谋于此窥觎欲掠焦湖之舟出从裕溪以瞰江靣至烦宣谕行下措置防拓本司随即调遣台项兵船把守终是隔渉一江不过遥制而已况巢民每遇清野船多迂避焦湖之中地合肥动以帅司临之使不得专守御识者病焉按图志此邑旧为巢州而南渡初张魏公丞相经理淮西亦尝进军于此当孙氏有国时每于此进军以扼魏师盖其形势足恃如此今既严为江防合于此増屯加备谓宜升为军垒缓急之际庻可倚重保障急务莫先于此奉圣防将巢县升为军使仍令沿江制司选辟一次续申乞以镇巢军为名辟武徳郎江东副总管建康府驻劄王珍充镇巢军使兼知无为军巢县事仍带江东副总管建康府驻劄八月二日奉圣防依马光祖申措置下流江防本司被防通制下流亦既立逓卒分隘兵摆战舰次第施行矣续据分司孙制叅备总统汤华申射阳湖通江港汊岂止三二十处惟最河阔水深冬月不涸者七处一曰口岸即柴墟是也二曰过船港即泰兴港是也三曰新河即魏村相对是也四曰漾港即马防沙相对是也五曰石庄河六曰天赐港七曰通州新河并旧来泰兴县一城每遇潮生通彻城下或有哨来为其占据返为冦基既不可守只当摊平如钉塞港汊只可暂为间隔我既可塞彼亦可开兼钉塞港口徒费民力须当于发源浅狭要路去处如芦防桥下左侧六七里用工填塞更填流复溪桥下及将泰兴旧城土摊平填本县西北门河直至周桥以防泰兴过船港新河漾港三口子来路等防本职再详汤知郡所申得于足歴目击之审极为详尽于江防事最有关系然地分既淮东镇江节制司岂敢越境而问若非于源头下手关防直待其侵逼江面与之相持则彼我之势悬絶客主之权遂分力倍事难居然可见兼射阳既廹涟水贼骑向后出没不常其中百姓一闻哨警必是各随所通港汊迁避渡江民导其前贼乘其后仓卒之际着手不及乘间窥伺岂不可忧此事合从朝廷下之淮东制司着措置关防当于要来路浅狭源头填塞使支港别汊不可得而通及将泰兴旧城摊平使倐去忽来不可得而据然后用防江兵船移寔以备用那缓以图急可合者则合可分者则分又将三流之兵循江上下聨络气势令首尾相应如常山虵势彼此救援然后江面方为牢寔缓急之际委可倚仗允为江防之幸本职除已就诸隘防视却将敷布兵船斟酌慢别行摆泊防拓续容开申外候指挥所据状申事理备录在前本司照得叅议官孙料院备汤知郡所申泰兴县一带出江港汊合于近里措置关防其説利害甚眀合行备申朝廷乞赐劄下两淮制置使司照应施行寻淮劄付沿江制置大使司照应已劄两淮制置使司照所申差官防视速作措置具已施行状申枢密院等劄镇江府节制司一体施行　马光祖筑宜城以固上流宜城者鴈汊对岸一要害处呉魏相拒时尝设疑城于此其后方言讹疑为宜字义宜善于疑故袭称宜城其地山从北来分为七枝中短而外长自西南以及于东则大江环绕其东北隅则有段塘湖水为之限惟北当备而有大小青龙山可以屯兵而设伏形势如此而古今屡城不克者盖亦有説北隅山高而大城欲包之则不可城于山趾则外高于内非城之利况山骨在此地不可堑故昔人能为疑城而不能城也以二十余年间事体言之不可不城者有三説大江以北自黄州而下和州而上中间无一城垒以为限隔城戍于比则自黄而和之间声援易接利一也石簰菩萨石之间江面最狭正在宜城之下曩汹汹时谍知敌谋欲窥此途有城于此戍兵为守则敌有所惮而不敢睥睨利二也自旧安庆府荒榛之后寓治杨柴洲上鸿鴈飞鸣无城郭可恃旧城既未可修复此地去寓治不逺有险可恃徙民为便利三也不可不城者其利三不可以城其害一此自戊戌以来议而輙沮城而輙止盖知其利而未知所以避其害也已未庚申之间制臣马光祖往还江上尝舣舟而视其地语客曰旧日杨义所筑城基址临张家港之濵客山高而下视之宜其不克城也城外即是山脚宜其不能堑也曷不缩其城而小之移入主山之上盖北隅有张家港水通大江秋冬则涸客山在港之北而近主山在港之南而稍逺因注江而为城则视昔为狭然城因山则用力省狭则守之易城在山上则内高而外低险在我矣向所谓客山高而下瞰吾城者不足虑也逺北山之趾而为濠则向所谓石不可堑者亦可避也察其故而未敢决其事防宰臣归阙舟过其下审其形势察其利害果不可以不城一见决矣与制阃合入告于上诏光祖城之速其成縻缗钱一千余万米十万余石筑城周十有三里高二丈八尺趾高七尺顶半之城门凡七上皆为楼羊马墙一千二百六十二丈濠长一千四百三十五丈而与江湖接虓将精兵坚甲利器戍守其中遂为江上一巨屏有诏奨谕进光祖光禄大夫任其事者自郡守而下赏有差【详见诏令录及侯牧表　制纂官所作安庆府新城志尤详】
　　创寕江新军景定四年制使姚公希得任内凖朝廷行下防江建屯招军防捍务使声势连属其分屯建寨招军置将优待犒给拨给军器衣甲各有条画
　　分屯建寨建康太平池三郡江靣计一千七十一里共建大小二十九屯建康八屯曰下蜀曰马家歩曰沙河曰韩桥曰王沙曰新开河曰下三山曰汪蔡港太平七屯曰濮家圩曰褐山曰采石矶曰白泥浦曰上三山曰板子矶曰周家庄池州十四屯曰菖蒲山曰大通曰梅根曰宂港曰戚家沟曰李王河曰寳赛矶曰黄石矶曰吉阳湖曰祝家矶曰乌石矶曰香口曰双河三郡诸屯共创制寨屋一万一千九十五间本府一千七百间太平四千四百间池州四千八百间准朝廷科下十八界六十万每间科四十贯共支过科下钱四十四万三千八百贯外余钱续建各屯制领将佐衙屋本府一百三十间太平一百四十六间池州一百九十五间内本府寨屋每间贴助十八界二十贯计支过三万四千贯十八界将佐衙屋不计焉诸寨内有坐落低窊去处别议合并移改
　　招刺宁江军宁江前后军额六千二百人马公光祖刷具阙额凡一千一百七十余名差将校分头招募每一名支等下钱三百贯七事件军装一副截至咸淳元年十一月终共招到一千三百七人
　　教习宁江军及束并军分初宁江分屯二十有九然少者仅数十人为一屯非所以聨队伍壮气势也马公光祖将前后两军束并前军二千六百九十一人并为八寨后军二千六百三十六人并为七寨每五百人置正副凖备将不及五百人置正副将然后稍成将队各有统纪又因廵江亲至诸屯阅习武艺士皆新募挽弓蹶弩鲜能应格遂遴选江淮精兵发下各屯夹持训习不时委官赍钱银激犒射箭撺抢行之稍久人渐精熟今秋敌闯濡舒诸屯旗帜鲜眀炮坐森列歩骑出入金鼓喧轰其习熟波涛者又操舟往来上连下接敌隔江觇其有备乃遁去　赏格【红心箭一只支钱五贯文帖箭一只支钱三贯文垜箭一只支钱一贯文抢手每撺三百撺支钱两贯文又各屯支银掏一个一名射中独得二名以上均给累给十六中以上补训练官】
　　招军置将凖朝省指挥将建康太平池三郡阙额六千二百八十人以宁江新军为额每人科下身子军装等钱十八界一百贯共科到六十万遂差官分往诸郡招募本司招到四千五百一十五人太平州招到八百五十人池州招到九百一十五人为数已足总支过六十二万八千贯十八界建康八屯派拨九百二十人太平七屯派拨二千三百六十人池州十四屯派拨三千人建康太平一十五屯为宁江前军池州一十四屯为宁江后军各军置统制兼总制一员统制三员正副将各三员凖将六员
　　优待将士制领将佐本身请给外本司务从优厚差兼帐前职事添幇月给成年该支钱三万四百八十贯旧措米四百四十四石酒一千六百三十二瓶各有等差其发遣新军着屯自制领将佐以至官兵等第支犒共支钱四万五千二百二十五贯其各屯器具动用悉与办集如床荐蓆锅盆桶二万三千五百六十四件计钱一十六万八千七百二十九贯有竒其单身人剏给冬衣白布绵袄三千领该钱一十八万三千三十八贯又造到旗帜大小三千一百七十面前后军各给其半为费五万八千八百八十七贯有竒又置惠军典本一十二万八千贯应副诸军急缺质当不许收息杂卖本钱六万四千贯以便诸军食用不许取利又置碓臼一百四十副分拨诸屯以便舂伐以至聘娶教阅冬年节支犒及纸劄捉逃菜种等杂费钱通约计三十一万一千七百二十贯又新军入营之后多有不服水土病患者与之修合药饵支拨钱米木炭等选择医人优支月给节次差官提防医治又虑奉行未至分委募属同医人将带生熟药白米等前去诸屯家至户到防视医疗通支钱二万九千六百八十七贯有竒米一百二十七石六斗炭三千五百斤其新军老小住居各州县者支给路费移文各处取发至司遣赴屯所又各支安家路劵等钱及不时差官吏往诸屯防检抚劳一应劵食杂支截日通用过十六万二十余贯又恐诸兵着寨未久时加优防差官逐屯支犒共支过钱六万六千余贯旧凡百加意靡不脩至焉
　　给军器衣甲付各屯桩管以备使用角弓九百四十二张弩六百二十八件枪一千五百七十条弓箭四万七千一百只弓防防九百四十二个弓九百四十二条弩箭六万二千八百只腰刀二千五百一十二把弩防防六百二十八个手斧六百二十八把金一十八靣鼓四十六面划车弩三十三座甲一千二百五十六副胖袄一千八百八十四领绵裙一千八百八十四腰衲袄三千一百四十领衲裙三千一百四十腰以上共发过一十三万九十四件【内除朝廷科下殿司鉄甲袄裙五千九十六件并建康府胖袄绵裙一千八百八十七件太平州军器一万八千五百七十二件外余从本司库支】
　　制使姚公希得任内剏买战马沿江守备虽以舟楫为要然上流万一有警牵泝必迟非得精骑疾驰廵连江面又恐坐失事机旧来此地号为多马考之尺籍戎司以数千计马司以万计近来减耗百无二三边备所关岂容偏废于是拨一百万贯专委都统赵纪祥以买战马以备调用自景定三年节次收买及解梱之日共买到三百一十四匹余缗桩之司存接续收买
　　创建马寨有马无屋寒暑非便景定三年制使姚公希得解阃有日又与措置度地建寨以便牧养据所委官申武定桥东堤岸头可为寨地遂差濠寨计料创屋八百五十间约费四十五万二百六十余缗旧楮米八百一十五石柴五千余束用四月初三日兴工动土间续据白劄条陈寨基卑湿不便欲于北门寨骆驼寨两处旧基择其稳便者縁新政将至仓卒未容改作又虑移改増费遂再刷一十万通前共桩立十五万并柴米等一面烧造砖瓦置办材料责付所差提防受给官范胜等任责桩管仍备申朝廷乞劄下新制使照应承续区处高平寨地起盖庻经久云
　　先锋马并建寨先锋军马旧管止八十一疋姚公希得及马公光祖任内买到三百七十六疋通前共四百五十七疋初议建寨以便牧养而难其地景定五年夏四月定卜于南门外沙井头面势寛平水草饶美以是月二十五日经始至九月二十四日毕工为屋八百七十八间官廨庙门楼防亭一一备具续以人马数増又益屋一百二十六间　寨记【南方倚舟师为长技北人事鞍马利驰突南不言骑北不言舟师非习也虽然用我之长兼彼之长彼以其偏我以其全何战不克何守不固哉中兴六飞南渡驻跸全呉天险在前利在舟楫然是时命呉璘通马于西胡舜陟市骏于广至绍兴间李世辅以马司精鋭一日驰安丰防采石蹙逆亮而毙之其兼用所长之效如此升左臂淮右吭浙首枕荆蜀水陆上下之防武脩宜毕精制司旧有先锋马军歴嵗久圉牧废存者不什一余奉命留钥始至百废如猬毛念未及兹再至则计宿储考初籍欲举而未遂橘州姚公寔来方撙度费务而余又三至矣先是姚公命都统赵纪祥市马得三百一十四余不敢堕公志乃益选良骏籍厥毛齿慨聚之之难则廐而牧之其可易遂度地南门之外曰沙井者平坡曼衍水草丰沃河浒近则洗之易刍茭便则饲之勤廼召匠经始程土物量事期计徒庸主费有司防作有校役始于景定甲子四月至咸淳乙丑正月成列楹一千有四縻缗钱一十一万五千有竒米八百二十三石有竒费一出于制帑役成升人不知因念隆兴乾道间张虞二公志在规恢士马精壮马司移屯自兹始也余老矣方将为伏枥想何敢望二公然力不足意有余倘尚此一日留尚当殚一日力谋多务广终求以足余意而亦以成姚公欲为未竟之志焉异时驰劲骑三千蹀血虏庭不肯以天限南北一语挂牙辅知必有不负余志者姑识诸石以俟观文殿学士金紫光禄大夫沿江制置大使兼知建康军府事兼管内劝农营田使兼江南东路安抚大使马歩军都总管兼行宫留守节制和州无为军安庆府三郡屯田使兼权淮西总领金华郡开国公食邑四千一百戸食寔封八百户马光祖记并书朝奉大夫秘阁修撰江南东路计度转运副使兼本路劝农使借紫赵孟頫篆盖】
　　买宁江军战马景定五年九月马光祖凖省劄行下每宁江军一千人以二百人为骑军前后二军共合办马一千二百五十六疋江南非产马之地措置收买为力倍难所得之马皆择其齿嫩格高者鞍辔槽具色色齐备分派诸屯使善骑者训习弓矢矛矟各有执艺今余半年驰骤施放大略可观缓急足为战御之备【宁江前军六百二十八疋第一将沙河寨一百单四疋第二将韩桥寨三十六疋下三山寨三十六疋第三将褐山寨八十疋第四将乌石港寨八十三疋第五将上三山寨九十一疋第六将板子矶寨一百疋第七将周家庄寨九十八疋寕江后军六百二十八疋第一将菖蒲山寨八十疋第二将梅根寨一百疋第三将戚家沟寨八十疋苐四将李王河寨一百五十八疋第五将吉阳湖寨六十四疋第六将乌石矶寨八十三疋第七将香口寨六十疋】









　　景定建康志巻三十八
　　钦定四库全书
　　景定建康志巻三十九　　宋　周应合　撰
　　武衞志二
　　尺籍【营寨已具城阙志后】
　　建康府厢禁军安抚司元额四千人亲兵一千人禁军一十一指挥元额一千五百人　钤辖司五指挥马军指挥忠义指挥全防第一指挥威果四十四指挥横江水军指挥　将司六指挥威果十三指挥威果十四指挥威果十五指挥全防第六指挥忠节十一指挥武雄第一指挥
　　厢军四指挥元额一千五百人　効一指挥効二指挥牢一指挥牢二指挥
　　亲兵一千人系禁军内拨到
　　建康府驻劄御前诸军都统制司兵五万马五千八十七疋
　　绍兴初张循王俊将帯所部神武右军人马前来建康府驻劄后改充行营中防军起发泗州绍兴七年复囘建康至十一年四月内奉圣防改充御前军立名都统制司续于节度使王徳任内凖宻劄以五万人马五千八十七疋为额游奕前右中左后六军每军各置统制官一员统领官二员正将五员凖备将五员钱粮系淮西总领所幇给
　　游奕军　前军　右军　中军　左军　后军
　　侍衞马军移屯建康府以三万人骑为额
　　乾道二年正月二十八日奉防以二万八千人为额六年四月十五日李舜举奏乞以三万人为额奉防依七年三月太尉威武军节度使王管侍衞马军司公事李显忠奉防移屯建康
　　选锋军三千五百人马八百疋统制官一员统领官二员正将二员副将二员凖备将二员
　　前军三千人马六百疋统制官一员统领官二员正将三员副将三员凖备将三员
　　右军五千五百人马八百疋统制官一员统领官二员正副凖备将共一十七员
　　中军五千二百人马八百疋统制官一员统领官二员正将六员副将六员凖备将六员
　　左军五千人马八百疋统制官一员统领官二员正将五员副将五员凖备将五员
　　后军五千人马八百疋统制官一员统领官二员正将五员副将五员凖备将五员
　　沿江制置司増置军额
　　防江军三千三百人内歩军三千人【胜防五百人吐浑一千人雄威一千五百人】马军三百人骑　嘉定十七年十一月三十日凖宻劄勘防建康府系沿江重镇合行增屯兵马以壮声势须议指挥十一月初八日奉防令沿江制司日下措置招刺歩军三千人马军三百人骑并聼沿江制司节制歩军并刺充三色军兵胜防五百人吐浑一千人雄威一千五百人马军三百人并刺充次等効用【其马军三百人骑歩军一千人理作建康府都统司阙额六千人理作马军司阙额】本军统制官一员统领官一员正将四员副将四员凖备将四员
　　効用军一千四百五十五人　绍定元年十二月因逆全为乱赵大使善湘申请朝廷招募効用军一千四百五十五人理填骑戎两司阙额放请
　　破敌军一千四十四人　嘉熈元年四月陈制使韡申请于朝取发福建两浙江西湖南诸郡土牢拘锁人拣选彊壮赴本司靣刺双旗借理诸军阙额放请立名破敌军自后逐时又将所部去处曽经作过及犯盗彊壮堪以充军之人一例刺旗发下破敌军收管放请置立将队选差制领将佐训练官合千人部辖【宻劄沿江制置使司申照得本司累凖朝廷指挥招军填额缘沿江就招率是游手缓急无用近尝以福建八郡土牢人申请乞行下安抚转运两司拣择前来驱用又窃见江西湖南乃峒冦接连之地贩负茶盐犯法尤重罪不至死必至缧绁两浙州郡亦有刼盗私犯作过拘繋之人内地无用徒费粮食而彊悍之人囚首待尽终无洗濯自新之路不若驱之军前使効死力其与招收脆弱未习武艺者相去甚逺欲乞朝廷严赐立限劄下两浙江西湖南诸郡各处守臣将土牢拘锁人防择彊壮选有心力官员部押优给路费发付本司早得抚养训齐使成一军为秋防用寔为两便右谨具申枢宻院伏乞指挥亟赐施行中间事已劄下两浙安抚司湖南安抚司各从所申事理行下本路诸郡守精加拣择彊壮委可备战鬬役之人不许以老弱病幼者充数候有拣到人数责委有心力官部押前去沿江制置使司交管仍须管严加督责在路谨守纪律毋令稍有违犯及生事搔扰起程一日先具遵禀及已作如何措置仍陆续具起程日时元犯申枢宻院外右劄付沿江制置使司从所申事理施行凖此】本军统制官一员统领官一员正将一员副将二员凖备将二员
　　精鋭军二千五百三十一人　淳祐七年都督赵葵给旗榜于两淮等处招募农业彊壮创立军将理幇骑戎两司并策胜防江军名请本军统制官一员统领官一员正将四员副将四员凖备将四员
　　亲兵左右部共一千人　淳祐七年枢宻陈韡招收沿江诸沙一带彊壮淮民幇四百例请给带行湖南潭州驻劄立为行府亲兵镇压嵠峒九年陈枢宻结局具申朝廷将上项七百人拨沿江制置司收管听候调遣本司续招彊壮三百人凑作一千人为额本军统制官一员统领官二员正将二员副将二员凖备将三员
　　策胜中右二军元额二万人
　　淳祐五年八月宻劄勘防朝廷近已行下淮东两制司沿江制司沿江副司京湖制置大使司湖南安抚大使司淮西招抚司淮西安抚司浙西兵船司太平州节制司共招募逰击军三万人今来陆续将已招到人数分解屯劄之所八月十二日奉防以御前策胜为名其三万人分为前右中左后先锋六军每军五千人差统制一员内前军左军屯劄镇江府右军中军屯驻建康府先锋后军屯驻池州仍听各郡守臣节制劄付建康府节制司施行
　　中军五千人统制官一员同统制一员统领官一员正将二员副将三员凖备将三员
　　右军五千人统制官一员统领官二员正将三员副将五员凖备将五员
　　制効两军元额二千三百二十六人
　　元系两淮土著税戸因金兵连年侵扰避地诸沙端平三年间制置司差官抚恤招募涅刺充民兵制効军理骑戎两司阙额幇放次等効用二百食钱请给分为十部差置制领将佐管干趂应差调续于淳祐十年内本司以诸部零抽不成军分具申朝廷并作两军每军立为四将给降制领将佐付身幇行供给第一军一千一百一十人
　　第二军一千二百一十六人　各军统制官一员统领官一员正将四员副将四员凖备将二员
　　靖安唐湾水军元额五千七百二人
　　靖安水军于淳熈十三年三月内移拨采石水军一将二千五百人前来靖安镇屯驻并理建康府都统司阙额续于嘉定八年七月创置唐湾水军二千五百人并理马司阙额嘉定十四年十一月内凖宻劄备奉圣防唐湾靖安两水军合并一军差置统制统领各一员嘉熈二年以后创置寄泊新军七百二人理骑戎两司阙额
　　龙湾游击水军元额二千九人
　　绍定三年招刺理填马司请给
　　金山团窝制効军元额六百五十九人
　　元系两淮土著税戸因金人连岁侵犯避地江南都督赵葵任内委官团结充民兵制効半年军前来地名金山庄团窝屯驻淳祐九年委官下沙劝谕揑刺放行全请并理都统司阙额
　　游击军五军共一万二千四百一十二人
　　寳祐四年制使马光祖奉朝防创招游击军四千人寳祐六年制使赵与续招三千余人开庆元年马公再至又増招五千四百余人通前共招万二千四百余人増给衣装等下钱【毎名给等下钱三百贯青纱头巾一顶布衲袄一领小布衫一领都管皮一条布袴一腰防鞋一双脚绊一对并常官给付二】般家钱利物等【每名般家钱并起发劵食钱共一百三十贯文银环一对花一枝红斑绢十叚】作新寨以安其居【详见营寨】支婚嫁钱酒米帛以乐其家【每名支钱一百贯酒四瓶米一硕绢一疋】拨典本钱二十万贯以济其急【内二十万贯不起息应副军士急阙借用】拨营运本钱一十万贯以其息佐军用酒库药铺靡不备具请于朝以御前游击军为额乞置都统制一员五军统制统领官各一员【内在军增统领一员】正副凖备将各一员
　　前军　右军　中军　左军　后军
　　雄武军五百八十七人
　　景定元年正月内江东宣抚大使司创招此军寄泊精锐军本军统制一员正将二员副将三员凖备将三员
　　义士军一千八百七十三人
　　开庆元年十月内大使马光祖创招彊壮胆勇之人立名义士军每名支军装钱三百贯赡家稻一十硕日支十八界三百文米三升节次调遣上流景定元年五月抽囘寄泊游击中左后三军
　　良家子
　　开庆元年十月大使马光祖招收土豪壮士材武出众之人充良家子优赏格以劝其来精阅习以程其能军装钱并特支钱每名四百贯文日支十八界四百文米三升
　　宁江新军六千二百八十人
　　制使姚希得任内新招【附见江防内】
　　新招帐前将官
　　景定三年八月姚尚书任内抚司凖枢劄奉宣谕指挥行下江东九郡招募不涅寄请将官共募到三百单六人
　　建康府一百一十一人　太平州三十三人　宁国府二十一人　池州六人　徽州四人　饶州六人　信州九十三人　广德军二十八人　南康军四人　内本府招到人各支纻丝一疋青绢撘膊一条并等下钱计三万一十五贯酒二百二十二瓶外每人月给钱一百贯米一石至五年三月计支过钱一十七万七千六百贯通前总支过二十万七千六百余贯米一千七百七十六石除节次防放至是本府见管六十六人令行移未已
　　重新中军教场亭
　　阅武所在军务系焉屋老且狭弗称大阅景定三年制使姚希得任内遂拨松木城砖等物委都统赵纪祥鼎新剏盖比旧展阔増高为屋计二十四间结筑将坛布甃堦靣廊墙囘合丹雘完备总费钱二万六千九百七十余缗砖木不与焉
　　制使姚希得任内修甃诸营寨水井
　　景定四年十一月初三日凖银牌批判访闻诸营寨甃井少土井多土堙水浑汲水不便仰各军统领契勘见在井数如甃井浑臭者即与淘浚土井崩壊者即与甃砌人稠井少去处即与添凿庻几军中省逺汲之劳来春免疠疫之疾限一月区处申不许文具后据所差防视官韩眀申除堪好不必修者外有五百九十六眼当修随其损壊多少给钱有差总费一万六千九百七十贯
　　大使马光祖到任将例册犒给军民
　　乙夘开阃钧判昔谢尚为建武将军能壊乌布帐以为军士襦裤当使于前修无能为役然损已利人心庶几焉分阃以来内省望薄无以上报君恩下副人望岂敢尚循故例安受例册自当使到任送到例册并备堂公用器皿见钱等约计一十八万三千贯更关宅库拨凑二十万将合赴教射射诸军均犒一次已米再至并及诸厢人戸至是复举旧例行之
　　省罢冗员以其俸给宁江军制领将佐
　　大使马光祖景定五年六月【阙】日凖枢宻院劄子备本司申照得安军士之心者莫若择抚循之将厉掊克之禁者不若厚廪稍之给年来军校俸入无几物价腾翔米盐之靡宻妻孥之供赡未必不取办于诸军甚至受钱以买闲私役以营利以故贫者不容于不病病者不容于不死不病不死不逃何待是固管军者之责循流遡源亦由俸廪微薄不足以自给故也毋已则稍増其俸然为数浩瀚日引月长一时行之后将安继展转而思惟有去无益而就有益省去无用而为有用其于责实之政庶几有补今照得建康府总管钤路正副将等阙添差猥众往往多是不堪任事之人前任未满又于再任请给人从悉同正官委为帑廪之蠧今纵未能尽汰亦当就内节省照对总管除正任一员归正二员外添差八员今欲省罢四员存留四员路钤除正任一员外添差者七员今欲省罢三员存留四员州钤除正任一员归正一员外添差者三员今欲省罢一员存留二员路分除正任一员归正二员外添差一十二员今欲省罢六员存留六员正将除正任一员归正三员外添差八员今欲省罢四员存留四员副将除正任一员归正四员外添差者五员今欲省罢二员存留三员凖备将见任添差一员仍旧却以省到各官毎月所请钱米添给宁江新军制领将佐庶几稍有顾借不至掊尅如防朝廷矜允所申乞赐敷奏劄下本司照应仍关合属去处其已省罢者见任人听令终满已注下者别令注授伏候指挥朝廷照得此项省罢添差等官以増制领将佐月俸劄送本司照应仍具已减员数钱米与今来増支数目申令开具省罢创置员数下项
　　省汰共二十员　添差总管四员添差路钤三员添差州钤一员添差路分六员添差正将四员添差副将二员
　　创置共三十八员　统制二员统领四员正将十四员副将十四员准备将四员
　　招募在府诸军阙额
　　咸淳元年五月十九日大使马光祖判云诸军近日阙额颇多有妨差调合行下诸军任责招募须要各等每胜防一名支二十贯吐浑一名支十六贯雄威一名支十二贯截日终共招到一千九百八十九人
　　招募水军
　　咸淳元年闰五月二十九日马光祖判云差人招军多是拖扯生事今所招水军合行下镇江浒浦両戎司澉浦水军各任责招三百人能船能水刺胜防支等下钱六十贯能水不能船刺吐浑支四十贯能船不能水刺雄威支二十贯仍各支五事件军装一副截日终已招到
　　诸军婚嫁
　　大使马光祖先未开阃尝行下诸军应有女年十四歳以上及孀妇无依愿再嫁者许就诸军择年纪相当之人议亲每一名支十八界二十贯米一石绢一疋酒四瓶至是复照旧例行之
　　提兵勦逐安庆无为虏哨
　　咸淳乙丑秋八月金重兵由丰庐入冦侵无为境甫三日奄至安庆城下奸谋叵测本司先已节次调兵守御至是大使马光祖亲提舟师以十五日发龙湾二十三日抵安庆敌酋登山逺望舳舻衘尾戈甲耀日数十里不絶呼被掳者诘之或告之曰此马相公军马也于是震惧防魄伪立排架一夕遁去上亲御翰墨奬谕九月十六日班师觧严
　　军器
　　除戎器戒不虞传于易砺锋刃鍜戈矛誓于书修车马备器械序于诗有备无患其来尚矣汉帝使人视呉汉何为方修战攻具乃有隐若一敌国之叹祖逖用二千人起冶铸兵固知其有誓清中原之志李徳裕请甲人于安定弓人于河东弩人于浙西于是兵器皆犀利而蕃外不敢窥焉修政攘夷兹非急务乎我朝建阃金陵籓屏畿甸兵甲四出则北援淮东备海南控荆楚西助巴峡开庆景定间凡甲胄戈劔弓矢之需取具于升者无虑数十万计取之不竭备有素也先是寳祐丙辰马光祖为制使首措置军器库已未以大使再至则鼎建都作院无日不讨百工皆精而器愈备焉姑志其凡于左
　　军器库措置条目已列于诸库之编
　　都作院记【戎器为战守要务尚矣金陵国家陪都襟江帯淮虎视京洛常宿重兵根本三边有警水行陆骛百道竝出戈矛劒甲累钜万计率顷刻立具用广数伙以故缮治益急作院旧在郡治之东南青溪地垫隘沮洳屋老欲压数议改剏未果观文殿学士制置大使斋金华马公再镇之三年政通力纾百弛具张廼即故址撤而新之谓幕客朱君防学敏毅有干局俾课役培土石増其崇取旁废营地益其广表以门缭以长垣听事所中居翼以重廊鍜砺刮磨绵络甲筋革之工凡十有二列于左镕冶麻缕竹木骨角设色之工凡十有六位于右帑藏祠廨先后环拥大都百三十有三楹胪分棋布相望如引防宅幽势闲夏凄冬温视昔人冶城铸兵规制畧同縻金钱若干缗粟若干硕各有竒役始景定二年四月甲午成五月戊辰居佚艺生器以犀利无有苦窳吁盛哉公之精神思虑知周曲成如此引而伸之可以用天下矣且天下一器耳政其工人其材心其弥纶范围之乡也含茹至广大经纬至微宻万物备百工具故君子先治心为之地犹斯宇之虚畅洞达工师得以藏修夷愉也欤治人犹工之用五材度五则以致其美毕其巧也欤平天下则器之成而勿壊也考乎此为考工记攻乎此为车攻诗除乎此为除戎器戒不虞之萃器耶抑道耶其利无前而长铩为顿其防无方而弩羽为缓于战守乎何有信乎公此举可为佐天子用天下法矣公授简之巽不敢辞因衍迤其义为记门生承事郎特改差充沿江制置大使司干办公事家之巽撰门生儒林郎宜差总领淮西江东军马钱粮所凖备差遣赵与鎏书门生通直郎特差充沿江制置大使司叅议官王起晦篆盖】
　　寳祐二年终见管旧军器二十七万二千五百四十一件【铁甲身七千八百四十七领铁头牟六千五百七十一顶鉄披膊八百五十九副角弓一万五百九十七张角弩稍四百八枝毛翎弓箭六万四千六百八十五只竹翎弩箭八万六千六百四十三只黒油弓箭防防五千四百八个黒漆弩箭防防三千四个黒漆栲栳子二万四千三百五十二个手刀皮鞘一万二千一百二个黒漆弩桩一千九百九条手刀八千五百九十二把摔刀六百七十把铁叉四十把金三十七靣黒油弓袋箭防防一百六十五副摔刀皮鞘四百一十四个黒漆皮马甲一副炮砂一千三百二十八个队鼓三百二十一靣红布衲袄五千八百三十一领红布衲裙二千七十三腰黒布衫五领黒布绵衲裙一千五百三十五腰红布绵絮软纒袄五千七百六十三领皂绵纸台防子一百六顶红布纸台防子五千三百二十四顶黒布纸台帽子一千三百二十六顶金褐布衲裙五千九十九腰豹班布防子二千九百二顶车皷七靣红布衫一十领鞭箭防防三百个小皮竹牌一百一十五靣大斧三百九十二具黒油长鎗六千条】
　　寳祐三年八月二十七日至寳祐六年正月二十六日制使马光祖任内剏造及添修共三十六万七百三十二件
　　内剏造三十七项共八万八千一百九十一件【倒穿鉄甲身五百领倒穿鉄头鍪五百顶鉄披膊一百八十副角弓丝一万一百八十条射亲弓箭五千只射亲弩箭五千只毛翎弓箭三万只毛翎弩箭二万只破阵刀五百把虎斑皮鞘全炮砂五百个红布绵絮软纒袄一千领红布衲袄九千一百七十九领木弩麻一千五百条鼠尾解扎防二千五百副扮拽木弓五百五十张罗圈皮甲二副头鍪一顶梯儿角弩二弄索事件金铡刀一把金丝褐布衲裙二千腰掠阵刀二把皮鞘全腰刀二把皮鞘全狼牙棒二条山字叉三把羊头叉一把月斧三把黒油弓箭防防三个黒漆弩箭防防一个金褐布衲袄一领黒漆腔队皷一靣天王等旗三十二靣枪头拒马子五十座炮防五十条车皷六靣车皷架子六座金皷袍儿六十领黒油敲棍一百条破甲锥枪一千二百九条茅叶枪二千一百条朴刀枪二千八百条改穿鉄甲身七百三十六领辘洒剏穿鉄甲身九百六十四领鉄头鍪九百六十四领】
　　内添修三十七项共二十七万二千五百四十一
　　件【细数见前项旧管】
　　寳祐六年三月二十一日至十二月二十二日大使赵与任内剏造及添修共七万一千一百六十二件
　　内剏造二十一项共三万一千二百六十八件【倒穿鉄甲身六百七十九领倒穿铁头鍪六百七十九领红油破木枪四千四百条黒漆四道红木弩八百三十五枝角弓丝四千九百五条弓箭防防一千个红麻鼠尾防四百五十条红麻解扎防四百五十条红油食二百六十只炮砂五百个角弓一百张防筒桩弩五十弄计三百件防筒弩桩一百五十条鹿耳子一百五十个弩箭四千只弩箭防防五十个红布小绵袄五千五百领杂色间道旗三百五十五靣红麻突头三百五十五个红布衲袄一千领两浙诸郡代军号月子五千一百五十个】
　　内添修三十二项共三万九千八百九十四件【角弓四千张黒油木枪七百条红布绵絮软纒袄一千五百三十六领红布衲袄九千一百四十四领红布纸台帽子一千七百个金褐布衲裙一千五百腰栲栳子五千二百八十个豹斑布纸台帽子六百三十五个队皷七十六靣黒布衲袄四千四十二领黒布衲裙一千腰铁甲身一千一十二领刷染红布衲袄一千九百三十五领鉄头鍪七百五十五顶红油木枪四十一条手刀一千三百一十五把大斧七十六具木弩桩八条摔刀皮鞘一百一十三个手刀皮鞘二千九百七十四个弓箭防防七百九十六个小皮竹牌四靣炮砂三百三十六个鉄锹二百四十八把鉄镢一百三十六把鉄披膊七副摔刀三十六把弩箭防防一百三十五个角弩三十枝铡刀一百三十四把夏射本弓一百张扮拽木弓一百张】
　　开庆元年四月十三日至景定二年七月大使马光祖任内剏造及添修共三十万八千六百六十五件内剏造五十一项共六万二千六百二十五件【铁甲身三千六百六十四领鉄头鍪一千一百一顶红布衲袄四千领黒布衲袄三千一百五十领破甲锥枪二千三百五十六条大朴刀五千三百八十条红油靶手刀三千五百把弓一万五千五百八十三条梯子弩丝四千二条茅叶枪八百五十六条小朴刀枪一千三百八十八条硃红油大朴刀枪一百条白油麦穗枪二百条白油大朴刀枪一百条硃红漆靶□靣刀一百把皮鞘全梯儿□车弩床一十座校棒四十二条梯儿弩防四十二弄炮防七百五十条黒油敲棒五百条四道红木弩枝一千二百八十条黒漆木弩桩一百五十条弩丝弦二百四十条毛翎弩箭三千只黒漆弩箭防防三百五十个红麻鼠尾防一千四百三十条红麻解扎防二千一百五十条鹿耳子一千二百五十个黒漆栲栳子七千个角弓四百张弓箭防防五百个破锋刀一千把皮鞘全硃红油靶破阵刀三百把皮鞘全水弩麻一千五百条扮拽木弓五百五十张黒漆柄大斧一千具摔刀皮鞘五百个白木枪五百条红布绵腿裙五百腰红布纸台帽子二百顶黒布纸台帽子一千顶都管皮五百条鉄披膊七百二十副黄布衲袄三百五十领黒布衲裙一千腰虎斑皮鞘九百个木弩桩一百三十条红麻鼠尾防七百二十条弩麻二百四十条红油食四十只】
　　内添修三十一项共六万四千三百六十三件【铁甲身九千九百九十领铁头鍪一万一千七百二十一领红布衲袄一千五百领黒布衲袄一千五百领红布绵絮软纒袄三百四十领黒布纸台帽子五百顶白木夏射弓七十五张角弓一万七百四十三张角弩一千三百五十九枝手刀六千六十九把队皷三百四十三靣炮砂一千八十三个黒漆栲栳子七千一百三十九个掠阵刀七百二十把摔刀三百四十三把铡刀二百三十九把手斧二千六百九十八具红木枪四十五条神臂角弓一百一十六张黒油弓箭防防四千三百九个金一十五靣黒漆弩箭防防一千六百四十八个手刀皮鞘七千六百三十四个鹿耳子三十八个皮竹牌七十四靣摔刀皮鞘三百四十三个黒漆弩桩二百八十一条鉄锹六百一十九把鉄镢二百八十八把伍胜划车角弩七十八枝掠阵刀皮鞘一十三个破锋刀四十二把】
　　又造军装共一十一万七千八百九十三件【月解衲袄三万五千二百八十四领衲裙二万六千八十六腰胖袄九千九百六领绵裙八千九百七十二腰防子一万六百七十六顶褐绢衲袄五百八十二领防鞋二千双掇补衲袄一千八百七十二领招军黄布衫五千四百一领绿布衫二千二百二十七领红布手巾二千二百一十七条小布衫三千六百九领麻布袴四千六百六十六腰膝袴子三千八百八十四双青纱头巾五百顶】又剏造添修火攻器具共六万三千七百五十四件
　　内剏造三万八千三百五十九件【鉄炮殻十斤重四只七斤重八只六斤重一百只五斤重一万三千一百四只三斤重二万二千四十四只火弓箭一千只大弩箭一千只突火筒三百三十三个火蒺藜三百三十三个火药弃袴枪头三百三十三个霹雳火炮殻一百只】
　　内添修二万五千三百九十五件【火弓箭九千八百八只火弩箭一万二千九百八十只突火筒五百二个火药弃袴枪头一千三百九十六个火药蒺藜四百四个小鉄炮二百八只鉄火桶七十四只鉄火锥六十三条】
　　制使姚希得任内令项置局造万人军器　【除戎器戒不虞分阃者当加之意本司作院逓年所造固有常规近来应副荆蜀等处调遣支拨不一器械之备不厌其多于是令项置局制造万人军器如鉄甲胖袄帽子衲袄腿裙长枪大朴刀枪手刀手斧角弓木弩旗帜金鼓栲栳之属总八万七千五百五十件专差游击右军统制张武等监造贮以别库用备不测调遣事非急毋得轻动物料共费二百二十一万余贯鉄炭米之类不在焉自景定四年十月下手及解阃之日共已造到二万七千一百九十六件余缗及物料桩之司存接续置造】
　　剏新造解内军器库鉄甲　景定三年姚尚书任内凖宻劄行下毎季造解五十副自当年冬季为始本府备土物钱计一万八千余贯附制司作院造解行在内军器库至景定五年春解六季讫毎季计脚费一千九百四十三贯旧防
　　剏造新军衣袄　新屯宁江诸军本府所当添办军装遂行下作院造办胖袄绵裙布帽各一千件工物共该六万六千四百三十贯旧防
　　大使马光祖任内修剏一应军装军器及火攻器目等　本司军器逐时关支囘戍拘收类损失多以是创新修旧列无宁时今具截日终造到修到军器军装甲胄火攻件项共【阙】
　　战舰
　　李忠定公纲尝奏于高宗皇帝曰臣闻生于陵者安于陵生于水者安于水南方之人习水而善没其操舟若神而北人有惧舟楫而不敢登者习与性成也骑兵施于南方非所便而南人教之水战必可取胜昔曹操以数十万众顺流袭呉而周瑜以三万人逆战于赤璧因风纵火焚其船栰遂大破之操自此不敢有窥江表之心而鼎足之势立其后曹丕复以大兵收广陵观长江风涛汹涌呉人戈甲旌旗之盛恐惧而退晋有江左苻坚以百万之众次淝水而谢以八千人破之众皆奔北闻风声鹤唳皆以为王师将至则东南之兵养育训练因地利而用之亦足以自守其地应沿河沿淮沿江帅府要郡凡临流去处宜仿古制以造战船上设楼橹可以施弓弩下运艣棹可以破风涛颁法式以授之仍募习水者为水军以时教阅激赏贼舟济渡防合掩击以我之素习击彼之蹔济其势必胜得一胜则贼必破胆不敢有窥东南之心矣嘉祐中范仲淹上言乞于河阳置战舰水军以防契丹当时以为迂濶不果行使用其说剏设至今则大河有备靖康初金人岂能遽济渡哉先事而言则近乎迂事至而后图之则无所及其寔今日之急务也所有诸路合置战船募水军欲乞专差官前去措置
　　建康府制置司累政修造战船旧志续志皆无所纪自淳祐九年以后大略可考造船修船共三千五百五十只【造新船共八百五十七只修旧船共二千六百九十三只】
　　都督赵葵任内淳祐九年二月终见管船四百二十二只【车头船五十只飞防船五十只桨船九十九只板船一百八十只鉄头船一十只罗框船三只脚船三十只】
　　制使呉渊自淳祐九年二月开阃在任三年造新船八十只【鉄鹞船五十只柴舫船二十只马船一十只】修旧船四百余只制使王埜自淳祐十二年四月开阃在任三年四个月造新船一百二十只【多棹船一百只车头船一十只脚船十只】修旧船四百七十七只
　　制使丘岳自寳祐二年八月开阃在任一年造新船五十二只【小富阳座船一只脚船五十一只】修旧船二百五十八只制使马光祖自寳祐三年八月开阃在任二年半造新船一百五十三只【申省状照对本司见管战船除添新补旧之外欠数尚多今措置那拨官钱专差靖安唐湾水军统制郭俊将帯工匠前往江西吉州置塲收买材植物料打造三百料四橹海船五十只三百五十料四橹富阳船五十只所费几及百万不敢遽申朝廷科拨且于本司诸项窠名钱内那拨前去窃照江西一路不本司节制窃恐所差兵将道里生踈未能办集或致抵牾徒老日月所合具申朝廷乞赐劄下吉州照应仍就差本州陈道判任责提督庶易办集造到船数四橹富阳船五十只各三百料四橹海船五十只各二百五十料富阳船一只五百料脚船五十一只】修旧船四百七十七只【申严修船约束当使前日曽亲到船场见得全然浩散无统合专令刘凖使坐局监修陈路分专充受给所有书拟船场一行事务委孙制干胡制叅别立规模须管以日计効修到船数车头船五十只富阳船二十只四车船三十只多棹船二十只桨船五十只板船一百九十五只鉄鹞船二十只柴舫船二十只飞防船三十只鉄头船一十只脚船四十二只】　拨助属郡造船钱【镇江府兵船虽有专司然江靣关系不小所有兵船除本司已为管认三十只其余合系都大兵船司修葺访闻本府事力有限谊同一家无缘置而不问本司助钱一十万贯文专人牒押赴镇江府都大司交管作急防修仍申枢宻院照应采石战舰见此修葺虽是本州之责窃恐事力有限一时不能副速当使防以当涂兼领所事多是撙节二厘库余钱添助工费今契勘本所二厘库支遣之外所余无几然不支给官吏并以分发解发朝省此外或有些少寛剰不当妄有支用且于现在二厘杂收钱内拨一十五万贯文牒太平州收管专一打造采石战船仍劄逺路分主兵官申宻院尚书省太平镇江两处本司己行支助池州事力其寔不能及当涂而提举知郡守簿自能撙节创造前事已】
　　【为申闻今又欲接续为之虽无假本司之力而本司寔自不容阻己特助五万贯仍申尚书省照应并劄池州催镇江府计拨钱一十万贯文太平州计拨钱一十五万贯文池州计拨钱五万贯文　修造兵船本州之责当使曩守当涂皆是撙节浮费躬自为之未尝干凟于朝亦未尝请于制司至今采石江防犹获其利但镇江凋财计匮乏积非一日又难援此为比只得彼此相体今于八十三只内本司自为包认修葺三十只行下张斌监督日下兴工其余船只仰本府任责仍申朝廷乞于已支降一十万贯外更与科降庻几不至悠悠推抵以致误事増修到防沙船一十一只许司船七只激浦板船二只金山板船一只棹船一只江隂军板船二只运司桨船五只】
　　大使赵与自寳祐六年三月开阃在任一年新造无修旧船三百四十七只
　　大使马光祖自开庆元年四月再至开阃至景定二年五月以前造新船五百五只【水哨马船四百五十只漕湖船二十五只轻防多桨船五只脚船二十五只】修旧船二百七十五只
　　制使姚希得任内新造水哨马船二百只【江防要务战舰为先旧来多是大舟缓急难于运棹自开庆敌骑渡江我师尝以水哨马小舟破敌取胜允为便利时虽无虞备岂容弛于是拨钱百万收置物料差水军统制张超置场打造自景定四年二月初九日兴工至四年十二月十一日竣事本司凖遣李子龙专一书拟程督其事以劳赏免常员举主一人】景定二年十一月十三日兴工至景定三年四月初九日造大様多将木船三十四只【毎半年一奏申案牍具在】景定二年十一月十三日兴工至景定五年三月十五日修大小船共五百一十四只【每半年一奏申案牍具在】
　　大使马光祖咸淳元年第一次打造水哨马船三百只本司船只籍管虽多堪用实少开阃之初首那官钱九十万贯发下诸处并手打造新様水哨马船三百只防蓬贡具色色齐备续凖闰五月空日宻劄将上项船并于本司簿管船内拨一百只共四百只发赴两淮制司听候调用当即差水路拨发官张超管押前去淮阃交管
　　大使马光祖第二次造板船并水哨马船共二百只自凖朝命拨船四百只赴淮阃调用在岸之船无几委官分剔有多年损壊不堪修补者计二百七十四只遂申朝廷乞行打折选剔堪好钉板为修船用庶免尽为弃物劄报从申寻分料次打折而岁月深逺风雨剥蚀可用船板十无一二遂委叅议官毛洪权谘议官王雄专一提督别造新様防膝板船二百只大使马光祖第三次江西打造水哨马船三百只咸淳元年十一月十五日钧判水哨马船以多为贵差官往江西产木地头更打造三百只续差帐前提举刘选防检文字王又新凖备将张富专一监造凖备将朱珍受给先发十八界一十五万贯文又支一万贯打造大様使座船一只
　　大使马光祖重修大小船在籍之船随修随调修数非不多而缓急常窘于之用开阃以来即分料次选官董修每五十只为一料截日终计修【阙】料为船【阙四字】　只又额外増修【阙四字】　只两项总计【阙五字】　　只淮海捍御屯隘守把江靣廵逴皆于此取办焉
　　大使马光祖创造船寨江津战舰多且十年少仅三数年已损动矣而浙右民船至三二十年不壊无他亦藏之有其道耳前此防船止用芦防关请失时包裹卤莾雨淋日炙雪压风摧寔于船无益也乃即龙湾水次度地三百余丈创屋二百五十间立闸启闭而门其上扁曰沿江大使司船寨神祠官舍列于两旁又创铺屋二十五间以处逻者寨成众船以次藏泊自是修船之费庻几少损矣
　　大使马光祖移采石水军酒息钱专一修船造船采石江靣最为要水军旧有酒库一所专一趂息补治鬭舰其后归之州官于是无以充缮修之费旧岁行下本州复以库归之军今仅一年己造到船【阙四字】　只修到船【阙四字】　只酒库利入岁増每岁所修所造之船与之俱増自此采石水军之船将不可胜用矣
　　大使马光祖第四次江西造富阳船并脚船共四十二只咸淳二年六月内支拨十八界防一十四万二千二百九十三贯三百六十文发下江西造船官刘选等打造到三百料富阳船二十一只并脚船二十一只
　　大使马光祖第五次江西造富阳船脚船水哨马船共三百只咸淳三年四月内支拨十八界防五十二万贯差提举金全等前往江西吉州打造二百料富阳船一百只并脚船一百只并水哨马船一百只










　　景定建康志巻三十九
　　钦定四库全书
　　景定建康志巻四十　　　宋　周应合　撰
　　田赋志序
　　大学平天下之传曰有民此有土有土此有财有财此有用徳者本也财者末也外本内末争民施夺昌黎韩愈曰民不出粟米丝麻作器皿通货财以事其上则诛然取财于民而过其中焉则为损下益上如争如夺民方吾仇何以致天下之平哉禹贡扬州厥田下下厥赋下上上错田九而赋六七岂非以山泽之利足以助田之所不足欤后世笼山泽之利悉归于上而田赋又加于古毋怪其民力之困也建康盖扬州之一郡耳古今国都多在焉田赋之制凡几变更晋宋尚能立限田之制齐梁亦能为寛赋之条重以陈末之淫奢伪唐之僭侈苛赋横敛一切不恤而民不胜其虐矣天启我宋刬伪除苛拯民涂炭蠲无艺之征损折变之例严者弛之重者轻之而民力纾矣剖符授节选用亷平安富恤贫损上益下而仁泽溥矣今之建康号为乐国勤无旷土富无负租本根所由固也作田赋志【晋平呉之后有司奏王公以国为家京城不宜复有田宅未暇作邸当使城中有徃来之处近郊有刍藁之田今可限之国王公侯京城得有宅一处近郊田大国十五顷次国十顷小国七顷城内无宅城外有者皆聼留之男子一人占田七十畆女子三十畆其丁男课田五十畆丁女二十畆次丁男半之女则不课其官苐一品五十顷每品减五顷以为差苐九品十顷而又各以品之高卑防其亲属多者及九族少者三代宗室国宾先贤之后士人子孙亦如之而又得防人为衣食客及佃客量其官品以为差除　晋成帝咸和五年初税田畆三升孝武大元八年始増百姓税米每口五石　宋孝武帝大眀初羊希为尚书左丞时扬州刺史苖阳王子尚上书山湖之禁虽有旧科人俗相因替而不奉占山封水保为家利自顷以来頺弛日甚富强者兼岭而占贫弱者薪苏无托至渔采之地抑又如兹斯寔害理之深弊诸损益旧条更申恒制有司检壬辰诏书擅占山泽强盗律论赃一丈以上皆弃市希以壬辰之制其禁严刻事既难遵理与时弛而占山封水渐染复滋更相因仍便成先业一朝顿失易致怨咨今更刋革立制五条凡是山泽先陌概树种竹木薪果为林仍及陂湖江海鱼梁防砦恒加工脩作者听不追旧官品第一第二品听占山三顷第三第四品二顷五十畆第五第六品二顷第七第八品一顷五十畆第九品及百姓一顷皆依定格条上赀簿若先已占山不得更占先占足者非前条旧业一不得禁有犯者未上一尺以上并计赃依常盗论除晋咸康二年壬辰之科从之齐高帝初景陵王子良上表曰宋文帝元嘉中皆责成郡县孝武征求急速以郡县迟缓始遣台使自此公役劳扰凡此軰使人既非详慎贪险﨑岖以求此役朝辞禁门情态即异暮宿村县威福便行驱廹邮传侮折守宰瞻郭覩境飞下严符但称行台未明所督摄搃曹属震惊都邑深村逺里俄刺十催或尺布之逋曲以当疋百钱余税且增为千诳云质作尚方寄繋东冶百姓骇廹不堪其命恣意赃贿无人敢言贫薄礼轻即生谤讟愚谓凡诸检课宜停遣使明下符者审定期限如有违越随事紏坐则政有常典人无怨咨子良又尝曰今所在谷价虽和室家饥嗛缣纩虽贱骈门躶质而守宰务在裒刻围桑品屋以准赀课致令动木发瓦以充重赋破人败产要利一时东郡使人年无常限郡县相承准令上直每至州台使命切求廹急及有畏失严期自残躯命亦有斩絶手足以避课役守长不务先富人而唯言益国岂有人贫于下而国富于上耶又钱铸岁逺类多翦凿江东大钱十不一存公家所受必须轮郭遂买本一千加子七百犹求请无地且钱布相半为制永久或闻长宰酒令输钱进违旧科退容奸利欲人康泰其可得乎又启曰诸赋税所应纳钱不限大小但令所在兼折布帛若杂物是军国所须者听随价准直不必尽防送钱于公不亏其用在私寔荷其渥昔晋氏初迁江左草剏绢两所值十倍于今赋调多少因时増减永初中官布一疋直钱十千而人所输听为九百渐及元嘉物价转贱私货则疋直六百官受则疋准五百所収每优欲人必为降落今入官好布疋下百余其四人所送犹依旧制昔为刻上今为刻下土庻空俭岂不由之救人拯弊莫过减赋略其目前小利取其长久大益无患人赀不殷国用不阜也　自东晋寓居江左百姓南奔者并谓之侨人徃徃散居无有土著而江南之俗火耕水耨土地卑湿无有蓄积之资诸蛮陬俚洞霑沐王化者各随轻重收财物以稗国用又岭外酋帅因生产翡翠眀珠犀象之雄饶于乡曲者朝廷多因而注之以收其利歴宋齐梁陈皆因而不改其军国所需杂物随土所出临时折课市取乃无常法定令列州郡县其在土所出以为征赋其无贳之人不乐州县编者谓之浮浪人乐输亦无定数任量唯所输优于正课焉　佃客丁男调布绢各二丈丝三两绵八两禄绢八尺禄绵三两二分租米五石丁女并半之男年十六亦半课年十八正课六十六免课其男丁每嵗役不二十日其田畆税米二升盖大率如此其度量三升当今一升秤则三两当今一两尺则一尺二寸当今一尺　咸平元年转运使陈靖奏曰江南伪命之日于夏税正税外有防征钱物曰盐博防绢加耗丝绵戸口盐钱耗脚斗靣盐博斛斗醖酒麴钱率分纸笔钱村生望戸钱申料丝盐博绵公用钱米铺衬芦防米面脚钱等凡一十四件悉与诸路不同乃煜父子僣窃江淮縻费爵禄寻纳朝廷之琛賮又失淮海之土田物力不充征敛复暴太祖防行天罚诚欲吊民而自克复之初旧弊不去者盖樊知古加怨伪朝不与名第担簦去国献防复仇属天运之有归遂甘心于故土然小人见无大畧于时既任转输防思鼎革而輙怨怒其主流毒其民使我朝只得伐罪之名未见吊民之实因仍旧贯以至于今又其沿征数内醖酒麴钱盐博防绢盐博斛斗者江南旧日许人私下造酒等第科纳麴钱及尝散与官盐博换纳绢斛斗归复之后酒则禁防盐则不支上件所征准前输纳其次耗脚斗靣加耗丝绵诘其所由亦皆类此前后廵抚采访制置茶盐承受体量发赈贷等皆承委寄不察疲羸不惟不察疲羸而复益加之疮痏遂使货家鬻产偿债叠之征科去土离乡入逋亡之簿籍目击堪叹天高莫闻诏悉除之　祥符八年知升州薛映言官有牛税民出租牛死而税不得蠲上览奏矍然曰此岂朝廷所知耶遂诏诸所条上悉蠲之　明道二年江淮安抚使范仲淹奏当司防详江宁府上元等五县主客户逓年送纳下口盐钱即不曽请盐食用据本府分析及体问得始属江南伪命之时有通泰盐货给散计口纳钱入官后来淮南通泰归属朝廷之后江南自此无盐给散所以百姓至今虚纳钱并更折纳绵绢未曽起请今江宁府有新旧逃亡七千三百宣州五千五百太平州四千四百缘江南东路诸邑租税甚多地薄民贫欲乞朝廷调度指挥江南东路主户所纳税赋内丁口盐钱以本处见卖盐价上纳定升合数目逐春更与米盐吃用随夏税送纳一色见钱更不折纳不赐纳绢可减去疾苦招携逃亡所有客户名下盐钱盖是浮浪之人起移不定每到泰初被乡司里正户长抄劄浮户配纳盐钱遂旋走移其客户盐钱不多望朝廷特与除改】
　　田数
　　乾道旧志通管田七百七十七万二千八百六十三畆景定辛酉五县具到挨究实数见管田寔计四百三十四万一千六百四十三畆三角二十六歩【亏数未详】
　　上元县　山田四十一万五千九百二十一畆一角四十七歩　圩田二十万三千九百八十三畆三角五十五歩总领所者六百一十二畆　沙田一十一万二千二十六畆六分　营田一千八百八十九畆二十三歩
　　江宁县　山田二十六万二千一百一十三畆三角三十四歩　圩田一十八万七千三百二十四畆一角一十七歩　沙田四万四千三百一十畆二角二歩　营租田地总领所者田九千六百九十七畆一角一歩地一千八百二十七畆二角二十歩草塌七十三畆一角五十一歩水漾六十六畆一角四十歩　营租田地转运司者田地共二千一十四畆三角一十六歩半
　　溧阳县　田九十五万五千七百五畆一角一十二歩半　地八十万一千四百七十四畆二角九歩半　圩田三万一千七百七十六畆二角二寸四歩【泰兴庄管圩田八千八十八畆三角四十三歩计七圩坐落来苏来安两乡　福贤庄管圩田二万三千六百八十七畆二角四十二歩圩内奉朝省拨赐田三千畆与夏金君外寔存田二万六百八十七畆二角四十二歩】
　　句容县　田七十四万三百一畆二十三歩　地一十六万一千四十六畆三角五歩　沙田一千一百二十三畆一角三十三歩半　沙地芦场草塌白靣沙溪滩等三千五百九畆一十四歩　营田五千八百九十五畆三角九歩　营地一千八百九畆三十歩
　　溧水县　圩田二十九万一千一百九畆一角　沙田一千三百九十畆三角五十九歩　营田三千四百七十八畆四十五歩　营地一百六十二畆一角五十五歩
　　税赋
　　夏料管催
　　折帛钱三十四万一千四百三十三贯九百四十二文钱防中半于内除豁江坍寨占并本府运司合包认江宁句容县和买役钱共一万一千二百四贯二百五十五文外寔催三十三万二百二十九贯六百八十七文钱防中半
　　绢防共八万六千七十一疋五丈四尺二寸八分五厘【内二千八百四十疋一丈五尺九寸元系折防照科折则例防毎疋折钱五贯绢每疋亦折钱五贯遂将上件防并改折绢催纳】
　　丝五千二百七十五两【加耗在内】
　　绵三十三万九千六百九十四两四钱六分【元额正绵二十八万八百两五钱内除豁改科绢绵计正绵五万八十两系改科税绢四千一百四十疋拾入前项绢数催纳外令催正绵二十三万七百一十两五钱耗绵一十万八千九百七十三两九钱六分】小麦三千六十一石一斗二升二合【上元江宁两县府仓纳正小麦二千石搭上加耗应副公使酒库造麯使用句容溧水溧阳三县仓纳正小麦一千六十一石一斗二升二合搭上加耗应副各县酒库造麯使用】
　　麻皮二千五百斤【系上元江宁两县催解拨充运司本府杂支等用】
　　上元县
　　折帛钱六万九千八百三十五贯七百九十三文除豁外寔催一万四千八百九十四贯六百八十五文【三百九十三贯二百八十八文系防江军寨占张府北庄地叚税钱一百三贯四百五十三文系游击军寨占民居税钱二百一十贯九百八十文系制府拘占冯汝贤诡名税钱二千九百一十三贯三百八十七文少豁寨占等钱一千三百二十贯文系増科本县催遇额外绵四千両于后项内搭入拘催于折帛钱内除豁】
　　绢一万七千八十六疋二丈八寸五分【元科一万六千八十六疋二丈八寸五分改科一千疋系于嘉熈四年为始将省税绵一万两改科税绢毎一十両折绢一疋计上件】省税一万二千八百九十六疋三丈一尺六寸五分和买四千一百八十九疋一丈一尺二寸
　　防五百十疋三丈六尺五寸
　　丝二千三百一十七两六钱
　　绵五万五千三百四十九两五钱除豁省税绵一万两改科税绢外寔催四万五千三百四十九两五钱【元科五万一千三百四十九两五钱搭入本县催过元额绵四千两除豁折帛钱一千三百二十贯文】省税绵三万三千四百九十七两和买绵一万一千八百五十二两五钱
　　小麦正催一千五百石
　　麻皮正催一千三百斤
　　江宁县
　　折帛钱四万七千六百六贯八百九十一文除豁包数外寔催四万五千一百七十八贯七百六十三文【包认钱数详具下巻】
　　折帛钱四万四千五百三十四贯一十五文令项拘催城南厢两料役钱六百四十四贯七百四十八文
　　绢一万一千四百八十三疋六寸【元科一万八百四十三疋六寸改科六百四十疋系嘉熈四年为始将省税绵六千四百两折税绢每一十両改绢一疋计上件】省税八千七百四十三疋一丈九尺六寸和买二千七百三十九疋二丈一尺
　　防二百七疋九尺七寸
　　丝四百六十八两七钱
　　绵三万六千三十四两五钱除豁省税绵六千四百两改科土绢催纳外寔催二万九千六百一十四两五钱省税绵一万五千八百八十六两五钱和买绵一万三千七百三十八两
　　小麦正催五百石
　　麻皮正催一千二百斤
　　句容县
　　折帛钱五万二千一百五十七贯九百二十八文除豁包认数外实催四万八千三百二十二贯九百九文【包认钱数详具下巻】
　　绢一万九千八百四疋一丈八尺五分【元科一万九千一百四十四疋一丈八尺五分改科六百六十疋系自嘉熈四年为始将省税绵七千九百二十两改科绵毎一十二两并加耗随毬绵四两八分共折绢一疋】省税一万四千九百九十七疋四尺九寸九分和买四千八百七疋一丈三尺六分
　　防七百八十七疋九尺七寸
　　丝六百二十七两八钱九分
　　绵四万四千四百六十五两五钱除豁省税绵七千九百二十两改科税绢催纳外寔催三万六千五百四十五两五钱省税绵一万六千五百六十七两五钱和买绵一万九千九百七十八两小麦正催四百四十五石七斗五升五合
　　溧水县
　　折帛钱八万六千五百五十六贯九十八文绢一万六千九百五十五疋三丈六尺八十一分五厘【元科一万五千八百七十五疋三丈八寸一分五厘改科一千八十疋系自嘉熈四年为始将省税绵一万五千一百二十两改科绵毎一十四两并加耗随毬绵二两五钱二分共折绢一疋】省税一万一千九百八十九疋二寸七分三厘和买四千九百六十六疋三丈六尺五寸四分二厘防六百三疋一丈八尺五寸
　　绵八万五千一百五十八两八钱除豁省税绵一万五千一百二十两改科税绢催纳外实催七万一十八两八钱省税绵四万五千六百九两八钱和买绵二万四千四百九两
　　小麦正催三百二十九石九斗九升
　　溧阳县
　　折帛钱八万五千二百七十七贯二百三十二文绢一万七千九百二疋二丈七分【元科一万七千一百四十二疋一丈七分改科七百六十疋系自嘉熈四年为始将省税绵一万六百四十两改科绢每绵一十四両并加耗绵二两五　钱二分共折纳绢一疋】省税一万六百九十七疋二丈七分和买七千二百五疋
　　防六百二十四疋二丈一尺五寸
　　丝二百六十八两四钱五分
　　绵五万九千八百二十二两二钱除豁省税绵一万六百四十两改科税绢催纳外寔催四万九千一百八十二两二钱省税绵二万六千六百三十六两二钱和买绵二万二千五百四十六两小麦正催二百八十五石三斗七升七合
　　秋料管催
　　苖米二十万七千七百一十二石一升九合除豁外寔理米一十九万九千一十七石九斗三升四合三勺【于元额内照例除豁江坍寨占并无人收并等米九千一十一石八斗一升一合七勺外寔理米一十九万八千七百石二斗七升三勺续据溧阳县寔田増到苖米三百一十七石七斗二升七合共寔计上顷其县仓受纳米数并折变改科糯米等常年为数不定】
　　穰草一十六万七千束五县分理应副拨解江东转运司马草【元额本色正草九万四千八百八十六束并搭上加七分六厘耗様草共计上项数】布二千四百五十七疋系五县分理应副本府厢禁军等春冬衣赐等用
　　芦防四万九千五百四十三领内一万五千领解运司内三万四千五百四十三领本府岁计支用【正防本色三万五千三十九领并搭上前项粳米一百六十石改折科催防一万领贴凑共科正防四万五千三十九领并搭上加一耗防四千五百四领共计上项】
　　折草豆钱一万三千六百八十三贯八百五十七文十八界钱防中半
　　上元县
　　苖米二万九千五百九十石八斗四升五合正草三万九千束
　　布五百二疋
　　正防一万六千六百领
　　折豆钱一万二千五百八十九贯九百五十四文
　　江宁县
　　苖米二万二千六百五十五石八斗四升一合五勺
　　正草三万八千束
　　布四百二十二疋
　　正防一万八千四百三十九领
　　折豆钱八千三百二十三贯九百六十二文
　　句容县
　　苖米四万七千三百四十二石二斗九升九合七勺
　　正草一万三千三百八十六束
　　布五百八十八疋
　　折草钱二千四百六贯四百文
　　折豆钱二百六十九贯一百文
　　溧水县
　　苖米四万八千二百三十八石六斗二升二合七勺
　　正草四千五百束
　　布四百七十三疋
　　折草钱二百九十四贯四百文
　　溧阳县
　　苖米五万一千一百九十石三斗二升五合布四百七十二疋
　　折布钱二十四文
　　右五县田赋之数叅之乾道旧志百年之间互有亏増若田数则今少于昔者三百余万畆【乾道间未有沙田营田而旧志所载五县田数已有七百七十七万一千八百余畆今五县具到田数并沙田圩田计之止有四百二十四万一千六百余畆】若夏料所入则今多于昔秋料所入则昔多于今其间赋税窠名又有昔无而今有者或昔有而今无者皆未详其所以然之故意者田有坍毁或有拨赋有因革或有増除姑即今曰府县所报之数按而书之尔若夫因革増除之仅可考者录于下巻
　　咸淳元年黄榜指挥输纳折帛钱关中半民间颇以措置见镪为艰大使马光祖尽令全纳关防上供现镪从本府代解二年亦如之三年请于朝并用关防起解常平坊埧钱亦如之自此为例于是金陵五邑钱楮流通为他郡倡
　　咸淳元年上元江宁两县推排和买比旧额各有増数大使马公判云公朝讲行挨量祗欲革去诡挟欺隠及产去税存之弊赋输各有归着差科咸得其平即不求増见诸播告本府布宣徳音深戒烦苛附城两邑厥既讫功较之原数及与不及亦不暇问也和买例于及等产钱内均敷比之登承却有増益有产此有税亦合照例起理但新籍甫成开场已廹人戸不能尽悉备办未能如期姑为一分茧丝之寛少慰两邑旄倪之望劄江宁上元两县且将今年和买绵绢照登承数起催仍榜市曹并两县门晓谕仰两县遍榜乡都贴挂各令通知
　　咸淳三年七月减河税务岁额商税钱一分计钱防一万九千六百七贯着为例
　　咸淳四年三月内蠲放银林东埧税钱大使马公判云银林东埧官旅往来和雇车船自寳祐元年立定规式斟酌已当近闻本务巧作名色官牙私牙乘时为奸苛取不一重为往来和雇者之困当使闻之乆矣契勘本务课额自寳祐减旋之外月解至为不多一行人挟此为名入于公者一归于私者十若官司不为倡率一笔勾去则虽榜文日下戒饬日严终不能革损上益下古有明训倡自官府令乃可行当使平生朴寔工夫寔不欲见之空言合行下本务将月解本府车船水脚官钱以成年计之约计四万余贯十八界并与除放免解抽囘清册毁抹所以如此施行者正为寛商之地若牙侩不体此意而仍前诛求高价者决不容恕本府自当时时觉察犯人重议施行守此之令坚如金石备判镂榜
　　咸淳四年四月内放免人户夏税市例钱大使马公判云人户输纳物帛则例前此已行痛减十数年来因而行之他无増损受纳官人从并场众合得者且当仍旧若又痛损则吏奸防出必将多方卖弄又渔猎于常例之外前軰所谓好处却穿破是也毋已惟有将市例钱一项一切罢免其人从并场众合得者别措置从官给此盖损上益下酌中絜矩之道若以纰薄为堪好以糊药为厚实致令美恶之易位误认选委之初心事关上供责有攸属备榜五县并镂小字榜散贴俾深山穷谷小民皆户知之务在经久庻可持循其有已算在揽户名下者仰自行理算镂榜式　勘防咸淳四年分夏税物帛开场在即已选委官受纳所有场众旧例合收市例钱今并与除放既放之后却恐吏奸防出渔猎于常例之外合从官司措置官钱代给除已备榜五县及场所晓示外所合镂榜遍行张贴晓谕人户知悉其正钱并场众食利并在下项之内不许分文增添如揽户辄敢多算人户钱数一文以上计赃定罪其有已算在揽户名下者仰自行理算开具下项须至指挥
　　上元等四县
　　防每疋取十八界防一贯四百二十一文七分二厘今减六十文一分五厘五毫实交一贯三百六十一文五分六厘五毫
　　绢每疋收十八界防一贯四百二十一文五分八厘今减六十文一分五厘五毫实交一贯三百六十三文五分五厘三毫
　　丝每一十两收十八界防二贯七十一文三厘二毫今减六十三文六厘九毫实交二贯七文九分六厘三毫
　　绵每一十两收十八界防一贯八百八十七文七分二毫今减五十四文七分三厘四毫实交一贯八百三十二文九分六厘八毫
　　小麦毎石正收十八界防九百六十五文今减一百二十九文五分实交八百三十五文五分麻皮每一十斤收十八界防一贯九百一十文四分八厘今减二百一十五文七分六厘实交一贯五百九十四文七分二厘
　　折帛钱【每买正钱许以关子一贯文或十　界三贯文送纳】仍照则例每贯收头子等钱十八界防三百六十二文四厘今减一十九文三分五厘实交三百四十二文六分九厘
　　溧阳县
　　防每疋收十八界防一贯四百八十八文二分五厘今减一百四十一文四分五厘实交一贯三百四十六文八分
　　绢每疋收十八界防一贯五百六十七文八分五厘今减一百四十六文六分五厘实交一贯四百二十一文三分
　　丝每一十两收十八界防二贯一十文一分今减一百五十九文八分实交一贯八百五十五文三分
　　绵每一十两收十八界防一贯九百五十三文今减一百五十九文八分实交一贯七百九十三文二分
　　折帛钱【每贯正钱许以关子一贯文或十八界三贯文送纳】仍照则例毎贯收头子等钱十八界三百五十二文四分四厘今减一十九文三分五厘寔交三百三十三文九分
　　右令镂榜晓谕各仰知悉
　　咸淳四年十月内重依文思院式铸铜斛受纳大使马公判云苖仓受输之斛自绍兴年间朝廷发下文思院式様之后岁久更换不常州府不曽子细契勘听其添新换旧剏造一等新斛所谓新斛者多用碎板合成厚薄不等其口或敞或撮其制或高或低分寸差殊升斗赢缩官员每早入仓斗级谬为新斛诡称公当其寔不然瞬息之间纳米丛脞心机手法防若鬼神病弊万端不可枚数究其大指则揽戸城居也仓斗亦城居也或自为揽户或自非揽户而子壻亲戚为之事同一家臂指相应始者受纳民户之米民户乡人也岂能一一计嘱此曹就使效尤局生情节不能相符故自纳者常是吃亏堆头量米已自取尖暨过防前复行打住拂去尖角再令増加至于揽户人纳则尽是自家人暗记小斛计嘱扛夫注米则如奉盈倒斛则必防铁或用泥涂其底或用板衬令高过防则疾走如飞官员虽欲诘问而已去却取民户之有余以补揽户之不足粃碎当筛不筛而亦交湿润当退不退而亦来今日退出明日复入而亦如是利尽归于猾揽矣民户则无是也一行仓斗都吏所差彼固不应无谓而差而被差者皆以钱买也借钱做债以媒身幸其着身而偿债享肥甘据娼妓皆做此一畨经纪而吾民之膏血不得而不朘削矣此固老守之所痛心疾首者也始者锐意剏造铜斛一百枚易去木斛以垂永久铸未易成受输已廹仅铸其一余则悉用全片之板为之铁叶幇钉以周斛身底板不凑防换易也桶板成片防脱落也当防较制矣更请佥防官审而较之非为一时计也虽然老守至此已阅五周行且谋去作法讵能无美意贵于迓续至于体认而力行之则老守虽去犹不去也旧斛索上劈碎焚之通衢仍雕小榜使户知之异时岂无收一二于千百以为印证者乎并榜





　　景定建康志巻四十
　　钦定四库全书
　　景定建康志巻四十一　　宋　周应合　撰
　　田赋志二
　　营租
　　绍兴初以闲田立官庄以畸田募耕垦此营田所由始也初以军耕后以民耕初以稻入后以镪入初以饲马后以饷军初则优其课蠲其征而民乐趋之后则民畏之畏欲避之而籍不能改矣今其租入于总领所建康五县田地以亩计者二万七千七百七十四亩九十九歩半租以钱防计者四千四百二十贯五百五十二文一一【半用官省现钱半用十八界防】以麦计者五十六石八斗四升二合三勺以料计者一万三千八百七十二石九斗八升五合四勺
　　上元县　营田地等三千一百一十四亩三角三十一歩　钱防五百三十五贯八百九十四文　大麦四十三石八斗九升六合　马料二千一百七十七石二斗八升
　　江宁县　营田地等一万一千五百二十四亩三角二十一歩　钱防五百七十二贯九百七十八文大麦九石五斗九升二合　马料六千五十石
　　四斗三升五合四勺
　　句容县　营田地等七千七百五十四亩三角三十九歩　钱防一千一百二十七贯六百一十一文马料四千四百二石三斗三升
　　溧水县　营田地等三千六百四十亩三角　钱防八百三十七贯八百七十文　马料一千二百三十二石五斗七升
　　溧阳县　钱防一千三百四十六贯一百九十九文小麦三石三斗五升四合二勺　马料三石一
　　斗七升
　　沙租
　　沙租云者沙碛之地民垦而业之或以种谷或以长芦而县乃收其租焉自淳祐八年田事所差官经理县不得有其租而之总领所未经理之前沙田沙地租皆以钱经理后田租纳米地租纳钱多寡互有不同寳祐三年有防三分减一以寛民力今建康五县沙田沙地共计一十六万二千三百五十八亩六角五十四歩六分租以米计者四万二千四百四十七石四斗四升二勺钱不与焉【上元县未经理前沙田毎亩一百九十四文沙地毎亩五百二文并钱防中半芦场毎亩起四束雁儿芦苇毎亩起二束毎束并折四百二十文足草塌藕池茭荡毎亩三十九文八分白面沉水沙毎亩一十九文九分淳祐八年经理后沙田毎亩纳米一斗五升沙地毎亩一贯二百文芦场毎亩一贯雁儿芦苇毎亩四百文草塌藕池茭荡毎亩二百文白靣沈水沙毎亩一百文并纳十八界官防江宁县未经理前沙田毎亩四百三十一文沙地毎亩三百四十五文芦场毎亩二百一十八文草塌毎亩四十九文三分并钱防中半淳祐八年经理后沙田毎亩起米一斗五升沙地毎亩起租钱一贯二百文芦场毎亩租钱一贯草塌毎亩租钱二百文并十八界寳祐三年朝廷行下于已经理租米租钱数内三分减一诸县一体施行】
　　圩租
　　景定二年凖省劄坐下江东转运司括到呉府圩田租数建康府上元溧水两县者歳计租米一万三千七百七十八石八斗八升四合五勺租麦一千四石五斗九升五合并文思院斛拨入淮西总领所理充支遣税田租米不在此数
　　蠲赋杂录
　　江宁县嘉定八年六月初七日凖府帖备凖尚书省劄子节文本路安抚转运奏请建康府城南第一第二第三都系江宁县绍兴中推行经界将人户房地起纳两料役钱成年计六百四十四贯七百二十八文后于淳熈五年内本县将家业营运剏増作和买绵绢钱共三千七十二贯八百五十六文较以畴昔已多二千四百二十八贯一百二十八文民力重困欲从本府及运司各于支用钱内中半包认取拨自嘉定八年为始毎一歳一处均补钱一千二百一十四贯六十四文却乞将剏置和买尽与除豁其现在房地以经界则例起催元来两料役钱六百四十四贯七百二十八文从本县令项催赴本府交纳添凑两司包认钱共作三千七十二贯八百三十六文理充上项除豁科名起拨上供五月二十九日奉圣防依劄付本府已备帖江宁县遵守及申安抚司转运司照防其逐项钱已自嘉定八年为始包认至今照已降指挥施行
　　转运副使眞徳秀板榜契勘建康府江宁县城南厢第一第二第三都偶因淳熈五年増科家业及营运钱起息和买绵绢钱二千四百二十八贯一百二十八文委是重困于民本司同建康府乞自嘉定八年为始各包认一半却将上件増科和买绵绢尽与除豁所有本县每年元催两料役钱计六百四十四贯七百二十八文从本县令项催促赴建康府交纳添凑转运司并本府包认钱共成三千七十二贯八百三十六文理充剏増和买绵绢等事本司同建康府已于嘉定八年四月二十六日具奏囘准嘉定八年六月三日尚书省劄子五月二十九日奉圣防依劄付本司已帖江宁县知佐遵从施行并牒建康府照防仍于合解本司科各钱内扣豁一千二百一十四贯六十四文作本司包认城南民户和买绵绢一半钱数今据建康府申已扣豁到钱二百九十七贯八百一十四文外有未截钱九百二十六贯二百五十文申乞契勘别有合截科名钱数行下本府扣截贴凑解发施行奉运使修撰直院舍人台判有利民之名必湏有利民之实本司昨与建康府共申朝省乞将江宁县城南厢第一第二第三都増科和买绵绢钱除罢其合解发上供钱各行包认一半本司遂牒府将合解本司钱截支今据都佥防官申劄称祗有二百九十七贯八百二十四文可截当职窃思若每歳如此将恐因循成例将不可摧之科名挜与本府本府不免以别色官钱陪解是本司徒有利民之名初非有利民之寔也如此则已罢之和买它时未必不复除嘉定八年钱送佥防契勘将新近合解钱截拨凑数外所有嘉定九年钱候本府起催和买日径申本司将经常钱尽数发下其本府入解本司钱却正行催理自今歳以为常案造板榜一靣黒漆白字陷置本司防壁庻几后政永逺遵守牒本府佥防照防
　　句容县均豁和买记有一言可以懐天下曰平而已平之义圣者莫能易也我国家于民役和买之制豫给缗钱责偿于后寔利之云故贷以春输以夏秋补于其不足敛于其有余熈陵仁风动荡有截范蜀忠文公尝笔此举于东斋记中歴祥符熈宁法寖以立由镪而给鹾鹾亡而额自若殆失初意顾罔不受命则有平之义存焉耳邑建邺者五合一府所应输均之五邑宜也有为绍兴时相乡曲地者指上元江宁为冦攘焚荡之余无所从出遂并抑之溧阳溧水句容三邑蔓延迨今邑不以告固有待焉溧阳溧水源源撙裁弊久未除莫句容若民之戴白者相与言吾属供赋伙将奚辞不容已吾言者偏耳虽然利害等谨毋言当有为吾平之者淳熈庚子郡丞张君埏果尝有请于去郡调守零陵之日事虽中止其说不诬逮庆元六年少保呉公琚以重臣居留喜任所部兴利除害之责又邑令赵君时侃雅意为民亟疏顚末累数千百言一再白公公慨然动心即日露章乞岁捐郡计以寛民力天子既从公请乃召观察推官刘君叔向而语之曰句容増赋之弊吾欲防自今始出州家万三千缗为之代输朝奏九重而暮拜曰俞之诏然则奉行徳意之盛可无其人子其为我条均豁之要刘君于是賛美不暇毕智幕府稽实簿书家有廛征户有亩税一金以上等杀秩秩不使黠胥并縁肆欺民受虚赐凡均豁之目绢疋二千十九绵两万一百六十不平之赋削于一朝槩之旁邑平矣顾其事未及示民而呉公疾病致为臣而归适太府卿王公补之将指饷军就摄帅事乐成前人之志复得刘君力右其说荐于剡奏图功攸终时赵君去令已久齐君砺来继之奉命益防计等均豁浓墨大字掲诸通衢稚耋聚观曰此吾赵令君权舆之齐令君绪成之吾党何能报耶君谦不自居方与民叹咏天子之徳之闳二帅之请之力旧令之虑之逺府寮之画之精此其归美之忠推行之善岂为一日计哉沆居宣宣建邺视句容为一道从往来者得君句容之政亷以律已眀以决讼惠以养民威以戢吏邑自常赋外一毫不妄取予而学宫社坛犴狱逵路与夫董征之廨铢累羡财缮治一新知所先后类非茍于应县课者所能及也当路诸公列上政绩行为时用矣有如均豁一事虽倡自赵君而委实推行无复遗恨则君之有功是邑尤多夫以天子之加惠二帅之将顺赵君之建谋刘君之叅賛必得当世名能为文词者垂之永久而逺以属沆失所择矣沆去年秋仲解贵池县章回视三年抚字催科仅不乏事莫能大有建立动人耳目故重违君请且以自媿云尔君世为青社人今家锡山寔淳熈名臣次对文华公之子治县有声不问可知沆独取其大者书焉葢革弊为难而三数君子相承一心防本塞源损上益下难之尤者自春及冬君法当代可无以告后之人俾知革弊之难相与谨守庻乎称物平施之意偕宋无极为斯民者何其幸欤嘉防四年三月三日奉议郎提辖行在货务都茶场颖州韩沆记并书
　　赵时侃申豁和买役钱状照对时侃所领县在使府属邑最为僻陋壤地硗瘠赋重民贫无问岁之凶丰动輙转徙时侃窃尝寻流溯源而考求其故本县元额和买绢八千四十九疋绵三万八千九十两后因江宁上元两县房廊营建店业之家荡然于兵火之余人户多是流寓遂权将在城人户合纳和买绢一万余疋绵一万一百六十两敷下外三县包纳本县添起和买绢二千一十九疋已是重困而和买绵一万一百六十两不及溧阳溧水两县乃独尽令句容一县包认绍兴间宋侍郎知建康日申请除减诸县前项续増和买绢不幸句容一县独无时相产主一时观望却出榜晓示谓句容逐年催驱税赋数足祗将溧阳溧水县元包认城下两邑绢数除免外而句容例増之绢独认之绵不与焉犹以为未也则又以句容县合减绢二千一十九疋之数再行均减在其余四县则是将句容县合减额外増添税赋却与上元江宁溧阳溧水四县再于额内除减自是民始不堪矣至淳熈七年本府通判张朝奉任满差知永州上殿尝以句容租税过重为请得防行下防上司委宁国府赵通判前来取防而邑民贫困无力相继陈雪未奉施行时侃请言坊郭所科和买之不均在城江宁上元两县有房廊之家少者日掠钱三二十千及开解库店业之人家计有数十万缗者营运本钱动是万数并无分寸和买句容县有房廊及开解库店业之家富者家计不过五七千缗而止营运本钱不过三二千缗而止其日掠房钱一百五十六文足者即趂纳和买绢一疋开解库店业之家营运业钱每一贯文足即纳和买绢二寸二厘八毫各家歳纳和买绢不下五七疋则府城之人何其幸而县郭之人何其不幸耶此特坊郭之不均耳时侃请言乡村所租和买之不均且上元之与句容境壤相接阡陌相隣句容县上等人戸每田一亩起纳和买绢一尺六寸二分六厘三毫和买绵五分五厘五丝上元县上等人户毎田一亩只起纳和买绢三寸一分买绵二分二厘则上元之村民何其幸而句容之村民何其重不幸耶均是属邑也均是赤子也其税赋大不侔如此其他诸县如江宁每亩止科和买绢六寸如溧阳溧水虽等则纽算不同亦无有重如句容者夫减免之恩既不能例霑而合放之数又均在他县人户日贫而税赋日増斯民有转徙而已痛哉榜文数语之祸也噫其忍言之哉时侃职在字民访求利害无大于此重以催科抚字之责丛于一身政拙心劳不敢偏废虽催理之际究心尽力不敢輙违使府比较期限以上劳督责而此身如据针氊而坐未尝一日敢安也茍于是时不能激切而详言之岂惟无以纾邑人郁郁不获伸之志亦将上辜使府布宣寛大勤恤民隐之意矣时侃区区之愚欲乞钧慈于比较诸县催科之时念邑民困于赋税之重其来已久摘出句容一县别赐寛假以蘓民力不胜大愿仍乞防自钧慈特赐敷奏将本县例认之绢二千一十九疋独认之绵一万一百六十两拨还上元江宁两县在城人户名下仍旧均纳施行庻使一邑之民共戴天地父母无穷之恩
　　大乡李大东蠲和买榜契勘本府近凖转运使台牒据管属句容县市户朱裕等状本县系山邑不通舟楫坊郭之内多是贫民下户应于货卖物色并是入府城打发下县所得甚微每遇官司推排却有一项虚桩管运钱六十五贯一百七文计买绢八十六疋三丈官折钱四百三十三贯七百五十文白干敷认于编户名下陈乞比附江宁一体除免本府并江东运司遂委本县丞簿尉同共讲求利病本职照得本县每歳于田产店库上已均敷和买绢八千二百四十余疋坊郭房廊赁钱上已均敷二百二十余疋却又白敷坊郭市户八十六疋有竒谓之虚増营运钱每遇推排别置一局深扄固鐍关防备至凡邑之民次第高下号十等户虽负贩小夫下至植蔬鬻饼之徒稍能经营者在焉内择一人董其局事令自相紏决铢较寸量哗然争竞甚于仇敌虽民力有限虚额常存必欲包认八十六疋而后已遂使诈力者以多为寡弱者宜寡而多结局未几词诉蠭起其弊非一日矣本职以虚増八十六疋计之为钱仅四百三十余缗缘事关州郡经赋申府施行奉知府安抚留守制置殿撰大乡台判上件绢科之本县坊郭民户逓年推排扰害不一不止催科追扰而已案帖县自九年为始与蠲除本州自行包认仍具申转运司本府已帖句容县遵从自嘉定九年为始蠲免本府自行包认及具申转运司照防了当合行晓示永逺为照除已出版榜句容县门钉挂晓示民户知悉如本县不遵使府已行蠲免妄作名色催理许被扰人具状经府陈诉切待追捉县吏典押送狱根究从条施行
　　溧阳县均赋役记嘉定十有一年正月望日山隂陆子遹从天官选来知县事至之日延见士民问所先急咸以和买及差役对子遹曰请问和买之弊则曰名和买而不给直此已往事民不为病今之弊在于虚额子遹曰何谓虚额则又曰常产之谓实货财之谓虚常产之所赋出于甲则入于乙出于乙则入于丙视产之所在为赋之所系彼货财则不然或藏金珠或鬻醝茗或蓄马牛或乘舟车或广栋宇或啓贸易或称子本若此之类和买出焉其全盛则从而加之不为难其衰替则不可得而损至有身沦乞丐而负和买数十百缣者以无所受焉故也民既被其害官亦无所入是棰楚于无告之地文移于徒设之所何弊如之子遹曰请问差役之弊则曰自胥吏之狥私也而取决于书手自书手之患滋也而求正于推排使推排之公也尚恐不能无而推排一有不公则诉讼互兴而姑仍旧贯之説兴焉鼠尾之不立而销丹之莫辨白脚之隐匿而析户之规免窜形诡迹深闭固拒虽娄眼矌耳且弗能察名之曰承充而未尝任责者有之名之曰宜充而家业已罄者有之富者无一日之劳而贫者困洊歳之扰民有妄差之患官有乏使之虞茍非因民之有词则亦何从而考察子遹曰谨奉教子遹昔者闻之先太史和买必履亩而后可或者以为履亩则困下戸殊不悟察苐赋和买则惠奸而病良析上下之等则豪家大姓所以欺罔者万端姑槩言之则名字行第小字称谓裂为数户者有之若祖若父若兄弟若子侄若姻党剖为数十户者又有之大抵歳月寖久则上户皆入于下惟谨畏之家不敢肆欺者则和买之额偏聚焉而重受其害如是乃下户岁加进而上户日加削愚弄官府虐视良民安可不革子遹闻而铭于膺逾三十年矣与今日所闻合为二大患夫差役之弊诚未易革而其为弊则所在不同盖乡闾族党自有公论吏奸蔽障情不上达若能一聴民欲不使吏与其间则谋无不成举无不遂比年以来浙中之义役江西之议役行之而民以为便义云者使民以等第捐粟以募役议云者户之高下役之久近一听于众议有司但视成而已若酌二者之宜而折衷焉使村都之腴者损粟以募役其乏者议定而行之当不为难其明年冬防庾台举行推排义役事子遹欣然奉命先致力于和买旧比家业钱六千以下与夫变菰芦而艺麰秔者和买皆不与于是悉比而同之列为九品履亩成赋掲令一出民无异辞虚额之害不除而自除诡户之奸不革而自革与夫啓告讦之门滋议逮之扰者不可同年而语矣其次从事乎役乃告之尉陈君嵘山前廵检陈君锡罗君球臣旧县廵检罗君镒相与自邑而分乡自乡而分都自都而分保能捐粟者从其便不能者以官产代充凡与役之家皆书名而叙其次第与捐粟之多寡焉豪者不得逞其私乡胥莫能肆其欺矣于是悉去和买之虚额凡为帛五千六十缣而赢纩万九千六百两而缩其均之常产者凡为帛三千一百六十缣而赢纩万三千五百两而缩均之业钱六千以下者凡为帛八百七十缣而赢纩二千九百二十两而赢自菰芦而秔麰者其均之为帛千三十缣而缩纩三千一百八十两而赢役户凡得保正三百六十有七保长二千八百八十有七其次第自嘉定庚辰至于庚寅周而复始其捐粟歳通二千九十石有竒谷四万八百斤有竒官补其不足者七百六十有六石为亩三千七百二十有竒又明年夏督税秋督租其效则倍于前其力则省于旧官事无乏而民害顿除矣窃惟子遹迂拙狷疎潜心往哲无能为役一旦取民不便者上稽父师之训傍酌舆人之论内则防以已意不以众摇不以难止用能底于有成岂非幸欤然变更徃辙以便目前昔人所以遗后来者徃徃自子遹而无传则恶得无罪故直书以识吾过嘉定十有三年仲冬壬辰承事郎知建康府溧阳县主管劝农公事陆子遹记并书
　　马光祖倚阁诸县积欠苖税寳祐三年榜示元年五县现欠夏秋畸零二税权行倚阁以寛民力夏税折帛钱七万六千五百三贯四百三十六文绢八千六百四十二疋一丈六尺九寸绵一万六千二百一十一两五钱七分丝一百七两六钱五分秋苖粳米三万四千一百八十五石八斗六升七合糯米一千二百九十五石五斗六升三合穰草七千五百六十九束豆钱一千三百一十七贯七百六十八文十八界钱防中半仍帖各县将目前已催在官未解府者尽数起发一毫不许欺隐二三年照现催却不许又行拖欠出榜晓示仍申朝省户部照应
　　寳祐四年榜示三年六料催科所在皆然事关上供本难蠲阁缘今歳诸邑间有被涝去处损上益下有不容已榜帖下三县将二年折帛钱绢并穰草未催之数普下权与倚阁以寛民力夏税折帛钱六万八千二百九十二贯九百七十二文绢一万一千八百九十九疋二丈六寸三分绵二万五百七两二钱六分防五百八疋二丈六寸丝三十五两四钱五分秋苖粳米二万七千九百九十石二斗八合二勺糯米四百五十六石八斗一升四合穰草四千九百二十八束豆钱二千八百九贯二百二十三文其民户有已等在团揽名下者仰一靣自行理取庻几实惠及民其已催在官者自榜帖下日为始倒底解发不许隐漏如违根究
　　寳祐五年榜示今年夏税若以二年比之尚未及数且特与倚阁以寛民力榜悬门仍帖县照应通前若放过五县夏税折帛钱一十五万三百三十五贯七百五十二文十八界钱防中半绢二万一千一百九十六疋三丈五尺三十七分七厘绵三万六千七百六十八两八钱三分防五百八疋二丈六寸丝一百四十三两一钱秋苖粳米六万一千一百七十五石九斗七升五合二勺糯米一千七百五十二石三斗七升七合穰草一万二千四百九十七束豆钱四千一百二十六贯九百九十一文十八界钱防中半
　　马光祖蠲秋苖斛靣寳祐三年榜文照得受纳秋苖斛靣事关郡计一粒以上指为经常支遣本亦未易蠲除然寛之一分培植根本乃刍牧之本心况当使増耗正恐专斗无艺取于斛靣故使明増今明増之外又再尖量即是増而又増官司之取于揽户者如此揽户之取于百姓者又不止是当使假守当涂之时除明收耗米之外并听百姓亲自行槩撙节支遣亦自不致大叚亏损岂此例可行于当涂而不可行于留都乎备镂榜晓谕余照条收明耗米外并听民户亲自槩量但不许亏官仍帖受纳官并诸县照应使明知此意毋为揽户多算庻几百姓可被实惠【自寳祐三年冬免收斛靣外毎年计亏指拟经常米一万八千石】开庆元年榜示照对本府受纳秋苖自来所取斛靣为数甚伙自当使开阃逓年优减除合收数外并听民户亲自执槩人所素知今凖朝省备据臣寮奏请毎苖一石止收义耗用米共四斗二升选委亷谨官员下场受纳务在尽革前弊圣恩寛大惠飬元元培防根本本司所当奉以布宣为属部郡县之倡合镂榜晓谕并遵照朝省指挥行仍申省部照应【通前计亏经常米七万三十余石】
　　马光祖蠲除两县亏隐税额上元江宁两县逐年奸民遇起催夏秋二税拘纳亏隐等税钱寳祐三年八月二十二日具呈潘府判拟申呈奉台判奸民果有欺隐究见主名分晓付之三尺其将奚辞若槩立欺隐之名不得欺隐之实歳歳为例责令户长代输户长决须敛掠人户两县之入于府者不满三千缗而齐民之受其害者不知其几也以若所为殊非理财正辞之义潘通判所拟可谓切当有志于民并自当使交割日为始一切住罢仍备榜晓示不许县吏乡胥尚循旧辙私行催讨本府傥有所闻决不轻恕知县失觉察亦议责罚上元江宁两县共放过钱一万八千二百一十六贯五百文制使姚希得任内蠲放和州水退租米壹万五千余石永逺筑埧壅水以限戎马【和州截三湖出江之派筑埧壅水为戎马限数十里膏腴莽成巨浸以亩计之二万八千有竒前政呉制置尽决埧水起立屯租名曰水退以石计之一万四千有竒未几守臣以备御为请仍前筑埧更不申明为民蠲租遂使屯户年年诉潦本司年年检踏追防纷纷终归放免非徒无益而又害之景定三年十二月凖使判所谓检涝放租者以天时不能常涝则田租不致常蠲是不容以永免也今和州之埧以备御言则此埧当与国相为悠久矣此埧既无可撤之时则此租终无可入之日不永免而何待哉分司所由正与当职之见合虽田免之数计万五千余石然事之便民者岂容靳于施行自景定三年为始水退租一项永与蠲免从前所欠并与住催劄和州及分司照应备榜晓谕有合关防事件佥防具呈仍申朝省照防】










　　景定建康志巻四十一
<史部,地理类,都会郡县之属,景定建康志>
　　钦定四库全书
　　景定建康志巻四十二　　宋　周应合　撰
　　风土志一
　　江左人物金陵为盛葢土地所生风气所宜也既作古今人表及先贤传更书民风以志其习书民数以志其聚书第宅以志其安书丘塜以志其藏书物产以志其阜书妖祥以志其异作风土志【当涂江陵九江皆有风土志】
　　风俗
　　惰志曰丹阳旧京所在人物繁盛小人率多商贩君子资于官禄市防列肆埓于二京人杂五方俗颇相类杜佑通典曰永嘉之后衣冠违难多所萃止艺文儒术斯之为盛今虽闾阎贱处力役之际吟咏不辍葢因顔谢徐庾之风焉
　　沈立金陵记云其人士习王谢之遗风以文章取功名者甚众
　　祥符圗经曰君子勤礼而恭谨小人尽力而耕殖性知文学音辞清举
　　顔介之曰南方水土柔和其音清举而切天下之防言唯金陵与洛下
　　杨万里曰金陵六朝之故国也有孙仲谋宋武之遗烈故其俗毅且英有王茂谢安石之余风故其士清以迈有钟山石城之形胜长江秦淮之天险故地大而才杰【时杨公为江东转运副使】
　　防九言曰每爱金陵土风质厚尚气前年摄行倅事日受诉牒不过百余较剧郡十一尔为吏为兵者颇知自爱少健狡之风工商负贩亦罕闻巧伪【防为抚干】
　　句容县在江南卑湿之地火耕水耨民食鱼稻以渔猎山水为业果蓏蠃蛤食物常足故呰窳媮生亡千金之家【县志】
　　溧水县有山林川泽之饶民勤稼穑鱼稻果茹随给粗足虽无千金之家亦罕冻馁之民信巫鬼重淫祀畏法奉公各守其分安业重迁尤好文学承平时儒风蔼然为五邑冠
　　溧阳县介江淛之间其君子笃厚恭谨恬静自得艺文儒术蔼然相尚其细民务本力农淳朴质直类知畏法名儒胜士多因避地来寓溧上徃徃乐其风土而定居焉宗丞王端朝曰是邑有李太白之英风故其人多秀而文有伍子胥之故迹故其俗多义而勇
　　民数
　　主户一十万三千五百四十五口二十二万一千七百五十五
　　客户一万四千二百四十二口二万六千四百四十一上元县者
　　主户一万一千二百八十口一万五千七百八十五客户七千四百六十六口八千七百五十七
　　江寜县者
　　主户一万一千三百五十四口一万六千四百八十五客户二千二百五十七口二千四十七
　　句容县者
　　主户二万二千三百七十口五万一百三十
　　客户三千九百九十六口七千二百一十三
　　按乾道旧志句容主户二万五千八百九十七主丁口六万七千五十客户二千四百九十六客丁口五千七百六十六较之今数主户减二千五百二十七客户增一千五百
　　溧水县者
　　主户二万二千五百二口四万四千八百六十六客户二千二百五十九口八千二百五十九
　　溧阳县者
　　户六万三千九百八十三口一十三万七百五皆主户也
　　按乾道旧志溧阳主户三万一千二百一十二口六万八千九百三十一客户无较之今数主户增三万二千七百七十一口增六万一千七百七十四灾祥
　　周显王三十六年楚熊商见地有王气　秦始皇三十七年望气者言五百年后金陵有天子气　吴太祖元年夏五月甘露降于建业黄武四年七月地连震赤乌十三年八月丹阳句容诸山崩洪水溢太元元年风拔树三千株石碑搓动城门瓦飞落永安元年十一月甲午有风四转五复防雾连日三年赤乌见四年白龙见五年白虎门北楼灾七月黄龙见六年十月癸未石头小城西南灾甘露元年甘露降蒋陵建衡三年十一月凤凰集西苑天纪三年建业有鬼目草生工人黄耉家晋元帝渡江时望蒋山有紫气时时晨见永和三年
　　夏四月地震五年十一月甘露降崇平陵宫前殿七年七月涛水入石头溺死者数百人九年秋七月丁酉地震有声如雷十一年夏四月陨霜地震升平二年冬十一月地震寕康三年十二月甲申神虎门灾太元元年夏五月癸丑地震二年闰三月壬午地震暴风折木发屋砂石十一年二月壬子暴风发屋折木冬十二月戍子涛水入石头毁大航杀人乙未大风昼晦延贤堂灾十五年三月己酉朔地震东北有声如雷八月已丑地震十七年夏六月癸卯地震甲寅涛水入石头毁大航十八年正月癸卯朔地震二月乙未又地震隆安二年九月地震元兴三年庚寅夜涛入石头漂毁大航杀人其声动天　宋元嘉五年正月庚午朔大风大水六月庚午都下大水十二年四月丙辰夜地震十四年凤凰见改其地为凤凰里十七年十一月乙酉朔甘露降于乐游苑二十年六月秣陵县白雀见二十一年七月甘露降于乐游苑二十三年六月甘露降于长寕陵二十四年三月甘露降景阳山二十五年四月丁丑青龙见于武湖南五月戊戌黒龙见武湖二十九年十二月戊申黄雾四塞孝建元年十一月甲申甘露降长寕陵大明元年五月壬子紫气出景阳楼状如烟回薄久之二年夏四月辛丑地震六年二月戊午甘露降于京师秋七月甲申地震有声如雷七年四月大风折和寕陵华表泰始四年正月丙辰朔雨草于宫泰豫元年正月丁已巨人迹见西池冰上　齐建元元年二月地震建阳门永明元年望气者言新林娄湖有王气帝乃筑青溪旧宫作新娄湖苑以厌之十年都下大水梁天监元年正月乙酉甘露降于茅山弥漫数里三年戊辰重云殿东鸱吻有紫烟出属天六年八月戊戌大风折木京师大水涛入御道七尺十年九月丙申天西北隆隆有声赤气下至地中大通五年地震大同元年十月黄尘如雪二年十一月都下地生白毛长二尺九年正月丙申地震生毛四月丙戌同泰寺浮图灾太平元年九月龙见于御路自太社至于象魏　陈天嘉四年六月丁未夜白虹两道出北斗间重云殿灾六年七月癸未大风自西南至广百余歩激壊云台馆太建七年九月甘露三降乐游苑八年正月庚辰西南紫云见九年七月大风雨震万安陵华表癸亥震瓦官寺重门一女子死十年六月大雨震大皇寺刹庄严寺露盘重阳阁东楼千秋门槐树鸿胪寺府门十二年六月大风壊臯门中闼九月天东南有声如风水相激三夜乃止十三年九月癸亥夜大风从西南来发屋防树大雨雹十四年四月建康江水色赤如血八月丁酉天赤如火九月辛亥夜天东北有声如虫飞渐移西北至徳元年九月丁已天东南有声如虫飞十二月戊午夜天开自西北至东南其内青黄杂色隆隆若雷声祯明元年正月乙卯地震二年夏四月羣防无数自蔡洲岸入石头縁淮至于青塘两岸数日自死五月甲午东冶铸鐡有物赤如火大数升自天坠镕所隆隆有声如雷铸鐡飞出墙外烧人家丁巳大风自西北激涛水入石头城秦淮暴溢漂没船舫又船下有声云明年乱视之得婴儿三尺无头又蒋山众鸟鼓翼拊膺曰奈何帝奈何帝又府城无故自壊青龙出建阳门井中涌赤雾地生白黑毛大风防朱雀门　五代伪唐天祚元年二月甲申金陵大火乙酉又大火大和中徐知诰典金陵钟山之阳积飞蝗尺余厚有数十僧白昼聚首防之尽升元六年十一月丁丑溧水县天兴寺桑树生木人广顺二年建康灾焚庐舍营署逾月乃止
　　第宅
　　张昭宅在淮水南对瓦棺寺张侯桥所桥因宅而名考证丹阳记大长干寺西有张子布宅　本传昭仕吴言不用杜门称疾帝恨之以土塞其门复以火焼之诸子扶昭起朝
　　诸葛恪宅在县东二里古元风观前南接青溪里其东即江令宅也
　　是仪宅在西明门防城之西
　　考证吴志是仪为人俭让不治产业又爱施惠宅在西明门甚卑陋虽处尊官衣箪食帝闻之幸其宅求视蔬饭亲尝之对而叹息有所增加皆辞而不受又一日仪隣家起大屋孙权出望见左右对以是仪家权曰仪俭必非问果他家其见信如此
　　骆监军宅在上元县东二十五里崇礼乡土山之下父老传云吴骆监军宅也
　　考证吴志骆统字公绪封新阳亭侯尝为濡湏督此宅疑所居也今基址犹存
　　陆机宅在秦淮侧又金陵故事临秦淮有二陆读书堂其迹犹在
　　考证陆机入洛作懐旧居赋云望东城之纡余邈吾庐之延伫　李太白题王处士水亭云齐朝南苑是陆机宅故有北堂见明月更忆陆平原之句
　　王导宅在乌衣巷中南临骠骑航
　　考证晋记江左初立琅邪诸王居乌衣巷王敦谋逆导忧覆族使郭璞筮之卦成叹曰吉无不利淮水竭王氏灭子孙繁衍　世説王导曰庾元规若来吾角巾还乌衣南
　　谢安宅在乌衣巷骠骑航之侧乃秦淮南岸谢万居之北
　　考证桓得志欲以谢安宅为营谢混曰召伯之仁犹恵及甘棠文靖之徳更不保五亩之宅耶闻慙而止　蔡宗旦金陵赋云前予立乎淮渚思骠骑之古航慕文靖其既逺宅五亩其巳荒念憇茇犹勿剪歌诗人之甘棠
　　谢尚宅在城东南一里二百步永和四年舍宅造寺名庄严
　　谢万宅在长乐桥东傍丹阳郡城今桐林湾东
　　纪瞻宅在乌衣巷
　　考证晋书瞻厚自奉飬立宅乌衣巷馆宇崇丽园池竹木有足玩焉
　　郄鍳宅在青溪上
　　杜姥宅在旧县东北三里旧县在冶城今天庆观之【阙】是也
　　考证杜姥宅舆地志云在端门外直兰防路东　晋成帝恭皇后杜氏母裴氏即杜治之妻名穆孝武帝封为广徳县君初穆渡江宅于南掖门外时已夀考故呼为杜姥　宋元徽二年桂阳王举兵杜黑蠡进至杜姥宅陈显逹出杜姥宅大战于宣阳门破之
　　吴隐之宅在城东南五里
　　考证隐之为广州刺史官罢并无还资篱垣反陋妻子寒露内外茒屋六间女嫁谢安移厨助之使人至日髙萧然乃令其婢牵一犬入市卖之其清操如此
　　絶宅地旧志云在县南三里古大社西有凶地三畆晋周顗司马秀苏峻皆宅于此悉以祸败宋王僧绰曰大丈夫当以正道自居何宅之有凶吉寻为元凶所害杨偹有诗曰四主衣冠今不终髙门列防谩重重由来瘠沃分劳逸莫道人凶非宅凶
　　宋檀道济宅在青溪
　　考证异苑云檀道济居青溪此宅先是吴将歩阐所居谚云扬州青是鬼营青溪青杨是也自歩及檀皆被诛【青杨巷名】
　　何尚之宅在南涧寺侧
　　考证袁防与尚之书云丈人徽明未耗举业方隆傥防屈事康道降节徇务舎南濒之采菽此行决矣尚之宅在南涧寺侧故书云南濒诗所谓于以采苹南涧之濵也南涧今城南落马涧是也
　　沈庆之宅在城东南十里
　　考证南史沈庆之传居清明门外有宅四所室宇甚丽又有园在娄湖庆之一夕携子孙徙居之以宅还官悉移亲戚中表于娄湖同闬迨前废帝立加几杖给三望车庆之每朝贺常乗猪鼻无幰车左右从者不三五骑履行田园每农桑剧月无人从行遇者不知其三公也栁元景造之鸣笳列卒满道庆之挿杖而耘尝侍宴赋诗云老朽筋力尽徒歩还南岗
　　谢防卿宅在今府城东南十八里
　　考证宋谢几卿坐免官居白杨之石井朝中交好者载酒从之客常满座
　　建平王刘宏第在鸡笼山
　　考证宋书云建平宣简王少而闲素笃好文籍太祖宠爱殊常立第于鸡笼山尽山水之羙
　　齐武帝旧宅在青溪今城东一里临秦淮是其地【旧志】考证齐书云武帝讳頥字宣逺太祖长子也小字龙儿生于建康青溪宅其夜陈孝后刘昭后同梦龙据屋上故字焉　永明二年帝幸青溪旧宅
　　萧子良宅在钟山之西
　　考证竟陵王子良行宅诗曰访宅北山阿卜居西野外幼尝恱禽鱼卑性羡蓬荟
　　刘子珪宅在今城东二十五里青龙山之前
　　考证南史齐刘瓛居于檀桥瓦屋数间上皆穿漏永平七年竟陵王子良表武帝为立馆帝以檀桥地给之
　　梁武帝宅今府城东南七里光宅寺基是
　　考证梁髙祖于宋大明八年甲辰生于秣陵县同夏里三桥宅
　　沈约宅在钟山之下名东田
　　考证南史梁沈约迁尚书令虽名位隆重而居处俭素立宅东田瞩望郊阜尝为郊居赋以叙其事又尝赋东园诗有槿篱踈复宻荆扉新且故之句　鸡跖集云宅成刘查賛之约报云惠以二賛词采妍冨便觉此地十倍
　　朱异宅在今府城东北
　　考证南史梁朱异及诸子自潮沟列宅至青溪其中有防池玩好每暇日与賔客逰焉
　　范云宅在今府城东南七里
　　考证陈轩金陵集载何逊行经范将军三桥故宅诗云旅葵应蔓井荒藤巳上扉寂寂空郊野无复车马归
　　江揔宅在青溪大桥北与孙玚宅对
　　考证揔仕陈为尚书令故亦称江令宅　寔録云江令宅在青溪中桥傍湘宫寺巷对桃花园路北后主尝幸其宅呼狎客　杨备诗注云南朝鼎族多夹青溪江令宅尤占胜地　隋初揔还宅诗云悒然想泉石驱驾出防城玩竹春前笋惊花雪后春记室新书云江揔之泉石依然谓此也　刘禹锡诗云南朝词臣北朝客归来惟见秦淮碧池台竹木三畆余至今人道江家宅　本朝为段缝约之宅青溪阁亦其地也故荆公诗云昔时江令宅今日段侯家
　　孙玚宅在青溪东其西即江揔宅
　　考证寔録陈起部尚书孙玚居处奢豪家庭穿筑极林泉之致歌童舞女当世罕俦
　　伏曼容宅在今府治西南三里
　　考证曼容居瓦棺寺东施髙座于防事有賔客輙升髙座为讲説生徒常数百人
　　伏挺宅在今府城北潮沟
　　考证挺于宅讲论语听者倾朝
　　唐栁郎中故居在茅山
　　考证权徳舆作栁郎中茅山故居诗云下马荒堦日欲曛潺湲石溜静中闻鸟啼花落人声絶寂寞山窗掩白云今不详其处
　　孙晟宅在凤台山西
　　考证郑文寳南唐遗事云孙晟为尚书郎赐宅一区在鳯台山西岗垅之间徙居之日羣公萃止韩熈载见其门巷卑陋谓孙曰湫隘若此岂称为相第邪举坐莫喻其防明年孙拜御史大夫百日之间果登台席
　　徐宅旧在摄山栖霞寺西今日陶庄者是也园池甚盛
　　考证裴迪留题徐氏来贤亭云常侍江东第一流子孙今不泯先猷结亭意在来贤者谁慕清风为驻留王荆公题徐秀才园亭诗云茂林脩竹翠纷纷正得山阿与水濆笑傲一生虽有乐有司还欲选方闻二诗刻石今在栖霞市酒坊
　　王荆公宅今半山寺是
　　考证公再罢政以使相判金陵到任即纳节　辞同平章事恳请赐允改左仆射未几义求宫观累表得防灵观使筑第于白下门外去城七里去蒋山亦七里平日乗一驴从数僮防诸寺欲入城则乗小舫泛潮沟以行葢未尝乗马与肩舆也所居之地四无人家其宅仅蔽风雨又不设垣墙望之若逆旅之舍有劝筑垣輙不答元丰之末公被疾奏舍此宅为寺有防赐名报寕既而疾愈僦城中屋以居不复造宅父老曰今江宁县治后废恵民药局其地即公城中所僦之宅也
　　蔡寛夫宅在今贡院
　　考证南窗纪谈云蔡寛夫侍郎治第于金陵青溪之南穴地为池数尺之下见有瓦砾及朱髹匕筯数十蔡惊异命工愈掘之又深尺余有金镬瓦钖之器甚多皆破碎交错仆压于下灶下苇灰犹存又穷其傍大扺皆人居也然后知其下前代为平地经六朝防乱瓦砾粪壤积而至此髙岸为谷深谷为陵岂不信哉今贡院基是
　　湖隂先生居今不详其所
　　考证王直方诗话云杨徳逄号湖阴先生丹阳陈辅浙西佳士也每嵗清明过金陵上塜事毕则至蒋山过湖阴先生之居清谈终日嵗率以为常元丰辛酉癸亥频嵗访之不遇题一絶于门云北山松粉未飘花白下风轻麦脚斜身似旧时王谢燕一年一度到君家湖阴归见其诗吟赏久之曽称于舒王闻之輙笑曰此正戯君为寻常百姓耳湖阴亦大笑
　　土贡
　　唐嵗贡笔及甘棠棃
　　皇朝嵗贡罗二十疋
　　物产
　　谷之品稻粳来牟【饼饵皆胜它郡】菽麻粟
　　帛之品【俗勤蚕桑帛冠它郡】罗绢纱花绢花纱四紧纱【溧阳最多】夏纺丝冬纺丝绵
　　金之品金【句曲山】铜鐡【赤山】铜器【句容】
　　药之品玉屑【淮南子云出钟山】石钟乳【本草云茅山土石相杂徧生茅草以茅津相滋乳色稍黑而滑润谓之茅山乳性微寒】禹余粮【本草云茅山甚有好者状如牛黄重重甲错其佳处乃紫色泯泯如面齧之无碜然用之宜细研以水洮取汁澄之勿令有沙土也】黄精【本草云叶大根麄黄白色至夏有花实】生人葠【阮孝绪因母疾用药湏得生人葠旧传钟山所出孝绪躬歴幽险累曰不获忽一日鹿前行至一所遂不见就求之果得】鹿棃【本草云江宁府出一种小棃名鹿棃叶如茶根如小拇指彼处人取其皮治疮癣及疥癞云甚效八月采】木【陶隐居云蒋山白山茅山者为胜】巻栢【建康记云出巻栢】石脑【陶隐居云今茅山东西平山并有凿土龛取之】芍药【陶隐居云今出白山蒋茅最好白而大】干地黄【陶隐居云板桥者为胜】柴胡麦门冬茴蔯王不留行前胡败醤石韦菝葜地榆京三甘遂牙子天南星鬼臼僊茅连翘紫葛桑上寄地蜈蚣荨麻茵蔯蒿【按本草以上并出江宁】桔梗兎丝子香附子罂粟荆芥苍术参百合百部白敛白及地黄地榆贯众芫花半夏天门冬天仙藤威灵仙刘寄奴何首乌夏枯草谷精草【按本草并出溧阳县】芝草菖蒲南烛山桃【按本草并出句曲山】覆盆子吴茱萸【按本草并出溧水县】溪荪草侧柏【并出句曲山】芝草【龙仙芝叁成芝燕胎芝洞草芝萪玉芝荧火芝琅葛芝夜光芝并出茅山】
　　香之品黄连香【出茅山】
　　果之品来禽大杏海红金锭梅红桃绿李相公李【出句容】秦公棃樱桃绣莲藕芡寔菱寔蒲萄海门柿石榴香查西甜梧桐子地栗橘橙乳柑竹蔗荻蔗【出府境】福乡柰【出句曲】
　　菜之品莴笋大葱萝卜【溧水】冬笋茭白芹蒌蒿防风菜甘露子
　　禽之品凫鹑鸠
　　鱼之品鲟鱼鲈鱼邵鱼【状如鸢】蟹河鲀石首鲚鱼鳊鱼鮰鱼金鱼银鱼比目鱼鲥鱼
　　兽之品獐鹿















　　景定建康志巻四十二
　　钦定四库全书
　　景定建康志巻四十三　　宋　周应合　撰
　　风土志二
　　古陵
　　古越王塜在句容县
　　考证王名翳周安王时薨句容大横山下
　　吴大帝陵在蒋山之阳去城一十五里
　　考证吴志神鳯元年大帝崩蒋陵　寰宇记在县东北蒋山八里　丹阳记云蒋陵因山为名　舆地志云九日台当孙陵曲折之傍故名蒋陵亭　今蒋庙西有孙陵冈蒋陵地也【何逊经孙氏陵诗在昔零陵厌神器若无依逐兔争先防掎鹿竞因机呼吸开霸道叱咤掩江畿豹变分竒略虎视肃戎威长蛇衂巴汉冀马絶淮淝交防无内御重门岂外扉成功终巳弃凶徳愎而违水龙忽东骛青葢乃西归朅来易永久年代暧湮防苔石疑文字荆坟失是非山鸎空曙响陇月自秋辉银海终无浪金鳬永不飞閴閴今如此望望沾人衣】
　　歩夫人陵在蒋陵
　　考证吴志赤乌元年追拜夫人歩氏为皇后后合蒋陵　今蒋庙西南有孙陵冈上有歩夫人墩墩之侧有夫人塜乃其地也
　　宣明太子坟亦在蒋陵
　　考证吴志大帝皇太子登初句容后三年移钟山西蒋陵
　　晋康帝陵　　　　　　晋简文帝陵
　　晋孝武帝陵　　　　　晋安帝陵
　　晋恭帝陵
　　考证寔录康帝建元三年崇平陵简文帝咸安二年髙平陵孝武帝太元二十一年隆平陵安帝义熈十四年崩明年休平陵恭帝元熈二年冲平陵五陵并在钟山之阳皆不起坟
　　晋元帝陵　　　　　晋眀帝陵
　　晋成帝陵　　　　　晋哀帝陵
　　考证寔录元帝永昌元年春建平陵明帝太宁三年武平陵成帝成康八年兴平陵哀帝兴宁三年安平陵四陵并在鸡笼山之阳皆不起坟
　　晋穆帝陵在幕府山前近西里俗相传穆天子坟即其地也
　　考证寔录穆帝升平五年永平陵在幕府山
　　宋武帝陵在县东北二十里
　　考证寔录宋髙祖永初三年初宁陵建康县蒋山　政和间有人于蒋庙侧得一石柱题云初宁陵西北隅以此考之其坟去蒋庙不逺
　　宋文帝陵在县东北二十五里与武帝陵相近
　　考证文帝元嘉二十年长宁陵
　　袁后陵即文帝后合长宁陵
　　考证南史元嘉十七年先皇后袁氏于长宁陵长宁即文帝陵也
　　宋明宣沈太后陵在今寳林寺西南有坟垅相传为国婆坟疑即沈后所葬之地【旧志】
　　考证南史宋明宣沈太后为文帝美人生明帝元嘉三十年建康之幕府山
　　宋明帝陵在幕府山西与王导坟相近今山前有坟垅晋穆帝陵在山南或以西为明帝之墓
　　考证明帝泰豫元年髙宁陵临沂县
　　齐明钦皇后陵在今淳化镇之北
　　考证南史齐明钦刘皇后永明七年江乗县张山
　　梁昭明陵在城东北四十五里贾山前与齐文恵太子同处排陵并
　　萧墓冈西去县三十五里或云萧梁帝陵寝未详陈髙祖陵在上元县东崇礼乡地名陵里有曰天子林其地有石麒麟二里俗相传即陈髙祖墓也去城二十五里
　　考证陈髙祖永定三年万安陵城东南古彭城驿侧
　　陈文帝陵在县东北陵山之南今鴈门山之北
　　考证陈文帝天康元年永寕陵
　　诸墓
　　左伯桃墓羊角哀墓并在溧水县南四十五里仪鳯乡孔镇南大驿路西
　　考证烈士传云左伯桃羊角哀燕人也二人为友闻楚王待士乃同入楚至梁山值雨雪粮少伯桃乃并粮与哀令往事楚自饿死于空树中哀至楚为上大夫乃告楚王备礼于此一夕哀梦伯桃告之曰幸感子我奈何与荆将军墓相邻每与吾战为之困廹今年九月十五日将大战以决胜负幸假我兵马呌噪塜上以相助哀觉而悲之如期而往叹曰今在塜上安知我友之胜负乃开棺自刎而死就伯桃墓中刘孝标广絶交云续羊左之徽烈正谓是也唐大厯六年顔真卿过墓下作诗吊之【此诗书于莆塘客馆大中十一年宣歙池观察使郑薫徙鲁公墨迹置宣州之北望楼作文以记之诗今亡】熈宁中太子中允关杞知县事梦二人告之曰余羊左也为魏伦所苦出祭文百余篇示杞既觉仅防记其一语云千花落兮奠酒空明日问之邑人有魏伦者以钱买羊左墓木将伐焉杞遽止之乃表墓事见胡宗愈诗【诗云古有二烈士羊左哀与桃结交事游学心若胶漆牢逺闻楚王贤待士皆英髦负笈首燕路不惮千里劳行行及梁山雨雪填岩防途穷食不继饿口空嗸嗸无为俱死尔原野徒身膏我留子独徃命各系所遭慷慨示一诀并粮觧衣袍僵坐空穴中视死轻鸿毛角哀既仕楚爵位聮执羔顾懐交旧心血泣声号咷王闻义其事礼迁蓬蒿孤风激頽俗千古清萧飚叔世忠义防友道皆滔滔平居论莫逆握手相游遨利害一轧巳所得无秋毫挤壑又下右反若豺狼嘷秦末余耳辈遇时方驿骚誓为刎颈交名莭初相髙一旦成眦睚亲勒兵相鏖斩余泜水上论功传子敖较此岂不愧清议安防逃凛凛溧水傍危坟望江臯蔚宗宰兹邑梦睹斯人曹衣冠甚竒古晤语开鬱陶持示古祭文百本皆旌褒其间记一二花落空奠醪薄诉魏伦者相侵意贪饕诘朝究其详伦果邑之豪墓木合数抱私欲挥斧刀移丈禁采伐表识严芟薅英灵俨如旧虽久不闻韬哀我今之人五交戒所操枢宻蒋之竒诗结交有羊左是惟一时才为闻楚王贤翩然自燕来一旦食欲尽俱往空防埋伯桃乃独留饿死梁山隈角哀仕既逹感旧肝胆摧念此并粮恵告还遗骸至今溧水旁突兀穴土堆何人致荐奠千花飞酒杯精灵今在否古木生风雷鲁公昔过之驻车久徘徊感叹彂篇咏洒翰□琼瑰惜哉今不存散落随尘埃空余郑薫记片石昏苍苔末世友道絶雅歌堪式頺草木尚萎死小怨何足懐我思有所矫巨焰明寒灰兹事虽过中义烈亦壮哉幸逢太丘长揭表旌泉台寥寥千载间下激清风廻还顾势利交市道良可哀邑宰周邠跋此诗刻石庙中　元祐中知县周邦彦诗古交久沦防末世尤反覆谷风歌焚轮黄鸟譬伐木永懐羊与左重义逾血属客行干楚王冬雪无斗粟倾粮活一士誓不俱死辱风云为惨变鸟兽同踯躅角哀哭前途伯桃槁空谷终乗大夫车千骑下棺椟子长何所疑旧史刋不录独行贵茍难义侠轻杀戮虽云匪中制要可兴薄俗荒坟邻万鬼溘死皆碌碌何事荆将军戈相窘逐　史吏部弥巩宰溧水日有诗词云余耳当年刎颈交所争利害仅毫毛一朝泜水相屠戮岂识羊哀左伯桃交情切戒勤终堕以义存心心必果死生可托永无睽自古中山说羊左羊左合人我左既逊粮甘自饿羊仕楚王官职大佑旧杀身蓬颗顔公畴昔曽经过佳咏至今传播】书此为诸墓先又加详焉非语怪也将以厉薄俗也
　　西汉甄邯墓在后湖之侧
　　考证南史宋张永尝开武湖过古塜塜上得一铜斗有柄文帝以访朝士著作郎何承天曰此亡新威斗王莽时三公亡皆赐之一在塜外一在塜内时三台居江左者惟甄邯为大司徒必邯之墓及啓塜内更得一斗复有一石铭云大司徒甄邯之墓
　　后汉史君崇墓在溧阳县北三十里
　　考证崇为司空骠骑将军青冀二州刺史赠溧阳侯使持节徐兖二州刺史有神道碑在墓所晋永和八年立唐贞观十四年十八代孙越王府东阁祭酒常州长史仲谟题云隋末大乱避地闽越碑壊再立其颂曰山岳降精川渎耀灵猗欤史氏世济其英忠言允塞嘉猷有声从容爕理散诞飞缨含香青敷奏丹庭有犯无隐唯言是聼王室斯頼诸侯以宁内侍帷幄外典专城为政以徳察狱以情化俗草偃溪谷风清金相玊质不陨厥名处溢不骄居劳不惮视险如夷忘身逐叛駉颂羙鲁青蒲安汉执简书愆奸邪逃窜匪君之忠孰防戡乱在昔隆汉姻娅皇家唯帝念功爵命屡加三台五鼎驸马奉车腰佩两印绶带双緺何彼秾矣常棣之华如珪不玷似玉无瑕节之以礼俭而不奢笃生我侯英略备举有艺有才防文能武孝以奉亲忠惟卫主赤眉始结白波犹侮执锐被坚斩馘灭虏截彼长虵殱斯猾竖防赏庙堂书勲王府功成弗居名立不取简在帝心酬封祚土厥土惟何在溧之浒初食三千卒封万戸葭菼揭揭尘鹿麌麌禾役斾斾原田膴膴俯营川陆鱼盐所聚蝗飞火灭还珠去虎子民辑恱建兹城宇大厦耽耽聼政之所祠堂石殿坐灵攸处【阙字】春秋兮祭祀不阻
　　溧阳侯陶谦墓在溧阳县
　　考证后汉书献帝兴平元年溧阳侯陶谦卒且张昭哀之其词曰猗欤使君君侯将军膺秉懿徳允武允文体足刚直守以温仁令舒及庐遗爱于民牧幽暨徐甘棠是均憬憬夷貊頼侯以清蠢蠢妖冦匪侯不寜唯帝念绩爵命以章既牧且侯啓土溧阳遂升上将受号安东将平世难社稷是崇降年不永奄忽殂薨丧复失恃民知困穷曽不旬日五郡溃崩哀我人斯将谁仰凭追思靡及仰呌皇穹呜呼哀哉观张公辞意则陶侯之贤可想矣
　　吴丞相万彧墓在溧阳县南五十里恵徳乡银方山下考证吴志孙皓寳鼎元年彧为右丞相鳯凰元年被谴忧死
　　吴甘宁墓在直渎山下
　　考证伏滔记吴将甘宁墓在直渎之下俗云墓有王气孙皓恶之凿其后为直渎
　　僊翁葛墓吴太极左僊翁葛墓在句容县西南一里郡国志云句曲有葛家
　　诸恪墓旧府志及句容县志皆言在句容县石子岗今考恪墓寔在城西南
　　考证恪仕吴累官至州牧为孙峻所杀石子岗先是童谣曰诸葛恪芦苇单衣篾钩落于何相求成子阁成子阁者反语石子岗也建业西南有长陵名石子岗今清凉寺侧亦有石子岗峻杀恪处非句容也详见石子岗下
　　晋山简墓在乐游苑内【旧志】
　　考证晋永嘉六年征南将军荆州刺史山简卒归建康真武湖南覆舟山之隂
　　温峤墓初豫章朝廷追思之乃为造大墓还元明陵北幕府山之阳
　　考证按晋书峤拜骠骑将军开府仪同三司散骑常侍封始安郡公初豫章后朝廷追峤勲徳将为造大墓于元明二帝陵之北陶侃上表愿停移诏从之其后峤妻何氏卒子放之便载丧还诏建平陵北即是峤妻何氏墓非峤墓也
　　郭璞墓真武湖中有大墩里俗相传曰郭璞墓
　　考证按晋书王敦加荆州牧敦将举兵使璞筮璞曰无成敦怒收璞斩之时在武昌或归于此未可知也世传璞墓非一恐未可执此为是
　　卞壸墓在冶城
　　考证晋苏峻之乱尚书令右将军卞公壸力疾率厉散众及左右更数百攻贼苦战死之二子眕盱见父没相随赴贼同时见害并冶城义熈间盗发壸墓尸僵鬓发苍白面如生两手悉拳爪甲穿逹手背安帝诏给钱十万以修茔兆齐梁续加修治【齐任彦升代绥建太守卞彬谢修墓啓云臣彬啓伏见诏书并郑义泰定当赐修理臣髙祖晋故骠骑大将军建兴忠贞公壶坟茔臣门绪不昌天道所昧忠遘身危孝积家祸名敎同悲隐沦惆怅而年世贸迁孤裔沦塞遂使碑表芜灭丘树荒毁狐兎成穴童牧刍歌感慨自哀日月纒迈陛下宣敎义非求効于方今壸余烈不泯固陈力于异世但加防之渥近阙于晋典樵采之禁逺流于皇代臣亦何人敢谢斯幸不任悲荷之至】南唐于墓所建忠贞亭穿地得断碑徐锴为之识宋朝庆厯三年叶公清臣改忠孝亭元祐八年曽公肈为堂绘壸像其中列诸祀典为之记建炎兵革碑燬不存史公正志取曽公记重刻石【记云江宁府之天庆关冶城地也有晋卞忠贞公墓在焉按公讳壸官至尚书令右将军苏峻之难与其二子力战死之諡忠贞冶城后七十余年盗发公墓尸僵如生髸髪苍然爪甲穿达手背安帝赐钱十万封之梁人复毁武帝又加修治李氏有江南建忠贞亭于其墓比穿地得防碑公名存焉徐公锴实为之记本朝庆厯中知府事龙圗阁直学士叶公清臣又封墓刻石表之改亭名曰忠孝后五十年余来守是邦即亭为堂圗公像其中列之祀典春秋祠焉或曰将军死绥职也自古仗节死难之臣众矣何独祠公哉余曰不然晋自渡江﨑岖百年王敦苏峻桓温父子相继称兵内侮其弱甚矣敦峻之乱自刘隗刁协庾亮启之然冦至輙遁王导亦避峻出奔数人皆执政大臣或元舅故老一时之望而仓卒之际委主于贼茍求自全况其下者哉此无它自西晋以来清谈胜而节义废故学士大夫不以茍免为耻公于是时独防见危授命破家为国其过人逺甚矧公刚烈鲠直见于平生王导贵重虽天子犹卑下之而公数攻其失可谓柔不茹刚不吐者矣至于当官干寔以矫革放诞敦崇名检为任其志岂茍阿时好以取容流俗者哉及亮之召峻举朝知其不可而莫敢正言公独固争不从卒蹈其祸葢其始终大节如此异乎匹夫之勇効死于一旦者矣虽更万世闻其风者犹将感激奋厉想见其为人况神灵所依拱木犹在祠之所以慰忠魂于地下兴节义于壊俗岂茍然哉在礼以死勤事则祀之歴代之制贤臣之墓刍牧有禁维公所立寔应二法况夫逺论随防见思九原近稽巡逺血食防庙则公之庙祀夫何歉哉堂成賔属曰愿有识余不得辞廼并着所以祠公之意使米者有考云左朝请大夫充寳文阁待制知江宁军府事曹唘记曲阜文昭公以元祐八年自彭城镇建业明年移河间经建炎兵火记刻久失之见于庙壁后七十有六年得番阳章甫而移之石乾道四年三月壬申右朝散郎直秘阁江南东路转运判官韩元吉题左朝散郎直显谟阁权发遣江南东路计度转运副使公事兼本路劝农使赵彦端左朝请郎尚书户部贠外郎緫领淮西军马钱粮専一报发御前军马文字叶衡左朝奉郎充集英殿修撰知建康军府事充江南东路安抚使马歩军都緫管兼行宫留守司公事兼沿江水军制置使史正志立石】嘉定四年黄公度建忠孝堂冶城楼于墓侧【马公之纯诗当时风俗尚清谈笑道公心瓦石含临难此曹皆处女惟公一个是竒男一门忠孝真难得六代衣冠孰与参墓草没头人不见令人惆怅极无堪南川曽极诗握节顔公拳透爪归元先轸靣如生晋陵发掘今无主独有忠魂占冶城　钱汝元诗哀哉战死国门邉忠孝千年独両全葢有完躯保妻子谩谈奏凯说縻捐　北谷罗愚诗莭义之风古所褒清谈于晋视如毛百年王谢丘墟了惟卞将军墓最髙】详见冶城楼忠孝亭忠烈庙
　　谢安墓在城南九里梅岭岗
　　考证汉晋纪事云谢安墓前惟立一白碑当时谓难述其功徳耳按南史齐豫章文宪王萧嶷薨郡吏南阳乐蔼与右率沈约书请为碑文荅曰郭有道汉末之匹夫非蔡伯喈不足以耦三絶谢安石贵族之台辅时无丽藻迄乃有碑无文葢谓此也安墓旧在城南梅岗　南唐书云梅頥岗相接处即谢安墓【野亭马公之纯诗中兴江左百余年人物谁如太傅贤桓贼寻常思问鼎苻秦百万巳临邉笑谈觧折奸雄锐指顾防摧敌阵坚平昔经纶才试此依依赍恨向重泉】
　　王祥墓在城西南八十里化城寺之北有断碑
　　卫玠墓在新亭东去城一十里
　　考证玠字叔寳河东安邑人以天下大乱遂扶老母将家南行至豫章以王敦非纯臣而不久留来向建业京师人士闻其姿容观者如堵卒年二十七新亭东今在县南十里时人谓看杀卫玠
　　顔含墓右光禄大夫西平靖侯顔府君靖安道旁考证晋顔含乃唐时真卿十四世祖也得古碑于靖安道旁乃李阐及顔延之文墓不知所在君讳含字都琅邪临沂人春秋以降战国以前贤智比肩备于载防昭穆次序上至顔汉末丧乱旧谱沦亡自青州使君以上不复详具祖钦给事贞侯父黙汝隂太守学素相承有声邦党君防禀贞粹长而好古睦亲之誉发于覊贯毎读书见孝友通灵之事輙凄然改容以为人神相与何逺之有但患人心浇伪自絶于神耳茍防无以伪杂真神其舍诸修巳立诚尽欢就飬训行闺门义达州里久要心许之信夷险不爽正冠纳履之嫌终始不蹈兄畿患亡更生君弃絶人事蓬首屏气以就唅飬者十有三年次【阙一字】繁钦孙老而失明合药湏髯蛇胆有青衣童子持裹授君出户化成青鸟飞去本州辟不就镇东琅邪王叅军事过江累迁东阁祭酒朝议谓君正性端素学行通深有命太子中庶子转黄门侍郎本州大中正封回车县侯转侍中吴郡太守事停还除侍中国子祭酒加散骑常侍光禄勲以年逊位就加右光禄大夫门施行马特赐牀帐被褥四时致膳固辞不受冯懐欲为王导降礼君不从曰王公虽重故是吾家阿龙君是王亲丈人故呼王小字王处明君之外弟为子允之求君女婚桓温君夫人从甥也求君小女婚君竝不许曰吾与茂伦于江上相得言及知旧泪叙情茂伦曰唯当结一婚姻耳吾岂防此言温负气好名若其大成倾危之道若其【阙字】败也罪及姻党尔家书生为门世无富贵终不为汝树祸自今仕宦不可过二千石【阙一字】婚嫁不须贪世位家时议者以君审裁将以应军司之选君遽告蔡谟曰此非轻弱所宜尸泰羯逆方炽当保国飬民以俟事防想爱人以礼宜寝此言王相闻之卒不授督统之任谟秉君此言终不唱讨贼之计在朝正立不昵权豪及致仕居长子髦觧軄视膳中子谦躬率田桑中外莫不取给阖门静轨廿余年九十三薨遗命素棺薄敛吉防官饰一无施列天子嗟悼诏赐墓田諡曰靖侯礼也停柩在殡邻家失火三子抱柩号惶分同灰烬焱爓垂及欻然顿灭论曰君平生素行既感达幽灵终殡在堂又获福异岂神祗保祐以显淳徳乎阚托姻顔氏颇识旧闻与君二子髦约采集言行而着此传铭曰嵎夷导日岱方禋春星离望合水别浸邻少阳畜徳苍祗效神孕僊字圣诞智息仁洙上道奥稷下儒渊乃昔宗林倾席曜筵升门取儁接室称贤阖则遯哀亦抗宣犷彼琅邪寔惟海宇憬属之罘邪临朝儛载济越师大淹秦旅谁其来迁时闻逺祖青州隐秀爰始直居内辞鼎府外康邦闾建节中平分竹黄初刑清齐右政偃营区葛峄明懿平阳聦理或荐公庭或登宰士列羙覇朝双风千里华蕚之茂于昭不巳博士渊退再逡儒躬贞子七穆比世称盛无忝汝隂有伟安定舍人孜敏亦元储命靖侯潜徳信岂在明言则侧幽叹寔耸灵仁亲之寳大孝之荣官必凝绩学乃敦经随难蕃覇持安闼掖扶元陟帝翼成复辟忌满裁婚鍳冲贬石望年静驾乐恬延厯三祖连光众门禀敎于时列孝克端殊撡洁景衡隂湮心理奥任不穷秩是谓髙蹈山曽木【阙一字】胄积亥防永惟世【少一字】思树辞林碑表有毁策素匪任诵灵坟阿长寄风音晋江夏李阐字模传曽孙宋金紫光禄大夫赠特进延之字延年铭大厯七年嵗次壬子夏四月甲寅十四代孙唐金紫光禄大夫前行抚州刺史上柱国鲁郡开国公真卿书重建于旧跌上
　　史万夀墓在溧阳县东北三十五里
　　考证晋书万夀为安南将军蔡州刺史
　　史爽墓在溧阳县东北十五里
　　考证晋书史爽为冠军将军
　　马训墓在溧阳县东北三十里【旧志】
　　考证晋书训为南海太守
　　吕游墓在溧阳县东北五十里【旧志】
　　考证晋书游为尚书起居庐陵太守
　　史光墓在溧阳县东南四十里
　　考证晋书光为中书侍郎
　　史宪墓在溧阳县东北五十里
　　考证晋书宪为尚书山隂侯　史嶷撰神道碑云伊昔有防道徳资始名列五帝泽流千祀文舍伯邑武兴太史官有世功春秋所纪卫尉畴嗣孝成以康将军树绩光武其昌事列盟府功书太常源分陆海别三江懿彼侍中飞缨殿内为王之伯熈帝之载左貂右蝉切问近对八舍攸履七车不昧散骑帝友朝夕进规奉舆肃事賛道攸宜有济之论兼濬之仪献替之羙复在于斯桓桓积石允文允武外擅爪牙内为心膂气逸南仲才髙召虎作师之贞爰誓其旅豫章太守人之领袖如玊之贞如松之茂共理天下实资时秀良二千石抑非虗授惟君挺生材术纵横黄裳元吉白贲永贞荆岩植润汉水腾明是谓家寳膺兹国桢英英学艺为郎满嵗紫帐趋荣青缣沐恵王谭练习郑泰才计持寔有章大猷无替悠悠广熈南海之湄言典斯郡逺于将之变其风俗镇以宣慈人斯攸頼吏不忍欺列郡之政兹焉为盛开国承家大君有命山川光锡圭组辉映是曰懋功徃哉惟敬重此召望期诸栋隆初欣郑鹿奄叹虞鸿麟伤孔子马思滕公死而可作善始令终言式其墓岯山之路如斧载形广轮为度委欝松槚苍茫草露万古同悲千春罢曙猗欤云仍世岂乏贤不忘其本愿述其先陆家茂徳潘氏流泉【少一字】声懿【缺】日月俱悬【唐景龙四年所作其碑字多磨防】
　　史雅墓在溧阳县东六十里
　　考证晋书雅为散骑常侍
　　史辉墓在溧阳县东六十里
　　考证晋书辉为积石将军
　　吕贠墓在溧阳县东北五十里
　　考证晋书贠为安西将军南蔡州刺史
　　周琛墓在溧阳县西南三十里
　　考证晋书琛为遂安太守
　　纪瞻墓在句容县东南二十五里【旧府志云在县一里县志云在东南一十五里府逺而县近今从县志】
　　考证晋书穆侯讳瞻有宅在乌衣巷今有古碑在县圃昜并堂碑字磨灭仅辨其额云二日故仆射散骑常侍大将军开府仪同三司纪穆侯之铭后有胡克充跋未详何代人字漫不可辨　知县山阳真元弼题云纪思逺之碑自东晋明帝时逮今元丰癸亥嵗仅千余年可谓逺也巳然风霜剥裂字皆漫灭惟题额存焉石亦断而为二僵仆于道旁防为农夫野老所壊故置之县宇之东轩屋壁间葢以其古物可贵尔后之好事者愿常护之勿使毁也　知县防城张偘题云元丰癸亥邑令山阳真公元弼取纪穆侯碑防东轩壁间且识嵗月后百三十四年寳庆丙戌防城张偘得之邑后圃榛棘中拂尘而观题额尚存因诵古物可贵护使勿毁之语益信前軰所谓风霜湮沦磨灭散弃于山崖虚莽未尝收拾良可惜也初明帝引穆侯于广室论社稷之臣屈指君便其一班班史册观此则铭章颂羙又下一等遂买石作趺移置于昜并堂左
　　宋谢涛墓在上元县土山
　　考证净名寺得古碑云宋散骑常侍谢涛元嘉十七年于州丹阳郡建康县东乡土山里
　　王夫人墓在土山
　　考证大明七年夫人琅邪王氏合祔于土山里谢涛之墓有古碑可考夫人之祖曰献之父曰静之
　　冥漠君墓在东岗
　　考证宋书元嘉七年彭城王义康修东府城城堑中得石塜为之改东岗使法曹参军谢恵连为文祭以豚酒不知其名字逺近故假为之号曰冥漠君【文云元嘉七年九月十四日司侍御属领直兵令史统作城录事临漳令亭侯朱林具豚醪之祭敬荐冥漠君之灵忝揔徒旅板筑是司穷泉为壍聚壌成基一椁既啓双棺在兹舍畚凄怆縦锸涟洏刍灵巳毁涂车既摧九筵糜腐爼豆倾低盘或梅李盎或醢醢蔗传余莭表遗犀追维夫子生自何代曜质几年潜灵几载为夀为天寜顕宁晦铭志堙防姓字不传号冥漠君永垂千年　马公之纯诗经营东府漫纷纷掘土城壕得古坟但见双棺垂欲朽不知何世了无闻遂令移殡东冈上仍与号为冥漠君万事到头成幻防祭时犹读恵连文　虞部杨公偹诗柴垒牢壕见古坟元嘉东府恵连文可怜名字知音少只使双棺万古闻】
　　宋宗慤母郑夫人墓在秣陵
　　考证皇祐中金陵发一墓有石志乃宋宗慤母夫人墓有志无铭不著书撰人名氏其后云谨牒子孙男女名位婚嫁如左葢一时之制也按慤本传与此志歴官终始不同传云孝武即位以慤为左将军累迁豫州刺史监五州诸军事讨竟陵王诞入为左卫将军废帝即位为宁蛮校尉雍州刺史卒此志乃大明六年作云为左卫将军监交广二州湘州之始兴冠军将军平越中郎将广州刺史始迁豫州刺史监五州军事又为散骑常侍左卫将军领太子中庶子荆州大中正而传皆略之慤南阳涅阳人而此志云涅阳县都乡安众里人又云穸于秣陵县都乡石泉里都乡之制前史不载
　　谢恵连墓在上元县本业寺相近
　　考证唐保大中里人孙熹等尝建碑【南谯张晋孙诗几年梦草句难成一日春风草又生来谒荒坟空展转卜塘幸有谢公名】
　　齐巴东公墓在栖霞寺侧有墓碑字皆不可辨其额云齐故侍中尚书令丞相巴东献武公之碑
　　齐海陵王墓在金陵
　　考证梦溪笔谈曰庆厯中予在金陵有饔人以方石镇肉视之若有镌刻取石洗濯乃齐海陵王墓志谢朓撰并书其字尽如钟繇可爱予携之十余年文思副使夏元昭借去托以坠水
　　齐王孝恭墓在溧阳县东南二十八里
　　考证齐史孝恭为散骑常侍
　　梁始兴王墓去城三十里
　　考证南史梁始兴王萧憺谥曰忠武墓在清风乡黄城村有石麒麟四及神道碑云梁故侍中司徒骠骑将军始兴忠武王之碑
　　安成王墓去城三十八里
　　考证梁安成王萧秀字彦逹谥曰康墓在清风乡甘家巷有石麒麟二石柱一神道碑二题云梁故散骑常侍司空安成康王之神道又南史云佐史夏侯亶等表立墓碑志王僧孺陆倕刘孝绰裴子野各制其文欲择用之而咸称寔录遂并建于墓今存者二其一巳磨灭其一字画间有可辨乃孝绰文也
　　临川王墓去城三十里
　　考证南史临川王萧宏字宣逹谥曰靖恵其墓在北城乡有石柱碑二题云梁故使黄钺侍中大将军扬州牧临川靖恵王之神道
　　吴平忠侯墓去城三十五里
　　考证南史梁吴平忠侯萧景字子照谥曰忠墓在清风乡花林村之北有石麒麟二石柱一题云梁故侍中中抚将军开府仪同三司吴平忠侯萧公之神道
　　建安侯墓去城三十五里
　　考证南史建安侯萧正立谥曰敏其墓在淳化镇西宋野石柱塘有石柱二题云梁故侍中左卫将军建安敏侯之神道
　　南康简王续墓在句容县西北二十五里
　　范府君墓梁招逺将军临川王国侍范府君墓在溧阳县东北五十里
　　史府君墓梁散骑常侍兖州刺史史府君墓在溧阳县东北五十里【旧志】
　　周洪正墓在上元县东三十五里
　　考证梁元帝平侯景于江陵嗣位洪正谏帝不纳江陵果防洪正兄弟遁归金陵大同末洪正尝因蓍占谓弟曰国家危在数年间吾与汝等不知何处逃形及帝纳景又曰祸至矣
　　陈王僧辩墓在方山下
　　考证僧辩为陈霸先所害父子七人束以苇蓆同瘗一穴宣帝天嘉中故吏卫卿许亨抗表请以家财造墓之
　　唐顔尚书塜在县东来苏乡后顔村石尚存淳熈十一年顔运使度重建祠堂
　　考证寔斋王公遂因阅县志见所载来苏顔墓属邑士髙元访求遗迹所在得尚书墓隧于荆榛间隧门跌俨然如旧顔氏子孙之居是乡者出淳熈年间江东计使顔公度蠲租故籍以白元好义者也因屋墓前而祠之寔斋感慨忠义援笔作记推原鲁公从容就死之志其目有四继得鲁公集读之乃知鲁公之墓寔在长安今来苏之墓尚书墓而非鲁公墓也按鲁公所撰靖侯含大宗碑则知自含以下七叶皆金陵就七叶中言之如延之之子曰竣曰防葢鲁公八世从祖皆尝歴位尚书则来苏所谓顔尚书墓者岂其人耶
　　许司徒墓在句容县东白土奉圣寺侧今寺中有舍寺基碑见存
　　史仲谟墓唐越王府东阁祭酒史仲谟墓在溧阳县东北三十里西山之前贾曽为之碑
　　史务滋墓在溧阳县东北三十五里
　　考证务滋仕唐通议大夫守纳言详见古今人表
　　刘府君墓在溧水县北三十五里
　　考证唐文艺传刘太真宣城人善属文师兰陵萧頴士为信州刺史卒于此
　　李顺公墓在金陵乡七里铺去城十二里
　　考证公名金全字徳镠有神道碑题云唐故开府仪同三司检校太尉兼侍中赠中书令李顺公神道
　　张懿公墓在金陵乡石头城后去城一十里
　　考证公名君咏字徳之有神道碑题云大唐顺天翼运功臣特进守太子太傅上柱国清河郡开国公张懿公神道
　　髙越墓在栖霞寺旧门外北山之麓去城四十五里有石题云侍郎髙府君墓南唐人也
　　韩熈载墓在梅頥岗
　　考证熈载病卒后主谓近臣曰吾竟不得熈载为相乃追赠平章事谥文靖于此
　　荆将军墓在溧水县南四十五里因羊左事始知有荆将军墓
　　卢循道王师干墓在句容县东一十里
　　菖府墓西平将军杜陵侯菖府墓在句容县西七里有碑
　　双女坟在溧水县南一百一十里
　　考证双女坟记曰有鸡林人崔致逺者唐干符中补溧水尉尝憇于招贤舘前有塜号曰双女坟询其事迹莫有知者因为诗以吊之是夜感二女至称谢曰儿本宣城郡开化县马阳乡张氏二女少亲笔砚长负才情不意为父母匹于盐商小竖以此愤恚而终天寳六年同于此宴语至晓而别
　　元懿太子攅宫
　　髙宗皇帝建炎元年五月十三日申时生太子三年车驾在建康行宫太子得疾未瘳有金香鼎置于地宫人误触之仆地有声太子应时惊搐不止上命斩宫人于庑下少顷太子薨寔七月十二日也攅于府城内西冶城后鐡塔正觉寺法堂西偏小室中绍兴元年二月二十九日三省同奉圣旨给降度牒一十道付建康府专一应副修葺月轮军贠兵级防护本地分官旬具平安状申府春秋差官祭享
　　杨忠襄墓在南门外
　　考证建炎元年江宁府禁卒周徳叛溧阳县卒起应之杨公邦乂为宰谕止之不聼乃设方略围捕杀之且檄隣邑共入讨贼贼以故不得逞卒就擒事闻于朝迁本府通判三年十一月金犯建康宫吏皆降敌邦乂独不从骂敌人口不絶宁作赵氏鬼不作它邦臣敌剖其心以死【详见表及传】绍兴中防公九言作墓道碑庆元初赵师晨立石【碑云所贵乎大丈夫者为其有耻心也孰不好生而畏死宁死弗顾者为其所以自立于天地间有重于生故也如其不耻则大丈夫不足为难而名义不重矣建炎巳酉金人冦江驻军采石先是车驾幸越杜充以宰相緫诸道兵镇江左前执政李棁供饟事顕谟阁待制陈邦光守建康充懦不能战以军六万人列江岸乃闭壁莫敢出敌谍知遂渡江我师自溃充与麾下数十降敌北去敌入建康棁先降邦光欲弃城度不能遁亦降通判杨公邦乂独不从大书其衣裾曰宁作赵氏鬼不为它邦臣授其仆曰持此以见志吾死矣棁邦光惭谢犹强拥公上马即野次俱见敌帅四太子者命之拜公叱曰我不降何拜敌莫敢遏縦归明日遣其将张太师谕公授以旧官公以首触阶陛求死金人惊止之徐曰公所守固髙然势去矣第归审思之明日复来公亟移书其将曰世岂有不畏死而可利动者幸速杀我又明日四太子觞二降人于堂上乐作召公立庭下公注视棁邦光曰天子以若扞城贼至不能抗又不守节更与共燕乐尚有面目见我乎敌取纸书死活二字谓曰无多言即欲死书死字下则顾旁吏有簮笔者跃起夺而书曰死于是敌皆动色又使引去明日再以见公遥望四太子遂大骂极口丑诋呼天言天宁久假汝行磔万叚尚安得汚我敌怒使人疾击梃交下公骂不絶口见杀剖腹取其心明年敌去州以事上闻诏赠直秘阁官其子二人即死旁为墓立庙赐谥忠襄九言尝谓节义者国家之元气也人无元气则死国无节义则亡朝廷有伉直之风则遇变多仗节之士大丈夫临难不可免遂以身死之所以立君臣之义明逆顺之理使任人之事者晓然知废义背理决不可以立乎天地之间其有功于名敎也大矣呜呼我国家涵飬二百年自熈丰一壊蔓延以至政宣变起仓猝当时京师不屈仅得数人而継之者公也使靖康之难一时在位人人如数公金人安得谈笑而移城阙又使靖康之难无公等数人南渡何以中兴然则有国家者平时奬崇正直扶持人心其可忽乎以建康论之杜充辈皆宰执侍从相倡降贼公以州佐贰乃挺然若此则官职又可轻予乎傥朝廷以充之柄授公之手城未必遽防今既败事在公报国之义固巳无负而朝廷所失何如哉此又为古今忠义之士所深叹也公吉州人政和乙未进士后六十九年建川防　言为吏金陵再拜墓道嗟叹而为辞曰山云起兮　隂木肃风兮萧森骨荒榛兮頺隧野鸟怨兮清音噫丙午兮燕安蔼荐绅兮多盘系苞桑兮弗戒论旧好兮开邉衅生兮召戎倾天地兮尘防粲承平兮百载莽夷门兮庙宫我逾邠兮梁山蛇洊食兮江干拥貔貅兮首鼠纷推拜兮后先独立兮慨陈人自靖兮此身寕为鬼兮赵氏肯涅缁兮金庭肴醑饲兮茍哺弗自知兮貌頳握玉麟兮拜强敌曽莫嗔兮防心岂曰余兮独死汝尸坐兮偷生振英声兮堦下气烈动兮清宁凛名义兮身世九鼎重兮一羽轻翳翳兮幽藏頺阳照兮山荒发毛爪齿兮一世同腐庙貌圭衮兮千古之光春秋兮代谢勿替兮烝尝庆元戊午春修职郎建康司户参军赵师农立石】
　　王舒王墓在半山寺后
　　翰林给事张唐公墓在上元县长宁鄕吕恵卿作志资政管元善墓在句容县下蜀镇柔信鄕之原
　　白时中撰志铭【铭曰管以国氏世逺而分龙泉着姓自公有闻公姿粹秀浑然徳噐种学绩文川流岳峙暨于从政激浊扬清有施有守伟其休声济是显融持槖珥笔献替丝纶左右宻勿出殿方面入济庙堂谋猷来告愍恤百章惟其令名诏于后裔勒兹坚珉幽宫永閟】
　　杨忠介墓在上元县钟山鄕
　　考证杨宗闵字景齐代州崞县人太傅和义郡王存中之父也屡立战功建炎元年十二月金人犯永兴众以永兴无备劝宗闵去宗闵曰吾结髪从戎防国厚恩行年六十有七唯有死耳他非所知明年正月城陷血战而死赠太师魏国公谥忠介其子存中招魂于钟山敷文阁待制刘一正爲之铭【杨爲显姓世泽以滋由汉及唐别分支公家鴈门奕奕有闻儒学相授位防徳尊公曰丈夫志尚各异我必以功自见于世惟时夏童跳梁干纪躏我西陲防无宁嵗公初即戎气巳葢众双带两鞬射则命中鏖战疆埸蹂践斥卤固敌是求计不返顾公身居先将士内激凡师所临当百以一料敌制胜不愧古人机变横出防若鬼神晚佐永兴遭时囏虞连城不守援絶势孤人或谓公子盍去诸公曰国恩必报以躯帝为嗟悼告弟防荣孰慰忠魂公有孙孝孙翼翼位在九棘勲名孔昭恭惧靡忒光大厥家未见穷巳天其赉公孙又有子】
　　叶状元墓在上元县宣义鄕
　　考证叶祖洽字惇礼熈宁三年廷对第一官至徽猷阁直学士太中大夫政和七年四月六日终于真州寓舍诏赐赙加等赠宣奉大夫郡具事以九年正月二十五日合于江宁府上元县宣义鄕鴈门原夫人之墓上官均撰志铭【铭曰惟士狃常文弱而弊纂组葩华寖失根柢神宗独运以古为制章明六经策以经济惟公裒然眇视侪类放词汪洋克当帝意声名伟如多士嗟喟峻陟蓬山炳焕位出殿侯方入聮近侍天官之宗权衡百吏帝咨其人惟公之试有谋必陈有作必遂峙立孤鶱弗倾弗倚俗方喜同公则弗随众为逊防公以简持安于誉诽自信不疑投间缀书硏道之防尚期奋飞为国之毗孰云其亡士友嗟欷年岂不多大位克跻有欝其中不究其施勒铭幽宫以永其垂】
　　太师秦桧墓在牛首山去城十八里
　　大资秦梓墓在溧阳县南屏风山
　　少保威定王徳墓在上元县钟山之原
　　傅雱撰神道碑【铭曰赫赫炎宋中兴丕基荡攘蛇豕以及鲸鲵公自熈河提戈崛起感防风云鹰扬万里靖康之初手擒黠防大振天声名闻圣主筥虎跳梁震惊汉沔戎略一施二逆就脔昱亦拥众盗据济上亲枭其首风威逺畅成挟强援鸱张淮蔡公谈笑间星奔兽骇遇冦江夏锋如猬芒转战千里败之池阳淮海震扰大驾南巡招懐降附独成一军急趋东吴觊靖国难贼压和垒民坠涂炭求援于公乃麾备将昱彦授首军容益壮傅等造变以逞异圗公奋袂起期于诛鉏逆臣既擒天子复辟干维再张公与有力继闻代马南渡武昌巻甲而趋直扼其吭敌进无所其退惟艰势益穷蹙敛军北还公奏凯旅将迎隆祐未逹贑上命诛妖冦啸聚贵溪曰王念经僣窃大号恃险凴陵师渉彭蠡江等游魂婴公之锋如火燎原寻歴鄱阳鄱阳危急文舜猖狂矢石四集公冒重围敌人禠魄指頋之顷凶渠尽获爰乗两势念经垒枹鼓一鸣巢倾卵毁控扼天堑屏蔽京口羣议退保公请死守仲威时众翺翔杨土公手擒之不烦一旅青蹂江需公乃防劔破之崇明遏其防焰琳刼其众归身逆徒不容旋踵磔死当涂逆雏推麟悉众淝水公徃驱之曽不折棰应援西颍公方整斾羣冦谍知望风奔溃就袭蕲邑虎踞宿城耶律面缚一尘不惊敌人精甲逾十万众长驱江浒利与我并于时分兵将保江东公请先登以折其冲独麾虎旅夜渉采石父子捐躯誓死于敌贼陈柘臯旌麾塞空公亲合围首挫其锋繄公之胜众方堵进名王贵酋歼夷殆尽由兹一战敌势大摧不敢南鄕饮马长淮惟敌之来其势桀骜视公凛然乞盟请好跻时承平疆场肃靖舍爵防勲节旄是命当宁悯公久膺烦剧聼觧军务俾就安适圣恩隆厚其谁公如緫符江陵雍容甚都卧镇上防控制荆楚忽焉沦丧失兹召虎讣闻西来上心震悼昭示眷懐锡之涣号兰砌芬芳勲庸益着髙大其门绍隆厥绪有宋功臣翊戴皇极用诏后昆刻诸金石】
　　忠壮李节使墓在溧阳县西北青龙山之南
　　考证邈字彦思临江军人靖康元年八月诏以邈知真定府事邈至守备单弱金人入冦巳未兵薄城下辛酉敌围城邈率其麾下且战且守而援兵不至十月戊戌城防邈巷战不克将赴井死左右持不得入斡里雅布胁邈拜不拜以火燎其须眉及两髀亦不顾因问邈团境内民使击我谓我为贼何也邈曰汝负盟所至掠吾金帛子女非贼而何卒不能屈乃拘于燕山府久之欲以邈知沧州笑不荅且说之曰天下彊弱安有常吾中国适逢其隙尔汝不以此时归二圣及两河地嵗取重币如契丹以为长利彊尚可恃乎敌韪其言命邈祝髪左衽邈愤诋拒甚力乃以檛击邈口流血邈复吮血噀之翌日自去其髪为浮屠敌于是大怒遂击邈死时建炎二年也绍兴二年招魂此叶叅政梦得为之铭官至青州观察使真定府路安抚使赠昭化军节度使谥忠壮
　　四厢王节使墓在上元县钟山鄕棠梨山
　　考证王玮字君瑞陇西成纪人绍兴中屡立战功官至四厢都指挥使赠节度使陆敦臣撰志铭碑字断缺
　　赠节度使盛新墓在上元县宣义鄕武冈山
　　考证【墓记略云盛新亳州人以勦贼功赐承节后因金兵犯境结忠义三千人随张俊防驾南渡转官至武功大夫差充建康府中军统制次差充太平州采石镇水军统制绍兴辛巳金主亲率兵入冦屯兵和州谋自采石渡江时都统制王权徃建康府禀议军事存留张提举谓军一行事务官游奕军张统制在石防岸备御见金主于台上亲麾红旗进发人船自北岸径行冲突南岸盛新贾勇将士以海鳅船一十只进先破敌敌船覆溺杨林岸下时中书虞舍人因宣谕江上至采石登山观看战阵发使收兵保守南岸申发报防新防恩加官至中亮大夫正任濠州团练使淳熈二年追录前劳特赠福州观察使继赠昭庆军节度使】
　　待制钱端修墓在溧阳县南上村
　　考证端修讳时敏溧阳人擢政和二年上舍第绍兴初监修行宫官至中大夫敷文阁待制李公处全志其墓【苖傅刘正彦之变吕忠穆公頥浩以签书枢宻镇金陵谋帅师勤王公时为修行宫官属力賛之预草请复辟表置懐中一日出以告忠穆公曰艰危如此公以见执政处方面讨叛职也勿居它人后忠穆耸然即日提兵趋行在所表语有田太母以柔静之身髙居严防皇帝以幼冲之质渊黙临朝陛帘之间天地相隔万一羽书交至变故乗时则廹切之虞可胜道哉惟念神噐之大祖业之重不惮再四请复明辟亲揽万几以安众心然后思致防之由奋拨乱之略据东南形胜以图西北期以嵗月中兴不难致矣张魏公浚时以防遏使留平江同勤王之举得表俾誊本传四方读者増气发运副使吕源览之泣下曰国有人焉可无忧矣公独以不获执鞭弭従诸军周旋为恨及事平诸司表贺徃徃多出公手公始入朝见大臣于政事堂首言今军旅方兴戎幕所辟置要湏智谋策略之士否则仗节死义之人今蜀僚幕中非奔竞无耻奴事诸将为求官射利之计则阴负咎累絶进取望者茍禄自私徼幸文饰而已至于仓卒见敌欲决疑定议则托儒为奸縁饰前代欺惑主将惟务退缩自为身谋国家何頼焉乞悉从堂选以革前弊切中时病识者韪之】
　　龙学钱元英墓在溧阳县燕山之原
　　考证元英讳周材溧阳县人乡举第一登建炎二年进士第尝为孝庙潜邸旧僚再掌内外制官至龙图阁学士尤公袤撰志铭【铭曰堂堂钱公一世之师腾寔蜚英自其少时畴不工文体弱气萎公以道徳飬其华丽雅徤雄深盘诘争竒士以之显噐识或卑公所践履明白坦夷在险弗渝在涅弗淄有文有行于政或迷公之应事如烛与龟所居可纪所去见思校讐酉山珥笔右螭进登掖垣遂掌训词大册雄篇星晶日晖常杨燕许厥问四驰帝在初潜公始受知执经王府四阅嵗朞帝既践祚公方奉祠曰予旧学其亟来归公来自西天子曰嘻久不见卿乃今未衰劝讲华光旋陟闱従容谓公卿当辅台棘人栾栾俄反故栖再赐之环终以疾辞皇揆方深我志弗移遂上印绶如脱马覊飬浩丘园左书右诗胷竒陈陈有蓄未施人徯文明天不遫遗燕山峩峩溧水缭之有崇其岗自公兆之懿徳清芬世其绍之】
　　待制张孝祥墓在上元县清果寺侧
　　考证张孝祥字安国举进士第一官至显谟阁学士本歴阳人未第时多留建康隆兴中尝为留守后于此【乾道六年三月郡人朱旷拜墓下留诗瘦马踏乱山盘折度村坞处处花栁明耕锄徧垅畆麦苗见肤寸拳扁方出土乃知去嵗旱布种坐迟暮夏租竞如何未免催廹苦投鞭扣萧寺来谒张公墓再拭泪行畴昔感知遇盛年厌纷华骑鲸上天去校讐三洞章飞仙自俦侣笑唾人间世一品竞何补世人患死生未防死生故是性本不灭来徃若寒暑休矣勿复言僧睡春雨　绍熈庚戌中秋后三日门人武陵董道辅拜墓下留诗晓出白下门瘦马踏秋色钟山度苍翠慰我逺游客暮投清果寺花草献幽寂长廊静无人落日照西壁平生张于湖万里去一息翩然九州外汗漫夸鲸脊乾坤能防时安用较顔跖文章失津梁所念斯道厄夜阑耿不寐搔首聼萧瑟懐人感西风翁仲守孤柏　上元县尉撡阙名拜墓下留诗古塜谁来香一瓣防蓬衰草日斜阳至今唯有文章骨埋入幽泉土也香】
　　张防御保墓在江宁县鳯台鄕松林庄之原
　　考证保字和叔太师循王俊之母弟也佐兄立功累官至拱卫大夫荣州防御使留建康十五年绍兴二十六年七月终于私第年六十六【铭曰黄帝子挥始制弓矢以功赐姓命张为氏自仲孝友世不乏贤猗欤循王克享其全公以母弟实侍戎陈攻坚击强屡犯锋刃帝曰予嘉好爵汝縻八迁横列震耀一时归自拓臯约成偃武循王入觐留长西府公始脱胄领祠赤城时屯建业皆循王兵公居其间思所以处曰余伯氏为国心膂予敢沽誉以感众情予敢贾勇以忧吾兄廼屏故习沉黙间静晦智与能不与世竞十有五年迹不渉疑循王之忠天下益知防遏真拜戎律贰縂天与善人意公且用鴈序忽尽公亦何心忧能伤人一夕古今长干之原循王所卜公其宁居贻子孙福】
　　赵节使彦墓在上元县金陵乡祁家山之原
　　考证彦字公美本祁之深泽人御前水军统制纯之父也初吕刚中戏下建炎初刲臂纳宻书间道走谒髙宗皇帝于相州遂扈驾驻吴防勤王平冦屡立竒功最后以柘臯功进七等乾道九年十一月卒于建康赠昭庆军节度使
　　赵緫管士旴墓在句容县政仁乡慈恩寺
　　考证墓志云【士旴字岩老太宗皇帝第八子周恭肃王之四世孙也靖康丙午八月生于睦亲宅丁未之变公在襁褓飬于乳母李氏李适梅氏相与保毓甚谨晦其姓氏绍兴已未敌请和公始得同亲王居广来归年已十四矣追念父母泯迹朔荒呜咽流涕殆不能生聪敏长厚以近属赐名授官及冠奉衡山祠禄于金陵揽形势之雄壮叹中州之榛芜谓玆土里江表淮王炁所聚且距河南地近恢复之本当道于此指日疆土还职方之旧则归父母邦不逺矣故乐与军帅防谭兵家事以资异□执戈卫社计于焉谋居葢有待尔始则卜筑南郭外咫尺城闉且有清胜之趣卿贵大夫慕公髙洁竞与论交车辙阗门殆无虗日公虽天性节俭然雅好賔客有觧貂换酒之风居既安不事荣进朝廷尝以公行尊属近欲命袭爵主公闻之巽谢甚力时议髙之故凡奉祠者六食贠外监征文禄者三而公处之裕如淳熈辛丑有以公之节行升闻上深嘉叹特命进秩积阶至武经大夫】
　　崔中书墓在溧阳县南泉山【讳敦诗】
　　李户部墓在溧阳县北下汤之原【讳朝正】
　　董侍郎墓在溧阳县北前马里【讳平】
　　李侍御墓在溧阳县西南大石山【讳处全】
　　魏参政墓在溧水县【讳良臣】
　　王宗丞墓在溧水县【讳瑞朝】
　　程孙墓在清凉寺后山之麓葢明道先生程纯公五世孙也讳偃孙本伊川先生五世孙寓居池州周应合为明道书院山长日请于帅府将求伊川之后人教养选择以继明道之后裕斋马公移文池州寻访太守定斋陈公谋之阖族参之公举礼送偃孙来应兹选【江东抚干兼明道书院山长周应合申照防书院为明道先生程纯公立也固将有以夀其道脉亦当思所以夀其家脉今纯公之后所至未见其人而伊川先生正公之子孙在池阳为稍众拟欲从阃府行下池州委请通判敎授于伊川先生子孙中自十五至三十嵗遴选其资质可以进学者五人并礼送书院飬而敎之观其有立别议区处庶防为子孙者崇徳象贤足以嗣续先世之旧而家脉与道脉俱夀矣更合取自指挥秦钧判行池州回申偹述通直新差知兴国军永兴县主管劝农公事兼军正伯阳伯四世嫡长孙程准劄子照得明道先生子二人而端懿居长孙四人而昻居长曽孙六人其后不复可考准本位伊川先生亦二子四孙曽孙八人孙十二人仍孙见止十人来孙见止四人可以迁继明道者寔难其选独节之之子涛涛之子偃孙乃伊川一气之正可为明道后节之与克家为兄弟若空一代而以偃孙为克家之孙于法亦通然不可使节之之无后也今莫若全以节之一位三世为明道先生嫡孙昴命继节之为明道曽孙漙为明道孙偃孙为明道来孙则明道先生之后世世有人节之乃伊川长子知宣端中第三子通判晟之第五子于通判本位即不相妨虽非礼之正而合乎礼之权可以仰称继絶之盛徳尝经户部看详指定伊川先生次子通判第五子节之一位三世移继纯公之后按礼援法实为允当奉圣防依劄付池州】偃孙年方十七自幼而孤以贫失学有母六袠无以为飬定斋恻然为具衣冠而资送之既至建康山长率堂长以下告于纯公命之为五世孙以掌祠事请于府月廪四百千米四石以飬其母贴占官屋以妥其居给绵绢以完其衣定课程以勉其学委堂长胡淳讲书程立本任训导如已子以时察其学之进否専留书院薫陶气质惟休澣日归省其母非休日不许出其后张山长显注意尤笃葢其监丰储仓门日尝纳劄庙堂力言此事方冀偃孙之成立以嗣家学而偃孙忽以疾终实景定二年三月也应合适归自池阳乃与胡山长立本谋具防敛且请于府偃孙虽死而母无所依仍以偃孙存日所得之餐钱飬其母终其身秋八月应合与翁山长泳谋治藏得地于清凉寺后山左右环抱面挹江淮咸曰吉壤委讲书李朴任其事应合泳率诸士友缟服临送更议为偃孙立继未得其人姑俟它日
　　义塜
　　四门义塜八所今为义阡绍兴巳酉天子大飨明堂诏凡敌所破州县暴骨之未敛者官募僧道收瘗建康守臣叶梦得度城四隅髙原隙地各为穴以待藏在西门清凉寺之南茶山之下者二北门张王庙之西北麟蛇山之下者二南门官道之西越台之下者二东门官道之北齐安寺之西者二
　　掩骼记建康承平时民之籍于坊郭以口计者十七万有竒流寓啇贩防手徃来不与建炎已酉冬敌既大入十一月壬戍南渡自溧水径趣浙留其国太师张真努分兵五百薄建康宰相杜充率麾下北去知府事陈邦光以城降敌由是未尽肆其虐别筑城于西南隅以居取城中噐械子女金帛储之禁吾民毋得出州城明年夏回自浙东五月复至建康与所留兵合丙午入城始料其强壮与官吏以兵围守于州之正觉寺散取老弱之遗者悉杀之縦火大掠越三日府寺民庐皆尽乃拥众去凢驱而与俱者十之五逃而免者十之一死扵锋镝敲搒者葢十之四城中头颅手足相枕藉血流通道伤残宛转扵煨烬之间犹有数月而后絶者官军继收复又二年乌鸢所残风雨所蚀阡陌沟渠暴骨皆充斥行者更践蹙居者杂卧起与瓦砾荆莽相半也绍兴辛亥天子在防稽秋大飨明堂诏凢敌所破州县暴骨之未敛者官为募为传老道者収瘗累数至二百则得度于是州之寺五得其业精勤者二十人益以贫民之饿者食而佐之度城四隅髙原隙地各为穴以待藏出羡谷四百斛钱三百万以给费为籍日校其所获以时检察之人欣然皆乐效力阅十九日得全体四千六百八十有七断折残毁不可计以全者又七八万以次入于穴而城中之骸略尽十二月甲子遂瘗敌之残酷不道载籍以来未之有也惟天子仁圣将为斯民请命于上帝而不得则犹欲及其既腐之余昔文王枯骨而天下归心其未必广也推其所以及其所不而天下如是可以王矣秦穆公越国而伐人及其败也能封其尸君子犹许以霸天生斯民必使之生飬蕃息以厚其终祸福与夺寔将聼之其曰得乎丘民可以为天子杀一不辜虽得天下不为者名之曰好生之徳然则自敌荐食中国夺天之所厚而残之葢不为量数而吾天子方推其所以好生者一二而收之扵后天固享之矣合此亿兆无辜之寃则亦必有闻者造物者其忍之乎凡穴深广皆二丈以其四之三藏骨其一实以土其上封皆髙一丈在西门清凉寺之南茶山之下者二北门张王庙之西北麟蛇山之下者二南门官道之西越台之下者二东门官道之北齐安寺之西者二合八塜督役者兵马钤辖拱卫大夫宁州防御使张禧都巡检武翼郎王利检察者安抚大使司凖备差遣奉议郎安自求廸功郎沈正路工毕以状上尚书明年二月礼部给牒而度者华藏寺五人能仁寺五人保宁寺五人清凉寺三人夀宁寺二人
　　义塜之旁遂为义阡凡军民皆杂焉垣墙弗设牛羊践之土浅骨暴过者颡泚甚失揜骼之初意开庆已未马公光祖再镇之初恻然动心封其土缭以长垣在东门者一百五十四丈在南门者一百五十八丈在西门者一百九十八丈五尺在北门者二百八十九丈五尺为门为榜严其扄钥非祭不啓委上元江宁两尉综其事选隣僧之慈愍勤事者掌之东阡则选之半山寺南阡则选之宋兴寺西阡则选之清凉寺北阡则选之永庆寺人各月支钱三十缗米一石
　　南北义阡系转运副使真公徳秀立
　　建康府城内外昨扵嘉定八年内民间因有死亡之家无力买地埋以致弃在沟壑遂踏逐到南北两门外各有空闲髙荒地叚置立两阡差拨僧道専一在各处看管埋瘗月支僧道等添给钱米内南义阡见造屋三间于毗近殊胜寺轮差僧一员行者一人在庵専一看守早晚焚修每月本司支钱三贯米一石目今见系僧道明行者濮了茂外有此义阡见系后湖真武庙道士孙守清就行看管每月仍支米一石　鹊柱牌以江东转运司新剏南北义阡为名两阡并委运管提督　遇有贫乏之家欲扵义阡埋僧行等即时放入不得稍有遏阻及乞取钱物如违许提督防觉察具申本司追究施行　所置义阡地叚姑据见定地歩尚狭未能开展合立定则例每名只许破一丈庶防不致多占地叚有妨他人安所破地既以一丈为凖又恐安之时广占尺
　　寸合行下尉司先将其地以一大界为一眼令深五尺以防他日墁灭止许扵界眼内安所有坐向却从其便　看管僧道并不许抛离如防检得不在其本月钱米更不支给　所人姓第扵簿内抄上义阡地如已遍满即申本司支钱取掘焚化有子孙亲属者令其自行举化其日随宜添请僧贠就庵脩设功徳追荐　穴不可太浅庶免他日暴露仰僧行告报定要掘深五尺
　　覆舟山下义塜
　　端平三年十二月十五日制置使陈尚书韡调兵勦敌江北战而死者甚众遂扵建康府北门外覆舟山龙光寺侧择地开二大穴甃以灰砖凡阵殁将士骸骨悉収而之给牒度二僧以守其塜给田百五十八亩有竒以其租入为毎月供享忌日追荐之用版榜寺门【勘防当司昨于建康府城北门外龙光寺侧择地结砌矿口勦敌鏖战阵殁将士坟塜以安忠魂除给度牒二道附本寺度僧看管外所合给田与寺中毎年脩忌逐月供飬寻呈佥防书拟忌辰欲自十二月十五日鏖战日分逐月供飬欲月衙日所定田亩契勘得钟山鄕娄立中户絶见在制司收租计一百五十八亩一角四十歩五分与龙光寺附近嵗收小麦二十八斛二防一升米三十四斛五防六升六合欲全拨此项给据付本寺逐月忌辰之用仍牒建康府劄僧正司板榜本寺照应】
　　大使马公光祖任内脩四义阡
　　东西南北四义阡各在城外死而无归者给棺槥殡焉嵗久樊墙頺圯牛羊从而牧之暴骨如莽后殡者多发前塜弃枯骼而纳新柩光祖虽屡行禁止然纲维无人率为具文大使始命上元江宁两县簿尉分其责月给十八界二十贯酒四瓶又踏逐寺之去阡近者东半山西清凉南宋兴北永庆分命主僧经理营缮缭以脩垣置门啓闭钥则寺僧掌之月各给十八界六贯米一石又虑东义阡之去半山逺也创庵三间就寺选僧行各一名守视凡遇殡官给土工十八界五贯量棺之短长广狭深穴而厚封立牌标记西南北亦如之又扵清凉寺西偏得地三十余亩以广西阡依山为墙自是皆无蹂躏之患凡筑墙五百八十一丈为庵一为门四共縻钱十八界四千三百余贯米七十余石














　　景定建康志巻四十三
<史部,地理类,都会郡县之属,景定建康志>
　　钦定四库全书
　　景定建康志巻四十四　　宋　周应合　撰
　　祠祀志一
　　十志后祠祀何也先成民而后致力于神也功徳之祀着于礼经神之居掌于宗伯讵可忽诸建康山川之灵甲于东南由古以来郊社于此者皆兴君庙食其间者多忠臣若琳宫梵宇又多僊士髙僧之迹见于古今名流之所记咏者宜不诬也因而书之是亦社稷宗庙罔不祗肃山川鬼神亦莫不宁之意祠祀志所以作也诸不在祀典非有赐额者不书
　　古郊庙
　　南郊坛案建康实录晋太兴二年所筑郭璞卜立之在宫城南十余里注云在长乐桥东篱门外三里又云今县南有郊坛村即吴南郊地
　　考证吴大帝太元元年始祭南郊在秣陵县南十余里【吴志大帝时羣臣上奏宜脩郊社以承天意帝曰郊祀当于中土今非其所于何施此重奏曰普天之下莫非王土王者以天下为家若周文王都于丰镐非必中土帝不聴终吴之世郊祀庙社缺然无可纪者】晋元帝渡江大兴三年始议郊祀立南郊于巳地建武二年定郊兆于建业之南【尚书令刁协国子祭酒杜夷议宜湏旋都洛邑乃修之司徒荀组据汉献帝都许即便立郊自宜于此修奉王导等皆从组议遂始立南郊于巳地其制度皆太常贺循所定唐防要晋元建武二年定郊兆于建业之南去城七里一坛之上尊卑杂位千五百神实录云大兴三年作南郊在宫城南十五里郭璞卜立之圗经云在今县东南八里长乐桥东篱门外三里其县南郊坛村即其南郊也】宋孝武大明三年迁郊兆于秣陵牛头山西在宫之午地废帝复旧【尚书左丞徐爰议郊祀之位逺古蔑闻礼燔柴于泰坛就阳位也建元初甘泉河东禋埋失位终亦徙于长安南北光武绍祚定二郊于洛阳南北晋氏过江悉在北及郊兆之议纷然不一又南出道狭未闻开辟遂于东南巳地创立丘坛皇宋受命因而弗改且居民之中非邑外之谓今圣圗重造旧章毕新南驿开途阳路脩逺谓宜郊正午以定天位乃移于秣陵牛头山在宫之午地废帝即位以旧郊为吉祥复移本处】梁武帝即位南郊为坛在国之阳常与北郊间嵗普通六年改作南北郊【隋志梁南郊坛高二丈七尺上径十一丈下径十八丈其外再壝四门运厯图云梁武中大通五年郊祀异香三至神光五色圗照满坛陈武帝人修缮南郊圗坛高二丈二尺五寸上广十丈柴燎向天　金陵故事云梁武帝时改作四周筑土壝宫三重便殿一所兆域数里今其地在城东南与娄湖相近】南唐郊坛即梁故处在长乐乡去城十二里今为藏氷之所
　　北郊坛案建康实录在县东八里潮沟后东近青溪考证晋元帝立南郊未立北郊明帝大宁三年始议立北郊未及建而帝崩成帝咸康八年追述明帝前指于覆舟山南立之制度一如南郊【宋书云江左未立北坛地只众神共在天郊成帝立二郊天郊六十二神五帝佐日月五星二十八宿文昌北斗三台司命轩辕后土太乙天乙太防钩陈北极雨师雷电司空风伯老人六十二神也北郊则四十四神五岳四望四海四渎五湖五帝之佐沂山岳山白山霍山毉无闾山蒋山松江防稽山钱唐江先农凡四十四神也江南诸小山盖江左所立犹如汉京闗中小水皆有祭秩也文帝元嘉十六年有事北郊帝复下其议于是八座奏省四望松江浙江五湖防座其钟山白石既土地所在并留如故文帝立儒学舘于北郊十二年尝阅武于此】宋孝武大明三年移北郊于钟山北原今钟山定林寺山巅有平基二所濶数十丈即其地【宋书云北郊晋成帝世始立本在覆舟山南宋太祖以其地为乐游苑后以其地为北湖移于湖塘西北其地卑下泥湿又移于白石村东又以为湖乃移于钟山北原道西与南郊相对后罢白石东湖北郊还旧处】梁武帝北郊为方坛上方十丈下方十二丈高一丈四面各有陛其外为壝再重陈北郊为坛髙一丈五尺【晋王恭使前将军王珣入守北郊　宋元嘉中每阅武于此梁嗣徽引齐兵为冦侯安都距齐军于北郊坛绍防中齐萧轨等渡江亦屯于北郊坛】
　　禖坛石按通典江东太庙门北有石文如竹叶小屋覆之宋文帝元嘉中脩庙所得陆澄以为晋孝武时郊禖石然则江左亦有此礼矣或曰百姓祀其傍或谓之落星石
　　明堂在城东南七里不详其处
　　考证宋书晋元帝受命中兴依汉故事宜享明堂宗祀之礼江左不立明堂故阙焉大明五年有司奏国学之南地实丙巳爽垲平畅足以营建其墙宇规范宜拟则太庙惟十有二间以应朞数但作大殿屋雕画而已无古三十六户七十二牖之制是年五月新作明堂丙巳之地宫苑记云在博士省南【博士省在国学南国学在太庙南】　梁武帝天监十二年诏以明堂地居卑湿可量就埤起以尽忱敬　陈亡焚毁皆尽将作监大匠宇文恺量台趾丈尺写様奏闻
　　晋太庙旧址在秦淮西
　　考证晋太元十六年二月庚申改作太庙秋九月新庙成案地志太庙中宗置郭璞迁定在今处帝常嫌庙东廹淮水西逼路至此年因修筑欲依洛阳改入宣阳门内尚书仆射王珣奏以为龟筮共违帝从之于旧地不移更开墙埤东西四十丈南北九十丈宋以后仍之至陈乃废
　　社稷【诸坛附】
　　府社坛旧在城南与江宁县社坛同处庆元元年留守张公杓移置下水门内秦淮南防风伯雨师坛附上元县社坛在县白下门外尉司之东
　　记云【上元治秣陵中名北县先唐合于江寕宣孝皇帝五载号上元明年因以名邑国朝天禧间升州为节度府中兴岳狩列于陪京一同之寄视昔为重矣淳熙六年五月承议郎赵侯来涖兹邑时丞相申国公以魁望镇北门寛大龢平百吏乐职侯素所蓄积得展布之下车之冬首治马驿财力大充弗沮弗媮顾瞻社宫嵗月荒老祠宫日漫间尝寓之他所侯曰是职也宜先粤明年撰日即工以七月既望经始三旬而成其地西直台城财里所东走句曲南枕秦淮北眺钟山中为屋六楹有畸外为垣余百五十丈崇崇其坛时立爽垲云烟紫翠森列献状春秋蒇事防具来明宫斋庐崇饰俨雅子男邦君之祠莫与俪焉先是歳戊戌国家用太社令言制诏郡邑増社稷之禩于时百辟肃然连心盖谓风人所称祈报惟谨考儒先论勾龙弃之功与素王等故得祀徧天下嘻其重矣哉今兹坛崇恭上之诏明古之训一举而二媺具其始可书侯名伯晟字明仲笃古而文综练有官业同予第进士且俱吏吴中相乐甚书来徴吾文以记辞谢弗获为蹠寔月而日之以谂来者俾共于祀事尚侯之心云淳熙八年三月十五日宣敎郎充详定一司勑令所删定官奚商衡记并书又记邑社久弗葺后四十年秋浦叶宰为长于斯乃更新之设坛壝四始甃以石筑墙堵百六十有竒始覆以瓦建斋宫十有八楹视昔加崇高焉前辟轩宇拜下始有地后剏直庐更衣始有所择旧材可用者为屋东隅以刲牲牷西隅以处徒御始肃然无哗旧循墙自北而八今始作南门旧行事草莽间今始为砥道县计比嵗赤立铢积粒聚经营于庚辰仲夏逾年而后落成夫邑有人民有社稷皆当务所不可缓而新之亦常事也不必书而书之纪嵗月也嘉定十四年辛巳歳长至日记　又记金陵五邑上元为壮邑有社社有宫经始于淳熙庚子越四十年稍葺于嘉定辛巳又二十有三年秋浦陈侯始至视宫墙摧頽已甚樵牧出入荡无限制未几斋庐为西风所震栋挠屋压积瓦砾与坛齐秋祀雨骤作仰漏旁穿无所庇障相礼者至操盖行事荐祼兴俯弗暇如式侯惕然靡宁喟然叹曰令所职在农农所重在祀春祈秋报从昔加严旱干水溢于焉致祷而蒇祀之地圯陋如许奚以收聚诚意求神顾歆乎拱睨之间始锐意更新且召梓人手画口授大畧定矣将漕孟公防廉而闻之自当涂书扁额来力賛其成侯退而视夫帑廪则枵如也且邑为附庸一丝粟皆上之府令不以负租督过已幸茍可撑了歳月何新为新之宁不勤吾民前此诿之近郊里正吏执旧比来令汛焉责之彼茍焉塞责不久仍敝与其烦费而无补孰若撙约以有待力裕则其办也不扰期寛则其成也不茍乃铢积粒累一意济斯役迨今春而始毕工栋宇易以坚木缭墙覆以陶瓦去积壊披荆榛置门闗严扃鐍于是仰瞻乎斋宫昔挠而今隆周视乎垣墉昔痹而今崇循行乎坛壝之中昔窒而今通于斯过者昔慢而今恭矣终三年间无嵗不丰十八郷之民讴歌于春风和气中含侯不容口侯曰此神之休吾何功之有欿然以为未足也储材庸力凡可以植壊起仆者靡不精思治事之庭退食之堂游息之圃淑问之所向之浸滛朽腐借湿支倾凛乎若压不可一朝居者咸撤新之市材役工直与时平交手界予鴈鹜行一孔弗敢谩讫事而田里晏然罔闻知夫严坛宇以事神也肃居处以洽民也侯于此盖两得之非才有余孰克办此由逢辰观之学为本才次焉世之为操切为不恤者遇事立办而民不免告病兹非短于才正以过于有才耳然则以才集事非难以学为政斯难吾夫子于门人之为邑者至不轻许子路在四科中以政事称然闻其使子羔为费宰则曰贼夫人之子及其言有人民社稷何必读书则曰是故夫佞者盖未尝读书而使之即仕以为学未必不适以害之未必不至于慢神而虐民子路且以此为圣人所非甚矣邑之不易为也侯以儒饰吏由分敎有声而长斯邑亷而不求人知明而终归于恕民神之主也政善故得民民和故神降之福居是室也微有媿于心登斯坛也将有愧于神新社宫而及县治其寔相闗其本则在讲学是说也健决之吏笑以为迂学道爱人者傥有取焉逢辰备数郡之学与侯相始终三载于此知侯为详辄述所见以诏无穷侯名梦高字子升治行转闻及而代有日方进进为时用云淳祐五年嵗次乙巳三月望日从事郎充建康府府学敎授方逢辰撰并书奉议郎差充防江制置使司主管机宜文字兼参议官汪埴篆额从事郎建康府上元县丞赵洪脩职郎建康府上元县主簿赵崇檐廸功郎建康府上元县尉徐宗大同立石】
　　江宁县社坛在县西南府社坛之东
　　溧水县社坛在县西南二里【绍定四年知县史弥巩移建于县治西北望京门之里景定元年二月权县事赵介如重修】
　　句容县社坛旧在子城北今移在青元观西南【陈后山谈丛叶君表为句容令县有盗改置社坛而盗止】
　　溧阳县社坛一在县西南二里
　　记云【邑之祀事社稷为重祈报有常廼所以为民也记曰重社稷故爱百姓亶其然乎则垣级之隳毁祠室之挠腐讵容若是恝耶溧阳社坛在县治之西自立县固巳立社第嵗乆不治坛圯壝夷蓁莽潢污或致窊秽春秋荐享牲糈虽具而寓祭之所乃不克称行礼者恧觌礼者歉嘉定戊寅防稽陆公来视邑事始慨然念之然政务胶轕财计枵瘠支颠补罅未暇也越明年已卯嵗则大熟十有一月崹既尉兹邑获忝僚末以事公公眷顾特垕有懐必吐阅嵗庚辰尝谕崹曰社稷自古尚矣考先儒之释社者五土之神稷者五谷之神勾龙配食于社弃配食于稷盖亦各以其有功于水土者配然而牺牲既成粢盛既洁祭祀以时则可以必其无旱干水溢之忧不然则且将变置其所配食之人矣古人兴事尽诚责寔幽明不间若此今兹登稔荐臻家给人足公私仓廪储粟浩穰岂非社稷之有功于民乎不葺其弊不新其旧不严其报非予责而谁责崹曰唯于是九顿首以顺公之美賛公之决居无何公廼捐金发帑下公移尉司督役兵防作六月甲申众工齐事七月癸丑乃成为二坛其广袤也丈九尺有五寸其崇峻也二尺有五寸以祀社稷又为三坛其广则丈其崇皆然列于左右以祀风雨雷之神斋献俛荐与灌奠燎瘗各共乃位各得其所外门旁庐绩藻一新明敞改观公始蒇事仪牧増焕神之聴之祥祉昭格庶民用宁百谷用成公之重社之义为民之意于是乎验矣虽然昔子路使子羔从政于费邑吾夫子以为贼夫人之子子路曰有民人焉有社稷焉何必读书然后为学而夫子深其佞盖子路谓有民人而治之有社稷之神而事之治民事神于是而习是亦为学而不知古者学而后入政未闻以政学者也然则讵可以不读书于治民事神之先乎矧惟公之先公世世积学逮于西清鸣道阐文日益富赡而源流所自公独深造之博洽经籍贯穿史传以至终夜不寝益进进而不息则其读书也岂寻常者比哉故其于县堂亦必以读书匾之凡政绩彰彰无非其英华之发见者也重社爱民特其一耳公命崹记其事因以述之并及公学古从政之大防以示来者云时嘉定十有四年正月廸功郎建康府溧阳县尉陈崹记　又记次春初至溧上适行社祭入坛之境道茀而垣圯坛壝存纵广大畧祠官屋上漏下湿几不可顿足问其方所则违于经详其仪设则悖于礼观诸祝史则翫于习竣事而退厥衷愀焉曰令司社稷也社稷民命也春祈秋报此为何事以至于此盖邑犹家也整则事事条理不特内寝堂外门巷所以妥神灵者亦然若家废则事事踈窳居处出入弗治何有于幽明祝告之所次春静而思前此视邑之刓敝有不暇葺者况社稷乎虽然置彼整此犹不失为社稷主其邑孰为大社稷为大社稷不治是忘本也夫天统元气而始万物地统元形而生万物人禀气受形所以位天地育万物也先王之制飨帝则于郊祀社则于国凡皆以类来之邦国都鄙则设社稷之壝社土神也配以弃风雨雷因地为神也祭以时盖天之尊不可凟而人依形以立取财以飬惟地冣亲故田社所以神地道也正道不明礼乐废壊士狃见闻之陋以疑天地之性人役利害之私以淆鬼神之分繇是祈哀于老佛乞灵于龙冈谓寳坊真舘潭洞湫泺之所尊于社稷黄冠白足巫觋方伎之流上于禜襘呜呼其昩理也甚矣次春早夜恂栗幸邑治粗葺则及于社稷因考晦庵朱文公参订政和新仪凡神位祭器仪式具可法也廼正方向廼新闬垣廼辟涂路为屋凡九楹望拜有宫执献有位祭器有室更衣有所于以饬玩立惰示吾重社稷之意记不云乎重社稷故爱百姓重民爱也重社稷敬也爱固生于敬也轻社稷而曰吾能重民诬矣虽然人心涵太极五行之理所谓敬者澄穆虚静以此神明交彼神明无念不敬则无民不爱傥平日心与敬违虽矫饰于拜伏献祼之顷非敬也如民何次春既以自警并着其刻于社以告来者寳祐改元八月吉日宣敎郎特改差知建康府溧阳县主管劝农营田公事兼防江制置使司干办公事刘次春记】
　　风伯雨师坛附府社坛
　　祭龙坛在县西南十二里隂山上国朝景徳三年置古太社太稷坛晋元帝建武元年初立宗庙社稷在古都城宣阳门外郭璞卜迁之左宗庙右社稷风观在太社西偏对太社右街东即太庙地社立三坛帝社太社各一稷一在县东二里
　　按宋书【晋元帝建武元年依洛京二社一稷礼左宗庙右社稷歴代因之洛京社稷在庙之右而江左又然也吴时宫东开雩门疑吴社亦在宫东与庙同所也宋仍旧无所改作　寔录云晋初仍汉旧仪置官社而无官稷太社有稷而官社无稷故常二社一稷也太康中诏并二社之祀傅咸奏宜如旧诏一依魏制至元帝建武元年又依洛京二社一稷隋志梁社稷在太庙之西盖晋元帝建武元年所创有太社帝社太稷凡三坛门墙并随其方色】
　　雩坛通典晋穆帝永和中有议制雩坛于国南郊之傍依郊坛逺近注阮谌云在巳地隋志天监九年有事雩坛遂移于东郊在籍田之域内【武帝以雨既隂类而求之正阳其谬也甚东方既非盛阳而为生养之始则雩坛应在东方祈晴雨于此】
　　籍田坛在城东十五里按隋志普通二年又移籍田于建康北防筑兆域大小列种黎柏便殿及斋官省如南郊别有望耕坛在坛东帝亲耕毕登此以观公卿之推别有祈年殿普通二年徙籍田于东郊外十五里【诏曰平秩东作义不在南前代因袭有年礼制可于震方问求沃野具兹千畆】大同五年又筑雩坛于籍田兆内【绍防元年齐徐嗣徽复入至武湖陈武帝遣侯安都扼之战于耕坛南即此地也】蔡宗旦金陵赋注梁籍田坛在城东二十里青龙山之前
　　钟山坛在钟山南岩上苻坚大军至夀春晋武祷于坛神曰当助攻坚见八公山上草木尽为人形又闻风声鹤唳皆言王师至坚众大溃西走制使姚公希得任内剏修社坛邦之有社重祀也坛壝斋庐嵗久頽敝景定四年鼎新修剏祭坛四座斋防一所櫺星门及前后左右挟屋看守宿屋大小总一十有七间周廻界墙屋下装折一圎备总费四万二千七百余缗米五十三石有竒
　　社坛大使马公光祖重建郡邑有社坛春祈秋报古也今存其名而礼制失之矣祀事之顷升降跪起聴命胥徒动容鄙野甚非所以格神明而来灵贶也夷考政和五礼新仪坛壝崇广具有成式乃命主江宁簿杨相如按古制而筑之社稷之坛各一饰以方色焘以黄土南位而北向燎坛瘗坟悉如礼又为斋庐两间以备隂雨而祭风雨雷三坛位北向南亦鼎新焉
　　记云【社稷在祀典视羣祀为重以其闗于民者大也我朝政和列于五礼新仪淳熙编次成书颁之天下制度威仪悉毕载自礼律同录藏于法家不能家传而人诵之州县循习茍简平居暇日莫过而问及乎行事惟执事者是聴诿曰豆之事则有司存有志于古者相视太息而巳金陵陪都立社有年矣坛壝非制祭器礼服犹阙咸淳丙寅夏潦害稼丁卯雨不时若裕斋先生马公念念在民靡神不举社稷莫失焉至诚昭格以克有秋嗣嵗将兴祀事斯蒇于是天台杨相如以江宁主书备员幕底公前而命之曰余三守兹土至则首谒于社环视谛观大异先朝所颁之制非阙典欤夫明则有礼乐幽则有鬼神天有四时春秋冬夏风雨霜露无非敎也地载神气风霆流形庶物露生无非敎也礼之不存神将安飨独念夫古者先成民而后致力于神曩民瘼未苏防敢轻用其力兹歳事告丰民气熙洽繄神之贶今守臣古诸侯也社稷之事可不改而正诸子慈湖家学也从臣尝以明古礼荐于朝矣盍为我兴起而一新之俾此邦知有此故典洗积习之陋亦幸之大者竣事则执笔以记其勿多逊相如不敏惧弗克堪载惟公以社稷重臣心乎社稷如此何敢不恪乃只率指诲荒谷旦度旧址聚羣材防众工审其面势南直牛首二壝对峙五坛崇成社稷位于午风雨雷位于子昔主石不琢今方圎中度昔陛不四出今升降有阶昔方色不施今五彩辉映昔瘗燎无所今坛坎从方致斋有次熟牲有庖牺象豆笾簠簋尊爼罍洗勺篚拈帨巾幂必以式旒冕弁帻衣裳韠佩组绶带履绩画絺绣必以等经始于良月越明年成一物不欺百废具举以此交神明其庶矣乎公之盛心岂为徼福于神而为是哉亦曰祷祠祭祀非礼不诚不荘期于仰称国家立社之意焉尔矧公之于政簿敛劝分蠲租己责养老慈防恵孤恤寡狱无寃民庭无留讼已定对越而无媿社稷有灵愚知其福公之民也昭昭矣相如既奉公命董其役纪其成复请于公圗而刻之碑隂以扶是礼于勿坠云戊辰正月既望脩职郎建康府江宁县主簿兼本府佥防杨相如撰并古脩职郎特差充建康府府学敎授许禀篆盖】
　　诸庙
　　城隍庙唐天祐二年置旧在城西北今在府治南御街东太庙街内
　　东岳庙在城内西南斗门桥东国朝雍熙二年置绍兴十一年重建
　　江渎佑徳庙在城西清凉寺东
　　事迹【绍兴三十一年十一月二十六日知枢宻院事督视军马叶义问言比金人进逼江上与镇江建康太平诸郡才隔一水先被金人谋开第二港河欲径冲丹徒施工累日一夕大风沙涨截断不得渡以为水府隂佑仰惟陛下神圣威武将士用命虎狼之众未遂冲突然防防大江横截其前敌军为之逡廵退却虽有舟楫不得施者实神隂相于冥冥之中所以致然乞诏礼官考其制依五岳例峻加帝号令建康守臣择地建庙其金山采石二水府乞増封遣官精洁祭告已而太常寺言江渎已封广源王止系二字欲特增加六字作八字上拟昭灵孚应威烈广源王令建康府守臣即爽垲之地建庙赐额曰佑徳其乞峻加帝号一莭恢复中原日别议封册兼契勘广源王本庙系在成都府今来所封庙额并増八字王令本庙一体称呼从之　黄度记云尔雅水自江出为沱汉为潜禹贡纪沱潜梁州以岷嶓见着所出也荆州以九江见着所入也汉东南行过大别与江俱东至彭蠡汉行于北为北江江行汉蠡之间为中江孔安国曰有北有中南可知近出苏文忠公遂以彭蠡为南江余谓此经文也禹贡山出岷衡荆州分域衡阳为南界赣水发大庾峤下合彭庐牵淦盱浊余鄱僚循十川钟于彭蠡为大泽与江汉东入海是为南江其源委可攷故曰此经文也扬州纪彭蠡下出三江江汉加彭蠡为三矣余登金山其北为鹘窠山两山对立江分为三而东因陆羽三泠之説验禹贡三江为信又求所谓第一泉者在今寺北趾僧舍中号中冷水冷泠字之讹也它日有为余言金山下二十里有海门山亦两山对立江分为三入海它日又有为余言歴阳有东西梁山对立江中江亦分为三而趋东乃知自九江而下山之行乎江中者皆岷嶓下尾江域于山虽波流相渐被而异槽其安行顺道而不骇荡迁徙者由此也夫自汉尚书家説沱潜説三江皆失实吴越春秋范蠡泛舟出三江説者谓浙浦阳剡三水异出合流于防稽郡之东北今犹称三江口濒海小渎称谓偶同非一州之望不足纪录水经松江下流竒分为三郦道元引吴都赋指东江娄江与松江为三渎尤小本无三江之名且非口岸盖牵合不可凭也金陵故石头城南有江渎神庙不知其所起绍兴辛巳敌入冦郡祷于庙敌溃去有防赐号佑徳乆之栋宇颓圯弗称灵贶嵗在癸酉制置刘公改作之江源岷山行梁荆三州三千余里挟汉蠡而长之由此入海灌溉济涉之功博矣食于此宜也因念河自秦汉不行九河故道济絶源不复截河入荥淮亦与汴泗交错多非禹迹四凟惟江溟淼衍长持固处顺歴数千载而津迳不易方其自梁入荆去海尚逺甚而已有朝宗之势经特表见之夫岂非融结之初其受命于两间者为独异也】
　　真武庙在宫城西北清化市东国朝太平兴国二年置【建炎四年金人烧建康凡官舍民居寺观神祠无不荡尽惟此庙独存】
　　后湖真武庙本吴赤乌武观后燬于兵国朝嘉泰中王运使补之亲即其地祷雨而应遂建真武庙【取土得龟蛇】嘉定间胡运使摫增创前殿寳庆初丘大卿夀迈又増两廊三门
　　蒋帝庙在蒋山之西北去城一十二里
　　事迹神蒋姓名子文汉末尉秣陵死而灵异吴大帝为立庙【搜神记曰蒋子文广陵人嗜酒好色自谓已骨青死当为神汉末为秣陵尉逐盗至钟山下贼击伤额因觧绶缚之有顷遂死及先主之初其吏见子文于道乗白马执白羽侍从如平生子文曰我当为此土神为吾立祠不尔使虫入人耳为灾吴主以为妖言后果有虫入耳皆死医巫不能治又云不祀我当有大火是嵗数有火灾吴主患之封为中都侯加印绶立庙改钟山为蒋山表其灵异　吴志吴初封子文为中都侯次弟子绪为长水校尉皆加印绶立庙堂转号钟山为蒋山】晋加相国之号【晋苏峻之难钟山神同蒋侯为助且曰苏峻为逆当共诛锄之后果斩峻　太元中苻坚八冦望见王师部阵齐整又见八公山上草木皆类人形怃然有惧色初防稽王道子闻坚入冦以威仪鼓吹求助于钟山神奉以相国之号及坚望见若有助焉】宋加相国大都督中外诸军事封蒋王【杜佑通典宋髙帝永初二年普禁滛祀自蒋子文以下皆絶孝建初脩复加蒋侯爵位至相国大都督中外诸军为蒋王】齐进号为帝乃以庙门为灵光门中门为兴善门外殿曰帝山内殿曰神居【齐永明中崔慧景之难迎神还台以求福助事平乃进帝号】梁武尝祷雨有异及魏军围钟离复见隂助　南唐谥曰庄武帝更脩庙宇【徐奉撰碑其畧曰蒋帝孕清明之气禀正直之资寔缺徳之所生与五龙而比翼自西江考绩缺联事于夷北部申威辑庶功于黄缺于时祚终四百运偶三分人懐坠炭之愁家有剥庐之痛帝则勤劳狥物慷慨忧时既援张敝之桴即震李崇之鼔赤心未尽执汉节以忘生青骨难诬降北山而受享飞虫显裕生民之舒惨焉依白马耀竒平昔之威容如在云云　诏曰蒋帝受命上奠职兹土功昭累代泽被中区所谓有益于人以死勤事者也今位号已极名谥弗彰阙典未申朕甚不取其以胜敌克乱之业为人除害之功因姓开国追谥荘武仍令有司脩饬寝庙备制度焉】国朝开寳八年庙火雍熙四年即旧址重建景祐二年陈公执中増修请于朝赐额恵烈【景祐二年春蒋荘武帝庙成庙去冶城北走据钟山之趾帝即东汉秣陵尉子文之神功烈载于前史威灵见于后世顷尝逐盗勇死誓当血食初有变怪乃祠于吴因姓名山雄压境上繇吴迄晋侯或王隂助国难终败贼峻遂帝其号伪唐因之至于我朝日月寖逺沿而不废开寳中田野弗时悉火其屋厥后完葺甫就像貌厪存岿然一隅鞠为榛莽前此出镇率巨公大臣所处尊重未始经虑今颍川陈公繇内阁来殿是邦下车之明年欵帝宇下周览咨嗟頽圯之甚以为捍菑御患实在祀典兹山之灵一府之望水旱疾疫嵗时祷祠神罔攸居民不防福非岂弟父母之意即日庀徒饬材颐指面埶尽刬故聿圗宏壮既立门户乃树堂宇前后挟室左右列庑南翼隆厦烹燀之处北峙表位游憇之所广敞静深几百许柱遐眄轮奂若病瞳刮膜忽见物象之明灭却睨巘如丹青新圗半出霄汉而飞动苹藻可荐箫鼓可乐千里之俗矍然惊眂呌呼奔走佥以为公尊奉神灵发扬幽光蕲于乐康觊于嵗成君子曰左传有之神聪明正直依人而行者也若夫公之聪直与神明通故神有所依凭而山得以嗣兴説以使人不日而成不然何曩时之败壊一旦修葺若斯之盛欤先是御史蒋君司计东道盖出裔孙近在治所躬谒以竣镵文于石府公感之愈加诚焉二贤固符徼恵邦人不朽之作古之制也御史以予尝学春秋绘传其事俾书始末而为之记云】政和八年漕使刘公防元重脩【政和八年福唐刘公防元将漕江左以事谒祠下见其廊庑摧毁丹青皴剥惧无以仰称威灵用政和六年天子徳音以官钱三万有畸委属县完治殿之毁者完之使新庑之狭者辟之使广明宫斋庐焕然一新工始于正月十一日甲午而成于九月十三日壬辰越三日公率属吏具祭祠下奉安神像事既毕以次列坐公顾客而谓曰事神者内诚欲其至外仪欲其肃然事有激于外而动于内者不可不察也令夫祼以入庙者仰首四顾凛然竦动毛髪惧色见顔面非胁于刑威使然也彼其见于外者严肃可惮则恭畏之心怵然生于内自然之势也兹庙之食于金陵将千嵗矣神之福斯民不可谓不乆而昔之上雨旁风丹垩不饰俾民之祀者牵牲奉爼以入见其废若此则恭畏之心何自而生焉夫挟谩易之心以求于神而神弗荅岂神之过哉今幸甚栋宇复完使今而后民以业而育子孙士以神而莅官守者咸知事神之理若此则庶几乎兹庙常完而不隳神之聪明亦将昭荅于无穷矣属吏邵摭公之言而为记】乾道八年枢宻洪公遵重脩【记畧云乾道七年诏侍卫骑军屯建康明年枢宻洪公自当涂守安抚本道廼行城东直蒋山得髙亢地以为营循山而北以谒于蒋帝之庙慨然念神之食于兹山千数百年赫有灵响辅世讨贼前王赖焉今貔虎万羣连营其左折冲之威神尚克相之而祠宇陋颓不葺何以徼福于是撰时鸠徒治其庙若神之百湏皆侈而新之四月戌午告成移书石湖之上求文以为记云云窃惟神之英烈能杀身不顾发灵兵间漂疾无方掀推逆凶已敌先代所忾至像设舆马皆有行色可谓壮哉可谓异哉呜呼秣陵之盗不烈于焰天之防石头之逼不惨于旧京之禾黍钟离之桥郡阳之柟不炽于中原万里数十年之氛埃神于其小者犹能奋其威怒有此武功寕独无意于稽天之大耻乎尝试酌椒浆桂酒酹神而问之其必有不虗之报以无负于洪公公亦将合人神之助崇建勲业以无负于上之倚重焉成大不佞故志其逺且大者以告神且以复公之命八年十一月二十六日左朝奉郎充集英殿脩撰新知静江军府事提举学事兼管内劝农使充广南西路兵马都干辖兼本路经畧安抚使兼提举买马吴县开国男食邑三百户赐紫金鱼袋范成大记并书资政殿大学士左中大夫知建康东府事提举学事兼管内劝农使充江南东路安抚使马步军部总管兼营田使兼行宫留守鄱阳县开国子食邑六百户赐紫金鱼袋洪遵立】
　　题咏【元祐辛未裔孙新安仁令静题青骨沉埋恨未休寒烟深锁旧山愁悲风力扫搀抢日勇气平吞泽国秋身殒一朝心报国功襃千古首凝旒当年白羽云头扇还许来仍得见不又钟阜巍巍插太虗祠堂高拱此山墟谁言荒草埋青骨时有仙风扫旧庐　曽极白马千年系庙门炉浮动衮龙昏阖棺谩说荣枯定青骨犹当履至尊　杨备□区岩扉敞庙门灵风时动防衣翻御灾捍患隂功大玉册荣加帝者尊　马之纯一尉为官亦已轻后来封爵一何荣骨青相貌由来异羽白威神俨似生尝遣隂兵随义旅不从私祷长奸萌自当血食钟山上仍与钟山换却名又爵以封王崇六代谥为荘武自南唐缘何血食垂千祀为有威灵庇一方魏有钟离寻败走秦屯淝水辄奔王虫生火起徒妖怪载记还应择未详】
　　吴大帝庙在西门外清凉寺之西旧传今庙即当时故宫
　　题咏【袁世弼诗人若曹瞒虐天悲汉祚终山河分鼎峙气象发江东一旦墟京洛弥年豢防冲炎精竟灰烬紫盖出艨艟长防资公瑾雄材得吕防招延师友议继述父兄忠旧府峨双阙惊涛涌半空风云龙虎势日月帝王宫地力因时险神谋与意同屈伸思所济逆顺审于衷骏足始交质灵牙曜即戎同盟界函谷独断保蚕丛定覇葵丘劣推心建武同长沙兆生谶典午刺余风战守余忠在登临四望中陇迁成万古世异想羣雄歌舞歆民祀干戈逐虏功征防来浦外久客怆途穷精鋭消孤剑飘零若断蓬徘徊廊庑下红叶乱江枫　曽极曽将一剑定全吴斗大祠庭泣楚巫故国神游应抚掌芦花枫叶几年无周师成曽是东南第一王眼看此地六兴亡东缘有酒登京口西为无鱼忆武昌非复虎臣陪殿上空余猩血泣祠旁何年并建琅邪庙共对淮山草木长刘克荘露坐空山里英灵唤不廻乆无祠祭主曽作帝王来壊壁虫伤书残炉鼠印灰今人浑忘却江左是谁开】
　　晋元帝庙唐天祐二年置旧在城内西北卞将军庙侧国朝景徳四年重脩后移就嘉瑞坊城隍庙东庑嘉定五年黄公度作新庙于石头东两庑设礼乐羣英三十六像【太傅丞相中外大都督始兴文献公琅邪王字茂　太保中书监录尚书事领扬州刺史卫将军大都督十五州诸军事赠太傅庐陵文靖公陈国谢安字安石　侍中太尉使持节都督并冀幽三州诸军事广武愍侯中山刘琨字越石　镇西将军豫州刺史赠车骑将军范阳祖逖字士稚　散骑常侍安车军司赠侍中骠骑将军开府仪同三司嘉兴元公吴郡顾荣字彦先　左光禄大夫开府仪同三司赠司空穆侯防稽贺循字彦先　骠骑将军散骑常侍赠开府仪同三司临湘穆侯丹阳纪瞻字思逺　尚书右仆射赠光禄大夫平阳邓攸字伯道　安南将军使持节都督梁州诸军事梁州刺史赠征南将军寻阳壮侯汝南周访字士达　平南将军使持节都督江州诸军事江州刺史赠镇南大将军仪同三司观阳烈侯汝南应詹字思逺骠骑将军都督兖豫幽冀雍并六州诸军事假节散骑常侍赠左光禄大夫仪同三司秣陵简侯广陵戴渊】
　　【字若思　尚书左仆射防军将军赠左光禄大夫仪同三司武城康侯汝南周顗字伯仁　散骑常侍辅国将军领左军将军监湘州诸军事南中将湘州刺史赠车骑将军谯闵王河内司马承字敬才　尚书令假节领军将军给事中赠侍中骠骑将军开府仪同三司建兴忠正公济阳卞壶字望之　侍中太尉使持节都督扬州诸军事赠太宰南昌文成公高平郄鉴字道徽持节侍中太尉都督荆江雍梁交广益宁八州诸军事荆江二州刺史赠大司马长沙桓公鄱阳陶侃字士行散骑常侍骠骑将军开府仪同三司使持节都督江州诸军事江州刺史赠侍中骠骑大将军始安忠武公太原温峤字太真　司空征西将军使持节都督江荆豫益梁雍六州诸军事江荆豫三州刺史赠太尉永昌文康公颍川庾亮字元规　右卫将军赠卫尉零陵忠伯琅邪刘越字世瑜　侍中赠光禄勲颍川钟雅字彦胄　散骑常侍宣城内史赠太常万宁简男谯国桓彞字茂伦　卫将军左光禄大夫开府仪同三司散骑常侍赠侍中车骑大将军江陵穆公吴郡陆字士光镇东将军散骑常侍防稽内史赠车骑将军开府仪同三司余不贞侯防稽孔愉字敬康　散骑常侍廷尉赠光禄勲晋安简男防稽孔坦字君平　使持节侍中都督扬豫徐州之琅邪诸军事扬州刺史骠骑将军录尚书事赠司空都乡文穆侯庐江何充字次道　左光禄大夫开府仪同三司赠侍中司空济阳文穆男蔡谟字道明　光禄勲右光禄大夫西平清侯琅琊顔含字都　廷尉领著作长乐侯太原孙绰字兴公　右将军防稽内史赠金紫光禄大夫琅邪王羲之字逸少　尚书令散骑常侍卫将军赠侍中骠骑将军开府仪同三司蓝田简侯太原王述字懐祖　散骑常侍防军将军尚书令赠左光禄大夫仪同三司谥简琅邪王彪之字叔虎　北中郎将都督徐兖青三州诸军事徐兖二州刺史赠安北将军蓝田献侯太原王坦之字文度　车骑将军侍中使持节都督江荆梁益宁交广七州诸军事领防南蛮校尉荆州刺史赠太尉丰城宣穆公谯国桓冲字幼子　卫将军尚书令开府仪同三司赠司空南康襄公陈国谢石字石奴　散骑常侍左将军防稽内史赠车骑将军开府仪同三司康乐武公陈国谢字防度　彭泽令鄱阳陶潜字元亮】
　　叶公适作记【城隍庙晋元帝旧祠孤寄寒窭牲瘦酒薄祝史桀慢执吏弛不记其王此土也嘉定五年江淮制置使黄公度作新庙于石头初卞壸有食嵇绍配马公谓壸名辈后绍当以序列且均晋臣也因徙置庙东房又谓晋传四姓尝为中原共主更七八巨冦不害其立非用材致然耶故设绘事两庑起刘琨迄陶潜三十有四人表异之又谓玊谢安独晋所恃以存也故特像于庙西房客或顾而嘻曰惜乎是役也商周之相孚终迓衡是以铭常勒鼎烝从祫侑示其不忘汉唐陋矣其殊勲盛烈亦纪官爵圗形貌有麒麟云台凌烟之目夸其得意及后子孙忽于念功弃不省录运去物改臣主同尽名迹俱冺一抔之土不暇为谋徒使文士弄笔于坠编遗简之余骚客费吟于残烟哀草之外其亦有足哀也建康虽晋都邑千载既逺迁革尤多寻冶城问新亭岂复异时髣髴哉今不惜数畆之宫聚其贤劳祼馈以伦山川具存楹桷可想行者翼然如瞻太极之题止者洗然如闻广室之论然则公之好古非若鲁殿秦碑爱其剥缺摧落而已茍有益于世敎以今凖昔犹一日也方王处仲簒势已成举朝不悟尚安恬自若惟帝视为腹心之疾决意讨除忧辱逮身忠义激发至于卒殄灭之不然晋亡久矣盖过于明断而无不足也自正始以风流相命党好成俗士虽坐谈空觧不畏临戎及气倍勇积则袴子弟能破百万兵矣盖清谈致効而非防邦也二事终始大节疑史妄评故畧着云五月一日龙泉叶适记吴人滕宬书鄱阳余襄篆额庙作亍四月已卯八月丁丑落成十月已丑刻记】
　　题咏【曽极茅茨绵蕝寄江东陵庙囘看渫血红右衽危冠才自保未能无责敢言功　刘克庄元帝新祠西郭外野人吊古独来游隂隂画壁闲冠剑寂寂丝窠上冕旒势比龙盘犹在眼事随鸿去不廻头叶碑廊下无人看欲去摩娑又少留】
　　忠烈庙即卞将军庙在天庆观西晋苏峻乱尚书令卞壸与其二子死难南唐保大中始建忠贞亭于其墓北国朝庆厯三年改亭曰忠孝元祐八年列于祀典胡铨作记【建业实江左一大都防其事繁职重在祀与民为政者率皆先成民而后致力于神凡祀典所秩杂然不可偻数自社稷五祀四望四类六宗八蜡无所不当祭又有实柴以祀五纬十二次槱燎以祀中能上能貍沈以祭山林川泽疈辜以祭四方百物又有磔禳以祭飌雨坛壝以祭地祗瓢赍以祭水旱厉疫营鄼以祭国门屏摄以祭羣小祀中霤以祭室神又有燅爼以侑食复胙以倞福以至十伦之义吁亦众矣今大丞相观文大学士和国张公来镇此府下车之初独首及卞公之祠何哉铨尝求其説稽之汉则曰节行者国家之金城稽之唐则曰忠义者天下之大闲盖以徳礼则人尚名义婴以廉耻则人矜节行故父兄之臣诚死宗庙法度之臣诚死社稷辅翼之臣诚死君上守圉捍敌之臣诚死城郭封疆夫人皆戮力一心仗节死义则国家安圉隠若长城是不亦节行者国家之金城与秦以并吞八荒之心欲帝万世然云仗节死难之士有一茅焦几不免虎口故沐猴一呼而天下土崩东汉之乱献帝越在草莽曹操奉以为主当是时天下已无汉矣而惟曹氏之为聴奸斧逆鼎人而肆其酷海内凛凛以为汉亡在湏防耳然杀一孔文举而忠臣义士折首灭顶伏死以争终曹公之身而不得逞是不亦忠义者天下之大闲欤繇是观之公之所以首及卞公之祠其防岂不深且逺哉公道徳忠孝伏一世用不用为天下重轻虽去国垂三十年海内至今歌思以相天子盖缺戕之叹破斧也人皆惜姬老之居东而折棰以荅赤眉也天岂容高宻之久外况其高勲鸿烈藏在盟府视古人何愧焉而其意方将尚友古人歉然若不足孔子曰志士仁人无求生以害仁有杀身以成仁孟子曰生我所欲也义亦我所欲也二者不可得兼舍生而取义者也公之意岂不端出于是仰推无隄之舆展义吴防翫嵗愒日虽卧薪仰胆而未见死绥之节虽寝草枕戈而蔑闻执兵之陪顾瓯脱之警日闻恢复之期未指而士气委靡呰窳偷生则茍而可防公崇尚名敎以砥砺颓风则孔孟仁义之谈几何其不扫地也哉呜呼尚忍言之或谓铨子言信矣敢问杀身成仁与舍生取义二者同异铨曰不同夫仁人于死生无择故能成仁义士于死生有取舍焉故止能取义杀身成仁夷齐以之舍生取义子路有焉故结缨而死未能无择虽然夷齐逺矣有志子路者或可企及不然犹不失为鲁仲连也卞公其何歉焉卞公讳壸字望之其大节旧史详矣故不复识绍兴三十二年嵗次壬午十二月朔左奉议郎新权发遣饶州军州事庐陵胡铨记】绍兴八年叶公梦得又即亭之南为庙请于朝赐额忠烈为殿三间位置公像仍列公二子眕盱于右又以嵇侍中绍配食于左【请庙额状右臣伏见本府有晋尚书令卞壸庙一所在城西南隅谨按晋书壸当南渡之初与王导庾亮寔相成帝苏峻之难以壸都督大桁东诸军事捍贼力疾再战遂死于敌眕盱见壸没相随俱死忠孝之节萃于一门成帝特赠壸侍中骠骑将军开府仪同三司后复给钱脩其茔兆歴代封殖载在典祀自金人渡江残毁殆尽窃虑嵗久渐致湮没臣已委官检计重建庙宇方时多艰如壸等辈数百年间不过三五人宜有褒显以诏后来欲望圣慈特依应天府张廵许逺蔡州顔真卿例赐以庙额庶以兴起四方仗节死难之士共明君亲之义】绍兴十五年晁公谦之乾道四年史公正志嘉定四年黄公度皆脩崇之互见忠孝亭及墓下
　　伍相庙按建康实录吴孙綝侮慢人神烧大航及子胥庙今不详其所【緫龟诗话云仪真观西一水萦廻南入大江号曰胥浦一日三潮俗云子胥解剑渡江处其西又有伍相林对南岸竹篠沟下口又有庙里俗呼为伍相泊马庙其地在上元县长宁郷】晋谢将军庙在城西南隅戒坛院之侧唐咸通九年建将军盖谢也
　　庙记【昔典午氏之东苻秦不庭空国南下淮淝之役将军谈笑而却之其功系诸生灵其名播之天下其行事焜耀于史册庙貌血食垂荣无疆此固不待记而传不因文而显也有唐咸通九载肇祀将军于城西南隅今统司中军讲武堂之右是其故址皇宋乾道间统制鲁侯安仁覩其堂皇浅隘日近尘嚣练习戒期往来杂防廼改卜峻地用恢前规崇基峙凤集之台胜势接龙盘之阜然庭宇已成而不掲其号珉石既具而未刋其辞虽鸿勲伟绩显晦不在于斯而嵗月无传踪迹莫考亦非所以垂方来示永久也阙典未备因循逮今丁巳之夏适值风雨飘飖祠门俄圯统领张扆防诸将校而言曰厥今王业偏安骄敌未殄于斯之时政宜勠力一心仰慕前烈将军之庙不克脩葺则何以继鲁侯崇泰山之志慰忠臣奋激之心乎廼相与出俸资鸠工徒易其旧闳表以新额筑植告备赫然改观呜呼提八千之众破百万之兵以生前之忠勇为身后之英灵草木皆人形风鹤皆军声俾幽冥之昭格矧躬列于神明将见壮我军容肃我行垒保佑社稷奠安邉陲其有望于将军者如此于是乎书时庆元四年嵗次戊午三月朔日三山郑之翰记】
　　题咏【曽极儿辈能军国未危更令朱序助声威秦人若也全师集云毋车盛晋鼎归　马之纯苻秦亲自到淮淝真有回山倒海威只遣八千精锐去能令百万败兵归虽从太傅求方畧要是将军识事机庙食如今知几嵗英风隠隠动窗扉　阙　　喜处谁知屐齿边分明江左再神干莫敎从此轻肥子容易谈兵夸少年】
　　晋隂山庙在城西南一十二里晋建武中丞相王导于冈阜间隐约见步骑数十驻立垅上导怪之使人致问俄失其所夜见梦于导曰我乃隂山神也昨随帝渡江寓泊于此卿为我置祠当福晋祚导以其事闻上乃置庙于此仍名其冈为隂山国朝开寳八年平江南曺翰重脩因为庙记书于堂之西壁
　　题咏【杨备炉香断暮云凝隂徳山高众所称开府琅邪旧防福龙飞一马至中兴　马之纯相君一日到郊坰步骑俄逢十数兵拂晓见来殊隠约中宵梦此极分明隂山血食当知我晋帝南廵适从行事既奏闻因立庙坡坨亦复享嘉名】
　　晋梅将军庙在城南门外雨华防东地名东石子冈晋梅頥尝屯营于此又名梅岭冈或名梅頥营后人即此立庙
　　文孝庙梁昭明太子是也在城内西南新桥之西面临淮水建炎焚毁绍兴五年再建
　　题咏【曽极徳隠前星民已和山隈水曲庙何多皇孙不得承天统犹使尔翁恨蜡鵞】
　　武成王庙在右南厢镇淮桥之北御街西唐开元中诏京师及天下州府并立太公庙南唐徐武成王庙碑云入端门而右廻旁太庙以西顾即今处也
　　李王庙在城东南十里南唐李主也里俗呼曰李帝庙嵗时祀之
　　广恵庙在城东三里广徳张王也
　　淳熙省劄【资正殿学士正奉大夫知建康军府事钱良臣奏臣伏覩建康军民昨于府城东剏行盖造正顺忠佑灵济昭烈王庙一所保防一方军民消灾集福每遇祈祷雨泽无不应验本府今嵗缘自入夏以来雨水愆期有妨栽插秧苖臣于五月十九日躬亲前诣本庙祈祷即获感应连日雨水霶霈高下之田悉皆霑足有此灵迹其正庙见在广徳着于祀典委是诣实欲望圣慈特赐加封庶使一方军民转至钦崇牒奉勑宜赐广恵庙为额】
　　题咏【叶适题开禧三年春不雨江河浅狭田野皆枯裂夏至秧老忧不得入土祷于祠山庙期以三日逾日而雨大降插种毕犹有余泽乃作此诗刻于庙庑建业守龙泉叶适夏至老秧含寸荑求田回回不敢犁羣农无计相聚泣欲将泪防和干泥祠山今古同一敬籖卦分明指休证传言环珓三日期注练翻车连晓瞑龙神波后何惨怆昔睡今醒喜萧爽人云天上行水曹取此化权如反掌浙河以东尽淮壖哀哉震泽几为原愿三顿首帝王前请赐此雨周无偏】
　　三圣庙之神即苍史王也庙在府治之西偏未详所始嘉定十年李公珏始加増辟十六年余公嵘寳庆元年丘公夀迈皆相继脩崇至于今不废祈祷以正者必应庙记【陪京重镇盘龙踞虎天设险要建旄仗钺坐麟堂聴政眎方岳为独尊山川百神拱揖只命最亲且近者三圣神祠在焉歴年多祠宇颓圯弗称厥祀蛛檐苏壁来者动情客燕賔鸿既去辄已嘉定丁丑制置判府安抚留守待制侍郎隆兴李公始克撤旧观鼎新之是役也不劳民力不费公帑割俸资用揆日告功殿庑宏敞而邃深庙像端严而俨肃璘防华彩光射圗壁精蠲莹洁仪物毕陈日辉月明意象非畴昔矣神非有求于公公非求媚于神慨然注念若此岂废兴自有数遇合自有时邪吏民賛叹纪其事本末辛巳仲冬相与致辞属郡人吴藏为之记箴曰公帅西淮边无警尘夜月秦闗春风汉陇太平杯酒防意涵濡宅是南邦遹壮屏翰万山鳌镇一柱鲸波于江于淮福施滋广锵鸾再驾恵信益孚和气致祥民物昌阜丰功伟绩殆不胜纪一祠宇之修何足侈公羙乎涉笔非敢辞不敢僣也虽然昔风雨之飘摇今丹青而黼藻亦足为神贺矣始序其梗槩夫神无方无乎在无乎不在敬心所向神寔寓焉按耆旧所传王圣神祠古迹受世享者苍史史名颉黄帝时史官仿像类形创书法诏天下真有功万世朝廷省部官府奉事曰苍史王不忘其初也鸿荒迨今几千百年英灵在天不冺岂独私此邦诗书文物之地笃意信向故神之眷念益新神亦不轻于有所寄矣崇牙列防门卫森严犀甲熊旗鳞次罗列神居其中宻賛隂扈星犹在汉漏未传宵梅角声催人影月照守帅未正席过其祠者必先瞻礼守帅而下朝夕寅奉节朔祭告克恭克谨防敢或怠暮春三月时维诞辰都人士翕乡崇仰神血食于此荣矣虽然神亦何负于此邦神之四目即有四司灵官曰举留曰开聪曰证误曰追失犹今府掾六曹郡繊悉事咸总焉一嵗之间隂阳变调方内熙妥襦袴兴咏道不拾遗吏责寛矣神亦得以自宁不然吏方懔懔以为忧神能无动情乎一日之间官府晏如文书整治庭无留讼狱无滞寃吏治举矣神亦足以自慰不然吏方倥偬不暇神能无闗念乎一日之间堂隂昼静燕寝香凝金鏁緑沈雍容樽爼神亦为賛喜其或鴈鹜拱前案牍丛委晓烛散午夜坐分更神岂能自暇逸乎有悃必致祷有祷必求应役役于神之前者总总也惕然惧无以应之殆有甚于吏之念民者矣夫孰有知其心者盖亦有知之者矣目相接知敬中有慊知畏处危难知警岸逺舟移水平波静此念转异所以敬者暂而非久迹而非心也我公独能为神兴建祠宇于先再至又惧奉事有间选虞胥老于事曺其姓者专其责岂公之聦明正直黙与神防爱民利物一念交感于心自有不容释者欤公知神之心神知公之心公知敬于神神知敬于公神能体公之意恵此邦之民绵绵永永亍无穷民荷神之休亦将感公之赐緜緜永永于无穷矣敬书是以告来者时嘉定十四年长至前三日谨记】
　　又记【三圣大王乃通鉴史册苍史王也王姓苍名颉王有四目者掌籍掌筭开聪追失三圣者籍筭为其一开聪为其一追失为其一能明此三事故曰三圣所主官府之籍计筭忘失所在官府建祠王生而聪慧正直忠节乃三月三日圣诞世人多不知其生辰者遂致湮没于今徧行询问方得此寔行在省部往往立其香火祭祀不絶此间名之曰三圣省部奉之曰至圣苍史王名号虽异其寔一也王有四司灵官如府之六曺也一曰举留二曰开聪三曰证误四曰追失内有一事灾咎随其所掌诚心祷之无不感应此间却阙此香火若能随力创制方为圎备王掌人之休咎灾祥无不闗涉又有羊头三圣者行在亦有祠乃七国时功臣旌忠是其封今南门外越台正是其祠若比之府之三圣非也】
　　曺王庙旧在江宁社坛之前王讳彬谥武惠国初统兵平江南不杀一人邦人感之故立祠焉嵗乆祠废后人但以土地祀之事见年表
　　褒忠庙在城南门外建炎三年立褒杨邦乂死节之忠也详见年表及府学祠堂记
　　庙记【上即位三年金人再入冦渡淮薄江师于东采石先是车驾幸越宰相杜充总诸道兵留镇江左显谟防待制陈邦光守建康李棁以前执政为户部尚书供餽饟充闻敌至出其军六万人列戍江南岸而闭门莫敢出师无统一居数日敌知充无鬭志遂渡江江上之军皆不战尽溃充与其戏下数千人北去遂降敌敌入建康棁与邦光不能守棁先降邦光欲弃城去后亦降独通判军府事杨君力拒不从大书其衣裾曰宁作赵氏鬼不为他邦臣以授其仆曰持此以见吾志吾即死矣棁邦光愧谢犹强拥君上马即郊次与俱见金四太子命使拜君叱曰我不降何拜亟遁归卧其家敌虽暴犹未敢辱君也明日遣其将张太师好谕君授以旧官君以首触阶陛曰我以志死何多以诱我为敌大惊卒止之徐曰公所守固高奈势不可何第归审思之吾明日复见公君退亟移书其将曰世岂有不畏死而可利者幸速杀我无久留我至明日其帅燕棁邦光坐堂上乐方作召君立庭下君瞠眎棁邦光叱曰天子以若拒贼不能抗俛首求活犬豕已不若复与共燕乐尚有靣目见我乎贼将有起取幅纸书死活二字佯胁君曰公无多言即欲死趣书死字下我乃信君眎吏有簮笔持文书侧立即跃起夺其笔引手掣纸书字曰死敌相顾色又使引去明日再以见金四太子君不胜愤遥望见大骂极口痛诋仰视呼天曰天寕久假汝行磔汝万叚尚安得污我敌怒使人疾击君梃交下君骂不絶口遂杀之剖腹取其心明年敌去州以事上闻天子为太息诏赠君直秘阁官其子二人即死所立庙绍兴三年资政殿大学士叶梦得为江东安抚使得其旧吏徐超知溧阳县事张知则皆君死时在旁知状言君甚详而前有司奏不尽备乃复列上请下太史书于防太常议谥时君家在逺君尸犹藁城西闗外诏加赠君朝奉大夫谥曰忠襄赐其庙额曰褒忠官为之改乃以是嵗三月甲辰君城之东南隅二里既启殡君尸犹不尽腐胸腹轻虚如芝菌即其墓前为庙环以周庑禁四旁无得樵牧率其僚以天子之命告君祭以少牢而椟藏之君讳邦乂字希稷吉州庐陵人举进士入官先以奉议郎知溧阳县州兵叛囚其帅宇文粹中君部曲有起应贼者谕止之不聼尽围捕灭之檄邻邑兵入讨贼贼以故不得骋卒就擒其忠决果敢皆天性云君既列庙祀宜有歌诗嵗时荐献乃具着其事而系之辞曰天生蒸民地限四极有不能然乃残上国既殄我民尔则逆天畴非赤子胡勿舍旃在昔恪恭罔加一矢不我来庭敢干我纪掲掲杨侯梗其喉牙万夫一躯莫我敢加谁谓尔狂我凭我抑谁谓尔残我挫我斥天子曰嘻唯我有臣曷不赎之人百其身屹屹崇冈侯安于域桷梴旅楹侯有庙食惟皇上帝命侯来归顾瞻山川申我王威侯食百世旗纛旖旎百灵齐趋从侯北指侯车轰轰于彼故疆覆其穴巢向有虎狼若叩帝阍帝笑为喜四方既平侯祀百世曷慕非忠曷畏匪死简于帝衷惟忠弗畏明明天子与帝一心是播是崇是显自今百流滔滔贯于南邦我诗孔昭配此大江资政殿大学士左太中大夫江南东路安抚大使马步军都总管兼知建康军府事管内劝农使行宫留守叶梦得撰端明殿学士太中大夫知建康军府事兼管内劝农使充江南东路安抚使马步军都总管兼营田使兼行宫留守范成大重立石】
　　旌忠庙在城南铁索寺之东南绍兴三十一年金兵犯淮西御前防选锋军统制姚兴独以一军与金接战于尉子桥鏖战数十合援兵不至竟没于阵将死犹手杀数十人知枢宻院叶公义问以事奏闻特赠正任观察使仍命立庙赐今额
　　省劄【礼部状凖绍兴三十一年十一月十二日三省枢宻院机速房劄子知枢宻院事叶义问劄子奏契勘建康府选锋军统制右武大夫姚兴十一月十七日与金人战于尉子桥以兵四队当敌数万众鏖战数合手杀数百余人以援兵不至临阵战没死不忘君忠勇可尚当议旌赏以激士气为天下忠义之劝臣除已差参议官一员致祭及往其家抚视孤防并支赙赠银仍开具诸军阵亡将士姓名保明推恩外欲望圣慈特降睿防先次将姚兴赠观察使除依格与合得防泽外更特与恩泽三资仍许奏异姓并于本寨立庙赐额收复淮西日别于战场立庙牒奉勑宜赐旌忠庙为额】
　　忠节庙在城东三里与半山寺相望隆兴元年夏江淮都督张公浚命李显忠邵宏渊收复宿州宏渊将王珙深入敌营勠力鏖战自辰至申手杀其兵甚众竟以战没督府以闻特赠阆州观察使命于本寨前立庙赐额忠节
　　庙记【上即位之明年建元隆兴夏四月命少傅枢宻使魏国公浚董师北征五月甲子度淮已亥与金人战于符离防其城前将军珙死之魏国公具以闻有诏赠珙阆州观察使官其子若弟八人命建康守择佳山庙食之十二月癸丑庙成赐号忠节惟将军姓王氏字伯温濵逺军节度使赠太师谥威定讳徳之第三子今武康军承宣使主管殿前因公事琪之弟威定公以西州虎臣遭时艰难捍大敌立大功为中兴名将威定没太上念之深收用其诸子绍兴三十二年冬金主亮入冦骎骎逼江岑以尚书户部侍郎被防行江上时将军兄弟守柱石敌张甚淮屯多失守将军列彊弩杨林堤上持满待敌我师乃济亮鋭意渡江将军战舰中流遏击大破之亮即日遁去明年太上内禅又明年闻符离之役后四年岑至自江西才入秦淮殿前公遣刻省潘夀隆持书来曰自逆亮死朝廷未尝弛备而敌情狙诈无状隂扰淮人使不得奠枕中原遗民继踵请命者不絶逮王师北度所至迎降珙弟先拒隋河口而复进及符离敌骑来我军以五色分帜珙率所部绛衣铁冠奋勇苦战自辰至申凡数十合敌军辟易俄敌帅拥精骑数万直指珙军飞矢如雨贯胷洞胁珙防箭鼓作益死战招讨使止之珙奋然谓国家多事来先人以善战名珙何敢辱今日以马革褁尸幸矣复上马激将士奋臂大呼而入手格杀数十百人城防而珙亡矣此弟儿时已不凡先人讨贼山东留之济上方八嵗为贼所掠问其名曰我王夜叉子也我父惟能杀贼贼惊怖不敢害具鞍马归之后十余年金人冦淮南诸帅合战柘皋先人自采石济江袭取昭闗珙不俟命率骑士由万嵗岭以前宣抚使张俊挥之殿珙曰父岂少我乎父不顾死矣子当从珙平时喜书史至古人死节处辄掩巻太息垂涕在军三十年得赏赉辄以享士士以故乐为之死重念先人易箦之诫曰我起陇畆中专斧钺为将帅臣上恩我厚矣我死汝曺当捐躯以报不然非吾子也珙果不辱命矣珙晚出雅闻杼山平生以名敎自任愿借此笔以激后来岑不识所谓前将军而闻其不辱君不辱亲不辱兄如此宜大书深刻以侈上赐以来无穷谨题曰赠阆州观察使王公忠节庙碑因作诗遗其子露使歌以祀之将军家世陇西秦将翦之后我国初徙通逺军熟羊寨后所谓巩州者今陷敌矣威定公统军来建康因家焉辞曰皇天佑宋生虎臣奋身櫜鞬起西秦勇义智畧卫霍伦西平再见愬复兴疾首仇敌敢凴陵恨不一举空朔庭鸣剑抵掌志幽并提兵北趋指神京遇敌大战符离城绛衣铁冠目怒瞠敌众辟易屡窜奔飞失洞胁殒其身帝心震悼诏廷绅一旦失此飞将军作宫庙食妥其灵生为人雄死明神虽殁不愧逺与廵气冲斗牛叩穹旻臣魄长驻大淮濵镇山之南勒坚珉百世祀兮慰忠魂徽猷阁直学士左朝散大夫吴兴郡开国侯食邑一千户赐紫金鱼袋致仕刘岑撰并书】
　　恵泽龙王庙在水西门里大军仓东政和元年建记云【政和元年夏五月余率僚属祷雨于上下神祗未应邦人愿恭迎钟山真觉像于保宁方罄哀祈越翼日有蜿蜒降于州宅之阶楯大若指面长及尺许璀璨类青蜴蜥间以金线顾瞻升降怡融自若已而憇于瓶上之柳枝再夕乃去寻有迎致于保宁者彩鬛而黒足又有得于台门之肩者黒脊而绀尾神爽英异弗食弗饮每酌茶以献则腾跃入瓯摇曵汤上弗畏也郡僚再拜叹言且曰是岂顺济邪顺济于江湖庇赖往来甚大东南嵗漕数百万舳舻相衔渡浩渺而无颠沉者盖其力也与凡睹灵姿靡不为福今乃屡降而其将至乎江城无小大咸有庙祝兹寔防籓廼寄梵宇傥沐大贶容筑祠以报亦民愿也余不敢诺而心然之未防甘泽霶流莳秩遂徧倅车曰是可以举矣廼往相地余为请于部使者而得金钱委掌庾赵君司岸张君董其事肇工于七月之甲戌而告成于九月之癸酉堂室高深门序端翼前临通道下瞰秦淮往来之徼福者踵相接廼严像设备礼奉安廼为文以祭其词曰惟主隂功盛徳庇赖南邦江流渺弥越数千里舳舻以济往来用寕封爵建祠载在祀典顾兹建业寔号防藩馆舎萧然乃依梵宇牲牢靡设民意缺如时当朱明愆亢方厉灵姿屡降来应祷祈甘泽霶流多稼用茂贶施既厚报称是圗廼临康荘廼筑爽垲辰不累浃新宫既成轮奂高明用严崇奉载蠲谷旦式具醪羞尚其燕宁永为民祐既奠爵倐然复见大小有三而采色不同江宁宰曰愿勒祝词于石以示事始余曰是不可以不祀也乃并为书其本末以示方来云嵗在辛卯十一月丙申资政殿学士太中大夫知江宁军府事钱塘薛昻记并书】
　　蜀三大神庙三神有徳有功着灵逺矣今东南州郡所在建祠金陵大都防独为阙典制使姚公希得蜀人也分阃是邦乃度地于青溪之侧鼎创是祠又于其傍建道室为槱燎之所取管下洞神宫额以名之【创造及房廊费三十三万米八百石买田觧本各十万镵诸石契据砧基寄军资库命道士王道立主之】
　　庙记【蜀三大神庙食东南无虑数十州陪京槃槃一都防宁神之宇孤寄委陋非所以妥灵斿严祀事也景定二年冬予被命留钥始至简节疏目治以不扰相古成民致力厥有先后明年雨旸来叙农事告登乃广地于青溪之阳厥既得卜则以季秋经始匠石材苇一取诸互送之礼撙节之余越中冬落成榱橑翼如泉流环绕契隂阳之回复合人物之指归吉日辰良乃安斯寝像设鼎列位序以伦爰率衣冠人士进礼庙下牺币有仪兴俯中度命賔为歌楚歌之九以乐之呜呜然新庙之感旧都之懐也或曰楚祠睢漳广祭南海古者各以其地祭之神显灵于蜀固也其歆祀于业乎诗曰神之格思不可度思谓其变动难测无方可泥尔名山大泽之祗常周流乎冥漠譬之水天地间容有闭塞不通之脉心诚求之盖有不疾而速者先王祭法凡五禹之功契之敎非此族也不在焉若清源君之凿离避沫驱除罔象西人永赖功不细矣梓潼君之雪毋讐耻职是文人白崖君之諌君泽民之死靡二质诸祭法俱在勤事定国御灾捍患之科而禹契之事同一道也然则惟忠惟孝其道理冣大贯三才闗百圣由先秦越六朝迨今千六百年益见人伦天理神人寔共主张是顷金兵入蜀为梁于涪中外束手惟神之归皇武惟敌殪而遁非神之声赫灵濯蜀其不震乎师相载嘉神功以其事闻煌煌显封奕奕寝庙孔盖翠旍遹观上国忠孝之报其食未艾也矧金陵行阙王气所聚钟阜石城无以异于岷山剑阁之胜也三神之来燕来享于彼乎于此乎然则人不神不祗神不人不依登斯庙者盍知予所以建祠之意云通议大夫试刑部尚书沿江制置使知建康军府事兼管内劝农营田使江南东路安抚使马步军都管主管行宫留守司公事节制和州无为军安庆府三郡屯田使兼权淮西总领郪县开国子食邑五百户姚希得记中奉大夫权兵部尚书兼直学士院兼侍读洪勲书朝请大夫试尚书礼部侍郎兼同脩国史寔录院同修撰兼侍读年子才篆盖庙额参知政事杨阙书】
　　重修东岳庙府城旧有是庙嵗久颓塌景定四年制使姚公任内鼎新重建九月十日兴工至十一月十五日毕其正殿门庑逐一脩换像设庄严总费一十万二千九百八十余缗米四百二十五石五斗有竒
　　重建吴晋二帝两庙吴大帝庙旧石城西门外久已隳废仅存荒基景定五年春制使姚公希得专委添倅陈防相视据申以谓故基僻左不便欵谒晋元帝庙侧有废寺基颇堪改造庶几二帝庙貌接轸便于奉祀且有合昔人题咏何当并建琅邪庙之意遂即其地创立殿宇门楼廊庑等屋设帝像绘侍臣及办一应装折供器都门着衣亭则与晋庙共之计用钱七万二千五百余缗米三百一十三石七斗有竒晋元帝庙殿宇重创视昔増高门庑墙壁则仍其旧而葺之臣主像貌庄严一新庑间三十四贤圗形再从彩绘且作亭庙前尽挹江山为骚人墨客懐古游瞻之地用钱六万七千三百余缗米二百五十九石有竒
　　庙记【金陵自秦有王气之占后五百年孙氏建都邑以当其数而不知渡江自有一龙也然龙蟠虎踞则由孙氏发之而始为帝王州若吴与晋俱醊食万世可也今石头之西麓有大帝庙或谓吴故宫而圗碣一无所考其东麓则晋元帝庙也嘉定五年江淮制置使黄公度繇城隍徙焉两庑设晋臣像凡三十有四王导谢安特位于西房体粗具而屋亦老矣吴庙去不五十步丘陇之所侵冒樵牧之所便安破屋余础颓像露空过者怆之水心叶公作晋庙记已谓邦人不记其王此土矧能记吴大帝邪骚人懐古徒有悲吟如曽景建芦花枫叶几年无之句如后村刘公今人浑忘却江左是谁开之句犹数千年前事后是可想矣景思将漕之明年是为刑部尚书潼川姚公希得尹厘之三年道洽政通阃无遗事郊车草具约登冶城观二卞庙曰吾脩此以劝忠孝焉乃歴石头城而人骇榱桷之菱碧丹之濩濩也曰是祠晋元帝即旧宇庚而新稍顾其右隆厦重起若主若賔曰是祠吴大帝繇故基徙而并石头江山最雄处异代英君昔所经营不妥于斯乎想夫沆寥之夕芒忽之间俨袾裷之嘉容纷冠剑其来□紫髯防若龙顔炜如相与痛当日之偏安指神州之鹘没忘其为吴晋之异今昔之非也子其为我志之景思曰诺夫水旱菑疾之应祷者有司颛其事生死祸福之惊动人者凡民聚其力今公之为是也越在祭法审先后之序矣而庙不以序乎从世代则晋当后吴论附庸则吴不得以先晋公曰是不然与孙氏以数州之地合刘而诛曺也并知任能防民固境赤壁一战覇业以开江东君臣非下人者逮鼎分为三则天下事去矣它日聴童谣而懐建业其志又有大可悲者焉晋之兴也虽取中原于魏而实得正统于蜀晋帝不幸寄国江沱其明断足以除凶激烈可以死士中华元气微弱相承更宋齐梁陈而后为隋唐之混一盖正统也今因晋而表吴所以本覇基左吴而右晋所以尊正统非欤景思请即是以表于庙董是役者通判四明陈防防告刻石更系以享神之辞辞曰山兮如慕水兮如诉问故宫兮莽何许有翼其宇有百其堵中冕旒兮冠佩以序邦伯维主酒醴维醹祉我民兮曰毋沦我土景定五年三月二十五日中大夫集英殿脩撰江南东路计度转运副使兼权淮西总领陆景恩撰并书太中大夫权礼部尚书兼直学士院兼给事中兼同修国史寔录院同修撰兼侍读年子才篆盖通议大夫试刑部尚书沿江制置使知建康府江东安抚使主管行宫留守司公事姚希得立】
　　重脩忠烈庙卞公壮烈英风千载一日庙祀有严嵗久弗治景定五年制使姚公希得乃捐库金重新脩葺工物总费七万九千九百二十余缗米二百七十三石六斗有竒
　　记曰【忠烈晋尚书令右将军卞公祠绍兴三十二年十有二月魏国定献张公来殿是邦下车首严祀事澹庵忠简胡公记之所以崇节义淑人心也景定二年冬潼川姚希得寔护留钥后公牛百年庙貌弗葺栋槛挠顿旁风上雨冶城吊古有慨于心及是昉克以成民余力为之经始匠石材苇不取诸民规矱佐置一仍其旧俨英灵之如在启人士之新敬先是庙有租以助经费后乃渔于道流漫失初意因厘正之俾庙不失利以备葺治成既落只盍石诸按公力疾鏖战奋不顾身死于忠而不废臣节眕盱亟赴父难鬭不旋踵死于孝而不失子道是翁是季一门所立如此虽古圣贤何以尚兹我朝列圣相承肇修人纪尽力君亲者必录得罪名敎者必诛庆厯元祐秩公祀典南渡中兴锡公庙额我魏公张而大之岂茍然哉善乎澹庵之言曰防公崇尚名敎砥砺颓风则孔孟仁义之谈扫地噫仁而违亲义而后君古今万无是理也臣当死忠子当死孝天下一同是心也卞公之心魏公之心也澹庵之心也希得西士晚出承俊躅于百嵗后能不以魏公之心为心乎晋史称公妻裴氏抚二子尸哭曰父为忠臣汝为孝子夫何恨乎殆与范滂母同一令名庙荐弗及非缺欤今并祠夫人于后堂春秋同奠焉发千古幽潜之光示万世臣子之法诗曰高山仰止景行行止故为之书】
　　重脩晋都督谢将军庙景定四年制使姚公希得任内特拨钱米付都统司重行整葺自二月二十九至六月初九毕工计费旧楮四千余缗米九石六斗有竒重脩姚显王庙景定四年制使姚公希得任内重行脩葺九月十六日兴工至十月初五日毕费一千六百五十余缗米四石有竒
　　重脩忠节王将军庙景定四年四月初四日兴工至五月初九日毕费一千一百五十余缗米四石有竒


　　景定建康志巻四十四
<史部,地理类,都会郡县之属,景定建康志>
　　钦定四库全书
　　景定建康志巻四十五　　宋　周应合　撰
　　祠祀志二
　　宫观
　　天庆观在城西门内崇道桥北
　　考证南宋废国学置总明观地即吴冶城晋西州也其后总明观废道家者流以儒观之名为道士观伪吴时于其地建紫极宫司命真君殿徐铉作记云冶城峻址西州旧宇卞贞公之遗陇郭文举之故台本朝大中祥符间赐额改为祥符宫续又改为天庆观建炎兵火后羽流结茅屋以居至绍兴十七年留守晁公谦之请于朝重建之　旧太乙殿基即郭文举读书台也今在圣祖殿后冶城楼忠孝亭在观之右【详见卞壸墓】　陈轩金陵集载富临狄咸郭祥正同游紫极宫竹轩观王相国旧题苏子瞻书子由诗祥正和之有老鹤唳风之句写之壁间未竟有白鹤数十翔舞北极坛上徘徊而去　淳祐初留守别公之杰倡诸司捐金粟重脩之太学正章公权为之记【记云汉兴三世至于孝文好道家之学躬脩黙而清净之化流我真宗皇帝绍修圣绪以时考之亦汉文时也意将不言而化行无为而事治廼大兴道敎诏诸路军州各建天庆观至于或因或革或狭或广其土木费用或一出科降或兼资施舍则不能防仝金陵之天庆盖晋冶城故地杨氏之吴建为紫极宫籍田二十顷在常之晋陵无锡间暨为天庆田亦因之熙寕间始勑免税役建炎初金人犯江兵火之后故迹尽矣其徒结茅居奉香火垂二十年晁公谦之守是邦廼请于朝一切鼎新帖请通元大师方清廸主之嘉熙淳祐之交旱魃为虐阃台望雨靡神不钦邈无应騐制守资政别公之杰闻茅山景元范诚信质实行可对越其祖师即开山方君道法灵通的有传授廼选请住持就命祷雨章甫奏而迅雷烈风随作雨集沟浍皆盈已而有秋邉烽亦熄别公遂以暇日数延见谈虚益加敬重因言观宇頽当葺更圗开广别公慨然捐金粟以倡两台诸寄寓若有力者亦皆出赀共成自辛丑至辛亥十有一年廼毕工见者咸曰壮哉观而况竹亭翼然乎其东境界清特其西为冶城楼地形高楼又高寔留都絶境登楼睇想麦秀黍离近悲六代之故墟云霭防茫逺认闗洛于江淮之外古今变态尽在目中士大夫好尚闲雅常兹游息若其感慨之余道香涤尘静趣天契或兴遗世独立乗虚御风之想视乌衣翠防青溪赏心雨华凤台之游踵东南之迹皓齿细腰相与娱乐亦径庭矣噫道家以太虗为域宇宙为宫三光为灯烛云霞为香火主之以绛衣帝君妙不宰之宰脩不工之工居天下之广居洞洞豁豁一无障碍此道之所以为大今之宫室栋宇寔寄也然道自无而生有有复于无则无者超矣自虚而生寔寔归于虚则虚者至矣我有大患为我有身茍未能外其身而身存则凡敎门之事意者有辅于世道尽心力而为之夫岂容已天庆自初建碑刻具详隳于火久不复合重建既备乌可竟泯其故即羽流所述记其畧焉淳祐十二年正月日承直郎新除太学正古括章公权撰】
　　报恩光孝观在府治西南
　　考证观基元系陈朝进奏院故址崇宁二年十二月奉江宁府合置观赐崇宁观为额政和元年十二月圣防崇宁观并改为天宁万夀观绍兴九年八月圣防诸路天宁万夀观并以报恩光孝为额专充追崇徽宗皇帝道场其曽经烧毁去处州县不得因今来指挥辄兴工役本观愿自脩盖者听
　　崇禧观在大茅峰北华阳洞南门之东即古太平观考证唐史方技传道士王知逺少聪敏博综羣书初入茅山师事陶景传其道法高祖之潜龙也知逺尝传符命太宗平王世充与房龄防服以谒知逺曰此中有圣人得非秦王乎太宗以寔告知逺曰方作太平天子愿自爱也太宗登极将重加禄位知逺固请归山贞观九年润州置太平观以处之　旧圗经云晋陶隠居创后为永嘉馆复为嘉遁馆以待四方之众即此也后号太平观为盗所焚南唐升元初重建国朝祥符元年因祈祷致醮改今额建炎四年废于火绍兴中再剏　陶景传云大茅中茅间有积金岭先生于岭西立华阳上下舘　旧记云崇禧观即梁贞白先生陶君华阳之下舘　茅山记云太师益国公以金帛建造观宇粗备先是真皇祈嗣兹山既获感应自此每嵗遇圣节建金箓道场七昼夜内降青词朱表并降香施料命句容县宰充代拜官设醮于此至今为例由是总辖诸山此观为甲张商英撰碑铭【东南之镇曰句曲山盖华阳洞天地肺福地易迁含真之所宅司命童初之所治晋宋以来得道之士二许杨陶遗坛故宅犹有存者宫观十二崇禧总之国家灵承天心敷民福锼金之虬镂玉之简妙真之香丹素之词嵗脩常典间遣王人设官以提其纲赐田以瞻其众宜其宫阙壮丽列圣下居廊庑深严万灵侍卫至者悚然有以移其视听居者肃然有以洗其心志僊科秘范之所出寳章灵篆之所宗而希夷淡泊之门寂寞无味之敎学士大夫未之省或谓州县政事又非所先田租所入悉笼于官道侣计口而赋粮有司互券而出纳方斗筲之钩考孰土木之暇议上下顾望嵗月因循屋颠而不扶榱故而不革防废而不兴垣頽而不作寳文待制何公君表在元祐中以趣向背时提举西京崇福宫居金陵尝至山中熟知其弊绍圣亲政召对便殿明年移镇于此伸发曩志议营缮之防商英谪莅管库公圗以授商英曰子于道家之学博且久矣凡向背与开合之不如经者其悉据古考证之商英视圗南靣三门则道俗出入之所由也体三清北极本命三殿相直而玉皇殿廼在东隅商英谨按老子之书曰天法道道法自然所谓自然者清气之始也其天为清防其境为玉清其天尊为元始其帝为玉皇所谓道者气之纯清也其天为禹余其境为上清其太上为大道玉晨君其帝为天皇所谓天者气之积清也其天为大赤境为太清其太上为老君其帝为北极本命者支子之神以统于北极者也北极者中天之枢以承玉皇者也今以北极次三清以本命次北极而玉皇居左非道之序也神而来格亦莫安于其位矣请先玉皇后北极而左本命三门者神灵之所由也非祠醮则阖之东建道院西设賔馆如此则尊卑不相乱道俗不相淆人神不相杂矣公曰善乎论也兹山宫宇古今废置不一道术之士有在于是者亦已多矣曽亡一人以三气三天三尊三帝之説辨正升降者岂崇无以复静者或阙于羣有之用造有以致动者或昧于至无之体哉已移句容县如子之议因而完之矣越明年五月玉皇殿成奉安之日有双白鹤终日回翔绕唳其上于是上清大洞法师刘混康与其防箓弟子曰异时白鹤尝以三目士八日来集或有或亡亦不常也今殿成而鹤降非何公崇敬之诚黙与真契其何以召其祥请绘公于别室以永我邦人之思已事而求记于商英廼序而系之颂曰一气之先强名自然致虗为道运道成天三彰一隠一立三全分为九气列为八埏峩峩茅峰东南之望帝居道祠于山下上厥初经营先后错爽何公正之灵报如响仪仪者鹤来自云霄谁其驾之于焉逍遥气合太冲神游泬寥监观在下徳馨孔昭宫室绚绚岩谷焕焕风马霓旌侯止侯燕维山有祥维国有良天子万年赖及四方何公于蕃百治皆具神之听之亦惟公故锡尔嘉谷宜其邦人介尔多祐耆宁厥身邦人感仰绘公之像配山久长以对景贶绍圣三年十月八日朝奉郎充寳文阁待制知江寕府事充江南东路兵马钤辖柱国赐紫金鱼袋何正臣立石】
　　玉晨观世人称为茅山第一福地
　　考证高辛时展上公周时郭真人巴陵侯汉时杜广平东晋杨真人许长史父子唐李静南唐王贞素并在此得道梁时陶隠居于此精脩为朱阳舘唐太宗时为华阳观宗时为紫阳观皇朝大中祥符元年九月奉改为玉晨观【顔真卿茅山元靖先生李君碑云先生尝以茅山灵迹剪焉将堕真经秘箓亦多散落请归脩葺乃特诏于杨许旧居紫阳以宅之韦景昭丹阳延陵人师事包士荣天寳中与元靖先生奉诏造紫阳而居焉徐紫阳观碑云紫阳观者今上为烈祖孝高皇帝元敬皇后之所重脩也又华阳洞天寔羣僊之福地金陵地肺乂三茅之福郷左凴栁汧烟霞韬映右带阳谷川原鳞隠伏龙靡迤镇以雷平之岭郁岗廻合浸以防军之潭郭真人中舷之地不迁留岸许长史炼丹之井自冽寒泉】
　　太平观在茅山侧
　　考证梁书陶隠居读书万余巻善琴碁为诸王府侍读永明十年乃挂衣冠神武门居句容之曲山立舘自号华阳陶隠居国朝元符中改为太平观
　　崇夀观在茅山
　　考证九锡碑云宋太始中庐陵太守鲁国孔嗣之为道士华文贤建旧记云晋任真人旧宅宋元嘉十一年路太后建未详孰是齐建元二年立崇元舘为太子尝临之重广基堂唐天寳奉重修本朝改为崇夀观
　　下泊宫在中茅西
　　考证三茅记云茅君自秦汉间结庵脩行于此得道飞升至宣帝地节二年赐额为宫唐贞元十一年黄洞元作记【记畧云下泊宫者上清司命真君之旧宅也夫大道杳冥辽廓无像神僊主宰尚有司太古立以祠堂示存敎之迹也】
　　元符万宁宫在茅山
　　考证三茅记云嘉祐中有蜀人王略于积金峰结庐以炼丹药乐全张文定公以诗赠之事见乐全集中略后因事舍去刘混康初入山居之哲宗皇帝召混康赴阙诏以所居为元符观崇宁五年落成徽宗皇帝御题其榜曰元符万宁宫建炎四年为盗所焚少傅杨沂中以私财建造殿堂轮奂逾于旧矣
　　祠宇宫在中茅峰西侧
　　考证旧记云唐天寳七年于庙下立精舍度道士焚修屯田员外郎栁识建碑
　　华阳宫在茅山积金岭
　　考证旧记夲贞白之上馆唐天寳七年三月度道士焚脩后燬于兵宋朝政和中重建宣徳郎郭衡为之记【记畧曰句曲山之华阳陶隐居之上舘也陶以上馆自居以中馆处弟子以下馆延四方高士累功脩徳上馆居多是以引珠泉以炼大还脩本草以和名饵设大慈于宫而向道者心化置灵符于井而饮水者患愈功成事遂而馆名遽立于天监之时真积力乆而华阳始建于天寳之际惜乎尔后干戈鏖聚于中原烈焰炽延于深谷天后便阙啸聚者防之清虚东窗兵刃则藏之三峯鹤驭逺九转丹炉隳垣圮神居迹屏上方暨至我朝海内清肃祥符天圣真风振兴皇祐以来廼有神隠大师道正荘慎质者天才超颖徳操迈逸心恬渊静身乐清虚侍从师资安养斯舘爰及政和三年已逾六十六载悯漏弗填畏倾弗支于是起役山嵓鸠工云集征财蔽谷挥刃摩天昔唯茅茨今且华之昔唯土堦今且甃之此记】
　　乾元观在茅山大横山下
　　考证陶隠居真诰定录言大横山下有泉昔李明于下合丹而升洲梁天监十四年陶隠居剏郁罡斋室以追洲之踪天寳中静先生居之制防建置殿堂台榭甚多皆明皇赐额曰栖真堂防真亭僊亭道徳亭迎恩拜表等亭国朝大中祥符二年国师朱观妙于此结庐脩行先赐集虚庵为额天圣三年九月改赐今额
　　天圣观在茅山积金峰上
　　考证梁天监初陶景开剏池沼唐贞观中建立道靖至徳中赐名火浣宫唐末遂废本朝景徳中张明真结庐于此祥符中御制观龙歌送龙归三茅山所得之池即此处也天圣三年九月赐名延真庵五王赐额为观
　　五云观在茅山华阳洞西门五云峰下
　　考证仁宗景祐太师中书令王文穆公钦若于此建庵景祐四年四月七日赐额五云观庆厯二年十月丞相晏元献公殊撰记后为雷所击碎碑不再刻文见晏公集中【记云丞相兾文穆公即世之明年其小君许国夫人闻于内朝请建道舘于茅山之南麓以为公栖神之所圣上追念大臣哀怜时思特命郡守旧相李公廸主其营缮又勑公门下吏右侍禁张得一董其力役后十四年夫人以制度之未备申命公之犹子右班殿直士颙往増葺焉姑赐名曰五云观僝工于天圣之丙寅已事于康定之庚辰其广袤因崖巘之回抱其奥阼视科文之品第崇堂以宅肖像秘殿以严真供层阁崛起广除环构修廊蔓衍高阁齐开庖厨有方廏库有次其外则坛场着前朝之迹洞穴表灵峯之蕴乔松夹植防行旅之劳良田外营资糇膳之给妙择勤士恭修秘式其所以尊奉遗貌妥安净众者罔不周具惟道家者流有清净冲虗之说归真复朴之敎后代悦其风者触类而长于是乎幽经秘谈之敷演清都洞台之照临三云八景之钟修童初广寒之逰集上自后辟迄于臣民用资化原著在典初真宗皇帝既偃武节聿脩文事封太山欵后土谒僊里建灵宫务辑一王之仪邈追前代之盛公于是时都将相之重极风云之遇与一二元老洎鸿儒硕生内则翊賛宸猷外则讨论经礼用削藁之沈宻荷沃心之赏待备前箸而谋定申防风而令行至如检玉分丘瘗缯雕壌近向廵豫嘉坛裒对咸遵秘箓聿彰勤任用三洞之科式先八鸾而启行公则参仪卫之职焉寅受天瑞钦崇祖烈五岳升号灵泉效祉并敞真宇茂昭元贶公又歴置使之任焉摠集髦隽纷披载籍结百世之龟鉴述方来之矩矱复诏公之典领焉公又以混元之法有助亨防函笈所蕴源流寔繁欣逢圣明得用论次乃复选通达其学者校讐而辨正焉名山洞室之蔵金简玉文之萃多所刋定讫无抏谬本至性之冲漠益圣朝之参防徜徉乎重霄太霞之境讽咏乎广韶曲素之萹寤寐赤松之游沈酣金匕之药间接真士高谈妙枢由是翛然有乗圣骖飚人拚俗之想每出沐休暇或元辰令吉特想世事防修净醮坛宇严防旌幡飒纚杳尘寰之不接疑景象之有闻緜禩寖久积精忘倦干兴壬戍嵗分符秣陵春言兹山寔迩郊次俄奉中诏即伸嘉荐注慕灵壤襄徊净域适尔自得澹乎忘归隠士朱自英者肥遯中岩载更年所公乐其素尚宛若故交还朝秉钧之再嵗以其名闻召至都下宴语防绎异于常伦及其还山又约它日卜隣洞府音防隆宻朱生异之后数月而公捐舘舍且有遗语卜兹缔构前后所费私帑凡百五十万官给不预焉续诏自英往还临莅之皆从公之素志也按真诰言句曲地肺土良水清谓之华阳洞天可以度世种民是处三灾不干又言至忠至孝之人皆先受灵职次为列僊嵗登降其幽明如人间之考绩则公之结思崇岫归诚妙象岂徒然哉矧夫出应贤运越登极位佐时勲大用物精多非特受灵气夐逾羣品曷以协昌辰之伟任非黙契僊箓往阶真格曷以显太和之挺生质于前闻其有冥合呜嘻乗时奋庸握文武之柄尊主庇物罄其蕴懐执方持衡不疚风议恒赫燀燿以功名自终然后脱遣世氛与羡门偓佺之徒相期于烟霭之际不其盛欤不其伟欤惟夫人恪奉治命无忘遹追其嗣子殿中丞寅亮瞿瞿协心克终胜槩足播徽范永光图史谓殊夙以文翰游公馆宇见托撰述着之金石是用拜礼命之辱而忘其陋芜公姓王氏讳钦若字定国夫人姓李氏公之邑里世系歴官差次上载史谍下刋碑志此得畧而不书庆厯二年嵗次壬午十月晏殊记】
　　抱元观在茅山柳谷泉
　　考证旧名柳谷庵政和八年六月二十九日因陈希防修行于此有赐抱元观为额庆元间王元纲重建刘运使尝题诗【龙岗十里秀蟠云天斵灵虚舘异人栁眼长年驻春色金精一掬吐寒津田公羽驾随飚逺长史琅函得语真今日我来师接否半窗飞雪话防屯】
　　升元观在中茅峰西
　　考证本名白鹤庙刘至孝三遇僊桃之所也元祐中桐川道士汤友成友直居之政和八年守臣俞防奏改今额
　　栖真观在崇禧观东
　　考证本名玉霄庵旧记云贞白陶君之中馆和州史君尹士牟撰碑宣和中赐今额
　　华阳观在崇夀观西
　　考证旧名鸿禧院旧记云寳厯二年奉置即梁昭明太子旧宅丘徴君亦隠于此上柱国李相徳裕延太周先生于此建立院碑侍御史贾餗文宣和初改赐今额【周先生名隠遥字息元居洞庭包山不以尽夜更动息不以寒暑易繊厚不食而甚力虽饮而无漏唐令狐楚作记僊传拾遗有传】
　　清真观在大罗源中
　　考证政和中吴徳清始营建为道人栖泊之所徽宗朝赐以观额绍兴间每嵗三月十八日四方道人皆防于此斋时多有鹤至故谓之鹤防
　　燕洞宫在茅山栁谷汧东
　　考证宫之东南有燕口山三小山相偶梁普通中有晋陵女子钱氏妙真年十九辞家学道师事陶隠居独处幽岩诵黄庭经积三十年佩白练入洞自后奉祠不絶至唐天寳七年兴脩为宫赐额燕洞宫度女冠以绍香火梁邵陵王为记国朝嘉祐甲辰野火焚之遂移于句容县绍兴二十年复于旧基上兴建
　　白云崇福观在中茅峰西白云峰下
　　考证先是华阳宫知宫道士王景温退居结庐于此绍兴三十二年名闻于上诏即所居为白云崇福观召对徳夀宫赐紫衣虚静之号
　　永僊观在茅山国朝淳熙甲辰刘先觉以髙士召赴行在赐对重华宫讲觧南华真经引疾还山携赐诗于抱朴峰诛茅栖泊始名玉霄庵今改此额
　　寳华宫旧在方山南唐升元中为母后所建后废淳熙七年道士吕志淳移其额于城南门外重建
　　洞观在方山南舆地志吴赤乌三年为葛子方山立观后白日升天今方山犹有煮药铛及药臼在唐贞观六年并岩栖观入焉
　　永乐观在城东北七十里旧经云汉刘谦光舍宅为观南唐升元中重修国朝改为崇虚观
　　脩真观在天庆观西旧在越王台下南唐保大七年置为女冠观国朝开寳八年焚毁太平兴国二年移置于此
　　蔵真观在茅山叠玉峰南临大路刘静一先生解真瘗剑之地国朝大观中建因赐额为藏真今观侧有静一先生墓
　　崇元观齐建元中改为崇元舘唐天寳七年重修国朝大中祥符七年改今额
　　复洞神宫据旧志所载是宫旧在蒋山太平兴国寺东今有古基堦级存焉制使姚公希得任内因创兴蜀三大神庙于青溪侧景定四年就于其旁创一道宫以为祈报燎槱之所因以洞神旧额加之首命道士王道立为知宫【费十三万旧楮米五百石】
　　记云【天高地下万物散殊人以渺然之躯并列为三其所以与天地相似者曰诚而巳诚也者寔然之理匪初匪终匪狂匪圣不可以聪慧求不可以声臭接而须防不容此知愚之所同得也天维高明日月星辰运行无息万物覆焉地体博厚岳凟河海洪纎小大万物载焉上际下蟠无一隙不到古往今来无一息间断所以主张纲维其间防是理之寔然者其何所取证人与天地同厥有初听聪视明即此理之髙目下耳者也是非决择即此理之赏善罚者也万象不能匹形气不能碍昭昭灵灵毫末有欺而陟降左右已毛髪森竪于大谴大呵之域维皇上帝隂隲下民风雨霜露无非至敎神祗上下昭布森列消息盈虚之易处禨祥祸福之异宜岂有心其间哉惟天苍苍以万物之心为心而自无心惟天无私以万物之感应为感应而自无感应不然何其形声影响不失锱铢如是可考不诬哉众人昧上天本然之知而为人上天以众人同然之体而为天其降衷不异而源委本末遂有毫厘千里之差可叹也后世不推源其自于天人之际岐而为二所以事天者始屋而居之像而崇之曽谓昭格之诚果在是乎虽然收其放心于主一不二之地则其本然不失者固非牛羊斧斤可以尽皆斵防官宇之设其来已非一日矣建业旧有洞神宫久废不治景定辛酉东川姚公希得来司留钥其政以敬事而信节用而爱人为本既明年化行恵孚乃卜青溪之胜以祠蜀三大神又明年因洞神之扁筑琳宫于左命黄冠主其香火盖亦谓世俗耳目未可顿跻之本然之地其摄齐而入肃容而登则其心未始不如俸盘水如承大祭不待驱廹而天理见前斯亦入徳之方也已宫后告成公俾复之记其行事复之嘉公之本心有在乎是于是乎书景定五年二月日朝散大夫直焕章阁主管成都府玉局观合阳文复之譔朝散郎差充防江制置使司参议官严滩黄蜕书丹朝散郎差充防江制置使司参谋官天台赵时橐题盖】


　　景定建康志巻四十五
　　钦定四库全书
　　景定建康志巻四十六　　宋　周应合　撰
　　祠祀志三
　　寺院
　　保宁禅寺在城内饮虹桥南保宁坊内
　　考证吴大帝赤乌四年为西竺康僧舍建寺名建初刘宋有凤翔集此山因建凤凰防于寺侧　宋更寺名曰祗园齐更名曰白塔唐初复名曰建初开元更名曰长庆南唐更名曰奉先国朝太平兴国中赐额曰保宁祥符六年增建经钟楼观音殿罗汉堂水陆堂东西方丈庄严盛丽安众五百又建灵光凤凰凌虚三亭照映山谷围甃塼墙五百丈茂林脩竹松桧藂蔚诏嵗度五僧政和七年改神霄宫建炎元年复旧额三年四月大驾幸江宁权以祠为行宫闰七月如浙西其后命即府治脩为行宫而御座犹在本寺嵗久屋弊留守马光祖重建殿宇及方丈观音殿水陆堂厨堂库院移钟楼冠青龙首增建廊屋横直一十八间作新建凤凰防记详见凤凰台下【叶梦得轮藏记维摩氏极天下之辩而反之于黙其为法名之曰不二一去不二即一矣不言其一而言不二岂以一犹为有在者与道未始有二也既已有物不得不裂为二彼自为二而吾强欲一之必有废其一以成其二者非道之全也要有非一而不二者存焉尔何特维摩氏为然孔子曰有鄙夫问于我空空如也我叩其两端而竭焉空空云者岂有物寔之者哉然犹意其堕于一也则叩之以两端盖维摩氏所谓不二法叩之两端而知其所解则以吾之所知证彼之所知可一举而尽矣之人也谓之鄙夫则可谓之君子则不可佛以无所言而为一切众生无所不言以为有言不言是颠倒见以为无言不言是断灭见孰能辩其非一而不二者乎自汉永平为佛者始持其书入中国由晋宋歴唐至于今不絶梵语华言更相发明传其学者又从而申衍之其説遂充满天下辑而藏之皆设为峻宇高甍雕刻防绘备众寳以为饰竭众巧以为工茍可以荘严者无不至梁普通复有异人为之转轮以运之其致意深矣吾少时见四方为转轮藏者无几比年以来所在大都邑下至穷山深谷号为兰若十而六七吹蠡伐鼔音声相闻襁负金帛踵蹑户外可谓甚盛然未必皆达其言尊其敎也施者假之以徼福造者因之以来利骎骎日逺其本建康府保宁寺当承平时于江左为名刹更兵火久废今长老懐祖守其故址于煨烬之余十有四年堂殿门庑追复其旧而一新之最后作转轮藏余镇建康时见其始经营后四年余归石林祖以言来告曰藏成矣幸得记其本末祖盖以正法眼传其心者其为人洁而通精深而敏非徒以有为作佛事者也乃为推其师之言合诸儒之说正佛之所以言以晓世俗之祖当益以是救之夫方无所言则维摩氏之黙如大阿难等得道受记诸大弟子皆不任问疾及其无所不言则虽观世音亦从闻所闻而入尔乃寺之兴废系其时人之施舍系其力有石必记故不书】
　　正觉禅寺名铁塔寺在城内西北冶城后岗上
　　考证宋泰始中邦人舍地建精舍号延祚寺至唐有灵智禅师生无双目号罗睺和尚经论文字悉能明了时人称有天眼为建塔于寺内广明中赐额　梁侯景之乱王僧辩入讨景使其党宋长贵守延祚寺何逊有登延祚寺阁诗　佛殿前有铁塔二座铸云干兴元年造有钟亦唐时所铸有经幢镌大吴金陵府延祚院寺有井十一口内一口最大号为百丈泉井栏上字乃保大元年所镌　国朝熙宁中赐寺名正觉塔名曰普照　王荆公尝于寺西作书院有轩名箨龙　建炎三年以法堂西偏为元懿太子攅宫【详见攅宫】曽极刘克庄皆尝题诗【曽极诗逝水无情去不回黄帘窣地隔风埃摩挲铁塔堪流涕此是君王思子台　刘克庄诗细认苔间寺方知铸塔时不因兵废壊似有物扶持古殿人开少深窗日上迟僧言明受寺相对各攅眉】
　　能仁禅寺在城内南厢嘉瑞坊
　　考证庆元年间游九言撰本寺佛殿记略云能仁寺南接秦淮数百步按其地古青溪之濆也初名报恩宋元嘉文帝为高祖剏建唐防昌中废伪吴太和六年毗陵郡公徐景运复为其亲造曰报先南唐升元改兴慈无镌识可考独据圗经所载然五代唐愍帝应顺甲午为吴之太和逆数防昌乙丑盖已九十年既曰废矣中间谁所继续乎院之老僧相传仅记本朝之言院故在西门双庙之东至道中有圎觉律师明者际遇太宗皇帝召见锡之御容及罗汉像以归咸平间重赐院基田产更律为禅宠以圣制诗章【诗见第四巻】院复大显至崇宁赐名承天政和七年改能仁今之寺基咸平所赐而迁也
　　蒋山太平兴国禅寺去城一十五里
　　考证梁武帝天监十三年以定林寺前冈独龙阜志公永定公主以汤沐之资造浮圗五级于其上十四年即塔前建开善寺今寺乃其地也唐干符中改为寳公院南唐升元中徐徳裕重脩后主又改为开善道场　国朝太平兴国五年改赐今额庆厯二年叶公清臣奏请为十方禅院【侍郎刘公岑蒋山大佛殿记云寳公道塲始于梁武其女号曰永定公主割舍私财创为精舍当时词臣陆倕王均作为文章以纪其事我本朝大中祥符赐榜太平兴国禅寺加封宝公道林真觉庆厯改元翰林学士叶清臣来守是邦以禅易律元丰主僧曰法泉者经营辛苦成大丛林焚于建炎复于绍兴云大佛殿前又有大毗卢阁两翼为行道阁属之殿其余堂庑极其雄丽皆绍兴以来所建淳熙十六年九月晦一火而烬今累年营缮骎骎复盛矣宝公旧像父老相传以沉香为之国初取归京师陈轩金陵集载狄咸游蒋山诗云旃檀归象魏窣堵卧烟霞盖谓此也本朝太平兴国七年舒氏柯蕚遇老僧往万嵗山指古松下掘之得石篆乃寳公记圣祚绵逺之文于是遣使致谢谥曰寳公妙觉治平初更谥道林真觉大师按建康寔录开善寺有志公履唐神龙初郑克俊取之以归长安今洗鉢池尚在塔西二里法云寺基方池是也寺西有曰道光泉以僧道光穿斸得名曰宋熙泉以近宋熙寺基之侧有八功徳水在寺东悟真庵之后一云泉在寺北高峯絶顶寺东山巅有定心石下临峭壁寺西百余步有白莲庵庵前有白莲池乃防禅师退居之所寺后向东北有娄禅师之塔】题咏【李司徒建勲楼防虽少景何深满地青苔胜布金松影晚留僧共坐水声闲与客同寻清凉防拟归莲社沉湎终湏弃竹林长爱吟经案上石窗秋霁向于岑因题道林虽向钟峯数寺连就中竒胜出其间不敎幽树妨闲地别着高窗向逺山莲沼水从双涧入客堂僧自九华还无因得结香灯社空王门玷玉班　李中宿投林下寺中夜觉神清磬罢僧初定山空月又生笼灯吐冷艶嵓起寒声待晓红尘里依前冒逺程　徐伯阳聊追邺城友蹊步出兰宫法侣殊人世天花异俗中鸟声不测处松吟未觉风此时超爱网还复洗尘防　崔坰山殿秋云里香烟出翠防客寻朝市去僧背夕阳归下界千门见前朝万事非看心兼送目葭菼暮依依　王荆公安石登寳公塔倦童疲马放松门自把长笻石根江月转空为白昼岭云分暝与黄昏鼠摇岑寂声随起鵶矫荒寒影对翻当此不知谁坐客道人忘我我忘言重登寳公塔空见方坟涌半霄难将生死问参寥应身东返知何国瑞像西归自本朝遗寺有门非辇路故池无鉢但僧瓢独龙下视皆陈迹追数齐梁亦未遥　碧玉璇螺恍隔霄冠山仙冢亦寥寥空余华构延风日无复灵踪落市朝帐座追严多献寳供盘随施有操瓢他方出没还如此与物何心作迩遥寳公塔院祠堂斯文寔有天岂偶生才一日凤鸟去千秋梁木摧烟留衰草恨风造暮林哀岂谓登处飘然独往来　静照禅师塔简老已归黄土陌渊师今作白头翁百忧三十余年事陈迹山林草野中寳公塔道林真骨葬青霄堵千秋未寂寥寳旁连大江起尊形独受众山朝云泉别寺分三径香火幽人只一瓢我亦鹫峯同聴法嵗时歌呗岂辞遥　曽极六帝园陵堕刼独余灵骨崔嵬行人指防云间鹤唤得齐梁一梦回　马野亭之纯凌晨同作蒋山游细雨轻丝雾不收谢得东风如有意旋敎晴色渐盈眸松隂十里青障石磴千层白玉楼弥望寛平有如此故应常作帝王州】
　　半山报宁禅寺在城东七里距钟山亦七里王荆公安石故宅也
　　考证其地名白塘旧以地卑积水为患自荆公卜居乃凿渠决水以通城河元丰七年安石病闻神庙遣国医诊视既愈乃请以宅为寺因赐额报宁禅寺寺后有谢公墩其西有土山曰培塿乃安石决渠积土之地由城东门至钟山此半道也故今亦名半山寺寺中有寳禅师语录序王斿撰米芾书陈轩金陵集载荆公半山诗凡十五首【半山即事谁将石黛染春潮复撚黄金作栁条西晻东沟从此好笋舆追我莫辞遥　雪干云净见遥岑南陌芳菲复可寻换得千颦为一笑春风吹栁万黄金　南浦东冈二月时物华撩我有新诗含风鸭绿粼粼起弄日鵞黄袅袅垂　水满陂塘谷满篝谩移蔬果亦多收神林处处箫鼔共赛元丰第一秋放歌扶杖出前林遥和丰年击壤音曽侍玉堦知帝力曲中时有誉尧心　随意柴荆手自开沿冈度堑复登台小桥风露扁舟月迷鸟覉雌竞往来　露积山禾百种收渔梁亦自富鰕防无羊説梦非真事岂见元丰第二秋　湖海元丰嵗又登旅生犹足暗沟塍家家露积如山垅黄咨嗟见未曽　豚栅鸡埘罨霭间暮林猺落献南山丰年处处人家好随意飘然得往还　秋云放雨静山林万壑奔湍共一音欲记荒寒无善昼赖悲壮有能琴　半山嵗晚即事日宻畏前境渊明欣故园那知饭不儩所喜菊犹存亦有牀坐好但无车马喧谁为吾侍者稚子柴门长者一牀室先生三径园非无饭满鉢亦有酒盈樽不起华边坐常开栁际门谩知谈寔相欲辩已忘】
　　【言　半山春晚即事春风取花去遗我以清隂翳翳陂路静交交园屋深床敷毎小息杖屦或幽寻惟有北山鸟经过遗好音　杨诚斋万里题半山寺霜松雪竹老重寻南荡东陂水自深鳯去宅存谁与住不如作寺免伤心　老无稚子为譍门病有毗耶伴此身相府梵宫均是幻却须舍宅作离尘　日邉赐额寺名新鸡犬相迎旧主人见説小儿齐拍手半山寺主褁头巾　杨鹄山元亭题半山寺蹇驴挟防一苍头罢相归来隠寂寥看到半山三不足依然野水漫青苖　罗北谷题半山寺道徳文章一世师只伤学术欠通时不思翻动熙寕祸却欲重脩作福基】
　　清凉广恵禅寺在石头城去城一里
　　考证伪吴顺义中徐温建为兴敎寺南唐升元初改为石城清凉大道塲国朝太平兴国五年闰三月改今额　旧传此寺尝为李氏避暑宫寺中有徳庆堂今法堂前旧基是也后主尝留宿寺中【诗有未能归去宿龙宫之句】徳庆堂名乃后主亲书祭悟空禅师文乃后主自为之碑刻今并存东坡尝舍弥陁画像于寺中【诗云问禅不契前三语施佛空留丈六身】　寺有大钟乃伪唐后主所铸【类説载江南李氏时有一民死而复苏云至冥司见先主被五木甚严民大骇曰主何至此耶主曰吾为宋齐立所误杀和州降者千余人汝归谓嗣君凡寺观鸣大钟吾受苦则暂休或能为吾造一钟尤善后主造钟于清凉寺镌云追荐烈祖孝高皇帝脱幽出苦】　寺有白云庵【见王荆公诗】翠防亭不受暑亭郑介公书堂【详见亭堂】　圣宋书画录云旧有董羽画龙李昱八分书李霄逺草书时人目为三絶【王荆公故人不惜马虺隤许我年年一度来野舘萧条无准拟与君对植浪山梅　苏东坡赠清凉长老代北初辞没马尘江南来见卧云人问禅不契前三语施佛空留丈六身老去山林徒梦想雨余钟鼔更清新防须一洗黄茒瘴未用深藏白防巾　又赠清凉长老过淮入洛地多尘举扇西风欲汚人但怪云山不改色岂知江月解分身安心有道年顔少遇物无情句法新送我长芦舟一叶笑看雪浪满衣巾　杨次公题君勿爱清凉清凉如火如沸汤君勿恶炎热炎热如氷如积雪勿爱亦可恶未是逍遥处君不见海防山前一条路一车来一车去今在转辕向月作落花时节雨初晴黄莺枝上分明语　曽极李主避暑处至今多竹鸮鞘响断苑墙东敲戞椎间风玉声三百年间陵谷变寒潮不到石头城　秋月春花迹未陈衮龙曽绕梦中身夷门金鼔从天落惊起床头鼻□人　温筠黄花红树谢芳蹊宫殿参差黛巘西诗阁晓窗藏雪岭画堂秋水接蓝溪松飘晚吹枞金铎竹防寒苕上石梯妙迹寄名竟何徃下方烟暝草萋萋　张祐山势抱烟光重门突屼傍连檐金僧阁半壁石龛廊碧极丛高顶清池占下方徒悲宦游意尽日老僧房　马野亭出郭无多逺登山有特高旧游曽到处此地足称豪日月真双毂闗河等一毫松篁知我意故与北风鏖　旧时月过女墙头风雨摧頽废不修地老天荒无处问松声谷响替人愁祥刑使者来何暮吊古诗篇清更幽收拾江山入懐袖却归讲序进鸿畴　刘后村塔庙当年甲一方千层金碧万缁郎开山佛已成胡鬼住院僧犹説李王遗像有尘龛壊壁断碑无首立斜阳惟应驻马坡头月曽见金舆夜纳凉　王潜斋五马南浮一化龙山川万古势増雄谁知佛祖安禅地曾是君王避暑宫古磴松篁秋意足空江烟水夜潮通介翁祠宇依然在尽有廉顽立懦风　罗北谷清凉世界竹如云旧日君王爱此君时代改迁龙变化荒山啼鸟不堪闻　阙　　赫日才升靺鞨红江南百舌覆盆中斋余茗椀听僧话身在当年避暑宫】
　　天禧寺即古长干寺在城南门外
　　考证梁天监元年立大同元年幸长干寺阿育王塔出佛爪发舍利又幸寺设无遮防大赦丹阳记大长干寺道西有张子布宅在淮水南对瓦官寺长干是秣陵县东里巷名江东谓山陇之间曰干建康南五里有山冈其间平地庶民杂居有大长干小长干东长干并是地名小长干在瓦官寺南巷西头出大江梁初起长干寺按塔记在秣陵县东今天禧寺乃大长干也　皇朝开寳中曹彬下江南先登长干北望金陵即此地　天禧二年改为天禧寺政和六年建法堂【李公之仪端叔天禧寺新建法堂记云天禧寺者乃长干道场释迦真身舍利祥符中建塔赐号圣感舍利寳塔至天圣中又赐今额按梁书大同三年高祖改造阿育王塔出旧塔下舍利及爪髪发青绀色众僧以手伸之随手长短放之则屈为蠡形始吴时有尼居其地为小精舍孙綝寻毁除之塔亦同冺吴平之后诸道人复于旧处建立焉中宗渡江更脩饰之至简文咸安中使沙门安法师程造小塔未及成而亡弟子僧显继而脩之至孝武大元九年上金相轮及承露其后西河离石县有胡人刘萨何遇疾暴亡而心下犹暖未敢便殡经七日更苏説云有两吏见录至十八地狱随报重轻受诸若毒见观世音语云汝缘未尽若得活可作沙门洛下齐城丹阳防稽并有阿育王塔可往礼拜则不复堕地狱因此出家游行礼塔次至丹阳未知塔处乃登越城望见长干里有异气色因就礼拜果是阿育王塔所放光明由是定知有舍利乃集众掘之入一丈得三石碑内一碑有铁函函中有银函银函中有金函盛三舍利及爪髪各一枚长数尺即迁舍利近北对简文所造塔造一层塔十六年沙门僧尚者为三层即高祖所开者也　苏魏公颂长干寺诗注云晋时有沙门恵达至金陵长干获古佛塔因于其地建佛刹即刘萨何也至南唐时废寺为营庐久之舍利数表见感应祥符中僧可政状其迹并感应舍利状进有诏复为寺即其表见之地建塔赐号圣感舍利寳塔白塔在寺东即唐三藏大徧觉奘大法师顶骨之所金陵僧可政端拱元年得于长安终南山紫阁寺俗呼为白塔事具塔记元符二年知府事召公升卿请于朝改为十方住持　杨次公长干圣感塔诗云释迦八万四千塔一在江南古道场无碍展开青绀发冣初分得白毫光　陈轩金陵集载槐京登长干塔诗云江南管当幸事毕尽凭庙筭非臣事眷言此地本军垒乞与招提安佛子盖叙国初事也】寺有阿育王塔天禧中赐名圣感有塔记题咏尤多【朱存堵凝然镇梵宫举头层级在云中金棺舍利藏何处铎绕危檐声撼风　苏魏公次韵游长干寺寺接郡东南僧常为我谈初因晋大士来获古灵龛歴世名空在重兴徳乃堪先朝赐新额此地建精蓝亿载扶皇统生民息战函刹仍存故里龙复止深潭九级唯涂甓千梁尽架楠亭台各轩豁岩谷更空谽殿角芝成玉松梢露坠甘穴栖多礼□池怪集神甝可爱临冈曲何人结草庵欲来寻隠逸谁与共欢酣念往须勤到登高已旧谙低头小城市举目遍村岚静境繇兹达尘容却自惭常思真趣向可抑俗饕贪宇宙闲懐适江山极望涵相邀幸多暇命驾试追参又次韵登长干寺塔凢刼半佐山经营昔甚艰周遭严佛宇直上脩天关登陟缘梯险淹留布坐悭椽楹亦涂附擩槛遍朱殷白日分明到青云咫尺攀龙潭斜影落鸟翼怯飞还基构从吴晋声名动貊蛮灯燃时照耀梵唱毎循环往事稠重问前期指顾间谁知息心处香火老僧闲　王荆公梵舘清闲侧布金小塘囘曲翠烟深栁条不动千丝直荷叶相欹万盖隂漠漠岑云相上下翩翩沙鸟自浮沉羇人乐此忘归去忍向西风学越吟　曽极十丈祥光起相轮铁浮屠镇法王坟只愁西域神僧至夜捧长干刹入云周文璞云杪荧荧一塔灯觉皇舍利寳烟凝山门推上三更月似照前朝礼拜僧　马野亭两山回处是为干有塔亭亭高似山不但荘严増梵刹可能形胜助城闗灯明星斗挂林木铃动天风吹佩环陌上行人遥见此有时东往又西还　阙　　帝王万世余磐石官五家多旋过独立城南经六代问君心事竟如何】
　　鹿苑寺旧名法光寺即梁萧帝寺也在今城东南隅考证元屯田绛尝为记【金陵王气三百年声明文物与时隆替中间惟萧梁折莭以佞佛故佛之庙貌充斥江表都城防维直淮上所有精舍焉紫峯防榦反宇欲翔盘高孕虚含吐万景望之辉然如脩虹亘霄丹碧焕发殿有圣像即山而成追琢之功极其精妙案舆地志不知从昔之名但后人以帝氏目之黄旗运歇势胜故在闰唐攘据因其迹而増华易榜法光标为胜概圣朝混一书轨以三代文敎箫勺宇内四圣累洽浸厚福于生民梵刹禅林容仍旧物而兹寺垂阤瘁焉不支已卯春寺僧募大姓杜徳明出楮金五十万程工就其地起高广殿水不移棼橑有严光辉复还风物异态又粉绘释迦文相即山塑十六天尊者生生之众称是该备其秋告成乃作钟呗蒲飱以落之道俗和防圜视作适清溪之水木钟阜之云物来入轩戺相为澄旷都人诧焉有修其状而至者防同闲赵郡李君从事海濒谓余有一日之雅授简不腆且曰欲以新志累子追惟胜冠筮仕彼都与故濮阳吴嗣复昌卿并游其埊霑醉抚翰刻名楹间晦明颷驰盖四十八甲子老龙死矣灵光岿然赍咨旧逰怳若梦觉今之辱请可没其媺乎月而日之庶以传久康定二年三月八日记】寺有子隠堂即周处筑防读书处也【详见防观】佛殿前有郗氏窟旧传梁武帝郗后化蟒事颇迂怪不录
　　崇胜戒坛院即古瓦官寺又为升元寺在城西南隅考证晋哀帝兴宁二年诏移陶官于淮水北遂以南防窑地施僧慧力造瓦官寺【旧志曰瓦棺者非也盖据俗説云瓦棺寺之名起自西晋时长沙城隅忽陆地生青莲两朶民以闻官掘得一瓦棺见一僧形貌俨然其花从舌根生父老云昔有一僧不説姓名平生诵法华经万余部临死遗言曰以瓦棺之遂以寺名为瓦棺而本于此其説颇涉怪诞縦果有此事亦在长沙于此无与也不知陶官之为瓦官而易官为棺殆傅防而为之説耳】淳熙中韩元吉尝为记每嵗度僧于此受戒
　　严因崇报禅寺即景徳栖霞寺在今城东北之摄山去城四十五里
　　考证齐永平七年明僧绍舍宅为寺见江摠持碑【明僧绍宋太始中游此山刋木结茅二十余年遂舍为寺】　寺有舍利塔乃隋文帝舍利处　唐高祖改为功徳寺増治梵宇四十九所楼阁延袤殿宇鳞次高宗御制明隠君碑改为隠居栖霞寺御书寺额有碑尚存字不可辨武宗防昌中废宣宗大中五年重建　南唐高越林仁肇建塔徐书额曰妙因寺　国朝太平兴国五年改为普云寺景徳五年又改为栖霞禅寺元祐八年六月改赐今额为参政简翼张公璪功徳寺　左有千佛岭后有天开岩碧鲜亭白云庵迎贤石醒石中峰涧石房白云泉亦名品外泉寺前有明僧绍高越墓寺中石碑及时贤题咏颇多【山中南谷昔有天台正观寺高僧法旷尝于寺紫溢峯下建般若堂演大论有虎穴寺在山中峯齐王融有防虎穴寺诗　宋景文初鸡蹠集云南齐栖霞寺大明法师好谈论手执松枝为谈梧隋文帝仁夀二年送到舍利天下凡八十一州官为造塔蒋州栖霞其一也　唐则天建舍利塔于青龙山之巅唐末焚毁寺有金银铜像皆记畧云维大唐景龙二年四月八日洛州大福光寺前栖霞寺在比丘昙一于润州江宁县明隠君经坊内铸泻金银铜释迦像三躯奉为高宗皇天大帝则天大圣皇后应天神龙皇帝云又有石像在千佛岭栖霞诗注云明隠君与度法师讲无量夀经西峯石壁中夜发光光中现无量夀佛自尔舍家财凿岩造大像坐高五丈观音势智立像高三丈五寸　南齐大帝造石佛千尊所谓千佛岭周繇栖霞寺赠月公明家不要买山钱施作清池种白莲松桧老依云外地楼防深锁洞中天风经絶顶廻踈雨石倚危屏挂落泉欲结茅庵伴师住肯饶多少薜萝烟　刘长卿东峯寻南齐明徴君故居山人今不见山鸟自相从长啸辞明主终身卧此峯泉源通石径磵户掩尘容古墓依寒草前朝寄老松风云生断壁万壑遍踈钟惆怅空归去犹疑林下逢李频居与鸟巢邻日将巢鸟亲多生从此性久集得无身树老风终夜山寒雪见春不知诸祖后传印与何人　权徳舆清论月轮低闲吟茗花熟又岩花防寒岫石磴扫春云　张晕跻险入幽林翠防含竹殿李绅鸟噪啄秋果翠深衔素鱼　李司徒建勲养花天气近平分瘦马来敲白下门晴色未开山意逺】
　　【春容犹淡月华昏琅邪冷落存遗迹篱落稀踈带旧村此地几经人聚散只今王谢独名存　知府事王随翠巘耸层云珎祠古迹存获登千佛岭仰荷九天恩塔影凌虚阁钟声度逺村僧言前太守罕有到松门　虚窗残烛明欹枕旅懐清永夜起松籁满山疑雨声吟余闲景象道胜小荣名钟鼎星河曙悠悠回斾旌　杨虞部备一炷香销百和焚有时钟磬梵天闻上方结草如高枕不独栖霞可卧云　王荆公安石游栖霞庵约平甫至渺渺林间路萧萧物外僧高隂凉易入闲貌老难増官事真伤锦君恩更饮氷求田此山下终欲忤陈登　知府叶清臣僊峯多灵草近在东北维僧绍昔舍宅摠持尝作碑风高一缅邈废宇亦陵迟清泉潄白石霏雾防紫芝松萝日萧寂猿鸟自追随游人尠或诣隠者谁与期支郎笃清尚千里孤云飞览古玩青简寻幽穷翠防顾予荷防守出宿简书违凭师访陈迹賸作雪山诗　谷倪子阙去郭六十里闲游避世哗不将仙鹤伴还用白牛车草木隐君宅香灯占佛家几多吟景致无限笔光】
　　【华泉想寻新眼茶应发嫩芽遥知碧岩上举寺拂烟霞　阙　　山川四絶自来夸茅屋荆扉三数家须有高人继肥遁莫疑僧室擅栖霞　知府赵师龙寻幽访古到岩前仰视云霞接梵天六代兴王那复在千身化佛尚依然老松欲作苍龙去怪石常如猛虎眠巳觉尘劳变清净何当筑室向危巅　上元赵知县伯晟栖霞境界何清壮岳立五峯如列障三徴不复见高人千刻尚能瞻寳相摩空老木韵秋声云屋天岩满意行夜阑风定月将午门外呦呦闻鹿鸣】
　　隆报寳乗禅寺即旧草堂寺在上元县钟山乡去城十一里
　　考证齐周颙隠居之所后颙出仕孔稚圭作北山移文假草堂之灵以讥之高僧传云时有释慧约姓娄少达妙理颙素所钦服廼于钟山旧舘造草堂寺以居之今寺左乃娄约置防讲经文之地寺后即颙旧居也唐防昌中寺废国朝复建治平中赐额寳乗绍兴三十二年六月改赐今额【王荆公安石与道源游西庵遂至草堂寳乘寺桑杨已零落藻荇亦销沉园宅在人境嵗时伤我心强穿西埭路共望北山岑欲见道人语跨鞍聊一寻亲朋防合少时序感伤多胜践聊为乐清谈可当歌防风澹水竹静日暖烟萝兴极犹难尽当如薄暮】
　　【何　草堂寺乌石冈邉缭绕山柴荆细径水云间秋花嚼蘂长来往只有春风似我闲　逰草堂寺次韵三首垣屋荒葛藟野殿冷檀沉鹤有思颙意鹰无恋遁心禅房闭深竹斋鉢度遥岑寂寞黄尘里金身倚一寻　僧残尚食少佛古但泥多寒守三衣法饥传一鉢歌寛闲每迸竹危朽漫牵萝怊怅庭前柏西来意若何　野寺真兰若山僧老病多踈钟挟谷响悲梵入樵歌水映茅篁竹云埋茑女萝拂尘书所见因得拟隂何　对棊与道源至草堂寺北风吹人不可出清坐且可与君碁明朝投局日未晚从比亦复不吟诗　草堂一山主一公持一鉢想复度遥岑地瘦无黄犊春来草更深　草堂懐古周颙宅作阿兰若娄约身归窣堵波蕙帐铜瓶皆梦事翛然陈迹翳松萝】
　　同泰寺案舆地志在北掖门外路西南与防城隔路考证寔录梁武帝大通元年剏此寺寺在宫后别开一门名大通对寺南门造大佛阁七层大同十年震火所焚略尽即更造未就而侯景乱南唐改为净居寺寻又改圎寂寺其半为法寳寺又舆地志法寳圎寂寺即古同泰寺基旧址【梁大通元年初创同泰寺开大通门以对寺之南门取反语以协同泰自是晨夕讲义多由此门寺即吴之后苑晋廷尉之地迁于六门外以其地为寺　龚頴运厯圗云大同元年幸同泰寺铸十方银像二年幸同泰寺铸十方金像　南史上幸同泰寺设四部无遮大防上释御服持法衣行清净大舍以便房为省素牀瓦器乗小车私人执役升讲堂法座为四部大众开湼槃经题羣臣以钱亿万祈白三寳奉赎皇帝菩萨众僧黙许百辟诣寺东门奉表请还宸极三请乃许上三荅书前后并称顿首】六朝事迹云梁武帝起同泰寺在防城内穷竭帑藏造大佛阁七层为天火所焚梁帝舍身施财以祈佛福自大通以后无年不幸同泰寺设四部无遮大防俄而侯景兵起限城遂以虚器进膳自庚辰至丙戌七日不食而崩【曽极诗菩萨阁齐涕泗挥大通基址昔人非此身终属侯丞相杂办金钱赎帝归　杨虞部备诗佛事荘严国力疲照天金碧倚栏危沉檀炉上烟云合恰似当年煨烬时】寺今废其半为法寳寺
　　法寳寺亦曰防城院乃梁同泰寺基之半也今在行宫北精鋭军寨内
　　考证梁武帝大通元年创同泰寺【详见前寺】　伪吴顺义二年以同泰寺之半置为防城十福院本朝改赐今额　寺前有丑石四各高丈余俗呼为三品石政和中取归京师或谓之阙石　寺前墙外有井耆老相传为陈时胭脂井叔寳与张丽华坠而复出之所也寺基冣阔淳祐七年创置精锐军同泰寺旧基皆为寨屋及蔬圃今井在寨内【今精鋭军寨在都统制司之后都统制司在行宫城之后法寳寺在精锐军寨之后盖都统制司地基及精鋭军寨基皆梁陈宫掖旧址也故景阳防基及临春结绮望仙三阁故址与胭脂井皆在精鋭军寨内法寳寺老僧犹能记其祖师之言谓今行宫城后门乃梁陈宫城前门今法寳寺门墙外即梁大通门也】
　　湘宫寺旧在青溪桥北今徙置清化市北本宋明帝故宅改为寺费极奢侈虞愿曰陛下起此寺皆是百姓卖儿贴妇钱佛若有知当悲泣哀愍帝怒使人曳愿下殿【曽极诗数椽败屋湘宫寺虞愿忠规正凛然十级浮屠那复有虗抛贴妇卖儿钱】
　　景徳寺在城内嘉瑞坊旧崇孝寺也伪吴置国朝景徳中改今额建炎初其地为太庙徙城隍庙于旁今庙侧小巷中有僧舍数间仍用寺额
　　夀宁禅院在江宁县治南国朝开寳七年徙入城中盖参政张公洎南唐赐第也舍宅为寺并城北广孝寺入焉淳化五年改今额【其孙谔云建康志谓昔为爱敬寺者非也家集有公谢表证焉旧有琼花一在内翰张公懐材自维手植于此　郭祥正诗一种琼花内相栽年年琲□待春来　吴思道诗夀宁闲锁翰林春月明空照琼花影今不存】
　　证圣寺在行宫后南唐保大中木平和尚居此寺故里俗至今呼为木平寺寺东有沟迤逦西北接运渎今湮塞仅存遗迹【王荆公诗云证圣南朝寺三年到百回不知墙下路今有几何开】
　　寳戒寺今在转运衙西本迦毗罗寺南唐改真际寺国朝开寳二年改今额
　　法济寺今在上元县治东北
　　封崇寺今在斗门桥北圗经旧报慈廨院也
　　治平寺今在江宁县治西南
　　大悲寺今在炳灵公庙昔崇胜寺子院也
　　秀降院旧在城北国朝开寳八年废太平兴国五年重建寻又废绍兴中移于凤防山西
　　兴严寺旧在竹格渡之北本谢尚宅也亦号塔寺永和四年名荘严寺宋大明中改为谢镇西寺陈宣帝改名兴严寺国朝绍兴中徙今真武庙北
　　龙光寺在城北覆舟山下宋元嘉二年号青园寺【高僧传云西竺道生后还上都青园寺寺是惠恭皇后褚氏所立本种青处因以为名其年雷震青园寺佛殿龙升于天光影西壁因改龙光　本朝嘉祐三年佛殿记云宋元嘉五年有黒龙见覆舟山之阳帝舍果园东建青园寺西置龙王殿今沼沚见存至防昌年废咸通一年重兴赐龙光院额旧志以为在龙光门外者非也】定林寺有二上定林寺旧在蒋山应潮井后宋元嘉十六年禅僧竺法秀造在下定林寺之西乾道间僧善鉴请其额于方山重建下定林寺在蒋山寳公塔西北宋元嘉元年置后废今为定林庵王安石旧读书处【王公安石诗众木凛交覆孤泉静横分楚老一枝笻于此傲人羣城市少美蔬想今困惔焚且凴东北风持寄岭头云定林自有主我为林下客客主各有心还能共岑寂穷谷经春不识花新松老柏自欹斜慇懃更上山头望白下城中有几家　定林脩木老参天横贯东南一道泉六月杖藜寻石路午隂多处弄潺湲　潄甘凉病齿坐旷息烦因脱水邉就敷牀上衾但留云对宿仍值月相寻真乐非无悲虫亦好音　僧修定林路成独龙新路得平冈始免游人屐齿妨更有主林身半现与公随转作隂凉　定林所居屋绕湾溪竹绕山溪山却在白云间临溪放杖依山坐溪鸟山花共我闲　题定林壁懐李叔时云与渊明出风随御防还燎炉无伏火蕙帐冷空山　书定林院牎二首竹鸡呼我出华胥起灭篝灯拥燎炉试问道人何所梦但言浑忘不言无道人今辍讲卷裓松萝梦波罗当如习气何自白门归望定林有蹇驴愁石路余亦倦跻攀不】
　　【见道人久忽然芳嵗残朝随云暂出暮与鸟争还杳杳青松壁知公在两间　与徐仲元自读书防过定林横絶潺湲度深寻荦确行百年同逆旅一壑我平生　杨公万里诗钟山已过万山深更过钟山入定林穿尽松杉行尽处一庵犹隔白云岑　一个青童一蹇驴几年来去定林居经纶枉被周官误罢相归来始读书　半破僧庵半补篱旧题无复壁间诗只余手植双桐在此外仍兼洗砚池　踏月敲门访病夫问来谁是雪堂苏不知把烛高谈许曽举乌防诗帐无　罗公必元诗罢相归来再读书定林庵内守清虗少年错觧周官处悔杀当朝是误渠　刘公榘诗聮镳小憇定林庵只欠携壶太子岩禅律兵机非二致山僧笑我饱曽参　周公燔诗定岩坐聴松声好徳水行穿竹影斜无限世间幽絶处天公分付与僧家　家之防五絶山人当日济时艰要把唐虞作様看奏罢箫韶无凤至空教猿鹤怨盟寒功名良苦赋归欤两鬓霜花百念枯钟楼防浑一梦数间茅屋亦浮屠十载浮云几变更归来钟阜碧嶙峋早知山色无今古只与青山作主人六籍工夫四海名太平底事竟沇沇裕陵一去何年再长使时贤泪满襟老屋三间山径幽中藏无限古今愁新诗吟罢春云合塔里金仙笑防头】
　　宋兴寺一名兴敎院今在南门外寺基即刘裕故居【李建勲逰宋兴寺东岩诗几年不到东岩下旧住僧亡屋亦无寒日萧条何物在朽杉经烧石也枯　曽极诗晋至昌明祚已终防文犹有两昏童桓偷得宫中寳却属新洲伐荻翁】
　　高座寺一名永宁寺在城南门外甘露寺尝有云光法师讲法华经于寺天花散落今讲经防遗址犹存或云晋朝法师竺道生所居因号高座寺【记畧云考圗志此山得名于晋永嘉中名甘露寺尸黎宻多罗为王茂所敬故留竺生法师继号所居为高座梁邦寳公主之与五百年大士俱有灵光师座山颠说妙法天花坠焉今号雨花防则故仆卢给事中名襄字賛元者所命也寺易今名且百年矣故藏古今诗刻皆废可考者唐李翰林本朝吕侍讲王中父三篇而已吾师遗言必求纪于耆艾舍公而谁宜余虽病勉强捉笔惟此父子能苦行自立于瓦砾场中作大佛事无毫髪扰可称也哉可称也哉乾道三年闰七月望徽猷阁直学士左朝散大夫吴兴郡开国侯食邑一千户赐紫金鱼袋致仕刘岑记并书左朝奉郎充荆湖南路安抚使马步军都总管赐紫金鱼袋张孝祥篆额　曽极诗石子冈前高座寺犊车曽向此徘徊清谈未觧倾人国更引胡僧渡海来】
　　殊胜寺在城南门外本宋福兴寺伪唐后主照禅师于此因名塔院
　　吉祥寺在城南二里余国朝治平二年赐额旧在城隍庙东后以寺基为太庙徙置于此
　　百福院在城南五里本梁解脱院今为枢宻王公纶功徳寺
　　均庆院在城南门外旧在金陵坊晋天寳寺唐开元十年改为天保寺国朝开寳八年毁太平兴国五年就修真观基重置绍兴初移其额于雨花防后壊于火因迁于防之下今止有古塔一座即无殿舍屋宇塔前镌宋故三藏特赐寳觉圎通法济禅师道公之塔一十八字后有宋故三藏法师道公塔铭
　　佛窟寺一名崇敎寺在牛头山去城三十里旧传牛头山下有辟支佛窟宋大明中移郊坛于山之东峰执事者从事余人防西峰石窟见一僧趺坐执事者问之忽无所有但遗锡杖香炉缾盂而已梁天监二年司空徐度造寺因名佛窟寺唐大厯九年代宗因感梦脩寺之东西峰顶七层浮圗国朝太平兴国二年赐今额【杨虞部备诗曩事何人为证盟白云深鎻翠防坑已闻过去辟支佛未见当年弥勒生　马野亭之纯诗牛头山上有深隈佛窟何人向此开过去辟支还示见分明弥勒又生来刀如敝尽锋何在形若销亡气莫回死复受形明不灭有无真妄使人猜】











　　景定建康志巻四十六
　　钦定四库全书
　　景定建康志巻四十七　　宋　周应合　撰
　　古今人表传序
　　崇厚风俗表章人材此南轩先生脩志之训也建康牧守既表于志之前矣若古今名徳生于此居于此职于此墓于此祠于此封于此者皆不容泯也因思汉史有古今人表润志有耆旧寓公传乃仿斯例表其人于志之后复传其事于表之后传凡十一曰正学二曰孝悌三曰节义四曰忠勲五曰直臣六曰治行七曰耆旧八曰隠徳九曰儒雅十曰贞女表以迹而传以品有表而不必传者有传而不必表者有表传所不及者见之拾遗皆以寓崇厚表章之意云
　　古今人表【巳入表志题名者不复录】



<史部,地理类,都会郡县之属,景定建康志,卷四十七>
<史部,地理类,都会郡县之属,景定建康志,卷四十七>
<史部,地理类,都会郡县之属,景定建康志,卷四十七>
<史部,地理类,都会郡县之属,景定建康志,卷四十七>












　　正学传
　　明道先生程子讳颢字伯淳其先河南人年十五六时奉父太中公【讳珦】之命师事濂溪周先生闻其论道遂科举之业慨然有求道之志明于庶物察于人伦辨异端似是之非开百代未明之惑秦汉而下未有臻斯理也谓孟子没而圣学不传以兴起斯文为已任进将觉斯人退将明之书不幸早世皆未及也其辨析精防稍见于世者学者之所传尔先生自弱冠应诏中进士第官始于主簿终于宗正寺丞尝主江宁府上元簿盖其再调也上元田税不均比他邑尤甚盖近府美田为贵家富室以厚价簿其税而买之小民茍一时之利久则不胜其先生为令画法民不知扰而一邑大均其始富者不便多为浮论欲揺止其事既而无一人敢不服者后诸路行均税法邑官不足益以他官经嵗歴时文案山积而尚有诉不均者计其力比上元不啻千百矣防令罢去先生摄邑事上元剧邑诉讼日不下二百为政者疲于省览奚暇及治道先生处之有方不阅月民讼遂简江南稻田赖陂塘以溉盛夏塘堤大决计非千夫不可塞法当言之府府禀于漕司然后计功调役非月余不能兴作先生曰比如是苗槁乆矣民将何食救民获罪所不辞也遂发民塞之嵗则大熟江宁当水运之冲舟卒病者则留之为营以处曰小营子嵗不下数百人至者辄死先生察其由盖计留然后请于府给券乃得食比有司文具则困于饥已数日矣先生白漕司给米贮营中至者即与之食自是生全者大半措置于繊防之间而人已受赐如此之比所至多矣先生常云一命之士茍存心于爱物于人必有所济仁宗登遐遗制官吏成服三日而除三日之朝府尹率羣官将释服先生进曰三日除服遗诏所命莫敢违也请尽今日若朝而除之所服止二日尔尹怒不从先生曰公自除之某非至夜不敢释也一府相视无敢除者茅山有龙池其龙如蜥蜴而五色祥符中中使取二龙至中途中使奏一龙飞空而去自昔严奉以为神物先生尝捕而脯之使人不惑其始至邑见人持竿道旁以黏飞鸟取其竿折之敎之使勿为及罢官舣舟郊外有数人共语自主簿折黏竿郷民子弟不敢畜禽鸟先生为政治以寛处烦而裕当法令繁宻之际未尝从众为应文逃责之事人皆病于拘碍而先生处之绰然众忧以为甚难而先生为之沛然虽当仓卒不动声色方监司竞为严急之时其待先生率皆寛厚施设之际有所赖焉先生所为纲条法度人可効而为也至其道之而从动之而和不求物而物应未施信而民信则人不可及也先生自上元移泽州晋城令寻以吕公着荐授太子中允权监察御史里行神宗素知先生名期以大用前后进说甚多大要以正心窒欲求贤育材为先不饰辞辩独以诚意感动人主尝言人主当防未萌之欲神宗俯身拱手曰当为卿戒之时王荆公安石日益信用先生每进见必为神宗陈君道以至诚仁爱为本未尝及功利荆公寖行其说先生意多不合事出必论列数月之间章数十上尤极论者辅臣不同心小臣与大计兴利之臣日进尚徳之风寖衰荆公与先生虽道不同而尝谓先生忠信先生每与论事心平气和荆公多为之动而言路好直者必欲力攻取胜由是与言者为敌矣先生言既不行恳求外补神宗犹重其去上章及面请至十数不许遂阖门待罪神宗命执政除以监司复上章曰请罪获迁刑赏混矣累请得罢寻与外任虽在小官贤士大夫视其进退以卜兴衰哲宗圣政方新贤徳登进先生特为时望所属召为宗正寺丞未行以疾终元丰八年六月十五日也享年五十有四士大夫识与不识莫不哀伤为朝廷生民恨惜【先生资禀既异而充飬有道纯粹如精金温润如良玉寛而有制和而不流忠诚贯于金石孝弟通于神明视其色其接物也如春阳之温聴其言其入人也如时雨之润胷懐洞然彻视无间测其蕴则浩乎若沧溟之无际极其徳美言盖不足以形容先生行已内主于敬而行之以恕见善若出诸已不欲弗施于人居广居而行大道言有物而动有常先生敎人自致知至于知止诚意至于平天下洒扫应对至于穷理尽性循循有序病世之学者舍近而趋逺处下而闚高所以轻自大而卒无得也先生接物辨而不间感而能通敎人而人易从恕人而人不怨贤愚咸得其心狡伪者献其诚暴慢者致其恭闻风者诚服觌徳者心醉虽小人以趋向之异顾于利害时见排斥退而省其私未有不以先生为君子也详墓志】子三人端慤端懿端本元丰八年十月于伊川先茔太师潞国公文彦愽题其墓曰大宋明道先生程君伯淳之墓【伊川先生表其墓曰周公没圣人之道不行孟轲死圣人之学不道不行百世无善治学不传千载无真儒无善治士犹得以明乎善治之道以淑诸人以后世无真儒天下贸贸焉人欲肆而天理灭矣先生生于四百年之后得不之学于遗经志将以斯道觉人天不憗遗哲人早世乡人士大夫相与议曰道之不明也久矣先生出倡圣学以示人辨异端辟邪説开歴古之沉迷圣人之道得先生而后明为功大矣于是帝师采舆议而为之称以表其墓学者之于道知所向然后见斯人之为功知所至然后见斯名之称情山可夷谷可堙明道之名亘万世而长存勒石墓旁以诏后人元丰乙丑十月戊子书】晦庵先生徽国文公朱熹賛曰扬休山立玉色金声元气之会浑然天成瑞日祥云和风甘雨龙徳正中厥施斯普嘉定中赐谥曰纯【臧格议曰夀濂溪之脉吾道赖以复者有二程先生在载惟二先生天分不齐及其体道成徳则同归一致有司泥莭惠之典未免从而区别然二先生所得之妙又岂容以差数观哉谨考伯淳先生穷理尽性开示后学潞国太师叶之公言以表其墓曰明道先生夫道之不明天寔悯之今兹笃生贤哲资禀特异天意固有所尸矣居洛十年充养偹至融会贯通内外洞彻人见其气貌肃然不敢即也而和气充浃睟面盎背遽色厉辞亡有也人见其接物粹然若可易也而望之崇深截截乎规矩凖绳不敢慢也局度清越世故若将凂焉而克勤小物虽鄙贱猥琐弗之惮也立言洒落近而易知扣之则无穷出之则愈新也窃议先生者所见自不一而不知先生道积于中固纯乎而弗杂也抑尝究极先生所以用力之地矣谓心不可以一事留谓学不可以一善止有适有莫戒其非天地之全容气未消防其为义理之胜以至去新学之支离非释氏之不相聮属忌学者之先立标准斥记诵之玩物防志盖圭角少露皆先王之所不予若训不息为生则曰中无间断推明易理则曰敬无间断纯亦不已此天之所以为天也先生妙造精义浑浑无涯其体纯尽在是与异时身为御史不矜文字以惩诋讦之失元祐羣贤悉起散地先生独有忧色使之恊济于朝以施调一之功安有绍圣报复之祸哉一时游其门者日游乎寛平乐易之中而无有枯槁憔悴蹙廹无聊之态如羣饮于河各充其量故得先生之敬者非显道之诚笃切近则公掞之端厚方重得先生之和者非淳夫之安恬静黙则中立之简易平淡诚以先生防道之全备随其所得者固已足名世矣按诸谥法中正粹精曰纯伊川先生状其行曰纯粹如良金石本中摭诸先贤之论曰温然纯粹张宣公尝为之賛亦曰会其纯全公谥以纯庶足以賔其实当先生既没门人学子相与推尊称美其间固有不同者夫以亲见而师授既无异敎必无异词特以先王道大未易称故各用其所知者以名之使其有得乎纯之説虽生乎千载之上又安有异词乎　楼观获议曰尝观明道先生有言曰仲尼元气也顔子春生也孟子并秋杀尽见之又曰仲尼天地也顔子和风庆云也孟子泰山岩岩气象也先生之品藻圣贤区别于片言只字之间俨然如在其左右也然则今之议先生之谥者乌可泛然而赘为之説乎愽士谥曰纯公岂有得于春生而为和风庆云者乎及观伊川先生状其行曰先生资禀既异而充养有道纯粹如精金温润如良玉寛而有制和而不流信斯言也谥之以纯曰宜】淳祐初诏曰明道初元天于河南笃生大贤是似顔子故任承议郎宗正寺丞谥纯程颢徳性粹甚天理浑然由明而诚有过化存神之妙自体达用有绥来动和之功使得相于熙宁苍生之福未艾朕每追惜之然诵其遗书如有用我期月而可真足以开万世之太平也爰跻从祀仍锡追封以示褒崇可特封河南伯南轩先生张子讳栻字敬夫故丞相魏国忠献公浚之嗣子也生有异质颖悟夙成忠献公浚爱之自其防学而所以敎者莫非忠孝仁义之寔既长又命往从南岳胡公仁仲先生问河南程氏学先生一见知其大器即以所闻孔门论仁亲切之指告之公退而思若有得也以书质焉而仁仲先生报之曰圣门有人吾道幸矣公以是益自奋厉直以古之圣贤自期作希顔录一篇蚤夜观省以自警防所造既深逺矣而犹未敢自以为足则又取友四方益务求其学之所未至盖玩索评践行体验反覆不置者十有余年然后昔之所造深者益深逺者益逺而反以得乎简易平寔之地其于天下之理盖皆了然心目之间而寔有以见其不能巳者是以决之勇行之力而守之固其所以笃于君亲一于道义而没世不忘者初非有所勉慕而强为也少以防补右承务郎辟宣抚司都督府书冩机宜文字除直秘阁是时孝宗新即位慨然以奋伐仇敌克复神州为已任忠献公浚亦起谪籍受重寄开府建康叅佐皆极一时之选而公以藐然少年周旋其间内賛宻谋外庶务其所综画幕府诸人皆自以为不及也间以军事入奏始得见上即进言曰陛下上念宗社之雠耻下闵中原之涂炭惕然于中而思有以振之臣谓此心之发即天理之所存也诚愿益加省察而稽古亲贤以自辅焉无使其或少息也则不惟今日之功可以必成而千古因循之弊亦庶乎其可革矣上异其言盖于是始定君臣之契已而忠献公辞位去用事者遂罢兵与敌和敌乗其隙反纵兵入淮甸中外大震然庙堂犹主和议至勑诸将毋得以兵向敌时忠献公已即世公不胜君亲之念甫毕葬事即拜疏言吾与敌人乃不共戴天之雠向来朝廷虽亦尝兴缟素之师然玉帛之使未尝不行乎其间是以讲和之念未忘于胸中而至诚恻怛之心无以感格乎天人之际此所以事屡败而功不成也今虽重为羣邪所误以蹙国而召冦然亦安知非天欲以是开圣心哉谓宜深察此理使吾胸中了然无繊芥之惑然后明诏中外公行赏罚以快军民之愤则人心恱士气充而敌不难却矣继今以往益坚此志誓不言和专务自强虽折不挠使此心纯一贯彻上下则迟以嵗月亦何功之不成哉疏入不报后六年以补郡临遣见上首进明大义正人心之说明年召还上问曰卿知敌中事乎公对曰不知也上曰敌中饥馑连年盗贼四起公入对曰敌中之事臣虽不知然境中之事则知之详矣上曰何事公遂言曰臣窃见比年诸道亦多水旱民贫日甚而国家兵弱财匮官吏诞慢不足倚仗正使彼寔可圗臣惧我之未足以圗彼也今日首当下哀痛之诏明复雠之义显絶敌人不与通使然后脩徳立政用贤养民选将帅练甲兵通内脩外攘进战退守以为一事且必治其寔而不为虚文则必胜之形隠然可见虽有浅陋畏怯之人亦且奋跃而争先矣上为叹息褒谕以为前未始闻此论也其后又因赐对反复前説上益嘉叹面喻当以卿为讲官冀时得晤语也时还朝未期嵗而召对至六七公感上非常之遇知无不言大抵皆脩身务学畏天恤民抑权幸屏谗谀之意至论复雠之义则反复推明所以为名寔之辨者益详于是宰相益惮公而近幸尤不悦遂合中外之力以排之而公去国矣盖公自是退居三年更歴两镇虽不复得闻国论而蚤夜孜孜反身脩徳爱民讨军以俟国家扶义正名之举尤极恳至于是天子益知公可用尝赐手书褒其忠寔盖将复大用之而公已病矣病亟且死犹手疏劝上以亲君子逺小人信任防一已之偏好恶公天下之理以清四海克固丕圗为言若眷眷不能忘者冩毕缄付府僚使驿上之有顷而絶呜呼靖康之变国家之祸乱极矣小大之臣奋不顾身以任其责者盖无几人而其承家之孝许国之忠判决之明计虑之审又未有如公者虽降命不长不克卒就其业然其志义伟然死而后已则质诸鬼神而不可诬也公为人坦荡明白表里洞然诣理既精信道又笃其乐于闻过而勇于徙义则又奋厉明决无毫髪滞吝意以至疾病垂死而口不絶吟于天理人欲之间则平日可知也栻尝有言曰学莫先于义利之辨而义也者本心之所当为而不能自已非有所为而为之者也一有所为而后为之则皆人欲之私而非天理之所存矣呜呼至哉言也其亦可谓广前圣之所未发而同于性善养气之功者与公在建康干父谋国之暇尝游城南天禧寺竹间爱其清邃扫室读书名曰南轩后人因建寺焉朱文公賛曰扩仁义之端至于可以弥六合谨善利之判至于可以析秋毫拳拳乎其致主之切汲汲乎其干父之劳仡仡乎其任道之勇卓卓乎其立心之高知之者识其春风沂水之乐不知者以为湖海一世之豪彼其扬休山立之姿既与其不可传者死矣观于此者尚有以卜其见伊吕而失萧曺也邪【按此賛用湖海一世之豪盖干淳间学士大夫有不知朱张二先生者以湖海豪目之故南轩别文公诗曰尽收湖海意仰希洙泗游而文公賛南轩亦有此语门人尝以为问文公曰吾始见敬夫时吾豪气未除者颇多敬夫尝以此见规故敬夫与吾诗有妙质贵强矫之语后数年吾力行敬夫之言豪气顿除而敬夫豪气犹有毫髪未尽去也气质之难化也如此哉上元尉翁泳闻于其师蔡莭斋文公作南轩碑终之以求仁得仁与文公再祭南轩文相表里文公许南轩传道之意备见于此】嘉定八年赐諡曰宣【孔炜议曰公盖代儒宗为国世臣起千载絶学负四海重名功业未究中道以没于今三纪矣易名之典久未克请维时师臣列其事于朝上即报可所以尊道崇化也天光下临雷厉风动岂容拘常袭故寔慊名浮者所可同日道哉公丞相魏国忠献之嗣子五峯先生胡公之门人也钟美萃灵英特迈往亲承忠孝之传讲切义理之学既念孔孟既没正论沦鬰言道徳者溺虚无尚功利者急变诈儒者功用冺然无见于世去古愈逺流靡日激宋兴百年河南二程始倡明道学开廸人心由是圣贤不传之绪頼二公而续然俗之久安者难变理之仅明者易防公为此惧毅然以斯文为已任采摭遗书寻绎精义居敬穷理以立本开物成务以致用其学极于广大高逺究其归则不离于简易笃寔故凡见之言语文字之间职守事功之防无非爽亮明白务寔求是谓克已复礼顔子所以为百世师也作希顔录早夜以自警谓仗义履正诸葛忠武所以为三代佐也作武侯传文为之记为之賛先汉人物独许董相以知学若赵营平之为国逺虑尤拳拳焉则其学之精防趋向之纯一识者有以知其心孝庙初元锐意规恢建置督府公参賛机幙间以军事入奏为上开陈正名复仇大义慷慨激切及为郎赐对申演前议乃在寔于脩徳寔于立政寔于偹御而无取乎徒假其名经筵劝讲按古证今愿上以三代之治自期其论高矣至条举治要不过曰宅心为万事之纲脩身为天下之本上稽天理下从人欲见于行事者皆至公务寔而已三复至言其视帝王盛时元臣硕辅所以识达国体启沃君心者异世一辙公自以防被殊知圗惟补报奋不顾身尽言无隠如指切发运苛敛之病民力排枢筦除授之非据英词劲气至今凛凛直道难行毁言日至公不得久内矣越数嵗天子深思其贤俾临藩屏公谊存报主不以内外为间随其所至先立成规其经畧广西也所以复于上者必欲以抚存安静为本及制置荆南也首以凡事务寔不但空言见义则为不敢顾避谆谆为上言之惟诚于为民若保赤子诚心求之不坠圣贤之训故洊更二镇凡民事利害休戚博采周咨惟恐不及如盐防如马政如义勇如弓弩手究见本末立奏罢行曽无留滞必使封圻之逺闾阎之细悉彻惟聪上亦嘉其忠寔玺书勉劳有志大用而公属疾矣病亟手疏劝上亲君子逺小人信任防一已之偏好公天下之理其爱君忧国至公血诚虽死不忘某读公遗编至此废巻永叹窃谓公平生大莭所以对天地而不惭质鬼神而无疑者具学自不欺始盖理之寔然者谓之不欺公能存此心充此理任重道逺日进无彊自然讲于已者为寔学复于居者为实徳建于民者为寔利笃志明善以知之鞠躬尽力以行之夫是以天下无不可为之事临事无不可成之功而儒者有益于人之国信矣夫唐人有言曰上不负天子下不负所学其斯之谓与谨按谥法体和居中善闻周达曰宣公沉涵道真见理昭彻秉徳制行浑然天成非体和居中乎人宗其学家藏其书君信其言民孚其惠非善闻周达乎节行壹惠请谥曰宣　杨汝明覆议曰惟公之学根原于中庸大学之奥防参订于濓溪二程之防言渐渍于忠献之纯忠发挥于五峯之师説体此心于天地充其仁于万物辨之明毫厘必计行之力食息弗违故其在讲筵在宰属犹是心也在州郡在藩镇犹是心也今观其所言悉可防见知上有克复神州之志则以稽古亲贤为请知庙堂有和戎之谋则以恱人心充士气为言其补外临遣则请先克已私以明大义正人心其召还奏对则请先务寔以脩徳立政用贤养民论史正志为发运使则斥其病民之寔论张説佥书枢宻则惧其激武臣之怒在静江则变漕司折卖州盐之法申诸州按习效用之令息洞前之哗革纲马之在江陵则严盗贼之禁结诸将之欢正淮民出塞之罪行义勇量取之法考致要归无不自所学流出经曰天不爱其道董仲舒曰道之大原出于天道固天之道天不轻以授人自周公孔子以至孟子厥后罕传虽间有经生文士性理是谈体用未明或相矛盾宋兴百年濂溪二程发明于前吕谢游杨扶持于后义理贯彻夐出前儒公与晦庵朱氏出而嗣之相为师友于是演迤溥博丕阐于世得其大者足以名当世得其小者亦足善一身考论渊源所自公力居多今晦庵朱氏已谥曰文公没三十六年始议其谥时则后矣谥之曰宣尚与朱氏相叅用见羽翼孔门之意谥法体和居中善闻周达曰宣公之明理谨独学精行茂是谓体和居中公之徳言俱立君信民孚是谓善闻周达迹古以騐今博士议是请从谨议】景定二年正月皇太子释奠于国学奏请以南轩张栻及东莱吕祖谦从祀大成殿上从之
　　西山先生真氏讳徳秀字景元建宁人也少年中进士第寻召试博学宏词后归迁阳尽读朱文公诸书发挥天理人心之妙盖有及门而不尽得者诚意寔徳见者心服嘉定八年江东大旱公为转运副使济人之政皆以身当其劳拯荒其一也合本道义仓及转般米数十万斛而厚其积因户部罢夏税之请以蠲其征取郡县官及寓公之贤以覈其实大家勿劝分贫者粜乏者济已甚者辇粟赐之病者载药与之本之以河北救灾之议行之以青州之政栉风沐雨遍走二郡不足则开寄纳仓出官钱籴之吴中又不足则以翰苑槖中金益之不忍留都之不及则发私财以赈赡之讫事民益急则转粜为济赖以全活者数十万计广徳守臣附防时好劾敎官以闻公引咎以白其寃祷雨白鹭洲应如响迄以稔告捐金粟建明道书院设敎一本于程子由是士知讲学公尝驿奏推本宁皇之仁一似仁祖而群臣般乐怠傲不异政宣者十事语意剀切上为感动初公涉三舘侍螭防入玉堂论事上前皆本仁义皆闗君徳治体切于君子小人之辨使金不达则益厉报仇雪耻之气中外想闻其风采其后守泉南帅豫章长沙三山惠民平盗尤多善政薄海詟服天下惟恐其不入相更化立朝发明大学得失与盛衰治乱存亡之义上为诏读校文入奏懽然接纳将举国聴之而公薨矣自濂溪而下六君子扶持道统者皆未得显位于时惟公续斯道之脉晚始向用世皆以尧舜君民望之命参大政不及拜朝野莫不悼惜今其著书立言存于世者羽翼考亭与其书而并传焉赠太师諡曰文忠
　　【或问十传首正学何也应合曰程子尝谓道统不传则百世无善治道学不明则千载无真儒故能传尧舜禹汤文武周公孔孟之心者为正道能明尧舜禹汤文武周公孔孟之道者为正学周子所谓为天地立心为生民立命为往圣继絶学为万世开太平者此也其所闗系不亦大乎传首正学不亦宜乎或又问曰子尝记青溪先贤祠曰河南纯公山文靖公南轩宣公紫阳文公西山文忠公有道者五今正学传为道而立所传止及其三而山紫阳二先生不与焉详于记而畧于传何也应合曰记与传各有体记为祠作也祠已有位记则述之传为郡作也郡尝有迹传则列之祠有其位而祠记不书则疎郡无其迹而郡志有传则泛有如山紫阳二先生之道天下共尊之岂待建康有传而后知建康志传为一郡而作非为天下而作二先生之事迹偶未着于建康则不敢列于建康之传与程张真公三先生之尝有政于此者不同也或又问曰文公尝持漕莭文靖公尝居溧阳而子谓二先生无迹于此邦何也应合曰文公虽尝授漕节实未供职未入建康之境青溪之所以祠公者非以为漕之故徽州公所居南康公所治皆在江东所部之内掲虔妥灵以启邦人景行之思祠之宜也建康郡志之有传盖书其有迹于建康者耳徽之居南康之治则于建康志不相干也至若杨文靖公之居于溧阳终于溧阳虽见于旧志之所载而未敢以为信按山先生本出农五世祖唐末避地闽中寓南剑州之将乐县因家焉先生既没之后有大盗过其门而不入即将乐之居也未尝闻有迁居之所年七十时尝监常州市易务常州地近溧阳谓尝经从此邑恐或有之谓其尝居此邑则不可信自市易秩满召为秘书为著作为諌议为给事中其后丐去奉祠年八十三以疾终于正寝于将乐之西山胡文定公志其墓者不诬也而旧志乃谓先生终于溧阳又不可训墓志及吕舍人所撰行状皆言先生有子五人曰廸曰逈曰遹曰适曰造未闻有所谓杭者旧志乃谓先生之子名杭为编脩者家于溧阳杭之孙庆嗣尝请建康乡举使先生果又有一子名杭墓志行状何缘不书以胡吕二公所书为信则溧阳志所书皆不可信今若信旧志之説以山尝居溧阳而存其传于建康则是疑胡吕而诬山矣应合所不敢也然显志所载亦必有説未详其故姑阙所疑后之君子傥有考焉宜有以折衷之】



　　景定建康志巻四十七
<史部,地理类,都会郡县之属,景定建康志>
　　钦定四库全书
　　景定建康志巻四十八　　宋　周应合　撰孝悌传
　　王祥及览即乌衣王氏之先也祥字休徴本临沂人性至孝继母朱氏不慈每使扫除牛下祥愈恭谨父母有疾衣不解带汤药必亲尝母尝欲生鱼时天寒氷冻祥解衣将剖氷求之氷忽自解双鲤跃出持之而归母又思黄雀炙忽有黄雀数十飞入其幕复以供母乡里惊叹以为孝感所致有丹柰结实母命守之每风雨祥輙抱树而泣其笃孝纯至如此汉末遭乱扶母擕弟览避地庐江隐居三十余年母终居丧毁瘁杖而后起徐州刺史吕防檄为别驾固辞览劝之乃应召自是累官至太常封万嵗亭候天子幸太学命祥为三老祥南面几杖以师道自居天子北面乞言晋武践阼拜太保进爵为公大事皆谘访之以子肇为给事中使常优游定省祥疾笃着遗令训子孙曰言行可覆信之至也推美引过德之至也扬名显亲孝之至也兄弟怡怡宗族欣欣悌之至也临财莫过乎让此五者立身之本其子皆奉而行之薨年八十五谥曰元弟览继母所出也年数嵗时见祥被母楚挞輙涕泣抱持至于成童每谏其母少止防虐母屡以非理使祥览輙与祥俱又虐使祥妻览妻亦趋而共之母患之乃止母密使酖祥览知之径起取酒祥疑其有毒争而不与母遽夺反之自后母赐祥馔览輙先尝母惧览致毙遂止览亦笃行着闻应召累官至太中大夫薨年七十三谥曰贞祥五子肇夏馥烈芬肇仕至始平太守馥至上洛太守肇子俊守太子舎人封永世侯俊子遐为欝林太守馥子根为散骑郎览六子裁为抚军长史基为治书御史防为侍御史正为尚书郎彦为中防军琛为国子祭酒丞相导即裁之子也世居乌衣巷衣冠之盛为江左第一旧志记祥墓在今江宁县化成寺北
　　顔含字都即宋延之之曽祖唐真卿之十四世祖也自含而下七世墓皆在建康碑犹可质也含少有操行以孝闻兄畿咸宁中得疾就医遂死于医家家人迎丧旐每绕树而不可解引丧者颠仆称畿言曰我寿命未死但服药太多伤我五脏耳今当复活慎无也其父祝之曰若尔有命复生岂非骨肉所愿今但欲还家不尔也旐乃解及还其妇梦之曰吾当复生可急开棺妇颇说之其夕母及家人又梦之即欲开棺而父不听含时尚少乃慨然曰开棺之痛孰与不开相负父母从之乃共发棺果有生验以手刮棺指爪尽伤然气息甚防存亡不分矣饮哺将防累月犹不能语饮食所须托之以梦阖家营视顿废生业虽在母妻不能无倦矣含乃絶弃人事躬亲侍养足不出户者十有三年石崇重含淳行赠以甘防含谢而不受或问其故答曰病者绵昧生理未全既不能进噉又未识人惠若当谬留岂施者之意也含二亲既终两兄继没次嫂樊氏因疾失明含课励家人尽心奉养每日自尝省药馔察问息耗必簪屦束带医人疏方应须髯蛇胆而寻求备至无由得之含忧叹累时尝昼独坐忽有一青衣童子年可十三四持一青囊授含含开视乃蛇胆也童子逡廵出户化成青鸟飞去得胆药成嫂病即愈由是以笃行著名本州辟不就晋元帝命为参军东宫初建补太子中庶子迁黄门侍郎本州大中正歴散骑常侍大司农预讨苏峻功封西平县候拜侍中寻除国子祭酒加散骑常侍迁光禄勲以年老逊位成帝美其素行就加光禄大夫门施行马赐牀帐被褥勑大官四时致膳不受郭璞尝遇含欲为之筮含曰年在天位在人脩已而天不与者命也守通而人不知者性也自有性命无劳蓍桓温求婚于含含以其盛满不许惟与邓攸深交或问江左羣士优劣答曰周伯仁之正邓伯道之清卞望之之节余则吾不知也其雅重行实抑絶浮伪如此致仕二十余年九十三卒遗命素棺薄敛谥曰靖丧在殡而隣家失火火至丧所而灭佥以为淳行所感也三子髦歴黄门郎侍中光禄勲谦至安成太守约零陵太守并有声誉
　　萧统字德施梁武帝长子也以齐中兴元年九月生于襄阳少日而建邺平天监元年十一月立为皇太子五年出居东宫生而聪慧三嵗受孝经论语五嵗徧读五经悉通讽诵性仁孝自出宫常思恋不乐帝知之每五日一朝多便留永福省或五日三日乃还宫八年九月于寿安殿讲孝经尽通大义讲毕亲临释奠于国学普通七年十一月母丁贵嫔有疾太子还永福省朝夕侍疾衣不解带及薨步从丧还宫至殡浆水不入口每哭輙恸絶武帝敕中书舎人顾恊宣防曰毁不灭性圣人之制不胜丧比于不孝有我在那得自毁如此可即强进饮粥太子奉勅乃进数合自是至日进麦粥一升武帝又勅曰闻汝所进过少转就羸瘦我比更无余病政为汝如此胷中亦填塞成疾故应彊加饘粥不使我常尔悬心虽屡奉勅劝逼终丧日止一溢不尝菜果之味体素壮腰带十围至是减削过半每入朝士庶见者莫不下泣自加元服帝便使省万防内外有司奏事者填塞于前太子明于庶事每所奏谬误巧妄皆即辩析示以可否徐令改正未尝弹纠一人平断法狱多所全宥天下皆称仁性寛和容众喜愠不形于色引纳才学之士赏爱无倦常自讨论坟籍或与学士商防古今继以文章著述率以为常于时东宫有书防三万巻名才并集文学之盛晋宋以来未之有也性爱山水于圃穿筑更立亭馆与朝士名素者游其中尝泛舟后池番禺侯轨盛称此中宜奏女乐太子不答咏左思招隐诗云何必丝与竹山水有清音轨慙而止出宫二十余年不蓄音声未薨少时勅赐太乐女伎一部畧非所好普通中大军北侵都下米贵太子因命菲衣减膳每霖雨积雪遣腹心左右周行闾巷视贫困家及有流离道路以米密加赈赐人十石又出主衣绢帛年常多作襦袴各三千领冬月以施寒者不令人知若死亡无可敛则为备棺槥每闻逺近百姓赋役勤苦輙敛容变色常以户口未实重于劳扰呉郡屡以水灾不熟有上言当漕大渎以防浙江中大通二年春诏遣前交州刺史王奕假节发呉吴兴信义三郡人丁就役太子上疏曰吴兴累年失收人颇流移吴郡十城亦不全熟唯信义去秋有稔复非常役之民即日东境谷稼犹贵劫盗屡起在所有司皆不闻奏今征戍未归强丁疎少比得齐集已妨蚕农不审可得权停此功帝优诏以喻焉太子孝谨天至每入朝未五鼓便守城门开东宫虽燕居内殿一坐一起常向西南面台宿被召当入危坐逹旦三年三月游后池乗雕文舸摘芙蓉姬人荡舟没溺而得出因动股恐贻帝忧深诫不言以寝疾闻武帝敕看问輙自力手书启及稍笃左右欲启闻犹不许曰云何令至尊知我如此恶因便呜咽四月乙巳暴恶驰启武帝比至已薨时年三十一帝临哭尽哀诏敛以衮冕谥曰昭明吁仁孝如统而不得其寿君子知梁之不能永矣幽而为神庙食百世宜哉
　　吕宣问字季通开封人文穆公之四世孙徙居溧阳父希圆绍兴甲子倅洋州妾韩氏生宣问甫六嵗辞去莫知所之父卒母李氏独在宣问既长将访所生以池阳当蜀人往来通道乃调录事参军凡蜀客经从必托使物色存否临满秩而仙井兵杨俊报之曰韩氏在彼时李氏已老无他男宣问不可舍李氏而逺涉亟调峡州推官欲益近蜀至之次年被檄如荆门过当阳玉泉寺寺侧武安王庙求梦而应果得其母于仙井时绍熈庚戌相失四十余年至是母子如初相持感泣吏卒为之出涕李氏时年八十三韩亦七十矣洛阳吴仁杰斗南赋诗以美之详见夷坚志宣问寻改秩知蕲春县陶子锵张松张常洧徐李华潘祺钱戬并互见耆旧传
　　节义传
　　卞壸字望之济隂寃句人父粹张华壻也壸弱冠有名誉晋元帝镇建邺召为中郎甚见亲杖明帝时领尚书令与王导俱受顾命辅幼主王导称疾不朝而私送车骑将军郄鉴壸以导亏法从私无大臣之节御史中丞钟雅阿挠王典不加凖绳并请免官举朝震肃壸裁断切直不畏彊御皆此类也干实当官以褒贬为已任欲轨正督世不肯茍同时好庾亮将召苏峻壸固争谓亮曰峻拥强兵多藏无頼且逼近京邑路不终朝一旦有变易为蹉跌宜深思逺虑恐未可仓卒亮不纳壸知必败司马任台劝壸宜畜良马以备不虞壸笑曰以逆顺论之理无不济若万一不然岂须马哉峻果称兵诏以壸都督大桁东诸军事壸率郭黙赵等与峻大战于陵西为峻所破死伤以千数峻进攻青溪壸与诸军距击不能禁贼放火烧宫寺六军败绩壸时发背创犹未合力疾而战率厉散众及左右吏数百人攻贼麾下苦战遂死之时年四十八二子眕盱见父没相随赴贼同时见害壸赠侍中骠骑将军开府仪同三司谥曰忠贞祠以太牢赠世子眕散骑侍郎盱奉车都尉征士翟汤闻之叹曰父死于君子死于父忠孝之道萃于一门其后盗发壸墓尸僵须髪苍白面如生两手悉拳爪甲穿达手背安帝诏给钱十万以脩茔兆壸第三子瞻为广州刺史瞻弟眈为尚书郎
　　皇朝杨邦乂字希稷吉州吉水县人政和中以上舎生赐第建炎元年为溧阳县令时江宁府禁卒周德叛囚其帅宇文粹中县卒有起应之者邦乂谕止之不听乃设方畧围捕杀之且檄邻邑共入讨贼贼以故不得逞卒就擒事闻于朝差通判军府事三年金人入冦渡淮薄江师于东采石先是车驾幸越宰相杜充总诸道兵留江上左显谟阁待制陈邦光守建康李棁以前执政为户部尚书供餽饟充闻敌至出其军六万人列戍江南岸而闭门莫敢出师无统一居数日敌知充无鬭志遂渡江江上之军皆不战尽溃充与其戏下数千人北去遂降金金入建康棁与邦光不能守棁先降邦光欲弃城去后亦降独邦乂力拒不从大书其衣裾曰宁作赵氏鬼不为他邦臣以授其仆曰持此以见吾志吾即死矣棁邦光愧谢犹强拥邦乂上马即郊次与俱见金四太子命使拜邦乂叱曰我不降何拜亟遁归卧其家金虽暴犹未敢辱之也明日遣其将张太师谕邦乂授以旧官邦乂以首触阶陛曰我以志死何多以诱我为张大惊卒止之徐曰公所守固髙奈势不可何第归审思之吾明日复见公邦乂退亟移书其将曰世岂有不畏死而可利动者幸速杀我无久留我至明日其将燕棁邦光坐堂上乐方作召邦乂立庭下邦乂瞠眎棁邦光叱曰天子以若拒敌不能抗俛首求活犬豕已不若复与共燕乐尚有面目见我乎敌将有起取纸书死活二字佯胁邦乂曰公无多言即欲死趣书死字下我乃信邦乂眎吏有簪笔持文书侧立即跃起夺其笔引手掣纸书字曰死众相顾色动又使引去明日再以见其四太子邦乂不胜愤遥望见即极口大骂复仰天而呼曰天宁久假汝行磔汝万段尚安得污我敌怒使人疾击梃交下邦乂骂不絶口遂杀之剖腹取其心明年敌去州以事上闻天子为太息诏赠直秘阁官其子二人即死所立庙赐额褒忠
　　忠勲传
　　范蠡南阳人事越二十余年句践即位三年而欲伐吴蠡进谏曰夫国家之事有持盈有定倾有节事王曰为三者奈何对曰持盈者与天定倾者与人节事者与地王不问蠡不敢言天道盈而不溢盛而不骄劳而不矜其功夫圣人随时以行是谓守时天时不作弗为人客人事不起弗为之始今君王未盈而溢未盛而骄不劳而矜其功天时不作而先为人客人事不起而创为之始此逆于天而不和于人王若行之将妨于国家靡王躬身王弗听蠡进谏曰夫勇者逆德也兵者防器也争者事之末也隂谋逆德好用防器始于人者人之所卒也淫泆之事上帝之禁也先行此者不利王曰无是贰言也吾已断之矣果兴师而伐吴战于五湖不胜栖于会稽王召蠡而问焉吾不用子之言以至于此为之奈何蠡对曰君王其忘之乎持盈者与天定倾者与人节事者与地王曰与人奈何对曰卑辞尊礼玩好女乐尊之以名如此不已又身与之市王曰诺乃令大夫种行成于吴吴人许诺王曰蠡为我守于国对曰四封之内百姓之事蠡不如种也四封之外敌国之制立断之事种亦不如蠡也王曰诺令大夫种守于国与蠡入宦于吴三年而吴人遣之归反至于国王问于蠡曰节事奈何对曰节事者与地唯地能包万物以为一其事不失生万物容畜禽兽然后受其名而兼其利美恶皆成以养其生时不至不可彊生事不究不可彊成自若以处以度天下待其来者而正之因时之所宜而定之同男女之功除民之害以避天殃田野开辟府仓实民众殷无旷其众以为乱梯时将有反事将有间必有以知天地之恒制乃可以有天下之成利事无间时无反则抚民保教以须之王曰不谷之国家蠡之国家也蠡其图之对曰四封之内百姓之事时节三乐不乱民功不逆天时五谷睦熟民乃蕃滋君臣上下交得其志蠡不如种也四封之外敌国之制立断之事因隂阳之恒顺天地之常柔而不屈彊而不刚德虐之行因以为常死生因天地之刑天因人圣人因天人自生之天地形之圣人因而成之是故战胜而不报取地而不反兵胜于外福生于内用力甚少而名声章明种亦不如蠡也王曰诺令大夫种为之四年王召蠡而问焉曰先人就世不谷即位吾年既少未有恒常出则禽荒入则酒荒吾百姓之不图唯舟与车上天降祸于越委制于吴吴人之那不谷亦又甚焉吾欲与子谋之其可乎对曰未可也蠡闻之上帝不考时反是守彊索者不祥得时不成反受其殃失德灭名流走死亡有夺有予有不予王无早图夫吴君王之吴也王若早图之其事又将未可知也王曰诺又一年王召蠡而问焉曰吾与子谋吴子曰未可也今吴王淫于乐而忘其百姓乱民功逆天时信谗喜优憎辅逺弼圣人不出忠臣解骨皆曲相御莫适相非上下相偷其可乎对曰人事至矣天应未也王姑待之王曰诺又一年王召蠡而问焉曰吾与子谋吴子曰未可也今申胥骤谏于王王怒而杀之其可乎对曰逆节萌生天地未形而先为之征其事是以不成杂受其刑王姑待之王曰诺又一年王召蠡而问焉曰吾与子谋吴子曰未可也今其稻蟹不遗种其可乎对曰天应至矣人事未尽也王姑待之王怒曰道固然乎妄其欺不谷耶吾与子言人事子应我以天时今天应至矣子应我以人事何也蠡又对曰王姑勿怪夫人事必将与天地相参然后乃可以成功今其祸新民恐其君臣上下皆知其资财之不足以支长久也彼将同其力致其死犹尚殆王其且驰骋弋猎无至禽荒宫中之乐无至酒荒肆与大夫觞饮无忘国常彼其上将薄其德民将尽其力又使之望而不得食乃可以致天地之殛王姑待之至于月王召蠡而问焉曰谚有之曰觥饭不及壶飱今嵗晚矣子将奈何对曰微君王之言臣固将谒之臣闻从时者犹救火追亡人也蹶而趋之唯恐弗及王曰诺遂兴师伐吴至于五湖【五湖即笠泽也溧阳县长塘湖亦名洮湖即五湖之一详见山川志】吴人闻之出而挑战一日五反王弗忍欲许之蠡进谏曰夫谋之廊庙失之中原其可乎王姑勿许也臣闻之得时无怠时不再来天予不取反为之灾赢缩转化后将悔之天节固然唯谋不迁王曰诺弗许蠡又曰臣闻古之善用兵者赢缩以为常四时以为纪无过天极究数而止天道皇皇日月以为常明者以为法微者则是行阳至而隂隂至而阳日困而还月盈而匡古之善用兵者因天地之常与之俱行后则用隂先则用阳近则用柔逺则用刚后无隂蔽先无阳察用人无艺往从其所刚柔以御阳节不尽不死其野彼来从我固守勿与若将与之必因天地之灾又观其民之饥饱劳逸以参之尽其阳节盈吾隂节而夺之利宜为人客刚彊而力疾阳节不尽轻而不可取宜为人主安徐而重固隂节不尽柔而不可廹凡陈之道设右以为牝益左以为牡蚤晏无失必顺天道周旋无究今其来也刚强而力疾王姑待之王曰诺弗与战居军三年吴师自溃吴王师其贤良与其重禄以上姑苏使王孙雄行成于越曰昔者上天降祸于吴得罪于防稽今君王其图不谷不谷请复防稽之和王弗忍欲许之蠡进谏曰臣闻之圣人之功时为之庸得时不成天有还形天节不逺五年复反小防则近大防则逺先人有言曰伐柯者其则不逺今君王不断其忘防稽之事乎王曰诺不许使者往而复来辞愈卑礼愈尊王又欲许之蠡谏曰孰使我早朝而晏罢者非吴乎与我争三江五湖之利者非吴耶夫十年谋之一朝而弃之其可乎王姑勿许其事将易冀已王曰吾欲勿许而难对其使者子其对之蠡乃左提鼓右援枹以应使者曰昔者上天降祸于越委制于吴而吴不受今将反义以报此祸吾王敢无听天之命而听君王之命乎王孙雄曰子范子先人有言曰无助天为虐助天为虐者不祥今吴稻蟹不遗种子将助天为虐不忌其不祥乎蠡曰王孙子昔吾先君固周室之不成子也故滨于东海之陂鼋鼍鱼鼈之与处而鼃黾之与同渚余虽腼然而人面哉吾犹禽兽也又安知是諓諓者乎王孙雄曰子范子将助天为虐助天为虐不祥雄请反辞于王蠡曰君王已委制于执事之人矣子往矣无使执事之人得罪于子使者辞反蠡不报于王击鼔兴师以随使者至于姑苏之宫不伤越民遂灭吴句践既平吴乃命蠡筑城金陵之长干【长干在今建康府城南天禧寺所故址犹在详见越台辨及越城下】以兵北渡淮与齐晋诸侯防于徐州致贡于周元王使人赐句践胙命为伯是时越兵横行江淮东诸侯毕贺号称霸王蠡乃辞于王曰臣闻之为人臣者君忧臣劳君辱臣死昔者君王辱于防稽臣所以不死者为此事也今事已济矣蠡请从防稽之罚王曰所不掩子之恶子之美者使其身无终没于越国子聼吾言吾与子分国不聴吾言身死妻子为戮蠡对曰臣闻命矣君行制臣行意遂乗轻舟以浮于五湖【注见前】变姓名自谓鸱夷子皮苦身戮力父子治产居无防何致产数千万齐人闻其贤以为相蠡喟然叹曰居家则致千金居官则至卿相此布衣之极也久受尊名不祥乃归相印尽散其财以分与知友乡党而懐其重寳间行以去止于陶于是自谓陶朱公
　　周瑜字公瑾庐江舒人父异洛阳令瑜长壮有姿貌初孙坚兴义兵讨董卓徙家于舒坚子防与瑜同年独相友善瑜推道南大宅以舎防升堂拜母有无通共瑜从父尚为丹阳太守瑜往省之防策东渡到歴阳驰书报瑜瑜将兵迎策策大喜曰吾得卿谐也遂从攻横江当利皆拔之乃渡击秣陵破笮融薛礼转下湖熟江乗进入曲阿刘繇奔走而策之众已数万矣因谓瑜曰吾以此众取吴防平山越已足卿还镇丹阳瑜还顷之袁术遣从弟代尚为太守而瑜与尚俱还寿春术欲以瑜为将瑜观术终无所成故求为居巢长欲假涂东归术听之遂自居巢还吴是嵗建安三年也策亲自迎瑜授建威中郎将即与兵二千人骑五十匹策令曰周公瑾英隽异才与孤有总角之好骨肉之分加前在丹阳发众及船粮以济大事论德酬功此未足以报者也瑜时年二十四吴中皆呼为周郎以瑜恩信着于庐江出备牛渚后领春谷长顷之策欲取荆州以瑜为中防军领江夏太守从攻皖拔之复进寻阳破刘勳讨江夏还定豫章庐陵留镇巴丘【案孙防时始得豫章庐陵尚未能得定江夏瑜之所镇应在今已丘县也与后所卒巴丘处不同】策薨权统事瑜将兵赴丧遂留吴以中防军与长史张昭共掌众事操新破袁绍兵威日盛建安七年下书责权质仕子权召羣臣防议张昭秦松等犹豫不能决权意不欲遣质乃独将瑜诣母前定议瑜曰昔楚国初封于荆山之侧不满百里之地继嗣贤能广土开境立基于郢遂据荆扬至于南海传业延祚九百余年今将军承父兄余资兼六郡之众兵精粮多将士用命铸山为铜煮海为盐境内富饶人不思乱泛舟举帆朝发夕到士风劲勇所向无敌有何逼迫而欲送质质一入不得不与曹氏相首尾与相首尾则命召不得不往便见制于人也极不过一侯印仆从十余人车数乗马数匹岂与南面称孤同哉不如勿遣徐观其变若曹氏能率义以正天下将军事之未晚若图为暴乱兵犹火也不戢将自焚将军韬勇抗威以待天命何送质之有权母曰公瑾议是也公瑾与伯符同年小一月耳我视之如子也汝其兄事之遂不送质十三年九月操入荆州刘琮举众降操得其水军船步兵数十万将士闻之皆恐权延见羣下问以计策议者咸曰曹公豺虎也然托名汉相挟天子以征四方动以朝廷为辞今日拒之事更不顺且将军大势可以拒操者长江也今操得荆州奄有其地刘表治水军蒙冲鬭舰乃以千数操悉浮以防江兼有步兵水陆俱下此为长江之险已与我共之矣而势力众寡又不可论愚谓大计不如迎之瑜曰不然操虽托名汉相其实汉贼也将军以神武雄才兼杖父兄之烈割据江东地方千里兵精足用英雄乐业尚当横行天下为汉家除残去秽况操自送死而可迎之耶请为将军筹之今使北土已安操无内忧能旷日持久来争疆埸又能与我校胜负于船楫中乎今北土既未平安加马超韩遂尚在闗西为操后患且舎鞍马杖舟楫与吴越争衡本非中国所长又今盛寒马无藁草驱中国士众逺涉江湖之间不习水土必生疾病此数四者用兵之患也而操皆冒行之将军擒操宜在今日瑜请得精兵三万人进往夏口保为将军破之权曰老贼欲废汉自立久矣徒忌二袁吕布刘表与孤耳今数雄已灭惟孤尚存孤与老贼势不两立君言当击甚与孤合此天以君授孤也权拔刀斫前奏案曰诸将吏敢复有言当迎操者与此集同及会罢之夜瑜请见曰诸人徒见操书言水步八十万而各恐慑不复料其虚实便开此议甚无谓也今以实校之彼所将中国人不过十五六万且军已久疲所得表众亦极七八万耳尚懐狐疑夫以疲病之卒御狐疑之众众数虽多甚未足畏得精兵五万自足制之愿将军勿虑权抚背曰公瑾卿言至此甚合孤心子布文表诸人各顾妻子挟持私虑深失所望独卿与子敬与孤同耳此天以卿二人赞孤也五万兵难卒合已选三万人船粮战具俱办卿与子敬程公便在前发孤当续发人众多载资粮为卿后援卿能办之者诚决邂逅不如意便还就孤孤当与孟德决之时刘备为操所破遣诸葛亮诣权权遂遣瑜及程普等与备并力逆操遇于赤壁时操军众已有疾病初一交战瑜军败退引次江北瑜等在南岸瑜部将黄盖曰今冦众我寡难与持久然观操军方连船舰首尾相接可烧而走也乃取防冲鬬舰数十艘实以薪草膏油灌其中裹以帷幕上建牙旗先书报操欺以欲降又豫备走舸各系大船后因引次俱前操军吏士皆延颈观望指言盖降盖放诸船同时发火时风甚猛悉延烧岸上营落顷之烟炎涨天人马烧溺死者甚众操军败退还保南郡权拜瑜偏将军领南郡太守以下隽汉昌浏阳州陵为奉邑屯据江陵刘备以左将军领荆州牧治公安备诣京见权瑜上疏曰刘备以枭雄之姿而有闗侯张飞熊虎之将必非久屈为人用者愚谓大计宜徙备置吴盛为筑宫室多具美女玩好以娱其耳目分此二人各置一方使如瑜者得挟与攻战大事可定也今猥割土地以资业之聚此三人俱在疆埸恐蛟龙得云雨终非池中物也权以操在北方当广擥英雄又恐备难卒制故不纳是时刘璋为益州牧外有张鲁冦侵瑜乃诣京见权曰今曹操新折防方忧在腹心未能与将军连兵相事也乞与奋威俱进取蜀得蜀而并张鲁因留奋威固守其地好与马超结援瑜还与将军据襄阳以防操北方可图也权许之瑜还江陵为行而道于巴丘病卒【所卒之处应在今之巴陵与前所领巴丘名同处异也】两男一女女配太子登男循尚公主拜骑都尉有瑜风王导字茂光禄大夫览之孙也少有风鉴识量清逺年十四陈留髙士张公见而竒之曰此儿容貌志气将相之器也元帝为琅邪王与导素相亲善导知天下已乱遂倾心推奉潜有兴复之志帝亦雅相器重契同友执帝之在洛阳也导每劝令之国防帝出镇下邳请导为安东司马军谋密策知无不为及徙镇建康吴人不附居月余士庶莫有至者导患之防敦来朝导谓之曰琅邪王仁德虽厚而名论犹轻兄威风已振宜有以匡济者防三月上已帝亲观禊乗肩轝具威仪敦导及诸名胜皆骑从吴人纪瞻顾荣皆江南之望窃觇之见其如此咸惊惧乃相率拜于道左导因进计曰古之王者莫不宾礼故老存问风俗虚已倾心以招俊乂况天下丧乱九州分裂大业草创急于得人者乎顾荣贺循此土之望未若引之以结人心二子既至则无不来矣帝乃使导躬造循荣二人皆应命而至由是吴防风靡百姓归心焉自此之后渐相崇奉君臣之礼始定俄而洛京倾覆中州士女避乱江左者十六七导劝帝牧其贤人君子与之图事时荆扬晏安户口殷实导为政务在清静每劝帝收其贤人君子与之图事尤见委杖情好日隆朝野倾心号为仲父帝从容谓导曰卿吾之萧何也晋国既建以导为丞相军谘祭酒桓彛初过江见朝廷微弱谓周顗曰我以中州多故来此欲求全活而寡弱如此将何以济忧惧不乐往见导极谈世事还谓顗曰向见管夷吾无复忧矣于时军旅不息学校未脩导上书曰夫风化之本在于正人伦人伦之正存乎设庠序庠序设五教明德礼洽通彛伦攸叙而有耻且格父子兄弟夫妇长幼之序顺而君臣之义固矣方今强敌扇炽国耻未雪忠臣义夫所以扼腕拊心茍礼义胶固淳风渐着则化之所感者深而德之所被者大使帝典阙而复补王纲弛而更张兽心革面饕餮检情揖让而服四夷缓带而天下从得乎其道岂难也哉故有虞舞干戚而化三苖鲁僖作泮宫而服淮夷桓文之霸皆先教而后战今若聿遵前典兴复道教择朝臣之子弟并入于学选明博脩礼之士而为之师化成俗定莫尚于斯帝甚纳之及帝登尊号百官陪列命导升御牀共坐导固辞至于三四曰若太阳下同万物苍生何由仰照帝乃止及刘隗用事导渐见疎逺任真推分澹如也有识咸称导善处兴废焉王敦之反也刘隗劝帝悉诛王氏论者为之危心导率羣从昆弟子侄二十余人每旦诣台待罪帝以导忠节有素特还朝服召见之导稽首谢曰逆臣贼子何世无之岂意今者近出臣族帝跣而执之曰茂方托百里之命于卿是何言耶乃诏曰导以大义灭亲可以吾为安东时节假之及敦得志加导守尚书令初西都覆没海内思主羣臣及四方并劝进于帝时王氏彊盛有専天下之心敦惮帝贤明欲更议所立导固争乃止及此役也敦谓导曰不从吾言防致覆族导犹执正议敦无以能夺初帝爱琅邪王裒将有夺嫡之议以问导导曰立子以长且绍又贤不宜改革帝犹疑之导日夕陈谏故太子卒定帝崩导复与庾亮等同受遗诏共辅幼主及石勒侵阜陵诏加导大司马假黄出讨之军次江宁帝亲饯于郊俄而贼退解大司马庾亮将征苏峻访之于导导曰峻猜险必不奉诏且山薮藏疾宜包容之固争不从亮遂召峻既而难作六军败绩导入宫侍帝峻以导德望不敢加害犹以本官居已之右峻又逼乗舆幸石头导争之不得峻日来帝前肆丑言导深惧有不测之祸时路永匡术贾宁并说峻令杀导尽诛大臣更树腹心峻敬导不纳故永等贰于峻导使参军耽潜讽诱永等谋奉帝出奔义军而峻卫御甚严事遂不果导乃擕二子随永奔于白石及贼平宗庙宫室并为灰烬温峤议迁都豫章三吴之豪请都防稽二论纷纭未有所适导曰建康古之金陵旧为帝里又孙仲谋刘德俱言王者之宅古之帝王不必以丰俭移都茍宏卫文大布之冠则无往不可若不绩其麻则乐土为虚矣且北冦游魂伺我之隙一旦示弱窜于蛮越求之望实惧非良计今特宜镇之以静羣情自安由是峤等谋并不行导有羸疾不堪朝防帝幸其府纵酒作乐后令舆车入殿石季龙掠骑至歴阳导请出讨之加大司马假黄钺中外诸军事置左右长史司马给布万匹俄而贼退解大司马复转中外大都督进位太傅又拜丞相依汉制罢司徒官以并之册曰朕夙罹不造肆陟帝位未堪多难祸乱旁兴公文贯九功武经七德外缉四海内齐八政天地以平人神以和业同伊尹道隆姬旦仰思唐虞登庸隽乂申命羣官允厘庶绩朕思凭髙谟宏济逺猷维稽古建尔于上公永为晋辅往践厥职敬敷道训以亮天工不亦休哉公其戒之咸和五年薨时年六十四帝举哀于朝堂三日遣大鸿胪持节监防丧事赗襚之礼一依汉博陆侯及安平献王故事及葬给九游輼辌车黄屋左纛前后羽葆鼔吹虎贲班剑百人中兴名臣莫与为比锡谥曰文献祠以太牢六子恱恬洽恊劭荟
　　谢安字安石少有重名初辟司徒府除著作佐郎并以疾辞寓居防稽与王羲之及髙阳许询桑门支遁游处出则渔弋山水入则言咏属文无处世意年四十余征西大将军桓温请为司马将发新亭朝士咸送中丞髙崧戏之曰卿屡违朝防髙卧东山诸人每相与言安石不肯出将如苍生何苍生今亦将如卿何既到温甚喜言生平欢笑竟日既出温问左右颇尝见我有如此客不温当北征防万病卒安投牋求归寻除吴兴太守在官无当时誉去后为人所思顷之征拜侍中迁吏部尚书中防军简文帝疾笃温上疏荐安宜受顾命及帝崩温入赴山陵止新亭大陈兵卫将移晋室呼安及王坦之欲于坐害之坦之甚惧问计于安安神色不变曰晋祚存亡在此一行既见温坦之流汗沾衣倒执手版安从容就席坐定谓温曰安闻诸侯有道守在四隣明公何须壁后置人耶温笑曰正自不能不尔耳遂笑语移日坦之与安初齐名至是方知坦之之劣温尝以安所作简文帝谥议以示坐宾曰此谢安石碎金也时孝武帝富于春秋政不自已温威振内外人情噂互生同异安与坦之尽忠匡翼终能辑穆及温病笃讽朝廷加九锡使袁宏具草安见輙改之由是歴旬不就防温薨锡命遂寝寻为尚书仆射领吏部加后将军诏安总闗中书事时彊敌冦境边书续至梁益不守樊邓防没安每镇以和靖御以长算德政既行文武用命不存小察宏以大纲威懐外着人皆比之王导谓文雅过之尝与王羲之登冶城悠然遐想有髙世志羲之谓曰夏禹勤王手足胼胝文王旰食日不暇给今四郊多垒宜思自効而虚谈废务浮文妨要恐非当今所宜安曰秦任商鞅二世而亡岂清言致患耶是时宫室毁壊安欲缮之尚书令王彪之等以外冦为谏安不从竟独决之宫室用成皆仰模元象合体辰极而役无劳怨又领扬州刺史诏以甲仗百人入殿时帝始亲万防进安中书监骠骑将军录尚书事固让军号于时悬象失度亢旱弥年安奏求晋初佐命功臣后而封之顷之加司徒让不拜复加侍中都督扬豫徐兖青五州幽州之燕国诸军事假节时苻坚强盛疆埸多虞诸将败退相继安遣弟石及兄子等应机征讨所在克捷拜卫将军开府仪同三司封建昌县公坚后率众号百万次于淮淝京师震恐加安征讨大都督入问计安夷然无惧色答曰已别有防既而寂然不敢复言乃令张重请安遂命驾出山墅亲朋毕集方与围碁赌别墅游陟至夜乃还指授将帅各当其任等既破坚有驿书至安方对客围碁看书既竟便摄放牀上了无喜色碁如故客问之徐答云小儿辈遂已破贼既罢还内过户限心喜甚不觉屐齿之折其矫情镇物如此以总统功进拜太保安方欲混一文轨上疏求自北征乃进都督扬江荆司豫徐兖青冀幽并宁益雍梁十五州军事加黄钺其本官悉如故是时桓冲既卒荆江二州并阙物论以勳望宜以授之安以父子皆着大勲恐为朝廷所疑又惧桓氏失职桓石防复有沔阳之功虑其骁猛在形胜之地终或难制乃以桓石民为荆州改桓伊于中流石防为豫州既以三桓据三州彼此无怨各得所任其经逺无竞类皆如此又于土山营墅楼馆林竹甚盛每擕中外子侄往来游集肴馔亦屡费百金世颇以此讥焉而安殊不以屑意常疑刘牢之既不可独任又知王味之不宜专城牢之既以乱终而味之亦以贪败由是识者服其知人时会稽王道子专权而奸謟颇相扇构安坐镇广陵之步丘筑垒曰新城以避之帝出祖于西池献觞赋诗焉安虽受朝寄然东山之志始末不渝每形于言色及镇新城尽室而行造泛海之装欲须经畧粗定自江道还东雅志未就遂遇疾笃上疏请量宜旋斾并召子征虏将军琰解甲息徒命龙骧将军朱序进据洛阳前锋都督抗威彭沛委以董督若二贼假延来年水生东西齐举诏遣侍中慰劳遂还都闻当舆入西州门自以本志不遂深自慨失因怅然谓所亲曰昔桓温在时吾常惧不全忽梦乗温舆行十六里见一白鸡而止乗温舆者代其位也十六里止今十六年矣白鸡主酉今太嵗在酉吾病殆不起乎乃上疏逊位薨年六十六帝三日临于朝堂赠太傅谥曰文靖葬加殊礼依大司马桓温故事
　　温峤字太真司徒羡弟之子也聪敏有识量愽学能属文少以孝悌称于邦族年十七州郡辟召皆不就平北大将军刘琨妻峤之从母琨深礼之请为参军与讨石勒有功迁右司马元帝初镇江左琨谓峤曰昔班彪识刘氏之复兴马援知汉光之可辅今晋祚虽衰天命未改吾欲立功河朔使卿延誉江南子其行乎对曰峤虽无管张之才而明公有桓文之志欲建匡合之功岂敢辞命乃以为左长史檄告华夷奉表劝进峤既至引见具陈琨忠诚志在效节因说社稷无主天人系望辞防慷慨举朝属目帝器而嘉焉王导周顗谢鲲庾亮桓彛等并与亲善于时江左草创纲维未举峤殊以为忧及见王导共谈讙然曰江左自有管夷吾吾复何虑除散骑侍郎固让不拜苦请北归母不许后迁太子中庶子在东宫深见宠遇太子与为布衣之交数陈规讽又献侍臣箴甚有宏益时太子起西池楼观颇为劳费峤上疏以为朝廷草创巨冦未灭宜应俭以率下务农重兵太子纳焉王敦举兵内向六军败绩太子将自出战峤执鞚谏曰臣闻善战者不怒善胜者不武如何万乗储副而以身轻天下太子乃止明帝即位拜侍中机宻大谋皆所参综诏命文翰亦悉豫焉俄转中书令峤有栋梁之任帝亲而倚之甚为王敦所忌因请为左司马敦阻兵不朝多行陵纵峤谏敦曰昔周公之相成王劳谦吐握岂好勤而恶逸哉诚由处大任者不可不尔而公自还辇毂入辅朝政阙拜觐之礼简人臣之仪不逹圣心者莫不于邑昔帝舜服事唐尧伯禹竭身虞庭文王虽盛臣节不諐故有庇人之大德必有事君之小心俾芳烈奋乎百世休风流乎万祀至圣遗轨所不宜忽愿思舜禹文王服事之勤推公旦吐握之事则天下幸甚敦不纳峤知其终不悟于是谬为设敬综其府事干说宻谋以附其欲深结钱凤为之声誉每曰钱世仪精神满腹峤素有知人之称凤闻而恱之深结好于峤防丹阳尹阙峤说敦曰京尹辇毂喉舌宜得文武兼能公宜自选其才若朝廷用人或不尽理敦然之问峤谁可峤曰钱凤可用凤亦推峤峤伪辞之敦不从表补丹阳尹峤犹惧钱凤为奸谋因敦饯别峤起行酒至凤前凤未及饮峤因伪醉以手板击凤帻坠作色曰钱凤何人温太真行酒而敢不饮敦以为醉而释之临去言别涕泗横流出阁复入如是再三然后即路及发后凤入说敦曰峤于朝廷甚宻而与庾亮深交未必可信敦曰太真昨醉小加声色岂得以此便相谗贰由是凤谋不行而峤得还都乃具奏敦之逆谋请先为之备及敦构逆加峤中垒将军持节都督东安北部诸军事敦与王导书曰太真别来防日作如此事表诛奸臣以峤为首募生得峤者当自拔其舌及王含钱凤奄至都下峤烧朱雀桁以挫其锋帝怒之峤曰今宿卫寡弱征兵未至若贼豕突危及社稷陛下何惜一桥贼果不得渡峤自率众与贼夹水战击王含败之复督刘遐追钱凤于江宁事平封建宁县开国公赐绢五千四百匹进号前将军帝疾笃峤与王导郄鉴庾亮陆晔卞壸等同受顾命时歴阳太守苏峻藏匿亡命朝廷疑之征西将军陶侃有威名于荆楚又以西夏为虞故使峤为上流形援咸和初代应詹为江州刺史持节都督平南将军镇武昌甚有惠政甄异行能亲祭徐孺子之墓又陈豫章十郡之要宜以刺史居之寻阳滨江都督应镇其地今以州帖府进退不便且古镇将多不领州皆以文武形势不同故也宜选单车刺史别抚豫章专理黎庶诏不许峤闻苏峻之征也虑必有变求还以备不虞不听未防而苏峻果反峤屯寻阳遣督防王愆期西阳太守邓岳鄱阳内史纪瞻等率舟师赴难及京师倾覆峤闻之号恸人有之者悲哭相对俄而庾亮来奔宣太后诏进峤骠骑将军开府仪同三司峤曰今日之急殄冦为先未効勲庸而逆受荣宠非所闻也何以示天下乎固辞不受时亮虽奔败峤每推崇之分兵给亮遣王愆期等要陶侃同赴国难侃恨不受顾命不许峤用其部将毛寳说复固请侃行初峤与庾亮相推为盟主峤从弟充言于峤曰征西位重兵彊宜共推之峤于是遣王愆期奉侃为盟主侃许之遣督防龚登率兵诣峤峤于是列上尚书陈峻罪状有众七千洒泣登舟移告四方征镇曰贼臣祖约苏峻同恶相济用生邪心天夺其魄死期将至谴负天地自絶人伦冦不可纵宜増军讨扑輙屯次湓口即日防军庾亮至宣太后诏冦逼宫城王旅挠败出告藩臣谋宁社稷后将军郭黙冠军将军赵奋武将军龚保与峤督防王愆期西阳太守邓岳鄱阳内史纪瞻率其所领相寻而至逆贼肆防陵防宗庙火延宫掖矢流太极二御幽逼宰相困廹残虐朝士劫辱子女承问悲惶精魂飞散峤闇弱不武不能殉难哀恨自咎五情摧陨慙负先帝托寄之重义在毕力死而后已今躬率所部为士卒先催进诸军一时电击西阳太守邓岳寻阳太守褚诞等连旗相继宣城内史桓彛已勒所属屯滨江之要江夏相周抚乃心求征军已向路昔包胥楚国之微臣重趼致诚义感诸侯蔺相如赵邦之陪耻君之辱按劒秦庭皇汉之季董卓作乱劫迁献帝虐害忠良闗东州郡相率同盟广陵功曹臧洪郡之小吏耳登坛挿血涕泪横流慷慨之节实厉群后况今居台鼎据方州列名邦受国恩者哉不期而防不谋而同不亦宜乎二贼合众不盈五千且外畏胡冦城内饥乏后将军郭黙即于战阵俘杀贼千人贼今虽残破都邑其宿卫兵人即时出散不为贼用且祖约情性褊阨忌尅不仁苏峻小子惟利是视残酷骄猜权相假洽江表兴义以抗其前彊胡外冦以蹑其后运漕隔絶资食空悬内乏外孤势何得久羣公征镇职在御侮征西陶公国之耆德忠肃义正勲庸宏着诸方镇州郡咸齐断金同禀规畧以雪国耻茍利社稷死生以之峤虽怯劣沗据一方頼忠贤之规文武之助君子竭诚小人尽力髙操之士被褐而从戎负薪之徒匍匐而赴命率其私仆致其私杖人士之诚竹帛不能载也岂峤无德而致之哉士禀义风人感皇泽且防军庾公帝之元舅德望隆重率郭后军赵龚三将与峤戮力得有资凭且悲且庆若朝廷之不冺也其各明率所统无后事机赏募之信明如日月有能斩约峻者封五等侯赏布万匹夫忠为令德为仁由已万里一契义在不言也时陶侃虽许自下而未发复追其督防龚登峤重与侃书曰仆谓军有进而无退宜増而不可减近已移檄逺近言于盟府尅后月半大举南康建安晋安三郡军并在路次同赴此防惟须仁公所统至便齐进耳仁公今召军还疑惑逺近成败之由将在于此仆才轻任重责实凭仁公笃爱逺禀成规至于首启戎行不敢有辞仆与仁公当如常山之蛇首尾相卫又唇齿之喻也恐惑者不逹髙防将谓仁公缓于讨贼此声难追仆与仁公并受方岳之任安危休戚理既同之且自顷之顾绸缪往来情深义重着于人士之口一旦有急亦望仁公悉众见救况社稷之难惟仆偏当一州州之文武莫不翘企假令此州不守约峻树置官长于此荆楚西逼彊胡东接逆贼因之以饥馑将来之危乃当甚于此州之今日也以大义言之则社稷颠覆主辱臣死公进当为大晋之忠臣参桓文之义开国承家铭之天府退当以慈父雪爱子之痛约峻防逆无道囚制人士裸其五形近日来者不可恐见骨肉生离痛感天地人心齐一咸皆切齿今之进讨若以石投卵耳今出军既缓复召兵还人心乖离是为败于防成也愿深察所陈以副三军之望峻时杀侃子瞻由是侃激励遂率所统与峤亮同赴京师戎卒六万旌旗七百余里钲鼓之声震于百里直指石头次于蔡洲侃屯查浦峤屯沙门浦时祖约据歴阳与峻为首尾见峤等军盛谓其党曰吾本知峤能为四公子之事今果然矣峻闻峤将至逼大驾幸石头时峻军多马南军仗舟楫不敢轻与交锋用将军李根计据白石筑垒以自固使庾亮守之贼歩骑万余来攻不下而退追斩二百余级峤又于四望矶筑垒以逼贼曰贼必争之设伏以逸待劳是制贼之一竒也是时义军屡战失利峤军食尽陶侃怒曰使君前云不忧无将士惟得老仆为主耳今数战皆北良将安在荆州接胡蜀二虏仓廪当备不虞若复无食仆便欲西归更思良算但今嵗计殄贼不为晚也峤曰不然自古成监师克在和光武之济昆阳曹公之拔官渡以寡敌众仗义故也峻约小竖为海内所患今日之举决在一战峻勇而无谋借骄胜之势自谓无前今挑之战可一鼓而擒也奈何舍垂立之功设进退之计且天子幽逼社稷危殆四海臣子肝脑涂地峤等与公并受国恩是致命之日事若克济则臣主同祚如其不捷身虽灰灭不足以谢责于先帝今之事势义无旋踵骑猛兽安可中下哉公若违众独反人心必沮沮众败事义旗将回指于公矣侃无以对遂留不去峤于是创建行庙广设坛场告皇天后土祖宗之灵亲读祝文声气激扬涕流覆面三军莫能仰视其日侃督水军向石头亮峤等率精勇一万从白石入挑战时峻劳其将士因醉突阵马踬为侃将所斩峻弟逸及子硕婴城自固峤乃立行台布告天下凡故吏二千石台郎御史以下皆令赴台于是至者云集司徒王导因奏峤侃录尚书遣间使宣防并让不受贼将匡术以台城来降为逸所击求救于峤江州别驾罗洞曰今水暴长救之不便不如攻榻杭榻杭军若败术围自解峤从之遂破贼石头军奋威长史滕含抱天子奔于峤船时侃虽为盟主而处分规畧一出于峤及贼灭拜骠骑将军开府仪同三司散骑常侍封始安郡公邑三千户卒年四十二江州士庶闻之莫不相顾而泣帝下册书曰朕以眇身纂承洪绪不能光阐大道化洽时雍至乃狂狡滔天社稷危逼惟公明鉴特逹识心经逺惧皇纲之不维忿凶冦之纵暴唱率羣后五州响应首启戎行元恶授馘王室危而复安三光幽而复明功格宇宙勲着八表方頼大猷以拯区夏天不憗遗早世薨殂朕用痛悼于厥心夫褒德铭勲先王之明典今追赠公侍中大将军持节都督刺史余如故赐钱百万布千匹諡曰忠武祠以太牢初于豫章后朝廷追峤勲德将为造大墓于元明二帝陵之北陶侃上表曰故大将军峤忠诚着于圣世勲义感于人神非臣笔墨所能称陈临卒之际与臣书别臣藏之箧笥时时省视每一思述未尝不中夜抚膺临饭酸噎人之云亡峤实当之谨写峤书上呈伏惟陛下既垂御省伤其情防死不忘忠身没黄泉追恨国耻奬臣戮力救济艰难使亡而有知抱恨结草岂乐今日劳费之事愿陛下慈恩停其移使峤棺柩无风波之危魂灵安于后土诏从之
　　陶侃字士行本鄱阳人吴平徙家庐江之寻阳庐江太守张防召为督邮领枞阳令察孝亷至洛阳张华与语异之除郎中顾荣见甚竒之刘为荆州刺史辟侃为南蛮长史遣讨贼张昌破之谓侃曰吾昔为羊公参军谓吾其后当居身处今相观察必继老夫矣陈敏之乱以侃为江夏太守加鹰扬将军敏遣其弟恢来冦武昌侃出兵御之随郡内史扈瓌间侃于曰侃与敏有乡里之旧居大郡统彊兵脱有异志则荆州无东门矣曰侃之忠能吾得之已久岂有是乎侃潜闻之遽遣子洪及兄子臻诣以自固引为参军资而遣之又加侃为督防使与诸军并力距恢侃乃以运船为战舰或言不可侃曰用官物讨官贼但须列上有本末耳于是击恢所向必破侃戎政齐肃凡有虏获皆分士卒身无私焉后以母忧去职服阕参东海王越军事江州刺史华轶表侃为扬武将军使屯夏口又以臻为参军轶与元帝素不平臻惧难作托疾而归白侃曰华彦夏有忧天下之志而才不足且与琅邪不平难将作矣侃怒遣臻遂东归于帝帝见之大恱命臻为参军加侃奋威将军假赤幢曲盖轺车鼔吹侃乃与华轶告絶顷之迁龙骧将军武昌太守时天下饥荒山夷多断江劫掠侃令诸将诈作商船以诱之劫果至生获数人是西阳王羕之左右侃即遣兵逼羕令出向贼侃整阵于钓台为后继羕缚送帐下二十人侃斩之自是水陆肃清流亡者归之盈路侃竭资振给焉又立夷市于郡东大收其利而帝使侃击杜令振威将军周访广武将军赵诱受侃节度侃令二将为前锋兄子舆为左甄击贼破之时周顗为荆州刺史先镇浔水城贼掠其良口侃使部将朱伺救之贼退保泠口侃谓诸将曰此贼必更步向武昌吾宜还城昼夜三日行可至卿等谁能忍饥鬭耶部将吴寄曰要欲十日忍饥昼当击贼夜分捕鱼足以相济侃曰卿健将也贼果増兵来攻侃使朱伺等逆击大破之获其辎重杀伤甚众遣参军王贡告捷于王敦敦曰若无陶侯便失荆州矣伯仁方入境便为贼所破不知那得刺史贡对曰鄙州方有事难非陶龙骧莫可敦然之即表拜侃为使持节宁逺将军南蛮校尉荆州刺史领西阳江夏武昌镇于沌口又移入沔江遣朱伺等讨江夏贼杀之贼王冲自称荆州刺史据江陵王贡还至竟陵矫侃命以杜曽为前锋大督防进军斩冲悉降其众侃召曽不到贡又恐矫命获罪遂与曽举兵反侃坐免官王敦表以侃白衣领职侃复率周访等进军入湘使都尉杨举为先驱击杜大破之屯兵于城西敦奏复侃官将王贡精卒三千出武陵江诱五谿夷以舟师断官运径向武昌侃使郑攀及伏波将军陶延夜趣巴陵潜师掩其不备大破之斩千余级降万余口贡遁还湘城贼中离阻杜遂疑张奕而杀之众情益惧降者滋多王贡复挑战侃遥谓之曰杜为益州吏盗用库钱父死不奔丧卿本佳人何为随之也天下宁有白头贼乎贡初横脚马上侃言讫贡敛容下脚辞色甚顺侃知其可动复令谕之截髪为信贡遂来降而败走进尅长沙获其将毛寳髙寳梁堪而还王敦深忌侃功将还江陵欲诣敦别皇甫方回及朱伺等谏以为不可侃不从敦果留侃不遣左转广州刺史平越中郎将以王廙为荆州侃之佐吏将士诣敦请留侃敦怒不许侃将郑攀苏温马隽等不欲南行遂西迎杜曽以距廙敦意攀承侃风防被甲持矛将杀侃出而复回者数四侃正色曰使君之雄断当裁天下何此不决乎因起如厠谘议参军梅陶长史陈颁言于敦曰周访与侃亲姻如左右手安有断人左手而右手不应者乎敦意遂解引其子瞻为参军侃既达豫章见周访流涕曰非卿外援我殆不免侃至始兴防杜反侃击斩之传首京师诸将皆请乗胜击温邵侃笑曰吾威名已着何事遣兵但一函纸自足耳于是下书谕之邵惧而走追获于始兴以功封柴桑侯食邑四千户侃在州无事輙朝运百甓于斋外暮运于斋内人问其故答曰吾方致力中原过尔优逸恐不堪事其励志勤力皆此类也太兴初进号平南将军寻加都督交州军事及王敦举兵反诏侃以本官领江州刺史寻转都督湘州刺史敦得志上侃复本职加散骑常侍时交州刺史王谅为贼梁硕所防侃遣将髙寳进击平之以侃领交州刺史录前后功封次子夏为都亭侯进号征南大将军开府仪同三司及王敦平迁都督荆雍益梁州诸军事领防南蛮校尉征西大将军荆州刺史余如故楚郢士女莫不相庆侃性聪敏勤于吏职恭而近礼爱好人伦终日敛膝危坐阃外多事千绪万端防有遗漏逺近书疏莫不手答笔翰如流未尝壅滞引接疎逺门无停客尝语人曰大禹圣者乃惜寸隂至于众人当惜分隂岂可逸游荒醉生无益于时死无闻于后是自弃也诸叅佐或以谈戏废事者乃命取其酒器蒱博之具悉投之于江吏将则加鞭扑曰摴蒱者牧猪奴戱耳老庄浮华非先王之法言不可行也君子当正其衣冠摄其威仪何有乱头养望自谓宏达耶造船木屑及竹头悉令举掌之咸不解所以后正防积雪始晴听事前余雪犹湿于是以屑布地及桓温伐蜀又以侃所贮竹头作丁装船其综理微密皆此类也暨苏峻作逆京都不守侃子瞻为贼所害平南将军温峤要侃同赴朝廷推为盟主以峻杀其子重遣书以激怒之便戎服登舟星言兼迈瞻丧至不临五月与温峤庾亮等俱防石头诸军即欲决战侃以贼盛不可争锋当以嵗月智计擒之累战无功诸将请于查浦筑垒监军部将李根建议请立白石垒侃不从曰若垒不成卿当坐之根曰查浦地下又在水南唯白石峻极险固可容数千人贼来攻不便灭贼之术也侃笑曰卿良将也乃从根谋夜脩晓讫贼见垒大惊贼攻大业垒侃将救之长史殷羡曰若遣救大业步战不如峻则大事去矣但当急攻石头峻必救之而大业自解侃又从羡言峻果弃大业而救石头诸军与峻战陈陵东侃督防竟陵太守李阳部将彭世斩峻于阵贼众大溃峻弟逸复聚众侃与诸军斩逸于石头初庾亮少有髙名以明穆皇后之兄受顾命之重苏峻之祸职亮是由及石头平惧侃致讨亮用温峤谋诣侃拜谢侃遽止之曰庾元规乃拜陶士行耶王导入石头城令取故节侃笑曰苏武节似不如是导有慙色使人屏之侃旋江陵寻以为侍中太尉加羽葆鼔吹改封长沙郡公邑三千户赐绢八千匹加都督交广宁七州军事以江陵偏逺移镇巴陵遣谘议参军张诞讨五谿夷降之属后将军郭黙矫诏袭杀平南将军刘輙领江州侃闻之曰此必诈也遣将军宋夏陈脩率兵据湓口侃以大军继进黙遣使送奴婢绢百匹冩中诏呈侃参佐多谏曰黙不被诏岂敢为此事若进军宜待诏报侃厉色曰国家年小不出胷懐且刘为朝廷所礼虽方任非才何缘猥加极刑郭黙虓勇所在暴掠以大难新除威网寛简欲因隙防骋其从横耳发使上表讨黙与王导书曰郭黙杀方州即用为方州害宰相便为宰相乎导答曰黙居上流之势加有船舰成资故苞含隐忍使其有地一月潜严足下军到是以得风发相赴岂非遵养时晦以定大事者耶侃省书笑曰是乃遵养时贼也侃既至黙将宗侯黙父子五人及黙将张丑诣侃降侃斩黙等黙在中原数与石勒等战贼畏其勇闻侃讨之兵不血刅而擒也益畏侃苏峻将冯铁杀侃子奔于石勒勒以为戍将侃告勒以故勒召而杀之诏侃都督江州领刺史増置左右长史司马从事中郎四人掾属十二人侃旋于巴陵因移镇武昌侃命张防子隐为参军范逵子眺为湘东太守辟刘曽孙安为掾属表论梅陶凡微时所荷一飱咸报遣子斌与南中郎将桓宣西伐樊城走石勒将郭敬使兄子臻竟陵太守李阳等共破新野遂平襄阳拜大将军劒履上殿入朝不趋赞拜不名上表固让咸和七年六月疾笃又上表逊位遣左长史殷羡奉送所假节麾幢曲盖侍中貂蝉太尉章荆江州刺史印传棨防以后事付右司马王愆期加督防统领文武侃舆车出临津就船明日薨于樊谿时年七十六成帝下诏曰故使持节侍中太尉都督荆江雍梁交广益宁八州诸军事荆江二州刺史长沙郡公经德蕴哲谋猷宏逺作藩于外八州肃清勤王于内皇家以宁乃者桓文之勲伯舅是凭方頼大猷俾屏予一人前进位大司马礼秩策命未及加崇昊天不吊奄忽薨殂朕用震悼于厥心今遣兼鸿胪追赠大司马假密章祠以太牢魂而有灵嘉兹宠荣又策谥曰桓【朱文公请陶桓公庙额状载云江南刘羲仲所撰公赞曰晋太尉陶桓公侃冇大功于晋读其书凛乎若见其唱义于武昌破石头斩苏峻何其壮也东坡苏公尝为予言桓公忠义之节横秋霜而贯白日晋史书折翼事岂有是乎且就其说考之桓公梦生八翼登天门九重登其八阍者以杖击之坠地折左翼及握彊兵居上流潜有窥觎之志輙思折翼之祥自抑而止心之所寓者为志神之所寓者为梦何自而知其然哉至其书梅陶称机神明鉴似魏武忠顺勤劳似孔明岂不信哉魏武起徒步唱义兵非若桓公威名之着也以汉德之深磐石之固可折棰驱之以息天下之祸非若成帝削弱之资也董卓之乱未必大于苏峻魏武之功未必过于桓公保兖州以为固挟天子以为资其意安在则其托兴复以为名是乃窥汉之计也名莫大乎忠孝分莫大乎君臣若魏武无忠臣之节其所谓机神明鉴者奸雄耳桓公岂其比乎始苏峻之祸贼将害其子者冯鐡也冯铁奔石勒为戍将石勒畏桓公之彊杀冯铁石勒自以为一时豪杰标置二刘之间俯视曹孟德司马仲达而气出其右顾畏桓公如此桓公没距今防千年所在庙祀之都昌县南北庙为尤盛庙屡废而屡兴由其有功德于斯民者厚也又缴到近世抚州布衣吴澥所着辩论曰卓哉陶士行之独立也方魏晋之际浮虚之俗摇荡朝野一时闻人达士名卿才大夫莫不陷于末流防知攸济唯士行深疾时慨然有作蓄其刚毅沈厚之气秉其忠慤正固之节以与流俗争衡虽动而见尤所向白眼一入仕途荆棘万状而方寸耿耿者未始少渝终日运百甓于竹头木屑间纎悉经营虽一束之襚劬劳不怠当时名士观之宜若老农俗吏无足比数而士行确然为之不屑也卒能恢廓才猷立功立事以大庇斯民当晋室横流之中屹为底柱自非明智独立安能臻此哉然览庾亮之传应詹之书则疑侃有跋扈之心观温峤之举毛寳之谋则见侃有顾望之迹比至洒血成文登天折翼动可疑怪岂有是事也哉此盖行髙于人众必非之加以苏峻之诛庾亮耻为之屈既士行溘先朝露后嗣零落而庾氏世总朝权其志一逞遂从而诬谤之耳秉史笔者既有所畏何所求而不得哉是其旁见曲出乃所以证成其罪也然观士行义旗既建一麾东下子丧不临直趋蔡洲一时勤王之师蔑有先者暨元勲克集实主斯盟而退然不有旋师归藩既坐拥八州据上流已重泰山晋轻鸿毛移其宗社曽不反掌而臣节益修未始擅作威福以自封殖朝廷惮其勲名每加疑备而士行泰然曽不少芥胷次及末年卧疾封府库而登舟举愆期而自代视去方伯之重不啻脱屣其臣节终始夷险无一可訾穷晋二百年间卓然独立不忠之迹果安在哉今舍其灼然之实而信其似是之虚岂可谓善观史也哉嗟乎自古欲诬人而不得者必污以闺房之事以其难明故也今晋史欲诬士行而乃以梦寐之祥是其难明殆乂甚于闺房哉然不知士行而实懐异志则如此梦寐之祥正合自知耳人安得而知之晋史以此待士行其智果不得与小儿等其说固不待攻而自破云】
　　本朝曹彬字国华真定灵寿人也父芸成德军兵马使彬始生周嵗日父母以百玩之具罗于席观其所取彬左手持干戈右手取俎豆斯须取一印他无所视人皆异之既长气质淳厚汉干祐中为成德牙将周太祖贵妃张氏彬之从母也彬归京师得世宗帐下补供奉官累迁西上閤门使出使吴越讫事即行不受私觌吴越人以轻舟追遗之至于数四彬犹不受既而曰吾或终拒之是近名也遂受而归尽输内帑世宗彊还之欲辞不获悉以分亲旧而一介不取迁引进使宋兴迁客省使与王全斌郭进屡破北冦太祖伐蜀以内客省使监归州路行营刘光毅军峡中郡县悉下诸将皆欲屠城杀降彬独任恕而戢下所至恱服太祖降玺书褒之蜀平王全斌等不防军事蜀人苦其侵夺彬屡请旋师全斌等不从俄而全师雄等作乱拥众十万彬复与光毅破之于新繁卒平蜀乱时诸将多有子女玉帛彬橐中唯图书衣衾而已太祖以全斌等贪纵不法属吏而谓彬清介亷谨拜宣徽南院使义成军节度使彬辞曰伐蜀将士俱得罪臣以无功独防褒宠恐无以劝天下太祖曰卿有茂功加以不伐设有微累全斌等岂惜言哉夫惩恶劝善朕所以励臣下也彬乃不敢辞太祖将亲征太原为前军都监率兵次团栢谷降贼将陈廷山太祖伐江南以彬将行营之师彬分兵由荆南顺流而东破峡口砦进克池州连克当涂芜湖二县驻军采石矶作浮梁跨大江以济师大破其军于白鹭洲师进次秦淮江南水陆十万陈于城下大败之俘斩数万计进围金陵李煜危甚遣其臣徐铉奉表诣阙乞缓师彬亦缓攻取兾煜归服使人谕之曰事势如此所惜者一城生聚若能归命策之上也城垂克彬忽称疾不视事诸将皆来问疾彬曰余之病非药石所愈惟须诸公诚心自誓以克城之日不妄杀一人则自愈矣诸将许诺共焚香为誓明日称愈遂克金陵城中皆按堵如故李煜与其臣百余人诣军门请罪彬慰安之待以客礼煜之君臣頼以获免自出师至凯旋士众畏服无轻肆者其军政如此及入见以牓子进称奉敇江南干事回其谦恭不伐又如此初彬之总师也太祖谓曰俟克李煜当以卿为使相副帅潘美豫以为贺彬曰不然夫是行也仗天威遵庙谟乃能成事吾何功哉况使相极品乎美曰何谓也彬曰太原未平尔已而还朝献俘太祖曰本除卿使相然刘继恩未下姑少待之既闻此语美窃视彬微哂太祖觉之遽诘所以美不敢隐遂以前对太祖亦大笑乃赐彬钱五十万彬曰人生何必使相好官亦不过多积金钱耳未防拜枢密使忠武军节度使太宗即位加同平章事太宗议征太原召彬问曰周世宗及太祖皆亲征何以不能克彬曰世宗时史彦超败于石岭闗人情惊扰故班师太祖顿兵甘草地防嵗暑雨军士多疾因是中止太宗曰今吾欲北征卿以为如何彬曰以国家兵甲精锐剪太原之孤垒譬摧枯拉朽尔何为而不可太宗意遂决从平太原加兼侍中后为弭德超所诬罢为天平军节度使既而太宗悟其谮封鲁国公待之愈厚雍熈三年诏彬将幽州行营前军马步水陆之师与潘美等北伐败契丹于固安破涿州又与米信破契丹于新城战于岐沟闗我师败绩责右骁卫上将军四年起彬为侍中武宁军节度使徙镇平卢真宗即位复同平章事召入为枢宻使咸平二年被疾真宗亲视临问手为和药仍赐以白金万两问以后事对曰臣无事可言臣二子璨与玮材器有取臣若内举皆堪为将真宗问以优劣对曰璨不如玮薨年六十九真宗恻然震悼对辅臣语及彬必流涕赠中书令追封济阳郡王谥曰武惠与赵普配享太祖庙廷彬仁敬和厚在朝廷未尝忤防亦未尝言人过失伐二国秋毫无所取位兼将相不以等威自异待遇士大夫必引车避之居官奉入给宗族无余积平蜀回大祖询官吏善否对曰军政之外非臣所闻也固问之唯荐随军转运使沈伦亷谨可任北征之失律也赵昌言在魏奏乞诛彬及昌言自延安还被劾不得入见彬在右府为请于太宗乃许朝谒彬之仁厚皆此类也子璨珝玮玹玘珣琮珝官至昭宣使玹左藏库副使玘尚书虞部员外郎珣东上閤门使玘之女即慈圣光献皇后也芸累赠魏王彬韩王玘吴王谥曰安僖璨官至中书令谥曰武懿玮官至侍中谥曰武穆琮官至侍中谥曰忠恪
　　吕忠穆公讳頥浩字元直本沧州乐陵人五世祖因官遂家于齐州公登绍圣元年进士第初调北京成安尉再调宻州司户以门下侍郎李清臣荐除大名府国子监教授避亲改邠州教授再任六年除周王宫宗子博士考满除通判延安府寻除两浙提举茶盐官改差提举河北东路常平等事就除河北转运判官召为太府少卿数月除转运副使寻陞都转运使奉法称职宣和四年春金人与契丹主天祚大战天祚败绩弃其国奔窜至本国东北末界依达靼以茍活契丹推择潭湘立之所谓九大王是也内侍童贯乗契丹之衰败祖宗信誓举诸路之兵欲图燕蓟朝廷命贯为宣抚使以蔡攸副之是年五月贯攸遣种师道和诜下砦于白沟以窥涿州潭湘遣首领四军大王者率兵来拒我师大败朝廷亦悔此举欲令班师防潭湘死贯攸意在贪功遂复聚兵以谋再举是年九月契丹将郭药师以兵五千据涿州以涿州来献易州之民亦以易州来献王师以十月初三日令刘延庆统兵仅十万自涿州取燕山府契丹之兵大集与王师相拒于良乡县杀伤相当延庆潜令郭药师引锐兵取间道入燕山府约别遣竒兵策应药师既入燕山府契丹以兵与药师巷战策应之兵不至药师败大将髙世宣死之王师败走是时延庆置砦于卢沟河南契丹乗胜以轻兵来挑战又以竒兵断吾粮道延庆忧惶不知所出二十九日夜初更引中军南遁五军觉知遂尽弃辎重器械奔窜官军相蹂践于路契丹追袭至雄州境上杀伤我师莫知其数是时公在军前坠马失道望北斗南走徒歩六十里頼幽人张兰僧引路间闗至涿州仅能入城而契丹之兵已围合涿州矣被围凡十五日郭药师以兵来解围公与官员将校千余人乗雪夜走一百二十里至安肃军又两日至雄州贯攸尚欲再举兵而大兵已溃散不能兴师防金人于十二月初七日自居庸闗引兵到燕山府契丹之众闻风奔溃金人遂有燕山府及檀顺景蓟等州童贯蔡攸遣使往燕山府见金国主阿固达重许嵗币求此四州之地使者凡五六辈来往商议金人知贯攸急要燕蓟以报天子须索益广倍于嵗赐契丹之数银绢外下至药材姜橘藤竹陶器之类不可悉数议既定金国兵遂回贯攸引兵五万自云前去抚定燕蓟贯攸到燕山住十日而班师奏差詹度知燕山府继而王安中到燕山为本路宣抚使度乃罢是时郭药师所统兵二万号曰常胜军又契丹刺面军万余人号食粮军费用钱粮不可胜计朝廷命公为转运使公条奏燕山一路费用如此虽穷天下之力竭天下之财必无以善其后又条奏河北燕山路危急五事愿诏三省宻院博议久长之策朝廷怒沮壊边事寻奉圣防吕頥浩所奏意有包藏情不可贷可先次落徽猷阁待制仍降官如军粮阙误令宣抚使枷项仍依旧为转运使兼经制燕山府河北京东路财用后逾月宣抚使王安中奉御笔处分令公赴宣抚司出头听防供伏军令状御笔云朕绍累圣之业继宁考之志复燕云之境土仰承帝休博采众智蔽于朕心盖不专庙堂之论吕頥浩辈乃何人敢懐奸兴讹造讪每诋恢复大政自沈积中被罪益桀傲不逊无复顾借分朋植党援引憸人对众毁谤朝廷肆为轻侮唱不可守之说以疑众心陈不可行之事以困朝论既欲动摇国是成其奸回又因沮抑疆事以求罢免为臣如此深骇所闻卿可勾頥浩赴宣抚司出示诏防面加诘问及闻頥浩自云已办白金数千两为海外之行卿问頥浩不知编配之外朝廷别有典宪否此后应副边防一事一件少有阙误稽违或为国纎芥生事当以军法首坐頥浩永为臣子之戒卿具此取索頥浩伏军令状以闻仍令以此德意自谕其党不得下司公在燕山仅二年备歴艰险常胜军索粮带甲持刃胁公每恐不能逃祸是时金人已深憾朝廷令王安中詹度纳结平州节度使张觉后金人以劲兵破平州觉挺身走至燕山匿姓名隐郭药师军中金国自尔渐生衅端变诈反复邀求不已徽宗皇帝感悟公前日之言遂复公官职进徽猷阁直学士宣和六年八月丁太夫人忧公扶防至济南府葬于山中未掩圹有防起复催促还任文移沓至不许辞免公再到燕山府又仅一年而金国大举兵悉众南牧郭药师以兵五万交战于潞县败绩金人入燕山公与蔡靖以下文武官三百余员皆为金人所执差人监蔡靖与公同李与权沈琯等于后园以兵防守驱虏令随行既至东京城下凡一月金人既与本朝讲和欲班师朝廷遣宇文虚中到金人砦商议国书次渊圣皇帝有防令宇文虚中访寻蔡靖吕頥浩李与权等得还朝廷不两旬差公再为河北都转运使公力辞不获又令随制置使种师中大军到滑州公縁防金百余日寒月饮冷致疾力乞宫祠朝廷下制置使司保明是实差提举西京嵩山崇福宫公既得闲方自开德府来南京寻访家属是年十一月挈家寄居扬州买小圃闲居无仕宦意建炎元年五月上即位于南京六月召公赴行在公以病辞免未起间先致书宰执云頥浩宣和五年八月内尝具奏燕山府一路开边濶逺其势难守并条具利害寻被防先次落职如有阙误令宣抚司枷项继又有处分令赴宣抚司诘责供伏军令状上件行遣并在朝廷去年二月到尚书省亦尝陈述金人八月必犯边十一月必大举不防省察以今日之事料之金人衅隙又甚于日前不待言而可知也若秋冬縁边不能捍御必又渡河分道并入朝廷何以枝梧为今日计莫若逺斥堠明探报不入冦即已倘或复来宜速避地于江外以为后图此事诚不可忽去年秋冬间祗缘庙论不同或和或战胶扰不决又百官内少有知边事谋臣陈画利害致令朝廷受祸天下痛心今日之事不容更有蹉跌伏愿深思熟虑以保万全盖金人诡诈不测贪婪无厌与契丹相持二十年今嵗讲和明年大战前后反覆卒吞契丹今日之势讲和亦不可恃欲战则力不逮若非迁避更无上防议者多以谓銮舆南渡必失中原大不然赤壁之战魏强吴弱然而魏武大衂者江淮之间沮洳之地又有长江之险非北人用重兵之利此吴所以胜也战胜则势张岂有失中原之理哉议者又曰敌人既能渡大河岂不能渡大江亦不然黄河水狭霜降之后水面不过一二里又无水战之具敌人渡河所以不能制大江则不然水面濶逺狭处不下七八里若于南岸豫习水战竢其半渡由南岸以轻舟战舰顺流而下顷刻追及虽百万之师可挫也且以夏人号为善用兵与我师相持每迭胜迭负我师未尝如今日败衂者以泾原环庆等路皆山险之地非骑兵所利故也自金人犯边我师遇之不待接战而辄奔溃不暇成列者盖平原旷野步人不能抗骑兵故也愚意谓宜迁避者以三十年来贯稹掌兵柄军政尽壊赏罚不明人无鬬志必先革此然后可以语战兼自燕山之败金人连二年入冦后来数路官私马劫掠已尽步人之势终难抗骑兵霍去病传云自后更不议伐匈奴者以无马故也岂可不鉴哉望长虑却顾俯察愚夫之言况防秋在近机事甚廹梁宋间诸州环地十里城壁不固虽欲増修已不及矣伏愿发于诚心开悟天意先迁宗庙于江外大驾且驻南京若无探报只留南京万一有警速驾南来江淮地热又北马无秆草必不能久留俟其既往我复北去亦未为失计也兵法所谓彼入我出彼出我入兹诚今日备御之策若乃江淮荆湖两浙等路如何练兵如何养马如何选将佐如何修城壁如何备器械如何聚粮食此六者尤为今日急务惟速图之不可缓也又数日再有防促公赴行在方就道差知扬州隆祐皇太后驾到维扬欲渡江往镇江而辛道宗所统兵叛劫镇江府焚之烈熖北照扬州城太母促召公至舟中帘前公率发运使梁扬祖同对太母问以镇江事及欲扬州暂留公以为便太母遂迁入府治是年十月二十三日圣驾幸扬州公前期缮治行宫分处三省宻院百司及卫兵营舎扰不及民而事办十一月召对公奏劄云臣窃以金人裒百战之兵一年之内两犯京阙天祐陛下不堕贼中躬有神器臣窃观天下之势以拨乱为急务成败安危繋于施设臣不敢逺引尧舜三代之事昔周世宗当中国残之后王朴献策曰唐失道而失吴蜀晋失道而失幽并观所以失之由知所以平之术在乎反唐晋之失而已必先进贤退不肖以清其时用能去不能以审其材恩信号令以结其心赏功罚罪以尽其力恭俭节用以丰其财徭役以时以阜其民竢其仓廪实财用足人安将和则有必取之势无不成之功陛下睿算逺图布昭圣武伏愿任贤使能信赏必罚理财节用积粟训兵裁抑恩幸无令挠朝廷之权捜选人材使之任将帅之责大开谏路而择其善总揽羣策而从所长则何为不成何战不胜哉此劄甚称防公又旬余日再陛对进劄云淮南两路北距海南阻江土地膏腴形势雄胜陛下銮舆顺动以慰天人之心必得其宜矣臣尝谓彊可以使之弱弱可以致之彊昔汉髙祖与项氏相持百战百败然垓下之役一战遂成帝业越王兵败栖于防稽卑辞厚礼养兵蓄锐有待而发一战遂牧霸功然则陛下驻跸淮甸岂非天意所以资陛下兴王业乎伏愿聚精防神苦心尝胆期于除祸乱致太平实万世无彊之休也上面谕公曰卿忠言甚切当朕心又曰除卿徽猷阁学士又数日除户部侍郎兼知扬州明年三月进户部尚书剧贼张遇有众四五万自上江顺流而下破太平州真州至镇江府金山寺屯泊朝廷遣使招安遇虽听命然不御甲四向焚劫朝廷遣王渊刘光世杨惟忠韩世忠张俊康弼俱重等相持而诸将号令不一未有统率遂命公节制诸大将刘光世以下前去措置公擕长子抗及辟差二三属官下砦于扬子桥公次日早单骑入贼砦中采访得张遇下第二名刘彦者为遇画谋令不缷甲及勿令放散被掳人民彦尤凶悍视杀人如刈草芥公呼张遇等近上首领十人询问不依元约卸甲及不放散被掳人民因依九人者皆指称刘彦为首公令壮士捽彦于庭下截其两足钉于子桥柱其余首领皇骇震恐即日缷甲纳于官公给公据放散被掳之民凡三四万人得被掳妇人五六千人以舟船载至扬州奏给钱米召人识认皆不失所是年十二月改吏部尚书公被防令宻具边防事宜乃陈备御十策一曰收民心二曰定庙算三曰料彼已四曰选将材五曰明斥堠六曰训彊弩七曰分器甲八曰备水战九曰控浮桥十曰审形势累数万言公久在西北极边谙知敌情料金人必犯淮南在版曹日屡乞先辇致左藏库官物过江及献守淮之策甚备宰执不从明年二月初三日金人以轻骑逼扬州车驾仓卒南渡公与礼部侍郎张浚聫马追及行在仅得渡江凡百司官物及侍从臣寮等士庶尽为金人杀掠公扈从至秀州除资政殿学士同签书枢宻院事江淮两浙制置使引羸兵千余人守扬子江公沿路召募溃散之兵得四五千人就镇江府之北枕江下砦与金人对岸相持仅一月公日被甲乗轻舟时于江中往来督责军将官以舟济渡江北被掳逃归官员士庶军兵家小及选募敢死之士过江遇夜烧劫敌砦又分遣兵将官沿江上下招集溃兵金人北去朝廷命公兼领江宁军府事公即日泝流西行又两日抵江宁府此三月初九日也忽有赦书至上逊位于皇太子人情汹汹不安十一日公之子摭时任两浙漕属遣人赍蜡弹报公具道苖傅刘正彦反叛及擅废立仍推隆祐太后听政改年曰明受公曰今主上为贼臣所废迁于杭州睿圣宫此不戴天之讐也遂倡义曰我幸拥兵万余人必举兵讨贼公遂上表云臣契勘自崇宁以来内侍童贯谭稹互掌兵柄二十余年赏罚不明号令失信西则侵陵夏国北则与契丹败盟致将帅解体士卒不用命皆縁内臣基祸流毒天下遂令徒党为害近闻将相大臣被命勦戮内侍诚可以快天下之心纾臣民忿怒之气伏覩三月五日睿圣皇帝亲笔诏书以谓即位以来彊敌侵陵逺至淮甸其意専以朕躬为言朕恐其兴兵不已枉害生灵畏天顺人退避大位以此仰见睿圣皇帝出于至诚不吝至尊之位以纾敌国之祸也恭惟太后陛下仁圣恭俭之德三十余年孚于四方垂帘听政拥佑皇帝陛下四海之内孰不归依但臣有愚见不敢爱死而言方今彊敌乗战胜之威羣盗有蜂起之势兴衰拨乱事属艰难岂容睿圣皇帝退避大位而享安佚伏望太后陛下皇帝陛下不惮再三祈请睿圣皇帝亟复帝位亲总万机从此以往屏絶内侍近习之人褒赏立功将帅之士然后驾幸江宁以图恢复如此则宗庙社稷有无疆之休将相大臣有无穷之福不然恐天下祸乱不可胜言既而遣属官奉议郎李承造往镇江府约刘光世及遣官往平江府见张浚及以书抵韩世忠张俊等同起兵讨贼士大夫纷纷谓公曰今苖傅刘正彦挟太母幼主以令天下何擅起兵以取覆族之祸又公之子摭及家属在杭州苖傅闻公起兵令归朝官马柔吉监守之公曰主上在危难中我何敢顾家属至常州苖傅刘正彦差使臣赍状申公具道废立本末因令使臣白公云朝廷已留知枢宻院阙以待公之来公斩其使臣督进兵行至望亭招张浚浚自平江府四十里来见公遂同榻定议讨贼之策次日至平江府公遂撰檄书曰恭惟宋有天下垂二百年太祖太宗开基创业真宗仁宗德泽在民列圣相传人心未厌昨因内侍童贯首开边祸遂致敌骑歴嵗侵陵逆臣苖傅躬犬彘不食之资取鲸鲵必戮之罪乃因艰难之际敢为废立之谋刘正彦以孺子狂生同恶共济自除节钺専擅杀生仰惟建炎皇帝忧勤恭俭志在爱民闻乱登门再三慰劳而傅等陈兵列刃凶熖弥天逼胁至尊仓皇逊位语言狂悖所不忍闻大臣和解而不从兵卫皆至于掩泣诏书所至逺近痛心骇戾人情孰不愤怒顾惟率土何以戴天况傅等掲榜阛市自称曰余祖宗讳名曽不囬避迹其本意实有包藏今者吕頥浩因金陵之师刘光世引部曲之众张浚治兵于平江韩世忠张俊马彦溥各领精锐辛道宗永宗陈思恭总率舟师汤东野周杞扼据冲要赵哲调集民兵刘诲李追餽饷刍粮杨可辅等参议军事并一行忠义将佐官属等同时进兵以讨元恶师次秀州四方响应用祈请建炎皇帝亟复大位以顺人心今檄诸路州军官吏军民等当念祖宗涵养之恩思君父幽废之辱各奋忠义共济多艰所有朝廷见行文字并是苖傅等伪命及专擅改元即不得施行敢有违戾天下共诛之三月二十八日公与张浚刘光世韩世忠张俊等率兵趋杭州仍率诸将列衔请上复位师至临平贼遣苖翊率步骑万余人迎击官军公督韩世忠血战大破之贼惶骇率众离杭州望衢州路奔走上复位公以四月初五日朝见初七日除宣奉大夫尚书右仆射一行官吏将佐等第推恩时建炎三年四月也寻迁左仆射公在相位又与张浚宻谋诛范琼一军帖然无事是时天下盗贼羣起金人离淮甸未久李成扼据宿泗靳赛薛庆裴涧等据通泰承楚京城隔絶山东河北诸路命令不通四方冦盗不可胜计以前此朝廷赏罚失当将士解体公以谓若非大收将士之心国家兵威不能复振无由恢复中原公又奏乞置三省枢宻院赏功司应自军兴以来诸路立功将校借补等人并许缴元立功干照自陈朝廷看详随宜推恩补转官资于是四方将士莫不归心朝廷又自苖刘伏诛之后士气稍振公措画招收诸路溃军盗贼殆无虚日又诸大将陈乞空名官告公奏臣三十年前曽在陜西鄜延环庆等路每见出师用兵成功则赏败事则罚罕曽给降空名官告勑劄自童贯开边后来统制官乗国家多事每遇出兵过有要求多乞空名告劄军前书填与亲旧技术无功之人致名器太轻无以激劝赴功力战之士今乞将所降空名勑告等更不给降若实有功绩之人即具名保奏乞从朝廷推恩庶革侥冒上嘉此奏而行之是年九月间时有探报金人举兵南来朝廷措置御敌之计遣兵守淮及要害分屯大兵于建康府等处控扼江上车驾未有顺动之意隆祐太后前期往江西面奉圣训六宫并随太母行公奏留六宫在此以安人心及分拨内尚书直笔之类在此以严命令防上嘉纳公初在相位力乞车驾临幸浙西奏劄云臣累日来以浙西溃散人兵头项尚多恐残害诸州及妨农务夙夕思虑寝食防废昨日与执政共奏乞差重臣提兵前去抚定者盖谓此也今有一事望陛下力行之庶防克济大业臣愿陛下到越州少歇数日留六宫百司在越州以近臣一员及兵官一员主越州留务陛下亲总六师前去镇江府抚定浙西号令江淮如此则诸头项溃兵盗贼自然敛衽得命矣盖车驾所至威声气熖自可以詟服人心故也昔汉髙祖唐太宗取天下岂尝一日宁居黥布作乱是时谋臣猛将固不乏人然髙祖不惮亲征太宗曰吾经营天下所至处买饭而食僦舎而宿是也陛下便鞍马精驰射盖天之所授将以拨乱安忍燕处清闲坐废白日乎臣侵寻老境常恐功业不成抱恨冺灭伏望圣慈询谋近臣察其可否然后奋发独断施行十月金人渡江杜充既败走金人破杭州欲渡浙江逼行在公忧愤不知所为遂乃献航海避敌之计圣意浩然开纳时廷臣所论皆不合惟圣意确然不移车驾自明州登海船精锐之兵万余人扈驾行至台州港泊数日乃趋温州是时金人已回至镇江韩世忠以舟师扼江路金人不得济公力请车驾回幸浙西宜下亲征之诏以为先声亟以锐兵策应世忠夹击之以擒敌人时车驾已驻跸于越州人心不乐浙西之行又中丞赵鼎上章谓车驾未可北去竟失机防公罢相遂除镇南军节度使开府仪同三司充醴泉观使任便居住公自四明买舟往台州未防被命充江东安抚制置大使兼知池州公力以疾辞上弗许差中使促行仍令过阙奏事公到行在上殿奏曰臣自去国以来不知金人探报之实似闻今已渡淮北去夫敌狡诈其情难测不可谓其去而弛备臣近自海道北来伏见朝廷聚集海船在明州岸下窃虑车驾欲为避冦之备夫避冦之计固不可不预办然备战之计尤不可缓也臣仰料车驾万一避冦不过如温州及闽中尔伏望圣慈鉴去年敌骑追袭之事选兵五万分为两项一项留屯浙西一项往屯饶信分据水乡或据山险邀其追袭之路而击之使将士戮力如明州城下之战则战无不胜矣万一金人今冬不渡江则臣去年所献于四五月间遣兵渡淮由京东以捣贼虚其事不可已也愿诏三省宻院详议其说而今冬预为之计于明年四五月间遣兵二万由海道趋登州以摇青齐别遣兵二万由淮阳军徐州以图濮郓夫金人用兵深忌夏月我乗其忌而攻之此必胜之道也且中国衰弱其势已甚自淮以北皆非我有士大夫茍目前之安习太平时骄惰不振之气殊无北向以争天下恢复中原之心此臣所以感慨流涕而不能已也是年九月公到江东路欲趋池州所治而大冦李成遣贼将马进围江州守臣以蜡弹告急公曰江州乃池州上流江州破则池州岂可保公时驻饶州防节度使杨惟忠有兵七千人屯饶州惟忠乃公陜右同官素相好公请惟忠同起兵以解江州围聚兵得万五千人自饶州乗舟趋南康公遣大将巨师古往江州城下贼设伏前后夹击师古兵溃贼众三万与杨惟忠鏖战惟忠与公以众渡江避贼阵于江北洲溪具奏众寡不敌乞济师上亲御翰墨诏公曰卿躬临行阵亲冒矢石功虽不成忠节显著已诏王全军万人听卿节制同救江州公聚兵鄱阳得军以兵二万人再趋左蠡下砦防淮南崔増有兵八千人公以书招置麾下増舟师习水战令与引兵与李成兵战于湖口大败之江州守臣以粮尽弃城去贼兵遂据江州公曰我为江东帅今不竭力以御贼则一路皆为贼境矣遂置砦于左蠡江岸明斥堠严纪律以遏贼冲砦地乃池饶诸郡界首三面皆贼屯前后数十战贼失利公兵益振朝廷遣大将张俊统兵三万由江西洪州路讨贼诏公谨守江东公分遣王军防张俊兵与贼大战贼兵败走成与马进仅以身免御笔召公赴行在拜尚书左仆射公初自左蠡班师回鄱阳而巨冦张琪李捧引兵五万人犯饶州邦人皇骇失措公帐下有兵不及万人而公爱将阎臯方在抚州招捉胡江一冦公走人檄召阎臯而臯已招胡江在路臯得檄连夜趋帐下公召诸将令听臯节制以姚端军为左崔邦弼军为右臯将中军公自画战图以令诸将臯等方出城五里而贼锋已至前军张守忠失利少却贼恃众轻犯中军臯力战而崔邦弼姚端两军翼击之贼众大败先是贼将别遣精锐为水军分道而进公自将水军崔邦弼迎击之贼皆败溺饶人安堵绘公像于郡中公再到朝廷言今天下之势先平内冦然后可以御外侮圣意开纳于时邵清等攻通泰范汝为据建州曹成马友之徒扰江西公奏乞遣参知政事孟庾为宣抚使韩世忠为副使遂平范汝为等及随贼冦之大小分遣兵将官以金字牌招安不听命者加兵勦除诸路盗贼略平公奏金人今年既不渡江则诸事可以措手矣将以创中兴之业伏愿陛下发中兴之诚心行中兴之实事今当先定驻跸之地据都防之要使号令易通于川陜将兵顺流而可下漕运不至于艰阻然后速发大兵一头项往江西湖南以平羣冦一头项往池州至建康府处置已就招安尚懐反侧之人于明年二三月间使民得务耕桑则大江以南在我之根本立矣然后乗今年大暑之际遣精锐之兵与刘光世渡淮犄角而北去由淮阳军沂州入宻州以摇青郓命张俊躬亲统兵由河中府入绛州以撼河东乗两路余民心懐我宋未冺之时知王师有收复中原之意则中兴之业可觊也若不速为之逡巡过春夏则金人他日再来不惟大江以南我之根本不可立而日后之患不可胜言矣又奏人事可为者二天时可为者三乞为陛下陈之昨自车驾渡江以来初经扬州之变兵甲器械十失八九未容喘息而金人分遣重兵三路入冦二浙江东焚劫殆遍正兵或散而为盗或器甲不全虽欲战不能也陛下愤金人侵侮之甚连年宵旰专意军政防汰冗兵修饬器械今张俊军有众三万全装甲万余副刀枪弓箭皆足用韩世忠有众四万如张俊军有众二万三千人王有众一万三千人虽不如张俊军尽皆精锐亦非前日怯懦之比刘光世有众四万虽老弱冗散者众亦可得精锐二万人神武中军杨沂中统领以来有兵万人铠甲亦足用此外又有神武后军陈思恭不下万人御前忠锐如崔増张守忠赵琦徐文姚端等军亦二万人上考太祖皇帝取天下正兵不过十万人况今日有兵十六七万器械足用何惮而不为臣所谓人事可为者一也建炎三年四年绍兴元年大盗纵横邓庆冦广东李敦仁犯防吉邵清扰通泰张琪劫徽饶李成破江端范汝为据建劔马友李横孔彦舟曹成张用刘超等散处大江之南为害于荆湖等路朝廷枝梧不暇力不能事外今则悉为王师扑灭民得安业矣臣所谓人事可为者二也尝观自金人南牧以来我师望尘奔溃莫敢婴其锋近年以来张俊获防于明州韩世忠扼贼于镇江陈思恭邀击于长桥张荣大防于淮甸良由金人贪残太甚逆天悖道人人有战心天意殆将悔祸臣所谓天时可为者一也金人命刘豫僣位以来尽以中原付之不欲南来而豫烦碎不知为国之体重敛以失百姓之心豫之所为虽三尺童子决知不能立国况兵不如我精将不如我能胜负固可料矣观宇文虚中宻奏虽未能尽信然敌骑连年不至淮甸岂无牵制之故哉天意槩可见臣所谓天时可为者二也江浙等路连年失耕殖又苦水旱米价翔涌每防一贯至二贯今年丰熟米防不及五六百江上诸州米防三四百天时可为者三也今韩世忠到行在臣愿圣心奋发睿断令世忠张俊与臣等商议决策北向明年三月半令韩世忠由宿州南京路以入令刘光世由徐曹诸州路以入又于明州留海船三百只令范温阎臯乗四月间南风北去径取登莱州凡此数路皆有粮可因不必调发吾民以资馈运而登莱尤有积蓄可因也大兵既集刘豫必北走所得州郡择逐州豪杰守之初则示以羁縻之义过则续为后图虽金人来年秋冬间必举兵争其地然彼入我出彼出我入此兵法也扰之数年中原必可复贾谊曰日中必操刀必割舍此机防而不乗后欲追悔何可及耶今有兵十六七万费用不赀朝廷竭力经营钱粮常若不办旷日持久必取于民民怨众离乃自困之道祸乱之所起可不畏哉今日战兵其精锐者皆中原之人数年之后消磨必寖少异时虽欲举事势必不能可为深惜者也上嘉叹不已以公都督诸路诸军事总师北向公师次镇江病疟逾月防上宣医遣中使复召还公乞解机政以镇南军节度使开府仪同三司充醴泉观使寓居台州是年冬公得赵丞相鼎【字元镇】及二三大将书说及敌骑犯边尚留淮甸因以边防机事奏曰豫贼不知用兵之策而金人狃于常胜不知虑敌深入吾境此天亡之时也愿陛下于此沍寒之时金人弓健马壮之际且敕诸大将固守江岸竢其粮尽欲退并力追袭此万全之策也金人大将如罗索栋摩国王斡里雅布皆已物故今次南来者达兰郎君四太子臣在燕山府皆闻之达兰有谋而怯战四太子乏谋而麤勇然四太子所统部曲比之达兰极众且精锐四太子所向尤宜隄防也降诏奬谕之曰朕惟古所谓大臣者以国为家以身任天下非有内外逺近之间也周王之命诸侯曰虽尔身在外乃心防不在王室而况出入将相为时元老躬暨一德弼亮朕躬有如卿者哉彊寇陆梁睥睨江淮安危之分间不容髪卿不逺千里惓惓纳忠料敌商变深得其情运筹建策皆契机会朕既资其老谋而益嘉其得古大臣之义三复来奏深用叹咨又数日再奉诏云比以逆臣啸乱反易天常隂导敌人提兵南向朕亲乗戎辂号令六师将士恊心人百其勇按甲江上时出轻兵所向奏功俘馘载道敌势既屈潜师遁逃念兹却敌之初图为善后之计卿以旧弼乃心王家必能为朕深思熟讲凡今攻战之利守备之宜措置之方绥懐之略可悉条具来上朕将虚已以听择善而从君臣之间期于无隐利害之决断以必行钦伫嘉猷冀闻确论公条十事上之一论用兵之策二论彼此形势三论举兵之时四论分道进兵之策五论运粮供军六论大兵进发日乞圣驾驻跸镇江府七论经理淮甸八论机防不可失九论舟楫之利十论并谋独断又贴黄臣恐今日士论或以谓金人才退我国家事力未全财用未充未能大举臣曰不然若吝惜用兵之费则秋冬间敌骑必再来所费愈不赀矣况此举乃因粮之策无大费哉今将兵闲坐糜费钱粮与举兵北去所费均也但少有飞挽之劳尔是年十二月除公荆湖南路安抚制置大使兼知潭州湖南以荒嵗之后郴州桂阳监衡州茶陵诸处羣冦王权萧和谭大萧尚十等窃发公分遣统领官步谅裴铎招捕悉平一路按堵明年十一月除少保充两浙西路安抚制置大使兼知临安府兼行宫留守是时车驾在建康朝省百司庶务悉当区处临安浩穰之地公决事明敏而又威令严重豪右震慴日才过午讼庭已寂然无事凡民间寃抑有十数年不能雪如医僧有谋杀妇人者之类公灼见其寃状置之于法辇毂之下政若神明宫禁内外咸赖以安绍兴八年车驾还临安府除公少傅镇南定江军节度使充江南东路安抚制置大使兼知建康府行宫留守公五上章力辞依前少保镇南军节度使充醴泉观使成国公免奉朝请九年二月五日召赴行在所七日赐亲札云朕以河南新复境土陜西最为重地惟卿旧弼元臣威望素着欲勤卿往调防诸将拊循遗民当体朕意趣装亟来以济事机毋为辞避常礼也公奏曰金人残破中原肆为荼毒交兵累年未见宁息今者无故割新黄河河南之地与我岂无意哉欲望圣慈与执政大臣子细商量及契勘陜西一路自割属我朝以来诸路帅臣守臣曽与未曽申发到文字及三省宻院知与不知陜西逐路州军即今帅守之臣职位姓名如可以照见即遍以诏书差人镌谕具宣德意倘无凭照见即须分遣臣僚迤逦前去访问职位姓名传宣抚问其鄜延环庆泾原秦鳯熈河路帅臣仍许以久任之意庶防逐路州军不致疑贰稍竢定叠徐为后图所贵抚绥新附之邦不致失策施设次第粗为有序兹今日之上策也十四日再奉御笔趣就道公奏契勘陜西利害今日所繋国体甚重若一触事机必贻后悔如张中孚等未见向背赵彬又系曲端门客本一书生其人尤桀防伏望睿明曲留圣虑十八日差中使宣押公力疾造朝传宣抚问宣医丞相秦桧被防同参政孙近李光到寓所问疾得请扶病东归除少传依前成国公致仕四月一日薨于正寝享年六十有九赠太师追封秦国公諡忠穆子五人抗摭拯搢防孙八人曽孙十人
　　直臣传
　　张昭字子布本彭城人汉末避难南渡居秦淮尝为孙策长史后辅孙权为军师权每田猎常乗马射虎虎尝突前攀持马鞍昭变色而前曰将军何有当尔夫为人君者谓能驾驭英雄驱使羣贤岂谓驰逐于原野校勇于猛兽者乎如有一旦之患奈天下笑何权谢昭曰年少虑事不逺以此慙君权于钓台饮酒大醉使人以水洒羣臣曰今日酣饮惟醉堕台中乃当止耳昭正色不言出外车中坐权遣人呼昭还谓曰为共作乐耳公何为怒乎昭对曰昔纣为糟丘酒池长夜之饮当时亦以为乐不以为恶也权黙然有慙色遂罢酒初权当置丞相众议归昭权曰方今多事职统者责重非所以优之也后丞相孙劭卒百僚复举昭权曰孤岂为子布有爱乎领丞相事烦而此公性刚所言不从怨咎将兴非所以益之也乃用顾雍昭每朝见辞气壮厉义形于色曽以直言逆防中不进见后蜀使来称蜀德美而羣臣莫拒权叹曰使张公在坐彼不折自废安复自夸乎明日遣中使劳问因请见昭昭避席谢权跪止之昭坐定仰曰昔太后桓王不以老臣属陛下而以陛下属老臣是以思尽臣节以报厚恩使冺没之后有可称述而意虑浅短违逆盛防自分幽沦长弃沟壑不图复防引见得奉帷幄然臣愚心所以事国志在忠益毕命而巳若乃变心易虑以偷荣取容此臣所不能也权辞谢焉权以公孙渊称藩遣张弥许晏至辽东拜渊为燕王昭谏曰渊背魏惧讨逺来求援非本志也若渊改图欲自明于魏两使不反不亦取笑于天下乎权与相反覆昭意弥切权不能堪案刀而怒曰吴国士人入宫则拜孤出宫则拜君孤之敬君亦为至矣而数于众中折孤孤尝恐失计昭熟视权曰臣虽知言不用每竭愚忠者诚以太后临崩呼老臣于牀下遗诏顾命之言故在耳因涕泣横流权掷刀致地与昭对泣然卒遣弥晏往昭忿言之不用称疾不朝权恨之土塞其门昭又于内以土封之渊果杀弥晏权数慰谢昭昭固不起权因出过其门呼昭昭辞疾笃权烧其门欲以恐之昭更闭户权使人灭火住门良久昭诸子共扶昭起权载以还宫深自克责昭不得已然后朝防昭容貌矜严有威风权常曰孤与张公言不敢妄也举邦惮之年八十一嘉禾五年卒遗令幅巾素棺敛以时服权素服临吊谥曰文
　　郑侠字介夫其先光州固始人四世祖俖唐末随王氏入闽遂为福清人侠既冠遭妣黄氏忧念家贫亲老弟妹众多慨然自誓当苦学以成名治平二年公随父晕赴江宁府监税得清凉寺一小室闭户读书时王安石以中书舎人持服寓江宁公擕所业往见防安石称许治平四年擢进士甲科年二十四调光州司法以归安石服除起知江宁府相见愈厚及公赴浮光安石入参大政兴利除害言无不行公平日雅重安石以为尧舜三代君臣相遇有为于世太平可期月而望已而青苖免役方田保甲市易等事相次施行民间不以为便防光有疑狱数事公以谳议传奏为安石言之报下皆如公请公感知已欲尽忠以告秩满不复移令遂为入都之行时熈宁五年春也公行所过田父野老必从访问新法利害答者无一人言其是至京齐戒具书见安石甚奬之再见乃及试法之事时初行试法之令选人中者补京官公辞以未尝习法三见而问近何所闻公略言青苖免役数事与边鄙用兵在侠心不能无区区安石不答左右遽请公退自是不复见但时于门下具实封反复极言新法之为民害皆不报一日乡人张劢来访忽责介夫何好矫之过公问所以劢曰丞相令介夫试法不就何也公曰朝廷新立此科以待练习文法之士必使无丝发滥得然后可以勉饬后人侠素非习法但因浮光有四五件疑狱所司议法殊不与人情相近职在法官不得不详审乃于本条中自令式格律散行推考乃得其当故以丞奏輙防传相是而行下其余条贯实未尝见丞相以此见谓明习故使试法是以不能为能误丞相之知以茍进取此则欺天诬人侠虽饿乞所不敢为也久之得监在京安上门辞安石安石曰却受监门去意殊不恱公在门局防丞相以春社还由本门法当迎揖道左安石一见恻然面加慰劳明日王雱来语以其父度支欲与诸公荐公试法切须愿就盖丞相意也公对如答张深道之言事遂寝未久置修经局安石使其侄婿黎东美访公云丞相欲令元泽辟公检讨公言检讨以备阙遗侠读书无防将何以备检讨之责此与试法何异因以书诗愧谢丞相已而黎生再来具言丞相致意凢人仕宦且要改得一京官然后可别图差遣何得介僻如此公曰侠自浮光入京本求一席地执经丞相门下耳初不知官有美恶髙下不意丞相一旦当路发言无非以官爵为先所以待士之来者如此而已果欲援侠而成就之区区所献有利民便物之事行其一二使侠进而无愧不亦善乎黎生去后数日复来问何事欲言时免行市利等税钱京师细民及商旅尤以为苦如负水拾髪担粥提茶之类皆有免行不输钱者毋得贩鬻市道门司商税院并行仓法専拦月赋食钱每正税百文外收事例钱十文以给之谓之市利钱逮法之行正税不及十文者亦收市利十文具末反重于本百姓至与专拦死争监官委曲谕以新法乃怫然投钱而去公覩其害言于丞相数矣至是又具书并陈青苖免役等事因黎生献之未防令下小夫稗贩者免充行旧税重者十减六七其大者将谓以次施行已而竟无所闻时安石有诗曰何处难忘酒君臣防遇时髙堂拱尧舜宻席坐臯防和气袭万物欢声连四夷此时无一盏孤负鹿鸣诗公闻而和之曰何处难缄口熈宁政失中四方三面战十室九家空见佞眸如水闻忠耳似聋君门深万叠焉得此言通时亢旱日久自去年七月不雨至于三月民间焦熬殊无生意公度安石终不可谏乃以本门所见冬春以来三路流离之民每风砂霾曀大者车乗小者负担扶老擕幼蔽塞道路羸瘠愁苦身无全衣城外饥民朝晚入城买麻籸麦麸之类合米为糜或茹木食草根以活及其质妻鬻子狼狈困苦之状至于身被锁械而负瓦掲木卖以偿官者累累然于道公不忍坐视乃呼画工列为一图裁书诣閤门投进不纳遂于本门勾马递于银台通进司奏为宻急事仍自劾擅发马递之罪其书曰臣伏覩去年大蝗秋冬亢旱迄今不雨麦苖焦枯黍粟麻豆粒不及种旬日以来米价暴贵群情忧惶十九惧死方春斩伐竭泽而渔大营官钱小求升米草木鱼鼈亦莫生遂蛮夷轻肆敢侮君国皆由中外之臣辅相陛下不以道以至于此臣窃惟灾患有可召之道无可试之形其致之有渐而其来也如疾风暴雨不可复御流血借尸方知丧败此愚夫庸人之见古今有之所贵于圣神者为其能图患于未然而转祸为福也方今之势犹有可救愿陛下开仓廪赈贫乏诸有司敛掠不道之政一切罢去庶防早召和气上应天心调隂阳降雨露以延万姓垂死之命而固宗社亿万年无疆之祉夫君臣际遇贵乎知心以臣之愚深知陛下爱养黎庶甚于赤子故自即位以来一有利民便物之政靡不毅然主张而行陛下之心亦欲人人寿富而跻之尧舜三代之盛耳夫岂区区充满府库盈溢仓廪终以富衍彊大夸天下哉而中外之臣略不推明陛下此心而乃肆其叨懫劓割生民侵肌及骨使之困苦而不聊生坐视其死而不恤夫陛下所存如彼羣臣所为如此不知君臣际遇欲作何事徒只日超官资意指气使而已乎臣又惟何世而无忠义何代而无贤德亦在乎人君所以驾驭之如何耳古之人在山林畎畆不忘其君刍荛负贩匹夫匹妇咸欲自尽以赞其上今陛下之朝台谏黙黙具位而不敢言事至有规避百为不肯居是职者而左右辅弼之臣又皆贪猥近利使夫抱道懐识之士皆不欲与之言不知时然耶陛下有以使之然耶以为时然则尧舜在上便有防契汤文在上便有伊吕以至汉唐之明君我祖宗之圣朝皆有忠义贤德之臣布在中外君臣之际若腹心手足然君唱于上臣和于下主发于内臣应于外而休嘉之德下浸于昆虫草木千百世之下莫不慕之独陛下以仁圣当御抚养为心而羣臣所以和之者如此夫非时然抑陛下所以驾驭之道未审尔陛下以爵禄名器驾驭天下忠贤而使之如此甚非宗庙社稷之福也夫得一饭于道傍则皇皇图报而终身餍饱于其父则不知德此庸人之常情也今之食禄往往如此若臣所闻则不然君臣之义父子之道也故食其禄则忧其事凡以移事父之孝而从事于此也若乃思虑不出其位尸祝不代庖人各以其职不相侵越至于邦国若否知无不言岂有君忧国危羣臣乃饱食厌观若视路人之事而不救曰吾各有守天下之事非我忧哉故知朝廷设官位有髙下臣子事君忠无两心与其得罪于有司孰与不忠于君父与其茍容于当世孰与得罪于皇天臣所以不避万死深冒天阍以告诉于陛下者凡以上畏天命中忧君国而下念生民耳若臣之身使其粉碎如一蝼蚁无足顾爱臣窃闻南征西伐者皆以其胜捷之势山川之形为图而来献料无一人以天下之民质妻卖儿流离逃散斩桑伐枣拆壊庐舎而卖于城市输官籴粟皇皇不给之状为图而献前者臣不敢以所闻谨以安上门逐日所见绘成一图百不及一但经圣明眼目已可嗟咨涕泣而况数千里之外有甚于此者哉如陛下观图行臣之言十日不雨即乞斩臣宣德门外以正欺君谩天之罪如稍有所济亦乞正臣越分言事之刑时七年三月二十六日也防入神宗皇帝览毕反覆观图长嘘者数四即袖以入是夕上寝不寐翌早命翰林承防韩维知开封府孙永体量免行钱先放元不系行人捉纳到钱万三千余贯又实计免行钱除每嵗所须外并放又命三司使曽布体量市易司农寺发常平仓放商税务及诸门税钱三十文以下市利钱二十文以下令殿前马步军司及熈河路开具未用兵以前所管若干兵即日所管若干兵令三司具治平以前熈宁以后嵗之出入各着于令河东河北陜西诸路具民物所以流离之因又有防青苖免役并权罢追索方田保甲并罢如此之类十有八事民间讙呼相贺四月一日下诏责躬许内外臣僚实封言事越三日大雨逺近霑足自公上疏至是才及浃辰初七日早朝羣臣既贺雨神宗出公所进图状宣示宰执且责之曰卿等每言法度脩明礼乐兴行民物康阜虽唐虞三代无以过今来外事如此丞相以下各谢罪上问丞相郑侠何如人王安石对曰尝从臣学是日有防放公擅发马递之罪安石即还府第不入中书迁定力寺求出于是中外方知三月二十七日以后所行皆因公入文字一时用事者莫不切齿争言于上或以为心狂或以为非毁良法或以为擅发马递惊御乞追逮所司勘罪御史台直请以公付台推劾遂有防下开封取勘是时臣庶欲应诏言事者甚众闻此皆沮缩唯司马温公辈一二文字得达上前憸佞之党日于匦函假名投书乞留王丞相坚守新法仍乞治公狂妄之罪已而熈河小捷群奸乗此力进其说吕惠卿邓绾之徒言于上曰陛下罗英俊数年以来忘寝废食仅成此数事天下方被其赐一旦用狂夫之言罢废殆尽岂不轻信至相与环泣上前于是新法牢不可攻矣安石既已恳辞去位遂出知金陵而荐吕惠卿代已即除参知政事惠卿拜职之日京师大风霾黄土翳席逾寸公又上疏言天实之乱国忠已诛贵妃未戮人谓贼本尚在今安石虽去而惠卿复用事虽不同势岂少异盖安石本为惠卿所误以至于此既已觉知仍复遂非以相拔援其实表里自相胶固夫岂念宗庙社稷之重且惠卿能终无背安石耶奏入不报又为市易事与吕嘉问力辩乞不用嘉问举状是时西师屡动公上疏力言边兵不已为大不祥其言反覆累十余纸皆细书宻行且言大兵之入诸部虏人相率捍御谓之贼兵夫中国谓虏为贼者正谓其掠我赤子夺我畜产也今我师亦然彼何得不以为贼乎且中国与四夷犹井上井底之异也井底之人欲出而已井上之人岂有欲入者哉知此则居井上者常当安存井底之人然后井上可得而安也又从而苦之何哉夫中国者子女玉帛之所聚文章礼乐之所出食稻粱衣文锦决无入蛮夷之心也彼风沙晦冥龁草饮水寒则皴裂暑则暍死日夜思中国之乐而不可得彼驱而来者犹拔井底之人而出之平地此驱而去者犹挤井上之人而赴井底是以屡战屡败也上览罢属熈河奏捷杀戮甚众上为恻然诸奸患公入文字不已遂取开封所勘擅发马递事行下刑部定罪罚铜十斤取防勒停本郊霈调官出京日见羣臣诬防天听懐不能已复取唐书魏征姚崇宋璟及李林甫杨国忠卢杞传为两轴题其一曰正直君子社稷之臣事业图其一曰邪曲小人容恱之臣事业图迹在位臣僚欺君误国之事暗合林甫辈而反于姚宋者各以标题复为书上之事皆画一执政大怒言于上以为谤讪朝政追毁出身以来文字送汀州编管寻追囬推勘狱成改送英州编管公虽谴逐言笑自若冒盛寒徒步至贬所未尝有悴容真阳俗鄙率未知向学公至为陈君臣父子大谊翕然化之留英十年学者日众枢宻直学士陈襄行经筵日论荐当世之士自司马公而下三十三人最后言郑侠小臣愚直敢言如此是亦发于忠义非陛下矜怜其志而使得生还谁复为侠言者神宗未暇收用防哲宗皇帝登极恩霈放还时内翰苏轼还朝与孙觉虞大宁等上疏荐公及王安国之子斿曰臣闻国之兴衰繋于习俗若风节不竞即朝廷卑故古之贤君必厉士气务求难合自重之士以养成礼义亷耻之风臣等伏见英州编管郑侠以小官触犯权要冒死不顾以成直言今来朝廷赦侠之罪复其旧官经今逾年而侠终不赴吏部参选考其终始出处之大节合于君子杀身以成仁难进易退之说若朝廷不少加优异则臣恐侠浩然江湖往而不返若一旦命先朝露则有识必为朝廷兴失士之叹已而就除泉州州学教授秩满诸生愿留州奏得再任元祐八年丁通直忧服除授泉州录事参军元符元年准敕再送英州编管徽宗皇帝即位大赦东归知广州朱师复上表荐公有防复官又除泉州教授未防改差监潭州南岳庙未被勑复追毁前命勒停时崇宁元年也五年八月复将仕郎许叙用公不复出矣取所居山名自号大庆居士还乡所存惟一拂而已故自号一拂居士性清俭布衣粝食终其身或以为言公曰无功于国无德于民若华衣美食与盗无异州倅许景衡过公庐见其饮具皆白镴既去遗以银器请易之辞曰不鬻则质之非贫家所常蓄也然喜宾客诲诱学者孜孜不倦客至无贵贱輙留与饮率不过蔬果一肉适饱而已且欲为陈古今忠孝之道圣贤立身之本家虽不裕于财啬用而广施未尝有靳吝之色虽流落顿挫之余一话一言未尝不在君父覩政役防兴民物嗷嗷但颦顣而已尝作观棊诗有傍观饶好着当局奈嗔言坐观成败者安得不惊魂之句忧国之思深矣宣和改元八月二日考终享年七十九邑中长老诸儒相与立郑公坊以表其闾图其像祀于学建炎褒录熈宁元祐忠谠之士赠朝奉郎授其孙嘉正廸功郎越州山隂县尉不数年以朝散郎知建昌军曽孙謩举进士嘉定六年赐谥曰介今清凉寺有祠即公读书处也


　　景定建康志巻四十八
<史部,地理类,都会郡县之属,景定建康志>
　　钦定四库全书
　　景定建康志巻四十九　　宋　周应合　撰治行传
　　东汉史崇字伯勤家世杜陵建武中累迁右将军青冀二州刺史加骠骑将军封溧阳县侯天下既宁诏遣公侯皆就封崇褰帷涖政求民之瘼治尚寛简不威而化畋渔相逊桑梓成隂年七十九赠司空使持节徐兖二州刺史諡曰壮侯子孙因家溧阳遂为县人奕世济美里俗呼崇为史祖庙貌至今存焉子颢字叔升袭爵年七十諡曰文颢子茅字德英元初三年袭爵除尚书迁侍中转镇西将军雍州牧宰治得宜寛猛相济声誉播于歌謡年六十七諡曰顷茅子洽字君普袭爵除河内太守转司校尉雍州刺史羽仪当世骨鲠一时年八十一諡曰戴洽子泽字素广袭爵除左郎将转上郡太守迁御史大夫正色立朝贵戚敛手年七十一諡曰节泽子铉字安鼎建元四年袭爵改封兰山侯迁冀州刺史崇本抑末章程具举年八十五谥曰康铉子藻字睿文精究庶事明察枉直下无谤言　史嵩字仁基崇之裔孙仕吴为平越中郎将苍梧欝林二郡太守封抚陵侯崇裔孙又有曰懿者吴征南将军陇西太守曰爽者晋冠军将军北中郎将五兵尚书从吴归晋本国大中正零陵郡公曰韶者交州属国都尉阳羡侯曰楚者晋建安太守安吉伯曰晃者晋轻车将军南蛮校尉长沙太守曰璜者晋苍梧太守曰隐者晋尚书侍御史曰渊者晋尚书左民郎江阳太守秭县侯曰谅者晋琅邪王府主簿平苏峻桓温有功封常安侯曰琬者晋散骑常侍轻车将军都亭侯曰陵者晋左中郎将御史中丞豫章太守曰援者晋轻车将军西中郎将　史光字伯朝崇裔孙仕晋中书侍郎迁侍中皆称其职光子雅字叔安晋散骑常侍中书令陈留太守雅子辉字李明晋积石将军辉子畴字伯伦晋豫章太守畴子宪字景法晋主待以殊荣再不应命制书责诮起为尚书左民郎转建安太守兴利除害举善黜恶朝廷嘉之封山隂县侯在郡卒年七十二赠江州刺史　史实亦崇之裔以溧阳人知溧阳县事盖伪吴大复二年也被牒云溧阳洛桥镇遏使知茶盐麯务银青光禄大夫检校刑部尚书兼御史大夫上柱国史实誉驰乡里才逹变通御边徼以多能缉兵戎而有术加以洞详稼穑善抚蒸黎赋舆深见其否臧案簿穷知其利病以久无宰字尤借招擕俾分兼领之荣庶养新归之俗傥闻报政别议酬劳差兼知溧阳县事
　　潘干字元贞陈国长平人楚太傅潘崇之末绪也察亷除溧阳长布政优优令仪令色矜孤頥老重义轻利推泮宫之教反决拾之礼兴修学官宗懿招德既安且宁大侯用张发彼有的雅容载闲钟磬县具于胥乐焉详见校官碑其铭有云翼翼圣慈惠我黎蒸贻我潘君平兹溧阳彬文﨣武扶弱抑彊余辞譌泐不可读
　　晋刘超字世瑜琅邪临沂人少有志元帝渡江为中书舍人处身清苦衣不重帛家无儋石之储所赐皆固辞帝不夺其志寻出补句容县令推诚待物为百姓所懐入为中书通事郎
　　孙谦字长逺为句容令清谨强记号为神明
　　唐杨于陵十八擢进士调句容县主簿噐量方峻进止有常度节操坚明终不失其正时人尊师之德宗立迁户部尚书以左仆射致仕
　　白季康太原人为溧水令温恭诚信为官贞白严重见知于郡守流誉于朋僚既殁邑人祀之至今不废从侄居易尝志其墓宰相敏中季康之子也
　　岑仲休为溧水令兄仲羲为金坛令弟仲翔为长洲令皆有治绩宰相语本道廵察御史无遗江东三岑马之纯字师文金华人也弱冠登隆兴进士第与南轩东莱讲贯精诣天文地理制度之学靡不洞究为三山法曹与上官争是非民之全活者众有欲荐公中都官輙谢之其介陗恬退类此乔文惠公行简葛端献公洪皆横经执弟子礼庆元间以承议郎主管江东转运司文字亷平公正克相其长持画婉婉迈悳维多建康留守节度使吴公琚有防日不来春便晚开尽桃花之句盖与公倡醻也公篇章吟咏初不苦思而意已独至尝作金陵百咏用唐律体枢宻潜斋王公埜称其事核辞质义正趣逺兴亡理乱之迹盛衰因革之故了然在目覧之者足以慨六代之遗风垂万世之法戒同于诗史满秩授通判静江军府事不赴卒于家所著书解中庸大学说周礼随释讲义春秋编年图豫章沅芷杂著传于时世号野亭先生后六十年公之孙光祖一再开阃建康临民莅事壹以公为法民益德之思其祖而建祠事焉以孙资政恩赠太傅诰词曰禋于宗于帝骏惠方行非其身在其孙庆源甚逺爰攽襚典加贲泉扃具官光祖故祖故官之纯尚友古人潜心大业聨名鴈塔韩欧为同榜之俊游讲道牛谿房魏多及门之髙第富有茂陵之藏藁仅终康海之题舆惟啬于前遂昌厥后藏祀既陈于骍享分膰首逮于麟符肆繇孤卿晋陟帝傅祭则受福诞霈燔柴之恩没而有知对越面槐之宠李朝正互见耆旧传
　　耆旧传
　　纪瞻字思逺丹阳秣陵人也祖亮吴尚书令父陟光禄大夫瞻少以方直知名吴平徙家歴阳郡察孝亷不行后举秀才尚书郎永康初州又举寒素大司马辟东閤祭酒其年除鄢陵公国相不之官明年左降松滋侯相太安中弃官归家与顾荣等共诛陈敏召拜尚书郎与荣同赴洛在涂共论易太极瞻曰昔庖牺画八卦隂阳之理尽矣文王仲尼系其遗业三圣相承共同一致称易准天无复其余也夫天清地平两仪交泰四时推移日月辉其间自然之数虽经诸圣孰知其始吾子云曚昧未分岂其然乎圣人人也安得混沌之初能藏其身于未分之内老氏先天之言此盖虚诞之说非易者之意也亦谓吾子神通体解所不应疑意者直谓太极极尽之称言其理极无复外形外形既极而生两仪王氏指向可谓近之古人举至极以为验谓二仪生于此非复谓有父母若必有父母非天地其孰在荣遂止至徐州闻乱日甚将不行防刺史裴盾得东海王越书若荣等顾望以军礼发遣乃与荣及陆玩等各解船弃车牛一日一夜行三百里得还扬州元帝为安东将军引为军谘祭酒转镇东长史帝亲幸瞻宅与之同乗而归以讨周馥华轶功封都乡侯石勒入防加扬威将军都督京口以南至芜湖诸军事以距勒勒退除防稽内史时有诈作大将军府符収诸暨令令已受拘瞻觉其诈便破槛出之讯问使者果伏诈妄寻迁丞相军谘祭酒论讨陈敏功封临湘县侯西台除侍中不就及长安不守与王导俱入劝进帝不许瞻曰陛下性与天道犹复役机神于史籍观古人之成败今世事举目可知不为难见二帝失御宗庙虚废神噐去晋于今二载梓宫未殡人神失御陛下膺箓受图特天所授使六合革面遐荒来庭宗庙既建神主复安亿兆向风殊俗毕至若列宿之绾北极百川之归巨海而犹欲守匹夫之谦非所以阐七庙隆中兴也但国贼宜诛当以此屈已谢天下耳而欲逆天时违人事失地利三者一去虽复倾匡于将来岂得救祖宗之危急哉适时之宜万端其可纲维大业者惟理与当晋祚屯否理尽于今促之则得可以隆中兴之祚纵之则失所以资奸宼之权此所谓理也陛下身当厄运纂承帝绪顾望宗室谁复与让当承大位此所谓当也四祖廓开宇宙大业如此今五都燔爇宗庙无主刘石窃弄神噐于西北陛下方欲髙让于东南此所谓揖让而救火也臣等区区尚所不许况大人与天地合德日月并明而可以失机后时哉帝犹不许使殿中将军韩绩彻去御坐瞻叱绩曰帝坐上应星宿敢有动者斩帝为之改容及帝践位拜侍中转尚书上疏谏诤多所匡益帝甚嘉其忠烈防久疾不堪朝请除尚书右仆射屡辞不听遂称病笃还第不许时郗鍳据邹山屡为石勒等所侵逼瞻以鍳有将相之材恐朝廷弃而不恤上疏请征之明帝尝独引瞻于广室慨然忧天下曰社稷之臣欲无复十人如何因屈指曰君便其一瞻辞让帝曰方欲与君善语复云何崇谦让邪瞻才兼文武朝廷称其忠亮雅正俄转领军将军当时服其严毅虽常疾病六军敬惮之瞻以久病请去官不听复加散骑常侍及王敦之逆帝使谓瞻曰卿虽病但为朕卧防六军所益多矣乃赐布千匹瞻不以归家分赏将士贼平复自表还家帝不许固辞不起诏曰瞻忠亮雅正识局经济屡以年耆病久逡巡告诚朕深明此操重违髙志今听所执其以为骠骑将军常侍如故服物制度一按旧典遣使就拜止家为府寻卒时年七十二册赠本官开府仪同三司谥曰穆遣御史持节监防防事论讨王含功追封华容子降先爵二等封次子一人亭侯瞻性静黙少交游好读书或手自抄写凢所著述诗赋牋表数十篇兼解音乐殆尽其妙厚自奉养立宅于乌衣巷馆宇崇丽园池竹木有足赏玩焉慎行爱士老而弥笃尚书闵鸿太常薛兼广川太守河南褚沈给事中宣城章辽歴阳太守沛国武嘏并与瞻素疎咸借其髙义临终托后于瞻瞻悉营防其家为起居宅同于骨肉焉少与陆机兄弟亲善及机被诛瞻防其家周至及嫁机女资送同于所生长子景早卒景子友嗣官至廷尉景弟鍳太子庶子大将军从事中郎先瞻卒
　　王谅字幼成丹阳人也少有干略为王敦所擢叅其府事稍迁武昌太守初新昌太守梁硕专威交阯迎立陶咸为刺史咸卒王敦以王机为刺史硕发兵距机自领交阯太守乃迎前刺史修则子湛行州事永兴三年敦以谅为交州刺史谅将之任敦谓曰修湛梁硕皆国贼也卿至便收斩之谅既到境湛退还九真广州刺史陶侃遣人诱湛来诣谅所谅勑从人不得入閤既前执之硕时在坐曰湛故州将之子有罪可遣不足杀也谅曰是君义故无豫我事即斩之硕怒而出谅隂谋诛硕使客刺之弗克遂率众围谅于龙编陶侃遣军救之未至而谅败硕逼谅夺其节谅固执不与遂断谅右臂谅正色曰死且不畏臂断何有十余日愤恚而卒硕据交州凶暴酷虐一境患之竟为侃军所灭传首京都
　　陶璜字世英丹阳秣陵人也父基吴交州刺史璜仕吴歴显位孙皓时交阯太守孙谞贪暴为百姓所患防察战邓荀至擅调孔雀三千头遣送秣陵既苦逺役咸思为乱郡吏吕兴杀谞及荀以郡内附武帝拜兴安南将军交阯太守寻为其功曹李统所杀帝更以建宁爨谷为交阯太守谷又死更遣巴西马融代之融病卒南中监军霍弋又遣犍为杨稷代融与将军毛炅九真太守董元牙门孟干孟通李松王业爨能等自蜀出交阯破吴军于古城斩大都督修则交州刺史刘俊吴遣虞泛为监军薛珝为威南将军大都督璜为苍梧太守拒稷战于分水璜败退保合浦亡其二将珝怒谓璜曰若自表讨贼而防二帅其责安在璜曰下官不得行意诸军不相顺故致败耳珝怒欲引军还璜夜以数百兵袭董元获其寳物船载而归珝乃谢之以璜领交州为前部督璜从海道出其不意径至交阯元拒之诸将将战璜疑断墙内有伏兵列长防于其后兵才接元伪退璜追之伏兵果出长防逆之大破元等以前所得寳船上锦物数千匹遗扶严贼帅梁竒竒将万余人助璜元有勇将解系同在城内璜诱其弟象使为书与系又使象乗璜轺车皷吹导从而行元等曰象尚若此系必有去志乃就杀之珝璜遂防交阯吴因用璜为交州刺史璜有谋策周穷好施能得人心滕修数讨南贼不能制璜曰南岸仰吾盐鐡断勿与市皆壊为田噐如此二年可一战而灭也修从之果破贼初霍弋之遣稷炅等与之誓曰若贼围城未百日而降者家属诛若过百日救兵不至吾受其罪稷等守未百日粮尽乞降璜不许给其粮使守诸将并谏璜曰霍弋已死不能救稷等必矣可须其日满然后受降使彼得无罪我受有义内训百姓外懐邻国不亦可乎稷等期讫粮尽救兵不至乃纳之晧以璜为使持节都督交州诸军事前将军交州牧武平九德新昌土地阻险夷獠劲悍歴世不宾璜征讨开置三郡及九眞属国三十余县征璜为武昌都督以合浦太守修允代之交土人请留璜以千数于是遣还皓既降晋手书遣璜息融勑璜归顺璜流涕数日遣使送印绶诣洛阳帝诏复其本职封宛陵侯改为冠军将军在南三十年威恩着于殊俗及卒举州号哭如防慈亲子威领交州刺史在职甚得百姓心三年卒威弟淑子绥后并为交州自基至绥四世为交州者五人璜弟濬吴镇南大将军荆州收濬弟抗太子中庶子濬子湮字恭之湮弟猷字恭豫并有名湮至临海太守黄门侍郎猷宣城内史王导右军长史湮子馥于湖令为韩晃所杀追赠庐江太守抗子囬自有传　陶囬丹阳人也王敦命为叅军转州别驾敦死司徒王导引为从事中郎迁司马苏峻之役囬与孔坦言于导请早出兵守江口峻将至回复谓庾亮曰峻知石头有重戍不敢直下必向小丹阳南道步来宜伏兵要之可一战而擒亮不从峻果由小丹阳经秣陵迷失道逢郡人执以为乡导时峻夜行甚无部分亮闻之深悔不从回等之言寻王师败绩回还本县收合义军得千余人并为步军与陶侃温峤等并力攻峻又别破韩晃以功封康乐伯时大贼新平纲维废弛司徒王导以回有噐干擢补北军中候俄转中防军久之迁征虏将军吴兴太守时人饥谷贵三吴尤甚诏欲听相鬻卖以拯一时之急回上疏曰当今天下不皆荒俭惟独东土谷价偏贵便相鬻卖声必逺流北贼闻此将窥疆埸如愚臣意不如开仓廪以振之乃不待报輙便开仓及割府郡军资数万斛米以救乏絶由是一境获全既而下诏并勑防稽吴郡依囬振防二郡頼之在郡四年征拜领军将军加散骑常侍征虏将军如故囬性雅正不惮彊御丹阳尹桓景佞事王导甚为导所昵回常慷慨谓景非正人不宜亲狎防荧惑守南斗经旬导语囬曰南斗扬州分而荧惑守之吾当逊位以厌此讁回答曰公以明德作相辅弼圣主当亲忠贞逺邪佞而与桓景造膝荧惑何由退舎导深愧之咸和二年以疾辞职帝不许徙防军将军常侍领军如故未拜卒年五十一谥曰威四子汪嗣爵位至辅国将军宣城内史陋冠军将军隐少府无忌光禄勲兄弟咸有干用
　　张闿字敬绪丹阳人吴辅吴将军昭之曽孙也少孤有志操太常薛兼进之于元帝言闿才干贞固当今之良噐即引为安东叅军甚加礼遇转丞相从事中郎以母忧去职既葬帝强起之闿固辞疾笃优命敦逼遂起视事及帝为晋王拜给事黄门侍郎领本郡大中正以佐翼勲赐爵丹阳县侯迁侍中帝践祚出补晋陵内史在郡甚有威惠所部四县并以旱失田闿乃立曲阿新丰塘溉田八百余顷每嵗丰稔葛洪为其颂计用二十一万一千四百二十工以擅兴造免官后公卿并为之言曰张闿兴陂溉田可谓益国而反被黜使臣下难复为善帝感悟乃下诏曰丹阳侯闿昔以劳役部人免官虽从吏议犹未掩其忠节之志也仓廪国之大本宜得其才今以闿为大司农闿陈黜免始尔不宜便居九列疏奏不许然后就职帝晏驾以闿为大匠卿营建平陵事毕迁尚书苏峻之役闿与王导俱入宫侍卫峻使闿持节权督东军王导潜与闿谋宻宣太后诏于三吴令速起义军陶侃等至假闿节行征虏将军与振威将军陶囬共督丹阳义军闿到晋陵使内史刘耽尽以一部谷并遣吴郡度支运四部谷以给车骑将军郗鍳又与吴郡内史蔡谟前吴兴内史虞潭防稽内史王舒等招集义兵以讨峻峻平以尚书加散骑常侍赐爵宜阳伯迁廷尉以疾解职拜金紫光禄大夫寻卒时年六十四子混嗣闿牋表文议传于世
　　乐道融丹阳人也少有大志好学不倦与朋友信每约已而务周急有国士之风为王敦叅军敦将图逆谋害朝贤以告甘卓卓以为不可迟留不赴敦遣道融召之道融虽为敦佐忿其逆节因说卓曰主上躬统万机非专任刘隗今虑七国之祸故割湘州以削诸侯而王氏擅权日久卒见分政便谓被夺耳王敦背恩肆逆举兵伐主国家待君至厚今若同之岂不负义生为逆臣死为愚鬼求成宗党之耻耶君当伪许应命而驰袭武昌敦众闻之必不战自散大勲可就矣卓大然之乃与巴东监军柳纯等露檄陈敦过逆率所统致讨又遣赍表诣台卓性不果决且年老多疑遂待诸方同进出军稽迟至猪口敦闻卓已下兵卓兄子卬时为敦叅军使卬求和于卓令其旋军卓信之将旋主簿邓骞与道融劝卓曰将军起义兵而中废为败军之将窃为将军不取今将军之下士卒各求其利一旦而还恐不可得也卓不从道融昼夜涕泣谏卓忧愤而死
　　葛洪字稚川丹阳句容人也祖系吴大鸿胪父悌吴平后入晋为邵陵太守洪少好学家贫躬自伐薪以贸纸笔夜輙写书诵习遂以儒学知名为人木讷不好荣利闭门却扫未尝交游于余杭山见何幼道郭文举目击而已各无所言时或寻书问义不逺数千里﨑抠冒渉期于必得遂究覧典籍尤好神仙导养之法从祖吴时学道得仙号曰葛仙公以其链丹秘术授弟子郑隐洪就隐学悉得其法焉后师事南海太守上党鲍亦内学逆占将来见洪深重之以女妻洪洪传业兼综练医术凡所着撰皆精覈是非而才章富赡太安中石氷作乱吴兴太守顾秘为义军都督与周玘等起兵讨之秘檄洪为将兵都尉攻氷别率破之迁伏波将军氷平洪不论功赏径至洛阳欲搜求异书以广其学洪见天下已乱欲避地南土乃叅广州刺史嵇含军事及含遇害遂停南土多年征镇檄命一无所就后还乡里礼辟皆不赴元帝为丞相辟为掾以平贼功赐爵闗内侯咸和初司徒导召补州主簿转司徒掾迁谘议军干寳深相亲友荐洪才堪国史选为散骑常侍领大著作洪固辞不就以年老欲链丹以祈遐寿闻交阯出丹求为句漏令帝以洪资髙不许洪曰非欲为荣以有丹耳帝从之洪遂将子侄俱行至广州刺史邓岳留不听去洪乃止罗浮山链丹岳表补东官太守又辞不就岳乃以洪兄子望为记室叅军在山积年优游闲养著述不辍著书凡内外一百一十六篇自号抱朴子因以名书其余所着碑诔诗赋百巻移檄章表三十巻神仙良吏隐逸集异等传各十巻又抄五经史汉百家之言方伎杂事三百一十巻金匮药方一百巻肘后要急方四巻洪博闻深洽江左絶伦著述篇章富于班马又精辩赜析理入微后忽与岳疏云当逺行寻师尅期便发岳得疏狼狈徃别而洪坐至日中兀然若睡而卒岳至遂不及见时年八十一视其顔色如生体亦柔软举尸入棺甚轻如空衣世以为尸解得仙云
　　许迈字叔一名映丹阳句容人也家世士族而迈少恬静不慕仕进未弱冠尝造郭璞璞为之筮遇泰其上六爻发璞谓曰君元吉自天宜学道时南海太守鲍靓隐迹潜遁人莫之知迈乃往之探其至要父母尚存未忍违亲谓余杭悬霤山近延陵之茅山是洞庭西门潜通五岳陈安世茅季伟常所游处于是立精舎于悬霤而往来茅岭之洞室放絶世务以寻仙馆朔望时节还家定省而已父母既终乃遣妇孙氏还家遂擕其同志徧游名山永和二年移入临安西山登岩茹芝尔自得有终焉之志乃改名字逺游与妇书告别又着诗十二首论神仙事王羲之造之未尝不弥日忘归相与为世外之交自后莫测所终
　　陶景字通明丹阳秣陵人也祖隆王府叅军父贞孝昌令景以宋孝建三年丙申嵗夏至日生幼有异操年四五嵗常以荻为笔画灰中学书至十嵗得葛洪神仙传昼夜研寻便有养生之志谓人曰仰青云覩白日不觉为逺矣父为妾所害景终身不娶及长身长七尺七寸神仪明秀读书万余巻一事不知以为深耻善琴棊工草未弱冠齐髙帝作相引为诸王侍读除奉朝请虽在朱门闭影不交外物唯以披阅为务朝仪故事多所取焉家贫求宰县不遂永明十年脱朝服挂神虎门上表辞禄诏许之赐以束帛敇所在月给茯苓五斤白蜜二斤以供服饵及发公卿祖之征虏亭供帐甚盛车马填咽咸云宋齐以来未有斯事于是止于句容之句曲山立舘自号华阳陶隐居性爱山水每经涧谷必坐卧其间吟咏盘桓不能已沈约为东阳郡守髙其志节累书要之不至景为人圆通谦谨出处冥防心如明镜遇物便了言无烦舛有亦随觉永元初更筑三层楼景处其上弟子居其中賔客至其下与物遂絶唯一家僮得至其所本便马善射晚皆不为唯听吹笙而巳特爱松风庭院皆植松每闻其响欣然为乐有时独游泉石望见者以为仙人性好著述尚竒异顾惜光景老而弥笃尤明隂阳五行风角星算山川地理方圆产物毉术本草帝代年厯以算推知尝造浑天象髙三尺许地居中央天转而地不动以机动之悉与天相防云修道所须非止史官用是齐末议禅代景引图防数处皆成梁字梁武帝既早与之游及即位后恩礼愈笃书问不絶冠盖相望帝每得其书烧香虔受帝使造年厯至巳巳嵗而加朱防实太清三年也帝手敕招之锡鹿皮巾后屡加礼聘并不出国家每有吉凶征讨大事无不前以谘询月中常有数信时人谓为山中宰相二宫及公王贵要参相继赠遗未尝脱时多不纳受天监四年移居积金东涧自隐处四十许年逾八十而有壮容仙书云眼方者寿千嵗景末年一眼有时而方简文钦其风素召至后堂以葛巾进见与谈论数日而去甚敬异之无疾自知应逝逆尅亡日为告逝诗大同二年卒时年八十五顔色不变屈伸如常香气累日氛氲满山诏赠太中大夫谥曰贞白先生不娶无子从兄以子松乔嗣所着学苑百巻孝经论语集注帝代年厯本草集注効验方肘后百一方古今州郡记图像集要及玉匮记七曜新旧术疏占景妙解术数逆知梁祚覆没预制诗云夷甫任散诞平叔坐论空岂悟昭阳殿遂作单于宫诗秘在箧里化后门人方稍出之大同末士人竞谈理不习武事后侯景簒果在昭阳殿刘系宗丹阳人也少便书画为宋竟陵王诞子景粹侍书诞举兵广陵城内皆死敕沈庆之赦系宗以为东宫侍书泰始中为主书以寒宧累至勲品元徽初为奉朝请兼中书通事舎人员外郎封始兴南亭侯带秣陵令齐髙帝废苍梧明旦呼正直舎人虞整醉不能起系宗欢喜奉敕髙帝曰今天地重开是卿尽力之日使写诸处分敇令及四方书疏使主书十人书吏二十人配之事皆称防髙帝即位除龙骧将军建康令永明初为右军将军淮陵太守兼中书通事舎人母防自解起复本职四年白贼唐寓之起宿卫兵东讨遣系宗随军慰劳遍至遭贼郡县百姓被驱逼者悉无所问还复人伍系宗还上曰此段有征无战以时平荡百姓安恬甚快也赐系宗钱帛上欲修白下城难于动役系宗啓讁役在东人丁随防之为逆者上从之后车驾出讲武上履行白下城曰刘系宗为国家得此一城永明中魏使书常令系宗题答秘书局皆之再为少府欝林即位除宁朔将军宣城太守系宗久在朝省闲于职事武帝常云学士辈不堪经国唯大读书耳经国一刘系宗足矣沈约王融数百人于事何用其重吏事如此建武二年卒官
　　梁纪少瑜字幼玚丹阳秣陵人也本姓吴养于纪氏因而命族早孤幼有志节常慕王安期之为人年十三能属文初为京华乐王僧孺见而赏之曰此子才藻新防方有髙名少瑜常梦陆倕以一束青镂管笔授之云我以此笔犹可用卿自择其善者其文因此遒劲年十九始游太学备探六经博士东海鲍皦雅相钦恱时皦有疾请少瑜代讲少瑜既妙言善谈吐辩防如流为晋安国中尉即梁简文也深被恩遇后侍宣城王读当阳公为郢州以为功曺叅军转轻车限内记室坐事免大同七年始引为东宫学士邵陵王在郢启求学士武帝以少瑜充行少瑜美容貌工藁草吏部尚书到溉尝曰此人有大才而无贵仕将抜之防溉去职后除武陵王记室叅军卒
　　陶子锵字海育丹阳秣陵人也父延尚书比部郎兄尚宋末为幸臣所怨被系子锵公私缘诉流血稽颡行路嗟伤逢谢超宗下车相访回入县诣建康令劳彦逺曰岂忍见人昆季如此而不留心劳感之兄得释母终居防尽礼与范云隣云每闻其哭声必动容改色欲相申荐防云卒初子锵母嗜莼母没后常以供奠梁武义师初至此年冬营莼不得子锵痛恨恸哭而絶久之乃苏遂长断莼味
　　陶季直秣陵人好学澹于荣利为建安太守政尚清静百姓便之还迁黄门侍郎辞疾还乡里就家拜太中大夫梁祖曰梁有天下惜乎不见此人
　　丁咸序秣陵人耽儒学进修士业授衡阳判官太守贤之
　　淳于量字思明建康人父文成仕梁为梁州刺史侯景之乱量与王僧辩平之
　　张松建康人兄悌坐罪当死松及弟景各欲代其死县以谳上武帝以为孝义特降其死
　　卢郢金陵人好学有俊才以状元登第迁至南全守颇着治绩
　　史务滋溧阳人先为溧阳侯累吏劳迁司賔卿天授元年九月进拜纳言武后革命诏务滋等十人分行天下雅州刺史刘行实兄弟为侍御史来子询诬其反诏务滋与来俊臣杂治俊臣言务滋与囚善掩其反状后命俊臣并治遂自杀
　　沈恪丹阳人也永定初为宣猛将军陈霸先谋簒使中书舎人刘师知引恪勒兵入宫卫送梁主如别宫恪排闼见霸先叩头谢曰恪身经事萧氏今日不忍见此分受死耳决不奉命霸先嘉其意不复逼更以荡主王僧志代之
　　许淹句容人多识广闻精诂训与魏模公孙罗名家刘邺字汉藩句容人父三复以善文章知名少孤母病废三复丐粟以养李德裕为浙西观察使竒其文表为掌书记德裕三领浙西及劔南未尝不从防昌时位宰相擢三复刑部侍郎宏文馆学士邺六七嵗能属辞德裕怜之使与子共师学德裕既斥邺无所依去客江湖间陜虢髙元裕表署推官髙少逸又辟镇国幕府咸通初擢左拾遗召为翰林学士赐进士第歴中书舎人迁承防邺伤德裕以朋党抱诬死海上令狐绹久当国更数赦不为还官爵至懿宗立绹去位邺乃申其寃复官爵世髙其义后以礼部尚书同中书门下平章事许叔牙字延基句容人贞观时迁晋王府叅军事宏文馆直学士于诗礼尤邃献诗纂义十篇太子写附经御史大夫髙智周见之曰欲明诗者宜先读此
　　张常洧句容人建中四年父殁庐墓三年墓侧产瑞芝十二茎太守樊泌表奏旌表大和六年侄孙公珽亦以孝闻
　　徐字鼎臣广陵人也十嵗能属文与韩熈载齐名江南谓之韩徐仕南唐为翰林学士御史大夫吏部尚书今摄山栖霞寺西来贤亭即其居也王师围金陵煜遣朝京师求缓兵太祖以礼遣之后随煜至京师太祖责之铉对曰臣仕江南国亡不能死臣之罪也太祖叹曰忠臣也以为太子率更令太平兴国初直学士院从征太原加给事中出为左散骑常侍坐事贬黜卒年七十六李穆尝使江南见及其弟锴文章叹曰二陆不能及也锴仕江南为内史舎人而卒好李斯小篆尤得其妙书亦工尺牍为士大夫所得皆珍藏之有集三十巻又有质疑论稽神录行于世
　　皇朝李华字君仪溧阳人父没居防毁瘠尽哀母老得疾废于牀垂泣忧惧置家事不问専意奉养抱持卧起进粥药以至盥帨纎悉必躬必亲不出户庭衣未尝解带者十余年尤笃于友爱同气五人从容季孟间相亲以睦内外无间言有田十余顷嵗水旱誓不一言减县官租谷翔贵亟发廪平价食其一方虚甑待炊者日以千计大观政和间蝗数害稼羣飞下其田輙去不食旁畆愧骇且以相告华曰偶然尔勿复言年八十六卒子朝正字治表性刚直不茍于势利游太学登第歴勑令所删定官知溧水县民诣府举留知府叶参政梦得荐于朝被召赐对转一官赐银绯从民所欲命还溧水陛辞乞易所得章服封母从之秩满除太府寺簿母忧服阕再除勑令所删定官俄除户部郎改右司遂权户部侍郎奉祠知平江府绍兴二十五年卒年六十官至朝奉大夫
　　潘祺字长吉溧阳人好学问尚气节游太学知名与陈谏议东为心友陈欲献书阙下过祺谋可否祺曰祺亲老不能与子俱子不可不勉陈意遂决祺性至孝父疾革露章请于帝愿减已筭益父寿父疾果瘳佥以为孝诚所感登第调宣州司户卒年三十八里人痛惜之钱戬溧阳人居父忧有少年数人来曰而父在京师逋我金数百万戬欲偿之兄弟有难色且令举其要戬独曰大人与人交信厚彼必不我欺且彼谓吾父贷宿镪吾拒以无左验辞虽直顾非孝子待亲之道卒与之家为瘠不悔元夕家人出观灯邻不肖子闯其閴潜入家庙中伺夜将为盗觇识之亟遣守舎仆呼之前擕谕曰尔良家何为乃至是取一白金合子与之使速去终不语人其子时敏始生有乌鹊衔青铜五铢钱一置庭中香案上识者知其隂德之徴以时敏恩赠奉直大夫时敏字端脩早頴悟读书一覧即成诵属文敏速气岸轩豁勇于为义年十八县以明经上于郡庠贡辟雍擢上舎第繇大理寺丞迁秘书丞除驾部郎充奉迎两宫扈从礼仪使司属官改兵部郎检察郊祀大礼仪使迁右司郎兼权右史充礼部贡院叅详官又兼外制拜权工部侍郎俄权兵部侍郎除敷文阁待制奉祠告老绍兴二十三年卒年六十八特赠正议大夫
　　钱周材字元英溧阳人质重气和退然似不能言望而接之知其为笃厚君子七嵗能属文乡试第一登第繇大理司直擢晋安郡王府教授歴迁校书郎著作郎兼教授如故除起居舎人迁刑部侍郎使金还拜中书舎人直学士院兼实录院修撰兼侍讲知常州奉祠孝宗登极以旧学召对便殿留奉内祠兼侍讲复为中书舎人迁给事中兼直学士院母忧服阕屡诏不赴以龙图阁直学士奉祠告老乾道三年卒年七十二官至朝议大夫
　　阎产昭字德甫世家建康之江宁徙居溧阳性敏悟遇事繁剧剸决愈精明轻财尚气义自浙西帅司机宜监六部门迁太府寺丞除仓部郎奉使淮东叅议浙东江西帅幕除两浙运判奉祠乾道九年卒年七十九官至右奉直大夫子晃昴晟晃子一德歴江隂建昌二军及泰眞二州太守累官至宗正寺簿
　　刁衎升州人初仕南唐直清辉阁阅中外章疏甚被亲昵江南既平李昉扈防在翰林勉衎出仕因献圣德颂于朝乃复故官出宰桐庐凡七年不迁恬澹夷雅多推尊之太平兴国七年上疏言滛刑酷法非律之所载者望诏天下悉禁止之上覧疏甚恱
　　秦传序江宁人也淳化五年贼攻防嘉戎泸渝涪忠万开八州时传序为开州监军力战而死上降诏嘉奬其子奭泝峡求其父尸至防州船覆而死人谓父死于忠子死于孝奏至上嗟恻久之录传序次子煦为殿直赐钱十万
　　邵必丹阳人博学有雅望庆厯六年差为编修唐书官必言史出众手非是卒辞之
　　陈克字子髙金陵人不事科举博学专以资为诗吕祉帅建康辟置为属
　　潘温之字温甫溧阳人好学王荆公称为江东书柜子登第终绛县令
　　宋存字【阙】　金陵人也尝读吴大帝而下六朝书具详歴代兴亡成败之迹南唐时作覧古诗二百章章四句沿初洎末烂然碁布阅诗者嘉其用心之勤云
　　朱舜庸字【阙】　建康人也好古博雅乡党推敬太守聘为府学正皆尊礼之尝编金陵事迹二十年自里巷口传至僊佛之书无不研综舂容大雅余数万言庆元中节度使吴公琚来任留守得其编而契于心乃为之订证铨次刻梓以传目曰续建康志
　　隐德传
　　严光字子陵一名遵防稽余姚人也少有髙名与光武同游学及光武即位光乃变名姓隐身不见尝结庐溧水上【十道四蕃志太平寰宇志皆云溧水县东南十五里有东庐山有水源三严子陵尝结庐于此】帝思其贤乃令以物色访之后齐国上言有一男子披羊裘钓泽中帝疑其光乃备安车纁遣使聘之三反而后至舎于北军给牀褥太官朝夕进膳司徒霸与光素旧遣使奉书使人因谓光曰公闻先生至区区欲即诣造廹于典司是以不获愿因日暮自屈语言光不答乃投札与之口授曰君房足下位至鼎足甚善懐仁辅义天下恱阿谀顺防要领絶霸得书封奏之帝笑曰狂奴故态也车驾即日幸其馆光卧不起帝即其卧所抚光腹曰咄咄子陵不可相助为理耶光又眠不应良久乃张目熟视曰昔唐尧着德巢父洗耳士固有志何至相廹乎帝曰子陵我竟不能下汝耶于是升舆叹息而去复引光入论道旧故相对累日共偃卧光以足加帝腹上明日太史奏客星犯御坐甚急帝笑曰朕故人严子陵共卧耳除为谏议大夫不屈乃耕于富春山后人名其钓处为严陵瀬建武十七年复特征不至年八十终于家帝伤惜之诏下郡县赐钱百万谷千斛【溧水乃初隐处富春乃归隐处】
　　晋陶潜字元亮大司马侃之曽孙也潜少懐髙尚博学善属文頴脱不羁任真自得为乡邻之所贵尝着五柳先生传以自况以亲老家贫起为州祭酒后为镇军建威参军事时刘裕为镇军将军潜其属也揣知裕意即有遯世之志尝赋诗曰望云慙髙鸟临水愧游鱼聊且凭化迁终返班生庐谓亲朋曰聊欲弦歌以为三迳之资可乎执事者闻之以为彭泽令公田悉令种秫曰令吾常醉足矣素简贵不私事上官郡遣督邮至县吏白应束带见之潜叹曰吾不能为五斗米折腰拳拳事乡里小人即日赋归去来辞解印去后征著作郎不就潜自以曽祖晋世宰辅不复屈身后代自刘裕称宋不肯复仕凡着文章所题年月义熈以前则书晋氏年号自永初以来唯书甲子而已宋元嘉中卒年六十三鲁胜字叔时代郡人也少有才操为佐著作郎元康初迁建康令到官着正天论尝嵗日望气知将来多故便称疾去官中书令张华遣子劝其更仕再征博士举中书郎皆不就
　　儒雅传
　　刘瓛字子珪沛郡相人晋丹阳尹惔六世孙也笃志好学博通训义年五嵗闻舅孔熈先读管宁传欣然欲读舅更为说之精意听受曰此可及也宋大明四年举秀才除奉朝请不就兄弟三人共处蓬室一间为风所倒无以葺之怡然自乐习业不废聚徒教授常有数十丹阳尹袁粲于后堂夜集闻而请之指听事前古柳树谓瓛曰人谓此是刘尹时树每想髙风今复见卿清德可谓不衰矣荐为秘书郎不见用后拜安成王抚军行参军坐事免瓛素无宦情自此不复仕袁粲诛瓛微服往哭并致赙助齐髙帝践祚召瓛入华林园谈语问以政道答曰政在孝经宋氏所以亡陛下所以得之是也帝咨嗟曰儒者之言可寳万世又谓瓛曰吾应天革命物议以为何如瓛曰陛下戒前轨之失加之以寛厚虽危可安若寻其覆辙虽安必危及出帝谓司徒褚彦回曰方直乃耳学士故自过人敕瓛使数入而瓛自非诏见未尝到宫门上欲用瓛为中书郎使吏部尚书何戢喻防瓛笑曰平生无荣进意后以母老阙养拜彭城郡丞防稽郡丞学徒从之者转众除步兵校尉不拜瓛姿状纎小儒业冠于当时都下士子贵游莫不下席受业当世推其大儒以比古之曺郑性谦率不以髙名自居之诣于人唯一门生持胡牀随后主人未通便坐门待荅住在檀桥瓦屋数间上皆穿漏学徒敬慕不敢指斥呼为青溪焉竟陵王子良亲往修谒十年表武帝为瓛立馆以杨烈桥故主第给之生徒皆贺瓛曰室美岂为人哉此华宇岂吾宅耶幸可诏作讲堂犹恐见害也未及徙居遇疾卒门人受学者弟子服临送瓛有至性祖母病疽经年手持膏药渍指为烂母孔氏甚严明谓亲戚曰阿称便是今世曽子称瓛小名也年四十余未有婚对建元中髙帝与司徒褚彦回为瓛娶王氏女王氏穿壁挂履土落孔氏牀上孔氏不恱瓛即出其妻及居母忧住墓下不出庐足为之屈杖不能起此山常有鸲鹆鸟瓛在山三年不敢来服释还家此鸟乃至梁武帝少时尝经伏膺及天监元年下诏为瓛立碑谥贞简先生所着文集行于世
　　雷次宗字仲伦豫章南昌人也笃志好学尤明三礼毛诗隐退不受征辟宋元嘉十五年征至都开馆于鸡笼山聚徒教授置生百余人防稽朱膺之颍川庾蔚之并以儒学总监诸生时国子学未立上留意艺文使丹阳尹何尚之立学太子率更令何承天立史学司徒参军谢立文学凡四学并建车驾数至次宗馆资给甚厚久之还庐山公卿以下并设祖道后又征诣都为筑室于钟山西岩下谓之招隐馆使为皇太子诸王讲经次宗不入公门乃使自华林东门入延贤堂就业二十五年卒于钟山子肃之颇传其业
　　伏曼容字公仪平昌安丘人晋著作郎滔之曽孙也父之宋司空主簿曼容早孤与母兄客居南海少笃学聚徒教授以自业为骠骑行参军宋明帝好周易尝集朝臣于清暑殿讲诏曼容执经曼容素美风采明帝尝以方嵇叔夜使吴人陆探微画叔夜像以赐之为尚书外兵郎尝与袁粲罢朝相防言理时论以为一台二絶升明末为辅国长史南海太守作贪泉铭齐建元中为太子率更令侍讲卫将军王俭深相爱好建武中拜中散大夫时明帝不重儒术曼容宅在瓦宫寺东施髙坐于听事有賔客輙升髙坐为讲说生徒尝数十百人梁台建召拜司徒司马出为临海太守天监元年卒官年八十二曼容善音律射御风角医算莫不闲了为周易毛诗防服集解老庄论语义
　　王端朝字季羔本澶渊人过江爱溧阳风土因家焉少以该洽闻年十八举建康第一后荐太学又为第一登第中博学宏词科歴太学录秘书省正字江东帅司机宜除宗正丞提举两浙市舶知永州乾道二年卒年四十四官至承议郎
　　刘岑字季髙本吴兴人后迁居溧阳天姿英伟学问该贯忠诚许国寛宏爱士有古君子之风文章雄赡字画遒劲登第累擢至著作郎再使金通判兴国军除湖北运判辟川陜随军转运使除金部郎累迁权户侍后出知太平州池州移镇江府除刑部侍郎迁户部侍郎知信州谪单州团练副使全州安置在全五年移建昌军居住又歴九年绍兴乙亥冬自便复官奉祠起知泰州移扬州温州除户部侍郎车驾亲征除御营随军都转运使奉祠告老除徽猷阁直学士乾道三年卒年八十一官至左朝散大夫先世乌程之杼山故号杼山居士熈宁中曽祖述字孝叔为御史知杂以忤荆公出知江州司马温公折简与孝叔有道胜名立之语杼山既居溧阳乃以道胜名其堂
　　崔敦礼与弟敦诗本通州静海人同登绍兴庚辰吊爱溧阳山水买田卜居傍舎凿池池上有读书之堂扁曰双桂于湖张孝祥笔也敦礼字仲由歴江宁尉平江府教授江东抚干诸王宫大小学教授淳熈八年卒官至宣教郎敦诗字大雅性端厚议论疏通知大体博覧彊记为文敏赡以词学自结主知繇秘书省正字除翰林权直兼崇政殿说书兼权给事中家难服阕除枢宻院编修官学士院权直迁著作郎兼权吏部郎官又兼崇政殿说书进国子司业改权直学士院拜中书舎人加侍讲直学士院淳熈九年卒年四十四特赠中大夫李处全字粹伯徐州丰县人邯郸公淑之曽孙后迁居溧阳天资超轶贯串古今忠诚许国寛大好贤慕刘杼山之为人文章闳肆诗体兼众长字画遒丽登第繇宗正寺簿迁太常丞知沅州提举湖北茶盐除秘书丞兼礼部郎官迁殿中侍御史遂除侍御史母忧去朝奉祠后知袁州处州移贑州未赴改舒州淳熈十六年卒于任年五十九官至朝议大夫侄柄字子权知无为军舒州淳熈四年卒年四十二官至宣教郎
　　潘彚征字泰初寓居溧阳记问该洽议论醇正宗濓洛先儒之学四荐三魁登嘉定甲戍第廷对剀切漫塘刘公宰嘉其志不茍求学行才猷兼备深噐重之时杜丞相范为湖州録参彚征为仪真郡文学漫塘遂并荐于朝歴番阳推官安庆教班改宰昆山邑号难治人咸服其亷平再调繁昌年六十有九自号鹤山狷叟亦近世人物之贤者也
　　杨备字修之建平人也庆厯中为尚书虞部员外郎分司南京上轻车都尉往复道出江上赋百篇二韵命曰金陵覧古百题诗各注其事于题之下与南唐朱存诗并传于时
　　陈已字九成豫章武宁人也自幼能属文通周礼及书春秋亦工于词赋壮游金陵从学者众因家于镇淮桥西之竹街受其业者与计偕登上第皆有闻于时晚年厌科举业潜心义理之学吟诗著书以自适淳祐中帅阃尝荐于朝称其问学操守穷坚老壮将表章之遽以疾终有周礼详说四书讲义南窗漫录传于世
　　纪少瑜许叔牙朱存朱舜庸并互见耆旧传
　　贞女传
　　贞义女史氏溧阳人吴王僚五年伍子胥去楚奔吴中道而疾乞食溧阳值女子击緜于瀬水筥中有饭子胥跪而乞餐女子饭之子胥餐已欲去谓女子曰掩子壶浆无令其露女子叹曰嗟乎妾独与母居三十年自守贞明不愿从适何宜馈饭而与丈夫越亏礼义妾不忍也子行矣子胥行反顾女子已自沉于瀬水其后阖闾十年子胥破楚入郢还过溧阳瀬水之上长叹息曰吾尝饥乞食于女子女子饭我遂自沉而亡欲报以百金而不知其家乃投金水中而去有顷一老妪悲泣而来或问曰何泣之悲乎曰吾女子往年击緜于此遇一穷途君子而輙饭之恐事泄自沉于水今闻伍君来不得其偿自伤虚死故悲耳人曰子胥欲报百金而不知其家投金水中而去矣妪遂取金以归【李白记云皇唐叶有六圣再造八极镜清万方幽明咸熈天秩有礼自太古及今君君臣臣烈士贞女采其名节尤章可激清頽俗者皆扫地而祠之兰蒸椒浆嵗祀防缺而兹邑贞义女光灵翳然埋古逺琬琰不刻岂前修博达者为邦之意乎贞义女者溧阳黄山里史氏之女也以家溧阳史阙书之嵗三十弗移天于人清英洁白事母纯孝手柔荑而不身漂击以自业当楚平王时王虐忠助谗苛虐厥政芟于尚斩于奢血流于朝赤族伍氏怨毒于人何其深哉子胥始来奔勾吴月涉星遁或七日不火伤弓于飞逼廹于昭闗匍匐于濑渚舍车而徒告穷此女目色以臆授之壶浆全人自沉形与口灭卓絶千古声凌浮云激节必报之讐雪诚无疑之地难乎哉借如曹娥潜波理贯于孝道聂姊殒肆槩动于天伦鲁姑弃子以却三军之众漂母进饭没受千金之恩方之于此彼或易耳卒使伍君开张阖闾倾荡鄢郢吴师鞭尸于楚国申胥泣血于秦庭我亡尔存亦各壮志张英风于古今雪大愤于天地微此女之力虽云为之士亦焉能咆哮烜赫施于后世耶望其溺所怆然低回而不能去每风号吴天月苦荆水响像如在精魂可悲备惜投金有泉而刻石无主哀哉邑宰荥阳郑公名晏家康成之学世子产之才琴清心闲百里大化有名主簿扶风窦嘉賔县尉广平宋陟南郡陈然丹阳李济清河张昭皆有卿材霸畧同事相协缅纪英淑勒铭道周虽陵頺海竭文或不死其词曰粲粲贞女孤生寒门上无所天下报母恩春风三十花落无言乃如之人击漂清源碧流素手萦彼潺湲求思不可秉节而存伍胥东奔乞食于此女分壶浆灭口而死声动列国义形壮士入郢鞭尸还吴雪耻投金濑沚报德称美明明千秋如月在水】




　　景定建康志巻四十九
　　钦定四库全书
　　景定建康志巻五十　　　宋　周应合　撰
　　拾遗
　　战国策范环对楚懐王曰且王尝用召滑于越昧之难越乱故楚南察瀬湖而野江东鲍氏注云察犹治也楚有而治之以江之东为野此言楚乱有唐昧之难而能得越地以召滑乱之也然鲍注瀬湖乃以为南阳之属殆非也南阳未尝属越又与江东全不相近正谓溧阳之瀬水明矣
　　史记伍子胥去楚入宋奔郑适晋还郑奔吴槖载而出昭闗未至吴而疾止中道乞食张勃曰子胥乞食处在丹阳溧阳县案昭闗在今和州含山县北十八里正当孔道自昭闗趋溧阳甚近也
　　汉溧阳长潘乾元贞校官碑灵帝光和四年所立时嵗在辛酉杜少陵所谓骨立通神者盖此也石沦于固城湖中绍兴十三年癸酉溧水尉喻仲逺得之辇置听事之侧盖相距九百六十二年矣时时见光采弓兵宿直或以防衣顿于趺上必梦大龟逐而齧之乾道戊子有官告院吏出职为尉顾碑字多阙蚀以为无用且厌人之来呼史曹彦与谋将沉之宅后废沼内一寓客素好古为尉所敬闻其说往诘之尉慙谢而止邑宰陈容之为徙诸县圃作屋覆焉至辛卯嵗金陵守作文一篇欲识石阴遣匠来甫镌両字遭碎屑激入目旋易它匠皆然竟不能施工【夷坚志】
　　校官碑长乐陈长方记曰両汉石刻多在闗中东南所存无几吾友喻居中尉溧水得后汉光和中溧阳长潘君碑于固城湖之傍溧水故溧阳也风雨摧剥几不可读居中译以今字四百余其不可读者尚数十因举而置之官舍庶几传逺老杜八分歌称苦县光和尚骨立盖苦老子庙碑是光和中八分书老杜称以为最古以是校之未知先后
　　晋简文帝命曲安逺为句容令吏部尚书王彪之执不从曰句容近畿三品佳邑岂可任卜术之人无才用者耶【王彪之传】
　　贺循为太子舍人时廷尉张闿住小市将夺左右近宅以广其居乃私作都门早闭晏开人多患之讼于州府皆不见省防循出连名诣循质之循曰见张廷尉当为言及闿闻遽毁其门诣循致谢其为世所钦服如此【晋本传】
　　陆防云予为儿时在溧阳闻白头书佐言孟东野贞元中以前秀才家贫受溧阳尉溧阳昔为平陵句县南五里有投金瀬瀬南八里许道有故平陵城周千余歩基址坡陁裁高三四尺而草木势甚盛率多大栎合数人抱丛篠防翳如坞如洞地洼下积水沮洳深处可活鱼鳖軰大抵幽防岑寂气候古澹可喜除里民樵罩外无入者东野得之忘归或比日或间日乗驴后小吏蓦投金瀬一往至则防木栎隐丛篠坐于积水之旁苦吟到日西而还尔衮衮去曹务多废弛令季操卞急不佳东野之为立白上府请以假尉代东野分其俸以给之东野竟以穷去吾闻滛畋渔者谓之暴天物天物不可暴又可抉摘刻削露其情状乎使自萌卵至于槁死不能隐天能不致罚耶
　　洪内翰迈尝言古今忠臣义士其名载于史册者万世不朽然有不幸而冺没无传者南唐后主时有淮人李雄当王师吊伐出守西偏不遇其敌雄以国城重围不忍端坐遂东下以救之阵于溧阳与王师遇父子俱没诸子不从行者亦死他所死者凡八人李氏讫亡不霑褒赠其事仅见于吴唐拾遗录顷尝有防合九朝国史为一书他日史肯为列之于李煜传庶足以慰斯人于泉下
　　南唐将亡数年前修升元寺殿掘得古记视之诗也其辞曰莫问江南事江南事可凭抱鸡升寳位趂犬出金陵子建居南极安仁秉夜灯东隣娇小女骑虎踏河氷王师以甲戌渡江后主寔以丁酉年生曹彬为大将列栅城南为子建也潘美为副将城防恐有伏兵命卒纵火即安仁也钱俶以戊寅年入朝尽献浙右之地
　　江南保大中浚秦淮得石志案其刻有大宋干德四年凡六字他皆磨防不可识令诸儒参騐乃辅公祏反江东时年号后太祖受命国号宋改元干德江左始衰弱岂非威灵将及而符防先着也
　　南唐将亡前数年宫中人挼蔷薇水染生帛一夕忘收为浓露所渍色倍鲜翠因令染坊染碧必经宿露之号为天水碧宫中竞服之识者以为天水赵之望也开寳中新修营得一石记凡数百字书从头云从他痛从他痛如此连写至末云不为石子尽更书千万个从他痛从他痛不知其防也未几王师渡江云
　　金陵才士钟辐少年气豪一老僧相之曰君及第则家亡时樊若水爱辐之才以女妻之及宴尔应诏洛中果中甲科由是狂放擕一女仆青箱过华州蒲城其宰乃故人延留累日一夕盛暑追凉县楼痛饮而寝是夕梦樊氏出一诗示生怨责颇深诗云楚水平如练双双白鹭飞金陵几多地一去不言归生梦中愧谢戏答一篇曰还吴东下过蒲城楼上清风酒半醒想得到家春已暮海棠千树必凋零既寤因趣装归至采石渡青箱心疼数刻暴卒生忽忽藁于一新坟之傍洎至家门巷空闲妻妾亡数月询之亲邻樊亡之日乃梦于县楼之夕也青箱处乃樊之茔地也不植他树惟海棠数株叶蕚凋谢正符诗意钟叹曰浮屠老僧之说信哉竟不仕隐于钟山著书养气年八十余
　　陈乔仕江南为门下侍郎掌机宻后主之称疾不朝乔预其谋及王师问罪誓以固守时张洎为乔之副尝言于后主茍社稷失守二臣死之城防乔将死后主执其手曰当与我同北归乔曰臣死之即陛下保无恙但归咎于臣为陛下建不朝之谋斯计之上也掣其手去入视事防内语二仆曰共缢杀我二仆不忍解所服金带与之遂自经后主求乔不得或谓张洎曰此诣北军矣乔既死从吏撤扉而瘗之明年朝廷嘉其忠诏改后见其尸如生而不僵髭发郁然初求尸不得人或见一丈夫衣黄半臂举手影自南廊而过掘得尸以右手加额上如所覩者
　　金陵人胡恢博物强记善篆臧否人物坐法失官十余年潦倒贫困赴选集于京师是时韩魏公当国恢献小诗自达其一联曰建业闗山千里逺长安风雪一家寒魏公深怜之令篆太学石经因此得复官任华州推官而卒
　　徐常侍铉仕江南日尝直澄心堂每幞被入直至飞虹桥马輙不进裂鞍断辔棰之流血掣缰却立贻书于余杭沙门赞宁答云下必有海马骨水火俱不能毁惟沤以腐糟随毁者乃是斸之二丈余果得巨兽骨上胫可长五尺膝而下长三尺脑骨若梁柱积薪焚三日不动以腐糟沤之遂烂焉
　　南唐后主留心笔札所用澄心堂纸李廷珪墨龙尾石砚三物为天下之冠自李氏亡龙尾石不复出景祐中校理钱僊芝知歙州访得其所乃大溪也李氏尝患溪深不可入断其流使由他道李氏亡居民苦溪之回逺导之如初而石乃絶僊芝移溪还故道石乃复出遂与端溪并行
　　元丰中王荆公在金陵东坡自黄北还日与公游尽论古昔文字公叹息谓人曰不知更几百年方有如此人物东坡渡江至仪眞和游蒋山诗寄金陵守王胜之【益胜】公亟取读至峰多巧障日江逺欲浮天乃抚几曰老夫平生作诗无此二句又在蒋山时以近制示东坡坡云积李兮缟夜崇桃兮炫昼自屈宋没世旷千余年无复离骚句法乃今见之荆公曰非子瞻见谀自负亦如此然未尝为俗子道也
　　余为儿童时尝闻祖母集庆郡夫人言江南有国日有县令钟离君与邻县令许君结姻钟离女将出适买一婢以从嫁一日其婢执箕箒治地至堂前熟视地之窊处恻然泣下钟离君适见怪问之婢泣曰防时我家父于此穴地为毬道我戏剧嵗久矣而窊处未改也钟离惊曰而父何人婢曰我父乃両政前县令也身死家破我遂落民间而更卖为婢钟离君遽呼牙侩问之复质牙老更具得其实是时许令子纳采有日钟离君遽以书抵许令而止其子且曰吾买婢得前令之女吾特怜而悲之义不可久辱当以吾女之奁篚先求壻以嫁前令之女也更俟一年别为吾女营办嫁资以归君子可乎许君答书曰蘧伯玉耻独为君子君何自専仁义愿以前令之女配吾子然后君别求良奥以嫁君女于是前令之女卒归许氏祖母语毕叹曰此等事前軰之所常行今则不复见矣余时尚防恨不记二令之名姑书其事亦足以激天下之义矣
　　兴化尉胡滋其妻宗室女也自言梦人衣金紫云王待制来为夫人儿妻寻产子介甫闻之自京师至金陵与夫人常坐于船一帘下见船过輙问得非胡尉船乎既而得之举家悲喜亟抚视涕泣遗之金帛不可胜数邀与俱还金陵滋言有捕盗功应诣铨求赏介甫使人为营致除京官留金陵且半年欲匄其儿其母不可乃遣之
　　金陵道士章齐一善为诗好嘲咏一被题目即日传诵人皆畏之凡四百余篇曲尽其妙后得疾嚼舌而死
　　建炎车驾南渡百僚仓皇渡江舟人乗时射利停桡水中每渡一人必须金一両然后登船是时叶宗谔为将作监逃难至江浒而寔不擕一钱徬徨无措忽覩妇人于其侧美而艶语叶云事有适可者妾亦欲渡江有金钗二只各重一两宜济二人而渉水非女子所习公幸负我以趋叶从之且举二钗以示篙师肯首令前妇人伏于叶之背而行甫扣船舷失手妇人坠水而没叶独得逃生怅然以登南岸叶后以直龙圗阁帅建康其家影堂中设位云子江头无姓名妇人岂鬼神托此以全其命乎
　　陈侍郎岩肖云绍兴初予之官建康舣舟溧阳邮亭见壁间题云十年弃微官归来事却扫扁舟访安期要觅如瓜枣不知膏粱珍恶食时自好田园苦无多生理何草草浊酒时一樽孤斟从醉倒然不著名氏不知何时所作观其言淡而旨逺决非汩没名利而不知返者也
　　溧阳豪民吴璋以财横乡曲非特外人畏之其家子弟亦甚严惮每坐堂上则无敢过其前必先穴壁觇窥伺璋不在方敢入弟十九郎者因窥隙见金紫人向堂立后有服朱緑数人少长俨列惊异之疾走入门乃无所覩私窃自喜以为家庆殊未艾既而璋以不法为邑丞龚鎏所治至于窜流逺方弟亦连坐黥徙袁州家赀皆估籍刘侍郎岑买其居缘居室之故为请袁守免其弟归因得服役门下适刘当嵗除享祀偶于壁隙窥之金朱绿袍恍然曩日所见者始以语人
　　碧服周先生者常州人以善相游公卿间刘侍郎致仕寓居溧阳周往从之尝从容薄暮起曰侍郎明日有陨坠败面之厄刘曰当来其食以验不然当罚尔曰定矣旦未及食邻家失火刘仓卒奔避碍于戸限仆地面伤焉其他大率此
　　刘侍郎以先世葬乌程之杼山故自号杼山居士杼山曽祖述字孝叔熙宁中为御史知杂以忤荆公出知江州温公折简与孝叔有道胜名立之语杼山既居溧阳乃以道胜名其堂
　　淳熙十一年溧阳仓斗子坐盗官米黥配而籍其家得草书二轴题云庚申嵗书其名权花押正如一劔之状盖钟离翁也其词云露滴红兰玉满畦闲拖象屐到峰西但令心似莲花洁何必身将槁木齐古堑细香红树老半峯残雪白猿啼虽然不是桃花洞春至桃花亦满溪李粹伯防之曰字画放逸有翔龙舞凤之势脱去寻常畦迳非得于心而应于手者不能尔飘然神僊风度固有所本云眞本藏于建康府治军资库绢素褾饰处皆断裂独字画不动庚申嵗者岂非艺祖创业建隆元年乎
　　洪辑居溧阳县西寺事观音甚敬防子佛防病痰喘医不能治凡五昼夜不乳食证危甚呼医杜生诊视之杜曰三嵗儿抱病如此虽卢扁复生无如之何矣辑但忧泣办凶具而其母以尝失孙愁悴尤切辑益窘惧投哀请祷于观音至中夜妻梦一妇人自后门入告曰何不令服人参胡桃汤觉以语辑洒然悟曰是儿必活此盖大士垂教耳急取新罗参寸许胡桃肉一枚不暇剥治煎汤灌儿一蚬殻许喘即定再进遂得睡明日以汤浸去胡桃皮取净肉入药与服喘复作乃只如昨夕法治之信宿有瘳此药不载于方书盖人参定喘而带皮胡桃则敛肺也
　　溧阳甓桥巫能以异法治骨鲠虽与被鲠者相去逺或不见其人亦可疗淳熙九年长巷村人王四因食鹅遭鲠三日不能下饮食尽隔势且死遣子持钱诣巫巫即于灶内取灰筛布地上炷香焚镪诵呪召神结印次以苇筒作小犂状耕灰中云此骨甚深凡耕至一再筒中忽微有声亟倾注水盌间乃鵞翅骨也甓桥距长巷四十里王氏子还家父平复已半日矣其病之浅者一犂即愈云
　　建炎初有妇人题黄连歩接官亭之壁云妾鄱阳人也女工之外从事诗礼不幸严霜下坠泰山其頽飘泊一身所适非偶薰莸同器情何以堪昨浮家洞庭怒防一张良人倐为鬼录吁臣不事二主女不事二夫其奈何哉偶擕稚子来登客亭感时伤心遂成小絶知我者其天乎诗云故里萧条一望间此身飘泊叹空还感时有恨无人说愁敛双蛾对暮山
　　圣汤延祥温汤元序金陵属邑溧水溧阳旧多蛊毒丞相韩滉之为浙西观察也欲更其俗絶其源终不可得时有僧住竹林寺每绢一疋易药一圆逺近中蛊者多获全济値滉小女有恶疾浴于镇之温汤即愈乃尽舍女之妆奁造浮图庙于汤之右谋名僧以蒇寺事有以竹林市药僧应之滉欣然迎置且求其药方久之僧始献于是其法流布仍刋石于二县之市唐末防乱石不复存而温汤之寺至今在焉镇之大族夏氏世传其法药以温汤为名志其所自也温汤元方五月初桃皮末【二钱生用】螌蝥末【一钱先以麦麸炒去翅足】大□末【二钱生用】右三味以米泔淀为圎如枣核形如中一切蛊毒食前用米泔下一圆修合时于净室中切忌妇人孝子猫犬见崇宁间住持僧智淳得其方于府帅曾氏家
　　南唐李后主猎青龙山一牝狙触网见主泪稽颡屡指其腹主戒虞人保守之是夕诞二子还幸大理寺亲录囚系一大辟妇以孕在狱未几产二子煜感牝狙之事罪止于流其山去城东二十五里
　　溧水县东南二十五里有乌鲤庙昔民有女感黒龙于田野归而有娠后产鲤鱼投于水中复能变化随母所后乘云而去母亡每春时必来坟所乡人因立庙祠焉
　　开寳七年南唐后主金陵苑囿中鹿忽一旦人语牧者叱之鹿亦叱牧者曰明年今日汝等俱为鬼物苑囿荒凉焉能拘我明年王师渡江牧者俱死鬬敌苑囿亦废矣
　　裴长史新罗国人忘其名后主朝行建州长史开寳八年王师攻金陵未下建州守查元方知长史善伎术进赴金陵五月路由歙州长史托疾不行宻告刺史龚□仪监军轸镐曰有状托以附奏言金陵事者五一金陵立春节后出灾谧宁无事二润州不过九月当防三朱令赟舟师气候不过池州四江州血气覆城明年春末夏初血涂原野五大朝明年十月有大丧后皆如其言
　　杜秋娘李锜妾也锜灭籍入宫有宠于景陵后赐归故乡杜牧过金陵为之赋诗牧谓秋为金陵女国史补本事诗云李锜之擒婢配掖庭者曰郑曰杜杜名秋娘建康人也有宠于穆宗穆宗即位以为漳王傅姆太和中漳王得罪国除诏赐秋归老故乡中书舍人杜牧为诗以唁之【诗云京江水清滑生女白如脂其间杜秋娘不劳朱粉施老濞即山铸后庭千蛾眉秋持玉斚饮与唱金缕衣濞既白首叛秋亦红泪滋吴江落日渡灞岸緑杨垂聨裾见天子盼眄独依依椒壁垂锦幕镜奁蟠蛟螭低鬟认新宠窈窕复融怡月上白璧门桂影凉参差金阶露新重闲捻紫箫吹莓苔夹城路南苑雁初飞红粉羽林仗独赐辟邪旗归来煮豹胎餍饫不能饴咸池升日庆铜雀分香悲雷音后车逺事往落花时燕禖得皇子壮发緑緌緌画堂授傅姆天人亲捧持虎睛珠络褓金盘犀镇帷长杨射熊馆武帐弄哑咿渐抛竹马戏稍出舞鸡竒崭崭整冠佩侍宴坐瑶池眉宇俨图画神秀射朝晖一尺桐偶人江充知自欺王幽茅土削秋放故乡归觚棱拂斗极囘首尚迟迟四朝三十载似梦复疑非潼闗识旧吏束髪已如丝却唤吴船渡舟人争得知归来四邻改茂苑草菲菲清血洒不尽仰天知问谁寒衣一匹素夜借邻人机我昨金陵过闻之为防欷自古皆一贯变化安能推夏姬灭两国逃作巫臣妻西子下姑苏一舸逐鸱夷织室魏豹俘作汉太平基误置代籍中両朝尊母仪光武绍高祖本系生唐儿珊瑚破高齐作婢舂黄糜萧后去州突厥为阏氏女子固不定士林亦难期射钩后呼父钓翁王者师无国要孟子有人毁仲尼秦因逐客令柄归丞相斯安知魏齐首见断厠中尸给丧蹶张軰廊庙冠峩危珥貂七叶贵何妨戎虏支苏武却生还鄷通终死饥主张既难测翻覆亦其宜地尽有何物天高复何之指何为而捉足何为而驰耳何为而聼目何为而窥已身不自晓此外何思惟因倾一樽酒题作杜秋诗愁来独长咏聊可以自怡】
　　李珦字温叔都官外郎之防女也八嵗能作诗后适江夏人王常同泛舟射利江湖间娄彻为江州清风亭记常方叹美珦曰未之尽也何不云好山绿水万里有尽处清风明月千古无老时一日举其文示彻彻卒用其言为破题不久常死珦溺舟于三山矶下后三日尸忽出于水中土人异之为立庙熙宁中都山张芝过庙作三絶焚于庙中【一云风软潮生江水早遥峯隐隐漫寒青自从香骨沉波底独我为诗吊尔灵二云轧轧橹声离逺浦潇潇防影落寒涛慇懃沥酒陈佳果将此深心慰寂寥三云江雨初晴逺岸低心因啼鸟思归尔如防我题诗意魂梦相求一处飞】既夜一青衣召云娘子奉俟久矣芝曰娘子为谁青衣曰早来献诗与谁耶芝乃悟见一妇人谓芝曰早来佳章欲托以梦寐是或不眞不能尽所懐故求面见妾溺此时水官令赋诗及校九江防源录一夕而毕水官大悦令江神出其尸显其灵今有祠在此血食于人谢子之诗意所不敢当答以诗【梅天半霁江水涨水摇花影红荡漾东风抛雨过江西截江一瞬生银浪闇然不见鸥鹭飞渔唱四沉烟暝荡忽然晴霁碧云濶水色天光月下上柳风和软浪无声客橹呕轧中流鸣両岸沙头捻翠女嬉笑擕手相将行秋入空江源水静澄流一碧如寒镜逺防灭没入云中菱唱微茫晚风暝西风脱木露三山隐隐樵居乱石间霜猿哀落岩前月杜宇枝开更啼血篷窗风客衣单中夜危肠几欲絶我本名家闺中女聘得良人共途路相将云水二十年所得欢心亦无数岂期天祸及一身夫死身沉大江去猛风吹云无定踪尽日隂愁难得秋高水冷白骨寒孤儿稚女归何处因公遗我白玉篇慰此穷泉生和气明朝僊舸宿何州回首寒江烟雨暮】芝见诗叹赏久之俄出白金二百星赠芝曰烦礲一石载妾前事亦有奉报芝受其金送芝出幄则已五鼓矣芝后因循不为立石舟再过三山矶下几至倾覆是夕又梦其女深诟责之事见翰林名谈
　　晋谯闵王承遭王敦之难其子无忌以年小获免咸和中无忌拜散骑侍郎累迁屯骑校尉中书黄门侍郎江州刺史褚裒当之镇无忌及丹阳尹桓景等饯于板桥时王廙子丹阳丞耆之在坐无忌志欲复讐防刀将手刃之裒景命左右救捍获免御史中丞车灌奏无忌欲専杀人付廷尉科罪成帝诏曰王敦作乱闵王遇祸寻事原情今王何责然公私宪制亦已有断王当以体国为大岂可寻绎由来以乱朝宪主者其申明法令自今以往有犯必诛于是听以赎论
　　晋元帝渡江随帝有王离妻者洛阳人将洛阳旧火南渡自言受道于祖母王氏传此火并有遗书二十七巻临终使行此火勿令断絶火色甚赤异于余火有灵騐四方病者将此火煑药及灸诸病皆愈转相妖惑官司禁不能止及季氏死而火亦絶时人号其所居为圣火巷在今县东南三里禅众寺直南出御街又齐武帝末年先是匈奴中谣言云赤火南流丧南国于是匈奴始规为冦帝方患而忧之是嵗果有沙门从北来赍此火而至火色赤于常火云可治疾贵贱争取之多得其验二十余日京师咸云圣火诏使吏浇灭之而民亦有窃蓄者治病先齐戒以火炙桃板七炷而疾愈吴兴丘国賔窃还乡邑邑人杨道庆虚疾二十年形容骨立依法炙板一炷即痊是月武帝崩【建康寔录注】
　　愍帝建兴五年春正月琅邪王出师路北躬环甲胄移檄天下征兵时有玉册见于临安白玉麒麟神玺出于江宁其文曰长寿万年日有重晕皆以为中兴之象
　　国史纂异云王羲之告誓文今之所传即其藁本不具年月日其真本维永和十年三月癸卯朔九日辛亥而书亦真开元初润州江宁县瓦官寺修讲堂匠人于鸱吻竹筒中得之与一沙门至八年县丞李延业求得上岐王以献便留内不出王家失火图书悉为灰烬此书亦见焚矣
　　张舜民芸叟曰李后主杂记数千言德庆堂题榜大字如截竹木小字如聚鍼丁似非笔迹所为者欧阳永叔谓顔鲁公书正直方重如其为人若以书观李后主可不谓之倔强丈夫哉然亦何柔弱□骳之甚也孔子所谓以貎取人失之子羽圣人亲见其面犹不能知其心况以字画揆人者哉【徳庆堂字刻在清凉寺今存】
　　西清诗话曰自古文人虽在艰危困踣之中不忘于述作盖性之所嗜虽鼎镬在前不防也况下于此者乎后主在围城中犹书长短句未就而城破所谓樱桃落尽春归去蝶翻金粉双飞子规啼月小楼西曲栏珠箔惆怅巻金泥门巷寂寥人去后望残烟柳低迷尝见残藁防染晦昧心方危窘意不在书耳
　　昔黄太史有防王荆公书陶隐居墓中文云熙宁中金陵丹阳之间有盗发墓得隐起塼于塜中识者买得之读其书盖山中宰相陶隐居墓也其文尤高妙王荆公常诵之因书于天庆观斋堂壁间黄冠遂以入石予常欲摹刻于道有李祥者欣然砻石来请斯文既高而王荆公书法似晋宋间草书此固多闻广见之所欲得也【今刻石江东漕廨】
　　晋戴安道年十嵗在瓦官寺画王长史见之曰此童非徒能画亦终当致名但恨吾老不见其盛耳【见世说新语】
　　顾恺之建康寔录注云京师寺记兴宁中瓦官寺初置僧众设防请朝贤鸣刹注疏其时士大夫无有过十万者顾恺之字长康直打刹注一百万长康素贫时以为大言后寺成僧请勾疏长康曰宜备一壁遂闭戸往来一百余日画维摩一躯工毕将欲防眸子谓寺僧曰第一日开见者责施十万第二日开可五万第三日可任例责施及开戸光明照寺施者填塞俄而果百万钱也【苏魏公题维摩像据画体工用云顾生首创维摩诘像有清羸示病之容隐几忘言之状陆探微张僧繇效之终不能及至唐寺废杜牧之为池州刺史道过金陵叹其将圯募工搨冩十余本遗好事者其一乃汝隂太守某人也不能擕去至今置于州廨亟相临淄公镇颍日尝语从事镵石以记其始末嘉祐壬寅予领郡事暇日数取以观之案长康晋人故所画服饰器用皆当时所尚其意态位置非常画之比也杜本已为后人窃取今所存者盖再经誊榻矣而气象超逺髣髴如见当时之人物已可爱也况牧之所传乎况长康之真迹乎韵语阳秋云荐经兵火壁既不存而画亦不可得见往嵗京口都洁圣与来为建康总领询维摩不存之因寺僧莫能答因语之日某守南雄尝有人示石碣云唐会昌中杜牧尝寄瓦官维摩摹本于陈颍张彦逺刻于郡齐某因求颍之本又刻于南雄尚有墨本在箧笥以付予宜刻之戒坛庻几旧物复归而观者皆知顾笔神妙果如此亦可谓戒坛之异事僧乃刻之】
　　梁张僧繇名画录云金陵安乐寺画四龙不防睛每云防之则飞去人以为妄诞因请防之须臾破壁二龙乗云上天未防睛者见在初吴曹不兴图青溪龙僧繇见而鄙之乃广其象于龙泉亭其画留在秘阁时未之重至太清中震龙泉亭遂失其壁方知神妙又天皇寺明帝所置也内有栢堂僧繇画庐舍那佛及仲尼十哲帝怪问释门内如何画孔圣僧繇曰后当頼此尔及后代灭佛法焚天下寺塔独以殿有宣尼像乃不令毁
　　开寳中王师伐金陵所得府藏悉充军中之赏有歩卒李贵径入佛庙得建康人王齐翰所画十六罗汉鬻于市有富商刘元嗣以白金四百两请售之元嗣入郁复质于相国寺普满墖主清教处及元嗣往赎并为所匿讼于京师时真宗方尹京按证其事清教辞屈乃出元画为真宗嘉叹各赐白金十两释之后十六日即位名曰应运国寳罗汉藏于秘府【圣宋名画录】
　　艾宣金陵人工画花竹翎毛孤标雅致别是风规败草荒榛尤长野趣又有升州厉昭庆工佛像尤长于观音句容郝登以丹青自乐周文规能画鬼神冕服车器人物升元中命圗南庄最为精絶江宁沙门已然画烟岚晚景当时称絶建康蔡润善画舟船及江湖水势曹仲元工画佛道鬼神竺梦松工画人物女子宫殿台阁顾德谦工画人物刘道士工画佛道鬼神【图画见闻志云】
　　王荆公晚年删定字说出入百家语高而意深尝自谓平生精力尽于此书好书者从之请问口讲手画终席几至千余字金华俞紫琳清老尝冠秃巾衣埽墖服抱字説逐荆公之驴往来法云定林过八功徳水逍遥洊亭之上龙眠李伯时曰此胜事不可以无传
　　也遂画以为图【韵语阳秋曰京师学士院有燕侍郎山水阙　　　　　　　　生绡阙
　　五峯暮云楼阁有阙　　　　　　　　遥望钟山与此同后张天阙　　　　　　　　　东髣髴钟山与阙然身在画图中】









　　景定建康志巻五十
