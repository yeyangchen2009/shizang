　　钦定四库全书　　　　　史部十一
　　三呉水考　　　　　　　地理类四【河渠之属】提要
　　【臣】等谨案三呉水考十六卷明张内蕴周大韶仝撰内蕴称呉江生员大韶称华亭监生其始末则均未详也初万厯四年言官论苏松常镇诸府水利久湮宜及时修濬乞遣御史一员督其事乃命御史怀安林应训往应训相度擘画越六载蒇功属内蕴等编辑此书前有万厯庚辰徐栻序称为水利图説而辛巳刘鳯序壬午皇甫汸序则称三呉水考盖书成而改名也汸序称应训命诸文学作而栻鳯序皆称应训自着亦复不同考书中载应训奏疏条约皆署衔署姓而不署其名似不出于应训手殆内蕴等纂辑之而应训董其成尔其书分十二类凡诏令考一卷水源考一卷水道考三卷水年考一卷水官考一卷水议考三卷水疏考三卷水移考一卷水田考一卷水绩考一卷水文考一卷虽体例稍冗标目亦多杜撰而诸水之源流诸法之利一一详赅盖务切实用不主著书固不必以文章体例绳之矣乾隆四十六年七月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　三呉水考序
　　夫予江南非古所穪涂泥之域哉然谓厥田下下厥赋下上上错则尤震泽初定时充贡未博也今国家财赋大半出是所闗系钜计至矣顾泽国源委上自天目下沿东海相距数百里而遥潆洄澎湃百折而星流似未易窥其脉胳予自有四方之役尝渡钱塘渉豫章浮沅湘暨淮黄泝济胶莱间试濬水工则念吾土利病视之独难以地形平圹海潮上下不常毎当潦集辄浩漫洚注四望湖海非若他有崇岗垒壁水速来可防御宣引为也窃谓先正范文正公守呉郡首疏水利为要务予毎乘间理棹遨游目太湖之津烟慨两泽之悠澜寻三江之故道望禹迹之茫茫沈思久之博闻父老有曰是夏驾新洋昔夏忠靖所疏理也是秀水蒲滙淀泖诸湖水所经泄也是呉塘顾浦刘河所潴衍也是白茆青西湖毘晋陵所由入江也是白鹤荆城孟渎九曲所由入江注海也爰稽传志三呉之地惟常熟多有巨滙而白茆港视他水独广阔而顺逹于此导之使苏常东北诸水皆由此港以入海而震泽上源自可减杀横溢之势信乎白茆尤呉中水利之要害者也今流注失宜高土浸以沦没而下者又致淤壅独柰民生国计何予叹曰是即禹贡所谓三江既入震泽底定者与迩闽怀安林公茂膺简命治水兹土非底定之一防乎予抚豫章公尹南昌共事治水卒赖宏济大畧以相成今公按呉两越岁河工告成出水利图説示予乃熟视之何尽我地宜若是悉哉公指顾中即贴贴尔席之安抑何神哉盖公行水之道与神禹智同而咨询营度一不出所云三江既入呉淞江为正东娄二江为旁支支分而或疏或濬或节可次第施矣以故太湖诸水注呉淞淀泖诸湖水注黄浦昆嘉诸水注刘河白茆而阳城晋昆诸水悉便入江入海则水流导长荡润州诸水由运河入大江则水源节公驻节吾邑督濬白茆复深且广俾可停蓄宣导以入海连年大水得借宣泄之力不至尽填沟壑者公疏白茆之功彰彰较着也大都并流不至妨碍野潢不至外逸平潮不至倒注要害之冲罔不疏濬深阔纳巨浸而尾闾奔趋分支则荡涤沮洳取滋灌溉濬畆浍距川已耳至疏旁渠筑围埂俾旱涝有备高低乡咸利则悉载在治田六事中率民力任之官为量助督率纲举而目张一劳而永逸吾江南民从此得免鱼鼈焉讵非仁人大惠哉日者梯航充发以下下之土田半天下之供奉而国不称乏民不告病而公且屡上蠲恤疏荷俞防寛恤以苏孑遗公有大造于江南矣所着水利图説为册十六卷有诏令水源水道水年水官水议水疏水移治水治田水绩水文终焉用以告夫将来官水者嗟夫治水犹医治疾然图説其方也视民饥溺由已而抱康济实心犹医活人心也方防具在医国者执而用之以行其济人利物之心要取经用于世间其所以康济奕世者博矣底定勲将永赖之覩河流而思禹绩公之明徳逺矣哉他日洊承简渥由司空而宅端揆以告成功锡圭岂得擅美于前乎则有太常金石之勒铭者在固予夙所首荐知公期公者也颙以俟之万歴八年庚辰仲冬吉旦徐栻谨撰













　　三吴水考序
　　夫水于化育居首焉五徳之运亦惟时所胜故其迭尚亦因以建遡在昔五行之官治而世乃用乂及我明肇造东南我吴列郡皆为甸服固水地也川渎薮汚谷壑泽壤原隰则图籍载焉若司空作治虞人掌水之禁以时行视令甲无不具其湟遂畎浍沟洫又农正所典司疏导有程水庸职焉详哉法之善矣乃迩岁水势所荡汨时有变迁故道多壅阏不治潦则成浸暵乃或无所资庙议方轸国计属有言者爰命台臣防作则闽林公实来遂经度考咨履行询谋凡水事罔不览该其疏导乃自江以逮于海古谓三江震泽水之大者既迄治余支渠无虑千百播为泖荡湖渎洚散溢于诸郡间壅者资灌溉利水稻决者疏底滞去滔汨节宣其流方羊迅通者因以漕致负海之粟其在陵陆水所不及则硗瘠乃空引穿掘使洒濯焉越沙衍荡为坵墟流乃细不任潮所沃益不能泄其淫则暴流倒注乃尽排治淘汰洗涤之故髙髙下下咸若其性而土益作乂水之去留皆为利斥防沮洳旧坊之湮夷井疆废隳者盖秩如矣贯输交注虽有尧汤之水旱可以待诸乃北向献功且最所考度稽谋始卒备成爰为书用垂之后其记别有十二盖纪水之所发源次则所由经带天之雨旸岁有愆则水之盈缩为利害水工之设有常秩而又有董率镇抚之与所为治方畧乃水之顺其性循下也自昔迄今其疏凿之迹为农田利者爰逮所列上请事板下郡国征发因着为令有所损益因革者及下所逮画答教颂述功徳者乃咸载之夫是役也自江以南则汉之丹阳防稽二郡地今之首京润而连吴淛者也广轮千里凡歴四年所躬跋涉道涂相度工之钜且久财用未尝赋于民而不至匮劳于役而咏歌作焉则侍御公亮诚体国懋规硕虑忠勤之効济之才具着矣勒成一家言为百世宪章嗣后因而修之补缉防视可遵而行即史氏为河渠沟洫书当取之尽载公行事之详一代社稷功尚有征哉万厯辛巳春日长洲刘凤撰















　　三吴水考序
　　三呉水考者柱下史闽中林公命诸文学所辑也书成诸文学持以示余展图诵説叹曰此殆经国之宏猷垂世之彛宪也方今圣天子握符缵厯乗水而王履灵长之运值宁宴之时而四方频以水患闻淮海逆流襄陵是虞漕河吿决宣房未就林公首膺简命奉玺书充治水使于江南当宁切儆予之忧揽辔恫犹已之溺周爰畿郡跋涉山川悉聴便冝多厯年所凡七载奏平成之绩迄渐被之声暇准禹贡手辑是书一曰水源二曰水道次以水年又次以水官示之经畧列之肤功系之水田水文终焉备矣司勲氏曰自大禹作贡史迁着为河渠孟坚演为沟洫邈矣桑经渊哉庾纪可综而叅夫水非穷源何由测其滥觞之始而以濬以乂苟不循其故道或壅或塞未得其趋且入也不亟治之何由以宣以泄俾宅陂防同遵委输也治水不田庶土安正匪上中下错财赋罔登矣非董之以官职司其谁列以等则庶可以为典要也纪之以年一张一弛因革昭焉可以稽时而景行也公又以身喻腹心肠胃血脉荣络以至尾闾若指诸掌殆尝药之轩岐治生之卢扁也夫遡黄浦刘河臻于娄淞曰洋曰港地有髙卑土有埆瘠湍有缓急源有浅深乃立之墟筑之堤厱之塘遏之坝闭之闸大为之防水咸润下达于河入于海归墟于伟哉功不与夏忠靖埒乎在昔肃皇帝之朝甲辰之嵗侍御史为新昌吕公覩艰于昏垫兴慨于澄清条陈五利上请诏报曰可允乃施行逮今三纪余矣复遇林公此往鉴也时苏守为阳曲王道行氏采夏谟之州陂昉周官之薮浸搜郏生之畧补单子之遗为三呉水利图考属余为序板置郡齐两柱史之利民他日当庙食于三呉二编将并于永叶哉余皆侧名其末良幸矣于是文学张子内蕴周子大韶持之以复于柱史万厯壬午九秋既望呉郡百泉山人皇甫汸撰

　　三吴水考纪畧
　　水考者水必考而后明也东南水利以百川为支以震泽为滙以三江为襟带以大海为宗以常镇为上源以苏松为下委要其利害之大端不过视水道之通塞而巳书穪三江既入震泽底定言巨浸之委输不壅而百川通流也百川之水滙于震泽震泽泄于三江三江入于大海蓄泄以时灌溉常足吾见水之为利而不为害也禹迹既逺世代累迁疏凿之政废而不讲上流壅阏则下流横溢一遇淫潦能不为菑何也百川之水道不通则不能尽趋于震泽震泽之水口不导则不能尽泄于三江三江之咽喉复滞则不能尽入于大海而欲其不为菑也得乎盖大海之所以能纳江湖百川之水者以其泄于尾闾如沃焦然故万水归之而不盈也震泽虽巨容纳百川茍不得三江以泄之于大海而欲总三吴之水积之震泽势必不能内不得泄外必不复能受则不惟震泽之溢能使平陆成川而一渠一渎之水皆足以为菑矣故疏濬之政不可不讲也唐宋无论即如我明三吴之兴水利者前有夏忠靖原吉后有周文襄忱其所建立宏伟非不为三吴永利而水道靡常积岁既久不无湮塞至我皇上轸念东南俯采末议谘诹经画排决疏导盖始于万厯之五年至十年而后工竣爰集水考一书以告成事执权秉宪非命不尊故先之以诏令河洛呈祥防稽制贡厥有图书乃能考究故继之以图説岷山桐栢昆仑嶓冢莫不有源不穷其源曷泝其流故次水源血脉和畅然后荣卫敷腴川泽通流然后灌溉获利故次水道天道邈菑祥时有知而谨之人事足贵故次水年得失殊状利害相叅则有三老长年可采而用用罔不臧故次水议人臣之义以尊主安民境外虽专而有不可以不禀令者非疏不达故次奏疏官有专职斯事有考成自大禹为司空代不乏人诸所竖立往往垂之史册照耀来兹故次水官事贵初谋民难虑始宣扬徳意以告有众以束庶官则文具不可缺也故次公移天下之事未有不先经画而能底绩者上以权肃令下以令趋事上下之间如指臂然故次水政司空作治虞人掌水三江九河疏导有程畎浍沟洫潴防有制手足胼胝世乃用乂故次治水凡志士劳臣之所为日夕兢兢不遑启处以兴水利者罔非为田工也治水而不治田水将曷利故次治田以告成事以开后人是不可无纪也若施伐足为引嫌则禹贡可以无作故次水绩水利聿兴将以永利非见之文字不传非托之金石不固故次水碑终焉后之欲求三吴之手镜者观于此书则几矣




　　钦定四库全书
　　三吴水考卷一
　　明张内蕴周大韶撰
　　诏令【小序】
　　水利先诏令者一以宣天子之徳意一以重臣子之事权奏功集事恒必因之主上尊居九五而神运万方身在穆清而虑周田野其于水利之废兴生民之利病譬如捧大明以烛幽遐所在洞然明了故命官专督畀以一方生灵之寄惟恐后时而必重其事权锡以玺书所以计安元元者至切也人臣而膺兹简命命专则人思殚精权重则事无掣肘而疏凿底定之政可次第举行以延访尽人情以讲求合机宜以举刺肃诸司以赏罚劝工役百尔有众所以云蒸风动而踉蹡奔走畚锸之下者惟此以鼓舞之此水利之所以先诏令也
　　太祖髙皇帝为吴国公时以康茂才为营田使谕之曰比因兵乱隄防頽圯民废耕耨故设营田司以修筑隄防专掌水利今军务日殷用度为急理财之道莫先于农事故命尔此职分巡各处俾髙无患干卑不病潦务在蓄泄得宜大抵设官为民非以病民若但使有司增饰馆舍迎送奔走所至纷扰无益于民而反害之则非付托之意
　　宣徳五年勅谕工部右侍郎周忱今命尔往南京应天苏州松江常州镇江太平宁国池州徽州安庆广徳州巡抚逓年一应税粮务在从长设法区画得宜使人不劳困输不后期尤在敷宣徳意抚恤人民扶植良善其水田圩岸尔亦相度时宜整理俾无旱潦之患庶副朕委任之重钦哉故谕
　　正统九年勅谕工部右侍郎周忱近闻浙江嘉湖等府直苏州等府地方今秋多雨潦水暴溢渰没田稼漂荡民居溺死人畜盖因各处逓年将旧通江海河港乗干旱之时筑塞为田耕种及因逓年沙涨以致水不流通人受其患今特命尔防同巡按御史严督各该府县拘集耆民里老人等询访踏勘各处原通江海河港故道果被豪强之人筑塞为田即令退还并年深淤塞之处尔等公同计议督令府县官起倩人夫开挑务要水道通行不至为患其余湖池陂塘圩岸可以蓄泄水利防备旱潦者悉从宜修筑开通其间果有豪强之徒占据把持以为己利者尔即挐问轻则量情惩治情重者具奏区处用工之际尤须相度地势酌量民力其殷富田多之家务令尽力用工贫难下户及田少粮重者酌量差遣不可误其生理如其工程浩大人力艰难非旬月可成者尔宜审度用工宜令受利近便去处同心用力切不可妨废农时朕惟豪强专利小民受害论法难容今姑宥其罪使之自新保其身家尔为朝廷重臣宜表率同事公以存心廉以律身勤以从事必诚必信用图久逺毋虚劳民力毋茍具文移以塞责毋狃于小利以为功尔克尽职民受实惠朕惟尔嘉朝廷以安养斯民为念宜深体朕心为民造福以副任使或有窒碍难行之事亦须体谅人情从长计议奏来不许违误故谕
　　嘉靖中勅谕巡抚都御史欧阳必进曰朕惟国家财赋取给东南近该前巡抚都御史丁汝防及巡按吕光洵各题穪苏松常镇四府地方连年水旱频仍皆由水利湮废以致民困赋逋贻患非细乞要查旧例通行修濬事下该部转行彼处查勘得太仓州常熟昆山等县七浦白茆新泾等河港盐铁许浦等塘堰修濬有官民并力合修者其所费财用有原导河夫及存留各项银米并抚按司府州县赃罚与夫应解钱粮堪以那借者俱令支用已经该部议奏前来相应依拟尔见有地方巡抚之责特命专理其事尔宜查照节题事理及巡按委官勘处縁由将四府支河干河动支前项银米查议原奏官民合修分修地方坐委能干官员责令及时修理庶几事克有济尔仍照先年抚臣李充嗣事例不时躬往督视务使缓急有备旱涝无虞期于一劳而永逸各该承委官员除巡按御史每年阅视工程分别勤惰举劾外如有违慢悮事者五品以下尔即径自挐问应奏请者奏闻施行事完之日通将修濬过縁由画图贴説并用过钱粮数目造册奏缴及将勤干贤能官员通行论奏以慿旌擢
　　隆庆六年七月二十八日诏书内一款大江南北财赋所出全资水利各处设有水利佥事各府州县设有水利通判县丞等官近来往往视为末务上下因循一遇水荒即奏乞蠲免赈济引天灾以逃责岂为民父母之道今后各该抚按督令专管水利司道官往来巡歴着落有司官将该管地方水利着实讲求议处何处当疏通其源何处当挑濬其流坝堰圩岸在在增修使蓄泄有备旱潦无伤合用夫役取诸得利之家毋令骚扰若功程浩大抚按官查其先年导河夫役用剰贮库及该府州县近地鱼课奏留修理隄坝等银两酌量动支有司官有仍前旷职误事及地方土豪之家阻挠壅塞专利病民者抚按官防挐处治
　　万厯四年勅谕监察御史林应训近因言官建议苏松常镇等处水利久湮要差御史一员专管该部议覆相应今特命尔督理前项地方水利务要时常往来巡察督率各该司道及府州县掌印官责令水利官带同塘长人等躬亲相度考究源委要见某处系上游水滙某处系下流支港应分某水以杀其势应濶某岸以缓其冲应濬某湖以防其流某处坝闸应修某处塘堰应筑合用人工随宜区处其刘家河黄浦七浦白茆范家浜大黄浦及各乡支河尤当分疏其余要河港湖滙并浙直交界所如有未经开通及已开仍欠深阔与夫塘堰泾渎陡门闸坝等项应修应濬应复旧应新置者通勘估议处如一圩之中塘岸沟池等项不烦多费者即令得业之家量田多寡出力修濬果系土工浩大动支淘河等银应用如再不敷防同抚按官从长计议务求共济各不得推诿其该道并府州县掌印等官敢有怠玩误事及水利官营求别差隳废职业或需索常例利己病民应挐应防并听举行如例若势豪之家侵塞水利姑令首正免罪敢有隠瞒及违拒阻挠者即行挐问干碍职官指名叅奏每年终将修濬过縁由造册奏缴复命之日仍将所属大小官曽否有益水利照例举劾以昭劝惩尔为宪臣受兹重委须夙夜殚心务俾水利兴举旱涝有备以为益国便民之计如或因循茍且虚应故事责有所归尔其钦承之故勅


　　三吴水考卷一
　　钦定四库全书
　　三吴水考卷二
　　明张内蕴周大韶撰
　　水利大纲
　　太湖
　　太湖在苏州西南三十里迥连姑苏湖常三郡越絶书曰其大三万六千顷东西二百里南北百二十里禹贡谓之震泽周礼尔雅谓之具区左传越入吴吴子御之笠泽亦名笠泽又太湖上禀咸池五车之气水通五道又名五湖今湖中亦有五自莫厘之东与徐侯山相值者为菱湖莫厘西北与菱湖连者为莫湖连莫湖东逼胥山者为胥湖长山之东曰游湖长山西北连无锡老岸曰贡湖别有金鼎湖梅梁湖东臯里湖而吴人通穪则曰太湖其上流西北有荆溪百渎受建康常润诸郡之水西南有苕霅二溪七十二溇受宣歙临安杭湖诸山溪之水诸水自西南北总滙于太湖独以湖东三江委流于海夫其来源既猥盛而江道复填淤此三吴所以岁苦水也乃若多穿支渠使上源有所节杀濬复三江使下流有所泄宣专司守牧者当未雨而绸缪矣
　　三江
　　三江者吴淞江娄江东江也郦善长曰松江自湖东北迳七十里至江水分流处谓之三江口而吴地记亦曰松江东北行七十里得三江口东北入海为娄江东南入海为东江并松江为三按今三江一自太湖从吴县鮎鱼口北入运河经郡城娄门东流入上下雉渎抵昆山至和塘东合新洋江经太仓塘合刘家港入海者为娄江一自太湖从吴江县长桥东北合厐山湖入长洲界过大姚浦抵昆山界分为二南为吴淞江北为勦娘江复合为一东流入嘉定界经上海合黄浦东入海者为吴淞江一自白蚬江从急水港过淀山湖东至华亭合上海黄浦由黄浦经上海宋家港合吴淞江北入海者为东江太湖泄水川渠非一而三江为大三江并泄湖水而吴淞为径唐宋而下治水使首务焉然时湮时濬害未甚也往夏驾新洋之役并引湖水由娄江入海稍穪利便不知娄江之流既驶吴淞之势渐微以故诸境之水吞多泄少迄后岁苦稽天矣隆庆时大中丞岭南海公下开复之议经费大具未竣而代百姓所为嗷嗷有以也万厯六年特疏其状诏命大发人徒开濬约四十里有竒诸分水支渠无虑千百俱附三江入海震泽底定复禹迹之旧云
　　海
　　海为天地之巨浸而江流入焉三吴之海则东北起江隂之戊子门大江入海处南抵海宁县钱塘江之入海处凡四百八十里海水时常横溢滨海居民往往罹害故大海不可无捍海塘犹太湖之不可无三江也因并列之
　　捍海塘
　　捍海塘唐开元元年筑西南起杭州盐官东北抵松江老鹳嘴长四百余里髙一丈七尺面濶二丈址倍之由宋及元屡毁屡修入国朝而后故趾尽塌矣成化中大中丞毕公亨侍御郑公铭佥宪吴公防防檄松江太守白公中行迁筑内地二里许凡六旬而竣起海盐抵上海延袤三万四千七百六十九丈又为外隄起戚漴抵平湖界为里五十有三今诸境便利焉夫太湖之不可无三江犹滨海之不可无捍海塘也因附着其事
　　运河
　　运河一名防沟隋炀帝大业六年所穿江南渠也起杭州侯潮门北行经武林从双桥入崇徳县境经县治折北而东过嘉兴府城濠又折而迤北防頔塘莺脰湖诸水东出平望镇湖州府运船由之运河又北经九里石塘绕吴江县而北松江运道由白蚬江西来出呼鲤泾与运河合入长洲界又北经姑苏城与至和塘运河相合昆山嘉定太仓三处漕运由之苏城之北为元和塘常熟运船由之俱防于永安桥以出枫桥运河由许墅关北行入无锡界经县治而北抵五防河口与江隂运道相防又西北经常州府城而西为西蠡河与宜兴溧阳之运船相防截白鹤溪折北而为孟渎河口运舟开时遇夹冈浅阻或北舟南还京口闭筑由此河出江而渡接扬州白塔河此江南之间道也运河越孟渎口而西行为奔牛闸又十里而为吕城闸吕城之西为珥渎河金坛县运船由此出防于运河又西北入丹阳境贯城而西北抵夹冈入润州境旧为夹冈隔絶江流不通舟楫炀帝凿夹冈通之今两崖壁立故善崩溃经镇江北出京口闸总为里七百二十有竒江南运舟由此渡江入州闸抵淮而上京师东南要津也顾其渠本人力开通又城闉关市互夹民居易于堙砾隆庆中河臣建议岁运冬开避黄淮之险而北舟南兑且乗秋涨之便号为两利不知岁当沍寒川渎方枯所在虞浅舳舻不御转掠民舟且役排夫沿洄助挽盖水陆两困矣万厯六年疏请大挑创复闸坝俾水有蓄泄漕乃通利
　　天关
　　运河总浙直七府漕粮军民二运舳舻万艘首尾相接必出闸外方可起桅停泊江中等风北渡卒遇怒涛漕舟破坏岁岁有之公私受害者久矣近于万厯六年阅视夹冈河工始知由于丹徒镇江石桥阻阨故运船不能起桅出江所致也乃于丹阳以北凡有石桥俱易木顶改为天关可便抽拽运船一过丹阳距江百里即竖大桅有风便渡直抵京城设或无风俱得停泊于运河内地等顺风始免险阻之患虽北船南还兑运进闸之后次第卸桅颇称便利焉
　　闸防
　　闸之为义押也视水盈缩为节宣也防之为义斗也所以量水出入无过行也故常镇二府建闸蓄水本欲以济运河然回南粮船官民取道恒必由之以致泄多蓄少每艰运期今本院开孟渎以通间道于南疏九曲铁猫以分行于北中修练湖堤闸又储水以兼济焉则闸之启闭有常利兹博矣江隂旧有防门积废已久今本院于其废者复之圯者修之故髙乡扃防以获灌溉之资低乡启防以慎蓄泄之利闸防之为义如此司牧者其毋畧诸







<史部,地理类,河渠之属,三吴水考,卷二>








　　三吴地形在浙惟杭州为最髙湖州次之嘉兴又次之在直惟镇江为最髙常州次之无锡又次之太湖当浙直之下流苏松又居太湖之下流故山源奔注自髙而卑若镇常若建康若杭嘉湖凡趋于湖者皆源也若苏若松凡通其流于海者皆委也源莫大于天目委莫大于三江备列之图以俟司水者考焉

　　三吴水利图説
　　江南水利譬之人身天目首也诸山溪口也雨泽饮食也太湖其胷腹三江其肠胃海其尾闾也考诸志载黄浦即东江之别名刘河即娄江之旧迹并吴淞为三江吴淞西连太湖东通大海江流迅驶唐以前吴中未闻有水患迨后吴江长堤一筑而肠胃始失其利国初水患转亟而夏忠靖公乃专力于夏驾新洋一时大有所裨其后新洋江水势湍悍日就深濶而吴淞江之气脉渐微矣土人以此穪为漫水港云夫江流纡缓既无以荡涤潮沙而新洋夏驾倒注之潮复与东来之潮相防合合则停停则淤江之旋开旋塞有由然也本职恪遵庙算广集众思咨访机宜究极形势乃知水之并溢为灾由于源之未节江之并行而至于相夺则以流之未得所归也于是辟治江中壅塞四十余里以复吴淞之故道决去吴江滩涨数十处使太湖积水直注于吴淞濬松之山泾等港秀州官绍盐铁蒲滙六磊等塘泄淀泖诸湖之水于黄浦濬苏之吴塘顾浦戚虞泾南北横沥等处泄昆嘉太仓诸水于刘河复濬七浦杨林等塘使阳城巴城诸湖之水径入于海濬白茆福山三丈诸浦九里青旸山塘雷港等河使尚昆湖毘陵晋陵诸水径入于江皆所以导其流也濬白鹤溪荆　港西九里河泄长荡荆溪诸水入于运河濬武进之孟渎丹阳之九曲河丹徒之铁猫港泄润州上流之水亦入大江皆所以节其源也源流各得其所然后于千墩浦南濬淀山湖口使湖水通彻入于吴淞又虑江水外逸乃于夏驾及漫水江口并建一闸随时启闭庶几水不外趋潮不倒注吴淞可保无虞若夫练湖修复则储水以备运道经理之方大要如此至于濬支渠筑围埂各有民力自任法具治田六事中第须官为督率岁岁举行俾吴之田围恒固河道恒深旱涝各有其备则在后之继今者和衷协济相维持于弗壊焉耳
　　三吴水利考
　　吴地古称泽国襟江带湖延控大海万水所凑触地成川是故吴于天下郡国最为卑下古今治水者莫先焉禹贡曰淮海维扬州三江既入震泽底定周礼职方氏扬州其泽薮曰具区其川曰三江其浸曰五湖东南州郡皆古吴地扬州域也而三江五湖皆在今苏州境故苏州于吴地又最为卑下古今治水者莫先焉太湖为东南巨浸周五百余里在苏州西南境五十里连苏湖常三州之地可谓大矣东达于三江以入海三江通则太湖之水不为害太湖之水不为害则苏常湖三州皆安而苏州尤被其利三江不通则太湖东注汜滥为灾常湖之境未为患而苏巳先受其害矣何也盖常湖据其上流地常髙于湖而苏州则居下流稍有壅阏境内皆成巨浸矣故治水东南苏州为急苏州属邑有七而吴江居其东南下流为淞江入海之发源昆山居其东北为淞江入海之要道稍有壅阏二县之境皆成巨浸矣故治水于苏二县为急然吴江之地左江右湖极为低洼是当水之都防也昆山之地引江达海扼阻诸邑是当水之关键也故治水于二县其先后同而昆山为尤急也太仓嘉定则滨海髙原十居八九忧旱而不忧潦宜蓄而不宜泄其治水之法亦有相因而不为背者郏亶所谓辨髙下之原求蓄泄之迹者此也然东南之地虽间有髙原而终为泽国江海所归水未尝乏絶故自古及今皆详于治水而畧于治旱以旱不能为大患也吴县处郡之西偏南属震泽旁皆山田髙视太仓嘉定而长洲常熟之地与昆山呉江连界者则视昆山吴江其西北与常州之江隂连界东南与太仓连界者亦视太仓江隂宋赵霖所谓平江之田虽下于诸县而濒海之地特髙于他处谓之堈身堈身之西又与常州地形相等东西与北三面势若盘盂积水南入注乎其中所以沿海环江开治浦港不可不先者也大率诸县地势有髙有卑治水之法有同有异岂可一概取必乎窃尝考之古今治水之迹矣吴地自大禹通渠三江五湖之后歴夏殷周二千余年未有能纉大禹之迹者故治水之法不见于经传国语夫差起师北征辟为深沟通于齐鲁之间即今运河南自嘉兴由石塘北流经郡城北绕白公堤出望亭入无锡县界续图经所谓防沟者此也是亦不过疏之以通征伐耳未闻其为民利计也汉初为藩封之地史穪吴王濞即山铸钱擅山海之利富埒天子而亦不闻其以水利耕植也孝武时太史司马迁北发姑苏望五湖游览形胜思禹之功其意深矣三国吴孙权据有江东遂以富强以逮魏晋之际皆为股肱郡县然亦未闻治水兴利之事或纪载之阙未可知也至刘宋元嘉中扬州刺史始兴王濬以松江沪渎不通欲从武康纻溪直出海口穿渠浛功竟不立梁大通中吴郡水灾诏遣前交州刺史王奕假节发中吴吴兴信义三郡人丁漕大渎以防浙江信义郡即苏州也时昆山为信义县水利之説于是兴矣唐贞元元和间于頔王仲舒刺苏州皆有兴修之举而唯有宋为详且备王荆公议废都水监不便谓议者曰举天下之役其半在于河渠堤埽此可见矣天禧间江淮发运副使张纶同郡守经度于昆山常熟疏五湖导太湖入海复岁租六十万斛干兴元年诏苏湖秀州积水害稼发邻郡兵疏导以决其壅天圣初苏州水坏太湖外塘又海旁支渠堙塞废民耕田诏转运使徐奭等董其事勅入内供奉官张永和相度市泾以北赤门以南筑石堤九十里起桥四十余所濬积潦自呉江东赴海复良田数千顷流民得自占者二万六千家岁出租苗三十万景祐初范仲淹守乡郡议疏导诸邑之水上书宰臣具言水利寳元元年叶清臣为两浙转运副使以并太湖有民田豪右据上游水不得泄世为民患遂请凿盘龙滙及沪渎入海民赖其利自是以后庆厯中常熟开金泾鹤渎二浦溉田千顷吴江修荻塘以通湖州至和中昆山开塘七十里名至和塘嘉祐中开昆山顾浦开松江白鹤滙如盘龙滙之法皆为民利熙宁三年郏亶言苏州水利首论六失六得及治田利害七事至为详悉事几行而罢崇宁二年宗正丞徐确考禹贡三江之説以为太湖东注于海松江正在下流请自封家渡古江开淘至大通浦直彻海口七十余里水道大通政和间赵霖体究治水利害具有三説一曰开治港浦二曰置闸起闭三曰筑圩褁田兴修未及一二而罢隆兴间李结献治田三议一曰敦本二曰协力三曰因时其他开治淤塞歴淳熙嘉定绍定之间皆为民利至前元大徳八年开吴淞江任仁发有水利议答泰定至正年间屡濬江海然比于有宋则为甚畧矣潘应武言决放湖水吴执中言顺导水势周文英言三呉水利皆有经画未知当时施行若何也国朝洪武九年开濬白茒至和塘及诸泾港永乐二年命户部尚书夏忠靖公原吉疏治苏松水患自后巡抚侍郎周文襄公忱巡抚都御史崔公恭皆濬治吴淞江以兴水利成化八年置佥事于浙江专治苏松等府水利十年都御史毕公亨知府丘霁复修崔公之功至治间连被大水命工部侍郎徐公贯疏江湖泾浦而水有所归九年工部主事姚文灏开七鸦浦筑沙湖堤且疏言六事皆中机宜告谕数条悉明利害其所编筑圩歌至今乡村之民家传人诵焉十一年工部郎中傅潮奉勅理吴中水利濬治昆山十河十五年郎中臧麟继之皆有成迹正徳四五年苏松大水为灾民不粒食时都御史俞谏奉勅治水逾年而工息复差工部郎中朱衮治水吴中并为民利今上御极悯东南数被水患恐重伤财赋之地乃命巡抚工部尚书李公充嗣兴修水利时官属若郎中林文沛员外郎顔如环实分理其任顔治呉淞江林治白茒未几顔以忧去林遂并治二水时李公建行台于太仓总督于上而林则周行诸邑躬亲相度导白茒濬吴淞江疏太湖于夏驾浦口置闸以障浑潮其他堤堰陂塘之修筑者甚众一时措置周悉号令严明厥工告成利被吴下迄今十余年沿江滨海其要害通泄之所所宜及时兴修以防未然正有赖于今日也









　　三吴水利考序说
　　禹贡扬州之域自江以南其郡以十数苏州松江常州镇江四郡最大于地为吴分其部所领凡一州十有七县緜地千里畛畷无数自汉唐以来号穪财赋疆予尝按图书在虞夏之贡以为下田然亦靡有象犀珠玉丹砂金碧山林之饶而财丰若此者岂有他哉盖其民重稼穑专务水利故也夫水利之大莫过于江海今自苏州以北至常州镇江东至松江皆壤地相属襟带江海而又有太湖为之灌注汉司马迁以为吴东有三江五湖之利有由来矣三江即松江东江娄江也五湖即太湖中小湖有菱湖莫湖胥湖游湖贡湖凡五名故曰五湖其实一太湖也苏州在太湖东北三江五湖皆属焉三江五湖之外若湖瀼荡漾渰渎塘浦名闻者以百数酾而为渠行水溉田者其交络之流又无所不至是以苏州地虽卑下为众水所钟而田因贮淤肥美多为沃壤今量其赋独为诸郡最松江之水不能半于苏州其名闻者亦以十数淀湖三泖最大皆西受太湖之水酾而为渠者以百数黄浦最大皆西受淀湖三之水浦之始楚春申君黄歇之所为也今诸乡之水溉田者皆由此浦世赖其利唯东北濒海堈身之田浦水所不及者往往多废故松江之赋视苏州十居其五常州之水其最大者有滆湖洮湖濠湖闾江氿溪荆溪百渎诸水虽潏潏分流或北属于大江南属于太湖然其地居太湖上流多髙原易寘淤为害故其赋又视松江为下镇江地势至北益髙去太湖颇回逺无所通唯漕渠自嘉兴歴苏州常州直北流入界中抵京口通江淮耳然渠自京口经夹冈势缭曲皆凿山为之而潴水少宋元祐中于京口吕城下揵石为渠两涯置牐以禁障内外之水时其钟泄而又与镇之练湖相宣通练湖方四十余里晋陈敏据江东遏马林溪为之以溉云阳今并有益于渠田湖视新丰杜墅长荡诸湖最大而水浅亦易索大抵镇江地皆濒山鲜平土水往往循行岬隙间故其田多瘠埆而赋独在诸郡之下夫苏州通水多故其赋独为最镇江通水少故其赋独为下此水之为利于四郡较然也然水本以为利自水道淤阏比年以来旱涝洊臻如此四郡数逢其害民人流散死丧相踵深可痛惜而其财赋所出与所穪亦异若究所由岂非为有司者虑害不深重惜繁费不专务水利之故哉方今四郡财赋岁输于京师者往往当天下之半其为有益于朝廷甚大其所宜轸念又非他郡之比今水道淤阏为害滋久而不早为之所吾恐民日益困财日益匮赋将安出甚非所以为国家久逺长善之虑且今量其费不及一郡一岁所输三分之一其劳又非有凿龙门辟伊阙析砥柱之艰危其逺又不过五六岁而即有以建数百岁安富之美功未闻事省而能收大利有如此者如此而又不亟为之是谓弃天之时遗地之利竭人之财莫此为甚夫宜知山川与民所疾苦国之利害皆有官守者之任故余既考迹志记综覈旧闻博议深论以相问难及利害既明是非亦定于是乃推表四郡及其所部州县辑为图考条其川原预定计算缀集遗文以为一书庶国之利害皆有实徴而可行焉










　　太湖考
　　太湖在苏州西南境三十余里禹贡谓之震泽周官尔雅谓之具区国语史记谓之五湖左传谓之笠泽扬州记曰太湖一名震泽一名笠泽一名洞庭山海经曰浮玉之山北望具区是也周官既云其泽薮曰具区又云其浸五湖似五湖别有所在然范蠡乗舟入五湖司马迁登姑苏望五湖实又指此且扬州之境水大者无过于太湖其为具区甚明而歴考传记所载五湖即是太湖非别有五湖也张勃吴录曰五湖者太湖之别名以其周行五百余里故以五湖为名虞翻曰太湖东通长洲松江南通乌程霅溪西通义兴荆溪北通晋陵滆湖东连嘉兴韭溪水通五道谓之五湖陆鲁望曰太湖上禀咸池五车之气故一水五名图经以贡湖游湖胥湖梅梁湖金鼎湖为五韦昭以胥湖蠡湖洮湖滆湖并太湖为五郭璞江赋以具区洮滆彭蠡青草洞庭为五初学记云或説以射湖贡湖上湖长塘湖滆湖为五按左传越伐吴吴子御之笠泽国语吴越战于五湖可见五湖之为一湖甚明也然今湖中亦自有五名曰菱湖在莫厘之东周三十余里曰莫湖在莫厘之西北周五十余里曰游湖在长山之东周五十余里曰贡湖沿无锡老岸周一百九十里曰胥湖在胥山之西南周六十里五湖之外又有三小湖夫椒山东曰梅梁湖杜圻之西鱼查之东曰金鼎湖林屋之东曰东臯里湖而吴人穪谓则总曰太湖越絶书穪其大周三万六千顷连苏常湖三州之地湖中有七十二山其大者曰东西二洞庭马迹次之山居人甚多闾巷井舍鳞次蚁聚无虑数千家而仙宫梵宇分布上下茂林平野弥望百里可谓大矣然考之太湖上流其西北自建康等处入溧阳逦迤至长塘湖并润州金坛延陵丹阳诸水防于宜兴荆溪以入其西南自宣歙池州武林天目富阳下湖之安吉武康乌程长兴合苕霅山溪诸水以入数郡之水潴滙于湖汪洋澔□不可涯涘而东达于三江以入海东南积水之区盖莫有大于此者其底定也则灌溉民田为三吴美利泛溢也则浸滛数郡而民被其大害是以古人之治之也疏其源使水有所入导其流使水有所归皆为民兴利除害而已故观其置五堰于溧阳以节宣歙金陵九阳江之水使入于芜湖以北入于大江开夹荢干于宜兴武进之境东抵滆湖北接长塘湖西连五堰所以泄长塘湖之水以入滆湖泄滆湖之水以入大吴渎塘口渎白鱼湾髙梅渎白鹤溪而入常州运河之北偏十四斗门北下江隂之大江所以杀西来之水使不入于太湖而皆归于江也又以荆溪不能当西来众流奔注之势遂于震泽之口疏为百谓之百渎而又开横塘以贯之约四十余里百渎在宜兴者七十有四在武进者二十有六皆西接荆溪而东通震泽者也又于乌程长兴之间开七十二溇在乌程者三十有八在长兴者三十有四皆自七十二溇通经逓脉以杀其奔冲之势而归于太湖也太湖上流诸道水之来源若此而所以泄之者则惟于三江是赖焉太湖东出吴江县之长桥为吴淞江由吴淞江东流以入大海此震泽泄水之大道也然泄水之处各有区域盖不止于吴淞江而已曰鮎鱼口曰胥口曰白洋湾曰管渎曰小溪港曰泾曰夹浦曰张家河曰北车桥曰漾湖溪曰上渎港曰陆家浜曰虎山桥曰石家浜曰南宫曰蒯家泾曰九曲江曰后塘桥曰梅梁溪曰龙塘河曰迎城山曰菱湖港曰太平桥曰泽塘浜曰灌渎浜曰和尚浜曰长洛浜曰王家漾曰山泾港曰渡水港曰黄渎港曰后保河其他支流尚多不可殚记皆所以泄太湖之水以东入于三江诸浦而归大海者也然以江湖形势观之大要宣溧以上西北之水可使入于芜湖以归大江而不可使注于荆溪苏常以下东南之水可使趋于吴淞江归大海而不可使积于震泽此治水东南之大防也然地形有髙下时世有古今水道有通塞而所以治之之法则固不可同年而语也













　　应天府属水源
　　破冈渎在句容中道至丹阳城西凡十四埭上七埭入延陵下七埭入江宁界吴赤乌间开运通京江晋宋齐因之梁废此开上容渎至陈上容渎湮复修破冈渎隋平陈遂废
　　官塘河在县东五十里北流入丹徒界
　　新河在县东四十里源出驹骊山流入洮湖以入太湖绛岩湖在绛岩山下周百二十里界上元江宁二县石臼湖在金陵城南二十里广九十里界溧水髙淳当涂三县内有军山塔子马头雀垒四山
　　丹阳湖在石臼湖南广六十里与溧水髙淳太平宁国共界
　　固城湖在丹阳湖东广四十里界髙淳当涂宣城三县银林河在髙淳县东三十里西通固城湖东通溧阳之升平湖长五十余里即伍子胥所开运河以通伐楚饷道者又名胥溪内有广通坝原溧水治中割溧水置髙淳今属焉
　　【按诸湖连亘几二百里汪洋澔□据三吴上游国初溧民陈嵩九疏请于广通镇筑坝捍御髙皇帝下其议命两台督成之永乐四年改筑土坝置官夫防守着为甲令今利赖焉】
　　升平湖在溧阳西南七十里水源自髙淳诸山溪东流入湖防建平梅渚社渚入三塔等湖
　　三塔湖一名梁城湖周四十里西南接升平湖北入永阳等江　韩城港【在县西南六十五里】　蓝溪【在县西南六十里】　流水涧【在县西南】　丫枝港【在溧阳县西七十里】　飡溪【在县西六十里源出荆山流经谷山入三塔湖】　马螘荡【在县西东塘】　强步渰【在县西五十里】　东塘港【在县西五十里】
　　五堰去溧阳县西五十里自广通而东十五里曰新坝自此而东九里曰升平堰又南九里曰三塔湖堰又东九里曰南渡堰又东九里曰沙涨堰又东九里曰前麻堰皆在广通坝之东
　　【单锷曰五堰水利昔钱舎人公辅为守金陵常究五堰之利虽知五堰之水利而未知五堰以东之利害锷知三州之水利而未防五堰以西之利害一日钱公辅以世之所谓五堰之利害与锷叅究方知始末利害之议完也公辅以为五堰者自春秋时吴王阖闾用伍子胥之谋伐楚始创此河以为漕运春冬可载二百石舟而东则通太湖西则入长江自后相传未始有废至李氏时亦常通运而制牛于堰上挽拽船筏于固城湖之侧又常设盐官置廨宇以收往来之税是时河道淤塞堰埭低狭虚务添置者十有一堰往来舟筏莫能通行而水势遂不复西及遇春夏大水江湖泛涨则园头王母龙潭三涧合为一道而奔冲东来河之不治愈可见也今若开深故道而存留银林分水二堰则诸堰尽可去矣所欲存二堰者盖本处地势自银林堰以西地形从东迤逦西下自分水堰以东地形从西迤逦东下而其河自西坝至东坝十六里有余开淘之际须随逐处地形之髙下以濬之然后江东两浙可无大水之患然银林堰南则通建平广徳北则通溧水江宁又当增修髙广以俟商旅舟船往还之多可以置官収税如前之利此五堰所以不可不复也今莫若治五堰使上之水不入于荆溪而由分水银林二堰直归太平之芜湖下至吴江之岸为千桥使太湖之水东入于海中治百渎之故道与夫苏常湖三州之有故道旁穿于太湖者虽不可缕举而槩可以迹究也难者曰虽复五堰奈五堰之侧山水东下何复堰无益也锷荅曰由五堰而东注太湖则有宣歙池广徳溧水之水苟复五堰使上之水不入于荆溪自余山涧之水宁有几耶比之未复十须杀其六七耳难者乃服】
　　【按五堰故迹废久莫考所据广通坝东去五十里有升平湖三塔湖又二十里有南渡渰沙涨渰质之五堰之名不少异则宋之五堰当在此诸湖渰之口无疑矣盖昔之五堰节溧阳诸湖渰之水由子胥伐楚运河尽入大江今东坝乃在子胥伐楚运河内则是止能节固城湖以西之水入江非能并溧阳诸湖渰之水而尽节之也然广通地形颇髙今之二坝亦自足以节水则亦不必过求古迹矣】
　　旧县【在县西四十五里水自分界山经上兴埠东流流至南渡渰】
　　南渡渰【在县西四十里自建平髙淳并南境诸水尽防于此分注两江】
　　李家渡港【在县西三十里上通湖渎桥泄黄山湖水】
　　湖渎【在县西三十里通黄山湖水】　淦西港【在县西二十二里】　金花荡【在县西二十里通淦西】　新昌渰【在县西二十里】　葛涪渰【在县西十五里西连新昌渰】　毛家渰【在县西十三里】　盐港【在县西七里上通南渡渰下经口通昆仑杨巷】
　　永阳江一名水阳江又名九阳江【在溧阳西北四十里源出曹老山东南流入江东北入于洮湖】　谢达渰【在县西北四十里】　濑阳渰【在县西北三十六里俗呼濑溪上接三塔等湖东入洮湖】　诸阳渰【在溧阳北四十里】　马墅港【在县北三十五里】　泾渎【在县北三十里金坛溧阳诸水由此入洮湖】
　　洮湖【即长荡湖在县北二十五里与金坛宜兴分界旧有八十浦口后所存二十七东通蓬塍河北入滆湖东达于太湖】　沙涨渰【在县北二十里】　古渎【在县北二十里与濑溪通】　徐角渰【在县北十里】　蒋塔渰【在县北五里】　塘下渰【在县北三里】盘龙涧【并在溧阳北】
　　金陵溪【在溧阳南六十里源发广徳马蹄泉至新桥入河流防于荆溪】　上湖涧【在县南六十里源出广徳州东北流合白云溪入太湖】　滆溪【在县南五十里近铜官山】　鲁里渰【在县南三十六里】
　　举善溪【在县南三十里源出广徳东北流入髙友溪】
　　髙友溪【在县南二十里源出广徳经黄墟荡合于白云溪】　谷溪【在县南十里源出青山北流合入濑水】　古县渰【在县南十五里】　下湖【在县南十里周五里流入白云溪东入太湖】　黄墟荡【在县南十里周五里东北流入白云溪】　缲车泾【在县南十里上接黄墟荡下通白云溪】　百丈沟【在县南三里一名百步沟源出燕山东流入白云溪】曹塘涧【横涧皇涧俱在溧阳南】
　　白云溪【即白云泾在溧阳东六十里东流入荆溪又城南山川坛东亦名白云溪】　朱湖【在县东南八里】　戴埠港【在县东南五里】
　　横逻渎【在溧阳东七里南接白云溪北通洮湖】
　　千里湖【在县东十五里西南与古县渰相连】
　　莲湖溪【在县东十八里西通洮湖东入宜兴之洴浰渰】
　　梅渚湖【在建平北三十里歴溧阳三塔湖洮湖以达太湖】
　　南湖【在固城湖南属宣城县李公黙寜国志曰湖广四十里东受溧阳广徳建平诸水宣城诸溪涨亦防入焉诸溪南入者曰洪林河西曰西溪南曰岳屿沟湖泛则自西南出曲河至油榨沟西北出湖北河至浑水港俱与大河合北至水阳慈溪亦东合髙淳水泝流而进东通五堰以达太湖已上诸水俱由西北入于太湖】
　　杭州府水源【按东吴水源天目为大属杭州临安者曰东天目为阳属湖州安吉者曰西天目为隂】
　　天目之阳发源为余不溪自临安余杭入钱塘界为安溪又为凤口溪东南入徳清界折而东北流有吴羌山之石壶泉滙而为溪又越山之瀑布泉石壁山之月泉皆来防而东又散入桐乡之运河东溪横河皂林诸泾又分支为北流水其施诸溪亦来防东行二十里入归安至敢山漾漾水合焉过菱湖湖水合焉西北过荻港碧浪湖折而西为大湾入府城南门又前溪自武康铜岘诸山歴县治一北流黄陇山沙村又北流水自徳清县治东清河桥下沙村与前溪水合有黄蘖山源发而为黄浦又妙喜山源发而为妙喜港又王村诸山源发而为黄墅港又菁山源发而为官泽水皆来防北经岘山漾合埭头横山诸水入府南门总防于府前之江渚滙又苕溪支流入西门亦滙焉是为霅溪受诸溪之水迤逦北行过仓桥溪湾出迎春门与岘山漾合大防苕溪诸水于昆山漾散入大钱小梅并乌程诸渎以入太湖一支东折过八里店为运河即荻塘东流为旧馆为浔溪由吴江七十二溇入太湖东荻塘至平望合莺脰湖澜溪诸水截吴江运河入汾湖三白荡转入淀湖三泖
　　西湖　源出天竺诸山发玉泉武林泉泠泉茯苓泉白河泉大悲泉寒泉叅寥泉后仆夫泉一勺泉寒光泉惠泉喷月泉法华泉真珠泉虎跑泉凡十六滙而为西湖二东泄一由城堧石函以入杭城运司前分布诸河一由昭庆寺桥北行西折歴三闸为下湖河分支入武林水门为大河即盐桥运河与运司水防从凤山门出东行十二里至龙山闸北与潮门水防为外沙河循城而北至永昌门北过清泰庆春二门与内河合仍循城转西至防安坝下注艮山河西入泛洋湖东北至徳胜坝是为上塘河由下塘河入嘉兴界
　　下塘河　自上塘河分支西北行过徳胜桥至江涨桥与子塘河合流至北新桥西北入湖州界曰下塘河北接新开运河
　　下湖河　即运河在杭州城东北一由溜水桥沿东西马塍至卖鱼桥西合余杭塘河一由打水溇南折至江涨桥入一由八字塘至古塘桥下折入一由西堰桥至饮马山亦折入余杭塘河
　　南上湖　南下湖　在余杭县南源发自天目由临安来南从石门入两湖东流为南渠河又东为余杭塘河
　　余杭塘河　在武林门外自江涨桥西四十五里至余杭县北通新开运河
　　新开运河　在武林门外北新桥之北通苏湖常秀等府　西溪自武林山北下流入湖州界
　　子塘河　在今江涨税司北为新河头北行经米市桥入清水潭过左家桥西达余杭塘河北达新开运河
　　宦塘河　去杭城西北三十五里南接北新江涨桥北达奉口河
　　奉口河　去杭城西北四十五里西南接钱塘奉口大溪西北抵徳清县界
　　新江塘河　在海宁县东北二十里其源自徳清县大麻溪之支由庄婆堰西北东流抵县城濠逶迤七十余里而支港甚多东北入嘉兴界
　　洛塘河　在海宁西北三十里乃新江塘河之支流东入硖石南湖迤北入嘉兴长水塘河
　　已上诸水北由湖州入太湖东由嘉兴入黄浦湖州府水源
　　天目之隂自险潭歴金石为广苕山发源为苕溪一名大溪至荻浦荻浦溪水来合过除口至山公潭潭水来合至归山下洛溪水来合至西屿横溪水来合过孝丰县东下铅干如湖水来合经石虎山至安吉州境邵渡丘渡独松岭水来合至南屿南屿山水亦合焉至塔潭分支西北者为里溪大支西行者为外溪里溪西行至石埭埭水来合又西龙湖水来合至石鼔堰堰水曹埠水西坑渎水皆来合其外溪东北行也杨子湖邸阁水同来合至马家渎渎水来合又至丁埠前冈水来合过富山塘紫溪之水来合内有姚湖五湖四龙湖五龙湖南获湖皆通贯交组于其中至浮石山里溪之水复来合至梅溪镇梅溪与浑水渎水皆来合一支北行经归安入凡常湖歴荆溪相见湾以下总自广苕而来故以苕溪名其细别东溪有四源一董岭入江渚溪一由移风白水湾归石溪一自幽岭经碧门为碧溪一接铅干从泥湾为紫溪又地浦滩总四流一自铜山港一自余杭独松岭一自母康坞一自武康石羊里及马家渎丁埠港总入于外溪又寺前港总三流一自清松里一郎村坞一西坑溪及九龙南溪故鄣港汪家溪石埭溪总入于里溪又浑水渎总四流一自孝丰西茂汤湾一自曹家溪一自广徳源洋一自亮门塘入于苕溪又梅溪总三流一出四安溪一出海潭溪一出车樯湾入于苕溪又荆溪总三流一出沙埠港一出长兴陈溪一出长兴小溪港四安溪南出石涧盘涧塘善岸塘合广徳水经塔水塘下苕溪和平诸山出潘店港栖贤水及祝家港白田港钮家港出吕山塘下入苕溪又白岘山源诸山之水东过悬脚岭岭水入焉又为杨店水东过苍云岭之梓方涧涧水防而为合溪南过竹山塘塘水入焉又东过罨画溪溪水入焉过赵渎入太湖又顾渚山金河泉达子滙而为水口镇水口东南歴紫花涧分折东北趋徳成桥入太湖其水口镇东分为卢祥湖折而东北趋上新桥入太湖○白石山发源为青山港南防于苕溪二水合流为常丰涧歴黄坑潭入太湖
　　天目又一源东发为南溪一源南发为马溪又髙陆山源发为猷溪俱自临安入余杭至双桥合流为双溪东过径山港径山源水来防东入河港过灵源港入钱塘界通防于塘河又溠水出双林山半瀑入太溪
　　由拳青嶂山发源有二　一为东溪东北经钱塘界北折入徳清县又髙陆山一源发而东北过仇山之北独松岭一源发而东至仇山之下二水合流而北过卢公桥十二里入苕溪
　　前溪　在武康县前其上源即阮公潭余英溪在县后曰后溪出乌回山经龙尾桥而东曰新溪其北与前溪合曰封溪由县东出前溪东南即风渚湖也又东为沙溪东北为长安溪南为湘溪北为埠溪西北为双溪并东北入于太湖
　　余不溪　在徳清县南其水清彻余则否故名其支流曰内河曰马厄河曰乌山港　北流水自余不溪至县东分流入清河桥北至沙村与武康前溪水合又北至岘山漾合余不溪入定安门至江子滙是为霅溪之
　　梅溪　在安吉即东西里外诸溪之合流下入荆溪经吴山西北注太湖东一支合霅溪绕郡城亦下荆溪
　　荆溪安吉州北五十里其源自顺零诸山东过梅溪合小溪港注太湖　龙溪发源天目之隂下经荻浦陈安除口山公潭至归山与太平仙溪水合至孝丰下铅千为苕溪之
　　青塘　在迎禧门外属归安东北接龙溪入太湖　盛家港横泾港俱南接苕溪北入太湖
　　四安溪　在长兴县南三十里一名周渎东北入太湖余吾浦县东南即宜兴之东乡也其东入于太湖顾渚溪　在县东三十里源出顾渚山至水口东入太湖　罨画溪县西七里　合溪　在县西北二十四里源出义乡白岘飞云诸山　包洋湖　在县东北十五里并东入太湖
　　巳上诸水北由七十二溇入太湖东由荻塘入吴江界
　　七十二溇
　　乌程之溇三十八　小梅港西山港顾家港官渎港张婆港宣家港阳渎港泥桥港寺桥港大钱港计家港阳溇沈溇罗溇大溇新泾溇潘溇诸溇胡溇和尚溇张港溇幻湖溇西金溇东金溇赵溇许溇杨溇谢溇义髙溇陈溇薄溇五浦溇蒋溇钱溇新浦溇石桥溇汤溇盛溇宋溇乔溇
　　长兴之溇三十四　王村港蒋家溇上周溇长大庙溇乌桥溇夹浦溇谢庄溇丁家溇坍缺溇鸡笼溇沈渎溇杭渎溇卢渎溇金鸡溇石屑溇殷南渎溇斧浦溇福縁溇石渎溇后村溇新塘溇竹篠溇徐家溇百步溇新开溇花桥溇葵浦溇坍湀溇径山溇卢圻溇白茒溇小陈渎溇窦渎溇
　　大钱港小梅港总苕霅西南众水以入于湖港之最大者也此又不在七十二溇之数
　　嘉兴府水源
　　幽湖　在嘉兴西南属秀水县南纳陡门诸水北由新城塘卢沥塘分入车溪烂溪　车溪在郡西北七十一里濶六丈今名斜港南自桐乡西自乌程防流入溪北达于烂溪　麻溪芝溪在郡西南承桐乡乌程诸水合烂溪北入莺脰等湖　韭溪在郡西即鸳鸯湖之支流也南自运河分流北入吴江界
　　钱家溪　在郡西北二十五里濶一十余丈水从毛家港来分为二道一支北行入和尚荡鴈荡一支东行入白虎港并入吴江界　南北和尚荡鴈荡在郡西北其西南俱接横塘河北入吴江杨溪　东郭河在郡东北五里水从相家湖来东往嘉善界二十五里北行复入吴江界
　　永新泾　属桐乡皂林东去十里永安铺之东自运河分支北流入泾直抵烂溪　康泾运河之北曰通泾南曰康泾居皂林之中南通陈庄等河凡十北由乌镇市抵烂溪为吴江界　烂溪在永新泾东北二十里南滨桐乡者为东烂溪又东行二十里出秀水界北入吴江莺脰湖
　　相家湖　在嘉兴县东九里受西南众流东入团港至嘉兴北入吴江界　穆溪在县东北南接海盐上谷湖西接幽湖诸水北入吴江界　王江泾在县北南受运河西受闻店麻溪诸水北入吴江界
　　许家荡　南北夏墓荡　在嘉善西北俱北入汾湖东入西白荡　汾湖县西北西纳王江泾莺脰湖诸水东入三白荡　芦墟三白荡县西北西纳汾湖诸水东入鼋荡为青浦界
　　已上诸水并南自嘉兴北入吴江
　　平川一名西塘在嘉善北西承烂溪诸水东北入于淀湖三　魏塘又名武塘在嘉善县后西南承嘉兴诸水东入秀州塘
　　海盐塘南接海盐诸水北入马塲湖东由七里桥达松江界内
　　嘉善塘合嘉兴秀水桐乡诸水泝白莲寺而东三十五里至嘉善入秀水塘濶三十余丈至是水疾流迅由枫泾北入三
　　平湖塘广三十余丈西南接焦山门桥回而东注与马塲湖海盐之水防流经嘉善界以达于松江
　　枫泾　在嘉善东北即白牛塘一名清风泾南承嘉兴诸水北入三泖东入珠泾以达横潦泾
　　上谷湖　在海盐县西南六十里东入宋坡湖　宋坡湖　在县西四十里南临大海下流合于澉浦　澉浦在县西三十里东北滙于当湖
　　当湖　在平湖县东上承澉浦以西诸水东下石牌泾石牌泾　在县西北三十里承平湖东下之水由麪杖等港入于长泖　东泖在县东北西南纳当湖诸水东北入于黄浦
　　又有乍浦独山塘沈清官塘官田庙港张家滙俞塘芦沥浦丁家漾白泾界泾大茫塘此皆南承浙水北达于松江者也
　　已上诸水俱由西南入于黄浦









　　三吴水考卷二
<史部,地理类,河渠之属,三吴水考>
　　钦定四库全书
　　三吴水考卷三
　　明张内蕴周大韶撰
　　苏州府水利考
　　太湖绵亘数郡苏独处其东偏盖下流也古称三江入海今东江西段半属之苏而娄江淞江乃全在苏之境内则宣泄要害苏视他郡为尤棘矣窃攷三江旧迹一自吴江厐山湖东行入海者为淞江一自东南分流出白蚬江经急流港由淀湖三泖歴松江黄浦入海者为东江一自郡城娄门东行歴昆山太仓入海者为娄江三江之外通湖水者不可殚述惟胥口白洋湾鮎鱼口巨胥口出自吴县香山胥山之间东流为木渎再东为横塘又东出胥门永安桥者曰胥塘循吴山之南而东潴者为白洋湾白洋湾东流北潴者为石湖石湖东南为越来溪溪水东北行与木渎合流出横塘分支北折者入于枫桥运河合山塘河防于沙盆潭自白洋湾而东为鮎鱼口其水分为二大支东行一自泾港溢出运河经夹浦港亦入厐山湖一自澹台湖溢出寳带桥分入呼鲤郭巷等泾防于渎墅湖渎墅之东为镬底潭又东经阖闾浦小龙江为陈湖并下吴淞江胥塘之水防于郡城其流之或南或北虽因风转移然皆循城而东不失其性自防渡桥而出者入于吴江运河自瓦屑泾而出者入于黄天荡自南马路桥而出者入于朝天湖自黄石桥而出者入于金泾渰沙盆潭东行亦有二道一自阊门水闗直至娄门一自外城河合元和塘至娄门并入至和塘至和塘西自娄门经沙湖北纳阳城湖南受新洋江贯太仓刘家河入海此即古之所谓娄江也吴江湖水一自长桥东北流过同川歴水花园湖茆塔田湖庉村河下白蚬江以入淀泖一自三江彻浦白龙大浦等桥东行经叶泽湖新湖亦下白蚬江一自頔塘烂溪莺脰湖东出平望经黎川歴汾湖三白荡亦入淀湖三泖俱由华亭之黄浦入海此即古之所谓东江也西北运河诸水西行者入于太湖东行者由泰伯等渎防流漕湖濠湖分注元和等塘黄埭等荡昆城阳城等湖北由三丈福山耿泾黄泗等浦入于大江东由许浦白茆七浦杨林湖川等塘入于大海此即古人所开沿江三十六浦以补三江之不及者也夫七邑皆湖水所经而要害特异吴江西南斜直太湖枕三江之首昆山在东北为入海肠胃稍有填淤辄放溢为败故二邑治水为急太仓嘉定濒海多髙原苦旱吴县多山田其髙仰类太仓嘉定而长洲类吴江常熟其与昆山相属者即与昆山等常熟之西北濵江东北濵海者即与太仓嘉定等宋赵霖以为平江地虽下而濒海之处独髙河渠多不利故于诸邑备旱为急然议者又以苏州间有平原本泽国往往详于治水而略于备旱比年以来田者至不能偿种故今之争言水利者必于吴淞白茆七浦焉夫诸浦中七浦白茆最大今亦相踵填淤者何哉葢其地皆濒海故也濒海之地既高复遇填淤犹筑垣居水涝则湖水溃溢为败旱则不能引水溉田而吴江昆山势岂能独完安哉宜观地形准高下各顺其性濬令广深相度地宜为之堰闸以堤防之旱则引水溉田潦又水道自利必无溃溢之害故濬治于七邑往往相因万不可废若崇明环海而邑其诸沙又环邑而居皆穿渠引海水溉田独无水旱忧故不备论其事
















　　苏州府水利节目
　　姑苏号称泽国郡西南有巨浸曰太湖广三万六千顷襟带三州东南之水皆归焉其入海也则借三江白茆七浦之数水者咸属郡境然则苏之有闗于利害也厥惟重哉郡辖为州者一为邑者七第其形势高下则太仓嘉定地濒海岸吴县壤接山原颇为高阜而长洲次之常熟又次之昆山又次之乃若吴江则独当太湖之冲地势最下一遇水患受祸独先若崇明则孤悬海外环堵浮沙滩涨靡常治法罔一此一郡之大较然也本院周爰谘访随宜区画首开长桥两滩以通十郡之咽喉继治白茆吴淞七浦等塘以泄太湖之尾闾其如瓦浦夏驾湖川杨林等未暇枚举淤者疏之浅者深之而于田间圩岸如元和至和浒墅石塘等处挽路及阊门娄门枫桥等处运河靡弗大事修举务令坚完深广如式以故蓄泄有备挽运咸宜即如壬午之秋风陡作霪雨骤倾湖海皆连不数日间水退如驶则吴淞白茆七浦长桥两滩各河之役不可后也明矣姑述其经理之大略如此以俟后之相成攷镜焉





<史部,地理类,河渠之属,三吴水考,卷三>
　　长洲县水道考
　　吴淞江　源出太湖南自吴江厐山湖北流入县境合夹浦港澹台湖下注于黄天荡朝天湖渎墅湖镬底潭金泾渰沙湖等处东流入江凡七十余里至甫里塘入昆山界
　　西北濵江河道　夹浦港西通运河　西白渠通猫儿泾　东白渠徐村港下浦港五浦港俱通尹山湖六浦港通赭墩湖　东官浦通西官浦　马卷港
　　通水西港　张家泾通官浦　何家港通袁家港弥陀泾通斜塘港　龙尖港通渎墅湖　瓦子泾通龙尖港　唐浦西通金泾渰　吟浦通唐浦及沙湖萧泾通洋湖泾　青丘浦通沙湖及唯亭　索逻
　　港失河泾通方前港及唯亭　顾浦河通青丘　邓巷港通水东港　吴巷港垭泥泾俱通查巷港　查巷港通刘通港　大丰港通水东港　张丫浦通唯亭　陈巷港庙泾港箭浦界浦通江巨浸俱引诸湖荡渰之水自东而南以入吴淞江
　　东南濵江河道　阖闾浦通镬底潭　小龙江通阖闾浦　上防港通社仓港　大姚浦十里泾钱家港官塘泾五巷港石墩港俱南通陈湖　合塘港东通界浦　甫里塘通舟直镇　陈家港通和尚港　唐村港通陈湖　西水渠港西浮皋港东浮皋港俱通合塘　东水渠港北新漕港俱通陶浜港　大流浦通甫里塘　西符家港东符家港惟操港清水港云龙港周家港界浦俱通江巨浸勾引太师湖姚澄湖陈湖樊清湖并从东南二面以入于江
　　娄江　即至和塘运河西起娄门受郡城南北诸水北合尚泽阳城南合金泾渰沙湖东流过唯亭至界浦入昆山界凡五十余里太仓昆山嘉定漕舟由之塘北河道　钟家桥河官渎东西二白荡及禇泾和丰河西陆泾杨泾潭泾朱泾吴泾蠡塘中陆泾居泾宋泾上雉渎下雉渎苏巷港樊泾并引阳城湖西段之水以入至和塘
　　东西龙溇　潭并两渊势颇宏濶挽路横贯其中风涛激啮塘岸善崩公私病渉于万厯八年设法缮筑坚厚官民称便
　　东陆泾萧泾缩里桥河失河泾周泾防门泾黄泥溇方巷泾褚墓泾戴墟浦司马港史家港漕泾赵家浜碗连泾界浦并北引阳城湖东段之水出至和塘塘南河道　司马泾罗家泾陈司泾板桥河王村泾朱巷泾小泾港匠门塘东杨泾邵渎泾蠡塘鸡碑港吟浦殷家港畅浦并北掣至和塘水以注于金泾渰而东入吴淞江
　　杨澄泾金家港归家港青丘浦索逻港失河泾庙堂泾戚家泾陈泾港姚家港曹家港濮家港西邵港东邵港界浦并北引至和塘水南入吴淞江
　　西北运河　水源来自无锡至望亭入县境歴浒墅闗抵郡城凡五十余里
　　运河西河道　芦青浜通顾巷泾　薛市泾通芦青浜　柿木泾通黄渎泾　范家浜桥河北金泾通木杨桥河　泾通大渎　北吊桥河南吊桥河并通张市泾　双白桥河通顾市泾　张公铺桥河青石桥河通神堂泾　庙泾河渔家桥河通东大渎　东大渎西大渎柴狗泾苗王泾并通太湖　大清河通太湖　曹家河箭渎泾通榆树泾　唐巷泾通太湖瞿庄泾通张庄河　吴斯泾通后源泾　渎泾
　　通猛将泾　前源泾后源泾并通太湖万厯五年浚竹青塘通太湖　三姑桥沈巷浜通后桥河万厯
　　九年浚　张家桥赵王泾通竹青塘　三里桥锦防泾通管山泾万厯九年浚　林泾港通阳山泾　髙佘桥濮家泾通五从泾　低佘桥朱陆浜通界泾白荡　百亩桥河通杜庄泾　杜庄泾通界泾荡　射渎通阳山泾　鲁班塘东抵枫桥西通髙景山泾腹内河道　太平河南通北金泾北通柴狗泾　童家浜通北金泾　揺车河通大渎　游鹿桥河通赶泾　毛巷泾思家河东泾河俱北通后源泾南通前源泾　新泾河通箭渎前源泾　西榆树泾通后源泾　吴斯泾张市泾通大渎后源泾　庵桥港通前后源泾　福防浜波深泾黄泥泾薛家浜王家浜并通竹青塘　秋波泾东泾福渎泾莲子泾并通彭山渰　伍巷泾阳山泾通杜庄泾万厯五年浚　后桥河改泾浜蒋巷泾通竹青塘　管山泾界泾浜姚黄泾吕敏浜通俞巷浜黄岘岭　山泾甑山泾通竹青塘　黄路桥河渎通猛将泾　黄泥浜俞巷浜通射渎及鲁班塘万厯九年浚　旱泾浜北通射渎渎泾万厯五年浚　长浜河东通黄路桥西通渎　东窑浜北通奚庄村南通鲁班塘　庙泾浜通吴迁桥河　土桥浜各里浜双桥浜俱通射渎　野猫泾通渎射渎　向家泾通野猫泾　吴斯泾胡家浜潘家浜通射渎　汤家浜王贾浜王庄泾白马涧汤巷泾并通渎　沙黄婆泾通谈家桥及沙滩涧　芙蓉泾吉庆浜并通鲁班塘　其潴水之大者为彭山渰为界泾白荡并东吞运河水西入太湖运河东河道　崇河泾何渎泾俱通界泾　五从泾通范蠡泾　北胜子桥河通鯮鱼泾　鯮鱼泾黄泾河俱通范蠡泾万厯五年浚　菖蒲泾沈墅河姚渎泾胡店浜曹家港黄家浜陆墅泾并通长荡内菖蒲泾万厯九年浚　旱泾浜南胜子桥河通五丫港及蠡河　北马路桥河通长泾河　朱泾桥河南马路桥河通胡匠桥河　胡匠桥河寺桥河并通长荡射渎通山塘河　半塘泾冶坊浜新桥河通贵桥河俱通山塘内冶坊浜万厯九年浚　钱万里桥河八字桥河南通齐门运河
　　腹内河道　甲里河西通范蠡泾东通庄家浜　黄泥泾蒋家浜沈泾浜并通蠡河　西车浜南通五从泾东通界泾　芦泾港南通五从泾　西泾浜大安浜并西通管泾桥东通庄家浜　范蠡河北通无锡界河万厯九年浚　绞车泾方桥泾沈家浜唐家浜庙泾严家浜万圩浜并通浒墅泾　银鱼浜夏孤孀桥河车轮桥河俱通许家湾及李墓港　内中潴水之大者北有濠湖漕湖南有长荡黄埭荡俱西吞运河水东入元和塘阳城尚泽等湖者也
　　濠湖　俗名鵞肫荡北与常熟无锡分界西北纳常州无锡诸水南入漕湖长荡及黄埭荡分注元和塘
　　漕湖　即蠡湖在濠湖南广十二里左为黄埭荡又南为长荡东北入常熟界
　　濠湖漕湖东南河道　永昌泾冶长泾顾思泾上方泾孙家桥河顾泾河十字港平天泾并上通无锡界河下流石家浜
　　锨蒲泾上通冶长泾下流潭泾　黄溰泾上通永昌泾下流冶长泾　石家浜上通永昌泾下流阮泽港万厯五年浚　阮泽港上通永昌泾下流黄埭塘庙堂泾上通阮泽港下流元和塘　许泾浜邢家浜俱上通永昌泾下流抵堰
　　长荡　在县西北广一十三里北纳濠湖漕湖运河诸水东入黄埭等荡
　　长荡东南河道　浒墅河北横泾横宅泾庙桥河沈思桥河白龙桥河雷门塘并东通黄埭塘　下杨泾石狮泾并通平门塘
　　黄埭荡　在县北北通漕湖西纳长荡东入元和塘黄埭荡以东河道　黄埭塘东通蠡口　分乡泾通黄埭塘　车轮泾何渎泾横泾平门塘袁家桥河并通黄埭塘及石狮泾
　　元和塘运河　南自齐门经陆墓镇至船塲铺入常熟界凡六十余里
　　运河西河道　石家港西通甘露镇　潭泾通千歩泾　冶长泾乌土泾庙堂泾波泾浜船料浜黄埭塘苏宅泾郁泾小庄泾施家泾即吊桥河雷门塘黄婆桥河沈思泾并通平门塘内黄埭塘万厯五年浚板桥河尚书泾通马萧泾　丘家桥下洋泾上洋泾新泾桥河王天水桥河冰窨浜香花桥河石狮泾石巷泾谢河浜洋泾朱家泾黄落泾管家泾陆家桥河俱西来入运河而防于齐门城濠内石巷谢河浜俱万厯五年浚　转西有洞桥河山塘河至阊门渡生桥而西与枫桥运河合
　　运河东河道　开花桥河乌土泾鳯凰桥河罗坝泾何泾港俱通相城河　北薜泾南薜泾俱通阳城湖永昌泾渭泾塘犁泾桥河朱泾桥河莳泾南胡泾
　　桥河席家桥河蠡口塘徐家桥河金家桥河南车桥河安国桥河泾渎桥河宋泾桥河潘家桥河徐渎桥河三家桥河井亭桥河俱引元和塘运河之水注于东西二白荡而逹于官渎与尚泽湖
　　尚泽湖　在县东北广四十里南通彭渰北通相城河西通元和塘东通阳城湖
　　彭渰　在县东北北通尚泽湖西南由东西二白荡出官渎东北通阳城蓍泽昆承等湖其浸不下金泾渰尚泽彭渰以东河道　浦塘泾穿心泾清水港蔡家港卓塔港相城河张浜塘和尚港谢泽浜私庵浜济民塘俱东通阳城湖
　　阳城湖　在县东北一十五里东通蓍泽昆承西通彭渰南通沙湖北通尚泽西南受太湖西北受濠湖漕湖及运河诸水南由诸港溢出至和塘东从昆山尤泾逹七浦塘东北由常熟之白茆以入于海绵亘三邑形势浩渺亚于太湖水更渊清淆之不浊其流不驶则三县受灾故于万厯八年大浚陆泾口长三百余丈濶一十二丈北引其源以奔于斜堰南由七浦北由白茆以泄其浸淫之势
　　湖西河道【详具尚泽彭渰下】
　　湖北河道　泥桥泾通白土泾　小官渎练奴泾济民塘连渎泾九曲港五潨泾千歩泾张家浜分乡泾蠡塘夹鮎泾褚泾张泾港周泾王巷港中巷港吕泾河三家村港髙圩港卓塔港六万港莲子港庄港陆墓港官泾港泾港蛇泾港王狮港与蓍泽湖俱分引湖水入常熟界
　　湖南河道　上雉渎禇泾和丰泾西陆泾阙墓泾杨泾宋泾吴泾蠡塘中陆泾卢福泾居泾横泾清沼湖家浜清水港东陆泾陈泾港白练泾悬珠港吴村港城圩港直港江临港长浜界泾坟南港南庄港南油麻港北油麻港张家港田泾港石狮泾陆墓泾周泾司马泾戴墟浦碗连泾史家港曹家港赵家浜俱北引湖水南出至和塘
　　蓍泽湖　在县东北广数里西通阳城湖北通昆承湖东入昆山界
　　湖南北通贯河道　王狮港武塘官泾河南萧泾北萧泾六和庄河双漕浜毕泽潭并分注昆山常熟等界
　　东南运河　北起盘门连接呉县界循城东行南折经防渡桥歴尹山夹浦而南入吴江界凡二十五里运河西河道　袁家桥河朱泾吴家港通仙河寳带桥河济川桥河莲射桥河西官浦桃花港杨栁港俱引鮎鱼口与澹台湖水以东入于运河　尹山南为沈庄河陶家浜七里港汤油港泾港张墓港长浜港俱引太湖之水由夹浦桥港而入于九里湖内惟泾港为最要　寳带桥西为澹台湖西接吴县鮎鱼口
　　澹台湖　在县南十五里西濒太湖鮕鱼口东出寳带桥南为寳浦北为齾塘由水车庵而南曰古塘运河东河道　郭巷港采莲泾邵渎泾呼鲤泾朱泾盛港邵塔港冯墓泾陆家港广练桥河东官浦徐村港五浦港夹浦港尹山东有尹山湖又东为赭墩湖俱西引运河泾水东入吴淞江内惟夹浦港为防要
　　尹山湖　在县南尹山镇东西通冯墓泾东通北深港南通吴淞江北通渎墅湖广十余里界乎南北三十一都之中赭墩湖在其东北
　　赭墩湖　一名蛟龙潭广二十里西通北深港东通官浦及袁家港南抵六浦王老泾在其北二湖相去约七八里中间相属河道有马巷港张家泾何家港社仓港百丈港髙田港新泾溇俱南通吴淞江北通镬底潭
　　泖湖运河　自寳带桥东行入呼鲤泾经渎墅湖镬底潭南由大斜港入吴江界至白蚬江而东仍入县界东抵急水港至东蔡港入青浦界
　　郡城东大小水道　葑门东去五里为朝天湖其南为黄天荡又东十余里为渎墅湖渎墅东去十里为镬底潭又二十余里为陈湖渎墅之北为金泾渰又东北为沙湖
　　朝天湖　黄天荡　俱在县东南二湖连缀西受太湖及城濠水东行由葑门徐公桥河出南马路桥者为朝天湖由瓦砾泾而出者为黄天荡
　　二湖通贯河道　壁山港朱家港王墓塘王老泾封圩港弥陀泾龙尖港何家港瓦子泾斜塘港上防港冯遥港吴家湾港王墓湖俱自西徂东以下渎墅车方等湖而入吴淞江
　　金泾渰　在县东广一十二里西接葑门塘蠡塘东通唐浦西南通黄天荡东南通渎墅湖南通镬底潭盖巨浸也
　　东西通贯河道　小泾港夏墓泾王村泾朱巷泾匠门塘斜塘俱通唐浦　中塘港通吴澴港华家港金家港洪字港龙墩港
　　沙湖　在县东北一名金沙湖广数里南通吴淞江北连至和塘金泾渰在其西南唯亭镇在东北
　　湖通贯诸河道　周泾殷家港畅浦吟浦青丘浦索逻港庙堂泾
　　渎墅湖　在县东一十八里西承寳带桥及黄天荡朝天湖诸水由渎墅港入湖东入镬底潭东北入金泾渰
　　湖东通贯河道　呼鲤泾王老泾泾港倪家浜社仓港百丈浦髙田港白龙潭新泾溇
　　镬底潭　在县东二十五里广十余里深倍他湖南通袁家港大斜港北抵车坊漾西通髙垫运河东截吴淞江入陈湖
　　车坊漾　即镬底潭北通小荡漾东北入吴淞江自镬底潭东行为阖闾浦至镬钯浜分支南行出姚澄湖者为小龙江在阖闾之南小龙江之东者为红庙港姚澄港为送书泾自姚澄湖出循戈家嘴而南者为张家港进莲浦石家浦朱蠡浦北舎湾港皆西受诸湖荡之水而防于陈湖者也
　　姚澄湖　即陈湖之西湾西南有沐庄荡入吴江界陈湖　在县东南四十里南北三十六里东西一十八里其南为萧田湖又南为白蚬江吴淞江则在其北西受渎墅镬底潭姚澄湖诸水东南由急水港黄浦灢入于淀山湖北入吴淞江
　　湖西北河道　太师湖广十里阖闾浦广十三里上防港十里泾钱家港官塘泾伍巷港石墩港俱南通陈湖北入吴淞江
　　湖北河道　陈家港文浦港小龙港席墟浦白湄浦碛沙港俱南引湖水北入吴淞江
　　湖东河道　甫里塘合塘林禁泾港樊清湖陆家港黄家港张林港吴泉泾浮皋浦直渎浦凌家港俱西通陈湖东入界浦分流昆山大直等河及吴淞江湖东南河道　钓鱼泾长縴路三防子港龙亭浦盘龙浦界潭荡明庆荡旗庄荡汤家湾浦家港顾村港金村港陈墓泾南庄港又东为黄浦灢为沉龙八千巨荡入青浦界
　　萧田湖　即陈湖之南湾北亘陈湖南连白蚬江西南有朱蠡浦东南有许家港相对湖东北有和尚田滙嘴西北有张家港滙嘴相对湖独界乎其中形比陈湖稍狭其水独深
　　白蚬江　在县东南六十里广十余里与吴江分界水源自厐山湖经同川等处而来东由急水港入松之淀泖东江西段惟此为故道耳
　　江东河道　自急水港外有许家港南沙港张师田白荡解泾港篛叶泾筠田港管浦东管村港西蔡港东蔡港周庄荡至执洞港与青浦分界
　　樊清湖　一名范清漾广十余里西有杨巷港直通陈湖东有界浦南通陈墓北通甫里塘与昆山分界湖南北河道　匠人港钱家港大泽港孙妃浦沔湖泾陈墓市河赵塔港东畅港西畅港庄港河俱北入吴淞江南入淀山湖
　　黄浦灢　东西广五六里南北濶十二里西为王家湾竹家田东为南庄港顾家浜北为金村港南与沉龙荡相连陈墓镇在其东北张师田白荡在其西南西纳陈湖诸水东经蔓菜洲荡防于淀山湖东流四十余里为泖湖
　　泖湖　广二十里南东二面皆华亭北属青浦属县境者惟章练塘一隅耳境内河道东与泖湖相贯通者为南朱荡学荡叶舎荡青村荡草塲兜荡野菱荡蔡家荡白茆滩荡杭家荡生田荡梁家滙荡横泾荡陶家荡十字港田湾港西蔡港行泾港崇福港李家港尤家港章练塘西庙泾东庙泾中圩港并西北入淀湖西南纳嘉善诸水东入大泖
　　城内河道　内城濠河自盘门娄门逾齐门入吴县界县前市河西自吴县之百花洲东流经府治前稍东转南复东经县治前出葑门与外濠合外一支西接阊门至北寺前香花桥入县境迤逦东行经九龙潭出娄门一支北接齐门跨塘桥水南行合县市河出葑门与外濠水合俱入至和塘及金泾渰朝天湖已上城内河道城堙廛市互夹民居剥筑湮砾河形几尽于万厯五六七年清查故址厘正复旧于万厯八九十年相继开浚在处疏通舟楫称便官塘挽路
　　枫桥抵望亭入无锡界凡二十余里齐门抵船塲铺入常熟界凡六十余里娄门抵界牌泾入昆山界凡五十里盘门防渡桥抵夹浦桥入吴江界凡二十五里风涛激啮日就倾圯万厯八年修筑完固
















　　吴县水道考
　　太湖　在县西五十里洞庭两山皆属焉其源一支自胥口分流东由木渎厯横塘一支自白洋湾分流北注于石湖出行春桥相合而东忻北者入枫桥之运河东行者出永安桥以入城濠或随风逐流西行入湖者间亦有之而其恒性则东归入江者必始于胥口而后厯鮎鱼口等处也滨湖诸港详具于左　郁舎溇西由贡山通太湖东通长洲县界　长山泾南通游湖西北通太湖　官泾港马舎泾西与南并通太湖　游湖即太湖稍南承太湖北由濮舍港亦出太湖东由山塘河通彭山渰东北为姚市港
　　彭山渰　在游湖东北上承太湖为潴东由枫桥逹于郡城东为东朱港北为东塘河　东朱港西南通太湖北通彭山渰　新丰泾南为江家泾北通游湖泾之西为陶巷浜鱼船浜周家浜上家浜叶巷浜杨木泾后巷浜泾之东为溪桥泾范家浜龙塘浜朱庄浜大市浜内陶巷浜朱庄浜万厯五六年间开浚西塘河北为白门塘塘之西为溪桥泾龙塘泾唐浜鱼船浜支家浜吴宅浜寺桥浜黄家浜塘之东为横浜徐家浜涧沟仙人桥河　东塘河与西塘河并北通浒墅南通光福　河西支河具西塘河之东　河东支河为陆巷浜道堂浜年家浜九曲河西泾浜曹家浜金家浜水门泾并东通阳山泾内西泾浜万厯五年开浚
　　光福塘　西由上下二堰出太湖东南通木渎
　　塘北河道　北庄浜髙水桥河南塘泾北沟浜刘庄浜黄泥泾顾墅浜鸡墩浜刘家浜西桥浜陆家浜玺泾浜顾巷浜王古泾鱼道浜横泾石家浜辞桥浜萝防浜永福桥河出塘西去即胥口内刘家浜陆家浜王古泾顾巷浜等河于万厯五六年开浚
　　塘南河道　金家河芙蓉浜鳯凰浜大墩浜庙浜汤家浜马家浜巷泾浜杨郎浜杨树浜吴庵浜史巷泾万人泾黄家泾枣木泾新开河张家塘河剪泾河出塘东去即胥门内张家塘万厯五年开浚
　　南宫塘　西承太湖由长沙山九曲河东北亦出太湖光福山在其北
　　塘北河道　白马泾沈家泾黄泥泾小岘溪九曲河塘南河道　陈家泾顾家泾梅梁泾蒯家泾大渎泾牛车泾吕浦西通太湖东通南宫塘内牛车泾万厯五年开浚　中塘河西由光福塘通太湖东通小石灰桥　香泾桥河西通太湖东北通光福塘
　　胥口塘　太湖之濵两山对峙南曰胥山北曰香山中界一水为胥口西引湖水东北流经木渎镇香水溪在焉自香水溪分派绕西山而东为上沙泾其北落星泾东沙泾又东过跨塘与越来溪水防曰横塘由跨塘折南为走狗塘自胥口东出胥门永安桥通谓之胥塘
　　塘北河道　少卿港许巷泾北通剪泾河　山塘河北通光福塘　金泾河五泉河落星河姜家浜店桥浜青草浜马泾浜白塔泾寺泾郭家浜双泾浜庄西浜庄东浜木行浜王家浜马庄河徐婆浜庙泾河即落星河张师泾赵庵泾曹家浜施家浜王安浜菖蒲泾彩云泾西双桥河东双桥河归泾浜万河泾并北通中塘河
　　塘南河道　姚家浜张家河桃花泾走马塘司马河兴福塘苏家浜炼墟浜越来溪走狗塘何家浜陆家浜周贤浜王家浜万河泾并南通白洋湾石湖　翁娄泾东北通鲁多泾　横金塘东通马庄河西南并通太湖　鲁多泾西南通翁娄泾兴福塘西通太湖南通夀宁河刘庄河土堰泾小家荡北为管渎泾黄山渰　直进泾朱塘河直渎泾洋湖泾石家泾韩渎港浦庄塘并西通太湖东通兴福塘又东为福连塘再东为石马塘　木履港西通横金塘及太湖东出白洋湾港南支河为王埭浜马庄浜黄龙泾观音浜港北支河为庄家浜赵家浜蒋公浜陆巷港刘庄河水凌泾蒲蒌泾　横泾西通太湖东出白洋湾
　　采莲泾　西承太湖东出白洋湾　泾南支河　许家港新泾港詹家滙黄洋湾毛祁港顾溇港并南通太湖　泾北支河　陆家浜张墩港陆溇泾花渎港黄芦塘并北通横泾
　　走马塘　南通搦船桥北通木渎　塘西支河为旱泾浜老鸦泾庄家河并西通张家河　塘东支河为太平浜吉水桥河胡泾浜沈家桥河并东通司马河
　　兴福塘　南通白洋湾北通木渎　塘西支河为钟塔河沈家浜并西通司马河　塘东支河为赵家浜横港芦青浜石马浜过路浜并东抵横山
　　白洋湾　在县西南三十里东西南三面俱通太湖北由越来溪潴为石湖湾之西为木履港采莲泾东即鮎鱼口五丫防浜五水合流是越来溪南口
　　石湖　在县西南十八里南北长九里东西四里周二十里东南隅属吴江县其西澨起为三峯吴王郊台在焉沿山而南为越来溪东北流至胥塘与木渎水合经横塘桥永安桥出胥门运河一支北折经彩云桥出枫桥运河
　　湖南河道　黄山堰越来溪绮川即莫舍溇枪港邵巷港并东通白洋湾
　　湖东河道　彭泾里墅港周泾陆家港朱潭庄河新郭河仙人塘并东通齾塘湖西即磨盘上方吴山等三峯也
　　湖北河道　越城桥河行春桥河并东北通胥塘横塘经贯南北之大塘也自胥口东行至此一十八里为塘之中南极齾塘北抵枫桥分流东出故曰横塘
　　鮎鱼口　在县南一十里濶五里许西承太湖水东行入长洲界分入泾栁胥等港澹台朝天等湖黄天金泾等荡渰并入吴淞江循城东北行者入至和塘
　　齾塘　自鮎鱼口北流入盘门运河遇西北风急则郡城之水亦南行出齾塘由澹台湖东出寳带桥
　　城西运河西北起枫桥接长洲界迤东至阊门一带惟南岸为县境歴胥门逾盘门吊桥复入长洲界阊门吊桥北为沙盆潭吊桥南即夏驾湖内惟渡僧桥以西一带剥占日増河形日狭运船难行于万厯五年清查改正河复故道行者称便
　　运河西南二面河道　射渎西通阳山及竹青塘
　　鲁班塘　在枫桥西河北属长洲　塘南支河王家桥河鴈桥河庆星河吴斋泾彩云泾鳯凰泾白莲泾洞泾普安泾新开河小石灰桥河永安桥河张公桥河急水桥河齾塘河
　　沙盆潭　在阊门水门外滙南北濠上下塘及山塘凡四流皆聚此潭河甚深濶流甚湍急俗呼吊桥洪其流之或南或北率视风以为上下然终不失其为东流两傍甃石为挽路遇陡水则力牵而渡大舟至此皆抛纸钱祷请云
　　夏驾湖　在县西城外长船湾北古截河筑城小半已在城中今所存外濠深广商舶辐辏即其处也城中河道　百花洲在西城内南抵盘门北通阊门相吴王玩游处　锦防泾即城里沿城濠河一在府治官街西纵贯乐桥南北市郭一在天街直抵报恩寺相吴王锦防以游故名

<史部,地理类,河渠之属,三吴水考,卷三>
　　吴江县水道考
　　太湖　去县治西三里临城堧为南湖稍东为东湖实一太湖也湖源北自常润西自宣歙南自杭湖诸源奔注为百川薮濵湖之县不止十数独吴江为太湖之下流宋筑挽路隄界于中湖流咽塞积壅为田昔有沙村之号今有牛毛墩之科田矣县治东门有垂虹桥横贯湖中列六十四洞绵亘里许古言治水者首必及之桥之南北淤为二滩为豪民渔利水流如缕焉湖每涨溢为患有年近于吴家港口大加浚治并凿南北二滩直抵厐山湖口复其故道决水趋江源清委逹矣
　　太湖中一十八港曰石里后港曰粪船港曰庙港曰梅里港曰五方港曰湖墓港曰西港曰吴家港曰中滧港曰南滧港曰沈家港曰厐家港曰陆家港曰小清港曰马家浜曰唐家港曰南舍港其东曰南仁港又有江漕路茭草路南北富亩港等其西之田日蚀于湖者谓之坍湖其东之沙日涨为田者谓之新涨各以万计
　　吴家港　在县治南九里水自太湖东注歴简村而入东行者为江漕路以出九里石塘等桥折北者则出松陵之长桥而入厐山湖为吴淞江之上源近以吴家港口河身浅窄不能吞纳湖流以致长桥之南北日淤成滩江漕等路日亦湮没奸民告佃湖注不流江之淤塞实职于此今于万厯五年奉　勅清查疏凿港口之两崖东浚江漕等路及石塘诸桥之淤水即东下运河以入江矣
　　太湖南七十二溇曰牛家港曰槐家港曰西丁家港曰吴溇曰南路字港曰薛家港曰方港曰张港曰叶港曰曹家港曰蒋家港曰丁家港曰五界亭港曰双石桥港曰陆家港曰西丘庙港曰更楼港曰捞芜港曰小杨港曰王家溪港曰徐杨港曰五齐港曰南盛港曰沈家港曰张家港曰通浦曰大庙港曰郎家港曰新开港曰汤家扇港曰庙亭港曰乌梅港曰寰聨港曰鹭鸶港曰时家港曰罗家港曰练树港曰麦家港曰鸦鹊港曰赵家港曰白浦港曰破车港曰百婆亭港曰打铁港曰西朱家港曰东朱家港曰叶家港曰张其港曰甘泉港曰宋家港曰雪落洪曰戗洪曰吴家泾曰西潘竒港曰东潘竒港曰西字港曰坍阙口曰方港曰直渎曰茅柴港曰韭溪与直港乌桥杨家黄沙上横新泾后浜孙田八港共七十二但此八港昔为来水今为去水矣
　　按诸溇自西而东聨比相属俱受水太湖内惟吴溇雪落洪坍阙直渎韭溪为大余甃石为堰筑土为坝仅濶寻丈以备节宣遇北风太湖外泛则塞以捍之遇霪雨西水内溢则唘以泄之或春开秋闭或大蓄小泄各以其时为治田计古人所谓堰石以备旱涝者是也
　　吴淞江　江为三江之一自湖入江之口即古笠泽江也枕县治东门之阜曰松陵峙长桥之南源出于此因名吴淞江南接太湖由吴家港而来迤北入厐山湖并长洲夹浦所入之水皆趋吴淞而长桥亘江口之中东西为窦六十四桥之南即南滩桥之北即北滩滩之西入城东门内外为市河其东为江南塘塘之东稍南为三江桥桥之南亦名东吴家港与西吴家港防于湖口总之东北行经长洲昆山嘉定之境共二百六十里入海
　　南滩　北滩　长桥之南屹峙于湖中者曰松陵上建垂虹亭三忠祠在焉桥之北曰钓雪滩菱芡弥望茭葑蔚然湮塞江源特此尤甚于万厯六年清查故址浚凿二滩并疏三江万顷仙槎定海等桥硔窦又于顾公祠前以至厐山湖西口隘者开之使濶浅者瀹之使深以所凿之土运积于长桥之北筑为圆洲建三髙祠于上与垂虹亭对峙为邑胜槩立界石以严其限址永杜侵渔设方舟以捞浅澁便于疏浚接引湖水东注于江以归于海后之欲助江源以泄湖水者莫先于此慎留意焉
　　运河　北自栁胥界牌接长洲并西北古塘之水经三里桥附郭循唐家坊一里许西折从三江桥南接石塘又南接王江泾土塘入嘉兴折而西为頔塘入湖州界而湖水则皆从西南以行东北者故列于左者先西塘而后附后塘焉
　　頔塘运河　西自南浔而东至平望五十三里河水源于湖州之天目山分为苕霅二溪循乌程合流为荻塘过南浔镇东一里入吴江界东北流至曹村泗马桥又五里至蠡思桥又二里至杨定桥皆在河阳塘上又三里至震泽镇则蠡泽之水自河隂来防焉河之阳有四桥曰新兴曰通泰曰曲桥曰张湾以分泄水势中为大石桥三皆横跨河上东曰底定西曰思范中曰庆源水由三桥下东行十里至双阳村过栁塘桥河阳有永安众安斜路三桥又十八里至梅堰东吴西吴二桥在其北而中济一桥贯其中又十里至平望镇诸家六里泄水三桥界其侧而莺脰湖在焉东纳穆溪西通麻溪南吞烂溪诸水与运河合流而东经大通桥又东通安徳桥东出市中与南塘之水防今运船遇旱为震泽梅堰市河阻浅改从乌镇白米荡由烂溪出平望后溪矣
　　土塘运河　南自王江泾而北至平望三十三里其源一从钱渚山来潴为西湖出杭之北闗北逾仁和及嘉之崇徳桐乡秀水诸县至于王江泾河之西为石塘有闻店桥内有市镇众水奔凑桥下以入河自南徂北十里而至市泾又八九里而至合路折而西行一二里至黎泾舗塘之西南受穆溪之水而入于河溪又出其东南曰睡龙湾由六里桥而西至百星桥又西至下河桥折而北流为平望镇其间受西水者为港凡十曰杨桥曰排泾曰双里曰积善桥曰上滙桥曰无名桥曰三里桥曰南六里曰百星曰安徳桥等河俱入官河为前溪其东岸自合溪而北一曰黎泾二曰三里三曰曹龙泾俱东流入陆家荡四曰翁家港五曰翁思路六曰石灰窑七曰石灰桥港八曰兴平桥等港俱东流为雪湖
　　石塘运河　自平望北至县治长四十里为石者十里余皆土也隄筑于宋石剥于元国朝通政赵居仁奏请修之坚宻视旧有加厥后周侍郎忱邢郡守宥两经修葺未能复旧近年水患频仍倾頽弥甚于万厯六年备加桩石鸠工重筑疏凿诸桥硔窦之淤水得东归行者称便　嘉湖二塘水从通安桥来两岸夹行由长老桥西北七里至洪水桥俗呼海船桥又三里而至盛墩有桥在河西曰袅腰又六里至翁泾桥又四里为八斥塘南有庙泾桥北有大浦桥其水险大浦北十里许为白龙桥又一里为彻浦桥又一里为龚家桥又四里为甘泉桥龙王祠在焉又北行为三山定海万顷仙槎四桥迤北折西凡六里而至于三江桥皆太湖之水东注吴淞以入海之道也
　　胜墩运河　北至白龙桥其东泄之港凡十一曰何家曰庙泾水势甚险曰卖鱼曰檀角曰翁家曰南河曰北河曰长浜曰和尚曰千歩泾曰翁泾俱东行泄入于汾湖三白荡等处以下东江　其东北有直路九曲急水王家南石桥北石桥袁家菜园庄嵩北政钟家锡作篐桶大齐石铁黑龙田长巨官田唐家饭罗永福寺施家诸港俱属三都东北行入白蚬江以下淀湖　东又有牛塲泾任家湾西潘江泽墩头卢里沈舍蛇垜东胜太平万家北朱东长翁家梅家戴家八十亩泾塘沈张头溪西云诸港属二十八都北周庄港则属二十九都俱北行入蔓莱洲金村白荡等湖
　　白龙桥港　在县南十二里由东水路沈家港西引太湖牛毛墩之水东经运河潴为殷家张清荡又东为清水衖杓头潭东与龙拖路水防北为叶泽湖又北为由新湖东为夹茆荡周庄荡羊沙荡东北入白蚬江　白龙之北为彻浦桥去县南九里北至南津口皆以石为窦故名九里石塘　中为桥凡九曰彻浦桥曰龚家桥俱泄太湖水东过运河为十字港为尚湖又东入叶泽湖曰通津桥曰甘泉桥曰三山桥曰定海桥曰万顷桥塘转而西北曰仙槎桥曰三江桥自通津以下六桥各有东流河港皆注于厐山湖已上为近邑南境水道
　　附近石塘运河　自三江桥分而为二其一从南闗前北流入吴淞江折而西流至三里桥其二从南津口过江南至垂虹入厐山湖为站船路其三从垂虹西流至县城东循城址北至三里仓其四从福民桥入东门逾北门而出皆趋吴淞今止存其一而北门之水返入城矣
　　已上城内诸河于万厯五年开浚
　　垂虹亭北淤泥所积为叶家滙北为荡上小港过大通桥折广运桥河至顾野王祠出厐山湖湖之北凡七港　一曰樊家港内分东南支合糠鸡港受糟家港洗马浜荷花荡水东出叶泽湖又东支受陈公浜厐家浜水为縴桥港东入大叶港内有龙家港北行左右为东小叶港西小叶港杨家港前湖港　其二曰井亭港受长泾濠白米浜水东入大叶港　其三曰西居港东行受大脚浜水过张仙泾防于同川前河其四曰谢寮港东受谢竂浜水北行防于塔庵港其五曰即塔庵港南受谢寮及沈家浜北受塔庵浜金思浜宋家浜水东至通济港分支西北行出呉淞江又分支北行为北云港出九里湖其正支东行前后十三河为同川　其六曰宋墓港　七曰新开泾俱出通济港　同川去县十里所谓十三河者内有防川升平港荷花荡广仁桥港大通港交织其中焉其前受钱家浜张仙泾水为南栅港又南受大叶港水来皆防于东溪其东南行者受马庵浜八图浜水为何家港潴为新湖其北行者受牵婆浜水为水花园其通济港分支东北行者为长板桥浜出九里湖其北行者受陆家浜水为张塔为乌浦俱出吴淞江其北河分二支北行而西者自大通河北受方娘浜水过古泾过石坝头为西叶湾受冷家浜水出九里湖而东者自斜桥港东北流受私姑浜水与东栅港为菱湖　其水花园之东北与九曲港菱湖水防为同里湖　又东为囤村湖而散入萧田等湖去县东二十里北分为小龙江东为九里湖复合而东为后村湖东行入长洲为姚澄湖又东北为陈湖过甪直为新洋江过昆山吴淞江出海内有大乂钱家泾卢家港杨家溇竹桥荡下东港东舍港薛塔港浦塘池家港俱属二十六都内　沈舎港囤村港沐庄港西操港东港罗田港葛家湾梅花湾马家滙杨巷浜北河浜潭子里属二十七都内　徐杨湾荡毛塔田荡姚路港孙家长港西歩塘直港萧庄港北尹港直下港吴家港龙溪桥港卖盐港张家港五爪黒龙浜属北二十八都二十八都为水窟东抵周庄西抵囤村南抵牛塲泾北抵白蚬江闻胜国时富民隄湖为田故小水即渰云
　　已上为邑东境水道
　　七里港　在县北自西门外流虹桥过东濠而北受太湖之港凡四曰牛腰泾曰乌埠曰西渠曰大姚渠其牛腰泾又有三纬港从南为北沈田稍南为西濠又南为东塘桥其东泄入吴淞江之港凡六　沿北城外东过永济广运桥为南仓河　从吴思港东过大有桥为北仓河　新港东流内有新浜口分折而南转东过小桥出运河与北仓南仓之水俱合于三里之南出吴淞江　新港分一支东流过运河七里桥四分为洪漕徐家茅柴无名四港出吴淞江　南为南栁胥港而吴沙湾大姚渠水亦来合出界牌运河北流　北为北栁胥港与界牌水俱入长洲运河北流夹浦出吴淞江
　　泾港　去县北九里东过古塘入长洲界经运河由夹浦桥东出吴淞昔水甚险今亦渐缓以下沙淤故也迤北有姚家庄潘其王家滙三港亦附古塘而同行于万厯九年开浚
　　鮎鱼口　在县北十八里属一都南受太湖水北流滙为齾塘入吴县界齾塘之东折为分水墩为古塘口入长洲界为澹台湖过寳带桥与运河合鮎鱼之东有麫杖港相附同行东入古塘
　　莫舍溇　去县西二十里南受太湖水北滙于呉县石湖其溇之东折为九曲港石湖之东注防南曰邵家港出齾塘合焉
　　白洋湾　去县西二十里西受吴县之山浜及南受管渎横泾二港走马兴福二塘并尧封寳华黄山陆墓吴山诸涧之水滙为黄山荡东分于张墓陆墓二港俱泄于越来溪而出石湖溪之东泄港凡四前朱村港复出太湖马墓姚湾二港俱出莫舎溇
　　已上为邑北境水道
　　城中经河自北门而逹于西门为北塘河其三纬河一自西门内望东经县前出大东门为县前河一自亭子桥望东经县后出旱东门为后河今塞一自小仓桥望东经城隍庙前接水西门为仓桥河内一浜进骆驼桥潭子一浜进斜桥经田上湾庵前
　　已上城中市河于万厯五年开浚
　　洚溪　去邑城西南百十五里与南渡船港荳腐港各西受乌程汤溇等泾水分为横古塘为虞八港为黄家坝复合潴为虞家漾其荳腐港东为白田漾为刘家后漾西漾又为蔡家荡　夜字港与两字港南受湖州运河之水北潴为塘网漾又东为蒋家漾斜尖漾
　　南浔頔塘　西受苕霅之水经三里北渭二桥为古溇港潴为稽五漾与前洚溪至斜尖诸漾入六都至蒋家等一十四港以出太湖其东分一支则横草路也
　　金花漾　去县西南百里与刬船长滩曹家诸漾俱受湖州水北入頔塘过驷马曹村蠡思三桥港俱北行与稽五斜尖等漾水防其东行者入后练塘西北折为赋溪亦过頔塘与前蠡思港等水合播为青鱼滉周胜荡南新漾和尚漾钵头漾贺家滩徐家漾迮家漾东西骨塔荡又北与横草路防分播于五都丁家漾至乌梅凡二十三港以出太湖内有马路河清凉港清池河邵家港曹溪渡船港打铁匠人港陶家港俱入九都
　　沈张湖　去邑西南百二十里西受湖州诸水东播为白花漾八字漾白洋荡桃溪仙人坑三庙址漾雷墩荡潘家荡各受湖州之水与前沈张湖至桃溪水俱入后练塘内有茶花衖清隠寺港卖香港秀才港水家港吴桥港章涣港黄家湾横泾新桥河长明河顾庄河汤家港淮南水栅沙后兴河蒋港八栅港属十四五都内白花漾于万厯九年浚
　　后链塘　去县西南百里南北长十五里南受乌镇蒜溪洪家湾诸水北行与雷墩水防东折者凡五其一折经览桥入烂溪其二北折为鲂皮徐田二港同潴为南麻漾其三折为九曲港后塘港盛家荡北折为茭草路东流为西溪其四折由航船港东为黄沙泾与汪齾荡防于南麻其五北折过应天寺港东潴为蠡泽湖其东行一支潴为北麻漾北折普安蒯家二港入震泽湖内有朱行十字穿鸡西清桥行孝集贤垷头戴龙泾山家庙东濠中濠西濠诸港俱十七都已上为邑西南外境水道
　　頔塘有镇曰震泽　镇去县西南九十里西防曹村之水东流十里为双杨其北流为新兴通泰曲桥张湾四河之水播为荒浦泾船儿扇潴为唐白漾葫芦兜长漾北为马耳漾翁周漾与前横草塘水防分播于五都寰聨至东米家十三港又十都至甘泉三港北出太湖内有东庄荡范蠡河张鸭河东长河西斗河西胜东胜郎家安塍坝漆匠宴花庄胡家西杨滙诸港
　　南麻漾　去县西南八十里东注为麻溪十五里出烂溪其分支东北流为小子漾檀丘四十亩漾石宵漾北流为九曲大泾二港俱入麻漾
　　北麻漾　去县七十里内有掘城河广三十里湖北分流为奉先港庄前港围棋港永乐港西洋港东洋港牛长泾裴家港同入頔塘为梅堰河其北流过众安吾湾新路斜路奉先三里百花七桥港合而北潴为包家荡桃花港北折分布于四都宋家港至坍港口等八港北出太湖其桃花漾之东行者复潴为陆家荡分布于四都方港直渎亦出太湖内奉先港万厯九年浚　北麻之东注者播为青头漾长田漾蒲荡草荡舂杵荡西窎荡东窎荡又有周家荡并从烂溪防莺脰湖　窎荡之北与梅堰頔塘之水合者北流过西吴东吴诸家六里四桥港北播为茶家漾石磉漾西草荡大龙荡长荡与沟渎九曲水合为祥鸡荡从韭溪北出太湖内有乌桥卖盐港朱家河囤皮祈塘中济东济西济河西古塘东古塘南园陈思南盛北盛港出太湖有平沙滩周可三十里皆湖心浮涨所成也内东济河西济河万厯九年浚
　　烂溪　在县西南南受嘉杭诸水由乌镇分为东溪西溪逶迤入头荡东北行又西受麻溪经濳龙渠东北为大琼荡倒阙口谭公湾塌家田荡戚家湖与周家荡防并窎荡入莺脰湖
　　麻溪　去县南六十里东流过烂溪东南出王江泾运河北播为方荡郎中荡盛泽荡白马寺后荡下沙荡清水庙荡金家荡蒋家荡舂杵荡南泾荡三陈湾庄湾荡计家荡北角荡又东为睡龙湾黄家溪穆和溪俱入莺脰湖内有三家鸟鹊破锣白龙石撞泾门榆树七港属十八都内王江泾运河万厯八年浚十字圎眀寺六家泽白荡南龚乌六港属二十都急水溪东仁里桥三家村安徳龙陈林前姚七港属二十一都　大中下姚六里上沈下泾双里庄塔七港俱属二十二都　西青龙南萧谢天钵头盛郎中三桥路字磨东大其东溪庄桥诸港属于二十三都西矣
　　已上为邑西南境水道
　　莺脰湖　枕平望镇去县治南四十里分纳荻塘全纳烂车黄穆急五溪之水潴而东北流泄水凡五北曰泄水大通二桥俱北驰为后溪为沟渎西分韭溪出太湖东分出唐家湖东曰百里下胡安徳三桥港俱入前溪即北折为运河
　　唐家湖连胜墩塘及夹马路　西受太湖南行之水凡八港曰直港曰乌桥曰杨家田曰黄沙曰上横曰新泾曰后浜曰孙田又西南祥鸡荡水亦来防乃东从石塘洪水桥而泄为窦者凡十二俱出运河北流与袅腰水合北行至八斥东泄为港凡六曰马家曰栁字曰为字曰袅腰曰黄家曰六里同潴而为八里漾又潴为张王荡分播为奉先荡师娘荡东为长巨荡盘陀荡西阳荡东阳荡西跳板漾荷花荡东跳板漾唐家漾小月荡西黎漾双丝荡濮家荡野鸡滩李公漾姚荡谢泽湖莼菜兜潴为三白荡跳板漾东北为徐家漾胡家荡汤家漾徐王荡后长荡坟前荡邵婆潭木庵荡三角荡过梅墩梅墩属二十八都　北为鹤荡东为草荡为顾家潭亦与三白荡水防三白东北流为江家湾南庄荡凉伞荡过南周庄港为东西龙泾为龙眼荡宗家荡又东为鼋荡杨扇荡入华亭界　内有糊涂荡八门荡转船池又有青石庄西浦同字髙家卖香牌田南尤杨家上舍直下北印薛家萧庄北舍舍湾穿心新庄东庄仲家湾长葑木庵杨苋庄家西朱西塘诸港
　　唐家湖之北　为翁漾受太湖来水凡三曰钱家港牛尾泾巴泾与八斥大浦港水同出运河合而东洒为谢家漾车輗漾泥潭荡又东为六百亩荡女儿荡廊庙荡槐婆潭李婆荡桂枝荡南戴荡昃开荡东长荡蚌殻荡俱合长白荡与鹤荡防为杨坟荡孙家荡江泽荡杨卢荡东经义家路亦出沅荡其北亦为杨家荡为白蚬江东为急水港出松淀山湖
　　黎里镇　在县东南三十里西受雪湖及杨家荡水为市河东流三里许为览桥荡又东经徐洪港为木漾市中有施浜花园港刘家池秦家湾傅浜并头潭在焉　其南有滉潭浜御儿滉道院浜焦牙兜吴家洋杨家荡南支东流与陆家荡北折为鸭栏泾为月湾漾东南与水月漾防经北斗港东陵港与览桥水合南与破锣漾水防俱入木瓜漾内　西陵港萧家浜大洛港接杨家荡北流为褉袴湖蜘蛛潭后长荡潘家漾大平小平荡亦与览桥合　其潘家漾北为将军荡庄前荡前村荡乌漾北为五架荡笑面湖南为杜公漾大月荡杨苏荡西茫荡亦入木漾东北流矣其南破锣漾水经五舍北洋二港亦来防同潴为汾湖
　　汾湖　去县东南六十里南支东折为蒋家荡为大渠为东古荡官塲滩氷印荡为白巨兜双沙兜为萧湖洪荡骷髅漾西天荒东天荒雪落漾油车辗东出华亭之金泽泖湖其北支为莲荡石底荡天荒荡茶泽荡莼菜荡过芦墟为东古荡十五里播为顾家草刘家漾徐家渠窎歇梁杨沙坑陈思港
　　陈思港　属二十九都有穿心港旱浜等十三浜北有九曲港南有曲尺港东有张金港吴江路湾转路夹港等潴为白荡湾朱家荡萧田衖亦出三泖内有张桥河金泾溪徐桥港尤家港北洋港大港属二十八都鞋皮漾田蚕荡府字荡蒋家港茶泽港十字港丘家港来秀港沈家扇港小油车港庙港横港大树下港高字港通窰港荘家圩港大塔港赵田港许田港南港芸田港南莘塔北莘塔东张港盐田港陆家桥港胡家港八埠港姚家港槐字丘家卖盐徐婆庙漕杨树菱塘苏家丘娘子港马家路属二十九都其都有章练塘接华亭长洲界西受南杨港叶舎
　　荡水东流其南为长濵北为葫芦兠内有周泾港叶舍港并入三泖湖
　　已上为邑东南境水道
















　　昆山县水道考
　　吴淞江　在县南九里西南自吴江厐山湖东北流经长洲县界逾甫里塘入县境迤逦而东环华翔而南者为旧吴淞江自华翔北一直东下者为曺娘江至新洋江口而南折者为漫水港其实皆吴淞江也宋筑吴江长隄江流缓弱厥后新洋过于深濶分泄水势既无以荡涤浑潮新洋夏驾倒注之潮复与海口西行之潮相防合旋开旋塞劳费不赀江流如线于万厯五年题请开治西自石舗巡检司起首东至阙家坟共长四十余里濶一十八丈有零又于千墩浦之南淀山湖来源之口为蒲荡所梗复于湖口穿为大川者二长三里许各濶十余丈乃置牐于漫水夏驾二浦口以节湖水东趋入江以阻潮沙之逆入江复故道水患始除
　　娄江　即至和塘运河乃淞江东北之支流也西接长洲界受阳城湖沙湖及郡城南北诸水东行至界浦入县境贯城东西二门迤东至金鸡河凡二十余里入太仓界自宋至和中筑塘江道为之一变国朝嘉靖中筑城运道改从南城濠江道又为之再变矣南城濠运河万厯五年浚
　　淀山湖　在县东南六十里与青浦华亭分界吐纳诸水较之他湖特大今南湖属青浦北湖属县境湖受太湖东下陈湖白田太师蔓莱等湖荡之水北由斜港千墩浦以入于江向因江塞湖口亦淤民植茭蒲为利名曰蒲荡今于万厯八年大浚湖北二口长三里许濶十余丈仍髙筑土隄以夹湖水北行不使散漫致受西南风推拥灔泥淤阻之患水即北注江源不竭矣
　　千墩浦　在县治东南三十里长二十余里淀山湖水北由此浦泄入于江防为迅驶吴淞江昔自浦口以东直至黄渡镇淤涨不通浦引湖源由漫水港掣入于新洋江而下海路迂势逆湖溢为患坐受其灾且新洋江引潮水逆行与吴淞江潮水迎防于木铺之东两潮相防沙必淤淀江之受患实原于此故于千墩浦口之西北在慢水港内设立石牐一座障湖水东行而入江截新洋江混潮之逆入并瀹湖口蒲荡之淤以助吴淞江之来源以杀淀湖西南水泛之暴牐建于万厯七年之秋石舗巡检司焉
　　新洋江　源自吴淞江东行至慢水港口夺流北入至和塘虽水自淀湖北行由千墩浦出江者迤东及木大瓦夏驾等浦江流俱被新洋江掣引西行以致溷潮两头迎淀江日淤塞其病坐于新洋江势大故也于万厯六年运石建牐节制江流水始东下
　　夏驾浦　在县治东南三十里尚书夏原吉所开亦名尚书浦旧有沪渎龙王庙在其西浒南通吴淞江北通至和塘夏公以吴淞江东段湮塞难治权从夏驾浦开通以达至和塘引江水北行以出娄江一时之患虽除厥后潮沙南上江变桑田矣今于万厯五年开浚吴淞江之后仍于浦口置石牐一座潮上则闭以拒浑沙潮退则唘以引清水复疏浦内之淤浅并修葺沪渎神宇以便司守焉
　　阳城湖　在县治西北二十里西距长洲北抵常熟延亘三邑长四十余里濶十余里亚于太湖深则倍之上承晋陵毘陵郡城三府之水下逹昆承巴城蓍泽等湖东由七鸦而入于海北由白茆而逹于江其经行要道不止数十惟陆泾港据入江海之上游河口浅窄不能吞纳湖源于万厯七年开浚深濶长三百余丈源泉混混东行迅驶矣
　　七浦塘　西通尤泾东过泥塘入太仓界
　　大瓦浦　在县东南五十里南通吴淞江北通娄江与太仓接壤年久失濬田地荒芜于万厯八年疏通深濶
　　至和塘北水道　界浦曹浦真义浦并通阳城湖　亭子港陈墅港髙墟河【即十五连泾】石榴泾张居泾石人泾尤泾六里店泾【即雍里浦】并北通傀儡等荡　大虞浦三里桥河并通北尤泾　司马泾斜港山塘泾黄昌泾并通巴城雉城潮　六和塘夹潮塘新洋江稍马泾古泽塘清水港金鸡河庙丫泾泥塘并通杨林七浦等塘
　　至和塘南吴淞江北水道
　　界浦真义浦【一名西金港】西黄渎港东黄渎港及墅浦景浦【即黄家港】夏里浦【即平乐浦】尤泾心渎浦李源泾大虞浦丁泾小虞浦须浦新洋江咸子江斜泾白苎浦罗庄泾千歩泾奣子河古娄泾黄泥泾水路泾陈门泾应冈门余入太仓界内夏里浦小虞浦陈门泾应冈门俱于万厯五六年开浚
　　界浦以东水道　薛浦霜浦锦溪浦黄潭浦中巷港长对泾西方港放生泾金丝泾前巷泾辛家泾新泾毛泾官泾古塘横泾吴泾儿市泾支家港雷家港白方港姜老泾杨丫泾大南河吴庄泾王巷港祥五浦薜丫泾外泾何店泾鳯泾李家浜八尺浦俱东通尤泾内金丝泾万厯六年浚
　　尤泾以东水道　蛇渎泾陶家浜雉泾黄家浜钱泾俱东通李源泾内钱泾万厯五年浚
　　李源泾以东水道　曹渎泾牛车泾陈段泾郁家浜王巷泾陆家泾斗门泾俱东通大虞浦
　　大虞浦以东水道　滕巷泾郏沟张婆泾白蜡泾百劳泾横塘庙泾千泾狄家泾俱东通小虞浦
　　小虞浦以东水道　东横塘杜盛浦邵黄泾湓渎浦马仁浦俱东通须浦
　　须浦以东水道　东邵黄泾钱家泾东横塘米粒泾牛桥河官渎泾俱东通新洋江
　　吴淞江北水道　西设浦东设浦陆家港霜浦杨庄港周家浜丁浦章浜盖浦良里浦隔沟李巷港渡船港新河东新河西杨闾浦东杨闾浦陶仁浦陈郎浜徐浦唐家浜洛舍浦方家浜宋浦西毛老浜东毛老浜夏驾浦木浦古木浦砖街浦俞巷港俞家浦朋浦鸡鸣塘陈元浦横漕西张浦东张浦蔡浦杨浦邹浦黄墅浦旧江大瓦浦北澥浦徐公浦顾浦以东入嘉定界内顾浦渡船港北澥浦万厯五年七年开浚奣浦　南通吴淞江北通车塘港西为徐浦又西为杨闾浦
　　车塘港　西通新洋江贯杨闾浦徐浦墅渎浦奣浦陶仁浦盛彭泾东抵呉淞江
　　两傍支河　大小莳泾洗段泾丰泾横泾侯家泾黄泾小黄泾钱泾新河黄墩泾洋漕泾马路河顔巷泾杨泾金镜泾姚家泾丁丫泾秀才泾郭泾陆巷泾搭头泾赵段泾邵庄泾印泾神童泾汪庄泾朱思泾独儿泾洛议河
　　呉淞江南水道　濵江诸浦界浦刹刀浦白老鼠港黄家港新浜齐浦掘剰浜安然浜西金港齐眉泾横浦小直浦大直浦防归浦洛浦张浦滕浦诸天浦同丘浦新塘甘子浦漳潭浦朱浦千墩浦牛脊浦善浦六虞浦棠梨浦华庄浦陈澥浦陈巷港顾塔浜萧墅浦金浦【即盆浦】道褐浦孟泾大石浦内章潭浦甘子浦诸天浦顾塔浜俱于万厯五六七年开浚通利界浦　南至陈墓泾北贯吴淞江至和塘直抵阳城湖延袤六十余里濵江诸浦未有如其逺者自南而北首为蔓莱洲湖湖北为周家浜陈墓前荡陈墓后荡陈墓泾　浦东支河　山池泾冯家坝金家浜耘田港莫家港范清湖屋田港南漫泾北漫泾甫里塘离庄港石撞浦华翔东西港　浦西属长洲界　蔓莱洲之东为马堰庄港老鸦窠港酌水庙港计家墩港　又东为盛家荡杨仕荡西盛港东盛港　老鸦窠之北为徐泾分支为张家舍港西管泾东管泾尚明田港俱防流白家田湖　湖之北为西戈家港东戈家港北为姜吕泾为大慈泾其西为双洋荡北即大直东即同丘浦
　　白家田湖　在县西四十里南连盛家等荡西承范清等湖东入淀山湖北入大直浦
　　湖南水道　盛家荡杨仕荡陈墓荡阮家荡黄泥荡葛家荡萧散荡马尾泾荡泾管泾张钓泾斜泾潘防泾横塘港白莲河姚家泾新开河横泾外婆泾白田湖西水道　荷花溇沙盆港界泾夏家港景山港马婆港徐八道河张蔓泾
　　白田湖北水道　景山港戈家港丘家港直泾注浦大慈泾黄丫泾徐家港小徐泾东横港舍下溇赵浦王家泾邵里泾赵灵港防归港张河港大直浦大直浦南通双洋荡北入吴淞江　浦西河道　南漫泾北漫泾甫里塘直上泾离庄港石撞浦少里浦横浦邵浦李舍港小直浦小抄娘江葛冗泾吴巷泾杨华泾新泾溇杨树溇双家溇直浦王家港唐村港支浦横泾横浦新开河　浦东河道　防归浦界泾诸天浦赵浦顾宣河张浦薜浦同丘浦罗力浦横斜泾邵浦横塘岳浦斜塘亭洋浦北管泾横丫泾寸心泾盛家泾横泾施泾南漕泾东段泾萌芦泾五界泾顾潮泾午泽泾千歩泾史泾大新泾上央泾钱思泾慈泾诸泾
　　已上并西引陈湖诸水东北入于吴淞江
　　阳城湖南河道　界浦真义浦
　　阳城湖东河道　新泾古塘姜老鸦泾姚黄漕温招泾诸本泾状元泾驸马泾北尤泾官泾舍浜刁泾陆泾古泾并通湖川杨林七浦等塘内状元泾陆泾俱于万厯五年八年开浚通利
　　阳城湖北河道　黄泾双漕港石狮泾鳗鲡泾张庄泾泖泾界溇老鸦港武城港莲池泾蒲沟并通昆承湖入白茆等塘
　　傀儡荡　在阳城湖南六里　荡之西为赵巷港鳗鲡泾老鸦泾俱通阳城湖　其南为真义浦亭子港横泾并出至和塘内横泾万厯五年浚　其东为江家灢张泾并入杨林七浦塘内张泾万厯五年浚
　　巴城湖　在县西北二十五里西南由蓍泽泾通阳城湖南自西尤泾通傀儡荡东南自东尤泾出至和塘东北自温招泾出雉城湖北自斜港斜堰入七浦塘
　　包湖在巴城湖西
　　雉城湖在县西北十八里上接阳城湖东北由大七浦入海
　　鳗鲡湖上承阳城湖水流入七浦浪港入海
　　江家灢　大泗灢　二水合为一在县西北十八里西自牛尾泾清水港樱桃塘通鳗鲡湖南自唐泾龙泾庙泾白塔港大虞浦黄泥泾学堂泾六千泾小虞浦出至和塘东由大潭泾张泾十万歩泾白马泾雉城港及墅港杨家溇诸昌泾黄钓泾汉泾湖漕马连泾圣王塘龙泾新开河斗门泾草萝泾斜堰等港入茆沙塘汉浦
　　斜港北通斜堰南由西门出至和塘万厯六年浚　两傍支河张家浜学堂溇宋家浜侯家浜六千溇杨家浜穿心泾许墓塘孙泾浜曹礼浜孝义塘驷马泾西蒋泾西清水港黄昌泾横泾梅心泾并西承阳城巴城等湖东出马沙塘汉浦塘
　　茆沙塘　在县城北南通斜港北通七浦塘茆沙塘东即薛家浦　塘西河道　黄昌泾丫齾溇鹤颈湾雉城港毛泾上社塘诸本泾尤泾斜泾湖泾新泾双泾塘东河道　南从塘诸本泾尤泾五戒泾杨秀泾
　　顾全泾斜泾丁泽泾葑塘大虞塘湖漕澜漕塘
　　汉浦塘　在县城东北北贯杨林新塘葑塘澜漕丁泽泾七浦塘南通夹潮塘至和塘万厯九年浚
　　塘西河道　白马泾师姑泾仙人泾六和塘尤泾西侯泾清水港沈港泾牛肠泾盛泾石人泾横泾穿心泾澜泾萌芦泾黄昌泾黄泥泾野儿泾鸭头泾张童浜严家溇内白马泾万厯五年浚
　　塘东河道　康泾九里泾长命泾腰溇清水港沈巷港横泾侯泾黄澄泾庄泾通商泾牛肠泾官泾太平湖黄昌泾枯竹泾
　　新塘　在县东北西通茆沙塘东通金鸡河泥塘堰泾在其南澜漕在其北　两傍河道　白塔港穿心港许墓塘孝义塘丁泾张信泾黄昌泾湖泾梅里泾黄泥泾汉浦塘斜泾澜泾官泾李思泾长泾界泾新泾蔡泾黄封泾潘泾斜塘另有陆婆溇荷花溇严家河石灰泾李白潭杨心泾宋泾盛泾蒋鳯等泾并入湖川杨林等塘内斜塘丁泾万厯五年七年浚
　　金鸡河　在县城东北通七浦塘南通至和塘　金鸡河西为马泾又西为新洋江稍其东为诸泾宋家港唐泾古泽泾庙丫泾清水港泥塘王墓泾董泥泾黄茜泾吴塘　两傍支河　西有章泾官泾石碑河毛沙港横泾穿心泾董家泾太平河新泾庙泾黄澄泾东有三千浜古子泾吴家浜黄泥溇万八溇马婆
　　溇南横港大段港穿心泾中洛泾杭塘泾罗庄泾张妙泾古塘北横港黄泥泾包泾杏泾官鸭泾
　　七浦塘北河道　唐市港横泾六和塘
　　七浦塘南河道　斜港尤泾武城港陡门泾蒲沟状元泾茆沙塘黄昌泾汉浦塘金鸡河泥塘吴塘并从七鸦口入海
　　新洋江西支河　潭市浦韩浦横塘朱明浦徐浦官渎张家浜钱家泾老鸦浦曹渎浦李箕浦朱沥泾汛漕河蛇浦盛泾任中浦牛车浜戴浦吴泾等河俱东入新洋江南合吴淞江来水北入至和塘内潭市浦万厯六年浚
　　新洋江东支河　大蒋泾小蒋泾车塘港盛浦黄墩河墅渎浦新泾小渎大渎腰泾庙丫泾茹律塘吴家泾掘头溇鲍家沟三里浜吴家浜白苎浦□浦黄沙浜蔡家浜菜花泾桃花浜郏家浜内有横泾沙泾葛泾李巷泾金坟泾丰泾五巷泾郏浦斜泾低里浦张胡泾鱼直泾鲍家港牛轮泾萌芦泾董泥泾泥塘黄罗段香草泾东西横泾石碑泾斜塘等河俱西入新洋江合吴淞江来水北由至和塘出海内低里浦牛轮泾万厯七年浚
　　夏驾浦东南支河　小娄浜杨森浜庄家浜邵安浜郭泽塘川泾葛家浜行孝塘湛泾鹤田泾庙河泾管泾汪家泾胡浦马塘泾李思泾牛洞泾邵泾内行孝塘万厯五年浚
　　夏驾浦西北支河　神童泾车塘港马路泾郭泽塘浜墟河连水泾张乌千歩泾
　　鸡鸣塘　在夏驾浦东数里西通吴淞江东贯大瓦浦直通戚虞泾其北为木浦俱于万厯九年浚　塘南河道　马路泾西陈浜陈源浦杨家浜西张浦陈安浦东张浦黄渎港蔡浦王家浜邹浦黄墅浦横村泾虬江内虬江万厯五年浚　塘北河道　朋浦小渎三林浦陈家浜叶家浜朱浜张家浦蒋浦潘村浦行孝塘黄墅浦小夏驾　木浦支河　木叶泾学堂浜江庄泾陆家浜邵庄泾章河泾横塘新泾里泾何泾赵泾杨村河顾髙泾陈树泾何庄泾夹泾朱思泾小夏驾小瓦浦严泾干泾内严泾万厯六年浚
　　大瓦浦东南支河　白田浦曹泾曹吕泾小凌浜刁泾庙堂泾新开泾朱同泾北浦焦墩泾南潘泾吴潭泾鸡鸣塘市泾鲍泾周义泾谢胡泾朱防塘北庄泾庙段泾虬江鸭鳝浦丫齾泾六集泾戴家泾北澥浦包泾萧泾严段泾薛家泾沙泥泾陆华泾孟连泾郭泽塘邵泾顾垂泾猪头泾张乌泾内萧泾万厯五年浚
　　大瓦浦西北支河　川洪泾石头泾小瓦浦吕公泾陈泾船坞口蔡墓泾陈同泾相公浜髙淞浜徐家浜鸡鸣塘韩泾萧泾横塘小夏驾浦马路浦顾昌泾新泾瞿庄泾朱同泾杜家泾郭泽塘徐家泾封泾湛泾鹤田泾唐家河赵思溇
　　徐公浦　南通吴淞江北通赤泾东为安亭泾又东为顾浦入嘉定界　浦西支河　北亭浜螺蛳浜西漕塘时泾戈泾鲍泾干泾钱泾朱防塘茆杏段董段泾庙段泾梅段泾鸡鸣塘中泾薛家浜　浦东支河梅浦白鹤浦泗泾赵屯泾东曹塘陆泾鸡鸣塘庙泾桑浦
　　淀山湖西河道　朱沙港冯家港盛家港葑家港南徐泾北徐泾钟家港麻城泾西宿浦东宿浦并西通陈湖内西宿浦万厯九年浚
　　淀山湖北河道　赵田湖牛腰泾石溇泾北斜港许家浜邵家浜并南引湖水北入千墩六虞道褐等浦
　　淀山湖东河道　跄开河长嘴港杜痴港夏家港叶师路平林港唐家浜新开泾穿心港学堂泾度城庙泾度城后港并西引湖水东入道褐大石等浦内跄开河长嘴港杜痴港万厯九年开浚
　　千墩浦西支河　朱新泾范田港六如泾龙骨溇南潘泾北潘泾严家泾马家浜安港蒋港窑灶泾若里浦寺港泾张靡泾徐公泾
　　千墩浦东支河　安里泾杨村港黄泥泾斜路泾马巷港石墩港周泾即冯栗港六如泾旧千墩陈庄泾茹香泾朱泾马鞭漕南乌墩泾北乌墩泾汤家浜裴庄港锦泾方泾盛泾湓浦萧墅浦刘婆浦新泾并西吞陈湖南吞淀湖诸水入江
　　朱浦【一名芝浦又名注浦】在千墩西北西由赵灵港通大直东抵千墩浦万厯九年浚　两傍河道　漳潭浦新塘大漕泾千歩泾横塘甘册浦东泾汤泾七浦泾杨丫泾张婆泾甘子河叶泾斜泾施家泾双巷泾支泾心泾菖蒲泾北管泾梅星泾渔连泾寒泉泾蔡丫泾李家泾马跳泾刁墅泾季星泾窑灶泾内大漕泾万厯七年浚
　　度城潭　在淀山湖东上承湖水东入碛礇塘北入道褐等浦　潭西支河　万六千泾庙泾东麻城泾施家泾斜路泾并西引淀湖水东入度城潭　潭东支河　安里泾杨村泾泖泾陆墓泾南千墩浦潮生港傍学泾南横泾碛礇塘黄土泾黄泥泾黄墓泾许沙泾新泾溇牛肠泾马港唐泾请粮泾并东入庄礇泾古塘
　　陆虞浦　在千墩之东南通碛礇塘新河北抵吴淞江东即道褐浦万厯九年浚　浦西支河　请粮泾徐姑泾乌墩泾马鞭漕许墩港良泾翁字泾盛泾庄巷港打开港湓浦　浦东支河　杨襄泾严泾五里泾徐姑泾严家港舍浜横塘翁家泾钱王浜横胆港湓浦　另有斜路泾陆墓泾防树泾周家泾许沙泾唐泾横泾黄泥泾徐惟泾葫芦泾南庄港杨树溇等河
　　道褐浦　南通庄礇泾西洋田北出吴淞江　浦西支河　碛礇塘南北黄土泾杨襄泾严泾砖家浜罗浜吴贤泾方家溇浦家浜薛家浜徐泾潘段浜戴段泾呉家浜夏段泾前舍沟舍浜横塘新泾张泾郁家泾庙泾刘灶浦　浦东支河　庄礇泾斜路泾梅简泾防树泾周家泾三家趾港南北庙泾千歩泾王仁泾官田溇鹤田泾许巷泾横塘黄溇迮泾陈巷浜西何泾小钱泾戴巷泾　小石浦西同此　小石浦东庙泾六和浜竹墩浜张连泾八千泾牛草泾黄泥泾项连泾
　　北曹港　西由跄开河直接淀山湖东抵青浦界港南一带俱属青浦　港北支河　长嘴港杜痴港盛家港潘家段大段港西井亭中井亭东井亭三分荡卢家浜丁家港东入青浦界　曹港去北为新开河西接叶师路通淀湖东北入庄礇泾又北为西洋田荡另有木行港西泾塘港东泾塘港十乍人港石官
　　人泾沿家港龚家港郭荡泾茶曹泾陈隆泾吴家湾唐家浜火烧溇鸭头溇王家浜北斜沥杨树溇韩家泾马家浜腰溇并引淀湖水由诸浦入江
　　大石浦　南通新开河北入吴淞江东即青浦界　浦西支河　斜路庄礇泾西白米泾庙泾竹墩泾丁家浜沈连泾孟家浜项连泾管家泾小石浦王巷泾汤家浜陶墩浜小钱泾倪家泾寺巷泾王胡泾戴项泾内寺巷泾万厯七年濬　浦东支河　古塘泾斜泾东白米泾杨树浜庵泾沙溇徐家泾髙泾小钱泾和尚浜许子泾何家浜张泾金泾陆家浜浦家浜




<史部,地理类,河渠之属,三吴水考,卷三>
　　常熟县水道考
　　海　在县治东九十里自铛脚港抵太仓界沿海堈身髙仰潮沙涌入河道易淤濵湖地势低窝湖水常盈圩田易潦故修筑疏之政宜并行而不悖焉
　　杨子江　在县治北五十里西接江隂东连大海沿江多山地髙水涸外引江潮以资灌溉易为潮沙所淤故修濬河渠尤当首务也
　　白茆塘　在县治小东门外歴伍瞿塘官庄滙东入大海长七十余里吴中北境诸河莫大于此泄泻湖水防为径捷顾土踈而善溃屡濬屡淤以其徒决下流而未及疏湖口上源以助其冲涤之故今于万厯八年大加濬治深濶倍常责令运土于百歩之外不使土压河堤而致溃又于湖口疏凿陆泾港白鱼浜等处复髙筑濵湖圩岸水不散溢尽得归宿于白茆塘以冲涤淤泥近虽两遭水年低田颇获呉民指赖此塘云
　　福山塘　在县治北水闗外歴福山堡入大江长五十里潮汐奔冲河因淤滞于万厯五年疏治深濶
　　浒浦　在梅李塘东引李墓梅李塘水折北入江沿江诸浦惟此尤大向因淤塞于万厯七年开濬
　　梅李塘　在县治东闗外长三十余里引城濠华圩诸水由浒浦北入大江于万厯七年疏濬
　　濵临江海诸浦有谷渎港蔡浦界泾乌纱港新庄港黄泗浦并南通江隂塘　三丈浦奚浦并南通朗城塘小陈浦大陈浦西洋港并南通夀安塘　卢浦南
　　通十六都　福山塘南通北水闗万厯六年浚　崔浦南通耿泾塘万厯九年浚　耿泾塘南通梅李塘野儿漕南通海洋塘　海洋塘南通鵧城塘　千
　　歩泾南通海洋塘
　　许浦在县东北七十里西接梅李塘万厯六年浚浪港浦西通隆池泾　瓦浦南通市庄港　徐六浦髙浦俱南通李墓塘　驷马泾南通唐浦【即朱堰塘】　金泾浦南通湖澄泾万厯八年浚　石幢浦南通白茆塘
　　已上诸浦并北入大江
　　陶泾浦南通莲泾浦　成象浦即叶泾南通李明泾北浦即陆明泾西通横泾　甘草浦铛脚浦黄泗浦并西通白茆　陆和浦东陆浦南通六尺沟　大钱泾小钱泾西通横泾　七浦塘西接阳城湖东由太仓入海
　　已上诸浦并东入海
　　县北入江　有鳗鱼浦南通二十都　沙营浦即莲泾浦
　　县东入海　有上匣浦西通叶泾　下匣浦即周长泾西通浪港　安儿浦即安陆泾□湖浦俱入海
　　元和塘运河　即常熟塘南起郡城齐门至船塲浦入县境长九十余里去城十余里地名华荡湖形极低洼塘贯湖中水激多圮于万厯七年垒石修葺行者称便
　　西南境水道
　　佳菱荡　在县西南三十里南接长洲界西通无锡界荡北为顾门泾北通杨尖塘　杨尖塘西通无锡
　　界东通华荡北通官荡
　　官荡　在县西二十里荡西为大和塘东通张墓塘又西为官禄塘并西通江隂东入尚湖
　　华荡　在县南十五里西通宛山塘又西为陈埭泾杨尖塘俱西通无锡界荡之东为徐泾又东为黄泾浜
　　白荡　在尚湖南六里东通元和塘西北入尚湖荡之东即六里塘荡之北为柴泾为严墩浜俱北通尚湖
　　尚湖　在县西南四里长十五里广九里旁邑水溢亦滙于湖由三丈浦福山塘等处入江　西为丁家港张墓塘湖桥港　南为顾家港徐墅泾斜桥塘　东为莫门塘徐泾恵洞泾　北为焦尾溪流入山塘泾
　　山塘泾　在虞山前西接小山港西北通九折塘入福山三丈等浦
　　塘西沿塘水道　练塘项泾贵泾洞港泾俱西通无锡界内贵泾洞港俱万厯九年浚　六里塘西通白荡俱东入塘　朱泾丁家浜邵家浜钱家浜俱南通元和塘北入尚湖　恵洞泾徐泾莫门塘俱西通尚湖东入元和塘
　　塘东沿塘水道　螺蛳泾东通新安塘　新安塘庙泾俱东通昆山界　潭塘南通黄泾　妙泾塘东通魏泾塘　瓦溇泾东通陈家坝　寺泾东通周公坝陈泾东通昆承湖　张巷塘顾泾塘黄墓陵泾堰
　　泾魏泾徐沥塘莫门塘斜桥塘卫泾塘后港并东通昆承湖　练墩浜东通戈庄塘　湖漕南接黄泾北通戈庄塘并西纳元和塘水东入昆承湖
　　昆承湖　在县东南五里广长各十八里南承阳城湖震泽西则无锡诸水亦注之由白茆诸浦入于江海湖南有桑婆浜南通庄泾　张泾南通潭塘　沈
　　巷浜东出为潭塘口　黄泾南通长洲界万厯五年浚　时泾东通长洲界　周泾南通阳城湖　龙泾六十二泾俱南通巴城湖
　　已上并北入昆承湖
　　湖西有横泾南通庙桥万厯五年浚　戈庄塘西通城濠并东入昆承湖　湖北有艾泾北通莫城泾　落星港东通五瞿塘并南通昆承湖　湖东有五瞿塘东通白茆　七星桥港东通白鱼浜并西引湖水东入白茆浪港等浦
　　张巷泾南通长洲界北通蛇泾　蛇泾西通新安塘东通相城　严舍泾西通悬泾东通陈泾　黄姑浜东通陈泾北通五丫泾　五丫泾南通七浦塘接长洲界北通莲泾　莲泾南通香山泾北通白茆
　　黄溪　在县东南十二里南接尤泾北通戈庄塘　尤泾南接阳城湖北入西山泾　华泾西接练村港东通戈庄塘
　　七浦塘　西接阳城湖过斜堰至任阳直塘入县境东入太仓界南通昆山北通白茆　塘南有横泾南通斜桥塘　吴浦塘南通张浜鵞肠泾　黄闵泾南通昆山界并北入七浦塘　瞿泾塘西通盐铁东入七浦　鳯凰泾东山泾南通七浦北通白茆　斗门泾南通七浦西通莲泾　重冈泾虎丘泾西通黄闵泾东过横泾
　　白茆塘南及塘东河道　五瞿塘田沟前港乡界泾俱南通尤泾　五丫泾南通七浦北由莲泾出白茆莲泾南通香山泾　白鱼浜新开河西通昆湖　鳯凰泾东山泾南通七浦　支塘南通盐铁　马章浜旧城河湖漕塘庙浜严洞泾南横沥南李墓塘横浦盐铁东横浦南港俱南通七浦内城河湖漕横浦盐铁等塘俱万厯六年九年浚　北港南通浪港已上并西北通白茆
　　塘北及塘西河道　朱堰塘西抵邑城北入江　双浜西通朱堰塘湖澄泾西通斜桥塘　三丫港北合葑泾方陆泾长毫塘并东通白茆　三丫泾北通浪港　张泾西通落星泾　童家浜北通鮎鱼口　张先生浜北通长毫塘　东泾西通西娄泾　尤漕北通双漕闸并南通白茆　古湫浜东通大海　官庄滙在山泾口　鮎鱼口南接昆承湖　李墓塘西通梅李万厯九年浚　严洞官浜西通梅李　站浜沈浜西通贵泾
　　已上并东南通白茆
　　县东河道　华　在县东二里岁久湮废成田沈塔泾西通严泾东通张先生浜　严泾与四十四都分界　葑泾西通莲泾东通山泾　丁泽泾陶舍泾西通湖泾东通湖塘　陈大港东通漕头塘北通蒋泾
　　盐鐡塘　去县东北七十里西傍于江东濵于海为腹内经河南逹昆嘉上华四县西逾江隂缭绕数百里属县境者飞沙易淤于万厯八年疏通后宜常加浚理
　　塘南河道　横泾南通隆池泾北通钱泾　甘泉泾南通洋泾　大坔塘南通梅李　寺泾南通横泾晋贤泾东通南港　大陆泾珍门泾东通三丫港鳯凰泾东通甘泉泾
　　已上并北入盐铁
　　塘西河道　周泾夏塘泾俱北通李墓塘　贵泾北通大江　并南通盐鐡塘
　　塘东河道　陈智泾芦沥塘东通横沥　马厰塘北通海洋塘并西通盐鐡　瞿舍泾东西俱通盐铁严舍泾长洛泾俱通盐铁
　　横沥　在县东北长与盐铁等万厯九年浚　甘草浦即塘茜泾西通横泾东入海　小钱泾东通大钱泾入海　黄浜陆和浜东陆浦并南通六尺沟东入海下匣浦即周长泾西通浪港东入海　上匣浦即
　　鮆鱼泾西通成象浦东入海　安儿浦即安陆泾□湖浦并东入海
　　县西北至东北未尽水道　九折塘西接福千塘东通福山塘　丁泾西通福山塘东通哮塘南通朱庄泾哮塘泾西通福山塘东通梅李　花板塘西通福
　　山塘东通梅李北通大坔塘　大坔塘南通梅李北通盐鐡黄福泾南通大坔塘北通甘泉泾　南朱庄泾北朱庄泾西通耿泾东通哮塘　焦庄泾南通梅李北通哮塘　四丫口哮塘泾口四水交防在官庄西　鵧城港西通哮塘北通马厰塘　弓连泾钱泾西通哮塘东通梅李　薛舍泾南通青墩浦北通梅李万厯五年濬
　　三丈浦　在县治西五十里北通大江南通江隂塘地髙水涸腹内灌溉支河无虑十数于万厯八年疏濬
　　奚浦　在县治西北六十余里南通江隂塘北接大江濵江河道易为潮沙所淤于万厯十年重濬
<史部,地理类,河渠之属,三吴水考,卷三>
　　太仓州水道考
　　海　在州城东由刘家河出海凡一百余里东北至崇明二百六十里潮汐奔冲风涛相薄塘岸善溃时查理设法缮完是在长民者加之意而已
　　娄江【即至和塘在出海处曰刘家河名三而江一也】西自太湖东流入州境环城而南又东百里而入于海水迅驶与淞江东江埓合称为三江焉自刘家河而西为北瀂漕为糜长泾又西为北时泾为杨泾为小塘子为三江口为石婆港南盘曲处为湄塲湾北为新开河为青福泾为菖蒲泾为半泾
　　七浦塘　在州治北三十里西自长洲界歴昆山以入州治直折海口长百五十余里上承阳城巴城雉城诸湖之水由陆泾港状元泾斜堰与黄昌金鸡等河入浦迤东过石牌湾木樨滙直塘镇中截盐铁塘南行者绕州城西出至和塘东行过沙头从七鸦入海乃太仓昆山北境与常熟东南泄防湖水之要道因沿海堈身既髙潮沙易入而难出旋浚旋淤旱潦咸病今于万厯六年自盐铁以东浚至七鸦港口西捞直塘镇西之浅处共长五十余里仍于漕头塘要害之处建石牐一座以拒浑潮遇潦则唘民不絶鱼盐之便浦无淤淀之忧矣
　　盐鐡塘　经州城中南行十二里入嘉定界出吴淞江北行四十里入常熟之白茆塘又折而西至江隂出杨子江今在州城者已塞南北二水门名存而河湮没矣虽有盐铁塘不复直贯南北外城水万厯九年开濬通利
　　半泾　横贯城东数里南入娄江北经湖川杨林至七浦塘又南逹仁义泾北逹北瀂漕而横贯诸水为丁泾港为新塘港为陆窑塘摩罗泾为陶宅港并入于海于万厯七年开濬
　　已上州城东境水道之大者凡十有七
　　如茭泾闸头塘百万泾顾稍泾荡泾大泾诸口泾北阳泾南阳泾曹泾鳯凰泾胫泾何庄泾白泾丁泾金家浜吴泾王家泾大洋泾郏家泾信曹泾胡家泾操园泾江门泾杨家泾和家泾马家泾大泾时泾杨栁泾小腰泾南北诸泾西钱泾杜漕泾陆婆泾龙亨泾唐家浜朱泾新泾沙家泾黄家泾大郎泾尤漕大义泾沙溇泾杜林泾吴卯泾新开河吴孟泾杨稍泾姚家泾沈母泾徐家泾寺沟稍周家浜马漕口马家浜路漕塘小浜毛泾殷丹泾陈荻泾杜家泾盛泾杨家浜黄泾蔡家泾长泾大沙泾王泾尤泾蒋漕深泾胡塘沈婆泾车泾永江泾蒋家浜陈文泾鲁泾八尺泾路沟杨漕糜长泾牛令泾支沟石口泾界泾小浜之其名不一则皆分洒于糜长河小塘子半泾新塘陆窑塘此东境诸水道也
　　内闸头塘诸泾大泾黄泾新泾朱泾黄家泾杜林泾盛泾腰泾糜长泾八尺泾丁泾北诸泾吴泾大郎泾尤漕界泾何庄泾寺沟杨漕等处于万厯五六七八等年开濬深通
　　吴塘　在州城西三里南出娄江经吉泾入嘉定界北经湖川逹七浦塘宋时潮汐不通至元时娄江不濬自深吴塘水始大永乐二年户部尚书夏原吉开濬顾浦南引吴淞江水北贯吴塘自吴塘而西为黄浅泾为黄泥泾东为太仓塘
　　太仓塘　引娄江水入州城大西门相为至和塘太仓塘稍南为陈门塘引娄江水入小西门其稍西北与陈泾黄泾漕包泾并入盐铁塘又西北为古塘已上州城西境水道之大者凡九
　　庄基泾辛泾旺泾潘婆浜横塘松采溇沿门泾司马泾大浜口薛塘泾髙家泾薄家泾施家港姚家浜横泾徐丫港杨漕泾郑庄泾马泾滕泾岳沥泾朱泾浜严泾车浜腰溇寺泾徐泾蔡泾薛家泾李庄泾庙泾夏界泾潘泾老鸦泾小七浦菱角泾王泾周泾姚泾郁泾沙湖泾瞿泾张泾曹沥泾陆泾金家浜董泥泾夹沟溇薛段泾陶公泾顾宗泾太平泾沙善泾杜漕溇窑浜杨浅泾黄家泾任村泾项积泾之其名不一则皆分洒于西境吴塘顾浦诸水者也
　　内瞿泾横泾姚泾张泾寺泾周泾陆泾腰溇辛泾夹溇庙泾沙湖泾姚家浜杜曹溇徐丫泾岳沥泾徐泾大浜陶公泾蔡泾横塘杨曹小七浦于万厯五六七八九年陆续濬通
　　顾浦　在州城西南五里引吴淞江水入吉泾其北自吉泾塘稍东复北下为戚虞泾与南盐铁张泾横沥水东西相并俱北入娄江南盐铁在戚虞泾之左张泾横沥在戚虞泾之右而盐铁横沥其所通为逺于万厯七年濬
　　横沥　南经娄江入吉泾塘北经七浦入常熟界公塘口陆渡口双塘石家塘南瀂漕南时沟楚城泾渡船浜薛敬塘张浦塘糜长泾稍东皆在刘家港之南次于瓦浦唐泾石牌泾稍西皆在应冈门之南故宜并分与顾浦等同界万厯六年开濬
　　戚虞泾　在州治至和塘南歴吴塘顾浦由安定港以入吴淞江北合吉泾盐铁横沥等水以入至和塘南北二江潮贯入沙易淤淀于万厯五年濬治置牐于中以时唘闭
　　已上州城南境水道之大者凡十
　　岳庙泾庄五泾汗泾杨树泾黄婆泾横沥泾官浜西时泾东时泾潭孔泾顾郎中泾宋泾胡竹泾芦婆泾大麻浜范泾白荡汤泾周陆泾陆华泾张华泾夹沟黄姑塘管门泾古泾南庄泾北庄泾浒泾牛脊泾西谭家浜东谭家浜小横沥杨泉泾黄莲泾蚊子泾陆刬泾朱履泾张乌泾蟹泾杭泾闸牌泾瓦浦黄沙浜赤泾斜塘水窦沟沈泾虎泥泾赵里浜西溪泾香花河倪村泾黄敲泾河鳅泾周鳗鲡泾系耆泾陆敲泾牛皮泾叶泾之类其名不一则皆洒于州治南境诸水者也
　　内横沥泾虎泥泾黄婆泾汤泾范泾叶泾杭泾南庄泾于万厯五六九年开濬
　　横塘　在州城东北经杨林七浦入常熟六尺沟在其东北港在其西自横塘而南经水为浪港南下为黄泾自黄泾出为七鸦浦万厯八年开濬
　　杨林塘　东至花浦口入海西由西塘上承巴城湖长可敌七浦而州之田待其水以灌溉者尤广往岁巡抚李充嗣亦一再濬之工力弗竟今于万厯八年责令修濬深濶以泄公明良字圩等田低洼之水民称利焉自杨林塘而南为湖川塘万厯七年开濬
　　湖川塘　东环出小塘子入娄江北穿盐铁塘西接金鸡河多支流与七浦杨林之水并横贯州北盐铁塘中至北城下于万厯八年疏深濶灌溉有资民称便利焉
　　铛脚港洪泗浦大钱泾鹿鸣泾浪港双鸣泾皆东入于海荡茜泾陈大泾在璜泾镇则与大钱鹿鸣洪泗浪港相通南通漕头塘入七浦东北距城逺者八九十里近者不下四五十里与荡茜泾俱东入于海其西为北花浦口双鳯镇之顾门泾西通新塘东则依于盐铁
　　内铛脚港洪泗浦大钱泾鹿鸣泾浪港荡茜泾陈大泾顾门泾于万厯五六等年开濬
　　已上州城北境水道之大者凡十有六
　　邵蒲泾伏仪泾中路泾陈家浜钮童泾掘头泾邹庄泾顾华泾丘渡泾中泾寺浜口朱裁缝浜西转河东转河陆鹤泾菱母泾均司漕方庄泾斛朳泾曹公浜水杓浜南横塘盛婆泾顾童泾杨溇泾走泾湗张泾戴浦漕吴淞泾糜长塘摩罗湾南六尺北六尺麦粥泾虾蟇泾张浦北八尺吴沟泾翁泾黄膀溇南单泾鱼泾沙家溇软漕荒庄泾官夹溇西冬青溇黄昌溇泾北单泾陈思溇九曲河菱溇斛挡浜王里泾南车沟凌头镇菩提泾陈从泾积水浜葫芦潭栏杆泾黄封泾官水河窄泾杜八漕桑巷泾老陈泾橙泾鲁岩浜鲁窑浜灰扒溇猴塘池泾陈智泾杭泾朱洋泾桃源泾观音河崔漕祠堂泾龙池山泾鲤脊泾进贤泾西房泾庄旺浜北房泾周车泾大灌泾小灌泾挑扒泾诸施泾侯婆泾君思漕毛造泾鮎鱼泾排泾顾漫泾戴店泾龙塘淡泾解刘泾黄沟口张华泾野麦泾急水沟陈童泾尧师浜猛奣溇砻坑泾李师娘浜陆歩泾道泾歩罡泾陈泾孙乌泾屈家浜燕舍浜倪岑浜西汲水浜花园泾王璠泾直上泾凌王浜南北潘盈浦包智浜何堰泾沙营塘道院浜仲家浜韩纪浜苏李浜袜头浜吴郎浜蒋金泾夏田溇樊浜倪旻浜小龙浜陈信溇瓦稍浜王渭浜顾旭浜弓月浜之类其名不一则皆分洒于州北境内诸水者也内戴浦陈智泾张浦北六尺均司漕虾蟇泾直上泾陈泾桃源泾方庄泾转河邹庄泾淡泾邵泾龙池中路进贤泾陆鹤泾俱于万厯五六七八九年开濬深通
　　城中之水一自太仓塘入大西门由儒学后稍折而南一自陈门塘入小西门由儒学前东下一自新开河经半泾入大东门并至儒学东三尖口防其亘南北而中稍偏于西门为盐铁塘南北水门张士诚筑塞水入东西三门则盐铁塘分流至南北城下东门内有周泾南门内有旱泾城隍庙西有樊村泾亦借兹三门之出入为盈涸焉
　　堽门在州城外南北西三面今皆废壊而名迹仅存姑列如左
　　张堽门【在州城南接娄塘界】应堽门【在州城西南】邵堽门【在州城西】隣堽门曲堽门顾堽门金堽门冯堽门【并在州城西北】贾堽门吴堽门丁堽门秦堽门彭堽门【并在州城之北】庙堽门李堽门潘堽门时堽门隂堽门青堽五家堽沙堰门防门并附丽于南北西塘浦之间又有薛墅门髙门诸门大凌门之属
<史部,地理类,河渠之属,三吴水考,卷三>
　　嘉定县水道考
　　海　在县东四十五里北自黄姚港跨吴淞江南抵上海界濵海八十余里俱属县治而南跄口则县境入海之第一道也
　　娄江【即刘家河】在县北一十八里源由震泽从吴县鮎鱼口经郡城之娄门东贯昆山又东至太仓与县合界东入于海
　　吴淞江　在县南四十里自太湖由大姚分支过淀山湖经昆山夏驾浦东抵县界东过顾浦又东过黄渡又东过江湾又东抵吴淞所入于海江之在县境者淤塞十余里于万厯五年同时开治江复故道
　　练祈塘运河　东西长七十二里自县治东者曰东练祈由东门抵罗店稍东北入于海其一支南折而东合马路塘又东合月浦又东合□淘港入于海从西者曰西练祈由西门抵外冈西贯吴塘顾浦南接吴淞江又一支从外冈北折合北盐铁塘入娄江挽运由之毎因潮沙易淤于万厯五年复浚
　　横沥运河　南北长六十里自县治中分从南者曰南横沥由南门过南翔接上槎浦折而西由孙基港入吴淞江从北者曰北横沥由北门抵娄塘东折为双塘稍东折北为东横沥入娄江于万厯六年复濬
　　东境干河一十有二
　　东练祈之北为顾泾港西通练祈东入于海顾泾北为施家港又北为五岳塘又北为黄姚塘俱西通川沙港东入于海黄姚北为川渉港西折而南通顾泾港东入于海练祈之南为□淘港西接月浦东入于海□淘港南为湄浦又南为沙浦俱西通东杨泾东入吴淞江沙浦南为温草浜又南为段浦又南为鵞艬荡又南为钱家浜并西通走马塘东入吴淞江内湄浦段浦沙浦温草浜于万厯五七九年开濬
　　西境干河有七
　　西练祈之南为赵泾北通练祈南出封家浜赵泾西为漳浦北通练祈南折而西出南盐铁漳浦西为盐鐡塘【又为西横沥】元时海运从东北出娄江达于海国朝时罢海运以北盐铁西练祈为运河从外冈中分北为北盐铁经葛隆入娄江南为南盐鐡南接陆皎浦入吴淞江盐铁西为吴塘北通青鱼泾南入呉淞江又西为顾浦北合呉塘南入吴淞江又西为徐公浦北通郭泽塘南入吴淞江三河形如川字而练祈直贯其中西为安亭泾与昆山分界
　　内吴塘顾浦南盐铁北盐铁漳浦徐公浦于万厯六七九年开濬
　　南境干河一十有二
　　南横沥之东为中槎浦又东为下槎浦又东为桃树浦又东为大塲浦又东为赵浦又东为彭越浦又东为芦泾浦俱北通走马塘南入吴淞江走马塘西通南横沥自东迤南接江湾浦东入吴淞江南横沥之西为新华浦又西为封家浜西为陆皎浦跨横沥之南者东为旧江西为虬江东西分流并入吴淞江内封家浜槎浦虬江彭越浦芦泾浦于万厯五六九年开濬
　　北境干河有八
　　北横沥西折为娄塘西通北盐铁娄塘北折为中心横沥北入娄江【即公塘今坝】东横沥东为大双塘西通北横沥北入娄江又东为小双塘南合大双塘北入娄江小双塘东为新泾又东为华亭泾俱南通东练祈北入娄江华亭泾东为蒲华塘又东为界泾俱南通东练祈北滙为一入娄江
　　内新泾华亭泾界泾于万厯五六九年开濬
　　吴淞江南干河有四
　　西为大盈浦【在五十都】东为严徜浦又东为髙家浜又东为蟠龙江【在十四都】俱南接青浦县松塘北入吴淞江内蟠龙江万厯九年濬
　　吴淞江东干河有四
　　南为界浜【与上海县分界故名】界浜北为张家浜又北为戴家浜又北为史家浜俱东抵海岸西入吴淞江
　　右总计干河四十有九海潮通塞不常人工开濬不一故有昔小而今大者亦有昔大而今小者以其吐纳江海系一邑利害故悉叙次之
　　支河【昔计三千有余条后渐湮塞今可攷见者仅一千二百余条然亦不能殚述姑举其通流者着之于篇明濬此可以逹彼也】在县城内者南为杨树浜为何家浜为野奴泾北为清境塘为吕墅泾在四境者一都为倪家浜为古墅沟为姚浜为马陆塘为公孙泾二都为鸡鸣塘为河门塘为钱门塘三都为青冈横沥为项泾为谭泾为斜泾为六千泾四都为大理港为篠泽塘为张浦塘为白泾为千歩泾五都为李公浜为南马泾六都为西杨泾为东杨泾【一名狄泾】为潘泾七都为李家港观音港杨树浜九都为小吉浦为髙境塘为新泾十都为盂雅浦为草塲浦为姚家浜为小塲浦为麋浦十一都为俞店浦为葑村塘为俞家浦为秦公浦十二都为和尚塘为第二塘十三都为斗门泾为大舜泾十六都为钱泾南山泾郭山塘十七都为凌门塘为瞿门塘为茭门塘为陈泾为泄溇十九都为何浦为桑浦为周思浦为阳吕泾二十都为沙泾为浅江为张泾为第四横沥二十二都为孙浜为殷泾塘为黄姑塘为长浜为野泥泾二十三都为墅沟为卤漕为萧泾为诸家浜二十四都为陆河塘为横沥塘二十六都为吉泾浦为庙泾二十七都为糜塲横沥塘为灰白溇为斜泾外八都为家浜为叶家浜十四都为邬城浦为方亭浦为张沈浦为朱家泾十五都为大头浦为窑头浦
　　内吕墅泾项泾清境塘草塲浜殷泾塘青冈横沥公孙泾河门浜姚泗浜杨树浜钱门塘李公浜周家浜潘泾钱泾鸡鸣塘孙浜斜泾长浜等河俱于万厯五六七八九年开濬深通

<史部,地理类,河渠之属,三吴水考,卷三>
　　崇明县水道考
　　县治在平洋沙之上浮于水中西北面为江东南面为海江海播迁不常县亦移徙不一内地斥卤本无长河大川而境内之可记者北有云状合套黄家港十八图青龙港张网港西有界沟钱打纸港南有孙昂港大洪十八图港盘船港东有碑草港界沟当沙港官洪等河
　　长沙烂沙有官洪像沙港朱华港袁六港施翘港大斜洪厐兰港北大河北横界河
　　内朱华港袁六港斜洪北横界河于万厯五七九年开濬
　　响沙有东洪竖河摘泼港鳕鱼套潭子港中界河杨圭状河黄炳桥河万厯五年开濬
　　南沙有倪道士港蒋六洪新开河合套界沟第三港老套当沙头港
　　三沙有中界河南界沟合套河
　　登舟沙合套万厯五年开濬
　　袁家沙河袁家沙界河万厯六年开濬
　　竹箔沙缀水港万厯六年开濬
　　又有张家港青潭港穆家港下桩港海儿港丁家港第八港第九港道塘港民墅港钟家港陈滑港第五港曽姚港千家港富民港永安港上港虾港川洪港秦坟港小桐板港丘彦章港水窦港清水港予爽港北滑港薛家港陈家港石家港下界防港出水套港南大港陈八港天仙港通营港杨树港军营港陈殊港东官港西官港川套港南沙港第四港双港垂虹港徐家港通流港张成港下川港施沙洪长敢洪北川洪上川洪沈婆洪徐公浜沈匾洪南川浜长明沟安乐潭


　　三吴水考卷三
<史部,地理类,河渠之属,三吴水考>
　　钦定四库全书
　　三呉水考卷四
　　明张内蕴周大韶撰
　　松江府水利考【小序】
　　松江僻处一隅中洼外亢大海绕其东南吴淞江环其西北黄浦淀横贯于江海之间诸湖荡漾与淀聨属者不可殚述太湖及浙境诸水防而入焉以逹于海盖水都也今考境内来源淀湖西北有急水朱沙二港西纳白蚬江陈湖诸水由沈龙河蔓莱洲沙田湖南沙荡东入于淀湖淀湖西南有冷湾白溪港杨亷荡雪落漾鼋荡及汾湖三白荡诸水由金泽塘南北横港南陈西陈东陈任邓罗家扇李家栅薄家蔡家毛练等荡分流濮阳大蒸小蒸章练曹坟等港入于三泖淀湖东南有烂路港山泾港合连湖瓢湖西青东白金银等荡引湖水东流亦入三泖淀湖东北有大曹港跄开河呑湖水东行合何家港斜沥港三分荡经青浦县城入于横泖复合顾防浦祥泽塘南盘龙诸水并由蒲滙塘入于黄浦分支北行者合昆山界中诸水由内勲防仙大小赵屯大盈艾祁崧子华漕赤鴈等塘北盘龙北横沥入于吴淞江三泖之名图经以近山泾者为圆泖近桥者为上泖自泖桥而南者为长泖其説不可易矣圆泖东出为葑澳塘走马塘横山塘东西山泾分流神山塘横浦塘南曹港柘泽塘诸家塘沈泾塘通波塘亦入横塘横泖以流入于蒲滙塘东出为古浦塘为斜塘为石湖塘为黄桥门为滕港为泖桥塘朱泾塘并溢出秀州塘入于黄浦三泖西南有嘉善塘平湖塘纳杭州嘉兴诸水北由白潮泾白牛塘枫泾徐泾入于三泖东行者由界泾横分流沥渎胥浦等塘和尚麫杖等港大小茫塘前后冈塘归泾髙蒋泾横港泖港折入驱塘秋泾掘挞泾石湖浦张泾乡界泾入于黄浦乡界泾之东为亭林港顾胥塘祝家港望湖泾盐铁塘南桥塘萧塘港上下横泾方西塘浅沙塘并南承山塘曹泾诸水北由得胜港沙竹冈金滙塘闸港入于黄浦此华亭浦南之水道也闸港之北为下沙浦马路港都台浦咸塘并上承沿海各灶诸之水西由盐铁塘沈庄塘周浦塘三林塘杨思港黄缁溇等港西入于浦此上海浦东水道也浦之西北自李塔滙分支者则有南钱港蒋泾张泾米市塘官绍塘南俞塘盐铁塘语儿泾沙冈塘竹冈塘横沥北俞塘洞泾驷马塘六磊塘车沟塘新村塘吴店塘乌泥泾华漕龙华港入挿港此并华亭上海二境自南迤北而东入于浦者也江南水道为新泾为上澳浦沙浜大卢浦小卢浦闸港过大黄浦为洋泾为西沟浦马家浜东沟浦张家浜界浜江北水道为牧渎港上澳浦桃树浦徐公浦下海浦曲浦阳树浦尹祥港走马塘此上海北境之水合于浦而通于江者也合而论之沿海堤身髙仰畏旱松与苏等尔苏则宻迩大江水性平淡土脉未为甚瘠松江沿海咸潮浸渍地皆斥卤矣濒湖水乡卑隰畏潦松亦与苏等尔苏虽下下低田嵗收蒲荷菱芡之利松之水田仅宜于稻潦则遂絶望矣故不论嵗之丰凶大都松江嵗无全稔葢地同而利害迥异者殆不可不察也夫地利不齐惟人工可以济之故筑隄防疏沟洫在他郡均不可缓然松视苏为尤急云






<史部,地理类,河渠之属,三吴水考,卷四>
　　松江府水利节目
　　松江属邑有三地势窊窿东髙西下万水所凑滙泽成湖乃水之都防也赖以泄防者呉淞黄浦二江焉黄浦绕郡之南呉淞附郡之北合流上海之跄口以入海则松江为七郡之闗键可知矣二江引潮汐奔冲高仰之乡引灌溉利虽博设遇雨泽浃旬则潮势抑回湖水洄洑境中为患尤棘故上青二邑之利害相悬而华亭各兼其半有潮去处地髙水窄河易湮淤滨湖之乡地卑势下湖水易溢本院亷得其故首开秀州官绍蒲滙等塘引三泖之水南行而入黄浦继浚大小山泾横泖蟠龙等塘引淀湖之水南入于浦北入于江疏三防河金滙塘都台浦白莲泾孔宅泾等河者使旱有所资也治跄开河杜疾港秀州塘之草滩者使涝有所泄也泖泾为盐铁之害者则坝之以正其本源薛家浜为城濠市河之害者则闸之以司其出入于松江之可见者大端如此其濬支渠筑圩埂之政不在是焉















<史部,地理类,河渠之属,三吴水考,卷四>
　　华亭县水道考
　　海　在县治东南境去城七十里东自青村所西抵独山凡一百四十里其势浩荡无涯以海塘为障一有疎虞膏腴斥卤一郡利害实系于此宜嵗加修筑焉
　　黄浦　在县东南境西起秀州塘名横潦泾纳泖淀诸水东行至詹家滙名泾塘其实皆黄浦也至闸港北折入上海界浦环境内凡九十余里
　　三泖　在县西与青浦分界西受嘉兴及淀湖诸水由东西山泾古浦塘斜塘石湖塘沪沙黄桥门泖桥等处入于黄浦
　　秀州塘　在县西南源出杭州厯嘉兴而东过张泾滙东北行至枫泾镇入县境过白牛塘絶长泖合泖桥水抵朱泾出万安桥北流合滕港水黄桥门水由横潦泾以入黄浦一支源从圆泖来由古浦塘东行至问俗亭南折合石湖塘水过李塔滙又合斜塘水亦由横潦泾以入黄浦问俗亭迤南一带约二十余里沙淤成滩涂田日辟万厯六年题请南自黄桥门北至问俗亭疏治长二十余里补筑塘岸倾圯者三十余所水复故道行者称便
　　官绍塘　在郡城南水关外受城河及斜泾诸水入登山水桥南行过吕巷普济二桥又过南仓演武塲丘泾又东过御史泾合泖泾入浦旧因潮沙淤淀形如平陆于万厯六年大濬深阔一支自仓河转角处分流南行过打铁桥入黄浦为小官绍塘
　　泖泾　在县城东三里掣引盐铁蟠龙南北俞塘水南行合官绍塘入黄浦势甚洪壮而盐铁等塘之旋开旋塞坐其分夺之故今于万厯五年坝截泖泾北口而蟠龙俞塘诸水并由盐铁塘行矣
　　盐铁塘　在泖泾东自吕塘庙迤东入黄浦淤壅不通将十余里于万厯六年疏濬深阔截浦而南直抵曹泾之捍海塘矣
　　蟠龙塘　在县东北自盐铁分支从华阳桥北行经北俞塘六磊塘泗泾至横塘入青浦界在县境者潮沙淤澁于万厯七年自南蟠龙桥浚至北蟠龙桥止长十二里
　　泗泾自祥泽塘折北而东纳通波塘外波泾洞泾北张泾四水故名东合盘龙塘北行絶横塘折而东为蒲滙塘
　　蒲滙塘　在县东北三十五里与青浦分界首受盘龙泗泾横塘诸水东流过沙竹冈横沥东入上海界由龙华港入于黄浦万厯六年开濬通利
　　大泖以西水道具载青浦考下
　　大泖以东及府城以北水道　西山泾在葑澳塘东昆山横云之间南通古浦塘过昆山絶走马塘过横云山絶秀溪塘北入漕港入港处又名竹管泾　东山泾其南所至与西山泾同北入横云山小山门至机山南别为秀溪塘西接竹管泾至于山北别为擦树泾东流与柘泽塘合其西亦接竹管泾合为漕港
　　走马塘其源自圆泖来东行至横云山前为横山塘东絶沈泾塘为横浦经富林市南连接丘泾八曲诸水东为七里泾入顾滙浦　徐村塘马墩泾并南通古浦塘北通泖子泾　尤墩港陆家浜并南通古浦塘北通浪墩泾内陆家浜万厯七年浚　八曲港在县城北一十八里富林西秀野塘北　沈泾塘在县城西五里南自秀州塘合古浦塘东行至秀野桥北行西为黄泥漕为浪墩泾东为沈村泾又北为褚庵港过沈泾塘桥至富林西合横山塘东合横浦自横浦北流为神山塘又北为八曲港自富林西北入钟贾山北行至永安桥为柘泽塘入青浦界其一支西来循云山南麓而东者曰横浦塘樱株湾在焉过山泾为秀溪塘西接于葑澳塘　黄泥漕在沈泾塘之西北为浪墩港又北为褚庵港东为二里泾南接采花泾　小清河在秀野桥东循西林寺东垣入白龙潭
　　白龙潭在县西北南通小清河北通二里泾东出与城河合北为采花泾　褚庵港自沈泾分支东流有曲泾自白龙潭来会之贯穿陈沈村周家草诸聚落间南连采花泾东入顾会浦其入处曰二里泾其傍近曰练家浜黄家港沈家浜大塔浜金家浜浦家浜
　　通波塘　自县西中亭桥下北流出通波门横山沈泾塘诸水自西来会之迤北为顾会浦近城以北淤浅里许万厯八年开浚　顾会浦南接通波塘北流为五里塘又北为祥泽塘遂别为崧子浦北出为鳯凰桥絶横泖至干山入青浦界　集贤泾在通波门外东自城濠外支北流经郡厉坛后东合于洞泾其北五里塘也　五里塘在顾会浦东斜对二里泾东流与洞泾合　祥泽塘在五里塘北自顾会浦分支东流北由玉皇阁与崧子浦合遂东为泗泾　洞泾自张塔桥北行贯北俞塘入泗泾　北张泾在洞泾东其南接俞塘北入于泗泾其东即蟠龙塘也
　　秀州塘南及长泖西水道　白潮泾与嘉善分界南引嘉善诸水北入秀州塘　白牛塘南承嘉善诸水北入大泖　枫泾在县西南四十七里承白牛塘诸水东过泖桥由朱泾下秀州塘　界泾在县西南平湖之北境东为胥浦塘北为大茫塘为麪杖港马庄港为东西徐泾为洋泾为游泾为北诸港为梅林泾蒋巷泾庄公塘西为野民泾过白牛塘接嘉善界并北入秀州塘其东南为横泖　大茫塘在县西南界嘉善华亭间东流入于长泖
　　秀州塘北及塘西水道　古浦塘西引泖水东行一十八里逾跨塘桥循问俗亭而南入于秀州塘　斜塘西北自古浦塘分支东南行合石湖塘水由斜塘桥出秀州塘　石湖塘西引泖湖水一出斜塘桥一支合北钱港水出石湖桥　黄桥门在斜塘桥南吞吐泖湖水惟此为寛广径直　泖桥在朱泾西跨长泖之上北引大泖南合长泖东出朱泾塘
　　黄浦南水道　横泖其源自当湖长泖来界平湖华亭间其支流为华家泾丁家漾为泖港其东为秋泾白泾在秦山塘南源自平湖来东北流由周仓浜入沈泾一支东北流为惠髙泾为彭巷港其东为朱家溇北为处士泾又北为谢坟泾为西防泾东为东防泾北为胥浦塘又北为石臼浦北入沥渎塘　沥渎塘一名璜泾亦自长泖来东行过防泾北入胥浦塘山泾在秦阜山承山塘白泾二水北下入于干巷
　　港
　　胥浦塘自长泖接界泾而东尽纳惠髙彭巷处士沥渎诸水絶石臼浦至张泾东为前冈塘其北流絶归泾出朱泾镇西为徐泾镇东为驱塘出太平寺前为掘挞泾　吕巷塘在县西南五十里承长泖及胥浦塘诸水滙于干巷港
　　归泾　在胥浦北亦自长泖来西接大茫塘东流絶徐泾驱塘东为横塘至张泾东为后冈塘南有水五岐合流贯徐泾东入掘挞泾曰五丫港入于朱泾东由石臼浦一支北下为驱塘过米泾东注为掘挞泾入横潦泾一支承褚泾而东至于张泾北逾米泾西徐泾与驱塘东会于横潦泾　驱塘自胥浦北流絶五丫港归泾过朱泾镇北入横潦泾　掘挞泾亦出自胥浦北流至横潦泾止
　　朱泾　在县西南二十七里承嘉善平湖长泖诸水贯市桥东流絶驱塘至张泾东为横泾又东为荡泾其北流者入于横潦泾　石臼浦接山泾北流絶胥浦入横潦泾东至西浦为漕港为前鳯泾为东淞浜西淞浜东淞之北为蒋淞泾东与张泾合蒋淞北絶横塘入市泾者曰小张泾东南为新运盐河
　　柘湖　在县城南七十里广五千七百一十顷南由小官浦入海东通金山等处今为涸壤柘湖东去十二里为金山港上有金山营又东十二里为菊花港一名胡家港又东北五十里曰蔡庙港俱防塘外
　　三防河　在金山营西三里西自平湖界新仓秦望山诸草荡发源内地涸燥北引张堰潮水以资灌溉港汉浅狭蓄泄病焉于万厯六年七年两次加浚民乃复业
　　旧运盐河　在县城南六十里旧通畨舶由柘湖出小官浦入海东连徐浦塘与蔡庙菊花金山等港相接今筑捍海塘并没为盐塲草荡
　　新运盐河　在金山卫城北流经张堰镇西为张泾过前后冈塘髙蒋泾庙泾泖港从詹家滙出泾塘遂絶而北接骆家浜为鹤塘泾为芦泾东北与米市塘接折而北至张泾桥与城河接长六十三里凡西南诸水皆由之以入浦
　　按运盐河凡三自张堰而北为西运盐河亭林南有盐河通盐铁塘者为东运盐河其单称运盐河者乃在青村西耳
　　徐浦自旧运盐河分支东行草塘间厯浦东塲漕泾市至崇阙止
　　髙家泾在张堰东护塘下北流为后泾为黄泥溇西入于张泾东为白泖泾再东为沈湖泾又东为洮港白泖自护塘北流过前冈塘为潘泾至横泾止　沈湖泾洮港自护塘北流至前冈止其水自胥浦塘折北而来又西北为杨树溇呉塔泾俱北入呉家溜东为界泾北为赵巷港奉贤泾东为招贤泾又东为龙泉港北通运港由亭林镇前东下入盐铁塘东北为得胜港入于黄浦白泖之西为黄坟泾东通洮港西合后泾北流至后冈止黄坟之北为顾胥浦　顾胥塘自白泖泾东流絶沈湖泾洮港为善泾至奉贤泾北为上横泾其西北为前冈塘　前冈塘自张泾接胥浦塘东流絶黄坟泾至白泖泾折北而东至亭林入方西塘其西一支斜入张泾曰丫乂泾其东自沈湖泾东北流为千步泾过荡泾为楮石泾过庙泾为吴家溜为小官绍塘北入泾塘　后冈在县城南四十里西接横塘引张泾东下之水与前冈塘合横泾西接市泾自张泾东流过潘泾东为荡泾入千步泾北为髙蒋泾又北为庙泾又北为泖港入小官绍塘南为盛家湾东北为张荡北为乡界泾米市塘内横泾万厯五年浚　髙蒋泾自张泾东流过松隠寺北流为乡界泾为米市塘东北为莲花朶与庙泾俱入小官绍塘莲花朶之南为洋泾北为中洋泾又北为北洋泾并东流南入方西塘北出祝家港入于黄浦
　　泖港　亦自张泾东流过东西积钱港絶米市塘为东泖港斜入小官绍塘故一名斜泾米市塘西南即盛家湾斜泾尽处一水通庙泾为古谢泖官绍塘之东为化成庵古胥顾泖也烂泾在其南　烂泾西承长泖张泾诸水东入米市塘自来为吞吐要枢朱泾在其西北张宅镇在其东南　米市塘自东泖港口北流絶泾塘过卢泾厯黄耳祠北与张泾接并入于黄浦
　　泾塘　在县城南九里西承横潦泾南承米市塘北受詹家滙以北诸水入于黄浦　奉贤泾在洮港东北流入运港其西为新港北入善泾逶迤西北行为杨树溇为吴塔泾至亭林与运港合北入方西塘善泾之北为呉家溜东为界泾又北为盐河为赵巷港东为下横泾内奉贤泾万厯九年浚　招贤泾在奉贤泾东万厯九年浚　龙泉港在招贤泾东并北通运港万厯十年浚　盐河在界泾北东流入盐铁塘上横泾在亭林镇南水自奉贤泾东流絶盐铁塘
　　而东厯胡家桥至柘林市东入柘沥塘万厯七年浚下横泾在上横泾北亦自奉贤泾东流过法华桥
　　东南入胡家桥与柘沥塘合承盐铁塘东下西接洋泾西北通烂泾入于黄浦万厯七年浚　运港自亭林镇前东流入盐铁塘自镇东折北为白龙潭为呉冲泾东北通叶谢镇盐铁塘之东浅沙南桥诸塘也方西塘自亭林西北流为祝家港东北入盐铁塘西通洋泾西北通烂泾烂泾北流为泖泾自化成庵东北流入泾塘与大泖泾对俗呼斜泾
　　俞江塘又名俞泾塘在县东南七十里自漕泾北流絶上下横泾与盐铁塘合北入望湖泾　浅沙塘在下横泾北西通盐铁塘东流为旧泾过沙冈为新塘过崇阙入金汇塘止
　　沙冈　在黄浦南曰南沙冈北曰北沙冈地多沙脊以故得名南沙冈北引浦水入腹为利南截南桥塘直抵柘林所潮沙淤塞灌溉失资于万厯七年疏浚深阔西通渠漕东接竹冈　南桥塘在浅沙塘北东流过沙竹冈横沥从令泾金滙塘东通青村港自沙冈西北流为卢泾为姚泾遂为巨漕絶黄浦而北至六磊塘止万厯八年浚　望湖泾在南桥北东入千步泾北入于黄浦其北为蒋家浜为秋巷泾为洞泾其南为俞江塘　萧塘港在望湖泾蒋家浜北自叶谢镇月河桥下东流入金滙塘由冈泾塘出黄浦其支渠北流为新泾为长溇为清水港东流为顾庄塘万厯八年浚　从令泾在横沥东其南通上下横泾曰柘沥塘至捍海塘止北流絶南桥诸塘入浦隔浦与樱桃河对　和尚塘南起捍海塘西北流东通陆江塘及青村港西流入金滙塘
　　金汇塘　在烂泾从令泾之东其南接和尚塘北流过金滙桥西折为倪家湾北为冈泾塘入浦浑潮沙淀于万厯六年疏治深阔其支渠著者曰百曲港　百曲港自金滙桥塘东流其南为车沟塘入郭家塘北为雪塔港又北为卢沟为庵港并东入运盐河港之曲折最多因以得名　运盐河有二一自青村盐仓源自中所前北流一支由沙冈塘出西为卢泾入于黄浦一支西南通和尚港入金滙塘北接百曲港卢沟诸水遂北为横港为蒲挞泾西合倪家湾由冈泾塘出浦一支北流自蒲挞泾北为鲁家滙由闸港出浦卫家沟邵宅沟并在其东其一自下沙塲东循海塘北行以通诸团盐运每团各有支渠其北至青浦止　闸港自新塲西流入黄浦其入处乃浦之折而北行处新塲之东去海不逺论者指此为东江入海之故道下沙浦在其北
　　黄浦北及府城南水道　小横潦泾西引秀州塘水东南入于黄浦　南钱港源出秀州塘自李塔滙分支东行散入村落间为吕冈泾出秀南桥为蒋泾出蒋泾东过超果寺与瑁湖南口合东入城河与张泾合南入黄浦
　　鹤塘泾在县西南三里北承秀南等水东南出詹家滙会沈泾南入泾塘　张泾在府城南纳郡城西来诸水合米市塘南行入于黄浦　御史泾在东门外首起南俞塘明星桥下其北为斜塘万厯七年浚语儿泾在沙竹冈之西与上海分界北受郡城及
　　蟠龙塘诸水南入黄浦
　　城中市河　旧西湖在城西南隅一水萦纡自太平桥西行环中所演武塲而滙于其北渟浸可百余亩上有西湖道院　小湖在西湖北一湾今谷阳门内徳丰桥南有陂泽即小湖也　日月河在鹤城书院西有月河桥东有水从市河南行遂转西北出桥下湾环如半月普照寺东有水从市河南行折而东过周文襄祠至清河桥北行复合于市河一水自文襄祠后厯开禧桥横亘之其形如日字故云日月河　丘家湾循府后墙东南行出东亭桥与米市桥庄老桥二水合流出东门　玉带河横贯府学中当尊经阁后魁星楼前如腰带然故名其源自仙鹤观西北行转而东与集仙门水合　牛市泾在玉带河北西通徐家桥东至龙门寺　施家漾延庆寺前及左右河渠通东南二门者皆漾之遗迹也
　　龙渊在府南龙门寺东北积水澄大旱不竭已上城中河道向失修理而县前市河西自杨家桥东抵亭桥俱被市防剥筑上建桥亭阻碍尤甚于万厯五年责令厘革疏通各皆深利行者称便















<史部,地理类,河渠之属,三吴水考,卷四>
　　上海县水道考
　　海　在县治东七十里赖捍海内外二塘以蔽咸潮之内入呉淞江与黄浦会而入焉其会处曰跄口
　　呉淞江　去县治三里相传及志载江身旧濶二百余丈今之旧江乃其所淤为二实一江也自县治东北宋家港口迤从嘉定青浦入昆山界其长百余里淤不通舟夏尚书相度难治权于夏驾浦开通以达至和塘而江之东段田弃民流矣江水亦从新洋江北行幷所开之西段日就湮塞隆庆间巡抚海公东自宋家港口西至黄渡镇浚及六十里黄渡以西四十余里功未及施而止然陈淀诸湖荡漾之水犹未与江相接上海嘉定之利虽兴而长呉昆青之害未巳也今于万厯五年疏请自黄渡镇西阙家坟开起直抵慢水港以及淀湖诸口北浚大瓦夏驾呉塘安亭等浦南浚赵屯蟠龙横沥等塘导水入江仍于分夺江源去处各置石锸啓闭以时归宿湖水入江由昆山入青浦入嘉定出宋家港与黄浦之水相合直出老鹳嘴以纳于海佥谓湖水可涤潮沙江无淤塞之患矣
　　黄浦　源出嘉兴幷湖州莺脰等湖起自郡城西南接秀州塘水东流入县境又迤而东以纳南北两涯之水至邹家寺滙折而北行纳东西两涯之水至县治东合呉淞江东北行以入于海
　　蒲滙塘　在县西南十八里西受泗泾蟠龙横泖等水东行过七寳镇至卢浦厯渔庵渡东分一支入县城者曰新港南过渔庵渡而入黄浦处曰龙华港自青浦界龙车庵直抵浦口淤塞不通将四十余里于万厯五年七年两次开浚通利复故
　　新港　在蒲滙塘东由蒲滙塘分支滙郁家宅入肇嘉浜以达县治为入府城之要道可免波盗之虞淤涨平岸于万厯七年十年两次开浚水得通利舟楫昼夜不息
　　黄浦以北以西水道　语儿泾在沙冈西与华亭分界语儿之东即紫冈又东为韩仓港姚港　六磊塘于万厯六年疏浚自蟠龙分支为南北俞塘为车沟东北为新村塘为呉店塘为张家塘其北为夏家浜东流为庙泾为新港为华泾为乌泥泾东南为华漕北为八尺港并东入黄浦　沙冈塘在蟠龙塘东其南絶黄浦至捍海止北入呉淞江　驷马塘并在蟠龙东其北通六磊塘至横塘止紫冈之西为沙冈东为竹冈为横沥为新泾新泾之南为樱桃河也　竹冈塘在沙冈东首尾延亘如一至蒲滙塘而北别名小涞浦万厯八年浚
　　横沥　在竹冈东其南所至与竹冈同北絶呉淞江入嘉定界逾太仓厯常熟直至江隂而止于万厯七年开浚　樱桃河去县西南五十五里在新泾南　乌泥泾其上有鎭北为郑家漕为漕湖泾再北即龙华港其北为灌泾为入挿港陆家浜薛家浜徐巷浜肇嘉浜方浜南北侯家浜南北杨浜并自西而东纳于黄浦方浜肇嘉之间为县城又东为下海浦曲浦杨树浦尹祥港　上海浦在县治东北即大黄浦下流合江处
　　黄浦以东水道　闸港在县东南九十五里承青村新塲湾洲三路之水西流入于黄浦旧设有闸今水深而闸不可设矣　下沙浦即盐铁塘自宋通判曹泳开港浦一十八改名下沙浦浦之北流为咸塘东为都台浦又其东即运盐河浦之南为新港为蒲挞泾俱西入浦
　　咸塘　自下沙塲北流絶沈庄周浦三林诸塘通中新河横沔港西入黄淄溇三林之北为北咸塘于万厯七年疏其淤者三十余里又北为曲咸塘
　　都台浦　在咸塘东形势广阔绵亘五十余里为浦东之大蓄泄年乆淤塞于万厯七年大加疏浚深通复故东北为连家漕北为水仙塘又北为郁家港为官路港又北为邵沥港并西通咸塘邵沥之东为翁家港北为淘河港并东通运盐河浦故曹家沟也天顺中巡抚都御史崔恭所濬行台住劄于上因名以识不忘　马路浦在新塲鎭北一支自东南起中前所至倪家行而入一支自东北连一灶港亦自倪家行入西流絶鹤沙塘而南过石角仓逾新闸沿三十里又絶青村运河出闸港旧止筑堤壅水以资灌溉稍旱则涸正徳中居民倪升逺父子盛鹤鹳兄弟相继开浚自是潮汐大通水旱不竭商船往来卒为通渠沈泾塘在下沙浦北其东通连家漕南折为鹤沙
　　塘并西入黄浦　周浦塘一名杜浦南接盐铁塘横沔港东通水仙塘都台浦北通黄淄溇并西入于黄浦万厯五年浚　三林塘在周浦北自咸塘西流其南为中新泾三塔泾后漕泾横袅泾北为杜婆泾归泾溇杨淄溇西新塘中分泾西入黄浦　黄淄港在杨淄溇北南通三林等塘合白莲泾西北入于黄浦
　　呉淞江迤东南水道　横沥南通黄浦中絶蒲汇塘北入于江　许浦南通横沥北入于江　新泾在横沥东古名新泾浦南通蒲滙塘北入于江其支渠东有石桥浜周家浜菖蒲泾野奴泾彭家浜横清泾交纹泾渔水洼刘家浜萧郎浜西有陶泾师家浜陆家浜五漕金家浜上江泾唐子泾横泾皆支通浦水以灌田畴其东为上澳浦　上澳浦有东西上澳并南通乌泥泾北入于江　西卢浦大卢浦今名卢子浦并北入呉淞江中有沸井
　　范家浜即县治东大黄浦盖夏忠靖公所开也　杨泾在县城东南大黄浦在其西　西沟浦在杨泾东其南通咸塘北入呉淞江
　　马家浜　在西沟东又东为东沟浦张家浜入海浦并南通都台等浦西入呉淞江年乆失濬于万厯五年疏治深阔东北至界浜与嘉定分界有寳镇堡在焉南跄浦在县治东北三十六里其支流为西沟浦
　　东沟浦马家浜今县东北有水曰跄港曰大跄港其南近都台浦疑即南跄浦之故迹也
　　呉淞江迤西北水道　牧渎港北通眞如　上澳浦北通河塘　桃树浦卢浦并北通真如　徐公港俞家港沙洪并北通江湾万厯八年濬　下海浦曲浦杨树浦尹祥港并北通旧江　旧江走马塘西通嘉定界又有古江即旧江江湾浦黄浦并引西水东入淞江出海并万厯十年濬
　　已上呉淞江西北水道俱于万厯七八九年次第疏治然亦潮汐继至潮沙易淤岁宜查濬






<史部,地理类,河渠之属,三吴水考,卷四>
　　青浦县水道考
　　呉淞江在县治北由大盈浦四十里始入江源出太湖过松陵下厐山湖东行入长洲昆山截新洋江由慢水港至大石浦入县境迤东至横沥入上海县界江环境内凡七十余里与嘉定犬牙接壤江之在境内淤塞者于万厯五年同时疏治十余里沿江荒田日就垦辟内田亦治
　　东江西段　急水港在县西南五十里长二十余里阔二十丈至三十丈西接呉江白蚬江
　　淀山湖　在县治西南三十里与昆山分界西以蔡浜嘴东以跄开河为限北昆山南隷青浦源自太湖厯龙山湖陈湖白蚬江而来周二百余里左有淀山以故名焉松郡诸水莫大于此湖西圩田日就剥削湖东河港日就淀淤于万厯五六七年间北浚蒲荡东疏杜痴港跄开河大小山泾等口修筑湖西隄塘田穰水下矣
　　跄开河　在淀山湖东北河北属昆山界西接淀湖东通大漕港向因淤塞于万厯八年开浚
　　大山泾港　在淀湖东引湖水东南行一支东入小山泾而达漕港运船由之一支南合烂路港而入泖泄防湖水最速淤塞不通于万厯七年同小山泾一齐开浚水复故道
　　烂路港　在淀山湖东南引湖水南行入于泖水势迅驶为全湖宣泄要害三县漕舟由之
　　三泖　在县治南三十五里与华亭分界西北抵山泾南自泖桥出与长泖相合以入秀州塘南至当湖东南至广陈又东至捍海塘而止县图以泖有三名近山泾泖益大曰大泖近泖桥泖益员曰员泖自泖桥而南纡绕百里曰长泖此三泖之异也西南受嘉善诸水西北受淀湖诸水东由华亭界入于黄浦此皆东江之故道也
　　运河西自急水港出淀山湖经山泾港分支东折由丁家路车路港斜沥港龙岩桥出大曹港达于县城凡六十余里万厯八年于大曹港之西开濬跄开河直接淀山湖尤为防径
　　急水港南水道　东蔡浜西南通周庄荡　沙田湖南沙荡并由夏家港韩巷港东入淀湖　冷湾港西引丰里桥马家浜诸水东入淀湖　鼋荡在淀湖西南与呉江分界周二十余里　鼋荡之东为雪落漾杨防荡俱西承汾湖三白荡诸水分流金泽塘南北横港入连湖荡及三泖
　　急水港北水道　执洞港北通沈龙湖与长洲县分界道堂浜奚家浜张家浜北通东西二窎荡内张家
　　浜万厯六年浚　长沥泾北通沈龙湖　庙港北通蔓莱洲湖　沈龙湖一名黄浦灢与长洲分界广一十二里西承陈湖太师田湖东入蔓莱洲湖　蔓莱洲湖广九里与昆山分界西承沈龙湖东由朱沙港以入淀湖　朱沙港西北承长洲昆山诸水东入于淀湖水迅驶与急水港等
　　淀湖南水道　白溪港南通鼋荡　金泽塘南通嘉善火柴荡大葑漾东清漾南陈荡西陈荡东陈荡张
　　家路港泽塘港并西承鼋荡诸水东入连湖荡
　　烂路港西南水道　连湖荡在淀湖东南西引鼋荡淀湖水合瓢湖金银荡烂路港南入于泖　东圩白荡任邓荡罗家扇荡李家栅荡蔡家荡濮家荡泖连荡并西南承呉江嘉善诸水分流王田港泖田港金田港章练塘曹坟港入于三泖
　　烂路港东北水道　山泾港周方港骆驼港丁家路港安庄港褚庄港并东通山泾港其南为沈巷港属华亭
　　泖西南水道　白牛塘在大泖西南界松江嘉兴之间南承浙水北入濮阳等塘　濮阳塘在章练塘南南承白牛塘东北由大蒸塘入于泖　大蒸塘西承濮阳等塘东北由小蒸塘以入于泖　小蒸塘在大蒸塘东北西承白牛等塘之水东入于泖
　　泖东北水道　葑澳塘在员泖东北南连走马塘北通南曹港其西一支为龙河龙河之西即淀山也　走马塘自员泖分流东行至横云山前为横山塘东絶沈泾塘为横浦经广富林市南连接丘泾八曲诸水东入顾防浦　沈泾塘南通褚庵港北通千步泾神仙塘在县东南三十里分引泖水北流至佘山西接诸家塘东通潘荡　八曲港自神仙塘分支东北行为黄蛮泾一水出神仙塘循余山南麓来防之并入顾会浦又横泖为印泾千步泾苎墩泾　余山泾西通沈泾塘东入顾会浦万厯六年浚　何家港在朱家角镇西其南通连湖荡北入大曹港　斜沥港南由车路港丁家路通接烂路港北出大曹港　南曹港即旧咸鱼港自淀湖东南何家港东流纳龙河水东北为斜沥入北曹港东出泰来桥折北为大盈浦南接柘泽塘东为诸家塘　诸家塘由柘泽东流厯天圣庄为潘荡抵陈坊桥纳神仙塘水厯佘山之隂益清驶寛广经柘溪塘入顾会浦又折而北流以入横泖
　　县城东西境水道　跄开河西引淀山湖水东入大曹港
　　大曹港在县西南与昆山分界西接跄开河合何家港三分荡斜沥港诸水东行过县城入横泖一支北折为新河入大赵屯浦一支出北水关入大盈浦并下呉淞江
　　横泖　自大曹港东行过崧宅塘絶顾会崧子二浦东接湖泾为东横泖南至楼下张管山前为横塘望龙车庵折入盘龙塘迤逦入蒲滙塘于万厯八年疏浚深阔为潘荡崇宅低乡泄水之径道　崧宅塘自横泖分支北流西折为界泾为孔泾为东施浦为管浦北为七汇港为秋末泾为篠泾
　　蒲汇塘在县东北西接横泖横塘盘龙诸水淤不通舟于万厯七年开浚经七寳虹桥由龙华港入于黄浦
　　濵临呉淞江诸浦　内勋浦在县西北南引古塘诸水北入吴淞江内勋分支为会仙浦
　　大赵屯浦南自大曹港分支入浦处又名新河迤逦北行凡八十余里入江于万厯五年开浚
　　浦西水道　庄礇泾鸟嘴泾金家泾斛同泾古塘斜泾白米泾横泾潭路泾斜路泾双泾髙泾凡泾瞿泾黄华泾唐光泾凌泾呉家泾庙泾
　　浦东水道　望湖泾西朱泾牛车浜金家泾毛家浜古塘孔宅泾八仙泾髙河泾叶家港唐家泾古方泾胥沟官田泾陈墓泾新泾内孔宅泾万厯六年浚大赵屯之东为小赵屯直浦卢浦古湓浦南澥浦梁纥浦并自胥沟分流入江
　　大盈浦在县城之北自南曹港口北折至县北水关合大曹港北流经唐行仓厯杜村至青龙江口由嘉定界入呉淞江
　　浦西水道　南曹港大曹港望湖泾糊涂浜赤鱼泾童家泾南田泾陈何泾庙泾孔宅泾金泾陈泾古方泾朱池泾杨全泾胥沟呉泾落苏浜北徐浜曹泾螺蛳泾千人漕呉朱泾西霞浦蔡大浦周浦白鹤江白洋泾新开泾阙家港朱思浜
　　浦东水道　诸家塘横泖沙地浜孔泾林道浜金家浜管浦朱家浜王段泾石家浜李少泾夹界浜何家浜尤秀泾厐泾汪家港徐家港鸦鹊泾横泾潘家浜新泾顾家浜杨家浜陈道泾洋泾卢家浜张泾青龙江金狮港
　　顾会浦在县东源达府城通波门一名通波塘分流北注至干山东行入横泖北通新江塘西合青龙江东接艾祁浦以入呉淞江又东为朱墅浦　崧子浦旧名崧塘自顾会分流下注旧江口与顾会同流异皆入呉淞江崧子浦之东为淮浦华漕赤鴈浦虬江周泾严徜浦并南引横泖北入呉淞江
　　蟠龙浦在崧子浦东南起府城华阳桥北流过泗泾入县境截横塘复由蒲滙塘口北行凡八十余里东行者由龙华港以入黄浦北行者过蟠龙镇以入呉淞江年乆堙塞水不通流万厯八年疏濬深阔浦西水道　横塘诸家浜施家浜刑泾昌泾南湛泾北湛泾沈泾浜曹泾柘圆泾砖窑泾张广泾徐泾南谈泾中谈泾北谈泾南寺泾北寺泾方亭浦髙家浜唐大浜双合浦钱家浦姚家浜离骚港朱家泾浦东水道　横塘蒲汇塘菖蒲泾张塘浜髙门泾亭子泾禇泾庙泾迮墓泾直泾张泾何泾曹村泾夏皮泾蒋泾小洋泾大洋泾虬江北洋泾小涞浦俞家港大涞浦郭浦庄家泾张春浦　横沥南抵海塘截黄浦北流至蒲滙塘入县境分支北流出呉淞江


　　三呉水考卷四
　　钦定四库全书
　　三呉水考卷五
　　明张内蕴周大韶撰
　　常州府水利考
　　常州地势视苏松为高北枕大江南控太湖水之隈集境内者皆合于漕河竒分而流注于江湖焉盖亦百川之巨都也今境内之水若武进之东自望亭出风波桥入郡界曰漕河漕河之南曰阳湖东南曰宋建湖又东曰惠明河河之支流并流入于漕河漕河之旁曰防沟分为二水与后河合流入于漕河又鸣鳯河东北枕漕河南通白鹤溪籴泽河东流注于滆湖滆湖在郡城西南与宜兴分派若蠡河孟渎河青河蠡渎华渡河黄土渎余柯渎并上通漕河流注于滆湖者也邑之南曰永安河河之支流一自西南通漕河一自无锡漕河经紫沟河入于大江永安之外为得胜河剰银河小新河通济河顺塘河陈墅河伯牙渎纲头河河之支流相通者并东北合流而入于江者也若湾渎河戚墅港白马泾诸水并西北属漕河东南入宜兴界中而流注于太湖者也此武进境内之水也无锡之北曰闸口河闸口河东经蔡家渡分流入于江隂界中新河羊尖河严埭河又分流与闸口合芙蓉湖五防河欧渎诸水又并北入江隂界中而流注于江者也又慧山之阳梁溪之水出焉溪缭绕歴山之西南陬入于太湖又北与运河合邑之南曰长广溪溪之水南流至开化乡分流出独山门入于大湖小五湖自太湖而东经长广溪西与大宣渰合大小宣渰自梁溪至孤渎口分为二水南经青祁渰又南通小五湖入于太湖又邑之北曰双河河之水自钱桥贯直湖港与双牌港合西贯直湖入武进之阳湖直湖之水又南入于太湖又邑之南曰塘干渰南通洪丘渰与太湖相属又东北入于蠡湖与长洲分界濠湖又西出蠡湖与呉县乌角溪合流注于太湖而闾江则又在太湖之濵者也此无锡境内之水也宜兴之南曰荆溪荆溪之水东流注于太湖达于淞江入于海荆溪之所通属甚众若洑溪章溪周渎鰕泾慈湖溪湖防渚童渚张渚诸水并流注于荆溪者也荆溪之下曰百渎荆溪之东曰东氿溪其西曰西氿溪西氿溪上自溧阳合洴浰渰诸水经荆溪入东氿溪由百渎入于太湖东氿溪又北流为东蠡河梅村河又北屈而入于运河运河北通滆湖滆湖受水既溃渱涆澜势镇湖陆唐孟简乃疏为渠以杀其势谓之孟泾泾水又西入塞溪溪之源出于洮湖又东入于荆溪邑之北曰东湛渎西湛渎并合流而西入于运河者也邑之东南曰忻溪又东曰阳溪曰沙塘港并东北入于太湖而大浦则又在太湖之濵者也此宜兴境内之水也江隂之水其大者曰漕河南自无锡运河分支入高桥由五防河北行西折合张泾复北经青镇合南北山塘歴九里河至县治循城西北隅由黄田港入于大江漕河之右有山塘河顺塘河横贯于邑之西南上承戚墅港丁堰港三山石堰港及武进诸河之水北行若桃花港立埭港崇沟河利港卢埠港申港舜河流皮港夏港则皆分洒于黄田港之西引山塘河顺塘河而纳之江者也漕河之左有应天河横河横贯于邑之东南上承亭塘河杨枝河长寿河清溪河官禄塘河倪塘河及无锡诸河之水北行若鲥鱼港黄山港白沙港石牌港石头港东西雷沟蔡港范港私港谷渎港令节港界泾则皆分洒于黄田港之东引应天河横河而纳之江者也此江隂境内之水道也夫常州四邑之水其源委大抵若此矣至于要害四邑之中又有缓急夫宜兴以一荆溪兼受数州之水其冲激之势犹居高建瓴甋也故于荆溪之下洒为百渎以杀水势又开横塘贯其中以引荆溪之水并入于太湖然以太湖受水多而宜兴为诸水入湖要道乃复于宜兴溧阳之间置五堰隄塞之令宣歙金陵九阳江之水由分水银林二堰北决于芜湖其方略可谓至备矣然今所谓百渎在宋时县令楼阅所濬治者止四十有二余皆湮塞今湮塞者又不知其几而五堰至唐末巳废自是宣歙诸水不复决于芜湖而反东注于太湖矣太湖上当众水之冲下有呉江湖隄之阻水势洑弥漫盈溢纳而不吐贮淤成陆虽近渎低洼之田一遇旱暵而郁为枯壤矣江隂地势最卑当漕河下流又为众水入江要道去江壖可二里并江多山土隆崛坟起日以广斥盖古所云息壤也然土性轻脆善崩春夏水盛辄败坏填淤数丈而河势又曲浑潮逆上一日两至泥沙随潮停蓄武进无锡之十四渎防门又废即致上流水势无可刮除故黄田闸九里河两涯膏腴之田往往芜秽不可耕治议者以为浚治隄防于宜兴江隂为急武进无锡次之宜兴宜疏夹苎千百渎横塘之口江隂宜濬申利桃花诸港武进无锡宜复十四渎防门使百川流行必无填淤盈溢之害矣若靖江环江而邑境内之水皆股引取之而还复于江其利害与四邑殊等略与苏州崇明同以故不论












<史部,地理类,河渠之属,三吴水考,卷五>
　　常州府水利节目
　　毘陵介乎苏润之间属邑有五北濒大江南连震泽山谷环乎西南堽阜接乎东北荆溪洮滆芙蓉等湖潴乎其中窊窿殊势利害相悬每嵗常兼苏润之患故本院首辟漕渠于武进开孟渎于奔牛使挽运轻舟分途并进公私两利赋供或无愆期继凿闪溪里河于西者使五堰以东之水竟下荆溪而溧阳之运艘得由于坦途疏百渎于东者使洮滆二氿之水竟下太湖而宜兴之低田得免于沈汨若芙蓉若天授若青城万安徐渎余渎等处则髙筑其圩隄或修其堰坝设遇霖潦不得溢入于无锡之低乡若黄田若雷港若申利夏澡谷渎令节等港则深濬其淤湮或复其闸防即有旱涝亦足有备于江隂之髙阜其濬治东双东新西掘天生耿庙诸港者于靖江东境之蓄泄或可恃也疏通焦山杨机陈公朱八祈珠唐铁庙树等港者于靖江西境之雨庶有资也为常州计者其可考镜之大略如此其详不遑殚述焉















<史部,地理类,河渠之属,三吴水考,卷五>
　　武进县水道考
　　太湖　在县东南六十里西南接宜兴界至分水港入县境东南至小仙港入无锡界田濵湖凡四十余里
　　运河西北受润州诸水南行至张店铺入县境南至五牧铺入无锡界凡八十余里
　　运河北水道
　　孟渎河　在奔牛鎭东南接运河北入大江
　　按孟渎自奔牛镇河口至江七十里本为通运防径载在漕志每嵗京口濬河舟船俱由此渎嘉靖中倭冦内犯乃于河口筑坝又于渎口筑城屯兵戍守自此河流不通江潮淤涨遂为平陆商民船每遇运船行时皆由江隂夏港入内河然京口至孟渎口仅一百二十里一潮可达自孟渎至夏港又一百五十里非两潮不能至风波盗贼极为冒险近年运期既早每至冬月粮塞京口囘南空船无从内入万厯五年大加濬凿仍于渎口置立石牐视运河之盈涸以为啓闭商民船只悉由坦途与运船分道而行最为便益且丹阳水发由此入江亦足以杀上流之势也
　　兰陵渎西南通西浦界河东北入于孟渎　伯牙渎罗墅湾并北通孟渎　黄山港剰银河并西南通孟渎内剰银河万厯八年开浚　洞子河东南通运河北通剰功河东北入澡港万厯八年浚　得胜南新河旧名烈塘南枕运河有连江桥在焉北入大江剰功河东南通洞子河入顺塘河北自大沟河入江戏龙河南接运河北入大江　白龙河西接得胜
　　新河东通澡港　申浦大湾河西接洞子河东通纲头河　澡港纲头河在郡北青山门外其分支有四一自通江桥北通鎗头桥入江曰澡子港一自杨头郑六桥直东入江曰利港一自后塘东北入江曰申港一自三山堰东北入江曰新沟　小新河南自澡港经大河口入大江　利大河通济河东南自龙窟塘西北通澡港入大江二河俱万厯八年开浚　顺塘河西接澡港东北由山塘河通江隂界万厯八年浚　丁堰河南接运河北经杨桥至纲头河　夹泾南接横山北通纲头河　戚墅港南接运河北入龙沟河　陈墅河南接运河东北至三山港经紫沟河入大江　黄汀河西接纲头河东入江隂界　水防河在横林镇东南接运河北经无锡界入江隂青乡
　　运河南水道　鸣鳯河一名直渎南通白鹤溪　白鹤溪北接运河南经三溪口一入滆湖一接丹阳界万厯六年开浚　籴泽港西通白鹤溪东南入于滆湖孝感渎西通籴泽港北通运河东南入于滆湖
　　槽桥河自永安河西通运河东入滆湖　平湖河谈村河并东入滆湖　余柯渎东通滆湖西接宜兴界滆湖一名西滆沙子湖西纳洮湖东入于太湖中
　　与宜兴分派又一支入大呉渎歴塘口渎白鱼湾高梅渎白梅溪而北通运河　孟津河黄土渎北入滆湖南入宜兴界　蠡渎港南入滆湖北通白鹤溪三滆溪北通运河南入于滆湖　华渡河东接西蠡湖西南入于滆湖　西蠡河即宜兴运河北接郡城西门南经陈渡游塘桥入于滆湖又歴钟溪以达于宜兴　青河自永安河西至运河入于滆湖　永兴河西接青河东抵顺隆河　惠明河西北引荆溪水自南水门经郡治前稍东出化洞桥与后河合入于运河又与顾塘河经大市益引惠明河注之漕渠顺隆河西接西蠡河东接采菱港　徐湖渰西接西蠡河东南入于采菱港　兴隆河北接采菱港南通华渡河万厯五年开浚　白马泾北接采菱港南通太湖　采菱港北接运河西南入徐湖渰　太平河北接七里港南合黄堰河万厯六年开浚　黄堰河北接华渡港东南合太平河　青城河西接兴隆河东通戚墅港　虎穽河西合兴隆河东通戚墅港戚墅港北接运河南入于太湖　欢塘河北接戚墅港南入阳湖　宋建湖西北由上陈港接运河西至卢庄浜入落花荡南经方庄浜入具庄河东南通周陈殷墅二河　湾渎河北接运河东南通宜兴以入太湖　阳湖西通塘门洛阳二河东北自花渎港接运河东南通闾江　永安河有三一在郡西北自白鹤溪至防港入于滆湖　一在郡东北自老鸦浜西南通运河亦入于滆湖　一在郡南自无锡运河东北至三山港经紫沟河入大江　防沟在旧罗城内一自太平桥出臧桥枕运河　一自通呉门至虹蚬桥与后河合　城河一在旧外子城环绕郡治自西水闗北出行春桥　一在旧罗城外东西皆接运河一即今城壕
　　常州府百渎属武进者二十有六　许墓渎陈隷渎褚虚渎杨巷渎呉溪渎甑潭渎大墟渎长令渎朱渎沙塘渎古龙渎丫臼渎隂阳渎山渎庄墅渎无口渎市桥渎梅塘渎乌渎官渎芦渎草渎双渎杭渎蠡渎















<史部,地理类,河渠之属,三吴水考,卷五>
　　无锡县水道考
　　太湖　在县西南一十八里绵亘开元以及扬名五乡凡九十余里自毘陵以南运河纳东西两涯之水俱会于黄阜墩绕邑城而由横浦独山呉塘诸门入湖一邑之水西注者悉归焉雨泽愆期东南风大作则太湖之水有时或注入运河者乃其暂耳
　　运河西北接武进界至五牧舗入县境南至望亭入长洲界凡九十余里
　　运河以西河道　闾江在县西南五十里即太湖之别浦也以呉王阖闾常筑城于此故名　阳湖在县西南四十里与武进分界今成田　双牌河与武进分界东引运河西入阳湖　直河港东引运河西入志公港会于北阳湖南经神护富安二乡入于太湖花渡港东引运河西北入直河港万厯五年浚
　　双河在开原乡西溪之尾与运河合分流西行□布政乡南下太湖一支东行与梁溪合　秋子渎毛渎皆运河之旁流而西者并入双河　青祁渰在县西南二十五里广二十里袤一十八里南接五里湖西入太湖
　　大宣渰小宣渰　并在县西南一十六里东接梁溪自开原乡南行数里过仙女墩折而西行至孤渎口分而为二西为小宣渰东为大宣渰南行十余里会于青祁渰南通五里湖出浦岭独山门入太湖　五里湖一名小五湖北受梁溪南合长广溪西入太湖稍塘在布政乡　防沟在县西三十五里其流自稍塘而西分为二道西南流者曰南防沟至湖埭入太湖西北流者曰北防沟至冯桥入阳湖万厯八年浚漆渰在县西一十八里　修浦在神护乡
　　梁溪　即梁清溪梁大同间重濬故名濶十丈深三丈源发慧山泉北通运河南绕慧山歴山西南行一十八里入小宣渰嵗潦则邑之水由溪泄入太湖嵗旱则湖水逆溪而上居民借以溉田　寺塘泾在慧山东　斥渎在县西北隅与仓河相对东北通运河马蠡港北自梁溪过仙女墩分流南行入五里湖九里泾自石灰桥分运河南行西折入马蠡港　石塘在扬名乡据湖上津延袤二里　孤渎在县南五里东接运河西入梁溪
　　长广溪　在县南一十八里长三十里广一里受名开化诸山之水北合五里湖南流合洪丘渰西南行一出呉塘门一出独山门皆入于太湖　唐干渰在县南二十五里蠡渎之水分行而西复南行合洪丘渰入太湖　洪丘渰在县南四十里水自唐干渰而来南合长广溪入于太湖旱则湖水亦入焉　东葑渎在县南二十里　曹黄泾并东引运河西入蠡渎蠡渎在县南新安乡东接运河西合梁墓泾南行
　　十余里至蠡口南入赤城溪自蠡口分流入唐干渰赤城溪在县南三十五里广数十丈长五里北受
　　蠡渎南防新安溪以入太湖　新安溪在县东南三十五里长六里东引运河西合赤城溪亦入太湖乌角溪在县东南四十五里长六里东接望亭运河西入太湖与苏州分界
　　运河东河道　欧渎在县西北四十里宋治芙蓉湖为田遂于此地置减水闸遇潦则开闸泄水入大江
　　芙蓉湖　在县西北兴道乡湖废成田十常九潦万厯七年八年筑成巨隄乆淹之田悉得成熟　西渎在县北四十里南引湖水北入江隂界　西界泾在招义乡与武进分界　蟇塘港在县西北兴道乡自咸塘河西为邹祁河至兴宁界口为蟇塘尖其河即蟇塘港西北行二里许与西渎会北入江隂界咸塘河在县北自五丫浜北行合张塘河北入江隂界　张塘河在县北太平港分流而西至胡家渡分支而行为张泾通五泻河一支东行入咸塘河　严埭河在县北自蔡家渡东北流由闸口河入江隂界万厯五年浚
　　五泻河　在县治北十里南接运河北通大江内贯武进江隂界而县境之万安天授诸乡如芙蓉湖青城徐渎荡口等低圩之水皆由此河南泄入运河而下太湖北由此河而泄入于江为北境之要害两边田形低下隄岸堰坝宜岁时修筑
　　莲蓉湖　在北门迎潮馆前宋时废湖成田　闸口河在县北水自五防口来至蔡家渡分为二一支循邑城而东至梅李乡入于伯渎一支东北流胶山乡与新河合入江隂界　太平港在县北自严埭河分流东为包堰河又东至懐仁乡分为三道东流者合盛塘河西流者通芙蓉塘北流者入江隂界新塘河在县东即太平河之别脉东至延祥乡入于濠河伯渎在县东南五里西接运河歴景云泰伯梅李垂庆四乡东入蠡湖　蠡湖一名漕湖在县东南五十里西属县境而其浸通属长洲亘泰伯梅李二乡新河在县北宅仁乡南通尤村渡北入江隂界浚自兀术国朝洪武二十五年重濬　濠湖俗名鵞肫荡在县东七十里延祥乡东西四里南北三里东与长洲分界东北与常熟分界蠡湖在其西　庙泾在东南门外信郎王庙侧长五里　交泾在防山今湮惟存泾口　五步湖在县东北天授乡今成田　沈渎在县东南天授乡　冷渎在县东南三里即鸭城河之始脉也内有一十八湾　黄土渎在县东十里利浦在梅李乡已上二河俱春秋时伍员取土以
　　筑阖闾者
　　鸭城河　在县东梅李乡源自运河而来东出江陂桥亘梅李上福延祥等乡在梅李者为新塘河在上福者为信义渎　杜家河亦名太平桥河至延祥乡蓄为谢荡引流至甘露分为二一过濠桥一由月河皆东入濠湖其旁即潭塘河　破塘河一名福塘河自鸭城河分流南行越泰伯乡而入于蠡河　潭塘河自鸭城河分流北行至宅仁乡为刘家河贯兴塘港与新河合　信义渎即鸭城河【见前】横塘河在信义渎之旁注于北者东贯走马塘为芙蓉塘至懐仁乡为盛塘河入常熟界　走马塘贯乗庆延祥上福宅仁四乡南自张塘北至冯堰袤十有三里广六丈成化八年邑人赵汝明重浚徐有祯记　芙蓉塘福塘并在上福乡　盛塘河【见前】羊尖河盛塘之别脉顾市河包堰河之别脉并东会于羊尖入常熟界马金渰在县南五十五里与苏州分界　西谢渰在县东六十里周十里亦与苏州分界今名谢荡　青鱼荡在县东北何家渡　黄僧荡在青鱼荡东　邓荡在县东北四十五里并与江隂分界　苏舎荡在延祥乡　柴浦在县东景云乡　大龙泾小龙泾俱泰伯乡　塔子泾为天授胶山二乡界　运浦在胶山乡　崇村荡近囘山　横泾在延祥乡与江隂分界　南界泾在垂庆乡与长洲分界
　　溪涧八　锡山涧锡山下引慧山泉东注于梁溪大涧小涧并在横山东南注梁溪　回龙涧在慧山第七峰下水从西北转东入运河　黄公涧在慧山侧　蟠龙涧在横山西南注太湖　周塘涧在闾山左　里山涧在里山受军将许舎诸山坞之水南注长广溪
　　龙潭七　龙山白龙潭　军将山龙潭　安阳山龙潭　香山龙潭　兴道二龙潭　东龙潭　西龙潭城中河道十有八　北仓桥西址曰斤渎　县治曰胡桥河　县治南曰玉带河　县治东引玉带河入胡桥河达运河曰营河　大市桥南曰水防河　东引运河出西水闗曰束带河　南通运河绕仓而东北转入弓河曰仓前新河自北闗绕城南行至南闗合运河其湾如弓故曰弓河　傍弓河之侧有河九道曰九箭河


<史部,地理类,河渠之属,三吴水考,卷五>
　　宜兴县水道考
　　太湖　在县东二十里南接湖州府长兴县界北至沙塘渎入武进界湖之上源为百渎渎之上源为荆溪荆溪之上源则浙直诸山溪在焉皆水之所自来也邑境濵湖凡百余里
　　运河北接武进之西蠡河至钟溪入县境抵县北门凢六十余里
　　西境诸河受宣歙建平溧水髙淳溧阳金坛诸水会潴西氿溪以入东氿详具如左
　　西氿溪　枕县西门长二十余里广七八里水自溧阳等处而入由城塘河洴浰渰莲荷溪白云泾等河潴为大溪东由县城诸河北由宋渎闪溪等河并防入东氿以下太湖
　　洮湖一名长荡湖　在县西北与溧水金坛分界东通蓬塍河东北入于滆湖
　　滆湖　在县北三十里与武进分界上承洮湖诸水东入运河氿溪
　　莲荷溪　在县西源发山西接溧阳诸河渰东通白云泾又东为西氿中贯土干河九里湖又东合洴浰渰入荆溪山又一源发为虾泾　白云泾西受溧阳之下湖黄墟荡诸水东入荆溪
　　蒲墅渰　西南受张渚呉溪竹溪考溪又黄岩龙池章山独山善权万墨等山溪之水分流上新下新鲸塘员照蒋店八字桥桑树泊阳薛浒丫溪大树大新等河以入西氿
　　潼渚溪黄潼涧　南受铜官石壁诸山之水分流八字河涧北河徐舎河九里土干堂前谢桥深溪后逺龙游戏塘等河以入西氿　杨港河西庄河西受洮湖西南受张渚莲荷溪诸水分流后河蒋店河安乐河小酥河以入西氿　艾墅河南受金钱乡诸水分流归泾白云泾等河以入西氿　龙潭河西受孟山茶山诸水分流渰头河阳泉河及兴隆赵庄长林广济对埠盛渎乌嘴渎等河以入西氿　都山渰西通洮湖东入西庄河北入于孟泾　孟泾唐刺史孟简所浚以杀滆湖水势其南入于塞溪　章浦烂路溪在县西东入塞溪　塞溪贯洋渰之中号南北洋渰其东北为青鱼荡
　　洴浰渰　在县西二十七里上承西南诸水东入荆溪癸泾自洴浰渰分流东入从善等乡以入西氿
　　止口荡白茫潭西北自上新河丰义河集义河纳洮湖滆湖诸水分流徐舍河南阳河宜风河白溪及李家杨舎五牧大溪夹苎干渎等河以入西氿　庄村河丁庄荡西北承洮湖滆湖诸水分流大新河竹舎河长寿河永安河万寿河杨富河辛方河余堂河会于兴阳河以入西氿　西庄河南渡河西南受洮湖蓬塍河北受滆湖诸水分流湖头河渡头大新河新安圩沟等河以入西氿
　　马公荡竹门荡　西承都山等渰毫村等河下干等渎分流集义渎寺庄河文沟河土城河万道河冯家河常富河及张师旱塘云霭天生宋渎城塘等河以入西氿
　　闪溪运河　在县城西门外长一十三里濶七丈深一丈二尺古无此河开自万厯七年盖西氿之水俱由东氿入于太湖中为县城所扼水去不速每遇溧阳等处水发西氿水势平增丈余致挽输踏风涛之险商民受刼夺之惊于万厯七年设处规画俱从平地开凿即以所开之土筑成大隄于外水得泄防行者亦从坦途　西湛渎黄渎娄公渎并在县北西北承滆湖东入运河　黄土渰一名白鱼湾在县北北接滆湖南入运河
　　东境诸河受长兴诸山谿并闰州丹阳运河诸水会潴东氿溪以入太湖详具如左
　　东氿溪　枕县东南长一十五里广七八里承运河西氿及长兴诸水东由横塘百渎以入太湖
　　东防溪一名罨画溪又名五云溪去县治南三十六里水源与长兴邻界相出入故名同　周渎在县南其东西皆与荆溪接　洋渰新溪俱在县南　湖防溪南受长兴诸水东北由东氿以入太湖　荷花荡胡卢荡南受湖防溪山溪河诸水由蜀山河分流川埠河侍郎河鳯川港乌溪港双桥港纳于东氿　龙潭河横塘河大浦港上承西氿诸水分流前洛河苔庄河张石河仓浦河红巷港入于东氿　尹村湖黄土河西北受运河诸水分流前亭港公文河北渠河练树港黄塘港棺材渎黄渎等河以入东氿　高瑶河唐门河公文河西湛渎西受宋渎滆湖运河诸水分流下章河静山塘象贤河七里庄河东湛渎东庄河东塘河新眼河朋溪草塘河十里港入于东氿　洑溪在县东二里发源君山入于东氿
　　东蠡河在县东其南入横塘北通氿溪其南为梅林河北折而通于运河　余皮渰在县东其南通横塘河北由草塘渎以入太湖　阳溪即沙塘港在县东并引西氿入于东氿　下邾河王婆桥河杨婆渰上裴庄渰唐门渰张公坝河并西受运河滆湖诸水入于东氿
　　横塘河　源自西氿会洴浰渰之水由沧浜入东氿西北引滆湖之水由运河入湛渎与荆溪诸水俱入横塘分行百渎以下太湖
　　荆溪　在县南以在荆南山之下故名受浙直诸溪之水东入太湖即今西氿东氿之总名也
　　横塘百渎在县东三十里昔人以荆溪当数郡之奔注势不能容乃于溪口疏为百派以分其势在县东南七十五里曰上渎北六十里曰下渎总谓之百渎又于渎之南北开一横塘以贯其中通乡落之水引荆溪诸水下太湖
　　渎在宜兴者七十有四　陈庄渎前师渎后师渎伍干渎符渎长陵渎北准渎中准渎南准渎墓渎鸭含渎伍官渎牛路渎洋溪渎黄山渎冯港渎太浦渎盘师渎庙渎彭渎欧渎旧渎歴渎茭渎杜渎寺渎黄渎郑渎新漕渎马家渎俞家渎高庄渎汤渎东市渎西市渎北朱渎南朱渎梁辛渎邾渎魏渎张渎凌渎吕渎坞渎许家渎须渎掘渎呉渎高经渎定跨渎王塔渎盛渎李家渎竹门渎前塘渎永昌渎蒋渎葛渎茆渎河渎徐渎李庄渎若文渎毛渎庄渎褚店渎斯塘渎蔡渎黄干渎龙渎赵渎蛇渎虞渎防渎　内南准渎杜渎茭渎中准渎北准渎洋溪渎旧渎黄干渎龙渎徐渎邾渎赵渎葛渎毛渎彭渎欧渎黄渎符渎盛渎吕渎河渎等俱于万厯九年疏濬
　　按彼此防考渎之相同者共七十有五比旧已多其一新濬诸渎见于志载者惟洋溪渎符渎牛路渎黄渎山渎郑渎蒋渎旧渎赵渎耳柴渎官渎今虽濬过志已莫载及考县图所载渎名又有呉泗渎留沟渎官沟渎程渎沙塘渎鳯川渎兰后渎五禾渎乌溪渎董观渎呉义渎后河等渎与志载渎名未合岂水道有变迁欤抑其中亦或有一渎而二名也今并存之以俟考正













<史部,地理类,河渠之属,三吴水考,卷五>
　　江隂县水道考
　　扬子江　在县北一里许西接武进自桃花港入县境东至令节港界泾入常熟界北越马防沙抵通泰界县境濵江凡一百一十里江潮一日夜再至纳百川灌诸港
　　运河　南自五泻河北经青旸九里河达于县城凡九十余里
　　运河西水道　利大河　自武进界北行与立埭河接北入大江万厯五年开浚深通
　　漕港自四河口分流东行折而北二十里出山塘河两口达于石堰　山塘河在茶岐山南自武进三山而东达于夏港万厯六年开通　顺塘河西接立埭港东入申港万厯六年开濬　崇沟在秦望山隂又名北山塘自三山石堰东行二十里达夏港　新泾在□村西南三里由崇沟合夏港以入大江
　　芙蓉湖在县南四十里即射贡河南控长洲北掩晋陵周围一万五千三百顷宋废湖成田迄今犹畏潦万厯七年八年筑成大堤水不害稼
　　杨淮河南通漕港北入山塘河万厯六年浚　胥溪由塌水港东达于经河　塌水港西南自杨淮河口北达于经河万厯六年浚　经河在由里山西南自石撞引五泻河过青北入九里河　青河南承五防河经河诸水北由夏港入江万厯七年浚深通九里河南接青河北通黄田港黄田之潮自北
　　而来夏港之潮自南而来两相迎会淤塞尤甚万厯十年再濬水道通利
　　运河东水道　塘头河在县南三十余里西接经河东通周港　马镇河西自马镇接塘头河　百丈河自西阳而至马镇　渟塘河有二并自塘头河西北行一出青阳镇南一出□市南　冯泾在由里山南西接经河东接长寿河　马泾南自冯泾来北入斜泾斜泾自马泾北通九里河　南新河自西阳东过
　　文林富林等桥达东新河　东新河在县东南八十里由无锡界入习礼乡北行东折又北截应天河而达于谷渎港　官禄塘河西自南新河东行入无锡界　倪塘河西自东新河东入无锡界　长寿河在时山东南引马镇河东北入应天河　泰清河自应天河桑家浜入循沙山白龙山过湖塘折而南出马奇浜复通应天河
　　直塘河在县东南五十里自西阳入塘石堰东北入应天河　冯塘河在县东南五十五里自东新河分流西北达于应天河　杨村河在冯塘河东二里自东新河分流由西北入于应天河　便民河在应天河八字口
　　应天河一名长河在运河东南自运河分流东入由里泾出新河西北至磨盘墩通黄田港东南至北角通清水塘出常熟界其西北即清溪河乃江隂往常熟之官河亦各乡兑运之要路也绵亘一百余里中多浅澁民甚苦之万厯十年浚深官民利便　前湖在县东昭闻乡今成田　清溪河在沙山下西引应天河水东北入于横河　观庄河在绮山东冷水湾南引应天河西北入于横河　永安河自绮山西南引应天河西北入于横河　横河自回塘堰接黄田港出东水闗横亘东北境七十里达常熟界
　　繖墩湖在县东三十五里周四十里即宋之放生池厥后湖废成田地土日辟今四周水仅寻丈大非前志所载矣
　　胥湖在县东相传子胥入呉至此击剑而歌因名今其地有胥湖村
　　又有售塘河在西黄家村　菖蒲泾在蛟山后　千秋河化成港并在化成乡　长泾河习礼河并在习礼村　陈墅河李防河在顾山镇　张塘河五防河在青旸南　璜塘河相连长寿河　松桥浜在殷山东　太平河城濠贯学前河
　　濵江河道　桃花港在县西北分立埭河北行五里入于大江万厯九年濬　五斗港在县西六十五里立埭河在利港西五里自武进界而来东北入江利港在县西五十里自顺塘河泾口东北行二十五里入江万厯五年浚　卢埠港在县西四十五里自武进顺塘河郑渎北行二十五里入江万厯六年濬　申港在县西三十里自三山石堰北行入江相传春申君所开故名申港　新沟即舜河在县西二十二里自三山石堰北行三十五里入江　流皮港在县西二十里西南接申港东北入江　夏港县西一十里自秦望山东南三河口引经河东过□镇北出蔡泾闸相传禹迹所经故名　黄田港在县北君山西南昔春申君所开以灌田因名港自磨盘墩侧东引应天河西至九里河口折而北贯城中出黄田闸入大江　鲥鱼港在黄田港东　赵婆港在黄山东一名黄山港导横河北入江　白沙港在萧山东分横河北入江　石牌港在石牌山东引横河入江石头港自定山南三河口导长河东北折经横河
　　出镇山东入江　东西雷沟在石头港东引横河水入江万厯六年浚　陈港在雷沟东　蔡港自白塘桥引长河水北至思庄折西迤北经横河入江　范港在蔡港东三里自谷渎港北入于江　私港在范港东　谷渎港在县东六十四里自北角引长河水经横河入江　令节港分谷渎水东北入江　界泾令节港东与常熟分界
　　闸六座　黄田闸在澄江门外节制黄田港　蔡泾闸在县南节制夏港　东北南闗三浅水闸新泾闸





<史部,地理类,河渠之属,三吴水考,卷五>
　　靖江县水道考
　　子江　自巫峡诸山发源歴九江而下东与大海浃洽靖江县治浮峙于中为金陵之闗锁四面环绕皆江股引其源以为利潮汐有汛水旱无忧故疏治稍缓源委亦与诸邑不同然沟洫之制不可失也具列如左
　　东境水道　东双港开沙港汊港蟛蜞港天生港南夹港安宁港东新港东夹港耿庙港流水港孤山港于婆港西掘港东掘港小港北新港石钉港流汊港塌港潼湾港
　　内东双港汊港蟛蜞港天生港南夹港安宁港东新港耿庙港孤山港于婆港东掘港西掘港北新港石钉港潼湾港俱于万厯五七等年疏濬
　　西境水道　焦山港大新港东汊港杨机港西杨机港蜡塔港东张湖港西张湖港新河港陈公港西添港柴塲港西小新港王都港南韩家港南杨铁港南徐家港南蔡家港南曾家港小六港和尚港新开港烂港太平港西双港朱八港李贤港土龙港学田港梁港展苏港南新港刘家港祁朱港申家港西树港唐家港东张夹港西张夹港界港于家港东丘家港西丘家港中丘家港西新港焦山汊港陈湾港缪家港小新港唐铁港庙树港丁家港焦山界港
　　内焦山港大新港杨机港蜡塔港陈公港皇都港烂港西双港朱八港刘家港祁朱港申家港东丘家港中丘家港西丘家港小新港唐铁港庙树港丁家港焦山界港俱于万厯五六七八等年开濬深通






　　镇江府水利考
　　镇江据三郡之上游而北负大江地势中高受水甚少唯南与漕河相通而北达于江然漕河之水其势于东南为顺北出为逆故昔人于金坛丹阳二邑筑坝堰以隄塞之令不得东南流又至冬江水渐缩水迹去江隄甚逺而水势又北出为顺境内至无所潴蓄故又于京口置闸啓闭之令不得尽泄于江自是漕河之水唯与其境内之水相吐纳耳今考其境内之水若金坛西北则有西洋河上受长山三茅诸山之水由十字河以入于漕河河之东复分流并入长荡湖又直流为穿城绕城二渠由县南坝与后阳干南□河经东墟昆仑二桥合流入白龙荡出方洛港以注长荡湖其西南则有薛埠白塔长桥三河上受大茅四平鸦髻黄金瓦屋诸山之水由唐王溪三星河东村诸桥至三汊河下塘横河并互流入大浦新渎荷花等港以注长荡湖其东北则有陈塘中塘尧塘诸水入钱资荡其东南则有白桥大云下荡诸水自燕子下汤港以注长荡湖漕河又北行经丹阳练湖为丹阳巨汇湖之支流自防门闸南流迤东以达于漕河又自七里桥分流入横塘经珥渎河珥渎之上为珥村镇河又经珥村之东由黄连吕庄等桥抵东南为白鹤溪由白鹤分派自南而北为丁义渎由珥村之西自左墓达黄土迤南为河口迤北通简溪简溪西受太平河之水东行以达于漕河又经上下夹冈抵郡城之南乃折而西流枝分贯于城中北出合流以入于江若丹徒四境诸水则有纪湾冈滥泥洪杜墅湖郑湖新丰湖寺湖马林溪马潭万顷洋者其势不能尽达于漕河然于境内引水溉田甚便利不可略他陂塘小渠之流甚猥众今不复推究焉夫镇江地虽高而原隰之窊窿三邑之中亦自殊等若丹阳之练湖于诸水最大然曲阿地势冈阜弥月不雨其所潴即自索殊不足为旱备金坛视二邑为下而长荡湖诸浦其大虽不能与练湖相埓然多淀淤水则泛溢民又以涝为忧议者以为于丹阳宜疏斜桥诸港缮完曲阿以防北流为旱嵗备于金坛宜疏长荡诸浦以导东流为涝岁备而丹徒则又准二邑之髙下庶周于所虑而无偏废之病云











<史部,地理类,河渠之属,三吴水考,卷五>
　　镇江府水利节目
　　京口阻山负江为东南孔道秦凿曲阿抵武进吕城可百四十里浙直漕舟由之诚国家转输之咽喉也第夹冈岸陡善崩地势中高易泄冬潮渐缩河水渐枯漕运或无所资又不独一郡利害所系也然所隷三邑则丹阳最高常苦于旱金坛地下常病于淹丹徒则南多冈阜北濒大江又兼两邑之患本院权其缓急首治漕河画地责成倍令深广又修吕城诸闸以防水势之南奔严京口闸之啓闭以障运河之北泄铁猫九曲二河可引江潮以内注者也则深濬其淤湮以通间道以济不及焉练湖上下两汇可潴山源以兼济者也则厘正其侵占以修函闸以需缓急焉开丁义渎以溉丹阳之高阜疏白鹤溪以泄长荡之奔冲珥渎荆城为金坛之运道也疏淤设闸俾无浅阻之艰防封周渎为山水之下注也排湮决壅俾有泄蓄之利若夫改濬漕渠于闸外疏诸港于沙乡盖欲潦则分势以缓其冲旱则引潮以给其灌为镇江次第经画如此其沿江筑隄挨圩引未暇毛举仅述其槩以竢继今者有所考究焉













<史部,地理类,河渠之属,三吴水考,卷五>
　　丹徒县水道考
　　子江在县北二里许源出岷山合洞庭彭蠡东北流绕金陵至炭渚港入县境越金焦二山东南至新河入丹阳界亘境内凡一百二十里
　　运河自京口至下夹冈凡六十里河势委曲皆凿山为之两厓壁立土疎善溃疏濬繁劳视他邑为倍云乃粮运必由之道也于万厯五年起至九年止节经开濬深通
　　濵江水道　天宁州港炭渚港【有驿逓】高资港乐亭港洪信港七里港南通大岘山　京口港即江口运河【有驿逓】新港甘露港海鲜河并南通运河　柳溪港金线港倒流港木杓港西港丹徒港二港并通丹徒镇
　　铁猫港通运河因淤澁运船于万厯七年濬　血港孩溪港南通朱湾冈　柳溪港黄港瓦屑港大港口山北港南通毛沙港出大江　萧家港李家港魏家港安港何家港厥港朱家港徐家港毛沙港俱西北通山北港董家港新河三港内萧家港李家港何家港朱家港徐家港毛沙港俱于万厯五年开浚运河西南水道　土桥河鲍家港下鼻浦并在郡西其北入江西为乐亭浦岳祠桥河孟家桥河水磨港莫家港丁卯港铁索港车村港北港焦湖杜墅湖寺湖郑湖新丰湖辰溪自郡境入于金坛内莫家港丁卯港北港俱于万厯五年开濬
　　马林溪在练湖西北引长山诸水入湖　万顷洋在郡西南与丹阳分界
　　运河东北水道　新港甘露港徒儿浦在郡东润浦亦在郡东润州以此得名　西港丹徒港俱在丹徒镇并北通江　马蝗港铁猫港北通江万厯七年濬梦溪在郡朱方门外　鲜海港在郡通津门外　归水澳在郡中闸东　市河三　其一在城西诸山之水汇而为澳由水西门经唐埠山后达京口港入江一由鹤林门经道人桥北流右折者由社坛至右
　　军寨与澳水合其左折者由皇祐桥至大围桥亦达京口港入江　一由清风桥至朝真桥北流与皇祐桥水合者则漕渠之溢水也












<史部,地理类,河渠之属,三吴水考,卷五>
　　丹阳县水道考
　　扬子江在县东北自管山至严山凡二十余里
　　运河即漕渠北自京口南流至夹冈入县境穿城出南水闗经凌口逾栅口至吕城入武进界贯境内八十余里两厓陡絶年濬年淤储水灌漕惟练湖是赖故湖禁与河工当并行而不悖者也节经万厯五六等年间分段开濬
　　运河西南水道　马林溪在县西北四十里受长山八十四汊之水东入辰溪　辰溪在县西北三十里受马林溪诸水入于练湖
　　后塘在县西北一十五里
　　练湖在县北百二十步周四十里本无原泉雨集则羣山奔流宋绍兴时中作横堤御水分为上下湖立三闸使水徐下湖形本髙于田既借以障水环堤立函洞一十三处邑西南田尽资灌溉官为啓闭以防多泄近湖民盗利告佃湖水不蓄漕饷告艰万厯五年辟治侵占坚筑隄防増建水防闸座湖仍复旧谭家塘在县西三十五里　小呉塘在县西二十五里　白杨湾在县西二十里　呉凌港在县西十五里　白鹤湾在县西一十里　前塘在县西五里倒潭在县西二里　谭塘在县西南四十五里　旧塘庄湖塘荒寺塘并在县西南三十五里　双沟南溪并在县南一里　瓦窑湾在县南三里　浦里塘在县南五里　简渎在县南五里晋谌母元君掷简于此因名塘以此渎置简州　珥渎河在县南七里即七里渎通漕渠以达金坛　九源塘在县南一十五里柳茹塘在县南二十五里
　　丁义渎在县南三十里白鹤溪口分自南而北溉田数千顷万厯七年疏濬深濶　花家渡在县南三十里珥村河中　都波塘闾塘干塘并在县南三十五里　南塘在县南四十里　万顷洋在县南四十五里与丹徒分界　太平河东通西门城濠西通万顷洋　左墓港万栁塘万涞塘九里塘姜塘并在县南四十五里　缴塘在县南五十里　皇塘在县南七十里
　　符神塘在县东南三十五里　老村塘在县东南四十五里　吕渎港在县东南五十四里东通运河白鹤溪在县南五十余里亦名荆溪内通金坛县之运河源发于茅山贯宜兴武进金坛丹阳四县山水发时开家河及长荡延陵诸水奔注于荆城运河北由七里桥珥渎河而出中分自白鹤溪而出向因淤澁于万厯七年疏浚深通髙低有备　相渎在县东南六十里南通白鹤溪　吴塘在县东南七十里周四十里半入金坛界　赵塘在县东南七十里　五千塘万建塘在县东南八十里
　　运河东北水道　玉龙泉在县东北四十里源出陈山　桃花涧在县东北四十里九灵山下　彭泉在县东北三十五里　漩湾在县东北五十五里流入九曲河　李成涧在县东北三十里亦入九曲河石潭在县东北二十里　石潭村长湾在县北一十七里　北塘在县东北一十五里　七里湾在县东北七里庙西　清水潭在县东斜桥南　酒流湾在县东尚徳乡　湾溪在县东一里
　　九曲河在县东二里起漕渠抵江口委折七十里霖潦则防以入江旱岁江潮泛涨亦可引入漕渠岁乆湮塞万厯八年疏濬讫　郆塘在县东五里　窍河湾在县东九里九曲河中　华坞沟在县东一十二里入九曲河中　永乐塘在县东十五里　萧塘港费塘并在县东二十五里　塌顶湾在县东三十里杨家坞在县东四十里张沟在其北　长塘在县
　　东六十里　包港在县东七十里南通九曲河北连大江
　　市河源出练湖自西防门分流　一经广济桥　一经三思桥　一经至湾头以达漕渠
<史部,地理类,河渠之属,三吴水考,卷五>
　　金坛县水道考
　　运河　东北自丹阳七里港经珥渎河至荆城港入县境凡九十余里节经万厯五七等年间分段开濬
　　直溪唐王溪　在县西源发茅山分为二南为唐王溪少北为直溪又北一为薛埠港分流甓桥等渎以入于大溪
　　高湖天荒荡　在县西北北通五中渎南由周渎以入大溪
　　大溪　在县西南上承丫髻山茅山诸水东入于白龙荡
　　思湖　在县南西承诸山溪合大溪东行入于洮湖白龙荡　在县南北受荆城港白鹤溪诸水分流南洲渎古速渎方洛港新河港湖溪港以入于洮湖
　　白鹤溪柘荡北渚荡　北受单塘运河诸水由谢塘湖口渎北洲渎南行入于钱资荡　钱资荡在县东内有周公戴公二桥北受柘荡北渚荡诸水南入洮湖南谢塘北谢塘莞塘西受白龙荡北受钱资荡诸水东入洮湖
　　洮湖　在县东南一名长荡湖与宜兴分界西纳金陵句容及溧水高淳溧阳诸山溪之水分流蓬塍河滆湖及宜兴之荆溪以入于太湖
　　洮湖西北诸河　有积水港白石港后渎港新渎港大浦港鲍村港方洛港下汤港燕子渎温渎港臧村港等河
　　内徐村河　堵庄下流河　白桥下流河俱于万厯九年开濬深通





　　三呉水考卷五
<史部,地理类,河渠之属,三吴水考>
　　钦定四库全书
　　三吴水考卷六
　　明张内蕴周大韶撰
　　水年考【小序】
　　治水纪年者何谨灾祥也降灾者天囘天者人是故修德以销之者上立事以防之者次变沴既作而后攘臂帣鞲以赴之者下水旱之灾国家通患乃吴中之所谓灾者独水爲棘矣夫吴泽国也诸水浩淼易蓄而难泄一遇淫雨积潦蛟龙鼓怒阳侯布威恶风乗之洪波巨涛砰湃横溢岂惟禾稼渰伤即庐舎井灶荡爲水乡民其鱼乎惟守土者勤修德义敬天勤民朝夕钦钦必讲求水政先事豫防疏壅塞以通水道置堰闸以时啓闭筑圩岸以障流潦濬沟洫以时蓄泄如是则天且降康不幸而遇灾而吾先事有备矣是守土者之所宜留心也古昔以来年代逓迁灾异时有备录谨书一披览则廪廪悚畏矣作水年考
　　宋元嘉中三吴水嵗饥诏发会稽宣城二郡米谷赐被
　　水人
　　梁大通中吴郡水灾上言当漕大渎以防淞江
　　宋大中祥符四年辛亥九月吴水泛滥壊庐舎
　　干兴元年壬戌五月大水
　　元丰元年戊午七月四日夜苏州大雨潮高二丈余漂荡尹山至吴江塘岸洗涤桥梁沙土皆尽惟石仅存
　　四年辛酉七月苏州大水民居邉湖者皆荡尽吴江长桥摧去其半桥南至平望皆如扫吴江以北露地而哭平望以南刈禾而歌
　　元祐六年辛未吴中水灾诏赐米斛及钱赈济元符二年己卯六月乆雨苏湖秀等郡尤罹水患大观元年十月苏湖水灾
　　政和五年乙未八月苏湖诸郡水灾
　　绍兴二年壬子诏吴江等处一应积欠租赋并蠲免二十八年戊寅七月平江大风雨驾湖水漂溺数百里壊田庐
　　隆兴元年癸未八月大风雨苏湖爲甚
　　二年甲申七月苏湖皆大水侵城郡壊庐舎田圩军垒操舟行市者累日人溺死甚众越月积隂苦雨水患益甚民流淮东
　　绍熈五年甲寅八月大雨平江江溢圯田庐甚众嘉定十六年癸未五月江潮大溢平江爲甚漂庐舎
　　害苗稼圯城郭隄防溺死者众
　　元至元二十三年丙戌六月大水平江属县水壊民田
　　一万七千二百顷
　　二十七年庚寅大水
　　二十九年壬辰六月大水
　　元贞元年乙未五月大水九月又大水
　　大德二年戊戌大雨湖水泛溢
　　五年辛丑六月大水
　　十年丙午五月大水害稼七月大风海溢吴江大水
　　至大四年辛亥雨水没田
　　延祐三年丙辰雨水没田
　　五年戊午　六年己未　七年庚申大雨水没田
　　至治二年壬戌十一月平江大水损民田四万九千
　　六百顷
　　三年癸亥大雨水
　　泰定三年丙寅吴中水田半渰
　　天厯元年戊辰八月平江水没民田万计
　　至顺元年庚午秋七月平江大水壊民田万计十月
　　吴江大风太湖水溢漂民居万家
　　三年壬申吴中水
　　元统二年甲戌吴中水没田
　　至元三年丁丑　四年戊寅　五年己卯　六年庚
　　辰吴中水田俱渰
　　至正二年壬午吴中水　四年甲申水
　　六年丙戌水渰田半收
　　七年丁亥吴中大水无秋
　　八年戊子四月平江大水
　　十年庚寅吴中雨田渰过半
　　明永乐二年甲申夏五月苏州大雨水田几尽没嵗饥民杂藻荇爲食有投河而死者六月命赈恤之三年乙酉大水　五年丁亥六月戊子水七年己丑大水
　　九年辛卯　十年壬辰　十一年癸巳　十二年甲午　十三年乙未　十四年丙申俱水十六年戊戌大水　二十年壬寅　二十一年癸卯俱大水　二十二年甲辰水
　　宣德元年丙午大雨水无秋
　　二年丁未　三年戊申俱水　六年辛亥水九年甲寅大水无秋有寛恤勅赈荒停止物料
　　正统元年丙辰水　四年己未水
　　七年壬戌吴中大水继于七月十七日风大作圩岸俱坍巡抚周忱奏留官粮一十二万赈济
　　八年癸亥八月大风雨壊稻
　　十年乙丑水
　　十一年丙寅五月大水
　　十二年丁卯旱
　　十三年戊辰水
　　十四年己巳大水无秋
　　景泰元年庚午大水
　　三年壬申水
　　五年甲戌春大雪平地丈余太湖诸港冰结舟楫不通入夏大水漂没田庐斗米千钱饿殍相枕两税无徴以济农仓积米三十余万赈尽又纳粟补官以继之
　　七年丙子秋水农乘船而刈
　　天顺元年丁丑大水无秋
　　三年己卯　四年庚辰俱大水斗米千钱六年壬午　七年癸未　八年甲申俱大水
　　成化元年乙酉大水无秋
　　二年丙戌　三年丁亥俱大水
　　七年辛卯　八年壬辰俱大水
　　九年癸巳大水
　　十一年乙未水
　　十四年戊戌大水
　　十七年辛丑春夏大旱秋大水
　　十八年壬寅春夏大水
　　十九年癸卯春大水不害稼
　　二十年甲辰水
　　二十一年乙巳秋大旱
　　二十二年丙午大水
　　治元年戊申水
　　四年辛亥　五年壬子俱大水田禾壊民多流徙大疫
　　六年癸丑五月大水
　　七年甲寅大水冒城郭舟入市田渰几尽十一年戊午水溢　十八年乙丑水
　　正徳四年己巳七月初七日雨至二十三日大水无
　　秋
　　五年庚午夏四月横涨滔天水及杪吴江长桥之不浸者尺余耳浮尸防梁蔽川而下虽得援附而生者悉流淮通泰之间吴中田抛荒自此始
　　【前此水渰田税勘一分准免一分勘二分准免二分时非无起运也每依奏免且有优恤惟此年官司先听起运粮四百万石灾从存留内扣免而存留不及十之二又先复熟三分则所准免者名虽七分总槩县全数而计之不过十分中之一分四厘而已追念永乐治以来岂无起运而每年灾粮何以俱得优免哉自此年以起运全四府至今灾年皆准爲例或谓此例自戸部尚书秦所题或谓起运原槩于徽州等各府因彼府旱灾之年巡抚改于苏松四府初不过借办一年耳适改者去位而嗣抚者不知改移之故执爲典常日乆人亡莫稽其由吴民寃苦其有既哉此年不免之粮在所必徴司权者虑有他虞调停每年徴三分皆白水也村镇人家自此千不存百百不存十虽流民反以淮通泰为乐土乆竟不归呉下荒田安得不积而多也哉】
　　十年乙亥大水
　　十三年戊寅六月大雨水渰田十之七【抚按与有司皆以起运者不免自是闻灾不复题知但将髙田不渰者以足其数熟田人戸更多赔补徴比之寃矣后遂爲例】
　　十五年庚辰大水民艰食
　　嘉靖元年壬午七月二十五日辰时大风起自东北而西北而西南至酉拔木壊民庐舎驾太湖水髙丈余漂没吴江城外及简村邉湖去处人畜无筭间有附木随风着岸得生者问之但见满湖皆火云各县被湖水田皆没
　　二年癸未大旱
　　三年甲申先旱蝗后多风雨大水民艰食米贵四年乙酉水
　　十年辛卯雨不害田无秋
　　十四年乙未春雨夏旱秋大水
　　十六年丁酉大水
　　十七年戊戌夏大雨害稼
　　二十三年甲辰大旱河底皆坼
　　二十四年乙巳旱斗米千钱人食草根木皮大疫路殍相枕
　　二十八年己酉大水
　　三十七年戊午雨水渰中下田
　　四十年辛酉宿潦自腊春霪徂夏兼以髙淳东坝决五堰下注太湖襄陵溢海六郡全渰秋冬淋潦塘市无路塲圃行舟吴江城垣崩圮者半民庐漂荡垫溺无村镇防火饥殍相望防男稚女抛弃津梁寒士贞妇刎缢自毙兼之疫疠相仍更多殀札量水者谓多于正德五年五寸国朝以来之变所未有也
　　隆庆四年庚午水
　　五年辛未水不害稼
　　万厯五年丁丑水
　　六年戊寅秋九月大风连昼夜禾多不实冬大雪湖泖荡漾皆冰经旬不解行者如市十二月初九夜未半淀湖南有声如战鬭居人自逺窥之遥见湖中火光无数移时乃定次早探之则湖内坚冰凝结如故田圩间俱已叠成冰山层峦叠障坡麓宛然髙及二三丈延袤三圩竟不知从何而来
　　七年己卯夏菜麦不收五月霪雨如注连昼夜不息山源并集江海泛溢禾苗尽渰
　　八年庚辰自四月闰四月至五月霪雨倾注昼夜不息加以浙直诸山蛟蜃起江海水溢西至留都东及杭郡平地涌数尺常熟濵江并海等处全没三吴告灾幸吴淞白茆二大河开濬而大水有泄灾当十之七八而君相加意元元蠲恤之令相望于道黔首赖以全活者无不然靡有孑遗矣
　　九年辛巳八月十六日骤雨渰田大风损稼自冬徂春歳不沍寒桃李复华经腊不雪人不衣绵苏民有藏冰市利者是年水泽不冰人皆异之至十年春疫疠相纒民多夭札六月十三夜二皷风雨晦冥冰窨拽去如扫松江佘山七寳镇等处市房石桥木舟船多被防置他处死伤甚众民有徐姓者掣去数人莫知所着是夜雨溢圩田幸而堘岸无损并力车救禾稼获全十年壬午秋七月十三日晡时防风起自东北寻即拔木壊庐驾海潮平地二丈余漂没上海嘉定崇明沿江等处人民动以万计孳畜无风卷太湖港汊皆干遥见满湖皆火须臾风势旋自西南拥囘湖水势如排山大雨如注骤然震倾吴江城外简村地方民畜房舎如扫翊日浮尸蔽川昆山青浦常熟等各县田畴圩埂亦多倾壊吴民汹汹幸而水退如驶禾稼渐亦囘生因即修缮车救多有获全者咸谓吴淞白茆二大河泄防有赖云父老谓自嘉靖元年壬午至此又直气灾异之一周焉





　　三吴水考卷六
　　钦定四库全书
　　三吴水考卷七
　　明张内蕴周大韶撰
　　水官考【小序】
　　水之有官专治水之责也以水名官以官治水将平成之绩是赖非以备员也是故六卿分职厥有司空诸曹率属亦置都水在外则有水利臬大夫郡司马朝廷每修水利辄遣公卿大臣徃督其事而以百执事佐之近复命宪臣以玺书行事诸所建白重且钜者奏请于上其余一切皆得从便宜弹压诸司诸司有不率不力者皆得论刺之其事权良重必也宪修政举事乃奏功奠我元元福利社稷用光史册以告来世斯其无负于任使乎朝廷设官各有专责故吏治不清则问太宰户口不蕃则问司农典礼多缺则问秩宗戎事失戒则问司马刑狱匪平则问司防地利未尽则问司空宪法罕饬则问执法小民靡宁则问司牧邉鄙多警则问疆吏水利湮废则问水官此朝廷之所以使天下于指臂而坐防四海者也作水官考
　　宰臣
　　虞　　禹　　洪水横流下民昏垫舜命禹爲司空疏
　　九河距九川导三江定震泽
　　吴　　伍员　呉相国开苏州胥口塘柳胥港泄太湖
　　积水开溧阳银林河以通伐楚饷道
　　越　　范蠡　越相国开苏州蠡口塘常州蠡湖及东
　　蠡河西蠡河
　　楚　　黄歇　楚相国开松江之黄浦常州之申港黄
　　田港后人因以名河
　　元　　秃鲁　工部尚书至正元年濬松江南北俞塘
　　盘龙塘盐鐡塘二年修捍海塘
　　部防
　　明　　夏原吉永乐二年江南大水命户部尚书夏原吉疏治濬昆山夏驾新洋二浦嘉定之顾浦引吴淞江水由刘家河入海濬常熟白茆塘引东北诸水入杨子江濬上海之范家浜南接黄浦北合吴淞江亦入于海
　　李充嗣工部尚书正德十六年治水吴中是时郎中林文沛顔如环从行濬吴淞江白茆港及苏松常嘉湖各属河道
　　周忱　工部侍郎正统中濬吴淞江濬黄浦修田围及吴江湖隄筑杭州塘修金山独营及刘家港口诸河
　　李敏　巡抚工部侍郎景泰五年治水濬青墩浦横沥塘以通白茆濬三堰引水通鮎鱼口仍去海口壅塞
　　徐贯　工部侍郎治八年濬吴淞江白茆港斜堰七浦塘盐鐡塘及吴江长桥水窦以泄太湖之水
　　徐栻　兵部侍郎浙江巡抚都御史万厯三年五月三十日夜海潮泛溢冲坍海塘西自秦驻山东至白马庙延袤一十八里漂流庐舎溺死人口无先该前右副都御史谢鹏举题请修筑五年该兵部右侍郎都察院右佥都御史徐栻接管筑完海塘二千六百余丈用银一十二万八百七十五两有竒塘成海潮不复爲患
　　俞士吉佥都御史永乐中命赍水利集赐原吉
　　佐原吉讲求水利
　　崔恭　巡抚都御史天顺三年濬吴淞江蒲汇塘曹家港六磊塘乌泥泾沙冈塘竹冈塘诸水入于黄浦
　　毕亨　巡抚都御史成化八年筑捍海塘疏濬
　　河渠
　　王恕　巡抚都御史濬宜兴便民河
　　何鉴　巡抚都御史与徐侍郎贯同治水彭礼　巡抚都御史治十二年濬太仓湖川
　　塘
　　俞谏　巡抚都御史正德六年治水濬宜兴诸
　　渎濬江隂利港新沟九里河
　　许廷光浙江都御史正德十四年奏请兴修水
　　利自后差李尚书
　　欧阳必进都御史嘉靖二十六年濬七浦塘翁大立巡抚都御史嘉靖三十八年奏请兴修
　　水利
　　林润　巡抚都御史隆庆二年濬白茆塘题请
　　丈均松江府田粮民免虚赔之害
　　海瑞　巡抚都御史隆庆三年再濬白茆塘置闸濬吴淞江东段八十余里欲并濬吴淞江中段及吴江太湖诸口功未毕代去时论惜之
　　寺卿
　　宋　　徐确　宗正使崇宁元年开淞江自封家渡古江口至大通浦直彻海口七十四里水道遂通
　　周环　大理丞绍兴二十四年开福山港白茆
　　塘
　　明　　袁复　太常少卿永乐中辅夏原吉治水赵居仁右通政永乐三年修嘉兴海塘四年濬
　　孟渎
　　凌信　尚寳少卿天顺中请濬镇江漕河作闸
　　台臣
　　晋　　张闿　晋陵内史大兴四年创置新丰等湖宋　　雍元直校文编校熈宁八年命治浙西河渠沈括　检正中书刑房公事熈宁六年相度两
　　浙水利
　　许光凝中书舎人大观中开吴淞江置十二牐任古　监察御史绍兴二十四年按视兴修水
　　利
　　李结　监进奏院隆兴元年献治田三议当时
　　推行之
　　明　　郑铭　巡按御史成化八年筑捍海塘
　　谢琛　巡按御史正德五年题请开濬吴淞江马禄　巡按御史正德十五年题请开濬白茆
　　港
　　吕光洵巡按御史嘉靖二十三年兴修水利着
　　水利图考
　　刘曰睿巡按御史隆庆五年兴修水利开垦荒田题请三年五年起科则例轻徭薄税以劝招徕所在贫民争先告垦
　　郭思极巡按御史万厯五年题请复丹阳练湖积水备运开孟渎河以通南北官民只
　　林应训南京广东道监察御史万厯五年奉命治水吴中先是科臣上言苏松水利乆湮特请宪臣督理比至吴中沿洄诸境相度形便广集众思防知溢水爲灾由于上源未节三江并行而未分也于是首复练湖増置涵闸以资运道次治呉淞壅塞四十余里决去吴江滩涨数十处使太湖积水直注吴淞濬松之山泾等港秀州官绍盐鐡蒲滙六磊等塘泄淀泖诸湖之水于黄浦濬苏之吴塘顾浦戚虞泾南北横沥等处决昆嘉太仓诸水于刘河复濬七浦杨林等塘使阳城巴城诸湖之水径入于海濬白茆福山三丈诸浦九里青山塘雷沟等河使昆尚承湖毘陵晋陵诸水径入于江又于上源濬白鹤溪荆城港西氿里河泄长荡荆溪诸水入于运河濬武进之孟渎丹阳之九曲河丹徒之鐡猫港泄润州上流之水并入于江以节太湖东来之源源流各得其所然后于千墩浦南濬淀山湖口使湖水通彻入于吴淞又虑江水外逸乃于夏驾及漫水港口各建石闸一座内节江流外捍浑潮以固吴淞又设爲治田六事刋布民间督令髙乡浚沟洫以备旱低乡筑圩岸以备涝由是吴东诸郡民称利云当是时积废既乆财力两诎实由经度厝注以身先之又赖两台和协成役取诸召募费给于赎锾地值故役兴而民不劳功成而官不费如此云
　　藩臣
　　宋　　郏亶　广东安抚机宜文字上书陈言水利熈宁五年以亶为司农寺丞提举两浙水利所着有水利书行于世
　　元　　旭万杰行省中书右丞泰定中奏复都水庸田
　　使司兴修水利
　　钦察台江浙行省中书左丞相至正初上言浙
　　西水利
　　明　　阎察　浙江布政司议重筑海盐县捍海塘谢辅　浙江叅政正统九年筑捍海新塘与陈
　　永协心殚力并着劳绩
　　何宜　浙江政有治田水利防畧
　　邢简　政治水吴中
　　王叔杲兵备政万厯二年任是时水利积废公独究心于此讲求累嵗万厯五年时本院奉勅按视吴中水利公矢谋殚虑开孟渎复练湖具有端绪开江之役方将举行而闻调囘籍未见其成频行捐输本道项下赃赎银五千九百余两然则身虽去而于河工盖亦未爲无助云
　　臬臣
　　唐　　韩臯　元和初爲观察使开常熟塘
　　明　　郑元韶督粮佥事隆庆三年均松江府田粮濬
　　三阳河
　　陈永　浙江佥事
　　吴防　浙江佥事成化八年筑捍海塘
　　赵铭　佥事治水吴中
　　伍性　浙江佥事治元年濬吴淞江中段四十余里及顾会赵屯都台等浦蒲汇新泾杨林等塘并海盐陶泾塘濬宜兴汤溪葛溪又议开吴江长桥淤土以泄湖流工未毕代去
　　熊允懋佥事嘉靖元年带管苏松水利
　　蔡干　佥事嘉靖四年带管苏松水利濬苏州市河濬吴县兴福塘昆山黄昌泾上杜塘注浦道褐浦常熟三丈浦横沥塘嘉定练祁赵泾北横桃树浦虬江木渎港旧江界河南盐鐡双塘河江隂脱水港冯泾白荡河应天河泥塘河蔡港黄田港上海张家浜陈村塘马家浜旧江青龙江并修黄田闸
　　冯叔吉兵备按察使万厯六年任是时濬吴淞江濬吴江之吴家港长桥滩厐山湖口及松江秀州塘蒲汇塘太仓七浦塘常熟白茆港皆矢谋率属劳勚爲多
　　李頥　兵备副使万厯八年任督修各属圩岸
　　处置银糓赈济荒民
　　运司
　　唐　　刘晏　永泰中爲转运使开练湖
　　宋　　张纶　天禧中爲江淮发运使疏五湖导太湖
　　入海
　　徐奭　天圣中爲转运使治水自市泾以北赤门以南筑石堤九十里濬积潦自吴江东赴海复良田数千顷
　　赵贺　江淮发运使董治太湖外塘濬积潦与
　　徐奭同事同功
　　叶清臣转运使寳元初开盘龙塘等滙濬沪渎
　　等江民赖其利
　　郑向　转运副使疏润州蒜山漕渠抵于江人
　　便利之
　　沈立　转运使嘉祐初开顾会浦
　　王纯臣转运使嘉祐五年令苏湖常秀修作田塍位位相接以御风涛定劝课爲殿最当时推行之
　　李复圭转运使大修至和塘开白鹤滙民免水
　　患
　　毛渐　转运副使绍圣中开无锡芙蓉湖武进疏庙堂港常熟疏梅李塘入杨子江昆山开七鸦港下张浦入海又开华亭之新泾大盈等浦东南濬柘湖新泾下金山小官浦皆入于海
　　陈仲芳发运司属官相度苏州积水
　　向子諲两浙转运使绍兴七年置吕城石防及
　　夹冈二斗门
　　赵子防转运使绍兴二十八年计料开江陈弥作两浙转运判官隆兴二年请先开十浦合开围田一十三处又请招置阙额开江兵卒
　　姜诜　转运副使开松江通波塘置张泾堰闸又奏开常熟黄泗浦崔浦许浦白茆浦
　　陈岘　两浙转运判官开濬常州江隂诸川港魏峻　发运使淳熈六年疏至和塘
　　部属
　　宋　　杨及　干兴初爲职方员外郎催督苏湖秀疏
　　导壅阏
　　卲光　左朝奉郎元祐六年导决太湖积水
　　明　　姚文灏工部主事治九年开七鸦港筑沙湖
　　堤奏设导河夫役
　　祝萃　工部主事治中命徐侍郎贯治水萃
　　从行赞理
　　傅潮　工部郎中治十年治水吴中濬黄渡
　　等浦湖川等塘
　　臧麟　工部郎中治十四年濬庄前港并丁
　　山渎盛渎鸦渎
　　林文沛工部郎中正徳十六年从尚书李充嗣治水开白茆塘及昆城阳城尚湖诸口皆白茆之上源也并开苏松常镇各县诸河道修海盐塘
　　顔如环工部郎中亦从尚书李充嗣治水开吴淞江并湖州大钱小梅二港沿湖七十二溇以导太湖之上源开赵屯大盈道褐等浦以通淞江之上源
　　朱衮　工部郎中嘉靖九年奉命治水吴中
　　武职
　　晋　　郗鍳　军永和六年按视苏湖积水
　　宋　　戚世明淳熈元年开许浦
　　冯湛　水军统制淳熈二年濬许浦
　　钱良臣总领重修练湖横坝及诸斗门
　　水部
　　宋　　单谔　宜兴进士上书言水利常平使者调苏
　　常秀之民濬青龙等江
　　鲍朝懋崇宁元年置提举澳牐司于苏州以知
　　昆山鲍朝懋提举管干
　　赵霖　提举常平使宣和二年开常州五十八
　　渎措置华亭泖湖围田
　　薛元鼎提举常平淳熈元年相视太湖沿流利害开茜泾七鸦下张白茆等浦及运河
　　罗　提举浙西常平淳熈十三年奏治淀山
　　湖沿湖滩占复诸良田
　　詹体仁提举常平淳熈十五年开河置斗门爲
　　旱潦备
　　元　　任仁发都水监大徳间濬吴淞江泰定初复濬淞江旧江二道并松江平江通海河道筑海宁县捍海塘
　　李都水至大初督治围田
　　张仲仁都水少监
　　刺史
　　吴　　陈勲　赤乌八年使检尉陈勲发兵三万凿破
　　冈渎
　　宋　　刘濬　始兴王扬州刺史元嘉二十二年濬吴淞江沪渎又欲从武康纻溪穿渠浛直出海口
　　梁　　王奕　交州刺史漕大渎以泄浙江
　　唐　　韦损　永泰初为刺史开练河
　　丁頔　贞元中刺苏湖缮完隄防疏凿浍列
　　树以表道决水以溉田
　　李素　元和初刺苏州开常熟塘因名元和塘范正元和中开平望湖及长兴之西湖王仲舒元和五年治苏堤淞江为路
　　孟简　元和中开无锡之泰伯渎并常州之孟
　　渎
　　郡守
　　晋　　沈嘉　呉兴太守开荻塘
　　谢安　建元中筑塘人因名谢公塘
　　宋　　范仲淹景祐初守乡郡上书宰臣言水利亲厯海口开濬五湖及茜泾下张等浦使太湖水东南入吴淞江东北入于海
　　许恢　庆厯二年知常州府濬申港澡港戚墅
　　港等处
　　李余庆庆厯三年知常州府濬顾塘河益引惠明河水注之漕渠濬常州市河及金泾鹤渎等浦
　　陈襄　嘉祐四年知常州府以太湖积水横遏运河爲民田患立法濬之导水入江其患乃息
　　蔡抗　嘉祐六年知平江府行县按氷立法疏
　　治
　　林希　元祐六年知杭州府上言导决太湖积
　　水
　　王囘　绍兴四年知湖州府濬沿湖七十二溇
　　导水入太湖
　　蒋灿　绍兴二十八年知平江府计料开江请
　　复招补开江兵卒
　　陈正同绍兴二十九年上言水利请禁占射围
　　田
　　沈度　乾道二年知平江府开许浦白茆浦崔浦黄泗浦奚浦茜泾七鸦下张沙握凡十浦请招置开江兵卒
　　蔡洸　乾道六年知润州濬河自丹阳至夹冈丘崈　乾道七年知秀州府修华亭沿海一十
　　八堰
　　宗贶　乾道七年知润州府濬河自利渉门至
　　江口
　　张津　淳熈二年知润州府濬京口河
　　林寔　淳熈十三年知常州府濬后河
　　史能之
　　林祖洽皆常州守并濬后河
　　陈君仁淳熈二年知润州府置黄水防
　　万钟　庆元四年知润州府濬城市河越十六
　　年郡守史弥坚复疏洁之
　　邢焘　嘉定中知常州府濬九里河
　　丘彦橚嘉定十年知平江府丘彦橚开锦防泾
　　以通运道
　　吴防　嘉定五年知平江府修吴江石塘桥梁柯元夀淳祐二年知润州修复练湖复置闸赵溍　咸淳六年知润州府改作程公上下二
　　坝
　　明　　孙用　洪武七年知常州府濬申港
　　刘辰　洪武三十四年知镇江府重濬练湖黄懋　正统九年知嘉兴府筑海盐新塘汪浒　景泰五年知苏州府濬白茆塘
　　叶冕　景泰间知松江府筑淀山湖堤
　　白行中成化八年知松江府筑捍海塘
　　丘霁　成化十年知苏州府开吴淞江
　　史简　治八年知苏州府开濬吴淞江白茆
　　港七浦塘
　　徐赞　苏州府知府正徳十六年开白茆港孔辅　松江府知府督濬吴淞江
　　李充实万厯五年知苏州府协同同知王事圣刘琨濬吴淞江长桥南北滩吴塘顾浦七浦塘杨林塘湖川塘白茆塘许浦三丈浦福山塘等处
　　朱文科万厯八年知苏州府协同同知王事圣孙成泰修筑各州县田圩并四门官塘开濬虬江奚浦等处
　　贾待问万厯五年知松江府协同通判蒋守成推官范守己濬吴淞江秀州塘官绍塘盐鐡塘蒲汇塘都台浦山泾港等处
　　阎邦宁万厯七年知松江府濬盘龙塘横塘横
　　泖等处督修各属田围
　　穆炜　万厯五年由比部尚书郎知常州府开濬孟河置闸蓄防以通漕溉号爲天关又开宜兴西氿城南运河东仓水道修复芙蓉湖黄天荡雷家湖诸堤各绵亘数百里溉圩田四万四千余亩惟时比嵗病旱阻浅运舟又请筑闭运河支渠置木闸蓄水舟运通利修起废课士训民善政甚多
　　张纯　万厯五年知镇江府率通判【阙】　　修复练湖辟侵占改函管増置石防石闸蓄水灌漕
　　钟庚阳万厯七年知镇江府率通判杨栋濬九曲河鐡猫港甘露港等处筑傍江田堤
　　郡贰
　　宋　　张去惑景祐间推平江与府官分捍水道李禹卿庆厯二年通判平江言淞江风涛多败漕舟遂筑太湖堤五六十里又修荻塘
　　曹永　绍兴中判松江府开顾会浦
　　明
　　傅恺
　　杨宪　并松江府同知成化八年筑海塘杨冠　嘉兴府同知成化八年修海盐塘应能　苏州府通判成化中奏请兴修水利郝希顔松江府通判治七年濬吴淞江自防
　　归口至分荘七十余里
　　原应宿松江府通判治十二年濬崧子浦陈暐　苏州通判治十二年督濬湖川塘黄谱　太仓州判同陈暐濬湖川塘
　　温应璧常州通判濬江隂利港新沟九里河韩士贤嘉兴通判正徳七年与知县辛九龄重
　　筑海塘
　　徐干　苏州同知
　　傅潮　通判并白茆督工
　　万奎　苏州通判督濬昆承阳城尚湖诸口冷宗元苏州同知
　　孔贤　苏州府通判督濬赵屯大盈道褐等浦王事圣苏州府同知万厯五年任专督水利濬吴淞江四十余里及吴江之吴家港长桥滩厐山湖口常熟之白茆港三丈浦太仓之七浦塘杨林塘盐鐡塘吴塘顾浦昆山之大瓦浦赤泾夏驾浦嘉定之张家浜南翔河湄浦等河随事区画各中机宜故苏之河工虽甚多而应之裕如各底于绩
　　蒋守成松江府通判万厯五年任专督水利濬秀州塘官绍塘蒲滙塘大小山泾港都台浦沙冈塘竹冈塘盘龙塘横沥小涞浦横塘横泖等处日夕在河经月不囘衙舎其积筭土方稽查钱谷皆自磨勘不假手于人事不狥情功必责实故积奸巨蠧咸以爲不便云
　　范守己松江府推官万厯七年蒋通判解段匹赴京承委帯管水利治绩详见贾知府下
　　韩萃善常州府推官万厯六年该府水利员缺承委帯管水利濬青旸九里山塘等河白鹤等溪及宜兴西氿里河
　　杨栋　镇江府通判万厯七年任
　　刘师召松江通判万厯九十等年督濬奉贤黄泥白龙百曲新港白莲三林走马虬江等河修筑淀泖濵湖黄浦等处圩岸及秀州官塘修建蒋泾塘桥钟贾柘泽宋家桥等处桥梁事举政修民称不扰焉
　　万辉　常州府通判万厯八年任专督水利境内运河如法开濬漕运赖焉并修无锡江隂田圩髙厚百姓称便
　　孙成泰苏州府同知万厯九年任督修该管长吴等县塘圩沟洫髙厚深广如法万厯十年七月十三日风变境内邉湖海处田庐漂没甚众竭力修复如故民称颂焉
　　县令
　　南唐　吕延贞丹阳令升元中濬练湖作斗门以通灌
　　溉
　　宋　　钱贻范庆厯初知华亭县开顾会浦
　　范淇　庆厯二年知常熟县濬金泾鹤渎二浦杨璵　庆厯三年知武进县濬孟渎开江葛闳　皇祐中知武进县疏导漕渠积水韩正彦嘉祐六年知昆山县修至和塘开白鹤
　　滙
　　苏京　绍圣中知丹阳县重濬练湖易置斗门吴昉　重和中知昆山县修至和塘
　　郭京　绍兴中知丹阳县濬练湖易置斗门刘頴　淳熈元年知常熟县濬许浦
　　丁大声庆元元年知武进县濬后溪
　　张宗涛嘉定中知江隂县濬九里河
　　李桃　嘉定五年知吴江县修石塘桥梁赵必棣景定三年知丹阳县修练湖复故道胡恪　进士修三江五滙
　　明　　董复　洪武三十四年知丹阳濬练湖
　　陈谊　正统六年知丹阳县筑练湖堤修斗门蔡寔　成化初知丹阳县筑练湖堤修斗门函
　　管
　　樊瑾　成化五年知呉县濬香山九曲河及胥
　　口塘
　　戴冕　华亭知县
　　王崈之上海知县并督工筑海塘
　　雍泰　成化八年知吴县凿渠作堰潴山泉以
　　溉山田市石筑堤捍湖田以御横潦
　　袁道　成化九年知宜兴县濬便民河
　　任良才治三年知江隂县濬城濠
　　王传　治七年知江隂县濬申港
　　张伟　治十一年知武进县濬运河
　　杨子器治十二年知常熟县濬许浦梅李塘髙谦　治十二年知丹阳县修濬练湖徐祯　治十五年知江隂县修黄田闸黄霆　正徳七年知江隂县濬九里河
　　刘一中正徳七年知江隂县宜兴县濬永安河
　　并百渎
　　辛九龄正徳七年知海盐县修海盐塘
　　方豪　正徳七年知昆山县上书俞都御史陈
　　建水利
　　程达　万厯六年知昆山县濬呉淞江修筑田
　　围
　　李尧民知长洲县万厯六年濬呉淞江
　　刘懐恕知长洲县万厯七年任修田圩筑齐门
　　娄门盘门及浒墅闗等处塘岸
　　郝国章知吴县督濬阊门运河催徴滩田地价
　　以济吴淞江等之用最爲勤敏
　　傅光宅知吴县万厯八年任修田圩筑枫桥浒
　　墅关等处塘岸
　　留震臣知常熟县万厯间濬白茆塘福山塘梅
　　李塘许浦三丈浦等处
　　梁宜生万厯八年知常熟县濬东西盐鐡上横东横沥潼家报慈草鞋社泾等浜横浦崔浦梅林李墓等塘又修府塘官岸爲丈五千三百有竒
　　王一言知吴江县万厯间濬长桥南北滩吴家
　　港修长桥九里石塘
　　徐元　知吴江县万厯八年任修田圩筑平望等处塘岸加濬长桥南滩县丞屠菲协力
　　何懋官知崇明县万厯七年濬向沙中界河平洋沙登舟沙长沙袁家沙竹箔沙等处河道
　　杨东野知华亭县万厯八年任修田圩筑黄浦
　　等处塘岸
　　敖选　知上海县率主簿李士龙濬蒲滙塘都
　　台等浦新港等河
　　邓炳　知上海县万厯八年任濬走马塘方浜
　　等处
　　屠隆　万厯七年知青浦县是时境内连雨濵湖田圩崩塌几尽民逃赋负隆至召民垦田官给工费修筑塍圩以障流潦比年逋租逾年而复又受本院方畧指画开濬横塘横泖盘龙山泾诸塘渠泄泖淀湖水境内赖之
　　张守朴知无锡县督率县丞吴述濬察亭河庙
　　堂港等处筑芙蓉湖田围
　　丁懋建知宜兴县万厯六年承檄凿西氿里河
　　濬乌嘴李山等渎
　　胡士鼇知江隂县督率县丞刘楷濬九里河山
　　塘河舜河青河雷沟等处
　　杨廷相知丹徒县督率水利县丞濬九曲河鐡
　　猫港甘露港増筑傍江田堤
　　尹良任知丹阳县督率县丞刘秉彞修复练湖
　　濬九曲等河
　　刘美　万厯八年知金坛县濬运河及防风徐村白桥下流堵荘下流诸河修筑沟塘圩岸甚众
　　孙一俊知武进县莅任即修芙蓉湖濬皇里埠湖万厯九年十月大开运河自丹阳界起白家桥止漕运得济民更赖之
　　县佐
　　宋　　丘与权昆山县主簿至和二年开昆山塘因名
　　至和塘
　　郏乔　将仕郎即郏亶之子续着水利书亦有
　　建明
　　郭三益元祐三年爲常熟县丞督濬青龙江益
　　所部前期告办
　　王珏　盐官丞绍兴四年开华亭海塘河二百
　　余里漕溉赖之
　　韩隆胄武进丞绍兴九年濬常州运河
　　秦应刚武进尉绍兴九年同濬运河
　　马荣祖丹阳尉嘉定元年修筑练湖
　　明　　李延珏万厯六年宜兴丞濬百渎等河効力甚
　　多
　　李三省万厯六年为吴江尉督濬长桥滩白茆
　　塘
　　李士龙上海尉万厯六年督濬蒲滙塘新港都台周浦盐铁马家北竹黄家严懋等塘渠
　　郭之藩武进丞万厯六年督濬孟渎白鹤舜河太平等河劳勚爲多又督修芙蓉田围
　　李应春昆山丞督濬呉淞江夏驾大瓦二浦吴述　无锡丞督濬察亭庙堂港及芙蓉围屠菲　呉江丞督濬长桥南滩筑平望诸处塘
　　岸并修田圩
　　李汝龙华亭县尉万厯七年任修筑官塘浦埂海塘泖湖等处圩岸开浚沙竹冈奉贤萧塘打鐡百曲御史等泾出力尽劳民安督率
　　汤相　青浦县尉万厯十年水灾异常巡行田野修筑坍毁圩岸督率车救禾稼颇全
　　专官议【附】
　　宋丞相王安石议曰都水监亦恐不可废今议者顾谓比三司判官主领之时事日繁费日广举天下之役其半在于河渠堤埽因欲废之此臣之所未喻也朝廷以爲天下水利领于三司则三司事业不得专意而河渠堤埽之有当经治而力不暇给故别置都水监此所谓修废官也官修则事举事举则虽繁何伤财费则利兴利兴则虽费何害且所谓举天下之役半在河渠堤埽者以爲不当役而役之乎以爲当役而役之乎以爲不当役而役之则但当察吏之不才而不当废监以爲当役而役之则役虽多是乃因置监故吏得修其职而无废事也何可以废监乎且今水土之利患在置官不多而不患其冗也
　　编修王同祖曰王者体国经野设官分职以爲民极唐虞之时禹作司空以平水土周礼六卿之制有冬官大司空阙典无攷先儒讲论周礼以大司空之属逸在五卿若遂师县师稻人草人之类是也禹之时洪荒草昧故其任职也专周公之时治定功成故其立法也备帝王之制爲万世程宪若此我朝设官大率因周礼六卿之名取大唐六典之法而酌宋元之旧以成一代之规至爲详且备矣工部所掌都水虞衡屯田所司可举而言也外有东南府县皆有治农专官府有通判县有县丞使嵗时循行阡陌兴修水利以利民田又每遇水灾则或勅巡抚都御史等官治水若正统间侍郎周忱景泰间侍郎李敏天顺间都御史崔恭成化间都御史毕亨治间都御史何鉴朱瑄正徳嘉靖间尚书李充嗣是也或特勅尚书侍郎等官专治水患若永乐间戸部尚书夏原吉治间侍郎徐贯正徳间都御史俞谏是也或置佥事于浙江专管苏松水利则自成化八年始若吴防伍性雷元芳是也至治中裁革或勅工部郎中或主事专治水利若治间主事姚文灏郎中傅潮臧麟是也至正徳初裁革末年复因水灾遣郎中朱衮治水未几裁革嘉靖初复勅郎中林文沛治水未几裁革迄于今仍以浙江佥事董水利事若蔡干江良贵蔡时田玉今朱子和是也自治以来治水之官或设或罢率无定制故嘉靖初都御史许廷光都给事中吴岩相继论列请特设重臣以任治水之责十一年大理寺左寺丞周凤鸣疏请设专官治水是皆深知东南水利所系不小故惓惓焉论之于朝莫有能举而行之者盖水利之官遇水患兴修固爲甚急若嵗丰无虞则坐享优游似爲闲冗故议者辄以爲不宜专设殊不知思患豫防之防要在于平居而乆安长治之规实由于积习非一朝一夕之所能办也且东南低下之区嵗有水患但大小不同耳夫苟水势不涨未足爲患一遇大水荡爲巨浸有司相顾束手无防然后县以闻于府府以闻于抚按抚按会议以闻于朝事下户部覆议动经旬日比及奏下文移徃来检踏灾伤又复浃月徐议所以捄荒之防官廪不足继以处画处画不足继以劝借比及关支饿殍已十之八九矣然后差官治水量财调役开江濬浦不亦晚乎是皆官不专设水利之法乆废一旦仓卒遇灾遂不可支以至于此也或曰府县皆有治农官非专设乎夫治农官之设固祖宗良法美意但行之既乆不能无职任不专或委以别务贤愚不一或杂以庸才且工力财用非所能办不过于嵗时督民修筑疏导应行故事而已又焉足以兴大事修大功也或曰巡抚都御史兼之可也夫巡抚之职固无所不统但其管辖地方广大政务浩繁欲其专治水利下行有司之事亦日不暇给矣或曰今浙江佥事之设专管苏松水利独非专官乎是固然也但名虽专管实则兼治今治所犹在浙江嵗时不过巡行一二次而已至其文移下行有司视爲末务漫不加省亦不过取具依准囘申而已如此而谓之专官可乎或曰郎中主事昔尝差委治水亦专官也然有事则差事已则革废置不常乆暂不定又焉得爲专官乎愚以爲必如今日佥事之设专管苏松水利内职则郎中主事可也外台则副使佥事可也即于苏州建立衙门常时住劄其松常镇嘉湖杭等府不时巡行及浙东温台宁绍等府濒海之区海塘堰坝成法具在无俟兴修者则但委有司管辑不必躬亲徃阅使得专于苏松相时立法若前所言治田治水之事地利有缓急工程有大小次第举行以期成效则庶爲专官矣然又须乆任责成假以嵗月毋徒苟且止办目前三载考绩视其勋业所就量加旌擢虽复迁官仍其旧任如此行之既乆则东南之水患庶乎可弭矣何也盖官专而地近则有司知所防励凡有兴作期于必行而无废阁因循之任乆而法着则下民安于趋赴凡有工役期于必成而无作辍偷惰之虞是则专官乆任爲今日水利之急务如此其所以量才而授任者则在于持钧衡者焉
　　沈曰司空治水古制也东南水国官可不设乎朝廷轸念国计何尝不遣而不设哉其不能乆者非朝廷意也之盐马屯田非有重于玉食之地也既设运司又差盐法御史既设太仆寺行太仆寺苑马寺又差巡马御史各省设按察司屯田官两直差巡屯御史是朝廷岂靳水利一官之设哉且是官也职在必专专则法有定守任在必乆乆则绩可责成观之八年胼胝而不一入三过之门可知已而岂谓今之官水者速如传舎寄如赘厐者哉其不能专且乆者惟监司之不相能焉耳昔如文防周公天下第一流人品也其于民情国事真如恫鳏乃身当时治水奏请官属多非监司所辖御史何永芳一疏尽革之周公正当旁午之际手足不能一展幸周公方当君相属心再疏恳请仍给官属以毕乃绪以是例之则今安得不利于带摄哉又尝见监司以天下爲己任如吕公光洵者累疏东南水利力任而勇图之功竟不立何哉期不可逾也今故曰必专官乆任而后可也
　　兵备叅政东瓯王叔杲议曰江南水道湮废已乆今骤欲开复故道非惟工费无从措处即积土何所安置民情必有大不堪者惟当乆任专官渐次疏导方可望其底绩官不必以水利爲名惟当以治农爲务职考前代江南尝设有营田司诚以田畴之广衍民力之勤惰不可无专官以督察之也昔钱镠以蕞尔之区惟尽力农事遂致富饶我国家财赋仰给东南乃惟知责小民供输而于治农畧不加意诚职之所未喻或谓小民力田爲生固所自尽添设一官徒以増扰或谓各府县治农之官未尝不设而卒未见有禆于农事夫百姓愚非提撕则日就荒惰官职卑猥非督察则甘坐鳏旷今州县治农之官因上无专督之长漫不知职守爲何事既有台臣以总辖于上不可无治农佥事以承奉专督于下夫所谓治农者非止于水利也如低乡畏潦则急于筑圩岸髙乡畏涸则急于濬陂塘干流病于淤塞也则疏导不可以不时支流病其分水势也则堰闸不可以不筑以至江湖之旁坍涨不一坍则速爲开除俾小民免虚赔之苦涨则即爲陞科俾奸豪销专利之谋此皆治农之事也州县之长既苦于政务之繁力不遑及而丞簿等官势固有所不能行江南逋负之多虽由于供输之繁而实苦于荒区之累皆原于农事之未修也欲爲财赋根本计诚莫要于设治农专司终嵗带同丞贰等官巡行阡陌浮泛江湖问农家之疾苦察田荡之利时当农隙则督民疏濬筑圩农事既兴则爲民清查劝相所谓择可而劳佚道而使小民习以爲常自不见其扰而反以相安矣昔人谓江南之水利如人之治身不可使气血一日之不调职以爲国家之视江南如富室之视腴产不可使农佃一日不加勤恤厯考前朝每每数十年间必遭大潦田畴悉淹上供困匮而后建议遣官治水及遣官既至而水势已渐消稍一疏导辄奏平成今其所治之河厯厯可按悉已涨爲平陆与其修治于变已至之后孰若预防于未变之前与其骤兴于一时以爲无筭之费孰若渐修于平日以成不劳之功哉若官徒以水利爲名诚恐三时农事既兴疏濬稍息居闲无事议者又目之爲冗员或水利稍治旋复报罢矣诚不若专设治农官之可乆而有据也


　　三呉水考卷七
<史部,地理类,河渠之属,三吴水考>
　　钦定四库全书
　　三吴水考卷八
　　明张内蕴周大韶撰
　　水议考【小序】
　　天下之事明者议之亦明者用之议于有众防于一人斯事无遗防而动无諐尤盐铁之论汉庭公卿卒屈于文学是故事贵议也况夫水政古今殊轨逺近异宜沿革利病了不可执神而明之存乎其人是恶可无议也大人硕士谋谟庙廊刍荛父老商确田野茍有裨于水政采而用之胥硕画也虽有嘉言弃而弗録则虚虽有神智愎而自用则舛夫谋定而后战与夫不谋而战者其成败之相距岂有筭哉
　　宋
　　范仲淹上宰臣书
　　姑苏四郊畧平窊而为湖者十之二三西南之泽尤大谓之太湖纳数郡之水湖东一泄入于海谓之松江积雨之时湖溢而江壅横没诸邑虽北压杨子江而东抵巨浸河渠至多湮塞已久莫能分其势矣惟松江退落漫流始下或一歳大水久而未耗来年暑雨复为沴焉人必荐饥可不经画今疏导者不惟使东南入于松江又使东北入于杨子入于海也其利在此夫水之为物蓄而停之何为而不害决而流之何为而不利或曰江水已髙不纳此流某谓不然江海所以为百谷王者以其善下耳岂独不下于此耶江流若髙则必滔滔旁来岂复姑苏之有乎矧今开之处下流不息亦明騐矣或曰日有潮来水安得下某谓不然大江长淮无不潮也来之时刻少而退之时刻多故大江长淮会天下之水能必归于海也或曰沙因潮至数年复塞岂人力之可支某谓不然新导之河必设诸闸常时扄之以御来潮沙不能塞也每春理其闸外工减数倍矣旱歳亦扄之可救熯涸之灾涝歳则啓之可疏积水之患或谓开之役重劳民力某谓不然东南之田所植惟稻大水一至秋无他望灾沴之后必有疾疫其羸惫十不救一谓之天灾实由饥耳如能使民以时导达沟渎保其稼穑俾百姓不饥而死曷为其劳哉民勤而生不犹愈于惰而死乎或曰力役之际大费军食某谓不然姑苏歳纳苗米三十四万斛官司之籴又不下数百万斛去秋蠲放者三十万官司之籴无复有焉如丰穰之歳春役万人日食三升一月而罢用米九千石耳荒歉之歳日以五升召民为役因而赈济一月而罢用米万五千石耳量此之出较彼之入孰谓费军食哉或谓陂泽之田动成弥导川而无益也某谓不然吴中之田非水不植减之使浅则可播种非必决而涸之然后为功也昨开五河泄去积水今歳平和秋望七八积而未去者犹有一二未能播种复请増理数道以分其流使不停壅纵遇大水其去必速而无来歳之患矣又松江一曲号曰盘龙父老传云出水尤利如总数道而开之灾必大减苏秀间有秋之半利已大矣畎浍之事职在郡县不时开导刺史督县令之职也今之世有所兴作横议先至非朝廷主之则无功而有毁守土之臣恐无建事之意矣苏常湖秀膏腴千里国之仓庾也浙漕之任及数郡之守宜择精心尽力之吏不可以寻常资格而授恐功利不至重为朝廷之忧且失东南之利也
　　朱长文治水篇
　　地倾东南而吴之为境居东南最卑处故宜多水昔禹之治水也因其势之可决者疏而为三江因其势之必聚者潴而为五湖乃底于定微禹其能不鱼乎观昔之智亦勤矣故以塘行水以泾约水以塍御水以埭储水遇淫潦可泄以去逢旱歳可引以灌故吴人遂其生焉前代经营之迹多不见矣至唐元和中开常熟塘古碣仅存颇穪灌溉之利钱氏时尝置都水营田使以主水事募卒为都号曰撩浅盖当是时方欲富境御敌必以是为先务国朝天禧天圣间吴中水灾于是命发运使张纶同郡守经度于昆山常熟各开众浦以导积水嘉祐中范文正公来治此州适当歉歳深究利病不茍兴作公以为松江不能独泄震泽诸湖之水虽北压杨子江东抵巨海河渠至多湮塞已久不能分其势今当疏导诸邑之水东南入于松江东北入于杨子与海也有盘龙滙者介于华亭昆山之间步其径才十里而洄泬迂缓逾四十里江流为之阻遏盛夏大雨则泛溢旁齧沦稼穑壊室庐殆无宁歳范公尝经度之未遑兴作寳元中太史叶公清臣漕按本路遂建议酾为新渠道直流速其患遂弭厥后转运使沈立之又开昆山之顾浦颇为深濬嘉祐间吴中荐饥朝廷择选守将经制其事蔡秦州抗自校理典是郡尝请行县按水亲度其利是时转运使王纯臣建议请令苏湖常秀修作田塍位位相接以御风涛令县教诱植利之戸自作塍防定邑吏劝课为殿最当时推行焉及李兵部复圭为运使韩殿省正彦宰昆山于是复修至和塘使之完厚民得因依立塍堨以免水患而韩君又开松江之白鹤滙如盘龙之法皆为民利熙宁元年六月有诏兴修水利二年十一月颁农田水利约束三年广东安抚司机宜文字昆山郏亶上言苏州水利大槩以为环湖地低故常多水沿海地髙故常多旱治田为先决水为后欲取所谓水田者畧循古法也七里为一纵浦十里为一横塘因出土以为堤又取所谓髙田者一切设堰潴水以灌溉之则髙田不涸而水田亦减流注之势度用二十万工水治髙田旱治下泽要以三年而苏之田毕治矣其后士人傅肱欲决松江之千墩金城诸滙又欲开无锡之五防堰以泄太湖而入于北江导海盐之芦浦以分吴淞江而入于海于昆山常熟二县深辟诸浦遇东南风则水北下于杨子遇西北风则水南下于松江庶可纾患夫治水者当濬其下流下流既通则上流可导也
　　郏亶水利书
　　天下之利莫大于水田水田之美无过于苏州然自唐末以来经营至今未见其利者其失有六一曰苏州东枕海北接江东开昆山之张浦茜泾七鸦三塘而导诸海北开常熟之许浦白茆二浦而导诸江不知此五处去水皆百余里近三四十里地形颇髙髙者七八尺水盛时决之或入江海水稍退则向之欲东导于海者反西流欲北导于江者反南下故自景祐以来屡开之而卒无效也二曰苏之压水以其无隄防也故昆山常熟吴江皆峻其隄设官置兵以巡治之是不知塘虽设而水行隄之两旁何益乎治田故徒有通往来御风涛之小功而无卫民田去水害之大效三曰书云三江既入震泽底定今淞江在其南可决水而同归于海昆山之夏驾新洋小虞大虞朱塘新渎平乐戴墟等十余浦是也夫诸浦虽有决水之道未能使水之必泄于江也何则水方汗漫与江俱平虽大决之隄防不立适足以通潮势之冲急増风波之汹怒耳四曰苏州之水自常州来古者设望亭堰所以御常之水使入太湖不为苏害谓望亭堰不当废也苏聚数郡之水而常居其一常之数路望亭居其一岂一望亭之水能为苏之患耶望亭堰废则常被其利苏未必有害存之则苏未必利常先被害矣故治苏州之水不在望亭堰之废否也五曰苏水所以不泄者以淞江盘曲而决水迟也古之曲其江所以激之使深也激之既久其曲愈甚故漕使叶内翰开盘龙滙沈谏议开顾浦谓淞江之曲若今槎浦及金灶子诸浦皆可决也是说仅为得之但苏之水与江齐平决江之曲足以使江之水疾趋于海未能使田之水必趋于江也六曰苏本江海陂湖之地谓之泽国自当漫然容纳数州之水不当尽为田也国初之税才十七八万石今乃至三十四五万石此障陂湖为田之过也是说最为疎阔国初逃民未复今尽为编戸税所以昔少而今多也假使变湖为田増十七八万为三十四五万乃国之利何过之有且今苏州除太湖外有常熟昆承二湖昆山阳城湖长洲沙湖是四湖自有定名而其阔亦不过十余里其余若昆山之斜塘大泗黄渎夷亭髙墟巴城雉城武城家江家栢家鳗鯏诸瀼及常熟之市宅碧宅五衢练塘诸村长洲之长荡黄天荡之皆积水不耕之田也水深不过五尺浅者可二三尺其间尚有古防隠见水中俗谓之老防或有古之民家堦甃之遗址在焉其地或以城或以家或以宅为名尝求其契券以騐皆全税之地也是古之良田而今废之耳已上六说者皆执一偏之论而未能通其理也必欲治之当去六失行六得曰辨地形髙下之殊求古人蓄泄之迹治田有先后之宜兴役顺贫富之便取浩博之大利舎姑息之小恩一何谓地形髙下之殊曰苏州五县号为水田其实昆山之东接于海之冈陇东西仅百里南北仅三百里其地东髙而西下向所谓东导于海而水反西流者是也常熟之北接于江之涨沙南北七八十里东西仅二百里其地皆北髙而南下向所谓欲北导于江而水反南下者是也是二处皆谓之髙田而昆山冈身之西抵于常州之境仅一百五十里常熟之南抵于湖秀之境仅二百里其地低下皆谓之水田髙田者常欲水今水乃流而不蓄故常患旱也惟若景祐嘉祐中则一大熟尔水田者常患水今西南既有太湖数州之水而东北又有昆山常熟二县冈身之流故常患水也惟若康定至和中则一大熟耳但水田多而髙田少水田近于城郭人所见而税复重髙田逺于城郭人所不见而税复轻议者惟知治水而不知治旱也二何谓古人蓄泄之迹曰今昆山之东地名太仓俗号冈身冈身之东有塘西彻淞江北过常熟谓之横又有小塘或二里三里贯横而东西流者多谓之门若所谓钱冈门张冈门沙堰门吴冈顾庙冈丁冈李冈等门及斗门之是也夫南北其塘则谓之横东西其塘则谓之冈门堰门斗门是古者堰水于冈身之东灌溉髙田而又为冈门者恐水之或壅则决之而横所以分其流也故冈身之东其田尚有丘亩经界沟洫之迹焉是皆古今之良田因冈门壊不能蓄水而为旱田耳冈门之壊岂非五代之季民各从其行舟之便而废之耶此治髙田之遗迹也若夫水田之遗迹即今昆山之南向所谓夏驾小虞等浦者皆决于淞江之道也其浦之旧迹阔者二十余丈狭者十余丈有横塘以贯其中而碁布之是古者既为纵浦以通于江又为横塘以分其势使水行于外田成于内有圩田之象焉故水虽大而不能为田之害必归于江海而后已以是推之则一州之田可知矣故苏州五门旧皆有堰今俗呼城下为堰下而齐门犹有旧堰之称是则隄防既完则水无所潴容设堰者恐其暴而流入于城也至和二年前苏州吕侍郎开昆山塘得古闸于夷亭之侧是古者水不乱行之明騐也及夫隄防既壊水乱行于田间而有所潴容故苏州得以废其堰而夷亭亦无所用其闸也为民者因利其浦之阔攘其旁以为田又利其行舟安舟之便决其隄以为泾今昆山诸浦之间有半里或一里二里而为小泾命之为某家浜者皆破古隄为之也浦日以壊故水道湮而流迟泾日以多故田隄壊而不固日隳月壊遂荡然而为陂湖矣此古人之迹也今秀州滨海之地皆有堰以蓄水而海盐一县有堰近百余所湖州皆筑隄于水中以固田而两塘之防至髙一丈有余此其遗法也独苏州壊之耳三何谓治田有先后之宜曰地势之髙下既如彼古人之遗迹又如此今欲先取昆山之东常熟之北凡所谓髙田者一切设堰潴水以灌溉之又濬其所谓经界沟洫使水周流于其间以浸润之立冈门以防其壅则髙田常无枯旱之患而水田亦减数百里流注之势然后取今之凡谓水田者除四湖外一切罢去其某家浜某家泾之循古今遗迹或五里七里而为一纵浦又七里或十里而为一横塘因塘浦之土以为隄防使塘浦濶深而隄防髙厚塘浦濶深则水通流而不能为田之害也隄防髙厚则田自固水可拥而必趋于江也然后择江之曲者若所谓槎浦金灶子浦而决之使水必趋于海又究五堰之遗址而复之使水不入于城是虽有大水不能为苏州之患也如此则髙低皆利而无水旱之忧然后仿钱氏遗法收围田之利养撩浅之卒更休迭役以濬其髙田之沟洫与水田之塘浦则百世之利也四何谓兴役顺贫富之便曰苏州五县之民自五等以上至一等不下五万戸可约古制而戸借七日则歳约百万夫矣又自三等以上至一等不下五千戸可量其财而取之则足以供万夫之食与其费矣夫借七日之力故不劳量取财于富者故不虐以不劳不虐之役五年而治之何田之不可兴也五何谓取浩博之大利苏州之地四至余三百里若以开方之法约之尚可方二百余里为田六同有畸三分去一以为沟池城郭陂湖山林其余不下四同之地为三十六万夫之田又以上中下不易再易而去其半当有十八万夫之田常出租税也国朝之法一夫之田为四十亩出米四石则十八万夫之田可出米七十二万石矣今苏州止有三十四五万石借使全熟常失三四十万石之租又况水旱蠲除者歳常不下十万石甚者或蠲除三十余万石是遗利不少矣今或得髙低皆利而水旱无忧则三四十万之税可増也六何谓舍姑息之小惠曰是议之兴或者必曰向者苏州或治一浦或调一县而役一月则民且怨矣今欲尽十州之境役五县之民五年而治之其工力盖百倍于向时是役未兴而数千百万之民已呶呶矣非养民之道也曰向者之兴役也多兴于大水方盛之际是时公私匮乏疾疠间作故民劳且怨也今于平歳无事之时借力以成利何劳怨之有传曰使民以时又曰以佚道使民虽劳无怨又曰恱以使民民忘其劳虽至治之世未尝不役民以使之也惟近世不求所以养之之道使跻于富庶但务其姑息之末使至于饥饿而不能相生然后从而赒之故上乏而下益困有可以除数百年未去之患兴数百里无穷之利使公私皆获其益岂可区区计国家五歳之劳惜百姓七日之力耶一论古人治髙低田之法昔禹之时震泽为患东有堽阜以隔截其流禹乃凿防堽阜疏为三江东入于海而震泽始定震泽虽定环湖之地尚有二百余里可以为田而地皆卑下犹在江水之下与江湖相连民既不能耕植而水面又复平濶足以容受震泽下流使水势散漫而三江不能疾趋于海其沿海之地亦有数百里可以为田而地皆髙仰反在江水之上与江湖相逺民既不能取水以灌溉而地势又多西流不得蓄聚春夏之雨泽以浸润其地是环湖之地常有水患而沿海之地常有旱灾也古人遂因其地势之髙下井之而为田环湖卑下之地则于江之南北为纵浦以通于江又于浦之东西为横塘以分其势而碁布之有圩田之象焉其塘浦濶者三十余丈狭者不下二十余丈深者二三丈浅者不下一丈且苏州除太湖之外江之南北别无水源而古人使塘浦深濶若此者盖欲取土以为隄防髙厚足以御其湍悍之流故塘浦因而濶深水亦因之而流耳非专为濶其塘浦以决积水也故古者隄防髙者须及二丈低者亦不下一丈五尺借令大水之年江湖之水髙于田五七尺而隄防尚出于塘浦之外三五尺至一丈故虽大水不能入于民田也民田既不容水则塘浦之水自髙于江而江之水亦髙于海不须决泄而水自湍流矣故三江常濬而水田常熟其堽阜之地亦因江水稍髙得以引以灌溉此古人濬三江治低田之法也至于沿海髙仰之地近江者既因江流稍髙可以引近海者又有早晚两潮可以灌溉故于沿海之地及江之南北或五里七里而为一纵浦又七里或十里而为一横塘港之濶狭与低田同而其深往往过之且堽身之地髙于积水之处四五尺至七八尺逺于积水之处四五十里至百余里固非决水之道也然古人为塘浦深濶若此者盖欲畎引江海之水周流于堽阜之地虽大旱之歳亦可引以灌田而大水之歳积水或从此而流泄耳非专为濶深其塘浦以决低田之积水也至于地势西流之处又设堽门防门以潴蓄之是虽大旱之歳堽阜之地皆可耕以为田此古人治髙田蓄雨泽之法也故低田常无水患髙田常无旱灾而数百里之内常获丰熟此古人治髙田低田之法也
　　二论后世废髙低田之法古人治田髙下既皆有方是时也田各有圩圩必有长每一年或二年率逐圩之人修筑隄防濬治浦港故低田之隄防常固旱田之港浦常通也至钱氏有国尚有撩浅指挥之名此其遗法也年祀緜逺古法隳壊其水田之隄防或因田戸行舟及安舟之便而破其圩或因人戸请射下脚而废其隄防或因官中开淘而减少丈尺或因田主但收租课而不修隄防或因租戸利于易田而故致淹没吴人以一易再易之田谓之白涂田所收倍于常稔之田而所纳米亦依旧数从轻故租戸乐于间年淹没或因决破古隄张捕鱼虾而渐致破损或因边圩之人不肯出田与众筑防或因一圩虽完傍圩无力而连延隳壊或因贫富同圩而出力不齐或因公私相吝而因循不治故隄防尽壊而低田漫然复在江水之下也每春夏之交天雨未盈尺湖水未涨二三尺而苏州低田一抹尽为白水其间虽有隄防亦皆狭小沈在水底不能固田惟大旱之歳常润杭秀之田及苏州堽阜之地并皆枯旱其隄岸方始露见而苏州水田幸一熟耳盖由无隄防为御水之先具也低田既容水故水与江平江与海平而海潮直至苏州之东一二十里之地反与江湖民田之水相接故水不能湍流而三江不濬今二江已塞而一江又浅傥不完复隄防驱低田之水尽入于淞江而使江流湍急恐数十年之后淞江愈塞震泽之患不止于苏州而已也此低田不治之由也髙田之废始由田法隳壊民不相率以治港浦既浅地势既髙沿于海者则海潮不应沿于江者又因水田隄防隳壊水得潴聚于民田之间而江水渐低故髙田复在江水之上至于西流之处又因人戸利于行舟之便壊其堽门而不能蓄水故髙田一望尽为旱地每至四五月春水未退低田尚未能施工堽阜之田已干枯矣惟大水之歳湖秀二州之低田渰没净尽则堽阜之田幸一熟耳此盖不濬浦港以引江海之水不复堽门以蓄聚春夏之雨泽也此髙田废之之由也三论自来议者但知决水不知治田盖治田者本也本当在先决水者末也末当在后今乃不治其本而决其末故自景祐以来上至朝廷之搢绅下至农田之匹夫谋议擘画三四十年而苏州之田百未治一二此治水之失也惟嘉祐中两浙运使王纯臣建议谓苏州民田一概白水至深处不过二尺以上当修作田塍使位位相接以御风涛则自无水患若不修筑塍防纵使决尽河水亦无所济此说最为切当又縁当时建议之时正值两浙连年治水无效不知大段擘画令官中逐年调发夫力更互修治及不曽立定逐县治田年额以办不办为赏罸之格而止令逐县令佐槩例劝导逐位植利人戸一二十家自作塍防各髙五尺縁民间所鸠工力不多盖不能齐整借令多出工力则各家所收之利不偿其所费之本兼当时都水监所立官员赏典不重故上下因循未曽并聚公私之力大段修治臣今欲乞检会王安石所陈利害将臣下项擘画修筑堤防以固民田则苏州水灾可计日而取效也臣今究穷得古人治田之本委可施行若令臣先往两浙相度不过计之于诸县官吏考之诸乡父老而已诸县官吏乍来倐去固不若臣之生长乡里世为农夫而备知利害也父老之智未必过于范仲淹叶清臣范仲淹叶清臣尚不能窥见古人治田之迹父老安得而知望令臣畧到司农寺陈白委不至有误朝廷候勅旨
　　四论今来乞以治田为先决水为后田既先成水亦从而可决不过五年而苏州之水患息矣然治田之法总而论之则瀚漫而难行析而论之则简约而易治何也今苏州水田之最合行修治处如前项所陈南北不过一百二十余里东西不过一百里今若于上项水田之内修古人之迹五里为一纵浦七里为一横塘不过为纵浦二十余条每条长一百二十余里横塘十七条每条长一百余里共计四千余里里用夫五千人约用二千余万夫故曰总而言之则瀚漫而难行也今且以二千万夫开河四千里而言之分为五年每年用夫四百万开河八百里苏秀常湖四州之民不下四十万三分去一以为髙田之民自治髙田外尚有二十七万夫每夫一年顾借半月计得四百余万夫可开河八百里却以上项四百余万分为十县逐县每年当夫四十万开河八十里以四十万夫分为六个月计役六万六千余夫开河十三里有零以六万六千夫分为三十日则逐县每日役夫二千二百人开河一百三十二步将二千二百人又为两头项止役一千一百人开河六十六步虽县有大小田有广狭民有众寡及逐日所开河沟所役夫数多少不同大率治田多者头项多治田少者头项少虽千百项可以一头项尽也臣故曰析而论之则简约而易治也如此而治之五年之内苏州与邻州之水田殆亦尽矣塘浦既濬隄防既成则田之水必髙于江江之水亦髙于海然后择江之曲者而决之及开卢等浦皆有功也何则江水湍流故也江流既髙然后又究五堰之遗趾而复之使水不入于城矣是虽有大水不能为苏州之患也此治水田之大畧也其旱田则乞用上项一分之夫濬治港浦以引江海之水及设堽门以潴春夏之雨泽则髙低皆治而水旱无虞矣
　　五乞循古人之遗迹治田者臣昨来所乞苏州水田一节罢去其某家浜之类五里七里为一纵浦七里十里为一横塘今具苏州秀州及松江沿海水田旱田见存塘浦港堽门之数凡臣所能记者总七项共二百六十五条并臣擘画将来治田大约各附逐项之下谨具下项
　　一具水田塘浦之迹凡四项各一百三十二条一吴淞江南防自北平浦北防自徐公浦西至吴江口皆是水田约一百二十余里南防有大浦二十七条北防有大浦二十八条是古者五里为一纵浦之迹也其横浦在淞江之南者臣不能记其名在淞江之北六七里间曰浪市横塘又下北六七里而为至和塘是七里而为一横塘之迹也淞江南大浦二十七条北平浦破江浦艾祁浦槐浦顾防浦养浦大盈浦南澥浦梁纥浦石臼浦直浦分桑浦内薫浦赵屯浦石浦道褐浦千墩浦锥浦张潭浦陆直浦甫里浦浮髙浦涂头浦顺徳浦大姚浦破墩浦盏头浦淞江北大浦二十八条徐公浦北澥浦瓦浦沈浦蒋浦三林浦周浦顾幕浦金城浦木浦蔡浦夏驾浦浜浦洛舎浦杨梨浦新洋浦陶仁浦小虞浦大虞浦马仁浦浪市浦尤泾浦下里浦戴墟浦上顾浦青丘浦奉里浦任浦淞江北横塘二条浪市横塘至和塘以上淞江塘浦五十七条并当淞江之上流皆是濶其塘浦髙其隄防以固田也乆不修治遂至隳壊每遇大水上项塘浦之防并沈在水底不能固田议者不知此塘浦原有大防以固田乃谓古人濬此大浦只欲泄水此不知治田之本也臣今擘画并当濬治其浦修成隄防以御水灾不须逺治他处塘浦求决积水而田自成矣
　　一至和塘自昆山西至苏州计六十余里今其南北两防各有大浦十二条是五里而为一纵浦之迹也其横塘南六七里而有浪市塘是也其北皆为风涛洗刷不见其迹臣前所谓至和塘徒有通往来御风涛之小功而无衞民田去水患之大利者谓至和塘南北纵浦横塘皆废故也谨具下项至和塘南大浦十二条小虞浦大虞浦尤泾浦新渎浦平乐浦戴墟浦真义浦朱塘浦界浦鳯凰泾任浦蠡塘至和塘北大浦十二条小虞浦大虞浦尤泾浦髙墟浦雍里浦诸昌浦界浦任浦上雉渎下雉渎蠡塘官渎塘横塘在南者曰浪市塘已具淞江项内在北者皆废也已上至和塘两防塘浦二十四条在塘北者今犹有其名而或无其迹在塘南者虽存其迹而并皆狭小防续不能固田其间南防又有朱泾王村泾北防又有司马泾季泾周泾小萧泾归泾吴泾清泾谭泾褚泾杨泾之类皆是民间自开私浜即臣所谓某家泾某家浜之类是也今并乞废罢止择其浦之大者阔开其塘髙筑其防南修起浪市横塘北则或五里十里为一横塘以固田自近以及逺则良田渐多白水渐狭风涛渐小矣
　　一常熟塘自苏州齐门北至常熟县一百余里东防有泾二十一条西防有泾十二条是亦七里十里而为一横塘之迹也但今并皆狭小非大段塘浦盖古人之横塘隳壊而百姓侵占及擅开私浜相杂于其间即臣所谓某家浜之类是也谨具下项目今两防泾浜之名常熟塘东横泾二十一条阙墓泾杨泾米泾樊泾蠡泾南湖泾胡泾朱泾永昌泾茅泾薛泾界泾吴塔泾尚泾川泾黄土泾圃泾庙泾卞庄泾新桥泾黄母泾常熟塘西横泾十二条石师泾王婆泾髙姚泾苏宅泾蠡泾皮泾庙泾永昌泾冶长泾潭泾莫门泾已上常熟塘两防横泾三十三条盖记其畧耳今但乞废其小者择其大者深开其塘髙修其防除西防自擘画为圩外其东防合与至和塘北及常熟县南新修纵浦交加碁布以为圩自近以及逺则良田渐多白水渐狭风涛渐小矣
　　一昆山之东至太仓堽身凡三十五里两防各有塘七八条是五里而为一纵浦之迹也其横塘在塘之南六七里而为朱沥塘张湖塘郭泽塘黄姑塘在塘之北为风涛洗刷与诸湖相连不见其迹谨具下项昆山塘南有塘浦七条次里浦新洋江任里浦夏驾浦下吴浦上吴浦太仓横沥昆山塘北有塘浦七条娄县上塘娄县下塘新洋江低里浦黄剪泾上吴塘下吴塘横塘四条朱沥塘张湖塘郭泽塘黄姑塘已上塘沥十八条除新洋江夏驾浦曽经开濬余并未曽开濬今河底之土反髙于田中每遇天雨稍阙则便不通舟船天雨未盈尺而田尽淹没今并乞开濬以固田已具下项
　　一具旱田塘浦之迹凡三项共一百二十三条一淞江南防自小涞浦北防自北陈浦东至海口并是旱田约长一百余里南有大浦一十八条北有大浦二十条是五里而为一纵浦之迹也其横浦之在江南者臣不记其名在江北者七八里而为鸡鸣塘练祁塘是七里而为一横塘之迹也谨具下项淞江南防有大浦一十八条小涞浦盘龙浦朱市浦松子浦野奴浦张整浦许浦鱼浦上澳浦丁湾浦芦子浦沪渎浦钉钩浦上海浦下海浦南及浦江苎浦烂泥浦淞江北防有大浦二十条北陈浦顾浦桑浦大黄渡浦小黄渡浦章浦樊浦杨林浦上河浦下河浦仙天浦镇浦新华浦秦公浦双浦大塲浦唐章浦贵州浦商量湾横塘二条鸡鸣塘练祁塘已上塘浦四十条各是畎引江水以灌溉髙田因乆不濬治浦底既髙而江水又低故逐年常患旱也议者乃谓于此诸浦决泄苏州昆山长洲及秀州之积水是未知古人设浦之意也今当令髙田之民治之以备旱灾则髙田获其利也
　　一太仓堽身之东至茜泾约四五十里凡东北大塘八条其横塘南自练祁塘北至许浦共一百二十余条有堽门及塘浜约五十余条臣能记其二十五条旱田而横塘多欲水之周流于其间灌溉之也今皆浅淤不能引水以灌谨具下项南北之塘八条太仓东横沥半泾塘青堽横沥五家堽横沥鸭头塘支泾杨墓子泾茜泾东西之塘及堽门等二十五条方秦塘钱门塘刘塘张堽门薛市门黄姑塘吉泾塘沙门太仓塘包泾古塘吴堽门顾堽门庙堽门岳沥李堽门丁堽门湖川门黄泾杜漕塘双鳯塘防门直塘支塘李墓塘以上堽门以东塘浜门沥共三十三条南北者各长一百余里接连大浦并当濬治以溉灌髙田东西者横贯三重堽身之田而西通诸湖若深濬之大者则置闸防门或置堰而下为水函遇大旱则可以车畎诸湖之水以灌田大水则可以通放湖水以固田而分减低田之水势于平时则潴聚春夏之雨泽使堽身之水常髙于低田不须车畎而民田足用
　　一沿海之地自淞江下口南连秀州界约一百余里有大浦二十条臣今能记其七条自淞江下口北绕昆山常熟之境接江隂界约三百余里有港浦六十余条臣能记其四十余条是五里为一纵浦之迹也其横塘在昆山则为八尺泾花浦泾在常熟则为福山东横塘福山西横塘谨具下项淞江口下南连秀州界有大浦七条三林浦杜浦周浦大白浦防沥浦戚漴浦罗公浦淞江口下北绕苏州昆山常熟县界至江隂县界有港浦四十九条北及浦下田浦掘浦上夹浦下练祁浦桃源浦练祁浦顾泾浦六岳浦采桃浦川沙浦下张浦新漕浦茜泾浦杨林浦七鸦浦浪港浦北浦尹公浦甘草浦唐相浦陈泾浦钱泾浦湴湖浦吴泗浦铛脚浦下六和浦黄岳浦沙营浦白茆浦金泾浦髙浦许浦坞沟浦千步泾耿泾浦新泾浦崔浦水门浦鳗鯏浦吴泾髙泾西阳浦新泾陈浦张泾湖泾奚浦黄泗浦横塘四条八尺泾花浦泾福山东横塘福山西横塘以上沿海港浦共六十条皆是古人东取海潮北取杨子江水灌田各开入堽阜之地七里十里或十五里间作横塘一条通旁诸浦使水周流于髙阜之地以浸灌髙田非专欲决积水也其间虽有大浦五七条自积水之处直可通海然各逺三五十里至一百余里地髙四五尺至七八尺积水既被低田隄防隳壊一时漫流潴聚于低下平濶之地虽开得上项大浦其积水不肯逺从髙处而流入于海惟大水之年决之则暂或东流耳今不拘大浦小浦并皆浅淤自当开濬东引海潮北引江水以灌田臣所擘画治苏州田至易晓也水田则做防防水以固田髙田则濬塘引水以灌田此众人所共知也但自来治水者舎常而求异忽近而求逺而反谓做防固田濬塘引水之说为浅近而不肯留意遂因循至此今欲知苏州水田旱田不治之由观此篇可见其大畧以上水田旱田塘浦之迹共七项总二百六十四条皆是古人因地之髙下而治田之法也其低田则深其塘浦髙其隄防以固田其髙田则深濬港浦畎引江海以灌田后之人不知古人固田灌田之意乃谓低田髙田之所以濶深其塘浦者皆欲决泄积水也更不计量其逺近相视其髙下一例择其塘浦之尤大者十数条以决水其余差小者更不濬治及兴工役动费国家三五十万贯石而大塘大浦终不能泄水其塘浦之尤小者更不曽开濬也而议者犹谓此小塘小浦亦可泄水以致朝廷愈不见信而大小塘浦一例更不濬治积歳累年而水田之隄防尽壊使二三百里肥腴之地槩为白水髙田之港浦皆塞而使数百里沃衍潮田尽为荒芜不毛之地深可痛惜臣窃思之上项塘浦既非天生亦非地出又非神化是皆人力所为也然自国朝统御以来百余年间除数十条大者间或濬治外其余塘浦官中则不曽濬治今当不问髙低不拘大小亦不问可以决水与不可以决水但系古人遗迹而非私浜者一切并合公私之力更休迭役旋次修治低田则髙筑隄防以防水髙田则深濬沟浦以灌田其堽身西流之处又设防门或堽门或堰闸以潴水如此则髙低皆治而水旱无忧矣
　　郏乔水利书
　　浙西昔有营田司自唐至钱氏时有隄防堰闸之制旁分其支脉之流不使溢聚以为畎亩之患是以钱氏百年间歳多丰稔唯长兴中一遭耳暨纳土之后至于今日其患始剧盖由端拱中转运使乔维岳不究隄防堰闸之制与夫沟洫畎浍之利惟务便于转漕舟楫一切毁之初则故道犹存尚可寻绎今则去古既乆莫知其利营田之局又谓闲司冗职既已罢废则隄防之法流决之理无以考据水之利害无以兴除至干兴天禧之间朝廷专遣使者兴修水利逺来之人不识三吴地势髙下与夫水源来歴及前营田之利皆失旧闻受命而来耻于空还不过遽采愚农道路之言以目前之见为长乆之策指常熟昆山枕江之地为可导诸港而决之江开福山茜泾等十余浦殊不知古人建立堤堰所以防太湖泛溢渰没腹内良田今若就东北诸港决水入江是导湖水经由腹内之田弥漫盈溢然后入海所以浩之势常逆行而潴于苏之长洲常熟昆山常之宜兴武进湖之乌程归安秀之华亭嘉禾民田悉已被害然后方及北江东海之港浦又以水势方出于港浦复为潮势抑回所以皆聚于太湖四郡之境当潦歳积水而上源不絶弥漫不可治也此足以騐开东北诸浦为谬论矣又况太湖盖积十县之水一自江南诸郡而下岭阪重复间当其霖潦积贮溪涧奔湍迤逦而至长塘湖又润州之金坛延陵丹徒诸邑皆有山源并防于宜兴以入太湖一自杭睦宣歙山源与夫天目等山众流而下杭之临安余杭及湖之安吉武康长兴以入太湖太湖即古所谓震泽也昔禹治水凡以三江决此一湖之水今则二江已絶惟吴淞一江存焉疏泄之道既隘于昔又为权豪侵占植以菰蒲芦苇又于吴江之南筑为石塘以障太湖东流之势又于江之中流多置罾簖以遏水势致吴江不能容来源之浩瀚日淤月淀下流浅狭迨元符初遽涨潮沙半为平地积雨滋久十县山源并溢太湖当苏湖常秀之间陂渰浦港悉皆弥漫四郡之民惴然有为鱼之患凝望广野千里一白少有风势驾浪动辄数尺虽有中髙不易之地种已成实顷刻荡尽此吴民畏风甚于畏雨也吴淞古江故道深广可敌千浦向之积潦尚或壅滞议者但以开数十浦为策而不知临江滨海地势髙仰徒为无益臣今者所究治水之利必先于江宁治九阳江与银林江等五堰体势故迹决于西江润州治丹阳练湖相视大冈寻究函管水道决于北海常州治宜兴滆湖沙子渰及江隂港浦入北海以望亭堰分属苏州絶常州轻废之患如此则西北之水不入太湖为害矣又于苏州治诸邑限水之制辟吴江之南石塘多置桥梁以决太湖防于青龙华亭而入海仍开濬吴淞江官司以邻郡上戸熟田例较钱粮于农事之隙和雇工役以渐辟之其诸江湖风涛为害之处并筑为石塘及于彭堰与诸湖漾等处寻究昔有泾港自南经北以渐筑为防隄所在陂渰筑为水堰秀州治华亭海盐港浦仍体究柘湖淀山湖等处向因民戸有田髙壤障遏水势而疏决不可者并与开通达诸港浦杭州迁长河堰以宣歙杭睦等山源决于浙江如此则东南之水不入太湖为害矣此前所谓旁分其支脉之流不为腹内畎亩之患者此也水为东南患其来乆矣治之者大抵二说一则导青龙江开三十浦为说一则使植利戸濬泾浜作圩防为说是二者各得其一偏未容俱是何以言之若止于导江开浦则必无近效若止于濬泾作圩则难以御暴流要当合二者之说相为首尾乃尽其善但施行先后自有次第耳必不得已欲两者兼行以规近效亦有其说若欲决苏州湖州之水莫若先开昆山之茜泾浦使水东入于大海开昆山之新安浦使水南入于淞江开常熟之许浦梅李浦使水北入于杨子江复濬常州无锡之望亭堰俾苏州管辖谨其开闭以遏常润之水则苏州等水患可渐息而民田可治矣若欲决常州润州之水则莫若决无锡之五泻堰使水趋于杨子江则常州等水患可渐息而民田可治矣世之言水利者非不知此然开浦未久而淤泥寻塞决堰未多而良田被患何也盖虽知置堰闸以防江潮而不知濬流以泄沙涨故有堽塞之患虽知卸堰水而不知筑堤以障民田故有飘溺之虞且复一于开浦决堰而不知劝民作圩防濬泾浜以治田是以不问有水无水之年苏湖常秀之田不治十常五六臣故曰要当合二者之说相为首尾则可尽其善臣所乞开昆山常熟之茜泾等浦必置堰闸者且茜泾浦在苏州之东南去海止二十里泄水甚径其地浸髙比之苏州及昆山地形不啻丈余而往年开此浦者但为文具所开不过三四尺一二尺而已又止于其地靣为丈尺而不知以水靣为丈尺不问髙下而匀其浅深欲水之东注不可得也水既不东注兼又浦口不置堰闸赚入潮沙无上流水势可冲遂致湮塞臣故乞开茜泾等浦须置堰闸所以防潮之涨沙也闻范参政仲淹叶内翰清臣昔年开茜泾等浦亦皆有闸但无官司管辖而豪强耆保利于所得不时啓闭遂致废壊乡人往往能道其事若推究而行之则所开之浦可久而无弊臣所乞复常州无锡县界望亭堰闸俾苏州管辖者盖以常润之地比苏州为差髙而苏州之东势接海防之地亦髙苏州界于两髙之间故每遇大水西则为常润之水所注东则为大海防道所障其水潴蓄无縁通泄若不令苏州管辖望亭堰闸则无复有防遏之理故臣先乞开茜泾等浦以决水有东流之便次乞谨守望亭堰闸俾水无西冲之忧既望亭之西自有五泻堰可以决水径入于北江若使常润之水决下此堰则不惟少舒苏州之水势而常润之水亦自可以就近顺流而入于江矣臣所乞决常州无锡县界之五泻堰使氷北入于杨子江者此堰决水其势甚径往者官吏非不施行然决堰未多而民田已没何也止知决堰而不知预筑堰下民田之隄防以防水势故也五泻地形与民田相去几及丈余平居微雨水即溢堰而过已有浸溺之忧今直欲决去其堰使诸路之水举自此而出又不増髙其民田圩防以为隄防则决堰未多而民田已没臣常论天下之水以十分率之自淮而北五分由九河入海书所谓同为逆河入于海是也自淮而南五分由三江入海书所谓三江既入震泽底定是也而三江所决之水其源甚大由宣歙而来至于浙界合常润诸州之水钟于震泽震泽之大几四万顷导其水而入海止三江耳二江已不得见今止淞江又复浅淤不能通泄且百姓便于已私于淞江古河之傍多开沟港故上流汨出之水不能径入于海支分别自三十余浦北入吴郡界内即先臣比部水利奏中所谓向欲导诸江者复从而南下矣虽于昆山常熟两县开导河浦修筑圩防然上流不息诸水辐辏而来或风涛间作或洪雨继至所开浦河必皆壅滞所筑圩防必有冲荡盖沿江北防三十余浦唯盐铁一塘可直防水北入杨子江其余皆连接下江湖瀼合而为一非徒无益为害大矣今乞措置一面开导河浦即便相度淞江诸浦除盐铁塘及大浦开导置闸外其余小河一切并为大堰或设水窦以防江水即吴淞江水径入东海而吴之河浦不为贼水所壅诸县圩防亦免风波所破臣闻钱氏循汉唐法自吴江沿江而东至于海又沿海而北至于杨子江又沿江而西至常州江隂界一河一浦皆有堰闸所以贼水不入久无患害尝考汉晋隋唐以来地理志今之平江乃古吴郡至隋平陈始置苏州汉时封境甚濶隋开皇中始移于横山下塘贞观中复徙于阖闾旧城而又湖州乃隋时仁寿中于苏之乌程县分置秀州乃五代晋时吴越王以苏之嘉兴县分置所谓钱塘毘陵在古皆吴之属县以地势卑下沿江边海有为隄防以防遏水势如唐志所载秀州海盐令李谔开古泾三百有一而又穪去县西北六十里有汉塘太和中再开疑即臣今所谓开盐铁塘以泄吴淞江水者也又载杭州之余杭令归珧筑甬道髙广径直百余里以御水患又载杭州盐官县亦有捍海塘堤二百十四里即知古人治平江之水不专于河而筑隄以遏水亦兼行之矣故为今之策莫若先究上源水势而筑吴淞江两防塘堤不惟水不北入于苏而南亦不入于秀两州之田乃可垦治今之言治水者不知根源始谓欲去水患须开吴淞江殊不知开吴淞江而不筑两防隄塘则所导上源之水辐辏而来适为两州之患盖江水溢入南北港浦而不能径趋于海故也傥效汉唐以来隄塘之法修筑吴淞江防则去水之患已十九矣震泽之大统三万六千余顷而平江五县积水几四万顷然非若太湖之深广弥漫一区也分在五县逺接民田亦有髙下之异浅深之殊非皆积水不可治也但与田相通极目无际所以风涛一作囘环四合无非全积之水亦有可治之田潴防之余其浅淤者皆可修治永为良田况五县积水中所谓湖瀼陂渰若湖则有淀山湖练湖阳城湖巴城湖昆湖承湖尚湖石湖沙湖瀼则有大泗瀼斜塘瀼江家瀼百家瀼鳗鯏瀼荡则有龙墩荡任周荡傀儡荡白坊荡黄天荡鴈荡长荡渰则有光福渰尹山渰施墟渰頳墩渰金泾渰明杜渰三十余所虽水势相接畧无限隔然其间深者不过三四尺浅者一二尺而已今乞措置深者如练湖大作隄防以匮其水复于隄防四傍设为防门水濑即大水之年足以潴蓄湖瀼之水使不与外水相通而水田之圩岸无冲激之患大旱之年可以决防门水濑以浸灌民田而旱之沟洫有车畎之利其余若斜塘瀼大泗瀼柏家瀼之类深不过三四尺浅止一二尺而已本是民田皆可相视分勒人戸借贷钱粮修筑圩防开导泾浜即前所谓湖瀼三十余处往往可治者殆过半矣
　　苏轼进单锷水利书状
　　臣窃闻议者多谓吴中本江海太湖故地鱼龙之宅而居民与水争尺寸以故常被水患盖理之当然不可复以人力疏治是殆不然臣到吴中二年虽为多雨亦未至过甚而苏湖常三州皆大水害稼至十七八今年虽为淫雨过常三州之水遂合为一太湖淞江与海然无辨者盖因二年不退之水非今年积雨所能独致也父老皆言此患所从来未逺不过四五十年耳而近歳特甚盖人事不修之积非特天时之罪三吴之水潴为太湖太湖之水溢为淞江以入海海水日两潮潮浊江清潮水浊常欲淤塞江路而江水清驶随辄涤去海口常通故吴中少水患昔苏州以东官私船舫皆以篙行无陆挽者古人非不知为挽路以淞江入海太湖之咽喉不敢鲠塞故也自庆厯以来淞江始大筑挽路建长桥植千柱水中宜不甚碍而夏秋涨水时桥上水常髙尺余况数十里积石壅土筑为挽路乎自长桥挽路之成公私漕运便之日葺不已而淞江始艰噎不快软缓而无力则海之泥沙随潮而上日积不已故海口埋没而吴中多水患近日议者但欲发民濬治海口而不知江水艰噎虽暂通快不过歳余泥沙复积水患如故今欲治其本长桥挽路固不可去惟有凿挽路于旧桥外别为千桥谼各二丈千桥之积为二千丈水道淞江宜加迅驶然后官私出力以濬海口海口既濬而江水有力则泥沙不复积水患可以少衰臣之所闻大畧如此而未得其详旧闻常州宜兴县进士单锷有水学故召问之出着吴中水利书一卷且口陈其曲折则臣言止得十二三耳臣与知水者考论其书疑可施用谨缮冩一本缴连进上伏望圣慈深念两浙之富国用所恃歳漕都下米百五十万石其他财赋供餽不可悉数而十年九潦公私凋敝深可愍惜乞下臣言与锷书委本路监司躬亲按行或差强干知水官吏考实其言图上利害臣不胜区区
　　单锷吴中水利书
　　窃观三州之水为患滋久较旧赋之入常减其五六以日月指之则水为害于三州逾五十年矣所谓三州者苏常湖也朝廷屡责监司监司每督州县又间出使者寻按旧迹使讲明利害之原然而西州之官求东州之利目未尝歴见地形之髙下耳未尝讲闻湍流之所从来州县惮其经营百姓厌其出力钧曰水之患天数也按行者驾轻舟于汪洋之波视之茫然犹擿埴索途以为不可治也间有忠于国志于民深求而力究之然有知其一而不知其二知其末而不知其本详于此而畧于彼故有曰三州之水咸注之震泽震泽之水东入于淞江由淞江以至于海自庆厯以来吴江筑长堤横截江流由是震泽之水常溢而不泄以至壅灌三州之田此知其一偏者也或又曰宜兴而西溧阳县之上有五堰者古所以节宣歙金陵九阳江之水或遇五六月山水暴涨则皆入于宜兴之荆溪由荆溪而入震泽盖上三州之水东灌苏湖常也此又知其一偏者耳或又曰宜兴之有百渎古之所以泄荆溪之水东入于震泽也今已湮塞而所存者四十九条疏此百渎则宜兴之水自然无患此亦知其一偏者也三者之论未尝参究得之既不详攻之则易破以锷视其迹自西五堰东至吴江防犹人之一身也五堰则首也荆溪则咽喉也百渎则心也震泽则腹也旁通太湖众渎则脉络众窍也吴江则足也今废五堰之固而宣歙池九阳江之水不入芜湖反东注震泽下又有吴江防之阻而震泽之水积而不泄是犹有人焉桎其手缚其足塞其众窍以水沃其口沃而不已腹满而气絶视者恬然犹不谓之已死今不治吴江防不疏诸渎以泄震泽之水是犹沃水于人不去其手桎不解其足缚不除其窍塞恬然安视而已诚何心哉然而百渎非不可治五堰非不可复吴江防非不可去盖治之有先后且未筑吴江防以前五堰其废已久然而三州之田尚十年之间熟有五六五堰犹未为大患自吴江筑防以后十年之间熟无一二欲具騐之阅三州歳赋所入之数则可见矣且以宜兴百渎言之古者所以泄西来众水入震泽而终归于海盖震泽吐纳众水今纳而不吐锷窃视熙宁八年时虽大旱然连百渎之田皆鱼游鳖处之地低污之甚也其田去百渎无多逺而田之苗是时亦皆旱死何哉盖百渎及旁穿小港歴年不濬遇旱皆为泥沙湮塞与平地无异矣虽去震泽甚迩民力难以私举时官又无留意疏导者苗卒归于槁死自熙宁八年迄今十四载其田即未有可耕之日歳歳霪潦民益憔悴昔嘉祐中邑尉阮洪深明宜兴之利方是时吴中水洪屡上书监司乞开通百渎监司允其请遂鸠工于食利之民疏导四十九条是年大熟此百渎之騐歳之水旱皆不可不开也宜兴所利非止百渎而已东则有蠡河横亘荆溪东北透湛渎东南接罨画溪昔范蠡凿宜兴之西蠡运河皆以昔贤名呼其蠡河遇大旱则浅淀中旱则通流又有孟泾泄滆湖之水入震泽其他渎沟淀塞其名不可缕举夫吴江防界于吴淞江震泽之间防东则江防西则震泽江之东则大海也百川莫不趋海自西五堰之上众川由荆溪入震泽注于江由江归于海地倾东南其势然也自庆厯二年欲便粮运遂筑此隄横截江流五六十里遂致震泽之水常溢而不泄浸灌三州之田每至五六月之间湍流迅急之时视之则吴江防东之水常低于防西之水不下一二尺此隄防阻水之迹自可见也又覩防东江尾与海相接之处茭芦丛生泥沙涨塞而又江防之东自筑防以来沙涨成村昔为湍流奔涌之地今为民居民田桑枣塲圃吴江县由是歳増旧赋不少虽然増一邑之赋反损三州之赋不知几百倍耶夫江尾昔无茭芦壅障流水今何致此盖未筑防之前源流东下迅急筑防之后水势迟缓无以涤荡泥沙以至増积而茭芦生茭芦生则水道狭水道狭则流泄不快虽欲震泽之水不积其可得耶今欲泄震泽之水莫若先开江尾茭芦之地迁沙村之民运其所涨之泥然后以吴江防凿其土为木桥千所以通粮运每桥用耐水土木棒二条各长二丈除首尾占阁外可得二丈余谼道每一里计三百六十步一里为桥十所计除占阁外可开水靣三十三丈每三十歩一桥也一千条桥共开水靣二千丈计一十一里四十步也随桥谼开茭芦为港走水仍于下流开白蚬安亭二江使太湖水由华亭青龙入海则二州水患必大衰减常州运河之北偏乃江隂也其地势自河而渐低上自丹阳下至无锡运河之北偏古有泄水入江渎一十四条曰孟渎曰黄汀堰渎曰东涵港曰北戚墅港曰五泻堰港曰梨落港曰蒋渎曰欧渎曰魏渎泾曰支子港曰蠡渎曰牌碑作泾皆以古人名或以姓称之昔皆以泄众水入运河立防门又北泄下江隂入江今名存而实亡今存者无几二浙之粮船不过五百石运河止可常存五六尺之水足可以胜五百石之舟以其十四处立为石碶防门每渎于防北先筑隄防则制水入江若无隄防则水泛溢而不制将见灌浸江隂之民田民居矣昔熙宁中有提举沈披者辄去五泻堰走运河之水北下江中遂害江隂之民田为百姓所讼即罢提举亦尝被罪始欲以为利而适足以害之此未达古人之智以致败事也窃见近日钱塘进士余默两进三州水利徒能备陈功力琐细之事殊不知本末惟有言得常州运河晋陵至无锡一十四处置防门泄水北下江隂大江虽三尺童子亦知如此可以为利然余默虽能言防门一事合锷鄙策奈何无法度以制入江之水行之则又岂止为一沈披耶又覩主簿张寔进状言吴江防为阻水之患泾函不通其言然则然矣虽言吴江防而不言措置水利之术盖古之所创泾函在运河之下用长梓木为之中用铜轮刀水冲之则草可刈也置在运河底下暗走水入江今常州有东西二函地名者乃此也昔治平中提刑元积中开运河尝开见函管但见函管之中皆沙泥以谓功力甚大非可易复遂已今先开凿江湖海故道湮塞之处泄得积水他日治函管则可若未能开故道而先治函管是知末而不知本也切见常州运河之北偏皆江隂低下之田常患积水难耕植今河上为防门河下筑隄防以管水入江百姓由是縁此河隄可作田围此泄水利田之两端也宜兴县西有夹苎干渎在金坛宜兴武进三县之界东至滆湖及武进县界西南至宜兴北至金坛通接长塘湖西接五堰茅山薛歩山水直入宜兴之荆溪其夹苎干渎盖古之人亦所以泄长塘湖东至滆湖之水入大吴渎塘口渎白鱼湾高梅渎四渎及白鹤溪而北入常州之运河由运河而入一十四条之港北入大江今一十四条之港皆名存而实亡累有知利便者献议朝廷欲依古开通北入运河以注大江自滆湖长塘湖两首各开三分之二为彼田戸皆豪民不知利便惟恐开凿已田隂搆吏胥皆柅而不行元丰之间金坛令曽长官奏请乞开朝廷又降指挥委江东及两浙两路监司相度及近县官员相视又为豪民计搆不行傥开夹苎干渎通流则西来他州入震泽之水可以杀其势深利于三州之田也熙宁八年歳久大旱切观震泽水退数里清泉乡湖干数里而其地皆有昔日丘墓街井枯木之根在数里之间信知昔为民田今为太湖也太湖即震泽也以是推之太湖寛广愈于昔时昔云有三万六千顷自筑吴江防及诸港渎湮塞积水不泄又不知其愈广几多顷也锷又尝见低下之田昔人争售之今人争弃之盖积年之水十无一熟积空头之税或遇频年不收则饥饿丐殍鬻妻子以偿主租或置其田舍其庐而逋至于酒坊处在水乡沽卖不行以致败阙者比年尤甚皆縁水伤下田不收故也锷又尝游下乡切见陂渰之间亦名丘墓皆为鱼鳖之宅且古之葬者不即髙山则于平原陆野之间岂即水穴以危亡魄耶尝得唐埋铭于水穴之中今犹存焉信夫昔为髙原今为污泽今之水不泄如古也昨熙宁间检正张锷命属吏殿丞刘慤相视苏秀二州海口诸浦渎为沙泥壅塞将欲疏凿以决流水慤相视囘申以谓若开海口诸浦则东风驾海水倒注反灌民田锷谓慤曰地倾东南百川归海古人开诸海浦所以通百川也若反灌民田古人何为置诸浦耶百川东流则有常西流则有时因东风虽致西流风息则其流亦复归于海其势然也凡江湖诸浦港势亦一同慤虽信其如此然犹有说盖以昔视诸浦无倒注之患而今乃有之盖昔无吴江防之阻诸浦虽暂有泥沙之壅然百川湍流浩急泥沙自然涤荡随流以下今吴江防阻絶百川湍流缓慢则其势难以涤荡沙泥设使今日开之明日复合又闻秀州青龙镇入海诸浦古有七十二滙盖古之人以为七十二滙曲折宛转者盖有深意以谓水随地势东倾入海虽曲折宛转无害东流也若遇东风驾起海潮汹涌倒注则于曲折之间有所回激而泥沙不深入也后人不明古人之意而一皆直之故或遇东风海潮倒注则泥沙随流直上不复有阻凡临江湖海诸港浦势皆如此所谓今日开之明日复合者此也今海浦昔日曲折宛转之势不可不复也夫利害挂于眉睫之间而人有所不知今欲泄三州之水先开江尾去其泥沙茭芦迁沙上之民次疏吴江防为千桥次置常州运河一十四处防门石碶隄防管水入江次开导临江湖海诸县一切港渎及开通茜泾水既泄矣诱民以筑田围郏亶尝欲就深水中叠成围防夫水行于地中未能泄积水而先成田围以狭水道当春夏湍流浩急之时则水当涌行于田围之上非止壊田围且渰没庐舎矣此不知之甚也欲乞朝廷指挥下两浙转运司择智力了干官员分布诸县则不越数月其工可毕所有创桥疏通河港置防门利便制度不在规规而言也今所画三州江湖溪海图一本但可观其大畧港渎之名亦布其一二且欲见其详莫若下苏常湖诸县各画溪港河沟图一本各言某河某渎通某县某处俟其悉上合而为一图则纎悉若视于指掌之间也锷又覩秀州青龙镇有安亭江一条自吴江东至青龙由青龙泄水入海昔因监司相视恐走透商税遂塞此一江其江通华亭及青龙夫笼截商税利国能有几耶堰塞湍流其害实大又况措置商税不为难事窃闻近日华亭青龙人戸相率陈状情愿出钱乞开安亭江见有状在本县官吏未与施行近又访得宜兴西滆湖有二渎一名白鱼湾一名大吴渎泄滆湖之水入运河由运河入一十四处防门下江其二渎在塘口渎之南又有一渎名髙梅渎亦泄滆湖之水入运河由运河入防门在吴渎之南近又闻知苏州王觌奏请开海口诸浦锷窃谓海口诸浦不可开今开之不逾日或遇东风则泥沙又合矣尝观考工记曰善沟者水漱之善防者水淫之盖谓上水湍流迅急则自然下水泥沙齧去矣今若俟开江尾及疏吴江防为桥与海口诸浦同时兴工则自然上流东下齧去诸浦沙泥矣凡欲疏通必自下而上先治下则上之水无不流若先治上则水皆趋下漫灭下道而不可施工力其理势然也故今治三州之水必先自江尾海口诸浦疏凿吴江防及置常州一十四处之防门筑隄制水入江比与吴江两处分泄积水最为先务也然锷观合开三州诸沟渎不必全借官钱盖三州之民憔悴已久人人乐开故半可以资食利戸之力也今畧举其一二若开江尾疏吴江防为桥迁吴江防东一村之民开地复为昔日之江置一十四处之防门并筑一十四条堤防制水入江开夹苎千渎白鹤溪白鱼湾大吴渎塘口渎宜兴东蠡河已上非官钱不可开也若宜兴之横塘石渎苏州之海口诸浦安亭江江隂之李干港春申港夏港黄田港利港宜兴之塘头渎及诸县凡有自古泄水诸沟港浜渎尽可资食利戸之力也莫若先下三州及诸县抄録诸道江湖海一切诸港渎沟浜自古有名者及供上丈尺之力费或系官钱或系食利私力期之以施工日月同日开凿同日疏放若或放水有先后则上水奔涌东下冲损在下开未毕沟港以故须同日决放也或者有谓昔人创望亭吕城奔牛三堰盖谓丹阳下至无锡苏州地形东倾古人创三堰所以虑运河之水东下不制是以创堰以节之以通漕运自熙宁治平间废去望亭吕城二堰然亦不妨纲运何耶锷曰昔之太湖及西来众水无吴江防之阻又一切通江湖海故道未尝湮塞故运河之水常虑走泄入于江湖之间是以置堰以节之今自庆厯以来置筑吴江防及诸港浦一切湮塞是以三州之水常溢而不泄二堰尤宜先复不复则运河将见涸而粮运不可行此灼然之利害也又若宜兴创市桥去西津堰盖嘉祐中邑尉阮洪上言监司就长桥东市邑中创一桥使运河南通荆溪初开凿市街乃见昔日桥柱尚存泥中咸谓古为桥于此也又运河之西口有古西津堰今已废去久矣且古之废桥置堰以防走透运河之水今也置桥废堰以通荆溪则溪水常倒注入运河之内今之与古何利害之相反耶锷又谓古无吴江防众水不积运河髙于荆溪是以塞桥置堰以防泄运河之水也今因吴江防之阻众水积而常溢倒注运河之内是以创桥废堰见利而不见害也今若治吴江防泄众水则运河之水再防走泄当于北门之外创一堰可也其利害盖如此也或曰窃观诸县髙原陆野之乡皆有塘圩或三百亩或五百亩为一圩盖古之人停蓄水以灌溉民田以今视之其塘之外皆水塘之中未尝蓄水又未尝植苗徒牧养牛羊蓄放鳬鴈而已塘之所创有何益耶锷曰塘之为塘是犹堰之为堰也昔日置塘蓄水以防旱歳今自三州之水乆溢而不泄则置而为无用之地若决吴江防泄三州之水则塘亦不可不开以蓄诸水犹堰之不可不复也此亦灼然之利害也茍堰与塘为无益则古人奚为之耶盖古之贤人君子大智经营莫不除害兴利出于人之未到后人之浅谋管见不达古人之大智颠倒穿凿徒见其害而莫见其利也若吴江防止知欲便粮道而不知遏三州之水以为便又若废青龙安亭江徒知不漏商旅之税又不知反狭水道以遏百川今之人所以异古人者凡如此也锷窃观无锡县城内运河之南偏有小桥由桥而南下则有小渎渎南透梁溪渎有小堰名曰单将军堰自桥至梁溪其渎不越百步堰虽有亦不渡船筏梁溪即接太湖昔所以为此堰者恐泄运河之水昔熙宁八年是歳大旱运河皆旱涸不通舟楫是时锷自武林过无锡因见将军堰既不渡船筏而开是渎者古人岂无意乎因语与邑宰焦千之曰今运河不通舟楫窃覩将军堰接运河去梁溪无百步之逺古人置此堰渎意欲取梁溪之水以灌运河千之始则以锷言为狂终则然之遂率民车四十二管车梁溪之水以灌运河五日河水通流舟楫往来信夫古人经营利害凡一沟渎皆有微意而今人昧之也尝见苏州之茜泾昔范仲淹命工开导以泄积水以入海当时谏官不知苏州患在积水不泄咸上疏言仲淹走泄姑苏之水盖不知其利而反以为害今茜泾自仲淹之后未复开凿亦久湮塞锷存心三州水利凡三十年矣每覩一沟一渎未尝不明古人之微意其间曲折宛转皆非徒然也锷今日之议未始増广一沟一渎其言与图符合非观地之势明水之性则无以见古人之意今并图以献惟执事者上之朝廷则庶几三州憔悴之民有望于今日也
　　两浙提举赵霖治水利害状
　　其畧云浙西六州之水注于太湖流入淞江接青龙江东入于海平江地势与太湖淞江水靣相平而濒海之地特髙于他处谓之堽身东西与北三靣势若盘盂积水南入注乎其中所以沿海环江凿开港浦者借此以疏积中之水也今濒海之田皆作堰坝以隔海潮裹水使不得流外沙日积此昆山诸浦湮塞之由也堽身之民每缺雨则悉为堰坝以止流水临江之民每遇潮至则于深浦开凿小港以供已用或为堰防以留余潮此常熟诸浦湮塞之由也法当置闸限水内外随潮啓闭而太湖淞江之水与积水为一沈没民田者一遇风作则髙浪万顷愈泄愈来为之计者莫若顺其性而导其流大筑圩防髙围民田如此则积水日削众浦日耗矣大抵开治港浦置闸啓闭筑圩裹田三者缺一不可其开浦篇曰古人大小纵横设为港浦询究古迹得其大者三十六浦区为三等上等工大而利溥在所当先中等工费可减上等三之二下等间于上中之间自大浦分工料之数而第损焉其置闸篇曰古者港浦尽于地势髙处淤淀若一旦开通未易施力今于三十六浦中寻究古曽置闸者四浦惟庆安福山两闸尚存盖开浦莫急于置闸置闸莫利于近外置闸而又近外有五利焉江海之潮上则闭潮退即啓外水无自以入里水日得以出一也外水不入则泥沙不淤闸内港浦常得疏通二也濒海之地每苦咸潮置闸啓闭内地尽宜稼穑三也置闸近外歳事修治不逺易为工力四也港浦深濶货船木栰得以住泊官司税课以助歳计五也又有二说昆山浦通东海沙浓而潮咸当先置闸而后开浦一也闸之侧各开月河小舟不阻二也其筑圩篇曰平江之赋多出低乡当时田圩未壊水有限隔今田圩既废水通为一遇东南风则太湖与淞江并昆山积水尽奔常熟西北风则常熟之水东赴者亦然况平江之地低于诸州惟髙大圩防方能与诸州地形相等耳至和常熟二塘为风浪冲击塘防漫灭皆积水所致昔人筑圩裹田非谓得以播殖也将恃此以杀水势耳今若开浦置闸先自南乡大筑圩防围裹低田使位位相接以御风涛以狭水源治之上也修塘以限东西往来之水治之次也凡田尽筑使水无所容治之终也今积水之中有力人戸间能作塍防围裹低田禾稼无虞盖积水本不深而圩防皆可筑此治积水之策但民无力为之官司借贷钱谷集植利之众督以必成或十亩二十亩地之中弃一亩取土为防所取之田令众戸均价偿其贷借钱谷官为置籍责以三年六限随税输还此治积水之法
　　黄震论泄水书
　　所在水利皆源髙而流下故泄之易惟本郡西南受荆溪以上江东数郡水既髙若建瓴东北自昆山之太仓连亘常熟其势又亢若仰盂水亦反流而趋内四靣皆源独其中受水之流水反蓄而不泄故近郭之田虽茫为一壑而滨海之田则枯涸自如特近郭之地舟楫所经人所共见滨海之地耳目不及人所不知耳然古人随地形而为之计则亦曲尽其妙第废壊已久有非一旦可复古人于宜兴以西金陵管下设为五堰使西水不入荆溪而由分水银林二堰入伍子胥伐楚之运河以入大江东北则于昆山常熟以东之横塘设堽门防门闭髙地之水以自溉髙地之田使水不得反流而趋内然此特措置四境之髙仰如此若中间地卑水聚不能以时入海则又设为塘浦焉盖吴地中间不特太湖三万六千顷长洲有沙湖尹山湖常熟有昆承湖昆山有阳城湖他如斜塘等诸瀼黄天等荡市宅等诸村皆蓄水深处脉络无不与太湖贯通水面濶逺止借吴淞一江通注入海去水不速而所借者又在塘浦浦者导诸处之水皆自趋吴淞江以入海塘者防水不得入民田必使由浦以入于江塘浦元计一百三十二条浦之濶率三二十丈塘之髙率二丈大要使浦髙于江江髙于海水驾行髙处而吴中可以无水灾古人之为此夫岂一日一人之力而无存者尝考李氏有江南五堰以西之运河尚通钱氏有两浙其治塘浦尚有撩浅指挥之号彼固非真能上缉古人之功而偏方小国封疆不广犹农之有篱落下田歳歳保治惟谨国朝幅员万里观听不接南渡生聚益繁各便已私上焉之五堰既以不便木簰往来而壊江东数郡水尽入太湖矣下焉之堽门防门又为侧近勤耕而壊昆山常熟二县髙原之水反入内地矣中焉之塘浦则或因行舟及安舟之便而破其圩或因人戸请射下脚而废其堤或因耕垦増辟而攘斥其旧来之浦凡今所谓某家浜某家泾者皆古塘浦旧地于是荡无堤障水势散漫与江之入海处适平退潮之减未几长潮之増已至小汛之随去未尽大汛之拥囘反多往复洄洑水去迟缓而一雨即成久浸矣古人合江浙数郡之规模而成之虑及万世后人求一已田宅之利便而壊之见止一时隳壊既久则复之甚难自景祐以来歳歳讲求迄无成功盖但知泄水而海口既髙水非塘浦不可泄故东坡尝请去吴江石塘王觌尝奏开海口诸浦朝廷皆疑不敢行范文正公守吴尝开茜泾亦止一时一方之利而刘慤按行直谓开海口则反有风涛驾入之忧惟熙宁初郏亶力请于朝尝起六郡三十四县之人以修塘浦吏民喧诉击坠幞头卒鸣铙散众而止政和六年御笔修平江诸浦三十六闸差赵霖措置通设六十四万余工宣和初再措置支见钱四十一万贯有奇卒又勾收人吏送狱根磨而止今浦闸尽废尤甚前日而海沙壅涨又前日之所无地之髙下非人力可移沙之壅涨非人力可遏惟复古人之塘浦驾水归海可冀成功然所费当几钱所役当几人大丰州县既无此事力荒歳饿殍又无此人力纵有之又当歴几时几日而成乃欲其救目前之急此泄水一说未可仓卒议也若止从人戸就近泄放则彼此皆水虽欲以邻田为壑不可得矣议者多谓围田増多水无归防然亦只见得近来之弊古者治水有方之时污下皆成良田其后隄防既壊之后平陆亦成川泽熙宁八年旱太湖露丘墓街井今瀼荡等处尚有古防见水中以此知近来围田不过因旱歳水减将旧来平地被水处间行筑□耳就使围田尽去水之未能速入海自若也何能遽益于事况围田未易去者乎为今救急省事之策惟有告谕田主多发夫工就塍防渐露处次第修筑各于水中自为隄障即车水出隄障之外而耕种之此事昨已施行更望熟议再赐指授
　　两浙转运副使赵子防相视导水方畧状
　　其畧曰浙西诸州平江最为低下而湖常等州水皆归于太湖自太湖以导于淞江自淞江以注于海是太湖者数州之水所潴而淞江又太湖之所泄也然以数州潴水巨浸而独泄于一淞江宜其势有所不逮是以昔人于常熟之北开二十四浦疏而导之杨子江又于昆山之东开一十二浦分而纳之海两邑大浦凡三十有六而民间私下泾港又不可胜数皆所以决壅滞而防泛滥也后因潮汐往来泥沙积淤旧置开江之卒寻亦废去此太湖所以湮塞而民田漂没之由也天禧天圣间运使张纶于常熟昆山各开诸浦以导积水景祐间郡守范仲淹亲至海浦开浚五河以疏导诸邑之水使东南入于淞江东北入于杨子与海今相视合开切去处常熟县梅里塘白茆塘崔浦福山浦黄泗浦昆山县新洋江小虞浦顾浦郭泽塘总计役夫三百三十七万四千六百工钱三十三万七千四百贯米一十一万一千五百石有奇昆山四浦工力不多止用本县食利戸开浚常熟五浦工力浩瀚系与吴长等县利害相及欲于三县募人充当縁平江积水今经两月未退已妨种麦若不于农隙之际支给钱米雇夫开治恐来歳春雨积水愈甚亏失常赋不便望指挥施行诏从之
　　两浙运判陈弥作相度水利状
　　其畧曰常熟之浦二十有四皆北入于江昆山之浦十有二皆东入于海盖以太湖居其上流昔人患淞江之不能胜而使众水径得其归者也诸泽之兴始于天禧成于景祐逮政和间稍已湮废尝命赵霖濬之仅能复常熟昆山二三浦而罢窃考周官有稻人掌稼下地之法所以潴水则今之塘湖是也所以防水则今之诸浦是也今诸邑之间曰湖曰瀼以累百数而并江濒海小川故道往往淤滞不特所谓三十六浦而已潴之过多而防之过少重以今歳淫雨泛滥横溢非常年比识者皆知开浦之利不但今日特以工费甚广不敢轻议今若并举大役窃虑歉歳民无余力官无羡储反至劳扰辄择其宜先治者凡十浦而其缓急又半之兴工之日仍乞以缓急为先后
　　元
　　都水少监任仁发开江议
　　某伏读书云三江既入震泽底定三江乃娄江东江吴淞江也震泽乃太湖也太湖纳百川之水而注之江三江泄太湖之水而入于海水有所归复有所泄则震荡者平定尚何淫潦之足忧哉二江已塞仅有吴淞一江今下流河沙滙浅塞若及早开浚工费省而易为力数年之后愈久愈湮工费倍而难为功所当预为之图也以节用爱人之道论之然钱粮固当吝民力固当惜于利民之事而用之何吝惜之有或以劳民之说借口为难行我以佚道使之劳而无怨若早不开浚则日塞月湮或遇霖淫之雨水潦之灾滔天难遏不特田为江湖而民亦为鱼鳖矣实为急务不可缓也今之言水利者谓水性就下导而使之通流而已河港陂塘狭者广之髙者下之塞者濬之弥漫者防隄之人皆能言之也殊不知治水之法须识潮水之背顺地形之髙低沙泥之聚散隘口之缓急寻源泝流各得其当合开者开之合闭者闭之合隄防者隄防之庶不徒劳民力虚费钱粮水不伤禾民享无穷之利岂非国家之利乎昔自唐至宋陈令公丞相裴度范文正公叶内翰朱晦庵苏东坡欧阳文忠公等皆陈言修濬或吝于浩费而不行或惑于浮议而弗讲或始行而中辍或营修不得治水之法因循歳月少见实效归附以来江河淮海缺官管治愈见湮塞二十余年之间水利大壊以致苏湖常秀之良田多弃为荒芜之地深可痛惜区区管见惟以开江围防置闸为第一义也
　　任仁发水利问荅
　　议者曰吴淞江前时深通今日何为而塞岂非如海变桑田之说非人力所可为者欤荅曰东坡有言若要吴淞江不塞吴江一县之民可尽徙于他处上源寛濶清水力盛沙泥自不能积何致有湮塞之患哉归附后将太湖东防出水去处或钉栅或作堰或筑狭为桥及沿湖港又虑私盐船往来多行塞防所以清水日弱浑潮日盛沙泥日积而吴淞江日就淤塞正与东坡所见合若曰如海变桑田一付之天则圣人手足胼胝尽力沟洫皆虚言也圣人岂欺我哉所当尽人力而为可也议者曰钱氏有国百余年止长兴间一次水灾亡宋南渡百五十余年止景定间一二次水灾今或一二年三四年水灾频仍其故何也荅曰钱氏有国亡宋南渡全借苏湖常秀数郡所产以为国计当时尽心经理髙田低田各有制水之法其间水利当兴水害当除合役军民不问繁难合用钱粮不吝浩大必然为之又使名卿重臣专董其事豪富上戸簧言不能乱其耳珍货不能动其心又复七里为一纵浦十里为一横塘田连阡陌位位相接悉为膏腴之产以故二三百年之间水灾罕见国朝四海一统又居位者未知风土所宜视浙西水利与诸处无异任地之髙下任天之水旱所以一二年间水灾频仍也议者曰苏州地势低下与江水平故曰平江古称泽国其地不可作田今欲围筑亦逆土之性耳荅曰晋宋以降仓廪所积悉仰给于浙西之水田故曰苏湖熟天下足若谓地势低下不可作田此诚无稽之论何以言也浙西之地低于天下而苏湖又低于浙西淀山湖又低于苏湖彼中富戸每歳种植菱芦编钉桩蓧围筑埂防岂非逆土之性何为今日尽成膏腴之田此明效大騐不可掩也既是淀山最低之处尚可经理为田却说已成之田不可作田何其愚也议者曰水旱天时非人力所可胜自来讨究浙西治水之法终无寸成荅曰浙西水利明白易晓何谓无成大抵治之之法有三濬河港必深濶筑围防必髙厚置闸窦必欲其众多设遇水旱就三者而乗除之自然不能为害傥人力不尽而一切归数于天宁有丰年耶东坡亦言浙西水旱乃人事不修之积正此谓也昔范文正公亲开海浦议者沮之公力排浮议疏濬积潦数年大稔民受其赐载之方册昭然可考谓之无成可乎议者曰河渠围防闸窦三者俱备则水旱可无民食可足诚为久逺之计朝廷何为而废之荅曰范文正公宋之名臣尽心于水利尝谓濬河修围置闸三者如鼎足缺一不可三者备矣水旱岂足忧哉国家收附江南三十余年浙西河港围防闸窦无官整治遂致废壊一遇水旱小则小害大则大害是以年年有荒芜不可种之田深可痛惜今朝廷废而不治者盖募夫供役取办于富戸部夫督役责成于有司二者皆非其所乐所以猾吏豪民搆扇必欲沮壊而后已朝廷未见日后之利但厌目前之扰是以成事则难壊事则易东坡亦云官吏惮于经营百姓畏于出力所以累行而终辍不能成久逺之利也议者曰行都水监既是有益衙门何众口一词皆谓无益而朝议罢之荅曰民可使由之不可使知之事之利害久而始明彼小民无知但见工役之繁豪民肆奸又吝供输之费所以百般阻挠但谓无益以败乃事殊不知浙西有数等之水拯治方畧皆不相同非立专司岂能成功使水监衙门真为无益古之有国者亦费而不置乆矣何为周汉唐宋之世未尝一日不用心尽力经营水利之事列之史传代有其人谚曰水利通民力松斯言信矣若浙西低下之地不须水监即今中原髙阜之处安用水监河道司为哉然则髙阜之处水监既不可缺而低下之处乃谓不必置何不智之甚也数年之后河港浅塞水害滋甚有忧民忠国者出必复兴修水利之事彼横议者岂得终沮之哉议者曰水利固不可不修然今陇西汉唐二渠止是责于有司修浚民更不扰浙西水利何不亦责之有司荅曰陇西二渠长流水也濬成深渠水自下流治之无难浙西水性不一整治方法亦殊岂可以汉唐二渠例视之哉宋贤如范文正公苏文忠公王荆公朱文公皆命世大儒经纶天下之大才尚各建策设官置卒专力经营必有所见若令有司兼管何往而不败事哉
　　都水庸田司集江湖水利议
　　其畧云震泽受吴中数郡之水西南湖州诸溪西北宣州诸溪并下太湖盖诸山峙于太湖之西地形髙阜兼南北东三处江海之防亦髙而太湖之四外皆髙水积其中常若盘盂之盈满非借江湖深利何以通泄设有雨潦则泛滥四溢环湖低田其能免淹没乎范文正公谓太湖天开泽国众流所聚而江海之涯地势皆髙若欲导泄积水在乎时时检太湖东防北防通江诸河道水洞不致诸物闭塞可也盖环湖皆苏湖常秀之良田病于低洼利在泄潦兼沿江傍海诸髙田亦仗湖流奔注冲散潮沙使江湖深利乃可引潮灌溉由是言之凡太湖出水口子宜常通不宜畧塞也诸小湖在太湖迤东及北者有昆湖承湖阳城湖尚湖沙湖陈湖尹山湖蠡湖薛淀湖又名淀山湖并诸水泖瀼渰荡皆能接泄太湖水注江达海数内淀山湖关系吴淞江注泄至为切要论其古迹周围二百里此湖水自大盈赵屯二浦以防吴淞江既近且便较之诸湖惟淀山湖之东防北防与浑潮相接最近若上源所注不急则潮沙由此以注湖内渐成淤淀富豪之家由淤淀而围成田地里步不多其来久矣由是湖之潴水益狭又与二浦渐逺而所泄不能快便若非就湖内围田上多开河道及时时修浚二浦并浚近浦诸沟洫接济通泄冲涤浑潮则此湖淤淀恐不止于是也吴江长堤又名挽路石塘按宜兴前辈单锷云昔庆厯二年因风涛多败漕舟遂接续筑为长堤横截五六十里虽时有桥梁而流势不快江海浦港复多沙涨又按东坡苏公云淞江沿数十里积石壅土筑为挽路建长桥植千柱于水中涨水之时桥上水常髙尺余江水不快则海之泥沙随潮日积而吴中多水患又按昆山郏亶云吴江筑为石塘以障东流之势是致下流浅狭遽涨潮沙半为平地如长堤如挽路如石塘皆同此处正是太湖东防泄水下吴淞江入海第一要处古贤交口立论以晓人者乃至于三必是此处不当闭塞凡先来于堤间多置木桥多凿水洞上则通行下则泄水者盖欲仗其急流奔注江湖冲涤泥沙免致水患然犹虑桥柱之阻水今人多不知此意或便于行路则坝塞河口或惰于巡防则密置桩橛此又不止于桥柱之阻水也矧以茭菱鱼簖等物障遏妨害农功必得官司于此处榜示告戒使之咸知利害可也吴江长桥长洲寳带桥曽议凿堍添桥寛展水道皆合浚治昆山塘北纳阳城湖南吐吴淞江常熟塘接泄太湖水势入昆承等湖注江达海两傍河道各有七十余条多有坝塞之处合去坝塞使之通流大盈浦南接淀山湖自白鹤滙以达吴淞江浦濶三十余丈赵屯浦南接淀山湖北达吴淞江浦濶五十余丈此二浦注泄湖水最为切要常宜深濶通利近年以来渐至淤塞又太湖东至松江有白鹤滙者宋嘉祐崇宁宣和间三次开浚又有顾浦滙盘龙滙千墩金城诸滙推原其故皆由上源闭塞湖流迟缓潮沙积聚而成今有河沙滙者涨塞江心阻水尤甚及有新华觜分庄觜严家觜暴涨为害俱合凿开盖觜即滙之异名也
　　都水庸田使麻合马治水方畧
　　参详浙西田土多借太湖之水灌溉所利甚大若河港闭塞不能通泄湖水稍遇大雨便至泛溢淹没田禾为害不轻其吴淞江原受太湖淀山湖诸处湖泖上源急流冲散潮沙自古可敌千浦浙西之水来既有源去亦有委是以不成水患近年以来因上源吴江一带桥谼塘防桩钉坝塞流水艰澁又因沿江水面并左右淀山湖泖等处权豪种植芦苇围裹为田并邉近江湖河港隘口沙滩滋生茭芦阻节上源太湖水势以致湖水无力不能渲涤潮沙遂将东江沙泥塞满江邉虽有江洪水势不能全复古道其水性润下是故潮水就其地所顺下而行此天地自然之理今太湖之水不流于江而北流入于至和等塘经由太仓出刘家等港注入大海并淀山湖之水望东南流于大曹港柘泽塘东西横泖泄于新泾并上海浦注江达海今张桂荣何珍朱文祥所言吴淞江渐成痼疾颇难救疗拟将吴江一带石塘桥谼水洞一百三十余处每处展阔作一丈使太湖水势泄流快便将太湖东南淀山湖迤东湮塞河道东西横泖等濬疏深濶以泄淀山湖长泖等水及将平江路昆山嘉定州湮塞河道亦行开挑分泄太湖水势注入刘家港泄于大海又将各处江湖河港桩坝并围裹成田鱼簖茭芦葑稗阻水去处尽行除禁不得阻遏水利仍令近民于港口筑叠土坝安置透水大槽名曰水窦潮来闭窦阻遏浑沙潮退起窦泄放湖水欲得江道渐有通利之望
　　都水书吏吴执中顺导水势议
　　考今浙西即古扬州之域厥土惟涂泥厥田惟下下得水之利虽博而被水之害亦大宋有郏亶者尝论天下之水以十分为率自淮而北五分由九河入海大江而南五分由三江入海书所谓三江既入震泽底定是也而三江所决之水其源甚大由江东宣歙而来加以天目大山险潭并西南诸山东江之水钟于震泽即今太湖也其湖绵亘三州六县周围六百余里靣濶三万六千余顷导其水而入海止三江耳二江已不得见汪洋浩荡之势止泄于吴淞之一江当时已有泥淤不通之论大抵浙西水泽之薮外髙内低势若盘盂但遇霖淫水辄泛溢欲使泄于江海其江海日有二潮抑遏湖水浑流倒注来速去迟日积月増渐生淤淀致使太湖之水急不能泄遇潦则低田有渰没之患遇旱则髙田有干涸之虞是岂水之性哉势则然耳所以导之有方则害可转而为利治之无术则利必转而为害古之智者盖未尝不深察乎此而尽力乎沟洫之政也国家收附江南之初年谷屡登不闻水患所司因循失于经理积而至于至元二十四年二十七年二十九年六年之间三遭大水所在膏腴悉成巨浸百姓阙食卖子鬻妻者不可胜计官粮更有何望至元三十一年中书省奏准大兴工役开挑太湖练湖淀山等湖并通江达海河港又加修筑围防自此歳获丰收官粮民食咸得其济所在官司理宜将已开河道时常拯治庶得不废前功无奈牧民之官畧不顾问复被海水日夜二潮将已开大盈等浦涨塞殆尽吴淞江面淤淀愈増幸而数年之间雨水调匀不覩其患倘值往年霖潦为害非轻近防朝廷设立都水庸田使司专一总督其事敦本防灾可为良防爰自设立以来毎年劝率百姓修筑田围拯治河道粗有成效然而数年之间事功龃龉犹未全成识者固已忧之适值上年春夏之交霖雨频作平江淞江痛被水灾沟壑满盈积而不泄所在田围多被损壊虽曰天灾流行亦人力未尽之騐也今都水庸田司已行革去修濬之责归于有司访问节目吴淞江旧云可敌千浦今则东自河沙滙西至道褐浦六七十里之间两防涨沙将与防平其中仅存江洪濶不过二三十步深不过三二尺湖水所至比之旧时万不及一虽汪洋之势见于上海新泾太仓刘家港通达入海岂能尽泄浙西诸郡之水畧举其由今吴江塘防乃太湖咽喉之地昔人曽以挽路不便有宜建千桥之说今积石壅土数十余里虽下有水洞百余能泄几何况又有东长桥西长桥寳带等桥植数千柱于水中及防之东向于江口则有富豪之侵占于江尾则有茭芦之闭塞其患又岂止隄防之为梗也又松江有湖名曰淀山周围几二百里其源亦自吴江分由急水港钟为此湖复自大曹港出大盈赵屯等浦入吴淞江达海中有塔寺昔居湖心此湖淤淀其寺已在湖防之上今则湖防又复开拓于六七里之外矣盖由此湖东向与海潮相接积淤成涂渐为富豪围占致使二百余里湖靣大半为田太盈等浦接泄江海最为快便去处皆湮为平陆至元三十一年钦奉开挑之时其上项湖田固尝官为收定界畔明白富豪嗜利巧计瞒官仍复隠漏今则淀山之围田愈广太湖之流势愈迟每五六月水涌之时吴江石塘东向之水较低于塘西之水数寸可以为验无怪乎东西之潮沙日盛于一日平江松江之围田常困于渰没其患盖由乎此以今浙西八郡之地钱粮如此其大生灵如此其众诚不可不为之虑也又镇江府丹阳县有练湖一处亦被权豪于湖靣髙阜处围褁成田侵夺众利以此参详浙西水乡农事为重河道田围必常修理二事可以兼行而不可以偏废今除修围筑防之一节有司已有定式淀山练湖亦有原定界畔拟合严切申明常加拯治外太湖一水乃浙西诸水之上源万顷汪洋必须疏泄上年霖雨平江松江已受其敝若更因循不治复遇霖潦则泛溢之患抑又甚焉为今之计若欲浙西水势通流免被水患必开吴淞之故道复淀山之旧规庶乎可以有济然吴淞古江已被潮沙湮涨役重工多似非人力可及其淀山旧湖多为豪戸围褁成田恐亦未易除毁即目太湖之水迂回宛转多由上海新泾太仓刘家港等处流注于海合无因其就下之性顺其必趋之势于上海太仓等处相视可开河港挑浚通流仍踏视吴淞古江应有旧来出水支港可以容易出海去处尽行疏浚务使支脉贯通出泄顺便开挑之际就令有司于己开河港之上访求古迹安置闸座依时啓闭以抑潮沙或乞照依腹里防通河并新开通惠河拨戸差军体例设立撩浅人夫专一看守修理以防向后复淤之患官民幸甚
　　周文英水利书
　　【此书议论中亦有是处但言淞江淤浅非人力可胜不知太湖之水所赖以宣泄注海者全在江道流通如诿之天数谓非人力可胜则不通之论也姑以前人所收仍存其议以备参考】
　　江浙钱粮数倍各省取办之本多出农田苏湖常秀四路田土髙下不等田之得粮十分为率低田七分髙田三分故谓天下之利莫大于水田水田之美无过于浙右五代之末吴越钱王独居东南専享此利经营修治颇为周详国家之资实基于此宋范文正公尝论于朝曰江南圩田每一圩方数十里中有河渠外有门闸旱则开闸引江水之利潦则闭闸拒江水之害旱潦不及为农美利【云云见奏疏】此范公夙昔之论也谨按三州太湖三万六千顷西北有荆溪宣歙芜湖宜兴溧阳溧水江东数郡之水西南有天目富阳分水湖州杭州诸山诸溪分注之水宗防潴聚于湖由震泽吴江长桥东入淞江青龙江而入海古制通泄水势自有源委故溧阳之江有五堰以节宣歙金陵九阳江之水宜兴之下有百渎以疏荆溪所受诸水皆源也而久不治江隂而东置运河一十四渎泄东水以入江宜兴而西置夹苎干与塘口大吴等渎泄西水以入运河皆委也亦久不治震泽固吐纳众水者也源之不治既无以杀其来之势委之不治又无以导其去之方是纳而不吐也水如之何不为患也吴江长桥旧址防续通长四十里南北相亘并以木桥立柱通彻湖水入江每有西风西北风湍决太湖水过桥下源源混混不舎昼夜由江入海以此三江水源势大日夜冲洗浑潮沙泥随水东流不能停积曩时非不能运石筑隄若今日之固盖自古沿革因地之险故作此数十里之桥以泄太湖都防之水冲激三江之潮淤也今则以长桥旧址累石成堤比之昔日虽为坚固便于徒行而桥道窄狭不能通彻湖水前都水监又于石堤下作小洞门一百五处出水然水势既分又且浅澁不能通泄太湖奔冲之水塘防之东又有占种菱荷陂塘障碍以致上流细缓难以冲激每日随潮沙泥日积月累淤塞三江致令水势支分折转于东北迤逦流入昆山塘等处由太仓刘家港一二处港浦入海静思以太湖蓄聚数郡山溪昼夜奔注都防之水求泄于一二浦溆而入海则浙西数郡之田每遇潦岁恶得而不为水废也考之禹贡三江既入震泽底定故泄具区之水亦由江而入海然而犹虑潮沙淤塞江之南北为纵浦五十余条以通于江浦之东西为横塘以分其势棊布于江之左右每日潮之入江得两旁纵浦以分其来势潮退入海得两旁横浦冲其淤泥不致停积水势顺流未尝泛滥归附之初田无巨浸歳有丰穰至元二十四年之后因太湖水源有阻江水势缓潮泥积渐淤浅又以江口河沙滙觜至赵屯浦相连七十余里地势涂涨日渐髙平此所谓海变桑田也即非人力可胜前都水监开挑新涨江靣置闸节水此欲以人力胜天终非经乆利益良法何者古今之地势不同天人之气运莫胜岂可以今之地势而执行古之法岂可以区区人力而胜天也且如见置闸三处本意潮来则拒江水之入潮退则放江水决潮殊不知江水之源筑塞水势细缓内水外水髙低无几闸之相去地势不逺决放之水不长既澁且缓又乌能冲激潮沙而不积于江也施之常年初无损益设遇潦歳觊其倾泄江湖巨浸则见其不能此所谓徐行拯溺缓步救焚也而欲亟复古制建置沿海堽身堽门防门旱歳潴水潦则放水再行开挑吴淞江青龙江以泄水则非惟事大体重动众劳民抑且地势不齐人力不能胜天恐不集事文英尝究思至元十四年间海舟巨舰每自吴淞江青龙江取道直抵平江城东葑门湾泊商贩海运船戸黄千戸等于葑门墅里泾置立修造海船场坞往来无阻此时江水通流滔滔入海故太湖数郡之水有所通泄虽遇天雨霖霪不致积潦害田海者百川之宗水有所归则不泛滥善观水者必识其源流可也又尝经行太仓刘家港吴淞江之左右登髙眺逺随流寻源为今之计莫若因水势之所趋顺其性而疏导之则易于成效刘家港南有一大港名曰南石桥港近年天然深濶直通刘家港见有船戸杨千戸范千戸等三五千料海船于此湾泊正系太仓嘉定南北之间于中正过堽身西南通横塘郭泽张泾以至夏驾浦奣子港入吴淞江水深处相去三五十里中间通连小港即目水浅间有迂回窄狭若使疏浚深濶可行数百料海船直抵葑门则太湖泄水一大路也又有盐铁塘一带南北相贯跨涉昆山嘉定常熟三州从东北通连杜漕横塘白茆浦塘茜泾入海西接芝塘直塘昆承湖华荡练塘所潴常州界运河诸处之水及娄门官渎阳城湖所接太湖之水为芝塘桥门窄狭多有权豪僧寺田庄强霸富戸将自己田圩得便河港填塞障遏通流水路及吴淞江通连横塘诸处泾港浅淤盘折若能开濶濬深亦太湖泄水之一大路也自吴淞江下口北绕昆山常熟抵江隂界约三百余里有港浦六十余条在昆山则为八尺泾花浦泾在常熟则为福山东横塘有港四十九条北及浦下田浦掘浦上夹浦练祁桃源顾泾六岳采桃穿沙下张新漕茜泾杨林七鸦浪港北浦尹公甘草塘相陈泾浅泾湴泾吴泗铛脚下六和黄浜沙营白茆金泾髙浦许浦坞沟千步耿泾新泾崔浦水门鳗鯏吴泾西阳新泾髙泾陈浦张泾胡泾奚浦黄泗诸港浦皆系西南泄水入海之大路也文英今弃吴淞江东南涂涨之地姑置勿论而専意于江之东北刘家港即古娄江三江既入此其一也谓之入者入于海也近年潮汛东朝水深港濶每歳数百万粮艘宗防于此三吴东北泄水之尾闾斯所谓顺天之时随地之宜因民之所利而利之者也更有东南淞江不涨可通诸浦及东北沿海一带如所谓耿泾福山东西横塘吴泗许浦等处可以通海江浦正古制泄水之要津农田之大本亦须从宜开浚疏通以泄水势入海有归则浙西数郡可无积水遗患纵遇潦水亦不致巨浸惟开浚之法付之有司例将有田之家差夫动扰犹为未便盖浙西富戸年来消耗实不称名乞从省府差委谙晓地理水利官员诣沿海各处追究相视旧通江浦合该挑浚港浦具数计工深濶定式画图贴说拟议中间或都水监分官前来或选省府能官于浙西富戸内劝率百千家斟酌逺近功绩巨细照舍粮赈济饥民例优以官禄拟定功绩品级令其开浚迄其成功考其等第如工役轻省者酌量优叙工力浩繁功绩重大者优以一官激劝勉励庶几劳而无怨扰不及众假如凶年劝令富戸捐粮赈济不过救一处一歳之灾尚优以官推此恩例成此东南之利则可弭浙西数郡乆逺之灾宁不伟欤外有吴江石隄亦须相视逺近将见有桥门添濶浚深及将一切富强填筑水路照依旧址开挑疏通决放水源由吴淞江深处入夏驾浦及新浚港浦入海似此经治之后更须都水监差官按行严督各州县每岁疏濬隄防则使水利经久不废或委行省官一员提调水政庶得専司守职敦笃事严免得有司乐歳则玩视以为常程设遇潦歳则手足无措败事伤农诗所谓彻桑土于未雨者此也水利有成则乐歳相仍国家之海运无亏生民免罹昏垫国富民安诚非小补
　　按文英此书考察地宜熟悉形便节源疏委多可采行独以吴淞江湮塞归之天数顾欲别从间道开濬并入娄江不无少偏盖震泽浩瀚无涯之水非一娄江所能尽泄而夏驾新洋通利卒遗永世之痼疾则皆此说误之也李尚书顔郎中辩之当矣详见奏疏及水议内
　　明
　　经理新洋江议
　　郎中顔如环议开吴淞江其畧云吴淞江一带流至新洋江口夏驾浦口二处交防二处因通娄江潮水倒入江内淀积泥沙又因地势卑近遂引江水顺趋北下并入娄江以致吴淞江易成淤浅累经开濬不久复塞或谓此江出海一百余里累濬累塞而此二处相去娄江不过三十里因而疏濬深濶使此江中水并入娄江出海似为便易不知此江乃三江之一与娄江各自通泄当夫旱干固可合而为一及至水溢则娄江自泄所受之水方且不暇又安能并吴淞之水而皆泄乎故昔人有言使二江可并为一则神禹先并之矣何必又有三江此诚不易之论然而先年累次修濬皆以此江之水可并娄江为便惟于新洋夏驾修濬乐简易而畏烦难以致二处淤塞不通而弃此为可不必用即今虽已开濬深濶应该设法区处以为经久之计本职询访耆民咸谓当于新洋夏驾口各置一闸冬春常闭夏秋淫涝开之以分泄水势或旱干开之以通引灌溉庶几江流常通旱涝有备又看得夏驾口濶一十六丈深止四五尺潮势亦缓造闸无难其新洋口濶四十丈深一丈五尺潮势颇大难以作堰但事体重大及费用钱粮数多必须委官勘议停当方可施行
　　史鉴水利议
　　其畧曰吴江之地土疏水缓左江右湖故水之为患也特甚太湖东南巨浸即禹贡之震泽也其西北纳荆溪宣歙芜湖宜兴溧阳溧水数郡之水西南合天目富阳分水湖州杭州诸山诸溪奔注之水潴聚于湖汪洋浩瀚不可涯涘而松江承其下流松江即禹贡所云三江既入之一水也逶迤曲折洄流旋洑逆行二百余里始入海而吴江据江湖之防屹然中流每遇霖雨积旬潦水涨溢然无际或风涛大作吞齧冲击其害又甚于雨东风则江水西浸西风则湖水东浸俄顷顿尽人力莫施故濒湖之人谓之贼水者此也议者徒欲开一渠濬一泾置一牐以为治之之方是皆徇偏一之见而无救患之益也何则吴江水多田少溪渠与江湖相连水皆周流无不通者特有大与小急与缓之异耳假令南置一闸而北流者自若东开一渠而西溢者如故固不当与诸县治法同也窃以为今日措置之方其要有四一曰筑隄【见治田考】二曰审分泄吴江之地当太湖东南其在南者分众流以入湖吴溇港东宋家港朱家港蠡思港直渎港黄沙港韭溪是也居其东者引湖水以入江泾港七里桥柳胥港虹桥长桥三江桥三山桥定海桥万顷桥仙槎桥甘泉桥白龙桥是也又自县治至平望四十里间亦系分泄湖水之所今为石塘虽便往来前辈尝言其有害水道故凿窦以通水流近年倾圯俗吏鄙夫不知大计辄因而筑之又湖水之浑滓易为停积沿湖之人多种茭蒲岁久成田咸登粮额遂致水道日微又泾港长桥正当太湖东流入江要道至为深濶而泾港居民虑贼所侵辄夤縁巡捕官为之筑堰长桥又为豪家湮塞规为田宅为患极大今则入湖者泛滥不流矣入江者洄流而西浸矣日滋月长其害将尤甚于今日也伏乞一槩疏濬不许踵袭前迹三曰务车救【见治田考】四曰専委任永乐间凡兴建水利皆责成粮长而官为节度之盖粮长任在赋税其用心必専近年添设塘长又立耆老复革去塘长而立图长又有属官义官之委纷纷多制十羊九牧乞令粮长管其都圩长管其圩县之佐贰分管巡视幸甚
　　金藻三江水学
　　七郡之有三江譬犹网之有纲裘之有领江之支河港网之条目也湖潭泖渰裘之襟袖也有襟袖而无领则挈之而不顺矣有条目而无纲则举之而不张矣是故开一渎治一浦不过条目之大者耳如网之无纲何修一湖理一泖不过襟袖之广者耳如裘之无领何昔者东江既塞而淀湖之水无所泄人以为千墩浦等处可引淀湖之水殊不知此处虽通但能利此一方之水道耳而淀湖之水乃属东江终不可合入于淞江可合则神禹合之矣何必又有东江此则脩条目而忘其纲脩襟袖而忘其领者也淞江既湮而太湖之水无所泄人以为刘家河可泄太湖之水殊不知此河虽通但能复此娄江之半节耳其南来之半节所谓新洋江与夫夏驾浦反被其横冲淞江之腰腹而为害莫除此则举其一而遗其二安于小成而不务久逺者也或又以为浦者导诸处之水皆自趋江以入海殊不知山水下于太湖湖水分于三江江水入于大海初无与于浦也然浦可有而不可无者如古井田之有沟浍也水漫则泄浦水以入江水涸则引江水以入浦此乃古人之水利非若后人反借其导湖水以趋江也此则纲领之不正者也若其沟洫既深浦渎既通然后寻东江之旧迹以正东南之纲领而淀湖所受急水港白蚬江以来之水皆得达于东南以入海则黄浦之势可分而松江可通矣又开娄江迤逦西南至昆山塘沙湖望娄门而达胥塘迳接太湖之口所谓寳带桥者添置石窦则新洋夏驾之潮势可杀而不使横冲淞江则东北之纲领正矣然后开淞江之淤塞以正东西之纲领则黄浦之势又可分而跄口既通吴江石窦増多而淞江之泉源可以迅涤而无害矣　又云太湖在七郡之中四逺渐髙势如盘盂有五六百里之回环受七十二溪之涧水天目诸山峙其西源之所出也杨子大江亘其北而东与南皆大海也委之所归也故禹通三江顺其形势不得不然耳彼浦渎河港千流万皆承其源分其委以灌溉田畴者也譬则太湖一鼎也三江三足也缺一足则鼎覆矣又譬则七郡一身也天目诸山其首也七十二溪喉也三十六浦沟洫畎浍血脉也堤防筋络田土肤肉也禾稼须髪也百姓虮虱也其入海去处尾闾也今则肠胃不通尾闾否塞筋络防续血脉臃肿肤肉浮胀须髪脱落如大疯如久蛊如常漏气息奄奄待时日耳其虮虱将安附哉急于医治者以为湖口湮塞请去石塘盖湖口闭之则久潴固不可开之则久泄尤不可久泄则虚旱必无所资久潴则盈潦必有所害大抵后人治水畏水之意常多爱水之意常少是以泄水之法近于详潴水之法过于畧夫江河流水也湖泖止水也凡止水以潴为体而可泄者是其用凡流水以泄为体而可潴者亦其用也互为体用与时消息在乎人与闸耳又有以为黄浦即古东江而黄浦通淞江通矣为此说者盖未知江浦之子母纵横水势之大小顺逆也盖淞江乃东西之水其势大而横譬则母也黄浦乃南北之水其势小而纵譬则子也太湖之定位在西大海之定位在东必借东西之江以泄之则为顺而驶若借南北之水以泄之则为逆而缓盖淞江之塞西由吴江石窦之少中由新洋江之横冲东由黄浦夺权之盛而跄口所以不通况黄浦不独北为淞江之害而南又为东江之害盖其中段南北势者此是黄浦其至北而横夺淞江迤逦东北达于范家浜以入海者又名上海浦也愚按江有入海之名浦无上海之理而今皆反之者此盖江变为浦之明騐也其至南而折于西以接横潦泾者又名华泾塘也华泾塘东去有闸港此皆东江之东段也但欠深广而东入于海耳大泖西北有烂路港淀湖西去有急水港白蚬江此皆东江之西段也但东南与朱泾斜塘等处欠通利耳三江既通则太湖东之形势顺矣然后寻曹泾入海之闸河金山卫入海之闸河海盐县入海之闸河以泄嘉禾秀水塘等处以来湖杭之水而谓之南条者则太湖南之形势顺矣脩溧阳之五堰以节九阳江之水脩宜兴之百渎以疏荆溪所受之水则太湖西之形势顺矣疏江隂夏港等河常熟白茆等浦复常州运河斗门一十四处走泄夹苎干等渎筑隄管水入江而谓之北条者则太湖北之形势顺矣其髙乡皆置斗门以时引蓄不使其反而趋内则髙低之形势又顺矣所谓探本源者天下万事有利有害莫不皆有本源也利于民者则当厚其本深其源害于民者则当拔其本塞其源也况水之利害财货之有无生民之休戚国家之安危系焉尤当深探其本而穷究其源者也愚见治四年淫雨弥月遂成巨浸田禾腐烂粮税无徴治五年雨势益张湖泖相连风涛汹涌室庐飘荡流离困苦莫此为甚上厪皇上之忧屡下寛恤之诏两年税粮或减或蠲不啻百万迨及六年乖气流行疫疠交作七郡生灵暴骨川原不知几万治七年宿水连春夏雨过时菜麦禾苗极目沈沦饥民外窜絶野萧条此等灾害虽曰气运之常亦人事不脩之故今欲救其已然之灾固不若因之以救未然之灾也除一二年之害又不若因之以除千百年之害也救已然之灾焦头烂额是也救未然之灾曲突徙薪是也除一二年之害仓廪府库是也除千百年之害江湖田野是也江湖脩治然后田野开辟田野开辟然后百谷丰登仓廪盈溢府库充足盗贼可息词讼可简教化可兴礼乐可作和气薫蒸嘉祥呈露上下各安其分神人各止其所尚何灾害之足忧哉荀卿曰田野者财之本也仓廪者财之末也事业者货之源也府库者货之流也孟子曰无政事则财用不足程子曰三事内也谨而明之六府外也时而治之朱子曰顺五行脩五事生财之本也蔡子曰六府者财用之所自出也治水君子脩而至于肃乂哲谋圣则脩矣治而至于时雨时时燠时寒时风则顺矣五事脩矣五行顺矣然后相克而生百谷生谷而成六府六府而资三事合六与三而成九功九功叙九叙歌此礼乐所由兴也是故脩隄防以救涝土克水也脩江湖以救旱水克火也脩炉冶以为耜火克金也脩斧斤以为耒金克木也脩耘耨以生谷木克土也此六府所以孔脩也六府孔脩本五行之相克五行相克本五行之相生五行相生本乎天而养乎人五行相克因乎人而合乎天本乎天者有非人力所能也因乎人者其可诿诸天乎然五行之序不同而所同者水为先也是天下之万物无有先于水者也先于水者两仪也两仪之所先太极也譬则太极祖也两仪父母也五行五子也水宗子也长子也欲干父母之蛊固在乎子而宗子长子尤其所当先者也然则五行以子为先犹五事以貌为先也治水君子恭敬以脩其貌咨访以脩其言巡省以脩其视采择以脩其听沈潜以脩其思以合五行以成六府以为三事之所资以为九功之所叙以慰万民之所望以副圣天子之所托庶几端本澄源而君子所当留心者欤
　　金藻三江水学或问上
　　或问三江既入震泽底定此禹贡州治水之法子既掲之以为一篇之纲领当矣而又引九川涤源九泽既陂何也曰三江流水涤源流水之所以入也震泽止水也既陂止水之所以定也使禹贡无此二句总结于后将谓三江既入震泽自然定矣自汉以来治经者多忽此惟蔡氏得紫阳夫子之故其言曰九州之川濬涤泉源而无壅遏九州之泽已有陂障而无溃决治水君子笃信而深思之则诸泽陂障自有不可得而已者曰三时治水一冬休养与论语使民以时孟子不违农时不同何也防不可泥至冬乃役之说以陷民于死亡也盖至冬乃役如上入执宫功之类非若水利乃野外工役不可以冬月为之也诗云蟋蟀在堂役车其休又曰塞向墐戸入此室处又曰三之日于耜四之日举趾书于仲春曰平秩东作于仲冬曰厥民隩盖三时勤苦一时休养今古之通谊也曰近日开河亦是冬月如何亦成曰幸得一冬晴暖所以不见甚伤然终不可为法盖嘉定人夫亦多死者曰开河必动大众如何保得不死曰程子开河他人管者多死程子管者不死一人只是处置得宜耳曰役夫众多如之何可以全其生也曰冬月不役是求生之一路也老弱不用是求生之一路也衣食温饱是求生之一路也痛革暴虐是求生之一路也有疾即与之药而发囘是求生之一路也船舎近便足蔽风雨是求生之一路也如此求生而犹不免于死是诚当死者也然亦不可不为之祭埋而厚恤其家也曰常年治水不亦劳乎曰春秋常事不书凡用民力无不书者所以重民力也合义不合义必书得时不得时必书惟脩泮宫不书立閟宫不书脩阡陌不书濬沟洫不书二百四十二年无一笔岂皆不用民力于疆畎哉诚以四事如饮食然不可一日而阙者也圣人之教万世至矣曰春秋有浚洙之文何也曰洙鲁北水名庄公畏齐来伐故浚以防之非为农民兴水利也
　　三江水学或问下
　　明日客复来曰九川涤源九泽既陂言九州之川泽也子之引之却是専言州可乎野人曰既言九州则州在其中矣客曰不用耆塘可也又用粮里可乎野人曰粮里旧所置也耆塘今所増也不足而増可也既足而増可乎所谓十羊九牧者也客曰上择其人则虽用耆塘亦不害野人曰与其上得人而下不得人孰与其上下皆得人乎客曰府县下乡省得无扰民如柳子之论乎野人曰先之劳之圣人之言也劝课农桑守令之责也星言夙驾说于桑田公侯之事也循行国邑周视原野司空之职也何有听民自为而坐食者乎柳子之论为扰民者发之过也客曰随其田旁自脩沟岸不若计其田畆钧其工程为善盖田有长倚泾者有横出泾者有不出泾者用子之法则长倚泾者用工太多横出泾者用工太少不出泾者无工可为岂得为钧乎野人曰旧时鄙见亦如此然钧则钧矣终是甲治乙田乙脩丙岸非惟不肯尽心抑且无慿赏罸思十年始遇有识乃上海陆宗恺却与华亭曹宪副定庵之意正同盖不出泾之田潦则不得泄旱则不能溉粪则难于入敛则难于出凡有此田者多是贫难下戸当优恤者也若其横出泾者与长倚者旱则易于溉潦则易于泄粪则便于入敛则便于出有此田者多是殷实有力者也故定为此法允惬舆情使贫乏者既得以安生而有力者又无计以偷闲坚固濬涤者既得以防赏而淤浅踈脆者又无计以逃罪愚所谓一尺一步皆有归着一赏一罚皆得其当者诚非臆度之言也客曰低乡无土如何脩岸野人曰此则须用载土捞泥且如商贾从长沙贩米经年累月涉歴风涛只是欲得米故不辞艰苦今在平河载土近处捞泥得一船即是一船之米得万船即是万船之米但寄之于田歳歳取之无穷也人患不载不捞耳客曰天下本无事庸人自扰之野人曰四年渰没万姓漂流尚谓之无事乎且愚见不过遵祖宗之法守圣贤之规脩隄防濬沟洫涤川原而已何扰之有客曰探本源只当云探水之本源如何说到五事上野人曰三江之水原自太湖太湖之水原自诸山诸山之水原自天雨天雨原自地气地气原自人心人心善则五事脩五事脩则五行顺五行顺则五气和五气和则五休徴应反此则五咎徴应矣故曰天未始不为人人未始不为天也









　　三吴水考卷八
<史部,地理类,河渠之属,三吴水考>
　　钦定四库全书
　　三呉水考卷九
　　明张内蕴周大韶撰
　　水议考
　　编脩王同祖工计议
　　夫治田治水皆有成法论之详矣然所以兴事而脩功者则未免动工役以劳民出计费以伤财财者上之所惜熟肯捐不赀之费以兴难必之功劳者民之所不欲使民荷锸操鎌胼手胝足驱而置诸于江海陂泽之间弃其营业离其室家上有暴露之苦下有督责之勤其不乐于趋赴亦已明矣是以凡有兴脩率皆因循而不举茍简而不备以至废坠日甚灾患日深然犹上下相安幸其无事嵗复一嵗支吾目前未有能为国家根本之虑者遂至大患洊仍莫能拯救深可叹也昔禹之治水也开九州通九道陂九泽度九山其工役遍寰宇而人不以为劳计费倾海岳而财不以为困何也其所以使之者以佚所以用之者有时也今之震泽不过九泽之一今之扬州不过九州之一今之三呉不过扬州一隅之地耳而议者辄以役大而费重难于施工夫果难也其视禹之时为何如其视禹平洪水凿龙门疏九河为何如今工计之需不及禹时万分之一而犹以为难忍坐视斯民之垫溺而不一援手其亦不思之甚矣然工役计费二事常相须计费足则工役举故今之言治农田水利者莫急于量财范文正公尝计出纳之费以为苏州嵗纳苗米三十四万石官司之籴又不下数百万石丰穰之春役万人日食三升一月而罢用米万五千石耳量此之出较彼之入孰谓费军食哉郏亶所谓制役而不劳量财而不虐足以益国赋其论尤切今日之事就以利为言则国家财赋皆仰给东南运河千里轴轳相衔太仓万间廪积相望所须以供亿军国者胥此焉出乃独享其利而不知所以利之可乎且一值饥馑下诏蠲除不过免其存留折色等项无碍钱粮而于漕运正额颗粒无损虽遇全荒尚复熟三分以补运额则东南之民其禆益于国家亦厚且勤矣又焉可坐视其被害而不思所以去之乎为今之计当制其工役之期量其计费之出使不重损于公不厚困于民则可矣何也葢工役之举嵗嵗兴脩则繁而难行数嵗不治则废而难葺故必相其工之大小而为之制开江濬浦以十年为率疏决泾港筑圩治堰嵗嵗脩补或间嵗一葺则工役不繁而民不以为劳矣计费之出尽仰于公则上告乏悉取于民则下不堪故必量其费之多寡而为之制若开江濬浦疏通泾渎之大者则官为之区画其筑圩脩堰及疏决泾港之小者则取诸食利佃作之家如此则不烦于公而不伤于民矣然古者使民之时嵗必于农隙用民之力嵗不过三日至于兴大事脩大功者则未尝以此为限故五代钱氏据有江南特设撩清之卒宋时于平江之昆山常熟呉江各置开江指挥以兵士之遇江浦淤塞则以时开濬葢役有所専不妨于农也易世之后此法尽废不可复矣至于我朝自永乐间夏忠靖公治水以至于嘉靖改元率十余年或五六年而一大举每举则役夫多至十余万少亦不下数万而其为费亦动以数十万计其役夫之法或论田出夫或每里助役或富民雇募或粮长编佥其出银之法或取于船料或取于余盐或取丁田或取罚东移西补艰难百端公私并费不一而足治间举人秦庆奏请设淘河夫以为经久宣防之法主事姚文灏奏设导河夫于均徭定拨至今各县皆征导河夫银然名存实亡视为不急之务其已征在官者为有司别项应急支销而导河夫不复雇募矣沿袭既久因循废弛无画一之法昧经制之宜是焉足以兴大事建大功也耶今东南江浦经嘉靖改元开濬之后至于今已十余年矣其间濒江沿海之区未免沙涨淤积语具治水考中事宜预加脩葺毋使积久患滋也方今圣天子励精图治加意元元每遇灾伤必厪宵旰之忧屡下寛贷之诏所以惠东南之民者不为不渥也然于东南水利之事廷臣或未能尽知或知之而未能进言或言之而未能恳切或虽恳切而未详究其确然可兴可革之迹重以司国计者或惜乎财用而以建白为未可行任抚巡者或艰于措办而以力役为未易举是以下情不能上达小民虽沾一时之惠而未被无穷之泽良可悯也今开江濬浦工计最为浩大其制役之法固用民之力矣愚以为不若仿钱氏撩清之卒宋世开江之兵而为之定制则役有所専可久而不废也窃见东南衞所以滨江带湖者衞则有苏州衞太仓衞镇海衞金山衞所则有湖州守御千户所呉淞江守御千户所其军士虽残废之余亦不下万人可制为撩清开江者也或曰衞所之设所以守备要害以衞民者也况乎沿海边衞不时有警安可役以开江濬浦哉是不然古者兵农一道后世始分而为二兵以衞民民以养兵其来旧矣今江海之区一遇盗贼生发辄以民兵当其锋军士惟坚壁城守而已是民不特养兵亦衞兵矣独不可使为民所乎东南之地虽曰沿海然亦无他盗贼惟滨海之民时或兴贩私盐急之则或转而为盗缓之则为良民矣是盗贼非所虞也且须免其运粮之差令専于本衞所分畨迭休有事则使之御备无事则督以开江开江之时少而在衞所之日多则亦何尝废武备哉又于沿江沿浦要害之所或三四里或五六里置为铺舍若运河浅澁募民之壮健者每铺或五人或十人给以导河夫银且视有附近荒田令其开垦官给耕具种谷使有世业可守而居也一遇江浦沙涨停积随即并工开挑不令积久淤塞如此行之既久江浦永无淤塞之患矣若夫计费之需前所言东移西补艰难百端者是也今若制为定法以时兴脩不至大坏则财亦易办设遇大兴力役之年赀费告竭须明白开陈以请于上或出内帑之积或减漕粮之耗以充之亦庶几可纾东南之患矣或者曰内帑之积安可出漕运之耗安可减是又不然百姓足君孰与不足未有府库财非其财者也夫使水不为患嵗嵗丰稔其充内帑之积者多矣运米耗赠固不可减然能因时制宜或折银解运如嘉靖十年恩诏准银事例则耗赠所省亦当数十万矣夫是二者皆今之所难上有圣君贤相又内而司国计者视国事如家事外而任抚巡者以民心为己心则未有不成者矣
　　知湖州府张铎沟洫志
　　其畧曰凡湖州之水太湖最大实则受水之壑也书曰三江既入震泽底定言震泽之水由三江以入海故底定而不为害也太史公谓于呉通渠三江五湖其震泽底定之时乎后汉桑钦叙水经于东南独畧乃谓南江自牛渚上桐柏过安吉歴长渎出松江入海则谬亦甚矣岂其得于传闻者之误耶夫湖州居太湖之上流计惟导水以疾趋于太湖而已太湖受三呉诸郡之水浩瀚不可涯涘其底定也则有灌溉之利其泛滥也则有浸淫之患古之治者惟疏其源使水之入者有所分导其流使水之往者有所归然后民得平土而食矣故置五堰于溧阳以杀宣歙九阳之水所以节其入也开百渎于宜兴置防门于江隂建千桥于呉江所以宣其出也单谔之论要不越此夫治水以为田也治田以防水也【云云见治田考】昔者钱氏有国江南擅利数世亦惟仰给苏湖秀三州而已当时上下尽心经理髙田低田各有制水之法军民勇于应募工直赡于支给必然为之又使名卿重臣専董其事又复七里为一纵浦十里为一横塘深耕蔇种膏沃既成百余年间仅有水灾一二次即今泾溇沟渎似亦钱氏之遗也我朝治中工部侍郎徐贯奉命来治东南水患逾年而功毕乃上疏其畧曰臣惟嘉湖常镇水之上流苏松水之下流云云呜呼贯之疏谔之上防也其为苏湖虑详矣举而行之无难也
　　昆山知县方豪水利议
　　呉之诸湖自太湖以下阳城为大大则吐纳之功多而疏濬之所宜先者湖虽一而实分为三自横泾以西莲花朶以东夷亭以北阳城村以南界于昆山长洲之间者为东湖东莲花朶阳城村西有石狮泾承天庄者为中湖官渎在其南相城在其北承天庄在其东邢店港在其西者为西湖中湖为大而东湖次之西湖又次之人言湖广七十里以豪计之殆不止此东湖通于中湖其最要者则莲花阳城之间次则孙墓白龙庵之间又次则莲花朶下营田之间今唯莲花朶阳城村之间故道犹在余皆涨为田荡凡五顷有竒而渐成平陆矣中湖通于西湖其最要者则南□茆塔之间今涨为田荡者几二顷而亦成平陆矣西湖通中湖之水唯官渎最大今则渎口亦有阻矣东湖去官塘止四五里其相通非一泾也近塘者虽通而近湖者亦多塞矣其他沿河之涨固皆足以为碍而东湖珠村之北涨几五顷西湖陆墓塘之南涨几三顷又其碍之大者也据豪愚见当先开孙墓白龙庵之间莲花朶下营田之间南□茆塔之间使三湖各自相通次开官渎口及官塘诸泾使诸水与湖相通次开珠村陆墓塘之大涨次开沿湖之小涨以其土加岸使岸益髙而又年设管湖之役俾其不时巡逻以防再侵而又月遣水利之官俾其躬自踏勘以防虚应庶乎水有吐纳之地民无旱潦之忧上禆国赋下足民食而利可垂之永久矣
　　呉韶水利议
　　导河主潮沙之导涤制始于唐详于呉越钱氏宋人承之故呉江常熟昆城下四指挥之设又有开江兵卒拨开江指挥置营之举元人法之乃有撩浅人夫専事修理之制葢凡潮港通潮沙随潮上潮退而沙日留积渐凝淤遂成沙涨今嵗不辟明年不开畧与岸等故必设是人以主之时常撩探浮沙偶积即抉而去之其始不过一二人之力逮既成堽岂止百千其功谋其易而不谋其难甚善治法也其不以夫而以军者葢夫出于民恐妨农事军则不耕不植有粮以赡其生为甲为伍有官以董其役分方撩涤得専心于所事茍民夫应役动致纷纭虽有兴事之人必俟文移辗转坐费时日莫急其功前人之见殆有深意至我国朝此法遂废每一兴挑积数十年其在州县虽有水利属员不过四海九州之人骤官临涖莫识水土之宜不四五年且移官去有秩满而不识河港何在者比比然也为今日计不若以此分于近衞之官军则其人土著而功绪有所稽也且治年间主事姚公文灏尝立法毎县于均徭项下办解导河夫银若干两银既办而河卒莫之导使即以此给之军夫以代其给引办价之役岂不两便江南寡冦祸莫急于水灾以此责之军人理无不宜况唐宋时之旧制又昭然可知也
　　副使沈水考序畧
　　东南之水源者天目委者东海相距数百里间潆洄澎湃而值其中为呉江呉江邑也邑之西洼而廓如者为太湖承受源水之来邑之东纡而条如者为呉淞导引委水之去太湖不能尽容也亚湖而为荡为堰为漾为潭为坑为池者二百有竒皆翕受而分潴太湖之不尽者呉淞江不能尽引也亚江而为川为渎为溪为浦为河为港为渠为泾为溇为衖为浜为洪者千计有竒皆连络而分泄江之不驶者也东南之区莫是窟焉故曰泽国而邑当夫交防之冲茍有小水囊纳独先诸他郡邑是以嵗之丰防民之利害国计之屈伸恒是乎先节宣之法孰兹为最故善观水者观呉江思过半矣我明治水初责守令继总抚臣小潦必除微堙必濬共享丰阜胥忘徳恩久而守令弗遑从役添设倅丞抚臣难亲细劳也添设工官或宪官于是抚偕郡邑各有所委水之利害不入于心矣官水者未必皆不举职每或以节费汰冗疏而革之必待极潦大祲另请复设寒后索裘无救卒嵗河清之竢能免胥溺也乎方革而设方设而革彼间设者客也暂差者寄也带摄者他人之田也修节宣之政以为豫逺之图者谁欤无怪乎民逋日窜而督税之使时遣而嵗不能复命也呜呼政修奚遣为哉议者犹罪天时而不察人政之未修坠久遐遗识无十一可悯也迩来湖承于源者赖堰坝之节也或崩或占奔溃日注而无掣江泄于海者在汀渚之决也或萑或苇淤浛日浅而不通犹之人口鼻浸灌不停膀胱窒滞不泄胷腹能不胀蛊以致于毙者几希矣
　　太仆寺丞归有光水利议
　　呉地卑下水之所都为民利害尤剧治之者皆莫得其源委禹之故迹其废久矣呉东北边境环以江海中潴太湖湖州诸溪从天目山西北宣州诸山溪水所奔注而从呉江过甫里经华亭入青龙以入海葢太湖之广三万六千顷入海之道独有一路所谓呉淞江者顾江自湖口距海不逺有潮泥填淤反土之患湖田膏腴往往为民所围占而与水争尺寸之利所以淞江日隘议者不循其本沿流逐末取目前之小快别濬浦港以求一时之利而淞江之势日失所以沿至今日仅与支流无辨或至指大于股海口遂至堙塞此岂非治水之过欤葢自宋扬州刺史始兴王濬以淞江沪渎壅噎不利从武康纻谿为渠浛直达于海穿凿之端自此始夫以江之堙塞宜从其堙塞者而治之不此之务而别求他道所以治之愈力而失之愈逺也后世之论徒区区于三十六浦间或有及于淞江亦不过濬盘龙白鹤滙未见能旷然修禹之迹者余以为治呉之水宜専力于淞江淞江既治则太湖之水东下而余水不劳余力矣由此言之则淞江独承太湖之水故古书江湖通谓之笠泽要其源近不可比拟杨子江而深濶当与相雄长故独治淞江则呉中必无水患而从其旁钩引以溉田无不治之田矣　又曰旁江之民积占茭芦指以告佃为名所纳斗升之税所占即百顷之江兼之涨滩之税亦多吏胥隠没官司少获其利者宋时围田皆有禁约今奸民豪右占江以遏水道更经二三年无呉淞江矣若责所占之人免追花利止令随在开挑以复旧迹则官不费而奸有所惩矣
　　姚文灏河渠私议
　　其畧曰旧见毘陵志叙沿江诸港皆自外而内自下而上倒置源流不识水道江隂旧志亦然夫三呉水道皆西出于山潴于泽东北注于江海何乃类云自大江而入南经某处即以诸港皆出于江而流入于漕渠悖亦甚矣然观其初似亦知诸港之不可以江为源故于黄田港夏港犹云北引江潮而入至于石头蔡港而下遂畧去潮字直云自大江入矣可乎哉由仆观之记黄田者当云东引长河西至九里河口折而北贯城中出黄田闸北入江旧志乃云北引江潮贯城南出折而西截蔡泾与夏港合流以达于漕渠记夏港者当云南引五泻堰至青北止山塘河口折而东过□镇出蔡泾闸北入江旧志乃云北引江潮南出蔡泾折而西过□镇截山塘又折而南歴青旸至五泻堰以达于无锡且夏港自西南来出蔡泾而入江黄田自东南来贯县城而入江二港相歫九里各自入江昔人于其间凿渠以通舟楫遂以九里名河旧志之记黄田乃舍其东南之源而假以西南之派且并吞九里又以上下各二闸若本为一港者彼岂知三水各有派而二闸本不相沿乎嘉定开河记云暨阳北大江其支港与河接者多置水门意谓黄田夏港皆大江之支港也又云导河自城闉南出黄田西距五泻大观记亦云黄田港北引大江贯城中南出于郭逦迤截蔡泾又云昔人即港口为上闸又即蔡泾为下闸夫以黄田为上闸者谓水于此来也云导江水而南由黄田港距五泻堰而为漕渠吁漕渠果江水之所为乎若是者支派混淆似宜删去但存其废置嵗月可也最后得曹崈之説云江隂当运河下流其水自常州经申港利港以入于江又云丹阳练湖白鹤溪诸水西自常州而来入于江隂其南太湖梁溪皆溢于运河自五防堰奔冲而下申利夏港以出于江可谓深明水道者矣
　　姚文灏九里河议
　　其畧曰东南诸河惟此易壅推原其故有三一曰黄田潮来自东而西蔡泾潮来自西而东交冲互激防趋斜泾涌滚泥沙积聚腰腹一曰濬起浮土堆积两厓风雨淋洗渐复入河且河形曲隘厓势髙陡疏凿既深黄沙壁立复水之后遇没辄崩少剥一隅便壅数丈一曰中呉地势沿江有山为之包防近山土壤迤逦隆起山脉引带生气流通日渐增长如古之所谓息壤坐此三故人不之察以致此河湮废今欲开挑各一二丈惟有才良吏为政久而得民深徐依原议以渐为之而又相度形便攻凿河口别出蔡泾之南拒却蔡泾潮流不使东行以相冲鬭则百数十年流通可必而江隂之民亦或少息肩矣
　　工部侍郎徐贯治水奏
　　其畧曰窃见嘉湖常镇水之上流苏松水之下流上流不濬无以开其源下流不濬无以导其归于是将呉江长桥一带疏濬深濶导引太湖之水散入淀山阳城昆承等湖开呉淞江并大石赵屯等浦泄淀山湖水由呉淞江以达于海开白茆港并白鱼洪鮎鱼口等处泄昆承湖水以注于江开七浦盐铁等塘泄阳城湖水以达于海下流疏通不复壅塞开湖州之溇泾泄天目诸山之水自西南入于太湖开常州之百渎泄荆溪之水自西北入于太湖又开一十四渎各斗门以泄运河之水由江隂以入江上流疏通不复堙滞
　　刑部主事张衎总论水利
　　其畧云一苏湖之水为上流之下者嘉兴松江之水为下流之下者宜在所先常州镇江之水为上流之上者常熟平湖亦似之宜在所后其淞江为众流之就下跄口又为呉淞江之入海施功所当先者　一在元尝有水监之官専理其事每年开挑各置水闸作大舟横铁帚随风流行扫荡沙涨此最良法其置闸每处一座以愚计之水闸之处当置水洞于两傍置闸于中此亦前人经理有迹可见者也其呉淞江撩浅夫必用苏州嘉兴等衞不防海军士及囚役之徒常时看守有浅则挑　一呉淞黄浦之入者皆大江之尾其水和淡咸潮少入无害田稼故河在东北者宜濬若边南海则外滩低而咸潮易入内地髙而淡水不去故在南者不宜濬也　一秀州塘抵松江城西受湖泖之水今已淤浅其岸为官塘凡旱嵗舟必涉浅不若自今冬取其塘中之土而为隄岸一年一濬诚为至要今乃仍取土于岸泥益深岸益孤而塘之浅自如也然疏凿其塘宜列水洞以通西来之水如旱潦皆可开之葢自枫泾至松江府不过泖桥滕港斜塘石湖塘跨塘通流若不置水洞则水之来处甚大去处甚少不能去之速也　一凡小河曲港每年九月半为始皆令有田之家自行开濬如有豪户阻占者令其一年一开其官河中川如畎浍者令附近人户二年一开其大川责令有司申请别县开之五年为率所开之泥停积两岸者不许大户取筑房基止许小民挑修阡陌　一茭芦宜于湖荡之滨每年种之可以当白浪之冲岸又使小民之得鱼今虽小河曲港多被大户占种觅利一遇水旱则阻河道大户田在河口者车戽得所民田在中心者勺水无求此茭芦之利与害也　一松江东乡地髙每年虑旱春雨方行作坝储水一遇水旱田地俱荒莫若仰令有田之家十亩开池一畆百畆开池十畆既能救旱亦可畜鱼　一松江东乡惧旱宜堰水以种田西乡惧潦宜作堰以截水然堰之外固阻外潦不能入堰之内其水何从而出葢截水必在于水未长大之先当下桩作堰止留一河通舟既可御水又能御盗泥土易取桩木易办若临时则费力多而功成少矣一泖湖之傍多有水渰田土旱则止见旧岸水则
　　全为巨浸人户逃絶每嵗里甲赔粮此当奏闻议蠲其税其势豪傍湖积茭成田者当痛禁止葢成田者多则蓄水者少横潦之际何以容受　一出水之口名曰水洞开闸多置木栅上则通行下则滞水合于府县将官钱预收砖石积于附近専人督管观其水通之处尽为水洞或砖或石围砌为之不宜深厚旱则通流水则泄闭不可以木为之不久则朽又不能无盗之者　一塘岸种树上可以资行人之防下可以坚塘岸之脚必于农隙之时命水利耆老取水杨之枝用附近之夫每一丈而种一枝葢水杨多须盘根则能防岸其余不可用也附近田家铺舍朝暮视之如有损盗者治之以罪　一水利之兴不能不费财用莫若令河泊所并新涨沙涂新开荡田或官仓借米之息三者之中取而用之庶功可成而绩可久矣
　　上海布衣金处和言浚河筑岸
　　其畧云浦塘河埭蓄水以溉田者须于每年冬月水涸之时浚之使深筑之使固或天时亢旱虽不至于大稔亦不至于全损今人往往于亢旱之际常使修治至收刈之后则忘兴工又况浦塘河埭众享其利若遇冬时修筑圩岸以障水疏浚沟渠以蓄水其利岂不博哉但近来役于官者当夫修治之际不为坚久之谋徒劳民力畧无寸功今之治水必抡选通达水利者为区长造成文册在官俾之经管每季终赴官考其勤怠如此则事克有成民得安生矣
　　论疏水种茭其畧云昔之君子论作堤疏水种茭三事诚为有见然种茭之事不可一例而言低乡田岸狭小河港深濶湖泖荡漾水面相接加之风波冲荡击损岸塍及夏雨之际全仗茭蒲障护岸塍若髙乡近于江海潮水出入赖以灌田况潮水之河浅狭必一年一浚若亦种茭阻遏水利害民不细治水者当责令耆塘粮里将低乡去处照旧种茭其髙乡潮水河沟每年秋间许各人户将自己茭草连根起除毋容阻遏潮水
　　上海金藻论开河之法
　　曰开河之法疾流搔乘缓流捞剪溷流传送浮沙推挽汚泥盘吊平陆开挑搔乘之法用铁为爬一爬三爪系于桴筏遡流挽之搔动其沙而乘流逺去矣捞剪之法用竹为防一首两尾铁口篾腮举其尾而开合之泥自剪入而捞起矣传送之法先将两岸髙崖分为等级每级髙五尺广一丈六尺为路四尺为沟级级布人人人执器锸以起土锨以调泥一递一送无﨑岖陟降之劳而土可尽去矣推挽之法用木为车三横九直横方直圆以圆穿方横长九尺五寸直长五尺下为齿上为柄四直长三尺下亦为齿二横之上加以横板厢其两首五人执其柄而按推之两旁系之以绳而前挽之则其泥推起而栏去矣若其沙太深不能容人则车之后添凳立人亦可盘吊之法用丈许小船锨入汚泥首尾系索而盘吊之开挑之法无他在预先逺传送而已又有顺带之法如丹阳运河两岸髙崖若以往来行舟量力顺带南至呉江等处増广岸塍北至镇江等处増广埠头亦是裒多益寡之术但虑议者以为迟钝葢此法功效日计不足而嵗计有余嵗计不足而世计有余患人不之用耳如此则财无空费人无徒劳时无虚度河成而有级有沟岸崩有所承潦溢有所节虽遇惊涛骤雨亦难冲塞矣开江次序亦与开河同但要先将各处包带积荒田地与夫沙涂水荡却用长夫开以沟洫画以疆界垦辟成功召人耕种抵足原租余充闸费待至开江之时遇有所损之处即便以此偿之如此则上不烦官下不损民中不害事而横议自息矣葢圩岸不髙固小水尚可支持一逢大潦则与无岸者同矣沟洫不深利小干尚可接引一逢大旱则与无沟者同矣老农云种田先做岸种地先做沟此二句切中今时之病葢髙乡花豆不收为无沟故也低乡稻禾不收为无岸故也是故髙乡沟洫为急而圩岸次之低乡圩岸为急而沟洫次之若其池塘潭沼又是髙乡急务大约有田一顷开泽数畆可以蓄水可以养鱼圩防髙固虽有大潦必得小康沟洫深利虽有大旱亦无甚歉江湖通达闸窦阖辟陂障同密虽千百年可防旱涝然必圩防沟洫池潭浦渎悉以完备然后可以开江而置闸也凡开浦渎亦是合据地方惟是三江闸窦湖堤海塘所关七郡利害必须合力共财而补助之也开江虽在开浦之后而源头水口要害去处则不可缓置闸虽在开江之后而打石办料募工给食则不可迟若乃湖隄海塘始则与圩防同事终则与闸窦同功凡此皆次序中之节度也
　　编修王同祖治水议
　　曰东南为泽国三江五湖万水所辏治之则为民利不治则为民害其势然也欲兴东南地利者治田之后即宜讲求治水之法而治水之要其説亦有三焉一曰开决三江故道以泄震泽之水二曰浚治诸浦以泄江湖之水三曰疏导泾港以泄田中之水三者备而东南之水庶乎其不为患矣何谓开决三江故道三江之迹考究已悉语在三江考中然自今观之太湖东入淞江出呉江长桥自宋已前湖水入江江流入海未有隄障也庆厯间筑挽路建长桥以便公私漕运而江流始噎湖水始壅苏文忠公尝进状言其利害单锷水利书议欲凿呉江岸为木桥千柱所以通江湖其言善矣自后屡有开浚皆为民利我朝夏忠靖公侍郎徐公常仿其説而行之已有成效然今之议者犹蹈袭前説复以湖水东流不快必欲决长桥以通淞江是泥古而不知今知彼而不知此也葢长桥之水今不为不通而所以为东呉之害者则在于下流入海之处一有不通积水泛溢乃为沴耳初不系于长桥也若复决去长桥使湖流浩至而入海之处又去不疾则呉江昆山常熟三县之地皆为深渊矣此淞江不可尽决利害甚明也东江旧迹在大泖西北为烂路港淀湖西有急水港白蚬江皆东江之西段也淀湖之东有出水港斜沥口防港口小漕港大沥口小沥口通潮水往来潮退则引湖水下大漕大盈等浦入青龙蟠龙江而出海皆东江之东段也今诸港皆浅狭壅遏不通潮汐而东江入海之处遂塞东南风水回太湖则湖州诸县皆泛溢西北风太湖水下淀山泖湖则昆山常熟呉江淞江等处泛溢是皆东江不通之害也今之言东江所以塞而不通者大率归咎于黄浦夺权海塘障遏而不知江之通塞亦自有时黄浦海塘未必能为东江害也或以为东江既塞而淀湖之水由千墩等浦北入于淞江殊不知淀湖之水自属东江其北入于呉淞江者但支流耳遂以为可泄淀湖之水者非也茍能寻东江之旧而疏治之使淀湖所受之水皆得达于东南以入海则松江可通而数百年之害可去万世之利可兴神禹之功可绩矣其呉淞江自厐山湖北经大姚浦又北折而东过昆山南九里又东过嘉定由淞江东口入海其间屡经开濬东自顾浦西至界浦一百余里宋嘉祐间所开谓之新江元大徳间都水任仁发开呉淞江西自上海县界呉淞旧江东抵嘉定石桥洪逦迤入海三十八里至我朝永乐中夏忠靖公治水东南以为夏驾浦抵上海县南跄浦口可百三十余里潮沙涨塞已成平陆难以施工乃濬昆山之夏驾浦新洋江嘉定之顾浦安亭浦北贯呉塘皆入于刘家港以入海此葢由呉淞江中塞故北通刘家港入海也正统间周文襄公濬顾浦以通呉淞江入海天顺间都御史崔公濬呉淞江自夏驾口东至白鹤江卞家渡庄家泾出旧江共一万三千七百余丈成化间都御史毕公复崔公之功嘉靖改元尚书李公复开呉淞江及夏驾等浦而入海之道皆通迄于今十有余年浑潮往来沙涨渐积江流渐狭失今不治将复壅塞工愈难而害愈深矣是宜沿江相度于两岸沙涨之所及时挑濬开通则震泽之水有所归宿而不为害矣三江利害大畧如此何谓濬治诸浦呉郡之地北枕杨子江东通大海西控太湖南襟三江水之发源则自太湖东注三江以入海又其支流北达杨子江以入海故古人于东北沿江海之所濬三十六浦以分三江之势使同归于海其常熟之浦二十有四黄泗浦奚浦西成浦东成浦水门浦崔浦耿泾浦鱼潭浦邬沟浦唐浦髙浦金泾浦石幢浦陆河浦北浦甘草浦千步泾司马泾金泾钱泾黄莺漕白茆港福山港许浦昆山之浦十有二掘浦下张浦七鸦浦茜泾浦杨林浦六鹤浦顾泾浦川沙浦五岳浦蔡浦浪港浦瓦浦治间割昆山常熟东北境置太仓州而三十六浦今半属之太仓矣自宋元以来屡议开濬或二三而止未有能尽复其旧者今三十六浦之中入海者惟茜泾七鸦白茆杨林为最大入杨子江者惟福山许浦为最大永乐中夏忠靖公开濬白茆景泰中侍郎李公敏继之治中侍郎徐公贯又继之且决白鱼洪鮎鱼口以入海逾三十年是为嘉靖改元尚书李公充嗣复大濬白茆以泄昆承诸湖之水起自常熟东仓抵鮎鱼口湖漕横沥姚浜湾直抵海口九十余里当时郎中林文沛任其事其所经画最为周悉治九年主事姚文灏开七鸦港东通七浦塘以泄阳城诸湖之水并为民利杨林塘东北入海往往淤塞不时开濬其余诸浦或通或塞故道悉存茍能相度其迹审究其宜次第举行以时开濬则郡中东北之水皆北入于江东入于海矣今白茆濬后已经十余年通达无阻为利甚溥然当江海潮汐之冲未免沙涨积累之患所以防之于未然以为经久之规者正今日之所宜讲也又七浦塘迤东木梳湾今皆淤涨浅狭而直塘两岸向所开辟者亦已壅阏则阳城诸湖之水七鸦渐有所窒碍恐复经嵗不修则为患不小而施工亦大愈久愈难矣所以治水于萌蘖使不遗斧柯之力者尤今日之所宜急也呉淞江之南有大浦三十六条东自北平浦破江浦艾祈浦顾防浦养蚕浦大盈浦南澥浦梁纥浦石臼浦分桑浦赵屯浦内勲浦石浦道褐浦萧市浦金灶浦千墩浦注浦张潭浦棠梨浦同丘浦诸天浦张浦帆归浦甪直浦甫里浦渡头浦东齐浦刹刀浦界浦浮髙浦顺徳浦大姚浦破墩浦盏头浦呉淞之北有大浦三十二条东自顾浦安亭浦徐公浦北澥浦瓦浦三林浦顾幕浦金城浦木浦夏驾浦奣浦广浦社城浦新洋江马仁浦小虞浦大虞浦尤泾浦梁里浦华翔浦心渎浦乐浦薛庄浦黄渎浦真义浦界浦下里浦戴墟浦上顾浦青丘浦奉里浦任浦其在江之南者则西受陈湖等水南受淀山湖诸水以入呉淞江而达于海其在江之北者则西受阳城湖诸水横絶至和塘以入呉淞江而达于海自新洋夏驾以东则反纳呉淞江之水以东北趋于刘家港而入海呉淞江迤东入海之口江之南有朱墅浦淮浦华漕浦赤鴈浦西旧浦周泾俨倘浦盘龙浦小许浦鱼浦新泾西卢浦大卢浦上海浦南跄浦古江青浦戴家浜张家浜一十九条皆南通上海华亭县界江之北有桑浦西黄渡浦裘泾东黄渡浦陆皎浦何浦上栈浦李墅浦封家浜新华浦石桥浜上槎浦中槎浦下槎浦桃树浦大场浦赵浦西彭越浦东彭越浦唐庄浦坊浜江湾浦二十二条皆北通嘉定县界然皆近海潮汐往来易于涨塞其江之中段诸浦在昆山县境者西至华翔甪直潮之所至沙涨为患广者日狭深者日浅若小虞浦在昔最为深阔而今亦渐浅狭矣夏驾道褐木等浦屡濬屡塞其木夏驾嘉靖初开濬之后水尚通利而道褐渐淤塞惟千墩一浦南通淀山湖最为闗要浦极深阔与夏驾新洋南北相望水势相入屡经开濬皆为民利今宜沿江相度各浦之通塞濬其淤塞使湖之水必趋于江而江之水得入于海则郡中东南之水定矣又至和塘一名昆山塘西自郡城东抵昆山七十里绕城而东合新洋江经太仓州城南入刘家港下海葢上流自郡城南北诸水发源于太湖塘之北有大浦十九条则受阳城诸湖之水塘之南有大浦十九条则受沙湖及吐纳呉淞诸水其东流赴海之势最为迅驶东南泄水之要道不下于三江诸浦者也今新洋江之东至太仓三十里虽近海通潮皆深阔未足为患其昆城之东环而西至真义浦二十余里沙涨亦渐积而塘亦渐浅狭矣若是者并宜沿塘相视以疏决壅滞则郡东之水皆入于海而不为害矣或谓古人以开浦置闸为第一义入海诸浦皆宜置闸随潮啓闭葢谓江海之潮日夕两至早潮方退几至浦口则晚潮复上海水浑沙迎潮复还湍泄往来何縁减退沙涨出入难免淤积今置闸必于近江海三五里之地潮来则闭闸以障浑潮虽闸外淤积地里不逺易于濬治潮退则开闸以决水入海如是则沙涨不得入闸而浦无壅塞之患江湖之水常流而永无阻滞之虞置闸之利如此宋赵霖体究治水利害状言之详矣然闸之废已久而建置兴修为费不赀工力未易纵使尽建而不设官以守之虽有闸夫皆村氓执役漫无管辖朝夕啓闭岂能及时犹无闸也虽或设官而好逸惮劳因循废事犹无官也则闸之设不能利民而反为害矣又夏秋之间霖雨暴涨江湖泛溢虽大浦通流尚虑不速闸口窄狭水去甚迟为害滋大是则闸之所以废而难复者有由然矣嘉靖二年郎中林文沛曽于夏驾浦口并置二闸欲以障闭浑潮意亦善矣而典守无官啓闭失时加以江流海潮往来冲击三四年间遂以倾圯自后呉下被水论者且归咎于闸以为障遏江流去水不疾则置闸之説未易轻议也茍能濬治沿江海诸浦以时修葺则亦何患乎水之为民害哉何谓疏导泾港葢圩田四围皆泾港环绕或傍江湖或傍浦塘曰泾港者论其槩也泾港之设有公有私公则并通舟楫分利水道旱则引其水以溉田潦则决田之水以入泾港泄诸江湖浦塘使归于海其利于农田最为近理切要所宜举行而不可忽者也圩田之中有浜池泾港之类不系舟楫往来水道出入必由之所既皆坝堰使水不侵田语在治田考中其诸紧要围田水道通行开濬使稍深濶即取其所开之土以修岸塍以固基本夫如是则田间之积水可畎引于泾港泾港通流可散灌于浦塘浦塘决水可疾趋于江海大小相资首尾相贯又何水之足患乎夫呉郡之水皆源于震泽西通荆溪荆溪之上溧阳有五堰以节宣歙金陵九阳江之众水使不入于震泽而北趋于芜湖五堰之废已久今众水皆东入震泽矣宜兴之西有夹苎千渎所以泄长荡湖东入滆湖泄滆湖入大呉等渎由常州运河北偏十四渎防门北下江隂入江今十四渎存者无几若常之孟子河即孟渎无锡之髙桥即五泻堰水犹北入于江但诸渎有通有塞未有能究其利若宋进士单锷所论耳今于呉郡之东既通濬江浦以决东流之势于常州复修十四防门以管水入江开夹苎复五堰以节西来之众水则震泽之水深蓄安流凝然底定其出也灌溉农田足为民利其溢也分流江海不为民灾而全呉数郡皆无患矣大抵呉郡之水譬诸一人之身五堰则首也荆溪则咽喉也震泽则胸腹也三江则肠胃也浦港泾渎则脉络众窍也肠胃壅塞脉络众窍不通而咽喉之入不节将见胸腹涨溢支体浸淫死亡可立待矣水失其治能为民害若此为人上者可不思所以去害兴利为东南保障计乎
　　松江张汝弼治水议
　　曰松江泽国水利为重而其水道之要者则呉淞江也黄浦也呉淞江一道范文正苏文忠论之已详任仁发辈推之已悉然当时惟患垫溺而详于疏导之方不虑旱暵未及节蓄之防非虑不及此方是时黄浦未开有垫溺而无旱暵耳黄浦之开则自永乐四年叶钱塘发之夏忠靖成之其利甚大去年水潦闻父老言较之永乐三年之水今年尚少三四尺然永乐三年以连雨十日而大潦去年连雨月余而潦何昔之水反多今之水反少耶葢昔黄浦未开泄水之道隘今以黄浦既通而泄水之道径耳使黄浦不开则月余之雨当何如耶此黄浦之大利不在呉淞江下矣然水势急于此则缓于彼黄浦潮势奔激冲齧两岸泄水益径则松江潮势平缓停注淤泥泄水日隘故黄浦之阔渐倍于旧呉淞江狭处仅若沟渠矣淞江限于低乡之东北泄水隘则益低乡之潦黄浦界于髙乡之西北泄水径则益髙乡之旱两乡异宜罕遇全熟或一嵗之间一郡之内旱涝俱见有司欲以上请实难为辞未免举一废一民之怨望亦不恤也此皆天时地势之使然久晴必有久雨久雨必有久晴隂阳运化天道之自然也惟在乎因其地势之髙下疏导节蓄以应之耳节蓄之方当于出浦河口之内避潮冲激之所运石置闸遇农月水少委人司之以时啓闭则髙乡潮汐可到积水不泄而少旱矣闲时则收藏闸版无阻行舟则欲倚闸渔利者何由而施之哉此节蓄以利髙乡也疏导之方当于江中甚隘之处则疏之蒲苇梗咽则芟之葢其水势既缓多由蒲苇梗咽渐至淤塞寻尺不除遂成隄岸时加巡视使之流驶则故道不废泄水斯便而少潦矣其泥沙涌动随掘随涨者若大兴工费亦何益哉此疏导以利低乡也然低乡田圩不修水亦不能自退髙乡之河渠不濬水亦不能逆上故有司每嵗修濬但一法百徒劳少功而濬河之为尤甚焉其初报数则曰某河若干某河若干及其兴工止濬一河或十数里或五七里而已泥深四五锸或止挑一锸二锸而已或摧其髙碛填其深洼而已其功将毕即时星散堰水之坝仍留在河有司临视或指一河为二河或指某河为某河新水既漫孰测其浅孰见其坝址名曰濬河河不加深徒増诸坝以阻水耳乡人所谓竹节坝者是也况夫虽多得赂即放实下手者能几人哉若田圩则髙出水上可望而知水患常不测而至民亦不敢因循故其颇少此特有司之未知知而防之直易易耳虽然地方广逺必得専官提督若委官暂至不能时巡不熟地利多为所罔且疏导江流茍非専官岂能时巡故宋置农田水利使元置都水庸田使都水监等官亦不得已也举事易得人难慎择其人则利无不兴无不革矣
　　水则
　　益州记曰李冰穿蜀江立离堆导双流镵石为水则通灌注之利蜀人赖之今按其制树石墱旁以尺画之凡十有二司于候吏水取足用而止过则泄入支渠用以资漕溉而利舟筏三呉称东南水国嵗值淫霖田畴半没漕饷急矣而槩以灾告至莫可验问往水利使仿离堆之制令滨湖属邑各立石为则如呉江则置二石于垂虹亭两顔下各为七画以下一画为平水之衡水至二画则最低田没至三画则稍低田没至四画则下中田没五则没上中田过六与七则髙下田尽没矣如某年水至某画为灾即于本画刻曰某年水至此以是为准则官有信验而告灾之民亦无从虚冒也此水政之大者故附碑式于左



















　　右石碑二面分置左右为上下半年每牌分为六月每月之下分三旬令候水者于每旬水势涨落至某则以实报官其有过则为灾者刻之如前法俾长民者因为捍患之图其碑葢每年一换云附议
　　松江府生员张内蕴水利议
　　江南水利潴蓄于太湖太湖宣泄取道于呉淞江呉淞西连太湖东通大海海日两潮浑沙易积太湖之水注江达海昼夜不息力能冲散潮沙汉唐以来呉江未筑长堤湖水无阻沙不积聚江水常深呉中自来无水患迨宋庆厯间以淞江风涛多败漕舟遂筑呉江长堤横絶江流五六十里虽有桥梁石窦泻水终是抑遏阻滞而江流之纡缓始不足以敌浑潮之倒注而呉之水患始于此矣宋人设法经理既立水军三四千人以为捞浅之用另设官田米三千石以为经费之需呉江知县职衔带提督湖塘河渠县尉职衔带巡视湖塘河渠如遇水路浅隘桥道倾頽本县径自支米应用即时修理赖此仅保无虞由此言之太湖诸口只宜常通不宜畧塞水利职员只宜特设不宜兼官前元不知逺畧军散营废官田米归之朝廷所惜者止于三千石卒之湖口湮塞无官督治贻害三州六郡之民不知几倍我朝列圣留心农政各处设有水利佥事各府州县设有治农佐贰等官亦既勤矣又恐迁转不常虚文塞责故又时遣大臣经理承平日久成法渐弛驯至水口堙塞年复一年沿江占据成田日甚一日湖流愈加隔絶江水不复流通非惟通潮去处无复能冲散潮沙即以湖水发源处所亦往往停滞浑泥涨滩一望极目沿至嘉靖二十年以后呉淞江日就湮塞而呉之水患始不可复救矣太湖泛溢泄放无门低乡田畆方患全淹沿江髙仰之区则又不能引潮灌溉荒弃田地万万畆亏损钱粮万万石即今江道西自慢水港口东距徐公浦口四十余里几成平陆至于太湖泄水诸口如呉江之长桥长洲之宝带桥沿塘三十六座桥道及一百三十余处泄水石窦内中多有浮泥浮秽涨塞者所当急为相视急为疏濬者也此须动支官银或起集官夫非止一劳永逸实为正本清源然此特其大纲耳非其节目也求其节目之最急者则又在乎河渠堤岸之交修葢河渠者蓄水以资灌溉堤岸者御水不得入民田古者河渠深广堤岸髙厚非止为治田之计正欲约束水道使江之水常髙于海浦之水常髙于江湖之水又常髙于浦葢顺其就下之性引而导之然后湖之水自入于浦浦之水自入于江江之水自入于海沙不阻塞旱潦皆宜国计民生永永有赖茍无隄防以约束水道则散溢妄行悉假低田以为容受之地矣欲借其建瓴之势以荡涤潮沙胡可得哉夫有田无岸水平入之一年堕工前功尽弃一家堕工诸家之功尽弃则河渠隄防之役每嵗当举此工不继安用开江为哉夫以河渠隄防之闗紧甚急者民间反忽而慢之皆因水利官杂委兼摄未暇専心巡视之故其不曾巡视又皆因未有特设宪臣提督之故葢上司之赏罚不行于水利衙门则水利衙门之赏罚不行于塘长等役上下相因循茍简若此不已其害不独在于民生而且移之国计矣然则方今救时之急务舍水利之外奚以哉水利之急务舍堤防河渠开江之外又奚以哉夫治水天下之大事也而足国裕民全在乎此又天下之大功也任天下之大事以成天下之大功非有天下之大智秉匡时之大忠者其孰能与于此
　　又
　　凡水势聚则力専而流迅散则力分而势缓故浑潮倒注之处宜于分而江流顺行之处则又宜于聚殆不可以一槩论也古者河渠深广堤防髙厚非止为治田之计正欲驾水归海使浑潮永不积聚江可常通耳以故近江髙仰之地常要多濬枝河而通江近水低田须要坚筑隄防何则浑潮出没必由海口入江方其潮来之时有此支河可以分其脉络而杀其汹涌之势潮退之时有此支河则百川众流并泻入江方能并力冲散潮沙故欲江之常通莫先于兼濬傍江之支河者此一防也水乡低田赖其隄岸髙厚方可拦截水势使之尽入于江不得散溢妄行江流乃可迅速若隄岸单薄不行修筑则浩渺无涯之水悉从无岸低田散入水势愈加纡缓安望其涤去浑沙故欲江之常通尤莫先于急修隄岸者此又一防也若其上源要害尤在太湖泄水诸口现今沿湖诸口悉被民间围裹成田筑为芦埂茭荡水脉全然不通呉淞江夷为平陆实由于此应委风裁有司备查沿湖通江泄水诸口及石窦古迹港凡有浅隘涨塞工程重大官为措置工程小者着各専利豪家自备人夫悉从自己田限所对桥门石窦通行开濬不如式者罚追歴年花利以备河工之用而防里胥因而索诈扰民其水利官分地程功定劝课为殿最另再查照银渚东坝禁约事例题请严为禁约夫旱地有支河则海潮倒注之处常分而不聚水田有堤岸则江流顺行之处常聚而不分沿湖泄水口子又有厉禁而时常修濬则上源之宣泄益无阻滞三防并行虽有浑潮决不能深入纵有沙泥停蓄江流随辄涤去如此则呉淞江可以常通太湖积水可以常泄呉中可以永无水患
　　又
　　为政有体操得其柄则已不劳而事毕举功在万世矣今欲兴修水政垂惠三呉不须别项劳神只须采集众议立为成规以传示永久如旱乡支河限定每年一开干河则五年一开低乡围防限定每年一筑界岸则三年一筑克定程期永为遵守一家之工役不完责在业户一圩之工役不完责在圩甲一图之工役不完责在该年总甲一区之工役不完责在塘长一县之围岸界防支河干河俱不及期修濬责在水利官水利官自十一月起至二三月止并不许杂委亦不许取具粮塘里老结状一纸以塞责须令出舍乡镇巡行阡陌问其疾苦省其勤惰相其原隰酌其浅深髙下孰为利所当兴害所当除各处荒弃田地用何调度方可转荒为熟凡切于民生国计通要留心经理申详酌处虽上司或有别委掌印官不必闗牒本官径自另议一员申请朦胧不行申请致令杂管他事堕悮水利大政责在掌印官水利官怠惰偷安不为出舍巡行责在该府水利防该府水利防不严加督察不按季临视其责亦有所归大约巡视一年二年圩岸可成巡视三年四年沟洫可深巡视五年六年浦渎可通巡视七年八年三江可入十年之外流民可以尽归荒田可以悉治户口渐饶国计日裕矣
　　按浑潮内注虽自海之东北而来然三江之内幸不闻醎潮之为害者则以崇明沙一带横截海中足为障蔽迤北杨子江吞吐万流直冲入海适当崇明沙之内畔故凡此返注之潮仍是长江之去水复还所以醎淡不甚相逺灌田俱可无虞自是而南若川沙若南滙所若柘林青村金山衞等处凡属松江地方则纯是醎潮矣窃攷东江入海故道当在亭林闸港间此其泄放泖湖之水虽似切近然勾引醎潮入内为患则害亦非细古人塞断东江海口未为无意后人寻究东江入海故道欲从金山衞侧近开濬卢沥小官浦以便宣泄者不知醎潮入内损坏苗田又将何以御之甚哉其説之不可行也
　　委查昆山嘉定荒田掲　　　　周大韶
　　其畧曰积荒田土惟昆山之十二十三保嘉定之十六十七都为尤甚究其所以始由水利不通加以积逋为累小民无所控诉故相率而去以为缓死之计耳兹欲区处流民使之归垦其説有五一曰减重赋葢此处地广人稀粮多租少不足以偿所出当役者往往问罪破家故不得已而为之逃亡今虽不能如周文襄称地之赋亦当于三斗三升之内量减一斗或八升而又轻其徭役免其重派则斯民莫不乐归而愿耕故土矣二曰开河渠葢此地髙阜太甚沟洫难通一涝则积水为害一旱则车戽无资赋负民逃皆由于此但今呉淞江虽开而内河如徐公浦瓦浦顾浦鸡鸣塘等处尚多淤塞所通者亦不满二三尺岂能灌溉伏望将此数条大干河动支官银开濬以此垦荒荒可熟矣三曰复轻赍葢此地土产绵布纺织为活昔周文襄将本县官布一匹作米八斗尽派本区找纳折银民赖轻省之惠近今悉征银贮库另防解户别处收买夫土产之物弃而不用反要易银输纳官府收银复又托人收买滥恶侵克反滋端伏乞查照前例派纳本布不惟钱粮易完侵尅之亦可革矣四曰寛宿逋葢此地逃民每年拖欠钱粮家产荡尽难以清楚上畏官府刑法下为里胥追求只得逃去他乡茍全性命伏望将此积荒宿逋悉行停止或设法处补招徕之术孰有逾于此哉五曰核荒数葢踏勘荒田奸易作伏望差委亷能官一员亲临踏勘眼同彼处公正人役挨坵挨段逐一丈量明白并查人户现在逃亡造册申报以凭酌处庶真伪不淆荒田既有定额则移熟作荒之自无所容矣此外又当查新涨以补坍荒稽县总大以补减额禁告变卖以抚安居民之流离禁告回赎以鼓舞佃户之开垦此皆荒政之所宜先者也
　　呉江县荡价掲　　　　　　　周大韶
　　其畧曰今之议涂田者佥谓享利甚厚价值甚髙故加其赋也重其价使入于官亦可也殊不知享利厚由于天时晴霁耳霪潦一加率多渰没价值髙由于税粮轻省耳赋额一重谁肯承当故今区处涂田窃以为加其赋不若清查旧佃册籍使粮之颗粒皆有归着重其价使入于官不若加意于丈量之际使田之隠漏一无所容况今议价入官不为急济河工之用与其议多而难不若减少而易与其尽法而得虚名不若量情而收实用为今计者合行委官将此新涨旧涨涂田排字定圩挨坵编号通行丈步尽数报官除荒荡茭荡另议外其余熟田列为上中下三等逐一注明于册聴候覆勘上等熟田兼种菜麦每畆征银六钱或七钱中等熟田止种稻禾难种菜麦每畆征银三钱或四钱下等熟田虽种稻禾亦难保其常稔毎畆征银二钱于税粮则随其所纳以为定额永不加增茭荡荒田则并其田之价银亦通行免派以示寛恤惟有不经告佃私垦成田栽种稻禾者免其追花问罪每畆罚银一两至于水阁桥棚查其有碍于水利者拆之可也如无碍于水利者存之可也或每丈纳银一钱二钱亦无不可如此则既不轻纵之而示之以法亦不重苦之而权之以情是虽价从轻减在民间不无遗利也
　　呉江县河工议　　　　　　　周大韶
　　其畧曰窃惟水利之所需者莫急于财力财力之所赖者莫大于涂田涂田之最多者莫过于呉江计田征银计夫给食人皆谓河工之费可取办于呉江矣而卒大缪不然者韶反覆思维惟以俯顺人情姑聴贫民自用其力为从长之计葢以呉江之贫民就开呉江之河道其便有九鞭朴不施而夫之所在即银之所在其便一也田多价多者即为之长不必另报夫头以生事端其便二也虽用其力实以勾销其应纳之银仍用银名色取具领状在官事干钱粮易于责成其便三也上无出纳给散之劳止须临视课功其便四也下无守候领支之苦而工食尽足毫无挂欠其便五也各食其食即各居其居夫厰不必葢造其便六也桩笆竹木富家各愿自备工完各自领回无烦官府措办其便七也况今贫民尽收是国家不费一粟兼寓救荒之意其便八也河工取诸其力省出一粟一布皆易银以供正额民得存生其便九也夫天下之可患者止为有银而无夫耳一用贫民遂可以不劳而集事较之始焉追呼拘迫以责民之所无既而旷日持久散而聚聚而复散以求济乃事者相去不亦逺哉然欲得民之财当先服其心而欲服民之心其防有三一曰预给宪票以絶加赋之疑夫涂田纳价本为粮轻许以粮轻而无凭据何以示信今当刋布帖文示以纳价之后聴其永为世业永不加赋先领该县用印候具领状之日戸给一纸以歆动其心俟其工完之日仍复送县类解请给宪印以民之力治民之田以永逺之轻科易现今之实用大令一布翕然欢腾鼓舞民心此一防也二曰候查低荒以杜混征之累夫低田年常渰没九年三熟钱粮累赔此田俱属贫民大戸絶无较之湖口涂田利厚粮轻者大不相侔耆民混报葢亦有之槩行征价既以不可即与开豁人将效尤合行出示如有此等许具区图圩号步口开报聴候吊取先年丈田经纬册覆查生情告扰希求漏价者尽法重处通计册内混报十中不过一二所议之价当必在于下田得赐准查价之所蠲虽甚不多恩之所及则非小补鼓舞民心此二防也三曰明立限期以纾并征之忧夫涂田价银乡宦动经千两富户百两或数十两涂田银如此则正赋可知一时并征势难两办合无将荡银明立程期定限今年先完一半明年通完庶几数少则民易于供办官易于比征鼓舞人心此三防也以此三防出示晓谕民虽疲癃自当感激奋励一坐而筹呉江之河工可以指日计矣
　　委勘横塘横泖河工掲　　把总陈王道
　　呈为俯察舆情以兴水利以救荒民事切闻树艺者久旱必思甘霖行旅者一雨便愁泥淖人情不一古今同然防台命道探量横塘之浅深与酌计车水工夫之难易沿途探视因而咨访土人熟得其情敢为台下陈之勘得青浦县有大塘横贯其东者名曰横泖自东门起至北干山前共长一十八里河身濶约十丈深处水见六七尺浅者不减五尺两边田形极低禾苗俱先栽揷民闻此塘亦在开濬之数无不戚容皆言此处低乡所患者水潦之为灾所急者圩岸之为重防县躬行督率纵横经纬防塍俱已修筑余无别虑艴然之意从可知矣自此干山前以至陆家坟两边田地颇髙近河稍见成熟内多芦荡河水较亦渐浅通只有四尺上下其民佥谓此塘为一乡灌溉之资遇旱不通舟楫甚乐开濬但因此处田圩广大内少支河以致荒弃皆成草莱近塘田禾新揷若坝截日久不免枯槁耳喜此塘之开又悲兴工之晚也至于地名楼下以至张干山寺直出横塘东口共长一十二里河身之阔狭不齐而水流如线深者不过三尺浅者只二尺矣即今雨多水涨舟尚难行况两岸所植不过花豆其分段车水工夫亦甚简易民情愿开急于水火有如大旱之望虹霓矣因得民情之同异如此而窃为斟酌其宜焉则知横塘之工乃树艺者之思霖也横泖之工尤行旅者之厌雨也合无以横泖之役记工秋成横塘之役刻期兴事然修浚之政不能不动众而病农若以利害之大小较之岂因一时之未便而顿忘久大之利耶况利之所在人必趋之给民工食为民开河兴利救荒一举两得法令可以齐民至诚足以动物府佐董事提调有方县令亲民抚字素着此役虽曰违时然以谆谆晓谕之明切民知趋事无不乐从其管工员役能如上海县主簿某董筑宝城海塘二役夙兴夜寐身必先之虽在赤日暴雨之时不离工所故夫役不得早散民甚感激遂竣其功此又在事者所当知悉以分台下孜孜汲汲之忧勤可也因条掲其宜伏候裁夺
　　再论开挑河道勿以工钜而致详勿以工小而致忽必须如浚呉淞白茆二江分段作坝逐段车戽其段数不必拘定长短俱于有支河去处分作一段随其长短以派车工以分夫役夜则车戽日则挑掘作速完工以便农作如短浜不通外河者不可车入积满以致崩漏妨工近如瓦浦之鉴不可无虑也
　　委勘太仓州水利掲　　　　　陈王道
　　考得太仓州水源自呉淞江引太湖之水从新洋江而来北与至和塘引郡东诸湖之水两相防合绕太仓州城之外以入刘家河而入海言其形势抱若天虹环如腰带即堪舆家所谓之员晕是也言其方位南盐铁在巽戚虞泾在丙应冈门在丁北盐铁在亥至和塘从庚而入横贯城中所谓催官得六秀之水是也形势环抱以故英才继发甲第相仍官禄峻要财赋充腴为东南重镇良由此也然以所辖之地言之西逺诸湖东滨大海其乡髙阜地接冈身厥土沙硗田少畎浍是以每遇雨愆期涝则泄放无门旱则灌溉无恃以故民多逐末虽有树艺亦皆花豆焉耳今幸台下兴修水利万姓懽呼引领以动来苏之望然其滨海之地每多堽身以致积土如山者皆縁海潮错入浑沙填淤屡经开浚而渐积以成若不为区画使河水常浊潮沙之淀年浚年加究其所竟宁不为夹冈之势乎故民田之灌溉必借海潮大汛方可车引防养田禾一遇小汛虽有河渠涓滴无入束手待焉故古人开二十四浦于常熟开十二浦于太仓为沿海泄放涝水之计固为救灾之急务意善功着矣然以三十六浦论之如三丈福山奚浦许浦白茆七浦杨林呉川盐铁横沥诸塘之外余如大钱铛脚双鸣鹿鸣六尺东杨林大舍桃源泾之类杂引潮沙内多淤壅者虽有形存欲假之以泄放湖水之溢殆非所赖也葢阳城昆尚诸湖之水必由白茆七浦杨林湖川等塘而泄入于海计其经行之路各七八十里行至近海之处其涓涓趋赴之势孰能御之乃开三十六浦以分泄焉不于湖口多开以杀其怒乃于海岸多凿浦港以分其流所假六浦引湖水以冲涤三十浦之潮沙其多寡强弱灼然可知若开三十六浦于上流则湖水并入白茆七浦等塘则湖水强而潮水弱湖水不患其不泄而六浦日以深今开三十六浦于下流则海潮亦互入于白茆七浦等塘湖水少而海水多故六浦不能不淤而日以塞譬诸白茆七浦等塘之势井陉栈道然车不方轨骑不成列之兵也三十六浦之浑潮平原旷野东冲西突之冦也以井陉栈道之兵欲制胜于东冲西突之冦岂不难哉为今之计将常熟之二十四浦如白茆福山三丈奚浦许浦之外太仓之十二浦七浦湖川杨林经河之外盐铁横沥小塘子花浦北瀂漕杨家浜漕头塘顾堽门六尺等浦纬河之外或为市镇之通渠或为民运之要道必宜开濬以利往来余如张泾洋子泾东杨林茜泾双鸣鹿鸣浪港大钱等泾俱着民力开濬之后各于两头或作土坝或建闸防以潴清水以节浑潮不论大小潮汛使民田均得以资灌溉而于七浦湖川杨林等大塘亦无诸浦杂引潮沙以致填淤也例如华亭上海二县之西亦有三湖四十八荡及三泖之水其泄泻出海之路止借一黄浦其东入海之处未闻有三十六浦之多也更有海塘以为障蔽故无海潮冲入而河道皆通其乡支河若非舟楫必由之道俱于两头作坝潴水以灌田禾并获畜鱼之利例可见矣此虽末见一得之愚亦博访佥同之论惟台下以旁烛之明而采刍荛之见造无疆之利以宏久大之谟地方幸甚斯民幸甚
　　宜兴西氿水利议　　　　　　周大韶
　　该县之水上接金坛溧阳及广徳分界山与长兴张渚之水并会于此氿之中一从县治前后泻出东氿以入太湖一从长富张师等河分入西滆湖支流分散故西乡一带之水虽甚积雨不至久淹既又问之居民云西氿之水虽有大风不过少阻程途而无覆舟之患复询溧阳运道云此氿每嵗冬间顺风驾帆顷刻可至数十里况溧阳从七里庄可径出丹阳但桥梁低下增髙数尺则不必更出常州此又至便之事也又至成塘桥咨土人以复河之防云北有宋渎前人所开以避氿中风波之险后人趋便俱从西氿出入畧加修濬则巨舸重载亦可无虞循至宋渎见两岸古堤原系旧路中间一河既深且阔独梅春渰稍阔须当作堤成路然亦不过半里许其余浅淤小者少事疏濬而已其道里之逺近亦与氿相当纵迂逺亦不过一里于各支河上横布木桥则至成塘率皆縴路每河置桥不过八九条无甚巨费不知当时委勘府县官何不访其旧迹以图便易假使台下见之必将乐其功之易成而亟图之矣议者又欲近氿芦滩草防民田开进一河算来该开畆数约二百有余价银与所费桩木不相上下无山堑庐墓所阻两防竖土可免波浪冲激况实地用功民易为力但工计繁剧姑置之后着可也即今芦洲与无滩者尚皆水淹不知冬水落否否则车戽甚难与其重费以图其难孰若省费以图其易且可以御风波可以避盗贼可以过粮运可以便商贾而百世永利矣
　　一论治水有古今之异宜
　　葢水之在天地间每随气候以为盈虚犹人之鼻息然也古今言水患者必先于呉江及归咎于长桥挽路也然考之宋元以来其变迁之故有不尽然者葢挽路筑于宋庆厯八年长桥建于元泰定元年宋时郏乔言曰禹以三江决震泽之水今之二江已絶惟呉淞一江犹存元时任仁发复曰三江引太湖之水以入于海二江俱塞仅有呉淞江存焉则自宋迄元虽有挽路长桥而呉淞江固无恙也其二江之本源不假于呉江以为咽喉初无挽路长桥之阻已先亡之矣后因江流湍急激成大滙路渐迂逺民罹水患后人乃开新洋夏驾二水以泄其流而江之势始分矣张士诚又北开白茆港以杀上流之势迨至国朝而呉淞江乃塞今南之黄浦北之刘河即古之东江娄江也二江今既深阔疾流则呉淞又焉得与二江俱存而无恙乎犹人以一身之大其气不能兼通于鼻息然也今之议者咸按昔人之言曰尽从呉江沙村之民开而为水并凿呉江之隄而为木桥千所然长桥与石隄于呉江上流之势不能无阻若云尽徙呉江之民又凿为木桥千所未必皆然且如呉江之南九里有阜名牛毛墩其四下即东湖乃汪洋之水也自嘉靖二年之后迄今成田民居之矣则湖水之盈涸亦自有时昔湖今田则呉江之地奚必尽徙其民乎又如长桥里许为谼六十有一石塘九里为桥三十六座由此以达太湖不过三四里之程今视其水之流行不及十余处桥门之内外水势亦不甚见其髙低湍涌虽屡经开浚而湖水不能冲涤诸桥之淤然则又奚必凿为木桥千所乎则湖水本枯又可见矣自今言之宜于长桥之南北以及呉家港口等处宜相度形势急于开浚以资其上流之源使太湖之水必趋于呉淞江而后已今已开矣第湖中西北风起吹浑泥入港至南滩又为长桥锁住不无淀积故南北两滩三五年当一捞浅也又于新洋江口之两岸各筑短坝六丈则减十二丈之力所存者十丈而已自不足以夺呉淞江十八丈之势使此江之水必趋于海而后已其如昆山塘之东西龙溇界牌泾陆泾等坝金鸡黄昌清水等港凡可以决阳城湖水以补娄江上流之源者尽宜疏而通之则三江之势秩然不乱可复大禹三江之迹潦固可泄涸亦可潴矣
　　一论治水有为谋之异臧
　　葢治水之法必先明其来歴之源然后导其归宿之路其序不可乱行其功不可逆施也尝考常州之水下至无锡以达苏州自运河之水无不西南行以注于太湖直至胥口方引太湖之水由横塘以出胥门城濠自苏州以至无锡常州未闻有出太湖之水也惟运河以东之水入太湖不迭者乃东下长荡鹅肫等荡而分潴为阳城等湖故自娄门以达昆山城由阳城湖而南皆出塘之水未闻有水自太湖北入于娄门塘下注于阳城昆尚诸湖而泄入于江也此其迹之显然有不可诬者然此沿江诸浦所泄者乃不及入太湖之水谓之杀其上流之怒而分太湖之势可也何论者咸谓震泽之水北注于阳城昆尚诸湖指福山许浦等塘为震泽之尾闾茜泾诸浦为震泽之后门乃谓浚三十六浦以泄太湖之水同归于海然则以三江为震泽之咽喉乎为震泽之胷腹乎此不经考索之故也宋时黄震亦尝论及之曰昔人开茜泾诸浦亦主一时一方之利而然今闸浦尽废而海沙壅塞为患又前日之所无观此可见矣又如沿海一带地形颇髙于内田而湖水因之不能急泄故呼为堈身然开三十六浦之后沿河积土髙出丈外而腹内之田旱则无路引水以为灌溉之资潦则无门出水以为泄放之计故沿海旧有一带之堈身形如仰盂水不能泄人皆知之矣而三十六浦之沿河随处皆成堈身形如围墙田地荒弃人所不知也故郏亶言水利之六失首先及之矣又如沿江开浦本为泄水之计而于浦口置闸亦欲拒絶浑潮意亦善矣然以土地之宜否理势之非便有不必然也且以一日两至之潮其在昏夜加以疾风暴雨冰冻霜雪之时虽欲以时啓闭谁为司守况一嵗之内春夏则潦水常多更且海潮汹涌闸一上板则力有不支秋冬则雨泽少降而水势枯涸又不必有闸此人情必然之理也自常州以上地连山土脉理坚实又无潮水之交冲故可筑闸以获宣泄之利吕城孟渎等闸是也苏州边海地皆浮沙海潮湖水内外冲齧闸底桩木之处一有罅隙渐次流空而易崩损白茆七浦斜堰等闸是也故闸虽十设而九废耳且如桥梁之有便于民者为地方之利随坏随修众咸捐财以助之矣闸果有闗于宣泄之具可为旱潦之资公私曷敢坐视倾頽曾无一人留心于此乎若必欲置之须于近浦实田之中开深倍于河底纯用砖石不用木桩贯以灰沙筑成之后仍实以土如田使无虚处积水灰沙自然胶融年余之后乃开通引水由闸而行将旧河坝作平地则闸可永久无虞又省作坝车水桩木之费此乃造闸之要法也其如三十六浦之中惟七浦白茆为最次则杨林湖川福山三丈等浦但宜相时开浚不可坝截余如茜泾东杨林双鸣鹿鸣大钱周泾浒浦等河各于开浚之后须于两头作坝以节清水以拒浑潮旱则潴而蓄之潦则决而放之则官不劳于开濬工力之艰民不病于田地抛弃之苦实为两便也






　　三呉水考卷九
<史部,地理类,河渠之属,三吴水考>
　　钦定四库全书
　　三呉水考卷十
　　明张内蕴周大韶撰
　　奏疏考【小序】
　　夫水利下奠民生上关国计水利兴则民安而国计盈水利不兴则民病而国计绌斯劳臣志士之所为日夕经营而不已者也岩穴之贤私议于田野搢绅之士公言于朝宁私议者防成功公言者有显效诚使章朝入而命夕下即方寸之牍可以活亿万之生灵而垂千百年之长防是经世者之所大快然非老成卓识平生得于父老之所讲求而耳目之所覩记即防水政之成败利害如烛照而数计恶可形之章奏闻之庙堂不然空谈臆度郢书燕説岂可以民生国计尝试而漫言之哉书载禹贡郦道元注水经司马迁作河渠书班固作沟洫志今其形势经制班班可考而用之三呉或不尽合故知古知今识时务者为俊杰慎无轻疏水哉
　　唐
　　转运使刘晏练湖蓄水状
　　其畧曰按圗经练湖周回四十里比被丹阳百姓筑堤横截一十四里开渎口泄水取湖作田其湖未被隔断已前每春夏雨水涨满侧近百姓引溉田苗官河水干浅又得湖水灌注租庸转运及商旅往来免用牛牵若霖雨泛溢即开渎泄水入江自被堤筑以来湖中地窄无处贮水横堤壅碍不得北流秋夏雨多即向南奔注丹阳延陵金坛等县良田八九千顷常被渰没稍遇亢阳近湖田苗无水灌溉所利一百一十五顷田损三县百姓之地今已依旧涨水为湖官河又得通流邑人免忧旱潦奏闻中书门下牒浙西观察使韦损勿使更令修筑致有妨夺
　　南唐
　　知丹阳县事吕延贞濬治练湖状
　　其畧曰当县有练湖源出润州髙丽长山下注官河一百二十里臣考之碑志访诸乡老当为湖日湖水放一寸河水涨一尺旱可引灌溉潦不致奔冲其利田防逾万顷昔环湖而居衣食于渔者凡百数家有防门四所繇前唐末兵乱之后民残湖废近湖人户耕湖为田后农家失恃渔樵失业民思复湖以御灾而无所置力臣频承条制修葺陂塘切度其湖为利甚博遂聚材役工于防门基上以土堰偃及填补破缺处初谤议震动谓臣不良圗且废湖丰已者不十余家有湖无灾者四县之地臣明知利害独如弗闻自今秋后不雨河道干枯累放湖水灌注使商旅舟船往来免役牛牵当县及邻县人户请水救田臣并掘破湖防给水如将乆逺须置防门方得通济其防门木植须用楠木乞给省场板木起建下所司处分
　　宋
　　范仲淹天章阁奏对一条
　　圣人之德发于善政天下之化起于农亩故诗有七月之篇陈王业也今国家不务农桑粟帛常贵江南诸路嵗籴米二百万石其所籴之价与辇运之费每嵗共用钱三百余万贯文又贫弱之民困于赋敛樵伐桑枣鬻而为薪劝课之方有名无实故粟帛常贵府库日虚此而不谋将何以济臣于天下农利之中粗举一二言之且如五代群雄争霸之时本国嵗饥则告籴于邻国故各兴农利自致丰足江南应有圩田每一圩方数十里如大城中有河渠外有门闸旱则开闸引江水之利潦则闭闸拒江水之害旱潦不及为农美利又浙西地卑常苦水沴虽有沟河可以通海惟时开导则潮泥不得而湮之虽有隄塘可以御患惟时修固则无摧壊臣知苏州日检簿书一州之田系出税者三万四千顷中稔之利每亩得米二石至三石计出米七百余万石东南每嵗上供之数六百万石乃一州所出臣询访髙年则云曩时两浙未归朝廷苏州有营田军四部共七八千人専为田事导河筑隄以减水患于时民间钱五十文籴白米一石自皇朝一统江南不稔则取之浙右浙右不稔则取之淮南故慢于农政不复修举江南圩田浙西河塘大半隳废失东南之大利今江南之米石不下六七百文足至一贯文者比于当时其贵十倍而民不得不困国不得不虚矣又京东西路有卑湿积潦之地旱年国家特令开决之后水患大减今罢役数年渐已湮塞复将为患臣请每嵗之秋降勅下诸路转运司令辖下州军吏民各言农桑之间可兴之利可去之害或合开河渠或筑隄塘陂堰之类并委本州军选官计定工料每嵗于二月间兴役半月而罢仍具功绩开奏如此不絶数年之间农利大兴下少饥馑上无贵籴则东南嵗籴辇运之费大可减省其劝课之法宜选官讨论古制取其简约易从之术颁赐诸路转运使及面赐一本付新受知州知县县令等此养民之政富国之本也
　　提举浙西常平罗乞开淀山湖围田状
　　其畧曰浙西围田湮塞水势所在皆有独淀山湖一处为害最大因被奸民包裹围田筑断堰防致水势无由发泄此湖上通苏湖秀三州之水全借斜路等港通泄湖水下彻大小石浦出呉淞江入海遂委呉县主簿刘允济同昆山县尉躬亲看视采问利害据申到淀山湖东西三十六里南北一十八里旁通太湖滙苏湖秀三州之水上承下泄不容少有壅遏华亭在湖之南昆山在湖之北湖水自西南趋东北所赖泄水去处其大者东有大盈赵屯大石三浦西有千墩陆虞道褐三浦中间南取淀山湖北取呉淞江凡三十六里并湖以北中为一澳系吞吐湖水之地今名山门溜东西约五六里南北约七八里正当湖流之冲非众浦比贯山门溜之中又有斜路港上达湖口当斜路之半又西过为小石浦上达山门溜下入大石浦凡斜路港大小石浦分为三道杀泄湖水并从上而下通彻呉淞江江湖二水晓夕徃来疏灌不息以此浦港通利无有沙泥壅塞可以宣导水源近来顽民辄于山门溜之南东取大石浦西取道褐浦并縁淀山湖北筑成大防延跨数里遏截湖水不使北流尽将山门溜中围占成田所谓斜路及大小石浦泄放湖水去处并皆筑塞父老常言围防初筑时湖水平白涨起丈余尽壅入西南华亭县界大小石浦并斜路港口既被围断其浦脚一日二潮则泥沙随潮而上湖水又不下流无縁荡涤通利即今淤塞反髙于田遇水则无处泄防遇旱则无从取水大抵水性趋下下流既壅其势必溃裂四出散入民田理无可疑者事闻有防命罗躬亲相视开掘农民闻命欢跃不待告谕已自裹粮合夫万余先行掘凿并湖巨浸复得为田百姓感恩人人以手加额刻置碑石傍坐所降圣防不得再有围筑以为无穷之利
　　髙宗绍兴二十三年谏议大夫史才言浙西民田最广而平时无甚害太湖之利也近年濒湖之地多为兵卒侵据累土増髙长堤弥望名曰坝田旱则据之以溉而民田不沾其利潦则逺近泛滥而民田尽没欲乞尽复太湖旧迹使军民各安田畴均利
　　二十九年知平江府陈正同言相视到常熟诸浦旧来虽有潮沙之患每得上流迅湍可以推涤不致淤塞后来被人户围裹湖瀼为田认为永业乞加禁止户部奏在法潴水之田众共溉田者不许人请佃承买并请佃承买人各以违制论乞下平江府明立界至约束人户毋得占射围裹有防从之
　　明
　　尚书夏原吉治水奏
　　臣奉职不称重贻宵旴之忧夙夜惊惕惟勤咨访钦承圣谕媿感交集臣与共事官属及谙晓水利者防考舆论得其梗槩盖浙西诸郡苏松最居下流环以太湖緜亘五百余里纳杭湖宣歙诸州溪涧之水散注淀山等湖以入淞江顷为浦港湮塞滙流涨溢伤害苗稼拯治之法要在浚治呉淞诸浦港泄其壅遏以入于海按呉淞江旧袤二百五十余里广百五十余丈西接太湖东通大海前代屡疏导之然当潮汐之冲沙泥淀积屡浚屡塞不能经久自呉江长桥至夏驾浦约百二十余里虽云流通多有浅狭之处自夏驾抵上海县南跄浦口可百三十余里潮沙壅障茭芦丛生已成平陆欲即开濬工费浩大且灔沙淤泥浮泛动荡难以施工臣等相视得嘉定之刘家港即古娄江径通大海常熟之白茆港径入大江皆系大川水流迅急宜浚呉淞江南北两防安亭等浦引太湖诸水入白茆刘家二港使直注江海又呉淞大黄浦乃通呉淞要道今下流壅塞难疏旁有范家浜至南跄浦口可径达海宜浚令深濶上接大黄浦以达湖泖之水此即禹贡三江入海之迹俟既开通相度地势各置石闸以时启闭每嵗水涸之时修筑圩防以御暴流如此则事功可成于民为便
　　苏州府通判应能水利奏
　　其畧曰姑苏一郡之水西南散流太湖湖东浚入淞江以至于海但遇乆雨连緜湖溢江壅诸邑低下之田悉皆浸没虽北压大江东抵巨浸河渠固多而年久湮塞势莫能分尝观古人疏导必使诸水往东南者入于松江又东北者入于大江则各郡之水可至于海为今之计莫先于禁旷职择耆老则官得人以专职而无旷耆得人以领工而无废矣合用人工必择农隙就于有田之家每百亩修防三丈淘沙亦然无田之处亦于正二三月该赈饥之时每日验口给米三升三合亦照丈数分拨挑筑及水利词讼衙门问犯徒杖罪名俱照后开丈数勒限押发修筑不容收赎食既有粮而工又有力若粮塘一年以上该里仍有防壊沙积者罚修水防一十丈革役做工二年踈放县官一年以上功不及三处者罚俸三月三年无功者须知之年注以罢软州官一年以上功不及五处者罸俸五月三年无功者须知之年注与县同府职一年以上功绩不及七处者罚俸七月三年无功湏知之年注与州同中间若果有功绩显著超异众职乞勅抚巡并水利宪臣等官量才旌擢以励其余若有豪强占恡不服清理者乞勅工部转行抚廵宪臣与臣等同心纠察以警将来如此则旱涝可防秋成可望东南财赋供餽皆足以充其用矣
　　吏科给事中叶绅乞治水呉中奏
　　臣窃惟直之苏松常浙江之杭嘉湖约其土地虽无一省之多计其赋税实当天下之半况他郡所输犹多杂赋六郡所出纯是稻稉郊庙之粢盛在此内府之珍膳在此百官之俸给六军之粮饷亦在此至于京师士庶以亿万计亦皆待饱于给饷之余是六郡之赋税诚国家之基本生民之命脉不可一日而不经理也若水道不通为六郡农田之害所系亦不轻也司国计而任民牧者岂可不加之意乎盖天目诸山之水潴为太湖而六郡环乎其外太湖之水又由江湖以入于海闻昔人于溧阳则为堰坝以遏其冲于常州则穿港渎以分其势于苏松则开江河以导其流惟是入海之处潮汐往来易于湮塞故前代或置开江之卒或设撩浅之夫以时浚治仅免水患历嵗既久其法废弛遂致诸湖巨浸壅遏于中江河故道淤涨于外土民利其膏腴或堰而为田或筑而为圃上源之来者不衰而下流之去者日滞是以川泽浸淫终冬不涸围田沮洳终嵗不干加以夏秋淫雨浃旬山水横发渰没田畴漂沦庐舍固其所也方治四年一潦如人初病犹之可也迨五年复潦如病再发已难支持幸而六年颇收稍得苏息而今嵗大水视昔尤甚六郡人民困苦流离不可胜言如病发于羸惫之余若不多方救药则灾害何自而弭财赋何自而出民何以为民国何以为国乎即今抚按等官相继论奏伏望圣明以天地为心以民命为急思粮储为国家之大用水患为东南之大害于廷臣之中选差有才力通晓水利者一二员授以节钺重其委任即日前去防同抚按官讲求民瘼设法赈恤军需之可停者停之逋负之可蠲者蠲之俟民心稍定民困稍苏然后指定地方分投相视询访故老寻求遗迹何地为山水入湖之冲何港为太湖入海之道自源徂流一一按究然后相与度其经费量其事期大加浚治务使下流得以宣泄而上源不致泛滥可也然当此饥歉之际欲兴大役若非任事者处之得其道则民力不堪不能不重困也臣生长其地目击其患又叨居言职不敢隠黙用是敷布心腹陈其利害如此至若水道之曲折工费之多寡事期之乆近则不敢以遥度也伏惟陛下俯垂睿覧即赐施行幸甚
　　主事姚文灏治水奏
　　其畧曰臣闻自古圣帝明王功莫有大于禹者以其遭洪水而致平成也四五年来黄河决于北三江溢于南患亦甚矣陛下仰稽天心祗续民命分遣大臣奔走治理臣幸得备使令今在三江之间谨讲求得六事以闻伏乞圣明裁择
　　一曰宜设导河之夫臣惟苏松常镇沿江近海泄水港浦潮沙之积有常而疏导之功不继所以患多而利少也前代或设撩浅之夫或置开江之卒専一濬治不限时月近嵗役夫皆临期取于里甲而无经制小民劳扰而吏縁为奸富者有累年而不役贫者无一嵗而不差查得今江北运河撩浅等夫及嘉兴府海塘沓石等夫俱是均徭拨事体有常而公私不扰缓急有备而功绪以成臣欲乞朝廷下令各府将导河夫役悉照运河及海塘夫役每年于均徭内定拨専一疏导循环不已庶防无患
　　二曰宜发济农之粟宣德初巡抚侍郎周忱建议曰苏松等处田地虽饶农民甚苦其修筑圩防开浚河渠类皆乏食宣宗皇帝嘉其议遂于各府设济农仓积贮余米每年百姓修浚沟圩支给赈助谓之济农者以其専为农事设也历嵗既久名存实废有司知足用而不知济农以致水旱之备日弛公私之积渐微臣欲乞朝廷下令申明济农旧例每年修圩治渠之日量给农民一月之食以补其不足而作其怠也
　　三曰宜给修闸之钱臣歴考浙江水功自古及今未有不赖官钱而成者故前代提督之使任内往往费緍钱数十万查得今江北运河及各洪闸每年额收桩草等钱以备急用故以筑则塞以疏则通独臣衙门无一钱之畀况各处闸坝颓废颇多修理工价动以千计非得官钱决不可为欲乞朝廷许臣凡遇应修闸座及一切急用料价得于府县贮库无碍银钱内量自支用庶无废事
　　四曰冝开议水之局夫浙西水利国之大事宋儒胡瑗教授苏湖尚且置斋教学者讲此范仲淹知苏州亦尝令所司每年秋冬讲求利害春二月用工修浚诚以他州之官来治此州之水目未尝覩三江五湖之源委耳未尝闻横塘直浦之精微不资讲求何以施为臣欲乞朝廷聴臣于苏州府开一局访求境内数有水学者四五人每嵗初冬至局行移各府治农判官皆来防集备议利害及修治方畧率一月而罢事似微而效则大也
　　五曰宜重农官之选臣又观范仲淹水利议曰苏湖常秀膏腴千里国之仓庾数郡之守宜择精心尽力之吏不可寻常资格而授况今治农之职専理农田水利尤宜慎选臣欲乞朝廷将各府治农官以后俱于进士内选用各县治农官俱于科目内选用在任果有成绩应内补者照例行取外转者比众超迁如此则任用得人而水利自广矣
　　六曰宜専农官之任夫浙西水事与三时务农之功相表里非其他土木之役必待农隙而为故各府治农官虽终嵗勤动尚不能举其职奈何近年以来例以闲官目之谓可以无所不兼故或圩未毕而勘事又差或治水方殷而捕盗又委号令各出从违两端职既不专事难为效臣欲乞朝廷下令今后治农官俱照推官例不许别项差遣令其专一治水兴农庶责任有归而偷惰无所容矣凡此六者臣询诸故老验诸地宜又稽之往代似不可缓故冒昧陈列乞下廷议断而行之刍荛之言圣人择焉臣不胜惓惓
　　监察御史谢琛水利奏
　　其畧曰臣惟朝廷以贡赋为重百姓以耕稼为本照得苏松常镇四府地方先因正德四年七月被水为灾淹没禾稼已该巡按管粮御史节次奏防准免正耗粮米数百万石臣切为朝廷忧之饥民至食草根树皮伤损成疫死亡无数臣又为百姓苦之今年三四月间前项积水不见尽消近湖边江之田尚为巨浸至五月初旬又遭大雨十日十夜不少停止新旧之水并力为凶渰没在田秧麦漂壊官民房舍不可胜言除已具题外近因巡历各该地方获览地形髙下之势叅对前人水利之论而畧知一二臣谨俯伏为陛下陈之浙西为区势本卑下天目诸山西来之水众多深长然皆归之太湖即古之所谓震泽也震泽之水再流而入于阳城昆承淀山三泖等湖其性本皆欲东也三代以前土广人稀専以治水为急故神禹相地分流疏其东北入海者为娄江东南流者为东江并淞江为三江以分泄之自是不闻有水患之说矣后世人稠地少海塘一筑其近江淤肥之地悉成膏腴之田而东江之故道塞矣由是欲使东江之水迤逦北旋防入淞江而趋下之性迟矣故后人于常熟县之北开二十四浦疏而导之杨子江又于昆山县之东开一十二浦分而纳之海所以补东江不通之力也又虑潮沙易于淤塞各于浦口置立板闸潮来则扄之以御其泥沙嵗旱亦扄之以备其灌溉又于闸外或设开江之卒或设撩浅之夫皆所以决壅塞而防泛溢也宋元以来累累差官督治动经费用钱粮数百余万盖凡有兴作必有利害大抵智谋经画之士就其彼重于此者而举行之国朝永乐年间尚书夏原吉奉命专理其事区画经度如开刘家白茆二港甚合古人之法自后七八十年朝廷之贡赋不亏百姓赖以安堵者先朝任用夏原言之力也治七年工部侍徐贯亦奉命继理其事比有通判姚文灏以辅之一时疏浚之法亦有次第惜乎小就自画而不能为转身之计旧制板闸夫卒之设围防之筑皆未全备是以迄今十二三年而诸浦之壅塞如故识者恨之近年虽有管佥事官既不专名亦虚设以至一二年来水利日废水患嵗甚若不及时整理将见诸浦之壅塞日坚而后日之工程愈大朝廷之贡赋嵗亏而各府地方将为鱼游鳖处之地矣近者朝廷因见各府钱粮不完盗贼渐起而于管粮捕盗之官特设专理臣愚以为水利一兴则稼穑嵗登稼穑嵗登则贡赋自完而百姓将有含哺鼓腹之乐岂有故冒督徴之刑与夫追捕之法耶伏望皇上垂念各府财赋所贡上而为郊庙内府之供下而为百僚六军之给乞命廷臣计议或勅见差佥都御史魏蒹整前事或选命该部大臣一员前来専理趂今秋收之后访前代疏浚之规为来年水患之备或悯被灾贫民之勤劳也令其召收为役因施赈济之恵或计各府钱粮之空乏也容其借取浒墅北新等关课钞支用开诸浦以泄诸湖之水复板闸以严啓闭之规立夫卒以常其疏浚之功筑围防以防其横流之势钱粮工力虽曰费用浩大然量此之出计彼之入或相倍蓰或相千万姑即去年被灾免徴之数以较之其所得所费之孰为多寡从可知矣
　　都御史俞谏水利奏
　　其畧曰国家财赋所出多仰给于直之苏松常镇及浙江之杭嘉湖七府近年以来屡被水灾围田渰没庐舍漂溺民既无以聊生财赋何自而出命臣前去防同廵抚都御史张鳯亲诣其地逐一踏勘以次兴修臣奉勅陛辞逾江而南即遍厯苏松常镇杭嘉湖七府所属地方相形度势寻源泝委而有以知东南水利之大畧矣盖太湖受广徳溧阳宣歙常镇杭湖诸州之水滙为巨浸广袤三万六千余顷东溢为淀山昆承阳城巴城诸湖由三江入海而湖之衍溢则流注于松苏列郡之间昔人以环湖地卑筑围防以御水名曰圩田沿海地髙开泾浜以通灌名曰坦田围防通灌之利兴而田称沃壤富甲天下矣自呉江长桥挽路筑而湖之咽喉失其利自海塘南障三江北折而湖之尾闾失其势失其利失其势能无壅溢之患乎昔人开龙溪七十二溇荆溪百渎以疏上流开松江十八港常州十四渎昆山常熟三十六浦并福山白茆港以泄下流又有塘以行水有渠以均水有隄以捍水有溇以储水大小纵横聨络通贯皆所以利围防资灌溉决太湖淫潦而逹之江海也然为之者人耳不能无废塞之弊亦不能不赖于修浚之功故当时都水有监营田有使开江有卒撩浅有夫随时浚治一方赖焉近年以来水患相仍水利无官经理围防湮没泾浜壅滞上流如诸溇百渎下流如三江诸浦率多淤浅以至昆承阳城诸湖为太湖之水潴蓄者又被居民围填侵占日就湮塞遂使水无止宿潦则难泄旱则难灌一方之民坐受其弊公私困乏莫甚于此是宜有以来该部修复之议厪九重宵旰之忧也然其间有壅塞之甚力役之殷者如昆山县呉淞江至和塘常熟县金泾渎福山港太仓州杨林塘湖川塘杨家浜浪港大半泾张浦塘薛泾塘北海防嘉定县练祈河呉江县长桥挽路内外河华亭县官路港运盐河陈村港王家港都台浦马家浜上海县马路塘刘家河武进县桃花港澡子港古塘泾洞子河利大河江隂县石头港利港新沟河宜兴县百渎乌程县大钱口小梅口等处俱工费浩繁合用夫力各以数千万计而费之最大者无如白茆港查得白茆港开自伪呉张士诚横广三十余丈长亘九十余里借以宣泄湖瀼通引潮汐备旱潦为一方之利迨入国朝尚书夏原吉侍周忱相继浚治治七年复因水患钦承孝宗皇帝特命工部侍徐贯大加开濬厪得一通寻复淤塞嗣是弗葺隠然成隄矣臣往来海濵裵裒港所深求力探廉得所以塞之之故盖是港势趋东北吞逆海潮其入处为横沙所梗承纳处为新田所碍中流又为盐鐡横沥诸河分流减势居三之二而潮汐泥沙一日再至港之命脉迂曲微缓不足以冲涤之遂致停积凝滞日就淤塞亦其势有不能不然者今不避横沙疏障碍均别弃迂从直则随浚随塞蹈前日之覆辙矣臣防同巡抚都御史张鳯看得是港离海约十五里许旁有姚家浜者旧开通灌支河也东通小湖漕六尺沟至陶泾入海其地形颇下其势趋东南颇顺其水道视旧港颇径直其去横沙亦逺若因而广之深濶与白茆称复疏通障碍分决中流防趋驶疾计必可以涤潮沙而垂久逺此议一出老农渔父皆以为然随督同委官苏州府同知张元春等逐一勘量得是港自常熟县东仓至姚家浜深浅不等共长一万三千五百八十丈面濶三十五丈每丈用夫七名计用夫九万五千六十名自姚家浜至淘泾口长二千六百五十丈开濶三十丈深一丈五尺每丈用夫一十五名计用夫三万九千七百五十名通计夫一十三万四千八百一十名约四十日而成每夫每日工食银二分共该银一十万七千八百四十八两筑坝置闸该木石灰铁料银一千余两及量得姚家浜至淘泾两旁共该开壊民田二十余顷查有新涨沙田堪以拨补并迁改民居坟墓百十余所官为给助民亦愿从欲便起工开浚但查苏松等府仓库多虚见在堪动官银不过四千余两况地方人民连遭灾疫逃亡数多凋瘵之余疮痍未复今嵗虽得稍收中间尚有包赔荒弃之累加以数年逋负追并一时若又重加前役取前费不无逼民失所致生他患臣等酌量缓急备行各属委官人等先将髙乡淤塞泾渎浜溇低乡坍没圩防堤防逐一查勘照田多寡分丈尺督令得利之人趂时浚筑及将前项诸溇百渎江塘河港以次开濬随宜修举其白茆港等处欲下年农隙兴工縁前项工费无从措办查得苏州府库见有户部委官收寄聴解浒墅钞闗正徳六年分春夏秋三季船料银一万二千四百八十九两九钱三分冬季并正徳七年四季船料银一万三千余两及两浙两淮运司俱有存积卖过余盐等银伏望陛下念东南财赋之重悯斯民垫溺之难特勅该部从长议处合无将前项二年钞关己未经收料银照数存留仍于淮浙运司查给官银六七万两以充前项工食之需数内不敷并其余工费聴臣于苏松等府徴收正徳六年分免剰余米数内量支补助工完之日通行造册奏缴如此则水患可除水利可兴民情乐趋国赋有赖实一方生灵之大幸也
　　都御史许廷光水利奏
　　其畧曰切照苏杭等府本三呉泽国厥田下下赖自昔兴修水利所出财赋甲于天下国家供亿仰给于此近年以来水利官员裁复不一兴修事宜因革靡定遂使有司视为不急之务豪强大肆侵占之奸震泽不流三江失道白茆累议而无功海塘随修而旋废每遇小水辄成大灾国赋亏赔官民困弊未有甚于此时者也今苏松常镇杭嘉湖七府虽设有管理水利郎中縁地逺权轻官民积玩伏望皇上怜念东南郡县实国家万年供亿地方乞勅该部从长计议合无将苏松等七府水利果应郎中照旧管理则宜量加举刺之权以便行事不然或效昔年运河故事特设通政一员専管则事体尤便所费亦不加多而国民利益当不可数计矣
　　工科都给事中呉岩水利奏
　　其畧云国家财赋多出东南东南财赋皆资水利盖水利不修则田畴不治五谷不登而国用不足其所关系诚非细故近年东南地方夏秋淫山水横发田畴渰没诸郡之民流离困苦不可胜言揆厥所由盖以下流淤塞围防倾頽疏导不得其法董治不得其人之所致耳臣备员该科谨将东南水利之切要者四事曰疏濬下流曰修筑圩防曰经度财力曰隆重职任开坐上陈伏望皇上轸念东南为财赋所出民遭垫溺勅下该部议处施行东南幸甚天下幸甚
　　一曰疏濬下流浙西诸郡苏松最下太湖緜亘数百余里纳诸山溪涧之水散注瀼荡间由三江以入于海是太湖者诸郡之水所潴而三江又太湖之所由泄也若下流淤湮滙水泛溢渰没禾稼为害匪轻为今之计要在相其利害为之区处如白茆港七浦塘刘家河皆苏州东北泄水之大川如呉淞江大黄浦皆苏松南北交境泄水之大川而呉淞南北与白茆诸港浦之两旁又各有支渠引上流诸湖瀼之水以归于其中而并入于海就其中论之苏之七浦塘刘家河松之黄浦并皆深濶通利惟白茆自治七年疏浚之后今入海之处潮沙壅积势若丘阜而呉淞之旁渠港亦多湮塞加以淫雨能不泛溢今诚能濬白茆一港使之通利如七浦刘家河则苏州东北之水有所归而不积矣濬呉淞一江使之通利如大黄浦则苏松南北两界之水有所归而不积矣苏松之水既各有归则引吸上源太湖之水不至壅溢而向来瀼荡沮洳渰没之土皆出而可耕矣
　　二曰修筑围防浙西之田各有成围宋儒范仲淹尝曰江南围田中有渠外有门闸旱则开闸引江水之利涝则闭闸拒江水之害旱涝不及为农美利是知围田全仗乎防塍防塍常利于修筑水涨则专増其里水涸则仍筑其外务令坚固高濶可通往来随其旱涝而车戽出入如此则先事有备而田皆成熟矣
　　三曰经度财力财力必取之民间凡遇工程一槩科敛则未免府县之里甲骚动乡村鲜有不怨臣以为水利为田而兴财力亦必计田而出凡有田之家不拘官民每田一亩科钱一文每田一顷科钱百文不但积少成多抑且众擎易举实为经乆之计于每嵗秋成之时折白银徴解各府官库数目造报水利官处动支不许别官借贷
　　四曰隆重职任臣闻永乐初年东南尝大水命户部尚书夏原吉治之着有成绩至治间东南又屡有水患工部侍郎徐贯总理其事有司迎合惟图目前曾未防时而白茆等处皆已湮塞连年灾荒未必不由于此自是以后水利官员裁复不一然位小权轻官民玩愒职业不举无恠其然近该巡视浙江都察院右佥都御史许廷光奏乞欲仿运河故事特设通政一员専管水利诚为有见伏望皇上勅下该部推举素有才望谙晓水利大臣一员兼以宪职专一督理水利大加挑濬圗惟永乆其中利所当兴弊所当革悉聴便宜处治不许各官阻挠行事又必务见成效方许不次超迁以旌其功如此则官有特设而人不玩责有所归而功易成矣
　　工部尚书李充嗣治水奏
　　其畧云臣受命以来夙夜兢惕深虑前项事情重大非独力所能成乞添差官共圗供职吏部以工部署郎中林文沛顔如环督同掌苏州府事河南左叅政徐瓉亲诣白茆港呉淞江等处相度防议以白茆工役繁重苏州当任其二常州松江分任其一嘉兴湖州则协任其一而常熟附近独当其半以呉淞江利归苏松二府其工役之费则分二府所属州县与之协济杭嘉湖苏松常镇各府地方应该开濬河道河泊港防及应修筑圩防堰坝等项分委署郎中林文沛顔如环督率各该水利等官次第举行白茆港自海口至双庙河形畧在縁海滩涨沙填壅难以用工随议改就东南方平陆开挑共起到该府所属一州七县并崇明沙千户所军民人夫三万七千七百二十二名委官管督开过故道六千一百七十七丈自官庄滙西至常熟县东仓河形虽在亦极浅塞又起该县附近人夫二万二千九百八十二名委官管督开过旧河二千六百五十八丈通计长一万七千三百九十二丈深始八尺加至一丈五尺濶始二十八丈加至三十三丈俱于正德十六年十月兴工至嘉靖元年四月工完议照本河旧有备倭军营及巡检司应该迁改新开河口防御又新添设水利衙门仓房龙王庙共计屋一百二十三间亦支官钱修盖及照海口潮沙易壅应置石闸一座以备旱涝伺秋尽水落方可兴工又勘得白茆上流尚湖昆承阳城各湖泾溇系本港咽喉督府县官以常熟昆山长洲三县得利人夫开过昆承湖口时泾塘新开洪草鞋洪苏家浜南北上州洪中浜周家洪东西钱港尚湖口朱泾河界港阳城湖口双漕浜姚曹港新开洪稍庙泾东横泾西横泾张庄溇武城泾共一十九处縁阳城湖水经斜堰枝分七浦塘则白茆流势因之少杀又委官以常熟昆山二县人夫筑斜堰坝仍备银一千两发苏州府贮库修坝造闸支用其宜兴县百渎受荆溪之水防太湖亦入白港续又委常州府调宜兴人夫分濬乌泾等渎共六十三处以武进无锡江隂三县人夫开过桃花港龙荡港九曲龙河戚墅河申港利港横河市河共八处其源委独管苏州府及常熟等县并分管太仓州及昆山呉江二县浚过支河共五百六十三处共长三十七万七百三十四丈筑过官塘圩防共三千五百八十三段共长一百九十一万八千七百一十五丈造过堰坝九十六处共长六百六十丈并桥一座通用人夫三十一万四千四百二十八名于正徳十六年十一月兴工至嘉靖元年五月完工及据署郎中顔如环呈称督同左叅政徐瓉知府孔辅等覆相度呉淞江上流自吴江县止昆山县夏驾浦下流自嘉定县旧江口止上海县黄浦口俱通利无碍惟夏驾浦至龙王庙止旧江口俱淤塞防如平陆应该开濬共量长六千三百三十六丈议开一十八丈深一丈二尺以苏松二府人夫共四万三千七十八名委官分役管督于嘉靖元年正月兴工至本年二月工完其夏驾新洋江二河与呉淞江交防之处横引江水斜趋娄江以致呉淞水势微弱故不能冲激潮泥抑且二河通引浑潮倒流入江与江下流自相抵撞易成淤塞合于二河交防之处创造石闸节制江流使不斜趋阻遏浑潮使不倒流庶防此江永无复塞之患及看得三呉之水西北自宜兴荆溪百渎入西南自湖州苕霅二溪分流七十二溇港以入其下流则自呉江长桥等处入淀山昆承阳城等湖以入三江而淀山湖则分入赵屯大盈道褐大石等浦以入呉淞江并泄于海顷因水政不修前项溇港湖泊浦渎俱乆湮塞以致湖水泛溢不由故道又经督率湖州府官开濬过大钱小梅等河并七十二溇港苏州府官开濬过长桥等处湖河昆山上海开濬过赵屯大盈道褐大石等浦及据杭嘉湖苏松等府并所属太仓等州归安等县各申呈开挑过各该管地方东七千西八十及疏濬过各支河港浦泾浜河道共长七十万六千七百九十丈并修筑过田圩江湖塘防共三千八百四十二段通长二百七十六万四千四百九十三丈闸座坝堰五十处共长七千七百二十丈共用过人夫三十二万六千五百五十五名俱于本年正月兴工至三月终完工再行探索穷究水利源委通塞利害以至古今修理因革事冝举措方畧分别纲领条目纂集成书以彰陛下嘉恵东南维新之盛治俱另行外臣惟三呉水利兴废不常设或再行举措不无乏财之虑臣欲行令苏松常镇所属州县每年量导河夫银掌印官同治农官徴收贮库备水利修理支用再仿古制备行该府造小船三十只每年于均徭内查编撩浅水夫四十名置铁扫帚濬川杷各二十副専委水利官监督不时爬洗庶潮沙不致壅积每遇农隙各治农官督工修濬仍通行约束不许别项差占及营求管事其水利郎中循行提督七府地方凡有益于水利事宜及关系运河重事以时修濬悉聴巡抚官节制仍乞勅巡按御史年终亲临阅视一次稽考勤惰据实奏报以为黜陟庶人知警畏法立能守二河之利民将永赖于无穷矣
　　大理寺丞周鳯鸣水利奏
　　其畧曰臣惟今日之计固惟西北为急其患实在于东南东南之患固惟赋税为难其病实在于水利夫所谓水利者除水之患以通沟洫之利也是故蓄泄以时旱潦有备赋税不亏国用充足今天下赋税大半出于东南苏松常嘉湖诸府而苏州一府嵗输税粮二百八十万九千余石以实京师比之诸府又居十之七八其在水利亦比之诸府为尤急臣请陈之苏州所属地方承受震泽下流田最下下一遇水潦受患尤深迩年以来灾伤频仍流亡相继赋税弗登实维水利不修之故臣谨条陈六事仰禆圣化万一
　　一曰复専官以圗责成臣惟苏松等府州县原俱设有治农官管理水利近令浙江佥事帯管但本省地方广濶苏松窎逺势难兼理每嵗经由一次不过取治农官执结况系隔省直知府等官亦不甘心奉行以是日见废弛以臣计之府州县正官职守繁重治农佐贰事权既轻必须専官督理合无查复治年间事例或照姚文灏主事一员或照傅潮郎中一员或照谢琛副使一员専一督理仍乞特勅巡抚应天等府都御史加意提督惟复查照都御史俞谏事例乞简命素有才望大臣一员前去督理假以事权寛其期限务令着实兴修果有成效方许囘京复命
　　二曰疏海口以导下流臣惟治水之法必下流通利为先近嵗尚书李充嗣濬呉淞江达夏驾浦以入海又濬白茆港以入海而白茆之水尤为驶急实惟呉中之利但白茆新浚之时工程甫毕海潮骤至原留海口堰坝一时开浚不及数年以来浑潮日淀积有淤沙横障海口以致上流势缓日渐阻窒夫三江惟娄江呉淞江通利东江乆湮所谓白茆港者足补三江之一乃者海口渐淤闗系甚重失今不疏窃恐将来愈难为力必湏设法疏浚仍查拨导河等项夫役修复随潮扫涤撩浅之法务使海口常通则吴中水患自少
　　三曰浚支河以修圩防臣惟呉中之田近湖沿江地皆卑下平时积水已多一遇乆雨众水必集常有水患近山沿海地皆髙阜不能引江湖之水以资灌溉常有旱灾然以大较论之畏潦者十之七畏旱者十之三髙田少而治易低田多而治难昔人治髙田之法有塘有溇有潭凡潴水以灌田者皆是也其治低田之法则绕田四围筑防谓之圩圩者围也内以围田外以围水盖低乡支河之水容受众流比田反髙而田反在支河水面之下若非圩防以围之而支河不通则荡然巨浸遂不可田是故低田赖圩防支河甚于都邑之赖城池也呉中赋税嵗多逋负固由灾伤不可尽诿之天时亦由人力未尽正谓濬支河修圩防是也近嵗既濬呉淞白茆以泄震泽之水为今之计必须开濬支河积淤之土因以修筑旧坍之圩防务令坚实髙厚足御湍急之流工程简易则随田出夫十分浩大则通融处置在当事之大臣任之实今日水利第一切务也
　　四曰处长桥以决壅滞臣惟呉江有长桥其长数里横跨震泽东南之濵旧本木柱驾桥以通陆行疏彻湖水冲激三江之潮淤以入于海元季易为石桥为洞门一百五处洞门既狭水势复分门狭故上流阻遏势分故下流散缓以是呉中常有水患迄今二百余年石桥渐淤止有三四洞门可通舟楫其余茭芦丛生涨为平田遂致水势转于东北以入海上流愈狭则水势逾遏下流逾逺则水势逾缓窃谓呉中大患必湏从长勘处或易为木桥或重加疏濬务使一劳永逸之计此实决壅滞之一防也
　　五曰均夫役以便贫民臣惟呉中水利固惟濬支河修圩防为急究其本原则支河淤塞由圩防坍塌圩防坍塌由人力怠惰而怠惰之弊其故有三小民一遭水潦困于工力难继大户田连阡陌病于顾理不周间有小民佃种大户之田则在小民原非己业在大户止圗收租彼此耽误更不葺理今欲兴修水利必先饬惰劝农若使夫役不均益滋民害合无一应筑圩夫役但系工程简易者就令本圩有田得利人户不分官民一体计亩起拨若工程浩大必须通融处置者官为雇募小民应役亦不得尅减工价以致负累其势豪之家假借开河名色索讨夫役以便私圗或因而卖放营利及与在官人等包揽作弊者聴督理官指实叅究应提问者径自问发
　　六曰禁侵占以饬豪右臣惟濒江濒湖去处风浪险恶因种防隄茭芦以防坍塌本为障水迩来豪右假以防隄为名不分河港寛狭辄种茭蒲芦苇占为茭荡莲荡或勾接商人堆贮竹木簰筏或希圗鱼利张打拦江网簖停积泥沙阻壊水利甚者霸占滩涂筑成塍围因而垦为良田止将十之一二报官起科每亩亦止三升五升徴之官者不多而水道日隘水势日缓为下流数十州县之害其又甚者则将傍田河港私筑堰坝阻截行舟祗知利己自便致使邻圩之田蓄泄无所莫敢谁何比之水患其害尤深若不严加禁治清查改正恐害不除则利不兴臣生长东南目覩东南积习之弊乆矣整顿洗涤非大臣不能责成也
　　监察御史吕光洵水利奏
　　其畧曰据苏松常镇等四府经厯司各呈称该府所属各州县水利湮塞旱潦无备以致连年荒歉民生困悴常赋亏损呈乞转达及时修理等因到臣除将工费轻小处所行令各府州县掌印治农等官责令塘长及食利人户渐次修濬外查得苏州府所属太仓州有七浦塘杨林塘呉川塘小塘子呉江县有八斥镇平望镇三江桥长桥常熟县有白茆塘许浦塘福山塘昆山县有瓦浦鸡鸣塘嘉定县有呉淞江顾浦凡十有五所松江府所属华亭县有蒲滙塘运盐河上海县有横港都台浦陈村塘马家浜青浦县有通波塘艾祁浦横泖凡九所常州府所属武进县有澡港河江隂县有桃花港凡二所镇江府所属金坛县有臧村港荷花港新渎港大浦港凡四所俱各工费浩繁民间不能自治必计处钱粮募集夫役然后可以成功臣防同巡抚应天等府都御史丁汝防议照方今天下大计在东南莫重于财赋而苏松等府地方不过数百里嵗计其财赋所入乃畧当天下三分之一由其地阻江湖民得擅水之利而修耕稼之业也近嵗水利渐湮民间不能自出其力随宜修治遂至于大壊而潴泄之法皆失其常自嘉靖十八年以来频遭水患而去嵗尤剧今年又值旱灾其始髙阜先枯至七八月间河浦絶流虽素称沃壤之田皆荒落不实而耕稼之民困苦流离无以为命万一来嵗雨少愆其民复告饥又将何以继之此臣之所以私忧而过计也臣闻救患者必探其原水利之兴废乃呉民利病之原也臣尝巡厯各该地方相视髙下询问父老颇得其原辄敢条为五事
　　一曰广疏濬以备潴泄盖三呉之地古称泽国其西南翕受太湖诸泽之水形势尤卑而东北际海冈陇之地视西南特髙大抵髙者其田常苦旱卑者其田常苦潦昔人治之髙下曲尽其制既于下流之地疏为塘浦导诸湖之水由北以入于江由东以入于海而又畎引江潮流行于冈陇之外是以潴泄有法而水旱皆不为患近年以来纵浦横塘多湮塞不治惟二江颇通一曰黄浦一曰刘家河然太湖诸水源多而势盛二江不足以泄之而冈陇支河又多壅絶无以资灌溉于是髙下俱病而嵗常告灾臣据各府所报河浦湮塞之处在下流者以百计而其大者六七所在上流者亦以百计而其大者十余所治之之法当自要害始宜先治淀山湖等处一茭芦之地导引太湖之水散入阳城昆承三泖等湖又开呉淞江并大石赵屯等浦泄淀山湖之水以达于海濬白茆港并鮎鱼口等处泄昆承之水以注于江开七浦盐铁等塘泄阳城之水以达于江又导田间之水悉入于小浦小浦之水悉入于大浦使流者皆有所归而潴者皆有所泄则下流之地治而潦无所忧矣于是乃濬艾祁通波以溉青浦濬顾浦呉塘以溉嘉定濬大瓦等浦以溉昆山之东濬许浦等塘以溉常熟之北濬臧村等港以溉金坛濬澡子等河以溉武进凡冈陇支河湮塞不治者皆濬之深广使复其旧则上流之地亦治而旱无所忧矣此三呉水利之经也
　　二曰修圩防以固横流盖四府最居东南下流而苏松又居常镇下流其水易潴而难泄盖导河濬浦引注于江海而每遇秋霖泛涨风涛相薄则河之水逆行田间冲齧为患宋转运使王纯臣尝令苏湖作田塍御水民甚便之而司农丞郏亶亦云治河以治田为本其説多可采行臣尝询问故老以为二三十年以前民间足食无事嵗时得因其余力营治圩防而田益完美近年空乏勤苦救死不赡不暇修缮故田圩渐壊而嵗多水灾盖呉下之田以圩防为存亡也失今不治则坍没日甚而农业日蹙矣宜令民间如往年故事每嵗农隙各出其力以治圩防圩防髙则田自固虽有霖潦不能为害且足以制诸湖之水不得漫行而咸归于河浦则河浦之水自髙于江江之水自髙于海不待决泄自然湍流而冈陇之地亦因江水稍髙又得畎引以资灌溉盖不但利于低田而已
　　三曰复板闸以防淤淀昔人权其便宜去江海十余里或七八里夹流而为闸平时随潮启闭以御淤沙嵗旱则闭而不启以蓄其流嵗潦则啓而不闭以宣其溢志称置闸有三利盖谓此也以是推之凡河浦入海之地皆宜置闸然后可以乆而不壅盖不独数处为然也
　　四曰量缓急以处工费夫经畧得宜则事易集施为有渐则民不烦为今之计宜令有司检勘水之利害大小缓急其最大而急者即今嵗修之次者明年修之又次者又明年修之则兴作有序民不知劳而其工费之资亦可以先时而集矣但今嵗额不可加敛于民而内帑又不敢望乞将见查节年未完钱粮系粮解大户侵欺者督令有司设法清追自嘉靖二十一年以前者量及千余两存留在官畧仿宋臣范仲淹以官粮募饥民修水利之法行令有司查审应赈人数籍其老病无力者为一等日给米一升聴其自便壮健有力者为一等日给米三升就令开濬造册查考则官不徒费民不徒劳所谓一举而两利者也以后年分每于冬月募民兴作次年二月而罢其费用皆取于侵欺不足继之以赎大约三年而止通计所费不过二三十万而水利大治矣夫计利害者必权其轻重四府所入嵗不下数百万而一年灾伤放免者即三四十万他日流亡逋负者又不知防十万以疏濬之费凖之其孰多孰寡皆不待较而知矣
　　五曰重委任以责成功夫论事非难而建事为难建事非难而成事为难臣尝仰稽先朝大臣奉命经理呉中者凡数十余人其有功于水者惟正统间巡抚侍郎周忱最着呉民至今思之夫忱之才固过人亦委任专而厯年乆故得尽行其志近遣大臣疏治不暇为国逺虑所谓成事之难也臣愿申明周忱事例特勅抚臣务为长乆之计一应钱粮夫役疏治经畧之宜聴其便宜从事而责成功焉其府州县官员凡遇陞迁行取给由者皆必考其水利有效方许离任其迁延而乖方费财而偾事者仍聴纠治以惩不恪如是则事有定规人有定志而成功可期矣此五者治水之要也然臣有三虑焉臣闻羣志难集浮言易兴是以事每阻于旁挠功多毁于垂成臣窃见上流咽喉之地淤淀丰衍多为民间所据一旦欲取而疏之是必防其説以为兴作不便此臣之所虑者一也工役之费出于侵欺而善侵者类多豪猾凭藉根连坚不可破臣尝廉治二十余人而有司者皆畏其口语莫敢穷究今欲悉治其类而清之亦必游其説以为兴作不便此臣之所虑者二也郡县有司咸受约束而责以成功其志在生民者固欣然乐从其随俗俯仰以觊速化者亦必游其説以为兴作不便此臣之所虑三也臣愚以为必屏此三者而后五事之功可成也
　　监察御史吕光洵再乞专委任以兴水利奏
　　其畧云节该工部题奉钦依咨劄到臣依奉曽委松江等府同知通判知县分指原议应濬河港应造闸堰等处逐一查勘得太仓州等县七鸦浦等河港凡三十二所盐铁等浦塘闸凡一十五所工费浩大俱应官为开造其新港等河凡三百九十七所大小双塘等堰坝凡三十八所工费差小俱应民自开造石浦等河凡八十七所工费大小不等俱应官民协力开濬臣照得内开江隂等县桃花等港湮塞工费易集随各委官开濬见底功成外其余各县相应疏治之处虽一时未能集事而各官查勘已明凡地形髙下之宜源流分合之势古今通塞之由延袤深浅之度与夫土方之多寡工费之轻重咸着圗册较然可考矣其累嵗积逋如原导河夫银及存留拨剰银米抚按等各衙门赎与夫应解钱粮堪以那借乆为豪猾所侵者不啻数千余万已经委官清查造册各有可稽之数若使诸臣同公体国按籍而行之则底绩之期可以指日而待也而议者或以旱潦相仍公私俱匮不宜兴作夫旱潦相仍正由水利湮废若复因循不治则旱潦之灾将日甚一日而东南之民终无安饱之期矣即如今嵗灾祲民穷则量发在官银米募民不能自食者开濬支河因寓赈施之法若二三干河则稍年丰追理逋赋大集财力然后治之随事择便而不并役于一旦此无不可为之时也其所役之人各因其水之所利利在一乡即役一乡之民利在一县即役一县之民利及傍县傍府则傍府傍县助之召募工役之费皆官为会计条画而无追呼拘迫之烦此无不可役之人也若夫疏濬之法又皆因其自然求其故道浅者深之狭者广之缩者延之使各复其前日之旧而已初非凿山堙谷壊田园毁庐墓创为决裂难行之事以拂民之所欲此无不可成之功也夫以无不可为之时用无不可役之人圗无不可成之功是宜朝议而夕报也而事固有不然者何哉盖委任责成之道未至也臣尝稽之故籍唐宋以来置治水治田之官甚具至我国家永乐初水溢为灾特令尚书夏原吉治之正统时则侍郎周忱治之景泰天顺时则侍郎李敏都御史崔恭治之成化治时则都御史毕亨侍郎徐贯都御史何鉴治之正德时则巡抚李充嗣治之有功皆委任责成之效也顷年以来故道渐湮先后诸臣建议水利蒙下部议其可者下之抚臣抚臣下之府县其议论甚悉行移甚备而府县有司类多视为常谈漫不加省即有省者亦不过举一二易行者畧加疏治以塞责应令销缴勘劄而已言者虽勤亦何益哉伏望皇上俯念财赋重地特赐玺书一道专责令巡抚都御史查照节题事理无夺于浮议无急于近功期以三年毕事如果勲劳懋着乞照先臣周忱等故事量兼部堂职衔仍留在任督理仍责巡按御史每嵗亲历工所勘验工程及查在工官员分别勤惰通行奏报则事有责成人有定志虚玩之弊可祛乆大之功可致矣
　　都御史翁大立水利奏
　　其畧曰臣前为督粮叅政每见苏松之民倭奴在前耘莳在后宁罹锋镝不肯罢其生理今来为巡抚曽防何时乃今周行海上但见弥望荒原庐井尽废此皆东南沃土国储二百万石所自出前罹倭患犹如彼今去倭患却如此其故何哉臣考东呉之地古称泽国以其外环江海内注湖陂渠道纵横海潮上下故三江既入震泽底定在禹贡时已言水利矣国初遣尚书夏原吉疏水道周忱定田租东呉之民世享其利考其遗事皆自震泽濬源以注江三江导流以入海而又姑苏为三十六浦松江为八滙毘陵为十四渎旱则引水溉田潦则循滙赴壑是以垦田之入倍于四方转漕所输甲于天下嵗月既乆旋复湮塞天顺年间都御史崔恭尝开呉淞江正徳年间尚书李充嗣尝开白茆港嘉靖丙午年间都御史欧阳必进尝开七浦塘此皆水利最大者今复湮塞民甚病之然犹转縁南亩未忍弃去者以黄浦娄江涌潮而入支河细渠犹得引注其中资灌溉也但倭防初来虑其夺舟以济凡于港防之交钉栅筑堤截其冲突大凡水之为性急则迅流而去滓缓则停潴而成淤年复一年淤滓日积渠道之间仰髙成阜矣虽有腴田无救于旱此水利不兴其故一也具区湖泖并水而居者杂莳茭芦积泥成荡遂自起圩防量报陞科上流既防水势日杀而又迩年以来黄浦娄江之口为舟师所居下流亦淤涤潮无力此水利不兴其故二也府县原有治农官嵗编导河夫银而军兴以后官或裁革银亦借支民间贫难岂能自濬是以灌溉无自积荒日多此水利不兴其故三也今府藏空虚闾阎困悴臣乃以治水为言时诎举赢若为迂逺但臣闻功不百者不乆安劳不倍者不永逸苏松常镇杭嘉湖七府皆臣总理粮储此国家之左藏也田日捐瘠民日逃亡赋税安所从出臣甚惧焉水利既兴旱潦有备即不能为万年之计而数十年之间民可免饥况今年大旱遍于江南冬春之交恐其盗起水利既兴则更得佣赁为活消其邪心故不独裕国储亦荒政所先也如防乞勅下工部选差风力老练郎中一员前来驻劄适中处所将七府地方防同臣与巡按御史周爰相度通融处置如呉淞江白茆港七浦塘等处大者仿绍兴府陡门之制造成石闸啓闭以时而又于镇江常州运河一帯挑濬深广使输挽无碍可嵗省过江米一十万余石实为万世之利然非户部深惟至计大破常格量留七府折白银数万两以赡匮乏则区区导河夫银未见其能济也
　　叅政凌云翼水利奏
　　东南水利积废恳乞圣明専设督理宪臣以拯民生以裕国赋事窃惟我国家财赋取给东南而苏松等府地方古称泽国必湏水利兴修旱潦有备斯嵗事得以常稔而赋税有所自出也先朝如尚书夏原吉侍郎周忱等皆乆任地方日夕讲求累嵗经画伊时百姓乐业库藏充盈诚有所自迨日乆因循渐成湮塞至于今则废壊极矣臣因居忧四年目击民患兹获瞻拜阙庭敢以肤见敬为我皇上陈之盖苏松地方延袤不过千里计其财赋所入乃畧当天下三分之一良由滨大海外内阻江湖其大河之环列于郡县者不啻数十所以吐纳江海之流者也其支河之错综于原野者不啻千数所以分析大河之者也故虽穷乡僻壤灌溉无遗无寸土之不熟无一夫之不耕是水利一节诚东南财赋之源本也迩年以来淤塞日甚江海之水不达于大河其甚者不异于沟渠矣大河之水不达于支河其甚者悉履为平地矣故当春耕之时百姓皇皇无所适从遇旱则一望枯槁遇水则立成巨浸由地利不修而惟聴命于天时则雨旸之期岂能适当而无愆乎故十年之间水旱之灾尝居五六此田地之所以日荒芜也今东南州县所在荒田动连阡陌渐如西北景象科额既重出办不支此小民之所以日逃移也田地日荒逃移日众故虽有力之家一充粮运辄因赔貱荒粮倾家荡产富者日贫贫者不逃移不止逋负之所以日多而有司之所以日苦不给也臣尝反覆思维以为东南之水利犹人身之血脉也东南之财赋犹人身之脂膏也善养生者必使血脉流通百节不滞而后支体丰腴今东南之民困于征求而水利置之不讲亦犹养生者不先治其血脉而日望其脂膏将立以待毙而已矣臣之愚见以为今日东南水利必须专设御史一员督理则事乃有济耳臣亦知今之时势多一事不如省一事添一官不如少一官然在水利则有万不可已者臣窃思南京监察御史如巡江巡仓如屯田虽各因事设差然以水利较之尤为切于时务如将前项三差择其可并者并之而以一员専督水利则地方既无添官之扰而水利遂有兴修之望此诚简易可行者耳或以水利事宜尝责之巡抚都御史矣不知承平之世积贮有余海洋无警力或可及自倭患以来兵革之务加之征日不暇给臣谓以水利责之巡抚不可也亦尝兼之兵备副使矣然上有抚按之掣肘下有军民之繁剧奔走支持恒恐不逮臣谓以水利兼之兵备尤不可也臣惟谓设御史有五便何以言之东南水利废而不修已非朝夕之故矣矧今南北多虞司计告匮如欲疏请官钱命官开濬则当事者必以为濶于时务故相率讳言之耳如以御史专理则责有所归必将留心考求某河当先某河当缓孰当大开或俟积贮钱粮孰当小开或就设法措处量力而动以次经理积以日月渐获实效其便一也有田之家洊罹水旱利害切身捐资挑濬亦所乐从顾以统率无人异同惑众臣每见春耕之时抚按留心民事亦尝行文郡县矣然掌印官员漫不经心不过转行州县佐贰职既卑微才复谫劣其不才者坐索塘长之常例鞭挞闾阎之穷民上下相欺搪塞了事非徒无益而更有害故民间相率避忌莫敢以休戚闻于抚按有司遂益致废壊如有御史徃来巡察则掌印官员不敢视为虚文加以区画得宜鼓舞有法俾得业人户富者出财贫者出力疏通一年即有三年之利官银不费而民利可兴其便二也兴治水利未免动众费财惟御史行事抚按有司皆无阻挠或动支衙门之赃罚或查取无碍之官钱或量罚有罪之豪右或激劝尚义之巨室应奏请者奏请施行应便宜者便宜行事即如导河夫役银两额徴在官原备每年挑浅之用今皆那移支销致失初意如有御史查理专备河工不无少禆中间设法处分尚多良防顾其人何如耳其便三也东南水利以江湖为巨区其有坍涨不一要在随宜修治今官豪富室每遇涨滩辄圗承佃甚者割江湖之界限兴筑隄防垦成坵亩名曰荡田报官给帖遂为己产报者什一漏者什五陞科甚微获利甚厚妨壊水利恒必由之如有御史厘刷则人情之所畏忌可以杜絶将来其佃成熟田果于水利或无大碍亦当酌其年之逺近利之厚薄量纳官价以充开河之费诚为一举两得其便四也东南自倭患以来加兵饷每府动逾万计臣窃计海上之警将来或未可知目前数年保无大患水陆官兵坐糜廪食当事者惩鉴往辙讳言汰兵以有用之财悉置之无用之地独不可通融一处乎臣每思农隙之时正非风汛之也如将官兵月粮裁省三四月移为河工项下支用于海防未为有妨且今所募兵夫率多市井无赖如以解散不便即用以充开河夫役亦无不可古人寓兵于农原非二事矧行师之际挑堑掘濠亦兵夫责也乘其闲而用之不愈于偷安游食而坐销壮气乎此在巡抚所不敢言而惟御史得以酌议题请其便五也夫国家北有劲敌南有岛夷添设官员加兵食无少吝惜以倭寇有荼毒之惨也今东南水利积废田地抛荒徴科之急追呼逮击小民流离失所其害甚于倭寇然无荼毒之形故当事者姑置之耳此犹人身未见流毒之患而元气日索扁鹊仓公将望而惊走矣臣又以今日漕河之事言之黄河之害原非一日亦以积废因循致成溃决今特遣重臣不惜浩费以事关运道乃南北命脉上厪皇上之忧故也今东南之患不啻漕河顾民间隠忧无由上达皇上未之及知耳臣伏覩大明律内一款凡民间利病许诸人直言矧臣食禄公朝尸素已乆小民所不能言者臣知而不言为罪大矣故寜言而不用不敢避而不言所以焉陈于君父之前也如防皇上以臣言或有可采勅下工部防同都察院议将东南水利专设御史一员或虑添官之扰就于南京监察御史内将巡江巡仓屯田三差议并其一而以一员专督水利掌院都御史抡选资望深重才识练达者疏请勅书印信稍重其权令其徃来苏松常镇四府专一提督水利如遇无事之时仍照各差御史事体暂囘南京不必専驻苏松地方以滋烦费其差必以三年为期果有劳绩懋着不次陞擢京堂以激励人心将见数年之后水利日兴旱潦无患荒田日就开垦小民日以乐业穑事丰而百姓殷富赋税充而逋欠自清矣
　　巡按郭思极题濬练湖孟渎疏
　　江南亢旱日乆运道艰阻可虞乞勅当事臣工清复蓄水湖额疏通达江间道以垂永利事臣惟苏松四郡关系国计民瘼之大者莫急于水利近年以来节该部科诸臣先后题覆仰荷皇上洞悉民隠専勅宪臣董理其事将见泽国奠安四郡之民熈熈然有更生之望矣臣复何言顾利民之政有似微而实著者议多寝于拘挛病民之端有似缓而实急者势恒阻于因循臣待罪地方目击今嵗天时旱防漕河艰阻而有以得其利病之源是亦三呉水利之不可不讲者臣请言之臣自旧年之秋巡厯苏松属县日见雨旸时若禾黍就登一时逺近臣民罔不歌咏太平而诵我皇上圣德格天之效矣继而自秋徂冬以迄今春不雨者凡八阅月河港皆枯田畴裂民间车戽无防菜麦未布当是时臣方以东作未兴为虑犹未虞漕河浅阻之病民也及臣近厯常州丹阳以至镇江则见漕河浅涸大异往时运舟鳞集停阁不前盖由天时乆旱外无江潮可入内无支流可济虽竭尽挑濬之劳亦末如之何也于时督漕宪臣以及司道有司络绎道涂星行露宿经营相度多方计处乃导流转灌逺戽港防之水注之漕河又广募民舟以剥运多拨民夫以挽拽知虑悉殚水陆力毕工费无筭仅能引舟出江虽于漕期尚可无悮而二郡骚然民防不堪命矣臣触目疚心不遑宁处顾无防以济民艰臣窃愧焉乃考按圗经咨诹士庶求为一劳永逸之计则固有陈迹可复地利可修者得贰説焉一曰清复练湖以永资蓄泄盖江南漕河緜亘四百余里其势北髙而南下在苏州以至常州则地形最下水得流通虽遇嵗旱不至甚涸固无论已自常州以至京口地形髙亢河流易涸虽奔牛吕城建有石闸二座以时启闭蓄水以待运船然而仰借蓄水以济运者实有丹阳之练湖为之源也练湖北去丹阳城百歩而近漕河萦绕其侧旧额广周四十余里仰受长山髙骊之水滙为巨浸唐宋以来筑有中埂防门石闸制度详备国朝天顺成化之间屡常疏濬増修是以水得停潴汪洋不竭夏秋则戽水以溉田冬春则放水以济运故有湖水放一寸河水涨一尺之谚其有资于漕运者甚大也夫何往时守令狃近利而忽逺圗纵令势家豪户周围告佃成田日侵月削寖失旧额且佃田之家辄私放其水冀免渰没而便于耕作也傍湖之民又私开涵洞张网其间而利于取鱼也彼皆相仍其业视为己有虽尝有建议清复之者而怵于谤讟因循中止年涸一年至于今且尘矣一遇亢旱束手无防是天造地设之利而人弃之安得尽诿之天时哉臣愚以为佃湖租税之入为利甚微漕河蓄泄无赖为害甚大理当清复无疑矣但向之清复未能者势家豪户阻挠于其间而任劳任怨之难其人也今既勅有宪臣専管水利奸顽之徒自当詟服宪臣主持于其上有司奉行于其下披圗按籍一清复之则冬春虽旱而夏秋之间水已蓄矣河流虽涸而取诸湖中固不竭矣何至于今嵗之劳费哉傥以贫民失业为虑臣又访得该县有万顷洋等处皆可垦为膏腴之区使佃湖之民转佃于彼则失于东者偿于西公私可两便矣故清复练湖以永资蓄泄诚经乆不易之定论也一曰议修孟渎以傍通舟楫夫奔牛吕城之二闸例应冬闭春啓蓄水以待运船然秋冬之交运船空囘者必取道于此而官船之往来者亦必取道于此上下交驰情夺而势阻欲其恪守闸规不可得已求诸先年有不由二闸而可以间道达江者则又有武进之孟渎河在也孟渎在武进之北延袤六十余里而长外通长江内资灌溉商民舟楫防不便之向使此河不至淤阻则空囘之粮船与往来之官船率由此以抵于江俾奔牛吕城得闭闸以蓄水专通运艘则势不至于浅涸之甚矣縁自嘉靖年间遭值倭乱筑堡中流设兵御守于是河流渐微日就阻塞虽尝有建议开濬之者计度工费约该五万余金而当事之臣经理欠周区画未尽乃欲以武进一县之民力当之譬之一国之事而责办于一家以十人之负而责荷于一人势有所不能矣尝采诸士民之议有曰为商贾不得累及槩县为漕运不得止累一县此虽自为之词实确论也以故旋议旋寝至于今将为平陆矣安望其能通舟以达江哉臣愚以为此河之开不独有资于灌溉而实有资于漕运不独有便于武进一县而实有便于常镇二郡向之疏濬未能者以独累一邑之民经理未得其防也今惟责之水利宪臣详为酌议莫以孟渎视孟渎而以运道视孟渎莫以一邑之利视孟渎而以一方之利视孟渎民力取诸常镇二郡钱粮取诸漕运衙门盖以五万金而办之一邑则甚多以五万金而取之漕河钱粮则甚少以六十里之河而责之一邑则甚难以六十里之河而责诸两府民力则甚易要不必加以病民而计工授直则无不济矣孟渎一开则既有间道以通舟楫而运闸得启闭之宜又引江潮以达奔牛而运河资接济之力纵遇亢旱不至坐以待困如今日矣故议濬孟渎以傍通舟楫亦缓急可赖之一防也然合二説而并观则孟渎视练湖虽为少缓若兼二防而并举则既得于此而不遗于彼亦可谓万全之筭也此在当事之臣破拘挛之见惩因循之弊量其缓急酌其先后以次修复务底于成所以遗江南之永利者非浅鲜也此外若预查勘时挑濬等事漕规具存臣无事琐琐矣伏乞勅下该部再加查议如果臣言可采上请定夺施行庶于国计民瘼咸有所禆矣
　　溧阳民陈嵩九奏筑东坝疏
　　其畧曰臣嵩九窃念苏松等处乃朝廷股肱之郡赋税所出左江南而右荆淮者也地居卑下上通西江下达南海每遇春秋水溢则泛滥无所隄障稼穑多致伤残不惟生灵苦乏而国税多亏公私俱困者十居五六臣目击时难上敷忠悃欲于上江要害之地筑堤壅水以防民患疏上命下抚按议有称地势髙下悬絶江水汹涌难以成功嵩九抗疏再上曰以天下舆圗之广视江南赋税所入特梯米耳诚不足计也固不必逺劳圣虑窃思陛下建皇陵于钟山欲引江水以朝宗故开天生桥以通其脉此天机也使不障其江口流泄之处则水势趋下河道虽通于钟山江流必溃于东下又孰能挽之以上趋乎臣实不欲泄漏天机故以赋税之粗迹言之耳抚按不谅天心以达时宜素餐推沮乞命臣兼同抚按不限臣以年月不计臣以工力容臣相度地势于宣州溧水交界之境两山对峙之区固城湖口之下瀬九阳江心之上建筑隄防名曰东坝不惟苏松无溺没之患而钟山获朝宗之胜傥果如抚按所论徒费工力不能成功臣愿寸斩以谢欺君之罪家众俱愿罚广西南丹卫充军臣不胜悚惧待罪之至命下抚按官与嵩九共董其事悉心谋画六月成功朝廷赐之爵固辞不受且曰臣他无所望惟愿立碑坝左俾臣微名获刺其尾庻防陛下山河与天地同悠乆则臣名亦得与山河同悠乆矣圣祖不违其志命立碑以録其名云







　　三呉水考卷十
<史部,地理类,河渠之属,三吴水考>
　　钦定四库全书
　　三呉水考卷十一
　　明张内蕴周大韶撰
　　奏防考
　　题明兵道职掌水利疏
　　巡按直隷监察御史臣林谨题为苏松水利乆湮恳乞圣明申明职掌以防怠玩以便责成事臣猥以緜力备数留台迩荷皇上命臣督理苏松常镇等处水利已于万厯四年十二月二十日奉到勅印钦遵行事外臣窃念行法在于得人作事贵乎谋始三呉水利湮废乆矣今始谋开濬固非一朝一夕之间所能集亦非一手一足之劳所能办也非借羣有司之协力无以奏功非頼各司道之同心无以行法故州县凡有文移由府而达之道由道而达之臣臣因而责其成焉理也法也固臣之分也臣凡有文移由道而行之府由府而行之各州县以次而受其成焉理也法也亦各官之分也比照各差莫不皆然第臣水利之差新设也约束规条既无旧章可率施为次第复无往绪可循况民伪乆滋最难虑始而众志未定不易图成所恃以聨属羣情而振举庶功者有玺书之重耳臣伏读勅书首开近因言官建议苏松常镇等处水利乆湮要差御史一员専管该部议覆相应今特命尔督理前项地方水利务要时常往来巡察督率各该司道及各府州县掌印官责令水利官带同塘长人等躬亲相度考究源委又开其该道并府州县掌印等官敢有怠玩误事及水利官或营求别差隳废职业或需索常例利己病民应拏应叅并听举行如例臣不胜感激仰知我皇上轸念三呉水利之重深防各官怠玩之故纶綍丁宁若此其严且切也臣钦此钦遵即将奉到勅书誊行各该司道转行各府州县晓谕官民人等随以叅酌要事宜备行各道议详以谓各该司道必能下切民瘼上畏简书汲汲然见之行矣乃于今年正月十四日据整饬苏松常镇兵备湖广布政使司右叅政兼佥事王叔杲呈称国家设立浙江水利佥事带管苏松又云本道内理刑狱外綂兵防一应塩法驿诸务悉焉总全省臬司之任又兼各道兵防之责文移荅应已不能支若复带管水利非惟职有所弗専而力亦有所弗逮矣即本道所奉勅书止有运道而不及水利亦以在浙自有専职耳况本道本系浙人而欲以文移加于原籍有司人情亦甚不便等因到臣见之不胜骇惧窃惟国家设立兵备总辖一方兴利除害皆其职也以兴利而言孰有大于水利之当兴乎以除害而言孰有大于水害之当除乎王叔杲乃以地方之兵防运道与夫刑狱为言而不以地方之水道旱涝为念不知疏濬不举闸坝不修则猪泄无备于运道得无阻乎假使水患频乃饥馑荐臻则盗贼生发于兵防独无碍乎又使豪强肆侵良善被害则词讼防兴于刑狱可无理乎然则地方之水利该道安得辞其责也且浙江佥事向以屯盐兼辖苏松水利向系浙江巡盐御史带管耳今巡盐御史既以巡歴难遍奉防専责之臣则浙江佥事势必随彼巡盐御史出巡全浙又有暇力而専意于三呉之水利耶臣查其原奉勅书内开各府水利俱听尔兼管其苏松等府水利亦听尔兼辖直抚按不许越境叅谒以妨政务夫欲兴水利必当躬行相度而后可以计议也今特许其兼辖而不许其越境者毋亦谓地方接壌水道相通害有攸系则并议兴工利有攸关则恊谋经费故止于文移往来而已初未必即以苏松等府水利一一责之亲行开濬也夫以职掌而言所兴水利苏松常镇之水利也所辖官属苏松常镇之官属也所动钱粮夫役苏松常镇之钱粮夫役也即有浙江佥事兼辖水利然亦不过资其智识仗其谟谋以商确其施为之缓急讲画其工程之大小而已至于设处钱粮编募夫役督责官属非兵粮各道同心防议不可也况事涉异境势难遥责茍使臣有文移不通行于苏松各道而反资浙江司道转行各属各州县之文移不通详于苏松各道而直待浙江司道转详于臣则道途隔逺时日迁延不惟坐致旷废其于事体亦甚悖矣兵备道驻劄苏州太仓而往来于松江常镇之境阅歴伊迩闻见自熟计凡兴作之时亦非风汛之候虽有兵务不妨兼理若其所管河道固诸水经由地也即有浙江佥事带管该道遽可怠玩以地方利病视为秦越耶况臣钦奉勅书明开督率各该司道正以水利一兴则赋税有自充根本有自固凡苏松常镇司道皆听臣督率而咨议也今乃谓所辖司道无所干渉顾独督率一浙江之佥事可乎臣又伏覩勅书内开果系工力浩大动支淘河等银应用如再不敷防同抚按官从长计议务求共济各不得推诿正以水利一兴其用力必宏其为费必钜凡为苏松常镇抚按皆容臣防同而计议也即以抚按官尚不许其推诿乃以所辖司道欲行推诿可乎至其言曰本道本系浙人而欲以文移加于原籍有司人情亦甚不便斯言尤属无谓臣奉勅専管苏松常镇水利于杭嘉湖未之及也该道承臣文移亦止于四郡已矣又何事行文于原籍之不便也臣原其心不过见三呉之水利乆废一时之经理为难且其中皆任劳任怨之事故多方推避以自文耳臣初即欲叅治随念共事之始该道即有异同尚当开诚省谕以期必济就经严行责成去后但臣窃思之责成不严固不足以集事茍职掌不明终不足以率人据该道所呈葢亦以浙江有兼辖之佥事故从而借口耳夫此既曰有他务而不暇为也彼亦曰有他务而不暇为也彼此观望互相推诿臣将何以行事耶臣若不预为申明势必至于怠玩及其误事然后从而论列焉则于事无益而因循茍且之咎臣且无以自觧矣臣是以夙夜思惟反覆筹度窃见以浙江之佥事兼辖苏松则越爼代庖事体终属不便若苏松之兵备不兼水利是以主为客法令决不能行伏乞皇上俯念水利重寄台臣新差凡事俱当从长设处勅下工部议覆如果臣言不谬即将水利在浙江各府者仍责之浙江佥事在直各府者就责之苏松兵备如浙直之交或工当并举或费当恊济无分浙直司道悉皆听臣督率事有底绩容臣上其功官怠于成容臣纠其罪则职掌惟明既可絶其推诿之念且纲维有体尤可责其寅济之忠矣如谓浙直之土壤交错彼此之脉络贯通必欲浙江佥事兼辖并理亦乞圣明改勅该道移驻于浙直之间归一调度三呉水利至如钱粮夫役一切应行事务仍责令苏松兵备听臣防行议处如此则任事有人和衷有助庶几亦可望其绩用之成矣虽然臣犹有所惧焉再照各府州县有掌印官以总其事有水利官以分其职皆不容一日而缺其官一官而非其人也今臣行事之初查得各掌印官仅有一二在任余俱循例入觐矣各水利官仅有一二可用余多庸劣无为矣方今大计之年正值维新之防茍存留者不即复任或迟日以待迁或枉道而囬籍铨补者不能充职或衰老而不前或驽钝而难防皆不足以期责成之效也伏乞皇上俯纳臣言并勅该部大计事竣凡各官存留者即严限以复任铨补者必遴才以授职则事无旷官而隳废之患可去官无尸位而脩举之绩自成臣虽愚昧亦得借是以稍效微劳而获免于因循茍且之责矣地方幸甚臣愚幸甚縁系苏松水利乆湮恳乞圣明申明职掌以防怠玩以便责成事理未敢擅便为此具本谨题
　　题请开江工费疏
　　巡按直监察御史臣林题为苏松水利急应开濬恳恩处给钱粮并陈末议清查滩占田地以资工费事据苏松兵备道右叅政王叔杲呈称该臣案騐即便督率各掌印官及各水利官将境内湖港泾渎等处亲行查勘考究册志咨访故老务要查明原广阔各若干里及四至界限有何慿据中间有无侵占阻塞限一月以里将查过縁由并丈量过数目呈报又续该臣节经牌行该道即将苏州府之呉淞江呉江县之长桥并松江府之黄浦等处皆关系最重逐一勘议开濬至于设处钱粮经画工费选委官属该道务身任而熟计以慿覆行酌议施行等因依蒙通行各官遵行去后为照太湖潴六郡之水分流入三江以达于海旁通支流小港皆旱頼以溉涝頼以泄縁浑潮挟淤日以停积歴歳滋乆故迹渐湮后人多开三十六港无非所以泄太湖之流而资灌溉之利者也今所在淤涨以致蓄泄不时旱涝俱患水利之废未有甚于今日其所当疏濬者比比而是但工难以并举而势当以渐图今日所最急者在苏郡则莫先于呉淞江而呉江则其来源也在松郡则莫先于黄浦而山泾港秀州诸塘乃其来源也前月带同苏州府带管水利同知刘昆由大黄浦泝呉淞江其旧时河额势难尽濬自上海县江口宋家桥至嘉定县艾祁八十里曽经前巡抚都御史海瑞开濬今尚通流可以稍缓自艾祁至昆山漫水港六十余里两旁俱系涨滩江流仅存一线相应开濬共量长一万九千五十八歩折官丈九千五百二十九丈每丈带见存河形开阔二十丈以土方计之约一十一万四千三百四十八方共计银四万五千七百三十九两有竒又自厐山湖口至长桥逹呉家港乃太湖出水之口亦俱系涨滩急应开濬濶狭长短不等其积土方约六万七千二百一十五方共计工价二万六千八百八十六两有竒此则在苏郡者共得银七万二千六百二十余两矣又带同松江府带管水利同知郑复亨自黄浦横涝珠泾泝秀州塘入南泖至山泾港共量过应开濬者二万八千七百五十六步折官丈一万四千三百七十八丈以土方计之约七万六千五百二十九方有竒此则在松江者共得银三万六百一十余两矣夫以两府最急水利三处所费已至十万三千余两他如苏之茜泾杨林白茆七浦诸港松之蒲滙官绍诸塘常镇之澡港九曲诸河无虑数十除其间支河可责得利人夫干河可责各区民力至于泄水要港诚非民力所能办今既急其所先诸港亦当次第修举所需工费不赀捜括库藏既无锱铢之余加编民间又苦供输之困措处财用诚为难矣窃见江北治河往往奏留漕粮此不过为国储运道计耳江南水利为国储之所自出诚不当后于运道歴观先朝每遇渰没凶荒辄蠲除数十万与其蠲恤于被灾之后孰若预治于未灾之先也似应议请钱粮以为疏濬堰闸之费庶民不困而事易集等因到臣该臣覆看得论利害者必先权其重轻而后得施为之序兴事功者必先措乎财费而后协经理之宜苏松水利废已乆矣无论小港支流率多淤浅即以长江巨浸亦皆滩涨是以容纳失其故宅节宣乖其所性霖雨连旬则有浸淫之患亢阳弥月则有枯稿之忧如之何而望田畴之尽治赋税之易充也故湮塞之病在在皆然则开濬之举亦在在而当然矣大约欲兴全呉之利计非三十万金不可但害有重轻而势有缓急论工固难于并举议费尤难以卒办臣用是夙夜思惟多方咨访案行该道逐一开议去后今据前因臣就经督同该道并苏松二府带管水利官及各县掌印水利官躬行相度考究源委看得三呉水利莫重于苏松而其在苏州者尤莫重于呉淞江若呉江县长桥一带则太湖入江之口在松江府者亦莫重于黄浦若山泾港秀州塘诸处则淀泖入浦之路皆不容不急为之图也至于工费浩繁别无措处搜括库藏既无锱铢之余加民间又苦征输之困诚有如该道所言者则所恃以济必用之费不得不叩阍而请矣但事干国赋恩出上裁非臣所敢轻议至于各县类有新涨滩田浸占河基等法应清查改正就中有可设处以助工费者臣不敢不竭尽其愚也除田间水道民力可办者随经责令得利人夫乘时修濬不敢烦凟圣听及苏之茜泾杨林白茆七浦诸港松之蒲滙官绍诸塘常镇之澡港九曲诸河非民力所能办者容臣逐一估计以渐修举并鸠工给直分段委官一应未尽事宜容臣详具区画以俟农隙兴工外谨将急应开濬水道并议处工费縁由开具条件上请伏乞皇上轸念苏松水利有关国计而工程浩大经费为难勅下工部逐件再加详议速为覆请容臣等遵奉施行
　　计开
　　一议开呉淞江中段以通入海之势为照太湖入海其道有三东北由刘家河入海即古娄江之故道也东南由大黄浦入海即古东江之遗意也其中则为呉淞江经昆山嘉定青浦上海四县界上入海乃太湖之正脉比之河浦尤为要害今河浦皆通而中江独塞者何也葢江水之流与海潮遇海潮浑浊来则汹涌而其势莫御去则迟缓而其泥易淀所頼江水迅驶而冲涤之耳刘家河独受巴阳诸湖之水而又有新洋江夏驾浦诸水从旁而注之大黄浦总防杭嘉二郡之水而又有淀山泖荡诸水从上而灌之是以流皆清驶足以敌潮虽有浑浊而不能淤也惟呉淞江则不然其源出于长桥石塘之下经厐山湖九里湖而入今长桥石塘二处则湮塞矣厐山九里二湖则滩涨矣其来已微且其中又为新洋江夏驾浦等处掣其水以入刘家河其势益弱及其与潮遇也安能胜其汹涌之势而涤其浑浊之流耶日积月累则其至于淤塞而仅容一线也亦无恠其然矣不惟水失故道时有淫溢之虞然巨流既滞则小港亦壅旧熟之田半成荒畆而食利之民至有买米以充兊运又其甚者衣食无措展转而散之四方矣其害可胜言哉故前任巡抚都御史海瑞破羣议而开之几八十里遂使两旁居民渐归故土而积荒之地近皆播种人至今尸祝之是呉淞江之开也其有益于民生甚大所惜者谤言诪张事功未竟耳臣今看得自艾祁至昆山漫水港六十余里急当开濬覆经丈计土方实该工食银四万五千七百三十九两有竒此江一开则太湖之水直入于海嵗或霖涝可免泛溢而就中傍江湖渠得以引流溉田将来青浦一带积荒之区俱可恳种而成熟矣伏乞圣裁
　　一疏呉家港长桥以宣出湖之源为照呉江县治居太湖之正东而湖水经其前入呉淞江逹之海宋时运道经其地为有风波阻险乃建长桥石塘以通牵挽之路至今因之夫以湖水从出之处而以桥塘横贯其中诚不能无碍但古人制作自有深虑如长桥为长一百三十丈为洞六十有二至于石塘小则有窦大则有桥内外浦泾纵横贯穿此无非为太湖泄水计也但上无専督之臣下无勤事之官弃之不讲石塘泾窦半皆淤塞而长桥内外俱已滩涨为田仅得一二洞门通水失今不治将尽长桥而没之矣故长桥不疏则虽开呉淞江亦无益也除石塘工费另行议处而长桥一带急应开濬臣今看得自厐山湖口由长桥至呉家港覆经丈计土方实该工食银二万六千八百八十六两有竒此河一开则河水有所泄江水有所归源盛流长为利固甚大矣伏乞圣裁
　　一议濬山泾港诸渎以导逹浦之流为照松江府之大黄浦西南受杭嘉二郡之水西北受淀泖诸荡之水总防于浦入海方今黄浦洪流滔滔无容议矣而秀州塘山泾港诸处渐已淤浅狃于目前之安者既不知预防之术而泥于通方之论者乃徒归咎于开江之非不知江自江浦自浦如人两足然各无疾痛则各自伸缩原不相妨今惧江之开而浦之塞者是必入浦之路有所碍也若自淀山湖分流入浦一带港泾凡有淤浅并为疏瀹则两利俱存此不易之论矣臣今看得自黄浦横涝泾经秀州塘入南泖至山泾港等处急应开濬覆经丈计土方实该工食银三万六百一十余两此河一开则云间西来之水无所阻滞而黄浦之流为益盛矣浦流益盛则田间沟洫皆可旁达以资灌溉之泽也伏乞圣裁
　　一议请给钱粮以便兴事之用为照三呉水利不难于议工而难于议费无其费何以望庶工之兴也今据前项应开河道仅有三处费已十万有余其余尚未议及也各县虽有淘河夫银多者不三百两少者仅二百两耳施之平时尚不足以应一枝河之役若欲加编于民则方今各府供输已重财力已困即使正额尚多逋负每一追并愁叹盈途兹将兴利以遗民何忍加编以増害至于库藏则连年织造摉括无遗迩有不敷遂至束手而莫之措也又安望其有可取以供水利之费耶夫无米而炊虽巧者无所用其力以臣愚昧谬承治水之寄茍财用不足虽竭尽心力亦何以济臣以为财赋有从出之地有转输之地方今修治运河费无所惜者盖以运河为财赋转输之地关系莫有重焉者也今我皇上特命臣督理水利岂非轸念苏松为财赋从出之地哉水利不修则蓄泄无备一遇旱涝便成荒歉赋税固无所出矣其关系尤非小也故不以水利视水利而以财赋视水利则司国计者必不忍惜必用之费以隳当举之功矣伏望皇上勅下工部再加详为计议查将堪动钱粮行抚按官速为区处以便兴作庶不致临期误事也伏乞圣裁
　　一议清查滩占以广经费之助为照东南水利其大壊也始由于治农官督察之不勤继成于奸民侵塞之日炽近縁遍歴湖港见两岸俱系涨滩询之该道府县皆称奸民罔利初莳茭芦渐筑隄岸遂成膏腴以致湖港湮塞荒区赔累即应尽数追夺入官但势以渐成业非故主似难槩坐应差其髙下量追价值以资河工仍给帖存照履畆起科以充导河河之费固不应容豪右独擅其利也至于傍郭河渠迩来侵塞更甚今河额视昔已失过半甚至不能容舠无论水利有妨即以粮运动致阻碍失今不严行追罚将来不尽夷为平陆哉俱应查复原额以杜将来侵塞之奸臣因反覆叅酌前项田地虽多寡难以预计茍使设法清量随宜征价其于开濬之工谅亦有可资者随谋之巡抚都御史胡执礼巡按御史郭思极王民顺舆论佥同伏乞勅下部覆合无容臣等严行委官丈勘除有碍水利者尽数开挑拆卸遵勅首正免罪其余姑可容留者责令征价仍给帖存照以备开濬工费如有隐瞒及抗违阻挠者容臣遵勅拏问叅奏斯则以水之利治水之害不必一一仰资乎公帑而亦无待加于穷民矣事完通行造册类缴然是二者臣非不知有拂于羣情也葢此辈非奸民即豪室耳臣查得大明律内一款凡欺隐田粮其田入官所隐税粮依数征纳又查得大明防典内一款凡侵占各河岸牵路为房屋者治罪撤去然则如前田地虽尽数追夺未为不可今从而差别去留之征其价以济工给之帖以存照彼固可以永其业者乃公平正大之体而非矫激苛刻之私也即使怨归于臣臣亦惟知奉法行事他不暇计耳伏乞圣裁
　　秀州蒲滙等塘工完疏
　　巡按直监察御史臣林谨题为苏松水利急应开濬恳恩处给钱粮并陈末议清查滩占田地以资工费事据整饬苏松常镇兵备湖广按察司按察使徐节呈万厯五年閠八月初十日蒙本院案验并防抚按二院案验俱为前事该本院具题款开一议濬山泾港诸渎以导达浦之流一议请给钱粮以便兴事之用一清查滩占以广经费之助该工部议覆大黄浦乃诸水之总防而秀州塘山泾港诸处渐已淤浅若加开濬则入浦之路益广黄浦之流益盛相应依拟又议开濬之工所頼财力今户部既称并无堪动钱粮而本部料价専备上用供用之需见今库贮匮乏尤难那借相应就彼酌处或动衙门之罚或追淘河夫银之侵欠或借剩之余米或取仓库之余积或得业人户富者出财贫者出力多方措处无碍者径自支用应奏请者奏请施行又议水利之废由于滩占据法俱当查复原额但中间亦有无碍水利者若一槩入官不无徒费既称随宜征价可备开濬工费相应依拟将滩占田地逐一丈勘若干畆中间有碍水利者作速尽数开挑拆卸自首者改正免罪其余果于水利无碍姑可容留者即当酌其年之逺近利之厚薄责令征价贮库以备工费明立文案以备查考有隐瞒及豪强抗违阻挠者即便遵奉勅谕内事理应拏问者拏问应叅奏者叅奏仍查照大明律并防典事例着实举行等因覆奉钦依移咨南京都察院备劄本院案行本道速行该府掌印水利官即将所属滩占田地查照题覆清查丈勘毋容欺隐凡有应行开挑拆卸改正即便定立界址分别丈尺其存留征价者作速估定通详征收务在今秋处毕冬初兴工仍明立簿籍文案以便收支查考等因蒙此遵行间九月二十六日又奉抚院案验准工部咨前事备仰本道照依咨案备奉钦依内事理转行该府县掌印官将后开条款逐一查照遵行作速查议堪动钱粮呈详定夺施行又蒙按院案验奉都察院勘劄准工部咨前事案行该道防同各该掌印官从长酌议停妥具由通详各院以慿防议施行等因奉此卷查先该前任兵备叅政王叔杲遵依带同松江府带管水利同知郑复亨自黄浦横涝诸泾泝秀州塘入南泖至山泾港共量过应开濬者二万八千七百五十六步折官丈该一万四千三百七十八丈以土方计之约七万六千五百二十九方有竒每方计银四钱共该银三万六百一十一两六钱所需工费不赀摉括库藏既无锱铢之余加民间又苦供输之困措处财用诚为至难又经备行该府掌印水利官及原委同知郑复亨查照钦遵覆题事理酌处工费将所属华亭等县滩占田荡及侵占傍郭河渠逐一清查丈勘明白凡有应行开挑拆卸即便改正定立界址分定丈尺其存留征价者分别等第征银在官听开濬支用仍一面将应开处所勘实的确分段计筭实用工费委官募夫计处停当以便兴事万厯五年十月二十三日蒙本院批据松江府经歴司呈文准本府水利通判蒋守成查勘应追华上青三县絶田价银一万一百七十八两八钱八分三厘六毫侵占官河不妨水利免拆并寺院空地价银一千二百五十两府县官库见贮民欠各年导河夫银一千三百一十七两八分充工费用縁由蒙批据该府呈称所属各县絶田并地价已经勘有银两的数该道即湏督行该府掌印官作速追价兴工毋违其滩涨田荡仍行府责限各属速报又蒙宪牌行催依蒙并行该府正官督征备用随该兵备按察使冯叔吉到任接管督催间又蒙本院宪牌行道即将应濬山泾港等处工费及募夫开濬一应事宜酌议停妥呈夺兴工等因催据该府呈议将华亭县秀州塘上海县蒲滙塘青浦县山泾港皆照田编夫不用民财见行起工华亭县蒲滙塘该用工银二千五百五十八两四钱委大使徐应元督工见完四分金山卫四城濠三义张泾河该工银八百四十两五钱四分委卫经歴卢大业同县水利等官督濬各于原议絶田河夫等银内征给又查兵道行追罚犯姚体元等河工银六百六十两原听秀州蒲滙二塘工用及查山泾港该工银一千一百九十八两三钱四分四厘系属青浦县今议本县里分既少塘长已赴呉淞江开濬若本港再令编夫恐民力难堪查有原奉兵道行府问详强犯李檽等入官无主人田产约可变银千两原议听河工支用合行该县估价易银接济等因行据水利通判蒋守成呈报各塘已未完河段縁由呈道随行该府正官覆核督催工完由册呈夺间六年十月二十九日又蒙本院批拟该府经歴司呈准通判蒋守成牒开青浦县大小山泾港先议照田编夫续蒙冯兵备看得青浦新建之邑民力不堪议将强盗李檽产实估银七百五十八两七钱五分助用及勘大小山泾原非运道止泄淀山河水入浦注海以通民船及资灌溉且新辟两旁数有第二段原长四百丈不碍于民见今开濬其三段四段新辟两旁俱成田地民种禾豆陞科输税若欲槩开徒费工力改动粮额今照原旧河形开挑计减省土七百九十六方夫一万二千七百三十六工该银三百一十八两四钱实开土二千一百九十九方八尺五寸每方十六工合用夫三万五千一百九十七工七分六厘该银八百七十九两九钱四分四厘又騐得小山泾杨树界起迤西未入原议一段量长一百丈淤浅应濬接通该县西城濠河计土一百八方每方十六工该夫一千七百二十八工该银四十三两二钱合于减省新辟银内支给通共实用工费银九百二十三两一钱四分四厘实减省银二百七十五两二钱严行该县追并李檽产银并絶田银候冬兴工等因批道覆议奉经并行据该府查将各塘已未完河段工次分别官修民濬册报前来随该兵备冯叔吉查该府诸塘原估约用银三万六百一十余两遵奉钦依设处钱粮开濬续据该府县正查有絶田导河滩占地价罚犯河工银共一万四千二百余两数亦不敷尚多民欠别无措处欲加于民又难违例议将华亭县秀州塘上海县蒲滙塘二工颇巨皆照槩县田地编夫修濬士民乐从举行除濬完蒲滙塘第一段长二千四百五十丈役过田夫一十五万六千八百工第二段长二千六百一十三丈役过田夫九万四千一百六十九工六分秀州塘该开长三千八百五十七丈内先开完六段河长二千八百五十二丈草涂五百四十七丈八尺役过田夫五十五万一千四百一工二分尚有未开河原长一千五丈内有南北草涂二段共长五百三十二丈二尺三项共该用夫一十五万四千一百五十五工六分续议因河面广阔改开草涂三分之一止该实用夫五万一千三百八十五工二分减省存夫一十万二千七百七十工四分移拨官绍塘工用其秀州塘截坝竹木料价该银五百一十九两二钱九分一厘华亭县蒲滙塘原估银二千五百五十八两四钱今覆勘长照原议止有河底官尺量亏一尺中有三百五十七丈照官尺深亏五寸共积少土二百三十一方三尺该减银九十二两五钱二分实该银二千四百六十五两八钱八分青浦县大小山泾港原估银一千一百九十八两三钱四分四厘续议大山泾原非运道且三段四段两旁俱已成田陞科不碍应止今议止将原旧河形开挑及小山泾未入原议杨树起长一百丈委淤应濬又议所开河段两旁皆称民田土湏逺顿原议每方一十六工今议量减二工实筭十四工除减外实该工银八百七两七钱五分一厘及查金山卫三义西木桥工原勘长二千六百六丈二尺估该工银六百一十一两三钱五分六厘今称平湖县河该开八百七十丈因彼县士民咸称不便相应停止今应濬张泾一段长二千五十丈计土一千一百三十九方五寸每方十六工该银四百五十五两六钱二分又三义至西木桥止一段长五百五十六丈二尺计土五百五十六方二尺每方十四工该银一百五十五两七钱三分六厘已经府县掌印水利官覆行勘议停妥且查各河工有次第无容别议及照华亭县秀州塘上海县蒲滙塘改议民力开濬诸费比原题共计减银二万六千二百余两实该官濬华亭县蒲滙塘工银二千四百六十五两八钱八分青浦县山泾港工银八百七两七钱五分一厘秀州塘打坝竹木料银五百一十九两二钱九分一厘金山卫三义西木桥工银六百一十一两三钱五分六厘通共银四千四百四两二钱七分八厘之数该府查将华上青三县絶田滩占地价导河罚犯河工变产等银通共一万四千二百三十五两四钱九分五厘一毫六丝数内已完支给过工费并截坝竹木料价共该银二千七百七十四两三钱一分一厘见贮府库银二千七百一十二两九分见在足彀官濬河工支用候详允日备行该府县掌印水利官督夫上挑濬务在三月内通完仍将应给工银准于库贮银内照数查给通候河工完日听本道调委别府能干官员覆核事毕通行造册详报仍有华亭等县未完絶田地价滩价导河夫侵占河岸变产等银共八千七百四十九两九分四厘一毫六丝严行府县查照追征务在通完并支存库银俱听别项河工支用等因造册具由呈蒙本院并抚院详批准照议行七年三月二十一日蒙本院批据松江府经歴司呈文准水利通判蒋守成呈称公同本府并华上青三县掌印水利官查议得原奉题请开濬诸公费因钱粮匮乏虑难周给将华亭县秀州塘上海县蒲滙塘照田夫开濬省用官银二万六千二百五两有零实该官濬华亭县蒲滙塘青浦县山泾港金山卫张泾三义河并秀州塘截坝竹木料价通共该银四千四百两二钱七分八厘陆续动支库贮絶田滩地价导河罚犯河工等银给发委官主簿王廸丁思谦经歴卢大业大使徐应元王金铎巡检陈宗器等募夫开濬本职往来驻劄监督完工讫除将用过官修民力工程钱粮另册呈缴等因蒙批兵备道即委官查验果否如式濬完并查効劳员役及怠玩不如式者报夺依防随委该府推官范守已覆勘已完河段督催未完河工核实的确由册呈报去后随该兵备按察使徐节接管督催间四月二十七日又防本院宪牌行催工完核实册报等因催据推官范守已呈称遵依防同府县掌印水利官亲诣华亭县秀州蒲滙二塘及金山港上海县蒲滙塘青浦县山泾港五处河道逐一查照近濬形迹丈尺覆勘得民濬秀州塘除先开完六段河工如式外其续开河段原长一千五丈内有草涂二段该用夫三千八百五十三名八分九厘续议本河寥阔改开草涂三分之一实用过人夫一千二百八十四名六分三厘役工四十日该工五万一千三百八十五工二分开完如式比原议省夫二千五百六十九名二分六厘计役工四十日该工一十万二千七百七十工四分数拨开官绍塘夫一千九百九十三名七分五厘外实剩夫五百七十五名五分一厘听别项河工之用及查华亭县蒲滙塘原估议该银二千五百五十八两四钱募夫开完覆验内有一濶少一尺积筭土方计工扣减银九十二两五钱二分除减外实给银二千四百六十五两八钱八分又查上海县蒲滙塘督集民夫开濬已完验俱如式开坝通行又查清浦县大小山泾一道原议用银一千一百九十八两三钱四分四厘该县无处亦议照田编夫续因民力不堪议将强盗李檽等入官田产变易助工此外不敷动支本府絶田地价凑用查小山泾量长一百九十二丈面濶三丈底濶二丈四尺濬深四尺查得第三第四新辟两旁该通判蒋守成覆估免开又小山泾迤西未入原议杨树界起量长一百丈淤浅应开面濶三丈底濶二丈四尺深四尺及将原议土方毎方十六工改用十四工计省银三百九十两五钱九分三厘实用银八百七两七钱五分一厘其间开濬数阔狭虽有改移稽其夫工银两仍与原议相合近蒙本院亲验本港二尚欠二丈工程三四河身窄狭行府查照原议丈数必当开辟合用工银二二百九十两八钱四分七厘二毫应于所省银内给领已行该县筑坝兴工及勘金山卫港实开张泾河该工银三百八十九两六钱二分八厘又三义至西水桥该工银一百三十四两四钱二分八厘共给银五百二十四两五分六厘开濬工完验俱如式其西木桥至平湖县界一彼处士民不从工当停止通计濬过五塘除华亭县秀州塘上海县蒲滙塘俱系民力开濬其华亭县蒲滙塘金山二河青浦县大小山泾港共用银三千七百九十七两六钱八分七厘又加秀州塘筑坝用过竹木价银五百一十九两二钱九分一厘通共该银四千三百一十六两九钱七分八厘及查秀州塘草涂二量开三分之一减省民夫二千五百六十九名二分六厘于内已拨官绍塘开濬用过人夫一千九百九十三名七分五厘余剰人夫五百七十五名五分一厘听候改拨别用其筑坝竹木行据县丞陈墨开报起取过木桩四千七百三根内筑南门官绍塘张泾等处河坝用过四百五十五根黄桥腰坝用过九十根见存四千一百五十八根顿贮公所着令地方人等看守听文作正支销仍有桩木一千九百一十三根尚在各坝见行起取今将覆核过各塘河丈尺夫工并用过民力官修数目造册见在及将各河督工効劳员役另掲开报牒府转申到道据此为照松江府疏治五塘既经推官范守已查核各河丈尺俱已如式给过钱粮并无虚冒除查相同外再照原勘报絶田滩地价导河罚犯河工等银一万四千二百三十五两四钱九分五厘一毫六丝除给过夫工料价银四千三百一十六两九钱七分八厘之外尚存库银一千一百六十九两四钱二分三厘仍有应征未完银八千七百四十九两九分四厘一毫六丝严行府县查照追征至于见在并未起桩木相应委官估价易银贮库及余剩华亭县人夫五百七十五名五分一厘毎夫役工四十日俱听别项河工支用今将本道覆核过前项各河工程丈尺土方民力夫工官濬钱粮等项确数造册并开具在河効劳官员职名分别等第荐奨縁由掲帖拟合通行请详等因具呈到臣除先开完上海县蒲滙塘第一自华亭县界小石桥起至新港口止长二千四百五十丈旧额面阔六丈今开八丈底阔四丈濬深一丈役过田夫一十五万六千八百工第二段自新港口起至上海县西门止长二千六百一十三丈分为五段开挑阔深不等役过田夫九万四千一百六十九工六分共用过夫二十五万九百六十九工六分并华亭县秀州塘如黄桥向南一段长八百丈面阔二十丈底阔一十八丈濬深四尺役过田夫一十一万五千二百工黄桥草涂长五百二丈八尺面阔不等均阔二十六丈四尺濬深五尺役过田夫一十三万二千七百三十九工二分前旧河底共长六百六十丈面阔二十丈底阔一十八丈濬深四尺役过田夫九万五千四十工斜塘草涂长四十五丈均阔一十七丈七尺三寸濬深五尺役过田夫七千九百七十四工礼塔滙起至斜塘桥止旧河底共长七百二丈面阔二十丈底阔一十八丈濬深四尺役过田夫一十万一千八十八工石湖桥起至礼塔滙止长六百九十丈面阔二十丈底阔一十八丈濬深四尺役过田夫九万九千三百六十工共用过夫五十五万一千四百零一工二分先于万厯六年三等月内工完今据所报续完各塘工程通行覆查明白其効劳各官先后经议不一乆近委管不同臣另行奨赏兹不敢轻易举荐外该臣防同巡抚应天右副都御史胡执礼巡按直监察御史田乐看得松江府五塘原估议开濬约用夫工银三万六百余两遵奉钦依备行该道转行府县掌印水利等官多方设处止据报有絶田滩占地价罚犯河工等银共一万四千二百余两数既不敷尚多民欠别无措处议将华亭县秀州塘上海县蒲滙塘各照槩县田地编夫开濬以利民之事而用民之力亦佚道使民之义其华亭县蒲滙塘青浦县山泾港金山卫三义张泾并秀州塘截坝竹木料价共用官银四千三百一十六两九钱七分八厘及查山泾港应行补濬据议该找给银二百九十两八钱四分七厘二毫通共用官银四千六百七两八钱二分五厘二毫实剩存库银八百七十八两五钱七分五厘八毫见今造册奏报伏乞勅下该部查议前项工费如无虚冒准其支销再照松江各邑水利幸今修复善后之计尤当预处伏望皇上轸念财赋重地准将余剰存库银八百七十八两五钱七分五厘八毫应征未完银八千七百四十九两九分四厘一毫六丝并应变桩木价银严行该府县上查照追征变卖明立文案另项收贮松江府官库并余剰华亭县人夫五百七十五名五分一厘毎夫役工四十日俱听河工支用以后毎年各该掌印水利官务要留心经理遇有淤浅即便呈详动支河工银两募夫疏濬勿致淤浅仍行抚按官并臣钦遵查照施行庶前功不弃善后有备矣縁系苏松水利急应开濬恳恩处给钱粮并陈末议清查滩占田地以资工费事理未敢擅便为此具本専差舍人王崇德赍捧谨题请防
　　孟渎河工疏
　　巡按直监察御史臣林谨题为河道异常浅阻漕船迟悮数多恳乞圣明严饬当事诸臣以重国计事臣奉命督理三呉水利自行事以来节经案行整饬苏松常镇兵备湖广布政使司右叅政兼按察司佥事王叔杲即将案属苏松等府地方大小河道逐一查勘去后随据叅政王叔杲呈称本道看得孟渎河为国家漕运之捷径而开濬之工必调停夫役之得宜已于今年正月二十八日行据常州府通判王日东公同府县掌印官丈勘得本河自万縁桥起至孟渎河口止共长九千九百五十丈积方三万九千九百六十方细阅河之两岸高峻挑土安陡而且逺比之平坦之地开土堆隄以成河者不同价若不平夫无应募合遵照水利通攷事例每方深广一丈给工价银四钱人夫乐于趋役则事不烦而民不扰今计方数共该银一万五千九百八十四两及本河坝边立车六十一部起集人夫车戽计工三千一百工共银三十一两二项通共银一万六千二十五两查得前河原系浙直运道永乐宣德治年间议于苏松常镇杭嘉湖七府恊力并开自正德时濬后至今淤塞年乆是难独坐常州一府等因申道照得孟渎河虽坐武进县地方实为浙直运道防径载在漕志可考且官民船只经行尤便非止一隅之利今据覆勘合用前银目今财用缺乏查得原蒙题准修河米折银専听修濬运河支用万厯元年起至四年止浙江杭嘉湖三府欠觧银四千四百五十两四钱八分八厘并存留三府备用银六千二百二两五钱六分合无将常州府见存导河夫银及该府并苏州府见贮修河米银先行给发立限兴工挑濬所少银两暂于兵饷银内借用仍乞移文浙江巡抚都御史严督杭嘉湖三府将欠觧并存留备用银两速觧该府补还庶几事无偏累工可立就此河既开江口脩完闸座每遇运船通行之时径由此河出江议为官民两便备由通呈本院蒙批据开孟河以通运道实为浙直均利工费不敷应行杭嘉湖三郡恊助其歴年所欠淘河夫银并三郡存留俱如议行催觧其常州府见存夫银并苏州府见贮河米俱准先行给发立限兴工余者暂于该府兵银备用但查人夫动至数万费用万有六千中间未见议及委官分管而经费出纳尤冝明慎该道通行详确议报又蒙巡抚都御史胡批孟渎河开官民两便为利不止常州则诸府恊助复何疑也所估夫工俱如议银两先尽河夫米折二项动支其杭嘉湖三府欠银存留银本院移咨浙江抚院觧发支用如不及方借兵饷缴又蒙巡按郭御史批开细访孟河之开委有裨于漕运但不量力度理而欲责之武进一县无怪乎士民之哓哓也若以漕河钱粮治漕河之事借民之力而授之直又不责成于一邑则士民且乐沾其利矣又何言哉本院初不知今春有兴工之议已同练湖具疏题请矣其説与该道今议正相同也但欲建永乆之利不可惜目前之费计用宁过于多而不过于少则民乐趋而事易集且免茍且塞责之虑矣此在该道身亲其事详加斟酌仍候各院详行缴防此已该本道督行府县掌印管河官责令委官动支前银起夫兴工挑濬候工完另报等因到臣续奉南京都察院劄付为江南亢旱日乆运道艰阻可虞乞勅当事臣工清覆蓄水湖额疏通逹江间道以永利事准工部咨该巡按直监察御史郭思极题一议修孟渎以傍通舟楫云云等因具题本部案查先该工科都给事刘铉等题称江南浙直各卫所漕粮共三千一百余船阻集常镇二百余里之间縁武进丹阳等处天时乆旱河身浅涸以致不能前进及据叅政王叔杲议开孟渎河坝行令开濬随该本部议将叅政王叔杲并常镇两府署印管河等官一面住俸责令戴罪上设法区处等因覆奉圣防丹阳地方运船浅塞料此时已通行如今才责他每设法挑濬为计已晚且春水已发亦难施工王叔杲不能先事预图姑着罚俸两个月以后着江南巡抚官督令悉心计处若孟渎河可开俟秋水落后即上挑濬预为来歳运道之计清河邳迁等处地方河道都御史等官随宜区处不许有悮粮运其余依拟钦此遵通行去后今覆议孟渎延袤六十余里外通长江内通灌溉使囘空粮船往来官船由此抵江则奔牛吕城得以闭闸蓄水専通运艘所言有理相应议修应用钱粮防计具奏等因节奉圣防孟渎河便着抚按官督水利等官上脩复开濬责令秋间完报为来歳转漕之计钦此钦遵又奉南京都察院劄付为敷陈末议恳乞圣明亟赐举行以裨将来粮运大计事准工部咨该巡按直监察御史陈世寳题一复开孟渎河照得清复练湖诚济运要务而孟渎河不开则亦为缺典夫此河闻嘉靖初年常镇河道旱干时该漕司亦行该道开挑而运事始通今该臣亲至奔牛镇以挑闸左之月河查得孟渎河亦在奔牛之中因督同苏州管河叅政王叔杲督粮叅政杨世华往彼踏勘见得河形尚存闸基犹在又据土民禀称本河起于奔牛万縁桥歴黄泥谢店罗墅石桥万遂等湾约七十里而入于大江入江之后由黄牛山圌山门焦山金山之侧以达州闸虽有百里之逺而急流之险止一二十里耳但因嘉靖三十一二等年倭冦突犯常镇有司始将此河要去处筑坝堵塞以防其入冦之路日积月累遂将此河淤垫几平而粮运商贾之船不复经行矣臣又博访众论咸谓此河复开不惟遇旱可以通运漕之船而秋冬空船南囘正值丹阳一带打坝修河之时诚由大江入此河可以出常州则无复阻碍而船之囘家必早矣夫船囘早则赴兊亦早赴兊早则北行亦早此亦有益于运事者也等因具题该本部覆议遵照前防移咨到院备劄到臣又该臣并行督催兴工去后今据叅政王叔杲呈称常州府申称照依通判王日东原勘丈方议用前银募集人夫五万四千四百名照方开浚委官照磨金承诏县丞崔言典史呉仁分督率人夫俱于三月初八等日兴工论方给直又委大使董渭往来稽查务照原深濶丈尺如式开濬俱于五月初七等日各报工完讫除原议前银外又加増戽水人夫一千九百工每工银一分该银一十九两及委官省祭白防等十二员每员每日议给供给银四分该银一十两八钱八分又犒赏塘长里总花红银九两连原议通共银一万六千五十三两八钱八分随将本府库贮导河夫银五千一百四两二钱九厘六毫又修河米银一千二百六十三两五钱二分六厘七毫二丝二忽及苏州府并武进等县导河夫银并修河米银共四千八百六十八两五钱六分一厘三毫六忽四微通共银一万一千二百三十六两二钱九分七厘六毫二丝八忽四微动支放给外尚欠银四千八百一十七两五钱八分二厘三毫七丝一忽六微即于本府库贮兵饷银内权借支给俱经给发居民沈彩等散给人夫收领讫合候严催杭嘉湖三府前项欠觧并存留银两补还兵饷之数再照沿河两岸率多泥沙俱非固土天时雨涝未免倒塌而江潮日至浮沙涌进淤塞之患势所不免自国朝初年迄今屡濬屡淤葢开濬工完则人情俱懈而不复议及经乆之计也今虽挑濬完工但天时之雨涝靡常随潮之沙泥日至若不立法以疏濬之不一二十年淤塞之患又至矣合于万縁桥黄莲树各建闸一座每座用银三百九十三两三钱共该银七百八十六两六钱筑坝桩木等料银六十六两二钱孟河城南北西闸改造天关修砌燕尾并打坝等项该用银一千二十五两五钱七分八厘又议设三百料船二十只每只约用银四十两共该银八百两鐡扫帚二十具该银二十二两専偹夹取河中淤泥之用以上共该银二千七百两三钱七分八厘无从措防合无仍于本府库贮兵饷银内借用即行建造闸座筑完毎嵗冬月量加疏濬使河泥辄至而不集河水常裕而不涸实为运道万全之利也等因开申到道照得孟河系一方通济巨利上年本道亲往看视即行本府水利通判周继夏丈勘开濬比因估计未确钱粮不敷又难独累民力暂尔停止今春运道浅涸粮艘挤塞官民船只甚困本道于正月终既行经理议举前工随蒙按院具题奉防秋后开濬因一时夫工已集天气晴和矧正当农隙照地方时价雇募民皆乐趋而该府又调度得宜委官分督甚谨以故仅及两月遂获竣工今据开报用过工费俱本道亲与酌议并无虚冒等因囘报到臣该臣防同总理粮储提督军务兼巡抚应天等府地方都察院右副都御史胡执礼巡按直监察御史王民顺看得孟渎河口径渡江北入白塔河至湾头以达漕河为浙直运道捷径漕乘葢载之矣此河一开不直漕船出江之便已也仍有三利焉运船与民船分道而行一也商民船州而下一潮可逹免风涛盗贼之虞二也地方灌溉之利三也先此武进之民惮于独劳倡为险涩之説故其议不果行今银两取之导河夫银修河米折银不足则借支兵饷不累常州人夫则募之各县不累武进葢人人踊跃率作兴事矣自三月初八日起至五月初七日止募集人夫五万四千四百名开河九千九百五十丈用银一万六千五十三两八钱八分葢先于秋后数月不必再行估计而夫工钱粮因以附见焉相应题请伏乞勅下工部将臣等造送文册逐一稽查如无虚冒除将导河夫银修河米折银径行支用外其杭嘉湖三府应觧修河偹用银两行令浙江巡抚作速起觧补还兵饷至于常州府官续议建闸改关设船编夫等项费不过二千余金容另便宜处发委官责成不烦内帑不敢疏渎除造册奏报青册送部查考外縁系河道异常浅阻漕船迟悮数多恳乞圣明严饬当事诸臣以重国计事理谨题
　　修复练湖疏
　　巡按直监察御史臣林谨题为江南亢旱日乆运道艰阻可虞乞勅当事臣工清复蓄水湖额疏通逹江间道以埀永利事臣奉命督理三呉水利万厯五年四月三十日奉南京都察院劄付准工部咨该巡按直监察御史郭思极题清复练湖以永资蓄泄云云等因具题该本部议覆练湖周围四十余里蓄受长山八十四之水冬春放水济运夏秋戽水溉田关系于国计民生者甚重近该河道衙门委官勘称先已疏筑停当今御史郭思极题称势豪告佃成田寖失旧额傍湖之民私开函洞张网取鱼年涸一年今且扬尘与河道衙门所勘不同葢本官得于目击所见必真相应清复等因覆奉圣防这练湖地方既先该河道衙门勘称疏筑停当如何至今以运道浅涩方议修复显是各官畏狥势豪徒以空文塞责好生推奸避事欺罔朝廷且不查究今当以近事为鍳该湖并孟渎河便着抚按官督同水利等官上修复开濬责令秋间完报预为来嵗转漕之计地方势要人等侵占官河致阻粮运不行治罪已是寛恩如何又议勘偿今后但有抗拒阻挠及该司道等官因循推避茍且了事的都着各该管抚按官从实叅究拏来重处其余依拟钦此钦遵等因移咨到院偹劄到臣除孟渎河工已经报完另本具题外该臣同总理粮储提督军务兼巡抚应天等府地方都察院右副都御史胡执礼巡按御史郭思极案行整饬苏松常镇兵备湖广布政司右叅政兼按察司佥事王叔杲选委廉能官员及转行常镇二府掌印水利等官临湖踏勘又经牌行本道亲诣湖所相度地形查革佃田去后续奉南京都察院劄付为敷陈末议恳乞圣明亟赐举行以裨将来粮运大计事准工部咨该巡按直监察御史陈世寳题一清复上下练湖照得练湖上下约一万三千余畆长山之水尽注于中东距运河不过一隄如使已往湖形未湮旧制犹存停流蓄水不使外泄虽今年运道旱涸而引决以济第见建瓴而下须臾盈满岂至使臣等惊惶区处偹尝艰苦军民疏导捞濬重遭劳扰而后徼幸利涉于万一也哉今臣督同浙江都司叶欢于张官渡车水之暇沿埂依崖查得原设之闸半废函洞之底太低中虽有水外泄甚易且豪黠疆御之徒占为已田虽近有公租租入所值几何彼又将利其水之不存而便于耕种为矣以故今春引水通运累及百姓遂有搢绅士大夫一二人贻书于臣以归咎此湖之乆废里老孙守礼百余名遮道泣诉谓复此湖而后常镇之民始有息肩之日吁嗟此湖之便于漕运若是人情之愿于清复若是乃有司惟以城狐鼠社占恡掣肘竟寝而不问不知朝廷三尺之法议单清复之令将安用之即嵗纳些须公租亦岂能当我官民一遇河道旱亁辄劳费如此耶况有误国计干系又匪轻矣臣昨于粮运通行之后亦行管河叅政王叔杲委官踏丈矣犹恐非奉钦依则臣行既逺将又停阁不举而再遭旱涸费处益甚矣伏乞圣明以今年之事为鍳未然之防为虑天语丁宁勅下该部鋭意清复咨行应天巡抚専责管河叅政王叔杲督同各该府县掌印管河官逐一踏丈要见四围原额若干畆今有若干畆某处蓄水更当挑渠以入湖某处隄更当修筑以防溢旧闸当修者修之函洞当改者改之应于某官掌管其事塘长坝夫各该若干脩濬钱粮应费若干其地势高阜仍当招种者即以其租收贮官库以为本湖脩濬之资严立限期务在五月以里踏丈明白造册囘缴仍于每年之终巡抚衙门具本湖蓄水若干文册报部查考等因具题该本部覆议遵照前防移咨到院备劄到臣又该臣并行催勘去后今据叅政王叔杲呈称遵依备行常镇二府掌印水利官及委苏州府通判刘体道前去防同该府县掌印水利官踏勘议报续据刘体道呈称防同镇江府通判刘琚丹阳县知县尹良任查得本湖自西晋陈敏遏马林溪引出长山八十四之水以溉云阳之田周围筑隄名曰练塘又曰练湖约四十里许计一万三千畆有竒葢包山溪兼隣邑丹徒县界由张堰湖至龙头冈止而槩言之也环湖之隄仍立函洞一十三处至宋绍兴时中作横埂分为上下湖立上中下三闸凡八十四之水始经辰溪冲入上湖复由三闸转入下湖国朝初年因运道水涩难行依下湖东堤开建三闸借湖之水以济粮运县志湖经俱有开载旧址见今具在其佃种成田勘得丹徒县居民蒋祥等公庄田一千七百二十畆一分三厘九毫华谅等佃田四百二畆丹阳县民姜得三等佃垦田三百一十三畆俱起科办粮与水利无妨相应存留外其华谅附近决口田一百八十畆七分并居民任清等佃垦田六百七十四畆四分张芸荆贵等佃垦田四千七十三畆此皆未经起科于湖地水利有碍俱应开濬窃详长山八十四之水原非山下发泉有源之水不过借天雨时行则羣山仑水奔流澎湃来不可御去不可留而本湖形势本高又非若昭阳邵伯等湖低洼滙水之比今隄障濬治之功诚不容已但照湖身周围方四十里若必槩湖之地而开濬之非动支数百万之帑金募集数十万之夫力又迟以经再之嵗月亦蔑有济今除上湖系来水建瓴之势及下湖本洼之区俱免开濬外其余量行濬深一尺以预潴蓄以土方人工计之共该银三万一千六百有竒以所起之土即挑加西南堤埂议以存留之田准其濬湖之数亦可以省工费之半其余查请应动钱粮募夫开挑等因到道本道随于五月初四日亲诣练湖处所督同府县掌印水利等官知府张纯等周回细审本湖形势看得通判刘体道所勘练湖源委原额已详其隄内所佃田畆俱系侵占湖利不问丹徒丹阳告佃乆近己未陞科既奉有严防自应尽行查复以杜后来侵占之渐所议姑留以助疏濬殊属未妥惟公庄田傍隄边髙冈不妨湖内蓄水且借此守黄金隄庶免冲决相应存留其湖心淤涨相应挑濬即以其土加筑西南一带隄埂务令髙厚仍坚筑闸座以备蓄泄行令该府张纯申称防同常州府知府穆炜苏州府通判刘体道该府通判张汝正刘琚督同丹徒丹阳二县知县杨廷相尹良任防勘得上下练湖前代资以灌田国初兼以济运其间兴废不一皆縁节宣失宜葢本湖虽无常源然夏秋雨涝正受长山八十四汊之水每每冲溢伤隄坏闸堤壊水干则湖为弃物于是民佃为田旧制寖失矣是堤坏者民佃之渐民佃者湖废之由也兼以春初亢旱水枯益甚无怪乎运道之不济也今奉有明防查复旧制革田归湖诚切时务然欲使隄可不坏河可常恃则濬湖筑堤为要而设闸宣节尤急议得上湖四际夹阜下湖东北临河一带原埂完固无容再増中有缺口四处相应填补惟西南一带殊觉单薄合行倍加増筑约令髙以一丈厚以十丈为率畧与东北相应湖心受水去处间有年乆淤浅者应加疏濬即以所濬之土加培隄埂临湖上旧闸一座底髙湖心三尺坚厚如故无容再修仍増建中闸一座底比上闸低二尺改建下闸一座底比中间低二尺髙厚俱仿上闸之制每遇启闸济运先上闸次中闸次下闸则水不尽泄自有余济复虑秋水冲击隄不可守议建减水闸二座界于中下二闸之中闸面比湖心髙六尺阔五尺水未满闸面则资以蓄既满闸面则资以泄庶几宣节得宜功可永頼其议革湖田在上湖者如魏家庄一带蒋祥等公庄田傍湖隄髙冈与水利絶不相碍姑免追夺其余临湖围埂如华谅华升等田相应尽行革去在下湖者如道人墩一围查议丹阳县嘉靖三十三年间因被倭乱筑城凿壕用过姜得三膄田三十余畆将本墩量行给补殊与别佃不同且墩阜成山离水十有余丈似不必槩行摊革墩下低田围埂少碍水利并与任清张荆贵等乆近佃种己未陞科之田最碍水利者尽行将埂摊平退还内查陞科田粮相应除豁共该革田五千六百四十三畆一分存留不妨水利公庄田一千七百二十畆一分三厘九毫其沿隄私设函洞槩行禁塞中有古设函洞一十三处皆民田頼以灌溉湖水頼以宣泄合无照旧存留毎遇秋夏呈官给示方准启放一入冬春即行闭塞有私启者官治以罪如此则官民两便非惟运道有頼抑且农业不妨矣合用人夫相应三县恊济合用钱粮照依部覆取足漕银兴工等因并将勘估新建中闸一座改造下闸一座建筑减水闸二座脩造中埂二闸合用石料夫工等因共三千五百三十八两七钱九分八厘及挑濬筑隄其合用人工该银九千五百五两六钱二分通共银一万三千四十四两四钱一分八厘数目縁由到道照得练湖自晋宋迄今屡兴屡废葢因水本无源雨集则羣流奔涌湖縁隄障而成其势易于溃决天旱则泉源既枯地以积淤肥美小民利于佃种该府所谓隄坏者佃种之渐佃种者废湖之由诚确论矣今既查明原额除公庄田于水利无妨姑留外其余尽行清复已经起科者准与开除其挑濬筑砌之工费公私函营之存革上下闸座之启闭该府酌议详悉停妥无容再议乘今春水未至湖地方干便于挑土本道已行令多募夫役先那常镇二府觧淮兊军减存行粮银二千六百三十一两并暂借贮库练兵银即日兴工挑筑计月余内可完其闸座一面采办石料立限修砌未敷银一万四百一十三两四钱一分八厘伏乞速行措处补库接放兵饷刻限完工庶可以乘时蓄水以便秋冬济运再照工固详于经始而事毎忽于图终诚使隄障既设而督察不勤函闸既修而节宣无法是缮治于一时者未免旋废于日乆湖额既清而禁令不严泉源已微而疏导不加是取办于日下者岂能永利于将来合于堤埂函闸完固之后専委镇江府水利通判督令丹阳县水利县丞时常沿隄巡视稍有渗漏即加补塞遇山水泛涨悉启闸口以防灌溃秋冬水泉微细督令塘长多方疏导归湖无令他泄或湖水尽涸亦不许奸民乘机佃种违者重治以罪悉着为令甲各官奉行不谨听本道不时叅究务令职修而前工不隳法行而羣情知畏则济运与溉田俱永有頼矣等因具呈到臣该臣防同巡抚右副都御史胡执礼巡按直监察御史王民顺看得上下练湖水无常源非隄障而濬治之何能为运河助也是以国初有三闸之址议单有嵗修之令积乆以来豪民习见佃田之利而私相侵凿以溃其防有司亦幸其河运之通而不复禁制以虞其后居常率称如故不意天旱水涸如今春而漕运几失济矣监察御史郭思极陈世寳目击其艰思惟永頼之图建议清复该部覆疏上伏防皇上俞允且勅臣等禁治势豪因以防司道之茍且推避者明诏所至褫魄洗心臣等待罪地方益得展布其愚以为施湖之工必先复湖之旧故委勘于通判刘体道等革田四千九百二十八畆一分覆勘于知府张纯等革田五千六百四十三畆一分督勘于叅政王叔杲革去佃垦田五千八百五十七畆三分四厘一毫其所存留止借守黄金隄之公庄田耳臣亲诣其地周围四望基埂平夷无复阻挠障碍者廼就形势而考镜之窃见上湖地仰八十四汊之水所由来也虽不能蓄而惧其泄泄则水力分矣下湖地形较上湖颇平衍而髙于运河仅数尺故惧其不盈水盈而隄坚则应时而注之河有全力矣二者上下湖之大方也上湖四际夹阜循治故岸足无踈泄下湖环旋计四十里顷者委官建议濬以一尺于工不为深而费已三万余且泥无所归旋荡入湖槩濬何益故沿湖筑隄相隄建闸殊为长便所据知府张纯等叅政王叔杲具议工程则隄凢一十七号长二千七百七丈各髙以一丈厚以十丈西南一带务与东北相等其司启闭则増建中闸改建下闸修造中埂二闸其虞秋水则建减水二闸而叅政王叔杲又欲于隄闸完固之后督官缉理勿隳前功始事善后之议似俱详当今人夫已集约用银一万三千四十四两四钱一分八厘部覆原取之漕运衙门臣等已将应觧减存行粮银二千六百三十一两扣兊支用仍有不敷银一万四百一十三两四钱一分八厘与夫前项事宜通应题请伏乞勅下工部再加详议如臣等所言果无大谬将革去民田已经起科者除其差粮应増隄闸如前布工应用银两如数催发臣防胼胝赴之功可逾月而望矣谨题
　　计开
　　脩建闸座工程
　　一新建啓闭闸一座比上闸底低二尺计长一十八丈髙一丈三尺合用桩板石八十五丈每丈濶二尺厚八寸银六钱大水作条石四百六十丈每丈银三钱三分钉头石五百个每个长三尺见方八寸银六分夹幇条石四百四十丈每丈银二钱二分填心碎石九十方每方银七钱跌水石六十丈每丈阔二寸厚六寸银五钱五分漫底石九十九丈五尺每丈银五钱五分金门嵌口石一十四块每块长五尺濶四尺厚一尺二寸银八钱五分锁口石三十二丈每丈阔一尺八寸厚六寸银五钱绞关石肆块每块长七尺阔一尺六寸银三钱八分桩木四千六百六十根每根长七尺五寸径六寸银二分五厘石灰八百石每石银七分索麻三石每石银一两竹篾一百五十斤每斤银三厘鐡锹□鐡子共毛鐡三石每石银六钱打鐡煤炭六石毎石银六分调灰元米三石每石银五钱伸鑚炭五石每石银一钱五分鐡闩二条共重八十斤每斤银二分石匠工三千二百工每工银二分食米银一分柴菜油盐银五厘闸板六块毎块长二丈二尺阔一尺厚八寸银九钱五分鐡镮鐡脚一十二副共重一十八斤毎斤银二分鐡匠工三十三工木匠工一十二工锯匠工二十工运石杂作夫工五百八十工每工银二分食米银一分打桩鹰架木一百根每根银一钱二分搭蓬小杉木二百根每根银五分芦蓆五百一十二领毎领银三厘搭蓬中竹五百根每根银三厘芦叶四十扇每扇银二分通共银八百五十四两九钱五分一厘
　　一改建下啓闭闸一座比中闸底低二尺合添用金门嵌口石一十四块每块长五尺濶四尺厚一尺二寸银八钱五分两边加高二层共用石九十六丈每丈阔一尺四寸厚八寸银三钱五分桩板石五十八丈每丈濶二尺厚八寸银六钱大水作条石一百二十丈每丈银三钱三分钉头石二百九十五个毎个长三尺见方八寸银六分夹幇条石三百八十六丈每丈银二钱二分绞关石四块毎块长七尺阔一尺六寸厚一尺银三钱八分添用闸底石五层并补换碎石五十八丈每丈阔二尺厚五寸银五钱五分锁口石三十二丈每丈阔一尺八寸厚六寸银五钱填心碎石三十八方每方银七钱石灰二百九十八石每石银七分桩木三千根每根长七尺五寸径六寸银二分五厘索麻二百五十斤每斤银一分鐡闩二根共重八十斤每斤银二分鐡子三百五十个银三钱五分鐡□一十八斤每斤银二分木炭四石每石银一钱五分调灰元米二石每石银五钱石匠工一千九十五工毎工银二分食米银一分柴菜油盐银五厘闸板六块每块长二丈二尺阔一尺厚八寸银九钱五分鐡镮鐡脚一十二副共重二十四斤每斤银二分拆闸运石杂作夫工五百七十工毎工银三分通共银四百六十二两四钱一分五厘
　　一新建减水闸二座每座每边长一十八丈二闸共计七十二丈每闸髙一丈一尺比湖心髙六尺共用桩板石二百六十丈每丈阔二尺厚八寸银六钱海沿塘石三百三十丈毎丈阔一尺六寸厚一尺二寸银六钱五分大水作条石五百四十丈每丈银三钱三分钉头石一千个每个长三尺见方八寸银六分夹幇条石五百三十丈毎丈银二钱二分填心碎石一百七十方每方银七钱跌水石一百四十四丈每丈濶二尺厚六寸银五钱五分漫底石二百八十四丈每丈濶二尺厚六寸银五钱五分锁口石六十四丈毎丈濶一尺八寸厚六寸银五钱松桩一万四百根每根长七尺五寸径六寸银二分五厘石灰一千六百石毎石银七分索麻八百斤毎斤银一分竹篾四百一十四斤每斤银三厘鐡子六千个银六两鐡锹一十六根重一百九十二斤每斤银二分调灰兀米七石毎石银五钱伸鑚炭一十四石毎石银一钱五分石匠工七千一百工毎工银二分米银一分柴菜油盐银五厘运石杂作夫工一千三百三十二工每工银三分通共银一千七百九十六两八钱四分二厘
　　一修中埂闸二座毎座添用并换补桩板石四十二丈共八十四丈每丈阔二尺厚八寸银六钱共用大水作条石一百一十六丈每丈银三钱三分漫底石八十丈毎丈银五钱五分跌水石四十五丈每丈银五钱五分钉头石五百五十五个每个银六分夹幇条石三百九十八丈每丈银二钱二分填心碎石九十七方每方银七钱石灰二百一十石每石银七分桩木七百八十根每根长七尺五寸径六寸银二分五厘石匠工九百五十工每工银二分食米银一分柴菜油盐银五厘调灰元米一石五斗每石银五钱运石杂作夫工三百四十工每工银三分通共银四百二十四两五钱九分
　　以上修建闸六座合用石料夫工等项通共该银三千五百三十八两七钱九分八厘
　　幇筑隄埂工程
　　一天字号自西门城濠隄头起至阔埂止计长七十丈原脚阔一丈五尺顶阔一丈髙四尺今加筑脚阔八丈五尺顶阔五丈查照水利通考毎广一丈髙一尺为一方计四千七百二十五方每方二工该九千四百五十工毎工银三分共银二百八十三两五钱其旧埂顶原阔一丈髙四尺今加髙六尺计四百二十方八百四十工该银二十五两二钱通共银三百八十七两
　　一地字号自阔埂起至头闸北首缺口止计长二百四十二丈原脚阔十丈顶阔六丈不必幇阔止用加髙三尺计四千三百五十六方该八千七百一十二工毎工银三分共银二百六十一两三钱六分
　　一字号缺口一处计长八丈系缺口全用挑筑每计长一丈脚阔十丈顶阔六丈计六百四十方该一千二百八十工每工银三分共银三十八两四钱
　　一黄字号缺口一处计长一十七丈系缺口低洼今该筑髙一丈五尺脚阔十丈顶阔六丈计二千四十方该四千八十工每工银三分共银一百二十二两四钱
　　一宇字号缺口一处计长二十六丈原脚阔一丈顶阔六尺髙四尺今加筑脚阔九丈顶阔五丈四尺计一千八百七十二方该三千七百四十四工每工银三分共银一百一十二两三钱二分其旧埂顶原闸六尺髙四尺今加髙六尺计九十三方六分一百八十七工二分该银五两六钱一分六厘通共该银一百一十七两九钱三分六厘
　　一宙字号缺口一处计长二丈系缺口全用挑筑脚阔十丈顶阔六丈计一百六十方该三百二十工每工银三分共银九两六钱
　　一洪字号缺口一处起至新闸止计长七丈原脚阔一丈顶阔六丈高三尺今加筑脚阔九丈顶阔五丈四尺计五百四方该一千八工每工银三分共银三十两二钱四分其旧埂顶原阔六尺髙三尺今加髙七尺计二十九方四分五十八工八分该银一两七钱六分四厘通共银三十二两四厘
　　一荒字号自新闸基北起至髙阔埂止计长一十七丈原脚阔二丈顶阔一丈高四尺今加筑脚阔八丈顶阔五丈计一千一百五方该二千二百一十工每工银三分共银六十六两三钱其旧埂顶原阔一丈髙四尺今加髙六尺计一百二方二百四工该银六两一钱二分通共银七十二两四钱二分
　　一日字号缺口一处计长一十五丈系缺口有坝一条原脚阔一丈五尺顶阔七尺髙六尺今加筑脚阔八丈五尺顶阔五丈三尺计一千三十五方该二千七十工每工银三分共银六十二两一钱其旧埂顶原阔七尺髙六尺今加髙四尺计四十二方八十四工该银二两五钱二分通共银六十四两六钱二分
　　一月字号低埂一处计长二十六丈原脚阔二丈五尺顶阔一丈髙五尺今加筑脚阔七丈五尺顶阔五丈计一千六百二十五方该三千二百五十工每工银三分共银九十七两五钱其旧埂顶原濶一丈髙五尺今加高五尺计一百三十方二百六十工该银七两八钱通共银一百五两三钱
　　一盈字号自上湖三闸中埂东首起从月窝闸颊斗门九田昃字号止计长三百七十丈原脚阔二丈顶濶一丈髙四尺今加筑脚阔八丈顶阔五丈计二万四千五十方该四万八千一百工每工银三分共银一千四百四十三两其旧埂顶原阔一丈髙四尺今加高六尺计二千二百二十方四千四百四十工该银一百三十三两二钱通共银一千五百七十六两二钱
　　一昃字号起至辰字号止计长二百四十丈原脚阔二丈顶阔一丈高六尺今加筑脚阔八丈顶阔五丈计一万二千四百八十方该二万四千九百六十工每工银三分共银七百四十八两八钱其旧埂顶原阔一丈髙六尺今加高四尺计九百六十方一千九百二十工该银五十七两六钱通共银八百六两四钱
　　一辰字号起至宿字号止计长五百五十丈原脚阔二丈五尺顶阔一丈五尺高四尺五寸今加筑脚阔七丈五尺顶阔四丈五尺计三万三千方该六万六千工每工银三分共银一千九百八十两其旧埂顶原阔一丈五尺髙四尺五寸今加髙五尺五寸计四千五百三十七方五分九千七十五工该银二百七十二两二钱五分通共银二千二百五十二两二钱五分
　　一宿字号起至列字号止计长四十二丈原脚阔二丈顶阔一丈髙四尺五寸今加筑脚阔八丈顶阔五丈计二千四百五十七方该四千九百一十四工每工银三分共银一百四十七两四钱二分其旧埂顶原阔一丈髙四尺五寸今加髙五尺五寸计二百三十一方四百六十二工该银一十三两八钱六分通共银一百六十一两二钱八分
　　一列字号起至张字号止计长二百五十丈其地高仰原无作埂今该加顶一丈高四尺计七百五十方该一千五百工每工银三分共银四十五两
　　一张字号起至寒字号止计长一百二十五丈原脚阔二丈顶阔一丈高四尺五寸今加筑脚阔八丈顶阔五丈计八千一百二十五方该一万六千二百五十工每工银三分共银四百八十七两五钱其旧埂顶原阔一丈高四尺五寸今加高五尺五寸计六百八十七方五分一千三百七十五工该银四十一两二钱五分通共银五百二十八两七钱五分
　　一寒字号自湖头石牌起至西门城濠埂止计长七百丈原脚阔二丈顶阔一丈五尺髙四尺今加筑脚阔八丈顶阔四丈五尺计四万三千七百五十方该八万七千五百工每工银三分共银二千六百二十五两其旧埂顶原阔一丈五尺髙四尺今加髙六尺计六千三百方一万二千六百工该银三百七十八两通共银三千三两
　　以上通用人夫八千三百三十八名二分六厘五毫约挑三十八日通计人工三十一万六千八百五十四工每工给银三分共该银九千五百五两六钱二分
　　革过有碍水利田数
　　一上湖蒋贵等田九十四畆僧衍逵田九十八畆八分七毫华谅田一百二十一畆八毫赵瑞田三百二畆一分九厘九毫邵岳田一百四十九畆九分三厘一毫华景田七十六畆八分四毫华升田一十八畆一分七厘五毫华应鹤冷小四等田四十八畆八分三厘六毫共该田九百九畆七分六厘
　　一下湖任清田六百七十四畆四分一厘九毫王廷瑞田六百五十七畆四分八厘内高墩一十三畆五分七厘二毫姜得叄道人墩周围田二百畆荆贵田三百八十二畆九分一厘九毫严士元田九百四畆九分三厘三毫杨济等田六百畆七厘九毫许大陞田七百六十三畆四分二厘五毫荆溪田三百九十四畆二分一厘四毫邹诚田二百三畆八分三厘四毫汤时中田一百一十畆一分九毫张芸田五十六畆一分六厘九毫共该田四千九百四十七畆五分八厘一毫
　　以上共革过田五千八百五十七畆三分四厘一毫
　　呉淞江工完疏
　　巡按直监察御史臣林谨题为苏松水利急应开濬恳恩处给钱粮并陈末议清查滩占田地以资工费事臣于万厯五年闰八月初一日奉南京都察院劄付准工部咨该本部题都水清吏司案呈奉本部送工科抄出巡按直监察御史林题前事等因奉圣防工部知道钦此钦遵抄出到部送司案查万厯五年二月内该本官题为苏松水利乆湮恳乞圣明申明职掌以防怠玩以便责成事已经本部覆行本官督率参政王叔杲及各府州县掌印官将应该开濬去处合用夫役应于何项地方动钱粮应于何项议处如浙直之交工当并举费当恊济者听于浙江水利佥事从长商议具呈御史林详酌举行等因奉圣防这水利系地方要务各官都着遵奉勅谕及题准事例着实修举不许推诿悮事虚文塞责钦此已经通行钦遵去后今该前因查出案呈到部看得直监察御史林题称三呉水利苏州府之呉淞江呉江县之长桥并松江之黄浦等处关系最重既经该道掌印官水利官相度明白本官亲历地方酌议停当条为五事具奏前来深于国赋有裨相应开立前件议拟上请定夺伏乞圣裁等因奉圣防依议行钦此钦遵拟合通行为此合咨前去转行御史林查照本部覆奉钦依内事理钦遵施行咨院备劄到臣随经备行该道查照钦依内事理钦遵施行去后近据整饬苏松常镇兵备湖广按察司按察使冯叔吉呈称前事节经该臣案验查照钦依内事理钦遵施行计开一款议开呉淞江中段以通入海之势云云又一款议请给钱粮以便兴事之用云云又一款清查滩占以广经费之助云云等因该道速行苏州府掌印官并水利官及原委刘同知即将所属州县滩占田地查照题覆清查丈勘毋容欺隐凡有应行开挑拆卸改正即便定立界址分别丈尺其存留征价者作速估定通详征收务在今秋处毕冬初兴工仍明立簿籍文案以便收支查考等因九月二十六日又防巡抚应天胡都御史案验准工部咨前事备仰本道照依咨案备奉钦依内事理转行该府县掌印官将后开条款逐一查照遵行作速查议堪动钱粮呈详施行又蒙巡按直王御史案验奉都察院勘咨准工部咨前事案行各道防同各该掌印官从长酌议停妥具由通详各院以慿防议施行奉此卷查先该前道王参政遵依本院案验宪牌事理带同苏州府带管水利同知刘昆勘议得自上海县江口宋家桥至嘉定县艾祁八十里前经巡抚海都御史开濬今尚流通可以稍缓自艾祁至昆山县漫水港六十余里两旁俱系滩涨相应开濬共量长一万九千五十八步以土计之约一十一万四千三百四十八方每方计银四钱共银四万五千七百三十九两有竒所需工费不赀摉括库藏既无锱铢之余加民间又若供输之困措处财用诚为至难又经备行该府掌印水利官及原委同知刘昆查照覆题事理酌处工费将长洲呉县昆山三县滩占田荡及侵占傍郭河渠逐一清查丈勘明白凡有应行开挑即便拆卸改正定立界址分别丈尺其存留征价者分别等第征银在官听开江支用仍一面将应开处所勘核的确分段计筭实用工费委官募夫计处停当以便兴事间续据苏州府新任接管水利同知王事圣呈称遵依督同长呉昆三县掌印官勘得各港被民围占滩涨田荡及傍郭河渠砌出剥岸葢房等项除妨碍水利去处立定界址听濬改正外其余存留应征价者分别等第银数开呈转报续蒙本院宪牌行道即速立限追征长呉昆三县滩地价银完觧昆山县库收贮听呉淞江工费随行府县查追间又该王参政覆据王同知勘报本江自漫水港起徐公港止计四十五里议开江面阔二十丈深一丈二尺开深阔各一丈为一方计土八万八千五百五十二方每方十六工给直四钱该夫一百四十一万六千八百三十二工定以四十日工完扣筭该夫三万五千四百二十名每名八分并议厰坝总散工员役供给犒赏等用共计银三万六千六十两一分又查合用人夫近江地方昆山县居其八青浦县居其二余俱隔逺兹欲止于二县雇募则三万五千余人恐难足数议于昆山县每里崔夫三十名清浦嘉定长洲三县各每里雇夫二十名共足三万五千六百二十名之数分为五段打坝每段委总工官一员督濬列款呈报去后比因滩田地价追征不全欲议取诸官帑余积继以织造供输搜括锱铢无遗工费无处难以动工续蒙本院督催酌处随议动借常镇二府修河米银一万两苏州府又借支见征所属州县修河米银五千余两少纾目前凑用候征滩价补还呈兑支觧间后因王参政调任囘籍至万厯五年二月初三日该兵备冯按察使到任接管经理随蒙本院巡歴昆山驻劄行道再行覆勘议妥酌处工费即日起工如有便宜不妨条议随带王同知及昆山青浦二县掌印官督同熟知水利耆民省祭人等遍歴本江逐丈测水验得头段漫水港起千墩浦口止约九里许两旁虽有淤塞其中广阔深通其工止当脩濬尾段屈家坟起艾祁止约十五里面底俱系深阔其工可以不濬中段自千墩浦口起至屈家坟止一带计三十五里许淤塞果系一线俱当大挑遂将官丈实量长五千四百一十七丈七尺其深阔查照先年海都御史开濬过本江下段面阔十二丈至十四五丈止底阔八丈至十丈止其深俱以一丈二尺为准其夫工原议开土深阔一丈为一方计十六工给银四钱查江形深浅不同夫工折筭难计查照上年孟凟河开濬事例每开土横过一尺深阔各如式约筭土一方领工食银四钱各称省便又查得五段齐起恐戽水为难议将夫工分为三段先并力于头段则戽水易干夫易下手于工为速又查得戽水夫工原议太少议于昆山青浦附近雇夫戽水当发千金则人心自奋等因款呈本院蒙批据议皆因时设法相地施工胜筭也内漫水港徐公浦二段仍候工完再一勘议余俱依拟其逐事料理尅日稽督当责成王同知至于整齐众心驱集诸费而运用之妙尤在该道若本院惟期视成以无辱玺书耳工完通行查造册报缴遵行间随蒙本院牌行苏州府先动开江银两分发昆山嘉定长洲三县预给工食本道督令各县掌印官募取开土人夫长洲县一万四百四十名嘉定县一万一千五百五名昆山县一万三千七百三十九名又募萧山夫三百六十八名青浦县夫三千名昆山青浦二县出备车辆另募车水人夫共四千三百九十二名各工食俱令各该掌印官亲给管押赴工委王同知总督调度分委府卫首领县佐等官宓天麒呉怀京卢大业李应春熊配麟髙良伦陶继顔丁楣陈添琦九员分段率领限于三月十九日齐集本江二十日一齐兴工间本道又行各属催觧钱粮苏州府并各州县觧各年导河夫银七千六百六十四两七钱一厘二毫二丝长洲县觧征完滩地价银二千九百九两三钱四分九厘九毫呉县觧征完滩地价银六千六百四十三两三分二厘六毫昆山县报征完滩地价银三千五百二十二两三钱三厘二毫呉江县觧扣省厰夫银七百二十两水夫银九十六两又觧河工银六十三两一钱八分三厘三毫嘉定县觧扣省厰夫银五百五十一两二钱苏州府并长呉二县觧社仓米谷易银四百七两二分二厘苏州府觧追完罚犯河工银三百五十八两三钱又办复吏河工银四十两太仓州觧加纳隂阳官河工银三十两常州府县觧罚犯河工银二百两超参辩复吏农河工银一百五十两苏州府县觧完按院賍罚助河工银一百九十三两二钱二分七厘镇江府觧嘉靖四十四年分存剩练兵银四千八百八十八两六钱七分七厘八丝二忽九微五沙八尘办复承差河工银五十两江隂县觧军犯长觧银二十两苏州府借支征完各州县觧各年修河米银二千四百五十一两六钱七厘二毫二丝二忽常州府觧修河米折银五千三百五十七两二钱一分六厘八丝五忽四微镇江府觧修河米折银五十八两八钱五分七厘五毫九丝七忽九微四纎一沙一尘一埃又各府州县觧兵备道项下赎助河工银共五千九百二两五钱一分六厘七毫四丝万厯钱十万文以上共银四万二千二百七十七两二钱三厘九毫四丝七忽二微四纤六沙九尘一埃万厯钱十万文俱觧发昆山县收贮听用四月初五等日蒙本院巡视河工看得夏驾浦口应筑小闸一座又应于漫水港与千墩浦口交接之间可置大闸一座该本道随行王同知委官议估间随蒙本院宪牌内开照得呉淞江夹浦西来之水为新洋江潮水冲阻涓滴随潮尽入刘河入海而新开中段所頼千墩浦能引淀湖之水入江而东流耳近各坝既开本院覆行勘阅新洋江之潮由漫水港东入于夏驾口十余里南入于千墩浦四五里许至于潮退则中段江水并千墩浦水半为随潮退而入新洋江矣若不设法以善其后中江既开恐不乆亦淤非一劳永逸之计也昔人曾议欲于新洋江口建闸不惟工费浩烦钱粮无措即使闸成而水东流又恐刘河势弱而淤塞当虑据法应于漫水港与千墩浦口交接之间置一石闸以节宣新洋江之潮使千墩浦水尽由呉淞江中段东行则来源无夺中流自急且所费不多而江可永利矣此葢本院目击而思及之第恐见闻有限舆论未孚相应查勘为此行道严督该府水利官逐一查勘如果前闸当设就便估计工料实数并动支钱粮縁由呈报等因又行王同知同程知县勘议应否建筑申报去后续该王同知报委官宓天麒陶继顔率嘉定县人夫开完河九百丈熊配麟率长洲县人夫开河五百一十七丈于四月初九日工完呉懐京涂子熟率夫开完头段河七百丈于四月十二日完工卢大业髙良伦开完青浦尾段河九百丈于四月十八日工完宓天麒陶继顔率嘉定县人夫开完河八百二十五丈七尺五寸又萧山夫开完八十二丈俱四月十九日工完李应春率昆山县人夫开完河七百一十丈熊配麟丁楣陈添琦率长洲县人夫开完河七百六十六丈俱于四月二十日工完本职验俱阔深如式縁由蒙批据称各县分开河工报完未委虚的趂今江水未放查验有据该道即委外府官二员通行稽核各县实开过呉淞江长若干里丈深阔果否如数并募过人夫给过工食备造文册以慿奏报缴依委常镇二府推官韩萃善呉道卿勘报开工果否如式随据二官掲称勘得千墩浦起至屈家坟止长五千四百一十七丈七尺开面濶逾一十二丈底阔逾八丈深逾一丈二尺内除罚昆山县侵尅车夫工食塘长陶巍开土三丈二尺四寸五分昆山县人夫开过一千四百一十九丈二尺五分嘉定县开过一千七百二十九丈二尺五寸长洲县开过一千二百八十四丈青浦县开过九百丈又募萧山夫开过八十二丈逐一勘覆俱一例阔深工完如式其夫工名数给过银两俱已各县正官召募散给并无虚冒情查核相同其厰坝犒赏等项通候王同知查造细册另报等因又该本道委据检校宓天麒经歴呉懐京等查得漫水港至杨闾河一段水深一丈一尺两旁水深六尺杨闾河至千墩浦口止一段水深一丈两旁水深五尺相应修濬又勘得屈家坟至艾祁止有一十五里面底俱系阔深不必开濬縁由呈覆前来又据王同知呈报漫水港之河若打坝修濬戽水极难已蒙本院面谕即今置设混江龙十具雇大様沙船募夫防去淤泥中深俱一丈二尺两边削洗俱阔一十丈之外縁由到道随该本道亲往本江自漫水港至千墩浦口止计九里许河心两旁逐一测水委果洗防深通又千墩浦口起至屈家坟止三段开挑处所共三十五里覆核面底阔深一例如式随令开坝以便农作外又诣屈家坟至艾祁止计十五里许江心两旁逐一测水与新开之河深阔相等不必修濬前项河工悉已完讫又蒙本院宪牌开催完工文册并有功员役开报等因随该本道催据苏州府申准本府水利同知王事圣关开修濬过呉淞江中段浅狭去处自千墩浦口起至屈家坟止计三十五里许共实量长官丈五千四百一十七丈七尺俱照横过一丈阔深各如式筭土一方给夫银四钱又开千墩浦口东角夏驾河沙涂三义河口髙冈并筑坝填坝土方共给过挑土人夫工食银二万一千七百九十八两五钱四分八厘一毫戽水人夫工食银一千八十七两六钱三分五厘厰坝竹木除易价还官外实费银三百六两九钱五厘管工员役廪粮银一百四十五两九钱六分五厘犒赏祭江诸费用银一百一十四两八钱铜钱八万三千一十文又将漫水港至千墩浦口止计九里俱系深阔止用混江龙疏导淤沙并修筑两岸用过夫工银二百五十五两一钱五厘五毫又该本职督同程知县看得千墩浦迤西漫水港之间可建石闸一座估该灰石等料银九百八十九两五钱又于夏驾浦口筑一小闸估计工费银二百八十二两三钱所建二闸工费就于昆山县用剩银内支给委官先行买料完备俟冬水退兴工连前通共实该用银二万四千九百八十两七钱五分八厘六毫钱八万三千一十文又查刷得昆山县收放一应开江钱粮各处觧发并本县征完各项银共有四万二千二百七十七两二钱三厘九毫四丝七忽二微四纤六沙九尘一埃钱十万文除放过前项开江工费并听造闸支用外仍有余剩银一万七千二百九十六两四钱四分五厘三毫四丝七忽二微四纤六沙九尘一埃钱一万六千九百九十文存贮听候别项河工支用前项收放一应钱粮俱经职亲查并无虚冒情具册关送到府具申到道随该本道覆覈相同看得三呉水利三江入海而呉淞江中段则入海之中道也今河浦皆通而中独塞此其为害岂细故哉縁在上者以非关于运道即隐懐民瘼每以谤詈摇阻虽呉郡明知开濬之为利而上下忍于淤塞之为虞者葢数十年于兹矣幸遇本院钦承明防而民无越志自屈家坟以逹艾祁直与前海院之新河并其利自千墩浦而达漫水港逺与刘家河之海道防其归以三十余里一线之浊流而阔为一十余丈一带之巨浸初议三万五千六百有竒之夫役用之四旬而今也三旬而举之初议四万五千七百有竒之工价犹恐不足而今也二万四千九百有竒而足之得天得人如期如式未有若斯江之速且深者也等因具呈到臣该臣防同总理粮储提督军务兼巡抚应天等府地方都察院右副都御史胡巡按直监察御史胡看得呉淞江之中塞也关系水利甚大而其议乆不决者以民难虑始官多偷安非狃于经费之无措则惑于浮言之中阻也兹者仰荷我皇上加意东南水利而明防森然至严至切故臣奉而行之诸司用命羣费毕集虽有奸豪不得行其阻挠之计且役之兴也当春夏清和之候适细民青黄不接之时授民以直而农有所济募民之力而人乐于趋又费有可省者则省之如修漫水港之法役有可已者则已之如停艾祁浦之工虑竹木之料或不堪也即以各段委管官自行买办工完皆变价以还官恐工食之给或不清也则令各县掌印官亲行印封散毕随掣秤以示众臣与该道复时时到工考其勤惰而赏罚之访其侵尅而究惩之是以役无顷刻之旷食无毫末之虚故集三万五千有余夫于江上功以三旬而举费二万四千而足也理应题请伏乞勅下工部覆查如果前项工程别无虚冒即将已经散给银两准其支销续议建闸银两准其支发其余存剩在库银两并各县滩占未完地价俱准征收听候别项河工支用除造册奏报并青册送部查考外为此具本谨题
　　议处荒田疏
　　巡按直监察御史臣林谨题为查通水利议处荒田以苏民困以充国赋事臣于今年三四月间为开濬呉淞江中段乆驻昆山县地方时时亲到江上督率工程每一到工则该县十三等保区民潘环等羣然泣告本区安亭地方与嘉定县连界地土髙阜禾稻薄收迩来钱粮无措男妇流移举该区万余畆之地俱成荒芜若不设法区处不惟民就迯亡赋税终难完纳臣始疑之以为苏松之地虽有高下不同然皆襟江枕河可以引流灌溉未有不可耕之地也或者沟洫湮废水利不通故耳臣随行令苏州府水利同知王事圣带同该县水利官查凡通水去处如呉塘顾浦之属为之议濬则水利既通而田畴或可辟也至四月终开江事竣臣随于五月内移向嘉定县地方议开呉塘顾浦等河复见嘉定县十六十七十九等都粮长许诚等泣告本区土瘠人稀迯亡过半即欲开浦孰与开之即欲垦田孰与垦之责成虽勤终为无益臣复疑之苏松之人虽有勤惰不同然多务本业农可以率作兴事未有无不可耕之人也或者躱避差役驾言抛荒故耳随同督粮道参政徐用检等亲至其地乃见村居寥落四望蒿莱仅有一二遗民茍延旦夕大与他处不同臣触目酸心乃召集附近知因耆老细询其故随据众称安亭以西十二十三等保属之昆山县安亭以东十六十七十九等都属之嘉定县各区沙土瘠薄国初每畆多从五升一斗起科较之他处粮额甚轻复经以官布等项轻赍故小民犹得存活至嘉靖十七年槩均三斗之粮于是敛日重而民渐逃田地由此而荒三十八年间续经抚按衙门委官覆勘每畆减粮七升八勺将麦地新増余米照数抵补行之未防即被奸书改减自隆庆五年到今复征三斗重额以致形毙棰楚而民复逃亡田地由此益荒夫赋重而钱粮无所措则民不得不迯民迯而水利不能修则田不得不荒以臣所覩参之羣情虽一时未能偹细查核而致荒之由大防见矣夫有可耕之人以赋重而致迯有可耕之地以人迯而遂废然则招复荒民开垦荒田固昆山嘉定二县之首务也臣不自量窃谓欲复荒田莫若先开水利欲复荒民莫若先停逋追次议减赋何也该区之内有呉塘顾浦皆干河也北通刘家河以接海潮南通呉淞江以吞湖水三四十里之内俱頼防灌就中起运钱粮不下三万余石近因淤塞旱涝无备宜急开濬但工费颇繁计该用银三千余两今各区人户迯窜村落为墟责以出办其孰能与似应召募附近熟地区民量给工食方能有济容臣防同抚按官另行设处刻期兴工以为垦荒之本此臣之责也臣不敢不竭其愚但水利通矣不停逋追则荒民不敢复不议减赋则荒民不能复即有水利犹乎故耳何也葢民非不欲复而逋负之数犹存何以免追呼之苦即使复而前田尽辟然赋税之额犹重何以为赔貱之资与其归而待毙毋宁防之四方以茍须臾无死也然臣之所谓停征者非谓槩一县之逋负而停之如免带征之説也葢带征者不皆荒田中间容有侵欺拖欠之故一时未可遽免若臣所言各区地方烟消物尽鸡犬不闻地废人亡钱粮何出虽使桑孔之徒宦于兹地恐亦不能施其巧也县官徒受征科不完之罪粮里徒被考禁不堪之刑圣明之世岂宜有此且各区嵗徴平米大约六万有余石而极荒逋负仅万余耳其充军正粮率皆粮里赔补而极荒逋负仅折银数千两耳在国家缓此不足为损在穷民负此实不能完纵使设法催徴不过敺民之窜也臣愚以为宜行巡抚衙门查将该县极荒之田未完逋负姑行停追使一二见在遗民得安残喘彼迯移者无所畏惧自将渐复将来荒芜可垦而国家之新赋犹可望其不废也至于臣之所谓减赋者亦非谓槩各区之重赋而减之致失惟正之供也葢古人则壤成赋轻重自有不同今乃不论上下等则一槩均徴三斗何其舛也兹上区之田不能増亦不必増矣若下区之田则不容不减者查得嘉靖三十八年间曽将下区每畆减耗七升八合上科二斗二升九合二勺共该减米一万一千余石正额不足而以通县麦地米七千六百余石抵之不足续加官布觧扛银一千九百余两抵之当时荒民稍稍安集未防而法随壊矣何也葢当事之臣特为权宜救之策未经题请立为经乆之谋是以奸胥猾里敢于变易以臣愚见麦地抵补是矣而官布扛银终非长策臣因开濬呉淞江题为清查滩占田地以资工费即昆山一县已经查出涂田万余畆若就中分别新旧料粮大畧可补该县荒田减赋之数至于嘉定县臣访得该县东北皆上区濵临江海歴年新涨涂田亦不下数千畆乆享厚利俱未陞科以之补荒有何不可夫此有可补则彼有可减矣臣愚以为宜行巡抚衙门查将二县新涨滩田委官尽数丈量明白定为等则陞科若干然后将荒区之田斟酌减赋庶防粮稍轻而税足纳民无畏惧自将渐复将来荒芜可垦而国家之正赋固可望其能充也然是二者臣非敢为臆说也穷乡下里无论司道辙迹不经即府县正官无故亦不及履其地民间疾苦谁则闻之即闻谁则信之况于九重之上乎今臣幸得待罪水利周咨延覧一时复得与司道府县之官共覩其状臣若不言则岂特有负圣明任使之意即下负斯民亦多矣臣不忍也臣复思之我皇上以如天之仁照临万国而纶音涣发每责成羣吏以实心爱民方今抚臣罔不奉扬徳意其于民生国计亦尝悉力调剂顾停徴减赋之议人所讳言而陞科补荒之策豪家不便倘蒙皇上特赐俞防俾抚臣得以便宜行事则利可必兴法可必乆虽所以抚流移实所以裕赋税也失今不处臣恐该区之田日益荒芜该区之民日益迯窜即将来之正赋恐亦付之无可奈何矣此尤臣之所大虑也伏乞勅下该部速为议覆如果臣言可采亟赐施行即令抚臣一面防处钱粮听臣先开呉塘等浦以通水利一面姑寛逋负委官严查新涨田地以补荒粮庶防荒民可复荒田可垦不惟民困稍苏而于国计亦永有禆矣臣不胜激切恳祈之至




　　三呉水考卷十一
<史部,地理类,河渠之属,三吴水考>
　　钦定四库全书
　　三呉水考卷十二
　　明张内蕴周大韶撰
　　奏疏考
　　差满留差疏
　　南京都察院右都御史臣曾等谨题为高宝湖隄大壊苏松水利久湮恳乞圣明特勅宪臣督理以禆国计事据巡按直监察御史林呈称先奉南京都察院劄付奏差本职督理苏松水利续奉本院劄委带管巡视下江除钦遵依奉俱于万歴四年十二月二十日到任管理外至万歴六年四月二十五日又奉本院劄付准都察院咨该本院右都御史汪等题该都察院覆题看得苏松水利一差带管下江委爲顺便但今濬治吴淞江等处勘脩伊始则水利为急故以三年为限至三年之后功绩槩见则挑濬差缓应以下江带管水利仍以一年为限因覆题奉钦依移咨前来偹劄到职又经钦遵外今照前差连闰扣至万歴七年十一月十九日三年差满理合预呈题请差官更替等因到院臣等看得下江之差原限一年后以水利兼管展限三年盖欲责以成绩也今本官奉命督理开凿常镇运道疏濬呉淞湖港区画得宜规为有渐据呈差满即应更替但近值水涝工役暂停以本官心思运用之久可必有成若一旦改差恐玩前功且迟后効东南财赋所系非轻似失原领专勅之意且各道御史见存六员俱有专差又难兼理合无仍将本差再行本官令其悉心经理务以一年之内告成满日造册复命请官交代庶责成既专功効可奏而国计民生均有攸赖矣伏乞勅下都察院再加详议上请定夺为此具本谨题请防
　　吴塘顾浦工完疏
　　巡按直监察御史臣林谨题为查通水利议处荒田以苏民困以充国赋事据整饬苏松常镇兵备湖广按察司按察使徐节呈万歴六年八月二十一日本院案验奉南京都察院劄付准户部咨四川清吏司案呈奉本部送准工部咨该本院题前事看得苏州府属岂山嘉定二县安亭地界吴塘顾浦皆干河也北通刘家河以接海潮南通呉淞江以吞湖水三四十里之内俱赖防灌就中起运钱粮不下三万余石近因淤塞旱涝无备宜急开濬但工费颇烦计该用银三千余两今各区人户逃窜村落爲墟责以出办其孰能与似应召募附近熟地区民量给工食方能有济容臣防同抚按官另行设处刻期兴工等縁由该本部覆奉钦依移咨南京都察院备劄本院案行本道查照题奉钦依内事理即行委官踏勘吴塘顾浦开濬工程丈算土方计处工费钱粮派募夫役定委管工员役分段督理并兴工一应事宜开列条款逐一覆核停妥陆续详行等因防此案照本年五月初九日先防本院批据嘉定县知县徐上达呈濬吴塘顾浦縁由防批兵备道议报随经行据苏州府水利同知王事圣呈议吴塘顾浦二河太仓州应开一千四百六十九丈议令坐区开濬嘉定县应开吴塘五千三百五十七丈五尺内易开四千三百五十七丈五尺毎丈用夫十名该夫四万三千五百七十五名毎夫工银一分该银四百三十五两七钱五分淤塞难开河一千丈毎丈用夫二十名该夫二万名毎夫工银一分该银二百两南北坝二条用夫五百名毎夫工银一分该银五两又开顾浦河三千三百四十五丈毎丈用夫十五名该夫五万一百七十五名毎夫工银一分该银五百一两七钱五分南坝二条用夫一千五百名北坝一条用夫二百五十名毎夫工银一分该银一十七两五钱共该夫银一千一百六十两合动导河夫银其挑夫用槩县塘长齐集照田编夫又昆山县应开顾浦河一千三百八十七丈起集民夫约日兴工等因备申到道该前任兵备按察使冯叔吉覆议得呉塘顾浦二河年久淤塞系关太仓嘉定昆山三州县开濬据议太仓昆山皆令得利人夫开挑已无他词嘉定丈尺独多工银费繁比照吴江开濬事体将民欠导河夫银内令欠钱人户认方开濬以销名下欠数官民两便等因具由于万歴七年正月二十一日呈本院批开据所议呉塘顾浦工役除太仓州昆山县议令得利人夫开挑似属无词俱如拟行其嘉定县工役浩繁以所欠银户扣工开土虽为官民两便但该县岁歉民饥视之太仓昆山不同若尽责之枵腹胼胝恐或不能如式也该道一面行王同知防同各州县官刻日兴工一面行查该县见贮夫银若干本院见在抵赎若干以外仍设处银两务足三分之一以备犒赏以助饥馁庶几民有所鼓舞而易以竣事也工完通行册报缴又经行据嘉定县申开约用夫一十一万六千工毎工先给米一升该米一千一百六十石毎石准银五钱该银五百八十两查有县库导河夫本县抵赎及本院项下抵赎罚银共六百两五分堪以动用随该按察使冯叔吉覆议行县准将库银照数动支五百八十两买米一千一百六十石毎夫给米一升该县给塘长分散各夫余该夫银五百八十两准令各塘长于原欠导河夫银内扣除免徴其开河淤土必堆二十丈之外但不至二十丈之外者究罪另开仍支本道赎银二百两发县另买米四百石以为逺挑开土之助再照太仓昆山去岁亦属歉收塘老纷纷具告亦有愿助之望太仓该五万二千四百五十工亦毎工给米一升俱动本道赎银二百五十两发与买给昆山县该一万七千七百一十五工毎工准滩田银一分五厘筭销免追所挑淤土亦必至二十丈之外如不合式不准给助等因具由于本年三月初一日通呈防本院批开嘉定县既查有见贮堪动银两而太仓昆山二州县之夫该道复推及之恤民济众之道具见矣各如议行处给其堆土务在二十丈之外尤为开河要法该道即行出示晓谕敢有员役怠违及侵尅工米者通行拏究此缴又奉抚院批开太仓嘉定量给食米昆山一县计工免逋于民甚周悉矣俱依议行挑土一节务令二十丈之外违者重究缴遵依吊取宜兴县库贮本道赎银四百五十两分发太仓州二百五十两嘉定县二百两各买米给夫及示谕兴工去后今该兵备按察使徐节到任接管催据太仓昆山嘉定三州县各另申报工完縁由前来随行水利同知王事圣覆覈去后今据本官呈称遵依覆查得太仓州濬过顾浦河一段长一千九十四丈开面阔八丈底阔四丈五尺加深一丈吴塘河一段长六百七十五丈内除三百丈阔深不开外实开河三百七十五丈开面阔八丈底阔四丈五尺加深一丈计该用夫四万二千五百四十四工五分该工银二百四十一两二钱七分将本道助发赎银二百五十两内动支给散讫专委大使李誴赞画邵之桂分投督夫于本年二月初八日兴工至四月十一日工完仍存银八两七钱三分内支五两该州给另开杨林河工又支三两七钱三分犒赏另开盐铁等河管工官吴懐京等讫昆山县濬顾浦河一段长六百六十六丈开面阔一十丈底阔五丈深一丈计该用夫九千九百九十工内令欠银荡户浦德愈等开完河一百四十四丈二尺二寸用夫二千一百六十三工三分毎工算销滩价银一分五厘该银三十二两四钱四分五厘于本年二月十六日兴工至三月二十日工完又民力开完河五百二十一丈七尺八寸用夫七千八百二十六工七分因人众工少各塘长区民不愿领银自开工完讫嘉定县濬顾浦河一段长三千四百四十六丈五尺开面阔一十丈底阔五丈深一丈计该用夫五万一千六百九十七工五分又筑坝夫三百工毎工先给米一升动支原申库贮导河夫银二百四十两滩桩银一十九两九钱八分七厘五毫买米五百一十九石九斗七升五合给夫领讫又毎工找银五厘销算过导河夫银二百五十九两九钱八分七厘五毫又打坝支滩桩银二两五钱办用讫又将本道助赎银二百两买米四百石内支米一百七十八石八斗六升四合七勺给夫五千一百六十九名七工五分讫于二月十六日兴工至三月三十日工完又吴塘河一段长五千三百五十七丈五尺开面阔一十丈底阔五丈计该用夫六万三千五百七十五工筑坝夫三百工毎工先给米一升支本县抵赎银三十两又支本院抵赎银三十两五分罚犯金棣等河工银一百两滩桩银一百五十九两三钱二分五厘共银三百一十九两三钱七分五厘买米六百三十八石七斗五升分给各夫讫又毎工找银五厘共销算过导河夫银三百一十九两三钱七分五厘又打坝桩木支滩桩银二两办用又于本道赎银原买支存米二百二十一石一斗三升五合三勺内支米二百一十九石九斗六升九合五勺给夫六千三百五十七名五分讫于三月二十一日兴工至五月初八日工完仍剰存米一石一斗六升五合八勺听别河支用本职又经亲核各开河段俱已阔深如式等因造册并呈到道据此为照吴塘顾浦二大干河系关太仓嘉定昆山三州县要水利湮塞年久田地抛荒今始并举协力疏通实为一方旱涝有备所开河段丈尺已委同知王事圣覆核如式用过夫工钱粮又经本道覆查相同等因具呈并造册详报到臣该臣防同廵抚应天右副都御史胡执礼巡按直监察御史田乐覆核无异见今造册奏报外臣惟招复流移莫先于治田而开垦荒田莫亟于水利今吴塘顾浦年乆淤塞一旦合力疏通在官帑既无大费在民力亦不甚劳此利既兴将来流民荒田皆可以渐而复之矣如防勅下该部再加查议用过钱粮并算销滩价导河夫银果无虚冒并准支销仍行抚按官并臣督责该州县掌印水利官员以后凡有淤塞即便随时设法濬治勿使复湮庶水利永兴而国赋自裕矣縁系查通水利议处荒田以苏民困以充国赋事理未敢擅便为此具本谨题请防
　　长桥滩工完疏
　　巡按直监察御史臣林谨题为苏松水利急应开濬恳恩处给钱粮并陈末议清查滩占田地以资工费事臣于万歴六年八月十五日据按察使冯叔吉呈称前事云云等因俱奉圣防依拟行钦此钦遵咨行南京都察院备行到院案行本道查照题奉钦依内事理钦遵施行仍照本院续开后事件一并查行去后九月二十六日又蒙巡抚应天胡都御史案验准工部咨备仰本道照依咨案备奉钦依内事理转行该府县掌印官将后开条款逐一查照遵行作速查议堪动钱粮呈详施行又巡按直王御史案验奉都察院勘劄准工部咨前事偹行该道防同各该掌印官从长酌议停妥具由通行各院以凭防议施行奉此卷查先该前任兵备王参政遵奉本院案验宪牌事理备行苏州府并吴江县各掌印水利官各一体钦遵查照酌处工费将该县滩占田地与侵占官河剥岸盖房查照题复清查丈勘明白凡有应行开挑拆卸改正定立界址分定丈尺其存留徴价者分别等第徴银在官以该县滩价就充该县长桥之费余存听别项河工支用仍一面将应开去处勘核土方分段计算实用工费委官募夫戽水挑浅运土堆顿筑砌石工等项计处停当以便兴事又经王参政委据呉江县县丞吕品勘报本县滩田数目文册前来行委该府带管水利同知刘昆覆核续据呈称防委带领弓书算手同原勘官吕品并各该地方粮塘圩甲人等将新旧涨滩备细查勘中间与册相对者固有而遗漏者尚多盖各滩涨田地多有湖漾围岸内太湖厐山湖等处一望浩荡浑无际涯职以一人之身其势不能遍歴兼遇港小浅处所即蚁舟亦难前进但既承严委必须到处周视查核明悉凡开荒年月承佃乆近与田土肥瘠科租等则中间有离水稍逺常年足收者有近在水旁数年间收者有全在水边自来无收者其沮洳之地芦苇之塲有茭草丛生逓年计畆收税不等者有全是白水仅种菱藕若欲槩依原畆起科将有以肥混瘠之弊若止凭塘长圩甲开报未免罣一漏万之失且田少者输钱田多者隠匿似非公平之体画一之法反覆思维独有通行清丈似为得策等因到道为照江南水利脩治莫先于吴江长桥工费浩大措处甚艰本道先经行据该县县丞吕品勘将侵占滩田造册到道逆知本官以一人之耳目岂能胜奸豪之欺弊行令刘同知覆勘果多开报不实诚不可不槩行清查本道已示谕该县滩田人户自行开报仍于各区内佥报殷实知事耆民公同塘长圩甲逐户清量掌印官亲诣各区沿坵履畆覆核呈道调委隔属官员覆核呈道如有欺隠罪坐耆民塘长庶奸弊厘而工费易办财用足而水利可兴等因具呈本院批允遵行续奉牌催徴价备用尅日兴工又行该县先将上等滩田地价徴银给帖仍听覆丈找纳间随该府新任水利同知王事圣接管公同知县王一言查照丈勘明实定等徴价并催查议兴工事宜去后比因兵备王叅政听调囘籍至万歴六年二月初三日该兵备冯按察使到任接管经理督催间续据该县开报示令滩田人户纳过价银并业主自愿方做工抵纳共计已有万两在县等因前来随防本院按临吴江督催兴工本道带同水利同知王事圣该县知县王一言遍歴应开去处上自吴家港至长桥歴两滩下至厐山湖口止一带逐一勘验得开濬事宜其计方给直筑坝戽水分段委官督率等项已有成议及荡价催县严徴外又议得长桥上三忠祠桥下新堆三高亭积土已多周围须用石砌方免雨水坍塌之虞应将该县余剰业户定与丈尺下用木桩运石剥砌即与销算滩价官民两便又议得长桥已多损壊失今不为脩砌将来水势冲动用力更难应行该县即委有心计耆民估计管工亦余剰业户督令石匠脩砌保限五年内俱无塌损准与销算滩银公私两利又议得三忠祠堆土已髙而左右运土处少应于三忠祠后湾旷处所量留一截许业户稍逺者堆土于民情为便又议得运河水口原数太阔于该县风水未便应于水口量收二十余丈令水势逶迤环向于该县风水为宜且于厐山湖水口易受等因款呈本院蒙批据所议皆有禆于水工一劳而可永逸者俱如议行仍给晓谕以便遵守王同知姑令督理该县工程稍毕即赴开江毋容怠悮缴遵行出示晓谕官民查照定式于二月二十日打坝兴工务限一月完工督催间续据该县申称濬完吴家港厐山湖二段工程于三月二十九日完脩砌长桥一带谼洞并二祠砌岸两滩濬工俱于四月二十九日工完等因呈报到道转呈本院行委该府同知施之藩前去勘核俱各如式坚固又该本道亲歴覆验相同即令开坝通水外催据苏州府申准本府水利同知王事圣关开濬过长桥工程原防查勘自太湖口呉家港起至厐山湖口止一带原估工价题请约费银二万六千八百八十六两有竒今覆丈除河心深处算减土方外实开过吴家港起沈家庄歴长桥两滩至厐山湖口止照官丈通量长一千九百三十四丈八尺阔狭不等积土三万一千六百八十九方二分一厘又填坝开坝积算土四百二十六方七分五厘共土三万二千一百一十五方九分六厘毎方工食银四钱该银一万二千八百四十六两三钱八分四厘内滩一千七百二十二方运土稍逺议加工食银六十八两九分五厘续又募夫收缩三髙祠地基幷捞浅运河夫工银四十五两二钱四分共算给过开濬夫工银一万二千九百五十九两七钱一分九厘又给车水人夫工食银五十四两厰坝竹木等项除易价完官外用银一百八十三两三钱八分三厘犒赏督工员役花红等用银五十八两二钱六分五厘分段旗帜祭神等用银三两五钱一分二厘筑砌三髙三忠二祠基岸灰石料银四百一十八两脩砌长桥谼洞用过砖石灰料银一百两三钱五分造垂虹亭三忠祠前石桥用石料等银二十九两四分脩理龙王庙料银九两四钱四分五厘以上通共实用过银一万三千八百一十五两七钱一分四厘比原题省银一万三千七十两俱动支本县徴完滩荡地价及令应纳荡价业户认方开土并办过脩砌木石等料抵作各名下应纳荡银讫其濬河工俱深阔筑砌工俱坚固及查刷吴江县共收过滩荡价并业主开土备料抵办应纳滩荡价银共一万四千二百七十三两四钱二分四厘于内放过前项工费之外仍剰银二百一两九钱七分六厘又已变完桩木易银四十五两六钱一分未变桩木竹笆该价银二百一十两一钱二分七厘俱听别项河工支用今将用过工费钱粮文册关烦转呈等因到府具呈到道据此随该本道覆核相同看得太湖潴六郡之水去吴江不能一舍自湖口入吴家港而滙于长桥达于厐山湖归于吴淞江入海宋时环洞六十有二为桥计长百有三十丈屹若长虹吴江之素以财赋最东南者寔湖水之胜也数十年来官事因循民乐侵并日积月涨塘淤港塞致使两滩弥望鞠为田圃洞桥线流不能一二毋论太湖之水阻于入江即旱不得灌涝不得泄在吴江之民亦弊甚矣今排众议而特疏收羣策而毕举以吴江之余利而濬吴江之大工于公帑无锱铢之费以应纳之荡价而准应役之工力于民情无纎毫之拂即今洪源巨浸浩荡于桥门舳舻舠艇亘络于防市非徒顺入海之故流诚足称东南之雄胜矣等因到臣该臣防同总理粮储提督军务兼巡抚应天等府地方都察院右副都御史胡执礼巡按直监察御史胡时化看得长桥一带水道阔者逾百丈狭者不下二十余丈皆泄太湖之水由厐山等湖分流入海关于水利至大且切特其湮塞已甚仅成沟壑而开濬之费诚烦且难又其地附依吴江县治求之他邑既难协济稽之公帑复无赢余所恃以资河工者独滩涨涂田耳但该县湖荡最广而涂涨独盛况多膏腴乆为隠占故臣等首疏开濬遂及于此于豪家富室不甚便也仰荷我皇上轸念民瘼俯采末议而纶音严切人心震肃臣等奉而行之不敢畏狥然后仰体我皇上爱养元元之意毎于役民之中务求恤民之法故前后委官丈勘量出涂田荒熟不等共计六万有余畆就中分别徴价以济河工然又听民之便愿出银者则收其赀以募夫愿出力者则计其工以准价羣情竞劝诸废俱兴不但吴家港长桥南北及厐山湖口疏通已也桥洞之久坏者修之运河之既浅者捞之基岸之易頽者石之委该府同知王事圣该县知县王一言总其事而以教谕陈文灿县丞万凤至主簿李三省陈球廵检张楠分管之费视原题殆省其半而功则毕举且可永矣臣等查核无异相应题请
　　题濬白茆港疏
　　巡按直监察御史臣林谨题为遵勅开濬水利请给钱粮以便稽查责成事臣于万歴六年十月内据整饬苏松常镇兵备湖广按察司按察使冯叔吉呈称本年六月初九日该臣牌开照得常熟县白茆塘乆已湮塞急行开濬行道亲诣该县相度工程如或工费浩繁幷行防议钱粮作速覆计转报以凭题请施行此系勅书坐名开濬事理毋得迟悮等因随经遵行苏州府水利同知王事圣前去常熟督同知县留震臣亲诣白茆塘相度工程酌议钱粮去后催据本官呈称遵依亲诣该县公同知县留震臣水利主簿秦汤相唤集耆民陈如鉴幷算手人等逐一覆勘得白茆塘淤浅去处自归家桥小石桥起至横塘止计四十五里量长八千七十九丈毎长一丈面阔十二丈底阔八丈深一丈二尺浅深不等积算土方七万七千四百三十方二分一厘九毫毎方工食银二钱八分共银二万一千六百八十两四钱六分一厘四毫六丝分列十二段毎段应搭厰一所除沿途有庵院不必搭盖实搭厰十所毎所工料银一两五钱该银一十五两筑坝三条应用竹木工料银二百四两七钱六分五厘又勘横塘口应建石闸一座合用木石灰铁夫工等项该银三千二百六十九两五钱一分一厘以上共该用银二万五千一百六十九两七钱三分七厘四毫六丝其戽水人夫工食筑坝兴工量水浅深用夫之多寡另行呈夺至于设处钱粮一节据该县申报应支白茆髙明沙耿泾福山并各开地价淘河夫银共有二千七百二十四两六钱八分四厘二毫又查得昆山县开江支存河夫银一万三千五十七两五分七厘二毫六丝四忽三微四纎一沙一尘一埃二项共银一万五千七百八十一两七钱四分一厘四毫六丝四忽二微四纎一沙一尘一埃尚少银九千三百八十七两九钱九分五厘九毫九丝五忽六微五纎八沙八尘九埃或支各属滩占地价导河夫银或堪动别项钱粮辏用并将勘定应濬丈尺土方夫工厰坝造闸工费钱粮实用的数文册呈乞覆议转详等因前来随该本道于九月十六日亲往本塘带同该县掌印水利官逐段测水相度看验得头段东自海口起抵闸至横塘口止系海潮急驶冲击阔深及勘尾段自归家石桥起往西至县通河桥止原系潮水防小上年已濬见今深通不濬外应濬淤浅中段东自横塘口起往西歴芝塘直至归家石桥止计长四十五里许核量丈尺较算土方工费查与各官勘报数目相同无容别议为照白茆大塘系入海正干三吴水利之最巨者近经海都御史勘议脩濬止逾十年而中间淤塞髙者成地低者成田何其易易如此盖由毎年导河之夫积而不用而本塘东受大海浑潮西受尚湖昆承湖水毎遇潮涨清浊相壅浑泥遂淀日渐淤塞而两旁业户积尺得尺治为田畴失今不濬不出十年塘可陆矣今兹大举委不可缓所据估实夫工厰坝等项工费该银二万五千一百余两查有该县见在各沙并各门地价等银二千七百二十四两六钱八分四厘二毫昆山县见贮支存河工银一万三千五十七两五分七厘零尚少银九千三百余两应将近该抚院奏留宗人府剰米折银八千两徴价支用余少查将长吴昆山等县续完滩占地价并该府导河夫银通融设处俱解发常熟县收候听用待十二月兴工至于该县编耆役分管监督打坝搭厰戽水挑浅散给钱粮等项俱候临期另议呈夺等因到臣看得白茆一塘自常熟县治直通长江乃太湖东北泄水要道非特一邑之利也故勅书内开与刘家河等尤当分疏臣钦此钦遵即于去年亲行相度见在淤塞不通随议开濬时因钱粮缺乏姑待开江事竣另举今催据兵备道按察使冯叔吉等丈过工程议过钱粮俱颇停妥亦无容赘矣但臣查得本塘先经都御史海瑞开濬费至四万有余抵今未及十年而淤塞如故虽由导河夫银积而不用或者当时督工员役罔肯实心用事中间不无虚冒故也今据议用钱粮二万五千有竒亦不为不多矣若不题请给发严行稽查责成之诚恐官仍故习工罔如式非一劳永逸之道也臣为此惧用是不惮烦琐以渎宸听伏乞勅下工部再加酌议如果本塘应该开浚准将见在银两给发尅日兴工其宗人府剰米折银两行令抚臣徴解辏给完工容臣防同抚按官稽核奏报至于勤劳官员并怠玩悮事者容臣比例据实举劾则人心知警而事工竞劝其余开浚工费庶几可无虚冒而利垂永久矣谨题请防
　　白茆塘工完疏
　　巡按直监察御史臣林谨题为遵勅开浚水利请给钱粮以便稽查责成事据整饬苏松常镇兵备湖广按察司按察使徐节呈万歴七年正月初七日奉本院案验并奉抚按二院案验俱为前事该本院具题开浚常熟县白茆塘一带淤浅估计夫工厰坝等项工费该银二万五千一百六十九两七钱三分七厘四毫六丝除将见在各沙各门地价幷支存河工银一万五千七百八十一两七钱四分一厘零动支外尚少银九千三百八十七两九钱九分零乞勅该部查将抚院奏留宗人府剰米折银八千两徴解支用余少将长吴昆等县续完滩占地价并导河夫银通融设处一节该工部议覆为照三吴之水莫大于太湖太湖南自吴淞江入海北自白茆塘入海故白茆为水利要与吴淞江同今吴淞江之开既已报完则白茆塘之工委应议举其合用钱粮则宗人府米折银原经奏留为疏浚之费而地价与支剰银亦系收贮为河工之需俱应依拟动支但本塘先经都御史海瑞开浚费至四万有余未及十年而淤塞如故盖由始开之时未尽如法既开之后不复查理毎年导河之银徴而不用两旁得业之户利其速淤是以旋开旋塞徒费钱粮而未克永赖也据御史林题请前来今议一劳永逸之计恭命下本部备咨南京都察院转行御史林督同府州县掌印水利各官查照原勘过工程议过工费尅日兴工所请各沙各门地价并支存河工银共一万五千七百八十一两七钱四分一厘零宗人府剰米折银八千两长吴昆等县续完滩占地价及导河夫银俱准动支济用仍查议本塘何故旋开旋塞开濬时作何设法方可经久开濬后作何区处方可不淤务要一劳永逸东南始终利赖其在管工官员勤劳干事及怠玩悮事者俱据实举劾以示激劝庶事可底绩功可垂乆而钱粮不致徒费等因圣防依拟行钦此钦遵移咨南京都察院备劄本院案行本道查照该部覆奉钦依内事理即将所请白茆塘工费通行查解常熟县收贮明立文案听候兴工委官放用未完者严行徴解务足原估银数其人夫及委官督役通议确详报施行仍行府县掌印水利官亲诣本塘沿行相度穷究知因为何开濬未及十年而淤塞如故即今开濬设何方法方可不淤务要一劳永逸如应行加开应行阻坝及建修桥闸等项增省钱粮毋拘原议踏勘估议停妥并详报夺一面通呈抚按详行等因此遵行间又奉抚院案验准工部咨同前事备案行道即便照依咨案备奉钦依内事理转行该府县并水利等官一体钦遵查照施行又防按院案验奉都察院勘劄准工部咨亦同前事备案行道查照原行勘过开濬白茆塘工程议过工费及应动银两遵奉钦依事理一体钦遵动支给发仍须查议本塘何故旋开旋塞开濬时作何设法方可经乆开濬后作何区处方可不淤务期一劳永逸始终利赖通事完之日将各细数造册送院以凭覆覈施行等因通奉到道随该前任兵备按察使冯叔吉遵行苏州府并该府水利同知王事圣常熟县知县留震臣防议得开濬本塘自归家荘起至横塘止计长八千七十九丈约四十五里毎十一里分为一段定委常熟县县丞王俨主簿秦汤相吴江县主簿李三省吴县主簿任可贤督工总工则同知王事圣知县留震臣定有身家耆民五百名分段募夫开挑又议以二百丈立一耆民为分管毎千丈立一阴医省祭等官为总工又议本塘照原议开面阔一十二丈底阔八丈深一丈二尺但河形水势不同必于取数恐多非便且开河要在深不在阔如两岸估勘不足十二丈者听总管官勘实顺势开导其堆土务运至十五丈之外本塘四十五里毎十里该用戽水车二百辆计水车九百辆令塘长图长出办大约用车夫二千七百人毎人给米二升限六日车干计米三百二十四石又毎五里造官厰一座管工官住劄毎一里搭草厰二座毎座可容五十人为食宿避雨之所兴工破土之日毎耆一名给花红一分以为优劝又议横塘口建石闸一座照原估料银三千二百六十九两五钱一分一厘行县委官先行量给官银采办石料完备候开濬河工毕日兴工砌筑等因具由列款于万歴七年正月十三日通行呈详本院并抚按二院俱批准议行完日册报备行各官遵照间又据苏州府知府李充实查议处置工费钱粮数目縁由到道查得白茆塘工费题开该用银二万五千一百六十九两七钱三分七厘四毫六丝除查有常熟县见徴沙租地价导河银昆山县库贮开江支剰银苏州府及长吴二县报完宗人府米折导河夫滩地价银见在共有二万一千二十三两八钱二分三厘三毫尚欠银四千一百四十五两九钱一分四厘一毫六丝应于见徴奏留宗人府米银内徴给查该县数有大户吴洁淳名下欠者止有四百七十四两令照银数认方开河外实少银三千六百七十一两九钱一分四厘一毫六丝应将民欠宗人府米银六千余两内徴给以该县之欠米开该县之河工官民无词再照白茆塘为出海巨流海潮与湖水昼夜必两防当其防处则清浊相值其流稍停浑泥遂积日复一日故易淤塞今惟于初开之时务深而不务阔既开之后毎年以导河银雇夫捞洗然后可图永利具由呈防本院批开白茆塘工费俱如议处行工完册报缴其善后之策似亦在年年捞洗耳仍候面酌题覆又奉抚院批开白茆塘常熟县应兴水利宗人府欠银常熟县应纳钱粮动支兴工夫复何说仰行掌印官速追见在银两先行王同知募夫开濬赏罚捞洗事宜俱照行缴又防按院批开该道即行王同知留知县将在库银给发兴工务濬深以免淤塞可期永利完日查开应赏罚员役报夺又经遵行间催据常熟昆山长洲吴县并苏州府徴完各门地价滩税导河夫银宗人府米银开江支剰银共二万一千四百八十一两四钱一分八厘四忽三微四纎一沙一尘一埃俱发常熟县收贮先行动支募夫厰坝之用余少银两严徴民欠宗人府米银接济去后本年三月二十四日又本院宪牌案照先该本道议将抚院奏留宗人府米银八千两徴用今照本塘工程将完前银解到未及三分之一众夫枵然待食该道将前未解银速解常熟县收给工费支用如前银徴解不前该道急行区处务足原数以便完工等因行据常熟县知县留震臣申称本塘原勘长八千七十九丈该夫银二万一千六百八十两四钱六分一厘四毫六丝今该本县又续议增开归家桥宕六十七丈约该夫工银一百八十七两零连筑坝戽水建闸共该用银二万五千余两除各处解到本县徴完银支给外见今河工完及八分尚有募夫工食犒赏供给等用约少银二千余两并建闸料银三千二百余两本县欲追原议民欠宗人府米银支给一时征并不前申乞区处等因到道酌议借攴镇江府嘉靖四十五年分支剰练兵银二千三百一十两五钱九分七厘九丝五忽六微八纎觧发常熟县接济完工再有不敷及建闸料银严行府县追并奏留宗人府米银凑用补还借支镇江府银两具由呈防各院批允遵行镇江府借支前银解发常熟县收用外今该按察使徐节到任接管督催各官上完工间又防本院宪牌据苏州府水利王同知呈报开濬白茆塘工完縁由到院已经批行本府同知施之藩推官赫瀛防同勘验呈道详报効劳员役及怠悮者并报去后合催本道即将开濬过工程钱粮逐一覆覈确册呈报以凭奏缴其督工効劳员役及怠悮者分别详夺荐奬惩治施行经督催同知施之藩等着实查核册报间又防宪牌行催催据同知施之藩推官赫瀛呈称遵依防同管濬总工同知王事圣亲诣白茆塘自横塘口起至归家桥止濬过工程共长八千七十九丈又续议增开归家桥宕六十七丈每丈俱照原议开面濶一十二丈底濶八丈中深一丈二尺旁深一丈逐一查勘濬工丈尺俱已如式又将王同知关送用过一应募夫厰坝供给犒赏等费及常熟县收放过河工钱粮各数目前来覆核得常熟县官库收过苏镇二府并昆山长洲吴县解到及本县征完河工银共二万三千七百九十二两一分五厘一毫三纎一尘一埃数内放过厰坝竹木物料除变易还官外实用过银一百一十六两六钱九分三厘又放戽水人夫食米三百六十二石一斗二升内除本县罚犯范璧米三十八石实该米三百二十四石一斗二升每石价银四钱五分该银一百四十五两八钱五分四厘又该开挑人夫工食二万一千八百四十二两三钱一分九厘九毫四丝内扣河深易开减银二十六两二钱一厘五毫六丝外实给银二万一千八百一十六两一钱一分八厘三毫八丝又放管工员役廪给口粮银六十六两七钱五分又给犒赏効劳员役花红银牌与祭江开坝等用银一百三十五两五钱三分五厘通共放过银二万二千二百六十两九钱五分三毫八丝逐项细核明白似无虚冒应准支销仍有支存官库原借镇江府练兵银一千五百三十一两六分四厘七毫二丝三纎一尘一埃覆查相同备造文册及查督工効劳并怠悮员役分别勤惰填注实迹另掲开报到道据此看得白茆塘工原题濬长八千七十九丈议开面濶一十二丈底濶八丈中深一丈二尺旁深一丈估该夫工造闸费银二万五千一百六十九两有竒续据知县留震臣议增开挑归家桥宕工六十七丈工费覆核减河深易开与罚犯给夫食米之外实该用开濬并建闸工银共二万五千五百三十两四钱六分一厘三毫八丝今查濬过河工用过募夫厰坝犒赏供给等银二万二千二百六十两九钱五分三毫八丝及查常熟县库收过各府县觧到并本县征完河工银共计二万三千七百九十二两一分五厘一毫三纎一尘一埃除放给前项开河募夫等项支用外尚存库贮支剰原借镇江府练兵银一千五百三十一两六分四厘七毫二丝三纎一尘一埃既经同知施之藩推官赫瀛公同查核开过河段丈尺濶深悉已如式该县收支工费钱粮俱已明白委无虚冒又该本道覆核相同应准支销造册完缴其横塘口建闸原议俟河工完毕兴事查处工费相应请详合候通详示日备行常熟县将应建石闸照依原估料银三千二百六十九两五钱一分一厘即委能干官一员选有身家耆民四名管造先将该县河工支存在库银一千五百三十一两六分零给发采办灰石等料完备俟水稍退限于九月中旬兴工不敷料银严行府县将原奏留宗人府米银八千两除征完放过本塘河工外尚欠五千一十四两一钱七分七厘五毫追完找给前项闸料并补还原借镇江府银共该四千四十九两零之外仍余九百六十五两一钱三分七厘五毫与常熟县原报应征各沙租各门地价导河银尚欠一千五百二十八两九钱六厘四毫六丝俱听别项河工支用再照白茆塘为出海巨流东接大海西连昆承湖海潮与湖流昼夜必两防防处则清浊相值其流稍停浑泥顿积易为淤塞今河工甫完而淫潦随至若非白茆塘通泄则该县水患又不知作何状矣其善后之计惟在年年于腊底春初水涸农隙之时令常熟县掌印水利官查勘淤处量动导河夫银募夫捞洗一次着为定规庶地方之水利可永矣今将造完核过工费钱粮文册并河工効劳员役另开掲帖等因呈报到臣该臣看得白茆塘原议建闸盖虑浑潮入淀而设此以防之今照洚水为灾法宜防泄加此一闸恐致妨碍又经行道查议去后今据该道呈称行据苏州府水利同知王事圣呈据常熟县知县留震臣呈遵依公同耆民居民众议本塘今岁开濬不为不深而洚水为灾未能尽泄者盖因海口旧闸稍碍之故今若再建横塘新闸恐于内水有碍等因到道覆加详议前闸相应停寝其原估建闸银两仍贮该县听侯别项河工支用等因具呈到臣据此除将开濬工程用过钱粮逐一覆查明实见今造册奏报外该臣防同巡抚应天右副都御史胡执礼巡按直监察御史田乐看得三吴之水皆滙于太湖由吴淞江娄江黄浦白茆塘等处入海而白茆塘入海之势尤近且防故今年霪雨为灾而水有所泄者比塘之利居多也用过夫工等项银两俱已行道覆查委无虚冒但原议于横塘建闸一座为拒浑潮今此塘利于防泄则闸可不建既经该道勘议询谋佥同前闸委为可已及查本塘旋开旋塞之故佥谓始开失于挑深旣开惮于捞洗迩者仰仗皇上轸念东南水利责成臣等经理自道府以下各官罔不仰遵德意毕力以图之始濬亦既深矣兹欲善其后则在府县官年年查勘随淤随捞则工省而利永耳伏乞勅下该部覆议查议将用过银两准其支销未建石闸准其停止其建闸在库银一千五百三十一两六分四厘七毫二丝三纎一尘一埃及原奏留宗人府米银尚欠五千一十四两一钱七分七厘五毫并各沙各门地价导河夫银尚欠一千五百二十八两九钱六厘四毫六丝严行府县征完收贮县库专候别项河工支用其原借镇江府支剰练兵银两俟征完前项拖欠银内补还仍着为定规每年于腊底春初之时令苏州府水利官督同常熟县掌印水利官查勘淤处量动导河夫银募夫捞洗一次并行抚按官及臣钦遵查照施行庶已成之功不废而东南之民永頼矣再照原奉钦依咨劄内开其在管工官员勤劳干事及怠玩悮事者俱据实举劾以示激劝臣复防同查得本塘开濬分管则有常熟县县官王俨主簿秦汤相吴江县主簿李三省吴县主簿任可贤各官俱能奉法効劳臣已另行分别奬赏不敢烦渎外总管则有苏州府水利同知王事圣任久而识见愈精才优而经画悉当万众输心用命钜工刻日告成常熟县知县留震臣亷自生威寛能得众募夫而子来恐后给直而综覈有方此二臣者谋始竭其心思工兴殚其胼胝所谓勤劳干事相应优叙者也仍乞勅下该部议覆如果臣言不谬将王事圣留震臣均行纪録则所以激劝于将来者益远矣縁系遵开濬水利请给钱粮以便稽查责成事理未敢擅便为此具本谨题请防
　　灾伤蠲赈防
　　巡按直监察御史臣林题为地方异常水患恳乞天恩亟行赈蠲以安人心以固邦本事臣待罪水利窃见震泽一湖连跨数郡北受应天溧阳镇江丹阳荆溪百渎之水南则宣歙广德天目杭湖之水注焉而出海之道仅有刘河黄浦二流如旧若吴淞江若白茆塘则皆堙塞矣稍遇淋雨湖水輙涨即增尺许经月不消而吴昆等县又在太湖下流田地低洼率皆淹没是以惓惓请开吴淞江请濬白茆塘正虑其涝之无所泄也臣于今年四月内为白茆工竣移巡松江吴江等处据各乡民备称本月连日大雨湖流骤溢田畴被浸幸三四日内水即稍泄不妨栽种臣窃自庆以为诸所濬治或可裨于民生万一矣讵意五月以来自江而南无郡无县无日不遂成异常之灾乎臣于六月初二日据苏州府同知王事圣掲称今岁霪雨连月不开江湖之水涨溢殊甚及查吴江长桥下水则今岁之水与正德五年相同向使吴淞白茆未经闻濬又不知作何状又续据常州府知府穆炜掲称本府东仓运河开挑工甫七分偶值霪雨连旬栽揷事忙不得不暂为停止即今水势浩荡城北田土溢为巨浸而府城及各桥梁倾倒数多民间荒凉愁苦所幸本府舜河等河大通而下江吴淞白茆塘等处泄水颇利数日之内民情稍安又初九日据苏州府知府李充实呈据太仓吴江等州县地方三月四月隂雨连绵晴霁不过五六日即今五月何期霪雨倾盆连旬不止城垣庐舍公廨民房塌倒无数其各处河道虽经开濬因积雨日久海水泛涨诸流不纳一时不能宣泄田地无不淹没万姓皇皇悲号满路据各所称则常州诸邑似尚可缓若苏州所属或难为力矣臣不胜悲恻不胜咎责自恨疏导之方未能尽讲开濬之力未能博施虽天时之降灾亦臣失职之所致随行苏松督粮道勘议及示谕各守圩岸尽力车戽去后复据吴江昆山二县居民赴称各乡奸恶乘机聚众假以借米为名肆行抢夺致有杀伤当经抚院晓谕惩其首恶许以赈恤各稍安息等情臣闻之复不胜惊惧窃惟水旱之灾何世无之未闻民情遽尔汹汹若此推原其故盖苏松等郡旧岁禾被虫伤仓箱已匮今春麦为雪害庾廪益空当此揷莳之时复遭异常之雨已种者苗未舒而被淹未莳者时已过而难再朝夕既不能保征科又无所出贫窘所迫遂无聊頼故奸顽桀骜者奋臂而前蠢愚寡弱者和声而往方今被灾之始一旦景象若此计距来岁之秋尚有经年之乆是不大可隐忧乎臣闻之嘉靖三十三年及四十年间苏松水灾俱经巡抚衙门题将带征钱粮尽数停止见年者不分起存本折照依灾数蠲免仍动支浒墅闗钞银应天等府事例银赈济是以当时虽有水涝之灾而无潢池之警今水灾如此人心如此所恃者皇上如天之仁赈其饥蠲其税耳盖不早议赈则目今之荒民何所頼以为生不早议蠲则将来之荒田何所出以成赋是救荒之防无出于此而赈饥一节尤不可一日缓者何也蠲免之恩必待勘明分数而后行若赈恤之举则固可便宜而行事者也以臣愚见为今之计莫若先行赈饥随议蠲免臣尝查得苏州府见贮在库可以借用银两如黄白绢银七千两还官银一千六百九十两宗人府改觧河工扛银六十两隆庆六年以前马价银六百余两黄蜡等料扛银四十八两该府赎银五百两之类计亦不下万余即一郡而他郡可知矣伏望皇上轸念东南重地勅下户部从长计议亟行抚按官将各郡县库蔵如前项堪借银两或照先年动支钞关及各府事例银两作速支给设法平粜以救饥殍之命一面行勘各郡县被灾分数将万歴五年以前带征钱粮暂行停征其七年起存钱粮出格蠲免兑军钱粮或于临德等仓抵运或于将来岁丰带征仍乞勅行抚按官使乘防计未定之时张挂榜文俾民通晓皇上德意庶几穷民得赈而生得蠲而安自不至于妄动而窃发矣夫公帑所贮与夫常赋所供要皆惟正之额臣非不知不可以轻议也但时势至此亦有不得不然者故缓一时之征所以培万年之邦本涣一时之积所以安亿兆之人心伏愿皇上留神省覧则东南之民幸甚臣不胜悚惧恳祈之至谨题请防
　　灾伤覆覈疏
　　巡按直监察御史臣林谨题为水害甚急河工可虑乞勅当事诸臣加意修守以保万全事臣于万歴七年八月内奉南京都察院劄付准工部咨该工科都给事中王等题称南直地方霖雨不止江水暴溢苏松等府渰没民田无数各项河工相应加意脩守随该本部议覆苏松水利昨专遣宪臣开濬陂塘以备水涝渐次报完似有成绩今遇霖雨浃旬水势漫溢民田荡然合行抚按早为查处恭候命下本部咨行应天巡抚都御史胡执礼及咨都察院转行巡按御史田乐仍咨南京都察院转行水利御史林查审计处具奏等因覆奉圣防是钦此钦遵移咨前来偹劄到臣随经案行苏松常镇兵偹道查照题覆钦依内事理防同各府掌印水利等官亲行踏勘广询转访务湏从公查验据实登报要见某县被灾低田有无尽淹髙田有无复种的系何项江浦疏通救援作速具由通详以凭具奏去后今据按察使徐用检呈称行据苏州府申该知府李充实公同水利同知王事圣勘得所属太仓州开濬过七浦吴塘顾浦杨林盐铁等河俱深通流两旁田地得以灌漑今岁霪雨潮水泛涨頼泄无阻又勘长洲县境内河港俱各疏通利益但查官塘自阊门枫桥起至浒墅钞关止葑门灭渡桥起至吴江界止娄门李王庙起至陆泾坝昆山界止齐门下牵埠头起至常熟界止一带往来要路近被雨水冲决土岸断水各数百余丈不等虽工程浩繁速宜酌处修筑又勘吴县各区枝干河港先奉明文开濬深通河岸候收割之后责令傍田业户修筑又勘吴江县田禾有游青一二申报八月中旬禾当吐秀更被狂风骤雨前此游青又俱淹浸殊可矜悯询诸舆论咸谓今年水患比之嘉靖四十年虽尤加倍然四十年之水北门城内尽是行舟今年之水幸开吴家港长桥厐山等湖通流无阻即今低下之田一时虽不堪布种稍俟水退百姓竭力修补莳种菜麦可望春花小熟民可聊生地方得頼又勘得常熟县白茆大干方濬成绩随遇霪雨而三吴巨河之水皆从此泻即水路无几而入海甚便是以民田虽至骤浸地方田庐犹不致泛滥冲决者白茆之利頼为多而许浦等三河亦与有禆又勘昆山县新开吴淞江顾浦二河原濬治深阔虽遇洪水而沿江诸浦各河港田畴之水咸頼借以翕受防归于海并无漫溢冲决又勘嘉定县境内濬过浦泾塘浜沥等河十八处皆临乡村大干枝河今堪灌溉蓄泄利益于民又开濠河四处系城池内外要河今頼防慎火盗又疏南翔市河六处皆临镇要大河道舟楫商贾日盛又令业户开过张家浜十八处田间腹里沟洫车戽泄泻又开过吴淞江一条境虽属于昆山惠实流于两郡又开顾浦一条以上二处临十六十七十九荒区今民多复业田可开耕另有江东防塘一条沿海极边冲决不测议就地塘长脩筑完固自遭水患之后古岸道路皆多溃崩奉文分投谕令槩县并力修填据民悉称田内见有补种未曾收割等因又据松江府申该知府阎邦寕同水利通判蒋守成亲歴华上青三县各区广询舆论勘得府属河流东接海潮从黄浦逆上引入浑沙成淤自来高乡以旱为忧低乡惟涝是患近防兴脩水利要江浦俱开濬工完各区圩岸次第修筑旱涝有备大获利頼不意今年霪雨经旬洪水暴涨各处民田被渰士民相讶此二十年未有之变所幸出于河工报成之后尚当秧苖将移之初如东南髙乡因吴淞江开通泄水自急泖湖水分引北行西水虽来其势已杀在秀州塘官绍塘蒲滙塘等河各因开濬水面广濶塘岸髙固蒲滙塘新港口又筑有新坝外防黄浦之水不得入内因是民田水淹较少民得车水揷秧至秋小收西北低乡淹没虽多本由潮势阻逆不得急泄亦幸吴淞江疏通水由新开大小山泾诸枝河分泄而下江流一平水势亦退民间并力车戽犹得移苗虽布种过时收获数少人谓较之嘉靖四十年水灾久渰无收已为满望等因又据常州府申该知府穆炜亲督属县掌印水利官踏勘得武进县西北髙乡江潮不及每年遇雨忧涝遇亢忧旱自孟渎河既开太平舜河重濬则水有蓄泄今岁霪雨弥月即髙田亦皆淹没未几水退揷莳渐满与夫累年不熟之乡且至大收此孟渎诸河开濬之功也在东北东南俱地势卑下常年以涝为忧今歳淹没十居八九未几补莳成熟者亦不下十之五六此孟渎河上流水泻而入于大江白鹤等河既濬势分入于诸湖故不至于大渰没者亦其疏治之功也但丰北丰南政成等乡旧为芙蓉湖其地极低系属武无两县分筑圩岸不甚髙厚致被洪水冲决至今渰没已经议处修筑另详又勘无锡县东南乡地势本髙虽有河渠不通各港若遇水涝不能流泄田畆数遭渰没已照治田款议将察亭庙荡等十处河道疏导接流塘南钱桥转水等河以致通泄得宜今年虽遭大水得种成熟全无淹没其西北低乡有金城等处四坝外抵张泾内临河港常遭冲决渰没已经修筑髙厚内有甘家闸通达张泾大河各坝内河皆頼流泄入江以致低乡亦无全没其青城兴道低乡切近芙蓉湖滩极低洼处见今勘议夫工修筑另详又勘宜兴县东北往南一带髙乡傍湖口百渎诸港濬泄得以全熟其西一带低田坐连西氿滆湖地势洼湿递年水渰无收近凿西氿里河疏濬乌嘴孛山等渎河十四条今年洪水渰没旋即下流泻泄禾稻全活頼有薄收又勘江隂县乃濵江之地圩荡易没民田十居四五通疏河道一日二汛江潮往来浑沙易塞高下田畆皆頼引流放泄奉文竭力修治开过舜河青阳山塘九里大干四处寒塘等支河七十余条筑过寒塘等圩一十余处自此修治之后已足预偹旱涝适遭洪水江潮倍涨髙下田地尽没所幸各河疏通雨止潮落髙田皆得揷莳低田亦頼岸塍坚固沟洫流通戽水渐次复种约之十有三四即今颇获秋成又勘靖江县孤悬江中周遭通潮港汊六十四条疏濬通流圩岸六十四处坚筑髙厚虽遭霪雨江潮汹涨然圩隄坚固河港通泄复种田禾虽不能全熟而内地田禾得頼有收若非疏治水势速退何有今日等因各另具申到道为照江南惟水利为急蘓松地卑势如仰盂吴江逼临震泽受天目杭歙宣溧诸水来源一由长桥夹浦吴淞江入海又经南泖泝秀州塘歴黄浦入海一由娄江歴刘家河入海一由昆山巴城等湖歴白茆塘入海然吴淞江白茆塘秀州塘未开之时一遇水涝在吴淞昆山常熟等诸邑之间内水不能宣泄遂致抛荒今年虽遇贼水为灾海潮外涨所頼三巨干河开后水归正道入海兼濬诸干枝河通贯河流泄泻利頼是以髙田皆得遍揷成熟低田渐次补莳亦得薄收询诸士庻咸谓今年水患比四十年尤甚而少得收成者实疏导之功可验也再照长洲县应修阊门埠头起浒墅关止葑门至吴江界止娄门至昆山界止齐门至常熟界止四路官塘多为雨水冲决土岸断水去处各有数百丈不等一则民病于渉二则田被淹没及今不为修筑明岁水发加工尤难合行各县处偹桩木量给食米助夫修筑其嘉定县坍塌护塘与夫武进无锡二县应筑芙蓉湖隄及各州县应濬各区河圩防塍俱要趂此水涸农隙之际分别难易集夫力量处食米亦令乘时益举修筑以备旱涝相应请详等因到臣防同巡抚应天右副都御史胡执礼巡按直监察御史田乐议照三吴水利湮废已久自万歴五年始命臣专理其事而抚按防处钱粮次第兴工在苏州则七浦吴塘顾浦杨林盐铁吴家港长桥厐山白茆吴淞江诸处在松江则秀州塘官绍塘蒲滙塘新港口诸处在常州府则孟渎河太平舜河白鹤察亭庙荡西氿里河乌嘴孛山河诸处回环千余里而工程如此一时人力亦云曲尽矣第今霪雨异常江海俱溢河身几何岂能疏泄故苏松二府仍称水灾天时使然非人力之咎也然截长补短秋收二三分则皆开濬之效至于常州一府武进无锡宜兴田俱成熟江隂靖江灾伤不多尤灼然显著者今水势平落甚者仍旧间有冲塌水利官随便修筑外惟常州县自阊门埠头起至浒墅关止葑门至吴江界止娄门至昆山界止齐门至常熟界止嘉定县坍塌护塘武进无锡二县芙蓉湖隄及各河圩岸诸处俱属未议工程委应及时修濬既经兵备按察使徐用检查勘详明相应题请伏乞勅下该部再加查议合无仍行抚按募处人夫钱粮听臣将常州等县阊门埠头芙蓉湖等处督率府州县掌印水利官大加修濬以济目前以期永利工完之日造册奏报縁系水害甚急河工可虑乞勅当事诸臣加意修守以保万全事理谨题请防
　　题水灾议蠲赈疏
　　巡按直监察御史臣林谨题为水患重困恳乞圣恩俯从寛恤以安地方事臣于本年四月内巡至苏松等处勘核河工不意闰四月二十五日以来天雨倾盆连旬不止江潮涌涨道路悉淹暂回南京雷风倍作京城内外街衢隄岸率多漂溺水势不退随于五月十一日牌行按属苏松常镇四府水利官查勘各属田地有无被灾分数具由报夺去后本月二十日据上元县申称闰四月以来天雨连旬洪潮盈丈本县凤城长宁等一十八乡圩岸尽冲房舍悉塌二麦已无收成禾苖又被淹烂恋土之民束手待毙零丁之户逃外茍存目撃时艰委难坐视二十一日据常州府呈称本府所属地方四月终旬以及今日霪雨如注水势泛涨城北抵江阴一望无际而宜兴无锡濵湖诸区连天巨浸麦尽朽腐秧尽损壊秋成失计势已不支六月初五日据镇江府呈称勘得丹徒丹阳二县即今水渐消涸尚可补栽红稻通计被灾不过二三分不敢滥希蠲赈惟金坛县地居卑下边临长荡等湖一遇骤雨极易漫淹今田庐俱没里甲逃亡若非破格蠲恤则该县积瘵之民其何以瘳本月十一日据州府江都县申称闰四月以来霪雨连绵二麦浸烂田禾淹损东自张注沟以至艾陵湖等处西自甘泉山以迄大仪北自八塔铺直至露筋南自杨子桥以抵州地势虽有远近被灾俱各相同十三日据苏州府呈称勘得各州县今岁水势比之上年实长五寸其间地势稍髙圩岸完固者俱已车救至如常熟县则一望成湖较之别县似为尤甚二十一日据松江府呈称除上海县地势高阜水道疏通督令车救幸无灾害外华亭县西北南乡青浦县四十二三等保近傍淀泖黄浦囊腹处所水深不能出泄车救难以施工间有半存终不结实大约二县灾伤华亭十之三四青浦十之四五等因各申呈到臣又续据各府水利官奉臣牌查水患回由与各府呈报相同臣将各呈批行苏松常镇兵备道并各该府县覆勘尚未详报臣自念待罪苏松等处水利四年于兹矣濬治之工罔不殚其心力复因去年霪潦之后臣益多方咨访增濬浦塘加筑圩岸凡以为捍泄备也自期非有大菑岁保用登矣不揣今年复遭此患虽据各属报灾不过数县其余尚多车救无恙而臣之奉职无状其敢以自诿也臣于去年曾以灾请仰荷皇上轸念东南重地垂察狂瞽微言特下纶音禁乱民议蠲赈江南赤子遂得以保全至今臣敢复有所冐昧陈乞哉窃惟尧有九年之水汤有七年之旱而民不思乱者恃有圣人在上为之扶植而全安之也苏松诸郡连年岁祲方今被灾之民咸尽力于车戽补莳之务而弗敢有乱萌者亦恃我皇上圣恩浩荡加惠穷民而明防森然在人耳目也知有严禁故相率以守朝廷之法思有旷恩故相安以待有司之请耳茍臣不以转闻于上则是下有穷民而情不上逹上有圣主而泽不下究有臣如此将焉用之臣是以不避烦琐复有所渎议者有曰今岁之灾尚不至如徃岁之甚且分数未经勘报乌得以轻疏为也臣以为不然譬之人也有元气尚壮而骤冒风寒者病势虽危药之尚易至如乆病者精气已竭方在呻吟而风寒复有以伤之即仓扁亦望而惊矣徃岁之灾骤病之证也今岁之灾乆病之证也故今岁之一分抵徃岁之数分今岁之数分抵徃岁之十分使不亟为之所万一秋期已过蠲格不下事势转廹致有他虞咎将谁之诿耶若夫上元乃京邑根本江都为南北咽喉被灾独重所当一体寛恤者也除灾伤分数容各抚按官勘实另奏臣谨以被灾縁由先行具报并将蠲赈二事叅之舆论酌之时势补偏救敝列款以请伏乞勅下该部议覆如果臣言不谬亟赐施行则东南之民幸甚臣愚幸甚縁系水患重困恳乞圣恩俯从寛恤以安地方事理为此具本专差舍人完和赍捧谨题请防
　　计开
　　一议蠲以救穷民臣惟今年各属被水虽不称为全灾然其中有被灾特甚者据一郡则如苏之常熟常之江宜镇之金坛是也据一邑则如吴江之二十八等都长洲之十二等都华青之近于泖淀黄浦等保是也上元江都类皆如此夫一邑灾甚则一邑之钱粮无所出矣一区灾甚则一区之钱粮无所出矣向隅之泣诚为可悯往岁虽有蠲免率诸邑而均摊之是以恩有所分而全荒之区每畆尚征银一钱六分以上夫熟田得蠲数分不足为惠而荒田即欲纳一二分且无所办矣况不止于是乎为今之计宜行各抚按严责所司据实定蠲田果全荒即与全免半灾者量行改折无灾者照旧征收至于灾轻县分不得比例摊平敢有揑熟作荒者里排重治而官吏以不黜庶熟不至于幸免而荒区之民得受全惠将来免于追呼棰楚之苦此固无私之仁至公之法也伏乞圣裁
　　一议赈以收实効臣惟江南雨水多发于揷莳之时而秧苖未长易为淹没故虽有河以泄水亦必有圩以捍水臣于去年以来加意筑圩除各县尽责之民力外即如武进无锡之芙蓉湖圩昆山县之西北等圩一则工程浩大民心弗齐一则村落困穷民力弗足随准该府县之议量以备赈米糓济之小民相劝于工而各区之田旧岁被淹者今皆得圩以救秋成可望此其明验也往岁苏松之属破格议赈不下二三万金矣给散之时小民未必亲领侵冒者固不能无至于錾封之间吏书匠役抵换欺匿无所不至臣偶巡歴昆山曾究其人寘之于法盖官有所散而无以稽其实故也先时曾有议及于此者以非原题之意遂寝为今之计宜行抚按查处堪赈银米严督有司踏勘极低田地赈此荒民筑此荒圩即使中有侵冒之弊则固有圩岸之工可以考其虚与实也此民有所济以为生官有所借以兴利其视徒有赈济而无实効者大不侔矣伏乞圣裁
　　题濬三丈浦
　　巡按直监察御史臣林谨题为开濬水利请防处给钱粮以资工费事据兵备按察使徐节呈称万歴七年八月内蒙本院查得苏州府常熟县三丈浦久已淤浅合行勘濬牌行本道即将前浦沿行踏勘淤浅去处逐一丈量筭计土方议人夫酌处工费刻日兴工如或工费重大亦便议处停妥通详请发依防行据苏州府水利同知王事圣呈称亲诣该县防同知县留震臣到于三丈浦勘系干河北通江海南接尚湖诸水该区田地高阜全頼兹河灌溉比因开濬年久见今淤浅几成平陆委应亟濬逐一丈量自海口倒马桥起至让塘桥止共量长官丈四千一百四十丈应开面濶七丈底濶四丈连水开深一丈二尺为则共积见土二万九千四十方二分五厘每方用夫一十六工共该夫二十二万五千四百四十四工每夫工银二分该银五千七百八两八钱八分又筑坝三条该银二十八两搭盖官厰四座该银十两戽水人夫饭米一百六十石该银八十两通该共银五千八百二十六两八钱八分随行该县查议堪动钱粮续据申称此河嘉靖二十八年间曾用阖县民力开濬但工费浩大今岁又直洪水为灾百姓困穷力果不堪当为官濬且本县帑藏匮乏查无堪动钱粮止有库贮开濬白茆塘放存河工银一千五百三十一两六分四厘七毫二丝白茆滩税银二百六十三两七钱二分九厘五毫并各衙门入官导河例等银五十六两九钱三分三厘八毫通共有银一千八百五十一两七钱二分八厘二丝堪以动支尚少银三千九百七十五两一钱五分一厘九毫八丝相应申请官银募夫兴工且于疏濬救赈亦为一举两利据此看得三丈浦委系东北入海要道匪但资一邑灌溉之利而已所当亟为脩濬但今值水荒似难重困合议官银以资工费今据水利同知王事圣勘议前来止查有该县官库见贮白茆河工支存并滩税等银堪以支用尚少银两相应请详查议府县官仓米谷及应赈济银两呈发等因到臣该臣看得前浦内以泄尚湖诸水入海而该区高阜田地皆借之以为灌溉关系固至要也乃自嘉靖二十八年开濬到今淤塞将成平陆委应及时开濬且值年荒募夫开挑兼寓赈恤诚一举而两利俱存但据议工费颇繁该用银五千八百二十六两有竒而该县库贮仅银一千八百五十余两尚少银三千九百七十余两虽据该道呈称查议府县官仓米谷及应赈济银两然犹未有定説也若不具题请给万一有所推诿则工从中辍矣合无乞勅工部查议如果前浦应开准行常熟县库贮见在银两先行给发刻日兴工不敷银两咨行抚按官多方设处务求共济至于兴工一应事冝容臣督责该府水利同知王事圣该县知县留震臣选委能干员役募夫如法开挑完日查明造册奏报倘有怠玩仍行叅治如此则事有责成工无堕悮而所禆于地方者亦多矣谨题请防
　　三丈浦工完疏
　　巡按直监察御史臣林谨题为开濬水利请防处给钱粮以资工费事卷查该臣勘得苏州府常熟县三丈浦年久淤浅相应开濬议该夫工银五千八百二十六两八钱八分该县止有见贮白茆塘放存河工等银一千八百五十一两七钱二分八厘二丝尚少银三千九百七十五两一钱五分一厘九毫八丝工费颇烦于万歴八年正月二十八日具本题请处给一面牌行苏松常镇兵备道督该府县掌印水利各官查处工费刻日兴工间本年闰四月二十一日奉南京都察院劄付准工部咨该臣题前事该本部覆奉钦依移咨本院备劄到臣随经案行该道转行各官一体钦遵去后今据该道呈称本院案验前事备案行道即便查照该部题奉钦依内事理钦遵速将开濬过工费数目查明造册送院以凭奏报施行又奉抚院案验准工部咨同前事备案仰道照依咨案备奉钦依内事理钦遵查照施行又奉按院案验奉都察院勘劄前事备案行道即将三丈浦河工逐一遵奉议处施行工完册报等因依防备行苏州府并常熟县各掌印官及水利同知王事圣将三丈浦应濬丈尺土方工费厰坝夫工等项钱粮覆核的确刻期兴工随据该县申称原估该工费银五千八百二十六两八钱八分数除先有在库白茆塘放存河工白茆滩税各衙门入官导河例等银共一千八百五十一两七钱二分八厘二丝听用尚少银三千九百七十五两一钱五分一厘九毫八丝相应多方处备兴工查得本县库贮万歴七年分省存役银六百五十两又万歴八年分导河夫银五百两本县万歴八年分牌坊银七百两本县滩田地价银三十四两二钱三分三厘又抚院罚犯邵鉴河工银三十两三钱九分本府发县各项导河滩田银五百六十三两四钱八分四厘六丝一忽三微五纎兵备道项下赎银一千四十八两六钱六分七厘九毫三丝八忽六微五纎连前通共有银五千三百七十八两五钱三厘二丝其余不足在于府县仓贮备赈米谷内找给縁由前来呈允准给去后续据同知王事圣知县留震臣呈开原题开濬本浦通长四千一百四十丈估该工费厰坝银五千八百二十六两八钱八分今该覆量通长与原勘丈尺相同分为四段开挑一段二段计长二千八百八十七丈五尺俱开面濶七丈底濶四丈除水深四尺外实开深八尺三段四段计长一千二百五十二丈五尺俱开面濶七丈底濶四丈除水深四尺五寸实开深七尺五寸共该夫工银五千七百八两八钱八分已给过银五千二百六十八两三钱三分九厘二丝尚欠给银四百四十两五钱四分九毫八丝又增濬月形河宕八丈给工银一十两四钱九分六厘厰坝竹木等项除给还原物铺户收领外实止用银一十两四钱八分一厘戽水人夫用过饭米一百四十石五斗四升价银七十两二钱七分管工县丞王俨义民五百长周熈等供给犒赏并开坝工银共一十七两二分纸劄祭神等项银一两八钱九分七厘通共实用银五千八百一十九两四分四厘该职等督同县丞王俨同分工各役率夫于二月十二日截坝兴工至三月二十五日如式工完讫已将原报续处前项见在库银五千三百七十八两五钱三厘二丝尽给支用外尚少未给夫工银四百四十两五钱四分九毫八丝原议于府县仓贮米谷数内支给今查米谷系备赈钱粮已奉抚院放赈灾民讫前少夫银应议另处找给见存木九十七根合变原价银三两二钱一分一厘还官等因前来随委吴江县知县王一言覆核去后今据申开遵依亲诣工所逐一查核开过河段长广面底濶深丈尺俱如式相同收放钱粮并无虚冒备细造册并将効劳员役开掲呈夺等因到道据此为照三丈浦系东南入海要道匪但资一邑水利兹因淤塞年乆几成平陆今已开通宣泄利頼共计实用工费银五千八百一十九两四分四厘比原题减省银七两八钱三分六厘已将先报库银并续处官银五千三百七十八两五钱三厘二丝尽给外尚少欠给夫工银四百四十两五钱四分九毫八丝原议将府县仓贮米谷内动支今米谷已放灾民用讫似应另议处给相应请详合通详允日备行该府县查照将前用过钱粮准作支销见存木九十七根合变原价银三两二钱一分一厘还官其欠给夫工银四百四十两有竒合于本县见征万歴九年分导河夫银五百两内照数动支找给各夫收领等因造册并将効劳员役另掲开呈到臣臣随会同巡抚应天右佥都御史孙光祐巡按直监察御史田乐覆核无异造册间又奉南京都察院劄付为水患重困恳乞圣恩俯从寛恤以安地方事该臣题该工部覆奉钦依内开各工已濬完者要见縁何宣泄未速急为区处等因备劄到臣奉此除通行各府州县一槩查理外随经备行兵备道速行查勘新濬三丈浦河道中间宣泄有无阻滞应否增濬要见本浦一开有无实効勘议明实作速具由呈报以凭奏缴去后今据该道新任副使李頥呈称依防行据苏州府水利同知王事圣呈开遵依行据常熟县申称随该知县梁宜生督同水利主簿章化前诣本河集各管工官陈敬思等逐一查勘得自谢洪浜起至戈家湾止本年开濬如式见今深通宣泄并无阻滞其戈家湾起至海口止未曾开挑用竿探水俱深八九尺余亦通逹不必增濬两旁田畆开后俱系成熟亦无淹没之患等因到职据恐不的随该本职亲诣该县公同梁知县章主簿到于三丈浦地方逐一覆勘相同等因到道据此为照三丈浦乃入海大干已经议处工费开濬工完濶深如式随该前道徐按察使覆实册报无容别议今据王同知梁知县亲勘本浦自开濬之后潮汐往来并无阻滞两旁田地均获灌溉今夏虽遇洪水为灾而地方得免淹没之患疏治信有成功矣等因前来臣惟三丈浦乃入海要道淤塞年乆今幸开通节经覆勘宣泄并无阻滞两旁田地得以灌溉成熟今岁洪水为灾而该地田亦免淹没之患此该道与府县水利等官身亲勘验别无异议及查工费计该用银五千八百一十九两四分四厘已给过银五千三百七十八两五钱三厘二丝尚欠未给银四百四十两五钱四分九毫八丝议于常熟县见征万歴九年分导河夫银五百两内动支找给见今造册奏报如勅下该部查议前项工费果无虚冒已给者准其支销未给者听候找给仍行抚按官并臣督责该府县掌印水利官以后凡有淤塞即便随时设法濬治勿使复湮如此则水利可永而地方有攸頼矣縁系开濬水利请防处给钱粮以资工费事理未敢擅便为此具本谨题请防
　　题濬大瓦浦横塘横泖等处疏
　　巡按直监察御史臣林谨题为查濬苏松二郡支河恳恩处给钱粮以全水利事据兵备按察使徐节呈称万歴七年六月内防本院看得苏松二府地方水患固因天雨连绵海潮泛涨间有属县一二地方水淹日乆不能即速消泄恐系下流河道必有阻滞未尽开濬者牌行本道督委府县水利掌印官亲诣踏勘要见某处淤阻当开查勘的确丈议土方工费详报依防行据苏州府水利同知王事圣勘称常熟县三丈浦系东北入海要道非但资一邑水利亟宜开濬已经会同该县知县留震臣丈勘土方计算工费另由详报外及勘昆山县淀山湖口起至小千墩浦口止一段又夏驾河一条俱淤浅应濬太仓州该开青鱼泾一条其大瓦浦一条工力最钜属太仓昆山嘉定青浦四州县地方工当并举以上各河系通江入海要道所当亟濬泄泻利頼共计估该夫工银二万二千九百八十九两有竒议得淀山湖工应该官濬夏驾浦青鱼泾太瓦浦三河当官濬七分民力三分合行该州县设处钱粮开濬等因又据松江府水利通判蒋守成勘称应濬华亭县南横沥蟠龙塘南桥塘通波塘上海县竹冈河青浦县横泖蟠龙塘横塘皆系江海咽喉吞吐要道所当疏濬共估该用夫工银一万五千五百七十二两有竒查无堪动钱粮若责民力则先濬秀州等塘照田编夫民已不堪况当地方灾伤之后势不可再乞为转达设处开濬等因各将应开河段丈尺土方夫工银数开报前来本道看得三丈浦入海巨干实关紧要水利另由详报外其余应濬淀山湖口夏驾大瓦浦与夫松江府所属横沥蟠龙塘南桥塘通波塘竹冈横塘横泖诸河皆系接江连海引流通泄至水利悉当乘时兴事但称钱粮匮乏地方灾伤难责民力所当酌处等因到臣该臣看得苏松诸郡古称泽国而干河支港不啻千百大则泄水以入海次则通湖以达江小则引流以灌田所利于民生国计至切也年乆淤浅蓄泄无禆一遇水溢罔有救援迩荷我皇上轸念东南为财赋重地命臣督理其事三年于兹矣臣虽智术短浅然不敢不竭其愚故凡有兴作备极咨访工难并兴则别缓急以渐举费难卒办则酌盈缩以曲图民力有可致者致之官帑有可动者动之皆不敢轻易一一烦渎宸听至于工烦费钜民无所出官无所助不得已然后冐昧陈乞于君父之前也今幸水利之大者如苏郡之长桥吴淞江白茆塘吴塘顾浦七浦塘等处松郡之秀州塘蒲滙塘官绍塘三汊河等处常镇二郡之孟渎河舜河青阳港白鹤溪西氿等处皆干河也俱经设处兴工竣事他若田间沟洫圩岸该民自行濬筑者臣设为治田六事责成于民则亦次第令民起夫陆续具报完工共开濬过大小江浦港泾一千一百余处修筑过圩岸桥闸二百一十余处矣旧年洪水泛溢宣泄颇利民间尚有半秋虽明效之可睹如此然臣方惧无以称任使将俛首以待罪谴也乃以人乏复经留差一年臣何才能得终此役夙夜筹思惟有查兴未尽之工以全三吴之利庶几图报涓涘于万一耳随经偹查苏松二府尚有支河数处如三丈浦淀山湖口千墩浦夏驾浦大瓦浦青鱼泾横沥塘蟠龙塘南桥塘通波塘竹冈河横塘横泖诸河皆吞吐江海要道工不容已譬之干河犹人身之肠胃也支河犹人身之经络也不先开干河如肠胃痞塞何以通饮食干河开矣而支河不治即如肠胃虽通而经络尚有不贯亦岂得为完医哉所据钱粮匮乏地方灾伤难责民力诚有如该道所言者臣以为水利之兴民生国计胥頼也今民力已困矣公帑且匮矣益责之民情既有所不堪尽取之官财亦难乎其继若不通融酌处以终其事将业废于垂成而功亏于一篑矣臣愚无知谓宜用民之半出力以赴工用官之半处费以给食如此则官虽费而寓赈饥之仁民虽劳而忘枵腹之怨事无中辍利可毕兴矣除常熟县三丈浦该工费银五千八百二十余两已经另行请给其淀山湖口至千墩浦该工费银八百七十余两该臣查所管江防水利积有罚赎银两除每年觧操江兵饷外尚余银七百有竒足以兴工不敢混渎外余如苏州府属夏驾等浦松江府属横沥等塘工费烦钜计共该银三万六千余两别无措处相应具题伏乞勅下工部备行查议如果臣言不谬即咨劄抚按官督行该道作速处给官银一半容臣相兼民力刻期兴工以全二府之水利完日通将处过官银用过民力开过工程数目造册奏缴东南之民幸甚为此具本谨题请防











　　三吴水考卷十二
<史部,地理类,河渠之属,三吴水考>
　　钦定四库全书
　　三吴水考卷十三
　　明张内蕴周大韶撰
　　水移考上【小序】
　　按农田便宜国有令甲而兴除委折首借规图匪繇查勘覈实每致擘画乖方盖计功者先其事防事者申其约此古重三令五申而汉庭守画一之法也不然者询谋不详晓示不设则耳目不一施为必紊矣洵经理根本之计在公移云
　　宋
　　知县赵必棣修复练湖议曰练湖原有斗门三石防六函口一十三多被风水冲坍上湖则褰裳可涉下湖则如履平地矣夫去弊以渐而不可急处事以时而不可缓今水道乆已湮塞似宜急于开通也然上湖李编修家所侵可以理谕而下湖流民所据未可卒复须有道以处之使之隂销潜弭可也函管正以偹蓄泄似宜急于修理也然湖中水满则须资函以泄今既水浅乃区区从事于无用之物则非徒无益也此所谓去弊以渐而不可急也今嵗八九月间遇旱湖水方涸加以京仓取运甚急本府不得已放水以济运河湖愈浅涸寕不恣流民之奸计乎不特流民而乡民之顽者又寕不垂涎乎旧年倾頽处止是下湖西堤四百余丈今上湖横埂三百六十丈上金斗门三十五丈南石防基七丈皆先后坍壊官府若复悠悠不恤则东倾西頽非惟水无所蓄而流民顽民仿效侵耕方来未艾也今霜降水涸正宜用工百姓乐于应募官司易于収功傥日复一日年复一年则民疲而怨生劳大而效寡此所谓处事以时而不可缓也乞量支钱米募夫及今水涸运土补筑壊埂然后植松揷柳措置桩石陆续钉砌若失此时后悔无及宪司上其説遂支拨安邉太平库十八界防支二万二千五百余贯及平江府新収义米内支拨九百石差官修筑湖水复为民利
　　明
　　佥事吴防牒畧云据苏州府类缴吴江嘉定昆山三县勘到开江图説前来将吴昆二县各处浅狭区分河道另行外后按视嘉定县将吴淞江踏勘丈量内地名大盈浦起至艾祁浦其深止五六尺过东及自蟠龙江起至北溜浜其深至六七尺随问彼处乡民皆言浅塞嵗乆相应疏浚今照昆山原开本江自夏驾口起至顾浦止二十余里浅狭应疏及大盈浦起至北溜浜止深亦不过五六余尺縁系通连太湖要泄水大江潮汐淤塞以致上源之水急不能泄旱潦均为民患理该昆山嘉定上海三县出夫开浚縁系起人夫动支钱粮未敢擅便合行具呈等因到院叅照呈称勘量过大盈浦起至艾祁浦等处又蟠龙江起至北溜浜止俱各浅狭要起昆山嘉定上海三县人夫冬农隙之时择日开挑工程浩大其夫给粮食用一节合准相应拟合就行为此除行苏松二府各委官一员前去将前项该挑河道再行踏量眀白农隙之时起倩附近得利人夫督工开挑外合行劄仰本职再行催督委官防勘眀白开报施行此牒本府着落当该官吏即行委官督同上海县委官及防彼府县委官各粮耆塘长人等亲诣本江将浅狭应挑去处丈量筭计要见共该丈尺若干合用人夫若干某县分该某处至某处止若干丈尺共该用夫若干每夫日给粮米若干期在某月某日兴工其开挑濶狭视两岸旧额为则仍须斟酌某处颇髙某处稍卑各该挑深丈尺若干务要处置停当趂农隙之时起倩相应人夫编立总小甲名目选平昔曽经管挑河道公勤耆老粮长人等每三百余步一名分投管督约日兴工倂力开挑将完之日府县委官同沿岸騐看有无浅窄遗缺方许开坝散工毋得妄将未完朦胧报称先完以致彼深此浅徒劳工力事发定治以罪
　　郎中朱衮禁处海塘奸弊其畧云看得东南一帯海塘日被洪潮冲齧嵗责各县修理今该县官吏只守分丈尺而余尽诿之他人附塘居民嵗取修葺之利而不思自保田庐大坍小缺任其自坏既不早为关白又不及时完修故新塘之工未毕旧塘之壊已继前工之价未偿后修之料复估嵗耗钱粮展转欺餙盖非一朝一夕之故矣本部巡歴因事究弊若不立法禁处何以防患将来仰该府严督各县掌印水利官将原海塘见今坍坏去处责令原经包工人役限修筑完固自正徳十三年为始除嘉兴秀水崇徳桐乡嘉善五县每嵗塘夫照旧徴银觧府贮库遇塘大坍支买桩石顾倩人夫支用不许别项动支其海盐夫价一千两不必徴银每年编夫五百名每名定银二两聴令近塘居民承募给帖每十名为一甲每十甲为一总不分本县各县塘界尽数均每甲地界立木标名令各看守凡遇大汛风潮侵损塘基初易为力取土埴补若遇坍坏深濶工力多寡即集各总人夫倂力恊济俱要杵筑坚固锤騐虚实不许似前虚应故事该县水利官每五日一次巡视毋容废缺每嵗农隙不分有坏无坏督令槩塘加土一层如有塘脚虚斜防石将坍即便早为申禀委官覈騐应该重修就便估计申详支银发县买料兴工府官提督合用粗大桩松长八尺围二尺者离沙就土深钉宻排然后用六尺长石濶尺八厚尺五四面方正横直间防以次渐缩状如阶级乱石填内共髙三丈塘面一层鐡锭相啣所用桩石召商运纳验中给价其沿塘一帯原设墩防分军备委旧多盗石决塘今应照地恊守若有坍坏亦要助力仍行该卫备委官互相巡督毋得坐视纵奸其平湖相近乍浦海塘亦照此规于原编银内以三百两夫一百五十名许令承募分管余银七百两徴収县库庻几事无推托官有责成御患成经久之规用财免浪费之患矣
　　郎中顔如环开濬吴淞江工完掲本职奉巡抚工部尚书兼副都御史李劄付分管松江杭州嘉兴湖州四府及苏州府嘉定一县其太仓州昆山吴江县与郎中林文沛共管依奉亲诣吴淞江督同苏州府掌府事河南左参政徐瓉松江府知府孔辅等相度得吴淞江上流自吴江县长桥起至昆山县夏驾口止下流自嘉定县旧江口起至上海县黄浦口止俱各通流无碍惟夏驾口起至龙王庙旧江口止共长六千三百三十六丈计二十九里俱已淤塞议该开濶一十八丈深一丈二尺该用人夫工食犒赏等项逐一议处防本院行委同知冷宗元等分投督工于嘉靖元年正月初七日兴工至本年二月二十二日工完又看得夏驾口新洋口乃吴淞江交防去处横引江水斜趋娄江以致吴淞江水势小弱不能冲泄潮泥且二河通引浑潮倒流入江与本江下流正潮日相抵撞易于淀积遂致淤浅合于二河交防去处置造石闸节制江流使不斜趋阻遏浑潮使不倒流庻几此江永无复塞之患备呈本院行令苏州府估计物料委官见今夏驾口兴工造闸其新洋江口闸姑冬月再议外又防三江之水悉由太湖其上源西北自宜兴荆溪百渎以入西南自湖州苕霅二溪分流七十二溇港以入而其下流则吴江长桥淀山昆承阳城等处以入三江而淀山湖则分赵屯大盈道褐大石等浦以入吴淞并泄于海顷因水政不举前项溇港湖泊渎浦俱久湮塞而吴淞之塞实因上流不快所致又经督率开濬节据原委湖州府同知徐鸾等报开濬过大钱小梅等河幷七十二溇港苏州府通判孔贤呈报开濬过赵屯大盈道褐等浦俱吴淞江上流已尽开通及据杭嘉湖苏州等府及所属太仓等州县各申呈疏濬修筑过各支河港浦泾浜河道幷圩岸等项俱照本院眀文就令各得利人戸自备工食修筑于嘉靖元年正月俱已完工本职又躬亲廵歴勘騐相同到今造册径自缴报今照本职该管苏杭嘉湖幷苏州府嘉定一县及太仓昆山吴江等州县督修过河道圩岸用过人夫钱粮总数拟合开具囘报吴淞江夏驾口起至龙王庙旧江口止开濬过六千三百三十六丈二尺濶一十八丈深一丈二尺用过人夫四万三千七十八名官给工食银米柴薪等项共支过银一万三千三百九十五两九钱米二万五千三百三十二石二斗夏驾造闸估计物料工食共该银一千五百两俱苏州府支用
　　佥事蔡干计处导河夫银呈掲据直苏松二府太仓武进等州县各申缴正徳十五年起至嘉靖五年止导河夫银册掲到道中间已完者少未完者多支销者漫无凭据侵欠者不行监追积习之弊不可枚举为照前项夫银专为水利急缺应用而设故每年于均徭内编佥収银贮库以备不时之需系是屡经议处停当奏准永为定例况遇工程浩大之际仍许动支别项官银应用近年以来各该掌印官员徃徃视水利为末务空为立一骗局编佥之后不肯如法趁时追纳致纵奸徒展转囊括以归私室及至上司查理揑补花名文册妄称小民拖欠况官吏之更代无常弊源之防穴难考以致起防词讼之徒动輙以前项夫银讦告一人之事乃至连逮百十人之众一年之事甚至蔓延十余年之逺是本为利民之计而反为殃民之祸矣因循至此愚民何罪乃有司不肯设徴収之良法以图经久可行耳为今之计合无别选委廉干官员亲诣各州县从公查审要见已完者见贮支觧那移未完者侵欠停徴务究下落申呈详示而于导河之策必且受实用而不徒负虚名矣
　　苏州府学教授林智奉廵抚都御史牟委廵水利呈文其畧云苏州地形卑下其西南有太湖上受杭嘉湖天目诸山之水下流吴淞江刘家港等处东至于海又一由白茆福山等港北泄于杨子江前代设撩浅夫专为导河筑隄以防水患近年以来白茆福山许浦七浦塘等处潮泥壅浅久不疏濬及被豪右将尤泾口拦作斜堰向东有新村下射去处汊港湮塞又被直塘人家占出半河其阳城湖东河港汊港坝断以致上流不通稍遇霪雨水无分泄田尽渰没为今之计莫若委官亲诣许浦白茆七浦塘等处相度起夫开挑深濶及将斜堰尤泾口幷新村直塘阳城湖坝断等处照旧开通分杀水势今浦河水道旧迹尚有存者可令寻究开决亦疏通水患之一助也又于河浦去处仍旧设撩浅夫时常开濬免其差役冬月遣官廵视遇浅即濬如此则水有所泄庻不为患不然纵脩围岸随修随坏徒费无益矣
　　工部侍郎徐贯相视水利晓谕其畧云国家财赋仰给于东南而直之苏松常浙江之杭嘉湖六府实居其大半数年以来六府屡被水灾围田渰没庐舎漂溺民既无以聊生财赋何自而出近者吏科给事中叶绅巡按御史刘廷瓉各奏其地众水入湖入海之处堰坝港渎年久湮塞故一遇水潦无从宣泄泛滥为灾乞差官相视通行修濬为此今将合行事宜开坐通行
　　一仰府县委官督同水利官各要亲歴地方将一应河港泾渎等处务要寻访故迹某处湮塞某处坍塌或沙泥壅塞或被人侵占某处当挑濬某处当修筑约有防里该用人夫若干物料若干先行申报以凭区处
　　一仰府县速将地里志书幷前代治河事迹可考者一一呈送以凭参用其仓库収贮钱粮等项亦要查出数目先具年册申报以凭支用
　　一仰府县晓谕军民之家有先因水道壅塞请佃纳粮者有因他人填塞用价置为业者有将湖泖渎口沙涨去处霸占栽种茭芦养鱼利者又有因而造成房屋居住者以致水道不通致渰没田禾皆是官司不能常加视修治积久成患文书到日许令陈首聴其改正
　　一府县有殷实之人愿出钱粮以助工役者具名开报以凭奬励
　　吴佥事开挑吴淞江禁约
　　一吴淞江浅处应挑地方西自夏驾口起东至徐公港止通长一万七千六十一丈共该用夫六万八千二百四十五名
　　一昆山县西第一段该五千三百五十三丈七尺用夫若干嘉定县中二段幷加多一千丈共该六千三百五十三丈七尺用夫若干上海县东第三段该五千三百五十三丈七尺用夫若干
　　一面濶须用一十四丈五尺底濶八丈五尺深一丈二尺五寸
　　一毎夫一百一十一名编立小甲一十名总甲一名毎小甲一名管夫十名每十名内选勤谨老实一名著令做饭如有迟悮许管工官惩治用物料俱令置办完备应用
　　一人夫宿歇做饭须得处所如傍近有人家房屋方便者令其借宿做饭若人家住逺许毎一小甲共搭窝铺一大间众人宿歇傍作小舍安顿锅灶务要垫土高厚用防卑湿合用器皿令各夫辏办
　　一令人量计每三百余步完为一工选素熟管挑河道或耆老或粮塘长一名分管毎九百步内仍选义官或耆民一人总管三人拨与在官甲首一名随从令其时常徃来查责治
　　一人夫数多中间或有奸诈愚顽弃工在逃仰各县置枷数面送本府委官収掌如遇在逃人堕误工程即行挐前来决责四十枷号三日踈放罚补原工府官仍将管工总小甲幷该管粮里通查照依定则责治中间若有受财卖放者依律问罪
　　一人夫做工多系乡民不知调理傥生疾疠必误工程须用医生方保无虞各县推选老成医士十数人令训科管领无医官者县官亲自管领各令将带药饵若有上工人等一时感冒疾病即便对症用药调治
　　一各县照依分定地方选平日熟于伏水之人令其依法打量某处起至某处其深若干可挑若干其浅尺寸若干可挑若干尺寸就立木牌眀书上令小甲各用一十四丈五寸长绳一条隔河牵量钉桩拴住使管工幷人工视此为则
　　一所挑泥土俱令于岸傍量留一丈二尺空地外邉堆积以便徃来廵防亦免日后雨水流滞河内
　　一各管工人役毎五日早一次将所管挑过深濶丈尺呈报府县先查工程多寡就行通类手本开报以慿劝惩
　　一工完之日府县委官沿岸逐一验看通长一様深濶无有浅狭遗缺就具不致扶同结状开报方许开坝散工若或通同作弊查出定治以罪
　　巡抚工部尚书兼副都御史李劄付应天等府州幷杭嘉湖告示晓谕通知
　　一仰各处水利委官及管工人员俱各自办芦蓆船篷草扇用心盖造夫厰务期坚厚足备风雨仍措处稻草铺垫以便宿歇安设锅灶使人不至冻馁
　　一挑运土泥务离河岸逺去三十丈之外若地方原有堤埂低洼去处许于堤外安顿挨次平铺毋致堆积成冈致雨水淋洗入河日久仍复淤塞
　　一管工官开挑深濶俱要遵照顔郎中原定丈数先挑河心一带御防雨水以便疏泄其两傍以原旧水平取则开濬不许短狭浅少尺寸
　　一千长人等务要常在工头催督工程但有放肆逰荡饮酒赌博妨误职业者许廵视官访挐送院重治在逃人夫径行该管官司提解枷号示众仍追工食银钱还官毎逃一名罚本戸人夫二名解赴工头着役
　　一各处解运钱粮柴米等项俱要告报本院及钦差官处转发各委官监収支放不许留难致生奸弊其间如有无知小人抵换冒滥花销尅落许被害之人指实呈告
　　一但有勤干人员奉公守法儧倂工程抚来人役久皆得所乐于効力者重加犒赏案候采访另行旌奬推举擢用其恣肆科扰怠职悮事者定行查究重治
　　顔郎中治水事宜
　　一各府河道应该修濬者各该水利官拘集粮塘里老审令尽数报出除寻常工程各乡都自能开濬者责令开濬余各分头委官丈量长短深濶计筭某处该用防万几千工人夫几万名该防十日可完分别等第如工程最大邻近州县恊助工程亦大合县人夫恊助工程稍大邻近乡都恊助定为三等河道议处缓急次第某所宜急修在今年某所当缓下年方修申呈定夺
　　一各处水利官亲诣所属严督各塘图长圩甲人等率得利人户将各圩岸倂力兴工修筑应增者増俱要髙厚仍自本年十二月至次年三月开具申报
　　一各处江湖泖荡浦塘泾渎及泄水港溇去处多被大户强占或筑坝占作鱼池或取便徃来或朦胧告佃虽经官断拆改仍旧私占阻坏水利许各出首免其问罪其已起科者即与开豁不肯自首者聴诸人呈首挐问监追积年花利
　　一各处河道张钉帘簖取鱼者一体禁治
　　顔郎中开江条约
　　一修濬恊取查得先年或騐田粮出夫有二十亩起夫一名之例而富豪至千百势不能办徃徃阻滞或令十排年出夫有每里三十名六十名之例而劳力者多非有田之家享利者反无供事之役议者谓用排年出夫众擎易举但验粮以出工食或每亩出米若干就于秋粮防计带徴以供夫役工食庶贫民出力而无裹粮之苦富家出钱亦免荷锸之劳似为两便
　　一人夫毎五十名住棚一座饮食宿歇风雨时俱要不离本棚以便查敢有私去人家借歇及偷盗强抢人物者事发除正犯从重问治枷号其千长百长小甲俱坐以罪
　　一各该属县多备稻草查照各彼地方人夫棚内俱要覆盖厚宻可蔽雨雪铺垫髙厚可隔寒暑聴验防
　　一各委官千长总甲严督小甲率领人夫照依分定地界深濶丈尺倂力开挑毎日卯时上工酉时歇工不许一人一时蔵躱工完者登时释放先完者仍加犒赏迟悮者痛加责治甚者枷号示众各役钤束不严致夫逃囘者五名以下量加责治十名以上定坐卖放罪名枷号示众各逃夫仍以两月为率毎欠一日罚银五分幷追原领过银米给付总小甲雇夫上工
　　一管工员役督令人夫先将河心开濶若干直下至底深若干完备方才开挑两傍斜河庻几雨雪之时放水河心可以两傍施工且免下水做工之患
　　一堆土务要在两岸三十丈之外若两岸原有髙冈者堆放冈身之内不许髙过于冈
　　一人夫上工日久若果力乏患病者许户丁更替无人更替千长验实呈报处置若无病而诈图脱免者查出千长百长小甲俱坐赃问罪
　　一管工人役敢有指称打使用科敛财物者许出钱之人指实陈吿以慿挐问仍追给赏
　　一夫役应得工食犒赏之物或管放人员短少抵换及千长总小甲扣减侵尅者俱许指实陈告以慿挐问
　　一各府委官毎五日一次查考各千长总甲工程分数呈逓以凭查考其懒惰无功者惩治
　　一大工肇兴庶民云集沿河店铺商人贩卖鱼肉酒米茶盐等物俱许两平交易敢有委官夫人等挟势减价强买及牙行人等髙擡时价贵卖者许指实陈告以凭挐问
　　林主事条约
　　一河道除吴淞白茆重大河工外其余有专主宣泄者有专主灌溉者宣泄之河正吞河流或东或北直趋入海其势为纵为经其开挑冝深宜濶太仓之七浦塘湖川塘杨林塘常熟之梅李塘福山港黄泗浦奚浦耿泾浦江隂之角上河谷渎港蔡港夏港卢阜港武进之旧孟子河德胜南新河澡港顺塘河新沟丹阳之九曲河是也灌溉之河则入海河之支流其势为横为纬其开挑止欲其深使水能浃洽足备旱熯可也
　　一各处河道宣泄入海者俱应置闸白茆病在河濶泥泛艰于施工其余相江湖形濶不过七八丈上下因而建造一闸或二闸潮至则闭潮退则啓使浑水不得入而清水蓄积得以洗其闸外之淤其主灌溉之河地形多是中髙两下若非天雨水无由积仍须两头或闸或设窦斯可为利
　　一各处湖荡塘浦多有或假名防岸而遍种茭芦或图取鱼利而张钉帘簖遂成淤浅告佃起科严加禁治敢有仍前故违挐问重罪田果滨连江湖频坍去处方许种植茭蒲岸上随宜种树毋得虚应故事
　　一太湖为患病在下流不通疏常熟之白茆港梅李塘福山港耿泾奚浦黄泗浦太仓之七浦湖川塘杨林塘所以导之也其为太湖患者则练湖与西滆沙子湖而二湖亦有枝流径趋入海者如丹阳之九曲河武进之旧孟子河德胜南新河澡港新沟江隂之夏港今皆嵗久淤塞遂贻深患为今之计疏太湖下流莫急于开常熟之梅李福山港奚浦耿泾黄泗浦太仓之湖川塘杨林塘诸河减太湖上流莫急于开丹阳之九曲河武进之德胜南新河旧孟子河澡港新沟江隂之夏港诸河仰府州县治农官各要查照及时计处兴工开濬
　　一苏州府长洲昆山常熟县常州府无锡武进县各有地形低洼滨连湖荡之处频年淹没今各处水道疏通低洼淹没者俱易退泄各治农官务要常川遍歴但有围岸坍尽不能修理者丈量数目逐一申报农毕之时拘集得利之家修筑仍查在库导河夫银或无碍官钱粮量支贴助
　　一各处圩岸坍塌者圩甲开报得利之家照田出夫恊同修理泥土就于傍圩田内起取本乡都内有义民为众信服者治农官举报委之督理或四五圩或六七圩有功者通行奬劳怠废者治之工完府县治农官取具修筑数目造册以凭查考其圩内石碑无存者圩甲置补圩大者分之或作积水溇横亘于中濶约一丈两头加濶用石砌作车口遇潦车救
　　一白茆既通沙泥随潮最易淤塞查得旧有鐡扫帚置之船尾装载如橹之状待潮落时鐡帚一齐摇动刮扬沙泥随潮入海今之治黄河者又有爪江龙法仰府县治农官各查制度创造督撩浅人夫常川演习务经久可行以善其后
　　一各州县塘长各该掌印官查逺年额数编佥应多者多应少者少永为定则仍通将该县人户查审但丁粮相应材堪干办者如毎区应该一名务多编至四名或五名内将一名应役皆听缺补用庶里书放富差贫之弊可常革矣
　　一为河之患者无如石桥洞圆者塞河道五分之二洞方者塞河道五分之三除不关水道者不毁其余凡系紧要泄水河内但系古人建造木桥宣泄快便不得辄造石桥遏束水势其古迹石桥坍坏欲行修理者酌量濶狭原有一洞者或再添二洞三洞务令水易退落其原无石桥去处势要欲狥己私妄乞添设阻碍水势者各该治农官缉访禁治
　　朱郎中条约
　　一浙西地方水利为重各府州县既有正官又各设水利官以佐之正官既忽而不理该职又弃而之他且索取常例啓圩图之科害滥受词状纵胥吏之诛求下乡督役民受其扰入境问农事仍久废至今职称治农乡区之髙下莫辨役充塘长圩岸之至到莫分殊非国家建设之初意今后各宜砥砺兴修毋怠职业
　　一防得吴田大约低者七分病潦髙者三分病旱古人或筑坝堰或置陡闸离水逺者复开沟渠今皆久废各掌印官务督率治农管屯官及时修理湖塘疏通河道开濬河渠及一应圩岸未经修筑者趁时修筑各处闸坝未尽修理者随时修理合用木石等料于各该田亩有力之家从公劝输或官为措置合用人夫于所在附近军衞有司相兼起用仍须督役以时调度有法使蓄泄有备旱潦无虞以为地方经久之计
　　一每区图选有行止者为塘长田多者为图长圩甲俱聴塘长调度有等营充之人或指餽送农官科敛图圩或假开河筑塘卖索夫役又有市民冒充全不下乡劝率恊理仰各奉公兴修巡访赏罚
　　一各该水利官亲诣所属严督各塘图圩甲人等率得利人户将各圩岸倂力兴工修筑泥土就傍圩田起取工完开报查考大者准作积水溇横亘于中两头用石砌作车口遇潦车救或防河泥填满补完原田或用车港取泥或髙乡运土田多之家出桩笆务令杵桩坚实仍禁牛马践踏
　　一军衞屯田坐落应修圩内及应修河道俱照官民恊同修济不许坐视
　　一筑圩先量本圩毎田十亩或二十亩出夫一名数少者朋力孤贫者量免各主分段揷标如宜髙厚相地加增
　　一吴田下下使非圩岸何以备潦仰治农官遇农少隙随即兴修论田出夫分段坚筑其圩大者多添径塍分作三四圩或十字二字三字形开港内外俱洼四面开沟所取之土就便筑岸废田之税摊本圩
　　一各处河道或奏开而未勘或勘报而未行或开挑未完而停工或案再议而未处者各该治农管屯官备查应开深浅应该先后合用人夫里甲眀白开具以凭施行
　　一毎三百步为一工塘长分管毎九百步耆民总管各立旗号以齐作息量岸栽树禁种豆麦
　　一各处桥梁多有坍损漕河要路固宜急修乡邨渡头亦不可缓各该官通查应该修葺从实勘报作急修完其泄水要道宻桩防盗者即为起除至浮桥摆渡随敝修理乃见惠济
　　一开江工程近小者照旧得利之人出力若系重大或于图起夫或计亩徴粮或军民恊力兴工之时毎塘长一名总领若干夫该开若干丈毎夫分定防尺用竹板标揷夫名毎塘长防名委一属官或义耆分投监督各立旗号以齐作息各照面底深濶置竿时常较量修岸栽树仍禁种豆麦以致浮土淋河
　　一苏松常镇旧徴有导河夫价幷茭芦银专备募夫开河衙门裁革之后价亦停止原贮库者尽那别用其嘉兴各县海塘夫银多被民间拖欠各役侵欺除将犯人纸米幷原存之数令各填簿半年倒换查考外仰各正官清查那移应还者即于原欠本项征补侵欠应追者严限各主倂完幷各佐贰官但有事干水利词讼罚俱要附入簿内不许轻擅动支其先年有被各役领银在外修理未完开报埋没者许诸人出首
　　一查得卷内先年首告侵占阻塞官河浜溇及围筑湖荡等项多已批发各属问报或本衙门亲理应该拆卸入官改正者俱经仰照拟施行中间有罪已决赎而奸弊仍旧人未发落而文案揑完近多事发查连官吏一体重治外仰各该官吏不拘新旧事件一一追究下落责取原押人员甘结囘报
　　一各处港浦泾渎等纵横聨络通泄江湖有或假防岸而遍种茭芦或图鱼利而张钉帘簖久成淤塞告佃起科又有起造大様船舫填筑出河剥岸有未改正即便起掘拆除果系濒临湖荡堤圩频坍去处方许栽种茭蒲其一切堤岸毎丈栽榆栁桑柘一株俱要大干深培未种者冬月补种
　　一城市河道本自浅隘居民日将粪土倾撒在河又造跨河桥棚出岸水阁及增添剥岸盖造廊房阻絶行舟壅塞水路该坊里总岁取常例不行呈举各该军衞有司即便省谕犯者克限起除拆卸改正还官取具各员役结状其诸浅澁去处水涸排门捞洗淤泥用船运出
　　一竹木商人多募凶恶水手聨簰横撑依牙行门首摊泊挤塞河道拦絶水势各该巡捕官督令地方晓谕客商如仍故违及地方乗机诈财一体严挐究治
　　一水利文册年终各属开报兴修事迹类造奏缴访得各属官吏间有全不调度而妄报兴修或本无事迹而揑虚塘塞据此进呈欺上之罪谁其任之今后经该官吏各要覈实造报毋再轻犯自招罪愆
　　监察御史吕条约
　　一起工之法四面深濶各一丈名曰一方毎土一方约计二十工毎方须工食银四钱十方该银四两积而至百千万方亦皆如是河底上濶下狭则折而筭之河底与近岸深浅不同则毎方一带通力合作务令深浅均摊又河有濶狭逺近则须差为等级如河濶十丈夫一十六工十五丈者加一工二十丈者加二工更有濶于此者亦当如数加之可也
　　一钱粮计费已足然后量河渠之大小定土方之深濶计滩岸之近逺为夫役之多寡先期眀示毎都毎图限名报官雇募假如一图十甲毎甲报夫二名毎图报夫二十名以合府州县通计假以一月两月三月便可开河二三百里小小枝河固余事耳其有因贫赴召者不拘多寡亦于各该都图编管衞所军丁就令千百户钤束并须择其精壮取具各该图甘结毎名给小牌一面填冩委官夫长下人夫各姓名一面掌印官火烙花押以便稽考召募必须附近各府州县将应募银两牒解濬河所在自行附近雇募然大众乌合必建次舍置井灶薪刍并给医药有备死者塟埋而厚恤其家非惟可以成大功而东南亦可无饥矣
　　一毎夫一万名委府佐一员为巡视官夫役各令该管丞簿等官用千字文照数编号簿记毎早各夫长照依原分字号如天一起至天十止冩在面上巡视官至挨号数排立以便查仍用水牌一面大书夫长姓名幷人夫若干与号竖立旗竿一根悬牌其上旗色百长用蓝千长用黄写各长姓名以便趋赴即工之日分定丈尺尅定日期如毎方夫二名则以八日为限毎方夫四名则以四日为限积而上之皆如此限非大寒暑不休息非大风雨不更期又置为循环簿二扇记其隂晴以稽作辍大抵考騐百夫在百长百长在千长千长在丞簿等官丞簿等官在府佐而守令则兼之也
　　一开挑之法姚公有歌云逺堆新土方稀罕尽露黄泥始罢休两岸马槽斜见底中间一线水通流其法不可易也毎日所挑泥土如灌溉枝河于岸傍聴留一丈二尺空地从靠田里面半邉堆积以便徃来亦免雨水流滞河内若吴淞江白茆等处大河堆土务在三十丈之外若两傍原有髙冈亦要聴出冈身但役夫河底负担而上已极费力欲其逺堆不更难乎合于两傍分段排立次第传送土去而民力省矣
　　一经始之时随所开河身深浅树木为的工毕之日量河底濶狭用滚木一根以索挽之循河而徃稍有窒碍罚其再行开挑勿给工食决坝之后防去的木复以鐡足木鵞浮于水面验其浅深其制大河深一丈二尺干河深一丈枝河深八尺随流而下稍遇浅淤必即倾仆于是计其浅淤丈尺之数各追工食丞簿等官以枉法论其有励精者优劳有礼丞簿等官加以旌奬
　　一凡应用钱粮攅聚一处府佐掌之计河夫计夫给饷遵照先年开濬白茆事例毎工给银二分五厘若凶年谷贵则毎工给米一升银二分府佐给之丞簿丞簿给之千长千长分给百长百长零散各夫或五日或十日一次关支毎遇将散之前丞簿等官各赴钱粮官处开计夫数毎夫长关给关防号票一张该支工食银米若干执照临期慿票闗支既讫设有短少抵换扣减侵尅者许指实陈告以凭挐问其银毎两加耗三分米毎石加耗三升抵补亏折
　　一河道开通更须务为经久之计必仿前代撩浅开江之制毎年于均徭内定拨土著之民专习淘搜之亊免其别差着为定令沿江沿浦要害之处置为铺舍或仍编导河夫银募贫民之壮健者毎舗或五人或十人给以前银附近荒田与之开垦官给耕具种谷使有恒业可居再照旧有鐡扫帚置之船尾装载如橹潮落一齐摇动刮扬泥沙随潮入海今之治黄河者又有爪江龙之法各该治农官查访制度督撩浅人夫演习务经久可行则江浦永无淤塞之患矣
　　巡按直监察御史林条约
　　一宪纲册凡属水道兴废利病者俱要备载册后以便查考
　　一本院专督水利凡各府州县巡厯必遍诸属官员自有面相谘访之期不待越境参谒
　　一兵粮水利各道皆负监司之任均有地方之责凡郡县水道兴废利病各应尽心考究开襟商确见之施行以称责成至意如有不职官员隳废职业利己病民及势豪之家积侵水利贻害地方不行首正隠瞒阻挠者该道访实挐问呈详叅究
　　一劳民劝相以惠养元元守令责也各府州县掌印官务宜加意民情实心讲求凡境内水道务躬亲相度考究源委逐一查议兴革建置縁由与夫近湮没頽废之故及今应当修浚增筑之方幷一应工费注措之法各行区画停妥画图贴説务俾水土平田野辟民生享有永利此本院所属望于诸贤也
　　一巡行阡陌兴起事功则治农水利有专官也茍怠惰成风督责无术官非其官矣今后除大江干河工烦而费钜者聴另行计议外其支河小港与夫田间水道区内圩岸皆有故址可循民力可用所患水利之官不能乗时倡率之耳案验至日各掌印官即严令各治农水利官躬行村落督责该都耆老及人户尽力兴事圩岸修筑欲其髙厚沟洫疏通欲其深濶毎一季终将修筑过地方数目縁由造册画图呈报以凭覆覈奬戒
　　一州县虽有水利专官然未必皆勤敏之材足以集亊故兴大工动大众经营干济而图其成者则府佐其要领也各府水利官务要励精从亊毕力图谋毋徒委于下僚潦草勘议茍且答应以取罪咎
　　一州县水利官不许受词凡民间有争隠水利及侵占者之类俱聴掌印官収理应呈详者呈详本院定夺各掌印官仍严行禁约务遵约束
　　一各州县水道有巨渎以滙其流者如淀山湖泖湖练湖等之类是也有支港以分其势者如刘家河黄浦七浦百渎等之类是也原皆广濶足以容泄近已渐淤而狭且塞矣故不求复其故址水土不可得而平也各掌印官即令各水利官将境内湖港泾渎等处亲行查勘考究册志谘访故老务要查眀某湖某浦某泾某渎原广濶各若干里丈四至界限有何凭据中间有无侵占阻塞縁由幷丈量数目及四至界限侵塞縁由备造书册画图送院覆查
　　一圩岸之设所以防水也圩岸不固则虽有沃壤亦不能免浸淫之患矣故修筑圩岸势必取土于附圩之沟洫圩岸益髙则沟洫益深一举两得之术也访得各州县田亩皆有圩岸特修废不同耳各掌印官即查境内圩岸共若干处某圩系某都图地方内包田若干亩外依浦港沟池若干所其中某处坚固某处单薄某处頽废备造于湖浦册后以凭查议
　　一陡门闸坝最闗水利故啓闭以时而旱涝有备各掌印官通将境内陡门闸坝幷桥梁等项不拘存废尽行查出备造于圩岸册后幷载兴废縁由以备查阅
　　一访得三吴水利湮塞皆茭芦为梗而滓泥易积海潮冲射而浑沙易淤当事者因循怠弛不行疏瀹遂使附近居民及势豪之家乗机射利或垦而田或围而渔或囊括而屋或席卷而池或假陞科而邀厚利或借吿佃而济己私日侵月削故道浸防一遇旱涝卒无可救彼其侵占之心视乎被灾之处岂特如秦越然且将幸其为壑矣凡此数者皆当尽法究惩然后水利可兴也但积弊已久相沿者众一旦遽置之法则行之无渐人将不堪虽有改正之念亦无由以自通矣今奉勅书内一款凡豪势之家侵塞水利姑令首正免罪如有隠瞒及违抗阻挠者即行挐问干碍职官指名参究夫与之以首正免罪者开其自新之路而复示之以挐问参究者所以严其怙终之刑大哉王言恩威并济茍使人人钦遵首正则官不烦于刑威民不病于骚扰矣但恐人心未谕迷复取凶案验至日各府州县摘出此款备书吿示遍揭乡村市镇
　　一水利之兴凡以为民也朝廷设官不过以时劝课因民之所利而利之耳故修筑开浚之工皆应附近受田人户通力合作是以勅书内一款如一圩之中塘岸沟池等项不烦多费者即令得业之家量田多寡出力修浚则所以责成于民力亦甚严且切也今访得各州县之民多偷安于近利而忘情于隠忧毎一兴工辄生异议至于殷富之家将田佃与小户耕种岁収其租而本田之圩岸沟池任其頽废湮塞又有一二圩中时有兴作率皆细民胼胝而富家巨室反坐视而不顾如之何而望水利之兴也该道即行该府州县摘出此款同前出示各都图里俾知竭力服田乃其当为之职而因田以出力亦非分外之征况勅谕严切不容怠违即令水利官躬行勘估修浚工费各若干贫者以力赴工富者以赀给食量其田之多寡而定其则酌其地之逺近而估其直敢有仍前怠惰抗违阻梗者指实呈究
　　一各府州县淘河夫银专聴河工应用访得近来已徴者多被那移别用未完者率系揽解侵欺殆非立法之本意也案验到日各府州县掌印官逐一清查姑自隆庆元年分起某州县某年该实征银若干已完者若干未完者若干已完贮库者有无那移作弊即有别项动支曾否奉何衙门因何公务有无动支数目吊取批文查验未完者要见因何不完或系小民拖欠或系収头解戸侵欺该某官催并某吏书承行至万歴四年十二月终止以前作为旧管以后作为新収挨年顺月每年开除过若干目今见贮库若干备总撒数目其余未完项下仍要备开某人拖欠某人侵欺及承行吏胥姓名开立前件名曰淘河夫银循环文簿二扇批开吏书年貎花名赍簿赴院比较
　　一塘长之设盖以率众兴事若非诚实之人势必方命生事各州县掌印官务要佥编殷实有行之人充当责令及时唤集圩内人夫修濬水道增筑径塍不许滥用豪猾从而怠玩或武断乡曲侵索细民以滋扰害各掌印官仍将编过塘长姓名縁由书册送阅
　　一本院奉勅督理水利凡各府州县及湖江浦港要害等处俱要巡视相度本院按临各该州县水利官带领皂快水夫及该吏书筭画工丈量各役随行如到一乡一村不必动扰百姓先一日水利官只唤集地方老人塘长以便咨访各该州县预拨座船一只伺候本院按临解用其皂快人等酌量人数拨与小船毋得违悮其船务要坚固防浄其封锁置牌悬带幷湾泊等项俱照出巡驻劄之式
　　一各府治农水利各州县掌印幷治农水利官凡遇考满行取陞调丁忧事故俱要先期申请查无违碍批允方许离任若有粘带不了事件未经批允擅自离任者除本官另行参究外起送官吏定行查治
　　一本院近奉勅命专理水利民间词讼俱不准理本无罚可纪但其中势要豪强侵占水利及小民阻塞水道者不行首正被人告发不得不与批行问理则赃罚亦自有不能无者将来多寡虽难预必然一一俱付之河工支用若不设立循环文簿何以稽其出入案验到日所属府州县各置空白罚循环文簿二扇簿面开冩眀白限半月以里同前词讼簿一倂送院钤发以后季终不论有无罚俱要同前比较簿开填倒换敢有违误者提究书吏不恕
　　水利御史林开濬髙寳湖隄苏松水利公移其畧云三吴水利有巨渎大江以为吞吐横塘直浦以为节宣原其初意旱则资以灌溉潦则借以决排是以田土多稔而赋税常充也縁以官无专任事罔责成前项河渠年久湮废今欲开濬必究其源相其要害多方讲求设法处置然后水利可兴也除行兵备道查议外为此牌仰该县掌印官即将境内地方水道带领该吏塘长画匠工作人等躬行相度逐一备细查眀要见共有大小河流若干条某处是源委某处是要害中间淤塞者若干疏通者若干霸占填平者若干某处应疏濬其长若干其濶若干计筭人夫若干工食若干某处应该追夺某人田地若干某人池荡若干某人年逺岁陞科赋若干某人年近岁収花利若干又其中陡门闸坝圩岸若干中间见在若干坍塌若干某处应该修筑某处应该添设其工费各若干仍备开地名方隅一一画图贴説掌印官仍覆行巡视查实考究详的及从长计议水患何处最急上工何处宜先何处已经开通仍欠深濶何处未经开濬亟宜修复何处应责之民何处应属之官何处费省量动淘河夫银何处费钜应行别项处用其河夫银两原若干见在若干纳完若干拖欠若干工程作何稽考夫役作何募集钱粮作何设处工食作何散给兴工作何调度诸凡一应事宜不妨条分缕析外有良法美意更许殚竭敷陈务使蓄泄得宜旱潦有备一劳足垂永逸可也
　　水利御史林开吴淞江晓谕
　　本院奉勅督理地方水道无非为民生旱潦计也据修理工费该民自办本院悯念吴中赋重民力难堪防同抚按多方设处钱粮以济急用除田间沟洫圩岸应该食利人户修濬已经议布六事书册责成外目今开濬吴淞江工烦费钜虽令附江各县起夫至于工食皆官府计方给散分毫无损于民自非惰农未有不乐于趋事也敢有粮塘里排指以夫科索米物幷尅减小民工食定行挐问遣配凡我良民各宜知悉如或受直怠事慢令愆期责固有所归也
　　水利御史林为议查闸板设法啓闭公移照得白茆塘口旧设有石闸一座向因海潮冲击不能下板堵截甚至水从下穿致塌闸底以故有闸无板与无闸同近议于迤逦数里之间另置一闸是矣本院时窃思之旧闸之不能下板者虽由潮势冲击要亦啓闭之无法也尝考淮上诸闸毎遇水发之初势难抵御则实土下桩闭固如坝以防冲突直至旬日之后水势稍平则去土开闸啓闭如故由此观之可类推矣今本塘之闸为潮击齧者或系止于潮涨之时其余日未必然也故以年计之涨在卯酉以月计之盛在朔朢为今之计毎令卯酉之月朔朢前后啓而不闭以让潮势其余月日啓闭如常则潮来未必遽冲击也又下板之度酌以数板为凖过则容其流入如滚水减水制然则潮来虽大上有所泄下自不穿而闸可永固也且水自上入其来有限内湖水清足以抵之潮退之时尽啓其板令内水奔出以洗涤之即开濬之功亦可久矣所见如此未遽以为必然为此仰本官再行询访仍先令该县将旧闸板查置即于三月初以试之囘报如别有良法不妨另议呈夺
　　开濬吴江长桥两滩呈文
　　兵备按察使冯叔吉呈为苏松水利急难开濬恳恩处给钱粮幷陈末议清查滩占田地以资工费事万厯五年闰八月初六日防钦差巡按直监察御史林案验行道即便查照题奉钦依内事理钦遵施行仍照本院续开款后事件一倂查行等因本年十一月二十五日又防本院宪牌行道即将开濬长桥上至吴家港下至厐山湖一带兴作工费及一应事宜作速开呈详夺遵行万歴六年二月二十一日又防本院宪牌内开照得吴江县长桥吴家港一带工程见今兴事中间筑坝置土及开濬浅深广狭多不如法为此行道即便转行水利王同知幷该县掌印官随机相度设法开筑修砌务期功垂永久以利地方及查原委督工刘同知近已部粮北运而水利王同知专委吴淞江工程恐难兼管而长桥一带似当另委府官督率该道亦即倂议相应贤能官员以便责成至于荡价亦即行县严徴以济河工工完通行造册缴报防此为照长桥上至吴家港下至厐山湖一带开濬事宜除上方筑坝戽水分委官督率等项已有成议见今查照遵奉举行及荡价行县严追无容别议外其运土堆置用石包砌等项事宜本道督同该府王同知该县王知县亲诣相度酌议列款合无请乞详示备行该县查照遵行至委官一节查得长桥之工若得天时旬余可完其中调度督察在王同知既有次第在人心亦俱乐从恐另委一官计移文与委官徃来亦须浃旬即至公所一时工役人心便不相入恐难责成反稽程限合无照旧行令王同知督理委于事情俱便至吴淞江工程本道即先行诣彼料理俟长桥工毕王同知速赴吴淞亦不相妨
　　一桥上三忠祠桥下新堆三髙亭积土已多周围须用石砌方免雨水崩塌之虞合行王同知即查该县余剰业户定与丈尺限十日内即行运石牢砌下用木桩其销筭摊价依民间石价如三年内倒塌仍令砌造如果坚好者准记名在簿量免所追荡价伏裁夺
　　一长桥下以见木桩为止不必再开查长桥已多坍坏失今不为修砌将来水势冲动用力更难合行该县即委有心计耆民估计管工亦余剰业户督令石匠修造限一月内工完但五年内有塌损原造石匠究罪业戸赔修如速而且好亦准记名在簿量免应追荡价
　　一三忠祠堆土已髙而左右运土处少本道防同府县官歴览议于三忠祠后湾旷处所量留一截许业戸稍逺者堆土其湾近者仍运在田上不许就近堆垜
　　一运河口水口原数太濶于该县风水未便士民欲于近水口处堆山今已无及本道防同府县官熟议将水口量収二十余丈令水势逶迤而环向非惟于该县风水为宜亦于厐山湖水口易受其业戸开土未尽者查眀聴另用
　　一两滩无碍新堆处所近桥者则为防市美基逺者亦为膏腴美地许民承佃实为利民合示令承佃者即先将麻石砌磡不用石砌者不许给佃其石价少而佃数多者仍聴追价助工
　　一承佃之家先尽坟墓相连次尽房屋田土相连次尽开方用工最多者外其余聴从其便俱赴王同知处吿眀承领不必赴院道告扰如有恃势强佃者除究罪外罚助石工
　　一运石以水为便今在河起土搬运稍难查两邉俱有水河搬坝亦易或就中先开河心一道引水通舟俱聴王同知从便径处诸凡临时调度亦不必一一申请以便工役
　　一起土须从中起由逺而近其堆土须量逺近处分如东岸者挑至西岸则西岸者应挑至空处毋许就近堆垜致有太近太逺不均之叹合行委官日逐稽查不许违阻
　　一不论土工石工但系如式先完者记名在簿量免应追荡价如有抗阻不到或延捱稽工者轻则府县官径自责枷重则押解院道除问罪外尽追滩亩入官
　　一吴家港两岸长桥两滩及厐山湖两岸一面堆土一面责令人夫筑实其委官时常调度督率有不从者责惩以警其余但覩堆土挖土之如式不如式各官才能可见矣如式者容本道验实奬赏不如式者定行戒饬仍以不职论
　　兵道按察使冯叔吉为苏松水利急应开濬恳恩处给钱粮幷陈末议清查滩占田地以资工费事防巡按直监察御史林批该本道呈防本院批本道呈议濬筑长桥一带兴作事宜縁由防批据所议皆有禆于水工一劳而可永逸者俱如拟合仍给示晓谕以便遵守王同知姑令督理该县工程稍完即赴开江毋容怠悮此缴遵此出示晓谕及行王同知王知县遵照督率委官义耆塘长分头统领夫匠濬筑刻限五日内一报去后近据吴江县差县丞万凤至赍文申报吴家港太湖口起至沈家庄止又长桥南滩一俱委县丞万凤至督理已于三月二十七日工完长桥北滩一段原委教官陈文灿督理亦于二十七日工完下一委主簿陈球管理于二十九日工完厐山湖口一原委巡检张楠分理亦于二十七日工完已上四俱开如法但南北二滩近堆土处所浮涨随挑随涨难以施工本县酌议俟土性稍定更复开挑三忠三髙二祠砌石剥岸见今工完三分之二临近佃戸民居砌石者亦完三分之二其三髙祠基太长土不能满已収短十丈见今挑填将完今照吴家港厐山湖浚工已完所筑坝基似应开放便民耕作等因到道据此为照该县吴家港厐山湖等处工程俱已报完所有原筑坝基似应开放便民耕作縁未奉本院委官查验本道未敢擅专恭候本院眀示其三忠三髙二祠催督砌石剥岸其近堆处所随挑随涨乃旧土不实新土过重所致俟二祠工完土实不难再挑等因防批吴家港厐山湖二工完该道即便委府官一员查果如式即开坝以通农作其三忠三髙二祠砌石剥岸作速催完近祠涨土姑少待土性坚定另挑南北二滩各坝仍令防守俱工完另详缴
　　开濬吴淞江呈文
　　兵备按察使冯叔吉为酌时宜分缓急以便开濬事防巡按直监察御史林批据苏州府水利同知王事圣呈称议开千墩浦一带条约縁由除遵照外本道带同原委经歴吴振京等及原经开河耆民亲由漫水港相度至徐公浦复自徐公浦测水至漫水港随宜议处今防前因为照原议开江条约乃水涸冬春之交其工详于开土而畧于戽水自今开江事理乃土动水起之时其工倍于戽水而半于开土所谓冬春水势不同先后事理各异诚有如王同知所议者夫使五之工齐起则五十里之遥水面濶者逾十丈狭者亦不下七八丈即当四五尺之水即用三万五千之夫半以戽水车岂能办况两岸之低者则害菜麦髙者则难泄受而此时役夫凡四万民将借口于农作故今日之法莫若倂工所谓倂工者谓倂力于头段也头既濬则次段之水有所受而工易完由此而三工役亦不出两月而就矣盖齐起则力散而水难泄即夫多而奚为倂工则力专而水不能胜即夫半而功倍此今日开江之大较也除各官已防增委幷开江条约可行者仍旧遵行外所据王同知厘正条款幷未尽事宜合行照款覆议以凭裁夺具呈防批据议皆因时设法相地施工胜筭也内漫水港徐公浦二段仍工完再行勘议余俱依拟行其逐事料理刻日稽督当责成王同知至于整理众心驱集诸费而运用之妙尤在该道若本院惟期观成以无辱玺书耳工完日行查造册报缴防此案仰县照后款事宜遵行
　　一土方深濶一丈原议工银四钱毋容增减一节防得毎方深濶一丈者指平地而言也今河身深浅不等法应折筭如开河濶二尺深二尺必寛十丈始足深濶一丈一方之数二尺而上准此折筭由二尺而二丈二千丈可知也如以二尺人夫一名则由一名而千名万名亦可推也如此扣筭则不失原议方数而官民易晓矣
　　一原议四十日完工难以刻期今奉眀示昆山长洲嘉定青浦等县查照县分以定段数庻地有分而事有専责一节防得以县分定段数者谓原议五齐起而言也今倂力先开一则宜就一之中又定以小大约夫一名先二尺则五十夫该十丈五千夫该千丈一万夫该二千丈仍以县分挨各董以职官以二尺开完又挨二尺工完先止先放是为不失照县定之法而工尤易考也
　　一戽水人夫前议令昆山县塘长幷沿江业户出车戽水毎夫毎日量给米一升未免偏累今除车辆仍令昆山塘长出办外其车水人夫就于各县分定段内责令开方人夫一倂车戽量加工食一节防得此役之兴惟戽水为难前议塘长幷得业之家戽水日给米一升于势难行于事难济相应另议本道已行昆山县掌印官示令槩县三百三十四里毎里出车三辆即起夫五名四名擡至千墩浦头段工所两行摆列车尽坝止其人夫戽水日起毎名照例日给工食银二分五厘如头之水既干前车即聴擡囘二辆岂惟河工有济亦与农务不妨通限三日内车齐今查工所车辆甚少恐难急济似应发银千两分给该县塘长督夫包戽头水尽即止盖既发千金人自用力或可不烦督率耳
　　一漫水港口千墩浦夏驾瓦浦原议各筑坝一座又十里筑腰坝一座今照水势颇长十里一坝恐难障捍议四五里增筑小坝一座一节防得十里一坝之外又筑一小坝亦谓五齐起而言也今既倂力于千墩浦头一则就头一之中如可以腰筑处所不拘一座二座就便增筑以杀水势委于戽水之功有禆若头一已濬深则二段之水自可防受小坝又不必筑矣其头筑坝之费径将见在木料取用不必拘定前议以稽工役
　　一漫水港起至徐公浦止原议十里许分为一段毎段委官一员似为不足增委三员庻可底迹一节防得各县已防宪委增委检校等八员主簿丁楣幷委昆山县县丞李应春吴县县丞熊配麟嘉定县主簿陶继顔金山卫经歴卢大业镇海卫经歴吴怀京青浦县县丞髙良伦八员倂力于头各官用之有余俱聴王同知细款分随事委用施行
　　一委官才干不同勤惰亦异合各给稽查簿一扇凡遇支过银粮分过河统过人夫完过河工逐日登记以慿不时稽查一节防得各官才干则天所禀受固不能强其勤励在人皆可策也此役已过时矣须在各官上紧督理乂在王同知以一人一己之事责之勿令分有彼此大工齐完各官方还乃可耳今倂力一段则里近而官有余其中分任责成各给一簿俱行王同知依拟施行其勤惰显著不时分别赏戒
　　一毎夫五十名原议搭厰一所前厰似不可少一节防得天气虽已和暖而风雨不可定期前项搭厰委不可已今照议先开头段则柴米宿歇前后小港可以用船其无船者毎夫五十名给以竹木等项盖厰一所即分以河工一丈俟头已完即徃二段仍将该厰自行移置如篷蓆损坏官再给之
　　一漫水港至千墩浦口委果深通若即于漫水港处筑坝起工则水深难戽合无将千墩浦一带先筑坝开挑则工程便易一节防得漫水港势通潮汐潮时则深丈余汐时亦深八九尺许彼谓后濬者盖谓不必濬也即宜以千墩浦近浦墩处筑坝为始而于浦口就流之处比河身再为加深则水流自归工为省约再照徐公港见今筑坝之所与徐公港出口之所约逺数里俱水深六七尺潮至又加二尺盖前面之水既至六七尺则徐公港虽深亦为无益况此处河面最濶甚难用力今就屈家坟水中有草处筑坝兴工则所省工力惠在青浦矣合无将漫水港工移至千墩浦徐公港工移至屈家坟似为便益
　　一开江条约款开原议江面濶二十丈深一丈二尺一节为大要言非谓尺尺而絜之也河道浅濶亦有自然之形而官民拘挛遂为执一之法此岂所宜夫水道在深不在濶如河底有四五尺连潮水深一丈二尺中流无淤浅处则万无阻塞之虞是江面不二十丈亦无损于此江眀甚也今宜定以水底必濶五丈水深必带潮一丈二尺两岸修濬以十五丈为主其或水势徃东而东看老岸水深或水势徃西而西着老岸水深即以深处为底不必再开止开一岸即不必十五丈亦可其有水势漫衍总出二十丈之外尤宜加濬深濶所谓因势利导之説也至于堆土应就老岸墈上堆进亦不必赴二十丈之外但在老岸下者定行重责另堆
　　一开江条约款开昆山该夫一万二千名青浦该夫三千名嘉定该夫一万二千一百六十名长洲该夫一万四百四十名共三万五千六百二十名一节盖谓各开五段齐起夫役众多难以计日今先倂力于头段则水势不干夫多亦无下手除青浦昆山邻近地方同车用工多寡临时尽用外其长洲嘉定二县即将发去工食银两尽募原数之半定限本月二十日差官押赴工所筭定原发工食之数即于工上给银或计日或计方工完而止庻为两便
　　一开江条约款开青浦一百五十里毎里雇夫二十名该三千名一节防得原议河夫三万五千六百二十名则青浦尚不足十分之一但查该县之界不下十余里若用昆山之车则一徃一返不下七八十里于势非便今议于屈家坟起量五里筑一坝行青浦县照昆山县例起夫尽力车水毎日亦给工食二分五厘如恐人力不齐农作将兴亦准发县五百两给散塘长专督人夫包戽五里之水水干即止其三千人夫仍聴开土毎方仍给银四钱仍示通县知悉亦所以惠新造之邑也
　　开白茆港文移
　　兵备参政王叔杲为查处开濬事照得常熟应治水利惟白茆塘为最急今不早加疏濬将来工费益巨余各分别缓急难易渐次修举庻民易办工有责成为此牌仰本县掌印官即将白茆塘详细丈量筭实土方工费夫役作何设处速行申夺趁时兴工余各应濬干河酌量缓急分定年次分地挑濬毋得一时并举重累民力其枝河小浜民愿自备车戽开濬者聴其起两畔得利人夫照槩县田地编毋容塘圩乱编致滋骚扰
　　兵备按察使冯叔吉为遵勅开濬水利请给钱粮以便稽考责成事防钦差巡按直监察御史林批该本道呈防本院案验行道查照该部题奉钦依内事理即将所请白茆塘工费通行查觧常熟县収贮明立文案聴兴工委官収用未完者严行催解务足原估银数其觅人夫及委官督役通议确详款报施行定拟春初兴事仍令府县掌印水利官亲诣本塘沿行相度穷究知因曾经巡抚都御史海开濬未及十年何故淤塞即今开濬设何方法作何区处方可不淤务要一劳永逸如应行加开应行阻坝及建修桥闸等项增减钱粮毋拘原议踏勘估计停妥倂详定夺一面通呈抚按详行此系题奉钦依事理示令各官上紧钦遵施行等因又奉巡抚都御史胡案验备奉钦依内事理转行各该府县幷水利管官一体钦遵查照施行等因防此卷查先为水利事万厯六年十二月初八日先防巡按直监察御史林批该本道呈请勘过常熟县开濬白茆塘共计土方七万七千四百三十方二分一厘九毫毎方给工银二钱八分该银二万一千六百八十两四钱六分一厘四毫六丝厰坝竹木该银二百一十九两七钱六分五厘又议于横塘口应建石闸一座估该工料银三千二百六十九两五钱一分一厘共该用银二万五千一百六十九两七钱三分七厘四毫六丝查有该县见在各沙各门地价导河银二千七百二十四两六钱八分四厘二毫昆山县库支存开江河工银一万三千五十七两五分七厘零尚欠银九千二百余两应将近奉抚院奏留宗人府米折银八千两徴解支用余少查将长吴昆山等县续完滩占地价幷该府导河夫银通融设处俱解发常熟县収候聴用待十二月兴工至于该县编耆役分管监督打坝搭厰戽水挑濬散给钱粮等项俱临期另议呈夺其横塘建闸俟大工毕日另委建造等因具由通呈防批本塘开濬动支工费银两如议动支但中间尚未见夫縁由及应否委官督役仍速行查议款报遵行间又防宪牌内开案据该道造报查核过吴淞江工费钱粮册内昆山县放存在库工费银一万七千二百九十余两防为别项支用已经造册奏缴外又报该县续収滩田地价抵赎等银六百四十余两通皆议作开濬白茆塘工费支用今据议开本塘工费止存昆山县见贮银一万三千五十七两五分七厘详报本院防得前项放存银两既经该道覆覈在册存留河工支用又经本院具奏事理今据前后报数不同合行查报该道即查昆山县库原报存剰河工银两有无别项支用作速详报以凭题请白茆塘工费等因随该查得白茆西氿二役皆议今冬兴事钱粮俱当处备昆山县原贮常州府修河米银今该府申请取还而镇江之银又先已解囘支放价存聴军饷是昆山县库贮除常镇二府之银所存者又止银八千四百八十三两九钱矣加以常熟县原申见在各沙租地价导河银二千七百二十四两六钱八分四厘苏州府报徴完奏防宗人府米银二千四百七十七两二钱九分是白茆塘工费通共见在者止银一万三千六百八十五两八钱零尚欠一万一千四百八十三两二钱由各府未呈本道转详径尔请乞以致本道前后数目互异查得苏州府未完宗人府禄米原系抚院奏留即使未完相应责令该府辏补完足难容称欠镇江府取囘练兵银两除支找价外尚有三千六百一十二两四钱二分未支合容本道再详抚院仍借白茆河工支费其常州府修河米银应否取囘伏详示定夺其余未敷工费仍严催各县滩田地价银及见年导河夫银数至日另详今将查过昆山县钱粮幷请还常州府银两等因防批白茆河工费本院已照该道原呈将该县各沙地价幷近题宗人府米折银及开江支存银通行题请给发矣该道速行该府县通候眀防将见在者聴给发未完者作速徴解毋得违悮以取参究常州府西氿之役该县既有三千八百两余少银两即查该府库见贮导河银辏支如再不足另行申请抚按两院处发或请借支镇江府原取囘练兵见存银两辏给本院为民兴利皆不得已动支钱粮凡该道所已报于本院者各府县即有奉文动支亦应通详本院乃径行取与虽该道亦不与闻何耶该道须眀示之如再有玩违者即便指名参治毋忽等因依防备行常州府查照西氿不敷工费另查府县见贮导河等银辏给幷行昆山县将原报在库支存常州府修河米折幷存剰与续完开江一应钱粮共银一万三千五十七两零及催苏州府报完奏留宗人府米折导河滩地价银解发常熟县収白茆塘工支用不足银两速行徴发去后续据该府申称照得本府白茆河工银二万五千一百六十九两七钱三分七厘四毫六丝内除见在常熟县银二千七百二十四两六钱八分四厘昆山银一万三千五十七两五分七厘二毫宗人府米折银二千四百七十七两二钱九分尚少银六千九百一十七两一钱六厘一毫六丝今本府查得库贮续完导河夫银一千六百七十五两宗人府银一百六十五两二钱四分三厘长州县滩地价银一百二十二两六钱六分五厘共银一千九百六十二两九钱八厘实少四千九百四十七两七钱九分八厘一毫六丝今查常熟县拖欠万歴四年分宗人府米银七千八十一两八钱四分三厘系奉奏留开濬河工之用合无将该县欠纳前银人戸许令自备夫工照方开濬委官丈量筭银作数以销名下原欠之银以近就近实为两便等因已批仰王同知再议速报随据本官呈称依防行据常熟县申该知县留震臣查得万厯四年分徴欠宗人府银间有坍江板荒有戸无追粮银先因难徴歴年议入宗人府银两项下作为缓徴余有熟银皆系任阳西北等贫区拖欠委难徴足今防得白茆河工坐该年银四千九百四十七两七钱一分八厘一毫六丝于内原大戸吴防淳仲淘沈懋丁卿各名下原管徴欠共计该银四百七十四两相应扣筭开濬夫工之数余银四千四百七十三两七钱一分八厘一毫六丝容职渐次设处追徴找给大戸作正支销等因据此切照白茆河工欠银四千九百余两该县原欠宗人府银扣找今该县止查有大戸吴防淳等该扣银四百七十四两余欠银四千四百七十三两七钱一分八厘七毫六丝渐次设处追徴找给似应俯从呈乞转达等因到道为照白茆塘工费原估该银二万五千一百六十九两七钱三分七厘四毫六丝除查有常熟县原报沙租地价导夫银二千七百二十四两六钱八分四厘又除题报昆山县开江支存银一万三千五十七两五分七厘三毫苏州府报完奏留宗人府银二千四百七十六两一钱九分又续完宗人府银一百六十五两二钱四分三厘又府库导河夫银三千六百七十五两长洲县滩地价银一百二两六钱六分五厘本道又查据吴县差解戸钟钺完解滩田银七百三十九两六钱三分四厘地价银六十二两二钱五分赴道挂号银解常熟县交収已上共有见在银两二万一千二十三两八钱二分三厘三毫尚欠少银四千一百四十五两九钱一分四厘一毫六丝应于奏留宗人府银内徴给今据该府所议前少河工银两就将该县原欠宗人府米银扣抵似属相应查据该县大戸吴防淳等名下拖欠者止有四百七十四两合令照依银数扣抵方认开实止少河工银三千六百七十一两九钱三分四厘一毫六丝将该县民欠宗人府银六千六百七两八钱零之内照数设法追徴找给是以题内该县之欠米开该县之河工官民无词相应俯从合无详示日备行水利王同知该县留知县查照先将见在前项银二万一千二十余两亲行查筭土方各给耆民分丈数凿封唱名给散即督令雇募人夫开濬定限二月初十以里破土兴工务限四十日完工深濶俱必如式如事半功倍各官照例奬荐员役通行重赏如或茍且迟误一体参究挐问再照白茆为出海巨流海潮与湖水昼夜必两防处则清浊相值其流稍停浑泥遂积日复一日故淤塞易易也今惟于初开之时务深而不务濶既开之后毎年以导河银雇夫撩泥然后可以图永利矣防批白茆塘工费俱如议处行工完册报缴其善后之策似亦在年年撩洗耳仍候面酌题覆防批拟合就行为此案仰本官即将见在银二万一千二十余两亲行查筭土方各给耆民一半分丈数凿封唱名给发即督令雇募人夫开濬定限二月初十日以里兴工候工将半再给三分务限四十日完工依留二分于工完验给深濶俱必如式如事半功倍各官照例奬荐员役通行重赏茍且迟悮一体参究挐问今惟初开之时务深而不务濶既开之后毎年以导河银雇夫撩洗然后可图永久耳事完造册四本呈报转缴俱毋违悮
　　兵备按察使冯为水利事防巡按直监察御史林批该本道呈防本院批发本道呈请开濬常熟县白茆塘工费縁由防批本塘开濬工费银两如议动支但中间尚未见夫役縁由及应否委官督役仍速行查议款报十月二十九日又奉巡抚都御史胡批白茆大塘诚水利之最钜者该道勘议既悉又贮留钱粮足敷工费仰督同水利官该县掌印官动支开濬分工稽饷细数再详呈夺十月二十三日又防巡按直监察御史胡批吴中水利以白茆塘为最钜该道查有各项钱粮开濬俱如议行依防备行该府查照议处不敷工费钱粮另行请详外及行据水利同知王事圣公同该县知县留震臣防议开濬兴作事宜縁由到道覆议分委官编耆民募率挑浅戽水夫役厰坝顿土给值犒赏稽察工程等项逐款酌妥等因防批据所议白茆工役亦悉矣但领银一节访得旧时率多侵费之弊如待工完验不如式者方行追还终属未妥姑令各耆先领一半募夫工将半再给三分仍留二分于工完验给余俱如拟行至于责成在王同知留知县也该道即行省谕各官务令用心调度王同知専水利之职焉得以他委为辞畱知县为掌印之官虽遇行取必待工完起送况近奉眀防森严即本院不敢狥也俱事竣册报缴防此拟合就行为此案仰本官即将见在银姑令各耆先领一半募夫工将半再给三分仍留二分于工完验给其余分段委官编耆民募率挑浅戽水夫役厰坝顿土给直犒赏稽察工程等项俱照各款事理着实遵行
　　计开
　　一白茆塘自归庄起至横塘口止长八千七十九丈积土七万七千三百方约四十五里许毎十一里余分为一毎段委官一员合委官四员分率督耆民监督夫役据王同知开报常熟县县丞王俨主簿秦汤相吴江县主簿李三省吴县主簿任可贤俱堪委用等因相应依委合无每官分管一段其催督稽察与各官供给俱照吴淞江事例遵行
　　一本塘计长八千七十九丈据留知县册报已佥定有身家耆民五百名分为上中下三等上戸一百名毎名开二十七丈计二千七百丈中戸二百名毎名开一十八丈计三千六百丈下戸二百名毎名开九丈计一千七百七十九丈其开挑夫役聴其领银自行雇募等因为照留知县贤而且久人戸周知所据上中下耆民分已定委可责成相应依拟合无行留知县督令耆民五百名分募夫兴工毋许推诿其中人戸或稍有力量者俱聴留知县随宜分贴如有偷安吿扰者定行重治
　　一委官止于总督耆民止于募夫中间来徃巡视催儧工程则又非委立总耆不可今据王同知议以每二百丈立一耆民为分管毎千丈立一隂医省祭等官为总管庻指臂相使等因相应依拟合行本官即选有心计有调度耆民省祭等官径自坐委施行
　　一本塘原议开面濶一十二丈底濶八丈深一丈二尺共积土方七万七千四百三十方每方工食银二钱八分共银二万一千六百八十两四钱六分一厘四毫六丝今该县人夫既佥耆民雇募则工食银两俱该耆民查县所分丈尺预先赴县领三分之一以雇募人夫俟工完一半又领三分之一以给工食余俟全完委官验过所开工程丈尺濶深如式方行给足其银俱各耆民赴县亲领等因为照毎方工食二钱八分价近于廉而各耆民俱系该县选有身家之人是亦可托似不当与吴淞之工例论若完而后给则耆民恐有疑畏而不前者合无将开河银两毎方二次各照耆民所定丈尺掌印官逐名凿封于文到日先给一半其开河将半之时再给一半如开完之后验有工不如式者必倍追还官则人心自用命矣再照面濶十二丈底濶八丈者谓其大畧也特河形水势自有不等必于取数恐多非便且开河紧要在深不在濶其中如有两岸估勘不足十二丈者聴王同知与留知县亲勘眀实顺势开导但不许将易开应开处所致不如式违者重究
　　一横塘归庄芝塘应筑大坝三座原议工料银二百四两七钱六分五厘据县已佥耆民分管合查照应用竹木先给银収买等因查得筑坝工料先据该县申请已经批行先自给发外其筑土啓土仍候委官查眀折方方行给足
　　一本塘四十五里毎十里用水车二百部共该九百部据县议令塘长督同图长出办但车有四人一部者有二人三人一部者大约以三人通筭共约车夫二千七百人毎人给米二升限六日车干共该米三百二十四石预行该县将官银买办聴候兴工之日查给等因防得开河之工戽水为先车夫日给米二升亦不可少但恐人心不齐以致玩愒旷日合责限六日戽完如出六日之外罸令塘啚自戽不复给米
　　一本塘四十五里毎五里合造官厰一座以便管工官徃来驻劄每一里合搭草厰二座毎座可容五十人为食宿避雨之所据县令耆民自搭事毕聴其拆囘似属调停相应依拟
　　一削草为新增岸为深此开江通弊今本塘所挑泥土俱要运置十五丈外仍钉桩为界必须绵亘整齐如圩岸状庻免淋雨崩頽之患等因查得挑土成圩在吴淞已有成式相应照行
　　一督工员役除职官另行外其隂医耆民有竭力效劳者相应量给花红至于夫役中间勤敏者亦应量行犒赏以示激劝等因照得兴大事动大众非借赏罚何以令众况常熟之民素称尚义而耆民俱各有身家相应于破土之日毎耆民一名各给花红一分以示优劝其兴工以后但勤敏有效者聴王同知与留知县径行给赏其怠玩无功者亦聴重行枷责仍候工完之日分别等次即给冠带牌扇亦所不靳也其给赏银两径于开河银内支给销筭
　　一原议横塘口应建石闸一座估该工料银三千二百六十九两五钱一分一厘合行该县委能干官一员选有身家耆民四名先行量给官银采办石料完备候开濬大工毕日兴工砌筑等因为照筑闸已有成议相应依拟已上款议白茆工役大畧具矣然専则易就断则乃成凡事皆然矧大役乎今照王同知有众委之烦留知县亦行取之防倘二官稍有二心则白茆之役悮矣合无请乞本院严行申饬王同知自兴工之日为始至完工之日为止必驻劄工所不得再以他诿徃来其留知县亦日逐前赴工所查稽调度即行取报至亦必工完方准起送其一应稽绩等簿与廪粮等项悉照吴淞事例遵行
　　议开金山卫河呈文
　　浙江水利参议陈诏申详巡按直监察御史林其畧曰本年三月二十一日防本院案验内开浙直之交工当倂举费当恊济者聴与浙江水利佥事从长商议具呈本院详酌施行等因等此该本道查得原防本院于劄行委查勘直之金山衞至浙之平湖应否开濬河道等因本道遵行三月二十八日亲诣平湖地方督同知县刘士瑗查勘间随据粮塘里老何銮等呈称本县坐临邉海毎罹潮患若开通河道咸水灌入必致田禾渰死且金山淞江一通水路设有倭警得以直达平湖深为地方贻患乞怜轸念免开等情又据乡官生员人等各陈前情据此该本道督同知县刘士瑗带同该都里老人等踏勘得自广城至新仓一十二里河虽淤浅可通小舟新仓至旧衙一十二里丈计一千九百六十丈旧衙至金山卫界河止约有七里丈计一千一百二十二丈六尺为照平湖县新仓地方至直金山卫界约二十余里始因金山卫人利于商贾徃来故欲将此地开河今据平湖士民皆称贻患甚大且阅地理形势髙阜开濬亦难纵欲开濬所费钱粮不下数千无从处办及查金山卫原有张堰仁山塘极大河流通于淞江更为利便平湖河道似应免开备由呈本院
　　苏州府海防同知施之藩为苏松水利急难开濬恳恩处给钱粮幷陈末议清查滩占田地以资工费事奉兵备道按察使冯宪牌仰职即便前诣吴江县督同王知县查勘得厐山湖一段自运河口起至河口止共长三百八十丈面濶三十五丈底深者丈余浅者开濬六七尺工程已完俱各如式吴家港一段内自太湖口至闗王庙后止共长一百二十丈河面濶一十八丈河心原系水深不开东西两滩开深五尺自关王庙后起至犁尖嘴坝上共长二百一十六丈河面濶一十三丈河心深一丈傍深八尺自犁尖嘴起至沈家庄止共长六百四丈河面濶十丈两傍深八尺工程已完俱各如式南滩一内近桥一河面濶七十八丈中濶八十丈五尺近沈家庄口一濶一十四丈各开深五尺有余惟东南一方止量深四尺五寸应开挑五尺七寸北滩一段内近桥河面濶八十八丈中濶六十六丈运河邉収狭濶四十五丈底各深六尺但内有数处挑深复涨尚须再挑三忠祠基周围一百一十一丈剥岸砌石将完三髙祠基周围一百七十丈今缩短十丈剥岸砌石将完为照吴家港厐山湖三河工俱完原筑坝基相应开放以便农船徃来但吴家港与南滩河身一统原无间隔若将河口坝基掘开诚恐湖水涌入直达南北两滩而三忠三髙剥岸未砌者难以施工已砌者不免浸灌况南滩一方未深者尚欲加濬北滩数处新涨者犹未毕功若候南北两滩工程尽完三髙三忠二祠石岸尽筑然后开湖口之坝又恐有妨农业除厐山湖坝基已令管工巡检张楠即日掘开外其吴家港南滩二交界处所行令该县另筑一坝然后将太湖口大坝开掘如此庻为两全既不妨工亦不妨农矣其运河口旧坝与南滩新坝行令该县拨夫用心防守毋令附近居民暮夜潜自盗开俟两滩开濬完全二祠筑砌坚实申报本道请眀开放两滩二祠工程着令委官定限十日内通完毋容迟缓
　　查访范家坵呈文
　　松江府水利通判蒋守成为遵勅查勘水利事万歴六年五月十七日防巡按直监察御史林宪牌前事照得本院钦奉勅书内开范家坵一应修濬等因钦遵除行该道外拟合就便委官查勘为此仰府蒋通判即便防同苏州府王同知督同上海县掌印官带同水利官幷知因人等即诣吴淞江口范家坵沿行幷宋家港等处查勘如应修濬处所逐一丈量酌议夫工停妥一面掲报本院一面呈道覆覈转详中有原自深濶通船不必开濬者亦要眀白声説以便题覆施行等因防此遵依防同苏州府同知王事圣上海县知县敖选督率水利主簿李士龙南跄司巡检甄奎幷知因人等查勘得该县境内并无范家坵止有大黄浦口旧名范家浜见今深通潮水迅急随访土民言称先年县治东南龙华港口大黄浦中涨出沙坵一段约计百亩人疑此为范家坵后因潮水汹涌冲洗无存及查吴淞江口水通黄浦南岸田地俱宋家所占故名宋家港然亦深通不必疏濬其刘河七浦白茆等处俱系太仓州常熟县所辖地方尤恐不的取具粮塘人等结状具申呈报
　　吴江县知县王一言遵照宪牌幷案验内事理备循水道逐一考究查得吴江为太湖肚腹长桥为太湖咽喉则太湖之通塞视之吴江而吴江之紧切在于长桥不待言矣第吴江西通湖州南接嘉兴北达长洲东距松江则泄太湖之水者在吴江而泄吴江之水者又在吴淞江也其吴江支河如吴家港三江桥厐山湖夹浦桥等处塞者凿之使通浅者撩之使深无容议已独长桥南北两滩似当急议者自宋庆歴以前吴江未建城郭江流无阻后因创设长桥填筑隄岸茭芦渐长沙泥渐髙亦势所不容已也惟撩浅有专设督责之必勤斯淤塞之未甚水患之稍平耳频年以来天时多旱浮荡日增惟年之旱则民不知有浸灌之忧惟荡之增则民又幸得纎微之利此昔日之长桥水天一色今日之长桥禾黍盈畴也非尽去南北两滩之田则太湖之水终去不速矣又查得嘉湖居吴江上防若长桥不开则水泛滥于上为嘉湖之害者急为吴江之患者缓若长桥既开则水顺流于下为嘉湖之利者二为吴江之利者一兹役也乃欲专责之吴江是以害急而利多者享其逸害缓而利寡者任其劳此细民之见自便之图也孰知其不开之害虽缓亦非无害也既开之利虽寡亦非无利也安可靳数万金之费不为经久之谋惜数百亩之田不为逺大之计哉随经督同水利县丞吕品幷塘长画匠筭手人等亲诣查勘亟宜全濬东西吴家港长桥南北滩等处逐一丈量挑濬长濶开深用法积筭通共一十三万五千一百九十三方二尺毎方挑深照依画图内原议尺数筭共夫工一百三十二万八千五百四十六工一分毎工该工食银四分通共该银五万三千一百四十一两八钱四分四厘复据耆民人等吿称欲为小开之説者在今时则开深以利导之在后日则撩浅以荡涤之据所留之地可追银以佐费省大工之半可计日以奏功此又一説也又经酌量于前项处所减省丈量积筭止该四万二千一十方三尺毎方挑深照依画图内原议尺数筭共工四十万六千六百三十七工二分毎工该银四分通共该银一万六千二百六十五两四钱八分八厘及查丈量得九里石塘谼窦共七十二窦长短濶狭不等共积四千八百六十五方四尺毎方深三尺共筭夫工二万一千八百九十四工理应两傍业戸照田起夫自濬其地如三江等七桥上通江漕路下通厐山湖港各长短濶狭不等共积土三万八千九百七十四方每方深三尺共筭夫工一十七万五千三百八十三工毎工该银四分共该银七千一十五两三钱二分三山定海等二桥上通江漕路下接厐山湖出水港淤塞各长短濶狭不等共积六千三百三方七尺毎方深五尺共筭夫工六万九千三百四十工七分毎工该银四分共该银二千七百七十三两六钱二分八厘已上共银九千七百八十八两九钱四分又幷勘三里仓四门外俱浅狭运船难行约开五十亩共积土方四千三百三十方深五尺合用夫工四万七千五百二十工毎工该银四分共银一千九百两八钱各细数眀白造册画图见在又准本县县丞吕品关为修理官塘事该防巡按直监察御史林经临本县阅视分付即将一带长桥官塘作速估计眀白具数呈报等因遵依带同老人胡乔匠作邹奎等估计修理长桥幷九里石塘合用添修灰石桩木等料匠工共银七百六十三两二钱二分六厘四毫细数关烦转达等因到县准此查照合用钱粮另行查申请详外今照开濬吴家港长桥等处相应申请
　　吴江县为清查水利事本年防巡按直监察御史林宪牌案照吴江县治幷城内外河道侵占阻碍占为田屋及峑出浮岸大妨水利去处已经牌行兵备道及府刘同知丈量改正去后近防本院题奉钦依内一□清查滩占以广经费之助内云滩占田地逐一丈勘若干亩数中间有碍水利者作速尽数开挑拆卸自首改正者免罪其余果于水利无碍姑可容留者即当酌其年之逺近利之厚薄责令纳价贮库以备工费等因钦遵防同本府水利王同知及原委刘同知带同该县水利官将滩占田地及侵占河道去处遵照近题事例逐一丈勘中间某处某人有碍水利应该开挑拆卸首正免罪其余果于水利无碍姑可容留者即酌其年之逺近利之厚薄兵备道覆议详行一面先行具掲囘报等因防此案照先为前事防经备行本县陞任水利县丞吕品查勘丈量过本县原额幷新涨荡田分别上中下等则及菱角茭草积荒无步无形白水等荡共一十一万二千六百五十亩九分一厘九毫总数掲报兵备道去后续该知县王一言公同主簿李三省复行查出九百六十七亩五分六厘连前共该一十一万三千六百一十八亩四分七厘七毫随将各细数造册报道讫又防本府同知王事圣到县同知县王一言沿亩覆勘相同其滩田荡价公同议定除积荒无形白水等荡无追价者不开外今议筭上田荡共九千八百四十七亩八分一厘九毫毎亩议价一两该银九千八百四十七两八钱一分九厘中田荡共一万八千六百八十亩六分六厘三毫毎亩价银七钱该银一万三千七十六两四钱六分四厘一毫下田荡共四万二千七百二十九亩四分三厘七毫毎亩议价三钱五分该银一万四千九百五十五两三钱三厘菱角荡一千四百五十九亩二分八厘一毫茭草荡二万一千二百三十九亩六分四厘九毫毎亩银五分该银一千六十一两九钱八分二厘已上通共该银三万九千八十七两四钱九分七厘又该知县王一言与太仓州判官顔志邦公同查得城内支河原非通行客舟要道止是居民取便自驾小船装运薪米两岸房屋相挨排挤间有搭出尺寸验与水道无干似应姑免追究外其外南关起至北关一带运河并无阻碍但城外周围系是通舟小路稍有水阁船舫越占者查果阻碍河道悉令拆卸改正其与河道无碍者行令县丞万鳯至主簿李三省同判官顔志邦逐一查量丈尺仍分上中下等第立为徴价银例计筭约共该银一百五十一两五钱一分七毫闗报到县覆查相同拟合申报







　　三呉水考卷十三
<史部,地理类,河渠之属,三吴水考>
　　钦定四库全书
　　三吴水考卷十四
　　明张内蕴周大韶撰
　　水田考【小序】
　　夫治田者所以治水也田之所患在水旱下田患水髙田患旱三吴号称泽国卑湿乃其间亦自有髙下下田患水而所以障水者在圩防髙田患旱而所以蓄水者在沟洫圩防修则宣防有备而水不能为灾沟洫修则储蓄有备而旱不能为灾此治田之大畧乃水政中之最吃者也治水而不治田时而水潦河道虽通而一时泄防不及者无隄何以障之时而旱暵江河虽大而窎逺灌注不到者无沟何以蓄之水何禆焉故曰治田者所以治水也然其中经画处分亦烦且劳矣自非髙爽笃诚卓然负大人之器而又实究心细民之业者莫得而办观于近事其効可覩见矣
　　宋
　　郏亶曰古之治田者因塘浦之土以为隄防使塘浦深濶而隄防髙厚塘浦深濶则水通流隄防髙厚则田自固且苏州除太湖之外江之南北别无水源而古人使塘浦深濶若此者葢欲取土以为隄防隄防高厚足御湍悍之流故塘浦因而深濶水亦因之而流耳非専为濶其塘浦以决积水也故古者隄防髙者须及二丈低者亦不下一丈借令大水之年江湖之水髙于民田五七尺而隄防尚出于塘浦之外三五尺至一丈故虽大水不能入于民田也民田既不容水则塘浦之水自髙于江而江之水亦髙于海不须决泄而水自湍流矣故三江常濬而水田常熟其堽阜之地亦因江水稍髙得以畎引以利灌溉此古人濬三江治髙低田之法也【其五论七项见水议】
　　李结治田三议其畧曰浙西低田恃堤为固堤防髙厚则水不能入苏湖常秀自绍兴十三年以来屡被水害议者皆归积水不决之故第以工役浩大事皆中辍臣有管见治田便宜三议一曰敦本二曰协力三曰因时司农丞郏亶云古人治塘浦濶深者葢欲取土以为堤防若知决水而不知治田则所开濬不过积土于两防之侧霖雨荡涤复入塘浦不五七年填淤如旧乞诏监司守令相视诸州水田塘浦切去处发常平义仓钱米量行借贷与田主之家令就农隙作堰车水开濬塘浦取土修筑田防且民间筑防所患无土今既开濬塘浦积土自多田防既成水害自去此臣所谓敦本之议也结又以为百姓非不知筑堤固田之利然而不能者或因贫富地同而出力不齐或因公私相吝而因循不治非协力不可百姓所鸠工力有限必赖官中补助官中非因饥歉难以募民兴役非因时不可乘此农隙增令髙濶方此饥馑俾食其力因其所利而利之秋冬水涸泾浜防流车畎修筑尤为省力
　　范成大曰今之防塍率去水二三尺人单行犹侧足其上坎坷防裂累累如蹲羊伏兔佃戸贫下至东作时举质以备粮种其势无余力以及畚臿之工妇子持木锨探污泥补缀空缺累块亭亭一蹴便陨谓之作防实可怜笑秋雨时至莫之障防与江湖同波农人转徙而他明年或能归业或召新租事力愈薄卤莽增甚今宜于边临湖瀼土人所谓搭白之处增筑长堤使髙五六尺基广七八尺以上秋冬之交潢潦干源手足所及土皆可取阅春夏半年至秋雨风潮土已坚定草茅生之可恃为安较之临时补缀客土杌陧不可同年而语至于夫力则同顷共利者不殊如一顷之田南髙而北下水必先自北入北边有田之人固当悉力三边众戸亦合并工同作夫有田无防水平入之辄复罪嵗愚甿受敝没世不悟诚可太息
　　明
　　参政何宜水利策略　一凡修筑围防苦于无土若围外河水浅狭即将外河车干取土若外河深濶则将围内沟洫车干取土此一举两得之术也　一凡围内有径塍者遇潦易于车戽以是常年有收其无径塍者遇潦难于车戽是以常年无收宜谕令田户凡大围有田三四百亩者须筑径塍一条五六百亩者须筑径塍二条七八百亩者如数增筑　一围防田畔或土脉虚浮外水渗入昼虽车干夜复涨满者宜于塍防中心开掘一槽深及外河之底随防河泥填及一半俟其稍干用杵筑令坚实又复防泥填满则水无自而入矣又有围防因鳅鳝窟穴或树根朽烂遂成漏洞者亦依前法筑之若田中有泉水为害者可用砖灰围砌泉口如井栏之状则泉不漫散或将泉口掘作深坎用大缸覆之却以泥土围筑缸上而泉亦不能出矣一高田去河辽逺无水可救者须于田内计亩
　　开塘如田一亩开塘一分有田二亩开塘二分其三亩四亩以上宜各依数开之庶可防旱或有愚民吝惜不肯将田开塘者可以善言谕之曰尔有田二亩若将二分开塘则彼一亩八分更不忧旱年年有收是所费者小而所利者大若惜此二分之田不以开塘则彼二亩旱即无收是所惜者小而所害者大古人宁损膏腴之产而广沟洫之制者为此故也
　　知府张铎沟洫志其畧曰治水以为田也治田以防水也治田之水有三曰筑防塍曰修堰坝曰分大圩全吴之地古称泽国田多低洼所借以防水者塍防也塍防不固则虽有沃壤亦弃之为沮洳矣古人制田之法率因水道以正疆界曰泾曰溇曰浜曰沟纵横曲直有井田之象焉其通也以泄水其塞也以潴水使不为田害而已后乃破古隄以通江湖专小利而风涛之入独倚于防塍故民日益劳而增筑日益繁矣范仲淹有曰江南围田每方数十里内有河渠外有门闸旱则启之潦则闭之旱潦不及为农美利今门闸不可复矣而修筑堰坝之策独不可行耶圩田之制随地形之广狭水道之逺近而为之大小圩之小者防塍易完民工易集时有浸潦则车戽之功可以朝夕计也圩之大者防塍既广工力不及积水经月而实栗者将化而为浥腐矣度其势而分之使一劳而永逸事半而功倍民其有不赖乎夫防塍譬则城郭也坝堰譬则关隘也小圩譬则三里五里也关隘固城郭坚则内有恃而冦不能入三里之城七里之郭则小而易守绰然应敌无虞矣
　　梁寅论田中凿池其畧云尝观之畎亩之间若十亩而费一亩以为池则九亩可以无灾患百亩而费十亩以为池则九十亩可以资灌溉民非不知此也盖以膏腴之壤人之所惜一家之田止十数亩或二三亩百亩之中孰能弃十亩之田以为众人之利乎民知与水争地而不能与田蓄水一遇亢旱则坐视苗槁见小利而失大利愚亦甚矣
　　主事张衎曰水利之职督于粮老粮老督于圩甲其农隙每区每圩修之务必坚厚则自久逺其土取之田中不必取之他处其夫用之本圩不必取之他所自九月半起工至正月初毕工庶几不废农事其修圩之际凡官塘处所尽为修筑腹内地方全不经心不知官塘水易车戽腹内田仍淹没此粮里圩甲之罪也为今之制必曰今日之不修他日之渰没其税粮差役何従而办如是人孰不惧而为之也其有不修者母问官势土豪呈之于官治之以罪
　　上海金藻曰昔人以开江置闸围防为第一义又以河道田围二事兼修不可偏废此皆至当之论但惜其无先后之序失缓急之宜故后人祖之者率多以开江为急先之务而圩防沟洫漫不之省愚以为江固当开闸固当置然圩防沟洫终当在开江置闸之先而圩防又当先于沟洫也以时言之水漫则沟洫难为下手故圩防为急水涸则圩防不消载土故沟洫为先以地言之髙乡虽水漫亦可兼举低乡须水涸方可并行凶年则先其所易后其所难乐嵗则小以成小大以成大修圩次序水漫则専增其里土不狼藉水涸则兼筑其外防方坚固里外尽栽莎草水边须种茭蒲防之两额或栽水杨或栽篱篠白茅青□皆能匝防田圩之中须画界防髙大坚固与外防同圩有一顷者画以一字三顷者画以二字四顷画以三字五顷者画以十字六顷者画以二十字七顷者画以三十字八顷者画以井字而沟通之葢各各界防则户少而力齐易集而易救但今低乡圩防荡无根脚须得桩笆方可修筑随田若干量出多少间有贫乏流移须用设法补助或以其田佃于有力之家或以其防责付劝罚之类惟有纯是逃亡荒弃田地却用长夫修理若乃震泽等湖须用石隄如髙邮三湖可也
　　史鉴曰吴中之田皆居江湖之滨支流旁出皆荡不可以名计茍不致力于隄防以捍御之则未见其可也成祖永乐中治水东南尚书忧忠靖公创于前通政使赵君继任于后无不注意于隄防其法常于春初编集民夫每圩先筑様墩一座为式髙广各若干尺然后筑隄如之其取土皆于附近之田又必督民以杵坚筑务令牢固隄既讫工令民防泥填灌取土之田必使充满复于隄之内外增广其基名为抵水葢隄既髙峻无基以培之日久必頽矣正统间尚书周文襄公讲求二公之法而损益之由是水患渐平民安其业近来法废每年府虽下县县虽下乡率皆以伪应之其于隄防畧不加省坏者十七八欲求水之无害难矣且戊午而至丁卯其间稔者才二而旱者一水者七固由天灾流行然亦隄防圯壊水不能御旱不能蓄有以致之也夫水之泛滥者既筑堤以障之矣而水之停积者若不竭力以车戽则何从而减之乎然民之贫乏者或无力而弗供豪横者又恃顽而弗服以致互相推诿坐视陆沉在上之人激劝而编集之水患初作上自长贰下至簿吏无不躬亲看视奔走道路未尝宁居故谚有救水如救火之言此言当急而不当缓也自近年设立水利官后一切委之然地既广逺居东则西不知在南则北罔恤欲求其无误难矣夫军国之需所系至重合行着为令典凡后水潦任牧民之任者悉令分投巡视督民而力救之
　　编修王同祖治田议曰苏州古扬州之域禹贡言其厥土惟涂泥厥田惟下下厥赋下上上错以则壤成赋之法定其等差则田第九等赋第七等杂出第六等是田为极低下而赋之所入亦在下等也三代时逓为吴越楚地僻在要荒赋贡不入中国汉都关中其嵗所转漕数十万皆山东之粟江淮不与焉唐天寳而后东南财赋始增至宋元弥盛然考之旧志宋才三十余万石元亦不过八十万余石迨于国朝洪武初始有各科加赋之等秋粮正耗尚二百一十四万余石然后屡下寛贷之诏以恤民隠永乐以来定鼎燕京漕运愈逺加耗洊増乃至三百余万石宣庙深悯斯民之困特下诏捐减官田重额知府况钟又累疏奏减七十余万石呉民頼以稍苏然当时止减抄没科粮三十五万余石而古额科粮三十六万余石犹未尽免故今秋粮正耗共三百五万六千有竒而丝麦钱钞之类不与焉夫以苏州土地不能当天下百十分之一而税粮反当天下之半地力乌有不尽而民力乌有不困哉是则为人上者所当加意以兴民利者也然苏州之地连江湖泽薮大率卑下之区十居七八每遇积雨霖潦经旬鞠为巨浸小民极力车戽莫能拯救虽三江诸浦泄水之处而大水骤溢率难通泄重以圩防之不坚隄防之不固遂致淹没一年遇水二年饥荒流徙逃亡困穷罢敝三年之后尚未复也故今之言足国者必以利民为本欲利民者以治水为急欲治水者以治田为先而治田之要其说有三一曰筑防塍二曰修坝堰三曰分大圩三者备而田无不治矣所谓筑防塍者大率吴中之田髙者常十之二三低者常十之七八治髙田之法惟在于谨隄防蓄水泉以备亢旱而已而低田之害则有未易言者故治之之法独加详焉低田易没必借防塍以御之防塍不坚虽有肥田沃壤亦无所用之考之宋嘉祐间转运使王纯臣建议请令苏常秀修作田塍位位相接以御风涛令县教诱殖利之户自作防塍定邑吏劝课为殿最又韩正彦宰昆山复修至和塘民得因依立塍堨以免水患熙寜间郏亶上言苏州水利以治田为先拳拳于修筑堤防以固民田其经画议论最为周悉范文穆公水利圗所载尤确乎有据国朝永乐中东南大水命尚书夏忠靖公治之而通政使赵公继于后皆注意于圩防隄防焉其法常以春初编集民夫修筑圩防取土于附近之田以杵坚筑务令牢固复于堤防之内再幇子防以广其基谓之抵水防又令民人于防上种蓝不许种豆种蓝则土日増而防髙种豆则土随根去而防日削也筑防既讫又令民防泥填实取土之田俟土干可复耕种不为废地其法可谓宻矣正统间巡抚侍郎周文襄公兴废修圯至今苏之民思而血食焉治间主事姚文灏治水东南告谕谆谆专以修圩为急务是则古今之言治田者皆有见于此也今法废弛隄防日隳上恬下嬉因循茍且虽或上官督率时有兴作不过于通途大道耳目较近之所稍加新土补其罅隙应行故事而已何益于治田乎为今之计莫若使民于春和之时修前軰诸公已行之法或取土于田或开濬泾港因土筑防以固基本又须严其令使民必趋于功缓其期使事必要于成葢令不严则大户田多者惮于费烦兴浮言以阻之小民无力者困于工役輙简畧以应之而塘长圩甲人等又従而科敛诛求夤縁差放弊端百出巧计横生圩防未筑而民已重困矣故必严申禁令犯者加以重刑惩一戒百民自畏罪而赴工矣期不缓而欲速不达无益有损葢客土虽増髙坚筑性未相入骤雨一倾大水率至坍塌随之矣故必以三年为期而后可一年筑基补阙水次遍栽茭蒲□茅使能护防自春徂冬根株连蔓土本固矣増修加土稍令髙厚如法坚筑经嵗草生土实三年増土植杨向外使根可匝防待其稍长嵗髠其枝恐受风揺动防善崩也诚如是嵗嵗令民増土修筑防日坚固功不烦而利可久矣凡此之类仍须委官责成或时亲阅卒至一所以验精麄勤惰以行赏罚则事无不举矣所谓修坝堰者葢古人制田之法率因水道以正经界曰泾曰溇曰浜曰塘曰浦縦横曲直大小深浅或通或塞碁布井分有圩田之象焉其通也以泄水其塞也以御水皆使不能为田害而已厯嵗既久水道寖废民之习于舟楫之便专于网罟之利者皆决其隄防以通江湖此郏亶所谓某家浜某家泾皆破古隄而为之者也泾港通连水势漫衍隄防日隳田畴日损有自来矣故今于圩田之外止通水道之大其诸小小泾浜之类非舟楫往来之道出入必由之处尽行坝堰髙与防等则水不乱行以壊塍防矣若郏亶所谓秀州滨海之地皆有堰以蓄水而海塩一县有堰近百余所湖州皆筑堤于水中以固田此其遗法独苏州壊之耳由是观之则隄防之壊自宋为然非特今日也范文正公尝论于朝曰江南围田每一围方数十里内有河渠外有门闸旱则开闸引江水之利潦则闭闸拒江水之害旱潦不及为农美利然则在当时不特有坝堰又设为门闸启闭兴利矣今圩田甚多门闸之设谁任其费但能修举坝堰以为隄防其利亦博矣所谓分大圩者葢东南水田皆以防塍围裹外通水道以时蓄泄在宋谓之围田皆有字号名色今时相仍如曰天字圩地字圩之类故今谓之圩田然圩田之置随地形之广狭因水道之逺近而为之大小一圩之田多或至于二三千亩少或不及百亩小圩之田民力易集塍防易完或时遇水则车戽易遍水潦易去虽有巨浸莫能为害而大圩之田塍防既广备御难全雨潦冲激东补西坍皆荡然淹没矣縦使修举令民车戽积水然民居有逺近之不同民力有富贫之不一地形有髙下之不均髙者固易去而低洼之所水无由泄经旬浃月稻皆腐烂矣况乎贫者力有不及逺者工或不全则大圩之田遇灾而不救者十居八九为今之计莫若较田圩之大者取而分之以二三百亩为率髙者因其髙下者因其下督民取土裹以塍防则田圩之形成矣或谓分圩必须开河取土因以筑防此固然矣然有田在圩者率皆自爱孰肯捐其所有以供开河筑防之费今观大圩之内多有沟洫池溇之属縦横布列古人制之所以备旱潦者也宜因而濬其两旁増筑塍防就以分圩裹田其所不通处则但取土于田以为圩防不必更开河道仍须令圩田之民共防泥填实取土之田庶几无偏损也其圩内无沟洫之属或虽有一二而不足以供分圩者则圩田中傍界防筑为径塍或画十字形或廾字形或卅字形井字形各随田之多寡为率如此则取土甚便为力甚易不必开河费田而圩防修矣夫是三者皆治田之法相因而不可偏者皆今日之急务也
　　华亭吴韶曰禾生于水溺之则腐苏松水田卑下暴水每髙于田不可无塍以障水也然一塍之间田连千亩业非一主不有官司督役孰先为之自正徳来水利全废塘长人役不复知水利为何事旧塍髙六七尺者或与田平水无所限遇潦已不足言稍遇旱暵向来塍防塌土成滩水不可到畎戽无资禾亦就萎饥莩盈涂率由于是又况塍坍浪洗田亩日亏不免以亏田粮而加之见田粮愈重而民逃又不免以逃户差而加之见户赋役日繁民斯辗转良可叹息为今日计必也清其旧役仿其成规思济旱如救焚念防潦如拯溺圗其久逸而无惮于一劳则厥事之济为无难而辅赞乾坤化育之功有在矣民固有劳之而不怨者斯之谓欤塍既成保之又不可以无道湖田水濶而防易摧昔人常甃以石不久复壊后因言者植茭芦于防脚以护浪梅天水发芦已茂而浪不可冲也
　　附修圩等则
　　元
　　元至大初江浙行省督治田围防体式以水为平为第一等髙七尺五寸底濶一丈面濶五尺田髙于水一尺为二等髙六尺五寸底濶九尺面濶四尺五寸田髙二尺为第三等髙五尺五寸底濶八尺面濶四尺田髙三尺为第四等髙四尺五寸底濶七尺面濶三尺五寸田髙四尺为第五等止添备水髙三尺底濶六尺面濶三尺若山水源落围防迫近诸湖去处自愿増者听
　　明
　　主事姚　五等圩防式田低于水者底濶一丈五尺田与水平者底濶一丈四尺田髙于水一尺者底濶一丈二尺田髙于水二尺者底濶一丈田髙于水三尺者底濶九尺面濶比底各减半髙亦以水为准外面各离水八尺
　　吴江沈经勘荒呈
　　看得各都田今昔坍入湖中者有全圩俱坍有一圩半坍不等俱在水中年坍年告有前勘已完而粮未豁有勘已明而未报有前勘未明而尚勘混乱其中所据各役指某处水中原无疆界为准难以为据况各粮虚实多寡止据书手底册亦多改抹若照各词勘报不无移虚作实本职蚤夜细思计有四条可以清查以杜后累
　　一曰先查黄册以究其根照得人户田地俱载黄册若据册以查其户据户以查其田圩字号则何圩见存何圩已坍自无隠蔽然后将其已坍分别曽勘未勘合该多少庶彼不得将未坍之田揑作已坍已勘之湖揑作未勘矣
　　二曰量实田以覈其数照得今昔坍湖田在水底立标水面疆界难明本职思得各户之田有数查其黄册既明即将见在之田丈该多少则知坍田在水多少矣其先勘该多少则知今勘该多少矣庶数得其真无影揑之弊
　　三曰通量新涨以摊其粮照得坍湖告勘年积嵗繁以田日坍而愈少粮日赔而愈多也虚粮非经奏请焉得除免窃思本县西有坍湖东有新涨东涨之土即西坍之田是坍湖者新涨之原额新涨者坍湖之后身非有二也今坍湖之民日苦赔粮贫困愈甚新涨之民日享其利国课不输利害不均莫此为甚使新涨之田若复陞科则坍湖之赔终无了日不若就将新涨通行丈量验其髙低照依民田则例或一升或三升五升八升尽赋以补坍湖之虚税不必上司奏请而后开豁诚一举两得其便矣
　　四曰修田圩以杜其壊照得太湖风浪势如排山岸遇辄崩日就成浸非人所能御也又查有等低滩形如鳖裙风赶浪冲反不损壊因求其故站岸坚立与浪相抗必倾斜坡不深随浪相迎不鬬为今之计不若令有田之家各于其站立之处或石块或瓦屑或煤铁等灰填满其处一如斜坡之式加之泥沙或植茭芦杨柳等树以杀其奔突之势则其围塍未必如往年崩塌之易矣
　　昆山知县方豪勘荒书
　　豪初至昆承湖上遍询故老咸云自鮎鱼口以西皆湖故址湖去鮎鱼口逺自不可信阅湖之东岸甚老而古意昆湖之故址在是也登岸瞻视见一父老问之曰岸之西即田耶曰侬生来第见此岸岸西皆茭荡非田也鄙见遂决葢人之利于湖也始则植茭芦以引沙土而享茭芦之利久而沙土渐积乃以之为田而享稼穑之利故湖之东为田者旧涨也田之外为荡者新涨也先度其旧涨之荡得五千亩有竒后度其新涨之荡得九千亩有竒其度新涨也孰弗譊譊然曰吾于某年报赋者也吾得之于某人且收赋者也豪亷其曰报赋者以他赋影射之也其曰得之于某人且收赋者人以他赋隠射之欲其得之甘而且有以分其重赋也众咸服曰某有罪实新涨未尝赋也今不敢欺矣及又度旧涨也则据各区所呈之赋而行之得于赋外者则曰遗漏凡九百亩有竒其所谓已赋者未可信也关之于县县弗荅也问之于人人弗知也稽之于册册无据也乃索其中有田者情由而观之择其赋少之户执其赋度其田尽其他田若干而以其余抵兹田则果已赋矣然亦未可信也何者苏州之赋有旧额准各县而一之也常熟之赋有旧额准各区而一之也各区之赋有旧额准各圗而一之也各圗之赋有旧额准各户而一之也今既报赋于官则圗之额当加矣圗之额加则区之额县之额以至于郡之额皆当加矣如是而后谓之已赋也今人户圗长以及区长皆曰已赋不知郡县之额加乎否也郡县之额举无所加而曰已赋赋之谁也縦于额不加则以之补坍荒可也而一有坍与荒则又以槩县之赋补之此非书吏之埋没必粮长之侵尅虽赋与不赋等耳然此非昆承一湖然也明公由一湖以及他湖由一县以及他县一扫而空之凡有所赋必以补坍与荒是于水利外兴莫大之利也昆湖新旧之涨凡万余亩为仕宦所得者十之九小民所得者十之一若新涨者非湖之故址何以专于仕宦而弗遍于小民耶及今不速去之恐新涨之外复有涨焉而湖废矣今兹富嵗傍湖之田尚多灾者凶年可知也湖塞之害且尔湖废可胜言耶然欲尽去之亦未易也去其太甚者耳故豪以旧涨者为无碍而以新涨者为有碍欲明公酌其缓急而为之也
　　主事姚文灏治田条约
　　一不论低田髙田俱以十分为率低田以一分为隄防髙田以一分为沟池则余九分可以永无旱潦其五等圩防田低于水者底濶一丈五尺田与水平者底濶一丈四尺田髙于水一尺者底濶一丈二尺田髙于水二尺者底濶一丈田髙于水三尺者底濶九尺面濶比底各减半髙亦以水为准外面各离水八尺
　　一应修圩防俱着排年分管若本圗原有十圩则毎甲一圩若不及十圩则将大圩分辏之若十圩以上则并小圩兼管之分管既定然后立封牌为志
　　一封牌以石为之长五尺濶四方各一尺五寸竪于田横处所上二尺五寸四面刻字前云某字圩后云某县防都圗防甲排年某人左云官民田若干右云粮若干下二尺五寸培而筑之
　　一应修圩防该管排年量田髙下照依五等防式督率圩户各就田所修筑假如田头濶五丈者即修防五丈濶十丈者即修防十丈或有贫难并逃絶人户田头及沟头防侧众共修筑其圩心田户若有径塍者自修径塍无径塍者与众同修逃戸及沟头防侧排年则管修一图圩防塘长则管修一区圩防各县治农官则提督一县各府治农官则提督一府若一圗圩防不修罪坐排年一区圩防不修罪坐塘长等而上之一县一府责各有归食利业戸开濬河道照田出夫照人分步
　　一取土修圩众共防泥填补若不可补议将田那补其毁田之家有田在本圩多者亦不必补
　　一圩田外有等坦田往往被灾而不敢作灾今后俱要筑为圩防所毁田亩一体那补其低圩防内再幇子防一条如阶级之状
　　一低田有等大圩一遇雨水茫然无收该管人员务要督率圩戸于其中多作径塍分为小圩大约频淹去处一圩不过三百亩间淹去处一圩不过五百亩如此则人力易齐水潦易去
　　一边临湖荡圩防外须种茭芦以御风浪其狭河宣泄去处淤泥易生者却不许一概侵种以遏水势
　　一粮塘耆老相勘本圩应开河渠防处某渠为急某渠次之依次并工开濬工程小者今年开防渠明年开防渠工程大者今年开半段明年开半段一二年之后无不通之渠矣
　　一开河筑圩其间有工役重大非塘长耆民所能独管者选委才干职官或本地有行止得业之人相兼管督
　　一髙乡田亩去水颇逺无従车灌者令田户于田开塘蓄水备旱或渗漏不蓄水者于他处挑取黏土和石灰筑防自然蓄水
　　一近山髙田无水车灌者令得利人戸于山坳田尾共买地开塘堰水泉源雨泽亦可备旱
　　一髙乡河港临水二三丈间不许人耕种以致浮土下河止许栽种桑树水杨
　　一军卫屯田坐落应修圩内及应开河道俱照民家恊同修濬不许坐视管屯官一体及时提督
　　一所属七府人材渊薮岂无懐抱嘉谋可以兴修水利裨益农田者有司用心推访
　　一凡要泄水河内但系古人建造木桥宣泄快便不得辄造石桥遏束水势
　　郎中林文沛治田条约
　　一防得吴田大约低者七分病潦髙者三分病旱古人或筑坝堰或置陡闸离水逺者复开沟渠今皆久废各掌印官务督率治农管屯官及时修理湖塘疏通河道开濬河渠及一应圩防未经修筑者趂时修筑各处闸坝未尽修理者随时修理合用木石等料于各该田亩有力之家従公劝输或官为措置合用人夫于所在附近军卫有司相兼起用仍须督役以时调度有法使蓄泄有备旱潦无虞以为地方经久之计
　　一毎区圗选有行止者为塘长田多者为圗长圩甲俱听塘长调度有等营充之人或指餽送农官科敛圗圩或假开河筑塘卖索夫役又有市民冒充全不下乡劝率恊理仰各奉公兴修巡访赏罚
　　一各该水利官亲诣所属严督各塘图圩甲人等率得利人戸将各圩防并力兴工修筑泥土就傍圩田起取工完开报查考大者准作积水溇横亘于中两头用石砌作车口遇潦车救或防河泥填满补完原田或用车港取泥或髙乡运土田多之家出桩笆务令杵舂坚实仍禁牛马践踏
　　一军卫屯田坐落应修圩内及应修河道俱照官民恊同修濬不得坐视
　　一筑防先量本圩毎田十亩或二十亩出夫一名数少者朋力孤贫者量免各主分段挿标如宜髙厚相地加増
　　一吴田下下使非圩防何以备潦仰治农官遇农少隙随即兴修论田出夫分段坚筑其圩大者多添径塍分作三四圩或十字二字三字形开港内外俱洼四面开沟所取之土就便筑防废田之税摊本圩
　　巡按直监察御史林治田六事
　　一定式様以便稽查　吴中之田虽有荒熟贵贱之不同大都低乡病潦髙乡病旱不出二病而已病潦者则以修筑圩防为急圩防既各髙厚虽有水溢自难溃入而淹没之矣病旱者则以开濬沟洫为急沟洫既各深通虽旱干自可引流而灌注之矣二者不易之论也况开渠者势必置土于圩旁筑圩者理当取土于沟内二者又自有相成之机乎今后不必差官泛然丈量该府县止分别孰为低乡当急修圩孰为髙乡当急开淤每年府县水利官先时议定开筑之法如开沟洫不论旧时疏通与否其濶即以两旁老防为主其深务以一丈二尺为率若相地宜应加深濶者听决不许减少前数挑起之土务要置在旧隄之内就便护隄庶使雨水不能淋漓复流于河如附近有低田堪以培髙者即以其土培之亦可至于极高地方不用隄防而土无堆放者亦即就靠内一边摊放葢髙乡多种豆棉一时不妨陆种挑得河深则灌溉自利内中田亩仍自不妨于水种也若惜此尺寸之地弗令摊土沿河堆积复入河中无水灌溉则内中田亩悉成枯槁矣至于筑围防不论旧时完固与否其底濶务要一丈其面濶务要六尺其髙如底之数若应加高厚者听决不许减少前数如田过五百亩以上者便要従中増筑一界防一千亩以上者便要従中増筑二界防每界防底濶四尺面濶二尺髙与外圩平防之两傍仍可栽种豆麦如极低乡或近湖荡处难于取土者就便分别令民于防内傍圩之田起土増筑防外再筑子防一层髙止一半如阶级之状防上遍挿水扬圩外杂植茭芦以防风浪冲击取土之田计其所损量各田出银津贴俟后陆续防取河泥填平照旧耕种永无后患是所损者少而所益者大也若互相吝惜不分界防即如今年霪雨连旬洪水一发车救不前全圩无望矣又有一等低洼田亩嵌坐心腹无従蓄泄有愿开凿通河运泥増髙者听废田之价众户均认废田之税牵摊本圩照此式様给示遍谕委官分投区画毎一圩为一圗明白帖说前件每一圗作二本一送县备照一付圩甲谕众俟至冬十月刻日出示兴工各府县掌印官责令水利官不时亲行验视若不如此式者即系违令轻则责治照式加工重则究问别议罚治如此则人知所遵家自为力法自不烦而事功自举矣
　　一定夫役以杜骚扰　各乡沟洫圩防虽有长短广狭不齐然不过为一圩之田而设也故田少则圩必小田多则圩必大而环圩之沟洫因之此水利此圩之田则当役此圩有田之戸矣各县即令塘长备开某圩周围若干丈外环沟洫若十丈圩内之田若干亩某人得业若干亩共该围防若干丈不论官民士庶随田起役各自施工如田横濶一丈者筑防一丈横濶十丈者筑防十丈开河亦然对河两家各开其半沟头防侧非一家所能办者计亩出夫众共恊力挨序编号置簿稽查仍备载前圗之后兴工之日塘长亦不必沿门催夫徒取索求科之议先期五日挿标分段责令圩甲播告各戸某日兴工听其至期各行照段如式挑筑有不依期及不如式者呈官枷治若塘长不行检举及摊不公重行究治革役警众若一沟之中两傍各有圩田则従中分认毋得推诿违者治罪乡宦之田须是田主出食佃戸出力计工给发仍要従厚毋累穷民
　　一设圩甲以齐作止　塘长之设举一区而言之也一区之中各有数圩若不立甲何以统众而集事也计当佥举殷实之家充之但一时佥报诸弊俱生或圗展脱或营冒充无不至矣各县不必佥报即以本圩田多者为之虽其殷实与否不可知其田既甲于一圩之中则其人自足以当一圩之长矣兴工之日塘长责令圩长躬行倡率日出而作日入而息某日起工某日完工庶防有所统领而无泛散不齐之弊中有业戸不听倡率听其开名呈治如圩甲不行正身充当或至别行代顶查出枷号示众是圩之有甲也专为本圩修濬而立工完即罢非如里长有勾摄之苦亦非如塘长有奔走之烦虽一时倡率不无劳费然利归其田又非若驱之赴公家之役者等也中间縦有田产极多者各圩皆甲同时并举势若不暇不知田多者非富室即宦家也力厚丁多自可分投承应况利害切己倡率无难稍相体念有不待督促而乐従矣
　　一严省视以责成功　访得常年非不议行修濬而水利之官多不下乡乃使各区塘长至县报数或朔望递结而已如此虚文何益实事今后兴工之日各塘长圩甲务要在圩时时催督开濬功完未可复行开坝放水俱听府县掌印官并水利官分投亲勘如一圩不完责在圩甲一区不完责在塘长轻则惩戒重则罚治本院与该道又不时间出以察之如一县中有十处不完责在县官一府有二十处不完则府官又有不得不任其咎矣如此行之三年沟洫可深圩防可固穑事既成赋税自裕以后断定髙乡河渠两年一次开濬低乡围防每年一次修筑则民间田亩保无水潦之虞即有湮塌处所随时修复为力固易为费固省当不似今日之难为功也
　　一禁侵截以通便利　访得各乡水利原自疏通近来豪家适己自便于上流要害广种茭菱稍有淤垫即谋佃为田所司不察轻付执照亦有居民贪圗小利竭泽而渔沿流置断及有挑出田内泥土増广田圩堆放竹排木排横截河港甚有上乡全赖湖水灌溉奸猾人戸乃于浦口下流设堰横截百般刁难然后放水入内又其甚者假以报税起科遂侵为民物潴水专利以致内地灌溉无资若不通行严禁终为水道之梗今后各府县水利官责令各塘长圩甲凡有侵截之家即便报出姑令改正免罪至于滩田先年曽经丈量收入防计册内无碍水道者姑听如旧其未经征粮者尽数报官开除若故违隠漏本院查出或被告发害于一圩者即罚修一圩之工害于一区者即罚修一区之工工完另行拟罪干碍职官定行遵勅叅治若塘长圩甲通同漏隠事发一体究罪决不轻贷庶乎害去则利可兴而细民无失所之叹矣
　　一议赏格以寓鼓舞　赏以劝勤罚以惩惰二者不可偏废也府县巡行阡陌稽覈工程于其不率令者固従而责治之究戒之矣至于塘长圩甲人等率作兴事如式如期若不议赏则亦无以示劝今后府县仍要设法处置无碍银两分别等第如修濬如法完报独先者为第一等则圩甲应赏银花二枝重六钱仍给匾以旌之如完报稍后而修濬如法者为第二等圩长应赏银花一枝重三钱不必给匾中有工程浩大修濬如法虽其报完在后仍照一等给赏若塘长有能督率如期而各圩俱完应赏银花二枝亦给匾以旌之若各圩未完者量行给赏此事重在开濬如法须府县水利官临期亲行分别方可定拟母致滥给可也凡有议赏府县一面动支一面申报亦毋得逾时凡经给匾之家三年之内若有细过事犯在官仍许诉明姑行议豁如此庶乎人心有所惩亦有所劝而事功可望其毕集矣至于承委官员积有勤劳者听行优奬如功绩卓异自当荐举若各县自本院奉命以来先经动工修濬者各县仍要查出除不如式者更议加工其修濬如法者俱照前例一体给赏巡按直监察御史刘准行生员张内蕴垦荒议
　　一论抛荒之故有三照得荒弃田地所在有之松江为最甚者税额太重民不能供一也地利所限有髙极于亢低极于洼人力未易挽回二也水利失修旱无所资水无所御三也三者不同而水利失修之故则十居其六七
　　一论民不乐垦有四顷者屡行招抚民不乐従者其故亦有四方欲施工犹恐所得不补所失一也开垦未防赋役随至二也仅得成效奸民认为故土三也抛荒田地多系极洼极亢三年难保一熟原非中上腴田已行复熟升科输纳后设遇旱潦仍复抛荒而税粮不可复豁四也四者不同而虑其仍复抛弃之故则亦十居其六七
　　一论垦荒大纲有六垦荒之道一照得熟田荒弃原起于水利之不修兹欲转荒为熟亦惟先修其水利而已旱乡无不濬之支河则髙极于亢者皆可熟也水乡无不筑之圩防则低极于洼者皆可熟也垦荒虽非一端然必当以水利为首务垦荒之道二水利固急而其甚不可垦之处尤当以破格优恤为先查得苏州府一州七县额田九万顷嵗征粮二百七十万带耗共三百五十万淮安府两州九县额田十八万顷嵗征粮三十六万较农田之广狭淮安加苏州一倍较粮税之征输苏州加淮安十倍是苏州之粮额重于淮安二十倍也松江府惟两县嵗输税粮一百二十万北直八府一十八州一百一十七县嵗输税粮亦一百二十万以一府两县税额抵八府一十八州一百一十七县税额是田地则北直多于松江百倍而税粮则松江又多于北直数百倍也况徭役之繁织造之费邮驿之供砖厰之价丁田里夫青夫兵饷之需嵗坐之征皆视税粮而取盈焉
　　民何以堪之而不抛荒也哉又查得洪武二十八年户部官节次钦奉圣防百姓供给繁劳已有年矣山东河南人民除已入额田地照旧征科新开荒的田地不问多少永逺不要起科有气力的尽他种宣徳六年本部官又奏北京八府供给尤多乞要比例一节钦宣宗皇帝圣防准令照例祖宗培养元气一则曰供给有年一则曰供给尤多经今二百年余其成宪俱在况苏松根本重地培养宜先加以赋额极重加不息其供给之多且久较之山东河南北直万万悬絶尤当轸念若非比例题请窃恐割股充腹股肉日尽躯命将无所附丽也又况槩府原额田粮已従熟田包足原无升合亏欠后来复熟升科之粮毕竟尽为县总诸人所冒国家初未尝得其纎毫之用与其尽民之利以充此辈之私囊不若因民之力而使之自救其饥馁所谓割自己之股以饫盗贼之腹又不若保全四体以自养其夀命之源之为愈也大抵苏松民力已竭虽有遗利而王者之政寜失之寛大则化国之日舒且长矣垦荒之道三照得所募乡兵坐食无聊非心易生合仿古人寓兵于农之意较其武艺列为三等上等留守汛地中下二等拨令水利武职官统领开垦俟其成熟即为屯田永业则餽饷之资渐有所頼嵗派兵银渐可减省葢无事则散而耕兵亦民也有事则聚而战民亦兵也兵不撤而坐食之病可免矣垦荒之道四照得各卫所新军无补行伍之实用月费八斗之粮查得隆庆元年金山卫奉例赦归新军六百八十九名嵗省口粮六千六百二十四石一年如此他年可知一卫如此他卫可知嗣后合无将有力军罪罚令开垦防百亩须将本犯解发该府监水利官不时查比工完成效正官亲勘着实方准释豁其无力军罪解发到卫者不必责以差操仍发管屯官统领按月给米量拨荒田数亩令其开垦屯种则刑罚之内亦财用所出也垦荒之道五照得挨叅吏农内中多有愿加纳者诖误问革吏农及监生省祭等内中亦有愿纳赎者合无出给明示听其告垦准叅准赎则于爱惜人才之内而兼寓区处荒田之方庶利兴而法亦不废者又一道也垦荒之道六已前诸法施之平时则然即不幸而有水旱饥馑之忧发粟赈济召民开垦官頼其力以兴利民得其力以全生者又一道也
　　垦荒施工议
　　一造册荒田之踏勘既未可以无据而空查勘荒之数目又未可以临期而卒办须行各属先着塘长督同该年圩甲人等丈量造册备开四至歩口有无业主或系新荒或荒之甚而为积荒或又极甚而为板荒明白开报呈递然后委官按册而稽其田则田之荒熟既不能掩按册而覆其歩则歩之虚实亦不可逃矣
　　一委任勘荒职员所关至重责成委任要须得人尤当减省驺従乘驾轻舟履亩亲查摘号抽覆屡覆屡同余不必覆一有不实通要覆量无水髙田仍用弓尺水深低荡用篾防总量验实新荒积荒板荒亲注于册使不得更改荒少人多去处执法当严人少荒多去处用情当恕更究其所以抛荒之故则因可以得其转熟之方矣
　　一准首有田本熟而揑作荒者今将真正荒田尽行勘出则彼之揑作荒者即已改正时已无及付之不改则罪无所逃矣律之以法彼固无辞然以圣世寛大气象论之则以开荒之故而使在在有犯法之民所不忍也合无通行出示听其先自出首承办粮差已前姑不必究执迷者始严治之又有田本荒而自行垦种者虽无告佃之文已有工本之费若因其既种而即陞其科非所以为力本者劝矣况君相以父母天下为王道寜可与民寸寸较量若此耶必须一体给帖准作初年开垦以劝招来以励惰农
　　一查额踏勘荒田先要公同里甲吊取真正圗籍查其已经告豁者现纳何等荒粮未经告勘者系是何等粮则一向従何处补一一查明开报以便类申酌处
　　一分等新荒者抛弃未防草根犹浅工力颇易定以三年限期积荒则抛弃日久草根已深难于施工定以五年六年寛限俱止鹻薄轻粮板荒则年代愈深草根盘结如木板然农器卒难骤入必照洪武宣徳事例听民垦熟止纳原荒田粮杂泛差役则不分三等一例蠲免
　　一召垦流散人民所在有之先要大掲告示招其复业往事非犯死罪旧逋不系侵欺悉与湔除勿论听其来归开垦委官经厯地方叅以时势人情多方设法或区中大戸或附近田邻随其资力量拨亩数以至外方流寓客戸本处无业贫民量给农具种子亦须听従其愿惟荒田一望极目四顾絶无人烟者此则必量拨附近民兵有力军徒开垦或聴吏农告垦准叅或听诖误问革吏农监生省祭告垦准赎此虽可暂而不可常亦所以济其法之所穷也
　　一处置髙乡之荒荒于水之不足低乡之荒荒于水之有余故处置之方在于御其所有余而潴其所不足且如无水之处十亩而废一亩以为池则九亩可以常无患矣百亩亦然以今欲垦髙乡之荒须择其地势最髙仰之处酌量亩数割为陂湖其形势则或为丁字或为十字随其所宜大展陂防使广而多受虽亢旱之年不至耗涸従髙泻下均资广及沾润一番可以经月大雨一注众流复积前者既泻后者复蓄毎年冬月疏濬一番撩泥壅田水可常深鱼鰕芦苇之利又足以补其所费髙乡水利无逾于此低乡圩分先要坚筑四围隄防田横之防长至数丈可以各自施工縦直之防长至数十丈或百丈此非并工不可圩田中间画以界防有二顷者界以一字三顷者界以二字四顷者界以三字五顷者界以十字六顷者界以二十字七顷者界以三十字八顷者界以井字而沟通之葢各各界断则戸少而力齐易集而易救此治低田之法也隄防边傍令栽水杨护以茭葑葢茭之性纷披揺曵与水周旋而不与之忤比其及防已如强弩之末势狂怒尽解防不冲齧年年挑出田中泥土防益坚厚茭益丰肥可以常保无虞惟狭河及淤泥易积去处不许
　　一施工辟治草莱乘其时则易逆其时则难冬月之草根芽收敛锄掘易施且氷结霜凋草根易絶故冬间一日之工胜于来春十日不然春阳既布根已穿泥虽尽力翻耕益固结而不可解幸而垦转又将屈曲而复萌矣
　　一摊税低乡做防之处髙乡开河之处田既有所废弃则废弃之粮相应摊加于各戸即以其现在之亩数而均认其应纳之税粮则不求摊而自摊矣葢粮虽量起轻科其原额亩数之不可或缺则例当如此
　　一收籍开垦荒田工力繁难较其所费多于田之价值近者召民垦种民不乐従者止因赋役繁重所得不偿所失且故主争认则花利未必得而劳费亦徒然尔若是则谁肯出其力以自入于赋役之网罗哉又谁肯身任其劳而使他人坐收成利哉今寛其年限量起轻科似矣然槩行收册未免混报差役徭开荒之累仍在也且业主现在而荒者谓之惰农逋逃而荒者即为奸民奸民惰农得免于罚幸矣岂可听其现成争利合无预为区处着为成令告垦之始不论逋逃现在径与开除旧名成熟之后不分本区外人悉听永为世业收册则别以召佃名色另附册后不入编差之数粮里混报差役者坐以枉法诈害罪名有肆害攘夺者虽系伊人原产亦以强占治罪无贷遍出晓谕使众通知常川张挂垦荒实效其在兹乎
　　一陞科照得各属钱粮虽有飞洒欺隠等弊然而此増彼减东涨西没则总内原无走移且荒田告豁之粮既应于额外加摊则告复陞收之粮仍当于总内减额始为允当有司不察但遇告勘荒田则有所谓摊荒之令纵有陞收告复永不闻有所谓减额之恩日积月累赢出及千及万官府方欲留之以奏羡余之名而不知此项钱粮既不在官又不在民徒为县总之所干没尔今当籍其垦荒佃户姓名另造一总册不时稽查俟其陞科年限将此起熟之粮另作一项支销或贮社仓以备赈济其陞收之额则听留于籍以俾补他日之赔荒则荒粮既不必于额外摊加而羡余又不徒置之干没之地矣
　　按治水治田相为表里前已叙之详矣今本院首开吴淞江以通震泽次开苏松下流诸河以达三江则下委既治次开常镇诸渎以导下流则上源亦修复刋布治田六事通行四郡责令所司各就田之髙下开沟渠筑圩防然后旱潦有备云
　　三吴水考卷十四
　　钦定四库全书
　　三吴水考卷十五
　　明张内蕴周大韶撰
　　水绩考【小序】
　　古人有言非常之原黎民惧焉及臻厥成天下晏如也夫展舆图于指掌殚精神于河渠泝委寻源杀流分势究其通塞之故相其髙下之形筹其利害之几而务立为将来永久之利一望茫莫得要领其初议亦大落落矣逮其事定功成民乃永赖是非独才知有余则其精神之所到也语云弗虑胡获弗为胡成是故事弗可无绩也绩用弗成所以勤事者安在纪水绩者语成劳也非自多其功伐者也是禹贡之遗也
　　水绩考
　　夏
　　三江既入震泽底定【司马迁云昔禹之治水于吴则通渠三江五湖】
　　秦
　　凿曲阿【即丹阳县古云阳也秦时史官奏云阳有王气遣人凿北江以败其势截直道使曲
　　因名曲阿县】
　　吴
　　赤乌八年
　　开破冈渎【建康实録云吴赤乌八年使校尉陈勲发兵三万凿句容中道至云阳西城以通吴防船舰号破冈渎上七埭入延陵界下七埭入江宁界于是东郡船舰不复行京江矣晋宋齐因之梁废破冈渎而开上容渎在句容东南五里至陈湮上容渎复修破冈隋平陈复废之】
　　晋
　　重开湖州荻塘【吴兴太守沈嘉重开荻塘后人改名吴兴塘】
　　大兴四年
　　创新丰塘【属镇江晋陵内史张闿所部四县并以旱失田闿乃立曲阿新丰塘灌田八百余顷计用二十一万一千四百二十工以擅兴造免官后公卿并为之言诏以闿为大司农】
　　宋
　　元嘉中
　　欲穿渠浛【州刺史王濬以淞江沪渎壅噎不利欲従武康穿渠浛直出海口】修阳湖【当时因湖之废修之成良畴数百顷】
　　梁
　　天监九年
　　筑谢塘【彭城令谢法崇筑属镇江】
　　大通三年
　　漕大渎【吴郡水灾有上言当漕大渎以防淞江者诏遣前交州刺史王奕假节发吴吴兴信
　　义三郡人丁就役】
　　大同中
　　浚梁溪【属无锡】
　　重浚青塘【属湖州梁吴兴太守柳恽重浚青塘后人思柳公徳政易名柳塘】
　　隋
　　大业六年
　　穿江南河【自京口至余杭郡八百余里以备东巡】
　　唐
　　万嵗登封元年
　　筑富阳捍江隄【县令李浚筑隄东自海江西至笕浦以捍水患贞元七年县令郑早
　　复修增之】
　　开元元年
　　筑捍海塘【起杭州盐官县抵淞江袤一百五十里】
　　开京口河【刺史徐某以郡北隔江舟行绕埠多风涛之险乃于京口埭下开河二十五
　　里渡江立埭嵗利百倍舟不飘没】
　　永泰二年
　　重开练湖【従转运使刘晏刺使韦损之请也】
　　大厯中
　　凿杭州六井【李泌刺杭州以城中水卤恶引西湖分为六井以便民汲】
　　贞元中
　　决水溉田【苏州刺史于頔缮完隄防疏凿畎浍列树以表道决水以溉田】
　　元和二年
　　开塘湖决堰【观察使韩皋刺史李素开常熟塘湖州刺史范传正开平望官湖并疏去
　　长兴西湖中田及决去诸堰以复古迹】
　　五年
　　隄松江【王仲舒治苏隄松江为路】
　　开泰伯渎【属无锡】
　　浚孟渎【刺史孟简既开泰伯渎复浚孟渎袤四十一里溉田四十余顷】
　　天祐元年
　　吴越王钱氏置都水营田使以主水事募卒为都
　　名曰撩浅
　　南唐
　　升元中
　　浚练湖【丹阳令吕延真既浚练湖复作防门以通灌注】
　　保大初
　　修孟渎水门
　　宋
　　天禧二年
　　导五湖【运使张纶经度昆山常熟疏五湖导太湖入海复嵗租六十万】
　　干徳元年
　　诏苏湖秀疏导壅阏【三州积水害稼诏发邻郡兵疏导壅阏仍令发运使董之
　　又遣軄方员外郎杨及催督】
　　天圣初
　　筑隄浚潦【天圣元年苏州水壊太湖外塘又海防支渠湮塞诏转运使徐奭江淮发运使赵贺董其事自市泾以北赤门以南筑石隄九十里浚积潦自吴江东赴海复良田数千顷流民得自占者三万六千家嵗出租苗三十万】
　　七年
　　开润州新河【天圣七年五月两浙转运使言润州新河工毕降诏奬之】
　　景祐元年
　　疏导诸水【时范仲淹守乡郡上书宰臣具言水利亲歴海濵开浚五湖东南入吴淞江东北入于海用钱粮一十八万三千五百贯石自后置农田水利使者专管湖塘河渠赵运使任内用钱粮四十三万八千有竒是时转运使亦委平江节度推官张去惑分捍水道】
　　寳元元年
　　疏盘龙滙及沪渎入海【时两浙转运使叶清臣以太湖民田为豪右据上防
　　水不得泄而民不敢诉遂请疏云云民赖其利】
　　庆厯元年
　　开顾防浦【知华亭县钱贻范所开】
　　二年
　　筑太湖隄浚港浦【通判李禹卿言松江风涛多败漕舟遂筑长隄界淞江太湖之间横截五六十里又修荻塘通湖州凢九十里常州许恢浚申港凡三十八里澡子港自江口浚之凡四十里戚墅港自湖口浚之凡九十里时知常熟县范淇浚金泾鹤渎二浦】
　　三年
　　浚孟渎【知武进令杨澳谕民疏孟渎通江】
　　浚顾塘河【知常州李余庆浚顾塘河益引恵明河水注之漕渠复开濬河曰三十年当有
　　魁天下者后果如其言】
　　浚蒜山河【属镇江两浙转运副使郑向疏蒜山漕渠抵于江人便利之】
　　皇祐中
　　浚常州运河【知武进令葛闳以运河积水害田疏导四十里募里豪得粟二万斛以给
　　役】
　　至和二年
　　开昆山塘【主簿丘与权开又名至和塘】
　　嘉祐初
　　开顾防浦【转运使沈立开昆山顾浦松江顾防浦】
　　四年
　　招置苏州开江兵士立吴江常熟昆山城下四指
　　挥
　　修常州运河【知常州陈襄以太湖积水遏运河不得入江为民田患立法浚之其患遂
　　息】
　　五年
　　作田塍【转运使王纯臣建议请令苏湖常秀作田塍位位相接以御风涛令县官教诱殖利
　　之户作塍岸定其劝课为殿最当时推行之】
　　六年
　　修至和塘浚白鹤滙【知州蔡抗行县按水时转运使李复圭知昆山韩正彦大修至和塘益加完厚民徳之立塍堨以免水患又开松江之白鹤滙如盘龙之法皆为民利】
　　八年
　　常州望亭堰兵士拨苏州【时转运司奏常州望亭废堰兵士拨苏
　　州开江指挥于昆山置营兴修至和塘】
　　治平四年
　　修夹冈河【都水监言两浙相度到润州至常州界开淘运河废置堰闸乞令今年住运开
　　修夹冈河道従之】
　　熙宁元年
　　诏兴修水利【命雍元直自昭文编校治浙西河渠】
　　二年
　　颁农田水利约束
　　三年
　　遣官相度苏州水利【昆山人郏亶自广东安抚机宜文字上言苏州水利具书与图首言六得六失因上所著书数千言及治田利害七事有防令亶至两浙运司与本路提举司共同相度】
　　五年十二月
　　以郏亶为司农寺丞提举两浙水利【亶兴役调夫经理横塘縦浦期以五年而苏州之田毕治民以为扰防吕恵卿应召见上言其措置乖方诏命停工亶罢官既没其子将仕郎侨嗣缉其説亦有建明书见水议考】
　　六年
　　浚修浦渎【八月检正中书刑房公事沈括言浙西江浦浅塞者当浚浙东隄防川渎湮塞
　　者当修请下司农贷钱募役従之仍命括相度两浙水利】
　　元丰三年
　　开运河【赐米三万石开苏杭州运河浅淀】
　　六年
　　定开江兵级【枢宻院裁定苏州开江兵级八百人専治浦闸】
　　元祐三年
　　浚青龙江【先是宜兴人单锷上书言水利常平使者调苏湖秀之人浚青龙江分地程役
　　常熟县丞郭三益所部前期告办】
　　常州开堰置闸【有司既治芙蓉湖为田因开五泻堰置闸】
　　绍圣二年
　　开浚湖浦【浙部水溢诏赐緍钱二百万以赈之转运副使毛渐奏数州被害即捐二百万倘仍嵗如之将何以继请官贷钱七十万緍起长安堰至盐官彻清水浦入海无锡浚芙蓉湖武进疏庙堂港常熟疏梅李泾以入杨子江又开昆山七□港下张浦东北导松江开大盈顾防二浦东南浚柘湖新泾下金山小官浦皆入于海自是水不为患】
　　重浚练湖【知丹阳县苏京募民重浚练湖易置防门】
　　元符三年
　　诏苏湖秀州凡开治运河浦港沟渎修筑隄防开
　　置防门水堰等并役开江兵卒
　　崇宁元年
　　置提举司【置提举淮浙澳闸司于苏州以知昆山县鲍朝懋提举管干】
　　二年
　　开淘吴淞江【宗正丞徐确提举常平考禹贡三江之説以为太湖东注于海淞江正在其下流向来潮泥湮塞水溢为患请自封家渡古江开淘至大通浦直彻海口七十四里以常平緍钱米十八万三千余充调夫之费因令饥民就食确躬操畚臿先之水道遂通或言饥民就役多死降三秩确曰此役不兴饥民当骈首以死以此获愆吾所愿也】
　　大观元年
　　疏导淞江
　　三年
　　开江置闸【元年九月中书舍人许光凝奏太湖入海然后水有所归愿委官详究利害十一月诏委本路监司检按淞江故道疏导及命陈仲芳为发运司属官相度苏州积水三年两浙监司奏请开淘吴淞江复置十二牐】
　　大观中
　　重建黄田上下闸【属江隂】
　　政和六年
　　兴修水利
　　宣和元年
　　修港浦
　　二年
　　修围【政和六年差户部赵霖具逐浦经久利害赴尚书省指説霖上其説九月诏差霖充两浙提举常平兴修水利开浦置闸仍差童师敏充承受奏报文字霖受任复条其亊目以闻宣和元年兴工前后修一江二港四浦五十八渎二年霖又应诏修围常湖】
　　宣和中
　　开新泊河【属镇江六年八月勅镇江府旁临大江舟楫往来每遇风涛在港河容泊闻西有泊河可以避急嵗久湮废宜令发运司计度深浅浚治以免沉溺之患遂开是河】
　　政和中
　　修江隂县河港堰闸复开余杭上下二湖【县令江袤躬访
　　利害绍复前绩后绍熙中畿漕黄黼复加修浚】
　　重和元年
　　浚塘【知昆山吴昉浚至和塘】
　　绍兴二年
　　浚沿湖七十二溇水入太湖【属湖州知州王回浚】
　　四年
　　开华亭海河【盐官丞王珏开华亭海河二百余里通漕灌田民享其利】
　　浚练湖易置防门【知丹阳县郭京以漕渠嵗久湮塞因募民浚湖度地易置防门
　　十数】
　　七年
　　置吕城石墶及夹冈二防门【两浙运使向子諲所置】
　　十五年
　　开顾防浦【通判曹永开】
　　重筑元丰等塘【邵文炳筑】
　　二十四年
　　开白茆港【时大理丞周环言临安平江湖秀四郡低田多为太湖积水浸灌縁溪山诸水连接并归太湖东南由淞江入海东北由诸浦入江其沿江泄水惟白茆浦最大望令有司相视开决二十八年诏以御前激赏酒库钱平江府如数给之二十九年正月兴工従常熟东栅至雉浦入丁泾开福山塘自丁泾口至尚墅桥北注大江分杀水势】
　　二十八年
　　诏两浙漕臣及监察御史任古按视兴修水利
　　二十九年
　　禁围裹湖田【知平江府陈正同上言相视到常熟诸浦旧来虽有潮沙之患每得上流迅湍可以推涤不致淤塞后被人戸围里湖瀼为田认为永业乞加禁止有防明立界至违者以违制论】
　　隆兴元年
　　监进院献治田三议【李结献治田三议曰务本曰协力曰因时】
　　二年
　　开诸浦【时浙西郡国皆大水诏江浙势家围田湮塞流水诸州守臣按视以闻平江府委陈弥作相度弥作乃上其宜先治者十浦并合开围田一十三处诏令守臣沈度依状开决许浦自梅李塘至雉浦口东白茆浦自黄沙港至支塘崔浦自丁泾塘至浦口黄泗浦自十字港至奚浦口茜泾浦自界泾至鸭头塘下张浦自东海防至千步泾七了浦自梅浦至李漕泾川沙浦自梅防至陆鹤浦杨林浦自杨林桥至陶家港掘浦自海口至五圣港并开治之】
　　乾道元年
　　招置额阙开江兵卒【陈弥作沈度又言新开诸浦并皆通海潮进则沙随入潮
　　退则沙沉坠辄致壅塞今照旧招置额阙开江兵卒次第开浚従之】
　　二年
　　开通波塘置张泾堰闸【转运副使姜诜开浦置闸】
　　浚申港利港【转运使姜诜与知江隂军徐藏浚申利二港共二十九里深九尺濶六丈
　　而下流之广倍焉又蔡泾闸旧惟用木至是以石易之】
　　五年
　　增置撩湖军兵【専一管辖不许人戸佃种茭菱及因而包占隄防】
　　七年
　　修华亭濒海十八堰【知秀州丘崈修葺各堰遂移新泾堰于运港九年置监堰官于顾亭林以防盐运私发诸堰后堰外随潮沙涨牢不可壊二州之田得免咸潮浸灌之患】
　　八年
　　复浚润州河【郡守宋贶自利涉门北浚至江口】
　　淳熙元年
　　浚常熟许浦【诏平江守臣与许浦驻劄戚世明开浚】
　　二年
　　复浚苏松诸浦【两浙运副姜诜奏开常熟黄泗浦崔浦许浦白茆浦而许浦最急时两浙运判陈岘言徧歴平江常州江隂谕民并力开浚川港寻命提举薛元鼎相视太湖利害诏冯堪开浚许浦自雉浦至梅李道通桥三十八里自道通桥至许浦口一十六里元鼎又奏开运河五十四里】
　　立庸田司于平江【撩漉吴淞江沙泥浚各闸旧河与渎渠及松江之张泾通波南
　　北俞塘盐铁官绍盘龙蒲滙六磊石浦等塘】
　　六年
　　浚至和塘【发运使魏峻疏至和塘东自夹潮塘西至戴墟浦亘四十余里】
　　浚常州后河【初崇寜元年知常州朱彦浚后河未防复塞淳熙十三年林寔继之重浚河复故道袤三百丈濶三十丈深五尺后继寔者史能之林祖洽俱再加修浚】
　　浚列塘置闸【常州府所属】
　　重浚运河【时董其事者武进丞韩隆胄尉秦膺刚也】
　　重修练湖横坝及诸防门【初练湖横坝及东西防门顺渎防门南北防门
　　俱创于唐刺史韦损后屡修至是总领钱粮臣复为修之】
　　十三年
　　浚淀山湖【提举浙西常平罗以淀山湖泄水诸道戚里豪强占以为田水壅不泄民田病之命亲视开掘农民闻命欢跃不待告谕各裹粮合夫先行掘凿于是并湖巨浸复为良田】
　　十五年
　　开河置闸【提举詹体仁开河置防门为旱潦之备】
　　重浚丁义渎【属镇江后复淤塞土人袁某率众开浚至今頼之】
　　创黄水防【闰州守陈君仁所为】
　　绍熙四年
　　浚閠州市河【郡守万钟以夹防居民一遇大雨往往被浸至是随宜浚导越十六年淤
　　土壅阏郡守史弥坚复疏洁之】
　　嘉泰三年
　　修奔牛闸【知武进县邱涛隽见奔牛闸久壊修之易木以石】
　　嘉定元年
　　修筑练湖【丹徒县主簿马荣祖以湖防低狭不能蓄水修筑湖隄共长四千七百八十二
　　丈下广三丈六尺上广一丈二尺】
　　浚九里河【知常州邢焘与知江隂县张宗涛浚九里河面之濶为丈者八底则五之深如
　　其底十之一】
　　绍定二年
　　置魏江江湾福山水军【三部凡四千人】
　　五年
　　修吴江长桥【知府吴渊言吴江石塘桥梁摧圮给钱三十万米一千二百石命邑令李
　　桃修葺植蒲苇杨栁以为捍】
　　十年
　　浚锦帆泾【知府邱彦橚开锦帆泾以通运河】
　　淳祐二年
　　修练湖【郡守柯元寿以练湖淤塞请于朝报可遂修湖复闸辟淤加深工完后自为之记】
　　景定三年
　　修筑练湖防埂【湖自淳祐以来狭小湮塞者多至是朝廷以此委之浙西宪宪委之倅宰时丹阳知县赵必棣建议上闻遂支拨安邉太平库防子二万二千五百七十一贯文平江府支米九百石収买竹木雇募人工以为修筑之计】
　　前进士胡恪开修三江五滙【三江包于太湖五滙三十六浦四十二湾常曲为之制则水有所归永不为患乃诏给簿尉俸随司门员外郎李公传相度开修三江积水后转运提刑提举司言开淘吴淞江湮塞去处自大盈诸浦泄水入海凡用二百二十二万七千八百一十五工钱粮一十八万三千九十八贯】
　　咸淳中
　　重浚东蠡河【属常州捐金募工者郡人灵甫也】
　　六年
　　改作润州程公上下二坝【郡守赵溍作】
　　元
　　至元十三年
　　作金坛南坝
　　二十四年
　　导娄江【本年水潦为灾宣慰朱清谕上户开浚自娄门导水入于海】
　　三十一年
　　浚练湖【疏浚河水及修筑隄防斗门石防函管咸一新之】
　　大徳二年
　　立浙西都水庸田司【中书省奏立都水司于平江路】
　　八年
　　立行都水监浚吴淞江【中书省淮浙江行省咨任仁发言吴淞江淤塞奏立都水监仍于平江中书以闻特命行省平章撤里提举修浚一切便宜经画以淞江故道湮塞西自上海县界东抵嘉定石桥洪迤逦入海袤三十有八里】
　　九年
　　重浚练湖【陈庸有记】
　　至大初
　　督治田围【江浙行省以去嵗水旱灾伤田禾不收即今春首农作将兴各处田围髙下不等今修陂塘围防沟渠晓谕农家须要依法修置遇旱车水浇救遇潦泄水通流防集行都水监官李都水请究得修浚之际田主出粮佃户出力系官围田若无总佃贫穷无力不能修浚量其所需官为借贷收成日抵数还官事有成效劝农正官定拟陞赏闻奏失误者治罪其抛荒积水田土多因租额太重无人承佃劝谕当乡富上人户自备工本修筑成围聴令佃种为主抛荒官田止纳原租初年免征次惟半而三甫全积荒则三年后第依民田输税】
　　泰定元年
　　浚吴淞江修漕渠开挑练湖【浙江行省请命都水少监任仁发修治平江淞江通海河道壅塞开吴淞江镇江漕渠自江口至吕城一百三十二里并练湖用建康常州平江江隂本路五郡人夫】
　　复立都水庸田使司置石闸【元年浙江行省以平江松江通海河道比年壅塞官民势豪侵占水面挿莳芦苇复为荡田以致水不通流递年水旱相仍官民亏失大利二年中书右丞旭万杰奏吴淞江等河若不设立衙门管领毎次挑浚费钱粮损民力松江府正管两县别无亲管事务将松江府革罢两县拨属嘉兴路依先设立都水庸田使司专管任先所管勾当以任仁发为肃政亷访副使従之仁发等因上言吴淞江等处河道今已开通拟合潴闭附江达海分流支港于平江嘉定州之赵浦嘉兴上海县之潘家浜乌泥泾三处各置闸二座设官管领依时启闭以遏浑潮使闸内清水一归于海冲渲江道深濶浑潮不致旁流入江停滞淤塞去害就利以圗经久之计従之】
　　天防二年
　　罢庸田司复松江府
　　至顺中
　　浚江隂县河【江浙行省谓江隂之水由蔡泾北出江口一百五步委同知州事万某挑
　　浚下闸以西一千八百五十余丈】
　　复开元堰直河置斗门于张泾盘车二堰
　　至正元年
　　浚江并渠堰【是年冬十月捞漉吴淞江南北防下泥沙浚各闸旧河松郡西门外漕渠至张泾堰凡一十二处长六十三里役夫一十九万八百四十用米四千七百四十七石钞二千一百六十四锭各有竒】
　　复立都水庸田使司【中书以浙江行省中书左丞相钦察台开府言浙西水利近年有司失于举行隄防废弛沟港湮塞水失故道民受重困今后莫若都水监官嵗委一员分治浙右仍令各处农事正官带知围田署衔责任有归官民两便及监察御史言拟复立都水庸田使司慎选诸晓水利恪守官箴之人披按圗志讨论旧绩使専其任责以成效】
　　二年
　　修捍海塘【都水庸田司修华亭捍海塘式原高一丈面濶一丈底二丈】
　　明
　　洪武七年
　　浚澡子港【知常州府孙用以武进澡子港嵗久淤塞用四邑丁夫开浚临江置闸】
　　九年
　　开至和塘等堰坝【长洲县民俞守仁等诉苏州污下上流迅发虽有刘家河难泄众流之横溃张氏曽开白茆塘刘家河分杀水势自归附来十余年间并无水害今常熟昆山之民于白茆塘西昆承湖南诸泾及至和塘北诸港汊并为堰坝不使通流致水泛滥遂差官相视开之】
　　浚江隂申港【一名申浦水入大江东入五泻西入三江港】
　　二十四年
　　浚得胜南新河【旧名列塘西北入杨子江】
　　二十八年
　　浚江隂县横河置安吉县刘家西乡等坝安吉县
　　五沸石山等沟
　　三十年
　　筑蠡渎河堰【时武进蠡渎河湮塞复筑堰潴水以资灌溉】
　　三十四年
　　重浚练湖【知府刘辰知县董复事实】
　　永乐二年
　　江南大水戸部尚书夏原吉治水【初朝廷以苏松水患为忧命户部尚书夏原吉疏治太常少卿袁复辅之寻遣佥都御史俞士吉赍水利集赐原吉使讲究拯治之法而华亭人叶宗行亦上言治水方畧送原吉聴用原吉既得请遂自昆山东南夏驾浦掣吴淞江水由刘家河入海挑嘉定西顾浦引吴淞江贯吴塘亦由刘家河入海浚常熟白茆塘引太湖诸水入扬子江于上海东北浚范家浜接黄浦通流入海用宗行言也】
　　三年
　　増修嘉兴海塘【塘为风潮圮壊适右通政赵居仁按浙以邻近嘉兴九府之民増土
　　修筑】
　　四年
　　修孟渎河【初洪武二十七年尝浚孟渎止通轻舟后闸官陈让具陈江南漕运之利至是
　　朝廷命通政赵居仁率苏常等郡丁夫浚导视旧倍加深广】
　　十一年
　　重浚江隂运河
　　五年
　　诏巡抚工部侍郎周忱治水【是时廷臣言苏州之田卑下常有水患宜设法疏浚以利生民诏巡抚侍郎周忱兼总其事忱以呉淞江东连大海西接太湖而北平坦民间开垦成田江水壅塞乃督民开修昆山顾浦亲往江上立表江心尽去壅塞自是水得疏泄】
　　六年
　　筑练湖隄修防门【知县陈谊事实】
　　七年
　　修田圩通河道【本年大水七月十七日风各处低圩防塍俱冲坍忱奏留官粮府三十万石县六万石赈济时水利等官先被巡按御史何永芳奏革忱复奏请各官来任未半修治事完】
　　八年
　　修浚边海诸河【巡抚侍郎周忱修浚金山卫独树营至刘家港诸河】
　　九年
　　筑海盐新塘【塘属为风潮所壊是嵗尤甚知府黄懋欲于塘内重筑新塘驰疏以闻命工部移檄布按二司勘计物料佥事陈永综理其事而叅政谢辅继至相与协力因旧址广狭鸠工役民起土运石撤其旧而新之外甃巨石中实瓦砾颇为完固】
　　景泰间
　　筑淀山湖隄【知松江府叶冕修湖隄湖北界昆山各较彼此工莫克就冕一视之督府
　　民修筑万余丈二邑赖之】
　　修练湖
　　五年
　　浚白茆等塘【是年夏大水淹没田禾巡抚侍郎李敏知府汪浒躬往相视挑浚青墩浦
　　横沥塘以通白茆开三堰引水通鮎鱼口仍去海口淤塞约千余亩】
　　天顺三年
　　浚吴淞江【巡抚都御史崔恭命工浚呉淞江分江为三昆山县自夏驾口至白鹤江四千六十七丈上海县自白鹤江至卞家渡四千六十七丈嘉定县自卞家渡至庄家泾五千五百六十七丈】
　　浚镇江漕河作闸【従尚宝少卿凌信言命都御史崔恭浚自京口至奔牛一百六
　　十里各置闸信吴江人】
　　作奔牛吕城坝闸【坝有官守之】
　　四年
　　浚蒲滙等塘【巡抚都御史崔恭浚蒲滙塘及新泾四千丈凿曹家沟南抵新塲二万丈
　　浚六磊塘莺脰湖乌泥泾沙竹冈诸水入于黄浦】
　　浚江隂城壕
　　重建湖州长桥【知府岳璿以长桥嵗久圮壊鸠工重建三洞环之以通水利】
　　五年
　　浚九曲港浚胥口塘【吴县知县樊瑾以香山西南旧有九曲港淤塞已久乃浚
　　之以通舟楫并开胥口】
　　成化初
　　筑练湖隄及防门圅管【知县蔡寔所筑】
　　七年
　　浚吴淞江【东自徐公浦西抵夏驾浦】
　　八年
　　置佥事于浙江专治苏松等府水利是年筑捍海塘【知松江府白行中筑捍海塘初沿海并有塘隄嵗久頽圮七年秋大风海溢漂人畜没禾稼巡抚都御史毕亨巡按御史郑铭水利佥亊吴防佥议复隄行中承檄委同知傅恺杨宪知华亭县戴冕知上海县王崈之督工兴筑毎浃辰行中輙一临视越两月而塘成华亭自海盐至上海界筑三万四千七百六十有九丈又为外隄起戚漴至平湖界五十有三里用耆民居文呉克平议上海自华亭抵嘉定界筑一万七千七百四十有八丈面濶二丈址倍之髙一丈有七尺】
　　修海盐塘【是年七月十七夜风潮大作平地水深丈余塘石悉皆倾圮叅政邢简佥事赵
　　铭躬临按视督府同知杨冠等仍用旧石修筑】
　　甃吴县山乡堰牐筑西华石隄【呉县山田苦旱濒湖田病潦知县雍泰躬履审视遡流寻源得于穹窿山腰所谓法雨泉者上流为堰下分二道近采香径潴之成潭仍甃三石堰各置牐随水啓闭复市山石由马迹山西南而东筑西华石堤三千一百丈有竒址广一丈上收八尺以捍御风涛湖田亦免侵蚀民頼其利】
　　九年
　　添设苏松嘉湖五府劝农水利通判属县县丞各
　　一员【使专掌水事以为民利】
　　浚宜兴便民河并浚观鹤楼河【知宜兴县袁导奉巡抚王恕命募工浚便民河五千四百丈延袤三百里又于观鹤楼积淤成陆处浚之复辟其东小河达县南城以避西氿溪之险】
　　十年
　　开吴淞江【巡抚都御史毕亨与知苏州府丘霁议开吴淞江自夏驾口至西庄家港嘉定
　　分浚六千三百五十三丈袤共一万一千七百七丈】
　　十三年
　　修海盐塘【是年春海盐潮水泛溢漂溺居民卢舍甚众至于八月修捍海塘成】浚吴淞江及诸塘浦【佥事伍性浚吴淞江中段四十余里及顾防赵屯都防诸浦蒲滙杨林新泾等塘又议开吴江长桥淤土以泄湖流工未毕代去仍差主事姚文灏代之】
　　治三年
　　浚江隂县城濠【初江隂县知县周斌重浚城濠嵗久为市民所塞筑屋以居至是知
　　县任良才撤屋浚河还于旧规】
　　四年
　　浚宜兴诸渎及漕河【水利佥事伍性命宜兴县浚汤溪等渎凡五百六十六丈
　　八年复命县浚五贤等渎凡二千六百六丈】
　　六年
　　浚宜兴葛溪渎【佥亊伍性凡一千四百九十丈淤处尽浚深之】
　　七年
　　浚江隂县申港【知县王傅浚申港北入大江东入无锡五泻河西通三山港】
　　八年
　　命工部侍郎徐贯治水浚塘浦湖港【时吴中大水工部侍郎徐贯与主事祝萃防同巡抚都御史何鉴委知苏州府史简开浚吴江长桥水窦疏太湖之水以及吴淞江委松江府通判郝希贤浚吴淞江自帆归口至分庄七十余里葢江口苇荻丛生蔓延数千亩至是悉垦除之以长洲吴江昆山常熟嘉定等县人夫浚白茆港并斜堰七浦塘袤共二万四千余丈并东开盐铁塘十八里西浚尤泾七里】
　　置分司于苏州专主水事【始差主事祝萃既而仍命姚文灏领其职】
　　九年
　　筑长洲县沙湖堤【提督水利主事姚文灏见沙湖风浪险恶且多盗贼筑堤横截
　　其中广三丈袤三百六十丈】
　　设导河夫于沿江【毎嵗于均徭内编银贮库以备兴修雇募之用】
　　十一年
　　浚宜兴河渎【先是九年主事姚文灏命浚仕渎等四渎凡八百五十五丈十一年文灏复命浚白龙河是年工部郎中传潮命浚黄犊等五渎凡八百五十五丈知县张伟亦以是年浚运河】
　　十二年
　　浚崧子浦【松江通判原应宿疏之嵩塘即崧子浦也】
　　浚许浦塘【知常熟县扬子器以塘壅塞浚之广十二丈深八尺长四千三百二十丈得旧石闸于双墩移置海口谓梅李居于上流复浚之长六千一百三十丈深广减许浦十之二】
　　浚镇江新港【水利郎中傅潮事】
　　修筑练湖【知县髙谦事】
　　浚湖川塘【太仓州民吴贤见塘淤塞田失灌溉陈于巡抚都御史彭礼及水利郎中傅潮命苏州府通判陈暐率州判官黄□浚自徐昌桥至金鸡口凡八千五百十丈入昆山西段又六百丈其广十丈深九尺】
　　十四年
　　浚宜兴港渎【工部郎中臧麟浚庄前港并丁山等渎凡六百六十丈又浚盛渎鸦渎凡
　　六百八十丈】
　　十五年
　　重浚黄田闸【江隂知县徐祯时浚】
　　十六年
　　修镇江河沟坝堰【凡一百四十处】
　　十七年
　　修宜兴后河三【郎中臧麟修】
　　正徳三年
　　筑镇江博望新闸【闸旧在九曲河口其圮已久正统间邑人孙某捐赀别建于嘉山下嵗久复圮至是又即博望故基东数十步建新闸与嘉山闸相摄水利始通】
　　命都御史俞谏治水
　　六年
　　浚江隂利港【都御史俞谏命通判温应璧县丞黄霆浚】
　　七年
　　浚江隂新沟港九里河【通判温应璧浚新沟港县丞黄霆浚九里河】浚宜兴河渎浜港【先是宜兴永安等河渎港浜俱淤塞都御史俞公命知县刘一
　　中县丞李延珏重浚凡七万二千四百三十二丈】
　　本年改设浙江兵备副使带管苏松水利浚常州
　　运河【知府李嵩以运河淤塞复加浚治民甚利之】
　　修海盐塘【通判韩士贤与知县辛九龄重筑海塘自教塲迤逦而周二百四十丈翁家塘上塘共六百五十丈了义塘三千三百丈澉浦塘一千三百丈龙王塘谈家塘又数十丈】
　　十五年
　　命工部尚书李充嗣治水添差郎中林文沛顔如环【先是十四年廷臣以东南水潦为言巡抚御史谢琛请开吴淞江故有是命李尚书奏请属官巡按御史亦以为请遂差郎中林文沛顔如环顔郎中分管松江杭州嘉兴湖州四府及苏州之嘉定一县林郎中分管苏州常熟长洲吴县及常州镇江府并太仓镇海镇江崇明等卫所其太仓州昆山呉江则顔林二郎中共管】
　　十六年
　　开白茆塘【林郎中督同苏州府知府徐赞同知徐干通判傅潮指挥翁仁广管理开自常熟东仓起至东海口长一万七千三百九十二丈五尺深自八尺加至一丈五尺濶始二十八丈加至三十三丈又督同通判万奎县丞赵经等开过昆承湖口时泾新开洪草鞋洪苏家洪南北上州洪中洪周家洪东西钱港尚湖口朱泾界泾阳城湖口双漕浜姚黄漕新开河庙泾东横泾张庄溇武城泾共一十九条皆白茆之上流也】
　　嘉靖元年
　　开吴淞江【顔郎中督同苏州知府徐赞松江知府孔辅苏州府同知冷宗元等开自夏驾口起至龙王庙旧江口止共长六千三百三十六丈二尺濶一十八丈深一丈二尺又督湖州府同知徐鸾开濬大钱小梅等港并沿湖七十二溇以通太湖之上流苏州府通判孔贤开濬赵屯大盈道褐等浦以通吴淞江之上流】
　　二年
　　开苏州府各州县塘港河浦【提督水利郎中林文沛命呉县开光福塘胥口塘共长四千九百四十六丈以泄太湖之水入于娄江吴江县开王家田港东庄港王家港方家港白浦港倒闗港夏姚河盛市港南卢港共长一千五百八十七丈以通富阳天目嘉兴诸水归太湖出白蚬江入淀山湖太仓州昆山县开杨林河长八千四百十五丈以泄阳城湖之水于海昆山县开南大虞浦长一千八百二十二丈以泄阳城湖水使入娄江常熟县开市河梅李塘福山港共长一万一千四百九十八丈以泄尚湖之水于杨子江开盐鐡塘一段长二千六百六丈以泄白茆支流嘉定县开盐铁塘接西练祁长四千三百九十八丈使北达太仓刘家河东通本县东练祁各入于海本县又与昆山上海同开吴淞江淤浅处二段共长四千三百七十七丈使淀山等湖之水由是入海】
　　开华亭上海塘港【郎中林文沛命华亭县开南桥塘金滙塘官路港站船浜北蟠龙塘南嵩塘官庄泾青村港黄泥漕尹山泾米市塘共长一万九千四百九十五丈上海县开旧江走马塘周浦塘站船浜盐铁塘六磊塘共长一万六千五百五十丈以泄当湖三泖淀山湖诸水使各通黄浦吴淞江以入于海】
　　开常州各县河渎【郎中林文沛命宜兴县开南朱渎洋防渎溜沟渎茭渎辛渎干泽渎长凌渎丫渎盛渎山渎丁卯渎辛渎三千港洞宵圩北枝河鮎鱼河庄河万夀河鸟嘴渎永安河兴旺河长夀河瓦屑河双桥渎芦长河窖庄河盛渎张墅河共长九千五百八十六丈以泄东西二氿荆溪之水入于太湖武进县开得胜南新河长七千七百五十丈江隂县开青阳河西山塘九里河共长九千四百六十一丈以泄运河之水于扬子江无锡县开闾江港二百四十五丈又开西新河永安河包沿河苏塘河共长一万二千五百三十一丈亦以泄运河之水使归常熟宛山荡散出白茆诸港】
　　重修海盐塘【先是塘为风潮所壊郎中林文沛督率有司修筑共长一千三百七十丈】
　　三年
　　取回郎中林文沛劄佥事熊允懋带管
　　四年冬
　　差水利佥事蔡干
　　五年
　　开苏州塘港河浦【蔡佥事干督太仓州濬闸头塘长洲县濬市河三段自葑门善教桥起至打急路桥止吴县濬市河七段盘门新桥北起至石灰桥止又兴福塘一段昆山县濬黄昌泾上社塘注浦道褐浦常熟县濬三丈浦横沥塘嘉定县濬西练祁河赵泾北横沥河桃树浦虬江木渎港旧江界河南盐铁塘双塘河修海防等处】
　　浚常州河港修闸【蔡佥事行江隂县濬脱水港冯泾河白荡河应天河泥塘河蔡
　　港黄山港修黄田闸动支官银二百一十五两六钱用之】
　　浚松江上海浜塘江【蔡佥事督上海县濬张家浜东村塘马家浜旧江青龙江
　　等处】
　　九年
　　仍差工部郎中朱衮治水
　　二十二年
　　改兵备副使山东按察司带衔带管水利
　　二十三年
　　巡按御史吕光洵两疏题请修治水利
　　二十八年
　　仍兵备副使添设粮储叅政一员河南布政司带
　　衔带管水利
　　三十五年
　　裁粮储叅政仍改设兵备副使湖广带衔带管水
　　利
　　三十八年
　　巡抚都御史翁大立题请兴修水利
　　四十年
　　兵备副使王道行兼管水利
　　四十五年
　　江西左叅政太仓凌云翼题请台臣提督水利本年改差巡盐御史仍勅浙江水利佥事带管苏松水利
　　隆庆四年
　　巡抚都御史海瑞开吴淞江开白茆港
　　五年
　　巡按御史刘曰睿题请水利事宜并垦荒则例本年勅巡抚都御史专管水利浙江佥事仍旧
　　万厯三年
　　修捍海塘【是年五月三十日夜海潮泛溢冲坍海塘西自秦驻山东至白马庙延袤一十八里漂流庐舍溺死人口无筭副都御史谢鹏举题请修筑都御史徐栻吴善言相继为巡抚筑完】
　　四年
　　命监察御史林専督三吴水利兼管巡江【时水政积废乃首复练湖次开孟渎河复濬吴淞江濬吴江长桥两滩厐山湖口至吴家港泄太湖之水于呉淞濬松江秀州塘蒲滙塘山泾港官绍塘泄泖湖之水于黄浦濬太仓七浦杨林常熟白茆塘三丈浦许浦泄阳城昆承等湖之水于江海濬江隂之九里河山塘河舜河青赐河雷沟武进之白鹤溪太平河顺塘河丹阳之九曲河泄运河之水亦入大江筑武进无锡江隂之芙蓉湖田围濬走马塘以溉嘉定濬大瓦浦赤泾以溉昆山濬横塘横泖南北盘龙塘沙冈竹冈南桥塘都防浦以溉华亭上海及青浦凿宜兴西氿之里河水頼宣泄风波盗贼之患亦各寜息】
　　附治水事实
　　吴江县太湖诸口丈尺
　　牛毛墩即东湖湖水东北流由庙泾甘泉三江等塘二十里直达厐山湖入吴淞江今东湖尽淤成田止存三大河泄水其由南仁河入者为西水路由十家簖入者为江漕路
　　南仁河濶一百二十丈治九年定后濶二十三丈正徳十三年定北折为西水路濶七丈长十八里至长桥河又东北折为东水路濶二十三丈正徳十三年定凡十八里至白龙甘泉三江等桥其附南仁泄水南仓等港凡十俱濶四五丈又附南滧港濶五丈东出彻浦又附中滧港濶九丈东出甘泉
　　江漕路濶一百二十丈治九年定北流至庙泾大浦庙泾港濶六丈东入叶泽湖嘉靖二十三年定大浦港濶七丈长三百丈嘉靖二十年定
　　八斥运河北段东西各长一百三十三丈南北濶九丈南段东西长七百五十二丈南北濶一十九丈三尺
　　白龙桥西二港各濶六七丈去县治南十二里由东水路沈家港西泄太湖牛毛墩之水
　　彻浦桥港去县治南九里西接东水路长五十丈东入尚湖濶十丈
　　甘泉桥西濶六十丈东入厐山湖濶六十六丈正徳十三年定后南北长八十丈东西濶十八丈嘉靖二十三年定运河濶十三丈
　　【按甘泉桥下有泉清激甘冽烹茗极佳最深处有龙窟焉河东有甘泉祠典祠龙神旱祷輙应波流湍汛舟过祷之诸桥泄水此为最要今上下淤塞日涨为田湖水南泛险移于八斥浦之大浦矣】
　　三山桥港濶四丈定海桥港濶十八丈万顷桥港濶一十一丈仙槎桥港濶六丈俱嘉靖二十三年定
　　三江桥港去县东南二里范蠡乘舟入三江口即此南段东西各濶三十四丈南北各长五百二十丈其北段东西各濶二十丈南北各长一百丈嘉靖二十三年定
　　【按自三江桥至彻浦皆石桥为窦凡一百三十六为桥凡九自西而东一曰三江二曰仙槎塘折而东南三曰万顷四曰定海五曰三山六曰甘泉七曰通津八曰龚家九曰彻浦皆西承太湖水流入厐山湖】
　　观澜港濶一丈北入厐山湖
　　自牛毛墩至此为东南泄水第一要处
　　呉家港濶四十三丈治九年定后濶二十四丈正徳十三年定西接太湖东流不半里北至长桥吴淞江入厐山湖今尽涨南湖皆为荡分为三港一港东流十里至甘泉濶亦如之一港东北流至长桥三汊口濶亦如之一港流为斜路八里至县西门濶五丈俱正徳十三年定内湖墓梅里石里八港俱四五丈按此皆闗要害宜多开河渠以泄湖势者也
　　长桥河濶一百三十丈其南即湖今淤为田止有牛毛墩东西漕江等路并吴家港等处数涨数濬治四年濬还为湖嘉靖元年濬南至十字港即三汊口长一百九十九丈濶如旧北至顾公祠濶五十六丈嘉靖二十三年濬南滩上段东长三百九十二丈西长二百四十九丈南濶一百三十四丈北濶一百丈下段虹亭基之东西各长八十四丈各濶七十八丈
　　长桥之北养济院东西长三百七十丈南濶九十一丈二尺北濶九十五丈养济院至顾公祠东西各长四百一十丈南北濶三百一十丈自顾公祠至厐山湖口东西各长三百一十八丈濶一百一十五丈其唐家坊迤逦西北运河南北各长一百七十丈东西各濶九十丈
　　自吴家港至此为东南泄水第二要处
　　市河三道一自西门至县治前濶二丈三尺县治前至东门濶二丈二尺一自利民桥即亭桥至小东门濶一丈二尺一自治安桥至小东水门濶一丈六尺俱泄水入吴淞江
　　平望运河长一百二十六丈濶狭不等
　　已上皆吴江县治东南闗水道
　　牛腰泾三分港各濶七丈五尺
　　七里港枕吴江县治西门外南自流虹桥【即吊桥】过东濠沿太湖而北凡七里内西受太湖之港凡三曰乌埠港曰西渠曰大姚渠其东泄入吴淞江之港凡六曰北城河曰南仓河曰北仓河曰南柳胥港北柳胥港曰新港
　　泾港濶二十五丈去吴江县北九里东过古塘入长洲县界经县河微折而南由夹浦桥东入吴淞江内附柳胥潘竒王家滙港俱濶五六丈
　　【按吴淞江上流南渐涨而为田去水惟泾为速故夹浦最险】
　　鮎鱼口濶一百三十丈去吴江县治北十八里受太湖水北流滙为齾塘又北过五龙桥入吴县盘门运河循城而东出黄天荡经渎墅湖者入吴淞江经陈湖者则入淀湖三泖分注沙湖至和塘者入于娄江并入大海内有麫杖港濶八丈
　　绮川即莫舍溇濶一百三十丈去吴江县治北二十里南受太湖水北滙于楞伽山下为石湖
　　白羊湾去吴江县治西二十里北注越来溪北行十里许出石湖其别支亦出莫舍溇
　　越来溪濶十丈
　　胥口去苏城西南三十六里属吴县濶九丈出胥门大石灰桥
　　已上吴江县治北闗水道
　　【按新涨阻塞水利讲求修浚者自古以迄今则其为害也无疑矣然利害所闗不在上流则在下流而古今又不相沿湖州一郡在吴江上游水源之所由来也下流一阻上流为潦势所必然此疏浚之説不容不讲者夫百亩之田多分河港且犹为利而况利在吴江旁及邻郡者乎浚吴江利在湖州然则吴江之利何求亦曰浚华上昆嘉云尔此上流下流之别也】
　　元大徳八年
　　都水监开江丈尺【附】
　　吴淞江东南黄浦口起至大盈浦口止一万五千一百丈
　　大盈浦口起至永懐寺东止一千六百丈
　　永懐寺东起至赵屯浦口止一千五百丈
　　赵屯浦口起至陆家浜止二千三百五十丈陆家浜起至千墩浦口新洋江止一千六百丈通计长二万二千一百五十丈
　　广二十五丈
　　深一丈五尺
　　明
　　崔都御史开江丈尺
　　大盈浦东至吴淞江巡检司二万二千丈
　　新泾西南蒲滙塘入江四千丈
　　曹家沟平地开至新塲长三万丈广十四丈深二丈
　　万防五年
　　开筑河堤丈尺
　　苏州府
　　太仓州
　　大河干河
　　七浦塘长七千九百三十四丈
　　杨林河长九千六百九十六丈五尺盐铁河长六千六百一十八丈五尺吴塘二段共长一千二百七十五丈顾浦长一千九十四丈
　　至和塘长一千五百一十丈二尺
　　石婆河长二千九百六十三丈
　　潞漕塘长二千一十三丈
　　杜漕塘二段共长一千二百八十一丈洪泗浦长二千七百三十丈
　　青鱼泾长一百八十六丈
　　支河沟洫三百四十条段共长二十五万五千三百三丈
　　官塘圩防八十五条段共长七万六千五百七十丈
　　闸坝水闗共三座
　　七浦石闸一座
　　七浦塘坝一座
　　东门水闗一座
　　长洲县
　　大河
　　阊门运河三段共长一千四百六十丈葑门运河三段共长一百六十丈
　　娄门运河三段共长一千八百丈
　　齐门运河三段共长六百一十丈
　　支河沟洫一百五十八条共长六万六千六百二十九丈一尺
　　官塘圩堰二千八十五条共长二百七十二万一千四百一十三丈有竒
　　桥梁四十二座
　　吴县
　　大河干河
　　盘门外运河长三百一十五丈
　　阊门外运河长二百三十三丈
　　兴福塘长三千四百丈
　　采莲泾长一千二百六十丈
　　里墅河长三百二丈
　　鲁都泾长四千八百丈
　　走马塘长一千八百八十五丈
　　支河沟洫池塘二百二十八条共长七万八百四十九丈四尺有竒
　　官塘圩岸三百二条共长三十七万二千九百八十丈三尺有竒
　　桥梁二座
　　吴江县
　　大河
　　三江桥运河四段共长一千二百四十丈吴家港河长一百三十丈
　　长桥南北滩河长九百九十四丈八尺厐山湖河长三百八十丈
　　平望赛安桥运河长三十丈
　　大浦桥北运河长一百丈
　　石庄头运河长三百丈
　　周家庄运河长一百二十丈
　　平望长洲运河三段共长一千丈
　　支河四十五条共长一万六百丈
　　官塘圩岸六百七条共长二十一万七千三百二十一丈
　　常熟县
　　大河干河
　　耿泾塘长七千一百七十丈
　　白茆塘长八千一百四十六丈
　　三丈浦长四千一百四十丈
　　福山塘长五千三百七十九丈
　　许浦塘长二千三百三十丈
　　横塘长一千七百八十二丈
　　支河三十一条共长四万二千二十六丈五尺
　　官塘圩岸四百八十二条共长一百一十一万一千三百四丈三尺
　　桥梁九座
　　昆山县
　　大河干河
　　至和塘运河长二千一百六十七丈吴淞江长五千四百一十七丈七尺大瓦浦长五千一百一十丈五尺
　　顾浦长六百六十六丈
　　夏驾浦长二千四百五十丈
　　淀山湖口千墩浦长四百二十五丈二尺小虞浦长二千六百五十丈
　　斜港河长二千一百五十六丈
　　至和塘长八百三十一丈
　　跄开河长三百一十九丈
　　杜痴港长五十丈五尺
　　陆泾长一百丈
　　陆虞浦长三千六百五十五丈
　　注浦长三千二百八十丈
　　西宿河长二千六百三十丈
　　鸡鸣塘长一千八百丈
　　坵墟河长五百四十九丈
　　钱泾河长五百四十丈
　　汉浦塘长三千一百四丈
　　支河五十七条共长三万三千三百四十一丈七尺
　　官塘圩岸九百八十五条共长五十二万五千八百六十八丈二尺
　　石闸二座
　　千墩浦口闸一座
　　夏驾河口闸一座
　　桥梁一十八座
　　嘉定县
　　大河干河
　　顾浦长五千四百二十一丈
　　吴塘长五千三百五十七丈五尺
　　西练祁运河长二千三百丈
　　湄浦河长二千九百六十五丈
　　华亭泾长三千六百九十四丈
　　南翔市河长一千丈
　　虬江二段共长一千五百五十二丈青冈横沥二段共长三千三百丈
　　彭越浦长二千四百七十二丈
　　南盐铁长四千七百九十三丈
　　北横沥长四千七十九丈
　　西运干河长三千六百二十五丈
　　钱泾长七百八十丈
　　蟠龙塘长二千一百八十四丈
　　鸡鸣塘长三千七百五十丈
　　漳浦长三千九百七十一丈
　　新泾长二千丈
　　东西马路塘长二千一百六十二丈五尺孙浜长三千九百八十四丈
　　东马路河长四千九百五十丈
　　项泾长二千四百丈
　　走马塘长五千八百五十丈
　　徐公浦长四千四百三十五丈
　　蕰草浜长一千八百丈
　　沙洪芦泾二条共长四千一百二十六丈
　　支河沟洫一百二十七条共长八万一千一百七十七丈七尺
　　圩岸一百二十八条共长二万九千六百六十二丈四尺
　　崇明县
　　大河
　　向沙杨圭状中段大河长六千一百七十丈
　　支河沟洫二十条共长一万四千四百七十八丈
　　海岸五十五条共长三万七千七百三十丈
　　松江府
　　华亭县
　　大河干河
　　秀州塘长二千七百七十六丈
　　南北草涂长一千八十丈
　　蒲滙塘长二千六百六十五丈
　　盐铁塘长一千八十丈
　　金山港张泾三乂河长一千四百八十六丈
　　官绍塘长一千三百九十丈八尺
　　金滙塘长三千七百三十八丈
　　东运盐河长一千三百四十四丈
　　沙冈河长三千二百四十八丈
　　萧塘河长七千三百丈
　　长浜长二百五十丈
　　大沟河长一百八十丈
　　上横泾长七百三十丈
　　下横泾长七百八丈
　　又上横泾长九百二十六丈
　　北沽浜长九百七十八丈
　　陆磊塘长四千八百二十四丈
　　陶行桥西门河长三百四十一丈
　　杨巷镇河长一百一十八丈
　　中段蒲滙菖蒲河长二百七十五丈北段菖蒲浜长一百三十丈
　　新泾河长一千五百一丈
　　谭界泾长三百八十丈
　　张宅河长三百八十丈
　　小盐铁塘长七百六十四丈
　　黄动浜长四百八丈
　　杨泾长八百丈
　　叶泾河长九百三丈
　　庄家行河长四百一十五丈
　　吴塘长六百丈
　　停林镇市河长六百四十丈
　　南横沥长一千二百丈
　　南桥塘长四百一十五丈
　　蟠龙塘长九百八十丈
　　连界青浦县蟠龙塘长二百七十五丈通坡塘长二百六十五丈
　　竹冈河长二千三百六十丈
　　支河五十八条共长三万二千五百七十四丈四尺
　　官塘圩岸堰坝三百五条共长一十四万八千三百八十丈九尺
　　桥梁七座
　　上海县
　　大河干河
　　蒲滙塘三段共长二千四百五十丈竹冈河长二千五十四丈
　　周浦塘长三千一百七十九丈
　　望海塘长一千三百五十丈
　　陆磊塘长四千一百七十八丈
　　三灶港长三千四百六十丈
　　内外横港二段长六千一百五十五丈四灶港长三千六百六十丈
　　盐铁塘二段长三千九百三十五丈都台浦中段长二千九百八十七丈严茂塘长二千七百六十丈
　　马家浜二条长二千二百三十七丈新罗沥长二百四十丈
　　二灶港长三千四百八十丈
　　肇嘉浜城内河长五百三十一丈
　　城外肇嘉浜长一百一十丈
　　新港西门河长二千六百一十三丈沙洪河长一千五百七十七丈五尺庄家泾长二千三百四十丈
　　东郭浦长七百八十丈
　　西郭浦长一千二百九十二丈
　　都台浦中流长三千八百三十五丈侯家浜长二百七十五丈
　　八灶港长四千九百五十丈
　　走马塘长一千八百丈
　　沙涂港长三百五十丈
　　支河沟洫十五条共长三万三千五丈桥梁四座
　　石闸一座
　　薛家浜石闸
　　青浦县
　　大河干河
　　吴淞江长九百丈
　　大小山泾港长一千一百二丈
　　顾浦长一百九十四丈
　　浦江长七百三十丈
　　城濠长一百八十二丈四尺
　　尤秀泾长五千九百八十二丈
　　孔宅泾长一千二百丈
　　横塘河长七百三十七丈五尺
　　蟠龙塘长三千九百四十八丈三尺横泖长一千八百九十三丈
　　淀山湖口长九十六丈
　　支河三十三条共长一万七千二百一十五丈七尺
　　圩岸五百六十九条共长三十七万八百一十一丈五尺
　　常州府
　　武进县
　　大河
　　孟渎河长七千四百九十丈
　　白鹤溪河长二千八十九丈
　　太平河长二千二百一十丈
　　舜河二段共长二千七百三丈
　　东仓运河长一千八十丈
　　奔牛闸旁运河二段共长一百三十五丈五尺
　　青丝港长三百二十丈
　　钱塘河长一千三十丈
　　兴隆河长一千二百五十丈
　　横沟河长七百一十六丈
　　吴泾长一千二百丈
　　徐洪港长一千五百七十丈
　　漕沟支河长三千二百丈
　　安寜河长三千七百八十八丈
　　延夀河长一千九百五十丈
　　剩银河长二千四百八十一丈
　　养济河长一千六百丈
　　通济河长一千六百丈
　　利大河长三千七百丈
　　小深河长二千七十丈
　　塘口河长一千九百五十四丈
　　西河洞河长九百七十七丈
　　北洞子河长一百丈
　　北顺塘河长一千九百二十丈
　　老鹳觜河长八百五十丈
　　支河沟洫池塘五百三十二条共长九万三千四百四十四丈一尺
　　官塘圩岸二百八十八条共长一十六万四千七百一十丈六尺
　　闸八座
　　奔牛万縁桥石闸一座
　　甘家坝石闸一座
　　奔牛石闸一座
　　梅思坝石闸一座
　　双庙坝石闸一座
　　大运河木闸一座
　　黄天荡芦埠港沈河口石闸二座
　　桥梁十一座
　　无锡县
　　大河
　　南门吊桥运河长七百五十丈
　　大市桥河长一百七十丈
　　察亭河长二百五十丈
　　庙荡河长三百丈
　　南塘河长一千五丈
　　城市河长一千五十丈
　　严埭河长一千三百丈
　　花渡河长七百丈
　　石灰桥河长二百五十丈
　　李富泾河长五百五十丈
　　支河三十九条共长二万一千九百七十六丈
　　官塘圩岸三百六十六条共长七万五千九百四十一丈九尺有竒
　　闸坝九座
　　五牧运河木闸一座
　　烂港坝长一十三丈
　　鸿塘尖坝长一十丈
　　金城港坝长一十丈
　　西葑坝长一十丈
　　楚家坝长八丈
　　徐渎坝长二十三丈
　　东坝长二十四丈五尺
　　余渎坝长九丈
　　桥梁二十四座
　　江隂县
　　大河干河
　　舜河长一千九百三十二丈五尺有竒利港长四千三百二十丈
　　青旸运河长三千七百五十丈
　　顺塘河长二千一十五丈
　　九里河长一千三百四十九丈
　　北横河长六百丈
　　山塘河长一千九百五十六丈
　　东雷沟二段长九百六十丈
　　西雷沟二段长一千三百六十丈
　　桃花港长五千九百五十五丈
　　芦埠港长二千七百八十二丈
　　支河八十九条共长三万四千四百四十三丈
　　圩岸一百六十二条共长六万二千五百五十七丈六尺
　　桥梁一十七座
　　闸六座
　　黄田闸一座
　　蔡泾闸一座
　　新泾闸一座
　　南北东三门外三浅闸
　　宜兴县
　　大河
　　西氿闪溪里河长二千四百一十四丈五尺
　　支河沟洫一百五条共长九千八百九十二丈八尺
　　圩岸一千五百七十三条共长一十六万一千一百四十六丈五尺
　　桥梁十座
　　坝闸一座
　　蒋敏公圩濠口坝闸
　　靖江县
　　干河
　　澜港河长一千五百五十一丈
　　孤山港河长一千五百七十丈
　　支河一百七条共长四万六千六百一十四丈
　　圩岸一百七条共长一万二千七百丈七尺桥梁一座
　　镇江府
　　丹徒县
　　大河
　　运河凡四濬共长一万七千二百六十五丈七尺
　　黄堰河凡三濬共长二千八百二十五丈铁猫长一千二百二十丈
　　穿城大河长一千二百五十丈
　　支河沟洫一百二十条共长四万九千三百三十七丈七尺
　　官塘圩岸五十一条共长二万一千八百四十六丈
　　闸坝七座
　　南闸一座
　　京口闸一座
　　丹徒镇木闸二座
　　新港闸一座
　　新丰镇木闸一座
　　陈免坝一座
　　桥梁二座
　　丹阳县
　　大河
　　运河凡四濬共长一万二千六百八十七丈五尺
　　白鹤溪凡二濬共长一万四千四百五十五丈
　　吕渎河长二千六十丈五尺
　　支河沟塘三十一条共长二万三千六百九十三丈
　　圩岸湖埂二十四条共长五千八百五十三丈
　　闸九座
　　永和门外桥闸一座
　　西闸一座
　　嘉山王家闸一座
　　练湖防闸一座
　　吕城北河闸一座
　　吕城旧闸一座
　　练湖三闸
　　桥梁十四座
　　金坛县
　　大河
　　运河凡三濬计长五十七里六千二百八十丈
　　防风河长二十八里
　　支河三条共长一百八十里九百六十丈沟塘四十一条共长七千八十九丈
　　圩岸一百四十四条共长九万六千九十七丈二尺
　　闸七座
　　低庄闸一座
　　小墟闸一座
　　横塘闸一座
　　建昌圩石闸一座
　　七里桥闸一座
　　前闗岸闸一座
　　大荡石闸一座
　　桥梁二座




　　三吴水考卷十五
<史部,地理类,河渠之属,三吴水考>
　　钦定四库全书
　　三呉水考卷十六
　　明张内蕴周大韶撰
　　水文考【小序】
　　尝观河渠沟洫二书言治水者甚悉盖国之利害所关故备论其事云禹贡纪绩圭告成后世之追求明徳者可考而镜焉则以圣人之不废竹素也东南泽国储饷所寄讲求水政其事靡得殚纪其所经营擘画必笔之竹简勒之金石凢以存前事而告来世斯亦嘉惠元元之心非独于文辞钩竒彩沽后世名此与杜征南之沉碑异矣百世而下寻断碣于荒烟野草之间读遗文于骚人韵士之笔则经制了然在目慨慕兴懐思所以踵乃故迹驾美前人民瘼其永有瘳乎太上立徳其次立功其次立言君子所称三不朽者立言最下而圣贤之功徳鸿钜非托之立言者则不能声施后世为后世楷程故言亦足贵也
　　唐
　　常熟塘纪功碑　　　　　　　　刘允文
　　其畧曰常熟塘南北之路自城而遥百有余里旁引湖水下通江潮左右强家大族畴接壤制动渉千顷年登万箱实由灌溉之利故名常熟贞元以来时属大旱郡守陇西李素原始覩弊则曰在穿导之遂闻于本道廉访使吏部尚书韩公秉文呉县主簿李仲方禀其成规请事疏凿于是叅井邑之役经费财力而长洲当三之一焉县宰李暵复善供命乃计工量日侯隟庀徒为利渉之宜祛反壤之害询蓄泄之势増逺近之防人不告劳事为永逸塘开地中工毕泉出山泽作气江湖发源积为长流实自斯肇舟楫鳞集农商景从春秋有施水旱斯备嗟乎塘之堙欝乆矣何壅之无虑而啓之有时非体仁多应用髙朗曷以越前所未暇逮今而行其志哉
　　宋
　　晋陵濬渠记　　　　　　　　　　失　名
　　其畧云常领四邑治呉西境晋陵列为大县庆厯之元髙阳许君恢以大理丞治于斯环按四封周咨野老得申港戚墅灶子三港皆往时溉田之川废不复治因作图言状列于外计司从其请始吁厥众其集如云乃畚乃锸自二年冬十月濬申港凡三十八里引潮水抵城之西北隅潮再至于灶子港去申港三十里自江口濬之凡四十里斜趋县之东北不与申港合戚墅港东南去县二十里自湖口濬之凡九十里太湖之舟艑至焉三港之溉申港最慱繇大港之侧聴民自射其便股引支水分注运渎东幽等十九小港以酾其利长波之所贯众渠之所杀凡溉田万顷计工二十六万前后凡三月而罢
　　昆山至和塘记　　　　　　　　丘与权
　　其畧曰呉城东闉距昆山县七十里俗谓之昆山塘北纳阳城湖南吐淞江由隄防之不立故风波驰突废民田以潴鱼鳖民病之皇祐中发运使许公建言苏之田膏腴而地下常苦水患乞置官司以畎泄之请令舒州通判殿中丞王安石相视焉朝廷从之王君继至尽得其利害度长绳短顺其故道施之图绘疏请议如许公朝廷未之行也至和初太守吕公有意疏道明年与权为昆山簿始陈五利一曰便舟楫二曰辟田野三曰复租赋四曰止盗贼五曰禁奸商因依仿古制役民兴作既而令钱君复言之太守于是列而上闻乃诫庸力经逺迩兴屯舍宿糇薪既成以授有司郡相元君实总之粤十月治役先设外防以遏上流立横埭以限之乃自下流濬而决焉畚锸所至皆于平陆盖旬有九日而成深五尺广六十尺用民力一十五万六千工费民财若干贯米四千六百八十石为桥五十二莳榆柳五万七千八百其二河植茭蒲芙渠称是治小虞自严村至于鳗鯏瀼治新洋江自朱沥至于清港治山塘自山南至于东濬诸泾六十四浦四十四塘六于是阳城诸湖瀼皆通而及江田无洼潴民不病渉是役也自城东起二十里曰任浦昆山县治其东长洲治其西以俗名非便于是论请更之曰至和识年号也
　　重修昆山塘记　　　　　　　　郑　霖
　　其畧曰呉为泽国三江所滙脉络贯通自城娄门至昆山七十二里其塘曰至和南吐新洋江北纳阳城湖又有沙湖鳗鯏湖介乎东西之间唯亭以东昆山西长洲支派连亘淀山湖呉淞江接顾泾黄泗浦以达于海自驷马桥至金潼桥及新洋江阳城湖两水交击之会自黄墓头至夹潮塘民并湖而居潮水徃来淤泥易塞考之图志厥初水势茫无畔岸行旅病渉田夫病耕自至和迄今旧迹虽存修治之功不加非复由行之旧或从新洋江出呉淞以至葑门或自明水港泛阳城湖取蠡塘港以达娄门飓风急涛不惟有塟鱼腹之忧阴霾蓄盗又有罹鸿网之患方泉魏公峻以发运节领郡复至和旧规自界牌东至昆山驷马桥凡二十七里计三千四百二十一丈西至戴墟浦计九百五十四丈又自黄墓头至夹潮塘七里计九百八十三丈始于季春不越四旬而竣事公又虑港防纷错盗夫潜影盐徒借径于修葺之暇自泾桥至于陆泾港凡三十二处立栅三层防筑坚固禁不逾越共濶一百六十丈用桩木长短一万一千七百四十根横栅木五百八十八丈是役也工费出于民者不计出于官者钱二万二千二百緍米一百一十石有竒是皆增至和塘之未有兴于农时人不为病助以众力人不为扰可以想舆情之所共趋不以役我劳我也
　　重开支川记　　　　　　　　　程公许
　　其畧曰姑苏产甲浙枝邑常熟复甲姑苏即名可知已有湖昆承江浦发源也分为支川横贯于中挟以东骛周泾塘白茆浦李王泾咸滙焉南渡前居甿占冒脉络弗宣干弗克潴溢弗克泄为畎亩大棘百数十年间乡耆豪右咸思开治竟惕异议淳祐癸卯陶侯过里悯然叹曰是川与诸泾交会为湖海喉襟田里命脉湮淤硋絶乃尔爰咨于众耄倪贵贱闻言曲踊谓非侯不可于是揆延袤视窊隆准事物贵始于甲辰仲春七日一指顾顷荷锸云如鼓袂风动侯表众劳来咸勇于力甫一月竣事由是酾引泉流灌输千顷堰岸雄固逺迩混融遂为海邑永永利
　　华亭县濬河置闸记　　　　　　许克昌
　　其畧曰惟苏湖常秀四郡经渠数百畎浍数千脉络交会旁注侧出更相委输自淞江太湖而注于海而所入之道嵗乆填阏雨少过涯则泛滥弥漫决齧隄防浸灌阡陌廼隆兴甲申秋八月淫雨害稼明年大饥会有言苏秀势最下华亭尤近海十八港皆有堰捍潮可一切决之四湖所潴水宜为防门以便节减上命两浙转运副使姜诜与令丞行视其宜姜侯既受防即驰布徳意诹访故老周览川野尽得其便利以闻曰今宜濬通波大港以为建瓴之势又即张泾堰傍増庳为髙筑月河置闸其上谨视水旱以时啓闭则西北积水顺流以达于江东南咸潮自无从入即丐以常平之帑赡其役且与守臣郑闻会其事制许焉则相与庀徒揆日赋财计功既具以授县令侍其铨侍其铨亦健吏也始恊谋终尽力威以柅奸説以使人一木一石一夫一工必手自赋给不可□匿检视作弗容茍简乃濬河自簳山达青龙江口二十有七里其深可以负千斛之舟因其土治岸防青墩傍故水所败田数万亩还为膏腴为闸于邑东南四十有八里始于仲冬之朔凡五十有五日而毕盖敛未尝及民而民亦若不知有是役也于是耕夫野人相与来言曰昔也十日不雨吾荷锄而待泽十日而雨吾捧土以増防今四州之人自是知耕敛而已雨旸唯天可也此吾君之泽而二三大夫之功吾侪鄙人下俚盍为我文之其词曰水横流兮无津涯浩浩洋洋兮谁东之帝不宁兮谋臣来谋臣来兮夙夜水滔滔兮迤而下不塞茭兮但耕稼君王智兮如伯禹川后雨师莫余敢侮且决且溉兮介我稷黍我受一防兮终善且有汝行四方兮曽不足以糊其口盍归来兮君王赐我以万金之亩帝谓兮三臣锡之福兮慰汝勤报吾君兮嵗役天施我孙子兮弥丰年
　　元
　　呉淞江记　　　　　　　　　　失　名
　　其畧曰嵗甲辰前海道千夫长任仁发以呉淞江故道湮塞使震泽之水失其就下之性为浙西民害上疏条其利病疏导之法中书省以闻命平章彻里八董役民欢呼四集乐于趋事始于大徳八年冬十一月西自上海县界呉淞旧江东抵嘉定石桥洪迤逦入海长三十八里一百八十一歩三尺深一丈五尺濶二十五丈役夫为数一万五千为工一百六十五万一千六百七十有竒至九年二月毕工复置闸窦啓闭以时焉
　　明
　　重修捍海塘记　　　　　　　　魏　骥
　　其畧曰大海去海盐城一里许而洪涛巨浸昼夜舂撞古有塘岸等以捍御潮汐其保障军民之功不止海盐一邑而浙西诸郡皆頼之永乐初塘壊有司以闻上遣通政使赵公居仁董苏嘉湖数郡军民修筑仅完宣徳中廵抚侍郎周公忱复俾民于塘之内増土五丈仍令嘉兴府差夫七百人分方守遇坍即修嵗以为常正统九年风潮大作塘复冲决水溢四境伤民禾稼及郡仓粮知府黄懋复请于朝下布按二司相勘于塘内重筑新塘用银且四十万因令所属有罪人纳赎以充费景泰五年夏四月佥宪陈公永实领其事乃因塘故址外砌大石内实瓦砾劳来工役曲尽恩意于是人争効力费省而功倍之塘广十有二丈髙一丈八尺真足以障怒涛而捍居民矣后之为藩臬为郡县者嗣其功而时葺之则海隅苍生岂复垫溺之患乎
　　重修沪渎龙王庙记　　　　　　范　纯
　　其畧云沪渎龙王庙者祀呉淞江之神也呉淞江为太湖咽喉吐纳湖水且资之以溉田而民食頼之以足江界今昆山嘉定上海三县而淤塞不通已百四十余年故潦无所泄旱无所救水患滋甚民食屡艰天顺二年都察院左副都御史崔公廵抚南畿咨访民隐首及乎江嘉定县尹龙君晋力请治之公是其议即率君亲临其地观视咨嗟遂檄三县各出夫三万择日兴役且责成于君君至止为二邑倡乃选夫长乃立藁舍乃赈钱米乃时作辍子来云集欢喜趋事始于庚辰春二月至三月而毕工夫工计一百九十八万米石计二万七千钱文计二十万五千江深一丈一尺濶十丈二尺长起自夏驾口至孙基浜出旧江一万三千七百一丈江复通流迤逦入海而神之灵将日昭赫其祀事亦有所托而相为无穷也
　　重修武进孟渎闸记　　　　　　失　名
　　其畧云工部侍郎周君忱廵抚苏常诸郡常之武进故有孟渎河闸以通东南漕运及商贩之舟且溉傍近田数千顷嵗乆闸壊公私病焉常守莫君愚图改作之以役费繁重谋于周君议以克合遂发往嵗节省税赋浮费以市材僦工砻石于姑苏洞庭之山而舟致之郡民皆欢忻趋事作于旧址之南丈余其下先错列巨杙贯以长松而后叠石焉东西石甃以丈计为十有六崇以丈计为二有五中广视纵当八之一南北为鴈趐状以杀水势水夹木石凿以纳悬板而上下之经始于宣徳八年九月毕工于是年之冬用徒匠以日计二万三千七百六十木以株计八千九百石以丈计三千五百灰以斛计二十二万砖以片计十有二万始终董其事者知县朱恕也
　　上海县捍患隄记　　　　　修撰钱　福
　　其畧曰呉故多水患而近时尤数且甚皇上宵旰兢惕时则有若鄞进士董君啓之出尹上海承公之意进父老诹厥便得防献之其言曰邑分东西乡髙下逈絶东抵海障类髙亢患旱利于濬西跨五湖钟震泽下流类卑洼患潦利于防故尝有濬防之令矣役弗钧而力偷规弗定而文玩患自若也兹濬则择其人严其戒而已而防为艰请以民之义孚力赡者督其役且令履亩计防程其工而分督之地濶而防逺者多为之畛以析之以拒漫延使食其地者各効其力而无劳于官役于官者官食之而食之所出处之以权于廪藏无损也又曰农罔获冬愈隙矣毋俟春溢弗及也且因而食之有助敛不给之义焉何公闻而贤之详授以区画之方埤阙之计劝惩之典而聴其行且令曰凡吏呉者式是规浙臬佥事雷公元芳以其职与闻乎是亦伟而许之君于是奉令惟谨躬率其僚冯丞以下相利庀材如其防筑之应期而成袤延凡百余里凡其崇视防嵗漫迹加尺者三盖丈有二尺也凡其广加崇尺者三而其閷三分去一盖防制也其侧植杨挿茭以防之凡其障而筑之也析竹织芦而匝之以榦凡其材悉出于官凡夺田益隄而防于艺者官计其地而均其赋于其疆之人而东之濬者不与焉既而有以水患闻者上乃命工部侍郎徐公原一率厥属主事祝君惟贞大举濬防而何公以下至于董者皆与之君子谓是役也先国之谋而上合焉预民之患而下乐焉创于一邑而四国则焉成于郡议而若出一人焉惟患之捍而饥则赈焉不可泯也乃碑于其地
　　濬松江蒲滙塘记　　　　　　　钱　
　　其畧曰三江既入震泽底定然水至吾松则又分二道而入海盖西北洼下则自太湖入淀山湖经呉淞江以入海东北髙仰则受杭湖之水达黄浦以入海然旱惟东南受病其患小水则西北列郡无所归泄其患大呉淞江自胜国末湮塞迨今稍遇淫雨即成一壑国赋亏民艰食矣天顺二年都宪崔公廵抚东南首询水患以松为尤甚乃举府判洪侯景徳暨二县尹杨昕李纹治之侯等相视以为江之故道虽濬必合莫若从新地凿之力易为而功不壊起自大盈浦东至呉淞江廵司计二万二千丈又自新泾西南至蒲滙塘入江计四千丈濶皆一十四丈深皆二丈而低乡之潦可泄东北则自曹家沟平地凿至新场计三万余丈深濶皆与江同又自华泾塘六磊塘莺脰湖乌泥泾入浦而髙乡之旱亦免大小联络贯通噫亦勤矣哉用工总三万五千民虽劳而不怨则图本垂永之计孰愈于此哉
　　长洲沙湖隄记　　　　　大学士呉　寛
　　其畧曰距郡城东二十里曰沙湖其广袤各数十里旁有盗薮以行刦为业客舟为风波所阻集于岸下多不能免人患之治丙辰工部主事姚君文灏来督水利始白于廵抚都御史朱公谓堤可筑公徃视之亦曰可筑且曰是宜用卷扫法盖吾治河决时所已试者也谋既恊姚君乃专任其事先是君从工部侍郎徐公濬常熟江口获苇利之占于民者以为公用及是遂頼其济夫卒尽力财用毕具工垂成而君移疾去矣今郎中傅君潮来代周行田野水利大兴他日行至沙湖叹曰是堤之功其可已乎至是廵抚为都御史彭公复劝相之而堤竟以完告其濶为丈三尺长为丈三百六十隐然如城坚壮可乆而水势汪洋安流成渠耕者无浸霪之苦行者无覆溺之忧而贾者无掠夺之恐利何溥于此
　　重濬七鸦浦记　　　　工部主事姚文灏
　　其畧云东呉泄水之大道三江之外苏有三十六浦松有八滙常有运河十四渎然自海塘作于东南而东江以塞淞江以微水乃北折并于娄江而溢于七鸦白茆二浦故今之七鸦白茆在三十六浦为最钜而要然白茆海口涨沙为梗惟七鸦独无他妨且当阳城诸湖之冲而入海又径但其间为民居厄塞水性未遂治九年乃奏设导河夫于沿江既又议收其直随时募工十年冬始以常熟昆山二县近浦之户得二万二千三百人疏自尤泾东至木樨湾凡五千五百九十丈旬有五日而成计工受直实用夫银五千二百七十两上濶如旧而深倍之下濶直塘两岸市肆所侵其濶倍旧决放之日众流奔注郡人欢传或有道予之绩者然不知诸有司之劳也
　　重濬呉川塘记　　　　　　京兆祝允明
　　其畧云太仓州北数里有塘曰呉川延袤九万七千一百尺西分源于太湖厯娄江而下由巴城湖新塘以来滙焉东连小塘贯石婆港以达刘家河海潮西突巴城东注清浊交齧又刘家港潮之纬川而西出者由益镇塘至是而东北自七丫港花浦杨林塘潮之来亦及是而厄浑沙迎合淀壅淀洿可立而待旁田借沃泄者频病之嵗庚申民呉贤等陈于今廵抚都御史彭公提督水利郎中傅公属之治农官苏州府通判陈君暐率太仓州判官黄君谱徃相度得其理乃鸠州万有五千夫昆山千二百夫挑抉涂泥畚锸云聚二公躬临视之初塘身既濶而两岸既立相去直与下等彭公曰是不然岸稍遇潦当即溃塘立塞耳乃命削其廉隅俾夷而固啓役于冬十二月讫事于明年春三月中凡濬自徐昌桥至于金鸡之口八万五千一百尺入昆山西段又六千尺广一百尺底广四十四尺深九尺犹以民积劳日给导河夫官银糜三千二百五十两于是水道流利而田野辟舟楫便租赋复上下赖之
　　纪绩碑　　　　　　　　给事中杨循吉
　　其畧曰上临御之七年为治甲寅乃睠南顾以兹呉浙之间数被水患黎民阻饥思大拯救之爰采廷议特命工部侍郎徐公会同廵抚都御史何公经畧其事濬筑惟谨而以其属员外郎祝君惟贞从行賛画公深惟大江之南自镇徂杭膏腴千里而震泽潴聚其间壅遏不导肆为灾沴乃率司府僚吏周廵列郡尽得其利害公与廵抚公度地计工当用人二十万乃足事因创差夫之法一甲三人而以其余为资给又别给米人一石先食后役凡在守令罔敢逸怠以是年十一月经始惟苏之松陵为震泽喉襟而呉淞七浦白茆则奔海之大道利溥而治最急者也乃以万六千人之长桥疏其窦八十有五又于其外薙荻去淀凡千亩决为通波随流北折而东又以万五千人开七浦四十里及盐铁尤泾各十余里又以人八万开白茆六十里其上曰鮎鱼口者湖流之出是凡四渠为新开河为龙潭洪为白鱼洪为落星港尽皆疏之悉彻海焉以呉淞三江要道水下最防乃以人万五千开其下流凡七十里以复江之旧常州之境宜兴百渎及江阴入江诸港嵗乆湮塞乃开渎五十放之太湖又开港三导运河入江用人亦五万公又以诸溇不通则苕霅之水不得入于太湖通而不为之隄则水乘风返溢为其旁灾则发人二万开溇七十有二作石隄七十里以利湖州又濬西湖利杭又作石隄三十里利嘉兴盖上源下流钧修并治水以大通六郡人士胥庆厯观前代致力于斯者非不甚众亦未有若今日之大者则稔嵗之臻有不加于前乎哉
　　新凿都台浦记　　　　　　　　潘　暄
　　其畧曰都御史崔公廵抚畿甸咨询利病谓农亩所资水利为急惟松郡上海东南有田万顷嵗入万石旧有曹家沟蜿蜒横亘浦之左右里凡百十二区计一十有六人民数百万家引潮灌田素为生业淤塞日乆民食用艰先是郡侯叶公邑令李君欲事疏凿以濒嵗荒歉未果兹遇都台下采民言遂选郡判洪公景徳职司其事率夫万有五千统制千夫长若干名百夫长若干名调度劳来翕然趋事时以兼疏呉淞江统夫人几二万仍分委盐司副使賛襄其事经始于天顺四年正月二十六日毕工于四月八日河之长计三万余丈濶一十余丈深二丈于是万姓交懽忘其劳勚目之曰都台浦云
　　松江府水利圩图序　大学士少师徐　阶
　　松泽国也水行田畴间若奕道然民因谓其田曰圩圩也者围也言围于水也循水而堤焉者田圩岸所以御潦水使不得入又穴之以泄田中之水使注诸川也嵗多雨或川流壅塞水溢于圩寸则田以漂溺而民以告饥故松之利惟水为大其害亦惟水为大乃其政则惟治水为急焉国初郡邑水利皆有专官又数遣大臣为之经画夏忠靖周文襄其最著者也承平既乆吏习于懈民狃于安水淤不疏岸缺不补及倭患作而上下胥奔于兵莫或于农为意由是田之圩岸毁且逾半嵗屡有水灾民就贫而国之额税亦多负矣万厯六年皇上深惟本末哀矜下民简命侍御林君督有司治之君乘单舸东傅于海西至于江中厯湖泖浦泾溪滙冒寒暑凌风涛相原隰之形与水之势濬大川六支流四十七港浜之小者九十有一求圩岸之故迹尽修筑之逾年功以成告民知潦之有备欢然复趋于农流徙之归者如市君曰此其利诚矣然非籍无以训于乆逺使勿废也檄吾郡守阎侯图而梓之侯以示予予曰昔在禹贡第九州之赋州厥田下下厥赋下上上错则田之卑赋之重可知而禹万世所称神圣人也乃其荒度之方自濬畎浍距川尽力沟洫之外非有能益其卑去其重也今松固扬州之域圩岸者又畎浍沟洫之遗制也则松之治水其道无外于圩岸之修筑抑又可知林君身督其成复计乆逺而为之籍诚可谓訏猷也已然文武之政虽頼方防以考见而疆界之壊于暴君汚吏典章之去于害己亦自战国而已然则兹籍可必恃以训后乎自古天下事有人焉则兴无人则废此定理也故使前乎此有人如林君则所谓圩岸当无俟君之修筑后乎此有人如林君则今之圩岸可以恒存而平成之绩永頼于万世然未易前知也仰惟皇上方以仁义为治天下士忻忻向风焉夫为吏而不能纾民之忧仁者弗为也事君而不能任其事义者所不敢出也今而后懐仁抱义之士踵相接以立于朝则君之成绩虽莫为之纪述犹当有慕而继焉矧其大书深刻炳然在乎予不敏敢遂稽首为吾君吾民贺林君名应训字子啓闽之懐安人隆庆辛未进士阎侯名邦宁字仲谧开封原武人戊辰进士其丞倅以下凡有劳者并列名左方
　　苏州府水利圩图序　大学士太保严　讷
　　今天下之垦田当司农钜供者苏松为最苏城介在湖海厥土涂泥利害以水圩岸者所以隄水而田即周礼稻人匠人所掌涂防者也田甚下隰岸则陡立如城河循其外而中田焉禾在田虽芃芃起矣而河流犹出其上舟行者葢俯而窥也岸或咫隙莫御而田且沛泽矣其田之最髙阜去水逺而水不及溉者则又终古防卤田在上下壤之间土厚而水深则号称膏腴以其得水蓄泄可为旱潦备也而所为能蓄泄者以有圩岸耳嵗苦旱则河之水续桔橰而上以入于田河不拆田不乏溉嵗苦潦则戽水出于河而岸障之虽劳人力不尽待命于天自三江道湮疏酾失宜恒雨注积而无从尾闾也水襄于岸寸而膏腴汨为巨浸不能与下隰者论良瘠矣庙堂深惟国计轸念民瘼枚择宪臣专董水政而闽之林公实来公承简书之重躬橇载之勤周爰咨诹寻源彻委决壅导积涤洳存滙塘之浦之泾之港之溪之闸之以为宣节之大计者既殚厥心矣条缕其目知圩岸为切务而修筑焉卑令髙缺令补废令兴薄令倍而厚浮令杵而坚规画既定先有司而躬督察之东驰西顾不遑宁处自庚辰嵗农隙始事凡阅嵗而次第告成方嵗之劳也故老相传説以为正徳之庚午嘉靖之辛酉以及于今顾辛酉之潦才匝昏旦而漂没无筭今雨浃旬弥月而民幸不悉鱼者伊谁力耶先见之预图而成劳之阴赐也公以由溺引责而不以御灾伐功嗣厥胼胝聿观厥成葢至兹谋及圩岸而公之大造民者悉巨细矣使公绪之就先三嵗民将不知灾而且忘公力于何有然今而后其防福被庆何限也且圩防之有无其利害彰彰也农民栉沐藨蓘罄室竭力于田而妇子悬命焉宁束手于一朝之患号呼奔走其旁痛莫之救而独不为先事之备余恠而求其説矣每圩田亩姑以千计田其中者姑以百计百家之中有十不恊力而九十家者修筑之无益也农虽值有年仅给俯仰困于潦而转徙者众矣宜未暇为圩岸计岸土取于田岸寛则田窄小民愚不察其损小而利大也惜不忍今令出于官何力不恊逺近风行咸徳上佚道之使永图之懐谁不子来谁复惜小况公诚意感孚一时司牧者竞心公心劝相多方视民之私计者功相万矣故圩岸之利不难知难在公之悉民隐而为之任之也公绩不磨而有绍之者民其永頼哉夫述禹贡书河渠志沟洫者古今稽之圩图册虑逺也公曩嵗有事我常熟白茅所谓塘之者也余切记之兹册太守朱公示予而属予序以余郡人也余虽不文也敢辞诸
　　重濬白茆塘记　　　　　　　　严　讷
　　治江南之水之使之颛设也在万厯初防而侍御闽省云源林公其第一人云江南之杂滙具区其入于海也繇呉淞江诸川而吾邑常熟有塘曰白茆者亦其一云是塘也自余所睹记嘉靖间尝一大濬之嵗乆渐湮而田收不饶顷嵗稍稍疏之闸于海壖葢余文甫勒珉而闸以不坚圯矣中丞海公抚呉忽操艇临视鋭意仍大濬中作而会公迁其志未毕今天子践阼方与宰相恊筹所以利天下者会中丞凌公疏请兴江南之水利谓必以宪臣领治水事而颛其任乃可以行便宜计乆逺而责其成功公时在南台敏练毅直舆望咸属于是廷臣共推毂公遂简在帝心爰有特命重之以玺书新之以符章而充是使者自公始矣公既弭节境上则延见诸搢绅父老讲求源委一一中窽则念以为兴事役众必资于财夫所谓治水者本以利民也民未防利而顾先索财于民乎况民瘵已极即索之必无有乎纵民不以为厉已也而心乎民者忍乎则与抚院胡公按院前胡公今田公集诸长吏计之先是正供之赋有所谓宗人府禄粮者民见谓可缓而嵗逋以为常繄法宜追徴可得金三百四十有竒民居并塘牟蚀水道而租匿不入繄法宜追夺可得金二万一千有竒于是邑令留侯言于郡守李侯而逹之而公移檄韪之夫其追夺者民甘之矣而其追徴者则以嵗比大祲民逋如故而金数不赢公则又与兵道按察使前冯公今徐公详计之适有江上练兵羡金贮之闰州遂携取八百有竒而辐辏焉财用既庀则仿周礼救荒之意募厥无饘者即以工直给而赈之菜色乐趋畚锸云举公躬率其属蚤夜董督殚神劬形即胼胝不辞即皯黣不惮有舟车橇梮之遗风焉袤凡四十里有竒为丈八千有竒广凡十二丈深凡丈有二尺凡再阅月而塘则大通葢今抚院孙公暨今守朱侯至而共庆厥成矣严子曰夫天下之事图之贵豫为之贵力守之贵恒全此三者则事蔑不济夫江南厥田惟下下而厥赋则上上者利于水也诚利于水则惟是为务可矣而司牧者率弁髦视之阡陌之间踪且絶焉而遑理沟洫乎职水利者朝非不除而徒寄空名不覈事实即陂泽细流且莫知殷引酾灌而况其钜者乎间有奋而任者时迫于守之数易而念隳于怨谤之丛兴仅涂饰而可观多啙窳而不确亦其势然也异时役既就绪犹谓湖海之交水十泥五易于淤积尝置导河之艘导河之夫使嵗导之其后有司迂之而夫也艘也谁何之者鲜矣今欲图于豫力于为恒于守自非设颛使也得乎庙堂有见哉而简及于公可不谓得人哉塘之方濬也会连嵗淫雨亘数百里水猥湓溢頼是塘渐泄之如不然者坰野田庐汨漂无论即阛阓官亭当亦在浸中自是以后水茍不甚滥其泄滋易嵗即旱亦有海水由塘而入可桔橰挹也泻卤之原获溉以腴沮洳之隰免于垫溺将嵗之所收亩可数钟正赋足供而农粟尚余公私借之水诚利哉夫观于一塘而他川可知观于吾一邑而他州郡可知公之功何其大也公又议复异时导河之制檄有司每嵗于冬春农隙之时役夫乘艘导之必勤毋得茍应故事即泥水溷冲激不填而塘得永通公之功又何其乆也葢昔人有言防禹吾其鱼乎吾今亦云而郑白诸渠民歌之史志之千载而下侈为美谈江南人徳公安知不遂号称林塘而传盛于竹帛间耶公之属苏司马王侯而下如邑尉王俨軰奉公令惟谨各效有劳绩其列碑阴而王侯留侯其贤能较着公谓王侯识见精经画当谓留侯寛得众廉生威特为之剡荐于朝上名尚书而公之知人善任也喆哉常州府水利图册序　　吏部尚书刘光济
　　昔太史公作河渠书首叙大禹治水之绩乃曰九川既疏九泽既洒诸夏乂安而于呉则通渠三江五湖夷考夏书所载三江既入震泽底定古今言三呉水利者无以易此夫三呉诸郡东南奥区也徃者数被水患当事者议兴大役开刘家港以入海开白茆港以入江濬呉淞江南北两崖以引太湖诸水拯治之法称善矣然事竣则代后命臬臣兼摄人无专责而内地沟洫之政畧而不讲以故或湮或溢卒无永利而害乘之惟我圣天子临御以来凡海内利病民生休戚罔不咨于良弼嘉猷虚懐聴纳惟兹三呉水利上厪九重宵旰之忧万厯丁丑特采廷议择台臣之有材识者俾之董治必底绩乃代于是侍御林公应训奉玺书祗受庙谟揽辔呉中逺稽徃牒近访舆论周爰咨诹廵行于沮洳萑苇之区相其原隰遡其委源因天之时顺地之宜疏涤壅遏以引以注爰条治田六事檄郡邑长吏率其属以劝相三农皇皇焉车不停轨厯五载而丕绩用成虑夫嵗乆而法弛也图而志之是图也刻之吾常者也常居苏松上游其属邑有五而地势各殊昔人谓呉淞江被灾宜多穿毘陵郡西洞河以分杀之正綂间周文襄请筑金陵五堰以障上水穿百渎于震泽以导下流绘鱼鳞图以稽畎浍兹图则加详矣总之一郡以提其纲列之五邑以挈其领疆界既明悉引之説若江若湖若氿若河若渎若港若浦若荡若浜若陂池若圩塍堰防若隄防津梁埽牐之区罔不具列而五邑之地形灿然在目宜障也宜泄也宜疏也潴也小者役以民力大者资以官帑精神心术之所运用殆为千百年计乎后之视今者按图而索之可也而侍御公之绩伟矣予恒窃叹朝廷设官兴修水利以惠养元元而实效未臻水患荐至民用阻饥至烦主上忧屡下蠲赈之令损赋额以恤之而后民困始苏曷故哉夫任事之臣狃于故常者小智也休于豪黠者保禄也责效旦夕者邀功也监司不能责之长吏长吏不能责之僚属是以虚文相应负国而厉民今林公之莅呉也精白乃心夙夜勤事予从田野间望旌旄一嵗中按部者凡几而不言劳吾郡守穆公炜矢猷宣力输共济之忠偕其僚佐万公辉暨诸邑之长吏从事于阡陌间躬自劝相而不言劳是以利兴害去臻乂安之绩以对天子之休命兹图也特其迹焉耳予承郡公之委敬为之序以告夫继事者
　　镇江府水利图説序　　　　祭酒姜　宝
　　云源林侍御公奉专勅领特差治水江南既五年且竣事苏松常三府皆刋行水利图记以纪成功而我镇江则郡大夫龙谷王公取诸丹徒金坛及我丹阳三令长所撰述而总其条贯者也丹徒为乡八曰崇徳曰大慈曰长乐曰义里曰平昌曰髙平曰洞仙曰丹徒图与説各二十有四丹阳为乡十曰练塘曰寿安曰太平曰石城曰髙牧曰桂仙曰永和曰永济曰仁信曰尚徳图与説各十有二金坛分髙中低为乡三为区十图十二而説则十焉中间水利在丹徒有山乡有沙乡其沙乡有水有旱宜潴宜泄宜隄防图与説备矣丹阳金坛因地形之髙下为干支河港为洲为圩其宜潴宜泄宜隄防图与説亦备矣又中间为桥为闸为防凡有闗水利者无不载开濬修筑凡公所尝规画以底绩亦无不编摹而纂着也届期入梓龙谷公造予庐属为序予惟镇江之水利以漕河为先漕河以丹阳为先丹阳居丹徒金坛地之中受练湖之水以济运也故丹阳之漕河以治练湖为先练湖上受诸山之水势奔腾难于蓄而漕河居苏松常上流地形髙而易于走泄也故湖以治湖闸为先河以治河闸为先湖闸治令蓄河闸治令不走泄矣然而运回船每梗河闸不得闭故欲使运回船不梗河闸令得闭也以开武进之孟渎河令放行运回船为先前时公尝究心及此而佥同前抚按两台胡公郭公议孟渎河开矣然而运回船不尽由以入也湖闸治矣河闸上修京口下修吕城奔牛中于麦舟尹公两桥两设闸函口以待下板闸水而今者则又创増陵口闸矣然而闸之不得闭以官舫徃来恐犹然如昔也每冬月苦丹徒丹阳之民以挑漕河而我丹阳之民尤苦每冬月之挑漕河也是果谁之责欤予惟闸以蓄水闸可以蓄水而运茍有济则漕河可以不挑故使闸设而得闭也可蓄水以济运亦可蓄水以免民挑河然其事则惟抚台与漕台得专之葢抚台主起运漕台主趱运运船空而回抚台傥先期令曰由孟河入不由孟河入于本船之官旗罚无赦河闸当以时闭漕台傥亦先期令曰闸设而不闭与无闸同闸应以时闭而或不闭也于本地方之所司罚无赦闸闭矣运回船由孟渎河入矣如是又告总漕于淮亦无或有所异同而可否也湖之得以蓄者下于河闸闭而河之得以蓄者不走泄也于是漕舟无不通行漕事无不济而丹徒丹阳之民可不苦毎冬月之挑河矣此乃抚台漕台事也然则公独无责欤苏松常之兴水利利于挑濬我镇江他水利亦利于挑濬而独漕河应挑濬乃利于不挑濬而法亦可以不挑濬也又何欤予又惟苏松常之兴水利也利农田以足国课也为民以为国也我镇江之兴水利也他亦与三府同独漕河求有济于国运亦求无病于民生也为国亦以为民也公尝劳心筹此矣顾漕河之水利公得与而不得专公所得专者公为之公所不得专者公告之抚漕三台一如予言相与处官舫之往来讲求为禁令务有以相济而相成焉公虽不得专为亦犹公为之是则我镇江水利之大者也诸如所当开濬而修筑既经公规画以底绩郡县诸公者亦既一一奉行而编摹纂着之为图説美矣备矣当无以予言为也是为序
　　呉江水利功成碑　　　左给事中徐思曽
　　三呉水利屡壊屡修葢无一不厪宸虑云然考其议论之纷纭经画之详畧财力之赢诎勲业之钜细与夫志之行不行则存乎时与人焉耳嘉靖甲辰而后阙焉而弗修由是水沴频仍嵗数不登公赋日逋民生日蹙识者忧之今天子冲圣思惟邦本轸念呉农俞言官之请简命御史林公颛董厥务时公方领台檄廵视下江防奉玺书按行部县惟我呉江据江湖之交会水道之咽喉视他处尤亟公周爰相度咨询羣防而以独智断之知呉家港为太湖东注之口也于是乎首濬其淤知长桥南北两滩为湖水驻滙之区也于是乎斥私占之田令复其旧而洼其中知厐山湖为通江入海之道也于是乎辟隘撅泄引其中之蓄聚而防之斯为两流其一东北行由呉淞江入海其一东行由黄浦入海咸得所归已又濬三江等九桥修石塘开百窦疏南北运河以利漕舟已又葺长桥筑两滩积土以防复隍之虞乃稽吉典迁太湖神祠重建三忠三髙两祠及垂虹等亭凡诸造作次第兴举其敷土以方计之为三万二千一百有竒其夫庸以两计之为一万二千九百有竒其塘窦桥亭祠屋木石瓴甓工匠之需为金一千一百四十八两有竒凡此经费尽出荡户财力兼输悉从民便间推有才干者若干人以为之而齐民不滥及焉以万厯五年十一月庚寅始作而以明年四月壬辰告成至是而吾邑之水利可谓完且美矣公犹以为未也创治田六事锓梓以颁农甿使自相养葢公于是时焦劳劬勚昼不宁居夜不安寝故能综理周详人乐趋之不半载而奏绩且有永图以称塞我皇上援拯呉民之至意于乎休哉今而后惟愿良有司培公之成绩扬公之六事即天数未可知吾意非有天灾嵗鲜不登自是贡赋可充生养可遂其为乆逺之利欤此特论吾邑耳其他郡县别自有记是举也先时协理则前廵抚都御史永丰宋公仪望今廵抚都御史永昌胡公执礼前廵按御史魏县郭思极金谿王民顺前郡守成安呉公善言临事賛襄则今廵按御史余姚胡公时化前兵备叅政永嘉王公叔杲摄兵备事督粮叅政兰谿徐公用检今兵备按察使慈谿冯公叔吉郡守玉田李侯充实若贰守万安刘君昆南康王君事圣商确裁度劳绩多贰守钱塘施君之藩覈实报功不诬不隐贰守邢台侯君师顔通判堂邑许君云涛祥符段君文清推官濬县赫君瀛与闻斯议于法得书县令南城王君一言斟酌运量纎悉无遗至于分区督率则署教谕事举人临川陈君文灿以才借委县丞兴山万君鳯至兴宁张君家喻主簿郧县李君三省永康陈君球典史宜城刘君遇明震泽司侯缺廵检金谿张楠朝夕勤劳咸有成效而前县丞今陜西苑马寺主簿泗水吕君品初亦与议焉至于考图指説禆益讲画则周生大韶也其他效劳耆役人多不载则并列于碑阴云曽尝闻父老云三呉治水惟正徳辛巳之役最钜费最多而讫无实效噫此其故难言之矣视兹工大费小一劳永逸者相去何如哉搢绅士庶佥谓宜有刻石以纪美实而县令王君来以命曽辞不获乃书其颠末及功成之嵗月而系以铭词曰我邑庳湿湖水所趋下流弗濬水返其居两滩之交淤为畦畛私其膏腴水道以梗吭搤乃闭孰泄孰容泛滥狂奔害我三农繇晋迄元非不疏濬时移势改莫救饥馑暨入我朝屡厪宸衷勅使修筑凡十余通畴功最钜夏周徐吕间有弗终大都克举兹逢圣主悯念东南闻言即行玺书下颁宪臣袛承夙夜靡及爰咨藩臬以逮郡邑上议既同下亦称便出力出财时罔胥怨斥废占田豪右帖柔除害兴利要在咽喉咽喉既通我邑斯乂遂导下流望海而逝乃条六事播告羣农劳来劝相人争驩从繄公之功维帝之徳稽首勒铭昭示无极
　　呉淞江纪功碑铭　　　　　佥事陈允升
　　夏书称三江既入震泽底定葢禹治东南之水其详不可得闻而其大要不出乎此后世水学失传非惟治法不讲而三江之説纷纷迄无定论唯呉淞江为震泽入海之道自古及今莫之能易其为三江之一无疑今按江源出呉江长桥下经长洲昆山青浦嘉定四邑之地抵上海县入海前代修治之迹姑未暇论国朝二百年来有事于东南水利者非一惟永乐中夏忠靖公于呉淞江为畧正正綂以来并皆濬治至隆庆初御史中丞海公来为廵抚尤鋭意焉于是自嘉定之祁艾以至入海之口八十里间咸通流无滞然一时工费悉取诸豪家以故谤讟易兴而全江之工弗竟逮今皇帝嗣位之五年时念东南财赋重地会有以苏松水利为言者上首俞之而侍御林公实奉玺书专莅其事惟是呉淞江于水利最钜濬治既成有司者俾升纪其始末升尝谓水在天地间犹血脉之在人身也茍不能养人则鲜有不为病者徃者大江之北河水横流灾被数郡频年不息至上厪宵旰沉璧马祭之所以为捍治之具亦多术矣而迄未底绩因窃计以为江南之事其可忧莫切于此及公既至则兼采众长断以己见相地之势因天之时均四县之力协谋于督抚中丞胡公前叅政王公今按察使冯公各相继营度以賛成事自昆山之漫水港东至艾祁凡六十里随其通塞广狭施工各有差公复徃来江上时加省视始于万厯六年三月辛未迄于四月辛丑而江工告成而千墩夏驾大小二闸之工亦不日而就夫然后漫水以西则遡乎上游艾祁以东则沿乎海中丞之绩而全江皆通流矣至其工费所出或取之滩占或取之赎锾或取导河修河诸课上无损于国帑下无加于编氓为力省而成功钜数十年壅阏旁溃之水一旦咸受厥职如宣导血脉融液流畅不复为病而适以养人岂非江南之民之厚幸欤是役也用夫四万二千余人用银二万四千九百余两钱八万有竒为日者三旬而毕董其役者郡贰王侯事圣昆山令程侯逹经其费者郡守李侯充实郡贰刘侯昆嘉定令徐侯上达长洲令李侯尧民呉县令郝侯国章画地而程工者领佐之属凡十人不能悉书他若疏剔江源于长桥之下事在呉江当自有志故不书林公名应训闽之懐安人王公名叔杲浙之永嘉人冯公名叔吉慈豀人铭曰禹定震泽实疏三江拢束百川以截汤汤时惟呉淞三江之一二江多湮疏水为疾厯世濬之随复湮塞横流莫制害兹稼穑民困国匮帝用斯恻乃询乃谋佥曰公能诞命惟公承命以行乃相厥势乃度厥形取财借力经费揆程万夫营营乃锸乃畚款广厥壅斥旧流新溉灌田畴浸润沟塍惟兹垫下化为膏凝三农欢呼百谷用登昔尝理水罔或克成惟公之来百废具兴西门治邺郑国凿泾王景修卞杜预疏荆方公之功并驾齐声既富我国既饶我民竭心公朝以沃湛恩刻铭贞石永焕千春
　　重濬三丈浦记　　　　　　御史钱　岱
　　呉人之命县于水利在呉虞急在虞西北鄙急夫西北土瘠而髙其下者病潦葢雨交称困环西北灌泄者维三丈浦浦最濶为丈三十有三父老取其竒以名浦起禄园洎土塘河袤亘四十余里以浦为命浦又东南入海道防独西北鄙頼之治末浦淤中不能置刀焉西北之民亡所归命言于有司有司难其费计无所出我王世父叅知公奏记舒侍御请濬之侍御曰俞乃发四郡金钱濬浦浦如故自嘉靖乙未四十里之内无论士庶宰官到于今交口徳侍御与叅知覩兹浦而思功者几埒河洛云顾浦纳海潮汐水至则挟泥沙而入水平则积积乆则淤至隆庆中而西北鄙之民忧复如故不佞儿时记忆家大人为不佞言若曹幸而贵毋忘王世父之业则吾可以谢兹土矣不佞闻而识之葢二十余年防侍御林公奉天子玺书按呉经畧河渠不佞始得从臾林公曰浦幸及公修治事易功倍乆则浦益淤费益不赀西北之民不知所终敢请命于使君使君幸过聴而许之檄治兵使者与郡邑吏议议定属郡丞王公与令留侯纲纪其事括帑金得五千八百有竒不以烦四郡畚锸之役料濵河之民授直分濬不以勤一邑经始于今上八年二月二十日迄工于三月二十五日不以害三时浦长四千一百四十丈有竒广十丈有竒深八尺有竒浦复如嘉靖乙未时西北鄙自今有秋亡汚莱苦矣当林公下议时称不便者十人而九及臻厥成则人人交口颂谓林公再造我西北鄙也且畏垒视焉嗟乎虑始诚难哉林公名应训舒公名汀王世父名泮林与舒皆闽人舒与王世父林与岱皆同举进士斯亦以竒矣是役也王公名事圣南康人留公名震臣晋江人邑丞而下凡有劳于浦者书姓氏于碑阴
　　濬洮湖下流二港工成碑　　御史于业撰
　　天之爱民甚矣以我圣祖挺生克肖其徳授以革命之权全赋所覆之民而再造焉唐虞以来綂宇尽归版图自元之季百川溃灵神禹所经悉湮灭失故道苍生曷頼焉是以登极初即诏天下修水利三辅重地加意独殷仿单锷之防任重臣诏以便冝俾呉濆之土可耕无旷非开辟之一覩哉以传圣子神孙宪章万世仰惟皇上冲年御极敬天法祖重亲民之官核以乆任封章闗民瘼者下防申饬一事无虑百言意何渥哉嵗丁丑星象示异占者主呉越大水寻果水灾相仍积嵗不登事追徴则十室九悬无从措办老幼填于沟壑强壮驱而为盗此难在科朘也议蠲免则以一嵗之课供一嵗之需司农犹然告匮取不盈焉用何以充此难在经费也不得已而以改兑寓蠲锱铢之防无禆残喘价折之数浮于时直上则粮不充额下则折反伤农公私且交病矣此水之为灾也一疏能尽状哉帝闻之恻然以谕辅臣谓临御未乆而星变水灾相仍迭警不能省愆修徳以回天谴其何以见于郊庙事干弥灾者亟集议以行辅臣惕然引愆爕理竭猷入告谓民之命悬于农而农尤以水利为命三呉财赋当天下半图拯防而昧先事之防呉其为壑矣军储奚取给焉匡济时艰非壮猷荩臣以握治水之权不可叅之廷论得御史林公应训一人焉以荐制曰可江防水政其并以勅于是御史轸辅郡之重切己溺之忧考图经之故踵神禹之谟究致灾之因访永頼之畧疆域所辖僻坞必临尝陟髙丽天目诸山以探河源由长荡浮东滆泝震泽诸湖放于三江以达于海水之分合源委髙宜蓄卑宜泄明若烛照然乃喜而击节自誓曰谫予祗役叨率羣工先漕渠而后支河先三江而后百渎先洮湖而后万洋庶东南可奠而宵旰可纾敢不秉忠竭力有如此水乃复移檄观察使李公頥曰四郡治河督于一道稽察吏治合以河工为先时核其状而奬戒其用命不用命以胥成功檄知府钟君庚阳曰三邑水灾金坛为甚可与佐百姓者唯良二千石必理难危苏穷困而后可以称良其率吏亟图之檄通判杨君栋曰职专水利合以水徳自修水失其职灾及于谷水官失其职灾及于民其洗心导利于民无贻以灾檄知县刘君美曰金沙居徒阳之下被灾虽重卹无几若濬下流以杀水势则旱潦可备以此卹民不犹愈于赈乎其无辞胼胝观察使乃行部贞宪率羣僚以御史所誓者各矢诸心而复以御史所檄者奉行唯谨先是令长究心沟洫悉以应濬之由具图説以报上之八年秋会官核其故按邑之水发源长丽二山其流八十四汊注于髙湖江潮由荆城合焉中流入县治西流绕十字河东流绕钱资荡南并滙于思湖即名白龙荡西则方茅丫髻诸水合流下新河诸港南则溧阳五堰诸水分流下清水诸渎总注于洮湖一名长荡袤广以里计百有二十而遥湖东之港四曰右山曰徐村曰燕子曰下汤右山港石骨难凿徐村港倒流入湖惟濬堵庄河以泄燕子港之水濬白桥河以泄下汤港之水合于狮子口濬皇里埠河以泄二港之水计二十里许前代曽通今塞因旧而防为力甚易埠河一通则洮湖巨流尽泄于东滆湖下震泽分流三江而归于海此舆图之大较也但蒲村迤西属金坛蒲村迤东属武进必也移文督官各濬其地无相推诿功乃可奏冬十月令长具文请于御史台御史曰是时方治漕越今春乃度工鸠夫邑之为区十为都三十有六甲佥夫二名甲积而里里积而都而总之以区得夫二百二十余名通十区计之得夫二千二百名有竒如期趋令畚锸咸集以逺近为更畨以劳逸为増减浅者凿之使深狭者辟之使濶逶迤髙下相地经营积土成隄望之如崇墉工几竣御史按部阅之以询以劳一方懽声动地以手加额乃叹曰难于虑始可与乐成兹非明徴哉是役也府判尽瘁任劳令长殚心综理不三月而落成埠河属之晋陵者通判万辉知县孙一俊一体为民受成勤督次第完如白河从此江左众流一泻千里以海为归岂惟金坛低田永无水患而宜溧二邑亦均沾无疆焉在昔神禹导三江以定震泽三江者震泽之下流也顺以导之而底定成是故万世称烈焉汉史迁固志河渠自禹而下如西门豹史起郑国者谓能防渠灌农亦録而不冺若夫御史蹈神禹之智以凿洮湖下流而数邦之垫溺以拯此其功垂万世宁不与河洛同流轶古今哉邦人感平成之泽立石白桥令于业属文以纪业虽谫陋安敢昧天良而不叙初末以昭示四方御史慷慨有大节天下大事可属而正直之声安攘之绩炳烺颂之宇内如一口此不书书其能嗣禹功也爰掇民讴调为诗章俾邦人歌之勿忘以诏来者且以俟修国史者采焉其词曰髙皇受命抚有万方元鼎失守百川溃防临驭伊始忧民失养禹迹既堙三呉沉壤防仿单锷任官经营以防以防泽国用平既奠海壖根本以缔丕显鸿谟垂宪万防列圣绍之守而弥昌以迄皇帝早御明堂加惠元元首重司牧乆任旌亷贻民以福乃嵗丁丑仁爱自天彗星西现光犯斗躔占主大水牛女之境阴霖成壑全呉灾麦沉禾腐嵗比不登流亡载道举目可矜惟正有供徴之必毙将欲蠲之军储曷济颠连疾苦其谁与瘳肉食秦越其谁与筹疏陈天子咨嗟不悦询及辅臣惴焉思缺上下交儆其如民何救灾何防水利实多资才荒度乃勤纶防以叅舆论佥曰御史御史为谁林公其人忠荩天植经济絶伦政府荐之廷称意专勅寄之钦哉揽辔念兹四辅病切膏盲嗷嗷残喘以待劻勷乃自茅山转陟天目僻坞必临以穷源渎初乘长荡载桴太湖周覧三江竭于海隅四辅既经明如指掌载考图经击节自赏矢心拯溺遑卹其身以檄所司宣命谆谆相时揆防总之兵宪贞度饬僚咸靖以献爰考润州呉之上游江潮东注曲阿并收兼以长丽发源百折三茅会流五堰倒泄以滙洮湖下港并堙湖水漭溢遐迩沉沦六熟无秋万分困苦下流弗疏荒灾谁抚右山难凿徐林塞堙下汤燕子浩浩其川堵庄既淤白桥流梗越乎蒲村埠头如岭二港克濬百渎遂通江左横流归于海东以陈宪台慨然允曰鸠工兴役无缓无忽令长悦使里甲量编府判督之慰劳加焉畚锸咸集相地深浅以节民力酌量増减如法凿之得泉如洪筑土成隄其髙如墉工将告竣绣衣亲按虑始虽艰乐成何怨白河之役金沙力胜皇里之绩实頼晋陵羣力虽集伊谁指画神禹再生不凿之防既排既决水势自消四境杜患三邑防销始时农民耕桑全窘暑雨祈寒冻馁难忍始时灾民枵腹嗷嗷额徴无赦剥肤朘膏积嵗告防救死无计何时患除再生平世邦人今颂天子圣明择贤持宪保我黎民邦人今感御史恩沐旱潦无虞以蕃百谷代天廵狩五易星霜以奠东南上纾未央乃卜河阳图建亭宇树石勒勲逺嫓神禹春秋祝歌风雨无愆明良相庆亿万斯年修四区大荡都圩闸记　　　御史于业撰
　　金坛古曲阿也南襟洮湖而三茅环列西隅二溧邑连焉胜国前江汉从浔阳而下分流石臼诸湖合宣歙千里之水经溧之五堰注于东西二滆湖而西滆即洮湖别名由百渎下震泽流分三江而归于海聨络呉邦千有余里皆泽国之墟皆沃壤也我太祖髙皇帝抚有万方命官疆理三呉筑东坝以捍江汉上流而泽国沮洳之土至洼者皆出水而可圩永乐后周文襄公经畧一十九年荒坰僻坞必勘必躬于是乎湖濵隙陂悉垦之而为畎亩履亩科焉吾邑在润州最下而四区大荡都圩则又下之下者不堤则外水无障而易以潦不渠则内水无蓄而易以旱不闸则蓄泄无备而旱潦皆灾圩民病之正徳中刘庄襄公宰金坛问民病苦兴修境内水利虑荒圩之病民也尝率众筑堤凿渠而给赀以治闸民頼之矣顾水冲波齧嵗乆易倾凿者湮筑者塌而司蓄泄者与无闸同迄于今一遇阴霖即成巨浸庐舍荡为鱼鳖之薮居民流亡者半所存遗黎嗷嗷残喘盖岌岌乎殆矣仰荷皇上御极加惠元元轸念呉中重地水灾疏闻则宵旰忧切乃俞辅臣之请选名御史林公以总督治水之权乆任以胥成绩侍御公果能仰体徳意揽辔澄清尝陟天目泛震泽探河之源而分别其支派矢心尽瘁申饬羣僚而复行李观察公以稽其事观察公悯时揆防相质以行凿渠塘以备旱于髙阜筑圩埂以防潦于低乡而又于一郡一邑一乡一村相度下流之大小以次杀之以泄水患因民之利择民之劳以布之四郡行所无事智亦竭矣而犹兢兢焉虑其有遗上之八年春复檄所司会勘未修之故而所司以大荡都圩报侍御公为之区画指授焉役兴于九年春不三月而告成侍御公按而喜喜而慰劳有加邦人徳之图建亭立石以垂不朽请书其事以示思功予固乐观者而又安敢以不文辞谨先叙圩图之源委而及侍御公之经畧焉按荡以大名谓其纳众流也圩以都名谓其包诸垾也圩之广袤周围三十里而近西则丫髻山青龙洞黄金山白玉涧四源全流而下北则茅山方山二水分流而下无以障之骤然而雨则茫然极目与洮湖同波有以泄之则水落而陂出随形筑埂为田两河界于腹中分为三区中曰荡东曰邵家曰东庄曰岳家垾凡四而为一圩北曰大荡曰张家曰荡景曰伏草垾凡四而为一圩南曰荡垾曰上葑曰中葑曰下葑曰张祥曰戴圩垾凡五而为一圩复有枝河二会诸流出闸闸倚戴圩之傍名曰都圩而注于洮湖圩民闻疏筑则喜而计工费则忧蹙然而相告曰埂非广而崇则灾渠非深而濶则灾闸非髙而固则灾三年六熟渰没无收佣养妻奴贷偿官税而逃亡者又并赔焉救死且无暇何役之能供邑令闻而悲之议申于司府请于御史台侍御公慨然允曰治埂之工大兼用邑民而计甲以量编治渠之工小专用圩民而计田以分任治闸之费则取诸公帑而量值以全给欲兴民之利袪民之灾而以费计岂善卹民者耶檄下而所司申谕宪意渥如也于是圩民复欣然相告曰一方灾疲沾此得更生矣而邑众之趋役者皆欣然如期无后先邑令既以蠲荒税赈灾贫而复给谷以食工之无食者而府判殚心调度郡守时一临而劝焉于是众益鼓舞胼手胝足取办己力鲜虑始之难是以埂筑如崇墉渠濬如深渊而闸之宜节者宛如丘陵而又疏圩之下流近而清水诸渎逺而燕子诸港泄而无壅洼亦无渰其利也宁非万世頼哉嗟乎予处江湖目击时艰有闗情焉夫民之利也待命于上民之灾也待命于天古语有之矣今也水潦相仍频秋无获愁苦不可胜状民曰天也而天不之卹追徴之令无分荒歉日交驰于道而控吁无门民曰上也而上焉者莫之闻不知其利也人固贻之其灾也人或召之非天也方今有道之世皇上奉天而选宪臣以防灾宪臣代天而布公诚以兴利殷殷焉视为己辜而沟洫是勤导利是急惟以不纾民隐是惧四月圩闸一完水不为患五谷繁茂而有秋之获视他丰嵗且倍焉是待于天者必待于人而后民可恃也不然有唐洪水下民咨矣使非待命禹而平成之泽天地能致之民哉予尝考禹谟以评治水诸贤将以绍谟者啓后人也由昔而言文襄公居其易而襄毅公当其难由今而论襄毅公居其易而侍御公当其难均之有大造于东南也千载而下谓诸贤后神禹而兴不亦东南之神禹也哉斯役也总理于上而效劳于下者御史林应训号云源进士福建人兵宪李頥号及泉进士江西人知府钟庚阳号西星进士浙江人通判杨栋号舜山嵗贡浙江人知县刘美号蓉川进士四川人县丞呉时亮嵗贡广东人县丞温润恩贡河南人主簿薄延嵗贡山西人廵检邓应娄大使罗焕均不容冺得并书以传
　　开江祭龙神文
　　惟神职司利济永底民生分方奠位以赫厥灵惟是震泽东南具区三江既入昏垫攸除厯年既乆湮塞靡常疆畎泛溢稼用弗臧时濬时淤询诸佥谋咸谓长桥实系咽喉长桥既辟爰及呉淞二水安流三江遂通于膺简命相厥地宜欲复故道实首于兹穆卜良辰大工伊始由湖及海经三百里总总林林亿兆生氓我实董正授之规程念兹力役实惟佚道禆相劝勉神之大造我忧风雨重以祈寒惟恒燠神锡之安凡此疏濬曰天子命惟神效灵惟民从令凡我官属恪勤敬承敢有怠事神其纠绳祈兹收功不疾而速国裕民殷并受其福谨用牲醴式申防告遹观厥成永言食报
　　又祭龙神文
　　三江既入神禹之功震泽底定于呉则通惟此东江乆湮不治水源壅阏为民之厉天子仁圣轸念东南畴咨元宰羣谋是叅臣末廵行恭承简命夙夜祗栗勉图报称鸠工集事役不逾时相其土宜疏以导之百川可安三农无害匪臣之劳神实大頼汉塞瓠子嵗乆始平岂如今日俛仰而成君相同心荷兹灵贶臣亦遇合职幸无旷自今伊始必屡丰年天府所储仰给于田水常润下河不溢流降福穰穰以奠千秋神协人谋敢不报赐合乐陈牲告防明祀尚飨
　　水利总论　　　　　青浦县知县屠　隆
　　夫成天下之大事者其志欲鋭其心欲诚其量欲虚其识欲逺其智欲习其机欲断六善不备事罕底绩古有移王屋之山者其志鋭也蹈吕梁之水者其心诚也匹夫之言可以集事其量虚也九州之大可以烛照其识逺也长途之智则先老马用其习也狐疑之来则示玉玦贵其断也此六善者天下之事所以成也古之圣悊大人经营天下泽被当时流照后世率用此道况水政哉夫水政者圣王之所修以利民其利害之相悬则天壤矣此非可以智尝而悬断谈三呉水政者虽多端大约不出治水治田两者而治田之与治水实相表里要之治田所以治水也水之利害系于田水政修则田获其利水政不修则田受其害而治水治田两者自不可缺治田而不治水则田功罔施治水而不治田则水政尚缺均非完计也昔人之推水学者曰郏亶曰单锷郏亶详于治田单锷详于治水兼而用之水政举矣请先言治水三呉巨浸厥有太湖汪洋浩淼緜亘三万六千顷三呉诸水咸入太湖而分注三江以入大海是吞吐元气翕荡东南之一大闗键也南则杭湖天目诸山发源苕霅等溪由湖州七十二溇而入西则金陵溧水溧阳九阳江洮湖荆溪诸水由常州百渎而入北有运河受京口大江及练湖诸水北由江阴一十四渎入于大江东由常熟昆山之三十六浦入于大海而入江海不及者亦由武进无锡诸港以入太湖太湖三面受水独湖东一面泻之三江以入大海然三江水道仅有呉江一十八港入江是太湖三面受水一面分流吞多吐少易蓄难泄水口一有鲠塞则停缓无力天时一遇淫雨则泛溢为灾是水口之宜通而不宜塞彰彰明甚也太湖之水由江入海大江之水日接海潮江水清而海潮浊海潮每来常有淤塞江水清驶随輙涤去以故向无水患自呉江将泄泻太湖一带故道建长桥筑挽路以便漕舟水道始梗泥沙淀积而太湖之水徃徃漫衍矣况三呉地形东来渐低苏州为常镇之下流松江为苏州之下流蘓松并海地防反髙于腹里形如仰盂洪波流潦尤易内注太湖水口既已鲠塞淫雨乘之大风适作海水涌入太湖既涨不能复受则常镇诸邑之水合于苏州而苏州已先被其患苏州诸邑之水又合于松江而松江之患益深盖自有宋以来三呉水灾志不絶书渰没田禾漂荡庐舍泽国千里民化鱼鳖虽朝廷下令遣官累有修濬时通时塞得失相叅利害相半迄未闻有为三呉遗千百年之永利者万厯五年朝廷乃简命台使者懐安林公以玺书来督三呉水利公奉命驱驰矢谟宣力防犯霜露郊行野宿无间寒暑昼夜访诸搢绅谋诸三老相地形之髙下寻水道之源委权其利害察其得失深知三呉之水滙于太湖泻于三江而入于大海既以得水利之要领而各郡各邑江湖河渠浦港浜塘之类条分缕析又无不合治水之机宜是以数年之内水利大兴今总四郡之成事约而言之则了然矣开呉淞江壅塞四十余里以复大江入海之故道濬呉江之呉家港长桥南北滩厐山湖口使太湖积水径达于松江以淀山湖直接太湖之流其来甚径易而烂路港不足以泄之故于青浦濬小大山泾以泄淀湖之水而南入于泖又濬跄开河以接大曹港濬横塘横泖以接蒲滙塘濬昆山淀湖诸口使湖水分注千墩道褐赵屯大盈崧子盘龙等浦而北入于江又以三泖北纳淀湖南连浙水西入长洲呉江诸荡故于华亭濬秀州官绍盐鐡等塘金山三防等河上下横泾沙竹冈塘金滙塘运盐河以泄南北两涯之水于黄浦于上海濬蒲滙六磊竹冈等塘周浦三林都台等浦新港黄家浜严茂塘以泄东西两涯之水于黄浦总之合流呉淞以入大海又以呉淞出海之路颇觉辽逺不能径达则泖淀北注诸水淞江或不能尽容故于昆山濬夏驾浦大瓦赤泾诸水于嘉定濬顾浦呉塘南盐鐡北横沥西练祁彭越浦华亭泾南翔河湄浦张家浜以泄淞江北行之水于娄江三江并行恐难尽泄复濬太仓之呉川塘杨林塘七浦塘潞漕塘杜漕塘洪泗浦以泄阳城巴城诸湖东行之水而入海濬常熟之白茆塘许浦梅李塘福山塘耿泾塘三丈浦以泄尚湖昆承湖及毘陵晋陵诸水径入大江濬江阴之东西雷沟舜河利港北横河九里河山塘河青旸河以泄五泻河芙蓉湖诸水以入大江其治水次第如此故太湖有所泄泻三江有所分注众水尽治下流俱通下流既通上源宜导于是濬宜兴之西氿里河百渎武进之白鹤溪金坛之荆城港及长荡之里河徐村防封等河泄长山洮湖荆溪之水而分入太湖运河濬武进之孟渎丹阳之九曲河丹徒之鐡猫港以泄润州上流诸水而入大江上源既导则下流可接下流既通则上源益顺又恐新洋江过于深濶分引江水北流引入浑潮将来不无淤塞之忧故于夏驾口慢水江口并建二闸时乃啓闭慎乃宣防庶几水不外趋潮不倒注呉淞之通可垂乆逺而水利兴矣水利既兴田乃可治治水而不治田岂惟田功之亏终为水政之缺何也盖三呉虽号称泽国低洼而中间田亩亦自有髙下髙田十居二三下田十居六七髙田所患在旱下田所患在水而两者利害又每相悬大旱之嵗水涸防出低洼下田幸而一熟而髙田则已尽枯大潦之嵗水浸上行冈阜髙田幸而一熟而下田则已尽没是恶可不为之所也下田所患在水则不可无障而所以障其水者圩防也髙田所患在旱则不可无蓄而所以蓄其水者沟渠也下田不修圩防则太湖虽通而适遇水潦一时泄泻不及者何以障水而免患髙田不濬沟渠则江海虽大而适遇旱暵江海流注不到者何以蓄水而灌田于是公又条为治田六事刋布书册移檄有司而又力劝亲督髙田令濬沟渠下田令修圩防令诸郡各邑犁然举行沟渠濬则髙田有以蓄水而旱不能为灾圩防修则下田有以障水而水不能为害是治田之事正治水中之最切要者也故曰治田治水相为表里治田所以治水也三呉之言水利者代有其人兴水利者累闻其事而防非万全功成小补未有建硕画垂永久如今日者也良由公之志鋭而心诚量虚而识逺智习而善断志鋭则前无畏途心诚则精贯金石量虚则下情悉达识逺则利害毕照智习则事至不迷善断则机来无失故其建立非凡而成就宏逺也隆忝公属吏尝相从畚锸间日挹公丰采闻公议论观公作为知其事之始末颇详是以不辞庸鄙而为之著论以俊后之君子有所考镜焉














　　侍御林云源呉中治水后序
　　刑部郎中钱有威
　　圣上轸念江南水利命侍御闽中林公董理其事公至之日厘侵决淤首辟漕渠既而念曰漕务诚重隄防川浍一或不备旱潦荐臻民受其饥漕安所出乃相地形披载籍决三江之壅蔽导震泽之委积其中为塘为浦为河为溪为泾为港为沟为闸者百有余所悉加濬凿条引缕析纲挈目张蓄泄宣节各有成式俾民水不患汨旱不患槁公私并利漕计无亏详具诸名公图序説中先是嵗谷不登民虽知水然狃于故常骤闻公议猝有烦言公毅然曰民可与乐成难与虑始佚道使民乆当自定遂防渉胼胝首当其冲决排濬导以次而举厥有成绩而又连值大水若将试公之功而信公之説者葢闻诸故老东南水患正徳庚午为最次则嘉靖辛酉以及于今顾辛酉淫潦才及昏旦遂尔沦没乃今雨輙浃旬甚至弥月向使川泽不除有若往昔民之垫溺将何底止议者徒知洪水为灾漂溺竟免而不知庙堂之规画我公之濬导有以杀其势而消其毒也岂阴受其赐而不及察者与公乃不张功不避让直以状闻竟得赈恤尤人所难而又以其余日躬厯郡县督率属吏省巡阡陌修筑隄防务崇务广灾而不害余尝课筑农亩顺流而东渉沙湖遡新洋泛呉淞阅青浦往返二百余里得以遍览公所疏濬处一一与图符契两涯削峙如墉如栉民将自此苏矣昔周夏二公治水呉中民初不便询诸父老父老对曰相公开河功多怨多千载之后功在怨磨二公断而行之功施到今公踵其后甫及三载民已愉怿然则歌功徳者又岂待于千载哉由是知事在天下患在不为安有为而不成者也

　　三呉水考后序　　　　　　呉江知县徐　元柱史林公祗奉朝命来治东土水政越有三载始克底宁乃还奏天子以报成功复着水考凡十六卷不佞读之卒业乃喟然叹曰苦心哉何其详且确也夫三呉古称沮洳北枕大江西承天目囊槖震泽延袤三郡而东注之海自呉淞为潮水所蚀嵗乆壅淤而下流始澁迩者一值霪潦腹土骤涨无由宣泄千里沃壤悉巨浸矣大司农课为之不登天子悯元元之昏垫也乃锡玺书命公充治水使者往理焉公下车悉心勤访询谋庶尹不遗侧微考厥源委审彼原隰相其埆瘠栉风沐雨餐烟触浪躬履险厄罔恤劳悴不逾时而三呉之疆理若鉴在握于是开长桥滩以通震泽之咽喉开呉淞江以通太湖之门户濬青浦山泾以聨淀泖之经络导昆承太仓戚虞泾以复三江之故道濬白茆塘以寛诸浦之襟懐濬常镇诸川以分上流之冲涌其他为河为荡为港为渎为坝为闸凡可节宣水势者靡不一一规画又虑田以水为命设流滑不蓄则土遇旱而立枯流滞不爽则洼壤遇潦而随汨乃命溪之浅者渊之隄之卑者崇之务令水不伤田田不渴水沟洫涯防封植坚完程不茍办力不浮驱三易寒暑而功始就由是三呉之水若人血脉然瀜瀜畅矣徐司空所谓并流不至妨碍野潢不至外逸平潮不至倒注钱司防所谓水不患汨旱不患槁者诚知言哉诚知言哉窃尝颂禹贡云三江既入震泽底定厥功尚矣嗣是以治水垂声者世不乏人逮我昭代有夏忠靖公周文襄公继董水政并树显烈呉民至今祀之不替今揆公所处较之二公尤称难焉二公綂抚畿服诸郡钱谷嵗有存积任其调遣朝廷复出水衡钱佐之故二公得肆力展布若今则公私俱困赋额外不加一钱公极力鸠聚斥羡裁约以充经费且市力于民不以势役故民争趋而不告劳是公之难难于二公一也国初濵湖下流积淤成土者野旷弥渺丛生芦苇为鱼鴈墟已耳二公就以濬辟无烦索之民也若今则为豪右所占恃为永业公悉夺而归之湖沉其膏腴而民不见怨是公之难难于二公二也二公虽于水患之后用奏成绩而天未必重为之困也若公则相度经理甫有端倪而滔霪踵嵗海潮内溢弥亘迂邈公乃殚精疲形昼率夕计宣导横溃卒以杀其势而薄其毒使当是时无圣天子之雄断与庙堂之成筭在几何而不为浮议所揺哉今之覩安流者宁知公之勤劬也是公之难难于二公三也愚以为即起二公而问之亦必避席矣吾不知三呉之民何以报公也説者曰公之绩诚伟矣而是书无乃衒厥美以示侈乎余曰昔有东垣丹溪二氏以善医鸣起人疾百不一爽复遗其书于后人曰某病当以某治某方当以某用何不自隐其术以称絶技哉此无他惧后之医以庸术悮人也今水利考之作也其二氏之用心乎其二氏之用心乎使后讲水利者踵而行之无败政矣吾是知仁人之爱博也元承乏最后不能执公之役以分公之劳虽长桥滩之役亦得效其尺寸而公之绩告成矣太学周君大韶荷公以为材而指使之因其粗述颠末而借知公之苦心于民也乃敢僣言于末简俾后世知我公之心云







　　三呉水考后序　　　　　　武进知县孙一俊三呉涌川开渎延控江海葢自昔所称水国矣考之图志震泽介浙西呉郡之中而毘陵实据其上游其西南为七十二溇受天目苕霅诸山泉之水西北为荆溪百渎受建康常润诸郡之水诸水以三面总滙于泽而独以泽东三江为尾闾夫其来源既猥盛其委流之江道复填堙三呉之水所从来矣嵗丁丑川后扬波天呉荐发嵗饥民且转徙大司农屡以诎告主上眷注元元下廷议推选台臣负夙望鸿猷者往督其事惟时闽海林公首膺简命公至劳问呉中父老发视图经沿洄沮洳萑苇亷知治水状于是濬白鹤荆城濬西氿里河濬百渎九曲节宣上源治呉淞沙壅治刘河下流治黄浦上流以复三江诸洒渠通川不在三江洪流之数者无虑千百经畧既具复条治田六事俾郡邑长吏丞尉专官督治塍圩沟洫用备蓄防凡四年所矣惟此呉民火耕水耨而登粒食惟此漕司伐皷扬舲而给转输功施于今境内乂安予不佞距泽西南数舍而遥自髫齓时从搢绅先生后于呉中水利稍习顷以下吏承乏晋陵受公指画从事芙蓉沟渠诸役税止农郊覩曩所经畧之迹退而伏读诸生周大韶等所次序水考而知公治水呉中比之往哲难数倍焉当熈宣之际溢水为灾三江逓塞夏忠宣以司农卿奉玺书经畧方是时境安而民富力役赡给先皇帝且赐手书特遣寺臣慰问度支不足则出内帑金钱数十万緍佐给之然夏驾新洋之役未几而呉中又告水矣已复特遣督臣发徴徒赋皆繇力也约拦濬导工在湖江堇堇乎什二三耳公身当积弛之后前人故迹半在烟莽而所在凋残势又不得役此枵民以就役乃其经画厝注帖然脱苍赤于鱼龙而还袵席此非秉心渊塞明信任人破拘挛之见廓神运之才而不胶固于利害何以致此夫有非常之人而后能胜非常之任顾非常之原黎民惧焉及臻厥成天下晏如也其公之谓乎其公之谓乎考目凡十一一诏令二水源三水道四水年五水官六水议七水疏八水移九水田十水绩十一水文篇首系以帝诰总为卷一十有六刻既成诸文学谓予不佞辱公任使之末且治境伊迩产地当有言于简末诸不具论叙治迹大都以告来者








　　三呉水利考后序　　　　　　　诸生王稺登呉故蛟龙之国三江五湖濵带薮泽于古称沮洳矣嵗乙卯庚辰之间蚩尤旗出牛女霪雨累月百川横流阡陌壊者十五大司农奏课之不登天子恻焉悯元元之垫溺降徳音劳问江南诸父老咸谓水政之不饬民庶鲜食以贻陛下忧于是诏台使者出行水酾渠决川如汉宣房勺陂故事今侍御林公有声南台中借甚羣公卿士相与推毂于朝举公为督公既奉玺书殚智术毕思虑上下原隰忘其胼胝绣斧所临悉召文武吏士三老啬夫使前咨诹相度审厥形势察利病之原考通塞之宜为之弭节回车者再四而后三呉水利之説一经一纬脉络井如曲折萦纡灿若掌上然且推择羣吏指授机宜集胥徒陈畚锸土石陶冶竹木藁刍之费一一既具堙者凿潴者泄淤者决半者濬且导由川入江由江入海而水之东下若建瓴矣大要合东南水利而论首天目而尾闾于海五湖心腹也三江肠胃也肠胃心腹病而首尾之脉离故复呉淞之故道俾走海分诸浦之乱流俾走江呉淞为正脉东娄二江辅之诸浦又辅之在江南北者不同而治之之法亦异治江南之浦宜广而深欲其引湖东注以壮此江也治江北之浦宜狭而浅惧其分水北趋以耗此江也凡易寒暑者几而政平人和羣僚底绩讴歌载涂民有生气公则恐然罔有徳色曰使者之尽瘁于菰芦力且竭矣其济则天子之灵也庙堂之筭也僚佐之贤劳也民萌兆庶之子来也于使者何有虽然其犹有周爰之二三防在继今者非是曷取徴焉乃勒成为书十六卷使夫览者若诵禹贡于轺中奏河渠于马首公之功宁有涯哉夫水徳之在天壤虽习坎成性而泛滥靡极防防失序祸终懐襄非夫畧不世出之英畴克纉神禹之无事鍳白圭之邻壑乎后之行水者取公是编世世守之神明其意变化其説无徒枝梧苴塞以茍目前之安即七九之阨何损于尧汤而吾侪小人抑庻几哉其幸而为不鱼也已











　　三呉水考卷十六
