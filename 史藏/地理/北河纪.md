　　钦定四库全书　　　　　史部十一
　　北河纪　　　　　　　　地理类四【河渠之属】提要
　　【臣】等谨案北河纪八卷纪余四卷明谢肇淛撰肇淛有史觹已著录此书乃其以工部郎中视河张秋时作明史艺文志著录卷数与此本同前列河道诸图次分河程河源河工河防河臣河政河议河灵八纪详疏北河源委及厯代治河利病捜采颇备条画亦颇详明至山川古迹及古今题咏之属则别为四卷附后名曰纪余葢河道之书以河为主与州郡舆图体例各不侔也
　　国朝顺治中管河主事阎廷谟益以新制作北河续纪四卷虽形势变迁小有同异要其大致仍皆以是书为蓝本葢其发凡起例具有条理故续修者莫能易焉肇淛著作甚伙而明史于文苑传中独载此书称其具载河流原委及厯代治河利病其必有以取之矣乾隆四十六年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　北河纪序
　　国家漕东南以输天府浮防通河画地而分三都水郎以时饬其隄防近稍増置厥员乃其遡鱼防而亘天津旁瀹乎汶泗洸沂济漯淇卫漳洺滹沱诸水而悉节制之以为吾用则北河之履延袤特逺奉玺书以提衡诸路盖其任若斯之重也頼天子神圣河伯効灵使者按故牍以时疏壅塞决而无复事矣去黄稍逺不借其利亦不食其害乃盱衡而寻故辙则亦有夺张秋蚀谷亭漶南阳负薪沈璧之不暇者嵗时小梗箸尤厪借非涉厯深攷究覈胸中具有全河庸讵捐金钱而役徒漫以填阳矦之壑为吾譬之人身凡河渠之支诸经络也河使引鍼石治者也已事其医案也二百年来病不一症治不一方案脉理而检禁方而汤液灼熨之用吾可以无它求矣防河之南北酾也岂其眀德必禹之功戊巳筑而张秋奠夏村濬而新河通蛊而后有事焉行乎其不得不行犹之乎行所无事也蛇已成赘足焉薪不从烂额焉不事事与太多事两者皆讥已执其咎而复贻囏于后之人是经络方术之未谙而徒以人费者也谢君在杭夙负通才华实兼茂阅厯既深成绩可纪分曹北河幸平成之多暇访古河渠沟洫之志而更充拓之厘为八纪信而可徴详而有体绳绳乎有用之文也嗣斯职者展卷而周防蓄泄之术禁圉调集之规方程稍食之覈局以内思过半哉神而眀之即漕河全局犹是矣或曰古今无同局奈何曰治水犹治厯也天官者流虽有定度必时而测之禹躬胼胝岂无父书程于旧章而周爰荒度以勤于其官又余所伫望时贤而共期圭之锡者





　　北河纪序
　　北河纪者谢大夫在杭治北河之所着也其称北河者国家转漕之路自维扬至天津画而为三而此直其北也三河皆治以部使者而北河所辖千余里于赐履最广其治所在张秋即宋景徳镇眀兴河屡决其地徐武功刘忠宣先后奉命筑塞费金钱无算易镇名安平葢其重也自忠宣而后稍有宁宇然而汶济之间南北建瓴漕艘徃来倚诸泉为命涓滴供之尾闾泄之土脉一枯泉源立涸故河之患患在水少清源以北漳卫合流注以滹沱灌以瀛海□然巨浸淫雨一零千丈立溃故河之患患在水多以嵗之而列之曰河程河源河工河防河臣河政河议河灵事详而不枝记繁而不滥曰吾在河言河耳河之外非吾职也在昔为河书者始于禹贡禹贡所叙次首九河次济漯孟氏谓防之防之以为禹功者大较皆大夫部内九河故道虽乆已湮没而总之倂入于卫河今不用防而用隄济水自任城漯水自东郡皆达河入海今皆逆而为漕用泗上诸泉不见于禹贡亦济漯之支也今虽用防而兼用积其治法与禹不尽同孟氏称禹行所无事无事云者顺水之性为之先驱以聼其所徃耳非能有损益于水也今水少者欲使多水多者欲使少禹以人为水用今以水为人用防但人苦即水亦甚苦之由兹以谈有事耶无事耶使禹生于今日将安施耶禹之史臣而纪今日之河事其能无意于兹编耶要于率用旧章因势顺流毋隳已成之绩毋徼难冀之功无事有事有事无事使河与人两相习而不相害则大夫之志也大夫自为诸生即工古文辞所为声诗靓深婉丽近世罕见其伦居官所至惟好读书顷在都门日从余借秘阁书本抄録讐校穷日夜不休此其人宜置石渠天禄间乃通籍二十余年更两郡厯两都皆举其职而尚淹郎曹杜陵以工部称何逊以水部着造物者殆以此官重大夫著述甚多皆必传于世在河言河亦掌故家所不能废者属余谢事道安平大夫出以相示使效一言余不习河事何以复大夫然尝往来河上有槩于衷故臆而论之如此亦谈河渠者之一吷也













　　北河纪目録
　　卷首
　　北河全图
　　安平镇图
　　卷一
　　河程纪
　　卷二
　　河源纪
　　卷三
　　河工纪
　　卷四
　　河防纪
　　卷五
　　河臣纪
　　卷六
　　河政纪
　　卷七
　　河议纪
　　卷八
　　河灵纪
　　是纪也无所取裁大率以河事为主而文附焉其它山川往迹以及古今志咏别为四卷命曰纪余附于其后葢欲徴文以取信或未免挂一而漏万也润色损益以俟后之君子晋安谢肇淛识








　　北河全图















<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
<史部,地理类,河渠之属,北河纪,北河全图>
　　钦定四库全书
　　北河纪卷一
　　明　谢肇淛　撰
　　总叙
　　国家定鼎燕山一切军国之储取诸七大藩舳舻衔尾而入五千里不絶而江南十七焉江南之漕广陵当其咽喉上江来者至自仪真下江来者至自洲镇由广陵而逹淮安为南河由黄河而逹丰沛为中河由山东而逹天津爲北河由天津而逹张家湾为通惠河之四河者天子使部院大臣总其政而分部以四尚书郎赐之玺书令得便宜行事惟是不腆之治南至鱼台北至天津统辖千有余里任綦重治綦囏治而不知其政当尸官知其非所治者当侵官作北河纪禹画既界都邑错壤衣带盈盈蜿蜒朝宗各有赐履无相轶也纪河程第一昆仑建瓴四渎防定汶泗如线旁及蹄涔聚毛为裘蕲于济耳纪河源第二阳侯旱魃相递为灾畚锸嵗兴民不堪命非常之原众所惧焉纪河工第三乘天之符相地之行无实实无虚虚因而操之乃听节制纪河防第四命吏棋置臂指相帅省试之以时黜陟之以嵗嵗事不脩繇官邪也纪河臣第五官常既胪庶绩乃熈上行令下行意期无反汗而后即安纪河政第六跣者鹿而舄者肉聚讼棼如古人所叹择其可见诸行者纪河议第七百神受职允犹翕河笾豆之事有司存矣故纪河灵第八终焉谢肇淛曰吾今而后知河之难也善人谋者未必具地利有地利矣未必得天时三者既备有其举之而物力绌焉任使之弗臧无论吏操三尺以从即旋举旋踬空糜金钱国家亦何利赖之有鲧以圮族殛而禹以行无事成知鲧禹成败之故者知河事矣
　　河程纪
　　元世祖既定江南漕转之路自浙西入江淮由黄河逆流至于中滦登陆以至淇门复由御河登舟以逹燕京至元二十年以江淮水运不通乃命兵部尚书李奥鲁赤等自今济宁州开河逹于今东平州之安民山凡百五十里北自奉符为一牐以导汶水入洸东北自兖州为一牐以遏泗沂二水亦会于洸以出济宁之防源牐分流南北其西北流者至安民山以入清济故渎经东阿县至利津河入于海其后海口沙壅又从东阿陆转二百里抵临清州以下御河二十六年以夀张县尹韩仲晖言复自安民山之西南开河由寿张西北至临清径逹于御漳凡二百五十里是名防通河防源以南为逆以北为顺南接丰沛北迄天津凡一千五百余里而推挽之劳不事焉今列其程于左
　　沛县泗亭驿北九十里至鱼台县之河桥驿【原有沙河鲁桥二驿后并为一】
　　九十里至济宁州之南城驿【在城南】
　　一百里至汶上县之开河驿【在县西南三十里】
　　七十里至东平州之安山驿【在州西南十五里】
　　七十里至阳谷县之荆门驿【在县东四十里安平镇之西岸】
　　九十里至东昌府聊城县之崇武驿【在城东】
　　七十里至清平县之清阳驿【在县西南三十里】
　　六十里至临清州之清源驿【在新城内西北隅】
　　七十里至临清州之渡口驿
　　七十里至武城县之甲马营驿【在县北三十里】
　　一百一十五里至徳州之梁家庒驿【在州南七十里】
　　七十里至徳州之安徳驿【在城西北】
　　七十里至徳州之良店驿
　　七十里至吴桥县之连窝驿【在县东五十里】
　　七十里至交河县之新桥驿【在县东五十里俗名泊头驿】
　　七十里至沧州之砖河驿【在城西南】
　　七十里至兴济县之干宁驿【在城西】
　　七十里至清县之流河驿【在县北四十里】
　　七十里至静海县之奉新驿【在城西】
　　一百里至武清县之杨青驿是为天津入于海自此而北复为逆河矣















　　北河纪卷一
　　钦定四库全书
　　北河纪卷二
　　明　谢肇淛　撰
　　河源纪
　　元初漕路自中滦登陆其后自任城开渠以通漕任城者今之济宁州也则济宁之南即中滦矣按元史滦河源出金莲川由松亭北经迁安东平州盖自徐沛而北河流渐防故滦河虽通东平州而力不任漕及开防通河以至临清则自临清而北衞水之流盛而漕复可以飞杭而济矣此防通河者衞水不南河水不北独赖汶泗沂洸诸泉以济其流者也
　　汶水之源有三一发泰山仙台岭一发莱芜原山之阳一发莱芜寨子村防泰山诸泉至静封镇合而为一谓之大汶口转西南与小汶河合小汶河之源出新泰宫山之下西流至徂徕山阳入于大汶合流至宁阳西北分而为二其一为元人所改由堽城南流别为洸水其一由堽城西流至东平州东五十里防坎河诸泉至四汶口而分其西流者入大清河由东阿而北至利津入海此故道也永乐中开防通河乃于宁阳之北筑堽城坝以遏其入洸之流于坎河之西筑戴村坝以遏其入海之路使其全流尽出汶上城北二十五里受滦澢诸泉谓之鲁沟又西南流至城北二里受蒲湾泊水谓之草桥河又西南流十里谓之白马河又西南流二十里谓之鹅河鹅河者故宋之运道也涸而为渠汶水由之又西南十五里谓之黒马沟又西南至南旺入于漕六分北流四分南流入汶之泉百四十有四在新泰者二十有五曰太公曰北陈曰南陈曰北鲍曰路踏曰南师曰魏家曰名公曰张家沟曰柳沟曰西都曰孙村曰西周曰西周新曰公家庄曰刘都曰北流曰古河曰万嵗曰刘杜曰周家曰崖头曰和庄曰名湾曰灵查在莱芜者二十有四曰海眼曰坡里曰湖眼曰朱家湾曰张家湾曰莲华曰鹏山曰赵家曰坡草湾曰郭娘曰韩家沟曰牛王曰王家沟曰半壁店曰小龙湾曰乌江岸曰镇里曰薛家庄曰水河曰鱼池曰新兴曰贺家湾曰渌马曰青阳港在泰安者四十有七曰张家曰木头沟曰龙湾曰梁子沟曰谢过曰马儿沟曰风雨曰周家湾曰鐡佛寺曰清曰鳯凰曰皁泥沟曰云潭曰鲤鱼沟曰范家湾曰板桥湾曰北滚曰顺河曰井曰沧浪沟曰吴山沟曰梁家庄曰顔谢曰浊河曰斜沟曰羊舍曰力沟曰龙堂曰东西二柳曰小柳曰黒虎曰海旺曰新庄石缝曰水波曰韩家庄曰上曰臭曰马蹄曰朔港沟曰水磨曰狗跑曰报恩曰陷湾曰胡家港曰马黄沟曰龙王曰坤温在肥城者九曰黄家曰吴家曰臧家曰董家曰盐河曰开河曰拖车曰马房曰清在平隂者二曰新栁沟曰泊头在宁阳者四曰龙港沟曰龙鱼曰鲁姑曰泺澢山在东平者二十有五曰独山曰洌曰芭头曰源曰郝家曰浄曰新曰大黄曰二黄曰鐡钩嘴曰半亩曰餴饎曰安宅曰浮汶曰大成曰张胡郎曰主老沟曰蓆桥曰吴家曰安圏曰髙家庄曰坎河曰灰曰芦曰徐家庄在汶上者六曰龙闘曰薛家沟曰赵家桥曰鸡爪曰泺澢曰马庄在防隂者二曰官桥曰卞家庄【按齐鲁之间水由地中行处处皆泉也故旧泉十七新泉十三兴府志所载详略不同下仿此】
　　泗水之大源出于陪尾山之下四泉同发故曰泗水亦因以名其县四泉合而成流西南行经于卞城其西有泉数十自县之南境北流入之又有泉数十自县之北境南流入之自此西过其县北又西过曲阜城北五里分为二流北曰洙渎流绕圣墓之前而泗水绕其后皆过孔林西复合为一西至兖州府城东五里金口闸东沂水雩水入之沂水大源出尼山之麓过曲阜南而至雩水出曲阜南马跑泉过邹县境而至总谓之泗水入兖州府城而西至于西门之外纳阙党蒋诩七泉合而成流谓之济河至城西过上楼闸杏林闸凡六十里至济宁城东屈从南门合于洸入于漕泗水诸源之泉在本县者五十有九曰珍珠曰趵突曰黒虎曰淘米曰雪花曰繁星曰莲花曰白石曰涛靡曰双睛曰甘露曰甘露新曰卞庄曰奎聚曰新曰新二曰响水曰红石曰涓涓曰涌珠曰三台曰天井曰琵琶曰骊珠曰石壑曰石窦曰石液曰双石缝曰石露曰杜家曰石井曰里涝沟曰蒋家曰曹家曰赵家曰合德曰东岩石缝曰龟隂曰眼曰尾曰鲍村曰珍珠曰醴曰醴前曰七里曰大玉沟曰小玉沟曰芦城曰西岩石缝曰三角湾曰呉家曰黄沟曰岳陵曰石河曰壁沟曰马庄曰马跑曰魏庄在曲阜者五曰横沟曰埠下曰新安曰城北新开曰蜈蚣沂水诸源之泉在曲阜者十有九曰珠河曰咏归曰双泉曰迁泉曰辋泉曰栁青曰茶泉曰城北新泉曰城南新泉曰新泉曰连珠曰温泉曰濯缨曰巧泉曰曲沟曰青泥曰青泥曰新安曰埠下曰近温泉兖州府城之西而防于泗者为滋阳之泉曰西北新泉曰东北新泉曰阙党泉曰古沟曰负瑖曰上蒋诩曰下蒋诩曰驿后曰纸房新泉而其自入于漕者则济寜浣笔泉
　　永乐中既筑堽城坝以遏汶水入洸之流而洸河防絶然堽城之南官庄河之入于洸者如故但其源防而流不长成化十一年主事张盛复为堽城石闸稍分汶之支以益之遂西南流至济宁南门防沂泗二水入于漕官庄河之源出于宁阳之九泉曰栁曰金马庄曰古泉曰古城曰蛇眼曰井泉曰三里沟曰张家曰李家滕县之境东为三河口合流入漕三河者沙河薛河南石桥河也
　　沙河有二北沙河之源出峄山南流绕龙山之左至滕县北受七里泉又南分为二流其一出休城南至于马家口其一出休城北受大吴泉又西受北石桥泉又西受白水白水即界河也其源出于龙山西麓总而曰北沙河南沙河即漷水源出述山之麓西流防以黄约山诸泉又过鳯凰山东纳步泉又南过华盖山纳石沟泉过沧浪渊纳眀河水西而入于漷水防南梁水总而曰南沙河此两河者故由三河口趋湖隆庆元年筑黄甫等坝开辛章支河十二里遏之使北以滙于湖由南阳入漕而滕县之泉入沙河以达于漕者曰北石桥曰三里桥曰七里曰大乌曰交沟曰赵沟曰荆沟曰刘家沟曰趵突曰三界曰龙湾凡十一泉
　　薛河之源出寳峰山东诸泉谓之西江西流而纳永丰鳯凰二泉至于薛山故曰薛河南流而纳东江之水又西而纳玉花三山二泉南入南眀河故由三河口趋湖隆庆元年筑东邵等坝开王家口支河九十六里使之南由防山入湖从地防沟入漕而滕县之泉入薛河以达于漕者曰魏家庄曰黄沟曰白山曰温水曰黄家泉幷玉花三山凡七泉至三河口而防者曰石桥泉至吕孟湖而防者峄县之泉曰龙王曰搬井曰许池曰许由曰温水南石桥河即俗称牛沟水南流与沙薛为三河及沙遏而北薛遏而南惟此河改从佃户屯入漕而滕县黄沟泉亦滙焉南自沛县之珠梅闸北至鱼台之南阳闸长八十里皆新河也而鱼台之泉曰东龙泉曰西龙泉曰平山曰古泉曰防家曰圣母曰黄良曰中溢曰髙家西曰髙家东曰河头曰圣水曰庙前曰何家曰陈家此十五泉者合流而至砚瓦沟由南阳入于漕自济宁州之鲁桥闸北至师庄闸二闸之间为五空桥泗水南流与白马河之水入之白马河之源出于九龙山西过邹县受蓼河之水西北折而南流受邹县之泉曰鳝眼曰孟母曰东家沟曰白马曰冈山曰白庄曰三角曰栁青曰渊源曰黄沟港曰程家庄皆会流而入鲁桥又有托基泉入于枣林闸芦沟泉入于南阳闸御河之源出河南衞辉府辉县苏门山百门泉东引洹淇三水流千里为馆陶防漳水又北九十里为临清与防通河合是河也汉名屯氏隋名永济渠又名御河以其源出衞州又名衞河
　　漳河之源出山西之长子曰浊漳乐平曰清漳俱东经河南之临漳分流至馆陶西南五十里与衞河合入于漕至万厯初漳河北徙由魏县入曲周釜阳河而馆陶之流絶
　　卫河北流至于青县之南滹沱河之水入之滹沱河之源出于大铁山自代郡卤城东流经献县城南十一里单家桥至青县南岔河口入运河合流而北至于天津入于海
　　黄良泉记畧　　　　　　元顿　举
　　皇庆元年壬子东平景徳镇行司监丞奉议大夫刘公莅官之始克勤乃事凡所辖去处躬亲阅视隄岸之卑下者増筑之水脉之浅澁者疏通之沂流寻源自北而南过古之任国厯今之鲁桥涉泗汶合流之次里几一舎而抵黄山之麓觉其土脉膏润复进而前得泉沮洳而出可以滥觞者数穴澄于沉沙之间俯而探之温如汤掬而饮之甘如醴以杖引之逐势而行又如蛇之赴壑就命役夫凿为沟港注之于河其流甚顺溶溶泄泄不舎昼夜即召彼故老询所称呼莫有知者因以是泉出乎黄山其性甚良宜目之曰黄良泉遂勒诸石以告来者遣以礼命文于予予特佳公之任职也效其能以成其事泉之遇公也出乎隠以彰乎名一举而二美并故乐道之
　　疏凿泉林寺泉源记　　　明汤　节【卢江人防将】
　　距泗水邑东五十里许陪尾山之阳有庙曰仁济庙之西有寺曰泉林其殿宇岿然林木蓊郁鸟声樵唱杂焉于中傍有泉曰珎珠曰趵突曰掬米曰洗鉢曰响水曰红石曰清泉曰涌珠其源皆出于山澄如湛如其流环绕映带寺之左右而西南经卞桥桥之西复有泉数十曰大玉沟小玉沟潘波黄隂赵家庄石泉珍珠东岩名缝西岩石缝三角湾等泉合流于泗防于曲阜之沂河转于天津闸防通河沿淮达海永乐己亥漕运前总兵平江伯陈公瑄言于朝爰命工部主事顾大竒等徧厯山川防濬泉源以通水利以济漕运后右通政王孜郎中史鉴主事侯晖等继之不减顾公之能正统己未朝廷简事之宜所司请罢是举其上下泉源因以淤塞余时董督粮储心计指画以泉源利济所资不可无官以典其事乃请上可其奏于是主事熊錬傅弼等官衔命来兹仍防之其利泽及于人多矣迩来亢旱不雨河道将涸余亲诣泰安州等处防通大小泉源逾泗水见乎泉林之泉利人者广繇是逆流不便者改之乱石者去之不通者濬之又博访故迹得聆耆耊者言是泉皆从石窦中出清澈无比汪洋不穷余闻而益喜泉之旧有名者勒珉以纪之无名者立石以表之用为名山胜槩之助尚虑未既复同泗水县官访于邑之少长所得石河等泉一十三道泉无巨细皆为之开凿以济不通事既集遂书以识之使后来者有所知焉时正统九年八月也
　　蛇眼泉记略　　　　　　吴　寛【长洲人吏部尚书】
　　国家迁都于燕其食货之人悉资舟檝由京师而南舳舻凡数千里不絶孰非河渠之所浮乎地势隆污望若阶级置牐蓄水泄复盈焉又孰非泉源之所济乎泉多见于齐鲁之地其发甚防其流甚迂防则易湮迂则易竭夫使滔滔汨汨出而无穷者又孰非人力濬导之乎工部所掌水利其一特设主事分治之成化十六年予同年洛阳乔公廷仪奉命以往当嵗之春泉脉初动廷仪辄率官吏召卒徒出而从事畚锸濬导如法勤敏之称彻于中朝顾所至露处无以为风日之庇乃筑亭泉上名曰觏泉求予文以记其成惟古人之乐多托于山水若柳之愚欧阳之酿可以槩见独惜其人皆放斥于外而不尽其用于时徒啜其清潄其甘以自娱而已若廷仪则以泉为职者也方其从事于斯厯旷野入重山可谓天下之至劳及功之将毕视其溢然沛然济河渠载食货以给国用亦可谓天下之至乐故泉一也停蓄而无为觏之者乐其适已发泄而有用觏之者乐其济世初廷仪受代为吾友徐君仲山尝着泉志凡泉之形状流衍具载于编计百二十余其用心可谓密矣今廷仪且满任而闽黄君世用将往代之世用练达详慎特推举其职殆无难者夫亭不足书而泉则重事也以三君相继敢叙其功而望其成焉
　　龙闘泉记略　　　　　　陈　侃【闽懐安人东平学正】
　　冬官尚书郎乔君廷仪奉命督濬东泉委出济漕舍檋蹑屐穷幽陟险抵于汶上之东北越四十里许登泺澢山乃见怪石特出坚壤蹲起有泉一涓涓南泻度其势必有殊胜因建小亭以时舍止又西迤三里至龙闘泉泉脉鼎沸若两虬相击其左右则皆翠羽之木龙鳞之石下则一南流皎拖晶练奔放纵激寒洌清漾于是顺势于自然命官集众操锸备畚濬源泝流决排壅塞使由鲁沟入防通河因搆亭一楹翼然泉上毎视泉时憇息而听政名曰观泉缭以周垣树以杞栁扄啓以时以屛嚣杂工成乃遣汶上丞徴记于余余读衞武公之诗曰用戒戎作用遏蛮方又曰夙兴夜寐洒扫庭内夫武公卫之元老既有蛮方之寄犹然不废于洒扫之末乃知荩臣虑周天下事无巨细罔不殚乃厥心耳且漕河非泉不流而石傍山霤往往发源于层岩防嶂之间治水使者惮于露宿以濬其源以故壅于泥沙分于田圃而不能自达漕河者众矣乔君之治水也凡得数百泉而其逺于郡邑者皆令剏亭驻节以布水政虽若细故无禆于民而使后之人不惮露宿以濬泉源其所禆于漕运以裕夫国计者实大盖又非洒扫庭内之比者也君名缙家于洛阳汉儒乔仁之裔仁传大戴礼世相沿袭君虽以诗魁乡荐寻以礼登壬辰进士今来职水凡所効于水者靡所不究而君之才固不止是吾之所望于君者亦不止是顾尝一脔而知一鼎之味矣
　　栁泉记略　　　　　　　王大化【仪真人工部员外郎】
　　柳泉出宁阳城西旧入于洸以达于泗末流浸淫沦于沙者防七十年非其性也嘉靖丙戍黙泉吴子来董泉亊补偏刮垢式克有绪越眀年丁亥周爰询咨乃召属吏语之曰胡村之南可弃也其壤恶洸河之东可渠也其势下道且古河之西可引也夷而径也佥曰唯唯因请于少司空兰谿章公公曰盍亟图之于是卜日料工指洸之两涯曰牐此则为牐者二蓄泄时矣指邑之南曰桥此则为桥者一渉无病矣指民田丽于西河之西者曰易此则防用厉矣盖心计而身亲之不惮瘁焉导若泉东至于洸又东至河折而南又东入于蛇眼金马诸泉既与合于泗而其利犹夫旧也经始于丁亥秋九月之朔迄戊子春二月告成渠之长以步计二千一百七十有六广七步有竒石以尺计一千九十有五甎以块计如其数以斤计者灰一万六千八百四十二百三鐡一百六十椿木以根计五百四十稍柴以个计八百三十力役于泉夫以名计五百二十财取于旷役以斤计者三洗河滩地偿之民者以畆计一十有八夫以数十年湮废复之一旦无违时无狃常无问有司黙泉者可谓无负其职也遂为之记俾来者观焉
　　新泉序　　　　　　　　张克文【新淦人工部主事】
　　国家挽东南数百万粟遡流达于京都南旺其襟喉而泉源其血脉也旧泉凡二百二十有六分济南北前人之计周矣文奉命兼理之眀年壬申遍厯诸泉其曲径危梁不能舆者蹑履従之务穷其源凡旧泉所出悉按图治之矣顾图所不载者厯州县有之召父老问故曰泉岂有穷夫则有限如开一泉必増数夫故使者不及睹有司不以告余因进诸长吏以矢之必不以泉益夫以水困民也惟取盈于旧额蠲其逺役而调停焉如是而民心悦遂报新泉三十六处并而入河计所助之利视昔亦加多或曰新泉中有甚防细者顾亦取而濬之而记之何抑不见闸乎水涸舟胶既障之板又从而固之加蓆草焉惧其涓滴不为用也夫已涓滴而塞其流不涓滴而导其源可乎矧今不纪后将何稽故序其説如此
　　论防龙闘泉略　　　　　　张　纯【漳浦人工部主事】
　　斯泉之始出也防泺澢诸泉以出鲁沟河水势盛大即陪尾之趵突徂徕之浊河不多让也迂洄四十余里而至蒲湾泊则地渐平矣由泊而至金龙口又若少昻然者是以诸泉水阻不得下稍有涨漫则尽由蒲湾泊以出栢浪桥民田往往渰没而金龙口亦随以淤是于民则害而于运则失其利也嵗丁夘五月分水防告竭矣试调众一防濬之旬日间闸河水若増四五寸然则防濬之功可待时乎隄蒲湾以防其漫濬金龙口以顺其流此其吃也
　　废泉论
　　泉之资于漕大矣而亦有不必用者如防沂之泉所以济邳河然自塞孙家口黄河悉由徐吕至邳则邳无资于泉也是以治中巡抚徐公源议弃此泉且并夫省之防沂之民至今利焉滕峄鱼之泉所以出沙河而并及二洪然自凿新河诸泉虽由吕孟等湖入运而湖波浩荡自有余济则滕峄鱼之泉有可也停夫以寛民非与然河之迁徙靡常姑自我朝论之嘉靖十三年水行赵皮寨谷亭流防二洪告涸向非天助其顺自冲夏邑以出小浮桥则人力如之何哉十九年决鸡鸣冈由涡经亳以入淮二洪又涸向非王公以旗力开李景髙口则二洪防不济矣然犹幸其可以智力成则人亦天也今所恃者天耳万有不测甚而人力无所施则二洪涸安得不頼滕峄鱼之泉乎邳河澁又安得不頼防沂之泉乎是不可不预待也








　　北河纪卷二
　　钦定四库全书
　　北河纪卷三
　　明　谢肇淛　撰
　　河工纪
　　汉文帝十二年冬十一月河决酸枣东溃金隄兴卒塞之【金堤今在濮州南迤东北抵安平镇】
　　武帝建元三年河水溢于平原【今德州】
　　元帝永光五年冬十二月河决初武帝旣塞宣房后河复北决于馆陶分为屯氏河【即今卫河】东北入海广深与大河等故因其自然不隄塞也是岁河决清河灵鸣犊口而屯氏河絶
　　成帝建始四年河决溃金隄凡灌四郡杜钦荐王延世为河隄使者延世以竹落长四丈大九围盛以小石两船夹载而下之三十六日隄成改元河平【堤在今安平镇之南延亘郓濮】
　　鸿嘉三年杨焉言从河上下患底柱隘可鑴广之上从其言使焉鑴之裁没水中不能去而令水益怒是岁渤海清河河水溢灌县邑三十一败官亭民舎四万余所使者赈之【从许商等议故不塞详见河议】
　　新莽三年河决魏郡泛清河以东数郡先是莽恐河决为元城冢墓忧及决东去元城无水故遂不塞
　　隋炀帝四年发河北诸郡男女百余万开永济渠引沁水南达于河北通涿郡名曰御河
　　周世宗显德初河决东平杨刘口遣宰相李谷监治堤自阳谷抵张秋以遏之然河决不复故道分为赤河宋真宗咸平三年五月始赤河决拥济泗郓州城中常苦水遣工部郎中陈若拙经度徙城于东南十五里神宗熈宁元年河溢恩冀等州都水监丞宋昌言屯田都监内侍程昉献议开二股河以导东流司马光是其防请于二股之西置上约澼水令东东流渐深即塞北流放出御河以纾恩冀之困从之既塞北流而河自其南四十里许家□东决泛滥恩德诸境时方濬御河乃罢其役专治东流
　　四年十二月令河北转运司开脩二股河上流幷塞第五埽决口
　　五年二月甲寅兴役四月河成深十一尺广四百尺水入于河决口亦塞
　　八年发卒万人自王供埽开濬引大河水注之御河以通江淮漕运仍置斗门以时啓闭
　　徽宗崇宁元年冬诏开临清县坝子口増脩御河西堤高三尺幷计度西堤开置斗门决北京恩冀沧州永静军积水入御河枯源明年秋黄河涨入御河行流浸大名府馆陶县败庐舎复用夫七千役二十万余工脩西堤三月始毕涨水复坏之
　　政和五年闰正月诏于恩州北增脩御河东堤为治水隄防令京西路差借来年分沟河夫千人赴役于是都水使者孟揆移拨十八埽官兵分地歩脩筑又取枣强上埽水口以下旧堤所管榆柳为桩木
　　元世祖至元七年役夫一千防浚武清县御河八十日竣工
　　九年七月卫辉河决委都水监马良弼与本路官同诣相视差水夫倂力脩完之
　　二十六年以寿张尹韩仲晖言遣尚书张孔孙李处巽董夫起于须城安山之西南开河引汶水达舟于临清之御河其长二百五十余里中建牐三十一度高低分逺近以节蓄泄凡六阅月竣工役工二百五十一万七百四十八赐名防通河
　　二十七年遣漕副马之贞率放罢输运站户三千脩濬防通河道易牐以石是后岁委都水监官一员佩分监印率令史等往职廵视督工至泰定二年竣工
　　大德五年诏脩滦河东西二隄用工三十一万
　　延祐元年以大船入会通河有碍余船不得往来乃于金沟沽头两闸中置二隘闸临清置一隘闸各濶一丈止许一百五十料船得入其后民乃造长船八九十尺甚至百尺皆五六百料比至闸内不能回转又阻余船又于隘闸下约八十歩河北立二石中间相离五六十尺如舟至量长如式方许入闸
　　顺帝至正六年河决九年脱脱为丞相荐都漕运使贾鲁于帝用其防十一年四月命鲁为总治河防使是月二十二日鸠工七月防凿成八月决水故河九月舟楫通行十一月毕工【详见欧阳记】
　　国朝洪武元年河决曹州双河口流入鱼台命大将军徐达开塌塲口入于泗
　　二十四年河决原武县黒阳山由旧曹县郓城两河口漫过安山而防通河淤乃自济宁以北陆运至德州入河
　　永乐九年命工部尚书宋礼都督周长等发山东济兖青东四府丁夫十五万登莱二府愿赴工之人一万五千濬元防通河又用汶上县老人白英计于东平州东六十里戴村旧汶河口筑坝导汶水西南流由黑马沟至汶上县鹅河口入漕
　　王统十三年河决荥阳自开封城北经曹濮北冲张秋溃沙湾东隄以逹于海命工部右侍郎王永和治之至十四年五月罢役
　　景泰三年以沙湾决口久不塞运道胶浅遣工部尚书兼大理卿石璞治之五月隄成六月大河复决十二月遣工部侍郎赵荣治之复遣都御史王文祭告大河之神
　　四年二月筑沙湾决口功成五月复大决北马头河岸四十余丈运道絶复遣防璞往十月命都御史徐有贞治之始塞乃于开封金龙口筩尾厢开渠三十里引黄河水东北入漕河以济运
　　成化间开济宁西河自耐牢坡至塌塲口长九十里汶水入焉改耐牢坡闸名永通
　　治二年河徙汴城溢流自金龙口黄陵冈东经曹濮冲张秋运河命刑部尚书白昻治之役夫三十五万遂塞金龙口于荥泽开渠导河由陈颍至寿州逹于淮又筑渠堰于徐兖瀛沧之间以杀河势
　　五年河复决金龙口由黄陵冈北趋张秋絶运河而东掠汶入海命工部侍郎陈政治之未几政卒六年二月以浙江布政刘大夏为右副都御史往治决河又命太监李兴平江伯陈鋭佐之役丁夫十二万乃先防祥符荥泽上流东入于淮又防贾鲁旧河四十余里出之徐州支流既分水势渐杀乃筑张秋决口又于黄陵冈之东西筑长堤各三百余里金龙口之东西筑长堤各二百余里于是黄河东流经归德徐州逹于淮而张秋之决遂塞八年二月河功成赐镇名曰安平大夏等陞赏有差
　　十四年二月以通政韩鼎言筑安平镇显恵庙地基幷濒河堤岸
　　嘉靖三十一年大水卫河决工部员外郎周思兼督众筑塞之
　　四十四年七月河决曹县自棠林集以下分为二支其北一支绕丰县华山出飞云桥至湖陵城口漫入昭阳湖沽头一带运河湮塞命工部尚书朱衡治之先筑马家桥东隄五十余里遏河使出飞云桥尽入于秦沟乃开新河自南阳至留城一百四十一里河患始息
　　命都御史王文治河勑【景泰三年】
　　勑曰近闻南京地震江淮以北直至济宁水涨渰没禾稼逺近乏食或至流移及东昌府接连河南地方往因黄河奔溃北流散漫冲决漕河隄岸阻滞官民运输虽尝遣人脩濬尚未有经久计此皆朕所昼夜在心不遑寝食者也朕以尔为宪臣之长素有干济之才特命往理其事凡所至处茍有可以安辑国家拯济生民通顺河道一切兴利除害之事悉听尔广询博访便宜而行有应奏请及与山东河南廵抚方面府州县及公差官员会同计议从长处置者竝聴议行务在停当举之有益行之无弊凡前数事为之果有成效尔即具奏还京尔其钦承朕命毋怠毋忽
　　命户部侍郎白昻治河勑【治二年】
　　勑曰近闻河南黄河泛溢自金龙等口分为二股流经北直山东地方入于张秋运河所过闸座间有渰没隄岸多被冲塌若不趂时预先整理明年夏秋大水必至溃决旁出有妨漕运所系匪轻今以尔曾监督工程绩效着闻特改前职驰驿防同山东河南北直廵抚都御史督同三处分廵分守幷知府等官自上源决口至于运河一带经行地方逐一踏防明白从长计议脩筑防濬应改图者从便改图各照地方量起军民人夫趁时兴工务要随在有益各为经久不可虚应故事仍须禁约所司毋得指此妄加科骚扰地方凡用工军夫皆须抚恤周备毋令下人逼廹剥害违者轻则量加惩治重则送各该问刑衙门问理尔为朝廷重臣受兹委托尤须昼夜用心躬亲勤劳博采众长相机行事务使军民不扰工程易集斯为尔能事完之日尔即回京仍将修过缘由幷用过工料数目造册奏缴以凭查考故勑
　　命工部侍郎陈政治河勑【治五年】
　　勑曰朕闻黄河流经河南山东南北直平旷之地迁徙不常为患久矣近者颇甚葢旧自开封东南入淮今故道淤浅渐徙而北与沁水合流势益奔放河南兰阳考城山东曹县郓城等处俱被渰没势逼张秋运道潦水一盛难保无虞廷臣屡请脩濬且言事连四省不相统摄须得大臣总理庶克济事今特命尔带同本部员外郎陶嵩署员外郎事张谟前去会同各该廵抚廵按督同布按二司直府卫掌印并管河官自河南上流及山东直一带直抵运河躬亲踏勘计议何处应防濬以杀其势何处应脩筑以防其决防计桩木等料若干着落各该军卫有司措办然后相度事势缓急工程大小起倩附近民相兼在官人夫趁时用工务使民患消弭运道通行不可虚应故事然此系国家大计凡事有相闗及勑内该载不尽者聴尔计议停当便宜而行文武职官敢有怠慢误事者轻则量情责罚重则文职五品以下径自送问四品以上幷方面军职参奏尔受兹重托尤当昼夜筹画勉图成功仍抚恤下人使皆乐于趋事则工易完而人不怨斯无负委任其勉之故勑
　　命副都御史刘大夏治河勑【治六年】
　　勑曰朕闻黄河自宋元以来与淮河合流由南清河口入海所经河南山东南北直之境迁徙不常屡为民患近年汴城东南旧道淤浅河流北徙合于沁水势益奔河南之兰阳考城山东之曹县郓城等处俱被渰没逼张秋有妨运道先命工部侍郎陈政防同各该廵抚廵按等官设法脩理今几半年未及即工而政物故有司以闻朕念古人治河只是除民之害今日治河乃是恐妨运道致误国计其所闗系盖非细故且闻陈政所行多有非宜故诏有司防举佥以尔大夏名闻故特陞尔为都察院右副都御史往理其事尔至彼先须案查陈政所行事务酌量其当否当者绪续之否者改正之会同各该廵抚廵按都布按三司及南北直府州掌印官竝管河官自河南上流及山东两直河患所在之处逐一躬亲踏勘从长计议何处应防濬以杀其势何处应脩筑以防其决及防计椿木等料有无而设法分派军民夫役多寡趁时起集必须相度地势询访人言务在万全毋贻后患然事有缓急而施行之际必以当急为先今已春暮运船将至勑尔即移文总督漕运廵河管河等官约防自济宁循防通河一带至于临清相视见今河水漫散其于运河有无妨碍今年船往来有无阻滞多方设法必使粮运通行不至过期以失岁额粮运既通方可遡流寻源按视地势商度用工以施防塞之方以为经久之计必须役不再兴河流循轨国计不亏斯尔之能此系国家大事凡勑内该载不尽事理尔有所见或人言可采聴尔便宜而行一应文武职官敢有怠慢误事者轻则量情责罚重则文职五品以下径自送问刑衙门问理四品以上竝方靣军职参奏尔受朝廷重托尤当画夜筹昼勉图成功不许茍且麤率劳民力于无用糜财用于不赀以致生他变仍须抚恤下人使皆乐于趋事则功易完而人不怨斯无负于委任其勉之愼之故勑
　　命平江伯陈鋭等同刘大夏治河【治七年】
　　勑曰朕惟天下之水黄河为大国家之计漕运为重即今河决张秋有妨运道先命都御史刘大夏往治之未见成功兹特命尔等前去总督脩理尔等至彼防同大夏相与讲究次第施行仍防各该廵抚廵按幷管河官自河南上流及山东直河患所经之处逐一躬亲踏勘从长计议何处应防导以杀其势何处应补脩以防其决何处应筑塞以制其横溃何处应浚深以收其泛滥或多为之委使水力分散以泻其大势或防塞竝举使挽河入淮以复其故道虽然事有缓急而施行之际必以当急为先今河既中决运渠干浅京储不继事莫急焉尔等必须多方设法使粮运通行不致过期以亏岁额斯尔之能然此乃国家大事或勑内该载不尽事理尔等有所见闻听尔便宜而行其一应合用竹木麻铁等料应役军民夫匠人力如原先科派起集不敷方许量添不可轻信人言过为科差恒念此时濒河军民方困饥疫不幸値此大役甚不聊生万一功不成物为徒费或生他变悔之何及各该司府州县等衙门委任集办幷借用顺带夫料等项不许推调稽违误事有应奏闻者奏来处置其见用官属非不胜任者不必改委所委文武职官敢有误事作弊者轻则听尔量情责罚重则文职五品以下拿送问刑衙门问理四品以上并方面军职参奏究治尔等受兹重任必思亷以律己勤以建功广询博访事不必专于一已深谋逺虑计必出于万全仍禁戢下人使不敢怙势作威以凌人招赂爱惜物用使不至假公营私以浪费冐支所用军夫尤宜用心抚防必使劳逸均平不至失所如此则役不徒兴而大功可成矣不然则劳民力于无用之地弃民财于不测之渊咎将谁归尔等其钦承朕命毋怠毋忽
　　沧州导水记略　　　　　元王大本
　　黄河既南徙九河故道遂以湮没漳渎不与同归独行二千里防于今北海之涯其流滔滔汨汨视黄河伯仲间耳垠岸高于平地亦犹黄河之水下成臯虎牢而东也皇元定都于燕漳河为运漕之渠控引东南居货千樯万艘上供军国经用巨商富贾懋迁有无胥此焉出至元五年秋八月大河决八里塘之湾为口者三湍流滚激如万马奔突长驱而前南皮清池之境东西二百余里南北三十余里潴而泽滙而渊灶陉而蜗产焉塲圃而鱼生焉荡析离居之民相与言曰沧州古雄藩其濠深广又距海孔迩水行故地第有屯府小左卫曲防之阻无由径达泰定间乡民吕叔范抗防陈情奉防开掘以便民又为大渠以泄水莫不举手加额以承无疆之休继有方命圯族实繁有徒乘时射利遂以复塞今则牢不可破矣脱因不花者以国学上舎生闻其言慨然以为己任而不辞闻者壮其谋从之如云各执其物立于两堧破其筑若摧枯拉朽去其壅如决痈溃疣义民所趋水亦随赴始屯军先率其徒数百人盛气以待我众直而壮彼自度非敌逡廵而去事可以稽旧典而义可以激流俗也因刻石以遗后来
　　开防通河功成之碑　　　杨文郁
　　圣神文武大光孝皇帝在位之十七年江南平薄海内外罔不拱北臣顺奔走率职汶合泗分流以达东阿乃置汶泗都漕运使司控引江淮岭海以供亿京师自东阿至临清二百里舍舟而陆车输至御河徒民一万三千二百七十六户除租庸调奈道经茌平其间地势卑下遇夏秋霖潦牛偾輹脱艰阻万状或使驿旁午贡献相望负戴底滞晦暝呼警行居骚然公私以为病久矣寿张县尹韩仲晖前太史边源相继建言汶水属之御河比陆运利相十百时诏廷臣求其防未得要便以仲晖源言为然遂以都漕运使马之贞同源按视之贞等至则循行地形商度功用参之众议圗上曲折备言可开之状政府信其可成于是丞相相哥合同僚敷奏且以圗进上俞允赐中统楮币一百五十万缗米四万石盐五万斤以给佣直备器用徴傍近郡丁夫三万驿遣防事官忙逹儿礼部尚书张礼孙兵部郎中李处巽洎之贞源同主其役二十六年正月己亥首事起须城安山之西南寿张西北行过东昌又西北至临清达御河其长二百五十余里吏谨督程人悉致力渠寻毕功益加濬治以六月辛亥决汶流以趣之滔滔汨汨倾注顺适如廹大势如复故道舟楫连樯而下仍起堰闸以节蓄泄完隄防以备荡激凡用工二百五十一万七百四十有八濵渠之民老防携扶纵观徊翔不违按堵之安喜见泛舟之役于时大驾临幸上都驿置以闻上诏翰林院其为运河命名且文其碑臣等乞赐名防通百拜稽首而属辞曰谨按书以食货为八政之首易称舟楫有济川之利故大舜命禹既平水土定九州之贡赋皆浮舟达河以入冀都自兹以降汉用郑当时之言引渭至河以利西都唐用刘晏之防由汴入河以济闗辅盖京师者四方辐辏兆姓云集六师所依以疆百司所资以办不丰储积政将奚先我国家新天邑于析木之津建万亿年无疆之业规模宏逺治具周密若夫漕运流通国之大计舟车致逺功利悬絶所宜讲而行之虽费而不可省劳而不可已者今则费取于官利及于民役不逾时功埀后世加以随时丰歉权事重轻以深致曲成万物之意致国殷富由此途出臣因窃迹舆地图若近代辽氏金源氏皆尝立国当时经度曾不是思岂不以兴王之功非僻陋者所能与而前弗逮乃所以启肇建也欤先儒有言圣人在上则兴利除害易成而难废钦惟皇上开物成务迈舜禹而轶汉唐区区近代之君固无以议为也臣备属北门职在纪事之成不敢以固陋辞仰奉明诏以识岁月且推衍舆诵昧冐论著至若神功圣德之盛沛恵泽以浸八荒资始资生上下与天地同流盖非纂河渠沟洫者所能髣髴也九月日臣文郁谨记
　　濬洸河记　　　　　　　李惟明
　　洸河阅祀久渐堙乎汶沙底平相较反崇汶三尺许山水涨后其流涓涓几不接会通汶岁筑沙堰堨水如洸堰寻决而洸自若所在浅澁漕事不遄至元四年戊寅秋七月涨溃东闸闸司并上之分监遣壕寨李譲相度截斗际雪山麓石刺余十有八里堙淤为尤揆日较工知监力濬不易因言分监倩有司赞翼功庶可就监丞马兀承德为覆实备关内监禀中书允发泰安之奉符东平之汶上一县夫六千余期濬五年春剏闸未遑冬监丞宋公伯顔不花文林分治防通役先上源乃抡豪寨官岳聚统监夫千合二县权舆于六年仲春望日底濶五歩上倍之深五尺濬如式公以令史周守信奏差不花驿来任之而聚也勤敏厥职监守者不廹趋事者不缓居者不扰役者不劳未阅月工毕而深固坚完水济防通漕运无虞汶上尹王侯居敬辈状其实徴文以记余沗部民义弗获辞余闻论者谓堰壅沙以致堙洸河是得其一未知其二也近年泰山徂徕等处故所谓山坡杂木怪草盘根之固土者今皆垦为熟地由霖时降山水涨逸冲突沙土萃贯汶河年复若是以致汶沙其浩浩若彼而洸因以淤淀也设无堽城堰洸自尔奚独尤彼也闸司不知虞此直以水之盈缩民之利害为节而开闭之非知所先务矣要之洸河既濬宜令闸司严饰闸板谨杜闸口絶塞沙源勿令流沙上漫入洸后撤堰石底流又闸口涨落扒去淤沙不使少停闸水益深俾洸常受清水以输注南北役闸似繁濬洸实简此源洁流清而永益也不然以岁益无穷之汶沙注新濬有限之洸河数年之中余恐淤淀有甚于今日矣梗漕勚民后将有不胜其淘濬之患谨记
　　重脩洸河记
　　洸河乃今汶水支流也名不载于传记或因旧而加以新名尤不可知其源则出于泰山郡莱芜县原山之阳折而之南逹于会通漕运南北其利无穷会通之源洸也洸之源汶也时霖雨作泰岱万壑沟渎之间合注而之汶洪涛汹涌泥沙溷奔径入于洸此洸所以淤塡也至元六年监丞宋公濬自牐口至石刺事鑴于珉然洸之源虽通而其流犹梗公谓不防其流源将安之又恐前功徒费后患复萌使会通之津从而涸也询及其佐得壕寨岳聚所度自石刺至高呉桥南王家道口浅澁者延袤五十六里百八十歩呈凖中书符下东平济宁兼赞厥役本监及二路夫以口计者万有二千濬自至正二年二月十八日落成于三月十四日以举武计者二万三百四十有竒以尺为工计者四十万七百数同知东平路事伯顔察儿佥议少监公之功宜勒石以昭悠久乃请文于予义弗获辞遂援笔而纪其岁月
　　重濬会通河记　　　　　赵元进
　　前至元二十六年开挑会通河道南自乎徐中由于济北抵临清逺及千里各处脩筑闸坝积水行舟漕运诸货官站民船偕得通济北河殊无上源必须防瀹汶水来注于洸决引泗源西逾于兖南入于济达于任城合新河而流迩者山水泛涨上自堽城闸口下至石刺之碛□延一十八里淤填河身反高于汶是以水浅几不能接漕运今至元五年冬十月都水监丞宋公韩伯顔不花擢陞斯职遂差壕寨梁仲祥诣彼度其里歩计其人工时方氷沍地冻难便为力越明年春二月选差壕寨岳聚监董本监并汶上奉符等县人夫七千余名备糗粮具畚锸挑洗各处河身之浅公乃亲督其役朝夕无怠五旬而工毕汶泗洸济之水源源而来凑乎会通舟无浅澁之患公又见济州会源防闸二座中央天井广袤里余停泊舟航相次上下内常储水满溢方许放牐近年渐以淤淀浍水甚少今复淘濬已深水常防灔以寛栊舣夏四月公又率领令史奏差廵视源闸北元有济河旧迹河身填平水已絶流再委壕寨岳聚领夫千名挑去泥沙衍三百余歩广二丈五尺东连米市西接草桥水势分流舟航徃来无碍百姓大悦持状请予为记予乃采摭其实而书之用防于后
　　河防记　　　　　　　　欧阳【翰林学士承旨】
　　至正四年夏五月大二十余日黄河暴溢水平地深二丈许北决白茅堤六月又北决金堤竝河郡邑济宁单州虞城砀山金乡鱼台丰沛定陶楚邱武城以至曹州东明钜野郓城嘉祥汶上任城等处皆罹水患民老弱昏垫壮者流离四方水势北浸安山沿入会通运河延袤济南河间省臣以闻朝廷患之遣使体量仍督大臣访求治河方略九年冬脱脱既复为丞相慨然请任其事帝嘉纳之乃命集羣臣议廷中言人人殊唯都漕运使贾鲁昌言必当治先是鲁尝为山东道奉使宣抚首领官循行被水郡邑具得脩捍成防后又为都水使者奉防诣河上相视验状为图以二防进献一议脩筑北隄以制横溃其用功省一议踈塞竝举挽河使东行以复故道其功费甚大至是复以二防对脱脱韪其后防议定乃荐鲁于帝大称防十一年四月命鲁以工部尚书为总治河防使进秩二品授以银印发汴梁大名十有三路民十五万人庐州等戍十有八翼军二万人供役一切从事大小军民咸禀节度便宜兴缮是月二十二日鸠工七月防凿成八月决水故河九月舟楫通行十一月水土工毕诸埽诸堤成河乃复故道东滙于淮又东入于海帝遣贵臣报祭河伯召鲁还京师论功超拜荣禄大夫集贤大学士其宣力诸臣迁赏有差赐丞相脱脱世袭答剌罕之号特命翰林学士承防欧阳制河平碑文以旌劳绩旣为河平之碑又自以为司马迁班固记河渠沟洫仅载治水之道不言其方使后世任斯事者无所考则乃从鲁访问方略及询过客质吏牍作至正河防记欲使来世罹河患者按而求之其言曰治河一也有防有濬有塞三者异焉酾河之流因而导之谓之防去河之淤因而深之谓之濬抑河之暴因而扼之谓之塞防濬之别有四曰生地曰故道曰河身曰减水河生地有直有纡因直而凿之可就故道故道有高有卑高者平之以趋卑高卑相就则高不壅卑不潴虑夫壅生溃潴生堙也河身者水虽通行身有广狭狭虽受水水溢悍故狭者以计辟之广虽为岸岸善崩故广者以计御之减水河者水放旷则以制其狂水隳突则以杀其怒治隄一也有剏筑脩筑补筑之名有剌水隄有截河隄有防岸隄有缕水隄有石船隄治埽一也有岸埽水埽有龙尾栏头马头等埽其为埽台及推卷牵制薶挂之法有用土用石用铁用草木用用絙之方塞河一也有缺口有豁口有龙口缺口者已成川豁口者旧常为水所豁水退则口下于隄水涨则溢出于口龙口者水之所会自新河入故道之潨也此外不能悉书因其用功之次序而就述于其下焉其濬故道深广不等通长二百八十里百五十四歩而强功始自白茅长百八十二里继自黄陵冈至南白茅辟生生地十里口初受广百八十歩深二丈有二尺已下停广百歩高下不等相折深二丈及泉曰停曰折者用古算法因此推彼知其势之低昻相准而取匀停也南白茅至刘庄村接入故道十里通折垦广八十歩深九尺刘庄至专固至黄固垦生地八里靣广百歩底广九十歩高下相折深丈有五尺黄固至哈只口长五十一里八十歩相折停广垦六十歩深五尺乃濬凹里减水河通长九十八里百五十四歩凹里村缺河口生地长三里四十歩面广六十歩底广四十歩深一丈四尺自凹里生地以下旧河身至张赞店长八十二里五十四歩上三十六里垦广二十歩深五尺中三十五里垦广二十八歩深五尺下十里二百四十歩垦广二十六歩深五尺张赞店至杨青村接入故道垦生地十有三里六十歩面广十六歩底广四十歩深一丈四尺其塞专固缺口脩隄三重并补筑凹里减水河南岸豁口通长二十里三百十有七歩其剏筑河口前第一重西隄南北长三百三十歩面广二十五歩底广三十三歩树置桩橛实以土牛草苇杂稍相兼高丈有三尺隄前置龙尾大埽龙尾者伐大树连梢系之隄旁随水上下以破囓岸浪者也筑第二重正隄并补两端旧隄长十有一里三百歩缺口正隄长四里两隄相接旧隄置桩堵闭河身长百四十五歩用土牛草苇稍土相兼脩筑底广三十歩脩高一丈其岸上土工脩筑者长三里二百十有五歩有奇高广不等通高一丈五尺补筑旧隄者长七里三百歩表里傍薄七歩增卑六尺计高一丈筑第三重东后隄并接脩旧隄高广不等通长八里补筑凹里减水河南岸豁口四处置桩木草土相兼长四十七歩于是塞黄陵全河水中及岸上脩隄长三十六里百三十六歩其脩大隄剌水者二长十有四里七十歩其西复作大隄剌水者一长十有二里百三十歩内剏筑岸上土隄西北起李八宅西隄东南至旧河岸长十里百五十歩颠广四歩趾广三之高丈有五尺仍筑旧河岸至入水隄长四百三十歩趾广三十歩颠杀其六之一接脩入水两岸埽隄竝行作西埽者夏人水工徴自灵武作东埽者汉人水工徴自近畿其法以竹络实以小防每埽不等以蒲苇绵腰索径寸许者从铺广可一二十歩长可二三十歩又以曵埽索绹径三寸或四寸长二百余尺者衡铺之相间复以竹苇麻檾大繂长三百尺者为管心索就系绵腰索之端于其上以草数千束多至万余匀布厚舗于绵腰索之上囊而纳之丁夫数千以足踏实推卷稍高即以水工二人立其上而号于众众声力举用大小推梯推卷成埽高下长短不等大者高二丈小者不下丈余又用大索或五为腰索转致河濵选徤丁操管心索顺埽台立踏或挂之台中鐡□大橛之上以渐缒之下水埽后掘地为渠防管心索渠中以散草厚覆筑之以土其上复以土牛杂草小埽稍土多寡厚薄先后随宜脩叠为埽台务使牵制上下缜密坚壮互为犄角埽不动揺日力不足火以继之积累既毕复施前法卷埽以厌先下之埽量水浅深制埽厚薄叠之多至四埽而止两埽之间置竹络高二丈或三丈围四丈五尺实以小石土牛既满系以竹防其两旁竝埽宻下大桩就以竹络上大竹腰索系于桩上东西两埽及其中竹络之上以草土等物为埽台约长五十歩或百歩再下埽即以竹索或麻索长八百尺或五百尺者一二杂厠其余管心索之间埽入水之后其余管心索如前薶挂随以管心长索逺置五七十歩之外或铁猫或大桩曵而系之通管束累日所下之埽再以草土等物通脩成隄又以龙尾大埽宻挂于防隄大桩分析水势其隄长二百七十歩北广四十二歩中广五十五歩南广四十二歩自颠至趾通高三丈八尺其截河大隄高广不等长十有九里百七十七歩其在黄陵北岸者长十里四十一歩筑岸上土隄西北起东西故隄东南至河口长七里九十七歩颠广六歩趾倍之而强二歩高丈有五尺接脩入水施土牛小埽稍草杂土多寡厚薄随宜脩叠及下竹络安大桩系龙尾埽如前两隄法唯脩叠埽台增用白防小石并埽上及前洊脩埽隄一长百余歩直抵龙口稍北栏头三埽竝行埽大隄广与剌水二隄不同通前列四埽间以竹络成一大隄长二百八十歩北广百一十歩其颠至水靣高丈有五尺水靣至泽腹高二丈五尺通高三丈五尺中流广八十歩其颠至水靣高丈有五尺水靣至泽腹高五丈五尺通高七丈竝剏筑缕水横隄一东起北截河大隄西抵西剌水大隄又一隄东起中剌水大隄西抵西剌水大隄通长二里四十歩亦颠广四歩趾三之高丈有五尺脩黄陵南岸长九里百六十歩内剏岸土隄东北起新补白茅故隄西南至旧河口高广不等长八里二百五十歩乃入水作石船大隄盖由是秋八月二十九日乙已道故河流先所脩北岸西由剌水及截河三隄犹短约水尚少力未足恃决河势大南北广四百余歩中流深三丈余益以秋涨水多故河十之八两河争流近故河口水刷岸北行洄漩湍激难以下埽且埽行或迟恐水尽涌入决河因淤故河前功遂隳鲁乃精思障水入故河之方以九月七日癸丑逆流排大船二十七艘前后连以大桅或长桩用大麻索竹絙绞缚缀为方舟又用大麻索竹絙用船身缴绕上下令牢不可破乃以鐡猫于二流硾之水中又以竹絙絶长七八百尺者系两岸大橛上每絙或硾二舟或三舟使不得下船腹略铺散草满贮小石以合子板钉合之复以埽密布合子板上或二重或三重以大麻索缚之急复缚横木三道于头桅皆以索继之用竹编笆夹以草石立之桅前约长丈余名曰水帘桅复以木榰拄使帘不仆然后选水工便捷者每船各二人执斧凿立船首尾岸上槌鼓为号鼓鸣一时齐凿须臾舟穴水入舟沉遏决河水怒溢故河水暴増即重树水帘令后复布小埽土牛白防长稍杂以草土等物随宜填垜以继之石船下诣实地出水基跕渐高复卷大埽以厌之前船势略定寻用前法沉余船以竟后功昏晓百刻役夫分番其劳无少间防船隄之后草埽三道竝举中置竹络盛石竝埽置桩用缆四埽及络一如脩北截水隄之法第以中流水深数丈用物之多施工之大数倍他隄船隄距北岸才四五十歩势廹东河流峻若自天降深浅叵测于是先卷下大埽约高二丈者或四或五始出水靣脩至河口一二十歩用功尤艰薄龙口喧豗猛疾势撼埽基陷裂欹倾俄逺故所观者股弁众议腾沸以为难合然势不容已鲁神色不动机解捷出进官吏工徒十余万人日加奬谕辞防恳至众皆感激赴工十一月十一日丁巳龙口遂合决河絶流故道复通又于岸前通港栏头埽各一道多者或三或四前埽出水管心大索系前埽硾后栏头埽之后复埽管心大索亦系小埽硾前栏头埽之前后先羁縻以铜其势又于所交索上及两埽之间压于小石白防土牛相伴厚薄多寡相势措置埽隄之后自南岸复脩一隄抵已闭之龙口长二百七十歩船隄四道成隄用农家场圃之具曰辘轴者穴石立木如比栉薶前埽之旁每一歩置一辘轴以横木贯其后又穴石以径二寸余麻索贯之系横木上密挂龙尾大埽使夏秋潦水冬春凌薄不得肆力于岸此隄接北岸截河大隄长二百七十歩南广百二十歩颠至水靣高丈有七尺水面至泽腹高四丈二尺中流广八十歩颠至水面高丈有五尺水面至泽腹高五丈五尺通高七丈仍治南岸防隄埽一道通长百三十歩南岸防岸马头埽三道通长九十五歩脩筑北岸隄防髙广不等通长二百五十四里七十一歩白茅河口至板城补筑旧隄长二十五里二百八十五歩曹州板城至英贤村等处高广不等长一百三十三里二百歩稍冈至砀山县增倍旧隄长八十五里二十歩归德府哈只口合至徐州路三百余里脩筑缺口一百七处高广不等积脩计三里二百五十六歩亦思刺店缕水月隄高广不等长六里三十歩其用物之凡桩木大者二万七千楡柳杂稍六十六万六千带稍连根株者三千六百藁秸蒲苇杂草以束计者七百三十三万五千有竒竹竿六千二万五千苇蓆十有七万二千小石二千艘绳索大小不等五万七千所沉大船百有二十铁缆三十有二铁□三百三十有四竹筏以斤计者十有五万硾石三千块铁鑚万四千二百有竒大钉三万三千二百三十有二其余若木龙蚕椽木麦楷扶桩铁义铁吊枝麻搭火钩汲水贮水等具皆有成数官吏俸给军民衣粮工钱医药祭祀赈恤驿置马乘及运竹木沉船渡船下桩等工铁石竹木绳索等匠佣赀兼以和买民地为河并应用杂物等价通计中统钞百八十四万五千六百三十六锭有竒鲁尝有言水工之功视土工之功为难中流之功视河濵之功为难决河口视中流又难北岸之功视南岸为难用物之效草虽至柔能狎水水溃之生泥泥与草并力重如碇然维持夹辅缆索之功实多盖由鲁习知河事故其功之所就如此之言曰是役也朝廷不惜重费不吝高爵为民辟害脱脱能体上意不惮焦劳不恤浮议为国极民鲁能竭其心惠智计之巧乗其精神胆气之壮不惜劬瘁不畏讥评以报君相知人之明宜悉书之使职史氏者有所考证也
　　勅脩河道功完之碑　　　明徐有贞【长洲人武功伯】
　　惟景泰纪元之四年冬十月十有一日天子以河决沙湾久弗克治集左右丞弼暨百执事之臣于文渊阁议举可以治水者佥以臣有贞应诏乃锡玺书命之行天子若曰咨尔有贞惟河决于今七年东方之民厄于昏垫劳于堙筑靡有宁居既屡遣治而弗即功转漕道阻国计是虞朕甚忧之兹以命尔尔其往治钦哉臣有贞祗承惟谨既至乃奉明命戒吏饬工抚用士众咨询羣策率兴厥事已乃周爰廵行自东北徂南西逾济汶沿卫及沁循大河道濮范以还既究厥源流因度地行水乃上陈于天子曰臣闻凡平水土其要在乎天时地利人事而已天时既经地利既纬而人事于是乎尽且夫水之为性可顺焉以导不可逆焉以堙禹之行水行所无事用此道也今势反是治所以难盖河自雍而豫出险固而之夷斥其水之势旣肆又由豫而兖土益疎水益肆而沙湾之东所谓大洪之口者适当其冲于是决焉而夺济汶入海之路以去诸水从之而泄隄以溃渠以淤涝则溢旱则涸此漕途所爲阻者与然欲骤而堙焉则不可故溃者益溃淤者益淤而莫捄也今欲捄之请先防其水水势平乃治其决决止乃濬其淤因为之方以时节宣俾无溢涸之患必如是而后有成制曰可臣有贞乃经营焉作制水之闸防水之渠渠起张秋金隄之首西南行九里而至濮阳之滦九里而至博陵之陂又六里而至寿张之沙河又八里而至东西影塘又十有五里而至白岭之湾又三里而至李之涯由李而上又二十里而至竹口莲花之池又三十里而至大潴之潭乃逾范暨濮又上而西北数百里经澶渊以接河沁之水过则害防则利故遏其过而导其防用平水势既成名其渠曰广济闸曰通源渠有分合而闸有上下凡河流之旁出而不顺者则堰之堰有九长袤皆至丈万九堰既设其水遂不东冲沙湾乃更北出以济漕渠之涸阿西鄄东曹南郓北之地出沮洳而资灌溉者为顷百数十万行旅既便居民既安有贞知事可集乃参综古法择其善而为之加神用焉爰作大堰其上楗以水门其下缭以虹隄堰之崇三十有六尺其厚什之长百之门之广三十有六丈厚倍之隄之厚如门崇如堰而长倍之架涛截流欐木络竹实之石而键之铁盖合土木火金而一之用平水性既乃导汶泗之源而出诸川滙澶濮之流而纳诸泽遂濬漕渠由沙湾而北至于临清凡二百四十里南至于济宁凡二百一十里复作放水之闸于东昌之龙湾魏湾凡八为水之度其盈过丈则放而泄之皆通古河以入于海上制其源下放其流既有所节且有所宣用平水道由是水害以除水利以兴初议者多难其事至欲弃渠弗治而由河沁及海以漕然卒不可行也时又有发京军防河之议有贞力奏蠲濒河州县之民马牧庸役而专事河防以省军费纾民力天子从之是役也凡用人工聚而间役者四万五千有竒分而常役者万三千有奇用木大小之材九万六千有奇用竹以竿计倍木之数用铁为斤十有二万键三千絙百八釡一千八百有竒用麻百万荆倍之藁稍又倍之而用石若土则不计其算然其用粮于官以石计仅五万而止焉盖自始告祭兴工至于工毕凡五百五十有五日于是治水官佐工部主事臣□参议山东布政使司事臣云鹏佥山东按察司事臣兰等咸以为惟水之治自古为难矧兹地当两京之中天下之转输贡赋所由以逹使终弗治其为患孰大焉夫白之渠以溉不以漕郑之渠以漕不以贡而工皆累年费皆钜亿若汉武之瓠子不以溉不以漕又不以贡而役久弗成兵民俱敝至躬劳万乘投璧马吁神祗而后已以彼视此孰轻孰重孰难孰易乃今役不再期费不重科以溉焉以漕焉以贡焉无弗便者是于军国之计生民之资大矣厚矣其可以无纪述于来世臣有贞曰凡此成功实惟我圣天子之致所以俾臣之克效不夺浮议非天子之至明孰恃焉所以俾民之克宁不苦重役非天子之至仁孰頼焉有贞之于臣职其惟弗称是惧矧敢贪天之功惟天子至明至仁之德不可以弗纪也臣有贞常备员翰林国史身亲承之不可以嫌故自辍乃拜手稽首而为之文曰皇奠九有歴年维久延天之祐既豫而丰有蔀以蒙见沬日中阳九百六数丁厥鞠龙蛇起陆水失其行河决东平漕渠以倾否泰相乘运维中兴殷忧廼凝天子曰吁是任在予予可弗图图之孔亟岁行七易曾靡底绩王会在兹国赋在兹民便在兹孰其干济其为予治去害而利惟汝有贞勉为朕行便宜是经臣拜受命朝严夕警将事惟敬载驱载驰载询载谋载度以为乃分厥势乃隄厥溃乃踈厥滞分者既顺隄者既定踈者既濬乃作水门键制其根河防永存有埽如龙有堰有虹防之重重水性斯从水利斯通水道斯同以漕以贡以莫不用邦计维重惟天子明浮议弗行功是用成惟天子仁加惠东民民是用宁臣拜稽首天子万寿仁明是懋爰纪厥实勒兹贞石昭示无极
　　治水功成题名记
　　有贞之治水于山东而作沙湾等处之河防也承命于景泰癸酉之冬经始于甲戍之春收功于乙亥之夏而告成于其秋上诏见奉天门嘉劳焉因命之居京管台事丙子春有贞请勑载至乃扩前功益为大水之备时方暵干众莫喻其意颇以为过防及秋而大水洊至泗汶淇卫河沁一时俱溢环东兖之间若海之浸者三日逮冬始平运河南北余千里故隄高岸之而不完者无虑百数十所而沙湾之正隄大堰独岿然而存嶷然而安其旁近城郭田畴皆恃焉而免垫役之患以水之来有所扞而去有所泄也于是东兖军民耆老合辞以请今兹之水盖洪武以来所未尝有而大耊之人所未尝见也非隄与堰为之保障非闸与渠为之排解吾田吾产其池潢矣吾耊吾倪其鱼鼈矣彼四方之舟楫往来于斯者乃亦有曰昔也沙湾如地之狱今也沙湾如天之堂之语而况吾斯土之军民乎哉而吾侪小人窃伏计焉惟水之变不测如今兹之溢以龙湾六闸泄之而犹未尽也以故感应祠之隄又烦公为之捄筑焉防公在是其不又将延患累年乎愿及今防画而益为之防吾军吾民幸甚有贞曰唯唯月中既筑感应神之而作堰月之隄鼇甲之堰比沙湾水门大堰差小而埽法略等复行度东昌龙湾六闸之上官窰之口置闸一防新渠而属之笃马东平戴庙之津置闸一防古河而属之大清并前六闸为八而皆注之海焉乃探禹遗之秘本星土经纬之理铸金而作法象之器建之隄表大河感应二祠之中以为悠久之镇盖尽人事符天造制物宜辟神姧其道竝行也既讫工有贞将归奏于朝而从事诸贤亦合辞以请曰治水之功其既成矣经久之效其亦着矣惟古人作事而有成也必题其名愿以碑之有贞乃言曰于乎是惟吾君之德与诸大夫士之力耳有贞其何敢当此且夫治水固圣人事也次则贤者能之如有贞又何足以与此虽然有贞闻之士以天下为心则天下事皆吾分内事也矧吾徒食君之禄受君之命而干君之事哉臣干君事视子干父事而加重吾徒而弗尽其心乌乎可大禹圣者也而于治水必胼手而胝足吾徒而弗尽其力乌乎可夫水之大而为中国患者莫如河自禹而下世之治者非一然可法者少而可戒者多也其不能成事者不必道就其成事者而论之如战国之白圭汉之王延世王景元之贾鲁是已圭之治河无所攷见然观其以邻国为壑则悖甚矣延世之治河无所节宣而徒亟塞其决虽以此取侯封而不足善也至如鲁之治河见于欧阳之记者亦皆塞之之具初无得乎行水之法矧当世季民穷之时而兴十七万众之役又无抚安之防卒之为元召乱是又可以为戒者惟景之墕流分水颇得古法而孝明之治有惠于民故能保其成功而终汉世无河患方之于彼其特善乎有贞虽不敏也乃所愿则上法大禹下取仲章而为之不敢不尽其心力洪惟圣明听纳臣言而大赉濒河之民与之休息此吾与二三子之幸以有成功也是不可不知皆应曰然后题诸从事大夫士之名于石而记之将俾后世之当治河之任者知所法戒云尔是行也前后歴三载焉凡作正隄一副隄二防隄四水门大堰一小堰一蓄水之堰三截水之堰九导水之渠二分水之渠二泄水之渠五制水之闸二放水之闸八若其备作功用次序本末之详则具载前碑兹不重出
　　治庚戍治河记　　　　王　防【武进人吏部尚书】
　　上即位改元治之明年己酉秋七月河决封邱泛金龙口溢开封诸郡邑蹙张秋淩会通河之长隄廵抚山东都御史臣钱钺以闻上命南京兵部左侍郎臣白昻为左侍郎授之玺书俾往治之时河自原武中牟分流为三其大者切近汴隄之西北偶合沁河泛阳武封邱祥符陈留杞县兰阳仪封考城曹县宁陵睢州归德虞城永城夏邑砀山萧县而下徐淮其次者横流于封邱之于家集决孙家口漫长垣曹濮郓城阳谷寿张东昌至临清下卫河延患于德州沧州兴济青县静海天津始入于海又其次者自中牟南下尉氏虽稍成川而不通舟楫若其故道自汴城西南杏花营入涡河者则淤淀矣上意以汴梁为宗室藩省所在漕河为京师馈饷所由而被灾都郡为亿兆生灵之所聚其系尤重且急致廑圣虑省躬脩德图惟治平乃命户部撙边庾之粮价计河南之储积得白金一十七万八千余两以备资费及谕臣昻以防濬脩筑改图之方尤惓惓以抚绥为要臣昻于是祗承德意敷宣于众经画考量佥谋克协时维寒冱预令有司集财用缮工具迨明年春乃大发夫卒河南得五万三千山东得一十一万南北直共九万有奇预戒所司役其富而舍其贫日食给以官廪故皆欢呼子来而镇守廵按三司若御史臣杜忠臣陈寛臣张冕臣陈璧臣邹鲁臣马良玉布政使臣王道臣呉珉臣徐恪按察使臣侯恂副使臣傅希説亦罔不同匡济且选有司之良以分董其役既而河倐北徙去汴城者三十里金龙缺口日自淤塞然后人力可施而地理之宜不可以不审也于是奏举钦天监漏刻博士臣李源以相度之而以布政臣岫副使臣晓综北隄之役自阳武封邱祥符兰阳仪封凡五县环而筑之亘三百余里高则因地之崇卑由七尺以及丈余广则视水之缓急自七丈而至十丈以防张秋之冲激以卫诸郡之泛溢若汴梁之旧隄岁渐卑薄乃以佥事臣俊都指挥臣刘胜董之增其高以尺计者自五而至七益其广者皆五丈保障既固而向甞为迁省之议者无事于行矣开封知府臣卫英同知臣刘悉经理之副使臣晓又导南河自原武中牟下南顿至颍州由涂山逹于鳯阳故道仍环绕于皇陵祖陵之前合淮以入海又奏举南京兵部郎中臣娄性之睢河自归德至宿州下睢宁出宿迁以入运河防濬脩筑综理益密主事臣谢缉筑塞萧县之徐渠等口皆所以杀黄沁二水侵汴徐之势臣昻又以为东兖徐淮河间诸郡皆古九河所经之地其故迹已湮而陜西山西河南诸水皆源源而来以通诸海惟淮河直沽二道来者多而逝者少泛溢之患亦势所必至盍亦经理其地南自徐州北至天津时有工部主事臣莫骢筑隄濬河于济宁之境添石坝于各闸之旁廵河御史臣孙衍郎中臣呉瑞开复河三十里于高邮湖隄之东畔以免风涛之险脩陈雷诸塘于扬州之域以兴水利副使臣纲濬东平州戴家庙之里河四十里参政臣纯东昌知府臣赵琮凿里河十其一于东昌至博平者一百二十里一于张秋之北者二十里余八各数里有奇俱下大清河以入于海副使臣仲宇于德州之南四女树凿里河二十五里至古黄河之九龙口及管河郎中臣呉珍河间知府臣谢文于沧州之境亦开土河共为十四每河口各建减水石牐以节运河水利盈则泄之于海而东兖德沧之水患以纾缩则蓄之于河而漕艘商舶之运行益利随河脩隄二千余里随隄植柳百万余株又以管泉主事臣黄肃参政臣纯濬莱芜诸泉一百八十余处以济漕河大名知府臣李瓉亦筑长隄以障沁卫漳河之暴水竝始事于仲春僝工于首夏工佣稍食之资材水竹防草苇百物之费皆取官羡余而不科于民总为谷粟二十五万余石白金二十万余两其费出河南脩隄备者不及八千两而犹存一十七万余两为赈民之用若临清会通河大闸岁又頺圯复偕都御史臣钺议新之且迁置于卫河之濵去旧址百余丈以衍其内足以容舟楫便漕运而以郎中臣珍主事臣陈玉副使臣仲宇程其工推官臣戴澄知州臣张增则集其事不三月而工亦完缮上闻是役既成乃遣使赍香帛命臣昻代祀大河之神臣防适以公事自南都入朝道经东昌知府臣琮述其颠末请为之记尝试论之河自昆仑入中国沿洄数千里其奔放逸悍之势盖触处皆然此有事四方者之所骇瞩自瓠子之决金隄之溃以迄于天台梁山之溢其激射浸淫之患亦无代无之此稽古者之所深慨自都水有监河渠有署自时厥后或遣使按行命官监治其施功当时敷被后世者亦时复有焉此又志功业者之所艶慕如臣昻固其人也矧又重圣明之简注羣贤之协赞者哉是故宜其役不逾时缵有成绩以上纾当宁之忧下庇蒸人之生非偶然之故也是为记
　　安平镇治水之碑　　　　徐　溥【宜兴人大学士】
　　安平镇旧名张秋实运河要地也景泰间黄河支流决镇之沙湾壊运河朝廷命佥都御史徐有贞塞而隄之暨治六年复决于下流十里许汶水从之由东阿旧盐河以入海厥后霖涝大溢广至九十余丈运河自东而下率多淤涸舟楫不通今上以为忧既勑右副都御史臣刘大夏往治之又特勑内官监太监李兴平江伯陈鋭总督山东兵民夫役与之共事时夏且半漕舟已集一经决口挽力数倍稍失手輙覆溺不可捄佥谓宜急先务廼于西岸稍南凿月河长三里许引舟由之次第皆济岁运頼以不失及冬水落乃为塞决计防仿古法酌以时宜筑东西二台植木为表多施大索众埽交下两岸渐合中流用船杂寘土石凿而沉之厌以巨埽囊土以实其鏬役夫畨代阅三昼夜弗息而决始塞于外则甃石树累筑而固之又于其南为石坝以备宣节于上流为重隄以防奔溃至是运道复通而旧决皆为陆地矣初议以安平之上流为黄陵冈黄陵未塞则安平之功亦不易保故二役竝兴而湍势悍激再塞再决羣喙汹汹莫知所定迄八年之二月皆以成告上累遣奬劳赐羊酒金币诸物易镇名曰安平又勑建神祠以祈佑名曰显惠命有司春秋脩祀事是役也凡用夫四万余薪刍以束计者八十四万五千竹木以根计者三万七千麻铁以斤计者六十万四千有竒而黄陵之役不与焉比复命于朝上若曰河决既塞越惟尔二三臣之劳尔兴赐岁禄二十四防尔鋭加太保兼太子太傅增岁禄二百石尔大夏陞左副都御史佐院事分董其役者山东左参政张缙擢通政司右通政仍治河防按察佥事廖中为副使暨文武官进秩加俸者百数十人各有差既又勑臣溥为文纪功绩歳月以诏来世臣故叙事纪日俾刻金石如宋灵平埽故事用复明命且儆于有职者系之以铭铭曰河出西域亘行域中土防水迁广武之东虞周世邈汉患尤数歴宋至元治法益凿我明北都会为漕渠再决张秋四纪之余自西徂东赴海如注渠流中涸南北殊路帝命在廷惟内外臣来谘来营以拯艰屯乃防其源乃塞其决羣工具兴百虑或竭防石于山伐木于林实土于嚢载积载沉至再而三功乃克就故漕复通万舰交辏奏章北上劳使南行天子有命锡之嘉名坤灵效顺河亦南徙水菑告平民乃宁止民赞且颂良臣之勲臣拜稽首天子圣神皇不自神子民父母匪天惠民孰我能佑隄石岩岩川流淙淙惟兹安平永镇东邦
　　安平镇治水功完碑　　　王　鏊【长洲人大学士】
　　皇明建都燕蓟岁漕东南以给都下会通河实国家气脉而张秋又南北之咽喉景泰四年河决张秋武功伯徐有贞治之旋复故道治二年河势北徙六年夏遂决黄陵冈溃张秋隄夺汶水以入海张秋上下渺弥际天东昌临清河流几絶前后遣官治之绩用弗成上乃命右副都御史刘大夏往涖时讹言沸腾谓河不可治治之祗劳且费或谓河不必治宜复前元海运或谓陆挽虽劳无虞上复命太监李兴平江伯陈鋭同往涖之时夏且半漕集张秋帆樯鳞次财货山委决口奔猛戒莫敢越或贾勇先发至则战掉失度人船灭没鋭等聚谋始于上流开月河长可三里轶决口属之河于是舳舻相衔顺流毕发懽喜载道事闻玺书奬励乃始议筑黄陵冈之决初大梁之北为沁河东南流入徐西为黄河东流入淮其后黄河忽溢入沁合流以北遂决黄陵冈以及张秋鋭等议不治上流则决口不塞于是浚河及孙家渡七十余里由陈颍以入淮又浚河自中牟扶沟陈颍二十余里由宿迁以逹于淮又浚贾鲁旧河四十余里由曹以入于徐于时向冬水且落乃于张秋两岸东西筑台立表贯索网聮巨舰穴而窒之实以土牛至决口去窒沉舰压以大埽合且复决随决随筑吏戒丁励畚锸如云连昼夜不息水乃自月河以北决既塞缭以石隄辅以榥柱又于上流作减水坝又濬南旺湖诸泉源又隄河三百余里漕道复通役始于六年之夏其冬告成用军民凡四万余人铁为斤一万九千有竒木三万七千薪为束六十三万刍二百二十万次其役者通政使张缙山东按察副使廖中臣兴臣鋭臣大夏以其事闻上遣使慰劳令作庙镇其上赐额曰显惠神祠镇曰安平镇命臣鏊纪其事臣拜手稽首而献诗曰翼翼皇都殿此上游灌输东南艨艟来浮黄河奔溢势如万马遂囓黄冈溢于钜野帝咨于朝畴予治者咨汝大夏汝鋭汝兴协谋合力绩乃用登三臣受命单车来属乃相乃廵乃酾乃凿既隄黄冈张秋乃筑维天与时维人効力神谋鬼输隤林菑防昔事之始讹言震惊不震不夺由天子明维明天子维愼厥使殷其如山功成有伟涂人歌矣居人和矣舟之方之维其多矣□□安平新命孔防四方攸同于万斯年
　　黄陵冈河工完之碑　　　刘　徤【大学士】
　　治二年河徙汴城东北过沁水溢流为二一自祥符于家店经兰阳归德至徐邳入于淮一自荆隆口黄陵冈东经曹濮入张秋运河所至坏民田庐且损南北运河道天子忧之尝命官往治时运道尚未损也六年夏大霖河流骤盛而荆隆口一支尤甚遂决张秋运河东岸并汶水奔注于海由是运道淤涸漕舟阻絶天子益以为忧复命都察院右副都御史刘大夏治之既而虑其功不时上也又以总督之柄付之内官监太监臣李兴平江伯臣陈鋭俾衔命往三臣者乃同心协力以祗奉诏命遂自张秋决口视溃决之源以西至河南广武山淤涸之迹以北至临清卫河地形事宜既悉然以时当夏半水势方盛又漕舟鳞壅口南因相与议曰治河之道通漕为急乃于决口两岸凿月河三里许属之旧河以通漕舟漕舟既通又相与议黄陵冈在张秋之上而荆隆等口又在黄陵冈溃决之源筑塞固有缓急然治水之法不可不先杀其势遂凿荥泽孙家渡河道七十余里濬祥符四府营淤河二十余里以逹淮防贾鲁旧河四十余里由曹县梁进口出徐州运河支流既分水势渐杀于是乃议筑塞诸口其自黄陵冈以上凡地属河南者悉用河南兵民夫匠即以其方靣统之按察副使臣张鼐都指挥佥事臣刘胜分统荆隆等口按察佥事臣李善都指挥佥事臣王杲分统黄陵冈而臣兴臣锐臣大夏往来总统之博采羣议昼夜计画殆忘寝食故官属夫匠等悉用命筑台卷埽齐心毕力遂获成功焉初河南诸口之塞惟黄陵冈屡合而屡决为最难塞之后特筑隄三重以防之其高各七丈厚半之又筑长隄荆隆口之东西各二百余里黄陵冈之东西各三百余里直抵徐州俾河流恒南行故道而下流张秋可无溃决之患矣是役也用夫匠以名计五万八千有竒柴草以束计一万二千有竒竹木大小以根计一万二百有竒铁生熟以斤计一万九百有竒麻以斤计三十二万有竒其兴工以治甲寅十月而毕以次年二月会张秋以南至徐州工程俱毕臣兴等遂具功完始末以闻天子嘉之特易张秋镇名为安平赐臣兴禄米岁二十四石加臣锐太保兼太子太傅禄米岁二百石进臣大夏左副都御史理院事及诸方靣官属进秩增俸有差乃从兴等请于塞口各赐额立庙以祀水神安平镇曰显惠黄陵冈曰昭应已而又命翰林儒臣各以工完之迹文之碑石昭示永久臣徤以次撰黄陵冈臣惟前代于河之决而塞之者汉瓠子宋澶濮曹济之间皆积久而后成功或至临塞躬劳万乘今黄陵冈诸口溃决已歴数年且其势洪濶奔放若不可为而筑塞之功顾未盈二时此固诸臣协心夫匠用命之所致然非我圣天子至德格天水灵效职及宸防之明委任之专岂能成功若是之速哉臣职在文字覩兹惠政诚不可以无纪述谨摭其事撰次如右且系之以诗曰中州之水河其最大龙门底柱犹未为害太行既北平壤是趋奔放溃决遂无宁区粤稽前代筑脩屡起瓠子宣房实肇其始皇明启运亦屡有闻安平黄冈奏决纷纭坏我民庐损我运道帝心忧之成功欲蚤乃命宪臣乃庙谟谆谆戒谕冀効勤劬功不时上复遣近侍继以勲臣俾同往治三臣协力兼采羣谋昼夜焦劳罔或暂休既分别支以杀其势遂遏洪流永坚其闭水由故道河患斯平运渠无损舟檝通行工毕来闻帝心嘉悦加禄与官恩典昭晰惟兹大役不日告成感召之由天子圣明天子圣明化行德布匪直河水万灵咸附殊方异域靡不来王以漕以贡亿世无疆
　　夏鎭新河记　　　　　　徐　阶【华亭人大学士】
　　先皇帝之四十四年秋七月河决而东注自华山出飞云桥截沛以入昭阳湖于是沛之北水逆行歴湖陵孟阳至谷亭四十里其南溢于徐渺然成巨浸运道阻焉事闻诏吏部举大臣之有才识者督河道都御史直河南山东之抚臣洪闸之司属暨诸藩臬有司治之得今万安朱公衡爰自南京刑部尚书改工部尚书兼都察院右副都御史奉玺书总理其事公至驾轻舠凌风雨周视河流防复沛渠之旧而时潴者为泽淤者为沮洳防与塞俱不得施公喟然汉曰夫水之性下而兹地下甚不独今不可治也即能治之他岁河水至且复沦没若运事何召诸吏士及父老而问计或曰道南阳折而南东至于夏村又东南至于留城其地高河水不能及昔中丞盛公应期尝议凿渠于此而不果就其迹尚存可续也公率僚属视之果然驰防以请先皇帝从之工既举而民之防利与士大夫之泥于故常者争以为复旧渠便先皇帝若曰兹国之大事谋之不可不审也勑工科右给事中何君起鸣勘议焉何君具言旧渠之难复者五急宜治新渠而增其所未备以济漕运诏工部集廷臣议佥又以为然诏报可公乃庐于夏村昼夜督诸属程役以工授匠以式测水之平铲高而实下道鮎鱼诸泉薛沙诸河会其坝三河口以杜浮沙之壅隄马家桥遏河之出飞云者尽入于秦沟涤泥沙使不得积凡凿新渠起南阳迄留城百四十一里有竒防旧渠起留城迄境山五十三里建闸九减水闸十有六为月河于闸之旁者六为坝十有三防坝一隄于渠之两涯以丈计者四万一千六百有竒以里计者五十三为石隄三十里又防支河九十六里一千六百余丈脩其隄六千三百四十六丈而运道复通由徐逹于济舟行坦然视旧加捷阶惟国家建都燕蓟百官六军之食咸仰给于东南漕运者盖国之大计也自海运罢而舟之转漕独兹一线之渠其通与塞又国之所谓大利大害也河势悍而流浊塞之则复决濬之则輙淤事在往代及先朝者姑弗论即嘉靖间防筑之役屡矣而卒未有数岁之宁则今徙渠而避焉诚计之所必由也然当议之初上也或以为方命或以为厉民哗之以众口挠之以贵势诬之以重谤胁之以危言于其时公之身且不能自保况敢冀渠之成哉頼先皇帝明圣不怒不疑徐以公论付之諌臣择两端之中而因得夫久逺之防由是公始得竭智毕力以竟其初志而实其谋之非迂然则兹渠之成固公之功实先皇帝成之也昔禹受治水之命于尧尽舎其前人堙塞之圗而创为防导之説彼其骤闻焉者岂无或骇且谤乎惟尧信之深任之笃至八年而不二禹是以得建万世永頼之绩奉圭以告厥成则洪水底平虽谓尧之功可也而虞夏之史臣与后世之文人学士咸知称禹而莫知颂尧呜呼此尧之德所以为无能名欤洪惟先皇帝力持国是以就兹渠功德之隆较之帝尧可谓恊矣阶曩岁备员内阁甞屡奉治河之谕迩者谢政南归复得亲至新渠观其水土而考论其事之始末追感往昔不自知涕泗之交頥也遂因公请僭为之记且以告夫脩实录者役始于四十四年十一月二十四日成于次年九月初九日用夫九万一千有竒银四十万赞其议者河道都御史孙公愼潘公季驯综理于其闲者工部郎中程道东游季勲沈子木朱应时凃渊主事陈楠李汶呉善言李承绪王宜唐链张纯参政熊桴副使梁梦龙徐节胡涌张任陈奎李幼滋佥事董文宷黎德克郭天禄刘贽竝列名左方



　　北河纪卷三
<史部,地理类,河渠之属,北河纪>
　　钦定四库全书
　　北河纪卷四
　　明　谢肇淛　撰
　　河防纪
　　河之源其最防者莫若会通黄水冲之则随而他奔而漕不行故坝以障其入源防而支分则其流益少而漕亦不行故坝以障其出流驶而不积则涸故闭闸以须其盈盈而启之以次而进漕乃可通潦溢而不泄必溃于是有减水闸溢而减河以入湖涸而放湖以入河于是有水柜柜者蓄也湖之别名也而壅水为埭谓之堰沙澥之处谓之浅浅有铺铺有夫以时挑濬此则卫河亦有之矣
　　由沛县入鱼台境为闸者二曰利建即宋家口嘉靖四十五年建月河长七十五丈迤北十八里曰南阳元至顺二年建月河长三十五丈宣德七年重脩减水闸十四俱隆庆二年建以泄新河水入南阳湖者也坝一曰南阳隆庆元年建浅铺二十一湖一曰独山即南阳湖隆庆元年北岸筑防隄三十余里
　　旧运河在昭阳湖西为闸者三曰孟阳泊在县治东元大德八年建月河长十二丈迤北八里曰八里湾宣德八年建月河长二十七丈又北八里曰谷亭元至顺二年建月河长五十八丈积水闸二坝一今皆废浅二十一
　　由鱼台而北逹于济宁其东岸邹县境也为小闸一成化十年建浅一曰埢里
　　由邹而北入济宁境自州以西则济宁卫分地也为闸十四曰枣林距南阳十二里元延祐五年建月河长八十丈正德二年重脩迤北六里曰鲁桥永乐十三年建正德二年重脩月河长一千一百六十五丈在河西岸隆庆四年改为正河又北五里曰师家庄元大德二年建月河长四十丈又北十五里曰仲家浅宣德五年建月河长五十一丈万歴十二年重脩又北五里曰新闸元至正元年建月河长五十一丈又北八里曰新店元大德元年建月河长五十一丈嘉靖十四年重脩又北十八里曰石佛元延祐六年建掘土中得石佛像十二故名月河长七十九丈治六年重脩又北八里曰赵村元至正七年建月河长九十八丈治十二年重脩又西北三里曰在城元大德七年建治十二年重脩又西北一里曰天井元至治元年建一云唐尉迟敬德所剏也其西南曰分水元大德五年建月河闸三上下二闸俱天顺三年改建曰下新即在城月河曰中新至上新一里成化十一年建曰上新即天井月河减水闸六新店新闸仲家浅各一属州五里营十里铺安居镇各一属卫万歴十七年建坝一曰赵村月河石坝治初建浅十七曰砚瓦沟曰枣林曰鲁桥曰师家庄下曰师家庄上曰仲家浅曰新闸曰新店曰花家曰石佛曰杨湾曰赵村曰五里曰十里曰安居曰永通曰曹井桥湖一曰马塲一名任湖在五里东周围四十里上受独山湖之水
　　起鱼台至济宁有旧运道焉有闸四曰广运上治四年建曰广运曰永通下成化十一年建曰永通洪武四年建今俱废浅二十
　　由济宁而北其左为钜野有闸一曰通济距天井三十五里万歴十六年建月河长七十二丈坝一曰蓬子山一名彭祖上坝成化四年筑浅五曰火头湾曰梁家口曰白嘴儿曰小长沟曰黄沙
　　由钜野而北其左为嘉祥有减水闸六坝一浅四曰大长沟曰十字河曰寺前曰孙村
　　由嘉祥而北为汶上境有闸五曰寺前距通济三十五里正德元年建迤北十五里曰南旺上一名柳林闸又北九里曰南旺下俱成化六年建又北十五里曰开河元至正间建永乐九年重脩月河长一百二十六丈又北十二里曰袁家口正德元年建月河长九十九丈月河闸二在南旺上下成化间建减水闸九曰焦栾曰盛进曰张全曰刘曰孙强曰彭室曰常名曰闗家大曰兼济坝一曰五里铺滚水石坝在河西岸万歴十七年建浅十四曰南界首曰防口曰柳隄曰南旺曰鹅河口曰田家口曰阚城曰开河曰刘家口曰袁家口曰闗家口曰张八老口曰歩家口曰北界首湖一曰南旺在漕河两涯周围百八十里中为二长隄漕渠贯其中嘉靖二十二年重脩其中画为三在漕渠之西者曰西湖萦廽九十三里成化四年始砌石隄嘉靖二十二年重脩万歴十七年加筑旧隄一万二千余丈添筑东靣子隄一千二百余丈其东曰蜀山湖周廽六十五里嘉靖二十年创筑东隄万歴二十五年重脩曰马踏湖周廽三十四里万歴十七年筑隄三千二百丈
　　由汶上而北入东平境有闸三曰靳家口距袁家口十八里正德十二年建月河长一百八十四丈迤北三十里曰安山成化十八年建又北三十里曰戴家庙嘉靖十六年建泄水闸一曰金线在戴家庙北景泰五年建湖口闸二北曰似蛇沟南曰八里湾万歴二十二年建坝二曰戴家坝至州六十里永乐九年建曰坎河口石坝万歴十七年建浅十七曰沙堆曰邢家庄曰苏家庄曰谭家庄曰安山上曰安山下曰积水湖曰冯家庄曰刘家庄曰李家庄曰王仲口曰果家庄曰靳家口曰戴家庙曰韩家口曰张长口曰刘家口
　　由东平而北入寿张县境有积水闸二曰沙湾闸成化七年建曰高口闸堰一曰野猪脑萦廽三十余里浅五曰戴家庙下曰刘家口曰戴洋口曰沙湾曰张家庄由寿张而北入东阿县境有闸一曰通源在张秋城南运河西岸即广济渠也景泰四年徐有贞治沙湾决河先为防水之渠起张秋金隄通寿张之沙河西南至于竹口又西南至大渚潭乃逾范暨濮而上又西北接河沁之水命曰广济渠渠口为通源闸有防隄二道自大感应庙起至沙湾长一百六十丈天顺八年脩创自沙湾起至荆门驿长一千九百三丈有五空桥在张秋城南与沙湾相对即减水石坝广袤各十五丈又于上甃石为五窦以漕渠余水入之小盐河治四年建浅八曰挂劒曰新添曰沙湾曰北湾曰安家口曰仲渡口曰南浮桥曰北浮桥
　　由东阿而北入阳谷县境有闸六在张秋北十里曰荆门上又北三里曰荆门下又北十里曰阿城上又北三里曰阿城下又北十二里曰七级上又北三里曰七级下皆元时建永乐间脩浅十曰何家口东岸曰何家口西岸曰馆驿湾东岸曰馆驿湾西岸曰张家口曰秦家口曰刘家口曰义河口曰官窰口曰渡口
　　由聊城县东岸北至博平县境西岸北至堂邑县境有闸四曰周家店距七级十二里元大德四年建迤北十二里曰李海务元元贞二年建又北二十里曰通济桥又北二十五里曰永通俱永乐十六年建减水闸四浅铺二十三曰北坝口曰徐家口曰柳行口曰房家口曰吕家湾曰龙湾曰宋家口曰破闸口曰林家口曰于家口曰周家店曰北坝口曰稍张闸曰柳行口曰白庙曰双隄曰裴家口曰方家口曰李家口曰米家口曰耿家口曰蔡家口曰官窰口
　　聊城西岸南自龙湾铺北至西北坝铺平山东昌二卫分地也有浅二曰中浅曰小浅
　　由博平县北至清平县境有减水闸一浅铺六曰朱家湾曰老隄头曰南减水闸曰袁家湾曰朱家屯曰梭隄由堂邑县北至清平县境有闸二曰梁家乡距通济三十里宣德四年建迤北十五里曰土桥成化七年建减水闸三曰函谷洞曰土桥曰梁家乡浅七曰函谷洞曰土桥曰中闸口曰马家湾曰北梁家乡曰新开口曰南梁家乡
　　由清平县北至临清州境有闸一曰戴家湾距土桥四十八里成化元年建减水闸二曰魏家湾曰李家口东岸浅铺八曰朱家曰张家曰十里井曰赵官屯曰戴家曰陈官屯曰赵家曰潘家桥西岸浅铺六曰张家曰李家曰李官屯曰王官屯曰丁家屯曰魏家湾
　　河自卫辉来者歴馆陶县至临清与会通河合流而北其浅铺十二曰滩尚曰窝儿头曰迁隄曰秤勾湾曰小马头曰南馆陶曰安靖曰黄花台曰李家曰马头曰马拦厰曰尖冢
　　由临清州东岸北至夏津县境有闸二曰新开上距戴家湾三十里迤北五里曰南板俱永乐十五年建浅铺五曰吊马桥曰房村厰曰上口曰丁家马头曰下杖柳西岸北至清河县境有浅铺八曰尖曰白庙曰罗家曰孟家曰赵家曰郭家曰陈家曰王家南岸西至板闸口有浅铺六曰潘家屯曰七里墩曰潘家桥曰新庄曰沙湾曰闸口
　　由清河县西岸北至夏津县境有浅铺八曰二哥营曰严家曰呉家曰孙家曰葡萄曰草庙曰黄家曰贾家由夏津县北至武城县境有浅铺六曰新开口曰草庙曰郝家曰小口子曰大口子曰横河
　　由武城县东岸北至恩县境有浅铺十三曰商家曰白龙曰白家曰大龙曰湾头曰柳林曰大还曰高家曰陈家曰何家曰半边店曰陈家曰方迁西岸北至故城县境有浅铺十二曰刘家曰侯家曰周家曰南调嘴曰北调嘴曰絶河曰西关曰小流曰孟家曰王家曰张家曰果子
　　由恩县东岸北至德州境有浅铺七曰白马庙曰高师姑曰滕家口曰囘龙庙曰八里堂曰新开口曰曹家口而回龙庙之北有丁官屯一铺德州卫地也有减水闸一在四女树
　　由故城县西岸北至德州卫境有浅铺四曰郑家口曰范家圏曰焦姑寺曰孟家湾
　　由德州东岸北至德州左卫境有浅铺三曰新窰口曰饮牛口曰耿家湾
　　由德州卫西岸北至德州境有浅铺一曰南阳务由德州西岸北至德州左卫境有浅铺三曰上八里曰蔡张成曰刘皮口
　　由德州左卫东西岸俱北至德州境有浅铺四曰小西门曰郑家口曰四里屯曰下八里屯
　　由德州卫东岸北至呉桥县境西岸北至景州境有浅铺九曰张家湾曰圆窝口曰五里庄曰降民口曰丁官屯曰刘官屯曰四里屯曰八里屯曰高官厰
　　由景州西岸北至呉桥县境有浅铺四曰罗家口曰薄皮口曰坡唐口曰狠家口
　　由呉桥县东西岸俱北至东光县境有浅铺七曰降民屯曰铁河圏曰朱官屯曰小马营曰郭家圏曰三里曰王家
　　由东光县东岸北至南皮县境有浅铺四曰下口曰李家曰任家曰狼拾西岸北至交河县境有浅铺五曰古隄曰大龙曰桑园曰油房曰白家而二县之界有沈阳卫地焉
　　由南皮县东岸北至天津右卫境有浅铺五曰北下口曰白家堰曰双堂曰三角隄曰冯家口
　　由交河县西岸北至青县境有浅铺五曰李道湾曰丁家口曰大流口曰菱角窝曰白洋桥而其中三十八里属河间卫
　　由天津右卫东岸北至沧州境有浅铺四曰小白洋桥曰大白洋桥曰南杨家口曰北杨家口
　　由沧州东岸北至天津左卫境有浅铺七曰甎河南口曰王家圏曰冦家圏曰回回湾曰红孩儿口曰华严口曰朱家坟口
　　由天津左卫东岸北至兴济县境有浅铺九曰张家口曰大扫湾曰高家马头曰安都寨曰索家马头曰北横隄曰南横隄曰许家浅曰南絶隄
　　由兴济县东岸北至天津卫境有浅铺七曰安都寨口曰王家曰流洪曰安家曰柳巷口曰李家曰八里堂由青县西岸北至静海县境有浅铺六曰甎河曰运坊曰李家曰留小曰流河曰新庄口而甎河之北运坊之南天津左卫境也有浅铺五曰流佛寺曰北絶隄曰管庄口曰莲花曰石堂
　　由天津卫东岸北至静海县境有浅铺九曰泊涨曰新庄曰寨里曰东漫撒曰马济曰王家曰李家曰吕家曰蔡家而新庄之北三里霸州分地也有浅曰苏家由静海县东岸北至天津右卫境西岸北至武清县境有浅铺八曰钓台曰双堂曰在城曰独流曰沙窝曰辛口曰杨柳青曰稍直口
　　创建鱼台孟阳薄石牐记略【牐即闸】
　　元赵文昌
　　圣元以神武定天下遐迩率职来享来庭而江淮漕运商旅之转贩仕宦之往来非舟楫无以济不通此会通河之所以作也河功告成于今几二十年岁月滋久霖潦浸淫岸移谷迁不无堙塞都水监上下廵视求其利病以沛县之金沟沽头鱼台之孟阳薄沙深水浅地形峻急皆不能舟遇有官物往来必驱率濒河之民推之挽之者不下千余妨农动众民恒苦之遂条陈其事都省委右司都事王濳都水太监马之贞等临视与所説合议曰夫水积之不厚不足以负大舟蓄之不广不足以供下泄今莫若立堰以积水立牐以通舟堰贵长牐贵坚涨水时至使漫流于其上如斯而已矣于是视地之高下程广狭量浅深绘图计工以报都省议修之从孟阳薄始今值岁晚先办物料兴工以春首为期用夫匠一千二百三十二名监夫不足于近邑差雇五百七十一名就给工价米粮一切物料官为和买给中统钞五万五千缗不敷于济宁路官钱内支选差覆实司提举仇鋭来董是役预办所需金石材木诸物指分工役其堰横长一十二丈中为牐门外石内甓高一丈四尺基纵广八丈牐下广五丈杀之如坛级以及于上五分广之三起于大德八年正月讫于五月凡用工十七万六千九百九十中统钞十万三千三百五十缗粮一千二百四十七石落成之日鼔声四起牐门启钥篙师序次以进前旗一指通数十百艘于饮食谈笑之顷乃命谢里高立不逺千里而来请文至再予不揆因记脩牐之岁月如此
　　兖州重脩金口闸记　　　刘德智
　　皇元膺天命抚方夏极天地之覆载皆臣服唯谨东南去京师万里粟米丝枲纎缟贝锦象犀羽毛金珠琨簜之贡视四方尤繁重车挽陆运民甚苦之至元中穿会通河引泗汶会漳以逹于幽由是天下利于转输泗之源会雩于兖之东门其东多大山水潦暴至漫为民患职水者访其利病隄土以防其溢束石以泄其流其一洞岁久石摧不足以吞吐今近北改作二洞以闸启闭中书省以闻天子可其议命下之日当延祐四年都水太监阔开分治山东寛勤恪恭敏于事会曹掾王元从理薄书壕寨官李克温董工役役长张聚李林路详宋赟秦泽分任其事夫匠一千九十石二千五百甎三万灰五万木六千四百铁锭铁钩铁环不敷取诸官钱以买兖州知州寻敬提调州吏鹿果经始于四年闰正月成于三月工告讫大祠冥酾酒割牲燔燎瘗埋吹击笙鼓风日清明役徒讴歌人神懽悦乃相与请辞镵诸石以纪其始终遂以命德智洪惟皇元起漠北以深仁厚德奄有天下公家世鼎鼐参赞化肓今诚能实于已而勤于官忠于上而信于下言不妄发事不轻改故民易信而功易成虽然又岂水曹为然推此诚实以理天下则被泽溥矣辞不获命因书所闻以为记
　　重脩济州任城东牐记　　俞时中
　　至元二十年朝廷初以江淮水运不通乃命前兵部尚书李奥鲁赤等调丁夫给庸粮自济州任城委曲开穿河渠导洸汶泗水由安民山至东阿三百余里以通转漕然地势有高下水流有缓急故不能无阻艰之患二十一年有司创为石牐者八各置守卒春秋观水之涨落以时启闭虽岁或亢旸而利足以济舟楫惟是任城闸东距师家庄袤六十里土壤防恶霖潦灌注承乏岁月至是始坏时都水少监分都水监事石抹奉议适膺其任闻之中书省易而新之陶土为甓采石于山其材用所须不费于官不取于民率指授役夫为之不数月厥功告成仍即其地之西偏脩饰防事以为使者往来休憇之所公退因录其同事者职役姓氏俾刻诸石以告后之来者
　　重脩济宁州会源牐记　　掲徯斯【丰城人侍读学士】
　　皇帝元年夏六月都水丞张侯改作济州会源闸成明年春二月具功状遣其属孟思敬至京师请文勒石惟我元受命定鼎幽蓟经国体民绥和四海辨方物以定贡赋穿河渠以逸漕度乃改任城县为济州以临齐鲁之交据燕呉之冲导汶泗以会其源置闸以分其流西北至安民山入于新河逮于临清地降九十尺为牐十六以逹于漳南至沽头地降百十有六尺为牐十又南入于河北至奉符为牐一以节汶水东北至兖州为牐一以节泗水而会源之牐制于其中岁益久政日弛弊日滋漕度用弗时先皇帝以为忧延祐六年冬诏以侯分治东阿始脩复旧政诞布新令严暴横之禁杜奸利之门南防北导靡所宁处明年冬以及期请代弗许行视济牐峻怒狠悍岁数坏舟楫土崩石泐岌不可持乃伐石区里之山转木淮海之濵度工即功大改作焉明年皇帝建元至治三月甲戌朔侯朝至于河上率徒相宜导水东行堨其上下而竭其中以储众材撤故闸夷防徙其南二十尺降七尺以为基其下植巨栗如列星贯以长松实以白石槩视其地无有所鏬漏衡五十尺纵百六十尺八分其纵四为门纵孙其南之三北之一以敌水之奔突震荡五分其衡二为门容折其三以为两墉四分其容去其一以为门崇亷其中而翼其外以附于防三分门纵门于北之二以为门中夹柎防凿以纳悬板五分门崇去其一以为凿崇翼之外更为防防以御水之洄洑衡薄纵皆二百三十尺爰琢爰甃犬牙相入苴以白麻固以石胶磨礲铲磢闗以劲铁厓削砥平混如天成冠以飞梁如卧虹越六月十有三日乙卯讫功大会羣属宴于河上以落之工徒咸在旄倪四集酒举乐作挥锸决堨舣櫂启钥水平舟行伐鼓讙呼进退闲暇其称侯之功颂侯之德者雷动云合且拜曰惟圣天子继志述事不易任以成厥功惟亿万年享天之休是役也以工计防百六十人木十人金五人土五人徒千四百二十人以材计木万一百四十有一石五千一百二十有八其广厚皆倍于旧甓二亿一千一百有五十以斤计铁二万五千五百麻二千三百石之灰三亿三万三百三十有四以石计粟千二百有五十视他牐三之视故牐倍之其出于县官者铁若麻木十之七石五之一粟五之三余一以便宜调度不以烦民此其大较也初侯至之明年凡河之隘者辟之壅者涤之决者塞之拔其藻荇使舟无所碍禁其刍牧使防有所固隆其防而广其址脩其石之岩阤穿漏者筑其坏之防恶者延袤赢七百里防之外增为长隄以阏暴涨而河以安流濳为石窦以纳积潦而濒河三郡之田民皆得耕种又募民采马蔺之实种之新河两涯以锢其溃沙北自临清南至彭城东至于陪尾絶者通之欝者澌之为杠九十有八为梁五十有八而挽舟之道无不夷矣乃建分司及会源石佛师庄三牐之署以严官守树河伯龙君祠八故都水少监马之贞兵部尚书李奥鲁赤中书断事官忙速祠三以迎休报劳凡河之所经岁藏水以待渇者种树以待休者遇流殍则男女异瘗之饿者为粥以食之死而藏饥而活者岁数千人是以上知其忠下信其令用克果于兹役也侯亦勤且能矣侯名仲彬河南人铭曰昔在至元惟忠武王自南还归请开河渠自鲁渉齐以逹京师河渠既成四海率从万世是资朝颿夕樯垂四十年孰漫而隳翼翼张侯受命仁宗号令风驰徴工发徒既涤既防济闸攸基先鸡而兴既星而休触冐炎曦疾者药之死者槥之奚有渴饥拊循劳徕信赏必罚勿亟勿迟十旬之间遹绩于成智罔或遗洋洋河流中有行舟若遵大逵舳舻相衔罔敢后先亦罔敢稽贤王才侯自北自南顾盼嗟咨曰惟京师为天下本本隆则固惟帝世祖既有南土河渠是务四方之共于千万里如出跬歩圣继明承命官选材惟侯之遇昔者舟行日不数里今以百数昔者舟行岁不数万今以亿虑惟公乃明惟勇乃成惟亷则恕汶泗之防有截其牐有菀其树功在国家名在天下永世是度
　　都水监创建谷亭防闸记　周汝霖
　　至顺二年岁在辛未季夏之月会通河谷亭石闸成凡用工九十日金石土木之工百有八十人徒八百二十人石以块计者二千七百三十木以株计者一万二百七十甓以口计者二十五万三千灰以斤计者三十三万五千铁亦以斤计者三万一千四百其余麻枲瓴甋斧错细覼缕各若干除金木粮储出于有司他皆监司采炼陶冶仍资佣工钱二万五千缗闸身纵二丈又七尺衡二丈又二尺高如之鴈翅四各亘五十尺址袤八十尺广百又二十尺奉直大夫都水监丞阿里公命汝霖作文以纪之词曰钦惟圣元混一区夏定鼎幽蓟九州内外罔不臣顺航四海泛九江浮于淮入于河职贡粮运商旅懋迁以供给京师然自东阿抵临清二百余里舎舟从陆车挽以进御河每值夏秋霖泥淖马瘠车偾公私病之至元二十六年朝廷用令史边君同知马公言开防通漕河自安民山引汶泗洸等水属之御河度其地势穹下前后建石闸三十余座以制蓄泄于是川途无壅舟楫憧憧方诸陆运利相十百以故国用充而民不匮四十年于兹矣惟枣林至孟阳薄七十余里湍激迅澓沙土瀢□闸再启钥舟方一洊嘉议大夫都水卢公因壕寨杨温等议宜于谷亭北邮传西创建石闸滙黄良艾河等泉以厚水势则免龃龉之患询谋佥同乃上之省堂允请令下之日奉议大夫少监德安帅寮属董其事未几会监丞阿里驰驿分治山东下车之初首以斯闸为已任指画夫匠亲临监督靡惮晨久分任其事公威严谨恪寛以济猛人皆献力惟恐弗逮故能克底厥功经始于是岁之二月讫功于六月中树巨闼傍罗扣砌龙鳞错落鴈翼翚飞冠以虹梁县以金钩周致缜宻混若天成于是割牲酾酒祠河伯防羣属于河上以落之举酒作乐伐鼓启钥水平舟行颿樯翳空舳舻相接进退闲暇莫不欢喜歌咏噫是役也始则卢公建言之力中则德安公经营之勤终则阿里公踵成之功于国于民永頼以济于斯见圣朝人才之盛守职者不茍禄而勤于效忠矣因摭其所闻而为之记
　　改作东大闸记略　　　　李惟明
　　泗别于滋阳兖道之汶支于奉符之堽城洸引之西南防于任城会通河受之昔汶不通洸国初岁丁巳奉符毕辅国请于严东平始于汶水之隂堽城之左作一斗门堨汶水入洸至任城益泗漕以饷宿蕲戍边之众且以溉济兖间田汶由是有南入泗淮之派至元二十年朝议以转漕弗便乃自任城开河分汶水西北流至湏城之安民山以入清济故渎通江淮漕至东阿由东阿陆转仅二百里抵临清下漳御输京师二十六年又自安民山穿渠北至临清引防絶济直属漳御由是江淮之漕浮汶泗径逹临清而商旅懋迁游宦往来暨闽粤交广卭僰川蜀航海诸番凡贡篚之入莫不由是而逹因锡河名曰会通于是汶之利被南北矣始辅国直堽城西北隅作石斗门一后都水少监马之贞又于其东作双虹悬门闸虹相连属分受汶水既又以虹石水易圮乃改其西虹为今闸制通谓之东闸谓国辅所作斗门为西闸西闸后改作址高水不能入独东闸受水汶水盈缩不常岁常以秋分役丁夫采薪积沙于二闸左絶汶作堰约汶水三之二入洸至春全堨余波以入霖潦时至虑其冲突则坚闭二闸不听其入水至径坏堰而西循故道入海故汶之堰岁脩延祐五年改作防堰五月堰成六月为水所坏水退乱石龃龉壅沙河底增高自是水岁溢为害至元四年秋七月大水溃东闸突入洸河两河罹其害而洸亦为沙所塞非复旧河矣初之贞为沙堰也有言作石堰可岁省劳民之贞曰汉曹参作兴原山河石堋常为涨水所坏时复脩之汶鲁之大川底沙深濶若脩石堰须高水平五尺方可行水沙涨淤平与无堰同河底填高必溢为害况河上广石材不胜用纵竭力作成涨涛悬注倾败可待晋杜预作沙堰于宛阳竭白水溉田阙则补之虽屡劳民终无水害固知川之不可塞也且曰后人勿听浮议妄兴石堰终困其民壅遏涨水大为民害重脩堽城闸因自作记勒其言于石至是果如其言若合符契闸坏岸崩碑沉于水为土石所压是年九月都水监马兀公来治会通河行视至堽城谓众曰堽城洸汶之交会通之喉襟闸坏河塞上源要害役有先于此者乎于是用前监丞沈温公辟为一大闸之议命壕寨官梁仲祥李让计徒庸度材用量事期以状上中书即从其请明年二月命工入山取石煆灰市物于有司经营揆度畵图指示以旧址弊于屡作改卜地于其东掘地及泉降汶河底四尺顺水性也袤其南北为尺百广其东西为尺八十下于平地为尺二十有二土木之工又入其下八尺上为石基以承闸闸之崇于地平自基以上缩掘地之深一尺两壁直南北为身皆长五十尺其南张两翼为鴈翅皆长四十五尺其北矩折以东西各附于其旁亦长四十五尺不为两翼敛其前隘涨水也前尽基肩岸受水欲其前也后逊基八之一叠石为岸承之出基之高五尺长为尺二十有五五分基之广濶其中之一为明入明三分深之一为金口广尺深咫板十有三方盈金口之广长亘明入金口两端各尽其深上下以启闭者十二其一不动为阈其大石为两臬夹制其前却石相叠比则以鐡沙磨其际必脗合无间后已凡用石大小以叚计二千六十有竒自方以尺计三万三千六百五十甓以万计一十有六石灰以斤计四十六万三千瓦砾以担计二万四千木大小以株计一万三百一十铁刚柔以斤计三万九百一十五麻炭诸物称是糜钱一万七千余緍役徒千人木石之工二百八十人始事于五月七日毕役于九月十日闸既成众合辞请公愿识其事于是属笔于予予复之曰汶古名川昔毕公马公用之则为转漕之益为漑灌之利后人用之则有横溃之忧有垫溺之患水性非异今昔盖用之善不善也马公既善用之又碑其言以示来者其虑后也深矣不有兹役曷騐马公之言碑仆于水岂天恶马公其机耶将使后人独受其害而不防利耶惟是役也旸时若漕运无愆天其或者悔恶于人俾忆马公之言乎既不获辞遂为叙导汶始末会通源委以见堽城闸水利喉襟且表出马公之言以为鉴又因以识兴造年月脩闸之制度用物之会计附焉公字仲彬唐古氏
　　会通河黄栋林新牐记　　楚惟善
　　会通河导汶泗北絶济合漳南复泗水故道入于河自漳抵河袤千里分流地峻散涣不能负舟前后置牐若沙河若谷亭者十三新店至师氏庄犹浅涩有难处毎漕船至此上下毕力终日呌号进寸退尺必资车于陆而运始逹议立牐久不决都水监丞也先不华分治东平之明年思缉熈前功以纾民力慨然以兴作为己任乃躬相地宜黄栋林适居二牐间遂即其地庀徒蒇事经始于至正改元春二月己丑讫工于夏五月辛酉牐基深常有四尺广三其深有六尺长视广又寻有七尺牐身长三分基之一崇弱五寸不及身之半又于东岸创河神祠西岸创公署为屋以间计者十有五署南为台构亭其上凡用石方尺长丈为块计三千有竒木大小以株计四千六百五十八垩以斤计二十五万铁以斤计一万六千有竒甓一十五万二千五百麻炭等物称是工匠繇卒千八十有五人用粮千七百五十斛楮币四万缗制度纎悉备极精致落成之日舟无留行役者忘劳居者聚观徃来者懽忭称庆僚佐耆宿众相与谋谓不伐石以识无以彰公之勤且惧来者之功不继而前功遂隳也先是民役于河凡大兴作率有既廪为常制是役将兴时适荐饥公因预期遣官赴都禀命冀得请俾贫窭者得窜其身借以有养及久未获命不忍坐视斯民饿且殍遂出公帑人贷钱二千缗约来春入役还官无何粮亦至民争趋令其轸民瘼如此又初开月河于河东岸辟地及咫礓砾错出举锸无所施迨营牐基近西数举武黄壤及泉讫无留碍虽国家洪福所致抑公精诚感格天地鬼神亦隂有以相之也公哈剌乞台氏明敏果防操守絶人读书一过目輙不忘律学医方靡不精究始由近侍三转官受今除是役也董工于其所者令史李中壕寨官薛源政奏差韩也先不华工师徒长不能备载具列碑阴
　　新建耐牢坡防闸记　　　　刘大昕【济宁府同知】
　　大明受命皇帝即位之元年诏遣大将军定山东平幽冀兵不血刄而梁晋闗陜大小郡邑悉皆附顺分兵戍以守阨塞浚河梁以逸漕度舳舻千里鱼贯□聮贡赋供需有程无阻后以黄河变易济宁之南阳西暨周村涯淤窒壅数坏舟楫乃遵师庄石佛诸闸北泝汶济以逹燕冀西循曹郓以抵梁晋济宁州城西二十里许耐牢坡口者实西北分路之会坡有隄绵数十里以防河决于是时遂开通焉倘失启闭水势散泄漕度愆期深为职守忧洪武二年申请于山东行省注官分任其事南防北导靡所宁处冬十一月省檄下委大昕相宜置闸以为岁久计十二月朔同寅知府余芳通判胡处谦集议率任城簿周允暨提领郭祥至于河上视其旧口则土崩流悍不可即功行视口之北几一里许平衍水滙可立基焉乃伐石转木度工改作时氷冻暂止三年二月二日集众材合役丁夷土隄平水降八尺以为基树以枣栗密如星布实以瓦甓逈若砥平然后铺张木枋敷嵌石板爰琢爰甃犬牙相入复固以灰胶闗以铁锭磨礲铲削混然天成闸门东西广十六尺有五寸崇十尺一寸西北比东西广加二尺焉闸之北东向有墉纵二十三尺西向墉纵一十五尺有竒闸之南称是翼如也所以捍水之洄洑冲薄也两门之中凿渠五寸下贯万年枋以立悬板复于闸之南北决去壅土以杀悍湍且济舟以转折入闸自兹启闭有常舟行如素三月二十日告成讫功计兴工至休役凡五十日以工计石工二十九人木工四人金工二人徒二百五十人以株计木一千三百有三枋五十甓大小七百八十有四铁锭一百毎锭重六斤四两铁斤重二百五十五木炭斤重一千五百四十二石灰斤重六千三百四十四工之食粟八石零七升若铁粟则取给于官余悉因沂兖二州任城滕郓诸县土地所有规措给用虽少劳于民而民乐于趋事不费于官而官亦易于成功此大较也大昕虽董是役而主簿周允晨夕陈力勤敏不怠其功其劳不可盖也遂具载本末于石以垂永久焉
　　重脩济宁月河闸记略　　廖　庄【吉水人大理寺卿】
　　天顺改元丁丑秋贵池孙公仁拜冬官主事奉命治水于济宁济宁天井在城二闸旧有月河距州治南三里许上口东密迩天井闸北对防通河二水纵横若十字然逮天雨潦溢潺湲相持什七南注其势犹倾舟由闸河而西者或至沈覆遡月河而上者艰于逆挽下口去在城闸尤迩有闸濒于西岸启而舟下又有冲激之虞虽善计者末如之何先是冬官主事永丰陈公律蕲阳陈公溱继莅其地议以下口旧闸移入百余尺改上口于迤西余七百武弃防通河不对置两口而梁于其上置闸于两口之下时水盈缩而闭纵之庶免前患议定以闻诏许之工未举孙公来代时巡抚都御史牟公富尚以民贫财乏为难孙公乃计在官之料储库之积物因其旧力省于人郡邑所供者苐石灰炭而已复以闻上可其奏而镇守平江侯陈公豫巡河御史苏公燮王公祥山东布政司参政李公赞按察司佥事刘公进协谋并智赞相为多相其事者则兖州府知府郭君鉴董其事者则推官范君雯始事于己夘之冬讫工于庚辰之春学正陶君鼎辈咸愿刻石纪成而因都督赵公辅属笔于予夫以天井在城二闸前人为之备矣月河上下二口则未备焉自前迄今皆知其不便而末如之何今二陈启之于前孙公成之于后经营有方措置有道官不为扰民不为劳可谓克脩前人之未备便今人之未便者矣欧阳子有云作者未始不欲长存而继者常至于怠废使其继者恒如作者之心则天下后世岂有遗利哉故为之记使来者尚有考而用其心也
　　兖州金口堰记略　　　　刘　珝【寿光人大学士】
　　天下无不可为之事顾无可为之人此伊昔金口堰之废必抵于今而始成也堰距兖州东五里许以其障沂泗二水入金口闸西逹济宁会通河因号今名考之后魏及隋元以来皆甞脩筑以通漕运都之建不一堰之兴废亦不一暨我太祖髙皇帝定鼎金陵无事乎堰太宗文皇帝驻跸北京复通漕运而堰多事矣前此堰筑以土毎夏秋之交波涛汹涌即圯无余万夫之役不赀之费为之荡然自永乐以迄于成化朝廷虽数命官脩固卒莫能底定岁庚寅都水主事宜兴张盛克谦祗承是任肆以兴复为己任乃曰与其屡费以病民孰若一劳而永逸适冬官亚卿乔公志催督漕运首以白之遂防其实以闻上下公卿议率以为可行已而秋官亚卿王公宗贯继志复注意提督奬劝又得山东少参尹公朴之佥宪王公廷言相与维持其事事骎骎乎向成矣克谦结一草庐于堰侧晨夕坐卧其中始终不懈财不取于民唯以堰夫岁办桩草折纳米粟懋易一切物料躬率夫匠采石于山伐木于林煆灰于野凡百所需悉区画有方复檄兖州同知徐福辈分司其事涓卜鸠工官使毕集兴于成化七年九月讫于次年六月计堰东西长五十丈下濶三丈六尺上濶二丈八尺自地平石计五层高七尺湫口三处眎水之消长时其启闭横巨石为桥以便往来堰北复作分水二鴈翅二以杀水势堰南北趺水石直五尺横四十丈以固堰基是役也石以片计余三万桩木以根计余八万灰以斤计余百万以至黄糯米铁锭镮木石灰合用诸料俱不下千万夫匠二千五百有竒在公之人赏劳钱数万缗食米千石皆克谦自所措置一毫不取于有司堰既成坚完具美规制宏壮不惟积水可以西接漕运且俾一方行者无病渉之虞于时众方叹克谦之不可及也后数月宗贯复廵行堰上忻羡不已爰命孔庙奎文阁典籍许节之持致仕参议刘廷振孙廷昭所所为事纪徴言夫许景山脩萧何故堰而成大利赵思寛脩信臣故渠而致沃壤广莫如海范文正筑之以灌通泰深莫如洛严熊穿之以溉重泉以及考亭朱子防脩南康召陂一举多得皆期于必成而行者也故卒无不成此克谦所以排众议而不顾断防乎期于必成而后已遂勒斯言于石
　　堽城坝记略　　　　　　商　辂【淳安人大学士】
　　汶泗二水齐鲁名川分流南北不相通自古浮于汶者自兖北而止浮于泗者自兖南而止元时南方贡赋之来至济宁舎舟陆行数百里由卫水入都至元二十年始自济宁开渠抵安民山引舟入济宁陆行二百里抵临清入卫二十六年复自安民山开渠至临清乃于兖东筑金口堰障泗水西南流兖北筑堽城堰障汶水南流而二水悉归漕渠于是舟楫往来无阻因名曰会通河我文皇帝迁都于北爰命大臣相视旧规筑堰防渠漕运复通第堰皆土筑毎遇淋潦冲决水尽泄漕渠尽涸随筑随决民甚苦之成化庚寅工部尚书郎张君克谦奉命治河歴观旧迹叹曰以石易土可一劳永逸何乃因循弗为经久计乎于是督夫采石首脩金口堰不数月告成凡应用之需以一岁桩木等折纳沛然有余曰斯堰既脩堽城堰亦不可已方度材举事遽以言者召还已而廵抚牟公观其成绩腾章奏保用毕前功至则以堽城旧址河濶沙深艰于用力乃相西南八里许其地两岸屹立根连河中坚石萦络比旧址隘三之一于此置堰事半功倍遂择癸巳九月望日兴事储财聚料百需咸备明年春三月命工淘沙凿底石掌平底之上甃石七级毎级上缩八寸高十有一尺中置巨细石煑秫米为糜加灰以固之底广二十五尺靣用石板甃二层广一十七尺尺袤一千二百尺开湫口七各广十尺高十一尺置木板启闭遇水涨启板听从故道西流水退闭板障水南流以灌运河两端逆水鴈翅二各长四十二尺顺水鴈翅二各长二十五尺为分水各广二十三尺袤一百三十尺两石际连以铁锭石上下防以铁拴湫口横巨石三四长十余尺河旧无梁民病渉堰成遂通车舆有元旧闸引沙入洸洸淤汶水不能入兹堰东置闸为二洞皆广九尺高十一尺中为分水一旁为鴈翅二亦用板启闭以水消涨涨则闭板以障黄潦消则启板以注清流洞上覆以石石之两旁仍甃石高一十有八尺中实以土与地平俾水患不致南侵洸河免于沙淤闸之南新开河九里引汶通洸河口逼崖自颠至麓皆坚凿堰两阅月始通肇工于九年九月讫工于十年十一月是役所费较之金口不啻数倍而民不扰者以前折纳外所增无防葢处置得宜区画有方所以开漕运无穷之利者实在于此都宪嘉其功之成命兖郡守钱源徴予以记往岁克谦还自东鲁语及修堰之役予心善之克谦再行予实从臾乃今绩用有成可靳于言耶昔白公穿渠民得其利歌曰衣食京师亿万口若克谦斯堰之筑漕河允頼公利兼济视白渠之利不尤大乎予故备书其事为记克谦名盛常之宜兴人天顺庚辰进士都水员外郎
　　安平镇减水防坝记　　　李东阳【长沙人大学士】
　　治初河徙汴北分为二支其一东下张秋镇入漕河与汶水合而北行六年霖雨大溢决其东岸截流径趋夺汶以入于海而漕河中竭南北道阻上既命都御史臣刘大夏治厥事复特命内官监臣李兴平江伯臣陈鋭总督山东兵民夫往共治之佥议胥协防塞竝举乃于上流西岸防为月河三里许塞决口九十余丈而漕始复通又上议防贾鲁河孙家渡塞荆隆口黄陵冈筑两长隄蹙水南下由徐淮故道又议以为两隄緜亘甚逺河或失守必复至张秋为漕河忧乃相地于旧决之南一里用近世减水坝之制植木为杙中实甎石上为衡木着以厚板又上墁以巨石屈铁以键之液糯以埴之坝成广袤皆十五丈又其上甃石为窦五梁而涂之梁可引绳窦可通水俾水溢则稍杀冲齧水涸则漕河获存庶防役不重费而功可保工既告毕上更命镇名为安平命工部伐石勑内阁臣各纪功绩臣东阳当记窃考之治水之法防与塞而已矣塞之説不见于经中古以降隄堰议起往往亦以为利利与害相值必较多寡以为重轻若敺土石当水之怒费多而利寡此古人深戒惟水势未廹后患尙未形周思豫制以为之备则障之利亦不可诬况兹坝者势若为障而实防之故其防不至漏障不至激去水之害以成其利蹔劳而永逸费虽不能无而用则博矣揆之善沟者水潄善防者水淫之云者不亦兼而有之乎易象财成书陈脩和君出其令臣宣其力虽小大劳逸不同同是道也呜乎天下之事莫患乎可为而不为彼宦成之怠交承之诿遗智余力未有不贻后日之悔者独水也哉人无于水监当于民监斯言也可以喻大矣唐韦丹筑扞江隄窦以防涨诏刻碑纪功着在国史臣不文谨书此为明命复
　　安平镇防隄记　　　　　谢　迁【余姚人少傅大学士】
　　国家定鼎燕京凡上供之需百官六军之餽饷大率仰给东南舟楫转输以免陆地飞挽之劳与海运风涛之险实维漕渠是赖兖之东阿张秋镇适居漕河之路往岁河决黄陵冈奔注张秋而渠之东隄溃决水由盐河以入于海越岁淋潦助虐势益悍急决口之广至九十余丈尽夺漕渠东注而南北舟楫几至不通天子以为忧亟命治之遣内外重臣往总其役合山东兵民夫殚力毕作五阅月而功告成赐镇名曰安平以示永頼于是内外重臣皆召还而山东布政司参政晋阳张公缙甞与董治之任效劳为多天子知其能超擢通政使司右通政俾专理河防公益感激思奋乃谂于众曰兖当河下流之冲自昔被患已剧今虽底宁而将来不测之虞亦未可知隄必甃之以石庶可以障湍激之悍沙湾石隄无恙此明验也既而询谋佥同鸠工集事先实土以厚其址然后布叠石石必为亷隅灰液其缝毎数十丈内为阶级以便登降隄外附土丈余高突数尺以防侵刷起自荆门驿之前逦迤而南至新建石坝以与旧石隄接长以歩计者二千二百八十有二高以层计者十有四深下要害处则加石或七八层或二三层所用木石蒭灰皆出河夫岁办工匠饩廪皆出自官不别取办于民经始于治丙辰之春迄庚辰春三月而毕东阿知县秦昻甞与从事兹役具以告予谨记之以诏其后
　　建堂邑县土桥闸记略　　邱　濬【琼山人大学士】
　　皇明因胜国会通河故道而深广之通江淮漕以实京师余六十年于兹矣然地势之变天时不常尽人事者必随时因势一节宣之然后尽其用而利济于无穷焉自河决阳武溃出张秋之后朝廷既命大臣筑塞之以复其旧矣然其间犹有所壅滞之处一时任事诸臣随所在而爲其防备非一所也河流经东昌府之堂邑县境地名曰土桥其上流之牐曰梁家乡沿而至是十有三里下流之牐曰戴家湾泝而至是二十有八里又四十里抵临清之上牐漕舟至此出会通而下漳御仅七八十里尔輙胶淤浅而不能行日集而羣聚于土桥上下十数里间舟人呌嚣推挽力殚声嘶望而不可至主漕计者病焉时山东按察佥事陈善专理其境之运道议于此建牐以积水之舟屡言于工而弗见报都宪翁世资廵抚山东所至询民疾苦善乃以状上公具闻诸朝天子可之下其议于工部仍命吏部设官如常制公得请躬涖其处区画事宜俾君专其事君计徒庸致才用授其属东昌府通判马聪等督工即功于所谓土桥者建石为新牐凡其防制之广狭长短与夫防水之渠祠神之宇涖事之署悉如常度经始于成化癸巳冬十有一月之朔至明年甲午春二月吿成
　　脩临清州南板闸记　　　刘梦阳【临清人主事】
　　汶水发源于泰山诸泉至汶上县南旺湖口南北分流为漕河南至徐沛合河沁以入淮北至临清会卫河以逹海泉防流澁故建闸蓄缩而节用之临清闸北流之裔尤要焉过是则卫河承之无留行矣闸分两河北曰会通曰临清则前元所建志所谓地势陡峻数坏舟楫者也南曰南板曰新开则本朝所建志所谓地势颇平徃来船行者也南二闸相距甫三百弓旧闸草创一以砖堰之名曰砖闸一以板障之名曰板闸继后改为石闸易以今名日逺阏泐舟楫告艰治年间司徒白昻改脩会通闸导流而北闸底过卑便谢于前仍南闸以行今皇帝临御之七载冥顽弄兵水陆途絶廷议都宪刘公总师靖丑清道通漕公抒勤脩职筑亭障立保伍士鋭器精警虞削迹时京储垂啬运舟逄逹公于癸酉岁春欲新南闸为利渉焉或称截流僦功公曰讵可尔功非数月不成何以副急饷之忧乃开北闸借便焉或又难之公曰第为之耳以防画授工徒防塞濬隘下旧河之身若干阔旧河之身若干复于会通闸底沉杉九板峻泻旣杀胶涸亦除淡为安流大往小来穷昼继夜南板则撤其旧而创为之新开则仍其旧而易其闸之金口与闸之底焉抡工而工良选材而材坚趋事有严布力无怠歴时告成巩如镕冶整如截肪以是岁六月六日工完放舟上者无号挽之劳下者无激射之险羣吁众异相目以嘻曰是何就绩之易防算之神也盖自前元以至今日闸更几作率以不能利渉为憾至是始克免焉收効于废变易于难识洞于隐才周于事至智也速输贡之程广货殖之用加惠兆人惠泽来裔至仁也在昔开一渠脩一堰民兴谣史载事度德量力于公其大小久近何啻倍蓰可无纪乎用是砻石荐词俾后贤有考焉公名恺保定新安人
　　脩临清会通闸记　　　　徐　溥
　　昔在太宗文皇帝肇建北京以粮运仰给东南而海运危险非长防也始改造运舟由里河而行岁漕四百万石以为定制歴岁既久国用给足积其嬴余不可胜计然河道自临清以南至于徐州凡千余里地形髙下不啻数丈自前元以来置牐蓄水而舟始通在临清境上则有会通东西二牐葢当时开会通河引汶水由安山歴东昌至此以入卫河故亦以会通名之永乐间初行漕法以东牐既坏甞加脩治更六十余年卫河益深牐益高水势冲激益险甚为行舟之患故废其牐者三十年于此乃治庚戌黄河决封邱之金龙口其流泛溢将出运河都御史钱公廵抚山东具防言于朝下大臣议佥谓宜择人治之毋缓命刑部于左侍郎白昻以徃既至督治有法而河得无事他日行视河道于齐鲁间至临清问知东牐之废与钱公谋曰是州为汶卫交流之地而运舟之所皆经者也牐虽重建其可以役大而免乃协谋于廵按宪臣暨藩臬诸司檄东昌知府赵琮临清知州张增出公钱为材用人力之费而委推官戴澄专其事若工部郎中呉珍主事陈玉按察司副使阎仲宇皆分司其地实总督之经始于庚戍三月至六月而工毕牐成去旧址余百丈崇广长阔悉如防制其深则与河等于是水势既平舟行上下如乘安流公私便之夫五行皆生于天地以资人之用者也人茍不尽裁成辅相之道则天地虽生之而亦不适于用若夫水之润物以行舟其用尤大者然其性本下适与土之高者相值亦惟倾而去之而反有害于人矣故后世始置为闸以节宣之乃能尽水之用而有利于天下国家也今白公当治水之际其劳已甚以其余力复为此举易害为利转危为安其才真可任而不负朝廷之所托者乎凡公治水成绩别有纪载此特书建牐一事故不假及云
　　坎河口记略　　　　　　万　防【南昌人总河都御史】
　　济水伏流至泰山溢为诸泉滙为汶北入盐河道青州东注于海初尚书宋公坝戴村濬源穿渠百里南注之逹于南旺以其七北会漳卫而捷于天津以其三南流会河淮而逆诸安东皆入海青州道絶是以汶之全力济滕兖东临八百里故陆地运舟而不胶然非汶之性也其势曷甞一日不欲东注哉治中汶大溢势不能决戴村则溃裂而假道于坎河口坎河者入海之捷径也若建瓴而下南流遂防治水者议隄坎河口岁隄岁败莫如之何则议捐南旺两涯膏腴数千顷为蜀山马踏南旺湖命曰水柜以待运而坎河东注者日澌月流注南旺者几絶隆庆壬申余治水至济上患之乃与主事张君克文徘徊泗汶之集周览坎河之口向张君叹曰独奈何不以有源者为水囊而以无源者为水柜乎北有龙山焉乱石如鱼鳞君取彼石滩坎河口则万世计也乃役丁夫七千有竒运石湮河始于壬申之仲冬成于癸酉之孟春滩博一里袤一里而强压河根而上崇丈余秋水时至则令滩逾而泻之复青州之故道春夏运行则令滩止而注之入安东者趋而左入天津者趋而右滩若天成汶失故吾盖不能自制其命矣于是秋不至于春二月闸水弥弥运艘绳绳张君抚膺高蹈为余言宜有记令后来者世守之余曰夫拂其性而激之逆其流而役之使汶水鼎足以裂不得全其天然吾过也吾过也然汶上济隂汤汤淫淫孰与三分者以济社稷之急而纾百姓之烦疴则汶虽失全性而有全名不显汶神其将知我乎其将罪我乎张君乃刻石
　　守坝论略　　　　　　　张　纯
　　漕河之有戴村譬人身之咽喉也咽喉病则元气走泄四肢莫得而运矣昔在创建之功岁增土以培之植柳以防之多设夫以守之其防卫盖甚密也后土日增柳日固则夫议停役矣所以寛民力也然物久则坏防弛则废即今单薄日甚原植防柳十无一二存矣况兖地土踈汶性湍急万一水失其性得无虑与然则为之奈何乗泉夫之余力岁加脩筑增铺舎植新柳令见役之夫力加守防则盘错根深坝将自固坝固将无所事节乎曰不可也彼其淜湃浩荡之势非有以顺之则拂非有蓄之则溢拂与溢等害耳故毎遇水潦须决坎河口以杀之杀之不足则开滚水坝又不足则开减水诸闸或顺之入海以披其势或蓄之入湖以纳其流防则尽塞令余波悉归于漕是节之者固所以守之也此营卫吐纳之説也不然三汶争趋源大流长夏秋水潦怒激奔逸岂一坝之所能支与
　　东平坎河口坝记　　　　于慎行【东阿人大学士】
　　考之水经汶水出泰山莱芜歴奉高嬴博之境而西过刚县南刚县者今之堽城又西南过章章者今之鄣城坎河之泉注之又西南过无盐无盐谓之须昌今为东平又西南径寿张故城之北至安民亭入于济则今运河西济故渎也盖济之见与伏不常而汶之西流而合于济则所从来久矣国家永乐中尚书宋公开会通河始筑土于坎河之西谓之戴村坝以遏其西流之道而南出之汶上以入于运其稍逸而西出者环东平而北承济故渎之支流号为大小清河以入于海则所谓盐渠云会通河成东兖之泉皆滙放汶泗转注漕渠一盂一勺民间不得有焉即稍逸而西出海王之国窃借以行盐防皆漕余沥也而济之名赖以存焉尔岂能与漕争哉歴岁滋久坝或圯坠时以全流漫衍而西夏秋伏发南旺以北舟胶不行则漕渠病东原之田或苦羡溢膏壤亩钟化为沮洳则民亦病是左涸漕渠右荡平陆而以利盐防也海王之国岁所佐水衡少府防何而苦东原之民以与漕争若此乎然又有异焉障而不泄漕亦苦溢故斟酌挹损制河渠之盈虚在汶之上流耳隆庆中少司马万公谓汶至戴村势如建瓴不可复收且以土为坝防而善溃乃上就坎河口坝以积石石如累丸沙流其下久之亦溃而坎河之功始于此万歴丁亥河决病漕诏简从官行视今太仆卿常公为工科都给事中奉玺书从事与抚台李公北河济汶之间脉漕所由通乃奏书言臣居敬与都御史臣戴行汶上流令兖郡丞东平长吏杂视画便宜状皆言坎河口宜为坝其法用丈计大石夹砌如墉实细石其中涂以垩坿上鋭而下丰状如鱼背水高于坝漫而西出漕无溢也水卑于坝顺流而南漕无涸也且居民亦不害焉臣等谨与郎中臣呉之龙主事臣萧雍臣王元命按察使臣曹子朝参政臣郝维乔佥事臣和震等议皆称便大司空覆奏制曰可会御史大夫潘公复至率诸司道往阅乃檄郡邑吏营焉计筑石坝长四十丈高三尺上博丈五尺下益尺六之一两翼之长视坝减五之二厥高倍之左右为土隄丈之二百三十东岸为石隄厚一丈经始于万歴戊子闰六月明年三月告成费凡八千金有竒诸公不自有也曰兹匪神休其克有济乃为龙宫于上伐石纪绩用示永久东平守谓行郡人请勒辞焉不佞在里中时甞游章城父老指示坎河及宋公庙貎览眺叹息低回不去谓先臣之于国家功若此其艰也自嘉靖乙丑以来数治河隄潘公一与大司空朱公同开夏镇新渠而沂泗之间通再濬黄河筑高堰以达海而河淮之间通漕渠所患独南旺以上时或少涸则其故在坎河世争言漕挽利病置此毋谈何也一旦上用常公言下诏兴筑潘公受而成之费不盈万役不逾时而漕与民兼利焉是宋公所剏造疏引以制河渠之盈虚者至是有永頼也国家嵗运东南粟四百万给中都官从泰山下阯借一线泉水爲转输计不得以入济爲解卽令岱亩之民翦莳蓬藿之田以爲水伯假道何辞之与敢况兼利哉夫天下事无大小操其本则易脩其末则难今世言漕渠便宜大者引河中者潴水小者防浅不知其本在上源源之不濬而制其末流非善算也譬漏水之在壶一以为盈而挹之一以为涸而注之昼夜不舎无当于漏调渇乌之吻正玉虬之咽则冲渠之水可锱铢而称矣何者得其本也故吾于坎河之筑嘉诸公之功而幸宋公之渠有永赖焉是岁也行盐使者亦于大小清河之间建五牐蓄水其议曰汶逸而西受之可也汶遮而南让之可也不与漕争汶故漕与居民既利而海王之防亦得以其全力佐少府水衡如故矣国家万万年之功谟画竝出一时岂不盛哉是役也董正考成则兖州府同知陈君昌言建画经费则东平州知州徐君铭庀材鸠工则东平判官蔡忠沂州吏目何一鹏曲阜丞邵賔滕县丞包扬泗水典史蔡茂鱼台典史王琮坝成使判官汪鳯翔主之法皆得书





　　北河纪卷四
　　钦定四库全书
　　北河纪卷五
　　明　谢肇淛　撰
　　河臣纪
　　自虞舜命伯禹作司空帝曰俞咨禹汝平水土至秦汉有都水长丞汉武帝以都水官多乃置左右使都以领之成帝以王延世为河隄使者哀帝初平当为钜鹿太守以明禹贡使行河为骑都尉领河隄晋武帝置都水台而河堤为都水官属梁改都水使者为大舟卿其最卑者主舟航河隄后魏初有水衡都尉及河隄谒者都水使者隋炀帝河渠署置令丞各一人唐因之开元中以宇文融为九河使石晋置隄长宋置都水监黄御等河都大提举巡河主扫使提举河防司元以工部尚书为总治河防使国朝或以工部尚书侍郎侯伯都督提督运河自济寜分南北界或差左右通政少卿或都水司属又遣监察御史锦衣卫千户等官巡视运河闸泉宣德以后遣郎中一人提督济寜河道主事一人提督徂徕等处泉源已而部郎罢遣以山东参政副使管理河漕天顺二年以河南道副使一员整理济寜以北河道成化初改命通政驻劄张秋掌卫河会通河漕政北至天津南至鱼台一带凡泉湖闸坝隄浅之事皆焉旋以山东副使兼摄之已改都水司郎中奉勅行事凡沿河有司及管河文武官员悉聴节制又除都水司主事二员奉部檄行事一驻劄寜阳一驻劄济宁掌诸泉源闸坝之政凡有司管泉管河官员皆属焉治十八年南旺别设分司以济阳都水兼摄正德十四年专差主事一员驻劄南旺嘉靖二十四年罢遣南旺主事而以寜阳主事兼摄其政隆庆三年罢遣济寜主事而三分司之政俱属寜阳其临清闸座则正德间设都水司主事一员管理嘉靖七年罢之而属其事于甎厰然地虽分管而总理之者北河郎中也既又以济寜东昌天津三兵备道奉勅带管河政凡事与北河分司会议呈请其文武官属郡有丞判州有判县有簿尉闸有官卫有指挥所有千百户各守其疆不相渝越是纪稗史也不敢以辱总督大臣爵里藩臬及府卫州县具见郡邑志闸官微不足録故但具员焉而都水司郎中独有题名主客也
　　钦差总理漕运都御史一员【或兼户部工部衘驻准安府巡抚庐鳯淮扬】钦差总督河道都御史一员【或兼工部衔驻济寜州】
　　钦差巡漕兼理河道监察御史一员【嵗一差】
　　钦差巡盐兼理河道监察御史一员【嵗余一差】
　　钦差提督河道工部都水司郎中一员【驻张秋三年一差】钦差提督泉源兼理南旺济寜闸座工部都水司主事一员【旧驻寜阳今移济寜三年一除】
　　钦差管理甎厰兼管临清闸座工部营缮司员外郎一员【驻临清三年一差】
　　钦差漕河道副使一员【或参政佥事驻淮安府往来催趋漕粮□视河道】钦差管理河工水利济寜兵备道副使一员【驻济寜州】钦差分巡东昌兵备河道副使一员【驻临清州】
　　钦差天津兵备河道防政一员【或副使驻天津】
　　兖州府运河同知一员【驻济寜州鱼台以北至于汶上河道之兼管泉源】兖州府捕河通判一员【驻张秋东平以北至于阳谷河道之兼管张秋城池】东昌府管河通判一员【驻府城聊城以北至于德州河道之兼管直之清河县】河间府管河通判一员【驻泊头景州以北至于天津河道之】
　　鱼台县管河主簿一员【河道南接沛县珠梅闸起北接济寜南阳闸止共八十里】南阳闸官一员
　　济寜州管河判官一员【河道南接鱼台界牌浅起北接济寜卫五里浅止共六十八里内东岸南自鲁桥北至师庄三里属邹县】
　　天井闸官一员
　　在城闸官一员
　　赵村闸官一员
　　石佛闸官一员
　　新店闸官一员
　　仲家浅闸官一员【带管新闸师家庄二闸】
　　枣林闸官一员【带管鲁桥闸】
　　济寜卫管河指挥一员【河道南接济寜五里浅起北接钜野火头湾止共二十五里】钜野县管河主簿一员【带管嘉祥县河道南接济寜火头湾起北接嘉祥大长沟止共二十五里又自大长沟起北接汶上界首止共十八里属嘉祥】
　　寺前铺闸官一员
　　通济闸官一员
　　汶上县管河主簿一员【河道南接嘉祥界首起北接东平靳家口止共七十二里】袁家口闸官一员
　　开河闸官一员
　　南旺上下闸官一员
　　东平州管河判官一员【河道南接汶上靳家口起北接夀张戴家庙止共三十里】靳家口闸官一员
　　安山闸官一员
　　戴家庙闸官一员
　　东平守御千户所管河百戸一员【河道南接东平冯家庄起北接东平安山铺止共七里】
　　夀张县管河主簿一员【带管东阿县河道南接东平戴家庙起北接东阿沙湾止共二十里又自沙湾起北接阳荆门上闸止共二十里属东阿】
　　阳谷县管河主簿一员【河道南接东阿荆门上闸起北接聊城官窑口止共四十里】荆门上下闸官一员
　　阿城上下闸官一员
　　七级上下闸官一员
　　聊城县管河主簿一员【河道东岸南自本县皮家寨起北接博平梭堤止共六十里西岸南接阳谷官窰口起北接堂邑梁家卿止共六十五里】
　　周家店闸官一员【带管李海务闸】
　　通济桥闸官一员
　　永通闸官一员
　　平山卫管河经歴一员【河道止西岸一面南接聊城龙湾铺起北接东昌卫冷铺止共三里其东昌衞河道南自真武庙起北至粮厰止共九十一丈并无铺舍】
　　堂邑县管河主簿一员【河道南接聊城吕家湾起北接清平魏家穹止共三十五里】梁家郷闸官一员【带管土桥闸】
　　博平县管河典史一员【河道东岸南接聊城梭堤起北接清平减水闸止共二十七里西岸南接清平魏家湾起北接清平丁家口止共四十里】
　　清平县管河主簿一员【河道东岸南接博平减水闸起北接临清潘官屯止共三十九里西岸南接堂邑函谷洞起北接临清潘家桥止共三十三里内带管德州左卫四铺】
　　戴家湾闸官一员
　　临清州管河判官一员【汶河北岸东自潘家桥起西北至板桥止二十里南岸东自赵家口起西北至板桥止二十三里卫河东岸自板桥起北接夏津赵货郎口止三十四里西岸南自板桥起北接清河二哥营止三十一里】
　　新开上闸官一员【带管南板闸自此以北无闸】
　　馆陶县管河主簿一员【卫河南接元城南舘陶起北接临清南板闸止共一百五十里】夏津县管河主簿一员【河道东岸南接临清赵货郎口起北接武城桑园止共四十六里西岸南接清河渡口起北接武城刘家道口止共七里】
　　清河县管河典史一员【河道南接临清二哥营起北接夏津渡口止共三十九里】武城县管河主簿一员【河道东岸南接夏津桑园起北接恩县白马庙止共一百四十四里西岸南接夏津王家庄起北接故城郑家口止共一百一十四里】
　　故城县管河主簿一员【河道南接武城郑家口浅起北接德州卫孟家湾浅止共六十里】
　　恩县管河主簿一员【河道南接武城白马庙起北接德州四女树止共七十里】德州管河判官一员【河道东岸南接恩县新开口铺起北接德州卫张家口铺止共五十三里西岸南接德州卫南阳务铺起北接德州左卫郑家口铺止共十五里半】
　　德州卫管河指挥一员【河道东岸南接恩县回龙庙铺起北接呉桥降民屯止共八十四里西岸南接故城范家圏止北接景州罗家口止共一百二十七里】
　　德州左卫管河指挥一员【河道东岸南接德州耿家湾起北接德州四里屯止共三里西岸南接德州蔡张城起北接德州卫四里屯止共一里半又有四铺在清平县地方县河官帯管】景州管河判官一员【河道南接德州罗家口起北接呉桥狼家口止共二十四里】呉桥县管河典史一员【河道东岸南接德州罗家口起北接东光连窝浅止西岸南接德州白草洼起北接东光王家浅止各六十里】
　　东光县管河主簿一员【河道东岸南接呉桥狼拾浅起北接南皮下口浅止西岸南接呉桥古隄浅起北接交河白家浅止各六十里】
　　沈阳中屯卫管河指挥一员【河道南接交河刘家口起北接交河刘家口止共一里】
　　交河县管河主簿一员【河道南接东光李道湾起北接青县白洋桥止共五十里】南皮县管河典史一员【河道南接东光北下口浅起北接天津右卫冯家口止共五十里】
　　河间卫管河指挥一员【河道南接交河驿北口起北接交河陈家口止共三十八里】沧州管河判官一员【河道南接天津右卫砖河浅起北接天津左卫朱家坟止共四十里】兴济县管河典史一员【河道南接沧州安都寨起北接天津卫八里堂止共四十八里】青县管河主簿一员【河道南接清河甎河浅起北接静海新庄浅止共一百七十里】霸州管河同知一员【河道南接静海长屯起北接静海观音堂止共三里】
　　静海县管河主簿一员【河道南接青县钓防浅起北接天津卫稍直口止共一百三十里】
　　天津卫管河指挥一员【河道南接兴济蔡家浅起北接静海泊涨浅止共六十五里】天津左卫管河指挥一员【河道南接青县流佛寺起北接兴济张家口止共七十七里】
　　天津右卫管河指挥一员【河道南接南皮北冯家口起北接沧州北杨家口止共十四里】
　　北河都水司公署在东阿阳谷夀张三县之交其地曰张秋宋真宗时名景德镇元设都水分监于此国朝治七年河决张秋命都御史刘大夏等塞之因更镇名曰安平公署在河之西南未详其建于何年嘉靖十四年郎中郭敦重修四十四年郎中姜国华以堂宇皆南向而公门独折而东非居正之体乃费公帑二百金改而南门之左为坊表其右为土地神祠大门三间仪门三间大堂五间东西廊房各六间左幕防三间右吏书房三间外厨房二间衙内上房五间东西厢房各三间左书房三间右厨房三间旁小房三间东楼五间其上有小阁三间楼前有堂五间东连房五间堂之外东西小轩各二间外为客防三间左右耳房各一间防南菜园半畆许万歴四十年二月衙房五间灾四十一年春重建
　　工部书院在公署之西创自治间为管河府佐防嘉靖末添设捕防于城西南隅寻革而以捕务兼属管河通判于是移驻捕防而河防为废署万歴十六年郎中呉之龙修葺其頺圮改为工部书院凡本司新旧交代以为驻节之所近亦頺圯
　　南旺行署在南旺分水之傍
　　临清行署在临清州之西南万歴四十一年以营缮分司署偪侧两易之以上二署毎嵗大小挑往来驻劄焉
　　张水工部都水司郎中题名
　　杨　恭【字克敬陜西岐山县人甲申进士成化十年任加陞右通政仍管河】陈　英【字廷贤浙江鄞县人壬辰进士成化二十三年任】呉　珍【字汝贤浙江长兴县人乙未进士治四年任】汪　僎【字简之江西弋阳县人辛丑进士治四年任】陈　绮【字于章浙江太平县人戊戌进士治七年任】张　缙【字朝用山西阳曲县人己丑进士治十年任】韩　鼎【字廷器陜西合水县人辛丑进士治十四年任】啇良辅【浙江淳安县人官生治十八年任】
　　钱　荣【浙江慈谿县人进士正德元年任】
　　田　佑【字廷相直赣榆县人己丑进士正德三年任】王　溱【直濬县人举人正德五年任】
　　李思儒【字宗正直高阳县人庚戌进士正德六年任】陆应龙【字翼之直长洲县人己未进士正德六年任】荀　鳯【字文端直徐州人丙辰进士正德八年任】杨　淳【字重夫陜西临潼县人戊辰进士正德十一年任】毕济时【字汝霖江西贵溪县人辛未进士正德十三年任】孔　鳯【字廷瑞山东海寜州人举人嘉靖元年任】钱　澜【字师孟直阜城县人举人嘉靖四年任】李　煌【字德融江西浮梁县人丁丑进士嘉靖六年任】李　重【字子任直江都县人辛巳进士嘉靖七年任】佟应龙【字师言直山阳县人辛巳进士嘉靖八年任】刘守良【字君燧直赣榆县人辛巳进士嘉靖十年任】郭　敦【字君厚福建晋江县人举人嘉靖十二年任】杨　旦【字啓东河南城县人辛巳进士嘉靖十四年任】卲元吉【字德旋浙江余姚县人壬辰进士嘉靖十六年任】王　廷【字仕卿四川南充县人壬辰进士嘉靖十八年任】朱懐干【字中正浙江归安县人壬辰进士嘉靖二十年任】张文鳯【字公仪直常熟县人己丑进士嘉靖二十年任】欧阳烈【字懋之江西泰和县人举人嘉靖二十三年任】赵　瀛【字文海陜西三原县人己丑进士嘉靖二十四年任】呉崇文【字质夫河南光山县人辛丑进士嘉靖二十五年任】严　中【字执甫浙江余姚县人戊戌进士嘉靖二十七年任】沈　科【字子进浙江嘉善县人甲辰进士嘉靖三十年任】梁　恩【字子承湖广巴陵县人甲辰进士嘉靖三十二仁任】邬　琏【字宜茔江西新昌县人甲辰进士嘉靖三十四年任】徐九思【字子慎江西贵谿县人举人嘉靖三十四年任】汪　【字汝东直旌德县人举人嘉靖三十五年任】史朝宾【字应之福建晋江县人丁未进士嘉靖三十八年任】王陈防【字师董直泰州人丁未进士嘉靖四十一年任】周　望【字道见广东东莞县人癸丑进士嘉靖四十三年任】呉道直【字敬甫直定州人癸丑进士嘉靖四十三年任】姜国华【字邦直浙江慈谿县人己未进士嘉靖四十四年任】朱　茹【字以彚四川泸州人癸丑进士嘉靖四十四年任】陈应麟【字仁卿锦衣卫籍浙江鄞县人己未进士嘉靖四十五年任】防季勲【字英甫江西丰城县人壬戌进士隆庆元年任】涂　渊【字时跃江西南昌县人乙丑进士隆庆二年任】张　纯【字硕恒福建漳浦县人乙丑进士隆庆四年任】刘　泮【字汝化江都县籍江西泰和县人壬戌进士隆庆四年任】金学曾【字子鲁浙江钱塘县人戊辰进士隆庆六年任】汪　审【字惟几江西弋阳县人戊辰进士隆庆六年任】牛若愚【字思明河南祥符县人己未进士万歴二年任】徐　儒【字邦范江西临川县人乙丑进士万歴四年任】张德夫【字子成江西浮梁县人己丑进士万歴七年任】屠元沐【字日新浙江嘉兴县人己丑进士万歴八年任】顾其志【字太冲直长洲县人辛未进士万歴十一年任】郁　文【字从周浙江山隂县人丁丑进士万歴十四年任】呉之龙【字汝阳直武进县人庚辰进士万歴十五年任】李民质【字元素直东明县人癸未进士万歴十八年任】詹在泮【字献功浙江常山县人丙戌进士万歴二十年任】黄承【字履常浙江秀水县人丙戌进士万歴二十一年任】康梦相【字予赉江西泰和县人丙戌进士万歴二十四年任】张甲徴【字茂一山西蒲州人癸未进士万歴二十八年任】李之藻【字振之浙江仁和县人戊戌进士万歴三十年任】赵可教【字子修四川温陵县人壬辰进士万歴三十三年任】施尔志【字章甫浙江嘉兴县人壬辰进士万歴三十五年任】沈朝【字季彪浙江仁和县人甲辰进士万歴三十八年任】谢肇淛【字在杭福建长乐县人壬辰进士万歴四十一年任】管理北河工部郎中勅【毎差一领大畧相同】
　　皇帝勅工部郎中都水司郎中谢肇淛今命尔管理静海县迤北而南直抵济宁一河道往来提督所属军卫有司掌印管河并闸坝等项官员人等及时挑濬淤浅导引泉源修筑隄岸务使河道防通粮运无阻其应该出办椿草等项钱粮俱要查照原额数目依期徴完収贮官库以备应用出纳之际仍要稽查明白毋容所司别项支用其各该管河官员务令常行巡视不许营求别差亦不许别衙门违例差遣但遇水涨冲决隄岸各照地方即时修理如或工程浩大人力不敷量起附近军民相兼用工事毕即行放回其南旺等处大小挑濬俱遵照近日题准事理于九月兴工一应兴利除害有益河道事务悉聴尔从宜区处尔仍聴总理河道都御史提督遇有地方事务呈请转逹施行若该管地方军卫有司官员人等敢有徇私作弊卖放夫役侵欺椿草钱粮及轻忽河务不服调度并闸溜浅铺等夫工食不与徴给致误漕运者轻则量情责罚重则拿问如律干碍文职五品以上并军职参奏处治事体重大及事干漕运并抚按巡河等衙门亦要公同防议具奏定夺毎年终通将役过人夫用过钱粮修理过工程径自造册奏缴其各该掌印管河文武官员贤否尔备送工部转送吏兵二部黜陟三年满日差官更替如遇陞迁考满俱候委官至日交代明白方许离任尔受兹委用宜修职奉公尽心经画俾河道无阻粮运有赖斯称任使如或因循怠忽徒事虚文责有所归尔其钦承之故勅
　　河隄谒者箴　　　　　　汉崔　瑗
　　伊昔鸿泉浩浩滔天有夏作空爰奠山川导河积石凿于龙门防为砥柱率彼河浒大陆既碍播于北野济漯咸顺沂泗从流江淮汤汤而冀宅乃州澹菑溅溅东归于海九野孔安四隩不殆爰及周哀夏绩陵迟导非其导堙非其堙八野填淤水高民居湓溢滂汨屡决金隄瓠子潺潺宣房作歌使臣司水敢告执河
　　都水分监记　　　　　元掲徯斯
　　防通河成之四年始建分都水分监于东阿之景德镇掌凡河渠坝牐之政令以通朝贡漕天下实京师地高平则水疾泄故为堨以蓄之水积则立机引绳以挽其舟之下上谓之坝地下迤则水疾涸故为防以节之水溢则缒起悬版以通其舟之往来谓之牐皆置吏以司其飞挽啓闭之节而聴其讼狱焉雨潦将降则命积土壤具畚锸以备奔轶冲射水将涸则发徒以导阏滞塞崩溃时而巡河周视以察其用命不用命而赏罚之故监之责重以烦延祐六年秋九月河南张侯仲仁以歴佐詹事翰林院皆能其官且周知渠事选任都水丞冬十有一月分司东阿诏凡河渠之政毋袭故狃私毋怛势沮威惟宜适从敢有挠灋乱政虽天子使五品以卜以名闻其下随以轻重论刑毋有所贷侯北自永济渠南至河东极汶泗之源滞疏决防凡千九百余所咸底于理退即以所署治文书庳冗俭陋吏侧立无所爰告于众曰余承命来此惟恪恭是图顾以函丈之屋制千里之政役徒百工何所受职下官羣吏何所聴命乡遂之老州邑之长何所禀政荆扬兖豫数千里供亿之吏何所视禁山戎岛夷遐徼絶域朝贡之使何所为礼朝廷重使何所止舍乃防财于库协谋于吏攻石伐材为堂于故署之西偏左庖右库前列吏舍于两厢次树洛魏曹濮三役之肆于重门之内后置使客之舘皆环拱内向外临方池长堤隐虹又折而西逹于大逵高柳布隂周垣缭城遐迩纵观叹曰惟侯明慎周敏惟公罔私故役大而民弗知功成而监益尊政益行斯河渠之利永世攸赖爰稽在昔自丞相忠武王建议于江表初平之日少监马之贞奏功于海内一家之时自时厥后分治于兹者鲜不着勤悼劳载于简书而公署之役乃以待侯侯非乐侈其居以夸其民所以正官守肃上下崇本而立政也是役也首事于侯至之明年某月日卒事于至治元年某月日合内外之屋余八十楹是嵗九月记
　　都水行署题名碑记　　　邵元吉【余姚人工部郎中】
　　凡公署立题名碑犹古列国乗也可以论世可以劝徳可以考政可以表年匪直为观美已也山东河道旧宪职成化间工部建议始割济寜为南北界命郎中二员主之赐玺书假以事权使继宪职行事然后山东河道与南北直均部矣郎中虽部使有宪体焉故于官属则司考核之权于钱粮则主稽查之籍于夫役则酌倩调之宜于势豪则申禁遏之例于词讼则准受理之典是故公考核则官属劝矣密稽查则钱粮清矣时倩调则夫力节矣抑豪强则河道肃矣公聴断则遐迩威矣出纳之制则有司存徴科于州县有司总贮于府有司支发于掌印有司给领于佐贰有司郎中惟验估绳费度力信直省成计弊斯已矣是故昵官属则比亲钱粮则防勤倩调则烦阿豪强则防滥聴断则妄皆自失也故必存宪体而后可以不愧此官必自宪其身然后可以举宪之职否则惑也吉为此惧甫涖任即考先辈行事将取师焉公署旧无题名碑鲜有知者喟然曰缺典也先儒谓名者治世脩身之具治世云者即予所谓考政表年之类也脩身云者即予所谓论世劝徳之类也今名虽不知况望得其行事之实以资诸政事乎子言之君子疾没世而名不称是不可已焉者也乃尽阅废卷为编年考得其职名郷贯者若干人失其名者一人失其郷贯者二人究其素履始终者则间然矣嵗月若流而逝者如斯也是可慨已防惟我国家嵗漕永赖兹河河之变凡四葢漕河黄河相为表裹而南北河之利害不同黄河导而南则洪以南利之黄河决而北则闸以北受其害而害有二经阳阿夀张则溃出金单鱼沛则淤溃以疏治疏之法以泄淤以衍治衍之法以濬斯二者先辈治有显绩可监也公署旧在河西务泊头镇成化以来谓溃之功难成而害最大乃令郎中驻劄兹土今黄河效灵南行顺轨前之二害万无再至但溃之害不待黄河而然近沧静间无嵗无之其势亦能夺流而注之海直霜降后则势减易塞耳葢上有汶漳卫下流惟此河而已近虽复古四女树絶堤小埽湾减水闸犹未足以泄百一议者欲于沧州絶堤大开支河如兹兹地盐河五孔桥之制或庶几耳况黄河南北不可期也思患而防待时而动足力而举必有变通之术存乎其间而非吉今日之所能为也因并识以俟后之主斯土者
　　北河纪卷五
　　钦定四库全书
　　北河纪卷六
　　明　谢肇淛　撰
　　河政纪
　　宋太祖干德五年正月诏大名淄沧德博等州长吏并兼本州河隄使
　　开宝五年正月诏曰应縁清御等河州县除准旧制种艺桑枣外委长吏课民别种榆柳及土地所宜之木仍案户籍髙下定为五等第一等岁树五十本第二等以下递减十本民欲广树艺者听之孤寡惸独者免太宗淳化二年三月诏长吏以下及巡河主埽使臣经度行视河隄勿致隳坏违者寘于法
　　真宗咸平三年诏縁河官吏虽秩满须水落受代知州通判两月一巡隄县令佐迭巡隄防转运使勿委以他职又申严河上盗伐榆柳之禁
　　天禧三年诏河北路经水灾州军勿复科调丁夫其守捍隄防役兵仍令长吏存恤而番休之
　　仁宗天圣元年以河决未塞募民输新刍调兵伐濒河榆栁神宗元丰元年以都水监言给钱十万缗下诸路以时市桩草非朝防及埽岸危急毋得擅用
　　元世祖至元三年诏以御河滨州县佐贰官兼河防事巡视各地分河防去水内桩橛仍禁园圃之家毋穿堤作井栽树取土
　　仁宗延祐元年禁约船入防通河者止许百五十料过此恐致阻滞官民舟楫违者罪之仍没其船其大都江南权势红头花船一体不许来往仍立南北隘牐各濶九尺使大船不得入其后民乃改造减舷添仓长船至百尺皆五六百料入至牐内不能回转又碍他舟乃于隘牐下岸立二石相去六十五尺如舟至彼验量如式方许入河长者罪之
　　天歴三年诏禁诸王驸马各枝往来使臣及干脱权势下番使臣并运官粮船到牐俱遵定例啓闭若不候水则恃势捶拷守牐人等勒令啓牐及河内用土筑坝壊牐之人皆治罪
　　国朝宣徳四年奉圣防今后除进用要的船外其余运粮解送官物及官员军民商贾等船到闸务俟积水至六七板方许开放若公差内外官员等或乗马快船及递运站船如果事务急就于所在驿分给马骡过去竝不许违例开闸敢有仍前倚恃豪势逼凌闸官及厮争厮鬬抢先过去的许闸官将犯人拿赴巡河官处及所在官司或巡按监察御史处问实轻则如律处治重则奏闻区处那沿河管闸官若再不用心依法照管仍聴豪权势要逼脇啓闭不时致水走泄阻滞舟船都拿来重罪
　　成化九年二月兵部题奉圣防通行淮扬迤北一带抚按管河洪闸等官凡遇南京进鲜等项船只经过务要逐一查验比与今次所拟只数相同方许应付
　　成化十三年五月奉圣防近闻两京公差人员装载官物应给官快等船有等玩法之徒恃势多讨船只附搭私货装载私盐沿途索要人夫掯取银两恃强抢开洪闸军民受害不可胜言运粮官物仿效成风回还船只广载私盐阻壊盐法恁都察院便出榜通行禁约敢有不思改悔仍蹈前非者船只等项许管河管闸官员弁军卫有司巡捕官兵严加盘诘应拿问者就便拿问如律照例发落应奏请者指实参奏以闻若管河管闸等官容情不举坐视民患事发一体究治
　　成化二十二年六月奉圣防近闻有回原籍省祭丁忧起复及陞除外任文武大小官员或由河道俱无关文倚势于经过衙门取具印信手本转递前途照数起拨人夫船只乂有贩卖物货满船擅起军民夫拽送一遇闸坝滩浅盘垫疏挑开泄水利以致人夫十分受害粮运因而迟滞又有等公差内外官额外多讨马快船只贩载私盐附搭私货起夫一二百名至七八百千名者人民荼毒何有纪极恁都察院便出榜各地方晓谕禁约仍行抚按巡河巡盐御史管洪管闸部属严督所属巡司官吏往来巡视遇有前项官员船只就便从公盘诘私盐私货入官无借之徒及关文内无名之人擒拿问罪干碍内官并五品以上官指实奏来处治其余应拿问者即拿问如律
　　凡闸惟进贡鲜品船到即开放其余务待积水而行若积水未满或虽满而船未过闸或下闸未闭竝不得擅开若豪强逼脇擅开走泄水利及闸已开不依帮次争先鬬殴者闸官拿送管闸并巡河官处究问若因而阁壊船只损失进贡官物及漂流系官粮米若伤人者各依律例从重问治干碍豪势官员参奏以闻粮运旗军有犯非人命重情俱待完粮回日提问其闸内船已过下闸已闭积水已满而闸官夫牌故意不闭勒取客船钱物者亦治以罪
　　凡漕河事务悉聴典掌之官区处他官不得侵越凡府州县添设通判判官主簿及闸坝官专理河防不许别委干办他事防废正事违者罪之
　　凡漕河所徴椿草并折徴银钱以备河道之用毋得以别事擅支及无故停免
　　凡府州县管河官及闸坝官有犯开具所犯事由行移巡河御史等官问理别项上司不得懐挟利忿径自提问【以上防典】
　　凡闸溜夫受雇一人冒充二人之役者编充为军冒一人者枷项徇众一月毕罪遣之
　　凡故决山东南旺湖沛县昭阳湖隄岸及阻絶山东泰山等处泉源者为首之人竝遣从军军人犯者徙于边卫【问刑条例】
　　凡侵占牵路为房屋者治罪撤之
　　凡漕河内毋得遗弃尸骸浅铺夫巡视掩埋违者罪之凡闸坝洪浅夫各供其役官员过者不得呼召牵船凡马快等船每驾船军余一名食米之外聴带货物三百斤若多带及附搭客货私盐者聴巡河管河洪闸官盘检尽数入官应提问者就便提问应参奏者参奏提问
　　凡南京差人奏事水驿乗船私载货物者聴巡河御史郎中及洪闸主事盘问治罪
　　凡漕运军人许带土产换易柴盐每船不得过十石若多载货物沿途贸易稽留者聴巡河御史郎中及洪闸主事盘检入官并治其罪
　　凡南京马快船只到京顺差回还兵部给印信掲帖备开船数及小甲姓名付与执照预行整理河道郎中等官督令沿途官司查帖验放若给无官帖而擅投豪势之人乗坐回还及私回者悉究治之
　　凡运粮马快商贾等船经由津渡巡检司照验文引若豪势之人不服盘诘聴所司执送巡河御史郎中处罪之【以上防典】
　　南旺临清等处旧系三年两次挑穵隆庆六年题准毎二年大挑一次以九月初一日兴工十月终完北河郎中预呈本部具题命下之日备咨漕抚衙门并山东巡抚及咨都察院转行山东巡按防同本官调集兖州东昌济南等府泉坝闸溜浅铺守口见役人夫前来兴工并动兖东二府河道官银召募夫役以备停役各夫不足之数其南旺月河及临清阿城七级等处淤浅俱调附近驿递等夫协同见在徭夫依期挑濬合用桩草钱粮及廪粮工食亦于兖州府库河道银内动给北河郎中仍与南旺主事往来督查
　　沿河两岸栽柳防堤兖东二府各州县卫所管河闸官下民铺夫毎名种二十株军铺十五株捞浅闸溜隄坝等夫十八株河间府属各河官下民铺夫每名种二十株军铺十五株嵗以为常其卧柳不拘夫数毎铺三百株与高柳相兼栽植卧柳者出土新柳也毎年冬前本部奉总河檄通行查勘但有枯损空缺去处俱责令立春后补栽不如数者扣旷工银入官盗防者问罪毎年入秋通行沿河一带州县卫所管河官将沿河各湖并运河隄岸生长芦苇蒿蓼水红等草尽行収割毎夫一日采取二十束毎束晒干二十斤以草尽为止如法堆垜苫盖以备河工扫料之用积久浥腐者出陈变价采不足数揑报及偷盗者问罪
　　总督河道军门禁约粮运旗军及木筏水手一应官吏船只不许盗伐在隄官柳违者聴巡隄夫役拿送管河官解赴军门捆打一百坐赃究遣押运官知而故纵者一并参提重处
　　嘉靖二十年山东布政司分守东兖道参政暨工部都水司管理南旺闸座主事同遵明防照得南旺湖跨漕东西其东湖跨汶南北南曰蜀山北曰马踏萦回百五十里原系济运水柜自正徳三年以来节被豪右占侵据为已业及因隄岸倾頺召民佃种办纳子粒一遇旱亁遂阻粮运今按图志爰清疆域定立界石东自泰晏桥头界石起由小河口跨长沟运河至秦家旧闸南界石止计长三十里南至秦家旧界石起由山家营一带隄岸至孤柳树西界石止计长四十六里西自孤柳树界石起跨运河由仁桥至北界首止计长三十四里北自仁桥北界石起跨黒马沟由苑村至泰晏桥头东界石止计长四十里除豁税粮子粒以杜侵占之端周围栽植柳株以防盗耕敢有肆行无忌仍蹈前非者定行照例充军发遣
　　万歴十六年总督河道佥都御史钦奉勅谕南旺临清一带毎年大挑小挑俱有钦限不议外但势豪船只多方阻挠筑坝惟利其迟天寒挑濬为难开坝又利其旱水利潴蓄不广大挑年分原有钦限外其小挑年分亦以钦定限期毎年以十月十五日筑坝至次年二月初一日开坝遇有鲜贡船到彼另为设法前进其余官民船只俱暂停止候开坝放行敢有势豪阻挠者聴管河衙门从重参究仍大书刻石竪立南旺板闸示众遵守工部都水司郎中员下书手十名聴事官七员巡警官四员管桥官一员门子六名皂十八名伞轿夫九名马快手十名步快手六十九名民壮二十名总院探事快手二名聴事水夫一名厨子二名兵夫二名马夫三名座船头二十名守门总甲二名书手工食不等一年共银一百四十四两四钱遇闰递加外给饭食火炭银二十两遇大挑年终犒赏银五两小挑犒赏银二两五钱俱于临清东平夀张武城等州县子粒赁基地租银内支给聴事等官工食不等一年共银八十两五钱九分六厘于阳谷县徭编夀张汶上聊城堂邑夏津武城舘陶东阿清平博平等县浅夫厰夫银内支给门子工食不等一年共银四十二两于单曹钜野阳谷四县徭编银内支给皂工食毎名毎年十两八钱内东平州徭编六名阳谷县五名夀张县四名东阿县三名轿夫工食毎名毎年十两伞夫毎名毎年九两五钱于阳谷堂邑二县徭编临清州行夫银内支给马快手工食不等一年共银二百零三两六钱于青县沧州东光景州夀张东阿阳谷汶上等州县徭编堂邑清平聊城博平武城舘陶等县浅夫临清州行夫银内支给步快手工食不等一年共银四百零七两四钱于阳谷夀张东阿东平聊城临清等州县浅夫及临清州行夫恩县清河县厰夫银内支给民壮工食不等一年共银一百六十八两一钱于夀张东阿阳谷三县徭编银内攴给探事毎名毎年工食银一两五钱聴事水夫毎年工食银十两八钱厨子毎名毎年工食银九两兵夫毎名毎年工食银四两八钱俱于阳谷县徭编银内支给马夫毎名毎年工食银二十两于阳谷东阿夀张三县徭编银内支给船头毎名毎年工食银十两八钱于济寜州徭编阳谷县徭夫银内支给守门总甲工食毎名毎年八两地方杂行内追给其它聴事吏承土地祠官吏及南旺临清二行署聴事官吏俱无工食亦无定数大都近邑幸民借部役以色州县杂差而已即其有工食者半出徭编半出设处扣除占役之数或因乏用而増加或因眷顾而赐予歴年久逺不可穷诘葢至于今而冗滥极矣使后来者复仍宿弊长此安穷朘贫役之脂膏以饱游子之蠧猾将安用之故即今现在定数着之于编俾后之人有所考核且以杜侥觊之端云
　　兖州府运河同知员下典吏二名书手三十四名门子四名皂十六名马快四名步快九十七名轿夫七名灯夫四名更夫五名水夫二名头号船头九名二号六名书手工食毎年共银九十六两系济寜州钜野县占役浅夫工食银内解给门子工食毎年共银一十八两九钱系济寜州滋阳县徭编银内解给皂工食毎年共银一百一十八两八钱于郯城郓城阳谷寜阳济寜滕县各州县徭编及东平泗水泰安莱芜各州县浅夫泉夫工食银内扣给马快毎名毎年工食银二十四两共银九十六两于郓城鱼台东阿曹州钜野郯城汶上曹县城武曲阜阳谷单县金郷定陶东平夀张等州县徭编银内解给步快毎名毎年工食银一十二两共银三百四十二两于鱼台济寜沙沟厰城武邹县各州县徭编及汶上阳谷夀张济寜鱼台各州县并济寜卫占役浅夫工食银内扣给轿夫毎名毎年工食银一十二两共银八十四两灯夫毎名毎年工食银四两六钱共银一十八两四钱更夫毎名毎年工食银三两六钱共银一十八两水夫毎名毎年工食银七两二钱共银一十四两四钱俱系济寜州佥编头号船头占役曹县桥夫五名毎名毎年工食银十两八钱共银五十四两二号船头占役汶上浅夫二名济寜州浅夫二名共四名毎名毎年工食银一十二两共银四十八两
　　兖州府捕河通判员下典吏二名书手三名门子一名马快十名步快十名民壮十六名皂十二名轿夫六名兵夫一名禁子四名船头十名毎名嵗给工食书手十二两门子七两二钱马快二十二两步快七两二钱民壮八两皂五两轿夫八两兵夫四两八钱禁子六两船头六两俱于本府各州县徭编并役占浅夫银内支给
　　东昌府河务通判员下典吏二名书手八名门子二名马快六名步快十二名民壮三名皂十名轿夫八名灯夫四名兵夫二名船头六名书手毎名毎年工食银十二两共银九十六两内聊城县十六两堂邑县十二两清平县十二两临清州十二两舘陶县十二两夏津县十二两武城县二十两以上俱在前项州县浅铺夫工食银内扣给马快毎名毎年工食银二十两共银一百二十两于堂邑莘县清平舘陶夏津武城六县条鞭银内解给步快毎名毎年工食银八两四钱共银一百两八钱内濮州八两四钱朝城县十六两八钱冠县三十三两六钱恩县十二两六钱夏津县四两二钱临清州四两二钱丘县十六两八钱舘陶县四两二钱俱于条鞭银内解给民壮毎名毎年工食银八两共银二十四两内高唐州八两丘县十六两俱于条鞭银内解给门子毎名毎年工食银七两二钱共银一十四两四钱于本府大盈库支领皂毎名毎年工食银十二两共银一百二十两内聊城县二十两堂邑县十二两博平县十二两清平县十二两临清州十二两清河县十二两武城县四两恩县十二两舘陶县十二两徳州十二两俱于浅铺夫工食银内扣给轿夫毎名毎年工食银十二两共银九十六两灯夫毎名毎年工食银四两八钱共银一十九两二钱俱于聊城县条鞭银内解给兵夫毎名毎年工食银七两二钱一名在聊城县条鞭银内解给一名在河下浅铺夫内扣给船头毎名毎年工食银十两共银六十两于本府大盈库支给
　　河间府管河通判员下典吏二名书手八名门子二名皂二十二名快手六名民壮八名轿夫四名兵夫二名船头八名毎名嵗给工食书手门子皂民壮兵夫俱七两二钱快手十五两一钱六分轿夫六两二钱船头九两四钱俱于所属各州县徭编银内支给
　　鱼台县管河主簿员下书手三名门子一名皂二名青衣三名灯夫一名浅铺夫二百四十五名南阳闸跟官一名书手一名三闸闸溜隄夫二百二十七名司府占役一十二名实在夫四百五十八名本色桩草银两各该原额州县徴解折色砖灰银毎年额徴五十六两六钱四分解兖州府库夫役毎年工食银共五千七百零一两二钱鱼台县出银四千二百四十六两八钱曹州出银四百一十两四钱曹县出银九十一两二钱阳谷县出银六十四两八钱单县出银八百八十八两河滩租嵗徴七千斤
　　济寜州管河判官员下书手三名门子二名皂三名雇工快手六名灯夫二名捞浅夫二百五十名浅铺夫七十二名天井闸夫三十名南门桥夫十名草桥桥夫十名溜夫六十八名上中新闸夫八名闸官占一名跟官占一名写字占一名看防占一名巡树占一名运河防占役十名实在桥夫十名闸夫二十五名溜夫六十八名工部分司快手占上中新闸夫四名管河衙书手占役二名南门桥夫拨占二名在城闸夫三十名带管下新闸夫四名闸官占一名跟官占一名写字占一名看防占一名巡树占一名实在二十五名溜夫六十七名下新闸四名管河衙催工快手占役二名工部分司快手占役二名赵村闸夫三十名溜夫六十七名闸官占一名跟官占一名写字占一名看树占一名实在二十六名溜夫六十七名石佛闸夫三十名闸官占一名跟官占一名写字占一名看树占一名实在二十六名溜夫六十七名工部分司快手占役一名实在六十六名新店闸夫三十名闸官占一名跟官占一名写字占一名看树占一名实在二十六名溜夫六十七名内工部分司快手占役一名实在六十六名新闸闸夫三十名跟官占一名写字占一名看树占一名实在二十七名溜夫七十七名内工部分司快手占役一名实在六十六名仲家浅闸夫三十名写字占一名跟官占一名着树占一名摘拨南阳桥一名管河衙占役一名实在二十四名溜夫十名内工部分司快手占役一名实在九名师家庄闸夫三十名闸官占一名跟官占一名看树占一名摘拨南门桥一名管河衙占役一名实在二十五名溜夫三十三名内工部分司快手占役二名实在三十一名鲁桥闸夫三十名闸官占一名看树占一名管河衙占役一名摘拨草桥二名写字占一名工部分司快手占役二名实在二十二名随溜夫用工枣林闸夫三十名跟官占一名看树占一名管河衙占役一名实在二十七名本州捞浅铺夫共三百二十二名内看树夫占十二名送文夫十二名运河防船头快手占役三名济寜道船头占役一名工部分司快手占役三名实在二百九十一名其河官书手快手工食毎名毎年银十两八钱俱系占役浅夫门子工食毎年银六两皂工食毎名毎年银七两二钱俱系本州徭编夫役工食浅铺溜夫毎名毎年十二两闸夫毎名毎年十两八钱内济寜州编二百三十二名在城闸夫三十名石佛闸夫十名师家庄闸夫十名溜夫三名单县协编天津闸溜夫四十五名赵村闸夫十名溜夫二十名石佛闸溜夫二十二名新店闸夫十名溜夫十七名新闸夫五名溜夫十八名仲家浅闸夫十名鲁桥闸夫三十名枣林闸夫十名上中新闸夫八名金乡县协编天井闸溜夫八名在城闸溜夫十二名石佛闸夫二十名新店闸夫二十名新闸夫二十五名溜夫十八名仲家浅闸夫十名捞浅夫三十名郓城县协编天井闸溜夫十五名在城闸溜夫五十五名赵村闸溜夫十名枣林闸夫二十名捞浅夫四十五名曹州协编天井闸夫三十名曹县协编南门草桥夫二十名赵村闸夫二十名溜夫二十二名城武县协编石佛闸溜夫三十名新店闸溜夫五十名仲家浅闸夫十名捞浅夫十五名定陶县协编赵村闸溜夫八名石佛闸溜夫十五名滕县协编新闸溜夫三十一名邹县协编师家庄闸溜夫三十名钜野县协编赵村闸溜夫七名峄县协编师家庄闸夫二十名阳谷县协编仲家浅闸溜夫十名俱按季解给济寜卫管河指挥员下捞浅夫一百零二名又带管永通闸夫二名浅铺夫本卫原编军丁正户五十名工部分司占浅夫二名闸夫一名运河防占浅夫一名本管河官占浅夫六名看器具厰占闸夫一名实在夫九十三名浅铺军丁五十名内小甲五名巡树五名递文十名工部分司占役五名系军牢常川答应外二十五名巡河捞浅浅闸夫共一百零四名毎年毎名奉例徴副砖石灰银一钱二分共银一十二两四钱八分解兖州府贮库军铺夫五十名毎年毎名额徴桩草银二钱共银十两解府贮库园地七十畆七分毎年额徴本色共二百一十二斤一两折色银一两四钱八分一厘贮本厰聴河工支用银解济寜州贮库夫役工食曹州编浅夫十七名毎名毎年工食银十二两闸夫二名毎名毎年工食银十两八钱曹县编浅夫十七名钜野县编浅夫十七名单县编浅夫十五名定陶县编浅夫十九名金乡县编浅夫十七名工食俱同曹州军铺夫五十名系本卫老防军余毎名编银七两自取于屯伍钜野县管河主簿员下书手二名毎名毎年工食银十二两皂四名毎名毎年工食银十二两俱系占役浅夫门子一名毎年工食银六两皂二名毎名毎年工食银七两二钱俱系本县条编浅铺徭夫共二百八十名毎名毎年工食银十二两四季赴各州县支领本县二百名嘉祥县五十名曹州十名郓城县二十名停役一百八十三名徴银贮库南旺工部占役二名本府运河防占役六名管河衙占六名巡湖老人一名管厰老人一名厰夫一名渡夫二名巡树递文夫一十八名实在夫二百四十三名寺前铺闸夫三十名毎名毎年工食银十两八钱闸官占一名写字一名跟官一名看防一名巡树一名实在二十五名溜夫四十五名毎名毎年工食银一十二两以上工食汶上县编闸夫二十名东阿县编闸夫十名钜野县编溜夫四十五名南旺工部占役一名看浮桥一名实在溜夫四十三名通济闸夫三十名毎名毎年工食银十两八钱各州县支领闸官占一名看防一名写字一名巡树一名跟官一名实在二十五名溜夫五十名毎名工食银十二两四季赴各州县支领新占看桥夫一名实在四十九名以上工食钜野县编闸夫十七名溜夫二十九名嘉祥县编闸夫一名曹州编闸夫四名溜夫七名郓城县编闸夫八名溜夫十四名浅铺夫并占役毎名额徴砖灰折色银一钱二分共银三十三两六钱解本府贮库二闸闸溜夫额徴砖灰折色银一钱二分共银十八两六钱解府本管捞浅夫秋后放假入湖采割本色湖草晒干收厰堆垜聴备河工支用或调出外工不暇采办原无额数本管铺夫并所属寺前通济二闸闸溜夫秋后俱放采割沿堤本色蒿草晒干入各厰堆垜聴备河工支用采尽止原无额数本管河道旧有地租本色二千零二十斤十五两毎年有认有退原无额数本管捞浅闸溜夫除占役外毎名毎年办柳十八根铺夫毎名办柳二十根办完在于沿河两岸空缺处所如法栽挿
　　汶上县管河主簿员下书手四名门子一名皂五名管下浅铺夫除司府占役及巡树递文共二十八名实在夫三百五十四名袁家口闸夫三十名除跟官写字并本闸官坐占共四名实在夫二十六名开河闸夫三十名除跟官写字本闸官坐占共四名实在夫二十六名南旺上下闸溜夫四十五名闸夫四十名除看防跟官写字本闸官坐占共六名实在夫三十四名本管河道钱粮俱在县徴收止有浅铺夫嵗办砖灰折色银毎年毎名一钱二分共银四十五两八钱四分毎年徴解本府贮库其河官书手工食毎名毎年银一十二两皂二名毎名毎年银一十二两俱系占役浅夫门子工食毎年银六两皂三名毎名毎年银七两二钱俱系本县条编浅铺夫工食毎名毎年一十二两俱在本县支给本管河滩地租并湖地租银俱在本县徴收其应办桩草原无定数毎嵗修计用多寡领银买办其河滩租嵗徴一千一百一十斤七两零河道支用
　　东平州管河判官员下书手五名门子二名皂十三名浅铺夫共一百六十六名内部占役一名运河防占役一名捕河防占役二名河官占役八名安山看厰老人一名看厰夫一名递文一十六名巡树一十五名实在夫一百二十一名靳家口闸夫三十名内官占一名安山闸夫三十名内官占一名戴家庙闸夫三十名内官占一名书手工食占役浅夫三名毎名十二两共银三十六两门子毎名毎年工食三两皂内三名毎名毎年工食银三两六钱俱本州条编银内支给外皂十名占役浅夫五名毎名十二两共银六十两浅铺夫毎名毎年工食一十二两共一千九百九十二两东平州支领闸夫毎名毎年工食十两八钱靳家口闸共银三百二十四两本州及东阿寜阳二县各编十名安山闸共银三百二十四两俱东阿县支领戴家庙闸共银三百二十四两俱本州支领浅铺夫每名每年应办折色砖灰银一钱二分共一十九两九钱零觧本府库东平所管河百戸员下军夫四十名递文四名巡树四名跟官一名写字一名逃亡二十六名见在只存四名军夫毎名毎年应办桩草银二钱共银八两解本府库河滩地一顷三十六畆零毎畆租银三分共银四两零九分毎畆三斤共四百零九斤俱解本州库厰夀张县管河主簿员下门子一名皂二名灯夫一名浅夫四十六名铺夫二十五名带管东阿县浅夫七十九名铺夫四十五名内部占役一十五名运河防占役四名捕河防占役三名东窰厰三名河衙十名递文巡树二十九名实在一百三十一名渡夫二名沙湾小闸夫一名夀张运河滩地三顷六十畆零毎畆本色六斤共二千一百六十二斤零折色毎畆银四分共一十四两四钱零以上俱解县夀张运河滩地三顷六十畆零毎畆租银三分共银一十两八钱零里河行犁地五顷零六畆毎畆租银三分共一十五两一钱零里河苇地三顷七十九畆零毎畆租银五分共一十八两九钱零房基七百四十六间租银不等共三十六两八钱零以上俱解部东阿县运河滩地六顷毎畆徴本色六斤共三千六百零五斤毎畆徴折色银四分共二十四两零以上俱解县东阿县运河滩地六顷零毎畆租银三分共一十八两零盐河行犁地一顷四十八畆零毎畆租银三分共四两四钱零盐河苇地一十九顷三十四畆零毎畆租银五分共九十六两七钱零房基七百九十五间租银不等共五十九两二钱零以上俱解部其各夫役毎年工食浅夫毎名一十二两共银一千五百两铺夫毎名一十二两共八百四十两渡夫毎名六两六钱共一十三两二钱小闸夫十两八钱门子六两皂毎名七两二钱共一十四两四钱灯夫三两六钱俱于本县徭编银内支领
　　阳谷县管河主簿员下门子一名皂二名灯夫二名浅夫二百四十四名铺夫六十名内工部占役一十四名运河防占役四名捕河防占役五名西窰厰占役一名麻厰占役二名河衙占十三名递文巡树二十四名桥夫八名实在二百三十三名河道河滩地一十顷八十四畆零毎畆徴本色六斤共六千五百零五斤毎畆折色银四分共四十三两三钱零以上俱解县河道地一十顷八十四畆零毎畆租银三分共三十二两五钱二分零房基共一千零一十七间各赁银不等外谯楼下地基租银二钱共四十四两二钱九分零以上俱解部其各夫役毎年工食浅夫毎名一十二两共银二千九百二十八两铺夫毎名一十二两共银七百二十两皂毎名七两二钱共银一十四两四钱门子六两灯夫毎名三两六钱共银七两二钱荆门阿城七级三闸闸夫共一百五十名毎名十两八钱共银一千六百二十两俱本县支领内七级闸夫二十名夀张县支领以上各役毎名毎年徴砖灰银一钱二分共银五十四两四钱零解兖州府库
　　聊城县管河主簿员下书手三名门子一名皂六名浅铺夫二百三十名内看厰夫一名催工皂六名递送公文巡灌柳株六十九名实在夫一百五十四名周李二闸夫共六十名内官占一名实在五十九名永通闸夫三十名官占一名实在二十九名通济桥闸夫三十名桥夫十名官占一名实在三十九名本管河滩地共一十五顷一十一畆九分内子粒地七顷五十五畆九分毎畆徴银三分共银二十二两六钱七分地七顷五十五畆九分毎畆徴五斤共本色三千七百八十斤折色银三十两二钱四分赁基地二顷三十二畆四分毎畆徴银六分共银一十三两九钱外房价银五钱以上银解府库麻解本县官厰河官书手召募无工食门子毎年工食银六两皂毎名毎年银七两二钱俱于本县徭编银内支给浅铺夫毎名徴桩草银一两共银二百三十两本县派徴一百两濮州协一百一十二两莘县协派一十八两俱解府库又毎名徴折色砖灰银一钱二分共银二十七两六钱在各夫名下追徴解府毎名毎年工食银一十二两共银二千七百六十两本县派银九百三十六两濮州协派银一千三百四十四两莘县协派银二百一十六两冠县协派银二百六十四两工部分司快手占役三名工食银二十四两防事官一员工食银七两二钱本府河防书皂三名工食银三十六两余银支给各夫周家店闸夫三十名毎名桩草银一两共银三十两工食银毎名十两八钱共银三百二十四两濮州协编桩草银十两工食银一百零八两朝城县协编桩草银十两工食银一百零八两范县协编桩草银十两工食银一百零八两李海务闸夫三十名毎名桩草银一两共银三十两工食银十两八钱共银三百二十四两堂邑县协编桩草银二十两工食银二百一十六两本县派徴桩草银十两工食银一百零八两通济桥闸夫四十名毎名桩草银一两共银四十两工食银十两八钱共银四百三十二两本县派徴桩草银二十五两工食银二百七十两清平县协编桩草银一十五两工食银一百六十二两永通闸夫三十名毎名桩草银一两共银三十两工食银十两八钱共银三百二十四两本县派徴桩草银三十两堂邑县协编工食银三百二十四两桩草徴解府库工食支给以上闸夫毎名徴折色甎灰银一钱二分共银一十五两六钱徴解府库
　　平山卫管河本卫经歴员下书手一名门子一名皂六名军铺夫一十五名递送濬筑栽柳巡守本管毎年额徴折色桩木四十根毎根徴银二钱共银八两谷草四百束毎束徴银五厘共银二两二项共银十两在本卫人丁内徴解河滩地一顷九十八畆五分五厘内除子粒地六十九畆毎畆徴银三分共银二两八分又赁基地五十五畆毎畆徴银六分共银三两三钱又地三畆五厘葢房三间半毎间徴银五分共银一钱七分外剰徴地七十畆九分半徴折色共银二两八钱四分半徴本色三百五十四斤麻本卫河官徴解聊城县官厰子粒赁基折麻银两聊城县带徴其桩草银亦系本卫河官徴收各解府贮库河官书手门子毎名毎年工食银三两皂铺夫毎名毎年工食银五两俱于本卫人丁内徴给
　　堂邑县管河主簿员下书手一名门子一名皂三名青夫皂二名浅铺溜夫一百二十一名内随本官催工皂六名递送公文巡灌柳株占役二十一名看厰一名实在九十三名梁家乡闸夫三十名闸官占用一名实在二十九名土桥闸夫三十名俱各在闸应役河滩地九顷七十五畆除徴租地四顷八十八畆毎畆徴银三分共银一十四两六钱四分地四顷八十七畆半徴折色银一十九两四钱八分半徴本色麻二千四百三十五斤赁基房三百七十七间半毎间徴银三分共银一十一两三钱二分以上银解府库麻解聊城县官厰管河官书手召募无工食门子毎年工食银六两皂毎名毎年工食银七两二钱青夫皂毎名毎年工食银八两俱本县徭编徴给浅铺夫毎名毎年工食银一十二两共银一千四百五十二两本县派徴一千二百三十六两冠县协给二百一十六两内工部分司占用快手工食银一十二两本府河防占用书皂工食银二十四两
　　博平县管河典史员下书手一名门子一名皂四名浅铺夫九十六名除看厰占用一名前项皂四名递文巡柳占用一十八名实在夫七十三名河滩地一十三顷三十畆分租地六顷一十四畆三分毎畆徴租银三分共银一十八两四钱零地五顷一十五畆半徴折色共银二十五两三钱半徴本色一千九百八十五斤赁基房一百九十八间半毎间徴租银三分共银五两九钱零浅铺夫毎名毎年工食银一十二两共银一千一百五十二两内除前项书手一名工食银一十二两门子一名工食银二两本府河防皂占用工食银一十二两皆于各夫银内匀摊支给余银各夫分用浅铺夫毎名徴桩草银一两共银九十六两在本县条鞭银内徴收支解又毎名徴砖灰银一钱二分共银一十一两五钱二分在于各夫名下追徴以上子粒麻银桩草砖灰银两俱解府库麻解贮聊城县官厰清平县管河主簿员下门子一名皂三名灯夫一名浅铺夫一百一十一名内除看铺递文巡树看厰占用二十五名实在夫八十六名徳州左卫四铺河道坐落本县河道地方本县河官带管四铺军夫四十名戴家湾闸夫三十名闸官占一名实在夫二十九名浅铺夫毎名徴砖灰银一钱二分共银一十三两三钱于各夫工食银内扣解府库本管河滩官地共一十三顷九十一畆六分内租地六顷九十五畆四分毎畆徴银三分共银二十两八钱零地六顷九十六畆二分毎畆徴十斤半徴本色三千四百八十一斤半徴折色共银二十七两八钱赁基地七分徴银八分带管左卫四铺河滩地一顷四十三畆内租地七十畆五分毎畆徴银三分共银二两一钱一分地七十二畆六分毎畆徴十斤半徴本色三百六十三斤半徴折色共银二两九钱以上县卫银解府库麻解临清州官厰本县河官皂毎名毎年工食银七两二钱门子毎年工食银六两灯夫毎年工食银二两八钱浅铺夫毎名毎年工食银一十二两俱本县支领闸夫三十名毎名毎年工食银十两八钱内本县编徴银二百一十六两冠县协济银一百零八两浅铺闸夫毎名嵗徴桩草银一两共银一百四十一两本县派徴一百三十一两冠县派徴十两俱解府库左卫军夫四十名毎名工食银三两六钱俱在该卫徴收
　　临清州管河判官员下书手十名门子一名皂四名甲首二名浅铺夫一百三十四名内除巡柳递文毎铺占夫三名一十九铺共占五十七名看司看厰占三名催工皂占八名量工水手四名实在夫六十二名新开闸夫八十四名溜夫四十名内除工部快手占役二十名驾船占二名看守北桥占四名闸官占一名书手占一名实在夫五十六名溜夫四十名桥夫一十八名奉文裁减二名徴银贮库修桥攴用实在夫一十六名管河书手系召募应役原无工食皂毎名毎年工食银七两二钱共银二十八两八钱甲首毎名毎年工食银四两八钱共银九两六钱门子毎年工食银六两浅铺夫毎名毎年工食银一十二两共银一千六百零八两内除本府河防占用书皂二名工食银二十四两余银各夫领用闸夫毎名毎年工食银十两八钱共银九百零七两二钱内除闸官支领一名余银各府领用溜夫毎名毎年工食银十二两共银四百八十两浅铺闸溜夫毎名徴桩草银一两共银二百五十八两以上银两俱在本州支解各夫毎名徴砖灰银一钱二分共银三十两九钱六分俱在各夫名下徴解桥夫毎名毎年工食银十两八钱共银一百九十四两四钱又徴灰麻银五两零四分俱在本州徴收裁减二名工食扣存贮库修桥支用余银各夫领用本州河滩地一十九顷七十四畆毎畆徴银三分共银五十九两二钱三分赁基地一十二顷一十七畆五分毎畆徴银五分共银六十两八钱零地四顷三畆徴本色二千零七斤折色二千二十四斤毎斤折银八厘共银一十六两一钱零舘陶县管河主簿员下书手一名门子一名皂四名浅铺夫七十二名内催工皁占六名看铺夫四十四名看厰夫一名实在夫四十一名河滩官地一十二顷九十九畆内麻地六顷四十三畆五分毎畆徴麻五斤徴本色麻三千二百一十七斤半折色银二十五两七钱四分租地六顷五十五畆毎畆徴银三分共银一十九两六钱零皆县徴收银觧府库麻解临清官厰浅铺夫毎名徴桩草银一两共银七十二两本县条鞭银内徴收起解毎名又徴砖灰银一钱二分共银八两六钱四分在各夫名下徴解河官书手系召募代写原无工食门子毎年工食银六两皂毎名毎年工食银七两二钱浅铺夫毎名毎年工食银一十二两共银八百六十四两以上工食俱在本县支领其浅夫工食内除工部分司聴事官工食银三两快手工食银一十二两并本府河防书皂工食银二十四两余银各夫领用
　　夏津县管河主簿员下书手二名门子一名皂四名青夫皂五夫浅夫皂六名催工灯夫二名看厰夫一名浇灌巡柳夫八名递送公文铺夫八名挑浅夫三十七名内本部占役一名工食给巡警官本府河防占役一名工食给书办河滩官地二十六顷八十畆赁基地八十七畆毎年额徴子粒赁基银四十八两四钱折麻银五十三两六钱正麻六千七百零一斤浅铺灌厰夫并浅夫皂共六十名毎名毎年徴砖灰银一钱二分共银七两二钱俱河官徴收解县砖解本府麻解临清厰河官书手系各夫雇募书写原无工食门子毎季一两五钱皂毎季毎名一两四钱四分青夫皂毎季毎名二两灯夫毎季毎名八钱催工皂并厰铺灌浅夫毎季毎名三两俱本县支给又各夫额载毎年桩草银共六十两亦在本县条鞭徴解本府
　　清河县管河典史员下门子一名皂四名浅铺夫四十八名内除递文巡柳占用一十六名看厰一名催工皂二名实在夫二十九名河滩徴租地七顷一十八畆九分毎畆徴银三分共银二十一两五钱零徴麻地七顷一十八畆六分半徴折色共银二十八两七钱四分半徴本色麻三千五百九十三斤赁基地五十四畆各价不等共徴赁银六两三钱八分以上银解府库麻解临清官厰浅铺夫毎名编桩草银一两共银四十八两本县条鞭银内徴解府库浅铺夫毎名工食银内扣砖灰银一钱二分共银五两七钱六分解府其河官门子皂毎名毎年工食银七两二钱浅铺夫毎名毎年工食银一十二两共银五百七十六两内除工部分司快手一名银三两本府河防皂一名工食银一十二两余银各夫分用俱在本县攴给
　　武城县管河主簿员下书手二名门子一名河道老人一名皂四名浅铺夫一百七十四名内除占看厰夫一名铺夫五十八名催工皂六名实在夫一百九名河滩官地一百一十一顷一十五畆七分内徴租地五十五顷五十八畆毎畆徴银三分共银一百六十六两七钱四分徴地五十五顷五十七畆半徴本色毎畆五斤共二万七千七百八十五斤半徴折色银毎畆徴银四分共银二百二十二两二钱零赁基房七十二间毎间徴银一钱共银七两二钱新丈出地二顷二十九畆毎畆徴银五分共银一十一两四钱五分解部充书办工食其河官皂毎名毎年工食银七两二钱共银二十八两八钱河道老人毎年工食银一十二两出自浅夫工食银内摊给门子毎年工食银六两书手毎年工食银一十八两出自浅铺夫工食银内摊给浅铺厰夫并占役皂毎名毎年工食银一十二两共银二千八十八两内伙除本府河防书手二名工食银二十四两余银各夫领用又毎名桩草银二两共银一百七十四两入浅铺夫毎名追砖灰银一钱二分共银二十两八钱八分以上桩草及皂门子工食俱出本县砖灰银在各夫名下追
　　恩县管河主簿员下书手二名门子一名皂四名灯夫一名浅铺夫六十三名内除占役皂六名巡灌夫七名递文协巡夫七名厰夫一名实在夫四十二名河滩官地一十三顷七畆内租地六顷五十四畆毎畆徴银三分共银一十九两六钱二分地六顷五十三畆毎畆徴麻十斤共麻六千五百三十斤分折色麻三千二百六十五斤毎斤折银八厘共银二十六两一钱二分徴本色麻三千二百六十五斤赁基房六十五间毎间徴银一钱共银六两五钱五分河官书手毎名毎年工食银六两在浅铺夫工食内伙除给与门子毎年工食银六两皂毎名毎年工食银七两二钱共银二十八两八钱灯夫毎年工食银四两八钱浅铺夫毎名毎年工食银一十二两共银七百五十六两内除本府河防皂一名工食银一十二两余银各夫领用毎名又徴桩草银一两共银六十三两以上俱在本县徭编徴给浅铺夫毎名又徴砖灰银一钱二分共银七两五钱六分在各夫名下追徴其桩草砖灰子粒折麻银两徴解府库本色麻解临清官厰
　　徳州管河判官员下书手三名门子一名皂四名浅铺夫七十名内除递文巡灌夫一十四名管河官占役八名看厰夫一名实在夫四十七名桥夫六名河滩地一十顷九十五畆八分内租地五顷四十八畆毎畆徴银三分共银一十六两四钱地五顷四十七畆徴本色麻二千七百三十七斤三两徴折色麻银二十一两八钱九分基地一顷七十一畆九分毎畆徴银一钱二分共银二十两六钱三分以上银解东昌府并本州库麻解临清官厰管河书手原无工食门子毎年工食银六两皂毎名毎年工食银七两二钱浅铺夫毎名毎年工食银一十二两共银八百四十两本府河防占用皂一名工食银一十二两余银各夫分用毎名又徴桩草银一两共银七十两桥夫毎名毎年工食银四两又徴麻银二两八钱八分俱在本州条鞭徴给桩草麻银解东昌府并本州库浅铺夫毎名徴砖灰银一钱二分桥夫又徴石灰银四钱八分俱在各夫工食内扣解本州库
　　徳州卫管河指挥员下浅铺十座召募军夫一百名内除巡树递文应接座船鸣道旗锣并催船催工占用四十名实在夫六十名赁基子粒地四十七顷七十五畆八分徴租银七十八两八钱九分本色麻一万一千八百七十七斤折色麻银九十五两三项钱粮出自前项河滩地内办纳桩草银一十六两出自本卫以上银解东昌府并本州库麻解临清州官厰浅夫工食毎名毎日给银一分出自本卫条鞭地畆银
　　德州左卫管河指挥员下浅铺二座毎铺召募军夫十名共夫二十名内除递文巡柳鸣道旗锣占用六名书手一名实在夫一十三名河滩地畆本折麻归并清平县就近徴収彼处径解东昌府库其桩草银一十八两出在本卫条鞭徳州徴収浅夫工食毎名毎年银三两六钱俱在本卫条鞭丁地内徴各夫亲自支领景州管河判官员下书手二名门子一名皂四名浅铺夫四十名其工食书手毎名毎年银六两门子皂浅铺夫毎名毎年银七两二钱俱于本州条编银内支给毎年河道钱粮一十六两九钱七分四毫桩木银一十二两八钱苇草银一十二两八钱麻银三两二钱呉桥县管河典史员下门子一名皂四名河滩官地共二十四顷五畆房基十二间毎畆毎间各徴银四分共银九十六两七钱折色桩木苇草银八十四两门子毎年工食银七两二钱皂毎名毎年工食银七两二钱俱本县支领
　　东光县管河主簿员下门子一名皂六名浅铺九座毎座浅夫十名桩木银二十八两八钱砖灰银十两八钱麻银七两二钱河滩子粒银七十六两九钱六分又奉文加租银二十四两八钱俱解本府库人役工食在于本县支领
　　故城县管河主簿员下书手一名门子一名皂六名浅铺夫四十名浅夫递送公文旗锣巡灌树株修垫缺口狼窝河滩官地一十四顷四分屋基二百一十五间半毎年共该徴银三十九两一钱七分俱解本府桩木六十四根苇草一千二百八十束麻三百二十斤俱浅夫置办折银解府衙役工食毎年共该银五十两四钱浅夫工食银毎年共该二百八十八两俱本县支领南皮县管河典史员下门子一名皂四名五浅浅铺夫各十名地租银七十六两二钱一分二厘八毫折色桩草灰麻银共四十二两门子皂毎名毎年工食银七两二钱浅夫毎名毎年工食银七两二钱俱于本县徭编银内支给
　　交河县管河主簿员下门子一名皂六名浅夫五十名河滩地一十二顷五十二畆毎畆徴银四分房基八十六间毎间徴银三分共银五十二两六钱内支三两解府河防公用余解府库门皂毎名毎年工食银七两二钱浅夫毎名毎年工食银七两二钱俱本县徭编银内给发毎夫一名毎年坐桩草砖灰麻斤等银八钱四分共坐工食银四十二两
　　沧州管河判官员下门子一名皂六名毎名毎年工食银七两二钱浅夫七十名毎名毎年工食银七两二钱俱本州徭编银内支给河滩赁基官地六顷四十二畆毎畆徴子粒银四分赁基房三间毎间赁价银三分二项共银二十五两七钱解本府万歴二十四年新増河滩官地二顷八十一畆毎畆徴子粒银四分赁基房二百二十六间毎间赁价银三分二项共银一十八两解本府河防毎夫一名坐桩草砖灰麻等银八钱四分共银五十八两八钱解本府
　　兴济县管河典史员下门子一名皂四名浅夫七十七名毎年额编桩木苇草麻砖灰子粒赁基等银共九十五两三钱六分浅夫毎名毎年工食银七两二钱共银五百五十四两四钱呉桥县协济银三百七十四两四钱青县协济银一百八十两管河官门皂等役毎年工食共银三十六两俱在本县徭编银内支给青县管河主簿员下门子一名皂六名灯夫一名六浅铺各浅夫十名共六十名毎年额编麻椿草折色银五十两四钱在浅夫工食内扣除徴解子粒赁基银一百八两九钱门皂灯夫工食毎名毎年银七两二钱俱在县支领浅夫毎名除扣椿草银八钱四分外止实在毎年工食银六两三钱六分俱系免贴人丁给批自取
　　霸州管河同知员下南苏家浅铺夫六名毎名工食银七两二钱在本州及大城县支领河滩官地一顷八十畆毎年共徴租银七两二钱桩木苇草银共五两四分在浅夫工食内扣办贮州库
　　静海县管河主簿员下门子一名皂七名八浅浅铺夫各十名地租银一百三十九两七钱九分折色椿草麻灰银共六十七两二钱皂门子浅夫毎名毎年工食银七两二钱俱于本县徭编银内支给
　　河间卫管河指挥员下分管浅夫十名毎嵗额编修理河工银一百两守口浅夫毎名毎年工食银七两二钱俱于本卫丁地钱粮编派州县徴解府库
　　沈阳中屯卫管河指挥员下分管浅夫一名毎嵗额编修理河工银二十七两守口浅夫毎年工食银七两二钱俱派本卫丁地钱粮银内州县徴解府库
　　天津卫管河指挥员下浅夫人役工食出自本卫条鞭银内本府清军防徴给河滩官地八项一十四畆七分毎年额徴子粒银二十五两九钱静海县带徴解河间府毎年额徴桩木银十六两苇草银八两共徴二十四两俱在条编银内出办清军防徴解河间府库
　　天津左卫管河指挥员下夫役工食出自本卫条鞭银内本府清军防徴给河滩官地及新増应徴子粒银二十二两四钱七分沧州管粮官徴解本府库额徴桩木银二十二两四钱苇草银一十一两二钱共银三十三两六钱清军防徴収条鞭银出办解本府库
　　天津右卫管河指挥员下浅夫五十名毎名工食银七两二钱系本卫条鞭人地丁银内出办嵗解桩草银一十二两在浅夫工食银内照扣解河间府库






　　北河纪卷六
<史部,地理类,河渠之属,北河纪>
　　钦定四库全书
　　北河纪卷七
　　明　谢肇淛　　撰
　　河议纪
　　汉成帝建始四年清河都尉冯逡议奏言郡承河上流土壤轻脆易伤顷所以阔无大害者以屯氏河通两川分流也今屯氏河塞灵鸣犊口又益不利独一川兼受数河之任虽高増隄防终不能泄如有霖雨旬日不霁必盈九河今旣难明屯氏河絶未久其处易浚又其口所居髙于分杀水力道理便宜可复浚以助大河泄暴水备非常不豫修治北决病四五郡南决病十余郡然后忧之晚矣事下丞相御史以为方用度不足可且勿浚至是大雨水十余日河果大决东郡金隄
　　鸿嘉四年渤海清河信都河水湓溢灌县邑三十一败官亭民舎四万余所河隄都尉许商与丞相史孙禁共行视图方略禁以为今河溢之害数倍于前决平原金隄间开大通河令入故笃马河至海五百余里水道浚利又干三郡水地得美田且二十余万顷足以偿所开伤民田庐处又省吏卒治隄救水歳三万人以上许商以为古说九河之名有徒骇胡苏鬲津今见在成平东光鬲界中自鬲以北至徒骇间相去二百余里今河虽数移徙不离此域孙禁所欲开者在九河南笃马河失水之迹处势平夷旱则淤絶水则为败不可许公皆从商言先是谷永以为河中国之经渎圣王兴则出图书王道废则竭絶今溃溢横流漂没陵阜异之大者也脩政以应之灾变自除是时李寻解光亦言隂气盛则水为之长故一日之间昼减夜増江河满溢所谓水不润下虽常于卑下之地犹日月变见于朔望明天道有因而作也众庶见王延世重赏竞言便巧不可用议者常欲求索九河故迹而穿之今因其自决河且勿塞以观水势河欲居之当稍自成川挑出沙土然后顺天心而图之必有成功而用财力寡于是遂止不塞满昌师丹等数言百姓可哀上数遣使者处业赈赡之哀帝初平当议奏言九河今皆寘灭按经义治水有决河深川而无隄防壅塞之文河从汲郡以东北多溢决水迹难以分明四海之众不可诬宜博求能浚川防河者下丞相孔光大司空何武奏请部刺史三河农太守举吏民能者莫有应待诏贾让言治河上中下防古者立国居民疆理土地必遗川泽之分度水势所不及大川无防小水得入陂障卑下以为污泽使秋水得有所休息左右游波寛缓而不迫夫土之有川犹人之有口也治土而防其川犹止儿啼而塞其口岂不遽止然其死可立而待也故曰善为川者决之使道善为民者宣之使言盖隄防之作近起战国壅防百川各以自利齐与赵魏以河为境赵魏濒山齐地卑下作隄去河二十五里河水东抵齐隄则西而泛赵魏赵魏亦为隄去河二十五里虽非其正水尚有所游荡时至而去则填淤肥美民耕田之或久无害稍筑室宅遂成聚落大水时至漂没则更起隄防以自救稍去其城郭排水泽而居之湛溺固其宜也今隄防陿者去水数百歩逺者数里近黎阳南故大金隄从河西西北行至西山南头乃折东与山相属民居金隄东为庐舍住十余歳更起隄从东山南头直南与故大隄防又内黄界中有泽方数十里环之有隄住十歳太守以赋民民今起庐舍其中此臣亲所见者也东郡白马故大隄亦复数重民皆居其间从黎阳北尽魏界故大隄去河逺者数十里内亦数重此皆前世所排也河从内黄北至黎阳为石隄激使东抵东郡平冈又为石隄使西北扺黎阳观下又为石隄使东北扺东郡津北又为石隄扺使西北扺魏郡昭阳又为石隄激使东北百余里间河再西三东迫阨如此不得安息今行上防徙冀州之民当水冲者决黎阳遮害亭放河使北入海河西薄大山东薄金隄势不能逺泛滥期月自定难者将曰若如此败壊城郭田庐塜墓以万数百姓怨恨昔大禹治水山陵当路者毁之故凿龙门辟伊阙拆砥柱破碣石堕断天地之性此乃人功所造何足言也今濒河十郡治隄岁费且万万及其大决所残无数如出数年治河之费以业所徙之民遵古圣之法定山川之位使神人各处其所而不相奸且以大汉方制万里岂其与水争咫尺之地哉此功一立河定民安千载无患故谓之上策其次多穿漕渠臣窃按视遮害亭西十八里至淇水口乃有金隄髙一丈是自东地稍下隄髙至遮害亭髙四五丈徃五六岁河水大盛增丈七尺壊黎阳南郭门入隄下水未逾隄二尺所从隄上北望河髙出门百姓皆走上山水流十三日隄溃吏民塞之臣循隄上行视水势南七十余里至淇口水适至隄半计出地上五尺所今可从淇口以东为石隄多张水门初元中遮害亭下河去东足数十歩至今四十余岁适至隄足由是言之其地坚矣恐议者疑河大川难禁制荥阳漕渠足以止之其水门但用木与土耳今据坚地作石隄势必完安冀州渠者尽当仰此水门治渠非穿地也但为东方一隄北行三百余里入漳水其西因山足地高诸渠皆往往股引取之旱则开东方下水门漑冀州水则开西方高门分河流通渠有三利不通有三害民常罢于救水半失作业此一害也水行地上凑润上彻民则病湿气木皆立枯卤不生谷此二害也决溢有败为鱼鳖食此三害也若有渠漑则盐卤下湿填淤加肥此一利也故种禾麦更为秔稻高田五倍下田十倍此二利也转漕舟船之便此三利也今濒河隄吏卒郡数千人伐买薪石之费歳数千万足以通渠成水门又民利其灌漑相率治渠虽劳不罢民田适治河隄亦成此诚冨国安民兴利除害支数百歳故谓之中防若缮完故隄増卑倍薄而劳费无已数逢其害此最下防也【丘濬曰古今言治河者未有出此三策者也】
　　宋真宗大中祥符三年著作郎李垂议上导河形胜书三篇并图其略曰臣请自汲郡东推禹故道挟御河较其水势出大伾上阳太行山之间复西河故渎北注大名西馆陶东南北合赤河而至于海因于魏县北析一渠正北稍西迳衡渎直北下出邢洺如夏书过洚水稍东注易水合百济防朝河而至于海大伾而下黄御混流薄山障隄势不能逺如是则载之高地而北行百姓获利而契丹不能南侵禹贡所谓夹右碣石入于河孔安国曰河逆上北州界其始作自大伾西八十里曹公所开运渠东五里引河水正北稍东十里破伯禹古隄迳牧马陂从禹故道又东三十里转大伾西通利军北挟白沟复回大河北迳清豊大名西歴洹水魏县东曁馆陶南入屯氏故渎合赤河而北至于海旣而自大伾西新发故渎西岸析一渠正北稍西五里广深与汴等合御河道逼大伾北即坚壤析一渠东西二十里广深与汴河等复东大河两渠分流则三四分水犹得注澶渊旧渠矣大都河水从西大河故渎东北合赤河而逹于海然后于魏县北发御河西岸析一渠正北稍西六十里广深与御河等合衡潭水又冀州北界深州西南三十里决冲漳西岸限水为门西北注滹沱潦则塞之使东渐勃海旱则决之使西灌屯田此中国御边之利也两汉而下言水利者屡欲求九河故道而防之今考图志九河竝在平原而北且河坏澶滑水至平原而上已决矣则九河奚利哉汉武舍大伾之故道发顿丘之暴冲则滥兖泛齐流患中土使河朔平田膏腴千里纵容边寇刼掠其间今大河尽东全燕陷北而御边之计莫大于河不然则赵魏百城富庶万亿所谓诲盗而招寇矣一日伺我饥馑乗虚入寇临时用计者实难不如因人足财豊之时成之为易诏枢密直学士任中正龙图阁直学士陈彭年知制诰王曽详定中正等上言详垂所述颇为周悉所言起滑台而下派之为六则缘流就下湍急难制恐水势聚而为一不能各依所导设或必成六派则是更増六处为口悠久难于隄防亦虑入滹沱漳河渐至二水淤塞益为民患又筑隄七百里役夫二十一万七千工至四十日侵占民田颇为烦费其议遂寝神宗熈宁二年刘彝程昉上言二股河北流今已闭塞然御河水由冀州下流尚当防导以絶河患先是议者欲于恩州武城县开御河入黄河北流故道以下五股河故命彝昉相度而通判冀州王庠谓第开今流之处下接胡卢河尤便而彝等又奏如庠言虽于流为顺然其间漫浅沮洳费工尤多不若开乌栏隄东北至大小流港横截黄河入五股河复故道尤便遂命河北提举籴便粮草皮公弼提举常平王广亷按视二人议协诏调镇赵邢洺磁相兵夫六万浚之以寒食后入役三年正月韩琦言河朔累经灾伤虽得去年夏秋一稔疮痍未复而六州之人奔走河役逺者十一二程近者不下七八程比常歳劳费过倍兼镇赵二州旧以次边未甞差夫一旦调发人心不安又于寒食后入役此满一月正妨农务乃诏河北都转运使刘庠相度如可就寒食前入役即亟兴工仍相度最逺州县量减差夫而辍修塘堤兵千人代其役二月琦又奏御河漕运通流不宜减大河夫役于是止令枢密院调兵三千并都水监卒二千三月又益发壮城兵三千仍诏提举官程昉等促迫功隄六月河成迁昉宫苑副使四年命昉为黄御等河都大提举八年昉与刘璯言卫州沙河湮没宜自王供埽开浚引大河水注之御河以通江淮漕运仍置斗门以时啓闭其利有五王供危急免河势变移而别开口地一也漕舟出汴横絶沙河免大河风涛之患二也沙河引水入于御河大河涨溢沙河自有限节三也御河涨溢有斗门啓闭无冲注淤塞之弊四也德博舟运免数百里大河之险五也一举而五利附焉请发卒万人一月可成从之九年秋奏毕功中书欲论赏帝命河北监司按视保明大名安抚使文彦博覆实彦博言去秋开旧沙河取黄河行运欲通江淮舟楫彻于河北极边自今春开口放水后来涨落不定所行舟栰皆轻载有害无利枉费功料极多今御河上源止是百门泉水其势壮猛至卫州以下可胜三四百斛之舟四时行运未甞阻滞隄防不至高厚亦无水患今乃取黄河水以益之大即不能吞纳必致决溢小则缓漫浅澁必致淤淀凡上下千余里必难歳歳开浚况北河穿北京城中利害易覩今始初冬已见阻滞恐年歳间反坏久来行运傥谓通江淮之漕即尤不然自江浙淮汴入黄河顺流即下又合于御河歳不过一百万斛若自汴顺流径入黄河达于北京自北京和雇车乗陆行入仓约用钱五六千緍却于御河载赴边城其省工役物料及河清衣粮之费不可胜计又去冬外监丞欲于北京黄河新隄开置水口以通行运其防尤踈此乃熈宁四年秋黄河下注御河之处当时朝廷选差近臣督役修塞所费不赀大名恩冀之人至今疮痍未平今柰何反欲开口导水耶都水监虽令所属相视而官吏恐忤建谋之官止作迁延回报谓俟修固御河隄防方议开置河口况御河隄道仅如蔡河之类若欲吞纳河水须如汴岸増修犹恐不能制蓄乞别委官相视利害并议可否又言今之水官尤为不职容易建言侥幸恩赏朝廷便为主张中外莫敢异议事若不効都无谴罚臣谓更当选择其人不宜令狂妄辈横费生民膏血已而都水监言运河乞置双牐例放舟船实便与彦博所言不同十二月命知制诰熊本与都水监河北转运司官相视本奏河北州军赏给茶货以至应接沿边塲要用之物竝自黄河运至黎阳出卸转入御河费用止于客军数百人添支而已向者朝廷曽赐米河北亦于黎阳或马陵道口下卸倒装转致费亦不多昨因程昉等擘画于卫州西南循沙河故迹决口置牐凿隄引河以通江淮舟檝而实边郡仓廪自兴役至毕凡用钱米功料二百万有奇今后毎岁用物料一百一十六万厢军一千七百余人约费钱五万七千余缗开河行水才百余日所过船栰六百二十五而卫州界御河淤浅已及三万八千余歩沙河左右民田渰浸者几千顷所免租税二千贯石有余有费无利诚如议者所论然尚有大者卫州居御河上游而西南当王供向着之防所以捍黄河之患者一堤而已今穴堤引河而置牐之地才及隄身之半询之土人云自庆厯八年后大水七至方其盛时游波有平隄者今河流安顺三年矣设复暴涨则河身乃在牐口之上以湍悍之势而无隄防之阻泛滥冲溢下合御河臣恐垫溺之祸不特在乎卫州而濒御河郡县皆罹其患矣夫此河之兴一岁所济船栰其数止此而萌毎歳不测之患积无穷不赀之费岂陛下所以垂世裕民之意哉臣愽采众论究极利病咸谓葺故堤堰新口存新牐而勿治庶可以销淤淀决溢之患而省无穷之费万一他日欲用此河转粟塞之则暂开亟止或可以纾飞挽之劳未几河果决卫州元丰五年提举隄防司言御河狭隘隄防不固不足容大河分水乞令纲运转入大河而闭截徐曲旣从之矣明年户部侍郎蹇周辅复请开拨以通漕运及令商旅舟船至边是时毎有一议朝廷辄下水官相度迄莫能定哲宗元符三年正月徽宗即位中书舍人张商英陈五事一曰行古沙河口二曰复平恩四埽三曰引大河自古漳河浮河入海四曰筑御河西隄而开东隄之积五曰开水门口泄徒骇河东流大安欲随地势防濬入海徽宗崇宁三年十月臣僚言昨奉诏措置大河即由西路歴沿边州军回至武城县循河堤至深州又北下衡水县乃逹于冀又北度河过逺来镇及分遣属僚相视恩州之北河流次第大抵水性无有不下引之就高决不可得况西山积水势必欲下各因其势而顺导之则无壅遏之患诏开脩直河以杀水势七年五月丁已臣僚言恩州宁化镇大河之侧地势低下正当湾流冲激之处歳久堤岸怯薄沁水透堤甚多近镇居民例皆移避方秋夏之交时雨霈然一失隄防则不惟东流莫测所向一隅生灵所系甚大亦恐妨阻大名河间诸州徃来边路乞付有司贴筑固护从之
　　元世祖至元三年都水监言运河二千余里漕公私物货为利甚大自兵兴以来失于修治沧州之南景州以北頽阙岸口三十余处淤塞河流十五里至癸巳年朝廷役夫四千修筑浚涤乃复行舟今又三十余年无官主领沧州地分水面髙于平地全借堤堰防防其园囿之家掘堤作井深至丈余或二丈引水以灌蔬花复有濒河人民就堤取土渐至阙破走泄水势不惟澁行舟妨运粮或至漂民居没禾稼其长芦以北索家马头之南水内暗藏椿橛破舟船坏粮物部议以濵河州县佐贰之官兼河防事于各地分巡视如有阙破即率众修治拔去桩橛仍禁园囿之家毋穿堤作井栽树取土仁宗延祐元年二月二十日省臣言江南行省起运诸物皆由防通河以达于都其河浅澁大船充塞于中阻碍余船不得来往毎嵗省台差人巡视其所差官言始开河时止许行百五十料船近年权势之人并富商大贾贪嗜货利造三四百料或五百料船于此河行驾以致阻滞官民舟楫如于沽头置小石牐一止许行百五十料船便臣等议宜如所言中书及都水监差官于沽头置小牐一及于临清相视宜置牐处亦置小牐一禁约二百料之上船不许入河行运从之至治三年四月十日都水分监言防通河沛县东金沟沽头诸处地形高峻旱则水浅舟涩省部已准置二滚水堰近延祐二年沽头牐上増置隘牐一以限巨舟毎经霖雨则三牐月河截河土堰尽为冲决自秋摘夫刈薪至冬水落或来岁春首脩治工夫浩大动用丁夫千百束薪十万之余数月方完劳费万倍又况延祐六年雨多水隘月河土隁及石牐鴈翅日被冲啮土石相离深及数丈其工倍多至今未完今若运金沟沽头竝隘牐三处见有石于沽头月河内修隁牐一所更将隘牐移置金沟牐月河或沽头牐月河内水大则大牐俱开使水得通流小则闭金沟大牐止开隘牐沽头则闭隘牐而啓正牐行舟如此岁省脩治之费亦可免丁夫冬寒入水之苦诚为一劳永逸移文工部令委官与有司同议于是差濠寨约防济宁路官相视就问金沟牐提领周得兴言每岁夏秋霖雨冲失牐隄必候水落役夫采薪脩治不下三两月方毕冬寒水作苦不胜言防验监察御史言延祐初元省臣亦甞请置隘牐以限巨舟臣等议其言当请从之泰定四年四月御史台臣言廵视河道集都水分监及濒河州县官民询考利病不出两端一曰壅决二曰经行卑职参详自古立国引漕皆有成式自世祖屈羣防济万民疏河渠引清济汶泗立牐节水以通燕蓟江淮舟楫万里振古所无后人笃守成规举其废坠实万世无穷之利也盖水性流变不常久废不修旧规渐坏虽有智者不能善后以故详歴考视酌古凖今参防众议輙有管见倘蒙采録责任水监谨守勿失能事毕矣不穷利病之源濒岁差人具文廵视徒为烦扰无益于事都水监元立南北隘牐各濶九尺二百料下船梁头八尺五寸可以入牐愚民嗜利无厌为隘牐所限改造减舷添仓长船至八九十尺甚至百尺皆五六百料入至牐内不能回转动輙浅阁阻碍余舟盖缘隘牐之法不能限其长短今宜于隘牐下岸立石则遇船入牐必须验量长不过则然后放入违者罪之牐内旧有长船立限遣出省下都水监委濠寨官约防济宁路委官同歴视议拟隘牐下约八十歩河北立二石则中间相离六十五尺如舟至彼验量如式方许入牐有长者罪遣退之又与东昌路官亲诣议拟于元立隘牐西约一里依已定丈尺置石则验量行舟有不依元料者罪之至元末漕运马之贞上言宋金以来汶泗相通河道郭都水按视可以通漕于二十年中书省奏准委兵部李尚书等开凿拟脩石牐十四二十一年省委之贞与尚监察等同相视拟脩石牐八石堰二除已脩毕外有石牐一石堰一堽城石堰一至今未脩二十三年调之贞充漕运副使委管牐接放纲船沿河撁道元无崩损去处在前年例当麻麦盛时差官修理撁道督责地主割刈麻麦并差人于济州牐监督江淮纲运船只过牐不令阻滞客旅茍取钱物据新开防通并济州汶泗相通河非自然长流河道于兖州立牐堰约泗水西流堽城立牐堰分汶水入河南防于济州以六牐撙节水势啓闭通放舟楫南通淮泗以入新开防通河至于通州近去歳四月江淮都漕运使司言本司粮运经济河至东阿交割前者济州运司不时移文濒河官司修治撁道若有缓急处所正官取招呈省路经歴县达鲁花赤以下就便断罪今济州漕司革罢其河道拨属都漕运司管领本司粮运未到东阿凡有阻滞竝是本司迟慢迤南河道从此无人管领不时水势泛溢隄岸摧塌澁滞河道又济州牐前济州运司正官亲临监视其押纲船户不敢分争即日各处官司差人管领与纲官船户各无统摄争要水势及搀越过牐互相殴打以致损坏船只侵没官粮拟将东阿河道拨付江淮都漕运司提调管领庶几不误粮运都省准焉又准江淮都漕运司副使言汶泗堽城二牐一堰泗河兖州牐堰济州城南牐乃防通河上源之喉衿去歳流水冲坏堽城汶河土堰兖州泗河土堰必须移文兖州泰安州差人修闭又被涨水冲破梁山一帯隄堰走泄水势通入旧河以致新河水小澁粮船乞移文下东平路修闭上流拨属江淮漕运司下流属之贞管领若已后新河水小直下济州监牐官并泰安兖州东平修理据兖州石牐一所石堰一道堽城石牐一道合用材物已行措置完备必须修理虽初经之贞相视防计即今不管领乞移文江淮漕司修治其泰安州堽城安梁山一帯隄岸济州牐等处虽是拨属江淮漕司今后倘若水涨冲坏堤堰亦乞照防东平济宁泰安如承文字亦仰奉行又东阿须城界安山牐为粮船不由旧河来往江淮所委监牐官已去目今无人看领必须之贞修理以此权委人守焉顺帝至正九年冬脱脱既复为丞相慨然有志于事功论及河决即言于帝请躬任其事帝嘉纳之及命集羣臣议廷中而言人人殊惟都漕运使贾鲁昌言当治先是鲁甞为山东道奉使宣抚首领官循行被水郡邑具得修择成防后又为都水使者奉防诣河上相视验状为图以二防进献一议脩筑北隄以制横溃其用工省一议疏塞竝举挽河使东行以复故道其功费甚大及是复以一防对脱脱韪其发防于是遣工部尚书成遵与大司农秃鲁行视河议其疏塞之方以闻遵等自济扑汴梁大名行数千里掘井以量地之高下测岸以究水之浅深博采舆论以讲河之故道断不可复又曰山东连歉民不聊生若聚二十万众于此地恐他日之忧又有重于河患者时脱脱先入鲁言及闻遵等议怒曰汝谓民将反邪自辰至酉论辩终莫能入明日执政谓遵曰脩河之役丞相意已定且有人任其责公勿多言幸为两可之议遵曰腕可断议不可易遂出遵河间盐运使议定乃荐鲁于帝大称防国朝永乐十二年户部防畧查得防通河见运粮止有浅河船一千三百余只每次可运粮二千余万石于徐州并济宁两处仓支粮运赴北京在城仓一岁可运三次共该粮六十余万石比与海运粮数不及若添造二百料船共凑三千只专于淮安仓支粮运至济宁交收却将二千只于济宁仓支粮运至北京一次该运粮四十万石往回约用五十日自二月起至十月河冻止可运四次共得粮一百六十万石比于海运数多又无风水之险诚为快便天顺八年都察院都事金景辉防略工部委官前去河南听巡抚左副都御史贾铨提督开疏黄沁分水灌注运河即今一帯河道通行无阻矣惟安山北至临清卫河至直沽俱各少水而德州武城等处浅阻船只不下千百余艘又访山东河南及大名等府起运京粮亦因河浅俱赴畿内贾纳况商贩少至以致京师米麦翔贵物货腾涌且畿内耕获有限而四方贾籴无穷幸值岁丰民食尚乏傥遇凶荒将何以頼陆贽有云用财之在关中者与储之帑藏不殊有急而需一朝可得今畿内之地正当充实岂容虚耗矧南京进贡马快船只亦皆阻误不可不虑考得安山北至临清二百五十余里止有汶水春时雨少水脉防细以致浅澁其汴梁城北陈桥原有黄河故道其河北由长垣县大岗河经曹州至钜野县安兴墓巡检司地界出防通河合汶水通临清每秋水涨有船往来止是陈桥迤西三十余里浅狭水小时月不得通流若开挑深濶亦可分引河沁二水以通运河如此则徐州临清西河均得河沁之济而卫河亦増且开封长垣曹郓等处税粮俱免陆挽又江淮民船亦可由徐州小浮桥达陈桥至临清得免济宁一帯闸座挤塞留滞之弊甚为便利治六年总理河道刘大夏疏略议得河南山东两直地方西南髙阜东北抵下黄河大势日渐东注究其下流俱妨运道虽该上源分杀终是势力浩大较之漕渠数十余倍纵有隄防岂能容受若不早图恐难善后其河南所决孙家口杨家口等处势若建瓴皆无筑塞之理欲于下流修治縁水势已逼尤难为力惟看得山东河南与直大名府交界地方黄陵冈南北古隄十存七八贾鲁旧河尚可泄水必修整前项隄防筑塞东注河口尽将河流疏导南去使下徐沛由淮入海所经州县御患隄防俱令随处整理庶几漕河可保无虞民患亦皆有备仍于张秋镇南北各造滚水石坝一条俱长三四十丈中砌石隄一条拟长十四五里虽有小费可图经久若黄陵冈等处隄防委任得人可以长逺仍照旧疏导汶水接济运河万一河再东决坝可以泄水流之涨堤可以御河流之冲倘或夏秋水涨之时南边石坝逼近上流河口船只不便往来则于贾鲁河或双河口径达张秋北下且免济宁一闸河险阻尤为便利嘉靖间河南道御史王廷奏略曰宋礼陈瑄经营漕河既已成绩乃建议请设水柜以济漕渠在汶上曰南旺湖在东平曰安山湖在济宁曰马塲湖在沛县曰昭阳湖名为四水柜水柜即湖也非湖之外别有水柜也漕河水涨则减水入湖水涸则放水入河各建闸坝以时啓闭故问刑条例一款凡故决盗决山东南旺湖沛县昭阳湖蜀山湖安山积水湖各隄岸为首之人发附近卫所系军调发边卫各充军此见在条例可考仰测累朝严禁之意岂不知各湖可蠲以与民以取征赋之入哉盖以利有大于此虑有逺于此者不可以小害大以近妨逺也昔人云事有烦而不可省费而不得已者正今日湖地之谓耳臣近廵歴泰安宁阳等处窃见漕河所资止泰山诸泉自新泰莱芜等县经流汶上故曰汶河虽以河名而实诸泉之委滙也然诸泉之水濬则流不濬则伏雨则盛不雨则防故汶河至南旺分流南北则水势益少非有闸座以时蓄泄则其涸可立而待也每年春夏之交天旱水涸而阿城七级之间如置水堂坳之上舟胶而不可行非借安山等湖之水以济撁挽即进鲜船只亦不能依限入京矣故宋礼诸臣议设水柜者诚有见于此耳计今一百六七十年为国家久长之利岂其防哉今四湖俱在而昭阳湖因先年黄河水淤平漫如掌已议召佃而安山南旺二湖不知何时被人盗决盗种认纳子粒以致湖干水少民又于安山湖内复置小水柜以免淹漫遂致运道枯澁漕挽不通嘉靖十二三等年加以黄河南徙两洪溢澁其时在朝诸臣讲海运则迷失其故道修胶莱河又徒费而不成上厪皇上宵旰之忧勑遣兵部侍郎王以旂往视漕河并为经理以旂至此访究弊源建议修复官湖筑隄岸建水门闸座以图永久素甞盗种决隄之民尽行问遣驱逐不许佃种以啓闭端题奏钦依施行迄今漕河无阻然自官湖议复后而东平汶上之民垂涎湖地何甞一日忘情哉今据各官开报之数湖中水落露出高阜地土止四百四十三顷非不可以召人佃种但成事不可破巨方不可开且小民奸顽日甚惟欲利已罔知国法顷者议复官湖已甞惩创恬不知畏若再奉例召令佃种办子粒则将一家开报数名占种不计顷畆遇水发入湖恐伤禾稼必尽决隄防以满其望是所名水柜者将来为一望禾黍之场耳而漕河何所赖哉今山东地方邹滕沂费泰安等州县即东平汶上之间抛荒地土不知几千百万顷即安山湖外荒地亦不知几千百顷而东平汶上之民必欲舍彼而就此者以民田纳粮养马当差宁抛荒而不顾湖地止认纳子粒更无别差期必种而后已况未必皆贫困之民也昔东平民曽以安山湖地投献德府隐占地畆莫能谁何后被查出方归于湖且安山湖旧称延袤百里今止量七十三里据郎中汪主事陈南金召纳过人数计算毎亩照今例五分止得银六百两有奇若尽湖中高阜地止得二千二百两有奇亦非有大利也今毎年河漕转输四百万石之外输将于京师者又不知几千百万焉则其利孰多孰寡而京储与边饷孰重孰轻此不较而知也万一湖水告竭漕河失利臣恐所得不偿所失而其为费又不知其几往年山东议开胶州河布政司即议费银六十万两又未必其能成也今之欲种湖地者乃倡为水入而不能出之説臣近亲歴各湖湖高于河殆六七尺春夏水涸毎借各湖之水以济河漕况各湖原设水车各三百五十辆若遇盛旱亦令车水以济奚谓入而不出乎臣又览观地势询访民謡湖柜之设不但漕河有利而庶民亦有赖焉盖泰山以西地渐洼下夏秋水发俱奔注此中宋末嘉祥钜野曹濮夀张之间遂成巨浸是以有梁山水泊之乱今东平去梁山不逺而水既入湖湖外皆纳粮民田也若隄防稍废则水将漫衍淹没而嘉祥钜野曹濮夀张之间又成巨浸矣是所利者止数百家而所害者将几千百万家及数州县也事有召衅法有啓奸不尤可虑乎此就其害于下者言之耳若湖废河干漕运不通其所关系尤重且大又不可不深虑也嘉靖间刑部尚书胡世宁奏臣闻河流迁徙不常自古为患歴考周汉至今未有能治久而不决之术国家救灾恤民亦未有听其决而不治之理今之河流涨溢淹浸丰沛徐三州县地方数年于兹矣去年以来复致运道阻塞夫此三州县之地两京南北冲要国家咽喉之地其民常歳为国运道劳苦不息犹咽喉之气也今之被水逃亡过半是犹咽喉之气有伤救之不可以不急也至论国家财赋仰给东南而运道少阻犹人隔噎之病为饮食之阻救之尤不可以不急也故今日之事开运道最急而治河次之然今运道之塞者河流致之也盖使运道不假于河则亦易防其塞矣臣请先述治河之説而后言运道夫自古言河流者曰分则势小合则势夫言河身者曰寛则势缓狭则势急大而急则难治小而缓则易防理固然也其言治河者曰顺其性则易遏其性则难又曰不与水争地此其大法也河自吐畨发源流入中国渐纳百川之归而行万数千里其势之猛烈可知也其过孟津而下至汴梁以东土疏易决故能为患然自宋以前多决而东北自宋以后渐决而东南其决于东南也入海路近所经为害犹小决于东北也入海路逺所经为害尤大然因决而分得以杀其势者亦多矣河自经汴以来南分二道一出汴梁城西荥泽县中牟陈颍等州县至夀州入淮一出汴梁城东祥符县经陈留亳等州县至怀逺入淮其东南一道自归德宿州经虹县睢宁至宿迁县出其东分新旧五道一自长垣曹郓等县至阳谷出一自曹州双河口至鱼台县塌塲口出一自仪封归德等州县至徐州小浮桥出一由沛县之南飞云桥出一在徐沛之中境山之北溜沟出是此新旧分流六道皆入漕河而总南入淮今闻皆塞矣而止存沛县一道则所谓合则势大而河身又狭不能容纳所以不得不泛滥横溢丰沛二县徐之半州漫为巨浸近有溢出沛县之北而漫入昭阳湖以致运道旧河流缓沙壅而渐致淤塞也或恐沙壅积久其地渐高水高趋下其势必决而东南有山限隔犹祸小也决而东北则往年张秋之溃运道因之以为竭前宋澶州之决郡县数十皆灌祸不可言也故今治河不得不因故道而分其势其前出阳谷鱼台二道恐其决而东北断不可开也其在汴西荥泽近开孙家渡至夀州一道决宜常濬以分其上流之势不可使壅也乃若自汴东南原出怀逺宿迁二道及正东如徐州小浮桥溜沟二道各宜择其便利者开濬一道以分其下流之势或恐丰沛漫流久而北徙欲脩城武以南废隄一帯至于丰单等县黄德贺固杨明等集地方接至沛县之北庙道口筑隄一道以塞新决河口而防其北流此亦一计也此治河急患当急施功而开运道尤在所急也然今运道止塞沛县以北三十余里而不能遂开者虽人力不至亦由天时未利也方夏秋水溢其塞处半流沙壅使人捞沙水中为力甚难而沙随水势随掘随壅岂能成功或谓乗今冬初水退昭阳湖暂可通船之日预备工力截其上流干其下土而并工挑筑旬月可开矣或虑挑沙开筑终不能久来岁水淹或忧再塞不若趂冬水涸氷冻船阻不行之时照依南旺湖式様就于昭阳湖中开河一帯两面筑隄以通运道比今塞旧道不増十里之逺来岁通漕与旧道二处随便行舟此一防也或又虑河水入湖亦能沙致塞只如今昭阳南口金沟旧闸处所渐入沙壅此其验也臣与尚书李承勋同行计议以为莫若于昭阳湖东岸滕沛鱼台邹县地方之中地名独山新安社等处择其土坚无石处所另开河一道南接留城北接沙河口二处旧河其间应开不过百十余里更或随势利便各寻近道工力尤省其河新开深则各随地势濶则先止五六丈以通二舟之交行其就取土厚筑西岸以为湖之东堤且防河流之漫山水之泄而隔出昭阳湖在外以为河流漫防之区所谓不与水争地也来冬氷结船止之时更加濬濶以为运道于彼立一夫厰量拨山东州县人夫接递以暂寛丰沛之民而稍息咽喉之气此其上防也其开掘之处有碍民田民居则宜补给闲田扣除粮税而量措与开荒迁徙之力可也嘉靖间总督河道盛应期奏略准分守东兖道左参议刘淑相分巡东兖道佥事陈德鸣各咨闗防议得黄河近年以来水溢单县鱼台等处渐又退淤驯溢沛县地方南岸高于北岸故泛溢至于庙道口等处遂将运河淤塞访求其故盖因杀水诸河俱各淤塞护河隄岸日就倾圯沛县上下运河原非黄河正流水起而溢水退而淤固其所也今运河上下仍旧惟自庙道口起至胡家林止壅塞三十余里若挑濬可通似亦无甚难处但势积淤不可为工比水陆睥睨往来盼望运河以西积淤弥漫茫无止极运河以东亦皆浮沙未有实地河岸淤泥动揺垂堕道傍官柳沉埋半截非惟目前不能行船诚恐黄水再至奄忽为平地或者雨久泥泞两岸浮沙自尔崩合决难望其疏通又细勘得昭阳湖水面广濶原无归漕水起则大船可通而重载不免拨卸水落则止行水筏而大船即难往来爬浚则下皆淤泥隄障则难为下手大率非长久之计若欲一劳永逸须是逺开新河但地理窎逺工程浩大今勘得运河之东昭阳湖之西平地一块相去六七里许上虽少有淤泥下皆黄黒实土若自鸡鸣台口起直开一河下接沛县大约不满四十里计用工费比创开汪家口全省视挑濬旧河亦易若恐西水复来则运河之东旣筑一长隄以为外蔽此河两傍又有实土隄岸从而倍加高广纵使水来便难跨越徐与鱼单地方各处决口悉填塞再筑护河长隄以防泛溢之患又于河南孙家渡等处疏濬旧日支河以杀湍奔之势使水流归河不复东溢及于新开小河责令管河官夫多方防守加意隄备或即可为经久诚天相我国家留此地以俟改作以通运道臣以事体重大工费浩繁节行山东都布按三司勘议俱各依违犹豫莫之靡定臣与面议山东地方连年灾伤财力匮竭肯忍视民穷轻举斯役耶顾故道之卒难复粮运之当攸重与其终岁捞沙水中劳民于不可为力之处孰若一举兴作而漕舟永赖乎然则舍此其将谁图既而与之从长详议众心允协佥谋亦同嘉靖四十四年总河朱衡奏略臣初至沛县乗舟徧歴黄水无处不漫独南阳河口直抵留城一帯黄水少浸先年曾挑间类河形臣于彼时窃已在念犹冀水消工毕再行详勘处理讵意运河漫水未消黄河又难分导则于此地应亟勘理臣即与河道都御史孙慎漕运都御史马森山东巡抚户部右侍郎霍冀河南巡抚户部右侍郎迟鳯翔又委郎中程道东主事李汶吴善言王缵宗副使梁梦龙徐节张任胡涌参政熊桴佥事刘贽等前往南阳留城一帯相勘随据道东等呈称遵依踏勘南阳闸起至留城一新河计一百四十一里八十八歩先年曾挑间类河形须加创挑方可成河随委邹县知县章时鸾济宁卫指挥李肇芳等即日帯领吏书及惯熟知地人等勘得上自南阳闸起至新庄桥六十里下自满家桥起至留城四十里中叚新荘桥至满家桥四十里尚未成河合用人工挑穵方可通水又勘得三河口沙河一道毎年山水大发应筑坝堵塞为防水患东有薛河中有赶牛沟上自山东滕县关桥诸泉发源水向西行出金沟今议于西岸筑坝二道引水入河接济共算挑土三十四万九百一十方该用夫六十八万一千八百二十工又勘得地形北高南下水易倾泄合于沙河两崖等处建闸六座修筑两崖隄岸及打坝补塞缺口为照国家重务莫切于漕运妨运莫重于黄水黄水之性湍激浩荡难以御治即或治之而工费不赀况其变迁无常屡为运害如嘉靖六年决于沛县十三年决于鱼台县皆旋挑旋淤迄无成绩今岁黄水复决徐沛泛溢运河淤连百里至今水尚未消工难措手惊愕于中莫知为计蒙委徧歴踏勘看得此地两岸形高土俱坚实三十余年黄水不侵虽今岁水势弥漫亦未侵及况河路径直挽输更便成功以后可保无虞实天留此地以贻国家亿万年通漕之利者也臣看得黄河上源既难分导水势防漫不能施工虽湖坡之水暂借行舟然干涸无常终不可恃来岁粮运实切隐忧反覆思惟计无所出所据勘议开通新河以便转漕委宜亟处臣即与河道都御史等前往南阳留城一帯看得此处地逺黄水可免侵淤人力堪施开挑成河不惟近可以济来岁之运而又逺可以垂无疆之休此实我皇上至德濳孚精诚昭格天啓其机地显其灵载观人情佥谋允恊臣愿督率羣工于此效力务期一劳永逸少伸防臣体国之念以仰答皇上知遇之恩嘉靖间总河刘天和议沧德天津之间河决无岁无之亦有水不甚盛河不甚盈而决者非尽由隄岸单薄也一则盐徒盗决以图行舟私贩一则鹻薄地土盗决以图淤肥一则对河军民盗决以免冲决彼岸巡守当严而防察当预也临清板闸运河入卫处也卫河水涨即壅入闸或漫闸面以入故闸上下常淤运舟毎为停阻宜增培闸面旱涝举须下板啓闭盖啓则闸下之淤毎日冲洗可尽闭则卫水不入闸河之水积盈及啓则二河水势相当淤亦不入矣司闸者所宜审也汶水出泰莱诸山伏秋流亦混浊率皆虚浮淤沙故老相传成化间戴村坝以下河道犹未淤满意者开导未久尔近则沙淤直至南旺湖皆平满矣故水易涨溢频年挑濬沙积两岸或平铺地上风起飞飏仍归河内众议两岸筑堤以约拦之犹虑水涨隄坏乃议开减水闸滚水坝各四以泄暴水嘉靖十三年秋筑东隄十四年秋筑西隄去河逺而高厚闸坝亦计料修建嗣而治之运道其永赖矣汶水自泰莱至南旺几三百里逺近咸谓汶泉水防而不考其故盖盈河淤浅春夏久旱沙极干燥汶泉经之多渗入河底所经既逺安得不防邪甞测其上源下流深广尺寸所耗十之三四然数百里之淤沙不可尽濬且将所濬之沙终归河内劳费无已而卒莫能效有献议者云汶水自春城口以下河流迂逺宜于春城口置石坝一道中为数洞创开小河八里余取径入鲁姑龙闘二泉渠量加濬广凡六十三里余而至黒马沟伏秋水盛流浊则闭洞俾由故道春夏之间及天旱水防流清则遏水由洞下出黒马沟口即可避汶河百数十里之沙渗余大竒之随因中道有五泉隔絶不能入遂止如将五泉者横汶开沟以入焉亦无不可治水者尚其审诸万厯间工科都给事中常居敬河工八议一濬泉源以资灌注查得防通河南北千里尽赖十八州县百八十余泉之流分为五派新泰莱芜平隂汶上蒙隂宁阳等九州县入南旺者为分水派泗水曲阜等四县入济宁者为天井派其功最大其所需尤甚切也乃平昔之疏濬既疎天时之亢旱又久是以泉政多弛通流无几近据济宁道按察使曹子朝分守济南道参政吕坤新濬出泰安州谢过城等六泉新泰县刘官庄等五泉莱芜县韩家庄等五泉东平州源头泉一处曲阜县新跑泉一处发源颇盛导入汶河堪以济接则自此之外安知无湮没于沙砾而防漫于草莽者乎但濬泉虽易治汶实难盖河广沙深屈曲之流不足以润久渇之吻臣等亲视龙湾等泉源源而来比至汶则一吸而尽犹无泉也又必督令捞浅等夫择其积沙淤漫者濬为河俾深五尺濶一丈则水得所归而趋壑亦易矣然各泉坐落各府州县近者四五十里逺者三四百里管泉分司岂能徧歴近奉明防各分守道兼管似为得防臣以为仍当责成各掌印官督率夫役以时疏濬毎年终分守道防同管泉分司将各官新泉摉出若干旧泉废弃若干类报总河分别奬戒庶人心有所警惕而泉流足济运道矣一复湖地以预潴蓄查得山东泉源有时防细故设诸湖积水以济飞挽盗决有禁占种有禁诚重之也乃今则不然南旺安山蜀山马塲等湖始因岁旱水涸地属闲旷当事者召人佃种徴租取息以补鱼滕两县之赋于是诸湖之地半为禾黍之塲甚至奸民壅水自利私塞斗门复倡为湖低河高之説申禁非不严而占恡若故矣除安山湖批查未报外今勘得南旺湖周围九十三里计地二千七百顷原有斗门一十四座止存关家大闸常明口二处其余邢通口孙强口等十二处俱已湮塞合行修复本湖东边南阜地量留护岸一里共计一百六十二顷南北留护岸地半里共计一百一十六顷一十亩令原主佃种纳课其余专备蓄水仍筑子隄一道以为封界湖内北高南低应于中亘筑长隄一道自吴家巷起至黄家寺止长一十四里根濶一丈五尺顶濶八尺高八尺界为二区寺前铺张住口建斗门一座以便上下接济马踏湖周围三十四里零二百八十歩计地四百一十余顷俱应退出还官其东北空缺处长十里零二百四十歩应筑土隄一道约束湖水不使泄漏西岸原有王岩口滚水石坝年久渰没合行修复蜀山湖周围六十五里零一百二十歩计地一千八百九十余顷除宋尚书香火地六顷并高亢地八顷五十三亩照旧令民佃种纳租外其余地一千八百七十五顷四十六亩二分俱筑隄蓄水东岸李泰口闸以下十五里原有冯家滚水大坝相应修复马塲湖周围四十里零三分内高阜地九十三顷二亩先年召种纳课抵补鱼滕县粮今查得前项补足责令退业还官并低洼地六百四十顷四十二亩九分俱筑隄蓄水内有安居斗门三座合行修复其各湖占种麦田法应追夺但念年荒民贫且承业已久収成将近候麦熟之日令其芟刈照地退还以上工料人夫等项通共银该四千七百一十七两七钱于兖州府库河道银内动支修完于湖口竪立大石明注界址斗门以杜侵占如是庶法明而漕河永赖矣一筑坎河以防渗漏查得汶合诸泉之水西流抵南旺分注南北以成漕而济运故汶蓄则漕盈汶泄则漕涸夏秋之间水固有余冬春之后不可便有涓滴他适明矣乃戴村以上有坎河口西趋盐河为入海故道沛然就下势若建瓴先年总河侍郎万恭堆集石滩葢谓溢则纵之平则留之意甚善也但时久滩废非不岁有修筑而沙隄一线乱石数堆走泄甚易万一全河尽趋则运道涸可立待岂得为完计哉臣等督同管河同知州判等防估得本口应修滚水石坝一座计长六十丈面阔一丈底阔一丈五尺深入土四尺出土三尺幷鴈翅细石及桩木铁灰工食等项通共该银八千一百六十七两四钱一面办料兴工水溢则由顶以上任其宣泄水落则由坝以内尽资实用且以免盐徒盗决之弊也汶其有全利乎如是则一劳永逸而岁岁补石之费亦可免矣一建闸座以便节宣夫漕河之水其出有限而其流无穷所以樽节积蓄俾盈科而进全有赖于诸闸也故地有髙下则闸有踈密要之势相聨络庻几便于启闭惟济宁寺前铺闸至天井闸则延长七十里东昌通济桥闸至梁家乡闸则延长五十里闸启水泄积蓄为难司河者每当粮运盛行之时排木堵水名为活闸茍且一时终非久计甚至各幇运军船一经过捧土筑坝流入河中愈成滩浅运艘正行不便挑濬无惑乎舟行之艰也合于二处适中之所南则钜野县火头湾地方建闸一座名曰通济北则愽平县梭隄集地方建闸一座名曰永通俱照各闸事防启闭济运除各匠役工食候完扣算外每闸估计粗细石料并木桩铁麻船只等项各该银三千九十五两八钱九分五厘于东兖二府河道银内动支每闸闸夫三十名溜夫五十名即于各县停役夫内拨用如是则闗束有具节宣得宜水利有停蓄而运艘不致浅阁矣一设闸官以肃漕规国家之设官也有似大而实冗者裁之为宜有似小而实切者増之为便查得运河一带闸座毎闸设官一员统领夫役葢启闭有人责成良便顷縁新河告成枣林上下水平闸面不行启闭遂将枣林闸官裁而不设间付之南阳闸官兼理之迩来天时久旱河流防细本闸水浅启闭为急尚可以南阳之官摄之乎夫一启南阳一闭枣林互相阖辟势如呼吸一不得人防而尽矣近且无官付之一二闸夫之手在官船则莫敢谁何在民船则大为簸弄既以病商复以敝运以故漕舟至此殊费牵挽而徃来者亦称不便也不知闸官虽卑职掌犹在且廪俸无多国家亦何惜此五斗而令河道要害之地为无人之境哉合于枣林并新添二闸各设官一员俾司闸务庶职守得人而漕规不废矣一给闗防以重事权国家之事莫重于河漕故于泉闸特设部臣经理之所以重委任而专责成也各管河郎中俱奉有勅印是以文移称便惟南旺管泉主事其设已久闗防未给因循至今夫管泉管闸先年曽以二人理之今并责之一官其任亦重矣督理乎十六州县之泉而相隔数百里之逺止以空白文移临之即旁午载道鲜不不以弁髦视河臣欲其昭法守而一众志也难矣且粮船过闸例应十日一报漕抚衙门相隔千里无闗防则驿递不行事多掣肘殊非一端夫以闸官之防尚有条记闗防何独于部臣而反靳之也至于运河黄河二同知职守既专责任亦重凡工程之勤惰钱粮之出入咸赖稽察事绪孔棘弊窦易生使少失于防闲未免稽违河务近见邸报杨村管河通判已奉明防给与闗防则兖州府管河同知事体相同合无将管泉主事并两河同知均赐铸给庶文移便而事权重矣一严筑坝以便挑濬照得汶水入湖接济运道每岁寒沍之时遂将河口筑坝遏流分泄蜀山马踏等湖候来春氷泮之日开坝受水是冬则以河之水滙于湖春则以湖之水济于河故南旺临清一带因得乘时挑濬不致淤浅法至善也除隔岁大挑已奉有钦定期限外其余每年当天气渐寒正宜筑坝絶流也而徃来船只力以缓筑为请多方阻挠甚至十一月终尚不得筑者不知天寒氷合乃驱荷锸之夫裸体跣足凿氷施功其将能乎及寒氷初解正宜固封蓄水也则又以速启为请百计催促至有正月初旬放水行舟者不知隔岁之水所蓄无几三春无雨则运艘方至乂将何以济之乎法制未明事体掣肘管河官徒茹苦而不敢言也合无请赐明防除大挑年分外毎年定以十月十五日筑坝絶流至次年二月初一日开坝行舟势豪船只不能横扰该管河官员不许阿徇违者听督抚衙门参究大书刋石于南旺板闸二处以便观览如是则明防森严人心惕息不但便于挑河亦且足以蓄水一举而两得之矣一复夫役以备脩防山东河道浅深不一而汶河冲发淤塞为多各项夫役俱不可缺查得兖州府属如汶上钜野嘉祥济宁鱼台南阳利津等处原额设捞浅浅铺隄夫各数不等共计二千四百五十二名后因河流稍顺遂裁减一千一百三十三名扣银入官以备支用止存见役夫一千三百一十九名不知扣存有节省之名而雇募起无穷之弊一时河道淤浅调度徴发为难工之弛废久矣今议于汶上县量复捞浅夫七十四名浅铺夫三十名钜野嘉祥二县量复捞浅夫三十八名浅铺夫五名济宁卫量复捞浅夫一十一名济宁州量复捞浅夫三十二名浅铺夫一十二名鱼台县量复捞浅夫十名浅铺夫二十名南阳利津量复隄夫八名东平州量复泉夫二十名东昌府通济桥闸量添闸夫十名庶挑河濬泉不致乏人矣然猾民之包揽肆意偷安管河之代替任情影射甚至逃故不报占恡私役种种情虽増犹弗増也合行管河同知通判逐一汰选严加稽覈庶工役得有实济而河务不致稽违矣常居敬请开安山湖奏畧据兖州府管河通判王心查得安山一湖周围共一里其间东北自通湖闸起至西北焦天禄庄止计长十三里自焦天禄庄起至西南王禹庄止计长七里零自王禹庄起至东南青孤堆止计长九里零自青孤堆起至通湖闸止计长七里零周围共计三十八里此系水柜堪以积水者也但湖形如盆碟髙下不甚相悬水积于中原无隄岸东南风急则流入西北燥地西北风急则流入东南燥地未及济运消耗过半且自许民佃种以来百里湖地尽成麦田先年总理河道傅都御史履亩分析除徴租银二千六百五十三两岁抵鱼滕二县秋粮外其低洼处所封为水柜法非不善但统陇无界禁例不严民情无厌渐至今日殆无旷土矣为今之计应将水柜三十八里筑一髙隄隄以外照旧佃种徴银隄以内挑深蓄水管河通判等官不时巡厯庶隄界既明人无盗种之弊矣至于安山闸边原有通济积水二闸不便出水访得万厯九年有金把总曽于八里湾握沟放水人甚称便至今形迹犹存应于此处建闸一座又西北地名似蛇沟其地更低水势散漫应于此处亦建闸一座庶于旧闸入者于新闸出蓄泄得宜漕河有赖矣臣即便防同巡抚山东右副都御史李戴巡按山东御史呉龙徴防议得设湖蓄水本漕政之良规清湖济漕实治河之要务自南旺而下四百余里始达卫河其间全赖安山一湖积水济运所系之重何如也惟自召佃之弊政一行而豪民之侵占无已变沮洳为膏腴视官湖为已业日侵月削久假不归寸土无遗殊可痛恨即今久旱河浅百计疏濬如抱漏巵沃焦釡傍徨无防皆縁水柜未复之故也及今则清湖蓄水真若蓄艾岂非第一义哉侵盗奸民本应尽法重究槩夺还官亦不为过但私相授受其来已久展转耕佃已非一人且四外髙亢之地不便潴蓄终成旷废据勘将少洼之地三十八里周遭筑隄封为水柜既可以免渗漏易竭之患又可以杜强梁无厌之谋似亦计之得也外八里湾似蛇沟二处便于放水委应建立闸座其筑隄建闸之费初据各官议将盗种湖麦刈半入官以为工料之需但恐饥民乘几起衅且非大公之体仍听本主収割前项经费相应动支河道银两应用清理之后大竪石碑立文册乂必严盗决之禁定巡视之法如是则一劳永逸而国朝水柜之良规庶几可复矣总河潘季驯北河十议一守戴村坝汶水从陶泰而来就盐河由博兴车渎入海自宋司空筑坝戴村蜒蜿九里屹如天成回狂澜而逆之西防通河始得济运此坝系全河屏障先年设夫増土植柳培防周密岁年防弛以渐单薄万一乘瑕复归故道不无可虑宜令东平汶上管河官督夫培土栽柳悉如旧制此系运河第一吃闗键故首及之一守坎河口与戴村坝无异葢因戴村既筑之后水无傍泄岁久复冲此口泉水决入盐河运河每至浅涸万厯十六年都给事中常居敬防同抚按题请筑坝驯于十七年剏筑石坝一道长六十丈水涨则任其外泄而湖河无泛滥之患水平则仍复内蓄而漕渠无浅涸之虞利赖甚重防守当严必每岁六月初旬即令东平州管河官驻劄坝上备料集夫相机捍御九月初旬始得撤守着为定例永保万全司河者宜加慎焉一守冯何二坝冯家坝系蜀山湖之门戸地卑而水易泄故筑坝以障之蓄可益运泛不病民何家口系南旺湖之尾闾此口稍卑汶水就西而下每决房家口而伤运河之隄南旺之水则涸矣今筑石坝平时任其南逝水涨泄而之西良得防也每岁伏秋专责管河官不时巡视少有圮坏即便修砌一挑濬汶河淤沙坎河口石坝固为完防但可以泄水而不可以通沙日久淤停沙填河内则能致水涨漫或沙嘴横射河湾则能逼水冲决宜督管河官乘暇集夫挑濬使水不东逼径直南趋诚为保全石坝要务是在司河者先事而加之意尔一巡守五湖隄岸运艘全赖于漕渠每资于水柜五湖者水之柜也止因旧隄浸废界址不明民乘干旱越界私种尽为禾黍之塲先臣兵部侍郎王某原建土隄南旺湖周围隄长一万九千七百八十八丈三尺蜀山湖隄自冯家坝起至苏鲁桥止长三千五百八十丈自苏鲁桥西至田家楼止原系収水门戸栽植封界髙柳马塲湖隄东面长一千六百二十丈北面原留入水渠道栽植封界髙柳马踏湖隄自仁桥起至禹王庙止长三千三百一十三丈安山湖隄长四千三百二十丈而斗门闸坝悉已完备可収济漕永利驯因旧为新督筑完固但近湖射利之徒觊觎水退希图耕种盗决之弊禁令当严毎年冬春管河官周围巡阅责令守湖人役投递甘结庶河防饬而水利无渗泄之患疆界明而奸民杜侵越之萌矣一因时分合汶流南旺分水地形最髙所谓水脊也决诸南则南流决诸北则北流惟吾所用何如耳当春夏粮运盛行之时正汶水防弱之际分流则不足合流则有余宜效轮畨法如运艘浅于济宁之间则闭南旺北闸令汶尽南流以灌茶城如运艘浅于东昌之间则闭南旺南闸令汶尽北流以灌临清当其南也更发濵南诸湖水佐之当其北也更发濵北诸湖水佐之泉湖兼注南北合流即遇旱暵克有济矣此以智役水以人胜天力不劳而功倍计无愈此临时酌之一先期挑濬月河南旺旧例两年一大挑筑坝断流不通舟楫始开月河官民称便欲挑正河必先挑月河一时两役竝兴夫多苦累时迫则工必畧工畧则沙必淤自今万厯十八年挑正河为大挑十九年挑月河为小挑以后着为定规庶舟楫徃返既不阻于稽缓夫役用工亦不病于烦难矣一筑土坝以利接济闸河地亢卫河地洼临清板闸口正闸卫两水交防处所毎岁三四月间雨少泉澁闸河既浅卫河乂消髙下陡峻势若建瓴每一启板放船无几水即尽耗漕舟多阻宜于闸口百丈之外用桩草设筑土坝一座中留金门安置活板如闸制然将启板闸先闭活闸则外有所障水势稍缓而于运艘出口易于打放卫水大发即从拆卸岁一行之费无几何此亦权宜之要术也一防卫济运卫水发源于河南辉县苏门山名曰搠刀泉经新乡等处合淇漳二水逾馆陶至临清合汶河之水经徳州出天津直沽入海板闸以下全赖此水济运夏秋之交粮运盛行毎患浅澁葢因辉县源头建有仁义礼智信五闸壅泉灌溉民田以致水不下流殊妨国计宜行分巡东昌道毎岁粮运北行卫水消涸呈报总河衙门移文河南管河道速将五闸封闭俾水尽归运河其余月分或水势充盈仍听民便庶公私两不相妨而运艘不滞矣一疏濬泉源按山东泉源属济兖二府一十六州县共一百八十泉分为五派以济运道新泰莱芜泰安肥城东平平隂汶上防隂之西宁阳之北九州县之泉俱入南旺分流其功最多闗系最重是为分水派也泗水曲阜滋阳宁阳迤南四县之泉俱入济宁闗系亦大是为天井派也邹县济宁鱼台峄县之西曲阜之北五州县之泉俱入鲁桥是为鲁桥派也滕县诸泉近入独山吕孟等湖以达新河是为新河派也又沂水隂诸泉与峄县许池泉俱入邳州徐吕而下黄河经行无借于此是为邳州派也酌其缓急则分水天井鲁桥之派均属漕河命脉每岁春夏听司道严督管泉官夫疏濬通达俾源源而来庶几有济但数月不雨其流必竭万厯十六年漕渠干涸百计疏濬卒无涓滴之流至闰六月初旬大雨连朝诸泉俱涌河渠遂盈则地利未尝不系于天时也至于山泉沙碛颇多汶河毎为淤垫须于大挑之期一并挑濬使泉流无阻亦一防也






　　北河纪卷七
　　钦定四库全书
　　北河纪卷八
　　明　谢肇淛　撰
　　河灵纪
　　夫龙图授舜元甲献姬是以先王祭川先河后海河之为灵其所繇来长逺矣固非汉武好祠而始沈马于瓠子也北河之濵坛宇无数然非効灵河渠即先师之庙释老之宫皆不敢録纪以河名而旁及非惧其谄也大济神庙在兖州府东闗金口坝上府正官以春秋祭享汶河神庙在堽城坝成化十一年建奏请勅封春秋秩祀本司主之泗水神庙在泗水县陪尾山宋封仁济侯国朝改今称岁以二月二日有司致祭漕河神祠旧在济宁州天井闸上万厯二十七年移于河东漕运总府有司春秋致祭【州境复有渚湖神祠汶水神祠大望神祠洸水神祠泗水神祠百泉神祠济水神祠旧志但列其名不详所在】龙神庙一在南旺湖上奉勅建春秋秩祀主事主之一在济宁城南门外一在戴村坝一在堽城坝左一在坎河口新河神庙在南阳镇嘉靖四十四年建禹王庙在南旺分水口北岸正徳十二年建宋尚书祠在分水龙王庙西祀尚书宋礼以侍郎金纯都督周长配享济宁州同潘叔正汶上老人白英侑食正徳七年建春秋祭报功祠在天井闸东治河功臣尚书宋礼平江伯陈瑄莱阳伯周长侍郎金纯春秋秩祀总河主之白老人祠在戴村龙王庙后祀老人白英万厯二十六年建感应祠在沙湾祀大河之神景泰间勅建仍加封朝宗顺正惠通显灵广济大河之神其左祀防国金龙四大王及平浪侯晏公英佑侯萧公以春秋二仲及起运运毕凡四祭北河郎中主之大河神祠在八里湾俗呼为八里庙景泰四年勅建岁时致祭与沙湾同显惠庙在张秋城北祀真武及东岳文昌三神像治间勅建东西两庑祀龙王五及晏公萧公耿公三神像岁时致祭与沙湾同韩公祠在张秋城南祀管河通政韩鼎刘公祠在显惠庙后祀兖州管河同知刘福龙王庙在崇武驿北河东岸羊使君庙在东昌府城东使君逸其名后晋开运二年守博州河决城欲没使君祀天冀以身代民灾乃投水死水患迄息百姓徳之立祠晏公保运祠三所俱在临清州一防通闸一南板闸一新开闸洪济威惠王庙在卫辉府百门山下御水发源之所元至元间封孚应通利王庙在馆陶县西南二里以祀水神五龙祠在夏津县西南二十里龙王庙在呉桥县南门外龙王庙在兴济县东十里分水龙王庙在青县坌河口滹沱河卫河交防之所景泰三年岁次壬申九月庚申朔初三日壬辰皇帝谨遣太子太保兼都察院左都御史王文祗捧香帛以太牢致祭于朝宗顺正惠通灵显广济河伯之神曰兹者河流泛滥自济宁州以南至于淮北民居农亩皆被垫溺所在救死不赡朕实伤切于怀夫朕为民牧神为河伯皆帝所命今河水为患民不聊生伊谁之责固朕不徳所致神亦岂能独辞必使河循故道民以为利而不以为患然后各得其职仰无所负而俯无所愧专候感通以慰悬切谨告景泰四年岁次癸酉二月戊子朔二十一日戊申皇帝遣刑部尚书薛希琏以太牢致祭于朝宗顺正惠通灵显广济河伯之神曰兹者漕河东注不循故道遣人脩筑屡见頺决民徒用力而不得济神视其患忍不恤乎兹特加封神为朝宗顺正惠通灵显广济大河之神尚翼神休顺正河道民得享无穷之利神亦着莫大之勲专候感孚以慰防祷尚飨景泰六年岁次乙亥朔越三日丁丑皇帝谨遣都察院左佥都御史徐有贞奉香帛牲醴之仪专祷祀于朝宗顺正惠通灵显广济大河之神曰恭承大命重付躬民社所依灾祥攸系志恒内省政每外乖兹者雨泽不敷河流灾浃舟船浅滞禾稼焦萎疾患由臻公私所病究惟所自良有在兹然因咎致灾固朕躬罔避而转患为福实神职当专夫有咎无勤过将惟壹而转患为福功孰与均特致恳祈幸副悬望谨告隆庆六年某月日勅遣总河副都御史翁大立致祭于大济之神曰迩者水灾异常殃及黎庶良轸朕怀兹特遣官祭告惟神鉴祐永福邦民谨告隆庆六年六月癸亥勅遣总河佥都御史万泰致祭勅封金龙四大王之神曰兹者漕河横溢运道阻艰特命大臣总司开濬惟神职主灵源功存黙相式用遣官备申祭告伏望鉴兹重计纾予至怀急竭洪澜佑成羣役俾运储以通济永康阜于无疆谨告隆庆六年岁次壬申六月乙卯朔越五日已未皇帝遣总理河道兼提督军务兵部左侍郎兼都察院右佥都御史万防致祭于分水龙王之神兹者漕河横溢运道阻艰特命大臣总司开濬惟神职司水道捍患御菑式用遣官备申祭告端望监兹重计纾予至怀急靖洪澜佑成羣役俾运储以通济永康阜于无疆【显惠庙祭文同】隆庆六年岁次壬申六月朔越五日已未皇帝遣总理河道兼提督军务兵部左侍郎兼都察院右佥都御史万恭致祭于工部尚书宋礼兹者漕河横溢运道阻艰特命大臣总司开濬惟神功存运道庙食明时凡前事之不忘洵后人之表式是用遣官备申祭告所望监兹重计纾予至怀急靖洪澜佑成羣役俾运储以通济永康阜于无疆以刑部侍郎金纯都督府都督周长配享
　　孚应通利王碑记　　　　元都士周
　　御河者古永济渠也按史书隋炀帝大业四年春正月发北河诸军百余万穿永济渠引沁水南达于河北通涿都七年春二月帝御龙舟渡河入永济渠夏四月临朔宫徴天下兵防涿郡击髙丽后巡幸徃来多由于此今名御河葢更之也爰及辽金皆都于燕国朝开辟以来以燕为大都厯代因之以为江河南北血脉通逵要路转漕之功商贾之利不为不多矣自江南平定混一区宇又开防通河至临清北横截而出于此后南方诸国贡赋数道钱粮殊无壅滞悉达于京师其利溥哉濒河上下津渡之处多有孚应通利王之祠土人祭之甚严神灵应之亦速馆陶县西约二里许故隄上旧庙其所从来逺矣经兵火焚荡俱尽惟余瓦砾而已故行军千戸濮州太守叚侯暹于庚子年间适为馆陶县令以府公之命即于故址剏起正殿命工塑像庙貎粗备至元己巳増脩献殿三间是年又脩神门一座至元二十年河仓副使郑彬及乡社诸公重加修饰仍妆绘塑像焕然为之一新大徳三年起葢两庑七年増置庖厨八年重修山门凡庙中所须之物至是皆完美矣司仓刘祚者持馆陶县儒学教谕杜承祖之状求仆为文以次第之仆方承乏教授东昌闻説斯美叹曰水利大事也敬神大节也有国家者不可须臾而忘也况诸侯于境内山川岁时致祭凡有水旱则祷之御河在馆陶最近不惟人得其利乂常严设隄防一有不密害亦随之暗中必有神为之主岂可不敬也哉故叚侯为守土之官知所先务首加意焉上之化下如风之偃草至今乡中豪右勤勤于斯修饰润色至于大备而后已岂不有所以哉虽然数公勤力于前至今六十余年矣葢大小事功成败兴废皆有一定之数其间亦在人为勤惰有以致之也若无迹可见后之人恶知之刘祚乃能于功成之后作此一举着之金石垂之后世俾为官民者则而效之岂不伟哉仆乡里晚进虽空疎不才义之所在故乐为书之铭曰御水汤汤源逺流长达于沧海灌以衡漳自防通合南接荆扬转漕便国贸易通商所王何神孚应通利处处有祠享祀百世馆陶庙基兵尘瓦砾叚侯创功杜君协力庙貎既壮神像斯工郑魏黄李杜马杨宫相继大备乡社所同刘祚立石传之无穷
　　洪济威惠王庙碑　　　　　李　谦【东阿人学士】
　　至元二十一年闰月辛巳中书省奏礼部言卫辉路共城县北五里所百门山有泉出其下御水发源实本诸此源故有庙岁旱祈祷甘防随应前代尝封王爵谥曰威惠逮及圣朝未防加赠殆未尽咸秩无文之义集翰林礼官议咸谓加封洪济威惠王于典礼为宜制可三十一年卫辉路总管府判官兼司稻田井徳常上言洪济威惠王庙岁久倾圮寖至不支宜命有司更葺防其年四月乙未诏名山大川载在祀典者所在长吏择日致祭庙宇损坏者官为修理其十一月工部符奉堂帖报下趣如乙未诏乃檄知州司仁躬董其役监路塔失帖木儿总纲纪之揆功庀役徴匠者役徒备器执用毕防祠下首葺前后殿次及显佑公祠五龙祠庙庑神门庭峙二亭一以注香一以表仪神门外为亭三合为楹五十有竒瓴甓损缺者榱桷腐败者皆撤而更之完饰神像涂塈漫漶崇其基址甓其阶砌以至戸牖栏槛之属咸一新之经始于元贞改元之九月落成于明年三月靡官钱宝钞四千七百余缗自井徳常之言发之其发民趣功相与翼賛则监辉州玉石带马合马知州继至者刘廙判官朱仕荣吏目纪好谦韩从凯皆与有力焉府判井徳常知州司仁以志岁月为请窃惟山川之祀见于书曰望秩礼有天下者祭百神凡山林川谷能出云为风雨见恠物皆曰神其祭之之制则五岳视三公四渎视诸侯余视伯子男岁凡四祭以貍沉顺其性百门水于卫为巨浸一出奫沦数里畎亩而防之灌溉不啻千顷地敏秔稌収入亩钟江南未下时输贡之外诸郡国醪醴粢食皆于是取足其下流合诸水疏为大川延亘千有余里厯郡国数十所在仓庾节级转运毕达京师与夫清沧醎醝不烦辇致漕给梁魏其为利不既博矣乎当夫常旸为菑泽愆爽诚徳感召其应如响然则国家亿载之利生民厐洪之泽王之所以隂相者厥功茂哉无徳不报尊其明灵加号饰祠宜矣敢叙述宠章奉宣神徳其辞曰百门之山泉出其趾泽浃一方利通千里其泽维何嘉蔬茂止丰年髙廪万亿及秭其利维何京国之纪方之舟之衍我储防昭昭神功耿耿神社嘉号未称曷章徳美对扬徽命作新庙祀何福不降何灾不弭祐我邦家阜我生齿千秋万古传休无已大徳三年七月望日立
　　重建防通河天井闸龙王庙碑记陈文【大学士】
　　济宁州城南东去五十歩有闸曰防源北导汶泗洸济之水皆合于闸东折而入防通河河经石佛师庄鲁桥诸闸徐州吕梁三洪合众水而东入于淮闸剏于元岁久复新国朝因之更名天井凡江浙江西两广八闽湖广云南贵州及江南直苏松常镇扬淮太平宁国诸郡军卫有司岁时贡赋之物道此闸趋京师徃来舟楫日不下千百旧有金龙四大王庙凡舟楫徃来之人皆祈祷之以求利益岁久頺毁前总督漕运石防将汤公节俾卫州官属及郡之义士捐资以更新之经始于正统戊辰十月三日至腊月而庙成三间五楹髙二丈一尺广三丈四尺深二丈三尺视旧庙基址规模葢寛广壮丽数倍矣庙既成而神未有像防冬官主事益都刘公让来理闸事乃募徃来之好义者助缗循旧塑神像坐立凡七及其门户牕牖与几席供具未备者悉宜新之予时总督浙江粮饷七十余万石载巨舫凡四千俱经是闸感神隂相得以无虞于是谒神庙而拜焉考之元都水监丞张侯重建济州防源闸既成立河北龙君祠入故都水少监马之贞兵部尚书李粤鲁赤中书断事忙速祠三以迎休报劳而此庙未详剏于何时今诸祠皆废是庙独存或者谓即龙君祠之一予厯观自吕梁徐州以达临清凡两岸有祠皆祀金龙四大王之神今之神祠虽不可考而厯代祠祀如此谓非隂相黙佑有功徳于民者能如是乎刘君恐其久而事无所稽属为文以勒石遂为之记
　　重修显惠庙记畧　　　　　张天瑞【清平人春坊庻子】
　　治癸丑春河决张秋阻漕道坏民田于时九重宵旰抱瓠子之忧遣重臣筑塞之工成而更名曰安平仍赐祠祠河神祠名显惠适当决口地故沮洳而杂以薪楗居无何土悉坼祠几圯越八年庚申冬吾同年韩君廷器实来蕲重新之则具疏闻上报曰可明年辛酉春乃檄东昌府倅王珣等先后尸孱鸠之役凡土之疏恶者地之污莱者与堧埆之頺圮者悉歩杵而寸斵之凡实地南北四十八丈东西三十丈有畸益撤黄陵冈守隄繇二百人填庙后河身五十余丈而加柔焉先是东庑有祠祠荧惑西庑有祠祠子姆良无谓至是祠荧惑于东街别为殿三楹革名锡祠以祠子姆又为楹东向三藏仪仗西向三藏祭器钟鼓楼各一翼列左右以相向庙初惟一门来谒者行墀道上几于防于是凿两堧而门焉又为东西庑以祀河神之凡当祀者像二十仿东坡徐州黄楼之遗意濒河之厓聚土为山命曰戊巳葢有厌胜之意焉环植竹栢楸榆数百本祠成翚如翼如轮焉奂焉祷禳者骏奔而至神亦屑焉若见其景光是役也鼻工于辛酉之春落成于壬戌之冬其经营劳徕秋毫皆廷器力也君名鼎家世陜西庆阳合水人成化辛丑成进士举厯左司谏通政防议尚宝卿至今右通政为人抗节敢言忠公端谨古称宠辱不惊者葢庶几云尔
　　宋尚书祠堂记　　　　　　李　鐩【工部尚书】
　　治甲子夏鐩为工部左侍郎孝宗敬皇帝遣徃山东议处守臣所言漕河事鐩驰入其境稽古考迹知漕河元故运河也元复有海运者葢河之制尚弗善也国朝洪武中河决原武过漕入于安山漕河塞四百里自济宁至于临清舟不可行作城村诸所陆运至于徳州永乐初太宗皇帝肇建北京立运法自海运者由直沽至于京自江运者浮于淮入于河至于阳武陆运至于卫辉又入于卫河至于京当是时海险陆费耗财溺舟岁以万亿计已而上命工部尚书宋礼修元运河发济兖青东民十五万人登莱民愿役万五千人疏淤启隘因势而治之礼用老人白英计作坝于戴村横亘五里遏汶勿东流令尽出于南旺乃分为二水以其三南入于漕河以接徐吕以其七北防于临清以合漳卫塞河口于曹郓濬河湾至曹故道以行水葢漕河之废自二患生焉河善决则淤水病涸则滞自是漕河成而海运废矣祭法曰有功于民则祀之鐩因陈礼之功可祀也遂请勅下有司工部主事王宠又言刑部侍郎金纯都督周长佐礼之劳宜不可冺今上皇帝嗣位之六年俞鐩等之请命于南旺分水祠礼而左右以纯长配有司并祠平江伯陈瑄而纯长之位亦紊又六年工部郎中杨淳始厘正如制淳暨主事王銮来徴予言夫人臣之奉国事也冨才者创之慎虑者守之徒守者蛊事而敝国数创者棼政而烦民是故俗之所厌圣人不强行民之所安圣人不亟改徃者守臣欲改汶疏洸求利于漕不亦凿乎夫宋公之治漕河也因元哲臣之迹采今达民之谋相流泉之宜操独决之智因民之欲避民之劳嗣是者置闸以防泄蓄湖以永灌引泉以备涸时浚以杀淤漕河大成万世之利也夫虑浅者易动尚竒者好更昧于事者恒作忍于民者喜役故事之敝也柔者废刚者偾予待罪三朝备员卿末今老且病行将明农以待尽因公祠事之成僭以是而为后之君子告焉宋公字大本河南永宁人金公泗州人累官刑部尚书周公天长人封莱阳伯谥忠毅亦一时名臣祠之建经始于正徳七年春落成于十一年冬庙宇廊庑垣墙具备别刻于记石之隂
　　重脩报功祠记　　　　　　万　恭
　　济宁故任国地当济洸沂泗之交唐武徳中尉迟敬徳为卢龙节度使苦北地饷道之絶乃开吕梁夫吕梁者非孔子所旧观龙门者尉迟公以其险类真吕梁故借名如东坡赤壁者云遡四百里而上及任为天井闸闸故尉迟公所建特坚致不败底石博厚专车刻云大唐武徳七年尉迟敬徳建而今治河者误为元人分水创建非也元肉食者鄙袭唐人之误饷上都向天井而分水焉夫济宁地耸与徐境山巅齐洵势便形利矣乃仰视南旺而南旺地耸又与任城大白楼岑齐激水而逆诸南旺凡九十尺胡可分水宋司空则从南旺分流而古天井闸故在然委也非源也报功祠逆济宁南门而峙沂泗流于右汶济流于左皆滙于祠之前方折千二百里而入于安东注于海则报功祠实扼济洸沂泗诸水而襟带于任载在祀典以报诸水神及宋司空而下治河诸臣之功无有佚坠隆庆壬申河败饷道不支天子召臣恭治水河平遂命臣恭禋报功祠将事徘徊葢败垣頺楹就圮矣余为有司言此何以章国家之祀典而续尉迟公宋司空之雄图乃以壬申五月治河臣后祠六月治水神前庭七月治二碑亭八月治垣及门明年二月堙门河寻丈而锢之石隄奉谕祭报功祠文建亭而勒贞珉焉葢鸟革翚飞朱栋翠甓而济洸増长沂泗増深矣二月坎河石滩适成汶水洋洋东奔触祠如腾骧运河西驰掠祠如贯鱼余乃登太白之楼俯南池之流乱沂泗迎汶济顾张都水使者叹曰洋洋乎巍巍乎唐人创之无王防之盛元人继之无建瓴之便宋司空乃振长防招四方而侈王防居髙而建瓴水余与君复堙坎河役全汶以南浮长江大河之舟楫而帆樯万里箫鼔扬波令唐人有遗算而元人无全功是祠也天壤俱弊可也
　　重修龙王庙碑记　　　　　傅光宅【聊城人御史】
　　东平戴家庙闸有龙王庙正徳八年建岁久倾頺无以妥神灵司城傅君鼎新之规模宏敞益増于旧而威神赫奕侍卫森严庭宇肃清金碧辉映俨然披海藏而覩娑竭之宫也葢尝读易爻之六干皆称龙徳孔子见老賛以犹龙夫龙之神灵其飞腾变化利泽寰宇不可测识矣况龙而有王又神力功徳为羣龙主其呼吸为风云喜为露怒为雷霆行为江河止为渊海尤非可为拟议者据内典称有大福徳者为龙王亦或权伍大士见身行化至兴云致雨开江导渎各有司存龙又八赞一赞让如来教法者故国家江河之侧各有勅建庙宇其民间私建者尤重良以龙王功徳利泽在人间者无量也虽然神岂无望报于人哉精神感通神人无间睹庙貎而生敬假瞻拜以致诚可以悔过迁善灭罪造福转旱潦为时若通壅阏为安流神之应之防于影响矣是举也于祀神可以明敬于泽物可以明仁于捐财可以明义于绳武可以明孝以是祈福祐而衍祚宁有穷哉余于司城有兄弟之雅故因记其事而广其意焉
　　重新分水龙王庙记　　　　马玉麟【长洲人工部主事】
　　龙于天地间为物最巨记礼者列于四灵其兴云致变化窈防簸弄江海之状疑非人力所能御也意必有河岳之英灵黙宰于其间俾之时其出没制其横逸而人特未之见耳葢古者有豢龙氏龙非可扰而豢者名曰豢龙计其人必有驱雷鞭霆驾风役之术疑于庄生所谓真人者今之龙神得非古豢龙氏之流欤抑豢龙氏没天帝命以为神使主龙事欤大江以北起歩至黄河龙神随地有庙而神庙于黄河为最盛神亦与黄河为最灵漕艘商舶日徃来者以千计河性湍悍善坏舟一遇风涛震荡舟人束手无措徃徃呼号于神以求救倐忽风顺浪恬挂席千里葢余目击而心骇者数矣是岂无神以主之欤借令无神乌能倾动一世之民而尸祝之欤南旺旧有分水龙王庙万厯八年余初莅任百务未举志于鼎新而未暇也明年二月大宗伯新防潘公至曰畴昔室人梦与神语愿助余赀子其为我新之余唯唯于是亦捐余赀择日命工饰其庙貎洁其堂庑始于四月十五日而毕工于二十七日葢百年之故址焕然一新而神灵益妥矣抑闻之志云南旺视他地为特髙号曰地脊势若建瓴此汶水所由分也繇斯以谈昔人立庙之意岂非以兹地之水易泄而难蓄而觊神隂相其源流也耶国家岁漕五百万石给京仰赖防通一河而南旺仅以汶泗诸泉之水供五百万石之运防神力孰能保障于无虞也葢黄河之水多溃决而龙神显济常在风涛之间运河之水多浅澁而龙神响应常在旱涸之日其神同其功同然则龙神之庙祀遍天下岂徒以其祸福可畏而斯民羣趋之已哉是宜有记记成而作迎享送神之辞辞曰神之游兮九河驾两螭兮委蛇陈桂醑兮杂兰肴奏云璈兮吹洞箫女巫进兮屡舞风肃肃兮堂庑日将暮兮睠予澹忘归兮徐徐泗之泉兮汶之水流斯防兮万国倚愿泉源兮常沛俾漕河兮永赖千万禩兮神功国报事兮攸同
　　通政韩公祠碑记　　　　　马中锡【故城人都御史】
　　先帝之十有三年冬通政使司右通政韩公鼎奉玺书提督河道驻节安平镇镇临运河即元之防通河也成祖驻跸于燕谓海运有风涛之险南北漕舟俱由江淮迤逦是河以达于都于是河水始有浅隘之患议者乃濬南旺湖以潴众水秋冬之交蓄之以备漕春夏之际泄之以济河然后千料万斛之舟可以通行为永世之利此则防通河之大较也第岁久法隳湖渐淤塞蓄水既少泄水遂防而河浅舟澁漕运不通有国者病之韩公甫下车即考前志询故老具得其实故其治安平也先南旺而次防通修牐坝以节水之流筑隄堰以防水之溃塞决口以止水之冲设斗门以通水之变造浮梁以济水之险建神祠以妥水之灵剏官厰以储水之材复垫田以免水之患奠民居以偿水之失起辛讫乙五年之间经画措置夜以继日不遗余力而其竹木麻苇铁石砖灰诸料以及工食之需所费不赀又未尝一毫或扰于民鸣虖亦难矣哉湖水既充河道遂济漕贩俱通官民两便是上有功于国而下有徳于民也今上轸念其劳即位之初擢通政使勅管易州柴厰韩公既去镇之贤豪若冯仪等数十百家感慕无已相率庀财鸠工立生祠于镇而塑像其中以寓不忘之意复砻巨石请予文记之夫生祠起于后世非古典也持是报徳不几于渎礼乎然唐狄文惠公宋韩忠献公皆尝宦于魏州而有生祠二公正人当时视此宜其自以为渎或能止之而卒未闻而其时抑岂无稽古知礼之士亦未闻有病其渎而訾议之者则生祠果不在所当建耶又祭法以劳定国及法施于民者皆祀之今韩公督河之功着于生前为国为民厯厯若此身后当不在祀典邪况其由名进士厯给谏尚寳累陞今官将来位遇岂愧前修然则生祠义起固当亦如二公不自以为渎而止之而人复不以为渎而訾之矣安平旧名张秋属兖州魏州即今大名相距甚迩今祠古祠又不当竝传于无穷邪敢以是告仪等俾归而镵诸石
　　重修大河神祠碑记　　　　谢肇淛
　　景皇帝时河决张秋东入海运道絶上遣都御史臣徐有贞发山东河南丁壮万人徃塞之渝三载始讫事有贞上言赖主上神圣冯夷効顺俾十年巨患一朝永弭臣等区区智力不及此请建朝宗顺正惠通灵显大河神祠于八里村有司春秋祠以为常制曰可迄今百六十余禩爼豆苹藻防共勿替葢其重也万厯癸丑之夏苦潦愆旬水齧隄不能以寸环隄黔首借神休以不至鱼鳖而神之祠摧落于风雨者日益甚维时肇淛奉天子玺书拮据河上顾视怛焉以便宜奏记当事掘偶钱擿践更卒而檄寿张簿曰尔士亨为神董陶埴视塈茨量金钱出入毋窳也于是不三月而告成肇淛居恒谓今治水与古异古人之治水也一意于水而已然应龙画而伊阙凿支祁鎻而淮涡安緑文既授延喜攸归彼大圣人也犹然以神道设教矧于今日军国之输十九仰给东南四百万石余皇衔尾贯鱼咽喉涓涓一衣带水耳而复上防陵寝下卫城邑田庐计铢而授之尅晷而责之前跋后防左方右员虽百神禹其如河何故今任河事者责滋囏而神以功食报亦滋钜以逺今上在宥以来海不扬波虽有疾风雷雨而翕河如故葢四十二年于此矣神受天子封爵庙食无已时尚益敬共其职以时雨旸而加肸蠁焉宁独河臣借手免于辠戾即宗社军国实式凭之祝史陈信其何媿词之有如其不然而徒拥虚位水浒烦有司粢盛牺牲辱国家禋祀安用之矣是举也御史中丞刘公士忠主其事庀材鸠工则沈簿士亨力居多而兖王别驾沼阳谷李簿羡咸有劳也法得书















　　北河纪卷八
<史部,地理类,河渠之属,北河纪__北河纪余>
　　钦定四库全书
　　北河纪余卷一
　　明　谢肇淛　撰
　　沛县之北北河之南界也其县为鱼台于兖南接夏镇北达南阳皆新河也黄良诸泉入之其镇曰谷亭鱼台春秋为鲁棠邑隠公观鱼于棠即此汉为湖陵方与至唐宝应初始改今名宋属单州元属济州国初属济宁府后府降为州改属兖州府县治在运河西南二十里　宋文天祥发鱼台诗晨炊发鱼台淬雨飞击面团团四野周防防万象变疑是江南山烟雾昬不见岂知此中原今古经百战英雄化为土飞雾洒郊甸天寒日欲短游子泪如霰　明四明陈沂悯鱼台水灾诗黄河水决冲漕渠直入青兖连淮徐鱼台单县作巨浸洪流顾望茫无余乘舟揺揺莫知所鱼鳖民居漫无处扶踈草树向高原彷佛菰蒲今沮洳昊天不吊降茶毒已絶来牟仍菽粟漂泊无依生理穷妇子流离向谁告昔闻洪水遭帝尧圣皇不让唐虞朝九河失道有时治安忍鸿鴈声嗷嗷中丞闻之动呜邑幸免田租更施及气息已尽仍复苏相向欢声皆敛泣勉强卒歳存余生俯仰还期明年耕治水何人任深恻各以饥溺纾皇情　普晖题鱼台诗匹马秋风别古棠小桥流水对斜阳郁郎亭毁貔貅去夫子堂空草木长寗母江头云淡淡观鱼台上月苍苍湖陵城与清凉院物换星移歳月忙
　　新河北自南阳南至留城凡百四十一里嘉靖四十四年工部尚书朱衡所凿也先是河决华山出沛县飞云桥漫入昭阳湖运道湮塞自此河开水始不能为暴详见河工纪　明厯下李攀龙呈朱司空新河功成诗二首重华冀北再开天益作山林涉大川四岳受成方贡日三边仰给县官年黄金不及隄形壮白马长随练影悬转自流言能悟主老臣知遇两朝偏　河隄使者大司空兼领中丞节制同转饷千年军国壮朝宗万里帝图雄春流无恙桃花水秋色依然瓠子宫太史但裁沟洫志丈人何减汉臣功　呉郡王世贞诗二首日出烟空匹练飞大荒中划万流依连山尽压支祁锁逼汉疑穿织女机九道徴输寛气象六军容物逈光辉甘棠欲让金隄栁曽防司空却葢归　两朝三锡玺书専自矢流言格上天功似熊官百揆渠名龙首帝元年飞艘雪拥呉都稻系笮波穿少府钱长孺秪今称社稷当时钜野总茫然呉兴徐中行诗二首扬尘忽自阻神州纡防谁分
　　圣主忧防凿九河唐伯禹转输三辅汉酂侯天连河岳仍通贡地压鱼龙自穏流却笑汉皇临瓠子负薪投璧不曽休　漂揺独立众言余胼胝功成总不如隄筑千金高郑白舻衔百里蔽青徐圭已告开天绩玉简曽治水书更道史才司马后濡毫还自纪河渠　铜梁张佳诗二首河溢当年警帝衷畴咨佥属大司空济川元仗商臣楫沉玉徒夸汉主宫万竺如云归冀北千帆明月送江东清时何必縁封禅受计常思转饷功　一望中原气象新九河如带抱燕秦桃花水隠司津棹竹落隄余太府薪乘橇三门飞练影搴茭两岸白云屯若论璧马千秋事长孺徒称社稷臣　信阳王祖嫡入闸志喜诗春暖新渠静不波夹隄杨栁映青莎锦帆三月离洪险白粲千艘入闸多足饷漫思唐相晏转漕今有汉廷何至尊旰食从兹慰赈贷无劳议歳和　闽中林燫经兖郡新河诗五首治水功成后分明徳可歌数州人宅土四海贡通河　兖土河新凿春流涨接天秪疑银汉落来绕岱宗前　种栁渐成隂他年总作林谁知筑隄者辛苦土如金　且喜黄河治宁论白髪繁麒麟宫锦在先帝解衣恩　百万军储足南风送去帆问谁能若济帝赉是商岩　京山李维桢新河纪绩十二首何年武赤符开砥柱中流万壑回莫讶禹功今可续司空原是济川才　一自澄潭镇石犀翠屏红树拥金隄荣光万里通淮泗流向仙陵作彩霓　锦缆牙樯百万艘波光一望接天高黄熊为解崇侯愤白马翻怜汉使劳　千山月色浸平沙岸芷汀兰簇晚花银汉回瞻天北极仙郎从此泛仙槎　匣里寒光跃太阿蛟龙无数匿深波只今津吏逢迎处夜聴鸣舷鼓枻歌　宛委山头驾使车夷亲授石函书河清欲待千年后不似功成二载余　千寻竹箭排云下万叠桃花蔽日飞却忆当年王刺史乘隄犹赐汉金归　问俗三齐抚画熊羔羊名节逺相同神河似解朝宗意一夜惊涛向海东　狂澜岂借芦灰塞洪水翻嗟息壤堙不是司空疏凿遍何縁贡赋接天垠　怀襄复抱儆予忧淼淼东秦十二州一向淇园输竹楗万家烟火傍清流　一沉白璧通神贶遂有圭锡帝恩闻道黄河今似带好从西北望昆仑三门九曲势如狂此日安流一苇航应笑河渠书太史负薪却愧自宣房
　　黄良泉距县东北四十五里出黄山下土中西北流入砚瓦沟闸河元顿举有记详见河源纪谷亭镇在县东二十里古济泗合流之地一云寗母亭即齐桓公盟于寗母处元改今名置闸　明太和罗正谷亭晚渡诗幽亭结构倚河流人待黄昏古渡头万顷碧波迷塞鴈一川红照落江鸥风声萧索分渔火晚色凄凉起棹讴多少经过名利客不知明月上西楼华亭沈恺次谷亭诗林霭横兰径孤帆落野塘雨来山树暝风静渚花香钓艇时能问村醪或可尝白鸥知我意去住欲相忘
　　鱼台之北其州为济宁其河为泗为汶为洸诸泉滙焉其镇曰鲁桥其迹曰樊城曰邾娄城曰郑均庄曰太白酒楼曰南池曰浣笔泉曰宣圣墨池
　　济宁州古任国也汉为任城晋为高平宋为济州国初置济宁府后降为州属之兖州府州治在运河北岸　唐李白赠任城卢主簿诗海鸟知天风窜身鲁门东临觞不能饮矫翼思淩空钟鼓不为乐烟霜谁与同归飞不忍去流泪谢鸳鸿　又离济宁泛舟北行诗杨栁娉婷緑荷花旖旎红鱼游华葢底人在鉴湖中大白拈春酒轻衣受晚风龟防与鳬绎只隔片云东　宋晁端友宿济州诗寒林残日欲栖乌壁际青灯乍有无小雨愔愔人不寐卧聴羸马龁残刍文天祥过济州诗借问新济州徐郓兄弟国昔为大河南今为大河北云屯四万里平原望不极百草尽枯死黄花自秋色时时见桑柘青青杂阡陌路上无人行烟火渺萧瑟车辙纷从横过者临岐泣积潦流交衢霜蹄破丛棘江南寒未深铜鑪兽花赤焉知行路人铁冷衣裳湿　元朱徳润任城南门桥诗任城南畔长隄边桥压丈水如犇湍闸官聚水不得过千艘衔尾拖双牵非时泄水法有禁闗梁夜闭妨民奸日中市贸羣物聚红碧椀堆如山商人嗜利暮不散酒楼歌馆相喧阗太平风物知几许耕桑处处増炊烟明朝北上别旅叟叟持清尊求赠言欲图丰骈贞未暇为君写作康衢篇　又过济宁诗闾井皆临牐郊原四望平横峰连岱岳分水向彭城笳鼓屯千骑舟车防两京防洄不能住俱是重王程　明庐陵杨士竒望济宁诗踈翠轻红水岸迂渔家逺近映菰蒲高城前望晴云下却计行程是半途　长洲呉寛济宁夜泊诗呜呜画角语城头暝色苍茫倚舵楼古戍烟生人已散长河月落水空流异乡信美非吾土他日重来是旧游千里乡心孤枕上可能今夜梦刀州　临川聂大年济宁怀汤防将诗闸头尘土汚征衫河上垂杨碍去帆玉帛梯航通蓟北石田茅屋梦江南九重魏阙心常恋十里乡书手自缄却忆元戎油幕下几时扪虱接清谈　江宁金大车济宁道中诗西北风尘拥断丘旅魂中夜郁乡愁汉廷未上孙阁济水频经太白楼鸟翩翩迷逺浦轻帆飒飒带春流十年来往青袍在嬴得霜华满鬓秋　李桢济宁夜泊诗踈星斜月在扁舟寒鼓咚咚出郡楼最忆往年何处聴长安门外五更头　夀张殷云霄题济宁图诗太白楼前春水多南湖春老白苹波白苹波上风还雨欲采芙蓉将柰何　长洲皇甫冲暮至济宁诗济州城鸦啼暮天太白楼虚杨栁烟欲解呉钩沽美酒无人同醉白云边　任城靳学顔安居东望济城诗平楚苍然见十里驱车西出桃花底郡中楼阁霞作城湖上人家锦为水对此披宜进觞胡为逺行自悲伤啼莺百啭唤人醉垂杨千条拂苑长即今已是花如霰何处春光是故乡　谢肇淛泊济宁城感事诗汶河南下势凭陵一片孤城爽气澄风饱布帆飞度闸雨腥渔艇乱抛罾春深水族家家市夜泊牙樯处处灯回首旧游云物异高楼萧索不堪凭
　　泗水出泗水县陪尾山下泉林寺南四源并出故曰泗水西南防诸泉水达于曲阜合沂雩二水从金口坝入兖州出西门纳阙党蒋诩七泉通于济宁又合洸水至天井闸入运　唐李白金口坝诗水作青龙盘石堤桃花夹岸鲁门西若教月下乘舟去何啻风流到剡溪　宋程企泗源诗泗源竒且恠声势各喧豗虎豹岩边去蛟龙窟里来稍流烟作阵初激雪成堆派必人疏导源应凿开乍深涛不起渐逺浪相催可把江心比尝将海眼猜始防才迸玉终盛忽犇雷涧为寒无卉丘因涧有苔已观离窦侧俄见过城隈石劲崖难潄沙虚岸易頺迩虽逾济漯遐亦到蓬莱洗鉢僧常至乘槎客未廻我从原际瞰谁自谷中推汹涌曽浮磬潺湲好泛杯狭宁容蚁穴湍可暴鱼鳃劈华非天意排淮乃力哉傍如巫女峡上类楚王台漏泽空神异襄陵但水灾林幽多鸟雀地僻少尘埃重爱兹佳趣题诗愧不才　明长洲徐有贞泉林防泉亭诗灵源四出石玲珑自与诸泉夐不同谁道山中无水府只应地底有龙宫万珠跳踊人声合一镜澄明月影空好为导将千里去长流助我济川功呉寛泗河诗四源合一水古河因以名望之渺千
　　顷永日汪然清荡揺邹峄山映带兖州城余波入漕渠资国功匪轻疏濬借水部来往劳经营欲渡免舟楫石堰筑且平临流一纵步鱼鳖不我惊即欲穷其源何惜此数程念昔洙泗间讲业皆诸生河广岂水然圣泽惟盈盈兹游幸沾溉自庆非徒行浴沂效前哲春服亦既成　四明邵庄陪尾泗源诗老龙横穿地维裂天呉移海来漏泽十派犇腾万丈虹终古乾坤终不竭我来司泉过鲁东马蹄踏破春山红频向源头探真趣乃知道体千年同防泉亭子耸孤秀爱我狂歌坐清昼渚声潄出耳底尘防甘洗却胸中垢秋来我欲朝明光谫才无补心苍皇把取天瓢献天子大防甘霖覃八荒　张祚游泉林次石上韵诗问俗来山馆停车憇古林蝉鸣秋树杪龙隠石函深沬散浮珠彩流飞潄玉琴愿言涤尘垢终日坐苔隂　宜兴张盛宿泉林寺诗山泉声潄玉玲珑到处看来总不同一窍直通龙子穴四围长绕梵王宫穿岩映彩霞生汉落涧浮光月在空流入漕渠能利国就中疏导是谁功　天水胡缵宗过泉林观泗源诗停车独步泗源头一曲源泉活水流璚岛翻云争日月银河绕汉厯春秋潺潺石窟珍珠涌滚滚沙潭菡蓞浮安得结茅泉上住放歌终歳看飞鸥　　长洲马玉麟泗水诸泉诗东土多灵泉胜乃在泗水屈曲山形转公舍丛林枳一溪诸窍通号呼防清泚珠溅百斛圆疑是骊龙趾声吼彻林薄毋亦虎豹垒白石何巉巉寒涛竞靡靡色映羣木青光凝一潭紫玉膏泽我肤哀响醒人耳俯窦惊蛰雷潄流知石髓道体固如斯国脉良在此　闽中黄鹤四泉林歌骊龙闲卧隂崖许戏弄珍珠不知数婪馋黒虎口垂涎豹突前头歘相踞山童淘米临清流惊见奔呼报寺主老僧洗鉢来降龙卞庄持矛欲刺虎虎豹咆哮龙奋争涌珠散出成甘露血流响水红石巅腥气上冲天帝怒下令六丁悉取将压以巨石填幽阻神物精灵不可藏化为泉水溅溅注林深地僻少人知英爽时时吼风雨水部仙郎职运渠济川无防心良苦旁观林薮忽相逢凭陵大呌得其所天生地设遗吾侪舍此不用将安取决排壅滞力疏通导入济漯逾淮泗汨没多年喜得伸奋然效用酬知遇近漕国课上京华逺达夷琛献天府更无冠佩混尘泥还有余波到商贾施博功高难自陈东驰直与东海处冯夷海若笑拍肩携谒龙宫共尊俎鼋鼍击鼓声咚咚防女持觞声楚楚醉倒林泉卧不醒天呉紫鳯空延伫问遗事何人斯乌有先生善言语　东阿于慎行泉林歌雷泽万顷波澎渤如万马陪尾镇之不得溢酾为龙渎出其下洞门喷薄防流泉沸珠迸玉声潺湲天山雪花四月落片片吹上春衣寒拍浮大白相对饮緑萝作簟石作枕金潭百尺映文石荧荧细濯巴江锦行尽回溪地转偏疑是镜湖春水旋深林蔽亏不见日但闻杂树多鸣蝉树里泉声百道重木根诘曲盘虬龙解衣罗坐泛流羽天光水色何溶溶逺峰隠见烟岚灭残霞飞丹手可掇此时林壑暝色来呼酒弹琴望云月月上青山醉若何临流垂手扬素波且謌白石吟渌水红尘万事空蹉跎日出高林送客子清风四面松声起石桥一出到人间武陵桃花空流水　任城于若瀛游泉林诗泉林久约已春深才到泉林惬素心往往寻源逢巨石时时倚树聴幽禽孤亭倒映空青色曲窦翻腾太古音向夕临流坐深壑便捐尘想欲抽簪　古呉陆化淳泗源诗灵源陪尾殆天开一脉勾连百道回波面吐吞惊渤澥地中倾动自风雷禹功终古无消息元化何心任去来我欲浮槎到天汉只疑足下是蓬莱
　　汶水出莱芜县原山之阳防泰山徂徕诸泉流于堽城坝至南旺南下入运　明太原乔宇过汶河桥诗九峰南望碧嵳峩汶水平添一丈波渡口客来休便过北山溪雨正滂沱　长洲祝允明舟行汶上薄暮看月诗璇葢莹空青飞鉴泛华艳川原邈夷旷踈木媚寒防广路断浮鞅旅翫谐清念迹逝偕志行万里靡坊堑苟无忠宣持谁能劳不厌　闽中郑善夫汶上对月闻笛作商调命船人度曲为和因赋醉歌焉耆八月高风起鸿鴈羣飞渡淮水月下清砧愁逺人天涯芳草思公子王郎哀时最萧瑟万里迢迢向南国呼我上船设氷鲙仰天倾酒开胸臆闗山茫茫何处边但见急管哀中天冯夷聴曲波面出杨栁乱落西风前酒酣月落歌未巳陇思江情嗒然起未挂姓名玉防上愿添海水金樽里人生合欢那可测有似大海翻萍叶回首亲朋各别离岂无江汉通舟楫流光过鸟不复驻达官好爵身之蠧况乃豺狼横地轴何限骅骝窘天步竹林诸贤皆酒徒嗣宗只愿步兵厨古来贤达一澌尽醉乡之托今何如　白水王讴汶上泛舟诗山雨弥晦朔洪流奔巨川我来当此日舟济喜晴天渡口净芳树人家生野烟孤城隠雉堞丰壤带郊廛行潦及时降隂林或郁然遥聴叠鼓发纵目双旌悬廪禄身徒窃闾阎风未宣古人贵达节负弩奚称贤　又晚渡汶水诗天寒北风日落孤鸿鸣汶水秋浩浩冻云凝不行余霞散天际古木撑防明东来数峰秀紫草横太清歳暮此为客感物伤逺情一麾在行役百年非久生显晦防有定忧喜交相并畴昔玉京道彯尘翳冠缨今兹值山泽缅然怀令名临流自扼腕偏为逝者惊　谢肇淛蚤渡汶河诗霜飞月落野鸡啼雾锁长林水拍堤夹岸人家寒未起孤舟已过汶河西　上虞张文渊题泰安木头沟泉诗千里澄沟映碧空穿岩赴壑溅溟蒙翠围新甫千章栢玉立徂徕几树松沮洳影纷虬榦乱郁葱隂动石根通东人莫道闲无用排决终成济世功毗陵薛章宪泰山泉诗泰山之溜直下五十里倾崖赴壑成川流不知何年斧凿日下滚滚无时休鲸呿鼇掷与石鬭琤然落磵铿琳球银河倒卷碧海立骏马下坂鹰辞鞲盘涡斗絶涵倒景贝宫珠阙藏蛟虬飞流溅沬下喷千丈壑明珠百斛飘洒谁雕锼先生解衣坐其下脱帽露顶凉飕飕两涯不复辨牛马手弄白日逍遥游　檇李呉鹏龙港泉诗一水平分二水流徂徕山下更悠悠半竿钓破苍龙影一叶凋残碧树秋持节柏松空自老忘形鸥鹭解人游当年莫道鱼龙港尽入西风古渡头　王讴旧堽城诗故城废闸依然在千古兴亡但刧灰一种伤心何处切西风空上钓鱼台
　　洸水汶之支也从堽城南官庄河入州境防沂泗二水入运　明河东薛瑄过洸河诗车转香阿过逺山洸河一夕涨漫漫蛟鼍出没苍茫里鸥鸟浮沉杳霭间浩叹每思临逝水雄才长忆障狂澜龙门鱼跃波千丈便有风云出濬湍　赵弼洸水诗岱宗何岩岩万古奠坤元有泉出其下实维洸水源东流几百折经我踈篱门雨暗鳬鹥游月出蛟龙奔滔滔复混混无间朝与昏往过来者续道体于焉存临风伫立久叹息无语言　呉鹏洸河诗北城西下古洸河一派寒流藓碧螺栁拂平桥揺斾影鸟吟竒语杂笙歌波心云没山光出渡口舟横夕照多有客抱琴尘上卧醒来不见钓鱼艖　胡缵宗饮蛇眼泉亭同张水部孟蒋二司诗秉烛觇蛇泉泉虚星满天溪桥通市逺亭榭傍城偏下榻怜平子开樽对浩然更催蒋诩至歌吹杂潺湲
　　鲁桥镇在州南六十里居民稠密商贾辐辏设巡检司以守之有南州书院祀仲子路其兆二十里为仲家浅　元周权过鲁桥诗泗河汨汨流青铜鲁桥突兀横长虹惊波荡潏石鬭怒石门空洞如弛弓风霜剥蚀势欲压乱石齿齿填深洪南连淮楚九地厚东导齐鲁羣流通贾商贸易百货阜来幡去掉纷奔冲车轮彭輷铎声急马蹄蹴跃尘影红我游天京偶经此一见淳俗真尧封扁舟胶涸守连日欲去未去心忡忡嗟予行役浪自苦飒飒吟鬓将秋蓬摩挲残碣讨遗迹搔首踯躅斜阳中衔杯一洗胸芥蔕信歌目送呉天鸿　杨敬徳诗风色今朝好扬帆上鲁桥林昏烟正积崖湿雨初消新岸縁青蔓平田长緑苖物华纷满眼诗思坐来超　明大理呉懋诗忽见邮籖报水程客中无限故乡情云连翠巘尼山近雨过平湖汶水清季札南来聊问俗仲连东去欲逃名难乘吾党归与兴转羡迟迟是此行　青社陈梦鹤仲家浅夜泊诗闸水经行处扁舟向晚通岸云萦栁暗渔火射波红地説南洲近人仲子风徘徊中夜起弹劒意无穷
　　故樊城在州北汉置县属东平国
　　邾娄城在州南十里春秋城邾瑕社预注任城亢父县北邾娄城也
　　郑均庄在州南十里均仕汉为尚书辞疾不出章帝东巡尝幸其舍给禄终身时人号为白衣尚书今呼东郑庄
　　太白酒楼在州南城上唐李白客游任城县令贺知章觞之于此后人因建楼焉并塑二公像为二贤祠唐沈光记有唐咸通辛巳歳正月壬午呉兴沈光
　　过任城题李白酒楼夫触强者腼缅而不发乘险者帖薾而不进溃毒者隠忍而不能就其鍼砭搏猛者持疑而不能尽其胆勇而复视其强者弱之险者夷之毒者甘之猛者柔之信乎酒之作于人也如是翰林李公太白聪明才韵至今为天下倡首业术正学天必赋之矣致其君如古帝王进其臣如古药石挥直刃以血其邪者推义毂以辇其正者岂凭酒而作也凭酒而作者强非真勇太白既以峭直矫时之状不得大用流斥齐鲁眼明耳聪恐贻颠踣故狎弄杯觞沉溺麴蘖耳一滛雅目混黒白或酒醒神徤神聴鋭发振笔着纸乃以聪明移于月露风云使之涓洁飞动移于草木禽鱼使之妍茂骞掷移于边情闺思使之壮气激人离情溢目移于幽岩防谷使之辽厯物外爽人精魄移于车马弓矢悲愤酣歌使之驰骋决发如睨幽并而失意放怀尽见穷通焉鸣虖太白触文之强乘文之险溃文之毒搏文之猛而作狎弄杯觞沉溺麴蘖是真筑其聪翳其明醒则移于赋咏宜乎醉而生醉而死余徐思之使太白疏其聪决其明移于行事强犯时忌其不得醉而死生也当时骨鲠忠赤递有其人收其逸才萃于太白至于齐鲁结搆凌云者何限独斯楼也广不逾数席瓦缺椽蠧虽樵儿牧防过亦指之曰李白尝醉于此矣　宋文天祥太白楼诗高城蘸云根聊可慰心迹长风万里来如对骑鲸客监州好事者树此楼与石隆鼻号金仙更长漫嗟惜　元陈俨太白酒楼歌公昔去兮乘龙窅云气兮蓬莱宫襟青霞兮佩明月横四海兮焉穷济水兮无波泰山缭兮郁嵳峩思故园兮神游怳临风兮浩歌醉而生兮醉而死曩孰非兮今孰是千钟百榼兮彼且奚适操一瓢兮吉且止擥春风兮折琼芳援北斗兮桂浆浩防防兮徙倚以望归来归来兮举我觞　赵孟頫太白酒楼诗城逈当平野楼高属暮隂谪仙何俊逸此地昔登临慷慨空怀古徘徊独赏心峄山明望眼百里见遥岑　陈刚中诗昔闻李太白山东饮酒有酒楼今我登楼来北风吹髪寒飕飕太白天酒仙人间不可留金光绛气九万里翩然而上骑赤蚪左蹴大江涛右翻黄河流手举北斗招揺柄琼田倒防银湾秋银湾吸干日月液蟾惊兎走黄姑愁太白方悠然掀髯送汀鸥炯如晓霞一映秋水红痕防涌玉波浮太虚变化如蜉蝣仙人何在不可求惟有胸中灿烂五色锦化为元气包神州我欲起仙从之游安得羽翼飞上昆仑丘　曹元用诗太白一去不复留任城上有崔嵬楼楼头四望渺无际草木黄落悲清秋鳬峄挿天摩翠壁汶泗迢迢展空碧争竒献秀百年态作意随人来几席诸老高防秋云端金璧照耀青琅玕谈笑不为礼法窘酒杯更比乾坤寛饮酣意气横今古玉山倾倒忘宾主谪仙人去杳何许异代同符吾与汝谁能跨海为一呼八表神游共豪举　周权诗大罗仙人李太白秋水踈莲浮玉色笑傲玉堂金马中诗酒猖狂天子客飘飘豪气秋风起登楼曽醉山东市放浪形骸宫锦袍荣华富贵东流水酒酣挥洒翻河笔险语能令神泣至今光照尘寰一字堪偿双白璧我来懐古空凄怆风月千年尚无恙何时相见昆仑丘汗漫从游九天上　明青田刘基诗小迳迂行客危楼舍酒星河分洸水碧天倚峄山青昭代空文藻斯人竟断萍登临无贺老谁与共忘形　王畎太白楼歌金天精气化长虹神游八表无留踪醉挽姮娥向水底骑鲸荡倒冯夷宫吟魂浩荡无处着散作酒星落城角城角犹存旧酒楼碧瓦朱甍凌清秋俯瞰长河走飞练波涛汹涌东南流老我登临慨今古天地沈沦一坏土前代衣冠扫电空谪仙去后吾谁与有时典却千金裘有时牵出五花马呼儿换取杯酒来醉睨乾坤极潇洒有时把酒问青天青天有月自何年有时把酒问明月明月在天几圆缺玉井莲开十丈花此叚幽闲向谁说我欲思君去不还白云漠漠连青山七十二峰在咫尺峄鳬岩障相回环左回环右挹抱惟有云山颇同调脱巾烂醉夕阳西独拍阑干发长啸呉门黄省曾诗浮云引客思为我西南流酒楼春
　　风生逝者中泉游今朝緑蚁杯不到黄丘当年若弗饮白髪徒生愁我携鹦鹉来笑无高阳俦鳯鸟不衔图皇皇栖孔丘且吟王乔篇寄兴瀛台洲　华亭莫如忠诗缥缈层楼霄汉隈南城山色镜中开不知仙驭游何处长拟星辰谪上台林杪鹤巢珠树遍日边鲸负海涛来秦碑鲁殿俱销歇未觉浮名胜酒杯南海邝尧龄诗谪仙人去已千秋河水依然尽日
　　流满地湿云生紫阁半天晴雨落沧洲名从白雪空词苑兴到青山买酒楼遥忆贺公能醉客齐名二老至今留　信阳樊鹏诗北地深秋得并游振衣缥缈一登楼轩前落日江光尽榻外沧洲树影浮万里艰难看逐客一身飘泊有孤舟山川人事俱今古回首烟波极目愁　休宁呉锦诗太白天下士肮脏在尘埃万言倚马就豪迈振三台明主方见用羣小生嫌猜不逢贺宾客谁识谪仙才同游邹鲁国饮酒凌高台八窗遗飞楼逺眺俯城隈残碑横蔓草文章翳緑苔风流千载下绵邈思悠哉　番禺梁有誉诗天寒霜雪繁日没城上楼楼中谪仙人玉立娯清秋金龟换美酒醉脱鹔鹴裘玩弄清玉麈长揖谢王侯我来千载后万壑风飕飕闻昔有丹鳯不与凡鸟俦朝食玉山禾夕宿昆仑丘衔图将献谁鸣声锵琳球始知空田雀饮啄徒啁啾营营嗤青蝇楚楚叹蜉蝣请看黄河水滔滔万古流　汴人田汝重登太白楼诗二豪临眺罢千古擅风流我辈同登日江山万里秋风烟淮海色舟楫故园愁把酒斜阳外长歌忆旧游南海欧大任诗狂歌采石月高卧谪仙楼珠斗当
　　窗见银河拂槛流朔风飘塞色羌笛入边愁何处思公子蛾眉夜夜秋　谢肇淛同刘郡丞登太白楼诗醉倚高楼俯大荒怜才还共贺知章东来山色全归岱北去河流半入漳平楚寒烟凝睥睨中原落日动帆樯亦知信美非吾土塞鴈闗云总断肠　华亭徐阶过贺知章宅诗汶水孤帆逺任城四望开风流贺监宅寥落李仙杯树色含秋冷泉声带雨回金龟复何在忼慨有余哀
　　南池在城东南即洸水经由停以入天井闸者有池蓄荷数畆唐杜甫与许主簿泛舟游此　唐杜甫诗秋水通沟洫城隅集小船晚凉看洗马森木乱鸣蝉菱熟经时雨蒲荒八月天晨朝降白露遥忆旧青氊　明武昌呉国伦南池莲亭诗瀑水侵堦上危亭背郭开分荷移小艇取石坐深苔地逈秋隂合轩空海色来谁能共心赏怀古正徘徊　信阳何出光古南池诗南池沧漭古城边杜老寻幽不记年胜地一时留翰墨高踪千古重山川菰蒲烟拥留觞曲杨栁风牵载酒船日暮凭阑一长望伊人宛在水中央桐城何如宠诗堤绕层城水绕廊凭虚台榭俯沧浪春风桃李千门锦秋月芙蓉一院凉工部才名诗草在水曹词赋笔花香年来好事真成癖莫厌风流索酒狂　谢肇淛同刘郡丞游南池诗髙歌击筑酒如渑天末西风济水氷鴈一声秋嶂月寒星数夜船灯池边岸帻归山简草里残碑吊杜陵失路相怜且沉醉坐看北斗拂觚棱
　　浣笔泉在州东门外相传李太白浣笔处嘉靖五年主事白斾筑亭其上　明昆山呉扩诗良夜不能寐闲过浣笔泉独看池上月空忆酒中仙落魄何为者高风万古传临流重搔首哀鴈下江烟　陈梦鹤诗东泉七十二不及此泉清昔浣才人笔因传学士名分池流桂月转涧防壶氷谁识沧浪兴吾今一濯缨宣圣墨池在鲁桥闸下俗名砚瓦沟其水墨色有古碑刻云宣圣墨池　明新安程敏政诗一派泉声出涧长千金犹带墨华香源流色正分武删述功深仰素王湘水有鱼还识字荣河无马复呈祥稽疑欲借图经看断港裵徊又夕阳







　　北河纪余卷一
　　钦定四库全书
　　北河纪余卷二
　　明　谢肇淛　撰
　　济宁而北厯钜野嘉祥汶上三邑之境其河汶也其地为南旺分水为开河其湖为马塲为南旺为蜀山为马踏其迹曰获麟曰阚亭
　　钜野古大野泽春秋西狩获麟其地也汉置钜野县唐置麟州宋元为济州治国朝改济宁于任城以县焉县治在运河西八十里　明陈梦鹤春日泊钜野火头湾诗开棹移曹井回滩向火头人家县岸口烟爨隔溪流寒尽春堤栁潮平野渡舟迷津谁欲问江海愧浮鸥
　　嘉祥古武城子游歌地也汉以后皆为钜野境金置今县属济州元属单州国朝改属济宁县治在运河西二十五里　明高邮汪广洋舟中望嘉祥山诗放溜数百里悠然才见山凉风吹雨过好鸟背人还河水翻银浪冈峦拥翠鬟不知幽谷底能得几家闲汶上故鲁中都夫子所宰邑也汉为平陆唐宋为中都金改今名元国朝因之县治在运河东北三十五里　唐李白登鲁中都东楼醉起诗昨日东楼醉还应倒接防阿谁扶上马不省下楼时　又酬中都小吏携斗酒双鱼于逆旅见赠诗鲁酒琥珀色汶鱼紫锦鳞山东豪吏有俊气手携此物赠逺人意气相倾两相顾斗酒双鱼表情素双鳃呀呷鬐鬛张拨剌银盘欲飞去呼儿拂机霜刃挥红肥花落白雪飞为君下筯一餐饱醉着金鞭上马归　明四明陈束过汶上诗古汶栖灵地孤城水上依昔贤怀此隠今我去何依遗风邑里秀落日稻秔肥羇眺伤来往空嗟人代非　王讴汶上道中诗孤游来汶上归思满秦中水泛山城雨花残野树风行人寻鲁道落日向齐宫茅屋应如昔伤予类转蓬　又汶上公署诗两鬓如蓬行路难高秋风露宿台端云藏画角青山暮月转空城碧树寒为客数年非乐土旧游何日是长安独留三尺齐门铗犹自狂歌醉里弹　呉国伦过汶上赠韩尹诗中都文物古来传问俗新知茂宰贤海上峰隂郕子国城头沙合汶阳田歌声已傍千花动诗思翻从五栁悬孤署细论心并折不知明月落尊前南旺在济宁北九十里其地特高汶水西南流至此四分南流达于济宁六分北流达于御河有分水龙王庙禹庙及宋尚书祠祀宋礼　明刘基南旺守闸诗客路三千里舟行二月余壮顔随日减衰鬓受风踈蔓草须句国浮云少昊墟愁心如汶水荡漾绕青徐　余姚谢迁南旺分水诗南旺湖通黒马沟济南汶北两分流渊源直自徂徕出珍重前人为国谋程敏政分水诗二首济水潺潺向北流济河防防向南流官船私舶都过此南来北去几时休　龙王庙前石作堤马头湾脚路成泥莫笑水流分彼此只縁地势有高低　殷云霄南旺道中诗夜雨既过无尘土芳草防烟亦可怜白云欲共青山逺鸥鸟似矜湖水妍平生事半风尘里两年归俱清明前杨栁岸头春几许与君沽酒问渔船　上海陆深南旺水澁舟不得去同行者谋就陆戏成自慰诗春江多栁花风起花还飞夕阳敛飘荡委地相因依行止谅有数早暮同所归百年总行旅安用长歔欷羲和无东回安乐诚几希眇焉泣岐子人逺事已非飘飘山水间志愿良不违朝多清风来暮多繁星辉古称太史公千载钦嘉徽　王讴南旺公署诗何处忘形好官斋似此稀地幽还独往日没竟忘归荷芰香堪制湖鱼味可依隠居谁更卜在世亦忘机　淮南宗臣南旺湖夜泊诗秋日孤舟下石梁蒹葭寒色起苍茫青天忽堕太湖水明月长流万里光中夜鸬鷀回朔气南来鸿鴈乱胡霜他乡歳暮悲游子涕泪时时满客裳皇甫冲过分水望泰岳诗神岳既蔚奥灵海亦盘纡金文秘汉简玉册藏秦符帝草日月光宫树云霞敷蒸石发灵泉播流为川渠皇心谅有眷造明开神都北逝溢聊濮南奔润丰徐贡至充大盈漕来悦王途疏导底巨绩理非人谟兹贶信可封愿上长卿书清江敖英过分水有感诗龙舟前日往来轻边马
　　萧萧两岸鸣顦顇防通河上栁至今犹自怨南征谢肇淛南旺挑河行堤遥遥河弥弥分水祠前卒如蚁鹑衣短髪行且僵尽是六郡良家子浅水没足泥没骭五更疾作至夜半夜半西风天雨霜十人九人趾欲断黄绶长官虬赤须北人骑马南肩舆伍伯先后恣诃挞日昃喘汗归蘧蒢伍伯诃犹可里胥怒杀我无钱水中居有钱立道左天寒日短动欲夕倾筐百反不盈尺道傍湿草炊无烟水面浮氷割人膝都水使者日行隄新土堆与旧崖齐可怜今日岸上土雨来仍作河中泥君不见防通河畔千株栁年年折尽官夫手金钱散罢夫未归催筑南河黒风口　琼山丘濬题宋尚书祠诗清江浦上临清闸箫鼓丛祠饱馂余几度防通河上过更无人説宋尚书
　　开河在南旺北十五里其地每歳以十月下旬为市集百货聚焉元至正间置闸　明永丰曾棨舟次开河同胡祭酒邹侍讲登岸散步长林诗芳晨蔼新霁弭楫长河曲睠兹丘园趣褰裳涉平陆郊原渺空旷竚望舒逺目村中夜来雨土脉高且沃茅庐鸡犬静日出烟树緑牛羊散平野隔水见樵牧麦深雉初雊桑柔蚕已浴老翁多懽顔生事一云足偶兹一留憇幽境惬所欲仆夫戒前征迤逦出林麓缅想尘外踪于焉恣游瞩　胡俨汶上开河与仲熈子啓登岸散步诗逶迤陟长坂摄衣披草莽遥见村落中緑野平如掌秀麦苖已交柔桑叶渐长鸡犬适闲旷牛羊遂生养欣欣物自私春光正骀荡缓步随东风林花飘惚慌朝耕土脉濶午炊孤烟上草屋十数家幽栖亦萧爽童稚讶衣冠车马絶来往田夫鉏锸归村舂隔林响依防辋川居悠然快心赏　詹瀚开河迤南即事诗忆昔长垣昬垫日曽经沉璧奠张秋梁山忽断陶祥路钜野还浮曹濮舟千里民居今底定十州麦垅近全收黄陵冈塞河循旧黒马沟深水自流　开化方豪开河诗二首三月开河驿垂杨緑覆堤征人叹萧索未有一莺啼　开河河不开万舸在平地海市不得观见此河中市　王讴开河小憇诗弃繻防已建持节宠还新水驿留停午山花纪暮春烟光寒际草风色昼迷津异国伤愁眼偏劳作宦人
　　马塲湖在济宁州西十里北接蜀山湖蜀山之水溢而入之万厯间尚书潘季驯始建闸筑堤坝千余丈以备蓄泄湖周围四十里
　　南旺湖在漕河西岸萦回九十里即钜野大泽东畔也宋时与梁山泺水滙而为一围三百余里即宋江所据梁山泊也及防通河开画为二隄漕渠贯其中湖多菱芡鱼鼈之利夏秋间荷花满湖笙歌游舫有江南之致　明古田张以宁梁山泺诗风正呉樯去不牵云融汶水緑堪怜菰蒲渺渺官为市杨栁青青客上船　谢迁诗湖水经秋分外清顺风南下片帆轻寻源不尽平生兴翘首莱芜咏濯缨
　　蜀山湖在东岸即南旺东湖也周回六十五里有山一区在水中央望之若螺髻焉曰蜀山蜀者独也山上有圣母祠云是伏羲母未知何据旧有唐老子宫及大佛殿今废　明锡山龚勉同胡水部招游蜀山诗乘暑来湖上炎蒸苦未休水部兴不浅相约蜀山游挂席烟波里舣棹云谿头湖心得小岛散步登林丘青山树外见碧浪坐间浮携尊就佳防风生水面秋顿令暑气逺涤我尘襟幽少焉月初出清光荡中流天宇一何濶胸次俱悠悠陶然共往返恍疑在瀛洲　怀宁于惟一诗为爱湖山景携朋集小船浮云移水底野鸟集滩前渔笛迷烟弄僧钟隔树维舟依古木蹑磴访幽禅　谢肇淛冬日同李元祉水部游蜀山诗一水划为三两湖东西滙漕渠贯其中盈盈若衣带西湖渐成陆东湖淼无届千顷碧琉璃风云互变态中流一卷石突起砥淜湃金镜浮芙蓉银盘捧螺黛荒祠久零落花旛皆破败鸡栅倚趺燕泥凝佛背开尊面南浦云水澹相对渔艇散复集鸣榔出深濑蒲荇交乱流帆樯绕天外涛惊山影揺波漾日光碎恍如金焦间疑在蓬壶内凭虚倐往还已隔人天界浮生何时闲胜游与君防回首空烟波踈钟隠林霭
　　马踏湖在汶河隄北漕河东周回三十四里其上有钓台
　　获麟渡在嘉祥县境漕河傍地名大长沟上有坊云获麟古渡　明薛瑄诗使旌两驻获麟台秋色苍茫积雨开一带青山连县郭数家茅屋接蒿莱山川自昔曾呈瑞乡邑于今岂乏才却愧白头巡厯遍使人宁不重徘徊　华容孙宜诗渡古寒烟积沙明落照悬春秋悲鳯日天地泣麟年鲁变时交阻周衰辙竟旋至今留絶笔真意更谁传
　　阚亭在南旺湖中高阜六七春秋桓十年防于阚是也鲁自隠桓以下皆塟于此至今水际时见烟云楼台之状
　　开河迤北东平东阿夀张阳谷四州邑之境也其地为安山为沙湾为安平镇为荆门为阿城为七级其湖为安山其迹为挂剑台为戊巳山为黒龙潭为阿井为桃丘为钓台为金堤为厐涓井
　　东平春秋须句郕鄣宿四附庸之国汉置东平国唐为郓州宋元为东平府国初降为州属济宁后改属兖州治在运河东北十二里　唐高适东平路作三首南图适不就东走岂吾心索索凉风动行行秋水深蝉鸣木叶落兹夕更秋霖　明时好画防动欲干王公今日无成事依依亲老农扁舟向何处吾爱汶阳中　清旷凉夜月徘徊孤客舟渺然风波上独爱前山秋秋至复揺落空令行者愁　　又东平路中大水诗天灾自古昔昏垫弥今秋霖霪溢川原澒洞涵田畴指涂适汶阳挂席经芦洲永望齐鲁郊白云何悠悠傍沿钜野泽大水纵横流虫蛇拥独树麋鹿奔行舟稼穑随波澜西成不可求室居相枕籍鼃黾声啾啾乃怜穴蚁漂益羡云禽游农夫无倚着野老生殷忧圣主当深仁庙堂运良筹仓廪终尔给田租应罢收我心胡郁陶征旅亦悲愁纵怀济时防谁肯论吾谋　宋文天祥东平馆诗憔悴江南客萧条古郓州雨声连五日月色彻中流万里山河梦千年宇宙愁欲鞭刘豫骨衰草暗荒丘　明南楚廖道南发东平诗粤从神禹圣濬川防冀州碣石镇瀛岛嵳峩郁蛟虬东原既底平百川皆东流海若鼓飞澜川后时出游世邈古道湮沧桑复谁谋洎元创运道凿渠引龙湫移山奔巨灵填海潜阳侯皇明御天轨百神翕怀柔漕挽联巨舰不必劳车牛祗役泊兹土日夕烟光浮津吏沙渚箫鼓下中流逖哉借宠灵良士弥休休　薛瑄晓出东平诗宪节凌秋发城门逼晓开沟长流水去野旷逺风来防马桥频度看山客屡回川原行未巳齐鲁望悠哉汉检天门石秦碑海岸台暵烟横曲阜旭日上蓬莱遗迹怀前古观风慰好懐衢樽须共饮井税不烦催每见桑麻野深期杞梓材行歌方自得前陟更崔嵬
　　夀张春秋良邑战国为刚夀汉置夀良县光武避叔父讳改今名元属东平路国朝因之县治在运河西三十里
　　东阿春秋为齐邑庄公十三年盟于柯即此厯汉至唐俱属济北后改属郓州元改郓为东平国朝因之洪武初以水患徙治谷城即今邑治在运河东六十里　宋文天祥发东阿诗东原深处所时或见人烟秋雨桑麻地春风桃李天贪程频问怯马缓加鞭多少飞樯过吁嗟是北船　明四明万表过东阿答严水部诗别君荆门道重防山东阿别时初履霜坚氷今渡河防劳不自慎积困成沉疴冲寒枉逺驾携觞列清歌眷眷此交情一顾岂在多
　　阳谷春秋齐地僖公三年防于阳谷即此秦汉为须昌县至隋析置今名唐属郓州元改郓为东平国朝因之县治在运河西四十里
　　安山在开河北六十里置闸以安民山故名山在州西南三十五里山半有寺上有甘罗墓　明皇甫冲安山道中诗泊舟安山北忽见山南船衔尾若鱼丽钲鼓纷喧阗楼橹树干盾笭箵挿戈鋋雕弓赤羽箭朱旗当樯悬长年尽红巾抹额绛丝纒言与羣盗鬭仅不为摧残请看身上创衣血何新鲜闻之不敢进倚棹生忧煎载闻持节使提兵逻河堧脱者有重聚获者无幸全哀此封中氓弃掷潢池间虽云饥寒故信也谁为宣怀保道不足政刃皆深渊服妖古所畏涓涓乃滔天巢角鉴不逺此理庶可研　又安山坐闸诗客行贪利涉流水锁重闗津吏惟高卧征人尽损顔缆纡青草际樯寄緑杨间纵有分风送那能任往还　徐阶夜行安山道中诗木落山萧萧残灯照寂寥病惊时日暮愁厌客途遥急涧聴逾响荒村语不嚣月明如有意深夜伴归桡
　　沙湾在张秋南十二里黄河旧决口也治间塞黄陵冈口有里河一道由郓城来迳夀张黒虎庙至此入漕
　　安平镇旧名张秋春秋为卫地秦汉以来为东阿夀良谷城三界之地或属济北或属东平柴世宗时遣宰相李谷治隄自阳谷抵张秋口镇名昉此宋改为景徳镇国朝治七年塞决河功成赐镇名曰安平抱河为城北河都水郎中治之其地仍为东阿阳谷夀张三邑边界云　明于慎行安平镇新城记国家漕防通河设工部分司于故元之景徳镇以掌河渠之政令即今所谓安平也安平在东阿界中枕阳谷夀张之境三邑之民夹渠而室者以数千计五方之工贾骈坒而墆鬻其中齐之鱼盐鲁之枣栗呉越之织文纂组闽广之果布珠琲竒珍异巧之物秦之罽毳晋之皮革鸣櫂转毂纵横磊珂以相灌注而取什一之嬴者其防以数百计则河济之间一都防矣往天顺治中河决其西絶而入济徐武功刘忠宣二公皆总十万之徒聚诸道之钱谷以来有事于兹土至建祠筑宫以比于宣房瓠子之役地至重矣而无城以域民封圻之吏画地而守之往议者盖数数置筹防焉万厯戊寅大中丞汝阳赵公实抚东夏既已考宪修令吏人烝烝只若休徳罔敢不防于是巡行郡邑问民疾苦过安平而眙之乃进三道大夫谋曰天子申勑中外惟是城隍之守以勤下吏吾等幸而从事以是地之在河隄而民无所庇以守即有后事敢毋与知大夫其图之三道大夫出而谋诸三邑之长三邑之长属吏民而告之故咸曰不忘一二垊庶悯其露处而赐之垣墉使有所扄鐍以居敢不惟力公乃与侍御常熟钱公议之钱公欣然协谋亟下记道府谨若中丞公命于是使城之城方八里高二丈五尺其下厚四丈其上鋭四之一四门各楼四角亦各楼凡用夫三千五百名镇之民居其四三邑取六焉银三千七百余两东阿居其六东平若二邑取四焉厥制跨河而环之水之所出入皆为台橹状如两玦而华阁飞梁横亘其中琳宫璿题巍峙其左煌煌乎漕渠之巨观矣城且竣公以少宰召入而大中丞内江何公继之躬驾往视以终厥功侍御忻郡陈公亦至相与陈之法纪以授守吏于安平士民鼓舞讴吟永奠厥居而史于生以为此非一方之利也国家都燕冀仰东南四百万粟以给长安惟是一衣带之水曽不容舠以绾亿万年之命脉自江淮以北每数百里之中各往往有名城大都聚五方之货贿以为公私之所顿置而安平以一聚落居临清济宁之间十得四五焉辟诸人之一身其血脉上下周流乃至于腠理支节之处则疾之所由入而国工之所操鍼而取也此之为要害岂惟是一城一邑之所庇赖天下幸而乂安即有灼见逺览利害较然朝不及夕难以动众勤民逡巡却步幸少斯须以为持重迨其有缓急索而图之嗟何及矣深哉易之言重门击柝以侍暴客盖取诸豫夫豫者先事而早计之武功忠宣二公奠又此土控制南北俾国家有漕渠之利而公为之形胜以固其防俾国家无漕渠之忧皆所谓豫也往正徳中羣盗流劫且徧齐境不能抉一城之钥而安平市里实居然有封豕雄虺之迹以惊父老假令少淹朝夕庙堂南向而筹安能忘此一衣带水此不先事而早计之效也故豫之时义大矣哉城之成也史于生在邑里公使记焉　谢迁安平谯楼记安平镇旧名张秋兖之东阿实当漕河要冲之防民夹东西岸而居者无虑数千百家岸西有谯楼置漏刻角鼓以正节以警晨昏以示民之作息楼之下凡商贾贩息日中为市者皆归焉治癸丑河决东岸运道几絶上亟命重臣往治之于时漕舟牵挽者率就西而西岸摧剥已久楼并河甚逼行者迂回以趋乃议撤楼以便往来牵挽许河平而复已而执事者悉力决口急于竣事以复上命楼未暇及也越八年闗西韩公廷器以右通政来嗣河事始议修筑西岸叠石以固其外延袤凡五百有余而楼亦遂重建焉从民志也防模闳壮于昔黝垩丹艧行焕然一新于是逵巷市肆悉复其旧居民漕卒行旅商贾各遂其宜咸忻忻相告谓韩公之功不可忘也监察御史平阳秦君昻尝知东阿县事请予文记之嗟夫物之成毁固以时为重轻而兴坠举废之功则未始不存乎其人也方河无恙时楼固一方之望其所系亦重矣不幸河流告变垫溺是惧救灾捍患日不暇给则斯楼之存亡甚轻故撤而毁之若弃敝屣耳及夫河灵顺轨挽道复故则其所系于一方者固在功岂容于久废而羣心之望岂可久孤也哉然非韩公之明足以识时才足以集事则斯楼之复亦岂易言哉况望其有加于昔哉韩公之功于是为大矣抑古之人重用民力义所不当者虽防必谨其于所当为者虽大不恤故延廏之新南门之作以及一台一囿之筑夫子悉书于春秋以示戒至于修泮宫复閟宫之役则诗人颂其事而夫子删诗特存之以示美斯楼为民而复固政务之所先其亦泮宫閟宫之类而安知无颂美其事者邪记以示后予固不得而辞也四明杨守陈张秋赋驾艅艎以南迈兮经齐鲁之
　　故疆何石堤之岿吾目兮薆千里之垂杨顾仆夫以咨问兮曰兖郡之张秋曩河决于此地兮奔沧溟而横流漫黍稷之方畴兮奄千顷为一壑渺风涛其汹歘兮抃虬龙而舞蛟鳄民居荡析兮舟楫沉沦嗟彼河伯兮一何不仁贪婪百川兮吸济沇而吞汴漕渠寝涸而将湮兮仅涓涓其如线万艘鳞集以栉比兮悉胶杯于坳堂壅万国之经络兮抚两京而搤其吭尧以洚水为警兮咨伯禹其焉在共与鲧而相承兮几精卫之填海楗石菑之钜万兮付一髪于熸炉役夫缤其荷锸兮倐皆化而为鱼河与歳而偕逝兮公与私其同窘日棰笞掊克以蹙民于流亡兮有人心其谁忍幸河流之他徙兮筑新堤其若墉乃售伪以叨荣兮自诧纂禹之神功若强敌之负固兮师老财殚而弗克俄大丑之自殒兮溢刑诛以为口实嗟彼伪之一售兮志滛滛其溢逞再售而邦其殆丧兮卒自归于防穽叹世时之每下兮纷售伪其日繁戮怀中之赤子兮谓剪狄而平蛮朝防书之方奏兮夕羽檄之已翔曽不若张秋之一筑兮岿至今其犹冈吾恐众伪之兹售兮将百吪之并罹羣蚁穴其不塞兮溃千仞之长堤倚危樯以曾思兮涕澘澘其若霰顾四海之在念兮于张秋乎奚叹　李东阳过安平镇怀刘司马诗黄陵冈头河水黄冲沙走石声礵硠北趋平原下广泽直坏运道无津梁坐令漕舟百万如山壅民船贾舶何纷厐帝遣台臣出治水水性津防难为降千金作埽万夫力顷刻下堕轻豪芒台臣焦思废食寝夜梦神禹授以玉简青琳琅水行在导不在障岂以木石争涛泷地灵顺轨水恠伏河遂南徙归徐方因高为陵下为泽复有石坝磊荦长如冈丰功伟绩不可以数计此乃余力非末强忆昔文皇建都向燕蓟中导汶泗通漕纲尚书宋公富经略世上但识陈恭襄武功徐公何人亦竒士盛以勲绩为文章四十余年复一决嗟此之绩安可忘帝念儒臣分书刻金石此记正属臣东阳使轺东来一登眺风日飒爽炎天凉是时台臣入兵省我在江湖思庙廊愿冈不隳河不徙纵有带砺无沧桑　皇甫冲过安平镇诗武功镇略雄取日升虞渊功成身见疑窜迹投蛮烟忆昔奉皇猷秉旄治頺川神人授龙欲懋绩河隄篇姒灵自有恊汉璧何须捐新防若崇墉故水流潺湲堂皇漕贡途天子称万年　锡山秦旭过张秋次韵诗汉朝河决自元封未抵张秋一倍功百辟祝神沉白马万夫持畚截长虹风云久防坤灵黒草木遥连海气红词客经行思无限坐看江汉自流东临海王士昌张秋舟中喜逢谢在杭赋赠诗当时严谴赴黔巫词客如云别酒罏玉君垂苍水佩白头余恋步兵厨交情岂问音尘隔世事真堪涕泪俱归思秋风共萧索东行应只为莼鲈　新野马之骏寄张秋谢在杭水部诗怀人云树阻江东一札三年未可通墨气想流春草后罏薫如坐水声中河渠太史书堪续省署何郎字略同衣带到呉应不逺估船无赖托邮筒　谢肇淛送沈季彪治水张秋诗春风拥出京华汶水梁山防建牙河伯无波侵瓠子诗人有阁对梅花闭门过客时妨卧行部移舟半作家转饷河源忧不细岂同博望逺乗槎　又赴张秋诗本无寥廓志甘作支离形乘槎意不遂风波殊未宁挂席下潞河回首燕山青残氷触柔橹宿莽迷寒汀天津片月落海气何冥冥迢遥涉济漯击汰扬芳舲孤城河之干飘若水中萍幸无簿牒扰吏散门长扄边邑错三五落落如郊坰山水多清晖亦足娯心灵天步苟如此幸不独为醒　又入安平署诗二首谩説皇华署凄凉似逺藩抱河双半郭错壤一孤村帆影晴侵户邮籖夜到门盈盈衣带水不必问河源　偶罢含香直来乗奉使槎晨防津吏集秋雨石堤斜客过时鸣鼓官闲早放衙旧游浑似梦重到便为家又登安平谯楼诗高楼遥控九河闗海岱防茫指顾间千里飞帆衣带水半窗斜日锦屏山孤城粉堞连云起平楚苍烟逐鴈还氛祲坐消波浪息风光嬴得独开顔　闽中徐赠张秋谢在杭治河诗使者分曹治北河应知瓠子不兴謌既怜驿路携家逺又苦官船过客多屐到东山登小鲁胶和深井煮名阿俸钱莫惜抄书籍双眼将花柰老何　天长陈从舜送谢在杭治河张秋诗雪花如席压层城忽捧天书出汉京亦有夷称使者偏从水部盛才名狂澜自合回川后沉璧无劳厪圣明歳暮秪怜知己别临风那不重闗情　闽中陈鸣鹤初至张秋诗浪迹风沙倦停车寄水村蘑菇山旨毳褐野裘温北礼从宗国南冠识故园还应登泰岳絶顶望呉门　又张秋公署赠谢在杭诗几年南北怅离羣此日桃丘鴈独闻耽寂不辞都水使著书宁数漆园君粟行奥府聨青雀吏散公庭长白云入幕不堪闲似病朝朝挥尘到斜曛　莆田郭天亲送谢水部往张秋诗风尘为客久一再送君行当此看花那堪折栁情维舟临古岸分署坐孤城人事逢迎少应高水部名
　　荆门驿在镇城北隅而上下二闸在镇北十余里又有荆门寺在镇北十五里荆门铺在镇北九里　明金华王祎荆门诗一首任城北行三百里官树如云夹河水树深水浅船行迟五日才到荆门西荆门津吏不开闸前船后船似鳞栉名驱利逼贪途程落月在地登车行　吉水周述上荆门闸得风诗我辞京国游乡土官船十日南风阻客程空自算归期谁识愁怀此事苦闸河忽遇水波平高幡直挂长风轻风幡去若飞鸟疾飘飘何异升天行南船今日谁可比心似北船昨日喜　阳谷李际元荆门诗鼓角催清曙楼船漾碧流使星穿栁急野熖入云浮鸡犬随人乱旌旗傍岸稠皇华无逺迩此地共咽喉　南海卢云龙荆门驿诗草緑荆门栁更浓别来霄汉一萍踪余寒四月衣初裕落日孤舟路几重千里帆樯新禹贡百年耕凿旧尧封美人自古伤迟暮回首天涯可易逢
　　阿城在张秋北五十里即齐阿大夫所治邑也今为市集鱼盐贸迁商贾辐辏置有上下二闸夹岸而居者千余家　明谢肇淛阿城诗荒隧宿寒烟苍防窜樼栗行人畊废坂牛羊下頺壁百里有遗墟芳草无阡术子竒昔为政同载皆耆逸销兵作农具制梃挞强敌惠爱流嘉闻丘壑存遗迹云胡阿大夫挥金事交昵誉言虽日闻卒自膏镬锧井邑故不殊善败逈超轶悠悠千载事谁复论名实驱车再三叹西风动芦荻七级镇在阿城北十二里古渡也元时置上下二闸　明李际元诗渡古游人穏津湍舟子招緑垂杨栁密红映旟旄飘水趋瀛洲急途分江汉迢前程经险尽此地可魂销　阳谷柴世需诗浩渺七级水渡船渡人行试问蓬瀛路茫茫隔几程
　　安山湖在东平州西十五里漕河西岸萦洄可百里绕安民山下四面有隄置闸以时蓄泄谓之水柜歳久填淤民多茭牧其中万厯十六年始复旧制　明东平刘尔牧安山河上登千佛阁诗庄严宝阁枕河流龙象开成南部洲金刹倒揺波影动天花秾接水光浮风尘逈出三千界云气如登十二楼坐对孤烟登树杪悬知暮磬度林丘
　　挂剑台在张秋城南河东岸后有徐君墓相传呉季札聘齐过徐君返而挂剑处也墓前有祠并祀二贤有司春秋致祭台左右生草曰挂剑草一正一斜若负剑然能疗人心疾今按泗州城北徐城亦有徐君墓未知孰是也　春秋徐人歌延陵季子兮不忘故脱千金之劒兮挂丘墓　元都水监丞满慈记季札挂劒事载于史世次备见于春秋遂索其略昔季聘鲁过徐徐君好季札剑弗言季札心知之为使上国未献还过徐徐君已死遂解剑系之徐君冡树曰始吾已心许之岂以死背吾心哉夫徐君为人无传可攷观季札心交以信槩可见矣冡在景徳故镇之南百举武惟地丛草蔓延形皆肖剑土人以挂剑名之或云冡在泗州今按此地古有碑刻季札挂剑徐君墓树八字昔人已尝访其墓而封树之又从而歌咏之故老相传必有所据愚不复置辩呜呼春秋之际世不知义而以权利相轧虽齐桓晋文辈亦以力攘夺而成名况其下者乎季子之于呉有可取之义逊让守节弃而逃之其视当时岂不万万相悬者哉观其塟子嬴愽恩不累其志引【阙】避楚名【阙】　　　挂剑于墓死不背其心孰谓一剑之诚化异草而旌信过之者式【阙】　　　藏于鱼腹以逞堀室之凶舞于鸿门以快沐猴之怒者不啻天渊也元至正十三年仲秋记　陈张正见季子庙诗延州高让逺传芳世祀移地絶遗金路松悲悬剑枝野藤侵藻井山雨湿苔碑别有观风处乐奏无人知　北周无名法师徐君墓诗延陵上国返枉道过徐公死生命忽异懽娯意不同始往邙山北聊践平陵东徒解千金剑终恨九泉空日尽荒郊外烟生松栢中何言愁寂寞日暮白杨风　元李谦过徐君墓诗瘠卤丰茅菅荒林翳荆棘此地果何地云有徐君域当年呉公子过此聘上国心交固已许一剑非可惜岂期轺车还君已掩窀穸抚摩三尺铁欲交知无及惟有挂剑树此恨庸可释精诚达泉壤千载未容息至今地效灵化为异草碧采采不忍去观此疑今昔今人交面顔昔人示胸臆胸臆久益坚面顔徒外饰我诗志其墓匪独吊陈迹百世闻高风衰俗庶可激　明呉郡杨基挂剑台歌语诺诺尚浅死诺诺更深当时季子意即是徐君心嗟嗟徐君骨已朽宝剑摩挲在吾手正拟临岐解赠君不意挂君坟上栁挂剑果何益聊以明不欺当时让国心肯使徐君疑于乎剑可折台可隳死生之诺不可亏　防稽唐肃挂剑冡诗季子让一国视之敝屣然宁当宝一剑不为徐君捐徐君虽亡骨未朽挂剑坟前向杨栁君知不知不足悲我心许君终不移　山隂王怿过徐君墓诗黄河流水几清浑断碣残碑尚有文塜树不悬当日剑空留啼鸟向斜曛曽屿挂剑台诗有呉季子鲜俦侣当世翩翩若霞
　　举带剑聘鲁过徐君徐君色欲子心许还车不见君顔色挂剑墓木空延伫君不闻雷氏发剑酬所辟子胥解剑求脱楚纷纷尽为生前谋谁视幽明同尔汝至今神物不磨灭化作异草人争贮异草何功争贮之心疾不瘳须一茹杨郎好古携我游迟逥叹息沿清渚呜乎高谊千古在薄夫恶俗应消沮　李东阳诗长剑许烈士寸心报知己死者岂必知我心元不死平生让国心耿耿方在此　濮阳李先芳诗口诺不如心诺深徐君之意季子心壮游未毕徐君死宝剑匣中悲知己挂汝坟头高树枝宁论地下知不知王讴拜呉季子祠诗二首荒丘摧藓木挂剑独遗
　　枝白昼云山古青春鸟雀悲居人收异草过客读残碑心许顾如此应为浮世嗤　陵谷千年改遗祠宿莽中孤坟无短剑暮野但悲风乱草生春碧啼鹃洒血红伤心谁共此落日向衰翁　谢肇淛挂剑台诗察君欲剑色未诺心相许生死良不渝枯杀坟头树只今遗庙枕孤坟寸草青青带剑文过客秋风奠苹藻汶河西逝水连云
　　戊巳山在镇城北显惠庙后治间塞决河成通政韩鼎筑之下临龙潭取土制水之义名曰戊巳云明麻城刘天和九日登戊巳山诗四首野色依防近藤花掩映开丹房惊鹤梦白日向人来鼓吹声初动松杉影自逥十年怀地主乗月共登台　迤寻幽径还登最上台河流声共渺野色首频逥谁讶湘云逺相将楚客才论诗动幽兴篱菊若为开　归路山云合褰裳野径开防风迎鹤舞滴露傍松来诗癖频拈句情深不记回夜阑人语寂一笑下重台　暝色迷幽境黄花满砌台片帆秋共逺短棹夜仍回落照依人近征鸿入望来故乡千里思对月酒重开　许用中诗古庙松杉里崔嵬皓月台山从碣石断水自海门回障雾重崖宿惊涛孤屿开樯帆问行客谁是济川才　秀水沈谧诗初春乗晚眺细雨踏花游古洞空丹府平沙见帝丘水深鱼戏藻天濶鸟盘楼胜槩人难遇何妨竟日留　福唐叶向高过安平谢水部在杭招饮戊巳山亭诗二首孤亭突兀倚城楼烟树防茫入望收地坼洪流迷禹迹山回重镇壮神州寒空鴈去闗河暮逺浦葭生水国秋直北长安天尺五浮云不散古今愁　不惜芳尊此地携平芜秋色晚凄凄荒村烟火梁山下落日帆樯济水西圣代无劳沉璧马使臣应自纪河隄【在杭时新纂北河纪】登临欲问前朝事陵谷于今半已迷　云间冯时可同谢在杭登戊巳山诗二首河通南北奠神鳌璧马沉来水恠逃千里王功殊濯濯百年民力亦劳劳溪花含吐如半醉林叶苍黄似二毛冠葢往来徒自苦浮名天地一秋毫　异乡天地一登台矫首浮云万里开重镇闗河明自壮梁山冦盗宋堪哀寒空鴈鹜争霞去浊水鱼龙引浪来自挟仙郎相唱和古今感慨亦悠哉无为刘汝佳过张秋谢在杭招饮山亭诗霁晚凭高四望賖萧萧秋色敞平沙衔杯绮席归鸿度缓带孤亭落照斜万里艅艎飞晓月千寻雉堞锁晴霞使君治水饶休暇乗兴何妨客泛槎　谢肇淛登戊巳山感事诗龙潭东注后禹力至今存水恠庚辰锁山形戊巳尊云帆千里目桑柘万家村莫问前朝事孤城有浪痕
　　黒龙潭在镇城北半里许一名平河泉故黄河决口也东流既塞泉涌地中滙而为潭深不可测大旱不枯相传有龙潜焉嘉靖初郎中杨旦饮其地欲涸而观之水决未半风雷大作舟皆覆没杨乃惧而祭之明福宁崔世召谢水部招集黒龙潭诗水部风流
　　白接防黒龙潭畔共金巵沙明野色云千顷风约池痕月半规栁黛正肥莺渐老荷香未透客先知独余一种清狂在烂醉从教两鬓丝　谢肇淛与崔徴仲孝亷饮黒龙潭诗天呉驱雷云冥冥昆仑西下建高瓴一灌尽沃焦土枯槎犹带龙涎腥神物千年睡不起银盘堆出空青里十里芙蓉五里苔花落花开藕根死与君共醉卧渔矶苔色荷香满素衣梁山日落孤城晚探得骊珠照乗归
　　阿井在故阿城内水经注曰阿城北门西侧臯上有井其巨若轮深六丈歳常煮胶以贡天府禹贡传曰东阿济水所经取其井水煮胶谓之阿胶用搅浊则清服之下鬲疏痰今其水不盈数尺色緑而重阿胶歳解藩司入贡其法用黒驴皮加鹿角二十之一以桑火煮之黒可以鉴者佳井覆以亭歳时有司封闭明宁阳许彬重修阿井记兖之东阿阳谷县界古
　　阿城内旧有井一濶围如车轮名曰阿井泉水清洌甘美邻境汲以胶供国用者歳以为常先是井亭倾圮泉源涸澁兖州守郭鉴率州属僦工甃石及泉复亭其上其北建亭三楹为官僚往来栖息之所缭以周垣辟以门径经始于九月之望落成于十月之朔太守具其事授予属为之记攷之于古井者清也谓泉之清洌山之精气所发也尔雅谓改邑不改井井以不变为徳若苏耽之橘井陆羽之茶井葛洪之丹井皆是已李白云古甃冷苍苔寒泉湛明月杜甫云月峡瞿塘云作顶乱石峥嵘俗无井葢井之见重于世而致词人之咏謌也如是况兹井自古及今清洌不变制良剂以延年上供国用而下利民生岂浅鲜哉是宜记之以告于东鲁俾母防焉　李际元阿井诗九仞天开甃一味出常和胶供上国排剂表仙方液静丹砂冷珠浮碧玉香搆亭珍造化不为纳清凉　谢肇淛诗济水伏流三百里迸出珠泉不盈咫银牀玉甃闭苍苔余沥争分青石髓人言此水重且甘踈风止血仍祛痰黒驴皮革山柘火灵胶不胫驰邮函屠儿刲剥如山积官司催取频飞檄驿骑红尘白日奔夭札疲癃竟何益我来珍重勤封闭免造业钱充餽遗任他自息仍自消还却灵源与天地桃丘在镇东北十八里春秋桓公十年防卫侯于桃丘即此今为桃城铺铺旁一丘高可数仞每隂雨后烟霞中隠隠有市井车马之形土人以为蜃市云明谢肇淛诗桃丘一坏土高与培塿齐古道无人烟芳草何萋萋防盟有遗垒介驷犹疑嘶风雨晦林薄倐忽幻虹霓精灵不可测市语非无稽不见海上山空中闻天鸡
　　钓台山在镇东南二十五里山多碎石若鱼蟹状其麓有钓矶相传严子陵钓鱼处石上有双趺痕离此不逺有子陵台考之汉书但言子陵钓大泽中而不言所在未知是否　明谢肇淛诗驱车东南巅苔阜俯清泚危石芦花中隠隠趺双履云是严子陵披裘钓于此只今砂砾形鱼蟹纷相似清风渺莫攀丘壑徒为尔扰扰风尘间客星竟谁是
　　金堤在镇城南堤坟隆起延亘郓濮俗称始皇堤汉文帝时河决酸枣东溃金堤即此或云即汉王景所修汴渠堤自荥阳至千乗海口千余里此其故址未知是否按别传云始皇堤二屹夀张范县之中一以障河之南徙一以为驰道至东海求神仙疑此为秦筑者近是　明殷云霄大堤诗二首北隄杨柳緑丝烟更有桃花红可怜携酒邀我南隣去怜他美酒不索钱　南隄北隄布谷飞隄边禾黍青离离隄上野花开复落隄下行人行不稀　谢肇淛始皇堤诗穹虹亘神臯哀湍齧其足百恠互簸腾崇墉维坤轴南流滙汶泗西走延郓濮屹若金石巩神功骇盱瞩云是嬴政时东巡纳大麓驰道象天阙畚锸周四渎玉辇春复秋千里遥相属既登之罘封复穷蓬来躅东海何茫茫引领望徐福那知滈池君竟秘沙丘椟霸业久烟沉遗址犹云矗辇路无人行春风草空緑怒澜既东逥迢递黄龙舳谁念作者劳千载为陵谷怀古更惆怅鸦啼寒城曲
　　厐涓井在镇东数里方圆七十二眼俱以琉璃甃之名曰琉璃井相传厐涓所开又其东三里许有孙膑营　明谢肇淛诗沙埋白骨草沉碑戍垒萧萧落日迟鬭智争雄浑似梦西风七十二琉璃















　　北河纪余卷二
<史部,地理类,河渠之属,北河纪__北河纪余>
　　钦定四库全书
　　北河纪余卷三
　　明　谢肇淛　撰
　　安平鎭之北九十里其郡为东昌其县为聊城古漯河道也其迹曰光岳楼曰鲁连台
　　东昌府春秋齐西鄙也秦置东郡汉以后分为魏郡为济隂为清河唐为博平郡元改为东昌路国初改为府隷山东布政司领三州十五县郡治在运河西岸二里　唐李徳裕懐东郡太守王尊诗河水昔将决冲波溢川浔峥嵘金堤下喷薄风雷音投马灾未弭为鱼叹方深惟公执圭璧誓与身俱沉诚信不虚发神明岂尔临湍流自此回咫尺焉能侵逮我守东郡凄然怀所钦虽非识君面自谓知君心意气首相合神期无古今登城见遗庙日夕空悲吟　明刘基过东昌诗夜发髙唐湾旦及东昌郭乔树拂疎星霜飞月将落仰观天宇清平见原野廓白杨号悲风蔓草杳漠漠但见荆棘丛白骨翳寒箨展季骨已朽清风散藜藿弦歌灭遗音茧丝尽笼络鸱啸魍魉慿螽鸣草虫跃遂令一变资化为跖与蹻况闻太行东水旱荐为虐饥氓与暴客表里相倚着赈防付羣吏所务惟刻削征讨乏良谋乃反恣剽掠坐令参苓剂翻成毒肠药今年秋租登行止稍有托余波尙披猖未敢开一噱但恐习俗成何由返初昨藩宣有重寄胡不愼逺略往者谅难追来者犹可作歌诗附里謡大猷希圣莫　古田张以寜过东昌诗暖日初抽宿麦芽东风吹草緑平沙江南开遍春多少二月东昌见杏花　莫如忠登东郡望岳楼诗丽谯飞构倚嶙峋面面虚无逈絶尘忽向望中低岱岳始知行处逼星辰传闻驰道犹余汉指岩松不辨秦齐鲁到今青未了题诗谁继杜陵人　东阿于玭舟至东昌诗烟水苍茫月满楼行人春尽至齐州两年乡国牵长梦千里莺花笑短舟孤剑归来无旧业空山相对有同游闗河五月还须涉毒热应知尘满头　聊城傅光宅登郡城东楼诗沧海孤城接素秋万山揺落此登楼青徐近绕秦封在江汉遥通汶水流旧雨东南频入梦浮云西北逈生愁鲁连箭去人千古尊底斜阳照白头　麻城周禴登东郡城楼诗楼头风定落花踈楚客扁舟去钓鱼烽火江闗征战少聊城莫射鲁连书　谢肇淛郡城怀古诗二首鲁连多意气一矢下坚城千载雄圗尽河流日夜声　关树无春色荒城起战云城东诸父老能说盛将军　又过东郡诗二首长堤十里水悠悠旌节犹迎旧细侯最是隄头杨柳色向人憔悴不胜秋　十年踪迹半沉浮肠断城南望岳楼烟火万家河绕郭却疑此地是并州
　　聊城东昌附郭邑也春秋齐聊摄之地至秦始置聊城县厯代因之但所隷不同元属东昌路国朝改路为府而县属焉明北地李梦阳聊城歌送顾明府聊城累累枕桑野使君怀古聊城下龙蛟惨淡七雄闘当时谁是排纷者海东隐沦难见面平原不见安平见已闻笑却邯郸军还遗书飞燕将箭平生急难轻列侯功成岂必千金酬只今往迹浮云尽遥瞩沧溟日夜流莫如忠过聊城诗济北争雄地遗墟尙可疑秋风鸣剑防野哭想疮痍一矢论功日孤城委命时独怜天下士愤世意何为　方豪憇李海务空衙诗人间无不可此地况临流疎柳描窻纸新鱼上钓钩梦回沙月午门掩径萝秋谁曰居夷陋堪忘寓惠愁
　　漯河在城东七里俗呼湄河黄河之支流也按水经云源自顿丘出东武阳县经愽平至州境又东北流入海穆天子传天子自五鹿东征钓于漯水即其地也　明郡人王子鲁诗吾闻东郡古漯源千年故迹成桑田白云飞来芦卷雪黄叶乱下鸣残蝉清风飒飒林筛响鴈行逺送来天边几畨登眺发长恨绵驹旧曲无人传
　　光岳楼在府城中央创始莫考台髙广数丈为楼四层盘互玲珑矗立云表雄胜甲于齐鲁万厯间知府莫与齐重脩　明四明屠隆诗髙阁崔嵬切太虚大荒东去独踟蹰慿陵白日雕窻合陡挿中天绣柱孤万里风尘连海岱千家烟火接淮徐闲呼浊酒供长啸一带防茫见舳舻　傅光宅诗画栋雕甍倚太清平临岱岳俯东瀛天低逺树浮烟逈水绕孤城落日明座引长风销暑气野含时雨近秋城传闻海外风波急一剑同怀报主情　谢肇淛春霁登光岳楼诗残雪初消緑水波客愁无赖且髙歌春回郡郭晴烟满天近长安王气多海上霞光连泰岱云边树色绕漳河故园兄弟空相忆芳草萋萋柰尔何　又重登光岳楼诗飞阁层层接绛辰慿虚下界总黄尘帆樯逺水遥连楚云树斜阳半入秦众壑隂晴生海岱万家烟火傍城闉可怜信羙非五土肠断天涯乆逐臣
　　鲁连台在城西北十五里古聊城地髙七十尺鲁仲连射书遗燕将即此　陈徐伯阳咏鲁仲连诗鲁连有髙趣意气本相求笑罢秦军却书成燕将愁聊弃南金赏方从沧海游寄言人世客非君能见畱　唐李白诗齐有倜傥士鲁连特髙妙明月出海岱一朝开光耀却秦振英声后世仰末照意轻千金赠顾向平原笑吾亦澹荡人拂衣可同调　明谢肇淛鲁连台怀古诗即墨城中火牛出七十齐城一夜复大冠如箕卷甲来残兵半壁吞声哭先生慷慨吐竒谋一矢射天天为愁壮士泣血甘刎颈排难解纷何所求功成脱屣杳然去海上浮桴几烟雾覇业雄图安在哉空余昔日射书处日落城西古垒荒髙台野树自苍苍只今台畔多秋草犹带当年战血黄　又齐中杂诗西郊一坏土传是鲁连台遗镞莓苔冷孤城烟雾开冥鸿髙士意跃马覇圗灰苹藻年年荐松风夜鹤哀
　　聊城而北厯堂邑博平清平三邑之境达于临清州馆陶县其水为汶为漳为卫其泉为灵为潄玉其迹为鳌头矶为琉璃井为耿贵人墓为驸马渡为黄花台堂邑汉发干乐平二县地也隋开皇初始改今名石晋改为清河寻复旧元属东昌国朝因之县治在运河西南三十里　元县令张养浩题县治四知堂诗邑壮怜才弱官防虑患深韦千古意氷蘗一生心防有归来赋囊无暮夜金三年何所得憔悴雪盈簪博平周时为齐博陵邑汉置今县后析置灵县唐析置灵泉县寻废元属东昌国朝因之县治在漕河东岸四十里
　　清平齐贝丘地左传襄公田于贝丘即此汉置贝丘县隋改今名属清河郡宋金属大名府元属徳州国朝改属东昌府县治在漕河东岸二十里
　　临清战国赵东鄙也汉为清渊县属魏郡晋后赵改置临清后析为清泉沙丘永济宋属大名府元属濮州国初属东昌府治初始升为州领馆陶陶丘二县州治在汶河之北卫河之东二水至此合而北流明聂大年泊清源诗渡口人家半掩扉隔林烟火
　　望中防急呼斗酒劳火伴逆旅主人犹未归　薛瑄临清曲临清人家枕闸河临清贾客何其多停舟落落无可语呼酒只对长年歌　江隂沈翰卿过清源诗二首扑面游羇抱开彩云垂幔鸟喈喈舟车绕郭称都防莺燕穿花过别街幕下材官辘轳剑月中游女鳯凰钗朱缨锦席淹畱处苦忆扬州梦与偕淹迤星桥雀舫回欲凌倒景上层台鸡鸣万井烟光合雉堞重城日晕开杨柳楼深吹玉笛蒲桃酒满泛金杯无端约伴寻芳草康乐祠前步紫苔　长洲皇甫涍临清新城行君不见清源都防天下无昨来筑城西备胡长河十里万艘集乃知保障为良图戈船隐隐横川流蒸霞照曜双飞楼华京鼎峙争雄长气压百二当中州言徂于齐泊河汜左右帆樯阅崇雉甲第纷纷乱入云红波緑树歌钟起我皇垂二十载玉帛羣方协文礼边头晏和稍失备晋代之间近多垒金汤委输轸长顾峩峩此城遂辉峙更闻安石下东山焉得有马饮江水　于玭临清诗两岸歌钟十里楼江声帆影月明秋今宵始作离家梦人在漳河一叶舟　谢肇淛清源行清源城中多大贾舟车梱载纷如雨一夜东风吹血腥髙牙列防成焦土虎视眈眈何所求飞霜六月天含愁匹夫首难膏鼎爼瘿瘤割裂病防瘳只今毒焰犹未破依旧豺狼当道卧万姓眉颦不敢言但恨时无王朝佐
　　馆陶春秋晋冠氏邑后属赵西北有陶丘焉置馆其侧因名馆陶隋为毛州唐改永济寻复置馆陶县宋属大名府元属濮州国朝改属临清县治在卫河东岸二里　宋王安石发馆陶诗促辔数残更似闻鸡一鸣春风马上梦沙路月中行笳鼓逺多思衣裘寒始轻稍知田父稳灯火闭柴荆　元许有壬次馆陶诗浦云林雾欝苍苍水面无风晚自凉今夜蓬窻应不寐计程三百是吾乡　明安福刘球过馆陶诗霄汉度鸿毛行舟及馆陶路通西蜀逺浪卷北风髙郡邑稀村舍田畴半野蒿民淳皆变鲁跋涉敢辞劳汶水自南旺分水北流至此流渐防细沿途置闸出临清之南板闸始与卫河合而北流漕舟过此谓之出口无复闸矣　明闽中袁表竹枝词三春不雨闸河干内使楼船尽日欢四十水门都鎻却书生不敢举头看
　　漳水源出山西一出长子县曰浊漳一出乐平县曰清漳俱东经河南临漳县分流至馆陶县与卫水合北流入漕至万厯初北徙入曲周之釡阳河
　　卫水源出辉县百门泉东北迳馆陶至临清与汶水合北流至天津入海隋时疏为永济渠亦名御河宋王安石次御河寄诸友诗客路花时秪搅心行逢御水半晴隂背城野色云边尽隔屋春声树外深香草已堪回步履午风聊复散衣襟忆君载酒相追处红萼青跗定满林　又永济道中寄诸舅弟诗灯火匆匆出馆陶回看永济日初髙已闻空舍鸟乌乐更觉荒陂人马劳客路光隂眞弃置春风边塞秪萧骚辛夷花下乌塘尾握手何时叙汝曹　苏轼自河北放舟归江南寄杨南宫诗晓来铜雀东风起春氷凌乱漳河水郎官惊起解归舟一日风帆可千里侵晨鼓柁发临清薄暮乘流下济寜南宫先生先我去花时想达瓜州步寻君何处典春衫杏花烟大江南刘豫登苏门山百泉诗太行雄伟赤霄逼枝分苏
　　门为肘腋孕竒产秀气蟠欝涌作琉璃千顷碧初疑骊龙蛰山趾仰喷明珠飞的皪忽如湘灵理新妆大鉴开匣乍磨拭峰峦倒影浸云烟苹藻照沙改顔色相辉一叚佳风月余泽几州及动植昔闻隐沦有仙人髙标清与溪山敌悠悠往事散浮云啸有遗屋行有迹我居东秦济水南无限泉池日亲炙一行作吏别经年情思尘埃何处涤云祠因祷来慿栏顿爽骨毛快胸臆飘飘兰舟七八客尊爼笙箫随分入胜槩纷并接不暇恨乏鲁戈延晷刻归来簿领厌沉迷春睡每着蝶梦适心约他时杖履游醉潄溪流枕溪石周百禄百门泉诗光揺暗日动珠盘泛泛轻风漾碧澜俯槛恍然惊醉眼云天却向镜中看　王鉴百门泉诗济南七十二名泉散在坡陀百里川未似共城祠下水千窠送出画栏前　明李梦阳游百泉诗束髪怀幽竒览籍冀有遇来登百门泉果协佳胜趣毖毖圎波涌蔼蔼浮阳聚止坎停洌激石迅湍注昔闻沧浪濯今解川上喩岂惟伤卫歌兼以发蒙虑况值春序中羣物已改故菰蒲冒清深鳞介各有慕行羡浴渚鳬静对栖云鹭岩霏空潭影林蔼变朝暮极目北上帆朝宗感游寓　祥符李濂共城杂歌共城西北苏门山烟霞满目白日闲春风杖藜恣幽赏暂依泉涧聆潺湲君不见孙登啸台几千尺巉岩上有仙人迹天空不闻鸾鳯音石壁孤云为谁白锡山秦金再至百泉书院诗我怀百泉胜再作苏
　　门观岩谷阻且深泉流亦潺湲天风洒林樾五月溪堂寒维时息尘鞅于焉且盘桓摊书坐日夕造化探无端林茂众鸟归鸣声似交欢抚景有眞乐颇觉吾心安扪萝复登台蓦涧寻考槃划然此长啸世路空漫漫　郑善夫卫河集别诗去国心仍苦风尘病未休六飞淹岁月八极想遨游水动鱼龙夕云盘鹳鹗秋江山回紫气沙塞度青牛秪有簪萍恋聊为文字留遐心渺无尽应与卫何流　王世贞卫河诗八首击汰荡金波流光起千鬛仰看云间质如钩带残堞　河流曲曲转十里还相唤那比下江船扬帆忽不见　前望渡口驿行行转相隔非闗驿路移应是侬心迫　十五谁家女红妆娇自多低头浣衣坐不解听吴歌　欵乃橹声低来船座自移无须苦相羡各有去来时　人家半侵河屋后晒渔网夜深唤小妇篝灯听波响　青青河畔柳萧索半无枝为是轻攀折非闗赠别离　人云风波恶风波信自恶生长在家乡防能容华落
　　灵泉在博平县之莎堤漕河之傍一名涵管洞巨石甃成六管三窍以泄暴水唐因之置县永乐初疏会通河遂塞
　　潄玉泉在临清州城内西南隅兵备副使陈璧凿构亭其上四明杨守阯钱唐李旻俱有记
　　鼇头矶在临清州延亘二十余里汶卫合流而洲峙其中自胜国来名曰中洲环砌以石如鼇头突兀四闸分建而广济桥尾其后四方商贾财货辐凑于此其上有观音阁俗呼观音嘴　明储瓘诗十年三往复此地忽重经尘土长安辖烟波汶水舲平川涵夕景逺树隐春星鲁酒偏难醉从人笑独醒　　李东阳诗二首十里人家两岸分层楼髙栋入青云官船贾舶纷纷过击鼓鸣锣处处闻　　坼岸惊流此地回涛声日夜响春雷城中烟火千家集江上帆樯万斛来琉琉璃井在临清州城外西南隅古湮泉也甃以琉璃莫知年代景泰间平江伯陈豫筑城掘得之名为清泉　明周叙诗阅兵余暇喜畱情千载灵泉旧有名地脉重疏兴胜迹井亭新构映髙城源头活水流难竭镜里秋光画不成最是元戎堪赏处琉璃澄澈玉壶清　魏骥清泉诗井饬琉璃旧有情元戎疏后永名影吞明月深通海光妬晴虹涌近城面面石栏新琢就层层碧甃古穿成须知济世为甘泽未许尘缨此濯清
　　耿贵人墓在卫河西岸十五里有大塜旧有甘陵东汉安帝母葬处也其下有池俗名莲花池　明州人管昌诗甘池髙塜御河濵故老相传耿贵人千载淑魂应有意芙蓉开处见前身　大冶向日红诗萧瑟西风草木黄贵人曽此瘗罗裳只今花貎芙蓉出犹带宫娃一叚香
　　驸马渡在馆陶县西南二十里明帝封公主于此筑台遗址尙存
　　由临清渡口厯清河东鄙而北其县为夏津为武城迤北为故城恩县之境为徳州其迹为鲧堤为甲马营为白马营为四女树为陈公堤为董子读书台为广川楼渡口在临清州北七十里其地为临清清河夏津之交有驿　明吴寛渡口阻风诗黄沙障天天半昏炮头风急万家奔何人去塞土囊口天与河流一色浑旷野麦苗才尺许只见风来不见师风伯不相能彼苍髙髙柰何汝
　　清河齐贝丘地汉为甘陵晋始置清河县厯代因之宋属恩州元属大名府国朝洪武六年改属广平府县治在运河西岸三十里
　　夏津春秋为齐晋防盟之要津汉为鄃县至隋始置夏津属贝州唐属清河郡宋金属大名府元属髙唐州国朝因之县治在运河东岸四十里　明谢肇淛鄃城春日诗东风开遍白杨柯寂寂空庭任雀罗乡梦每从江上去春光都在客中过城临古渡逢人少门闭残灯听鴈多一榻孤琴数行泪相思愁问夜如何
　　武城战国时为赵平原君封邑汉为东武城属清河郡唐属贝州宋属恩州元属髙唐州国朝因之县治在漕河东岸一里　明南康吴与弼泊舟武城诗长年捩柁棹讴停淡月疎星泊武城若使九原人可作弦歌声里拜先生　锡山王问泊武城县诗一自髫年为禄仕挂帆常向鲁门行孤城日出人烟少逺戌秋深苜蓿平土燕避风藏细柳水乌衔食上危旌临河怅望歌里极目萧条万古情　李东阳武城怀古诗野堠东连鲁荒城北带河逺山藏雨暗老树得春多古邑今如此贫民柰尔何使舟停卫浒想像古歌　王讴诗二首古县名空在荒城草自多秪应余父老不复有弦歌旷野迷陵谷斜阳隐薜萝乾坤殊变幻惆怅独来过　昔日歌地经行不复春城隍剥古木径路入荒榛谁念客游子空悲泉下人停舟四顾望迸泪一沾巾　于愼行诗停桡齐赵路河上见孤城故国佳公子髙台亦已倾川光孤屿敛暝色片云生呜咽清漳水千秋恨未平【东郡武城乃平原君旧邑世谓言游所宰误也】
　　故城古蓧县膏池地也隋为厯亭县属清河郡唐贞元五年置今县属甘陵郡宋属贝州金元废为鎭后复置县国朝因之隷景州县治在运河西岸二里明河间程信过故城诗故城界出两河间七十湾过又二湾囘首风涛随处是何时得许卧东山　闽中许天锡过故城怀孙吏部诗已过烦嚣地晨兴自懒梳忘传递中信贪了读残书雪瓮看浮蚁风帘见买鱼美人在何处时复梦蘧蘧　李东阳过故城防戴侍郎珍诗逆流冲长风岸渚成百折舟中落日暝篙橹力已竭同袍乌台彦待我心切切飘飖康庄步囘首为跛鳖结交重恩义此道已乆絶偶逢贤太守论旧语不辍绣衣氷霜姿官好不自热周旋共觞酌燕坐齿为列相顾同起居停杯聴予说自从离京邑道路屡危臲欹帆怯撑驾长缆阻牵掣复闻南河水淤浅不过辙黄沙卷惊涛千里地欲裂雨师一何顽风伯无乃防我舟未妨迟农事长若觖怀蓍问苍天心乱不可揲二公济世者慷慨忧不歇方将奉明威庶用扫氛孽峩峩南州盖矫矫中台节许国同肝肠匡时仗豪杰闲官愧升斗玆计予所拙且复尽君觞仓卒慰离别　邑人马伟咏卫河诗雪消春水緑生波掩映风樯向晚多击楫岂无人自誓扣舷应有客相歌依依带柳随流去渺渺冲烟隔树过我亦有怀山水趣朝簪未解柰渠何　邑人周世选观河水涨溢诗茫茫烟水浪花新村北村南不见人逺寺依稀三岛岸平畴渺漠五湖津田家坐苦秋场废园守空嗟露井湮眼底凄凉无限事西风囘首自沾巾于愼行故城夜泊诗长堤髙柳暮云平入夜扁舟堰口横千里烟波通海戍三家村落杂齐声残灯防照孤帆动短笛寒吹片月明客枕清泠浑不寐沧洲一望飒然惊
　　恩县春秋为齐里丘汉置清河郡唐改贝州宋庆厯中王则作乱讨平之宥其余党改为恩州金属大名府元属东平路国朝降为县属髙唐州县治在运河东南五十里　宋王安石贝州逢北使诗朱顔使者锦貂裘笑语春风入贝州欲报东都近消息传声车马少淹畱行人尽道还家乐骑士能吹出塞愁囘首此时空慕羡惊尘一叚向南流　明王世贞恩县道中诗东风数杯酒细雨三家村行旅片时湿农家素业存梨花时一暝水鹳忽羣喧大有江南色翻然忆故园
　　徳州周齐地也汉为平原郡至隋始置徳州属平原郡治唐以后皆因之国朝属济南府领徳平平原二县州治在漕河东岸傍　明程敏政徳州道中诗出逢漕舟来入逢漕舟去聮樯密于指我舫无着处沿流或相妨百诟亦难御有如暴客至中夜失所据又如操江师击榜散还聚摧篙与折缆往往繋愁虑平生凡几出苦口戒徒御忍后莫争先寜缓勿求遽今兹畏简书刻日觐当宁而况河防严衣冠重相惧危坐欝成晚少寝惊逹曙萧萧傍水村隐隐隔城树缅怀古贤哲髙卧得深趣愧此行路难推蓬得长句山隂周祚徳州诗落日仙帆丽防风绮席清黄沙卫河水青野徳州城一失平原国双开细柳营将军尽日暇千里偃髙旌　四明张时彻徳州馆中诗疎钟迢递落寒扉独上髙台望紫防碧海蘼芜人共逺青林霜露鴈初飞自怜白日移鬓无那缁尘染素衣夜半沧洲尘梦醒故园松菊待予归
　　鲧堤在故城县西南三十里延袤千里自顺徳广宗界来相传鲧治水时筑也　宋司马光诗东郡鲧堤古向来烟火疎提封百里逺生齿万家余贤守车才下疲人意已纾行闻歌五袴京廪满郊墟
　　甲马营在武城县东北三十里与宋太祖所生地同名有驿
　　白马营在恩县西十五里相传唐时故鎭
　　四女树在恩县西北五十里漕河之傍地名安乐鎭有古槐一株相传云有四女不嫁同植此树
　　陈公堤在徳州东南五里厯恩县抵东昌东北抵海宋时河决濬县陈尧佐守滑州筑此以障水患百姓赖之名曰陈公堤
　　董子读书台在徳州国朝正统六年知州韦景元因脩学掘地得石碣刻曰董子读书台治间建祠其上　明分宜严嵩诗董子读书处寂寂临髙台门墙窥孔室编简拾秦灰业守三余积宫存一亩开墨池春草遍园木晚禽来独有贤良防人称王佐才广川楼在徳州祠董仲舒　明庐陵陈鳯梧诗万里风帆遡晚秋淩云更上广川楼天空落木千山逺潦尽寒潭一镜浮西汉文章怀往哲东藩冠盖记同游双梧亭下一尊酒素月流光入赏眸











　　北河纪余卷三
　　钦定四库全书
　　北河纪余卷四
　　明　谢肇淛　撰
　　由徳州而北厯吴桥景州之境逹于东光厯交河南皮之境逹于沧州其迹为古隄为弓髙城为胡苏台为泊头鎭为郎儿口为会盟台为清风楼为毛公井为鐡狮子其河之故道为马颊为胡苏为简为洁为钩盘为太史为覆釜为徒骇
　　吴桥春秋晋地至宋为将陵县后改长河县永静军金改今名属景州元属河间路后陞为陵县国朝仍降为县属河间府之景州县治在运河东岸二十里明钱唐瞿佑泊吴桥连窝驿诗官船来往泊官河
　　鳯有髙梧鹊有柯乆客羇栖嫌寂寞喜闻水驿是连窝　沈恺吴桥夜泊诗二月下神京春风催客程草生汶水渡花发鲁王城不向山中去翻为湖上行悠悠恋行役何处可逃名　聂大年夜泊连窝大风诗二首北风吹雨暗长河今夜连儿十里窝憔悴江南游宦客黄尘满面柰愁何　河边白鸟蹴飞花河上垂杨是酒家马上行人莫囘首异乡终日苦风沙王世贞吴桥道中诗三辅行将遍孤城客乆稀朔风深引幔寒日淡沾衣何物人堪老浮名计总违黄尘满天地不北山薇
　　景州春秋为晋条地汉为蓨市后为广川县至唐武徳四年始置景州宋为永静军又曰崇寜金元仍为景州国朝因之属河间府领吴桥东光故城三县州治在运河西岸二十里　明程敏政夜泊景州安陵河诗我行沧景路渺渺夜过亥东风何太颠势欲簸鲸海盘涡如穽旋骇浪若山嵬崩腾沙口决斩剥崖形改官舟浮一匏出没渐危殆牵夫屡前却舟子失精采无乃蛟龙怒或恐鼋鼍馁合力眠髙桅择地舣而待家人走徬皇船头设俎醢相呼酹冯夷亦欲诉眞宰狂飇俄尔帖愁云散其靉张帆下中流击楫歌欵乃起坐推双蓬喜气人百倍向来得失心悠悠竟何在　刘基发景州诗淡淡夕风作萧萧芦叶鸣林间众鸟息河上一舟行海近云常湿天虚月更清神京看渐近且缓望乡情　杨士竒晚次景州诗下马郭西村萧条尽掩门荒城明落景独步出平原野水条侯墓寒芜董氏园间因访遗事邂逅故人论　郑善夫安陵阻风诗落日安陵上荒芜望蓟丘风沙无昼夜家室此淹畱江汉悲多故干戈赋逺游河清是何日吾志欲东周　倪敬过安陵诗南望吴山百感生东风吹棹过安陵青春谁为更寒服白髪渠同话夜灯贫去江湖长作伴年来亲友冷如氷还乡暂脱风尘吏不负花间酒似渑　于愼行安陵雨泊诗广川城北倚扁舟寒色萧萧对驿楼过雨菰芦惊午梦乘波鳬鹭激中流长天积水千帆暮斜日踈林五月秋指点津亭问前路居人为说古瀛洲
　　东光汉渤海郡弓髙县地隋置观州唐武徳四年析置东光县隷沧州宋改渤海县元仍今名国初省入阜城后复置属景州县治在运河东岸三里　明锡山王瑛东光夜泛诗暝树髙寒云不生长河新缆觉舟轻津鳬队队如相识飞上霜堤伴客行
　　交河汉中水县治也金大定七年置今县属献州以滹沱髙河二水交流故名元仍之国朝改属河间府县治在漕河西岸五十里　唐胡曾诗交河水薄日迟迟汉将思家感别离塞北草生苏武泣陇西云起李陵悲晓侵雉堞乌先觉春入关山鴈独知何处疲兵心最苦夕阳楼上笛声时　明谢肇淛交河遇风诗细柳如丝踏作尘乾坤近塞本无春交河日暗黄云起风急沙飞不见人
　　南皮春秋燕齐二国之交齐桓公北伐至此缮脩皮革名古皮城后以章武有北皮亭故曰南皮以别之秦始置县厯汉晋俱属渤海郡唐宋属沧州元属河间府国朝属河间府之沧州县治在漕河东岸十八里
　　沧州古渤海地海水盘洄曰渤以其在海曲故名汉置浮阳县拓跋魏始置沧州隋以后仍之但所隷不一宋属横海军元属河间国朝因之领南皮盐山庆云三县州治在芦镇运河东岸　　唐李白送赵少府赴长芦诗我去扬州市送客回轻舠因夸呉太子便覩广陵涛仙树赵家玉英风凌四豪维舟至长芦目送烟云髙揺扇对酒楼持袂把蟹螯前途倘相思登岳一长謡　僧无可送吕郎中赴沧州诗出守沧州去西风送斾旌路遥经几郡地尽到孤城拜庙千山緑登楼遍海清河人共东望日向积涛生宋黄庭坚发白沙口次长芦诗篙师救首尾我为制中权挂席满风力如摧彊弩弦晓放白沙口长芦见炊烟一叶托秋沧海百尺船反观世风波谁能保长年念昔声利区与世阅周旋大道甚闲暇百物不废捐谁知目力浄改观旧山川　又阻风入长芦诗褔公开百室不借邻国权法筵森佛像天乐下管弦我来雨花地依旧薰炉烟金碧动江水钟声到客船茗椀洗昏垢经行数阻年岁寒风落木故乡喜言旋林囘负赤子白璧乃可捐侍亲如履氷风雨速暗川元吴莱沧州诗荒亭沽酒壮心违目极东南雾雨
　　防百里齐封沧海接千年禹迹浊河稀暗尘掉马呈金辔衰草看羊着锦衣犹记上元鸣鼓夜满船灯火越歌归　萨天锡宿长芦诗柳花漠漠春归寺柳色青青晚渡江屋角松声撼风雨道人一夜不开王懋徳长芦遇顺风诗水声怒激春雷响帆影轻随逺鴈飞东望水云三百里沙鸥待我钓鱼矶　明瞿佑沧州城诗沧州城城何髙城上楼橹城下壕龙跳虎踯怒咆嘷阵云纷起战鏖鏖落日无光照白旄只今偃武弓矢櫜但见运河绕郭流滔滔髙桅大柁长短篙自南饷北连千艘漕夫呌号挽卒劳朔风刮面穿征袍我倚船防望逺臯手掬清光照鬓毛朗诵招魂歌楚骚忧心为汝徒忉忉　又长芦诗接栋连甍屋宇重喧然鸡犬认年丰时当鳯厯三秋后人在鲸川八景中万灶青烟皆煮海一川白浪独乘风遥瞻寳塔凌霄汉知是前途有梵宫　滑台宋讷舟过长芦诗列肆亭台土已崩旧时和气冷如氷城池人物分今昔市井繁华问废兴断壁野花迎客棹坏桥津柳晒渔罾谁知兵后商人少岁课犹随国用增　杨翥长芦道中诗秋色兼旬暑未捐蓼花开遍乱鸣蝉儿童嬉戏清隂里屋室鳞鳞傍水边　薛瑄沧州北舟中诗澶漫沧州北舟行逆水迟连林秋柳瘦接翅晓鸦稀原野波沟减人家生理防端居对明烛深念莫相违　于玭沧州诗九月一日渤海郡凉风落叶何纷纷孤舟伏枕逢秋色长路停尊对暮云寒鴈乱迷龚遂庙清江曲抱献王坟古今踪迹堪惆怅独立沧波倚夕曛　徐中行长芦官署诗萧斋无事日垂帘飘泊何知吏隐兼犹忆主恩分虎竹敢辞宦迹混渔盐南皮词客堪谁向北海青尊只自拈旧社五湖秋正好未归空复羡陶濳　四明张长芦晚发诗扁舟病起试沧浪猿臂篙师水技长日照醝泥通海白风吹江气入云黄渔樵乱屋依深柳鹅鹳清流呌夕阳迢递青徐行入眼天涯终恐是他乡
　　古堤在吴桥县城南古黄河隄也西南接徳州界东北入寜津界岁乆河涸隄址犹存　元萨天锡过吴桥古隄诗迢迢古河隄隐隐若城势古来黄河流而今作耕地都邑变通津沧海化为尘隄长燕麦秀不见筑堤人
　　弓髙城在东光县西南三十里汉韩頺当所封国也其址在县之顺城乡　明周翰诗頺当封建日汉邑称弓髙于今荒草里时闻风怒号乱鸦噪古堞寒雨洒空濠遗迹宛然在黄土围周遭
　　胡苏台在东光县东南髙二丈许围二十余丈以临胡苏河得名
　　泊头鎭在交河县东五十里运河之傍商贾辏集南北一大都防也河间府管河通判驻此有新桥驿俗名泊头驿　明瞿佑新桥夜泊诗二首浪静风恬月色明苇花滩上鴈知更游鱼故欲惊人梦跃出船头水有声　数点渔灯隔逺陂斗杓挿地夜何其推篷自觉霜威重正是乌啼月落时　倪敬夜泊泊头驿下水东流独倚篷防散客愁江上夕阳斜度鸟中春树逺迎舟一官牢落辞京国千里萧条入霸州归借图书营旧业梨花麦饭老林丘
　　郎儿口在南皮县有大堤自南亘北五十里髙丈余东为沧州境西为南皮境卫河水涨西患特甚元泰定以来屯军王民争讼不决乃公勘开掘截然中断二十余里水由中流名郎儿口有碑记　明赵叔纪诗古来漳水苦横流南皮直泻来沧州古人筑堤障其下南皮民命随鱼游中有志士伸敌手鼓义兴工破隄口约束狂流俾中行两岸从兹乐农亩大患已除民已安前人事迹今人看丰碑两立截文字从来孰便兴争端因笑当年筑堤日懵然狂夫与愚卒那知曲防世所禁嫁祸移灾天不恤我来披荆隄上行摩挲石刻百感生时和今赖天子圣河不决兮民不争
　　会盟台在长芦一名盟亭古燕齐之界二国常防盟于此故名
　　清风楼在沧州公署中相传建于晋永康中　元萨天锡元统乙亥録囚至沧州清风楼题诗晋代繁华地如今有此楼暮云连海岱明月满沧州归鸟如云过飞星拂瓦流城南秋欲尽寂莫采莲舟
　　毛公井在旧沧州城东北隅唐开元间清池县令毛公母老苦水咸不堪为养遂于县舍旁穿地得泉甚甘人谓之毛公井
　　鐡狮子在旧沧州城内周世宗北征契丹驻跸沧州有罪人善冶输金铸狮鎭城赎罪髙一丈七尺长一丈六尺至今存　明闽中陈全之鐡狮歌沧州云有鐡狮子传在旧治故城里我特乘风一觏之分明守护有神昻头峙足百尺余英风猛烈射太虚势若腾踏上霄汉欲去不去仍踟蹰几回吊古访遗老言是周家天子造表此神物威契丹气吞幽蓟烟尘扫忆昔驻跸萧寺前金羁玉絏吼青烟岂知浮云变顔色丹艧剥落漫桑田僧去堂空几人世碧瓦残垣杂畊地天寒野旷啼慈乌日暮村孤走空隧如今圣代统华夷百兽率舞鳯皇仪貔貅百万逺山后吁嗟乎鐡狮子英风猛烈尔奚为
　　马颊河在东光县界后呼为笃马河唐开元中重开号新河
　　胡苏河在东光县东三里许厯庆云盐山入海丰夹河防于海汉志云以其水散若胡须然故名
　　简河洁河皆在沧州之临津
　　钩盘河在南皮县城北
　　覆釜河在南县
　　徒骇河在沧州废清池县西五十里有隄　按程氏九河考谓钩盘在献县东南八十里余八河皆在沧州南皮东光庆云之境而郦道元及宋儒程氏皆谓九河之地已沦于海与书传所载不同此盖后世新河而傅以旧名耳未敢信以为眞也
　　沧州之北其县为兴济为青为静海其山为中条其水为滹沱为潞为海其鎭为天津为杨柳青为杨村其迹为盘古沟为神堤为鳯皇台是为北河之北界
　　兴济本宋范桥鎭地大观中置今县金属沧州元属清州国朝改属河间府县治在运河东岸　明东莱黄福兴济阻风诗天风连日自南来星使扁舟适北囘篾防频断续迢迢河道又萦廻燕台有记新恩集楚馆无书旧恨堆凡事从容由命里不须妄想不须猜　张颂诗城下西流绕卫河秋来雨急涨洪波排空雪浪犇腾逺得水鱼龙变化多两岸人家分野色万株杨柳挂烟萝渔翁不解东西路稳坐船头发浩歌
　　青县春秋时清国也晋为清州唐置卢台军五代周置干寜军又为永安县宋大观中以河清七昼夜仍为清州金元因之国朝降为县属河间府县治在运河西岸　明瞿佑诗未饮青州酒先乘青县风川原通赵北境界入山东馔设河鱼白筵供野枣红连屯禾黍熟饱饭乐年丰　李时勉青县遇旧诗晚过小邑蹔徘徊旧友相邀醉一杯髙枕西风吹棹去不知明月上船来　无锡浦瑾青县晓发诗垂柳迷归路飞花引去舟叠峰山错峙曲岸水回流鳬鴈晴方举鱼龙暖欲浮身随吾道在此外复何谋
　　静海本宋清州之涡口寨大观中置靖海县金元仍之隷清州国朝改靖为静属河间府县治在运河东岸　元张寜泊独流浅诗霁月中天见绛河黄流满地漾金波荒陂野火兼渔火短棹吴歌杂楚歌去鴈已连家信逺闲鸥岂识客愁多江南二月花如锦独负归期柰尔何　明瞿佑过静海县诗古县临河口遗民住岸傍荒田多废弃破屋半　亡薄薄沽来酒低低坐处牀舟人知往事相对话偏长　会棨过静海逢侯主事同宿寺中诗皇华千里客何意此相逢水郭春光早邮亭柳色浓偶因牛渚棹来聼虎溪钟明发孤舟别相思隔九重　倪敬过静海县诗朝来过静海归路有三千吟藁添诗句行囊只旧氊水禽飞傍客河柳逺迎船注目淮南道龙峰隔楚烟　又过独流浅诗独流清晓发髙下乱帆樯潮入双塘浅风髙孤树忙荒祠烟火断逺戍角声长男女勤生计苇萧聚海商
　　中条山在青县唐阳城传城家于北平隠居沧州中条山诏于沧州起之考沧州无此山而沧州旧有条县或因而名之耳其山有悬崖瀑布数十丈如猿鹤声　明邑人马政诗界破城南万顷田猿啼鹤唳自年年拾遗几度溪头过犹见余波浸碧天滹沱河源出大鐡山自代郡卤城东流经献县城南十一里单家桥至青县南坌河口与卫河合流而北至于天津入于海　唐李益临滹沱见蕃使诗漠南春色到滹沱边柳青青塞马多万里江山今不闭汉家频许郅支和　宋黄庭坚次韵孔四著作北行滹沱诗驼褐蒙风霜鸡声渺墟里青灯登豆粥落月踏氷水平生不药才可卫十指指此千户侯谁能优劣此　文天祥渡滹沱诗过了长江与大河横流数仞絶滹沱萧王麦饭曾仓卒囘首中原感慨多　　明金幼孜诗前驱闻警跸传道近滹沱冻合含初日风防动碧波人从仙仗出路自畵桥过北望幽燕外青山叠叠多　程敏政诗寒风挟霜起氷浪从西来下触断桥柱碎此千琼瑰流响甚清丽惊波屡盘洄官舟大如掌疾棹过南隈古来济川人感激多良材上党栗应宏诗迢迢滹河水遥自古并州异国风沙逺辞乡日夜流鸿飞依暗浦花发满平畴宛宛箕山在谁能向此流　李攀龙诗滹沱来不极野色荡孤城击楫中流过褰帏下吏情天衔纡岸转日上大波行独在知津后风尘见濯缨　樊鹏诗滹水寒津断常山古郡开城犹宋帝阁野即赵王台关逺边风入川长朔气来苍苍战场处愁见水东回
　　潞水源出幽州汉光武遣吴汉等十二将军追贼战于潞东即此今青县有流河驿北至于通州通谓之潞河　明瞿佑流河驿诗河水滔滔不尽流今来古往几春秋波涛不覆渔翁艇馆舍长迎使客舟青眼有情惟岸柳白头无闷是沙鸥从今解却尘缨去一任沧浪孺子讴　李东阳流河驿遇谢内脩太守诗仰止怀先逹相逢即旧知别离曽有赠舟楫本无期细雨春灯暗髙歌暮角悲从君问前路江海得吾师黄岩谢省次韵诗舟楫愁谁语风波未自知偶逢
　　居共泊恰与月相期梦忆仙舟防情忘客路悲论诗意无极一饮亦吾师　于玭夜泊流河驿诗流河滩头夜不寐海风江雾旅魂惊洪涛漭沆鱼龙影野戍荒凉豺虎声客路此生浑未了乡关愁绪逈难平可怜萝月还相照明发前洲问水程
　　海在静海县东二百里禹贡同为逆河入于海即此古谓之渤海以其在齐之东亦谓之东海又谓之北海楚子语齐师君处北海洪景卢曰北至于清沧故曰北海以其地连沧州亦谓之沧海金封王褔沧海公是也而河间谓之瀛海者以其地居水中若道家蓬莱三岛然故名
　　天津在静海县北九十里其地居白河之西卫河之南二水至此合流同入于海有三卫鎭城大直沽小直沽海口鱼盐商贾百货毕集　元寜直沽诗野泺天低水人家时两三鴈声连漠北鱼味胜江南雪拥茅痕短寒禁柳眼缄持竿吾欲往拙宦百何堪　王懋徳诗极目沧溟浸碧天蓬莱楼阁逺相连东吴转饷输秔稻一夕潮来集万船　明瞿佑过天津诗官河通海道军府壮京畿赴北千艘集投南一客归潮声添水势霞彩弄晴晖对酒畱连乆人情莫敢违又次直沽诗长川波浪去漫漫直指东南送客还潮水四时来海上天河一派落人间挂帆商舶秋风顺晒网渔翁夕照闲蹔倚船遥望处青螺数见前山　曾棨过直沽诗近海严烽戍孤城雉堞雄河流千里合舟楫万方通岛屿鲸波外楼台蜃气中春来何似景烟緑晓霞红　又再过天津诗潞河南下接流河飞入天津涨海波独坐船清夜寂月明何处扣舷歌　黄淮直沽诗孤城近海晓光迟遥认归程望不迷潮水分流波上下人家相对岸东西市声喧杂商人集野色荒凉鴈影低犹记前年畱饮处菊花挿帽赋新题　宋讷诗旅思揺揺嗜昼眠舟人报是直沽前夕阳野饭烹鱼釜秋水蒲帆卖蟹船诗有白鸥沙上兴书无青鸟海东传老为声利闲驱遣少读南华四五篇　又夜泊直沽诗海舰河帆到此分直沽多旧逺方闻十年水路风尘隔两岸人家渔火焚鸥鹭河边船泊月鱼虾乡里饭抄云却思昔日曾经过红酒青歌醉夕曛　无锡邵寳泊天津舟中观水诗河水东注海海流亦复东人言如沃焦毕竟谁能穷蓬莱不可渡万里悲天风北斗掲西柄影落清波中耿耿欲回澜荡漾涵虚空昔闻有碣石助禹成神功我将往求之道险多蛟龙静观叹逝者缅怀川上翁　程信天津诗天津桥上水云横红蓼滩头蹔驻旌行尽人家无犬吠却从海上看潮生　王洪过直沽诗水出渔阳郡山横蓟北天髙楼瞰海日逺屿入江烟市集诸畨舶军屯列阵田风髙悲鼓角雾重失旌旃匪独关河壮由来节制全精兵亘云朔劲骑出幽燕大漠黄尘外三韩落照前将持定逺防不用绕朝鞭　信阳何景明送杭宪副备兵天津诗天津桥北望京楼金鼓东行节使舟日月昼悬沧海树龙蛇春压九河流百年贡篚通南极万里旌旄属上游莫笑谈兵尊俎上书生原不为封侯　程敏政天津题刘宪副拱北楼诗危楼突兀中天起雄峙髙城压诸垒登楼北望渺茫间正距皇都三百里直沽东去当海门九河下泻鲸涛奔一道科徴比州县十里虎豹分营屯天子端居不忘武敕遣提刑此开府眼中壮观忽岿然缓带时来阅干橹四方玉帛趋神京千车万舶无畱行题品休歌太行路丽谯却数天津城忆昔文皇曾驻跸父老相传至今日宪臣初下新条章宿将谁谙旧军律城头大斾翻晴虹城边细柳揺春风我来徙倚不能去宸居宛在红云中畵角悠扬鼓声壮雉堞嵯峨日初上掀髯聴讲隂符篇谁道儒生不堪将槛外滔滔河水流酒酣击节歌新楼盛年相与赤心在范公敢谢苍生忧　薛瑄早过天津诗烟收泽国晓天晴日出扶桑万里明二水交流东海濶一城雄鎭朔方清连云风送孤帆逺夹岸潮随大舶平借问关门来往客不知谁是弃繻生　　眞州蒋山卿宿天津诗津口波涛曲抱逥孤城正逐海门开冻埋泽窟鱼龙卧霜满关河鼓角哀一夜朔风吹地转五更寒月涌潮来自怜水宿平生事肠断今宵亦屡回村李东阳舟次直沽与谢太守诗二水斜通海孤村合抱城夜明月过春浦暗潮生忧国身将逺还家梦不惊畱欢有亲旧羇旅见眞情　又过天津诗玉帛都来万国朝梯航南去接天遥千家市逺晨分集两岸河平夜退潮贡赋旧通沧海运星辰还象洛阳桥河山四塞襟喉地重鎭还须拥使轺　厯下边贡直沽城楼诗宦游数览东南胜西北乾坤见此楼冠冕八方通驿道河山千里控神州风连碣石云秋黯日倒扶桑海夕流老病独悬戎马泪俯身疑入洞庭舟　樊深舟次天津诗逺别长安日未曦野花春树两相随攀鳞玉佩闻青鎻化鹤仙台见紫芝晴景半含云径阁惊湍曲抱海门祠风尘驿路行应逺囘首苍茫动旅思　谢省直沽次韵诗喧寂初收市河流暗入城蒲深春水长沙起晚风生隔浦渔犹唱浮波鸟不惊孤舟老江海到处识人情　长洲皇甫汸天津荅少兄诗别家五月渡江水棹拂炎云入淮泛行残六月臻卫流凉飇一夕秋声起眼中金阙防在望手持玉杯喜相向闻道长安有狭邪明朝走马踏晴沙莫将潞水桥边柳看作都观里花　武进薛应旂过天津谢敖宪副诗海上风髙游子哀梦同沙鹤夜飞逥孤城畵角寒声急荒寺踈钟曙色催麟阁云霄谁荐士豸冠江汉独怜才片帆已出黄河口便向吴门望越台　锡山顾彦夫泊天津稍直口诗名津稍直一舟横野旷谁知夜几更山月徘徊人独立海天寥落鴈孤鸣河流东下烟波逺风阵西来草木惊有酒欲斟斟不得边防民瘼正关情　华容孙宜天津南舟行诗凌波舟楫惊风定傍海帆樯落照斜三岛树深逥鹳鹤九河氷泮压龙蛇南来贡篚通王服北望楼台近帝家莫道壮游非此日会将词赋逹京华　陇西金鸾泊天津诗月明天际酒初酣直北云深海气涵一夜潮声来枕上梦中犹似在江南徐中行夜泊天津与黎惟敬对酌诗张翰秋风去不疑桂丛犹带故人期平芜落日千帆宿大漠天髙片月垂潮起鱼龙吟北海露寒乌鹊绕南枝长安多少衣冠地此日谁论楚客悲　于愼行天津月夜诗放舟乘晚浪伐鼓注归流明月千帆夜长风万里秋篙师探渡口津吏指潮头浩荡烟波里应怜估客游又天津诗白浪浮空拍海门天津城下万艘屯吹箫伐鼓中流渡卖酒烹鱼何处村黯黮平林含雨气迷茫逺岸吐潮痕江淮百亿输王府岁岁梯航奉至尊邹人潘榛天津诗极目望天津髙秋彻原野苍茫
　　云雾生水色同潇洒地势缺东南河流日夜下沧溟指顾中千里惊一泻长风促急流迅速过于马防兵亿万多鼓角声哑哑舳舻望如云旌旗赫渥赭转饷日不给诛求及鳏寡独抱忧世心涕泪忽盈把浮海欲避之孤舟无从者安得楼船将为报倭平也杨柳青在静海县北五十里　明瞿佑杨柳青謡昔闻杨柳青今见杨柳黄三秋既迫暮午夜仍飞霜黄叶辞旧枝青眼存生意稍待春阳囘又看柔荑翠荣枯互乘除气运长相参在物尙如此在人何以堪乔林蔽日昏古树停云密为作短歌行聊备乐府什宋讷过杨柳青诗杨柳青枯异昔年人家犹有在河边缚芦厚覆低低屋把竹轻撑小小船半刈霜禾喧鸟雀轻挠烟柳立鹅鸢眼前莫究兴亡事万里华夷自一天　程敏政杨柳青见桃李诗春隂淡淡緑杨津两岸风来不动尘一日船见桃李始惊身是卧游人　于愼行杨柳青望天津海口诗夕泊大隄口雨气侵肌骨舟子不得停鸣浆中夜发闻道海门近惊栗不敢越渔灯隐遥浦箫鼓声未歇人语烟中村舟横沙上月岸接逺流平树入囘波没不覩潮涨竒安知溟渤濶喔喔天鸡鸣东望苍烟裂霞生赤城峤日出扶桑窟胧胧五云里欲吐金银阙钟鼓罗宫廷百辟修朝谒整衣顾我仆神情坐超忽　又杨栁青道中诗鸣榔凌海月捩舵破江烟杨栁青垂驿蘼芜緑刺船笛声邀落日席影挂长天望望沧州路从兹遂渺然　南海卢云龙杨青驿诗漂泊风尘怅逺游杨青亭下暂维舟故乡门巷经梅雨客路山川到麦秋潦倒诗篇时自适飘零杯酒暮堪愁几宵尚忆长安道北斗遥瞻接鳯楼杨村在天津城北三十里有驿　　明李时勉过杨村驿诗小驿临河口萋萋草上堂门边一枯井堦下几垂杨寂寂尘生榻喧喧鸟过墙逢迎惟驿吏木偶被衣裳　李东阳杨村阻风诗春风荡漾河水浑惊沙走石天地昬舟人喧呼怒涛涌海若战鬪羣虎奔前船咫尺不得上去路仓皇安可论床欹几侧坐未穏乘月夜过蒲沟村　王问杨村与朱司空言怀诗北路饶长风方舟成淹泊迟迟通潞亭弥弥沽水曲辛勤洲渚间委心在行役俱抱虚旷怀防志在空谷羲和无停轨世事如转瞩长庐犹为谬而况杞人哭嘉徳为我邻良晤行可续勿忘秉烛言皓首以自朂　程敏政杨村驿逆风通夕诗忽忽无言里悠悠不寐中短檠畱白蜡隂牖落青虫人幸窥蓬月天悭上水风白河三百里覊思浩无穷　又杨村道中诗几处炊烟认水村数声山犬吠篱门寒天日落明鸦背荒岁田空剩草墩垂涧石如牛马饮排山云似节旄屯眼中无限诗情在欲对沙鸥了一尊　武进徐问杨村大风诗仲冬天气肃疋马向河干林撼风声厉沙昬日色寒驱驰竟何意漂泊自无欢天地无情者谁怜游子难
　　盘古沟在青县南十五里相传盘古之墓在水中有石棺鐡鎻繋之或隐或见沟北岸有盘古庙　明庐陵邹徳溥诗萧萧遗庙夕阳天野殿峥嵘曲涧边万古乾坤心上辟于今日月掌中悬有无石匣沧波隐彷佛仙衣碧草传我亦离形游太始停舟问讯思逌然
　　神堤在兴济县漕河堤上有柳数百株永乐间知县王彬以河决未及筑堤民居尽没痛不能救投水而死尸直漂入县堂之上人民怜之置祠祀焉名曰神堤　明乐素老人诗河防未就竟沉渊谁识当年令尹贤惟有春风祠下柳翠眉长为鎻寒烟
　　鳯皇台在静海县西五里相传有鳯皇集此遗址尙存






　　北河纪余卷四
