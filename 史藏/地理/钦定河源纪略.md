　　乾隆四十七年七月十四日内阁奉
　　上谕今年春间豫省青龙岗漫口合龙未就遣大学士阿桂之子乾清门侍卫阿弥达前往青海务穷河源告祭
　　河神事竣复命并据按定南针绘图具説呈览据奏星宿海西南有一河名阿勒坦郭勒防古语阿勒坦即黄金郭勒即河也此河实系黄河上源其水色黄回旋三百余里穿入星宿海自此合流至贵徳堡水色全黄始名黄河又阿勒坦郭勒之西有巨石高数丈名阿勒坦噶达素齐老蒙古语噶达素北极星也齐老石也其崖壁黄赤色壁上为天池池中流泉喷涌酾为百道皆作金色入阿勒坦郭勒则真黄河之上源也其所奏河源颇为明晰从前康熈四十三年
　　皇祖命侍卫拉锡等往穷河源其时伊等但穷至星宿海即指为河源自彼回程复奏而未穷至阿勒坦郭勒之黄水尤未穷至阿勒坦噶达素齐老之真源是以
　　皇祖所降谕防并
　　几暇格物编星宿海一条亦但就拉锡等所奏以鄂敦他腊为河源也今既考询明确较前更加详晰因赋河源诗一篇叙述原委又因汉书河出昆仑之语考之于今昆仑当在回部中回部诸水皆东注蒲昌海即盐泽也盐泽之水入地伏流至青海始出而大河之水独黄非昆仑之水伏地至此出而挟星宿海诸水为河渎而何济水三伏三见此亦一证因于河源诗后复加按语为之决疑传正嗣检阅宋史河渠志有云河绕昆仑之南折而东复绕昆仑之北诸语夫昆仑大山也河安能绕其南又绕其北此不待辩而知其诬且昆仑在回部离此万里谁能移此为青海之河源既又细阅康熈年间拉锡所具图于贵徳之西有三支河名昆都伦乃悟昆都伦者防古语谓横也横即支河之谓此元时旧名谓有三横河入于河葢防古以横为昆都伦即回部所谓昆仑山者亦系横
　　岭而修书者不解其故遂牵青海之昆都伦河为回部之昆仑山耳既解其疑不可不详志因复着读宋史河渠志一篇兹更检元史地理志有河源附录一卷内称汉使张骞道西域见二水交流发葱岭滙盐泽伏流千里至积石而再出其所言与朕蒲昌海即盐泽之水入地伏流意颇合可见古人考证已有先得我心者按史记大宛传云于阗之西水皆西流注西海其东水东流注盐泽潜行地下其南则河源出焉河注中国汉书西域传于阗国条下所引亦同而説未详尽张骞既至蒲昌海则或越过星宿海直至回部地方或回至星宿海而未寻至阿勒坦郭勒等处当日还奏必有奏牍或绘图陈献而司马迁班固纪载弗为备详始末仅以数语了事致后人无从考证此作史者之畧也然则武帝纪所云昆仑为河源本不悮特未详伏流而出青海之阿勒坦噶达素而经星宿海为河源耳至元世祖时遣使穷河源亦但言至青海之星宿海见有泉百余便指谓河源而不言其上有阿勒坦噶逹素之黄水又上有蒲昌海之伏流则仍属得半而止朕从前为热河考即言河源自葱岭以东之和阗叶尔诸水潴为蒲昌海即盐泽蒙古语谓之罗布淖尔伏流地中复出为星宿海云云今覆阅史记汉书所记河源为之究极原委则张骞所穷正与今所考订相合又岂可没其探本讨源之实乎所有两汉迄今自正史以及各家河源辨证诸书允宜通行校阅订是正讹编辑河源纪畧一书着四库舘总裁督同总纂等悉心纂办将御制河源诗文冠于卷端凡蒙古地名人名译对汉音者均照改定正史详晰校正无讹颁布刋刻并録入四库全书以昭传信特谕钦此



　　御制河源诗
　　惟岳曰有五惟渎曰有四四渎河居一宏功賛
　　天地金隄防九曲迩年每有事【戊戌年仪封十六堡决口庚子年睢宁之郭家渡考城之张家油房掣溜均在南岸昨辛丑秋仪封青龙冈漫口则在北岸】瓠子计己竭灵源致防祭因遣侍卫往【豫省青龙冈漫工因屡次合龙未就于本年二月内命大学士阿桂之子乾清门侍卫阿弥逹前往务穷河源告祭　河神事竣复命并据按定南针绘图具说呈览所奏星宿海情形有旧图未备之处星宿海蒙古语鄂敦淖尔鄂敦即星宿淖尔即海也星宿海有泉千百涌出俱緑水惟西南一河名阿勒坦郭勒蒙古语阿勒坦即黄金郭勒即河也此河实系黄河上源其水色黄从东南流更折而西北回旋三百余里穿入星宿海因防诸緑水黄色防淡自此合流东下屈曲千七百余里至贵徳堡抉沙激浪水色全黄始名黄河向以星宿海诸泉为河源虽未穷至阿勒坦郭勒之上源而河由星宿海以行谓之源亦不致大相迳庭云】穷源命必至归来新图呈旧图称未备旧云星宿海便即河源是【叶】蒙古语鄂敦鄂敦星宿谓此固非差讹然河其南寄因更向西行溯洄川益防色赤作黄金别流无敢厠询以蒙古名曰阿【勒　两字作一字读后仿此】坦郭勒【叶】阿【勒】坦谓黄金郭勒则河义更西得巨石询蒙古名字阿【勒】坦噶逹素北极星名意【阿勒坦郭勒之西有巨石高数丈亭亭独立名阿勒坦噶逹素齐老阿勒坦噶逹素蒙古语北极星也齐老石也惟此一石其崖壁乃土作黄赤色更无草木壁上为天池池中流泉喷涌酾为百道皆作金色入阿勒坦郭勒实黄河真源也】司水见道经不约今古契再上则赤壁壁端天池积【叶】酾泉作金色真源信无二山土胥金色更无林木翳东南流折北屈注三百里【叶】穿星宿海东色微淡以易东至贵徳堡遂作纯黄色【叶】向称星宿源亦未大差致集林云有人【未书其名】见妇浣纱异张骞支机石更述荆楚记或到星宿海傅防传竒伪统
　　天一所生轩图防早示考订志其详惟吁
　　安澜赐
　　按班固汉书张骞传天子使穷河源其山多玉石采来天子按古图书名河所出山曰昆仑云而固賛又谓骞使大夏之后穷河源恶覩所谓昆仑者乎故言九州山川尚书近之于是邓展遂谓河源出于积石是皆拘墟未见顔色之言葢千古以上中国以外记载己舛言语不通而欲定其确实何异北辕适越考元史始有星宿海之名而以为河源元蒙古也鄂敦即星宿彼时讹译为火敦则汉人不通蒙古语耳此为近之今则更溯以上遂得真源然昆仑之语亦不为无因葢昆仑在今回部中回部诸水皆东注蒲昌海即盐泽也盐泽之水皆入地伏流至青海始出则星宿海诸水皆是也而大河之源独黄色为灵异更在星宿海之上非昆仑之水伏地至此以出而挟星宿海诸水为河渎而何济水三伏三见此亦一证矣独汉书所云采玉则因昆仑出玉未免牵就询之阿弥逹则称河源皆土山无石无石安能有玉夫非精通蒙古语及汉书更问之亲履其地之人率欲定此事体大而地逺理博之事不亦甚难乎于甚难而得决疑传正亦一大快也



　　御制河源简明语
　　予既为河源诗并按语既读宋史河渠志有文命辑河源纪畧有谕兹以体大物博考今证古不无费辞虽彼此细勘事则明恐毫厘稍差义乃紊兹为简明之语庶因提要而便览葢河源究以张骞所探蒲昌海盐泽及汉武所定昆仑为是虽山海水经注皆畧具其説山海经刘歆称伯益所着本无所据水经注则桑钦郦道元皆张骞后人实祖其説而广之以致于烦文且昆仑在回部原出玉也独未明揭伏流至青海于阿勒坦噶达素之天池而出耳厯唐宋以至元乃有鄂敦淖尔为河源之语鄂敦为古语汉语即星宿海也彼时虽未考至天池而中国之河源实由此颇见梗概矣溯伏流以至蒲昌海盐泽非河源而何星宿海亦盐泽之伏流至青海而出为清水黄河挟之以流始为微淡后为纯黄是二水本一源至中国出地为二色而终归于一若夫曲折纤细则见近所为诗文及纪畧之书独叙其简明崖畧如此
　　河源纪畧凢例
　　一从来叙述河源率多失实葢由于未经其地故附防闻今恭逢
　　神武耆定而闻见乃真又仰荷
　　圣训昭垂而异同乃决实为千古未有之盛谨防录御制诗文为全书纲领并恭録此次钦奉
　　谕防弁冕简端以志縁起且以见是非折纂録诸【臣】
　　悉禀
　　睿裁
　　一水道委曲非绘画不明但辍耕録所载旧图疎舛殊甚今拟按
　　钦定西域图志先列地图一切开方分度务与测验相符然后以河流所迳依道里方向绘入以揭全书之眉目其今地名拟用硃书古地名拟用墨书刻本内古地名加用圆圈以示分别庶使旧説之得失开卷厘然
　　一水道曼衍纵横虽颇纷杂该以分合伏见四例足括大凢既绘图以尽其详更当立表以提其要今拟以河之分合伏见列为第一格以来防之水为第二格其隔一隔二隔三隔四来防者以次分格使旁行斜上纲目相牵检图检书尤易明其端绪
　　一河之源流今所勘騐悉有确据与讹影射者迥殊必须叙述详明始足祛疑信今拟立质实一门兼仿桑经郦注之例以河所流迳标其地名方隅为纲而详列其道里形势为目务使曲折咸备使读者有若目经
　　一古来考订河源舛谬者十之七八其确有典据者亦偶逢十之二三未可槩为屛弃今拟立证古一门凢史汉以下迄于万斯同胡渭诸书苟有一说可采者悉仿张鳯桂胜桂故之例标列原文而以今所实验加案互证于下其某地即今某地亦一一申明
　　一羣言淆乱最易荧听儒者株守旧闻尤多拘执必须详为驳正始真妄分明今拟立辩讹一门凢旧説纰缪者亦标列原文逐条各加案语紏正其失庶诸家纂述可一一知其虚诬
　　一
　　圣朝削平西域昆仑月悉版图为开辟以来所未睹凢大河流迳之地或挞伐所经由或部族所聚处或沿波列戍或夹岸开屯均足为考镜地理之资今拟立纪事一门以着实有其地得以详核之由其前代轶事确有可据者亦附见焉
　　一郦道元注水经并博引遗文旁徴古迹既资叅考亦广见闻今拟立杂録一门凢诸书所载西域山川物产古迹遗踪在河流所经之地者悉分条胪载以备旁稽其传讹傅防之词亦附加订正
　　一刘知防作史通深明断限此书既以河源为名则图表及以上五门应均以在西域者为断至流入秦陇以后厯代迁徙之迹自有治河各书详晰记载无待赘陈
　　一译语讹最为舛互河源所迳多有介在藩部声音文字尤错杂难稽今所用地名一以
　　钦定西域同文志为凖或三合四合之字亦一一遵録不用古来假借失真之音其志中所译名义系何语即一一注于句下并可订古籍音译之讹









　　钦定四库全书　　　　　史部十一
　　河源纪畧目録　　　　　地理类四【河渠之属】卷首
　　上谕
　　御制诗文
　　凡例
　　卷一
　　图説一
　　卷二
　　图説二
　　卷三
　　图説附
　　卷四
　　列表一
　　卷五
　　列表二
　　卷六
　　列表三
　　卷七
　　列表四
　　卷八
　　列表五
　　卷九
　　质实一
　　卷十
　　质实二
　　卷十一
　　质实三
　　卷十二
　　质实四
　　卷十三
　　质实五
　　卷十四
　　证古一
　　卷十五
　　证古二
　　卷十六
　　证古三
　　卷十七
　　证古四
　　卷十八
　　证古五
　　卷十九
　　证古六
　　卷二十
　　辨讹一
　　卷二十一
　　辨讹二
　　卷二十二
　　辨讹三
　　卷二十三
　　辨讹四
　　卷二十四
　　辨讹五
　　卷二十五
　　辨讹六
　　卷二十六
　　纪事一
　　卷二十七
　　纪事二
　　卷二十八
　　纪事三
　　卷二十九
　　纪事四
　　卷三十
　　纪事五
　　卷三十一
　　纪事六
　　卷三十二
　　杂録一
　　卷三十三
　　杂録二
　　卷三十四
　　杂録三
　　卷三十五
　　杂录四




　　钦定四库全书
　　河源纪畧
　　提要
　　【臣】等谨案河源纪畧三十六卷乾隆四十七年奉
　　撰是年春以中州有事于河工
　　特命侍卫阿弥达祭告西宁河神因西溯河源绘
　　图具
　　奏言星宿海西南三百余里有阿勒坦郭勒水色独黄又西有阿勒坦噶达素齐老流泉百道入阿勒坦郭勒是为黄河真源为自古探索所未及
　　皇上因考征实验参订旧文
　　御制河源诗一章详为训释系以
　　案语又
　　御制读宋史河渠志一篇阐河出昆仑之实以正
　　从来之譌语复
　　命兵部侍郎【臣】纪昀大理寺卿【臣】陆锡熊等寻绎史旁稽众説综其向背定其是非辑为一书首冠以图凡开方分度悉准
　　钦定舆图而以河流所迳及诸水之潜通显防者各依方隅绘画以着其详次列以表以分合伏见四例该水道之脉络俾旁行斜上经纬相贯纲目相从以提其要次曰质实恭绎
　　圣祖仁皇帝圣谕以冈厎斯尼玛伊冈里阿林为天
　　下山水之祖实古之昆仑案
　　钦定舆图自冈厎斯至罗布淖尔再伏为一卷自罗布淖尔伏流一千三百里为一卷自阿勒坦噶达素齐老重源再发至积石闗迳兰州府北为一卷兼仿水经及郦道元注之例旁支正榦一一疏通证明次曰证古凡载籍所陈与今所履勘相符者并条列原文各加案语以互相参定次曰辨譌凡旧説之纰缪亦条列原文各为纠驳以祛惑释疑次曰纪事凡挞伐所经部族所聚职贡所通及开屯列戍与灵源相值者一一胪载其前代轶闻亦以数附见次曰襍録凡名山古迹物产土风介在洪流左右者皆博采遗文以旁资稽核而恭录
　　御制诗文弁冕全书用以挈纲领定权衡焉考自古谈河源者或以为在西域或以为在吐蕃各持一説纷如聚讼莫能得所折衷推索其由大扺所记之真妄由其地之能至不能至所考之疎宻由其时之求详不求详山海经称禹命竪亥步自东极至于西极纪其亿选之数其事不见于经见经者惟导和积石灼为禹迹所至而已故禹本纪诸书言河源弗详儒者亦不以为信汉通西域张骞仅得其梗概以三十六国不入版图故也元世祖时尝遣笃什穷探乃仅止星宿海而止不知有阿勒坦郭勒之黄水又不知有盐泽之伏流岂非以开国之初倥偬草创不能事事责其实故虽能至其地而考之终未审欤我
　　国家重熙累洽荒憬咸归
　　圣祖仁皇帝平定西蔵黄图括地已奄有昆仑我皇上七徳昭宣
　　天弧定天山两道拓地二万余里西通蒙汜悉主悉臣月以东皆我疆索星轺虎节络绎往来如在戸闼之内与张骞之转徙絶域潜行窃睨畧得彷佛者其势迥殊且自
　　临御以来无逸永年恒乆不已
　　干行弥健
　　睿照无遗所综核者无一事不得其真所任使者亦无一人敢饰以伪与笃什之探寻未竟遽□预报命者更复迥异是以能沿溯真源祛除谬説
　　亲加厘定勒为一帙以昭示无穷臣等载笔之余
　　仰颂
　　圣功之无逺弗届又仰颂
　　圣鉴之无微弗周也乾隆四十九年七月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀








　　钦定四库全书
　　河源纪畧
　　图説
　　【臣】等谨案地理非图不明大河源流自古人迹罕至汉书称武帝按古图书名河所出山曰昆仑者已佚不可睹其图之于今者笃什所述十仅得其四五陶宗仪之所摹又仅得笃什之四五近时欧罗巴人作坤舆图説徧绘五大人州而纪黄河者仅寥寥数语岂非皆闻未确之故欤洪惟
　　圣朝昄章式廓
　　圣祖仁皇帝肇命臣工携挈仪器遍厯区域测量分数以极星出地髙下定南北相距之数以中星偏东偏西定东西相望之实周天三百六十度当大地七万二千里其中山川脉络形势灿陈绘画具备我
　　皇上徳威逺鬯准夷回部相继荡平拓地二万余里昔
　　所详谘博考而得者
　　申命有司履循絜度绘入舆地全图西蒙东瀛广轮无外于是大河源流一曲一直披图指均可得其出某山行某地分某派合某支之实至有古书所未陈往图所不载如伏流孔道阿勒坦真源者证以
　　钦定舆图了若指掌洵乎亿万禩之标准也【臣】等谨循画方分度之体绘为河源全图一图所不能尽者析为数图各系以説自古纵横轇轕之论质以今图不辩而知其得失并取徃籍可图者自汉书至元使穷源旧图附载于后






<史部,地理类,河渠之属,钦定河源纪略,[卷一]>
<史部,地理类,河渠之属,钦定河源纪略,[卷一]>
<史部,地理类,河渠之属,钦定河源纪略,[卷一]>
　　河源全图説
　　绘舆图者必区分细目而后可析其条理亦必统括全形而后可絜其纲维禹贡九州散叙诸流而必以导山导水两章总述其次苐始末即是意也大河源逺而流长自葱岭和阗以至于入秦陇边境所迳厯盖数千里其发源之山支络连緜自冈底斯呢玛伊斜亘葱岭亦袤延一二千里中间山与山钩带水与水贯通山与水又互相经纬既非仅绘一隅所可明且山有断续水有伏见形不属而脉相属者尤必胪列全局始颠末厘然谨依
　　钦定舆图自回部西南方流至盐泽由安西州入青海抵河州详悉绘画上稽星度下列土方每方一度相去二百里方向曲直确切可据岂为考订必求详核哉葢自康熈间戡定西藏
　　圣祖仁皇帝谕为冈底斯为众山水之根其地与回部和阗相接则昆仑正脉先入版图雍正间廓清西海
　　河源重发之区尽归列戍开屯之内我
　　皇上平定准噶尔回部疆里西域一视侯甸如是由葱岭和阗伏罗布淖尔重发阿勒坦郭勒大荒以外潜见不常之灵迹一一近在户闼折衷订误得以详昔人所未详云











<史部,地理类,河渠之属,钦定河源纪略,[卷一]>
<史部,地理类,河渠之属,钦定河源纪略,[卷一]>
　　葱岭河源图説
　　河源总发西域西域山之极偏西者莫大于葱岭葢山脉延亘自僧格喀巴布山分支西骛由齐齐克里克岭特拉克岭经喀什塔什岭和斯鲁克岭而北折经吉布察克三喀克善诸山皆得以葱岭名之自此东行为天山正干山脉所入其诸山之水随地而发羣支散衍总归大河其大源有二喀什噶尔河发源最逺叶尔羌河与和阗邻接俱东行与和阗河防源流广大视和阗数倍过之葢和阗两岸地多沙碛水或湮防不流而葱岭之水源委数千里或分或合不防于沙不隔于岭自古数河源者必曰葱岭以是故也葱岭西方所出诸水或入于达里冈阿鄂谟或滙于腾吉斯鄂谟皆以西海为归墟水经注所述入雷翥海诸水自在葱岭之外今裁以断限一遵
　　钦定舆图详考二源发迹之地经由之墟并以地势相近附入阿克苏源绘葱岭河源图而述其形势之大概如右














<史部,地理类,河渠之属,钦定河源纪略,[卷一]>
<史部,地理类,河渠之属,钦定河源纪略,[卷一]>
　　和阗河源图説
　　汉书及水经皆言河水源出葱岭一源出于阗葢出葱岭者为正源出于阗者为旁源其形势然也今考和阗共六城其哈拉哈什玉陇哈什二城水为河水分见之源行至厄格尔雅尔而合东北行共千一百里始防葱岭诸山西来之水其左右如都瓦城三珠城额里齐城塔克城诸水自流自止不显与和阗河防葢砂碛间之实亦和阗之旁源兹并遵
　　钦定舆图绘列于右






<史部,地理类,河渠之属,钦定河源纪略,[卷一]>
<史部,地理类,河渠之属,钦定河源纪略,[卷一]>
　　北山河源图説
　　西域北山即古天山亦称折罗漫山东西六千里中以此山为北障其南境水无不入大河考今考蒲昌海以西所受北之水有有四大源最西为阿尔苏河防乌什水南流防于葱岭和阗河交滙处其详已见前图其一为库车河四源合流流至沙雅尔城南入河水其一玛巴赫色尔库尔水自潴不流与河水相望隔数十里葢洑流而入河水者也其最东为海都河挟四源出众山之口潴为淖尔溢出南入大河葢古金山西麓水山海经称敦薨之山敦薨之水出焉西流注于泑泽出于昆仑之东北隔实为河源即指斯水葢天山南麓约以四源而海都河为最盛故山海经亦以河源称之所谓人异词仅得其近似者也惟我
　　皇朝天山南北尽职方诸水所经皆有城郭自乌什阿克苏拜城赛喇木库车哈喇沙尔至吉尔森呢木诸城耕屯井牧不殊内地皆借河水为灌溉分合脉络一一可稽谨遵
　　钦定舆图绘北山河源图并详着其从出之源防合之
　　处如右












<史部,地理类,河渠之属,钦定河源纪略>
<史部,地理类,河渠之属,钦定河源纪略,[卷二]>
<史部,地理类,河渠之属,钦定河源纪略,[卷二]>
　　罗布淖尔图説
　　罗布淖尔为西域河水之总彚计自葱岭之东嘉峪闗之西天山之阳南山之阴纵广七八千里稽其大势一涓一滴咸于是滙归即古之蒲昌海也唐杜佑疑蒲昌海为西域自行自止之水不与积石河通今考罗布淖尔北近天山南则束以沙碛诸峯其西方为大河众源来处东境又为伏流来赴之水合稽西域地势无有下于是者故西域支流别派亦无有不归于是者至于涉厯冬夏不减不盈则以其沙道潜通有泄有受其迹似异而其故可以理推杜佑或考之未审也淖尔北倚天山支峯南有鲁齐图达巴汉其旁众池骈列为圆池为方椭池为鄂尔沟海图水巴哈噶逊水弩齐图色钦水错居环绕灿然亦如星宿论者谓其肖形成象与鄂敦他腊诸泉祖孙一气信不诬也水经注称其洄湍电转为隐沦之脉可以证伏流矣谨按
　　钦定舆图绘罗布淖尔图庶防灵源昭晰一洗前人疑
　　古之论云













<史部,地理类,河渠之属,钦定河源纪略,[卷二]>
<史部,地理类,河渠之属,钦定河源纪略,[卷二]>
　　罗布淖尔东境北路诸泉图説
　　罗布淖尔东境之北为托克三土尔畨辟展哈宻诸地水皆出北山南麓或称交河或称南湖泉流散灂自行自止诸土依之以为聚落伊古以来未有言其归向者今以西域地势考之天山正自和尔郭斯岭东行至塔什岭折而南为必栁岭迤南过嘉峪闗又南为巴彦山转西为安西州南境大山其山形聨属包络无间断故安西州南山亦名天山以其一体相属也天山之派既已东出南折以属于安西则其中包畜诸山势亦必西向归于罗布淖尔特流沙间阻其最北者为伊尔瑚玛沙其近南者为噶顺沙千里泉流遇沙潜伏虽无显然奔赴之迹要不容区而别之于大河外也今遵
　　钦定舆图详列诸水发源之方并次苐其因沙伏流之实因端竟委绘为罗布淖尔北路诸泉图众水不同总以出天山南麓者为断用以补徃籍之未备焉














<史部,地理类,河渠之属,钦定河源纪略,[卷二]>
<史部,地理类,河渠之属,钦定河源纪略,[卷二]>
　　罗布淖尔东南方伏流沙碛图説
　　罗布淖尔东南方古鄯善楼兰精絶且末诸国地也唐人称为莫贺延碛尾两崖排亘诸沙委积祁连山西出支峯迤逦包络于其左和阗东来第三重大嶂锡津乌兰托罗海诸山盘礴屹峙于其右山根崖脚交互穿插具有缭曲徃复之致故自罗布淖尔伏流以致阿勒坦郭勒重发之处测其迳度约一千五百里若以伏流随山曲折东西激荡当不止二千里而赢昔人疑盐泽之水散入沙碛葢束以诸山导以诸沙凝荟潜流似散而非散也故自噶顺淖尔察罕得勒苏水察罕托辉水以至库库塞水诸泉仰发不一而足其最大者达布逊淖尔一支西北望盐泽八九百里东南抵青海地止隔一岭相去仅三十余里两端分潴曽无间断又如舒合必拉库库塞水两泉并发相去仅三十里一则由古尔班洮赖地东南流而伏一则由乌兰得地西北流而伏纵横相左要皆伏流仰出之泉踪迹显著者也谨依
　　钦定舆图绘诸沙中两崖断续众泉伏泛之迹以着大
　　河流入青海之孔道云












<史部,地理类,河渠之属,钦定河源纪略,[卷二]>
<史部,地理类,河渠之属,钦定河源纪略,[卷二]>
　　阿勒坦郭勒重源图説
　　尔雅载河出昆仑虚色白所渠并千七百一川色黄葢以域内众水有青赤白黒之殊色而大河独以黄着故为之疏通其义使不得混于他水今考回部河水所受经流支川无虑千数汨潄沙壌所谓渠并者在西域已居大半矣从来水潜地底侧出仰流无不觱然澄清独阿勒坦郭勒噶达素齐老之水伏流初见辄作黄金色因而以黄金名之岂非大河灵渎虽伏地千里而仍不改其本性者乎唐人始有栢海星宿川之目元人穷源至星宿海皆未识阿勒坦真源惟我
　　圣朝疆理西极殊域一家自昆仑以下既已尽载图经皇上命使穷源自鄂敦他腊而西更三百里厯古亘今所未能穷见者于是乎尽发其蕴奥伏读
　　御制河源诗云色赤作黄金别流无敢厠大河真源昭然如发防矣乃知诸家误防禹贡导河之文谓河源出积石山皆拘墟之见不足信也其水自阿勒坦郭勒穿入鄂敦他腊潴为扎凌鄂凌两淖尔东南流出未至积石山已近千里恭秉
　　睿训按诸
　　钦定舆图合以侍卫阿弥达所进新图详考阿勒坦黄水真源并条次左右诸山形势及众泉之交注者悉载诸图以证河源重发之真迹









<史部,地理类,河渠之属,钦定河源纪略,[卷二]>
<史部,地理类,河渠之属,钦定河源纪略,[卷二]>
　　河流积石山南防三昆都伦河图説
　　元使穷河源至鄂敦他腊而止不知其西有阿勒坦之黄水已为失实其尤舛者以朶甘思东北鄙有大雪山名亦耳麻不莫剌译言腾乞里塔指为昆仑自河源至昆仑已行三十日程河绕其三面则是昆仑为河所经由之地而非源矣宋史河渠志仍之与所纪龃龉不合数百年以来即有心知其误而莫知所以致误之由我
　　皇上烛几鉴古洞照如神
　　披览侍卫拉锡旧所具河源图贵徳之西有三昆都伦
　　河入河水
　　谓古语以横为昆都伦河之横者为昆都伦山之横者亦为昆都伦彼昆仑亦以横山延亘得名説者不察遂因三河之名附防而误复
　　御制读宋史河渠志文而千古之疑始决今考大雪山之南有得特昆都伦得特防古语谓上也有都木达都昆都伦都木达都蒙古语谓中道也有道喇昆都伦道喇防古语谓下也大河从西方来三昆都伦河自东南横入之以其形势相并故有上中下之称皆在河南与北岸之大雪山不可淆混正昆都伦之称而阿木柰玛勒占木逊阿林不容妄名为昆仑也明矣兹敬遵
　　圣谕绘三昆都伦河入河之迹以着宋元史相承之谬









<史部,地理类,河渠之属,钦定河源纪略,[卷二]>
<史部,地理类,河渠之属,钦定河源纪略,[卷二]>
　　河流绕积石山三靣至贵徳图説
　　禹贡导河自积石言治水施功之始非谓河源山海经水经注言河源重发于积石则举青海境大山以包举诸地言积石而星宿海亦在其中也积石山今之阿木柰玛勒占木逊阿林山形蟠屈数百里巍峩高耸为通境之望其山脉自祁连山南出至拉布拉克达巴汉特们胡珠达巴汉迤逦而东为托灰哈达阿林巴哈图尔根阿林哈尔吉布达巴汉诸山随处异名其实皆积石之一体也大河自西方流绕其南合三昆都伦河折而北而转西绕其东北境与库库淖尔相望盖环积石三靣一千三百余里兹谨遵
　　御制读宋史河渠志文正大雪山之非昆仑并遵御批通鉴辑览证明其为禹贡之积石山山川道里形势方向昭然明晰无可置疑大河自此东北折由温泉边入贵徳堡众流渐浊复其本性始名黄河今并绘河绕积石山三靣经贵徳堡图以着河源之全局盖自昆仑正源青海重源再伏再见至此始名黄河其自河州以东经朔方入山西陜西界厯河南江南入海经流曲折并详于各家地志兹不具图云











<史部,地理类,河渠之属,钦定河源纪略,[卷二]>
<史部,地理类,河渠之属,钦定河源纪略,[卷二]>
　　库库淖尔图説
　　库库淖尔古称西海亦称鲜水亦称卑禾羌海在大雪山之北肃州安西州之南旁列羣峯中环巨浸包纳支流为地周围千余里其水不与西域通亦不流注河水然西北一隅正与哈拉淖尔诸水如衣马尔山长马山诸源邻接其西南一隅阿穆呢色尔沁地与河水东折之处相望才数十里是即大河旁源潴流不泄者也盖河源全境由本达末萦带万里葱岭交流总滙于罗布淖尔积石重源又旁潴于是地均伏流潜防灵踪奥迹古人不得尽窥恭读
　　圣制有云济水三伏三见亦其明证
　　化工肖物照然揭全河之形势矣青海地水波莹彻土膏肥衍自古羌戎杂处羇縻而已自我
　　世宗宪皇帝廓清其境开列堡戍是牧是耕环河流数千里悉以青海部名之库库淖尔既与河源邻接则
　　与西北流出之居延海休屠泽诸水隔絶河水者逈乎不同允宜列入河源纪载兹依
　　钦定舆图按稽地势于全境中摘其潴流与大河相望
　　者绘库库淖尔图用资考镜焉












<史部,地理类,河渠之属,钦定河源纪略,[卷三]>
<史部,地理类,河渠之属,钦定河源纪略,[卷三]>
　　汉书河源图说
　　西域自汉武帝时通于中国张骞始发其端厥后开置四郡设都防轮台渠犁皆置田卒则大河所注咸在节制之中班史言南北有大山中央有河河水两源一出葱岭一出于阗东注蒲昌海其水亭居冬夏不增减皆以为潜行地下南出积石山为中国河其言信而有征特其时山南山北诸地中隔西羌非版图之所故疏畧而不详耳自唐以来误指西海境山为昆仑反以史记汉书所称西域河道诋为非是则舛缪甚矣【臣】等恭绎
　　谕防阅史记汉书所纪河源张骞所穷正与今所考订相
　　合岂可没其探本讨源之实
　　圣谟洋洋洵千古史家折衷之定论谨寻史记汉书所载绘汉书河源图山川国域尽用当时旧目而证以今日地名以互资考览其上源下流之未能赅备则仍其旧文以不没其实焉
<史部,地理类,河渠之属,钦定河源纪略,[卷三]>
<史部,地理类,河渠之属,钦定河源纪略,[卷三]>
　　水经注河源图说
　　汉以后记山水者推水经注其叙河源杂考山海经释氏两汉书荟萃错综以证明其说亦云博矣乃首言昆仑虚去嵩髙五万里髙万一千里或未免闻不实又阿耨达山六水其雅鲁藏布一源无可考至所叙河水出歧沙谷分二源南源合和阗河注牢兰海似即今叶尔羌水北河合枝水姑墨川水龟兹川水敦薨水注泑泽似即今喀什噶尔及北山诸水其防合之先后与今水道亦不甚相符至称南河又东右防阿耨达大水计当在塔里木大河之南方则似和阗河外别有水自且末国流入又理之不可信者矣然其分别经枝摹写情状自葱岭至泑泽叙述详晰宛如缋画而蒲昌隠沦之与今沙道暗合兹循其曲折绘水经注河源图自西域源至青海源断限以河州入塞而止水道之与今不合者亦并存之以资考订焉















<史部,地理类,河渠之属,钦定河源纪略,[卷三]>
<史部,地理类,河渠之属,钦定河源纪略,[卷三]>
　　唐刘元鼎所见河源图说
　　唐穆宗时刘元鼎使吐蕃还言河源出紫山亦名闷摩黎山直大羊同国三山中髙四下河源其间距长安五千里即昆仑也河源东北直莫贺延碛尾几五百里今考元鼎所见葢经履河湟溯洪济梁为碛石军地在今河州之北自北西南二千里又三百里至紫山正直今之鄂敦他腊所云三山中髙四下者当即巴顔哈拉阿林巴尔布哈阿林阿克塔齐沁阿林而莫贺延碛尾北自沙州南入吐谷浑亦与今沙道伏流之实相应然则元鼎所言固与李靖侯君集览观积石河源者初不相逺惟其以紫山为昆仑则考之未审耳今按据唐书绘元鼎所见河源图以并存其是非焉



<史部,地理类,河渠之属,钦定河源纪略,[卷三]>
<史部,地理类,河渠之属,钦定河源纪略,[卷三]>
　　元使所穷河源图説
　　元潘昂霄从笃什之弟濶濶出闻河源之说撰河源志始火敦脑儿至大同路而止朱思本又从八里吉思家得梵字图书以华文译之绘图着说自火敦脑儿至潼闗而止其说已与昂霄所志互有不同元史地理志附录因二家之说着为定论以后言河源者仍之今考其说实多乖误即如火敦脑儿之当为鄂敦他腊腾乞里塔之当为腾格里塔拉译言譌舛已有不胜纠正者至其称大雪山为昆仑唐述山为禹贡积石力斥班史西域河源为非是则囿于所见附防乖离殊不足以昭定论也昂霄志大雪山南只防二水一为纳邻哈纳一为乞儿马出二水之合流葢不如朱思本图黄河折北流处又有鹏拶河来防其说与今之三昆都伦河较合而思本所载大河自合怀里火秃河之后凡有数折由东北流而正北而西北而又正北而正东其说亦与今日图经不符至于信青海之伏流疑昆仑之正脉星宿海以西即为穷探所不到洵哉大河灵迹必待
　　圣代而显著也今附绘元代旧图以河州贵徳堡为防限至元史旧文译音讹舛皆应繙改唯以旧地新名互资对勘图中并存原文庶几疎密相形足以见今古之得失焉









<史部,地理类,河渠之属,钦定河源纪略>
　　钦定四库全书
　　河源纪畧
　　列表
　　【臣】等谨案年表月表昉自史记南史王僧防所谓旁行斜上体仿周谱者是也班固以下递相沿袭然无用以谱地理者我
　　圣祖仁皇帝始剏修
　　皇舆表使千古沿革较若列眉
　　钦定大清一统志祖述成规洵足为图经圭臬河源发自西域道理绵长经纬脉络非表不明谨自葱岭和阗以下列为河源分合伏见表四篇川原曲折取径不同则逺近不能画一惟仰测天象里数乃真谨遵
　　钦定舆图以极星出地髙下定南北纬度以中星偏西逺近定东西经度俾大河源流道里悉可攷稽为河源星度表一篇大河曲折盘绕方向各殊古称
　　百里小曲千里一曲一直者未尽其详谨以四正四隅条分缕析为河源流行方向表一篇西域地名诸史所载递有改易谨攷其沿革异同为河源今古地名表一篇其入贵徳堡以后详见史志者不复録











　　钦定四库全书
　　河源纪畧卷四
　　列表一
　　河源分合伏见表一【自发源至合流处喀什噶尔源二千七百里叶尔羌源二千一百里和阗源一千一百里】











<史部,地理类,河渠之属,钦定河源纪略,卷四>
<史部,地理类,河渠之属,钦定河源纪略,卷四>
<史部,地理类,河渠之属,钦定河源纪略,卷四>
<史部,地理类,河渠之属,钦定河源纪略,卷四>






　　按汉书言河有二源今攷喀什噶尔河叶尔羌河皆出葱岭和阗河自南来合谨列大河正源为第一格左右来防诸水为第二格凡诸水伏流者据图审势可以定其归墟其有隔一隔二隔三隔四来防者则依其递注之次第分格斜排俾各相连属以便省览
　　河源分合伏见表二【自合流至罗布淖尔一千六百里】



<史部,地理类,河渠之属,钦定河源纪略,卷四>
<史部,地理类,河渠之属,钦定河源纪略,卷四>
<史部,地理类,河渠之属,钦定河源纪略,卷四>
<史部,地理类,河渠之属,钦定河源纪略,卷四>
　　按大河合流东行其北境会合诸源最为盛大如阿克苏河库车河海都河皆源逺流长支渠交贯南境则沙山延亘可见之水不过十之一二概从阙疑以昭矜慎












　　钦定四库全书
　　河源纪畧卷五
　　列表二
　　河源分合伏见表二【自罗布淖尔伏流至阿勒坦噶逹素齐老阿勒坦郭勒重见迳度一千五百里】











<史部,地理类,河渠之属,钦定河源纪略,卷五>
<史部,地理类,河渠之属,钦定河源纪略,卷五>
<史部,地理类,河渠之属,钦定河源纪略,卷五>
<史部,地理类,河渠之属,钦定河源纪略,卷五>
<史部,地理类,河渠之属,钦定河源纪略,卷五>













　　按罗布淖尔迤东诸水流行沙底潜伏来会今分北路南路两境以志大概至于东南方两山排亘无复来防之水其中仰泛诸泉若断若续隐显不常亦依例列于篇中
　　河源分合伏见表四【自阿勒坦噶达素齐老至贵徳堡曲折二千三百里】














<史部,地理类,河渠之属,钦定河源纪略,卷五>
<史部,地理类,河渠之属,钦定河源纪略,卷五>
<史部,地理类,河渠之属,钦定河源纪略,卷五>
<史部,地理类,河渠之属,钦定河源纪略,卷五>
<史部,地理类,河渠之属,钦定河源纪略,卷五>
<史部,地理类,河渠之属,钦定河源纪略,卷五>






　　按阿勒坦噶达素齐老河源重见之迹实为前古所未详其自鄂敦他腊而下羣流奔凑会合显然非若西域沙碛诸水伏见不常难以指数今以次序列至贵徳堡而止庶青海大河全势得详考焉





<史部,地理类,河渠之属,钦定河源纪略>
　　钦定四库全书
　　河源纪畧卷六
　　列表三
　　河源星度表












<史部,地理类,河渠之属,钦定河源纪略,卷六>
<史部,地理类,河渠之属,钦定河源纪略,卷六>
<史部,地理类,河渠之属,钦定河源纪略,卷六>
<史部,地理类,河渠之属,钦定河源纪略,卷六>
<史部,地理类,河渠之属,钦定河源纪略,卷六>
<史部,地理类,河渠之属,钦定河源纪略,卷六>
<史部,地理类,河渠之属,钦定河源纪略,卷六>
<史部,地理类,河渠之属,钦定河源纪略,卷六>









　　按流沙以外亘古未入图经故诸史所述道里之数率恍惚难据
　　国家戡定西陲
　　命使测量始能地镜天玑毫厘不爽谨遵
　　钦定舆图以其星为纬自南山大源至北山支源得十一度以中星偏西为经自葱岭西源至贵徳堡入边得三十一度共计南北二千二百里东西六千二百里其有重山绵亘名目不殊如葱岭巴彦哈拉山诸处则仅载总名以省繁衍














　　钦定四库全书
　　河源纪畧卷七
　　列表四
　　河源流行方向表












<史部,地理类,河渠之属,钦定河源纪略,卷七>
<史部,地理类,河渠之属,钦定河源纪略,卷七>
<史部,地理类,河渠之属,钦定河源纪略,卷七>
<史部,地理类,河渠之属,钦定河源纪略,卷七>
<史部,地理类,河渠之属,钦定河源纪略,卷七>
<史部,地理类,河渠之属,钦定河源纪略,卷七>
<史部,地理类,河渠之属,钦定河源纪略,卷七>
<史部,地理类,河渠之属,钦定河源纪略,卷七>
<史部,地理类,河渠之属,钦定河源纪略,卷七>
<史部,地理类,河渠之属,钦定河源纪略,卷七>
<史部,地理类,河渠之属,钦定河源纪略,卷七>





　　按洪河流迳之处虽百折必东然崇岩巨谷则随山势以旋转平原旷野又纵横曼衍各逐地形故所向不能一定大抵东北向者十之六七惟伏入青海则东南流其绕碛石山者盘折几遍但未西南流耳谨以次表列凡黄河正源以大字书之其旁源则以细字分行用作识别焉





　　钦定四库全书
　　河源纪畧卷八
　　列表五
　　河源今古地名表












<史部,地理类,河渠之属,钦定河源纪略,卷八>
<史部,地理类,河渠之属,钦定河源纪略,卷八>
<史部,地理类,河渠之属,钦定河源纪略,卷八>
<史部,地理类,河渠之属,钦定河源纪略,卷八>
<史部,地理类,河渠之属,钦定河源纪略,卷八>
<史部,地理类,河渠之属,钦定河源纪略,卷八>
<史部,地理类,河渠之属,钦定河源纪略,卷八>
<史部,地理类,河渠之属,钦定河源纪略,卷八>
<史部,地理类,河渠之属,钦定河源纪略,卷八>
<史部,地理类,河渠之属,钦定河源纪略,卷八>
<史部,地理类,河渠之属,钦定河源纪略,卷八>









　　按河所经西域诸国随世异名今以河源为经以今古地名异同为纬证之
　　昭代舆图绳贯星罗了如指掌至青海部重见之迹述河源者每以积石概之兹随处分析订正其非河流所经之地都邑分合名号沿革概不赘列焉

<史部,地理类,河渠之属,钦定河源纪略>
　　钦定四库全书
　　河源纪畧
　　质实
　　【臣】等谨案西域河源载于史记大宛及汉书西域吐蕃河源载于唐书吐蕃及元史地理志附録自是言河源者或信西域而疑吐蕃或信吐蕃而疑西域各胶一説靡所折衷今自西陲底定葱岭南北咸版图黄流所经无不与史汉相符合乾隆四十七年又
　　特命侍卫阿弥达至星宿海西三百里阿勒坦郭勒穷
　　溯眞源证以
　　钦定舆地全图乃知葱岭以东喀什噶尔叶尔羌和阗诸水至罗布淖尔伏流再出于阿勒坦噶达素齐老所谓重源潜发者前古所疑始涣然氷释复
　　御制河源诗一章
　　御制读宋史河渠志一篇刋误决疑徴今考古洵足昭
　　垂日月信万防谨仰遵
　　圣训详述河源伏见之迹分合之派经过之方按今山川道里及星度测量畧仿水经注例编为质实五卷昔郦道元谓水陆路疎徃复不同浅见末闻非所详究矧【臣】等学术弇鄙耳目未周而遭逢
　　盛际同轨同文得以钦承
　　防训稽考舆图山川万里了若目前【臣】等职奉编摩不
　　胜荣幸兢惕之至









　　钦定四库全书
　　河源纪畧卷九
　　质实一
　　河水发源回部之西陲始见于喀什塔什吉布察克诸山即葱岭也有二源其西源为喀什噶尔河
　　喀什噶尔河【回语喀什谓各色噶尔谓砖房其地富庶多砖房故以名其城即以名其河也】为大河最逺之初源有二支西支出吉布察克山【回语山名】东南流一百八十里有水自阿喇古山【回语阿喇古两山夹沟之谓】西流三百六十里来会之行六十里潴于哈喇库尔【回语哈喇黑色也库尔谓池也池水色黑故名】当和斯鲁克岭【回语山名】之东周围九十余里复东流经察哈尔阿勒尔【回语地名】之南喀什塔什岭【回语喀什各色也塔什山石也山石斑剥众色故名】之北各有数水来会行四百余里经塔什布里克城【回语塔什石也布里克有也地多石故名】南为雅璊雅尔河【回语雅满厌弃之谓雅尔河水深难越故名】又二百里至库森【准语库森愿欲之谓濒河地腴人愿欲之故名】西源处极四十度西四十五度其南有格斯阿尔雅【回语水名】水东流二百六十里至英噶萨尔城【回语英噶谓新也萨尔谓城也从其新建而名之】北有察罕水【回语察罕白色也水色白故名】东行一百四十里至托布萨克【回语地名有城】境二水自伏不流西北支出阿喇古山【音义已见前凡重见者皆不复注后仿此】南分二支名得尔必楚克河【回语水名】二百里经喀什噶尔城南而合有博什克勒木城【回语地名有城】水自西北流八十里来会其北有博尔和什水【回语水名】出札岳克岭【回语山名】至阿尔图什城【回语地名有城】西有巴尔昌水【回语巴尔有也昌地起浮尘之谓水旁多沙尘故名】流至阿尔图什城【回语地名有城】东二水自止不流喀什噶尔河西北源处极四十度八分西四十三度二分二源既合出山东北流五百里至巴尔楚克城【回语楚克全有也地饶水草故名】南又八百里至噶巴克阿克集【回语地名】境与西南来之叶尔羌河【回语叶尔谓地也羌寛广之谓其地寛广故以名其城即以名其水也】会
　　其西南源为叶尔羌河
　　叶尔羌河有二支南支出和阗【回语地名即古于阗之转音】西境大山二支同出合流二百四十里至沙图城【回语地名有城】北分为二东西行百八十里复合东行百里为聴杂布河【回语水名】其东有达斯滚河【回语水急流也其水迅急故名】经哈尔哈里克城【回语地名有城】滙为池又东有爱格尔泉【回语泉水名】又东有皮西那水【回语水名】相去各三四十里入戈壁【回语大沙碛也地多大沙碛故名】南源极三十六度六分西三十九度西支有三一出喀楚特城【回语地名有城故名】西大山其隔山西水为雅布塔尔【回语水名】西流数千里入达里冈阿鄂谟【回语鄂谟海大海之名】者也西源流一百六十里至羌呼尔【回语地名】地有一源出齐齐克里克岭【回语齐齐克花也里克有也山多花木故名】流一百二十里经塞勒库尔城【回语地名有城】东南合流又一源西自特拉克岭【回语特拉克杨树也山多杨树故名】南流一百二十里来会为托克布隆河【回语水名】南流折而北而东五百里至卡鲁尔叶什【回语地名】境分二支经叶尔羌城南北各流四百里复合流四十余里与东来之听杂布河合东北流四百余里至玛杂尔塔克境【回语山名】其南为戈壁又东行五百里至噶巴克阿克集地与喀什噶尔河会西源极三十七度至三十八度西四十二度
　　河水又一源出和阗南山北流为和阗河
　　和阗河凡二支其西支出尼蟒依山【西番语雪山也回语亦同山多雪故名】东北流经丕西捺【回语地名】之北至枯枯跌里克多千枯珊【回语地名出雄黄】境有哈喇哈什河【回语哈喇黑色也哈什谓玉石也水产黑玉故名】自北来注之合而折北经额里齐和阗【回语额里齐居民环城之谓和阗之鎭城也】之西过勒沁托海【回语勒沁海东青也托海水湾也水濵多此故名】至厄格尔雅尔【回语地名】长六百八十里其东支亦出尼蟒依山名玉陇哈什水【回语玉陇往取也哈什谓玉石也回人于此水捞玉故名】行百余里分流绕玉陇哈什和阗之东西复合经勒沁托海东至厄格尔雅尔【回语地名】长四百四十里与西源会东北流经托克三克尔【回语托克三九十数也克尔有也地有九十户居之故名】之东曲曲流四百余里至噶巴克阿克集境与西来之喀什噶尔河叶尔羌河会源处极三十六度东源西三十五度西源西三十六度八分和阗河两旁皆大沙碛纵广数千里西有都瓦城【回语都瓦有城祝告天地处也】水出乌樽阿拉拉库珊【回语地名】经皮雅尔玛【回语地名】入沙碛长一百八十里又西有三珠城【回语地名有城】水经坤得里克【回语地名犯人带木狗者所居也】北流入伊斯库尔淖尔【回语伊斯水名库尔淖尔皆谓池也】长四百余里诸水皆在沙碛中不与和阗河显合然中无大山间隔知其伏流相会矣和阗河之东出南山麓者有塔克城【回语塔克山石也城在南山中故名】水出哈喇塔克山【回语谓黑色石山也】经察拉城【回语地名有小城】入沙碛长二百余里有克勒底雅河【回语克勒底意其来而未定之词雅问词也旧传其名如此未详其由】南流为叶新淖尔【回语池名】长一百二十里又东有喀尔哈什水【回语谓有各色玉石也】阿里坦郭必水【防古语阿里坦金也郭必旱海也沙海色黄故名】苏格特水【回语苏格特谓栽成之栁也地多栁树故名】巴尔乌图水【回语水名】噶顺淖尔【回语噶顺味苦也水味苦故名】或长五十里或长一百二三十里而噶顺淖尔为大诸水极三十六度西三十三度至二十九度皆和阗河之旁流
　　三源既合有阿克苏河自北来会
　　阿克苏河【回语阿克白色也苏水也相传其地昔有水患髙城深沟以避之既以名其城亦以名其水也】有二支西支出喀克善山【回语山名】名博得尔河【回语水名】南流一百里至额尔济巴什岭【回语山名】之北有一水自北来注之行七十至松塔什【回语松髙矗之象塔什石也山有山髙矗故名】境分二支并东北流一百八十里至古木克齐克【回语地名有水】境复合经乌什城【回语乌什即乌赤山石突出之谓城居山上故名】北为多什罕河【回语水名】东稍南流二百六十里至哲尔格哲得克【回语哲尔格林立之谓哲得克沙枣也地多沙故名】境源处极四十一度西三十九度八分东源出北山名特穆尔苏【防古语特穆尔铁也苏水也水色如铁故名】南流八十里有库库尔苏【防古语库库青色也苏水也水色青故名】南流来会又行一百十里经克铁哲尔城【回语地名有城】西此水源处极四十一度八分西三十七度其东有阿扎噶拉河【回语水名】出北山分为二支至雅苏【回语地名】止不流东源与乌什河会流六十里复分为二支西支行二百里东夫经博什里克哈拉塔尔【回语地名】亦二百里而合入于西来之喀什噶尔河叶尔羌河和阗河并会即噶巴克阿克集之北境也会处四水交贯形如井栏极四十度四分西三十五度五分
　　按河水二源出葱岭于阗自古言之今考和阗山西北天山西南连峰崛起千有余里冈峦随处异名回部土人以喀什塔什岭为葱岭总目其实自札克安巴山尼蟒依山喀楚特山迤西山形西骛经喀什塔什岭和斯鲁克岭吉布察克山山形始折而北至阿喇古折而东行至博得里克又千余里自此以往为天山正干自吉布察克诸山以西隔山之水皆西流屈曲滙于达里冈阿鄂谟博得里克以北隔山之水皆北流为池为海其大者滙于腾吉思鄂谟入西北海俱与河源隔絶山势所分水流一向一背各成条理不可混淆益以验两山间河源之真迹也葱岭二源最长者喀什噶尔二千七百余里次叶尔羌二千一百余里和阗山河长一千一百里阿克苏九百余里流注交滙葢山势窎曲辽阔众源迸集导以东行亦地势然也喀什噶尔河源至阿克苏河源中隔七八百里大山甚伙众水尽入喀什噶尔河无可指名者葢三大源既尽吞诸水畧无旁泄纤支细流咸包纳乎其中兹编恭依
　　钦定舆图叙録图所纪载可指目者详其曲折备着于
　　篇
　　河水东行经大戈壁北为布古斯孔郭尔郭地亦名塔里木河大戈壁沙山数千里在河阗东中有大山崛起为和阗东来之沙图图岭【回语沙图梯也岭形层出如梯故名】其支峯自南转而北骛緜亘千迄于布古斯孔郭尔郭【回语孔郭尔郭野果名布古斯谓腹也借以喻其果实之大其地有此故名】之南境里所出之水皆入沙不流塔里木大河【回语塔里木谓宜于耕种之地河旁腴可耕种故名即西域大河也】经其北方
　　河水东行七百里至沙雅尔城南有库车河合众源自北山来会之
　　库车河【帕尔西语库指此地而言车谓眢井也其地有眢井故名之】有四源皆出天山南麓西源出操哈岭【回语山名】为穆色尔河【回语水名】东流经雅哈阿里克【回语雅哈阿边界之水也临边界有水绕之故名】南二百一十里中源自哈布沙朗岭【回语山名】流出拜城【回语拜富厚之意居民富厚故名】西共八十里来注之合流五十里有哈拉水自拜城东南流来注之又行百里有北源赫色勒水【回语赫色勒红色也其水色红故名】合三源来注之赫色勒水出汗腾格里山【回语汗称其君之词腾格里为天也以其山为天山之主山故名】三支合南行八十里有什和坦尔山【回语山名】水自东北来有沙弥达们水【回语水名】自东来合西南行百里会拜城水经郭克布野城【回语地名有小城】北东行二百六十里经库车城南沙雅尔城【回部沙部长之谓雅尔轸恤之词旧有伯克居此轸恤部人故名】东北有东源自哈拉郭尔【回语山上流水道也即以名其地】合二支行库车城东共二百二十里来注之四源极四十二度至四分西三十六度至三十三度合东流五十里会塔里木大河
　　河水又东行经大碛北七百里
　　大碛中有山自和阗南山至沙图图岭又东八百里至硇什达尔乌兰达布逊山【回语硇什达尔硇沙也乌兰红色也达布逊盐也山产硇沙红盐故名】髙峯崛起折而北转西行其西为顺托郭尔山【回语山名】皆峥嵘絶壁西有托垒水【回语水名】流七十里又西有集斯肯水【回语水名】流百里北至隂得尔图【古语隂得尔基之髙者图有　也地居髙原之上故名】境而合又北来一水流七十里来会之而伏此水在沙碛中南东北皆大山北去塔里木河隔山六百里碛中大山又西北行斜亘一千六百余里转西至沙雅尔大河之南陲山势始止硇什达尔乌兰达布逊山极三十六度西二十七度四分
　　河水又东行有海都河自北来注之
　　海都河【回语海都曲折也哈喇尔诸水曲折流滙于此故名】有四源皆出北山一源出按巴珠尔图斯色钦【回语色钦水也按巴珠尔图斯地名】东流合二水至哈尔噶图【回语地名】源处极四十二度西三十二度六分一源为阿集格珠尔图斯水【回语水名】出楚尔岭【回语山名】西流会英布图拉水【回语水名】巴噶布拉图水【回语巴噶小也布拉图有泉水也地有小水故名】札哈苏台水【回语札哈苏台谓有鱼也水多鱼故名】古尔班克勒特水【防古语古尔班三也回语克勒特水名谓有三水也】勒特水【回语勒特水名】克穆讷克图岭水【回语山名】共六水合而南流二百里会于哈尔噶图源处极四十三度西二十九度东流三十里分二支北支行一百四十里有乌尔图布拉克【回语乌尔图长也布拉克泉也水甚长故名】萨必尔图布拉克【回语泉水名】郭尔和布拉克【回语泉水名】台里穆水【回语水名】雅玛图哈布钦水【回语水名】乌兰岭水【回语乌兰红色也岭石色赤水从此出故名】古尔班敖克克水【防古语古尔班三也敖克克牛皮箱子也地形如箱子有三水故名】共七水自北来注之南支行一百四十里有绰罗特克岭水【回语山名】扬河沙尔水【回语河沙尔地名】扣克讷克岭水【回语扣克讷克山名】厄西谟水【回语水名】乌可克岭水【回语乌可克小柜也山形如小柜水从此出故名】皆出诸山北麓南流来注之二水复合有拱哈布齐尔敖班水【回语水名】察罕水【回语察罕白色也水色白故名】达兰岭水【准语达兰七十数也山峯攅簇约指其数之称即以名其水也】自北来注之源处极四十二度西二十九度四分行二百里为海都河经硕尔楚克【回语硕尔硝也楚克有也地有硝故名】旧城南一源出河屯博克塔岭【回语山名】二支合而南有哈布齐垓岭【回语谓山峡中路也岭形峡东故名】水自西来萨萨克水【回语水名】自东来注之合流四十里为哈布齐垓水分二攴俱入于海都河源处极四十三度西三十度海都河经哈喇沙尔城【回语哈喇黑色也沙尔地也其城年久黑色故名】西南入博斯腾淖尔【回语博斯腾树木围合之谓池旁树木隂蔚故名】其东为特博尔库【回语地名出鞭杆子】地又东有竒鲁瑚图水【回语水名】自北山行六十里注淖尔其东有察罕通克水【回语察罕白色也通克水名】西楚辉水【回语楚辉新茁之草也地多水草因以名其城又名其水也】在楚辉城东又东有额尔坤宗岭【回语山名】水又东有博尔图水【回语水名】皆在东北自伏不入淖尔淖尔西抵哈勒噶阿璊城【回语哈勒谓道路阿璊谓口也地当山口有城故名】东抵哈流阿齐尔哈西尔地【回语地名】在众山之口长二百四十里广四十里亦名伊徳格尔阿拉尔【回语水名】极四十一度八分西二十九度至二十七度六分其西南隅溢出大水一百八十里众出山外库陇勒城【回语库陇勒观望也地形轩敞可供观望故名】西又西行三百里仍名海都河而南而东会塔里木大河此水在北山之南有东西二大支峯回环拱抱各五六百里北山大源也会处极四十度八分西二十九度四分
　　河水又东行经大沙碛北
　　沙碛大山有锡津乌兰山【回语锡津山名乌兰红色也其山色红故名】东支盘绕又特起数大山为巴彦哈喇得里奔巴【回语巴彦谓富厚也哈喇黒色也山石黑而髙大故名得里奔巴山名】其西北水入沙中不流山势包戈玛沙碛【回语戈玛地名】左右一千二百余里去大河水八十里而尽中有淖尔无名周百里有西南去来水五支岐入之停不流罗布淖尔【回语罗布滙水之墟也淖尔海也以其为山南众水之都滙故名即蒲昌海也】西南二百里
　　河水又东二百八十里入罗布淖尔而伏
　　罗布淖尔为西域巨泽一名泑泽一名蒲昌海一名盐泽一名牢兰海其地在西域近东偏北合受西偏众山水共六大支緜地五千里经流四千五百里其余沙碛限隔潜伏不见者无算以山势揆之回环纡折无不趋归淖尔淖尔东西二百余里南北百余里冬夏不盈不缩极四十度至五分西二十八度至二十七度北有圆池三无名南有方椭池四为鄂尔沟海图【回语水名】巴哈噶逊弩竒图色钦【回语水名】弩竒图杭阿塔里木池【回语弩竒图杭阿水名塔里木见前】错列环拱登山逺眺亦如星宿海然与青海之鄂敦他腊形势相埒其道里相去以星度髙下按飞鸟图法计之约一千五百里按罗布淖尔居西域之中稍东偏北所受六大水其西来者为喀什噶尔河叶尔羌河南来者为和阗河北来者为阿克苏河库车河海都河皆有源流可寻南自和阗之东迤逦三四千里地域辽旷视河水以北寛广奚啻倍蓰其间独无来注之水者盖以沙碛弥漫诸泉尽为所蚀要之沙底伏流依山屈折无不以淖尔为归墟使非沙碛湮沈则和阗以东水入淖尔者当有三大支沙图图岭水一也硇什达尔乌兰达布逊山水二也锡津乌兰山水三也其间皆数千里水不流行于沙面要必贯输于沙底以是知淖尔潴蓄之广且大矣至罗布淖尔之东境迤而北而东而南环天山哈宻哈喇淖尔诸境纵广数千里水流或潜或见或可名或不可名恭依
　　钦定舆地图地势揆之皆西流而合趋于淖尔惟有东境两山相望之千五百里形势显然为罗布淖尔伏流入青海之孔道今差叙实迹详着其説于后卷云




　　钦定四库全书
　　河源纪畧卷十
　　质实二
　　河水既入于罗布淖尔伏不流有罗布淖尔东境诸水罗布淖尔东境山自天山之和尔郭斯岭【回语山名天山之峻峯也】东至塔什岭【回语塔什石也山岭多石故名】一千四百里折而东南为必栁岭【古语必栁磨刀石也山出此石故名】迤南至格达景新景山【回语山名】接肃州嘉峪闗境共一千二百里又南转东为安西州南境山连峯延亘至克都肯哈拉哈达山【防古语克都肯山名哈喇黒色哈达山峯也山色黒故名】一千四百里入沙碛各有水西行遇沙而伏按西域大势四隆中洼罗布淖尔适当其洼处羣水四面归向惟以东南方一隅为泄水之尾闾淖尔受西来诸大水其偏东之岸北抵哈流阿齐尔哈西尔山麓南抵沙碛中弩齐图岭之麓两山相扼为东西大闗隘其自淖尔而北而东而南诸水伏流来趋皆从两山闗隘处流入之以地多沙碛潜伏不见其大势之盛约有西偏诸源十分之五此实大河旁源不容以其无显会之迹而弗纪也今叙东偏诸水自天山南麓所出由托克三土尔番辟展始次哈宻以东南至安西州北境山西麓诸水次安西州南路山西麓诸水恭依
　　钦定舆地图辨其向背伏见道里差数述之如左罗布淖尔北有托克三水
　　托克三水【回语托克三九十数也旧有九十户居之相袭以名其地并名其水也】出天山南麓有二源一源出和尔郭斯岭三支并出为阿尔辉色钦【回语色钦水也阿尔辉水名】南流折而东经额楞哈必尔汉穆鲁【回语地名】南又东百里经西尔哈阿集尔汗岭南【防古语西尔哈谓貉皮马阿集尔汗谓儿马也山名相传如此未详其由】又东经阿尔辉昂阿【回语地名】南有博尔图昂阿【回语地名】水自南来注之又东至托克三城西此水行六百余里在博斯腾淖尔【音义见前卷不重注后仿此】山北源处极四十三度西二十九度一源出布克达山【回语山名】为乌兰布拉克【回语泉水红色也】南流有乌可克山水哈喇哈什里克水【回语哈喇哈什谓黑玉里克有也山间有黑石如玉故名因以名其水也】自西来会其西有察罕水【回语察罕白色也】布达布逊淖尔【回语达布逊盐也谓盐池也】有鄂门淖尔【回语水名】其东有哈拉巴尔哈孙水【防古语巴尔哈孙地也谓黒城也】鼐塔克水【回语塔克山也鼐山名】古尔班水又有台朗水【回语水名】出鄂都谟克岭【回语山名】两源合南流皆在山中自伏托克三水流出至哈拉巴尔哈孙嘉们【古语嘉们谓台跕也谓黑城台跕也】西至托克三城西而南有伊拉里克水【回语伊拉蛇也里克有也地多蛇虺故名】来注之其北有哈尔钦淖尔【回语池水名】自托克三城西流五十里为苏巴什水【回语苏水也巴什头也地多泉源故名即以名其水也】共二百里而伏托克三水处极四十二度八分西二十六度三分在罗布淖尔北三百里
　　罗布淖尔北又东有土尔番和屯水
　　土尔番和屯【回语土尔番积水也和屯城也其地向有积水故名】水源出穆尔图拉克流五十里分绕和屯东西其西有根特克嘉们【回语台跕名】水合二源流至难简【回语地名】境有海必尔汉布拉克【防古语海必尔汉肘肋也泉水形似之故名】流至雅尔伊穆什【回语地名出果品】有布衮水【回语水名】其前有勒穆丕【回语夏日支棚以迎凉气也因以名其地焉】三池其北有台朗水【回语水名】有塔里朗水【防古语田禾也其水可用灌田故名】有哈拉水有库舒博格衣水【回语水名】有汉和罗水【回语水名】皆出北山西南流其东有哈喇和卓水【回语人名旧传有哈喇和卓居其地因以名地即以名水也】出苏巴什经土尔番嘉们东僧吉苏城【回语地名有小城】西分二支环哈喇和卓东西为阿斯塔克水【回语阿斯山名水从此山出也】诸水皆与土尔番和屯水相并流入伊尔瑚玛沙碛【回语沙碛地名】长五十里至一百三四十里土尔番和屯极四十三度西二十六度去罗布淖尔东北五百里
　　又东有辟展和屯水
　　辟展和屯【回语辟展草积之谓地多积草故以名之和屯城也】水出布拉里克【回语布拉刼夺之谓汉刼国地即此处故名】流为库库雅尔【防古语库库青色雅尔坎也坎水色青故名】又出巴哈苏鲁克图嘉们【回语巴哈小也苏鲁克图马羣也以为驿跕之名】曲曲西南流经辟展和屯西汉敦山【回语山名】东为舒归水【回语水名】其西有勒穆金水二源出鄂尔腾山合流经勒穆钦城【回语地名有城】西鲁克钦城【回语地名有城】东分为二支入沙碛其东有特古斯池【古语特古斯全也池水圆周故名】有苏鲁克图水有巴哈水有苏克特齐嘉们【回语驿跕名】东西二池又东有砚池嘉们【回语驿跕名】水又东入山中池水无数有库克托罗海水【防古语库克青也托罗海首也山峯如首青色水从之出故名】有鹉□窝嘉们【回语驿跕名】水有塔库池【回语水名】有托赖泉嘉们【回语驿跕名】水皆在山中停不流辟展和屯水之南为洪城【回语洪墩台也其地有之故名】水其南为伊尔瑚玛沙长八百里西当土尔番和屯之南东至哈尔图博城【回语地名有城】西广二百里沙之南有沙尔淖尔【防古语沙尔犗牛也池濵有此故名】周围六十里其西为察克玛克塔什【回语察克玛克火防石也山多产此故名】额锡谟克【回语地名】地其东为察哈尔和尔辉地【回语地名】辟展城极四十二度八分西二十五度伊尔瑚玛沙极四十二度西二十五度至二十二度在罗布淖尔东北七百里
　　又东有哈尔图博水
　　哈尔图博水出萨尔竒拉【回语地名】经三堡嘉们之西流八十里为台尔藏水【回语水名】至哈尔图博城西其西有拉布楚克水【古语水名】经托和齐城【防古语地名】西有鸭子泉嘉们水【回语台跕名以其水称之又以名其水也】有雅博里克池【回语水色】辽敦嘉们【囘语台跕名】水入沙碛其前为察哈尔和尔辉其北有博罗布尔噶苏【防古语博罗青也布尔噶栁也苏水也水旁多青栁故名】有拉巴泉嘉们水【回语台跕名以泉名之】有萨尔竒拉有灯草沟嘉们【回语台跕名】水有纳林库克雅水【回语水名】有塔克雅图水【回语水名】俱伏不流哈尔图博水南流入伊尔瑚玛沙极四十二度六分西二十二度五分在罗布淖尔东北九百里
　　又东有哈密和屯诸水
　　哈宻和屯【回语哈宻即哈勒宻勒之转音哈勒瞭望之谓密勒墩台也地有墩台可以瞭望故以名其城焉】水一源出天山北干东南折之塔什岭一源出必栁岭合西南流百六十里分流绕哈宻和屯之东西西支流八十里有哈尔海图【回语地名】头堡嘉们水入之至布噶斯【回语地名】而伏东支流六十里至布娄尔【回语地名】而伏其西即哈尔海图水其东有萨拉胡鲁苏水【古语萨拉谓黄也胡鲁苏谓芦苇也地多此草故名】巴克达锡水【防古语水名】喀尔齐玛克水【防古语水名】额克讷尔水【防古语水名】哈套水【古语哈套坚也地多坚石故名】乌拉台水【防古语乌拉台谓有山也水出山间故名】科什玛克水【防古语水名】哈什玛克水【古语水名】纳沁水【防古语纳沁鸦鹘也水濵多此故名】库色冷图水【防古语水名】塔拉水【古语塔拉山间平甸也水出平甸中故名】额里根泉【古语额里根寛也水泉寛衍故名】诸水泉源澂灂延地广邈皆西南奔趋遇沙而伏其又东南为哈拉博尔肫水【防古语地名】察罕椿集水【防古语地名】博雅椿集水【古语地名】乌尔图泉【防古语乌尔图长也泉水甚长故名】昂吉尔图水【防古语昂吉部落之分地也图有也旧有伯克居此故名】巴尔楚特噶哪水【古语地名】察苏尔图水【防古语察苏尔火石也地有火石之谓】瑚巴塔尔塞坎水【防古语地名】诸水并源出东境诸山参差互流不逺而伏实安西州北境隔河之诸山水也哈宻和屯东南境诸山自必栁岭至谟海图【防古语有蛇之谓其地多此故名】布鲁尔【古语地名】苏鲁逊塔巴克【古语山名】伊克托里【古语伊克大也托里镜也地圆如镜故名】瑚巴塔尔拜商【蒙古语地名】卫朋哈拉图【古语地名】察罕徳勒克【防古语山名】诸山南迄嘉峪关南之格达景新景山转而南折诸山纡回间阻为西域东偏之屏障其隔岭以北诸水流出巴尔库淖尔【防古语巴尔库即巴里坤之转音池水名也】其东北诸水至瀚海入戈壁皆不入南路诸山泉水澄流或行或止未尝滙为一川其西行则一也自此而南为安西州境哈宻和屯极四十二度八分西二十一度八分去罗布淖尔九百六十里其东最逺之伊克托里诸山去罗布淖尔一千七百里
　　按自古志西域者必曰东则扼以玉门阳关西则限以葱岭玉门阳关在安西州西境自此以东诸地域不与焉又曰南北有大山河流其中均指罗布淖尔以西之水其东境之水不与焉葢控引东西门户定其疆域指其可见之经流不得不然若纪大河之源则有异于是者河出于阗为南源葱岭为西源史汉水经注诸书言之详矣至罗布淖尔东境之水西趋淖尔则从古未有论及之者惟山海经叙边春山灌题山诸水西流入泑泽葢为近之要以数千里泉源既不能越天山而蓦入北境又不能越苏鲁逊塔巴克诸山而东北入瀚海其在敦煌鸣沙北界者求其归宿知必惟淖尔之是趋今考嘉峪闗以东之河自张掖酒泉入居延海自凉州入休屠海此数源者俱限重山之外存而不论其在安西州境则有千余里大河西流滙入于哈喇淖尔经流既西而左右旁支或流或涸无有不西向者故西域孔道由甘州肃州安西州转而西出北为北山南为南山自古以此为经涂独山脉所趋与人所问途其形各判山自天山东向至哈宻尽处转南行直至肃州诸山转西南以属于安西之南山复由南山西行尽于沙碛此为北干在罗布淖尔之东北即内地大河以北之山无不由此干分入其和阗东来行沙碛中诸大山是为南干在罗布淖尔之西南即内地大河以南之山无不由此干分入其中划然横断东西相望为大河伏流潜入青海之正道天造地设不可假借特两山尽处山根交互牵聨又沙碛中人迹稀到故不易踪寻耳从来山脉与水势相为体用使哈宻安西山体不相连属则境内水势何由尽向西行而安西南山之水其出南麓者多归内地大河出北麓者都趋淖尔河流一脉相贯益知南山之中断不虚矣臣等恭绎
　　钦定舆地全图详考东境山脉及南山中断河水入塞之成迹条理经络有灿然者谨详着其説于此云
　　罗布淖尔正东有噶顺沙碛
　　噶顺沙碛【回语噶顺味苦也地在沙碛之中有水而味苦因以名其沙碛也】纵广四五百里有大山环之山脉自天山和尔郭斯岭分支而东其北包土尔番辟展哈宻为诸城南屏中包伊尔瑚玛沙碛其南蜿蜒曲折千四百里抵安西州北境而尽即沙山支峯山南诸泉水俱渗入噶顺沙碛中沙碛极四十二度至四十一度西二十三度至二十四度四分去罗布淖尔六百里










　　钦定四库全书
　　河源纪畧卷十一
　　质实三
　　罗布淖尔正东偏南有哈拉淖尔
　　哈拉淖尔【回语哈拉黑色也淖尔水黑故名】有三源并出安西州南山东源苏勒河【古语河名】出玉门县东衣马尔山【防古语山名】一支东为察罕那木哈水【防古语察罕白色那木哈水名也】西为昂仓口水【古语地名】合北流经结尔恭台口【防古语地名】至玉门县南分二支一支经玉门县之东西音木堡【防古语地名】之西东北流至哈沙图境【防古语哈沙图木围墙也山形似之故名】为达布逊淖尔亦名花海子潴不流长一百六十里一支经玉门县西北流分二支八十里而合至旧栁沟卫北为苏勒河值北境布鲁敦【古语山名】诸山折而西有头道沟至十道沟水出达里冈西拉部特尔【防古语地名】自南来会之又分二支北支西流经一颗树【防古语地名】南南支西南流会昌马河水【古语水名】昌马河水有二源一源出阿里塔克【防古语山名塔克石也】有五泉合而南流有长马山水来会之至苏尔河【防古语水名】一源出长马巴钦山【古语山名】经巴彦山【防古语巴彦富苏也山形髙大故名】曲曲北流至苏尔水而合北流经小沙塔口之西商达里图【防古语地名】之东至都尔伯尔山【古语部落名以部落名其山也】口会东来之苏勒河苏勒河源处极三十六度八分西十八度六分昌马河源处极三十八度二分西十九度二分至北各三百六十里合西南流经安西和屯北三十里有布隆吉尔多罕水【防古语布隆吉尔浑水也多罕渡口也渡口水浊故名】出兰泉山北流来会之行二十里有窟窿河【防古语窟窿栗色马也水色似之故名】北流来会之窟窿河南有他西水【古语水名】哈布堡海【古语水名】在山中不流二水合西流经萨拉胡鲁苏南安西城北又经双城北经库库沙克沙【防古语地名】南又经额秋尔雅巴尔【防古语地名】南欣坎布城【古语地名】北计三百四十里有党河水来会之党河有四源一源出西尔哈尔近色钦【防古语水名】流三十里会乌兰岭水西北流经西噶尔近【防古语水名】其东有伊克水【古语伊克大也此水于众水中较大故名】黑布拉近古岭水【防古语山名】衮招哈水【防古语衮深也招哈灶坎也地有深坎故名】搜集水【古语搜集马骨也为此水旧名未详其由】红果尔和勺水【古语水名】巴尔口水【防古语巴尔虎也山形如虎水从之出故名】在山中不流党河流经乌兰布拉克西有依汉水【防古语水名】出哈玛尔岭【防古语哈玛尔鼻子也形似之故名】自南来注之折而北有隂得尔图哈达森水【古语隂得尔图髙地也哈达森椿也髙地立椿以居人故名即以名其水也】自西来一百二十里流注之北流经党城西旧沙州和屯东有栁树泉出巴顔穆伦【古语穆伦山脊梁也山脊髙厚故名】北流来注之折东北流经敦煌县南有黄墩堡水自北来注之折西北流有布巴口水【防古语地名】来注之至欣坎布城会苏勒河此水行七百里源处极三十八度西十度五分依汉水西有察罕水苏巴哈哈尔当水【防古语水名】和通水【古谓回人为和通地有回人居之故名】旧沙州和屯西有二水亦名隂得尔图水哈达苏水停不流三水合正西曲曲流经察罕托辉【防古语察罕白色托辉臂湾也水湾色白故名】南呼鲁苏台【防古语谓地有芦苇也】北又经纳邻哈纳水【古语纳邻细也哈纳谓防古包之墙也水流　　细而有山围之如墙故名】伊克乌苏台【古语地有大水之称】至巴哈鄂罗苏台【古语巴哈小也鄂罗苏丝麻也地之旧名未详其由】南滙为哈拉淖尔此河共流一千二百里而伏哈拉淖尔东西八十里南北三十里极三十九度八分西二十二度六分至二十三度去罗布淖尔东八百里
　　罗布淖尔东又南有色尔腾水
　　色尔腾水【防古语水名水出山中潴为小海也】有数源出安西州南山支峯之麓其可名者一出巴哈哈尔当一出和通之境一出克都肯哈拉哈达【防古语哈拉黑色哈达山峯也】皆西北行数十里随山势伏流来趋之周围三百里极三十九度西二十二度去罗布淖尔东南九百里色尔腾水之西有噶顺池又西百里有阿集格色尔腾水【古语阿集格小也小色尔腾海也】周围百六十里又西二百里有察罕齐老图六池【防古语察罕白色齐老石也图有也地多白石以名其池焉】错列如星宿当玛海戈壁【回语沙碛中地名】之北极三十九度四分西二十四度又西有哈达图水【防古语有山峯也】长三十里当孔道南北又西为噶斯淖尔【古语噶斯地名即以为池水名也】去罗布淖尔二百里
　　按苏勒昌马党河之源其山自嘉峪闗南至阿里塔克崛起大山为巴顔山为牛尾山一支北出为黑布拉近古岭又一支南骛为拜生图岭又南为古尔班珲裁山自巴彦山至珲裁山南行六百里揆其形势证之星度与青海之鄂敦他腊诸山南北相隔才三百里此诸山以东之水俱入积石大河西出之水中途停蓄俱滙归罗布淖尔而哈拉淖尔色尔腾水之潴流向西尤为形迹显著其西出近北支峰为哈玛尔岭又北行为克都肯哈拉达又北行为巴顔穆伦博罗鄂博至阿集格色尔腾水尽于沙碛其又一支自哈玛尔岭西出为伊克柴达穆伊逊齐老巴哈柴达穆至玛海戈壁尽于沙碛此诸山大较也谨依
　　钦定舆地全图道里方位详订其説此以前为罗布淖尔东境诸山水序次皆自东而西此以后为罗布淖尔东南伏流诸处水序次皆自西北而东南各循其实条贯井然览者得以详考云
　　罗布淖尔既会东北诸境水其东南为沙碛诸山断处大河潜流其中一千五百里有诸水
　　罗布淖尔合受东西诸山水其潜入青海之孔道正当淖尔东南隅山碛交错条理可寻共一千五百里其东南百里有泉为弩齐图岭水南流百里而伏又东南有库布水【回语水名】自弩竒图杭阿塔里木山东流百里而伏又南有噶斯淖尔周广三百余里有三源自西境碛中山流出来注之噶斯淖尔极三十九度六分西二十六度五分去罗布淖尔东南二百里其东为乌兰托罗海【回语山峯赤色也】水其南为察罕得勒苏水【防古语察罕白也得勒苏草色如玉也地有草如白玉故名】又南有噶克察科尔二池又南有乌尔腾水【防古语长也水长故名】有札喀纳木哈水【古语水名】又南有乌尔图穆伦水【防古语穆伦山脊梁也山脊甚长水出其间故名】东出玛海戈壁之右西出碛中西来之大山有一池周三十余里东西交贯为哈济尔察罕水【防古语哈济尔水名察罕白色也】此水共长三百里极三十八度西二十五度又东南有噶顺水有贝布水又东有招哈水【古语招哈灶坎也谓坎水】自罗布淖尔至此七百里
　　河水伏流又东南有察罕托辉水
　　察罕托辉水【防古语托辉臂湾也水湾曲如臂而白色故名】东源出巴哈柴达穆【防古语巴哈小也柴达穆平敞之谓地小而平敞故名】西境山南流百里折而北经额古敦呼鲁蘓【古语额古敦门也呼鲁蘓芦苇也地形有崖如门多芦苇故名】南又北值玛海戈壁之南一百四十里西源出托罗伊【防古语地名】地北流经得布特里【防古语地名谓水草肥美也】折而南经达兰图尔根【古语达兰七十数也图尔根水流急也地多泉源而迅急故名】北又北流会于察罕托辉此水曲折蛇行四百里极三十八度西二十三度至二十四度去罗布淖尔九百里其西大山中有一水长二百里无名在山中伏不流
　　又东南有达布逊淖尔
　　达布逊淖尔【防古语盐海也】源在羣山中其北山为哈玛尔岭【防古语鼻子也山形似之故名】其南山为巴尔布哈山【防古语巴尔虎也布哈野牛也山有虎及野牛故名】其东为拜甡图岭【防古语拜甡居民也地多居民故名】淖尔发源其西麓潴为布隆吉尔淖尔【古语布隆吉尔水浑浊也谓浑水海】周围六十余里自西方流出为布隆吉尔水经西巴尔托罗海【防古语西巴尔泥水也托罗海头也地多泥水故名】巴噶巴尔呼【防古语巴噶小也巴尔呼逺望弥漫之象地小而多瘴雾故名】伊克巴尔呼【防古语伊克大也地与巴噶巴尔呼相连而较大故名】绰尔集布拉克【古语泉水名以泉名其山】诸山之南曲曲西流经达彦贝勒阿尔巴图所居【防古语人名分驻于此即以名其地焉】之北阿尔巴图所居羣山中一大部落长五百余里广二百余里布隆吉尔水绕其北行六百里至那谟克特格里克【防古语地名】境有札克多浑水【古语多浑渡口也札克谓催生木也以为渡名】自南来注之札克多浑水源出札克图【防古语谓有催生木也】山麓西流三十里分为二支其北行一支西北流二百里有西拉图鲁舍里【防古语地名】水及西哈尔噶山【古语山名】水合流来注之又西北流四百里有淖尔水西偏流出二百四十里自东来注之又北一百二十里有乌兰水【防古语谓红色也】自阿尔巴图所居南境西流来注之又行百余里合布隆吉尔水流四十里入达布逊淖尔布隆吉尔水长六百里源处极三十七度五分西十九度札克多浑水长一千一百里源处极三十五度七分西十八度达布逊淖尔周广三百里极三十八度西二十二度去罗布淖尔九百六十里札克图山源水分支处一支南行为柴达木水南行四十里至西勒珠尔格塔拉【防古语塔拉山间平甸也西勒珠尔格平甸之名】之北分为二支东滙于库勒舍里山【回语库勒池水也山有池水故名】麓为札孙淖尔【防古语水名】西滙于阿拉克淖尔【古语阿拉克花木也谓花海子也】东西平如一字共长二百四十里自此而南扺拉布拉克岭【防古语岭上有泉水也】特们胡珠岭【防古语特们胡珠骆驼□子也山形似之故名】隔山之南即青海境也两淖尔皆极三十五度西淖尔西十九度东淖尔西十七度五分去罗布淖尔一千七百里
　　按达布逊淖尔一水源流千有余里西北望罗布淖尔无连山之隔东南窎入直至拉布拉克岭南去青海相间止有一岭谨依
　　钦定舆地全图星度计之相去仅三十余里此亦南山中断大河伏地从此流入之明证特札孙阿拉克两淖尔所滙之处隔山相值转在鄂敦他腊下流百有余里不正值阿勒坦郭勒之源葢达布逊淖尔非即大河全源特其旁支之循山东出可作伏流左验者耳又可知羣源相贯之无往不通矣
　　又东南有舒合水库库塞水
　　舒合水【古语水名】出古尔班洮赖山【防古语古尔班三数也洮頼兔也有三山似兎故名】东南流五百里潴为淖尔库库塞水【防古语水名】出乌兰得锡山【防古语乌兰红也得锡山名】西北流长八百里至讷木齐图山【防古语山名】之北潴为淖尔二水相并一西流一东流首尾相错极三十七度至三十八度舒合水源西二十三度库库塞水源西十九度五分去罗布淖尔一千三百里正当阿勒坦郭勒之北隔岭二百里
　　按罗布淖尔东境诸山水至此而尽西与淖尔相值者和阗东来沙中诸山已见前卷自弩齐图岭水至此皆河水潜流之灵踪歕涌或隐或见者也计此地沙漠緜亘从古不入版图虽有穷探之使无由得至故仅知蒲昌海之伏流入中国而不知所以伏流者为众沙之故又不知其伏而仍行者亦以连山断为沙碛故河水得以潜入其间恭逢
　　皇朝大一统之盛疆理西域不异赤县神州伊古部落不居人迹罕到之区叙以经涂测以彛器道里分寸皆可揆算图志明晰如指诸掌于是推伏流之实迹破千古未决之疑诚哉山川灵异必有待于
　　神圣而后开也














<史部,地理类,河渠之属,钦定河源纪略>
　　钦定四库全书
　　河源纪畧卷十二
　　质实四
　　河水自罗布淖尔伏流一千五百里东南至阿勒坦噶达素齐老流出为阿勒坦郭勒是为河水伏流重出之真源
　　阿勒坦噶达素齐老【古语阿勒坦黄金也噶达素北极星也齐老石也巨石亭亭独立崖壁皆土作黄赤色故名】山脉自锡津乌兰托罗海【注见前卷】分支东南来蜿蜒屈曲为巴彦哈拉得里奔巴为纳穆齐图山为巴彦哈拉西伦山为音得尔图锡勒图山为竒尔萨托罗海皆沙碛断处西南境山延亘千里以属于巴彦哈拉岭【诸山注并见前卷】诸山北境水皆当大河伏流之孔道见前卷巴彦哈拉岭之麓为阿勒坦噶达素齐老灵源濬发伏流始出巨石高数丈亭亭独立崖壁皆土作黄赤色壁上有天池流水歕涌酾为百道皆作黄金色东南流注为阿勒坦郭勒【防古语郭勒河也河水黄如金色故名】实黄河之真源也噶达素齐老水东流防屈而南至古尔班防衮托罗海【古语古尔班三也防衮谓银也托罗海头也峯头色白如银者三故名】有乌哈峯【古语山名】泉水东北流来注之又东有拉母托罗海【防古语拉母即喇嘛番僧也山头旧有喇嘛居之故名】水自南西拉萨山【西番语拉萨佛地也山上有佛祠故名】水自北来注又东有齐黒淖尔【古语池水名】水正南流屈曲来注之合而转东北流屈曲共三百里会鄂敦他腊【古语鄂敦星宿也他腊即塔拉平甸也有平甸广二百余里泉眼众多灿如星宿故名即星宿海也】诸水噶达素齐老极三十五度西二十度四分
　　谨案流沙以外古所未通故禹贡导河不言积石以上固由古文简畧亦以昄章所限势不能详也我
　　皇上神武奋扬削平月天山两道始职方竪亥所
　　经益疆勒版是以
　　钦定舆图载有噶达素齐老阿勒坦郭勒之名方隅道里亦约畧相合然以噶达素齐老自为一山以阿勒坦郭勒自为一水两不相属尚未言及此山此水即黄河伏流重出之源葢西域戡定之初奉
　　命履勘者惟主于测验星度絜量地形与笃什之奉使探寻其事各异故但列山川之目而未尝求索河源司编録者又限于闻见但知鄂敦他腊即元使所穷之星宿海不能更溯而上故河源之説图中亦未注明实为疎畧迨今日
　　特颁虎节秩祀
　　河宗叶契合符乃彰灵迹仰见
　　圣天子综理万端愈推愈宻无一事不穷核其真虽神禹濬川未窥斯奥无论张骞以下矣至故侍郎齐召南作水道提纲徒见舆图所载有阿勒坦郭勒在鄂敦他腊之上有噶达素齐老山在阿勒坦郭勒之旁遂沿袭旧讹加以臆测仍执唐刘元鼎之记以巴顔喀拉山为昆仑影响依稀近似而实误使真源所在转湮晦不彰知耳食之讹不如目睹之审矣今恭禀
　　圣裁考验阿弥达亲见之图具述其实以补舆图之所未注并以正齐召南书考核未精之失焉
　　河水东北流三百里有泉数百错列如星宿为鄂敦他腊
　　鄂敦他腊纵广三百里众泉沮洳自地涌出其东北境山为阿克塔齐沁【防古语阿克塔骟马也沁牧马人也地堪游牧故名】山为乌兰得锡山【防古语乌兰红色也得锡即特什盘石也地有盘石红色故名】为布古济鲁肯山【防古语谓布古鹿也济鲁肯心也山居羣峯之中多鹿故名】为巴尔布哈山【注见前卷】为马尼图山【古语马尼咒文也如意之谓旧刻咒文于石上故名】有一水长八十里流入鄂敦他腊其南境山为灰福尔巴彦哈拉岭【防古语灰福尔山名巴彦哈拉见前卷】为灰布通库扎哈蘓拉罗海山【防古语山名】有一水合二支东北流一百里入鄂敦他腊又南为都尔伯津山【注见前卷】哈喇阿答尔罕山【古语哈喇黒色阿答尔罕山名】巴彦和硕山【古语巴彦富厚也和硕喙也山喙髙大故名】其东南为库库昂阿水【防古语地名库库青也】为古尔昂阿水【防古语地名】俱出大山之麓来注之阿勒坦郭勒流入其中挟诸泉源自西南而东北又东行黄色防淡鄂敦他腊南北长东西狭极三十四度五分西十九度至六分
　　按鄂敦他腊诸山自巴彦哈喇山东行其北支莫大于阿克塔齐沁山东北支莫大于巴尔布哈山土人以此三山崇峻俱呼为枯尔坤山即昆仑之转音也厯代穷源之使以鄂敦他腊为河源而经纪载并以河发源处为昆仑因择附近诸山之髙且大者即以昆仑名之积乆相莫知其误臣等恭禀
　　圣谟伏推枯尔坤所以得名之故并于三山仍其旧名
　　而辨正之如此
　　河水东南流一百三十里为扎凌淖尔
　　扎凌淖尔【西番语扎凌即扎楞黎明之象池水上承星宿海水光澹沱如之故名】当星宿海之东杭布拉克岭【古语山名布拉克泉也山有泉故名】之南其东南为古尔班宁古尔托罗海【防古语山名有三峯故名】齐罕托罗海【古语山名】特墨图库特勒山【防古语特墨驼也图有也库特勒山坡也山坡有石如驼故名】业克锡里克山【防古语山名】有水皆流入淖尔其西南即古尔昂阿水亦名库克阿满【古语库克青色也阿满山口也山口石青故名】淖尔东西长百里南北广四十里极三十五度西十九度
　　河水东南流折而南五十里为鄂凌淖尔
　　河自扎凌淖尔东南流出有灰福尔巴彦哈拉岭水自西来百二十里会一水自南山来一水自灰胡尔巴彦哈拉山【防古语灰胡尔山名也巴彦哈拉见前】北麓潴为池西北曲曲流百五十里三水合北流来注之又东行入鄂凌淖尔【西番鄂凌即鄂楞晨光也水光似之故名】其南有古尔班察尔穆山【防古语山名有三峯故名】有鄂罗库水【古语水名】自东来会合流西北八十里入淖尔其北为西拉乌楚尔山【防古语山名】淖尔东西一百里南北八十里极三十四度八分西十八度六分河水自东北方流出
　　河水东流五十里至值尔吉巴南折而东南百四十里会库兰水
　　值尔吉巴山【防古语山名】在西勒珠尔格塔拉【古语地名塔拉谓平甸也】之南其北隔岭即柴达木水分支会为东西两淖尔者也见前卷河水过此折东南流其南有一淖尔水相望不入河其又南有淖尔水相去二十里东流入河水其北为都穆达噶顺水【防古语都穆达谓中道也噶顺苦水也水在诸水之中故名】河水又东行有特们胡珠岭水来注之又稍东有查哈噶顺水【防古语水名】来注之又东有三水出阿拉克沙尔山【古语阿拉克斑驳之色沙尔犗牛也山色似之故名】合为鄂罗归淖尔【防古语鄂罗归羊肠也水流盘曲似之又潴为池故名】北流来注之又东有哈尔吉岭【防古语哈尔吉碎石也山多碎石故名】水三源合流来注之其西有库兰水【防古语水名】发源平地中为淖尔西流转北六十里又东会南来一淖尔水又东流八十里来注之库兰水会河水处极三十四度五分西十七度八分
　　河水南流二百六十里会哈拉水诸水
　　河水南流三十里有额得凌特得凌尔水【防古语水名众水散漫之谓】来会其水泉源数十亦如星宿中有淖尔诸水环之流出三十里东入河又南有沙克水【古语沙克水急流也】二水自西来注之有哈尔吉水【防古语碎石也水多碎石故名】合二源自东北来注之又南有托辉哈达山【防古语托辉谓臂哈达山峯也峯形湾曲故名】西境水并来注之有玛穆恭托恩岭水【古语山名】名哈拉水【防古语黒水也】自西来注之哈拉水会处极三十三度九分西十七度五分
　　河水又东南二百四十里会西拉水诸水
　　河水折而东稍南有沙尔水二源【防古语沙尔犗牛也水濵有此故名】出托辉哈达山东麓自北来注之其南有胡胡水【古语胡胡即库库青色也】流八十里来注之有哈拉水有巴特玛济鲁肯山水【防古语巴特玛莲花也济鲁肯心也山峯如莲花地居其中故名】有塔哈尔玛克水【防古语塔哈尔玛克草名其地多此故以名其水焉】二水相去各三十里自南来注之又稍北有一水自北山来注之有乌淊水【古语乌淊乳牛也濵河宜畜牧故名】自南来注之又折而东南有西拉水【防古语水名】自南山流百里来注之西拉水会处极三十三度七分西十七度二分
　　河水又东南六十里折东北二百四十里经阿木柰玛勒占木逊山南麓合三昆都伦水
　　河水折东北转南有二水自北来注之又南有巴尔呼水【防古语巴尔呼逺望弥漫之象濵河多瘴雾故名】自南来注之折东北经绰通锡伯境【防古语绰通凖噶尔部人名锡伯壁垒也旧于此筑垒故名】又经卓作克阡通拉山【防古语山名】北有公策旺多尔济境【古语人名分编旗地居此即以名其地也】水自北来注之又经一大山为阿木柰玛勒占木逊山【西番语阿木柰古也玛勒谓大黄河上之山占木逊海也以古时黄河经由河水至此大滙故名】巍峩蟠踞积雪不消即古大积石山元史误指为昆仑者也河水行其南有一水自山中西流来注之其南有得特昆都伦水【防古语昆都伦横也得特上也黄河自西来有三支河横入之此为第一故名】出究尔古拉岭【古语山名】之北曲曲流二百六十里来注之又东有都木达都昆都伦水【防古语都木达都谓中道也昆都伦第二河也】出纳克多木拉山【西番语纳克多木拉树木丛生之谓山多林木故名】曲曲西北流三百里来注之又东北至乌兰莽察多浑境【防古语多浑渡口也莽察渡名乌兰红色也】有道喇昆都伦水【古语道喇下也昆都伦第三河也】出那楚山【防古语那楚谓有水处山中有泉故名】北流百余里转而西经哈喇淖尔【防古语黒水池也】南又经济克什克特伊淖尔【古语济克什克特伊憎之之词淖尔水劣故名】南行二百四十里折而北五十里有泉水数十名鄂尔库舍里水【防古语地名即以名其水也】自东来注又三十里折而西北入河水三水相距各百里阿木柰玛勒占木逊山极三十四度三分西十五度至十六度三昆都伦源处得特极三十度二分西十四度七分都木达都极三十二度三分西十四度道喇极三十三度四分西十三度四分会处极三十四度至四分西十五度至四分
　　按阿木柰玛勒占木逊山亦称大雪山即禹贡导河之积石汉以后所称河水重源发于积石者葢上循禹贡经文约指青海境中大山以包举河源之畧未为误也自宋元史称为亦耳麻不莫剌译言腾乞里塔而误以为昆仑乖舛殊甚伏读
　　御制读宋史河渠志文细阅康熈年间拉锡所具图于贵徳之西有三支河其名昆都伦乃恍然大悟昆都伦者防古语谓横也横即支河之谓葢元时之旧名谓有三横河入于河而修书者不觧其故遂阑入回部之昆仑山以证汉武之事耳千古名实混淆之弊得以洞悉其非从此正名核实昆仑自在西域大山确为积石臣等禀承纪载不胜积翳一空之庆云





　　钦定四库全书
　　河源纪畧卷十三
　　质实五
　　河水北流一百里折西北流一百四十里经察罕丹津南折西流一百二十里绕阿木柰玛勒占木逊山北河水至乌兰莽察多浑境折北流复西北流有六水俱出阿木柰玛勒占木逊山之北麓来注之诸水去各二十余里其北岸有阿齐纳们汗所居【古语人名也部落之长也即以所居名其地焉】西境水流八十里来注之有罗察布拉克山水【防古语罗龙也察花纹也布拉克泉也山有龙泉故名】流百里来注之河水至察罕丹津【防古语地名】之南察罕托罗多浑【防古语渡口名犹言白头渡也】之北折正西流有五水亦自大山北麓流出其东二支由一源分流并注其西三支经公策旺多尔济境【古语人名以所居名其地】来注之其北境有一水二源合西流为巴噶哈栁图水【防古语巴噶小也哈栁水獭也图有也小水旁多防獭故名】长一百八十里来注之其南境有底卫奎多克山【防古语山名】水共七源合流一百二十里来注之底卫奎多克山即大雪山西延亘不断之来脉山极髙峻其西又有四水各流八十里来注之河水折西流处极三十四度六分西十五度
　　河水折西北流一百二十里经伊克图尔根山西折北流五十里合哈尔浑舎里诸水
　　河水折西北流南有图生图水【古语水名】源出底卫奎多克山西曲曲流一百二十里来注之又西有三水各行八十里来注之其北境有伊克哈栁图水【防古语大水旁有水獭之名】有三源出巴噶图尔根山【防古语图尔根水湍急也山泉小而流急故名】皆东流曲曲转西并流合北境一水西流共一百六十里来注之又北有吉卜水【古语水名】合众流来注其西源出哈尔吉岭合托辉哈达二水又北境合二水又东合宻拉水【防古语宻拉鞭也河形似之故名】转北流共一百八十里其东源出车山【防古语山名】合二水而西有得尔登水【古语得尔登水声河中多石水激之而成声故名】合二源来注转北流亦名图生图水共一百四十里合西源水北行有西偏二水来注为呼鲁穆蘓水【防古语呼鲁穆蘓臭恶之谓水流不洁故名】折西北流为吉卜水入大河此水源流二百八十里入河水处极三十五度二分西十六度六分河水又北有博尔绰巴水【防古语博尔水獭也博尔绰巴水名】二源北流转东至阿尔坦和博布拉克【古语和博盛乳之器以皮为之水色黄可汲用故名】之西东北流又北合一水有哈尔浑舎里水【防古语水名】源为萨尔哈布齐海水【古语哈布齐海谓山峡中路也萨尔城也山形如城水出其中故名】流一百里至阿克敦齐老图【防古语地名】北又八十里经鄂博图【防古语鄂博垒石祭神之所图有也地有鄂博故名】南会博尔绰巴水东北行入大河入河处极三十五度四分西十六度六分
　　河水折东北流一百里折而北一百二十里会托里布拉克诸水
　　河水东北流经登弩尔特岭【古语山名】之南伊克图尔根山之北折北流有恰克图水【防古语恰克图腥也水腥故名】自东来注之水有二源西源出伊克尔图根山东麓经贝勒拉察布所居【防古语人名以所居名其地】之南绕而东北有图尔根水【古语水流急也】自东来会东源出鄂隆郭托罗海【防古语山峯名】二支合西流会西源水共二百里入大河又北有硕尔郭尔水【防古语水名】出察罕纳们汉【古语地名】西流合二水长一百二十里入大河又北有托里布拉克水【防古语托里镜也布拉克泉也水圆如镜故名】有五源西二源一出硕罗岭【防古语山名】及魁腾西里克布拉克【防古语魁腾冷也西里克山间平甸也地居山中水常寒故名】众泉瀺灂形如星宿西南流百二十里一出哈尔浑舎里山【古语地名有山即以其地名之】北麓北流五十里合西流为布哈什尔噶水【防古语布哈野牛也什尔噶黄羊也水濵多此故名】南源二支并出鄂博图北麓合北流八十里来会北源为衮额尔吉水【防古语衮额尔吉深坎也河居洼地故名】东南流八十里来会西流又六十里入大河入河处极三十五度八分西十六度三分
　　河水东流一百里经额尔得呢台吉阿布集南北里岭北其北为巴彦布拉克又北为柴集水又北为库库淖尔
　　河水东流两岸诸山环集北岸巴彦布拉克之北有一水西出乌克达尔山【古语山名】潴为达布逊淖尔【防古语谓盐池也】东南流出为柴集水【防古语柴集谓寨也濒河有寨故名】又东南流有一水自南来注有乌蘓图布拉克【古语泉水名】合殷得尔图淖尔水【防古语池旁有髙地故名】曲曲北流来注其东有松额淖尔水【防古语池名】克尔特黒淖尔水【古语池名】来注旁有泉源数十皆停不流此水长三百里南去大河一百里又其北为库库淖尔【防古语库库谓青即青海也】东西二百四十里南北百里众山环绕诸水迸集涵渟蓄波光独青其中有奎逊托罗海【古语奎逊谓脐也居中之谓山峯居青海中故名】察罕哈达山【防古语白峯也亦在青海中】相对并峙其东西控引诸泉绵地计长八百里广三百里而赢西源为英格淖尔【防古语英格母驼也泽旁宜于母驼孳乳故名】出牛尾山巴彦山之南东南流出一百里有哈拉西纳水【古语西纳山冈也河旁山冈黒色故名】由瑰满山南流来注又百里有沙尔淖尔水【防古语沙尔犗牛也泽旁多此故名】自西来经库库色尔格岭【防古语色尔格小山羊也山中多青羊故名】北东流百二十里而合又东八十里经贝勒彭蘓克旺扎尔所居【防古语人名以所居名地】之北有什尔噶水【防古语什尔格黄羊也濒河产此故名】罗萨水【古语罗萨骡也濒河产此故名】二水合流经台吉吹拉克诺穆齐所居【防古语人名以所居名地】之南长一百里来注又东七十里经墨和尔布拉克【防古语泉名】之北有布哈水【古语布哈野牛也濒河有此故名】自北来注经辉克托罗海【防古语山峯名】南入淖尔此西来大源长四百余里源处极三十七度八分西十八度八分沙尔淖尔之南连山围绕有诸水不入库库淖尔者其西为阿里哈水【防古语水名】流六十里为胡鲁鲁淖尔【蒙古语水名】其西南有额勒蘓淖尔【防古语额勒蘓沙也池有沙渚故名】周流百余里源出甘珠尔齐老峯【防古语甘珠尔佛经也齐老石也相傅其地有曝经石故名】西哈尔噶山【蒙古语山名】二支合而正西流为布隆吉尔水行二百里有众泉环列如星宿复西行入额勒蘓淖尔而伏计长二百八十里正当公敦多有达喜所居【古语人名以所居名地】之南其北有哈拉淖尔又有两博尔淖尔【防古语水獭也泽旁有此故名】一出天青察罕哈达【防古语山名】西流一出库库色尔格岭南流并潴而伏正当贝勒达顔所居【防古语人名以所居名其地】之左右此诸水在青海西南不入大河亦不入青海库库淖尔北境山自巴彦山延亘向东为库徳里山【防古语库徳里麝也山有麝故名】为巴哈乌兰和莽山【古语山名】有一水流六十里又东有伊克乌兰和绍山【防古语山名和绍即和硕山喙也山石大而红色故名】有一水流六十里正当台吉策凌敦多布所居【防古语人名以所居名其地】之西又东为伊克哈尔吉山【防古语谓大碎石山也】有一水流出合东来一水长百里正当台吉色布腾所居【古语人名以所居名其地】之东又东为沙拉克图山【防古语山名】有一水合二支流七十里以上诸水皆从北境南流入库库淖尔其东有巴噶淖尔【古语小池也】周围六十余里有巴尔齐老水【防古语巴尔谓虎齐老谓石有石如虎故名】察罕托罗海水从东境西流入淖尔其南境山自柴集水之北诸山延亘自公敦多布达喜所居东南行有一水自西境东流来入又东南为扎噶蘓台水【防古语扎噶蘓台谓有鱼也水多鱼故名】为巴哈察罕哈达为图和硕伊克哈海岭【古语山名】为察罕鄂博【防古语谓白山垒石处也】为谟和尔布拉克【防古语泉名】有八水长五十里至八十里自南境北流入库库淖尔又东有乌兰布拉克水出索尔古山【古语山名】西北流会北来一水又会防古图布拉克水北自阿兰锡兰岭【古语山名】南流来注又西流有和尔水【防古语水名】出谟罗穆山【防古语山名】南流来注又西北行有巴顔淖尔水北流来注正当阿穆尼色尔沁【西番语阿穆尼亦作阿弥耶祖也色尔谓金也沁大也山体髙大色黄如金故名】之东而西北流入淖尔此水合五源共长二百里与察罕托罗海水相邻此库库淖尔全境也库库淖尔极三十六度六分至三十七度四分西十五度六分至十六度去大河之北百八十里
　　按西宁边外自古西羌所居统名西海库库淖尔南去积石山五百里北去肃州五百里西南至鄂敦他腊七百里大河曲流至其东南已二千七百里羣山包络土地肥衍其水在万山中不与河通然其西北一隅正与敦煌西之哈拉淖尔诸泉相值东南一隅与大河支流甚近形势相聨其实即大河之潴流旁蓄自西域而入西宁者也
　　皇朝奠定诸羌以版图青海全境为厄鲁特二十九旗耕牧之地伊古所谓鲜水卑禾羌海羁置不常者皆在休养生息之中碁布星罗较如画一臣等详纪大河经流并得细述青海四隅了然如指诸掌窃以库库淖尔水色莹然独青者葢以诸山盘亘泉源渒发不与众水相杂之故以淖尔之青证之阿勒坦郭勒之黄益知地虽相近而源有独真不得以青海统名遂置百道流泉之本于不问也
　　河水折东北流八十里经龙羊峡东贵徳所西折而东入甘肃河州界为中国河
　　河水初折东北流之处有乌兰水出达成岭【古语岭名】西流一百里有墨里和尔和山水【古语山名】伊克沙拉克图山【防古语山名】水二源合北流百余里来会西北行一百里经温泉边城之南入大河河水东北流七十里穿龙羊峡有贵徳所西南水和卓兰台【防古语地名】水东北流注之又北四十里有乌拉布拉克水【古语泉水名】自库库淖尔南境阿穆尼色尔沁山之麓二支南流出会两淖尔水一百二十里来注之河水东行经贵徳所四十八户所居之北自此入甘肃河州界入界处极三十六度西十五度五分
　　按大河自库库淖尔之南大势东行自入贵徳所后所受泉流渐多水色全黄始名黄河其贵徳所以西亦皆青海境也臣等纪昆仑重发之源钦承
　　睿训详祈纪载以着源委经曲之实迹河源重发至甘肃河州西界共二千九百里以经纬度按飞鸟图法计之实一千四百余里大河至此葢四曲云















<史部,地理类,河渠之属,钦定河源纪略>
　　钦定四库全书
　　河源纪畧
　　证古
　　谨案晋书裴秀作禹贡地域图谓山川地名从来乆逺多有变易説者或强牵引渐以闇昧于是甄摘旧文随事注列是知舆地之学质之今尤宜证诸古也我
　　皇上钦命使臣寻讨河源得阿勒坦河源于噶逹素齐老之上距星宿海西三百余里穷探灵秘逺轶前代【臣】等恭绎
　　鸿训乃知河出昆仑始见于葱岭和阗注蒲昌海而伏复潜行千五百余里至青海西南发为阿勒坦河即所谓重源潜发者也然则西域河源与青海河源本自为一
　　圣人谟训足以垂则古今【臣】等钦奉
　　睿裁旁搜载籍凡言河源有闗典要者以类编缉卷一曰昆仑卷二曰葱岭河源卷三曰于阗河源卷四曰北山枝河曰蒲昌海卷五卷六曰青海重源通为六卷虽未足以仰和
　　韶咸而禀承
　　天藻亦庶几知所研极云尔











　　钦定四库全书
　　河源纪畧卷十四
　　证古一
　　昆仑
　　谨案尔雅有河出昆仑墟之文欲定河源必先定河所出之昆仑昆仑定而河源亦定矣伏读
　　皇上谕防及
　　御制河源诗案语皆谓武帝纪所云昆仑本不误昆仑
　　在回部中至哉
　　圣人之论允堪作范图经伏考昆仑山脉绵亘辽逺不知纪极回部诸山皆从之结体而大河之源见焉鬰结旁薄发为神灵之渎其为基也大矣【臣】等恭研
　　天藻凡载籍所纪足以叅证
　　高深者敬加胪次以志钦崇列为首卷至诸书中仅载昆仑之名不言河之所自出或词涉诡异有乖典则者不敢矜富五都妄事摭拾此皆恪承
　　圣训幸切依归浅见寡闻庸尽根寻之防欤
　　尔雅河出昆仑墟色白所渠并千七百一川色黄注潜流地中汨激沙壤所受渠多众水溷淆宜其黄疏言河源出于昆仑山下之基其初纎微源高激凑故水色白也
　　又西北之美者有昆仑墟之璆琳琅玕焉
　　尔雅释文郭音义云禹本纪及山海经皆云河出昆仑山汉书曰张骞使西域穷河源其山多玉石而不见昆仑山世人皆以此疑河不出昆仑案山海经曰东望泑泽河水之所潜也其源浑浑泡泡又曰敦薨之水注于泑泽出于昆仑之西北隅实惟河源也
　　又按图赞曰昆仑三叠号曰天柱实为河源水之灵府
　　禹贡孔织皮毛国有此四国在荒服之外流沙之内羌髦之属孔疏郑元云衣皮之民居此昆仑析支渠搜三山之野者皆西戎也王肃云昆仑在临羌西析支在河闗西西戎西域也郑以昆仑为山谓别有昆仑之山非河所出也
　　禹贡正义河出昆仑而后至积石
　　史记夏本纪索隠尔雅云河出昆仑墟其色白是河发源昆仑禹导河自积石而加功也
　　史记大宛传索隐按山海经河出昆仑东北隅西域云南出积石山为中国河积石非河之发源河源本昆仑而潜流至于阗又东流至积石始入中国山海经及禹贡各互举耳
　　后汉书班固传西荡河源注在昆仑山
　　山海经西次三经昆仑之邱是实为帝之下都河水出焉而南流东注于无达
　　北山经敦薨之山敦薨之水出焉而西流注于泑泽出于昆仑之东北隅实为河源
　　海内西经海内昆仑之墟在西北帝之下都河水出东北隅以行其北西南又入渤海又出海外即西而北入禹所导积石山
　　淮南子地形训河水出昆仑东北隅贯渤海入禹所导积石山高诱注河出昆仑山伏流地中河图括地象昆仑之山为地首上为握契满为四渎
　　河图始开图昆仑之墟河水出四维
　　又黄帝问风后曰余欲知河之始开风后曰河凡有五始开于昆仑之墟【上三条并见太平御览】
　　河始闿图黄河出昆仑东北角刚山东【见永乐大典】水经昆仑墟在西北河水出其东北隅
　　説文河水出炖煌塞外昆仑山发源注海
　　风俗通河出炖煌塞外昆仑山发源注海
　　广雅释水昆仑墟河水出其东北陬
　　徐锴説文通释禹贡记禹所施功故止言自积石河为四渎之长所以限隔中外其势慓悍察其发源逺大委输多之所致其含灵蓄恠莫斯为大未必始于积石尔雅周公仲尼之徒所记而云河出昆仑攉而论之其出昆仑详矣
　　王观国学林尚书禹贡曰导河积石至于龙门或凿山或穿地以通流然则禹导河水其功力始于积石耳而邓展注史记乃谓河源出于积石误矣倪镗类释考黄河源出昆仑由积石至龙门盘束山硖间忽得平地其流怒驶水行土中故其水黄浊
　　谨案河出昆仑墟见于尔雅诸家祖述之者咸确凿可据司马迁邓展不信禹本纪山海经之文然尔雅所陈传记所载证以
　　今日图经回部大山为河源之所从出古今一辙有
　　灼然不虚者
　　天藻煌煌昭垂典训羣言
　　圣庶其不昧于方隅乎
　　又案尔雅昆仑墟有璆琳琅玕孙炎注云墟者山下之地郭璞山海经注墟山下基也今回部极西为葱岭稍南为和阗其水玉隆哈什哈喇哈什二河皆产玉是即所谓璆琳琅玕而西南诸山冈岭蟠亘则即所谓昆仑山下之基也回部在中国西北故云西北之美此昆仑为河源在今回部之确证水经注通典通考通志太平寰宇记诸书皆以阿耨达山为昆仑为河源之所自出葢本于释氏西域记之説惟是张骞穷河源马迁谓其未覩昆仑王观国学林谓张骞身所至者大宛大月氏大夏康居其旁大国五六如于阗诸国皆骞所传闻未尝身至尚何昆仑之责然西域河源张骞发之于前武帝命使继之于后真知灼见非同悬揣故汉武所名昆仑自有图书可据骞身虽未至于阗不睹昆仑要非西域之实无昆仑也伏读
　　皇上谕防谓武帝纪所云昆仑本不误
　　圣谟精允鸿义昭垂盖西域西南山绵亘数千里与中国南山相属气脉长逺无逾于此今回部近版图羣山不在荒逖以河水所发之墟跟寻昆仑之体则郦注所云东海方丈亦有昆仑之称西洲铜柱又有九府之治一切掇拾枝辞皆不攻而自废矣
　　又案髙诱淮南子注河出昆仑山伏流地中郭璞山海经注河南出昆仑潜行地下应玚灵河赋咨灵河之遐逺兮于昆仑之神邱凌増城之隂隅兮頼后土之潜流成公绥大河赋潜昆仑之峻极兮出积石之嵳峩尔雅释文河出昆仑便潜行地下初学记亦云河源出昆仑之墟东流潜行地下至规期山据此诸书皆谓河出昆仑即伏流不见然证定河源要当以显出之河为据今葱岭和阗诸河显出羣山之麓是为河之真源亦即昆仑之正体明矣














　　钦定四库全书
　　河源纪畧卷十五
　　证古二
　　葱岭河源
　　谨案汉书西域云东则接汉扼以玉门阳闗西则限以葱岭夫大河源流百折必东而葱岭居西域之正西其为河源明矣唐西域记云葱岭南接大雪山北至热海千泉西至活国东至乌铩国南北各数千里凉土异物志云葱岭之水分流东西西入大海东为河源今考葱岭东流之水一曰葱岭北河即水经注所谓北河又东北流者是也一曰葱岭南河即水经注所谓自岐沙东分南河者是也释氏西域记谓二支北流迳屈茨乌夷禅善入牢兰海谓此南北二河同出葱岭又东注泑泽也以今回部舆图证之北河当为喀什噶尔水南河当为叶尔羌水二支皆东北流入罗布淖尔与水经注所载二支入牢兰海者全合谨按据古今地志两两参覈乃知西域水道虽未必尽无移徙而流迳大端要可一一证合焉
　　汉书西域传其河有两源一出葱岭山
　　后汉书西域传其河有两源一出葱岭东流水经又南入葱岭山又从葱岭出而东北流水经注凉土异物志葱岭之水分流东西西入大海东为河源
　　右河出葱岭
　　水经注河水自葱岭分源东迳伽舍罗逝国释氏西域记曰有国名伽舍罗逝此国挟小而总万国之要道无不由城南水东北流出罗逝西山山即葱岭也迳岐沙谷出谷分为二水又云北河东北流枝流出焉北河自疏勒经流南河之北暨于温宿之南左合枝水北河又东迳姑墨国南北河又东迳兹国南河水又东迳墨山国南河水又东迳注宾城南又东迳楼兰城南而东注河水又东注泑泽
　　谨案水经注云河水出罗逝西山山即葱岭又云迳岐沙谷分为二水考
　　钦定西域图志葱岭有二河北为喀什噶尔逹里雅南为叶尔羌谔斯腾喀什噶尔为古疏勒故郦注云北河自疏勒迳流南河之北叶尔羌为古莎车故郦注于南河云又东迳皮山国北西去莎车三百八十里也汉书云从鄯善傍南山北陂河西行至莎车为南道西逾葱岭则出大月氏安息自车师前王庭随北山陂河西行至疏勒为北道西逾□岭则出大宛康居奄蔡据此则疏勒在葱岭之东北故河为葱岭北河莎车在葱岭之东南故河为葱岭南河此其大较也疏勒为今喀什噶尔地北河自疏勒迳流南河之北则为喀什噶尔河无疑考唐西域记波罗川中有大龙池池东派一大流东北至佉沙国西界与徙多河合而东故此已左水皆东流西域记又云佉沙国旧名疏勒徒多河即中国河今考葱岭北河正从喀什噶尔西界东流即佉沙国西界之徙多河也北魏书疏勒南有黄河葢河自喀什噶尔之西又流迳喀什噶尔之南故曰南有也隋书及西域记谓渇盘陀国都葱岭中负徙多河渇盘陀在疏勒西南六百里今葱岭北河在疏勒之南渇盘陀之北故渇盘陀都城北负徙多河也通鉴唐徳宗纪婆葛发五千骑出疏勒郭元振在疏勒栅于河口不敢出当即今之喀什噶尔河口也
　　又案后汉书耿恭传云恭以疏勒城傍有涧水可涸又云匈奴遂于城下拥絶涧水今木什河特们河在喀叶噶尔城北赫色勒河特尔墨楚克河在喀什噶尔城南皆近在二十里内俱出喀什噶尔西北山则即耿恭所谓城傍有涧水也匈奴拥絶涧水当并城北之木什河特们河及城南之赫色勒河特尔墨楚克河皆拥絶之葢南北涧水俱絶故恭始于城内穿井也又案郦注云北河暨于温宿之南考后汉书西域传疏勒东北经尉头温宿以
　　钦定西域图志考之温宿为今阿克苏在喀什噶尔东北与疏勒东北经温宿方隅相合今喀什噶尔河东北流迳阿克苏之南即郦注所云暨于温宿之南也郦注又云北河又东迳姑墨国南又东迳兹国南考汉书西域传姑墨东通兹六百七十里兹西与姑墨接以
　　钦定西域图志考之姑墨在今库车之西雅哈阿里克左右兹为今库车彼此相距里数古今符合今喀什噶尔河东北迳雅哈阿里克又迳库车之南即郦注所云北河又东迳姑墨国南又东迳兹国南也郦注又云河水又东迳墨山国南考山国西至尉犁二百三十里西北至焉耆百六十里以
　　钦定西域图志考之尉犁为今哈勒哈阿璊焉耆为今哈喇沙尔墨山国既当在哈喇沙尔东南百余里在哈勒哈阿璊之东二百余里则其地约直今伊徳格尔阿拉尔东南境矣郦注又云北河又东迳注宾城南又东迳楼兰城南注宾城于汉书西域传无考其在楼兰之西无疑此河自楼兰东注泑泽则注宾楼兰皆在今罗布淖尔西北可知也一统志以噶斯为楼兰亦与郦注所云自楼兰东注泽合也攷新唐书地理志自蒲昌海南岸西经七屯城汉伊修城也又西八十里至石城镇汉楼兰故国也在蒲昌海南三百里以舆图证之今噶斯淖尔迤西戈壁之地正在罗布淖尔西南其距罗布淖尔里数与唐志合则噶斯迤西真古楼兰河水北迳噶斯西戈壁之地然后东注罗布淖尔即郦注所云注宾河迳楼兰北又东注泽也新唐书地理志石城镇又西二百里至新城又西经特勒井渡且末河五百里至播仙镇古且末城也然则注宾河流迳之地当在唐特勒井石城镇以东与今厄尔勾河为近也
　　右葱岭北河即喀什噶尔河
　　水经注一水东流迳无雷国北又东流迳依耐国北去无雷国五百四十里河水又东迳蒲犁国北北去疏勒五百五十里河水又东迳皮山国北西去莎车三百八十里
　　谨案郦注载南河所迳一曰无雷考汉书西域传无雷南至蒲犁五百四十里南与乌秅北与捐毒西与大月氏接今以
　　钦定西域图志考之无雷当为今之阿喇楚勒叶尔羌河发源处在其东南数百里郦注云迳无雷国北于方隅稍有未详其他所迳之国与今图志无不脗合郦注载南河所迳又一曰伊耐一曰蒲犁考西域传蒲犁北至疏勒五百六十里东至莎车四百四十里则蒲犁在莎车之西疏勒之南又考西域传蒲犁东至莎车五百四十里西至无雷五百四十里伊耐亦东至沙车五百四十里西至无雷五百四十里然则蒲犁伊耐俱当在莎车无雷之间西域传又云蒲犁北至疏勒五百六十里伊耐北至疏勒六百五十里然则伊耐当在蒲犁之南今喀尔楚东至叶尔羌城五百余里东北距喀什噶尔亦如之与西域传蒲犁东至莎车五百四十里北至疏勒五百六十里正合则喀尔楚为古蒲犁无疑而喀尔楚南山谷间为伊耐国无疑今叶尔羌河南源迳喀尔楚南又东北流则即郦注所云南河又东迳伊耐国北也又迳喀尔楚北而东北流即郦注所云东迳蒲犁国北也今喀尔楚北至喀什噶尔五百余里则即郦注所云又东迳蒲犁国北去疏勒五百五十里也郦注载南河所迳又一曰皮山国考西域传皮山西北通莎车三百八十里于阗西至皮山三百九十里今都洼东北至和阗伊里齐城三百五十余里与西域传皮山东距于阗三百九十里合萨纳珠西距叶尔羌城四百里与西域传皮山西北距莎车三百八十里合然则都洼以西萨纳珠以东为古皮山国甚明今叶尔羌河迳萨纳珠西北即郦注所云又东迳皮山国北也注所言葱岭南河经由之国皆今叶尔羌河所迳之地则叶尔羌河即葱岭南河可知矣
　　又案新唐书乌铩北径碛旷野五百里得疏勒东南五里济徒多水逾大沙岭有斫句迦种或曰沮渠斫句迦即莎车谓济徒多水至斫句迦则徒多水乃叶尔羌河也【西域记徒多河即中□河此所云徒多水当作徙多水徒徙字相近而讹耳】今由汗阿里克南济河至叶尔羌即所云济徒多水至斫句迦也西域记又谓斫句迦国都城周十余里山阜连属沙石弥漫临带两河今叶尔羌城环夹南北两河之中即西域记所云临带两河也
　　南河又东迳于阗国北释氏西域记曰河水东流三千里至于阗屈东北流者也汉书西域传曰于阗以东水皆东流南河又东北迳扞弥国北治扞弥城西去于阗三百九十里南河又东迳精絶国北西去扞弥四百六十里南河又东迳且末国北又东右防阿耨逹大水释氏西域记曰阿耨逹山西北有大水北流注牢兰海者也其水北流迳且末南山又北迳且末城西又曰且末河东北流迳且末北又流而左防南河防流东逝通为注宾河又东迳鄯善国北其水东注泽释氏西域记南河自于阗东于北三千里至鄯善入牢兰海者也北河自岐沙东分南河即释氏西域记所谓二支北流迳屈茨乌夷禅善入牢兰海者也
　　谨案郦注言南河所迳自于阗外一曰扞弥考汉书西域传扞弥南与渠勒东北与兹西北与姑墨接西通于阗三百九十里考
　　钦定西域图志库车为古兹雅哈阿里克为古姑墨新唐书自兹赢六百里有跋禄迦小国一曰亟墨即汉姑墨以
　　钦定舆图度之则雅哈阿里克左右当即其地汉西域传谓扞弥东北接兹西北接姑墨则在今库车之西南雅哈阿里克之东南又考汉西域传姑墨南至于阗马行十五日是于阗当姑墨之南而扞弥在姑墨东南则在于阗之东可知故西域传谓扞弥西通于阗三百九十里也今克勒底雅在伊里齐东四百三十里与西域传所云扞弥西通于阗三百九十里合则古之扞弥今之克勒雅也又郦注言南河所迳一曰精絶考汉书西域传精絶北至都防治所二千五百五十三里于阗东北至都防治所三千七百二十里是都防治所在精絶直北在于阗东北以次推之则精絶亦在于阗东北矣故郦注言南河自于阗东北迳精絶也今防特尔为古之乌垒即都防治所然则古之今絶当在今防特尔之南精阿氐尔千在防特尔南西距额里齐约千余里与精絶西去于阗里数大畧相合则古之精絶今之阿氐尔干也又郦注言南河所迳一曰且末考汉书西域传且末城北接尉犁尉犁在焉耆西南百里焉耆为今之哈喇沙尔则尉犁当为今哈勒噶尔璊今噶斯迤西戈壁为古且末其北对哈勒噶尔璊则即所谓北接尉犁也以上水经所载南河迳过之国其西距南河里数甚逺皆非南河所经之地但考于阗东北皆戈壁西域记谓于阗东行入流沙沙砾流漫聚散随风人行无迹遂多迷路四逺茫茫莫知所指行四百余里至覩货罗故国国乆空旷城皆荒芜从此东行六百余里至折摩防那故国即湼末地也【即且末】城郭岿然人烟断絶从此东行千余里至纳波故国即楼兰是于阗东北境一二千里可名国者不过二三余皆沙海絶无邑都郦注欲记南河所迳不得指沙碛无名之地以为标准精絶且末距南河虽逺然舍此更无近国可表方隅矣考郦注谓南河既迳于阗国北然后迳扞弥精絶且末国北是此数国皆由东向北故释氏西域记南河自于阗东迤北三千里也南河距此诸国之治虽遥而距此诸国之境尚近故畧举所过之境以识南北尔
　　又案唐地理志于阗西五十里有苇闗又西经渤海西北渡繄馆河六百二十里至郅满城则是自于阗西北至繄馆河六百七十里又考汉西域传于阗西至皮山三百八十里皮山西北至莎车三百九十里则是于阗至莎车七百七十里以今舆图度之汉西域传于阗至莎车道里与今和阗伊里齐至叶尔羌道里相合唐地理志于阗至繄馆河道里与今伊里齐至聴杂阿布河相合聴杂阿布河即与叶尔羌河防流东逝者也既渡聴杂阿布河百里乃至叶尔羌城即唐志所谓渡繄馆河至郅满城也
　　右葱岭南河即叶尔羌河


　　钦定四库全书
　　河源纪畧卷十六
　　证古三
　　和阗河
　　谨案水经云其一源出于阗南山北流与葱岭所出河合是于阗河自出南山不出葱岭水经注此文别画显然北魏书谓于阗在葱岭之北二百里葢误以南山为葱岭汉书西域传云于阗在南山下不云在葱岭下也伏读
　　御制翻译名义集正讹知和阗为自古及今不易之回部其域郭疆圉确凿如昔河流所迳尤可按里而稽水经注载于阗河为北流以今舆图证之哈喇哈什玉隆哈什二河合而注叶尔羌河自南方直向北流与经注最合以是知西域水道虽僻在逺方而以今证古往往不爽也
　　史记大宛传河源出于阗其山多玉石于阗之西则水皆西流注西海其东水东流注盐泽
　　汉书西域传其河有二源一出葱岭一出于阗于阗在南山下其河北流与葱岭河合
　　水经其一源出于阗国南山北流与葱岭所出河合
　　水经注源导于阗南山俗谓之仇摩置自置北流迳于阗国西又西北流注于河即经所谓北注葱岭河也
　　北魏书西域传于阗城东二十里有大水北流号树枝水即黄河也一名计式水城西五十五里亦有大水名达利水与树枝水防俱北流
　　后周书异域传于阗国城东二十里有大水北流号树拔水即黄河水也城西十五里亦有大水名达利水与树拔水俱北流同防于计戍
　　北史西域传于阗城东三十里有首拔河城东二十里有大水北流号树枝水即黄河也一名计式水城西十五里亦有大水名达利水与树枝水防俱北流
　　西域记城东南百余里有大河西北流国人利之通典于阗河名首拔河亦名树枝河或云即黄河也北流七百里入计戍水一名计首水即葱岭南河同入盐泽
　　册府元城东有大水号计戍水即黄河也太平寰宇记一名首拔河一名树拔河或云即黄河也北流七百里入计戌水一名计首水
　　通志于阗名首拔亦名树拔河或云即黄河也北流七百里入计戍水【通考作计首水一名计戍水】
　　谨案北魏书及后周书谓于阗城东有树枝水当即今伊里斋城东玉隆哈什河又谓于阗城西有达利水当即今伊里齐城西哈喇哈什河北史又云于阗城东三十里有首拔河城东二十里有大水北流号树枝水则是于阗城东相距十里内又有两水矣考今玉隆哈什河自皮什雅南流至玉隆哈什南分为东西二支流六十里复合以舆图测之二水相距东西约十里正与北史两河相距里数相合北史所云树枝河当为玉隆哈什西支之水距里伊齐甚近故云城东二十里其首拔河当为玉隆哈什东支之水距伊里齐差逺故云城东三十里也又考今哈喇哈什河在伊里齐城西北十八里而北魏后周书达利水在于阗城西五十五里与今道里不合五十五里句上五字当为衍文达利水距于阗城西十五里与哈喇哈什距于阗城西十八里正相符合耳又考通典通考通志太平寰宇记皆谓树枝河北流七百里入计戍水今和阗河北流防叶尔河入塔里木河则所谓计戍水者当为今塔里木河也北魏书载兹国南二百八十里有大河东流号计戍水即黄河也后周书载兹国南三百里有计戍水攷兹为今库车今塔里木河正当库车之南二百余里与北魏书后周书合葢同一计戍水在于阗北者树枝诸河入之在兹南者则又自于阗之北折而东注也今和阗河入塔里木河河自皮什雅南发源处计之流长千里自额里齐计之长七八百里通典谓于阗河北入计戍水长七百里葢自于阗城计之也又考西域记云时有外道负大匏盛满水而进曰我知地理遂以其水屈曲周而复始因疾驱忽而不见依彼水迹峙其基堵遂得兴功即斯国治今玉隆哈什河哈喇哈什河环夹伊里齐或即所谓其水屈曲周而复始者欤河流城邑形势显然是可叅考而得其详实也
　　又按后汉书言河源出葱岭一出于阗南山下水经注南源导于阗南山俗谓之仇摩置证之今西域图志皮什雅在伊里齐域西南一百六十里其南即玉隆哈什哈喇哈什二河发源处分流于城之东西二面距河各二十里许河以外连山环抱即汉书所谓南山也考大宛传云河源出于阗南山下其山多玉石天子按古图书名河所出山曰昆仑葢指于阗之山言之也西域图志以皮什雅南诸山当之惟是昆仑者浑沦磅礴之名不得专指一山以概其全体谓葱岭和阗皆昆仑之蟠根结体延亘之处可也而欲举一山以尽之则未免挂漏之虑且河出昆仑古有明言今源所出喀什噶修叶尔和阗实非一源而皆不外于回部则知昆仑所在洵不得偏指以一山而要不越于回部诸境矣又考和阗四境西接葱岭东近沙碛汉书言于阗西通皮山三百八十里则皮山之西非复于阗国界北魏书于阗在葱领之北二百余里虽误以南山为葱岭而其国在南山之北则固为可据汉西域传于阗在南山下疆域画然则南山之南亦非复于阗国界又考游宦纪闻载髙居诲使于阗记云玉河在国城外流出昆山西一千三百里至国界牛头山分为三牛头山即西域记之牛角山后汉书所谓南山水经注所谓仇摩置也云置牛头山始为国界则和阗四境实有可据者二河并发蜿蜒北向与西来之大河合并东赴史传所载固昭昭不爽矣右于阗河即和阗河
　　汉书张骞传汉使穷河源其山多玉石
　　汉书西域传于阗之西水皆西流注西海其东流东流注盐泽河源出焉多玉石师古曰玉石玉之璞也一曰石之似玉也
　　梁书西南夷传于阗国有水出玉名曰玉河北史西域传于阗城东三十里有首拔河出玉石新唐书西域传于阗有玉河国人夜视月光盛处必有美玉
　　五代史四夷附録其河源所出至于阗分为三东曰白玉河西曰緑玉河又西曰乌玉河三河皆有玉而色异
　　宋史外国传于阗国城东有白玉河西有緑玉河次西有乌玉河源出昆冈去国城西千三百里每嵗秋国人取玉于河谓之捞玉
　　髙居诲使于阗记其河源所在至于阗分为三东曰白玉河西曰緑玉河又西曰乌玉河三河皆有玉而色异
　　册府元于阗国城之东有曰白玉河西有緑玉河次西有乌玉河
　　宦游纪闻晋天福中高居诲使于阗作记纪其采玉处云玉河在国外曰白玉河在城东三十里曰緑玉河在城西二十里曰乌玉河在緑玉河西七里源虽一玉随地变故色不同
　　张匡邺行程记玉河在于阗城外其源出昆山西流一千三百里至于阗界牛头山乃疎为三河一曰白玉河在城东三十里二曰緑玉河在城西二十里三曰乌玉河在緑玉河西七里其源虽一而其玉随地而变故其色不同每嵗五六月大水涨则玉随流而至玉之多寡随水之大小七八月水退乃可取彼人谓之捞玉其国之法官未采玉禁人辄至河濵者故其国中器用服饰往往用玉谨按于阗玉河之名虽始见于梁书北史而史记汉书先已言之其水东流注盐泽河源出焉多玉石是也攷于阗河出玉厯古相传有三河北史谓于阗城东三十里有首拔河指玉隆哈什河也五代史及宋史皆谓东曰白玉河西曰緑玉河又西曰乌玉河则出玉者不特玉隆哈什矣游宦纪闻载髙居诲使于阗记谓白玉河在城东三十里緑玉河在城西二十里乌玉河在緑玉河西七里以今舆图考之所谓城西二十里当为喀喇哈什河所谓又西七里者当为卑洼勒河卑洼勒河在喀喇哈什西即喀喇哈什之分流者也河水出玉伊古以来厯有明证河源所在益可按籍而稽矣
　　又按新唐书贞观六年于阗遣使献玉带太宗优诏答之五代史晋天福三年于阗国王李圣天遣使进玉辔秋装等物宋使外国传建隆二年圣天遣使贡玉圭一以玉为柙玉枕一本开宝二年遣贡使云本国有玉一方凡二百三十七斤愿以上进天圣三年遣使贡玉鞍辔白玉带凡此皆因于阗产玉壌奠偶徴献珍既届于要荒列史遂矜为盛美然要皆部限毗沙国别豁旦虽待徴方物之贡而未闻率土之归惟我
　　皇上徳化滂洋瀛墺涵洽东起鸣山之山西抵极疑之岭悉按籍而疆理之和阗采玉诸河与内地池潢无异管子曰玉产于禺氏之邉山是昔日传为邉壤者今皆属我域中矣书言五服礼载九畿岂足以罄
　　皇舆之广逺哉
　　右和阗玉河










　　钦定四库全书
　　河源纪畧卷十七
　　证古四
　　北山枝河
　　谨按水经注载河之正源一曰葱岭北河一曰葱岭南河一曰于阗河其由葱岭折而东北曰北山虽非正源所自出而枝水南注每多巨浸一曰温宿之南左合枝水为今阿克苏及乌什河一曰姑墨川为今阿察哈喇河一曰兹东西川为今库车东西诸河一曰敦薨之水为今恺都河谨以
　　钦定舆图西域图志及水经注计里参证方知北山之水较南山更为盛大郦注曰水出山而流入海者命曰经水引佗水入于大水及海者命曰枝水出于地沟流于大水及海者又命曰川水此载北山枝河虽与经水有殊然源流浩衍同注于河亦所以成经流之大也
　　水经注北河自疏勒迳流南河之北暨于温宿之南左合枝水枝水上承北河于疏勒之东西北流迳疏勒国南又东北与疏勒北山水合水出北溪东南流迳疏勒城下枝河又东迳莎车国南枝河又东迳温宿国于此枝河右入北河
　　谨按西域图志葱岭北河为今喀什噶尔河右入北河之枝河为今阿克苏河阿克苏河入喀什河之处正在阿克苏之南故郦注云左合枝水于温宿之南也惟郦注云枝水上承北河于疏勒之东西北流迳疏勒国南今考阿克苏河所滙之水一曰库克墨尔根河一曰特木尔乌苏河一曰呼木阿里克河一曰托什干河俱出阿克苏及乌什北山滙而东南流入喀什噶尔河与郦注所云西北流异又阿克苏诸水发源处俱在北方未尝迳喀什噶尔之南与郦注所云迳疏勒国南微异古今河流容或迁徙乂东西曲注记载亦仅得大畧据郦注以考今图不能不少有叅差要其大端固未尝不脗合也又按郦注谓枝河与苏勒北山水合水出北溪东南迳疏勒城下今考赫色勒河及特尔墨楚克河皆出喀什噶尔北山东南流南北夹喀什噶尔城相距仅一二十里与郦注北溪水合但郦注言此水与温宿之南左合枝水相防今阿克苏南左合枝水独有一水其赫色勒河及特尔墨楚克河与阿克苏发源诸水并不相通则所谓疏勒北山之水与左合枝水防者今亦不可考矣唐地里志疏勒镇南北西三靣皆有山城在水中城东又有汉城亦在滩上又云赤河来自疏勒西葛罗岭至城西分流合于城东北与今赫色勒河及特尔墨楚克河自喀什噶尔城西北流防于城东北方隅全合则所谓赤河者其即疏勒北山之水乎
　　右北河左合枝水即阿克苏河
　　北河又东迳姑墨国南姑墨川水注之水导姑墨西北厯赤沙山东南流迳姑墨国西其水又东流流右注北河
　　谨按西域志图库车为古之兹汉书兹西距姑墨六百里然则古之姑墨当在今雅哈阿里克以西阿察哈喇河距库车计六百里当即所谓姑墨川也但阿察哈喇河两水南下渗于沙土不注塔里木河与郦注所云右注北河者异或者在道元时其水右注北河今虽淤絶不通而其河尚存也西域记谓拔禄迦国西北行三百里度石碛至□山此则葱岭北源水多东流拔禄迦即姑墨所谓水多东流者非一水也姑墨川在姑墨西北意或近是唐地里志始墨州南临思浑河西北渡拨换河思浑河当为今塔里木河是拨换河即姑墨川也又考唐书谓凌山冬夏积雪春夏含冻虽时消泮寻复结氷今木素尔岭自雅哈阿里克之西至阿克苏之北坚氷积雪亘数百里正在姑墨西北其即所谓凌山乎郦注谓水导西墨西北厯赤沙山考汉书姑墨西距温宿二百七十里温宿为今之阿克苏阿克苏东行二日至哈拉玉尔衮之北三十里有盐山自麓至顶俱红土搅石葢即所谓亦沙山也
　　右姑墨川即阿苏东境阿察哈喇河
　　北河又东迳兹国南又东左合兹川水有二源西源出北大山南又出山东南流枝水左派焉又东南水流三分右二水俱东南流注北河东川水出兹东北厯赤沙积梨南流枝水右出西南入兹城其水又东南流右防西川枝水水有二源俱受西川东流迳兹城南合为一水水间有故城葢屯校所守也其水东南注东川东川水又东南迳乌垒国南其水又东南注大河
　　谨案郦注西源出北大山南又出山东南流枝水左焉又东南水流三分又二水俱东南流注北河谓西川出北大山东南流既别出枝水又东南流分而为三也下云二水俱东南注北河谓西川及别出枝水也下云枝水有二源俱受西川即上文枝水所也下云东南迳兹城合为一水其水东南注东川谓此西川之水虽受西川而其下流则注入东川也郦注云东川水出兹东北厯赤沙积梨南流枝水右出西南入兹城此谓东川之水别出于东川之西故西南入兹城也云其水又东南流右防西川枝水谓东川东南流与西川枝水防也下云东川水又东南迳乌垒国南其水又东南注大河此则专谓东川也葢东西二川各有注河惟西川枝水则东防东川同注河耳以
　　钦定西域志攷之库车为古兹库车之东有额什克巴什河即兹东川也库车之西有赫色勒河下流逾山为乌什特河即兹西川也其东西枝水防合之处虽难一一脗合而二川同注大河则古今不易矣
　　右兹东西川即库车河
　　大河又东右防敦薨之水其水出焉耆之北敦薨之山在匈奴之西乌孙之东山海经曰敦薨之山敦薨之水出焉而西流于注泑泽出于昆仑之东北隅实惟河源者也二源俱道西源东流分为二水左水西南流出于焉耆之西迳流焉耆之野屈而东南流注于敦薨之渚右水东南流又分为二左右焉耆之国城居四水之中治员渠成西去乌垒四百里南防两水同注敦薨之浦东源东南流分为二水俱东南流迳出焉耆之东导于危须国西去焉耆百里又东南注于敦薨之薮川流所积潭水斯涨溢而为海敦薨之水自西海迳尉梨国其水又西出沙山铁闗谷又西南流迳连城别注裂以为田其水又屈而南迳渠犁国西又东南流迳渠犁国西又南流注于河山海经曰敦薨之水西流注于泑泽葢乱河流自西南注也
　　谨按古之焉耆为今哈喇沙尔今恺都河即焉耆之水也郦注云二源俱道西源东流分为二水即所谓左水右水也云右水又分为二左右焉耆之国城居四水之中是焉耆国城夹于西源右二水之中下又云南防两水同注敦薨之浦葢此二水至焉耆城南分而复合也上于左水云注于敦薨之渚此于右水云同注敦薨之浦皆以西源言之下于东源二水亦云流于敦薨之薮即统承云川流所积潭水斯涨溢而为海葢谓西源三水东源二水滙流之地涨而成海曰渚曰浦曰薮通曰海也攷恺都河东源有三哈布齐垓河即焉耆水之东源其西有玉勒都斯河即焉耆之西源二源防流为海核其形势为今博斯腾淖尔无疑攷汉书西域传焉耆近海多鱼鸟魏书西域传焉耆国南去国十余里今哈喇沙尔南去愽斯腾淖尔四里西域记谓河耆尼国城周六七里阿耆尼即焉耆也郦注谓西源右水分为二夹焉耆城今裕勒都斯河东距哈喇沙尔二三百里不夹哈喇沙尔左右城邑迁改不常以古证今但求大端之脗合而已其枝流别分合环夹难以一一泥求要无害其为合辙也
　　又按郦注云敦薨之水自西海迳尉犁国其水又西出沙山铁闗谷又西南流迳连城别注裂以为田其水又屈而南迳渠犁国西又南注于河攷汉书西域传焉耆南至尉犁百里渠犁东北与尉犁接则渠犁又在尉犁西南也郦注谓敦薨之水自西海迳尉犂国所谓西海即博斯腾淖尔谓迳尉犂国又迳渠犂国入河则是自腾喇沙尔南又西南入河与今恺都河出博斯腾淖尔西流至库尔勒之地屈而西南流又屈而南流入大河方隅全合又考晋书杨宣攻焉耆军次其国进屯铁门所谓铁门者或即所谓铁闗乎又云未至十余里熙【国王名】率众先要之于遮留谷铁门与遮流谷相距仅十余里葢即郦注所云铁闗谷也又考唐书地里志自焉耆西五十里过铁门闗然则铁门闗在焉耆之西恺都河必西迳铁门闗始至古渠犁之地证之唐志而方位较然矣
　　右敦薨之水即恺都河
　　蒲昌海
　　谨按山海经东望泑泽河水所潜葢葱岭和阗诸河东注泑泽伏而不行故云潜也水经注谓水积龙城之西南龙城故姜赖之虚蒲昌海溢荡覆其国城基尚存而至大晨发西门莫达东门夫国城至大乃为蒲海所溢荡则其浑浑泡泡洄湍电转者可想矣葢西域之水多注于河复合正源旁源诸河而尽注此海其左右沙山蟠积停聚不流以甚盛之水敌甚盛之沙力不胜而伏焉故其流愈激也防读
　　上谕及
　　御制河源诗按语始知西域河至罗布淖尔伏流至青海西南阿勒坦噶达素齐老上有天池重源潜发名阿勒坦河至哉
　　圣人之论能使全河伏见之列若玑衡夫河既伏流力无所泄不行地上必由地中其趋于青海西南复出者势也蒲昌海为今罗布淖尔西域河源至此而潜青海河源由此而发斯真大河之键鎋谨采史籍所载可为蒲海证明者详着于篇
　　史记大宛传于窴之西则水皆西流注西海其东水东流注盐泽盐泽潜行地下其南则河源出焉汉书地理志炖煌郡正西闗外有白龙堆沙有蒲昌海
　　汉书西域传其河有两源一出葱岭山一出于阗于阗在南山其河北流与葱岭河合东注蒲昌海蒲昌海一名盐泽者也去玉门阳闗三百余里广袤三百里其水亭居冬夏不増减皆以为潜行地下南出于积石为中国河云
　　后汉书西域传其河有两源一出葱岭东流一出于阗南山下北流与葱岭河合东注蒲昌海蒲昌海一名盐泽去玉门三百余里
　　山海经西次三经又西北三百七十里曰不周之山北望诸毗之山临彼岳崇之山东望泑泽河水所潜也其源浑浑泡泡注泑泽一名蒲昌海广三四百里其水停冬夏不増减去玉门闗三百余里即河之重源所谓潜行也浑浑泡泡皆喷涛之声水经其一源出于阗国南山北流与葱岭所出河合又东注蒲昌海
　　水经注其水东注泽泽在楼兰国北故彼俗谓是泽为牢兰海也释氏西域记曰南河自于阗东于北三千里至鄯善入牢兰海者也山海经曰敦薨之水西流注于泑泽葢乱河流自西南注也河水又东注于泑泽即所谓蒲昌海也水积鄯善之东北龙城之西南龙城故姜赖之虚西域之大国也蒲昌海溢荡覆其国城基尚存而至大晨发西门暮达东门浍其崖岸余溜风吹成龙形西南向海因名龙城地广千里皆为盐而刚坚也行人所迳畜产皆布毡卧之掘发其下有大盐方如巨枕以次相累类雾起云浮寡见星日少禽多怪西接鄯善东连三沙为海之北隘矣故蒲昌亦有盐泽之称也山海经曰不周之山北望诸毗之山临彼岳崇之山东望泑泽河水之所潜也其源浑浑泡泡者也东去玉门阳闗千三百里【原按汉书西域传蒲昌海去玉门阳闗三百余里后汉书同惟水经经作千三百里足证二书皆脱千字】广轮四百里其水澄停冬夏不减其中洄湍电转为隠沦之脉当其澴流之上飞禽奋翮于霄中者无不坠于渊波矣即河水之所潜而出于积石也
　　括地志蒲昌海一名泑泽一名盐泽亦名辅日海亦名牢兰海亦名临海在沙州西南【见史记大宛传正义】通典西州蒲昌县东南有旧蒲类海今名婆悉海庭州蒲类县蒲类海一名婆悉海
　　太平寰宇记阳闗在县西六十里【寿昌县】以居玉门闗南故曰阳闗闗之西三百余里有蒲昌海一名盐泽广袤三百里即葱岭于阗两河之所注西州交河郡蒲昌县取县东南蒲类海以为名蒲类海者人呼为婆悉海
　　舆地广记寿昌县本龙勒阳闗在县西六里玉门闗在县西北一百十八里二闗之西三百余里有蒲昌海一名盐泽广袤三四百里则葱岭于阗两河所注也
　　谨按泑泽之泑多训为黒西山经长沙之山泚水出焉北流注于泑水郭注泑水黒色也西次三经又曰泑山神蓐收居之郭注亦云泑音黝黒之黝是山以泑名与水以泑名皆训为黒则泑即黝也又北山经曰邉春之山杠水出焉而西流注于泑泽又灌题之山匠韩之水出焉而西流注于泑泽凡此皆以泑泽名或即敦薨之水所注之泑泽乎今罗布淖尔西境合受六丈水为黄河之正流其东境辟展哈密诸水皆隔于沙山不显然来防但以地势求之无不潜流交贯者当即山海经西流注泑泽诸水是也蒲昌海容纳之大于此可见其不能不潜达于青海为中国河葢叅考形势而得知其概矣又按蒲昌海之得名盐泽者水经注言盐泽地广千里蒲昌海广袤三四百里凉土异物志云刚卤千里蒺藜之形其下有盐累棋而生与所云地广千里为盐刚坚者正合新唐书侯君集传髙昌王麴文泰曰唐去我七千里碛卤二千里髙昌即车师前庭其地碛卤二千里然则盐泽东西地皆斥卤蒲昌既在盐泽中以其独为河水所潴蓄故名之曰海曰泽耳又考盐泽亦名盐水史记大宛传贰师伐宛之后西至盐水往往有亭是也葢盐泽本刚卤之地葱岭和阗二河合诸源自西来注亦必与卤泽防流故河水兼襍盐水又考蒲昌海东南伏流之境多为盐水者所在多有顔师古汉书注谓炖煌西北有恶碛水又盐苦谓之盐水今安西州西南有达布逊淖尔西域同文志谓即盐池葢盐泽千里时□小水东自炖煌西至交河北庭界皆有之惟通名盐泽之蒲昌海则在今哈喇沙尔之南耳又考通典及太平寰宇记均谓西州有蒲昌县以县东南蒲类海故名今考蒲昌海为罗布淖尔在哈喇沙尔正南蒲类海为巴里坤池在天山北麓相距千数百里二海不得混而为一唐宋时偶有通称耳又考西域图志蒲昌县为今之勒木丕在哈喇沙尔东尚三百余里唐人遂以蒲昌名县者西域中大泽以蒲昌海为最着县与海近在数百里之间即得取以名县重巨浸也
　　又案汉书西域传谓蒲昌海去玉门阳闗三百余里水经注载国邑道里多据汉书其于蒲昌海距玉门里数则云千三百里葢汉书三百里上脱去千字故道里不合耳伏读
　　御批通鉴辑览谓蒲昌海在回部辟展西南辟展为古车师及髙昌地髙昌东至玉门闗一千三百里见于魏书蒲昌海里数自当畧同又考新唐书地理志阳闗故城西至蒲昌海南岸千里云至南岸千里则至北岸又不止千里矣以今舆图攷之罗布淖尔东距党河一千三百里伏读
　　御制阳闗考谓今之党城即古玉门闗禀承详绎知水经注谓蒲昌海去玉门一千三百里与今道里悉合不可易也







<史部,地理类,河渠之属,钦定河源纪略>
　　钦定四库全书
　　河源纪畧卷十八
　　证古五
　　青海重源【上】
　　谨案自古论大河之重源者汉以来多以为出于积石説者谓举积石大山以包举全境非谓积石山西无复上源盖以地势荒逺言之从畧遂无能指明其重发之形势者元以后始以星宿海为河源其又西境邈无闻焉至谓史汉所纪张骞所穷皆不足信何疑古之过甚也良由穷探止于星宿未覩黄水真源则其上接昆仑盐泽者皆不能取信数百年来无由确指其故恭逢
　　皇上遣使穷源得真源于噶达素齐老之天池
　　训谕昭垂抉千古未窥之奥盖河水重源至今日而始
　　定亦至今日而始尽谨以
　　钦定舆圗与古籍之可按者一一参考恭着于篇昔唐贾耽着吐蕃河源録四卷吐蕃东境即今青海全部版圗内属灵渎着明援古证今总见
　　圣朝考订之逺轶于前代也
　　史记大宛传盐泽潜行地下其南则河源出焉谨案汉书西域蒲昌海一名盐泽其水停居冬夏不増减皆以为潜行地下南出于积石为中国河云山海经西次三经东望泑泽郭注即河之重源所谓潜行即河水之所潜而出于积石也水经注河水重源又发于西塞之外出于积石之山诸书言河自盐泽伏流重源潜发与大宛合但大宛浑言盐泽之南河源所出不谓其出于积石也禹贡言导河积石谓治水施功之始可知河不出于积石矣兹故首载大宛而诸书胥从汰焉
　　又案西域河源与青海河源考古诸家往往岐而为二【臣】等伏读
　　谕防囘部诸水皆东注蒲昌海即盐泽也盐泽之水入地伏流至青海始出而大河之水独黄非昆仑之水伏地至此出而挟星宿海诸水皆为河渎而何济水三伏三见此亦一证又伏读
　　御制河源诗案语盐泽之水皆入地伏流至青海始出则星宿海诸水皆是也而大河之源独黄色为灵异更在星宿海之上仰见我
　　皇上睿识渊深垂示精义正定古今异同之説攷胡渭谓吐蕃河源笃实亲见之殆非妄言西域河源具载于史汉岂为虚记然近世往往疑西域而信吐蕃何也则以吐蕃之水与积石山下河相连为有目者所共见而盐泽潜行地下南出积石为中国河者幽閟难知也胡渭此説最为切中夫伏地潜流之水甚多不独一河为然何独于河而疑之也河自罗布淖尔伏流千五百里潜发于噶达素齐老之上流为阿勒坦郭勒为星宿海之上流考噶达素齐老为巴顔哈喇山所结之峯河源出此正当罗布淖尔之东南大宛云盐泽潜行地下其南则河源出焉马迁此文洵足以阐明河道特其时未有能详探确证指明其地故阿勒坦郭勒必待
　　圣朝而始彰著也
　　薛季宣书古文训析支水名汉曰赐支在金城郡河闗西今西寜州诸羌唐党项吐谷浑地也唐长庆中薛元鼎使吐蕃自成纪西南出塞二千余里得河源于莫贺延碛尾曰闷摩黎山其山中髙四下所谓昆仑也东北流与积石河相连隠测其地盖劔南之西河源澄缓冬春可渉下稍合流色赤益逺他水并注则浊其説最可信
　　吴澄书纂言唐长庆中薛元鼎使吐蕃自陇西成纪县西南出塞二千余里得河源于莫贺延碛尾曰闷摩黎山河源非出于积石禹贡导河自积石始也
　　新唐书吐蕃元鼎逾湟水至龙泉谷西北望哥舒翰故壁多在湟水出防谷抵龙泉与河合河之上流繇洪济梁西南行二千里水益狭春可渉秋夏乃胜舟其南三百里三山中髙而四下曰紫山直大羊同国古所谓昆仑者也又曰闷摩黎山东距长安五千里河源其间流澄缓下稍合众流色赤行益逺它水并注则浊故世举谓西羌地曰河湟河源东北直莫贺延碛尾始五百里碛广五十里北自沙州西南入吐谷浑濅狭故号碛尾隐测其地盖劔南之西元鼎所经大畧如此
　　舆地广记至唐之时吐蕃为大国居积石西唐聘使徃来一二始见黄河在吐蕃中西南数千里向东北流于积石河相连而吐蕃又言昆仑在其国内长庆中刘元鼎为盟防使言河之上流直莫贺延碛尾隐测其地盖劔南之西
　　谨案吐蕃紫山三山中髙而四下直大羊同国古所谓昆仑者也一曰闷摩黎山河源其间考闷摩黎山当为今枯尔坤枯尔坤以巴彦哈拉山阿克塔齐沁巴尔布哈三山并峙得名昔人不察遂误指以为昆仑山也但通典大羊同国北直于阗今阿勒坦河出于枯尔坤其直北为安西炖煌不与于阗相属大羊同国既北直于阗则闷摩黎山所直者固在大羊同国之东北矣阿勒坦河又在鄂敦他拉之西为穷河源者所未尝穷之境唐使所覩亦约畧近之未为能实指其地也
　　又案闷摩黎山河源其间去今之巴顔哈喇山不逺巴顔哈喇山距星宿海西三百余里噶达素齐老即其山所结之峯也明僧宗泐谓河源出抺必力赤巴山畨人呼黄河为抺处犛牛河为必力处赤巴者分界也其山西南所出之水则流入犛牛河东北之水是为河源其境亦与巴顔哈喇山相近胡渭云笃实谓河源从平地涌出而宗泐则曰出抹必力赤巴山百余年间闻见异辞今考河源实出于山不出平地宗泐所之抹必力赤巴山即不足信而今之噶达素齐老为巴顔哈喇山所结之峯实河源所自出见诸实测又与唐书闷摩黎山相合是无可疑矣盖元使所见星宿海从地涌出特为阿勒坦河之所滙非河源治发如此也若今之巴顔哈喇山元使实未之见故但以从地涌出者为河源耳宗泐之言固有近是者特其即以抹必力为正源而不知西域诸水之交贯则仍袭前説之误而不觉耳
　　又案刘元鼎谓吐蕃河源直莫贺延碛尾五百里碛广五十里北自沙州西南入吐谷浑狭故号碛尾考新唐书覊縻州有温鹿州都督府以突骑施索噶莫贺部置方舆纪要谓火州【当作和卓】有莫贺城火州即车师前庭也莫贺延碛当与莫贺城相近新唐书吐蕃曰吐蕃遂张入焉嗜之西长鼓右驱逾髙昌厯车师钞常乐絶莫贺延碛以临炖煌新唐书郭孝恪传髙昌限以沙碛隔絶中国侯君集髙昌不臣拜交河行军大总管出讨君集次碛口此所云碛口即莫贺延碛口也然则莫贺延碛西距车师东接炖煌一统志伊州在哈宻境内东南取莫贺延碛路至州九百里然则莫贺延碛在哈宻东南即炖煌路故刘元鼎云自沙州西南也宋史外国伊州次厯益都次厯纳职城城在大患魅碛之东南望玉门闗甚近魅碛当即莫贺延碛也唐吐蕃传云莫贺延碛二千里则碛之广当亘车师以西州以东矣又考吐谷浑传道宗等破伏允于库山伏允谋入碛疲唐兵库山在西寜卫西正当莫贺延碛故伏允既败谋入此碛碛可以入则沙积成山奥阻可知又考吐蕃焉耆国自隋乱碛路闭□骑支请开大碛道以便行人即此碛也盖积沙成碛至于闭絶则沙力至坚蒲昌海在古焉耆境适当莫贺延碛之西河水至此拥遏不流者势也然既难溃碛而流出其上必反顺碛而潜行其中至碛尾五百里之地则沙力弱矣沙力弱而河水重源遂发于此吐谷浑又云伏允走圗伦碛将托于阗考于阗在吐谷浑之西莫贺延碛自车师东南入吐谷浑界亦当于阗东南故必走圗伦碛乃至于阗然则圗伦碛当近莫贺延碛尾矣又老通鉴唐纪李靖督诸军经积石山河源至且末穷其西境伏允在突伦川将奔于阗考异谓圗伦碛即突伦川蕃语转耳据此则莫贺延碛近吐蕃者既名圗伦碛又名突伦川变碛言川或即碛尾之河支流北绕者乎
　　右青海河源重发之境
　　宋史河渠志今西蕃朶甘思部曰星宿海者其源也四山之间有泉近百滙而为海登髙望之若星宿布列故名流出复潴曰哈勒罕【哈勒罕旧作哈勒海今译改】元史地理志河源附録河源在吐蕃朶甘思西鄙有泉百余沮洳散涣弗可逼视方七八十里履髙山下瞰灿若列星以故名鄂敦他腊鄂敦译言星宿也【思本曰河源在中州西南直四川马湖蛮部之正西三千余里云南丽江宣抚司之西北一千五百余里帝师撒思加地之西南二千余里水从地涌出如井其井百余东北流百余里滙为大泽曰鄂敦他腊】羣流奔凑近五七里滙二巨泽名鄂楞诺尔【鄂敦他腊旧作火敦脑儿鄂楞诺尔旧作阿剌脑儿今译改】
　　谨案旧唐书吐谷浑侯君集与江夏王道宗趣南路登汉哭山饮马乌海经涂二千余里空虚之地又达于柏海北望积石观河源之所出焉侯君集君集道宗歴破逻真谷逾汉哭山转战过星宿川至于栢海北望积石山观河源之所出乃旋师与李靖防于大非川平吐谷浑而还合此二考之皆云达于栢海北望积石则栢海在积石之南明矣侯君集谓厯破逻真谷过星宿川至于栢海考隋志乌海在河源郡西又考通典谓出鄯城五百里过乌海鄯城即西寜卫是乌海东北距西寜不过五百里既过乌海乃至星宿川既过星宿川然后至柏海则星宿川又当在柏海之东矣盖君集道宗自南路出师又由东蹑西遂至柏海之上也今之鄂敦他腊为星宿海要与君集所云星宿川百异考一统志谓唐时柏海近河源而星宿川尚在其东宿谓星宿川自是黄河之别名非今之鄂敦他腊其柏海似即今之扎凌鄂凌泽此説最允伏考
　　钦定舆圗自鄂凌淖尔东至巴顔圗浑岭下有泉小大五十余曰厄得灵忒得灵鄂模俱向白土河东滙入河水道提纲谓厄得灵诸泉并涌亦若星宿海然其水在鄂凌淖尔东或即君集所云星宿川欤又考鄯州西二百四十里别有星宿川然则以星宿名川者非一未必其概为星宿海也又考吐谷浑江夏王道宗持节防送文成公主筑馆河源美赞率兵次栢海亲迎太平寰宇记文成公主降于吐蕃賛普江夏郡王道宗送之美赞亲迎于河西源唐防要云美赞至栢海亲迎于河源一云栢海一云河西源一云河源则栢海即河源矣而吐谷浑道宗云栢海近河源则柏海尚未至河源之尽境寰宇记以栢海为河西源当时以积石为河源故侯君集云北望积石覧观河源岂非以栢海又在其西南故云河西源乎
　　又案河源志谓鄂敦他腊羣流奔辏五七里滙二巨泽名鄂楞诺尔是鄂敦他腊与鄂楞诺尔名异鄂楞诺尔即宋史河渠志所云哈勒罕也朱思本谓帝师萨斯嘉地之西南二千余里水从地涌出如井其井百余东北流百余里滙为大泽曰鄂敦他腊所谓星宿海者也星宿海东北流百余里则为今扎凌鄂二海凌而朱思本乃统名为鄂敦他腊当不如河源志之析
　　钦定舆圗星宿海东南流注于扎凌海自扎凌海东五十里为鄂凌海而河源志云自星宿海五七里滙二巨泽又知不及舆圗之析也
　　右河出星宿海滙为鄂楞诺尔即鄂敦他腊扎凌鄂凌淖尔
　　宋史河渠志流出复潴曰哈喇海东出曰赤賔河元史河源附録自西而东连属吞噬行一日迤逦东鹜成川号赤賔河又二三日有水西南来名伊拉济与赤賔河合又三四日水南来名呼兰又水东南来名伊拉齐合流入赤賔河其流浸大始名黄河【伊拉济旧作亦里出呼兰旧作忽兰伊拉齐旧作也里术今俱译改】
　　谨案河自鄂凌淖尔东至郭罗归淖尔凡百里当即所谓行一日至赤賔河者也又考西域同文志今自鄂罗归淖尔入河之后呼兰淖尔之水东来注之别有归徳凌特徳凌淖尔之水亦滙入焉应即元史所谓呼兰伊拉齐诸河也一统志称自鄂凌海流出转东北行五十余里又折东南流百余里其前水皆緑色至此渐变为黄故元史元始名黄河也又考
　　钦定舆圗鄂罗归淖尔至呼兰淖尔额徳凌特徳凌淖尔入河之处约百里而河源志云行二三日又曰三四日者或其流险急约五六日方行百里也
　　宋史河渠志东北流为九渡河其水犹清骑可渉也
　　元史附録又一二日岐为八九股名伊逊鄂罗木译言九渡通五七里可渡马又四五日水浑浊土人抱革囊骑过之聚落紏木斡象舟髦革以济仅容两人自是两山峡束广可一里二里半里其深莫测【伊逊鄂罗木旧作也孙干伦今译改】
　　谨案呼兰河额徳凌特徳凌淖尔入河之处河源志皆名赤賔河河源志谓又一二日岐为八九股此一二日亦约百里则当为海尔吉水入河之处其云岐为八九股者或即谓今之哈喇水库克乌苏河噶尔玛克河乌揑河沙喇河巴尔河以次入河者欤河源志谓伊逊鄂罗木译字九渡谓此诸河皆有津渡入大河也又云通五七里谓此八九股水通注入河其河广五七里也胡渭禹贡锥指吐蕃河圗以为一河岐出为八九股分而复合于本文岐字之义颇合然以
　　钦定舆圗考之此河无分为八九股者其旁枝之水皆来会非岐出也仍当以实测为据不得以岐字之误致以来防之水为岐分之水也
　　又案河源志谓自八九股水至昆仑当行二十日所谓昆仑实今之阿木奈玛勒占木逊山今西域同文志八九股水当在海尔吉水入河之处又考舆圗自海尔吉水入河之处折而东至阿本奈玛勒占木逊山直路计四五百里而云二十日盖隋河屈曲不同直道故也
　　右八九股水即河行积石山西境





　　钦定四库全书
　　河源纪畧卷十九
　　证古六
　　青海重源【下】
　　禹贡浮于积石孔积石山在金城西南河所经也正义地理志云积石山在金城河闗县西南羌中河行塞外东北入塞内积石非河之源故云河所经也
　　导河积石孔施功发于积石正义河源不始于此其施功处耳故言施功发于积石
　　史记大宛正义括地志河州有小积石山即禹贡浮于积石至龙门者然黄河源从西南下出大昆仑东北隅东北流经于阗入盐泽则东南潜行入土谷浑界大积石山又东北流至小积石山史记大宛索隐按山海经河出昆仑东北隅西域云南出积石山为中国河积石本非河之发源河源本昆仑而潜流至于阗又东流至积石始入中国则山海经及禹贡各互举
　　汉书地理志导河积石至于龙门师古曰积石山在金城西南龙门山在河东之西界皆河水所经金城郡河闗注积石山在西南羗中河水行塞外东北入塞内至章武入海
　　后汉书郡国志河闗故属金城积石山在西南河水出焉
　　宋史河渠志水流已浊绕昆仑之南折而东注合奇尔马察河复绕昆仑之北自贵徳西宁之境至积石过临洮合洮河东北流至兰州始入中国【奇尔玛察旧作乞里玛出今译改】
　　谨案宋代员褊狭凡河源经流之处皆逺隔西夏非使节之所通故三百余年之中儒者所説河源皆依据闻影响附防惟宋史河渠志为元顺帝时托克托等所修在笃实奉使西溯星宿海之后故所述河源一循朱思本之图説潘昻霄之志于水道曲折尚不大谬然既云河绕昆仑之南折而东注则在昆仑之东南矣何以又云复绕昆仑之北核以方隅殊为乖舛岂有绕山三面折而西注之理乎详考其由盖因三昆都伦河入河之处正在大雪山南陲彼目覩雪山髙峻妄以昆仑拟之遂以入河旁支之水牵混于河所经绕之山以致颠倒支离自相矛盾伏读
　　御制读宋史河渠志贵徳之西有三昆都伦河防古语谓横为昆都伦修书者不解其故遂阑入回部之昆仑以证汉武之事
　　睿训精详于旧史致误之由炳然直掲其所以然后来
　　谈地理者可以永无疑窦矣
　　元史附录朶甘思东北有大雪山名伊拉玛博罗其山最髙译言腾格哩哈达即昆仑也【伊拉玛博罗旧作亦耳麻不莫剌腾格哩哈达旧作腾乞里塔今俱译改】
　　山海经西山经积石山其下有石门河水冒以西流注冒犹覆也积石山在金城河闗西南境中河水行塞外东入塞内
　　水经注河水重源又发于西塞之外出于积石之山山海经曰积石之山其下有石门河水冒以西南流是山也万物莫不有焉禹贡所谓导河自积石也山在西羌之中烧当所居也延熹二年西羌烧当犯塞防羌校尉段颎讨之追出塞至积石山斩首而还司马彪曰西羌者自析支以西濵于河首左右居也河水屈而东北流迳于析支之地是为河曲矣应劭曰禹贡析支属雍州在河闗之西东去河闗千余里羌人所居谓之河曲羌也元和郡县志本汉旧县属金城郡故罕羌侯邑秦灭为县后遂因之积石山一名唐述山今名小积石山在县西北七十里按河出积石山在西南羌中注于蒲昌海潜行地下出于积石为中国河故今人目彼山为大积石此山为小积石
　　太平寰宇记积石山一名唐述山今名小积石山在县西北七十里禹贡曰浮于积石至于龙门西河西域河东注蒲昌海潜行地下南出积石为中国河续汉书郡国志陇西河闗县积石山西南河水出焉
　　通鉴汉纪河出金城河闗县西南塞外积石山东流迳金城郡界自允吾以西通谓之金城河而学者防经有导河积石当为河源岂积石之西河自行地中故禹不治而导河积石特言施功自积石始亦不説河源也
　　禹贡锥指汉志金城郡河闗县下云积石山在西南羌中河水行塞外东北入塞内西域云盐泽水潜行地下南出于积石为中国河后汉县属陇西郡志云积石山在西南河水出此禹贡之积石也叚颎自张掖追西羌且闘且行四十余日至河首积石山出塞二千余里唐书侯君集等追吐谷浑王伏允至星宿川又逹栢海北望积石山观河源之所出是皆河闗县西南羌中之积石自隋大业二年平吐谷浑于赤水城置河源郡以境有积石山名唐仪鳯二年改置河源军在鄯州西百二十里又于浇河故城置积石军在廓州西南百五十里而积之名遂移于塞内杜氏通典云积石山在今西平郡龙支县南即禹贡导河积石蔡承其误曰地志积石在金城河闗县西南羌中今鄯州龙支县界也阎百诗辨曰汉河闗县宣帝神爵二年置后梁吕光龙飞二年克河闗凡四百五十七年为郡县后没入吐谷浑遂不复况积石又在其西南羌中乎当在汉西海郡之外是真当日大禹导河处龙支县近在今西宁卫东南八十里本汉金城允吾县地后汉为龙耆城元和志积石山在龙支县西九十八里南与河州枹罕县分界枹罕今临洮府之河州积石山在州西北七十里积石闗则又在西北百二十里所谓两山如削河流经其中是较禹所导之积石河隔千有余里岂在其县界者乎县界之积石乃小积石山即郦注之唐述山耳大小积石之名莫明辨于唐人魏王防曰大积石山在吐谷浑界小积石山在枹罕县西北张守节曰河自盐泽潜行入吐谷浑界大积石山又东北流至小积石山李吉甫曰河出积石山西南羌中今人目彼为大积石此为小积石然则蔡当云何曰引地志下当云今鄯州西南塞外山也汉在羌中唐在吐谷浑界今河州枹罕县鄯州龙支县界有积石山虽河所经非禹所导者渭按应劭云析支东去河闗千余里河首积石南枕析支则县距此山亦千余里可知矣自东晋之后县为吐谷浑所防遂以枹罕为界故唐初太子贤注后汉书误认龙支之积石为禹贡之积石而中叶已知其非独杜佑不审耳宋咸平四年真宗指沙伊凉等州图谓辅臣曰此图载黄河所出之山乃在积石外与禹贡所述异盖亦以龙支之积石为禹迹也蔡氏承误以释经学者宗之故元笃实穷河源乃以廓州西南之积石州为积石而至正中修宋史其河渠志亦云黄河自贵徳西宁之境至积石经河州昔郭景纯注山海经曰名实相乱莫矫其失习非胜是终古不悟此之谓矣一统志积石山即今大雪山畨名阿木你麻禅母孙山【即阿木柰玛勒占木逊山】在西宁边外西南五百三十余里黄河北岸其山绵亘三百余里上有九峯髙入云雾为青海诸山之冠山脉自河源巴顔喀喇山东来中峯亭然独出百里外即望见之积雪成氷厯年不消峯峦皆白形势险峻瘴气甚重人罕登陟畨语称祖为阿木你险恶为麻禅防古称氷为母孙犹言大氷山也河源其南至山之东乃折而北今土人以此山为西海之望山四时祷祀焉其西海左右前后山之髙大者共十三畨俗皆分祭之而以此为最盖即禹贡之积石山唐时名大积石山元史所名为昆仑者也自汉至唐初积石所在人皆知之当时虽误认龙支县界之小积石为禹所导者而大小之分仍在自唐以后其地沦于吐蕃人迹罕至故后人但知有河州之积石而真积石反晦元笃实穷河源讶其髙大遂以昆仑目之潘昻霄朱思本辈又不能考从而会之不独昆仑无防而积石之迹从此愈湮矣禹贡锥指辨之甚明然尚未知元史之昆仑即积石也今以禹迹导河所起故详考诸书改正之谨案大积石即今大雪山畨名阿木柰玛勒占木逊山考汉段颎余羌复与浇河大羌宼张掖攻没钜鹿坞颎且战且行四十余日至河首积石山出塞二千余里一统志以段颎出张掖塞至积石山与今甘州至大雪山道里相合遂证大雪山为古积石最为允合又考吐蕃钦陵曰甘凉距积石道二千里其广不数百里狭才百里我若出张掖玉门使大国春不耕秋不获不五六年可断其右防此则甘州距积石明云二千里与叚颎自张掖出塞二千里至积石可以互证水道提纲谓阿木你麻禅母孙山【即阿木柰玛勒占木逊山】距甘州二千里则阿木你麻禅母孙山之为大积石益无可疑矣又考新唐书吐谷浑道宗破伏允于库山俘斩数百伏允西走君集道宗行空荒二千里阅月次星宿川逹栢海上望积石覧观河源旧唐书吐谷浑亦云北望积石山观河源之所出夫达栢海上云北望积石山则栢海在积石之南可知在积石山之南而云行空荒二千里则自库山西南计之也盖道宗等既破伏允于库山又追二千里至积石南也考库山在西宁卫西则直甘州西南数百里甘州至积石较逺故叚颎出张掖塞至积石计二千里库山至积石较近故道宗等自库山至积石之南始淂二千里也此皆可与叚颎互证又考李靖靖决策深入遂逾积石山大战数十多所杀获旧书云北望积石山覧观河源盖追逐浑羌既逾积石而西南还望积石转在其北也
　　又案导河自积石始则禹时积石未在荒裔之外故胡渭禹贡锥指谓积石尚在禹贡雍州域内至汉书地理志谓在西南塞外羌中水经注云河水重源又发于西塞之外出于积石之山自汉以后至于隋唐积石皆在蕃界絶逺内地此考证之所以易失其真也
　　又案析支虽近积石而积石自在析支西北司马彪曰西羌者自析支以西濵于河首是为河曲羌是河首积石在析支西矣应劭曰河首积石南枕析支是河首积石在析支北矣盖西羌依析支而居在今大雪山东南折北之处故云河曲羌当为今乌兰莾柰多浑岭东南境一统志今大雪山东南黄河旋绕之处俗名出外河套即古析支河曲地然则析支之在积石东南即以河曲二字可以定界又考新唐书党项其主赤辞内属以其地为懿嵯麟岢三十二州于是自河首积石山而东皆为中国地然则党项在积石以东舆地广记谓吐蕃居积石以西续文献通考吐蕃酋发羌唐旄等居析支西后有樊尼者西济至河逾积石居跋布川或罗娑川然则积石以东为党项界积石以西为吐蕃界通典谓党项在古析支之地可以知析支在积石东也考后汉西羌贳友攻迷唐于大小榆谷夹逢留大河筑城坞作大航造河桥欲渡兵击迷唐迷唐乃率部落逺依赐支河曲考大小榆谷在河闗西三百余里赐支在河闗西千余里迷唐自大小榆谷徙河曲相距八九百里故云逺依也贯友攻迷唐于大小榆谷而夹逢留大河造河桥则逢留大河当在大小榆谷之北即黄河也盖欲从此渡河以击迷唐耳此逢留大河距赐支河首亦当数百里也唐吐谷浑居雪山者曰破丑氏太平寰宇记亦曰其雪山党项姓破丑氏居雪山之下雪山当为今大雪山即河首也其即汉迷唐所居者乎西羌又谓迷唐逺逾赐支河首依发羌居则当逾大雪山而西近于栢海河源矣又谓忍季父卬畏秦之威将其种人附落而南出赐支河曲西数千里则又在今河源西矣
　　又案通鉴唐贞观八年李靖败吐谷浑于大非川后为吐蕃所防咸亨初薛仁贵讨之至大非川将趋乌海以乌海险逺议留辎重于大非川又云仁贵前行破吐蕃于河口进屯乌海胡氏曰河口积石河口也考通典乌海距鄯州五百里太平寰宇记吐蕃去鄯善五百里过乌海入吐谷浑部鄯州为今西宁府水道提纲大雪山在西宁府边外西南五百三十余里与乌海距鄯善里数同然则乌海当与今大雪山相近仁贵破吐蕃于河口进屯乌海胡氏以河口为积石河口当谓今大雪山非谓小积石也考大非川在鄯州鄯城县西三百余里仁贵既屯军鄯州之西大非川矣又西趣乌海安淂复却而东至龙支之小积石而破吐蕃于其地乎故知胡氏所云积石河口当为大积石迤东之河而乌海亦相连次故进屯乌海耳吐蕃乌海黄河闗源险奥又谓居乌海之隂盛夏积雪河源志谓朶甘思东北有大雪山山腹至顶皆雪冬夏不消是乌海当近大雪山也
　　又案穆天子西济于河用申八骏之乗以饭于枝洔之中积石之南河郭注水岐成洔又曰积石山名今在金城河闗县南河出北山而东南流其云在金城河闗县即应劭所云河闗之西也其云南河出北山而东南流葢积石为今大雪山河自噶逹素齐老之天池发源滙星宿海东南流迳积石之南其发源之山则在积石西北故云北山也自西北流绕大雪山之南故云积石之南也上云饭于枝洔之中下云积石之南河则枝洔之中即积石之南河也今大积石之南有昆都仑河三源岐出同注于河殆即所谓枝洔之中欤
　　右积石即阿木柰玛勒占木逊山
　　宋史河渠志贯山中行出西戎之都防曰库济曰克特者合纳邻河所谓细黄河也
　　元史附録河行昆仑南半日又西五日至地名库济及克特二地相属
　　谨案新唐书吐蕃右武卫大将军出濶水道伐吐蕃考唐十道图濶水在党项覊縻州界贞观八年李靖伐吐谷浑赤水道行军总管李道彦出党项中行至濶水乗其无备袭之考党项覊縻州自河首积石以东今濶水既在党项覊縻州境而河源志谓河行昆仑南半日又四五日至地名库济克特则竒尔玛察明在积石之东属党项覊縻州地河经其间或即十道图所云濶水矣
　　又三日地名哈喇伯勒齐尔四逹之冲也多防盗有官兵镇之近北二日河水过之昆仑以西人简少多处山南山皆不穹峻水以散漫兽有髦牛野马狼抱羱羊之类其东山益髙地亦渐下岸狭隘有狐可一跃而越之处行五六日有水西南来名纳琳哈喇译言细黄河也又两日水南来名竒尔玛察二水合流入河水北行转西流过昆仑北一向东北流约行半月至贵徳州地名必齐勒始有州治官府州吐蕃等宣慰司治河州又四五日至积石州即禹贡积石【案此为小积石元史误】五日至河州安乡闗一日至打罗坑东北行一日洮河水南来入河又一日至兰州北卜渡至鸣沙河过应吉里州正东行至宁夏府南东行即东胜州大同路自发源至汉地南北涧溪细流旁贯莫知纪极山皆草石至积石方林木畅茂也世言河九折彼地有二折【伯勒齐尔旧作别赤儿纳琳旧作纳都竒尔玛察旧作乞儿马出必齐勒旧作必赤里今俱译改】右河自大积石东北流入贵徳州为中国河
　　朱思本梵图说呼兰河源出自南山其地大山峻岭绵亘千里水流五百余里注伊拉齐河源亦出自南山西北流五百余里始与黄河合【案朱思本图説叙入河枝水与潘昻霄河源志同此下附载入河枝水其己见河源志者既具于前兹不复载而仅存思本之説以见梗概焉】
　　谨案西域同文志以今呼兰郭勒额徳凌特徳凌淖尔为呼兰伊拉齐诸水考舆图呼兰作库兰呼库忽一音相转呼兰库兰之为忽兰古今名犹不易也思本谓呼兰伊拉齐俱出南山西北流五百余里二水相注今考水道提纲呼蓝河【蓝即兰】出盔吞池西流环折而北而东北有枯淂勒古河自东南盘旋来会呼兰为忽兰则枯得勒古河即为伊拉齐矣呼兰河合伊拉齐河自西北入河即朱思本所云呼兰河注伊拉齐西北流入黄河者也朱思本所谓南山当为今玛穆恭托恩诸山呼兰河及枯淂勒古河源发于此曲曲东北其里数当与思本所云畧合也右呼兰伊拉齐水
　　自浑水东北流二百余里与和啰海图河合和啰海图河源自南山水正北偏西流八百余里与黄河合【和啰海图旧作懐里火秃今译改】
　　右和啰海图河
　　河过克特与伊实巴萨沁河合亦西八思今河源自鐡豹之北正北流凡五百余里与黄河合【伊实巴萨沁旧作亦西八思今今译改】
　　哈喇河自白狗岭之北水西北流五百余里与黄河合自哈喇河与黄河合正北流二百余里过赫伯站折而西北流经昆仑之北二百余里与竒尔玛察河合竒尔玛察河源自威茂州之西北岷山之北水北流即古当州境正北流四百余里折而西北流又五百余里与黄河合【赫伯旧作何以伯今译改】
　　自竒尔玛彻河与黄河合又西北流与彭赞河合彭赞河源自彭赞山之西北水正西流七百余里通札萨克达实河与黄河合【彭赞旧作鹏萨札萨克逹实旧作札塞塔失今译改】右哈喇河竒尔玛察河彭赞河即三昆都仑河
　　谨案一统志云古尔板昆都仑河在四川松潘边外西北二百余里有三河出頼杵山及纳克多母喇山之北相距各百里在西者名得特昆都仑在东多木逹都昆都仑又东名多洛昆都仑俱西北流三百余里入黄河摠名古尔板昆都仑河按此即元史所名纳琳哈喇竒尔玛察及彭賛三河也防此则三河皆流三百余里注河而朱思本谓竒尔玛察二水流九百里入河彭賛河流七百里入河今以舆图考之得特昆都仑河流迳二百里入河多木都昆都仑河流迳二百余里入河多洛昆都仑河流迳四五百里入河此三河道里当以舆图为正伏读
　　皇上谕防防古语谓昆都仑为横此三河皆自东南流
　　向西北横注于河故以昆都仑名与
　　圣义切相符合方知边徼以外一山一水道里方隅必
　　如
　　圣学宏深网络今古深通名义一一昭示乃能确凿不
　　爽也















<史部,地理类,河渠之属,钦定河源纪略>
　　钦定四库全书
　　河源纪畧
　　辨讹
　　【臣】等谨案尚论必期于徴信而考覈尤贵于谨严故欲求古人之是必当察古人之非能察古人之非然后可得古人之是此证古所以必资于辨讹者也盖地志之书核实为难而河源之説凿空尤甚即如昆仑一山也或以为在于阗之南又或以为在葱岭之西或以为即吐蕃之紫山又或以为即吐蕃之大雪山其他非河源所出之昆仑更无论矣积石一山也或以为在临羌之外又或以为在河闗之内或以为河水所冒又或以为河水所出其他谓积石反在昆仑之西益难凭矣河水发于昆仑伏于蒲昌出于吐蕃此确乎不易之论也汉使未至羌中故不知积石之上有重源唐人不考西域故不知蒲昌之下有伏流此两家之説所以互有得失也后之谈河源者好为异同或信吐蕃而疑西域或信西域而疑吐蕃此説之所以不一也盖自周秦以降载籍难免于讹声教不通于殊域谈天志怪多有其书别国方言不流中土此向来考古之士所以昧于裁取者也所赖者圣经犹存禹贡之篇班史尚留西域之我
　　皇疆圉迈絶古今
　　昭代图书同文内外故敢用为据依得折夫
　　圣训因河之初源以定昆仑因河之重源以知积石考诸西域而知蒲昌海之下伏流匪虚騐诸吐蕃而知星宿海之上真源显著其他无稽之説附防之书目不覩疆域之情形耳未闻山川之向背鬬丽夸竒证无为有甚至强指方隅横徴故实东流所迳之山反在发源以上西海已归之水仍出滥觞之前若此类者虽言之凿凿实索之冥冥尤当辨其是以正其非盖正其非乃所以存其是此岂【臣】等颛防之所及哉抑亦遭逢之至幸也云尔















　　钦定四库全书
　　河源纪畧卷二十
　　辨讹一
　　山海经
　　西山经昆仑之邱河水出焉而南流注于无达又西三百七十里曰乐游之山又西三百五十里曰玉山又西四百八十里曰轩辕之邱又西三百里曰积石之山其下有石门河水冒以西流
　　【臣】等谨案昆仑一山史册所纪地各不同欲定昆仑之所在必先审河源之所出恭考
　　钦定舆地全图回部三面皆山其天山以北水皆北流葱岭以西水皆西流而和阗南山之南亦无北流之水入回部中者至喀什噶尔和阗叶尔羌诸河自出回部山中东流入于罗布淖尔至阿勒坦噶达素齐老复出为河源而尔雅山海经诸书皆称河出昆仑虚则昆仑之在回部昭昭可据矣伏读
　　圣谕有云昆仑在回部中诚为千古不易之定论非向来考据之家所能窥其万一也至山海经所指之昆仑计其道路反在积石之东千五百里又言河自积石西流则其説至为谬误此不得不详加辨正也案禹贡云浮于积石至于龙门西河又云织皮昆仑析支渠捜西戎即叙积石为雍州贡道所经而昆仑逺属西戎则其在积石之西明矣又穆天子称乙丒天子西济于河丙寅用伸八骏之乘以饮于枝洔之中积石之南河丁巳遂宿于昆仑之阿自积石西行越五十二日乃至昆仑昆仑在积石之西又一证矣史记大宛云于阗之东水皆东流注盐泽盐泽潜行地下其南则河源出焉汉书西域云河有两源一出葱岭一出于阗于阗在南山下其河北流与葱岭河合东注蒲昌海潜行地下南出为中国河此即今回部诸水东流注罗布淖尔又东南伏流沙碛中至阿勒坦噶逹素齐老再出为河源者也又案汉书地理志云积石山在河闗县西南羌中河水行塞外东北入塞内至章武入海此即今青海所出之河防星宿海过积石入河州为中国河者也博考羣书证以图志自于阗葱岭之东水皆东流非西流至积石一山尤在星宿海之东北其不可指为昆仑以西之山明矣若如山海经积石在昆仑之西河水又皆西流则河何以得入中国且禹贡所称导河积石至于龙门者反在西域之外矣有是理乎昔顔之推以山海经禹益所记而有长沙零陵桂阳诸暨疑为后人羼入非其本文尤袤亦谓是先秦之书非禹及伯翳所作二説颇为允当今考其所纪山川方向在中土者已难为典要则昆仑积石河流之逺在异域其不可为防依义曷足怪哉又案积石者河水所迳之山非所出之山也汉地理志云金城郡河闗积石山在西南羌中汉河闗故县在今西寜府西南边外今去边外西南五百余里有山曰阿木尼玛勒占木逊即禹贡积石山也河水行山南绕东麓转西水经注以此为河曲梁寅河源记言河绕山之三面如玦然此为河水所迳之山灼然可见矣若如山海经云积石之山下有石门河水冐以西流则是以此山为河水所出矣自河源再出阿勒坦噶达素齐老防星宿海至此已九百余里何得以此山为河水所出乎然淮南子前后汉志水经注诸书以及后人之説纷然蹈袭皆谓河出积石者何也大率皆由误读禹贡导河积石之文所致夫导河积石者言禹行河自此始非谓河源出于积石也亦犹洛水出冢领东迳熊耳而禹贡言导洛自熊耳淮水出胎簪东迳桐栢而禹贡言导淮自桐栢从可知导水不必定自发源之山也何独至于导河而必谓自发源之山哉郑康成注禹贡谓凡言导者发源于上未成流孔頴达驳之云河出昆仑发源甚逺岂至积石犹未成流又云河源不始于此记其施功处耳斯言至为允协自山海经以积石为河水所出而读禹贡之人尽为其所误以致百家异説辗转传讹率皆未睹地形凿空附防竟成千古之疑案而不可破矣
　　海内西经海内昆仑之墟在西北河水出东北隅以行其北西南又入渤海又出海外即西而北入禹所导积石山
　　谨案此与上西山经谓积石在昆仑之西河水冐以西流同一谬误无庸更辨至云河水西南又入渤海又出海外即西而北入禹所导积石山其言尤属荒诞案史记称于阗之西水皆西流注西海其东则东流注盐泽是西流入西海者则不复更东流注盐泽矣若如山海经西南又入渤海又出海外则是流出西海之外矣禹所导积石山在西海之外河水既出海外安能复入中国流至积石山耶
　　又案水经河水出昆仑东北陬屈从其东南流入渤海又出海外南至积石山云云此乃悉踵山海经之谬説而胡渭作禹贡锥指乃曲为之解云凡大泽谓之海渤海即蒲昌海非真海也今案史记封禅书云三神山在渤海中汉书武帝纪云元光三年春河徙从顿邱东南流入渤海是渤海即为大海岂有广袤三百里之蒲昌海而得谓之渤海者乎又案淮南地形训亦云河水出昆仑东北陬贯渤海入禹所导积石山髙诱注云渤海大海也则渤海之非蒲昌海益明矣又案今回部河源自发源至蒲昌海自蒲昌海至积石尽皆东流此乃云西南又入渤海又出海外即西而北入禹所导积石山东西显然相背何得以西流所入之渤海强指为东流所入之蒲昌海乎又案西山经云不周之山东望泑泽河水之所潜也其源浑浑泡泡郭注云泑泽即盐泽一名蒲昌海是山海经本以泑泽为蒲昌海非以渤海为蒲昌海间考山海经一书从无一水两名之例今既名泑泽断不又名为渤海也又大荒经云大逢之山河济所入海北注焉郭注云河济注海已复出海外入此山中也此则明言水既入海又复出海矣岂得亦以大泽为海当之乎盖山海经之茫难慿大率类是茍必欲强加援引又从而为之辞亦何事不可相附防乎
　　淮南子
　　地形训上河水出昆仑东北陬贯渤海入禹所导积石山髙诱注云渤海大海也河水自昆仑由地中行禹导而通之出积石山书曰河出积石入犹出也地形训下河出积石髙诱注云河源出昆仑伏流地中万三千里禹导而通之故出积石
　　谨案淮南子之言乃尽袭山海经之误辨己见前矣至髙注云河水由地中行禹导而通之出积石此语尤为可怪夫禹未治水之前河本出昆仑迳积石入中国泛滥而为患者也禹之治水不过凿龙门播九河导之入海而已非河本由地中行而禹导之使出积石也又案
　　钦定舆地全图河水自蒲昌海伏流至青海复出相去不过千五百里何得云伏流地中万三千里乎至书本云导河积石不云河出积石今欲附防淮南子本文而改书辞以就之又何意乎郭璞注山海经亦云禹治水复决疏出之故云导河积石此又承髙诱之讹也
　　史记
　　大宛列赞禹本纪言河出昆仑昆仑其高二千五百余里日月所相避隠为光明也其上有醴泉瑶池今自张骞使大夏之后也穷河源乌暏本纪所谓昆仑者乎故言九州山川尚书近之矣至禹本纪山海经所有怪物余不敢言之也裴骃集解邓展曰尚书曰导河积石是为河源出于积石积石在金城河闗不言出于昆仑也
　　谨案昆仑之説自昔相岂为虚妄惟汉世去上古已逺而昆仑又僻在西戎是以拘墟之儒少见多怪即以近属河闗数百里外之积石尚误指为河源而况逺及万里之昆仑乎防迁所云自张骞使大夏之后穷河源乌睹本纪所谓昆仑者乎故言九州山川尚书近之若是乎禹本纪山海经皆荒诞不足信而所信惟尚书矣独不思尚书亦有织皮昆仑柝支渠搜之语乎案郑康成注禹贡云衣皮之民居此昆仑析支渠搜三山之野者皆西戎也而尔雅亦云河出昆仑虚禹贡为大禹所记尔雅为周公所作岂亦故为荒幻之辞以诬后世乎自史迁有乌睹所谓昆仑之説而汉书张骞踵之至邓展作注又言河出积石不出昆仑则误读导河积石为河出积石矣司马贞史记索隠辨之云案山海经河出昆仑东北隅西域云南出积石山为中国河积石本非河之发源犹尚书导洛自熊耳然其实出于冢领山乃东迳熊耳今推此义河亦然矣则河源本昆仑东流至积石始入中国而山海经竝禹贡各互举耳然则史迁之説司马贞固己不信之矣
　　汉书
　　张骞传赞禹本纪言河出昆仑昆仑髙二千五百余里日月所相避隠为光明也自张骞使大夏之后穷河源恶睹所谓昆仑者乎故言九州山川尚书近之矣至禹本纪山经放哉
　　辨己见上
　　西域西域以孝武时始通本三十六国其后稍分至五十余皆在匈奴之西乌孙之南南北有大山中央有河东西六千余里南北千余里东则接汉阨以玉门阳闗西则限以葱岭其南山东出金城与汉南山属焉其河有两源一出葱岭山一出于阗于阗在南山下其河北流与葱岭河合东注蒲昌海蒲昌海一名盐泽者也去玉门阳闗千三百余里广袤三百里其水亭居冬夏不増减皆以为潜行地下南出于积石为中国河云
　　谨案班氏所西域之山川形势道理方向至为详宻以今之舆图无不相合者独以盐泽为潜行地下南出于积石则犹踵山海经淮南子诸书之误又汉时青海之地界在西羌使迹罕至睹闻之所不及遂为记载之所不偹云





　　钦定四库全书
　　河源纪畧卷二十一
　　辨讹二
　　水经
　　昆仑墟在西北去嵩髙五万里地之中也注禹本纪与此同
　　谨案昆仑在今囘部嵩髙山在今河南府登封县北计昆仑至嵩髙不及二万里何得云去嵩髙五万里乎郦注云禹本纪与此同则水经乃袭禹本纪之説也
　　万斯同水经河源辨云山海经言昆仑有三其一见西次三经之内曰昆仑之邱实惟帝之下都河水出焉而不言其道理其一见海内西经之内曰海内昆仑之墟在西北方八百里髙万仞河水出东北隅此即西次三经之山但言有详畧非二山也其一见大荒经曰西海之南流沙之滨赤水之后黒水之前有大山名曰昆仑之邱下有弱水之渊环之而亦不言道理惟禹本纪言昆仑髙二千五百余里去嵩髙五万里夫河水所出之昆仑山海经所云者在西域于阗国去长安九千六百七十里长安去嵩髙不过千里今言去嵩髙五万里则是大荒之昆仑非于阗之昆仑也何得言河水出其东北陬胡渭禹贡锥指云山海经西海之南流沙之滨赤水之后黒水之前有大山名曰昆仑之邱案后汉书西域论云甘英临西海以望大秦距玉门阳闗四万余里而昆仑更在西海之南逺斯极矣禹本纪所云去嵩髙五万里者当指此山水经引以説西北之昆仑非也
　　谨案万斯同胡渭之説皆谓禹本纪去嵩髙五万里者乃大荒之昆仑非河水所出之昆仑水经不当误合为一今考史记大宛赞云禹本纪言河出昆仑昆仑其髙二千五百余里山海经云海内昆仑之墟在西北河水出东北隅郭璞注云自此以上二千五百余里上有醴泉华池去嵩髙五万里见禹本纪则是河出昆仑去嵩髙五万里皆禹本纪之言也既皆禹本纪之言则去嵩髙五万里之昆仑即河水所出之昆仑矣何得以为非河水所出而别指一大荒之昆仑以当之乎至胡渭又引后汉书西海距玉门阳闗四万余里之説而申以昆仑更在西海之南云云若似乎大荒之昆仑适合禹本纪五万里之数者则其説愈巧而愈凿矣夫禹本纪明言河出昆仑则非大荒之昆仑可知岂可因驳水经之误而又自生一误乎盖水经乃承袭禹本纪之浮夸而驳之者又纽合山海经之荒诞以讹益讹展转引伸何所穷极耶
　　其髙万一千里注山海经称方八百里髙万仞郭景纯以为自上二千五百余里淮南子称髙万一千里百一十四歩三尺六寸
　　谨案诸书所云昆仑之髙参差不一而淮南子尤凿而无据总之周秦以降中土之人目不覩所谓昆仑者而人人胸中各横一惊竒之见若似乎既谓之昆仑自当髙逺莫测矣影向揣摹横加尺度即一昆仑之髙而已变幻不同如此其他尚有足信者乎
　　河水出其东北陬屈从其东南流入渤海又出海外南至积石山下有石门
　　谨案此数语乃仍山海经之谬辨已见山海经条下
　　又南入葱岭山又从葱岭出而东北流其一源出于阗国南山北流与葱岭所出河合又东注蒲昌海谨案海内昆仑之墟在西北河水出东北隅以行其北西南又入渤海又出海外即西而北入禹所导积石山积石之山下有石门云云此山海经之言也昆仑去嵩髙五万里此禹本纪之言也昆仑髙万一千里百一十四歩三尺六寸此淮南子之言也是皆荒诞之言未可防以为信汉书西域云河有两源一出葱岭山一出于阗于阗在南山下其河北流与葱岭河合东注蒲昌海是则可案诸图志确乎不易之论也柰何为水经者漫无决择既已强牵诸説混合为一又以昆仑积石二山加之于葱岭之上而继以南入葱岭云云则是河源在葱岭之西北矣恭考
　　钦定舆地全图囘部之西为葱岭其北为天山其葱岭以西水皆西流天山以北水皆北流则地势之东南髙而西北下可知西北之水岂能逆流直上彻数百里之重峦叠嶂而复出于葱岭之东乎是以汉书但称河出葱岭于阗未尝言葱岭于阗之外复有上源既无上源则昆仑不得在葱岭之西北明矣至于积石一山近在西宁边外五百余里西去葱岭五千余里故汉书称葱岭于阗之河东注蒲昌海南出于积石为中国河奈何反加积石于葱岭之上乎是以郦道元驳之云余考羣书咸言河出昆仑沦于蒲昌出于海外迳积石为中国河而经文在此似如不比积石宜在蒲昌海下矣考水经作者唐书题曰桑钦然班固尝引钦説与此经文异观其涪水条中称广汉已为广魏则决非汉时钟水条中称晋宁仍曰魏宁则未及晋代推寻文句大抵三国时人今考其书颇为足防然独于河水发源自蒲昌以上悉属影响猜疑縁察其致误之由盖作书时系取禹本纪山海经淮南子西域稍为删改杂缀成文非但不知夏禹王本纪之难凭并且不知汉书西域传之可防任情牵合茫无主张遂使后人疑为葱领之上复有河源如郭璞注山海经云河出昆仑潜行地下至葱岭山于阗国复分流岐出此即承用水经之谬説也葢三国时内地纷争西域阻絶覩闻不周记载错理则然矣惟我
　　圣朝大启土宇混一内外图书所通无逺弗届匪特西域旧疆了如指掌即葱岭天山之西北亦复如在目前遂使数千年未决之疑窦一旦豁然贯通亦考古者之一大幸也
　　后汉书
　　郡国志陇西郡河闗积石山在西南河水出
　　谨案此云河水出积石亦袭山海经淮南子诸书之误辨己见山海经条下矣
　　后汉书注【附】
　　桓帝纪延熹三年烧当羌叛叚颎追击于积石大破之注积石山在今鄯州龙支县内即禹贡导河积石是也
　　谨案禹贡导河之积石在今西宁府西南边外五百三十余里故汉书地理志云金城郡河闗积石山在西南羌中水经注云禹贡所谓导河自积石山在西羌之中汉河闗故县在今西宁府西南边外而积石又在其西南羌中此则禹贡导河之积石也至鄯州龙支之积石在今西宁府之东南八十余里即李吉甫元和郡县志谓一名唐述山者是也水经注云河北有层山甚灵秀岩堂之内时见神人徃还俗不悟其仙者乃谓之神彼羌目曰唐述因名之为唐述山云云是此山本名唐述不名积石其谓之积石不知始自何人而注后汉书者遂踵其失揆厥由来葢縁禹贡导河之积石逺在河闗西南羌中自南北朝时河闗没入吐谷浑久而不复中土之人遂不知河闗以外之积石矣故隋大业二年于赤水城置河源郡以境有积石山立名河源城在今西寜府东南其境内之积石山即唐述山也以唐述为积石因以积石为河源展转滋讹不复详防郡名既立贻误遂多正不独后汉书注为然矣考唐仪鳯二年改置河源郡为河源军在鄯州西百二十里又于浇河故城置积石军在廓州西南北五十里是皆仍随氏之误而不觉悟者也至张守节作史记正义始云河自盐泽潜行入吐谷浑界大积石山又东北流至小积石山李吉甫元和郡县志亦云小积石山在枹罕县西北七十里河出积石山在西南羌中今人目为大积石此则己知西南羌中之积石而加唐述以小积石之名因目羌中积石为大积石小大分名最为明晰矣盖二山之相去中间几及千里且一在西宁邉外之西南一在西宁邉内之东南内外既异其方东西又殊其向彼此之各不相渉既已判然矣何事后之儒者纷纷之説犹自不一而足也尚书蔡沈云地志积石在金城郡河闗县西南羌中今鄯州龙支县界也既引汉书地理志似知河闗西南羌中之积石矣奈何复以鄯州龙支之积石相混以断断不能强合之二山而必牵之使合乎故元都实穷河源仍以廓州西南之积石州为积石积石州即唐之积石军也而至正中修宋史其河渠志亦云黄河自贵徳西宁之境至积石经河州此又宗蔡而失于考正者矣隋书
　　地理志河源郡下云积石山河所出
　　谨案以积石山为河所出乃承用汉书之误辨己详见上卷矣顾此又自有其误者则以积石山河所出属之河源郡下也盖汉书所谓河出积石者在金城郡河闗县西南羌中此禹贡导河之积石也隋大业二年于赤水城置河源郡以境有积石山名此积石山即唐述山元和郡县志所谓小积石山是也既以唐述山一名小积石山为积石又因汉书积石为河所出遂以立河源郡之名此所以一误而又再误者也又考隋书地理志枹罕郡下龙支县又有唐述山此则同一地理志前后不数行而已自相矛盾如此其为书也踈矣















　　钦定四库全书
　　河源纪畧卷二十二
　　辨讹三
　　通典
　　案水经云昆仑墟在西北去嵩髙五万里地之中也其髙万一千里河水陬其东北陬屈从其东南流入于渤海又出海外南至积石山下有石门又南入葱岭山又从葱岭出而东北流其一源出于阗国南山北流与葱岭所出河合又东注蒲昌海又东入塞过炖煌酒泉张掖郡南又东过陇西河闗县北云云案水经所云昆仑山者宜出于禹本纪山海经所云南入葱岭及出于阗南山者出于汉书西域传而郦道元都不详正所注河之发源亦引禹纪山经释法显游天竺记释氏西域记所注南入葱岭一源出于阗山合流入蒲昌海虽约汉书亦不寻防又水经云出海外南至积石山下有石门然后南流入葱岭防此则积石山当在葱岭之北又云入塞过炖煌酒泉张掖郡南并今郡地也夫山水地形固有定体自葱岭于阗之东炖煌酒泉张掖之间华人来徃非少从后汉至大唐图籍相承注记不絶大积距数千里未有桑田碧海之变陵迁谷移之谈此处岂有河流纂集者不详斯甚又案禹导河积石者尭时洪水下民昏垫禹所开决本救民患积石之西沙卤之地河流既小地势复髙不为民患不事疏凿以此施功发迹自积石山而东则今西平郡龙支县界山是也固无禹治水之功自葱岭之北其本纪灼然荒唐撰经者取为准的班固云言九州者尚书近之矣诚为惬当其汉书西域传云河水一源出葱岭一源出于阗合流东注蒲昌海皆以潜流地下南出积石为中国河云此禹纪山经犹校附近终是纰缪案此言惟凭张骞使大夏见两道水从葱岭于阗合流入蒲昌海其于阗出美玉所以张骞传遂云穷河源也案古图书名河所出曰昆仑山疑所谓古图书即禹本纪以于阗山出玉乃谓之昆仑即所出便云是河也穷究诸説悉皆谬误孟坚又以禹贡云导河自积石遂疑潜流从此方出且汉时羣羌种众虽多不相统一未为强国汉家或未尝遣使诣西南羌中或未知自有河也宁有今吐蕃中河从西南数千里向东北流见与积石山下河相连聘使涉厯无不言之吐蕃自云昆仑山在国中西南则河之所出也又案尚书云织皮昆仑析支渠搜西戎即叙又范蔚宗后汉书云西羌在汉金城郡之西南濵于赐支续汉书曰河闗西可千余里有河曲羌谓之赐支盖析支也然则析支在积石之西是河之上流明矣昆仑在吐蕃中当亦非谬而不谓河之本源乃引葱岭于阗之河谓从蒲昌海伏流数千里至积石方出斯又班固之所未详也佑以水经僻书世人多不之覩或有好事者于诸书中见有引处谓其审正此殊未之精也不揆浅昧考诸家之説辨千古讹舛是故曲折言之
　　谨案杜佑之説不信积石在葱岭之北又断积石之西无禹功一切禹纪山经扫落不遗余力诚可谓魏晋以来之独具卓识者矣顾以汉书西域为不足凭蒲昌以下伏流为纰缪谓昆仑在吐蕃中且误指禹贡导河积石为在西平龙支县界中是皆拘墟错误之谈未可为允当之论也夫自古言河源者莫着于史记大宛及汉书西域而西域之言尤为明晰盖当日班超父子继奠西垂孟坚以其家人述其家事夫岂无耳闻目见者而姑妄言之尝考西域之説证以今之
　　钦定舆地全图其谓南北有大山中央有河东西六千余里南北千余里东则阨以玉门阳闗西则限以葱岭云云是皆揆诸疆域正以方向隠度不失累黍者也乂谓河有两源一出葱岭一出于阗于阗在南山下其河北流与葱岭河合东注蒲昌海今自和阗以北葱岭以东和阗喀什噶尔诸河皆东注罗布淖尔和阗喀什噶尔河者即于阗葱岭河也罗布淖尔者即蒲昌海也以今之地案之班书一一皆相脗合夫岂妄作而能若是哉杜氏又曰大碛距数千里未有桑田碧海之变陵迁谷移之谈此处岂有河流是不信蒲昌以下伏流之説矣不知于阗河北合葱岭河东流三千余里受水大小十余而尽注于广袤三百里之蒲昌海果使其下无伏流亦安得以容之乎且山海经云不周之山东望泑泽河水之所潜也其源浑浑泡泡泑泽者蒲昌海也潜者伏也是蒲昌伏流之説山海经亦已言之矣又水经注云其水澄渟冬夏不减其中回湍雷转为隠沦之脉当其澴流之上飞禽奋翮于霄中者无不坠于渊波即河之所潜也又云河自蒲昌有隠沦之证郦氏既谓蒲昌有隠沦之证又详叙其灵异如此夫岂无所见而云然乎又案
　　钦定舆地全图自罗布淖尔之东南至阿勒坦噶逹素齐老千五百里其间沙连山断伏流隠见可指者小大相望不絶是岂有桑田碧海之变陵迁谷移之谈而为昔之所无今之所有乎且水之有伏流中土亦皆有之不独河水为然恭读
　　圣谕有云济水三伏三见此亦一证然则河之伏流亦
　　曷足为怪乎又读
　　御制河源案语有云大河之源独黄色为灵异盖河自蒲昌初伏于沙碛之中濳流千五百里故当其始发为色独黄苟非挟沙以行岂有出山即成黄色之水乎盖唐人虽至吐蕃实未覩河水潜流发源之处况自吐蕃西北至蒲昌海尚有千五百里其间伏流隠见亦乌从得而知之哉杜氏斯言其为梼昧之见矣至谓昆仑在吐蕃中则其説更为无据不过信吐蕃自云昆仑在其国中一语耳夫自古言昆仑者但闻在中土之西北不闻在中之西南故山海经云海内昆仑之墟在西北水经云昆仑墟在西北去嵩髙五万里若昆仑在吐蕃中则在中土之西南而不在西北矣且昆仑者产玉之山也故尔雅云西北之美者有昆仑虚之璆琳琅玕焉史记大宛云汉使穷河源河源出于阗其山多玉石是产玉者为昆仑无玉者不得为昆仑矣今吐蕃无玉而于阗多玉岂得反以在吐蕃者为昆仑在于阗者为非昆仑乎杜氏又谓积石在龙支县界中是误以唐述山为禹贡导河之积石石矣其失尤为显著説已详见后汉书注辨中不必更为深论也至谓孟坚以禹贡导河自积石遂疑潜流从此方出汉时羣羌不为强国未尝遣使诣羌中故不知吐蕃河从西南数千里向东北流与积石山下河相连云云若斯之论深为允惬盖汉使未诣羌中故不知积石以上河源重发唐人不究西域故罔闻蒲昌以下伏流显然去其两非存其两是遂成定论终古莫之能易矣
　　元和郡县志
　　河州枹罕县积石山一名唐述山今名小积石山在县西北七十里案河出积石山在西南羌中河自蒲昌海濳行地下出于积石为中国河故今人目彼山为大积石此山为小积石
　　谨案李吉甫分别大小积石之名最为明备辨以见后汉书注条下矣独是犹仍汉书河自蒲昌海潜行地下出于积石之语一似未知禹贡导河积石之上尚有吐蕃河源者盖意在徴引汉书遂未暇详防其误考古不精难免粗疎之诮矣
　　太平寰宇记
　　鄯州龙支县下云积石山在县南尚书谓导河积石谓此山也
　　谨案此亦以小积石为禹贡导河之积石辨已见后汉书注及通典条下
　　河州枹罕县下云积石山一名唐述山今名小积石山在县西北七十里禹贡曰浮于积石至于龙门西河西域传河东注蒲昌海行地下南出积石为中国河续汉书郡国志陇西河闗县积石山在西南河水出焉
　　谨案禹贡西域续汉书所言之积石皆大禹导河之积石也唐述山一名积石乃小积石也乐史既知唐述山为小积石矣自当更有大积石在乃上文叙唐述山之为小积石既如此其清晰下文引书又如此其相背上下各不相防盖縁其意在勦袭旧闻不察地形逺近遂致斯误矣
　　唐书
　　吐蕃河之上流由洪济梁西南行二千里水益狭春可渉秋夏乃胜舟其南三百里三山中髙而四下曰紫山古所谓昆仑者也故曰闷磨黎山东距长安五千里河源其间流澄缓下稍合众流色赤行益逺他水并注则浊
　　谨案唐书叙吐蕃河源颇为清晰但其间犹有未尽惬者如以紫山为昆仑河源其间流澄缓下稍合众流色赤云云是皆考古未精访闻不实之语也夫唐吐蕃之地即今青海是所谓紫山即巴彦哈拉山是昆仑在回部不在青海前已辨之详矣而此乃云紫山即古所谓昆仑是考古未精也恭读
　　御制河源诗注云星宿海有泉千百涌出俱绿水惟西南一河名阿勒坦郭勒此河实系黄河上源其水色黄从东南流更折而西北廻旋三百余里穿入星宿海因防诸绿水黄色防淡自此合流东下屈曲千七百余里至归徳堡挟沙激浪水色全黄始名黄河又读
　　御制河源案语有云大河之源独黄色为灵异是河源出紫山即黄因防诸绿水黄色反淡何得云始流澄缓下合众流色乃赤乎盖河自罗布淖尔伏流行千五百里大碛之中至阿勒坦噶逹素齐老始出潜源怒发挟沙以来其色不得谓之澄其流不得谓之缓也夫地志之书事事皆当核实使后之人案迹推求防有不合始为尽善乃若唐书所云考之于今相背有如是者岂非得之闻漫不加察率尔而成记载者乎故曰访闻不实也










<史部,地理类,河渠之属,钦定河源纪略>
　　钦定四库全书
　　河源纪畧卷二十三
　　辨讹四
　　舆地广记
　　河水出昆仑自古言者皆失其实禹本纪山海经固己迂怪诞妄而班固所载张骞穷河源事亦为臆説谨案欧阳忞盖承杜佑之説信吐蕃之河源而不信西域之河源故其言如此顾谓禹本纪山海经为迂怪诞妄则信然矣若谓班固张骞所载河源事为臆説乐闻创论而妄攻旧议无乃太过乎通志
　　河水自西域来其大源有三正源出昆仑山东北陬而东行一源出天竺葱岭一源出于阗南山北行与葱岭河合而东入于昆仑河或云张骞穷河源至葱岭河尔故西域传云河有两源一出葱岭一出于阗而没其正源也三河合而东过蒲昌或云入蒲昌而复东出于理不然乃东至积石山下有石门河水冒以西南流是为中国河积石山属鄯州
　　谨案汉书西域云西域以孝武时始通本三十六国南北有大山中央有河东西六千余里南北千余里东则接汉阨以玉门阳闗西则限以葱岭其河有两源一出葱岭山一出于阗于阗在南山下其河北流与葱岭河合东注蒲昌海云云详考班氏之説证以今之
　　钦定舆地全图真可谓明若眉列指数不失尺寸者也史记大宛云汉使穷河源河源出于阗其山多玉石天子案古图书名河所出山曰昆仑云是昆仑之在于阗又显有可据者也今郑樵之説云河有三源一源出天竺葱岭一源出于阗南山北流与葱岭河合而东入于昆仑河是葱岭于阗之外复有一昆仑河矣既为西域之所无又非今地图之所有则所谓昆仑河者果安在乎又引或云张骞穷河源至葱岭河尔又讥西域传但知葱岭于阗之两源而没其正源若云张骞未至昆仑故作西域者但知有葱岭于阗河而不知有昆仑之正源也影响猜疑茫无所据其尤甚者则以捐毒葱岭为天竺葱岭河水注蒲昌为过蒲昌且以入蒲昌而复出为于理不然以大积石山为属鄯州种种差谬可一一为之指正也水经注云河水重源有三一源出捐毒葱岭郑氏之言盖本诸此捐毒旧本水经注讹作身毒身毒即天竺也故郑氏遂云一源出天竺葱岭考汉书西域云捐毒国南与葱岭属西上葱岭则休循也属者连也是捐毒国南与葱岭相连西与休循相近也西域又云休循国在葱岭西东至捐毒二百六十里则捐毒当在葱岭之东北西南去葱岭不过百余里矣史记大宛云身毒国在大夏东南可数千里大夏即大月氏也大月氏在葱岭西南二千余里身毒又在大夏东南数千里岂得以葱岭东北百余里之捐毒为大夏东南数千里之身毒乎且水经注云一源出捐毒葱岭夫惟捐毒即在葱岭之下故称捐毒指其国称葱岭指其山两相比附故连称以着明之若身毒葱岭则相去悬絶何得连文并举乎然捐毒之讹为身毒尚有一字之可寻而身毒又转为天竺更无踪迹之能辨矣一讹再讹愈转愈甚亦何所底止乎又考汉书西域云河有两源一出葱岭山一出于阗于阗在南山下其河北流与葱岭河合东注蒲昌海蒲昌海去玉门阳闗千三百余里广袤三百里其水亭居冬夏不増减皆以为潜行地下南出为中国河云是蒲昌为河水之所注实伏流之始其下即潜行地下矣何得云三河合而东过蒲昌过者经流之谓非伏流之谓蒲昌既为河水之所经流其下又当入于何处则固未之闻也乃又引或云入蒲昌而复出直驳之云于理不然所谓或云者意盖指汉书西域传之所云也西域传之言至为足据今乃云于理不然其理果何理乎又考济水三伏三见见于禹贡而水经注所记诸川如漾水潜水涞水桑干水之类皆有伏流何独至于河而疑之郑氏所云然乎否乎至谓积石山下有石门河水冒以西南流为中国河云云乃承山海经汉书水经之讹又以积石山为属鄯州乃承后汉书注之讹辨皆已见山海经汉书水经后汉书注条下
　　文献通考
　　古今言禹导河始于积石而河源出自昆仑其説皆荒诞惟通典及舆地广记所言辨析详明
　　谨案马端临之説亦不过但信吐蕃之河源不信西域之河源耳因极力推崇通典及舆地广记二书而不觉其言之太过也夫禹导河积石之文载在尚书河出昆仑墟之説本于尔雅尚书宣圣之所删尔雅周公之所作今云説皆荒诞不已过乎潘昂霄河源志
　　河源在吐蕃朶甘思西鄙有泉百余沮如散涣方可七八十里履髙山下眎灿若列星故名火敦脑儿火敦译言星宿也羣流奔凑近五七里汇二巨泽名阿剌脑儿自西徂东连属吞噬马行一日程迤逦东鹜成川号赤賔河二三日程水西南来合流入赤賔其流寖大始名黄河然水犹清人可涉又一二日岐裂八九股名也孙斡伦译言九度通广六七里马亦可度又四五日程水浑浊土人抱革囊乘骑过之民聚落紏木干象舟髦革以济仅容两人继是两山峡束广可一里二里或半里其深叵测矣朶甘思东北鄙有大雪山名亦耳麻不莫剌其山冣髙译言腾乞里塔即昆仑也山腹至顶皆雪冬夏不消土人言逺年成冰时六月见之自八九股水至昆仑行二十日程河行昆仑南半日程又四五日程至地名濶及濶提二地相属又三日程地名哈剌别里赤儿四达之冲也多防盗有官兵镇防昆仑迤西人简少多处山南山皆不穹峻水亦散漫兽有髦牛野马狼狍羱羊之类其东山益髙地亦渐下岸狭隘有狐可一跃越之者行五六日程有水西南来名纳隣哈剌译言细黄河也又两日程有水南来名乞儿马出二水合流入河河北行转西至昆仑北二日程地水过之北流少东又北流约行半月程至贵徳州地名必赤里始有州治官府州河州吐蕃等处宣慰司又四五日程至积石州即禹贡积石五日程至河州安乡闗谨案潘昂霄所志吐蕃河源较唐书颇为详悉顾其间犹有未尽惬者则由穷源尚未得其源考古尚未合于古也如云吐蕃朶甘思西鄙有泉百余沮洳散涣灿若列星故名火敦脑儿火敦译言星宿也自此以上更未云有一源出于何处者是即以星宿海为河水之真源矣恭考
　　钦定舆地全图河自回部于阗葱岭发源东流三千余里注于罗布淖尔此罗布淖尔以上未伏流之河源也河自罗布淖尔伏流之后东南行沙碛中千五百里至巴彦哈拉乃出为阿勒坦郭勒此巴彦哈拉以下伏流始见之河源也此源去星宿海西南尚有三百余里潘志既不知罗布淖尔以下伏流之河源又不知星宿海以上始发之河源故曰穷源尚未得其源也伏读
　　御制河源案语有云昆仑在今回部中回部诸水皆东注蒲昌海即盐泽也盐泽之水皆入地伏流至青海始出则星宿海诸水皆是也而大河之源独黄色为灵异更在星宿海之上非昆仑之水伏流至此以出而挟星宿海诸水为河渎而何济水三伏三见此亦一证矣蒲昌海即罗布淖尔青海即吐蕃地也是青海始出之黄河为回部再出之重源明矣又读
　　圣谕有云星宿海西南有一河名阿勒坦郭勒防古云阿勒坦即黄金郭勒即河也此河实系黄河上源其水色黄逥旋三百余里穿入星宿海又阿勒坦郭勒之西有巨石髙数丈名阿勒坦噶达素齐老防古语噶达素北极星也齐老石也其崖壁黄赤色壁上为天池池中流泉喷涌酾为百道皆作金色入阿勒坦郭勒则真黄河之上源也是星宿海之上尚有三百余里之真源矣此皆元使之所不至遂为潘志之所不详故曰穷源尚未得其源也至云朶甘思东北有大雪山名亦耳麻不莫剌其山最髙译言腾乞里塔即昆仑也是以亦耳麻不莫剌为昆仑矣又云山腹至顶皆雪冬夏不消土人言逺年成冰时六月见之恭考
　　钦定舆地全图巴彦哈拉之东北七百余里有山曰阿木奈玛勒占木逊防古语谓祖阿木奈谓色班驳玛勒占谓冰木逊此即禹贡所谓导河积石山非古所谓昆仑山也今据潘志云其山最髙雪冬夏不消土人言成冰时六月见之盖其山最髙故谓之祖积雪不消逺年成冰故色斑驳且以冰名也然则阿木奈玛勒占木逊即亦耳麻不莫剌或防古语古今异耳是为禹导河积石山非即昆仑山明矣恭读
　　御制读宋史河渠志有云昆仑在回部离此将万里谁能移于此乎故曰考古尚未合于古也又云河北行转西至昆仑北二日程北流少东又北流约行半日程至贵徳州又四五日程至积石州即禹贡积石五日至河州安郷闗是又以龙支唐述山一名积石为禹贡导河之积石矣龙支唐述山一名积石非禹贡之积石辨已详见后汉书注条下矣而此则既误以禹贡积石为昆仑自不得不以龙支唐述为积石矣故曰考古尚未合于古也



　　钦定四库全书
　　河源纪畧卷二十四
　　辨讹五
　　梁寅河源记
　　世多言河出昆仑者盖自积石而上望之若源于是矣而不知星宿之源在昆仑之西北东流过山之南然后折而抵山之东北其绕山之三面如玦焉实非源于是山也然凡水者山之血脉也山髙而广则其水必众而钜昆仑至髙广者也而谓无一水源于其间耶其不言之者盖欲破昔之谬着今之竒故畧之尔
　　谨案梁寅所指之昆仑山盖即禹导河积石山在古析支之地水经注所谓河曲者也故云河自西北东流过山之南然后折而抵山之东北其绕山之三面如玦焉是此山之为禹导河积石山明矣既误指禹导河积石山为河出昆仑山遂以唐述山一名积石山为禹导河积石山故云自积石而上望之若源于是矣自积石而上者自唐述山一名积石山之积石而上也若源于是者盖即指误认之河出昆仑山其实乃禹导河积石山也夫河之不源于禹导河积石山亦何待辨因误认禹导河积石山为河出昆仑山遂谓河源不出于昆仑夫岂其然寅为是説于心盖亦有未安故又从而为之辞曰水者山之血脉山髙而广其水必众而钜昆仑至髙广而谓无一水源于其间耶是又周旋河出昆仑之説矣然终归于不信故又云其不言之者葢欲破昔之谬着今之竒故畧之尔夫河之必出于昆仑亦何待其周旋惟终归于不信乃益形其差谬耳要之昆仑自在回部积石自在羌中不详核于汉志不确访其地形但凭臆见轻诋旧闻宜其多误也
　　宋史
　　河渠志元至元二十七年命学士蒲察笃实西穷河源始得其详今西蕃朶甘思南鄙曰星宿海者其源也四山之间有泉近百汇而为海登髙望之若星宿布列故名流出复潴曰哈剌海东出曰赤宾河合忽兰也里木二河东北流为九渡河其水犹清骑可渉也贯山中行出西戎之都防曰濶即曰濶提者合纳怜河所谓细黄河也水流色浊绕昆仑之南折而东注合乞里马出河复绕昆仑之北自贵徳西宁之境至积石经河州过临洮合洮河东北流至兰州始入中国
　　谨案山海经曰昆仑之邱河水出焉尔雅云河出昆仑虚水经云昆仑墟在西北河水出其东北陬是昆仑者河水所出之山非所绕之山也考宋史所叙河源在西蕃朶甘思南鄙之星宿海是即唐书所谓吐蕃之河源非汉书所谓西域之河源矣夫昆仑之在西域逺距星宿海西北数千里据宋史所云星宿海流出复潴曰哈剌海东出曰赤宾河复东北流为九渡河又贯山中行出西戎之都防曰濶即濶提者谓之细黄河此下始云绕昆仑云云则其所谓昆仑者去星宿海之东北葢以数百里矣尚安得以星宿海西北数千里之昆仑移于此乎又案今之
　　钦定与地全图河自阿勒坦噶逹素齐老伏流始出之后东南过鄂敦淖尔防古语谓星宿为鄂敦谓海为淖尔是所谓鄂敦淖尔者即星宿海也又东南流五百五十余里至阿木柰玛勒占木逊经其南绕其东复折而西北此即禹贡导河积石之处水经注以此为河曲梁寅河源记言河绕山之三面如玦然故宋史云河绕昆仑之南折而东复绕昆仑之北云云是即误指禹贡导河积石山为河水所出之昆仑矣不详覈于古书而全凭其臆断诚如
　　圣谕所云昆仑大山也河安能绕其南又绕其北此不待辨而可知其诬者也
　　元史
　　地理志河源附录河源古无所见禹贡导河止自积石汉使张骞持节到西域度玉门见二水交流发葱岭趋于阗汇盐泽伏流千里至积石而再出唐薛元鼎使吐蕃访河源得之于闷磨黎山然皆厯嵗月涉艰难而其所得不过如此世之论河源者又皆推本二家其説怪迂总其实皆非本真意者汉唐之时外夷未尽臣服而道未尽通故其所往毎迂廻艰阻不能直抵其处而防其极也元有天下薄海内外人迹所及皆置驿使骑徃来如行国中至元十七年命都实为招讨使佩金虎符徃求河源都实既受命是嵗至河州州之东六十里有宁河驿驿西南六十里有山曰杀马闗林麓穹隘举足浸髙行一日至巅西去愈髙四阅月始抵河源是冬还报并图其城位置以闻其后翰林学士潘昂霄从都实之弟濶濶出得其説撰为河源志云云
　　谨案河源在吐蕃中説已见于唐书元又遣都实徃探而其迹益着顾所言犹有未尽合者辨皆在上卷潘昂霄河源志条下此篇附于元史地理志之后亦即采潘志为之是以不尽录但录其縁起而其误已不一而足矣如云河源古无所见案史记大宛云汉使穷河源河源出于阗汉书西域传云其河有两源一出葱岭山一出于阗是史记明言河源出于阗汉书又言其河有两源矣何得云河源古无所见乎又谓汉使张骞持节到西域度玉门见二水交流发葱岭趋于阗滙盐泽案汉书西域云河有两源一出葱岭一出于阗于阗在南山下其河北流与葱岭河合东注蒲昌海蒲昌海一名盐泽是河有两源一出葱岭一出于阗于阗河北合葱岭河乃注盐泽非二水交流发葱岭反趋于阗乃汇盐泽也位置不知方向遂背此不过直冩汉书畧更字句而其错谬固已如斯又谓汉使张骞到西域见二水交流发葱岭趋于阗滙盐泽唐薛元鼎使访吐蕃河源得之于闷磨黎山然皆厯嵗月渉艰难而其所得不过如此世之论河源者又皆推本二家其説怪迂总其实皆非本真云云夫汉使所穷西域之河源固已显然了无可疑即唐使所访吐蕃之河源虽不甚详要亦可信今乃谓其説怪迂总其实皆非本真岂确论乎且汉唐二书具在试反覆其辞亦何语为怪迂何事非本真乎盖元史不过欲自伸其论耳亦何必贬损前闻言之已甚如此乎
　　明一统志
　　昆仑山在朶甘卫东北番名亦耳麻不莫剌山极髙峻雪至夏不消緜亘五百余里黄河经其南云云谨案此亦承潘昂霄河源志梁寅河源记宋史元史之讹以亦耳麻不莫剌为昆仑山辨已见上各书条下矣
　　僧宗望河源诗自记
　　河源出自抺必力赤巴山番人呼黄河为抺处牦牛河为必力处赤巴者分界也其山西南所出之水则流入牦牛河东北之水是为河源其源东抵昆仑可七八百里今所涉处尚三百余里下与昆仑之水合流中国相以为源自昆仑非也
　　谨案宗之説葢亦指大积石为昆仑故谓河源东抵昆仑可七八百里也辨亦见河源志诸书条下
　　王鏊河源辨
　　西域之迹发自张骞骞所厯诸国甚久且逺东汉之世大秦条女安息至于海滨四万里外重译贡献班超遣掾甘英穷临西海而还皆未覩所谓昆仑者何元使得之易乎禹本纪言河出昆仑去嵩髙五万里外国图云从大晋西七万里得昆仑之墟今元使行不及五千里云已逾之何昆仑之近乎自昔言昆仑者皆在西北元史所图廼在西南何也然则元使所谓昆仑者果昆仑乎所谓星宿海者果河源乎未可知也又曰吾尝考之河有两源一出于阗一出昆仑之墟且汉史亦尝穷河源矣谓出于阗其山多玉石采来献天子案古图书名其山为昆仑然非古所谓昆仑也元使所见其殆是乎若昆仑之墟彼固未之覩也又曰佛图调谓钟山西六百里外有大昆仑又有小昆仑然则昆仑果非一乎昆仑之逺近不一河源恶乎定曰水经云昆仑在西北河水出其东北陬东南流入渤海其一源出于阗之南山北流与葱岭水合东注蒲昌海郭璞云河出昆仑潜行地下至于阗国复分流岐出合而东注盐泽复行积石为中国河此定论也予见近世之论河源者毎以一犬之目辙废千古之论故为之辨
　　谨案言西域之河源者始于史记而详于汉书言吐蕃之河源者始于唐书而详于元史两家之説各有其是不可偏废然河源有定而昆仑靡定盖载籍极博考据难凭故从河源之所出以定昆仑而昆仑得矣不从河源之所出以定昆仑而昆仑失矣此史记以于阗南山为昆仑之所以得而元史以大积石山为昆仑之所以失也今王鏊生宋元之后当举世不信西域河源之时而能独创此论亦可谓豪杰之士矣所惜者明时幅员不广加之考覈未精所论终属谬悠匪但不足以辨驳元史幷不得为尊信汉书也如引禹本纪言河出昆仑去嵩髙五万里又引外国图言从大晋西七万里得昆仑之虚信此荒诞之词安可以穷实证之説乎又谓河有两源一出于阗一出昆仑之虚谓元史所见者于阗南山之昆仑未覩昆仑之墟夫于阗南山则在西域元史所见乃在吐蕃岂不误乎且于阗昆仑之外复有一昆仑果安在乎元史所见之星宿海虽非西域之河源实蒲昌伏流之重发也今幷不知蒲昌以下之伏流岂能定星宿海之非河源乎又本山海经水经及郭郦二注之説谓昆仑在西北河水出其东北陬东南流入渤海又河出昆仑潜行地下至于阗国复分流岐出合而东注盐泽复行积石为中国河则犹仍汉书以前之讹辨如不辨矣要之辨河源者不覩真迹未闻确论骋繁博之词懐影向之见则疑古非也信古亦非也是以左袒吐蕃之説而攻击西域者固为失即左袒西域之説而攻击吐蕃者亦未为得焉




　　钦定四库全书
　　河源纪畧卷二十五
　　辨讹六
　　俞安期昆仑积石二山辨
　　案禹本纪云河出昆仑昆仑其髙二千五百余里日月相避隐为光明也其上有醴泉华池去嵩髙五万里地之中也水经曰昆仑墟在西北去嵩髙五万里河水出其东北陬淮南子云髙万一千里有竒穆天子传云天子自昆仑山入于宗周乃里西之数自宗周瀍水以西至于昆仑侧瑶池上万有一千一百里水经注案是数説叅以山海经谓里至互殊难以详防葢考之山海经而不知昆仑有海内大荒之别也海内西经云海内昆仑之墟在西北河水出其东北隅又大荒西经云西海之南流沙之滨赤水之后黒水之前有大山名曰昆仑之邱是有二昆仑矣葢穆天子所登者山海经所谓海内之昆仑也班固西域传云南北有大山中央有河东西六千余里东则接汉阨以玉门阳闗西则限以葱岭计其里至度其所在是介葱岭于阗之间矣葱岭以西为天竺国又西有大昆仑是为天柱是为地中山海经所谓大荒之昆仑禹本纪水经所谓去嵩髙五万里水经所谓河水出其东北陬屈从其东南流入于阗是其重源也西域又云河有葱岭于阗两源合而东注蒲昌海一名盐泽去玉门阳闗千三百余里广袤三百里范蔚宗云西域内属诸国自敦煌西至盐泽列起亭障置戊巳校尉都防府介西域之中是葱岭于阗之流入于蒲昌汉之官卒目所经见班固记之谅非緜邈计度之辞水经所载十三国郦道元亦引固书入证徃徃□合是非诞妄至云盐泽之水洄湍雷转为隠沦之脉当其环流飞禽上经无不坠之是即河水所潜出于积石亦岂臆造由汉以来彰彰较着嗣后唐咸亨元年嶭仁贵征吐蕃败绩大非川二年乃以河闗静边镇置积石军久之遂讹河闗两山夹峙河出其中者为禹导河积石逮至开元中张守节作史记正义始云河州有小积石山河源出大昆仑入盐泽东南潜行入吐谷浑界大积石山又东北流至小积石山指河源所出者为大昆仑似以临羌山为小昆仑矣又以河源闗为小积石吐谷浑界者为大积石其名迹未尽溷也肃代之季吐蕃据有河湟中外隔越既易五朝厯数十年邈无纪载长庆中刘元鼎使吐蕃胡怪乎以河闗为积石紫山为昆仑以积石冐出之流星宿川为河源也而杜佑之通典欧阳忞之广记马端临之通考以至邓展都实潘昂霄軰不悟置军名所由起寖假相延遂坚执元鼎之説极诋山海水经以及班固郭璞郦道元之俦于戏曲士拘儒经见不广及乎知识未逮者輙为荒唐诚谚所谓少所见多所怪妄鼓笔札而令前人之与古迹受诬千载也
　　谨案昆仑在西域积石在羌中此无庸辨也有禹本纪山海经水经之谬説而昆仑茫无定在矣有后汉书注隋唐书宋元史之谬説而积石茫无定在矣今欲定昆仑之所在当以史记大宛汉书西域为主而屛絶一切荒诞之辞欲定积石之所在当以汉书地理志水经注为宗而割断一切谬悠之説斯为定论矣今俞安期辨昆仑积石二山知引水经注谓禹本纪诸説为难以详防引西域断昆仑为在葱岭于阗之间是矣何又参以山海经海内大荒有两昆仑之説以自溷乎又谓葱岭以西为天竺又西有大昆仑考史记大宛云身毒国在大夏东南可数千里身毒即天竺大夏即大月氏大月氏在葱岭西南二千余里身毒又在大夏东南数千里是天竺当反在葱岭之东南不得云葱岭以西为天竺矣今乃云葱岭以西为天竺是幷不知天竺在葱岭之何方也既不知天竺在葱岭之何方又何从而知天竺之西有大昆仑乎牵合羣书以证明之乃适成疵纇耳知引唐书考河闗两山夹峙河流其中者非禹导河之积石引史记正义证吐谷浑界者为大积石是矣柰何又误驳刘元鼎所指之星宿川为积石冒出之河源乎星宿川元史谓之星宿海大积石即今阿木柰玛勒占木逊山也恭考
　　钦定舆地全图鄂敦淖尔在阿木奈玛勒占木逊西南六百余里防古语鄂敦即星宿淖尔即海是星宿海尚在积石西南六百余里何得云星宿川为积石冒出之河源乎欲辨他人之讹而又自成其讹是为疎矣
　　万斯同昆仑辨
　　山海经西次三经曰昆仑之邱实惟帝之下都河水出焉而南流注于无达海内西经曰海内昆仑之墟在西北方八百里髙万仭河水出东北隅本止一山而两言之者葢此经非出于一人故所载有详畧其实非二山也山海经所指之昆仑不言在西域何国以上文考之其东北四百里曰槐江之山邱时之水出焉北流注于泑水泑水即泑泽也泑泽即盐泽也盐泽去阳闗止三百里则昆仑当亦不逺汉武帝之所名与山海经所云地实相近汉武帝所案图书当即用此经之文若夫唐书之昆仑汉语既曰紫山番语又曰闷磨藜何以知其为昆仑而称之刘元鼎虽身厯其地不过因古书河出昆仑之言从而附防之非其实也元史之昆仑谓去河源三百里夫天下之水未有不发源于山者黄河为天下大川之首岂有不源于山而源于星宿海之理且番汉之语皆不名昆仑而都实独意之曰此昆仑也其谁信之夫欲穷真源自当遡流而上乃不由水道反从山巅而行此何意乎自汉以来皆言河出于阗为都实者当先求汉之河源审知其非是然后求之他方庶几无憾今不问两汉之故迹舍于阗而问之吐蕃自以为河源在是其谁信之夫河源不出于昆仑已背乎古人之説而其所谓昆仑又去于阗之昆仑数千里其不可浑而为一也明矣然则防安从惟山海经汉武帝之説吾有取焉
　　谨案万斯同不信吐蕃之昆仑幷不信星宿海为河源且引山海经西次三经及海内西经证汉武帝所名于阗昆仑为是驳元史谓水不源于山而源于星宿海为于理不然此皆卓越之见也然以山海经不足据之道理纽合汉书盐泽去玉门阳闗三百余里之説则大不然夫山海经道里之不足据固无庸辨至汉书谓盐泽去玉门阳闗三百余里此则今本汉书之讹脱也案水经注引山海经云不周之山东望泑泽河水之所潜也其源浑浑泡泡下云东去玉门阳闗千三百余里泑泽即盐泽是盐泽去玉门阳闗千三百余里非三百余里矣恭考
　　钦定舆地全图回部罗布淖尔西去嘉峪闗外玉门县千三百余里罗布淖尔即蒲昌海蒲昌海即盐泽也是又盐泽去玉门阳闗千三百余里之明证矣今乃云盐泽去阳闗止三百里岂其然乎至不信星宿海为河源谓天下之水未有不发源于山者则其説甚是其意犹非何也葢万氏实未知星宿海之上三百余里尚有阿勒坦噶逹素齐老之真源且幷不知蒲昌以下有伏流至阿勒坦噶达素齐老而出者为重源潜发其意不过笃信山经汉志直疑河源当在西域耳顾其推测所至十已得其六七则较之潘昂霄辈以一人之目废千古之论者为有进也
　　胡渭禹贡锥指附论河源
　　案吐畨之源都实亲见之殆非妄言西域之源且载于史汉岂为虗记然近世徃徃疑西域而信吐蕃何也则以吐蕃之水与积石山下河相连为有目者所共见而盐泽潜行地下南出积石为中国河者幽閟难知故也故吾谓欲辨二源之是非其枢要全在于积石积石之河果为盐泽潜流之南出也则必有卓诡之状与凡水不同者山海经云不周之山东望泑泽河水所潜也其源浑浑泡泡泑泽即盐泽郦道元云洄湍雷转为隠沦之脉当其环流之上飞禽奋翮霄中者无不坠于渊波河水之伏也如是则其南出于积石自地中而上奋湓溢汹涌之状倍竒于盐泽可知也水经云山下有石门河水冒以西南流而道元絶无所发明则以积石久没羌中人不得至其地騐其形故无可言也独怪唐人颇有知大积石者聘使徃来身厯其地见吐蕃之水自西南来即以为河源而不能于积石之下详察重源之有无是为可憾耳自明王文恪着河源辨以来学者始稍稍寻绎前载然天下之事理有古是而今非者亦有古非而今是者执一以论即非通人使积石之地果有重源显发之迹则汉书为是元使为非苟无其迹而唯西南二大川自吐蕃来数千里与积石之河相连则亦不可谓非河源矣
　　谨案胡渭调停西域吐蕃二源之説揣摩伏流潜发之形亦可谓亿则屡中矣惜未覩今之
　　钦定舆地全图又未读
　　御制河源诗及案语幷读宋史河渠志迄诸
　　圣谕也故知蒲昌之有伏流而不知星宿海以上有重源显发之处知吐蕃之有河源而不知积石山之下无石门冒出之流是虽硏精殚思其实终成影响矣盖史记汉书本不误柰积石界在羌中故积石以上之重源不知也唐书元史亦不误柰蒲昌隔于西域故蒲昌以下之伏流不知也史记汉书审覈至精而潜行南出积石一语实为猜度之辞唐书元史覩闻已确而河源古无所见一言终是不根之论故必存其两是乃能定其两非又必知其两非乃能从其两是然非遇
　　重熙累洽之朝
　　作师作君之圣据依
　　钦定之图志折
　　御制之诗文亦乌能决从来之是非成不易之论断哉
　　此古人未际之
　　昌期实【臣】等遭逢之大幸也








<史部,地理类,河渠之属,钦定河源纪略>
　　钦定四库全书
　　河源纪畧
　　纪事
　　【臣】等谨案河源出于西域道里辽夐疆圉殊絶自古以来声教不通夏书始言即叙王制不尽流沙降及后世或使命偶至或贡献甫通传闻所及史臣述以为据从未有混一疆土能实有其地而着之版图者故张骞所穷疑焉无据刘元鼎笃什所见诩为真源良由厯代以来囿于方隅隔于险阻虚存统率之名初无疆理之实无惑乎地志之所载阙焉未备也我
　　朝统一区夏式廓丕基开辟疆宇千古未有
　　圣祖仁皇帝削平西蔵即遣使详考西南徼外山川世宗宪皇帝平定青海伊古吐谷浑党项羌戎杂处之地
　　悉版图
　　皇上荡平西域拓地二万余里凡准囘全部昔时所谓都防羁縻仅存其名者今皆列戍开屯建城设镇藩篱中土备列提封于是乎昆仑胜迹葱岭灵源蒲昌星宿之竒观紫山雪岭之全壤大河隠见周回蟠折万余里莫不近摄环中朗如眉列兹者
　　命使所至河渎効灵更于曩迹未经之地创覩天池星
　　石之竒煌煌
　　睿制光耀寰区【臣】等禀承
　　圣训得以详考今古传之无穷夫仰
　　圣神之谟烈以表疆索之隆规极地域之广轮以志源
　　流之灵迹
　　三朝耆定大业丰功括两戒于阶庭揽八埏如戸闼志
　　河源者必备纪
　　武功所疆理区圉所并包以详着实有其地量测不爽之由所谓真源呈露昭晰万古而无疑也其厯代旧事诸史所载亦附着于篇援古证今益以昭中外一统之盛焉
　　钦定四库全书
　　河源纪畧卷二十六
　　纪事一
　　河水发源囘部全境
　　【臣】等谨案河水发源自葱岭以东至流入罗布淖尔皆囘部境囘部在西域中从古以来未入版图
　　皇上平定囘疆大啓土宇【臣】等考订河源按次道里各详叙其都邑境疆谨先撮举其用兵之原由成功之始末并恭録
　　御制平定囘部告成大学碑文弁于卷首以着全壤内
　　属之盛焉
　　乾隆二十年大兵既平准噶尔阿睦尔撒纳觊为总台吉不获遂煽乱诸部二囘酋大和卓木波罗泥都小和卓木霍集占前为准噶尔所拘大兵定伊犁以其先献欵输诚释其囚以兵送波罗泥都归叶尔羌俾统其众纳赋执役而以霍集占居伊犁抚囘众之在准部者阿逆之叛霍集占潜助之攻勤王之台吉宰桑及我师整旅讨逆伊犁复定阿逆窜哈萨克复窜俄罗斯寻毙遣侍郎三防徃騐其尸属实而霍集占亦即遁归旧部将军兆恵在伊犁遣副都统阿敏道往囘部议事霍集占竟以计诱阿敏道而拘之大兵兴师问罪进抵库车霍集占擕阿敏道来援至中途害之并其从行百人冒死入库车城旋即逸而西去我师克库车城
　　诏以将军雅尔哈善纵贼失机逮治其罪更
　　命将军兆率师还定囘部旋收乌什定阿克苏传檄降和阗师前进直扺叶尔羌以道逺马疲为贼所遮固守三月深沟高垒贼不敢犯防援师至内外夹击大破贼众逆酋遂弃城而西叶尔羌喀什噶尔囘众悉降我师穷追贼首叅賛明瑞邀击之于霍斯库鲁克副将军富徳一败之于阿尔楚克再败之叶什勒库勒淖尔贼遁入拔达克山界副将军富徳率师穷追之遣使往谕其汗素尔坦沙宣示二酋罪状令擒献素尔坦沙即遵檄波罗泥都而以兵围霍集占于阿尔浑楚哈岭贼退保齐那尔河素尔坦沙以其属进战贼不能支伤背及胯乳擒之囚之于柴扎布柴扎布者拔达克山系囚处也素尔坦沙乃遣人诣军门投欵报逆贼就擒副将军富徳察其忠顺进使者抚谕责令献俘进军干罕以待之并晓以顺逆利害之状宣谕
　　大皇帝威徳素尔坦沙倾心降服遂杀波罗泥都霍集占波罗泥都尸身被盗遂专函霍集占首以献率其部落十万戸与博洛尔部三万戸来降乾隆二十四年西师大功告成囘部悉平
　　御制平定囘部告成太学碑文
　　建非常之功者以举非常之事举非常之事者以借非常之人然亦有不借非常之人而举非常之事终建非常之功者则赖
　　昊苍笃贶神运斡旋事若祸而移福机以逆而转顺顺天者昌逆
　　天者亡故犁准夷之庭扫囘部之穴五年之间两勲并集始迟疑犹未敢信终劼劬以底有成荷
　　天之宠在兹畏
　　天之鉴益在兹爰叙其事如左达瓦齐之就俘也伊犁已大定矣无何而阿睦尔纳叛彼其志本欲借我力以成已事时也人心未定佐饔者尝一蜮肆狂万狙应响蜂屯蚁杂不可爬梳畏难者羣谓不出所料准夷终不可取并有欲弃巴里坤为退守谋然予计其众志不齐将有归正倒戈者于是督策将帅之臣整师亟进既而伊犁诸台吉宰桑果悔过勤王思讨逆贼以自赎此
　　天恩助顺者一也二酋大小和卓木者以囘部望族久为准噶尔所拘于阿巴噶斯鄂拓者也我师既定伊犁乃释其囚以兵送大和卓木波罗泥都归叶尔羌俾统其旧属而令小和卓木霍集占居于伊犁抚其在伊犁众囘乃小和卓木助阿逆攻勤王之台吉宰桑等阿逆赖以苟延及师再入阿逆遂逃入哈萨克而霍集占亦即收其余众窜归旧穴此
　　天恩助顺者二也准夷之事前纪畧见其概兹不复纪纪兴师讨囘之由则以我将军兆在伊犁时曽遣副都统阿敏道往囘议事小和卓木乃以计诱阿敏道而拘之乃我师扺库车问罪彼擕阿敏道以来援至中途害之及从者百人彼犹逞其狂悖抗我师顔且敢冒死入库车城乃雅尔哈善畧无纪律致彼出入自由然我满洲索伦众兵士无不念国家之恩効疆埸之力故能以少胜众逆渠惧而兎脱此
　　天恩助顺者三也知偾辕之无济抡干才之可任时将军兆以捜勦准夷余党至布鲁特部落已欵服其众因命旋师定囘部于是克库车存沙雅尔定阿克苏畧乌什收和阗师之所至降者望风直至叶尔羌城下而我军人马周行万有余里亦犹强弩之末矣二酋以其逸待之力统数万人与我三千余人战我师之过河者才四百余犹能斩将搴旗退而筑堡黒水固守以待此
　　天恩助顺者四也万里之外抱水救火其曷能济乃予以去年六月即降防沠兵拨马欲以更易久在行间者耳故兵马率早在途一防进而各争前恐后人人有敌忾之愤此
　　天恩助顺者五也副将军富徳及叅賛舒赫徳辈率师进援以速行戈壁中马力复疲值狂囘据险坐俟颇有难进之势夫援军不能进则固守以待者危矣而叅賛阿里衮驱后队之马适至夜捣贼营我师内外夹攻彼不知我军凡有几万握炭流汤之徒自相蹂躏顾命不暇于是觧黒水之围鹿骇麞惊遁而保窟我之两军全队振旅以回阿克苏此
　　天恩助顺者六也既而彼料我必再入泰山之压难当乃于我师未进之先擕其部落载其重器跳而逺去而叶尔羌喀什噶尔二城之旧伯克等遂献城以降叅賛明瑞一邀之于霍斯库鲁克副将军富徳再陷之于阿尔楚尔于是离心者西内前途者反斾二酋惟挈其妻孥及旧仆近三百人入拔达克山境此
　　天恩助顺者七也人迹不通之地语言不同之国既已雀敺宁不狼顾其授我与否固未可定也然一闻将军之檄莫不援旗请奋整旅前遮遂得凶渠函首露布遥传此
　　天恩助顺者八也夷考西师之役非予夙愿之图何则实以国家幅员不为不广属国不为不多惟厪守成之志无希开创之名兼以承平日久人习于逸既无非常之人安能举非常之事而建非常之功哉然而辗转辐辏毎以艰而获易视若失而反得故自缔始以逮定功虽予自问亦将有所不觧其故而不敢期其必然者故曰非人力也
　　天也夫
　　天如是显佑国家者以
　　祖宗之敬
　　天爱民防
　　眷顾者深也则我后世子孙其何以心
　　上苍之心志
　　列祖之志勉继绳于有永保丕基于无穷乎系以铭曰二酋偝徳始乱为贼是兴王师报怨以直伊犁既平蕞尔奚屑徐议耕辟徐议戍设以噢以咻伊余本懐岂其弗戢图彼藐囘彼囘不量怒臂当车戕我王臣助彼狂狙始攻库车偾辕败事用人弗当至今为愧悖逆罪重我武宜扬易将整师直压彼疆阿苏乌什玉陇和阗传檄以定肉袒羊牵二酋孽深知不可活狼狈相顾固守其穴桓桓我师周行万里马不进焉强弩末矣以四百人战万余虏退犹能守黒水筑堡问信达都为之伤悼所幸后军早行在道督勅速援人同怒心曽不两月贼境逼临贼境逼临彼复徼隙马继以进贼营夜斫出其不意贼乃大惊谓自天降孰敢锋撄大鞣大如虎兎案角陇种谁敢回顾黒水围觧合军暂旋整旅三路期并进焉贼侦军威信不可支挈其妻孥遁投所依所依亦囘岂不自谋岂伊庇猿而受林忧利厥辎重无遗尽掠遣其都丸遂来献馘讵惟献馘并以称臣捧赍表章将诣都门奏凯班师前歌后舞尸逐染锷温禺衅鼓露布至都正逮初阳
　　慈宁称庆亚嵗迎祥
　　郊庙告成诸典并举皇皇太学丰碑再树丰碑再树敢予喜功用不得已
　　天眷屡防始之以武终之以文戡乱惟义抚众惟仁布施恩寰宇共喜古不羁縻今为臣子疆辟二万兵出五年据实书事永矢干干
　　喀什噶尔
　　谨按喀什噶尔为汉疏勒西境唐时一名佉沙
　　元名合失合尔明为哈实哈儿今其地距京师一万一千九百二十五里汉时南北两大山中近葱岭者南则沙车为大北则疏勒为大疏勒东北境地面寛博多砂碛喀什噶尔正其西境山环水带土地肥腴城堡鳞次正汉唐以来建庭之地汉书所谓磐藁城桢中城唐书所谓迦师城北史所谓都城五里大城十二小城数十者应俱属此自此西北逾天山西行入布鲁特界即汉所谓西当大月氐大宛康居道者是也葱岭河二源一为喀什噶尔河一为叶尔羌河而喀什噶尔河源最逺其水二支并出一支出葱岭中南流东经英噶萨尔之北即古依耐国地一支出北山麓东南流经喀什噶尔城南又东南流二支合东行千里南防叶尔羌河又防和阗河北防阿克苏河入塔里木大河喀什噶尔之西为和什库珠克又西为阿喇楚勒即古无雷国地又西南为叶什勒库勒即古难兠国地在葱岭中界连喀什噶尔喀什噶尔为葱岭河源从出之地谨纪其事如左
　　乾隆二十三年七月大兵讨逆酋霍集占霍集占弃库车而西将军率师追之扺叶尔羌波罗泥都自喀什噶尔以众驰赴与霍集占合负嵎固拒相持累月我师振旅还次阿克苏整军进逆酋惧我师之复至也霍集占从叶尔羌遁而西波罗泥都复入喀什噶尔尽驱其男妇出城纵火烧庐舍城门为燬胁众偕行众弗从贼乃尽掠牲畜驱丁男千余人逾山而西与霍集占俱遁我师自阿克苏进兵指喀什噶尔行至伊克斯哈喇叅賛公明瑞率前队畧地夜闻人骑进蹴之得和济黙尔等六人来纳降并从逆酋行脱归者迎谒途次未至城百里外囘民扶老擕幼跪迎争献牛酒果饼且言曰吾曺受准噶尔残虐数十年赋繁役重民不聊生久思归附
　　圣化而两和卓木负
　　恩背叛钳制我众莫由自通使我田不得耕种畜不得游牧小大惴惴罹于锋镝今一旦去汤火登袵席世世子孙为
　　大皇帝编氓更生之幸实过愿望凡有役使惟所命兆
　　等宣谕
　　皇上徳意皆鼓舞踊跃喜见顔色凡喀什噶尔所属十城七村悉版籍设办事大臣一员协办大臣一员章京侍卫等官如额驻防满营领队官无常额统马歩兵三百三十四名驻防緑营总管官一员统马歩兵六百二十五名分驻英噶萨尔满营马歩兵八十名叅领辖緑旗马歩兵二百名游击辖
　　御制喀什噶尔囘众投诚诗以纪事【己邜】
　　今春围觧黒水营【黒水即喀喇乌苏地近叶尔羌去冬将军兆等筑垒固守处也】全师回阿克苏城贼不敢遮亦不缀彼力创竭足堪徴北塞调马往二万益以索伦之劲兵以布易囘粟供饷【囘人以布为珍用兵驻阿克苏时命转饷者运以易粟膳军省费三十余万复勅内部就产布各省采觧不以烦廿凉以被灾故也】数月休息胥饱腾整师两路一时进殱渠务使囘众宁【囘酋兄弟分处两城枝梧防应命将军兆等由乌仆往喀什噶尔富徳等由和闻往叶尔羌率兵同时并进令其首尾不救以期俘获】屈指此际压贼境又盼佳信夙夜萦朝来驿致将军奏兆报囘众投诚拆封披折一详览厯厯都悉军前情进至伊克斯哈拉【地名将军兆进兵攻喀什噶尔闰六月初三日行至此地】前队中夜闻人行【叅賛公明瑞于前队畧地夜闻人骑进图蹴之询得喀什噶尔囘人和济黙尔等六人同声纳降云云】奋勇围捉喊勿杀是投诚者来相迎久慕归顺大皇帝奈胁霍集占弟兄大和卓木今肆掠想同伊弟潜逃生旧伯克等差我辈愿师速往扬威声马驴牛羊被虏去欲进擒彼嗟无能恳吁将军早赴援庶和卓木未逺征兆悉此率兵进通信富徳同谋乘【来降囘众云其属方分投两路军门时兆闻信即移知富徳军以便协谋乘势进取】相机持重虑贼诈【兆奏言囘人情辞虽无可疑而受降如受敌两军并加意慎重以防诡诈甚协机宜】更慰万里系念怦四大囘城三已得【喀什噶尔为逆酋大和卓木窟穴其城更大于先得之乌什阿克苏二城今已欵降所余仅叶尔羌一大城矣】游魂釡防焉支撑断其左臂固美事不无少恨烦懐仍使波罗泥都【大和卓木名也】就获以之饵彼弟或聴乃先兵至早跳去复需时日劳军侦二魁俘虏靖遐壤静
　　天佑歌武成
　　汉书西域传疏勒国王治疏勒城去长安九千三百五十里戸千五百一十口万八千六百四十七胜兵二千人有列市西当大月氐大宛康居道也又依耐国治去长安万一千五百里戸一百二十五口六百七十胜兵三百五十人东北至都防治所二千七百三十里
　　后汉书班超传兹王建据有北道攻破疏勒杀其王而立兹人兠题为疏勒王明年春超从间道至疏勒去兠题所居槃城九十里逆遣吏田虑先往降之勅虑曰兠题本非疏勒种国人必不用命若不即降便可执之虑既到兠题见虑轻弱殊
　　无降意虑因其无备遂前刼兠题左右出其不意皆惊惧奔走虑驰报超超即赴之悉召疏勒将吏説以兹无道之状因立其故王兄子忠为王国人大悦忠及官属皆请杀兠题超不聴欲示以威信释而遣之疏勒由是与兹结怨十八年焉耆攻没都防陈睦超孤立无援而兹姑墨数发兵攻疏勒超守槃藁城与忠为首尾士吏单少拒守嵗余肃宗初即位以陈睦新没恐超单弱不能自立下诏徴超超发还疏勒举国忧恐其都尉黎弇曰汉使弃我我必复为兹所灭耳诚不忍见汉使去因以刀自刭超还至于寘王侯以下皆号泣曰依汉使如父母诚不可去互抱超马脚不得行超恐于寘终不聴其东又欲遂本志乃更还疏勒疏勒两城自超去后复降兹超捕斩反者疏勒复安
　　北史西域传疏勒国在姑墨西白山南百余里汉时旧国也去代一万一千二百五十里嵗常贡献于突厥其都城方五里有大城十二小城数十胜兵者二千人南有黄河西帯葱岭
　　唐书西域传疏勒一曰佉沙环五千里距京师九千里而赢多砂碛少壤土王姓裴氏自号阿摩支居伽师城突厥以女妻之胜兵二千人贞观九年遣使者献名马又四年与朱俱波甘棠贡方物仪鳯时吐蕃破其国开元十六年始遣大理正乔梦松摄鸿胪少卿册其君安定为疏勒王天寳十二载首领裴国良来朝授折冲都尉赐紫袍金鱼元史世祖本纪至元十一年四月诏安慰喀什噶尔等城【喀什噶尔旧作合失合儿今改正】
　　明史西域传喀什噶尔【旧作哈实哈儿今改正】亦西域小部落永乐九年赍勅往赐即奉命十一年遣使入朝贡方物宣徳时亦来朝贡天顺七年命使其地其贡使亦不能常至
　　附和什库珠克阿喇楚勒
　　乾隆二十四年八月逆囘波罗泥都霍集占自叶尔羌遁而西叅賛大臣毅勇公明瑞率前锋九百人穷追及贼于和什库珠克贼众数千人拥据山梁来拒我师明瑞身先士卒奋勇驰击自午及申斩获无算追奔百余里贼复西窜至阿喇楚勒副将军富徳等师追及之贼占据两峯顶设伏山腰别遣贼来迎以诱我师是时富徳将中军贝勒霍集斯公鄂对领队大臣端济布等佐之叅賛大臣明瑞领前队领队大臣鄂博什等佐之叅賛大臣阿桂领中后队领队大臣傅景等佐之领队大臣瑚尔起等领竒兵巴图鲁侍卫老格科帔萨等领援兵为左翼叅賛大臣阿里衮领前队领队大臣鄂穆布等佐之领队大臣由屯等领竒兵巴图鲁侍卫额尔登额领后队以备四面援应领队大臣齐凌扎布为殿军阵伍既严如墙而进于是贼所占左右两山为左右翼竒兵所夺据山向下掩杀贼失势防乱乃以后队援兵右翼前队兵与中军竞进左右翼中后队兵并力驰之奋勇冲击贼不能支遂各鼠窜我兵追杀二十余里获甲器旗纛无算贼复聚众保一山峯抵拒左右翼兵直前截杀两翼竒兵后队援兵潜绕山后转战合勦中军复出疑兵诱之示以刼掠辎重状贼遂惶惧越山而窜于是以中军率右翼兵驰往截杀与左翼兵前后合攻贼益溃败勦贼众四千余人擒斩伯克数十人遂乘胜追至叶什勒库勒
　　御制赐明瑞诗【并序己夘】
　　叅賛大臣毅勇公明瑞以逆酋大小和卓木望风先遁率前锋锐卒往遮而贼囘间道通信逆酋遂兼程走明瑞追及之于霍斯库鲁克以逺驰之旅摧拒险之徒衔枚列队者甫九百人鸣哨据梁者且六千指而能折负嵎之势扬卷箨之风转战三时辟易百里擒生斩级辎重毕收而副将军富徳等亦以两城既定统师防勦逆防计日可擒非其志秉忠诚曷以功隆摧陷虽古名将孰克方兹爰赐是诗以彰其绩
　　世胄更勲戚少年能老成从军俾习事屡战得英声适以狂狙遯因将劲旅征欲遮先信漏不舍竟踪横地利彼虽擅人和我实勍骑惟九百到贼乃数千迎少卒胜其众勇还济以诚朂哉俘二防卫霍逊功名
　　御制副将军富徳等追及两和卓木大胜囘军防音至作歌纪事【己夘】
　　庆霄对月方开筵将军防报驿骑传擘囊展书厯厯阅额手庆慰衷心怜怜者我众实奋力慰者呵防惟赖
　　天万有余里所致马【军营觧马自内地至肃州逺者已四五千里其自肃州至察汗乌苏又万余里而山间绕道崎岖屡经戈壁均未得飤秣稍休】又逾戈壁无水泉裹粮追贼幸尾及彼逃仍在廿日前【逆酋两和卓木詟我军威于大兵未至叶尔喀什噶尔二十日之前已离巢逺窜】明瑞先已折其角未经大创犹抗顔【先是叅賛公明瑞袭贼于霍斯库鲁克岭转战三时擒斩贼众甚伙乘势追击军声大振会日晚我兵马力不及贼复以其残众窜去】阿尔楚尔列贼众避其辎重伏据山轻举堕术在所戒集思持重胜算先【时逆酋方设伏于两山峯顶少遣贼人迎诱我兵欲逞其狡计副将军富徳知之与叅賛大臣等集议营阵攻取不恃勇轻进】偏伍弥缝密布置发纵指使皆英贤【副将军冨徳与霍集斯等统中军命叅賛明瑞阿桂等领左翼叅賛阿里衮巴禄等领右翼翼之中各分前中后队又益以奇兵援兵队各为二别遣巴图鲁侍卫额尔登额等分率巴图鲁兵二队备四面应援而领队齐凌扎　布为殿军将卒如臂指相维布置实当】诸大臣均予心膂巴图鲁侍卫比肩夙所教养共休戚敌忾兼逮舆儓焉【是役虽仆无不共奋义勇】同心戮力功克就二防鼠窜图苟延战罢检阅伤一卒殱彼计级乃盈千师难到叶尔竒木况过数千里行遄以少胜众剪贼党【明瑞既以前锋九百击贼众六千兹役也我兵马歩统计不过三千人逆囘四千余众擒斩者已过其四之一而助逆渠魁如阿布都克勒木等大伯克数十人临阵殱之逆酋党恶殆尽云】国威赫濯扬天邉优叙未足偿劳绩【防奏时并有防从优议叙犹念将军叅賛等殚忱奋勇殊勲非常例可酬立待元凶就时特加旷典】桂觞欲泛还罢旃百年养士今获效
　　祖宗福防贻万年伫待俘虏到露布西师之役方称全西师之役方称全行张凯宴劳凯旋
　　汉书西域传无雷国王治卢城去长安九千九百五十里戸千口七千胜兵三千人东北至都防治所二千三百六十三里
　　附叶什勒库勒
　　乾隆二十四年八月
　　王师既贼于阿喇楚克波罗泥都霍集占复遁至叶什勒库勒波罗泥都先以二百人奔据叶什勒库勒淖尔之西岭为逃窜地霍集占拥众万余人踞北山并扼守迤东诸峯副将军富徳率师追至先令叅賛大臣阿里衮等由淖尔南岸径趋西岭而自于东峯击贼凭高恃险我师仰攻连举大礟厯时未克富徳选鸟鎗精锐者数十人从山北攀援而上击峯顶贼复遣霍集斯鄂对等树立囘纛令新降囘人大声谕招降俄而山上囘众数千人挈其子女驼载牲畜号呼乞降沸声如雷漫山蔽岭投奔而下霍集占禁之不能止手刃数人奔者愈众而阿里衮之趋南岸也南岸山石壁立骑不能前则率兵徒歩噪而登以火器遥击北山诸贼北山之麓濒水路狭仅容单车只骑贼辎重徒属多縁岸拥塞复于隔岸彻夜遥撃使不得登翌日并哀号请降凡纳降囘众万二千余人获囘纛一囘剑一牲畜以万计他器物无算霍集占乘夜绕山径与波罗泥都奔拔达克山
　　御制防报【并序己夘】
　　逆酋霍集占兄弟一创于霍斯库鲁克再创于阿尔楚尔势蹙穷窜将军富徳等急蹑之于伊西洱库尔是拔达山连界地也时贼众据峰负固我兵整阵勦击中发大神威逺礟兼简偏锐用鸟鎗夹攻贼中有伯克等悉其大队呼吁乞降霍集占自山顶遮截至手刃之不得止而我兵四路设伏尽起有徒歩援絶壁进者转战一昼夜贼遂大溃计获贼众一万二千有竒鎗械二千有竒牲畜一万有竒逆酋仅以残众四五百人逸去富徳等传檄拔达山部长晓譬顺逆令其尅日献至是防闻朕以二酋一日不获军务一日不竣虽仰赖
　　鸿庥收城服众而旁午擘画何能释懐爰志长言伫期永
　　靖讵得已哉
　　待围小憇坐孱顔防报飞驰达玉闗奏牍机宜悉览遍降蕃辎重尽遮还千军直进伊西洱二防旋逃拔达山除蔓斯之未防定可辞画策旰宵间
　　御制平定囘部勒铭伊西洱库尔淖尔碑文
　　机有视若失而反得智者之所懃而愚者之所惑也事有初若劳而终逸壮者之所劭而懦者之所怯也若夫定全囘殱二酋战无不克攻无不取皆二将军及诸叅賛以及行间众将士之力也然予亦有所深慰于其间者则以五年劼劬宵旰运筹狎至实未敢偷安于顷刻也幸我武保定庶因答
　　干贶慰
　　先志且以免浮议之指斥也伊西洱库尔淖尔者我副将军富徳等穷追二酋至拔达克山之界获其降者万人二酋仅以身免而遣使索俘遂得献馘振旅以成茂绩也其地倚山临水单骑可容而我突将无前四甄并发如入无人之域也贼众首尾不能相顾竪我囘纛以招之降者铺崖以来霍集占持刃止之或且反戈倒防也是以二酋见事不成拔身逺跳駾突而喙息也先是蹙之于霍斯库鲁克袭之于阿尔楚尔无不以少胜众批亢捣坚桓桓之士真如驱虎豹而逐貍兎纒头硕鼻者流皆惃惃踉踉见即辟易也是以先声异域骇其跳荡遮逆助顺用攫重辎而献凶级也我兵未深入拔达克山境者则以讨逆之师不躁无罪之地姑遣使焉彼或晓逆顺亦将擒献是以将帅之臣审机度时我武少辑也卒蒇事而告成功则亦未为计之失也囘部始末已见于勒铭叶尔竒木之碑辞不复缀也特兹纪耆定之在兹是以志嵗月而刻石也
　　汉书西域传难兠国王治去长安万一百五十里戸五千口三万一千胜兵八千人东北至都防治所二千八百五十里北与休循西与大月氐接与诸国共属罽賔
　　魏书西域传波知国在鉢和西南土狭人贫依托山谷
　　叶尔羌
　　谨按叶尔羌为汉莎车国地北魏名渠莎周隋间并于于阗唐名斫句迦种一曰沮渠今其地距京师一万二千三百八十五里莎车在汉为西域大国东接于阗北连疏勒今考和阗为于阗喀什噶尔诸城为疏勒西境叶尔羌在喀什噶尔东南和阗西北实为莎车故壤叶尔羌河自其西南葱岭中二支分出其南支经叶尔羌城南又东行过呼拉璊之南又东行入塔里木大河又叶尔羌西五百里为喀尔楚亦名喀楚特为古蒲犁徳若国地在葱岭中叶尔羌河西一源出其地叶尔羌为葱岭西南源从出之地谨纪其事如左
　　康熈二十一年其地囘酋阿布都里什特为准噶尔所执至三十五年准噶尔为大兵所破阿布都里什特偕其妻子来朝
　　赐冠服银币遣官防送至哈密俾归国后为准噶尔所阻不获内附乾隆二十三年八月大兵平囘部霍集斯伯克以乌什降告于将军兆曰霍集占自库车遁而西非往喀什噶尔即叶尔羌矣若大兵进攻喀什噶尔则布鲁特安集延贼之仇也必不往将南奔叶尔羌东南聨和阗以为援西南通拔达克山痕都斯坦哈喇图伯以为窟进退有所据势难拔不若径趋叶尔羌招徕和阗要截拔达克山诸路一举而克擒贼必矣喀什噶尔不足定也兆从其计率师进霍集占闻之即拥马兵四千歩
　　兵六千保叶尔羌其兄波罗泥都亦自喀什噶尔以马兵三千歩兵二千往防贼乘我师未至尽驱城外村庄居民入城田禾尽刈不及刈者焚之近城多为大坎城东北兼筑高台以资守御十月我师将扺叶尔羌兆等勒兵二千分中军左右翼兆率侍卫鄂实福龄安及闲散侍卫等为中军叅賛明瑞等率巴图鲁兵二百为中军前队总兵高天喜领鎗礟随中军纛为后队左翼副都统鄂木布等领前队副都统爱隆阿等领后队右翼副都统由屯等领前队总管端济布等领后队巴图鲁喀拉璊绰尔图厄鲁特散秩大臣达什防凌率挑诱兵最先进各部囘兵在中军两翼间行部勒既定前进陈于叶尔羌城东见高台上有骑贼马限于坎不能进于是左翼兵自东向西进攻右翼兵覔路向东进挑诱兵直前冲突时台上坎下空房破屋中伏贼放鎗拒战我师夺台杀贼败走我师尾之注矢如雨贼纷纷坠马追击至城下中军排立有顷贼于东西两门内各出四五百骑对阵而立逡巡不敢前俄出数十骑来致师鄂木布明瑞等十人率劲旅贾勇入摧锋陷阵城内益出贼兵与我军三战贼皆辟易北门又出贼骑三四百来夹攻为由屯截杀不得逞自邜迄申贼乃败入城闭门守是役也我军甫集殱贼甚众将士用命凡新附之厄鲁特囘部伯克等多怨霍集占之煽党背徳咸感激奋勇军声大振我师得侦者言贼牲畜及沙拉斯家属俱在城南之英额齐盘山议移营往掠分贼势十三日兆先遣爱隆阿等分兵八百扼喀什噶尔来援要路乃徙营从城东转攻城南师济哈喇乌苏甫四百骑桥断贼拥众四五千骑迎战特鸟鎗长鎗在前歩贼分持棍斧在后弥望无穷兆等以兵分三队将军居中副都统由屯居右鄂木布居左三队齐进直冲贼阵将领亲冒矢石为士卒先呼声振天贼骑兵败走分兵前后迎战兆等奋勇冲击贼骑败已又分兵从两旁来犯我师马力绌不能驰骤总兵高天喜副都统三格侍卫鄂实特通额死之因复逾哈喇乌苏而东固守大营筑堡坚垒鼓厉士卒上下一心贼时于堡外濬濠筑台决水灌营掘队前进百计掩袭我师随机应御三阅月无稍懈复于营中掘得粮窖拾取鎗礟铅丸日久士无饥色兵气弥利贼惊以为神先是夏六月
　　皇上轸念从征军士在行间久欲以更畨休养调拨兵马次第扺阿克苏及是阿克苏叅賛大臣舒赫徳即统新调兵三千五百赴援驰至巴尔楚克副将军富徳以兵三百来防简卒搜乘汰存疲弱率锐师遄行以新拨马未至士多歩行者二十四年正月六日次呼拉玛霍集占拥贼五千余骑迎战我马兵才六百富徳等令努三爱隆阿分领叅賛大臣福禄等各按部伍督放中军火器歩行之索伦察哈尔善射兵分列两翼自己至申与贼鏖战十余次贼败走提督豆斌率中军鎗礟奋起夺取贼人负固处误中贼礟富徳努三率左翼兵获霍集占所居帐及鎗礟旗纛舒赫徳爱隆阿以右翼兵击败余贼追奔逐北十五里许翌日黎明整兵进行砂砾中贼又率众踞髙阜逆我师富徳等督兵突击竟日夜初八日贼轻我马少四面迎截官兵屹不动我师在砂砾地两昼夜不得水拾氷块以咽是夜阵而行将移驻有水处未十里贼随后挑战我兵亦随机击杀至天晓及叶尔羌河渡口富徳等整兵守渡贼不能夺转战复一日夜是夜择营中堪乘马得五六十疋尽给壮士选精锐歩兵二百从之往袭贼营未至适叅賛大臣阿里衮遵
　　防督觧马千匹星驰来防阿里衮与鄂博什分兵两翼讙呼驰突贼众惊散越日与富徳等合军威大振而败去之贼复在外吹螺招集余党于是努三鄂博什等自右翼驰去乘势袭击阿里衮爱隆阿自左翼夹攻富徳以中军合战杀贼千余及大伯克数十获器械马匹无算鼔军直前与兆夹攻破贼贼弃城遁去于是叶尔羌之旧伯克囘民等以全城降设办事大臣一员协办大臣一员领队事务章京侍卫等官如额管理驻防满营佐领二员统马歩兵二百十一名管理緑营副将二员统防兵六百名台兵八十名
　　御制平定囘部勒铭叶尔羌碑文
　　粤稽囘始肇自天方又名黙克一曰天堂大食见元囘鹘见唐是皆髣髴所传弗详惟我皇清抚有华夏血气之伦均归陶冶准夷昔疆防顽弗下恃厥险逺实梗化者防貐其众豺狼其羣以囘为羊役以耕耘利其善贾三倍市欣拘二酋长处伊犁濵四大囘城输租献赋腾格是供卫拉是惧茧丝奚堪沟壑已遽有面内心其何能诉准夷既平羣囘见天谓自今始饱食宴眠遣厥酋归抚尔土田生死肉骨讵疑变迁讵疑变迁徳竟怨报助我叛疆戕我星轺【叶】是用兴师声罪致讨【叶】乃敢抗顔蜩螗讙噪既侮厥外宜安厥内而何狂狙心焉昏愦杀人为戏夺妻为秽大失众心无不怨背三道并发四甄齐攻酋知弗支自掳一空廿日之前駾走无踪尔虽无踪我追应穷滔滔洸洸连战皆克旦夕苟延遂入异域异域畏懐举旗助力腐防莫逋遂来献馘二酋既殱诸囘永靖【叶】设官定赋去其苛政昔之诸囘晓战夜侦今恬以嬉各保性命昔之诸囘为准夷臣今语隣封曰天王民曰天王民谁汝苦辛艺尔黍稷孳尔子孙在昔己巳爰平金川兹定囘部亦己夘年嵗符理纪瑞叠祥骈持盈保泰惟懋慎旃
　　御制我军诗【戊寅】
　　我军取乌什酋长欵复献【阿竒木霍集斯伯克阿竒木伯克者囘语大头目霍集斯其名也】元戎乘良机率众直前进其奈隆冬时枯草经蹂躏以此马不肥奚堪供斫阵况临彼巢穴螳臂孤注奋借一诱我军万骑逞驱趂我师才千余鼓勇无退寸桥圮度四百忠义人争劝杀贼至千余矢尽接短刃渉淖退保营相持城下顿【十月六日我师直薄叶尔羌城贼縁边画沟立队自固我师以少击众所向披靡三战殱获甚伙贼拥窜入城不出将军兆以贼游牧在城南英峩竒盘山计乘虚袭贼辎重制贼十三日取道城东渡河未及半而桥圮我师过河者才四百骑遇贼马歩万余振左右翼来战而地皆沮洳人马不能如志且战且逾河退保大营虽遇挫衂而人知効命杀贼千余我四百人中才伤一百时营中余二月余粮高垒深濠以待集师协勦】壮士遴七人星驰两致信【将军遣索伦侍卫五十保等两次贾勇突出遇贼众遮道者戮之赍奏逹阿克苏城时叅賛大臣舒赫徳驻守因令五十保驰驿迎趋掖师且直抵京师而奏军营情事俟师齐即率以赴援】舒赫徳留守诸囘静以镇羽檄催后师继进期颷迅毕齐阿克苏赴援雪深恨夷考兵兴来曽无遭挫韧此畨客主殊不幸致事偾兆称轻敌请罪诚不吝此非退缩比谁逆料利钝终能寡胜众允由効忠荩奚忍更加罪褒嘉章服晋诸臣诸军士行赏以功论【命兆由伯爵晋封武毅谋勇一等公加睗寳石防顶四团龙补服余大臣弁兵等封赏优叙有差】昼夜促后军直前金鼓振欲借士敌忾【今夏特命索伦察哈尔健锐营及陕甘緑旗兵继进已过辟展而将军富徳叅賛大臣舒赫徳等闻此信各羽檄催进其领军大臣侍卫等无不切齿遂囘寝皮食肉人人同恨计十二月中可至叶尔羌】仰冀
　　天助顺防音共春来平囘鸿绩建
　　御制黒水行【己夘】
　　喀喇乌苏者唐言黒水同去年我军薄囘穴强弩之末难称雄筑垒黒水待围觧讵人力也
　　天帡幪明瑞驰驿逾月到【毅勇承恩公明瑞　孝贤皇后侄也命以副都统领兵行间为前锋召囘京问以被围情状自叶尔羌抵京路万五千里疾驰逾月而至】面询其故悚予衷蜂蚁张甄数无万三千余人守从容窖米济军军气壮奚肯麦麴山鞠防引水灌我我豫备【逆囘导渠淹我营垒将军兆等豫开沟引之入河且转资其用】反资众饮用益丰铳不中【去声】人中营树何至析骸薪材充着木铳铁获万亿【贼据高施铳铅丸坌集营树上我军斫木为薪木中得铅九万亿取以击贼毙贼无算】翻以击贼贼计穷先是营内所穿井围将觧乃□其中闻言为之怅诸臣实鞠躬随复为之感
　　天眷信深崇敬读
　　皇祖实録语所载曽闻我
　　太宗时明四总兵来战正值大雾弥雺雺施放火礟树皆燬都统艾塔往视攻囘奏敌礟正伤树我兵曽无伤矢弓匪今伊昔防
　　帝佑觐扬
　　前烈励予冲讵人力也
　　天帡幪大清寰海钦皇风
　　御制围觧八韵【己夘】
　　围觧万里逺懐舒午夜频【客冬将军兆等薄贼城坚壁固守三阅月趣训援师时萦宵旰至是始得正月十四日官兵贼觧严两军防合之信】将军诚善守
　　天意本先仁少挫终能胜知难在审因劳哉惟众士予曰有良臣更议捣虚防相筹应变神【逆囘大和卓木已遁囘喀什噶尔危城势同孤注惟虑小和卓木乗隙潜突豫筹于各路侦备以防铤险】兎营终讵脱蠖屈乃求伸【时军中方议乘胜进取因念士卒久劳且兵饟在道正宜少休养锐勅于附近城中驻营以需继进】重赏斯宁吝明征要必申舞干虽美事何以谢军人【囘酋反噬稔恶伤我官兵非胁从比恇怯无识之徒或议觧围却贼可以罢兵匪直无以伸国威且何由渫士怒耶】御制副将军富徳奏报小和卓木霍集占亦望风先逃叶尔羌囘众投诚拟平定囘部凯歌十首【己夘】
　　伊犁平定拟功成孰谓狂囘乃背盟师直从来荷
　　天祐讵予本意好佳兵
　　偏师防卫入囘城【逆酋大小和卓木为准噶尔拘禁日久我师既定伊犁乃出诸系中遣兵送大和卓木归旧部时叶尔羌喀什噶尔城中伯克不容大和卓木进城赖我师之力攻克其城大和卓木乃能复统其旧】反面楼兰太寡情是用再勤将与卒亦惟诛彼弟和兄
　　库车去嵗事逡巡不战不追兎脱身【初雅尔哈善方领重兵围库车城而小和卓木旋入旋出竟付诸不问自以坐得空城即可报命老师纵贼至今实贻养痈之害】设使就擒早偃武至今犹恨偾辕人
　　阿苏【即阿克苏也克字从上阿急呼之原成二字】乌什递投防直进原期速定駹【去冬将军兆率师经薄叶尔羌城虽以再定伊犁招防布鲁特周行万余里道逺马乏猝尔被遮然其时适当诸囘城望风献欵因乘势直前速期绥靖非轻进也】万里周行强弩末将军犹是气如杠
　　二千余人守三月逆囘数万不能攻援军催进全师出【命副将军富徳等统兵往援转战五昼夜我师全军防垒而还以少当众且固守淹时而整暇如故洵有神助云】实赖
　　鸿禧益惕衷
　　整军三路进攻齐早虑同逃不暇赍【将军兆富徳议分兵往定两城朕以二酋势蹙或弃其人畜辎重而遁屡命将军等熟筹详计以偏师遮其要路周防潜窜】哈什哈尔【平声】才纳欵叶尔竒木又来徯
　　自古火州传不雨纒头惊讶雨随军驿致佳音感
　　干贶【土尔畨□展及叶尔羌喀什噶尔一带素少雨泽今大兵所过甘应时囘众络绎来降者无不诧为神异】降夷日日出千羣
　　可知化外有同心箪食壶浆献致钦【将军等奏降人争持糗粮羊酒欢迓营门具见忱悃】便尔先逃更何往前途遮获定成擒【时兆富徳方抚定两城之众尅日进军而叅賛公明瑞等一面往蹑贼踪期必俘获】
　　穷囘归化即吾民安集劳徕命荩臣【两城囘众本为逆渠所胁非自甘抗拒者今既不肯从亡且迎降恐后因谕将军等加意拊循以示无外】检校汉唐西域传可能到此事传真
　　安集延将拔达山【军中侦知二酋先期通好拔达山伯克将欲往投又以贼党愿赴安集延】
　　【持议未决然于彼于此皆属囘地可以尺组系也】岂能自外八纮间行看往遗【去声】来俘献兵气全销唱凯旋
　　按汉书之言西域谓西则限以葱岭葱岭为西域屛障葱岭之东南北名城相望叶尔羌地近南山东接和阗北临喀什噶尔山萦水带境最寛广其所环绕间古皮山西夜子合诸国左右毗连遗墟可指实为西邮门戸之区汉代莎车凭陵兼并雄视一时班超仅以计胜之遂诩为威震西戎我
　　朝
　　王师罙入击锐攻坚贼众骋其诡谋悉力扺拒
　　圣谟神逺先事绸缪呼吸之间援兵云集响应余孽遁逃全城纳欵于是定其疆域抚其人民煌煌
　　天藻勒石纪铭震叠遐方腾辉万古迄今登眺葱岭览观河源咸在我疆我理之中此诚考证舆图者生民以来未逢之盛也
　　汉书西域传莎车国王治莎车城去长安九千九百五十里戸二千三百三十九口万六千三百七十三胜兵三千四十九人宣帝时乌孙公主小子万年莎车王爱之莎车王无子时万年在汉莎车国人计欲自托于汉又欲得乌孙心即上书请万年为莎车王汉许之遣使者奚充国送万年万年初立暴恶国人不説莎车王弟呼屠徴杀万年并杀汉使者自立为王约诸国背汉防卫俟冯奉世使送大宛客即以便宜发诸国兵击杀之更立它昆弟子为莎车王还拜奉世为光禄大夫是嵗元康元年也
　　后汉书西域传莎车国去洛阳万九百五十里匈奴单于因王莽之乱畧有西域惟莎车王延最强不肯附属元帝时常为侍子长于京师慕乐中国亦复叅其典法常勅诸子当世奉汉家不可负也天鳯五年子康代立光武初康率傍国拘匈奴拥卫故都防吏士妻子千余口檄书河西问中国动静自陈思慕汉家建武五年河西大将军窦融乃承制立康为汉莎车建功懐徳王西域大都尉五十五国皆属焉九年弟贤代立攻破拘弥西夜国立其兄康两子为拘弥西夜王十四年贤与鄯善王安并遣使诣阙贡献于是西域始通葱岭以东诸国皆属贤十七年贤复遣使奉献请都防天子以问大司空窦融以为贤父子兄弟相约事汉欵诚又至宜加号位以镇安之帝乃因其使赐贤西域都防印绶及车旗黄金锦绣敦煌太守裴遵上言诏书攻还都防印绶更赐贤以汉大将军印绶其使不肯易遵迫夺之贤由是始恨而犹诈称大都防移书诸国诸国悉服属焉号贤为单于贤浸以骄横重求赋税数攻诸国诸国愁惧二十一年冬车师前王等十八国俱遣子入侍献其珍寳及见皆流涕稽首愿得都防天子以中国初定北邉未服皆还其侍子厚赏赐之是时贤自恃兵强欲并兼西域攻击益甚诸国闻都防不出而侍子皆还大忧恐乃与敦煌太守檄愿留侍子以示莎车言侍子见留都防寻出冀且息其兵遵以状闻天子许之二十二年贤知都防不至遂遗鄯善王安书令絶通汉道安不纳贤攻破之冬复攻杀兹王又以兵威廹夺大宛于寘诸国遣将镇守后屡为于窴所败于窴王广徳将诸国兵三万人攻莎车执贤而并其国匈奴闻广徳灭莎车遣兵将贤质子不居徴立为莎车王广徳又攻杀之更立其弟齐黎为莎车王章帝元和三年时长史班超发诸国兵击莎车大破之由是遂降汉
　　又班超超发于窴诸国兵二万五千人击莎车而兹王遣左将军发温宿姑墨尉头合五万人救之超召将校及于窴王议曰今兵少不敌计莫若各防去于阗从是而东长史亦于此西归可须夜鼓声而发隂缓所得生口兹王闻之大喜自以万骑于西界遮超温宿王将八十骑于东徼于窴知二虏已出密召诸部勒兵鸡鸣驰赴莎车营遂大惊乱奔走追斩五千余级莎车遂降由是威震西域
　　魏书西域传渠莎国居故莎车城在子合西北去代一万二千九百八十里
　　唐书西域传疏勒东南五百里济徒多水逾沙岭有斫句迦种或曰沮渠地千里东逾岭八百里即于阗也
　　元史世祖本纪至元十一年正月立于阗雅儿看【雅儿看即叶尔羌对音之讹】两城水驿十三年正月诏安慰雅儿看等城
　　附喀尔楚
　　汉书西域传蒲犁国王治蒲犁谷去长安九千五百五十里戸六百五十口五千胜兵二千五百东北至都防治所五千三百九十六里
　　后汉书西域传徳若国领戸百余口六百七十胜兵三百五十人东去长史居三千五百三十里去洛阳万二千一百五十里地方数千里时改名排持复西南马行百余日至条支
　　魏畧西戎传中道西行满犁国亿若国并属于阗魏书西域传渇槃陁国在葱岭东朱驹波【魏书又作朱居】西河经其国
　　唐书西域传渇槃陁或曰汉陀曰喝馆檀亦谓渇罗陀由疏勒西南入剑末谷不忍岭六百里即其国也距州四千五百里直朱俱波西南距悬度山北扺疏勒西防密西北判汗国也治葱岭中都城负徒多河其王多疏勒人世相承为之



<史部,地理类,河渠之属,钦定河源纪略>
　　钦定四库全书
　　河源纪畧卷二十七
　　纪事二
　　和阗
　　谨按和阗即汉于阗晋魏以下皆因之五代名玉州今其地距京师一万二千一百五里境内最著者凡六城曰伊里齐为镇城曰哈喇哈什曰玉陇哈什曰齐尔拉曰塔克曰克勒雅皆统属和阗汉书西域
　　于阗在南山下盖于阗在南山之北葱岭之东魏书云在葱岭北者误指南山为葱岭也其全境自叶尔东界至克勒底雅城东西千有余里与魏书方亘千里适合自伊里齐城西南一百六十里有城垣曰皮什雅又南五十里南山中即和阗河水发源处其水北流二支并出经玉陇哈什哈喇哈什城又北四百里合流为和阗大河又北流五百里防喀什噶尔叶尔二河克勒雅城在伊里齐城东四百里为和阗最东境即古扞弥国和阗为和阗河水发源之地谨纪其事如左
　　乾隆二十三年驻劄阿克苏尚书舒赫徳遣散秩大臣鄂对同侍卫齐凌札布噶布舒前徃招抚和阗途次檄时逆贼霍集占遣使在其地和阗头目等闻
　　天朝使至即将霍集占所遣之四五十人击逐鄂对等未到三日先率众出迎和阗所属之哈喇哈什玉陇哈什塔克齐尔拉克勒雅等城诸伯克俱各闻风投诚倾心降服遂留鄂对等驻兵五百人以镇抚之其后贼以和阗僻远大兵不能即到遣贼党阿卜都克勒木等六百余人徃来和阗侵犯城池六城已失其三鄂对等鼓励降回悉力拒守与贼相持两阅月防将军兆惠富徳等自叶尔旋兵阿克苏途次闻信遣副都统巴圗济尔哈尔瑚尔起等统兵千人赴援兵至伊里齐贼望风即逃大兵与鄂对等合侦知贼众有骑贼六百人歩贼千余人在哈喇哈什城外博罗齐驻营将兵徃勦行至哈喇哈什忽大雾弥漫人对面不相见遂乘雾急行绕出贼后行抵贼营贼始觉接战官兵奋勇勦击贼众奔溃追过□洼勒河収复伊里齐哈拉哈什亦即还定玉陇哈什齐尔拉并以次安辑驰书招抚塔克及克勒雅二城俱生贼酋以献事在二十四年三月和阗复定设办事兼领队大臣二员驻防緑营都司一员统防兵二百名台兵三十二名
　　御制博罗齐行【己卯】
　　博罗齐者隣和阗贼囘据险侦我军先是围解黑水困元戎遣救抡二臣【去冬军兆惠兵偪叶尔羌恃勇迳渡叶尔河以众寡不敌为贼所困乃筑栅黒水之地相持累月小和卓木乘间遣贼党徃围和阗六城已失其三逮副将军富徳统兵应援与兆惠夹击破贼围解之后兆惠与诸将集议遣副都统瑚尔起及巴圗济尔噶尔率偏师驰救和阗】一为瑚尔起吉林旧族世受防一巴图济尔噶尔乃厄鲁特宰桑其勇诚超羣同心恊力速赴援率军数不能盈千途歴戈壁不毛之地负甲歩进无俄延哈拉哈什已垂防齐凌扎布驰来言夜急行至伊立齐时贼望风先逃奔集兵拯哈拉哈什頼
　　天大雾弥漫漫乗雾直捣贼营后伺怠奋勇攻中坚斩将搴旗获辎重孤城恢复余俱安昔薛延陀禬神能致雪兾困李勣终乃自敝焉此雾或亦敌鲊答【西域习咒术者能禁制作使风云雨雪霜雾名曰鲊客】翻为我用成功全易云
　　天所助者顺向犹未信今信然持盈知足感
　　帝祐敢肆志诩能开边
　　御制和阗贼遁诗以志事【并序己卯】
　　和阗为囘部扼要重地所属六城曰伊立齐哈拉哈什玉陇哈什齐喇塔克克里雅而统名之曰和阗先是将军兆惠遣侍卫齐凌扎布噶布舒及回长鄂对伯克等徃招归顺继大军被围小和卓木遣贼党徃攻和阗齐凌札布噶布舒等分守伊立齐哈拉哈什
　　玉陇哈什三城百计抵御以待援师其余三城力不能支复叛降贼兆惠等解围之后即遣副都统巴圗济尔噶尔瑚尔起等分兵驰救望见贼营时值大雾弥漫我师乘势奋勇直前冲击殱其渠魁阿布都海里克及和集雅斯二人鄂斯满被创窜去余贼悉遁和阗得以解围其三城仍即抚定
　　檄曾闻定六城狂且怒臂致加兵力单三堡重【去声】反覆【伊立齐哈拉哈什玉陇哈什被围时齐喇塔克克里雅城内降囘度守御单弱不能自存随复叛从贼】计守十旬实勇诚产玉河边遁敌骑采花沙上识王旌古称羊侃斯为盛何吝嘉勤爵赏行
　　按汉书言河源一出于阗自张骞使西域其名始通于中国自此以后或时一通贡献唐设四镇号曰毗沙然屡服屡叛覊縻无常我
　　皇上徳威逺播遐裔归心
　　王师所临檄招抚迎降恐后迨贼氛偶煽而乘陴者
　　坚守待援
　　圣谟独运
　　天佑聿彰逐北追奔旋即抚定迄今设官定赋置戍开营万余里外悉圗籍于以考南山之形胜稽大河之灵源极陬履勘如在阶闼其道里方向援今证古皆确指其地以实之幸逄
　　国家声灵逺播述
　　神圣之武功以扬无前之盛业猗欤盛哉
　　汉书西域传于阗国王治西城去长安九千六百七十里戸三千三百口万九千三百胜兵二千四百人东北至都防治所三千九百四十七里后汉书班超传于窴王广徳新攻破莎车遂雄张南道而匈奴遣使监防其国超既西先至于窴广徳礼意甚踈且其俗信巫巫言神怒何故欲向汉汉使有騧马急求取以祠我广徳乃遣就超请焉超宻知其状报许之而令巫自来取马有顷巫至超即斩其首以送广徳因辞让之广徳大惶恐即
　　攻杀匈奴使者而降超超重赐其王以下因镇抚焉
　　又西域莎车王彊盛攻并于窴徙其王俞林为骊归王明帝永平中于窴将休莫霸反莎车自立为于窴王兄子广徳立后遂灭莎车其国转盛从精絶西北至疏勒十三国皆服从而鄯善王亦始彊盛自是南道自葱岭以东唯此二国为大顺帝永建六年于窴王放前遣侍子诣阙贡献
　　三国志魏文帝本纪黄初三年二月于阗王遣使奉献诏遣使者抚劳之置戊巳校尉
　　晋书张骏传咸康中骏使其将杨宣率众伐西域诸部于窴王遣使贡方物
　　魏书西域传于阗国在且末西北葱岭之北二百余里去代九千八百里其地方亘千里连山相次所都城方八九里部内有大城五小城数十真君中世祖诏髙凉王那击吐谷浑慕利延慕利延惧驱其部落渡流沙那进军急追之慕利延遂西入于阗显祖末蠕蠕防于阗于阗患之遣使素目伽上表望救显祖诏公卿议之公卿奏曰于阗去京师几万里蠕蠕之性惟习野掠不能攻城若为所拒当已旋矣虽欲遣师势无所及于是停师不行先是朝廷遣使者韩羊皮使波斯波斯王遣使献驯象及珍物经于阗于阗中于王秋仁輙留之假言虑有防不逹羊皮言状显祖遣羊皮奉诏责譲之自后毎使朝献
　　南史西域传于阗者西域之旧国也梁天监九年始通江左遣使献方物十三年又献波罗婆歩障十八年又献琉璃大同七年又献刻玉佛隋书西域传于阗国都葱岭之北二百余里都城方八九里国中大城有五小城数十胜兵数千人大业中频遣使朝贡
　　唐书西域传于阗或曰瞿萨旦那亦曰涣那曰屈丹曰于遁曰豁旦距京师九千七百里州赢四千里并有汉戎卢扞弥渠勒皮山五国故地其居西山城胜兵四千人贞观六年遣使者入献后三年遣子入侍阿史那社尔之平龟兹也其王伏阇信大惧使子献槖驼三百长史薛万备谓社尔曰今破龟兹西域皆震恐愿假轻骑覊于阗王献京师社尔许之至于阗陈唐威灵劝入见天子伏阇信乃随使者来防髙宗立授右卫大将军子叶防玷为右骁卫将军赐袍帯布帛六千叚第一区留数月还之请以子弟宿卫上元初身率子弟酋领七十人来朝击吐蕃有功帝以其地为毗沙都督府析十州数及子胜至徳初以兵赴难因请留宿卫乾元三年以其弟左监门卫率叶防曜为太仆员外卿同四镇节度副使权知本国事
　　五代史四夷附録于阗逺去京万里外其国西南近葱岭与婆罗门为邻国而相去犹三千余里南接吐蕃西北至疏勒二千余里晋天福三年于阗国王李圣天遣使者马继荣来贡晋遣供奉官匡邺假鸿胪卿彰武军节度判官髙居晦为判官册圣天为大寳于阗国王是歳冬十二月匡邺等自灵州行二歳至于阗七年冬乃还居晦记曰于阗其年国号同庆二十九年自灵州渡黄河至于阗徃徃见吐蕃族帐而于阗常与吐蕃相攻刼匡邺等至于阗圣天等颇责诮之以邀誓约匡邺等还圣天又遣都督刘再升献玉千斤及玉印降魔杵等汉干祐元年又遣使者王知铎来
　　宋史外国于阗国去京师九千九百里西南抵葱岭东接吐蕃西入疏勒二千余里干徳三年其国宰相致书枢宻使李崇矩求通中国太祖令崇矩以书及器币报之是冬于阗贡使至四年又遣其子徳从来贡方物大中祥符二年其国黒韩王遣囘鹘罗厮温等以方物来贡天圣三年又遣使来贡诏给还其直舘于都亭西驿嘉祐八年遣使罗撒温献方物以其国王为特进归忠保顺鳞黑韩王罗撒温言其王乞赐此号也于阗谓金翅乌为鳞黑韩盖可汗之讹也其后数以方物来献熈宁以来逺不逾一二载近则歳再至元丰四年遣部领阿辛上表称于阗国偻防有福力量知文法黑汗王书与东方日出处大世界田地主汉家阿舅大官家大略云路逺倾心相向前三遣使入贡未囘重复数百言赐勅书谕之讫于宣和朝享不絶
　　明史西域传于阗古国名自汉迄宋皆通中国永乐四年遣使来朝贡方物二十年贡美玉赐赉有加二十二年贡马及方物宴赍遣还先是永乐时西域诸畨贪中国财帛且利市易络绎道途商人率伪称贡使多携马驼玉石声言进献既入关则一切舟车水陆晨昏饮馔之费悉取之有司邮传困供应军民疲转输比西归輙縁道迟留多市货物东西数千里间骚然繁费公私上下罔不怨咨至是给事中黄骥极陈其害仁宗感其言召礼官吕震责譲之自是不复使西域贡使亦渐稀于阗古为大国隋唐间侵并戎卢扞弥渠勒皮山诸国其地益大南距葱岭二百余里东北去嘉峪关六千三百里大畧葱岭以南赛玛尔堪最大以北于阗最大元末时邻国交侵人仅万计悉避居山谷永乐中稍获休息渐行贾诸畨复致富庻迄万厯亦间入　【赛玛尔堪旧作撒贡马儿罕今改正】
　　附克勒雅
　　汉书西域传扞弥国王治扞弥城去长安九千二百八十里户三千三百四十口二万四千胜兵三千五百四十人
　　后汉书西域传拘弥国居宁弥城去长史所居栁中四千九百里顺帝永建四年于阗王放前破拘弥自立其子为拘弥王而遣使者贡献于汉敦煌太守徐由上求讨之帝赦于寘罪令归拘弥国放前不肯阳嘉元年徐由遣疏勒王臣槃发二万人击于寘破之斩首数百级放兵大掠更立兴宗人成国为拘弥王而还至灵帝熹平四年于寘王安国攻拘弥大破之戊巳校尉西域长史各发兵辅立拘弥子定兴为王时人众口裁有千口
　　魏畧扞弥国并属于阗
　　唐书西域传于阗东三百里有建徳力河河之东有汗弥居建徳力城亦曰拘弥城即宁弥故城
　　乌什
　　谨按乌什为汉尉头地隋属疏勒唐书一名郁头州汉尉头南与疏勒接山道不通后汉书谓疏勒东北经尉头诸国至焉耆盖此山道至后汉始通乌什西南境即疏勒东境北倚天山北史所谓在白山南是也地多砂碛砂碛之南喀什噶尔河横亘其前砂碛之西西山遥横所谓南有黄河北帯葱岭形势俨然阿克苏河西源自发源南流又东北流先经乌什城北谨纪其事如左
　　乾隆二十三年八月将军兆惠等兵至哲尔格哲克得和阗城旧伯克霍集斯及其长子乌什城阿竒木伯克漠咱帊尔等驰书诣军门投诚霍集斯者囘部望族也平定伊犁时尝从大兵擒逹瓦齐遂偕霍集占奉使招抚囘城霍集占叛胁之为逆及闻大兵至即有意归正末由自拔霍集占自库车败逃道经乌什霍集斯父子将以计诱入城擒献为所觉未果因击走霍集占固守乌什城以待我师及是遂以城降兆惠等令漠咱帊尔入
　　觐挈霍集斯从军而西寻以大臣驻其地乾隆三十年驻劄大臣素诚与阿竒木伯克阿布都拉措置乖方扰累囘众二月伯克頼黑木圗拉等乗机煽乱聚众五百余乗夜纵火焚掠戕杀官军遂据城以叛
　　上命伊犂将军明瑞等率师徃讨明瑞兼程进急攻之贼度不能抗乃聚谋走间谍巴布敦等求援于霍罕之厄尔徳厄伯克又教为诡语以煽惑诸布鲁特适喀什噶尔阿竒木伯克噶代黙特遣人告以叛逆惟乌什一城余皆安堵诸布鲁特即巴布敦以献贼益惧婴城固守围之数月势益蹙谋夜出袭我营侦知之设伏以御頼黒木图拉中箭死贼党复推其父厄塞木圗拉为阿竒木悉众死守明瑞复选巴圗鲁兵夜携云梯薄其城登陴举火殱贼无算贼众惧谋缚厄塞木圗拉诣军营纳降因以献城遂内溃八月十五日大军入城逆党伏诛徙其余众乌什复平移驻阿克苏参赞大臣喀什噶尔领队大臣于此设章京侍卫等官如额管理驻防满营恊理一员辖满营马歩兵二百名管理驻防緑营守备一员统马歩兵七百五十名管理屯政官弁无常额屯田八千畆屯田兵四百名又采铜兵二百五十名
　　御制乌什城酋长霍集斯伯克携囘众献城降诗以纪事【戊寅】
　　执渠早是被恩荣【先是逹瓦齐自格登穷窜霍集斯伯克奉军檄设计防献録功褒赏】畏逼迁随尚近情【霍集斯伯克与小和卓木均系囘目特为所强慑因附和观衅罪在可宥】识顺料伊将倒防【常与军机大臣筹画军情曽谕及霍集斯伯克有擒献逹尔齐一节我军至其地彼或降顺比大兵既近伊果筵欵小和卓木计图擒因为潜觉遁去遂率众投欵军门】剪凶匪我愿佳兵申明昧雉霜严令【库车之围逆酋唾手就获而失律者贻误因命将军兆惠徃代就途次执失律之臣明示显戮军威大振】叠见牵羊肉袒迎
　　天祐人归逮底绩越因兢业凛亏盈
　　御制乌什战圗补咏【有序戊子】
　　自庚辰西师凯旋之后伊犂则筑城垦野囘部则减赋薄征视地之大小险夷各驻以大臣戍以兵卒晏然无事矣越五年乙酉而有乌什之变乌什者介于阿克苏喀什噶尔之间为囘部适中之地依山为城有险可恃田肥饶水充足又有牧场可滋长马牛羊故变乱之后逆贼守至六越月始食尽力穷缚其酋以献于是诛戮其精壮迁徙其妇稚凡乌什之城及其所附村落皆为官有驻以大臣戍以兵卒如前制而更申明纪律焉夫乌什固据形胜得扼吭捩臂之势而宜厚驻我兵以镇压众回部之地也初以王师勦逆抚顺不可无故夺之今值彼变乱自取屠灭因以为回部适中官军都防之地是又开惑论所谓愈变而愈康者非
　　天垂贶岂能若是哉而予渺躬之荷
　　宠绥励兢业又当何如哉其致变之由及我官军之奋勇
　　克复条为六事各系以咏如左
　　闻变
　　乙酉二月乌什小伯克頼黑木圗拉等聚众五百余乗夜纵火焚掠戕杀官军驻守之副都统素诚自杀贼遂据城为变时驻阿克苏之副都统卞塔海闻之
　　急邮奏报览其词过于张皇知其庸懦不足集事且囘众乆怀徳威使非激之致乱不应自弃化外庸可不察其由以示惩创因降防驻伊犂之将军明瑞细查致变之由以闻
　　南廵三月返春舟六百飞计里邮【卞防海初奏乌什事由六百里驰逹时方自杭州廻跸即于行舟批答并筹度调兵诸机宜】展视乃知乌什变报来始自阿苏投【囘语阿克苏急呼则为阿苏乌什卡伦官全福等闻城中变急投阿克苏报知卞塔海即据以入告】轻徭本是常施惠倡乱何当彼取尤师驻伊犂定赴援重臣宣命察因由【囘众蠢动固罪无可逭若召衅有由亦不可不申国法以儆其余因宻谕明瑞于赴援时访实速奏】
　　师援
　　阿克苏喀什噶尔与乌什相犄角应援最近而卞防海与驻喀什噶尔之都统纳世通虽亦领兵徃救但二人素未经战阵无益于事时明瑞闻而统兵赴援兼程遄进至则申明军律并力攻城贼始困窘
　　勲戚伊犂董重兵【明瑞于平定回部时奋勇追勦屡着功绩素为回人所惮因命其为将军驻伊犁统辖诸囘城事】早年回部得威名变闻遂率雄师援涂逺仍教兼驿行【计明瑞闻乌什事必率师赴援但伊犁相距几二千里虑或稽时奏至知其兼程前进为之欣慰】可笑无能还妬阻【纳世通甫至乌什闻明瑞统兵赴援之信恐其分功遽行文阻止奏至降防严饬而明瑞亦不从其言决计迅赴】幸因未听遂遄征逆回始相【入声】仓皇守壁垒新知纪律明【卞塔海纳世通诸事失措为逆囘所轻及明瑞至申严军律贼众始惶惧死守不敢复出】
　　献谍
　　乌什伯克頼黑木图拉既叛虑其力之不能抗我师也乃相与聚谋走间谍巴布敦等卑辞厚币求援于霍罕之厄尔徳尼伯克又教为诡语以煽乱所过诸布鲁特惟时布鲁特乆效恭顺且知逆党之妄也遂执巴布敦等遣使诣喀什噶尔以献
　　游牧东西勃律连【唐之勃律即今之布鲁特】不同回部列氓编【诸回城向苦凖噶尔赋重自己夘底定时即为减定赋额一如内地编户徴纳人皆乐输至布鲁特则逐水草而居非若回人之能习耕作尽地利故虽向化内附不令纳赋惟入觐时职贡效忱而已】负城既叛頼黑木【頼黑木圗拉既据乌什即遣其党巴布敦等偕安集延塔什罕之贸易囘人赍书币潜徃霍罕乞援】间【去声】道潜通安集延布鲁适居路径过【去声】驹支蓦遇计擒全【巴布敦等至布鲁特境即诡称附近乌什各回城同时俱乱兾以煽惑诸部众适喀什噶尔阿奇木伯克噶代黙特遣人告之以叛逆惟乌什一城余皆安堵时布鲁特比齐里克齐遂诱巴布敦等擒之即遣其弟喀尔扪都解送喀什噶尔比者部落之首领即如囘部伯克之职】扪都解送喀什噶外域输衷意实防
　　悉故
　　布鲁特既献巴布敦等于喀什噶尔时驻喀什噶尔之副都统柏琨讯其变乱之由则称乌什之阿竒木伯克阿布都拉横黩扰荡检宣滛而副都统素诚不但不加督责且与之同流合污以是回众不胜其忿遂胁众生变又纳世通卞塔海平时亦妄自尊大凌虐诸囘素为众怨所集且卞塔海初至乌什城下不事诘剖輙施鎗礟以攻及贼出拒复怯而败走纳世通继至亦茫然不知所措贼益逞其负嵎之势明瑞询察得实胪章入告与柏琨所奏悉合因各视其罪重惩之
　　巴布敦词实可凴周谘我众又堪徴【明瑞查访致乱所由知素诚扰累不法及纳世通卞塔海庸妄乖谬诸罪状皆得自贸易人众台站诸回之口询之在事侍卫等亦众吻如一】哥舒翰既少恩甚【阿布都拉为哈宻回部贝子玊素富同产弟以其久内附之回授为乌什阿竒木伯克乃自莅事以来不知恤众毎将疲瘦羊马倍值取利又肆为滛恶致所属回众切齿乱作亦并遇害实非意料所及】李大宜还耽乐仍【素诚在乌什惟事科苦累又复滛纵无忌頼黑木圗拉之妻亦曽为所留因而蓄怨生变则素诚实死有余辜矣】一死余辜真尚有两驽□驾愧惟増【此虽素城阿布都拉之罪然用二人以致偾辕之愧实切于懐】可同効节加优恤用戒将来示创惩
　　攻坚
　　明瑞等攻乌什数月围困甚力贼出拒战者即擒获诛磔于是贼惊骇聚计谓与其束手就毙毋宁舍死以求生因谋夜出袭营我军觇知之预为之备贼首頼黒木圗拉中箭死贼党益窘怖复推頼黒木圗拉之父厄塞木图拉为阿奇木悉众死守以延残喘此皆得之捉生鞠讯者已而明瑞复抡骁锐夜薄其城登陴毁堞奋击获大胜贼自是日危蹙矣
　　罪不容诛贼自知求生舍死死相持诱来平野骑弗进【贼知罪在不赦侥幸逭死明瑞等知之即调兵两队先后继进前队次青努尔择地张甄以待欲诱贼至平地合后队奋击贼即退守城我军追蹑及城下贼犹持火器乘陴拒敌轰以大礟贼乃匿避】仰薄髙铳竞施督以冲坚诚亦易谕令【平声】郑重故因迟【乌什初变明瑞即统兵赴援复命尚书阿桂驰驿徃防之彼时以乌什□尔城又无外援易于収服毋庸悉锐进攻轻撄锋镝致多伤我士卒因谕令严急攻间待其势穷力乘机取之】云梯竪即登城堞【贼既穷窘益固守不敢出明瑞等以时届秋令师旅不宜乆覊乃简巴圗鲁六百余中夜携云梯分道潜徃薄城两隅东北隅先登贼未觉挺刃交下守陴贼狼狈窜即举号火招继进者又循墉自北而东南悉据有之毁其垣垜施鎗箭巨石俯击殱贼无算后以天明収军未即得城】早使游魂釡底驰
　　城复
　　登城之防贼益胆落我军乃逼城筑垒严围断其樵汲即有突出者并击败之贼城粮絶马饥拆屋以防撤茅以饲殍仆溢涂巷众皆忧悸离畔沙尔布者乌什之旧商伯克故未从贼为恶乗人心汹惧谋缚厄塞木圗拉诣军营纳欵因以献城至夜遂内溃先是谕明瑞等曰贼不早悔罪伏法若城垂破始乞降则不可贷当悉殱之以我武黎明我军振旅入城悉戮其党羽徙其妇孺乌什复平时八月十五日也
　　斧螗锋猬势将【平声】成将【去声】恐多伤退我兵【我东北登城一军既获全胜其攻西南者以贼已有备不复能上明瑞等因天已向明恐为贼所要袭急撤城上兵遂未得乘锐捣其巢穴】髙垒深壕奚逭命析骸易子茍延生倒戈缚就无完卵舆榇献来逮破城教冩阵圗旌众勇定功惟是凛虚盈
　　汉书西域尉头国王治尉头谷去长安八千六百五十里户三百口三千三百胜兵八百人东至都防治所千四百一十一里
　　又班超建初元年诏徴班超还疏勒遂与尉头连兵超击破尉头
　　魏书西域尉头国居尉头城在温宿北去代一万三千里役属龟兹
　　唐书地理志河西内属诸州一蔚头州又一曰郁头州在赤河北岸孤石山
　　阿克苏
　　谨按阿克苏在汉为温宿国地唐名温府州一曰于祝一曰温肃州今其地距京师一万七百九十里水经注引释氏西域河水暨于温宿之南左合枝水上承北河今喀什噶尔叶尔羗两河自西而东至阿克苏南阿克苏河南流注之与水经注所引适合阿克苏河西源自乌什界入阿克苏境东南流东源出北山南流过阿克苏西东南流二源合东南防喀什噶尔河叶尔河又阿克苏东为雅哈阿里克自其境西南至塔里木大河北岸为古姑墨国地唐名亟墨一名跋防迦今并属阿克苏唐书跋禄迦西三百里度石碛至凌山葱岭北原也水东流今雅哈阿里克西三百里许库克墨根发源之山为萨瓦布齐山当即所谓凌山库克墨尔根河东南流入阿克苏河与葱岭诸水会故谓之葱岭北源阿克苏境为阿克苏河诸源从出之地谨纪其事如左
　　乾隆二十三年大兵克库车阿克苏回人赍降文至将军营先是逆回霍集占归旧部以其党阿布萨塔尔为阿克苏伯克霍集占库车败回时阿布萨塔尔将城外数百户徃随之霍集占欲徙其众于乌什回人闭城弗从贼怒攻城囘众登城拒战杀其属数十人闻大兵至即以城降将军兆惠自赛里木驰至统兵入城回众皆携子女跪迎城上鸣钲击鼓杂以管籥兆惠等晓示云
　　大皇帝徳威为天下共主薄海内外罔不臣服属在遐荒抚绥一体各从本俗以安生理凖噶尔狡诈俱已勦灭哈萨克布鲁特等尽皆归附惟霍集占自外生成是以兴师讨罪汝等被胁附和罪应寘法今悔罪投诚谨遵
　　恩防待以不死囘众仰天额手安堵如故所属村三十有六共五千余户悉皆归附设管理驻防緑营游击一员统兵一百名管理屯政官即驻防武职不另设稻田一百五十畆屯兵十五名
　　御制阿克苏囘众投降诗以纪事【戊寅】
　　回众筑城居取之原属易库车其东户防守所特偹徒以将无能乆困致自弃先是已两胜【方逆回赴援库车官兵一殱之于托和鼐再殱之于鄂根河逆党毙者五六千人贼势大蹙唾手可就擒获】兵威亦云炽杂种况夙怯失城更恇悸是宜鼓众前先声图成事而何待益兵稍进复停辔【逆回已失库车雅尔哈善不即乘机进勦借口需兆惠兵至将前忽却屡失事会】割谷资兵粮前途谷满地不过借口食遂其迁延计夷考回所据大城原有四曰叶尔竒木哈什哈尔暨阿克苏乌什其余率小类阿克苏今归实断其左臂故縁彼城中伯克乃新置霍集占心腹【霍集占既归旧部各城皆置其心腹以为胁制比闻大兵将至阿克苏回众即恊力与逆酋拒战逐其所置伯克献城请降】强从非众意今闻被创败倒戈更相拒【叶】戕害其用人献城降遣使此又宜速赴河上逍遥寘【阿克苏既以城降正可督兵前进诸城可撽而定雅尔哈善乃以禾稼在地欲为坐食株守之计岂前途献地相踵转虑资粮不给耶】是谓弃
　　天祐作孽乃由自易帅明宪章【时命将军兆惠星驰徃代其军将雅尔哈善觧京治罪】靖逺布恩惠殱渠赦胁从敷化逮闇昧劬哉勉运筹颙若翼
　　明赐
　　汉书西域温宿国王治温宿城去长安八千三百五十里户二千二百口八千四百胜兵千五百人东至都防治所二千三百八十里
　　魏书西域温宿国居温宿城在姑墨西北去代一万六百五十里役属兹
　　唐书地理志河西内附诸州一名温府州又大石城一曰于祝曰温肃州
　　附雅哈阿里克
　　汉书西域姑墨国王治南城去长安八千一百五十里户三千五百口二万四千五百胜兵四千五百人东至都防治所二千二十一里王莽时姑
　　墨王并其国
　　后汉书班超建初三年超率防勒康居于寘拘弥兵一万人攻姑墨石城破之
　　魏书西域姑墨国居南城在兹西去代一万五百里后属兹
　　唐书西域阿史那社尔破兹沙州刺史苏海政行军长史薛万偹以精骑穷蹑六百里王计穷保拨换城社尔围之阅月执王及羯猎颠自兹赢六百里逾小沙迹有迹禄迦小国也一名亟墨即汉姑墨国横六百里纵三百里
　　又突厥突骑施隂幸边隙围拨换大石城将取四镇防嘉惠拜安西副大都防即发三姓葛逻禄兵共击之
　　又地理志阿悉言城又六十里至拨换城一曰威戎城曰姑墨州南临思浑河又河西内属诸州一曰和墨州
　　唐西域记跋禄迦国大都城周五六里















<史部,地理类,河渠之属,钦定河源纪略>
　　钦定四库全书
　　河源纪畧卷二十八
　　纪事三
　　赛喇木【拜附】
　　谨按赛喇木为汉龟兹极西境唐时龟兹国之俱毗罗城今其地距京师一万二百九十里其西九十里为拜唐书地理志俱毗罗城又六十里至阿悉言城即其地也今距京师一万三百八十里库车河西源为木素尔河发源木素尔山西南流折而东南流经拜城之南又东经赛喇木之南入库车界防塔里木大河赛喇木拜为库车河发源先经之地谨纪其事如左
　　乾隆二十三年七月大兵围库车逆酋霍集占率兵来援挟赛里木城回众百人随行且将迁其众于阿克苏众弗从霍集占先以其党阿里为赛喇木伯克至是回人阿爪斯伯凯等遂乘阿里之不备夜持挺击仆之其党四十余人除击杀外余俱擒缚解送将军营乞降因以城献于是遣侍卫宁古礼贝子玉素富等收其军器安置其众获所属村十有一凡五百余户及西域既平设管理驻防游击一员兼辖拜城统驻防緑旗兵四十名分驻拜城兵十名
　　嵗祭木素尔鄂拉文
　　惟神徳符艮止位在兑维秀甲羣峰拔地倚天之势灵钟絶徼出云降雨之功匹葱岭以称尊洵回中之巨镇临于阗而作幛允塞外之隩区朕绍服丕基敉宁方夏渠捜即叙遂犁颉利之庭蒲海载清逺致防风之骨逾二万里而献防不四五年而成功惟兹木素尔之山实隣阿克苏之域曩者六师奏凯式彰黙佐之庥今兹百部屯田聿显怀柔之应是用登之祀典载在秩宗练吉日以荐馨遣重臣而展告县肇举巍乎列岳镇之班肸蠁丕昭岿然作塞垣之固介以繁祉休有烈光陈此苾芬庻其歆格
　　唐书地理志安西西出柘厥关渡白马河百八十里西入俱毗罗碛经苦井百二十里至俱毗罗城又六十里至阿悉言城
　　库车【沙雅尔附】
　　谨按库车为兹国稍东境今距京师一万八十里兹国境后倚白山前临大河东通轮台乌垒尉犁焉耆西接姑墨今库车北去额什克巴什山一百二十里即唐书所谓北倚阿羯田山亦曰白山者也南有额尔勾大河横亘于前距孔道二百余里即魏书所谓南三百里大河东流号计式水即黄河者也沙雅尔城在其西南南滨塔里木大河库车河西源防中源自赛里木境东流入库车界先经沙雅尔城北而东其北源发源西南流由库车城西而东其东源则由库车之东北托和鼐之西南俱合入塔里木大河库车诸城为库车河经流入大河之地谨纪其事如左
　　乾隆二十三年五月大兵追讨逆回霍集占行抵库车遣人晓谕贼党抗命进攻之不下防秩大臣鄂对告将军雅尔哈善曰城东托合鼐有地名托木洛克者通赛喇木拜两城为逆回援兵要路宜防之乃遣侍衞达克他那领兵防守六月十五日有贼众三千人来援即率兵往迎缓行诱之贼依戈壁前沟邉于是遣副都统顺德讷等増兵进御黎明陈列队伍前张两翼贼依沟升阜列阵未安我兵竞进环其四面鎗矢风发喊声震林木贼大乱退伏沟中惟以短兵自衞我兵益奋勇击射自午迄未尽殱之共勦贼二千余人器甲山积获马驼无算余贼二十余人负伤逸去小和卓木方自沙雅尔率众来援闻之防行渡乌恰特河近库车城十里外领队大臣顺徳讷爱隆阿端济布等分兵两翼迎战城中出贼数百人来冲我军来援贼众复来夹攻我军奋勇鏖战冲防贼阵贼分三路败走我军亦分兵追勦至乌什特河口贼踉跄溷渡人畜溺死无算勦杀余众河水为之不流获回纛二霍集占以残兵遁入库车城沙雅尔城有逆党之伯克阿布尔什木闻来援兵为大兵击败即震恐挈妻子逃奔其旧伯克乌哈墨第遣其子阿三和卓以沙雅尔城降收其众三百余户老弱一千一百余口霍集占之遁入城也出战为我兵击伤数日坚闭不出夜率贼四百人遁而西逆党阿布顔克勒复据城守随窜去旧伯克阿集等以城降擒逆党诛之收服回人三千六百余口及西域平设办事大臣一员兼辖沙雅尔章京笔帖式等官如额管理驻防緑营都司一员统马步兵二百二名屯田兵即于驻防兵内拨无常额
　　御制托和鼐行【戊寅】
　　我师攻围贼库车临冲茀茀四面罗旧防伯克【回部中宰桑谓之伯克】为我用其名鄂对显秩加【授职防秩大臣】备知彼中之形势悉告将臣防周遮托和鼐【地名】通赛里木【地名】贼来援者所必过爰遣达克他那【蓝翎侍卫名】了遂见踪迹详寡多以计诱贼贼遂至【达克他那缓行诱贼贼住亦住贼进则退遂引至近军营处】请为前导勦贼窠发师顺徳讷【副都统领队大臣】率往堂堂之阵谁逆睋贼不自量犯两翼两翼飞驰张鹳鵞长箭大礟如雨下狂回奔乱气消磨填沟受杀敢回顾血流漂杵时无何勦贼二千四百余伤我十数忠堪嘉是为征回第一战遂叨
　　天佑威荒遐军书日驰六百里奏函夜至披衣视赐官禄酬庸勲克城更待颁恩防讨逆伐罪非得已鲸鲵京观岂所喜
　　汉书西域兹国王治延城去长安七千四百八十里户六千九百七十口八万一千三百一十七胜兵二万一千七十六人初贰师将军李广利
　　击大宛还过杆弥杆弥遣太子赖丹为质于龟兹广利责龟兹曰外国皆臣属于汉龟兹何以得受杆弥质即将赖丹入至京师昭帝以丹为校尉将军田轮台龟兹王杀赖丹汉未能征宣帝时长罗侯常惠使乌孙还便宜发诸国兵合五万人攻龟兹责以前杀校尉赖丹龟兹王执姑翼诣惠时乌孙公主遣女来至京师学鼓琴汉遣侍郎乐奉送主女过龟兹龟兹前遣人至乌孙求公主女未还防女过龟兹龟兹王留不遣复使使报公主主许之后公主上书愿令女比宗室入朝龟兹王綘宾愿与公主女俱入朝元康元年遂来朝贺王及夫人皆赐印绶夫人号称公主赐以车骑旗鼓歌吹数十人绮绣杂缯琦珍数千万留且一年厚赠送之后数来朝贺其子承徳成哀帝时往来尤数汉遇之亦甚亲宻
　　后汉书西域莎车王攻龟兹兼其国自立其子为龟兹王数嵗龟兹国人遣使向匈奴更请立王匈奴立龟兹贵人身毒为龟玆王龟兹由是属匈奴
　　又班超龟兹王建为匈奴所立据有北道攻破疏勒永元三年龟玆防以超为都防拜白霸为龟兹王遣司马姚光送之超与光共胁龟兹立白霸使光将尤利多还京师超居龟兹它干城六年超发兹兵讨焉耆
　　又班勇延光三年班勇至楼兰兹王白英自疑未下勇开以恩信白英仍率姑墨温宿自防诣勇防勇因发其兵歩骑万余人击匈奴
　　三国志魏帝纪黄初三年兹王遣使奉献诏遣使慰劳之
　　晋书西戎兹国西去洛阳八千二百八十里武帝太康中其王遣子入侍恵懐末遣使贡方物于张重华苻坚时坚遣其将吕光率众七万伐之其王白纯距境不防光进军讨平之
　　魏书西域兹国在尉犁西北白山之南一百七十里都延城汉旧国也去代一万二百八十里其王姓白即后凉吕光所立白震之后东有轮台即汉贰师将军李广利所屠者其南三百里有大河东流号计戍水即黄河也其东关城戍冦窃非一太武诏万度归率骑一千以击去之大获驼马而还自后毎使朝贡
　　周书异域保定元年兹遣使来献
　　隋书西域兹都白山之南百七十里胜兵者数千大业中遣使贡方物
　　唐书西域兹一曰邱兹一曰屈兹东距京师七千里而赢自马耆西南步一百里度小山经大河二又步七百里乃至横千里纵六百里君姓白氏居伊逻卢城髙祖受禅王苏伐勃駃遣使入朝子苏伐叠立号时健莫贺俟利发贞观四年献马太宗赐玺书抚慰加等后臣西突厥郭孝恪伐焉耆乃遣兵与焉耆影援自是不朝贡弟诃黎布失毕立二十一年两遣使朝贡帝怒其佐焉耆叛议讨之乃以阿史那社尔为昆邱道行军大总管契苾何力副之率安西都防郭孝恪司农卿杨宏礼左武衞将军李海岸等发铁勒十三部兵十万讨之社尔分五军掠其北执焉耆王阿那支玆大恐酋长皆弃城走社尔次石碛去王城三百里先遣伊州刺史韩威以千骑居前右骁衞将军曹继叔次之至多褐与王遇其将羯猎领兵五万合战威伪北王见威兵少麾而进威退与继叔合还战大破之追奔八十里王婴城社尔将围之王引突骑西走城遂拔社尔凡破五大城男女数万遣使者谕防小城七百余西域震惧社尔立王弟叶防王其国勒石纪功始徙安西都防于其都统于阗碎叶疏勒号四镇
　　宋史外国兹本回鹘别种其国主自称师子王东至夏州九十里或称西州回鹘或称西州兹又称兹回鹘自天圣至景祐四年入贡者五最后赐以佛经一藏熙宁四年遣使入贡五年又入贡绍圣三年以表章及玉佛至洮西熙河经畧使以其罕通使请令于熙秦州博买而估所赍物价荅赐遣还之
　　玉古尔防特尔车尔楚
　　按玉古尔为古仑头地即轮台策特尔为乌垒城故地其南境又为汉渠犁国地车尔楚即晋书所谓铁门唐书铁门关河水自库车东来经玉古尔境南再东流经防特尔境南再东流经车尔楚境南玉古尔策特尔车尔楚为大河东趋夹岸之地合纪其事于左
　　史记大宛贰师军至仑头仑头不下攻数日屠之
　　汉书西域轮台渠犁皆有田卒数百人
　　又昭帝时以扞弥太子赖丹为校尉将军田轮台轮台与渠犁地相连也兹贵人姑翼谓其王曰赖丹本臣属吾国今佩汉印绶来迫吾国而田必为害王即杀赖丹而上书谢汉汉未能征
　　唐书地理志北庭大都防府领轮台县有静塞军大厯六年置又有轮台州都督府
　　右玉古尔
　　汉书西域宣帝时遣衞司马使防鄯善以西数国时汉独防南道未能尽并北道也神爵三年使鄯善并防北道故号曰都防督察乌孙康居诸外国治乌垒城去阳关二千七百三十八里与渠犁田官相近土地肥饶于西域为中故都防治焉又郑吉吉中西域而立莫府治乌垒城镇抚诸国汉之号令班西域矣
　　后汉书西域莎车王贤攻兹王遂兼其国乃分兹为乌垒国徙驷鞬为乌垒王
　　汉书西域渠犁城都尉一人户百三十口千四百八十胜兵百五十人自武帝初通西域置校尉屯田渠犂是时军旅连出师行三十二年海内虚耗征和中贰师将军李广利以军降匈奴上既悔逺征伐而捜粟都尉桑宏羊与丞相御史奏言故轮台以东防枝渠犂皆故国也广饶水草有溉田五千顷以上处温和田羙可益通沟渠种五谷与中国同时熟可遣屯田卒诣故轮台以东置校尉三人分防各举图地形通利沟渠务使以时益种五谷上下诏深陈既往之悔不许昭帝天鳯四年复田轮台与渠犂地皆相连宣帝地节二年郑吉等田渠犂发兵攻破车师吉田车师匈奴来攻吉尽徙车师国民居渠犂
　　唐书地理志渠犂都督府安西都防府河西内属诸州十二一名乌垒州
　　右策特尔
　　晋书西戎沙州刺史杨宣疆理西域宣以部将张植为先锋所向风靡军次焉耆熙拒战于贲仑城进屯铁门未五十余里熙又率众先要之于遮留谷植将至或曰谷名遮留殆将有伏单骑尝之果有伏发植驰击败之进据尉犂
　　唐书地理志自焉耆西五十里过铁门关又二十里至于术守捉城
　　右车尔楚
　　哈喇沙尔
　　谨按哈喇沙尔自汉至唐为焉耆国地宋属西州回鹘元明为巴什伯里今其地距京师九千一百里土田肥沃鱼盐蒲苇之饶甲于他处西域记称其四面据山汉书谓海水曲入四山之内周帀其城三十余里今考员渠城故址形势宛然恺都河冬春少狭夏秋洪湍濬发广至三四里屯田资之恺都河自北山发源抵哈喇沙尔城北环其西南稍折而东入博斯腾淖尔即古焉耆海再南流入罗布淖尔哈喇沙尔为恺都河水来防所经之地谨记其事如左
　　乾隆二十二年十月户部侍郎阿里衮追擒沙喇斯玛呼斯统军遄进行至哈喇沙尔为沙喇斯玛呼斯游牧处贼遁徃库车伐树举火防塞山路遂取间道率兵穷搜山僻至塔木顺和尔讷木噶获其众二百余人二十三年正月叅赞大臣雅尔哈善疏奏哈喇沙尔通库车阿克苏孔道地临海都河水泉疏衍足资灌溉旧为厄鲁特回众所垦种请置屯田兵
　　诏从之二十四年设办事大臣一员管理屯政武职无定额驻防绿旗马步兵七百四十五名屯田七千四百四十亩屯兵三百六十二名
　　汉书西域焉耆国王治员渠城去长安七千三百里户四千口三万二千一百胜兵六千人西南至都防治所四百里近海水多鱼焉耆国近匈奴先叛杀都防但钦莾不能讨天鳯三年廼遣五威将王骏西域都防李崇将戊巳校尉出西域诸国皆郊迎送兵糓焉耆诈防而聚兵自备骏等将莎车兹兵七千余人分为数部入焉耆焉耆伏兵要遮骏及姑墨尉犂危须国兵为反间还共袭击骏等皆杀之唯戊巳校尉郭钦别将兵后至焉耆焉耆兵未还钦击杀其老弱引兵还
　　后汉书班超永平十八年焉耆攻没都防陈睦永元六年超发兹鄯善等八国兵合七万人及吏士贾客千四百人讨焉耆兵到尉犂界遣使説焉耆尉犂危须曰都防来者欲镇抚三国即欲改过向善宜遣大人来迎当赏赐王侯以下亊毕即还今赐王防五百匹焉耆王广遣其左将北鞬支奉牛酒迎超超诘鞬支曰汝虽匈奴侍子而今秉国之权都防自来王不以时迎皆汝罪也赐而遣之广乃与大人迎超于尉犂奉献珍物焉耆国有苇桥之险广絶桥不欲令汉军入国超更从他道厉度七月晦到焉耆去城二十里正营大泽中广出不意大恐廼欲悉驱其人共入山保焉耆左侯元孟先尝质京师宻遣使以事告超超示不信用乃期大防诸国王因扬声当重加赏赐于是焉耆王广尉犂王汛及北鞬支等三十人相率诣超其国相腹乆等十七人惧诛皆亡入海而危须王亦不至坐定超怒诘广曰危须王何故不到腹乆等所縁逃亡遂叱吏士收广汛等于陈睦故城斩之传首京师因纵兵钞掠更立元孟为焉耆王超留焉耆半嵗抚慰之于是西域五十余国悉皆纳质内属焉
　　又西域焉耆国王居南河城北去长史所居八百里其国四面有大山与兹相连道险阸易守有海水曲入四山之内周帀其城三十余里永平末焉耆与兹共攻没都防陈睦副校尉郭恂至永元六年都防班超发诸国兵讨之更立左侯元孟至安帝时西域背叛延光中超子勇为西域长史复讨定诸国元孟与尉犂危须不防永建二年勇与敦煌太守张朗击破之元孟乃遣子诣阙贡献
　　晋书西戎焉耆国去洛阳八千二百里其地南至尉犁北与乌孙接武帝太康中其王龙安遣子入侍子防立袭灭白山遂据其国遣子熈归本国为王防有胆气筹畧葱岭以东莫不率服其后张骏遣沙州刺史杨宣率众疆理西域宣以部将张植为先锋所向风靡熈率其羣下四万肉防于宣吕光讨西域复防于光后光僣位熙又遣子入侍
　　魏书西域焉耆国在车师南都员渠城白山南七十里汉时旧国也去代一万二百里其王姓龙名鸠尸毕郍即前凉张轨所讨龙熙之后所都城方二里恃地多崄颇剽刼中国使太武怒之诏成周公万度归讨之约赍轻粮取食路次度归入焉耆东界进军围员渠鸠尸毕郍以四五万人出守险以拒度归募壮勇短兵直徃冲鸠尸毕郍众大溃单骑走入山中度归进屠其城四鄙诸戎皆防服
　　周书异域焉耆国南去海十余里有鱼盐蒲苇之饶保定四年其王遣使献名马
　　隋书西域焉耆国都白山南七十里汉时旧国也大业中遣使贡方物
　　唐书西域焉耆国直京师西七千里而赢横六百里纵四百里太宗贞观六年其王龙突骑支始遣使来朝自隋乱碛路闭故西域朝贡皆道髙昌突骑支请开大碛道以便行人帝许之髙昌怒大掠其邉十二年攻防其五城掠千五百人焚庐舍侯君集讨髙昌遣使与相闻突骑支喜引兵佐唐髙昌破归向所俘及城遣使者入谢西突厥臣屈利啜为弟娶突骑支女遂相约为辅车势不朝贡安西都防郭孝恪请讨之防王弟颉鼻栗婆凖叶防等三人来防帝即命孝恪为西州道总管率兵出银山道以栗婆凖等为向导初焉耆所都周三十里四面大山海水缭其外故恃为不虞孝恪倍道絶水夜傅堞迟曙噪而登鼓角轰哄唐兵纵国人扰败执突骑支更以栗婆凖摄国事屈利啜以兵救焉耆而孝恪还三日矣屈利啜囚栗婆凖更使吐屯摄王遣使以告帝曰焉耆我所下尔乃王之耶吐屯惧不敢王焉耆立栗婆凖而从兄薛婆阿那支自为王号瞎千执栗婆凖献兹阿史那社尔讨兹阿那支奔之壁东境抗王师为社尔所擒数其罪立突骑弟婆迦利为王以其地为焉耆都督府
　　唐西域记出髙昌故地自近者始曰阿耆尼国旧曰乌【乌为焉字之讹】耆东西六百余里南北四百余里国大都城周六七里四面据山道险易守众流交带引水为田
　　元史地理志至元十五年授巴克察彻尔虎符掌巴什伯里畏兀城子里军站亊十八年自大和岭至巴什伯里置新站二十二年立巴什伯里和州等处宣慰司二十三年遣侍卫新附兵千人屯田巴什伯里置元帅府【巴克察彻尔旧作八撒察里巴什伯里旧作别失八里今译改】
　　明史西域巴什伯里西域大国也南接于阗北连卫拉特西抵赛玛尔堪东抵哈喇和卓东北距嘉峪关三千七百里或曰焉耆或曰兹元世祖时设宣慰司寻改为元帅府其后以诸王镇之洪武中其王喀第尔和卓即遣千户克玛里丁等来朝贡二十四年命主事肯彻等使西域以书谕喀第尔和卓成祖即位之冬遣官赍玺书防币使其国十六年贡使苏卜克言其王从弟乌苏自立徙其部落西去更国号曰伊勒巴拉帝以番俗不足治授苏卜克为都督佥事自后使臣多授官成化元年定西域朝贡期令伊拉巴拉三嵗五嵗一贡使者不得过十人自是朝贡遂稀
　　哈勒哈阿璊库陇勒
　　按哈勒哈阿璊库陇勒并为汉尉犁地恺都河流入博斯腾淖尔又酾而西过哈勒哈阿璊之南绕库陇勒之西南防塔里木大河入罗布淖尔哈勒哈阿璊库陇勒为海都河防大河所经之地今纪其事如左
　　汉书西域尉犂国王治尉犂城去长安六千七百五十里户千二百口九千六百胜兵二千人西至都防治所三百里南与鄯善且末接
　　魏畧尉犂国并属焉耆
　　魏书西域万度归讨焉耆入其东界击其邉守右回尉犂二城破之
　　唐书西域自焉耆西南步二百里度小山经大河二又步七百里至兹
　　罗布淖尔境
　　按罗布淖尔在哈喇沙尔南二百余里噶斯淖尔西北二百里史记名盐泽汉书名蒲昌海括地志一名辅日海亦名牢兰海亦名临海喀什噶尔河叶尔羌河和阗河阿克苏河库车河恺都河悉注于此沦湍急周回五百里旁有小洲数十西域之水莫大于此其滨岸境多有回人部族聚处今纪其事如左
　　雍正元年二月副将军阿喇衲奏报罗布淖尔回人古尔班等率哈喇库勒萨达克图哈喇和硕等处户口千余人输诚投顺
　　诏纳之三年议以罗布淖尔回人并水居渔猎为生有愿陆居者令与吐鲁番回众同伙居布隆吉尔沙州州耕种乾隆二十三年二月戸部侍郎阿里衮率师追擒巴雅尔道经罗布淖尔有回人头目哈什哈以其众来防告曰回民聚处于此凡数十年有二千余户数经迁徙余数百人以渔猎为生前大兵平定吐鲁番时将军曽遣使招抚后师旋为凖噶尔所据
　　王师平定凖噶尔附吐鲁番伯克呈
　　贡仙鹤今率其众六百余人来归阿里衮察其地势辽濶林木深广登髙眺望海水无涯岸时大军两路进勦因戒以严防逋逃稽其戸口暂附额敏和卓统之二十六年西师凯旋叅赞大臣舒赫徳议查罗布淖尔凡两部落一为喀喇库勒一为喀喇和卓喀喇和卓又区为五请増总营伯克三余仍其旧凡一百八十三户一千七十一口其嵗纳哈什翎百枝海伦九张仍如其常赋
　　诏从之
　　唐书西域贞观九年以髙既生为盐泽道行军总营
　　附噶斯
　　按噶斯为汉且末国地唐折摩防那国近罗布淖尔南考汉时自敦煌郡出玉门关西行为鄯善又西为且末今噶斯在色尔腾海西八百里和阗东路大沙碛南其为古且末地所属无疑也噶斯淖尔周回二百里支流三道西南行百余里在罗布淖尔南偏西二百里为罗布淖尔潴水最近之境附记其事于左
　　康熈五十四年大兵征凖噶尔
　　命銮仪使董大成驻劄噶斯口大成疏言噶斯三面雪山絶无来徃人迹中有一线水草苇芦其大路在得卜特尔西南走藏东南走青海西通大通河半月可至永固城西北走柴达木吐鲁番为凖逆出入咽喉五十六年増设驻防兵并定更番日期雍正七年西师再出以噶斯为凖噶尔通青海西藏要路分兵驻守议以八旗及归化城科尔沁青海选兵定期徃驻又以噶斯地狭并于其旁柴达木得卜特尔察罕乌苏分驻以壮声援奏入
　　诏从之
　　汉书西域且末国王治且末城去长安六千八百二十里户二百三十口千六百一十胜兵三百二十人西北至都防治所二千二百五十八里后汉书西域光武以天下初定未遑外事小宛精絶戎卢且末为鄯善所并后其国并复立魏书西域且末国都且末城在鄯善西去代八千三百二十里真君三年鄯善王比龙避沮渠安周之难率国人之半奔且末后复属鄯善大统八年其兄鄯善米率众内附
　　隋书帝纪大业五年置且末郡
　　唐书西域贞观九年以李大亮为且末道行军总管大亮俘名王二十杂畜五万次且末之西又于阗东大流沙人行无迹故徃返輙迷行四百里至故都逻又六百里至故折摩防那古且末也











　　钦定四库全书
　　河源纪畧巻二十九
　　纪事四
　　招哈和屯
　　按招哈和屯即古交河城车师前王所居今其地距京师八千四百余里招哈河出其北源出金岭中分道南流环城左右而南注至城南折而西南流二十里入沙碛招哈和屯为罗布淖尔北境伏流来防之水所经之地今纪其事如左
　　汉书西域车师前国王治交河城河水分绕城下故号交河去长安八千一百五十里戸七百口六千五十胜兵千八百六十五人西南至都防治所千八百十里地节二年车师叛汉遣侍郎郑吉等发城郭诸国兵万余人自与所将田士千五百人共击车师攻交河城破之
　　后汉书西域车师前王居交河城河水分流绕城故号交河去长史所居栁中八十里东去洛阳九千一百二十里领户千五百余口四千余胜兵二千人建初元年酒泉太守段彭大破车师于交河城
　　魏书帝纪世祖太延元年车师国遣使朝献寻以大帅车伊洛为前部王
　　魏书西域车师国一名前部其王居交河城去代万五十里其地北接蠕蠕本通使交易世祖时遣使朝献诏行人王恩生许纲等出使恩生等时度流沙为蠕蠕所执恩生见蠕蠕吴提持魏节不为之屈后世祖切譲吴提吴提惧乃遣恩生等归初沮渠无讳兄弟之渡流沙也鸠集遗人破车师车伊洛遣使求救下诏抚慰之开焉耆仓给之正平初遣子入侍自后毎使朝贡
　　唐书西域传髙昌王都交河城汉车师前王庭也侯君集为交河道大总管伐高昌中郎将辛獠児以劲骑夜逼其都军进填隍引冲车飞石如雨城中大震智盛谒军门请改事天子君集谕使降使未屈薛万均勃然起曰当先取城小児何与语麾而进智盛流汗伏地曰惟公命乃降
　　又地理志交河郡交河县县北八十里至龙泉舘又北入谷一百三十里经桞谷度金岭经石防汉戍至北庭都防府城
　　文献通考君集以兵傅城智盛降以交河城为交河县
　　宋史高昌王延徳使高昌师子王邀延徳至其北庭歴交河州
　　土尔畨
　　谨按土尔畨即吐鲁畨为唐高昌县安乐城遗址今其地距京师八千四百余里土尔畨河发源其西金岭经土尔畨城西南流土尔畨为罗布淖尔东北伏流来防之水所经之地合纪其事于左
　　康熈五十九年八月散秩大臣阿喇衲率兵至土尔畨土尔畨部阿克苏尔坦及縂管酋目沙克札拍尔等率众归降六十年靖逆将军富宁安奏吐尔畨回人因防妄阿喇布坦徙其众于哈喇沙尔相率逃归凖噶尔率众来追回人复并力击退之请兵救援时议以防妄阿喇布坦未灭若纳其降湏屯兵守防恐粮运艰难
　　诏以回人既已归降即系我人民
　　命派兵二千徃抚其众并驻劄以资防守防妄阿喇布坦遣兵来犯散秩大臣阿喇衲侍卫克什图等率师迎战大败之追捕数十里是冬以吐尔畨驻师
　　命总督鄂海等前徃经理垦田雍正八年以吐尔畨回目
　　额敏和卓屯田効力恭顺可嘉
　　特防褒赏十年十一月封额敏和卓为札萨克辅国公十
　　二月
　　诏以吐尔畨逺在邉境贼人不时侵扰州土肥饶多水泉气和暖与回民旧住处风景相似地寛濶可开垦足资耕牧遂由塔勒纳沁迁其众于州乾隆二十年吐尔畨回酋莽噶里克率众一千戸投诚二十一年以其属众编次旗分佐领封莽噶里克为札萨克公寻以叛复降为总兵傅魁所诱杀以额敏和卓子素赉璊驻其地
　　周书帝纪明帝二年遣柱国宁蜀公尉迟回率众于河南筑安乐城
　　文献通考四夷考土鲁畨一名吐尔畨本交河县之安乐城城方三里
　　明史西域土尔畨在和卓西百里去哈宻千余里嘉峪闗二千六百里汉车师前王地隋高昌国唐防高昌置西州及交河县此则交河县安乐城也宋复名髙昌为回鹘所据尝入贡元设万户府永乐四年遣官使巴什伯里道其地以防币赐之
　　二十年其酋为巴什伯里所逐走归京师天子遣还故土洪熈元年躬率部落来朝宣徳正统景防天顺间皆遣使入贡初其地防弱后哈喇和卓桞城皆为所并成化九年据哈密城执王母夺金印分兵守之而去朝廷命李文等经略无功而还治元年谕归侵地不奉命复遣使贡礼官议薄其赏拘使臣四年以所据十一城及金印来归厚赐之释还所拘使臣六年复袭防哈密廵抚许进等遣兵击走之正徳九年犯肃州嘉靖三年冦肃州掠甘州四年复冦肃州皆失利去七年贼党雅兰率所属来降自是势渐孤部下各自雄长迄万厯朝遣使奉贡不絶【和卓旧作火州巴什伯里旧作别失八里雅兰旧作牙兰今改译】
　　哈喇和卓
　　谨按哈喇和卓为汉车师前国地魏晋以下并为髙昌国地唐置交河郡髙昌县地元曰哈喇火者【当作哈喇和卓】眀曰火州【当作和卓】今其地距京师八千三百余里哈喇和卓河在城东二十里源出金岭西流入于地哈喇和卓为罗布淖尔东北伏流来会之水所经之地今纪其事如左
　　雍正九年凖噶尔贼众侵扰土尔畨攻鲁克察克城四十余日不下后以木梯三百攻哈喇和卓城堡回民悉力拒守杀贼甚众大兵继至贼闻风惊惧遗弃马匹噐仗及所炊熟食而遁十年闰五月贼人宰桑额尔克得松率兵二千分东西两路复来犯喀喇和卓城叅将刘廷琰游击李英等分兵击之贼败走率师追勦而还乾隆二十四年凖噶尔平定置屯田六千亩屯兵三百名管屯武职无定额
　　晋书张骏初戊巳校尉赵贞不附于骏骏击擒之以其地为高昌郡
　　又吕光载记光以高昌虽在西陲地居形胜以子覆为使持节镇西将军都督玉门以西军事西域大都防镇高昌
　　隋书西域髙昌国其都城周逥一千八百四十歩国内有城十八
　　唐书地理志西州交河郡领县前庭本高昌寳应元年更名
　　文献通考唐平髙昌以高昌为髙昌县
　　元史地理志西北地附録哈喇和卓【旧作合喇火者今改正】眀史西域和卓【旧名火州今改正】又名哈喇在桞城西七十里土尔畨东三十里即汉军师前王地隋时为髙昌国唐太宗防髙昌以其地为西州宋时回鹘居之尝入贡元名和卓与安定曲先诸卫统号辉和尔置逹尔噶齐监治之永乐四年五月命鸿胪丞刘特穆尔防巴什伯里使者归因赍防币赐其王子哈散眀年遣使贡玉璞方物十一年又来贡命陈诚李暹等以玺书文绮纱罗布帛徃劳十三年冬遣使随诚来贡自是乆不至正统十三年复贡后遂絶其地城方十余里东有荒城即高昌国郡汉戊巳校尉所作【辉和尔旧作畏兀儿逹尔噶齐旧作逹鲁花赤特穆尔旧作帖木儿巴什伯里旧作别失八里今译改】
　　鲁克察克
　　谨按鲁克察克即汉桞中地戊巳校尉城此因名桞城后讹为桞陈又为鲁陈鲁克察克河发源金岭南麓西行经鲁克察克城南旁岭西流而伏鲁克察克为罗布淖尔东北伏流来防之水所经之地今纪其事于左
　　康熈六十年土尔畨回人归诚因为凖噶尔迁徒相率逃归移驻于鲁克察克雍正九年贼率众二千余人来攻其城围四十余日回民奋勇出击杀贼数百人防将军岳钟琪令总兵张元佐等以兵三千援之贼望风即遁倍道追之贼四散逸去兵抵鲁克察克城下回目额敏和卓及老防男女欢迎即留兵一千驻之十年
　　诏额敏和卓率其众移驻州乾隆二十年凖噶尔平定
　　后复还居故地
　　汉书西域戊巳校尉屯田居车师故地校尉刁防病遣使陈良屯桓且谷备匈奴冦史终取粮食司马丞韩元领诸壁右曲侯任商领诸垒相与谋曰西域诸国颇背叛匈奴欲大侵将人众降匃奴即将数千骑至校尉府胁诸亭令燔积薪去校尉府数里正晨火防校尉开门击鼓收吏士良等随入遂杀校尉刁防止留戊巳校尉城良等尽胁略戊巳校尉吏士男女二千余人入匈奴单于以良帯为乌贲都尉后三嵗单于与莾和亲莾遣使者多赍金币赂单于购求陈良终帯等单于尽収四人及手杀刁防者芝音妻子以下二十七人皆械槛车付使者到长安莾皆烧杀之
　　资治通鉴汉眀帝永平十七年以谒者闗宠为已校尉屯前王部桞中城十八年匈奴围闗宠于桞
　　中城闗宠上书求救建初元年酒泉太守段彭等兵防桞中北匈奴遁走遂罢戊巳校尉两都防官后书汉西域延光二年敦煌太守张珰上书言若不能出兵可置军司马将士五百人四郡攻其犁牛谷食出据桞中此中计也帝纳之乃以班勇为西域长史将弛刑士五百人西屯桞中勇遂破平车师又伊吾北有桞中皆膏腴地
　　舆地志晋咸和二年张氏置高昌郡立田地县魏书高昌熙平元年麴嘉遣兄子私署左卫将军田地太守
　　唐书侯君集君集次碛口而文防死子智盛囊袭位进营桞谷于是鼓而前贼婴城自守遣使谕之不下乃刋木塞堑引撞车毁其堞飞石如雨所向无敢当因防其城俘男女七十进围都城又西域高昌田地戊巳校尉所治也侯君集伐高昌王师至碛口奄攻田地城契苾何力以前军鏖战是夜星坠中城眀日防其城掳七千余人文献通考唐平高昌以田北城【即田地城】为桞中按方舆纪要以高昌废县为古田地城高昌县治即今哈喇和卓文献通考唐平高昌以田地城为桞中鲁克察克汉桞中地也戊巳校尉城此因名桞城南史髙昌国置四十六镇田地其一唐书西地称田地城戊巳校尉所治北与地字相类当属冩之误侯君集伐高昌拔田地城进逼其都今鲁克察克在哈喇和卓东五十里与田地城之界相合其城东汉桞中地故唐以为桞中县又与戊巳校尉所居之説相符则以髙昌废县为田地城其误可以证矣
　　元史地理志西北地附録鲁克察克【旧作鲁古尘今改正】眀史西域桞陈一名鲁陈又名桞陈即后汉桞中地西域长史所治唐置桞中县西去和卓七十里东去哈宻千里经一大川出大川渡流沙在火山下有城屹然广二三里即桞城也四面皆田园流水环绕树木隂翳永乐四年刘特穆尔使巴什伯里因命赍防币赐桞城酋长嗣是屡入贡桞城宻尔和卓土尔畨凢遣朝使及其酋长入贡多与偕土尔畨强二国并为所灭
　　辟展
　　谨按辟展汉车师前国狐胡地晋名高昌魏并于蠕蠕其全境甚广自招哈和屯以东皆其西境辟展河出城之西发源于楚辉城南山麓东北流二十里经辟展城西出孔道北十里入于沙碛辟展为罗布淖尔东北伏流来防之水所经之地今纪其事如左
　　康熙五十九年大兵进勦防妄阿喇布坦散秩大臣阿喇衲率师进至辟展城有回兵拒守官兵进击之擒其部人即遣还令谕回众曰
　　王师为征防妄阿喇布坦而来道出于此尔众若速归顺悉赦无诛否则破城悔无及矣于是城中回部酋长即率其众三百余人以降乾隆二十一年十一月将军和起追擒叛贼巴尔雅至此公额敏和卓以兵四百人及莽噶里克呢吗扎哈沁诸部兵来防莾噶里克呢吗兵叛夜掠和起营起背腹受敌被创数处顾其部兵努固徳彰金布曰我今力竭必死此地防所戴翎命持缴巴尔库勒参賛大臣营努固徳曰偕将军力战突出即免矣起曰身身为火臣不能擒叛贼反逃死乎努固徳等行乃死叛贼防即擒诛辟展复定设办事大臣一员统理诸务管理驻扎緑营都司一员统马歩兵三百三十名屯田一万三千六百三十三畆屯兵八百名管屯武职无定额
　　汉书西域西域有两道南道楼兰北道出车师二国当汉使空道攻击汉使尤甚五帝天汉二年以匈奴降者介和王为开陵侯将楼兰国兵击车师匈奴遣右贤王将数万骑救之汉兵不利引去征和四年遣重合侯马通将四万骑击匈奴道车师北复遣开陵侯将楼兰尉犁危须等六国兵击车师勿令得遮重合侯诸国兵其围车师车师王降服臣属汉昭帝时匈奴使四千骑田车师宣帝即位以田广眀为祁连将军赵充国为蒲类将军田顺为武牙将军及度辽将军范眀友前将军韩増将军击匈奴车师田者惊去车师复通于汉地节二年车师叛遣侍郎郑吉校慰司马熹将免罪刑人田渠犁积谷以攻车师至秋收谷吉熹击车师破之军食尽罢兵归田秋收毕复发兵攻车师王于石城王议降汉恐不见信击匈奴邉国小蒲类略其人民以降匈奴闻车师降汉发兵攻车师吉熹引兵北逢之匈奴不敢前吉熹因留候卒二十人留守王引兵归车师王恐匈奴兵复至奔乌孙吉迎其妻子送长安赏赐甚厚别发吏卒徃田车师匈奴以车师地肥羙近匈奴数遣兵击田者吉驰救卒少不能当保车师城中为所围数日乃觧后尝数千骑徃来守车师吉上书言车师去渠犁千余里间以河山北近匈奴埶不能相救愿益田卒公卿议以道逺烦费可置车师田者诏长罗侯常将张掖酒泉骑出车师北千余里扬威武车师旁引吉等还于是召故车师太子军宿在焉耆者立以为王尽徙国民令居渠犁以车师故地与匈奴神爵三年匈奴乖乱汉因复田车师初元二年置戊巳校尉屯田车师故地其后车师复居其地
　　后汉书耿秉永平十七年诏秉与窦固合兵万四千骑复出白山击车师车师有后王前王前王即后王之子其庭相去五百余里固以后王道逺山谷深士卒寒苦欲攻前王秉议先赴后王以为并力根本则前王自服固计未决秉奋身而起曰请行前乃上马引兵北入众军不得已遂进后王安得震怖从数百骑出迎秉而固司马苏安欲全功归固即驰谓安得曰汉贵将独有奉车都尉当先降之安得乃还更令其诸将迎秉秉大怒被甲上马麾其精骑径造固壁言曰车师王降迄今不至请徃枭其首固大惊曰且止秉厉声曰受降如受敌遂驰赴之安得惶恐抱马足降秉将以诣固其前王亦归命遂定车师而还
　　又西域传和帝永元三年复置戊巳校尉领兵五百人居车师前部高昌壁后西域背叛安帝元初六年车师前王来降数月北匈奴击走前王其后连与车师入冦河西朝廷不能禁延光二年以班勇为西域长史勇遂破平车师自伊吾北通车师前部高昌壁千二百里自伊昌壁北通后部金满城五百里此其西域之门户也故戊巳校尉更互屯焉
　　晋书苻坚载记太元七年车师前部王弥寘朝于坚请年年贡献坚以西域路遥不许令三年一贡九年一朝以为永制寘等请曰大宛诸国虽通贡献然诚节未纯请乞依汉制都防故事若王师出闗请为郷导坚于是以骁骑吕光为持节都督西讨诸军事与陵江将军姜飞轻骑将军彭晃等配兵凢七万伐破西域
　　魏书髙昌高昌者车师前王之故地汉之前部地也东西二千里南北五百里四面多大山或云汉武遣兵西讨师旅顿敝其中尤困者因住焉地势高厰人庻昌盛因云髙昌亦云其地有汉时髙昌垒故以为国号东去长安四千九百里汉西域长史戊巳校尉并居于此晋以其地为高昌郡张轨吕光沮渠防逊据河西皆置太守以统之国有八城北有赤石山七十里有贪汗山夏有积雪此山北铁勒界也世祖时有阚爽者自为高昌太守太延中遣散骑侍郎王恩生等使髙昌为蠕蠕所执真君中爽为沮渠无讳所袭夺据之无讳弟安周代立和平元年为蠕蠕所并蠕蠕以阚伯周为髙昌王其称王自此始也太和初子义成立嵗余其兄首归自立为高昌王五年高车王以敦煌人张孟明为王后为国人所杀立马儒为王以巩顾礼麹嘉为左右长史二十一年奉表朝贺请举国内徙高祖纳之而高昌旧人不愿东迁相与立麹嘉为王又臣于蠕蠕后又臣于高车孝亮朝京师仍求内徙乞军迎援神龟元年复表求援内徙不许正光元年肃宗遣假员外将军赵义等使于嘉嘉朝贡不絶又遣使奉表自以邉遐不习典诰求借五经诸史并请国子助教刘变以为士肃宗许之普防初遣使朝贡
　　周书异域志高昌者车师前王之故地东去长安四千九百里东西三百里南北五百里国内总有城一十六自麹嘉以来世修藩职于魏大统十四年诏以其世子元喜为王恭帝二年又以其田地公茂嗣位武成元年其王遣使贡方物保定初又遣使来贡
　　隋书西域高昌汉车师前王庭也开皇十年突厥破其四城二千人来归中国大业四年遣使贡献帝待其使甚厚明年其王伯雅来朝因从击高丽还尚宗室女华容公主八年冬归藩自是嵗贡方物
　　唐书西域高昌直京师四千里而赢其横八百里纵五百里凡二十一城胜兵万人武徳初伯雅子文防立遣使来告太宗即位献元狐裘贞观四年文防来朝礼赐厚甚妻宇文求预宗籍有诏赐氏李更封长乐公主乆之文防与西突厥通凡西域朝贡道其国咸见壅掠伊吾尝臣西突厥至是内属文防击之帝下诏让其反覆召大臣冠军阿史那矩计事文防不遣使长史麹雍来谢罪又破焉耆三城掳其人焉耆王诉诸朝遣虞部郎中李道裕问状复遣使谢帝引责之复下玺书促使入朝文防称疾不至乃拜侯君集为交河道大总管左屯卫大将军讨之君集分兵略定凡三州五县二十二城户八千口三万披其地皆州县之号改西昌州曰西州更置安西都防府嵗调千兵谪罪人以戍
　　又地理志西州交河郡贞观十四年平高昌以其地置开元中曰金山都督府天寳元年为郡县五前庭栁中交河蒲昌天山
　　宋史外国唐贞观中侯君集平高昌为西州安史之乱其地防没乃复为国其人颇有回鹘故亦谓之回鹘建隆三年西州回鹘来贡太平兴国六年其王始称西州外生师子王太宗遣供奉官王延徳使高昌雍熙元年还叙其水程来献
　　王延徳高昌行纪其地南距于阗西南距大食波斯西距西天歩路渉雪山葱岭皆数千里所统有南突厥北突厥大众熨小众熨様磨割禄黯戞司末蛮格哆族预龙族之名甚众师子王邀延徳至其北庭憇高台寺见其王及王子侍者皆东向拜受赐既而王之儿女亲属皆出罗拜以受赐西抵安西即唐之西境









<史部,地理类,河渠之属,钦定河源纪略>
　　钦定四库全书
　　河源纪畧卷三十
　　纪事五
　　哈宻
　　谨按哈宻汉伊吾卢地唐置西伊州后改伊州天寳初又改伊吾郡五代时号胡卢碛明设哈宻卫今其地距京师七千一百八十里哈宻境内诸水凡数十皆西南趋遇沙而伏在罗布淖尔东北九百六十里哈宻为罗布淖尔东北伏流来防之水所经之地谨纪其事如左
　　康熙三十五年九月哈宻囘酋额贝都勒遣贡驼马及刀三十六年额贝都勒遣其子郭帕伯克擒噶勒丹子色布腾巴勒珠尔及其官属来献
　　诏嘉之赐赉加等授额贝都勒为扎萨克一等部长其所属编为旗分视各防古子郭帕伯克及孙额敏嗣五十四年三月厄鲁特策妄阿喇布坦遣兵至其北境侵掠五寨直抵哈宻城下驻防哈宻游击潘至善等率兵二百人同哈宻伯克额敏败之贼退驻城南二十里外甘肃提督师懿徳令总兵路振声率师兼程徃援哈宻人众闻
　　天兵遄至老防懽忭勇气益倍策妄阿喇布坦闻风震慑于师至数日前悉众潜遁是年七月大臣等议以哈宻地可屯种请勘明具奏
　　诏从之雍正五年封额敏为镇国公七年晋封为固山贝子十年正月准噶尔贼人复来犯哈宻周城四五里贝子额敏选囘兵设伏擒贼将军岳钟琪令曹勷等率师应援遇贼兵大队于二堡奋勇进击合战一日夜贼登山拒战我兵四面仰攻贼众大溃遂由沙碛遁而西乾隆二十一年陜甘总督黄廷桂奏以哈宻在安西巴里坤之中军行台站转输诸务请设大员经理
　　命以宁夏总兵李天楷驻防之二十四年准噶尔平定设办事大臣二员哈宻恊副将一员辖驻防緑旗兵八百名置塔尔纳沁屯田七千三十畆屯兵一百七十名蔡巴什湖屯田四千六十五畆屯兵一百名牛毛湖屯田二百畆屯兵十名管屯武职即于恊标下拨无定额
　　元和志禹贡九州之外古戎地称昆吾周穆王伐昆戎昆吾献赤刀后转为伊吾周衰为匈奴所得后汉书窦固永平十六年窦固耿忠率酒泉敦煌张掖甲率及卢水羌万二千骑出酒泉塞至天山击呼衍王斩首千余级追至蒲海留吏士屯伊吾卢城
　　又西域永平十六年明帝命将帅北征匈奴取伊吾卢地置宜禾都尉以屯田遂通西域章帝建初二年罢屯田伊吾匈奴因遣兵守伊吾地和帝永元元年大将军窦宪大破匈奴二年宪因遣副校尉阎槃将二千余骑掩击伊吾破之安帝元初六年遣行长史索班千余人屯伊吾于是车师前王及鄯善王来降数月为北匈奴攻没顺帝永建六年以伊吾旧膏腴之地傍近西域匈奴资之以为钞暴复令开设屯田如永元时事置伊吾司马一人桓帝元嘉元年呼衍王将三千余骑防伊吾伊吾司马毛恺遣吏兵五百人于蒲类海东与呼衍王战悉为所没呼衍王遂攻伊吾屯城夏遣敦煌太守司马达将敦煌酒泉张掖属国吏士四千余人救之出塞至蒲类海呼衍王闻而引去魏书帝纪高宗太安二年平西将军渔阳公尉眷北击伊吾克其城大获而还高祖太和十二年蠕蠕伊吾戍主高羔子率众三千以城内附
　　又高昌太和二十一年高昌王马儒表求内徙高祖纳之遣韩安保赴之割伊吾五百里以儒居之儒遣使迎安保安保不至还伊吾
　　隋书帝纪大业五年伊吾遣使来朝
　　又薛世雄世雄为玊门道行军大将与突厥启民可汗连兵击伊吾师次玊门启民可汗背约兵不至世雄孤军度碛伊吾初谓隋军不能至皆不设备及闻世雄兵度碛大惧请降诣军门上牛酒世雄遂于汉旧伊吾城东筑城号新伊吾留银青光禄大夫王威以甲卒千余人戍之而还
　　唐书地理志伊州伊吾郡本西伊州贞观六年更名伊吾贞观四年置并置柔逺神功元年省入焉在大碛外南去玉门闗八百里
　　又吐蕃太宗破高昌开四镇伊吾屯田禾菽弥望
　　资治通鉴唐太宗贞观四年西突厥种落散在伊吾伊吾城主入朝举其属七城来降因以其地置西伊州十三年高昌与西突厥共击伊吾乃发兵击灭高昌开元中置天山军于西州城内兵五千人击伊吾军于伊州西北三百里甘露川兵三千人并属北庭节度使
　　五代史高居诲记沙州西曰仲云其牙帐居胡卢碛云仲云者小月支之遗种也胡卢碛汉明帝时征匈奴屯田于吾卢葢其地也西行入仲云界至大屯城
　　宋史高昌王延徳使高昌厯伊州州将陈氏其先自唐开元二年领州凡数十世唐时诏尚在次厯益都次厯纳职城在大患魅碛之东南望玊门闗甚近地无水草载粮以行
　　按此宋雍熙初王延徳使高昌还时所记自唐开元至宋雍熙应属十数世宋史作数十世葢误
　　明史西域哈宻东去嘉峪闗一千二百里汉伊吾卢地明帝置宜禾都尉领屯田唐为伊州宋入于囘纥元末以威武王纳忽里镇之寻改为肃王卒弟昻克特穆尔嗣洪武中太祖既定辉和尔置安定等卫渐逼哈宻昻克特穆尔遣使朝贡永乐三年封忠顺王四年立哈宻卫八年封托里特穆尔忠义王宣徳元年命布达锡里嗣忠顺王自是二王并贡成祖之封忠顺王以哈宻为西域要道欲其迎防朝使统领诸畨为西陲屏蔽而其王率庸懦众心离涣其贡使又数辱驿吏卒呵叱通事当四方贡使大宴日恶言诟詈天子不加罪但令慎择使臣以是益无忌其地北卫拉特西土尔畨东沙州罕东赤金诸卫卫拉特酋额森兵围哈宻取王母北还天顺四年王卒母弩温答失里主国事七年北酋寄寄肃兰破其城王母走苦峪朝廷不能援成化二年擢巴图穆尔为右都督摄国事八年子哈森嗣职土尔畨袭破其城执王母夺金印据守其地使李文讨之无功十年命罕慎权主国事筑苦峪城移哈宻卫于其地十八年罕慎袭破哈宻连复八城还居故土治元年封为忠顺王土尔畨阿哈麻诱杀之据其地二年都指挥阿穆呼朗袭破之五年立善巴为忠顺王六年阿哈麻袭哈宻执善巴擒阿穆呼朗支解之七年廷臣请令都督昻克波赖总理哈宻且修苦峪城凡畨人散处甘凉者令悉还其地八年尚书马文升鋭意兴复甘肃廵抚许进等潜师夜袭之斩其遗卒抚降余众而还诸畨始知畏然哈宻屡破遗民入居者以穷窘难守尽焚室庐走甘州诏尽赴苦峪及沙州俾自耕牧以图兴复十年阿哈麻送还善巴十年仍其旧封自是哈宻复安十八年封善巴子巴雅济为忠顺王正徳八年叛入土尔畨十二年莾肃尔移居之后复入贡而王迄不还自是置哈宻不问【昻克特穆尔旧作安克帖木儿辉和尔旧作畏兀儿托里特穆尔旧作兔力帖木儿布逹锡里旧作卜答失里卫拉特旧作瓦剌额森旧作也先寄寄肃兰旧作癿加思兰巴图穆尔旧作把塔木儿哈森旧作罕慎阿哈麻旧作阿黒麻阿穆呼朗旧作阿木郎善巴旧作陜巴昻克波頼旧作奄克孛刺巴雅济旧作拜牙即莾肃尔旧作满肃儿和卓塔济丁旧作大者他只丁今译改】噶顺沙碛
　　谨按噶顺沙碛即古流沙东接白龙堆沙多土少东西数百里无垠涯在罗布淖尔正东郭义恭广志流沙在玊门闗外南北二十里东西数百里方向适合山南诸水俱渗入沙碛中噶顺沙碛为罗布淖尔正东伏水之地谨纪其事如左
　　雍正七年大兵征准噶尔西路军行所过沙碛从无水草之区灵泉畅涌士马安宁将军岳钟琪以
　　闻
　　诏于其地建庙展祀以答神贶乾隆二十二年西师出嘉峪闗道经戈壁中地涌甘泉数十处军行普济
　　勅建龙神庙
　　封助顺昭灵龙神遣官告祭每岁春秋致祀
　　建助顺昭灵龙神庙碑文
　　国家徳被遐方威宣絶漠不惟师武臣力亦实有神灵之助用能厚集士众克成大勋惟嘉峪闗本酒泉故郡素称天险闗门外为戈壁地沙碛弥望澶漫逶迤向因难于水泉行旅重困朕荡平西域诛其一二苞蘖之不顺命者爰整六师罙入其阻初虑士马万众绠汲或缺于供及行其地而甘泉随地涌出滃滃然汨汨然渟渗漉不特荷殳之士潄濯清流而马驼络绎赴饮不匮按酒泉城下旧有金泉泉味如酒汉氏遂以名郡兹泉出自沙漠瑞应尤异守土之吏以告朕惟祭法徳施于民则祀之当疆事方殷而泉流肆溢天人恊应灵贶聿臻其事非偶爰封神为助顺昭灵龙神命守臣经营高敞建立神庙春秋祀事惟谨绣栋云楣崇岩巨镇屹峙闗外庙既成当建碑记述神之功烈守臣锲石以请稽诸古人君为政太平则醴泉涌朕嗣守鸿业图大思艰命将出师龚行
　　天讨扫百年逋诛之冦用以纉承
　　先绪式廓丕基计自今边圉静谧屯牧安恬其所以荷天庥而迓神祐者万万禩靡有纪极爰系以铭铭曰嘉峪之山岩闗峩峩六师于征后舞前歌宛宛流沙迢迢逺道天戈所临地不爱寳连岩滋液并醴疏甘光澄氷镜洁比秋潭汲之日新挹之无竭士饱马腾霜清月澈乃营高敞乃建甍标春秋载荐丹荔黄蕉斟酌灵泉惟神之庇洗兵万载锡我繁祉
　　勅建助顺昭灵龙神庙岁祭文
　　惟神徳泽民恩施育物拱岩闗而作镇气感风云临瀚海以垂波功先润泽惟酒泉之故地实戈壁之荒陲沙砾弥途向乏灵源之涌轮蹄遄迈载深渇饮之思朕命将于征指平沙而迅发全师所过恰膏液之滂滋万马腾骧快适奔泉之性千军挹注咸歌泂酌之甘俨赉赐之壶浆饮和食徳等驱驰于袵席养欲给求凡兹行李之徃来普颂渊澄之功烈仰承
　　天祐敬迓神庥申命守臣经营敞地閟宫大启雕几恪陈绣拱嵳峩荟蔚川原之气采椽嵽嵲缤纷藻荇之华爰
　　于灵庙之落成更遣専官而将事云旓羽罕觇秘殿之森防桂酒椒浆共明流而防灔嗣此防濡庶彚覩清泚之常流衍防深源永濬发而不竭尚祈昭格鉴此精禋汉书地理志敦煌郡正西闗外有白龙堆沙又西域楼兰最近汉东垂当白龙堆乏水草元始中车师后王国有新道出五船北通玉门闗徃来差近戊巳校尉徐普欲开以省道里半避白龙堆之阸
　　又李广利诏曰贰师将军伐胜大宛渉流沙通西海
　　晋书苻坚载记太元八年坚授吕光持节都督西讨诸军事光进及流沙三百余里焉耆王率其旁国请降
　　魏书西域太延中遣行人王恩生许纲等西使生等出流沙为蠕蠕所执竟不果达其后每遣使西域常诏河西王沮渠牧犍令防送至姑臧牧犍恒发使导路出流沙
　　魏畧西戎从玉门闗西出发都防井囘三陇沙北头经居卢仓从沙西井转西北过龙堆
　　哈喇淖尔境
　　谨按哈喇淖尔三源苏頼河昌马河党河河所流境一千二百里苏頼昌马下流即古南借端水苏頼河旁支潴为花海子昌马河所防之窟窿河即明史之布隆吉尔川党河即氐置水甘肃通志沙州西都乡河亦即此渥洼水亦在其旁其源处有龙勒水淖尔西距罗布淖尔八百里哈喇淖尔为罗布淖尔东偏滙水之地谨纪其事如左
　　康熙五十四年以布隆吉尔地可屯种
　　命勘明具奏五十五年六月尚书富宁安疏言布隆吉尔
　　所种田禾俱可丰收请建仓存贮
　　诏从之六十一年复议设屯田兵数雍正元年
　　命抚逺大将军年尧征罗卜藏丹津分兵进剿冬十二月贼兵三千余人来侵布隆吉尔叅将孙继宗游击孙超节率兵迎战兵既交副将潘至善以兵至并力击贼大破之二年三月总兵孙继善等追贼至哈喇淖尔进击之大败贼众九月副都统逹鼐阿尔什等穷追罗卜藏丹津直抵花海子生擒丹津珲台吉并招抚三十三家台吉而还乾隆二十四年西域平设布隆吉尔营都司一员驻防緑旗马歩兵四百九十二名
　　汉书武帝纪元鼎四年秋马生渥洼中作天马之歌注李斐曰南阳新野有利长当武帝时遭刑屯田敦煌界数于此水旁见羣野马中有竒异者与凡马来饮此水利长先作土人持勒靽于水旁后马玩习乆之代土人持勒靽收得其马献之又李陵陵兵出至浚稽山南龙勒水上徘徊观冦
　　五代史高居诲使于阗记州南十里鸣沙山西都乡河曰阳闗
　　明史西域成化九年都督哈森及齐勒罕东诸部集兵进讨土鲁畨兵至布隆吉尔川
　　色尔腾海以东境
　　谨按色尔腾海为汉楼兰地东汉为鄯善唐名纳波宋名纳职在罗布淖尔东南汉书西域楼兰国最在汉东垂近汉当白龙堆隋书鄯善郡有蒲昌海隋并吐谷浑地以置郡且末以东皆为隋有蒲昌海当鄯善之西境为且末国地其实鄯善故地尚在其东色尔腾水皆出南山隂西北流潴为大泽周围三百里去罗布淖尔九百里色尔腾海为罗布淖尔东南伏水之地今纪其事如左
　　汉书西域鄯善国本名楼兰王治扞泥城去阳闗千六百里去长安六千一百里户一千五百七十口万四千一百胜兵二千九百十二人辅国侯郤国侯鄯善都尉击车师都尉左右沮渠击车师君各一人译长二人西北去都防治所千七百八十五里至山国千三百六十里西北至车师千八百九十里初武帝感张骞之言甘心欲通大宛诸国使者相望于道一岁中多至十余辈楼兰姑师当道苦之攻刼汉使王恢等又数为匈奴耳目令其兵遮汉使汉使多言其国有城邑兵弱易击于是武帝遣从票矦赵破奴将属国骑及郡兵数万击姑师王恢数为楼兰所苦上令恢佐破奴将兵破奴与轻骑七百人先至虏楼兰王遂破姑师因暴兵威以动乌孙大宛之属还封破奴为浞野矦恢为浩矦于是汉列亭障至玉门矣楼兰既降服贡献匈奴闻发兵击之于是楼兰遣一子质匈奴一子质汉后贰师军击大宛匈奴欲遮之贰师兵盛不敢当即遣骑因楼兰汉使后过者欲絶勿通时汉军正任文将兵屯玊门闗为贰师后距捕得生口知状以闻上诏文便道引兵捕楼兰王将诣阙簿责王对曰小国在大国间不两属无以自安愿徙国入居汉地上直其言遣归国亦因使伺匈奴匈奴自是不甚亲信楼兰征和元年楼兰王死国人来请质子在汉者不遣楼兰更立王汉复责其质子亦遣一子质匈奴后王又死匈奴先闻之遣质子归得立为王汉使诏新主令入朝天子将加厚赏楼兰王后妻故继母也谓王曰先王遣两子质汉皆不还奈何欲徃朝乎王用其计谢使曰新立国未定愿待后年入见天子然楼兰国最在东垂近汉当白龙堆乏水草常主发导负水儋粮送迎汉使又数为吏卒所冦惩艾不便与汉通后复为匈奴反间数遮杀汉使其弟尉屠耆降汉具言状元鳯四年大将军霍光白遣平乐监傅介子徃刺其王介子轻将勇敢士赍金币言以赐外国为名既至楼兰诈其王欲赐之王喜与介子饮醉将其王屏语壮士二人从后刺杀之贵人左右皆散走介子告谕以王负汉罪天子遣我诛王当更立王弟尉屠耆在汉者汉兵方至毋敢动自令灭国矣介子遂斩王尝归首驰诣阙县北阙下封介子为义阳矦乃立尉屠耆为王更名其国为鄯善为刻印章赐以宫女为夫人备车骑辎重丞相将军率百官送至横门外祖而遣之王自请天子曰身在汉乆今归单弱而前王有子在恐为所杀国中有伊循城其地肥美愿汉遣一将屯田积谷令臣得依其威重于是汉遣司马一人吏士四十人田伊循镇抚之其后更置都尉伊循官置始此矣
　　后汉书西域建武十四年莎车王与鄯善王并遣使诣阙贡献西域始通二十一年冬车师前王鄯善王等十八国俱遣子入侍献其珍寳二十二年莎车国王贤遗鄯善王安书令絶通汉道安不纳而杀其使贤大怒发兵攻鄯善安迎战兵败亡入山中贤杀畧千余人而去鄯善诸国侍子乆留敦煌愁思皆亡归鄯善王上书愿复遣子入侍更请都防都防不出诚廹于匈奴天子报曰今使者大兵未能即出如诸国力不从心东西南北俱在也于是鄯善复附匈奴
　　又班超永平十六年窦固出击匈奴以超使西域超到鄯善鄯善王广奉超礼敬甚备后忽更疎懈超谓其官属曰宁觉广礼意薄乎此必有北使来狐疑未知所从故也明者睹未萌况已着耶乃防其吏士三十六人夜徃奔其营防天大风超令十人持鼓藏其舍后约曰见火然皆当鸣鼓大呼余人悉持弓弩夹门而伏超顺风纵火前后鼓噪众惊乱超手格杀三人更兵斩其使及从士三十余级余众百许人悉烧死于是召鄯善王广以首示之一国震怖晓告抚慰遂纳子为质
　　又班勇元初六年鄯善王降后数月北单于与车师后部叛鄯善王急求救敦煌太守曹宗请出兵五千人击之因复取西域班勇议遣西域长史将五千人屯楼兰西当焉耆兹径路南彊鄯善于寘心胆北扞匈奴东近敦煌从之置西域副校尉居敦煌虽羁縻西域亦未能出屯其后匈奴果数与车师入冦延光二年复以勇为西域长史将兵五百人出屯桞中明年正月勇至楼兰以鄯善归附特加三绶发其兵到车师前王庭击走匈奴四年复发鄯善疏勒车师前部兵击后部王军就大破之
　　三国志魏帝纪黄初三年鄯善王遣使奉献诏遣使慰劳之
　　晋书张骏骏使将杨宣伐鄯善其王元孟献女又苻坚载记太元七年鄯善王伏宻驮朝于苻秦请年年贡献坚以西域路遥不许令三年一贡九年一朝以为永制
　　魏书西域鄯善国都扞泥城古楼兰国也去代七千六百里所都城方一里北即白龙堆路至太延初始遣其弟素延耆入侍及太武平凉州沮渠牧犍弟无讳走保敦煌无讳后谋渡流沙遣其弟安周击鄯善王比龙恐惧欲降防魏使者自天竺罽賔还俱防鄯善劝比龙拒之遂与连战安周不能尅退保东城后比龙惧率众西奔且末其世子乃应安周鄯善人颇剽刼之令不得通太武诏散骑常侍成周公万度归讨之至其境鄯善人众布野度归勅吏卒不得有所侵掠边守感之皆望旗稽服其王真逹面出降度归释其留军屯守与真达诣京都太武大悦厚待之是岁拜交阯公韩扙为假节征西将军领防西戎校尉鄯善王以镇之赋役其人比之郡县
　　周书异域鄯善古楼兰国也东去长安五千里魏太武时为沮渠安周所攻其王西奔且末大统八年其兄鄯米率众内附
　　隋书地理志鄯善郡大业五年平吐谷浑置在鄯善城即古楼兰城也有蒲昌海鄯善水统县二显武济逺
　　又吐谷浑炀帝即位铁勒犯塞令击吐谷浑以自効大败之复令观王雄许公宇文述掩之吐谷浑王伏允惧南遁山谷间其故地皆空自西平临羌城以西且末以东祁连以南雪山以北东西四千里南北二千里皆为隋有
　　唐书地理志伊州伊吾郡纳职县贞观四年以鄯善故城置开元六年省十五年复置
　　罗布淖尔东南沙碛大河潜入青海境
　　谨按罗布淖尔东南皆沙碛南山中断河水伏流其中东南趋青海沙碛自大流沙绵折而南
　　羣山交错潜流仰泛隐见不常唐书所谓莫贺延碛袤二千里河源东北直莫延碛尾五百里碛入吐谷浑界寖狭故号碛尾者也河水潜行处计一千五百里为入青海之孔道并纪其事如左
　　魏书沮渠无讳真君二年拜无讳为征西大将军酒泉王寻以无讳叛遣镇南将军南阳公奚眷讨酒泉克之无讳遂谋渡流沙遣其弟安周西击鄯善无讳遂渡流沙士卒渇死者大半仍据鄯善又西域真君二年诏散骑常侍成周公万度归乘发凉州兵讨鄯善度归至敦煌留辎重以轻骑五千渡流沙至其境其王出降
　　周书异域鄯善西北有流沙数百里
　　唐书吐蕃吐蕃长鼓右驱逾高昌厯车师钞常乐絶莫贺延碛以临敦煌
　　又吐谷浑贞观九年李靖等讨吐谷浑大破之伏允谋入碛疲唐兵师进伏允子顺举国降伏允引千余骑遁碛中














　　钦定四库全书
　　河源纪畧卷三十一
　　纪事六
　　河水重源青海全境
　　谨按河水重源自阿勒坦噶逹素齐老至流入贵徳堡皆青海境青海在汉为先零烧当诸羌地东晋以后属吐谷浑唐宋皆为吐蕃地元为贵徳州及吐蕃朶甘思等处属宣慰司明为西蕃以其地未入中国故古称吐蕃河源我
　　朝青海全部乆入版围大河灵迹了如指掌谨叙述
　　其疆域之广袤平定之始末并恭録
　　御制平定青海告成太学碑文列于重源之首纪河源者
　　于以考舆地之大备焉
　　国初有厄鲁特顾实汗者自西北侵有其地遣使来修贡
　　诏封遵文行义敏慧顾实汗自分其地为左右二境左境则东自西宁边外董郭尔庙西至肃州嘉峪闗边则东自西宁边外董郭尔庙西至肃州嘉峪闗边外滔来河八百余里南自西宁边外波洛冲克克河北岸北至凉州边外西拉塔拉四百余里东南自西宁边外拉拉山西北至甘州边外额济馁四百余里东北自永昌边外西至嘉峪闗边外布隆吉儿河岸二千余里右境东自西宁边外董郭尔庙西至噶斯池二千五百余里南自四川松潘卫边外漳腊岭北至波洛冲克克河南岸一千五百余里东南自洮州边外逹尔吉岭西北至嘉峪闗边外塞尔腾西尔拉津二千余里东北自西宁边外克腾库特尔西南至木鲁乌苏河一千五百余里部落散处其间谓之西海诸台吉为四卫拉特部分之地康熈三十六年既平噶尔丹台吉札什巴图尔等咸来朝内附封爵世袭雍正元年札什巴图尔之子罗卜藏丹津诱众犯边
　　世宗宪皇帝命官兵进勦旬日间悉殱除逆党平定其地惟不从逆者仍其封爵定制为三年一贡分二班九年一周置互市于西宁日月山开拓新边増设安西镇于布隆吉辟地千有余里三年编青海各部落旗分佐领部落四青海厄鲁特二十一旗囘特三旗土尔古特四旗喀尔喀一旗为旗凡二十有九
　　御制平定青海告成太学碑文
　　我国家受
　　天眷命抚临八极日月所照罔不臣顺遐迩乂安兆人福乃有罗卜藏丹津者其先世顾实汗自国初稽首归命当时使臣建议畀以驻牧之地其居杂畨羌宻近甘凉我
　　皇考圣祖仁皇帝睿虑深逺每厪于懐既亲御六师平定朔漠威灵所加青海部落札什巴图尔等震詟承命
　　圣祖仁皇帝因沛殊恩封为亲王兄弟八人咸赐爵禄羁縻包容示以寛大而狼心枭性不可以徳义化三十年来包藏异志朕绍登寳位优之锡赉荣其封号尚冀
　　革心辑宁部众而罗卜藏丹津昏谬狂悖同党吹拉克诺木齐阿尔布坦温布藏巴札布等实为元恶谓国家方宏浩荡之恩不设严宻之备诞敢首造逆谋迫胁畨羌侵犯边城反状彰露用不可释于天诛遂命川陜总督太保公年羮尧为抚逺大将军声罪致讨以雍正元年十月师始出塞自冬涉春屡破其众凡同叛之部落戈鋋所指应时摧败招降数十万众又降其贝勒贝子台吉等二十余人朕犹悯其蠢愚若悔祸思愆束手来归尚可全宥而怙恶不悛负险抗违乃决剪灭之计以方畧宻付大将军年羮尧调度军谋简稽将士用四川提督岳钟琪为奋威将军于仲春初旬祃牙徂征分道深入捣其窟穴电扫风驱搜剔岩阻贼徒苍黄縻溃穷蹙失据罗卜藏丹津之毋及逆谋渠魁悉就俘执擒获贼众累万牲畜军械不可数计贼首逃遁我师逾险穷追获其辎重人口殆尽罗卜藏丹津孑身易服窜匿荒山残喘待毙自二月八日至二十有二日仅旬有五日军士无久役之劳内地无转输之费克奏肤功永清西徼三月之朔奏凯旋旅铙鼓喧轰士众防喜四月十有二日以唱逆之吹拉克诺木齐等三人献俘
　　庙
　　社受俘之日臣民称庆伏念
　　圣祖仁皇帝威灵震于遐方福庆流于奕叶用克张皇六师殄灭狂贼行间将士亦由感激
　　湛恩厚泽为朕踊跃用命斯役也芟夷凶悖绥靖番羌俾燧永息中外人民胥享安阜实成
　　先志以懋有丕绩廷臣上言稽古典礼出征而受成于学所以定兵谋也献馘而释奠于学所以告凯防也宜刋诸珉石掲于太学用昭示于无极遂为之铭曰天有雷霆圣作弧矢辅仁而行威逺宁迩维兹青海种类实繁锡之茅土列在藩垣被我宠光位崇禄富负其阻遐祸心潜搆恭惟
　　圣祖虑逺智周睠念荒服绥抚懐柔朔野既清西陲攸震爵号洊加示之恩信如何凶狡造谋逆天鼓动昏憝冦侵于边惟彼有罪自干天罸桓桓虎貔爰张九伐王师即路冬雪初零日耀组练雷响鼙钲蠢兹不顺敢逆戎旅奋张螳臂以当齐斧止如山岳疾如雨风我战则克贼垒其空彼昏终迷曽不悔戾当剪而灭斯焉决计厉兵简将往捣其巢逾厯嵚岖坦若坰郊贼弃其家我絷而获牛马谷量器伏山积蹇兎失窟何所逋逃枯鱼游釡假息煎熬师以顺动神明所福旬日凯归不疾而速殪彼逆谋悬首藁街献俘成礼金鼓调谐西域所瞻此惟雄特天讨既申羣酋惕息櫜戈偃革告成辟雍声教遐暨万国来同惟我
　　圣祖亲平大漠巍功焕文迈桓轶酌流光悠久视此铭辞继志述事念兹在兹
　　河源重发阿勒坦噶逹素齐老流为阿勒坦郭勒至鄂敦他腊扎凌鄂凌两淖尔境
　　谨按大河伏流重源濬发古言积石元明以来
　　曰星宿海至其西有阿勒坦噶逹素齐老水流为阿勒坦郭勒则千古以来从无有实履其地而详言之者惟我
　　朝声教逺通幅员广大
　　命使所临无逺弗届恭逢
　　皇上化洽坤舆川渎効命
　　特命侍卫阿弥逹往穷河源始知星宿海之西三百里有噶逹素齐老流泉百道皆作金色真黄河之上源盖不惟前代论议所未经并亦闻见所未及也其阿勒坦郭勒出巴彦哈拉岭东麓为唐刘元鼎所至之紫山鄂敦他腊为星宿海即元史之鄂敦淖尔扎凌鄂凌两淖尔即唐书之柏海元史所谓滙二巨泽名鄂楞诺尔者今就其所及者附録其事于左
　　唐书吐蕃传长庆元年大理卿刘元鼎为防盟使逾湟水由洪济梁西南行二千里其南三百里三山中高而四下曰紫山直大羊同国东距长安五千里
　　又吐谷浑贞观九年击吐谷浑侯君集任城王道宗行空荒之二千里士麋氷马秫雪阅月次星宿川逹柏海上
　　库兰河哈拉河诸水来会境
　　按河水自扎凌鄂凌淖尔东流又折而东南合库兰河即元史伊拉齐河又南流会哈拉河诸水即伊逊鄂罗木九渡河处元史称鄂敦他拉在朶甘思西鄙今自库兰河至哈拉河境应为朶甘思地古吐蕃西羌属也今纪其事如左
　　后汉书西羌永元十三年迷唐逺逾赐支河首依发羌以居
　　方舆纪要西蕃朶甘卫都指浑使司在河州卫西南本西羌种明设朶甘乌斯藏都指挥使在陜西境者为朶甘在四川境者为乌斯藏洪武二年遣使持诏招谕之不从来冦临洮守将韦正御却之乘氷渡河捣其营惧而请降自是诸部相继来归六年置朶甘指挥使司及宣慰招讨等司万户府千户所明年升为都指挥使司复封畨僧为阐化等王俾导其众以时朝贡永乐元年畨族来朝五年遣指挥刘昭等往西畨设驿通使正徳景泰间畨族多来朝贡嘉靖元年西畨反后督臣王琼徴集大众招谕诸畨诸畨复戢隆庆中复修贡如制既而谙逹蚕食西畨畨人大困万厯以后西畨复定
　　河水防西拉河诸水至绰通锡伯境
　　按河水防哈拉河诸水又东流防数水有乌滔河南来注之即朱思本所谓和啰海图河也又东防西拉河又北经绰通锡伯境即元史帝师萨斯嘉库济克特地附纪其事如左
　　元史释老传帝师帕克斯巴者土畨萨斯嘉人足克衮氏也相传自其祖多尔济以其法佐国主霸西海者十余世中统元年世祖即位尊为国师授以玉印至元六年升号曰大寳法王更赐玉印十一年请告西还【帕克斯巴旧作八思巴萨斯嘉旧作萨思迦足克衮旧作族欵多尔济旧作朶栗赤今俱译改】
　　阿木柰玛勒占木逊山境
　　按阿木柰玛勒占木逊山绵亘三百里高峻非常为青海诸山之冠即禹贡河之积石亦名大雪山唐名大积石山元史所谓伊拉玛博啰译言腾格哩哈逹误名昆仑者河水西来绕其南转而东复绕其北梁寅所谓绕山三面如玦者河所环凡千余里今纪其事如左
　　后汉书叚颎传延熹三年西羌余众复与烧何大豪冦张掖颎追之且鬬且行昼夜相攻四十余日遂至河首积石山出塞二千余里斩烧何大帅首虏五千余人
　　隋书刘权大业五年从征吐谷浑帝令权过曼头赤水置河源郡积石镇大开屯田留镇西境权唐书李靖传贞观九年以靖为西海道行军大总管讨吐谷浑逾积石山大战数十多所杀获
　　乌兰莽察多浑境
　　按河水绕阿木柰玛勒占木逊山南防三昆都伦河又东经乌兰莽察多浑为古析支地汉书西羌河闗之西南羌地濵于赐支至于河首绵地千里赐支禹贡所谓析支也水经注司马彪曰河水曲而东北流迳于析支之地是为河曲应劭亦谓析支去河闗千余里羌所居谓之河曲羌唐书党项古析支自拓防赤辞内属于是自河首积石山而东皆为中国地乌兰莽察多浑在积石东面河流环曲之境与其地适相符合今纪其事如左
　　后汉书西羌传自烧当至元孙滇良世居河北大允谷种小人贫先零卑湳数侵犯之滇良积怒于是集会附落从大榆入掩击先零卑湳大破之夺居其地大榆中由是始强章和中烧当羌迷唐数入冦永元元年防羌校尉邓训遣兵击之迷唐去大小榆谷徙居颇岩谷四年聂尚代之遣使招迷唐复还居大小榆谷迷唐叛冦金城塞五年贯友代之遣兵出塞攻迷唐于大小榆谷败走之遂夹逢留大河造河桥以度兵十年迷唐降诏令迷唐将其种人还大小榆谷迷唐以汉作河桥兵来无常故地不可复居不肯出校尉吴祉促使出塞遂复叛后迷唐遂弱逺徙西海及大小榆谷左右无复羌冦
　　隋书西域党项羌者三苗之后也处山谷间每姓别为部落大者五千余骑小者千余骑魏周之际数来扰边高祖为丞相时中原多故因此大为冦掠蒋公梁睿既平王谦请因边师以讨之高祖不许开皇四年有千余家归化五年拓扳宁丛等各率众诣旭州内附授大将军其部下各有差十年冦防州诏发陇西兵以讨之大破其众又相率请降遣子弟入朝自是朝贡不絶
　　唐书西域党项汉西羌别种古析支也东距松州西叶防南春桑迷桑等羌北吐谷浑贞观三年南防州都督郑元璹镌谕其酋细封步頼举部降以其地为轨州其后诸酋长悉内属有拓扳赤辞者初臣吐谷浑慕容伏允后亦内属于是自河首积石山而东皆为中国地
　　又吐蕃传景龙二年金城公主至吐蕃吐蕃即厚饷鄯州都督杨矩请河西九曲为公主汤沐矩表与其地九曲者水甘草良宜畜牧近与唐接自是卤益张开元二年吐蕃冦临洮大败之宰相建言吐蕃本以河为境以公主故乃桥河筑城今既负约请毁桥复守河如约诏可天寳十二载陇右节度使哥舒翰破洪济大漠门诸城收九曲故地于是置神防军及宛秀军以寔河曲
　　五代史四夷附録党项西羌之遗种在禹贡析支之地东至松州西接叶防南界春桑北隣吐浑有地三千余里无城邑
　　河水自伊克图尔根山北东北流至北里岭北境按河水自乌兰莽察多浑境北流又西北流又西流又西北流经伊克图尔根山北折北流始转东北仍归东流曲曲数百里自转东北流处至北里岭北又三百余里乌兰莽察多浑古党项地唐书党项北接吐谷浑自此东北当为吐谷浑西境北里岭之北即青海魏书载吐谷浑可汗居伏俟城在青海西十五里其境适合今纪其事如左
　　晋书西戎吐谷浑慕容廆之庶长兄也永嘉之乱始渡陇而西其后子孙据有西零已西甘泉之界极乎白兰数千里吐谷浑子吐延吐延子叶延以吐谷浑为氏叶延子辟奚闻苻坚之盛遣使献马金银坚拜为安逺将军辟奚子视连通聘于乞伏干归拜为白兰王
　　宋书鲜卑吐谷浑传景平中吐谷浑阿林遣使上表献方物元嘉三年其弟慕璝立七年授为陇西公九年遣使贡献进爵陇西王十三年慕延立遣使奉表十六年改封河南王十九年拓防焘遣军击慕延大破之慕延率部落西奔白兰二十七年慕璝兄树洛千子拾寅自立泰始五年奉使献方物
　　南齐书河南羌传建元元年进河南王吐谷浑拾寅骠骑大将军三年子易度立以为西秦河二州刺史河南王武帝八年子休留茂立授西秦河二州刺史
　　梁书西北戎传梁兴进河南王休留代为征西将军子休运筹袭爵天监十三年遣使贡献十五年又遣使献方物其使或嵗再三至或再嵗一至普通元年子呵罗真立诏为西秦河二州刺史魏书吐谷浑传世祖时慕璝始遣其侍郎谢大宁奉表归国寻讨禽赫连定送之京师防拜慕璝为大将军太延二年弟慕利延立世祖征凉州慕利延惧率其部人西遁沙漠遣使宣谕之乃还慕利延兄子纬代惧慕利延害已谋欲归国慕利延杀之纬代弟叱力延等八人逃归京师请兵讨之慕利延走白兰复讨之遂入于阗七年兄子拾寅立始邑于伏罗川修奉贡职世祖拜为镇西大将军西平王后拾寅自恃险逺颇不恭命诏讨之复修藩职太和五年子易度立遣其侍郎时真贡方物子伏连筹立高祖欲令入朝表称疾后遣侍子贺鲁头来朝拜伏连筹为吐谷浑王终世宗世至于正光犛牛蜀马及西南之珍无嵗不至子夸吕立始自号为可汗其地东西三千里南北千余里兼鄯善且末兴和中献武王徴其朝贡乃遣使人赵吐骨真假道蠕蠕频来此后朝贡不絶
　　周书异域传魏废帝二年太祖勒大兵至姑臧吐谷浑王夸吕震惧遣使贡方物是嵗夸吕又通使于齐氏凉州刺史史宁袭之魏恭帝二年史宁又与突厥木汗可汗袭击夸吕破之武成初夸吕复冦凉州诏贺兰祥宇文贵率兵讨之又防其城保定中夸吕前后三辈遣使献方物天和初其龙涸王莫昌率众降二年五月复遣使来献建徳五年其国大乱高祖诏皇太子征之夸吕遁走明年又再遣奉献宣政初其赵王他娄屯来降自是朝献遂絶
　　隋书西域传吐谷浑开皇初内侵遣上柱国元谐率步骑数万击之贼悉发国中自曼头至树敦甲骑不絶前后来拒战谐频破之夸吕大惧率亲兵逺遁其名王十三人召率部落而降上以其高宁王移兹裒素得众心拜大将军封河南王以统降众八年河南王移兹裒死文帝诏令其弟树归袭统其众平陈之后夸吕大惧逃遁险逺不敢为冦十一年夸吕卒子世伏使其兄子无素奉表称藩并献方物十七年其国大乱国人杀世伏立其弟伏允为主帝即位伏允遣子顺来朝时铁勒犯塞帝遣将军冯孝慈出敦煌御之战不利铁勒遣使谢罪请降帝遣黄门侍郎裴矩慰抚之讽令击吐谷浑以自效铁勒即勒兵袭破吐谷浑伏允东走保西平境帝复令观徳王雄出浇河许公宇文述出西平掩之大破其众伏允遁逃于山谷间其故地皆空自西平临羌城以西且末以东祁连以南雪山以北东西四千里南北二千里皆为隋有置郡县镇戍伏允无以自资率其徒数千骑客于党项帝立顺为主送出玉门令统余众不果入而还大业末天下乱伏允复其故地屡冦河右郡县不能制
　　唐书西域传吐谷浑居甘松山之阳洮水之西南抵白兰地数千里隋乱得复其故地高祖受命顺自江都还长安于时李轨据凉州帝乃约伏允和令击轨自効当防送顺伏允喜引兵与轨战库门交绥止即遣使请顺帝遣之顺至号为太宁王太宗时伏允遣使者入朝未还即冦鄯州又掠岷州都督李道彦击走之俄冦凉州又其相天柱王拘天子行人贞观九年诏李靖为西海道行军大总管统诸军击之子顺举国降伏允引千余骑遁死国人立顺为君称臣内附诏封西平郡王号趉胡吕乌甘足可汗帝怒未能定其国遣李大亮率精兵镇授顺卒为下所杀立其子燕王诺曷铎诏封诺曷铎河源王王号乌地也防勒岂可汗既而与吐蕃相攻吐蕃出兵捣虗破其众黄河上诺曷诺不支引数千帐走凉州吐蕃遂有其地诺曷鉢请内徙干封初更封青海国王至慕容复后停袭吐谷浑自晋永嘉时有国至龙朔三年吐蕃取其地凡三百五十年及此封嗣絶矣
　　库库淖尔
　　按库库淖尔即古青海一名西海一名卑禾海一名□海一名鲜水元史名呼呼脑儿一统志载青海在西宁府西五百余里其水周回七百五十余里水色青緑中有山名奎逊托罗海察罕哈逹东西对峙即古所称龙驹岛应龙城故址也河水东流淖尔在其北众山围绕与大河相望支流交错为河流环带中众川旁蓄之区并纪其事如左
　　雍正二年大兵征青海岳钟琪追贼党阿喇蒲坦温布等至西海北岸伊克哈尔吉河时人马渴甚求水不得忽有泉从营前涌出成溪士马就饮得不困乏众欢呼奋勇遂进获贼首督臣以青海效灵奏闻
　　诏封青海之神立碑致祭
　　汉书赵充国传神爵元年西羌背畔酒泉太守辛武贤请分兵并出张掖酒泉合击防开在鲜水上者又充国上屯田奏曰治隍陿以西道桥七十所令可至鲜水左右
　　又王莽元始四年遣中郎将平宪等诱塞外羌使献地宪等奏言羌良愿等愿为内臣献鲜水海允谷盐池平地美草皆予汉民
　　后汉书西羌武帝元鼎四年先零羌与匈奴通合兵十余万攻令居安故遂□枹罕遣将军李息郎中徐自为将兵十万人击平之始置防羌校尉等击叛羌西海及大小榆谷左右无复羌冦隃糜相曹鳯上言自建武以来诸羌犯法者常从烧当种起所以然者以其大小榆谷土地肥美又近塞
　　内北阻大河因以为固又有西海鱼盐之利故疆大常雄诸种宜及此时建复西海郡县度设屯田国家可以无西方之忧于是拜鳯为金城西部都尉
　　资治通鉴晋安帝隆安二年杨収集余众至万余降于西平王秃髪乌孤寻为羌酋梁饥所败西犇□海袭乞弗鲜卑而据其地
　　又义熈九年河西王沮渠防逊遣冠军将军伏恩将骑一万袭卑和【即卑禾】乌啼二部大破之十三年防逊复遣其将击卑和部降之
　　周书史宁与突厥木汗分道袭吐谷浑还军青海与木汗防
　　隋书帝纪大业五年置马牧于青海以求龙种无效而止
　　唐书吐谷浑传吐谷浑冦凉州鄯州刺史李元运表吐谷浑牧马青海轻兵掩之可尽致乃命左骁卫大将军叚志元等击之羌知之驱牧马走又吐蕃传仪鳯三年李敬元率刘审礼击吐蕃青海上败绩开元十四年吐蕃悉诺还兵入大斗防谷遂攻甘州焚掠而归王君率军穷蹑出青海西方冰合师乘而渡时冦已逾北大山留辎重疲弱濵海君纵兵俘以旋明年鄯州都督张志亮又战青海西破之二十五年河西节度使崔希逸发兵袭吐蕃青海上天寳元年陇右节度使皇甫惟明破大岭军战青海破莽布支斩首三万级又黒齿常之永隆二年賛婆营青海常之驰掩其屯破之
　　又哥舒翰天寳七载翰筑神威军青海上吐蕃攻破之更筑龙驹岛又号应龙城讁罪人二千戍之由是吐蕃不敢近青海
　　明史西番洪武十六年青海酋七人来归赐文绮寳钞青海水草丰美番人环居之専务畜牧日益繁滋素号乐土正徳四年古部酋瞰知青海饶富袭而据之大肆焚掠番人失其地多逺徙其留者不能自存反为所役属自是甘肃西宁始有海冦之患九年总制彭泽捣其巢冦遁去及大军引还仍还海上嘉靖十一年河套酋引众西掠収其部落大半而去后北部俺答又羡青海富饶三十八年数万众袭据其地已引去留其子据青海西宁被其害万厯中畨族屡冦边十九年总兵官戚继光破走之尚书郑洛进兵青海逐其余众而还已复聚于青海虽屡入钞掠然为患不甚剧
　　河水流入贵徳堡境
　　按贵徳堡隋为浇河郡地唐宋为积石军地金为□石州西界元为贵徳州吐蕃等处宣慰司明置守御千户所今其地在河州西八百二十里距京师五千四十里大河自初折东北流之处行七十里又东经贵徳所西甘肃通志归徳所北至黄河一里西北至黄河笼羊硖果宻番族界七十里是也自此东流七百里入甘肃河州界为中国黄河谨纪其事如左
　　雍正元年十一月大兵征青海罗卜藏丹津率众数千攻入南川口叅将宋可进等击败之十二月将军年羮尧以南川口外郭宻九部肆行刦掠招下其沙克都尔阿喇卜坦等三部余部仍肆掠如故呈库和尔嘉二部横尤甚令叅赞岳钟琪率瓦斯襍谷兵先赴归徳堡于上寺东防卜下寺东防卜剿抚诸番即移师进剿郭宻贼众捜其巢穴呈库一部攻杀畧尽余部悉加安抚岳钟琪令副将张玉率绿旗土司兵至归徳堡双蓬攅都津盖博拉诸番头目各以其属来降并进勦拉扁二寨抚其余众而还二年三月青海平议于归徳堡増设把总一统兵二百
　　诏从之
　　唐书地理志逢化县西有积石军本静邉鎭资治通鉴积石军每岁麦熟吐蕃辄来获之无能御者边人谓之吐蕃麦庄哥舒翰为陇右节度副使先伏兵于其侧冦至防其后夹击之无一人得返者自是不敢复来
　　唐书吐蕃传开元二十六年陇右节度使杜希望发鄯州兵夺吐蕃河桥筑盐泉城号镇西军破吐蕃兵三万
　　又天寳二载陇右节度使皇甫维明破洪济城又地理志廓州西南百四十里为洪济桥其相近有金天军天寳十三载所置又有渔海游奕等军在洪济桥东亦吐蕃所置
　　宋史地理志积石军本溪哥城元符间为吐蕃溪巴温所据大观二年臧征扑哥以城降即其地建军东至廓州界八十里西至青海一百余里北至西宁州八十里
　　元史河源附録笃寔徃求河源还至贵徳州地名必齐勒始有州治官府【必齐勒旧作必赤里今译改】
　　明史西蕃诸卫洪武八年山后归徳等州西蕃诸部落皆以马来市二十五年命中官而聂至河州召必勒诸蕃族以敕谕之争出马以献正统七年河州都指挥刘永奏往岁阿尔官等六族三千余人列营归徳城下声言交易后钞掠屯军大肆焚戮诏指挥张瑀等往谕之畨人输服【必勒旧作必里今译改】








<史部,地理类,河渠之属,钦定河源纪略>
　　钦定四库全书
　　河源纪畧
　　杂录
　　【臣】等谨按禹贡纪土田贡篚自埴壤垆坟以至繇乔皮卉璆铁琳琅之属靡不备载职方氏叙九州山川薮浸利民畜谷所列方物尤详故列史志地理者国邑都防之外必旁及于土风物产遗文故迹志乘家采摘该博其有闻碎事不入专门则缀为杂録以总萃之良以资考境辨得失细大不遗斯足尚也大河正源潜发于葱岭和阗汇南北两山及东境诸水伏罗布淖尔重发阿勒坦噶达素齐老之上流为阿勒坦郭勒绵地旷邈事迹伙繁前代未列版图徴引之家易滋舛错恭逄
　　圣朝徳威广被西域底平寸土尺壤悉归疆理于是亘古以来伯翳所纪博望所穷汉唐之世经营羁置弗能尽有者皆可恭奉
　　皇朝舆图以明指其土地水泉燥湿寒暑之故并其旧闻遗迹之所在与大河灵源宛转映发而沕昧之宇莫不耀于光明兹谨旁采列史百家葱岭以下贵徳以上诸境轶事分条搜辑汇为四卷诸子禆官所言徃徃失实随时加按亦足以订正其是非焉昔人每病西陲土物荒逺难稽良由局于舆地囿于见闻耳幸得游
　　圣世而彚前闻钩稽考索言皆有物事必合方蒙汜之区初不异禹甸周疆之星陈而日丽也猗欤盛已







　　钦定四库全书
　　河源纪畧卷三十二
　　杂录一
　　葱岭河源喀什噶尔叶尔羗境
　　汉书莎车有铁山出青玉
　　又西夜国北与莎车接随畜逐水草徃来土地出玊石又难兠有银铜铁
　　后汉书西夜生白草
　　又耿恭于城【疏勒城】中穿井十五丈不得水吏士渴乏恭仰叹曰闻昔贰师将军防佩刀刺山飞泉涌出今汉徳神明岂有穷哉乃向井再拜为吏士祷有顷水泉奔出
　　按汉书疏勒为今喀什噶尔莎车为今叶尔羌至西夜蒲犂皮山无雷依耐难兠则与二国附近在葱岭山中皆有河源绵亘故以次类附焉其乌秅罽宾乌弋山离诸国皆在葱岭西不备录后汉书所载耿恭拜井事亦见于水经注摭录于此足为喀什噶尔故实之始云
　　晋法显佛国记竭义国当葱岭中自葱岭已前草木果实皆异惟竹及安石榴甘蔗三物与汉地同耳从此西行向北天竺在道一月得度葱岭葱岭冬夏有雪
　　水经注广志曰休循国居葱岭其山多大葱魏书西域鉢和国在渴盘陀西其土尤寒有大雪山望若银峯
　　又朱居国在于阗西其人山居
　　又渴盘陀国在葱岭东朱驹波西河经其东北有髙山夏积霜雪
　　又波知国在鉢和西南土狭人贫依托山谷北史西域鉢和国服氊裘
　　又疏勒王戴金狮子冠
　　又疏勒多铜铁锡雄黄土多稻粟菽麦
　　又疏勒国遣使送释迦牟尼佛袈裟一长二丈余帝以审是佛衣应有灵异遂烧之以騐虚实置于猛火之上经日不然人手足皆六指产子非六指者皆不育
　　按北史所传佛衣长二丈余经火不燃其説疑出附防产子六指尤非恒理疏勒为今喀什噶尔未闻其地奉佛亦并无六指之异以今证古知北史之未为实録也
　　又朱居国有麦多林果
　　又赊弥国不信佛法专事诸神
　　唐辨机西域记葱岭者据赡部洲中崖岭数百重幽谷险峻恒积氷雪寒风劲烈地多出葱故谓葱岭又以山崖葱翠遂以名焉
　　又波谜罗川中有大龙池东西三百余里南北五十余里据大葱岭内当赡部洲中其地最高水乃澄清皎镜莫测其深色带青黒味甚甘美潜居则蛟螭鱼龙鼋鼍龞浮游乃鸳鸯鸿雁鴐鹅鹔鸨诸鸟大卵遗防荒野或草泽间或沙渚上池西派一大流西至达摩悉铁帝国东界与缚刍河合而西流故此以右水皆西流池东一大流与徙多河合而东流波谜罗川南越有鉢露罗国多金银金色如火
　　又跋禄迦国土冝气序人性风俗文字法则同屈支国语言少异细氊细毼邻国所重
　　又素叶水城城周六七里诸国商贾杂居焉土宜麻麦蒲萄林树稀疏气序风寒人衣毡毼素叶已西数十里城皆立长
　　又佛力恃萨傥那国东北逾山涉川越迦毕试国边城小邑凡数十所至大雪山媻罗犀那大岭岭极崇峻危隥防倾蹊径槃迂岩岫回互或入深谷或上高崖盛夏含冻凿氷而度行经三日方至岭上寒风凄烈积雪弥谷行旅经涉莫能伫足飞隼翺翔不能越度足趾步履然后翻飞下望诸山若观培塿赡部洲中斯岭特高其岭无树惟多石峯攅立丛倚森然若林
　　按西域记所载诸山川皆唐僧元奘得诸亲厯媻罗犀那大岭实葱岭极西处也形势险峻足资考证备载其説以见葱岭之高大焉
　　又乌铩国周千余里国大都城周十余里南临徙多河地土沃壤稼穑殷盛林木郁茂华果俱繁多出杂玉白玉黳玉
　　又佉沙国多沙碛少壤土稼穑殷盛华果繁茂出细毡毼
　　又斫句迦国周千余里国大都城周十余里坚峻险固编户殷盛山阜连属砾石弥漫临帯两山颇以耕植蒲萄梨柰其果实繁
　　唐书西域传葱岭俗名极疑山环朅盘陀国又由疏勒西南入剑末谷不忍岭六百里西北判污国治葱岭中都城负徒多河其本王疏勒人世相承为之西南即头痛山
　　按徙多河即今大河之别名西域记作徙多唐书则作徒多盖字画传写之误今考西域记注有云旧作私陀河私徙音相近当以西域记为正
　　又防宻者元魏所谓鉢和横一千六百里纵狭才四五里北临乌浒河地寒沍堆阜曲折沙石流漫又疏勒俗事祅神
　　宋马端临文献通考渴盘佗朱俱波语言与于阗相似其间多有异者
　　又疏勒国乐有防箜篌琵琶五横笛箫觱篥答腊鼓腰鼓提鼓鸡鼔十种为一部二十二人隋唐以备燕乐工人皂丝布白头巾锦标白丝布裤舞人白袄绵袖赤皮鞾赤皮帯曲调有昔昔盐一台盐之类
　　钦定西域图志云回人尊敬天神每城设礼拜寺始生敎主曰噶木巴尔每日对之诵经五次初次寅时二次未时三次申时四次酉时五次戌时拜毕则宣赞其义每七日赴礼拜寺诵经一次务集四人合诵不论贵贱贫富皆然回人诵经典者曰阿浑诵经以禳灾迎福每遇大小年阿浑诵阿伊特玛纳斯经为众祈佑众人醵赠衣防一袭遇青草当生时有牲牧之家每十羊出一牵三十牛出一头送阿浑为敬天礼阿浑牲畜蕃滋有赢余牛羊即以之济贫乏不自私也噶木巴尔立祠堂奉香火名曰玛咱尔每年两次众人赴玛咱尔礼拜诵经张灯于树通宵不寐玛咱尔有香火田畆以供祭祀之需回部西有黙克黙徳纳为回之祖国回人凡终身必亲徃礼拜以答鸿庥办装粮徃还期以三年惟富者能酬愿贫无力者不能也亦有附香火之资于富室以偕徃者又山南诸回部有城郭宫室故居处有恒有沟塍陇畆故田作有时男识耕耘女知纺绩汉书言自且末以东皆种五谷是也耕织之外多善商贾自西土以及傍近诸国无不至回俗以豕性昏形秽忌不食喜从髙放雕鹘其人谓之鹘师赤云
　　又回俗以敎主初生之年为元年阅一嵗则加一年刻年数于汗之印上以为识每三百六十日为一年不増减故每四年而余二十一日四十年而余七月四百八十年而余七年矣满三百六十日为一年谓之大年大年第一日如中国之元旦伯克戎装赍敎主所赐纛鼓乐拥防率其众赴礼拜寺行礼众回人咸随以行礼毕交相叩贺不杀生先期三十日必把斋日出闭斋星见开斋不茹荤惟产妇不把斋儿大则补之大年前十五日悬葫芦于树盛油其中油尽灯落遂踏破之以是为破除一切灾咎云元旦后七十日为小年杀羊以祭天伯克行礼相庆如大年例
　　又回人穪钱为雅尔玛克以一钱为一普尔普尔为言文也每一普尔直银一分初以五十普尔为一腾格直银一两回语谓一曰必尔二曰伊竒三曰玉聚四曰托尔托五曰别实六曰阿勒题七曰叶题八曰萨竒资九曰托科资十曰温百曰玉资千曰明万曰圆璊回语谓温曰圆璊盖十万腾格也
　　又回部食器铜铁为质者居多即王延徳所称冶金铜铁为器皿者近是也至彼中珍玩或以良金粹玉为质寻常欧冶琢磨之匠罕能为之如铜防噜蒭器回玉圭皆其先世珍异考防噜蒭畧近盘匜用贮浆齐亦当时饮食之器圭璋之制于回部无闻或中国流传及彼仿而为之其形偶相合耳回俗旧尊经典凡诸旗纛悉书梵语以祈灵庇兹防噜蒭及玉圭并勒旁行回字为祝嘏词与唐时回铜器相同皆中国勒铭鼎彛之意云
　　又回书有名陀犂克者如内地之史字书名阿里卜回经名库鲁安医书名愓普竒塔普农书名哩萨拉占候之书名鲁斯纳黙余书凡数百种其流传内地者絶少
　　按回部为西域天山南路之统名其地风气习俗大畧相同恭读
　　钦定西域图志总叙诸部风俗仰见
　　圣世优游化导因其敎不易其冝之至意兹敬録各条
　　以不分诸部总叙于第一卷中
　　又回部土地肥瘠不一五谷之种稻米为少名固伦特余如黍名塔哩克稷名克资勒库纳克高梁名图布喇巴什库纳克麦名布赫岱青稞名阿尔帕豆有豌豆名阿克普尔察克扁豆名罗布雅小豆名纳呼图菉豆名玛实麻名琨珠特有黒白黄三种名喀衮西名塔尔布斯大者重四五十斤甜名塔特里克喀衮小而脆茄名帕廷干瓠名阿实喀巴尔红萝卜名则尔达克白萝卜名察木古尔菜名格咱克野葱名辟雅资黄芽韮名库尔徳秦椒名塔里玛穆尔鲁楚胡椒名木尔楚姜名赞济必勒树之有果者石榴名阿纳尔苹果名阿勒玛木名必喜梨名那什巴第樱桃名哲纳斯台杏名额鲁克柿名阿拉瓦菓济特核桃名扬阿克李子名爱纳鲁葡萄长者名萨伊心圆者名裕祖木别有緑色者味倍甘无核截条栽地而生布哈尔部种也名竒石蜜食桃名蜜阳萨沙布托里枣名竒兰其桑椹实大而味厚名裕珠玛可佐粮储无子者名沙图特无果之树则榆名喀喇雅阿特槐名图呼玛克栁名喀拉萨斡特大叶杨名喀喇特呼克有小叶杨枝附干直上不旁出最坚勒名之曰苏干巴达尔塔喇克松名喀楚喇柏名喀尔该桐名图呼喇克花草之形似内地者如玫瑰名古里蘓噜克吉祥草名讷尔格斯鸡冠名搭吉和喇斯蜀葵名拉列古勒千日红名古里雅蘓曼鳯仙名赫纳向日葵名阿卜塔卜帕喇斯狗尾花名喀摩楚古勒有草沿地蔓为藤花红白子细而扁可煮食亦可饲马其名曰叶斯穆克有草实如茧中丝如细纑名为颇斯国人取织以为布又回部之鸟鹏名布尔克特海青名喀尔察海克鹘名伊特勒古鹰名鹘斯寒鸦名塔哈纳克雁名噶斯多鹳而少鹤鹳名哈尔噶鹤名珲水鹁鸪亦巢于木名克克库克鹦鹉名沙图提雉名克尔果尔班鸠之羽五色陆离名帕哈达克鹊之大者几如防名萨克则干燕名哈尔鲁阿特雀名尔阿克库彻喀彻俱巢于室及濵水之岸他如画眉名布勒百灵名托尔海倒挂名伊资哈克鷃鹑名伯徳纳鸽名喀布特尔鸡名图赫依皆木栖鸭名鄂尔徳克鹅名阿克阿斯水禽则交防名阿克乌喀尔鹭名乌喀尔水鸦名喀尔噶其兽则熊名爱伊克虎名约勒巴尔斯豹名伊勒必斯犛牛名喀拉犀名叶尔沙赫马名阿特嬴名喀齐尔驴名额伊沙克骆驼名图噶盘羊名固勒札山羊牡名特克牝名阿楚库黄羊名楞羱羊名尔喀克鹿名布辉牝鹿名玛喇勒獐名伊勒巴逊狼名贝哩狐名图勒齐貍名摩伦豕名通乌斯猫名穆舒克狗名伊特兔名托什干鼠名萨特堪灰鼠名题音银鼠名阿尔斯貂鼠名布勒罕娑罗鼠名蘓勒逊獭名喀玛蛇名伊兰有无鳞鱼口甚圆身微扁大者七八尺小者六七尺其名鲁赫伊名克里雅尔有文哈名帕哈察纳格虾蟆名帕喀蚕名辟里雅库尔图牛马驴羊诸畜生扎达大可如拳色或黄或白或如鹦哥嘴者为最贵其坚如石在蛇腹者尤良牲畜有扎达则渐羸瘦乆则死以生剖得者为灵彼俗祈雨以扎达石浸水中咒之辄有騐其人遂名为扎达齐
　　又回部所产五金有黄金名勒屯白金名库穆什红铜名蜜斯黄铜名图特而无青铜有铅名库尔阿逊铁名图摩尔锡多产名喀里叶又有水银名斯玛卜碙砂名察尔克库蜜硫黄名古古尔图硝名硕喇碙砂硫黄产天山中天山为凖部南屏回部北屏故准回两部皆有之玉名哈什产和阗南山者为最良河出山中为玉河有绀黄青碧元白数色小者如拳大者如枕因名其河为哈什库勒土尔番北山高崖下白石成堆似玉若人骨纹缕明析顔色光润质轻而不可握相传为罗汉灵骨以近似名之而实非也盐名图斯白者如玉赤者如朱坚者似石亦有金刚鑚名阿勒玛斯百錬不消可以切玉
　　按回部物产详见列代史书今既采辑附见各门
　　圣代疆理亭育硕大丰繁西域土物之盛前史所未及见者今并从图志中抄録类叙资考览焉














　　钦定四库全书
　　河源纪畧卷三十三
　　杂录二
　　和阗河源境
　　汉书于阗多玉石
　　晋法显佛国记于阗其国丰乐人民殷盛尽皆奉法以法乐相娯众僧乃数万人多大乘学皆有众食彼国人民星居家家门前皆起小塔最小者可髙二丈许
　　按于阗国为今回部之和阗其俗信奉天神无事佛者自此而西南为拉藏地为天竺五印度境始専奉佛教事佛非和阗俗也自法显西域记始言众僧数万人纪载家因之多所附防伏读
　　御制繙绎名义集正讹文始知前史相多失实也今具载佛国记等语以着其妄其诸史言于阗信佛者附见一二其余多从删节云
　　魏书西域于阗方亘千里连山相次所都城方八九里部内有大成五小城数十城南五十里有赞摩寺即昔罗汉比邱卢旃为其王造覆盆浮屠之所石上有辟支佛跣处双迹犹存于阗西五十里有比摩寺云是老子化胡成佛之所
　　按魏书所载辟支佛跣迹水经注已疑其非实至老子化胡成佛其説尤为语怪不经以其为正史所述故附采而订止之于此
　　北史西域于阗土宜五谷桑麻
　　又于阗有好马駞骡
　　又于阗国王练锦防金鼠冠妻金花冠
　　隋书西域于阗国山多美玉
　　唐西域记瞿萨旦那国周四千余里沙碛大半壌土隘狭宜谷稼多果出氍毹工纺绩絁防又产白玉黳玉俗知礼义人性温恭好学典艺博达技能众庶富乐编户安业国尚音乐人好歌舞少服毛褐毡裘多衣絁防白防文字宪章聿遵印度微改体势粗有沿革语异诸国
　　又瞿萨旦那城东南五六里有鹿□僧伽蓝又瞿萨旦那城西南二十余里有瞿室□伽山【唐言牛角】山峯两起岩隒四絶牛角山岩有大石室中有阿罗汉入灭心定处数百年间供飬无替日近者崖圯掩塞门径国王兴兵欲除圮石即黒蜂羣飞毒螫人众以故至今石门不开
　　又瞿萨旦那城西百五六十里大沙碛正路中有堆阜并鼠壌坟也闻之土俗曰此沙碛中鼠大如猬其毛则金银异色为其羣之首长每出穴游止则羣鼠为从
　　又瞿萨旦那城东三百余里大荒泽中数千顷地絶无蘖草其土赤黒
　　又东行三十余里至嫓摩城有雕檀立佛像高二丈余甚多灵应时放光明凡有疾病随其痛处金簿帖像即时痊复曷劳落迦城中有阿罗汉曰从后七日当雨沙土填满此城畧无遗类至第二日大风忽发吹去秽壤雨杂寳满衢路第七日夜宵分之后雨沙土满城中今曷劳落迦城为大堆阜诸国君王异方豪右多欲掘取其寳物适至其侧猛风暴发烟云回合道路迷失
　　按西域记载嫓摩城雕檀立佛像凌虚来去及阿罗汉雨杂寳沙土事未免虚诞至其称曷劳落迦城为沙土所没成大堆阜足以证西城流沙之説盖和阗东境地域宏邈昔时多有城郭后因沙土委积城大戈壁如渠勒精絶戎卢小宛诸国皆不复汉时之旧不独曷劳落迦城也书史寥濶无能知其变迁之由唐元奘亲厯其地得诸闻雨沙成阜信而有徴其佛像罗汉之説则彼土无识者之所附防耳今附采其事为砂碛之考证云
　　又嫓摩川东入沙碛行二百余里至尼壌城周三四里在大泽中泽地热湿难以步履芦草荒茂无复途迳惟趋城路仅得通行故徃来者莫不由此瞿萨旦那以为东境之闗防也从此东行入大流沙沙石流漫聚散随风人行无迹遂多迷路唐书西域于阗鼠大如猬色类金出入羣鼠为从初无桑蚕丐隣国不肯出其王即求昏许之将迎乃告曰国无帛可持来自为衣女闻置蚕防絮中闗守不敢騐自是始有蚕女刻石曰无杀蛾蛾飞尽得治茧
　　又于阗喜事妖神
　　又于阗有河国人夜视月光盛处必得美玉又于阗以木为笔以玉为印
　　又于阗西五十里有苇闗
　　又于阗西南三百八十里有皮山
　　又于阗西三百九十里有吉良镇
　　晋高居诲使于阗记河源所出至于阗分为三东曰白玉河西曰绿玉河又西曰乌玉河三河皆有玉而色异每嵗秋水涸国君捞玉于河然后国人得捞玉
　　又于阗王衣冠如中国常衣紫衣
　　宋史外国于阗谓金翅鸟为磷
　　又于阗使者言本国有玉一块重二百三十七斤文献通考于阗以六月为嵗首
　　又于阗貌恭谨相见皆跪凡得问遗书戴于首乃发之
　　明史西域于阗国桑麻禾黍宛然中土
　　续文献通考于阗自汉至唐皆入贡风俗尚歌舞工纺绩有胡锦花蕋布安息香鸡舌香玉琥珀珊瑚
　　阿克蘓河境
　　汉书姑墨出铜铁雌黄
　　水经注枝河又东迳温宿国土地物类与大泽同又土出铜铁及雌黄
　　又释氏西域记曰国有佛浴牀赤真檀木作之方四尺王宫中供飬
　　按汉书姑墨温宿为今阿克蘓地尉头为今乌什地乌什水东南流并入阿克蘓河其入大河处正当喀什噶尔叶尔羗和阗三水交防之地是为塔里木大河之上流故阿克蘓河实葱岭之北源也今采其遗迹次于北山诸源之前其序次仍从汉书始焉
　　唐书西域自兹逾小沙迹有防禄迦小国也即汉姑墨国与兹言语稍异
　　又汉姑墨国西三百里度石碛至陵山葱岭北原也水东流冬夏山谷皆雪
　　按陵山在阿克蘓之西北喀什噶尔之北即今塔克善阿林之支峯也自此而西即为葱岭故西域记唐书并以陵山为葱岭北原始墨河水从此流出所云冬夏山谷皆雪亦与葱岭雪山形状髣髴云
　　塔里木大河经由诸境
　　汉书西域诸国大率土著有城郭田畜与匈奴乌孙异俗蒲犁国寄田莎车依耐国少谷寄田疏勒莎车轮台以东捷枝渠犁皆故国也广饶水草田美种五谷与中国同时熟其傍国惟锥刀贵黄金彩缯可以易谷食
　　又搜粟都尉桑宏羊与丞相御史奏言故轮台以东接枝渠犁皆故国地广饶水草有溉田五十顷以上处温和田美可益通沟渠田一嵗有积谷募人壮徤有累重敢徙者诣田所就畜积为本业益垦溉田稍筑列亭障连城而西以威西国
　　按轮台尉犁扞弥防枝诸地皆在塔里木大河之北濵于大河其精絶戎卢且末诸国在大河之南为今沙碛地亦濵大河与北境相望汉设都防置屯田卒以其地壌肥衍可耕牧今回部语谓沃野可耕之地为塔里木古今形势悉相符合是则河水灌溉之益在西域已受其利不独秦陇开渠引水取资饶裕也
　　水经注其水又西出沙山铁闗又西南流迳连城别注裂以为田桑宏羊曰臣愚以为连城以西可遣屯田以威西国即此处也其水又屈而南迳渠犁国西故史曰西有大河即斯水也又东南流迳渠犁国渠犁城西北去乌垒三百三十里汉武帝通西域屯渠犁即此处也南与精絶接东北与尉犁接又南注于河
　　按水经注其水西出沙山一条系叙敦薨水入河处即今恺都河以其下流所经为塔里木大河附近之地类次于此
　　又东迳楼兰城南而东注盖墢田士所屯故名城禅国名耳
　　魏书西域东有轮台其南三百里有大河东流号计式水即黄河也
　　唐书地理志姑墨州南临思浑河西北渡拨换河中河距思浑河百二十里
　　又自拨换南而东经昆冈渡赤河又西南经神山睢阳咸泊又南经疏树
　　北山库车河境
　　汉书西域乌垒城与渠犁田官相近土地肥饶于西域为中故都防治焉
　　又兹能铸治有铅
　　按库车赛喇木拜城为汉以来兹国地其境北距天山西按阿克蘓东接哈喇沙尔其南方则沙雅尔城为塔里本大河境即轮台渠犁汉置田官屯卒处而乌垒城则汉之都防治所也兹采辑河源轶事其傍源诸境足资考证者皆所不遗库车源在塔里木大河北境附葺列史遗迹分着于篇
　　水经注释氏西域记曰屈茨北行二百里有山夜则火光画日但烟人取此山炭治此山铁恒充三十六国用故郭义恭广志云兹能铸冶
　　又国北四十里山上有寺名雀离大清净
　　晋书西域玆国有城郭其城三重中有佛塔庙千所
　　又兹人以田种畜牧为业
　　又兹国王宫室壮丽焕若神居
　　魏书西域兹西北大山中有如膏者流出成川行数里入地如防糊甚服之髪齿已落者能令更生病人服之皆愈
　　北史西域兹出防皮良马犎牛等多孔雀羣飞山谷人取而食之孳乳如鸡鹜其王家恒有千余只云
　　又兹出安息香
　　唐书西域兹土宜麻麦秔稻葡萄
　　又兹出黄金
　　又兹嵗朔鬬马羊槖驼七日观胜负以卜嵗盈耗云
　　又兹旁行书文字同婆罗门
　　又兹俗尚歌乐
　　郑樵通志七音序隋柱国沛公郑谔云有兹人曰藓祗婆善琵琶听其所奏一均之中间有七声问之则曰父在西域号为知音世相习调有七种以其七调校之七声实若合符一曰婆陀力华言平声即宫声也二曰鸡识华言长声即南宫声也三曰河识华言质直声即角声也四曰河候加滥华言应声即变徴声也五曰河腊华言应和声即徴声也六曰般赡华言五声即羽声也七曰俟利箑华言斛牛声即变宫声也就此七调又有五旦之名但作七调以华译之旦即均也
　　文献通考隋有西国兹齐朝兹土兹等乐凡三部开皇中列于七部有弹筝竪箜篌琵琶五横笛笙箫觱篥答猎鼓毛员鼓都昙鼔提鼓鸡娄鼓腰鼓齐鼓檐鼓具皆一铜钹二舞者四人设五方狮子高丈余饰以五方色每师子有十二人画衣执红拂首加红抹谓之师子郎乐工人皂丝布头巾绯丝布锦防绯布裤舞者四人红抹额排袄白裤帑乌皮鞾其曲有小天疏勒盐焉宋史外国兹有米麦果
　　又兹王衣黄衣寳冠以花蕋布博易
　　续文献通考兹地逐水草以居土产有胡粉孔雀
　　钦定西域图志乐有五音増二变二清为九音中土之音数者咸有低昻亢坠率以曼取致若回部喀尔柰色塔尔诸器九音俱备与中土无异第其音繁节促少舒迟广大之响而每于一调之中移宫换羽絫絫相贯如环无端盖回部地近天方本通音律兹五旦七调又与中华五均七音之指相脗合是以隋唐九部十部之乐西音居其六七谐声协律以衷大雅足资采聴
　　又回部音乐之于古自高昌以下各有専条致为赅备郭茂倩乐府所载七部十部等乐府内有兹疏勒高昌等部皆属今之回部旧精音律备太常之掌
　　又库车山洞中有汉字石刻方径尺许用回文折旋皆释典语当属唐时遗迹其缘起无考
　　按回部音乐诸属大抵相同而兹尤为著名通志通考所载西域之乐皆兹之音也兹即今库车地西域图志叙次回部乐律亦以兹五旦七调为大凡兹附载于库车条后以志其梗概至山洞石刻古无知者亦足以备省覧焉
　　北山恺都河境
　　山海经敦薨之山其上多防其下多茈草敦薨之水出焉而西流注于泑泽
　　又天山多金玉有青雄黄
　　又泑山其上多婴短之玉其阳多瑾瑜之玉其隂多青雄黄
　　又翼望之山无草木多金玉
　　按敦薨山在焉耆北即今喀喇沙尔属内水经注引之以证焉耆之水致为确凿可据故节録于此
　　汉书西域山国出铁
　　又焉耆国近海水多鱼
　　后汉书西域焉耆能作弓矢
　　河西旧事白山冬夏有雪
　　按白山即天山以冬夏有雪得名自葱岭东北折至哈宻之东绵亘五千余里今以诸书所载多属哈喇沙尔境内故类次于此
　　博物志徐公曰西域使王畅説石流黄出湏弥山去高昌八百里取流黄画视孔中状如烟而高数尺夜视皆如灯光明高尺余畅所亲见之也水经注焉耆国城居水之中在河水之洲川流所积潭水斯涨溢而为海史记曰焉耆近海多鱼鸟是也
　　魏书西域焉耆国南去海十余里有鱼盐蒲苇之饶
　　北史西域焉耆国有稻粟菽麦有蒲苇
　　又焉耆畜有驼马养蚕不以为丝惟充绵纩有鱼盐之饶
　　又焉耆俗事天神
　　又焉耆婚畧同华夏
　　又焉耆有弓刀甲弰
　　隋书西域白山一名阿羯山常有火及烟即是出碙砂之处
　　唐西域记阿耆尼国旧曰乌【乌为焉字之讹】耆四面据山道崄易守众流交帯引水为田
　　唐书西域焉耆俗尚娯遨二月朏出野祀墓四月望日游林七月七日祀生祖十月望日王始出游至嵗尽乃止
　　又焉耆国有盐利
　　又焉耆土宜黍葡萄







<史部,地理类,河渠之属,钦定河源纪略>
　　钦定四库全书
　　河源纪畧卷三十四
　　杂录三
　　罗布淖尔境
　　史记大宛盐泽潜行地下其南则河源出焉而楼兰姑师邑有城郭临盐泽
　　汉书西域西域自敦煌至盐泽徃往起亭障而轮台渠犁皆有田卒数百人
　　又鄯善地沙卤仰谷旁国多葭苇柽栁胡桐白草且末有葡萄诸果
　　汉书地理志敦煌县正西闗外有蒲海
　　括地志蒲昌海一名辅日海亦名牢兰海亦名临海在沙州西北
　　水经注龙城故姜頼之墟城基尚存而至大晨发西门暮达东门浍其涯岸余溜风吹稍成龙形西南向海因名龙沙广千里皆为盐而刚坚也行人所迳畜产皆布氊卧之掘发其下有大盐方如巨枕故蒲昌海亦有盐泽之称也又楼兰王质子尉屠耆请天子曰国有伊循城土地肥美愿遣将屯田积粟令得依威重遂置田以镇抚之
　　按伊循城旧迹偪近蒲昌海之西南楼兰国则在其稍东即汉时置田官耕屯之所后为沙山弥漫遗迹无存
　　圣朝疆理西域屯垦佃宅尽同内地去汉时镇抚威摄
　　之习逺矣
　　又扜泥城其俗谓之东故城土地沙卤少田仰谷旁国国出玉多葭苇柽栁胡桐白草国在东垂当白龙堆乏水草常主发导负水担粮迎送汉使故彼俗谓是泽为牢兰海也
　　唐书地理志交河郡领县蒲昌有七屯城弩支城石头镇潘仙镇
　　肃州新志罗布淖尔在和卓【旧作火州今改正】之南由土尔畨往南约五百余里有大泽一区方圆数百里塔里木河自西南来额尔勾河自正西来海都河自西北来咸防于此自沙州之哈喇淖尔正西小径亦可达计程不及一月
　　辟展哈宻诸泉境
　　汉书西域车师前国治交河城河水分流绕城下故号交河
　　后汉书西域东且弥国庐帐居逐水草颇田作其所出与蒲类同所居无常
　　又伊吾地冝五谷桑麻葡萄汉常兴匈奴争车师伊吾以制西域
　　魏书高昌高昌去敦煌十三日行国有八城皆有石碛气候温暖厥土良沃北有赤石山七十里有贪汗山夏有积雪
　　周书异域自敦煌向高昌国多沙碛道里不可准记
　　按敦煌至高昌取道径防而中隔沙碛即东境诸水伏流之地也伊吾路则今哈宻一帯连山相接以属于肃州之嘉峪闗其道迂回险阻而沙砾特少即东境诸泉从出之源也古今形势大畧相符水势行程可以互相叅考焉
　　北史西域高昌国俗事天神
　　又高昌出赤盐味甚美复有白盐其形如玉取以为枕贡之中国
　　又高昌谷麦一嵗再熟多五果又饶漆有草名羊刺其上生宻而味甚佳多葡萄酒
　　又高昌国中羊马牧在隠僻处以避冦非贵人不知其处
　　又高昌兵器有弓箭刀楯甲矟
　　又高昌都城周回千八百四十步于坐室画鲁哀公问政于孔子像地无雨雪而极热毎盛暑皆穿地为穴以处
　　又高昌土沃麦禾皆再熟有草名曰垒撷花可织为布
　　又高昌狗高六寸长尺能曵马衔烛云出拂菻又交河郡交河县北八十里至龙泉馆又北入谷一百三十里经栁谷度金沙岭经石防汉戌至北庭都防府城
　　又自西州西南有南平安昌两城百二十里至天山西南入谷经礌石碛
　　又西州西南经礌石碛二百二十里至银山碛又伊州东北四涧水并南流至州南十八里合流为一水侧近皆有良田
　　又陆盐池在伊州南六十里周回十余里无鱼水自生盐如海盐月满则盐多而甘月亏则盐少而苦
　　通典自张掖而西至于庭州相去三千五百六十里而山皆周徧
　　王延徳高昌行记伊州有羊尾大而不能走尾重者三斤小者一斤肉如熊白而甚美贵人食焉余食马及鳬雁出貂鼠地多马王及王后太子各养马放牧平川中弥亘百余里以毛色分别为羣莫知其数善马直绢一匹驽马充食才直一丈又伊州有砺石剖之得宾铁谓之吃铁石金岭口寳货所出北山中出碙砂山常有烟气涌起无云雾至夕光焰若炬火照见禽鼠皆赤彩
　　又伊州生胡桐树经即生胡桐律地产五谷惟无荞麦多美草不生花
　　又乐多琵琶箜篌国王拜受赐旁有持磬者击以节拜遂张乐宴饮为优戯明日泛舟于池中作鼓乐俗好音乐行者必抱乐器
　　又金岭上有龙堂刻石记云小雪山也岭上积雪行人皆服毛罽度岭一日至北庭
　　又善金银铜铁为器及攻王
　　又用开元七年厯以三月九日为寒食以银或鍮石为筒贮水激以射或以水交泼为戯谓之压阳气去病居民春月多羣聚遨乐游者马上持弓矢诸物谓之禳灾
　　宋史外国有水源出金岭导之周围国城以溉田园作水硙
　　又王延徳使高昌至谷口避风驿凡八日至泽田寺高昌闻使至遣人来迎次厯地名寳庄又厯六种乃至高昌高昌即西州也
　　文献通考铜角高昌之乐器也形如牛角长二尺西魏与高昌通始有高昌部之乐以备燕飨隋开皇中献圣明乐曲唐太宗伐其国尽得其乐其器有竪箜篌琵琶五笙笛箫觱篥毛员鼓都昙鼔答腊鼓腰鼓羯鼓鸡娄鼓铜鼓铜钹具等十五种为一部工二十人舞人白袄锦防赤皮鞾赤皮帯红抹额
　　明史西域栁城四靣皆田园流水环绕树木防翳土宜穄麦豆麻有桃李枣胡芦之属而葡萄最多小而甘无核名鎻子葡萄
　　又栁城畜有牛羊马驼
　　明统志辉和尔【旧作畏吾儿今改正】河在哈宻城东一百三十余里沿河沙栁蓊蔚
　　续文献通考哈宻卫为西域诸畨徃来要道人性犷悍居惟土房服食异制土产有玉镔铁砺石中剖之乃得大尾羊大者重三斤小者一斤肉如熊白而美有香枣
　　又土尔畨文字同中土有毛诗鲁论厯代子史不产五谷贵人食马余食羊肉时节泼水为戏土产有葡萄刺密羊刺草金刚钻
　　一统志哈宻人骁悍土良沃国有三种共处一城逺使入贡防水以行
　　又哈宻城北土人名濶石图汉言碑岭也上有唐碑文多驳落尚存侯君集领十四万军等字按唐贞观十三年拜侯君集为交河道大总管以薛万均萨孤呉仁副之契苾何力为葱山道副大总管牛进达为行军总管以伐高昌十四年防其城高昌防君集刻石纪功而还高昌即土尔畨地此岭在天山上当是君集既平高昌凯旋而东以天山高峻仿窦宪勒铭燕然之意震耀武功非勒石于高昌国都也
　　水道提纲自土尔畨城东稍南至哈宻古伊吾地千二百里沙地依水泉为聚落无大川泽惟哈宻有一河在城东南南北长百里许曰哈喇乌蘓
　　哈拉淖尔诸泉境
　　汉书武帝纪元鼎四年秋马生渥洼中作天马之歌注李斐曰南阳新野有暴利长当武帝时遭刑屯田敦煌界数于此水旁见羣野马中有异者与凡马来饮此水利长先作土人持勒靽于水旁后马玩习乆之代土人持勒靽収得其马献之欲神异此马云从水中出
　　汉书地理志注氐置水出南羌中东北入泽溉田按汉地理志南籍端水即今布隆吉河氐置水即今党河西北入泽即今哈拉淖尔与罗布淖尔相望者也此数水源流千余里发源东南潴流西北于东境中为最大其西流之形势亘古不易足为东境诸泉滙趋盐泽之明证云
　　后汉书郡国志延夀县南有山石出泉注地为沟其水肥如煮肉洎【肉汁也】凝膏然之极明不可食谓之石漆
　　唐碑雷音寺朝散大夫郑王府谘议陇西李太宾碑信士朝散大夫郑王府谘议陇西李太宾兴圣皇帝十三代孙天授纯粹神假正直廵山作礼厯险经行千金贸工百堵兴役塑湟盘像一铺如意轮菩萨不空罥索菩萨各一铺画报恩天请问普贤菩萨文殊师利菩萨东方药师西方浄土千手千眼观世音菩萨弥勒上生下生如意轮不空罥索等变各一铺贤刧千佛一千躯初抔土涂旋布错彩豁开石壁俨现金容千佛分身聚成沙界八部敷众重围铁山尔其檐飞雁翅砌盘龙鳞云雾生于户牖雷霆走于阶陛左豁平陆目极逺山前引长河波映重阁沙门释灵悟法师谘议之爱弟也引兄大宾弟大英侄子良子液子望子羽等拜手于阶下法师及侄僧志融敛袂于堂上龙集景辰辛未建乡贡明经摄敦煌州学博士阴庭诫又雷音寺唐凉州司马检校国子祭酒兼御史中丞【缺】碑至徳年中十郡土分弥絶玉闗之路凡三甲子中兴启途是金星耀芒之嵗皇化溥洽通于八纮府君春秋才方弱冠始蒙表荐勅授凉州司马检校国子祭酒兼御史中丞赐紫金鱼袋锡金银寳贝诏命陪臣乃归戎幕龙头雾卷金河泯湍瀬之波蒲海枭鲸流沙弛列烽之患百城无拜井之虞十郡贺来蘓之政三边无警四人有暇廻顾粉壁念畴昔之遗踪瞻礼玉毫叹红楼之半侧乃募良工访其杞梓贸材运斧百堵【缺一字】成亡兄河西节度衙推兼监察御史明达兄明徳任沙州录事叅军兄明诠敦煌处士长男使持节沙州诸军事【缺一字】沙州刺史兼节度副使检校右散骑常侍御史大夫上柱圗宏愿次男使持节州刺史墨离军押蕃落等使兼御史大夫宏定次男使持节甘州刺史【缺一字】御史中丞上柱国宏諌次男朝议郎前守左神军【缺二字】兼侍御史宏益于时丰年天稔星使西临亲抵敦煌颁宣圣防嵗次甲寅十月庚申朔五日【此碑前后多有缺文不能尽录】
　　按炖煌县东南十里有鸣沙山其东为千佛洞有雷音寺岩石间佛像万计寺有唐朝散大夫郑王府谘议陇西李太宾碑及唐凉州司马检校国子祭酒兼御史中丞【姓氏缺】碑二碑中多缺
　　字具载
　　钦定西域图志中今摘録大畧附识于此览古者得以
　　考焉
　　元和志悬泉水出悬泉山汉时李广利伐大宛还士众渇乏引佩刀刺山飞泉涌出
　　又石脂水泉中有苔如肥肉然之极明水上有黒脂人以草□取用涂鸱夷酒囊及膏车周武帝宣政中突厥围酒泉取此脂然火焚其攻具得水愈明酒泉赖以获济
　　太平寰宇记玉门县长三百里石门周匝山间方匀山海经注西安州即唐盐州西至流沙六日沙深细没马胫无水源即古流沙二日至西海
　　大河伏地自西域入青海沙碛孔道境
　　河图括地象水有悬泉之神山有鸣沙之异汉书匈奴白龙堆孟康注曰白龙堆形如土龙有身无头有尾高大者二三丈卑者丈余皆东北向在西域中班超亦谓之龙沙
　　汉书西域出阳闗自近者始曰婼羌婼羌山有铁自作兵兵有弓矛服刀剑甲
　　又车师有新道出五船北通玉门闗戊巳校尉徐普欲开以省道里半避白龙堆之阸
　　又楼兰最近汉东垂白龙堆乏水草
　　汉书地理志敦煌郡正西闗外有白龙堆沙按流沙龙沙白龙堆诸书异名其实即一沙也其地聨接婼羌楼兰鄯善之境东接敦煌为大河伏流孔道诸书言乏水草言多槖驼言形如土龙沙碛之形势物产班班可见故类次于此
　　河西旧事三危山有三峯故曰山危俗称为舁山在县南二十里
　　博物志齐桓公出因与管仲故道自敦煌西渉流沙徃外国沙石千余里中无水时则有伏流处人莫能知皆乘骆驼骆驼知水脉遇其处輙停不肯行以足蹋地人于其蹋处掘之得水郭璞槖驼赞曰驼唯竒畜肉鞍是被迅惊流沙显功絶地潜识泉源防乎其智
　　晋书西戎弱水出流沙流沙与水流行也北山有石赤白色以两石相打则水润打之不已润尽火出山石皆然炎起数丈不灭有大黒风自流沙出奄之乃灭其石如初
　　唐西域记覩货逻故国国乆空旷城皆荒芜折摩防那故国即且末地也域郭岿然人烟防絶复此东行千余里至纳缚波故国即楼兰地也
　　唐书吐蕃莫贺延碛碛广五十里北自沙州西南入吐谷浑寖狭故号碛尾
　　元和志古伊州东南取莫贺碛路至州九百里领县三伊吾纳职桑逺
　　又盐池海在伊吾县南三百里周廻百余里五代史州南十里有鸣沙山冬夏殷殷有声知雷
　　又高居诲记沙州西曰仲云其牙帐居胡卢碛云仲云者小月支之遗种也胡卢碛汉明帝时征匈奴屯田于吾卢盖其地也地无水而常寒多雪毎天暖雪消乃得水匡邺等西行入仲云界至大屯城
　　宋王延徳高昌行纪厯伊州次厯益都次厯纳职城在大患魅碛之东南无水草载粮以行凡三日息谷口避风驿凡八日至驿田寺
　　按莫贺延碛再见于唐书一见于元和志五代史则为胡卢碛宋王延徳行纪则为大患魅碛地有殊名实一而已正当沙道之中河伏于下碛见于上其孔道盖千五百里云
　　寰宇记鸣沙山一名沙角山
　　郑樵通志白龙堆在敦煌县西境玉门闗之西沙形如卧龙高者二三丈卑者丈余绵延起伏西尽流沙之地
　　明统志流沙在白龙堆西沙多土少东西数百里无垠涘












　　钦定四库全书
　　河源纪畧卷三十五
　　杂录四
　　河源重发阿勒坦郭勒至鄂敦他腊境
　　汉书地理志金城郡临羗县西北塞外有西王母石室有弱水昆仑山祠
　　按汉书地理志昆仑山祠统言临羗西北塞外未确指其为何地后人多据之以为大河重发之处即系昆仑未免名实混淆兹录汉志原文而订正其説于此
　　博物志九河之水起于黄河黄河上通于天源出星宿初出甚清帯赤色后以诸羗之水注之而浊按星宿海之为河源其説发于元使然考博物志有河源出星宿海之论唐书有栢海星宿川之文则知河源之称由来乆矣以重源再发之处为初源其悮不自元人始也至谓上通于天源出星宿则又因列星形似而附防为荒唐之説总由未覩真源徒滋臆説正之以阿勒坦郭勒之黄水始知初出甚清之为谰语也
　　新唐书吐谷浑道宗曰栢海近河源古未有至者君集道宗行空荒二千里盛夏防霜乏水草士糜氷马秣雪阅月次星宿川达栢海上览观河源元史河源附录宁河驿西南六十里有山曰杀马闗林麓穹隘举足浸高行一日至巅西去愈高四阅月始抵河源
　　又朶甘思西鄙有泉百余沮洳散涣弗可逼视方可七八十里履髙山下瞰灿若列星以故名鄂敦他腊鄂敦译言星宿也【鄂敦他腊原作火敦脑儿今译改】又连属吞噬迤逦东骛成川号赤賔河
　　又九渡河通广五七里可渡马又四五日水浑浊土人抱革囊骑过之聚落纠木干象舟傅髦革以济仅容两人
　　按汉书水经注于大河重发之地皆以积石概之未能细述其曲折元使所穷踪迹颇着乃仅至鄂敦他腊而止未获上溯真源盖由未覩水色宜其懵然于潜入处也至其所载经由形势颇可采择今附着卷中
　　明史西域安定卫广袤千里东近罕东北迩沙州南接西番居无城郭以氊帐为庐舎产多驼马羊牛
　　一统志查灵海在黄河源鄂敦他腊之东广二百余里东西长南北狭黄河亘其中而流湖水色白而形长
　　又鄂灵海在查灵海东五十余里周三百余里其形自东北趋西南东北狭西南广黄河经其中自东北流出湖水色青而形长
　　又拉母拖罗海山在黄河源阿勒坦河南岸自河源鄂敦他腊至巴顔喀喇一帯絶无高大之山惟此稍觉崇隆
　　又马尼图山在乌蓝得什山东其山甚大石上有昔人镌刻汉文
　　又查尔杂通布山在杂普通古查哈蘓拖罗海山东南山有七峯极高大冬夏积雪不消
　　水道提纲河源南岸有古尔板衮拖罗海山三峯相并又有拉母拖罗海山稍崇峻西南有阿拉尔巴顔喀喇岭其脉西自金沙江源犁石山蜿蜒东来山石黒色防古谓富贵为巴顔黒为喀喇即唐刘元鼎所谓紫山者阿尔坦河虽元人寻源但知起星宿海未知其西尚有本源防古谓金为阿尔坦言水色微黄而溜甚急真河源也
　　又星宿海于羣山围绕中平地有泉千百并涌望若列星阿勒坦河自西南来皆滙自巴顔喀喇山东北连亘为阿克塔齐钦及巴尔布哈二山高大异常一则两峯如马耳正当其北一则两崖壁立当其东北
　　又鄂敦他腊以东四五百里中地皆滩碛薮泽水泉分合钜细不常黄河犹绿色以众流奔凑渐变而黄额得灵诸泉眼并涌亦若星宿海然但小耳按阿勒坦河在鄂敦他腊之西古所未到羣山形势与其物产事迹未有能详言之者
　　皇朝舆地式廓一统志及水道提纲所载可资映证至其以巴顔喀喇山即为昆仑尚沿旧説之误未能订正今逢
　　命使穷探真源昭著得以禀承
　　圣训分别采录爰加删节庶以厘正其是非焉
　　阿本柰玛勒占木逊山境
　　司马彪汉书注云析支西滨河首今大雪山东南黄河旋绕之处俗名出外河套即古析支河曲地博物志河水至积石山始有草木
　　水经注积石山在西羌之中烧当所居也
　　司马彪曰西羌者自折支以西濵于河首左右居也河水屈而东北流迳析支之地是为河曲矣应劭曰析支去河闗千余里羌人所居谓之河曲羌也
　　又十三州志曰南津西六十里有白土城在大河之北而为缘河济渡之处
　　又叚国曰浇河西南百七十里有黄沙南北百二十里东西七十里西极大杨川望黄沙犹若人委干糠于地都不生草木荡然黄沙周围数百里唐书吐谷浑传吐蕃使请河西九曲之地以为金城公主汤沐之所既得九曲其地肥良堪顿兵畜牧
　　又党项传党项汉西羌别种古析支也处山谷﨑岖以姓别为部土著有栋宇织犛尾羊毛覆屋嵗一易俗尚武无法令人夀多过百嵗男女衣裘褐被氊畜犛牛马驴羊不耕稼地寒五月草生八月霜防无文字草木记嵗三年一相聚杀牛羊祭天取麦他国以醸酒
　　又党项器械钝苦畏唐兵精以善马购铠以善羊贸弓矢
　　元史河源附录大雪山山腹至顶皆雪冬夏不消土人言逺年成水时六月见之
　　又曰昆仑以西人简少多处山南山皆北穹峻水亦散漫兽有髦牛野马狼狍羱羊之类其东山益高地益渐下岸狭隘有狐可一跃而越之处明史西域都指挥李英率军深入追贼逾昆仑山西行数百里抵安定曲端卫遇安定贼击败之获驼马牛十四万有竒
　　按元史明史所言昆仑皆积石山之误
　　一统志积石山即今大雪山绵亘三百余里上有九峯高入云雾为青海诸山之冠中峯亭然独出百里外即望见之积雪成氷厯年不消峯峦皆白形势险峻瘴气甚重人罕登陟今土人以此山为西海之望山四时祷祀焉其西海左右前后山之高大者共十三山畨俗皆分祭之而以此为最又松噶尔渡在黄河自东折西之处两岸石崖掩日河行其中十月初早冻至三月尚未解土人俟氷坚时从此渡
　　又噶哈渡在黄河折西流之处亦氷渡也
　　又乌蓝芒奈渡在黄河折西流之处两岸高峯夹耸河流其间故水浅可以马渡
　　按阿木柰玛勒占木逊山延亘三百余里大河绕其三面一千数百里河水之外羣山围绕皆大河曲折经由之境也恭读
　　大清一统志备录大雪山形胜罗列盘奥视元史所载
　　精详盖不啻十倍过云
　　库库淖尔境
　　汉书地理志金城郡临羗西北至塞外有仙海盐池
　　又赵充国治隍陿以西道桥七十所令可至鲜水
　　后汉书西羌西羌所居无常随水草地少五谷以畜牧为业堪耐寒苦不避风雪性坚刚勇猛得西方金行之气焉
　　又河隍间少五谷多禽兽以射猎为事
　　又大小榆谷土地肥美北阻大河因以为闗又有西海鱼盐之利縁山滨水以广田畜
　　水经注湟水出塞外东迳西王母石室石釡西海盐池北
　　按湟水入大河处在河州地其发源及经由之境则自库库淖尔西境而络其北水经注所叙湟源正库库淖尔之北方谨附载于此
　　又土楼北倚山原峯高三百尺有若削成楼下有神祠雕墙故壁存焉阚骃曰西平北有土楼神祠也
　　又县有龙泉出允街谷泉眼之中水纹成蛟龙或挠破之寻平成龙畜生将饮者皆畏避而走谓之龙泉
　　又城之西南有马蹏谷汉武帝闻大宛有天马遣李广利伐之始得此马有角为竒故武帝天马之歌曰天马来兮厯无草迳千里兮循东道胡马感北风之思遂顿羁絶绊骧首而驰晨发京城夕至敦煌北塞外长鸣而去因名其处曰马亭今晋昌郡南及广武马蹏谷盘石上马迹若践泥中有自然之形故其俗号曰天马径夷人在边效刻是有大小之迹体状不同视之便别
　　魏书吐谷浑传吐谷浑从洮水西南极白兰数千里中逐水草庐帐而居以肉酪为粮
　　又青海周围千余里海内有小山毎冬氷合后以良牝马置此山至来春収之马皆有孕所生之驹号为龙种必多骏异吐谷浑尝得波斯草马放入海因生骢驹日行千里世传青海骢者是也土出犛牛马多鹦鹉饶铜铁硃砂
　　隋书炀帝纪大业五年置马收于青海渚中隋书吐谷浑传伏俟城在青海西十五里有城郭而不居随逐水草其主以皁为防妻戴金花冠其器械衣服畧与中国同其王公贵人多戴羃防妇人裙辫髪缀以珠贝有大麦粟豆多犛牛饶铜铁硃砂
　　唐书哥舒翰翰筑神威军于青海上有白龙见因号应龙城
　　唐书吐谷浑吐谷浑地多寒宜麦菽粟芜菁出小马犛牛铜铁丹砂有青海周八九百里
　　唐书地理志鄯州鄯城注自振武军经尉迟川苦防海王孝杰米栅九十里至莫离驿又经公主佛堂大非山二百八十里至那录驿吐谷浑界也唐十道山川图大非山在青海南
　　通志热水山南出暖水流入青海北出冷泉即西宁河源
　　明史西海水草豊美畨人环居之专务畜牧日益繁滋素号乐土
　　又谙达羡青海饶富袭据其地子嗣立以焚修为名请建寺青海许之寺成赐额仰华【谙达旧作俺荅今译改】明统志青海在西宁卫城西三百余里海方数百里有鱼无鳞背负黑西有二十七道水滙为西海冬夏不溢不干自日月山望之如黑云冉冉而来
　　一统志按西海周回七百五十余里中有山名魁孙拖罗海有峯名插汉东西对峙水色青绿中流高起
　　又青海产无鳞鱼头鋭身圆无鳞背负黑自二三寸至四五寸土人名小者为拏虎大者为布哈又察汉拖罗海乌尔图山在青海西南
　　又环青海之濵者有十三山土人皆名乌尔图谓之十三角云
　　又魁孙拖罗海山在青海中峯峦纯白上有小庙庙内番僧于冰合时出取一年之粮入居焉又揷汉峯在青海中近西岸与魁孙拖罗海山东南对峙其峯卑小多土少石
　　又盐池在青海西南产青盐凡青海防古与西宁一郡军民并各种畨回食盐皆取给于此
　　按自昔言青海者必以仙海盐池并称盐池为今之柴集必拉在青海西南大河自西北折东流之处青海黄河南北相望而盐池实处其中其东境盐池尽处则河水与青海接近相隔止一山耳池海饶行为今古驻牧胜地古来畨羌杂处羁置不常葢至
　　盛朝而疆理周密如内地云
　　流入贵德堡境
　　水经注自洮岭南北三百里中地草徧是龙须而无樵柴
　　又叚国沙州记吐谷浑于河上作桥长一百五十歩两岸累石作基阶节节相次大小纵横更相镇压两邉俱来相去三丈以板横次之施钩栏甚严饰在清水川东也
　　唐书吐蕃传遣将军李佺于赤岭与吐蕃分界立碑
　　又杜希望率众攻吐蕃新城防之以其城为威武军又发兵夺吐蕃河桥于河左筑盐泉城置镇西军
　　宋史吐蕃唃厮啰居鄯州西有临谷城通青海商人皆贸卖以故富强
　　元史河源附录自发源至汉地南北涧溪细流傍贯莫知纪极山皆草石至积石方林木畅茂一统志阿拉尔查渡在黄河西流折西北之处用牛革裹木为船以二马牵之而渡元史云纠木干象舟傅毛革以济仅容两人是也
　　又故贵徳州在河州西八百二十里即今贵徳堡元置属吐蕃等处宣慰司明为归德所
　　又河州志故贵徳州地多水田花果蔬禾鸟兽鱼畜不异中土
　　水道提纲自入归德堡边始名黄河自巴顔喀喇山发源至归德堡邉凡三大折流二千三百余里自归徳堡东流又四百余里经积石关入河州界按元史载星宿海河源至河州四千五百里葢以行程日数约畧计算又因河水发源不宜过近故铺张言之惟一统志及水道提纲所云二千三百余里则一以
　　钦定舆图星度为据依视前史尤为得实云

