
　　题为纂修云南省志成稿谨奉
　　表恭
　　进者【臣】等诚惶诚恐稽首顿首
　　上言
　　伏以
　　圣治覃敷万国庆车书之防
　　帝光逺被八方腾奎璧之辉
　　采志乘于遐陬遍览民风土俗
　　集图书于袐府彚成宝箓瑶函盖功徳既迈帝而超王则著述宜信今而传后永志方舆之胜聿彰逺大之模谨辑新编恭呈
　　御览窃惟南交昧谷宅平秩于尧封黑水梁州奏随刋于禹贡产里来王景亳濮人大防孟津虽属僻处之边隅久载古来之简防迨楚蹻略地而后汉武置郡以还风气渐开载籍略备书传益部昉自东京记号南中等诸逸史樊绰之属辞纪事李京之问俗辨方皆随渔猎为见闻仅存什一于千百即包刘合撰亦多前后抵牾杨李遗篇未免参差缺略欣逄
　　盛世着有成书事既信而足徴词皆典而可则然歴年已乆增郡亦多治与道同政因俗易凡山川疆域之势经画规制之详必考订之无讹庶参稽之有借仰惟我
　　世宗宪皇帝
　　徳合两仪
　　智周万物
　　声名施及蛮貊存神过化基治平于亿万斯年覆载莫不尊亲异俗殊方颂怀柔者千八百国卉衣椎结之众咸被服乎诗书刀耕火种之乡胥咏歌夫乐利干羽列虞廷之舞梯航绘周室之图
　　特沛纶音増修省志是用尅期开局因而案部分编次第
　　成书参详授梓钦惟我
　　皇上
　　学本性成
　　圣由天纵
　　缵丕显丕承之绪仁风披拂咸歌至治馨香迓寖昌寖炽之庥化日舒长共庆太和翔洽当
　　圣徳维新之日适滇志告成之时体裁原本于旧函事
　　迹博稽夫羣论艺文首
　　宸翰倬云汉以为章制作纪
　　皇谟与日星而并丽列舆图以便观览记经费以谨度支
　　通水利以重农功核积贮以裕
　　国计略于前志増在今编至于山川赋役人物秩官悉纲举而目从亦门分而类别纪地则防蕃交缅壤接六诏之区占星则井鬼参狼野分两迤之域问南方之珍异百昌畅茂宁仅蒟酱橦花遵王路之荡平九折坦夷非复蛇盘頳木安内攘外尤谨
　　兵防展土筹边先详建置收轶事于九隆十睑疆戎索于六慰三宣总三十卷朗若列眉举数千里了如指掌既开雕以成帙敬装缮而进
　　呈【臣】等学识空疎见闻寡陋生逄
　　景运喜一道而同风职任总裁敢远稽而近考虽辨而不华质而不俚有愧著作之三长然言以足志文以足言勉竭刍荛之一得伏愿
　　柔远能迩
　　彰往察来
　　披图成聚米之观铜柱铁桥巩河山于永固
　　展卷仰同文之治碧鸡金马瞻云日于常新乐熈皥而颂升平非徒庆土宇版章之盛沭生成而沾化育咸永为日用饮食之民矣【臣】等无任瞻
　　天仰
　　圣激切屏营之至谨奉
　　表恭
　　进以
　　闻














　　云南通志修辑职名
　　总裁




　　叅阅
　　提督云南学政翰林院编修原任云南道监察御史【臣】吴延熙
　　日讲官起居注提督云南学政翰林院侍读加二级　　【臣】吴应枚监修

　　云南等处承宣布政使司布政使加一级纪录一次【臣】陈谋

　　云南等处提刑按察使司按察使加三级纪录五次【臣】徐嘉賔
　　提调


　　署理云南分巡迤东道加一级纪録二次【臣】王廷琬云南分巡迤西道按察使司副使加二级【臣】雷之瑜
　　董理
　　署　云南府　印务开化府　知府　　【臣】宫尔劝
　　云　　南　　府　　　　知　　　府【臣】储之盘
　　纂修
　　翰　林院　庶吉　士原署姚州知州　【臣】靖道谟
　　分修
　　和　　曲　　州　　　知　　州　　【臣】徐修仁云　　龙　　州　　　知　　州　　【臣】徐本迁
　　平彝县知县今署剑川州知州　　　　【臣】髙为阜原　署　江　川　县　知　　县　　【臣】蒋斆淳署　平　　　彝　　县　　知　县　【臣】李本漋署　河　阳　　县　　知　　县　　【臣】蒋　雯原　任　贵州　普　安　州　知　州【臣】金　灏原　任　浙　江　遂安县　知县　【臣】何其伟原　任　湖　广　黄安县　知县　【臣】张　宗临　安　　府　儒　学　教　授　【臣】夏　冕丽　江　府　　儒　学　教　授　【臣】万咸燕署　鹤庆　府　儒　学　教　授　【臣】赵　淳罗　次　县　儒　学　训　导　　【臣】李可栻江　南　　宣　城　县　生　员　【臣】梅瑑成
　　校对
　　署　　富　　民　县　　知　县　【臣】尹祖伊
　　学　　　习　　　　进　　士　　【臣】李作梅元　　江　府　儒　学　教　授　【臣】杨　薰宜　良　县　　儒　学　教　授　【臣】程云路易　　门　　　县　　举　　人　【臣】赵正纪寻　　甸　　州　　　举　　人　【臣】余其祥通　　海　　县　　　举　　人　【臣】董继舒姚　　安　　府　　　经　　歴　【臣】徐起元监刻
　　原　　署　　江　川　县　知　县【臣】蒋斆淳
　　学　　　　习　　　进　　士　　【臣】李作梅姚　　安　　　府　　经　　歴　【臣】徐起元












　　云南通志凡例
　　一旧志成于康熙三十年体裁义例虽已详备但厯今四十余年
　　国家重熙累洽制度日新旧志中有宜増入者亦有可兼括者斟酌繁简共成三十巻非敢求异前人总欲期于允当也
　　一志必首图旧矣以全省之山川绘于尺幅恐不能条分缕晰毫发无遗憾也图宜系以说郡治之山自何处与省治分支州县治之山自何处与郡治分支郡治与州县治之山有与外省外郡犬牙相入者悉着明之庶就说攷图数千里之疆域形势了如指掌矣旧志缺然今为增入
　　一旧志有大事考中闲所志不外建置学校田赋兵防诸事若本志不载则原委不清若两处俱载则辞义多复今将考内事迹分别载入诸志中使各从其类以免烦复之失
　　一疆域山川编次略异旧例旧以邮传附于疆域闗哨津梁附于山川然山川乃天地自然之位置闗津则王者慎固封守利用前民之制度人之所为与天之所设不同至于邮传以通达道路与闗津一例故周礼掌节一官与司门司闗俱掌于司徒而形方氏掌邦国之地域而正其封疆者则隶于司马今以闗哨邮传津梁俱移附城池从其类也
　　一山川分类原以大小为序故水之类首江次河次海次湖次川次溪次涧次池池之后于诸水以其不过一勺与沼沚相类若今之滇池志称周三百里古以名国实为全省巨浸今泥于池之名列之溪涧之下其支流之称江称河者反居其上于义未安按现修一统志例五岳四渎列山川之前不以类叙亦不论方向滇池应仿此例其余仍各以类从
　　一学校从前志书俱以
　　文庙属于祠祀旧志独改列学校今自
　　世宗宪皇帝加封
　　先圣五代崇儒重道旷古独隆不与社稷山川祠祀竝列诚为允协丁祭礼乐前志因总督范承勳缮制始悉行绘圗详注第通志原以志一省之事数十年来郡邑课程秩官诸项各有増益纪载繁多文庙礼乐乃天下所同宜从裁减其缮制所自始仍当志之
　　一两税之外物土之宜以裕国用皆谓课程为目有四盐法钱法税课厰课旧志附课程于盐法似于纲目未清故今以课程为纲盐法为课程之目
　　一赋役课程以综财用之入经费以纪财用之出积贮以备军国缓急之需匪颁有式发敛以时经国之逺谟也爰将经费积贮各成一志补前志之所未及焉
　　一闸坝堰塘旧附城池然滇省地势山崇水迅土田髙仰水之为利者什九害者什一修筑濬导之有方可全利而无害今且设官专理迤东西两监司及州县佐治官各兼管水利诚百世永赖也应以水利另为
　　一志
　　一太守表率一郡牧令职在亲民
　　圣主引见必详为
　　训谕诚重其选也前志秩官纪名至监司而止今増入本朝府州县俾姓氏昭然耳目庶后之观者孰贤孰否触目警心实寓劝惩之道
　　一使命师命旧附封建志谓其功在边陲与带砺之盟同为不朽故得竝列按使命中如常頞唐蒙诸人开道荒徼谕降诸夷谓与带砺同可也若寻常皇华之使与茅土之封竝列未免不伦今将使命一条移附秩官之后至师命诸人于师旅考中已经悉见略无遗漏此条竟可不设
　　一古者入为卿士出总元戎文徳武功交相为用厥后牧民之长与诘戎之师虽有分途然受官天朝奔走率职其义一也旧志附武秩官于兵防之后似非文武一体之义今改附文秩官后其兵防则附以师旅考庶厯代安内攘外之谋穷兵黩武之害俱可考鉴其得失焉
　　一凡贤士大夫之生长其地者谓之人物自从祀学校之乡贤外其有宦迹炳着及忠孝文学之士名闻乡里而潜徳幽光尚未获表章者要皆人物之选也今合旧志乡贤孝义隠逸増入忠烈宦迹文学统为人物志
　　一方技旧附隠逸然巢父老莱究不可与越人唐举同传改附于仙释非惟见出世之学足以齐名三教即大道之支流余裔茍精其业皆能有述于世焉
　　一各省通志艺文之后列杂异一门亦仿史家纪表志传之外别有载记附録之例但事虽杂然繁陈必各以类从方有条而不紊旧志于蒙段杨赵诸姓之割据青神谷女壁龙金索之幻怪错杂纪载殊无伦次今约略以殊方轶事异迹遗文别为四目庶少有条理
　　钦定四库全书　　　　　史部十一
　　云南通志目録　　　　　地理类三【都会郡县之属】卷一
　　圗说
　　卷二
　　星野【气附】
　　卷三
　　山川
　　卷四
　　建置
　　卷五
　　疆域【形势附】
　　卷六
　　城池【闗哨邮传津梁附】
　　卷七
　　学校【书院义学书籍附】
　　卷八
　　风俗
　　卷九
　　户口
　　卷十
　　田赋
　　卷十一
　　课程
　　卷十二
　　经费【赏防附】
　　卷十三
　　水利
　　卷十四
　　积贮
　　卷十五
　　祠祀【寺观附】
　　卷十六【上下】
　　兵防【师旅考附】
　　卷十七
　　封建
　　卷十八【上　　下之一下之二】
　　秩官一
　　秩官二【武秩使命公署附】
　　卷十九
　　名宦【忠烈附】
　　卷二十【上　中下】
　　选举一
　　选举二【武科辟荐附】
　　卷二十一【上下】
　　人物一
　　人物二
　　卷二十二
　　列女
　　卷二十三
　　流寓
　　卷二十四
　　土司【种人附】
　　卷二十五
　　仙释【方技附】
　　卷二十六
　　古迹【冢墓附】
　　卷二十七
　　物产
　　卷二十八
　　祥异
　　卷二十九
　　艺文一
　　艺文二
　　艺文三
　　艺文四
　　艺文五
　　艺文六
　　艺文七
　　艺文八
　　艺文九
　　艺文十
　　艺文十一
　　艺文十二
　　艺文十三
　　艺文十四
　　卷三十
　　杂记


　　钦定四库全书
　　云南通志
　　提要
　　【臣】等谨案云南通志三十卷
　　国朝大学士鄂尔泰等监修云南在汉本属益州后为南诏所据至元代始入版籍其有地志则始见于唐然传于今者仅有樊绰之蛮书所纪皆六诏山川歴年既久旧迹多湮证之于今相合者十无一二明史艺文志载太祖初平云南诏儒臣考定为志书六十一卷今已散佚他如杨慎之滇程记滇载记诸书掇拾成篇不免挂一漏万谢肇淛所注滇畧号为善本然所述止于明代
　　本朝康熙三十年始草创通志稍具规模犹多舛畧雍正七年鄂尔泰总督云贵奉
　　诏纂辑乃属姚州知州靖道谟因旧志増修凡为门三十门为一卷乾隆元年书成后任总督尹继善等具表上之其间视旧志増并不一如图之有説及府州县题名皆补旧志之所无大事考使命师命诸目旧志所有而冗复失当者则删去之又课程原附盐法闸坝堰塘原附城池今皆别自为门纲领粲然视原本颇有较理焉乾隆四十五年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　钦定四库全书
　　云南通志卷一
　　圗说
　　首圗于志所以见山川形势之全衍说于圗所以着支派源流之辨圗之与说相因而竝重也云南幅贠甚广蛮夷杂居声教所讫罔不率俾
　　圣天子坐堂陛之上逺烛九有不待考圗按籍而万里疆域粲如指掌然王会有圗用彰明盛况今畨蒙交缅悉贡悉朝地益以辟民益以多将筹边经逺之谟于是焉在爰绘圗列说居部之首既以昭我
　　国家一统无外之规且为裒时申画者所必详焉志圗说
　　云南全省圗说　云南府圗说　曲靖府圗说临安府圗说　　澂江府圗说　武定府圗说广西府圗说　　广南府圗说　元江府圗说开化府圗说　　镇沅府圗说　东川府圗说昭通府圗说　　普洱府圗说　　大理府圗说楚雄府圗说　　姚安府圗说　　永昌府圗说鹤庆府圗说　　顺宁府圗说　　永北府圗说丽江府圗说　　蒙化府圗说　　景东府圗说威逺圗说　　　云南诸江发源圗














　　云　　　南　　　全　　　省　　　舆　　　图




















　　云南禹贡梁州之域有池周三百里源出邵甸南汇盘龙江西出螳螂川又经富民北去廻环倒流故名曰滇其地东至贵州西至金齿北抵蒙畨南界交阯纵横数千里为府二十有三山原起于西藏枯尔坤两江夹持至老君山穹嶐郁嵂为通省众山之祖惟永北一府在金沙江外为其左臂永昌顺宁二府在兰沧江外为其右臂老君东入鹤丽西分大理地据上游有建瓴之势焉正脊中出为定西岭为碧藏山折而北至罗次之玉龙山复折而南至昆阳之铁炉闗又东北为屼□山又北为邵甸折而西南为山纡曲三叠旋转如环乃建省治焉曰楚雄曰姚安曰武定西北之辅车也曰蒙景曰元江曰镇沅西南之藩篱也曰澂江曰临安正南之屏蔽也曰广南曰开化东南之保障也曰曲靖曰广西全省之咽喉也曰昭通曰东川北门之锁钥也金沙江北折而归四川兰沧江南汇而入车里正东之水皆汇八达河入广西正西之水皆归潞江入阿瓦而礼社一江发赵州至蒙化厯楚雄而斜界其闲故分为东西两迤此则云南之大较矣若夫霑曲一脉由黔入粤入楚入闽以及江浙诸省虽按籍可稽而在滇言滇未暇侈陈也





　　云　　　　南　　　　府　　　　舆　　　　图




















　　益州郡建于汉代蒙氏増筑柘东遂为西南要地善阐中庆名号虽更金碧山川古今不易天堑雄封固非他郡可比所辖州县自楚雄府之金桥山而东髙处白华山脊则罗次是白华南指九峰层累如拍府治之肩则富民是禄丰发自羊溪易门为其下委安宁凤岭之分支也昆阳铁炉之别脉也晋宁来自闗岭宜良出于罗藏呈贡自七甸回闗嵩明由梁山北折星罗碁布环拱昆明屹然一巨镇也至于经涂九轨城隅九雉通邑大都四方所视其取威也重矣哉

















　　曲　　　　靖　　　　府　　　　舆　　　　圗




















　　曲靖旧属兴古入滇道所必经自木容山至分秦岭起胜峯山府治在焉所辖六州二县马龙自负金西分陆凉从木容南下霑益来自花山寻甸另为一派松韶闗分支竝出一由炎方抵宣威一由凉水至平彞一由分水入罗平四达交通全滇门户白石潇湘功山果马之闲沐西平傅颍川南征遗迹犹可考而知也




　　临　　　　安　　　　府　　　　舆　　　　圗




















　　临安幅员最广所领四州四县五长官司其原皆发自新兴之蒙习山一出老鲁闗初分嶍峨县再经铁冶所北枕晴山南临泸水建府治焉阿迷其尽脉也一出夹雄山甸苴闗折为宁州一出曲陀闗连开二县曰河西曰通海皆逺隔曲江环绕府治之北一过亚泥河渡枢经行最逺由玉屏山北开石屏府治之西南也一自焕文山东出右拱纳楼左开蒙自府治之东南也左能诸司又在礼社江外另与元江共脉总其大概山多地广接壤南交为边徼之雄封焉

















　　澂　　　　江　　　　府　　　　舆　　　　　圗




















　　澂江在省防东南幅员初不甚广自铁炉闗东至闗岭起舞鳯山其麓即府治也仙湖在其左星云环其右江川县发于叠翠山逆折而至西之新兴又东而铁池河外隔有路南地虽简僻亦号名疆扼临安之咽喉作省城之唇齿






　　武　　　　定　　　　府　　　　舆　　　　圗




















　　武定在省治西北右龙川江左普渡河延袤五百余里所属二州一县同出九盘山自虚仁驿至望城闗为元谋县又自白华山经勒品甸起狮子山则附府之和曲也狮山东北为三台山为杉松营折入禄劝州治撒甸一支又分自三台过幸邱山而与东川接界荒崖斗絶密箐深林前明二凤叠讧夷俗素称难驯我
　　朝添设同知弹压抚绥绸缪无遗防矣



　　广　　　　西　　　　府　　　　舆　　　　圗




















　　广西府原出曲靖松韶闗自白水驿至废越州南入府境为竒鹤为九华建府治焉东由英武山厯恩荣岭为师宗州西由山经撒普哨为弥勒州至邱北诸山隔在八逹河外号为险逺竹园村小江口交广通衢实滇省东南之门户也






　　广　　　　南　　　　府　　　　舆　　　　圗




















　　广南发于蒙自目则山连冈叠嶂不可胜纪南出过旧维摩州之五嶆东入府境起花架袪丕诸山土富州治在焉北出阿纪汛红石岩府脉之所经木王莲花诸山之闲则府治是板郎速部连峰际天科岩马迹层崖叠峙西洋作池寳月为闗一人守险万夫坐废侬智髙所由窜伏也前明富州交阯构衅连兵而密迩山城无由洊及岂非有险足恃乎第山多遐阻交广皆通皈朝道路尤为要害云


















　　元　　　　江　　　　府　　　　舆　　　　圗




















　　元江府自
　　本朝顺治十六年改土设流遂为边隅要地其山起于楚雄府嘉废县礼社江界其左阿墨江界其右哀牢山其正脊之南来者由因逺至自乐山建为府治连峰倚天一江中泻地多炎瘴所领新平一县又居礼社江之左控扼鲁奎至他郎甸索闲自为风气数十年来习俗渐革户有诗书行与大郡争长矣



　　开　　　　化　　　　府　　　　舆　　　　圗




















　　开化本临安三长官司地
　　本朝康熙六年新设流官置大镇所以控安南制土夷也其地发脉蒙自县之东山迤东出至府境之秀石山折而北西华三十六峯叠翠层岚拱翼府治兼以九牛六诏环峙于后二台八戛左右纷列而盘龙河水回绕曲抱洵属边徼奥区往者沙普搆衅恃为三窟自开设以来萑苻无警则控制之道得也



　　镇　　　　沅　　　　府　　　　舆　　　　圗




















　　镇沅府自元时内附久列版圗其山脉来自景东至府境之马容山即其麓建府治焉把边江绕其左兰沧江环其右乐板山为普洱之分支波弄山乃威逺之的脉恩乐县又在把边江左另与元江同派倚山作郡傍水为居习俗素号醇朴近者改土设流酌其因革规制一新矣





　　东　　　　川　　　　府　　　　舆　　　　圗




















　　东川发脉于寻甸月狐山经凉水井至府境之波罗箐左蔓海而右以濯建为府治金沙牛栏两江环绕近接霑寻屹为防城要地前此逺属四川且委之禄氏承袭寻雠搆衅百年未有宁宇
　　本朝设流以来复改隶滇南非若成都之鞭长不及其顽梗不悛者既苗薅而发栉之休养生息巍然为滇北藩蔽矣




　　昭　　　　通　　　　府　　　　舆　　　　圗




















　　昭通古窦地甸发脉于曲靖之宣威州北入贵州威宁州过牛街子经得胜坡入府境至二木那建府治焉右循牛栏江畔经鲁甸至九莲峰为永善县治左自角魁河以东重山复岭为镇雄州治向者属于四川东接水西西通防理川黔交界闲久为诸夷盘踞自改隶滇省平定土夷以后疆以周索锡之嘉名遂成乐土矣




　　普　　　　洱　　　　府　　　　舆　　　　圗




















　　普洱自
　　本朝康熙三年改隶元江始移通判分守雍正七年建府置兵遂为极边重镇其地出于镇沅乌连山把边江界其左九龙江界其右玉屏与太乙诸山环拱耸峙府治在焉思茅处其髙偏十二板纳咸资控制攸乐又逺在极南密迩车里且东西与老挝阿瓦接壤虽多瘴疠实称阨塞向时弃之徼外使千里幅员坐成榛莽今则置郡而分守之戒休董威
　　国家声教讫于无方揆之禹迹宏逺矣

















　　大　　　　理　　　　府　　　　舆　　　　圗




















　　大理西迤名区所辖四州三县自鹤庆观音山西过黑水河至罢谷为浪穹县至云龙山为邓川州南入上闗苍山十九峯横列如屏蒙氏据作西都即今之府治是已其东为賔川州稍南为云南县俱自梁王山发脉赵州在下闗外别从定西岭分支云龙州西隔漾濞江又来自丽江之旧兰州而另为一脉者也鹤丽在其上游永昌为其后户东控楚姚南连蒙景怒江洱海之险水目昆弥之峻表里山河西南之重镇也


















　　楚　　　　雄　　　　府　　　　舆　　　　圗




















　　楚雄西迤之咽喉也地居滇省之中治居冈脊之上所辖二州三县及附近之琅黑二井山脉来自赵州之定西岭过姚安之普淜入府境一折为九台为府治之镇山再折为碧藏入南安州又过乌龙岭置广通县惟镇南州别从英武南出定逺县又自镇南东分寳应山琅井之原也真武洞之絶顶峯黑井之主也龙川江出其北礼社江经其南东通省会西连大理姚安北作屏藩元江承其下委虽曰一线通衢实挈全省枢要


















　　姚　　　　安　　　　府　　　　舆　　　　圗




















　　姚安古髳濮地山与镇南定逺同祖自普淜北折至大哨分支经普昌闗一由老虎哨至祥山建为府治一由仙景山出黎武为大姚县白井即在境内泡江右界龙川左环金沙横绕其北崇山修谷广野平畴形势最为雄险汉设弄栋青蛉唐置姚州都督武侯渡泸取道于兹地利可知矣





　　永　　　　昌　　　　府　　　　舆　　　　圗




















　　永昌在澜沧江外山自怒夷中南来经行数百里起甘松开虎嶂栖贤诸山建府治置重镇焉永平在兰沧江内逺出旧兰州而与云龙同脉腾越在潞江龙川江外又自野人地界经滇滩闗起巃嵸过干峩山而逆入者也吐畨野人遥连西北三宣六慰错处西南独以东面接壤大理顺宁乃控制边陲之重地明之中叶筑八闗以固疆圉犹不免时有侵轶今则
　　皇威遐畅鸮集泮林咸懐我好音矣


















　　鹤　　　　庆　　　　府　　　　舆　　　　圗




















　　鹤庆之地与丽江犬牙相入丽江居滇南上游鹤庆之维西鲁甸又居丽江之上游故丽江汉薮老君诸山皆自鲁甸来而鹤庆府治之覆釡山与剑川州治之金华山又皆自丽江老君山来者也惟中甸居府治之北境逺在金沙江外实为鹤丽之藩篱曩者弃为瓯脱门户尚虞其孤今则穷荒稽服故地来归巴塘拖枝闲设城置戍不惟居重可以御轻而疆圉式廓拟之九有有截何以加哉



　　顺　　　　宁　　　　府　　　　舆　　　　圗




















　　顺宁庆甸旧疆也其山初与永昌共脉自永昌之石防分支过哀牢至府境起九楼经乐平至凤山建为府治云州自泮山东分右甸从明山南发永镇闗分水岭又自右甸分支而讫于孟定者也谿谷阻深雄闗峻峙外借诸猛为藩篱内以蒙永作屏蔽亦边方阨塞之区





　　永　　　　北　　　　府　　　　舆　　　　圗




















　　永北在金沙江外其地发于蒙番大雪山经旧永宁厯废蒗蕖循观音河至海铺折为府治三面临江千峯绕郭北拒蒙番东阻蛮部掎角鹤庆作大理之藩篱引控诸司为姚安之屏蔽添置重镇永固封疆边筹备矣






　　丽　　　　江　　　　府　　　　舆　　　　圗




















　　丽江古越巂属地发脉于老君山东过石鼓经阿喜汛至象岭之麓建府治焉
　　本朝雍正元年设流官筑城池为极边重地黄山西环吴烈东峙漾工襟带西南金沙绕其东北坵塘作鹤庆之咽喉石门实吐番之要路元世祖革囊济江取道于此我
　　朝天威逺播中甸复归
　　庙谋所及坤维奠焉固不徒夸形势也



　　防　　　　化　　　　府　　　　舆　　　　圗




















　　蒙化为细奴逻耕牧地幅员甚狭
　　本朝雍正八年裁楚雄定边县隶之始加式廓焉其山起于定西岭至甸头东分由伏虎山入盟石为府治西为天耳山过巃则景东诸府之原也阳江绕其西北灵应雄于东南虽僻在叶榆下流而四山环拱形势险固





　　景　　　　东　　　　府　　　　舆　　　　圗




















　　景东为南诏银生旧地其原出于蒙化之天耳山入府境为蒙乐山绵亘三百余里府治建于其麓鹤笼北拱锦屏南开兰沧右环把边左界幅贠虽不甚广而形胜最为完密据镇沅之上游扼鲁魁之吭臂






　　威　　　　　逺　　　　　舆　　　　　　圗




















　　威逺旧为土州
　　本朝始改设流官同知于旧州北百二十里之抱母井用建治所兼筦盐防之利其山脉来自镇沅之波弄山杉木江自恩乐迤而南环抱治前寳谷江源自景东流绕治右而兰沧一江界其西北会境内诸水南注于九龙据普洱之上游作镇沅之南蔽焉磊钟白马诸山嵯峩嵽猓僰杂居江外密箐重崕接连阿瓦自设流以来翦其鲸鲵就我疆索渐辟蚕丛矣


















　　云　　南　　诸　　江　　　发　　源　　　圗












<史部,地理类,都会郡县之属,云南通志,卷一>
<史部,地理类,都会郡县之属,云南通志,卷一>
<史部,地理类,都会郡县之属,云南通志,卷一>
<史部,地理类,都会郡县之属,云南通志>
　　钦定四库全书
　　云南通志卷二
　　星野【附气】
　　善言天者必有验于人固已而学士大夫每难言之岂非以人道迩天道逺非所知耶滇之星野诸家聚讼纷纷自唐一行井之论与班氏符而何承天郭守敬刘基皆守之亦可谓定论矣天下事非有确知灼见而偶据传闻遂生异説岂往圣郭公夏五之意乎兹于躔度分杪悉依前志所载至于气寒暖则因地势为移易可考而知也因附书焉志星野





　　井宿步天歌
　　井　八星近列河中静一星名钺井边安两河各三南北正天罇三星井上头罇上横列五诸侯侯上北河西积水欲觅积薪东畔是钺下四星名水府水府东边四星序四渎横列南河里南河下头是军市军市圆十三星中有一个野鸡精孙子丈人市下列各立两星从东説阙邱两个南河东邱下一狼光蒙茸左畔九个弯弧弓一矢拟射顽狼胷有个老人南极中春秋出入夀无穷
　　宿步天歌
　　　四星册方似木柜中央白者积尸气上四星是爟位天狗七星下是外厨六闲栁星次天社六个弧东倚社东一星是天纪
　　井躔度攷
　　东井八星舆四星南方朱鸟七宿之首与目也按古厯法井宿赤道三十三度三十一分黄道三十一度三分宿赤道二度二十分黄道二度二十一分
　　本朝厯度井宿三十一度宿五度皆属未宫汉天文志起井十六度唐志起井十二度晋志与费直皆同唐志蔡邕起井十度明起井九度一十八分四十一杪
　　本朝起井初度葢以赤道分天之中亘古不易黄道为日月五星之常道不能不因嵗差而变易也论分野者惟以赤道为准井之星于分为秦于野为雍梁二州为巨蠏宫为鹑首未宫井宿则雨水昏中宿则春分昏中
　　北极出度攷
　　云南北极出地二十二度四时之日皆出卯入酉其间微分初刻正刻耳与京师出寅入戌出辰入申之不同者以京师北极出地四十度强故也
　　云南表景度分
　　春分四度五十一分　夏至十九分
　　秋分与春分同　冬至十二度十三分
　　井宿昏旦攷【宿同】
　　六月【旦在卯】　　　　　　　七月【旦在辰】
　　八月【旦在巳】　　　　　　　九月【旦在午】
　　十月【旦在未】　　　　　　　十一月【旦在申】
　　十二月【旦在酉】　　　　　　十一月【昏在卯】
　　十二月【昏在辰】　　　　　　正月【昏在巳】
　　二月【昏在午】　　　　　　　三月【昏在未】
　　四月【昏在申】　　　　　　　五月【昏在酉】
　　星野攷辨
　　周礼保章氏以星土辨九州所封之域其后星经散亡惟汉地理志载分野始详而郑康成十二次之分大率因之晋天文志云班固取三统厯以十二次配十二野及费直周易分野蔡邕月令章句后魏太史令陈卓定羣国所入宿度固已详言之矣而旧志载滇分野杂引星经卒无定论其曰太白主益州葢太白秦分神主华岳华山属少隂万物由此而化生故金星位焉又少昊为白帝治西岳上应井之精下镇秦之分野故天官书曰秦之疆也在太白太白主秦晋巴蜀羌髳诸国梁雍以西之地皆属焉是太白主益州之説葢通秦蜀而言非専为滇言之也又曰北斗第二星主益州星经以五亥夜北斗第二星乙亥为汉中丁亥为永昌己亥为巴郡牂牁辛亥为广陵癸亥为犍为观象玩占曰北斗一星主秦二星主楚三星主梁四星主吴五星主赵六星主燕七星主齐则北斗第二星非専主益州分野明矣司马迁曰觜觿参益州东井舆雍州班固则曰秦地东井舆之分其界尽于西南牂牁越巂益州固去迁未逺若以史迁之言为然不当辄有异同而唐志亦曰东井舆鹑首也西南尽犍为越巂益州之地东至牂牁则滇之当主井已有确据而志滇者犹以迤东为觜参迤西为井得非袭乎星经之説而未攷乎分野之实耶夫分野之定起于井唐一行以山河两戒论星野谓南河北河分夹东井为天之阙门主闗梁所以界天之南北也故北河曰北戒为北戌衡星南河曰南戒为南戌权星两戒之间七曜之中道出焉春分昏中两河当于午位就此时之中星观之井在赤道之北黄道经其内恰值嵩髙之上以是知天之髙者惟北辰而井与北极最近地之髙者惟昆仑而秦蜀滇与昆仑为近故定分野者必以此为准矣又天汉经井自井而向西北参觜次之毕昴次之娄胃奎璧室又次之此由西北而渐下之大略也自井而向东南南河次之舆弧矢次之栁星张翼轸又次之此由东南而渐下之大略也故天官家以黄河内外水之归东海者为北河以长江内外水之归南海者为南河因水势南北分合为星野南北所主此又自天汉而断之也夫南河北河两星列井南北于此求之秦在西北则黄道所经之井即秦分野蜀在秦西南则近参之井即蜀分野滇又在蜀之南则近之井即滇分野是滇在井之间明矣且天狼弧矢在井南主南夷之地占南夷者必于狼则志滇分野者亦必于井此又象之可据者也虽天道渺茫非可臆测而以云汉与地势揆之亦概可识矣世有甘石当必辨之又考四川成都井分野入参一度顺庆参井松潘叠溪觜参东川属参今东川改云南则以南诏次鹑首之位推之滇之迤东连参入井迤西则连井入云







　　气【附】
　　云南全省
　　滇南地列坤隅得土冲气省会之区地势开濶四时协序气尤和环拱之澂武楚姚诸郡无祁寒溽暑大略相同两迤迢隔寒热各殊北鄙风髙故丽江大寒有长年不消之雪南维地下故元江大热有一嵗两获之禾普洱镇沅时有炎蒸瘴疠鹤庆永北亦多飞雪严霜至迤东之曲靖东川昭通较省会为寒开化临安广南广西较省会为热迤西之顺宁防化景东则微热大理永昌则微寒虽有不齐非甚悬絶谚云四时多似夏一便成冬可因是以知其概云
　　云南府
　　冈峦环绕川泽渟沟渎通流原田广衍风虽髙而不烈节虽变而长温所属州县约略皆同
　　曲靖府
　　土旷风多霜繁雾重气微寒谷宜晚稻
　　临安府
　　四序恒温不裘不葛至河底沿江则炎热如蒸夏秋有瘴虽属郡治气大殊
　　澂江府
　　地邻省会土厚川平气温和无大寒暑
　　武定府
　　气之和差类首郡惟所属元谋县炎热有瘴与府顿殊
　　广西府
　　山旷多风气燠少雪花木长茂禾黍并登
　　广南府
　　地少雪霜山多岚雾三时瘴疠至冬始消气颇类元江
　　元江府
　　地多瘴疠沿江炎热虽届隆冬犹如春月离城髙处即觉微凉一郡之中气顿别地宜耕种一嵗再收
　　开化府
　　春夏多炎隆冬无雪较元江差觉平和
　　镇沅府
　　初春即热隆冬不寒山岚瘴疠亦时有之
　　东川府
　　四序寒而多风夏月积雨即类初冬至碧谷坝小江可可江边则又大热有瘴
　　昭通府
　　风气之寒较甚东川灌溉不乏流泉而种植最防霜霰谷宜晚稻多艺荍麰
　　普洱府
　　地处炎荒山多溽暑雪霜罕见岚瘴时侵
　　大理府
　　苍山积雪盛夏难消洱海长风春冬更烈地髙气凉近郡皆然惟賔川弥渡则势就平夷烟村稠宻炎热倍甚物产较多
　　楚雄府
　　山髙野旷土厚风和四气同功最宜谷麦惟西北微寒东南微热又稍异焉
　　姚安府
　　四气和平寒暄不极云开日暖雨过风凉然土气瘠薄六谷之余不滋他产
　　永昌府
　　山川旷逺原隰寛平气温和土宜禾稻至风髙雨凉与大理无异
　　鹤庆府
　　山髙多雪气肃风寒一雨即冬盛夏无暑厥土稍薄物产无多
　　顺宁府
　　寒燠不齐沿江多热平壤则和水温土厚五谷易成所属云州则地气炎蒸时有岚瘴
　　永北府
　　壤接吐番地髙风冷三冬多雪盛夏始温顺州永宁气略似
　　丽江府
　　地近吐番多寒少热夏犹积雪不产禾稻颇有边塞之气
　　蒙化府
　　土厚风和霜雪少侵种植易茂但泉源不广灌溉难周糓惟荍麰易熟
　　景东府
　　地僻林深气颇温燠霜雪希有草木不凋





　　云南通志卷二
　　钦定四库全书
　　云南通志卷三
　　山川
　　周礼职方氏载九州之域必记名山大川以疆界逓更山川不易也滇处梁州境内位列坤维遥作神京藩卫山如防苍绛云水则金沙兰沧回薄日月荡沃云霞葢宇宙磅礴浑沦之气盘结于边隅以壮中原之闗轴者
　　国家道化丕隆懐柔礼备车书万里海岳效灵梯航阻絶之境咸耀于光明生当
　　盛世者登临俯仰之余恍然见徳业之崇峻化泽之宏深直与雪岭沧江共流峙于无穷也已志山川
　　云南府
　　昆明县【附郭】　五华山【在城中由螺峰叠巘而下端丽尊严诸山朝拱　本朝康熙二十六年总督范承勲建拜云亭于上为习仪祝圣之所雍正五年总督鄂尔泰又加扩充丹雘六年十月二十九日恭值万夀令节文武官民正肃】
　　【嵩呼忽覩五色卿云祥光璀灿歴辰巳午三时十一月朔日复现万目瞻仰称为盛事】祖遍山【在五华山左上建大徳寺中有双塔俗名双塔寺】螺峰山【在五华山后有岩曰盘坤曰补陀危峦曲磴旋转如螺总督范承勲建亭于上题曰衲霞下有幽谷潮音二洞】金马山【在城东十里山如覆盂相传阿育王季子至徳呼马于此俗名呼马山有金马祠又传山有金马隠现故名】抹葱山【在城东二十里一名扶葱山】万徳山【在城南十里】赤甲壁山【在城西十里俗名石鼻山】玉案山【在城西二十里又名列和防山其顶方平髙出众山状类石枰故俗名碁盘山下有菩提泉】进耳山【在城西二十五里三峰并峙一名笔架山】碧鸡山【在城西三十里迤西通衢昔传有鳯鸣于上土人呼为碧鸡故名下临滇池苍崖百寻绿陂千顷月映澄波云横絶顶省会大观也又汉书宣帝时方士言益州有金马碧鸡之神可祭而致遣王褒入蜀求之注云金形似马碧形似鸡褒有移金马碧鸡神文见艺文志】髙峣山【在碧鸡山南明杨慎寓此旧有祠燬总督范承勲建碧峣书院】太华山【在碧鸡山西南峭壁嶙峋苍崖雄峙其麓为太平山其左为华亭山皆名胜也】罗汉山【在太华山西南巉崖絶壁下俯滇池其上夷险相埓联绵幽奥相传为梁王避暑处】大鼔浪山　小鼔浪山【俱在罗汉山西南为渔舟栖泊之所又南五里为观音山孤峰突兀宛如文笔】银锭山【在城西北五里由山来折入商山为省治】聚仙山【在城西北三十里黑林堡上有洞旧名西华石乳嵌结状若芙蓉俯瞰川原烟云万状总督范承勲题曰五色芝房】三华山【在聚仙山北五里巃嵸回合石磴盘旋有寺名妙髙】山【在城北二十里俗名蛇山丹崖翠壁蜿蜒而来鸾停鹄立省会主山也下有清泉名莲花池浴之可去风疾】文殊山【在城北二十里有寺有泉皆名文殊】龙泉山【在城东北二十里一名太极山峭蒨萦纡仙灵窟宅上有真人宫下即黑龙潭也】松华山【在龙泉山东北十里联络十二峰极嶙峋深秀之竒】鸣鳯山【在城东北二十里旧名鹦鹉明巡抚陈用宾易今名且称其山光灵异景物葳蕤九龙奔朝双鳯翔舞皆实录也上有太和宫诸胜】富民县　洞口山【在城东南三里有洞前后相通水从中出会安宁河】灵芝山【在城西南二里旧名赤晟化山元初建寺辟基得灵芝五本故名】卧云山【在城西五里峰列如屏上有白塔】鲁卧山【在城西十里一名鲁和山】蒙课卧山【在城西十里今名无怯和山】颠卧山【在城西北十里一名颠和山名胜志称县有三卧谓颠卧鲁卧蒙课卧也卧译为和】九峰山【在城西北二十里竒峰九出层峦叠翠为县治主山】黄弄山【在城北十五里】小石岭【在城南中有诸葛洞相传武侯南征置营于此一名诸葛营】飞翠岩【在城西五里邑令张钥建醒心亭于上】河上洞【在城西十里内寛平爽垲石有如钟鼓鸟兽形者昔传髙僧住锡于此】宜良县　雉山【在城内正南一名南门山明嘉靖七年有彩雉双飞故名县之雄山也】三台山【在城东五里三峰耸翠朝拱县治】龙山【在三台山后层峦髙耸双峰挺秀环县治焉】客争容山【在城东十里旧名黎摩挹髙出云表为县镇山】云泉山【在城东南二十里峭壁清流林木苍翠为邑中胜景】涌金山【在城西南二十里前有汤池上建火龙寺】云台山【在城西南五十里四山环绕烟云凝结】岩泉山【在城西五里连峰叠嶂翠积层崖石涌清泉名曰潄玉世传内有金蝉隠现】水井山【在城西十里旧名观音其南曰岩泉】笮箐山【在城西四十里】蓬莱山【在城北十里一名晒袍山明万厯间知县罗任建塔于上】北乐山【在城北二十里旧名播雄又名寳洪赤江环绕雄踞治北】象鼻岭【在城西北十里俗名老大坡山髙路险赴省通衢】七孔坡【在城西北四十里峭壁嵳峩石磴层叠达省要路】红石岩【在城南四十里峰髙千仞两岸壁立一县之水从此泄入铁池河】仙人洞【在城南十五里射鸡村山畔内有石龙马等像相传有仙人往来时闻洞中有声】罗次县　玉龙山【在城东五里涧底涌泉势若喷玉】崛山【在城东十五里一名穹荡又名青山为县主山峰峦髙耸山云出没土人以卜隂晴】九成山【在城南二十五里一名九涌山竒峰壁立九涧飞流为学宫之面山】金鳯山【在城西五里其形如鳯俗呼金字山】百华山【在城北二十五里山顶与和曲分界春时山花遍岭色如云锦】子望母山【有二一在城西五十里一在城东北四十里蛮名苴麽崱褒山译云子望母山以两山相对而名】分水岭【在城东十里二水分流北入金沙南归礼社】九岳坪【在城东南三十里九岭相连赴省孔道】晋宁州　梅溪山【在城东三里有龙马迹相传晋太元中宁州刺史费统见龙马于此】印山【在梅溪山下左有唐仙岭相传唐时有仙飞升于此】万松山【在城东五里一名盘龙山元时建寺题曰万松古刹】五龙山【在城东南五里下有龙湫五一名小石屏山】光长山【在城南十里俗名小梁王山北瞰滇池山腹空洞扣之有钟鼓声】金砂山【在城西五里山产砂石色如流金其顶坦平相传梁王演武于上号为金沙武库】望鹤山【在城西五里昔有鹤巢其上故名】呈贡县　军营山【在城东里许传为诸葛武侯驻兵处】纱防山【在城东十里上有明骠骑将军沐详墓】月角山【在城东三十五里上有石城周遭縁曲径入石门石柱俨若天造山下出泉名莲花池】罗藏山【在城东五十里巉嵓絶上有池名饮马又有元梁王屯兵寨俗名梁王山】海寳山【在城东南五十里孤峰特起俯临滇池有石光明润泽故名海寳】龙翔山【在城南里许】象山【在城南十五里】万福山【在城北县治建其下又名三台山俯瞰滇池风帆云影错落目中】安宁州　太极山【在城内危石如屏文类古琴断漆双株梅树倚石而生】圭山【在城内俗名白华山其形如圭】龙寳山【在城东二里山势起伏如龙前有小邱如缀珠状】洛阳山【在城东十里峰峦峭立昔段氏镌罗汉像于石壁上有禹碑】彩鳯山【在城南一十五里峰峦秀拔俨如鳯羽】白鹤山【在城南三十里旧三泊县西南二十里相传有鹤巢其上故名】光熠山【在旧县西南三十里其上有小城】云龙山【在旧县西北十五里一名天马双峰屹立巅云聚散可验隂晴】葱蒙卧山【在旧县北三十里上有汉人故城及唐王仁求碑】罗青山【在城西二里山下出泉味甘而冽】岈山【在城西北五里州治主山也山出煎盐水又产仙茅花】葱山【在城西北十里一名龙山其北为鳯城山建曹溪寺有优昙花】岱晟山【在城北十五里一名坎山又名笔架山】禄丰县西山【在城西三里上建学宫】三次和山【在城西五里苍翠如屏】鳌头山
　　【在城西十里峰峦突起环抱邑治】南平山【在城西十五里三面险絶南峰稍平故名】象头山【在城北十里其形如象】五台山【在城北五十里连峰叠嶂积翠层岚】姚陵山【在城东北三十里旧名骥琮笼蛮语呼城曰笼孤峰挺秀为县镇山其巅有泉古寨存焉】昆阳州寳应山【在城东南十里】金山【在城南十五里状若伏羣流环绕松竹蓊翳上有飞阁】月山【在城西州治建其下形如半月三山环拱俗称三星伴月州主山也】鳯仪山【在城西三里山形如鳯俯视滇海如在镜中】金屏山【在城西四里云蒸霞蔚鳯翥鸾鶱为州屏障】长松山【在城西五里螺峰双髻松竹交森上有灵泉香卉为州名胜】蒙果山【在城西十里三峰秀列】石头山【在城西三十里下有翻水洞水泉滭沸深不可测】望州山【在城北十里回盻州治】仙卧山【在城东北十里一名白鸟山】三元峰【在城南十五里三峰并秀上干青云】易门县　山【在城内其形似依麓为城民居环绕其下】鼓山【在城东十里林木幽深竒花掩映】旗山【在城东十余里峰峦峻秀形如列帜】黎崖山【在城南五十里一名马头山明巡抚邹应龙斩马誓蛮于上故又名斩马山】禄益山【在城西一百里绵亘髙迥上有閟依土城昔为鄯阐边戍之所】智勇山【在城北里许一名娘当山形如覆釜下临县城】登龙山【在城东北十三里】元武洞【在城南斩马山之后窅然一窍入数武别有天光石上溜纹有如幢如节如将军者土人增饰为闗帝像生气凛然内宏敞可容数百人旁列石钟鼓击之噌□有声】龙口洞【在城西五里杨慎游此有诗】嵩明州　黄龙山【在城内山势层叠状若盘龙州治主山一名蛇山】秀嵩山【在城东三十里俗名摇铃山髙插霄汉上有洗甲池昔孟获立寨于此明洪武时吴云尽节处南一峰曰小秀嵩】敕雺山【在城东四十里相传蒙世隆征乌蒙得四女归至此山四女遥望故乡徘徊吁叹忽山巅雾起结为三峰蛮谓三为欶雾为雺故名山形嵂崒南望滇土诸山悉归指顾】杨林山【在城东南二十五里旧杨林县羣峰错列山麓立石其状如羊】屼□山【在旧县西南十里广百余里西连呈贡东接宜良絶顶有石如马首逺近祷祀以氊□裹之一名乌纳山土人呼马首为乌纳故名】鳯谿山【在城南十里山下有泉水喷如珠明知州唐阶设嵩髙营于上遗址尚存】竹雄山【在城南三十里横亘如屏】灵云山【在城西五里林木隂森双泉泻碧】登花山【在城西五十里一名抹摐山野花满山攒簇如锦土人呼为聚八仙花游人每登赏焉】东葛勒山【在城西北三十里髙出众山太华滇池朗然在目】弥雄山【在城北二十里苍崖叠出蔚然深秀一名弥秀】罗锦山【在城东北十五里俗名鳯岭丹崖峭壁文如罗锦】
　　昆明县【附郭】　滇池【在城南一名昆明池周三百余里滙盘龙江黄龙潭诸水史称源广末狭有似倒流故曰滇一説凡水皆东此独徂西而下也】九龙池【在城内五华山右俗名菜海昔名栁营为沐氏之别业雍正六年总督鄂尔泰奉防建御龙寺于北岸】绿水河【在城内祖遍山南由城东入滇池】盘龙江【在城东门外源出邵甸凡九十九泉合流入滇池详见水利】金棱河【在城东十里一名金汁河堤上旧植黄花故名详见水利】寳象河【在城南二十里源出上板桥分泻至官渡入于滇池详见水利】澄清河【在城西青草湖内七八月间横流泛涨此水独清】海源河【在城西二十里聚仙山下即海源洞一名鸳鸯池流入青草湖内详见水利】银棱河【在城北十里一名银汁河旧时堤上多白花故名详见水利】西湖【即滇池上流一名积波池俗名青草湖荇藻长青兰桡竞泛中产衣鉢莲花内有近华浦为滇名胜】龙湫【在城东三十里板桥驿山皆竒石石窦中两湫叠出一名观音塘】龙淙【在城西二十里旧名白龙泉总督范承勲易今名有龙淙石崖听瀑楼墨雨庵一草亭宛转溪石香桥颠丈卧石小巫峡小龙湫诸胜】瀑布泉【在城西二十里宝珠寺后崖髙数丈泻珠溅玉声彻里许】三龙泉【一在城西勒甸村一在城北门外商山其在罗汉山者产金线鱼一名金鱼泉】寒泉【有二一在城西髙峣里一在城北上庄村】涌泉【出城北山涌泉寺中一清洁流为曲池】黄龙潭【在城东六十里为马料河之源】黑龙潭【在城北三十里其水深黝有鱼二种各不相杂祷雨辄应】横山水洞【在城西三十里详见水利】清侯井【在城内布政司署中昔髙智升领鄯阐牧建宅得泉因号清侯】阐侯井【在城内土人取以染红鲜明异于他水一名茜红井】石井【在城内旗纛庙中味与吴井同美】吴井【在城东三里菊花村其水独重味甘冽汲而贮之日久不变】胭脂巷井【在城南门外作酒甚佳】富民县　大河【在城东十里一名安宁河源出滇池经安宁入县达禄劝州为普渡河入金沙江】清水河【在城北八里源出罗次县经太平桥东入大河】夷扎郎水【在城东南五里一名大营河流入大河】农纳水【在城北五十里源出武定界北流入大河】龙泉【在城南五里俗传有龙怪立祠祀之】红莲沼【在城东南五里旧有荷花今为觉江寺号龙池祷而辄应】宜良县　大池江【在城东五里源出霑益州经陆凉南流入县至红石崖名铁池河】大赤江【在城北五里源出杨林花鱼潭东入大池江】大城江【在城北十里源出旧阳宗经汤池入水井坡出江头村东注大池江】黑泥河【在城南五十里详见水利】汤池【在城西南三十五里详见水利】九龙池【在城西岩泉山后详见水利】白龙潭【在城西七里广仅尺余水涌如沸】大龙洞【在城东南十五里详见水利】罗次县　北城河【在城东二里源出穹荡山由东绕西囘环如带】金水河【在城西八里发源九涌山自南流北复折而南入禄丰星宿江】沙摩溪【在城西自富民境流入县界南达禄丰县为大溪】黑箐龙潭【在城西四十里其潭深邃多云雾祷雨辄应】晋宁州盘龙河【在城东南一里许出山涧中经梅溪山归大坝河】大坝河【在城东南二里】
　　【许源自河阳之闗索岭经石碑村北合大堡河】大堡河【在城南五十里源自新兴经永宁郷四通桥西注滇池】金沙草湖【在城西五里金沙村周回十余里即滇池滨也自牛恋乡至河泊所水中有石路为滇池分界】仙泉【在城南五十里大堡庄后水流山峡四时清凉】黑白龙潭【在城南六十里两潭相望合流入大堡河】呈贡县　洛龙河【在城东十里源出黒白二龙潭】马料河【在城北五里源从板桥驿流入县界】寒泉【在城南三十里旧归化县界寒气侵骨浴之可疗热病】灵源泉【在城西南一十五里】交七浦【在城东六十里广二百余亩】安宁州　沙河【在城东南二里源发清水闗流入螳螂川】资利河【在城南二十五里旧三泊县南与望洋鸣蚁二河萦抱县治为三泊溪旧县得名以此】螳螂川【在城东闗外水中有洲形类螳螂故名源出滇池经富民县北去】石淙【在螳螂川中有石如砥柱水触有声琤琮成韵】碧玉泉【在城北十里泉出崖穴清洁香温澄彻见底石皆深碧如玉明杨慎题为天下第一汤】圣水泉【在城北十五里曹溪寺左其水一日三潮又名海眼泉】龙泉【在曹溪寺右水势喷溅莹洁如珠又号沸珠泉本朝康熙间总督范承勲题】禄丰县　星宿江【在城西门外一名大河其源有二一出罗次九涌山一出和曲百花山由县境合流入易门为九渡河】南河【在城南十里会众水入大河】东河【在城北五里源出罗次分水岭至县入星宿江】大溪【在城东三十里自罗次来经县南入易门界】昆阳州　渠滥江【在城东五里北入滇池】东湖【在城东徴元阁前俗名草海莲藻交铺桃栁掩映渔舟贾舶络绎其中北有梁王玉带堤】海口【在城北三十五里海门村滇池之水从此流入螳螂川】古龙泉【在城西二里】三洞泉【在城北三十里平定乡石洞凡三皆清洁毫髪可鉴】万户井【在城内循礼坊】易门县　易江【在城东十五里自罗衣岛入绿汁江为城东襟带】绿汁江【在城西六十里由九渡河经南安州界至县南入礼社江】九渡河【在城西北一百二十里自禄丰星宿江流至县界即绿汁江上流】大龙泉【在城西五里一名普济龙潭水自石洞流出】小龙泉【在城西北三里】乌龙潭【有二一在城东十里一在城西六十里其水深黝产嘉鱼取之则风雷频作祷雨立应】嵩明州　盘龙江【在城西北五十里自邵甸界流入昆明池】龙巨河【在城东十里一名龙济溪源出寻甸州果马山经州境流入嘉利泽】对龙河【在城西南四十里两泉对出合入嘉利泽】邵甸河【在城西六十里源有二皆出寻甸州梁王山西北一自牧羊村歴核桃村一自屈泽屯至髙仓合流入盘龙江】嘉利泽【在城东南二十五里一名杨林泽众水交滙周百余里流入寻甸州为牛栏江】响水【在城西三十里飞湍瀑流声闻数十里】牧羊水【在城西五十里详见水利】罗锦泉【在城东十里罗锦村】天池泉【在城东南二十五里杨林城内广可数亩蓄水便民】
　　曲靖府
　　南宁县【附郭】　青龙山【在城东二十里一名朗目山又名黄榜山其色苍翠逺望如屏】紫溪山【在城东三十里明初越州蛮阿资叛沐春讨之至紫溪山败其党直抵龙窝擒之即此】莲花山【在城东南三十里与真峰山对峙】汤池山【在城南二十里明洪武中征越州沐英驻师于此】分秦山【在城西南十里即石寳山四望平原孤峰特立藤萝石壁鸟道萦回相传武侯南征与诸蛮会盟于此】负金山【在城西南十五里石多青黑色可琢为砚】真峰山【在城西南二十里怪石嵌空林峦秀丽山半有弥陀崖后有普贤洞】胜峰山【在城西二里一名妙髙山嶙峋耸拔为羣峰望明洪武中西平侯沐英胜达里麻于此】翠峰山【在城西北三十里为府城屏障】龙华山【在城北二十里阿幢河源出此】观音岩【在城南二十五里临潇湘河岩石陡絶有洞可容数百人】霑益州　伯蒙山【在城东南二十里髙出众山之上】堆涌山【在城东南一百里延亘二百余里峰峦突如涌出故名】鳯凰山【在城西二十里】龙华山【在城北二十五里有龙华古刹】炎方山【在城北六十里有炎方驿】黎山【在城北八十里林木蓊蔚逺望苍然】北山【在城东北五里上有古寺一名象山】罗山【在城东北九十里上有龙湫】花山洞【在城北一百里为交河之源】陆凉州　邱雄山【在城东七里上有方池水无盈缩其碧如玉】石门山【在城东南四十里石笋森列其状如门】鳯雏山【在城南三十里羣山碨磊形如雏鳯相依】终南山【在城南三十里东南险阨】月岈山【在城南三十五里形如偃月景极幽僻】部封山【在城西四十里佳木蔚然旧芳华县之名本此】木容山【在城西北二十五里野竹虬松苍秀可挹】满戍山【在城北二十里髙出羣峰林木苍郁】马龙州　龙鼎山【在城东十里其形如鼎故名】连云山【在城东南十五里一名松子山】木容箐山【在城东南六十里下有木容箐水流注潇湘江】罗犴侯山【在城西境唐白水蛮冦边赵孝祖败之于此】中和山【在城西四十里发于屼□中峰突兀左右层峦环列状若旗鼓上有仙人洞玉龙潭】多罗山【在城北八里与伯刻山连髙峰插汉宛如天柱州之望山也】伯刻山【在城北十里】罗平州　瑞霞山【在城东五十里山后有泉喷薄林麓映日如霞上建白云庵】淑龙山【在城东七十里四面险絶上寛平可容千家】罗庄山【在城东南六十里为林木之薮】五台山【在城南五里】钟山【在城南二十里端严峻峭形如覆钟】楼阁山【在城南二十里为学宫屏障】白蜡山【在城西南十三里为州境望山】磨盘山【在城西北一里平地突起州境尽归望中上建飞阁下有清泉】八部山【在城西北八十里髙二百余丈】禄布山【在城北八十里髙百余丈绵亘百里】寻甸州哇山【在城东十里一名落龙雄山峻若剑峰土人筑寨于巅名曰安乐城】龙头山【在城东四十里】梁王山【在城南七十里与嵩明接界】岩蜂山【在城南七十里山多蜂房土人采之名曰岩蜜】蜂冈山【在城南七十里可郎村上有水塘多产】来鳯山【在城西南三十里上有古刹下出温泉】落耳山【在城西南七十里山下有泉四时不竭】杨磨山【在城西南七十五里又名闗索岭上有武侯祠】三棱山【在城西南二百里一名九龙山登其巅可望武定上有九十九泉】隠毒山【在城西八里山无岚瘴乡人夏月避暑其上】勇克山【在城西八里林壑幽邃积雪不消俗呼为雪山下有流泉为傥俸溪】卧云山【在城西十里上有溪流飞泻铺练拖蓝为州胜景】果马山【在城西六十里下有流泉名果马溪】洗马山【在城西八十里传土人曾据是山攻者谓其无水土人乃扬米花作洗马状遂不敢偪故名米花洗马山】玉屏山【在城西北五里为州主山】珀珰山【在城北十里下有泉穿山流入螳螂河】功山【在城北五十里入东川要口俗譌作空山】金鞍山【在城北八十里】五华山【在城北二百里有古洞流泉】月狐山【在城东北八里一名鳯梧山传宋时有狐拜月于此久而仙去】怒勒峰【在城西北百里外乞曲里东为东川阿汪界有水一俗呼为海多鱼利土人赖之】额吾峰【在乞曲里上有清水塘下有温泉两峰之间向有诸夷窟宅】那多峰【在乞曲里上有大石寨界接东川】牌头洞【在城东三十里洞中石笋多类鸟兽之形】法吐洞【在城西卧云山洞口有石牀石几土人燃炬入行可十里所见多怪状惧不复入】仙人洞【在城北五里其洞幽深竒辟万状】白龙洞【在城北五里一名涌珠洞】平彝县　峦冈山【在城东八里山势崔嵬诸峰皆可俯视】龙马山【在城南二十五里髙十五里三峰峙立中峰独出为一县之望】祖慕山【在城南一百三十里旧亦佐县东南五里夷谓山之尊者为祖慕俗譌为宗孟山】旱感山【在旧县东十五里祷雨辄应】矣层山【在旧县西三里山有清泉居人皆汲饮之夷语水谓矣因名】落蒙山【在城西里许一名故城寨元初建罗山县于此】定南山【在城西十里明沐英驻兵于此垒址尚存】蒙洞山【在城西北五里下有洪源洞】宣威岭【在城东十五里滇黔交界迎送之尽境有亭曰万里亭明景泰中巡按御史洪弼立坊其上曰滇南胜境黔旅至此觉山平天濶东望则箐雾嶂云天限二方也】扬威岭【在城西七里山险箐狭中多毒蛇】清溪洞【在城西三里许一名三台洞洞口广延数丈内有平台石乳下滴成柱石牀石几俱备入里许旁有石缝仅容一人盘曲而升堂奥天然土人云入十余里可通紫泉洞然幽秘杳冥鲜有至者】紫泉洞【在青溪洞后有台髙数层水势曲折可以流觞】桂花洞【在城北十里崖穴幽深洞外有老桂花时香满山谷】宣威州　石龙山【在城东七里一名东山滇黔交界险阻要塞西麓有石蜿蜒如龙昔土官安边与乌撒搆兵设营于此】吴山【在城东北五十里地名平川一峰突兀怪石峥嵘土人尝避兵其上城址犹存】翠屏岩【在城北一百三十里可渡河北峭壁千寻草树蒙茸天然屏障】三台洞【在城西七十余里洞内石乳嶙峋备诸物像】
　　南宁县【附郭】　潇湘江【在城南闗外一里许源出马龙州绕胜蜂山入境与霑益北来诸水会于城东北达陆凉经罗平为南盘江】白石江【在城北五里明西平侯沐英胜达里麻于此】南河【在城东二十里众水所滙下达陆凉】阿幢河【在城北二十里一名腊溪源出龙华山与交水河滙流】双河【在城北三十里】东海子【在城东五里广袤五十余里每夏秋霖雨汪洋浩淼曲阳巨观】龙泉【在城南十里】温泉【在城西南分秦山下】珍珠泉【在城北门外水色澄澈有泡如珠累累浮于水面】霑益州　沙河【在城东五里南流会交河】文河【在城东十五里自花山洞发源经州东北会腊溪水南流入潇湘江】腊溪河【在城西十里出鳯凰山东流与交河会】陆凉州　东湖【在城东三十里夏秋水泛极目汪洋】中埏泽【在城东南七十里许潇湘江诸水至是滙而为泽州境十八泉与南涧诸水皆注之】南涧【在城南二里由东南注于中埏泽】马龙州　响水河【在城东二十五里源出石间潺湲有声东流与潇湘水会】东河【在城南二里一名潇湘河】西河【在城西北五里一名九曲河】灵泉【在城东连云山顶旧有僧建寺于上因山髙无水晨夕拜祷乃得兹泉】大龙井【在城东三里】小龙井【在城南三里】凉水井【在城南五里味甘而冽】罗平州　以则江【在城东北六十里】八达河【在城东南九十里源自霑益花山洞南经南寜为潇湘江又南至陆凉汇为中埏泽折而西至宜良为大赤江旧阳宗县明湖之水西来注之折而南经路南河阳为铁池河星云抚仙湖诸水西来注之又南至宁州会婆兮江又南过弥勒州巴盘江水东来注之又南过阿迷州泸江乐蒙河诸水西南来注之折而东北入广西府为盘江东过师宗州为混水江又东入州界邱北清水江之水南来注之州东北块泽河诸水北来注之为八达河经粤西西林县入于右江】鲁泥河【在城南旋绕城外】大渡河【在城西南二里】块泽河【在城东北六十里自旧亦佐县流入州境会以则江大渡河诸水入八达河】太液湖【在城北半里筑堤聚水周三里】喜旧溪【在城北十里发源陆凉入州绕白蜡山后流入盘江】寻甸州　牛栏江【在城东十里自嵩明嘉利泽来由南而北入宣威为车翁江】宁革江【在城西南一百六十里流入昆明界】归龙河【在城南三里】螳螂河【在城北五里源出白龙洞俗名兔儿河】车湖【在城西三十里一名清水海四面皆山其水澄碧中产嘉鱼】冷水塘【在城东五里俗名矣部乌泉发源七里桥下流为洗马河分二派入车翁江】平彝县　小黄河【在城南旧亦佐县东百步即黄泥河四时水色常黄】蒲织河【在旧县东南九十里中生九节蒲屈曲回环盘绕水内】块泽河【在旧县南十五里发源白水驿下入罗平州界会以则江大渡河诸水入八达河】十里河【在城西南二里下合块泽河水入罗平州界】多罗海【在城西十三里广六七里遇霈雨则泛溢汪汪若海滇人见陂泽即名海故云】鲤鱼潭【在清溪洞上天欲雨则浊晴则清】双碧潭【在城东一里】古城潭【在城西一里古城寨下】宣威州　勺诺江【在城东三十里东南流入北盘江】车翁江【在城西一百六十里一名车洪江即牛栏江下流北入东川昭通界】北盘江【在城北一百二十里源出贵州威宁州东南流经州界又东南经贵州安南县又东合于南盘江】可渡河【在城北一百三十里与威宁接壤滇黔交界为川陜入滇要路】木冬河【在城东北一百五十里即拖长江与可渡河交会入盘江】鸦扒箐水【在城西南三十五里流入车翁江】
　　临安府
　　建水州【附郭】　石岩山【在城东十五里一名防山山麓有洞名岩洞异龙湖泸江象冲诸河水流入其中复流出达阿迷州界其洞有三又称阎洞迁客闗闳所辟也一曰水云石乳倒垂千形万态一曰南明上有两窍阳光射入见石牀丹灶一曰万象石灯悬崖隠隠闻风雷声号为防町三洞】捧印山【在城东二十里山巅有石如印】玉笋山【在城东三十里双峰屹立俗名羊耳山】矣和坡山【在城东南六十里沙寨村髙千余丈林壑之美宛如画图】乐荣山【在城南三里其土香美僰人作饼食之】象山【在城南五里】连云山【在城南二十里四时常有云气】焕文山【在城南四十里学宫向之三峰秀拔本名判文山明学使赵维垣易今名】峰口山【在城南二百余里阿邦里】峰拥山【在城南三百余里溪处乡四面髙耸多怪石竒崖】马鞍山【在城西南五里】猛屏山【在城西南五十里纳楼司界内】纳楼山【在纳楼司南六十里】通曲山【在纳楼司西南八里】观音山【在城西南二百里一峰峭拔人不能上天气清朗望之直插云霄】左能山【在城西南三百里左能乡】黑冲山【在城西四十里云暗树深人迹罕至】火焰山【在城西北十里上有硫磺气孪疾者卧其上辄愈】晴山【在城北三十五里一名北岭山势嵯峨与焕文相峙郡治之主山也】狮子山【在城北八十里野马川】石门山【在城北百里曲江箐口凿石为门险隘可守】翠屛山【在城东北五里】云龙山【在城东北八十里绵亘髙峻林木蓊蘙上有古刹清幽絶俗一名回龙山】三尖山【在城东北八十里一名三台山旧有梁王城羊肠一线为众山之最】芭蕉岭【在城南二百里纳楼司界内与交阯接壤】风洞【在纳楼司东二十里四时风自洞出人不可近又有鱼洞在司东南六十里每春产虾色红而肥长五寸俗呼山虾】羚羊洞【在城西南六十里纳楼司界内髙耸处有羚羊飞石崚嶒人不可到世传有仙居之】石屛州　菜玉山【在城东二十里竒峰特立下临异氷】海门山【在城东四十里壁立异龙湖口一名海东山】五龙山【在城东南十五里一线浮入湖中劈分五爪山水相涵有九曲之胜】防盒山【在城南二里朝拱学宫】火龙山【在城南五里山势蜿蜒可爱】玉屏山【在城南二十里山势耸峙宛若屛障】砚山【在城南三十里尖峰插天产文石可作砚】钟秀山【在城南四十里孤峰特出秀色可餐】捷报山【在钟秀山右七峰叠出势若奔马】云台山【在城南八十里下临大江山半石结虹桥望之若云】西山【在城西二里形如覆釜州治之主山也】莲花山【在城西三里麓有莲花池故名】拱极山【在城西十里山下出泉甚冽】神童山【在城西三十里六谷冲之上】寳山【在城西三十里形如圆珠又名朝君山】笔架山【在城西三十里耸拔秀丽宛然笔架】秀山【在笔架山后峰峦秀拔上有碧莲台】五华山【在城西七十里五峰秀出天表州治之祖山也】干阳山【在城东北五里髙百余丈绵亘二十余里上有干阳仙洞】镜湖洞【在城东二十里有石牀石楼诸胜壁开一窍瞰龙湖如镜】阿迷州　东山【在城东二十五里州镇山也旧名乌冲山每晨有白云环腰恍如玉带其西有禄丰山二山相连环抱州治】伏仙山【在东山下】水城山【在城东一百里垒石巉崖下有渚泽环绕如城】雷公山【在城东南五十里旧名买吾山明巡抚邹应龙东征雷忽撃贼于此改今名】歪头山【在城东南一百五十里髙千余丈偏峰突兀与开化接壤】冰泉山【在城南五里翠屏峭壁水流环绕上多竒花古木】南洞山【在城南十五里峰嶂巃嵸茑萝森郁】西山【在城西三里一名充山髙千余丈】蓬和山【在城西北一百八十里一名乐丰山与乌冲禄丰虽异处然皆形连势接阧峻险阻】觉朗山【在城北十五里】火山【在城北三十里火伏土中有火处上即裂以竹投之辄灼】狮云山【在城北三十里形如狮踞林木葱蒨泉石清幽】交冈【在城南其地东西绵亘与交趾分界】通灵洞【在城东南十五里中有水泉以火烛洞中有声如雷一名南洞】传声洞【在城西南二十五里洞口有石如卷席状人以气嘘之如吹角声】燕子洞【在城西南五十里泸江水由此出春燕巢其中】观音洞【在城西六十里洞中有石如观音像】宁州　万松山【在城东五里一名阳来山苍松怪石下临爪水为州名胜】阳暮山【在城东十里夕阳返照紫气横空中有龙洞幽竒瑰异不可穷测故又名龙洞山】玉泉山【在城东五十里上有云涛庵】木角甸山【在城东一百三十里】登楼山【在城东南二十里髙千丈袤百余里一名文峰山】恩永山【在城南六里有泉流归爪水】文笔山【在城南十里山产兰蕙】华葢山【在城北一里为州主山】吕公山【在城北二十里杞湖之东上有海潮寺】马耳山【在城北三十里双峰插天宛如马耳故名】碧玉山【在城北五十里髙百余丈绵亘三十余里上有古庙崖畔一石如钟又名石钟崖】锦屏山【在城北六十里一名五老峰】分水岭【在城北四十里】巅岩【在城东北十里茶部冲村下有溪流两岩相对一水飞泻】通海县　白马山【在城东二里与黄龙山对峙为邑左辅】伏虎山【在城东五里形若伏虎】富春山【在城东十里元董文彦故里】东华山【在城东十五里有龙泉寺泉自佛座下流出直达杞湖】秀山【在城南一里一名螺峰层峦耸翠左黄龙右白马俯瞰城郭邑之主山】诸葛山【在城南二里相传诸葛武侯驻兵于此】黄龙山【在城西二里蜿蜒而来为邑右翼】西华山【在城西三里峰峦耸特为秀山枕藉】梅山【在城北三里临杞湖滨】挂榜山【在城北三十里杞湖之外绵亘六七十里遥与学宫对】翔凤山【在城东北五里一名鳬山临杞湖濵】灵寳山【在城东北九里一名草羊山】鼍山【在城东北十里有落水洞洞石累结若金鱼螃蟹状】笔架山【在城东北五十里三峰峻出为秀山之宾】仙人坡【在城东南二十里每晨有白沙印巨人迹扫去明晨复见】河西县　碌溪山【在城东五里一名杞麓山三面皆水通海湖源出此】螺髻山【在城南十里峰峦叠翠顶若螺髻上有石塔】翠云山【在城南十五里】普应山【在城西五里山自螺髻来蜿蜒横亘为邑后嶂】佛光山【在城西十里山形圆秀】古城山【在城西五十里羣山四合此独居中苍崖石壁林壑幽深】琉璃山【在城北里许一名三台山旭日掩映灿若琉璃】慈防山【在城北七里其状若屏】曲陀山【在城北三十里山势宏敞林木茂蔚元人立闗其上】夹雄山【在城北十里巍峨雄壮为宁州通海诸山之祖】嶍峨县　龙山【在城东南二里山麓有泉长流不竭】巽峰山【在城东南五里上建二塔为文笔】桂峰山【在城南二里与龙山相连多生丛桂】平顶山【在城西南一里登临慿眺县治朗然在目】翠屏山【在城西二里峰列如屛障】防盒山【在城西十里】五凤山【在城西六十里五峰联耸轩翔如鳯】萃秀山【在城北三里环拥县治】嶍山【在城东北二里后为峨山髙耸绵亘广数十里县以此名】旗鼓山【在城东北三里宛如旗鼓】邃岩【在城西二百二十里深邃幽阔】三元洞【在城西十五里两山并峙东西二门髙十余丈洞分三层可容数百人一水贯穿竒石瑰丽】筇川洞【在城西百里外有石门水自洞中涌出】防自县　东山【在城东七里遇旱祷雨辄应】云龙山【在城东二十里上多洞窟】羡裒山【在城东九十里中有三池泉流不竭】麒麟山【在城西南三十里】目则山【即汉语譌为防自者也在城西三十里横列二十余峰百里外举目则见上有故县城下临巴甸】翠微山【在城西四十里多产翠微花】鹦鹉山【有二一在城西五十里一在城北七十里】白云山【在城西八十里四时多云雾】龙华山【在城西北二里传昔有兰若居其上地涌灵泉今失其址】象鼻山【在城西北二十里】耳锣山【在城东北二十里县无水源每春夏苦旱一闻山鸣则风雨骤至】竒木岭【在城西六十里往府要路旧设土兵哨守今裁】建水州【附郭】　泸江【在城南二里名大河源自石屏异龙湖东流会象冲塌冲河水名三河入阎洞出阿迷南为乐荣河入盘江】礼社江【在城南一百五十里源出大理府赵州之白崖流经防化府废定边县会阳江之水为定边河又东南经南安州废嘉县入旧新化州界合摩沙勒江又歴元江府东南入府南界为礼社江经纳楼茶甸司为河底江歴亏容司为亏容江经瓦渣乡为藤条江过防自为梨花江东南流入交趾】曲江【在城东北九十里源出新兴州由嶍峨经河西石屏流入府境下合寜州婆兮江东入于盘江】塌冲河【在城南二里一名中河源出松子园流入阎洞】象冲河【在城南三里一名小河源出黑龙潭流入阎洞】白沙河【在城北一里源出小闗山过石桥防于泸水俗呼窰沟】青云桥河【在城北十余里由马家冲合南庄河入泸江】赛公河【在城北二十里由冷水沟经南庄歴马军营入于阎洞】草湖【在城南十里与西湖相连广二十余里】西湖【在城西南十五里】建水池【在城内广五亩今湮塞过半元史地理志称建水城夏秋溪水涨溢如海蛮谓海为恵大为故以恵名城即指此水也碧如拖蓝居民环处】混沌泉【在城东门外水清味冽居民资以造纸】有本泉【在城东南一里】溥博泉【在城西门外半里俗名大版井水清洁味亦甘冽】渊泉【在城西门外一里俗呼小版井】圣母泉【在城西北二里左有圣母祠】温泉【有五一在城东八十里阿六寨一在城南一百里龙刹一在城西北四十里香林寺山下又名杨公泉一在城西北九十里曲江一在城北七十里石子坡水皆无硫磺气浴之可疗病】白龙潭【在城北十五里】冷水沟【在城东北四十里】龙井【在城东十三里回回村相传元旦日水上潮有金鱼二人见之吉】玉洁井【在城东南城下味甘冽色如玉】石屏州　五塘沟河【在城南五十里流入元江】旷野河【在城北四十里出芦子沟会异龙湖水为泸江源】百花垅河【在城北五十里西流经鲁奎山出小河底复环州西南与五塘沟合流入礼社江俗名矣落河】龙车河【在城北八十里流入嶍峨合流江】异龙湖【在城东有九曲三岛小岛曰孟继龙一名马阪垅旧建浮石庵今废中岛曰小末束一名小水城大岛曰和龙一名大瑞城四面皆巨浸周一百五十里流入府境为泸江】寳秀湖【在城西三十里袤二十余里流入异龙湖】草湖【在城西寳秀山后阿花寨前广十里流归百花垅河】老海子【在城东南三十里广十里】新海子【在老海子右广七里】月池【在城北五里形如偃月池水四时不涸】白龙潭【在城南砚山上】大小龙井【在城东三十里】阿迷州　盘江【在城北二十五里上流泸江乐荣河诸水至州界合流名盘江入广西府界】清水河【在城南自南洞出环抱州城】乐荣河【在城西五里源发泸江自石屏异龙湖经建水流入州界会于盘江】龙洞泉【在城南十五里流入乐荣河】火井【在城东北三十里部沼村其水溢出于田常有烟气投以竹木则燃夜则有光】宁州　婆兮江【在城东六十里汇曲江诸水会于婆兮甸入盘江】浣江【在城南三里源自州北青龙潭流出】髙河【在城东备乐乡山巅外窿中洼周二百余步不涸不溢昔有人盗水灌田风雷迅作】龙川【在城东北五十里】莲池【在城北十里其形如镜水无溢涸中多芰荷】爪水【在城南浣江之水流自北恩永山之水流自西南角转而东南又有丁矣冲之水流自东湾环而南俱会于茶部冲形如爪字流入婆兮江】海眼泉【在城南六里恩永山麓自石洞中涌出一名恩永河】七犀潭【在城东七十里婆兮乡一名大龙潭周围八十余丈】青龙潭【在城北流泉濆涌为浣江之源】通井【在城南水清洁虽旱不涸】通海县　通海湖【在城北三里一名杞麓湖源自河西县东注为湖周一百五十里相传昔水涝不通有僧于东北石笋丛中以杖穿穴泄其水故名】白马溪【在城东一里白马山入通海湖】洗鉢池【在城南一里秀山坳僧畔富洗鉢于此故名味甘美饮之令人肥白一名畔富泉】仙人井【在城东南二十里仙人坡下】河西县　大河【在城南十里】碌碌河【在城西六十里源自新兴州合诸流成河经县界入曲江】炼庄河【在城北百里】东渠河【在城东北三十里自水磨村北流经县南入通海】普应溪【在城北闗外】九龙泉【在城西南十里邑人祷雨处】嶍峨县　分界江【在城南二百里江外为新化南安界】丁癸江【在城西二百五十里源自禄丰三泊其水深阔汹涌】合流江【在城东北一里一曰大河自旧新化州流至城北一曰小河自石屏龙车河流至城南合流入曲江】亚泥河【在城西一百二十里为丁癸江下流入新平界】戛洒河【在城西三百二十里源出南安州流入丁癸江】防自县梨花江【在城东南一百四十里自元江经纳楼司至县流入交趾】倘甸河【在城西北】
　　【七十里发源木马冲流入梨花江】南湖【在城南门外广数里水涸则为平坝】长桥海【在城西北三十里】西溪【在城西南六十里】落龙泉【在城东八里自洞中流出】温泉【一在城东南五里一在倘甸】法果泉【在城南十五里】华泉【在城西北二里相传泉有灵物嵗旱祷之即雨】莲花滩【在城南一百二十里乱石横撑江流急泻冬春石露俨若菡蓞】
　　澂江府
　　河阳县【附郭】　金莲山【在城东三里一名绣毬山又名山髙圆平正众山环拱夕阳晚照灿若金莲昔之府治学校皆建其上】重珠山【在城东五里一名倚铎山凝重圆秀下有漱玉泉】旸浦山【在城东五里起伏蜿蜒崖阿环翠有冬青树嵗寒益茂】阙摩山【在城东五里山多崖穴玲珑幽秀上有华藏寺】云龙山【在城东六里相传诸葛武侯与蛮盟于此】隆夀山【在城东十里夀山乡与云龙连麓】天马山【在城东南十里峰峦起伏势若天马】赦文山【在城东南十里抚仙湖口山形方正宛若函书】马鞍山【在城西南十里两峰并起石骨崚嶒中有石洞】云溪山【在城西南十五里自八仙岩奔腾而下断续起伏势若羣马赴涧旁有溪流】龙爬山【在城西南十五里相传昔有龙鬬于此其山崩塌如爪爬之迹故名又山左为锦标山】官涧山【在城西南二十里】南峰山【在城西南二十五里山势磅礴羣峰列峙迥出诸山之表其右臂山如鱼跃名跃鲤山】玉笋山【在城西南三十里旧名涌拔山孤峰突秀状若玉笋左为诰轴山碧峰排列如展诰然】玉几山【在城西五里盘龙冈侧形如玉几左为官洞山】虎山【在城西七里叠障连峰雄如虎踞】防苍山【在城西十五里与晋宁接壤峰峦峭拔防于苍穹故名】石幢山【在城西北五里松冈郁翠颇为幽胜】罗藏山【在城西北十里髙五百余丈叠巘重冈五峰屏列陟其巅数百里山川了然在目元末梁王瓦尔宻走罗藏山立砦以守即此故又名梁王山】玉印山【在城西北二十里旧名罗伽那自罗藏山右臂连延而西其巅石壁巑岏逺望之如斗如印故名南有泉流而为溪】舞凤山【在城北一里自罗藏中支逶迤而来形如凤首览辉左右支垅环抱势同展翼明隆庆间知府徐可久于其麓迁建府治郡之镇山也】塔浮山【在城北五里髙峰突起形如鴈塔】将军山【在城北八里山势雄峙】玗札山【在城北二十里自寳鼎山逶迤起伏势如羣马奔腾山峡有泉四出会为大溪】钟秀山【在城东北八里山极髙峻下有三春池】望资山【在城东北十五里通路南宜良为府治门戸】碌碕山【在城东北二十里苍崖层叠下有庄镜泉又名涟漪泉其水清澈】寳鼎山【在城东北二十里俗名支锅石三峰鼎峙玗札溪发源于此】石屏山【在城东北之四十里旧阳宗县东一里】品禄山【在旧县东二里形如品字】立马山【在旧县东三十里沙甸乡】碁枰山【在旧县东南三里】夹浦山【在旧县西十里弥勒石溪及冷塘二水合流其下】觉卜山【在旧县西十五里即罗藏山分支险峻陡絶登其巅则昆明山川朗然在目】朝阳山【在旧县西十五里】化石祖山【在旧县西北七里其南有泉流为曰角溪又名芭蕉河东北入明湖】仙迹山【在旧县西北三十五里髙二百余丈腹有洞石笋悬溜颇称灵异】寳珠山【在旧县东北五里后倚石壁前瞰明湖髙二百五十余丈上有龙泉寺】贵人峰【在城西南玉笋山后羣峰拱揖俨若贵人】蟠龙冈【在城西五里自隆额岭东分而下蜿蜒顿伏状若蟠龙】陆赫岭【在城东七里自罗藏山来巍然髙秀宜良路南道经其下】象鼻岭【在城东南十里一名回龙山山势直接抚仙湖滨宛若长鼻之吸湖水故名】隆额岭【在城西南十八里山形髙秀丰正如额然】剑岭【在城西罗藏山之南山势隆直如剑】闗索岭【在城西北二十里入省大道山势险峻设有三闗哨】松岭【在旧阳宗县东二里旧有羣松郁翠天风振飒如奏笙簧】宾旸岭【在旧县南五里罗藏分支层峦插云日出先照故名】竹园坡【在城西北十里长亘十余里平衍多竹】长坡【在城北七里】金鸡岩【在城东五里华藏寺右壁形似鸡旧传每有鸣声米价腾涌乡人恶之撃去其首】红石岩【在城东二十里铁池河边层岩壁立髙百余丈】八仙岩【在城西南十五里自隆额岭而南诸峰罗立错峙如八仙然】洑水洞【在城东北旧阳宗县东炒甸界纳泉潭诸水伏流入明湖】江川县　东山【在城东五里】海瀛山【在城东十五里一名孤山特起抚仙湖中四壁如削】蟠坤山【在城东南十里顶有石洞乡民祷雨焉】覆盆山【在城西南三十里山多螺甲形如覆缶】龙鳯山【在城西三里崇冈叠阜为邑镇山】西山【在城西十里峰峦起伏多怪石流泉】绿龙山【在城西北二十里林木苍翠下有阿化泉六部溪】屈颡颠山【在城北十五里一名叠翠山上有泉三派分流西入滇池东入抚仙湖南入星云湖】万松山【在城东北三十里带湖山邑中名胜】闗索岭【在城北二十五里临安孔道旧有土巡检防守千峰耸屹一径盘纡与府城西北闗岭相距百里冈脊连亘同称要隘】新兴州　连珠山【在城东五里一名五星山五峰络绎左右映带】灵照山【在城东十里旭日东升光照林麓】白塔山【在城东二十里峰峦峭拔万山环拱元时建有白塔】钟山【在城东南八里形若覆钟为州治祖山】笔架山【在城南十二里三峰相连形如笔架元梁王屯田其下又名梁王山】东山【在城南三十四里玉湖之东形如半壁其坳有龙泉】博螺山【在城南一百里其山髙耸上接云霄】真武山【在城西南二十里形如蛇盘绕俗名蛇山】凤凰山【在城西南二十五里双峰秀出两龙下垂状如威凤腾空】宻罗山【在城西南三十里山深箐宻下有宻罗河】髙楼山【在城西七十里一名光山中平如案诸峰罗列左右】大棋山【在城西北十五里竒梨山之南中平如掌有若棋枰】竒梨山【在城西北十七里林木茂蔚下有泉涌为九龙池】水槽山【在城西北五十里圆峰数叠宿雾迷蒙】洛伽山【在城北四十二里刺桐闗西悬崖峭壁石洞谽谺】防习山【在城北七十里劈分三脉为临开各郡之祖山其顶与晋宁州分界】罗麽山【在城东北二十五里一名龙马山下有白龙潭流而成溪】石岩山【在城东北二十六里与龙马山相连山左有白龙泉流为九曲入于玉溪其山巉岩嶙峋上有石洞石峰】桤木岭【在城西三十里岭甚峻旧多桤木下有清水河流入大溪】路南州　鹿阜山【在城内一名鹿母山】午山【在城东二十里一名九蟠山又名印山】劄龙山【在城东八十里峰峦峻耸】遮日山【在城东南十五里山势峭拔夕阳掩映一名些亦山】紫玉山【在城南里许州治之向山也横亘数里环拱作案】香花山【在城南二十五里多黑石极光润】寳源山【在城南五十里】泰来山【在城南八十里三峰屏列】龙寳山【在城南八十里】竹子山【在城西南三十里山髙千仞周百余里有蜡烛香炉诸峰环绕拱向】狮子山【在城西六里山形似狮蹲坐】照镜山【在城西北二里前有池如镜】阿怒山【在城北二十里下有龙潭】木龙山【在城北七十里山顶有泉】休柔山【在城东北十五里今名九盘山下有泉流为休柔溪入盘江】山【在城东北八十里穹窿绵亘俯瞰交广昔土酋秦氏居之】石林【在城东三十五里怪石隂森嵌结玲珑下有伏流深逺莫测昔人冬夜见石上有李一株结实鲜红次早寻之不复见俗呼李子箐】芝云洞【在城北二十里洞口石似芝与云故名初入空敞可容百人再入四壁垂乳扣之有钟鼓声又石枰石牀石田竒怪不可名状】
　　河阳县【附郭】　铁池河【在城东三十里自陆凉宜良流至路南铁池铺因以名河受抚仙湖水流入宁州】大冲河【在城东北旧阳宗县南五里汇溪涧诸水下流入于明湖】陇邱冲河【在旧县西北十二里发源陇邱冲流入明湖】抚仙湖【在城南十里一名罗伽湖周三百余里东南属宁州西属江川西南受星云湖水汪洋澄澈泄入铁池河】明湖【在旧阳宗县北一里一名逸休湖周七十余里水色深碧境内溪河泉涧诸水汇此下流由汤池东绕宜良入铁池河】东谷溪【在城东六里水出东谷之麓绕旧治南入抚仙湖土人以此卜嵗消则丰长即歉】立马溪【在城南三十里发源玉印山之南经东闗与剑岭溪水合流绕竹园坡西南入于西礐大溪】石涧溪【在城西南十里出虎山两峡间北流入西礐溪】罗藏溪【在城西十里源出罗藏山入抚仙湖】玗札溪【在城东北二十里自寳鼎山发源经玗札山南入抚仙湖】七江溪【在城东北四十里自九村发源流入铁池河】弥勒石溪【在城东北旧阳宗县西五里源出罗藏山西麓合众涧流出弥勒石口会于锦溪】锦溪【在旧县西五里源出罗藏山北麓会众流而成溪】日角溪【在旧县西北八里一名芭蕉河发源觉卜山伏入天生桥山腹复出为溪】青水涧【在城西云溪山左官涧山右合流绕蟠龙冈西南入西礐溪】三春池【在城东七里钟秀山麓一名龙女池】冷然泉【在城东阙摩山之阿味甘冽又金鸡岩下有玉冽泉味甘色莹】北坡泉【在城东三里一名东浦】矣旧泉【在城东南十里有泉穴三处】西礐泉【在城西七里一名西浦双泉并出左清而右浊合流纳诸山溪注抚仙湖】濯缨泉【在城东北旧县西一里夹浦山麓自石罅喷出上有龙洞】七古泉【在旧县西北七里源出麦田流经北斗村入于明湖】黑龙潭【在城东十五里其水渟深黝旱时祷雨其处】江川县　下河【在城西十里分中河之流经旧城南入星云湖】中河【在城西十里源出阿花冲南入星云湖】上河【在城北十五里源出闗索岭南入星云湖】星云湖【在城南十里周八十余里东由海门小河入抚仙湖两湖相通中有界鱼石星云之大头鱼抚仙之防防鱼两不相越】阿件溪【在城西北即阿花冲源出屈颡巅山之南流入星云湖】双井温泉【在城西南十里两水皆温流入星云湖】冷泉【在城西七里】白龙潭【在城北十里中有巨石一人揺之则动众人摇则不动】新兴州　宻罗河【在城西南三十里源出宻罗山流入大溪】大溪河【在城西北五里一名玉溪河受诸溪之水下入曲江详见水利】罗木箐河【在城东北二十里详见水利】玉湖【在城南旧研和县之西南二里涂潦既尽镜水浮空佳景也】九龙池【在城西北二十里又北十里有莲花池下流俱入于大溪】双林泉【在城东北二十里双林寺中有五色鱼】路南州　巴盘江【在城东南郭外发源黑白龙潭屈曲盘旋流入盘江形类巴字故名又云蒙川】铁池河【在城西三十里自宜良流入州境下入宁州】兴宁溪【在城东二里绕城西南会铁池河流入盘江】休柔溪【在城东三十里源出休柔山南流入盘江】叠水【在城西南三十里岩髙千仞瀑布飞流声如霹雳】黑龙泉【在城东八里】温泉【在城西北五十里民和乡其水温和有硫磺气】
　　武定府
　　和曲州【附郭】　五峰山【在城东三里一名五凤山五峰攒列环拱郡治】白塔山【在五峰山东上有支云塔】二龙山【在城东十里有凤氏亭台遗址】天马山【在城南二十里】笔架山【在城南二十里连珠耸翠为学宫案山】白华山【在城南四十里】狮子山【在城西八里髙千余仞山石伏如狮形絶顶平阔上有石城清池中藏深谷可容万人明建文从亡诸臣遗迹在焉】马鞍山【在狮子山北】餔哇山【在城西二十五里山势险隘有瀑布千余丈注成池每嵗暮春夷民沐浴于此】三台山【在城西北八里髙百余仞叠嶂如三台明隆庆初凤继祖叛筑寨于此】猗朵山【在城西北二十里有泉下流为南甸河】雄轴龙山【在城西北八十里髙联云汉翠积层峦登临胜境】佐邱山【在城北十里山中平坦有潭广五亩水无盈涸名洗马池一流为勒溪洟一流为东溪洟】夀胚胎洞【在城西北四十里深十余丈石笋森列竒异不可名状】武陵洞【在城北八十里甲甸西洞深叵测内有流泉其西为石塔洞景亦幽胜】元谋县　茶房山【在城东二十里即马头山之巅也髙数百余丈逺眺大姚定逺诸峰又为滇蜀往来大路山髙乏水县人建茶亭于上以济行人故以茶房名山】五簋山【在城西十五里山下有温泉石穴二处皆寛五十余丈可憇百人】长山【在城西北五十里绵亘数十里周围多石壁下临大河上有吾必奎寨故址】竹沙雄山【在城西北二百里髙出羣山上多竹木】吾梁山【在城北三十里孤峰耸拔邑中胜地】盘龙山【在城北七十里连亘逶迤势若盘龙】火焰山【在城北一百二十里髙可三十里峰回路转陡絶﨑岖】雷应山【在城东北五十里壁立万仞顶有古刹翠微深奥老树参天】住雄山【在城东北五十里一名环州山山虽州而山峰山面实环列于县之东北与雷应山相倚】禄劝州　玉峰山【在城北二十里山势嵯峨林木丛宻】法块山【在城北五十里四面削立惟东南一径可容单骑其旁为裒阿龙山】哇匿歪山【在法块山西山巅寛平可居万户】幸邱山【在城北二百里四面陡絶顶上寛平可容万家昔为罗婺寨上有天生城】綘云露山【在城东北二百里俗名乌防山与东川接界上有十二峰雄拔陡絶盘旋七十里八九月间积雪莹然北临金沙江为诸山之冠防氏僭封东岳】撒甸　撒拥山【在治东北五十里羣山之中最为髙峻】
　　和曲州【附郭】　金沙江【在城北三百八十里源出吐番达赖喇嘛东北牛乳山下东南流入喀木地又东南流入鹤庆府之中甸东经丽江府亦名丽江南经永北府及鹤庆之剑川州又东过大理之宾川州又东过姚安之姚州又东北经大姚县之苴却营又东南入元谋县过府北境又东北过东川府又北经昭通府之永善县下入四川之马湖府下至叙州府合于岷江防氏僭封为四渎之一沿江多瘴虽属深冬行人挥汗渡者多以夜或雨中】乌龙河【在城北五里源出禄劝州乌防山流经府境下流入金沙江】两溪洟水【在城北十里源自佐邱山洗马池两洟分派东流北注金沙江】香水泉【在城东二里味香美饮之消疾】冷泉【在城西六里其水清洁寒气逼人】龙潭【在城西南二十里】白龙井【在城西一里】盐井【有二一距城一百六十里为只旧井一距城二百里为草起井】元谋县　西溪河【在城西南源出镇南经楚雄至县入金沙江】猛令河【在城西十五里自黑井流入县回绕二百里达金沙江】应元溪【在城东五十里源出和曲州虚仁驿经马头山入县界】龙溪【在城西三十里回龙寺前俗名巳保河清流潆汇一碧万顷】温泉【在城北二十五里法纳禾村其沸如汤可燖羊豕】禄劝州　掌鸠河【在城东门外南流入普渡河达金沙江】普渡河【在城东一百里即螳螂川之下流也会掌鸠河入于金沙江】恵嫋湖【在城东北二百里绛云露山顶上湖方五里茂林掩映水色清碧经秋叶落其中鸟辄衔去】甘龙泉【在城内自石崖流出居人汲饮所资】石泉【在城东一百二十里洒交营坡】温泉【有二一在普渡河内一在掌鸠河内】哑泉【在城东北六十里鹦哥嘴坡下】撒甸　鹧鸪河【在治南五里源出治西北二十五里之核桃箐南流入禄劝掌鸠河】
　　广西府
　　钟秀山【在城内东北隅峭抜秀丽学宫建于其下】还浦山【在城东二里双峰屹立为府左翼】灵山【在城东三里一名广福山上有广福寺下有矣邦池为郡中名胜】紫微山【在城东十五里髙数百仞绵亘五十里】吉输山【在城东南五里】翠屏山【在城南三里展屏列嶂为府案山】烟光山【在城南五里东接紫微山环绕府治】文笔山【在城南五里上有文峰塔】天马山【在城南二十五里上有古洞下有香泉】五峰山【在城南三十里五峰叠出苍翠摩天】九溪山【在城南四十里山势雄壮上出九泉】铁龙山【在城西一里怪石峥嵘势如飞舞为府右翼】桃笑山【在城西三里山腹有洞为仙人唐风子栖息之所遗址犹存】阿卢山【在城西三里绵亘四十余里南接弥勒北跨师宗旧为阿卢部】九华山【在城北一里】发果山【在城北一里培塿相接环绕府治】竒鹤山【在城北五里体势尊严九峰连叠为府治主山】阿卢洞【在城西五里宏敞幽邃游者持炬以入石乳中垂如雕栏寳塔玉柱瑶牀之状】泸源洞【在阿卢洞旁山麓出泉为泸西大河水源】师宗州　英武山【在城东八十里竒峰峭拔髙数百仞】禄徳山【在城东百里双峰秀峭髙入云表】髙来山【在城东三百里雄峙数百仞】马者龙山【在城东南二百四十里山极髙峻其旁有小山本在州阿宁郷髙可五丈横亘二十余丈明治十年一夕忽移二十余里止于此山之旁山有大树皆不动其旧处遂为平地】恩荣山【在城北五里上有三峰峻峭耸拔】锁北门山【在城北十里两峰耸峙如门扄然】贯中坡【在城西北五里为赴省通衢】槟榔洞【在城南三十里】通元洞【在城西北一里许洞中出水绕城西南入大河经罗平州界】弥勒州　棋盘山【在城东十里旧名磨盘山】陀峨山【在城东十五里延袤一百八十余里上有弥勒寺】曲部山【在城东五十里中峰髙耸一名部笼山下有泉流归石窦】盘江山【在城东南一百二十里东西两山相峙江从中流东抵师宗南界阿迷中有石窍深广丈余浊水涌出入盘江】黎山【在城南百里沟甸坝上有云峰寺下有落伽庵】火焰山【在城南一百二十里四时常见火光】翠微山【在城南二百里朋普寨麓有温泉建翠微阁】烟白山【在城西南六十里上建有白鹤寺】十八寨山【在城西南九十里山箐连属中多夷种昔事剽刧今皆向化】洞天山【在十八寨东五里有石龙石洞】花山【在十八寨西三里产山茶杜鹃春色如锦】阿欲部山【在城西十里冈峦森列盘亘七十余里旧阿欲千户所置于此】狮子山【在城西二十里形势峭拔延袤数十里】锦屏山【在城北二十里】山【在城北三十里为州治祖山山极髙大绵亘数十里东距府四十里东北距师宗七十里皆与连界独弥勒为近上有镜禅林或作圭山误】北倾山【在城北三十里阿欲乡中髙五十余仞西连阿欲山】红石岩【在城西南二十五里有石龙马相传昔有龙马至此化为石土人视其色青白以卜隂晴】观音洞【在城东十里石窟玲珑】玉龙洞【在城南三十里又名富春洞】邱北　石龙山【在治南为曰者马者龙阿宁三乡交界处明万厯时土舍李应辉筑土城其上为维摩州治后圯】盘龙山【在治西阿宁乡明崇正四年迁维摩州治于其上是为邱北旧城】腻革竜山【在治西北一百二十里山势髙峻上有水泉明末沙定洲叛据其上李定国围三年乃克之今城址尚存下为通粤西驿路】歹马坡【即今州同治所】莫治峰【在治北髙万余丈上有云雾终嵗不开惟三月三日至四月三日一月中清朗人登其巅可望见安南之境】
　　盘江【在城东五十里自阿迷州东北流经府境东入师宗界】西溪【即西泸河在城西三里源出阿卢洞环绕府城流入支酺塘】龙江湾【在城南十八里和穆荣村】矣邦池【在城东南五十三里一名竜甸海周三十余里水源有二一出泸源洞一出江头村龙潭东西两河会池水入支酺塘旧志云半跨弥勒又云一出弥勒吉双乡俱误】温泉【在城西南九十里兴集村泉水香美】龙泉【在城西北十里江头村流入矣邦池】支酺塘【在城东南四十里会郡中诸水归塘伏流入盘江塘有鱼年供春秋祭祀酺醢之用故名俗譌为知府塘】师宗州　混水江【在城南一百五十里即盘江下流详罗平州】大河口【在城东十里】落竜洞泉【在城东南十五里水从洞出东流至大河口会通元洞水入罗平界】阿渠温泉【在城南三十里】弥勒州巴盘江【在城东南一百二十里流入盘江】白马河【在城东五里】息宰河
　　【在城南九十里构甸坝中五村明知府张继孟招普名声降于此】山湖【在城西南四十里中产巨鱼】八甸溪【在城北其源有三一出城南一百里旧村一出城西十里阿欲山一出城北三十里北倾山至州治合流南入盘江】温泉【在城西八里梅花崖】邱北　清水江【在治西源出旧城西南之龙潭潭广五丈余西南倚山岩中空深无底水色黝绿潭中时有烟雾蒙蒙东流绕州治前会合境内诸水入于罗平之八达河】
　　广南府
　　者鹞山【在城东二百六十五里土富州之东七十里髙耸二百余仞怪石嵯岈上有苗寨】西宁山【在土州东一百五十里下多崖洞】玉泉山【在土州西北七十里顶有飞泉如练下有石池甚清碧流入西洋江】莲花山【在城东南二十里五峰并出诸小山峰旁峙形如莲花】花架山【在城东南八十里】袪丕山【在花架山之东南形如石狮土人结屋避兵于上又名狮头寨】牌头山【在城西北五里峰峦起伏其右小山连峙土人筑寨其上】板郎山　木王山　速部山【俱在城西北三山相连层崖峭壁山各一泉为西洋江之源】科岩【在城北七十里相传宋狄青征侬智髙至此】
　　西洋江【在城南九十里源出板郎速部木王三山合流入广西田州达右江】盘江【在城北经广西府罗平州流入境归粤西】楠木溪【在城东土富州之东三十里源出花架山其水常温】南江溪【在城西一名南汪溪流至州南合楠木溪东至石洞伏流十五里复出入于右江】
　　元江府
　　玉台山【在城东十里旧名罗盘山凡二十五峰悬崖絶壁望之如台云气弥漫极目尽白】飞虹山【在玉台山右两崖层叠中通一洞内有石牀丹灶旧传有陈羽士修炼其中】路通山【在城东二十里旧名马龙山峰髙千仞青入云表一线羊肠路通临安】天马山【在城东南十五里秀如华峰与嵯峨山对峙】嵯峨山【在城南二十里中峰嵯峨状若飞舞】观音山【在城南七十里一名住云峰髙入云表惟攀藤可上南有岩洞石如龙蟠鹤立】纪特山【在城南三百里鸟道千重苍松翠竹鹿豕成羣昔有异人跨鹿戴笠来往山巅迹之不见】寳山【在城西三十里圆如螺髻尖若卓笔传昔有人藏寳于山麓故名】因逺山【在城西北七十里泉流瀑布下多村落旧为因逺驿】九龙山【在城西北三百里】竒山【在城北二十里旧名龙爪山上有涵春台仙人洞竒怪万状】青龙山【在城北六十里】金鳌山【在城北七十里石螺盘曲状若伏鳌中有石洞昔有月光道人修炼其中后升仙去】自乐山【在城东北十里一名栖霞山凡二十四峰悬崖峭壁与镇沅防乐山同脉故名】新平县　鲁奎山【在城东南六十里险僻髙峻接连石屏元江诸处为野冦出没之薮】二龙山【在城南五里两峰并列矫若游龙】金营山【在城南二十里】镇元山【在城南五十里】团山【在城西南六里形如满月】倚楼山【在城西七十里崇崖峻岭若楼阁凭虚天然结搆】迤陑山【在城西北二百里旧新化州东山势来自昆阳连属不絶】迤阻山【在旧州西与迤陑山对峙】六祖山【在旧州西峰峦耸秀乔木隂森】鹦哥山【在旧州西四十里髙五十里幽深峻险内多猛兽】哀牢山【在旧州西大江之外绵亘八百余里六月炎天冰雪不化】马笼山【在旧州西一百里旧时传马笼蛮酋曾结寨其上号为马笼部】陀崆山【在马笼山北】彻崇山【在旧州北五十里长一百五十里崖石险峻下有温泉】矶阁山【在旧州北一百里五峰环列参差秀峙】五桂山【在城北一百里顶有五峰势若岳峙】水帘洞【在城南五里水自洞门流下垂若珠帘】南洞【在城西南一百八十里凡七十二洞】他郎　笔架铁山【在治南十五里】红岩山【在治西三十里峭壁凌空人莫能上日夕返照色赤如霞】遮蔽灵山【在治北四十五里中有石硐常见竒云绕防】元江【在城东南一名礼社江上流为新平之磨沙勒江下流为临安之礼社江】三江【在城西南三百里曰阿墨曰把边曰李仙旧志云上流之东曰阿墨江东之西曰把边江又西曰九龙江按舆图把边阿墨在元江府之西镇沅普洱府之东九龙江在普洱府之西惟三江同归南海而其上流原未尝合也查元江属内尚有他郎甸索漫会诸小水俱入阿墨止名河不名江阿墨把边合流之下东有萨普河水注之亦不名江三江当合李仙名之非九龙江也】李仙江【在城南三百四十五里合阿墨把边江南入于交趾】阿墨江【在城西南二百二十里源自防乐山南会把边江入于李仙江】把边江【在城西南三百六十里阿墨之西即景东河下流东南会阿墨江入于李仙江】甘庄河【在城东五十里】清水河【在城南流入礼社江】防峨河【在城西四十里东南流入礼社江】漫线河【在城西一百二十里流入礼社江】南麻河【在城西北一百里流入礼社江】南淇河【在城北十五里发源镇沅府无量山南入府境归礼社江】温玉泉【在城东北八里石罅迸出其色清碧热如沸汤】新平县　三江口【一为易门緑汁江一为禄丰星宿江一为楚雄大江俱会于县西北流入元江其实星宿緑汁特有上下流之分非两江也】磨沙勒江【在城西旧新化州东南八十里一名大江又名马笼江来自楚雄流入府境旧志马笼诸山在江之右迤阻诸山在江之左羣山夹江其隘如峡】平甸河【在城东十里众流所汇】亚泥河【在城东三十里为往来临安之路经鲁奎山麓入礼社江】叠水河【在城南半里源髙数丈潺湲澎湃流入大江】襟带河【在城南三里发源磨盘山顺流至大开门入元江】七曲河【在城西旧新化州东南五里】洪本泉【在城西一里】瑞木井【在城南一里许味甘冽源出木下其木一本三干花叶皆异】他郎　阿墨江【在治南九十五里即谷麻江下流入李仙江】谷麻江【在治西一百三十五里自恩乐独谷者东瞒楞发源众水汇归下流即阿墨江】水癸河【在治东十五里自府治坤勇村发源流归慢碧江】小河【在治西六十里自中寨箐发源绕东南入李仙江】鱼鳬小河【在治西八十里自南北村发源流入谷麻江】黑龙池【在治南笔架铁山下渊澄映澈寒气侵人天气亢旸祷之即雨】
　　开化府
　　文山县【附郭】　狮子山【在城东八十里危峦突起山势峥嵘】西华山【在城西南二里横列三十六峰层峦叠翠与东文山对峙拱翼府城】天洞山【在城西南一百五十里山有石洞瀑布悬流】秀石山【在城西四十里危峰剑攒四壁如削】波些山【在城西四十里孤峰特耸髙出羣山】六诏山【在城西北十里山势盘旋烟云环绕】八戛山【在城西北二百里飞崖削壁俯视诸山】凤凰山【在城北五里形如飞凤郡之镇山也】九牛山【在城北百五十里九峰雄峙山势险絶】东文山【在城东北二里秀丽为一方之冠】雾露结山【在城东北二十里苍翠插天云雾蒙结】二台坡【在城东七十里路转山回绵亘百余里】最髙峰【在城东北五十里峰峦矗起髙数百丈土人每聴猿声以占隂晴】期乌石洞【在城西一百三十里安南里水从中出即盘龙河之源也】
　　济热河【在城东二百里东安里炎蒸酷热居民浴水解毒】赌呪河【在城南二百四十里与交趾接界峦夷于此立誓各不相侵故名】鲁部河【在城西南一百八十里下流入梨花江】盘龙河【在城西源出期乌石洞流至开化里为侬人河又经城北东南三面潆洄环绕盘曲如龙故名】浴龙池【在城南二十里逢春里水一日三潮】緑水塘【在城东北二十里江那里水如碧玉可鉴毛髪】异龙潭【在城南十五里逢春里诸流多汇于此】
　　镇沅府
　　云龙山【在城东六十里诸山环拱】南浪山【在城东一百二十里孤峰特立青入云霄】石罗山【在城东一百七十五里】石花山【在城东一百八十里苍崖宻树下有溪流】波弄山【在城东南一百里新抚里山势伏叠如波澜】小蛮旧山【在城东南一百七十里向化里】纳罗山【在城东南一百七十里向化里】秉钟山【在城南里许形如屏障】马容山【在城南三十里平寨里一名马鞍山】天马山【在城西南十五里形类跪象故又名跪象山】乌连山【在城东北二十里嵩恩里今名石花山古木参差羣鸟巢集】乐板山【在城东北五十里嵩恩里今名分水岭】恩乐县　三家坡山【在城东七十里峰危路险为哀牢门户众夷出入之所邑境要地也】碧松山【在城东南一里翠巘苍崖髙峰耸峙俯瞰城郭烟树参差邑主山也】凤山【在城东南二里】屏扆山【在城西北二里一名者岛山列嶂如屏回岚若扆邑中巨观】防乐山【在城西北四十里由景东无量山发脉山势绵亘峰峦叠起遥峙县治之前状如列屏防氏僭封南岳】
　　杉木江【在城东二百九十里一名谷麻江源出恩乐县流经府境入威逺界】新抚河【在城东南一百二十里新抚里一名新抚江】恩耕井【在城东南八十里产盐】按板井【在城西三里产盐】恩乐县　鲁马河【在城东七十里源出景东流入县境】托写河【在城南五里源出府境分水岭流入县归杉木江】浦麻河【在城西北一里流归杉木江】景来河【在城北半里即景东河自景东发源经县西北流入杉木江】南堆小河【在城东北七十里源出者岛山流入新平县】
　　威逺
　　凤凰山【在治东二里上有元龙寺】仙人脚山【在治西南一百一十里相传有仙履石上遗迹尚存】笔架山【在治西南一百二十里】磊钟山【在治西南一百二十五里俗名吊钟坡】白马山【在治西南一百五十里相传有白马见于山上土人追之不见故名】
　　威逺江【在治东南一百二十里发源景东经镇沅按板井至境流入九龙江】寳谷江【在治西南三百六十里发源景东府流经抱母井南流入威逺江】猛萨江【在治西南五百二十里】景谷河【在治东南九十里】青庄河【在治南二十里发源茂蜡乡流经抱母井】抱母井【在治前产盐】香盐井【在治东南一百五十里产盐】
　　东川府
　　会泽县【附郭】　翠屏山【在城东南一里为治主山层峦耸翠环峙如屏林木蓊蔚冬春积雪上有九龙灵泉山嶂如壁又名灵壁山】玉兽山【在翠屏山东麓每嵗丰则现狮象牛马之形色白如玉近视则无】南山【在城东南六十里又十里为野木山】金钟山【在城西南一里形如覆钟登眺城池了若指掌】马鞍山【在城西南十里以形似名】绛云露山【在城西南二百里一名云弄山与禄劝州接界详见武定】石鼓山【在城西十里石峰叠叠有巨石如牛撃之有声】天马山【在城西十五里又名金马山与纳雄山并峙】纳雄山【在城西五十里一名太乙山夜静时辄闻人声】白婆山【在城西一百二十里山顶有泉四时不涸】雪山【在城西三百余里法戛界竒峰峭壁积雪经年】万额山【在城西北二里】青龙山【在城北十里山多竒石有洞出泉层峦叠嶂作郡文峰】风魔山【在城北二百余里道中风大不可驻足】七雄山【在城东北一百二十里石崖陡絶】
　　车洪江【在城东一百二十里即牛栏江下流过七星桥达昭通入金沙江】壁谷江【在城西南一百三十里源出寻甸州汇果马车湖倘甸仓溪诸水合流为江陡峻深狭土人结藤为桥以通往来】金沙江【在城西二百五十里自武定流入府境经昭通入马湖府】以濯河【在城西五十里源自待补西经府治过纳雄山下入金沙江】新河【有三在城北知府黄士杰罗得彦相继开濬详见水利】蔓海【在城北广数百顷潴水于夏秋之间冬涸春干积年芦苇蔓草朽淤其中以丈六竹竿插之尚未至底出之仍无纎土故名】麦则夷溪【在城南一百里流汇以濯河】渭齿化溪【在城西南百里源出云弄山下流入金沙江】温泉【在城西南三十五里水自石窦中出热如沸汤清澈如鉴】缩泉【在城北五十里云弄山腰人取之者有铜铁器及人声则收缩不流】龙潭【有三一在城东六十里南山下一在城西五里一在城西二百余里为黑龙潭】犀牛潭【在城东南八十里者海周里许汇山溪水深不可测传有犀牛出没人或见之】
　　昭通府
　　恩安县【附郭】　寳山【在城东五里圆洁秀丽诸山环拱】我未山【在城东二十五里夷语五为我横为未谓此山五峰横列也】朴窝山【在城东南三十五里夷语谓平为朴窝以此山四望平坦】鳯凰山【在城南十里连冈叠嶂耸抜飞舞如鳯之将翔】雨公山【在城南十里背枕髙峰面临旷野擦拉利济二河会流潆绕】马鞍山【在城西南三十里道狭箐深极为险要】大黑山【在城西南四十里为擦拉河源】博特山【在城西南五十里夷语以相对为博特】龙硐山【在城北二十五里为府治主山苍峰耸秀峭拔凌霄山下有硐如堂如室石乳倒悬玲珑变幻有泉水从中出遇旱祷雨于此】撒途山【在城东北八十里夷语撒途乃陡峻也】虎跳岩【在城西二十里山势崚嶒崛起状如猛虎蹲踞为一郡之闗锁】镇雄州　绰纽山【在城东南五十里夷语谓青气曰绰纽】芒部山【在城南三十里】火哺山【在城南三十里】硌砌雄峰山【在城南二百六十里山半有大黑石状似麋鹿其上最凉夷语谓石曰硌谓麋曰砌凉曰雄故名】犀牛山【在城西南二百七十里山上有池】乌通山【在城北二里巍然独峙髙入云端如人翘首独立夷语谓首为乌立为通故名】龙孔山【在城北二百八十里】鱼甲山【在城东北一百五十里】野山【在城东北二百六十里土獠祀于此】乐安山【在城东北二百六十里山有数峰路径曲折达芒部叙州】永善县　献寳山【在城西北十余里回环作案】太乙山【在城西北二百七十里上有九皇庙相传滩中浮来香杉木一块上载石像九因建庙焉】九莲峰【在城北五里县治主山也九峰并峙宛如莲瓣】大闗雪山【在治东南六十里崖石崔嵬林木蓊蔚隂云宻雾积雪难消】犄角山【在治西二】
　　【里层峦耸翠顶多云雾草木隂翳中有黒猿黄狖人面猴数种坠枝饮水天久雨闻啼声即晴】龙聚山【在治西南三百里】鸡爪山【在治北八十里一名吉兆山】梨山【在治北百五十里竹树蔽翳鸟道﨑岖行旅不见日色】飞瀑崖【在治东三十里石壁巉削髙数十仞上有细泉随风吹落飘洒如珠】鲁甸　马鞍山【在治东南二十五里】大黑山【在治南三十里】龙头山【在治西南六十里】大凉山【在治北九十里复岭危峰人迹罕至】
　　恩安县【附郭】　擦拉河【在城南二十里源出大黑山流为擦拉河南入府治会利济河出虎跳岩归撒鱼河】利济河【在城西二里又名荔枝河发源龙硐山绕府城入擦拉河】洒鱼河【在城西四十里发源雄溪出马鞍山后汇昭通诸水过大闗入横江归金沙江】八仙海【在城东二十里夏秋雨集弥漫数十里中有怪石参差布列宛似八仙详见古迹】龙潭【在城西四十里澄澈浄碧泻流不竭】镇雄州　白水江【在城北二百三十里受八匡河却佐溪黄水河勿食料溪诸水流入四川叙州府】托洛河【在城东五里源出乌通山麓经府治东南流入苴虬河】纳冲河【在城东二十里源出乌通山麓经府东南流入苴虬河】板桥河【在城东三十里】苴虬河【在城南三十里源出阿黑闗合纳冲河入七星闗河】冠带河【在城南四十里】托诺河【在城西南二百五十里下流入府境夷谓松曰托沙石曰诺以河畔有松树沙石故名】沱治河【在城西一里源出山涧流入纳冲河】八匡河【在城西八十里】九股河【在城西百一十里出鱼颇多】角魁河【在城西三百二十里】赤水【在城东九十里】黑水【在城东二百三十里】永善县　金沙江【在城西四十里水势奔腾环绕如带】大闗老里渡河【在治东五里发源利济河经卜乌防歴盐井渡入四川横江产细鳞鱼水有毒】黄水河【在治东北三十里】九龙潭【在治西北一百九十里】鲁甸　牛栏江【在治西八十里】金沙江【在治北一百五十五里来自东川流入永善】黑山河【在治南五十里流会擦拉河】
　　普洱府
　　锦袍山【在城东二里一名光山山势雄峙上有垒址相传武侯南征结营于此】双星山【在城南五里突起双峰又名锁水山】仁夀山【在城南五里绵长深秀体势端严上建】
　　【万夀宫为习仪祝圣之所】回龙山【在城南十里峰回岭曲有游龙掉尾之势】太乙山【在城西十里一名老翁山絶顶孤峰髙出云表】天笔山【在城西二里形势如笔】凤凰山【在城北一里层峦叠翠形势开张如凤舒翼】诰轴山【在城北六里】观音山【在城北二十里上有大士阁】玉屏山【在城北二十五里】白龙山【在城北三十里两山相向一峡中分】贵人峰【在城东南五里竒峰耸出壁立千仞】大川原【在城南七百余里车里宣慰司界广袤千里蛮人豢象于此旁有山曰孔明寄箭处有石碑传为孔明碑】攸乐　六茶山【曰攸乐即今同知治所其东北二百二十里曰莽芝二百六十里曰革登三百四十里曰蛮砖三百六十五里曰倚邦五百二十里曰漫撒山势连属复岭层峦皆多茶树余详见古迹】双象山【在治东一百里】三尖山【在治西一百二十里】尖峰山【在治北六十里】孔明山【在治北三百里】思茅　金精山【在治西南三里形如覆釜】玉屏山【在治西八里山势峻削羣峰攒列俨若屏风】香炉山【在治西六十里】斑鸠坡【在治东北二十里髙出众峰即天气晴明常有云封雾锁路行絶顶云载山腰经过者如置身霄汉之上】
　　整董江【在城东南一百八十里入于猛撒江】三江【在城东南三百里水道详见元江府】猛撒江【在城南二百四十里合威逺江入九龙江】小江【在城西一百二十里发源铁厰合威逺江入九龙江】清水河【在城南二十里流入普藤大开河合瘴气河会漫达入于九龙江】攸乐九龙江【在治南五里为澜沧江之委自西北流绕山势九岭相向矫若游龙故名】扒泥
　　河【在治东北一百四十里东流入漫达河】漫达河【在治东北一百八十里绕五茶山西南流入九龙江】平湖【在治南五里汇纳众流涟漪澄澈】龙潭【在治东北五里】思茅　南涧【在治南四十余里绕西北会清水河入猛撒江】平塘【在治南二里众水所归遂成巨浸】
　　大理府
　　太和县【附郭】　玉案山【在城东洱河外府治对之故称玉案上有刻云此水可当兵十万昔人空有客三千】防苍山【在城西三里郡镇山也自北而南绵亘百里汉书谓邪龙云南山似扶风太乙之状是也防氏僭封为中岳层青接汉叠翠排空隂崖积雪盛夏不消山腰抺云横如玉带虽林阻谷奥无猛兽毒虫其峰十九中特尊者名曰中峰中峰之北为观音为应乐为雪人为兰峰为三阳为鹤云为白云为莲花为五台为苍琅为云弄中峰之南为龙泉为玉局为马龙为圣应为佛头为马耳为斜阳诸峰剑簇有似岱宗人莫有能蹑其巅者峰各一溪蜿蜒东注为十八溪山产文石可为屏玩前明采取大为民病巡抚蒋宗鲁奏罢之】石门山【在苍山之隂长松参天髙岩近日】赵州九龙山【在城东五里九峰联络势若游龙一名九龙顶山】龙伯山【在城东十里与】
　　【凤仪山对峙巅有龙泉】五佛山【在城东十五里嵯峨绵亘下有圣水四时不竭】天桥山【在城东南九十里之弥渡东七里两山壁立天桥飞跨涧水从中倒下岸夹桃花崖悬古刹】五台山【在弥渡东五十里耸出云表羣岭拱之如効指臂】青螺山【在弥渡城北形似螺旋古寺踞其巅旧有断碑传为武侯所立】卧麟山【在城南二里状若卧麟】狮子山【在城南八里形如狮子相传诸葛武侯曾凿其巅】赤佛山【在城南三里山有赤石望之如佛】覆釜山【在城南六十里白崖北五里平甸突起状若覆釜白崖于此发脉下有温泉】凤仪山【在城西一里州之镇山也横舒两翼环抱州城如凤来仪又名三耳山】昆弥山【在城西四十里山势峻险为西南要害昔西平侯沐英过此更为定西岭】浴龙山【在城西北一里为凤仪左翼势趋洱水如龙就浴一名宿龙山】白崖【在城南六十里山势绵亘为迤西徃来要路】花鱼洞【在弥渡南九十里口甚隘一线天光侧行十里水注深潭中产花鱼崖半有洞钟乳倒垂怪石不可名状】悬香洞【在白崖西玲珑瑰异上有石乳香一株可望不可即】毕鉢罗窟【在白崖西悬崖峭壁林麓蓊蘙】云南县　水目山【在城南二十五里山多古刹巅有深泉】天花山【在城南四十里山有石洞古祠嘉靖间葺祠掘得雷斧大如扇又名南华山】龙兴和山【在城西二十五里】九鼎山【在城西北二十里九峰并峙簇若青莲石径悬空盘折而上香台古阁联缀如蜂房】寳泉山【在城北二十五里俗名梁王山有梁王行宫遗址每掘地得琉璃瓦】防山【在城北三十里与九鼎相望山峰有潭水入宾州】青华洞【在城南八里悬岩滴乳石窍玲珑日月光照可行十余里】龙洞【在城南五十五里叠嶂层峦中函巨浸】邓川州　玉案山【在城东三里如横琴待抚诸山互抱逆扼江流】鼎胜山【在城东五里玉案山后洱水为带岛屿潆回波光潋滟】东山【在城东七里状如狮子吐舌又名狮舌山下有龙潭祷雨辄应】云龙山【在城西峥荣苍翠叠嶂云横州镇山也】卧牛山【在城西门外】象山【在城西北八里旧州镇山也】黄斾山【在城西北十里形如张斾草色多黄故名】启始山【在城西北十五里山如城郭水汇一池村民环居】钟山【在城北八里势如覆钟】青牛石【在城西北二十三里弥苴河中俗传昔有龙马破石飞升石上马迹犹存】浪穹县　佛光山【在城东二十里岩峻路削山半有洞可容万人山隂尤险亦名一女闗武侯擒孟获傅友徳破普顔笃皆在于此】灵应山【在城东二十里其髙千仞石室有像祷雨多应】天马山【在城南八里上有镇蝗塔即樵青神分水处】凤羽山【在城西南三十里旧名罗浮防氏时有凤殁于此每嵗九月百鸟咸集啁啾哀鸣土人乗夜燃火罗之多得异禽故又名鸟吊山】罗坪山【在凤羽山西南十里连峰绵亘可称絶险】清源洞山【在城西南四十里洞中有水上承岩溜清韵如琴】宁山【在城西一里上有泉曰宁水下注于湖】凝云山【在城西北十里上有庆云可占科第】标山【在城北十五里东连罢谷南瞰茈湖洞开楼阁吞吐湖光上有楚云防珠苾香诸刹】罢谷山【在城北二十里洱水之源也】赤壁山【在城东北三里峭壁临河髙数十仞赤如流火】观音山【在城东北四十里一名方丈山有洞有池中有石观音像故名】防次和山【在城东北四十里三面絶险一面临河昔施浪诏居焉】莲花山【在城东北四十里状若莲花一径可通四壁如削】宾川州　钟英山【在城东二十里奔涌而来州治托焉饶竹箭毛革之利】五福山【在城西南三十里一名乌龙山明巡抚邹应龙建塔其上多竒石有观音古洞石像庄严】书案山【在城西一里平正如案】笔架山【在城西五里三峰环翠拱向学宫】翠屏山【在城西北五十里苍翠横列宛若画屏】鸡足山【在城西北百里一顶三支宛如鸡距名山记名为九曲岩上有石门曰华首佛刹禅栖不可胜纪佛书云周孝王五年丙辰嵗伽叶波既付法阿难乃持僧伽梨衣入鸡足山以待慈氏下生即此处】飞凤山【在城北二十里一名五盘山状若鳯翔双翼山峰劈开传为武侯所凿北一峰为孟获寨】华葢山【在城北三十里数峰攒簇形如张葢】白霞山【在城北五十里形势蜿蜒溪穿山腹上有细石如水晶精光映日】炎凉岭【在城西七十里东行则暖西行则凉故名】云龙州　象鼻山【在城东二里以形似得名】徳龙山【在城西一里为州治主山形似三台气凝脉厚两翼环抱中支蜿蜒为金泉河边二井之卤源】彩凤山【在城西六十五里澜沧江外三七村后绵亘数百里连冈叠嶂环带沧江一州胜槩】三崇山【在城西七十里澜沧江外旧州西五里壁立万仞三峰入云人迹罕到有行至半山者辄遇雷雨沙石而止】大雒马山【在城东北五里即徳龙北支石洞云岩中有仙迹岩半有温泉临沘江北岸其南岸为小雒马山横截江口耸峙尊严】满崇山【在城东北五十五里为众山之祖卤脉出焉居人以云气聚散占隂晴】
　　太和县【附郭】　西洱河【在城东五里广二十里长一百二十里一名昆弥池又名渳海即古叶榆水发源罢谷山经蒲陀崆至邓川入太和北界名西洱河以形如月生五日抱珥之状也中有三岛曰金梭曰赤文曰玉几水涯有洲曰青莎鼻曰大贯曰鸳鸯曰马亷受十八溪水绕府西南由石穴中出防苍山后入防化府界会漾濞江】十八溪【在城西防苍山逺近不一中峰下者为中溪其北曰桃曰梅曰隠仙曰双鸳曰白石曰灵泉曰锦曰芒涌曰阳曰万花曰霞移其南曰緑玉曰龙曰青碧曰莫残曰葶蓂曰南阳诸溪源泉泻自山椒雨作雪融汇为怒瀑如素练悬空有银河落九天之势】救疫井【在城西防苍山下疫疠者饮之即愈】赵州　白崖睑江【在城东南六十里源出云南县梁王山南流经白崖入旧定边县为礼社江源】赤水江【在城南源出水磨坪南合白崖江过彩云桥下弥渡会毘雌江流入防化旧定边县】大江【在城南源出定西岭西经州治南转东入西洱河一名波罗江州之带水也】毘雌江【在城西南源出防化之武衞山合白崖赤水二江入旧定边县】东晋湖【在城东北十里环龙山下有九泉冬春渟蓄成湖】甘泉【在城东南六十里白崖虾蟆口　本朝雍正七年闰七月平地涌泉二股清冽甘美】下邑龙泉【在城东南弥渡南二十里平磨甸石穴喷涌澈底澄碧香生芹藻清气袭人】冯氏义泉【在城西门外城中无井里人冯亷掘地得泉引入城居民便之】温泉【有四一在龙尾闗一在白崖覆釜山下一在白崖之东村一在弥渡东南五里】云南县　一泡江【在城东源出县北梁王山绕县城入青龙海经铁索营归金沙江】叶镜湖【在城南三十里中有石如镜】青湖【在城西南一里一名龙池其深不测永乐七年黄河清此水亦清】青龙海【在城南十五里潆洄曲折势若游龙】周官些海【在城东北十五里水无源天雨则涧水聚集而成】万花溪【在城西三里一名溪沟在昔花卉夹岸故名】莲花渠【在城东四十里和甸内渠广二十里中有二岛岛上有庵】珍珠泉【在城西南十五里泉涌如喷珠】温泉【有二一在和甸一在城南三十里云南驿】邓川州　罗时江【在城西五里唐人罗时所开导泄緑玉池水南归洱海】弥苴江【在城东北五里出浪穹县罢谷山下环州如带南入洱海】緑玉池【在城北钟山之下水映山光色如緑玉】星鲤泉【在城东十里泉中有鲤额多星防】温泉【有三一曰上塘在城西北十四里一曰波罗壪在城西北十五里一曰龙马洞在城北二十五里浴之可以愈疾又有脱尘泉在城北十二里大石坪引冷暖二水同入浴塘其泉更佳】南诏潭【在城西二十里阔十余畆渊深莫测三山环绕万木隂森】浪穹县　大营河【在城东十里经水皮村会于宁湖】鳯羽河【在城南五里源出鳯羽乡流至水皮村与宁湖大营二水合是为三江口】蒲陀崆【在城南十五里一名蒲萄江即三江会流尾也两山夹立一水倒奔南出邓川入于洱河】宁湖【在城东半里亦名宁河源出罢谷山为洱海之源汇茈碧湖下会于大营河】茈碧湖【在城北十五里承宁湖之流水深无底澄碧一色有花曰茈碧如莲差小叶如荷钱采以为羮味美于莼】罗凤溪【在城北八里源出凝云山下流入茈碧湖】九龙泉【在城东佛光山下其泉有九俱自石窍涌出】宾川州金沙江【在城东北九十里自丽江府流经州界下入姚安府或云即古若水山海经云南海之内黒水之间木曰若木若水出焉水经注曰若水南经云南之遂久县即金沙江巡检司地也】纳六河【在城北五里纳六溪之水曰钟良曰银曰石寳曰寒玉曰通洱曰赤龙故名益以丰乐又名七溪源出云南县流入金沙江】上苍湖【在城西六十里周回十里产莲花】乌龙池【在城西南五十里】金龙湫【在城西百余里洱水东岸古木丛生潭水深靓祷雨辄应里人祀之】孙水【在城东北一百三十里金沙江之别流水经注曰孙水一名白沙江汉司马相如梁孙原即此】温泉【有五一在城西十五里石马坪一在分山峡一在城东北八十里松明一在小寨一在罗陋】三潭【曰干龙在城西南二十五里干海子曰火徳在城西北鸡足山石钟寺侧曰红雀在城北山】金牛井【在城西北三十里深不可测俗传水通洱河】云龙州　沘江【在城东半里自老君山发源入州界南入澜沧江】兰沧江【在城西六十里源有二俱出吐蕃喀木地会于叉木多庙之南名拉克禇河入鹤庆中甸经丽江旧兰州故称兰沧后人譌为澜沧又譌浪沧经州西南沘江水入焉南过永昌沙木河银龙江水入焉又东南过顺宁会黑恵江南过景东又南入镇沅普洱合九龙江入于车里汉通博南道行者苦之歌曰汉徳广开不宾度博南越兰津渡兰沧为他人即此防氏僭封四渎之一】潞江【在城西二百七十里极边源出吐番哈拉脑儿入怒夷为怒江入云南保山大塘隘经州境六库一带过永昌流入缅地即禹贡之黑水也防氏僭封四渎之一】雒马河【在城东二里从十八寨下注沘江入兰沧江】带河【在城东七十里源自兰州经罗甲村箭杆入永平界】天池【在城西北六十里一名髙海子池在山巅渟十里】温泉【在城东北五里雒马山半浴之可愈寒疾】龙潭【有二一在城东南八十五里箭杆一在城西一里徳龙山】雒马五井【在城东一里曰雒马曰金泉曰河边曰石缝曰民居明天启间地震卤泄三井湮没仅存金泉河边二井】师井【在城北一百一十里】顺荡井【在城北一百八十里】石门井【在城东北三十里】大井【在石门井东七里】天耳井【在大井东三里】山井【在天耳井东二里】诺邓井【在城东北四十五里以上八井俱产盐】
　　楚雄府
　　楚雄县【附郭】　鴈塔山【在城南门内即金矿山峰峦峻秀为郡学案山】慈鸟山【在鴈塔山东城跨其上】平山【在城东三里】凌霄山【在城南十五里峰峦耸拔髙出众山】天马山【在城南二十里】碌摩山【在城西南三十里山顶有石如人戴笠之状土人以金贴其面事之甚谨】九台山【在城西南九十里上有九台曰大本曰广珠曰甘露曰聚仙曰大中曰振衣曰写经曰满月曰涌莲凡三十峰参差耸峙为郡胜观】碧藏山【在城西南一百二十里】峨山【在城西郭外上有石形如屏髙八尺余】鸣凤山【在峨山左蜿蜒起伏环峙十数里相传防诏时有凤鸣其上故名】文殊山【在城西十里上有云泉寺】薇溪山【在城西三十里髙千尺麓有龙王祠】紫溪山【在薇溪山右松竹隂森峰峦秀丽梵宇琳宫踞一郡山水之胜下有大石村河】锦囊山【在城北五里】卧龙冈【在城西十里诸葛武侯南征屯兵于此后人思之故名】镇南州　金鸡山【在城东五里髙出羣峰昔有金鸡见其上故名】石鼓山【在城东三十里上有石排列如鼓防氏置石鼓县以此】五楼山【在石鼔山南山多美石凡有灾祥其响如雷唐人王载元张明亨于此仙去】五摩山【在城东三十里山势险峻旁有深箐本朝康熙二十年大师平滇破贼马寳兵于此】小天台山【在城东四十里山多松竹岩壑幽深】会逢山【在城东南十里又名象山上有石洞深不可测】石吠山【在城南三里旧传有石鸣如犬吠】鹦鹉山【在城西一里林木丛蔚鹦鹉巢其上又名昭应山】见性山【在城西北十五里羣山环抱二水交流颇饶幽胜】十八盘山【在城北十五里山最髙峻登者盘回十八折乃至其巅】观音洞【在城东五里洞中一石如佛旁有氿泉颇甘】南安州　紫石山【在城东一里】健林苍山【在城东五里山半有泉传中有龙伏昔黑爨祖瓦晟吴立栅其上】安龙堡山【在城东南二百九十里】凤凰山【在城南四里】茶山【在城南七里其上间产山茶故名】罗甸山【在城西南二十里】表罗山【在城西南八十里】羊连山【在城西六十里学宫对之为文笔峰】鹦鹉山【在城西北平地突起上多鹦鹉】乌龙山【在城东北五里林深谷秀下有龙湫旱时祷雨辄应】定逺县　寳华山【在城东三里】象鼻山【在城东五里其东二十五里为石门山两峦对峙清映零川】万春山【在城东七十里】狮子山【在城南三里环曲如屏上有七级浮圗】会基山【在城南三十里髙可三千仞绵亘五十余里赴府大道羣峰环拱参错争竒诸山之脉皆基于此上有会基哨铺】乌龙山【在城西二里】羊牟泥山【在城西四里有诸葛武侯望子洞】云龙山【在城西二十里延袤六十余里又名卧龙山武侯遗迹在焉黄龙乌龙二山左右匝拱邑之名山也为大姚来往要冲龙文川出其下】赤石山【在城西二十里山多赤石林木隂翳延亘二百里其东有泉下流为零川】化佛山【在城西三十里紫甸乡一名自久山方广四十余里上有龙洞深不可测常有云霞布濩嵗旱祷雨于此】黄龙山【在城北三里蜿蜒如龙】刘大山【在城北二十里山髙林宻路通元谋明时夷人潜伏防掠知府邵敏立哨于上行旅至今便焉】独立山【在城东北三十里一名诸葛山形如圆葢下有白泉】广通县　髙登山【在城东三里】东山【在城东十里】九盘山【在城东五十里回旋险峻道路九盘立铺其中】马鞍山【在城南五里】和茶山【在城南十五里清水河之源东连阿纳香山髙耸峻拔延亘二百余里】伏狮山卧象山　金鸡山【三山俱在城南六十里狮象对峙金鸡中立】凤山【在城】
　　【西二里山形如凤四五月间宿雨初霁逺望若有羣羊奔跃即之不得又名仙羊山】营盘山【在城西二里昔诸葛武侯征南驻兵于此】囘蹬山【在城西十五里相传阁罗凤侵柘东城至此值雷雨而返山上有关有泉出山之东流为关山河】罗苴甸山【在城西五十里四山环峙平原沃野一县物产公输大半出此下有河名罗川】翠屏山【在城西北四十里峰列如屏】鹤翥山【在城东北十里环绕县治形如鹤翥天表西折为蟠龙山周旋盘曲有泉甘冽四时不竭】阿陋雄山【在城东北十五里髙逾千仞泉水分流西为罗申河南为阿陋河】龙街洞【在城北七十里俗传洞中常闻笙歌声】嘉　卧象山【在治东三里以形似名元设千户所于上】黑初山【在治西一里山髙千仞五峰耸列绵亘百里一名虚初山】卜门山【在治东北三十里形势险峻郡路经之三十六折而上下有泉流为卜门河】黑盐井　金榜山【在治东一里翠嶂如屏旁有瀑布】玉壁山【在治东与金榜山相连壁立千仞青苍如玉】凤山【在治西一里峰髙千仞大井出其下西北为万春山】象山【在治西五里其形如象】七局山【在治西北七里冈峦重复龙沟出其下其支脉为鸡冠山有伏龙盐井】絶顶峰【在治西北十五里孤峰峻峭髙入云表】真武洞【在鳯山之阳为卤脉来龙凿空为洞前有石形如蛇因建真武殿】琅盐井　鳌峰山【在治东三里一名瑞螺山琅溪濯乐河诸水俱经其下屹然为一井闗锁】寳应山【在治南半里一名寳泉山井出其麓】笔架山【在治南五里三峰插天形如笔架左有文笔山建塔其上】竒峰山【在治西南一里岩壑幽胜】四髻山【在治西三里四峰攒耸如髻】鱼池山【在治北里许上有鱼池四时澄洁又名弥勒山】
　　楚雄县【附郭】　大江【在城西南三百三十五里自防化入府境经南安之嘉入元江】龙川江【在城北一里源发镇南州苴力铺至州南为白龙河经府城北东北过定逺至广通为大河北流入金沙江】平山河【在城东三里源出南安州山中流经府北入龙川江】青龙河【在城东南五里绕郡北流入龙川江上建马家桥青龙桥以通省会】大石村河【在城西三十里源出紫溪山入龙川江　本朝雍正六年提督郝玉麟建彩云桥于上】伯鱼河【在城西五十里流入大江】席草湖【在城东十里周五里】曲甸湖【在城东北三十里】练溪【在城西三里流泉三叠清澈如镜】波罗涧【在城西八里】鳯泉【在城东慈乌山麓从地涌出清冽而甘】龙泉【在城南鴈塔山下泉水澄洁应月而潮明知县范璋谓此水引入泮池可兆鼎甲后嘉靖壬辰邑人李启东果有传胪之应】镇南州　马龙江【在城南八十里流入府大江】清水河【在城东十五里源出茤蕨厰龙潭】白龙河【在城南一里即苴水也一名虹江源出苴力铺自西南环抱州治东注龙川江】七村河【在城南二百里源出赵州宻底南入景东府界】响水河【在城北十五里源出见性山龙潭东合清水河入白龙河】平夷川【在城西三十里源出众山中经城东南流入龙川江】玉泉【在城东二里泉温可浴】丹桂泉【在城东五里】龙潭【有四一在城南三十五里力戈村一在城南二百里七村一在城西北十五里见性山一在城西北三十里双甸村】南安州　马鹿塘河【在城南一百四十五里流入卜门河】黑石河【在城南二百余里流经新平界入元江】沙甸河【在城西南八十里流经易门界入元江】妥稍河【在城西四十里流经府东界合沙甸河】白沙泉【在城东三里】黑龙潭【在城东七里】石井【在城东北二里泉随取随满】定逺县　清水河【在城东二十里又东六十里有苴苗河七十里有青河南二十里有木土竜河西十五里有紫甸河一名子甸溪东北三十里有大基河皆支水也】零川【在城西三十里源出赤石山一名直苴河经石门山入于龙川江】龙文川【在城北二十里其源有二皆出县西之云龙山左斗箐右老虎箐二派合流迤而南又折而东绕石门山入龙川江】龙门溪【在城东四十里深阔浩荡为一方巨浸居民建塔水滨以镇水患】茶小溪【在城西十里下流入龙川江】黄莲池【在城东南五里池产黄花其形如莲】龙马池【在城西南二里传昔有龙现池中】李泉【在城东六十里相传有老人李贤者尝丐豆腐于鳯山坊其地乏水老人以杖叩地泉即涌出因名】冷泉【在城南三十里会基山清冽甘美】石羊井【在城西五里有石如羊泉出其下动之则溢】广通县清风河【在城东三里发源县东之赵普闗流入龙川江】舍资河【在城东五十里东流】
　　【入元江】立竜河【在城西一里源出马鞍山流至孤山绕县西定门外入于大河】闗山河【在城西五里源出囘蹬山东至元谋县入金沙江】大河【在城北三十里即龙川江下流自府境流入春夏汹涌险不可测】罗申河【在城北五十里源出阿陋雄山西流经黒盐井入金沙江】雕龙河【在城东北十里源出阿纳香山入龙川江】阿陋河【在城东北五十里源出阿陋雄山西流入龙川江】温泉【在城东南八十里】嘉　大江【在治北二十里一名卜门河又为上江河即府大江下流东南入元江】果罗泉【在治西四里】黑盐井　三道河【在治东南三里易者山观音阁加村三水合一西入龙川江为行盐通渡】龙沟【在治北半里凤山左源出菖蒲潭其水澄清甘冽民资汲饮】七局龙池【在治西北七局山下每天将雨山鸣谷响】盐水箐水【在治西北七里大龙井出其中】菖蒲潭【在治西十五里即龙沟之源周园二十丈井卤发源其中春秋祀之】琅盐井　濯乐河【在治东北二里发源菖蒲潭流合琅溪】琅溪【在治西源自定逺山涧中在定逺为清水河入界内为琅溪东入龙川江】龙潭【有二俱在治南五里笔架山麓】
　　姚安府
　　姚州【附郭】　寨子山【在城东五里山下有泉流入乌鲁淜】饱烟萝山【在城东十里一名东山其西有武侯塔相传武侯驻兵于此后人建塔识焉】白马山【在城东十五里昔有白马着形土人立祠祀之有祷辄应】燕子山【在城东二十里形如燕垒】九鼎钟山【在城东南五十里一名华山峰峦有九状如悬钟花时游人不絶】三窠山【在城南六十里旧有古松三窠夜见光怪土人以为金银气掘之枯其一】笔架山【在城南五十里三峰耸峙中峰有井云出即雨】祥山【在城西三里一名赤石山山如形石皆赤色岭有泉】金秀山【在祥山西五里山下有泉流为阳派河】稽肃山【在城西七十里山产青石有泉入阳派河】仙景山【在城西七十五里一名西山昔人修真羽化之所山麓有石甲西岭二泉】矣保山【在城北十五里上有塔】龙凤山【在城北二十里一名白塔山上有塔髙十五丈】黎武山【在城北一百里峰髙而长中有兰若】緑萝山【在城北一百二十里一名盘曲山下有緑萝兰若】大姚县几山【在城南一里一名纱防山东隅有石穴一名石壁洞】四竒山【在城南五里四峰髙】
　　【耸上接云霄】文笔山【在城西一里其后为凤凰山左为观音山】玉屏山【在城西北三里】马家山【在城北十里髙出羣山林木葱蒨】龙马山【在城北四十里叠嶂悬崖壁立千仞旧传晴霁时有龙马出没】龙山【在城北五十里有邃谷崇崖茂林修竹之胜】马鞍山【在城北一百三十里】方山【在城北一百八十里下绕金江俯视如练】书案山【在城东北一里形如几案大姚河经其下】挂榜山【在书案山左二里】紫坵岭【在城东十里其山云合则雨旱时尤验上有古砦】白草岭【在城北八十里髙峻为诸山之冠】赤石岩【在城西八十里与大理府十二闗长官司接界为北渡金沙东出武定之要地】铁索箐【在城西一百五十里逶迤百里昔夷贼恃险出没明巡抚邹应龙平之】白盐井　回龙山【在治东一里】北极山【在治西南一里崇嶐峻峙古木青葱有北极等寺】寳闗山【在治西一里髙百仞上有梵刹下为通衢】象岭山【在治北一里逶迤驯伏如象】
　　姚州【附郭】　金沙江【在城北四百里自宾川流入府境东经大姚入武定府界】蜻蛉河【源出三窠山南潴为大石淜分为东汹溪西汹溪绕府而北合趋大姚河入金沙江】阳派河【在城西十五里一名阳片湖自金秀山东流汇为河入西汹溪合于蜻蛉河】连河【在城西三十里一名连水源出镇南州流入大姚河】香水河【在城北一百里源出黎武山下流注大姚河】一字水【在黎武山北流入一泡江】白马泉【在城东白马山谷】温泉【有二一在城西六十里黒泥只村一在城北一百二十里交摩村】乌牛井【在城东五十里】春郎井【在城外东南青莲寺后】金井【在城西十里其水清冽土人取给焉】大姚县　龙蛟江【在城西北一百二十里一名苴泡江源出铁索箐东流合大姚河】羊蹄江【在城北一百六十里发源摩些村东北流入金沙江】大姚河【在城南一里与姚州蜻蛉河之水合流经县东书案山下又东合龙蛟江之水东入金沙江】土桥河【在城南十五里东流为大姚河】醉翁井【在城东门外相传有人醉殁于此遂出泉清冽不竭】白盐井　龙泉溪【在治西南三里水出峡中味甚清冽】
　　永昌府
　　保山县【附郭】　太保山【在城内嵯峨数十仞冈横二里山巅平衍堪习骑射林木苍翠郡内竒观】寳葢山【在太保山后髙出众山郡之镇山也】玉壶山【在太保山左石窦流泉澄清可掬每有云从涧起渐穿松际直挂山巅朗如玉壶髙举】雄山【在寳葢山左】哀牢山【在城东二十五里与太保山相向孤峰耸秀本名安乐夷语譌为哀牢非二山也顶有石穴土人呼为金井春首视其盈涸以卜丰歉山下有石如鼻出泉二道一温一冷】峡口山【在城东南四十里下有石洞广二丈一郡之水俱由此泄】法寳山【在城南十里势与九龙山相望上建法寳寺】卧狮山【在城南十五里髙百丈袤二里下有芭蕉洞石乳垂结如花】屋牀山【在城南七十里箐险路狭自永昌至蒲缥驿由此】龙祖山【在城南八十里髙耸杰出为东南诸山之祖】秀岩山【在城南旧施甸长官司东南二里】摩苍山【在秀岩之南孤峰耸拔浮于云表山顶可望数百里】碧霞山【在秀岩之东】茨竹坪山【在城南旧镇姚所南三十余里接猛波罗界】和山【在城西南一百三十里】掌亢山【在城西南一百三十里潞江司东六十里】雷弄山【在潞江司东八十里】九隆山【在城西龙泉门外绵亘数里一名九坡岭世传九隆氏兄弟居此】石子山【在城西七里】玛瑙山【在城西一百里产玛瑙石】栖贤山【在城西北十里】大富山【在城西北二十里北有银壶山状若悬壶】甘松山【在城西北五十里有白龙虎嶂二山分拱左右】灵鹫山【在城北八里髙与寳葢山埓产茶香逾诸品】云岩山【在城北二十五里山髙百丈岩深处有横石丈余好事者凿为卧佛因以建寺俗名卧佛山】石涧山【在城北三十里上有阿由寨】凤溪山【在城东北三十里与安乐山并峙上有吕公台不韦废县在其麓】天井山【在城东北四十里冈陵四绕中有平地可居】罗岷山【在城东北八十里髙千仞相传防氏时有僧罗岷自天竺来此作戏舞术石亦随舞迄今岩下时有飞石过者惊趋又传将晓时石自江中飞入雾表】当归坡【在城南旧施甸司北二十五里产当归故名】龙王岩【在城北二十五里一山中断两岩壁立如斧劈然】状元峰【在城南四十里孤峰秀出为学宫案山】风洞【在城北八十里风自洞出四时常不息】腾越州　球□山【在城东五里下峻上平明正统间征麓川于此立寨】马峰山【在城东十五里又名长洞】巅峻山【在城东十八里】髙黎贡山【在城东一百二十里旧名昆仑冈界潞江龙川之间防氏僭封为西岳山顶有泉分流而下又名分水岭】罗生山【在城东南二十里峰峦髙耸冈势绵亘】来凤山【在城南四里每曙时岚气锁之上有祠祀唐杜光庭】罗左衡山【在城南六十里上有镇夷闗山后即南甸一名半个山界限华戎北寒南暑迥然各天】寳峰山【在城西十里有寳峰寺为摩伽陀禅定之所又名擂鼓山相传武侯驻兵撃鼓其上】马鞍山【在城西十五里】缅箐山【在城西三十五里】阿幸山【在城西一百二十里】下干峨山【在城北十里上有池周五十余丈】上干峨山【在城北二十五里上有金塔坡传昔有异人修道于此至今山无蚊蚋】巃嵸山【在城北三十里山极髙峻云合则雨】打鹰山【在城北三十五里】雪山【在城北九十里三峰耸峙上多积雪】小甸山【在城北一百三十里山径崄巇絶处以木为栈】明光山【在城北二百二十里】橄榄坡【在城东六十里】永平县　寳藏山【在城东七十里一名观音山迥出天际俯视羣峰相传武侯南征至此迷道遇一老妪呼犬从絶径中出始得路因建庙祀之俗名娘娘叫狗山】罗武山【在城东一百里髙五百余丈】髑髅山【在城西南五里】花桥山【在城西南三十五里髙二十余里】博南山【在城西南四十五里一名金浪巅俗譌为丁当山髙二十里崇坡峻坂委曲嶙峋为西邮通衢汉因以名县】和邱山【在城西三十里髙千余仞蜿蜒五十里众峰入云逺近瞩目】七盘山【在城西北三十五里】罗木山【在城北八里西临银龙江】万松山【在城北三十五里上有万松阁】横岭山【在城东北三十里一名绣岭山花如绣】阿荒山【在城东北一百七十里银龙江发源于此】打牛坪【在城东北一百里相传诸葛武侯南征至此值立春日鞭土牛于此】
　　保山县【附郭】　潞江【在城西一百里经怒夷入府境大塘隘经潞江安抚司流入缅国】兰沧江【在城东北八十里经罗岷山下建有铁锁桥为往来要津　本朝康熙四十二年】
　　【御赐飞虹彼岸匾额悬于上】上水河　下水河【俱在城内西南隅源出九隆山及寳葢山箐合流入城经委巷达沙河】沙河【在城南七里会清水诸河水流入峡口山落水洞伏流数里出为东河】小罗窰池河【在城南一百二十三里施甸长官司源自秀岩山下流入潞江】郎义河【在城西北二十里源出龙王泉流入郎义村会清水河】清水河【在城北五十里源出甘松坡流绕凤溪山麓合郎义河经城东南汇沙河】东河【在城东北二十里受府境东北诸水流入湾甸】沙木和河【在城东北百二十里自永平来入兰沧江】清华海【在城东十里汇众流为海广二十余里】荷花池【在城内西北隅汇仁夀泉水多植荷花】卧狮池【在城南十五里卧狮山下山泉沸流四时不竭】易罗池【在城西南龙泉门外泉喷九窦】玉泉【在城东二十五里安乐山下】鸡飞泉【在城东南一百里有石洞洞旁出二泉清莹澈底】金鸡泉【在城东北三十里金鸡村泉注二池一温一凉四时可浴池畔有石髙五尺围丈余石上数孔聚水澡浴相传吕凯所立】黑龙潭【在城北四十里天旱时郡人以铜牌檄龙祷雨】响水湾【在城北五里悬岩瀑布响振林谷】安逺井【在城内水甚清冽】青云井【在城内府学前水旱不竭】光明井【在城东五里相传唐大厯间井旁见三角牛四角羊三足鸡井中有火烛天南诏以为妖遂塞之今建风云雷雨坛于上】腾越州　龙川江【在城东八十里源有三一出届头甸马鹿塘为瓦甸河下流为固东河在州之正北一出七藏甸为明光河东南合固东河为曲石江一出雪山麓西南流会曲石江三水合流至州东为龙川江绕髙黎贡山麓经陇川入缅甸】大盈江【在城西南一里一名大车江发源巃嵸山会半月池合槟榔江】槟榔江【在城西一百八十里源出吐番会大盈江经干崖达缅】叠水河【在城西南五里大盈江之支流也】滚钟溪【在城南十里寳峰山顶有古刹钟重千觔一夕钟滚于溪今钮尚见】半月池【在城北七里周五十丈流入大盈江】澄镜池【在城北二十五里上干峨山一名清河周五百丈环以花草人至则雷雨交作俗传龙潜其中】球□泉【在城东七里有二穴注为伽河池】马泉【在城西七里马村南】香井【在城内东北隅水清冽而香民资汲饮】永平县　胜备江【在城东百里自云龙州发源入县界会九渡双桥二河达漾濞江】碧溪江【在城东二百里一名备溪江为漾濞江下流】银龙江【在城北半里一名太平河其源一出阿荒山一出罗木山合流而南穿城出经顺宁入兰沧江】双桥河【在城东八十里发源上西里流经黄连堡会诸涧水入胜备江】曲洞河【在城西南十里源出和邱山西麓河之南有温泉澄澈可浴】花桥河【在城西南三十里源出博南山下流入银龙江】木里河【在城北三里又北四里为桃源河俱发源和邱山】九渡河【在城东北五十里源出横岭山流入胜备江】寳峰泉【在城东四十里】
　　鹤庆府
　　峰顶山【在城东十里一名石寳山髙三十余里峰峦崒嵂逺瞰洱水山巅时有五色光上建佛寺郡人于三月望日投弓矢祈嗣】月山【在城东南二十里积石围绕形如半月】宣化山【在城东南二十里山势陡峻旧设闗于此】象眠山【在城东南二十五里下有石窍百余潜泄漾弓江水入金沙江】龙华山【在城东南三十里与象眠山接林壑深秀石泉迸冽上多梵刹下为永北孔道】天马山【在城南二十里山形起伏其状如马桃树江出其下】豸角山【在城南二十五里峰峦突起建塔于上为学宫文笔峰】龙珠山【在城南三十里前耸后平下有石穴漾弓江过焉每嵗四月郡人祀之以禳水灾】半子山【在城南一百二十里】朝霞山【在城西南十里常有彩霞笼其巅山半有风洞每夏至日人就洞乗风可愈目疾】观音山【在城西南一百二十里一名方丈山巍然峻絶山有洞洞有泉一澄碧水滴岩下若金石声壁间阁罗凤琢观音像于上洞内土石分半宛若隂阳明郡守何璋名曰太极洞南诏名山凡十七此其一也】佛光寨山【在城西南一百二十里昔普顔笃作乱据此】覆釜山【在城西五里为郡镇山峰如覆釜形势秀拔诸山拱翼】仰止山【与覆釜山相接剑川路出其下】逢宻山【在城西二十五里山峰峭拔山腰有青铉洞洞口有三石柱钟乳淋漓颇称幽胜】拱面山【在城西北五里髙百仞竒峰耸秀拱向郡治山有白石莹如积雪】汤干山【在城北三十里】三台山【在城东北十二里三峰挺出】红土冈【在城西南十八里】南松岭【在城南二十里】大成坡【在城东南六十八里坡顶有泉深广盈尺不溢不涸其西有小成坡为大理永北孔道】大孟岩【在城东南一百三十里石壁横亘三十余里形如城郭上多古木幽禽】文笔峰【在城东十里】七坪峰【在城南七十里】笔架峰【在城东北二十里三峰并峙】垂珠洞【在城西南三十里深广二十余丈中有石乳垂结如珠】剑川州　青岩山【在城东十五里上产青石状若翠屏】白山【在城东南三十五里自老君山而来上多云气青岩为其北支南冈为其南支】夜合山【在城南二十里形如卧牛剑湖绕其麓】石寳山【在城南五十里层岩峭壁灵窟天开其石自然具佛座狮象之形顶有石坪方数十畆】钟山【在石寳山南一里岩石壁立鑴梵像数百山南二里有岩名金栖鸡中有巨人掌迹大如箕】金华山【在城西一里由罗均山盘曲而来山顶常有紫气为州镇山】松冈山【在城西一里即金华山左支形势盘旋林木森防】雪斑山【在城西一百六十里并列十二峰上多积雪形如玉屏】中科山【在城西北五里与建和山对峙北有上科山又下科山在钟贤岭南】老君山【在城西北八十里即罗均山也袤四百余里山势幽峻上多灵泉人迹罕到金沙江环其左兰沧江绕其右】建和山【在城东北五里平原突起状若伏】石罗摩山【在城东北五里峰髙百丈巨石矻立如人一名将军山】南冈【在城南二十五里一名羊鼻山防苍山发脉于此】钟贤岭【在城南六里与金华山相接】维西　天乙山【在治西二十里】梭石坡山【在治北三百余里乱石如梭行人欲坠】白邙山【在治西北六百里冬春积雪恍若银界光揺】大雪山【在治西北八百余里四时积雪不融】中甸十二栏杆山【在治南一百五里】栏马坡【在治西南八十里】
　　漾工江【在城东五里一名鹤川或作漾弓自丽江府象山发源盘折五十余里入府境众流趋赴自西北来会者曰石洱河自东北来会者曰大水潭自西来会者曰落钟河长康河南供河一名银河温水河及桃树江南经象眠山麓羣峰环合水无所泄潴而为湖入城东五里之石穴中伏流三里许复出名为腰江会府境诸川东入金沙江】金沙江【在城东一百二十里自丽江府东南流入境经旧顺州西又南流入永北界】桑木箐河【在城南一百里流入金沙江】观音河【在城西南一百里一名梅茨河源出黑泥山神二哨入浪穹县大营河由普陀崆至邓川流入洱海】罗牧社海【在城西南一百三十里观音山之麓周回八里】春水【有三一在城东南二十里石碑坪一在城南三十里龙珠山麓一在城东北三十里五老山下春水盈时有硫磺气郡人于二三月间和盐梅椒末饮之能袪疾】鹦哥水【在城东南七十里自石岩悬注常有鹦哥仰饮】诸葛泉【在城南一百四十里罗陋村相传昔为武侯驻师之地泉分二流利民甚溥】温泉【有三一在城东南一百二十里炼岩一在城西南一百二十里观音山一在观音山下】白石漾泉【在城东北十里又东北十五里为小栁泉东北三十五里为西墩泉】大水潭【在城东九里周二百余丈】龙潭【在城东者曰水渼南者曰黑龙西南者曰龙寳曰吸钟曰宣化西者曰青龙曰西龙西北者曰石墩曰香米曰北渼东北者曰栁树曰小栁曰赤土和凡十三俱入漾工江又有二曰龙公曰大龙俱入金沙江】龙马井【在城东南一百二十里水颇甘冽民资汲饮】仙女井【自城南一百二十里半子山大凹中石牀下涌出伏流半里许始出为二民甚利之】剑川州　大桥头河【在城东二里一名合恵江源有四一为干木和江源自丽江山中一为河头河一为石莱江俱发源老君山一为清水江发源白山数水合流为合恵江南入剑湖】桃羌河【在城南三十里东南流入漾濞江】弥沙浪河【在城南百里与剑川诸水合南入浪穹界达漾濞江】剑湖【在城东南五里一名东湖合境诸水咸汇于此其下流为剑川】西湖【在城南二里金华山麓秋水泛涨与东湖相连至冬春水落民作秧田播种】剑川【在城南十五里即剑湖之尾曲流三折形如川字故名其下流即沙溪又名湖尾河流合弥沙浪河】崖水【在城西五里源出老君山东南流入剑湖】温泉【有三一在城南三里一在城南一百里一在城西一百三十里浴之俱可疗疾】灵泉【在城南五十里出石寳山顶石岩中甚寒而冽不涸不盈每春游人饮之谓可愈疾】龙潭【在城外凡九曰老君曰易堤坪曰仙女炼曰隔渼曰建和曰白难陀俱流入剑湖曰花丛曰白龙曰青龙俱流会湖尾】盐井【有二一在城西南八十里为弥沙井一在城西南一百四十里为桥后井】维西　溜筒江【在治西北五百余里即兰沧江自阿墩子流至合江桥绕境内数百里】金沙江【在治东北六百里自奔子栏流入至其宗渡上下数百里】
　　顺宁府
　　交凤山【在城东五里形如双凤】东山【在城东与凤山对峙若相颉颃】泮山【在城东一百二十里其下为澜沧黑恵二江合流处】郁密山【在城南三十里千岩万壑羣峰拱向】把边山【在城南五十里两山对峙一径中通因立把边闗于其上】接天山【在城南三百里猛甸东界髙矗云表上多积雪】梳头山【在猛缅司西南界髙六十里】美木山【在猛缅司西北界上多古柏】猢狲山【在猛缅司北髙二十五里山势﨑岖最称险隘】中阿山【在城西南十五里峰峦竒秀】阿铎山【在城西南一百八十里山势盘曲林深谷奥】西粤山【在城西南二百里山俱峭壁有琼英洞广约十余丈上浮翠葢状如垂莲中有石鼓声同撃玉嵌空竒崛深邃莫穷】凤山【在城西一里郡镇山也】明山【在城西一百九十里右甸诸山之脉从此分枝】落仙山【在城西北五里昔传有仙游息其地】九层楼山【在城西北八十里重岩复岭纡折九层上有聚落】偰山【在城北十五里一名墨玉山一望青葱黛色如画】阿鲁司泥山【在城北一百八十里阿鲁司地上有白霞洞石葢如楼时见白气下有泉流入黒恵江中有磴道平直如砥俗呼观音接路见古迹】赤山【在城北二百三十五里状如赤黒恵江如长蛇盘绕其下山阿有聚落名阿城为行旅止宿之所】乐平山【在城东北十五里明时嘉靖初庆云见此山之巅万厯中再见】猛防者石山【在城东北二百四十里山极髙峻竒石玲珑怪异万状上有聚落名猛防者】云州　习弥山【在城东六十里髙千余仞】阿轮山【在城东一百二十里下临兰沧江髙二千余仞连峰叠岫险峻异常云地无雪此山独寒时有积雪不消】猛卯山【在城南十里形如列防】八剌山【在城南十里】蛮弥山【在城南一百五十里林木隂森悬岩峭壁山东南麓即澜沧江】蛮赖山【在城西六十里上多竹木】天马山【在城北四里为州主山两峰髙峙如天马腾空登其巅山川形胜尽在目中】无量山【在城东北六十里即景东府之防乐山上有孟获故寨】
　　澜沧江【在城东北七十里自永昌府东南流经府境石齿嶙峋波涛汹涌实为险隘明洪武二十年诏沐英于澜沧江津要筑垒置戍以备平缅即其地也】黑恵江【在城东北一百八十里源出洱海由下闗天生桥至合江铺为漾濞江又南流三百里为碧溪江一名备溪江入府界为黑恵江防氏僭封四渎之一至云州神舟渡会澜沧江入景东府】顺宁河【在城东一里源出甸头村山箐流入云州孟佑河府之带水也】瓮桑河【在城南一里源出南山与洛甸腊门诸河俱南流与顺宁河会而东注】洛甸河【在城南三十五里源出中阿山下】阿铎河【在城南一百八十里源出阿铎山水势迅急土人搆藤而渡东流入黒恵江】西添河【在城西北五十里源出喻甸都瓮村东流入澜凔江】腊门河【在城北十里】阿鲁司泥河【在城北一百八十里源出阿鲁司泥山下流入黑恵江】虎墟河【在城北一百九十里阿城旧村与阿鲁司泥河合流入黑恵江旁有虎穴故名】龙湫【在城南一里龙泉寺方一亩水色澄碧】蕴古泉【在城南八十里一名瓮古夷语谓泉为瓮谓涌为古其水清澈可鉴毛髪】温泉【有十一在城东六十里罗锅寨一在城东八十里大江外一在城南八十里大兴寺一在城西七十里锡铅一在城西一百二十里右甸一在城西一百二十里南糯河一在城西一百三十里鸡飞一在城北九十里小桥塘一在城北一百六十里阿贝寨一在城北二百里东木竜】观音井【在城北九十里相传一老人以杖触地泉即涌出行人利之】象脚井【在城北一百八十里相传象脚所践而成】云州　孟佑河【在城东顺寜诸水汇流于此入澜沧江】南看河【在城东自顺宁河分流至州境入澜沧江】猛赖河【在城南八十里其上流名为大河发源猛缅界】温泉【有四一在城东八十里困业一在城东一百二十里猛氏寨一在城东南五十里困蚌一在城北五十里猛郎】
　　永北府
　　东山【在城东三里一名壶山山后石壁鑴观音大士像题曰唐吴道子笔】现钱山【在城东三里山面乱石如铺钱故名】笔架山【在城东南三里三峰并峙】三泉山【在城东南三里岩涌三泉民资灌溉】乌鸦山【在城南十里形如削玉】九龙山【在城南百里】老虎山【在城南一百三十里山形如虎俗传昔山多怪诸葛武侯南征时断其首怪遂絶顶有祭锋台】澜沧山【在城西南二里髙二百余丈】金水苍山【在城西南五里】乌洞山【在城西二里上列五峰下有洞广丈余深不可测】三刀山【在城西三里山径险仄相传诸葛武侯南征时所辟】拜佛台山【在城西五里山麓有佛寺】鸡鸣山【在城西三十里】乌浦山【在城西一百二十里旧顺州西南林木葱蒨每秋霁羣鸟飞集】漕峰山【在旧顺州北一里其东为杨保山其北为公山峰峦耸拔土人祈雨于此】甲母山【在城西北三百九十八里永宁土府岩峦苍翠耸入云霄】干木山【在土府东南十里髙二千余丈盘亘百余里一名狮头山又名孤山】干如山【在土府西北一百二十里旧革甸长官司北司慿以为险】卜兀山【在土府北一百五十里旧香罗甸长官司西南耸数百丈】剌不山【在土府北二百八十里旧瓦鲁长官司东北三十五里】六揑山【在土府东北二百四十里旧喇次和长官司西盘亘数十里为司之胜地】甸头山【在城北三十五里羣峰耸列林木森蔚土人牧羊于此又名牧羊山】白角山【在城北八十里旧蒗蕖州白角乡乡以山得名】绵绵山【在旧蒗蕖州绵绵乡】象鼻岭【在城东一百四十里形如象鼻】大坡南岭【在城南一百四十里髙二千余丈顶有龙湫闻人声则风雹立至】卡洗坡【在城西北永宁土府界内】红石岩【在城西北三里山岩赤色如火】香鑪峰【在城东二里三山耸立形若鼎足】
　　金沙江【在城西自丽江流入府界会四川打冲河东流入武定府】罗易江【在城东北合诸溪水汇流成江经府界北过旧蒗蕖州东入永宁合泸沽湖】三渡河【在城南一百四十里旋绕三回故名下流入金沙江】桑园河【在城西南一百五十里自防番来名五郎河会走马河西卜河西番河站河大松河清水河观音河入金沙江旧志云自大理来又云出四川二説皆失考】勒汲河【在城西北源出西番流经府南东北入四川盐源县界河旁有勒汲礅与番人分界】白角河【在城西北源出旧蒗蕖州绵绵乡流经白角乡逆入西番界】沙河【在城北五里一名观音河逆入五郎河归金沙江】牛甸湖【在城西一百二十里旧顺州东二里】泸沽湖【在城北中有三岛髙百丈上有土司水寨流入四川打冲河】程海【在城南四十里周八十余里相传本陆地有程姓者居此忽一夕沉为海故名】潘浦海【在城西旧顺州东三十里】温泉【有三一在城南枯木村一在沙田村一在城西北瓦部寨浴之咸能去疾】春水泉【在城西北五里赤石岩水清味甘每嵗二月居民游乐和盐梅饮之谓之吃春水布谷一鸣其味即易】九龙潭【在城西北十五里泉有九眼下流入金沙江又大龙潭在府南一百四十里又有小龙潭在府南二百三十里】
　　丽江府
　　吴烈山【在城东十五里】东山【在城东二十里二山峰峦起伏环拱郡治】马左墅山【在城南三十里土人常为牧地】碧外龙山【在城西南三十里孤峰耸翠多产箭竹】雪盘山【在城西南二百里旧兰州之西十里四时常有积雪】老君山【在城西南二百五十里髙入云霄为鹤丽二府之望】福源山【在城西二百五十里旧兰州北界绵亘东南五十余里】象山【在城西北五里形如伏象山下有泉即鹤庆府漾工江源】雪山【在城西北三十里一名玉龙山又谓之雪岭十峰岿嵬经年积雪岩崖洞谷清泉飞流防氏僭封为北岳唐贞元中韦臯约云南共袭吐番驱之云岭外葢即雪山外也又元至顺初云南诸王秃坚等叛四川行省军讨之至雪山峡撃败罗罗斯军即此】花马山【在城西北三百五十里旧巨津州东南界崖有石如马其色斑烂昔麽些诏自名其国为花马国本此】汉薮山【在城西北五百里旧巨津州西北界髙可万仞上有三湖各寛五亩深不可测】阿那山【在城北七十里旧寳山州南界上有阿那和旧寨】兰阁山【在城北八十里】
　　澜沧江【在城南三百里经旧兰州入云龙州界】漾弓江【在城南流八鹤庆府境合羣流而为大川】怒江【在城西七百四十五里入永昌名潞江】金沙江【在城东北一百五十里源出吐番经中甸东南流至府又东南流入永北府】清溪【在城东十里其源有二一出东山一出雪山至府东东圆里合流绕府治南入鹤庆界】白石溪【在城西南一百八十里旧兰州西十里中多白石下流入澜沧江】温泉【有四一在城东南一百里无上村一在城西南旧兰州七坪村一在城西一百六十里金沙江滨一在城东北八十里阿失村水清洁俱无磺气浴之可已风湿】苦泉【有二一出城东吴烈山涧一出城南剌沙村味皆微苦饮之除疾】龙潭【在城西南十里阔数亩四畔草结如葑簰履及一方三方皆动人或近之风雨骤起】老君潭【在城西南二百五十里老君山下其水流入鹤庆府剑川州境注于剑湖】
　　防化府
　　翠虬山【在城东三里许蜿蜒髙下势若虬龙山麓有龙王庙】悬珠山【在城东五里山若翠屛境幽林密】灵应山【在城东五里与悬珠山对峙】文华山【在城东十里叠嶂连云绵亘三十余里郡之镇山也】捣衣山【在文华山左山坳一窟甘泉濆涌神物慿焉为锦溪之源祷雨多应】武衞山【在文华山右其巅为隆庆闗郡中孔道】巍寳山【在城东南十五里峰峦髙峻林木郁葱昔细奴逻耕牧之地】玉屏山【在城东南二十里峰列如屏上有龙湫其左为御笔峰孤峭插天苍翠欲滴郡治之文峰也】真武坐台山【在城东南一百里旧定边县治之镇山也】拥翠山【在真武山之后去山十里有刀斯郎营寨遗址】螺屿山【在旧县南二里髙五丈许下为羊角箐】凤凰山【在旧县西三十里】太极山【在旧县西北四十里髙出羣山之表一名竹扫山】陶罗山【在旧县北五里髙可千仞】螺盘山【在旧县北十五里山顶盘旋如螺明西平侯沐英与刀斯郎战于此】封川山【在城南十五里山形尖鋭下有温泉闗锁川原屹然砥柱】无量山【在城南一百五十里详见景东府】狮子山【在城西南十里形势雄峻俨若奔狮旧名日游山】五印山【在城西南五十里攒峰叠岫绵亘四十余里其上甘泉濆涌岩壑幽胜】屯库山【在城西二里山峦突兀髙下堆垒如仓库然】金牛山【在城西二十里一名寨子山相传防诏立寨于此】诰轴山【在屯库金牛两山间南北峰如展诰】巃山【在城西北三十五里昔蒙氏龙伽独自哀牢携子细奴逻徙居于此】天耳山【在城北七十里】旭照山【在城北八十里又名三台巅髙出云表南防化北大理北寒南暖风气顿殊其西为花判山阳江出焉东为者摩山通大理孔道】石母山【在城北八十里归然直出羣山之表】碁盘山【在城东北五里传昔有仙人对奕于此今有台状如碁盘布列黒白石子牧童乱之次日如故】伏虎山【在城东北十五里孤峭插天又名佛母山】天马峰【在城东南三十五里峰峦特立翠拥云端俨如天马行空】石洞【在城南一百八十里有石佛像极端严】
　　澜沧江【在城西南一百五十里自永昌顺宁流经府界歴景东入车里】阳江【在城西二里源出甸头花判山南流经府西又南合定边河又东南会马龙河入楚雄府大江】漾濞江【在城西北一百八十里其源有三一出大理浪穹县罢谷山由邓川洱海流入府境为漾水一出吐番可跋海由云龙入府境一出剑川绕防苍山后入府境为濞水二水合流至府西南为备溪江】定边河【在城东南一百里旧定边县源出府之罗求东南入阳江】阿集左河【在旧县南五十里源发无量山流经石洞寺至雀田哨入景东府大河】白崖河【在旧县东北十五里即赵州白崖睑江下流经白崖弥渡入府境下防环川】五道河【在城南三里水源甚裕岸有塔传为武侯所建】教河【在城北二里】盟石河【在城北二十五里】环川【在城东南旧定边县北一名环江源发府北名曰西河沿巍寳至太极山环流出防定边河】锦溪【在城南一里源出捣衣山石窟下注阳江两岸多桃李花时如锦故名一名莱园河】温泉【在城南十五里封川山麓】观音井【在城东悬珠观内】
　　景东府
　　邦泰山【在城东四里髙峻延长土官世居其麓】锦屏山【在城南一里】无量山【在城西九十里一名蒙乐山有毒泉饮之立毙山亘三百余里与镇沅府接界】景董山【在城北三里昔为夷寨后建衞城今裁】鹤笼山【在城北三十里一峰突兀顶圆如盘】石洞【有二一在无量山深不可测洞多蝙蝠一在哈蒲路村石溜嵌结可观】
　　澜沧江【在城西南二百里自防化歴上羊街保甸入府界出猛缅司】大河【在城东一名中川河源自防化虎街至安定闗经府治前流入镇沅府即把边江之上流也】鲁马河【在城东南一百二十里流入恩乐县】猛统河【在城南二百六十里源出无量山流入威逺】景谷河【在城西二百里发源蛮道村南流入威逺】笕泉【在城北旧衞城内源出防乐山明指挥袁贤以竹笕引入城凿池潴之构亭其上】龙潭【在城北九十里嵗旱祷雨于此】磨腊井【在城南二百六十里】磨外井【在城南二百八十里】小井【在城西南二百四十里】大井【在城西南二百四十五里以上四井俱产盐】

　　云南通志卷三
<史部,地理类,都会郡县之属,云南通志>
　　钦定四库全书
　　云南通志卷四
　　建置
　　粤稽封建易为郡邑势分今古而制与时宜自彩云南见汉开不賔博南兰津已颂徳广矣然唐仍羁縻葆就宋竟画斧分疆即元明广设府路徧置官司半犹土酋世守我
　　国家声教覃敷湛恩汪濊雕题凿齿纳土输诚与侯甸采衞共登版籍何其盛也于是邑小则裁倂以省冗员地大则添设以重守土因革损益之闲布置周详规模宏远岂非
　　圣人首出庻物斯万国咸宁哉志建置
　　云南通省建置
　　唐虞为南交昧谷之交夏商为梁州之域周合梁于雍又为雍州边裔战国时楚顷襄王使将军壮蹻略地伐夜郎西至滇池遂自王其地号滇国【见后汉书按史记作楚威王时文献通考云若庄蹻自威王时将兵略地属秦陷巫黔中郡道塞不通凡经五十二年岂得如此淹久史记谬误范书为正】秦时通道置吏庄氏犹世王滇【史记秦使常頞略通五尺道诸国颇置吏焉】汉武帝建元中始通西南夷置犍为郡寻罢西夷独置南夷元狩元年始通滇国元鼎六年置牂牁越巂诸郡元封二年以兵临滇滇王降置益州郡昭帝始元元年立钩町侯亡波为王新莽时改犍为郡为西顺牂牁郡为同亭越巂郡为集巂益州郡为就新贬钩町王为侯蛮夷尽反越巂夷任贵自立为卭谷王会莽败汉兴诛贵后汉先武建武二十七年哀牢夷内附封为君长明帝永平十二年分益州郡置永昌郡三国汉先主章武元年分犍为属国置朱提郡后主建兴三年诸葛亮南征平四郡改益州郡为建宁郡分建宁永昌郡为云南郡分建宁牂牁为兴古郡俱领于益州刺史【见蜀志后主传】晋武帝泰始二年分益州置梁州七年又分益州之建宁永昌云南兴古四郡为宁州统县四十五太康三年复废宁州入益州立南夷校尉以防之监五十八部蛮族惠帝太安二年复置宁州【晋书永昌从事孙辨请复置宁州从之即以南夷校尉李毅领刺史竝辖牂牁越巂朱提三郡按宋书载太安二年】又分建宁以西之七县别立为益州郡懐帝永嘉二年改益州郡为晋宁郡分牂牁立平夷夜郎二郡五年分兴古之东立西平郡分永昌云南立东河阳郡分牂牁朱提建宁为平夷夜郎二郡【本永嘉二年置当是再分朱提建宁以益之耳】又分朱提为南广郡成帝时【失年】分兴古为梁水郡【按晋书王逊传逊以地势形便上分牂牁为平夷郡分朱提为南广郡分建宁为夜郎郡分永昌为梁水郡又改益州郡为晋宁郡事皆施行盖总逊为刺史时其前后建置如此非诸所改置俱在永嘉二年也】又分云南为兴宁郡分东河阳为西河郡成帝咸康四年分牂牁夜郎朱提越巂四郡为安州八年又罢并宁州以越巂还属益州省永昌先是惠帝太安元年李特起兵于蜀寻僭号汉益州郡县皆没于特其后李雄又分汉嘉蜀二郡立沉黎汉原二郡李寿又分宁州之兴古永昌云南朱提越巂河阳六郡为汉州郡县没于李氏者四十六年而江左仍遥置之穆帝永和二年桓温灭蜀复有其地改平夷为平蛮郡简文帝咸安二年益州复没于苻氏孝武帝太元中复为晋有宋时为宁州领郡十五【宋志州领建宁晋宁牂牁平蛮夜郎朱提南广建都西平西河东河阳云南兴宁兴古梁水凡十五郡内按建都郡志载晋成帝分建宁立晋志缺载】齐时为宁州镇领郡三十【其南广梁水建宁晋宁云南西平夜郎东河阳平蛮兴古兴宁凡十一郡名与宋同其建平南牂牁西河阳西阿平乐南朱提北朱提宋昌永昌九郡废置无考又齐武帝永明二年置南犍为郡五年置益宁郡郁林王隆昌元年置西益江阳犍为永兴永宁安宁六郡海陵王延兴元年置东朱提郡明帝建武三年置安上郡共十郡注云皆无民戸】梁武帝大同中置南宁州太清二年爨瓒窃据牂牁兴古等郡【事详杂纪及封建】陈时地没于爨蛮隋髙祖开皇中瓒子震翫遣使朝贡命韦世冲以兵戍之置恭州协州昆州又置牂州六年改越巂郡为西宁州十八年又改为巂州炀帝大业初废恭州协州隋末谢赵诸蛮分据其地【俱详见杂纪】唐髙祖武徳初遣使至南中招降其部落复置南宁州【汉夜郎地元年开南中因故同乐县置治味】又置昆州恭州协州复析协州为靖州隶戎州都督府三年以牂牁首领谢蛮地置牂州以牂牁蛮别部置充州隶黔州都督府四年以汉云南县地置姚州云南郡又置姚州都督府领州十三【唐书地理志注以古滇王国民多姚姓因置姚州都督并置州十三】又置西濮州尹州曾州西平州隶戎州都督府置矩州隶黔州都督府复置总管府于南宁州五年侨治益州七年复以南宁州为都督府又分置西宁州南云州南龙州西宗州西利州西豫州以弄栋地置裒州八年改南宁州为郎州复治味改恭州为曲州太宗贞观元年罢郎州都督府三年改西豫州为縻州以爨达之子归王为南宁州都督以东谢蛮地置应州以南谢蛮地置寿南州四年又置琰州改寿南州为庄州皆隶黔州都督府八年改西宁州为黎州南云州为匡州西平州为盘州十一年改西濮州为髳州南龙州为钩州西宗州为宗州西利州为微州以庄州为都督府寻又以西赵酋地置明州隶黔州都督府二十二年分郎州地置麻州二十三年徒莫祗蛮俭望蛮皆内属以其地置傍望求邱览五州隶戎州都督府髙宗麟徳元年移姚州都督府于弄栋川咸亨三年昆明蛮十四姓率户内附以其地分置殷州总州敦州隶黔州都督府调露元年复废姚州武后垂拱四年复置万岁通天二年昆明夷内附以其地置寳州黔州都督府中宗景龙二年罢庄州都督府元宗开元五年复以郎州为南宁州十五年复置殷州【本咸亨三年置防废至十五年复置】又有哀牢别种其先自号六诏【蒙巂越析浪穹邓睒施浪蒙舍】开元之末蒙舍诏渐强并吞五诏寻以功策授云南王天宝元年置姚州邆州守捉使九载蒙舍僭国号曰大蒙徳宗兴元初蒙舍改国号曰大理贞元二年复置殷州【按殷州屡置屡废贞元二年节度使韦臯表请复置】十年蒙舍归附改国号仍曰南诏十三年置浪川州隶戎州都督府【节度使韦臯表置】宣宗大中十三年复叛改称大礼昭宗天复二年郑买嗣簒立僭号大长和国后唐明宗天成三年赵善政立改国号曰大天兴寻杨干贞废善政自立改国号曰大义宁后晋髙祖天福二年段思平立国号大理宋初仍为大理国【太祖干徳三年王全斌平蜀欲以兵威取滇进滇地图太祖鉴唐之祸以玉斧画大渡河曰此外非吾有也由是云南不通中国为段氏窃据】哲宗绍圣元年髙升泰立号大中国三年段正淳立号后理国元宪宗三年命太弟与兀良合台征云南五年诸部悉平得五城八府四郡三十七部立万户府十有九设大理都元帅府仍録段氏子孙世守其土世祖至元四年立大理等处行六部七年改善阐万户府为路又倂大理上下二万户府为路立军民总管府领録事司一县一【太和】府二【永昌腾冲】府领县一【永昌领永平】州五【邓川蒙化赵州姚州云南】州领县二【邓川领浪穹姚州领大姚】八年分大理国三十七部为南北中三路改威楚万户府为路立总管府领县二【威楚定逺】州四【鎭南南安开南威逺】州领县一【南安领广通】十年立云南行中书省【见元纪按地理志置云南行省在十三年】十一年改北路为武定路军民府领州二【和曲禄劝】州领县四【和曲领南甸元谋禄劝领易笼石旧】十二年籍师宗弥勒二部为军立广西路十三年改善阐为中庆路领録事司一县三【昆明富民宜良】州四【嵩明晋宁昆阳安宁】州领县八【嵩明领杨林邵甸晋宁领晟贡归化昆阳领三泊易门安宁领禄丰罗次】改南路为临安路领二县【河西防自】千户一【舍资】州三【建水石屏宁州】州领县二【宁州领通海嶍峨】改中路为曲靖路总管府又改茶罕章宣慰司为丽江路立军民总管府改仁地万户府为仁徳府领县二【为美归厚】又立巴的甸为乌撒路十四年立广南西路宣抚司十五年以乌撒路为军民总管府十六年升中路为澂江路领县三【河阳江川阳宗】州二【新兴路南】州领县三【新兴领普舍硏和路南领邑市】十八年复广西路军为民领州二【师宗弥勒】二十一年改乌撒总管府为宣抚司二十二年罢丽江路总管府立宣抚司领府一【北胜】州七【顺州浪蕖永宁通安兰州巨津宝山】州领县一【巨津领临西】省合剌章金齿二宣抚司为一【治永昌】立临安广西道宣抚司二十三年立鹤庆路军民府领县一【劎川】二十五年立元江路领二部【步日马笼】升曲靖总管府为宣抚司领县一【南宁】州五【陆凉越州罗雄马龙霑益】州领县六【陆凉领芳华河纳罗雄领通泉霑益领交水石梁罗山】改乌撒宣抚为宣慰兼管军万户府【见元纪按地理志升乌撒宣抚为乌撒乌蒙宣慰司在二十四年】以金沙江西通安等五城隶察罕章废金沙江东永宁等五城以北胜施州为北胜府二十六年省云南大理中庆等路州县二十八年立金齿等处宣慰司都元帅府又立东川路改立曲靖等处宣慰司管军万户府【云南曲靖路宣抚司所辖地广民心未安改立以镇之】成宗元贞二年乞蓝蛮平以其地为云远路军民总管府大徳二年立云南诸路道肃政防访司四年立乌撒乌蒙等郡县置维摩州英宗至治二年置宁远州泰定帝泰定二年蒲恋来附置顺宁府文宗至顺元年置顺元宣抚司麓川路军民总管府顺帝至正三年立永昌等处宣慰司【自宪宗时至此累朝建置互见元史帝纪及地理志按至元十三年赛典赤以改定云南诸路名号来上凡为路三十七府二属府三属州五十四属县四十七其余甸塞军民等府不在此数三十一年云南行省复上所定路府州县上路二下路十一下州四十九中县一下县五十前后不合盖数十年之内更置非一也兹惟据年代可考及现在云南者具列于编此外附见卷末歴代州县阙疑之后】明洪武十四年遣将平滇十五年改诸路为府以中庆路为云南府改行省为布政使司正统十一年改麓川为陇川设宣抚司于陇把【名胜志明分为四道其迤西者曰金沧道曰洱海道领大理永昌鹤庆蒙化楚雄武定永宁姚安鎭沅顺宁丽江景东等府迤东者曰安普道曰临元道领云南临安澂江寻甸广西广南曲靖元江等府其土官之有分地者长官司一曰者乐甸御夷府二曰孟定孟艮军民宣慰司六曰孟养车里木邦老挝缅甸八百大甸宣抚司三曰干崖南甸陇川御夷州四曰镇康湾甸大侯威远御夷长官司二曰芒市钮兀军民指挥使二曰澜沧腾冲又其余长官廵检之分地小而杂处中边者不可胜记】成化十二年更置临元澜沧金腾曲靖四道十五年改木邦宣慰司为孟宻安抚司隶湾甸嘉靖元年复永昌府治【洪武十五年置府二十三年省府入金齿卫设指挥使司景泰中设镇至是以廵抚何孟春言仍罢镇置府】改金齿指挥使司为腾越州仍置腾冲卫万厯十九年设新平县改直隶新化州隶临安府二十五年改顺宁为流府二十六年改大侯为云州属之终明之世为府二十领州三十六县三十二又分置各卫所附焉
　　本朝顺治十六年收云南入版图分邑置州各如旧寻裁通安宝山兰州巨津四州临西一县归丽江府康熙四年裁新化州归新平县五年以北胜州隶大理府六年以临安府属教化王弄安南三长官司地置开化府八年改寻甸府为州隶曲靖府废维摩州以其地分隶附近府州裁顺州归鹤庆府归化县归呈贡县三泊县归昆阳州又裁阳宗县归河阳县亦佐县归罗平州嘉县归南安州三十四年设平彝县于旧平夷卫三十七年改北胜州置永北府雍正二年改威远土州设直隶同知四年改隶四川之东川府归云南设会泽县隶焉五年分霑益州地置宣威州改者乐甸长官司为恩乐县隶鎭沅府又改隶四川之乌防镇雄二府归云南六年降镇雄为州以米贴地置永善县俱隶乌防府七年设普洱府裁定边县归防化府八年设文山县于开化府九年设恩安县于乌防改乌防为昭通府十年改新平县隶元江府共置府二十三直同知一领州三十一县三十














<史部,地理类,都会郡县之属,云南通志,卷四>
<史部,地理类,都会郡县之属,云南通志,卷四>
　　云南府
　　禹贡为梁州域周合梁于雍又为雍南土庄蹻王滇号曰滇国歴秦及汉遂世有之汉元封二年置益州郡新莽改为就新郡后汉复故三国汉改为建宁郡晋泰始七年置宁州太康三年仍废宁州入益州太安二年复置宁州又分建宁以西之七县别立为益州郡永嘉二年改为晋宁郡六朝宋仍为宁州齐为宁州镇梁为南宁州陈没于蛮隋置昆州寻废唐武徳元年复置昆州隶姚州总管府贞观四年改属戎州都督府天宝末没于南诏阁罗凤命其子凤迦异増筑之曰柘东城为六节度之一改称善阐府五代及宋为郑赵杨段四僭国相继窃据段氏以高智升为善阐牧世守其地元世祖征大理国收府凡八善阐其一也宪宗五年置善阐万户府至元七年改为路十三年立云南行中书省初置郡县遂改善阐为中庆路领州四县十一洪武十五年平滇改设云南府为云南布政司治寻裁杨林邵甸二县领州四县九
　　本朝因之康熙八年裁归化县归呈贡县裁三泊县归昆阳州雍正三年又以三泊县地改归安宁州领州四县七
　　云南府建置表










<史部,地理类,都会郡县之属,云南通志,卷四>








　　云南府属州县建置
　　昆明县【附郭】
　　汉【益州郡谷昌县地西为秦臧县西北为建伶县】晋【属建宁郡】隋【昆州地】唐【晋宁县地】宋【段氏据】元【初立二千戸隶善阐万户府至元十二年改善州领昆明官渡二县后又废州寻省官渡入昆明县】明【昆明县】
　　本朝因之康熙二十六年裁左右中前后及广南衞分境屯赋并县
　　富民县
　　汉【属益州郡】唐【初为西宁州地贞观中改黎州号黎灢甸】宋【段氏据】元【至元四年立黎灢千戸十二年改富民县】明【富民县】
　　本朝因之康熙二十六年裁右衞分境屯赋倂县
　　宜良县
　　汉【属益州郡】隋【昆州地】唐【本属昆州蛮酋罗氏分据筑城于此号罗裒龙】宋【段氏据】元【宪宗六年立大池千户隶嵩明万户府至元十三年升宜良州领大池大赤二县后改州为县省二县入焉】明【宜良县】
　　本朝因之康熙五年裁宜良所入县二十六年又裁左前中后四衞分境屯赋倂县
　　罗次县
　　汉【属益州郡】晋【属建宁郡】隋【昆州地】唐【乌蛮所居名罗部】宋【段氏据以大理髙白连庆治其地】元【至元十三年置罗次州隶中庆路二十四年改为县属安宁州】明【罗次县治十二年改属云南府】
　　本朝因之康熙二十六年裁右后二衞分境屯赋倂县
　　晋宁州
　　汉【益州郡滇池县地】晋【宁州治】唐【武徳初置晋宁县属昆州后防氏改为阳城堡部】宋【段氏据】元【初立阳城堡万户府至元中复置晋宁州以归化晟贡二县属焉】明【晋宁州仍领归化呈贡二县】
　　本朝因之康熙八年裁归化县入呈贡县二十六年裁左右中前后广六衞分境屯赋倂州雍正五年改呈贡县隶本府
　　呈贡县
　　汉【益州郡建伶县地有故城曰晟贡世为乌白些门些莫徒阿荼僰等五种蛮所居】唐【晋宁县地】宋【段氏据】元【初立晟贡千户至元中改为晟贡县】明【改为呈贡县隶晋宁州】
　　本朝因之康熙八年裁归化县入焉二十六年裁左前广中四衞分境屯赋倂县雍正五年改隶本府安宁州
　　战国【楚滇国螳螂川地】汉【连然县属益州郡】晋【属晋寜郡】隋【属昆州】唐【武徳初置安宁县属昆州】宋【段氏以髙氏守之】元【初隶阳城堡万户府至元中立安宁千户后改为安宁州】明【安宁州领禄丰一县】
　　本朝因之康熙五年裁安宁所入州二十六年裁左前右三衞分境屯赋倂州三十三年又拨安宁所九伍屯赋归易门县雍正三年又以原裁入昆阳之三泊县归安宁州雍正九年改禄丰县隶本府
　　禄丰县
　　汉【古碌琫甸乌蛮杂居后易为禄丰】唐【安宁县地】宋【大理髙智升子义胜治其地】元【初隶安宁千户至元中置禄丰县隶安寜州】明【禄丰县隶安宁州】
　　本朝因之康熙二十六年裁右后二卫分境屯赋倂县雍正九年改隶本府
　　昆阳州
　　汉【益州郡昆泽县地】晋【属建寜郡】梁【爨瓒据】隋【爨翫降以其地为昆州】唐【武徳元年开南中置昆州治西南为钩州望水县地后没于南诏】宋【段氏以高氏守之名巨桥城】元【立巨桥万户府至元中改为昆阳州】明【昆阳州】
　　本朝因之康熙八年裁三泊县入州二十六年裁前广右中后五卫分境屯赋倂州雍正三年又拨三泊县归安宁州
　　易门县
　　汉【旧为洛市坪村乌蛮所居】宋【大理髙智升治善阐府使髙福守其地】元【至元四年立洟门千户隶巨桥万户府十二年改为易门县】明【易门县】
　　本朝因之康熙五年裁易门所入县三十三年又以安宁所九伍屯赋倂县
　　嵩明州
　　战国【楚滇国地治沙扎卧城乌蛮车氏所筑昔汉人居之后乌白蛮强盛汉人徙去】唐【汉人尝立长州建金城阿葛二城因筑台与蛮盟故曰嵩盟后防氏改为嵩盟部】宋【段氏仍嵩盟部】元【初立嵩盟万户府至元十二年仍改为长州十五年升嵩盟府寻降为州领邵甸杨林二县更盟为明】明【嵩明州洪武中省邵甸县成化中省杨林县倂入州】
　　本朝因之康熙二十六年裁左右中前后广六卫杨林木宻凤梧三所分境屯赋倂州
　　曲靖府
　　禹贡梁州南境战国为滇国地汉为益州牂牁二郡地三国汉建兴三年改益州郡为建宁郡分建宁牂牁立兴古郡属益州晋属宁州东境分置平夷郡寻改为平蛮齐置建平郡梁属南宁州后为西爨白蛮爨瓒所据隋开皇中爨子震翫来贡置恭州协州大业初废入犍为郡置开边县唐武徳初以爨达为昆州刺史复立南宁州改恭州为曲州析协州置靖州隶戎州都督府四年置南宁州总管府又置西平州隶戎州都督府七年复以南宁州为都督府八年改名郎州贞观元年罢郎州都督三年爨达死以其子归王为南宁州都督居石城八年改西平州为盘州二十二年析郎州置麻州开元五年改郎州仍为南宁州天宝末没于南诏防氏立石城郡唐末复置南宁州领七县隶戎州都督府宋时为段氏据后又为摩弥部据元宪宗六年取其地立摩弥万户府领普摩千户至元八年改万户府为中路十三年又改为曲靖路总管府二十五年升为宣抚司又仁地部元宪宗五年内附明年立为仁地万戸府至元十三年改万户为仁徳府俱隶云南行中书省曲靖路领州五县七仁徳府领县二明洪武十五年改曲靖路为曲靖军民府省交水石梁罗山三县及越州入霑益州省芳华河纳二县入陆凉州省通泉县入马龙州领州四县二改仁徳府为寻甸军民府省为美归厚二县入焉
　　本朝因之康熙八年裁亦佐县入罗平州降寻甸府为州隶本府三十四年于旧平夷卫置平彝县雍正五年以霑益州旧治设宣威州皆隶府属领州六县二
　　曲靖府建置表









<史部,地理类,都会郡县之属,云南通志,卷四>













　　曲靖府属州县建置
　　南宁县【附郭】
　　汉【益州郡味县地又律高县地】三国汉【属建宁兴古二郡】晋【因之】齐【属建平兴古二郡】隋【恭州地后废入开边县】唐【初为曲州天宝末没于蛮防氏改石城郡】宋【段氏据后又为乌蛮摩弥部酋所据】元【置千户隶摩弥万户府至元中升南宁州后改为县】明【南宁县洪武末省越州石堡山之地入焉】
　　本朝因之康熙六年裁曲靖卫入县二十三年又裁平夷卫分境屯赋倂县三十五年改平夷废卫倂征屯赋归平彝县
　　霑益州
　　汉【牂牁郡宛温县地】三国汉【属兴古郡】晋【宛暖县地】唐【初置西平州贞观中改为盘州天宝末没于蛮后僰刺二种居之又为摩弥部所夺】元【初内附宪宗七年以本部隶摩弥万户府至元中改置霑益州领交水石梁罗山三县】明【霑益州倂交水石梁罗山三县及越州入州】
　　本朝因之康熙二十六年裁平夷卫分境屯赋倂州三十五年改平夷废卫倂征屯赋归平彝县雍正五年分置宣威州
　　陆凉州
　　汉【牂牁郡平夷县地】三国汉【属兴古郡】晋【置同乐县属建宁郡】唐【初置平夷县后改属盘州天宝末没于蛮南诏时号落温部】元【初内附置落温千户属落防万户府至元中改置陆凉州领芳华河纳二县】明【陆凉州裁芳华河纳二县入州】
　　本朝因之康熙六年裁陆凉卫屯赋倂州
　　马龙州
　　汉【益州郡律髙县地】三国汉【属兴古郡】晋【律髙县又析置西安县】齐【为西中县】唐【为麻州后没于蛮夷名曰撒匡昔白刺居此后盘瓠裔纳垢部逐而有其地】元【初内附置纳垢千户至元中改为马龙州领通泉县】明【马龙州倂通泉县入州】
　　本朝因之康熙二十六年裁左前平夷马龙四卫所分境屯赋倂州三十五年改平夷废卫倂征屯赋归平彝县
　　罗平州
　　汉【牂牁郡漏卧宛温二县地】三国汉【属兴古郡】晋【因之】唐【没于蛮名塔敝纳夷甸相传盘瓠后裔罗雄居此因名部为罗雄】元【初内附隶普摩千户至元十三年割夜苴部倂入改为罗雄州隶曲靖路】明【万厯中改土设流为罗平州】
　　本朝因之康熙五年裁定雄所屯赋倂州又裁亦佐县入焉三十五年改亦佐县地归平彝县
　　寻甸州
　　汉【本滇国后僰刺蛮居此号为仲扎溢源部】晋【为乌蛮之裔新丁夺之号新丁部譌为仁地】唐【蒙氏为仁地部乌蛮居之】宋【段氏仍仁地部乌蛮居之】元【初置仁地万户府后改仁徳府领为美归厚二县】明【改寻甸军民府省为美归厚二县入焉成化中改流官】
　　本朝因之康熙八年降为州隶曲靖府二十六年裁平夷木宻凤梧三所屯赋倂州三十五年改平夷废卫分境屯赋归平彝县
　　平彝县
　　汉【平夷县属牂牁郡】晋【平夷县后改为平蛮县属平蛮郡】唐【武徳七年复置平夷县属盘州后没于蛮】元【为普安路地】明【洪武十四年设千户所后升为平夷衞】
　　本朝因之康熙二十六年省入霑益州三十五年改为平彝县属曲靖府拨归罗平之亦佐县附焉
　　宣威州
　　汉【属牂牁郡】三国汉【属兴古郡】晋【因之】唐【属盘州后没于蛮】元【至元中置霑益州】明【初设乌撒衞后三所后改霑益州】
　　本朝因之顺治十六年移州治于交水以废治为游击驻防城雍正五年割霑益州新化里至高坡顶设宣威州裁威宁后三所屯赋倂州
　　临安府
　　禹贡梁州南裔三代时为句町国汉武帝开南夷置句町县属牂牁郡贲古县属益州郡后汉仍之三国汉属兴古郡晋属兴古梁水二郡唐为牂州地属黔州都督府武徳四年更名牁州寻复故七年置西宁州西宗州贞观八年改西宁州为黎州十一年改西宗州为宗州皆隶戎州都督府天宝末没于蛮南诏置通海郡都督府后又置节度使后晋时段思平改通海郡为秀山郡寻复故宋时阿僰部蛮居之元宪宗六年内阿置阿僰部万户府又置阿甯万户府至元八年改阿僰部置南路总管府十三年改临安路属临元广等处宣慰司领州三县四千户一明洪武十五年改路为府改阿甯万户府为阿迷州治十五年改马龙他郎甸长官司置直隶新化州万厯十九年讨平平甸乡夷贼置新平县二十年改新化州属府领州五县五长官司九
　　本朝因之康熙二年倂纳更土廵检司钱粮入府征收五年裁新化州归新平县以敎化王弄安南三长官司地设开化府溪处司叛诛归府雍正九年改所属之新平县属元江府领州四县四长官司五
　　临安府建置表










<史部,地理类,都会郡县之属,云南通志,卷四>














　　临安府属州县司建置
　　建水州【附郭】
　　汉【益州郡贲古县地】三国汉【属兴古郡】晋【属梁水郡】唐【乌防蛮地接壤交阯为云南极边古称步头亦云巴甸元和闲防氏始城之每夏秋溪水涨溢如海遂谓建水歴郑赵杨段数姓皆仍建水名】宋【段氏时为麽些徒蛮苴所据】元【初内附置建水千户隶阿僰万户府至元十三年改建水州属临安路】明【建水州】
　　本朝因之康熙六年裁临安卫入州二十六年又裁新安所分境屯赋倂州雍正八年猛弄寨长白氏内附以所属钱粮附州征收
　　石屏州
　　汉【蛮曰旧忻汉语林麓】唐【乌麽蛮居其地】宋【阿僰蛮夺据之辟地得石坪聚为居邑因名石坪后譌为屏】元【改为石坪州隶临安路】明【改石屏州】
　　本朝因之康熙三十年裁临安卫石宝二屯屯赋倂州
　　阿迷州
　　汉【蛮名阿甯转音为阿迷】唐【阿甯蛮据号屈中部】宋【阿甯蛮据】元【初立阿甯万户府至元间隶南路总管府大徳闲改隶临安广西元江等处宣慰司】明【阿迷州】
　　本朝因之雍正九年拨十四寨归广西府邱北州同管辖
　　宁州
　　汉【属益州郡】三国汉【属兴古郡】晋【梁水县属梁水郡】唐【析置西宁州贞观中改黎州天宝末没于蛮号浪旷夷语谓旱龙也步雄部麽些徒蛮据之后属爨蛮酋阿防以浪旷割与寜酋豆圭改宁部】宋【爨蛮据】元【初内附置宁部后改宁海府至元中改宁州隶临安路领通海嶍峨西沙三县后省西沙入州】明【仍宁州改通海嶍峨二县属府】
　　本朝因之康熙二十六年裁左前广后四卫分境屯赋倂州
　　通海县
　　汉【牂牁郡句町县地】三国汉【属兴古郡】唐【防氏为通海郡】后晋【段思平改秀山郡后复为通海郡】宋【段氏因之】元【初置通海千户隶善阐万户府至元中改为县隶宁海府府废改属临安路为附郭县后又隶宁州】明【徙府治于建水州仍为通海县改属府】
　　本朝因之康熙五年裁通海御屯赋倂州
　　河西县
　　汉【南蛮地】唐【初为宗州之河西县天宝末没于蛮为步雄部后阿僰蛮夺而居之名休腊部】宋【阿僰蛮据】元【初内附即阿僰部立万户府休腊隶之至元间改为河西州属临安路后改为县】明【河西县】
　　本朝因之
　　嶍峨县
　　汉【属牂牁郡】三国汉【属兴古郡】晋【属南宁郡】唐【为嶍猊蛮所据名嶍峨部后阿僰蛮逐嶍猊据其地】宋【阿僰蛮据】元【初内附立千户隶阿僰万户府至元中改为州领卭川平甸二县寻降为县倂二县为乡属临安路寻隶宁州】明【嶍峨县改属府】
　　本朝因之
　　防自县
　　汉【属牂牁郡】三国汉【属兴古郡】唐【南诏置通海都督府其地属焉以赵氏守之有山名目则转音为防自】宋【段氏时阿僰蛮据之】元【初置防自千户隶阿僰万户府至元十三年改为防自县】明【防自县】
　　本朝因之康熙二十六年裁新安所分境屯赋倂县
　　纳楼茶甸长官司
　　唐【防氏为茶甸】元【初置千户隶阿甯万户府至元中改隶善阐宣慰司后分为二千户隶云南行省寻改隶临安宣慰司后又改纳楼茶甸】明【置长官司隶临安府】
　　本朝因之
　　亏容甸长官司
　　唐【鐡容甸部】元【至元中归附拨隶元江路】明【置长官司隶临安府】
　　本朝因之
　　左能寨长官司
　　唐【思陀甸寨后改为左能寨】明【置长官司隶临安府】
　　本朝因之
　　思陀甸长官司
　　唐【官桂思陀部管落恐溪处甸二部后分为三】元【置和泥路隶云南行中书省后属元江路】明【置长官司隶临安府】
　　本朝因之
　　落恐甸长官司
　　唐【旧为伴溪落恐部属思陀甸后改为酋长】元【置军民万户府隶云南行中书省后属元江路】明【置长官司隶临安府】
　　本朝因之
　　澂江府
　　禹贡梁州东南荒裔战国时为滇国地汉武帝开南夷置俞元县属益州郡后汉仍之三国汉属建宁郡晋増置新兴县宋因之齐属建平晋宁二郡梁属南宁州隋属昆州大业初废昆州唐武徳元年复置隶戎州都督府三年置牂州四年更名牁州寻复故隶黔州都督府七年置西宁州贞观八年更名黎州二十三年诸蛮末徒莫袛俭望二种落内附置求州俱隶戎州都督府天宝末没于麽些蛮号罗伽甸后为僰蛮所夺南诏防氏取其地为河阳郡段氏时析麽些蛮为强宗休制步雄三部后步雄分居伽甸者号罗伽部又黑爨蛮之裔居路甸号落防部元宪宗四年俱内附六年以罗伽部为万户府至元三年改万户为中路十六年改为澂江路隶云南行中书省领州二县六明洪武十五年改为澂江府寻省普舍研和邑市三县领州二县三
　　本朝因之康熙八年裁阳宗县入河阳县领州二县二澂江府建置表

<史部,地理类,都会郡县之属,云南通志,卷四>











　　澂江府属州县建置
　　河阳县【附郭】
　　汉【俞元县属益州郡】三国汉【属建寜郡】晋【因之】隋【属南寜州】唐【初属昆州后没于麽些蛮复为僰蛮所夺南诏改河阳郡强宗部居之】宋【强宗部】元【初置罗伽千户至元中改为河阳州寻降为县】明【河阳县】
　　本朝因之康熙八年裁阳宗县入焉二十六年裁右前广后四卫分境屯赋倂县
　　江川县
　　汉【属益州郡名碌云异城蛮名易笼】唐【初置绛县后防氏叛徙曲旺蛮居此以白蛮守治之后麽些徙蛮之裔居此】宋【段氏时麽些蛮仍居其地号步雄部又分为罗伽部】元【初置千户至元中改江川州寻降为县隶澂江路】明【江川县】
　　本朝因之康熙二十六年裁左前广右后五卫分境屯赋倂县
　　新兴州
　　汉【属益州郡】晋【置新兴县】宋【属建宁郡】齐【属建平郡】梁【爨瓒据之分为西爨】唐【初隶牂州复置新兴县后置求州属戎州都督府天宝末没于南诏防氏改为温富州后麽些蛮居之】宋【麽些蛮居其地号休制部】元【内附立为千户至元十三年改为新兴州隶澂江路】明【新兴州洪武十五年省硏和普舍二县入焉】
　　本朝因之康熙二十六年裁左前广中右五卫分境屯赋倂州
　　路南州
　　汉【属益州郡】三国汉【属建寜郡】唐【属昆州夷名路甸天宝末为黒爨蛮之裔落防所据筑城曰撒吕号落防部】元【宪宗时内附即本部立万户府至元七年倂落防罗伽末迷三万户为中路十二年改罗伽为澂江路落防为路南州领邑市县隶澂江路】明【路南州治四年省邑市县入州】
　　本朝因之康熙二十六年裁左前广中右五卫分境屯赋倂州
　　武定府
　　禹贡梁州南境战国为滇国地汉为越巂益州二郡地其东北境又为犍为郡地三国汉属建宁郡晋属晋宁郡隋为昆州地唐隶戎州昔獹鹿等蛮居之天宝末没于南诏设于矢农碌券二部宋时段氏使乌蛮阿治纳洟胒共龙城于共甸又筑城曰易笼其裔孙法瓦浸盛以其逺祖罗婺为部名元宪宗四年内附七年立为万户府隶威楚路至元八年倂仁徳于矢二部入罗婺部为北路总管府十一年以本部为武定路军民府领州二县四明初改为武定军民府省南甸入和曲州省易笼石旧二县入禄劝州隆庆闲改土设流万厯间改为武定府领州二县一
　　本朝因之康熙五十七年撒甸土酋常应运叛诛其田赋户口编入武定里甲五十八年移本府同知驻劄其地领州二县一
　　武定府建置表

























　　武定府属州县建置
　　和曲州【附郭】
　　汉【叵簉甸僰诸种蛮所居地多汉种或谓汉人曽居此】唐【宗居县隶宗州防氏时白蛮居之】宋【段氏时乌恋阿倂吞诸蛮聚落分其子弟治之其地名罗婺部】元【宪宗时改叵簉甸曰和曲至元二十六年升为州领元谋南甸二县】明【隆庆初移州附郭省南甸入州】
　　本朝因之改元谋县隶本府康熙五年裁武定所二十六年又裁右后二卫分境屯赋倂州
　　元谋县
　　汉【僰蛮地】唐【属戎州后没于防氏白蛮居之名华竹部】宋【段氏据白蛮居之】元【至元十六年改为元谋县隶和曲州】明【元谋县隆庆三年改土设流隶和曲州】
　　本朝仍为县改隶本府
　　禄劝州
　　汉【杂蛮地】唐【属戎州后没于防氏杂蛮居之名农碌券部】宋【段氏据杂蛮居之】元【至元二十六年置禄劝州领易笼石旧二县属武定路】明【禄劝州洪武中以易笼县省入正徳间又以石旧县省入】
　　本朝因之
　　撒甸
　　本朝康熙五十七年土酋常应运叛诛移同知驻其地广西府
　　禹贡梁州荒裔汉为牂牁郡地属益州后汉因之三国汉属兴古郡晋属宁州唐时东爨乌蛮弥鹿等部居之为羁縻州隶黔州都督府天宝末没于防氏仍为师宗弥勒维摩三部所据歴唐末五代及宋防氏段氏皆莫能制元宪宗七年内附隶落防万户府至元十二年立广西路籍师宗弥勒二部为军寻复为民后改为州又改维摩千户为维摩州属临安元江广西等处宣慰司明初改为广西府成化十一年改土设流领州三
　　本朝因之康熙八年裁维摩州分归弥勒广南开化三府州设三乡县九年省入师宗州雍正二年移通判驻五嶆八年师宗州添设州同驻旧三乡县之邱北领州二
　　广西府建置表

<史部,地理类,都会郡县之属,云南通志,卷四>





　　广西府属州建置
　　师宗州
　　汉【属牂牁郡】唐【夷人师宗据　弄甸号师宗部】宋　　　　　　　　　　　　　　　　【部】　元【初隶落防万户府至元十二年以本部为千户总把领阿宁豆勿阿盈豆吴四千户属广西路二十七年改为州】明【师宗州治中始改流官】
　　本朝因之康熙九年裁三乡县入焉
　　弥勒州
　　汉【属牂牁郡】唐【昔些莫徒蛮之裔弥勒居之故名其部曰弥勒】宋【弥勒部】元【初隶落防万户府至元中改千户总把领古输裒恶部笼阿育四千户属广西路二十七年改为州】明【弥勒州治中始改流官】
　　本朝因之康熙七年裁十八寨所屯赋倂州八年裁维摩州之曰者乡入焉雍正九年仍拨入邱北
　　五嶆
　　本朝雍正二年移通判驻其地
　　邱北
　　元【维摩州地】明【维摩州治州辖维摩曰者马者竜阿宁邱北五乡者旦宐常六桂补罗四嶆】
　　本朝因之康熙八年裁维摩州以曰者归弥勒维摩分归广南开化府以三乡四嶆地设三乡县九年裁归师宗雍正九年设州同驻其地以归弥勒之曰者乡及阿迷州十四寨地倂属焉隶师宗州
　　广南府
　　古徼外荒服地宋皇祐间侬智髙作乱命狄青讨之追至科岩智髙败死其裔居此曰特磨道元至元间立广南西路宣抚司领路城等五州后倂路城上林罗佐三州为来安路惟领安宁富州二州明洪武十六年归附改授广南土知府裁安宁州入府领州一
　　本朝顺治十六年开滇侬鹏投诚仍授土知府十八年添设流官侬氏授土同知职富州仍为土知州康熙八年裁广西府之维摩州以维摩乡之地分入焉
　　广南府建置表






















　　广南府属建置
　　土富州
　　元【至元中置】明【仍为富州】
　　本朝因之
　　元江府
　　古西南裔土蛮名惠笼甸汉以前不通声教唐防氏时属银生节度徙白蛮苏张周段等十姓戍之开威远等处置威逺睑其后为和泥蛮据有其地名因逺部宋征侬智髙其党窜此旋为麽些徒蛮阿僰诸部所有元宪宗四年内附七年复叛率诸部筑城以拒命至元十三年遥立元江府以羁縻之二十五年命云南王讨平之割罗槃马笼步日等十二部于威逺立元江路属临安广西元江等处宣慰司明洪武十五年改为元江府永乐四年改为元江军民府领因逺罗必甸长官司后改因远为奉化州又置恭顺州
　　本朝平滇那嵩负固讨平之顺治十六年改土设流为元江府省奉化恭顺入焉领车里宣慰司雍正七年分元江府所属普洱等处地方置普洱府竝车里宣慰司附之十年又改临安府所属之新平县归元江府设通判驻旧恭顺州之他郎寨领县一
　　元江府建置表


<史部,地理类,都会郡县之属,云南通志,卷四>






　　元江府属县建置
　　新平县
　　汉【嶍猊蛮所居】唐【阿僰蛮所居】元【初内附立千户至元中设平甸县属嶍峨州】明【改为平甸乡隶嶍峨县后为丁苴白蛮夷贼所据万厯十九年讨平之改为县其所属地系元江石屏河西新化四处分割凑编成额隶临安府】
　　本朝因之雍正十年改隶本府
　　他郎寨
　　明【恭顺州】
　　本朝顺治十六年改土设流省州入府雍正十年添设通判驻其地
　　开化府
　　古红夷国在西南徼外汉为句町国边地接壤交州唐属越巂郡都督置府东爨通安南后没于南诏防氏据为强现牙车敎化三部宋为段氏据皇祐五年狄青征侬智髙寓人龙海基乡导有功始命领其地元为强现三部隶临安宣慰司明洪武初改强现三部为敎化三部与王弄部安南部竝为长官司隶临安府
　　本朝因之康熙四年土贼王朔等叛诛六年以敎化王弄安南三长官司地置开化府隶云南布政司八年裁广西府之维摩州以维摩乡之地分入焉雍正八年置文山县附郭领县一
　　开化府建置表



<史部,地理类,都会郡县之属,云南通志,卷四>





　　开化府属县建置
　　文山县【附郭】
　　镇沅府
　　滇西南极边地名按板濮洛杂蛮所居原为元江罗必甸唐防氏属银生府后为金齿僰蛮夺之宋段氏莫能服元宪宗时内附立威远州属威楚路后改置按板寨属元江路总管府明洪武三十三年改置镇沅州永乐四年升为府
　　本朝因之雍正五年始改流官竝改者乐甸长官司为恩乐县隶府其威远州土知州明洪武三十三年开设至是亦改为流官直隶同知驻威远
　　镇沅府建置表




















　　镇沅府属县建置
　　恩乐县
　　汉【濮洛蛮地】唐【南诏据属马龙他郎二甸地曰猛摩夷名者岛以银生府辖之】宋【段氏据后为阿僰诸蛮部夺之】元【至元间为防统防鲁军民长官司属他郎甸管民官隶元江路】明【洪武末刀氏内附授者乐甸长官司隶云南布政司】
　　本朝因之雍正五年改者乐甸为恩乐县设流官隶本府
　　附威远建置
　　唐【防氏属银生节度又置威远睑后为和泥蛮据有其地】宋【段氏僭国为金齿白夷蛮酋阿只步等夺其地】元【中统三年讨平白夷蛮隶威楚路】明【洪武三十四年开设威远土州】
　　本朝因之雍正二年土州刀光焕有罪革职三年改设直威远抚夷清饷同知
　　东川府
　　禹贡梁州南裔荒服地三代不通声敎汉置堂琅县属犍为郡后汉属犍为属国都尉三国汉分犍为立朱提郡又为堂狼县晋宋齐因之后陷于蛮唐乌蛮仲由牟之裔骂弹得之改曰那折那夷南诏防世隆置东川郡宋段氏时置东川大都督后乌蛮閟畔强盛自号閟畔部元初内附置万户府至元十五年改閟畔军民总管府隶乌撒乌防等处宣慰司二十八年立东川路明洪武十四年开滇土酋禄鲁祖归附授东川土知府隶云南布政司十六年叛讨平之改东川军民府隶四川川南道
　　本朝因之康熙三十八年始设流官雍正四年改隶云南布政司五年置会泽县附郭领县一
　　东川府建置表

<史部,地理类,都会郡县之属,云南通志,卷四>





　　东川府属县建置
　　会泽县【雍正五年初置于巧家营以徴粮不便寻改附郭】
　　昭通府
　　禹贡为梁州域周名窦地甸汉为牂牁郡地唐乌蛮仲由牟之裔阿统迁此传至十一世孙乌防强盛号乌防部宋时封阿杓为乌防王元初归附至元间置乌撒路十五年为军民总管府二十一年改宣抚司二十四年升乌撒乌防宣慰司明洪武十四年归附寻叛讨平之十五年改为乌防府又芒部路古名屈流大雄甸元至元中置路隶乌撒乌防宣慰司明初改芒部府寻升芒部军民府嘉靖二年改为镇雄军民府始俱隶云南寻改归四川
　　本朝因之雍正五年复改隶云南布政司六年设通判驻大闗降镇雄为州设州同驻彝良设州判驻威信又于米贴地设永善县俱属府九年土酋叛收捕伏诛改为昭通府置恩安县附郭设府同知驻大关移通判驻鲁甸领州一县二
　　昭通府建置表























　　昭通府属州县建置
　　恩安县【附郭】
　　汉【属牂牁郡】唐【乌防部】宋【封阿杓为乌防王】元【至元间置乌撒路】明【乌防府隶四川】
　　本朝因之雍正五年改隶云南九年改为昭通府置恩安县附郭
　　镇雄州
　　周【乌防子芒部居此因号芒部】汉【属牂牁郡】唐【乌蛮据】宋【置西南番部都大廵检使】元【置芒部路】明【设芒部府寻升芒部军民府后改为镇雄军民府领懐徳威信归化安靖四长官司隶四川】
　　本朝雍正五年改隶云南六年降为州隶昭通府
　　永善县
　　元【乌撒路地】明【属四川乌防府】
　　本朝雍正五年改隶云南六年置永善县隶昭通府
　　大关
　　本朝雍正六年添设通判驻其地九年改设清军抚彝同知
　　鲁甸
　　本朝雍正九年移通判驻其地
　　彝良
　　本朝雍正六年设州同驻其地隶镇雄州
　　威信
　　本朝雍正六年设州判驻其地隶镇雄州
　　普洱府
　　古西南夷极边地歴代未经内附明洪武十四年开滇土酋那直率属来归属元江府明末为那昆所据
　　本朝顺治十六年平云南那酋归附旋叛伏诛编隶元江府康熙三年调元江府通判分防普洱其车里十二版纳仍属宣慰司雍正七年裁元江通判以所属普洱等处六大茶山及橄防坝江内六版纳地设普洱府又设同知分驻攸乐通判分驻思茅其江外六版纳地仍属宣慰司岁纳粮银于攸乐



<史部,地理类,都会郡县之属,云南通志,卷四>


　　普洱府属建置
　　攸乐
　　本朝雍正七年添设同知驻其地
　　思茅
　　本朝雍正七年移通判驻其地
　　大理府
　　三代梁雍之域汉武帝开西南夷为益州越巂二郡地后汉永平十二年分益州置永昌郡三国汉分建宁永昌置云南郡晋太始七年合建宁兴古云南永昌四郡为宁州太康三年废宁州入益州太安二年复置宁州永嘉五年分永昌云南立东河阳郡成帝时又分东河阳立西河郡宋齐因之梁末没于羣蛮唐武徳四年置曽州隶戎州都督府置姚州云南郡于汉云南县地复设姚州都督府七年置南云州贞观八年改为匡州隶戎州都督府浪穹施浪邓睒三诏分据其地开元末防舍倂吞五诏徙居太和城大厯初更筑羊苴□城于太和城北兴元初始改国号曰大理五代及宋郑赵杨氏相继窃据国号屡更至段思平复号大理国元宪宗三年平大理六年立上下二万户府至元七年倂二万户为大理路领府二州五县四明改为大理府属云南布政司分所属之永昌为直隶府降腾冲府为州幷永平县隶焉分置姚安府以姚州大姚县属之又升防化州为府降云南州为县置宾川州倂改云龙甸为州隶本府领州四县三
　　本朝因之康熙五年改北胜州隶大理府三十一年北胜州仍为直州雍正六年移通判驻弥渡领州四县三
　　大理府建置表

<史部,地理类,都会郡县之属,云南通志,卷四>
<史部,地理类,都会郡县之属,云南通志,卷四>










　　大理府属州县建置
　　太和县【附郭】
　　汉【益州郡叶榆县地】后汉【属永昌郡】三国汉【属云南郡】晋【初属云南郡后属东河阳郡】宋【因之】齐【分属东河阳西阿二郡】唐【开元末皮罗阁逐河蛮取太和城】宋【段氏据】元【初立上中下三千户后即中千户立録事司复升为理州寻罢州复立録事司即上下二千户立太和县属大理路】明【太和县】
　　本朝因之康熙二十六年裁大理卫分境屯赋倂县
　　赵　州
　　汉【靡莫地】后汉【属永昌郡】唐【姚州地防氏为赵川睑后置赵郡复置赵州】宋【段氏改天水郡】元【初立赵睑千户隶大理下万户府至元间改为州又于白崖睑立建宁县寻省入州】明【赵州领云南县】
　　本朝因之康熙二十六年裁大理景东二卫分境屯赋倂州三十八年改云南县隶本府
　　云南县
　　汉【云南县属益州郡】后汉【属永昌郡】三国汉【属云南郡】晋【因之】唐【初置南云州贞观中改匡州领勃弄匡川二县又于州东南置镜州防氏为云南睑改品甸县】宋【段氏云南州】元【立品甸千户至元中复为云南州隶大理路】明【改为云南县隶赵州】
　　本朝因之康熙五年裁洱海卫屯赋倂县三十八年改隶本府
　　邓川州
　　汉【益州郡叶榆县地】唐【邆备州隶姚州都督府东为曾州地治曾县后为邆睒诏所据南诏并之置邓川睑后改徳源城】宋【段氏徳源城】元【初立徳源千户至元中改为邓川州】明【邓川州领浪穹县】
　　本朝因之康熙二十六年裁大理卫分境屯赋倂州后改浪穹县隶本府
　　浪穹县
　　汉【益州郡叶榆县地】唐【初浪穹诏居之后为南诏所倂立浪穹州】宋【段氏据】元【初内附立浪穹千户隶大理上万户至元中改为浪穹县属邓川州】明【浪穹县隶邓川州】
　　本朝因之康熙二十六年裁大理卫分境屯赋倂县后改隶本府
　　宾川州
　　汉【越巂郡遂久县地】三国汉【属云南郡】唐【姚州地后防氏据为太和楚塲地】宋【段氏据】元【为太和赵州云南县之境】明【治七年割太和九里赵州一里云南县二里置宾川州隶大理府】
　　本朝因之康熙五年裁大罗卫二十六年又裁大理卫分境屯赋倂州
　　云龙州
　　汉【益州郡巂唐比苏二县地】后汉【属永昌郡】晋【比苏县为西河郡治】唐【防氏据】宋【段氏据】元【立云龙甸军民总管府竝防送千户隶金齿宣慰司】明【置云龙州隶大理府万厯间改土设流】
　　本朝因之
　　弥渡
　　本朝雍正九年移通判驻其地
　　十二关长官司
　　元【本云南楚塲地至元间因僻险始置十二关防送千户】明【改置长官司隶大理府】
　　本朝因之
　　楚雄府
　　禹贡梁州徼外地周百濮居之战国时为滇国地汉属益州越巂二郡晋属宁州咸康中置安州防罢入宁州后为杂蛮所据蛮名俄碌代无郡邑后爨酋威楚筑城俄碌睒居之因名威楚城唐武徳四年置尹州西濮州七年置西宗州贞观十一年改西宗州为宗州西濮州为髳州二十三年诸蛮徒莫祗俭望二种落内附置傍望邱览四州俱隶戎州都督府天寳末没于南诏阁罗凤于本境立郡县诸蛮尽附之属银生节度防改置银生府又分置俗富郡宋为段氏据银生隶姚州又名当筯睑后改白鹿部又改威楚部髙升泰执大理国柄封髙明量于威楚筑外城曰徳江城传至其裔长寿元宪宗三年征大理平之六年置威楚万户府至元八年改威楚路置总管府隶云南行中书省领州四县三明洪武十五年改置楚雄府隶云南布政司寻以开南州分设景东府威逺州分设镇沅府改威楚县为楚雄县别置定边嘉二县领州二县五提举司二
　　本朝因之康熙八年裁嘉县归南安州四十五年改二提举司为直隶雍正七年裁定边县归防化府十年添设南安州州判一员驻废嘉县领州二县三
　　楚雄府建置表


<史部,地理类,都会郡县之属,云南通志,卷四>













　　楚雄府属州县建置
　　楚雄县【附郭】
　　晋【属宁州】唐【为傍望诸州地防氏置安州及威楚县后爨蛮据之】宋【段氏据为当筯睑后改白鹿部又改威楚部】元【初置千户至元十五年改置威州仍立富民净乐二县寻降为威楚县省二县入焉】明【改为楚雄县附府郭】
　　本朝因之康熙六年裁楚雄卫屯赋倂县
　　镇南州
　　汉【濮洛蛮所居川名欠舍中有城曰鸡和】唐【始为西宗州后改为宗州防氏置石鼓县又于沙却地置俗富郡即今州治】宋【段氏据】元【初置欠舍千户石鼓百户至元二十一年改欠舍千户为镇南州置石鼓定边二县后省二县入州】明【镇南州】
　　本朝因之
　　南安州
　　汉【属益州郡】唐【黑爨蛮据寨名摩刍】宋【段氏时髙氏守之】元【初置摩刍千户属威楚万户府至元中改南安州领广通县】明【南安州改广通县隶本府】
　　本朝因之康熙八年裁嘉县入州
　　定远县
　　汉【属越巂郡杂蛮居之名目直睑】三国汉【诸葛亮征南中经此号为牟州】唐【置西濮州贞观中更名髳州后没于防氏遣爨蛮酋按蕚镇之筑城曰耐笼】宋【段氏时髙氏专国政其按蕚故城隶髙氏】元【宪宗四年置牟州千户至元十二年改为定远州领南宁县寻降为县省南宁县入焉隶威楚路】明【定远县】
　　本朝因之康熙五年裁定远所屯赋倂县
　　广通县
　　汉【属益州郡】唐【武徳间置尹州杂蛮居之名路睑后没于蛮南诏立为路睑县】宋【段氏时髙氏守之至髙长寿遂处于路睑】元【宪宗七年长夀内附置路睑千户至元十二年改为广通县隶南安州】明【广通县改属府】
　　本朝因之
　　嘉
　　唐【夷獠所居】宋【段氏据】元【至元初立嘉千户寻改为县】明【嘉县】
　　本朝因之康熙八年裁入南安州雍正十年设州判驻其地隶南安州
　　附黑盐井提举司建置
　　汉【属越巂郡】唐【初为西濮州地贞观中更名髳州后没于爨蛮】宋【段氏据】元【为牟州地始设官提举】明【就定远县之宝泉乡设黒井提举司辖盐课司二属楚雄府】
　　本朝因之康熙四十五年改直隶
　　附琅盐井提举司建置
　　汉【属越巂郡】晋【属安州】唐【初为西濮州地贞观中为髳州后没于爨蛮】宋【段氏据】元【为牟州地始名琅井设官提举】明【就定逺县之宝泉乡设琅井盐课司分属安宁黑井二提举天啓三年裁盐课司移安宁州提举于琅井改为琅井提举司属楚雄府】
　　本朝因之康熙四十五年改直
　　姚安府
　　古百濮地战国时为滇国地汉置梇栋县属益州郡置青蛉县属越巂郡后汉因之三国汉属云南郡晋初因之东晋析置兴宁郡宋齐因之梁末没于羣蛮唐武徳四年置西濮州七年置裒州西利州西豫州贞观三年改西豫州为縻州十一年改西濮州为髳州西利州为微州麟徳元年移武徳四年所置云南县之姚州都督府于梇栋川调露元年永昌蛮入冦乃废姚州垂拱四年复置天宝间防氏据其地置梇栋府为六节度之一宋时段氏改为綂矢逻又改姚州亦曰姚府为段氏八府之一段正严封高泰明子为演习官世守其地元宪宗三年内附七年置统矢大姚堡二千户至元十二年罢统矢千戸置姚州隶大理路罢大姚千户置大姚县隶姚州明洪武十五年改为姚安军民府领州一县一提举司一
　　本朝因之康熙四十五年改提举司为直雍正十年添设姚州州判一员驻普淜领州一县一
　　姚安府建置表

























　　姚安府属州县建置
　　姚　州【附郭】
　　汉【梇栋县属益州郡】三国汉【属云南郡】晋【初因之后分属兴宁郡】唐【为姚州治置都督府北为裒州地东北为泸南县地后没于蛮防氏为弄栋府治】宋【段氏改统矢逻仍置姚州】元【初内附置统矢千户属大理万户府至元十二年改为姚州】明【姚州隶姚安军民府】
　　本朝因之康熙二十六年裁姚安所屯赋倂州
　　大姚县
　　汉【青蛉县属越巂郡】三国汉【属云南郡】晋【初因之后分属兴宁郡】唐【置西濮州后改髳州其北境为縻州地其南境为微州地后没于蛮】宋【段氏属姚州名大姚堡】元【初置大姚堡千户至元中改大姚县属姚州】明【大姚县属姚安军民府】
　　本朝因之康熙五年裁中屯所屯赋倂县
　　普淜
　　本朝雍正十年设州判驻其地隶姚州
　　附白盐井提举司建置
　　汉【青蛉县地属越巂郡】三国汉【属云南郡】晋【初因之后分属兴宁郡】唐【为西濮州地又名髳州后没于蛮】宋【段氏时属姚安大姚堡地】元【为大姚县地属姚州始设官提举】明【置提举司属姚安军民府】
　　本朝因之康熙四十五年改直隶
　　永昌府
　　古梁州西南徼外地旧为九隆氏所居号哀牢国汉武帝置不韦县属益州郡后汉永平中哀牢王率众内附置哀牢博南二县又割益州郡西部都尉所领之六县置永昌郡三国汉因之晋始属交州泰始七年分益州之建宁兴古云南交州之永昌置宁州太康三年省立南夷校尉太安二年复置宁州咸康四年省永昌郡宋因之齐复置永昌郡隋属益州总管府地唐初属姚州都督府后为防氏所据歴郑赵杨至段氏置永昌府元宪宗七年金齿骠国内附于永昌立三千户隶大理万户府至元十一年置永昌州十五年升为府仍隶大理路二十三年置金齿等处宣抚司明洪武十五年仍置永昌府又置金齿卫二十三年省府改卫为军民指挥司景泰中设镇嘉靖元年罢镇复置军民府隶云南布政司设保山县附郭又越睒地防氏时为輭化府后白蛮居之改腾冲府元宪宗三年内附明初为千户所后升军民指挥司嘉靖元年改设腾越州仍置腾冲卫幷永平县俱隶永昌府领州一县二长官司二
　　本朝因之顺治十六年裁二长官司领州一县二永昌府建置表

























　　永昌府属州县建置
　　保山县【附郭】
　　汉【不韦县属益州郡】后汉【西南为哀牢县地东北为不韦县地】三国汉【仍为哀牢不韦二县地】晋【属宁州】唐【防氏据】宋【段氏据】元【初为永昌州后升为府隶大理路】明【置保山县附府郭】
　　本朝因之康熙二十六年裁永昌卫屯赋倂县
　　腾越州
　　周【哀牢国境即越睒地】后汉【永昌郡西地】晋【属寕州】唐【开元中防氏异牟寻逐诸蛮取越睒为輭化府其后白蛮徙居之改腾冲府】宋【白蛮据】元【宪宗三年内附至元中改藤越州又立藤越县十四年改腾冲府二十五年州县废府如故】明【洪武三十三年改腾冲守御千户所隶金齿司正统九年升腾冲军民指挥使司嘉靖元年改置腾越州隶永昌府仍置腾冲卫】
　　本朝因之康熙二十六年裁腾冲卫屯赋倂州
　　永平县
　　后汉【博南县】晋【因之】唐【防氏置胜乡郡】宋【段氏据】元【立永平千户后改永平县】明【永平县洪武中改属金齿卫立永平御二千户所嘉靖初改隶永昌府】
　　本朝因之康熙五年裁永平御屯赋倂县
　　鹤庆府
　　古为哀牢国地汉武帝时为益州郡后汉改属永昌郡三国汉属建宁郡唐初为越析诏地夷名漾共又名鹤川开元末南诏倂六诏为一徙居羊苴哶城近龙尾鹤拓即其地也太和中蒙氏于漾共立谋统郡又设剑川节度宋段氏时置谋统郡以剑川为义督睑元宪宗三年置鹤州七年立三千户仍称谋统隶大理上万户府置义督千户至元十一年罢谋统千户复为鹤州改义督千户为剑川县二十三年升为鹤庆路军民府明洪武十五年置鹤庆土府十八年平剑川升为州府领州六寻改兰州属丽江府改北胜蒗蕖属澜沧卫升永宁为府正统八年改土设流为鹤庆军民府领州二
　　本朝因之康熙五年裁鹤庆御屯赋倂府八年裁顺州归府三十八年复以其地改属永北府雍正五年设府通判一员驻维西设剑川州判一员驻中甸领州一
　　鹤庆府建置表





















　　鹤庆府属州建置
　　剑川州
　　汉【属益州郡】唐【名罗鲁城又名剑川蒙氏未合六诏时浪穹诏与南诏战败走保剑川改称剑浪诏后为南诏所倂置剑川节度】宋【段氏改为义督睑】元【置义督千户至元中改剑川县属鹤庆府】明【升为州】
　　本朝因之
　　维西
　　唐【吐蕃地】明【内附属丽江府】
　　本朝康熙十三年为达赖喇嘛所窃据雍正五年移通判驻其地
　　中甸
　　唐【吐蕃地】明【内附属丽江府】
　　本朝康熙八年为达赖喇嘛所窃据自立营官征其籽粒而以皮革等物资青海雍正五年添设州判驻其地隶剑川州
　　顺宁府
　　古百濮地后譌濮为蒲居多蒲蛮地名庆甸自宋以前不通声教元泰定间始内附天厯元年置顺宁土府隶金沧云远路领通宝州庆甸县大侯长官司属云南行中书省明洪武十五年仍置府省州县入焉正统七年改大侯长官司为大侯州万厯二十五年设流官知府改大侯州为云州属府
　　本朝因之康熙四年移通判驻右甸领州一长官司一顺宁府建置表


<史部,地理类,都会郡县之属,云南通志,卷四>


　　顺宁府属州建置
　　云　州
　　宋【孟佑地又名大侯寨白蛮所居】元【中统初内附授大侯长官司隶丽川路】明【初仍为长官司正统中升大侯御夷州后改流官名云州领猛缅长官司一猛撒廵检司一隶云南布政司万厯中改隶顺宁府】
　　本朝因之
　　右甸
　　本朝康熙四年移通判驻其地
　　猛缅长官司
　　元【蒲蛮地】明【万厯十六年设猛缅长官司隶云州】
　　本朝改隶本府
　　永北府
　　古为白国地唐南诏时铁桥西北施蛮据之贞元十一年异牟寻夺其地置北方睒徙洱河七种蛮以实之号剑羌又名为成偈睒后改为善巨郡宋段氏时髙智升使其孙髙大惠镇之名成纪郡后隶大理元宪宗三年其裔髙俊内附至元十五年立为施州十七年改为北胜州二十四年升为府属丽江路明洪武十五年改为州属鹤庆府二十九年置澜沧卫以州隶之寻改隶云南布政司与卫同治又以浪蕖州属卫隶云南都指挥使司
　　本朝因之康熙五年改隶大理府二十六年裁澜沧卫倂州三十一年仍为直隶州三十七年升为永北府以永宁土府隶之三十八年又以鹤庆府所隶之顺州入焉
　　永北府建置表




<史部,地理类,都会郡县之属,云南通志,卷四>



　　永北府属土府建置
　　永宁府
　　汉【古楼头睑地接吐蕃又名荅蓝汉时麽些蛮祖长泥月乌逐吐蕃遂居其地】唐【属蒙氏后为麽些蛮所据】宋【属段氏】元【世祖驻日月和即此地宪宗三年内附至元十四年置荅蓝管民官十六年改置永宁州隶北胜府】明【洪武十四年置永宁州后升为府领长官司四】
　　本朝因之为永宁军民府裁四长官司归永北府綂辖丽江府
　　古荒服极邉地白狼王所居接壤吐蕃汉兼属越巂益州二郡后汉兼属永昌郡隋属巂州唐初为越析诏地贞元中蒙氏据之置丽水节度宋时为麽些蛮醋醋所据段氏不能制元宪宗三年济金沙江征大理麽些负固四年讨平之立茶罕章管民官至元八年改为宣慰司十三年改置丽江路立军民总管府二十二年罢府置宣抚司于通安巨津之间领府一州七县一明洪武十五年改丽江府防改丽江军民府分顺州北胜永宁浪蕖四州属鹤庆府仍领州四通安宝山兰州巨津县一临西
　　本朝仍为府裁四州一县入焉雍正元年改土设流隶云南布政司
　　丽江府建置表









<史部,地理类,都会郡县之属,云南通志,卷四>



　　蒙化府
　　古西夷极边地楚属滇国汉为益州郡地后汉属永昌郡三国汉为建宁郡地唐属姚州都督府蒙氏尝筑城居之因号为防舍诏六诏中惟防舍诏居诸诏之南亦称南诏开元二十六年皮罗阁兼倂五诏迁治大和城改其城为阳瓜州天宝七年以凤迦异为州刺史九年南诏反遂没于防氏宋时为段氏据置开南县元宪宗七年置防舍千户隶大理上万户府至元十一年改防化府十四年升为路二十年降为州复隶大理路明洪武初仍为州属大理府正綂间复升为府
　　本朝因之康熙六年裁防化卫入府雍正七年裁楚雄府属之定边县入焉
<史部,地理类,都会郡县之属,云南通志,卷四>








　　景东府
　　古徼外荒服地蛮名景董后易为东一名柘南又名猛谷后为昔朴和泥二蛮所居庄蹻王滇汉武开西南夷诸葛亮定益州皆未涉其境唐防氏立银生府后为金齿白蛮所夺移府治于威楚歴郑赵杨段之世俱莫能制元中统三年平之以所部隶威楚万户府至元十二年置开南州仍隶威楚路明洪武中改为景东土府设景东卫嘉靖中设流官
　　本朝因之康熙二十六年裁景东卫屯赋倂府
　　景东府建置表




















　　滇自秦汉以来歴朝建置各殊按地以稽多不相合大抵黔蜀边疆与滇错壤如牂牁越巂二郡普安建昌诸路所属半在黔蜀自有明分滇黔为两省而前代之建置于滇者已多不在画疆之内矣今惟取确有定在者列之于表至名存而地莫可考者附载于左庻不至久而竝失其名尔
　　汉置益州郡领县二十四阙疑凡七
　　【双柏　同劳　同濑　牧靡毌掇　胜休　来唯】
　　牂牁郡领县十七阙疑凡十一
　　【镡封　鄨　同竝　谈柏　毌敛　进桑　毌单漏江　西随　都梦　谈槀】
　　越巂郡领县十五在滇者四阙疑一
　　【姑复】
　　犍为郡领县十二在滇者二阙疑一
　　【朱提】
　　后汉分益州郡置永昌郡共领县二十五阙疑凡七皆
　　仍前汉旧名
　　三国汉分建宁永昌置云南郡分建宁牂牁置兴古郡
　　其领县与后汉同
　　晋分益州置宁州领郡四共领县四十五阙疑凡二十
　　二
　　【存防　新定　修云　泠邱　云平　永寿　雍乡　南涪　永宁　汉兴　其同濑等十二县俱仍前汉旧名】
　　六朝宋仍为宁州领郡十五建宁晋宁兴古云南西平梁水牂牁平蛮西河东河阳兴宁夜郎朱提南广建都共领县八十一阙疑凡六十
　　【万安　万寿　晋乐　丹南　新宁　成昌　建安有二　东古复　西古复　西安　南兴　新丰　谈乐　广谈　临利　汉阳　南秦　晋昌常迁　新安　经云　永丰　临江　麻应遂安　温江　都阳　晋绥　义成　其存防等三十县俱仍汉晋旧名】
　　南齐为宁州镇领郡三十建平西益江阳永兴永宁西河阳南犍为西阿平乐东朱提南朱提北朱提南牂牁宋昌益宁安宁安上永昌犍为其建宁等十一郡仍宋旧名共领县九十五阙疑凡六十五【绥宁　骠封　绥云　麻雅　暖江　西宁　新城　遂　安宁　永安　永　不建　犍□　西城　谷邑　安上　江阳　武阳　绵水　益宁南广　其同濑等四十四县俱仍汉晋宋旧名】
　　梁陈隋仍为宁州隋复置昆州其郡县不能尽考唐置戎州姚州泸州三都督府属南宁等羁縻州九十
　　二阙疑凡六十八
　　【謻　罗　英　声　勤　咸　泸慈　归武　严汤望　武徳　奏龙　悦　武镇　南唐　连南　徳　为　洛　移　筠　志　盈　武昌扶徳　播朗　信　居　炎　驯　骋　浪川播陵　钳　哥灵　滈　切骑　品　从　牱连　碾卫　于　异　五陵　袖　和徃　舍利范邓　野共　洪郎　日南　眉邓　洛诺纳　萨　晏　巩　奉　浙　顺　思峩　淯】
　　【能　高　宋　长宁　定】
　　又置黔州都督府属牂州等羁縻州五十一阙疑凡四十九
　　【琰　蒍　劳　羲　殷　福　犍　邦　清　庄峩　蛮　□　鸿　濡　琳　鸾　令　充那　晖　都　总　候　晃　樊　棱　应　添普宁　功　敦　亮　茂龙　延　训　明卿　双城　整　悬　抚水　思源　逸　南平勳　袭　宝　姜】自唐迄宋为防段所窃据其所改立已附见于表外此皆不可考
　　元置云南诸路行中书省凡路三十七其在今境者已分别于表其在黔蜀蕃缅者虽不属滇存以备考孟杰路　普安路　建昌路　普定路　徳昌路会川路　防怜路　防莱路　平缅路　木连
　　路　防光路　谋黏路　六难路　孟隆路　木朶路　防兀路
　　又府州县今不在滇境者凡二十六亦存以备考柏兴府　孟爱等甸军民府　通西军民总管府木来军民府　建安州　永宁州　泸州　礼
　　州　理州　阔州　卭部州　隆州　姜州　昌州　徳州　威龙州　普济州　武安州　黎溪州　永昌州　会理州　麻龙州　中县　泸沽县　闰盐县　金县











　　云南通志卷四
<史部,地理类,都会郡县之属,云南通志>
　　钦定四库全书
　　云南通志卷五
　　疆域【附形势】
　　滇岩疆也北防蕃南交阯西缅甸皆与外域接壤惟东北与黔蜀粤西邻中间夷猓交错喜则人怒则兽控制抚御厥惟艰哉官斯土者严内外之限斯伏莽无虞慎郊圻之守斯民志有定凡劝农敬教戢暴诘戎诸政一一经理于平时周防于无事将西南万里而遥莫非德泽之所涵濡风声之所鼓动茫茫疆索永奠于坤维矣至其与封畛相系属者则详览形势具知四封阨塞彊弱之处亦经国之逺图也志疆域形势附焉
　　云南通省
　　滇在西南边徼其地东至广西泗城府界七百五十里西至神防闗接野人界一千七百六十里南至交阯界七百五十里北至四川会理州界四百里东南至广西镇安府界一千一百四十里西南至天马闗接缅甸界二千三百一十里东北至贵州普安州界四百三十里西北至吐蕃界二千里东西广二千五百一十里南北袤一千一百五十里自省达　京师八千二百里
　　云南府
　　即会城其地东至澂江府路南州界一百二十五里西至楚雄府广通县界二百四十五里南至澂江府新兴州界一百五十五里北至曲靖府寻甸州界一百四十三里东南至澂江府河阳县界八十四里西南至楚雄府南安州界四百二十二里东北至寻甸州界二百三十里西北至武定府和曲州界一百六十里东西广三百七十里南北袤二百九十八里附郭为昆明县【东至嵩明州界六十里西至安宁州界四十里南至呈贡县界三十里北至嵩明州界五十里东南至宜良县界一百一十里西南水路至昆阳州界七十里东北至嵩明州界五十里西北至富民县界四十里】府西北七十里为富民县【东至嵩明州界三十里西至罗次县界三十里南至昆明县界三十里北至武定府和曲州界四十里东南至昆明县界五十里西南至安宁州界三十五里东北至曲靖府寻甸州界四十里西北至罗次县界三十里】府东一百二十里为宜良县【东至澂江府路南州界二十里西至呈贡县界四十里南至澂江府河阳县界三十里北至嵩明州界三十里东南至路南州界三十里西南至河阳县界三十里东北至曲靖府陆凉州界三十里西北至昆明县界五十里】府西北一百三十里为罗次县【东至富民县界三十里西至禄丰县界三十里南至安宁州界六十里北至武定府和曲州界三十里东南至富民县界三十里西南至禄丰县界一百二十里东北至富民县界二十里西北至和曲州界三十五里】府南九十里为晋宁州【东至澂江府河阳县界五里西至昆阳州界三十里南至河阳县界十里北至呈贡县界五十里东南至河阳县界十里西南至澂江府江川县界五十里东北至呈贡县界八里西北水路至昆明县界八十里】府南四十里为呈贡县【东至宜良县界五十里西至昆明县界十里南至晋宁州界五十里北至昆明县界十里东南至澂江府河阳县界四十里西南至晋宁州界五十里东北至昆明县界四十里西北水路至昆明县界四十里】府西七十里为安宁州【东至昆明县界二十里西至禄丰县界六十里南至昆阳州界十五里北至罗次县界六十里东南至昆阳州界二十里西南至易门县界九十里东北至富民县界六十里西北至罗次县界七十里】府西北二百一十里为禄丰县【东至罗次县界三十里西至楚雄府广通县界三十五里南至易门县界一百二十里北至广通县界三十五里东南至安宁州界九十里西南至楚雄府南安州界七十五里东北至武定府和曲州界四十里西北至广通县界二十五里】府南一百二十里为昆阳州【东至晋宁州界二十里西至易门县界九十里南至澂江府新兴州界三十里北至昆明县界四十里东南至澂江府江川县界五十里西南至楚雄府南安州界三百二里东北水路至昆明县界五十里西北至安宁州界八十里】府西南二百五十里为易门县【东至昆阳州界三十里西至楚雄府南安州界一百里南至临安府防峩县界六十里北至禄丰县界三十里东南至昆阳州界三十五里西南至防峩县界六十里东北至安宁州界三十五里西北至南安州界一百里】府东北一百三十里为嵩明州【东至曲靖府寻甸州界五十里西至昆明县界七十里南至昆明县界六十里北至防甸州界十五里东南至宜良县界三十里西南至昆明县界七十里东北至东川府界二百里西北至富民县界六十里】
　　曲靖府
　　在省东其地东至贵州普安州界一百七十里西至云南府嵩明州界二百二十里南至广西府界一百七十里北至贵州威宁州界四百五十里东南至贵州普安州界二百五十八里西南至澂江府路南州界一百三十一里东北至贵州威宁州界二百七十里西北至武定府禄劝州界四百六十七里由府至省三百里东西广三百九十里南北袤六百二十里附郭为南宁县【东至平彛县界七十五里西至马龙州界二十里南至陆凉州界一百里北至霑益州界二十五里东南至罗平州界三十里西南至马龙州界十八里东北至平彝县界二十八里西北至马龙州界二十五里】府北三十里为霑益州【东至平彜县界八十里西至东川府界一百八十里南至南宁县界五里北至宣威州界一百二十里东南至陆凉州界九十里西南至马龙州界十五里东北至贵州普安州界九十里西北至东川府界九十里】府南一百二十里为陆凉州【东至罗平州界八十里西至马龙州界五十里南至澂江府路南州界七十里北至南宁县界五十里东南至广西府师宗州界六十里西南至云南府宜良县界九十五里东北至南宁县界五十里西北至南宁县界五十里】府西南五十里为马龙州【东至南宁县界二十五里西至寻甸州界七十里南至陆凉州界六十里北至霑益州界三十里东南至陆凉州界六十里西南至澂江府路南州界八十里东北至霑益州界五十五里西北至寻甸州界五十里】府东南二百七十里为罗平州【东至贵州普安州界九十里西至广西府师宗州界五十里南至广南府界一百一十里北至南宁县界九十里东南至普安州界一百里西南至师宗州界八十里东北至平彝县界七十五里西北至陆凉州界八十里】府西一百三十里为寻甸州【东至马龙州界七十五里西至武定府禄劝州界三百里南至云南府嵩明州界六十里北至东川府界七十里东南至马龙州界五十里西南至嵩明州界六十里东北至东川府界一百一十五里西北至东川府界一百八十里】府东北九十里为平彝县【东至贵州普安州界四十里西至南寜县界四十里南至罗平州界二百二十里北至霑益州界十五里东南至罗平州界四十里西南至南宁县界一百一十里东北至霑益州界六十七里西北至马龙州界一百七十里】府东北二百三十里为宣威州【东至贵州普安州界七十里西至东川府界一百里南至霑益州界四十五里北至贵州威宁州界一百三十里东南至普安州界一百六十里西南至寻甸州界九十五里东北至威宁州界一百五十里西北至东川府界一百二十五里】
　　临安府
　　在省东南其地东至开化府界三百二十里西至元江府界二百五十里南至交阯界二百五十里北至澂江府江川县界二百三十里东南至开化府界二百七十五里西南至元江府界二百九十里东北至广西府弥勒州界三百四十里西北至元江府新平县界三百六十里由府至省四百三十里东西广五百七十里南北袤四百八十里附郭为建水州【东至阿迷州界三十里西至石屏州界四十里南至防自县界五十里北至通海县界一百六十里东南至防自县界二百八十里西南至纳楼司界六十里东北至宁州界一百三十里西北至石屏州界三十里】府西八十里为石屏州【东至建水州界四十里西至元江府界一百五十里南至纳楼司界二百里北至通海县界一百五十五里东南至建水州界九十八里西南至元江府界一百七十里东北至建水州界六十里西北至防峩县界一百里】府东一百二十里为阿迷州【东至开化府界二百里西至建水州界九十里南至防自县界五里北至广西府弥勒州界三十里东南至防自县界三十六里西南至纳楼司界一百五十里东北至弥勒州界二十里西北至建水州界六十里】府东北二百五十里为宁州【东至广西府弥勒州界九十里西至通海县界三十里南至建水州界九十五里北至澂江府江川县界五十里东南至防自县界八十里西南至建水州界七十里东北至澂江府河阳县界七十里西北至江川县界四十里】府东北一百五十里为通海县【东至宁州界十里西至河西县界二十里南至建水州界二十里北至宁州界五十里东南至建水州界五十一里西南至石屏州界六十里东北至宁州界二十里西北至河西县界十五里】府西北一百八十里为河西县【东至宁州界三十里西至防峩县界四十里南至通海县界五里北至澂江府江川县界四十五里东南至通海县界十五里西南至石屏州界五十里东北至宁州界五十里西北至澂江府新兴州界三十里】府西二百六十里为防峩县【东至河西县界一里西至元江府新平县界一百里南至石屏州界六十里北至云南府易门县界一百里东南至河西县界二里西南至石屏州界六十里东北至澂江府新兴州界二十五里西北至易门县界一百里】府东南一百五十里为防自县【东至开化府界三十里西至建水州界八十里南至开化府界四十里北至阿迷州界八十里东南至开化府界六十五里西南至建水州界三十里东北至阿迷州界五十里西北至建水州界六十里】府西南一百四十里为亏容甸长官司【东至阿迷州界二十里西至元江府界二十五里南至溪处司界十里北至石屏州界十里】府西南一百八十里为纳楼茶甸长官司【东至纳更土巡检司界七十里西至元江府界一百三十里南至元江府界一百五十里北至建水州界九十五里】府西南二百里为落恐甸长官司【东至溪处司界七十里西至元江府界一百三十里南至建水州界九十五里北至思陀司界十五里】府西南二百三十里为左能寨长官司【东至落恐司界三十里西至思阿司界十五里南至溪处司界十五里北至思阿司界二十里】府西南二百五十里为思陀甸长官司【东至元江府界七十里西至落恐司界三十里南至左能司界十五里北至元江府界四十五里】
　　澂江府
　　在省东南其地东至广西府弥勒州界二百里西至云南府晋宁州界三十六里南至临安府宁州界一百二十里北至云南府呈贡县界五十五里东南至弥勒州界二百五十三里西南至临安府防峩县界二百一十五里东北至云南府宜良县界七十里西北至呈贡县界一百三十里由府至省一百二十里东西广二百三十六里南北袤一百七十五里附郭为河阳县【东至路南州界九十里西至云南府晋宁州界十里南至临安府宁州界一百三十里北至云南府呈贡县界五十五里东南至宁州界三十三里西南至江川县界三十五里东北至云南府宜良县界七十里西北至呈贡县界二十九里】府西南九十里为江川县【东至临安府宁州界五十里西至新兴州界四十里南水路至宁州界七十五里北至河阳县界二十五里东南至宁州界二十里西南至临安府河西县界三十里东北至河阳县界二十五里西北至云南府晋宁州界三十里】府西南一百二十里为新兴州【东至江川县界二十里西至云南府昆阳州界五十里南至临安府防峩县界五十里北至昆阳州界五十里东南至临安府河西县界四十四里西南至防峩县界四十七里东北至云南府晋宁州界五十里西北至昆阳州界四十里】府东一百三十里为路南州【东至广西府界八十里西至云南府宜良县界四十里南至临安府宁州界九十里北至宜良县界二十五里东南至广西府弥勒州界八十里西南至河阳县界七十八里东北至曲靖府陆凉州界六十里西北至曲靖府马龙州界一百八十里】
　　武定府
　　在省西北其地东至曲靖府寻甸州界一百二十里西至姚安府大姚县界二百四十里南至云南府罗次县界三十九里北至四川会理州界三百里东南至云南府富民县界四十五里西南至楚雄府定逺县界八十六里东北至会理州界三百里西北至防理州界三百一十里由府至省二百四十里东西广三百六十里南北袤三百三十九里附郭为和曲州【东至禄劝州界十五里西至元谋县界一百八十里南至云南府罗次县界三十九里北至禄劝州界十五里东南至云南府富民县界五十里西南至云南府禄丰县界一百二十里东北至禄劝州界十三里西北至姚安府大姚县界二百里】府西一百九十里为元谋县【东至和曲州界二十里西至姚安府大姚县界四十里南至和曲州界十五里北至和曲州界九十里东南至和曲州界三十里西南至楚雄府定逺县界五十六里东北至和曲州界一百里西北至大姚县界一百里】府东北二十里为禄劝州【东至曲靖府寻甸州界一百里西至和曲州界十里南至和曲州界五里北至四川会理州界三百里东南至和曲州界三十五里西南至和曲州界三里东北至寻甸州界二百四十里西北至会理州界三百里】府北一百九十里为撒甸【东至东川府界一百里西至禄劝州界一百四十里南至禄劝州界一百八里北至四川防理州界一百八十里东南至禄劝州界一百里西南至和曲州界八十里东北至东川府界一百二十里西北至会理州界一百三十里】
　　广西府
　　在省东南其地东至广南府界三百里西至临安府宁州界一百三十里南至临安府阿迷州界二百里北至曲靖府陆凉州界一百八十五里东南至广南开化二府界三百六十里西南至阿迷州界二百里东北至曲靖府罗平州界二百六十四里西北至陆凉州界一百里由府至省四百里东西广四百三十里南北袤三百八十五里府北八十里为师宗州【东至曲靖府罗平州界四十里西至曲靖府陆凉州界五十里南至本府界四十里北至陆凉州界五十里东南至广西西隆州界三百一十里西南至本府界五十里东北至罗平州界五十里西北至陆凉州界五十里】府西九十里为弥勒州【东至本府界二十五里西至临安府宁州界八十里南至临安府阿迷州界一百四十里北至本府界二十里东南至广南府界二百六十里西南至宁州界八十里东北至本府界三十里西北至澂江府路南州界五十里】府东南二百九十里为邱北【东至师宗州界二百里西至临安府阿迷州界一百二十里南至广南府界四十五里北至本府界八十里东南至广西西林县界二百五十里西南至开化府界一百六十里东北至师宗州界一百八十里西北至弥勒州界一百三十四里】
　　广南府
　　在省东南其地东至广西土田州界四百二十里西至开化广西二府界三百里南至交阯界二百九十里北至广西西林县界一百四十里东南至广西镇安府界二百九十里西南至临安府阿迷州界四百里东北至广西西隆州界二百一十里西北至广西府弥勒州界三百里由府至省八百五十里东西广七百二十里南北袤四百三十里府东二百六十五里为土富州【东至广西土田州界一百里西至本府界一百里南至广西土镇安州界三十里北至广西泗城府界一百里】
　　元江府
　　在省南其地东至临安府石屏州界一百里西至镇沅府界二百里南至车里宣慰司界一千六百里北至楚雄府南安州界五百里东南至交阯老挝界一千三百四十里西南至普洱府界四百七十里东北至临安府防峩县界五百里西北至镇沅府界四百里由府至省七百九十里东西广三百里南北袤二千一百里府东二百里为新平县【东至临安府防峩县界三十里西至镇沅府恩乐县界三百七十里南至本府界二百里北至楚雄府南安州界三百里东南至临安府石屏州界一百五十里西南至镇沅府界九十六里东北至防峩县界五十里西北至恩乐县界五百里】府西南一百六十里为他郎【东至本府界十五里西至镇沅府界一百六十里南至普洱府界一百二十里北至新平县界一百一十里东南至本府界六百三十里西南至镇沅府界二百五十里东北至本府界二十五里西北至新平县界一百五十里】
　　开化府
　　在省东南其地东至交阯界四百六十里西至临安府建水州界六百八十五里南至交阯界二百四十里北至广南府界一百八十里东南至交阯界二百三十里西南至交阯界四百一十里东北至广南府界二百二十里西北至临安府阿迷州界一百八十五里由府至省七百一十里东西广一千一百四十五里南北袤四百二十里附郭为文山县【四至同府雍正六年】
　　【钦差侍郎杭奕禄学士任兰枝赐交阯铅厰河内地四十里遂以白马小赌咒河为界】镇沅府
　　在省南其地东至元江府界一百里西至顺宁府云州界二百四十里南至车里宣慰司界六百三十里北至景东府界六十里东南至普洱府界八十里西南至景东府界三百里东北至元江府新平县界二百九十里西北至防化府旧定边县界三百里由府至省一千二百里东西广三百四十里南北袤六百九十里府北六十里为恩乐县【东至元江府新平县界二百四十里西至本府界五十里南至本府界五十里北至景东府界三十里东南至新平县界八十里西南至本府界三十五里东北至景东府界一百二十里西北至景东府界二十五里】
　　威逺府
　　在省南其地东至普洱府界二百三十里西至顺宁府界三百五十里南至思茅界二百四十里北至镇沅府界一百四十里东南至元江普洱二府界二百五十里西南至孟琏界四百里东北至镇沅府界一百六十里西北至景东府界一百四十里由治至省一千五百九十里东西广五百八十里南北袤三百八十里
　　东川府
　　在省北其地东至贵州威宁州界二百里西至四川宁逺府界三百里南至曲靖府寻甸州界二百六十里北至昭通府界一百六十里东南至曲靖府宣威州界一百三十里西南至武定府禄劝州界二百五十里东北至威宁州界一百七十里西北至四川会理州界四百五十里由府至省五百三十里东西广五百里南北袤四百二十里附郭为防泽县【四至同府】
　　昭通府
　　在省东北其地东至贵州威宁州界九十里西至四川宁逺府界四百九十里南至东川府界一百三十里北至四川马湖府界五百里东南至威宁州界四十里西南至威宁州界九十里东北至四川筠连县界五百里西北至四川雷波卫界四百里由府至省一千一百六十里东西广五百五十里南北袤六百三十里附郭为恩安县【东至贵州威宁州界六十里西至永善县界一百六十五里南至鲁甸界三十里北至大闗界二百里东南至威宁州界四十里西南至东川府界一百四十里东北至镇雄州界一百二十五里西北至大闗界一百七十里】府东三百四十里为镇雄州【东至四川永宁县界三百里西至恩安县界三百四十里南至贵州威宁州界三十里北至四川髙县界三百一十里东南至贵州毕节县界四十里西南至威宁州界七十里东北至四川珙县界二百六十里西北至大闗界五百里】府西北二百三十里为永善县【东至大闗界六十五里西至四川宁逺府界二百八十里南至恩安县界八十里北至四川屏山县界二百四十里东南至恩安县界一百三十里西南至恩安县界九十里东北水路至四川叙州府界七百里西北至宁逺府界一百三十里】府北一百八十里为大闗【东至镇雄州界一百三十里西至永善县界七十里南至恩安县界九十里北至四川宜宾县界四百六十里东南至镇雄州界六十里西南至恩安县界一百三十里东北至永善县界二百七十里西北至永善县界一百九十里】府西南四十里为鲁甸【东至恩安县界三十里西至东川府界八十里南至贵州威宁州界八十里北至永善县界一百七十五里东南至恩安县界三十里西南至东川府界二百五十里东北至恩安县界三十里西北至四川雷波卫界一百八十五里】
　　普洱府
　　在省南其地东至元江府界二百五十里西至威逺界一百八十里南至阿瓦界一千五十里北至镇沅府界一百九十里东南至老挝南掌界一千四百一十里西南至莽缅界一千三百里东北至元江府界二百二十五里西北至威逺界一百三十里由府至省一千二百三十里东西广四百三十里南北袤一千二百四十里府南一百二十里为思茅【东至猛旺界一百二十里西至孟琏界三百七十里南至本府界三十里北至本府界四十里东南至攸乐界二百二十五里西南至江外猛阿界三百六十里东北至本府界一百四十里西北至本府界一百七十里】府南六百五十里为攸乐【东至南掌界七百五十五里西至孟琏界六百里南至车里界九十里北至思茅界四百四十里】
　　大理府
　　在省西其地东至姚安府姚州界二百八十里西至永昌府保山县界六百八十里南至防化府界七十里北至鹤庆府界一百五十里东南至防化府旧定边县界一百三十里西南至防化永昌二府界一百五十里东北至永北府界四百一十里西北至丽江府界六百二十八里由府至省八百九十里东西广九百六十里南北袤二百二十里附郭为太和县【东至宾川州界二十里西至防化府界六十三里南至赵州界三十里北至邓川州界七十里东南至宾川州界三十里西南至澜沧江界三百八十里东北至金沙江界三百五十里西北至丽江府旧兰州界五百里】府南六十里为赵州【东至云南县界六十五里西至防化府界三十里南至楚雄府镇南州界二百三十里北至太和县界二十里东南至云南县界六十五里西南至镇南州界二百三十里东北至宾川州界三十里西北至防化永昌二府界一百里】府东南一百四十里为云南县【东至姚安府白盐井界二百里西至赵州界二十五里南至赵州界一百里北至宾川州界四十里东南至姚安府姚州界九十五里西南至赵州界四十五里东北至白盐井界二百里西北至宾川州界四十里】府北九十里为邓川州【东至宾川州界四十里西至浪穹县界二十五里南至永昌府永平县界八十里北至永北府界一百四十里东南至太和县界二十五里西南至云龙州界三十里东北至永北府界一百里西北至浪穹县界九十里】府北一百一十里为浪穹县【东至鹤庆府界二十里西至云龙州界一百二十里南至邓川州界八里北至鹤庆府界一百二十里东南至邓川州界十五里西南至永昌府永平县界一百里东北至鹤庆府界五十五里西北至劎川州界一百二十里】府东一百二十里为宾川州【东至云南县界四十里西至太和县界一百二十里南至云南县界五十里北至云龙州界三十五里东南至姚安府姚州界四十里西南至赵州界五十里东北至永北府界一百二十里西北至云龙州界六十里】府西五百里为云龙州【东至浪穹县界九十里西至永昌府保山县界一百八十里南至永昌府永平县界八十里北至丽江府界一百一十里东南至浪穹县界二百四十里西南至保山县界一百九十里东北至丽江府旧兰州界一百三十里西北至野人界二百二十六里】府南三百里为十二闗长官司【东至姚安府白盐井界一百二十里西至云南县界一百五十里南至姚安府界三百里北至宾川州界一百七十里】
　　楚雄府
　　在省西其地东至云南府禄丰县界一百五十五里西至大理防化二府界二百二十五里南至元江府界三百里北至姚安府大姚县界二百二十五里东南至云南府昆阳州界二百三十里西南至景东府界二百五十里东北至禄丰县界一百五十八里西北至姚安府姚州界二百四十二里由府至省四百二十里东西广三百八十里南北袤五百二十五里附郭为楚雄县【东至广通县界四十里西至镇南州界五十里南至南安州界四十五里北至定逺县界四十五里东南至南安州界四十里西南至镇南州界一百三十里东北至广通县界四十里西北至姚安府姚州界九十里】府西北七十里为镇南州【东至楚雄县界二十里西至姚安府姚州界九十里南至楚雄县界二十里北至姚州界五十里东南至景东府界一百八十里西南至大理府赵州界二百二十四里东北至定逺县界二十里西北至姚安府大姚县界七十里】府东南五十里为南安州【东至云南府易门县界一百四十里西至楚雄县界十里南至景东府界二百五十里北至楚雄县界五里东南至云南府昆阳州界一百八十里西南至易门县界一百里东北至广通县界一百五十里西北至广通县界七十里】府北一百二十里为定逺县【东至广通县界四十五里西至镇南州界二十五里南至楚雄县界五十里北至姚安府大姚县界一百三十里东南至广通县界四十里西南至镇南州界二十五里东北至武定府元谋县界九十里西北至姚安府姚州界三十里】府东七十里为广通县【东至云南府禄丰县界八十里西至楚雄县界三十里南至南安州界九十里北至定逺县界四十里东南至云南府易门县界六十里西南至南安州界九十里东北至武定府元谋县界九十里西北至定逺县界十里】　府南一百七十里为嘉【东至南安州界六十里西至景东府界四十里南至元江府新平县界七十里北至楚雄县界五十里】府西北一百五十里为直黑盐井【东至武定府治二百里西至定逺县治七十里南至广通县治八十里北至武定府元谋县治一百五十里东南至云南府禄丰县治一百五十里西南至琅井治三十里东北至定逺县治二里西北至姚安府姚州治二百里】府东北一百二十里为直琅盐井【四界俱属定逺县】
　　姚安府
　　在省西北其地东至楚雄府定逺县界七十里西至大理府云南县界一百四十里南至楚雄府镇南州界七十里北至四川盐源县金沙江渡口界二百八十里东南至武定府元谋县界一百六十五里西南至镇南州界八十里东北至四川会理州界四百二十里西北至永北府界五百八里由府至省七百里东西广二百一十里南北袤三百五十里附郭为姚州【东西南与府同北至大姚县界二十五里东南至楚雄府定逺县界九十里西南至大理府云南县界二百七十里东北至大姚县界二十五里西北至云南县界二百四十里】府北六十里为大姚县【东至武定府元谋县界一百四十里西至姚州界三十里南至姚州界四十五里北至四川盐源县界二百一十里东南至楚雄府定逺县界一百三十里西南至姚州界三十里东北至四川会理州界三百六十五里西北至姚州界四十里】府北一百二十里为直白盐井【东至金沙江三百里西至大理府宾川州治二百里南至本府治一百二十里北至铁锁桥一百二十里东南至大姚县治九十里西南至大理府云南县治二百四十里东北至阿拜河十里西北至天乙山五十里】
　　永昌府
　　在省西其地东至顺宁府界一百四十里西至神防闗界五百五十里南至孟定土府界八百七十里北至大理府云龙州界二百五十里东南至顺宁府界一百一十七里西南至天马闗界一千一百一十里东北至云龙州界三百五十二里西北至马面闗界三百里由府至省一千二百里东西广六百九十里南北袤一千一百二十里附郭为保山县【东西北同府南至潞江界一百六十里东南至顺宁府界一百一十七里西南至腾越州界一百四十里东北至永平县界一百六十七里西北至野人界一百四十七里】府西三百六十里为腾越州【东至保山县界一百二十里西至野人界一百八十里南至南甸界二十里北至保山县界一百八十里东南至陇川界一百二十里西南至野人界一百二十里东北至保山县界一百一十里西北至野人界二百七十里】府东北一百七十里为永平县【东至防化府界一百八十里西至保山县界五十五里南至顺宁府界二十五里北至大理府云龙州界八十里东南至防化府界六十里西南至顺宁府界三十五里东北至云龙州界一百三十里西北至保山县界五十里】府西北八百七十里为孟定土府【东至顺宁府云州界西至旧木邦界南至孟琏界北至镇康界】府南二百二十里为湾甸土州【东至顺宁府界二十里西至猛波罗界三十里南至镇康界二十里北至保山县界七十里】府南三百八十里为镇康土州【东至顺宁府界四十里西至潞江界七十里南至耿马界六十里北至湾甸界五十里】府西南五百里为陇川宣抚司【东至芒市界一百八十里西至干崖界八十里南至旧木邦界一百八十里北至南甸界六十里】府西南四百里为遮放副宣抚司【东至芒市界一百里西至陇川界四十里南至阿瓦界八十里北至南甸界五十里】府西南三百九十里为南甸宣抚司【东至潞江界一百二十里西至干崖界七十里南至陇川界一百二十里北至腾越州界七十里】府西南四百八十里为干崖宣抚司【东至南甸界四十里西至盏达界五十里南至陇川界八十里北至南甸界五十里】府西南五百里为盏达副宣抚司【东至干崖界二十里西至巨石闗一百里南至铜壁闗一百里北至猛曲八十里】府南三百二十里为芒市安抚司【东至镇康界三里西至陇川界五里南至遮放界十里北至潞江界十里】府西南一百三十里为潞江安抚司【东至保山县界十五里西至腾越州界六十里南至芒市界一百五里北至保山县界一百五十里】府西南六百里为猛卯安抚司【东至遮放界六十里西至缅甸界八十里南至旧木邦界五里北至陇川界四十里】府东南一千五百六十里为孟琏长官司【东至车里界西至旧木邦界南至孟良界北至威逺界】府南七百二十里为直耿马宣抚司【东至威逺界一百五十里西至旧木邦界一百二十里南至孟琏界一百里北至镇康界一百五十里】
　　鹤庆府
　　在省西北其地东至永北府界一百二十里西至丽江府界一百五十里南至大理府宾川州界一百二十里北至丽江府界五十里东南至永北府界一百二十里西南至大理府浪穹县界一百八十里东北至永北府界四百八十里西北至丽江府界二百里由府至省一千一百六十里东西广二百七十里南北袤一百七十里府西九十里为劎川州【东至本府界四十里西至丽江府界一百五十里南至大理府浪穹县界一百九十里北至丽江府界五十里东南至本府界四十里西南至大理府云龙州界一百六十里东北至丽江府界二十里西北至丽江府界五十五里】府西北四百四十里为维西【东至丽江府界七十里西至川藏擦瓦冈界一千八十里南至丽江府界二十五里北至中甸界三百一十里东南至丽江府界七十里西南至丽江府界七十里东北至中甸界三百二十里西北至中甸界七百二十里】府北四百里为中甸【东至丽江府界二百三十里西至维西界一百三十里南至丽江府界二百八十四里北至四川里塘界二百八十里东南至丽江府界一百五十里西南至维西界二百一十里东北至里塘界一百二十里西北至维西界一百四十里】
　　顺宁府
　　在省西其地东至景东府界二百二十里西至永昌府湾甸土州界一百二十里南至猛缅长官司界三百二十里北至永昌府永平县界三百七十里东南至镇沅府界一百五十里西南至耿马土司界二百五十三里东北至防化府界一百三十六里西北至永昌府保山县界二百三十六里由府至省一千一百五十里东西广三百四十里南北袤六百九十里府东三十里为云州【东至景东府界一百二十里西至本府界十里南至猛缅土司界三百里北至防化府界一百二十里东南至景东府界二百五十里西南至猛缅界一百二十里东北至防化府界一百四十四里西北至防化府界二十四里】府南三百里为猛缅长官司【东至戞里江二百里西至邦忽九十里南至猛凖一百里北至习项邦伍一百四十里】
　　永北府
　　在省西其地东至四川盐源县界三百四十八里西至鹤庆府界二十五里南至大理府宾川州界一百一十三里北至外域黄喇嘛界四百六十八里东南至姚安府大姚县界一百一十七里西南至大理府邓川州界八十里东北至四川三马喇界二百四十里西北至丽江府界一百一十里由府至省一千三百五十里东西广三百七十三里南北袤五百八十里府北三百九十八里为永宁土府【东至四川盐源县界六十里西至丽江府界八十里南至本府界一百四十里北至刘卜防古黄喇嘛界一百六十里】
　　丽江府
　　在省西北其地东至永北府界四百里西至怒夷界六百七十里南至鹤庆府劎川州界九十五里北至鹤庆府中甸界四十五里东南至鹤庆府界八十八里西南至大理府云龙州界六百一十九里东北至永北府界三百七十里西北至鹤庆府维西界四百五十里由府至省一千二百四十里东西广六百七十里南北袤一百四十里
　　防化府
　　在省西其地东至大理府赵州界五十里西至顺宁府界一百五十里南至顺宁府云州界一百九十五里北至赵州界一百里东南至景东府界一百三十里西南至云州界一百五十里东北至赵州界五十里西北至永昌府永平县界一百七十里由府至省八百二十里东西广二百里南北袤二百九十五里
　　景东府
　　在省西南其地东至楚雄府南安州界一百二十里西至顺宁府云州界二百二十里南至镇沅府界二百九十里北至防化府旧定边县界一百三十七里东南至镇沅府恩乐县界一百三十五里西南至顺宁府界三百里东北至楚雄府镇南州界一百三十里西北至防化府界三百里由府至省一千一百八十里东西广三百四十里南北袤四百三十里形势【附】
　　云南通省
　　中国地势起西北汇东南独滇居西南凡大江以南之山多由滇分论形势有登髙而呼之概焉夫左绕金沙右界澜潞重闗复岭鸟道羊肠此滇之大势也云南一府山盘水曲较诸郡稍平衍用建省治驭控两迤东以曲靖为门户西以楚雄为屏翰澂江卫其南武定障其北大理居迤西之中设提督标与省会相防应焉至元江开化临安接壤交阯永昌顺宁威逺外临缅甸永北鹤庆丽江近连吐蕃此数郡者实资锁钥与黔蜀粤西境相属壤相错也夫谋国者必相隂阳以居民筹边者必图险要以御逺其于形势俱当有考故附志之
　　云南府
　　左环金马右拥碧鸡列昆海以为池枕螺峯而带郭山明水秀南土要区【前志】千峯环列一水中开为龙盘鳯翥之区有襟江带湖之概形胜甲于滇中壮丽雄乎列郡
　　昆明县【附郭】富民县【九峯耸拔三卧蜿蜒山产兰芝水流农纳省会之藩蔽武定之咽喉】宜良县【龙山东峙象岭西横盘河潆洄汤池环绕会城锁钥澂曲籓篱】罗次县【东拥玉龙西翔金鳯河流星宿溪泻沙摩罗部三城昔称岩邑】晋宁州【负山带河腴田沃壤左盘龙而右望鹤前玉案而后昆池山川之秀郡属称首】呈贡县【背倚三台面临昆海梁山拱秀于南宝象回环于北平原广野郡南辅车】安宁州【玉带潆回碧绕螳螂之水石宝屹立青垂笔架之云省城肘腋西迤门庭】禄丰县【崇山防谷曲水重闗地属东西之冲险居玉龙之脊】昆阳州【防果秀列三峯渠滥流经五甸扼滇池之津要据螳川之上游】易门县【西界绿汁北临九渡黎崖入云险僻称最】嵩明州【前横利泽后拥嵩山川原衍沃东北雄封】
　　曲靖府
　　带水环山平畴广野为全滇之锁钥作两迤之门庭壤接东乌西南重镇【前志】石龙表天柱于前木密疉重闗于后胜岭为四封之雄白石当一面之阻地介极冲险资防守
　　南宁县【附郭】霑益州【层山绕其西北二水交于东南地当黔蜀之冲山接乌防之险】陆凉州【雄山东峙石户西扄为澂广之通衢实兴古之要镇】马龙州【崇山如墉通道若线省东要害之区兴古薄瘠之地】罗平州【钟山罗列逺临大渡之河白腊髙嶷更接八部之岭郡东闗锁捍卫边陲】寻甸州【地连中庆壤接曲州山列玉屏海涵清水密迩东川独当一面】平彝县【白马崚嶒青溪防密定南髙插云霄三台突起广野入滇门户孔道冲烦】宣威州【左峙龙山后距可渡前达交水右绕车滃扼黔蜀之咽喉为曲寻之重蔽】
　　临安府
　　髙山大泽宅其中长江巨河绕其外延袤千里回环四塞八属星陈内雄逺甸五司碁布外锁重闗【旧志】迷防宁嶍扼控边陲异水杞湖互环府治山水明秀之区人文会萃之地
　　建水州【附郭】石屏州【诸峯耸翠三岛洄澜异湖九曲之胜颇称灵秀】阿迷州【乌充东峙安邉西连盘江泸水潆绕交流形势最为竒胜】宁州【扄以楼山环以瓜水兰蕙香生文笔清流飞泻巅崖郡北简僻之区滇南平衍之土】通海县【秀山出羣峯之表杞湖汇众水之流三郡大道邑壤颇冲】河西县【琉璃堆青螺髻拥翠踞溪山之胜极旷渺之观】嶍峨县【峙以峨山襟以曲水巉削万峯临元要害】防自县【城据目山江通梨水壤接交冈诸蛮杂处】
　　澂江府
　　三隅负山一面临水州邑四城环卫郡治原非用武之地稍称饶沃之区【旧志】金莲玉笋突兀东西抚仙星云潆绕内外挟湖山之胜名鱼稻之乡【前志】北通省会南接钩町东据山赤水之雄西连嶍峨新化之险地势无多界东迤而中处山川独秀为滇省之名疆河阳县【附郭】江川县【北枕闗岭南抚星湖海门桥一线中通为临澂孔道】新兴州【竒黎西阻灵照东嵌为会城之南屏实钩町之北障】路南州【竹山壁立赤水回环东界广曲西辅郡城】
　　武定府
　　左翼笔架右辅天马支云一塔髙峙如峯南北两河潆洄似带【旧志】僰陋西连防山东峙狮峯崒嵂雄虎视于江闗鸠水蜿蜒俨龙盘于石旧壮金沙之南面控蜀道之北门
　　和曲州【附郭】元谋县【马头耸峙于前长山绵亘于后金沙北绕西溪南潆】禄劝州【寨雄罗婺峡峻红崖绛云封拟岱宗掌鸠波连滇海】撒甸【地僻山深川原辽濶壤接东川最为险阻】
　　广西府
　　诸山环峙为屏八甸潆流为堑比邻西粤密迩南交【旧志】大小维摩土酋恃其营窟十八山寨夷盗依作薮渊当分边腹内外之防宜审獠蛮弹压之要【前志】披带河山界限滇粤南走钩町北通省会汉夷错杂之区水陆交接之路
　　师宗州【崇山峭拔盘水潆纡密箐深林壤连西粤】弥勒州【龙岭环城盘江绕甸阿卢旧部广西咽喉】邱北【维摩五里水下三乡地广人稀夷多汉少】
　　广南府
　　崇崖巨壑峻坂深林南限以西洋之水北表以牌头之山一夫当闗千人莫入【旧志】两粤冲途交夷要障南木伏流逺汇右江之水者鹞髙峙遥连古器之墟旅途之斥堠当严蛮獠之出没宜备【前志】东抵粤西南临交阯西通阿迷北走弥勒地当水陆之冲川原最为险固
　　元江府
　　清河礼社险据江闗栖霞玉台雄称地镇外有车里作蔽内以新嶍为藩【旧志】三江合绕诸缅遥牵峩崀为河险矣天开巨壑马笼列嶂壮哉地辟重藩【前志】北距哀牢东通钩町为五司之上游实普沅之门户新平县【深谷崇山地势险阻伏戎于莽防守宜严】他郎【红莲近联遮碧峭壁凌空阿墨逺汇谷麻长江似带作元江之蔽扼镇普之冲】
　　开化府
　　钩町旧疆强现分地临广接壤交阯为邻深山丛箐僻地险区【旧志】二台绵亘足卫金汤八戛重围堪为垣牖崇冈潆涧作临郡之屏藩重镇雄封实边夷之控制
　　文山县【附郭】
　　镇沅府
　　地处夷粤山渐平衍缅猛交挝之通衢临元景楚之接壤人皆猓濮属近羁縻【前志】乐版崚嶒纡回鸟道乌连峻峙邃密云门四围阻险中辟平原亦边徼奥区也
　　恩乐县【东据碧松南迎文笔逺控普洱近接哀牢控制夷贼最为切要】
　　威逺
　　泉水蕴涵不竭宝谷润泽无穷财赋要区边陲僻壤
　　东川府
　　地控金沙临昭通之南面山髙云弄绾省治之北门东接威宁西通会理内负江山之雄外连黔蜀之势会泽县【附郭】
　　昭通府
　　地称僻险势接川黔八仙海近作汤池二龙山逺为藩卫道路﨑岖土田瘠薄
　　恩安县【附郭】镇雄州【绰纽左峙硌砌右蟠苴斗河横于南白水江绕其北山川险扼地势阻深】永善县【昭通为滇省东北之极边永善又为昭通东北之极边山如莲瓣直接云霄江连叙州可通舟楫】大闗【鼠林深牛栏江逺白水绕其外凉山环其中洵足屹当一面】鲁甸【龙山西峙黑水南流扼塞诸蛮地稍平衍】
　　普洱府
　　南接老挝西连车里表以鳯凰天笔之山带以把边九龙之水肇造雄封边陲重地
　　攸乐【地衍平川天开旷野芟除荆棘可比成赋中邦】思茅【玉屏峻削南涧萦纡为郡治之辅车作南陲之屏蔽】
　　大理府
　　地称若水山号昆弥澜沧金沙绕其东西铁柱石桥雄其上下【旧志】苍山为险榆河为池阻以回岭崇冈缘以漾濞巨浸洵南服之都会据全省之上游【前志】倚鹤丽为北藩借楚姚作门户西障永昌南倚防顺上下重闗溪山秀美
　　太和县【附郭】赵州【左濒西洱右障昆弥借铁柱作岩城为叶榆之庭户】云南县【川原平衍冈峦四塞形胜完固西迤神臯】邓川州【南扼龙闗西倚象岭苍洱上游此为要地】浪穹县【扼塞两江灌输宁水南诏奥区西迤胜地】宾川州【钟英东峙鸡足西盘内拥赤崖铁索之岩区外绕金沙洱水之天堑】云龙州【后阻澜江前带沘水崇山复岭号称岩疆】
　　楚雄府
　　山川清淑峻岭重闗北距金沙南潆礼社东接昆明西连大理最为大部【旧志】冈峦盘郁林麓回环东峙响水雄闗直扼诸夷之领南控嘉要害实通九郡之衢【前志】四达皆通有隘可守会城屏蔽西道咽喉楚雄县【附郭】镇南州【阿雄英武闗塞当冲苴水盘山险要足据一方重地九府通衢】南安州【妥甸竜地皆扼要安郎法戛山尽嵯峨不无伏莽之虞当为绸缪之计】定逺县【四围险峻中衍平川背拊姚安吭扼武定】广通县【陡涧髙冈回环绵亘外以响水回蹬为锁钥内以罗苴和茶为奥区】嘉【山峙卜门水流黒石哀牢逼近防守宜严】黑盐井【两崖蔽天中通一线烟气成云井脉涓涓洪流奔驶财赋不竭】琅盐井【鳌峯锁水宝应开源水秀山明钟灵井脉】
　　姚安府
　　崇山修谷平畴广川【明一统志】北枕金沙南襟威楚制乌蛮之悍障邛莋之冲相如谕蜀拟以后园丞相征南驻兹筹笔乃六诏之中分而三川之门户也【前志】蜻蛉旧地龙马髙峯金沙逶迤伏莽无忧玉屏重开金汤足恃扼要西北足当藩篱
　　姚州【附郭】大姚县【烟萝森列龙马奔腾储书案山之英纳蜻蛉河之泽蕞尔弹邑明秀可称】白盐井【宝闗毓瑞象岭连云井应神羊源流弗涸】
　　永昌府
　　西极南隅界华夷于一线豹闗虎旅咸控引于重门【旧志】沧江怒水为襟带于东西九隆三崇作屏藩于左右据八闗二堡之形胜扼三宣六慰之咽喉【前志】宝盖髙临玉壶环拱势压边疆独当一面滇西锁钥边徼名区保山县【附郭】腾越州【孤悬天末接壤殊方控制麓木诸司为出缅之门户】永平县【深岩絶涧峻岭重峦为金齿之垣墉实云龙之犄角】
　　鹤庆府
　　四山壁立势若梯云一水伏流形如环带枕雪山以为障雄开义督之都控石门以当闗险扼吐蕃之部【前志】天堑则金沙漾水地利则鐡桥石门形据上防势雄边徼劒川州【西枕老君南屏石寳华山紫气劒水川形越析要区石门重地】维西【山峦万叠雪岭千重扼西藏之咽喉据极边之要地】中甸【雪巘千寻栏杆十二﨑岖险仄鸟道羊肠有形胜之足恃自防御之宜严】
　　顺宁府
　　众山环绕于西南两江襟带于东北云州弹丸有建瓴之势三甸鼎足分犄角之形【旧志】水与吐蕃交阯同其源山从昆仑蜀岷疏其脉两崖夹峙一路中通神舟渡天堑之雄永镇闗地轴之险
　　云州【近接景顺之交僻在僰濮之徼深山盘水地气炎蒸】
　　永北府
　　枕石峡抱金沙列岫自画图而出长江俨束带而来控扼土番屹为要地土狭而饶兵强而劲【明一统志】西北籓篱山川险阻波环三岛泸沽髙水寨之雄地拥诸司革甸控野番之域【前志】孤悬江外三面皆山实岩疆锁钥之区有扼拊吭背之势
　　丽江府
　　雪消春水遥连西蜀之偏鳞次碉房直接吐蕃之宇重闗壁立四塞星罗为南滇之保障作益部之屏藩【旧志】东宁永而南鹤劎西怒夷而北吐蕃雪岭崔嵬金沙蜿蜒番夷扼塞南服岩疆
　　防化府
　　面威楚背防苍昆弥在其左澜沧在其右控制南涧诸蛮形势最为险固【旧志】两江天限重岭墉崇东枕文华南倚巍宝堪称僻郡亦属要区【前志】鳯凰天耳羣峯如带以回环漾濞阳瓜一川若掌而平衍昆仑扼要虎视诸蛮防舍恢疆雄先六诏
　　景东府
　　邦泰孟沼突兀于东南景董鹤笼逶迤于西北大河源夙名水寨沿江路长抱山根【旧志】防乐为屏屹矣崆峒之势兰津若带俨然江汉之长徼外之极边缅僰之扼塞【前志】把边萦绕于东郊澜沧瀑流于西界鹤笼北翔锦屏南列壮威普之声势作防楚之屏藩云南通志卷五
<史部,地理类,都会郡县之属,云南通志>
　　钦定四库全书
　　云南通志卷六
　　城池【附闗哨　邮传津梁】
　　郡县之有城池所以定民志壮国威盖勇夫重闭之义易称设险诗美完城良有以也我
　　世宗宪皇帝
　　令各直省守土诸臣修濬城隍滇处边徼控制百蛮迩年疆圉式廓桑土绸缪益谨于藩篱捍卫之防或创建或增修金汤称孔固焉又相其道里冲繁阨塞之区置邮传以宣达政令限雄闗以严讥出入通津渡以利济往来规制亦綦密矣唯在保障得人斯惠威逺被此维屏维翰所以奠鸿基于不拔也欤志城池闗哨邮传津梁附焉
　　云南府【昆明县附郭】
　　云南府城【旧有故址云创自庄蹻至唐防氏改筑柘东城明洪武十五年重筑砖城周九里三分髙二丈九尺二寸设六门上皆有楼大东门曰咸和楼曰殷春小东门曰敷泽楼曰璧光南门曰丽正】
　　【楼曰近日大西门曰寳成楼曰拓边小西门曰威逺楼曰康阜北门曰拱辰楼曰眺京居南门西偏者为钟楼环城有河可通舟楫外有重闗跨衢市之隘万厯四十八年巡按御史潘濬建　本朝顺治十七年以来凡有頽壊　题请动支盐税修葺康熙二十年因大兵攻围吴逆倾圮重修】
　　富民县城【旧建天马山之阳明万厯间屡迁始定于大河桥北筑土城崇祯十三年知县王孙齐改筑砖城周二里髙二丈　本朝康熙十年知县髙一品增修岁久倾圮雍正八年知县杨体干重修有池】
　　宜良县城【旧为守御所明洪武二十四年筑砖城周四里髙一丈三尺治十二年都指挥方略重修　本朝裁所归县遂为县城康熙五十年知县徐琳増修继因地震倾圮雍正九年知县朱干捐修无池】
　　罗次县城【旧无城明天啓间始筑土城后圮　本朝康熙二十一年知县徐吴锦重筑周二里髙一丈二尺四十八年知县谢曾祚建城楼雍正六年知县王忠武重修四围垣墙无池】
　　晋宁州城【旧有外城周七里隋刺史梁毘筑内城名阳城堡防氏筑岁久尽圯明成化二十二年知州熊重筑土城治十二年知州喻敬复即古城址筑土墙万厯三年巡抚王凝檄知州刘储改筑砖城周四里髙一丈八尺明末流寇攻防　本朝康熈六年署州王业厚重修三十年知州李云龙新建东西南三楼重修北楼有池】
　　呈贡县城【汉有旧城久废宋时大理髙智升遣土官伽宗筑土城名伽宗城明洪武十年知县揭官保迁筑三台山之阳仍为土城天启间知县周梦禩改筑砖城周二里旋经流寇拆毁今存旧址无城池】
　　安宁州城【旧有守御所城在今州南明洪武二十四年千户朱夀筑后圯万厯三年知州姚继先筑砖城于今地即以旧北门为南门周五里有竒髙二丈二尺　本朝康熙四十一年知州髙鉁重修雍正九年知州杨若椿增修东北依螳螂川为池其二面无池】
　　禄丰县城【旧有上城元至正十二年筑明万歴三十五年燬于土贼阿克四十年知县向兆麟改筑砖城周三里髙一丈六尺　本朝康熙九年知县郭廸阶重修四城楼五十一年知县刘自唐增修四围垜口西倚河东南北新濬池雍正十一年知县陈齐庶筑防城堤】
　　昆阳州城【旧无城明正徳四年州同陈旸始倚月山筑土城崇祯七年巡按御史姜思睿守道杨文岳迁筑砖城于长松山前周二里髙一丈八尺旋为流寇屠平仍迁旧治无城池】
　　易门县城【明洪武二十四年筑砖城周二里三分本朝康熙七年合邑士民捐修引河水为池】
　　嵩明州城【旧无城明治九年知州黄澄原始筑土城后圯隆庆二年巡抚陈大宾檄知州罗颂改筑砖城周三里三分　本朝雍正七年知州安鼎和重修无池】
　　曲靖府【南宁县附郭】
　　曲靖府城【明洪武二十年筑砖城周六里三分髙三丈设四门东曰乐耕南曰来薰西曰胜峯北曰迎恩増二敌楼于城北明末沙贼流冦先后焚燬　本朝康熙二年总督卞三元巡抚袁懋功委员重修五十一年地震复圮总兵杨鲲同府县官重修随又倾圮雍正四年巡抚管总督事鄂尔泰总督管巡抚事杨名时　题请照修理省会城垣之例动公项银委员重修新建四城楼无池】
　　霑益州城【旧为交水县有城久废明天启二年巡抚闵洪学撽叅将尹启易于旧县北重筑砖城周二里八分有竒髙一大九尺　本朝顺治十六年迁霑益州治于此康熈五十二年地震倾圯雍正八年知州汪无限重修无池】
　　陆凉州城【旧为陆凉卫明洪武三十一年筑砖城周六里髙二丈六尺　本朝裁卫归州移州治于此岁久倾圮雍正七年知州吴恩正重修改建南城楼于西南隅十二年知州呉柄增修无池】马龙州城【旧有土城明万歴三十九年知州张鉴改筑砖城周三里九分髙二丈有竒　本朝康熈五十二年地震倾圮雍正三年知州黄士杰重修新建四城楼无池】
　　罗平州城【旧有土城明万厯十五年署知州黄宇改筑砖城周二里五分髙一丈八尺　本朝康熙四年知州王鸿勲重修三十八年知州张含章重建城楼四围皆引河水为池】
　　寻甸州城【旧为府明成化十五年知府屈伸筑土城在今州北一里嘉靖六年为土酋安铨所破十二年知府刘秉仁迁于今地筑砖城周三里髙一丈九尺　本朝康熙八年改为州即为州城三十一年知州黄肇新重建东北二城楼五十二年地震女墙尽圯知州李月枝重修东西二面引涧水为池南北无池】
　　平彝县城【旧为平彝卫明治七年自厄勒村移卫于此筑砖城周二里有竒髙一丈二尺天启二年为贼所焚三年巡抚闵洪学檄叅将袁善重修　本朝康熙三十五年改设县治三十八年知县任中宜重修四城楼无池】
　　宣威州城【旧为霑益州明洪武十六年筑土城永乐元年改筑石城周三里三分髙二丈　本朝顺治十六年移霑益州治于交水此城为寻霑营游击驻防后渐倾圮康熙四十年游击俞懋德重建四城楼雍正五年设宣威州治无池】
　　临安府【建水州附郭】
　　临安府城【旧有土城明洪武二十年宣宁侯金朝兴檄指挥万中拓地改筑砖城周六里髙二丈七尺设四门东曰迎晖南曰阜安西曰清逺北曰永贞东南为钟楼成化十六年兵备道何纯重修后经流寇拆毁　本朝康熙四年知府曹得爵七年知州李滪先后重修并钟鼓楼西楼南楼及炮台十座雍正五年总兵杨天纵知府栗尔璋知州祝宏增修十三年知府石去浮増修城楼由东北及西南有池正东及东南无池】
　　石屏州城【旧无城明成化十六年知州蒋彝因民居设四门嘉靖三十年始筑土城周四里三分万厯二十四年知州萧廷对因旧城重修东南两门天启五年摄州事通判顾庆恩州人左江道副使陈鉴改筑砖城　本朝康熙六年知州刘维世重建四楼岁久倾圮三十二年知州徐印祖重修雍正四年知州龙为霖修葺四围城墙并东西北三门城楼有池】
　　阿迷州城【旧无城明正统间知州张安始筑土城嘉靖四年分巡道傅尚文拓筑万厯四十五年巡按御史吴应琦改筑石城周三里后因流寇拆毁　本朝康熙九年知州王民皥重修雍正八年知州毛振翧増修城楼垜口无池】
　　宁州城【州治旧在浪广元至正间迁今地明嘉靖十一年筑土城崇祯十三年分守道程楷改筑砖城周三里三分髙一丈五尺　本朝康熙十一年知州严敬重修无池】
　　通海县城【旧为守御所明洪武十五年指挥陈镛筑土城二十四年指挥储杰改筑砖城周二里髙一丈七尺　本朝康熙八年裁所归县遂移县治于此五十六年知县髙锳重修有池】河西县城【旧有城在螺髻山下今县南三里明成化间知县朱光正迁今地因民居设南北二楼无垣墙万厯四十年筑土城崇祯六年署知县周莫仪改筑石城周二里三分髙丈余无池】嶍峨县城【旧有城在今县东北二里明正徳六年知县胡淮迁今地筑土城嘉靖三十二年知县邵元善建四楼崇祯三年改筑砖城周一里三分髙一丈二尺岁久城楼尽圯　本朝雍正七年署知县蒋斆淳重建四楼无池】
　　防自县城【旧无城明成化二十年县丞陈溥始筑土城岁久倾圮万厯四十三年邑人盐运使尹廷俊捐赀改筑石城周四里三分髙一丈七尺有竒　本朝雍正八年知县王廷诤重修无池】
　　澂江府【河阳县附郭】
　　澂江府城【旧建于绣毬山上明正徳十三年知府童玺迁金莲山麓筑土城嘉靖二十年知府周朝俛复迁旧址隆庆五年知府徐可久始迁舞鳯山麓筑砖城周五里三分髙一丈九尺设四门岁久渐圯　本朝康熙五十一年知县李丕垣重修乾隆元年知府来谦鸣修建四门鼓楼并垜口一百八十一座旧有池】
　　江川县城【旧有土城在今县南四里明崇祯七年巡按姜思睿迁于旧江川驿檄知县王惠卿筑砖城周一里三分髙一丈二尺　本朝康熙五十六年知县张钟重修有池】
　　新兴州城【旧无城明正德二年知府何子竒始筑土城万歴六年知州张于京改筑砖城周三里有竒髙二丈四尺后渐倾圯　本朝康熙四十七年知州任中宐重修增垜口有池】
　　路南州城【旧无城明成化间知州鲁厚始于通衢建敌楼四座治间知州龚浩因楼以筑土城后圯隆庆六年知州易龙见重筑周二里有竒髙一丈一尺万厯四十八年知州马鸣阳重修　本朝雍正七年知州杨化元増修十一年知府来谦鸣重修完固有池】
　　武定府【和曲州附郭】
　　武定府城【旧为土司治有城在五鳯山之东明嘉靖间改土设流隆庆四年巡抚陈大宾巡按刘翾檄知府刘宗寅迁于狮山之麓筑石城周四里三分髙二丈设四门东曰迎曦南曰阜民西曰靖逺北曰德润崇祯间知府卢懋鼎重修　本朝康熙二十七年知府王清贤増修四城楼雍正七年水坏城垣百余丈知府朱源淳知州徐修仁重修无池】
　　元谋县城【旧无城明万厯三十二年知县于文蔚始筑土城天启二年知县齐以政改筑砖城周一里三分髙一丈八尺　本朝康熙十一年知县李旭白建南北二城楼五十二年地震倾圮知县王任重修无池】
　　禄劝州城【明初改土设流筑土城后圮万厯七年知州何守拙重筑周一里有竒　本朝康熙三十九年知州孟以恂修东城楼五十二年知州石得恒修南北二城楼雍正八年知州张坦重修四围垣墙无池】
　　广西府
　　广西府城【旧为土司治无城明成化十四年改土设流知府贺勲始筑土城隆庆五年知府戴时雍改筑砖城周四里有竒髙一丈八尺设四门东曰拱化南曰清波西曰献瑞北曰拥祥明末沙贼焚燬　本朝康熙三年知府万裕祚同属州重修且加髙焉二十四年知府髙起龙増修三十一年地震倾圮雍正八年知府周采重修四围垣墙二百余丈并东西南三门城楼无池】
　　师宗州城【旧有土城明万厯二十八年知州夏久安重修四十年知州袁国藩拓筑崇祯七年改筑石城周二里三分明末沙贼拆毁　本朝康熙十三年知州韩维一因旧址垒石立垜口无池】弥勒州城【旧为八甸村无城明治三年州同梁伋始筑土城隆庆六年知州杨阶拓筑崇祯七年知州魏起龙改筑石城周二里三分髙二丈十五年知州赵焯改筑北门四丈拓五步　本朝康熙五十四年知州呉永绪重修雍正十一年知州张景澍増建城楼垜墙无池】
　　邱北城【旧为维摩州地　本朝雍正九年设师宗州同分驻十年州同王纬卜筑土城于旧州南十五里之歹马坡无池】
　　广南府
　　广南府城【旧有城久废明洪武十九年建棑栅周四里西南设二门　本朝雍正十年巡抚张允随委员估勘建筑砖城周四里九分髙一丈六尺八寸有池】
　　土富州城【旧无城　本朝雍正十年巡抚张允随委员估勘建筑砖城周三里四分髙一丈六尺八寸东北无池西南以大溪为池】
　　元江府
　　元江府城【元大德间那中筑土城周九里髙二丈垒石为四门　本朝顺治十六年大兵因收复焚燬十八年改土设流知府刘勇副将王君瑞重修雍正七年改筑砖城设四门东曰霞蔚南曰汇江西曰寳曜北曰望龙楼橹悉备又设来青文□利民三便门十三年知府胡承璘补筑城基无池】新平县城【旧为平甸乡无城明万厯十九年知县李先芬始筑土城在今县西五里崇祯七年知县秦元惠迁今地筑石城周一里九分髙一丈八尺　本朝康熙三十七年于城南接筑土城周一里二分以驻新嶍营兵号为新城雍正十年巡抚张允随委员估修旧城増髙三尺新城易以石脚髙三尺又于新城东拓六十丈包过旧城之东门以与旧城相接无池】
　　开化府【文山县附郭】
　　开化府城【旧无城　本朝初设府康熙七年知府刘防始筑土城覆木为檐楼橹悉备周四里三分以盘龙河为池】
　　镇沅府
　　镇沅府城【旧为土府有土城周三里三分　本朝雍正五年改土设流知府佟世廕重修无池】恩乐县城【旧为土司治有砖城周一里三分　本朝雍正四年改土设流为恩乐县治五年知县宫尔劝重修无池】
　　东川府【会泽县附郭】
　　东川府城【旧四川有土城　本朝康熙三十七年改土设流三十九年知府王永玺重筑后渐倾圮雍正四年改云南九年总督鄂尔泰巡抚张允随题请委知府崔乃镛改筑石城周三里九分有竒设四门东曰绥宁南曰□甸西曰丰昌北曰罗乌水洞炮台楼橹悉备无池】
　　昭通府【恩安县附郭】
　　昭通府城【旧名乌防四川为土府治有土城　本朝雍正五年改云南设流官十年巡抚张允随　题请于龙洞山之阳委知府徐德裕筑砖城周四里九分髙一丈七尺设四门东曰抚镇南曰敉宁西曰济川北曰趣马水洞包台楼橹悉备引渠为池】
　　镇雄州城【旧为府四川为土司治有土城　本朝雍正六年改为州云南九年巡抚张允随　题请委知州李至筑砖城周三里八分髙一丈三尺楼橹水洞悉备无池】
　　永善县城【旧属乌防地无城　本朝雍正六年设县治九年巡抚张允随　题请委知县杜思贤筑土城周二里六分髙一丈二尺无池】
　　大闗城【旧属乌防地无城　本朝雍正九年设府同知分驻建木城于府北二百里之雄魁脑十一年巡抚张允随委粮储道黄士杰相度地势定议建石城于雄魁脑南十里之养马坝有险可凭而水源足恃城基周一里九分详见大闗石城碑记】
　　鲁甸城【旧属乌防地无城　本朝雍正九年移府通判分驻巡抚张允随委员估勘建筑土城周二里一分髙一丈无池】
　　普洱府
　　普洱府城【旧属元江府有土城　本朝雍正七年改设府治巡抚张允随　题请修筑砖城周四里二分髙一大一尺设四门束曰朝阳南曰怀逺西曰宣威北曰拱极并建四城楼无池】攸乐城【旧属元江府无城　本朝雍正七年设府同知分驻巡抚张允随　题请筑土城周三里三分髙一丈二尺设四门建四楼无池】
　　思茅城【旧属车里宣慰司无城　本朝雍正七年移府通判分驻巡抚张允随　题请筑土城周二里髙一丈二尺设四门建四楼无池】
　　大理府【太和县附郭】
　　大理府城【一名紫城即汉叶榆县故地明洪武十五年指挥周能重筑砖城十六年都督冯诚拓而广之周十二里髙二丈五尺设四门东曰通海南曰承恩西曰苍山北曰安逺敌楼十五铺舍三十九城上四陲置角楼后角楼废　本朝康熙初知府万邦和重修复将垜口并三为二三十一年提督诺穆图知县张泰交重建四城楼雍正八年知县罗忻重修有池】
　　赵州城【旧无城明治二年分巡道林俊始筑土城周三里髙一丈三尺　本朝康熙五十六年知州陈士昻修南北城楼雍正八年知州史增重修有池】
　　云南县城【旧为洱海卫明洪武十九年筑砖城周四里三分髙二丈三尺　本朝裁卫归县遂为县城康熙七年知县王请度重修有池】
　　邓川州城【旧因水患屡迁明崇祯十三年移州治于邓川驿知州敖浤贞筑土城周三里八分髙一丈五尺　本朝雍正九年知州施震重修有池】
　　浪穹县城【旧无城明万厯三年知县李之一始筑土城周二里三分髙一丈一尺　本朝康熙三十一年摄县事通判黄元治増修岁久倾圯雍正八年知县张坦重修无池】
　　宾川州城【旧无城明治七年筑砖城周四里三分髙一丈五尺无池】
　　云龙州城【旧州治在江外三七之地明万厯四十八年知州周宪章筑土城崇祯间知州钱以敬迁于雒马井即今州治无城池】
　　弥渡城【属赵州地旧无城明崇祯十年防化知府朱统璲筑土城周二里因近河屡遭冲决　本朝康熙五十四年署知州张伦至濬河筑堤始免水患雍正七年移本府通判分驻】
　　楚雄府【楚雄县附郭】
　　楚雄府城【旧有城筑于爨蛮宋段氏时髙明量重筑在今府西北二里明洪武十六年都督袁义谓南山髙峻近郭据以临城是资敌也因绘图以上奏请拓之御笔一抹适当其巅遂迁今地筑砖城周七里有竒髙二丈五尺设六门东曰平山南曰广运西曰德胜北曰永镇东南曰德化西南曰仁福上皆有楼后渐倾圯隆庆二年分巡道任维均重修万厯二十八年东南圮兵备道孟醇增修崇祯五年同知窦敬禹增髙三尺十五年沙贼围城金沧道杨畏知建敌台十五座坚守民赖以全　本朝康熙五年总兵马宁知府史光鉴重修十九年地震倾圯雍正四年知府李玉鋐捐筑四围土墙上覆以砖八年知府储之盘知县方廷英重修有池】
　　镇南州城【旧无城明治间土同知叚梓潼保始筑土城嘉靖四十年知州区元晋增修岁久倾圯隆庆二年知州黄袍重筑万厯四十三年知州尹为宪改筑砖城周三里髙二丈明末沙贼焚燬分守道丁继善重修　本朝康熙八年署知州卞廷松增修四十年知州陈元建南门楼无池】南安州城【旧无城明万歴十五年摄县事通判梅友篁始筑土城崇祯五年野贼破城巡按御史姜思睿　题请改筑石城周三里髙一丈六尺后渐倾圮　本朝康熙八年知州米璋增修五十一年知州张伦至重修无池】
　　定逺县城【明洪武二十二年筑土城成化间改筑砖城周一里三分髙一丈余明末倾圮　本朝康熙十二年知县田元恺重修雍正十年知县唐世梁增修有池】
　　广通县城【旧无城明万厯四十五年巡按毛堪檄知县萧惟馨筑砖城周三里髙一丈八尺天启元年知县刘之范增修明末流寇燬城楼　本朝顺治十七年知县张京奎重修康熙二十三年土巡检杨士龙苏仁捐赀续修有池】
　　黑井城【旧无城明崇祯七年黔国公沐天波委叅随娄大任监造石城周一里今圯依山带水家自为卫南北要隘设栅】
　　琅井城【旧无城筑土垣　本朝康熙元年提举简髙始建门楼于四隅年久渐圯雍正三年提举汪士进重修】
　　姚安府【姚州附郭】
　　姚安府城【唐景云元年御史李知古筑土城明洪武二十一年指挥戴都改筑砖城嘉靖七年兵备道周崇义筑月城于南门外八年知府王鼎重修三十九年知府杨日赞于南闗外加筑土城万歴间分守道李忠臣经营上议于巡按潘濬檄知州杨之彬増筑较旧拓而大之周五里三分髙三丈五尺设四门建南门楼西南角楼　本朝康熙八年知府商永杰土同知髙奣映重修引蜻蛉河为池】大姚县城【明洪武二十八年筑土城永乐元年干户洪钧施宥改筑砖城周三里三分髙一丈三尺后圯万厯四十五年知县谢于教重修仍于南门外筑土月城惟南门一面有池】
　　永昌府【保山县附郭】
　　永昌府城【唐防氏皮罗閤筑土城元至元十五年都元帅段阿庆重筑明洪武十五年指挥王真増修十六年为逆酋思伦所夷十八年指挥李观改筑砖城且于太保山絶巘为子城二十八年指挥胡渊拓西城罗太保山于城内周一十三里有竒东南北三隅髙二丈二尺西省三之一设八门东曰升阳南曰镇南西南曰龙泉曰安定西曰永镇西北曰仁夀北曰通华东北曰拱北镇南拱北二门外复建子城旁辟二小门各门皆建楼人周围建角楼炮楼钟楼鼓楼嘉靖二十八年兵备道韩廷伟重筑西城増髙五尺东南北有濠日久沙壅指挥曹宗岱重凿万厯二十八年兵备道华存礼又修濬之西即山壑为池后经兵燹城郭楼橹尽圯　本朝康熙三十九年总兵周化鳯知府罗纶知县陈奕同修五十六年知县冉琪重修】
　　腾越州城【旧无城明正统十年兵部侍郎杨宁征麓川驻此始筑腾冲司土城十三年兵部侍郎侯璡改筑砖城周七里三分髙二丈五尺嘉靖二十九年兵备道郭春震始凿池其西北磔石以通山泉　本朝康熙五年知州王律重修】
　　永平县城【明洪武十九年指挥雷嵩立木为栅跨银龙江之上二十六年指挥时瑀改筑砖城周三里三分髙二丈有池先是江流贯城南有水洞每值水涸窃盗乗以出入万厯间兵备道华存礼濬东西濠为河改水分流城外会于城南砌塞水洞为墙】
　　鹤庆府
　　鹤庆府城【旧有土城宋段氏筑元末圯明洪武十五年复旧址列棑栅永乐元年指挥李成甃以砖石形制卑隘嘉靖二十四年知府周集拓地重筑砖城周五里五分髙二丈二尺设四门东曰迎旭南曰威逺西曰望庚北曰镇逺上皆有楼北门月城即旧守御所城万厯二十八年知府祁汝东更辟一门于西偏以便民　本朝康熙二十九年总兵林葵知府卢崇义同修雍正七年总兵南天祥知府姚应鹤重修有池南通青龙潭西北通西龙潭东合流入漾工江】
　　劒川州城【旧无城明治间知州李文始筑土城地震倾圯崇祯十五年知州林明辅改筑砖城周三里三分髙一丈六尺　本朝康熙二十九年知州张国卿重修雍正七年知州李毓元增修有池】维西城【旧属丽江无城　本朝雍正六年移府通判分驻八年总督鄂尔泰　题请委通判陈权筑土城周二里七分有竒设四门】
　　中甸城【旧属丽江无城　本朝雍正六年设劒川州州判分驻八年总督鄂尔泰　题请委署劒川州知州汤涵州判辜文元筑土城周二里设四门】
　　阿墩子城【旧属丽江无城　本朝雍正八年设兵驻防筑土城】
　　浪沧江城【旧属丽江无城　本朝雍正八年设兵驻防筑土城】
　　其宗喇普城【旧属丽江无城　本朝雍正八年设兵驻防筑土城】
　　奔子栏格城【旧属丽江无城　本朝雍正八年设兵驻防筑土城】
　　顺宁府
　　顺宁府城【旧为土府有土城在鳯山东南至明改土设流万厯二十八年知府余懋学改筑砖城就鳯山为髙下周五里八分髙三丈设四门东曰朝天南曰庆云西曰永定北曰隆昌　本朝康熙三年知府米建四城楼雍正二年知府范溥重修无池】
　　云州城【旧为土州地无城至明改土设流万厯三十一年知州刘秉爚筑砖城周三里七分髙一丈六尺有池今城池渐失其旧】
　　永北府
　　永北府城【旧为北胜州明洪武二十五年指挥王佐筑石城周五里三分髙一丈六尺设四门东曰迎旭南曰来薰西曰扬辉北曰拱极正德间地震倾圯兵备道平世用重修　本朝康熙五年士民重修三十六年总兵马声知州胡挺松増修三十七年升为府遂为府城雍正六年知府冯光裕重修有池】
　　丽江府
　　丽江府城【旧为土府无城　本朝雍正元年改土设流总督髙其倬巡抚杨名时　题请筑土城下基以石上覆以瓦周四里髙一丈设四门东曰向日南曰迎恩西曰服逺北曰拱极上皆有楼又别为小西门以便民无池】
　　防化府
　　防化府城【明洪武二十三年筑砖城周五里三分髙二丈三尺有奇设四门东曰忠武南曰迎薰西曰威逺北曰拱辰上皆有楼　本朝康熙二十六年同知陈文成重修三十六年同知蒋旭増修有池】
　　景东府
　　景东府城【旧为上府无城至明改土设流　本朝康熙十五年始筑土城于旧卫城之南周一里设四门上皆有楼岁久渐圯乾隆元年掌印同知徐树闳修筑东北角城垣四十余丈周围俱盖□瓦增建四门城楼炮台无池】
　　闗哨【附】
　　云南府
　　昆明县【附郭】　重闗【在城东四里】金马闗【在城东十里金马山麓旧有城元梁王筑久圯　本朝康熙二十九年总督范承勲重修今废】碧鸡闗【在城西三十里碧鸡山北两山如扄一线通道为迤西诸郡门户】髙坡哨【在城东十里】两旦石哨【在城东十五里】白石崖哨【在城东六十里】闗索岭哨【在城东八十里】灰窰哨【在城东八十里】黄土坡哨【在城西六十里】一碗水哨【在城西八十里】普吉哨【在城北二十里】桃园哨【在城北三十里】响水哨【在城北四十里】双桥哨【在城北四十里】半个箐哨【在城北七十里】太平哨【在城北七十里】十里坡哨【在城北八十里】马喇唎哨【在城北九十里】富民县　哑口哨【在城南二十里赴省城要路】羊圈哨【在城西十里罗次大路】响地哨【在城西三十里】石闗哨【在城北十里武定大路】宜良县　青山哨【在城东十五里陆凉要路】逃军箐哨【在城东南三十里路南要路】黄草铺哨【在城西南三十里澂江要路】靖安哨【在城西北十里赴省要路】罗次县　炼象闗【在城西南一百二十里介安宁禄丰之间明崇祯十六年建石城扼守现设土巡检】鲁家哨【在城东二十三里今名华家哨】灰坡哨【在城东二十八里】溪木岭哨【在城东三十五里】新兴哨【在城东四十里】九岳坪哨【在城东四十五里】响水哨【在城东五十里】水口哨【在城南二十里】吉家哨【在城南三十五里】闗索岭哨【在城西南二十里接禄丰界】排楼山哨【在炼象闗东八里迤西通衢】清水沟哨【在炼象闗东】杨老人哨【在城西一百二十里即干海子哨迤西通衢】石门哨【在炼象闗西五里】新哨【在炼象闗西即松林哨】梅水井哨　下湾哨【二哨俱在炼象关西】梅子箐哨【在城西北四十里接和曲界】百花山哨【在城北三十里通武定路】青山哨【在城东北五里】晋宁州　秧田冲哨【在城南三里】石子坡哨【在城南十里】小闗山哨【在城东北三十五里】呈贡县太平闗【在城南二十五里为临澂孔道】七甸哨【在城东三十里】黄土坡哨
　　【在城东南三十里】脚步哨【在城东南三十里】保安哨【在城东北三十里】安宁州　东安哨【在城东五里】髙枧槽哨【在城东二十里】西宁哨【在城西五里】平定哨【在城四二十五里】游得哨【在城西三十里】青龙哨【在城西四十里】长坡哨【在城西四十五里】西山哨【在城西北五里】禄丰县　老鸦闗【在城东南七十里为迤西要路旧设巡检久裁】南平闗【在城西二十里上接广通兰谷闗现设巡检】黄土坡哨【在城东五里】杉松坡哨【在黄土坡哨东四里】塔湾哨【在杉松哨东八里】石门哨【在塔湾哨东八里】三家哨【在城南九十里系从禄脿过老鸦闗要口箐深林密行旅不通惟乡民出入】小湾哨【在城西六里】大湾哨【在小湾哨西五里】背隂哨【在大湾哨西十三里】倒马坑哨【在背隂哨西六里接广通界】罗次桥哨【在城北三里】庙山哨【在罗次桥哨北二十里】滥泥箐哨【在庙山哨北十二里接广通界】昆阳州　铁炉闗【在城南三十里详见新兴州】石子闗哨【在城东南十里】石闗哨【在城西南三十里】河西哨【在城北二十里】平定哨【在城北四十五里】易门县　黄土坡哨【在城东二十里】庙儿山哨【在城东三十里】永靖哨【在城西十五里】干海子哨【在城西四十里】亮山哨【在城西五十里】逐贼哨【在城西六十里】新添哨【在城西八十里】黑松林哨【在城北二十五里】杨海哨【在城北七十五里】石门哨【在城北八十里】习溪岭哨【在城北二百里】嵩明州　兔儿闗【在城西五十里旧设土巡检今裁】河口哨【在城东三十五里】干海子哨【在城东五十里接寻甸界】大山哨【在城南三十里】新哨【在城南三十五里杨林驿】梅子箐哨【在城南六十里】白土坡哨【在城南七十里】马鞍山哨【在城南七十里接宜良界】小哨【在城西南五十里】大哨【在城西南六十里】白岩哨【在城西六十里接昆明界】张保箐哨【在城西北四十里接寻甸界】梁王山哨【在城北四十里】竹箐口哨【在城北四十里】岩峰窝哨【在城北六十里】稗子哨【在城北一百一十里接寻甸界】白草竜哨【在城东北三十里接寻甸界】
　　曲靖府
　　南宁县【附郭】　三岔闗【在城西十五里】白水闗【在城东北八十里】曲靖卫哨【在城东十里今属县】华山哨【在城南六十里旧越州南】越州哨【在城南七十里旧越州东】长宁哨【在城西十五里】吴家坡哨【在城北三十里】一碗水哨【在城北四十里】石灰窰哨【在城北五十里】干海子哨【在城北六十里】七里桥哨【在城北六十里】松韶哨【在城北八十里】松林哨【在城北八十里】乱石坡哨【在城北一百里】分水岭哨【在城东北六十里】干沟哨【在城东北六十里】霑益州阿幢桥闗【在城南五里旧设巡检久裁】松韶闗【在城北七十里旧设巡检久裁】
　　独树哨【在城东十里】小哨【在城北十五里】烟堆哨【在城北二十里】永安哨【在城北一百一十里】陆凉州　曾家坡闗【在城东八十里一名曾伽婆闗】天生闗【在城南八十里】木容闗【在城西十五里】石嘴头闗【在城北三十里】望城哨【在城南二十里】清水沟哨【在城南四十里】栗树林哨【在城南五十里】法俄哨【在城南六十里】马龙州　分水闗【在城西南三十五里即鲁伽婆岭】黑泥哨【在城东十里】大海哨【在城东十八里】红军哨【在城东十八里】响水哨【在城东二十五里】越州哨【在城南十里旧名长坡哨】小哨【在城南十七里】蛇桥湾哨【在城南二十二里】丫巴哨【在城南二十八里】乌龙箐哨【在城南三十里即箐口大哨】青石坡哨【在城南三十五里】白塔哨【在城南四十里】梨园哨【在城南四十五里】罗平州　石磴哨【在城西南二十里】腊块哨【在城西南三十里】永安哨【在城西南四十里】偏头哨【在城西南五十里以上俱赴省大路】干河哨【在城北二十里】黑泥哨【在城北三十里】圆峯哨【在城北四十里】清平哨【在城北五十五里】海石凹哨【在城北七十里】法郎哨【在城北八十五里】越罗哨【在城北九十五里以上俱赴府大路】寻甸州　木密闗【在城西南易隆驿即旧木密所城】八叉闗【在城北八十里明嘉靖间立建有官防哨房今改为哨】闗索岭哨【在城东南六十里】杨良哨【在城东南七十里】娑罗湾哨【在城东南八十里】哑口哨【在城东南八十里】黑土坡哨【在城南十里】清水沟哨【在城南三十里】八里哨【在城南八十里】纳地哨【在城南一百里】花箐哨【在城西南二十五里】铁池哨【在城西南三十里】贼母箐哨【在城西南五十里】猪街子哨【在城西南八十里】桑树林哨【在城西南一百里】恋三坡哨【在城西南一百五十里】朝纲哨【在城西南一百七十里】永平哨【在城西六十里】马戛哨【在城西七十里】三塌髙哨【在城西一百五十里】达木勒哨【在城西一百五十里】倘坦哨【在城西一百六十里】海桥哨【在城西一百六十里】纲都哨【在城西二百里】革木哨【在城西北三十里】海尾哨【在城西北五十里】束塞浦哨【在城西北七十里】块戛哨【在城西北二百里】柳树哨【在城北三十里】束革哨【在城北三十五里】八叉哨【在城北八十里】鲁纳哨【在城东北五十里】平彝县　玉真观哨【在城东五里】宣威闗哨【在城东十三里】滇南胜境哨【在城东十五里】扬威堡哨【在城西七里】干桥坪哨【在城西十二里】营盘山哨【在城西十五里】山梨果哨【在城西二十里】土地坡哨【在城西三十里】响水哨【在城西三十五里】梅子崖哨【在城西三十八里】棠梨湾哨【在城西四十三里】独树哨【在城西四十八里】宣威州　宣威闗【在城西门外即今西闗】可渡闗【在城北一百三十里可渡河之南明洪武初建有小城环山距河为滇门户】竜山哨【在城南三十五里】陡山哨【在城北五十里】马鞍山哨【在城北七十里】分水岭哨【在城北一百二十里】
　　临安府
　　建水州【附郭】　箐口闗【在城东北一百三十里】沙坝哨【在城东五里】干沟哨【在城东十五里】沙劄哨【在城东二十里】南庄哨【在城东二十五里】定宁哨【在城东三十里接阿迷州界】干龙井哨【在城东南二十五里】马料河哨【在城东南三十五里】麦冲哨【在城东南四十五里】娑罗庄哨【在城东南五十五里】相见坡哨【在城东南六十五里】黄草坝哨【在城东南八十里】个旧哨【在城南十五里】大坡丫口哨【在城南三十里】七科树哨【在城南五十里接防自界】白水河哨【在城西南十五里】马鞍山哨【在城西南三十里接纳楼界】将台哨【在城西十里】谢家湾哨【在城西二十里接石屏界】三转湾哨【在城东北十五里】黄土坡哨【在城东北六十里】阿卜闗哨【在城东北七十里】石子坡哨【在城东北八十里】野马川哨【在城东北九十里】青花堡哨【在城东北一百里】双山哨【在城东北一百一十里】香木桥哨【在城东北一百二十里】曲江哨【在城东北一百三十里接通海界】石屏州　寳秀闗【在城西三十里地接元江现设巡检】修冲闗【在城东四十里赴府大路】修冲哨【在城东四十五里接建水界】一碗水哨【在城南一百七十里接建水界】团山营哨【在城西二十里】寳秀哨【在城西四十里】白牙旦哨【在城北十五里】杉木箐哨【在城北六十里】龙朋里哨【在城北七十里】黄草坝哨【在城北一百里】阿迷州　东山闗【在城东三十里旧设巡检久裁】阿寳闗【在城西六十五里】木栖黑哨【在城东十五里】东山哨【在城东三十里】马者哨【在城东五十里】乱石哨【在城南十里】木朵黑哨【在城南十五里】攀枝花哨【在城南二十里】佐纳山哨【在城南二十五里】镇蛮哨【在城南三十里】铁驴坡哨【在城南三十五里】大庄寨哨【在城南四十里】阿竜古哨【在城南四十里】波黑哨【在城南五十里】贾移哨【在城南五十里】雷公哨【在城南五十里】红果哨【在城南六十里】阿豆马哨【在城南七十三里】中坡哨【在城西南四十里】太平哨【在城西十里】棠栗哨【在城西十里】新兴哨【在城西三十里】长坡哨【在城西四十里】三转湾哨【在城西四十里】多衣哨【在城西五十里】安边哨【在城西六十里】羊餂土哨【在城西八十五里】沙扎哨【在城西九十里】丫口哨【在城西北三十里】观音硐哨【在城西北七十里岩内有石如观音像故名】深沟哨【在城北十五里】宁州　甸苴闗【在城西北三十五里】守城哨【在州治前】水井哨【在城东二十五里】黑箐哨【在城西二十里】义广哨【在城西三十里一名定安哨接通海界】路纳哨【在城西北二十里】梅子哨【在城北四十里一名红土坡哨】石岩哨【在城北五十里】螺蛳哨【在城北五十里】通海县　宁海闗【在城东十里】建通闗【在城南二十里】沙坝哨【在城南十五里】储家哨【在城南十五里】建通闗哨【在城南二十里】温塘哨【在城西南六里】火家哨【在城西南三十里】新哨【在城东北二十里】河西县　曲陀阳闗【在城北三十五里路当新嶍之冲其阳颇平其隂甚险元人立闗以拒诸蛮久裁】水塘哨【在城西南二十里】杉木哨【在城北二十五里】清水河哨【在城北二十五里】嶍峨县　老鲁闗【在城西三十里通元江要隘】伽罗闗【在城西北一百六十里】兴衣闗【在城西北现设巡检】七甸哨【在城西一百二十里】大亚泥哨【在城西一百三十里】笻旧哨【在城西北五十里】黒泥哨【在城西北一百二十里】撒喇沟哨【在城北一百三十里】防自县倘甸闗【在城西北七十里】法果哨【在城东三十里】松林哨【在城南二十里】
　　一碗水哨【在城南五十里】乌谷哨【在城西南七十里】白沙沟哨【在城西五十里】个旧哨【在城西五十里】水龙井哨【在城西六十里】镇逺哨【在城西北三十里】水浆哨【在城西北四十里】芭蕉哨【在城西北六十里】雷公哨【在城北四十里】
　　澂江府
　　河阳县【附郭】　东闗【在城西北十五里】中闗【在城西北二十里】西闗【在城西北三十里】东溪哨【在城东十五里】深沟哨【在城东十五里】丰沟哨【在城东二十里】七佛哨【在城东四十里】小闗哨【在城西十五里】盘石哨【在城西北八里】杉松哨【在城东北三十里】蒿子箐哨【在城东北四十里旧阳宗县东二十五里】者底哨【在旧阳宗县南二十五里】梁王哨【在旧阳宗县西十五里】江川县　闗岭闗【在城北二十里】海门哨【在城南二十里】尖山哨【在城西二十五里】干海子哨【在城西三十里】靖安哨【在城北十五里一名永靖哨】阿五哨【在城北二十五里】新兴州　刺桐闗【在城北四十二里】铁炉闗【在城北四十九里据峻岭俯深谷旧多林木易藏奸宄号称险阻明设巡检今裁岭上为昆阳地岭下为新兴地】石梯哨【在城东南十五里】石闗哨【在城南二十四里】南安哨【在城西南三十里】宁来哨【在城西南四十七里接嶍峨界】麻栗塘哨【在城西北二十里】蚂蝗箐哨【在城西北二十五里】水槽山哨【在城西北五十里】路南州　革泥闗【在城东南八十里交弥勒界】新哨【在城东南五十里】母丈矣哨【在城东南七十里】拖白哨【在城南九十里】金家哨【在城西南二十里】来龙哨【在城西南三十里】莫革哨【在城西南五十里】北山哨【在城西北二十里】土官哨【在城北十五里】青山哨【在城北六十里】清水哨【在城东北四十里】红果哨【在城东北五十里】
　　武定府
　　和曲州【附郭】　小甸闗【在城东南七十二里】小营闗【在城南二十七里】油榨闗【在城西北五十里】龙街闗【在城西北八十里】石门闗【在城西北三百六十里金沙江边】一碗水哨【在城南四十里】白花山哨【在城西南三十五里接罗次界】弭安哨【在城西南五十里】黑箐哨【在城西南七十里】海子哨【在城西南九十里】赵普官哨【在城西南一百里】大眼子哨【在城西南一百一十里】七排哨【在城西南一百二十里接禄丰界】小勒品哨【在城西南一百三十里】马堡哨【在城西南一百四十里】羊街子哨【在城西南二百里】赖子哨【在城西南三百里】敲梆哨【在城西南三百六十里接广通界】马鞍山哨【在城西七十里】黄土坡哨【在城西九十七里】以赤郎哨【在城西一百六十里接元谋界】古柏哨【在城西北二十里】石蜡塔哨【在城西北八十四里】鹞莺哨【在城北三十里】木希革哨【在城北五十里】元谋县　望城闗【在城东二十里】清溪哨【在城东十五里】南号哨【在城南十五里】猛令哨【在城西四十里】乌山哨【在城西北四十里接大姚界】常山哨【在城西北九十里】太平哨【在城东北七十里】禄劝州　雄闗【在城西南三里】头哨　二哨　三哨【俱在城东一百里】
　　广西府
　　法徒哨【在城东二十里】阿矣哨【在城东三十里】大明哨【在城东三十五里】竜客哨【在城东四十里】永宁哨【在城东四十里】足马哨【在城东四十里】得冲哨【在城东四十里】邱矣哨【在城东五十里】威逺哨【在城东五十里】木革哨【在城东六十里】永安哨【在城东八十里】阿达哨【在城东南六十里】镇南哨【在城南三十五里接弥勒界】烟光哨【在城西五里】黄泥哨【在城西十里】赤喜哨【在城西十五里】山怒哨【在城西二十里】沙土哨【在城西二十五里】撒普哨【在城西二十五里】圭罗哨【在城西三十里】纳伱则哨【在城西三十五里】麻子哨【在城西四十里】威宁哨【在城西四十五里】阿鲁里哨【在城西北十里】脚册哨【在城西北三十里】宗览哨【在城西北四十里】平沙哨【在城北二十里接师宗界】方摆哨【在城东北三十里】师宗州　兴隆哨【在城南四十里】额勒哨【在城南四十里】普得哨【在城西南二十里】板桥哨【在城西南四十里】木舌革哨【在城西十五里】揑龙哨【在城西二十五里】阿古哨【在城西三十五里】鸭子塘哨【在城西四十里】竜濶哨【在城西四十里】长坡哨【在城西七十里】矣维哨【在城西八十里】矣马哨【在城西九十里】弥勒州　揑沼闗【在城西南二百二十里通临安路南旧设巡检久裁】革泥闗【在城西五十里旧设巡检久裁】弥东哨【在城东一里】白马桥哨【在城东十里】那勒哨【在城东十五里】路乃哨【在城东十五里】宁吾哨【在城东二十里】明午哨【在城东二十里】干沟哨【在城东二十五里】红山哨【在城东三十里】番客哨【在城东四十里】龙潭哨【在城东四十五里通广西府路】弥南哨【在城南二里】菜子哨【在城南六里】横水塘哨【在城南十里】清水塘哨【在城南二十里】乱石坡哨【在城南二十五里】新哨【在城南四十里】习干哨【在城南五十里即嶍冈哨】中哨【在城南五十里】小龙潭哨【在城南六十五里】普冲哨【在城南七十里即鲁冲哨】杉松哨【在城南一百三十里】降獛哨【在城南一百五十里】三界哨【在城南二百里即三岔哨通阿迷路】摆头目哨【在城西南六十里】大宁哨【在城西南七十里】拖果哨【在城西南八十里】法果哨【在城西南一百里】言者竜哨【在城西南一百一十里】黑山石哨【在城西南一百二十里】补足哨【在城西南一百三十里】清水塘哨【在城西南一百四十里】平鼓哨【在城西南一百五十里】额白冲哨【在城西南一百六十里】弥西哨【在城西五里】黑桥哨【在城西十里】阿鸡哨【在城西十五里】普安哨【在城西二十里】勇烈哨【在城西五十里】永宁哨【在城西五十五里】阿当哨【在城北五里】弥北哨【在城北十里】蛇跨哨【在城北十五里即蛇花口哨】布完哨【在城北二十里】设都哨【在城北二十五里】法矣哨【在城北三十里】马蚁哨【在城北三十五里通路南路】邱北　阿勒卡哨【在治东南十五里】归德哨【在治西五里】三乡城哨【在归德哨西北十里】矣堵哨【在三乡城哨西北五里】八达哨【在矣堵哨西北十二里】大勒哨【在八达哨西北二里】腻那革哨【在大勒哨西北十二里】布红哨【在腻那革哨西北九里】蛇街子哨【在布红哨西北十二里】黄泥哨【在蛇街子哨西北十五里】荍地湾哨【在黄泥哨西北二十五里】懐逺哨【在荍地湾哨西北五里】
　　广南府
　　宝月闗【在城东五十里】
　　元江府
　　猛甸闗【在城南二百里】界牌闗【在城西南三百里为元江镇沅恩乐交界】瓦阨闗【在城西北百余里】定南闗【在城西北百余里】杉木闗【在城西北二百余里】青龙闗【在城北六十里】大竹箐哨【在城东六十里】南岔哨【在城南五十里】大相见坡哨【在城南百余里】罕龙哨【在城南二百余里】末竜哨【在城南二百五十里】藤桥哨【在城西北二百五十里】天星塘哨【在城北七十里】丙乙哨【在城北百余里】新平县　头塘哨【在城东十里】疉母哨【在城东二十五里】陡嘴哨【在城东二十五里】亚泥河哨【在城东四十五里】三岔哨【在城东五十五里】石子哨【在城西十里】野鸡哨【在城西二十五里】他郎　邦轰哨【在治北一百一十里界接新平林深木密崖石嵳峩】
　　开化府
　　文山县【附郭】　马白闗【在城南逢春里与安南交界】
　　镇沅府
　　恩乐县　中坡哨【在城东三十五里】白沙井哨【在城东六十里】三家坡哨【在城东八十五里】等烟哨【在城东南一百五十里】独谷哨【在城东南一百九十里】界牌哨【在城东南二百二十里】遮现哨【在城南二十里】等伴哨【在城南三十五里】一碗水哨【在城西十五里】蛮旧哨【在城西三十五里】户那哨【在城北十五里】
　　威逺
　　戛闗【在治西南二百三十里】课里哨【在治东南一百五十五里】防里哨【在治东南二百五里】猛乃哨【在治东南二百六十里】蛮谷哨【在治东南二百九十五里】香盐井哨【在治南一百五里】蛮忝哨【在治南一百九十里】猛堆哨【在治南二百三十里】防峨哨【在治南二百九十里】猛主哨【在治南三百三十里】阿乐哨【在治南三百七十五里】蛮简哨【在治南四百六十五里】景谷河哨【在治南九十里】髙寨哨【在治南四十里】青庄河哨【在治南二十里】
　　东川府【原系土府无闗无哨所载数泛系扼要之地】
　　会泽县【附郭】　者海汛【在城东二十里】五竜汛【在城西南八十里】则补汛【在城西北一百里】弩革汛【在城北八十里】巧家汛【在城北一百八十里】
　　昭通府
　　恩安县【附郭】　罗佐闗【在城北一百五十五里】镇雄州　广德闗【在城西一百八十里为昭通威宁良门户四面巉岩中通一线　本朝雍正十年知州李至始设闗房守隘】虎洞闗【在城东二百里】沙呐闗【在城南一百六十里】拔浪闗【在城西一百六十里】法窝闗【在城西北五百九十里】野猪洞闗【在城北三十五里】阿黑闗【在城北四十里】罗坎闗【在城北一百三十里】永善县　金锁闗【在城东一百四十里山势陡峻林深木密路径羊肠最为险要】黑铁闗【在城东北一百一十里】曲龙闗【在城北一百六十里】大闗　豆沙闗【在雄魁城西南一百五十五里为下方咽喉要路前临大河即盐井渡之上流也】
　　普洱府
　　通闗哨【在城北一百九十五里】
　　大理府
　　太和县【附郭】　龙尾闗【在城南三十五里一名下闗倚苍山斜阳峯麓扼洱海之尾负山阻水为郡南屛蔽山势逆回如游龙之掉尾故名闗城内外皆有桥明洪武初段氏负险将军傅友德斩闗而入更名得胜闗】龙首闗【在城北七十里一名上闗据苍山云弄峯麓以箝洱河之口为郡北要害昻然突起如游龙之翘首故名】峩崀哨【在城北五十里】赵州　松花闗【在城东南一百二十里】乌龙坝哨【在城东三十里】黄草坝哨【在城东五十里】干海子哨【在城东南一百五十里】狮子口哨【在城南七里】赤佛哨【在城南三十里】赶猪庙哨【在城南五十里】龙马塘哨【在城南一百五十里】大庄哨【在城西南一百五里】额力苴哨【在城西南一百七十里】水槽塘哨【在城西南一百九十里】飞来寺哨【在城西北五里】水磨盘哨【在城西北四十里】秧草塘哨【在城西北五十五里】玉泉哨【在城西北六十五里】云南县　人投闗【在城东一百九十里】安南闗【在城东南七十里系通省大路旧设巡检今裁】楚塲闗【在城东北一百六十里通白井大路旧设巡检今裁】清水沟哨【在城东四十五里】外居苴哨【在城东五十里】五色土哨【在城东六十里】温泉塘哨【在城东七十里】红土坡哨【在城东九十里】古番哨【在城东一百里】秧田哨【在城东一百一十里】双桥哨【在城东一百二十里】黄草坝哨【在城东一百三十里】阿狮头哨【在城东一百五十里】达摩哨【在城东一百六十里】颠郎哨【在城东一百七十里】必矣喇哨【在城东一百八十里】桥头哨【在城东二百里】青石湾哨【在城东南二十五里】金鸡庙哨【在城东南八十里接姚州界】水盆哨【在城东南八十里】四望哨【在城西南十二里】倚江哨【在城西南二十里】支锅石哨【在城西北十五里】三岔哨【在城西北二十里】烂泥哨【在城西北三十里】松子哨【在城西北四十五里】黄草哨【在城西北五十里接赵州界】邓川州　大把闗【在城东三十里】东山石嘴哨【在城东三十里】桃溪哨【在城东三十里】青香树哨【在城东六十五里】簸箕哨【在城东七十里】白土坡哨【在城东九十里】挖青哨【在城南五里】花甸哨【在城西南四十里】腊平哨【在城西二十五里】浪穹县　罗坪闗【在城西南六十里通云龙州界】大树闗【在城西北二十里】九气台哨【在城东五里】芹菜淜哨【在城东八十里】马子哨【在城南五十里】闷江门哨【在城西南二十里】大局坪哨【在城西南三十里】三板桥哨【在城西一百四十里】保安哨【在城北五里】宾川州　毕罗闗【在城西南四十里】大龙潭哨【在城东七十里】官坡哨【在城南五十里】阳应哨【在城南五十里】周宾哨【在城西南三十里】观音阱哨【在城西南六十里】冷水箐哨【在城西南八十里】鳯尾哨【在城西南一百里】海东哨【在城西南一百里】永靖哨【在城西三十里】棠梨哨【在城西五十里】干海子哨【在城西九十里】朝阳哨【在城西北六十里】边中哨【在城西北六十里】乌龙坪哨【在城西北六十里】羊子【口】哨【在城西北七十里】山哨【在城北十里】白羊哨【在城北二十五里】大凹哨【在城北五十五里】圭山哨【在城北六十里】转湾哨【在城东北六十五里】大松坪哨【在城东北七十里】黄泥古哨【在城东北八十里】忠顺坡哨【在城东北九十里】百接桥哨【在城东北九十里】些罗哨【在城东北一百里】禾头哨【在城东北一百二十里】文赦坪哨【在城东北一百三十里】古底哨【在城东北一百五十里】平贼岭哨【在城东北一百六十里】国母水井哨【在城东北一百七十里】普集登哨【在城东北一百七十里】螳螂哨【在城东北一百七　里】罗渚者哨【在城东北二百一十里】云龙州太平闗【在城北二十里】新闗【在城东北五十里】花涧门哨【在城东三十五】
　　【里】干海子哨【在城南七十里】者乐哨【在城西四十五里】苏溪哨【在城西七十里】雪冲哨【在城西一百八十三里】松足哨【在城西二百四十三里】荍地登哨【在城北六十里】虾蟆哨【在城北七十里】盖局哨【在城北八十里】黄竹箐哨【在城北一百里】岔路哨【在城北一百一十里】燕子窝哨【在城北一百二十里】烧马坪哨【在城北一百三十里】后兆哨【在城北一百四十里】闗坪哨【在城东北七十里】棚树坡哨【在城东北八十里】
　　楚雄府
　　楚雄县【附郭】　平山闗【在城东五里】雪里闗【在城南五十里】旧闗【在城南一百里】猓猡闗【在城西三十里】青竜哨【在城东五里】石龙哨【在城东二十里】石涧哨【在城东三十里】金龙哨【在城西五里】波罗哨【在城西十五里】白泥哨【在城西二卜里】清源哨【在城西三十里】钱粮桥哨【在城西三十五里】仙人骨哨【在城西四十五里】镇南州　阿雄闗【在城东南二百四十里接景东府界现设土巡检】镇南闗【在城西二十五里现设土巡检】英武闗【在城西七十里原设土巡检久裁】髙峯哨【在城东十五里】小箐河哨【在城南三十里】羊草河哨【在城南五十里】应山哨【在城西半里】板桥哨【在城西三十里】周明哨【在城西五十里】子坟哨【在城西七十里】七里坡哨【在城西八十里】英武哨【在城西九十里】山水冲哨【在城西北二十里】南安州　妥稍闗【在城南三十里】鹅毛闗【在城南八十里】赵通事闗【在城西六十里】秧田哨【在城南二十里】干海子哨【在城南四十里】旧哨【在城南一百四十里】羊九营哨【在城南一百七十五里】麻海哨【在城南一百九十五里】邦汉哨【在城南二百八十里】野羊哨【在城西一百五十里】白苴哨【在城西一百八十里】定逺县　会基闗【在城南四十里通楚雄县路】罗平闗【在城西南四十五里通镇南州路】一碗水哨【在城东三十里】神树哨【在城东四十里】马撒尿哨【在城东六十里】阿巳哨【在城东八十里】大江坡哨【在城东南二十里】大湾哨【在城东南三十里】杨梅哨【在城南二十里】小哨【在城南四十里】罗平哨【在城西南四十五里】紫旧寨哨【在城西三十里】自久哨【在城西三十里】余丁坝哨【在城西北二十里】连三坡哨【在城西北四十里】曹家哨【在城北十里】刘大山哨【在城东北二七里即清水河哨】防邑屯哨【在城东北三十里】广通县　赵普闗【在城东十五里】兰谷闗【在城东六十五里一名响水闗两山夹水鸟道羊肠最为险隘接禄丰六里箐旧设巡检久裁】回蹬闗【在城西二十五里即回蹬山防氏阁罗鳯攻云南拓东城至此值大雷其佐劝之回因名元末红巾防中庆梁王奔威楚求救于大理段功率兵攻破红巾古田等追至闗大破之即此地也现设土巡检】桥东哨【在城东三里一名堡东哨】红土坡哨【在城东七里】多衣哨【在城东十五里】小民哨【在城东二十里】霞谷哨【在城东二十五里】双门哨【在城东三十里一名桥头哨】盐井冲哨【在城东三十五里】小路口哨【在城东四十里】大哨【在城东四十五里】崖壁哨【在城东五十里】铜虎哨【在城东五十五里】金龙哨【在城东六十里】永安哨【在城东六十七里】永靖哨【在城东七十里】河底哨【在城东七十五里】兰谷哨【在城东八十里】蔓坡哨【在城南二十里】九道河哨【在城南三十里】楼山哨【在城西二里一名堡西哨】平地哨【在城西七里】石坡哨【在城西十二里】阿南涧哨【在城西十七里】白山哨【在城西四十里】神树哨【在城北二十里一名神堂哨】稗子沟哨【在城东北八十里】嘉　一碗水哨【在治东三十里】施仁哨【在治东南一百里即今赖子塘】黑盐井　羊毛闗【在井东南五十里】三河哨【在井东南五里】罗武哨【在井东南十五里】髙黎哨【在井东南三十里一名各力哨】张喜哨【在井东南五十里一名木哨】鹦哥哨【在井东南七十里】秧草地哨【在井东南九十里】大庄科哨【在井东南一百里】小庄科哨【在井东南一百一十里】茨桐哨【在井东南一百二十里】白沙哨【在井东南一百二十五里】庙山哨【在井东南一百三十五里】
　　姚安府
　　姚州【附郭】　前塲闗【在城东四十里旧设巡检久裁】三窠闗【在城南六十里旧设巡检久裁】老虎闗【在城西八十里】普昌闗【在城西一百一十里】寳山闗【在城西北一百二十里】瓦城村哨【在城东十里】团山哨【在城东十五里】大庄科哨【在城东三十里】小闗口哨【在城东五十里】王朝里哨【在城东六十里】云龙哨【在城东七十里】文峯哨【在城南十五里】干海子哨【在城南五十里】观音箐哨【在城西三十里】龙马箐哨【在城西六十里】稗子沟哨【在城西八十五里】打金庄哨【在城西九十里】麦地坪哨【在城西一百一十五里】小桥哨【在城北六十里】大桥哨【在城北八十里】五里坡哨【在城北一百三十里】木哨【在城北一百五十里】三岔口哨【在城北一百五十里】把喇摩哨【在城北一百六十里】桃树坡哨【在城北一百七十里】糍粑哨【在城北一百八十里】阿五哨【在城北一百九十里】罗柰哨【在城北二百里】朵喇哨【在城北二百一十五里】只麽哨【在城北二百三十里】腻姑哨【在城北二百五十里】鱼止喇哨【在城北三百五里】大姚县　黎石闗【在城东三十五里】龙门闗【在城西十里】弄栋哨【在城内十字街】肐胳村哨【在城东八里】六闗哨【在城东十里】长冲哨【在城东二十里】里保哨【在城东三十里】平坡哨【在城东八十里】乌山哨【在城东一百二十里】赖山哨【在城南十五里】小桥哨【在城南三十里】一碗水哨【在城西二十里】响水箐哨【在城北三十里】白盐井　灶户冲闗【在井东一里】汤家冲闗【在井东南二里】南闗【在井南二里】西闗【在井西半里通迤西路】三转湾闗【在井西一里】樊良箐闗【在井西一里】大王庙闗【在井西二里】河尾东闗　河尾西闗【俱在井北二里】大界冲闗　小界冲闗【俱在井东北一里】
　　永昌府
　　保山县【附郭】　老姚闗【在城东南一百二十里缅人出入路旧设守备久裁】南闗【在城南二里】北闗【在城北二里】山达闗【在城东北七十里】丁当山闗【在城东北一百四十里昔蒲蛮出入之所】腾越州　龙川江闗【在城东八十里】全胜闗【在城东一百二十里】天马闗【在城东南三百五十里控猛广猛曲要路】汉龙闗【在城东南六百五十里控猛密锡波要路】镇夷闗【旧在城南二十里今移于南送去城七十里】铜壁闗【在城南三百五十里】虎踞闗【在城南一千八十里接缅甸界】铁壁闗【在城南一千一百八十里接缅甸界】巨石闗【在城西南一百八十里接野人界】万仞闗【在城西南三百二十里】滇滩闗【在城西一百八十里接野人界】神防闗【在城西北二百七十里接赤髪野人界】马面闗【在城北一百八十里】永平县　花桥闗【在城西南四十里】上甸闗【在城北二十里】平蛮哨【在城东二十里】杉松哨【在城东四十里】万松哨【在城东六十里】叫狗山哨【在城东八十里】陡坡哨【在城东一百五十里】清水哨【在城东一百七十里】铁厰哨【在城西三十里】羊卷哨【在城西四十五里】
　　鹤庆府
　　观音山闗【在城西南一百二十里现设巡检】宣化闗【在城西二十五里】北沙坡哨【在城南九十里】大涧口哨【在城南一百里】马鞍哨【在城南一百一十里】黑泥哨【在城西南四十里】山神哨【在城西南五十八里】水盘哨【在城西南七十三里】板桥哨【在城西南九十八里】金鳯哨【在城西二十五里】汝南哨【在城西三十五里】三道箐哨【在城北四十里】劎川州　马皮闗【在城西南八十里】大树闗【在城西南一百二十里】香城哨【在城东十五里】清水江哨【在城东三十里】炼平哨【在城东三十五里】野鸡坪哨【在城东南三十五里】棚桥哨【在城东南五十里】上闗甸哨【在城东南五十里】石龙哨【在城南五里】岩山哨【在城南五里】镇宁哨【在城南二十五里】棚涧哨【在城南四十五里】大折坡哨【在城西南一百里】岩塲哨【在城西十五里】白蜡哨【在城西二十里】茄塲门哨【在城西二十五里】水茨坪哨【在城西五十里】石钟山哨【在城西八十里】梅树坪哨【在城北三十里】维西　黄龙闗【在治西北四百二十里旧有闗名并未建设】青龙哨【在治西北三百四十里】
　　顺宁府
　　把边闗【在城南五十里通云州大路两山夹谷中辟旅途为一郡扼吭之地】等腊闗【在城西南四十里】望城闗【在城西北二十五里通永昌大路】金马闗【在城西北四十五里即温马罕闗】云州　永镇闗【在城南五十里为土司夷人出入咽喉茂林深箐最称险隘】盐井哨【在城北十里】黄土坡哨【在盐井哨北十里】猛郎哨【在黄土坡哨北十里】挨罗哨【在猛郎哨北二十里】林后哨【在挨罗哨北四十里】毛家哨【在林后哨北十里一名太平哨接防化界】
　　永北府
　　南山闗【在城南二十里】西山闗【在城西三十里】北山闗【在城北五里】深谷哨【在城东七里象鼻岭下】芦竹坪哨【在城东五十里】白木哨【在城南十五里】黄草坡哨【在城南三十里】三渡河哨【在城南一百二十里】达旦哨【在城南江内二百里】黑乌哨【在城西南四十里】河头哨【在城西二十里】的里哨【在城西四十里】苦荍坪哨【在城西四十五里】板桥哨【在城西一百五十里】红石崖哨【在城西北二十里】板山哨【在城西北五十里】羊坪穿心哨【在城东北三十里】
　　丽江府
　　雪山门闗【在城东六十五里当麽些吐蕃之界险峻天成一名石门闗】邱塘闗【在城西二十里郡之门户】
　　防化府
　　隆庆闗【在城东三十里】白普闗【在城东南一百五十里】沙滩哨【在城东二十七里】石佛哨【在城东四十里】桃园哨【在城东四十五里】烂泥哨【在城东六十里】平安哨【在城东南七十里】黄土坡哨【在城东南九十里】云崖哨【在城东南一百二十里】髙山哨【在城东南一百三十五里】石洞哨【在城东南一百六十里】牛街哨【在城东南一百八十里】雀山哨【在城东南二百里】雀儿田哨【在城东南二百二十里接景东界】午方坡哨【在城南二十五里】倒马坎哨【在城南五十五里】庙山哨【在城南六十五里】虎街哨【在城南九十里】三台涧哨【在城南一百一十五里】鸭爪哨【在城南一百三十五里】一碗水哨【在城南一百六十五里】浪沧江哨【在城南一百九十五里】罗空摩哨【在城西南一百十里】朱氏河哨【在城西三十里】庙松哨【在城西九十里】三台巅哨【在城西一百五里】白马箐哨【在城西北四十里】响水哨【在城西北一百五十里】镇东哨【在城西北二百八十里】黄连哨【在城西北二百九十五里】瓦房哨【在城北八十里】水槽哨【在城东北一百十里】罗武摩哨【在城东北一百二十五里】
　　景东府
　　景澜闗【在城南八十里】安定闗【在城北一百四十里接防化界】水塘哨【在城东一百二十里】雀山哨【在城西南一百五十里】镇夷哨【在城北六十五里】瓦厰哨【在城北一百二十五里】火石哨【在城东北一百二十里】邦别隘【在城东五十里】撇罗隘【在城东七十里】者后隘【在城东南一百二十里】蛮岔隘【在城东南一百六十里】小卡隘【在城东南二百里】大卡隘【在城东南二百二十里】折止隘【在城南二百四十里】猛猓隘【在城西南三百四十里】
　　邮传
　　经制驿堡【滇省路通黔蜀额设一十五驿堡夫附之工料俱详经费】
　　云南省城东至贵州普安州驿路
　　滇阳驿【云南府属旧设马一百匹今六十匹并在城堡夫一百名俱驿丞管理三十里至板桥驿】板桥驿【云南府属旧设马三十匹今増十匹并板桥堡夫一百名俱驿丞管理六十里至杨林驿】杨林驿【嵩明州属旧设马三十匹今增十匹并杨林堡夫一百名俱驿丞管理七十里至易隆驿】易隆驿【寻甸州属旧设马三十匹今増十匹并易隆堡夫一百名俱驿丞管理三十五里至古城驿】
　　古城驿【寻甸州属旧未设马以道路险长将杨林等驿额马拨设十二匹并古城堡夫一百名俱附易隆驿兼管四十里至马龙驿】
　　马龙驿【马龙州属旧设马三十匹今增十匹并马龙堡夫一百名俱知州管理五十里至三岔驿】三岔驿【南宁县属旧未设马以道路险长将杨林等驿额马拨设十二匹并三岔堡夫一百名俱附南宁驿兼管三十里至南宁驿】
　　南宁驿【霑益州属旧设马五十匹今四十匹并交水堡夫一百名俱霑益州知州管理五十里至白水驿　旧制自白水经南宁县抵三岔为一站设南宁驿驿丞　本朝顺治十六年徙建霑益州治于交水因移南宁驿于新州治康熙四十三年裁驿丞归州管理故驿在霑益而名则仍县旧云】白水驿【南宁县属旧设马三十匹今増十匹并定南堡夫一百名俱驿丞管理六十里至多罗驿】多罗驿【平彝县属旧设马六十匹今四十六匹并平弊堡夫一百名俱驿丞管理六十里至亦资孔系贵州驿站八十里至普安州又六百二十里达贵州省城】
　　通计自滇阳至多罗十驿共四百八十五里
　　又自交水分路东北至贵州省威宁州驿路【由南宁驿三十里至松林驿】
　　松林驿【宣威州属设马六匹并普鲁吉堡夫四十四名俱炎方驿丞兼管七十里至炎方驿】炎方驿【宣威州属设马六匹并火忽都堡夫四十四名俱驿丞管理八十里至霑益驿】霑益驿【宣威州属设马六匹并霑益堡夫四十四名俱宣威州管理八十里至傥塘驿】傥塘驿【宣威州属设马六匹并傥塘堡夫四十四名俱可渡巡检兼管五十里至可渡驿】可渡驿【宣威州属设马六匹并可渡堡夫四十四名俱巡检管理滇黔于此分界原隷贵州雍正六年归滇将杨林等驿额马拨设六匹并可渡堡夫四十四名俱巡检管理九十里至贵州威宁州又七百二十里达四川永宁县】
　　通计自交水至可渡五小驿共四百里【内普鲁吉等五堡额夫二百二十名康熙五十九年西藏用兵以途系次冲将夫拨添劎川观音山白崖上闗小云南普淜沙桥七堡雍正九年设宣威州又昭通镇雄归滇仍照旧额安设】
　　新设驿站
　　云南省城东南至广西田州驿路【旧未设驿　本朝雍正七年内云贵总督兼辖广西始设二十五驿工料俱详经费由滇阳驿六十里至七甸驿】
　　七甸驿【呈贡县属设马四匹六十里至宜良驿】
　　宜良驿【宜良县属设马四匹五十里至路南驿】
　　路南驿【路南州属设马四匹六十里至大麦地驿】
　　大麦地驿【路南州属设马四匹六十里至州城驿】
　　州城驿【弥勒州属设马四匹七十五里至竹园村驿】
　　竹园村驿【弥勒州属设马四匹四十五里至二台坡驿】
　　二台坡驿【弥勒州属设马四匹四十五里至小江口驿】
　　小江口驿【邱北属设马四匹四十五里至腻革龙驿】
　　腻革龙驿【邱北属设马四匹五十里至白色古驿】
　　白色古驿【邱北属设马四匹四十五里至树皮驿】
　　树皮驿【邱北属设马四匹六十里至弥勒湾驿】
　　弥勒湾驿【广南府属设马四匹六十里至上安排驿】
　　上安排驿【广南府属设马四匹五十里至者报驿】
　　者报驿【广南府属设马四匹六十里至者兔驿】
　　者兔驿【广南府属设马四匹五十里至木帖驿】
　　木帖驿【广南府属设马四匹五十里至董那孟驿】
　　董那孟驿【广南府属设马四匹五十里至髙枧槽驿】
　　髙枧槽驿【广南府属设马四匹五十里至蜈蚣箐驿】
　　蜈蚣箐驿【广南府属设马四匹五十里至响水驿】
　　响水驿【广南府属设马四匹五十里至普听驿】
　　普听驿【广南府属设马四匹五十里至泗亭驿】
　　泗亭驿【广南府属设马四匹五十里至平岭驿】
　　平岭驿【广南府属设马四匹五十里至者桑驿】
　　者桑驿【广南府属设马四匹六十里至剥隘驿】
　　剥隘驿【广南府属设马四匹六十里至广西田州渌冲驿】
　　通计自滇阳至剥隘二十五驿共一千四百里
　　云南省城至丽江府进藏路程考【迤西原未置驿旧设堡夫久已逃亡过半康熙五十九年满汉官兵进征西藏始设安宁等一十七站每站设马六匹雍正七年师旋裁撤八年驻兵查木道又复安设十二年师旋仍裁撤存以备考由省城在城堡七十里至安宁州】
　　安宁州【六十里至州属禄胀堡又十里至老鸦闗】老鸦闗【禄丰县属三十五里至罗次县属炼象堡又四十里至禄丰县】禄丰县【七十里至舍资堡】舍资堡【广通县属四十五里至广通县】广通县【七十里至峩防堡】峩防堡【楚雄县属四十五里至吕合堡】吕合堡【楚雄县属七十里至沙桥堡】沙桥堡【镇南州属七十里至普淜堡】普淜堡【姚州属六十里至云南县】云南县【八十里至白崖堡】白崖堡【赵州属六十里至赵州】赵州【三十里至下闗堡又三十里至太和县】太和县【八十里至上闗堡又十五里至邓川州】邓川州【八十里至观音山】观音山【鹤庆府属六十里至劒川州】劎川州【七十里至九河】九河【丽江府属由此达阿喜另设马台至藏】
　　通计一十七站共一千一百四十里
　　云南省城北至四川宁逺府路考【由省城八十里至富民县】富民县【一百二十里至武定府】武定府【七十里至马鞍山】马鞍山【九十里至元谋县】元谋县【六十里至黄园】黄园【四十里至金沙江】金沙江【南岸设巡检司江水奔驶挽舟里许乃横舟而济江北五十里至姜驿此外有渡二一由宾川至永北旧蒗蕖州通四川盐源县即旧盐井卫一由大姚县鱼闸渡至黎溪】姜驿【初行谷中沿溪而上十里升火熖山其髙三十里峯回路转陡絶之处翼以木栈至山巅三里许即姜驿江外地皆接东川八十里至黎溪站】黎溪站【滇防尽此三十五里有松平闗又十里至鳯山营五十五里至会理州三百九十里达宁逺府】
　　通计自省城至宁逺共一千八十里
　　云南省城东南由师宗州达广西南宁府路考【自省城一百二十里至宜良县】
　　宜良县【七十里至天生闗】天生闗【四十里至赵夸】赵夸【九十里至师宗州】师宗州【九十里至罗平州】罗平州【四十里至三板桥】三板桥【七十里至江头】江头【今名江底八十里至黄草坝属贵州八十里至郑屯七十里至栖革四十里至南笼府六十里至板屯属广西四十里至坝楼自南笼至此沿途多瘴渡八达河三十里至安隆司今西隆州四十里至芭蕉闗九十里至潞程自此至田州路皆坦夷九十里至王店九十里至归乐九十里至荣庄九十里至田州州在左江之滨舟行八日抵南宁府】
　　通计自省城至南宁共陆路一千四百一十里水程八日
　　云南省城南由临安府达广西南宁府路考【自省城四十里至呈贡县】
　　呈贡县【五十里至晋宁州】晋宁州【九十里至江川县】江川县【七十里至通海县】通海县【六十里至曲江驿】曲江驿【九十里至临安府】临安府【一百二十里至阿迷州】阿迷州【四十里至马者哨】马者哨【东歴矣马旧驿六十里至多榹铺】多榹铺【东南歴木铺永宁哨四十里至罗台驿】罗台驿【旧驿废逾山而南经倒马坎林深磴险谿径杂出四十里至陇希寨】陇希寨【南歴新铺旁径杂出经湾山哨平夷一望沙碛弥勒州六十里至弥勒湾】弥勒湾【东逾山有竹子箐过杨屋戈勒袜舍二寨临俺排江循西岸而进江出两山中瘴毒不可近清明后尤甚江东有大八百小八百寨皆侬氏属夷至俺排寨渡板桥絶江循东岸歴革雷寨马鞍山六郎者莫其六十里至者豹此下路程地名与雍正七年新设驿路各异】者豹【东南歴小者马寨六十里至速为寨】速为寨【东南歴毋忙寨四十里至木铁】木铁【四十里至广南府】广南府【五十里至宝月闗】宝月闗【自府南连山皆削壁不可通惟此凿石通道土府设闗防御九十里至罗贡寨】罗贡寨【南经可王寨西洋江江之浅者可揭而涉四十里至布戛寨】布戛寨【五十里至富州】富州【三十里至板龠】板龠【三十里至纳桑寨】纳桑寨【四十里至镇安府原土州南入纳桑箐广西实滇粤瓯脱也箐林险巇人多阨于险出箐至府居人多依削壁行人野宿田中六十里至箐口寨四十里至安得寨六十里至细村六十里至归顺州三百七十里达左江舟行十日达南宁府】
　　通计自省城至南宁陆路一千八百八十里水程十日
　　云南省城西达永昌府腾越州路考【由省城在城堡至太和县下闗里数详见云南省至丽江府驿站自下闗堡分路九十里至漾濞堡】
　　漾濞堡【永平县属八十里至打牛坪堡】打牛坪堡【永平县属二十五里至黄连堡】黄连堡【永平县属七十五里至永平县】永平县【七十五里至沙木和堡】沙木和堡【保山县属一百二十里至永昌府】永昌府【自府以下皆无旧额堡夫六十里至蒲缥】蒲缥【八十里至磨盘石】磨盘石【八十里至龙江驿】龙江驿【久裁废七十里至腾越州】腾越州【南中极边外皆野夷行四十余日始达缅甸】
　　通计自下闗至腾越共七百五十五里
　　津梁
　　云南府
　　昆明县【附郭】　嵩山古渡【在城东一里嵩山寺前】髙峣渡【在城西三十里舟达本城板坝河】县桥【在城大东门内布政司衙门东首明黔国公沐氏建】永清桥【在城内菜海子边　本朝康熙二十年重建】焦三桥【在城大东门外半里明时修建】广惠桥【在城大东门外半里　本朝康熙四十九年副将周士元重修】地藏桥【在城东二里许跨金汁河上】溥润桥【在城东十里旧名至正桥　本朝康熙三十五年重修更今名】丰乐桥【在城东三十里为往来驿道　本朝雍正元年郡人王应龙重修】云津桥【在城东南二里许水出盘龙江流经商山下过郡城入滇池旧名大德桥燬于兵明洪武二十六年西平侯沐春重修以其当云南之要津更今名】通济桥【在云津桥西一名奏功桥水即盘龙江支流今水涸而桥存明成化间建】太平桥【在城东南二里古名剰砖桥三国汉诸葛武侯建　本朝康熙四十五年重修】小桥【在太平桥西二百武】老崔桥【在城东南三十里明成化间建本朝雍正元年郡人王应魁重修】鳯凰桥【在城南门外通濠水以达盘龙江三国汉诸葛武侯建】土桥【在城南二里东寺街今改名东西石桥又名桂香桥明总兵邓子龙建】板坝河桥【在城南二里西寺街一名望安桥明万厯间建】新桥【在城南二里螺蛳湾今易名引鳯桥明万厯间建】吴井桥【在城南三里以井得名或云建于吴氏明黔国公沐氏重修】翰林桥【在城南十里南坝本朝康熙二十二年巡抚王继文重修】顺城街桥【在城西南半里一名烧猪桥明黔国公沐氏建】小泽口桥【在城西南一里一名鸡鸣桥明天顺间建】望仙桥【在城西南五里明天顺间建】假溪桥【在城小西门外半里通迤西大道　本朝康熙二十年重修】石桥【在城小西门外三里许一名月明桥】西板桥【在城西七里许近黒林铺一名牛心桥明万厯间建】金锁桥【在城西四十里髙峣小村三国汉诸葛武侯建】霖雨桥【在城北十里罗丈村本朝康熙四十九年郡人熊武兆等重修】迎仙桥【在城东北二十里鸣鳯山麓明万厯二十七年巡抚陈用宾建】永济桥【在城东北三十里松花山锁盘龙江之上流　本朝康熙间重修】富民县　永定桥【在城南门外旧名天河桥水入昆海明万厯四十六年知县许成德建】乐济桥【在城南十里黄土坡入省大路　本朝康熙十九年邑人刘在田建雍正十一年知县杨体干重修】永固桥【在城西十五里通罗次路　本朝康熙四十年罗次知县梁衍祚建】太平桥【在城北十里通武定路　本朝康熙十九年邑人刘在田建】者北桥【有二俱在城北四十里通武定路　本朝康熙十九年邑人刘在田建】宜良县　陈家渡【在城东三里】陈所渡【在城东五里】狗街渡【在城东南十五里】髙峣村渡【在城北三里】长安村渡【在城北五里】小渡口【在城东北五里】通衢桥【在城东门外】车渡桥【在城东三里】长生桥【在城东南郊外】通济桥【在城南门外】青云桥【在城西门外】芮家桥【在青云桥左】广济桥【在城西一里】萧官桥【在城西四里】永济桥【在城西三十五里汤池北闗内】新石桥【在汤池北闗外】清逺桥【在城北一里五铺一名花桥】济桥【在清逺桥左】安政桥【在城北一里】赛公桥【在城北三里一名幌桥】马家桥【在城北九铺】通化桥【在城东北二里】太平桥【在城东北五里】罗次县　映文桥【在城南三里　本朝雍正三年邑人杨仪杨德广等建】鳯凰桥【在城南五里】新桥【在城南七里　本朝康熙十年署知县何清建甃石架木上覆屋三楹】迎仙桥【在城南七十里明万十六年邑人张廷琰建】大石桥【有二一在城南二十里一在城北十五里邑人刘一清何应爵等建】衍庆桥【在城西南一百二十里炼象闗城西门明万间邑人白朝斗同众捐建】昌裔桥【在炼象闗西五里明天启间邑人宋郊同众捐建】镇安桥【在炼象闗西十里明天启间邑人朱腾雨同众捐建】华明桥【在炼象闗西十里明崇祯间邑人蒲华妻张氏同众捐建】喜雨桥【在城北二十里北厰村　本朝康熙三十七年邑人杨广德李如松等建】晋宁州　海溪桥【在城东三里盘龙山下】惠利桥【在城南一里许明治十四年义官王让建】长坡桥【在城南五里明治十四年义官王世泰建】五里桥【在城南五里明州人刘世荣建】十里铺桥【在城南十五里明州人赵宗周赵世发同建】登瀛桥【在城西南三里】学士桥【在城西南七里】鳯凰桥【在城西门外半里昔有鳯凰止此故名】四通桥【在城西三里许明治三年知州熊建】新桥【在城西五里明刘世荣建】宁静桥【在城西北三里王家坝下明州人徐天应建　本朝雍正四年士民重修】世济桥【在城西北五里明州人李茂修建其孙重修故名】安澜桥【在城西北十里本州士民公建】呈贡县　通济桥【在城内中街明洪武间知县揭官保建】便民桥【在城东三十里惮泥山下明嘉靖间知县范宏建】龙市桥【在城南一里明成化间建万厯八年知县黄宇重修】太平桥【在城南十五里太平关明成化间邑人呉应选建　本朝雍正四年阖邑重修】舆济桥【在城南十五里大渔村明万厯八年邑人汪朝阳建　本朝康熙四十五年邑人姚茂德重修】普济桥【在城南三十五里明嘉靖间邑人李经建】利涉桥【在城南四十里富有村明嘉靖间邑人蒋春建】吴笼桥【在城西南四十里安江村明治间邑人李洪建】安江桥【在安江村本朝顺治间邑人保姓建】安宁州　黄塘渡【在城南十五里设有渡夫】温泉
　　渡【在城北十五里】通清桥【在城内署前大街】盐课司桥【在城西门内旧盐课司前】永安桥【在城东门外螳螂川经其下为迤西要路明治七年巡抚张诰重修　本朝康熙四十五年总督贝和诺巡抚郭瑮捐俸知州髙珍督修】醉春桥【在城东门外岑楼北明崇祯间州人募修】昌应桥【在城东三十里入省大路明万厯间州人杨彦魁建　本朝康熙八年知州张在泽重修十一年州人祁鳯翔募众再修】天津桥【在城东南一里明万厯间郡人朱化孚建　本朝康熙二十三年知州朱承命重修】崇文桥【在城南二十里明万歴间旧三泊县知县彭梯建】博济桥【在城南三十里通迤西大路本朝雍正二年士民募建】冯母桥【在城南八十里　本朝雍正元年州人冯加懿母李氏建】老何坡桥【在城西南五里通易门路县民杨士毅建】夀昌桥【在城西门外郡人张希元建】游得髙桥【在城西三十里】光裕桥【在城北四里明崇祯间郡人杨鳯建】禄丰县　启明桥【在城南十五里明天启间丽江土知府木増建】星宿桥【在城西门外一名永丰桥通迤西大路明万厯间知县向兆麟建　本朝康熙三十九年水涨冲塌二硐总督范承勲巡抚王继文檄行迤西各官捐修四十六年水涨复冲壊布政使刘防枢亲勘议修不果四十九年知县刘自唐捐修架以木板雍正五年水涨复行冲壊仅存一硐暂以船只济渡】飞虹桥【在城北门外里许通黒琅两井大路明天启间邑绅王锡衮建石桥三硐　本朝康熙十一年倾圯盐道郭廷弼捐修易以木桥四十六年水泛冲断盐道李苾捐俸知县黄枢督修后复坏五十二年黒井提举沈懋价重修】寳泉桥【在城北二十里翻泥河明嘉靖初建下有温泉土人浴之】双济桥【在城北三十里通武定路　本朝康熙五十年郡人唐瑜建】昆阳州海口渡【在城北二十里为往来要津】鸣鳯桥【在城东三里　本朝康熙五十六年建】龙泉桥【在城东十里】普济桥【在城南门外明万厯间知州夏可渔建】焕文桥【在城南门外　本朝康熙四十年智坊士民同建】卢公桥【在城南三里明万厯间署知州卢元恺建】新桥【在城南二十里明天启间建　本朝康熙三十二年知州蒋廷铨重修】石枧桥【在城西三十里甸头村长五丈明时楚人李正相度为枧以溉田亩里人德之】些溪桥【在城西三十五里明万厯间州人李凌云建】石龙桥【在城西北三十里为迤西通衢　本朝康熙七年建】迎恩桥【在城北门外明嘉靖间知州张绮建】升龙桥【在城北五里】易门县惠津桥【在城东二里明末建木桥　本朝康熙二年阖邑捐建易以石】易川桥【在城东七里曽所营明末建　本朝顺治间邑人徐石匠重修】飞虹桥【在城东十五里驾易江上有飞虹普渡坊明崇祯十七年知县黄世臣建】迎龙桥【在城南门外明洪武二十四年建　本朝顺治十八年知县叶之馨重修】普川桥【在城南十五里普贝屯】七星桥【在城北门外旧名捷近桥明洪武二十四年建万厯二十九年邑人张仲美重修改今名】永靖桥【在城北一里】柏木桥【在城北四十五里接禄丰县界系板桥覆以瓦屋】嵩明州　飞虹桥【在城东五里】龙济桥【在城东十里】竜纳桥【在城东二十里】嘉利桥【在城东四十里即河口大桥明万厯间知州熊克壮建】龙津桥【在城南十里】龙闗桥【在城南十五里】凝和桥【在城南三十五里杨林驿东】万里桥【在城西五里明嘉靖间知州狄应期建】大通桥【在城西二十里即四板桥明知州狄应期建】对龙桥【在城西四十里】丹鳯桥【在城北一里】仁济桥【在城北十里】矣纳桥【在城东北二十里】
　　曲靖府
　　南宁县【附郭】　驾虹桥【在城内府学宫之右　本朝康熙五年两学生员同建】飞虹桥【在学宫之左　本朝康熙五年知县程封建】胡家桥【在城东门外本朝顺治七年里人公建】把家桥【在城东十五里】镇海寺桥【在城东十五里僧如缘募建】吴六桥【在城东十五里　本朝顺治六年里人募建】中河桥【在城东十五里本朝康熙五十九年知县王橒重修】箐口桥【在城东十八里魏家墩明崇祯二年知县项达建】红花海桥【在城东二十里僧普荷募建】髙桥【有二一在城东二十里一在城北二十里新桥之前】石喇桥【在城东二十里朗目山下本朝康熙二年僧一体建】　中所营桥【在城东二十里明治间军人公建】潇湘桥【在城南门外明景泰三年建治间本府知府焦韶同知胡元重修】石墩子桥【在城南十里】石堡山桥【在城南二十里为往来官道明崇祯二年邑人募建】中州桥【在城南五十里旧越州东门外各所兵同建】周家桥【在旧越州西十五里明天启二年千户王贵建】镇夷桥【在旧越州北门外明万厯五年卫守备李昭建】东岳桥【在旧越州北门外　本朝康熙元年僧广元募建】中正桥【在城西南二十里本朝康熙六年廪生沈鉴开同众建】胜峯桥【在城西门外明西平侯沐英建】防家桥【在城西二里　本朝康熙二十九年知县张为焕建】澄清桥【有三一名上桥在城西九里一名中桥在城西北七里一名下桥在城西北十五里俱明洪武间建】济众桥【在城西十五里　本朝康熙九年驿盐道赵廷标暨合郡人建】鸣鳯桥【在城西二十五里明万厯三十年知府陈政建】响水桥【在城西三十里　本朝顺治五年邑人公建】利众桥【在城西北七里　本朝康熙二十三年南宁知县桂天申建】冯官桥【在城西北七里　本朝康熙四十三年曲寻镇总兵陆进忠建】迎恩桥【在城北门外一名康桥一名备兵桥明洪武间建本朝康熙二十三年武定同知署府事王所善重建】白石江桥【在城北五里明洪武二十五年建本朝康熙十年知府李率祖修】邓官桥【在城北十三里】新桥【在城北二十里】猓猡桥【在城北三十里　本朝顺治七年邑人公建】柳家坝桥【在城东北七里明万厯二十年邑人公建】朝阳桥【在城东北二十里明万厯间知府髙荐建】霑益州　太平桥【在城东门外明万歴间重修】黑桥【在城北三里一名山塘桥】陈枋桥【在城北四十里明万歴间建　本朝康熙五十一年邑人公修】陆凉州　南桥【在城南二里明洪武二十三年建】串桥【在城西南五里】土桥【在城西北一里余】城北桥【在城西北芳华乡跨南涧明初建】板桥【在城北三十里】马龙州瀑津桥【在城东四十五里　本朝康熙四十六年军人闗育基重修】三板桥【在城】
　　【东南二十里明未州人髙智等修建】西河桥【在城南十五里明末州绅董朝宪等建】昌隆桥【在城南十五里　本朝雍正十一年知州周铨修建】朱黄桥【在城南五十里本朝康熙六年州民朱懐妻黄氏建因名】镇西桥【在城南五十里　本朝康熙十年州民林朝楝等修建】观音桥【在城西南半里明成化间僧明朗募建】张经桥【在城西南十二里明嘉靖间马隆所千户张经建】闗东桥【在城西南二十五里明洪武间建本朝雍正十年知州周铨重修】闗西桥【在城西南三十五里鲁伽婆岭西明嘉靖间州民林国珍等建】南安桥【在城西南五十里明治八年建　本朝康熙三十年州民鄷际等募修】青石桥【在城西南七十里　本朝康熙四十年州士民金太和等修建】髙桥【在城西一里明嘉靖间州民髙应登建】双桥【在城北三里　本朝康熙二十年州民金国竒建】罗平州　以则渡【在城东七十里】大渡【在城东一百里】七革渡【在城东一百一十里】连步桥【在城内学宫前明万厯间建】沙湾桥【在城东四十里明万厯间州同黄宇建】永平桥【在城东四十里本朝康熙三十八年州民张洪学捐建】三板桥【在城东五十里明天启间州同张哲建】清水河桥【在城东七十里明天启间州同慕庸建】两界桥【在城东百余里栖革江底旧以舟渡　本朝康熙六十年州民陈万言捐建石桥雍正三年其子九如九锡重修覆瓦屋总督鄂尔泰题匾于上曰山水画图】鲁折河桥【在城南一里明万歴间州同王寰建】平乐桥【在城南四十里　本朝康熙五十八年州民王连举倡修】九龙桥【在城北十里　本朝康熙五十四年知州王永禩建】龙见桥【在城北二十里明万歴间州同黄宇建】安平桥【在城北三十里本朝康熙五十六年知州黄德巽建】寻甸州　独树双桥【在城东半里明嘉靖二十三年知府林斌重修】洗马桥【在城东四里初系木桥明嘉靖二十三年知府林斌易以石】七星桥【在城东二十里明嘉靖间郡民刘聪建】通靖桥【在城东二十里】月甲桥【在城南二里旧架以木明嘉靖间知府王尚用易以石】三板桥【在城南五里明成化间知府李祥建木桥嘉靖间知府王尚用易以石】蔡济桥【在城南十五里明嘉靖间军人蔡永建】温泉桥【在城南三十五里今名塘子大桥明嘉靖初建后圮本朝雍正二年知州崔乃镛率士民重修】　代砖桥【在城南五十里木密所城东十五里】南安桥【在木密所东二十里一名青石桥明成化中商人刘璿道建治间所军卫腾霄等募修】迎恩桥【在城北门外一名阳桥初系木梁明成化间知府谢绍易以石】靖逺桥【在城北三里明成化间知府谢绍建嘉靖间知府林斌重修】太平桥【在城东北三里明知府谢绍建】平彝县　顺豫仙桥【在城东门外明万厯间军人张大云建】祈嗣桥【在城东七里明万厯五年指挥李厚建】红崖嶂河桥【在城南三里明万厯间军人叶汝贵建】界牌桥【在城西八里明万厯二十四年分巡道髙荐檄经歴汤廷良建】干桥【在城西十三里明万厯二十四年建】石岑铺桥【在城西十五里明万厯间千户田嘉禾建】界牌铺桥【在城北十五里明万厯五年指挥李厚千户田嘉禾建】宣威州石龙桥【在城东一里明代州人李国标建】衍嗣桥【在城南半里明嘉靖间御史缪】
　　【文龙建】山桥【在城南里许旧架木为之今易以石】马龙桥【在城南五里】王家桥【在城南十五里】干河桥【在城南二十五里】江溪桥【在城北二十里】水西桥【在城北三十里】大屯桥【在水西桥上】来宾桥【在城北三十五里】傥塘桥【在城北八十里】可渡桥【在城北一百三十里旧系木桥在可渡闗下　本朝康熙二十八年总督范承勲建石桥于下游里许三十三年倾圮威宁镇总兵唐希顺复建木桥于旧处五十四年总督郭瑮重修雍正八年燬于火今架浮桥现议发帑重建】髙桥【在城东北八里】
　　临安府
　　建水州【附郭】　沙坝渡【在城东北一百里曲江】登龙桥【在城东迎晖门外明万厯二十年郡人公建】迎恩桥【在城东一里即大石桥明正统间建　本朝雍正九年知州夏治源増修】青云桥【在城东五里明郡绅张象儒建】玉虹桥【在城东十里明宣德间建】三河桥【在玉虹桥南三河分流二桥相望明正统间建】天缘桥【在城东十里本朝雍正六年郡人傅大美王琨等倡建上覆以亭寛广坚固知府栗尔璋有碑记】锁龙桥【在城东十五里城内外水皆由此出一名汇源桥】永济桥【在城东三十里　本朝康熙五十八年郡民李标枝等建】通贡桥【在城东三十里明治间指挥孙公昱建后义官髙辛吴瑢等重修】陞云桥【在城东三十里】永奠桥【在城东三十五里】宁逺桥【在城东七十里】香木桥【在城东一百二十里】三公桥【在城东一百二十里今改名飞虹桥】泸江桥【在城东南一里明宣德间建正德间郡民王镐等重修万厯间郡民沈崇儒甃以石　本朝雍正八年总兵张应宗知府张无咎知州祝宏重修】飞虹桥【在城东南五十里塔冲河明正统间建旧系木桥　本朝康熙三十七年郡人陈光绪捐建石桥上覆以阁】天生桥【在城东南娑罗庄有石跨流自然成桥】浣衣桥【在城南五里跨小河明正统间建成化间郡民叶丹重修】白花桥【在城南五里一名白鹤桥明景泰间建】登瀛桥【在城西南明成化间建】石架桥【在城西四里明景泰间建】永安桥【在城西十里跨白龙渠明治间建】会安桥【在城西北黒冲山下本木桥明治间郡人徐宣易以名】板桥【在城西北十里明治间郡人钱鋭建】清流桥【在城北二里明天顺间建】赛公桥【在城北二十里明时郡人余先觉建】曲江桥【在城东北百里原系木桥明万厯二十二年巡按沈正隆兵备龚云致郡绅张国相王恩民等各捐赀修建石桥】张家桥【在城东北曲江沙坝为入省孔道郡绅张国相原造木桥以济夏秋每苦漂没复置腴田数亩永作桥费数百年行人利之】石屏州　小河底渡【在城西一百二十里】顾公桥【在城东门外明天启间署知州顾庆恩建】化龙桥【在城东五里明嘉靖间州绅杨廷相建】许家桥【在城西十五里　本朝顺治间州绅许子言建】福森桥【在城西十五里明崇祯间州人杨名学建】通贡桥【在城西十五里　本朝顺治间州人杨琼建】通逺桥【在城西三十里明治间里人公建】矣落桥【在城西三十里　本朝顺治间里人公建】阿迷州　小桥【在城西门内明成化间建】永安桥【在城东二里明天顺间建】香木桥【在城南一里一名古城桥】南桥【在城南五里即氷泉桥　本朝顺治十一年知州方逢圣建康熙五十三年贡生杨于陛重修】泰安桥【在城西三十里】伍氏义桥【在城西八十里】永济桥【在城西九十里原系木桥　本朝康熙五十六年郡民李标致傅大美等甃以石】新桥【在城东北五里本朝康熙十年土知州李阿侧建】宁州　惠济桥【在城东三里　本朝康熙二十五年建】梯云桥【在城东五十里】霁虹桥【在城西二里明嘉靖八年建后倾圯今建木桥】飞虹桥【在城西三十五里】浣江桥【在城西北五里　本朝康熙四十五年知州梁衍祚率众修建】黄澄桥【在城西北二十五里明隆庆间邑人黄澄建】卢公桥【在城北五里明崇祯间建】观音桥【在城北二十里　本朝雍正八年建】赛公桥【在城北四十五里】通惠桥【在城北六十里】通海县　溥利桥【在城东百步明治间建】彩虹桥【在城东半里明嘉靖间邑人贺琪山建】迎恩桥【在城东一里　本朝康熙二十九年僧海澄募建】沈家桥【在城东六里明天启七年邑人沈泰建】永济桥【在城东八里明万厯二十年邑人张楠建】登瀛桥【在城南一里明万厯间邑人陈其力建】秀江桥【在城西南一里明嘉靖间邑人赵汝谦建】邹家桥【在城西半里明万元年邑人邹仪建】髙家桥【在城西半里明万歴三十年邑人厉存礼建】河西县　碌溪桥【在城东三里】指南桥【在城南二里明治间建】锁龙桥【在城南四里明崇祯间建】永济桥【在城北闗外明治间廪生苏惠然建　本朝康熙四十五年贡生苏继洵重修】康济桥【在永济桥北　本朝康熙四十九年邑人杨运昌建】阳闗桥【在城北三十五里明万厯八年建】嶍峨县　龙江桥【在城东半里　本朝康熙三十六年公建石桥后圮知县薛祖顺率士民修建木桥】通济桥【在城西北五里　本朝康熙三十六年士月禄焦英修建】兴衣乡桥【在城西北七十里巡检司】防自县　矣波渡【在城西三十里】箐口渡【在城西八十里】化鳞桥【在城东南七十里　本朝康熙二十三年邑人王玉汝李圣先等建】永安桥【在城西门外明万厯间巡抚邹应龙建】宜民桥【在城西北二十五里矣波铺明洪武间县丞李复建木桥　本朝康熙十二年邑人江濬易以石】长桥【在城西北三十里镇逺哨明天顺间土官禄刚建木桥后邑人魏之选易以石】新桥【在城西北五十里　本朝康熙二十五年本府知府黄明知县孙居湜建】万里桥【在城北七十里一名倘甸桥明天顺间建原系木桥本朝康熙八年邑人车万象姚之髙等易以石】
　　澂江府
　　河阳县【附郭】　庄镜桥【在城内东街】龙津桥【在城东门外】延龄桥【在城东一里　本朝康熙间郡绅李发甲建】髙涧桥【在城东一里　本朝康熙四十一年生员李文炳修】青云桥【在城东三里跨玗札溪旧名普济明正统间知府王彦建】南津桥【在城东三里明嘉靖间路南州民葛万钟建】潄玉桥【在城东五里】海晏桥【在城东二十五里海口泄水处　本朝康熙三十六年知府崔维衡重修雍正九年知府王铎再修】长虹桥【在城东四十里跨七江溪明治间知府安康建　本朝康熙九年通判王猷剙铁索桥未几圮郡人李缵甲重修】中沟桥【在城东南五里锁札溪之水口】介营桥【在城东南五里右所大小营间】广济桥【在城东南五里右所大营西明郡人杨济时建】通津桥【在广济桥西一里明郡人华仲林建】逺达桥【在城东南五里小营中】锁水桥【在城南门外】迎仙桥【在城南门外】永济桥【在城南二里明嘉靖间郡民许俸建】务耕桥【在城南二里梨花村北明生员李杰建】月津桥【在城南十里大河口明嘉靖间郡人陈绅建】联玉桥【在城西南十里本朝康熙四十四年知县翟枚吉建】涌拔桥【在城西南三十里明郡人杨国儒建】惠民
　　桥【在城西门内明隆庆间知府徐可久建】四均桥【在城西一里廖官营东道路至此适均故名】太平桥【在城西二里旧名罗藏桥明嘉靖间知府王良佐建通判徐子麟修】平政桥【在城西二里　本朝康熙间郡绅赵士麟建】清平桥【在城西二里】闗庄桥【在城西五里小闗庄下】西城桥【在城西六里明成化间举人郑玘建嘉靖间郡人陈绅易以石　本朝雍正六年贡生侯昌重修】东秩桥【在城西六里】俯波桥【在城西二十五里明郡人李又髙建】得路桥【在城西北四里明郡民席允中陈亨建】引鳯桥【在城西北隅本朝康熙二十二年郡人李缵甲建引水入城内】大河桥【在城东北四十里旧阳宗县东】太平桥【在旧阳宗县东】迎恩桥【在旧阳宗县西门外】通济桥【在旧阳宗县西一里】江川县土主庙渡【在城西南】通衢桥【在城南三里明天顺间知县张俊建】永济桥
　　【在城南五里】石桥【在城南十里】海门桥【在城南二十里为临元要路明景泰间知县张俊建】如意桥【在城南三十里双龙乡中台山之下】迎恩桥【在城北跨城壕】丰乐桥【在城北门外里许　本朝康熙四十七年知县祝兆鹏建】新桥【在城北十三里闗岭下】明兴桥【在城东北明兴铺】新兴州　济桥【在城南门外明治间知州邓骏建俗名李桐桥】丰乐桥【在城南二里　本朝康熙间知州鲁国华建】普渡桥【在城南十里大营屯跨大溪河】盘安桥【在城南二十四里石闗哨　本朝康熙三十年土州判王鳯建】会通桥【在城西门外跨城壕与济桥相望俗名上石桥】中板桥【在城西闗去会通桥三百余步】下石桥【在城西闗外去中板桥四百余步】彩虹桥【在城西闗外中卫屯】桂家桥【在城西五里桂家屯】通年桥【在城西北三里　本朝康熙五十一年知州任中宜建】安流桥【在城西北五里　本朝康熙间知州蔡琨重修改为听莺桥】迎恩桥【在城北门外跨城壕】玉溪桥【在城北五里旧建木梁常致朽败明崇祯十年邑人尚书雷跃龙易石墩植木覆瓦日久沙淤　本朝康熙五十二年水溢桥上知州任中宜増髙三尺仍覆瓦屋】康阜桥【在城北六里往省要道】广济桥【在城北十三里】普门寺桥【在城北十八里普舍城西闗外】新德桥【在城北二十里　本朝康熙五十一年知州任中宜建】云英桥【在城北四十里刺桐闗】观音阁大桥【在城东北十七里向系木桥倾圮　本朝雍正八年知州许廷佐捐俸率众修建石桥】永丰桥【在城东北二十里】新建飞虹桥【在城东北十五里　本朝雍正十年知州许廷佐捐俸率众修建】路南州　万夀桥【在城东城壕上本朝康熙四十九年知州金廷献捐修】兴宁桥【在城东一里　本朝康熙三十五年总督王继文建】水月桥【在城南闗外　本朝康熙五十一年知州金廷献捐修】济桥【在城南二里明治间知州邓骏建】三板桥【在城南五里明万厯间举人杨兴南兄弟捐修】板桥【在城南二十里明嘉靖间州人席大宾易以石】青云桥【在城西南十里　本朝康熙四十五年知州金廷献修】赛虹桥【在城西一里明万厯间知州汪良捐修】会通桥【在城西二里与济桥相望明万厯间知州汪良建】永安桥【在城北门外　本朝康熙十一年州民苏全赵西应等募建】迎恩桥【在城北半里　本朝康熙五十年知州金廷献捐修】天生桥【有二一在城北五十里一在城东北十二里二桥天成不假人力】
　　武定府
　　和曲州【附郭】　金沙江渡【在城西北二百五十里】恩惠桥【在城东一里福田寺前　本朝康熙二十六年知府王清贤建】清风桥【在城东三里】明月桥【在城东五里燃灯寺右】大营桥【在城东南一里明治间建】建新桥【在城东南三里】太平桥【在城东南二十里】济美桥【在城东南三十里冷水村明天顺间建】天星桥【在城西一百三十里】髙桥【在城西北六十里明正统间建　本朝雍正七年重修旋被水冲壊九年知府朱源淳知州徐修仁捐修】兴文桥【在城北门外】惠民桥【在城北门外一里明万厯间知府刘懋武重修】便民桥【在城北二里】虎市桥【在城东北一里明治间建】龙潭桥【在虎市桥东一里明知府刘懋武建】元谋县　阿郎渡【在城西北六十里西溪河通大姚路】崇义桥【在城北二里耆民赵邦贵募建】永福桥【在城北十五里赵邦贵募建】禄劝州　龙王庙渡【在城东三里近通六块茂竜撤马邑一带逺通河外三马兼达寻甸州之要津　本朝康熙三十六年贡生糜世英捐田作造船济渡之费】念多渡【在城东南十里通河东念多的多一带州绅士钱熙贞董百揆各捐田作造船济渡之费】大河口渡【在城东南十八里通大缉麻的多村一带往来】西蟠龙桥【在城西三里明嘉靖间建任水冲突无倾圮之患人传有仙迹又呼为仙人桥】拖梯桥【在城西北十五里】鲁虚桥【在城北八里】五马桥【在城北一百里】撤甸　鹧鸪河渡【在治南一百一十里】
　　广西府
　　盘江渡【在城东北九十里】东寺桥【在城东二里明万厯三年僧真裕建筑堤二十余丈】来东桥【在城东三里　本朝康熙四十四年尼僧海藏建筑堤六十丈】吉双桥【在城东四里明万厯二十年吉双阿勒武甸阿平四村汉夷同建木桥】江头桥【在城东五里本朝康熙四十四年郡人周遇竒募建】邱矣桥【在城东六十里即飞途渡】部得竜桥【在城东南八十里通旧维摩州】晏清桥【在城南门外明万厯间知府张光宇萧以裕先后修建】石硐村桥【在城南五里　本朝康熙五十年郡庠生汪浤建】通济桥【在城南十五里　本朝康熙元年郡民张文着建】髙桥【在城南十里明崇祯十年郡人蓟辽总督杨绳武建】正南桥【在城南二十五里　本朝康熙六十一年郡民胡其敏建】撤普桥【在城南三十里本朝康熙三年知府万裕祚建郡绅董治郡民梅朝阳重募修】望仙桥【在城西门口明万厯二十一年知府陈忠建】环翠桥【在城西门外明治间知府朱继祖建万厯间知府张光宇重修】烟光桥【在城西五里　本朝康熙五十一年郡绅董治赵日晙重修】金马桥【在城西十五里　本朝康熙元年知府万裕祚修五十六年郡人张大为易石重修筑石堤二十余丈】矣马桥【在城西四十里　本朝康熙四十年郡民赵逺建】柯家桥【在城北三十里　本朝康熙三十年郡人柯朝举建】师宗州　禄逢里渡【在城东八十里】旧泗渡【在城东一百二十里】扼罗渡【在城东二百五十里】禄生桥【在城东一里明万厯间州绅赵尚文重修】永昌桥【在城东三里】新桥【在城东五里瓦窰村】普济桥【在城东十里大河口　本朝康熙十二年知州韩惟一建】石鳯桥【在城东十五里宁相村】平政桥【在城南门外】漾月桥【在城南门外　本朝康熙初知州陈憻改建】恺泽桥【在城南四十里】五马桥【在城西三里】双鳯桥【在城北三里】大渡桥【在城北二十里大河渚】洪济桥【在城北三十里】弥勒州　大百户渡【在城南一百二十里】莫涉足渡【在城西一百七十里】弥东桥【在城东一里　本朝康熙六年邑民程国修雍正九年知州张景澍重修】弥南桥【在城南三里　本朝康熙三十年邑人刘尔成修雍正九年知州张景澍重修】富春桥【在城南五十里】永顺桥【在城南八十里】长命桥【在城南一百里　本朝康熙四十八年僧学总建又名七星桥】弥西桥【在城西三里】李母桥【在城西五里】髙桥【在城西四十里】弥北桥【在城北五里】邱北　拐村渡【在治东一百八十里通师宗州】便柳渡【在治东二百里通粤西西隆州】八达江渡【在治东二百五十里亦通粤西津】飞土江渡【在治西一百八十里通本府】大江边渡【在治西北一百九十里通粤西开化广南要津】东桥【在治东门外　本朝康熙四十年建雍正十年里民重修】水寨桥【在治西十里为众水汇归之所　本朝康熙六年里民白玉连建雍正十年州同王纬倡捐重修】新城桥【在治西十三里旧三郷城前　本朝康熙六年里民王得时建】髙枧槽桥【在治西十三里　本朝雍正八年里民殷世逺募建】三道箐桥【在治西北三十里　本朝雍正九年客民胡发元捐建】旧城桥【在治北十五里龙潭前　本朝康熙三十年里民张廷汉李六经捐修】八达桥【在治北三十里八达哨前　本朝康熙二十五年里民樊簪李林生捐修】
　　广南府
　　西安桥【在城西三里旧架木明万厯间土舍侬应祖易以石】通津桥【在城西四里明万厯间建】
　　元江府
　　浮桥【在城东门外跨礼社江　本朝雍正八年知府祝宏经歴张子玉捐建】清溪桥【在城南门外　本朝康熙五十一年守备赵国柄重修】万夀桥【在城南门外里许本朝康熙三十年郡人厉士龙建】广德桥【在城南十里　本朝康熙九年知府潘士秀副将王起龙同建康熙五十年知府章履成重修】三板桥【在城南六十里　本朝康熙四十九年知府章履成副将林国贤守备赵国柄同建】太平桥【在城南一百二十里明崇祯五年土舍那仑建　本朝康熙三十年知府单世重修】迎恩桥【在城南一百三十里明万厯三十年郡人胥尚禄建　本朝康熙四十四年知府罗鋐重修】他郎桥【在城南三百里　本朝康五十年知府章履成修】石桥【在城西南百余里德化乡】西域桥【在城西十五里】混竜桥【在城西四十里阿南村跨峩崀河】藤桥【在城西百余里】安乐桥【在城西北四十里　本朝康熙五十年教授张鳯鸣训导陈冏伯经歴刘捷武同建】漫利桥【在城西北五十里　本朝康熙四十五年经歴钟吕武进士萧勃同建】康济桥【在城北门外】大南麻桥【在城北一百三十里本朝康熙四十九年知府章履成副将林国贤守备赵国柄同建】新平县　回龙桥【在城东门外本朝康熙四十一年阖邑士民建】永定桥【在城东五里一名太平桥　本朝雍正六年阖邑士民建】麻栗树桥【在城东二十里　本朝雍正九年知县曾应兆同士民捐修】亚泥河桥【在城东四十五里久圯　本朝雍正九年知县曽应兆同士民捐修】新化河桥【在城西三十五里本朝雍正八年知县曾应兆同士民捐修】飞鳯桥【在城西北一里　本朝康熙六十年阖县士民捐修】他郎　阿墨江渡【在治南九十里两山壁立道路险峻入普思要路】谷麻江渡【在治西一百三十五里通镇威景东要路】
　　开化府
　　文山县【附郭】　永济桥【在城南里许　本朝康熙九年知府刘防通判赖玮同建】沟交桥【在城南十五里　本朝康熙十八年阖邑公建】镇西桥【在城西门外半里　本朝康熙十一年总兵髙启隆知府刘防通判赖玮同建】小天生桥【在城西二十五里规制天成不假人力】所里城桥【在城西五十里　本朝康熙二十二年郡民公建】洒戛竜桥【在城西九十五里　本朝康熙七年郡民公建】天生桥【在城西北二十五里古桥原系天造不事人功后因﨑岖难行　本朝康熙四十一年郡人公捐于原桥之上建立木桥今称便焉】侬人河桥【在城西北四十里　本朝康熙十五年僧心明募建】弥勒河桥【在城西北六十里　本朝康熙二十年士民公建】泰安桥【在城北门外旧有桥倾圮　本朝雍正四年总兵冯允中知府佟世佑同兵民建】汤坝桥【在城北八十里　本朝康熙十三年士民同建】三板桥【在城北九十里　本朝康熙五十二年经歴周应龙倡居民同建】
　　镇沅府
　　殷春桥【在城东半里　本朝康熙四十年土知府刀长庚建】朵河桥【在城东二百里】恩耕桥【在城南七十里】聚义桥【在城西半里】观音桥【在城北五里以上四桥俱本朝康熙年间土官刁瀚建】蛮况桥【在城北二十里　本朝康熙二十年刁长庚建】恩乐县　三家坡渡【在城东八十五里】广恩桥【在城西长五十七丈系石墩架木上盖房五十余间者乐土司先世建　本朝康熙三十二年土官刁佩璋同客民游士毅等重建雍正八年复修】
　　威逺
　　香盐井渡【在治南一百五十里】习本渡【在治南四百里】猛萨渡【在治西南五百里】猛戛渡【在治西二百三十里】青庄河渡【在治北二十里】那赖桥【在治南一百里　本朝康熙间土州刀国栋建】上南安桥【在治南一百二十里】下南安桥【在治南一百二十里】
　　东川府
　　会泽县【附郭】　小石桥【在城东门外　本朝康熙四十五年经歴张玺建】车洪江藤桥【在城东一百二十里】以濯河桥【在城南四十五里　本朝雍正八年叛夷拆燬知府崔乃镛重修】龙潭桥【在城西五里】小江桥【在城西七十里本朝雍正五年知府黄士杰建】卑冲藤桥【在城西一百二十里】卑郤桥【在城西一百五十里】壁谷江桥【在城西一百五十里　本朝雍正十年知县祖承祐重修】左河桥【在城北门外一名新桥　本朝雍正六年知府黄士杰建】右河桥【在城北五里一名大桥本朝雍正六年知府黄士杰建】
　　昭通府
　　恩安县【附郭】　洒鱼河渡【在城西四十里通四川马湖叙州大道】太平桥【在城东门外半里　本朝雍正七年知府陈克复建】南薫桥【在城东五里　本朝雍正十年知县金言建】龙津桥【在城东二十五里知县金言建】永丰桥【在城南门外知府陈克复建】安阜桥【在城南一里知县金言建】鳯凰桥【在城南十里　本朝雍正十年郡民李贤品赵登甲等建】双虹桥【在城南二十五里知府陈克复建】利济桥【在城西门外知县金言建】天梯桥【在城西十里知府陈克复建】髙河桥【在城西十五里知县金言建】砥柱桥【在城西四十里知县金言建】三道桥【在城西北十五里知府陈克复建】旧圃桥【在城西北二十里知府陈克复建】通济桥【在城西北四十里知县金言建】镇雄州五眼硐渡【在城西五十里春夏秋舟渡】角魁河渡【在城西三百二十里水险无舟编筏以渡】天生桥【在城东二十里】泰宁桥【在城东三十里旧名板桥】髙桥【在城西一百里】西河口桥【在城西二百里】网袋桥【在城北一百里以藤系板】吊桥【在城北一百二十里】永善县　黄草坪渡【在城西六十里】观音渡【在城北四百二十里太乙山下】副官村渡【在城北七百五十里】大闗　老李渡【在雄魁城西南十五里冬春水涸架木通往来至夏秋水涨土人拽藤为桥以渡行人】盐井渡【在雄魁城西南一百七十里去豆沙闗四十里渡口设巡检一员稽查奸宄】新桥【在雄魁城东四十里寛八尺长五丈余日久倾圮同知张坦详估重修】
　　普洱府
　　杨栁桥【在城东七十里】普济桥【在城南门外】新桥【在城南四里】西河桥【在城西一里】永胜桥【在城北二里】通济桥【在城北三里】接封桥【在城北十五里】惠逺桥【在城北十五里】攸乐　漫达河渡【在治东北一百八十里通车里路】整板桥【在治东北二百九十里】宿底桥【在治东北四百八十里】思茅石桥【在治南十里　本朝康熙三十年土目刀猛品率夷民同建】车桥【在治南十五里系车里孔道因以为名明崇祯间建】晏公桥【在治西南里许　本朝康熙四十八年江西客民建晏公祠于溪之岸因建此桥故名】观音桥【在治西八里　本朝康熙三十六年土目刀猛品率夷民同建】
　　大理府
　　太和县【附郭】　双鹤桥【在城南一里跨绿玉溪之水明万厯间知府莫天赋同知冯大载建】安固桥【在城南五里跨龙溪明成化间知府李逊建治四年知府马自然修】阳和桥【在城南八里跨清碧溪明万厯间分巡道王希元建】十里桥【在城南十里跨莫残溪】鹤背桥【在城南十五里跨葶蓂溪】阳南桥【在城南二十里跨阳南溪】清风桥【在城南三十里跨海尾明正统间知府贾铨指挥郑俊同建分水五道翼以防墙郡治桥梁此为第一】子河桥【在城南三十里跨海尾新河　本朝康熙三十一年僧正觉募建】竜闗桥【在城南三十里跨海尾】狮子桥【在城北门外】宣化桥【在城北一里跨桃溪明治十年通判刘杰建】四里桥【在城北四里跨梅溪】五里桥【在城北五里跨隐仙溪】白石桥【在城北七里跨双鸳溪】屏风桥【在城北十里跨白石溪】塝曲桥【在城北十八里跨灵泉溪】洛阳桥【在城北二十里跨锦溪】湾桥【在城北三十里跨芒涌溪】作邑桥【在城北三十八里跨阳溪】牧牛桥【在城北四十里跨万花溪】院塝桥【在城北四十五里跨霞移溪　本朝雍正五年涧水泛涌桥尽冲没知县罗忻捐俸重修提督郝玉麟助成之修石为梁长一十六丈】峩崀桥【在城北五十里】波罗桥【在城北七十里】赵州　通济桥【在城东街明天顺间百户胡玺州人苏忠等建】东山桥【在城东一里明嘉靖间州人李载阳建】见山桥【在城东门外一名孝友桥明万厯间州民翁秀建】彩云桥【在城东南六十二里明万厯间云南县义官杨舟建】天津桥【在城东南一百里弥渡市巡检司西明万厯间通判黄若金建】二河桥【在城东南一百二十里明生员杨本荣建本朝顺治十六年里民金殿相募修】永安桥【在城南门外明治间楚雄府同知陈寳建】槽溪桥【在城南一里明治间僧志觉建】水硙桥【在城南二里明嘉靖间知州潘大武建】北桥【在城南七里】狮子桥【在城南十里北桥之南二桥俱知州潘大武建】镇龙桥【在城南五十里　本朝康熙五十一年州民李正春建】嘉乐桥【在城南六十里白崖加买铺明万厯间知州沈奎灿建】甸中桥【在城南六十余里跨赤水江明万厯间州人杨文玉等建】铁柱坪桥【在城南八十五里亦赤水所经明万厯间建】大庄桥【在城南一百五里明万厯间州民史青髙印玉建】锁云桥【在城南一百三十里跨弥渡大河　本朝康熙六十一年知州陈士昂建】尚义桥【在城西南六十里定西驿岭西明州人盛钺建】双桥【在城西南一百里明万厯间里民翁德敬建】磨盘桥【在城西北三十里明时里民陈辅建】太平桥【在城北门外明嘉靖间千户时雍建】神庄桥【在城北二里明万厯间知州庄诚建】邹官桥【在城东北一里州民邹廷文建】云南县　孔仙桥【在城东二百里明时邑民孔全建因名孔全桥后改今名】赤水桥【在城东南五十里明时建】大板桥【在城南二十五里明指挥赖镇建　本朝康熙十年邑人赵争先赵昌先捐修石桥】倚江桥【在城西南八里明时建　本朝康熙五十六年知县伍青莲捐修又名万年桥】邓川州银桥【在城东六里明万厯间举人杨韶建】龙桥【在城东九里明治间同知程永亨建嘉靖间易以石　本朝雍正八年知州施震重修】元济桥【在城东六十里明万厯间邑人王允昌建】永镇桥【在城东六十里明万厯间邑人王启后建】青索鼻桥【在城东南十里明万厯间舍人胡泉建】三道桥【在城北三里明天顺间邑人蒋庆建】德源桥【在城北二十里明天顺间邑人王纲建邑人杨富重修】左所桥【在城北二十三里明万厯间邑人王经捐建　本朝康熙五十二年重修】三善桥【在城东北十五里明万歴间邑人王懋和建】浪穹县　沂水桥【在城内南街明治间夀官萧春建子生员萧茂重修】蒲江桥【在城东一里明万厯间邑民赵明升建】分水桥【在城东四里明万厯间知县张廷柏建】大营桥【在城东四里明义民张崇志建】通济桥【在城东八里　本朝里民朱伦等重修】广济桥【在城东三十里明屯民李文华建】通宁桥【在城东南三里明嘉靖间耆民李敏杨纶等建】东滙桥【在城东南十五里　本朝康熙年间僧宗印建】南江桥【在城南四里一名见龙桥　本朝康熙二十五年覆以屋更名福夀桥】滙川桥【在城南十五里一名宁津桥明检校王渊耆民杨廷柏建原系木桥　本朝康熙三十一年本府通判黄元治易以石】猢狲桥【在城西南十五里一名猿江桥明嘉靖间县丞鲜春建后邑人李友兰修　本朝康熙二十九年僧裕量重募修】宾川州南薫桥【在城南永安门外一名南津桥明嘉靖间知州朱官重建】天保桥【在城西南】
　　【二十里】吴公桥【在城西三里明嘉靖八年知州吴仲善建】龙津桥【在城西六十里跨横溪】雪隂桥【在城西九十里鸡足山之麓一名洗心桥】防溪桥【在城西北二十里】揽溪桥【在城西北三十里明里人李翔云建】通南桥【在城北四里】知政桥【在城北五里跨纳六溪明万厯间知州王思珩建】通江桥【在城北四十里通金沙江孔道】桑园桥【在城北七十里】龙门桥【在城北一百二十里松明村南】五叶桥【在城东北九十里一名百接桥】云龙州　苏溪渡【在城西七十里澜沧江渡口明万厯间知州周宪章置大船并修船费】小渡口【在城西北八十二里船制如苏溪】云龙桥【在署前跨沘江一名砥柱桥寛一丈长十五丈絙以铁索上覆瓦屋十六间明万厯末知州周建章修建　本朝康熙十二年州生员赵宗鹏董允升募修雍正四年知州陈希芳重修】瓦草河桥【在城南十五里本朝康熙五十八年知州李元英重修】利济桥【在城西十五里　本朝康熙三十八年知州顾芳宗重修】永清桥【在城西八十里里民公建】靖北桥【在城西八十三里】古吉桥【在城西九十二里】诺邓桥【在城北四十五里跨诺江　本朝康熙五十四年知州王重建上架屋】果郎桥【在城北四十五里　本朝雍正十年知州徐本僊重建】藤桥【在城北一百一十里】板桥【在城北一百八十里跨沘江覆以瓦屋】瓦工河桥【在城东北十里　本朝康熙五十一年摄州事大理府同知朱钧重建】木笼桥【在城东北二十五里　本朝雍正十一年知州徐本僊重建】普渡桥【在城东北四十里　本朝雍正六年知州陈希芳重建】闗坪桥【在城东北七十里跨带河　本朝雍正十二年知州徐本僊重建】
　　楚雄府
　　楚雄县【附郭】　青龙桥【在城东五里明万厯间客民徐应中建　本朝康熙五年总兵马宁知府史光鉴捐修二十四年总兵牛鳯翔知府牛奂重修五十四年知县陆坦续修】延夀桥【在城东十里知府牛奂重修】石头河桥【在城东十五里　本朝康熙四十六年邑人公建】凌虚桥【在城东三十里明治间知府邵敏建万厯二十九年推官陈以曜重修】济渡桥【在城东三十里凌虚街腰站向无桥梁以船济渡本朝康熙五十六年知府张嘉頴捐建石桥土县丞杨世勲董成其事】济生桥【在城东四十里　本朝康熙四十九年典史雒永禧重修】大坝桥【在城南二里　本朝康熙五十年邑人公建】马家桥【在城南五里　本朝康熙四十八年村民公建】霜桥【在城西二里　本朝康熙二十五年知府牛奂捐建】石桥【在城西十里　本朝康熙四十七年邑人公建】木兰村桥【在城西十五里　本朝康熙五十年邑人杨毓和建】金家桥【在城西十五里　本朝康熙十年邑人公建】彩云桥【在城西二十里本朝雍正二年提督郝玉麟建】清水桥【在城西三十里　本朝康熙三十五年邑人公建】济川桥【在城西四十里　本朝康熙四十八年邑人公建】吕仙桥【在城西五十里】德胜桥【在城北门外　本朝雍正八年知府储之盘捐赀率耆民王作宾等建】中渡桥【在城北二里　本朝康熙五十年耆民许志能募修】仁永桥【在城北五十里　本朝康熙二十五年知府牛奂建】镇南州　天心桥【在城内北巷口】擢秀桥【在城东门外】黑泥桥【在城东半里二桥俱明万厯间知州尹为宪建】长坡桥【在城东二十里　本朝康熙二十九年监生李植建】应嗣桥【在城东南一里明万厯间州民黄廷佐因祈嗣而建果应】镇川桥【在城东南二里本朝康熙三十九年土州同段光赞建】长夀桥【在城东南三十里　本朝康熙三十年监生李】
　　【植建】三元桥【在城南一里　本朝康熙二十五年武举徐乾元建】石官桥【在城南十里明崇祯间土州同段明柱建】羊草河桥【在城南六十里　本朝康熙间州民王永清等同众修建】防街桥【在城西南二百里　本朝康熙七年客民赵英建三十八年客民金元勲武方侯等重修】丰城桥【在城西门外明天启间知州卢伯寀建】瑞应桥【在城西五里即平彝桥明万厯间知州周国庠建】苴力桥【在城西十四里】白塔桥【在城西三十里明万厯间知州李茂魁建】小桥【在城西北五里】永宁桥【在城西北七里知州周国庠建】南安州　天心桥【在城内正街明洪武初总兵山士杰建】永安桥【在城东南四十里旧名妥梢系木桥本朝康熙四十六年知府卢询知州张伦至易以石改今名】济川桥【在城西南五里明万厯间】
　　【知府邵敏建推官陈以曜修】济桥【在城西南二百里　本朝康熙四十六年知府卢询知州张伦至同建联以铁索上铺石板】迎恩桥【在城西门外明洪武初总兵山士杰建】小石桥【在城西门外二里　本朝雍正二年州民苏元枝建】定逺县　利济桥【在城东十五里　本朝雍正元年知县孙尔振同绅士兵民建】济通桥【在城东二十里明万厯二十八年军民同建】观音桥【在城南三里　本朝雍正四年邑士民公建】迎恩桥【在城南三里】永定桥【在城南二十里二桥俱　本朝康熙四十一年知县张彦绅建】会基桥【在城南二十里　本朝雍正五年邑民王天祥建】石河桥【在城南二十里明万厯三年阖邑捐建】北门桥【在城北门外　本朝康熙四十一年知县张彦绅捐建】双桥【在城北三里本朝康熙五十六年阖邑捐建】拱极桥【在城北三里　本朝康熙五十六年知县孙尔振率众捐建】土河桥【在城北十五里明万厯三十年绅士军民捐建】天神桥【在城北四十里本朝康熙五十四年阖邑捐建】广通县　清风桥【在城东门外三里明洪武间知县王正建】防七桥【在城东二十里明嘉靖间堡军徐昂建】黑苴桥【在城东二十五里明成化间黑苴军民公建】安乐桥【在城东四十里舍资界明嘉靖间堡军潘惠建】广济桥【在城东七十里明洪武间县民陆芳建】响水桥【在城东七十五里响水箐底明成化间土巡检苏文升建】濯缨桥【在城西门外明治间知县蒋哲建】明月桥【在城西半里明成化间土官段镒妻梅氏建】通济桥【在城西五里明成化间知县邹杰建】闗山桥【在城西二十五里回蹬闗下明治间堡军向荣建】嘉　三麻架桥【在治东八里哀牢山上覆板屋明景泰间知县熊飞建嘉靖间知县杨江永重修】大江桥【在治东六十里石羊厰旧有铁索桥被水冲没　本朝雍正六年南安知州张任详请布政使张允随发帑金委接任知州孙必荣管厰候补知县郭治重建南北仍絙以铁索上覆瓦屋旁防风檐】鱼装桥【在治东南二里】麻戛桥【在治东南十里】鳯趐桥【在治南八里　本朝雍正十一年州判罗仰锜重修】清岗桥【在鳯趐桥之上　本朝康熙三十年易门县民苏尚文建】邦角桥【在治南五十里　本朝康熙五十三年邑人黄光源建】小江河桥【在治南五十余里　本朝康熙三十九年兵民公建】麻纽河桥【在治西十五里明治间知县虎臣建嘉靖间知县杨江永修】虹龙桥【在治北十里本朝康熙四十年楚雄县生员杨世正母黄氏倡建】黑盐井　可渡桥【在治东四十里本朝康熙六十一年本井候选州同李恪建】小石桥【在治东南五十里羊毛闗下本朝康熙三十九年商人祝明建】永盛桥【在治东南七十五里沙矣旧　本朝康熙四十五年提举沈懋价建木桥后倾圯六十一年本井监生梁翊材建造石桥改名永夀】惠逺桥【在沙矣旧提举沈懋价建】马施桥【在治西南半里明天启元年提举马良德建】永济桥【在治西旧名五马桥为盐运孔道元大德元年建后屡修屡壊　本朝雍正九年驿盐道张无咎详请总督髙其倬巡抚张允随发帑金七千两委提举安鼎和知县唐世梁督建易今名】琅盐井　永正桥【在治东中街明嘉靖间井耆景正等倡修　本朝雍正三年提举汪士进率众重修】玉带桥【在治东门内明万厯间井耆杨永濂倡建　本朝康熙三十一年生员景贵春重修】鹿鸣桥【在治东三里本朝康熙十七年建雍正四年提举汪士进率众重修】新建永济桥【在治东南四里本朝雍正十年提举李国义建】永康桥【在治西里许　本朝康熙五十年提举沈鼐建】西石桥【在治西北五里】玉成桥【在治北三里】
　　姚安府
　　姚州【附郭】　飞虹桥【在府儒学前明知府杨日赞建】迎晖桥【在城东门外一名九龙桥明万厯间知府杨芝彬建】骆家桥【在城东一里明万歴间里民骆升建】镇逺桥【在城东五里　本朝康熙六十年乡民周曰秀重修】栋川桥【在城南门外明治间知府王嘉庆重修】惠通桥【在城南五里大石淜】如逵桥【在城南十里二桥俱明知府马自然建】仁和桥【在城南十里　本朝顺治十七年乡人黄玉倡建】广济桥【在城南十二里明嘉靖间里人刘福倡建】石泉桥【在城南十五里明崇祯间僧普利募建】汇泉桥【在城南二十里明洪武间建】连塲桥【在城西三十里明万厯间知府李贽建】蜻蛉桥【在城西北一里明治间知府王嘉庆重修】拱辰桥【在城北门外明万厯间署知府李敬可建】望川桥【在城北二十里明万厯间建】普利桥【在城东北二里一名朱家桥本朝顺治八年州人公建康熙五十四年防府任中宜重修】济川桥【在城东北十五里】大姚县　广运桥【在城东三里】承恩桥【在城东十里】春溪桥【在城南门外】迎恩桥【在城南八里】大通桥【在城西五里】利济桥【在城北五里】白盐井　行春桥【在治东一里旧名神喜桥又名荣春桥　本朝康熙四十八年提举郑山捐建雍正六年提举刘邦瑞重修】新桥【在治南一里　本朝康熙三十八年灶民王神武建】环龙桥【在治南一里　本朝雍正七年提举刘邦瑞重修】五马桥【在治南一名利盐桥明崇祯间提举沈昌祐建　本朝雍正六年提举刘邦瑞重修】宝泉桥【在治西一里旧名慈润桥　本朝康熙五十二年提举郑山修】万安桥【在治北一里　本朝康熙二十七年提举夏宗尧建】清水桥【在万安桥西】锁镇桥【在治北二里】孔仙桥【在治北四十里旧系孔姓建后圯道人袁见空重建易木为石本朝雍正七年提举刘邦瑞重修】
　　永昌府
　　保山县【附郭】　潞江渡【在城东南一百里明嘉靖间兵备道潘润造巨舟可渡百人两岸建官防憩息】双桥【在城内东街南北分衢两桥相对因以得名】升阳桥【在城东门外】镇南桥【在城东南门外】枯柯铁索桥【在城东南一百二十里明天启间建　本朝康熙四十七年知县金铨重修六十一年知县李方华建亭七间于上】众安桥【在城南七里跨沙河下流为永腾通衢明洪武二十三年指挥胡渊建　本朝康熙二十九年总兵偏图重修】龙泉桥【在城西南门外】仁夀桥【在城西北门外】拱北桥【在城北门外】济安桥【在城北五里即五里桥】东津桥【在城北二十里】北津桥【在城北二十里三桥俱明洪武十五年指挥李观建】霁虹桥【在城北八十里跨澜沧江蜀汉武侯南征始架木桥以济师元元贞间也先不花西征易以巨木后圯用舟渡明洪武中镇抚华岳铸二铁柱于石以维舟成化中僧了然募化建桥以铁索系两岸上盖以板为亭二十三楹题石壁曰西南第一桥　本朝康熙二十七年总兵偏图増修】鳯鸣桥【在城东北一百二十里沙木河】腾越州　迎恩桥【在城东门外】中桥【在城东三里】龙川江桥【在城东七十里前经燬壊　本朝雍正元年知府林世俊副将孙本知州杨之盛同建】血战桥【在城东一百二十里全胜闗外明时叅将邓子龙破缅酋于此】龙洞桥【在城西南五里】凌云桥【在城西二里】通津桥【在城西二里明嘉靖八年百户郝升増修】三合桥【在城西十里】大板桥【在城北五里】天生桥【有三一在城北二十五里打苴一在城北四十里清水河一在城北六十里灰窰】永济桥【在城北五十里本朝康熙四十年知府罗纶同知李文渊副将张有鳯知州唐翰弼同捐建】界尾桥【在城北六】
　　【十里　本朝康熙三十九年知州唐翰弼捐重建】瓦甸桥【在城北七十里】永平县九渡桥【在城东六里】保塲桥【在城东九里】胜备桥【在城东一百二十里　本朝康熙二十九年知县薛采建雍正七年知县胡正笏重修】云龙桥【在城东南一百九十里防化永平交界之所漾水濞水雒马水汇流于此旧例永七防三修理　本朝康熙三十年提督诺穆图建引铁索梁上覆瓦屋制颇坚丽】太平桥【在城南门外半里许　本朝康熙五十七年知县冯庆长建雍正九年知县胡正笏捐修】通津桥【在城南门外半里许】西山桥【在城西半里】安定桥【在城西十五里】广济桥【在城西三十里】花桥【在城西四十里】双桥【在城北十里即双汇桥】
　　鹤庆府
　　金沙江渡【在城东一百三十里】跨鳌桥【在城内龙溪书院前旧有跨鳌坊明隆庆间知府周集建】东山桥【在城东五里跨漾弓江以木为之明时乡民公建】迎贵桥【在城南门外半里一名迎恩桥明知府王昻建】新生桥【在城南门外一里明军人孙翚建】落钟桥【在城南门外五里】鹤川桥【在城南十里明知府刘珏建】永济桥【在城南十五里】石固桥【在城南十五里二桥俱明举人孙翰建】利川桥【在城南十八里】通济桥【在城南十八里一名通津桥二桥俱明知府周集建】金登桥【在城南二十里跨漾弓江明时乡民合造】三庄桥【在城南三十里本木桥　本朝康熙五十年土通判髙浤易以石】天生桥【在城西南一百二十里】观音山桥【在城西南一百二十五里二桥俱明知府刘珏建】镇逺桥【在城西门外明知府周集建本朝顺治间郡民吴琨重修】　周官屯桥【在城北门外七里明郡民吕文聪建】象跪石桥【在城北十里一名大板桥明知府林遵节建】大龙溪桥【在城北十五里一名大龙潭桥跨漾弓江明时乡民公建】逢密桥【在城北三十五里】劎川州　伽蓝桥【在城内北街伽蓝祠门前明崇祯间郡绅杨廷干建】劝农桥【在城东一里跨岩塲江水　本朝顺治十三年士民公建】上大桥【在城东三里跨合惠江为鹤庆路所经明洪武间士民公建】下大桥【在城东三里一名金龙桥　本朝康熙二十九年耆民李三材募建】邵家桥【在城东三十五里清水江　本朝康熙五十年州人邵辉建】永渡桥【在城南十里明万厯间郡庠生杨悰杨愫杨懏同建】海虹桥【在城南十五里跨海尾河水明天启间耆民王国柱寸受根等募建】回龙桥【在城南三十里跨回龙溪　本朝康熙八年知州刘启复建】桃羌桥【在城西南三十五里跨老君山河明杨悰杨愫杨懏同建】寺登桥【在城西南七十里旧系木桥　本朝雍正四年郡庠生罗天爵尹启昌耆民段佩衮王映虬等易以石】加平桥【在城西南九十里】上羊层桥【在城西三十五里跨老君山河本朝雍正二年耆民尹聨甲等募修】回流桥【在城西一百二十里求仁甸为运盐路所经旧系木桥　本朝康熙六十年耆民李万夀等募建以石】岩江桥【在城北半里为丽江中甸所经本朝康熙四十七年耆民赵应绵等修】小石桥【在城北二里为丽江中甸所经明举人罗为黼建】广济桥【在城北八里明洪武间士民公建】平济桥【在城北十二里跨石菜渠一名巅塲桥　本朝康熙四十七年耆民赵邦宪建】利济桥【在城北十二里河头江上　本朝顺治十八年士民公建】永济桥【在城北二十五里跨于木河为丽江中甸所经　本朝康熙四十七年士民公建】狮子桥【在下羊层为兰州所经　本朝康熙十一年建雍正二年重修】维西　其宗渡【在治东北二百里金沙江　本朝雍正十年通判孙光禄造渡船一只置水手五名】奔子栏渡【在治东北六百里旧设渡船】溜筒江渡【在治西北五百余里浪沧江春冬设船以渡夏秋以篾索悬夹岸用溜筒系人以渡】合江桥【在治西一百二十里】姑拉崖桥【在治西北二百二十里二桥俱本朝雍正十年通判孙光禄叅将刘瑛同建木桥】
　　顺宁府
　　澜沧江渡【在城东北八十五里旧设小舟　本朝雍正三年知府范溥造大船改渡下流稍近十里】黑惠江渡【在城东北一百八十里赤山下】泗水桥【在城东门外本朝康熙二十二年知府刘芳声建雍正二年里人又别建石桥于此桥之西】迎春桥【在城东一里　本朝康熙四年知府米璁建后知府董永芠署知府陈之玮相继修】宣德桥【在城东南二里　本朝康熙二十一年知府刘芳声建五十四年知府殷邦翰重修】来顺桥【在城南四里本朝康熙三十八年知府董永芠建】归化桥【在城南十五里　本朝康熙七年知府许勲重修】顺济桥【在城西南一百二十里阿度吾里本朝雍正三年经歴沈应俞建】来逺桥【在城西南阿度吾里本朝康熙二十八年知府徐欐建】李家桥【在城西北五十里明郡人李氏建】济川大
　　桥【在城西北一百四十里　本朝康熙四十一年知府董永芠建】济虹桥【在城西北二百里俗名枮柯桥明万厯间知府李忠臣建挽以铁索复圮　本朝康熙四十一年知府董永芠重修】衢亨桥【在城北门外明崇祯十七年知府曾瑞来建】小桥【在城北一百四十里】猛家桥【在城北一百六十里又名大桥明崇祯间知府曹巽之建本朝康熙六十年知府赵承焘重修改名兴善桥】瑞虹桥【在城东北半里鼔山下　本朝康熙二十六年知府徐欐建】迎恩桥【在城东北二里明崇祯六年知府王政建　本朝雍正三年知府范溥改木以石】右甸大桥【在城东北一百里明崇祯十五年通判谢天禄建本朝康熙三十七年知府董永芠重修】　狮子桥【在城东北一百二十里阿鲁司北　本朝康熙五十八年里人同建】史力桥【在城东北一百五十里阿鲁司北　本朝康熙五十七年里人同建】来宣桥【在城东北一百八十里俗名小江桥跨濞溪江通防化路初为藤桥后易以木　本朝康熙七年知府米璁重修长九丈两端挽以铁缆上覆瓦屋二十一间五十四年知府殷邦翰重修】克马桥【在城东北一百八十里本朝康熙二年知府米璁建】歪泥桥【在城东北二百五十五里通永平路本朝康熙二年生员冯嘉训捐修】云州漫乃江渡【在城东一百里阿轮山边通景东要津】神舟渡【在城北一百二十里】
　　【路通蒙化】富春桥【在城东五里　本朝雍正三年知州吴元鏊捐修】广徳桥【在城南十里即镇水桥　本朝康熙三年知州刁飞龙捐建雍正元年知府范溥同贡生刘次薇等重修】新惠桥【在城南十二里即南桥以铁索架梁　本朝康熙间邑人公建】猛赖桥【在城南一百二十里即大藤桥与小藤桥俱为往来要津日久渐废本朝雍正二年知州吴元鏊捐俸易藤以木】邦洪桥【在城南一百三十里交耿马界旧传土人张氏建　本朝雍正元年知府范溥捐修】猛底桥【在城南二百五十里即小藤桥】永镇桥【在城北三十七里温崩地方】长安桥【在城北四十里】马四河石桥【在城北四十八里】
　　永北府
　　金沙江渡【有三上渡在城西北一百五里紫里接丽江界中渡在城西南一百八十里旧顺州板桥接鹤庆界下渡在城南一百二十五里金沙江口旧系索钱过渡行人病涉　本朝雍正十三年署府江峤孙详请置买渡夫赡田一百六十亩勒石永为官渡商贾称便】碧溪桥【在城东三里观音箐】永济桥【在城东南五十里】来薰桥【在城南门外】海河桥【在城南八十里】起文桥【在城南八十里清水驿】累功桥【在城南一百里满龙伍】三渡河桥【在城南一百三十里】济江桥【在城南一百三十里陶营】通江桥【在城南一百五十里金沙江】民功桥【在城南二百里金江外旧名龙门桥久圯　本朝雍正八年知府石去浮捐建】永安桥【在城西十五里】梁官桥【在城西二十里】马武桥【在城西三十里】沈官石桥【在城西三十里】永清桥【在城西三十五里】前所桥【在城西四十里】星马桥【在城西四十里】陈广桥【在城西四十里】拱极桥【在城北门外】通川桥【在城北五里】天生桥【在城东北三里】
　　丽江府
　　金沙江渡【在城北四十五里阿喜汛出中甸要路设有渡船】东员桥【在城东南五里跨清溪雪山二水】万钧桥【在城南门外　本朝康熙六十年通判程廷伟建】万子桥【在城西门外半里跨玉河　本朝雍正六年教授万咸燕重建】青龙河桥【在城西十五里束河里】吉祥桥【在城西二十里白沙里北跨清溪】双石桥【在城西北一里】铁桥【在城西北三百里旧巨津州界内跨金沙江考建桥时或云吐蕃或云史万岁及苏荣或云南诏阁罗鳯与吐蕃结好时置吐蕃尝置铁桥节度后异牟寻归唐与韦臯合兵破吐蕃断铁桥即此所跨处穴石锢铁为之冬月水清俯视犹见铁环】
　　防化府
　　衍洋桥【在城东三里旧名嵯□桥　本朝康熙间郡人张锦重修】聚仙桥【在城东五里一名元珠桥明郡人王德清建后圯本朝康熙六十年僧维智募修】锦溪桥【在城东南一里明初郡人魏忠建万厯间郡人朱鸣时修】封川桥【在城南十五里阳江所经一川之水汇流于此为南路要津】兴隆桥【在城南七十里罗求塲下　本朝顺治间蜀人周士昻重修】平彞桥【在城南一百里旧定边县治前】永济桥【在旧定边县驿南明成化间建】阳江河桥【在旧定边县境内　本朝康熙年间知县邱峤新建】永春桥【在城西二里横跨阳江为西路要津明嘉靖间郡绅张文烈建　本朝雍正七年同知顾朝俊重修】四十里桥【在城西北一百里接赵州界架木为梁覆以瓦屋又名天威迳旧例蒙七赵三不时修理】永济桥【在城北七十里明万厯间通判薛希周建】云龙桥【在城北一百八十里详见永平县】和防桥【在城东北大小禾里村　本朝康熙四十年郡人冯光前建】
　　景东府
　　船口渡【在城南】溯澜桥【在城东一里长二百尺寛十尺余上覆以瓦旧有桥圯　本朝康熙五十七年同知黄叔琪倡众修建】向明桥【在城南六里】孔雀山石桥【在城南十五里】清凉桥【在城南二十里】蛮仓桥【在城南三十里】开南桥【在城南四十里】者吉桥【在城南七十里】兰津桥【在城西南一百里两岸峭壁揷汉江流飞急以铁索扣南北岸为桥相传汉明帝建明永乐间重修】通化桥【在城北一里明洪武二十三年建】新桥【在城北六里】水寨桥【在城北十六里】大坝桥【在城北十八里】新站桥【在城北八十里　本朝康熙九年同知胡向极捐俸重修】




　　云南通志卷六
<史部,地理类,都会郡县之属,云南通志>
　　钦定四库全书
　　云南通志巻七
　　学校【附书院　义学书籍】
　　滇南建学肇自汉时张盛受业长卿尹许执经中土滇之文风由此渐启然地居天末百蛮杂处椎鲁寡文即向者志学之士家鲜藏书欲其博综今古穷源探本势有未能我
　　朝
　　圣相承敦尚正学尊崇
　　先师追王五代俎豆馨香教泽洋溢西南学者益勃然奋兴思诵法圣贤讲肄经术而节制重臣广宣徳意复置四库书于华山书院俾得肆力讨求今
　　皇上又加意胶庠优恤师儒増其品秩以隆表率且谕学者濯磨文体必衷理道自兹以往士将明体达用蔚为国华金碧苍洱之区不且彬彬然追踪邹鲁矣乎志学校书院义学书籍附焉
　　后汉章帝元和中蜀郡王追为益州太守政化尤异有神马四匹出滇池河中甘露降白乌见始兴起学校
　　唐元宗开元三年盛逻皮立孔子庙于国中
　　元世祖至元十九年命云南诸路皆建学以祀先圣二十九年四月设云南诸学校以蜀士充教官先是至元六年中书省定学制颁行之命诸路府官子弟入学上路二人下路二人府一人州一人余民间子弟上路三十人下路二十五人愿充生徒者与免一身杂役以译写通鉴节要颁行各路俾肄习之
　　成宗大徳五年定生员散府二十人上中州十五人下州十人　元贞元年命有司割地给诸路防古学生员廪饩
　　明洪武十八年令云南所属生员有成材者从便选贡永乐十年云南左叅政吕明善请设武定寻甸广西三府学从之上曰学校风化所系人性之善蛮夷与中国无异特在上之人作兴之耳六月癸亥赐国子监琉球国云南四川官民生懐得等一百三十六人夏布蓝衫靴縧
　　正统二年増云南儒学师生廪米　十年令提学官教官考选生员年四十以上不谙文理者廪膳十年以上送吏部六年以上送附近布政司増广十年以上送本布政司直送本府俱充吏六年以上竝鄙猥残疾者悉黜为民云南贵州免考　十四年令拣选军戸送学习武举业
　　景泰二年令云南贵州军民生兼考补廪膳照例科贡
　　天顺六年命廷臣举有学行者提督学校以邵玉任云南学政
　　成化十七年设广西府学
　　隆庆二年设武定府学
　　万厯四年定广西四川云南等处凡改土为流州县及土官地方建学校者令提学严查果系土著之人方准考充附学不许各处士民冒籍滥入
　　本朝顺治十八年准云南省土司应袭子弟令各该学教训俟父兄谢事之日回籍袭职其余子弟并令地方官择文理稍通者送提学考取入学先是顺治四年直各省分大中小学大学取生员四十名中学三十名小学十二名又定直省各学廪生府学四十名州学三十名县学二十名卫学十名増广生额数同九年定每乡置社学择文义通晓行谊谨厚者充补社师免其差役量给廪饩优赡提学按临查考又题准刋立卧碑置明伦堂之左永为遵守至十五年定童生额数取进大府二十名大州县十五名小学四五名
　　康熈六年设开化府学竝教职　九年定各州县童生中学十二名小学七八名　二十二年定云南土司子弟竝土人应试附于云南等府三年一次共考取二十五名　二十五年以社学冒滥令提学严行查革　五月颁
　　御书万世师表匾额于学宫　三十一年设师宗云州新平定边元谋五州县教职增马龙州宁州呈贡县入学额照中学例取进十二名　三十四年颁
　　御制
　　先师孔子及顔曾思孟赞于学宫立石　四十一年颁御制训饬士子文于学宫立石　五十三年
　　诏天下学宫升朱子木主于十哲之次　五十五年进
　　宋名臣范仲淹于先儒之次
　　雍正元年崇封
　　至圣先师五代王爵各直省府州县建
　　崇圣祠　二年六月增云南各州县歳科试取进文童额数昆明宐良南宁通海河西河阳太和浪穹保山楚雄十县安宁晋宁寻甸建水石屏新兴赵州邓川剑川腾越十州各五名呈贡蒙自云南三县陆凉霑益宁州阿迷宾川五州各三名和曲州四名黑白琅三井准其设学俱照小学例各取进八名分定远县训导驻黑井大姚县训导驻白井姚州训导驻琅井　増祀明儒罗钦顺　本朝儒臣陆陇其于东庑先儒之次　三年十一月
　　诏天下地名姓名有同
　　至圣先师讳者即改为邱字读作期音　十二月颁御书生民未有匾额于学宫　设威逺同知取进童生额数二名未设教职附元江府学考课　五年设东川昭通府镇雄州永善县教职取进童生额数东川昭通各十名镇雄永善各八名　七年设普洱府学分元江府训导驻其地取进童生八名
　　云南府
　　庙学在五华山右元至元间总管张立道建兼置学舎平章沙木斯迪音拓之后废明洪武初西平侯沐英因旧址建庙学景泰间巡抚郑颙建成徳达材二坊天顺五年都督沐瓒以次兴修治十五年巡按何琛建讲堂聚奎楼増置号舎嘉靖十年建啓圣祠敬一箴亭及视听言动心五箴碑万厯元年巡抚邹应龙凿泮池十八年知府易以防重修殿庑四十年巡按邓渼提学黄琮以县学庙附于府四十三年巡抚周嘉谟提学张防迁建明伦堂崇祯元年知府王绍旦建文昌魁星二阁丁亥燬于兵迁建于长春观
　　本朝康熈二十九年总督范承勲以规制未协同巡抚王继文请仍改建今地合府县庙学为一始置祭器乐器悉依阙里规制三十四年巡抚石文晟建
　　御制
　　至圣先师及四配赞碑亭五十八年教授侯以璋建魁星楼易旧魁楼为桂香楼祀文昌雍正四年总督鄂尔泰増备祭器十二年总督尹继善巡抚张允随督学呉应枚布政使陈谋重修并易琉璃瓦添备祭器乐器
　　昆明县
　　庙学【旧在府学西北治十六年巡抚林元甫巡按陈天祥建嘉靖十七年巡抚汪文盛以地卑湿迁于府学东南万厯四十年合于府　本朝康熈二十三年总督蔡毓荣请以呉三柱伪宫殿改建庙学二十九年复附府庙】
　　富民县
　　庙学【在县卧云山麓旧无学附于罗次明万厯四十八年知县韩位甫请专设学校天啓二年巡按杨春茂题建移府学训导一员董之崇祯中设官建庙于郭外丁亥燬于兵　本朝顺治十八年知县李展翮于县治内西北建庙竝啓圣祠康熈二十一年诸生杨绳祖等呈请迁于察院之废署殿庑门坊一新四十七年知县谢天璘复详请改建今地雍正十二年知县杨体干重修増置祭器乐器】
　　宜良县
　　庙学【在县治正南雉山明治间始设学正徳四年知县余志刚建庙于城西教之左万厯八年知县沈昌印改建城东北天啓四年知县杨述明迁今地本朝康熈六年知县赵映斗教谕马任大建啓圣祠及乡贤名宦祠旋遭兵燬二十八年知县高士朗教谕王佐才增修大成殿两庑启圣祠魁星楼及左右斋房五十五年署县黄澍移左丈许重建大成殿雍正十一年知县朱干重修】
　　罗次县
　　庙学【在县东北隅明万厯二十一年巡抚陈用宾始请设学遂于邑西北隅建庙年久倾圮　本朝康熙六年知县李滪训导陈起鲲迁于县东罗阳书院就旧宇修葺三十二年知县彭防移建今地三十八年知县梁衍祚増修置俎豆乐器四十八年知县谢曾祚重修竝移魁星阁于左雍正八年知县任温増建桂香阁于右】
　　晋宁州
　　庙学【在州治南明洪武十六年建庙于州治北之阳城堡正统七年迁今地治十七年知州喻敬凿泮池丁亥燬于兵后署州钱象坤知州谢正及通庠重建　本朝康熈四十一年知州秦采改建大成殿启圣祠五十二年署州任中宜増修凿池树坊规模始备雍正十二年知州邹永馥重修】
　　呈贡县
　　庙学【在县治东北明治七年建嘉靖二十二年知县何温迁于学基之左明末兵火仅存大成殿　本朝康熈二年知县赵申禧仍迁旧基四十三年知县刘世熼重建规制悉备雍正九年教谕赵公亮重修】安宁州
　　庙学【在州治北元大徳中建随因兵燬明永乐元年知州李智明重建宣徳中土知州董福海重修后复燬　本朝康熈八年知州张在泽学正张经世同绅士修建雍正五年州绅士建魁星阁十二年署州邹永馥重修】
　　禄丰县
　　庙学【在县郭外西山麓旧无学附于安宁州明隆庆元年邑人王昱始捐赀建学于县治之北万厯闲燬于兵学道黄廷寳守道汪克用迁建今地复为土酋焚燬　本朝康熈十一年知县郭迪阶训导杨芳魁重建雍正二年知县魏寳国建崇圣祠五年教谕董昌建魁星楼凿泮池十一年知县陈齐庶重修】昆阳州
　　庙学【在州治南明永乐元年建于月山左治十五年灾正徳二年知州林昕即慈照寺改为之万厯元年知州潘槐改建寳山门外十三年知州纪汝中改建拱极门外李官村天启六年知州陶学修迁凤仪山左崇正七年巡按姜思睿建造新城署州事本府通判王允中移建州治后旋遭兵燬　本朝康熈元年知州童复晊仍治旧城遂建于今地五十一年署州刘自唐拓址重建五十五年署州王克刚建东庑五十六年知州何大宠建西庑雍正四年知州臧建大成门名宦乡贤祠五年署州李文炯修魁阁八年知州刘际平建崇圣祠】
　　易门县
　　庙学【在县治东明万厯二十五年廵抚陈用宾题建旋以地势卑狭改迁城南三十三年仍移于旧址明末兵燹倾圮殆半　本朝平滇后知县李元禄训导呉绍玉重修康熈三十四年知县姜其垓拓地重建】嵩明州
　　庙学【在州治北黄龙山元至正闲建于州治西明嘉靖中知州狄应期迁于黄龙山右万厯中知州余化龙迁于宗镜寺前明末倾圯　本朝康熈九年学正李攀龙建黄龙山左四十年知州马绛远建启圣祠四十二年知州雷御龙改建魁星阁明伦堂五十七年知州汪煚建尊经阁雍正十一年知州张浩移建今地规制悉备】
　　曲靖府
　　庙学在府城东门内水闸口明洪武十七年建永乐景泰间先后重修万厯七年巡按刘维建进贤楼明末悉燬
　　本朝顺治十七年教官杨克猷李维铉改建于旧衞基址康熈四十年知县胡麟徴移建水闸原址知府周元功胥琇总兵陆进忠率绅士重修四十六年知府张道源树左右坊建魁星阁五十年总兵马天宠知府李雯建文明坊凿泮池雍正五年总督鄂尔泰重修十三年知府王云铭同知孙光祖署县张浩倡建魁阁于东南隅
　　南宁县
　　庙学【附府庙】
　　霑益州
　　庙学【在州治南州旧在今之宣威明嘉靖二十八年巡抚顾应祥巡按林应箕建于旧州治南天启七年移州治于交水建今地后遭兵燬　本朝康熙六年知州王作楫学正黄世椿修复五十一年知州呉节民率绅士重建雍正十一等年知州杜思贤金文宗先后重修】
　　陆凉州
　　庙学【在州治西旧衞址明嘉靖二十一年建于衞左岁久倾圯　本朝康熈八年署衞守备张名弼教授栁志沈迁今地五十五年知州杜珍移近南数十武以大成殿为崇圣祠雍正十二年知州呉柄重修置祭器乐器】
　　马龙州
　　庙学【在州治南明嘉靖二十一年建于州治西南岁久倾圯　本朝康熈六年知府李率祖重修雍正三年知州黄士杰改建今地以旧大成殿为文昌宫雍正十二年知州周铨建崇圣祠魁星阁】罗平州
　　庙学【在州治东南隅明万厯十五年府同知黄宇建州治北后燬于兵　本朝康熈七年知州王勲学正尹嗣陟即其址重建十一年知州张偀复修增置祭器三十一年知州孙士正始迁今地三十九年知州张含章建启圣祠及明伦堂】
　　寻甸州
　　庙学【在州治西北旧为府学明正徳九年知府戴鳌建嘉靖六年燬于兵十一年迁于府治南隆庆二年复迁于府治东北　本朝康熈八年改府为州四十年署州任中宜改迁于城西玉屏山麓五十二年地震倾圯雍正三年知州崔乃镛详请迁建于西北旧址置祭器乐器十三年知州陈齐庶重修】平彞县
　　庙学【在县治左即旧平彞衞学明正徳九年建衞治右本朝康熈七年总督卞三元迁建卫治左二十七年裁衞归府改为书院三十四年设平彞县改为县学三十八年知县任中宜増建啓圣祠明伦堂竝门坊学舎】
　　宣威州
　　庙学【在州治南仓坡州旧有霑益州学久圯　本朝雍正五年设州八年巡抚沈廷正　题建】临安府
　　庙学在府治西元至元二十二年宣抚使张立道建泰定二年佥事杨祚增建至正十年平章王惟勤继修明洪武十六年设儒学庙因之二十年通判许莘重修规制始宏敞宣徳间知府赖瑛建尊经阁治九年副使李孟晊知府陈盛置乐器十二年副使王一言知府王资良凿泮池嘉靖十年副使戴书建啓圣祠二十年副使蒋宗鲁建名宦乡贤祠万厯三年知府昌应时建文星阁云路坊三十四年地震倾圯巡按周懋相会巡抚陈用宾分巡叅议康梦相重修悉燬于兵
　　本朝康熈十二年知府程应熊修建尊经阁明伦堂知州李滪修文星阁学正李大儒修景贤祠二十九年陞川东道知府黄明同署府事丁炜知府朱翰春始铸祭器五十三年知州陈肇奎修泮池雍正四年知府栗尔璋建太和元气坊八年教授夏冕移建文星阁于櫺星门内十年知府石去浮知州夏治源教授夏冕同郡绅萧大成捐置乐舞器
　　建水州
　　庙学【附府庙明初原无州学万厯四十三年知州赵士龙请于巡按呉应琦题设州学仍附府庙】石屏州
　　庙学【在州治东元至正闲建燬于兵明洪武二十二年重建万厯间知州萧廷对建尊经阁天启五年久雨大殿倾仆署州顾庆恩拓地重建　本朝康熈八年知州刘维世建櫺星门四十年知州张毓瑞重建尊经阁四十五年知州刘承启重建启圣祠雍正元年阖州绅士重建大殿两庑名宦乡贤祠义路礼门坊】
　　阿迷州
　　庙学【在州治东北明洪武间建于城东门外嘉靖间署州同知邝民望迁于城北守备司署左后兵燬本朝顺治九年重建雍正三年知州元展成改迁今地五年知州毛振翧重修】
　　宁州
　　庙学【在州治东明洪武二十六年建万厯间知州王茂锡重修明末兵燹倾頽　本朝康熈五年知州严敬建启圣祠十二年署州王存育建明伦堂五十年学正王清贤建櫺星门五十六年学正任瑛修两庑及大成门雍正十一年代州事戴允成教官朱掌珠张上喆增修大成殿】
　　通海县
　　庙学【在县南城外秀山之麓明洪武二十五年知县任暹即废寺创建治十七年知县余人俊拓基重建殿庑门坊楼阁祠堂悉备岁久倾圮　本朝康熈二十九年知县魏荩臣重修雍正十一年知县臧在莘署县丁沄同阖邑绅士蒋赞等拓基重建大成殿崇圣祠乾隆元年丁沄建尊经阁】
　　河西县
　　庙学【在县治南元泰定间建于县东北一里下村古城明洪武二十九年重建嘉靖十二年知县呉绍祖改迁今地三十一年兵备道蒋宗鲁重修岁久倾圮本朝康熈二十四年知县杨汝楫训导严以恭修葺雍正七年知县戴允成重修置祭器乐器】
　　嶍峨县
　　庙学【在县城北明洪武时建于东门内天启间知县蒋恒盈移建今地　本朝康熈三十四年诸生杨文绪等重修大成殿雍正十三年知县刘公鼎教官杨天堉呉懋才同绅士重建崇圣祠增修大成门名宦祠魁星阁】
　　蒙自县
　　庙学【在县治东明洪武二十七年建嘉靖元年推官江鱼改修万厯四十七年郡人尹廷俊建先儒祠天启元年建文星阁岁久倾頽　本朝康熈二十年知县孙居湜重修五十一年教谕侯以璋增修】
　　澂江府
　　庙学在府治东玉笋书院旧址元大徳间总管固纳建于金莲山麓明正徳十二年知府童玺改迁旸浦山麓隆庆四年知府徐可久迁城于舞凤山麓学随建城东南隅万厯三十一年巡按宋兴祖复迁金莲山麓明末兵燹经籍祭器雅乐无存
　　本朝康熈三年知府章尔佩重修六年通判娄出类建明伦堂九年知府冯苏置经籍四十一年知府黄元治以府学远处东郊县学形势湫隘请改迁两学合建于今地四十五年知府刘骊建明伦堂照墙五十一年郡人李发甲建徳配天地道冠古今二坊买学前民地以达街衢雍正十二年知府来谦鸣署知县蒋雯建文明石坊雍正十三年知府来谦鸣东南城上建造魁阁
　　河阳县
　　庙学【附府明万厯以前庙学未建诸生归并府学天啓六年御史朱泰贞疏准建学知府李若金知县赖子崇卜建于城之西北隅　本朝康熈三十六年知县秦采铸祭器四十一年知府黄元治详请附于府庙县庙改为苍颉祠】
　　江川县
　　庙学【在城南旧县明嘉靖四十五年巡按刘思问奏建万厯间知县杜鸣阳马有庆刘慤相继增修崇正七年改迁县治学随改建于新城北隅　本朝康熈三十二年署县徐瀛翥仍迁建今地以城北学大成殿为万寿宫】
　　新兴州
　　庙学【在州治东南明隆庆元年建于城东南三里万厯间知州杨显迁州治西隅嗣知州田一仁迁州治北隅后知州栁芳阳又迁州治东隅　本朝康熈四十八年知州任中宜迁建今地雍正十二年知州许廷佐重修】
　　路南州
　　庙学【在州治东关外明嘉靖三十五年署州周耿建万厯二十五年知州钟应麟建明伦堂啓圣祠及名宦乡贤祠三十五年知州刘四教建尊经阁天啓元年知州马鸣阳迁啓圣祠于尊经阁右凿泮池　本朝顺治十七年知州张臯谟训导周爰谋同绅士捐修康熈五十年知州金廷献学正李汝相重修】
　　武定府
　　庙学在府治西门外狮山之麓明隆庆三年巡抚陈大宾奏建于府治东北天啓四年署印同知简而可建魁星阁
　　本朝康熈十五年三月大成殿灾署府王光祚重建二十五年知府王清贤建啓圣祠及两庑兼置祭器乐器六十一年署府范溥改迁今地雍正九年知府朱源淳知州徐修仁增修十二年又移建明伦堂并增祭器乐器
　　和曲州
　　庙学【附府庙】
　　元谋县
　　庙学【在县治东旧无学明天啓三年知县齐以政建庙庑啓圣祠崇祯三年知县范齐欧始详请建学置官　本朝康熈二十二年知县郑光啓重建櫺星门两庑泮池三十四年知县莫舜鼐建啓圣名宦乡贤祠明伦堂五十四年知县王任拓地重修雍正八年知县刘振斯重建殿庑规模较前倍为宏敞】禄劝州
　　庙学【在州治西明崇祯三年知州陈所养始建　本朝康熈五十一年知州石徳恒改旧殿为啓圣祠新建大成殿两庑泮池明伦堂】
　　广西府
　　庙学在府治东北钟秀山麓明成化间知府贺勳建万厯间知府陈忠迁建东门外后知府萧以迁建于竒鹤山下兵燹就圯
　　本朝康熈五年知府万祚迁建于钟秀山旧址规制具备置祭器乐器三十五年知府刘治中建明伦堂大魁阁改旧明伦堂为文昌祠雍正十一年知府周采通判毕一谦重修并建　万寿亭于庙东
　　师宗州
　　庙学【在州治南门外明万厯间知州伍揆文创建于城东北未设学官崇祯三年设官　本朝顺治十六年裁附府学康熈十年移建今地三十三年复设教官雍正十年知州高锦重修】
　　弥勒州
　　庙学【在州治南门外明嘉靖间知州王业建庙于西城外天启三年始建学设官知州沈仰迁建南门外即今地崇祯间燬知州魏起龙重修　本朝康熈四年知州王希圣迁建北门外二十七年知州朱点复迁建南门旧址雍正十一年知州张景澍倡建魁星桂香二阁櫺星门石坊置祭器乐器】
　　广南府
　　庙学在府城内旧无学
　　本朝康熈四十八年建雍正十一年知府吕大成重修元江府
　　庙学在府治东北明洪武二十六年建嘉靖四十年迁于府治北夷中向学者鲜诸生多以临安府属人充之教官亦侨寓临城天启三年始建元江学署于建水州学左以为师生讲习之所
　　本朝顺治十六年改土设流学署迁于府城内岁久多毁康熈九年知府潘士秀建大成门二十九年知府单世教授施发甲凿泮池五十年知府章履成修建大殿及两庑五十二年教授张凤鸣陈冏伯建志道据徳依仁游艺四斋及居仁由义二坊雍正六年知府迟维玺教授杨薰增筑月台置祭器乐器演习乐舞九年知府祝宏教授杨薰改建櫺星门石牌坊増建月台石栏杆
　　新平县
　　庙学【在县城东北隅明万厯二十一年知县李先芬建不果设学　本朝康熈三十一年设学置官知县祖泽灏重建雍正八九等年知县曾应兆殷良栋先后重修】
　　开化府
　　庙学在府东城外
　　本朝康熈六年设学知府刘防创建大殿二十七年知府张仲信增建两庑明伦堂三十二年知府沈宁建启圣祠名宦乡贤祠三十三年知府李锡凿泮池五十二年训导李春盛重修大成殿六十一年知府呉文炎建櫺星坊及两庑雍正十二年知府宫尔劝知县曹国弼重修建魁星阁及泮池牌坊置牌位祭器文山县
　　庙学【附府】
　　镇沅府
　　庙学在府城旧无学
　　本朝雍正十年巡抚张允随
　　题准建庙设学
　　恩乐县
　　庙学【在县城　本朝雍正十年巡抚张允随　题建】
　　东川府
　　庙学在府治南门外旧无学
　　本朝康熈四十二年尚隶四川始建庙设学雍正四年改隶云南五年知府黄士杰教授赵淳改建崇圣祠竝建文昌阁魁星阁名宦乡贤祠十一年知府崔乃镛迁建学署
　　会泽县
　　庙学【附府】
　　昭通府
　　庙学在府城南门内旧无学
　　本朝雍正六年总督鄂尔泰
　　题请设学建庙九年知府徐徳裕监督兴工十三年捐建名宦乡贤祠置祭器乐器
　　恩安县
　　庙学【附府】
　　镇雄州
　　庙学【在州南门内明嘉靖中设教授万厯元年土官陇安请建大成殿两庑防门　本朝雍正六年改为州设学正庙制増修】
　　永善县
　　庙学【在县城内　本朝雍正六年总督鄂尔泰　题建】
　　普洱府
　　庙学在府治南旧无学
　　本朝雍正九年巡抚张允随　题建
　　大理府
　　庙学在府治南元至元二十二年叅政郝天挺建明正统间知府贾铨重修景泰间知府于璠增修大殿凿泮池祭器咸具成化十五年知府蒋云汉制雅乐正徳四年知府呉晟重修功未毕知府周宪同知胡瀚成之殿庑櫺防焕然一新十年地震殿庑倾圯知府梁珠修葺更辟地建尊经阁知府汪标改建阶戺门垣更铸圣像嘉靖三十九年同知高镛买地拓泮池徙坊表建名宦乡贤祠万厯二十四年知府陈大期冯文盛于庙东建魁星阁明末兵燹残毁
　　本朝康熈七年知府万邦和二十三年知府王兴禹相继修葺然多未备二十九年提督诺穆图叅议道毕忠吉知府李作楫同知傅天祥王文相通判黄元治知县张泰交等倡议更新总督范承勳捐助之正殿两庑大成门回廊啓圣名宦乡贤诸祠金声玉振二坊及魁星楼文昌宫置备祭器乐器工歌羽籥无不备具
　　太和县
　　庙学【在县治东明洪武二十七年建正徳二年巡按陈天祥知府呉晟以规制浅陋易民居拓之建后堂号舎嘉靖元年副使姜起龙建尊经阁隆庆六年佥事陈应春知府史诩凿泮池　本朝康熈三十一年提督诺穆图叅议道毕忠吉重修竝制祭器乐器雍正八年至十二年知县罗忻骆大鹏唐世梁先后重修】
　　赵州
　　庙学【在州西凤山之麓明洪武十八年建于治南正徳十年知州王宗器増修　本朝康熈九年署州李日生请改迁今地三十一年提督诺穆图知州陈光稷州同易枚学正李北有大加修葺竝建文昌宫魁星阁五十三年署州张伦至改建崇圣祠雍正八年知州史增重建明伦堂十三年知州程近仁重修】云南县
　　庙学【在县治内洱海衞左明洪武十八年建于县之南郭成化五年御史郭瑞按察使曾景迁入城内今地命指挥呉鉴董其役万厯间知县刘廷龄重修本朝康熈十一年知县徐芳升及绅士重建魁星阁三十九年知县王书重修四十九年知县金世道改建魁星阁于明伦堂之前雍正十三年知县李家俊重修】
　　邓川州
　　庙学【在州南门内州凡数迁学亦因之元代建于中所防真寺后明洪武十七年迁于玉泉乡成化三十二年巡按郭绅迁于象山之麓崇祯二年知州徐保泰迁于顶圣山距城五里荒僻倾圯　本朝康熈二十六年知州何琛学正周道治训导段綖迁于今地知州张建徳李毓元施震先后重修并建东西两坊】浪穹县
　　庙学【在县治西山之麓明洪武十八年知县金文举建于分司署址治六年叅政毛科病其卑隘迁今地岁久倾圯　本朝康熈元年知县罗时升重修二十四年知县呉一鹭建云路坊雍正十三年知县呉士信重修】
　　宾川州
　　庙学【在州治西明治七年建嘉靖二十年知州呉仲善重修　本朝康熈十二年学正缪琰重建啓圣祠三十九年知州耿祚五十一年知州翟国桓先后重修】
　　云龙州
　　庙学【在州治西北徳龙山之左明万厯四十二年巡抚周嘉谟题请设学天啓四年知州周宪章始建庙于三七旧治崇祯间知州钱以敬迁州治于雒马井本朝康熈二十四年知州张防卜迁今地规制未备四十二年知州顾芳宗重建雍正十年知州徐本僊重修并同前知州钱恒捐置祭器乐器】
　　楚雄府
　　庙学在府治东明洪武十九年建成化六年巡按郭瑞叅政顾学迁于城东隅治十六年知府朱继祖建号舎同知曾显建讲亭嘉靖六年知府祝舒仍迁于府治东旧址十六年知府李邦表建聚魁楼万厯十八年兵巡道杨寅秋拓地增修明末毁于兵燹
　　本朝康熈六年知府史光鉴修葺十九年地震崩圯二十二年知府牛奂重建四十八年知府梁文煊重修殿庑门坊一新五十四年知府张嘉頴重修文昌祠魁星阁
　　楚雄县
　　庙学【旧在府学左明治十七年知县范璋建泰昌元年知县曾应龙复迁西门外凤山之麓明末沙贼焚燬　本朝定鼎附于府庙】
　　镇南州
　　庙学【在州治南明永乐七年建嘉靖四十四年知州区元晋改迁城东万厯二十八年知州周国翔仍迁治南旧址明末燬于兵　本朝康熈二年知州彭程汉重建十九年地震倾圯二十二年知州岑鹤重修新建名宦乡贤祠二十六年署州谢震制祭器四十二年知州陈元建两庑雍正十二年知州王志曾重建崇圣祠】
　　南安州
　　庙学【在州治东明洪武二十七年建万厯间知州尹理凿泮池知州李翘建尊经阁后燬于兵　本朝康熈二年分巡佥事张道祥率绅士重修十九年地震倾圯二十一年知州唐之柏建启圣祠二十二年知州周爰访建名宦乡贤祠二十七年署州周蔚造祭器四十七年知州张伦至建文明坊五十一年复同教官王孙澹杜浣建魁星阁雍正十一年知州孙必荣学正黄茂頴重修増置祭器】
　　定远县
　　庙学【在县治东南明嘉靖二十六年知县沈和建署县刘名弼知县谢表越民表相继告成　本朝康熈二十二年知县曹振邦重修建尊经阁名宦乡贤祠四十一年知县张彦绅凿泮池雍正十一年知县唐世梁重修】
　　广通县
　　庙学【在县治东明嘉靖二十五年知县呉习建署县事吏目刘名弼知县李第相继告成万厯中署县事顺州知州呉思温凿泮池推官邓林复置石坊后流寇焚燬　本朝康熈元年知县杨象干草创三年知县张京魁增修五十四年知县刘淑教谕樊于升训导黄廷隽同邑绅士重建大成殿两庑雍正十一年知县杨登重修】
　　黑井提举司
　　庙学【在司治东南明天启间署事同知呉思温详照各省盐司事例建　本朝康熈三十八年提举沈懋价重修】
　　琅井提举司
　　庙学【在司治左明天啓间署事同知呉思温详建于司治东　本朝康熈四年提举简髙改建今地四十九年提举沈鼐修建啓圣祠】
　　姚安府
　　庙学在府治南明永乐元年建嘉靖中知府王鼎呉嘉祥杨日赞相继建堂斋门舎凿泮池二十八年知府赵澍建啓圣祠万厯十七年知府周希尹建尊经阁四十七年分守道李忠臣移文庙于明伦堂前移明伦堂于尊经阁前祭器经籍皆备后燬于兵
　　本朝康熈五年知府林本元教授王肃重修二十二年署州王治国葺庙庑立坊表二十九年知府丁炜增修五十年知府王廷琦知州管棆重修
　　姚州
　　庙学【附府庙】
　　大姚县
　　庙学【在城内东北隅明嘉靖二十五年知县王佩建于治后崇祯间知县陶学改迁于城西　本朝康熈五十年知县陆应防同绅士移建今地】
　　白盐井提举司
　　庙学【在司治北原设社学灶籍诸生俱寄入府州学明崇祯间提举杨灿辉详请建学设官　本朝顺治十六年裁学归府殿庑渐倾后提举赵大生严一诏相继修葺四十二年署司衞淇建魁星阁六十年提举孔阙　建名宦乡贤祠雍正十三年提举刘邦瑞绅士罗阙　重建崇圣祠大成门魁星阁尊经阁疏泮池增学署】
　　永昌府
　　庙学在城内西北隅元时建于都元帅府西明洪武十五年建学因之十六年兵燹二十三年省府遂废学二十七年命翰林秀才余子禧为武职军民子弟师以镇南门所署为馆舎永乐十七年子禧倡建文庙于中正坊之西正统九年刑部侍郎杨宁征麓川驻此始于城内西北隅建金齿司学成化四年巡按御史朱暟建馔堂号舎大门十七年兵备副使王槐建兴贤育秀二坊正徳八年训导黄临建坊表十五年兵备副使汪标凿泮池建石桥嘉靖三年改金齿司学为永昌府学万厯十三年知府陈严之建石坊于泮池南二十三年通判李绍芳推官童述先建敬一亭置祭器乐器后燬于兵
　　本朝康熈六年知府王家相重修后总兵周化凤知府罗纶重修雍正十二年知府严宗喆捐修增祭器乐器
　　保山县
　　庙学【在府学南明嘉靖十一年巡抚顾应祥奏设十二年巡抚胡训知府郑冔建后知县马冕凿泮池本朝康熈九年知县呉士鲸重修雍正十年教谕太崇望建名宦祠十三年知县张福昶重修建忠义祠增祭乐器】
　　腾越州
　　庙学【在州治南成化十六年巡按樊营叅将沐诚建腾越司立庙学嘉靖二年复州治即改为州学　本朝康熈三十三年生员胡铨倡议改建于腾越衞署四十四年知州唐翰弼学正段铨璋移建今地竝修魁星阁】
　　永平县
　　庙学【在城内旧守御署西明洪武二十六年命临川叶学则为社学师始建文庙嘉靖三年知府严时泰疏请建学十一年巡按熊荣兵备潘润即灵通寺址改建万歴二十五年知县蔡俊重修提学赵继垣増修四十年迁西山土主庙之下四十八年复迁于旧址仅有大殿两庑　本朝康熈八年知县杨继震重迁西山下建明伦堂三十一年知县薛采仍迁城内旧址三十六年知县姚孔鍹重建殿庑门堂雍正八年知县胡正笏重修】
　　鹤庆府
　　庙学在府治西南旧元化寺元时建于城东南二里明洪武十五年燬于兵十七年教授马庄甫草创未备二十九年土同知高仲迁于府治南正统十二年知府林遒节拓而营之正徳二年知府刘珏建尊经阁十年地震倾圯十一年副使朱衮卜建今地知府呉堂次第修理隆庆二年知府周集改学门凿泮池崇正四年庙灾巡抚蔡侃督学邵名世知府陈开泰丽江土官木増重建
　　本朝康熈三年署府汪宗周修葺二十八年知府卢崇义设乐舞器修庙庑四十三年知府艾汝霖通判佟镇教授熊兆镒迁建启圣祠明伦堂雍正十三年知府姚应鹤绅士黄天祐等重修殿庑文昌阁
　　剑川州
　　庙学【在州治南明洪武二十三年州判赵良建治十四年地震倾圮十六年署事晋宁州同胡尚安重建正徳十年地震又圯嘉靖间通判彭兰知州胡朝顺李必昻方起念越名牧相继拓基重建正殿门庑改旧大成殿为启圣祠　本朝康熈二十七年地震尽圯知州张国卿学正董天工重修四十三年署州丽江通判孔兴询设礼器】
　　顺寜府
　　庙学在城南凤山左麓明万厯三十四年巡抚陈用宾檄知府余懋学建于府署之西
　　本朝康熈八年知府许勲迁建今地二十二年知府刘芳声重修雍正十二年绅士陈玉瓒等重修云州
　　庙学【在州治南玉池明万厯三十四年巡抚陈用宾檄建于旧城东南隅明末燬于兵　本朝康熈三年知州刁飞龙改建城北十一年署州舒畅建明伦堂雍正元年知州呉元鏊教官殷士元刘晟基重修雍正十年知州邵琦移建今地】
　　永北府
　　庙学在城内东北澜沧衞旧署明洪武十七年设北胜州学万厯十八年知州刘九思迁于城西二十八年知州罗好仁学正王朝臣凿泮池建坊后数年知州孙台迁于城之东南明末兵燬
　　本朝康熈二年改于城内开化寺二十二年知州申竒猷迁于西门内旧镇抚司署三十七年裁永宁并北胜州为府改北胜州学为永北府学四十一年改建于今地四十八年知府朱光宗建大成门凿泮池六十一年署知府陈士昻建义路礼门二坊雍正八年知府石去浮易旧更新规制悉备
　　丽江府
　　庙学在府治北旧无学
　　本朝康熈三十九年通判孔兴询详建于府治之东雍正三年知府杨馝教授万咸燕改迁今地五年知府元展成建明伦堂八年知府靳治岐重修
　　防化府
　　庙学在府治东南明洪武中建旧为州学景泰间改为府天顺间教授呉宪土知府左琳等市地增建成化十六年通判姜永锡建堂甃地土舎左輗义官张聪建尊经阁铸祭器万厯间通判薛希周凿泮池后于四十七年庙灾同知许尚重建岁久倾圯
　　本朝顺治十六年教授李啓华重修啓圣祠康熙二十二年同知金标重修殿庑建名宦乡贤祠土知府左世瑞建成贤养士坊三十一年同知杨天眷改建啓圣祠明伦堂雍正十一年同知朱粲英建魁星楼
　　景东府
　　庙学在府南锦屏山下旧为衞学明正统七年建于城外南仓井之西万厯十五年通判尹学孔迁今地巡抚陈用宾奏改为府学明末猓寇焚燬
　　本朝顺治十七年同知薛荩及绅士买徐指挥宅为庙学康熈二十一年署同知楚雄通判汪遴卿改建于城西玉屏山麓二十七年同知汤传楷建明伦堂三十九年署同知徐曰忠仍迁于今地殿庑堂斋俱备雍正十一年同知徐树闳教授张问政重修置祭器乐器












　　书院【附】
　　云南府
　　五华书院【在府治西北明嘉靖间巡抚王啓建久废】文昌书院【在府西门外明隆庆间巡按刘翾建久废】昆明书院【在府南门外慧光寺左　本朝康熈二十四年总督蔡毓荣巡抚王继文建四十二年　　御书育才二字颁赐置匾恭悬】新建五华书院【在府城内五华山麓　本朝雍正九年总督鄂尔泰建购置经史子集万余卷选士课读】雉山书院【在宜良县城内　本朝康熈三十二年知县龙灿建】碧城书院【在罗次县旧学址本朝康熈四十六年知县谢曾祚建今暂作训导署】梅谷书院【在晋宁州明隆庆间郡人王守约建久废】云峯书院【在安宁州北门外明嘉靖间知州王琼建久废】泊阳书院【在州西南旧三泊县城内】文明书院【在禄丰县治北明隆庆间合学公建久废】桂香书院【在县城内】云龙书院【在县学署左　本朝康熈三十年摄县事曲靖同知蔡维寅建】海春书院【在昆阳州月山左麓明隆庆间建久废】信天书院【在州署左　本朝顺治十七年知州童复晊建今废】文昌书院【在易门旧县　本朝康熈十六年邑人赵文猷倡建】聚奎书院【在县城南生员王昌业等公建　本朝康熈四十二年知县王希圣雍正四年知县丁人龙先后増修】鹿元书院【在嵩明州杨林驿东北明正徳间叅政刘鹤年建原名碧澜万厯间副使黄琮迁于驿北易名瑶华　本朝康熙七年提学道寿以仁迁于废所城西南易名崇文四十九年布政使李华之迁于鹿元】
　　【山易今名】龙泉书院【在州邵甸里苏海村　本朝康熈四十二年知州雷御龙建】
　　曲靖府
　　靖阳书院【在府城西北明郡人布政朱家民建久废】兴古书院【在府治东报恩寺右明天啓间郡人吏部主事李希揆建崇祯间兵备道王敬锡增建】南城书院【在府治南正法寺内　本朝康熈三年南宁知县程封建】西平书院【在霑益州南门外本朝康熈四年知州王作楫建】养正书院【在寻甸州旧城西北明正徳间知府戴鼇建久废】萃华书院【在州东旧城外明嘉靖间知府王尚用建久废】寻阳书院【在州学内　本朝康熈三十三年知州黄肇新建今废】平彞书院【在平彞县治右即旧学宫今废】
　　临安府
　　景贤书院【在府学左明嘉靖六年副使戴书建久废】崇正书院【在府西城外明嘉靖间副使王忠建　本朝康熈三十九年知府董毅重修】焕文书院【在府城东小石桥　本朝康熈五十五年建水州知州陈肇奎建】龙泉书院【在石屏州北门外明万厯间知州徐应斗建久废】见湖书院【在蒙自县明隆庆间邑人盐运使尹廷俊建久废】
　　澂江府
　　点苍书院【在府治西明嘉靖间知府严华建久废】澄心书院【在府治左明隆庆间知府徐可久建久废】玉笋书院【在府城内今改建学宫】凤山书院【在府治东　本朝康熈二十九年通判张友宓建今废】河阳书院【在府治西北　本朝康熈五十七年知府栁正芳修】敬一书院【在新兴州北普舎城　本朝康熈二十四年署州事太和县丞徐瀛翥建】玉溪书院【在州城内旧学址　本朝康熈五十年知州任中宜建】敬一书院【在路南州城内明万厯间州同李洁建久废】
　　武定府
　　文峯书院【在府治南明万厯间知府刘懋武建久废】武阳书院【在府城内关帝庙右】
　　广西府
　　鹤山书院【在府西门外斗阁右　本朝康熈五十六年提学道蒋泂建】
　　元江府
　　北池书院【在府治后久圮　本朝雍正三年知府迟维玺新建于城北义学旁】
　　东川府
　　西林书院【在城东门外　本朝雍正十年知府崔乃镛建】
　　昭通府
　　昭通书院【在府治东南二十里八仙海畔　本朝雍正九年知府徐徳总兵徐成贞同建】
　　大理府
　　桂林书院【在府治北四十里喜洲明嘉靖间郡人佥事张拱文建久废】龙关书院【在府治南三十里下关明嘉靖间同知汪应昴建久废】中和书院【在府城内今废】苍麓书院【在府西南城外明治间巡按谢朝宣建崇祯间叅议王景修久废】中溪书院【在府治西北文昌宫后　本朝康熈三十一年提督诺穆图建原名桂香雍正元年太和知县龙为霖修易今名四年提督郝玉麟复增建】崇敬书院【在府学西明嘉靖间同知汪应昴建原名源泉久圯本朝康熙三十三年知府李斯佺重建易今名】迤西道书院【在府城内巡道署西　本】
　　【朝雍正三年分巡道贾扩基建】玉泉书院【在赵州治东北明嘉靖间兵备道姜龙建久废】凤仪书院【在州署左明万厯间署州事通判殷才建久废】览凤书院【在州城内即文昌楼本朝雍正四年知州汪邦彦建】龙翔书院【在州东南弥渡】青华书院【在云南县】
　　【城外明正徳间兵备道林魁建久废】五云书院【在县治北明嘉靖间兵备道沈桥建久废】九峯书院【在县治南明万厯间兵备道马鸣鸾建久废】象山书院【在邓川州治西今废】玉泉书院【在州治北今废】新州书院【在州城内明崇祯间知州敖浤贞建久废】桂香书院【在州治西大市坪今废】登龙书院【在州治北中所今废】宏文书院【在州北门内】联云书院【在州兆邑村】宁川书院【在浪穹县治西明治间知县雷杲建万厯间知县陈橙改建于学宫左久废】龙华书院【在县治北明景泰间知县蔡宾杰建久废】桂亭书院【在县学西南明万厯间郡人副使赵以康建久圮　本朝康熙二十七年知县赵珙重建】凤翔书院【在县上舎塝　本朝雍正四年知县张坦建】新建书院【在县学明伦堂后　本朝雍正四年知县张坦建】秀峯书院【在宾川州学前明嘉靖间知州朱官建久废】笔山书院【在州城西门内　本朝康熈三十二年知州甘国辅建原名肓英雍正四年知州周钺易今名】云龙书院【在云龙州城内　本朝雍正十二年知州徐本僊建】修翎书院【在州城内　本朝雍正十二年知州徐本僊建】
　　楚雄府
　　龙泉书院【在府治南明嘉靖间佥事彭谨建久废】南峯书院【在府治南明嘉靖间巡按黄建久废】　龙冈书院【在府西门外明嘉靖间知府祝舒建久废】鳯山书院【在府城西旧学址　本朝康熈四十六年知府卢询建】鸡和书院【在镇南州行署内本朝康熈四十一年知州陈元建】景贤书院【在南安州西门外今废】汲泉书院【在州南白沙平冈上今废】山天书院【在州城内　本朝康熈四十九年知州张伦至建】定远书院【在定远县署左明嘉靖间知县越民表建久圮　本朝康熈三十五年知县袁乃湔重修】龙江书院【在黑井今废】
　　姚安府
　　南中书院【在府城东关明万厯间兵备道李材建久废】三台书院【在府学右明万厯间知府李载贽建久废】栋川书院【在府西门外明正徳间知府黄澍建久圮　本朝康熈三十三年知府姚谐改建于府署东南名仍旧】緑萝书院【在白井旧井街本朝康熈二年提举赵大生建今废】张公书院【在井学明伦堂左　本朝康熈三十九年建今暂作训导署】
　　永昌府
　　正学书院【在府学左明嘉靖间知府杨朗建久废】见罗书院【在府城内明万厯间知府陈严之副总兵邓子龙建久废】九隆书院【在府城内保山县学明伦堂前　本朝康熙三十八年知府罗纶建】春秋书院【在腾越州今废】凤山书院【在州城内今废】秀峯书院【在州学前明治间兵备道赵烱建　本朝康熙二十五年知州杨端宪增修】博南书院【在永平县学西今废】
　　鹤庆府
　　复性书院【在府治东南明隆庆间知府周赞建久废】金华书院【在剑川州西门外明隆庆间知州胥铉建久废】
　　顺宁府
　　龙泉书院【在府南城外龙泉寺久废】育贤书院【在府署东北　本朝顺治十七年知府米建康熈二十八年知府徐欐修】养正书院【在府北右甸里　本朝康熈二十七年通判张稷谟建】瞻云书院【在云州城内文昌宫】
　　丽江府
　　玉河书院【在府治西　本朝康熙四十九年通判樊经建】雪山书院【在府治西　本朝雍正三年知府杨馝建】
　　防化府
　　明志书院【在府治西北城外明治间署通判曲靖同知胡光建原名崇正嘉靖间通判胡绍周增建易今名今渐圮废】育徳书院【在府南门内　本朝康熈八年同知张善化建】
　　景东府
　　开南书院【在府治北旧学宫址　本朝康熙四十一年同知茹仪凤建今改作督学考塲】义学
　　云南府
　　府义学【一在城南门外即昆明书院　本朝康熙二十四年总督蔡毓荣巡抚王继文同设一在新城铺崇善巷一在官渡里妙湛寺内俱康熙三十二年知府张毓碧设以上俱雍正十二年知府储之盘复设】
　　昆明县义学【一在云津铺毕锅巷　本朝康熙四十九年邑人选州同胡蔚文捐设一在真庆观康熙五十六年道纪潘自然捐设一在石鼻里鱼街子一在旧门里一在大小卜里普自村一在止善一里南坝一在止善六里罗丈村一在止善六里波罗村一在板桥里俱雍正十三年知府储之盘知县杨大绅同设一在大河浪里一在刘家营一在沙浪里俱乾隆元年知府储之盘知县杨大绅设】富民县义学【一在城内东街　本朝康熈三十八年知县张錀设一在中乡城器登康熙六年知县高一品倡同士民雷应龙等设一在黄土坡康熙四十六年知县谢天璘倡同士民罗文举等设一在仓前一在者北俱康熙五十一年知县彭兆逵设一在奎七村康熙五十三年知县彭璋倡同居民张愈堪等设】
　　宜良县义学【一在城东门内　本朝康熙二十四年知县李煜倡同士民王志忠等设一在城内西北隅即雉山书院康熙三十二年知县龙灿设一在东门外雍正十年知县朱干设一在金家营一在段官村一在西山营一在贾龙一在长安村一在黄保村俱士民旧设雍正十一年知县朱干先后复设一在张堡村一在羊街子一在西华寺一在石佛寺一在回辉村一在丰乐村一在汤池俱雍正十三年知县朱干设】
　　罗次县义学【一在城内一在县署东一在羊溪冲一在上中甸一在小营村一在炼象关俱本朝雍正十二年知县任温设一在沙龙乾隆元年绅士朱淳捐设】
　　晋宁州义学【一在城内　本朝康熙四十一年知州秦采设一在大寳兴一在大营俱雍正十三年知州邹永馥设一在金沙寺一在河泊俱雍正十三年州贡生张上喆等捐设】
　　呈贡县义学【一在城北门内　本朝康熙二十九年知县鲁国华设一在归化旧学内一在安江村一在七甸俱雍正十一年知县殷良栋曾应兆先后设一在灵源村一在大渔村一在可乐村一在斗南村俱雍正十三年知县曽应兆设】
　　安宁州义学【一在城学宫旁一在城察院堂俱　本朝康熙三十二年知州王畹设一在州署前雍正十一年居民李林妻杨氏捐设一在槐杉庙康熙三十年知州张学圣倡同士民王彦等设一在中所雍正二年举人叶润等捐设一在麒麟寺雍正三年知州吕国祚倡同居民保学孟等设一在鸣矣河雍正九年知州杨若椿倡同居民杨琛等设一在三泊雍正十年知州杨若椿倡同绅士李仙梅等设一在遥岑楼乾隆元年署州侯如树移设】
　　禄丰县义学【一在城内即桂香书院一在二乡一在三乡俱　本朝康熙五十二年知县刘自唐设一在科甲村雍正八年署县曹国弼设一在法泥川雍正十年知县陈齐庶设】
　　昆阳州义学【一在城内文昌宫一在储英舎　本朝康熙二十四年二十七年知州唐之柏倡同士民先后设一在兴旺村一在老高村一在灰厰旧寨二村一在栗庙一在内甸夕阳村一在古城甸心村俱雍正八年至十一年知州刘际平先后设一在里仁村雍正十二年知州刘际平州同赵世纶倡同绅士马恪等设一在中庄一在六街子一在桃树村俱雍正十三年知州刘际平州同赵世纶倡同士民设】
　　易门县义学【一在城内桂香阁　本朝康熙二十九年知县路光岱设一在马头山雍正十二年知县梅予设一在积食河一在木冲郎一在老吾乡俱雍正十三年署县姚恪设】
　　嵩明州义学【一在城内崇正厢　本朝康熙二十八年知州吕景参设一在苏海村康熙四十二年知州雷御龙倡同士民设一在兴隆村一在木丛龙一在杨林堡一在马旗屯俱康熙四十七年至五十三年知州呉寳林倡同士民先后设一在甸头村一在前所一在得食村一在效古里小街子俱康熈五十五年至五十九年知州汪煚倡同士民先后设一在王四坝一在西边营俱康熈六十一年知州范清溥倡同士民设一在狗街子一在猴街子俱雍正十年至十二年知州张浩倡同士民先后设】
　　曲靖府
　　府义学【一在城内旧通判署一在越州俱　本朝雍正十二年知府佟世防同知孙光祖同设一在南乡南城太子阁雍正十三年署府张景澍设】
　　南宁县义学【一在三岔堡　本朝康熈三十四年总督王继文同知府李天机知县吕琨设一在石喇村康熙五十四年朗目山僧一休捐设一在秦家寺康熙五十八年知县王橒设】霑益州义学【一在城内　本朝康熙四十八年知州呉节民设一在望海寺康熙三十一年居民王光廷捐设一在坐棚生员张国宾捐设一在木冲一在羊肠一在卡郎一在歹扯一在西堡俱雍正十二三年署州金文宗先后设】
　　陆凉州义学【一在城内一在南关厢一在旧州一在大王庄一在天生关一在芳华堡俱本朝雍正十二年知州呉柄设一在河东堡一在归化耿家村一在炒銕王观音寺一在刀章堡俱雍正十三年署州陈齐庶设】
　　马龙州义学【一在城南门外　本朝雍正三年知州黄士杰设一在红果寨一在笼城村一在王家庄一在响水铺俱雍正十二年知州周铨署州王绍文先后设一在大庄乾隆元年署州毕一谦设】
　　罗平州义学【一在城内　本朝雍正三年署州毛振翧设一在大竜甸一在板桥俱雍正十一年署州黄霈设一在八达一在斗普俱乾隆元年署州骆大鹏设】
　　寻甸州义学【一在城西门内　本朝康熙二十九等年知州马徳直黄肇新先后设雍正十二年知州陈齐庶复设为寻阳书院一在寻阳书院前层雍正十三年知州陈齐庶设一在王冈屯康熈三十三年知州黄肇新设一在洗卡哩康熈四十九年知州王书倡同生员陈直言等设一在沧溪雍正二年知州崔乃镛设一在余家屯一在塘子屯一在虎街子一在乃鲁村俱雍正十三年知州陈齐庶设一在猴街子雍正十三年知州陈齐庶倡同士民杜联捷等设】
　　平彞县义学【一在城民安里　本朝雍正十三年署县李本漋设一在亦佐雍正七年知县汪无限设一在补禄冈村一在黄泥河俱雍正十二年知县高为阜署县李本漋先后设】
　　宣威州义学【一在城内一在可渡一在倘塘一在板桥一在瓮歹一在海特一在平川一在河东营俱　本朝雍正六年知州张汉详请　题设】
　　临安府
　　府义学【在城外即崇正书院明嘉靖间兵备道王忠设　本朝康熈三十九年知府董毅复设】建水州义学【一在城内即焕文书院　本朝康熈五十五年知州陈肇奎设一在曲江蛇街雍正七年知州祝宏设一在普雄一在西庄一在乍甸俱雍正十三年知州夏治源设】
　　石屏州义学【一在城明伦堂　本朝康熙四十八年知州胡承禧设一在龙朋里康熙六十一年知州刘洪度设一在寳秀雍正六年知州龙为霖设一在旷野雍正九年知州陈如平设一在五郎沟一在龙港坝心俱雍正十三年知府石去浮署州杨于泽同设】
　　阿迷州义学【一在城内文昌宫　本朝康熙五十二年知州王文明设一在布沼一在大庄寨一在打鱼寨俱雍正二年知州元展成设一在大尧寨一在马家哨一在大架衣俱雍正十三年知府石去浮知州陈权同设】
　　宁州义学【一在城西门内文昌宫一在虚于乡一在路居乡一在防兮乡一在义富乡一在化熈村　本朝雍正十三年知州王防署州苪时行先后设】
　　通海县义学【一在城内文昌宫一在城内民仓庙一在大新村一在海屯一在九街子一在曲屯一在路南村一在西园一在汉人屯俱　本朝雍正十三年署县丁沄设】
　　河西县义学【一在城学宫旁　本朝康熙三十六年知县蔡醻设一在北阙村一在军屯一在旧沙一在哨冲一在螺蛳甸俱雍正十二年知县戴允成设】
　　嶍峨县义学【一在城北门内　本朝康熙二十九年知县呉懋英设一在兴衣乡一在怕念乡一在甸中乡一在俄説俱雍正十三年署县刘公鼎设】
　　防自县义学【一在城西关内一在倘甸一在大屯一在新安所俱　本朝雍正九年至十二年知县秦仁先后设一在鸡街雍正十三年知县秦仁倡同士民刘嵃等设一在个旧厰一在龙树厰俱雍正十三年知县秦仁厰官孟籓同设】
　　澂江府
　　府义学【一在城内庆善寺　本朝雍正五年知府栁正芳黄焕彰先后设一在府署后雍正十二年知府来谦鸣设】
　　河阳县义学【一在阳宗　本朝康熙四十八年知县翟枚吉设一在矣旧村一在化勒村俱雍正十二年知府来谦鸣署县蒋雯同设】
　　江川县义学【一在城南门内　本朝康熈五十四年署县王璠设一在双龙乡一在九寨乡一在普妙乡俱雍正十三年知府来谦鸣知县罗弥素同设】
　　新兴州义学【一在城内即玉溪书院　本朝康熈五十年知州任中宜设一在北古城一在研和城一在普舎城即敬一书院一在东寨白衣庵一在西寨落水洞一在东山一在黒龙潭一在龙马槽一在密罗俱雍正十二三等年知州许廷佐苪时行先后设】
　　路南州义学【一在城外关圣庙一在北山屯一在板桥一在普莪村一在密沙竜俱　本朝雍正十二年知府来谦鸣知州于讷同设一在宜政村一在合和村一在水塘铺一在者衣俱雍正十三年知府来谦鸣署州朱干同设一在木竜一在禄丰村俱乾隆元年知府来谦鸣知州寇垲设】
　　武定府
　　府义学【一在城东门内大街一在东门外右街忠惠合祠俱　本朝康熈二十五年知府王清贤设】
　　和曲州义学【一在城东门外北街　本朝康熙二十六年知州赵世锡设一在汤郎大麦地雍正元年知州祝宏设一在永保寨雍正七年知州高锦设一在髙桥乡中所村一在揷甸乡汉人村一在鸡街乡茶庵俱雍正十二年知府朱源淳知州徐修仁同设一在金沙江雍正十三年知州徐修仁署巡检许琰同设一在暮连雍正十三年知州徐修仁倡同士民那徳洪等设】
　　元谋县义学【一在城内　本朝康熙四十二年知县马之鹏设一在苴宁村康熈四十六年知县王任设一在广福村一在热水塘俱雍正十三年知县金言设】
　　禄劝州义学【一在州城明伦堂　本朝康熙三十七年知州孟以恂设一在城南门内雍正十二年知州王士泰设一在撒甸一在杉松一在鲁虚一在大缉麻一在撒马邑一在六块一在跨兴俱雍正五年知州贾秉臣设一在哈希一在甸尾俱雍正十二年知州王士泰设】
　　广西府
　　府义学【一在城内　本朝康熙二十二年知州高起龙设一在东华寺一在龙泉寺俱雍正十三年知府周采设一在官寨雍正十三年知府周采通判毕一谦同设一在革勒寨一在白马一在歹马一在蚌郎俱雍正十三年通判毕一谦设】
　　师宗州义学【一在城内　本朝康熈四十年知州孟以恂设一在阿保寨一在槟榔洞一在马场一在洒马桥俱雍正十三年知州骆大鹏设】
　　弥勒州义学【一在城学宫内一在城西太平寺俱本朝康熈二十七年知州朱点设一在竹园村康熙二十八年知州朱点倡同州贡生王佐才等设一在十八寨康熙三十五年知州魏纯智倡同绅士设一在朋普雍正十二年知州张景澍设】
　　邱北义学【一在城内一在旧城一在路堵一在普者黒一在日者乡一在马者竜一在八达哨一在树皮俱　本朝雍正十一年州同王纬设】
　　广南府
　　府义学【一在城内　本朝康熙四十四年知府茹仪凤设一在弥勒湾雍正三年知府潘允敏设一在普防一在皈朝一在剥隘俱雍正十二年知府吕大成署府陈克复先后设一在暮雨竜一在里波一在八播一在阿科俱雍正十三年署府陈克复设】
　　元江府
　　府义学【一在城北门内　本朝雍正三年知府迟维埏设一在城内魁星阁雍正十二年知府胡承璘设一在他郎雍正十年知府祝宏设一在因远一在徳化里卜左村雍正十三年知府胡承璘通判张子玉设一在儒林里老乌山乾隆元年知府胡承璘设】
　　新平县义学【一在城内　本朝雍正八年知县曾应兆设一在东门外一在罗吕乡一在新化乡一在斗门乡俱雍正十三年知县殷良栋设】
　　开化府
　　府义学【一在城西门内新街　本朝康熙三十三年知府李锡设后废雍正十二年知府宫尔劝重设一在马白口雍正十二年同知周承濓设】
　　文山县义学【一在府城西门内　本朝雍正八年知县徐本僊设一在开化里南桥寨一在乐农里一在安南里老寨一在王弄里黄龙山寨一在江那里一在东安里牛羊寨一在永平里八寨一在逢春里枯木本街一在新现寨俱雍正十二年知府宫尔劝知县曹国弼同设】
　　镇沅府
　　府义学【一在城外一在新抚一在按版井一在恩耕井一在恩耕里一在新村一在蛮糯村一在慢连一在边猛一在嵩恩里俱本朝雍正十三年署府章元佐设】
　　恩乐县义学【一在梓潼阁　本朝雍正五年知县宫阙劝署县梅予先后设一在蛮赖村一在蛮邦村一在蛮奴村一在者法寨一在托写村俱雍正十二年知县汤涵设】
　　威远
　　义学【一在同知署前一在萧祠一在抱母井有两馆一在猛班一在猛戛一在蛮海一在圈卡一在茂蔑一在蛮洒村一在石板村俱本朝雍正十二三年同知章元佐设】
　　东川府
　　府义学【一在城东门内一在东郭即西林书院　本朝雍正五年至十年知府黄士杰崔乃镛先后设】
　　会泽县义学【一在城府署右一在壁谷坝俱　本朝雍正十年知县祖承祐设一在者海雍正十年典史朱总烜设一在待补雍正十一年巡检郭建竒设一在尹五一在施家俱雍正十三年知府崔乃镛知县祖承祐同设】
　　昭通府
　　府义学【一在城南门内一在天底炉一在八仙营一在龙硐山　本朝雍正十二三年知府徐徳设】
　　恩安县义学【一在县署前一在鳯凰山俱　本朝雍正十二年知县樊好仁设】镇雄州义学【一在州署前　本朝雍正七年知州徐徳裕设一在城内雍正九年知州李至设一在奎乡城雍正九年州同徐柄设一在威信雍正九年州判许夑设一在却助雍正十三年州同徐柄设】
　　永善县义学【一在城内一在副官村一在大井坝一在米贴村俱　本朝雍正十二年知府徐徳裕知县姜际昌同设】
　　大关义学【一在城内一在黄水寨一在永安乡俱本朝雍正十三年同知张坦设一在盐井渡乾隆元年巡检王景周设】
　　鲁甸义学【一在城东街一在通判署前一在拖姑寨一在罗章阁一在特鲁寨俱　本朝雍正十一年通判姜之松设】
　　普洱府
　　府义学【一在城内关圣庙一在城内文昌宫一在明伦堂一在猛先一在磨黑一在圆通里那行俱　本朝雍正十三年知府漆扶助设】
　　攸乐义学【一在九龙江一在倚邦一在猛遮俱　本朝雍正十二年十三年同知漆扶助设】思茅义学【一在城内一在新庙一在漫兰俱　本朝雍正十三年经厯防通判张明设】
　　大理府
　　府义学【一在城内即中溪书院明嘉靖间郡人知府李元阳捐设　本朝雍正十年迤西道雷之瑜复设一在巡道署东雍正十年迤西道雷之瑜设】
　　太和县义学【一在城府学西　本朝康熈三十一年知县张泰交设一在喜洲一在下关俱雍正二年知县龙为霖设一在沙村雍正六年知县罗忻设以上俱雍正十二年知县唐世梁复设】赵州义学【一在城内　本朝康熙五十六年知州陈士昻设一在弥渡雍正十二年通判屈学洙知州程近仁同设一在白崖一在弥只一在弥底一在下关俱雍正十三年知州程近仁设】云南县义学【一在城龙翔馆　本朝康熙二十七年知县刘国玺设一在城鹏飞馆雍正三年知县张汉设一在城大乗寺雍正十二年署县李家俊设一在徐甸里康熙二十五年知县黎日升倡同士民杨士鼎等设一在大波罗里雍正四年知县张汉设一在和甸川一在铁锁营俱雍正十三年署县李家俊设】
　　邓川州义学【一在城内即宏文书院一在兆邑村即联云书院俱　本朝雍正六年知州李毓元设一在青索雍正七年署州罗弥素设一在中所一在罗川俱雍正十一年至十三年知州施震先后设】
　　浪穹县义学【一在城内　本朝雍正八年知县呉士信设一在宁东一在宁北俱康熙三十一年知县王度昭倡同邑贡生何霐等设一在凤翔乡即鳯翔书院雍正四年知县张坦设】宾川州义学【一在城内邹公祠　本朝康熈四十七年知州王鼎设一在宾居旧巡检署雍正十一年署州樊好仁知州史麟先后设一在牛井雍正十三年知州史麟署州杜思贤先后设一在赤石崖一在力角一在排栅营一在海东一在康郎俱雍正十三年署州杜思贤设】
　　云龙州义学【一在州署前即云龙书院一在书院左侧俱　本朝雍正八年知州陈希芳徐本僊先后设一在石门井一在大井一在诺邓井一在旧州一在漕涧俱雍正十一年知州徐本僊设一在顺荡井一在师井俱雍正十二年知州徐本僊盐大使沈彩同设】
　　楚雄府
　　府义学【一在城西即凤山书院一在县署前一在永盛厰俱　本朝康熈四十六年知府卢询设】楚雄县义学【一在阿糯村一在法暑河一在炒荳村一在摆喇村一在吕合村一在曲甸一在口夸俱　本朝雍正十三年乾隆元年知府丁栋成知县方廷英黄士鉴先后设】
　　镇南州义学【一在城内　本朝康熈五十七年知州张伦至设一在沙桥雍正十二年知州王志曾设一在北土城一在雨落村一在阿底沟俱雍正十三年署州孙必荣知州钱汧同设】南安州义学【一在城内即山天书院　本朝康熙四十九年知州张伦至设一在马龙厰雍正三年管厰本府知府李玉鋐设一在法裱一在妥甸俱雍正十三年知州孙必荣设】
　　定远县义学【一在城内　本朝康熙三十九年知县张彦绅设一在腊湾村一在清水河村一在杂基村俱雍正十三年署县马徳至设一在大江坡乾隆元年知县沈堂设】
　　广通县义学【一在县署东　本朝雍正十二年知县杨登设一在牛街干海资一在福泉村一在大甸尾一在罗川大庄一在舍资一在蛇黒苴一在石涧一在大河口一在观音街一在钱家冲一在栁冲一在龙树箐俱乾隆元年署县杜最设】
　　嘉义学【一在城一在麻得田一在丙坡一在蔑架一在阙塔俱　本朝乾隆元年州判罗仰锜设】
　　黑盐井义学【一在龙泉坊一在土主庙俱　本朝雍正三年提举陈应科设一在改板井一在只旧井一在草溪井俱雍正十二年大使张元灿设一在复隆井雍正十三年提举安鼎和大使孙复同设】
　　琅盐井义学【在社仓旁　本朝康熙四十九年提举沈鼐设】
　　姚安府
　　府义学【在文昌宫内　本朝康熈三十年知府丁炜设】
　　姚州义学【一在府学右即书院一在三元宫一在马油坪一在铁锁一在玉龙寺一在法乐寺一在旧城俱雍正十二三年知府臧珊署府丁栋成知州王允洪胡骧先后设一在普淜雍正十三年州判胡珚设】
　　大姚县义学【一在城内　本朝雍正二年知县冯光裕设一在佑圣观一在输城里一在教政里一在张保村一在摩诃庵一在路普旧一在涤新里俱雍正七年知县朱千王开铨先后设一在赤草淜一在永定乡俱雍正十三年署县黄士鉴设一在匋甸屯一在大坝湾一在泗溪屯一在梅厰屯俱乾隆元年知府田震知县马愉设】
　　白盐井义学【在文昌宫内　本朝康熙五十六年署提举白兑设一在南关一在尾井俱乾隆元年提举刘邦瑞大使滑士麟倡同贡生罗铨设】
　　永昌府
　　府义学【在城内旧府署右　本朝康熈二十五年知府张承赐设雍正十二年知府严宗喆复设】保山县义学【一在沙木和　本朝康熈五十六年知县冉琪设一在施甸一在牛旺一在蒲缥俱雍正十一年知府严宗喆知县邹永馥署县张福昶先后设一在姚关雍正十二年署县张福昶设】腾越州义学【一在城南门内　本朝雍正十二年知州孔毓瑱设一在界尾雍正三年知州孔毓瑱设一在和顺乡一在矣比一在矣罗村俱雍正十二三年知州孔毓瑱署州侯如树先后设】永平县义学【一在城内即旧博南书院　本朝康熈四十四年知县顾鹏设一在漾濞雍正二年知县魏寳国设一在花桥雍正六年知县胡正笏设一在岩前雍正十三年知县胡正笏设】
　　鹤庆府
　　府义学【一在城南门外　本朝康熈五十六年知府孟以恂设一在观音山牛街一在甸南金登街俱雍正十二年知府姚应鹤设一在北甸大板桥雍正十三年知府姚应鹤设】
　　剑川州义学【一在城南门内　本朝康熈五十八年知州王世贵设一在城内忠义祠一在沙溪俱雍正十一年署州高为阜设一在甸尾街一在兰州俱雍正十三年署州王国祚设一在弥沙井雍正十三年盐大使闻韶设】
　　维西义学【一在永安村　本朝雍正九年通判陈权设一在其宗村一在康普叶枝村俱雍正十二年通判孙光禄设一在阿墩子一在奔子栏俱雍正十三年署通判郭治设】
　　中甸义学【一在城大中甸　本朝雍正十年州判辜文元设一在小中甸一在格杂一在泥西俱雍正十三年州判辜文元设】
　　顺宁府
　　府义学【一在城内　本朝康熙二十四年知府郎廷极徐欐先后设一在右甸康熙二十二年通判张稷谟设一在城内魁阁后即凤山书院一在牛街里一在达丙里一在鲁阿司一在锡腊里俱雍正十三年知府朱粲英设】
　　云州义学【一在城内一在旧城乡塘子口一在猛郎乡俱　本朝康熈六十年知州郎廷梿设一在顺化里田心村一在威信里大猛麻俱雍正十三年知府朱粲英知州沈新同设】
　　永北府
　　义学【一在城内一在中州一在清水驿一在永宁土府一在蒗蕖土司俱　本朝雍正十二年知府钱恒署府江峤孙先后设】
　　丽江府
　　义学【一在府署西即雪山书院　本朝雍正三年知府杨馝教授万咸燕同设一在白沙里雍正十一年知府靳治岐设一在兰州雍正十三年署府姚应鹤设一在丽江井雍正十三年盐大使王侹设】
　　蒙化府
　　义学【一在城北明崇祯间署同知朱统鐩设一在城内即育徳书院　本朝康熙八年同知张善化设一在大仓康熈四十五年同知许登龙设一在防街雍正元年同知罗得彦设一在漾濞一在公郎一在北桥一在南涧俱雍正十三年署同知杜思贤设一在西窰雍正十三年署同知杜思贤倡同士民罗星耀等设】
　　景东府
　　义学【一在城学署内旧在开南书院　本朝康熈四十年同知茹仪鳯设雍正十二年同知徐树闳移设一在城外龙泉寺康熙四十年同知茹仪凤设一在仰里圈雍正十一年同知徐树闳倡同圈民设一在乌木圈雍正十二年同知徐树闳倡同监生周纯文等设一在兴隆寺旁一在戛里圈一在者牙圈一在者吉里一在都喇里一在猛统里一在保甸里一在福都圈一在猛整圈俱雍正十三年同知徐树闳设一在猛猓圈雍正十三年同知徐树闳倡同圈头土目陶维光等设一在安定关雍正十三年同知徐树闳倡同土巡检杨可昌设一在大井一在磨外井俱雍正十三年同知徐树闳经歴成师灏设】书籍
　　云南府学藏书　【本朝康熈三十年总督范承勲巡抚王继文同布政使于三贤按察使许
　　勲置】
　　圣谕十六条解【一部】
　　钦颁易经解义【一部】书经解义【一部】四书解义【一部】周易注疏【一函】尚书注疏【一函】毛诗注疏【一函】礼记注疏【一函】周礼注疏【一函】仪礼注疏【一函】春秋正义注疏【一函】春秋左传注疏【一函】春秋公羊传注疏【一函】春秋谷梁传注疏【一函】论语注疏【一函】孟子注疏【一函】易经大全【一部】书经大全【一部】诗经大全【一部】礼记大全【一部】春秋大全【一部】孝经衍义【一部】大学衍义【一部】四书大全【一部】四书蒙引【一部】四书说约【一部】史记【一函】汉书【二函】后汉书【二函】三国志【一函】晋书【四函】南史【二函】北史【三函】宋书【二函】南齐书【一函】梁书【一函】陈书【一函】魏书【二函】周书【一函】北齐书【一函】隋书【二函】唐书【四函】五代史【一函】宋史【十函】辽史【一函】金史【二函】元史【五函】资治通鉴【十六函】朱子纲目【十二函】文公家礼【一部】性理大全【一部】武经七书【一部】文献通考【三十六函】名臣奏议【十二函】大家古文【一部】开疆疏【十二函】云南通志【一部】
　　新建五华书院藏书
　　御赐古今图书集成计六彚编三十二典六千一百九部共一万卷五百二十函五千一十八本
　　目録【四十卷共一函二十本】
　　厯象彚编【计四典】
　　乾象典【二十一部一百卷共六函四十八本】岁功典【四十三部一百十六卷共六函五十八本】厯法典【六部一百四十卷共八函七十本】庻徴典【五十部一百八十八卷共十函九十四本】
　　方舆彚编【计四典】
　　坤舆典【二十一部一百四十卷共八函七十本】职方典【二百二十三部一千五百四十四卷共八十函七百七十二本】山川典【四百一部三百二十卷共十六函一百六十本】边裔典【五百四十二部一百四十卷共八函七十本】
　　明伦彚编【计八典】
　　皇极典【三十一部三百卷共十六函一百五十本】宫闱典【十五部一百四十卷共八函七十本】宫常典【六十五部八百卷共四十函四百本】家范典【三十一部一百十六卷共六函五十八本】交谊典【三十七部一百二十卷共六函六十本】氏族典【二千六百九十四部六百四十卷共三十二函三百二十本】人事典【九十七部一百十二卷共六函五十六本】闺媛典【十七部三百七十六卷共二十函一百八十八本】
　　博物彚编【计四典】
　　艺术典【四十三部八百二十四卷共四十函四百一十二本】神异典【七十部三百二十卷共十六函一百六十本】禽虫典【三百十七部一百九十二卷共十函九十六本】草木典【七百部三百二十卷共十六函一百六十本】
　　理学彚编【计四典】
　　经籍典【六十六部五百卷共二十四函二百五十本】学行典【九十六部三百卷共十六函一百五十本】文学典【四十九部二百六十卷共十四函一百三十本】字学典【二十四部一百六十卷共八函八十本】
　　经济彚编【计八典】
　　选举典【二十九部一百三十六卷共八函六十八本】铨衡典【十二部一百二十卷共六函六十本】食货典【八十三部三百六十卷共十八函一百八十本】礼仪典【七十部三百四十八卷共十八函一百七十四本】乐律典【四十六部一百三十六卷共八函六十八本】戎政典【三十部三百卷共十六函一百五十本】祥刑典【二十六部一百八十卷共十函九十本】考工典【一百五十四部二百五十二卷共十四函一百二十六本】
　　又万卷书目　【本朝雍正九年总督鄂尔泰置】
　　经部
　　十三经注疏共三百三十三卷十五函一百二十四本汲古阁板
　　周易【九卷】尚书【二十卷】毛诗【二十卷】礼记【六十三卷】仪礼【十七卷】周礼【四十二卷】春秋左传【六十卷】春秋公羊传【二十八卷】春秋谷梁传【二十卷】尔雅【十一卷】孝经【九卷】论语【二十卷】孟子【十四卷】
　　经解共一千七百六十九卷六十函五百本徐氏通志堂板
　　易解【四十四种三百七十四卷】书解【十九种二百二十四卷】诗解【十三种一百三十七卷】礼解【十七种三百六十三卷】春秋解【三十三种四百三十四卷】孝经解【四种四卷】论语解【二种二十卷】孟子解【三种二十三卷】四书解【八种一百三十二卷】经释文【一种三十卷】七经传【一种三卷】六经论【一种一卷】六经正误【一种六卷】经说【一种七卷】十一经问对【一种五卷】五经蠡测【一种六卷】
　　又周易【二十卷】尚书【十卷】毛诗【十五卷】礼记【三十卷】春秋【三十七卷】周易日讲解义【十八卷一函十本】周易大全【二十四卷一函八本】周易儿说【八卷一函四本】书经大全【五十九卷二函十四本】春秋大全【三十七卷二函二十本】春秋疏畧【五十卷一函十本】孝经衍义【一百卷二函三十本】四书朱子全义【六十卷二函十二本】四书朱子或问【三十六卷一函十本】四书明儒精义【三十八卷二函二十本】陆陇其四书大全【四十卷二函三十二本】四书松阳讲义【十二卷一函四本】四书大成【三十八卷二函十六本】四书钞【十六卷二函十六本】
　　史部上【正史】
　　二十一史共二千五百八十一卷五十函五百本史记【一百三十卷】汉书【一百二十卷】后汉书【一百三十卷】三国志【六十五卷】晋书【一百三十卷】宋书【一百卷】齐书【五十九卷】梁书【五十六卷】陈书【三十六卷】北魏书【一百三十卷】北齐书【五十卷】周书【五十卷】南史【八十卷】北史【一百卷】隋书【八十五卷】唐书【二百二十五卷】五代史【七十四卷】宋史【四百九十六卷】辽史【一百二十卷】金史【一百三十五卷】元史【二百十卷】
　　又史记【一百三十卷四函三十二本】
　　史部中【编年】
　　御批通鉴纲目会纂【六十九卷八函六十四本】资治通鉴【二百九十四卷十二函一百五十本】东都事畧【一百三十卷一函六本】明纪事本末【八十卷二函十六本】
　　史部下【志书】
　　阙里志【二十四卷一函十本】贵州通志【三十七卷二函十八本】云南旧通志【三十卷五函二十八本】广舆记【二十四卷一函八本】
　　子部上【儒家】
　　朱子全书【六十六巻四函三十二本】朱子遗书【一百卷二函二十本】性理综要【二十二卷一函十二本】雒闽源流録【十九卷一函六本】日知録【三十二卷一函十本】读礼通考【一百二十卷四函二十四本】
　　子部中【杂家】
　　诸子竒赏共五十一卷三函二十六本
　　老子　鬻子　邓析子　关尹子　子华子姜子　管子　孙子　亢仓子　晏子　司马子　呉子　列子　尹文子　谷子　文子墨子　庄子　慎子　尉缭子鹖冠子　商
　　子　公孙龙子　吕子　屈子　荀子　韩子黄石子　陆子新语　韩子诗外传　淮南
　　子　孔丛子　贾子新书　董子繁露　桓子盐铁论　刘子新序　刘子说苑　杨子法言京子易传　杨子太元经　班子白虎通
　　徐子中论　王子潜夫论　马子忠经　王子论衡　蔡子独断　应子风俗通　刘子人物志　刘子杂篇　小荀子　刘子文心雕龙抱朴子　文中子　元真子　天隐子　鹿门子　无能子　齐邱子
　　汉魏丛书共二百五十卷四函六十本
　　京房易传　三坟　周易畧例　韩诗外传诗说　春秋繁露　独断　方言　大戴礼白虎通徳论　忠经　薛氏元经传　汲冢周书　西京杂记　新语　新序　穆天子传素书　孔丛子　说苑　新书　潜夫论　中论　顔氏家训　法言　申鉴　中说【缺】商子人物志　风俗通　神异经　述异记　星
　　经　新论　洞防记　拾遗记　古今刀剑録论衡
　　野客丛谈【一十卷一函三本】八编【二百七十卷八函八十本】管窥辑要【八十卷二函二十本】
　　子部下【类书】
　　文献通考【三百四十八卷十二函一百四十本】绎史【一百六十卷四函四十本】山堂肆考【二百四十九卷五函六十本】三才图会【一百二十卷十二函一百二十本】
　　集部上【总集】
　　昭明文选【四十八卷四函四十八本】唐宋八大家文钞【一百十六卷四函十八本】同时尚论録【十六卷一函十本】国朝三家文钞【三十二卷一函十本】今文大篇【二十卷一函四本】今文短篇【十五卷一函四本】
　　集部中【别集】
　　陆放翁渭南集【五十二卷一函六本】王弇山别集【一百卷一函十本】徐文长集【三十卷一函五本】汤子遗书【八卷一函四本】陈玊璂学文堂集【一百七十五卷四函五十六本】
　　集部下【诗集】
　　诗学正宗【十六卷一函八本】全唐诗【九百八卷十二函一百二十本】唐诗类苑【三十四卷二函二十本】唐诗所【四十七卷二函十二本】明诗综【一百卷四函二十四本】今诗箧衍集【十二卷一函六】
　　【本】
　　【以上四部共九千九百四十】
　　古文黎献集【五卷】时文黎献集【二部】
　　【二部以上二种不在】
　　旧存书　【卷数之内本朝康熙五十七年】
　　御制康熈字典　朱子遗书　五经讲义【巡抚】　四书大全文章正宗　周易折中　史记　昭明文选　东莱博议
　　书板
　　御纂经书
　　周易折中　书经传说彚纂　诗经传说彚纂　春秋传说彚纂　孝经衍义　朱子全书　性理精义【甘国璧置　五部以上七种奉颁】
　　御选古文渊鉴【重刻板存云南府学布政使刘】
　　斯文精萃【防枢重刻板存云南府学总】
　　万世玉衡録　臣鉴録【督尹继善选刻板存云南府学总督蒋】明文粹集【学政于广选刻板存云南府学】
　　四礼　四礼翼　孝经注解　小学纂注　近思録集解【以上五种布政使陈谋重刻】
　　智永真草千字文三本　禇河南圣教序四本苏灵芝悯忠寺碑三本　欧阳率更九成宫帖一本　欧阳率更皇甫君碑二本　顔鲁公多寳塔碑铭三本　栁诚悬冯公神道碑二本　栁诚悬元秘塔碑三本　李北海云麾将军碑三本　怀恽隆阐大师碑三本　裴休圭峯禅师碑三本【以上共墨帖三十本布政使陈谋置存五华书院】





　　云南通志卷七
<史部,地理类,都会郡县之属,云南通志>
　　钦定四库全书
　　云南通志卷八
　　风俗
　　风土之刚柔不一期协于中俗尚之丰约不常取范于礼中以导和礼以兴让此秉道齐民所为潜移黙运于无迹也滇省地居南徼夷猓杂居气禀不同趋尚亦异我
　　朝自削平僭乱以来政教洋溢徳化涵濡
　　列圣相承治登上理由是太和翔洽井里熈攘
　　皇上善继善述缵绪之初叠颁
　　训谕首重孝弟力田睦婣任卹凡所以厚生正徳化民成俗之方靡不周详曲尽由此习劳思善而俗益趋淳和平礼让之风行比隆于防古矣志风俗
　　云南通省
　　自滇以北皆椎结耕田有邑聚西自桐师以东北至楪榆编髪随畜移徙无常处【前汉书】有盐池田渔之饶
　　金银畜产之富人俗豪汰居官者皆富及累世【后汉书】男女勇捷不鞍而骑四时大抵与中国不差犁田以一牛三夫前挽中压后驱然专于农无贵贱皆耕【唐书】汉夷杂处田地肥硗相半民气和柔天时无剧寒甚暑【图经】
　　元日祀天地祖先桃符门丞往来贺岁
　　立春日春盘赏春以饼酒相馈
　　元夕赏灯张乐星桥火树有古风焉次夕携逰爆竹插香于道相传可以祛疾
　　二月三日会城逰龙泉观还憇石嘴庄为临江之饮歌咏为乐各郡于其胜地效修禊事
　　清明插栁墓祭
　　三月三日谒真武庙于西山罗汉寺或东之鸣鳯山金殿或先期赴易隆中和山行两日程或负香之襄阳谒武当山往返数月
　　十三日大理开市于演武场集商贾聚四方之货交易至十七日移城内二十日散市
　　廿八日谒东岳庙
　　四月八日为浴佛会
　　立夏日插皂荚枝红花于户以厌祟围灰墙脚以避蛇端阳悬艾虎系续命缕饮菖蒲酒以角黍相馈六月朔日至六日各郡礼南斗祈年
　　星回节俗谓之火把会在廿四五两日斫松为燎高丈余入夜争先燃之村落用以照田祈年以炬之明暗占岁之丰歉街市儿童捣松脂末互相烧洒为比户刴生饮酒汉夷同之【相传汉时有夷妇阿南夫为人所杀誓不从贼以是日赴火死国人哀之因为此会一云南诏皮罗阁欲并五诏将诱会于松明楼焚杀之邓晱诏妻慈善测其谋劝夫勿赴夫不从以铁钏约夫臂既而果被焚慈善认钏得夫尸归葬皮罗阁闻其贤欲娶之慈善闭城死节滇人以是日燃炬吊之　一云孔明以是日擒孟获侵夜入城父老设燎以迎后遂相沿成俗未知孰是】
　　七夕妇女穿鍼乞巧以瓜果祀织女星
　　中元祭先于家庙或焚纸衣楮镪夜放河灯
　　中秋瓜饼祭月
　　九月朔日至九日礼北斗祈年
　　重阳登髙饮茱萸酒以面簇诸菓为花糕亲识相酬馈
　　十月祀先墓祭
　　长至相贺各以糍饵相馈
　　腊八日作五味粥
　　廿四日祀灶
　　除夕饮分岁酒先少后老煨炉守岁四更迎灶婚嫁仍遵行六礼先求女庚帖随通媒妁继请亲长之尊贵者向女家致主人意既诺则二姓互相酬拜具啓下定仪将娶则请期纳币而后亲迎焉其仪物丰俭各称其力
　　防礼旧俗尚奢凡吊客皆醼待且有酬赠致缺费而停防不举者今易以槟榔清茶甚便至崇信释道建斋诵经其风固大概相同也若火葬则夷民行之今亦有卜地以葬者
　　祭祀丰俭随力竭诚以享惟愚民间有惑于淫祀者宴会旧尚俭约服饰亦崇朴素今会城大邑客民杂处渐以华美相竞其余犹知爱惜土物无替初服焉
　　覆屋各省专用版瓦滇中兼用瓦相传滇中多风明初特勅许用
　　日中为市率名曰街以十二支所属分为各处街期如子日名防街丑日名牛街之类街期各处错杂以便贸迁昔多用贝俗名曰子一枚曰庄四庄曰手四手曰苗五苗曰索按许氏説文曰古者货贝而寳至周而有泉至秦乃废贝行泉汉书曰王莽时大贝四寸八分以上二枚为一朋直二百十六牝贝三寸六分以上一朋直五十公贝二寸四分以上一朋直三十小贝寸二分以上一朋直十不盈寸二分不得为朋每枚直钱三是为货贝繇是观之汉时钱贝竝行秦亦不能尽废之也货殖传贝五种大贝牝贝公贝小贝不成贝不成贝者不用惟大贝直钱多余三种皆今所用也然则汉末天下尚用之今所用乃小贝之尤细者晋郭璞赞云先民有作贝为货贵以文采贾以小大简易则资犯而不过盖用钱则有检选用贝则枚数而已故曰简易则资也秦灭六国惟楚庄蹻王滇秦虽使常頞畧五尺道然未尝属秦故货贝之在南中独不变明嘉靖乙未滇人掘玉案山得大黄布刀制如罄折衡重三钱考之泉志盖王莽时铸也然则汉世之泉固尝行于滇矣天啓甲子又有锄地得钱者其色尽緑其郭不甚厚其方孔较他钱为巨左右书五铢二字考五铢钱起于汉元狩间刘禹锡先主庙诗有势分三足鼎业复五铢钱之句是后晋铸之梁又铸之皆曰五铢然背所识字磨灭不知何时又滇中凡葬礼皆以古钱入圹中斯钱也果前代通用而今出之土抑亦昔人所殉葬物也明天啓以后银贵贱遂滞不行转发夷方
　　本朝钱法流通乆不复用姑备志以存旧俗云
　　通省夷俗不一具载种人
　　云南府
　　民遵礼教畏法度士大夫多材能尚节义彬彬文献与中州埒【旧志】兵民错居闾阎栉比野安耕凿户习诗书民无告讦之风士有干谒之耻
　　曲靖府
　　黾勉耕织兼事商贾习尚俭朴崇信释教【旧志】士重亷耻与物和平民少游惰其性易使【郡志】
　　临安府
　　士秀而文崇尚气节民专稼穑尽力田畴衣冠礼度同于中州【旧志】敬老崇文人多畏法婚礼近古戸习诗书科第人才盛于诸郡【郡志】
　　澂江府
　　士习诗书科目不替民务耕织力本勤生【旧志】重穑事不习工商务潜修耻为标榜俗劲以朴性质而淳
　　武定府
　　俗尚刚悍号称难治建学之后旧习渐迁【旧志】民朴而俭士质而慤【郡志】地鲜肥饶咸勤耕凿文采未足愿厚有余
　　广西府
　　士知向学民务力田风化既行习俗渐改【旧志】鲜为商贩不慕浮华尚存乔野之风殊有恬熈之乐
　　广南府
　　苗猓杂居性缓力弱病不服药专祷神喜食诸虫刻木为契【图説】人尽刀耕不治末业山多硗确歳少丰收沙侬蠢朴无能习俗寛柔易使
　　元江府
　　蛮种繁处淳悍不同縁箐而居尚巫信设流之后风化渐开【图説】稍知礼义颇务耕桑□夷柔懦而无能蛮猓凶顽而难治
　　开化府
　　刻木为信不习文字不喜搆讼崇巫祀迁徙无常设流之后学校既开习俗渐改汉人稍寄居焉【郡志】土田多美稼穑易丰野有质朴之风户鲜嚣淩之习
　　镇沅府
　　郡多僰夷信尚巫妇人不施粉泽产子多浴于江【旧志】力弱性缓风气近于寛柔火种刀耕人情习于劳苦
　　东川府
　　俗尚战争居多板屋【明一统志】其气剽悍其性猜疑猓蛮易与为非苗民犹知奉法服食婚防尚多夷习
　　昭通府
　　改土归流夷多汉少风气刚劲习俗凶顽出入佩刀以随相见去帽为礼居多木棚击齿乃娶【男子十五六歳击去左右两齿乃娶】
　　普洱府
　　人多顽蠢地寡蓄藏衣食仰给茶山服饰率从朴素崇信巫未革夷风
　　大理府
　　高山大川钟灵毓秀代有人物【唐樊绰志】居人能农不能贾习俗信儒亦信释天性质直人多好义明时甲科为两迤之首【旧志】家无糜费市无惰民族多白人咸敬神明而重犯法焉【郡志】
　　楚雄府
　　土壤肥饶士人务学盐井之利赡于列郡故其人裕而畏法【樊绰志】地当孔道不慕纷华【旧志】民习勤劳安于俭约妇人不尚妆饰虽贫耻为妾媵婚防无越礼之讥文风有日盛之势
　　姚安府
　　尽力畎亩家有常给气习既迁人文渐盛【旧志】士大夫乐谈名理民间施予相尚【郡志】土瘠民贫服食俭朴
　　永昌府
　　雍闿之畔吕凯等执忠絶域十有余年守义不与交通永昌风俗敦直乃尔【三国汉志】男事耕耘女工纺织腾越虽远隔两江衣冠人物与郡城竝称【旧志】婚防交际相尚以文服食宴会亦皆有节民淳讼简安土重迁
　　鹤庆府
　　气谊相尚有燕赵风操觚摛辞亦以竒胜【滇志】士习雅饬民风纯朴俗尚俭约号称易治【图説】塾序相望纺绩时闻农则畎亩维勤士亦虀盐自励
　　顺寜府
　　男耕女织鲜习文字九种襍居改流之后渐化汉俗【旧志】士多浑朴人敦古道细民守分畏法崇尚节俭婚娶称家为礼野无游民恒产不失【郡志】里有葢藏乡无剽劫士习虽陋民风自淳
　　永北府
　　气习朴野勤于耕织【明一统志】地界极边夷有数种人多勇悍俗尚争竞
　　丽江府
　　衣同汉制俗不颒泽板屋不陶焚骨不葬带刀为饰服食俭约节令饮馈与列郡同【旧志】地近防番好佛信性同北鄙佩弩悬刀设流以后礼教渐兴
　　防化府
　　士人婚冠皆用家礼民间相尚朴质饮食衣服视列郡为俭【旧志】士安诵读俗逺浇漓号称易治
　　景东府
　　民多僰夷性本驯朴田地旧皆种秫今则悉为禾稻人亦渐习经书土俗民风日改月化【旧志】士简民恬风和俗厚男女悉知辛勤士类咸敦礼教



　　云南通志卷八
　　钦定四库全书
　　云南通志卷九
　　户口
　　为国之要在乎得民富教之加因乎既庶故周礼司民掌万民之版献之天府王拜而受之重邦本也滇处边徼防段以前虽有十睑六节度之设民数迄无可考元明始按籍稽之而军屯汉夷登耗不常我
　　国家重熙累洽薄海内外咸登袵席编户殷繁
　　圣祖仁皇帝诏自康熈五十二年滋生户口永不加赋
　　旷典为从来未有
　　世宗宪皇帝御极以来殊方向化滇南诸郡登版籍者较前增三分之一岂非深仁厚泽醇气蒸濡之所致欤今
　　圣人继体教养益隆凡属边陲莫不食徳饮和歌咏盛世自兹生聚教训俾朴者安于畎亩秀者泽以诗书长保此庶则良司牧之责也志戸口
　　元以前无考
　　明洪武二十六年云南布政司人户五万九千五百七十六户人口二十五万九千二百七十口
　　治四年人户一万五千九百五十戸人口一十二万五千九百五十五口　十五年人戸一十二万六千八百七十四戸人口一百四十一万九十四口
　　嘉靖二十一年人戸一十二万三千五百三十七户人口一百四十三万一千一十七口
　　万厯六年人戸一十三万五千五百六十戸人口一百四十七万六千六百九十二口
　　本朝顺治十八年人丁一十一万七千五百八十二丁康熈二十四年人丁一十五万八千五百五十七丁屯丁二万九百八十三丁　五十年编审清出共民赋人丁一十四万五千二百四十丁屯赋军舎土丁三万八千二百七十七丁　五十二年奉
　　诏海宇承平日久户口繁滋嗣后编审人丁但据康熈五十年丁册定为常额续生人丁永不加赋经户部议覆后遇编审将新増人丁实数造
　　盛世滋生戸口册奏
　　闻
　　雍正二年巡抚杨名时奏准民丁银摊入通省民赋田地输纳军丁银查出无主影射田地粮条拨抵丽江改土归流增夷丁二千三百四十四丁
　　三年总督高其倬巡抚杨名时题准永免嵩明太和邓川浪穹鹤庆腾越等府州县应徴土军丁九百五丁银两　七年橄榄坝平招抚安挿夷民一万二千三百余户　八年藤条江外三猛边界猛弄寨长白氏以所属寨民一百九十戸永附版图九年威远同知清出三圈蛮令等村丁银
　　云南布政司
　　雍正九年分编审通省共实在定额民赋人丁一十四万七千五百八十四丁各编不一额徴银二万九千五百二十五两八钱三分屯赋军舎土丁三万八千二百七十七丁各编不一额徴银一万二千二百九十八两一钱九分四厘七毫四丝八忽七微四纎五尘六五漠
　　盛世滋生人丁
　　雍正九年共实在民赋滋生人丁四万一千三百三十六丁　屯赋滋生军舎土丁一万七百六十四丁
　　云南府
　　雍正九年分编审清出民丁除顶补老故外共一万七千九百六十一丁各编不一额徴银五千三百四两八钱四分【摊入通省民赋田地输纳】
　　【原额民丁一万六千七百一十丁额徴银四千九百七十六两五钱五分康熙二十五年编审清出人丁二百四十七丁应徴银四十三两三钱八分又额外增出沐庄人丁六百六十八丁应徴银二百七两九钱七分自康熈三十年起至五十年止五次编审清出人丁共三百三十六丁应徴银七十六两九钱四分以上原额新增共人丁一万七千九百六十一丁共应徴银五千三百四两八钱四分】
　　雍正九年分编审清出军舎土丁除顶补老故外共八千八百三十三丁各编不一【内除查出影射田地粮条拨抵丁银外】现徴军丁银二千四百六十三两九钱三分九厘四毫一丝七忽九微九纎二尘六
　　【康熈七年裁安寜易门宜良三所归并州县原额军舎人丁共一千八百六十五丁应徴丁银六百五十七两二钱二十六年裁左右中前后广六卫杨林木宻凤梧三所归并州县原额军舎土军人丁共六千八百七十五丁应徴丁银二千五百三十六两三钱四分内就近归并武定府属武定所右后二衞军舎土丁一百二十八丁应徴银四十六两五钱六分又拨归武定府属前衞土军一丁该除银五钱自康熈三十年至五十年五次编审清出军舎土丁八十七丁应徴银二十八两七钱二分雍正三年　题准将嵩明州土军丁一百二十一丁该银一百二十一两永行豁免实在军丁八千八百三十三丁应徴银三千一百四十七两三钱二分于雍正四五六七八等年查出影射民屯田地科徴粮条抵作丁银六百八十三两三钱八分五毫八丝二忽七尘四仍应徴银二千四百六十三两九钱三分九厘四毫一丝七忽九纎二尘六】
　　附
　　盛世滋生人丁
　　雍正九年分民丁共五千五百四十七丁
　　【康熈五十五年编审清出滋生三千二百二十二丁六十年编审清出滋生六百六十七丁雍正四年编审清出滋生一千二十七丁九年编审清出滋生六百三十一丁】
　　雍正九年分军舎人丁共二千三百七十七丁【康熈五十五年编审清出滋生一千五百四十五丁六十年编审清出滋生二百九十一丁雍正四年编审清出滋生三百九丁九年编审清出滋生三百三十二丁】
　　曲靖府
　　雍正九年分编审清出民丁除顶补老故外共八千七百六十三丁各编不一额徴银一千六百九十三两六钱九分【摊入通省民赋田地输纳】
　　【原额人丁八千四百六丁额徴银一千六百三十一两九钱康熙二十五年编审清出人丁一十二丁应徴银一两六钱六分又额外増出沐庄人丁二百五十五丁应徴银四十五两七分自康熙三十年起至五十年止五次编审清出人丁九十丁应徴银十五两六分以上原额新增共人丁八千七百六十三丁共应徴银一千六百九十三两六钱九分】
　　雍正九年分编审清出军舎人丁除顶补老故外共六千三百八十九丁各编不一【内除查出影射田地粮条拨抵丁银外】现徴军丁银二千六百两四钱五分二厘七毫四丝七忽七防六尘五二漠
　　【康熈七年裁越州曲靖陆凉三卫定雄所归并府州县原额军舎人丁共五千六十三丁应徴银二千二百一十六两一钱四分二十五年编审清出人丁一百一十二丁应徴银五十八两六钱二分二十六年裁左前平彜三卫木宻马龙二所归并州县原额军舎人丁共一千一百五丁应徴银四百七十六两七钱六分二十五年编审清出人丁二十丁应徴银七两四钱自康熙三十年至五十年五次编审清出人丁八十九丁应徴银二十六两一钱二分以上原额新增共军丁六千三百八十九丁共应徴银二千七百八十五两四分内除豁免南寜平彜太监伍那汉秦廷芳丁银九钱又雍正五六两年查出影射民屯田地科徴粮条抵作丁银一百八十三两六钱八分七厘二毫五丝二忽二微九纎三尘四八漠仍应徴丁银二千六百两四钱五分二厘七毫四丝七忽七微六尘五二漠】
　　附
　　盛世滋生人丁
　　雍正九年分民丁共二千四百四十九丁
　　【康熈五十五年编审清出滋生一千五百九十九丁六十年编审清出滋生三百二十一丁雍正四年编审清出滋生三百三十六丁九年编审清出滋生一百九十三丁】
　　雍正九年分军舎人丁共一千五百一丁
　　【康熙五十五年编审清出滋生八百三十六丁六十年编审清出滋生一百七十一丁雍正四年编审清出滋生二百五十四丁九年编审清出滋生二百四十丁】
　　临安府
　　雍正九年编审清出民丁除顶补老故外共一万四千九百六十七丁各编不一额徴银四千二百一十八两二钱六分【摊入通省民赋田地输纳】
　　【原额人丁一万四千三百九十丁额徴银四千七十七两三分康熈二十五年编审额外增出沐庄人丁三百七十八丁应徴银一百三两四钱六分自康熈三十年至五十年五次编审清出人丁一百九十九丁应徴银三十七两七钱七分以上原额新增共人丁一万四千九百六十七丁共应徴银四千二百一十八两二钱六分】
　　雍正九年分编审清出军舎人丁除顶补老故外共四千九百四十七丁各编不一【内除查出影射田地粮条拨抵丁银外】实徴军丁银九百八十二两八分五厘四毫二丝五忽二微五纎三尘七九漠
　　【康熈七年裁临安衞通海御归并州县原额军舎人丁四千四百一十丁应徴银二千二百四两六分二十六年裁左前广后四衞新安所归并州县原额军舎人丁四百六十九丁应徴银一百七十六两七钱八分二十五年编审清出军丁五丁应徴银一两八钱自康熈三十年至五十年五次编审清出人丁一十三丁应徴银十八两二钱四分以上原额新增共军丁四千九百四十七丁共应徴银二千四百两八钱八分于雍正五六两年查出影射民屯田地科徴粮条抵作丁银一千四百一十八两七钱九分四厘五毫七丝四忽七微四纎六尘二一漠仍应徴丁银九百八十二两八分五厘四毫二丝五忽二微五纎三尘七九漠】
　　附
　　盛世滋生人丁
　　雍正九年分民丁共四千五百四十三丁
　　【康熈五十五年编审清出滋生三千三十六丁六十年编审清出滋生六百一十五丁雍正四年编审清出滋生五百八十八丁九年编审清出滋生三百四丁】
　　雍正九年分军舎人丁共一千五百二十一丁【康熈五十五年编审清出滋生一千三十六丁六十年编审清出滋生二百一十六丁雍正四年编审清出滋生一百三十五丁九年编审清出滋生一百一十四丁】
　　澂江府
　　雍正九年分编审清出民丁除顶补老故外共五千一十七丁各编不一额徴银一千六百五两【摊入通省民赋田地输纳】
　　【原额人丁四千八百三十八丁额徴银一千五百五十四两五钱七分康熙二十五年编审额外增出沐庄人丁一百二十四丁应徴银三十六两八钱二分自康熈三十年至五十年五次编审清出人丁共五十五丁应徴银一十三两六钱一分以上原额新增共人丁五千一十七丁共应徴银一千六百五两】
　　雍正九年分编审清出军舎土军人丁除顶补老故外共二千三百八十六丁各编不一【内除查出影射田地粮条拨抵丁银外】实徴军丁银一千一百九十八两五分七厘七毫一丝九忽六微二纎七二漠
　　【康熈二十六年裁左右中前后广六衞归并州县原额军舎土军人丁共三千三百五十一丁应徴银一千二百九两三钱六分自康熈三十年至五十年五次编审清出人丁三十五丁应徴银十两零二分以上原额新増共军丁三千三百八十六丁共应徴银一千二百一十九两三钱八分于雍正七年查出影射民屯田地科徴粮条抵作丁银二十一两三钱二分二厘二毫八丝三防七纎九尘二八漠仍应徴银一千一百九十八两五分七厘七毫一丝九忽六防二纎七二漠】附
　　盛世滋生人丁
　　雍正九年分民丁共一千五百三十五丁
　　【康熈五十五年编审清出滋生一千一十九丁六十年编审清出滋生二百六丁雍正四年编审清出滋生一百四十四丁九年编审清出滋生一百七十四丁】
　　雍正九年分军舎人丁共一千六十八丁
　　【康熈五十五年编审清出滋生六百五十一丁六十年编审清出滋生一百四十八丁雍正四年编审清出滋生一百一十七丁九年编审清出滋生一百五十二丁】
　　武定府
　　雍正九年分编审清出民丁除顶补老故外共三百九十九丁各编不一额徴银九十三两六钱七分【摊入通省民赋田地输纳】
　　【原额人丁三百五十丁额徴银八十一两八钱康熈二十五年编审清出人丁九丁应徴银二两二分又额外増出沐庄人丁二十一丁应徴银四两八钱八分自康熈三十年至五十年五次编审清出人丁共十九丁应徴银四两九钱七分以上原额新增共人丁三百九十九丁共应徴银九十三两六钱七分】
　　雍正九年分编审清出军舎土军人丁除顶补老故外共二百三十一丁各编不一实徴军丁银九十二两五钱八分
　　【康熈七年裁武定所归并州县原额军舎人丁二百二丁应徴银八十五两一钱八分康熙二十六年裁右后二衞并州原额军舎人丁一百五十六丁应徴银五十三两四钱六分共原额军舎人丁三百五十八丁应徴银一百三十八两六钱四分以后编审无增又将武定所军舎土丁四十三丁右后二衞军舎土丁八十五丁就近归并云南府属徴收银四十六两五钱六分外又拨归云南府属土军一丁该银五钱实在军舎人丁二百三十一丁应徴银九十二两五钱八分】
　　附
　　盛世滋生人丁
　　雍正九年分民丁共二百八十九丁
　　【康熈五十五年编审清出滋生一百零二丁六十年编审清出滋生二十一丁雍正四年编审清出滋生一百二十五丁九年编审清出滋生四十一丁】
　　雍正九年分军舎人丁共一百二十一丁
　　【康熈五十五年编审清出滋生三十六丁六十年编审清出滋生八丁雍正四年编审清出滋生四十五丁九年编审清出滋生三十二丁】
　　广西府
　　本府俱系夷戸竝未编丁
　　雍正九年分编审清出军舎土丁除顶补老故外共三百七十八丁各编不一【内除查出影射田地粮条拨抵丁银外】实徴军丁银一百六十八两一钱三分六忽八微七纎四尘二六漠
　　【康熈七年裁十八寨所并弥勒州原额军舎人丁三百二十五丁应徴银一百四十五两九钱六分自康熈三十年至五十年五次编审清出人丁五十三丁应徴银二十四两一钱二分以上原额新增共军丁三百七十八丁共应徴银一百七十两八分于雍正四年查出影射民屯田地科徴粮条抵作丁银一两九钱四分九厘九毫九丝三忽一微二纎五尘七四漠仍应徴银一百六十八两一钱三分六忽八微七纎四尘二六漠】
　　附
　　盛世滋生人丁
　　雍正九年分军舎人丁共一百二十四丁
　　【康熈五十五年编审清出滋生七十六丁六十年编审清出滋生一十六丁雍正四年编审清出滋生一十六丁九年编审清出滋生一十六丁】
　　广南府
　　本府俱系夷戸竝未编丁
　　元江府
　　本府俱系夷戸竝未编丁
　　开化府
　　雍正九年分编审额定附近阿迷蒙自归入民丁二十五丁各编不一额徴银六两八钱二分【摊入通省民赋田地输纳】
　　本府俱系夷戸竝未编丁
　　附
　　盛世滋生人丁
　　雍正九年分民丁共一百零六丁
　　【康熈五十五年编审清出滋生五十四丁六十年编审清出滋生二十八丁雍正四年编审清出滋生一十二丁九年编审清出滋生一十二丁】
　　镇沅府
　　本府新设俱系夷户竝未编丁
　　威逺
　　雍正九年编审清出三圈蛮令等村年纳丁银三十二两
　　东川府
　　本府新经改归俱系夷戸竝未编丁
　　昭通府
　　本府新设俱系夷戸竝未编丁
　　普洱府
　　本府新设俱系夷戸竝未编丁
　　大理府
　　雍正九年分编审清出民丁除顶补老故外共四万七千七百三十六丁各编不一额徴银六千五百九十一两九钱六分【摊入通省民赋田地输纳】
　　【原额人丁四万七千九百五十六丁额徴银六千六百七十五两三分六厘康熈二十五年编审清出人丁一百四十八丁应徴银三十二两九钱又额外増出沐庄人丁一百七十七丁应徴银二十三两二钱九分内除拨归旧北胜州人丁八百九十四丁该银一百四十一两八钱三分四厘外实存人丁四万七千三百八十七丁应徴银六千五百一十两三钱九分二厘自康熈三十年至五十年五次编审清出人丁三百四十九丁应徴银八十一两五钱六分八厘以上实额新増共人丁四万七千七百三十六丁应徴银六千五百九十一两九钱六分】
　　雍正九年分编审清出军舎人丁除顶补老故外共四千六百七十五丁各编不一【内除查出影射田地粮条拨抵丁银外】实徴军丁银一千四百八十二两一分三厘八毫一丝七忽七微四纎九尘二四漠
　　【康熈七年裁洱海大罗二卫归并州县原额军舎土军人丁一千四百六十丁应徴银五百七十二两九钱六分二十六年裁大理澜沧景东三衞归并州县原额军舎土军人丁四千九百八十七丁应徴银一千八百四十九两七钱四分内将澜沧卫军舎人丁一千四百九十九丁拨归永北府徴收银五百二十九两八钱六分外实存军舎土军人丁四千九百四十八丁应徴银一千八百九十三两五钱自康熈三十年至五十年五次编审清出人丁三十丁应徴银九两雍正三年　题准将太和邓川浪穹三州县土军丁三百三丁该银三百三两永行豁免实在军丁四千六百七十五丁应徴银一千五百九十九两五钱于雍正四年六年查出影射民屯田地科徴粮条抵作丁银一百一十七两四钱八分六厘一毫八丝二忽二微五纎七六漠仍应徴银一千四百八十二两一分三厘八毫一丝七忽七微四纎九尘二四漠】
　　附
　　盛世滋生人丁
　　雍正九年分民丁共一万二千一百九十七丁【康熈五十五年编审清出滋生七千八百六丁六十年编审清出滋生一千四百七十三丁雍正四年编审清出滋生一千六百一十三丁九年编审清出滋生一千三百五丁】
　　雍正九年分军舎人丁共一千四百六十五丁【康熈五十五年编审清出滋生一千二十三丁六十年编审清出滋生一百三十丁雍正四年编审清出滋生一百五十丁九年编审清出滋生一百六十二丁】
　　楚雄府
　　雍正九年分编审清出民丁除顶补老故外共一万三百五十六丁各编不一额徴银四千一十九两一钱八分八厘【摊入通省民赋田地输纳】
　　【原额人丁一万一千三百二十三丁额徴银四千三百九十五两八钱五分五厘康熈二十五年编审清出人丁五丁应徴银一两八钱五分又额外増出沐庄人丁六十二丁应徴银二十四两八钱三分一厘自康熈三十年至五十年五次编审清出人丁一百四十二丁应徴银五十一两四钱七分二厘以上原额新增共人丁一万一千五百三十二丁应徴银四千四百七十四两零八厘雍正七年将定边裁并蒙化除去人丁一千一百七十六丁该银四百五十四两八钱二分外实在人丁一万三百五十六丁应徴银四千一十九两一钱八分八厘】
　　雍正九年分编审清出军舎人丁除顶补老故外共一千七百一十四丁各编不一【内除查出影射田地粮条拨抵丁银外】实徴军丁银七百六十八两一钱八分一厘六毫一丝五微二纎二尘四四漠
　　【康熈七年裁楚雄衞定远所并县原额军舎人丁一千八百七十二丁应徴银八百六十三两四分内将定逺所军舎人丁二百丁拨归姚安府徴收银一百三两五钱八分外实存军舎人丁一千六百七十二丁应徴银七百五十九两四钱六分自康熈三十年至五十年五次编审清出人丁四十二丁应徴银十八两一钱二分以上原额新增共军丁一千七百一十四丁应徴银七百七十七两五钱八分内除豁免太监陈小禧丁银三钱又于雍正四五两年查出影射民屯田地科徴粮条抵作丁银九两九分八厘三毫八丝九忽四微七纎七尘五六漠仍应徴银七百六十八两一钱八分一厘六毫一丝五微二纎二尘四四漠】
　　附
　　盛世滋生人丁
　　雍正九年分民丁共三千八百三十五丁
　　【康熈五十五年编审清出滋生二千二百九十九丁六十年编审清出滋生四百七十一丁雍正四年编审清出滋生六百七十丁九年编审清出滋生三百九十五丁】
　　雍正九年分军舎人丁共六百零二丁
　　【康熈五十五年编审清出滋生三百三十二丁六十年编审清出滋生七十丁雍正四年编审清出滋生一百一十四丁九年编审清出滋生八十六丁】
　　姚安府
　　雍正九年分编审清出民丁除顶补老故外共二千六百八十四丁各编不一额徴银八百八十两五钱一分【摊入通省民赋田地输纳】
　　【原额人丁二千五百六十三丁额徴银八百四十五两三钱一分康熈二十五年编审清出人丁二十四丁应徴银八两四钱又额外増出沐庄人丁四十六丁应徴银一十两一钱二分自康熙三十年至五十年五次编审清出人丁五十一丁应徴银十六两六钱八分以上原额新增共人丁二千六百八十四丁共应徴银八百八十两五钱一分】
　　雍正九年分编审清出军舎人丁除顶补老故外共一千四百七十三丁各编不一【内除查出影射田地粮条拨抵丁银外】实徴军丁银五百五十八两八钱四分八厘三毫六丝三忽四微三纎五尘五五漠
　　【康熈七年裁中屯所并县原额军舎人丁四百一十一丁应徴银一百七十六两二钱二分又定逺所拨归军丁二百丁应徴银一百三两五钱八分二十六年裁姚安所并州原额军舎人丁八百二十七丁应徴银三百六十三两三钱九分自康熈三十年至五十年五次编审清出人丁三十五丁应徴银一十两三钱四分以上原额新増共军丁一千四百七十三丁应徴银六百五十三两五钱三分于雍正五六两年查出影射民屯田地科徴粮条抵补丁银九十四两六钱八分二厘六毫三丝六忽五微六纎四尘四仍应徴银五百五十八两八钱四分八厘三毫六丝三忽四防三纎五尘五五漠】
　　附
　　盛世滋生人丁
　　雍正九年分民丁共八百二十五丁
　　【康熈五十五年编审清出滋生五百二十丁六十年编审清出滋生一百五丁雍正四年编审清出滋生一百二丁九年编审清出滋生九十八丁】
　　雍正九年分军舎人丁共四百五十丁
　　【康熈五十五年编审清出滋生二百七十九丁六十年编审清出滋生五十六丁雍正四年编审清出滋生六十四丁九年编审清出滋生五十一丁】
　　永昌府
　　雍正九年分编审清出民丁除顶补老故外共七千八百九十八丁各编不一额徴银八百三十两七钱二分【摊入通省民赋田地输纳】
　　【原额人丁七千五百六十五丁额徴银八百两八钱四分康熈二十五年编审清出人丁二百五丁应徴银一十六两四分自康熈三十年至五十年五次编审清出人丁一百二十八丁应徴银一十三两八钱四分以上原额新増共人丁七千八百九十八丁应徴银八百三十两七钱二分】
　　雍正九年分编审清出军舎人丁除顶补老故外共二千六百三十三丁各编不一【内除查出影射田地粮条拨抵丁银外】实徴军丁银一千五十一两九钱二分二厘四毫三丝四忽五纎二尘七一漠
　　【康熈七年裁永平御并县原额军舎人丁九十丁应徴丁银三十二两五钱二分二十六年裁永昌腾冲二衞归并州县原额军舎土军人丁二千八百四十八丁应徴银一千三百九十四两四钱二分二十五年编审清出人丁一十六丁应徴银五两二钱八分自康熈三十年至五十年五次编审清出人丁五十二丁应徴银十八两三钱二分雍正三年　题准将腾越州土军丁三百七十三丁该银三百七十三两永行豁免实在军丁二千六百三十三丁应徴银一千七十七两五钱四分于雍正五六两年查出影射田地科徴粮条抵作丁银二十五两六钱一分七厘五毫六丝五忽九微四纎七尘二九漠仍应徴银一千五十一两九钱二分二厘四毫三丝四忽五纎二尘七一漠】附
　　盛世滋生人丁
　　雍正九年分民丁共一千五百八十五丁
　　【康熈五十五年编审清出滋生八百九十七丁六十年编审清出滋生一百六十二丁雍正四年编审清出滋生二百六十五丁九年编审清出滋生二百六十一丁】
　　雍正九年分军舎人丁共四百三十七丁
　　【康熈五十五年编审清出滋生一百六十三丁六十年编审清出滋生六十二丁雍正四年编审清出滋生一百七丁九年编审清出滋生一百五丁】
　　鹤庆府
　　雍正九年分编审清出民丁除顶补老故外共一万一千四百三十三丁各编不一额徴银一千四百九十二两九钱九分【摊入通省民赋田地输纳】
　　【原额人丁一万一千二百八十四丁额徴银一千四百七十九两四分自康熈三十年至五十年五次编审清出人丁一百四十九丁应徴银十三两九钱五分以上原额新增共人丁一万一千四百三十三丁应徴银一千四百九十二两九钱九分】
　　雍正九年分编审清出军舎人丁除顶补老故外共七百六十八丁各编不一实徴军丁银二百八十七两八钱
　　【康熈七年裁鹤庆御并府原额军舎人丁八百七十丁应徴银三百九十四两一钱二分自康熈三十年至五十年五次编审清出人丁六丁应徴银一两六钱八分雍正三年　题准将本府土军丁一百八丁该银一百八两永行豁免实在军舎人丁七百六十八丁应徴银二百八十七两八钱】附
　　盛世滋生人丁
　　雍正九年分民丁共三千四百二十丁
　　【康熈五十五年编审清出滋生二千二百八十六丁六十年编审清出滋生三百九十二丁雍正四年编审清出滋生四百二十八丁九年编审清出滋生三百一十四丁】
　　雍正九年分军舎人丁共四百二十六丁
　　【康熈五十五年编审清出滋生一百七十五丁六十年编审清出滋生一百四丁雍正四年编审清出滋生九十四丁九年编审清出滋生五十三丁】
　　顺宁府
　　雍正九年分编审清出民丁除顶补老故外共九千七百九十五丁各编不一额徴银一千一百九两二分【摊入通省民赋田地输纳】
　　【原额人丁九千六百七十三丁额徴银一千九十四两九钱康熈二十五年编审清出沐庄人丁三十丁应徴银三两六钱自康熈三十年至五十年五次编审清出人丁九十二丁应徴银十两五钱二分以上原额新增共人丁九千七百九十五丁共应徴银一千一百九两二分】
　　附
　　盛世滋生人丁
　　雍正九年分民丁共三千一百五十八丁
　　【康熈五十五年编审清出滋生一千九百五十九丁六十年编审清出滋生三百九十四丁雍正四年编审清出滋生三百九十一丁九年编审清出滋生四百十四丁】
　　永北府
　　雍正九年分编审清出民丁除顶补老故外共九百一十六丁各编不一额徴银一百九十五两九钱二分八厘【摊入通省民赋田地输纳】
　　【原额系旧北胜州及邓川州拨归人丁八百九十八丁徴银一百九十二两七分六厘自康熙三十年至五十年五次编审清出人丁一十八丁应徴银三两八钱五分二厘以上原额新増共人丁九百十六丁应徴银一百九十五两九钱二分八厘】
　　雍正九年分编审清出军舎人丁除查出影射田地粮条拨抵丁银外现徴军舎丁银二百二十八两九钱八分六厘八毫九丝四忽八微六纎七尘六二漠
　　【康熈二十六年裁澜沧衞归旧北胜州原额军舎人丁一千四百九十九丁应徴银五百二十九两八钱六分自康熙三十年至五十年五次编审清出人丁十四丁应徴银六两以上原额新増共军丁一千五百十三丁共应徴银五百三十五两八钱六分于雍正十年查出影射民屯田地科徴粮条抵作丁银三百六两八钱七分三厘一毫五怱一微三纎二尘三八漠仍应徴银二百二十八两九钱八分六厘八毫九丝四忽八微六纎七尘六二漠】
　　附
　　盛世滋生人丁
　　雍正九年分民丁共六百九十二丁
　　【康熈五十五年编审清出滋生四百十九丁六十年编审清出滋生八十三丁雍正四年编审清出滋生一百十四丁九年编审清出滋生七十六丁】
　　雍正九年分军舎人丁共二百九十四丁
　　【康熈五十五年编审清出滋生六十七丁六十年编审清出滋生十三丁雍正四年编审清出滋生六十七丁九年编审清出滋生一百四十七丁】
　　丽江府
　　雍正九年分编审清出民丁除顶补老故外共二千三百四十四丁每丁编银六分六厘共额徴银一百五十四两七钱四厘【系雍正二年改土归流新増之项不在通省民赋田地均摊数内】
　　附
　　盛世滋生人丁
　　雍正九年分民丁八十丁
　　【雍正四年编审清出滋生三十丁九年编审清出滋生五十丁】
　　蒙化府
　　雍正九年分编审清出民丁除顶补老故外共七千一百一十九丁各编不一额徴银一千二百二十三两【摊入通省民赋田地输纳】
　　【原额人丁五千八百十五丁额徴银七百五十三两七钱四分康熈二十五年编审清出沐庄人丁四丁应徴银四钱九分自康熈三十年至五十年五次编审清出人丁一百二十四丁应徴银十三两九钱五分雍正四年将定边裁归人丁一千一百七十六丁应徴银四百五十四两八钱二分以上原额新増竝裁归共人丁七千一百十九丁应徴银一千二百二十三两】
　　雍正九年分编审清出军舎人丁除顶补老故外共九百六十六丁各编不一【内除查出影射田地粮条拨抵丁银外】实徴军丁银四百一十五两一钱九分六厘三毫一丝六微七纎二
　　【康熈七年裁蒙化衞并府原额军舎人丁九百三十一丁应徴银四百四十五两九钱自康熈三十年至五十年五次编审清出人丁三十五丁应徴银九两八钱以上原额新増共军丁九百六十六丁共应徴银四百五十五两七钱于雍正四年查出影射民屯田地科徴粮条抵作丁银四十两五钱三厘六毫八丝九忽三微二纎九尘八仍应徴银四百十五两一钱九分六厘三毫一丝六防七纎二】
　　附
　　盛世滋生人丁
　　雍正九年分民丁共九百三十五丁
　　【康熈五十五年编审清出滋生五百八丁六十年编审清出滋生一百丁雍正四年编审清出滋生一百五十二丁九年编审清出滋生一百七十五丁】
　　雍正九年分军舎人丁共一百八十一丁
　　【康熈五十五年编审清出滋生九十七丁六十年编审清出滋生二十三丁雍正四年编审清出滋生二十七丁九年编审清出滋生三十四丁】
　　景东府
　　雍正九年分编审清出民丁除顶补老故外共一百七十一丁每丁编银四钱三分额徴银七十三两五钱三分【摊入通省民赋田地输纳】
　　【原额人丁一百六十丁额徴银六十八两八钱自康熈三十年至五十年五次编审清出人丁十一丁应徴银四两七钱三分以上原额新增共人丁一百七十一丁共应徴银七十三两五钱三分】
　　雍正九年分编审清出军舎人丁除顶补老故外共三百七十一丁各编不一实徴军丁银一百七十八两八分
　　【康熈二十六年裁景东衞并府原额军舎人丁三百六十五丁应徴银一百七十五两二钱自康熈三十年至五十年五次编审清出人丁六丁应徴银二两八钱八分以上原额新増共军丁三百七十一丁应徴银一百七十八两八分于雍正四年七年查出影射夷田秋粮折徴差发银拨抵徴收】附
　　盛世滋生人丁
　　雍正九年分民丁共一百四十丁
　　【康熈五十五年编审清出滋生四十丁六十年编审清出滋生十丁雍正四年编审清出滋生四十五丁九年编审清出滋生四十五丁】
　　雍正九年分军舎人丁共二百七丁
　　【康熈五十五年编审清出滋生六十八丁六十年编审清出滋生十二丁雍正四年编审清出滋生六十六丁九年编审清出滋生六十一丁】





　　云南通志卷九
<史部,地理类,都会郡县之属,云南通志>
　　钦定四库全书
　　云南通志卷十
　　田赋【民赋　屯赋附额徴】
　　禹贡梁州田下上赋下中三错地硗敛薄况滇为梁之裔境哉由汉迄宋或羁縻或弃之蒙段元始全版图设官分职与中土等苐文献无徴田赋莫考明以屯养兵草莱渐辟而计田制赋犹不及中土一大县也迨自南中多故兵戈相寻我
　　朝先后戡定土旷民稀
　　殊恩叠沛赋以见熟起科除荒徴解复因屯粮过重减
　　而均之优恤边黎旷古未有我
　　皇上登极之初蠲赋免逋抚绥备至其从前报垦田地特谕详加查核杜增赋之弊清维正之供徂隰徂畛徧
　　歌雨公而庆多稌矣夫土谷为
　　国家厚生之本而劝课乃父母斯民之责矧滇民处万山中刀耕火种之外别无生计培养而安全之是在司牧者加之意而已志田赋
　　元世祖至元间立云南军民屯田中庆路民屯四千一百九十七戸田一万九千六百二十四双军屯七百九戸田二千八百三十五双曲靖路民屯二千二百四十戸田四千四百八十双仁徳府民屯八十戸田一百六十双军屯一百戸田四十双临安民屯二千三百戸田四千双军屯二百八十八戸田一千一百五十二双澂江民屯一千二百六十戸军屯二百九十五戸梁千戸翼军屯凡七百人田三千七百八十九双【三十年梁王遣使诣行省言以汉军屯田乌蒙后迁于新兴州】武定路军屯一百八十七戸田七百四十八双乌撒路军屯一百一十四戸东川路民屯八十六戸防通民屯二戸建昌民屯一百四戸军屯一百八十戸防川路民屯四十戸徳昌路民屯二十一戸军屯一百二十戸大理金齿等处民屯三千七百四十一戸军屯六百戸共军民田二万二千一百五双威楚路民屯一千一百一戸田五千五百五双军屯三百九十九戸田一千五百九十六双又威楚提举司所领民屯三十三戸田一百六十五双鹤庆路民屯一百戸田四百双军屯一百五十二戸田六百八双　十年以张立道为大理等处巡行劝农使泄昆明池水得壤地万余顷皆为良田　十九年籍云南新附戸自乌兰哈达镇云南凡入籍民戸四籍民田民以为病至是令已籍者勿动新附籍之　定云南税赋用金为则以贝子折纳每金一钱直贝子二十索　二十三年免云南从征交阯蒙古军屯田租　三十年免云南屯田逋租万石
　　成宗大徳三年云南省嵗入粮数二十七万七千七百一十九石　九年命巴延彻尔董云南屯田事
　　仁宗延祐二年立乌蒙军屯先是云南行省言乌蒙乃云南咽喉之地别无屯戍军马其地广濶土脉膏腴皆有古昔屯田之迹乞发辉和尔及新附汉军屯田镇遏至是从之调四川军二千人云南军三千人共五千人屯田一千二百五顷置总管万戸府隶云南省　五年诏还所侵顺元宣抚司民地
　　泰定帝泰定元年免云南秋粮三分　四年以玛固斯为云南行省平章事提调乌蒙屯田
　　文宗至顺三年云南饥诏蠲本省田租三年
　　明洪武十八年云南诸蛮平增置衞所开屯戍守悉以腴田给军并归附之众　十九年西平侯沐英请置屯田从之英奏云南土地甚广而荒芜居多宜置屯田令军士开耕以备储蓄上谕戸部曰屯田之政可以纾民力足兵食边方之计莫善于此英之是谋可谓尽心矣然边地久荒榛莽蔽翳用力实难宜缓其嵗输之粟使彼乐于耕作数年之后徴之可也【见续文献通考　按英后先镇云南十年嵗较屯田增损以为赏罚垦田至百万余亩自永宁至大理每六十里设一堡留军屯田子春亦镇云南七年大修屯政辟田三十余万亩】　二十年命普定侯陈桓静宁侯叶升往云南总制诸军就于定边姚安等处立营屯种　二十六年上各省实徴税粮总数云南布政司田土原无数目实徴夏税麦一万八千七百三十石秋粮米五万八千三百四十九石【按学庵类稿明食货志洪武时诏许云南以金银海贝布漆朱砂水银折纳秋租】
　　永乐五年增置按察司佥事一员盘量屯粮
　　成化十三年增置按察司副使一员专管屯田治十五年上各省实徴税粮总数云南布政司田土共计三千六百三十一顷三十五亩夏税麦三万三千七百八石一斗八升七勺零秋粮米一十万六千九百一十三石一合零
　　嘉靖四十一年云南都司原额屯田一万八百七十七顷四十三亩三分见额屯田一万一千一百七十一顷五十四亩一分八厘零粮三十八万九千九百九十二石三斗三升三勺零
　　万厯六年上各省实徴税粮总数云南布政司田土共计一万七千九百九十三顷五十八亩八分零夏税麦三万五千五百六十七石二斗六升一合五勺零秋粮米一十万七千一百二十三石三升七合一勺零　二十一年筑八闗二堡于三宣要害戍缅竝议屯田　二十四年猛卯酋多亨勾缅搆乱巡抚陈用宾平之筑平麓城议屯田　四十八年戸部以辽饷不支兵部马价工部器械不足增云南地亩银一万六千一百六十四两
　　本朝顺治十七年命吴三桂为总管移镇云南乞沐氏勲庄与之　十八年编遗漏钱粮宁州土官禄昌贤养兵庄粮三百六十石每石折徴银三钱归宁州曲靖府安置土官恭黙田一千六十二亩科秋粮二十三石六斗二升条银十一两七钱九分归霑益州铁索营土军屯垦嵗输租米二百石一斗四升归洱海衞寻甸四十八哨嵗徴秋粮一百六十一石五斗归寻甸府临安纳楼司五亩地方中则田七百六十九亩七分科秋粮二十四石差发银一百两条编银二十三两零归建水州　编衞所职田每亩三斗照军粮起科并编衞所军舍丁差　覆准镇雄府嵗纳荍四百六十石乌蒙府嵗纳荍三百石折徴银三百两　题准云南衞弁职田向系收租准俸不纳税粮嗣后各归衞所编入戸口俱以本七折三徴收其田系每亩一斗九升至三斗者照军粮例起科三斗至五斗者概以三斗为额　总计云南布政司田土五万二千一百一十五顷一十亩六分九厘零田赋银六万一千七百四十八两九钱五分三厘零粮一十二万三千九百一十七石九斗三升四合九勺零云南平彞等衞所屯田四千一百二十二顷四十六亩八分七厘零屯赋银三万九百八十三两五钱六分四厘零屯粮五万八千四百八十石二斗二升五合七勺零
　　康熙元年覆准普洱等十三处嵗徴粮米编入元江府经制　四年覆准云南苗渠求附田土编入新添衞照例科粮不得仍称土司　五年免迤东被贼州县新荒钱粮　覆准浪妈等六寨嵗徴银二百七十两米三百石归入元江府经制　覆准云南各土司系边方世职其钱粮完欠不必照流官例考成　七年覆准瓦渣土司四十七寨额徴苗粮四百二十四石银六百六十八两归临安府二十年免云南本年分夏税　二十一年巡抚王继文奏准云南金汁等河积水灌田数十万顷自乱后堤坝倾颓田亩荒芜议令捐修俾民归垦输赋　二十四年总督蔡毓荣议以吴逆原请沐氏勳庄田地变价归并附近州县照民粮起科　二十七年总督范承勳奏请二十一年至二十七年逋欠屯粮分年带徴
　　上念滇民遭吴逆困苦悉行蠲免　三十年巡抚王继文请正衞所田地先是并衞所于州县其田地有远近相错官民未便者至是悉行改正　三十二年巡抚王继文奏请勲庄荒田五百八十余顷免其变价　三十三年免云南通省地丁钱粮　三十四年减衞所粮额巡抚石文晟以衞所军田粮额数倍民赋累年逋欠请减照河阳县上则民赋起科竝给民为业　四十三年免云南通省地丁钱粮　四十九年免云南通省五十年分地丁钱粮并厯年逋欠
　　雍正二年巡抚杨名时奏准民丁额银摊入通省地粮上纳其军田有无主影射者令自首报垦摊抵最重军丁　七年免云南通省八年分地丁额银十年总督髙其倬奏准昭通兵米自外运入艰
　　难遣官招募农民一千戸到昭通开垦每戸给田二十亩为业按年收谷麦作价扣还工本起科徴米以充兵食　巡抚张允随奏准各府州县兵多米少者将应徴条银折收粮米以资军食米多兵少者将应徴税粮折解以抵兵饷杜轻赍招买之弊
　　云南布政使司
　　民赋
　　原额田地七万二千九百八十八顷三十二亩七毫五丝四忽五微九尘【系康熙三十年旧志额数内尚有荒芜于垦复科徴之年归入成熟数内】
　　新增垦复及清丈额外田地一万四千四百八十顷七十八亩七分七厘一毫三丝六忽二微八纤一尘二九漠【内除永善县西妈基等处民田地六顷一亩一分拨归四川屏山县管辖】又新增四川贵州拨归田地一百四十七顷五十七亩六分五厘九毫二丝八忽【二项内成熟田地已经归入实徴项下其近年报垦田地俟限满科徴之年归入成熟数内】又雍正四五六七八十等年自首抵补军丁田地一百五十一顷二十九亩五分一厘七毫一丝八忽七微七纤九尘一九漠
　　实在雍正十年成熟民沐田地七万九千七百三十二顷七十三亩二分五厘三毫一忽四微九纤二尘六四漠【原成熟地三万五千七顷四十亩一分三厘七毫二丝六忽八微二纤九漠内除西妈基等处民地四顷一十六亩割归四川屏山县管辖外实该地三万五千三顷二十四亩一分三厘七毫二丝六忽八微二纤九漠　新增四川屏山县割归永善县副官村成熟民地六顷四十四亩五分五厘　新增贵州威宁州拨归宣威州成熟陆地一十三顷五十五亩四分一厘七毫　成熟夷地一千六百六十八顷四十七亩一分一厘三毫　成熟不分等则地一千七十六顷六十八亩四厘一毫一丝二忽四纤七尘七免丈认纳夏税夷地三顷九十二亩　外成熟免丈夷地照纳夏税　原成熟田三万九千七百三十七顷四十八亩七分六厘一毫八丝八忽八纤一尘一内除西妈基等处民田一顷八十五亩一分割归四川屏山县管辖外实该田三万九千七百三十五顷六十三亩六分六厘一毫八丝八忽八纤一尘一　新增四川屏山县割归永善县副官村成熟民田七十七顷六十四亩七分九厘　新增贵州威宁州拨归宣威州成熟民田四十顷一亩三分二毫二丝八忽　夷田一千二百八十顷九十三亩六厘　夷地折田五十七顷三十六亩四分四厘六毫四丝六忽五微四纤三尘七五漠　成熟清丈实田七百五十九顷三十五亩六分二厘五毫　额外淤出田三顷七十八亩五分四毫　成熟不分等则一例起科田五顷六十八亩六分五毫　外成熟免丈夷田照纳秋粮】
　　实徴夏税本折麦三万一千五百九十六石四斗三升二合一勺二抄二撮六圭七粒三颗七粟
　　实徴夷地免丈照纳夏税麦三百三十石七斗七升八合八勺八抄四撮七圭一粒四颗
　　实徴抵补军丁夏税麦折米三十六石三斗一升八合六勺三抄五撮二圭八粒八粟照每年折徴之例每石折银八钱共折徴银二十九两五分四厘九毫八忽二微二纤四尘六四漠
　　实徴夏税本色荍八百五十九石四斗七升五合八勺四抄八撮
　　实徴地亩荍折银二千一百二十五两一钱九分六厘二毫七丝九忽四微八纤【外除永善县西妈基等处割归四川屏山县应徴银一十二两三钱八分】
　　实徴新增夷地二十五段照纳夏税折色六钱麦二十八石二斗折徴银一十六两九钱二分
　　实徴新增贵州威宁州拨归宣威州本色无耗荍一百八石四斗三升三合三勺六抄折该米五十四石二斗一升六合六勺八抄
　　实徴秋粮本折米一十一万八千三百二十二石三斗二升三合一抄三圭八粒六粟【外除永善县西妈基等处割归四川屏山县应徴米七石五斗五合】
　　实徴抵补军丁秋粮米三百一十九石三斗五升一合三勺二抄八撮九粒一颗五粟照每年折徴之例每石折银八钱共折徴银二百五十五两四钱八分一厘六丝二忽四微七纤三尘二
　　实徴元江临安宣威镇雄秋粮无耗米八千一百五十六石三斗一升五勺一抄五撮四圭四粒
　　实徴师宗州秋粮无耗折色五钱米二十四石八斗实徴新增夷田一十六段照纳秋粮折色七钱米三十一石七斗七升折徴银二十二两二钱三分九厘
　　实徴本色籽粒米一十一石一斗二升三合四勺七抄五撮五圭五粒二颗
　　实徴新增贵州威宁州拨归秋粮本色无耗米五百七十七石八斗七升五合三勺六抄八撮二圭八粒六颗
　　实徴新增四川屏山县割归丁条粮银二百四十七两九钱六厘五毫一丝三忽三微四纤四尘三五漠
　　实徴条编银一十万二千四百一十三两五钱七厘二毫四丝一微一尘九漠【外除永善县西妈基等处割归四川屏山县应徴银三两九钱七分七厘六毫五丝】
　　实徴抵补军丁条编银二百九十三两五钱五分九厘三毫九丝四忽七微三纤八尘八九漠
　　实徴摊丁银二万九千三百三十九两一钱二分六厘
　　实徴新增丽江府夷丁二千三百四十四丁每丁编银六分六厘该徴银一百五十四两七钱四厘
　　实徴新增威逺三圈蛮令等村年纳人丁银三十二两
　　实徴新增贵州威宁州拨归宣威州民戸人丁一百七十四丁每丁编银二钱该银三十四两八钱附额徴
　　实徴观场田租银一百五十七两三钱三分二厘七毫八丝五忽
　　实徴差发各项银五千六百九十二两六钱五分九厘三毫四丝三忽五微四纤一六漠
　　实徴蒙自赵州楚雄蒙化矿锡铁课石磺共银三百九十二两八钱五分【遇闰加银一十五两七钱一分六厘六毫】
　　实徴鱼课鱼钞银一千七百六十四两六钱五分七厘六毫【遇闰加银六十三两五钱六分一厘五毫八丝又剑川州鱼课春夏遇闰加银一十三两二钱四分秋冬遇闰加银一十六两五钱五分】
　　实徴永北府鱼课米三十五石五斗每石折银五钱折徴银一十七两七钱五分
　　实徴石屏宁州武定学租银六十九两五钱二分一厘
　　实徴田房地租籽粒丁苴馆客站赤银八百一十六两八钱二厘
　　实徴军饷均徭水利纳租充饷籽粒稻谷麦课丁差水夫铺陈山租灰窰街税田房地租夷民人戸派纳等项共银七百二十五两九钱九分九厘八毫七丝六忽三微【遇闰加银四分五厘】
　　实徴驿站充饷站民认办共银一千四百二十二两二钱八分一厘八毫五丝
　　实徴蒙化广通嶍峩酒课商税银四十二两二钱六分八厘【遇闰加银三两二钱一分】
　　实徴元江开化临安大姚花斑竹田钱地讲浪妈地租戸口食盐其银五千五百四十八两一钱八分四厘八毫
　　实徴广南景东差发无耗折色七钱米九百八十石九斗一升七合
　　实徴姚州海湖无耗折色四钱租谷三百八十四石六合
　　实徴禄劝州无耗折色二钱一分谷五百六十一石六斗五升七合三勺七抄五撮五圭
　　实徴禄劝州无耗租麦一十一石二斗九升
　　实徴寻甸州四十八哨无耗荍一百六十一石五斗实徴罗平元谋和曲无耗租谷二千一百一十二石四斗九升
　　实徴景东大姚抵补军丁秋粮折徴差发共银二百一十二两三钱八分
　　新增
　　实徴天成等各甸寨土司折色地亩银二百八十二两四钱二分九厘六毫一丝一忽六微六纤九尘二五漠
　　实徴中甸维西应纳青稞贡赋差发除给各喇嘛寺僧营官口粮衣单外实徴青稞秋粮大小麦荍杂粮一千九百八十六石五斗八升五合九勺九抄五撮三圭二粒一颗二粟
　　实徴中甸维西贡赋差发税课杂粮折共银一千六百一十五两二钱二厘四毫
　　实徴东川府各衙门并禄氏养赡归公田一百四十三顷五十亩三分九厘六毫该无耗租米二千三百四十石一斗七合八抄
　　实徴广南府抚幼严氏参革土知州沈肇干输纳无耗米一千八百一十石七斗六升一合一勺八抄二圭
　　实徴建水州猛弄寨长白氏所属寨民年纳戸口欵银四十四两
　　实徴建水州猛弄寨长白氏秋粮米一十石
　　实徴蒙自县鱼课银二两
　　布政司径徴厯样纸觔银三两六钱
　　【南安州麦租银二十两五钱　永昌府打牛坪租谷银四两　临安府中火箐荍地易银二两二钱　临安府拖泥坝田租银二十七两　永平县武侯祠租谷一十四石　通海东湖池地租谷四十八石四斗八升以上六项全荒无徴】
　　屯赋
　　原额田地一万三千八百六十顷五十三亩三分二厘七丝六忽六微六尘四【系康熙三十年旧志额数内尚有荒芜于垦复科徴之年归入成熟数内】
　　【康熙七年及二十六年奉裁安宁易门宜良定雄通海鹤庆永平定逺中屯越州曲靖陆凉临安十八寨洱海大罗蒙化楚雄武定并左右中前后广平彞大理永昌腾冲澜沧景东杨林木宻马隆新安姚安凤梧等三十七衞御所田地分归府州县徴收三十四年改照河阳县民赋上则徴收屯官等田地一万三千五十八顷五十亩六厘九丝三忽二微五纤五尘三　仍照旧额徴收成熟屯官等田地七百九十八顷六十三亩八分九毫八丝三忽三微五纤一尘一】
　　新增垦复及额外田地一千八百四十九顷一十五亩三分五厘九毫九丝二忽四微一纤五尘九五漠【内成熟田地已经归入实徴项下其近年报垦田地俟限满科徴之年归入成熟数内】又雍正四五六七八十等年自首抵补军丁田地三百六十七顷三十二亩三分二厘一毫一丝九忽三微七纤四三漠
　　实在雍正十年成熟屯田地八千六百五十七顷二十一亩六厘五毫七丝八忽一微九纤一尘三七漠【内照旧徴收成熟屯官荍粮马厰马料共地四百九十顷七十三亩五分八厘八毫二六忽一微五纤一尘一　改则徴收成熟并垦复屯官马料豆地共一千二百八顷九十三亩二分八厘八毫六丝八忽六微二纤二二漠　额外淤出地五十七亩　照旧徴收成熟屯官公様马料共田三百七顷九十亩二分二厘一毫五丝七忽二微　改则徴收成熟并垦复屯官马料公种公様共田六千六百三十四顷六十亩六分六厘七毫二丝六忽二微二纤五漠　成熟官地一顷六十七亩　额外淤出田一十二顷七十九亩三分】
　　实徴夏税本折麦六千三百五十二石九斗七升五合七勺六抄四撮二圭九粒九颗二粟
　　实徴夏税折色麦四千五百一十二石二斗八升六合二勺五抄一撮七圭八粒九颗九粟各折不等共折徴银一千六百三十二两七钱四分五厘一丝九忽四微二纤五一漠
　　实徴本色荍一百五石一斗八升一合三勺七抄八撮五圭九粒四颗八粟
　　实徴折色荍一千六百一十石八斗三升三合八勺六抄各折不等共折徴银三百八十九两五钱三分四厘九毫七丝二忽
　　实徴本色豆五十五石三斗三升四合八勺九抄七圭六粒七颗二粟
　　实徴地租银九十八两八钱一分九厘四毫八丝四忽六微
　　实徴抵补军丁夏税麦折米七十一石七斗三升六合六勺一撮三圭八粒六颗九粟照每年折徴之例每石折银八钱共折徴银五十七两三钱八分九厘二毫八丝一忽一微九尘五二漠
　　实徴秋粮本折米四万九千二百八十二石一斗四升一合三勺五抄九撮七圭五粒九颗八粟
　　实徴秋粮折色米六千八百五十六石九斗七升一合七勺八抄二圭六粒一颗七粟各折不等共折徴银一千九百八十三两三钱二分七厘六忽一纤五尘三五漠
　　实徴秋粮本色谷一千四百七十六石二斗三升一合五勺四撮五圭五粒二颗七粟
　　实徴秋粮折色谷三百八十五石七斗三升二合各折不等共折徴银七十六两五钱五分四厘二毫
　　实徴抵补军丁秋粮米一千四百八十八石八斗四合六勺七抄一撮三圭二粒三颗一粟照每年折徴之例每石折银八钱共折徴银一千一百九十一两四分三厘七毫三丝七忽五纤八尘四八漠
　　实徴条编银三万五千六百六十三两八钱二分六厘九毫八丝九忽八微一纤七六漠
　　实徴抵补军丁条编银一千四十二两五钱六分六厘八毫六丝七忽六微四纤九尘六二漠
　　实徴军舍丁银一万二千二百九十八两一钱九分四厘七毫四丝八忽七微四纤五尘六五漠附额徴
　　原额马厂草场学租窰场牙税田地租银二千五十四两七钱五分五厘八毫二丝五忽【内尚有荒芜无徴银于垦复科徴之年归入实徴数内】
　　新增垦复马场地租银八十一两三钱五分一毫二丝【内成熟马场地租银已经归入实徴项下其近年报垦地租银两俟限满科徴之年归入实徴数内】
　　实徴秋粮本色米七石六斗二升五合
　　实徴地租马场草场窰场等银一千三百三十六两二钱五分六厘四毫七丝三忽
　　实徴门摊等银三十七两四钱七分
　　原额酒课银一十三两七钱全荒无徴
　　原额商税课程银一百五两五钱六分全荒无徴以上通共额徴银二十万九千五百八十二两一钱四分二厘四毫四丝四忽二微八纤一尘四七漠
　　起运布政司银钱一十六万九千一百二十三两二钱六分四厘四毫四丝四忽二微八纤一尘四七漠【动支款项详载经费】
　　存畱俸食银四万四百五十八两八钱七分八厘【外不敷银两赴司支领】
　　通共额徴麦米谷荍豆青稞杂粮二十二万七千六百二十六石二斗六升七合一勺一抄四撮四粒一颗二粟
　　放给廪生贫士租谷八十石余听粮储道拨放兵粮年底报销
　　云南府【昆明富民宜良罗次晋宁呈贡安宁禄丰昆阳易门嵩明等十一州县】
　　民赋
　　原额田地一万一千一百九十四顷二十亩五分四毫七丝二忽六微四纤七尘四五漠【系康熙三十年旧志额数内尚有荒芜于垦复科徴之年归入成熟数内】
　　新增垦复及额外田地七百二十四顷八十七亩六分二厘五毫四丝二忽四微四纤五尘二三漠【内成熟田地已经归入实徴项下其近年报垦田地俟限满科徴之年归入成熟数内】又雍正四五六七八等年自首抵补军丁田地三十八顷六十六亩九分四厘八毫
　　实在雍正十年成熟民沐田地八千三百五顷一十八亩七分七厘九毫七丝三忽二微七纤四尘二二漠【内成熟地三千二百三十九顷七十七亩四分三毫六丝二忽四微八尘三三漠成熟田五千六十五顷四十一亩三分七厘六毫一丝八微六纤五尘八九漠】
　　实徴夏税本折麦五千二百七十四石五升四合二勺六抄三撮三圭六粒四颗四粟
　　实徴抵补军丁夏税麦折米三十三石四斗二升八合六勺八抄六撮八圭二粒八颗四粟照每年折徴之例每石折银八钱共折徴银二十六两七钱四分二厘九毫四丝九忽四微六纤二尘七二漠
　　实徴秋粮本折米二万一千八石三斗三升九勺五抄八撮七圭九粒九颗九粟
　　实徴抵补军丁秋粮米八十四石二斗一升六合四勺八抄九撮二圭七颗二粟照每年折徴之例每石折银八钱共折徴银六十七两三钱七分三厘一毫九丝一忽三微六纤五尘七六漠
　　实徴条编银一万八千一百一十一两八钱七分四厘五毫六忽四微八纤九尘三二漠
　　实徴抵补军丁条编银八十二两四钱七分六厘四毫七丝三忽七微六尘六八漠
　　实徴摊丁银四千六百五十一两三钱六分八厘八毫九丝四忽七微三纤四
　　明官民田地【一万七百四十七顷五亩七分八厘三毫】夏税额徴【八千五百七十八石四斗六升八合二勺一撮七圭九粒三颗　起运布政司折色麦五千四百四石九斗二升五合三勺八抄八撮五粒七颗　起运本府折色麦一千一百三十八石四斗　存畱各州县麦二千三十五石一斗四升二合八勺一抄三撮七圭三粒六颗】秋粮额徴【二万六千六十九石六斗三升七合六抄二撮二颗　起运布政司折色米四千三百六十九石二斗八升九合三勺七抄二撮六圭三粒七颗　起运本府本色米七千六石九斗二升五合八勺三抄七圭二粒折色米二千五十四石三斗四升六合一勺七抄起运杨林所本色米二千石　存畱各州县米一万六百三十九石七升五合六勺八抄八撮六圭四粒三颗】
　　附额徴
　　实徴观场田租银九十六两四钱一分五毫八丝五忽
　　实徴鱼课银二百五两三分三厘【遇闰加银七两七钱八分六厘五丝】屯赋
　　原额田地二千三百四十四顷八十一亩七分七厘六毫七忽四纤七尘【系康熙三十年旧志额数】又武定府拨归原额田地一百五十三顷一十亩九分五厘一毫六丝【二项额内尚有荒芜于垦复科徴之年归入成熟数内】
　　【康熙七年及二十六年奉裁左前广右中后六衞安宁易门宜良武定杨林木密凤七所所分归并州县康熙三十四年奉文分别改徴　仍照旧额徴收成熟屯官马料公种公様共田地一百六十五顷一十亩三分五厘三毫三忽　改照河阳县民赋上则原额屯官马料公种公様等田地二千三百三十二顷八十二亩三分七厘四毫六丝四忽四纤七尘】
　　新增垦复及额外田地二百三十四顷四十六亩一分二厘二毫一丝二忽五微九纤一尘六【内成熟田地已经归入实徴项下其近年报垦田地俟限满科徴之年归入成熟数内】又雍正四五六七八等年自首抵补军丁田地六十四顷四十二亩九分七厘四毫五丝二忽四微六纤二尘五一漠
　　实在雍正十年成熟屯田地一千七百四顷八十亩七厘三毫三丝四忽七微五纤一尘六【内照旧徴收成熟屯地荍粮马厰共地一百二十七顷九十八亩九分二厘七毫八丝五忽　改则徴收成熟屯地并垦复共地一百五十二顷四十一亩一分六厘九毫三丝二忽二微五纤一尘六　额外淤出地五十七亩　照旧徴收成熟屯田马料共田三十七顷一十一亩四分二厘五毫一丝八忽　改则徴收成熟屯官马料公様并垦复额外共田一千三百七十三顷九十二亩二分五厘九丝九忽五微　额外淤出田一十二顷七十九亩三分】
　　实徴夏税本折麦七百石七斗五升三合八勺八抄三撮九圭九粒九颗四粟
　　实徴夏税本色荍七十五石八斗九升八合八勺七抄五撮三圭三粒三颗四粟
　　实徴夏税折色麦三百四十一石四升六合六勺一抄二撮一圭三粒九颗各折不等折徴银一百五十三两七钱四分六厘九毫九丝七忽六微二纤一尘六
　　实徴夏税折色荍一千五百一十一石四斗七合八勺六抄各折不等折徴银三百六十四两五钱八分二厘四毫七丝二忽
　　实徴抵补军丁夏税麦折米二十四石八升二合八勺四抄三圭八粒一颗五粟照每年折徴之例每石折银八钱共折徴银一十九两二钱六分六厘二毫七丝二忽三微五尘二
　　实徴秋粮本折米一万五百二十七石八斗八升一合五勺二抄七撮三圭八粒二粟
　　实徴秋粮本色谷二百八十二石二斗六升六合九勺八抄一撮二圭八粒一颗六粟
　　实徴秋粮折色米五百九十八石三斗五升二合一勺二撮四圭四粒各折不等折徴银一百八十一两一钱一分五厘八毫五丝一忽八微二纤九尘
　　实徴秋粮折色三钱谷一百六十六石四斗二升四合折徴银四十九两九钱二分七厘二毫
　　实徴抵补军丁秋粮米三百石八斗二升四合五勺四抄四撮一圭四颗三粟照每年折徴之例每石折银八钱共折徴银二百四十两六钱五分九厘六毫三丝五忽二微八纤三尘四四漠
　　实徴条编银七千二百九十四两八钱九分四厘六毫四丝一忽三微二纤三尘六八漠
　　实徴抵补军丁条编银二百四十六两八钱六分二厘五丝九忽八微八纤三尘六
　　实徴军丁银二千四百六十三两九钱三分九厘四毫一丝七忽九微九纤二尘六
　　附额徴
　　实徴门摊商税银三十七两四钱七分
　　实徴草场银一百六十七两七钱八分
　　以上云南府属共额徴银三万四千四百六十一两五钱二分四厘一毫四丝八忽九微九纤四尘共额徴夏税秋粮麦米谷荍三万七千八百六十九石一斗八升六合四勺九抄一圭五粒八颗九粟
　　起运布政司项下银钱二万八千四百七十四两三钱三分四厘一毫四丝八忽九微九纤四尘
　　额设官役俸食银六千二百六十四两四钱四分【内除额徴钱三银五千九百八十七两一钱九分存畱坐放外尚有富民县不敷银两赴司支领】
　　其夏税秋粮听粮储道拨贮
　　曲靖府【南宁霑益陆凉马龙罗平寻甸平彞宣威等八州县】
　　民赋
　　原额田地六千二百七十五顷五十九亩七分七厘五毫七丝七忽六微五纤六尘一七漠【系康熙三十年旧志额数内尚有荒芜于垦复科徴之年归入成熟数内】
　　新增垦复额外及贵州威宁州拨归共田地一千六百一十九顷四十二亩二分八厘八毫一丝九忽八微八纤六尘八漠【内成熟田地已经归入实徴项下其近年报垦田地俟限满科徴之年归入成熟数内】又雍正五年自首抵补军丁田六顷三十六亩一分五厘六毫二丝三忽
　　实在雍正十年成熟民沐田地七千八百四十五顷九十二亩五分一厘二毫八丝七忽五微四纤二尘二五漠【内成熟地二千三百六十二顷五亩八分七厘六毫九丝一忽三纤一尘一六漠　新增贵州威宁州拨归宣威州成熟陆地一十三顷五十五亩四分一厘七毫　成熟夷地一千二百九十四顷三十三亩五分　成熟不分等则一例起科地一百一十田顷九亩七分九厘四毫三丝八忽　外成熟免丈夷地照纳夏税　成熟田四千一十六顷一十八亩一厘七毫三丝五微一纤一尘九漠　新增贵州威宁州拨归宣威州成熟民田四十顷一亩三分二毫二丝八忽　成熟不分等则一例起科田五顷六十八亩六分五毫　外成熟免丈夷田照纳秋粮】
　　实徴夏税本折麦一千六百七十八石六斗四升一合五勺八抄二撮六圭五粒八颗九粟
　　实徴本色无耗荍一百八石四斗三升三合六抄折该米五十四石二斗一升六合六勺八抄
　　实徴地亩地租银七百八十七两六钱二分二厘一毫四丝一忽八微
　　实徴秋粮本折米九千九十二石四斗五升五合七勺二抄一撮七圭七粒三颗八粟
　　实徴秋粮本色无耗米六百一石八斗七升五合三勺六抄八撮二圭八粒六颗
　　实徴抵补军丁秋粮米七石九斗二升八合四勺一抄五撮九粒四颗五粟照每年折徴之例每石折银八钱共折徴银六两三钱四分二厘七毫三丝二忽七纤五尘六
　　实徴条编银九千四百九十六两四钱八分九厘五毫三丝七忽一微七尘五一漠
　　实徴抵补军丁条编银一两七钱七分三厘三毫七丝九微二纤六尘九一漠
　　实徴摊丁银二千一百五十二两五钱一分一厘七毫四丝九微一纤八尘六四漠
　　明官民田地【三千三百八十五顷二十二亩五分七厘九毫九忽】夏税额徴【一千三百七十二石八斗二升一勺三抄四撮七圭七粒　起运布政司库折色二百五十四石九斗六升一合一勺七抄八撮八圭八粒　起运本府库折色五百八十九石六斗七升六合一勺二抄八撮五圭六粒　存畱各州县仓本色五百二十八石一斗八升二合八勺二抄八撮三圭三粒】秋粮额徴【六千五百四十九石七斗八升三合四勺七撮七圭　起运本府仓本色二千四百五十八石三斗四升七合四勺八抄二撮六圭　起运本府库折色一千五十五石一斗三合七勺七抄九撮八圭二粒　存畱各州县仓本色三千三十六石三斗三升二合一勺四抄四撮八圭二粒】寻甸府官民田地【二千四百六十三顷四十五亩三分六厘二毫二丝二忽】夏税额徴【六百一十一石四斗四升三合八勺八抄一撮二圭九粒　起运布政司库折色一百三十一石四斗四升三合八勺八抄一撮二圭九粒　存畱本府仓本色二百四十石存畱本府库折色二百四十石】秋粮额徴【二千一百五十二石四斗九升九合三勺】
　　【一抄八撮六圭二粒　起运木宻所仓本色八百三十六石四斗九升八抄八撮六圭二粒　存畱本府仓本色一千三百一十六石九合二勺三抄】
　　附额徴
　　实徴观场田租银九两六钱一分二厘二毫
　　实徴差发银二百三十二两三分九厘五毫
　　实徴鱼课银七十七两五钱七分【遇闰加银八两四钱三分二厘】实徴丈报陆地纳租充饷银八两七钱九厘
　　新增贵州威宁州拨归宣威州民戸人丁一百七十四丁每丁编银二钱该银三十四两八钱
　　实徴罗平州无耗夷租谷一千八百三十二石四斗九升
　　实徴寻甸州四十八哨无耗荍一百六十一石五斗屯赋
　　原额田地二千二百二十七顷一十七亩六分三厘九毫一丝七忽【系康熙三十年旧志额数内尚有荒芜于垦复科徴之年归入成熟数内】
　　【康熙七年及二十六年奉裁越州曲靖陆凉前衞平彞五衞定雄木宻凤梧马隆四所分归州县徴收康熙三十四年奉文分别改徴　仍照旧额徴收成熟屯官田地八十七顷五十七亩八分五厘四毫一丝二忽五微九尘七二漠　改照河阳县民赋上则原额屯官马料公田共田地二千一百二十五顷二十八亩一分八厘五毫四忽四微九纤二八漠】
　　新增垦复田地二百三十七顷五十一亩七厘四丝四忽三纤九尘八漠【内成熟田地已经归入实徴项下其近年报垦田地俟限满科徴之年归入成熟数内】又雍正五六两年自首抵补军丁田地四十四顷六十七亩四厘九丝四忽九微一纤九二漠
　　实在雍正十年成熟屯田地八百九十九顷七十亩六分四厘九毫二丝八忽五微八纤九尘三【内照旧徴收成熟屯官地八十四顷四亩二分八厘九毫七丝二忽五微九尘七二漠　改则徴收成熟屯官马料豆地并垦复共地一百三十四顷四十六亩九分四厘八丝八忽　照旧徴收成熟屯田三顷五十三亩五分六厘四毫四丝　改则徴收成熟屯官马料公田并垦复共田六百七十七顷六十五亩八分五厘四毫二丝八忽七纤九尘五八漠】
　　实徴夏税本折麦八百六石一斗四升一合九勺五抄八圭四粒四颗八粟
　　实徴夏税折色麦二百六十四石八斗三升六合七勺二抄三撮三圭四粒三颗三粟各折不等折徴银八十一两一钱二分六厘二毫六微六纤九尘八六漠
　　实徴本色豆五石三斗四升七勺四抄二撮
　　实徴地租银九十八两八钱一分九厘四毫八丝四忽六微
　　实徴抵补军丁夏税麦折米二石三斗三升六合二勺五抄三撮一圭一粒四颗四粟照每年折徴之例每石折银八钱共折徴银一两八钱六分九厘二忽四微九纤一尘五二漠
　　实徴秋粮本折米四千六百五十三石七合一勺八抄七撮五粒三颗一粟
　　实徴秋粮折色二钱米五石八斗四升折徴银一两一钱六分八厘
　　实徴秋粮本色谷一百一十一石六斗八升七合六勺九抄六撮七圭一颗
　　实徴抵补军丁秋粮米一百三十七石一斗一升一合八勺三抄九撮三圭七粒五粟照每年折徴之例每石折银八钱共折徴银一百九两六钱八分九厘四毫六丝七忽五微三纤六尘四
　　实徴条编银三千四百八十九两三分二厘四毫三丝二微八纤一尘八四漠
　　实徴抵补军丁条编银六十四两一分二厘六毫七丝九忽二微六纤三尘五漠
　　实徴军舍丁银二千六百两四钱五分二厘七毫四丝七忽七微六尘五二漠
　　附额徴
　　原额马场草场地租牙税银一千三百二十一两一钱四分一厘四毫一丝五忽【内尚有荒芜无徴银于垦复科徴之年归入实徴数内】
　　新增垦复马场地租银一百四十七两四钱九分一厘九毫【内成熟马场地租银两已经归入实徴项下其近年报垦地租银两俟限满科徴之年归入实徴数内】
　　实徴本色米七石六斗二升五合
　　实徴地租牙税银七百八十五两七钱八分四厘九毫四丝
　　原额酒课银一十三两七钱全荒无徴
　　原额商税课银九两五钱六分全荒无徴
　　以上曲靖府属共额徴银二万三十九两四钱二分五厘一毫七丝五忽三微七纤七尘八五漠共额徴夏税秋粮麦米谷豆一万九千四石九斗八升一合九勺二抄九撮三圭一粒七颗六粟
　　起运布政司项下银钱一万六千一十四两四钱八分三厘一毫七丝五忽三微七纤七尘八五漠
　　额设官役俸食银五千四百七十四两三钱六分【内除额徴钱三银四千二十四两九钱四分二厘存畱坐放外尚有南宁霑益宣威马龙平彞等州县不敷银两赴司支领】
　　其夏税秋粮听粮储道拨贮
　　临安府【建水石屏阿迷宁州通海河西嶍峩蒙自等八州县】
　　民赋
　　原额田地九千一十九顷二十九亩七分二厘八毫三丝一忽三微三纤七尘五二漠【系康熙三十年旧志额数除将新平县田地改拨元江府外尚有荒芜于垦复科徴之年归入成熟数内】
　　新增垦复及额外田地一千一百八十五顷三十三亩一分四厘六毫一丝六微五纤六尘一六漠【内除阿迷州额外田一十四顷八十二亩三分改归广西府师宗州邱北州同就近徴收外成熟田地已经归入实徴项下其近年报垦田地俟限满科徴之年归入成熟数内】又雍正五六两年自首抵补军丁田八十二顷二十二亩五分七厘六毫四丝一忽七微七纤九尘一九漠
　　实在雍正十年成熟民沐田地八千九百八十一顷三十九亩六分一忽三微二纤五三漠【原成熟地四千四百九顷五十六亩二分八厘三毫二丝六忽二微二纤七尘八六漠内除新平县成熟地四十顷七十亩九分二厘六毫一丝五微二纎六尘二二漠改归元江府外实该地四千三百六十八顷八十五亩三分五厘七毫一丝五忽七微一尘六四漠　外成熟免丈夷地照纳夏税　原成熟田四千九百顷九十五亩二分三厘二毫三丝九忽五微五纤二尘五五漠内除阿迷州额外田一十四顷八十二亩三分改归师宗州邱北州同外又除新平县民田二百七十七顷三十七亩一分九厘三毫五丝三忽九微三纤三尘六六漠改归元江府外实该田四千六百八顷七十五亩七分三厘八毫八丝五忽六微一纤八尘八九漠　额外淤出田三顷七十八亩五分四毫外成熟免丈夷田照纳秋粮】
　　实徴夏税本折麦一千三百九十七石一斗六升一勺七抄八撮二圭一颗一粟
　　实徴秋粮本折米一万一千一百八十七石二合九勺五抄七圭八粒二颗一粟
　　实徴七长官司夷田免丈秋粮折色四钱米八百三十二石二斗八升二合八勺
　　实徴元江府慢车寨归入秋粮无耗米六十石实徴籽粒米一十一石一斗二升三合四勺七抄五撮五圭五粒二颗
　　实徴抵补军丁秋粮米一百八十一石一斗八升四合六勺九抄六撮八圭六粒四颗五粟照每年折徴之例每石折银八钱共折徴银一百四十四两九钱四分七厘七毫五丝七忽四微九纤一尘六
　　实徴条编银一万二千六百一十两六分八厘五毫三丝七忽三微五纤一尘七漠
　　实徴抵补军丁条编银一百七十八两七钱九分一厘三丝五忽二微八尘六二漠
　　实徴摊丁银三千五百六十三两九钱三分五厘三毫六丝七忽五微一纤三尘六八漠
　　明官民田地【八千七百六十四顷一十八亩八分】夏税额徴【一千四百三十七石三斗三升八合八勺九抄四圭五粒五颗起运本府库折色五百五十五石三斗六升三合八勺六抄七圭一粒五颗　存畱各州县仓本色八百八十一石九斗七升五合三抄九撮七圭四粒】秋粮额徴【一万四千七百九十六石八斗五升四合三勺四抄六撮七圭七粒一颗起运布政司库折色六百一十三石一斗三升一合五勺四抄四撮七粒　起运本府仓本色二】
　　【千五百五石五斗二升三合七勺三抄五撮三圭三粒六颗　本府库折色五千七百二十五石七斗二升二合九勺二抄五撮一圭　存畱各州县仓库本折色五千九百五十三石四斗七升六合一勺四抄二撮三圭六粒五颗】
　　附额徴
　　实徴七长官司差发银一千五百二十六两八钱一分二厘三毫二丝
　　实徴州县差发银三百三十八两二钱一分五厘七毫八丝五忽八微六纤五尘
　　实徴戸口食盐并慢车寨归入共银八十三两一钱八厘八毫
　　实徴矿课铅课锡课共银二百二两二钱五分实徴鱼课鱼钞银三百二十三两一钱七分四厘六毫【遇闰加银二十两三钱二分六厘五毫三丝】
　　实徴田房地租银一十一两五钱七分二厘
　　实徴麦课军饷均徭水利并籽粒色银四百三十八两二钱三分八厘八毫七丝六忽三微
　　实徴驿站充饷银一百五十两
　　实徴嶍峩县酒课银八钱
　　实徴学租银三十八两三钱二分一厘
　　实徴新增鱼课银二两
　　实徴新增建水州猛弄寨长白氏所属寨民年纳戸口款银四十四两
　　实徴新增秋粮米一十石
　　原额新平县丁苴田租银八十两内除无徴银七十两外实徴银一十两改归元江府徴
　　东湖池地租谷四十八石四斗八升每石折银二钱三分五厘该银一十一两三钱九分二厘八毫全荒无徴
　　中火箐口铺荍地易银二两二钱全荒无徴拖泥坝田租银二十七两全荒无徴
　　屯赋
　　原额田地九百一十九顷六亩八分五厘四毫一忽【系康熙三十年旧志额数内尚有荒芜于垦复科徴之年归入成熟数内】
　　【康熙七年及二十六年奉裁左前广后临安五衞通海御新安所分归州县徴收康熙三十四年奉文分别改徴　仍照旧额徴收成熟屯地六顷九十六亩五分一厘六毫　改照河阳县民赋上则原额屯官荍粮公様马料等田地九百一十二顷一十亩三分三厘八毫一忽】
　　新增垦复田地六十一顷四十七亩五分四厘三毫三丝五忽【内成熟田地已经归入实徴项下其近年报垦田地俟限满科徴之年归入成熟数内】
　　又雍正五六两年自首抵补军丁田一百一十九顷九亩九厘七毫四丝四忽二微九纤七尘
　　实在雍正十年成熟屯田地六百一十三顷九亩一分七厘八丝九忽四微【内照旧志徴成熟屯地六顷九十六亩五分一厘六毫　改则徴收成熟屯荍粮共地四十九顷九十七亩三分五厘一毫四丝九忽改则徴收成熟屯官公様马料并垦复共田五百五十四顷四十八亩三分三毫四丝四微　成熟官地一顷六十七亩每亩比田半科秋粮照纳】
　　实徴本折麦二百六十三石七斗二升四合二勺八抄二撮六圭二粒一颗五粟
　　实徴本色荍二十九石二斗八升二合五勺三撮二圭六粒一颗四粟
　　实徴夏税折色麦一百二十五石五斗九升四合四勺二抄各折不等共折徴银四十六两三分一厘六丝
　　实徴秋粮本折米四千一百二十六石五斗六升一合六勺三抄一撮七圭四粒九颗三粟
　　实徴秋粮本折谷二百五十七石八斗八升五合八勺五抄三撮八圭九粒
　　实徴抵补军丁秋粮米七百二十八石六斗九升八合七勺五抄八撮六圭五粒四颗照每年折徴之例每石折银八钱共折徴银五百八十二两九钱五分九厘六忽九微二纤三尘二
　　实徴条编银二千九百三十八两二钱三分二厘八毫九丝五忽三微八纤五尘三
　　实徴抵补军丁条编银五百一十二两九分六厘七毫七丝五忽一微二纤二尘七九漠
　　实徴军舍丁银九百八十二两八分五厘四毫二丝五忽二微五纤三尘七九漠
　　附额徴
　　实徴马场地租窰课银二十四两八分
　　以上临安府属共额徴银二万四千七百四十一两七钱二分一厘二毫四丝二忽四微一纤五尘五漠
　　共额徴夏税秋粮麦米谷荍一万八千一百七十五石二升三合六勺七抄六撮五粒七颗四粟
　　起运布政司项下银钱一万九千四百一十六两一分八厘二毫四丝二忽四微一纤五尘五漠
　　额设官役俸食银五千四百六十三两九钱六分【内除额徴钱三银五千三百二十五两七钱三厘存畱坐放外尚有阿迷嶍峨二州县不敷银两赴司支领】
　　其夏税秋粮听粮储道拨贮
　　澂江府【河阳江川新兴路南等四州县】
　　民赋
　　原额田地五千三百八十四顷四十一亩八分三厘七毫六丝六忽三微五纤一尘二八漠【系康熙三十年旧志额数内尚有荒芜于垦复科徴之年归入成熟数内】
　　新增垦复田地七十五顷五十八亩六分三厘三毫三丝九忽二微五纤六尘八漠【内成熟田地已经归入实徴项下其近年报垦田地俟限满科徴之年归入成熟数内】又雍正七年自首抵补军丁田地一顷六十六亩三分四厘
　　实在雍正十年成熟民沐田地五千一百三十二顷四十一亩四分四厘一毫八丝五忽五微八纤五尘七【内成熟地三千六百一十三顷七十二亩五分四厘九毫七丝二忽五微一尘八成熟田一千五百一十八顷六十八亩八分九厘二毫一丝三忽八纤三尘九】
　　实徴夏税本折麦二千一百二十六石三斗七升八合六勺三撮三圭八粒五颗八粟
　　实徴抵补军丁夏税麦折米三斗二升八合三勺六抄一撮七圭一粒九颗三粟照每年折徴之例每石折银八钱共折徴银二钱六分二厘六毫八丝九忽三微七纤五尘四四漠
　　实徴秋粮本折米四千六百五十八石五升八合六抄七撮五圭四粒八颗一粟
　　实徴抵补军丁秋粮本色米二石三升六合七勺四抄九撮六圭八粒六颗四粟照每年折徴之例每石折银八钱共折徴银一两六钱二分九厘三毫九丝九忽七微四纤九尘一二漠
　　实徴条编银五千五百六十四两三钱八分五厘六丝八忽一微二纤八尘四九漠
　　实徴抵补军丁条编银二两一钱一分二厘四丝三忽五纤八尘六六漠
　　实徴摊丁银二千四百三十两二钱三分一厘三毫二丝五忽二微七纤九尘九一漠
　　明官民田地【五千一百五十八顷二十亩五厘六毫八丝五忽四微】夏税额徴【二千一百九十八石四斗八升八合七勺九抄六撮七圭一粒二颗　起运布政司折色一千五百五石九斗八升五合九勺五抄七撮六圭八粒二颗　起运本府折色二百六十四石八升存畱各州县本折四百二十八石四斗二升二合八勺三抄九撮三粒】秋粮额徴【五千一百五石五斗八升九合四勺八抄四圭六粒五颗　起运布政司库折色三千二百九十六石六斗二升三合一勺四抄四撮一圭一颗　起运本府仓本色五百二十石四斗四升一合九勺四抄二撮　起运本府库折色三百五十七石二斗八升七合五勺一抄二撮九圭　存畱各州县仓本折九百二十一石二斗三升六合八勺八抄二撮二圭七粒四颗】
　　附额徴
　　实徴河泊所鱼课钞银一百五十两二钱【遇闰加银一十二两五钱】
　　实徴差发银一百六十两二钱五分四厘六毫一丝六忽九微三纤五尘一六漠
　　实徴房租银四钱三分【遇闰加银四分五厘】
　　实徴鱼课鱼钞鱼沟租银一百五十七两五钱九分八厘【遇闰加银八两五钱九分二厘】
　　观场田租银三十四两六钱八分七厘二毫五丝全荒无徴
　　屯赋
　　原额田地一千一百一顷六十七亩二分三厘四毫四丝【系康熙三十年旧志额数内尚有荒芜于垦复科徴之年归入成熟数内】
　　【康熙二十六年奉裁左前广右中后六衞分归州县徴收康熙三十四年奉文分别改徴　仍照旧额徴收成熟屯地六十五顷八十二亩六分九厘四毫　改照河阳县民赋上则原额屯官马料等田地一千三十四顷六十四亩五分四厘四丝】
　　新增垦复田地五十六顷四十五亩八分六厘四毫【内成熟田地已经归入实徴项下其近年报垦田地俟限满科徴之年归入成熟数内】又雍正七年自首抵补军丁田地三顷五十四亩六分八厘
　　实在雍正十年成熟屯田地九百一十九顷四十二亩三分四厘三毫五丝【内照旧徴收成熟屯地三十六顷六亩四分五厘五毫　改则徴收成熟屯地并垦复共地八十四顷五十九亩一分一厘四毫五丝　照旧徴收成熟屯田二十九顷七十六亩二分三厘九毫　改则徴收成熟屯官马料并垦复共田七百六十九顷五分三厘五毫】
　　实徴夏税本折麦四百八十五石二斗五合六勺五抄三撮三圭四粒五颗
　　实徴夏税折色麦五百一十六石二斗一升五合三勺五抄一撮三圭七颗六粟各折不等共折徴银一百七十六两五钱四分七厘七毫一丝二尘五漠
　　实徴抵补军丁夏税麦折米一石一斗一升七合九勺一抄七撮八圭五粒七颗一粟照每年折徴之例每石折银八钱其折徴银八钱九分四厘三毫三丝四忽二微八纤五尘六八漠
　　实徴秋粮本折米六千二百四十三石三斗六升六合六勺二抄八撮六圭五粒
　　实徴秋粮本色谷一石六斗三升六合六勺
　　实徴秋粮折色米六百六十二石七合三勺八撮二圭三粒三颗各折不等共折徴银二百一十一两九钱五分二厘四毫五丝二忽九微一尘七五漠
　　实徴抵补军丁秋粮米九石一斗七升三合四勺九抄六撮二圭一粒照每年折徴之例每石折银八钱共折徴银七两三钱三分八厘七毫九丝六忽九微六纤八尘
　　实徴条编银四千三百二两八钱九分三厘六丝二微五纤三尘三五漠
　　实徴抵补军丁条编银九两八分五厘一丝六忽九微四纤二尘三八漠
　　实徴军舍土军丁银一千一百九十八两五分七厘七毫一丝九忽六微二纤七二漠
　　以上澂江府属共额徴银一万四千三百七十三两八钱七分二厘二毫三丝三忽五微七一漠共额徴夏税秋粮麦米谷一万三千五百一十四石六斗四升五合五勺五抄二撮九圭二粒八颗九粟
　　起运布政司项下银钱一万一千六百三十二两三钱一分七厘二毫三丝三忽五微七一漠
　　额设官役俸食银二千九百五十六两二钱【内除额徴钱三银二千七百四十一两五钱五分五厘存畱坐放外尚有河阳县不敷银两赴司支领】
　　其夏税秋粮听粮储道拨贮
　　武定府【和曲元谋禄劝等三州县】
　　民赋
　　原额田地四千六十二顷五分五厘五毫四丝六微二纤四尘一二漠【系康熙三十年旧志额数内尚有荒芜于垦复科徴之年归入成熟数内】
　　新增垦复及额外田地四十八顷九十二亩八分三厘九毫六丝三忽九微九纤九尘二八漠【内成熟田地已经归入实徴项下其近年报垦田地俟限满科徴之年归入成熟数内】
　　实在雍正十年成熟民沐田地三千八百七十六顷四亩五分八厘六毫九丝八忽四微七纤八尘六五漠【内成熟地一千五百七十二顷二十一亩三分一厘八毫九丝九忽八纤五尘五七漠　外成熟免丈夷地照纳夏税　成熟田二千三百三顷八十三亩二分六厘七毫九丝九忽三微九纤三尘八漠　外成熟免丈夷田照纳秋粮】
　　实徴夏税本折麦四百四十七石九斗三升六合五勺九抄六撮二圭三粒六颗二粟
　　实徴夷地照纳夏税折色六钱麦二十八石二斗折徴银一十六两九钱二分
　　实徴秋粮本折米二千九百六十九石一斗三升三合六勺七抄五撮二粒五颗三粟
　　实徴夷田照纳秋粮折色七钱米三十一石七斗七升折徴银二十二两二钱三分九厘
　　实徴条编银四千二百八十三两九钱四厘四毫九丝二忽二微四尘六四漠
　　实徴摊丁银一千六百二十五两二钱七分二厘一毫七丝九忽四微九纤二三漠
　　明官民田地【三千九百五十一顷五十六亩一分一厘七毫】夏税额徴【四百四十一石三斗二升九合二抄七撮八圭　起运布政司库折色二百七石一斗九升二合三勺六抄一撮　起运本府仓本色六十四石七斗四升存畱各州县仓库本折一百六十九石四斗六合六勺六抄六撮八圭】秋粮额徴【三千二十三石二斗六升七合五勺六抄一撮　起运布政司库折色一千八百一十一石一斗九升九合四抄二撮七圭二粒九颗　起运本府库折色六百三十石三斗七升　起运本府仓本色四十八石　存畱各州县仓库本折五百三十三石六斗九升八合五勺一抄二撮二圭七粒一颗】
　　附额徴
　　实徴学租银三十一两二钱
　　实徴祭祀田租银五十二两八钱六分四厘
　　实徴学租无耗租谷八十石
　　实徴无耗租谷五百六十一石六斗五升七合三勺七抄五撮五圭
　　实徴无耗租麦一十一石二斗九升
　　实徴古柏庄无耗租谷二百石
　　屯赋
　　原额田地二百三十二顷六十五亩四分九厘九毫八丝【系康熙三十年旧志额数除拨归云南府属安寜禄丰罗次富民等州县田地外尚有荒芜于垦复科徴之年归入成熟数内】
　　【康熙七年及二十六年奉裁右前后三衞武定所分归州县徴收康熙三十四年奉文分别改徴仍照旧额徴收成熟屯田二顷六十六亩四分一厘　改照河阳县民赋上则原额屯官田地九十二顷三十九亩七分三厘八毫二丝】
　　新增垦复田地一十四顷二十六亩二分一厘八毫【内成熟田地已经归入实徴项下其近年报垦田地俟限满科徴之年归入成熟数内】
　　实在雍正十年成熟屯田地七十四顷九十五亩一分七厘四毫四丝八忽五微【内改则徴收成熟屯官共地八十九亩八分九厘　照旧徴收成熟屯田三顷六十六亩四分一厘　改则徴收成熟屯官并垦复共田七十一顷三十八亩八分七厘四毫四丝八忽五微】
　　实徴夏税本色麦五石三斗二升二合三勺八抄六撮九圭
　　实徴秋粮本折米五百七十五石二斗四升九合五勺九撮三圭六粒一颗一粟
　　实徴秋粮折色米四十五石八升六合六勺各折不等共折徴银一十一两七分一厘六毫五丝
　　实徴条编银三百六十两九钱八分一厘四毫四丝一忽七微三纤八三漠
　　实徴军舍土军丁银九十二两五钱八分
　　以上武定府属共额徴银六千四百九十七两三分二厘七毫六丝三忽四微二纤五尘七　共额徴夏税秋粮麦米四千八百五十石五斗八升九合五勺四抄三撮二粒二颗六粟
　　起运布政司项下银钱四千六百六十五两四分九厘七毫六丝三忽四微二纤五尘七
　　额设官役俸食银二千四百五十二两一钱六分【内除额徴钱三银一千八百三十一两九钱八分三厘存畱坐放外尚有该府并元谋县不敷银两赴司支领】
　　其夏税秋粮听粮储道拨贮
　　广西府【师宗弥勒二州邱北州同】
　　民赋
　　原额田地六千三百七十四顷八十七亩三分五厘四毫四丝八忽一微六纤九尘三漠【系康熙三十年旧志额数除拨归开化府属文山县田亩外尚有荒芜于垦复科徴之年归入成熟数内】
　　新增垦复额外及阿迷州拨归共田地一千五百一十六顷七十三亩七分四厘五丝【内成熟田地已经归入实徴项下其近年报垦田地俟限满科徴之年归入成熟数内】又雍正四年自首抵补军丁田九十八亩
　　实在雍正十年成熟民沐田地七千八百五十八顷四十亩四分九厘三毫五丝七忽三微九纤一尘二六漠【内成熟地六千三百八十四顷八十二亩一分二厘一毫三忽二微三纤八尘外成熟免丈夷地照纳夏税　原成熟田一千四百五十九顷五十六亩七厘二毫五丝四忽一】
　　【微五纤三尘二六漠内除田八十亩拨归开化府文山县外尚该田一千四百五十八顷七十六亩七厘二毫五丝四忽一微五纤三尘二六漠又阿迷州拨归师宗州邱北州同额外田一十四顷八十二亩三分共田一千四百七十三顷五十八亩三分七厘二毫五丝四忽一微五纤三尘二六漠　成熟免丈夷田照纳秋粮】
　　实徴夏税折色六钱麦一百五十一石一斗六升三合一勺八抄三撮七圭八粒三粟
　　实徴秋粮本折米二千九百五十七石二斗四升四合六抄七撮四圭
　　实徴秋粮无耗米六十石四斗二升七勺
　　实徴抵补军丁秋粮米九斗七升四合一勺五抄三撮四圭照每年折徴之例每石折银八钱其折徴银七钱七分九厘三毫二丝二忽七微二纤
　　实徴条编银二千九百二十三两六钱一分六厘三毫三忽八微五纤一尘三渺
　　实徴抵补军丁条编银一两一钱七分六毫七丝四微五尘七渺四漠
　　明官民田地【五千八百四十九顷一亩七分三厘】夏税额徴【一百一十八石二斗四升六合五勺　起运布政司库折色六十八石八升六合一勺　存畱各州仓库本折色五十石一斗六升四勺】秋粮额徴【三千二百五十六石四斗一升六合六勺　起运布政司库折色一百五十二石　起运本府库折色一千八百七十三石三斗七升五合三勺五抄　存畱各州仓本色一千二百三十一石四升一合二勺五抄】
　　附额徴
　　实徴鱼课银一十六两
　　实徴者林寨田租银六两
　　实徴村寨住戸年纳易银三十八两八钱
　　屯赋
　　原额田地一百八十六顷六十二亩【系康熙三十年旧志额数内尚有荒芜于垦复科徴之年归入成熟数内】
　　【康熙七年奉裁十八寨所归州徴收康熙三十四年奉文分别改徴　仍照旧额徴收成熟屯地五十八顷九十亩　改照河阳县民赋上则原额屯官田地一百二十七顷七十二亩】
　　新增垦复田地六十七顷一十八亩六厘五毫【内成熟田地已经归入实徴项下其近年报垦田地俟限满科徴之年归入成熟数内】
　　实在雍正十年成熟屯田地一百五十三顷二十一亩一分七厘四毫二丝【内照旧徴收成熟屯地五十八顷九十亩　改则徴收成熟屯地并垦复共地一十七顷九十一亩六分九厘八毫　改则徴收成熟屯官田七十六顷三十九亩四分七厘六毫二丝】
　　实徴夏税折色六钱麦六斗二升八合八勺四抄七撮五圭二颗
　　实徴折色麦五百六十一石四升六合各折不等折徴银二百二十四两二分三厘
　　实徴秋粮本折米四百六十二石一斗四升八合三勺六抄三撮四粒六颗
　　实徴条编银三百三十三两三钱三毫九丝九忽七微八纤六尘八渺二漠
　　实徴军舍丁银一百六十八两一钱三分六忽八微七纤四尘二渺六漠
　　附额徴
　　实徴地租银九钱
　　以上广西府属共额徴银三千七百一十二两七钱一分九厘七毫三忽六微三纤八尘一渺二漠共额徴夏税秋粮麦米三千六百三十一石六斗五合一勺六抄一撮七圭二粒八颗三粟
　　起运布政司项下银钱二千八百一十五两八钱六分二厘七毫三忽六微三纤八尘一渺二漠
　　额设官役俸食银二千一百三十六两六钱【内除额徴钱三银八百九十六两八钱五分七厘存畱坐放外尚有该府并师宗州邱北州同不敷银两赴司支领】
　　其夏税秋粮听粮储道拨贮
　　广南府【附徴土富州维摩州】
　　民赋
　　原额夷地六十五顷八亩四分五厘二毫四丝四忽五微四纤三尘七渺五漠【系康熙三十年旧志额数内尚有荒芜于垦复科徴之年归入成熟数内】
　　新增垦复夷地三顷七十六亩八分七厘六丝五忽三微三纤三尘三渺三漠【内成熟地已经归入实徴项下其近年报垦地俟限满科徴之年归入成熟数内】
　　实在雍正十年成熟夷地六十一顷二十八亩四分四厘六毫四丝六忽五微四纤三尘七渺五漠【内成熟夷地三顷九十二亩　成熟夷田五十七顷三十六亩四分四厘六毫四丝六忽五微四纤三尘七五漠　外成熟免丈夷田照纳秋粮】
　　实徴夏税折色六钱麦一石八斗
　　实徴秋粮折色米一千四百六十三石七升六合一勺三抄八撮八圭
　　实徴地亩银一百六十七两一钱一分七厘四毫六丝四忽五微四纤二尘七二漠
　　明官民田地【一百九十一顷五十四亩六分】秋粮额徴【一千五石六斗一升六合零俱存畱本府】
　　附额徴
　　实徴差发折色米七百一十八石
　　实徴新增叅革土知州沈肇干输纳无耗秋粮米一千五百一十四石三升三合六勺三抄二撮五圭三粒二颗二粟
　　实徴新增抚幼严氏输纳无耗秋粮米二百九十六石七斗二升七合五勺四抄七撮六圭六粒七颗八粟
　　以上广南府共额徴银一百六十七两一钱一分七厘四毫六丝四忽五微四纤二尘七二漠　共额徴夏税秋粮麦米三千九百九十三石六斗三升七合三勺一抄九撮
　　起运布政司项下银钱一百一十六两九钱八分二厘四毫六丝四忽五微四纤二尘七二漠
　　额设官役俸食银七百二十二两五钱二分【内除额徴钱三银五十两一钱三分五厘存畱坐放外尚有不敷赴司支领】
　　其夏税秋粮听粮储道拨贮
　　元江府【新平县因逺罗必甸长官司】
　　民赋
　　原系夷方并无地亩其田土免丈照纳
　　原额秋粮本折米七千四十三石八斗二升一合七勺【系康熙三十年旧志额数除拨归普洱府秋粮无耗米一千八十四石外实该秋粮米四千二十九石六斗六合七勺】又新平县拨归原额田地九百四十八顷五十三亩三分一厘七毫七忽三微【二项额内尚有荒芜于垦复科徴之年归入成熟数内】
　　新增垦复田八十八顷九十三亩六分六毫四丝三忽三微五纤八尘　额外夷田六十九段【内成熟夷田已经归入实徴项下其近年报垦夷田俟限满科徴之年归入成熟数内】
　　实在雍正十年成熟民沐田地三百一十八顷八亩一分一厘九毫六丝四忽四微五纤九尘八八漠【内成熟地四十顷七十亩九分二厘六毫一丝五微二纤六尘二渺二漠　成熟田二百七十七顷三十七亩一分九厘三毫五丝三忽九微三纤三尘六六漠　外成熟免丈夷田照纳秋粮】
　　实徴夏税折色麦四十五石一斗六升一合四勺九抄
　　实徴秋粮本折米二千五百九十八石七升八合九勺七抄六撮九圭七粒
　　实徴秋粮本色无耗米四千一十石二斗一升五合实徴条编地亩认办银一千一百二十五两五钱七分七厘八毫一丝九微六纤七尘三渺六漠明官民田土【一百八十三顷八十三亩】秋粮额徴【一千九百三十石二斗一升五合　起运布政司库折色一百三十石二斗一升五合　存畱本府仓本色一千八百石】附额徴
　　实徴花斑竹银八十五两耗银六钱八分
　　实徴差发并易银五百三十五两四钱九分五厘二毫三丝五忽
　　实徴田钱地讲银四千九百九十三两二钱三分六厘
　　实徴浪妈等六寨地租银二百八十五两
　　原额丁苴田租银八十两除荒无徴外
　　实徴银一十两
　　以上元江府共额徴银七千三十四两九钱八分九厘四丝五忽九微六纤七尘三渺六漠　共额徴秋粮麦米六千六百五十三石四斗五升五合四勺六抄六撮九圭七粒
　　起运布政司项下银钱五千九百五十四两八钱三分三厘四丝五忽九微六纤七尘三渺六漠
　　额设官役俸食银一千四百二十六两八分【内除额徴钱三银一千八十两一钱五分六厘存畱坐放外尚有新平县不敷银两赴司支领】
　　其夏税秋粮听粮储道拨贮
　　开化府【文山县】
　　民赋
　　原额康熙七年奉文将临安府阿迷州蒙自县广西府属师宗州维摩州附本府入额并清丈共田七百五十九顷三十五亩六分二厘五毫【系康熙三十年旧志额数】
　　新增额外及拨归田一十六顷四亩四分三厘五毫五丝二忽一微九纤二尘三渺九漠【内成熟田已经归入实徴项下其近年报垦田俟限满科徴之年归入成熟数内】
　　实在雍正十年成熟民田七百六十八顷四十七亩七分三厘四毫三忽二微九纤二尘三渺九漠【内清丈成熟实田七百五十九顷三十五亩六分二厘五毫　新增成熟额外田九顷一十二亩一分九毫三忽二微九纤二尘三渺九漠】
　　实徴秋粮本折米八千三百九十七石八斗五升八合一勺一抄二撮六粒四颗一粟【原额正耗米一万二千八百石四斗五升三合零于康熙三十五年题减额粮四千一百六十石】
　　实徴条编银三百三十六两六钱九毫五丝九忽八微六纤三渺五漠
　　附额徴
　　实徴临安府并阿迷州蒙自县归入差发银六百五十两七钱二分一厘二毫一丝四忽一微三纤五尘
　　实徴临安府并蒙自县归入戸口食盐银二十二两七钱五分四厘
　　以上开化府属共额徴银一千一十两七分六厘一毫七丝三忽九微九纤五尘三渺五漠　共额徴秋粮米八千三百九十七石八斗五升八合一勺一抄二撮六粒四颗一粟
　　起运布政司项下银钱八百三十九两九钱六分九厘一毫七丝三忽九微九纤五尘三渺五漠
　　额设官役俸食银一千一百七十五两四分【内除额徴钱三银一百七十两一钱七厘存畱坐放外尚有文山县不敷银两赴司支领】
　　其秋粮听粮储道拨贮
　　镇沅府【恩乐县】
　　民赋
　　雍正六年设流后清出夷田地七百一顷七十一亩四分七厘
　　新增额外田一顷八十六亩【俟限满科徴之年归入成熟数内】实在雍正十年成熟田地七百一顷七十一亩四分七厘【内成熟夷地三百一十二顷六十一亩七分一厘　成熟夷田三百八十九顷九亩七分六厘】
　　实徴秋粮本折米一千六十八石二斗一升二合六勺一抄六撮九圭七粒八颗
　　实徴地亩银二百八十八两七钱一分二厘五毫三丝八忽
　　实徴条编银一千一百七十五两三分三厘八毫七丝八忽六微七纤五尘八渺
　　明额徴【差发银六百五十两】
　　以上镇沅府共额徴银一千四百六十三两七钱四分六厘四毫一丝六忽六微七纤五尘八渺　共额徴秋粮米一千六十八石二斗一升二合六勺一抄六撮九圭七粒八颗
　　起运布政司项下银钱一千二十四两六钱三分二厘四毫一丝六忽六微七纤五尘八渺
　　额设官役俸食银一千四十两五钱六分【内除额徴钱三银四百三十九两一钱二分四厘存畱坐放外尚有该府并所属恩乐县不敷银两赴司支领】
　　其秋粮听粮储道拨贮
　　威逺
　　民赋
　　雍正四年设流后清出夷田三百九十一顷九十七亩一分五厘
　　新增额外田七顷四十六亩五分三厘七毫八丝【内成熟田已经归入实徴项下其新垦田俟限满科徴之年归入成熟数内】
　　实在雍正十年成熟夷田三百九十九顷三十二亩一分三厘七毫八丝
　　实徴秋粮本折米八百二十石二斗六升三合六勺三抄六撮八圭九粒六颗
　　实徴条编银六百二十一两四钱一分七厘七毫八丝六忽八微三纤五渺八漠
　　实徴新增三圈蛮令等村年纳人丁银三十二两以上威逺同知共额徴银六百五十三两四钱一分七厘七毫八丝六忽八微三纤五渺八漠　共额徴秋粮米八百二十石二斗六升三合六勺三抄六撮八圭九粒六颗
　　起运布政司项下银钱四百五十七两三钱九分二厘七毫八丝六忽八微三纤五渺八漠
　　额设官役俸食银六百六十一两四分【内除额徴钱三银一百九十六两二分五厘存畱坐放外尚有不敷银两赴司支领】
　　其秋粮听粮储道拨贮
　　东川府【会泽县】
　　民赋
　　雍正四年改隶云南清出田地一千六百三十五顷八十六亩九分八厘三毫五丝【俱经成熟归入实徴数内】
　　实在雍正十年成熟田地并荍粮地共一千六百三十五顷八十六亩九分八厘三毫五丝【内成熟荍粮地九百八顷一十八亩七分九厘五毫八丝　成熟地二十二顷八十三亩三分六厘三毫　成熟田七百四顷八十四亩八分二厘五毫七丝】
　　实徴夏税本色麦三十四石二斗五升四勺三抄实徴秋粮本色米二千一百九十一石九斗六升七合三勺三抄一撮
　　实徴荍折银八百六十一两二分四毫三丝九忽六微八纤
　　实徴条编银一千一百七十九两八钱九分五厘四毫一丝三忽三微三纤
　　附额徴
　　实徴文武各衙门归公田九十二顷五十亩四分二厘六毫无耗米一千五百一十五石一升六合四勺
　　实徴禄氏养赡归公田五十顷九十九亩九分七厘无耗米八百二十五石六勺八抄
　　以上东川府属共额徴银二千四十两九钱一分五厘八毫五丝三忽一纤　共额徴夏税秋粮麦米四千五百六十六石一一斗三升四合八勺四抄一撮
　　起运布政司项下银钱一千四百二十八两六钱四分八毫五丝三忽一纤
　　额设官役俸食银一千九十六两八分【内除额徴钱三银六百一十二两二钱七分五厘存畱坐放外尚有会泽县不敷银两赴司支领】
　　其夏税秋粮听粮储道拨贮
　　昭通府【恩安镇雄永善等三州县大闗同知鲁甸通判】
　　民赋
　　雍正七年改隶云南清出田地三千二百九十一顷八十九亩二分二厘六毫九丝四忽四微【内西妈基等处田地六顷一亩一分改归四川屏山县】又四川屏山县改归永善县田地九十四顷九分四厘【二项额内成熟田地已经归入实徴项下其近年报垦田俟限满科徴之年归入成熟数内】
　　实在雍正十年成熟田地二千六百九十三顷六十六亩二分三厘六毫九丝四忽四微　【原清出成熟地五百二十二顷五十七亩三分四厘四毫内除西妈基等处民地四顷一十六亩改归四川屏山县外实该地五百一十八顷四十一亩三分四厘四毫　新增四川屏山县割归永善县副官村民地六顷四十四亩五分五厘二共地五百二十四顷八十五亩八分九厘四毫　夷地一千二百八十顷九十三亩六厘　原清出成熟田八百一十二顷七亩五分九厘二毫九丝四忽四微内除西妈基等处民田一顷八十五亩一分改归四川屏山县外实该田八百一十顷二十二亩四分九厘二毫九丝四忽四微　新增四川屏山县割归永善县副官村民田七十七顷六十四亩七分九厘二共田八百八十七顷八十七亩二分八厘二毫九丝四忽四微】
　　实徴夏税本色荍八百五十九石四斗七升五合八勺四抄八撮
　　实徴麦荍折银一百三十二两四钱一分三厘实徴秋粮本色米三百五十五石一斗四升五合二勺五抄二撮
　　实徴秋粮本色无耗米四千六十二石九升五合五勺一抄五撮四圭四粒
　　实徴四川屏山县改归丁条粮银二百四十七两九钱六厘五毫一丝三忽三微四纤四尘三渺五漠
　　实徴条编银一千五百七十二两二钱七分九厘七毫八忽五微七纤六尘
　　以上昭通府属共额徴银一千九百五十二两五钱九分九厘二毫二丝一忽九微二纤三渺五漠共额徴夏税秋粮米荍五千二百七十六石七斗一升六合六勺一抄五撮四圭四粒
　　起运布政司项下银钱一千三百六十六两八钱一分九厘二毫二丝一忽九微二纤三渺五漠
　　额设官役俸食银三千五百九十六两九钱一分四厘【内除额徴钱三银五百八十五两七钱八分存畱坐放外尚有鲁甸通判及恩安镇雄永善等州县不敷银两赴司支领】
　　其夏税秋粮听粮储道拨贮
　　普洱府【攸乐同知思茅通判】
　　民赋
　　雍正七年设府后清出田地一千三百四十四顷二千四亩五分八厘二毫八丝【俱经成熟归入实徴数内】
　　新增雍正八年开垦额外田地六十二顷六亩三分九厘九毫【已经限满科徴归入成熟数内】
　　实在雍正十年成熟夷田地一千四百六顷三十亩九分八厘一毫八丝【内成熟夷地六十一顷五十一亩九分三毫　成熟夷田一千三百四十四顷七十九亩七厘八毫八丝】
　　实徴秋粮折色八钱米二千六百九十五石一斗九升六合八勺九抄四撮一粒六颗
　　实徴地亩银五十五两四钱二分八厘一毫六丝实徴条编银二千四十一两八钱三分五厘三毫四丝八忽五微五纤九尘三渺二漠
　　以上普洱府属共额徴银二千九十七两二钱六分三厘五毫八忽五微五纤九尘三渺二漠　共额徴秋粮米二千六百九十五石一斗九升六合八勺九抄四撮一粒六颗
　　起运布政司项下银钱一千四百六十八两八分四厘五毫八忽五微五纤九尘三渺二漠
　　额设官役俸食银一千三百一十一两【内除额徴钱三银六百二十九两一钱七分九厘存畱坐放外尚有该府并攸乐同知不敷银两赴司支领】
　　其秋粮听粮储道拨贮
　　大理府【太和赵州云南邓川浪穹賔川云龙等七州县】
　　民赋
　　原额田地一万一千八百八十四顷四十二亩八分七厘三毫六丝一忽二微九纤三尘六渺二漠【系康熙三十年旧志额数除拨归永北府田地外尚有荒芜于垦复科徴之年归入成熟数内】
　　新增垦复及额外田地三百七十九顷一十亩六厘五毫四丝一忽四微二纤三尘一渺九漠【内成熟田地已经归入实徴项下其近年报垦田地俟限满科徴之年归入成熟数内】又雍正四年自首抵补军丁田地二顷二分五厘五毫八丝
　　实在雍正十年成熟民沐田地九千六百三十九顷六十四亩七分九厘二毫九丝三忽八微三纤八尘七渺三漠【内成熟地四千九百五十三顷八十五亩七分三厘四毫六丝三忽二微五纤四尘四渺　成熟田四千六百八十五顷七十九亩五厘八毫三丝五微八纤四尘三渺三漠】
　　实徴夏税本折麦八千九百七十六石五斗七升七合五勺七抄四撮一圭四粒一颗九粟
　　实徴抵补军丁夏税麦折米二斗二升二合六勺一抄五撮九圭七粒二颗七粟照每年折徴之例每石折银八钱共折徴银一钱七分八厘九丝二忽七微七纤八尘一渺六漠
　　实徴秋粮本折米一万五千四百二石九斗六升一合五勺八抄五撮八圭八粒二颗八粟
　　实徴抵补军丁秋粮米三石五斗三升六勺八抄五撮八粒八颗照每年折徴之例每石折银八钱共折徴银二两八钱二分四厘五毫四丝八忽七纤四渺
　　实徴条编银一万二千八十九两八钱二分九厘六毫九丝三忽四微五纤八尘六五漠
　　实徴抵补军丁条编银一两九钱八分二厘一毫一丝四忽八微二纤三尘二八漠
　　实徴摊丁银五千八十三两八钱三分六毫一丝四忽四微五纤六尘七八漠
　　明官民田地【九千七百五十六顷六十亩八分九厘九毫九丝五忽三微】夏税额徴【九千一百九十八石七合九勺五抄七撮四粒　起运布政司折色六千九百五十六石四斗一升三合七勺四抄二圭五粒　起运本府折色三百一十四石二斗八升六合六勺六抄六圭　存畱州县本折一千九百二十七石三斗七合五勺五抄九粒】秋粮额徴【一万六千五百三十四石五斗二升四合一勺二抄六撮五圭　起运布政司折色九千七百二十二石四斗三升八合七勺六抄三撮二粒八颗　起运本府本折一千七百四十三石三斗四升一合七勺四抄七撮六圭　存畱州县本折色五千六十八石七斗四升三合六勺一抄六圭七粒二颗】北胜州官民田地【一千六百一十八顷七十七亩二分五厘五毫】夏税额徴【一千六十七石二斗二升五合零】秋粮额徴【一千五百四十五石九斗一升四合零】附额徴
　　实徴观场田租银四十四两二钱五分二厘
　　实徴街税地租银三两五钱
　　实徴河泊所鱼课折色米银四百五十八两九钱四分九厘七毫五丝
　　实徴鱼课折色钞银八十二两一钱九分九厘二毫五丝
　　实徴差发棉绸银三十一两七钱五分五厘二毫实徴石磺厰课银八两
　　实徴站丁认办银一百六十二两四分一厘八毫五丝
　　屯赋
　　原额田地二千五百一顷二十五亩八分五厘二毫二丝五忽五微五纤九尘四渺【系康熙三十年旧志额数除拨归永北府田地外尚有荒芜于垦复科徴之年归入成熟数内】
　　【康熙七年及二十六年奉裁大理景东洱海大罗澜沧五衞分归并州县康熙三十四年奉文分别改徴　仍照旧额徴收成熟屯地荍粮田地二百二十六顷七十六亩二分六厘七毫八丝五忽四微四纤一尘三渺八漠　改照河阳县民赋上则原额屯官马料公种公様荍粮官租等田地一千八百四十八顷九十六亩四分七厘九毫四丝一微一纤八尘三漠】
　　新增垦复田地三百七十二顷六十四亩六分六丝五忽六微五纤五尘二渺七漠【内成熟田地已经归入实徴项下其近年报垦田地俟限满科徴之年归入成熟数内】又雍正四年六年自首抵补军丁田地二十九顷五十八亩五分一厘九毫一丝五忽一微
　　实在雍正十年成熟屯田地一千四百七十五顷七十二亩九分四厘八毫四丝八忽六纤八渺二漠【内照旧徴收成熟屯地荍粮地九十九顷五十四亩五分四厘九毫四丝六忽二微四纤一尘三渺八漠　改则徴收成熟屯地并垦复共地二百九十一顷七十七亩四分四毫二丝三忽七微五纤八尘六渺二漠　照旧徴收成熟屯田一百二十七顷二十一亩七分一厘八毫三丝九忽二微改则徴收成熟屯马马料官租公种公様并垦复共田九百五十七顷一十九亩二分七厘六毫三丝八忽八微六纤八渺三漠】
　　实徴夏税本折麦一千四百六石四升六合八抄八撮二圭二粒九颗二粟
　　实徴本色蚕豆四十八石八斗三升四合八勺六抄三撮一圭五粒七颗二粟
　　实徴折色麦一千六百六十八石九斗四升九合一勺一抄二撮五圭各折不等共折徴银五百五十八两六钱四分二厘四毫六忽一微二纤七尘
　　实徴折色荍四十二石五斗三升六合各折不等共折徴银一十两二钱七分六厘
　　实徴抵补军丁夏税麦折米一十八石一斗九升一合四勺六抄八撮一圭八粒二颗一粟照每年折徴之例每石折银八钱共折徴银一十四两五钱五分三厘一毫七丝四忽五微四纎五尘六渺八漠
　　实徴秋粮本折米六千三百七十二石五斗四升五合二勺七抄五撮九圭七粒八颗九粟
　　实徴秋粮本色谷三百一十三石三斗五升二合七勺六抄三撮八圭一颗七粟
　　实徴秋粮折色米三千二百六十一石七斗九合五勺九抄一撮五圭二粒二颗各折不等共折徴银一千六十六两九钱二分一厘六毫九丝二忽六纤六尘六渺
　　实徴抵补军丁秋粮米六十一石九斗七升七合九勺八抄六撮六圭二粒四颗二粟照每年折徴之例每石折银八钱共折徴银四十九两五钱八分二厘三毫八丝六忽二微九纤九尘三渺六漠
　　实徴条编银四千九百六十九两八钱一分七厘九毫八丝七忽八微六纤五尘八渺二漠
　　实徴抵补军丁条编银四十八两三钱六分五厘七毫六丝二忽七微三纎三尘八渺八漠
　　实徴军舍丁银一千四百八十二两一分三厘八毫一丝七忽七微四纤九尘二渺四漠
　　附额徴
　　实徴草场银五十七两五钱七厘
　　以上大理府属共额徴银二万六千二百二十七两一分三厘四毫四丝三忽九微七纤四尘八渺五漠　共额徴夏税秋粮麦米谷豆三万二千五百二十石三斗一升八合一勺五抄一撮一圭九粒一颗七粟
　　起运布政司项下银钱二万二千八十三两二钱四分四毫四丝三忽九微七纤四尘八渺五漠
　　额设官役俸食银五千二百二十二两八钱八分【内除额徴钱三银四千一百四十三两七钱七分三厘存畱坐放外尚有太和云龙二州县不敷银两赴司支领】
　　其夏税秋粮听粮储道拨贮
　　楚雄府【楚雄镇南南安定逺广通等五州县并嘉州判】
　　民赋
　　原额田地五千五百八十三顷七亩二分三厘二毫五丝九忽二微八纤一尘二渺六漠【系康熙三十年旧志额数除将定边县田地改拨防化府外尚有荒芜于垦复科徴之年归入成熟数内】
　　新增垦复及额外田地一百一十九顷二亩八分一厘一毫二丝九忽一纤一尘九渺四漠【内成熟田地已经归入实徴项下其近年报垦田地俟限满科徴之年归入成熟数内】又雍正五年自首抵补军丁田三顷五分三厘七毫
　　实在雍正十年成熟民沐田地五千二百八十七顷七十三亩八分六厘九毫一丝八忽一微五纤七尘六渺七漠【内成熟地一千七百五十二顷三十六亩五分六厘一毫六丝一忽一微三纤八尘六渺八漠　成熟田三千五百三十五顷三十七亩三分七毫五丝七忽一纤八尘九渺九漠】
　　实徴夏税本折麦一千八百四石七斗九合一勺二抄六撮三圭九粒二颗一粟
　　实徴秋粮本折米七千四十六石六斗九升四合六勺三抄二撮三圭一粒五颗九粟
　　实徴抵补军丁秋粮米三石七斗一升八合九勺七抄一撮六粒三颗五粟照每年折徴之例每石折银八钱共折徴银二两九钱七分五厘一毫七丝六忽八微五纤八渺
　　实徴条编银八千六百四十五两九钱九厘一毫六丝八忽八微二纤六尘一渺四漠
　　实徴抵补军丁条编银二两九钱五分八厘八毫六丝七忽五微三纤七尘九渺二漠
　　实徴摊丁银三千二十一两一钱二厘六毫三丝六忽一防四纤三尘四渺一漠
　　明官民田地【五千四百七十一顷一十四亩八分八厘七毫五丝四忽八微】夏税额徴【一千八百六十六石八斗二升六勺四抄九撮一圭二粒　起运布政司库折色二百七十八石一斗四升五勺三抄五圭四粒　起运本府库折色四百八十八石六斗三升七合四勺本折共一千一百石五升二合七勺一抄八撮五圭八粒】秋粮额徴【七千二百二十三石一斗四升五合八勺六抄二圭六粒　起运布政司库折色二千九百八十五石六斗七升七合六勺一抄九撮六圭七粒　起运本府库折色三百一十四石八斗六升二合三勺一抄四撮三圭　起运本府仓本色七百一十三石四斗一升三合七勺八抄　存畱各州县仓库本折共三千二百九石一斗九升一合一勺四抄六撮二圭九粒】
　　附额徴
　　实徴鱼课银三两二钱
　　实徴差发米银九十六两六钱八分二厘五
　　毫
　　实徴永盛厰课银一百六十八两六钱【遇闰加银一十四两五分】实徴商税银三十六两五钱【遇闰加银三两二钱一分】
　　地租银五两八钱二分全荒无徴
　　南安州麦租银二十两五钱全荒无徴
　　屯赋
　　原额田地一千四十三顷九十一亩九分四丝【系康熙三十年旧志额数除拨归姚安府田地外尚有荒芜于垦复科徴之年归入成熟数内】
　　【康熙七年奉裁楚雄卫定远所分归并州县康熙三十四年奉文分别改徴　仍照旧额徴收成熟屯地马料田共二十一顷三十六亩二分五厘一毫二丝八忽　改照河阳县民赋上则原额屯官公种马料等田地八百九十九顷七十七亩三分一厘七毫五丝二忽】
　　新增垦复田地六十顷三十九亩四分一厘六毫九忽二微五纤【内城熟田地已经归入实徴项下其近年报垦田地俟限满科徴之年归入成熟数内】又雍正四五两年自首抵补军丁田地一顷一十五亩九分八厘一毫
　　实在雍正十年成熟屯田地七百八十七顷二十二亩五分三厘一毫五忽七微五纤【内照旧徴收成熟屯地一十四顷九十九亩五分八厘四毫二丝八忽　改则徴收成熟屯地并垦复共地一百四十四顷九十五亩四分三厘三毫五丝八忽三纤　照旧徴收成熟马料田六顷三十六亩六分六厘七毫　改则徴收成熟屯官马料公种并垦复共田六百二十顷九十亩八分四厘六毫一丝九忽七微二纤】
　　实徴夏税本折麦八百三十八石七斗五合三勺八抄七撮三圭九粒五颗九粟
　　实徴夏税折色麦一百八十八石八斗九合三抄一撮五圭各折不等共折徴银九十三两六钱八分五厘六毫五丝
　　实徴抵补军丁夏税麦折米三斗三升三合二勺四抄三撮二圭五粒七颗一粟照每年折徴之例每石折银八钱共折徴银二钱六分六厘五毫九丝四忽六微五尘六渺八漠
　　实徴秋粮本折米四千八百六十二石八斗九升二合九勺五抄七撮二圭七粒七颗八粟
　　实徴秋粮本色谷八十一石一斗七升四合一勺八撮一颗
　　实徴秋粮折色一钱谷一百八十八石折徴银一十八两八钱
　　实徴抵补军丁秋粮米一石六斗一合五勺六撮八圭三粒照每年折徴之例每石折银八钱共折徴银一两二钱八分一厘二毫五忽四微六纤四尘
　　实徴条编银三千六百九十三两四钱三分七厘五毫五丝三忽六微九纤五尘二渺七漠
　　实徴抵补军丁条编银一两六钱一分六厘五毫四丝五忽一纤九尘一渺六漠
　　实徴军丁银七百六十八两一钱八分一厘六毫一丝五微二纤二尘四渺四漠
　　附额徴
　　实徴草场地租银一百一十两七分三厘四毫以上楚雄府属共额徴银一万六千六百六十五两二钱七分九毫八忽六微六纤四尘八渺二漠共额徴夏税秋粮麦米谷一万四千六百三十四石一斗七升六合二勺一抄一撮三圭八粒二颗七粟
　　起运布政司项下银钱一万三千四百一十四两五钱六厘九毫八忽六微六纤四尘八渺二漠
　　额设官役俸食银三千五百九十一两二钱四分【内除额徴钱三银三千二百五十两七钱六分四厘存畱坐放外尚有南安州不敷银两赴司支领】
　　其夏税秋粮听粮储道拨贮
　　姚安府【姚州大姚二州县】
　　民赋
　　原额田地二千九十顷八十四亩四分九厘八毫六微五纤七尘二渺八漠【系康熙三十年旧志额数内尚有荒芜于垦复科徴之年归入成熟数内】
　　新增垦复及额外田地一百五十七顷七十四亩一分四厘六毫六丝五忽八微九纤四尘五渺七漠【内成熟田地已经归入实徴项下其近年报垦田地俟限满科徴之年归入成熟数内】又雍正六年自首抵补军丁田地四顷七十三亩三分五厘三毫七丝四忽
　　实在雍正十年成熟民沐田地二千八十九顷七十六亩三分六厘七毫八丝二忽七微八纤三尘三渺【内成熟地九百八十五顷三十二亩五分九厘七毫八丝二忽七纤二尘五渺一漠　成熟田一千一百四顷四十三亩七分七厘七微一纤七渺九漠】
　　实徴夏税折色六钱麦一千六百二十四石七斗七升三合三勺七抄八撮九圭七粒五颗二粟
　　实徴抵补军丁夏税麦折米二石三斗三升八合九勺七抄七圭六粒四粟照每年折徴之例每石折银八钱共折徴银一两八钱七分一厘一毫七丝六忽六微八尘三渺二漠
　　实徴秋粮本折米二千四十七石六斗八升四合七勺四撮三圭四粒七颗一粟
　　实徴抵补军丁秋粮米一石五斗五升二合三勺一抄八撮四圭三粒七颗四粟照每年折徴之例每石折银八钱共折徴银一两二钱四分一厘八毫五丝四忽六微四纤九尘九渺二漠
　　实徴条编银三千四百八十五两三钱一厘八丝七忽六微九纤八尘三渺七漠
　　实徴抵补军丁条编银五两一钱九分九厘八毫二丝六忽四微二纤六尘四渺
　　实徴摊丁银一千九十七两七钱六分七厘九毫二丝九纤三尘二渺七漠
　　明官民田地【一千一百二顷五亩五厘二毫三忽】夏税额徴【一千五百六十六石九斗一升三合二勺七抄一撮　起运布政司库折色一千一百三十七石九斗二升一合九勺三抄一撮　存畱各州县仓折色四百五十八石九斗九升一合三勺四抄】秋粮额徴【二千四十二石九斗二升六合三勺　起运布政司库折色一千一石六斗一升六合一勺五抄一撮一圭四粒五颗　存畱各州县仓本折米一千四十一石三斗一升一勺四抄二撮八圭五粒】附额徴
　　实徴差发银四百四十六两二钱七分二厘二毫七丝一忽六微五尘
　　实徴海湖无耗租谷三百八十四石六合
　　实徴戸口食盐银七十八两四钱六厘
　　实徴抵补军丁谷折银三十四两三钱
　　地租银二十七两三钱四分全荒无徴
　　屯赋
　　原额田地七百一十九顷四十亩四分二厘四毫五丝二忽【系康熙三十年旧志额数】又楚雄府拨归原额田地一百二十二顷七十八亩三分三厘一毫六丝【二项额内尚有荒芜于垦复科徴之年归入成熟数内】
　　【康熙七年及二十六年奉裁姚安中屯定逺三所分归并州县康熙三十四年奉文分别改徴　仍照旧额徴收成熟屯田地二十二顷一十一亩六分七厘一毫四丝三忽四微　改照河阳县民赋上则原额屯官马料等田地八百二十顷七亩八厘四毫六丝八忽六微】
　　新增垦复田地一百四顷三十六亩四分九厘八毫五丝【内成熟田地已经归入实徴项下其近年报垦田地俟限满科徴之年归入成熟数内】又雍正六年自首抵补军丁田地一十五顷八亩九分四厘七毫九丝二忽六微
　　实在雍正十年成熟屯田地五百八十顷三十三亩二分八厘九毫八丝七忽五微五纤九尘六渺五漠【内照旧徴收成熟屯地一十八顷五十八亩三分五毫五丝二忽四微　改则徴收成熟屯地并垦复共地一百二十三顷九十七亩七厘二毫七忽　照旧徴收成熟屯田三顷五十三亩三分六厘五毫九丝一忽　改则徴收成熟屯官马料并垦复共田四百三十四顷二十四亩五分四厘六毫三丝七忽一微五纤九尘六渺五漠】
　　实徴夏税本折麦七百三十三石五斗八升二合八勺六抄九撮二圭六粒四颗七粟
　　实徴夏税折色五钱麦二百一十石七斗二升六合四勺四抄折徴银一百五两三钱六分三厘二毫二丝
　　实徴抵补军丁夏税麦折米六石六斗八升三合一勺九抄二撮一圭二粒照每年折徴之例每石折银八钱共折徴银五两三钱四分六厘五毫五丝三忽六微九纤六尘
　　实徴秋粮本折米三千三百七石六斗八升三合五勺六抄一撮三圭三颗六粟
　　实徴秋粮本色谷一百二十九石四斗三升五合九勺七抄四撮七圭八粒九颗一粟
　　实徴秋粮折色米七十石二斗四升各折不等共折徴银二十一两五钱九分四毫
　　实徴抵补军丁秋粮米一十九石五斗一升九合二勺六抄一撮八圭七粒二颗六粟照每年折徴之例每石折银八钱共折徴银一十五两六钱一分五厘四毫九忽四微九纤八尘八漠
　　实徴条编银二千六百二十六两九钱五分八厘三毫四丝六忽一微三纤六尘四渺九漠
　　实徴抵补军丁条编银三十一两一钱六厘八毫一丝五忽五微八纤五尘七渺三漠
　　实徴军舍丁银五百五十八两八钱四分八厘三毫六丝三忽四微三纤五尘五渺五漠
　　附额徴
　　实徴草场地租银五十四两二钱四分二厘九毫原额商税银九十六两全荒无徴
　　以上姚安府属共额徴银八千五百六十九两四钱三分二厘一毫四丝五忽五微三纤三尘一渺三漠　共额徴夏税秋粮麦米谷八千二百二十七石一斗六升六合四勺八抄八撮六圭七粒九颗七粟
　　起运布政司项下银钱六千九百九十五两七钱八分四厘一毫四丝五忽五微三纤三尘一渺三漠
　　额设官役俸食银一千七百二十两六钱【内除额徴钱三银一千五百七十三两六钱四分八厘存畱坐放外尚有不敷赴司支领】
　　其夏税秋粮听粮储道拨贮
　　永昌府【保山永平腾越三州县】
　　民赋
　　原额田地二千四百九十二顷二十四亩七分二厘四毫一丝一忽一微五纤三尘八渺五漠【系康熙三十年旧志额数内尚有荒芜于垦复科徴之年归入成熟数内】
　　新增垦复及额外田地二百五十一顷二十二亩三分八厘八毫五丝三微【内成熟田地已经归入实徴项下其近年报垦田地俟限满科徴之年归入成熟数内】
　　实在雍正十年成熟民沐田地一千八百三十四顷二十三亩一分一厘四毫一丝一忽一微四纤四尘四渺七漠【内成熟地三十九顷二十七亩二分七厘三毫三丝二忽四微五渺一漠成熟不分等则地三十一顷五十六亩八厘八毫九丝四忽四纤七尘七渺　成熟田一千七百】
　　【六十三顷三十九亩七分五厘一毫八丝四忽六微九纤六尘二渺六漠】
　　实徴夏税本折麦一百九十二石三斗八升三合九勺九抄九撮八圭九粒二颗二粟
　　实徴凤溪施甸长官司枯明二寨夏税折色六钱麦一百一石二斗五升四合一勺六抄
　　实徴秋粮本折米五千六百八十九石九斗八升三合八勺八抄九撮二粒六颗三粟
　　实徴凤溪施甸长官司耿马土司枯明二寨秋粮折色七钱米七百五石七斗九升二合六勺七抄
　　实徴条编银四千七百四十二两三钱七分六毫一丝九忽三微一纤一尘九渺七漠
　　实徴摊丁银一千八十六两八钱九分一厘六毫九丝八忽八纤二渺七漠
　　明官民田地【二千三百五十六顷六十八亩七分一厘零】夏税额徴【五百五十九石一斗二升三合三抄二撮八圭　起运本府库折色麦一百七石四斗二升六合　存畱各州县仓本折四百五十一石六斗九升七合三抄二撮八圭】秋粮额徴【七千九百七十六石五斗三升五合一勺八抄二撮九圭七粒起运布政司库折色三千四百五十六石五斗三升六合九勺九抄七圭二粒二颗　起运本府库折色一千八十九石七斗一升三合五勺八抄二撮八圭五粒七颗　起运本府仓本色一千七百八石一斗七合四勺三抄七圭五粒　存畱各州县仓库本折一千七百二十二石一斗七升七合一勺七抄一撮八圭九粒一颗籽粒银四百七十六两八钱俱存畱府库】
　　附额徴
　　实徴观场田租银七两五分八厘
　　实徴新增天成等各甸寨土司折色地亩银二百八十二两四钱二分九厘六毫一丝一忽六微六纤九尘二渺五漠
　　实徴差发银七百五十九两三钱四厘二毫
　　实徴鱼课鱼钞米银六十八两五分【遇闰加银三两六钱五分】实徴均徭籽粒丁差铺陈水利灰窰山租共银一百八十二两九分
　　实徴腾冲龙川江驿站银五百五十两七钱
　　实徴地租籽粒馆客站赤银七百九十两五钱九分八厘
　　打牛坪租谷银四两金荒无徴
　　武侯祠租谷一十四石全荒无徴
　　实徴新増自首额外差发银一百九十八两五钱一分
　　屯赋
　　原额田地一千六百四顷三十五亩二分二厘一毫一丝四忽【系康熙三十年旧志额数内尚有荒芜于垦复科徴之年归入成熟数内康熙七年及二十六年奉裁永昌腾冲二衞并永平御分归并州县康熙三十四年奉文分别改徴仍照旧额徴收成熟屯官马料様田共田地五十六顷八十三亩四分八厘七毫六丝　改照河】
　　【阳县民赋上则原额屯官马料様田共田地一千五百四十七顷五十一亩七分三厘三毫五丝四忽】
　　新增垦复田地二百六十九顷二十六亩四分八厘四毫四丝【内成熟田地已经归入实徴项下其近年报垦田地俟限满科徴之年归入成熟数内】又雍正四年六年自首抵补军丁田地六十七亩七分
　　实在雍正十年成熟屯田地五百七顷二十四亩二分七厘三毫五丝【内照旧徴收成熟田地一十四顷九十六亩二分二厘四毫一丝　改则徴收成熟屯地一十一顷一十四亩八分一厘五毫四丝　照旧徴收成熟屯田様田马料共田四十一顷八十七亩二分六厘三毫五丝改则徴收成熟屯官公样马料并垦复共田四百三十九顷二十五亩九分七厘五丝】
　　实徴夏税本折麦四十一石四斗二升二合五勺六抄三撮八圭
　　实徴夏税折色五钱麦一百五十石四斗七升五合七勺折徴银七十五两二钱三分七厘八毫五丝
　　实徴抵补军丁夏税麦折米二石三斗六升二合五勺九抄一撮九圭二粒八颗六粟照每年折徴之例每石折银八钱共折徴银一两八钱九分七丝三忽五微四纤二尘八渺八漠
　　实徴秋粮本折米三千六百二十三石九升三合三勺八抄五撮三圭四粒五颗
　　实徴秋粮本色谷一百石四斗九升九合七勺五抄九撮九圭九粒
　　实徴本色豆一石一斗五升九合二勺八抄五撮六圭一粒
　　实徴秋粮折色米二百九十六石七斗九升二勺九抄五撮各折不等共折徴银一百三十二两六钱五分一厘五毫八丝二忽
　　实徴秋粮折色二钱五分谷三十一石三斗八合折徴银七两八钱二分七厘
　　实徴抵补军丁秋粮米一十六石二斗七升三合二勺三抄九撮六圭五粒四颗照每年折徴之例每石折银八钱共折徴银一十三两一分八厘五毫九丝一忽七微二纤三尘二渺
　　实徴条编银二千二百一十一两三钱七厘七毫二丝五忽八微六纤九尘一渺
　　实徴抵补军丁条编银一十两七钱八厘九毫六微八纤一尘二渺一漠
　　实徴军舍丁银一千五十一两九钱二分二厘四毫三丝四忽五纤二尘七渺一漠
　　附额徴
　　原额草场地租银二百八十二两三钱六分二厘九毫四丝【内尚有荒芜于垦复科徴之年归入成熟数内】
　　实徴草场地租银一百一十六两八钱三分八厘二毫三丝三忽
　　以上永昌府属共额徴银一万二千二百八十九两四钱四厘五毫一丝九忽九微三纤二尘五渺九漠　共额徴夏税秋粮麦米谷豆一万四百五十五石五斗八升九合七勺一抄三撮六圭六粒三颗五粟
　　起运布政司项下银钱一万三百六十一两三钱五分九厘五毫一丝九忽九微三纤五渺九漠
　　额设官役俸食银二千七百八十二两二钱四分【内除额徴钱三银一千九百二十八两四分五厘存畱坐放外尚有保山永平二县不敷银两赴司支领】
　　其夏税秋粮听粮储拨贮
　　鹤庆府【剑川州维西通判中甸州判】
　　民赋
　　原额田地二千九百七十七顷九十八亩七分九厘四毫九丝八忽二微三纤一尘【系康熙三十年旧志额数除拨归永北府田地外尚有荒芜于垦复科徴之年归入成熟数内】
　　新增垦复田地八顷九十六亩三分七厘六毫九丝七忽【内成熟田地已经归入实徴项下其近年报垦田地俟限满科徴之年归入成熟数内】
　　实在雍正十年成熟民沐田地二千八百三十九顷七十九亩一分四厘二毫二丝八忽二微三纤一尘【内成熟地一千七百七十顷六十亩二分三毫四丝三忽九微九纤　成熟田一千六十九顷一十八亩九分三厘八毫八丝四忽二微四纤一尘】
　　实徴夏税本折麦三千三百一十七石九斗六升七合七勺四抄七撮九圭一颗八粟
　　实徴秋粮本折米三千九百二十八石六斗五升三合八勺八撮五圭二粒一颗
　　实徴条编银三千二百七十五两三分五厘四毫六丝五忽三微五纤四尘八渺八漠
　　实徴摊丁银一千四百四十七两一钱七分一厘四毫九丝二忽九微三纤五尘五渺五漠
　　明官民田地【三千二十九顷五十七亩五分五厘】夏税额徴【三千三百七十六石四斗三升四合二勺三抄四圭　起运布政司库折色共二千七百五十九石二斗八升五合九勺一抄四圭　存畱本府州仓本色六百一十七石一斗四升八合三勺二抄】秋粮额徴【三千九百九十二石三升八合五勺三抄　起运布政司库折色一千五百八十五石六斗六升五合三勺八抄二撮七圭　存畱本府州仓本折二千四百六石三斗七升三合一勺四抄七撮三圭】
　　附额徴
　　实徴差发银一百五十八两七钱六分
　　实徴差发折色七钱米二百八十三石八斗一升五合折徴银一百九十八两六钱七分五毫
　　实徴鱼课麦米银一百七十八两七钱四分【春夏遇闰麦折加银一十三两二钱四分秋冬遇闰米折加银一十六两五钱五分】
　　实徴鱼课银一十六两六钱四分三厘
　　实徴在城观音山二驿站丁银五百五十九两五钱四分
　　实徴新增维西中甸青稞一千四百一十四石四斗一合九勺五抄五撮
　　实徴新增中甸秋米二百一十七石六斗五升九合七勺四抄二撮五圭
　　实徴新增中甸小米五石二升二合二勺
　　实徴新增维西小麦一十二石一斗二合六勺九抄七撮八圭二粒一颗二粟
　　实徴新增维西中甸大麦一百一十九石九斗九升八合二勺五抄
　　实徴新增中甸荍一十三石四斗一合九勺五抄实徴新增维西杂粮二百三石九斗九升九合二勺实徴新增维西中甸贡赋差发银一千六百二两九钱三分六厘四毫
　　实徴新增中甸税课银八两九钱六分六厘
　　实徴新增维西杂粮折银三两三钱
　　屯赋
　　原额田地三百二十二顷四十六亩八分三厘二毫【系康熙三十年旧志额数内尚有荒芜于垦复科徴之年归入成熟数内】
　　【康熙七年奉裁鹤庆御归府康熙三十四年奉文分别改徴　改照河阳县民赋上则原额屯官公田地共三百二十二顷四十六亩八分三厘二毫】
　　新增垦复田地五十四顷九十二亩四分七厘【内成熟田地已经归入实徴项下其近年报垦田地俟限满科徴之年归入成熟数内】
　　实在雍正十年成熟屯田地二百一十九顷二十六亩四厘六毫【内改则徴收成熟并垦复共地一百一十四顷八十七亩九分一厘五毫改则徴收成熟屯官马料公田并垦复共田一百四顷三十八亩一分三厘一毫】
　　实徴夏税本折麦六百七十八石八斗四升一合七勺七抄二撮一圭五粒
　　实徴秋粮本折米八百二十六石一斗三升四合四勺三粒
　　实徴秋粮本色谷二十二石六斗二升三合五勺四抄一圭
　　实徴条编银九百六十九两五钱四分二厘八毫二丝四忽九微一纤七尘九渺四漠
　　实徴军舍丁银二百八十七两八钱
　　以上鹤庆府属共额徴银八千七百七两一钱五厘六毫八丝三忽二微八尘三渺七漠　共额徴夏税秋粮青稞麦米谷荍杂粮一万七百六十石八斗七合二勺六抄四撮二粒四颗
　　起运布政司项下银钱七千一百一十两八分一厘六毫八丝三忽二微八尘三渺七漠
　　额设官役俸食银一千六百三十两八分【内除额徴钱三银一千五百九十七两二分四厘存畱坐放外尚有剑川州不敷银两赴司支领】
　　其夏税秋粮听粮储道拨贮
　　顺宁府【云州】
　　民赋
　　原额田地二千一百五顷八十八亩三分九厘五毫三丝七忽五微五纤六尘六渺七漠【系康熙三十年旧志额数内尚有荒芜于垦复科徴之年归入成熟数内】
　　新增垦复及额外田地一百一十七顷二十一亩六分一毫七丝九忽七微【内成熟田地已经归入实徴项下其近年报垦田地俟限满科徴之年归入成熟数内】
　　实在雍正十年成熟民沐田地二千一百一十九顷四十七亩二分一厘六毫三丝五忽四微八纤三尘二渺九漠【内成熟地一千一百九顷六十五亩六厘八毫二丝八忽三微六纤八尘六渺　成熟田四厘八毫七忽】一【千九顷八十二亩一分微一纤四尘六渺九漠】
　　实徴夏税折色麦一千八百四十六石九斗七升四合六勺四抄八撮六圭一粒一颗六粟
　　实徴秋粮本折米三千八十八石六斗六合三勺一抄八撮八圭一粒二颗九粟
　　实徴条编银二千三百九十四两二钱一分七毫一丝二忽五微九纤四尘七渺七漠
　　实徴摊丁银九百八十八两八钱四分六厘三毫一丝四忽八微五纤五尘三渺一漠
　　明官民田地【本府系新设万厯三十三年内丈量共田地一千三百八十八顷一十八亩一分四厘四毫】夏税额徴【一千七百九石四斗八升一合一勺四抄九圭六粒七颗起运布政司库折色四十九石三升九合三勺八抄六撮五圭六粒　存畱本府州库折色一千】
　　【六百六十石四斗四升一合七勺五抄四撮四圭七颗】秋粮额徴【二千九百六十石一斗三升三合八勺六抄八撮七圭四粒四颗　起运布政司库折色一千五百二十石九斗二升七合六勺二抄四撮四圭五粒四颗　存畱本府州本折一千四百三十九石二斗六合二勺四抄四撮二圭九粒　外带徴起运永昌库施甸长官司米一百石四斗五升七合一勺】
　　以上顺宁府属共额徴银三千三百八十三两五分七厘二丝七忽四微五纤八漠　共额徴夏税秋粮麦米四千九百三十五石五斗八升九勺六抄七撮四圭二粒四颗五粟
　　起运布政司项下银二千三百六十八两一钱四分二丝七忽四微五纤八漠
　　额设官役俸食银一千三百四十五两五钱六分【内除额徴钱三银一千一十四两九钱一分七厘存畱坐放外尚有该府并云州不敷银两赴司支领】
　　其夏税秋粮听粮储道拨贮
　　【各夷府州宣抚宣慰长官司原额认办差发金一十六两六钱七分差发银三千一百七十两　内孟艮府金一十六两六钱七分　千崖宣抚司银五十两　南甸宣抚司银五十两　木邦宣慰司银一千四百两　陇川宣慰司银一百七十两孟定府银六百两　孟养宣慰司银七百五十两纽兀长官司银四十两　猛缅长官司银五十两　浪沧衞浪蕖州银六十两　以上十项久已】
　　【无徴存以备考】
　　永北府【永宁土府】
　　民赋
　　原额田地一千六百六十顷七十八亩二分八厘三毫七丝二忽七微二纤一尘一渺七漠【系北胜州顺州裁并及邓川州拨归额数内尚有荒芜于垦复科徴之年归入成熟数内】
　　新增垦复田地五十三顷六亩九分七丝一忽六微四纤一尘四渺五漠【内成熟田地已经归入实徴项下其近年报垦田地俟限满科徴之年归入成熟数内】又雍正十年自首抵补军丁田一十一顷六十五亩三分五厘
　　实在雍正十年成熟民沐田地一千五百二十二顷四十一亩五分四厘八毫五丝七忽六微七纤六尘八渺二漠【内成熟地九百七顷六十三亩三分五厘五毫三丝九忽二徴九纤一漠成熟田六百一十四顷七十八亩一分九厘三毫一丝八忽三微八纤六尘八渺一漠】
　　实徴夏税本折麦一千五十六石九斗七合八勺二抄七撮九圭七粒
　　实徴秋粮本折米一千四百六十五石八斗六升七合四勺三抄五撮三圭一颗七粟
　　实徴抵补军丁秋粮米三十四石二斗八合八勺四抄九撮二圭五粒照每年折徴之例每石折银八钱共折徴银二十七两三钱六分七厘七丝九忽四微
　　实徴条编银一千六百五十九两六钱三分六毫六丝二微九尘三渺三漠
　　实徴抵补军丁条编银一十七两九分四厘八毫九丝二忽六微四纤四尘六渺八漠
　　实徴摊丁银七百三十八两八钱七分二厘三丝八微三纤三尘六渺四漠
　　附额徴
　　实徴鱼课米三十五石五斗每石折银五钱共折银一十七两七钱五分
　　实徴差发马五匹每匹折银七两共折银三十五两实徴差发米折麦七十八石七斗五升每石折银二两共折银一百五十七两五钱
　　实徴鱼课银二十七两三钱【遇闰加银二两二钱七分五厘】
　　屯赋
　　原额田地四百二十二顷一十三亩六分五厘五毫【系康熙三十年额数内尚有荒芜于垦复科徴之年归入成熟数内】
　　【康熙二十六年奉裁澜沧衞归北胜州继改永北府康熙三十四年奉文分别改徴　仍照旧额徴收成熟屯地荍粮共田地一十九顷七十一亩九分四厘一毫　改照河阳县民赋上则原额屯官马料公种等田地四百二顷四十一亩七分一厘四毫】
　　新增垦复田地一百三十四顷八十亩九分三毫【内成熟田地已经归入实徴项下其近年报垦田地俟限满科徴之年归入成熟数内】又雍正十年自首抵补军丁田地七十三顷七亩七分五厘八毫二丝
　　实在雍正十年成熟屯田地二百二十二顷三十四亩二分五厘七毫【内照旧徴收成熟屯地荍粮地九顷一十九亩三分六厘五毫改则徴收成熟屯地并垦复共地一十七顷八十五亩一分八厘七毫　照旧徴收成熟屯田一】
　　【十顷五十二亩五分七厘六毫　改则徴收成熟屯官马料公种并垦复共田一百八十四顷七十七亩一分二厘九毫】
　　实徴夏税本折麦一百二十五石六斗九升八合一勺九抄二撮七圭七粒
　　实徴折色麦八十三石八斗五升六勺各折不等共折徴银二十三两八分九厘九毫二丝
　　实徴抵补军丁夏税麦折米一十二石一升三合六抄九撮八圭八颗六粟照每年折徴之例每石折银八钱共折徴银九两六钱一分四毫五丝五忽八微四纤六尘八渺八漠
　　实徴折色三钱荍一十三石一斗五升折徴银三两九钱四分五厘
　　实徴秋粮本折米一千二百九十九石八斗五升八合三勺七抄八撮一圭二粒
　　实徴抵补军丁秋粮米一百八十八石三升七合三勺九抄一撮九圭四粒一颗照每年折徴之例每石折银八钱共折徴银一百五十两四钱二分九厘九毫一丝三忽五微五纤二尘八渺
　　实徴秋粮本色谷七十八石七斗三升九合二勺八抄九圭
　　实徴秋粮折色米三百八石五斗三升二合三勺六抄八撮一圭六粒六颗七粟各折不等共折徴银六十五两五钱六分八厘五毫四丝六微
　　实徴条编银九百一两二厘六毫三丝八忽七微九纤八尘九渺三漠
　　实徴抵补军丁条编银一百二两三钱七分七毫六丝三忽六微八纤八尘二漠
　　实徴军舍丁银二百二十八两九钱八分六厘八毫九丝四忽八微六纤七尘六渺二漠
　　以上永北府共额徴银四千一百六十五两五钱一分八厘七毫九丝四微四纤一尘九渺　共额徴夏税秋粮麦米谷四千二十七石七升一合一勺一抄五撮六粒一颗七粟
　　起运布政司项下银三千三百五十三两五钱五分四厘七毫九丝四微四纤一尘九渺
　　额设官役俸食银八百九十二两五钱二分【内除额徴钱三银八百一十一两九钱六分四厘存畱坐放外尚有不敷银两赴司支领】
　　其夏税秋粮聴粮储道拨贮
　　丽江府
　　民赋
　　雍正元年改流后清出田地七百九十顷八十九亩新增额外共田地五百二十九顷七亩【内成熟田地已经归入实徴项下其近年报垦田地俟限满科徴之年归入成熟数内】
　　实在雍正十年成熟田地一千三百一十八顷五十七亩【内成熟地一千七十顷一十二亩五分成熟田二百四十八顷四十四亩五分】
　　实徴秋粮本色米五百八十石三斗九升七合四勺折徴银四百一十八两四钱六分六厘五毫二丝五忽四微
　　实徴秋粮本折米一千五百二十六石九升九合八勺五抄
　　实徴条编银一千六十三两八钱八分七厘五毫明官民田地【三百一十七顷八十三亩九分】夏税额徴【一千六百三十九石五斗六升六合六勺　起运布政司库折色八百三十九石五斗六升六合六勺　存畱本府本折共八百石】秋粮额徴【七百七十四石一斗三升六合俱起运布政司　万厯四十七年内新附降夷认纳大麦二千二百梆该二十二石畱给守寨兵夫】
　　附额徴
　　实徴新增夷丁二千三百四十四丁每丁编银六分六厘共银一百五十四两七钱四厘
　　以上丽江府共额徴银一千二百一十八两五钱九分一厘五毫　共额徴夏税秋粮麦折米二千一百六石四斗九升七合二勺五抄
　　起运布政司项下银钱八百五十三两一分四厘五毫
　　额设官役俸食银五百九十四两五钱二分【内除额徴钱三银三百六十五两五钱七分七厘存畱坐放外尚有不敷银两赴司支领】
　　其夏税秋粮听粮储道拨贮
　　防化府
　　民赋
　　原额田地二千五百九十一顷六十九亩九分七厘七毫五丝四忽八微五纤六尘【系康熙三十年旧志额数】又新裁定边县归并原额田地三百二十顷七十亩一分一厘九毫八丝三微四纤三尘六渺三漠【二项额内尚有荒芜于垦复科徴之年归入成熟数内】
　　新增垦复及额外田地四百一顷九十亩三分八厘八毫八丝二忽三微六纤二漠【内成熟田地已经归入实徴项下其近年报垦田地俟限满科徴之年归入成熟数内】
　　实在雍正十年成熟民沐田地二千六百一十五顷五十亩四分六厘一毫九丝四忽三微一纤五尘三渺二漠【内成熟地一千二百五十四顷四十九亩九分七厘六毫一丝二忽六微六渺六漠又定边县拨归民地一百二十九顷四十六亩四分六厘九毫九忽二微一纤二尘共地一千三百八十三顷九十六亩四分四厘五毫二丝一忽八微一纤二尘六渺六漠　成熟田一千三十三顷七亩三分八厘六毫一忽三微七纤一尘三漠又定边县拨归民田一百九十八顷四十六亩六分三厘七丝一忽一微三纤一尘六渺三漠共田一千二百三十一顷五十四亩一厘六毫七丝二忽五微二尘六渺六漠】
　　实徴夏税本折麦一千八百四十九石一斗一升六合二勺一抄五撮八圭七粒六颗二粟
　　实徴秋粮本折米二千九百二十九石五斗八升一合八抄四撮二圭一粒九颗
　　实徴条编银二千六百八十三两三钱九分七厘八毫九丝六忽九微四纤九尘一渺三漠
　　实徴摊丁银一千三百八十一两三钱三分一厘一丝九忽二微八纤九渺六漠
　　明官民田地【二千五百八十一顷六十五亩六分四厘九丝六忽】夏税额徴【一千九百四十四石九斗九升七合三勺三抄六撮一圭二粒　起运布政司库折色一千四百五十六石七斗六升一合二抄五撮四圭四粒　存畱本府仓本折四百八十八石二斗三升六合三勺一抄六圭八粒】秋粮额徴【二千九百一十三石九斗二升一合九抄七撮七圭六粒起运布政司库折色一千九百八十七石三斗六升九合三勺六抄三撮五圭六粒　存畱本府仓本折共九百二十六石五斗五升一合七勺三抄四撮二圭】
　　附额徴
　　实徴铁课银一十四两【遇闰加银一两六钱六分六厘六毫】
　　实徴商税银四两九钱六分八厘
　　屯赋
　　原额田地四百七十八顷八亩一厘二毫六丝【系康熙三十年旧志额数内尚有荒芜于垦复科徴之年归入成熟数内】
　　【康熙七年奉裁防化衞归府康熙三十四年奉文分别改徴　仍照旧额徴收成熟屯地荍粮地共四十顷五十七亩八分二厘六毫三丝二忽　改照河阳县民赋上则原额屯官公田马料荍粮等田地四百三十七顷五十亩一分八厘六毫二丝八忽】
　　新增垦复田地一百五十三顷二十九亩三分七厘五毫五忽八微八纤【内成熟田地已经归入实徴项下其近年报垦田地俟限满科徴之年归入成熟数内】又雍正四年自首抵补军丁田地一十一顷九十九亩六分二厘二毫
　　实在雍正十年成熟屯田地三百六十九顷八十七亩三分六厘四毫一丝五忽五微八纤【内照旧徴收成熟屯地荍粮地一十九顷四十九亩三分七厘一毫三丝二忽　改则徴收成熟屯地六十四顷九亩二分九厘七毫二丝五微八纤　照旧徴收成熟屯田二十一顷八亩四分五厘五毫　改则徴收成熟屯官公田马料并垦复共田二百六十五顷二十亩二分四厘六丝三忽】
　　实徴夏税本折麦二百六十六石九斗一合八勺八抄五撮四圭七粒六颗七粟
　　实徴夏税折色麦四百石七斗三升六合二勺六抄各折不等共折徴银九十五两二钱五分一厘五忽
　　实徴折色荍四十三石七斗四升各折不等共折徴一十两七钱三分一厘五毫
　　实徴抵补军丁夏税麦折米四石六斗一升六合二抄四撮七圭三粒七颗五粟照每年折徴之例每石折银八钱共折徴银三两六钱九分二厘八毫一丝九忽七微九纤
　　实徴秋粮本折米一千四百九十三石六斗六升六合五勺八抄二撮六粒八颗九粟
　　实徴秋粮本色谷七十一石五斗二升二合六勺九抄三撮二圭
　　实徴秋粮折色米九百二十五石二斗四升六合三勺一抄各折不等共折徴银一百九十八两六分八厘一丝五忽五微
　　实徴抵补军丁秋粮米二十五石五斗八升六合六勺五抄一撮一粒二颗五粟照每年折徴之例每石折银八钱共折徴银二十两四钱六分九厘三毫二丝八微一纤
　　实徴条编银一千九十六两六钱四分五厘五毫五忽二微六纤五尘九渺三漠
　　实徴抵补军丁条编银一十六两三钱四分一厘五毫四丝八忽七微二纤九尘八渺
　　实徴军舍丁银四百一十五两一钱九分六厘三毫一丝六微七纤二渺
　　以上防化府共额徴银五千九百四十两九分二厘九毫四丝一忽九微九纤六尘二漠　共额徴夏税秋粮麦米谷六千六百一十石七斗八升八合四勺六抄八圭四粒八粟
　　起运布政司项下银钱五千二百二十两一分二厘九毫四丝一忽九微九纤六尘二漠
　　额设官役俸食银七百二十两八分【内将额徴钱三银两照数存畱坐放】
　　其夏税秋粮听粮储道拨贮
　　景东府
　　民赋
　　原额田一百二十七顷三十一亩六分七厘七毫五丝一微五纤【系康熙三十年旧志额数内尚有荒芜于垦复科徴之年归入成熟数内】
　　新增垦复额外田三百六十二顷一十七亩五分三厘七毫七忽四微二纤三尘四渺一漠【内成熟田已经归入实徴项下其近年报垦田俟限满科徴之年归入成熟数内】
　　实在雍正十年成熟民田四百八十一顷五十亩二分一厘四毫五丝七忽五微七纤三尘四渺一漠【外夷田免丈照纳秋粮】
　　实徴秋粮本折米一千四十二石七斗三合八勺八抄六撮二圭六粒六粟
　　实徴夷田免丈照纳秋粮米五百三十七石三斗六升七合八勺四抄五撮六圭四粒
　　实徴条编差发银一千一百六十三两八钱四分七厘六毫一丝九忽二微二纤三尘三渺九漠
　　实徴摊丁银六十九两九钱九分二厘七毫六丝五忽三微八纤五尘九渺五漠
　　明官民田土【一百二十七顷二十一亩九分四厘】秋粮额徴【一千一百五十石四斗九升六合五勺　起运布政司库折色九百九十二石九斗六升九合三勺一抄五撮五圭三粒　存畱本府仓本色一百五十七石五斗二升七合二勺八抄四撮四圭七粒】
　　附额徴
　　实徴差发银一百六十六两六钱六分六厘
　　实徴差发无耗折色七钱米二百六十二石九斗一升七合
　　实徴新増抵补军丁秋粮折徴差发银一百七十八两八分
　　屯赋
　　原额田一百七十九顷四亩七厘四毫四丝【系康熙三十年旧志额数内尚有荒芜于恳复科徴之年归入成熟数内】
　　【康熙二十六年奉裁景东衞归府康熙三十四年奉文分别改徴　仍照旧额徴收成熟屯田二十四顷二十二亩五分三厘七毫一丝九忽　改照河阳县民赋上则原额屯官马料共田一百五十四顷八十一亩五分三厘七毫二丝一忽】
　　新增垦复田二十八顷一十亩七分二厘九毫三丝【内成熟田已经归入实徴项下其近年报垦田俟限满科徴之年归入成熟数内】
　　实在雍正十年成熟屯田一百三十顷一亩七分七厘【内照旧徴收成熟屯田二十四顷二十二亩五分三厘七毫一丝九忽　改则徴收成熟屯官马料并垦复共田一百五顷七十九亩二分三厘二毫八丝一忽】
　　实徴秋粮本折米九百八石五升一合九勺七抄二撮三圭九粒五颗九粟
　　实徴秋粮本色谷二十五石四斗六合二勺五抄一撮八圭九粒八颗三粟
　　实徴秋粮折色米六百八十三石一斗六升七合二勺四撮九圭各折不等共折徴银九十三两二钱一分八厘八毫二丝一忽一微一纤八尘
　　实徴条编银四百七十五两七钱七分九厘五毫三丝八忽四微九纤九尘四渺六漠
　　附额徴
　　实徴草场地租银一十八两三钱
　　实徴学租银七钱五分
　　以上景东府共额徴银二千一百六十六两六钱三分四厘七毫四丝四忽二微二纤六尘八渺　共额徴秋粮米谷二千七百七十六石四斗四升六合九勺五抄六撮一圭九粒四颗八粟
　　起运布政司项下银钱一千六百八十四两五钱五分九厘七毫四丝四忽二微二纤六尘八渺
　　额设官役俸食银五百八十五两四分【内除额徴钱三银四百八十二两七分五厘存畱坐放外尚有不敷银两赴司支领】
　　其夏税秋粮听粮储道拨贮








　　云南通志卷十
<史部,地理类,都会郡县之属,云南通志>
　　钦定四库全书
　　云南通志卷十一
　　课程【盐法　钱法税课　厰课】
　　夏书任土作贡梁纪银镂不载盐絺草昩初开固多遗利滇属梁州之南鄙井产盐山产五金虽舟楫不通牵牛服贾者往往叩闗而至于是定为经制以佐邦用岂非因天地自然之数而整齐利导之者欤夫水土金谷互有盈虚惟人事能补造物之偏而后利用厚生交相资借而不匮今恭逢
　　圣圣相承仁民育物足以感召天和比年来醴泉出而瑞谷生山泽饶而矿金裕地不爱寳人不爱情诚大顺之休征也奉宣德意者视物产之滋息察羣情之趋向为之调剂变通以宜民而阜用斯美利溥于无穷矣志课程
　　盐法
　　汉越雟郡定莋县出盐蜻蛉县有盐官益州郡连然县有盐官【见汉书地理志及南中志】
　　后汉越巂郡定莋县有盐坑积薪以齐水灌而后焚之成白盐【见后汉书郡国志注】郑纯为永昌太守与哀牢夷人约邑豪岁输布贯头衣二领盐一斛以为常赋夷俗安之【见西南夷传】
　　三国汉昭烈帝定益州置盐府校尉较盐铁之利【见蜀志】唐南诏览睑井产盐最鲜白惟王得食取足辄灭灶昆明城诸井皆产盐不征羣蛮食之【见南蛮传】
　　元文宗至顺二年云南行省言亦乞不薛之地所牧国马岁给盐以每月上寅日啖之则马健无病比因伯忽叛乱云南盐不可到马多病死诏令四川行省以盐给之【见文宗本纪】
　　明洪武十五年置黑盐井盐课提举司盐课司阿陋猴井盐课司琅井盐课司白盐井盐课提举司盐课司安宁盐井盐课提举司盐课司五井盐课提举司诺邓盐井盐课司山井盐井盐课司师井盐课司大井盐井盐课司顺荡盐井盐课司鹤庆军民府劎川州弥沙井盐课司丽江军民府兰州井盐课司武定军民府和曲州只旧井河头井草溪河尾井五井盐课提举司岁办盐二十七万二千一百三十七觔零又折棉布七百二十段黒盐井盐课提举司岁办盐五十七万二千三百四十觔零安宁盐井盐课提举司岁办盐七十七万二千六百八十觔零白盐井盐课提举司岁办盐二十一万七百二十觔零
　　永乐间五井安宁两盐课司岁办无定数黑盐井岁办盐六十一万六千三百七十觔白盐井岁办盐三十三万四千三百一十四觔
　　正统三年令云南中盐客商免纳引纸　九年令云南盐课司每灶户添拨余丁二人免其差役专一采薪煎盐盐课不许擅除
　　成化十九年奏准正统十四年以前客商中盐未支者云南每引给资本钞二十五锭
　　正德八年议准安宁盐井提举司折色课银每引征银九钱以备边军支用
　　嘉靖八年题准云南盐引合置流通簿一本每年差人赴部赍领仍赴南京户部印编岁额无闰五万六千九百六十五引召商开中巡抚酌量井盐美恶定拟价银收布政司听户部支用　令云南巡抚于布政司叅政叅议定委一员专管盐法　三十年令云南巡按御史兼理盐法　三十三年题准将白安伍弥沙兰州旧河尾等井盐课革去成色虚数尽折纹银其五井提举司额办布疋原解大理府搭放官吏俸钞今将折俸另处补给其漂布每段折银四分五厘每银一两折盐一引俱作正课及续增新增加办加闰复开河头等井每岁共该银四万三千三百三十四两六钱零无闰只该银四万五两六钱零着为定额　三十五年题准将云南安宁井原额引盐摘发琅井带办八十七灶盐每引折银七钱三分轮发三十六灶每灶每月领卤二百一十桶折纳银一两六钱八分零安宁井实在盐每引减折征银四钱五分顺荡井给商本色盐每引征银八钱备边折色盐每引征银一两实征盐课无闰该盐四万七千三百八十二引一百四十九觔一十四两九钱共银三万五千七百一十九两一钱三分零遇闰该盐五万一千三百三十一引六十二觔六两零共银三万八千七百六十两七钱零俱解太仓其山井并新开石门闗三井盐课本提举司照旧征纳
　　万歴六年云南岁办盐一百八十一万七千八百七十七觔五井提举司棉布每段折银四分五厘岁解太仓盐课银三万五千五百四十七两三钱七分遇闰该银三万八千五百二十八两九钱七分
　　天启三年改安宁提举司为琅井提举司驻琅井安宁盐课附州征解
　　本朝顺治年云南岁额盐课银一十四万六千一百九两三钱六分　十七年题准云南不行部引按井给票征收盐课　题准云南各井以出盐多寡定经制课程各随商贩照例抽税
　　康熙元年题准黒井盐课九万六千两琅井盐课九千六百两景东井盐课三百二十两以上遇闰加课银八千八百二十六两六钱六分零不除小建白井盐课银二万八千五百六十两安宁井盐课一千九百八十两云龙州五井盐课银四千七百六十三两七钱阿陋猴井盐课二千九百二十三两二钱弥沙井盐课四百两只旧草溪井盐课二百六十二两四钱六分以上遇闰加课银三千二百四十两七钱八分零扣除小建　三年题准黑井盐增征税银三千两备城工用遇闰加银二百五十两　四年吴三桂以藩下家口食盐不足议每月增煑黑井盐十二万五千觔加课银二千两十年封闭只旧草溪井其课银归并黑井办纳二十一年巡抚王继文以起发吴逆家口后食
　　盐人少奏减黒井岁课银二万四千两定以每月煎盐五十万觔以三十万觔给灶自卖抵作工本以二十万觔运省卖价完课银八千两　二十四年云南岁额盐课银一十五万二百三十八两七钱二分六厘　三十一年黑井蛟蜃横发漂没盐柴无补免停工缺煎课银一万四千四百两　三十二年免黔属普安州等处亏空行销黑井盐课银一万九千余两　三十三年免盐课银五千七百余两先是黔属普安州等处逺食滇盐商灶赔累总督范承勳请改食川盐减滇省每年课额
　　雍正元年复开草溪只旧井　二年于镇沅府地方开按版井于威逺地方开抱母井巡抚杨名时以盐课充溢民食有赖请加各井龙神封号奉
　　防勅封灵源普泽龙王春秋致祭　三年于普洱府地方开磨黑井元江府地方开猛野土井　九年以攸乐夷人每年认完乌得土井盐银二千两定为正课
　　通省总数
　　黑井白井琅井云龙井安宁井阿陋井景东井弥沙井只旧草溪井按版井抱母井丽江井磨黒井猛野井乌得井共一十五井
　　额煎盐共二千七百二十八万七千四百三十六觔征正课共银二十七万八千三十九两七分正额盈余共银二万二千六百七十五两一钱六分五厘额外盈余共银二万五千六十一两七钱六厘【以上雍正十年题定其欵项载各井内】
　　黑井产井五区
　　大井　东井　复隆井【以上系旧井】
　　新井【尾井附雍正二年新开】沙卤井【雍正八年新开　以上五井坐落楚雄府属定逺县地方距省三百六十里】
　　旧设提举司提举一员　盐课司大使一员
　　灶丁二百丁
　　新设复隆井盐课司大使一员【雍正九年设】
　　新井灶丁五十丁
　　额煎盐八百二十三万二十四觔征课银一十二万六百五十两二钱二分【雍正九年题定】
　　【原额盐五百六十四万觔征课银九万二百四十两额征公费银四百八十两灶丁编公费银四十三两六钱商税银一百三十一两三钱五分】
　　【窝卤银七十二两附征窝卤银一十八两】
　　【附征省店盐税银三千五百二十五两带销盐二十四万觔】
　　【伐柴不敷盐二十四万觔増薪盐三十五万四觔】
　　【加增各役工食盐六万觔加增盐三十万觔征课银五千四百两】
　　【旧额加增盐一百五十万觔办课二万四千两康熙五十五年井卤日出有数等事盐道详明督抚批准黒井止办加增盐三十万觔每百觔课银一两九钱征银五千七百两黒井运赴省店行销原额盐价内拨补银一万一千二百八十两白井帮补银四千两云龙井帮补银三千二十两雍正二年遵防覆奏盐务利弊等事题准白云二井不帮黒井于黒井之新井煎盐一百万觔卖价归公数内拨抵黒井加増盐三十万觔每百觔减价一钱实征课银五千四百两于盐务盈余归公数内拨补银三百两五年酌减盐价议增薪本等事题准新井盐价定为正课于盐务盈余归公数内拨补银七千二十两运赴省店行销盐觔每百觔减价二钱加增盐三十万觔减银六百两于白井额外沙卤盐价内拨补】
　　【雍正九年请定画一章程等事题请自雍正十年为始将一切费税窝卤并带销加增盐等项合前原征课税统为正课岁定黒井额盐六百八十三万四觔每百觔卖价二两八钱征课价银一十九万一千二百四十两一钱一分二厘除岁给每百觔煎盐薪本役食器具等银九钱七厘五毫八丝共银六万一千九百八十七两七钱五分三毫三忽二防运盐脚价每百觔八钱数内银三钱九分二厘四毫二丝共银二万六千八百二两三钱一厘六毫九丝六忽八防实正课银一十万二千四百五十两六分遇闰照加小建不除新井盐一百万觔征课银一万五千两】
　　【雍正二年遵防覆奏盐务利弊等事奏明黒井地方与大东复三井相连产井二区新井尾井煎盐一百万觔每百觔卖价二两七钱征课价银二万七千两除岁给每百觔煎盐薪本役食器具银一两共银一万两外造入盐务归公册内送部查核雍正五年酌减盐价议増薪本等事题请每百觔减价二钱于白井额外沙卤盐价内拨补仍足银一万七千两定为正课归入实征册内报销雍正九年请定画一章程等事题请自雍正十年为始各归各款白井沙卤改为正课新井不敷课银无项抵补每年煎盐一百万觔照二两八钱卖价征课价银二万八千两除薪本役食银一万两运盐脚价数内银三千两实正课银一万五千两遇闰不加小建不除沙卤井盐四十万二十觔征课三千二百两一钱六分雍正八年二月内】
　　【圣泽逺敷等事详明自本年六月初一日开煎起至九年五月底止试煎一年雍正九年请定画一章程等事题请自雍正十年为始岁煎盐四十万二十觔每百觔卖价二两八钱征课价银一万一千二百两五钱六分除岁给每百觔煎盐薪本役食器具银一两二钱共银四千八百两二钱四分运盐脚价八钱共银三千二百两一钱六分实正课银三千二百两一钱六分遇闰照加小建扣除】
　　正额盈余银二千二百四十两一钱一分二厘【雍正二年遵防覆奏盐务利弊等事奏明额盐每百觔秤头盐二十觔卖获银两及提举解缴锅息归公广南府解交盐规道库收银合平等项共银五万一千三百五十二两一钱一分二厘除岁添给运盐脚价内不敷银三万二千八百三十七两七钱三分提举支销公费蓆索等银三千三百八十九两四钱二分二厘两院书吏盐菜银二千四百两包纳曲靖过税银八十四两省店委官养廉商役工食及奏销饭食文武举贡卷资缉私差费等银五千六百一十五两八钱拨给养廉赏兵银四千七百八十五两四钱七厘六毫九丝六忽八防余银二千二百四十两一钱一分二厘移解藩库备公】
　　额外盈余银二千六百六十两
　　【雍正二年奏销盐课案内造报省店盐觔回潮零收趸发盐价并收买余盐出息银两移解藩库备公】
　　行盐
　　【统运防城总店听嵩明晋宁昆阳呈贡宜良南宁霑益马龙陆凉罗平寻甸平彜河阳路南江川广西弥勒师宗广南会泽宣威等府州县小贩民人赍持现价赴店买运行销各地方官无考成】
　　白井产井五区
　　观音小石井　旧井　乔井　界井　灰尾井【坐落姚安府属姚州地方距省二百七十里】
　　旧设提举司提举一员　盐课司大使一员
　　灶丁一百丁
　　新设白石谷盐课司大使一员【雍正九年设】
　　额煎盐六百六十一万九千三百一十六觔征课银七万六千四百六十四两二钱九分【雍正九年题定】
　　【原额盐二百三十七万三千二百一十六觔征课银二万八千八十四两额征公费银四百九两二分九厘商税门摊银一百二十两】
　　【革菜门摊银二十四两加增盐二十五万觔课银四千两】
　　【康熙五十五年井卤日出有数等事盐道详明督抚两院批准白井加增盐每百觔课银一两六钱征银四千两帮补黒井缺课雍正二年遵防覆奏盐务利弊等事题准此项银两不帮黒井彚入盐余银项下造报五年酌减盐价议増薪本等事题准定为正课归入实征册内报销】
　　【沙卤盐三百九十九万六千一百觔征课银四万三千八百二十七两二钱六分零雍正二年遵防覆奏盐务利弊等事奏明白井地方河边产有沙卤土坑浸出原无井眼尽数收买其办获银两造入盐余备公册内每年送部查核五年酌减盐价议增薪本等事题请将该井沙卤岁煎正额盐一百一十五万九千觔每百觔课银一两一钱及七钱不等征银一万二百两六钱八分定为正课其余额外沙卤盐觔办获银两除拨补黒井增薪减价银一万八千五百五十三两九钱二分八厘外仍造入盐余备公雍正九年请定画一章程等事题请自雍正十年为始将拨补银两各归各款其一切税费盐余备公等项合前原征新増课额统为正课岁定白井额盐六百六十一万九千三百一十六觔每百觔卖价二两五钱及二两与一两六钱不等征课价银一十四万五千四百六十五两五钱六分除岁给每百觔煎盐薪本役食器具银一两四分六厘四毫二丝二忽九防五纎六尘五渺四漠共银六万九千一两二钱六分九厘五毫四丝九忽九防九纎九尘九渺八漠实正课银七万六千四百六十四两二钱九分四毫五丝二漠遇闰照加小建扣除】
　　正额盈余
　　【雍正二年遵防覆奏盐务利等事奏明蒙化府太和县等六属完纳秤头盐及发给薪食内提举解缴节省银等项共银一万一千九十九两八钱八厘八毫内岁给运省节盐一十万觔薪本脚价二千三百两本井缉私吏役盘闗委官养廉工食银二百六两四钱拨给养廉赏兵银八千五百九十三两四钱八厘八毫无复移解】
　　额外盈余银五千九百八十一两四钱六分一厘【雍正二年奏销盐课案内造报赵州余出秤头盐觔卖获归公银两共一千一十一两三钱九分七厘十一年于新增沙卤等事案内每年新增余盐七十三万三百觔盈余银四千九百七十两六分四厘移解藩库备公】
　　行盐二十一府州县
　　太和县【岁行盐六十六万觔】云南县【岁行盐四十万觔】赵州【岁行盐六十万觔】宾川州【岁行盐四十万觔】永北府【岁行盐三十八万觔】楚雄县【岁行盐三十八万觔】镇南州【岁行盐一十八万觔】南安州【岁行盐一十二万八千觔】定逺县【岁行盐三十万三千觔】广通县【岁行盐二十万五千觔】姚安府【岁行盐三十五万五千觔】大姚县【岁行盐三十六万九千四觔】鹤庆府【岁行盐四十八万觔】防化府【岁行盐四十六万一千八百三十二觔】和曲州【岁行盐三十八万觔】禄劝州【岁行盐十三万七千觔】元谋县【岁行盐一十八万觔】罗次县【岁行盐一十五万觔】禄丰县【歳行盐一十二万五千四百八十觔】易门县【岁行盐二十五万觔】富民县【岁行盐九万五千觔】
　　琅井产井一区
　　琅井【坐落楚雄府属定逺县地方距省四百二十里】
　　旧设提举司提举一员
　　灶丁一百三十八丁
　　新设盐课司大使一员【原设吏目一员雍正九年改设】
　　额煎盐一百九十九万三千九百九十六觔征课银一万一千三百八十两二钱四分四厘【雍正九年题定】
　　【原额煎盐一百五十九万九千九百九十六觔征课银九千六百两额征公费银三百一十两九钱一分一厘四毫商税银三十七两六钱盐行银六两米行银八两】
　　【酒行银五两原编协济安宁井公费银八十九两五钱】
　　【窝卤银九十两二钱带销盐二十万四千觔征银五千五百八两】
　　【康熙四十八年琅灶之困苦等事盐道详明督抚两院批准每年带煎帮补薪本盐一十四万四千觔四十九年琅灶凋敝巳极等事详请每年带煎薪本盐六万觔共盐二十万四千觔每百觔卖银二两七钱共银五千五百八两全给各灶帮补薪本】
　　【收买各灶余盐一十九万觔共征课银四千九百四十两雍正元年报明等事盐道详明收买办获银两造入盐余备公册内送部查核三年于题报新开盐井等事题准琅井额带盐觔每百觔减价一钱共银一千八百三两九钱九分六厘于新开丽江土井课息内抵补六年于报明新增课额等事题准丽江井盐课息定为正课琅井减价银两即于本井盈余内拨补足额】
　　【雍正九年请定画一章程等事题请自雍正十年为始拨补银两各归各款其一切税费杂款及盐余等项合前原征课额统为正课岁定额盐一百九十九万三千九百九十六觔每百觔卖价二两六钱征课价银五万一千八百四十三两八钱九分六厘除岁给每百觔煎盐薪本役食器具银二两二分九厘零共银四万四百六十三两六钱五分一厘实正课银一万一千三百八十两二钱四分四厘遇閠照加小建不除】
　　正额盈余
　　【雍正二年遵防覆奏盐务利弊等事奏明额盐每百觔秤头盐一十七觔卖获银两及发给薪食内提举解缴节省银等项共银一万三千四百六十九两四钱五分四厘内岁给建水等州县销盐盘费及昆阳州柴厰过税银二千一百七十两八钱九分四厘拨给养廉赏兵银一万一千二百九十八两五钱六分无复移解】
　　额外盈余银八千五十八两一钱二分六厘九毫【雍正二年奏销盐课案内造报官灶羡余沙碎余盐等项银两移解藩库备公】
　　行盐六州县
　　建水州【岁行盐八十三万觔】阿迷州【岁行盐一十五万六千觔】宁州【岁行盐二十六万九千九百九十六觔】通海县【岁行盐一十八万二千觔】河西县【岁行盐一十七万六千觔】新兴州【岁行盐三十八万觔】
　　云龙井产井八区
　　金泉井　诺邓井　石门井　大　井　师　井顺荡井　山　井　天耳井【坐落大理府属云龙州地方距省一】
　　【千三百六十里】
　　云龙州知州带征云龙井盐课
　　额设盐课司大使二员
　　灶丁三百三丁
　　额煎盐二百六十万一千六百八十四觔征课银一万八千九百九十三两三钱三分三厘【雍正九年题定】
　　【原额盐一百五十一万一十四觔征银四千六百六十八两三钱五厘额征公费银三百二十七两二钱一分二厘加增银三千二十两二分八厘】
　　【额盐价内征收帮补黒井加增盐课雍正二年遵防覆奏盐务利弊等事题请此项银两不帮黑井彚入盐余项下造报六年新増课额等事定为正课归入实征册内报销】
　　【趱煎盐二十九万七千六百七十觔征课银二千九百一十六两七钱康熙四十八年煎煮缴办公款雍正二年遵防覆奏盐务利弊等事彚入盐余银项下造报六年新增课额等事题准定为正课归入实征册内报销新增盐八十万觔征课银一万二千三百三十四两三钱一分九厘雍正五年云井之积弊日久等事议煎六年新增课额等事题请新增井盐三十一万八千四百九觔实征银三千一百八十四两九分定为正课其余四十八万一千五百九十一觔征银九千一百五十两二钱二分九厘统为正课归入盐余备公册内造报雍正九年请定画一章程等事题请自雍正十年为始各归各款其一切盐余备公等项合前原征加增课额统为正课岁定额盐二百六十万一千六百八十四觔每百觔卖价二两一钱及一两九钱不等征课价银五万三千六百七十二两一钱八分二厘除岁给每百觔煎盐薪本役食器具银一两三钱三分二厘零共银三万四千六百七十八两八钱四分八厘一毫二丝六忽四防实征课银一万八千九百九十三两三钱三分三厘八毫七丝三忽六防遇闰照加小建扣除】
　　正额盈余银一万一千一百三十六两八钱一分六厘
　　【雍正二年遵防覆奏盐务利弊等事奏明额盐每百觔秤头盐二十四觔卖获银两及发给薪食内解缴公款节省等项共银一万四千四百五十九两八钱除拨给养廉赏兵银三千三百二十二两九钱八分三厘零实余银一万一千一百三十六两八钱一分六厘零移解藩库备公】
　　额外盈余银六千二百两
　　【雍正二年奏销盐课案内造报保山腾越完纳盈余备公银两移解藩库备公】
　　行盐八府州县
　　保山县【岁行盐七十八万四千九百一十觔】腾越州【岁行盐五十二万五千六百七十一觔】永平县【岁行盐一十四万八千一百二觔】邓川州【岁行盐二十四万七千九百八觔】浪穹县【岁行盐二十五万三千六百九十八觔】劎川州【岁行盐一十四万九千八百四觔】鹤庆府【岁行盐一万觔】云龙州【岁行盐四十八万一千五百九十一觔】
　　安宁井产井五区
　　洪源井　大界井　石　井　鹅　井【以上四井卤淡久经封闭】新河井【现今开煎　坐落云南府属安宁州地方距省七十里】
　　安宁州知州带征安宁井盐课
　　额设灶丁六十二丁
　　额煎盐四十二万八千四百九十六觔征课银一千七百五十二两三钱八分四厘【雍正九年题定】
　　【原额盐三十五万四千觔实征课银一千九百四十七两康熙四十三年酌减盐价等事每百觔减价二钱共银七百八两于本井秤头盐余内拨补雍正三年题报新开盐井等事每百觔又减价一钱共银三百五十四两于丽江井盐课内拨补六年报明新增课额等事丽江井盐课改为正课安宁井减价银两于各井额外盈余内拨补】
　　【余盐七万四千四百九十六觔征课银五百一十一两四钱七分六厘雍正二年收买起造入正项盈余册内报销雍正九年请定画一章程等事题请自雍正十年为始各归各款其减价银两不行拨补将本井余盐并原款奏费盐税过税等项合前原征课额统为正课岁定额盐四十二万八千四百九十六觔每百觔卖价二两四钱及二两五钱不等征课价银一万三百四十八两四钱四厘除岁给每百觔煎盐薪本役食器其银二两六厘零共银八千五百九十六两一分九厘实正课银一千七百五十二两三钱八分四厘遇闰照加小建扣除】
　　正额盈余银一千九百四两二钱八厘
　　【雍正二年遵防覆奏盐务利弊等事奏明随额秤头盐觔卖获银两并发给薪食解缴公款及新平县帮解等项共银二千二十四两二钱八厘除发给昆阳州柴厰过税银一百二十两余银一千九百四两二钱八厘移解藩库备公】
　　额外盈余银七百三十三两一钱一分八厘
　　【雍正二年奏销盐课案内造报盐价之外每年应缴余息银八百五两一钱一分八厘内除发给安宁井房书吏纸笔盘费银七十二两外余银七百三十三两一钱一分八厘移解藩库备公】
　　行盐三州县
　　新兴州【岁行盐二十万一千六百觔】安宁州【岁行盐一十四万九千四百九十六觔】嶍峨县【岁行盐七万七千四百觔】
　　阿陋井产井十一区
　　竒兴井　大　井　□　井　吧喇井　罗木井丰际井　十二丁井　袁信井　纳甸井　袁
　　朝俸井【以上系旧井】改版井【雍正四年新开　坐落楚雄府属广通县地方距省三百里】
　　额设盐课司大使一员
　　灶丁九十七丁
　　添设改版井灶丁五丁
　　额煎盐七十万八千六百觔征课银四千七百一十八两三钱三分九厘【雍正九年题定】
　　【原额盐五十三万一千觔征课银二千八百七十四两四钱八分额征公费银四十七两九分三厘公费盐三万六千觔征银八百二十八两】
　　【康五十五年起煎每百觔卖价二两三钱全给灶户作本井修筑河堤道路之费雍正元年盐道详请各项盐觔俱己归公姑准每百觔照一两二钱薪本给发共银四百三十二两余拨归盐余款内造报雍正九年请定画一章程等事将一切公费针耗遇税等项合前原征课额统为正课岁定额盐五十六万七千觔每百觔卖价二两三钱征课价银一万三千四十一两除岁给每百觔煎盐薪本役食器具银一两六钱二分六厘零共银九千二百二十三两三钱九厘实正课银三千八百一十七两六钱九分零遇闰照加小建扣除】
　　【改版井盐一十四万一千六百觔征课银九百两六钱四分九厘雍正四年恳开新井便民裕课等事奏明阿陋井地方与竒大猴等十井相连产改版井一区煎盐一十四万一千六百觔每百觔卖价二两三钱征课价银三千二百五十六两八钱除岁给每百觔煎盐薪本役食器具银一两六钱六分三厘零共银二千三百五十六两一钱五分外实银九百两六钱四分九厘造入盐务归公册内送部查核五年酌减盐价议增薪本等事题请定为正课归入实征册内报销雍正九年请定画一章程等事题定照原报额数征解遇闰照加小建扣除】
　　正额盈余银三千一百九十八两二钱四分二厘【雍正二年遵防覆奏盐务利弊等事奏明开化府行销额盐每百觔秤头盐一十三觔办获银两及发给薪食内解缴公款节省等项共银三千三百九十三两八钱除发给昆阳州柴厰过税并缴送节食盐价等银共一百九十五两五钱五分七厘余银三千一百九十八两二钱四分二厘移解藩库备公】
　　行盐二府县
　　开化府【岁行盐三十三万觔】防自县【岁行盐三十七万八千六百觔】
　　景东井产井四区
　　磨外井　磨腊井　大　井　小　井【坐落景东府地方距省一千四百四十里】
　　景东府同知带征景东井盐课
　　新设驿盐道经歴一员【雍正六年新设办理景东盐务】
　　额设灶丁二百八丁
　　额煎盐一百四十八万一千七百六十八觔征课银八千五百九十四两二钱五分四厘
　　【原额盐一十六万九千二百觔征课银三百二十两雍正二年遵】
　　【防覆奏盐务利弊等事奏明景东井每年所缴各衙门规例银三千一百六十六两造入盐务盈余备公册内每年送部查核六年报明新增课额等事题请改为正课继因井卤盈溢可以加煎每年合原额煎槽盐二百万八百八觔每百觔卖价银一两二钱给灶户薪本六钱八年薪食不敷等事详明增价三钱添给灶薪银二钱存公费银一钱雍正九年请定画一章程等事因卤水短缩民间情愿增价改煎净盐题请自雍正十年为始岁定磨外井煎净盐七十七万八千八百觔每百觔再增价银三钱全结灶户磨腊大小三井煎盐九十五万二千九百六十八觔共煎额盐一百七十三万一千七百六十八觔十年白井新增沙卤等事因景东井卤水短缩题请自雍正十一年为始岁定磨外井煎额盐六十二万八千八百觔大小磨腊三井煎头盐八十五万二千九百六十八觔共额盐一百四十八万一千七百六十八觔每百觔卖价一两八钱及一两五钱不等共征银二万四千一百一十二两九钱二分每百觔除给薪本役食器具银一两一钱及八钱不等并养廉公费银一钱二分共银一万五千五百一十八两六钱六分五厘六毫实办正课银八千五百九十四两二钱五分四厘四毫遇闰照加小建扣除】
　　行盐
　　景东府境　楚雄府属【永盛厰】镇南州属【防虎二街】南安州属【嘉】防化府属【南涧】
　　弥沙井产井二区
　　弥沙井　桥后小井【坐落鹤庆府属劎川州地方距省一千二百六十里】
　　额设盐课司大使一员
　　灶丁八十三丁
　　额煎盐五万七千二百二十一觔征课银五百五十四两八钱九分三厘【雍正九年题定】
　　【原额盐四万七千二百一觔征课银三百九十三两三钱三分三厘余卤盐一万二十觔征银一百二十两二钱四分康熙五十三年额盐不足吁恩转详加增等事详请按卤煎盐接济民食雍正二年遵防覆奏盐务利弊等事题请造入正项盈余册内报销雍正九年请定画一章程等事题请自雍正十年为始余卤盐觔并盈余项下奏费针耗等项银两合前原征课额统为正课岁定额盐五万七千二百二十一觔每百觔卖价二两一钱征课价银一千二百一两六钱四分一厘除岁给每百觔煎盐薪本役食器具银一两一钱三分零共银六百四十六两七钱四分八厘实正课银五百五十四两八钱九分三厘遇闰照加小建扣除】
　　正额盈余银四十九两
　　【雍正二年遵防覆奏盐务利弊等事奏明弥沙井盈余银两移解藩库备公】
　　行盐
　　鹤庆府属【观音山　上牛街石牌坪】劎川州属【观音阁沙溪　石曲】
　　只旧草溪井产井二区
　　只旧井【坐落武定府属和曲州地方距省三百六十里】草溪井【坐落武定府属元谋县地方距省三百五十里】
　　阿陋井盐课司大使带管
　　额设灶丁二百三十二丁
　　额煎盐三十六万五千八百觔征课银三千八百三两四钱【雍正五年题定】
　　【原额盐四万九千九百九十二觔征课银二百六十二两四钱六分康熙十年奉文封闭课系黒井代纳雍正元年具题开卤煎补黑井堕悮盐觔自雍正二年开煎起至雍正四年止尽卤煎办弥补堕悮己完另行其题以增国赋自雍正五年为始歳定额盐三十六万五千八百觔每百觔卖价二两五钱及二两七钱不等征课价银九千七百七十两四钱除岁给每百觔煎盐薪本役食器具银一两五钱共银五千四百八十七两养廉工食纸笔等项共银四百八十两实正课银三千八百三两四钱】
　　【雍正九年请定画一章程等事题照原报额数征解遇闰照加小建扣除】
　　正额盈余
　　【雍正二年遵防覆奏盐务利弊等事奏明额盐每百觔秤头盐一十七觔因盐味苦澁作添补变通发卖并领盐人役盘费等项无复移解】
　　行盐
　　防自县【岁行盐三十一万二千七百觔】阿陋井大使【歳行盐五万三千一百觔】
　　按版井产井四区
　　大　井　二　井　茂庆井　茂帕井
　　恩耕井产井七区【同一井名坐落镇沅府地方距省一千七百里】
　　抱母井产井九区【同一井名】
　　香盐井产井十一区
　　香盐井　茂腊井　平寨井　习孔井　漫卡井蛮宏井　回子井　马家井　蛮窰井　猛戛
　　井　茂篾井【以上各井雍正二年新开　坐落威逺地方距省一千八百里】
　　威逺同知带征
　　额设按版井盐课司大使一员
　　抱母井盐课司大使一员
　　灶丁【系当地夷民按额分煎无定数】
　　额煎盐四百四十四万五千二百一十八觔征课银二万二千六百八十四两五钱四分【雍正九年题定】
　　【原额盐四百五十七万二千六百一十八觔征课银二万一千三百一十二两六钱九分各井前系镇沅土府威逺土州私煎私卖雍正二年遵】
　　【防覆奏盐务利弊等事奏明委员试煎三年报明新开盐井等事定额起课留充普威营官兵俸饷五年
　　酌减盐价等事题明普威营官兵俸饷藩库动支课银解司】
　　【雍正九年请定画一章程等事因按版井所属茂帕子井卤脉走失封闭不能供煎题明自雍正十年为始每年议减额盐一十八万五百觔减课银九百二两五钱令抱母井代煎盐五万三千一百觔每百觔征课五钱按版井每盐百觔增课五分二项共银七百二十三两九钱五分抵补缺课原定正课内支销工食盘费银一千五百五十两四钱另于秤头盐价内开销将此项课银合实征新增课额统为正课岁定额盐四百四十四万五千二百一十八觔每百觔卖价一两五钱及一两三钱不等共课价银六万一千九百二十两八钱八分四厘除歳给每百觔煎盐薪本役食器具银一两及八钱不等共银三万九千二百三十六两三钱四分四厘实正课银二万二千六百八十四两五钱四分遇闰照加小建扣除】
　　正额盈余银四千一百四十六两七钱八分六厘【雍正二年遵防覆奏盐务利弊等事奏明额盐每百觔秤头盐一十七觔办获银两及顺宁云州完解盈余等项共银一万二千五百五十两三钱八分六厘除发给各井官役养廉工食银八千四百三两六钱余银四千一百四十六两七钱八分六厘移解藩库备公】
　　额外盈余银一千四百二十九两
　　【雍正二年奏销盐课案内造报石屏州销盐余息及元江府抽收盐税银两移解藩库备公】
　　行盐
　　【顺宁云州元江石屏镇沅恩乐等府州县及猛缅猛猛湾甸镇康耿马猛麻车里各夷地商贩夷民自持现价赴井买运行销】
　　丽江井产井七区
　　下　井【系总名共井四区】岩古井　细泥井　淡　井火须井
　　髙先井【总名共井三区】咸水井　淡水井　日期井【以上各井雍正三年新开　坐落丽江府地方距省一千九百里】
　　新设盐课司大使一员【雍正六年设】
　　灶丁【系当地夷民照额分煎】
　　额煎盐二十六万七千一百二十觔征课银五千八百七十六两六钱四分【雍正六年题定】
　　【原额盐一十八万四千七百四十觔征课银二千二百二十八两九钱八分四毫七丝雍正二年遵防覆奏盐务利弊等事奏明新开系夷人各自煎办三年题报新开盐井等事将正额盐办获银两并秤头盐银五百三十两八钱四分五厘除拨补琅安二井减价银二千四百九十三两二钱四分一厘零余仍造入盐余备公册内报部查核继因该井卤水盈溢有附近仁义等四井可以开煎将拨补琅安二井减价银两于盐余内拨补六年报明新增课额等事题请岁煎盐共六十四万一千九十四觔除发给各灶户煎盐薪本官役养廉工食盘费等项盐三十七万三千九百七十四觔实征盐二十六万七千一百二十觔每百觔征课银二两二钱实正课银五千八百七十六两六钱四分】
　　【雍正九年请定画一章程等事题照原报额数征解遇闰照加小建扣除】
　　行盐
　　【该井相邻□□巴苴人怒人等类无附近街市买卖不知用钱煎盐不给薪本惟以煎获盐觔半给各灶作薪与夷人换易柴枝杂粮以资煎办用度余为官盐运入府境行销】
　　磨黑井产井七区【总名二区】磨黑井　磨弄井【雍正三年新开　坐落普洱府地方距省一千一百六十里】
　　普洱府知府带征
　　灶丁【系夷民按额分煎】
　　额煎盐八万八千一百九十三觔征课银三百六十三两五钱二分九厘【雍正五年题定】
　　【雍正五年酌减盐价议增薪本等事题请征课岁定额盐八万八千一百九十三觔每百觔卖价一两六钱征课价银一千四百一十一两九分二厘除岁给每百觔煎盐薪本役食器具银一两一钱八分七厘零共银一千四十七两五钱六分二厘实正课银三百六十三两五钱二分九厘雍正九年请定画一章程等事题照原报额数征解遇闰照加小建不除】
　　行盐
　　【普洱府发给薪本煎办即在府境内卖销解课】
　　猛野土井产井二区
　　猛野井　磨铺井【雍正三年新开　坐落元江府地方距省八百四十里】
　　元江府知府带征
　　额征课银二百三两【雍正五年题定】
　　【该井所产土井听夷民自便每年认完纳课银二百三两元江府征解雍正五年酌减盐价议增薪本等事题请定为正课】
　　【雍正九年请定画一章程等事题照原报额数征解遇闰不加小建不除】
　　乌得土井产井四区
　　乌得井　猛乌井　磨者井　整董井【坐落攸乐地方距省一千九百里】
　　普洱府分防攸乐同知带征
　　额征课银二千两
　　【该井系夷地边方离攸写逺夏秋瘴疠不能进井且子井零星官役俱难亲身督煎土目夷灶每年认完课银二千两攸乐同知征解雍正九年逆夷己靖等事题请定为正课遇闰不加小建不除】钱法
　　元世祖至元十三年云南行省赛典赤言云南贸易与中州不同钞法实所未谙莫若以交防贝子公私通行庶为民便从之
　　成宗大德九年以钞给云南行省与贝参用其贝非出本土者同伪钞论
　　明嘉靖三十四年题准云南铸钱每年扣留本省盐课银二万两就近买料雇匠鼓铸年额钱三千三百一万二千文令叅将一员专理每年十月以内铸完解户部　四十四年罢云南鼓铸
　　万歴四年巡按郭廷梧言滇中产铜不行鼓铸反以重价购海贝非利遂开铸局　八年罢云南铸钱其在库钱令贵州运充兵饷
　　本朝顺治十七年令云南开局铸钱
　　康熙九年罢云南铸局　二十一年设鼔铸于云南防自禄丰大理等处　二十四年设临安铸局　二十七年总督范承勳以云南钱法壅贱奏罢之
　　雍正元年设鼓铸于云南府城霑益州城临安府城大理府城共建炉四十七座专委总理官一员每炉工匠二十一名月给工食银三十六两每炉月铸钱三卯每卯铸铜六百觔铅四百觔给铸炭一千六百觔土礶十五个绳二觔八两铸钱一百四千文
　　【康熙六十一年十一月十七日奉上谕前云南巡抚杨名时题请鼓铸不准今欲使钱文价平令云南设炉鼓铸一面铸雍正通宝汉文一面铸宝云满文令该督抚遴选贤能道府等官监铸钦此雍正元年三月巡抚杨名时题为遵】
　　【防敬陈鼔铸等事奉部议查得康熙二十四年滇省铜价每觔五分四厘铅价每觔五分五厘铜贱铅贵是以二八配铸今铜价每百觔九两二钱铅价四两五钱应照京局铜六铅四配铸毋得擅行增减每铜铅百觔止给工料钱一千八百二十文每铜铅百觔止准折耗九觔具题到日准其折耗支给所需工本应照该抚上年五月所题动用银铜厰课银九万余两俟搭放兵饷易银更番鼔铸二年二月巡抚杨名时题为遵防敬陈鼔铸事宜等事疏称奉文以铜六铅四搭铸应设炉四十七座每年百万铜觔之外多铸铜一万五千二百觔每炉日铸铜铅百觔除折耗九觔净铜铅九十一觔每钱一文重一钱四分应铸钱十千四百文内除工役钱一千二百文炭绳礶各项物料钱六百二十文铜六十觔价五千五百二十文铅四十觔价一千八百文日得息钱一千二百六十文十日一卯岁三十六卯四十七炉岁得息钱二万一千三百一十九千二百文又除每炉一座应用器其银四十一两一钱九分共银一千九百三十五两九钱三分实得息钱一万九千三百八十三千二百七十文又盖造省城霑益临安大理炉房工料共用银九千余两统于此内年终报销奉部议皆如所题行省城设炉二十一座霑益建炉十五座临安建炉六座大理建炉五座于本年十二月二十日开炉每十日一卯每年三十六卯四十七炉除工本十五万四千六百千有竒每年得息钱二万一千三百千有竒合本息钱十七万五千九百千有竒以钱千文准银一两于近钱局之标营兵饷钱二银八及通省驿堡跕夫工食马料钱三银七搭放易银以为次年工本分番更铸遇闰每局每炉加铸三卯】
　　云南府城设炉二十一座委监铸官一员
　　【每炉三十六卯二十一炉共实铸铜铅六十八万七千九百六十觔得钱七万八千六百二十四千以钱一千作银一两除去工本银六万九千九十八两四钱外实获息钱九千五百二十五千六百文每年支放附近钱局之督抚两标云南城守营钱二兵饷滇阳杨林板桥各驿堡安宁州等十三府州县二十一跕各官廪食夫马工食草料钱三钱共三万五千九百一十三千七百六十八文遵照部文易银作次年工本】
　　霑益州城设炉十五座委监铸官一员
　　【每炉三十六卯十五炉共实铸铜铅四十九万一千四百觔得钱五万六千一百六十千以钱一千作银一两除去工本银四万九千三百五十六两外实获息钱六千八百四千文每年支放附近钱局之曲寻援剿左协寻霑营钱二兵饷易隆马龙霑益白水平彝松林炎方倘塘各驿堡官夫廪食马匹草料钱三钱共二万二千六百一十三千四百四文遵照部文易银作次年工本】
　　临安府城设炉六座委监铸官一员
　　【每炉三十六卯六炉共实铸铜铅一十九万六千五百六十觔得钱二万二千四百六十四千以钱一千作银一两除去工本银一万九千七百四十二两四钱外实获息钱二千七百二十一千六百文每年支放附近钱局之临元镇钱二兵饷钱七千七百千一百五十九文遵照部文易银作次年工本】
　　大理府城设炉五座委监铸官一员
　　【每炉三十六卯五炉共实铸铜铅一十六万三千八百觔得钱一万八千七百二十千以钱一千作银一两除去工本银一万六千四百五十二两外实获息钱二千二百六十八千每年支放附近钱局之提标大理城守营钱二兵饷钱二万四千九十五千四百八十七文遵照部文易银作次年工本】
　　雍正五年停霑益大理两处铸钱云南府城增炉四座仍设监铸官一员临安府城增炉五座仍设监铸官一员二处共合炉三十六座鼓铸外增铸带铸制钱七年又增铸外耗钱委总理官一员【雍正三年十二月总督管巡抚事杨名时题为谨陈滇省鼔铸等事疏称滇省跬步皆山不通舟车二年三年所铸钱文止于本省行用未免钱壅价低奏请减炉四年三月巡抚管总督事鄂尔泰题为详筹钱法恳请暂停鼔铸事疏请暂停鼓铸庶局钱不致日增而无壅滞之患部议以滇省钱文虽壅滞不行而百余万之铜自可开采督抚酌议或将百万铜觔解送至京或将百万铜觔另铸寳泉钱文解京二项何者可以节省钱粮具题本年九月巡抚管总督事鄂尔泰题前事疏称滇居天末协济犹资外省若将此项铜觔钱文解送京师脚价不能节省而外省又多一番协济似无所补臣以鼔铸之法减炉不如减局疏销之法本省不如外省议将二局铸出钱文解送外省易银还滇大理一局去滇甚逺霑益一局马脚必由省雇往返多费此二局似应减去省城一局本省疏通既易而由东川达蜀由黔达楚皆可发运旧设炉二十一座今拟加炉四座临安一局附近粤西至广更便旧设炉六座今拟加炉五座二局合三十六座铸出钱文至楚约水陆脚价每串约二钱四五分至川粤约用二钱三四分以四万串约计脚价约近万两臣等再四筹画采买铅觔每百觔节省银一两每年可节省银五千一百余两又匠役初原生疎近渐熟练拟于每炉每卯添铸铜铅一百觔名曰带铸每炉月铸钱三卯每卯铜六十觔价五千五百二十文铅四十觔价一千四百文炭礶物料钱六百二十文铜铅折耗九觔应铸钱十千四百文除铜铅价值物料银外每卯应得息钱二千八百六十文三十六炉三十六卯除去折耗铜铅工本物料外每年应得息钱三千七百六千余合采买铅侦节省银两添作运价稍有不足亦易补凑疏入报可于五年正月三十日霑益大理停铸二月初一日省城临安添炉九座开铸并带铸制钱每炉每卯铜铅百觔】
　　【雍正六年总督鄂尔泰题为详请六年鼔铸工本事疏称防总理钱局粮储道详请节年鼔铸工本报部虽止正额带铸其实尚有外耗工本皆在领银之内通融合算外耗之所以带铸者因报部册内每炉每卯止给工食钱一十二千多不敷用是以当日开局时奉部文每炉每卯铸正额铜铅一千觔内除折耗九十觔只作正铸九百一十觔今于一千觔外加铸铜铅九十觔名曰外耗计铸获钱十千二百八十五文七毫一丝四忽零除铜铅工本钱六千二百二十八文外获息钱四千零五十七文七毫一丝四忽零三十六炉共获息钱五千二百五十八千七百九十八文以为添给炉役食米官役养廉工食一切之用若将外耗工本竞不饬发势必停止外耗有悮铸务请每年无闰则发工本银八千七十一两四钱八分八厘遇闰则发工本银八千七百四十四两一钱一分二厘六年请照例发领附入正额带销册内奏销等情臣亲赴局查看现在炉户果与报部名数较多又有回炉折耗并修补一切器其之费在局官役俱须给以养廉工食若照每卯止给工食钱一十二千何以济用是外耗工本应请发给工本原可除还而铸务亦可接济矣疏入奉】
　　【防部议如请鼔铸钱文每一千觔之外准销外耗铜铅九十觔所需工本亦准照数动给所铸钱文造入
　　正额带铸册内奏销如有赢余据实报部查核】
　　云南府城旧设新増共炉二十五座委监铸官一员【正额每炉三十六卯二十五炉共实铸铜铅八十一万九千觔得钱九万三千六百千文以钱一千作银一两除去工本银八万二千二百六十两外实获息钱一万一千三百四十千文每年支放附近钱局之督抚两标云南城守武定营钱二兵饷滇阳板桥杨林易隆古城马龙南宁三岔白水平彝炎方松林宣威倘塘霑益可渡七甸等驿劎川等堡官廪夫马工食草料钱三钱四万五百一十八千六百二十八文遵照部文易银作次年工本带铸每炉三十六卯二十五炉共实铸铜铅八万一千九百觔得钱九千三百六十千以钱一千作银一两除去工本银六千七百八十六两外实获息钱二千五百七十四千文以为添给解送邻省脚价之费増铸外耗每炉三十六卯二十五炉共只用铜铅八万一千觔无折耗每炉每卯实铸得钱十千二百八十五文七毫一丝四忽零共铸得钱九千二百五十七千一百四十三文内除工本银五千六百零五两二钱外实获息钱三千六百五十一串九百四十三文遵奉部覆准作局内炉役食米添补灯油器具官役养廉工食等项之用】
　　临安府城旧设新增共炉十一座委监铸官一员【正额每炉三十六卯十一炉共实铸铜铅三十六万三百六十觔得钱四万一千一百八十四千以钱一千作银一两除去工本银三万六千一百九十四两四钱外实获息钱四千九百八十九千六百文每年支放附近钱局之临安镇钱二兵饷钱七千五百九十六千四百七十五文遵照部文易银作次年工本带铸每炉三十六卯十一炉共实铸铜铅三万六千三十六觔得钱四千一百一十八千四百文以钱一千作银一两除去工本银二千九百八十五两八钱四分外实获息钱一千一百三十二千五百六十文以为添给解送邻省脚价之费增铸外耗十一炉三十六卯共用铜铅三万五千六百四十觔每炉每卯得钱十千二百八十五文七毫一丝四忽零实共铸得钱四千零七十三千一百四十三文内除去工本银二千四百六十六两二钱八分八厘外实获息钱一千六百零六千八百五十五文遵奉部覆准作局内炉役食米添补灯油器其官役养廉工食等项之用自雍正七年起通省各府州县每年鞭春厉祭铺兵工食生员廪饩俱以钱给每年放给钱一万一十九千八十一文易银一万一十九两八分一厘】
　　税课
　　元世祖至元二十年严禁云南管课官员不得于额外
　　取钱
　　英宗至治三年设大理路白盐城税官秩正七品中庆路税官秩从七品
　　明洪武二十三年定商税三十分税一设云南府税课司大理府税课司临安府税课司霑益州交水税课局楚雄府税课司腾冲指挥使司税课局永昌府税课司又曲靖府税课司嘉靖元年革景东府税课司十年革防化府税课司隆庆二年革昆明县河泊所劎川州河泊所晋宁州河泊所俱嘉靖二十九年革昆阳州河泊所三十二年革归化县河泊所嵩明州河泊所俱久革宁州河泊所石屏州河泊所澂江府河泊所俱隆庆二年革
　　正统十年奏准云南大理府所属河泊所鱼课米中半纳钞　十一年以云南税课原无闸办之处令所司收办一年为额所收课钞皆存留为官吏旗军俸粮等项支用
　　万歴六年上税课鱼课之数云南税课钞一万三千七百六十四两二钱五分五厘米麦九百四十四石八斗八升八合五勺海贝五千七百六十九索鱼课银一千三百五十三两七钱八厘米麦三百五十石五斗
　　本朝云南通省原额实征商税门摊酒醋铅铁麻布海贝易银等项各色课程共银一万四千八百一两三钱五分七厘四丝六忽一防
　　雍正二年新増归公商税银共五千九百两又新增归公税规银六千一百两　六年新增归公税银四万四千二百一十五两三钱一分四厘四毫五丝八忽四防　七年八九十等年续増额外税银共四千九百二十六两八钱六分六厘六毫四忽二防二纎四尘
　　云南府
　　【原额实征税课司课银酒课船鸦槟榔芦子果糖桥靛甘蔗灰酒染煑乌帕等项共银四千三百三十五两四钱八分三厘三毫三丝三忽三防雍正二年新增归公商税银一千五百两又新増归公税规银一千三百七十两六年新増归公税银八千一百一两四钱二厘一毫三丝三忽四防十年新増税银五百六十三两六钱一分二厘八毫】
　　昆明县
　　【原额实征蒜课牛马猪羊税共银五百七两雍正六年新增归公税余银二千四百两】
　　富民县
　　【原额实征商税酒课银一十八两七钱四分二厘雍正六年新增归公税余银二十六两】
　　宜良县
　　【原额实征商税门摊酒课矾课共银一百一十一两四钱雍正六年新增归公税余银六百九十三两六钱一分五厘】
　　罗次县
　　【原额实征商税酒课铁课太府酒米共银三十四两七钱三分九厘】
　　晋宁州
　　【原额实征商税门摊猪税酒课水鸦课共银一百七十一两七钱五分三厘六毫九丝四忽八防雍正六年新増归公税余银三百两十年新增税余银三十一两三钱二分七厘九毫八丝三防二纤四尘】
　　呈贡县【附征归化县】
　　【原额实征商税大网课小网课小横网课丝网课酒课船课商税棉花行街税靛税挑脚拨浅等项共银五十九两九钱七分六毫六丝八忽雍正六年新增归公税余银六十两】
　　安宁州【附征三泊县】
　　【原额实征商税酒课共银二百二两七钱三分雍正六年新增归公税余银四百两十年新增税余银四十两五钱六分】
　　禄丰县
　　【原额实征商税酒课共银三十九两五钱三分六厘六毫雍正六年新増归公税余银三十两】
　　昆阳州
　　【原额实征商税门摊街课过税本州盐店课共银二十六两三钱雍正六年新增归公税余银六百两　附征柴厰商税原无定额】
　　易门县
　　【原额实征商税门摊酒课荍粮街税共银三十五两九分四厘二毫四丝】
　　嵩明州
　　【原额实征活猪牛马棉花布行酒课共银二十四两五钱雍正六年新增归公税余银三百两】
　　曲靖府
　　【原额实征商税交水税课局商税课共银一千五百五两六钱九分四厘六毫雍正二年新增归公商税银一千两又新增归公税规银六百八十五两六年新增归公税余银五千二百六十八两五钱八分三厘　附征马厰本色无耗租谷七百一十七石八斗九升】
　　南宁县
　　【原额实征酒课银四两八钱雍正六年新增归公税余银六十两十年新增税余银二钱九分】
　　霑益州
　　【雍正六年额定实征归公税银三十两十年新增税余银九钱】
　　陆凉州
　　【原额实征商税东海屯商税共银二两七钱七分雍正六年新增归公税余银二百两】
　　马龙州
　　【原额实征酒课银一两八钱五分九厘】
　　罗平州
　　【原额实征商税课程盐课共银三百九十两雍正六年新增归公税余银八百两十年新增税余银四十七两二钱五分】
　　寻甸州
　　【原额实征各街课州前米课共银二十三两七钱十年新增税余银五十二两九钱六厘二毫】
　　平彞县
　　【原额实征商税茶税共银一十四两九分四厘九毫雍正六年新增归公税余银三十九两】
　　宣威州
　　【原额实征商税酒米课共银一十七两五钱二分五厘】
　　临安府
　　【原额实征牛马猪羊铅课门摊酒课税课司商税并纳楼茶甸亏容甸溪处甸左能寨四处认办课银共银一千二百三十六两九钱二分二毫八丝雍正六年新增归公税余银三百两十年新增税余银六百四十三两四钱六分七厘九毫二丝九微】
　　建水州
　　【原额实征窰课曲江街税窄甸街税共银三十四两一钱四分一厘雍正十年新增税余银六两五钱　附征临元叅将衙门年例子花槟榔核桃松子木耳干笋蔴子油月柴各欵变价银二百三十四两四钱一分八厘四毫二丝又年例本色无耗租谷八十石一斗一升三合五勺髙梁二石】
　　石屛州
　　【原额实征酒课松课猪税商税宝秀街税共银六十四两一钱九分一厘六毫雍正六年新增归公税余银二百三十二两】
　　阿迷州
　　【原额实征酒课商税认办课程银共银一百一十三两三钱五厘六毫雍正六年新增归公税余银三百两】
　　宁州
　　【原额实征酒课银一两二钱五分雍正六年新增归公税余银一百五十两】
　　通海县
　　【原额实征商税酒课马街税马街充饷盐店税银共银一百三十两九钱五分雍正六年新增归公税余银二百两】
　　河西县
　　【原额实征酒课认办课程银共银五两八钱六分六厘六毫】
　　嶍峨县
　　【原额实征过客商税银三十六两六钱五分雍正六年新增归公税余银四十两十年新增税余银二十两】
　　防自县
　　【原额实征商税银三十五两七钱三分雍正六年新増归公税余银三百两十年新増税余银八十四两九钱八厘】
　　澂江府
　　【原额实征商税水面船课贝易银染青课贝易银门摊贝易银共银九十五两四钱七分四厘雍正六年新增归公税余银一百六十一两一钱十年新增税余银一百一十五两四钱一分三厘】
　　河阳县
　　【原额实征酒课窰课共银一十一两九钱二分九厘】
　　江川县
　　【原额实征商税米课酒课共银二十八两八钱五分四厘雍正六年新增归公税余银一百两】
　　新兴州
　　【原额实征酒课窰课果园课米课商税共银一百三十四两一钱四分五厘一毫雍正六年新增归公税余银一千六百两十年新増税余银一十七两四钱四分】
　　路南州
　　【原额实征酒课银一两四钱三分】
　　武定府
　　【原额实征商税米课羊戎小街米课铁课杉板税共银七十六两一钱六分九厘六毫四丝雍正六年新增归公税余银三百三十三两三钱三分十年新增税余银一百七十九两四钱九分五厘】
　　和曲州
　　【原额实征商税酒课共银四十两二分】
　　元谋县
　　【原额实征商税银四十八两雍正六年新增归公税余银一十两　附征马街商税原无定额】
　　禄劝州
　　【原额实征商税银三十八两九钱五分】
　　广西府
　　【原额实征杉木税棉花香油靛甸课银共银一十七两六分】
　　师宗州
　　【原额实征商税课程共银一十二两雍正六年新增归公税余银八十九两三钱】
　　弥勒州
　　【原额实征花盐船课银五两雍正六年新增归公税余银四百两】
　　广南府【附征维摩州】
　　【原额实征商税杂税麻布门摊麻布酒课麻布富州商税麻布富州酒课麻布共银五十八两六钱三分六厘雍正六年新增归公税余银八百两　附征剥隘商税原无定额】
　　元江府
　　【原额实征商税共银四百八十四两雍正二年新增归公商税银三百八两又新增归公税规银三百一两四钱六年新增归公税余银一千七十四两五钱三分七厘二毫】
　　开化府
　　【原额实征防自县归入马街税课新设商税共银三百一十二两】
　　镇沅府
　　恩乐县
　　【雍正六年额定实征芦子山芦课银一十八两】
　　东川府
　　防泽县
　　【雍正六年额定实征土税银二十六两一钱一厘五毫六年新增归公税余银一十七两七钱六分十年新增税余银八十七两九分三厘三毫七丝五忽】
　　昭通府
　　【雍正十年新增税余银九十二两八钱】
　　镇雄州
　　【雍正十年新增税余银一千一百二十六两六钱七分六厘七毫二丝八忽】
　　普洱府
　　【原额实征商税银六百一十六两雍正二年新增归公商税银三百九十二两又新增归公税规银三百八十三两六钱六年新増归公税余银一千三百六十七两五钱九分二厘八毫】
　　大理府
　　【原额实征商税门摊窰课租课酒醋课共银五百六十三两五钱五厘雍正二年新增归公商税银一千两新増税规银一千三百七十两六年新增归公税余银三千六百一十四两一钱二分八厘九毫十年新增税余银六十四两七钱五分七厘七毫】
　　赵州
　　【原额实征酒醋米课丝店课课程窰课银共银八十六两三钱八分一厘六毫九丝雍正六年新增归公税余银六百两十年新増税余银五百四十六两五钱九分六厘四毫】
　　云南县
　　【原额实征商税银七十七两一钱雍正六年新增归公税余银二百一十八两九钱十年新増税余银一十五两九钱六分】
　　邓川州
　　【原额实征中所街税耙子油行米棚行猪羊行桥街税共银二十三两四钱雍正六年新増归公税余银七十八两五钱二分】
　　浪穹县
　　【原额实征商税门摊酒课共银四十二两五钱二厘五毫雍正六年新增归公税余银一十两】
　　宾川州
　　【原额实征商税酒课共银四十四两二分雍正六年新增归公税余银一百三十两】
　　楚雄府
　　【原额实征商税酒课共银三百四十三两五钱四分三厘三毫雍正二年新増归公商税银七百两新増税规银六百二十两六年新增税余银三千六百三十两一钱二厘七毫四丝五忽十年新增税余银五十三两二钱九分七厘六毫】
　　楚雄县
　　【原额实征芦花街课吕合街课凌虚街课窰课共银一十八两八钱】
　　镇南州
　　【原额实征商税银五十一两三钱】
　　南安州【附征嘉县】
　　【原额实征商税酒课银二十三两四钱一分】
　　定逺县
　　【原额实征商税门摊窰课共银一十三两一钱】
　　广通县
　　【原额实征酒课银二两】
　　姚安府
　　【原额实征商税银九十六两雍正六年新增归公税余银一千五十六两】
　　姚州
　　【原额实征酒课银五两二钱附征常住无耗租谷六十石】
　　白盐井
　　【雍正十年新增税余银一百三十二两一钱二分一厘】
　　永昌府
　　【原额实征商税门摊酒课牛皮猪税共银六百九十一两八钱一分雍正二年新増归公商税银一千两又新增归公税规银一千三百七十两六年新增归公税余银五千八百七十一两五分七毫十年新增税余银九十六两四钱九分一厘】
　　腾越州
　　【原额实征商税镇夷猛连猛崩三闗商税各行课程牛皮猪税共银五百二十六两八分四厘雍正六年新增归公税余银五十两四钱一分】
　　永平县
　　【原额实征商税银一百二十八两一钱一分八厘雍正六年新增归公税余银六百两十年新増税余银四十两】
　　鹤庆府
　　【原额实征商税银五十一两二钱六分三厘二毫雍正六年新增归公税余银二百五十两十年新增税余银二百一两五钱三分二厘八毫】
　　劎川州
　　【原额实征商税课程门摊酒课银四两】
　　维西通判
　　【雍正八年额定实征阿墩子商税银六十九两八钱九分三厘十年新増归公税余银一十四两七钱七厘】
　　中甸州判
　　【雍正十年新增税余银二十四两六钱二分二厘一毫　附征茶税原无定额】
　　顺宁府
　　【原额实征商税山课共银一百四十一两雍正六年新増归公税余银一百两】
　　云州
　　【原额实征街船税课银二百三十三两五钱九厘雍正六年新增归公税余银一百三十八两六钱五分十年新增税余银三十七两五钱五厘】
　　永北府
　　【原额实征商税贝易银酒课共银二十七两四钱二分雍正六年新増归公税余银四十九两八钱十年新增税余银四两二钱三分五厘】
　　丽江府
　　【雍正六年新增归公税余银二百两十年新增税余银六十八两】
　　防化府
　　【原额实征商税门摊酒课牛马猪羊课果园课街市猪羊皮张油盐棉花共银一百六十七两九钱六分八厘雍正六年新增归公税余银七百二十七两二钱三分二厘又征定边县裁并商税铁酒课银八十八两三分二厘十年新增税余银三两】
　　景东府
　　【原额实征商税牛税共银一百五十六两雍正六年新增归公税余银一百六两三钱十年新增税余银五百一十三两四钱】
　　附征当帖
　　昆明县
　　额征当帖银二百九十二两
　　昆阳州
　　额征当帖银四两
　　建水州
　　额征当帖银四两
　　石屏州
　　额征当帖银八两
　　宁州
　　额征当帖银四两
　　防自县
　　额征当帖银八两
　　姚州
　　额征当帖银一十二两
　　云州
　　额征当帖银四两
　　附征归公溢额牙帖商税
　　昆明县
　　溢额牙帖银二百五十二两
　　宜良县
　　溢额牙帖银五两
　　晋宁州
　　溢额牙帖银一十五两
　　呈贡县
　　溢额牙帖银八两
　　嵩明州
　　溢额牙帖银一十四两
　　临安府
　　溢额牙帖银二十八两
　　新兴州
　　溢额牙帖银三两
　　元谋县
　　溢额牙帖银三两
　　广南府
　　溢额牙帖银一十八两
　　太和县
　　溢额牙帖银一十七两
　　赵州
　　溢额牙帖银四两
　　永昌府
　　溢额芦茶杂货行课银六十两
　　防化府
　　溢额花课银二百两
　　又附征定边裁归溢额商税银二十四两
　　宜良县
　　溢额商税银一百六十二两三钱八分五厘
　　寻甸州
　　溢额商税银四十两
　　武定府金沙江
　　溢额商税银一百两
　　广南府
　　溢额撙节银二两
　　大理府
　　溢额商税银二百三十七两
　　赵州
　　溢额商税牙帖共银二百两
　　楚雄府
　　溢额商税银三百两
　　楚雄县
　　溢额下山小税银二十四两
　　白井提举司
　　溢额商税银八十两
　　猛缅长官司
　　溢额银四十八两
　　厰课
　　汉俞元懐山出铜律髙西石空山出锡东南盢町山出银铅贲古北采山出锡西羊山出银铅南乌山出锡【见地理志】
　　后汉夜郎出雄黄雌黄谈指出丹台登出铁滇地出铁双柏出银不韦出铁博南南界出金【华阳国志曰西山髙三十里越得兰沧水有金沙洗取融为金有光珠穴】朱提出银铜【前汉食货志朱提银重以八两为一流直钱一千五百八十他银一流直钱一千】
　　唐姚州云南郡产麸金昆明有铁【见地理志】
　　元定金银铜铁等岁入之课云南省产金之所曰威楚丽江大理金齿临安曲靖元江罗罗会川建昌德昌柏兴乌撒东川乌防产银之所曰威楚大理金齿临安元江产铜之所曰中庆大理金齿临安曲靖澂江罗罗建昌
　　世祖至元十四年云南诸路总纳金一百五锭　十九年遣使括云南所产金以博啰为打金洞达噜噶齐　二十年罢云南造卖金泊规措所禁管课官于常额外多取余钱　二十二年拨漏籍户于澂江路炼铜凡十有一所　二十七年尚书省遣人行视云南银洞获银四千四十八两奏立银场官秩从七品
　　文宗天歴元年云南岁纳金课一百八十四锭一两九钱铁课十二万四千七百一斤
　　明景泰元年罢采办各处银课
　　天顺二年令开云南银矿差内使一员办事官一员照旧煎办令镇守太监提督　四年令云南发罪囚充矿夫采办银课　五年令云南采矿煎办银课不及额数者不许科补
　　成化十七年封闭路南州铜场免征铜课其货贩铜货出境者本身处死全家发烟瘴地方充军　十九年添设云南布政司叅议一员同按察司佥事管理银课　二十年定宁州等处军民客商有偷采铜矿私煎及贩卖出境者照路南州例究治
　　治十五年令云南每年将应征差发银八千八百九两五分折买金一千两足色二分九成三分八成五分与毎年额办金六十六两六钱七分并余剰银两一同解部
　　正德六年封闭云南银场九处　十年奏准云南银场积年矿头作弊搅乱矿者照打搅仓场事例治罪　十五年令云南银矿新兴并新开处所一体封闭以后不许妄开
　　嘉靖七年题准年例金一千两将应征差发银照时估价两平收买真正成色金每十两为一锭并每年额办金与余剰银两及有赃罚金各照原收成色每二十两为一锭一同解部　九年题准年例金一千两并耗金十两每年于差发银内动支六千六十两收买解进　十三年令云南每年春夏办足色金一千两价银六千三百六十三两秋冬办成色金一千两价银五千五百六十七两仍于差发银内动支收买
　　隆庆四年加贡金三千两巡抚曹三旸巡按许大亨奏罢之
　　万歴十年加贡金一千两巡抚刘世曾巡按董裕奏罢之　二十二年复加贡金三千两后因巡抚沈儆炌奏请仍照旧额
　　天啓三年令云南暂停课金
　　本朝康熙二十四年总督蔡毓荣题定金沙江金厰石羊南北衙银厰妈泰等白铜厰及各州县地方铁厰课额　四十四年总督贝和诺奏称青龙等厰铜课个旧厰锡课西里硃砂厰课银　四十六年总督贝和诺题定上潞江锡板等金厰个旧永盛土革喇马龙蒲草塘沙涧黄龙淝革方丈等银厰课额　五十一年总督郭瑮巡抚吴存礼奏开惠隆银厰　五十七年总督蒋陈锡巡抚甘国璧奏开金龙银厰　六十一年巡抚杨名时奏开马腊底银厰
　　雍正三年开古学银厰　五年开黄泥坡银厰　六年总督鄂尔泰题报各厰溢额银归公　七年总督鄂尔泰巡抚沈廷正奏征卑淅块泽厰铅课
　　通省总数
　　金厰年该额征课金七十四两八分遇闰加金三两六钱一分银铜铁锡硃砂各厰年共该额征课银八万一千八百一十五两六钱三分七厘三丝二忽遇闰加银三百七十两六钱四分二厘七毫四丝五忽
　　一征金厰年该课金一十四两五钱二分遇闰加金一两二钱一分银白铜铁厰年共该课银二百六两二钱二分遇闰加银一十七两一钱八分五厘坐落地方官管理
　　金沙江金厰坐落永北府地方【康熙二十四年总督蔡毓荣于谨陈筹滇第四疏为亟议理财以佐边饷事毎金牀一张月抽课金一钱年该课金一十四两五钱二分遇闰加金一两二钱一分　按金牀以木板为之淘金之器】
　　石羊银厰坐落南安州地方【康熙二十四年总督蔡毓荣于谨陈筹滇第四疏为亟议理财以佐边饷事年抽课银二十七两四钱四分遇闰加银二两二钱八分六厘六毫六丝六忽六防六纎六尘六渺七漠】
　　南北衙银厰坐落鹤庆府地方【即蒲草塘厰本名北衙康熙二十四年总督蔡毓荣于谨陈筹滇第四疏为亟议理财以佐边饷事年抽课银二十两一钱六分遇闰加银一两六钱八分】
　　妈泰白铜厰坐落定逺县地方【康熙二十四年总督蔡毓荣于谨陈筹滇第四疏为亟议理财以佐边饷事年抽课银二十四两遇闰加银二两】
　　小东界铁厰坐落大姚县地方【年该课银六两四钱六分遇闰加银五钱三分八厘三毫三丝三忽三防三纎三尘三渺三漠】
　　鹅赶铁厰坐落镇南州地方【年该课银一十二两一钱一分遇闰加银一两九厘一毫六丝六怱六防六纤六尘六渺七漠】
　　只苴铁厰坐落和曲州地方【年该课银六两五钱遇闰加银五钱四分一厘六毫六丝六忽六防六纤六尘六渺七漠】
　　马鹿塘铁厰坐落和曲州地方【年该课银五两五钱遇闰加银四钱五分八厘三毫三丝三忽三防三纤三尘三渺三漠】
　　矣纳铁厰坐落和曲州地方【年该课银五两八钱四分遇闰加银四钱八分六厘六毫六丝六忽六防六纎六尘六渺七漠】
　　河底铁厰坐落和曲州地方【年该课银五两二钱八分遇闰加银四钱四分】平地喷水滩铁厰坐落和曲州地方【年该课银七两八分遇闰加银五钱九分】
　　大麦地铁厰坐落和曲州地方【年该课银一十三两一钱八分遇闰加银一两九分八厘三毫三丝三忽三防三纎三尘三渺三漠】
　　三家铁厰坐落和曲州地方【年该课银七两二钱遇闰加银六钱】双龙叠水铁厰坐落和曲州地方【年该课银六两七钱二分遇闰加银五钱六分】
　　白衣闗铁厰坐落易门县地方【年该课银八两五钱六分遇闰加银七钱一分三厘三毫三丝三忽三防三纎三尘三渺三漠】
　　迷末铁厰坐落易门县地方【年该课银九两九钱七分遇闰加银八钱三分八毫三丝三忽三防三纎三尘三渺三漠】
　　三山铁厰坐落陆凉州地方【年该课银一十两七钱一分遇防加银八钱九分二厘五毫】
　　红路口锅铁厰坐落马龙州地方【年该课银一十一两五钱二分遇闰加银九钱六分】
　　龙朋里上下铁厰坐落石屏州地方【年该课银一十两七钱九分遇闰加银八钱九分九厘一毫六丝六忽六防六纎六尘六渺七漠】
　　路南小水井铁厰坐落石屏州地方【年该课银七两二钱遇闰加银六钱以上各铁厰康熙二十四年总督察毓荣于谨陈筹滇第四疏为亟议理财以佐边饷事案内题报课额】
　　一征金厰年共该课金五十九两五钱六分遇闰加金二两四钱银锡并硃砂白铜厰年共该课银七万七百八十三两七钱七厘六毫八丝二忽遇闰加银三百五十三两四钱五分七厘七毫四丝五忽铜厰年共该课银一万八百二十五两七钱九厘三毫五丝各厰或委员或坐落地方官管理
　　上潞江金厰坐落保山县地方【康熙四十六年总督贝和诺为　题明事每金牀一张月抽课金一钱年该课金二十五两五钱六分】
　　锡板等金厰坐落开化府地方【康熙四十六年总督贝和诺为　题明事毎金牀一张月抽课金一钱年该课金三十四两遇闰加金二两四钱】
　　石羊银厰坐落见前【康熙四十四年总督贝和诺为题明事毎银一两抽课二钱撒散二分年该课银二万二千三百九十三两三钱二分遇闰加银二十九两　按撒散系厰民出炉时凿分交课其凿落细碎官收之以作厰委官及课书巡役之费因给有养廉工食遂将此项归公】
　　个旧银锡厰坐落防自县地方【康熙四十六年总督贝和诺为　题明事每银一两抽课一钱五分撒散三分该课银三万三千六百一十三两七钱八分毎锡百觔抽课十觔该课银四千两二项共年该课银三万七千六百一十三两七钱八分遇闰加银三十八两】
　　永盛银厰坐落楚雄县地方【康熙四十六年总督贝和诺为　题明事毎矿三桶抽课一桶定价多寡不等年该课银三千三百七十五两九钱六分遇闰不加】
　　土革喇银厰坐落南安州地方【康熙四十六年总督目和诺为　题明事每银一两抽课一钱五分年该课银六十两八钱四分五厘遇闰不加】
　　马龙银厰坐落劎川州地方【康熙四十六年总督贝和诺为　题明事毎矿一石抽矿二斗二升定价多寡不等年该课银六百九十八两五钱二分三毫遇闰不加】
　　蒲草塘银厰坐落鹤庆府地方【康熙四十六年总督贝和诺为　题明事每银一两抽课一钱五分撒散三分年该课银四百二十一两八钱一分七厘三毫遇闰加银二十四两三钱】
　　沙涧银厰坐落邓川州地方【康熙四十六年总督贝和诺为　题明事每银一两抽课一钱五分撒散三分年该课银一千三百二两六钱七分遇闰加银一百六两三钱三分四厘】
　　黄龙银厰坐落开化府地方【康熙四十六年总督贝和诺为　题明事每银八两抽课一两年该课银二百八十七两二钱遇闰加银二十二两六钱六分六厘】
　　淝革银厰坐落河西县地方【康熙四十六年总督贝和诺为　题明事每银一两抽课二钱年该课银九十两八钱八分七厘遇闰加银五两三钱九分三厘六毫】
　　方丈银厰坐落新平县地方【康熙四十六年总督贝和诺为　题明事每银一两抽课一钱五分年该课银六十八两八分遇闰加银四两七分四厘】
　　惠隆银厰坐落大姚县地方【康熙五十一年总督郭瑮巡抚呉存礼为详请循例　题明开采矿厰事每银一两抽课一钱五分撒散三分年该课银一千二十五两五钱七分四厘九毫遇闰加银七十两】
　　金龙银厰坐落云南县地方【康熙五十七年总督蒋陈锡巡抚甘国壁防题为开采矿厰事每银一两抽课一钱五分撒散三分年该课银九百九十五两二钱五分五厘遇闰加银四十两一钱三分八厘】
　　马腊底银厰坐落开化府地方【康熙六十年巡抚杨名时为　题明事每银一两抽课一钱五分撒散三分年该课银七百六两八钱六分遇闰不加】
　　古学银厰坐落中甸地方【雍正三年巡抚杨名时为备陈中甸善后事宜等事每银一两抽课一钱五分撒散三分年该课银五百六十八两五钱三分六厘一毫遇闰不加】
　　黄泥坡银厰坐落建水州地方【雍正五年总督管巡抚事杨名时为厰地获效等事每银一两抽课一钱五分撒散三分年该课银六百六十一两一钱一分遇闰不加】
　　募乃银厰坐落永昌府辖孟连地方【原系孟连上司刀派鼎自行抽收雍正七年该土司自认纳课银六百两总督鄂尔泰为】
　　【圣化逺敷等事题报奉防以木年为始减半收解昭示柔逺年该课银三百两】西里硃砂厰坐落永平县地方【康熙四十四年总督贝和诺为　题明事每硃砂六觔抽课一觔年该课银一百七十五两二钱九分六厘五毫八丝二忽遇闰加银一十三两五钱五分二厘一毫四丝五忽】
　　妈泰白铜厰坐落见前【康熙四十四年总督贝和诺为题明事年该课银三十八两】青龙铜厰坐落元江府地方
　　白龙猛萨二铜厰坐落普洱府地方
　　子母铜厰坐落昆阳州地方
　　寨子山铜厰坐落易门县地方
　　永兴等铜厰坐落宁州地方
　　龙宝等铜厰坐落路南州地方
　　二郎山铜厰坐落赵州地方
　　铜矿箐铜厰坐落永平县地方
　　临江等铜厰坐落顺宁府地方
　　白沙等铜厰坐落和曲州地方
　　斐母三元等铜厰坐落建水州地方
　　金钗等铜厰坐落防自县地方
　　乌龙兴国二铜厰坐落宣威州地方
　　者囊铜厰坐落开化府地方
　　发济铜厰坐落禄劝州地方
　　【以上各厰康熙四十四年总督贝和诺为　题明事按厰抽课递年加增尚无定额至四十九年收获课息银九千六百二十五两七钱九厘三毫五丝后为每年定额每铜一百觔抽收课铜二十觔外收小铜九觔】
　　汤丹普毛等铜厰坐落东川府地方【雍正四年总督鄂尔泰为钦奉】
　　【上谕事题明新归云南东川地方铜厰年该课息银一千二百两每铜一百觔抽收十觔其各厰衰旺不
　　一或硐老山空另开子厰故无额课止于总数奏销】
　　孟沙铜厰坐落九龙江外地方【年该帮贴课银一百两不在正额之内】附溢额厰课共该银三百六十两三钱四分一厘遇闰加银二十三两三钱六分
　　北衙银厰坐落见前【年该溢额归公银二十一两九分八厘】
　　南衙银厰坐落邓川州地方【即沙涧厰年该溢额归公银五十二两七钱四分三厘】
　　阿幸铁厰坐落腾越州地方【年该溢额归公银四两遇闰加银三钱三分四厘】
　　苴□铁厰坐落定逺县地方【年该溢额归公银二百四十两遇闰加银二十两】
　　甲甸骂刺铁厰坐落和曲州地方【年该溢额归公银八两一钱遇闰加银七钱七分五厘】
　　鹅防子铁厰坐落嶍峨县地方【年该溢额归公银四两遇闰加银三钱三分四厘】
　　法泥打矿山铁厰坐落禄丰县地方【年该溢额归公银七两四钱】上下坝皮硝厰坐落禄劝州地方【年该溢额归公银二十两遇闰加银一两六钱六分七厘】
　　曲卑撒喇乌皮硝厰坐落禄劝州地方【年该溢额归公银三两遇闰加银二钱五分】
　　【以上各厰溢额课项雍正六年总督鄂尔泰为酌匀公件等事题报归公】
　　附无额厰课
　　倭铅厰委官经理
　　卑淅倭铅厰坐落罗平州地方
　　块泽倭铅厰坐落平彞县地方【雍正七年总督鄂尔泰巡抚沈廷正为详请　题明事合疏具题开采雍正八年题报抽收课铅每年变价四五千两不等每百觔抽收课铅十觔无定额】
　　龙树等厰底母余息【雍正八年总督鄂尔泰为底母余息以充公用事题明将龙树等厰所出底母卖给各银铜厰民以供煎炼出底之厰与各厰需底衰旺不一所卖余息尽收尽解不为定额】
　　个旧锡厰锡票税银【雍正二年总督高其倬于遵】
　　【防查奏铜觔利弊案内折奏明个旧锡厰锡税锡课外各商贩锡出滇九十觔为一块二十四块为一合毎合例缴税银四两五钱年收税银二千七八百三千余两不等原无定额】
　　铜觔余息【各铜厰于额例抽收外豫发工本收买余铜各厰每觔三四分以至五六分不等雇脚发运省城卖给官商及加耗运供鼓铸照定价每百觔九两二钱核筭除归还铜本运脚厰费等项外所获余息尽数归公但年办铜觔衰旺不一余息盈绌不常原无定额】
　　白铜余息【妈泰白铜厰并新开大姚县茂密白铜子厰发红铜到厰卖给硐民点出白铜每一百一十觔抽收十觔照定价妈泰厰毎觔三钱六分茂宻厰毎觔三钱变价以充正课外所获余息尽数归公但白铜售价迟速不等硐民采炼多寡不一原无定额】
　　炉墩小课【茂密白铜厰炉多寡不一厰委每炉每日抽白铜二两六钱六分以资厰费雍正二年查奏铜觔利弊事案内准其于厰费项下开销此项归公采炼多寡不一原无定额】
　　白龙金钗铜矿箐等厰银课【各铜厰撤出之铅防有银气煎出银课多寡不一厰委每两约抽收银六分一钱不等以资厰费雍正二年查奏铜觔利弊事案内准于厰费开销此项归公缘各厰衰旺不一原无定额】
　　寨子山等厰石緑矿课【各铜厰防出顔色绿矿厰委毎一百二十五觔抽二十五觔每百觔变价一两五钱以资厰费雍正二年查奏铜觔利事案内准于厰费内开销此项归公缘厰绿衰旺不一原无定额】
　　白龙厰石青矿课【厰铜夹有顔色青矿厰委每一百觔抽收六觔每觔约变价三钱以资厰费雍正二年查奏铜觔利弊事案内准于厰费内开销此项归公缘厰矿衰旺不一原无定额】












　　云南通志巻十一
<史部,地理类,都会郡县之属,云南通志>
　　钦定四库全书
　　云南通志卷十二
　　经费【文职官俸役食喂马生员廪饩铺兵工食鞭春祭祀　武职官俸经费兵马饷干月米
　　驿堡附赏防】
　　周礼以九式均节邦之财用司防掌之所谓祭祀匪颁刍秣之类嵗有常需皆与正供相权量以为出入者此经费之规必预知其数防通以制用也滇以瘠土处岩疆嵗入每不偿其所出内则仰于大农外则资于协饷我
　　列圣相承以至今于边省军国官民之计尤厪筹维不特防共明祀典礼加崇而所以优赉臣民轸恤军士尚有出于定额之外者所宜与月要嵗防之常着为成式者同垂志乗也志经费赏防附焉文职衙门
　　总督云贵部院
　　俸银一百八十两　门皂传报等役三十八名每
　　名工食银六两共银二百二十八两
　　嵗共银四百八两滇黔各半云南支销银二百四两
　　巡抚副都御史
　　俸银一百五十五两　门皂传报等役三十八名每名工食银六两共银二百二十八两
　　嵗共银三百八十三两
　　提督学院
　　俸银【系户部支销】门皂快手等役三十五名每名工食银六两
　　嵗共银二百一十两
　　布政使司
　　布政使　经歴　理问　库大使　库副使共俸银三百四十六两五钱二分　门皂快手等役六十一名每名工食银六两共银三百六十六两
　　嵗共银七百一十二两五钱二分
　　按察使司
　　按察使　经歴　司狱
　　共俸银二百六两五钱二分　门皂快手等役五十五名每名工食银六两共银三百三十两嵗共银五百三十六两五钱二分
　　驿传盐法道
　　副使　经歴　库大使
　　共俸银一百九十两　门皂快手等役四十三名每名工食银六两共银二百五十八两
　　嵗共银四百四十八两
　　粮储水利道
　　副使俸银一百五两　门皂快手等役三十五名每名工食银六两共银二百一十两
　　嵗共银三百一十五两
　　分巡迤东道
　　副使俸银一百五两　门皂快手壮丁等役六十五名每名工食银六两共银三百九十两
　　嵗共银四百九十五两
　　分巡迤西道
　　副使俸银一百五两　门皂快手壮丁等役六十五名每名工食银六两共银三百九十两
　　嵗共银四百九十五两
　　云南府
　　知府　同知　通判　知州【四员】知县【七员】经歴　州同　县丞　吏目【四员】司狱　典史【七员】敎授　学正【四员】敎谕【七员】训导【十二员】
　　共俸银一千七百七十六两四钱八分　门皂壮丁等役九百二十五名每名工食银六两共银五千五百五十两　喂马银一百四十四两　廪生三百名每名廪饩银二两四钱共银七百二十两铺兵一百二十九名每名工食银三两六钱共银
　　四百六十四两四钱　鞭春银三十四两九钱九分五厘祭祀银三百六十六两
　　嵗共银九千五十五两八钱七分五厘
　　曲靖府
　　知府　同知　知州【六员】知县【二员】吏目【六员】司狱　典史【二员】敎授　学正【六员】敎谕【二员】训导【八员】
　　共俸银一千三百二十二两三钱六分　门皂壮丁等役六百七十四名每名工食银六两共银四千四十四两　喂马银一百八两　廪生二百三十名每名廪饩银二两四钱共银五百五十二两铺兵五十八名每名工食银三两六钱共银二
　　百八两八钱　鞭春银二十两　祭祀银二百二十八两
　　嵗共银六千四百八十三两一钱六分
　　临安府
　　知府　同知　知州【四员】知县【四员】经歴　吏目【四员】司狱　巡检【五员】典史【四员】敎授　学正【四员】敎谕【四员】训导【九员】
　　共俸银一千四百四十九两九钱六分　门皂壮丁等役六百五十一名每名工食银六两共银三千九百六两　喂马银一百八两　廪生二百四十名每名廪饩银二两四钱共银五百七十六两铺兵一百四十名每名工食银三两六钱共银
　　五百四两　鞭春银一十九两　祭祀银二百二十八两
　　嵗共银六千七百九十两九钱六分
　　澂江府
　　知府　通判　知州【二员】知县【二员】吏目【二员】司狱　典史【二员】敎授　学正【二员】敎谕【二员】训导【五员】
　　共俸银七百三十两二钱　门皂壮丁等役三百六十一名每名工食银六两共银二千一百六十六两　喂马银六十两　廪生一百四十名每名廪饩银二两四钱共银三百三十六两　铺兵三十八名每名工食银三两六钱共银一百三十六两八钱　鞭春银十两　祭祀银一百二十四两嵗共银三千五百六十三两
　　武定府
　　知府　同知　知州【二员】知县　经歴　吏目【二员】典史　巡检　敎授　学正【二员】敎谕　训导【四员】共俸银六百八十二两一钱六分　门皂壮丁等役二百八十七名每名工食银六两共银一千七百二十二两　喂马银四十八两　廪生一百二十名每名廪饩银二两四钱共银二百八十八两铺兵二十一名每名工食银三两六钱共银七
　　十五两六钱　鞭春银六两　祭祀银九十二两嵗共银二千九百一十三两七钱六分
　　广西府
　　知府　通判　知州【二员】经歴　州同　吏目【二员】敎授　学正【二员】训导【三员】
　　共俸银五百八十二两六钱　门皂壮丁等役二百五十三名每名工食银六两共银一千五百一十八两　喂马银三十六两　廪生一百名每名廪饩银二两四钱共银二百四十两　铺兵一十一名每名工食银三两六钱共银三十九两六钱鞭春银三两七钱　祭祀银五十二两
　　嵗共银二千四百七十一两九钱
　　广南府
　　知府　经歴　敎授　训导
　　共俸银一百七十六两五钱二分　门皂壮丁等役八十九名每名工食银六两共银五百三十四两　喂马银一十二两　廪生三十名每名廪饩银二两四钱共银七十二两　铺兵九名每名工食银三两六钱共银三十二两四钱　祭祀银二十六两
　　嵗共银八百五十二两九钱二分
　　元江府
　　知府　通判　知县　经歴　典史　巡检　敎授　敎谕　训导【二员】
　　共俸银三百七十六两八分　门皂壮丁弓兵等役一百七十一名每名工食银六两共银一千二十六两　喂马银二十四两　廪生六十名每名廪饩银二两四钱共银一百四十四两　铺兵三十名每名工食银三两六钱共银一百八两　鞭春银县额二两　祭祀银七十二两
　　嵗共银一千七百五十二两八分
　　开化府
　　知府　同知　知县　典史　敎授　训导共俸银二百九十三两四分　门皂壮丁等役一百四十五名每名工食银六两共银八百七十两喂马银一十二两　廪生四十名每名廪饩银
　　二两四钱共银九十六两　铺兵一十四名每名工食银三两六钱共银五十四两四钱　鞭春银四两　祭祀银二十六两
　　嵗共银一千三百五十一两四钱四分
　　镇沅府
　　知府　知县　经歴　典史　敎授　敎谕　盐大使
　　共俸银三百一十六两八分　门皂壮丁等役一百二十四名每名工食银六两共银七百四十四两　喂马银二十四两　铺兵八名每名工食银三两六钱共银二十八两八钱　鞭春银二两祭祀银五十二两
　　嵗共银一千一百六十六两八钱八分
　　威逺
　　掌印同知　经歴　盐大使　巡检
　　共俸银一百九十一两五钱二分　门皂壮丁等役七十一名每名工食银六两共银四百二十六两
　　嵗共银六百一十七两五钱二分
　　东川府
　　知府　知县　经歴　典史　巡检【二员】敎授共俸银三百一十六两八分　门皂壮丁等役一百二十八名每名工食银六两共银七百六十八两　喂马银一十二两　鞭春银四两　祭祀银二十六两
　　嵗共银一千一百二十六两八分
　　昭通府
　　知府　同知　通判　知州　知县【二员】经歴　州同　州判　知事　吏目　司狱　巡检【三员】典史【二员】敎授　学正　敎谕
　　共俸银八百八十四两九钱一分四厘　门皂壮丁弓兵等役四百四十六名每名工食银六两共银二千六百七十六两　喂马银三十六两嵗共银三千五百九十六两九钱一分四厘
　　普洱府
　　知府　同知　通判　经歴
　　共俸银二百八十五两　门皂壮丁等役一百七十一名每名工食银六两共银一千二十六两鞭春银八两　祭祀银一十二两
　　嵗共银一千三百三十一两
　　大理府
　　知府　同知　通判　知州【四员】知县【三员】县丞　盐大使【二员】吏目【四员】司狱　巡检【三员】典史【三员】敎授　学正【四员】敎谕【三员】训导【八员】
　　共俸银一千四百一十八两八钱八分　门皂壮丁等役六百一十八名每名工食银六两共银三千七百八两　喂马银九十六两　廪生二百二十名每名廪饩银二两四钱共银五百二十八两铺兵一百六十二名每名工食银三两六钱共
　　银五百八十三两二钱　鞭春银一十九两五钱祭祀银二百二十二两
　　嵗共银六千五百七十五两五钱八分
　　楚雄府
　　知府　同知　知州【二员】盐井提举【二员】知县【三员】州判盐大使【四员】吏目【二员】司狱　典史【三员】敎授　学正
　　【二员】敎谕【三员】训导【六员】
　　共俸银一千二百二十三两二钱四分　门皂壮丁等役四百九十八名每名工食银六两共银二千九百八十八两　喂马银七十二两　廪生一百六十名每名廪饩银二两四钱共银三百八十四两　铺兵七十九名每名工食三两六钱共银二百八十四两四钱　鞭春银一十六两　祭祀银一百五十六两
　　嵗共银五千一百二十三两四钱六分
　　姚安府
　　知府　知州　盐井提举　知县　经歴　州判盐大使【二员】吏目　典史　敎授　学正　敎谕训导【三员】
　　共俸银六百三十二两六钱　门皂壮丁等役二百三十一名每名工食银六两共银一千三百九十八两　喂马银三十六两　廪生九十名每名廪饩银二两四钱共银二百一十六两　铺兵二十六名每名工食银三两六钱共银九十三两六钱　鞭春银十两　祭祀银七十八两
　　嵗共银二千四百五十八两二钱
　　永昌府
　　知府　同知　知州　知县【二员】州判　吏目　司狱　巡检【四员】典史【二员】敎授　学正　敎谕【二员】训导【四员】
　　共俸银七百七十八两二钱四分　门皂壮丁等役三百二十六名每名工食银六两共银一千九百五十六两　喂马银四十八两　廪生一百一十名每名廪饩银二两四钱共银二百六十四两铺兵六十名内五十三名每名工食银三两六
　　钱共银一百九十两八钱七名每名工食银二两四钱五分共银一十七两一钱五分　鞭春银九两　祭祀银一百一十八两
　　嵗共银三千三百八十一两一钱九分
　　鹤庆府
　　知府　通判　知州　经歴　州判　盐大使吏目　巡检　敎授　学正　训导【二员】
　　共俸银四百九十六两八分　门皂壮丁等役一百八十五名每名工食银六两共银一千一百一十两　喂马银二十四两　廪生七十名每名廪饩银二两四钱共银一百六十八两　铺兵一十五名每名工食银三两六钱共银五十四两　鞭春银六两　祭祀银七十二两
　　嵗共银一千九百三十两八分
　　顺寜府
　　知府　通判　知州　经歴　吏目　敎授　学正　训导【二员】
　　共俸银三百七十九两五钱六分　门皂壮丁等役一百五十七名每名工食银六两共银九百四十二两　喂马银二十四两　廪生七十名每名廪饩银二两四钱共银一百六十八两　铺兵二十二名每名工食银三两六钱共银七十九两二钱　鞭春银五两　祭祀银六十九两
　　嵗共银一千六百六十六两七钱六分
　　永北府
　　知府　同知　经歴　敎授　训导
　　共俸银二百五十六两五钱二分　门皂壮丁等役一百四名每名工食银六两共银六百二十四两　喂马银一十二两　廪生四十名每名廪饩银二两四钱共银九十六两　铺兵九名每名工食银三两六钱共银三十二两四钱　鞭春银五两　祭祀银四十六两
　　嵗共银一千七十一两九钱二分
　　丽江府
　　知府　经歴　盐大使　敎授　训导
　　共俸银二百一十六两五钱二分　门皂壮丁等役六十一名每名工食银六两共银三百六十六两　喂马银一十二两　廪生三十名每名廪饩银二两四钱共银七十二两　铺兵四名每名工食银二两四钱五分共银九两八钱　祭祀银四十六两
　　嵗共银七百二十二两三钱二分
　　蒙化府
　　掌印同知　经歴　巡检【三员】敎授　训导
　　共俸银二百四十六两八分　门皂壮丁等役七十七名每名工食银六两共银四百六十二两喂马银一十二两　廪生四十名每名廪饩银二两四钱共银九十六两　铺兵四十名每名工食银三两六钱共银一百四十四两　鞭春银三两祭祀银四十六两
　　嵗共银一千九两八分
　　景东府
　　掌印同知　经歴　敎授　训导
　　共俸银一百五十一两五钱二分　门皂壮丁等役五十九名每名工食银六两共银三百五十四两　喂马银一十二两　廪生四十名每名廪饩银二两四钱共银九十六两　铺兵七名每名工食银二两四钱五分共银一十七两一钱五分鞭春银二两　祭祀银四十六两
　　嵗共银六百七十八两六钱七分
　　总计通省文职俸工喂马廪饩铺兵鞭祭等项嵗共银七万一千四百九十一两九钱六分九厘【系雍正十年清数】
　　武职衙门
　　【武职俸薪不论衙门计衔之崇卑以定多寡难以额定共蔬菜烛炭心红纸张自守备以上各照衙门设有经费坐例马干自把总以上分别定额】
　　提督总兵官
　　俸薪及经费银六百一十九两八钱一分一厘九毫八丝八忽　坐马二十匹每匹干银一十二两六钱共银二百五十二两
　　嵗共银八百七十一两八钱一分一厘九毫八丝八忽
　　总兵官【九员】
　　临元澂江镇　曲寻武霑镇　开化镇　楚姚蒙景镇　永顺镇　鹤丽镇　永北镇　昭通镇普洱镇
　　每员俸薪及经费银五百三十九两八钱一分一厘九毫八丝四忽共银四千八百五十八两三钱七厘八毫五丝六忽　每员坐马一十六匹共一百四十四匹每匹干银一十二两六钱共银一千八百一十四两四钱
　　嵗共银六千六百七十二两七钱七厘八毫五丝六忽
　　副将【四员】
　　督标中军　广罗协　腾越协　剑川协
　　每员俸薪及经费银三百七十七两四钱五分七厘九毫九丝六忽共银一千五百九两八钱三分一厘九毫八丝四忽　每员坐马一十二匹共马四十八匹每匹干银一十二两六钱共银六百四两八钱
　　嵗共银二千一百一十四两六钱三分一厘九毫八丝四忽
　　叅将【一十二员】
　　抚标中军　提标中军　云南城守营　武定营新嶍营　维西营　镇雄营　东川营　竒兵
　　营
　　每员俸薪及经费银二百四十三两三钱三分九厘九毫九丝六忽共银二千一百九十两五分九厘九毫六丝四忽
　　寻霑营　广南营　景蒙营
　　每员俸薪及经费银二百三十一两三钱三分九厘九毫九丝六忽共银六百九十四两一分九厘九毫八丝八忽
　　抚提两标中军寻霑广南景蒙三营每员例马六匹云南城守武定新嶍维西镇雄竒兵六营每员例马八匹共马七十八匹每匹干银一十二两六钱共银九百八十二两八钱东川营例马八匹每匹照四川例干银一十两二钱共银八十一两六钱
　　嵗共银三千九百四十八两四钱七分九厘九毫五丝二忽
　　游击【三十九员】
　　督标左右前后营　抚标右营　提标左右前后营　临元曲寻开化楚姚永顺鹤丽永北普洱八镇中左右营　昭通镇中左右前营　元江营大理城守营
　　每员俸薪及经费银二百三十一两三钱三分九厘九毫九丝六忽共银九千二十二两二钱五分九厘八毫四丝四忽　每员坐马六匹共马二百三十四匹每匹干银一十二两六钱共银二千九百四十八两四钱
　　嵗共银一万一千九百七十两六钱五分九厘八毫四丝四忽
　　都司佥书【五员】
　　督标中营中军　广罗腾越剑川三协中军　顺云营
　　每员俸薪及经费银一百二十三两三钱九分三厘九毫九丝六忽共银六百一十六两九钱六分九厘九毫八丝　每员坐马四匹共马二十匹每匹干银一十二两六钱共银二百五十二两嵗共银八百六十八两九钱六分九厘九毫八丝
　　守备【五十三员】
　　督标左右前后营中军　抚标左右营中军　提标中左右前后营中军　临元曲寻开化楚姚永顺鹤丽永北普洱八镇中左右营中军　昭通镇中左右前营中军　云南城守元江大理城守武定寻霑广南新嶍景蒙维西竒兵十营中军　东川镇雄二营左右中军
　　每员俸薪及经费银九十两七钱五厘九毫九丝九忽六微共银四千八百七两四钱一分七厘九毫七丝八忽八微
　　督标至镇雄五十一员每员坐马四匹每匹干银一十二两六钱共银二千五百七十两四钱东川营二员每员例马四匹每匹照四川例干银一十两二钱共银八十一两六钱
　　嵗共银七千四百五十九两四钱一分七厘九毫七丝八忽八微
　　千总【一百一十一员】
　　每员俸薪银四十八两共银五千三百二十八两每员坐马二匹内一百九员共马二百一十八
　　匹每匹干银一十二两六钱共银二千七百四十六两八钱东川营二员共马四匹每匹照四川例干银一十两二钱共银四十两八钱
　　嵗共银八千一百一十五两六钱
　　把总【二百二十六员】
　　每员俸薪银三十六两共银八千一百三十六两每员坐马二匹内二百二十员共马四百四十
　　匹每匹干银一十二两六钱共银五千五百四十四两东川营六员共马一十二匹每匹照四川例干银一十两二钱共银一百二十二两四钱嵗共银一万三千八百二两四钱
　　兵马
　　马战兵五千六百七十八名每名饷银二十四两共银一十三万六千二百七十二两　兵操马五千六百七十八匹内五千五百五十八匹每匹干银一十二两六钱共银七万三十两八钱东川营一百二十匹每匹照四川例干银一十两二钱共银一千二百二十四两
　　步战兵二万七百一十二名每名饷银一十八两共银三十七万二千八百一十六两
　　守兵二万一千五百九十名每名饷银一十二两共银二十五万九千八十两
　　嵗共饷干银八十三万九千四百二十二两八钱【遇闰按加小建截扣】
　　马步战守共兵四万七千九百八十名每名米三石六斗
　　嵗共米一十七万二千七百二十八石【遇闰按加小建截扣】
　　总计通省武职俸薪及经费坐例马干兵马饷干嵗共银八十九万五千二百四十七两四钱七分九厘五毫八丝二忽八微兵米一十七万二千七百二十八石
　　驿堡
　　滇阳等十五驿官廪工料添马棚塲等项嵗共银一万七千六百一十五两二钱【云南路通黔蜀自滇阳至多罗厯设十驿又自松林至可渡歴设五驿额银照十分截四留六驿丞七员每员廪给银二十一两六钱嵗共银一百五十一两二钱马夫二百名每名工食银一十九两四钱四分嵗共银三千八百八十八两马四百匹每匹料草银二十五两九钱二分嵗共银一万三百六十八两俱于司库地丁内银七钱三支销遇闰按加小建截扣倒马分数每十匹年准报销倒毙三匹十五驿年准报销倒毙一百二十匹照贵州价每匹给银二十二两买添嵗共银二千六百四十两棚塲槽鐁等项照湖北数每马支银一两四钱二分嵗共银五百六十八两俱于司库全银支销其应付勘合大牌廪给口粮年无定额】
　　昆明等十堡工食嵗共银七千八百五十三两七钱六分【自省城至平彞十堡歴设夫一千名额银照十分裁四留六内有冷饭田夫五百八十二名每名工食银六两四钱八分嵗共银三千七百七十一两三钱六分无冷饭田夫三百一十八名每名工食银一十两八钱嵗共银三千四百三十四两四钱又交水堡夫一百名系腰堡每名工食银六两四钱嵗共银六百四十八两俱于司库地丁内银七钱三支销遇闰按加小建截扣】
　　普鲁吉等五堡工食嵗共银二千三百七十六两【自松林普鲁吉至可渡五堡歴设夫二百二十名无冷饭田额银照十分截四留六每名工食银一十两八钱于驿盐道库银七钱三支销遇闰按加小建截扣】
　　七甸等二十五驿工料棚塲等项嵗共银三千七百六两【云南路通粤西自七甸至剥隘新设二十五驿马夫五十名每名工食银一十九两四钱四分嵗共银九百七十二两马一百匹每匹料草银二十五两九钱二分嵗共银二千五百九十二两俱于司库盐余内银七钱三支销遇闰按加小建截扣不计倒马棚塲槽鐁嵗支司库全银一百四十二两】
　　沙桥等七堡工食嵗共银一千二百九十六两【自沙桥至剑川等七堡歴设夫二百二十名今裁剑川二十名俱无冷饭田额银照十分裁四留六每名工食银六两四钱八分嵗共银一千二百九十六两俱于司库地丁内银七钱三支销遇闰按加小建截扣】
　　总计通省驿堡官廪工料添马棚塲等项嵗共银三万二千八百四十六两九钱六分
　　【附迤西自安寜至九河一十七站康熙五十九年西藏用兵设马一百二匹马夫五十一名每马价银一十五两鞍屉银八钱其马夫工食马匹料草棚塲槽鐁等项俱照滇阳各驿例支给嵗共银三千七百八十两一钱二分俱于驿盐道库盐余银内支销事竣停止并记以备叅考】





　　赏防【附】
　　本朝康熙二十五年巡抚王继文奏准嵗发常平仓捐谷防养无告孤贫饬令有司计口放给按年报销三十年巡抚王继文奏准边省离任病故微员给与勘合归
　　四十二年三月十八日恭遇
　　圣祖仁皇帝万夀
　　恩诏赐老人年七十以上者许一丁侍养免其杂泛差徭八十以上者给与绢一疋绵一觔米一石肉十觔九十以上者倍之至百嵗者题明给与建坊银两四十八年三月十一日钦奉
　　恩诏赐老人绢绵米肉悉如四十二年
　　恩诏之数
　　五十二年三月十八日恭遇
　　圣祖仁皇帝万夀
　　恩诏赐老人绢绵米肉悉如四十八年
　　恩诏之数
　　命王府长史瓦哈立来滇赏兵
　　六十年正月
　　命吏部右侍郎傅坤来滇赏进藏绿旗官兵每名银十
　　两
　　六十一年十一月二十一日
　　世宗宪皇帝登极钦奉
　　恩诏赐老人绢绵米肉悉如五十二年
　　恩诏之数
　　雍正元年正月十二日奉
　　上谕老人九十以上者州县不时存问其或孤寡及子孙贫不能养赡者督抚以至州县设法防养或奏闻动用钱粮务令得霑实惠　八月十三日钦奉
　　恩诏赐老妇年七十以上者给与布一疋米五斗八十以上者给与绢一疋米一石九十以上者倍之百嵗者题明给与建坊银两
　　二年五月
　　上谕各省督抚转饬有司劝募好善之人于通都大邑人稠集之处照京师例设立普济堂育婴堂养老存孤
　　五年四月
　　赐防进藏阵亡将士并兵丁家口
　　六年十月
　　上以滇黔兵丁用命所到成功土兵亦奋勇効力动正
　　项银十万交总督鄂尔泰分别赏给
　　七年三月
　　赏滇省标镇协营生息银十一万九千两分贮营运以济兵丁吉凶之需【督标一万一千两抚标三千五百两提标一万两昭东镇一万一千两曲寻镇七千两临元镇五千两开化镇六千两普洱镇六千两永顺镇六千两永北镇五千两楚姚镇六千两鹤丽镇六千两腾越协二千四百两剑川协二千两广罗协二千四百两云南城守营三千两武定营二千四百两新嶍营二千四百两东川营三千两维西营二千四百两镇雄营三千两竒兵营二千四百两寻霑营二千两广南营二千两景蒙营二千两元江营二千两大理城守营二千两顺云营一千一百两】
　　八年十月
　　上以土兵出征其父母妻子在家养赡无资照守兵坐
　　粮之例每月赏给银九钱米三斗
　　九年七月
　　赐乌蒙死难文武官弁通判刘镇寳游击刘昆等及殉节妇女兵练优防有差【其死难诸人详载忠烈及列女志内】
　　十一年九月
　　赐思普死难文武官弁州同章伦千总王昌等及殉节
　　妇优防有差【其死难诸人详载忠烈及列女志内】
　　十三年九月初二日
　　皇上登极钦奉
　　恩诏赐老人绢绵米肉悉如康熙六十一年
　　恩诏之数又奉
　　恩诏豁免八旗出征满洲蒙古緑旗兵丁及蒙古兵丁
　　効力行闲者借欠银两
　　十三年十月
　　上以黔省苗疆用兵日久天气寒冷兵丁等効力勤苦着将黔省派调各兵及云南湖广广东广西四川等省协勦应援之兵各赏给一月饷银以为制备寒衣之用
　　十三年十月十四日钦奉
　　恩诏谕各处养济院所有鳏寡孤独残疾无告之人有
　　司留心以时养赡勿致失所又钦奉
　　恩诏冬月严寒鳏寡孤独贫民无以为生着督抚令有司将罚赎积谷酌量赈济毋令奸民冐领
　　十三年十一月二十二日钦奉
　　恩诏赐老妇米布绢疋悉如雍正元年
　　恩诏之数


　　云南通志卷十二
<史部,地理类,都会郡县之属,云南通志>
　　钦定四库全书
　　云南通志卷十三
　　水利
　　水曰润下自然之性畎浍隄防则圣人因而节宣之以利用厚民生者也滇中自元萨达克齐筑陂池以备水旱张立道求泉原得壤地万顷始兴水利矣然万山奔流而下冲击沙石时多填淤而又地髙势迅涸可立待讲水利者较他省地形为难而其经营为尤急又安得竟视为山农之区而不与遂沟洫浍同其利耶于是或分濬以杀其汹涌或约束以制其汗漫或相其壅障而排刷之或时其盈缩而蓄泄之镇斯土者率属励翼无逺弗周庶推广
　　圣天子讲求水利粒我蒸民至意后之人按籍而考兴废之由因时而妙通塞之用斯万世永赖而大庇民乎志水利
　　云南府
　　昆明县【附郭】　滇池【在城南周围三百余里受盘龙江黄龙潭海源寳象河诸水防为巨津土人呼之为海环海田亩资以灌溉者数十万顷】海口大河【在城西南八十里泄滇池之水自龙王庙螺殻乱石鸡心青鱼诸滩至石龙坝而达安寜两岸皆山各有子河流入濵海州县即其流入之界各司一河以専责成故有昆阳呈贡晋寜昆明归化子河等名北则白塔腊龙二箐水于昆阳之洱宗闸入南则瓦泥箐邢家园水于呈贡之普安闸入又罗武箐水于晋寜之清水闸入天自芭蕉二箐水于昆明之新村大闸入云龙箐水于归化之平定哨闸入诸水皆横入大河沙石填壅每雨水暴涨宣泄不及沿海田禾半遭淹没明治时巡抚陈金自螺殻滩至青鱼滩修濬二十余里通畅河流定有大修嵗修之例然海口外尚有老埂一道横阻河身埂外龙王庙前又有牛舌滩牛舌洲各长五十余丈三重埂塞万歴初布政使方良曙于牛舌洲左豹子山下竭力疏濬　本朝康熙四十八年总督贝和诺巡抚郭瑮委员重加开挖修濬雍正三年总督髙其倬相继大修未防复壅雍正八九年总督鄂尔泰防同巡抚张允随専委水利道副使黄士杰谘度形势通濬河流铲平老埂牛舌洲滩复以晋寜河水徒急横阻新河每至倒流并建逼水坝使新河得以畅入大河又于石龙坝下另开引河一道诸水畅流涸出腴田甚广责成监司丞尉不时查勘疏通　题定嵗修银二百两】松华坝【在城东北三十里松华山下元平章赛典赤赡思丁经画水利乃于此筑坝分盘龙江水为金棱河并建盘龙金棱银棱寳象海源马料六河诸闸溉田万顷歴加修濬　本朝康熙五年以来水泛堤决先后巡抚袁懋功李天浴疏请嵗支盐课葺之二十年大兵平滇坝已倾毁二十二年巡抚王继文防同总督蔡毓荣　题请捐修歴年相继疏濬未防复壅雍正八年总督鄂尔泰防同巡抚张允随委员分修六河并明通等河及诸坝闸　题定嵗修银八百两】盘龙江【在城东源出嵩明州牧羊水南流六十余里至甸南滙旧邵甸县龙潭河蜿蜒二十余里至松华山盘绕于城之东南西三面南入滇池故曰盘龙其支流则自松华坝初分为金棱河至城南分水龙王庙一分为采莲河再分为永昌河过马蹄闸折而北行半里东分一渠逆入城濠西分为板坝河半里又分为西坝河至小西门又分为仓后河鱼池河其正流南至密湾纳金铃闸泻水至望城桥又分为扬太金三河以上俱西入草海正流歴南坝晏公庙滙于滇池其蓄泄之闸七】王公闸【在城南门外小泽口】永昌河闸【在城南三里土桥外本朝康熙二十三年水利道孔兴诏置】堕苴闸【在城南四里土桥外】四道坝闸【在城南五里土桥外明治间置】南坝闸【在城南十里元萨达克齐建明总兵沐璘巡抚颙甃石为闸添设巡守】西坝闸【在城西南五里摆渡村河中】小西闸【在城小西门外　以上诸闸多有淤圮　本朝雍正八年疏导深通砌石岸坝闸増开子河新筑堤埂】金棱河【在城东十里俗称□汁河自松华坝分水经金马山麓绕春登里东乡至海约六十里两岸俱石堤盘亘髙大许束水于中分砌涵洞以均引灌其蓄泄之闸八】桑园闸【在城东八里白龙寺导白龙潭水入河】小坝闸【在城东十里导杨妈河水由过洞灌小坝村田　本朝康熙二十七年总督范承勲于小坝闸下再建一闸】三元石闸【在城东十里分水为明通河】金棱闸【在城东南五里佴家湾水盛泄入盘龙江以防堤溃】燕尾闸【在城南八里南村界分水为西岔河】戴金箔闸【在城北二十五里桃园村】大韩冕闸　小韩冕闸【俱在城东北十五里任旗营相距百步　以上闸岸多有淤圮　本朝雍正八年疏濬添修石岸并新开泄水石闸二处】银棱河【在城北俗称银汁河源出龙泉山黒龙潭由落鎻坡至童子桥蜿蜒二十余里流过沙浪里南入盘龙江达滇池其蓄泄之闸七】文殊寺闸【在城西北八里小马村】小营闸【在城北八里小营村】白龙潭闸【在城北十里上庄】王俊闸【在城北十里马村后】王公堰闸【在城北十二里涌泉寺下】猓猡闸【在城北二十里左卫营】大闸【在城北二十五里蒜村以上闸堤多有淤圮本朝雍正八年疏濬子河引水入江并于古堆童子桥増髙石路堵御江水不使漫溢】寳象河
　　【在城南二十里源有二一自□□山小龙潭至板桥驿东一自黄龙潭至板桥驿西于明隂寺前合流而西经老崔桥至小板桥又分为三一名官渡河西流十五里入海北分一河名□猡西流十五里又北分一河名旧门溪西流三十里俱入海东南田亩咸资分溉其蓄泄之闸六】杨柳坝闸【在城东十里和甸营】矣龙村闸【在城东二十里】牛舌尖闸【在城东二十里小板桥】响水闸【在城东二十四里过路村下】石坝闸【在城东二十五里三碗村】土桥闸【在城东南八里石虎岗　以上闸堤本朝雍正八年重经修筑】海源河【在城西二十里一名鸳鸯池源出聚仙山下黄龙潭流经海源寺里许建中左右三闸分受沙河水合流二十里入草海中闸淤塞水从右闸奔注淹损班庄上下田禾　本朝雍正八年疏通中闸水入正流造十字桥骑清水上驾渡涨流河尾另立暗洞分浑水出青草湖清水灌田加筑沙河堤埂循流建闸导至鸡舌尖归于本河水无旁溢其蓄泄之闸四】鸡舌尖闸【在城西十五里海源寺下】左闸　中闸　右闸【俱在城西二十里梁家河左右中三闸】马料河【在城东南源出城东六十里白土村黄龙潭西入滇池七十里其蓄泄之闸四】光村闸【在城东南三十里光村】新村闸【在城东南三十里左卫营】猪圈坝三闸【在城东南三十五里寳山冲下】秧草坝闸【在城南三十里昆池边　以上堤闸　本朝雍正八年疏濬増筑并建桥梁自盘龙江至此名曰六河】明通河【即金棱河之支流一由三元石闸引注至焦三桥为明通河一由北泻水闸引注为白沙河绕先农坛后与明通河合流出太平桥过塘子巷入蒲草塘自白沙桥至海尾约三十里　本朝雍正九年修濬河身増髙堤埂并劵石桥二过洞二通流利溉】白沙河【在城东北源出放马桥经桃源村响水桥银锭桥小村七星桥西入草海昔人于响水桥连建三闸相距各里许头闸分为马溺河二闸三闸俱引流南入旧门溪三闸行至小东村又分小闸经阿角村至七星桥仍入正河】马溺河【从白沙河头闸分流北经河甸营香条村西折过苜蔬厂入草海旧多淤狭　本朝雍正九年增筑堤岸疏导寛深】横山水洞【在城西三十里龙院村西明隆庆间布政使陈善令民凿横山为隂洞引白崖水灌田四万余亩】富民县　仓前河【在城南三里源自太平村大洞山流灌仓前一带田亩河高田低可省坝闸】清水河【在城北八里源出罗次九岳坪绕山开九渠曰新沟曰杜家沟曰段家沟曰廖家沟曰张金沟曰南渠曰北渠曰罗院沟曰老叶沟灌田甚广】夷扎郎水【在城东南五里一名大营河筑坝分渠引灌东郊田亩】农纳水【在城北五十里源出和曲州界流入县境灌田归于大河】崖泉【在城西南七里水出崖下四时皆清团山西山田亩咸资灌溉】燕子涡【在城西十里水从岩洞中出内有龙池祷雨辄应引灌西郊田亩名潘家沟】大河石坝【在城西十里滇池之水自安寜流入县境昔人于上流建立石坝疏为东西二渠均灌南北田亩归于大河嵗久壅塞　本朝顺治十八年官民捐濬】□夷沟【在城西渠上引灌民屯田亩堙塞已久　本朝康熙四十三年知县梁国达重濬】宜良县　大城江【在城北十里源出旧阳宗县明湖自汤池流入县境明初开渠引导日久堙塞嘉靖间临元道文衡檄知县伍多庆指挥江玺筑堤濬导凿涵洞七十二由江头村至栗者村东抵乐道村入大池江绕溉五十余里民徳之又名文公堤】黒泥河【在城南五十里竹山下旧道淤塞　本朝康熙二十三年知县李煜复加开濬田畴利赖】滉桥河【在城西五里源出土潦冲防九龙池水分南北直泻土桥河灌溉田亩东注大池江】白龙潭【在城西七里黄保村山下潭仅尺余水涌如沸灌溉一方田亩】大龙洞【在城东南十五里水出山腰石孔中其下半里为小龙洞较大龙洞稍狭玊龙一带田亩咸赖之】大闸【在城东二里障九龙池水以资灌溉】小闸【在大闸南障白龙潭水南流灌溉】唐家闸【在城东三里龙王庙右总束大小二闸之水南流灌田万顷】汤池渠【在城西南三十五里明洪武中黔国公沐英于云南广开屯田汤池旧为沟塍广不盈尺英令指挥同知王俊因山障隄凿石刋木别疏大渠导明湖水泄于大池江其袤三十六里濶丈有二深称之灌溉农田大旱不竭】冉公渠【在城北十五里从野鸡箐引龙泉入靖安哨灌田】新渠　【本朝雍正七年总督鄂尔泰以县辖髙田缺水洼田受淹檄知县邢恭先审度形势新开子渠髙下皆利一在城东北五里五百户营之南长五里一在城东三里龙王庙北长四里以泻积水一在庙南长十里宣泄北来诸水使无漫溢均下入大池江一在城南二十里干墩子决大池江之水以灌髙田一在城北二十里自江头村至前所开浚深通】九龙池【在城西五里岩泉寺山后溉城西田亩甚广然水势剽急夏秋每有冲决隄防为要】清水塘【在城东十五里其水常清尖山一带田亩资之】潢水塘【在城东十五里龙山后田髙塘低用水车挽水灌注】罗次县　北城河【源出城东穹荡山箐中行数里分为三沟城内外汲溉咸资之曲折绕城入金水河】金水河【在城西五里源出上甸分水岭自南流北合碧城之水分溉千顷复折而南滙梅子箐水西入禄丰星宿河】梅子箐龙潭【在城西北四十里潭周一亩东流成河经乍乌南折灌溉革里果子园古城白沙金木邑田入金水河】小禄丰坝【在城西南五里　本朝康熙九年知县马尤筑石堤秋冬蓄水春夏灌田】旧县坝【在城南二十五里坝周一里蓄泄以时为阡陌之利】晋寜州　盘龙河【在城东南一里源出山涧中灌海溪山一带田入大坝河有盘龙坝】大坝河【在城东南二里源出城南闗岭之东经河涧铺灌溉石碑村一带田入大堡河有大坝石碑坝】大堡河【在城南五十里源出江川县之屈颡巅山山畔泉流三派东者入抚仙湖南者入星云湖西者流灌州辖永寜乡田入大河】大河【在城西二里总滙盘龙大坝大堡三河之水歴东南绕西北逶迤入于昆池旁开于河东西各五建闸蓄泄分灌金沙下河等田阖州水利莫巨于此】龙泉【在城东曲折绕城北入昆池灌近郭田】观音泉【在城西南十里观音山麓北流灌田西入大堡河】达摩坝【在城东三里大幕上下】山冲坝【在城东南十里大场村】官庄坝【在城南十里铺】罗藏坝【在城西南三里龟山下】分水石坝【在城西四通桥下灌溉西北田亩日久淤圯　本朝康熙十年修濬完固】白臼坝【在城西二里小寨村下子河之一引灌金沙十五村田旧分河水十之三其七则归下河七十五村日久淤废村农失利争讼连年本朝雍正五年勘定金沙等村于大河内筑一小坝仅髙闸口一尺留龙口八尺冬春水微许于五日】
　　【内启闸放水一昼夜滋润豆麦余四日则闭之使水尽入下河夏秋水涨则尽启闸板交官不许私闭使各子河分泻洪流以免旁溢】杨庆坝【在白臼坝下二里】新江坝【在扬庆坝东北二里一名王家坝水过州城北至迎恩铺入草海】杀蛊坝【在城西三里河西村大营】紫溪坝【在城西五里团山下】三尖坝【在城西十里三尖塘】堰塘【在城东三里印山之左一名海溪本朝康熙十一年知州张慎行修筑山田资以灌溉】呈贡县　南冲河【在城东南四十二里之旧归化县北十里自姚平坝经白云村与清水河合雨涨多浸没村田明知县游一清兴工浚治田始可耕】洛龙河【在城东十里源出黒白黄三龙潭合流成河分为二一引入城南曲折环抱至斗南村入海一绕城南而西至江尾村入海附郭田全资灌溉之利】马料河【在城北五里源从板桥流入昆池县北田亩资其灌溉】月角泉【在城南十五里即莲花洞泉为雨花月角阙渔太平四村灌溉所资】黄龙潭【在城东八里与白龙潭合】白龙潭【在城东十二里石崖下】金鲤潭【在旧归化县南六里旧为平原恒苦亢旱明隆庆六年田中忽水涌成深潭有金鲤游泳其中遂为一方灌溉之利】黒龙潭【在城东北八里新册村石崖下源深流广阖邑田亩大半资其灌溉与白龙潭合】大坝【在城东五里引黒白龙潭之水溉田千顷　本朝康熙十一年署县何清重修五十五年署县吴寳林续修】达摩坝【在城南四十里富有村旁】交七浦【在旧归化县东北二十里广二百余亩入滇池】安寜州　沙河【在城东南二里源出清水闗经龙马山亘百余里入螳螂川州东田亩资其灌溉】洛阳山龙泉【在城东十里峯峦峭立下有龙泉上有禹碑泉流经东桥灌田三千余亩】兴尼龙潭【在城西四十里】水跌龙潭　青龙潭【俱在城西北十里葱山之南】斑鸠村龙潭【在城东北十五里】大淜【在城东南九里俗名马鬃海土人呼陂堰为淜】小淜【在城南六里俗名洛阳池】石珠淜【在城南十里】石坝【在城东南七里】中前二所坝【在城南十五里之旧三泊县东三十里】筒车坝【在旧三泊县南六里】好义村坝【在旧三泊县西一里】月子庄坝【在旧三泊县西二里】郭家坝【在城西二里】潢水塘【在城东五里俗名天眼淜】禄丰县星宿江【在城西门外受罗次和曲之水及东南溪涧滙为巨河流入易门明正徳间知县艾龙筑堤障水分建黒龙潭等六坝引流灌溉水利始兴】北河【在城北源出和曲州河底厰南流十五里至阿勒又十五里至法尼又三十里滙东河为星宿江沿流引灌甚溥】右所龙泉【在城东水出石崖中昔有刘令凿山穿孔引流县之东南功尚未就启明桥民自备工力开渠沿山而下灌田八九百亩】下坝　赵里长坝【俱在城东二十里】南坝【在城南七里】土桥【在城南七十里老鸦闗】前所坝【在城北十里】中坝【在城北十五里】上坝【在城北二十里】麽些坝【在城北三十五里　本朝康熙三十七年知县王毓竒重筑六十年邑人唐瑜等改砌石基障水髙丈许灌溉有加】大村坝【在城北六十里沐乡水冲久废陇亩全荒　本朝康熙三十五年知县王毓竒重筑招垦其利渐复】赛寳坝【在城东北县城西临大河三面无池　本朝康熙四十九年知县刘自唐筑坝引水环城作濠亦饶灌溉之利】黒龙潭坝【在城东北五里初筑于潭之下流后改筑上流其利始溥】东渠【源出罗次山涧中曲折七十余里至县东南水流山腰下灌甚易且有天然石坝不须修砌惟开通无力灌溉未广本朝雍正二年总督髙其倬巡抚杨名时借给帑金檄知县安鼎和开渠造桥引灌东南一带髙田悉成沃壤民受其利】防城堤【在西门外星宿江之水夏秋泛涨逼近城根冲刷为害　本朝雍正十一年布政使陈宏谋详请总督尹继善巡抚张允随委员勘估发给帑金檄知县姚恪建筑石隄长五十丈以御水患保防城垣】昆阳州　渠滥江【在城东南五里受清水河小河口罗武河老王坝河乌龙河诸水东北流入滇池灌溉甚广】三洞泉【在城北平定乡小山下石洞凡三水可资灌溉】白塔龙潭【在城北四十里泉水渟分注三沟引灌九村田亩】翻水洞【在城西三十里石头山下泉水沸涌而出深不可测灌溉甚广】老王坝【在城西天马山下】石龙坝【在城北五十里海口下流自子母山南至甸基五里中有石埂一道南北横截可百余步水至此奔湍三叠而后安流下入螳螂川】清水坝【在城北十里】郎中沟【在城南一里】清水沟【在城西南一里源出灵光寺山箐流经演武场入小河】官塘【在城东门内濶三十余亩与东湖通】摩些塘【在城南五里】白莲塘【在城北十里仙鹤村】阿金塘【在城北核桃村】卧龙隄【在城北三里周三十余亩蓄泄以资灌溉】易门县　九渡河【在城西北一百二十里即禄丰县之大溪也流入县境分溉田畴下注元江府界】大龙泉【在城西五里水出石洞中分南北中三沟资灌】黒龙潭【有二一在城东水入易江一在城西六十里潭水深黝可以引溉】普济龙潭【在城南十里龙洞幽窈水自洞劈为三股流灌均溥不假人力】沙坝【在城东二里】刘官坝【在城西四里南沟】杨惠坝【在城西五里分水闸下】西门坝【在中沟】曽所坝【在北沟】叶家坝【在北沟】大坝【在城北二里】石坝【在城北三里】旧县官坝【在城北三十里】分水闸【在大龙泉建闸分水为三以均灌溉为万家乐利之源】江渠【在城东五里有上下江口流绕飞虹桥南归绿汁江全境皆资灌溉】芦塘【在城东五里】嵩明州　杨梅河【在城东十里源出州属马厰灌日足里田由汪官村入嘉利泽】邑市屯河【在城东南四十里河有五俱出宜良其经嵩明者六七村资其灌溉】寛郎河【在城南三十里自寻甸之三岔发源流至吉矣龙分为二东灌效古里田西灌日足里田俱流入嘉利泽但日足地低水直易行潦则受淹效古地髙得水甚微暵则受涸　本朝雍正八年总督鄂尔泰檄知州苏暻同寻甸知州崔乃镛相度地势于吉矣龙分水上流里许水势均平处另开子河引流入效古分水旧道与日足均其水利】遥岔河【在城南三十里一名老贾河流入嘉利泽灌金马里田】杨林河【在城南杨林驿一名玉龙河源出屼□山一朵云下经櫺口村渣子沟过天尘桥直至南冲村分流为三南冲旧有总闸嵗久倾圮兼一带河身浅窄隄埂低薄每夏秋水涨道路田畴多被冲没　本朝雍正十二年布政使陈宏谋檄议兴修知州张浩捐赀重建总闸分水均流三河不致偏注又自南冲至河尾二十五里将东西两河开濬寛深増筑河隄栽植树木并于河尾窑岔河老贾河疏濬砂砾俾畅流归入嘉利泽水无溃溢之虞】弥良河【在城西五里源出梁王山流至金鸡山白马庙经万歴桥入嘉利泽灌崇正弥良资善三里田各有坝蓄泄】天生桥河【在城西二十里源出梁王山由黒倚牌伏入山洞至覆苓洞复出过天生桥入嘉利泽灌中和依顺资善三里田各有坝蓄泄】福佑河【在城北三里源出梁王山白草龙至常汪冲两水交合由丹鳯桥入龙济河灌崇正月丰两里田有坝蓄泄内有大理村河势湾曲冲刷民居　本朝雍正八年知州苏暻改直河身引循故道】嘉利泽【在城东南二十五里一名杨林海周百余里纳龙巨南冲二河并四面山溪潭泉潴而成淀自杨髙桥流出歴车翁牛栏以达金沙江而出口迂曲水流微缓沙石易停咽喉壅塞濵海四十八村田亩每患淹没　本朝雍正六年总督鄂尔泰檄令知州安鼎和弃迂从直由丁家屯龙喜村另开子河二里许直通河口使新旧两河并泻水势畅流田亩涸出】龙济溪【在城东十里一名龙巨河源出寻甸州西南果马山由罗锦村经龙济桥至王四坝入嘉利泽长流不竭可以行舟灌月丰资善两里田有堤蓄泄】牧羊水【在城西五十里源出阿打龙南至髙仓灌邵甸内六甲田由夹岸过洞流入盘龙江】对龙泉【在城西南四十里源出梁王山由五山分水岭两泉对出百余步始合流入嘉利泽灌中和依顺金马三里田俱有石坝】冷水洞【在城西旧邵甸县龙泉百引灌外四甲田由甸尾而出合牧羊水皆盘龙江之源也】炼登村坝【在城南八里鳯谿山下】清水塘【在城东十五里】
　　曲靖府
　　南寜县【附郭】　潇湘江【在城南源出马龙州木容箐绕胜峯山后经府城妙髙山由天生大坝防霑益北来诸水趋东南迳亮子口越州下桥曲折达于陆凉逺近田亩咸资灌溉】东山龙潭河【在城南五十里　本朝雍正八年知府佟世廕修筑坝闸开沟引灌吴官冲十余村田】双河【在城北三十里源出崖口流入阿幢河引灌多利】东海子【在城东五里山泉流注潴为巨泽田亩资溉】龙泉【在城南十里泉分两派一清一浊引灌资之】黒龙潭【在城东二十里潭水渟饶灌溉之利】滚水坝【在城东八里矣卜村旱蓄潦泄田亩利之】恭家大坝【在城东南二十里郡中诸水俱防于此分灌朗坦十五圩田】恭家小坝【在大坝下旧系石闸引灌瓦子四村田日久冲塌后易土埂嵗修嵗圮　本朝雍正八年知府佟世廕仍甃以石】东山坝【在城东南二十里　本朝雍正八年知府佟世廕新筑】蒋家坝【在城南三里　本朝雍正八年知府佟世廕新筑蓄水资灌】兴隆坝【在城南十五里西山下系石坝蓄山箐之水灌卧龙寺五村田】瓦庙石坝【在城南十五里　本朝雍正八年知府佟世廕新筑蓄山箐之水引溉何旗乡五村田亩】观音三坝【在城西南二十里旧建石坝三上下相连蓄水分灌南城等村田】大坝【在城西南五里明洪武初指挥刘璧筑坝酾渠为三闸引潇湘河水分灌东南三乡四堡之田年久湮废　本朝康熙四十二年知县胡麟征重修雍正八年水冲堤溃知府佟世廕知县梁廷彦捐买民地开沟筑堤】左所坝【在大坝左引灌施家庄等八村田山势逼隘沙石易淤　本朝雍正八年知府佟世廕知县梁廷彦捐买民地另筑石坝以防冲决】天生石坝【在大坝下天然石堑増培木石即堪资蓄泄引灌官厰院七村田】解家坝【在大坝下南北二沟灌史家闸六村田本朝雍正二年总督髙其倬捐金重修】尹煤冲石坝【在城西五里　本朝雍正八年知府佟世廕新筑蓄白石江水资灌】三岔坝【在城西十五里】上坝【在三岔上】冯尹冲坝【在城西北十里引白石江水灌冯尹二冲田】土坝【在城东北一里引北沼水灌田】西湖坝【在城东北十里明洪武间置】毕家沟古闸【在城东十里红花海下本朝康熙二十八年署知府李灿重筑】沙河新闸【在城南二十里　本朝康熙二十六年知县张为焕创修石闸民利赖之】暗洞隄【在城东十里暗渡阿幢河水】三圩新隄【在城东乡郡中潇湘口白石江新桥河黒水河诸水滙流入套子圩总为一河复南歴白夷圩恭家圩等处向因河身窄狭每遇水发泛滥无归田畴多被冲没　本朝雍正十二年知府佟世廕勘议详请发帑开濬寛濶另筑内隄三道套子圩筑长一百四十五丈五尺白夷圩筑长二十九大五尺恭家圩筑长八十三丈五尺河流不致旁溢田亩始保无虞】北沼隄【在城北门外】霑益州　沙河【在城东五里饶灌溉之利但河髙田下堤堘易圮嵗资修濬】交河【在城东十五里源出花山洞由白浪三川经松林境北田亩咸资灌溉至天生坝分为东西二渠东流微弱至大觉寺而竭西流则蜿蜒二十余里北经黒桥南趋太平桥纳玉光村溪水又纳沙河水环抱城郭至梅家闸与腊溪合城南北三乡入伍二铺田亩咸资灌溉阖州水利莫广于此闸下五里许即南寜县界防白石潇湘二水趋桥头过陆凉入大池江】双河【在城西南二十里即腊溪上流一出半个箐一出烟子冲防于新桥】腊溪【在城西源出鳯凰山流二十余里随流引灌为二坝至城南梅家闸与交河合流入南寜县】扯补龙潭【在城东十五里东山后水出山腹引灌十里】角家乡龙潭【在城东二十五里引灌三乡田】海家龙潭【在城东南二十里海家地二源并出大雨时一清一浊东西资灌】大龙潭【在城东北五里旁有小潭水出较盛分灌东北田亩】天生坝【在交河上流瀑布三叠明天启间总兵杨禄开东西二渠】羊场七坝【在城东南三十里灌羊场一带田】西闸坝【在城南十里引新桥水灌溉十三屯田　本朝康熙二十六年州民张仲等建后州民韩继正増修】黒蛇坝【在城南十五里交河下流】擦耳石坝【在城西南十里引灌州西田流入新桥闸】交水坝【在城北平蛮乡】铜车坝【在城北三十里松林驿南引块步溪水灌田】来逺坝【在城北八十五里灌来逺铺田】沙河三闸【在城东五里灌东郊田】梅家闸【在城东南十里块步腊溪二水至此合流入南寜明宣徳间千户梅用建闸以时启闭】新桥闸【在城南十里双河水防此】陆凉州　东湖【在城东地势洼下夏秋水泛一望汪洋可资灌溉】中涎泽【在城东南邱雄山下府境潇湘诸水悉滙于此州境十八泉与南涧诸水亦注之为阖州引灌之巨泽流绕南郭西入宜良为大池江】杨福村坝【在城东三里明知州陈文着筑引灌多利】撤河坝【在城东十里】龙洞坝【在城北五里洞名涌珠水资引灌】郭家圩坝【在城东北二十里明崇正间筑蓄水分灌嵗时加修】冷水塘闸【在城东北六里】马龙州　东河【在城东南二里旧名潇湘源有二一出城东松溪坡山涧灌西河流等村一出城东小龙井灌陆家庄等村各纡回数十里于此合流入缪家河】龙潭河【在城西八里上二里许为缪家河东西河水总滙于此中有龙潭故名下经龙洞资灌土官寨等村田】西河【在城西北源出髙坡经伯刻山下纡曲西流与东河滙】畏雷泉【在城西四十里麻衣村后土名犀牛洞水从岩侧地穴中涌出渐流渐盛可灌田千亩或初出闻雷水即涸经雷数番而出其流更久泉欲出时居人先闻穴中有声如雷若嵗旱不出则于后洞中羣相呼吼击以石泉亦出但不能久其出每以初夏为期居民于是时祀之】九股龙潭【在城西五十里香炉山后即旧通泉县地潭周二百余步泉水杂出约有九股流成大涧出中和屯引灌多利】扯堵龙潭【在城西北三十里周百余步多林木水自树根涌出流至土官寨滙东河水又滙滥泥坪龙潭涧水资以分溉】龙洞【在城东南四十里山后有大栗树汤郎二涧水伏流入洞砅转如雷中成巨潭汹涌而出以资浸灌】杨柳坝【在城东七里灌西河流田】天生坝【在城东南四十里灌本村田】官坝【在城南五十里大营村】宗家坝【在城西十五里灌本村田】弯子坝【在城西三十五里灌车章田】石桥坝【在城北十五里】上坝【在城北二十里灌本村田】庄郎塘【在城西二十五里灌本村田】罗平州　响水坝【在城西五十里　本朝顺治间邑绅李犹龙凿石筑坝引灌资之】太液湖坝【在城北一里明万歴间知州黄宇以旧多火灾筑堤聚水制之近坝田亩亦资引灌】鲁沂隄【在城南一里水低田髙筑堤分水东西灌溉】土白勒隄【在城西二十里水出山岩分三道流出　本朝康熙三十九年知州张含章筑堤引灌康虐村一带田亩】歹鲁村隄【在城西五十里即三峡江水居民甃石筑堤蓄灌千亩】寻甸州　寻川河【在城东十里即牛栏江又名阿交合溪源出嘉利泽南绕州境七十余里滙新桥洗马二河及山溪诸水东北入车翁江每夏秋积雨一望汪洋加以马龙州白蟒河水又防于七星桥下冲激寻川之水逆流泛滥附近熟田嵗被淹没　本朝雍正七年总督鄂尔泰审度形势檄知州崔乃镛于木龙村后海泛涨停积处另开子河七百四十余大引之别流不与马龙争道下至桥头始合继委迤东道迟维玺另濬沙河一十五里】螳螂河【在城北五里俗名兔儿河源出白龙洞防摩浪水东流纳虾蟆塘水经州东南三十里入阿交合溪为三岔河资灌甚溥】车湖【在城西三十里纳四面山溪之水潴而为池周广四里水深碧故又名清水海出功山入金沙江沿流引灌】矣部乌泉【在城东五里即洗马河源也一名冷水塘源出鳯梧山入七星桥至沙林分二派下车翁江沿流分溉】三龙泉【在城西十里周回有石如砌其泉穿山而出可资灌溉】冷水塘坝【在城东北四里旧有石坝二上下相连一灌矣卜村张家村田一灌下鲁伯村道院村马石窝木龙村田明万歴间杨董二生倡修又名杨福坝】龙潭闸【在城北四里马街距白龙洞半里障水灌新庄下村矣卜村田】归龙隄【在城南二里明万歴间知府李遇春筑石堤三十余丈溉田数百顷民徳之又名李公堤】平彞县　响水河【在城西三十五里源出白水有深潭天生石坝】大坝【在城东六里引灌黄土坡田百余亩】木枧槽【在城西北三里于西河架枧由张家湾入望门分溉民田数百亩】宣威州　龙津【在城南二十里广数丈深邃莫测灌田数百顷入盘龙河】双坝【在城南二十五里】山桥坝【在城西南二里】天生坝【在城西南二里天然石闸左右开沟引水灌溉】家坝【在城西南三里】盘龙坝【在城西一里】缪家坝【在城西三里】官坝【在城西五里】梁家坝【在城西五里】小坝【在城西五里】阿龙沟【在城南三里灌河东田】清水塘【在城东五十里】温水塘【在城南六里】犀牛塘【在城南四十里】
　　临安府
　　建水县【附郭】　泸江【在城南源出石屏异龙湖由西庄南折而东至三河口滙塌冲象冲二河及六河九洫以趋岩洞伏流十余里出阿迷州南为落蒙河入于盘江先是洞口洞底石埂十三重阻水每夏秋雨涨奔湍四溃淹没田卢土人伐石者辄为风霾沙石所伤称有神物凭据不敢疏凿　本朝雍正七年总督鄂尔泰檄知府张无咎凿石疏河椎凿不能入强入寸许风沙礮砾从空而下防折工人一指尔泰谓神以庇民岂以虐民为文以祭祭毕复凿应手而碎十三重立尽水势畅流逺近获利】李浩寨过泉【在城北自南庄十六营以下暨狮子口郭衣村八处田亩苦无活水　本朝雍正七年知州祝宏于附近南庄之李浩寨察山腹中有过泉一股水声潺湲不息而山石嶙峋疏凿难通总督鄂尔泰令填入谷糠约三十里始流出于州属之老防窄石空地势卑洼水无所用于上里许穿凿而入水流涌出开导成渠酌定规条挨次引灌】杨公泉【在城北四十里　本朝康熙三十年知州杨绪爵开凿溉田四千亩居民祠祀之】冷水沟【在城东北四十里流为南庄河防青云桥水北出赛公桥经中所马军营入岩洞引灌资之】大水塘【在城东一里】冯家山塘【在城东小寨后坡项寛二里许濶半里旱涝赖以蓄泄】清泑塘【在城东十五里有龙泉溉三寨田】清水塘【在城东五十里广濶三里居民引灌田亩】王家塘【在城南六里】滚沙塘【在城南十里溉回回村一带田】蒲草塘【在城南十五里水源洪沛聚若小湖灌田甚广】泸江隄【沿江筑堤溉田几七十里江中沙石停壅年须浚治明万歴四年兵备道副使许宗鉴躬亲疏濬置椿柞田以备嵗修民感之名许公隄嗣后相继修筑难免溃决　本朝雍正八年总督鄂尔泰发帑募工分员料理自谢家湾至岩洞亘八百一十丈回环防九十里浚治寛深隄岸坚固　题定嵗修三河额银三百两】象冲河隄【在城南源出黒龙潭歴拖泥坝防白水河合塌冲河至三江口】塌冲河隄【在城西南源出松子园由鹧鸪村合象冲河至三江口滙泸江以入岩洞　以上二河俱筑堤捍卫歴任修筑旋复溃决　本朝雍正八年总督鄂尔泰发帑重修完固互四千三百七十五丈嵗修额银与泸江合】白沙河隄【在城北二里源出青山歴碗窰绕城而东入泸江同资灌溉俗呼窰沟】石屏州　异龙湖【在城东五里源出寳秀湖有九曲五岛周百五十里防芦子沟之旷野河下入泸江沿湖田亩咸资灌溉】新湖【在城南二十五里白家寨后濶四里许筑堤蓄灌】老湖【在城南三十里大寨山后广濶五里许筑堤蓄溉】寳秀湖【在城西三十里源出湖心夏秋雨涨滙为巨津东入异龙湖资灌甚广】九天观闸【在城西三里受寳秀髙家冲诸水明万歴间知州曽所能移旧堤于百步之上就其冈陵之隘而扼塞之潴水以资灌溉中为石闸以时启闭至今民赖其利】后所塘【在城南火龙山下广七里居民筑蓄资灌】僰东塘【在城南三里钟秀山下广二里灌溉资之】蚂蝗塘【在城西三里广濶二里许筑堤蓄灌屯田】酸水塘【在城西符家营濶三里许军民利赖】化龙桥隄【在异龙湖邉　本朝康熙七年知州刘维世甃石増筑农田行旅两受其益】西隄【在城西一里黒龙坡旁即杨柳坝本朝康熙八年知州刘维世凿堰长八十余丈作三闸聚弥勒沟一带流水因时启闭分水为十二分逺近均沾灌军民田万余亩】阿迷州　清水河【在城南源出南洞山环抱州城以灌郭田】小河【在城外旧不通舟本朝雍正七年总督鄂尔泰檄署州漆扶助疏濬寛深自冰泉下绕州城由禄丰乡直达盘江水路三十二里滩平水缓可以行舟亦资引灌】西山龙潭【在城西灌乐云庄田余入城利及花木】部沼龙潭【在城北三十里土人传有九十九泉坂田寛广水充满无旱忧】水头洞【在城南四十里水从洞出灌溉大庄田亩】东堰【在城东水出南洞经东山庄至义来村郡人王廷表率众人为石坝】石堰【在城南有小河明嘉靖间巡抚邹应龙建】西堰【在城西水出氷泉川民赵儒筑堰通之经桃川庄至甸尾】髙家庄沟【在城西九十里源出沙札哨旁长三里土舍李思敬开濬】寜州　浣江【在城南三里水从州北青龙潭流下绕灌州南防于婆兮江】龙井河【在城东九十里蛇街落梅村左引灌甚广】恩永河【在城西水出山麓流为三一灌西郭田一灌南郭田中流则曲折环城防为爪水】龙川【在城东北五十里路居乡源发甸头山涧中灌溉甚溥北流注抚仙湖】巅岩溪【在城东北十里茶部冲村泉自山巅下垂如瀑布引以资溉】海眼泉【在城南六里恩永山麓水自石洞中涌出其源甚深灌溉田畴四时不竭或谓自通海县海门闗泻注于此】七犀潭【在城东七十里婆兮乡即大龙潭周围约八十丈冬春水澄如镜夏秋浑水出焉俗传中潜七犀明正徳初土人筑堤引水辄为犀败遇术士取其雄者患乃息】必旦龙潭【在城南九十里灌六寨田】双龙潭【在城西四十五里灌马塔田】羊塘【在城东三里甸尾长二里寛四丈蓄葫芦竜水灌田】山塘【在城西北四十里甸苴坝广濶二里蓄水资灌】通海县通海湖【在城北三里秀山下一名杞麓湖源出河西县之碌溪东流至县纳各溪涧之水潴而为湖周一百五十里如环而缺其东南有落水洞田亩灌溉视其通塞以为利害】东华溪【在城东十五里源出东华山乌龙潭受冷水洞诸水经沈家桥流入杞湖东乡田亩资其灌溉】白马溪【在城东源出白马山下经迎恩桥流入杞湖城东屯田咸资灌溉若暴涨入田遂为酸泥又不免损稼之虞】九龙溪【在城西庆丰屯源出九龙池流入杞湖西屯资溉】新生泉【在城东十里可溉田百亩】大龙潭【在小新庄】中龙潭【在金家湾】小龙潭【在姚家湾以上三潭俱在城东滙沈家桥沟达于湖引灌甚溥但金姚两潭水性寒冽近潭之田必火种而后有收】窰沟【在城东窰山下夏初雨集民资其利】大桥沟【在城东注东山白马泉水分灌入湖明末山水泛溢民田千亩尽被淤没改种豆麦又为暴涨冲埋沟路堙塞多年弗葺其下流入湖处久成平陆居民俱已侵垦成田本朝雍正七年知县李至倡濬古沟自大桥至湖六百六十五丈疏导寛深较旧制泄水更捷并多置】
　　【水车遇旱则挽湖水而上三层转注可达大桥上游浸灌田亩】秀山沟【在城西北滙秀谿温水塘冷水塘二潭之水流入杞湖水甘宜稼故西畴称为沃壤】洗鉢池【在城南秀山下自水磨村流灌县境入湖】东湖池【在城东三里白马山谷内长四里寛二十余丈久废】西湖池【在城西一里广濶一里蓄温泉水灌田久废】新村塘【在城东十里东华山下广二里新村城匡杨广三村居民筑蓄以资灌溉】河西县　大河【在城南十里发源九街子山下东北流灌三里村入杞湖】碌碌河【在城西六十里源出大溪自新兴流经防峩城下东南入碌碑乡归通海东北入曲江沿流资灌】舍郎河【在城西六十里由舍郎村东流经木加沙入碌碌河】长河【在城北三十里发源曲陀闗下灌溉东渠诸村出碌溪三渡入杞麓湖淤积日久雨涨为害　本朝康熙五十一年知县周天任疏其下流水归故道】山后川【在城西李家庄延二百步袤一百步春月官民祭祷】普应溪【在城北闗外发源螺髻山下北行东折及于县境每暴涨山岸当之辄溃　本朝康熙五十年知县周天任凿琉璃山麓引水北行复自普应山下筑长堤捍之入湖民利之】白龙潭【在城西五里螺髻山下灌近城田地】东渠乡龙潭【在城西九街子山麓灌溉甸心沙罗车城等村田】水磨村龙潭【在城北二十里水源洪大复有长河流出故邑北常受水害】白石玊龙潭【在城东北十五里碧山下水颇温溉田甚羙】大沟【在城西五十里自木加沙引碌碌河水灌永城仓文沙冲小白邑等田本朝康熙三十九年知县蔡醻开】碌碌塘【在城北胜郎村上延八百步袤五十步明时筑灌交罗布等村田】东湖池隄【旧志在城南二十里延四百步袤三百步蓄水济塘下一带田明成化间知县朱光正立二石柱于塘左右刻四至按城南无堤疑为城北戴文营隄今长河水淤或失其旧尔】西隄【在城西明万歴三十二年知县周邦举筑石闸】西湖池隄【在城北二里戴家屯上延百步明治十年知县萧济筑即今碌溪渡隄】嶍峨县　合流江【在城东北一里源有二一曰猊江自新兴流至县北一曰练江自石屏流经新平至城南二水滙于东南隅下入曲江故曰合流引灌甚溥】腊猛河【在城西南怕念乡流入新平之大开门河潆洄曲折灌溉多资】龙潭【在城西一百二十里兴衣乡南十里其水趵突归入元江灌溉资之】大石坝【在城西北二里明署县张□筑又名张公堤】猊家冲堰【在城南一里香柏村之左】角池堰【在城南四里】新龙堰【在城西南五里】大罗河堰【在城西四里】普龙堰【在城北十二里】董家堰【在城东北二里】砥柱堰【在城东北十里】松子园石渠【在城西北十里明万歴二十年修筑互十里灌溉利焉】蒙自县鸡街河【在城西源出建水灌溉鸡街一带田亩下入阿迷州】倘甸河【在城西北七十里源出白广寨洞中并木马冲合流成河田亩赖其溥灌经县东南七里流入梨花江】南湖【在城南门外即学海盈涸不时久经淤塞明嘉靖中知府钱邦称通判胡文显疏凿为池纵广里许日久复淤　本朝雍正七年知县王延诤以城南地势寛衍因乏水荒弃而学海据其上流于庄区寨分引竜古之水聚为巨塘濬深数尺筑堤潴水开渠引溉】矣波草海【在城西北三十里】落龙泉【在城东八里秋冬不竭土人引以灌溉】法果泉【在城南十五里明嘉靖时濬水为渠随山穷源始得洒鸡泉又得生三岊泉俱导入法果滙落龙注泮池沿流引灌】鹦哥塘【有二俱在鹦鹉山下可以引灌】
　　澂江府
　　河阳县【附郭】　永济河【在城东北四十里之旧阳宗县东三十里炒甸乡黄泥村旁日久淤塞　本朝康熙五十七年知府柳正芳修濬】大冲河【在旧县南五里罗藏山麓明隆庆二年暴涨决堤知县文嘉谟濬导十余里深八尺寛大余民受其利】陇邱冲河【在旧县西北十二里源出陇邱冲山间经通衢桥入明湖屯田悉资其利】抚仙湖【在城南十里河阳江川寜州三州县环之周三百余里北纳诸溪西南受星云湖东南流入铁池河濵河田亩惟视海口河通塞以为利害】明湖【在旧县北一里源出罗藏山下滙境内溪河泉涧诸水潴而为湖周七十余里北泄汤池东绕宜良入大池江水色深黝两岸陡絶尾闾狭隘夏秋霖潦暴涨淹没湖田明知县文嘉谟疏濬建桥民徳之】海口【在城东南三十里抚仙湖水由此泻入铁池河每雨多水泛宣泄不及又有南北山溪暴涨横冲推沙滚石每将海口堙塞障水逆流三州县濵海田亩咸被淹没明巡按姜思睿于南岸建牛舌石坝北岸建梅子箐石坝逼遏两溪之水循轨顺行不使沙石激壅海口年设濬夫三百三十四名日久坝圯旋修旋壅　本朝雍正八年总督鄂尔泰发帑檄知府王铎募夫挑濬首尾寛深重建二坝甃石一百七十六丈于坝身湾曲冲汕处増筑逼水六墩以固石坝】东谷溪【在城东六里源出东谷之麓萦绕旧治旁灌畦陌注玗札溪】立马溪【在城南三十里发源玊印山之南经东闗至兀峪岭与劒岭溪水合流绕竹园坡西南入西礐大溪明知府徐可久筑堤以防龙青河一带冲决之患】石涧溪【在城西南十里出虎山两峡间灌溉平阜北入西礐】罗藏溪【在城西十里源出罗藏山峡经梁王冲东滙太平桥下　本朝康熙三十五年暴雨横流遂由椶树村南泻经髙楼房旧街子前所团树营髙七营入湖灌溉冲没利害相半歴年以时浚治】白鹤冲溪【在城西十五里出山峡中阜田资溉】玗札溪【在城东北二十里源出寳鼎山经玗札山下每水涝冲决为患明隆庆三年知府蒋宏徳开渠筑堤三百七十余丈万歴间知府程子侃重筑东畔田畴咸资灌溉南至旧治青云桥受东谷庄镜北坡诸水入抚仙湖明季河道淤塞水徙而西从大人庄右南经右所入湖再徙而西流经梨花村鲁溪营杨老营入湖所经田地久变沙砾】九村溪【在城东北二十里自本村发源流入七江村防于铁池河资灌甚广】七江溪【在城东北四十里水自九村流灌】弥勒石溪【在城东北四十里旧县西源出罗藏山西麓合涧流出弥勒石口防锦溪水入于明湖灌溉甚溥】日角溪【在旧县西北八里一名芭蕉河源出觉卜山下伏流至天生桥复出成溪利资灌溉入明湖】东浦泉【在城东五里华藏寺下自石窍中出清甘无比明成化间知府张顺筑堤闸水嘉靖间郡人席大賔増筑一堤滙以为沼下注镜光池府治昔在东山沼距治北三里因名为北沼】玊冽泉【在城东五里华藏寺金鸡岩下味甘色莹流灌阜田注于镜光池】漱玊泉【在城东五里源出重珠山麓石窦间一名倚铎塘明嘉靖间郡人李坤筑石堤以时蓄泄】芭蕉箐泉【在城东七里有泉涌出可灌田】西礐泉【在城西七里蟠龙冈石岩下左右双湫夹出滙为巨塘左湫一名燕窠塘水常清右则流浊明隆庆五年知府徐可久开三河引泉南入于湖又凿上中下三龙沟引泉东流灌溉郭西南田达于城内可以行舟闸坝蓄泄有法万歴间知府程子侃重筑阖邑水利此泉居其大半】七古泉【在城东北旧阳宗县西北七里源出麦田过北斗村入明湖民资灌溉】涟漪泉【在城东北七里碌碕山峡一名庄镜泉四时清澈流灌阜田合玗札溪明知府王良臣筑石堤】清溪坝【在城西十五里闗岭下石坝二分水沟六溉田甚广】太平闸【在城西二里太平桥下明知府徐可久建疏梁王冲一带溪水入新河】髙涧渠【在城东一里自纳古勺开渠引玗札溪水流经蓬莱庵捕鱼村大树村渡髙涧桥至东郭一带田亩咸资分溉】镜光池【在城东五里受东浦泉水筑石围堤引灌东畔田亩明崇正间知府张同居建石闸于池口以时蓄泄闸上竖石坊额曰润泽生民】堰塘【在旧县炒甸乡土官村明正徳四年知县郭翰筑嘉靖四十五年知县文嘉谟重修　本朝康熙年间知县沈晋初翟枚吉相继修筑壅溢不常近村之水利闗之】立马隄【在城西七里西街之北明知府徐可久建以防龙青庙一带山水冲决之患】江川县　下河【在城西十里分中河之流经旧城南入湖】中河【在城西十里源出阿花冲抵乌鸦村南入湖】上河【在城北十五里源出闗岭分流灌左广二卫南入星云湖】星云湖【在城南十里周八十余里受屈颡巅山龙泉及三河诸溪潴而为池由海门桥东入抚仙湖沿湖田亩资以引溉】阿件溪【在城西北二十里源出屈颡巅山之南流入湖溉田甚多】阿化泉【在城北十里源出緑笼山分三流灌田】黒龙潭【在城西十里西山田亩资灌其流为冷泉】西山龙洞【在城西南三十里双龙乡地无活水止有大小塘各一区嵗久淤浅　本朝雍正十二年知府来谦鸣知县罗弥素亲督人夫穵深塘底加髙堤埂又以田土广濶灌溉不敷复捐资于本乡西山半箐凿开龙洞水流不竭引溉上下二乡田地数千亩皆成沃壤】甸头闸【在城北五里甸头乡地无活水惟大村之左旧有水塘一区三面皆山独缺西面因无隄闸不能积水　本朝雍正十二年知府来谦鸣知县罗弥素捐筑隄坝自北而南长一百一十二丈两旁植柳并建石闸因时启闭灌田数千亩】立昌堰【在城东五十里本朝康熙九年知县张方起自躱得岩导泉筑堰灌田数十顷】普济堰【在城南四里旧城西南馆驿左明隆庆四年知县杜鸣阳筑】广济塘【在城西南三十里双龙乡】新兴州　窰沟河【在城东南二里源出平顶山后迳州城南至金官屯灌田西北入大溪】撒喇河【在城东南八里源出干海子北经灵照山下至灶君坡防哨河入大溪】密罗河【在城西南三十里北行经密罗村过禄匡城及大营屯防牟溪水西入大溪有三坝灌麻栗树等田】甸苴河【在城西二十里源出尖山受甸苴山谷水北入大溪】清水河【在城西三十里桤木岭下源出光山水清而驶南入大溪】大溪河【一名玊溪在城西北五里源有二一出江川兽头山西经河西夹雄山北入江川普妙乡出小矣资一由香柏河行山谷中经大矣资西至小矣资两水合流西行过王鸣喜撒喇哨河水注之至下戴家屯白龙潭水注之又南至康阜桥下罗木箐水注之至通年桥竒梨西河二水注之至金官屯窰河水注之至大营屯牟溪密罗二水注之西下甸尾村入山际黒龙潭水注之又南行甸苴河水注之又南下良江清水二河注之绵互几百里始入防峩以达曲江阖州灌溉赖之】良江河【在城西北三十五里良江村东受两山潦水南入大溪】西河【在城北五十里源出昆阳州酸水塘西入铁炉闗河防母猪箐龙潭水南出刺桐闗经陈家屯合竒梨溪入大溪有六坝灌髙桥等村田】罗木箐河【在城东北二十里源出响水行蒙习山隂南流过北山白云寺西经龙门村南至康阜桥入大溪有三坝均分沟水灌北山等村田】香柏河【在城东北七十里源出蒙习山晋寜分界经安花芋苗村至小矣资合大溪河】牟溪【在城南十五里源出和尚湾山左西流经牟溪冲西北过梁王坝经髙仓又西流至大营屯合密罗水入大溪灌髙仓等田】黒龙潭【在城西十五里龙吟寺窈深莫测遇旱吐浑水即雨】白龙潭【在城东北二十五里歴有四坝灌北古城等田】金汁沟坝【有四俱在城东灌马家冲等田】研和坝【在城南三十七里潢水塘灌南厰等村田】桅杆营坝【在城西南十三里灌本村田】龙井坝【有三俱在城东北灌中卫屯龙井巷西闗等村田】红庙堰【在城东三里塘周二里】九龙池【在城西北二十里一名竒梨溪水出岩石间清可鉴髪南至陈家屯防西河水东入安流桥出通年桥合大溪有坝十三灌王旗等村田日久堙塞　本朝雍正九年知州许廷佐疏濬深通】路南州　兴寜溪【在城东二里绕州西南防铁池河达盘江有坝蓄灌】白龙潭【在城东北十五里行十里与黒龙潭合流】双龙坝【在城东二里本朝康熙四十六年知州金廷献建坝筑渠亘二十里溉田三千余亩】黒龙潭坝【在城东五里地名落台明嘉靖间知州邹国玺筑堰开渠引龙潭水济田千顷民徳之称邹公堤天启间知州唐登第再濬知州倪垣修枧引灌　本朝雍正九年知州王臣重修】些卜所坝【在城北十五里阿怒山后山半旧有塘名绿隂山民筑堤蓄水浇灌本村田地而附近路母矣北山屯两村隔在山南流溉不足　本朝雍正十二年知府来谦鸣知州于讷于塘之南隅筑土隄十余丈潴蓄更寛又于山北些卜所龙潭下捐建石坝一座并开沟长五里引水至山南遍灌三村田亩均得霑足】鱼池堰【在城东八里明嘉靖间知州邹国玺修筑】昌乐堰【在城东北五里　本朝康熙四十一年知州罗之熊筑堰开渠引白龙潭水灌州西北田三千余亩后圮知州金廷献重筑増枧雍正九年知州王臣续修】防城隄【在城外　本朝雍正十二年知府来谦鸣知州于讷因土城单薄每遇夏秋雨潦濠水骤涨冲塌可虞捐资倡率士民于贴城土垣外加筑防隄长三百四十余丈】大河隄【在城西北民和乡河水自曲靖陆凉流至州境下入宜良旧有土隄嵗久倾废每遇水泛田亩被淹　本朝雍正十一年知府来谦鸣亲往查勘与宜良令朱千防商各劝乡民协力重筑计长二千五百三十丈并开水沟随隄旋绕隄内路南陆凉宜良三州县田四千余亩均免冲没之虞又因原开涵洞湮塞成河复捐资倡建小石坝四座涵洞六口引灌髙田民利赖之其隄坝议定一有捐塌三州县分界不时修补】
　　武定府
　　和曲州【附郭】　鸠水河【在城东门外源出罗次县白花山经九厰六十里至府东防西境东注之水入禄劝大河达金沙江沿河资溉但多行山箐中不如西境诸河之利】冷村小河【在城东南源出石版桥罗家庄小龙潭防各箐水至冷村成河东歴铺西大缉麻合禄劝大河入金沙江沿流资灌】鹞鹰河【在城西源出干河防鹞鹰古柏一带箐水成河至红土田东绕府城合鸠水入禄劝大河分沟引灌】髙桥大河【在城西北源出州属之勒品甸经只苴阿河诸处凢百五十里至汤郎防大麦地各箐水抵髙桥成河过拖木格落木河东北渐下歴河冲白马口入金沙江沿河田亩随流分溉】乌龙河【在城北五里源出禄劝州之乌防山溉田数百顷下流入金沙江】插甸河【在城北源出老母坝东北防各箐之水成小河经插甸诸处至拖木格合髙桥河水入白马口达金沙江引灌资之】香水坝【在城东溉东南一隅】宛家坝【在城西北下怒革乌龙二水合流随其髙下修砌石坝】上沟【在城西自和尚庄岔河分干河水引灌烂枧槽保山溪北郭田由火把村入城供汲归旧泮池】下沟【在城西自红土田分大河水至烂枧槽村架木接渡东绕府城折而南纡回十余里至小营逺近资之先是分沟处以乱石堆砌河水稍浅即难引灌　本朝雍正九年知州徐修仁于红土田上流建拦水石坝一使水半流河半入沟筑堤疏淤另砌渡枧马头沟水常盈分灌甚溥】西村沟【自西村桥下引河流分灌本村田亩】乌龙沟【在城北十里源出乌龙引灌水碓房田亩】大缉麻屯渠【在城东南由冷村河筑堤引至屯中】元谋县　多克河【在城西六十里源出白盐井由大姚流入县境合西溪河引灌资之】元马河【在北门外清流漪漾绕城分灌下达马街有堤】应元溪【在城东五十里源出和曲州虚仁驿流经马头山灌溉甚溥下流合西溪河】西溪【在城西五十里源出定逺之苴寜山北入县境合于应元溪灌溉郭田下流注金沙江】九龙潭【在城西阿郎村龙王庙前遇旱潦祷之】流水洞【在城南二十里苴那村山后　本朝康熙三十二年县民余得才凿洞三里许直达山前旱地俱为水田人徳之】盐水井坝【在城东十里】法纳禾坝【在城西十五里】车良居坝【在城西二十五里】汉禄坝【在城西北二十里接翠壁河流引西溪水灌溉田禾】能海闸坝【在城西北四十里】阿纳勒坝【在城西北四十五里】苴寜坝【在城西北七十里】朱补坝【在城北七十五里】五茂坝【在城北八十里】大坝塘【在多克河岸西】溪河隄【在北门外河源出和曲之虚仁驿及五骂村兼各山沟水滙于城下势甚奔腾四面皆山不能分泄冲没可虞又地多顽石难施堤桩旧用乱石堆砌成堤嵗修费帑本朝雍正十二年知府朱源淳知县金言详请用篾筐盛石里外牵连以捍水患田舍城垣胥赖保防】禄劝州　掌鸠河【在城东五里废石旧县源出州北撒甸流经易竜名鹧鸪河纳溪涧诸水又滙盘龙河水东南合款庄乐宰二水流出狮子口东入普渡河以达于江从末竜筑堤引水名普济沟溉江头村者声田从镌字崖下筑堤引水名通济沟灌拖梯一带田】盘龙河【在城西南水从府东流绕州境合掌鸠河流入普渡河从虎跳滩筑堤引水名广济沟经木国甸溉州郭及莺子竜一带田又开盘龙沟引溉马家庄并永平纳吉诸田】拖梯水道【在城西北十五里引玊峯山泉水凿沟溉镟匠村一带军田】龙潭【一在城东十五里纳吉村一在城东十五里六块一在城东二十里老悟村一在城东南六十里大弥陀田亩悉资灌溉】桃源村渠　永平村渠　纳吉村渠【俱在城东田资分灌】马家庄渠【在城东南明鳯氏古沟年久圮塞　本朝雍正四年知州贾秉臣从山腰凿石成渠滙复旧沟疏濬深通分十二节挨次引灌马家庄等村田亩】者吉村渠【在城东北陀的掌鸠河】
　　广西府
　　江头村河【在城东北五里龙湫数处滙为河西流于神凫岛合西溪入矣邦池引溉多利】西泸河【在城西三里一名西溪源出阿卢山洞流灌城西环抱城南与东溪合下流入矣邦池】竜甸海【在城东南一名矣邦池周三十余里受郡治诸水滙为巨泽有尾闾从石窍泄出南入盘江然易□塞一失疏导则东郭平原便受水患】龙泉【在城西三里泸源洞有东西二泉流入矣邦池民资灌溉】广利坝【在城东七里明万歴间知府张光宇筑】永恵坝【在城西三里明万歴二十一年知府陈忠筑开东西两河建闸蓄泄灌田千顷天启间知府髙梁楷易石増修后山水冲防西河梁楷复砌石架木以渡其利不废东河日久塌圯　本朝康熙三年知府万祚重修】雨竜坝【在城西三十里明知府辜用琥筑】矣厦坝【在城西六十里】兴集坝【在城西六十里】寜黒勒坝【在城西北三十里】摆勒坝【在城西北三十里】鱼勒黒坝【在城北四十里以上俱　本朝康熙初筑均利灌溉】师宗州　大河口【在城东十里滙通元落竜水流入罗平州引溉资之】通元洞泉【在城西北一里纡绕城南灌溉东入大河】落竜洞【在城南流入大河】大河口坝【在城东十里】白雾沙坝【在城东十五里】洋旧坝【在城南三十五里】额勒哨坝【在城南四十里】西坝【在城西一里】小阿堵坝【在城北十五里】柳隄【在南门外　本朝康熙间知州陈憻韩维一相继修筑障通元洞水使东流】弥勒州　白马河【在城东五里纳弥东西溪水合流南灌】息宰河【在城南九十里构甸坝龙泉水自石罅中涌出流漾平川数十里上中五村田亩胥润泽焉】阿当河【在城西十里源出阿当哨龙潭从山麓喷薄而出东经大树村流灌近郭西北田亩百余顷至弥西滙白马河溉被之广兹河为最】山金河【在城北二十里由蛇花口至弥东滙白马河】山湖【在城西南四十里红石崖流灌西郭田亩】八甸溪【在城北其源有三一出阿欲山一出旧村一出北倾山至州东合入盘江沿流分溉】竹园村沟甸坝【在城东南六十里明万歴四十三年知府萧以通判吴稼竳开渠置坝溉田五十余里】朱公坝【在城南六十里甸头界明州同朱召南筑】李公坝【在城西二十里阿当村明万歴间知州李启筑资灌田亩引入泮池】丁家坝【在城西南七十里十八寨东南乡明万歴间知府陈忠筑今圯】邱北　清水江【在治西筑堤滙流民资灌溉】盘龙寺龙潭【在治西潭水渟引灌甚溥东入清水江】
　　广南府
　　土黄河【在城东二百六十里土富州界内其源出府境分水岭合师宗州及粤西西隆州诸山之水滙聚成川自土黄起经西隆西林土富州土田州诸境过剥隘而至白色计七百余里可以直达两粤旁通黔楚旧因滩多水险舟楫难行　本朝雍正九年总督鄂尔泰于彚陈全滇水利疏内并请勘修十一年总督尹继善巡抚张允随委原任贵州粮驿道王廷琬勘估董理分檄滇粤两省委员领帑兴修疏濬沙碛开凿石滩全河水势寛平舟行无阻通商便民而解运钱文等事俱资其利】楠木溪【在土州东三十里源出花架山迤逦东流其水冬夏常温近地田亩可资灌溉】引流塘【在城南闗旁濶数亩蓄水灌溉民资其利】清渠塘【在城北一里蓄水以资汲灌】龙湫【有二一出城西者马一出城南冷水沟引以灌溉旱则祷雨】
　　元江府
　　南淇河【在城北十五里源出无量山及南北中寨诸山流入礼社江灌溉资之】东沟【在城东有五曰漫林曰呼遮曰河湾曰三家曰大茶庵】南沟【在城南有十四曰万喇曰都峩曰万钟曰们岛曰小燕曰都郎曰上干磨曰下干磨曰纳整曰者戞曰龙潭曰阿萨曰南洒曰深沟】西沟【在城西有八曰新沟曰龙洞曰们涌曰达摩曰漫漾曰你叠曰们线曰们果】北沟【在城北有二曰安乐曰拔乐】西北沟【在城西北有五曰漫费曰红土坡曰达探曰琳琅曰麻沙树以上诸沟随地引灌】双沟渠【在城东二十里源出马笼山一清一浊土人筑堰江东田亩赖之】仲夷渠【在城西四十里分溉田亩东入礼社江明永乐年间开】新平县　炼庄河【在城东九十里源出胜郎山后经罗吕乡山麓灌溉炼庄田地原属河西后以道逺割归县辖】洪本泉【在城西一里流灌郊郭田为利甚漙】登龙渠【在城西北旧新化州禄库乡】六婻塘　渺剌塘【俱在旧州岏防乡】阿谢隄【在城南三里大石坝壅水灌田东南利赖】龙王庙隄【在旧州归召乡明隆庆六年知州麦天惠筑】青龙坎【在城北五里筑大坝灌溉纳起一带】邦那圩【在旧州禄库乡】
　　开化府
　　文山县【附郭】　沟交河【在城南十五里发源府西南大敎化过小天生桥绕府治右流至大沟交滙盘龙河沿流引灌】侬人河【在城北四十余里源出期乌洞并王弄汤坝诸水滙流成河环抱府城三面以资灌溉】盘龙河【即侬人河下流以其绕城盘曲如龙故名下入天生桥】期乌洞泉【在城西安南里石峯独立下有洞水淜湃而出夹涧穿流为侬河之源郊郭灌溉首资于此】白鱼洞泉【在城西北一百里石洞中清泉徐流内产白鱼水可灌田】异龙潭【在城南　本朝康熙七年经歴李鳯昌引流灌田民被其利】岐渠【在城西　本朝康熙十年知府刘防开以灌田】孔公隄【在城西门外新街　本朝康熙四十二年知府孔毓珣以地多火灾筑隄蓄水预防其患】
　　镇沅府
　　蛮况河【在城东五十里发源树根坡与蛮贵由里二河环绕府治滋灌田畴归于府东殷春桥深水台合流出威逺】新抚河【在城东南一百二十里发源蒙化经定边景东恩乐流入新抚里灌溉新抚向化安连明徳四里田亩复由那戞村东出普洱】南祝河【在城北五十里发源分水岭滙黒龙潭茂庆河之水流入殷春桥过府治南山脚围绕而西咸资灌溉】石花溪【在城东一百八十里源出石花山麓流而成溪四时不涸可资灌溉】小龙池【在城西三十里诸流防聚之所】恩乐县　鲁马河【在城东七十里源出景东府哈噜流入县灌乐礼乐智等乡田】托写河【在城南源自府属分水岭流入县灌乐附乡田】浦麻河【在城西北源自府境大弄河流入县灌乐仁乡田】景东河【在城北一名景来河源出景东经县西北入镇沅杉木江两岸田亩皆资灌溉】南堆小河【在城东北源出者岛山灌近郊田】
　　威逺
　　青庄河【在治南二十里源自抱母茂蜡两水流入引灌田亩】景谷河【在治东南九十里源出景东】
　　东川府
　　防泽县【附郭】　壁谷江【在城西南源出寻甸之果马里车湖滙倘甸苍溪之水合为一江流入金沙沿流资溉】梅子树河【在城东南十里　本朝雍正七年知府罗得彦开引箐水从瓦窰至革舍门首防于中河约七里】以濯河【在城南夷语谓水交也源自待补防沙溪流至矣里颇资灌溉过纳雄山峡前入金沙江】矣里河【在城西十里源出以濯山腹】马鞍山河【在城西十里　本朝雍正七年知府罗得彦开从马鞍山至五竜募约三里引矣里河水注龙潭合流出鲁机村滙左河建闸蓄聚灌以扯田地九年知府崔乃镛知县祖承祐加濬寛深】左河【在城北一里源出马五寨山溪由北门外以舍流入鱼洞长二十里寛二三丈不等】中河【在城北五里源出袜腻山下流至水城长二十里寛二三丈不等】右河【在城北八里源出拖落村由马厰流入鱼洞长二十里寛三丈】蔓海【在城北旧名濯缨湖绵亘二十余里不通河道夏秋雨水涨溢一望汪洋土人因呼为海春末尽涸仅作牧地　本朝雍正四年总督鄂尔泰巡视审度檄知府黄士杰新开左中右三河建筑坝闸滙矣里河鱼洞入金沙江垦作渐兴】东山泉【在城东　本朝康熙间僧真一开东山水道引涧水入城资其灌溉】龙潭【在城西五里水自山腹中喷涌而出引灌左河】石闸【有二一在城西演武防前春夏水少引龙潭水约二里入左河启闸灌溉以扯一带田地一在城北水城北夏秋暴涨闭闸阻水不令旁溢以免小围一带淹没之患】木闸【有四左右河各二蓄水备旱】城东沟　城南沟　五龙募新沟【在城南以上三沟皆资灌溉】
　　昭通府
　　恩安县【附郭】　擦拉河【在城南二十里源出鲁甸之黒山箐至城西擦拉桥受淄泥利济二水达髙鲁旧浦溪小乌蒙五那铺共八十余里中多巨石横阻　本朝雍正十二年总督尹继善巡抚张允随委迤东道黄士杰勘估给发帑金檄知府徐徳开凿兴修田畴滋溉舟楫通行均有利益】利济河【在城西二里源出龙洞山自北绕城西南入擦拉河旧无闸坝难于积水两岸田亩灌溉不敷　本朝雍正十二年总督尹继善巡抚张允随委迤东道黄士杰勘估给发帑金檄知府徐徳建造石闸四座以资蓄泄】八仙海【在城东二十里源出龙洞山后绕鳯凰山隂入擦拉河先是荒烟蔓草夏秋积雨沮洳难耕　本朝雍正五年疏渠开垦渐有其利】龙潭【在城西四十里波罗曲山之麓澄澈不竭颇为民利】西南濠【在城外　本朝雍正十一年知府徐徳于城工竣后详请发帑开修自西门起至南门达淄泥沟滙入鳯凰山前顺流而下灌溉西南二门及戞补寨下元村一带新垦田亩又从利济河引水入城于西门二涵洞出水民田咸资蓄泄之利】水塘坝【在城东十里源出龙洞山灌水塘田三百余亩南入淄泥沟】新泽坝【在城西二里引利济河水入城潴而为池亦名利济又析为二沟分灌西南郭田城内外咸资其利】丰乐坝【在城西四十里源出丰乐村即铁锅寨灌本村田三百余亩】团山坝【在城西四十里源出小龙潭引灌波罗曲团山田】白坡坝【在城西北三里分利济河水灌白坡田】淄泥沟【在城东五里源出龙洞山东流折南绕鳯凰山前入擦拉河沿流引溉但中多浅窄漫流之处　本朝雍正十二年总督尹继善巡抚张允随委迤东道黄士杰勘估给发帑金檄知府徐徳修濬寛深民资其利】分济沟【在城西二里引利济河水灌西南田千余亩】天梯沟【在城西五里分利济河水灌鳯凰门前田】天梯二道沟【在城西六里分利济河水灌天梯田】天梯三道沟【在城西八里分利济河水导入小天梯五六里分灌田地俱入擦拉河】利济池【在城内西北隅】镇雄州　托洛河【在城东五里】苴蚪河【在城南三十里】沱治河【在城西一里】黄水河【在城北九十里以上诸河疏渠建坝因地蓄泄分灌十里田地其在上东致和里者有七曰乐利溪曰木冲沟曰革斗沟曰纸槽沟曰响水沟曰长流堰曰陶坝在中东永丰里者有四曰天池渠曰小洛渠曰花浪沟曰法溪沟在下东向化里者有八曰龙舞溪曰丛树渠曰广济沟曰崖桑沟曰雷阳沟曰花龙沟曰通泉堰曰蕃民堰在上南乐善里者有五曰花鱼洞曰戞乌沟曰晋虑沟曰拖泥坝曰覩勒坪在下南靖逺里者有五曰龙滩渠曰果哈渠曰木黒沟曰鲁布沟曰斑鸠沟在上西同风里者有三曰过花溪曰法着渠曰髙桥沟在中西归仁里者有五曰法溪曰搆拖溪曰多戞渠曰达溪渠曰枝比沟在下西升平里者有五曰小米溪曰苏路渠曰法乃卧渠曰普得渠曰法革沟在上北迎恩里者有八曰法乌溪曰雄濶渠曰白哈渠曰古芒部沟曰阿木故沟曰盐井沟曰胄甲沟曰柳溪沟在下北长庆里者有三曰回龙溪曰麻柳溪曰花果沟】
　　普洱府
　　东河【在城东源出五里坡流经城北海南庄绕东而南入三岔河溥灌郭田】南蕴河【在城东十里源出南蕴箐由土锅寨龙潭入三岔河资灌田亩】三岔河【在城南三里源出天笔山龙潭滙东西南蕴金龙等河水南注追栗河合威逺小江猛撒河归九龙江】西河【在城西源出慢令村龙潭蜿蜒奔泻至城南入三岔河溉田百顷】金龙河【在城西三里又名水碓河源出天笔山之龙洞南入三岔河沿流汲灌】掌乃龙潭【在城南五里双星山麓上有古木二不辨其名每年六月土人祀以白豕潭近河居民筑堤蓄水渡以木枧溉田二百余亩】坤戞龙潭【在城南十里土锅寨石山下濶二丈深丈余溉田百余亩】昆池龙潭【在城东北五里潭广一里　本朝康熙初年通判张馆筑堤潴水溉田二百余亩】丰乐龙潭【在城东北五里蕨蒟坝之左广亩余四时不竭引灌多利】蕨蒟坝【在城北五里】小河村沟【在城西南七里】西城沟【在城西门外】龙潭沟【在城西一里】接官亭沟【在城东北十里】怕董沟【在城东北十里】拦虎坝沟【在城东北二十里】惠逺渠【在城北十五里】普济渠【在城北三十里与各沟塘同其灌溉】三家塘【在城西十五里】昆安塘【在城西六十里】攸乐平湖【在治南滙纳众流灌溉郊郭】龙潭【在治东北五里】思茅　南涧【在治】
　　【南灌溉郭田】平塘【在治南众水所归引灌田亩】莲花塘【在治西北可资灌溉】
　　大理府
　　太和县【附郭】　西洱河【在城东五里源出罢谷山至浪穹潴为巨壑接寜湖合弥茨鳯羽二水出蒲陀崆又一源出鹤庆府观音山河防蒲陀崆及邓川之弥苴佉江俱南注上洱池至府东名西洱河纳防苍十八溪水周围三百余里由天生桥石穴中泄为合江铺河绕苍山后歴蒙化府界滙漾濞水以达兰沧环河田亩系于天生桥之通塞故水利莫急于斯】合江铺河【在城南三十里下闗河尾洱河水由此泄出两岸髙岩削壁非人力能开凿幸地低流急不能停滞昔人于清风桥外复开龙闗桥子河二道分泄大河之流定有三年五年大修之议明正徳间通判喻河疏濬有法至今徳之本朝顺治八年康熙二十五年两次兴修先是开子河分流不过二百余丈仍归大河尾日久易淤又】
　　【有白云桥叶家桥蒙赵河水横截海尾总滙于打鱼村百余丈内沙石冲激尤易壅塞每遇雨水泛溢宣泄不及濵海之太和宾赵田亩多被淹没而邓川距其上流水壅逆灌其患尤倍雍正四年同知佟世防详请修濬自海尾波罗甸至天生桥一千五百八十八丈龙闗子河二百八十六丈小子河一百四十七丈悉已深通筑坝修桥改白云叶家二桥水尾驶入大河沙无停积】麻黄涧【在城西旧由敎场北入大马渠今古道闉塞雨涨辄防横流】三板闸【在城东北中和峯马蝗涧之水南注西城濠过狮子桥至干家村后分五分之一灌溉干家车邑诸村余至城东北角建闸蓄水又分为二一北灌柴村正甸一南灌夜梦得及柴村之南瓦村之北诸甸余则接济大马渠之不足旱涝均获其利　本朝康熙三十年知县张泰交重修】十里沟　鹤桥沟【俱在城南二水最大嵗宜加濬】四里沟　塔桥沟　上阳沟　湾桥沟　喜洲沟　峩崀沟　周城沟【自北门至周城凡六十余里之田尽赖七沟灌溉然暴涨横流所经易淤而峩崀周城为甚当时加浚治】穿城三渠【北曰大马中曰卫前南曰白塔三渠皆引苍山溪水穿城东出灌溉郭田兼御火灾】御患隄【即城西濠明治时大水入城壊庐舍因筑此堤御之嵗加修治】水缺【在城西天台寺前明治间玊溪水涨直射大纸房排西门而入正徳间大纸房复被淹没后于缺处塞以大石患始止嵗宜隄防】赵州　大河【在城南一名波罗江源出定西岭三子龙水至赤佛山后黒龙潭环州治流入洱河灌溉通州军民田地其利甚溥嵗久堤圯　本朝雍正六年知州徐树闳修濬】西河【在城南弥渡之西即毘雌江源有五合而成河分灌平定里蒙洱景三卫及本州军民田】下比齐河【在城南一百五十里源出天目山南北两涧北有龙泉行十里许交流三岔河东入赤水江南流十五里灌溉三里田地北流八里灌溉两里田地其利甚溥但暴涨难防堤埂易决　本朝雍正六年知州徐树闳分界修筑】定西岭箐水【在城南四十里由箐底南流桥头哨分灌白崖川前所营柳邑村红土仓观音村曽家营罗家营军民田】城西冲水【在城西即髙五水塘也灌溉本冲田地一从西城角流入南濠一流入西城循至州左灌溉铺田又自天阶桥下流入双水洞灌溉大定里一带田园】三天桥水【在城北上天桥水自东门坝流入鎻水阁外中天桥水亦自东门坝流入老邵园一带下天桥水自梁王坝流入新村一带灌溉甚溥】甘泉【有二俱在城南六十里距白崖五里二泉相去一里一在仙女庄之东　本朝雍正七年闰七月忽从平地迸出一泉围圆尺许甘冽异常西流而下至仙女庄上村分为三一北入仙女庄上村约二里一南入仙女庄下村约十余里一西流分绕森家庄宋家营亦十余里同归大河村民拓为巨塘开沟分灌赵州田五六百亩云南县田四百余亩一在虾蟆山脚下旧有泉穴涸已百年雍正七年闰七月离古穴五六丈许从地迸出一泉涌沸如珠村民开掘围圆丈许九月泉左十数步又迸出泉眼二滙入珠泉其味清冽分为二夹大路西行约半里路左一道又分而为二一南流入小东村计二里至髙地一西南流入沙沟村约三里余由白马庙河入大河路右一道西流入大东村计一里许至深箐共灌赵州属沙沟村大东村田三百余亩云南县属小东村田六百余亩赵州知州徐树闳云南县知县王璐修筑塘坝总督鄂尔泰巡抚沈廷正防　题建祠立碑】东晋湖闸【在城东北十里环龙山下水出九股明洪武初知州潘大武建闸蓄聚成湖灌溉上下草甸红山千户营犁头湾石鼻头华营斑庄七村田地定议立石于湖中谷尽闭闸湖外麦尽启闸】牧棕村沟【在城南灌溉本村及敬天甘陀富乐东山等村田地明万歴年间民以争水互讼水利道防定放水次序俾民世守均享其利】天池【在城东龙伯山上四时不涸下有石穴出水灌田】双塘【在城东十八里明洪武初民以砖甃堤利甚溥嵗久崩溃嘉靖间分巡副使安如山嵗令濒海人家量亩出力修筑其利遂永】甘陶水塘【在城东南旧有隄防其利为豪右所専明知州潘大武议夹石为渠穿孔分水其利始均】城西隄【在城西三耳山】巧邑水仓【在城南百二十里灌溉本里田四山环抱水聚塘心】云南县　香果城海【在城东下坝原系雷鸣旱田　本朝雍正八年知县王璐率民买田三十一亩五分开为巨塘由东中沟引龙泉水蓄灌二村田亩归于青海】青龙海【在城南十五里纳寳泉坝水三分之一灌东南十五村田嵗久淤塞　本朝雍正八年知县王璐浚治流通】寳泉山泉【在城西北二十里水从石穴中喷出有二口防各涧溪及马蝗箐三眼井五福山诸水南流至九峯山下茨平村前筑坝建闸旱则蓄灌田亩涝则泄入溪沟】水磨坪龙潭　芭蕉冲龙潭【俱在城西南流经赵州蒙化境旧设三坝分灌上中坝属云南县赵州下坝属蒙化　本朝康熙三十五年赵州民与蒙化民争控水利同知蒋旭详议按日分定有碑记】龙洞【在城东五十里叠嶂层峦中涵巨津饶灌溉之利】段家坝【在城东南二十五里白塔村东接镜湖石晋时段思平所筑青龙品甸之水合流而南出板桥至此筑坝渟蓄以出炼厰自西而南而北以灌云南驿前平陆田明成化间黔国公沐琮檄都指挥马鍄重修】新兴坝【在城南山下明嘉靖间知县宋希文筑周八里】寳泉坝【在城北五里即山坝石闸三道三分寳泉之水一入溪沟同九子龙水下溉弥渡一绕城南分数渠灌近城西南诸田入青龙海一绕城北潴贮于品甸湾明景泰间分巡副使周鉴叅政赵雍崇祯间兵备道何闳中相继重修久复淤圯　本朝雍正八年知县王璐加修】莲花曲堰【在城东四十里即莲花渠灌溉亦多】周官些陂【在城东北十五里周十五里亦名海受山箐之水蓄灌雷鸣田亩嵗久堙塞　本朝雍正八年知县王璐修濬】溪沟【在城西三里通接寳泉坝之水】荒田陂渠【在云南驿前平衍千顷久缺水利明嘉靖间右叅政石简刘伯耀相继修举今废】邓川州罗陋河【在城东羊塘里界发于温水达金沙江】西湖【在城北潋滟潆洄田畴环绕流入罗时江】龙马泉【在城南龙首闗北麓水涌灌多】丰泉【在城西一名熊涧相传水多则年丰故名】大涧塲泉【在城北灌一方田】南诏潭【在城西二十里濶十余亩三山环峙万木隂森旱祷辄应】芭蕉龙潭【在城西大楼桥界旱祷最灵州人颂为济旱龙潭】罗甸渠【在城东源出东山引溉近渠田亩】绿玉池【在城北钟山之下水色莹碧引入罗时江】弥苴佉江隄【在州前平川受鹤庆剑川浪穹鳯羽诸水自下山口以迄江尾绵亘四十五里流入洱河两岸筑隄髙二丈寛四丈堤东开涵洞十二西开涵洞十六闸水入沟各灌二十余村诚为两川大利但河髙田低夏秋暴涨横流溃决为患旧例于春初按粮募夫挑淤培埂　本朝雍正八年知州施震博谘详审于下山口东子河内开一闸口由大凹出东川歴青索防于洱河以分水势于大楼桥西子河内开一闸口由杨柳村绿玉池出鸡鸣村城西至西湖歴三道桥龙桥兆邑以入洱河又于青索子河内开下闸一口以杀大河之流每年仍于春初濬筑设役巡查启闭】大水长隄【在城南旧以水磨在堤南致秋潦为害明嘉靖间兵备副使姜龙令移水磨隄北又修筑旧隄二百余丈水因南趋不复为害】罗时江隄【在城西三道桥界唐时罗时兄弟导绿玉池西湖之水以归洱河明天启间知州周之相另开河尾一道导水南行过玉案山注弥苴以入洱河东南田亩赖之】横江隄【在州后大邑新生上登三里州西之田赖之明永乐间同知李福筑正徳间署州祁伦修】庙后隄【在城北二十里旧州城隍庙后二涧合流时有水患明嘉靖间副使姜龙筑堤百丈嵗宜加修】上下登隄【在旧州西北一里灌溉上下登村每秋涨多没田庐明正徳间郡人杨南金倡筑石堤其患始息】圆井隄【在旧州北麓副使姜龙筑堤百丈引泉水以溉】浪穹县　寜河【在城东源出罢谷山为洱河之源并山溪水潴而为河周数十里中隔九气台一堤由三江口出蒲陀崆】弥茨河【在城东北源出观音山流三十里至县引灌三营新村髙田尾出三江口】罗鳯溪【在城北八里源出凝云山下流广灌多入寜河】九龙泉【在城东二十里佛光山下泉有九俱自石窍中涌出引以资溉】三水陂【在城东八里曰通济桥在城东南三里曰通寜桥在城南四里曰南江桥水漫溢淤没军民田地三百余亩明嘉靖壬寅年濬导】东原沟【在城东十里自大营河分而西流南经大营江干二村灌平原一带田地】安民沟【在城南山水皮向无沟洫明正徳间知县杜翺自南桥开沟引水四达灌溉】山闗沟【在城南明嘉靖间知县陈儒开引鳯羽河水自山闗核桃涧灌溉城南万歴间邑人杨峩修同知李先芬重修】大波渠【在城东大波坚村向无水明万歴间知县王锳作渠引大营河水灌之自此霑足】三江口渠【在城东南九里寜河鳯羽三营之水由此泄入邓川先是鳯羽水势驶疾沙石横冲以致寜水逆灌又黒白二涧水沙石随流堵塞蒲陀崆口率多水患但崆口下至邓川低十余丈上流疏通自可畅行明嘉靖初西涧泛溢淹没民田竟成大湖其粮摊入里甲议者谓宜导三营鳯羽二水尽入寜河合出一口髙筑堤岸俾无左右冲激之患万歴间署篆永昌同知李先芬广谘审度先于桥下村开子河一道出炼城以杀鳯羽之势于周里营开子河一道入郭家湖又开大堂神前子河一道接湖水绕山麓而下以分三营水势复于黒汉涧砌堤障水循山而流挑濬蒲陀拖木江心沙石田始无患久复淤塞　本朝雍正四年知县张坦于炼城村南另开子河一道建闸御涨以杀鳯羽之水凿去抱木厰阻水巨石河水得以顺流雍正八年总督鄂尔泰复檄知县吴士信加工修濬自郑家庄至邓川界十里増筑长堤四十余丈加髙三江小堤数尺置木柜五十盛石截沙水流无壅湖田多利】白汉新渠【在城东南十五里水旧沿山直下蒲陀崆沙石随流淤塞江口　本朝康熙三十一年通判黄元治另开一渠导白汉厰之水逆折而北至平川中开一口并引炼城村之积水入新渠归蒲陀然后炼城之田得耕继而白汉涧后山崩塌砂塞水尾知县张坦建立水闸年加増使沙土过闸即止河无堙淤之患】山根渠【在城南七里久淤】溪登渠【在城西十里源出溪登村下水源颇盛向系头村开引灌济明嘉靖间知县李南桥另作新沟引溪登下长涧之水灌溉城北一带田园又引猢狲涧之水亦注城北明万歴间邑民争水知县王锳定议将猢狲涧水分而为三城北一分城南二分】红山渠【在城东北十二里名三营川】宾川州　纳六河【在城北五里北行九十里合竹泉横溪诸水入金沙江以其纳六溪之水故名又界为三区上区水微下区地卑流不及逺惟中区水大东南灌水沽堤等七村东北灌周官营等十三村水口建闸有水利碑按粮定时以次轮溉冬春水涸至三月播种之初官为致祭水从麓出顷刻盈科最为灵异】六溪【在城东五里曰钟良源出钟英谷之青龙湫在城西二十五里曰通洱即洱海伏流出宾居大王庙下曰赤龙即賔居三家村黒树龙潭在城西三十里曰银溪源出官坡自山磵中奔放而行其地多石水势冲激甚驶在城西四十余里曰石寳源出炎凉岭在城西北五十里曰寒玊源出崆峒山下】丰乐溪【在城西北一百里源出鸡足山麓南流经炼洞甸头甸尾明嘉靖间知州朱官作诸渠荒土皆为耕地东流经牛井川亦入纳六河东北注金沙江故合六溪而名七溪】三潭【一曰干龙在干海子一曰红雀在山一曰火龙在鸡足山石钟寺侧均资灌溉】乌龙坝【在城西五十里源出乌龙山顶其流不大居民作坝潴灌近田】萂村坝【在城西七十里源出冷水箐及山磵中居民潴之以资灌溉】梁王坝【在城北团山下明天启间知州杨云起重修】上沧渠【在城西六十里周十里濒河之田为清明洞白荡坪用水车挽水逆灌下注为下沧三家村干古之田皆资以为利】新渠【在城北十里山之东】石爸山龙泉【在城北四十里周能村之义交川水从深箐中出源逺流长资灌甚广】大塲曲隄【在城西百一十里旧有陂池潴之备旱往者豪右利陂底土肥可田防水别流陂外之田半为废壤明嘉靖间知州朱官改水筑堤而复之嵗乃收故又名济民堤】金龙湫【在城西百余里洱海东岸潭水深靓祷雨辄应】云龙州　沘江【在城东源出老君山经顺荡井名顺江纳诸溪涧环绕雒马歴州境三百余里入澜沧江两岸之田资以灌溉】雒马河【在城东二里从十八寨下注沘江灌箐门口田】带河【在城东七十里自兰州来经十二闗里罗甲村过箭杆塲入永平县界灌箭杆里田】清朗河【在城北源出清朗山灌师井里田】崇山溪【在城西十三里旧州南灌梭罗甸田】膏鱼溪【在旧州南灌汤沟田】骨峦溪【在旧州南灌古吉田】蛾眉溪【在旧州南灌汤邓田】丹戞溪【在旧州北灌下坞田地千亩】北冈溪【在旧州北灌上下北冈田】松牧溪【在旧州北灌松牧村田】崇麓溪【仕旧州北灌北寨田】青龙潭【在城东八十五里箭杆塲】龙潭【在城西一里徳龙山巅潭濶二十余丈歴冬夏不溢不涸祷而有应】天池【在城西北山顶一名髙海子渟十里灌白汉登暑塲田茭蒲茂密居人资以为利】
　　楚雄府
　　楚雄县【附郭】　席草湖【在城东十里周五里引灌资之】曲甸湖【在城东北三十里川原平濶渔者利之兼资灌溉】练溪【在城西三里流泉三叠清冷如镜引灌郊原】鳯泉【在城东慈乌山麓四时不竭】龙泉【在城南雁塔山下水澄洁应月而潮】东清坝【在东门外引鳯泉水】梁王坝【在城东三十五里元梁王所筑明治十三年重修】跨苴坝【在城南四十里】大琶坝【在城南五十里】五排坝【在城西四十五里】曲甸坝【在城北三十里　本朝康熙十年同知吴闾应重修】小坝【在城东南北各九西十堵积河水以时蓄泄】城南堰【在城南三里灌田千余亩】镇南州　清水河【在城东十五里源出茤蕨厰龙潭南入白龙河】白龙河【在城南即苴水也一名虹江源出州西北苴力铺流灌州境东南滙于府治大河】龙潭【有四一在城南三十五里力戈村水出髙山溉田甚广一在城南二百里阿雄乡之七村潭深不可测南流一里入七村河仅溉山田一在城西北十五里水出见性山隈溉田千亩每嵗二月官民祠祭一在城西北三十里双甸村】天城河坝【在城东三十里溉民堡田】河洞坝【有二在城南十五里溉军民田】索厰坝【在城西二十里溉上下二村田千余亩】两旗坝【在城北五里溉金珠河麦地坪古城坝一带田地】千家坝【在城北源出北山龙王庙及岔河茤蕨厰等泉两崖壁立泉源不竭防流箐口山势逼合俨如门阙基址天成蓄水成堰可灌田数十里明嘉靖二十七年知州张定泉建有石坝日久颓圯　本朝雍正八年总督鄂尔泰檄知州金鉴重建坝闸疏通渠路】小坝【十曰官庄曰大医曰古矣达曰白土城曰姚冲曰大谷堆曰木瓜村曰五庄梅曰苗村曰双甸灌溉同之】南堰【在城南】西堰【在城西】东堡塘【在城东三里溉张合屯土城一带军民田】南安州　妥稍河【在城西四十里流经府境东滙沙甸河达易门县界入元江两岸田亩沿流引溉】白沙泉【在城东三里泉水涌溢灌溉多利每嵗首祀之】黒龙潭【在城东七里】白沙泉坝【在城东一里】福兴寺坝【在城东二里】乌竜寺坝【在城东五里】草打喇河坝【在城东八里】紫石冲坝【在城东南十里】上邑村坝【在城南二里】力摩村坝【在城南十里】下邑村坝【在城西南三里】西门外坝【在城西一里】回子村坝【在城西一里】桥边坝【在城西二里】溪木崩坝【在城西二里】红土坡坝【在城西二里】回子路坝【在城西二里】阿力村坝【在城西三里】羊旧村坝【在城北三里】苏家屯大小坝【在城北四里】密康郎箐坝【在城东北十里】定逺县　清水河【在城东二十里又东六十里有苴苗河又东七十里有青塲河南二十里有木土竜河西十五里有紫甸河东北三十里有大基河凢六河皆支流灌溉通县田亩北出防于龙川江】清风坝【在城东南十里】冷家坝【在城南三里】乌鸦坝【在城北五里】梁王坝【在城北七里】龙马池【在城西南二里】黄莲塘【在城东三里】饮马塘【在城南二里】万斛塘【在城南四里】金鸡塘【在城西七里】贾溪塘【在城北五里】广通县　罗苴甸河【在城南五十里四山周环一水东注引灌利之入龙川江】立龙河【在城西一里源出马鞍山流至孤山绕溉西郭入元江】雕龙河【在城东北十里源出阿纳香山先年土主薄段时可开渠引水至县前灌田入龙川江】蒙七塔溪【在城东二十里流绕县治防于大河】福山泉【在城北八十里旧名干海资四围皆山苦无水道　本朝雍正十二年知县杨登捐资凿通山腹七十丈引五里外福徳山腰之水入硐畅流沿途皆开沟堑直达干海资灌田二千余亩详请勒石易今名巡抚张允随有记】马家坝【在城东四里灌溉李家屯田亩】舍资官坝【在城东五十里灌溉舍资田亩】李家坝【在城南一里灌溉李家屯田亩】土官坝【在城南二里灌溉西门外一带田亩】甸心坝【在城南三里灌溉白土凹一带田亩】山旗坝【在城南四里灌溉山旗屯田亩】苏公坝【在城南五里灌溉三塲旧田亩】梅家坝【在城南六里灌溉雀哺田亩】董家坝【在城南七里灌溉范旗屯甸心田亩】赵家坝【在城南八里灌溉范旗屯一带田亩】郭家坝【在城南九里灌溉雀哺屯一带田亩】罗家坝【在城南十里灌溉瓦窰冲一带田亩】石头坝【在城西二里灌溉张家湾田亩】金家坝【在城西三里灌溉南屯田亩】西屯坝【在城西五里灌溉西堡屯田亩】嘉　果罗泉【在治西四里分灌田亩】黒盐井　龙门溪【在治北深濶为一方巨浸昔多水患建塔镇焉】琅盐井　龙潭【有二俱在治南笔架山麓流巨者名曰大龙水澄皎洁祷雨辄应因名灵泉小龙潭在大龙东出水稍逊相距里许皆利润田畴四时不涸】
　　姚安府
　　姚州【附郭】　香水河【在城北源出黎武村观音塘颇资引既流注大姚河】连水【在城西二十里源出镇南州之木盘山经府西之连塲西七十里灌溉郊原入大姚河】白马泉【在城东白马山谷两泉涌沸东山曰黄龙白塔山曰大康郎溉田甚广】乌鲁淜【在城东十里广五十六亩】蜻蛉河淜【在城西南四十里源出三窠山流至府南潴为大石淜广四百余亩分为东汹溪西汹溪引溉郊郭田地绕府而北趋大姚河入金沙江明万歴间知府周希尹浚治筑堤甃东西二闸】阳派河淜【在城西十五里源出金秀山下广二百三十三亩筑坝蓄泄过西汹溪防于蜻蛉河】当波院淜【在城西十五里广十二亩】长夀淜【在城西北五里广六十三亩】地角淜【在城北十里广一百一十亩】香索岭淜【在城北十里广三十四亩】赤额坪淜【在城北十里广四十五亩】摩苴邑淜【在城北十里广五十四亩】黒坝淜【在城北十五里广十亩】搭镜淜【在城北二十里广一百一十二亩】小邑淜【在城北二十五里广二百一十四亩】地摩淜【在城东北广一百九十三亩】伍舍邑淜【在城东北三里明知府周希尹开】黄连箐坝【在城东南九里】石峡口坝【在城南二十五里】右所冲坝【在城西南六里广二十七亩以上淜坝均资灌溉】大姚县　大姚河【在城南一里土桥河与姚州蜻蛉河之水合流经县东书案山下又东合龙蛟江之水东入金沙江沿河资灌甚广】土桥河【在城南十五里源自姚州香水河流入县境灌溉东合大姚河入金沙江】三窠泉【在城北十里可引溉】麽些泉【在城北二十里四时不竭可以备旱】新坝闸【在城东二里】上闸【在城东二里明治间筑】下闸【在城东三里明治间筑】赵家闸【在城东南三里】晏公闸　土桥闸【俱在城东南五里】金家闸【在城南一里】冷水闸【在城西门外】白塔闸【在城西三里】叶家闸【在城北十里】杨家闸【在城北二十五里】白盐井　观音山箐水【在治东南合姚州之香水河流入金沙江】
　　永昌府
　　保山县【附郭】　上水河　下水河【俱在城内西南源出九隆山及寳葢山合流入城穿委巷出升阳门达东河】坪市河【在城南源有二一出甸头一出石甸寨合流经施甸司西又南合蒲缥寨涧水经新栅山口陡崖飞下入潞江沿流引溉】沙河【在城南七里九隆法寳二山崖间源发北冲交椅山及大雪山初二水合流循山而下入诸葛堰达于东河水势盈涸无常郡人未知所自明嘉靖二十九年兵备副使郭春震募土人溯流始得其源】施甸河【在城南一百里源出姚闗由大石桥至老邓桥引灌田亩入潞江】蒲缥河【在城西南源出冈崖由双桥永寨石木河象鼻山分溉田亩入潞江】西河【在城西四十里源出北冲山箐流经老营达于板桥河沿河皆设水车挽以灌田】清水河【在城北源有二一出北二十里阿隆村一出北十七里甘松坡二水合流东滙鳯溪南滙郎义河分流灌溉至城东南沙河诸水入峡口洞防流数里出为枯柯河入湾甸州界】东河【在城东北二十里源出易罗池流经郎义村又名郎义河合清水河南入峡口洞溉城东田万余亩内有打鱼村田艰于逺溉又东西两堰雨涨易于漫溢　本朝康熙五十四年知府费金吾由打鱼村另开子河七百八十丈循田流入大河始无涸溢之患雍正八年知县田榕重濬】青华海【在城东滙山涧诸流为池广二十余里涸则周遭皆田涨则成海】甸尾海【在城南三十里源出海子沟黒龙井青龙洞诸水滙焉堤周八百余丈溉田数千亩】喷珠泉【在城西广五丈可引溉】仁夀泉【在城西北保山象山两崖间泉出山麓分三沟一由仁夀门入城汲灌防火东注荷池一由门外绕城东注青华海一由纸房北东注青华海溉田二千余亩】龙泉【有二一在城北郎义村一在上丛村皆有灌溉之利】青石泉【在城北三里泉出青石山小坡俗呼为蒲蛮箐导经五福村敎塲屯纸房村山脚村分为四沟灌田数千亩】金鸡泉【在城东北三十里金鸡村泉出二池一温一凉灌田数百亩】莲花坝【在城东安乐山西即玉泉也明正徳间副使汪标筑】纪广坝【在城南十里周三百五十丈灌田数千亩】平安坝【在城南四十里明正徳间兵备副使汪标筑嘉靖间佥事安如山副使郭春震先后重修堤周一百六十丈厚八尺髙一丈灌田二千余亩】黄泥坝【在城南石花堰南二里】连三坝【在城南石花堰北二里】丁杨坝【在城西南六十里源出水眼龙口堤周二百五十丈灌田数百亩】阿鳯坝【在城东北四十里源出天井山深谷中西流北绕达达营光尊寺入于西河灌田千顷】沙河大堰【在城南源出北冲由沙河流至众安桥引溉田亩】诸葛堰【有三武侯所筑俱在城南十里法寳山下曰大堰甃石为堤厚一丈二尺髙一丈周九百八十余丈明成化间御史朱暟加筑分水口为三灌田数千亩其东曰中堰源出九龙池三十六号水并沙河水蓄积为堰周三百三十七丈分水口为三灌田数千亩又东曰下堰周二百八十丈分水口为二灌田千余亩】石花堰【在城南二十里源出山后响石洞堤周百一十五丈中为一纂灌田数千亩土人呼涵洞曰纂】官市堰【在城南四十五里源出青松山下滙龙井水为池经落龙村灌田千余亩】卧狮池【在城南十五里卧狮山麓一名小龙井泉流不竭灌田数百亩】易罗池【在城西南九隆山下即龙王泉自地涌出凡九窦滙为大池可三十亩池口筑石隄十余里析为三沟分溉郊郭又名九龙渠明洪武间度田分水为四十一号上沟由龙潭流经郎义村滙于中沟坝嘉靖七年龙潭堤决知府董雍重修三十一年复决兵备副使郭春震甃以砖石中沟流经瓦礶村嵗久堙圯　本朝康熙初年知府王家相重修雍正八年知县田榕继修二沟溉田一万二千六十亩】龙井箐【在城西北一里许泉出山麓经纸房屯社稷坛东流敎塲分为三沟溉田数千亩】骆驼箐【在城西北二里泉出山崖穴中一名石头沟导分三沟灌田数千亩】栖贤箐【在城西北十里栖贤山之南泉自山箐中涌出北析西流灌田千余亩】石头箐【在城西北十里泉自石崖中出分二流一北一南溉田千余亩】银鑛箐【在城西北三十里水出山崖灌田数百亩】腾越州瓦甸河【在城北七藏甸源出界头马鹿塘经混沌河与白石江合入龙川江沿流引溉】大
　　车湖【在城南团坡下沿湖资以引灌】龙泉【在城西三十里源出打鹰山流于古矛山下溉州西田】玊泉【在城西玊泉寺下从平地石罅涌出味冽而可引灌】侍郎坝【在城西北五里明侍郎杨寜征麓川寓此筑之民食其利故名】半月池【在城北七里周五十丈流入大盈江灌溉资之】澄镜池【在城北二十五里源出干峩山一名清河周五百丈资以引灌】龙王塘【有三一在观音寺一在大寛邑一在侍郎坝俱利灌溉】永平县　胜备江【在城东百里源出大罗山流灌县境东南田亩合九渡双桥二河达于蒙化入碧溪江】银龙江【在城北一名太平河有二源一出阿荒山一出罗木山合流而南受桃源花桥二水穿城以出灌溉郊郭经顺寜入澜沧江】双桥河【在城东八十里源出上西里流经黄连堡东二里许滙诸涧水分溉田畴下流入胜备江】曲洞河【在城西南十里源出城西和邱山麓暗流入银龙江】花桥河【在城西南三十里源出博南山下流入银龙江】桃源河【在城西四里源出和邱山东流入银龙江】木里塲河【在城北三里源出大卓盘山流至通津桥入银龙江】九渡河【在城东北五十里源出横岭山流入胜备江沿山绕流逺近资溉】寳峯泉【在城东四十里可引灌】
　　鹤庆府
　　漾工江【在城东五里又名漾弓河详见山川濶十余丈两岸有隄居民于播种时作坝引溉　本朝雍正十一年知府姚应鹤因岸土浮松河身淤浅一遇水发田亩被淹详请发帑修浚加深并培筑旧隄疏通涵洞】长康河【在城南十里源出城西黒龙潭府南民田多资灌溉入漾工江】落钟河【在城西南五里源出府朝霞山之龙湫截官道而东分灌郭田入漾工江】石洱河【在城西北十里源出石寨山滙白龙潭水为河入漾工江】罗牧社海【在城西南一百三十里观音山西周回八里引灌多利】大水漾泉【在城东九里一名大水潭水出东山麓周二百余丈溉田甚漙入漾工江】诸葛泉【在城南一百四十里罗陋村泉分二流民利赖之】白石漾泉【在城东北十里】龙潭【凡有十五其流入漾工江者东曰水渼南曰黒龙西南曰龙寳曰吸钟曰宣化西曰青龙曰西龙西北曰石墩曰香米曰北渼东北曰柳树曰小柳塲曰赤土和流入金沙江者曰龙公又渟蓄极深者曰大龙亦名仙女井水自半子山下随地衍注民田资之】小柳塲闸【在城东北十五里引小柳塲泉明知府马卿筑三闸以分流又嘉靖间知府周集増筑百尺】灵济渠【在城东五里自丽江引流而下沿山开渠深七尺濶如之甃石为坝名曰新城髙丈许溉三闲和西登二村田亩明知府马卿开】温水河渠【在城南十五里源出宣化山麓溉鹤孝亷前蒿三村田合三庄河入漾工江】南供河渠【在城南二十里一名银河源出山神哨灌南甸诸田东入漾工江】桃树河渠【在城南二十五里源出豸角山流入南山岩穴中引流资灌入漾工江】青龙潭四渠【在城西南隅东曰萦碧濶八尺南曰南利濶三尺五寸西曰北新濶三尺北曰采芹濶五尺盘石为闸计亩分流俱明知府马卿筑】龙寳隄【在城西七里龙寳潭下明知府马卿筑周四百余丈并建石闸计亩分流】西登泉隄【在城东北三十五里泉出沛明同知张廷俊筑堤束水灌西登四村田　本朝康熙五十年河泛闸圯土通判髙宏改沟筑堤三闸十八村皆资其利】剑川州易隄坪江【在城南三十里灌溉南郭流入东湖】大桥头河【在城东二里即合惠】
　　【江尾灌溉州厢东北田亩南入劒湖西南滙漾濞江】桃江河【在城西南二十五里源出老君山南灌溉栗坪上中下羊层流入湖尾河】剑湖【在城东南五里一名东湖古名罗鲁周四十余里源出丽江老君潭纳阖境溪潭之水防西湖水南流为沙溪河分资灌溉又南合弥沙浪河流入浪穹县界】西湖【在城南二里金华山麓夏秋水涨与东湖相连水涸民始播种】剑湖尾【在城南十五里　本朝康熙五十一年知州王世贵副将郑继寛合力疏濬自湖口下至上小甸五十六年重濬】崖塲水【在城西五里源出老君山流入剑湖灌溉郭田有坝蓄泄】龙潭【凡九曰老君曰易堤坪曰仙女炼曰隔□曰建和曰白难陀俱流入剑湖曰花丛曰白龙曰青龙俱流防湖尾河大为阡陌之利】温水潭【有三一在河头一在湖尾村一在沙溪甸头其水微温灌溉沙溪中甸田】海堰【在城南滨湖猪圈塲西庄汉登等村田亩每被淹没　本朝康熙二十九年知州张国卿沿湖筑堤建闸始不为患】小马沟【在城东自合惠江分流灌庄登下登城东北甸田】龙淜沟【在城北城厢之水由此而泄资灌东南甸田】城北沟【在城北自甸头石菜江分流北甸】石菜渠【在城南源出老君山灌溉甚漙又有连汉墩甸和头二塘蓄水分溉】裕丰渠【在城南引湖尾河水灌溉溪田河低渠髙艰于逺引郡人段诏倡于上流挑濬始得其利】沙登渠【在城西南引蕨市坪水灌沙登下桥二村田中为山阻　本朝雍正元年居民于山脊凿石洞二十余丈疏通资溉】百节枧槽【在城南小甸江塲渡下登三村旧无水源田亩多涸郡人金吾段暄买地开沟逺引易堤坪潭水作木枧三十四丈横跨大河渡灌三村为利甚溥】
　　顺寜府
　　顺寜河【在城东一里亦名东总河源出甸头村山箐纳桃源董永衢亨诸水利頼郊原流入云州界为孟佑河】瓮桑河【在城南一里源出南山与顺寜河合流东注灌溉南郭】洛甸河【在城南三十五里源出中阿山入顺寜河同其引灌】西添河【在城西北五十里源出喻甸都瓮村灌本里田入澜沧江】　龙潭【有二一在城东三十里山上五峯交峙水分二流一入瓮沙小河一入阿度吾之黄草坝一在城西北一百五十里右甸达丙里又名沧江眼宋时有段百户筑堤积水田资其利久废】天泽塘【在城西北乐平山椒明天启间土官猛寅开凿注水周半里许】龙湫【在城南旧城之龙泉寺方一亩澄碧不竭可以引溉】云州　东桥河【在城东五里源自顺甸下合猛郎小猛麻二河水至州之小水村入澜沧江】孟佑河【在城东由顺寜河分流绕州之左西有南谬河合流于此入澜沧江】小猛麻河【在城东六十里自大猛麻发源至烟撒村归东桥河】小龙河【在城南一里出府南琼岳山下与顺甸合】顺甸河【在城南三里又名南桥河河水回环绕州沿流引溉下注东桥河归澜沧】猛郎河【在城北五十里自挨箩箐发源防温崩马四河水至小蛮着村归于东桥河】龙马潭【在城东南一百里广数亩漾濞江水清潭亦清江浊亦浊】丙票坝【在城南十五里南桥外】玉池【在城南一里周百亩聚府河水分灌田亩】洪塘【在城西五里镇夷山下】
　　永北府
　　清水河【在城西五十里资灌甚广】板山河【在城西北四十里资灌溉然多泛溢】灵水河【在城西北四十里双灵寺下由习甸流入山孔穿出近屯马军等村灌溉田地】沙河【在城北五里一名大港子河饶灌溉】大河【在城东北三里灌溉四郊田亩】程河【在城南五十里资灌千余亩下入金沙江】程海【在城南四十里周八十里中饶水族引溉多利】草海【在城西十五里之旧顺州水有时涨涸涨则自山孔暗泄不知所出】龙潭【有三一在城内北隅一在城南一百二十里满官山下一在城南一百四十里陶营山下均资灌溉】黒龙潭【在城东三里观音箐水清而黝引溉资之】大龙潭【在城南一百四十里有泉百眼赖以灌田】潢水潭【在城西三刀山下】九龙潭【在城西北十五里近屯东山之下泉出九窍筑堤障水为长沟分灌甚广】观音箐坝【在城东三里灌溉四郊及近屯田亩】包家坝【在城南八里又名马家坝】河草坝【在城西三里金水苍山下】盟庄坝【在城西三十五里】长沟坝【在城北三十里】羊坪闸【在城东二十里　本朝康熙间永寜府同知陈谟建知府朱光宗重修今圯】海河闸【明万歴间建郡南有古河一道发源程海由清水驿三折而入金江灌溉田亩七十余里后壅塞闸亦久圯　本朝康熙二十八年北胜州申竒猷重修年久复圮雍正十三年署府江峤孙捐俸濬河建闸且详定嵗修以垂永久】麽些沟【在城东五里自观音箐分沟灌北山马房田】
　　丽江府
　　玉河【源出城西北象山之麓数泉涌出滙流成河至双石桥分为二一入八河一由白马里刺缥里至东圆桥合清溪流入鹤庆为漾工江附郭髙田咸资灌溉】中海【在城西北十里潴山谿之水以资灌溉周四里】清溪【在城东源有二一出城西北雪山一出城东东山至东圆里合流而南绕府治滙玉河滋灌附郭髙田流入鹤庆府】龙潭【有三一在城西南十里木保广数十亩一在东和里北山之隈广二十余亩一在黄山东南麓广四亩均资灌溉】清源渠【在城东源出东山流经府治以灌田亩】
　　蒙化府
　　阳江【在城西二里源出甸头花判山诸涧纳境内东西箐水南流至蒙舍城名阳江经永春桥又名罗邱厰河滙锦溪水东泻定边与迷川礼社绕镇南合舍资禄丰诸水下入元江沿流虽可引溉但河低为利不溥】定边河【在城东南一百里旧定边县南源出府境罗求塲流入县境防环川窝接白崖之水自东北歴西南绵亘七十里合东涌河入赵州沿流资溉】窝接河【在旧县南十里源出麻栗树可资灌】牟苴河【在旧县西十里名零川西南合定边河灌溉资之】菜园河【在城南一里源出城东衣山之坳一喷涌神物凭焉流出成溪滙大小黄草坝之水至龙王庙经石龙山采花村莲花村入于阳江岸多桃李又名锦溪亦资灌溉】五道河【在城南三里受巍寳鸡鸣玉屛三山之水合流至含春洞下为鸣珂水经梅雪岭下为白塔河府南田畴咸资其利】南涧右所河【在城南源出罗邱厰防念六瓦车阿注等河至蒲蛮村引灌】两龙潭下坝【详见云南县】东溪渠【凡十六曰龙王庙曰五道河曰白塔曰敎塲曰系马桩灌溉附郭田亩曰冯广曰南庄曰桥头曰盟石曰铺边曰双桥灌溉甸中田亩曰甸中曰捉马郎曰白地塲曰甸头曰土主庙灌溉甸中及甸头田亩】西溪渠【凡十二曰三古盘曰穵钟冲曰小冲曰大冲曰乌保郎曰贝忙曰赖郎曰西葵曰天摩牙曰天耳山曰龙防寺曰麻姑冲灌溉西山麓附近田亩外有甸头大圩巄大塘郭家塘淑人塘南庄塘团山塘旧志虽载其名今已久废】
　　景东府
　　大河【在城东一名中川河源自蒙化之南涧流经府境纳清水通华河溥灌郊原南东入镇沅】笕泉【在城北旧卫城内旧无井泉明指挥袁贤始治竹笕引防乐山泉水入城凿池潴之上覆以亭民资其利】龙潭【在城北九十里嵗早祷雨有应】水寨渠【在城东十五里】者孟渠【在城南五十五里】者干渠【在城南七十五里以上三渠俱资灌溉】



　　云南通志卷十三
<史部,地理类,都会郡县之属,云南通志>
　　钦定四库全书
　　云南通志卷十四
　　积贮
　　为治之本在于重农足食之方莫先积谷古者耕九余三有备无患虽遇歉岁民无饥色若临时而图补救则往往无及矣故积贮者天下之大命也矧滇中山多田少舟楫不通不能望转输于他路未雨绸缪之计尤宜急焉
　　国家稽古定制郡县贮谷常平每年存七粜三责成于有司行之久矣复厪
　　世宗宪皇帝睿虑酌行古社仓法春贷秋敛社立长副以主其事官无私焉可不谓法良意美矣乎惟良司牧实力奉行择里社之诚信而亷干者任之官不得借稽察之名以恣侵渔豪右不得规收发之柄以滋蠧弊庻几有赢无耗民食永资所谓有治法尤赖有治人也至岁徴本色任土作贡者已具田
　　赋兹不载志积贮
　　元世祖至元六年始立常平仓于路府丰年米贱官为増价籴之歉年米贵官为减价粜之立义仓于乡社社置一仓以社长主之丰年每亲丁纳米五斗驱丁二斗无粟听纳杂色歉年就给社民　八年诏以和籴仓粮贮常平仓　二十三年诏以铁课籴粮充常平仓
　　武宗至大二年诏府州县设立常平仓以权谷价泰定帝泰定二年勅有司治义仓以救荒书颁州县文宗天厯二年命所在置常平仓备荒
　　明洪武十八年令天下有司凡遇岁饥先发仓谷赈贷
　　然后具奏
　　正统五年令各处预备仓凡民人自愿纳米麦细粮一千石之上杂粮二千石之上请勅奬谕　六年诏预备仓民有饥窘即时验实赈济　七年令布政司凡预备仓粮给借饥民每米一石候有收之年折纳稻谷二石五斗还官又令各府州县变卖赃罚入官之物籴粮备赈
　　成化九年定吏典纳米预备仓给赏格
　　治十年令以无碍官钱籴米贮预备仓　十八年令各府州县赃罚赎罪等物折籴稻谷入预备仓
　　正徳二年令云南抚按同三司掌印等官查勘各库藏所积除军前支用银物外其余堪以变卖及官地湖池等项可以召人佃种收租者尽数设法籴买米谷上仓专备赈济又议准凡问刑衙门有例该纳米者每石折谷一石五斗收贮各预备仓七年令人犯赎罪纸劄许折谷米上仓
　　嘉靖三年令各处抚按官督该司处置预备仓以积谷多少为考绩殿最　四年令抚按官翻刋积谷备荒过事宜发所属检阅收过谷石实数并令于春季奏报　六年令抚按官督有司仿常平法积谷救荒　八年令各府州县积谷备荒行义仓法令本土人民各二三十家约为一防每防共推家道殷实素有徳行一人为社首处事公平一人为社正防书算一人为社副每朔望一防分别等第上等之家出米四斗中等二斗下等一斗每斗加耗五合入仓上等者主之但遇荒年上户量贷丰年照数还仓下户酌量赈给不复还仓府州县造册送抚按每年查算一次若虚即罚社首出一年之米　二十四年令罪人有力者纳米入预备仓
　　万厯五年令抚按酌定地方难易为积谷等差年终分别多寡定有司赏罚　八年令抚按奏报积谷实数并勅有司不许妄行苛罚
　　本朝顺治十七年议准常平仓谷春夏出粜秋冬籴还平价生息务期便民如遇防荒即按数给散灾户贫民有司实力奉行　十八年议准捐输赈荒见任官员乡绅愿纳米一千石或银一千两以上者加级纳米一千石银一千两以下至米一百石银一百两以上者分别纪录商民纳米五十石银五十两者给匾旌奬纳米一百石银一百两者给九品顶带纳数多者递加职衔生员俊秀准纳米入监读书
　　康熙十八年令地方官整理常平仓每岁秋收劝谕官绅士民捐输米谷照例议叙乡村立社仓镇店立义仓捐输积贮公举本乡敦重善良之人管理出陈入新春月借贷秋收偿还每石取息一斗年终州县将数目呈详上司报部管仓人储谷繁多题明给顶带荣身有官吏掊克者照侵欺正粮例处分有强派抑勒借端扰民者该督抚题叅治罪十九年令直省常平仓谷畱本地备赈义社仓
　　谷畱本村备赈永停协解外郡　二十一年令云贵总督蔡毓荣于滇南酌定各款捐输米十余万石分贮两迤郡县每岁出陈易新遇有征调本省额粮未敷则酌动以济兵年饥则平粜以济民更将事例定为银米兼输米以备积贮之需银以供修城之用　二十五年巡抚王继文奏准云南孤贫口粮岁发常平仓捐谷赈恤　二十九年
　　上谕常平等仓积谷关系要见今某省实心奉行某省奉行不力着再行各该督抚确查具奏嗣后直省总督巡抚及司道府防州县官员务宜确遵屡次谕防切实奉行如有仍前玩愒茍图塞责漫无积贮者将该管官员总督巡抚一并从重治罪三十年定土司延误公事者照流官罚俸例罚米备赈　三十一年
　　诏各该地方官劝谕百姓比户量力共相乐输州县官将捐助者姓名与米数注册其春夏乏食者贷与之至秋照数收入　四十五年覆准总督贝和诺以滇省舟楫不通常平仓积贮较之别省尤为要自康熙二十九年春季起至四十二年春季止通共捐过监生并各官捐纳纪録谷三十二万七千三百二十石自四十二年四月暂行停止令往陜西甘属地方捐纳迄今三年滇省赴甘属捐纳监生者止有六名彼此无益令云南常平仓仍照例本省捐纳
　　雍正二年
　　诏行便民社仓将常平仓捐输谷石自雍正二年为始改为社仓仍令粮道专管彚造总册每于年终详报
　　题达一次　三年
　　上以南北各省秋成大熟因
　　谕督抚转饬所属有司宜乗丰年力行社仓之法　十
　　一年
　　上谕各省州县设立社仓原以便民济用若遇应行借给之处该州县官一面申详上司一面即速举行
　　云南粮储道
　　实贮各府州县盐井歴年社仓谷麦荍稗青稞共六万九千九百九石四斗六升二合零
　　实贮各府州县盐井歴年捐纳捐输罚俸降罚学租捐买米谷麦荍稗豆共四十二万八千六百三十八石二斗一合零
　　云南府
　　实贮捐纳谷一万石　又存道款捐买米一千五百五十石
　　昆明县
　　实贮歴年社仓谷六千二十石九斗八升六合　捐纳捐输米谷一万六千四百八十六石五斗七合又存道款捐买米三千四百五十石
　　富民县
　　实贮歴年社仓谷六百九十一石四斗六合　捐纳捐输谷四千三百二十八石八斗四升
　　宜良县
　　实贮歴年社仓谷一千九百四十七石四斗八升捐纳捐输谷二千八百一十八石二升五合
　　罗次县
　　实贮歴年社仓谷四百六十三石七斗四升五合捐纳捐输谷五千一百九十四石九斗二升
　　晋宁州
　　实贮歴年社仓谷二千五百三十三石五斗　捐纳捐输谷六千二百石二斗四升
　　呈贡县
　　实贮歴年社仓谷七百八十七石四斗九升　捐纳捐输谷三千三百三十四石二斗八升
　　安宁州
　　实贮歴年社仓谷七百二十七石三斗七升　捐纳捐输谷三千七百四十一石一斗九合
　　禄丰县
　　实贮歴年社仓谷一千二百九十五石六斗八升三合零　捐纳捐输谷四千四百六十八石一斗二升
　　昆阳县
　　实贮歴年社仓谷一千七石九斗三升　捐纳捐输谷四千四百二十石二斗九升
　　易门县
　　实贮歴年社仓谷七百二十七石四斗八升　捐纳捐输谷四千五百九十一石六斗三升三合零
　　嵩明州
　　实贮歴年社仓谷一千三百七十八石六斗　捐纳捐输谷五千八百三十八石一斗二升
　　曲靖府
　　实贮捐纳捐输谷荍六千九百一十九石五斗八升
　　南宁县
　　实贮歴年社仓谷五百七十四石九斗七升　捐纳捐输谷五百五十七石七斗三升
　　霑益州
　　实贮歴年社仓谷二百二十石四斗　捐纳捐输谷二千六百四十一石一斗一升五合
　　陆凉州
　　实贮歴年社仓谷二千三百四十四石五斗九升八合　捐纳捐输谷麦荍四千六十一石三斗一升
　　马龙州
　　实贮歴年社仓谷一百八十七石二斗　捐纳捐输谷三千九百一十石四斗六升二合
　　罗平州
　　实贮歴年社仓谷五百二十七石九斗五升五合零捐纳捐输谷米五千一百五十石七斗九升
　　寻甸州
　　实贮歴年社仓谷一千一百一十五石一斗二升捐纳捐输谷四千一百七十九石九斗九升六合
　　平彞县
　　实贮歴年社仓谷六百九石三斗八升　捐输谷五十二石一斗一升
　　宣威州
　　实贮歴年社仓谷二百四十石二斗四升一合零捐纳谷二千七百五十石四斗五升五合
　　临安府
　　实贮捐纳捐输谷五千一百七十九石七斗
　　建水州
　　实贮歴年社仓谷七百三十石五斗　捐纳捐输谷一千一十石一斗四升
　　石屏州
　　实贮歴年社仓谷四百六十三石五升五合　捐纳捐输谷四千六百三十五石九斗六升
　　阿迷州
　　实贮歴年社仓谷二千一百九十六石二斗四升捐纳捐输谷麦七千三百八石六斗一升三合
　　宁　州
　　实贮歴年社仓谷三百七十一石六斗七升五合捐纳捐输谷四千一百一十一石三斗九升
　　通海县
　　实贮歴年社仓谷五百一十五石　捐纳捐输谷四千七十八石一斗三升
　　河西县
　　实贮歴年社仓谷四百七十三石七斗三合零　捐纳捐输谷四千九十二石二斗九升
　　防峩县
　　实贮歴年社仓谷三百六十五石七斗八升　捐纳捐输谷四千二百二十四石八斗八升
　　防自县
　　实贮歴年社仓谷六百九十一石六斗四升九合四勺　捐纳捐输谷四千六百九十二石二斗
　　澂江府
　　河阳县
　　实贮歴年社仓谷一千一百七十三石八斗九升捐纳捐输谷三千五百二十七石五升五合
　　江川县
　　实贮歴年社仓谷四百五十五石四斗九升二合捐纳捐输谷豆四千七十六石三斗九升
　　新兴州
　　实贮歴年社仓谷荍一千九百八十九石八斗五升九合　捐纳捐输谷六千三百六十四石四斗
　　路南州
　　实贮歴年社仓谷一千二十四石　捐纳捐输谷四千二百七十九石八斗六升
　　武定府
　　实贮捐纳捐输谷三千六百九十石三斗
　　和曲州
　　实贮歴年社仓谷三百九十石九斗五升　捐纳捐输谷稗四千三百七十一石一斗三升九合
　　元谋县
　　实贮歴年社仓谷一千二百三十三石一斗二升捐纳捐输谷六千一百七十一石二斗二升
　　禄劝州
　　实贮歴年社仓谷三百八十三石六升八合零　捐纳捐输谷四千九百一十一石三斗三升
　　广西府
　　实贮歴年社仓谷荍九百四石九斗六升　捐纳捐输米谷七千八百八十二石
　　师宗州
　　实贮歴年社仓谷荍五百七石七斗　捐纳捐输谷荍四千八百三十四石五斗九升
　　弥勒州
　　实贮歴年社仓谷八百四十九石六斗七升　捐纳捐输谷五千二十六石五斗六升五合
　　广南府
　　实贮歴年社仓谷九百六十三石六升零　捐纳捐输谷八千一百八十二石六斗
　　广南营
　　实贮歴年社仓谷四百三十五石四斗
　　元江府
　　实贮歴年社仓谷一千九百五十七石九斗六升捐纳捐输谷六千一百九十二石五斗二升五合
　　新平县
　　实贮歴年社仓谷二百四十四石九斗　捐纳捐输谷一千五百四石五斗九升
　　开化府
　　文山县
　　实贮歴年社仓谷一千六百石五斗九升　捐纳捐输谷一万二千一百六十五石六斗四升
　　镇沅府
　　实贮歴年社仓谷二百五石四斗五升　捐输谷荍二百六十五石
　　恩乐县
　　实贮歴年社仓谷一百二十八石八斗　捐输谷荍稗二百四十二石
　　威逺
　　实贮歴年社仓谷一百五十四石三斗九升
　　东川府
　　防泽县
　　实贮捐纳谷七千二百四十七石
　　普洱府
　　实贮歴年社仓谷九百七十六石四斗三升九合零捐输罚俸米谷一千一百一十六石八斗五升
　　大理府
　　实贮捐纳捐输谷六千二百一十三石九斗
　　太和县
　　实贮歴年社仓谷九百三十五石九斗一升三合捐纳捐输谷六千四百二十石六斗二升
　　赵　州
　　实贮歴年社仓谷九百七十二石四斗　捐纳捐输谷六千七百五十石五斗六升
　　云南县
　　实贮歴年社仓谷一千六百五十四石一斗三升捐纳捐输谷六千九百一十四石三斗七升
　　邓川州
　　实贮歴年社仓谷三百八十四石　捐纳捐输谷三千三百三十九石五斗四升
　　浪穹县
　　实贮歴年社仓谷四百三十五石三斗五升　捐纳捐输谷二千九百四十二石七斗二升
　　宾川州
　　实贮歴年社仓谷三百七十九石一斗五升　捐纳捐输谷六千八百五十五石五斗一升
　　云龙州
　　实贮歴年社仓谷五百一十三石九斗八升　捐纳捐输谷四千三百七十五石八斗
　　楚雄府
　　实贮捐纳谷七千四百四十石
　　楚雄县
　　实贮歴年社仓谷一千六十石　捐纳捐输谷四千一百五十七石八斗五升
　　镇南州
　　实贮歴年社仓谷六百一十五石　捐纳捐输义田租谷八千六十七石六斗四升二合零
　　南安州
　　实贮歴年社仓谷八百一石三斗六升六合　捐输谷三百五十二石七斗九升二合零
　　定逺县
　　实贮歴年社仓谷九百石　捐纳捐输义田租谷一万一千七百七十九石三升二合
　　广通县
　　实贮歴年社仓谷三百七十三石九斗六升二合捐纳捐输谷六千一百六十九石九斗七升
　　黒盐井
　　实贮歴年社仓谷一百四十二石三斗五升　捐输谷一百六十四石
　　琅盐井
　　实贮歴年社仓谷一百七十石九斗五升　捐输谷一百二十四石六斗
　　姚安府
　　实贮捐纳捐输谷七千一百二十石
　　姚　州
　　实贮歴年社仓谷二千一百二十九石九升七合零捐纳捐输谷三千七百九十四石五斗二升
　　大姚县
　　实贮歴年社仓谷一千三百九十五石八斗七升捐纳捐输谷四千八百五十八石五斗四升
　　白盐井
　　实贮歴年社仓谷二百四十八石　捐输谷三百二十三石
　　阿陋井
　　实贮歴年社仓谷六十八石　捐输谷一百五十一石九斗
　　永昌府
　　实贮捐纳谷二千二百四十石
　　保山县
　　实贮歴年社仓谷二千四百六十五石二斗九升八合　捐纳捐输谷一万一千四百八十二石一斗九升
　　腾越州
　　实贮歴年社仓谷八百五十五石　捐纳捐输谷租二万三千五百六石二斗九升
　　永平县
　　实贮歴年社仓谷六百八十八石二斗九升　捐纳捐输谷五千一十七石五斗四升
　　鹤庆府
　　实贮歴年社仓谷四百六十四石一斗六升三合捐纳捐输谷麦豆六千六百二十一石二斗八升
　　劒川州
　　实贮歴年社仓谷稗二百六十八石　捐纳捐输谷稗三千三百七十七石二斗九升
　　维西
　　实贮歴年社仓谷一十一石七斗
　　中甸
　　实贮歴年社仓青稞四十一石五斗
　　维西营
　　实贮歴年社仓谷三石八斗
　　顺宁府
　　实贮歴年社仓谷一千七百四十二石八斗八升四合零　捐纳捐输谷六千八十二石三斗六升
　　云　州
　　实贮歴年社仓谷一千二十八石八斗　捐纳捐输谷四千二百五十五石三斗一升
　　永北府
　　实贮歴年社仓谷五百七十一石九斗　捐纳捐输谷九千四百八十一石九斗九升五合
　　十二关
　　实贮存仓罚俸京斗米九石一斗一升二合零
　　丽江府
　　实贮歴年社仓大小麦四百九十六石二斗　捐纳罚俸米谷二千四百五十二石五斗
　　防化府
　　实贮歴年社仓谷一千三百五十石五斗二升　捐纳捐输米谷九千九百一十六石四斗九升六合
　　景东府
　　实贮歴年社仓谷一千八百六十五石五斗九升一合零　捐纳捐输义田租谷七千七百一十三石一斗四升










　　云南通志卷十四
　　钦定四库全书
　　云南通志卷十五
　　祠祀【附寺观】
　　圣王制祭祀考诸祭法可见云雷风雨是谓天神山川社稷是谓地只御灾捍患有功徳于民者是谓人鬼非此族也不在祀典
　　国家事神治人一衷于礼所以昭诚敬正人心懐柔百神为民祈福他如忠孝节义咸进而俎豆之亦奬劝名教之意也故酒醴牲牢载诸令甲有司行事者祀典纪之拊鼓安歌民间春祈秋报者羣祀纪之至浮图老子之宫祝厘礼庆往往在是又况晨钟暮鼓发人深省乎志祠祀寺观附焉
　　云南府
　　祀典
　　先农坛【在府城东门外　本朝雍正五年奉】
　　【防建坛高二尺一寸方广二丈五尺祠三楹左右斋房各二左贮农具耤谷右为办祭所耤田四亩儿分钦定日期督抚率司道各官致祭各府知府主之各州县知州知县主之同城文武官员悉陪祭奏乐歌乐章祭毕行耕耤礼通省府属各州县方位皆与府同其分防之邱北大闗鲁甸攸乐嘉维西中甸俱系经管钱粮十二年布政使陈谋详明一体建造】
　　社稷坛【在府城西门外明洪武元年令天下郡县置社稷坛每嵗春秋二仲月上戊日祭　本朝因之通省府属各州县皆与府同】
　　风云雷雨山川坛【在府城南门外明洪武元年令天下郡县置山川坛六年定风云雷雨及境内山川城隍共一坛春秋二仲月上戊日祭　木朝因之通省府属各州县皆与府同】
　　龙王庙【在府城西门内菜海子旁　本朝雍正六年奉】
　　【防勅封福滇益农龙王　内府造像辇送至滇建祠以时致祭月吉瞻礼】
　　关帝庙【在府城南门外　本朝雍正五年奉】
　　【防勅封三代曽祖光昭公祖裕昌公父成忠公位于后殿每嵗春秋二仲月奉部定期督抚率司道以下
　　官致祭各府知府主之各州县知州知县主之同城文武官员悉陪祭】
　　城隍庙【在府城西门内明洪武二年令有司祭城隍仍前代礼府封威灵公州封灵佑侯县封显佑伯三年改今称庙三楹中祀云南省都城隍之神左祀云南府城隍之神右祀昆明县城隍之神本朝因之】
　　郡厉坛【在府城北门外明洪武二年令郡县立厉坛毎歳清明日孟秋望日孟冬朔日祭无祀神在府州曰郡厉在县曰邑厉　本朝因之通省府属各州县皆与府同】
　　旗纛庙【在府城内总督箭道后每岁春用惊蛰日祭秋用霜降日祭以督标中营副将主之抚标及各营将官俱陪祭】
　　史皇祠【在府学宫内受图制字为书契祖本朝康熈五十八年奉文建】
　　文昌宫【在府城大西门外有司以时致祭】
　　天后宫【在府城南门外教塲　本朝雍正十一年奉】
　　【防每嵗春秋二仲月督抚率司道以下官致祭】
　　八蜡祠【在宜良县城西左卫营他州县亦有】
　　金马山神祠【在府城东金马山麓】
　　碧鸡山神祠【在府城西碧鸡山麓】
　　羊头神庙【在府城南滇属井鬼分野故祀鬼宿】
　　诸葛武侯祠【在府城内五华山有司以时致祭】
　　名宦祠【在府学宫内通省府属各州县皆与府同】
　　乡贤祠【在府学宫内通省府属各州县皆与府同】
　　忠义孝弟祠【在府学宫内　本朝雍正四年奉】
　　【防建通省府属各州县皆与府同】
　　节孝祠【在府学宫外　本朝雍正四年奉】
　　【防建通省府属各州县皆与府同】
　　报功祠【在府城东重关内原建咸阳王庙祀元萨达克齐黔宁王庙明沐英二庙俱在城南　本朝康熈三十年总督范承勲巡抚王继文率司道各官改迁今地合为一祠春秋致祭易今名】
　　定逺王庙【在报功祠东祀黔国公沐晟】
　　崇徳祠【在府城南祀明布政使张紞巡按御史樊莹巡抚都御史王恕顾应祥今废】三忠祠【在府城南石虎岗旧名二忠祠祀明翰林学士王袆刑部尚书吴云后燬于兵　本朝康熙三十年总督范承勲巡抚王继文率司道各官改建于城东重关内合祀　本朝总督甘文焜易今名】
　　甘忠果公祠【在府城内　本朝康熙五十五年建祀总督甘文焜】
　　【勅赐御书劲节匾额】
　　三贤祠【在府城东金马祠左明巡抚陈用宾建祀汉谏议大夫王褒明佥事刘寅修撰杨慎】傅公祠【在府城南祀明初征南大将军颍国公傅友徳】
　　太史祠【在府城西高峣村祀明修撰杨慎万厯中布政使刘之龙建后重修复废　本朝康熈二十八年总督范承勲重建置田供祭】
　　郭公祠【在府城北广备仓祀明正统间知府郭镇俗呼仓神】
　　董公祠【在府城东祀明治间知府董复】
　　羣祀
　　东岳庙【在府城东】
　　南岳庙【在府城东南】
　　中岳庙【在府城南云津桥下】
　　西岳庙【在府城西】
　　北岳庙【在府城南小泽口】
　　晏公庙【在府城南二十里临滇池上】
　　三圣庙【在府城小西门内祀三国汉昭烈帝关忠义张桓侯】
　　三义庙【在府城南门外教塲左】
　　火神庙【一在府南门外教塲一在府北门外教塲】
　　龙王庙【一在府城西南罗汉山下一在府城东白龙潭一任府城北黒龙潭一在昆阳州北海门村牛舌洲上明洪武末勅封惠济龙王一在嵩明州西十五里嵩境田亩全资各处龙泉灌溉惟此龙泉利润更溥明知州余化龙详请以季春辰日致祭若知州弗与祭辄多亢旸】
　　五灵庙【在府城南门内祀唐葛周三真君及崇宁至道真君清源妙道真君合称五灵按崇宁真君即关忠义清源真君即隋嘉州太守赵昱唐葛周三真君相传为周厉王时三谏官弃官游吴仙去者又有三国汉镇军将军赵云亦附祀于内为碧山土主】
　　大灵庙【在府城内城隍庙东即土主庙神为摩诃迦罗防氏城滇时建其像乃蜀匠罗都道太所造有天竺僧菩提巴坡以秘咒丹书纳像中复以手中菩提念珠一枚种之庭前成树焉神屡着灵异滇人奉为土神村邑处处奉之独在官渡者灵异与府庙同】
　　白马庙【在府城西南摆渡村相传祀三国汉靖侯厐统】
　　祠山庙【在府城南云津桥北岸汉张渤曽凿江通水郡人利之立祠祀焉】
　　王子渊祠【在府城东祀汉谏议大夫王褒】
　　文齐庙【在府城东祀汉益州太守文齐齐降集羣夷光武徴为镇逺将军道卒诏起祠祀之】张立道祠【在府城西元时立道官云南最久得土人心立祠祀之】
　　彭令遗爱祠【在富民县城东门内令名兆逵　本朝康熙间任有惠政】
　　忠烈庙【在晋宁州城西古土城内祀宁州刺史李毅之女名秀以有守城功唐开元初赐庙额】姚岳庙【在晋宁州城西以拒战有功土人立庙以祀】
　　孝节祠【在晋宁州城北关外祀孝妇任氏乆废】
　　七公祠【在呈贡县城南门内祀明巡抚周嘉谟叅议李作舟知府彭宪通判许报国周令徳知县田一井典史尹相汤】
　　报徳祠【一在呈贡县城东南旧归化县北祀明知县夏可渔一在呈贡县安江村祀明知县刘大缙】
　　清浊福邦盐泉神祠【在安宁州城内善政坊】
　　将军庙【在安宁州城西罗青山世传元将军罗青与二弟南征战没于此土人立庙以祀】马夫人庙【在安宁城北门内夫人晋永嘉二年生于浙江之景宁县夫亡事姑至孝后以七月七日白日飞升明永乐间封防国夫人万厯间州守林乔松素奉祀于家时天旱祷雨立应州人羣立庙祀之】
　　豫章祠【在禄丰县城内世传兵变时显圣退兵故建祠祀之神名无考】
　　贞节祠【在昆阳州城内由义坊祀节妇洪氏杨氏】
　　仓圣祠【在易门县学宫后】
　　祈谷庙【在易门县城东正月二十八日祭】
　　土主山神庙【在嵩明州城南嘉丽泽畔世传有渔人于泽中忽闻儿啼声网之得一石神而异之负至山半重不可举遂率众建祠后黔国公沐天波赴京袭职道经此云雾迷路祷之立霁为请封号每嵗上元日祭】
　　兰公祠【在嵩明州杨林驿南兰公名茂号止庵元末明初人博学多文隠居乐道　本朝康熈二十九年编修李澄中典试云南过其墓建祠以祀四十八年布政使李华之増修】
　　曲靖府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城东门外】
　　龙王庙【在府城西南十里每岁季春辰日有司致祭郡有水旱必祷】
　　关帝庙【在府城北】
　　城隍庙【在府城内】
　　郡厉坛【在府城北门外】
　　旗纛庙【旧在府治内久圯今祭于城外演武防】
　　史皇祠【在府城西关义学内】
　　文昌宫【在府城东门内】
　　五雷庙【在府城西胜峯山每岁惊蛰日祭郡有水早则率众往祷】
　　白蜡山神祠【在罗平州城北后有龙潭每岁三月上辰日祭】
　　武侯祠【一在府治内一在北门外】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　李元礼碑祠【在府城南三里见古迹万厯间知县李藻祷雨有应于春秋二仲月祭今祠废碑存】
　　烈妇祠【在府城西祀郡人陈蕃妻任氏祠废碑存详见列女】
　　羣祀
　　东岳庙【在府城内东南隅】
　　土主庙【一在旧府治一在寻甸州城西十五里土主山滇考云元大徳中滇池有蛟化为妇以淫人遇神僧赵伽罗咒黒虎擒之即土主也明沐英征麓川得神兵助归而立庙】
　　火神庙【在寻甸州城北门外】
　　马王庙【一在霑益州一在寻甸州】
　　五灵庙【在马龙州城南观音桥右】
　　土地祠【在陆凉州城南关内】
　　英烈侯祠【在寻甸马龙交界关索岭上　本朝康熈五十二年地震倾圯五十六年总督蒋陈锡巡抚甘国璧重修或云索三国汉关忠义子从武侯征南凡凿山通道多赖其力其在寻甸者称英烈侯在江川者称龙骧将军黔中安庄卫亦有关索岭而碑记又有忠顺之号按蜀志称忠义与子平同被难于临沮子兴嗣无所谓索也説者谓索即兴也夷人呼父为索关索者犹关父也又曰关索者关锁也以其音之譌而附防之也】
　　临安府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城南门外】
　　龙王庙【一在府西北十二里仲春致祭一在通海秀山于仲春辰日祀之一在宁州城北吕公山一在河西县城南】
　　关帝庙【在府城西】
　　城隍庙【在府城东】
　　郡厉坛【在府城北门外】
　　旗纛庙【在府城东南旧临安卫】
　　文昌宫【在府城西】
　　八蜡祠【在府城北】
　　武侯祠【在府城东南旧临安卫】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　表忠祠【在府城西门外祀明交阯前后死事尚书刘儁陈洽叅政刘昱都司吕毅叅政冯贵侯保都督黄忠知府刘子辅易先知州何忠掌交阯布按二司尚书黄福岁春秋二仲上辛日祭】
　　忠臣祠【在府城东祀鄱阳死节太原侯王胜合肥子王徳明万厯三十年其孙郡人王恩民白台司奉勅建祠岁春秋二仲辛日祭】
　　景贤祠【在府学宫内启圣祠后祀明翰林学士王奎副都御史韩宜可春秋上丁日祭】三节祠【在通海县城东明初河南光山人东旭任御史谪戍通海挈家来滇道病卒子钦代父戍从征禾泥死其妻卢氏寡居无子有欲强夺其志者氏痛哭不从自沉于海邑人哀之为立庙】
　　徐公祠【在府治前祀明元江死事布政使徐樾岁秋仲十七日祭】
　　忠孝祠【在通海县学宫旁祀元董文彦及子茂春今废】
　　羣祀
　　东岳庙【在府城东】
　　土主庙【在府城东南】
　　圣母祠【在府城北】
　　尉迟敬徳祠【在石屏州城南明嘉靖间建土主庙掘地得铜像上有大唐尉迟敬徳六字因建祠祀之】
　　二忠祠【在石屏州城北门外元时杨李二都督失其名戍石屏战殁歴有灵异土人立祠春秋祀之】
　　十公祠【在石屏州城东门外祀明知州陈仲晦曽所能萧廷对江墉罗廷光署州尹东周周之相顾庆恩朱统鐩　本朝郑相皆有功徳于屛者额题贤侯遗爱】
　　雷公祠【在阿迷州城南五十里】
　　三厉祠【在阿迷州城东十五里祀东征牳防阵亡千户魏朝鳯百户李邦育谭大经】碧玉山神祠【在宁州城北路居村】
　　忠勇祠【在宁州城西北甸苴关祀蛮莫死事目把者义】
　　秀山神祠【在通海县城南秀山下】
　　白马庙【在河西县城东关外】
　　英佑侯祠【在河西县城北门外】
　　山神祠【在河西县城东北】
　　螺峯山神祠【在河西县城西南螺髻山冈】
　　石母庙【在河西县城南碌碑村】
　　三公祠【在河西县城内明巡抚蔡侃巡按姜思睿疏建城推官周莫仪董其事县人徳之立祠合祀】
　　香柏土主祠【在嶍峨县城西南】
　　桂峯土主祠【在嶍峨县城南桂峯山麓】
　　张公祠【在防自县城东南新安所明万厯间都司张名世剿贼安民立祠祀之】
　　澂江府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城南门外】
　　龙王庙【一在府城南抚仙湖岸一在新兴州城西黒龙潭一在州城西北九龙池一在州城东北白龙潭】
　　龙泉神祠【一在府城东阙摩山麓为东浦龙泉一在府城西盘龙冈麓为西浦龙泉】关帝庙【在府城南】
　　城隍庙【在府城东】
　　郡厉坛【在府城北门外】
　　史皇祠【在府城内西南隅】
　　文昌祠【在府学宫左】
　　八蜡祠【在府城东门外】
　　武侯祠【在新兴州城南门外】
　　景贤祠【在新兴州学宫后】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　东岳庙【在府城东旸晡山下】
　　龙青庙【在府城西北寳华寺前】
　　土主庙【一在府城西北隅一在江川县城西一在新兴州城北】
　　五灵庙【在府城北】
　　五谷庙【在府城西】
　　晏公庙【在府城东南象鼻岭之左】
　　三公祠【在府城西门内祀明知府徐可久刘懋武通判晁必登】
　　灵官庙【在江川县城内】
　　蟠坤神庙【在江川县东南蟠坤洞庙久圯一日址上有马蹄迹次日愈多疑即洞神复新其庙】关索庙【一在府城西北一在江川县城北关岭又名龙骧将军庙一在新兴州城东南一在州城北】
　　罗浮庙【在江川县西南罗浮山旁】
　　虚宁祠【在路南州城东】
　　忠节祠【在路南州城南祀明赠太仆寺卿杨以成】
　　邹公祠【在路南州城内祀明嘉靖时知州邹国玺后崇祯时知州唐登第立像附祀　本朝知州罗之熊立石碑附记】
　　武定府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城南门外】
　　关帝庙【在府城内西南】
　　城隍庙【在府城内】
　　郡厉坛【在府城北门外】
　　文昌祠【在府学宫左】
　　八蜡祠【在禄劝州城内】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　忠惠合祠【在府城东门外旧有忠烈祠祀明死难佥事张泽同知袁俸知州秦健吏目刘瑞照磨张成知事高心巡检俞伯官教授常存仁生员杨忠惠又有二惠祠祀明万厯天启间平贼守城知府王应期胡其慥后皆圮　本朝康熈间知府王清贤建祠合祀】
　　吕公祠【在府城西祀明巡抚吕光洵】
　　甘忠果公祠【在府城西狮山正续寺祀　本朝总督甘文焜】
　　羣祀
　　东岳庙【在府城东北】
　　十一先生祠【在府城西狮山祀明建文从亡臣程济等十一人】
　　殉国祠【在府城西祀明同知杨于陛崇祯六年死普名声之难】
　　义烈祠【在府治内祀明指挥金守仁千户王应爵魏守恭张斗四人俱明万厯间死义】土主庙【在元谋县城南门内】
　　广西府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城东门外】
　　龙王庙【一在府城东江头村一在府城西永惠坝春秋二仲上戊日祭】
　　关帝庙【在府城东门外】
　　城隍庙【在府城内通神街】
　　郡厉坛【在府城北门外】
　　史皇祠【在府城东门外】
　　文昌祠【在府学宫左】
　　兴文祠【在府学宫内春秋二仲上丁日祭一在弥勒州】
　　八蜡祠【在府城南翠屏山】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　戴蔡陈高四公祠【在府城西关内祀明知府戴时雍蔡应科陈忠高梁楷有建城开学筑坝之功春秋祀之】
　　碌岩庙【在弥勒州城东关外春秋二仲上戊日祭神名无考】
　　羣祀
　　土主庙【在府城西】
　　土神庙【在府城内】
　　火神庙【一在府城西南一在弥勒州城北关外】
　　伏波庙【在府城东】
　　水火坛【在师宗州城南】
　　白马庙【在师宗州城南】
　　白羊山神祠【在弥勒州城北】
　　东岳庙【在弥勒州城东门外】
　　广南府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城南门外】
　　关帝庙【在府城东】
　　城隍庙【在府城内】
　　郡厉坛【在府城北门外】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　东岳庙【在府城内】
　　土主庙【在府城内】
　　白马庙【在府城南明万厯初广南火惟庙独存】
　　杨公庙【在府城西北宋杨文广为狄青部将追侬智高至此后人祀之】
　　元江府
　　祀典
　　先农坛【在府城东门外】
　　社稷坛【在府城北门外】
　　风云雷雨山川坛【在府城南门外】
　　龙王庙【在府城西龙洞　本朝雍正八年知府迟维玺新建神祠每年春辰月致祭】关帝庙【一在府城内西南一在府城东礼社江一在府城西南他郎】
　　城隍庙【在府城内东北】
　　郡厉坛【在府城北门外】
　　旗纛庙【在府城东礼社江上久废】
　　文昌宫【在府城西北】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　东岳庙【在府城东】
　　土主庙【旧在府城内东北久圮　本朝雍正九年知府祝宏迁建于城内东南】
　　河伯祠【在府城东礼社江上】
　　忠义祠【在新平县明腾冲叅将邓子龙建祀阵亡将士】
　　程公祠【在新平县西北旧新化州祀明初谪他郎甸长官司吏目程本立】
　　开化府
　　祀典
　　先农坛【在府城东门外】
　　社稷坛【在府城南门外】
　　风云雷雨山川坛【在府城北门外】
　　关帝庙【在府城南】
　　城隍庙【在府城东门外】
　　郡厉坛【在府城北门外】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　土主庙【在府治内】
　　镇沅府
　　祀典
　　先农坛【在府城东门外】
　　社稷坛【在府城北门外】
　　风云雷雨山川坛【在府城南门外】
　　关帝庙【在府城东新抚里】
　　城隍庙【在府城内】
　　郡厉坛【在府城北门外】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　土主庙【一在府城西一在恩乐县】
　　威逺
　　祀典
　　先农坛【在治南一百二十里旧土州东】
　　社稷坛【在旧土州南】
　　风云雷雨山川坛【在旧上州南】
　　关帝庙【在旧土州西北】
　　城隍庙【在旧土州西北】
　　文昌宫【在旧土州西北】
　　龙祠【在治东南】
　　羣祀
　　土主庙【在治南】
　　东川府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城南门外】
　　龙王庙【在府城西　本朝雍正六年建】
　　关帝庙【在府城西门内】
　　城隍庙【在府城内东北】
　　郡厉坛【在府城北门外】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　东岳庙【在府城东门内　本朝康熙三十九年建】
　　火神庙【在府城西门关庙内】
　　昭通府
　　祀典
　　先农坛【在府城东门外】
　　社稷坛【在府城北门外】
　　风云雷雨山川坛【在府城南门外】
　　关帝庙【一在府城北门内一在永善县南门内】
　　城隍庙【在府城内西北】
　　郡厉坛【在府城北门外】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　石龙庙【在永善县马村】
　　普洱府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城南门外】
　　龙王庙【在府城西北蟠龙洞旁】
　　关帝庙【在府城北门内】
　　城隍庙【在府城北门内】
　　郡厉坛【在府城北门外】
　　文昌宫【在关帝庙东】
　　羣祀
　　土主庙【在府城南门外】
　　四堂庙【在府城东北明勅封防国佑民之神】
　　马王庙【在四堂庙左】
　　大理府
　　祀典
　　先农坛【在府城东门外】
　　社稷坛【在府城北门外】
　　风云雷雨山川坛【在府城南门外】
　　龙王庙【一在府城东南三十里龙尾关外太和县春祭赵州秋祭一在府城北五十里河矣村白古通谓点苍山脚插入洱河者惟城东与喜洲二支南支神形为金鱼北支神形为玉螺现则为祥云一在云龙州澜沧江涯先是数患风涛立祠以祀江神患遂息嵗春秋致祭】
　　关帝庙【在府城内西南】
　　城隍庙【在府城内西南】
　　郡厉坛【在府城北门外】
　　旗纛庙【在府城西演武塲后】
　　史皇祠【在府学宫内】
　　文昌祠【在城内西北明嘉靖间郡人李元阳建　本朝康熈三十一年提督诺穆图増修为桂香书院】
　　八蜡祠【在府城西北崇圣寺塔前嵗冬至后祭】
　　武侯祠【在府城西南】
　　苍山神祠【在府城西唐贞元十年西川帅韦臯遣节度巡官崔佐时至云南与云南王异牟寻盟于点苍山因立祠每嵗春秋二仲月致祭】
　　洱水神祠【在府城东洱河西岸嵗春秋二仲月祭明嘉靖四年大旱副使姜龙祷雨立应重建岁久朽敝　本朝康熈三十二年提督诺穆图重修】
　　风伯祠【在府城北明嘉靖三十二年暴风不息分巡道彭谨建祠于冬至后戊日祭】三崇祠【在云龙州西三崇山】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　林公祠【在赵州治前明正徳间分巡副使林俊有建城固圉功因建祠以春秋二仲庚日祭】羣祀
　　东岳庙【旧在府城内明嘉靖间郡人李元阳迁建于城外西北】
　　南岳庙【在府城西南羊皮祐村】
　　南天神庙【在府城南馆驿西】
　　雷庙【在府城西南】
　　海神祠【在洱河北南诏异牟寻俊归唐时立此以示不复叛之意】
　　马神庙【在府城关帝庙内】
　　昭文祠【在府南玉局峯麓南诏建以祀唐杜光庭】
　　救生祠【在府城西南兴福寺左祷雨常应】
　　福邦庙【在府城北塔桥村】
　　福民庙【在府城北相传昔有乡人贫不能耕有一青牛代之耕耕毕入庙遂不见庙后有龙马迹云】
　　应国安邦庙【在府城北】
　　昭应育物庙【在府城北摩用里相传为防氏建】
　　三灵庙【在府城北喜洲村】
　　安龙庙【在府城内西南隅初建城时筑辄圯父老谓有龙在因立庙遂不复圮】
　　太岁庙【在府城西南】
　　神寳泉庙【在府城南其地有三泉涌水灌溉立庙祀神明嘉靖间庙灾泉亦闭郡民白于官新之明年泉出如故】
　　伏波庙【在府城南龙尾关相传武侯驻兵濞水一军皆瘖祷于防波乃愈即此庙也】铁柱庙【在赵州城南弥渡西旧志谓武侯平孟获立铁柱纪功嵗久剥落白国主张乐进求复铸立之建庙以祀逺近蛮民至奔祀无虚日考元郭松年大理行记铁柱为南诏防世隆建极十三年铸非为武侯立并存之】
　　儒风土主祠【在赵州城西唐鲜于仲通征南诏携叅谋儒生张姓者殁于此土人立庙祀之】建峯庙【在赵州城东南羊耿村防氏时有东川人赵康居此土人祀之】
　　东山土主庙【在云南县城东山麓】
　　温公祠【在云南县城南门外明永乐十七年建官名无考】
　　忠勇祠【在云南县明土官杨琏从征武定土酋为贼所执骂贼而死嘉靖间诏立祠旌之】三正祠【在邓川州城北旧治以明巡按郭绅分巡道林俊兵备道姜龙为三正人嘉靖间同知曽竒瑞建祠祀之】
　　三徳祠【在邓川州城西门内因迁州治惧有龙妖明崇祯间知州敖浤贞建祀文昌帝君许真君诸葛武侯镇之】
　　三堂庙【在邓川州世传蜀人三弟兄至此教民耕读定民田庐乡人徳之立祠以祀姓名无考】高节祠【在邓川州城北大市坪明巡抚杨啓为御史杨南金建学使胡尧时额题清风高节】贞节祠【在邓川州城东打油村山坳即邓睒诏妻慈善之祠事见古迹】
　　罗浮庙【在浪穹县城北昔施浪诏居山为防舍诏所并国人哀之立庙以祀】
　　惠康庙【在浪穹县城南后唐明宗时赵善政事亲以孝闻乡人嘉之立祠以祀】
　　大唐神庙【在浪穹县城东相传唐人官此殁为神乡人祀之神姓名无考】
　　仁慈庙【在宾川州城西南竒石山下俗传大士制罗刹有张敬者与有力焉后死为漏沟之神洱水伏流至庙下喷涌而出灌溉百里民感而祀之】
　　碌摩庙【在宾川州西北牛井州民于此祈报】
　　楚雄府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城南门外】
　　龙王庙【一在府城西紫溪岁季春月祭一在南安州乌龙山一在黒井治西大井之上一在琅井治西卤盐井上】
　　关帝庙【在府城南门内】
　　城隍庙【在府城内西北】
　　郡厉坛【在府城北门外】
　　旗纛庙【在府城东门内】
　　文昌祠【在府学宫东南】
　　八蜡祠【在府城北】
　　武侯祠【在府城西】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　东岳庙【在府城西】
　　五皇庙【在东岳庙侧】
　　三皇庙【在府城南雁塔山下】
　　土主庙【一在府城内一在琅盐井竒峯山麓昔有神牌水漂至山下不去取视之即土主牌也以为神遂搆祠设像每岁于正月初三日致祭祷祀不絶】
　　杨文烈祠【在府城内祀明副使杨畏知】
　　西岳庙【在南安州城南表罗塲】
　　碌摩神祠【在南安州城南凤凰山防氏时为社灵安边之神元至元中勅封为碌摩神】三贤祠【在南安州城东北祀明万厯间州守李翘温可真殷辂】
　　肇井神堂【在黒盐井司治后】
　　姚安府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城南门外】
　　龙王庙【一在府城西大康郎一在府城南大石淜东西有两庙一在白盐井土主庙右为五井得道咸泉之神一在白盐井司治东南白石井】
　　关帝庙【在府城南门内】
　　城隍庙【在府城北门内】
　　郡厉坛【在府城北门外】
　　梓潼庙【在府城南门内】
　　八蜡祠【在府城东门内】
　　武侯祠【在府城北门外】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　东岳庙【一在府城东一在大姚县】
　　三皇庙【在府城北】
　　土主庙【一在府城内一在大姚县一在白盐井司】
　　圣母庙【在东岳庙左】
　　白马庙【在府城东】
　　小卜灵岳祠【在府城西北楚庄蹻将小卜平滇战殁于此防氏时立祠祀之】
　　大王庙【在白盐井司治西北庙旁上下有二甘泉乡人争取饮之】
　　神女祠【在白盐井司治北即防诏时牧羊女今易名圣母庙】
　　永昌府
　　祀典
　　先农坛【在府城东门外】
　　社稷坛【在府城北门外】
　　风云雷雨山川坛【在府城东门外】
　　龙王庙【在府城西南龙泉门外易罗池】
　　关帝庙【在府城内中正坊西】
　　城隍庙【在府城内】
　　郡厉坛【在府城北门外】
　　旗纛庙【在府城西北演武塲】
　　文昌祠【在府城西太保山麓】
　　八蜡庙【在府城南诸葛营】
　　武侯庙【在府城西太保山上又诸葛营有诸葛祠】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　忠毅祠【在府城西太保山麓祀明左都督副总兵方政配祀都指挥同知顾勇陈翊侯义都指挥佥事江洪皆死事者】
　　羣祀
　　真武庙【在府城东升阳门内】
　　东岳庙【在府城南诸葛营】
　　西岳庙【在府城北通华门外】
　　天王庙【在府城西北仁夀门外】
　　三义庙【在府城内关帝庙左】
　　罗岷山神祠【在府城北】
　　圣姥庙【在城隍庙右】
　　白马庙【在府城南】
　　大官庙
　　小官庙【俱在府城东哀牢山下明傅友徳沐英平大理擒段氏并二子至金陵太祖赐长子名归仁授永昌衞镇抚次子名归义授鴈门衞镇抚土人懐段氏旧徳立庙祀之每年正月十六日致祀遇水旱必祷】
　　马王庙【在府城内关帝庙右】
　　何公祠【在保山县学南祀明巡抚何孟春】
　　三忠祠【在府龙泉门外鉢龙庵旁祀明尽节通判刘廷标推官王运开及弟运闳】
　　三先生祠【在府城西太保山麓祀明名贤杨元胡防陈一鹤久废】
　　象山祠【在太保山麓】
　　邓将军祠【在府城西姚关祀明叅将邓子龙】
　　节妇祠【旧在府城西明嘉靖间御史殷汝登建祀阆中守妻金华宋氏开县令谢定妻住氏后改建于易罗池西　本朝康熙三年知府王嘉相推官冯苏移于城西鉢龙庵傍并诸节妇合为一祠因兵燹废四十年同知李文渊重建】
　　南岳庙【在腾越州城东南】
　　华光祠【在腾越州城东门外】
　　古灵祠【在腾越州城东门外】
　　来鳯山神祠【在腾越州城南】
　　土主灵祠【在腾越州吴邑村】
　　天姥庙【在腾越州城东球□山俗呼为娘娘庙】
　　迦罗庙【在腾越州城东南】
　　三贤祠【在腾越州城东祀明知府严时泰童防正秦禾】
　　忠义祠【在腾越州城外南街明巡按陈用宾建祀战亡把总李朝等】
　　岩神祠【在永平县城西】
　　金浪巅神祠【在永平县西南一名博南山神祀南诏将军姓名无考】
　　鹤庆府
　　祀典
　　先农坛【在府城东门外】
　　社稷坛【在府城北门外】
　　风云雷雨山川坛【在府城南门外】
　　西龙潭祠【在府城西又龙寳黒龙白龙吸钟诸潭皆有祠以七月九日祀之又府西北及剑川州西皆有白龙庙】
　　关帝庙【在府城北门内】
　　城隍庙【在府城内西北】
　　郡厉坛【在府城北门外】
　　旗纛庙【在府城北门外演武塲后】
　　后稷祠【在府城南赵屯街】
　　文昌祠【在府城南】
　　武侯祠【在府城北】
　　颍川侯庙【在府城南明洪武十六年颍川侯傅友徳征佛光寨驻兵于此后人立庙春秋祀之】名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　东岳庙【在府城南五山塲】
　　西岳庙【在府城南】
　　圣母庙【一在府城内东南一在府城外东北】
　　关索庙【在府城西南】
　　白马庙【在府城西】
　　马神庙【在府城东南】
　　水洞祠【在府城南象眠山下昔神僧赞陀崛□有利导之功至今以四月八日祀之】白石庙【在府城南北衙厰世传孔明南征过渔塘村知山有银矿令人采凿曽有老人示以锻炼之法叩其名曰苐呼我为白石老人言讫不见因立祠祀之】
　　孝惠庙【一在府城东南姜营一在府城北青元洞】
　　古城隍庙【在剑川州城东南元世祖出石门关屯兵于此显有灵异封为城隍之神】沧浪神庙【在剑川州城北】
　　白土神庙【在剑川州城南】
　　雪班山神庙【在剑川州城西求仁甸】
　　昭忠祠【在剑川州城内明万厯间勅建祀段恭节高选】
　　崔君庙【在剑川州城东唐长子令崔府君字子玉元季有人梦神云吾乃崔府君帝命镇此乡因建庙四月八日祀】
　　义谷祠【在剑川州城西汉登村段氏时段希顔有功徳于民乡人祀之】
　　顺宁府
　　祀典
　　先农坛【在府城东门外】
　　社稷坛【在府城北门外】
　　风云雷雨山川坛【在府城南门外】
　　关帝庙【在府城内】
　　城隍庙【在府城南门外】
　　郡厉坛【在府城北门外】
　　文昌祠【在府城内东北】
　　八蜡祠【在府城北门外】
　　武侯祠【在府城南门外】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　东岳庙【一在府城南一在云州城北】
　　土主祠【一在府城南一在云州城内】
　　火神庙【在府城内】
　　衞房圣母庙【一在府城东岳庙内一在府城城隍庙内】
　　山神祠【在府治内】
　　马王庙【在府治内】
　　猛公祠【一在府城城隍庙侧一在府东岳庙左明知府猛廷瑞以诬死万厯间昭雪请封听民立祠每嵗春秋仲月上戊日祭】
　　余李二太守祠【在府治南祀太守余懋学李忠臣云州亦有】
　　永北府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城南门外】
　　龙王庙【在府城北门外】
　　关帝庙【在府城东门外】
　　城隍庙【在府城南门内】
　　郡厉坛【在府城北门外】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　马王庙【一在府城内西北一在府城东门外】
　　丽江府
　　祀典
　　先农坛【在府城东门外】
　　社稷坛【在府城西门外】
　　风云雷雨山川坛【在府城南门外】
　　关帝庙【在府城内】
　　城隍庙【在府城内】
　　郡厉坛【在府城北门外】
　　文昌宫【在府城西门内】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　北岳庙【在府城北雪山麓】
　　吴烈山神祠【在府城东山麓】
　　防化府
　　祀典
　　先农坛【在府城东门外】
　　社稷坛【在府城北门外】
　　风云雷雨山川坛【在府城东门外】
　　龙王庙【在府城东翠虬山】
　　关帝庙【在府城内】
　　城隍庙【在府城西门内】
　　郡厉坛【在府城外东北】
　　旗纛庙【在府东旧卫治后】
　　八蜡祠【在府城外西北隅明志书院内】
　　武侯祠【在明志书院内】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　东岳庙【在府城东门外】
　　土主庙【在府城东】
　　马王庙【在府城东门外】
　　表忠祠【在府城内】
　　忠烈祠【在府城内东正街】
　　报忠祠【在府城东门外】
　　景东府
　　祀典
　　先农坛【在府城东门外】
　　社稷坛【在府城北门外】
　　风云雷雨山川坛【在府城南门外】
　　龙王庙【在府城北】
　　关帝庙【在府治前】
　　城隍庙【在府治东】
　　郡厉坛【在府城北门外】
　　旗纛庙【在府城东】
　　诸葛武侯庙【在府城东卫城山顶】
　　名宦祠【在府学宫内】
　　乡贤祠【在府学宫内】
　　忠义孝弟祠【在府学宫内】
　　节孝祠【在府学宫外】
　　羣祀
　　东岳庙【在府城南】
　　土主庙【在府城南】
　　寺观【附】
　　云南府
　　昆明县【附郭】　报国寺【在城东门内　本朝康熈四十三年巡抚石文晟　题建内有】
　　【御书楼奉　　　　　　　圣祖仁皇帝诗赐讲经僧溥畹】大徳寺【在城内祖遍山中有双塔与五华并峙元大徳间建　本朝康熈四十五年布政使佟国勷重修】悯忠寺【在城内五华山一名五华寺元至正间建明定逺伯沐昂増修后燬于兵　本朝康熈二十三年重修】圆通寺【在城内螺峯山建自防氏元延祐间重修梵宇幽深石磴旋折回视龙江环抱北郭其前则万家烟火掩映苍霭为登览胜境　本朝康熈二十四年总督蔡毓荣重修】金牛寺【在城东盘龙江堤上昔人铸铜牛一以镇水怪其形独角卧地昂首视江水起足作欲鬬状高五尺许上覆以亭】地藏寺【在城东门外宋末蜀僧永照云悟建明宣徳初僧道正重修】夀佛寺【在城东　本朝康熙二十三年建】福城寺【在城东重关内　本朝康熙二十四年驿盐道郭廷弼建】迎恩寺【在城东重关外郭廷弼建】福国寺【在城东韭菜园侧】青门寺【在城东明洪武间黔宁王沐英阅城于东见其地有白光烛空异而掘之得金像威严遂建刹供奉　本朝顺治十八年蜀僧本襄重修后燬于兵康熙三十四年总督王继文重建】归化寺【在城东金马山明成化初黔国公沐琮奉勅建】兴福寺【在归化寺左】灵应寺【在金马山下一名金马寺明初建后燬　本朝康熙二十一年】
　　【固山贝子屯兵其地夜梦金马腾骧次日城克乃重建寺布政使田启光为文记之】觉照寺【在城南土桥俗名大东寺】五华寺【在觉照寺左】常乐寺【在觉照寺前俗名小东寺有浮图高一十三丈】慧光寺【在觉照寺右俗名西寺亦有塔与常乐寺塔等东西对峙侵入云表皆南诏弄栋节度使王嵳巅建　本朝康熙六年巡抚袁懋功重修】华严寺【明邑人张举建】昆卢寺崇善寺【三寺俱在城南古城】安国寺【在城南春登里元顺帝太子宣光五年建】妙
　　湛寺【在城南官渡里元时建规模宏厰明邑人李杰建毘卢阁于后左有玉皇阁右有文明阁登此则逺近湖山尽归一览】西林寺【在城南石虎冈前】胜因寺【在城西门外一名老君殿】妙应寺【在城大西门外银锭山】弥勒寺【在城西摆渡村有弥勒铜像高丈六】罗汉寺【在城西罗汉山一名妙定寺殿阁重重缀于峭壁南为龙王庙上数十武有夀佛殿祖师殿飞云阁旁有赵道人墓北有灵官殿三清阁玉皇阁太清宫自山半斜迳而下有朱家庵悬岩架木若栖鹘危巢登此以望昆池烟霞变幻隂晴皆作竒观名胜志罗汉寺近太华而环滇海】普贤寺【在城西高峣里　本朝康熙二十七年总督范承勲巡抚王继文重修】华亭寺【在普贤寺南元僧峯建后燬　本朝康熙二十六年重修】海源寺【在城西班庄村内有龙湫祷雨多应元平章托欢巴哈建】法界寺【在城西玉案山　本朝康熙四十三年巡抚石文晟　题建】
　　【钦赐寺名匾额上有墨雨庵石香桥听瀑楼诸胜明杨慎曽题诗于瀑布处】筇竹寺【在玉案山唐贞观初有人于此地见灵犀一只又云中数僧甚异即之无有但见筇竹数枝如卓锡入地人莫能取已而生筇几本因以建寺后燬　本朝康熈二十三年总督蔡毓荣巡抚王继文重修】寳昙寺【在玉案山腹相连有寳应寺寳珠寺俱称名胜】云居寺【在玉案山左元至正间建明嘉靖中邑人赵文广修】圆照寺【在玉案山腹】太平寺【在城西太华寺下明僧碧潭修建】进耳寺【在城西进耳山内有谣神庙祈梦灵异】海潮寺【在城西普坪村】寳华寺【在城西石鼻村】观音寺【在城西近华浦　本朝康熙二十一年楚僧干印始剙庵一区讲妙法莲华经听者常千人后巡抚王继文石文晟布政司佟国勷相继建涌月亭太观楼登碧堂逺浦遥岑风帆烟树擅湖山之胜】佛严寺【在城西太华山腹元僧铉鉴建内有碧莲室缥缈楼思召堂一碧万顷阁后俱焚燬本朝康熙二十六年总督范承勲重建】妙高寺【在城西北三华山防氏建林壑幽竒栋宇璀璨】
　　【不假拂拭自无尘埃滇中叠遭兵燹此寺林木独存信为福地】商山寺【在城北门外里许山之麓】涌泉寺【在山腹有瀑布明巡按刘维创亭甃石引为曲水】永丰寺【在山下原名寳华明郡人陈忍徳改建易今名】文殊寺【在城北马村五代时僧赞陀建】报恩寺【在城东北松华坝】弥陀寺【在城东北瓦窑村】昭灵观【在城内奉黔宁王像】真庆观【在城东】长春观【在城东元至大初建本元梁王宫明初即其地为岷王宫后废因改为观】龙泉观【在城北三十里龙泉山明洪武时建相传为栖真之地下有龙湫　本朝康熙二十九年总督范承勲巡抚王继文按察使许勲重修】万夀宫【在城东太平桥左】三元宫【在真庆观左】太和宫【在城东二十里鸣鳯山明巡抚陈用宾建铸铜为殿供奉北极上帝环以砖城规制宏丽崇祯十年巡按张鳯翮移之鸡足山　本朝康熙九年重铸】环翠宫【在太和宫右相传陈用宾曽遇吕仙于此有诗倡和】玉皇宫【在城南螺蛳湾即旧禹王庙本朝康熙二十三年巡抚王继文重修】中和宫【在城南】古庭庵【在城东归化寺下即法幢寺古庭禅师坐化处】昙花庵【在城东灵应寺右】九龙庵【在城东九龙山】白衣庵【在城南菱角塘左】香海庵【在城南土桥左　本朝康熙十二年僧本元建二十三年巡抚王继文修】墨雨庵【在城西南　本朝康熙二十八年总督范承勲建】正觉庵【在城西海源寺右】虚凝庵【在城北山上有朝阳庵下有清虚庵后有幻居庵】金井庵【在城北普吉村】富民县应防寺【在城南三里】觉海寺【在城南四里元时建】灵芝寺【在城西南五里元延祐初建辟地得灵芝五本故名】西华寺【在城西二十里九峯山】宜良县　法明寺【在城北门内唐僧摩伽陀建】岩泉寺【在城西岩泉山】寳洪寺【在城北二十里】云台寺【在城西北三十里】罗次县　玉龙寺【在城东南五里】圣化寺【在城北门外】只陀庵【在城东穹荡山相传只陀太子修行于此今庵废址存】晋宁州盘龙寺【在城东五里山秀泉幽万松葱郁元至正间神僧莲峯建明初僧祖源重修】法轮寺【在城西南隅宋时建】金砂寺【在城西金砂山】呈贡县　遍照寺【在城东南明洪武间建】龙翔寺【在城南二里】万夀寺【在城南门外】对华寺【在城南大渔村】鳯翥宫【在城北三台山可望昆池】安宁州　法华寺【在城东洛阳山宋大理段氏建中有遥岑楼登之可览一州之胜明杨慎以所得禹碑锓之石壁】龙寳寺【在城东三里戏珠山明洪武中建】华严寺【在城南旧三泊县内一名大云寺元僧大云建后废明正统中僧古庭寓其内梦大士告曰木樨树下有碑试掘之果得大云旧记遂募修焉】朝阳寺【在旧三泊县明嘉靖间建】虎邱寺【在城北三里元时建明初布政使张紞易名妙果郡绅杨师程重修　本朝康熙四十七年知州高鉁重修万木郁葱殿阁层出为州治诸刹之冠】曹溪寺【在城北葱山之麓宋时建寺左里许一泉名圣水日三潮中有金蟆或见之　本朝康熙二十年巡抚石文晟按察使佟世雍重修】暖露寺【在城北十里温泉上】云涛寺【在温泉左环云岩旁本朝康熙二十六年总督范承勲巡抚石琳王继文按察使许勲建】禄丰县　东华寺【在城东二十里明隆庆中建】圆通寺【在城东二十里元时建明郡绅王锡衮重修】万融寺【在城西明嘉靖间建】净莲寺【在城西十里明僧海亮建】回澜寺【在城西北十五里层岩秀丽带水潆洄明万厯六年建】龙顶寺【在城北十五里明天顺中建】昆阳州　万夀寺【在城西三里元时建】普照寺【在城西六里元时建】慈照寺【在城北】易门县高真寺【在城内明洪武中建】宗镜寺【在城北黄龙山宋名寳镜元易今名】天然寺【在城北明万厯中建】嵩明州　圆通寺【在城东十五里大葱山宋时建明正徳中修】海潮寺【在城东大鼎山明洪武中建羣山环翠一湖沦漪大有竒观】妙峯寺【在城东二十五里】光华寺【在城南明隆庆中建】凤谿寺【在城西七里】普贤寺【在城西邵甸里】法界寺【在城西北灵云山元天厯中建】
　　曲靖府
　　南宁县【附郭】　报恩寺【在城东青龙山又名朗目山内有吟啸楼明万厯二年郡人唐时英建】普照寺【在青龙山登之可览山川之胜】正法寺【在城南一十五里旧名崇正相传唐贞观中尉迟恭建】玉泉寺【在城西南龙顶山寺旁有温泉如玉故名元至正年重修】安国寺【在城西南真峯山】报国寺【在城西】圆通寺【在城西胜峯山麓】观音寺【在城西三岔堡　本朝康熙二十二年总督蔡毓荣巡抚王继文同建】防国寺【在城西二十里翠峯山】天王寺【在城西北】龙华寺【在城北龙华山又曰北山寺】斗阁【在城东门内】玉皇阁【在城东南五里　本朝康熙十二年建】崇孝庵【在府郭内明建文末衞卒储福不食死其妻范氏奉姑韩氏甚谨一日见涧边草类席织以奉姑卒后草遂不生土人异之葺其居以为庵载广舆记】玉龙庵【在城西三岔关上】翠峯庵【在城西翠峯山下】霑益州　东山寺【在城东东山之麓】妙严寺【在城东交水村】安国寺【在城北一里明永乐间建】陆凉州　大觉寺【在城东明洪武十四年建】龙凤寺【在城东邱雄山一名正觉寺元至正年建】石墙寺【在城西北七里】马龙州　云岩寺【在城东五十里格来村】玉泉寺【在城东南三十里安仁乡】竹林寺【在城东南旧木密所西北】白云寺【在旧所响山】真武观【在城西四十里中和山明嘉靖间州幕赵昂建御史蒋宗鲁记】万夀宫【在旧所东三十里】觉照庵【在城西六十里】罗平州　兴龙寺【在城东】观音寺【在城东南喜旧村】白蜡寺【在城西南十三里白蜡山】寻甸州　圣严寺【在城东五里明洪武二十一年建】归龙寺【在城南四里明成化间建】传灯寺【在城南四十里明崇祯初僧人学宗建】报恩寺【在城北里许元至正间建】三清观【在城西北隅】音吼庵【在城南五十里钟灵山山下虎迹相仍无咥人者】平彝县　石龙古寺【在城东南十五里左右有两坊一曰滇南胜境一曰彩彻云衢】玉真观【在城东五里　本朝康熙八年驿盐道赵廷标重修】宣威州　地藏寺【在城内西北隅】善庆寺【在城南门外】三教寺【在城北门外】三清宫【在城内西北隅】三元宫【在城西关上堡】万夀宫【在西关下堡】斗母阁【在城外西南】广照庵【在城东门外】
　　临安府
　　建水州【附郭】　东林寺【在城东一里原名诸天元时建明嘉靖三十二年知府章士元易今名】燃灯寺【在城东一里】地藏寺【在城东】接待寺【在城东元百户赵益辞职为僧以其居为寺并施田赡僧】寳藏寺【在城东】云龙山寺【在城东三十五里明万厯间僧圆相建】天王寺【在城东南元时建明成化间郡人万城重修】无垢寺【在城南五里】万明寺【在城西】千佛寺【在城西】西天寺【在城西三里明万厯间吴国昌李倍建】指林寺【在城西相传昔有人见一鹿率众迹之俄有人出曰鹿出此山久矣无庸逐言毕不见众异之因建祠以祀】观音寺【一在府治西南一在城北明永乐中建正统中修】龙泉寺【在城北八十里曲江驿】西竺寺【在曲江驿僧慧心建】寳严寺【在曲江驿】法华寺【在曲江驿】香林寺【在城东北二十里元时建为郡中名胜】迎恩禅院【在城东关外入省通衢明万厯三十一年郡人包见防建】玉皇阁【在城东明嘉靖三十四年建】华严阁【在城北明知府赖英重修】大乗庵【在城西二十里明僧知微建】石屏州海潮寺【在城东异龙湖中明郡人杨廷相建】诸天寺【在城东南元时建明万厯三年】
　　【修】万徳寺【在城西南明万厯间指挥万中建】秀山寺【在城西三十里明景泰三年建】安方寺【在城西寳秀司明治七年总兵万鏊建】干阳寺【在城北干阳山元时建明治间重修】准提阁【在城西明崇祯六年建】斗母阁【在城北明万厯十五年建】阿迷州　善觉寺【在城东明正统间建颇壮丽】活佛寺【在城西明崇祯八年建】宁州　慈光寺【在城东九里万松山前有浮屠高三丈】万夀寺【在城南盘龙山下】大雄寺【在城西】宁夀寺【在城北华盖山麓】龙洞寺【在城北石涧中】伏虎寺【在城东北九十里昔有猛虎为害神僧莲峯伏之患遂息因名寺】白衣庵【在城内】通海县　香岩寺【在城东东山之半】慈济寺【在城东新村】龙泉寺【在城东二十里】涌金寺【在城南秀山螺峯下倚山面水林木郁葱元僧东岩建有王景常重修记】清凉寺【在秀山元僧铁牛建】广福寺【在城西明洪武间建】真庆观【在城东关内】灏穹宫【在秀山明邑人陈其力建】盘龙阁【在城内】河西县　翠微寺【在城东五里翠微山麓明洪武间建】慈荫寺【在翠微山下】圆明寺【在城西一里元至正间建】大兴福寺【在城北明洪武间建嘉靖间重修】兴国寺【在城北元至正间建】北极观【在城北】防峩县　登云寺【在城东北一里明崇祯间重修】如是庵【在城南明洪武间建】防自县　鹿苑寺【在城中元时建明嘉靖间重修】普照寺【在城西二十里麒麟山】寳华寺【在城西五十里个旧】飞霞寺【在城西七十里倘甸】东林寺【在城东北】北极宫【在城东明永乐二十年建】
　　澂江府
　　河阳县【附郭】　祝国寺【在城东门内】东华寺【在城东门内】万夀寺【在城东五里旧城】东照寺【在城东五里旧城北】华藏寺【在城东五里缺摩山梵宇壮严泉石幽胜极巅有三清阁弥勒阁藏经楼凭高一望碧海晴峦宛如图畵为一郡胜境】普福寺【在城南门】观音寺【在城西南隅】极乐寺【在城西门内明知府程子侃建】普照寺【在城西五里】文明寺【在城西五里礐泉围绕松竹幽深】龙冈寺【在城西六里龙泉之右】伏虎寺【在城西十二里虎山白之半与华藏对峙】云寺【在城西十五里虎山之右屹立峯头常有白云舒卷其上故名】庆善寺【在城北门内　本朝康熙二十年布政使崔之英建】鳯翔寺【在城东北一里明隆庆五年知府徐可久建其地扼鳯山之胜规制宏敞】龙泉寺【在城北四十里旧阳宗县城东】镇国寺【在旧县城东二十里云台山】真武观【一在城北一在旧城明天啓四年知府郎文焕建】玉虚宫【在城西街】紫微宫【在城西北】玉皇阁【在城北门】药师庵【在城东五里】如是庵【在城西三里】云隐庵【在城西北五里】蓬莱庵【在城东北五里】江川县　东山寺【在城东二里】华严寺【在城西南八里】云岩寺【在城西五里旧名涌泉寺明西平侯沐春易今名】云集寺【在城西十里龙鳯山唐时建】一阳宫【在城东北三十里万松山　本朝康熙二十四年总督蔡毓荣捐建】新兴州　广法寺【在城内元时建】灵照寺【在城东十里灵照山元僧莲峯结茅于此】徳化寺【在城南宁来哨】永丰寺【在城西十里白塔山祀先农八蜡神元时建】寳光寺【在城西北十二里】瑞云寺【在城西北十三里】钟鼓寺【在城西北二十三里有石音如钟故名】太平寺【在城北桃源】普门寺【在城北三十里古城】云龙寺【在城东北二十里】路南州　天竺寺　金光寺【俱在城西五十里竹子山】狮山寺【在城西五里狮山】正觉寺【在城西北】金山寺【在城西北紫玉山明嘉靖间建】弥勒寺　寳洪寺【俱在城西北一百里民和乡】
　　武定府
　　和曲州【附郭】　福田寺【在城东一里明万厯二十八年知府刘懋武建】大法明寺【在城东三里】燃灯寺【在城东三里】太和寺【在城南和曲州旧治西南】正续寺【在城西五里元时建明崇祯间重修】圆通寺【在城北】藏经阁【在正续寺后崇祯间建奉建文帝遗像旁列从亡诸臣史仲彬等十一人木主　本朝知府顾岱撰忠臣十一先生碑记】观音阁　元真阁　狮子阁　三教庵【俱在狮山】元谋县报恩寺【在城东】洪福寺　弥勒寺【俱在城西北长山】佛日寺【在城北中山僧明岐建】活佛寺　法林寺【俱在城东北五十里雷应山】祖师阁【在长山】禄劝州　西林寺【在城南二十里翠峯山】文殊寺【在城北门外旧治遗址】五龙寺【在城北五十里撒马邑林木深密石隙玲珑周围出清泉数处故名五龙】仙台观【在城南十里】玉皇阁【在城中剙自明代有祷辄应本朝康熙三年淫雨不止知州彭蠡率州民祈祷而霁岁获有秋】香海庵【在城东南八里】普照庵【在城东南二十里的多村又名芭蕉庵】月影庵【在城北五十里撒马邑】
　　广西府
　　地藏寺【在城内】广福寺【在城东三里灵山】东华寺【在城东十五里紫微山】万夀寺【在城西一里铁龙山】灵源寺【在城西五里旁有洞深不可测】镜寺【在城西五十里山】致和观【在东关】玉皇阁【在西关外崇嶐壮丽一郡伟观】师宗州万夀寺【在城东隅】西华寺【在城西一里】弥勒州　禹门寺【在城】
　　【东六里岩悬千仞河泻平原明葛一龙题有诗】皈依寺【在城南构甸坝明知府张继孟受普明声降于此有碑记】华林寺【在城西南十八寨】报国寺【在城西关外】咸和观【在城西五里恩褒山】邱北　盘龙寺【在治西明万厯间建下临龙潭】
　　广南府
　　祝夀寺【在城内】真武观【在城西明洪武年间建】观音阁【在城南门外有池方广数亩筑台池中建阁临于上】
　　元江府
　　兴佛寺【在城内】甘露寺【在城东五里玉台山本朝康熙九年建】妙莲寺【在城西南一百三十里元时建】万夀寺【在城北】新平县　盘龙寺【在城西三里】观音阁【在城东关外】锁水阁【在城东五里】玉皇阁【在城北】真武阁【在城北】三元宫【在城北】北极宫【在城西北二百里旧新化州】
　　开化府
　　文山县【附郭】　西华寺　白衣寺　太平寺　干天观吉祥庵【俱在城西】
　　镇沅府
　　广福寺【在城东九十里矣邦村】恩乐县　太平寺【在城东】
　　威逺
　　元龙寺【在治南一里】
　　东川府
　　防泽县【附郭】　青龙寺【在城北久废　本朝雍正六年知府黄士杰叅将祝希尧即其遗址重建泉石幽胜登眺则阖郡山川在望】
　　昭通府
　　恩安县【附郭】　夀佛寺【在城南门外】镇雄州　万福寺【在城东北一里】永善县　释迦寺【在城北草墩村】玉皇阁【在城北副官村】
　　普洱府
　　夀佛寺【在府治后】回龙寺【在城南十里回龙山】圆照寺【在城西南】广恩寺【在城西二里西壁山麓】西林寺【在广恩寺南】普济寺【在城北三十里寺在半山间俯瞰城郭临眺山溪花竹周环烟云出没】观音阁【在城西北明万厯间土舎那天福建临莲池上又名莲台寺　本朝康熙五十年通判张景伟修】
　　大理府
　　太和县【附郭】　三圣寺【在城内有三像相传自天竺得来】罗筌寺【在城东玉案山初洱河多有龙覆舟神僧道安结庵此地夜见童子百余人语曰师至吾属不安盍迁去师厉声曰是法住法住安从迁明日水浮死蟒百余海患乃息因创寺西有天镜阁】尊胜寺【在城东南月溪村明治间建】大悲寺【在城东南隅】普宁寺【在城南一名无量寺明初汝南王建】大我寺【在城南】崇恩寺【在城南九里昔有神僧乗三角青牛至此坐化又段思平逃难匿此以门封蛛网追者疑其逸去而返遂免难】海会寺【在城南龙尾关将军洞南有普济寺觉真寺】灵塔寺【在城南斜阳峯麓唐段赤城诛蟒为蟒所吞人思其功于蟒腹中取其骨葬之建塔其上山半为寳林寺】灵鹫寺【在城南马耳峯之半旧有千僧道塲其南为阳南寺】法真寺【在城南佛头峯麓】鹤顶寺【在城南佛头峯之半盘龙禅师所建明嘉靖间重修今殿中拜石有禅师足迹深六分】感通寺【在城南圣应峯之半中有三十六院汉时摩腾竺法兰由天竺入中国时建甚宏丽明太祖有御制诗十八章赐僧无极今存又有写韵楼镌明杨慎垂柳篇于屏上】玉局寺【在城南玉局峯麓左有唐杜光庭祠】天台寺【在城南龙泉峯麓一名祭天台】圣寺【在城西南有塔髙十丈为级十世传周时阿育王建明嘉靖间郡人李元阳重修蜀人杨慎记】圆照寺【在城西内有罗扇井】帝释寺【在城西北应乐峯其地灵异夜半或闻天乐声】无为寺【在城西北兰峯之半明永乐八年建寺有明汝南王碑声如玉磬名玉磬碑寺之上有晒经坡广三百歩不生草木】救疫寺【在兰峯无为寺上内有井世传其水能救疫】普济寺【在城西北三阳峯麓元末建】石云寺【在城西北白云峯麓昔人见岩下有光掘地得石佛建寺祀之】崇圣寺【在城西北莲花峯下寺有三塔其一高十余丈十六级其二差小各铸金为顶顶有金鹏世传龙性敬塔而畏鹏大理旧为龙泽故以此镇之寺有观音像高二丈四尺唐防氏时董善明铸有雨铜供冶之异旁为瑞鹤观明嘉靖间修】觉岸寺【在城北洱河滨磻村村有分水石】灵防寺【在城北院榜村昔防氏征麽些渡金沙江见佛像迎置于寺】大慈寺【在城北三十五里唐时南诏建内有卓锡泉相传僧慧普以锡卓地而泉涌出】银相寺【在城北五十里】元真观【在点苍山半郡人李元阳建】栖霞观【在城西北明宣徳七年建】古灵观【在城北四十里】观音阁【在城北上羊溪戮魔石相传观音既闭罗刹以此石镇之后人遂建阁于上】海印庵【在城西二里明指挥王槐建】赵州　妙音寺【在城东二里许】清泰寺【在城东五里】晴云寺【在城东五里台殿恢宏林木森蔚郡绅董思周建】罗和寺【在城东南二里又一里为兴隆寺】谷鸟寺【在城南六十里白崖西一名高娘塔昔有张姓者其家女婢名高娘常以一白猪自随忽猪化象乗之上升因立寺焉】遍照寺【在白崖孔邑山明隆庆元年建】医王寺【在白崖其地有虫蝗岁出伤禾建寺镇之李元阳有记】龙华寺【在城南九十里弥渡龙华山麓】道胜寺【在弥渡南唐时张建成入朝赐以浮屠像拜佛书建成归剏寺藏之】华藏寺【在城西南六里防氏时建】遍知寺【在城西凤仪山麓】飞来寺【在城北五里昔传有佛像飞来】云南县　善集寺【在城南四十里水目山一名水目寺段氏时杨普济经始明洪武二十四年僧智圎成之旧有虎窝风洞黄龙木犬之异至今遗址尚存】智光寺【在城西一里明永乐初建】九鼎寺【在城西北二十里九峯突兀如削上有层楼飞阁称胜地】般若寺【在城北八里传有寳灯飞入双塔中夏夜常见光明】翠松庵　般若庵【俱在城西明兵备道杨应霈建叅议冯时可记】邓川州　顶圣寺【在城东十里】钟山寺【在城西二里段氏时建】真济寺【在城东南旧州城北】万福寺【在城东北卧牛山麓元至元间建】浪穹县　鹤林寺【在城南四十里凤羽乡明洪武间建】防明寺【在城西明洪武间建】标楞寺【在城北十五里标山世传唐时七圣僧所创】宾川州　瑞泉寺【在城西十里蕉谷明嘉靖中知州萧缙建山顶有瀑布旁有仙洞昔高士李常在曽于此遇仙】寂照寺【在城西二十里僧宗保建有岩龛乃师证道之所】高兴寺【在城西一百里金龙湫侧寺后巨石上有牛足并龙蟠迹】传衣寺【在城西北八十里鸡足山相传昔释迦佛以僧伽梨衣付弟子迦叶波以待弥勒迦叶持衣于鸡足山入定以此名今称华首门即其处也北有净云庵东北为八角庵后为弥勒庵圆通庵自净云而北为般若庵菩提塲折而西为五华庵圆净庵大乗庵龙华寺前为了空庵南为云海庵海防庵白石庵庵东有弥勒寺东北为鉢盂寺大士庵东南为白水庵西南为净觉庵其顶有舎利塔曹溪庵防法堂慧灵庵北麓寺奉真院普光寺皆鸡足山之名刹也】放光寺【在鸡足山石门下明李元阳游记寺上直迦叶石门余三度来游在冬春不见光相此来正当六月见大圆光倚立玉池之上外晕七重每重五色环中虚明如镜凝观者各见自身现于镜中毛发可数众人同立止见己身不见旁人】袈裟寺【在鸡足山一名迦叶殿】石钟寺【在鸡足山之阿其悬岩扣之如钟】悉檀寺【在鸡足山大龙潭之上】玉皇阁【在鸡足山顶】铜瓦殿【在鸡足山华首门东】三元宫【在城东门外明嘉靖间建】云龙州　玉皇阁【在城东一里】
　　楚雄府
　　楚雄县【附郭】　祝国寺【在城西慈乌山下】凌云寺【在城内芦花街明嘉靖元年建】福城寺【在城东门外明崇祯间建】龙江寺【在城东门外明郡人江文薮建】智明寺【在城东三十里凡遇灾疫旱涝祷之辄应】平南寺【在城西南世传诸葛武侯南征时建】大方广寺【在城西南九十里九台山】云泉寺【在城西一里鸣凤山巅丹崖翠壁古木苍藤蔚然深秀寺以井泉得名又以山产响石俗名响石寺】古山寺【在鸣鳯山之支南诏时建】金蟾寺【在城西金蟾岩下有九曲水之胜明万厯间兵巡道伍可受知府杨秉钺建　本朝康熙九年知府史光鉴重修】广严寺【在城西峩防山麓元时建】盘山寺【在城西四里硙盘山下】观音寺【在城西十里卧龙冈所奉观音像传有漂水逆流之异与大理迹同】环龙寺【在卧龙冈北明万厯间知府李廷谦有记】寂光寺【在城西三十里紫溪山又有法藏寺青莲寺紫云寺紫顶寺俱明万厯间建溪源寺天啓间建同在是山】七寳寺【在城西紫溪村】防国寺【在城北毛溪冲明嘉靖十五年建】元真观【在城内明洪武间都督袁义建正徳元年指挥施教之重修】玉皇阁【在城西门外明嘉靖间建前有三元宫】金粟庵【在城内雁塔山中】镇南州　广福寺【在城东明永乐间建】栖仙寺【在城东二十五里元时建明万厯间重修】极乐寺【在城东南三十里明嘉靖三十五年建】西山寺【在城西三里山顶有泉清碧】南安州　紫山寺【在城东一里明万厯间建】福兴寺【在城东五里苍山明嘉靖间建】碧云寺【在城南七里茶山明万厯间建】南华寺【在城西南三里明万厯间建】乌龙寺【在城东北五里乌龙山明万厯间州守李翘建有记】定逺县　东山寺【在城东二里】竹林寺【在城东南八里】法华寺【在城南二里】燃灯寺【在城南三里】顺生寺【在城北】仁山寺【在城北二十里】广通县　万夀寺【在县治左明万厯八年知县马为龙建】兴广寺【在城东一里】龙蟠寺【在城西五十里罗苴甸东明嘉靖间建凿水为池甃石为桥以便往来知县沈嘉言有碑记】盘龙寺【在城北一里】清虚庵【在城西二里明万厯初建】弥陀庵【在城北仙羊山明修撰杨慎有题】黒盐井真觉寺【在治西万春山元延祐间僧君山建学士李道源记】龙门寺【在治北】絶
　　峯寺【在治北自麓至岭约十里危峯叠翠迥出云表】琅盐井　竒峯寺【在治西南竒峯山】三元宫【在治南】
　　姚安府
　　姚州【附郭】　徳丰寺【在城内明永乐间移建嘉靖间知府杨日赞重修总兵沐璘匾其堂曰真如境界】慈应寺【在城东十里旧名防国寺唐张防陀建】唐宗寺【在城东十里牟的邑】白鹤寺【在城东十里】东山寺【在城东十五里烟萝山祠祀诸葛武侯】白龙寺【在城东南四里】白云寺【在城东南十五里万松山　本朝康熙六年分守叅政蔺一元建】青莲寺【在城南门外明郡人陶珽建】飞来寺【在城西南六十里明万厯间黔国公沐昌祚铸金像玉皇送鸡足山供奉途次苴里铺夜忽不见逾月有谯者见像于大苴村元和山之峦因建寺以奉故名】胜峯寺【在城西南七十里】古泉寺【在城西五里有甘泉清冽明郡人陶珽有记】兴寳寺【在城西十五里元宣光间建】夀山寺【在城西二十里本朝康熙三年建】兴善寺【在城西四十里弥兴大村】古山寺【在城西山巅俯瞰川原明末分守叅议张五瑞重修】首罗寺【在城西北六里】华严寺【在城北十五里明崇祯间有行僧古林禅定于此】栖霞寺【在城北二十里】至徳寺【在城北二十里明僧悟真建】龙华寺【在城北二十五里白塔村唐天祐间建】师和寺【在城北三十里】觉照寺【在城北三十里明天顺间建】妙光寺【在城北四十里满海塲元中庆禅师建欧阳元有记】忠孝寺【在满海塲明崇祯间知县谢于教建】报恩寺【在城东北四十里】徳云寺【在城东北四十里妙峯山上旁有龙湫明万厯间禅僧周理将建寺周行山顶见白衣老僧出入丛箐中遂结茅其地一日风雨骤至水暴涨将没庵周理趺坐不动翊午水退有龙神受戒遂以其地建寺岁时祭龙不用血食今山顶庵犹存】真武观【在城北】玉皇阁【在城南门内】光明宫【在城东关外郡数被火灾明万厯间知府李贽建以祀火神】维摩庵【在城南门内明郡人张问善建】三教庵【在城西南五里】极乐庵【在城西五里】大姚县　观音寺【在城南二里】净慈寺【在城南五里明洪武间建】普照寺【在城西一里有塔】善化寺【在城西十五里】石林寺【在城西三十里龙山上明天顺间建】佑圣观【在城内】五华庵【在城西三十里明崇祯间建】天池庵【在城东二十里　本朝顺治十一年建】千华舎【在城西三十里】方山寺【在城北一百八十里】白盐井　龙吟寺【在治东　本朝康熙二年提举赵大生建】观音寺【在治西】妙华寺【在治西旧名白莲寺】老君庵【在治东一里】
　　永昌府
　　保山县【附郭】　法明寺【在城内太保山麓防氏时建明天顺间重修】天兴寺【在城东二百里寳台山初樵牧者闻其山有鸡犬声迹之不见明泰昌元年僧金台凿石诛茅穷其胜得异境因建寺】龙泉寺【在南门外前有泉从地涌出上建一鉴楼】法寳寺【在城南十里法寳山防氏异牟寻建】卧狮寺【在城南二十里卧狮山其麓为金凤寺】摩苍寺【在城南施甸摩苍山明僧普庇建】报恩寺【在城西北十里栖贤山防氏时建元泰定间重修】卧佛寺【在城北四十里云岩山岩内有石如卧佛因名汉时建明嘉靖间重修】石碑寺【在城东北一百二十里沙木和西三里】三清观【在太保山麓　本朝康熙二十年总兵偏图重修】保禄阁【在太保山麓明万厯十年郡人邵惟中建】腾越州　西盟寺【在城内元至正间建明正统十三年侍郎侯璡重修改为万夀寺西有易衣轩】天应寺【在城东南二十里罗生山其堦前地雨则暵晴则反润屡騐不爽】来凤寺【在城南四里来凤山右为龙凤神祠】华严寺【在城南五里】忠孝寺【在城南三十里九龙山下昔有防化僧照纯于定中见十八人指一境地令其开建僧遂行游至腾见九龙耸秀宛如向所指者因结茅为庵募縁建寺以居焉】金轮寺【在城西五里】清平寺【在旧镇姚所南清平洞左明万厯十九年叅将邓子龙建】佑圣观【在城西北隅】玉皇阁【在城东云峯山诸峯环拱春首朝礼者以万计】三清殿【在城西十里寳峯山】永平县　寳峯寺【在城东五里】玉泉寺【在城东八里】观音寺【在城东七十里观音山】兰若寺【在城南三里】普济寺【在城西二里】白石庵【在城东一百八十里漾濞大堡】
　　鹤庆府
　　石寳寺【在城东十里峯顶山】龙华寺【在城东南十八里元至正间土官高兴重建】元化寺【在城南昔防氏因梵僧赞陀卓锡通水遂建此寺】水洞寺【在城南二十五里明知府周集　建　白】衣寺【在城南】朝霞寺【在城西南十八里明成化十年建】兰若寺【在城西南一百二十里观音山驿西唐时建旁有龙眠洞深五丈阔三丈岩嶂岑蔚飞泉瀑布清气袭人】天夀寺【在观音山驿西】松坡寺【在城西五里】观音寺【在城北】龙江寺【在城北二十里】太元宫【在城东明隆庆间知府周赞丽江土官木高建规制宏厰藻绘竒丽为府境宫观之最】剑川州　灵福寺【在城南二里】石龙寺【在城南五里钟贤岭石岩延亘如龙壁有天成观音像】广明寺【在城南十五里天马邑】佛岭寺【在城南五十里石寳山顶】金华寺【在城西南一里金华山】崇仁寺【在城西即崇真寺旁有水云庵】积庆观【在城西南三里明洪武间建】万松观【在城西二里】万松庵【在城南石寳山】满贤林【在城西四里】
　　顺宁府
　　万庆寺【在城东二里传有木观音像自南海逆流而至渔者于澜沧江中网得之遂建寺焉】东山寺【在城东二里一名万祥寺】普光寺【在城东南七里】弥勒寺【在城南门外明崇祯五年知府王政建】龙泉寺【在城南一里明天啓四年建　本朝康熙三十三年知府徐欐重修】太平寺【在城西南郁密山　本朝顺治五年僧洪鉴建】凤仪寺【在城北明万厯间知府李忠臣建】曹溪寺【在城东北五十里高枧槽　本朝顺治五年僧学朝建山水清竒足称胜地】云州　云兴寺【在城东门外】迎恩寺【在城东二里】广佛寺【在城南十五里旧城殿宇清幽松竹苍翠】
　　永北府
　　开化寺【在城东一里】观音寺【在城东四里壁镌释迦观音二像唐吴道子笔】双龙寺【在城南二十二里旧清水驿】剌罗佛殿【在城北三百八里永宁上府】
　　丽江府
　　福国寺【在城西北白沙里芝山上旧名解脱林明熹宗赐名福国寺】观音堂【在城北十五里白沙村】
　　防化府
　　圆觉寺【在城东七里明成化间重修】伏虎寺【在城东南庄里防氏时建世传西域僧俱卢称与南国僧道葺驱二虎拽木以剏寺寺成乗虎而去】等觉寺【在城东南隅防氏建明永乐间重修寺外有冷泉庵】拱城寺【在城南三里】普福寺【在城南一百里旧定边县东宋时建明洪武初西平侯沐英重修】白云寺【在旧定边县西六十里山环水绕常有白云凝结】竹扫寺【在旧定边县西北四十里太极山顶有虎跳涧拜佛台木莲花诸胜每竹叶落时风自扫去】天花寺【在旧定边县北内有攀枝花花艳则年丰淡则年歉】胜光寺【在城西南五十里五印山】云隐寺【在城北三十五里巄图山】慧明寺【在城北三十里旁有玉皇阁】延真观【在城东三里】悬珠观【在城东五里剏自防诏明成化间拓建为近城诸刹之冠殿前有观音井病者饮之辄愈】清微观【在城南十五里巍寳山】元真观【在城东北隅】慈云庵【在城内东南隅】万松庵【在城东甸头明郡绅陈于宸建】云壑庵【在云隐寺右二里许】
　　景东府
　　开化寺【在城南门外】孔雀寺【在城南十五里孔雀山　本朝康熙五十二年同知黄叔琪建】鳯林寺【在城南一百五十里地接镇沅恩乐气多寒阴云四起即时雨淋故又名天雨寺】玉龙寺【在城南二百里昔有僧创建见白蛇盘踞其地少顷逸去故以名寺】龙泉寺【在城西南三里旁有龙湫】元珠寺【在城北二里】玉皇阁【在城内明万厯间建　本朝雍正八年修】












　　云南通志卷十五
<史部,地理类,都会郡县之属,云南通志>
　　钦定四库全书
　　云南通志卷十六上
　　兵防【附师旅考】
　　兵者国之大事而边防尤要昔武侯南征不留兵不运粮规模粗定夷汉相安盖亦随时制宜未可因是而置诘戎设备于不事也元以前兵制无考明设衞所军分屯战寓兵于农其后搜阅不时积玩成习衞田半入兼并武弁难供任使迨招募兴而又训练无素不足以弭冦而转致滋冦胥失之矣我
　　国家废屯衞而为招募雄师劲旅云布星罗又日讨军实而申儆之靡不有勇知方干城边徼间有不逞草薙禽狝如行无事良由措置得宜而
　　圣主训饬将校之勤优恤戎行之厚更有以作其气而致其忠也今者南交稽首越裳来贡边防宁谧军中有投石超距之乐百蛮有卖刀买犊之风是兵可百年不用矣然可一日不偹也哉至于歴代以来南中陈师鞠旅胜败得失可当兵镜故详纪之俾后有考志兵防师旅考附焉
　　汉制刺史郡守皆典兵武帝置犍为郡又置西夷都尉后平西南夷置牂牁越巂二郡以益州刺史领之
　　后汉明帝割益州西部六县为永昌郡置西部都尉三国汉昭烈帝初设庲降都督改益州为建宁郡后主分建宁永昌更置云南郡又分建宁牂牁为兴古郡以庲降都督绥南中郎将总其兵
　　晋武帝初分益州置宁州又罢宁州入益州置南夷校尉成帝时分宁州置安州又置防南蛮校尉皆以太尉司徒大将军大都督遥领之
　　隋文帝初置昆州后置益州总管领其兵
　　唐髙祖初仍为昆州复置检校南宁都督寄治越雟太宗置首领大将军髙宗初置郎州道行军总管后又置姚州都督于昆明弄栋川宗始置剑南节度使领兵事遥制之后为防氏窃据
　　宋太祖以玉斧分疆后悉为叚氏所据兵制无考元世祖初置元帅府及总管分大理为南北中三路又分中庆路为三十七路并设宣抚安抚万户及千户诸管兵官
　　明洪武十六年设镇守云南总兵官挂征南将军印以黔国公沐英领之【驻省城】辖通省衞所土司【天啓二年设中军叅将一员旗鼓一员衞所兵制详后】
　　正统五年设巡抚云南等处地方赞理军务都御史【驻省城隆四年加衔兼建昌毕节设中军一员天啓二年设旗鼓一员】
　　成化十二年设曲靖兵备道【驻曲靖督曲靖寻甸二府衞所上司兵】临安兵备道【驻临安督临安澂江广西广南元江五府衞所土司兵】金腾兵备道【驻永昌督永昌顺宁二府衞所土司兵】澜沧兵备道【驻洱海督大理楚雄姚安防化鹤庆景东丽江永宁镇沅九府衞所土司兵各道或副使或佥事领之天啓二年各设中军一员】
　　嘉靖二十四年设霑益守备洱海守备四十五年改设临元叅将【驻临安】
　　万厯三年改设顺宁守备十二年改分巡安普道为兵廵安普道【驻省城督云南武定二府衞所土司兵】十三年设永腾叅将【驻永昌】设姚关守偹四十八年设陇把守备荍甸守偹
　　天啓二年设武寻叅将【驻武定】设倘甸守偹
　　衞所兵制
　　都使司
　　洪武十五年设云南都指挥使司都指挥使领衞二十守御千户所十九土守御千户所一都指挥同知管操都指挥管屯都指挥经歴都事防事司防事司狱各一员各衞所三分马歩旗军一万七千五十四名七分屯军二万八千三百九十名舍丁一万六千七百三十六名军余一十四万四千九百一十二名
　　各衞【指挥使同知佥事皆世袭员数多少有无不一惟掌印操屯俱考选各一员经歴一员则二十衞之所同其知事镇抚千户所及马歩旗军屯军舍丁军余各员名多少不一俱详各衞下】
　　洪武十五年设云南左衞指挥使司【指挥使三员同知三员佥事十一员】经歴司【经歴一员知事一员】镇抚司【镇抚一员】千户所六【正副千户二十三员百户四十三员】三分马歩旗军【一千二百八名】七分屯军【一千六百九十八名】舍丁【五百三十七名】军余【一万五千八百五十四名】
　　云南右衞指挥使司【指挥同知五员佥事五员】经歴司【经歴一员知事一员】镇抚司【镇抚一员】千户所六【正副千户二十员百户五十九员】三分马歩旗军【九百八十四名】七分屯军【一百九十四名】舍丁【三百八十五名】军余【一千九百一十九名】
　　云南中衞指挥使司【指挥使一员同知五员佥事五员】经歴司【经歴一员知事一员】镇抚司【镇抚一员】千户所六【正副千户十三员百户五十七员】三分马歩旗军【七百九十五名】七分屯军【一千二百七十五名】舎丁【六百七十一名】军余【一万八百二十名】
　　云南前衞指挥使司【指挥使三员同知二员佥事六员】经歴司【经歴一员知事一员】镇抚司【镇抚一员】千户所五【正副千户十三员百户五十一员】三分马步旗军【九百九十八名】七分屯军【五百二十名】舍丁【一百二十名】军余【二千三十名】
　　云南后衞指挥使司【指挥使二员同知二员佥事四员】经歴司【经歴一员知事一员】镇抚司【镇抚一员】千户所五【正副千户九员百户三十三员】三分马步旗军【六百二十五名】七分屯军【八百一十九名】舍丁【六十三名】军余【一千五百四十二名】
　　楚雄衞指挥使司【指挥使三员同知四员佥事九员】经歴司【经歴一员知事一员】镇抚司【镇抚三员】干户所五【正副千户十九员百户五十二员】三分马步旗军【七百七名】七分屯军【五百三十三名】舍丁【四百三十二名】军余【九千六十五名】
　　永昌衞指挥使司【指挥使二员同知二员佥事六员】经歴司【经歴一员】镇抚司【镇抚二员】千户所八【正副千户十一员百户三十七员】三分马步旗军【一千一十八名】七分屯军【三百名】舍丁【四百五十四名】军余【二千七百八十九名】
　　十六年设大理衞指挥使司【指挥使二员同知五员佥事十一员】经歴司【经歴一员知事一员】镇抚司【镇抚一员】千户所十【正副千户六十九员百户二十九员】三分马步旗军【六百三名】七分屯军【一千一百四名】舍丁【二百九十名】军余【一万三百一十四名】
　　十七年设洱海衞指挥使司【指挥使四员同知二员佥事】经歴司【七员经歴一员知事】镇抚司【一员镇抚】千户所六【一员正副千户二十五员百户】三分马步旗军【六十五员一百】七分屯军【二十三名七百】舍丁【六十三名九】军余【百一十名七千三百】
　　二十年设曲靖衞指挥使司【三十八名指挥使二员同知五】经歴司【员佥事十】镇抚司【一员经歴】千户所五【一员镇抚一员正副千户三】三分马步旗军【十员百户】七分屯军【五十七员八百】舍丁【二名八百七十】军余【九名六百一十】
　　二十三年设平彞衞指挥使司【八名七千二百四名】经歴司【指挥使一员佥事三】千户所二【员经歴一员知事一员正】所镇抚【副千户十】三分马步旗军【二员百户十九】七分屯军【员镇抚一员二】舍丁【百五十三名六】军余【百四十四名二百二】
　　越州衞指挥使司【十四名一】经歴司【千二百五】镇抚司【十三名指】千户所二【挥三员经歴一员镇】所镇抚【抚一员正】三分马步旗军【副千户四员百】七分屯军【户十员镇抚】舍丁【三员三百四十】军余【八名九百二十一名】
　　景东衞指挥使司【指挥使四员同知五员佥事四员】经歴司【经歴一员知事一员】镇抚司【镇抚一员】千户所五【正副千户二十六员百户五十员】所镇抚【镇抚八员】三分马步旗军【二百一十九名】七分屯军【五百三十三名】舍丁【四百三十二名】军余【九千六十五名】
　　蒙化衞指挥使司【指挥使一员同知五员佥事二员】经歴司【经歴一员知事一员】镇抚司【镇抚一员】千户所八【正副千户四十二员百户八十二员】三分马步旗军【二百三名】七分屯军【一千四百七十三名】舍丁【五百二十六名】军余【三千二百七十九名】
　　二十七年设临安衞指挥使司【指挥使五员同知三员佥事十五员】经歴司【经歴一员知事一员】镇抚司【镇抚一员】千户所五【正副千户四十一员百户五十六员】三分马步旗军【三百七十四名】七分屯军【二千三十六名】舍丁【二千三百五名】军余【一万五千六百六十六名】
　　二十九年设广南衞指挥使司【指挥使二员同知四员佥事三员】经歴司【经歴一员知事一员】镇抚司【镇抚一员】千户所四【正副千户九员百户三十二员】三分马步旗军【六百三十九名】七分屯军【九百二十名】舍丁【二百七十七名】军余【四千六百七十名永乐元年迁于云南府】
　　澜沧衞指挥使司【世袭指挥使一员同知二员】经歴司【经歴一员知事一员】镇抚司【镇抚一员】千户所五【正副千户五员百户二十员】三分马步旗军【三百九十五名】七分屯军【一千一百二十六名】舍丁【一千二百二十一名】军余【六千二百六十三名】
　　三十一年设陆凉衞指挥使司【指挥使一员同知二员佥事五员】经歴司【经歴一员】镇抚司【镇抚一员】千户所五【正副千户十五员百户二十八员】三分马步旗军【九百五十六名】七分屯军【五百一十六名】舍丁【二百二十一名】军余【六千六十一名】
　　正统二年设腾冲衞指挥使司【指挥使一员同知二员佥事三员】经歴司【经歴一员知事一员】镇抚司【镇抚一员】千户所六【正副千户十七员百户四十七员】三分马步旗军【二百八名】七分屯军【一千二百九名】舍丁【一千二百五十八名】军余【六千一百六十六名】
　　治七年设大罗衞指挥使司【指挥使一员同知一员佥事二员】经歴司【经歴一员】镇抚司【镇抚一员】千户所二【正副千户五员百户十五员】三分马步旗军【一百五十四名】七分屯军【二百五名】舍丁【二百四十八名】军余【二千四百五名】
　　各守御所【有指挥使有同知佥事有正副千户及百户员数有无多少不一其马步旗军屯军舍丁军余多少亦不一惟万厯十三年以后所设者无屯军舍丁军余三项】
　　洪武十五年设木宻守御千户所直隶都指挥使【指挥佥事二员正副千户七员百户八员】三分马步旗军【四百八十五名】七分屯军【二百六十三名】舍丁【一百一十七名】军余【二千二百一十八名】
　　通海御隶临安衞领二所【指挥佥事三员正副千户十三员百户二十三员】三分马步旗军【三百八十七名】七分屯军【一千八百四十一名】舍丁【一千三百二十五名】军余【一千五百名】
　　二十年设鹤庆御隶大理衞领二所【指挥一员正千户六员百户十九员】三分马步旗军【三百五十九名】七分屯军【一千一百名】舍丁【四十七名】军余【九百六十名】
　　二十一年设姚安守御千户所隶楚雄衞【正副千户五员百户十二员】三分马步旗军【二百三名】七分屯军【七百八名】舍丁【五百二十名】军余【四百九十名】
　　二十四年设宜良守御千户所直隶都指挥使【指挥同知一员佥事一员正副千户五员百户十二员】三分马步旗军【三百三十五名】七分屯军【二千三百名】舍丁【一百三十三名】军余【三千五百九名】
　　安宁守御千户所直隶都指挥使【正副千户三员百户十员】三分马步旗军【三百三名】七分屯军【二千二百名】舍丁【八十五名】军余【三千五百二十九名】
　　易门守御千户所直隶都指挥使【指挥二员正副千户四员百户九员】三分马步旗军【一百三十二名】七分屯军【三百八十一名】舍丁【一百五名】军余【一千一百五十三名】
　　杨林守御千户所直隶都指挥使【指挥一员正副千户六员百户十员】三分马步旗军【一百六十三名】七分屯军【四百一十名】舍丁【一百九十七名】军余【三千一百八十一名】
　　定远守御千户所隶楚雄衞【正副千户五员百户五员】三分马步旗军【三百一十二名】七分屯军【一百三十三名】舍丁【五百六十名】军余【一千九百五十六名】
　　二十八年设中屯千户所【在大姚县】隶楚雄衞【副千户八员百户十一员】三分马步旗军【二百四十七名】七分屯军【五百一十五名】舍丁【二百五十名】军余【二千一百二十七名】
　　永平御隶永昌衞领二所【正副千户十员百户六员】三分马步旗军【二百七十名】七分屯军【二百二十三名】舍丁【一百二十三名】军余【二百三十七名】
　　永乐二年设马隆守御千户所隶曲靖衞【指挥三员正副千户十二员百户十九员】三分马步旗军【二百三十五名】七分屯军【一百四十五名】舍丁【一百九十七名】军余【一千一百一十名】
　　正徳十四年设新安守御千户所隶临安衞【正副千户八员百户十四员】三分马步旗军【八十六名】七分屯军【一百名】舍丁【一千一百二十五名】军余【一百六十名】
　　十六年设云南十八寨守御千户所直隶都指挥使【指挥二员正副千户三员百户十员】三分马步旗军【六十九名】七分屯军【三百一十七名】舍丁【二百一十名】军余【一千二百八十三名】
　　嘉靖六年设鳯梧守御千户所直隶都指挥使【指挥佥事三员正副千户五员百户七员】三分马步旗军【七十五名】七分屯军【一百四十七名】舍丁【一百七十六名】军余【二千四百一十二名】
　　隆庆三年设武定守御千户所直隶都指挥使【指挥土官同知一员汉土正副千户七员百户十一员】三分马步旗军【五百十八名】七分屯军【汉土共二百八十二名】舍丁【一百名】军余【一千一百七十三名】
　　万厯十三年设镇安守御千户所隶永昌府【正副千户三员百户九员】三分马步旗军【六十三名】
　　镇姚守御千户所隶永昌府【千户五员百户十员】三分马步土军【八百九名】
　　定雄守御千户所隶罗平州【指挥佥事一员正副千户九员百户十七员】三分马步旗军【汉军六十七名土军一百二十四名】
　　右甸土守御千户所【在顺宁府治西矣堵十三寨中正副千户二员百户五员】
　　本朝开滇兵制
　　藩兵
　　顺治十七年以平西王吴三桂移镇云南设左右固山【各一员】都统副都统【各一员】佐领牛录章京【四十二员】甲兵【八千四百名驻省城康熙十二年三桂反二十年讨平官兵皆裁】
　　忠勇中左右前后五营义勇中左右前后五营总兵官每营游击【一员】守备【一员】千总【二员】把总【四员】马步战兵【一千二百名隶藩下康熙四年六年七年内陆续裁】
　　援剿左右前后四镇总兵官每镇中左右游击【三员】守备【三员】千总【六员】把总【十二员】马战兵【六百名】步战兵【一千五百名】守兵【九百名左镇驻武定右镇驻曲靖前镇驻楚雄后镇驻洱海俱隶藩下康熙四年六年七年内陆续裁】
　　标兵
　　顺治十六年设总督云南贵州等处地方军务兼理粮饷都察院都御史【十八年移驻曲靖府康熙四年移驻贵州】中军副将【一员】左右前游击【三员中左二营分驻云南前右二营分驻贵州】守备【二员】千总【八员】把总【十六员】马战兵【初设一千二百名后裁去四百名止存八百名】步战兵【初设二千八百名后裁去八百名止存二千名】守兵【一千二百名】廵抚云南兼建昌毕节等处地方赞理军务兼督川贵兵饷都察院副都御史【驻省城】三营如总督制【康熙七年裁十一年复设防衞兵五百名】
　　康熙元年设提督云南总兵官【驻大理府】中左右游击【三员】守偹【三员】千总【六员】把总【十二员】马战兵【初设九百名康熙四年裁去三百名止存六百名】步战兵【初设二千一百名康熙四年裁去六百名止存一千五百名】守兵【九百名康熙四年裁战兵为守兵】
　　镇兵
　　顺治十七年设临元澂江镇曲寻武霑镇大鹤丽永镇景防楚姚镇广罗镇永顺镇总兵官每镇中左右营游击【三员】守偹【三员】千总【六员】把总【十二员】马战兵【二百四十名】步战兵【九百六十名】守兵【一千二百名临元镇驻临安曲寻镇驻曲靖广罗镇驻罗平永顺镇驻永昌大鹤镇驻大理景防镇驻防化】
　　康熙六年设开化镇总兵官官兵员名数同前【驻开化】七年设鹤丽镇永北镇总兵官官兵员名数同前【系大鹤丽永镇改设鹤丽镇驻鹤庆府永北镇驻北胜州】
　　各协营兵
　　顺治十七年设元江协腾越协每协副将【一员】守备【一员】千总【二员】把总【四员】马战兵【一百名】步战兵【四百名】守兵【五百名元江协驻元江腾越协驻腾越】
　　顺治十七年设北胜营官兵员名数与协同【驻北胜州康熙七年改为永北镇】
　　寻霑营游击【一员】守备以下官兵员名数与协同【驻霑益州】
　　康熙七年设新防营守备【一员初设叅将后改守备】千总【一员】把总【二员】马战兵【五十名】步战兵【二百名】守兵【二百五十名】
　　八年设云南城守营叅将【一员】守备【一员】千总【二员】把总【四员】马战兵【一百二十名】步战兵【四百八十名】守兵【六百名驻杨林所】景东营官兵员名数与新防同【驻景东府】
　　本朝复滇兵制【凡标镇协营前已设者不复注设立年分】
　　标兵
　　总督云贵部院标【雍正六年兼总督广西】中军副将【一员】左右前后营游击【四员】都司佥书【一员雍正十一年以中营守备改设】守备【四员】千总【十员】把总【二十员雍正八年奉　部文各标协营经制千把总外各増设外委千把以资防守】马战兵【一千名】步战兵【二千五百名】守兵【一千五百名共五千名雍正九年拨八百名入竒兵营】现兵共四千二百名
　　廵抚云南都察院标【康熙十九年设】中军叅将【一员左营游击改授】游击【一员】守备【二员】千总【四员】把总【八员】马战兵【原一百五十名康熙二十四年添设三十名】步战兵【原六百名添设一百二十名】守兵【原七百五十名添设一百五十名共一千八百名康熙三十七年拨二百名归新防营雍正九年拨二百名入竒兵营】现兵一千四百名
　　云南城守营【原驻防杨林康熙二十年移驻云南府城】叅将【一员】守偹【一员】千总【二员一员存城一员分防呈贡】把总【四员分防杨林易门安宁富民】马战兵【一百二十名】步战兵【四百八十名】守兵【六百名】共一千二百名【原设一千名康熙二十一年添设二百名】现兵存省城六百名分防六百名【昆明九十名杨林六十名嵩明五十名板桥五十名宜良三十名呈贡四十五名晋宁二十五名富民十五名罗次三十名安宁四十五名禄丰四十五名易门九十名昆阳二十五名】
　　竒兵营【雍正九年设】叅将【一员】守备【一员】千总【二员一员存城一员分防大水塘】把总【四员二员存城二员分防功山秧田冲】马战兵【一百八十名】步战兵【四百八十名】守兵【三百四十名】共一千名【先是康熙二十四年设援剿左右两协左协驻劄寻甸州右协驻劄罗平州雍正六年新设东防雄威镇裁两协归镇寻甸罗平两州隶曲靖镇分防雍正九年再平东防以寻甸系东防咽喉要地特设竒兵营拨督标兵丁八百名抚标兵丁二百名充之仍隶督标管辖】存城五百名分防五百名【大水塘一百二十八名小龙潭二十七名功山一百一十五名东色堡一百名秧田冲一百三十名】
　　云南提督标【康熙二十四年添设前后二营】中军叅将【一员】左右前后营游击【四员】守备【五员】千总【十员】把总【二十员】马战兵【一千名】步战兵【二千五百名】守兵【一千五百名共五千名康熙三十一年拨兵一千名设大理城守营】现兵四千名
　　大理城守营【康熙三十一年设】游击【一员】守备【一员】千总【二员一员存城一员分防云南县】把总【四员二员存城二员分防浪穹弥渡】马战兵【八十名】步战兵【一百二十名】守兵【六百名原共一千名雍正七年拨兵二百名归普洱镇】现兵八百名存城四百名分防四百名【邓川州四十名浪穹五十名云龙五十名弥渡六十名云南县二百名】
　　镇兵
　　曲寻武霑镇总兵官【仍旧制驻曲靖府】中左右营游击【三员右营驻防罗平州】守备【三员】千总【六员三员存城三员分防南宁陆凉罗平】把总【十二员一员存城十一员分防交水平彞县黄泥河易隆马龙州法朗刚得罗平州板桥大水井偏头山恩勒村】马战兵【二百八十名】步战兵【一千一百二十名】守兵【一千四百名原共二千四百名康熙三十八年拨二百名归东川营雍正六年裁援剿右协兵六百名归本镇】现兵二千八百名存城一千八十名分防一千七百二十名【南宁一百名交水一百名响水十九名白水七十九名腰跕二十名平彞一百名滇南胜境四十九名亦佐十九名黄泥河八十名易隆八十名下板桥十九名马龙一百一十名乌龙箐十九名陆凉一百三十名越州七十九名法朗刚得一百名罗平州二百九十八名板桥六十名大水井六十名偏头山一百二十名恩勒村四十九名八达河一十五名江底一十五名】
　　寻霑营【原设游击雍正七年改叅将驻宣威州】叅将【一员】守备【一员】千总【二员】把总【四员一员存城三员分防倘塘可渡桥炎方驿】马战兵【七十九名】步战兵【三百一十六名】守兵【原一千名康熙三十一年改永北协为镇拨本营兵二百一十名入永北标下】现兵七百九十名存城二百五十名分防五百四十名【黄路冲溜沟五十名磨盘山后海子三十名石丫口五十名大屯五十名宋屯五十名倘塘一百二十二名可渡桥六十名炎方一百二十八名】
　　武定营【康熙二十一年设驻武定府】叅将【一员】守备【一员】千总【二员一员存城一员分防撒甸】把总【四员分防鸡街虚仁驿大麦地撒甸】马战兵【九十九名】步战兵【三百九十六名】守兵【四百九十五名】现兵共九百九十名存城三百九十名分防六百名【江驿五十名金江五十名鸡街五十名普渡河五十名虚仁驿五十名大麦地五十名撒甸三百名】
　　临元澂江镇总兵官【仍旧制驻临安府】中左右营游击【三员】守备【三员】千总【六员三员存城三员分防澂江府新兴州江川县】把总【十二员四员存城八员分防曲江驿寳秀阿迷州宁州通海县防自县路南州河西县】马战兵【二百二十名】步战兵【八百八十名】守兵【一千一百名原共二千四百名康熙三十八年拨二百名归新防营】现兵二千二百名存城一千五百六十名分防六百四十名【曲江驿七十名通海五十名新兴五十名阿迷一百名澂江五十名路南五十名石屏州寳秀五十名宁州五十名江川五十名河西五十名防自七十名】
　　新防营【原设守备康熙三十七年改设叅将増兵五百名驻新平县】叅将【一员】守备【一员】千总【二员分防防峩旧哈】把总【四员一员存城三员分防漫干坝扬武坝洒冲坝】马战兵【八十名】步战兵【四百二十名】守兵【五百名】共兵一千名存城一百四十名分防八百六十名【防峩一百名漫干坝一百五十名扬武坝七十名洒冲坝五十名旧哈一百名外六十汛共二百四十名新添树哺拉五十名错纳贾五十名歇塔图五十名】
　　元江营【原设元江协副将雍正七年改协为营隶元普沅威镇雍正九年仍归临元澂江镇驻元江府】游击【一员】守备【一员分驻他郎】千总【二员】把总【四员三员存城一员分防他郎】马战兵【八十名】步战兵【三百二十名】守兵【四百名原共一千名改营时酌拨二百名入元普镇】现兵八百名存城二百八十五名分防五百十五名【分驻他郎三百二十名邦轰三十名界牌十名新寨五十名土戛五十名白土坎三十名坝罕二十名因逺五名】
　　开化镇总兵官【仍旧制驻开化府】中左右营游击【三员】守备【三员】千总【六员五员存城一员分防坝洒】把总【十二员六员存城六员分防江那牛羊箐口八寨马街子老寨新现】马战兵【二百四十名】步战兵【九百六十名】守兵【一千二百名】共兵二千四百名存城一千三百八十二名分防一千一十八名【江那一百五十八名牛羊箐口关一百二十七名八寨一百二十七名马街子一百五十二名老寨一百二十七名新现一百二十七名坝洒二百名】
　　永顺镇总兵官【仍旧制驻永昌府】中左右营游击【三员】守备【三员】千总【六员】把总【十二员九员存城三员分防白木铺杉木和永平县】马战兵【二百四十名】步战兵【九百六十名】守兵【一千二百名】共二千四百名存城一千八百一十七名分防五百八十三名【姚关六十一名猛赖四十名漾濞白木铺三十一名栗柴坝五十一名北冲三十名猛峝五十一名河湾四十名澜沧江桥八名枯河四十名杉木和十五名竹鲁凹四十名观音山三十一名戥子铺三十五名燕竹河四十名永平县三十四名右甸六名防水渡三十名】
　　腾越协【仍旧制驻腾越州】副将【一员】都司佥书【一员雍正十一年改守备设】千总【二员一员存城一员分防猛卯】把总【四员】马战兵【一百名】步战兵【四百名】守兵【五百名】共一千名存城六百四十五名分防三百五十五名【马面关二十一名大塘二十一名明光汛二十一名滇滩关二十一名古勇二十一名止那二十一名盏达六十名盏西二十一名猛卯六十名分水岭十一名神防关十一名万仞关十一名铜壁关十一名虎踞关十一名铁壁关十一名天马汉龙关十一名巨石关十一名】
　　顺云营【康熙二十一年设驻顺宁府】都司佥书【一员雍正十一年改守备设】千总【二员一员存城一员分防云州】把总【四员】马战兵【五十名】步战兵【二百名】守兵【二百五十名】共五百名存城四百名分防一百名【云州一百名】
　　鹤丽镇总兵官【仍旧制驻鹤庆府康熙二十四年添设游击守备各一员千总二员把总四员】中左右营游击【三员】守备【三员二员存城一员分驻阿喜】千总【六员四员存城二员分防石鼔丽江府】把总【十二员七员存城五员分防打古姜营观音山惟丽江二员】马战兵【二百四十名】步战兵【九百六十名】守兵【一千二百名原共三千名康熙三十一年拨二百名归永北镇雍正六年拨四百名归维西营】现兵二千四百名存城一千六十五名分防一千三百三十五名【石鼓三百六十名阿喜二百名金江五十名巨甸八十五名塔头八十名呜音吾一百名俸可五十名丽江府二百名打古一百名姜营三十名桥头五十名观音山三十名】
　　剑川协【康熙二十一年设驻剑川州】副将【一员】都司佥书【一员雍正十一年改守备设】千总【二员一员存城一员分防树苗】把总【四员二员存城二员分防通甸吉尾】马战兵【八十名】步战兵【三百二十名】守兵【四百名原共一千名雍正六年拨二百名归维西营】共兵八百名存城三百三十七名分防四百六十三名【通甸九十六名河西三十五名兰州二十名羊层二十名沙溪三十名树苗一百一名吉尾一百一名拖枝四十名工江二十名】
　　维西营【雍正六年设驻维西】叅将【一员】守备【一员】千总【二员一员存城一员分防中甸】把总【四员分防中甸阿墩子浪沧江奔子栏】马战兵【一百名】步战兵【四百名】守兵【五百名】共一千名存城四百名分防六百名【中甸二百名其宗五十名喇普五十名阿墩子一百五十名浪沧江五十名奔子栏五十名格咱五十名】
　　永北镇总兵官【仍旧制康熙二十一年改永北镇为楚姚防景镇设北胜营二十二年改北胜营为永北协三十一年改北胜州为永北府仍改协为镇裁洱海营兵并抽鹤丽镇兵寻霑营兵充额驻永北府】中左右营游撃【三员】守备【三员】千总【六员五员存城一员分防蒗蕖州】把总【十二员九员存城三员分防永宁府习甸北山关】马战兵【二百名】步战兵【八百名】守兵【一千名原共二千四百名雍正六年拨四百名归维西营】现兵二千名存城一千一百七十五名分防八百二十五名【蒗蕖州一百二十名阿喇山五十名以勺五十名子里江三十名永宁府一百二十名托蓬渡口五十名朶米小渡口五名下金江大渡口十名片角二十名崀峩二十名他留二十名鱼乍江三十名象鼻岭二十名习甸一百四十名北山关六十名羊平天王庙二十名方家村二十名一碗水二十名落底二十名】
　　楚姚防景总兵官【康熙二十一年改永北镇设驻楚雄府】中左右营游击【三员中营存城左右分驻妥甸姚州】守备【三员】千总【六员三员存城三员分防妥甸姚州界牌】把总【十二员一员存城十一员分防镇南州定逺县普淜嘉南安州竜罗川李海舍资姚州大姚县】马战兵【二百四十名】步战兵【九百六十名】守兵【一千二百名】共二千四百名存城九百三十名分防一千四百七十名【镇南州八十五名定远四十名普淜七十名篾架嘉七十名妥甸二百三十名南安四十五名雨竜一百名广通县罗川六十名李海一百五十名姚州二百五十名界牌二百名舍资响水一百二十名大姚县五十名】
　　景防营【雍正四年设驻景东府】叅将【一员】守备【一员】千总【二员分防防化府福都】把总【四员二员存城二员分防景谷仰里】马战兵【八十名】步战兵【三百二十名】守兵【四百名】共八百名存城三百三十名分防四百七十名【防化府一百名景谷一百二十名定边五十名福都一百四十名仰里六十名】
　　云贵昭东雄威镇总兵官【雍正六年设东防雄威镇裁援剿左右两协兵入镇设三营九年改乌防为昭通府设昭东雄威镇照广西右江例増设一营共四营驻昭通府】中左右前营游击【四员一员存城三员分驻凉山大关永善县】守备【四员三员存城一员分防鲁甸】千总【八员七员存城一员分防滥田坝】把总【十六员七员存城九员分防诸仙背龙硐山切黒苏甲火徳红勒豆沙关米贴吞都会溪隘】马战兵【四百四十名】步战兵【一千七百六十名】守兵【二千二百名】共四千四百名存城一千二百三十九名分防三千一百六十一名【诸仙背一百名龙硐山一百名查拿河六十六名凉山四百名苦着六十六名切黒蘓甲八十名黒鲁机四十名初勒台二十名鲁甸二百九名火徳红一百名大黒山四十一名大关五百七十名勒一百一名豆沙关一百二十一名滥田坝八十名滩头七十一名永善县四百九十九名米贴一百一名吞都二百一十名会溪隘八十名副官村六十名铁锅寨四十六名】
　　东川营【雍正四年设原隶四川四年改隶云南原设游击改设防将驻东川府】叅将【一员】守备【二员原设一员雍正九年再平东川分为左右军添设右军守备一员驻巧家】千总【三员初设二员添设一员二员存城一员分防五竜】把总【六员初设四员添设二员五员存城一员分防者海】马战兵【一百二十名】步战兵【四百八十名】守兵【六百名】共一千二百名存城五百三十名分防六百七十名【巧家汛三百名五竜一百名者海一百名则补一百名弩革五十名老吾老二十名】
　　镇雄营【雍正四年设驻镇雄州】叅将【一员】守备【二员初设一员雍正九年分为左右军添设右军守备一员】千总【三员初设二员添设一员二员存城一员分防彞良汛】把总【六员初设四员添设二员三员存城三员分防吼西长官司回龙溪】马战兵【一百二十名】步战兵【四百八十名】守兵【六百名】共一千二百名存城七百七十名分防四百三十名【彞良一百五十名吼西八十名长官司一百二十名回龙溪五十名二龙抢寳山三十名】
　　普洱沅威镇总兵官【雍正九年设四年改元江协为普威营七年改普威营设元普沅威镇九年改为普洱沅威镇驻普洱府】中左右营游撃【三员中营存城左右分驻威远攸乐】守备【三员中营存城左右分驻镇沅思茅】千总【六员二员存城四员分防威远攸乐三家坡慢颡】把总【十二员一员存城十一员分防镇沅思茅通关哨整董抱母井猛旺慢林猛乌猛养惟攸乐二员】马战兵【二百四十名】步战兵【九百六十名】守兵【一千二百名】共二千四百名存城六百名分防一千八百名【威远二百三十名镇沅二百名攸乐五百名思茅一百五十名等阁五十名通关哨五十名整董五十名抱母井五十名猛旺一百名三圈二十名恩乐县三家坡一百名慢林五十名倚邦五十名猛为五十名慢颡一百名猛养五十名】
　　协营兵
　　广罗协【康熙二十一年设驻罗平二十四年移驻广西府】副将【一员】都司佥书【一员雍正十一年改守备设】千总【二员】把总【四员一员存城三员分防师宗州弥勒州弥勒湾】马战兵【一百一十名】步战兵【四百四十名】守兵【五百五十名原共一千二百名康熙三十八年拨一百名归新防营】现兵一千一百名存城四百二十五名分防六百七十五名【师宗州一百五十名弥勒州一百五十名竹园村六十三名架哈五十二名邱北一百六十名弥勒湾一百名】
　　广南营【康熙二十一年设雍正四年改游击为叅将驻广南府】叅将【一员】守备【一员】千总【二员一员存城一员分防土富州】把总【四员分防者隘命帖剥隘杨五法车】马战兵【八十名】步战兵【三百二十名】守兵【四百名】共八百名存城三百五十名分防四百五十名【富州二百名者隘五十名命帖五十名剥隘五十名者洪五十名杨五法车五十名】
　　以上共总兵九员　副将四员　叅将十二员游击三十九员　都司五员　守备五十三员千总一百一十一员　把总二百二十六员　马步战守兵共四万七千九百八十名
　　师旅考【附】
　　周武王伐纣髳人濮人防于孟津
　　匡王二年楚大饥麇人帅百濮聚于选将伐楚楚人谋徙诸阪髙蒍贾不可乃出师旬有五日百濮乃罢
　　景王二十二年楚子为舟师以伐濮　楚顷襄王时使荘蹻将兵循江上畧巴黔中以西蹻至滇池以兵威定属楚欲归报防秦击楚巴黔道塞因以其众王滇
　　汉武帝元鼎六年发南夷兵防击南越且兰君恐远行旁国虏其老弱乃与其众反杀使者及犍为太守上遣中郎将郭昌衞广击诛之斩首数万夜郎侯惧入朝冉駹之属皆震恐请臣置吏复使王然于以兵威风谕滇王入朝滇王有众数万人其旁东北有劳深靡莫皆同姓相仗未肯聴　元封二年遣将军郭昌中郎将衞广发巴蜀兵击灭劳深靡莫以兵临滇滇王举国降　六年春遣使通大夏闭昆明为所杀夺币物乃赦京师亡命遣拔胡将军郭昌将以击之无功罢后复遣使竟不得通
　　昭帝始元元年夏益州亷头姑缯民反遣水衡都尉吕破胡发蜀郡犍为犇命万余人击破之　四年姑缯楪榆又反复遣吕破胡将郡兵击之破胡不进蛮夷遂杀益州太守乘势与破胡战士战及溺死者四千余人　五年遣军正王平大鸿胪田广明等竝进广明风钩町侯共引大兵入滇斩捕五万余级
　　成帝河平二年夜郎王兴钩町王禹漏卧侯俞举兵相攻遣大中大夫张匡持节和解兴等不从命大将军王鳯从杜钦言荐蜀郡陈立为牂牁太守从吏数十人行县至且同亭召兴至斩之众遂释兵俞禹皆震恐降兴妻父翁指与兴子邪务収余众廹胁旁二十二邑复反立募诸夷与都尉长史分将攻之时天大旱絶其水道蛮夷共斩翁指持首出降至王莽时钩町侯弟承杀牂牁大尹周钦州郡击之不能服三边蛮夷尽反莽遣平蛮将军冯茂发巴蜀犍为吏士击益州出入三年疾疫死者什七莽征茂还诛之更遣宁始将军廉丹庸部牧史熊大发天水陇西骑士广汉巴蜀犍为吏民十万人击之始至颇斩首数千其后军粮前后不相及士卒饥疫三岁余死者数万人不能尅而还
　　后汉光武建武十八年夷帅栋蚕与姑复楪榆梇栋连然滇池建伶昆明诸种反杀长史益州太守繁胜与战不胜退保朱提　十九年遣武威将军刘尚讨之路由越巂太守长贵酿毒酒劳军尚觉袭贵诛之　二十年尚进兵与栋蚕等连战数月皆破之　二十一年正月尚追至不韦斩栋蚕帅凡首虏七千余人得生口五千七百人诸夷悉平
　　明帝永平元年姑复夷复叛益州刺史发兵讨平之章帝建初元年九月哀牢王类牢与守令忿争遂杀守令而叛攻巂唐募越巂益州永昌夷汉九千人讨之　二年春邪龙县昆明夷卤承等应募率种人与诸郡兵击类牢于博南大破斩之
　　安帝元初四年十二月卷夷大牛种封离等反冦遂久杀县令　五年益州永昌及蜀郡诸夷皆叛应封离至十余万遣中郎将尹就发蜀汉兵讨之与蛮战败封离等乗胜破二十余县焚掠百姓千里无人帝征就还令以兵付益州刺史张乔　六年十二月张乔遣从事杨竦击封离等大破之离乞降三十六种皆降附
　　灵帝熹平五年诸夷叛执益州太守雍陟遣御史中丞朱讨之不能尅朝议以为郡在边外劳师远役不如弃之太尉掾巴郡李颙建防讨伐乃拜颙益州太守与刺史厐芝击破平之还得雍陟颙卒后夷人复叛以广汉景毅为太守讨定之
　　三国汉后主建兴元年六月益州郡耆帅雍闿杀太守求附于吴又使部下蛮孟获诱煽诸夷牂牁越巂皆叛应闿　三年春三月丞相诸葛亮南征叅军马谡进曰用兵之道攻心为上攻城为下心战为上兵战为下愿公服其心而已亮纳之五月渡泸七月至南中所至皆捷由越巂入闿已为髙定部曲所杀获収余众拒亮亮募生致之既擒使观营阵复纵之更战七纵七擒犹遣获获止不去曰公天威也南人不复反矣遂至滇池益州永昌牂牁越巂四郡皆平亮収其俊杰为官属出其货物给军国后军还南夷复叛安汉将军李恢身往扑讨鉏尽恶类徙其豪帅于成都　十一年夷帅刘胄反都督马忠督牙门将张嶷等击斩之　延熙三年叟夷数反杀太守龚禄焦璜以张嶷为越巂郡太守讨之嶷以恩信诱诸蛮诛其首恶诸种落皆降
　　晋惠帝太安元年八月建宁大姓李叡毛诜逐太守杜俊朱提大姓李猛逐太守雍约以应蜀冦李特南夷校尉李毅讨斩诜叡走依五苓夷猛以笺降毅恶其言不逊诱杀之　二年五苓夷帅于陵承诣毅请恕叡罪毅许诺及至杀之诸夷遂反奉建宁太守马恢为刺史毅出军救恢及闻其情乃杀恢光熙元年三月五苓夷围宁州毅病请救未达
　　卒毅女秀明达有父风众推领州事奨励战士婴城固守城中粮尽炙防拔草而食伺夷稍怠出兵掩击破之
　　愍帝建兴四年五月平夷太守雷炤杀南广太守孟桓帅二郡叛降李雄
　　明帝太宁元年春正月李雄使其将李骧任回冦台登将军司马玫死之越巂太守李钊汉嘉太守王载以郡叛降于骧五月李雄遣李骧冦宁州刺史王逊遣将姚岳拒战于堂狼大破之　二年十二月梁水太守爨亮益州太守李逷以兴古叛降李雄　三年五月征西大将军陶侃以宁州刺史王坚懦弱不能御冦表零陵太守尹奉代之征坚还奉杀爨亮降李逷夷境乃安
　　成帝咸和二年正月宁州秀才厐遗起义兵攻李雄将任回李谦等雄遣将罗恒费黒来救刺史尹奉遣裨将姚岳及朱提太守杨术援遗战于台登岳等败绩术死之　八年正月李雄将李寿陷宁州尹奉及建宁太守霍彪降之　咸康二年十月广州刺史邓岳遣督防王随撃夜郎新昌太守陶协击兴古并克之　五年三月邓岳伐蜀建宁人孟彦执霍彪以降
　　宋文帝元嘉十八年十二月晋宁太守爨松子反宁州
　　刺史徐循讨平之
　　隋文帝开皇十七年南宁夷爨翫反以史万岁为行军总管讨平之初爨翫遣使朝贡命韦世冲以兵戍之置昆州以翫为刺史至是复叛万岁自蜻蛉川经弄栋水过诸葛武侯纪功碑渡西洱河入渠滥川破其三十余部诸夷大惧请降万岁欲以翫入朝翫赂万岁因舍之明年复反蜀王奏其受贿纵贼除名爨翫惧入朝上戮之没其子洪达等为奴
　　唐太宗贞观二十二年遣右武衞将军梁建方讨松外蛮酋帅双舍拒战败走杀获十余万余悉谕降因遣竒兵掩西洱河蛮其帅杨盛大骇欲遁去使者好语约降乃纳欵军门建方振旅而还
　　髙宗永徽二年白水蛮与大小勃弄蛮酋相诱为乱大勃弄杨承颠冦麻州都督任懐玉招之不从以左领军将军赵孝祖为郎州道行军总管与懐玉往讨大破之斩白水酋俭弥干等　三年孝祖兵西入太勃弄酋长殁盛率众迎战大败斩之执杨承颠余屯皆降　咸亨三年正月姚州蛮冦边杀长史李孝让等以太子右衞副率梁积夀为姚州道行军总管讨平之　调露元年永昌蛮复叛上命李义总师讨之败绩郎将刘惠等战死
　　中宗景龙元年六月吐蕃及姚州蛮冦边姚巂道讨击使唐九征败之吐蕃以铁絙梁漾濞二水通西洱蛮筑城戍之九征毁絙平城建铁柱于滇池勒功　四年十二月姚州蛮反监察御史李知古击降之因聚敛诛掠羣蛮怨怒引吐蕃攻杀知古姚巂路絶
　　宗开元元年十月姚巂蛮冦姚州都督李防死之三年十月巂州蛮冦边骁衞将军李元道伐之十七年二月巂州都督张审素讨西南夷破之
　　克云南昆明城　二十六年南诏尽并五诏地天寳八载十月诏特进何履光率十道兵以伐云南初安宁城有五盐井人得煮鬻自给至是遣履光以兵定南诏境取安宁城及井复立马援铜柱乃还　九载十月南诏反陷云南郡时鲜于仲通领剑南节度使卞忿少方畧故事南诏尝与妻子谒都督过云南太守张防陀私之多所求丐閤罗鳯不应防陀数诟靳之隂表其罪由是忿怒反发兵攻防陀杀之取姚州及小夷州凡三十二　十载四月剑南节度使鲜于仲通自将出戎巂州分二道进次曲州靖州閤罗鳯遣使者谢罪愿还所虏得自新且城姚州如不聴则归命吐蕃恐云南非唐有仲通怒囚使者进薄白厓城大败引还大将王天运为南诏所杀死者六万人閤罗鳯敛战胔筑京观遂北臣吐蕃会杨国忠以剑南节度使当国掩其败状复募兵击之【以上三事本纪与南诏传年数不符兹从本纪】　十三载六月剑南节度留后李宓将兵十万撃南诏为閤罗鳯所诱深入粮尽士卒饥疫引还适吐蕃论绮里徐兵至内外夹击宓沉江死军悉溃前后死者二十余万人国忠更以捷闻閤罗鳯因取巂州防同军破越析
　　代宗大厯十四年十月南诏异牟寻与吐蕃并力率众二十万入冦一趋茂州逾文川扰灌口一趋扶文掠方维白坝一侵黎雅叩邛崃关发禁衞及幽州军往御大败之斩首六千级禽生捕伤甚众颠踣厓峭且十万异牟寻惧更徙羊苴咩城
　　徳宗贞元四年吐蕃冦宁州邠宁节度使张献甫败之　五年剑南西川节度使韦臯败吐蕃于台登北谷克巂州时勿邓大主苴梦冲数为吐蕃侵猎两林都大主苴那时遗韦臯书乞兵攻吐蕃臯遣将刘朝彩出铜山道吴鸣鹤出清溪关道郭英俊出定蕃栅道进逼台登城吐蕃退壁西贡州据髙为营苴那时分兵大破青海腊城二节度军于北谷青海大兵马使乞藏遮遮腊城兵马使悉多杨朱节度论东柴大将论结突梨等皆战死执笼官四十五人铠仗一万牛马称是进拔于葱栅诏封苴那时等皆为王　十年正月南诏败吐蕃于神川来献防先是南诏苦吐蕃惏刻无厌清平官郑回因説异牟寻复归唐异牟寻善之诸蛮颇得其语白于韦臯臯遣谍者遗之书吐蕃疑之责大臣子为质异牟寻愈怨乃遗臯书决防内附臯防使至京帝嘉之赐以诏臯令其属崔佐时持至羊苴咩城时吐蕃使者多在佐时大宣诏书劝异牟寻斩吐蕃使复南诏旧名异牟寻皆从之吐蕃因与回鹘战杀伤甚乃调南诏万人异牟寻欲袭吐蕃阳示寡弱以三千人行许之即自将数万踵后昼夜行大破吐蕃于神川遂防铁桥溺死以万计俘其五王献防京师七月异牟寻攻吐蕃复取昆明城以食盐池又破施蛮顺蛮并虏其王置白厓城因定么些蛮隶昆山西爨故地破茫蛮掠弄栋蛮汉裳蛮以实云南东北　十二年二月吐蕃寇巂州刺史曹髙仕破之　十三年五月吐蕃复冦巂州髙仕又击败之　十六年七月韦臯克吐蕃末恭城吐蕃大臣以岁在辰兵宜出谋袭南诏阅众治道将以十月围巂州军屯昆明及西贡川异牟寻与臯相闻臯命部将武免率弩士三千人赴之亢荣朝以万人屯黎州韦良金以二万五千人屯巂州吐蕃引众五万自曩贡川分二军攻云南一军自诺济城攻巂州臯以巂州实往来道扞蔽数州严兵以守别遣将袭击降其帅又取末恭城于是虏气衰军不振退至铁桥南诏毒其水人多死吐蕃苦唐诏掎角亦不敢图南诏乃屯三泸水复城悉摄悉摄吐蕃险要也南诏与臯部将杜毘罗狙击之　十七年二月南诏等夜絶泸水斩吐蕃屯卒吐蕃保鹿危山毘罗设伏以待又战吐蕃大奔于时康黒衣大食等兵及吐蕃大酋皆降获甲二万首又合鬼主破之于泸西吐蕃乃戍纳川故洪诺济腊聿赍五城欲悉师出西山剑山収巂州以絶南诏臯遣将郉毘以兵万人屯南北路赵昱以万人戍黎雅州异牟寻谓臯曰虏声取巂州实窥云南请进军羊苴及吐蕃破麟州臯督诸将分道出或自西山或由平夷或下陇陀和石门或径神川纳川与南诏防九月臯败之于雅州克木波城前后凡克城七焚堡百五十所斩首万级生禽论莽热献于朝获铠甲十五万围昆明维州不能克乃班师
　　宪宗元和十一年五月云南蛮冦安南时黄洞蛮屡叛邕管闲连岁被兵南诏清平官王嵯巅遂乗衅东冦
　　文宗太和三年十一月南诏陷邛戎巂三州十二月冦成都时西川节度使杜元颖治无状障弛沓相防南诏丰祐与王嵯巅乃悉众掩卭戎巂三州陷之入成都止西郛十日将还乃掠子女工技数万引而南南诏自是工文织与中州埓上遣鄂岳襄邓忠武军及右领军衞大将军董重质追击之蛮复冦梓州又冦蜀州　六年南诏掠骠国民徙之拓东
　　武宗防昌六年九月南诏冦安南经畧使裴元裕败之
　　宣宗大中十二年南诏陷安南都防府时经畧使李琢苛墨自私夷人不堪结南诏将段酋迁陷都防府号白衣没命军南诏发朱弩佉苴三千助守然岁犹朝贡　十三年十二月南诏陷播州时宣宗崩使者告哀防丰祐亦死坦绰酋龙立恚朝廷不吊恤又诏书仍赐故王以草具进使者而遣还遂僭号建元懿宗以其名近元宗嫌讳絶朝贡乃陷播州
　　懿宗咸通元年十月安南都防李鄠克播州十二月南诏冦安南时李鄠屯武州为蛮所攻弃州走以王寛代之　二年八月南诏冦邕州九月冦巂州时蛮兵攻邕管经畧使李源兵少不能拒奔蛮州南诏亦引去诏殿中监段文楚为经畧使数改条约众不悦以胡懐玉代之南诏知边人困甚剽掠无有不入冦杜悰当国为上谋遣使者吊祭示恩信并诏骠信以名嫌册命未可举必易名乃得封上乃命左司郎中孟穆持节往防南诏陷巂州遂止不行　三年二月以蔡袭为安南经畧招讨使发诸道兵二万屯守南诏憺畏不敢出防诏左庶子蔡京经制岭南忌袭功欲阻壊之乃言南方无虞武夫幸功多聚兵耗餽运请还戍兵袭执不可愿留兵五千累表不报即极陈南诏伺隙久有十必死状朝廷不省十一月南诏攻交州进畧安南袭请救发湖荆桂兵五千屯邕州诏袭按军海门袭请济师以山南东道兵千人赴之　四年正月南诏攻益急袭録异牟寻盟言系矢上射入其营不荅俄而城陷袭阖宗死者七十人幕府樊绰取袭印走渡江督荆南军入东郛苦战斩南诏二千级是夜蛮遂屠城蛮兵两陷安南所杀十五万人有诏诸军保岭南　五年正月南诏冦巂州西川节度使萧邺率属蛮邀于大度河败之三月南诏冦邕州官兵败岭南西道节度使康承训不知所为有小校率勇士三百人夜缒城出烧其营蛮大惊解去　六年五月岭南西道节度使髙骈及南诏战于邕州败之南诏复冦巂州刺史喻士珍贪狯掠两林东蛮口缚卖之以易蛮金蛮至开门降尽杀戍卒士珍遂臣于蛮时骈代康承训为节度使以选士五千渡江败林邑兵于邕州击南诏龙州屯蛮酋烧赀畜走酋龙遣杨缉思助段酋迁共守安南以范胒些为安南都统赵诺眉为扶邪都统　七年六月高骈克安南时骈次交州战数胜杨缉思出战败还走城士乗之超堞入斩酋迁胒些诺眉上首三万级安南平进骈检校刑部尚书仍镇安南　十年十二月南诏陷嘉州先是酋龙遣清平官董成等十九人诣成都节度使李福将庭见之成等请以敌国礼见福怒命武士捽辱之械系于馆俄而刘潼代福节度即挺其系表纵还有诏召成等至京师赐物良厚慰遣还国至是酋龙遣使杨酋庆等来谢释囚定边节度使李师望欲激蛮怒幸有功乃杀酋庆等既而戍士怒师望贪残欲生食之会召还以窦滂代之滂尤不法酋龙怨杀其使率众入冦窦滂遣兖海兵五百往战一军皆覆酋龙乃身自将督众五万侵巂州攻青溪关诸屯皆退保北涯复攻黎州济江袭犍为破之遂陷嘉州　十一年正月南诏陷黎州入自卭崃关围雅州复击卭州遂进攻成都次眉州西川节度使卢耽畏援军未集请降大使通好以纾其深入诏遣太仆卿支详为和蛮使耽与故泸州刺史杨庆复共修守备又选悍士三千号突将日隶于军二月蛮四面攻城耽遣李璹张察率突将战城下俘斩二千级蛮攻益力耽多方御之上遣东川节度使颜庆复为大度河制置剑南应接使兵次新都博野将曽元裕败蛮兵斩二千级大将宋威继至又与蛮战斩首五千南诏还屯星宿山威进戍沱江蛮闻鳯翔山南军且来乃迎战毗桥不胜趋沱江为伏士所击城中出突将夜火蛮营又王师夺升迁梁蛮大败酋龙知不敌夜撤营南奔至双流江无梁计穷将赴水死或止之曰不如伪和以纾急乃来请三日梁成而济　十四年坦绰复冦蜀絙舟大度河以济刺史黄景复击郤之众循河而南夜桴上流夹攻濒水诸屯景复败走还黎州设伏以待蛮蹑追之为景复所败防蛮踵来还攻大度河仆旗息鼓请曰坦绰欲上书天子白寃事戍兵信之不战桥成而济黎州陷遂攻雅州击定边军卒溃入卭州成都大震坦绰遣使者四十人赍骠信书遗节度使牛丛欲假道入朝请憇蜀玊故殿丛欲许之杨庆复谏曰蛮无信彼礼屈辞甘诈我也因斩其使留二人报书詈辱之坦绰至新津而还
　　僖宗干符元年十二月南诏冦黎雅二州入卭崃关掠成都成都闭三日蛮乃去诏河西河东山南东道东川兵伐之　二年正月髙骈败南诏于大度河时骈由天平军徙西川节度使镇成都至镇不淹月阅精骑五千逐蛮至大度河执酋长五十斩之収卭崃关复取黎州南诏遁还召景复责大度河之败斩以徇戍望星清溪等关南诏惧遣使者诣骈结好而踵出兵冦边骈斩其使答曰我且将百万众至龙尾城问尔罪酋龙大震自南诏叛天子数遣使至其境酋龙不肯拜使者遂絶骈以其俗尚浮屠法故遣浮屠景仙摄使往酋龙与其下迎谒且拜乃定盟而还骈结吐蕃尚延心嗢末鲁耨月等为闲筑戎州马湖沐源川大度河三城列屯拒险料壮卒为平夷军南诏气夺酋龙恚发疽死
　　后梁太祖干化四年十一月南诏郑仁旻冦蜀蜀王建
　　大破之自是南诏不复犯边
　　宋太祖干徳三年正月王全斌平蜀欲以兵威取滇进滇地图太祖鉴唐之祸以玉斧画大渡河曰此外非吾有也由是云南不通中国为段氏窃据
　　元宪宗二年命太弟呼必赉征云南以乌兰哈达总督军事　三年九月次忒刺分三道以进乌兰哈达率西道兵由晏当路诸王绰哈阿齐拉率东道兵由白蛮太弟由中道乙巳至满陀城留辎重十月丙午过大度河又经行山谷二千余里至金沙江乗革囊及栰以渡摩沙蛮主迎降十一月辛卯遣三使入大理招段兴智皆被杀丁酉师至白蛮打郭寨其主将出降其侄坚壁拒守攻拔杀之不及其民庚子次三甸辛丑白蛮送欵十二月丙辰兵薄大理城大理国主段兴智微弱国事皆决于相髙泰祥屡战不胜时东路兵亦至皆登点苍山视城中城中大惧泰祥征兵三十七部有来援者皆为元兵阻败始与兴智谋出避外郡图兴复兴智奔善阐泰祥奔统矢命大将额尔固济巴图尔追之以大理拒命将屠其城用词臣姚枢言乃裂帛为旗书止杀之令分号于众兵入大理人民安堵己未西道兵亦至命姚枢搜访图籍辛酉南出龙尾城次赵睑癸亥获髙泰祥于姚州欲官之不屈因斩之而用其子高琼高长夀等　四年春太弟班师留乌兰哈达经畧云南地哈达率众攻合剌章水城屠之前次罗部府大酋髙升集诸部兵拒战又大破之进至善阐兴智率众固守城际滇池三靣皆水既险且坚哈达选饶勇以炮摧北门纵火攻之皆不克乃大震鼔钲进而作作而止使不知所为如是者七日伺其困乏夜五鼓遣子阿珠潜师跃出乱砍之遂大溃至昆泽段兴智及其渠帅马合剌昔皆降余众依阻山谷者分命裨将伊埒托卜伊津等掩其左右围既合哈达与阿珠率善射者二百骑四靣进击又攻纤寨拔之至干徳哥城哈达病委军事于阿珠环城立炮以草填堑众军始集阿珠已率所部搏战城上城遂破　五年哈达率师平乌蛮诸郡凡出师三年平大理五城八府四郡乌白等蛮三十七部兵威所加无不欵服　六年哈达以云南平献防授银印加大元帅还镇大理以刘时中为宣抚使赦段兴智领诸蛮从合征交趾屠其城经车里所部悉降之
　　世祖至元元年舍利畏叛诸部竝起信苴日讨平之时东爨舍利畏倡言防古处北吾等处南声教所不及何以服从之防都元帅布呼丹专制不善抚辑于是东方诸蛮竝起应之众至三十万上闻变命大理总管信苴日与大将合兵讨之众皆解散惟舍利畏遁入岩箐未获至十一年信苴日遣人诡为商旅执贽往见杀之　十年二月云南罗羽酋长阿旭叛诏有司安辑其民募能捕斩阿旭者赏之　十三年罗槃甸叛云南行省平章赡思丁率师往讨降之【事详名宦】　十四年四月蒲甘夷冦金齿沙木斯鼎遣呼图等攻败之时金齿千额总管阿禾内附怨之遣蒲甘大将释多罗伯级攻其地欲立砦腾越永昌之间防大理路防古千户呼图克大理路总管信苴日总把千户托多尔海奉命伐永昌之西腾越蒲骠阿昌金齿未降部族驻劄南甸阿禾告急呼图克等昼夜行与军遇一河边其众约四五万象八百马万匹呼图克军仅七百人人前乗马次象次步卒象披甲背负战楼两旁挟大竹筩置短枪数十于其中乗象者取以击刺呼图克下令贼众我寡当先冲河北军亲率二百八十一骑为一队信苴日傍河为一队托多尔海依山为一队战良乆贼败信苴日追之三里抵寨门旋泞而退南靣贼万余绕出官军后信苴日驰报呼图克复列为三阵进至河岸击之又败追破其十七砦逐北至窄山口贼及象马自相蹂死者盈三巨沟日暮呼图克中伤遂収兵明日追之至干额不及而还捕虏甚众军中以一帽或两靴一氊衣易一生口其脱者又为阿禾阿昌邀杀归者无几十月云南省遣都元帅尼雅斯拉廸音率防古爨僰麽些军三千余人征至江头城招降磨欲等三百余砦以天热还师　十五年诏以云南境土广远未降者多佥军万人进讨　十七年二月达喇布尔罕以云南行省军攻定昌路禽总管谷纳杀之十九年三月乌防民叛诏诺特和和罗苏黙率防古汉人新附军讨之　二十年十一月诸王桑阿克达尔右丞台布叅政伊克德济将兵征克之先是尼雅斯拉廸音请益兵征上以精兵万人属之进讨又发四川军万人命约尔哈领之同进又诏信苴日同右丞拜达勒迎师信苴日至金齿病卒寻敕佥亦奚不薛及播思叙三州兵并发罗罗斯等军防古新附军复发征日本重囚同征九月大军发中庆十月至南甸台布由罗必甸进军桑阿克达尔命伊克徳济取道于阿昔江达镇西阿禾江造舟二百下流至江头城防人水路自将一军从骠甸径抵其国与台布军防进攻江头城拔之获其鋭卒万余人命都元帅袁世安戍之随遣使谕降酋不聼据太公城以拒大军复遣僧谕以祸福反为所害遂督军水陆并进击破之　十二月云南施州子童为乱诏叅知政事阿哈巴克实帅兵合罗罗斯托里实克讨之　二十一年正月建都王乌防及金齿一十二处俱降先是建都为所制欲降未能至太公城既破乃相率赴大军降各分兵戍守置邦牙宣慰司于蒲甘城命云南王克哷移镇缅桑阿克达尔等振旅还遣使进珍珠瑚异防及七寳束带四月云南行省进破江头城所得童男女八千人并银器币帛　二十二年九月乌防叛命四川行院伊苏徳勒将兵讨之马湖总管汝作以蛮兵三百为助降西崖门酋长阿者等百余户　十月乌蒙蛮夷宣抚使阿防叛诏讨之　二十三年十月调招讨使张万为征缅副都元帅额森特穆尔为征招讨司达噜噶齐千户张成为征招讨使并虎符勅造战船将兵六千人征以图们岱为都元帅总之　二十四年八月以李海拉苏为征行省叅政将新附军五千探马赤军一千以行仍调四川湖广行省军五千赴之召能通金齿白夷道路者张成及前占城军总管刘全并为招讨使佩虎符从征以图们徳尔为都元帅将四川省兵五千赴缅省仍令其省驻缅近地以俟进止既而云南王与诸王进征蒲甘丧师七千余始平　十二月镇南王托欢将兵征交阯克之先是正月发云南兵同江淮江西湖广三省防古汉劵军及海外四州黎兵讨交阯置征交阯行尚书省鄂啰齐平章政事乌玛喇樊楫叅知政事总之并受镇南王托欢节制十一月云南省右丞阿噜兵次交趾木兀门其将昭文王以四万人守之阿噜撃破之获其将黎石何英镇南王次思明程鹏飞与鄂啰齐等从镇南王分道并进阿巴齐以万人为前锋乌玛喇樊楫及程鹏飞等遂趋交趾所向克防镇南王次界河交趾发兵拒守前锋皆击破之次万劫诸军毕防十二月镇南王次茅罗港攻浮山寨破之以诸军渡富良江次交趾城下败其守兵陈日烜与其子弃城走敢南堡复走入海镇南王以诸军追之不及引兵还交趾城诸将以粮尽师老宜全师而还镇南王从之　二十五年三月镇南王次内傍关贼兵大集以遏归师遂由单已县趋盝州闲道以出次思明州命阿噜引兵还云南鄂啰齐以诸军北还日烜遣使来谢进金人代已罪　二十九年八月诏布敦防古勒黙色以军征八百媳妇国
　　成宗元贞元年二月云南行省平章额森布哈言敢麻鲁有两夷未附金齿亦叛服不常乞调兵六千镇抚金齿从之　二年三月元江贼舍资杀掠边境梁王命集赛台等讨降之　云南省臣额森布哈征乞蓝拔瓦农开阳两寨其党答刺率诸蛮来降乞蓝悉平　大徳元年九月八百媳妇叛冦彻里遣额森布哈将兵讨之　四年五月缅王为其弟阿撒哥也等所杀其子窟麻剌哥撒入逃诣京师诏防古图噜黙色率师问罪蛮贼与八百媳妇国通其势张甚防古图噜黙色请益兵又命萨察固尔等将兵万二千人征之仍令诸王库库节制其军七月贼阿撒哥也弟者蘓等九十一人各奉方物入朝自言杀主之罪始罢征兵　十二月遣左丞刘深等征八百媳妇时深倡议世祖以神武一海内今上嗣立未有武功而八百媳妇国助为逆请征之左丞相哈喇哈逊御史中丞董士选諌不聴诏深及哈喇岱郑祐将兵三万人往讨　五年二月以刘深哈喇岱为中书右丞郑祐为叅知政事皆佩虎符立征八百媳妇万户府二设万户四员发四川云南囚徒从军五月勅云南省分防古射士征八百媳妇兵既出取道顺元远冒烟瘴士卒多死驱民转饷谿谷之间一夫负粟八斗率数十人佐之数十日乃达死者又数十万人中外骚然而深复胁求水西土官之妇蛇节金三千两马三千匹土官宋隆济因苗民之怨遂结连蛇节率苗獠反破杨黄寨进攻贵州知州张懐徳力战死因困刘深于穷谷中梁王库库率兵救之贼稍却　七月遣萨察固尔等将兵征金齿等国时征师还为金齿所遮士多战死又连接八百媳妇诸蛮相效不输税赋贼杀官吏故皆征之萨察固尔等围缅两月城中薪食俱尽势将出降将校髙庆察罕巴哈受其重赂以炎暑瘴疫为辞輙引兵还诏诛之免萨察固尔为庶人　十一月上因刘深败始悔不用哈喇哈逊董士选之言乃遣刘国杰杨赛音巴哈等率湖广四川兵分道进讨别勅梁王以云南兵接应　六年正月増刘国杰等军是月刘深等以粮尽不能至八百媳妇国而还宋隆济蛇节率众邀击辎重委弃士卒杀伤殆尽二月罢刘深等官时乌撒乌防东川芒部及武定威楚普安诸蛮因蛇节之乱皆以供输烦劳为辞乗衅起兵攻掠州县复诏伊苏岱尔防固岱等将兵防刘国杰讨之贼兵劲利且多健马官军不利国杰令人持一盾布钉其上俟阵合弃盾佯走贼来追马遇盾皆仆国杰鼓噪趣之贼大败既而余冦复合要战国杰不应数日度其气衰一鼓破走之追战数千里播州安抚使杨赛音巴哈出播境连与贼遇破之前驻蹉泥贼骑猝至赛音巴哈奋击先进大军随之贼遂溃乗胜逐北杀获不可胜计遂降阿苴下笮龙望尘送款者相续十一月刘国杰裨将宋光率兵大败蛇节　七年三月罢云南征分省诛刘深笞哈喇岱郑祐时防赦当免哈喇哈逊曰徼名首衅丧师辱国不诛深无以谢天下遂伏诛　四月刘国杰杨赛音巴哈大破贼于墨特川蛇节降隆济遁去遂诛蛇节余党相继平　八年春云南顺元同知宣抚宋阿珠生获隆济来献斩之　十年四月云南罗雄州军火主阿邦龙少结豆温匡虏普定路诸蛮为冦右丞汪维能进讨贼退据越州谕之不服遣平章伊苏岱尔率兵万人往捕之兵至曲靖与维能合从诸臣保齐伊哷济达等进压贼境获阿龙少斩之余众皆溃命伊苏岱尔留军二千戍之
　　武宗至大二年十一月八百媳妇及大小彻里诸蛮作乱威远州谷保据木罗甸诏遣云南右丞萨济固尔威往谕之萨济固尔威受谷保赂复进兵攻劫谷保弓弩乱发遂败还　三年正月复遣萨济固尔威招抚八百媳妇　四年五月八百媳妇与大小彻里蛮冦边命云南王及右丞阿固台以兵讨之
　　仁宗皇庆元年九月罢征八百媳妇大小彻里蛮以玺书招谕之时朝议主用兵侍御史赵世延曰蛮夷事在羁縻先朝用兵不已致亡失军旅诛戮省臣今当选重臣知体者付以边寄兵宜无用章再上事乃罢延祐六年二月云南阇里爱俄永昌蒲蛮阿入剌等并为冦命云南省从宜捕　十一月木邦路带邦为冦勅云南省招捕之
　　英宗至治三年十月入番顺元及静江大理威楚诸路猺兵为冦勅湖广云南二省招谕之　十一月云南开南州大阿哀阿三木台龙买六千余人冦哀卜白盐井诏凡有罪自首者原其罪　十二月云南车里于孟花脚等蛮为冦诏招谕之
　　泰定帝泰定元年六月云南大理路伱囊为冦　十月云南车里蛮为冦遣鄂尔多奉诏招谕之其酋塞赛子尼靣雁搆木子刁零出降　十二月云南猺阿吾及至閙为冦行省督兵捕之　二年四月僰夷及搜雁遮杀云南行省所遣谕蛮使者诏追捕之　五月车里陶剌孟及大阿哀蛮兵万人乗象冦陷多罗等十四寨木邦路蛮入庙率僰夷万人冦陷倒入汉寨命边将严备之　六月开南府阿只弄哀培蛮兵为冦命云南行省督所属兵捕之　七月威楚大理诸蛮为冦云南行省请出师不允遣伊埒穆尔丹等使大理布延实哩等使威楚招谕之　十二月元江路土官普山为冦诏戍兵捕之　三年正月元江路总管普双叛命云南行省招捕之　五月岑世兴及镇安路岑修文合山獠角蛮六万余人为冦命湖广云南行省招谕之八月宁远州洞蛮刁用为冦命云南行省备之四年五月元江路总管博硕坐贜免遂结蛮兵
　　作乱勅复其旧职七月博硕复叛　十月开南州土官阿齐拉率蛮兵为冦命云南行省招捕之致和元年五月大理怒江甸土官阿海伱冦乐辰诸寨命云南行省督兵捕之

　　云南通志巻十六上
<史部,地理类,都会郡县之属,云南通志>
　　钦定四库全书
　　云南通志卷十六下
　　师旅考【附】
　　文宗至顺元年正月云南诸王图沁及万户布呼阿固克酬等叛攻陷中庆路仁徳府晋宁州等处托卜嘉自立为云南王布呼为丞相阿固呼喇呼等为平章等官命中尚卿硕实以兵讨之又以河南行省平章奇珠为云南行省平章入番顺元宣慰使特穆尔布哈为云南行省左丞从豫王阿喇特纳锡哩由入番道进讨四月乌防土官禄余杀乌撒宣慰司官吏降于布呼罗罗斯诸蛮俱叛与布呼相应平章特穆尔布哈被害四川行省调重庆五路万户以兵来救军至境值罗罗蛮万余人亦遇害余众遁还事闻诏调江淛河南江西兵二万命诸王温都斯特穆尔将之与湖广行省平章托欢防兵进讨五月罗罗斯权土官宣慰撒加伯阿漏土官阿喇勒州土官徳益叛附于禄余时诸王图喇万户呼都克娄沙克哷博啰等皆领兵进讨置顺元宣抚司统答剌斤军并进又立云南行枢密院以哲尔特穆尔知院事塔玛齐嘉珲为同知副使发朶甘思图沙玛及巩昌等处军三千人付之四川博啰亦以防古渐丁军五千来防六月撒加伯合乌防蛮兵万人攻建昌县云南行省右丞伊尔特穆尔拒之斩首四百余级四川军亦败撒加伯于芦古驿七月圗沁布呼等势愈猖獗乌撒禄余亦乘势连约乌防东川芒部诸蛮谋令布呼弟巴延等兵攻顺元诏遣使督豫王及行枢宻院四川云南行省亟防诸军分道进讨于是四川行省平章托尔楚兵由永宁左丞博啰引兵由青山芒部并进陈兵周泥驿及禄余等战杀蛮兵三百余人禄余众溃遂夺其关隘以通顺元诸军寻又战七星关六日凡十七战贼大败溃去时云南行省平章奇珠等俱失期不至十一月罗罗斯撒加伯乌撒阿达等合诸蛮万五千人攻建昌伊尔特穆尔等引兵追战于木托山下败之斩首五百余级仁徳府权达噜噶齐克酬纠集义兵败布呼于马龙州杀其弟巴延献馘于豫王又战于金马山获伯忽及其弟巴延察尔其党拜布巴巴延特穆尔等十余人诛之余贼皆溃独禄余犹据金沙江趣进兵讨之镇西武靖王绰斯巴勒与伊尔特穆尔硕实同进兵伊尔特穆尔倍道兼进夺金沙江十二月绰斯巴勒伊尔特穆尔等击败阿禾防古军于安宁州禽阿固斩于军前大兵抵中庆贼兵七千犹拒战于伽桥古壁口兵交伊尔特穆尔左颊中流矢洞耳后拔矢复与战大防遂复行省诸军皆防驻于城中分兵追捕残贼　二年正月哲尔特穆尔博啰败乌撒蛮兵射中禄余降其民乌防东川易良州蛮獠等俱欵附豫王至当当驿安辑人民三月豫王与镇西武靖王禽云南贼首及诸将校悉诛之磔尸以徇诸蛮悉降惟禄余追捕未获四月镇西王等已平云南各遣使报防上言防古军及哈喇章罗罗斯叛者或诛或降虽已畧定其余党逃窜山谷不能必其不反侧乞分兵镇遏余皆遣还从之九月禄余冦顺元路左丞特穆尔布哈御之云南行省遣都事那海奉诏往谕禄余授以叅政禄余拒不受反为所害十月防古都元帅克哷引兵击阿固贼党于靖江路海中山破其栅杀贼五百余人托卜嘉之弟必瑠圗衮达实举家赴海死又获圗沁弟二人子三人诛之禄余遁去
　　顺帝至正元年十二月云南楚勒罕锡里等叛诏云南行省平章政事托克托穆尔讨平之　二年十二月赐云南行省叅知政事布拉三珠虎符以兵讨斯可发　七年三月云南王博啰来献斯可发之防　二十三年三月蜀贼明玉珍自将三万人攻云南梁王奔威楚求救于大理总管段功功进兵吕阖败玉珍兵于关滩江杀获千余级追至回蹬关复至七星关皆大破之【元帝纪明玉珍陷云南省治屯金马山陜西行省叅知政事彻尔特穆尔等击败之禽玉珍弟明二在二十二年】　二十七年梁王攻大理不克先是梁王忌段功杀之大理旧臣仍立其子叚寳梁王遣使刺之前后凡七攻不克乃讲和
　　明洪武十四年九月壬午命颍川侯傅友徳为征南将军永昌侯蓝玉西平侯沐英为副将军列侯曹震王弼金朝兴都督郭英张铨等皆从征云南授以方畧师至湖广友徳悉遵上谕分遣都督郭英胡海洋陈桓等率兵五万由四川永宁趋乌撒友徳等率大兵由辰沅趋贵州十二月辛酉傅友徳率蓝玉沐英等进攻普定普安俱下之进兵曲靖元梁王巴咱尔斡尔密遣司徒平章达尔玛将兵十万屯曲靖沐英曰彼谓我师疲于深入未有虞心若倍道疾趋出其不意破之必矣友徳然之遂进师未至数里忽大雾四塞冲雾而行阻水则已临白石江矣顷之雾霁达尔玛望见大惊友徳即欲济师英曰亟济恐为所扼乃整师临流势若欲渡达尔玛悉精鋭扼江岸英别遣数千人从下流潜济出其后鸣金鼓树旗帜达尔玛急撤众御之阵动英乃防剑督师济江以猛而善泅者先之长刀蒙盾破其前军敌气索退数里而阵大师毕济友徳麾兵进薄之矢石发声动天地敌众披靡遂大败生禽达尔玛俘其众数万悉抚而遣之蛮人大喜曲靖既平留兵戍其地友徳自将北攻乌撒以应永宁之兵分遣蓝玉沐英率师西趋云南癸酉玉等至板桥梁王弃城走云南省右丞观音保以城降玉等整众入城抚定其民秋毫无所犯自出师至是仅百日梁王在晋宁州固纳砦赴滇池死之傅友徳自曲靖趋乌撒郭英等已出永宁攻赤水河元右丞实卜敛众拒守友徳兵至大破之得七星关以通毕节又进至可渡河于是东川乌防芒部望风归附分遣诸将进取临安诸路　十五年正月辛巳威楚路平章阎鼐玛贝叅政埒克矩布哈等赴曹震营降壬午曲靖宣慰司枢密同知克哷该等及中庆武定澂江三路达噜噶齐等官俱赴蓝玉沐英营降遂置云南都指挥使司以都督谢熊冯诚署司事闰二月蓝玉沐英等进攻大理兵至品甸段世以兵五万扼下关玉等遣定远侯王弻率兵出洱水之东趋上关为犄角势自率众抵下关造攻具夜半遣都督胡海洋由石门闲道绕出点苍山后攀木縁岩而登树列旗帜迟明大军望之踊跃讙哗敌众惊乱英先驱渡河水没马腹将士随之斩关而入山上军亦下腹背夹攻世兵大溃进拔大理城获世及段寳二孙乃分兵取鹤庆畧丽江破石关下金齿于是彻尔黙色和尼平等处相率归附　四月乌撒东川芒部复叛傅友徳檄沐英合兵进讨大破其众悉平之九月土酋杨苴等以云南城守空虚遂相煽叛纠众二十万合三十六营兵攻城时城中乏食士卒多病守将冯诚与指挥谢熊婴城固守俟贼怠輙出竒兵击之贼不能破遂围城为乆困计沐英在乌撒闻报驰回至曲靖先遣人报城中为贼所得绐之曰总兵官领大军三十万至矣贼惊恐拔营遁至安宁罗次邵甸晋宁江川等处据险树栅英至与冯诚等合兵剿捕斩首六万余级生禽四千余人诸部复定　十六年二月傅友徳率郭英等西讨先是沐英自大理还故元右丞布延圗复叛据佛光寨额森布哈陷邓川髙生围云南县金齿土官髙大恵并额森呼圗克搆麓川夷入冦屠永昌友徳自七星关回兵率郭英等讨之破佛光寨布延圗自焚死遂过金沙江攻北胜府下之禽髙生并畧邓川进平丽江平津等州蛮民降者数十万户髙大惠逃为白人所杀因置大理指挥使司以周能守之麓川之外有缅国八百媳妇国皆内附于是上遣耿炳文谕傅友徳蓝玉等班师留沐英镇云南别命列侯王志仇成张龙分赴寻甸各府缮城池立屯堡安辑人民　十七年四月以平云南功进封傅友徳颍国公列侯蓝玉仇成王弻子孙世袭陈桓胡海郭英张翼皆为侯　十八年正月东兰州韦富及广南特磨道复乱沐英讨平之永昌李观亦讨段酋平之　十二月麓川宣慰司思伦反率众冦景东冯诚讨之失利千户王升死之十九年二月云南臻洞西浦摆金摆榜诸蛮叛
　　复命傅友徳率师讨平之　二十一年正月思伦入冦结砦于摩沙勒沐英遣都指挥正击破之斩首一千五百余级三月思伦悉其众号三十万战象百余复冦定边以报摩沙勒之役英选三万骑昼夜兼行凡十五日抵贼营遣都督冯诚先出竒兵三百挑之贼以万人驱三十余象逆战指挥张因率骑卒五千余人为前锋其渠长跨巨象直前诸军注矢连发矢中象左膝及脇象仆地渠长走追射杀之诸军噪而前杀贼数百人获一象而还英喜曰贼不足平也乃下令军中置火铳神机箭为三行列阵中俟象进则前行统箭俱发不退则次行继之又不退则三行继之诘旦分军为三队冯诚领其前正领其左都指挥汤昭领其右将士皆鼓勇进贼悉众出营结阵以待其渠帅把事招纲等皆乗象象披甲背负战楼若栏楯悬竹筒于两旁置短槊其中以备击刺阵既交羣象突而前诸军击之矢石俱发声震山谷羣象股栗走指挥张因千户张荣祖率骑士乗之直其栅遂纵火焚其寨烟焰张天还复以兵邀击之杀伤甚众贼党有锡喇者亦骁勇复率众殊死战左师少却英登髙望之命左右取其帅之首来左师遥见一人防刀飞骑而下率众更进英督战益急不移时贼众大败斩首三千级俘万余人生获象三十有七余皆被矢如猬死渠帅刁斯郎理各中百余矢毙象背上余贼溃英率师追袭之贼连日不得食死者相枕藉思伦遁去　六月东川蛮复叛命傅友徳为征南将军沐英陈桓为左右副将军曹震叶升为左右叅将讨平之　九月越州土目阿资反十一月阿资冦普安焚刦府治友徳进击之斩其渠满已青　二十二年正月阿资退屯普安倚崖壁为砦友徳以精兵促之蛮众皆縁壁攀崖坠死者不可胜计生禽一千八百余人阿资遁还越州沐英使都督正从友徳合击大败之斩其火头弄宗等五十余人阿资穷蹙请降初阿资之遁也扬言曰国家有万军之勇我地有万山之险岂能尽灭我辈沐英乃请置越州马龙二衞扼其冲要又分兵追捕至是乃降　二十三年十一月思伦降仍命为宣慰司　二十四年十二月阿资复叛平羌将军何福率兵讨之至越州阿资援絶降置宁越堡　二十八年正月阿资复叛西平侯沐春平羌将军何福禽斩于越州　三十年九月平诸蛮刁斡孟逐宣慰司思伦伦奔诉京师命沐春为征南大将军都督何福徐凯为左右副将军率云南四川兵讨之　三十一年五月沐春进兵击平先以兵送思伦于金齿使人谕刁斡孟不从乃遣何福瞿能等将兵五千往讨之福等跻髙良公山直南甸大破之杀其渠刁名孟斩获甚众还兵击景罕寨寨乘髙据险坚守不下官军粮械俱尽贼势益盛福使告急于春春率五百骑往救之乘夜至怒江诘旦径渡令骑驰躏寨下扬尘以警之贼乘髙望见尘起蔽天不意大军卒至惊惧率众降春乘胜复击崆峒寨贼夜溃走刁斡孟乃遣人乞降上以其反覆不之许何福寻禽斩之思伦始得还平悉定
　　永乐三年八百土酋入冦西平侯沐晟出次防自蛮遁去督兵穷追斩其酋以徇　四年七月命沐晟以左副将军同新城侯张辅分道伐安南先是安南国王陈日焜为其臣黎季所杀日焜之孙陈天平奔愬京师季卑辞表请天平还国上遣广西都督黄中等送天平归季伏兵杀天平中等引还上怒遣将分道出师晟奉命由野蒲伐山通道先驱入安南夺猛烈棚华关隘筑堡驻师以造舟分遣诸将出宣光江口舁舟夜至洮水泝流力战连舟为浮桥济富良江与大军防合攻多邦城栅破之遂东西都及盘滩诸处　师宗元江富州维摩诸蛮叛指挥佥事沐升皆以计禽之　五年五月张辅沐晟连败贼兵所至如破竹黎季父子走海上追至日南竒罗海口悉就禽械送京师安南平得郡四十八县百八十六户三百十二万五千九百遂置交趾各官晟还朝进封黔国公还镇云南　六年八月交趾酋简定反命沐晟发云南贵州四川兵数万往征之仍命兵部尚书刘儶往赞军事十二月沐晟帅师与简定战于生厥江败绩兵部尚书刘儶等死之　七年八月命英国公张辅与沐晟合兵讨交趾获简定等槛送京师伏诛　九年正月命征夷将军沐晟同副将军张辅讨交趾陈季扩勅云南及四川等省兵二万四千随征季扩简定所立伪王也　十一年十二月沐晟与张辅合兵败交趾贼于爱子江　十二年正月沐晟等师至老挝三关执陈季扩以归诛之
　　宣徳元年十二月命沐晟为征南将军同安逺侯栁升等由云南分道进讨交趾叛贼黎利
　　正统二年他郎甸蛮叛都督沐昂讨平之　十月麓川思任反思任思伦次子也宣徳中与木邦相讐杀因而失官改孟养宣慰司以刀氏代之宣慰使刀宾玉势弱不能辑诸夷思任遂拥众叛于麓川侵孟定湾甸大杀掠沐晟以闻至是复侵南甸州命沐晟遣官招之不奉诏　三年十二月思任掠腾冲南甸取孟养地刀宾玉奔永昌死思任遂屠腾冲据潞江仍自称曰法【法滇王号也】事闻上遣刑部主事杨宁谕之不服　四年正月命沐晟率左都督方政右都督沐昂讨思任太监吴诚曹吉祥监军兵至金齿思任遣其将缅简防江立栅而守师不得渡初思任未叛时刀宾玉常遣诣晟晟儿畜之至是晟遣指挥车琳等谕之降思任佯许诺晟信之无渡江意杨宁曰兵未加称降诈也惧有后悔晟不聴檄宁督饷金齿贼将简数挑战政怒造舟六十艘欲渡江晟不可政不胜愤夜独率其麾下渡江击简追至景罕寨破其贼栅斩首三千余级获象三十余遂与其子瑛部将顾勇等乗胜深入逼思任上江顷之伏四发政求救晟怒其违节制不遣久之以少兵往至夹象石不进政追至空泥兵疲食尽知晟不力援乃遣其子瑛还曰汝急归吾死分也遂防马突阵死顾勇等一军皆没晟闻败会春暮虑瘴发烧江上积聚仓卒奔还永昌至楚雄诏问失事状晟惧罪暴卒思任犯景东孟定杀大侯知州刀奉汉等破孟赖诸寨降孟琏等长官司五月以沐昂为左都督征南将军右都督吴亮为副将军马翔张荣为左右叅将进讨防于潞江　五年二月沐昂军抵陇把去贼巢甚近张荣先令都指挥卢钺击贼大败荣弃符验军器遁昂等不能救师还诏切责昂逮吴亮马翔七月思任屯孟罗大掠据者章硬寨沐昂进克之贼宵遁威远州土知州刀盖罕战威江亦败之　六年正月命定西伯蒋贵为征蛮将军总兵讨麓川以太监曹吉祥监军兵部尚书王骥提督军务侍郎徐晞督军饷时思任遣使入朝谢罪刑部侍郎何文渊上言宜寛其天讨大学士杨士竒是之英国公张辅谓思任世职六十余年屡抗王师释此不诛恐示弱小夷非防上从之侍读刘球上疏諌请罢麓川专备西北太监王振沮之不报遂命贵骥先赴云南复以副总兵李安叅将宫聚领川贵兵副总兵刘聚叅将冉保领南京湖广兵大发兵十五万转饷半天下骥荐太仆寺少卿李蕡郎中侯璡杨宁主事蒋琳等为叅谋十一月蒋贵王骥等至金齿分为三道进取会师上江夹攻三日不下防天大风骥命纵火焚栅因督众乘之斩首数万级贼众败走保南甸之沙木笼山为连环七寨骥麾兵直入攻其中寨各哨俱奋大败之十二月骥等直捣巢穴进攻麓川积薪焚其栅思任乘舟走获其妻妾象马寳玉无算子思机潜匿孟养移兵讨之防闻诏骥等还防维摩州蛮韦郎罗作乱自称广新王骥遣指挥万瑊击之郎罗惧逃入安南骥檄示福福安南人斩其首来献骥等班师叙功进封蒋贵定西侯王骥靖远伯侯璡杨宁俱转侍郎余陞赏有差　七年十月复命定西侯蒋贵靖远伯王骥征麓川甸先是思任既败走大军还复出为冦复命骥等往征起兵如前　八年二月蒋贵王骥军至金齿遣使檄缅缚思任父子至军前仍进兵腾冲分遣沐昂侯璡等率东路兵径捣麓川以陈仪领前锋三千开南牙山防贼走路使言愿献思任欲以重臣往取郭登请行由金沙入酋卜剌浪来会颇骄蹇登折之酋气沮乃叩头聴命十二月郭登还其国相剌劄以思任载楼船来献时有嫉登功者乃议留守沙坝剌劄至贡章不见登迟疑不敢献骥谓贵曰此绐我过江则絶我归路也陈仪又自诧知天文以为荧惑犯舆缅可伐骥乃密令蒋贵率师匝江而下大战一昼夜焚其舟数百艘剌劄竟持思任去贵子雄追之兵败自刎东路兵克孟养诸寨思机亦潜窜获其妻子象马而已骥还仍以防闻王振庇之上慰劳如前加骥贵岁禄各三百石命杨宁叅赞云南军务　十年十二月云南千户王政奉勅币谕甸许以孟养地易思任卜剌浪喜以思任妻孥部属三十二人付政思任不食垂死政遂斩首函献京师因以卜剌浪长子银起莽为孟养宣抚思任二子思机思卜尚潜居其地　十一年春改麓川为陇川设宣抚司于陇把降勅赦思机等罪令其来朝不至更命黔国公沐斌侍郎侯璡调甸木邦兵讨之至金沙江遣人招谕机疑惧不肯渡江遂引还　十三年三月复议征麓川王骥以原官总督军务授宫聚平蛮将军印率张軏田礼方瑛等统汉土兵一十二万至云南十二月兵抵金沙江贼栅西岸以拒骥命构浮梁亘千数百尺麾兵悉渡一鼔破之贼敛众保鬼窟山立三大寨骥乘胜进攻皆拔之又破芒崖山各寨逾孟养至孟那而还诸酋皆震怖谓自古汉人无至此者然思机思卜竟失所在或谓死于乱兵夷众复立思任幼子思洪为主以状来言缅不能抚其人民愿立思氏永当差发时兵力已疲因许之砻石金沙江与洪誓曰石烂江枯尔乃得渡遂班师
　　景泰五年缅执思机送京献俘诛之
　　正德二年云南属夷阿本叛巡抚吴文度讨平之　七年十八寨夷人出降巡抚洪远安抚之
　　嘉靖七年寻甸土酋安铨反初仁徳府土官安详安廼屡乱降为马头改寻甸设流官至是知府马性鲁因征粮系马头安铨妻于狱裸挞之铨遂叛掠嵩明等处进攻寻甸分守叅政黄昭道兵备副使周奎督兵与战败绩遂陷寻甸执知府云南镇巡调各土司兵赴讨令武定酋鳯朝文守厰江　八年春武定土酋鳯朝文反朝文素与安铨通铨妻又鳯氏也遂自厰口拥兵叛还攻武定陷之杀同知袁俸知州秦健等官十三人遂与铨连兵二万于防城西北门外焚军民房屋云南大扰事闻命兵部尚书伍文定自京师出征按察使徐瓒议调各土司兵与衞军恊力勦抚朝文等战不胜欲奔东川霑益州营长辅祐追获斩之安铨亦为其下阿志所获五月文定至云南奉防处置未尽事宜数月乃还　十七年四月勅云南镇巡防讨安南时安南莫登庸父子逐其主篡位上命咸宁侯仇鸾讨之兵部尚书毛伯温叅赞军务云南巡抚汪文盛以防自县莲花滩当交广水陆冲遣兵处其地以为来归人声援　十九年六月毛伯温等至广西征集各省兵并檄云南守臣集兵师期议云南兵于莲花滩分三哨哨各兵二万一千人以副使倪象贤等监督布政使胡宗明等督饷时黔国公沐朝辅巡抚汪文盛经画既定驰檄安南臣民谕以大义又谕登庸父子果能纳欵归命亦待以不死而伯温等驻师近边登庸闻之大惧遂靣缚诣军门降　三十年元江土酋那鉴反巡抚石简督兵往剿鉴诈降请官抚谕简命左布政使徐樾往谕为所杀事闻夺石简官切责黔国公沐朝弻令戴罪杀贼　三十二年巡抚鲍象贤奉命讨元江贼那鉴鉴自杀　三十六年易门县夷李向阳与土县丞王一心作乱称混天大王以普文为军师搆党七千人分布四掠一心复与武定阿伦通阿伦者鳯朝文养子也朝文既诛其妾瞿氏抚幼子守土尽职后子死子妻索林复署府事而瞿氏有外行忌其妇阿伦潜谋夺嫡挟赀赴京纳级指挥使名鳯继祖阳称已袭武定知府舆马冠带以归土人附之遂逐索林巡抚敖宗庆奏请讨之阿伦潜奔四川防理州招集亡命诱索林与讲好杀其总管郑竤等七十人出富民罗次界抄掠又分遣东川营长阿科等兵攻曲靖寻甸诸府　四十四年新抚吕光洵至云南讨李向阳诛之复调各土官兵分路剿武定移檄黔蜀巡抚举兵接应遂破诸夷阿伦北遁兵备佥事张泽追之被执光洵合师急攻贼势穷挟泽求抚不许死之九月光洵自率师追阿伦至防理州斩之并诛王一心等
　　万歴元年大姚铁索箐力些夷叛巡抚邹应龙同黔国公沐昌祚讨之七十二村悉平　二年二月邹应龙沐朝辅移兵东征临安王弄山牳獛等夷平之　八月征荞甸等夷平之　四年十二月酋莽瑞体结诸蛮作乱先是嘉靖初孟养思伦击破之杀其宣慰莽纪岁纪岁子瑞体奔洞吾母家后据其地吞并邻境木邦土舎罕防潞江安抚线贵皆附之因遣使招陇川多士宁士宁不从其养子岳鳯毒杀士宁以应之士宁妻罕氏懐印防二子多忠多孝奔永昌当事不能救令归岳鳯袭杀之遂据麓川罕拔复诱干崖宣抚刀怕举之弟怕文附怕文不从与战兵溃奔永昌罕拔取干崖印令怕举妻罕氏収掌罕氏罕抜妹也并遣人助守其地金腾兵备副使许天琦愤诸夷附遣指挥侯度持檄招谕至迤西头目思个从违未决因刻木二一书天皇帝号一书莽瑞体号率众拜之乃卜则天皇帝者卓立几上莽瑞体者倾坠于地由是决意向中国瑞体恶其倡诸夷内附大发兵攻之思个告急时天琦已卒署事副使罗汝芳檄调汉土兵赴援师至腾越思个潜令头目领兵万余于阿瓦地絶粮道自督兵伏于戛撒诱兵入截其归路请援兵自陇川邀其后迤西兵冲其前又令水兵开江上石闸以冲溃舟计定兵果入戛撤思个坚壁不与战伏乞塞险隘絶粮道以俟中国援兵至首尾共击之久之兵困饥甚以撮金易合米始屠象马既剥树皮掘草根军中疫作死者山积瑞体惧请与思个和思个不许复遣使速援兵无何有入贺行者恐为兵兴阻移书同事合文止援汝芳不聴乃合掲于巡抚以兵兴祸连语怵之巡抚王凝驰檄止汝芳兵不得发思个困月余望援兵不至岳鳯知之乃集陇川夷兵二千兼程援导之由间道遁去迤西知走率众追之兵大败生还者十不一二　五年广南侬酋叛巡抚王凝会黔国公沐昌祚抚定之七年莽瑞体复率兵象侵迤西报戛撤之怨中国无援思个败奔腾越中途为奴郎都等执送瑞体不屈遇害瑞体遂尽据迤西目兵奔永昌稍安置于内地　十年十月岳鳯领兵袭破干崖土妇罕民降于时莽瑞体死子应里嗣岳鳯执遮放头目刀落恩送应里又嗾应里杀罕拔拔有子名进忠应里欲并其地遣弟应龙伐之自率兵从以湾甸州景宗真为郷导追进忠进忠奔内地应龙蹑之遂入姚关　十一年正月应龙焚掠施甸进攻顺宁二月破猛淋寨防守指挥吴继勲千户初维垣皆死之是年冬干崖刀怕庚雷弄廖元伯南甸刀落宪盏达刀思定皆陷于缅巡抚刘世曽巡按董裕防疏请兵以南京坐营中军刘綎为腾越游击移武定叅将邓子龙为永昌叅将各率募兵五千赴援副以土兵应里亦西会甸孟养孟密蛮莫陇川兵于猛卯东防车里八百孟艮木邦兵于猛炎复并众入犯姚关子龙为垒静待大破之于攀枝花地斩宗真刘綎率兵出陇川猛密直抵阿瓦头目莽灼及猛密思忠蛮莫思顺皆降初綎破陇川以岳鳯有心计厚结之以招诸夷许不死故猛哈思化迤西思威木邦罕鳯等俱杀使诣綎降进忠亦集其余众来奔诸夷望风内附者踵至当事不知日促綎禽岳鳯綎不得已执鳯及其子曩乌等俘解京师诸夷多复叛　十三年罗雄州土酋者继荣叛刘世曽沐昌祚斩之　莽应里陷迤西思威属部密堵送速二城思威谋复之使来求助游击刘天俸募兵五百往阵斩目多曩长遂复二城金腾兵备李材上其事刘世曽以闻陞材右佥都御史巡抚郧阳寻下巡按御史苏酂覆覈时在阵多土兵不知取级既而复往则已腐烂遂以冐功覆奏逮材天俸俱下狱并削刘世曽籍论者寃之　十六年四月永昌姚安营兵鼓噪索饷刦同知为质抄掠抵省巡抚萧彦伏兵击之歼其魁余党平　九月应里攻猛密罕烘率其孙思礼从子思仁奔猛广猛哈思化复进奔蛮莫据之罕送率其子思华奔腾越　十八年应里进兵孟养以报密堵送速之怨遂破孟拱十一月应里破猛广罕烘思礼奔陇川思仁奔雅益　十九年应里围蛮莫邓子龙率兵至卜罗思荘退去丁苴白改夷普应春等叛抚镇吴定沐昌祚讨平之　二十年思仁叛犯陇川陇川宣抚多思顺有备弗克逞乃同丙测奔应里伪立仁于猛密当事者移置罕烘思礼于芒市九月应里令阿瓦迤西犯蛮莫思化等奔等练山叅将邓子龙率兵营等练兵屯遮遨子龙发兵击之大战于控哈退屯沙洲大兵无船不能进相持弥月缅寻退去二十一年十二月应里遣允墨率兵入据蛮莫
　　思化败走墨等分道内犯并出陇川多思顺奔猛卯　二十二年春巡抚陈用宾出驻永昌闻贼大入乃分部以叅将王一麟夺等练中军卢承爵出雷哈都指挥钱中选张先声出蛮哈守偹张先防出打线一麟击其前承爵中选击其左右为贼所诱鼔行而前伏发官军被截后二营相继退奔监军同知姚允升収残军昼伏夜行望等练诸山火光知贼已焚巢退去因称胜而还竟取道陇川猛卯多俺实导之多思顺怨俺乃纠思化并芒市多泰等击俺杀其子多荒　十二月多俺纠思仁丙测由猛卯袭遮放官兵战却之巡抚陈用宾以数入犯筑八关于腾冲之边每四关设一守备戍之又募习夷路者闽人黄袭使暹罗约其王得楞内外夹击多俺自遮放败还不复归猛卯投木邦据曩义山永昌同知漆文昌计授木邦罕钦令禽之谋泄俺欲奔罢古钦追及于雷耸并其子多烘多曩斩之　二十四年二月筑平麓城于猛卯大兴屯田是时边事旁午饷费不赀猛卯古麓川地阡陌膏腴多俺既死无主乃议以营兵任屯非营兵而愿屯者聴　十月遣思仁丙测等冦蛮莫思化求救叅将吴显忠率兵击走之斩丙测二十五年大侯州土官奉赦与弟奉学相攻杀
　　奉学女夫顺宁土官猛廷瑞兴兵助奉学陈用宾遣叅将吴显忠往讨廷瑞围急乞降巡道李先着令禽奉学自赎廷瑞乘间遁入观音山势复振显忠再集兵攻之诛奉学执廷瑞送军门坐先着以受贿纵贼下狱死人咸寃之　二十六年诸蛮皆絶入贡孟养思轰亦弃缅来归　二十七年攻思轰檄各土司御之溃归　九月顺大歪轰猛思贤等叛陈用宾同沐昌祚讨平之　二十八年矣堵十三寨莽亢等复叛陈用宾等再讨平之顺大始定　命云南抚镇协讨播酋杨应龙巡抚陈用宾驻曲靖黔国公沐叡驻霑益遣叅将谢崇爵等至乌江与贼战胜之俄而贼兵数万掩至遂败还桥折一军皆没总督李化龙以赐剑斩崇爵二十九年蛮莫思化子思正乘多思顺之丧袭
　　陇川　三十年阿瓦雍罕攻思正木邦罕拔子罕率兵从之正奔腾越当事杀正以止兵　三十二年攻猛密征兵于思轰叅将王廷光止轰无发轰从之缚献其使怒攻轰轰走死都司王万年救之不及酋长思华据其地　三十三年陈用宾遣副将陈寅禽目多罕复蛮莫界　三十五年武定夷阿克反先是阿克有马头四十八人郑举独称豪有力且富于财知府陈典以亷访収禁之举以兼金置鱼腹中馈典获免已而复収之如是者再四举恶其无厌乃与阿克等攻破府城杀指挥金守仁千户王应爵男妇四百五十余人千户梅应时等力战死【事详忠烈】十二月阿克郑举拥推官白明通以兵随其后直抵会城竟无一卒迎战明通至城下请以冠带印信给贼不许明日贼从北门外绕西南而东分道四掠沿村镇市焚刦一空时陈典以入贺在会城贼索其印甚急许之乃去又明日复来镇抚不得已以印缒与之始拔营归攻元谋和曲诸城未一月陷一府三州四县防寻甸夷目大理保杨礼亦屡被官司责辱结连夷目招补阿白者色及夷妇海冲等叛攻破嵩眀署印知事李性先弃印逃吏目韦宗孝学正龙旌死之贼进逼杨林都司汪如渊率土司禄崇功李鳯兵赴救贼退归攻寻甸杀指挥诸藩裕等巡按御史周懋相代驻曲靖调霑益土司安绍庆兵檄同知孙台监督自嵩明追贼寻甸屡战皆防　三十六年正月左布政使彭应时叅政杨俊臣副使陈裪都司范继斌等率兵分剿阿克郑举是月贼破禄丰知县蘓梦旸死之六月诸路合兵剿贼阿克等奔东川官兵压其境土司禄哲缚阿克郑举献军前左布政彭应时复禽其党郑文郑宗舜叅政杨俊臣率广南侬兵亦击败海冲等得嵩明州各印信惟武定印竟失所在副使罗希益同都司汪如渊督安绍庆兵斩杨礼子成俘妻妾三口游击段扆禽杨礼妾及子三人两路贼俱平俘阿克等九名于京致仕黔国公沐昌祚疏论失事状语及其子叡诏逮叡及巡抚陈用宾都司张名世武定知府陈典推官白明通禄劝知州黄榜元谋知县毛文彬俱下狱　三十八年陇川土司多安明叛入缅巡抚周嘉谟檄兵备副使黄文炳追斩之四十一年二月水西土酋安尧臣与霑益土司安
　　绍庆以讐搆兵尧臣率兵入霑益杀伤甚众周嘉谟具奏行滇黔两省防问　四十八年建水土酋刀舂琪勾交趾兵入犯攻破五邦等地王弄土舍沙源率众堵截胜之斩其伪侯伯三人
　　天启元年九月四川永宁土酋奢崇明奢寅贵州土舍安邦彦相继反两省羽书交至征兵于云南十月巡抚沈儆炌调阖省土兵于曲靖以副使黄士华监纪分道赴援十二月都司李天常率援黔兵四千人至安南衞水西贼将罗应奎伪降诱至叠水铺伏发全军皆没天常死之　二年正月都司杨明廷将三千人援蜀时乌撒土酋安効良先与邦彦通陷乌撒衞杀指挥管良相明廷兵至毕节効良伏兵阻截眀廷战败死之　二月霑益土妇设科及土目补鲊柰科李贤期曲等俱叛霑益倘甸松林炎方交水白水六跕堡俱不守并陷平夷衞杀官吏武定夷目张世臣纠小东川贼千余攻陷他颇补知二堡沈儆炌以便宜起叅将李思忠督兵守武定张世臣来攻思忠与战大败之世臣遁东川土酋禄干钟复反与霑撒土贼合攻嵩明知州王育徳率军民固守儆炌便宜起叅将袁善督守备金为贵土司沙源等驰救击走之是时宁州土司禄永命阿迷土司普名声石屏土司龙在田武定土司吾必奎等俱以巡抚檄率调土兵从征力战有功设科等复入陆凉州境焚刦各乡知州郭俊义战败被杀　四月叅将尹启易守备李加培周嘉映自交水督兵进霑益安効良率水乌贼至霑拒战官军陷没加培嘉映俱战死　七月亦佐营长安应龙引贼补鲊等陷亦佐县八月冦越州衞九月围罗平州　三年正月新抚闵洪学至滇遣兵攻罗平复之安应龙走霑益洪学复分遣袁善施翰李思忠沙源吾必奎等率兵讨贼渐次恢复　五月水西普安贼攻平夷守将袁善击败之遁去　十一月兵备叅议王英叅将尹启易以计禽设科李贤诛之　四年七月闵洪学檄武举官李瑗等率兵袭张世臣于他颇斩之武寻平八月新化新平贼首鲁魁鲁克等伏箐刦掠地
　　方闵洪学檄分守副使胡其慥游击刘崇礼搜捕俘斩余党悉降立十二哨于其地戍之　五年三月乌撒安効良复叛先是设科李贤张世臣等已诛檄安効良缚献安应龙以自赎効良持两端见贼势衰阳为恭顺遂以应龙首及乌撒衞所各印来献劳其使而归之行至曲靖遇盗被杀防黔抚王三善为安邦彦党陈其愚所诈被害于大方道中水西贼势复炽効良因以杀使为辞合邦彦崇明等共为三十九营直抵霑益袁善督沙源等力战五日夜却之吾必奎坚守炎方以老贼众袁善乘胜间出与必奎内外夹击复大败之贼遁五月安効良复纠水西入冦闵洪学檄布政使谢存仁及袁善等大败之于马龙州贼由寻甸遁回假道东川东川奉巡抚檄以木塞路不得通有阿遣马头竜戈资者为之乡导从山路遁归乌撒事平重犒东川购获竜戈资诛之
　　崇祯三年黔国公沐天波巡抚王伉巡按甘学濶屯兵曲靖剿安効良设科余党鸡世昌平之　四年王伉统滇黔蜀土司吾必奎等屯兵临安以讨阿迷土酋普名声初名声为马者哨哨头水乌之乱与沙源吾必奎等俱奉调率兵破贼有功既而随御史傅宗龙援黔及宗龙以内艰归名声亦回授阿迷土知州日益骄蹇后巡按御史赵洪范至临安名声率兵迓之戈甲旗帜列数里洪范恶之贻书巡抚王伉谓其养痈伉亦习闻名声不法时宁州土官禄滉与名声互讦人传伉欲剿名声名声惧乃诈为禄土官家人诉名声于伉以觇虚实伉果有即讨之言名声遂反伉奏请檄调黔蜀兵防讨以右布政使周士昌监军击名声败之进围阿迷名声使人以重贿诱吾必奎复使其下伪约降王伉遣名声故交荘承差往谕名声留之佯使人告急且密语左右曰官兵四至皆不虑但从某箐入甚为可忧荘得名声语归告伉伉不知为计遂遣将朱永吉往攻某箐伏发必奎卖阵先走全师皆陷士昌殁于阵永吉亦力战死名声犯临安叅将温如珍郤之事闻逮王伉及巡按赵洪范时名声虽战胜仍巧词乞抚当道惩前事不复置讨总督朱燮元至自黔以兵威抚定焉　五年普名声死初名声叛其兵头何天衢不从反正自効名声移兵攻之中炮死其妻万氏拥众据阿迷州与沙源诸子定海定洲通招定海为赘壻已复杀定海而赘定洲　六年巡按姜思睿议抚万氏所遣輙被杀广西知府张继孟单骑入贼营谕以利害万氏遂降
　　本朝顺治二年九月元谋土酋吾必奎反初必奎之先为元谋土知县久絶不嗣至必奎以战功得官仍居故地自阿迷卖阵后桀骜益甚防黔国公沐天波遣叅将李大贽屯防川以防流冦大贽数侵扰诸夷必奎不能堪至是遂聚众反陷武定禄劝楚雄诸郡县天波调各土司从大贽进剿十月大贽与土司禄永命龙在田击破必奎禽斩之元谋平十二月安南土酋沙定洲反初定洲既赘万氏
　　兼有安南阿迷之众复并吞夷地南至交冈及吾必奎反天波调定洲赴剿逗留不进必奎已伏诛定洲始至留屯省城外不肯归闻天波家饶富足定洲心动隂结其左右为内应以是月朔入城辞行率众袭天波时变起仓卒天波由小窦出西城太夫人陈氏夫人焦氏俱自焚死【事详列女】天波遂奔楚雄定洲因尽得沐氏所有据省城刦巡抚吴兆元为题请代天波镇滇又至禄丰执家居詹事王锡衮置贡院胁之与兆元传檄各州县旋闻天波在楚雄自率众追之是时楚雄新为吾必奎所破金沧道副使杨畏知奉调监军至楚雄人留之畏知遂驻楚闻定洲西出与天波计守御之具未集曰公在楚贼以全力聚攻城必破公不如西走永昌使楚得为备贼即西追恐楚袭其后留攻楚又恐公从西来首尾牵制上策也天波从之定洲至楚雄门闭不得入为畏知所绐遂去遣其党王朔李日芳等分攻大理防化陷之屠杀以万计又围武定推官陶光印固守攻四十余日乃去　三年定洲复攻楚雄时贼恐畏知截其归路又闻迤东禄永命龙在田等各自守因不敢至永昌撤兵还竭力攻楚雄楚雄守具已集屡攻不能下畏知视贼懈辄出竒兵奋击前后所杀甚众围数月贼稍稍引去东攻石屏石屏守坚复回攻宁州破之四年正月沙定洲复攻楚雄时定洲既陷迤东诸郡县又引兵而西分为七十二营每七营各为一大营统之环楚城凿濠三重为久困计畏知竭力固守经八十余日粮尽援絶几不能支防流冦张献忠死余党孙可望李定国刘文秀艾能竒率残兵由遵义入贵州龙在田使人告变且劝其至滇可望因诈称黔国焦夫人弟率兵来复仇三月可望等入滇贼撤兵往援曲靖乃解围去　孙可望等破曲靖及交水俱屠之执巡按罗国巘声言欲捣定洲巢穴分兵出蛇花口定洲时自楚雄还省城闻之大惧遂杀故詹事王锡衮于贡院焚南城楼遁走临安可望知定洲走即由陆凉宜良趋省据云南　五月孙可望分遣诸将徇迤东诸郡刘文秀屠武定李定国屠临安还至晋宁郷兵拒之复屠晋宁昆阳呈贡归化　八月孙可望自率兵逼迤西杨畏知御于禄丰之狮子口兵败被执可望闻其名不杀诱降之畏知曰果尔从吾三事一不用献忠伪号二不杀百姓三不虏妇女可望皆许之即执箭对誓迤西得免屠戮畏知之力也时沐天波在永昌可望至大理以书招之天波遣子报命可望厚待天波子隂使刘文秀随之疾驰至永昌防天波于北城楼遂防之同杨畏知等俱至省　五年八月李定国禽沙定洲及万氏初定洲走归临安屯兵佴革竜与万氏分险自守其下汤嘉宾陈长夀等各据一山立营相去数十里为掎角之势私通交趾借其援以固结蛮心一日偶集于嘉宾营定国侦得之率兵遽至围以木城困守三阅月絶其水源诸蛮惧出降者相续遂械定洲万氏等数百人回省磔于市　六年六月姚安举人席上珍起兵讨可望被执不屈死之　九年二月大师取广西明宗室由根奔广南可望安置于安笼所初可望既禽沙定洲自以无名爵难于号召滇黔闻由根称伪号广西遣使请封乃伪封秦王寻以伪将军贺九仪谮执杨畏知杀之至是由根奔广南可望安置于安笼吴贞毓等从由根谋通定国以图可望值定国在广西不能旦夕相援可望知之遣人杀贞毓等十余人　十四年可望自贵州举兵入滇先是李定国由广西还可望闻之遣其将白文选欲先挟由根入黔文选至安笼适定国至遂与合谋送由根入滇文选回可望欲杀之既而释之至是举兵复以文选为总统九月李定国刘文秀逆于曲靖之三岔口文选夜率其本部降定国可望大惊欲回兵诸将力争乃止可望遂密遣马寳武大定张胜由寻甸间道袭省城潜通其心腹王尚礼为内应自领重兵与定国相持可望将马进忠以其事密报定国定国与文选疾击之可望大败走时马寳武大定亦密受由根劄绐张胜不由间道反出杨林至则举火省城及曲靖皆知之悉严兵以待胜至省城絶内应又闻可望败遂焚掠而逃为定国所禽马寳等同入滇十月可望还贵州旋赴长沙经畧阁部洪承畴
　　军前归诚
　　诏封义王　十五年
　　命安远靖冦大将军信郡王铎尼由贵州征南将军固山赵布泰由广西平西王吴三桂定西侯墨勒根下都统李国翰由四川三路取滇李定国白文选等连营于安笼所七星关鸡公背扼险拒守大师自水西潜度七星关绕其后定国等溃败同由根走迤西十二月大师三路防于曲靖迤东各郡皆归附　十六年正月朔大师抵云南二月兵进迤西追杀王国勲于普淜又败白文选于玉龙关由根至腾越州李定国复集兵于磨盘石树栅扼险死拒大师赵布泰吴三桂力战破之李定国走孟艮由根走甸白文选走猛缅　三月伪将狄三品等投诚禽伪庆阳王冯双礼来献奉
　　防优叙三品等赦双礼赴京安置　六月
　　命洪承畴至滇南议进机宜招抚流民伪将王防等率属归降景东防化丽江姚安北胜鹤庆定远楚雄永昌镇沅并四川乌撒东川乌防镇雄等土司悉后先归附　九月元江土酋那嵩伪总兵许名臣暗通李定国叛铎尼吴三桂讨平之并获沐天波之子忠显　十月伪将李如碧马寳杨国明等悉降　十七年正月
　　命吴三桂为总管移镇云南　十八年正月李定国攻甸酋请救吴三桂发永昌腾越等处防边兵遥应之　四月昆明妖人张锜尹士镳梅阿四等谋叛伏诛　五月定西将军爱星阿公至滇大师凯旋十一月爱星阿公吴三桂领满汉兵入师至木邦分兵追白文选于茶山降之并降其党万人
　　康熙元年正月酋杀明宗室及沐天波等数百人大师次遂献由根　八月李定国死于景线其伪将马思良胡顺都王道亨以定国子嗣兴及刘文秀子震来降众悉平爱星阿公等班师　三年吴三桂请讨水西土酋安坤安如鼎等兵次水西坤等负固久不下三桂讣禽如鼎坤走乌防乌撒追禽之斩于市明年水西等处悉平　四年三月迤东土酋宁州禄昌贤新兴王耀祖嶍峨禄益王扬祖王弄王朔防自李日森李世藩李世屏八寨李成林纠合纳楼普率教化张长夀枯木龙元庆倘甸叶向阳叶正昌石屏龙韬龙飞扬路南秦祖根陆凉资洪弥勒昂复祖维摩沈应麟沈兆麟王承祖王义王先任王先伦等谋叛众至数万攻临安陷防自嶍峨宁州易门围弥勒通海石屏宜良等州县各郡震动总督卞三元巡抚袁懋功提督张国柱发兵讨之吴三桂自水西遣王辅臣援弥勒赵得胜援石屏贼遁四月吴三桂自乌防回师次第剿嶍峨新兴易门等贼七月卞三元张国柱吴三桂分剿防自新兴邱北等处克之禽王耀祖禄昌贤王朔张长夀李成林李世藩李日森沈应麟龙元庆侬得功悉诛之
　　诏抚其余党李世屏普率势穷来降悉寛其死迤东悉平　九月防古侵据丽江府属中甸地西番二寳法王哈马临清格丁等挈家来奔　十二年十一月吴三桂反初三桂収蓄亡命久谋不轨适
　　命搬移家口逆党胡国柱吴应期吴国贵夏国相郭壮图衞璞方光琛方学范等密画于内马寳力赞于外张国柱髙起隆王屏藩等应之杀巡抚朱国治按察使李兴元不屈械系于狱云南知府髙显辰同知刘昆皆被杖安置复潜通贵州提督李本深为接应云贵总督甘文焜知势不可为谋趋守镇远扼贼咽喉以征调援兵力图恢复比至镇远而副将姜义先已从贼文焜父子及笔帖式何善雅图皆死之三桂遂使吴国贵为前锋径冦辰沅至荆江使王屏藩由蜀冦汉中夏国相冦江西又纠广西孙延龄马雄广东尚之信福建耿精忠同反数省骚动
　　上命满汉大兵讨之贼不敢渡江既而四川两广次第克复三桂屯兵湖南搜括粮饷滇民困惫引领以望大师　十六年吴三桂求援于防古割丽江江内喇普地赂之　十七年吴三桂死于衡州　十八年海朝龙起兵鹤庆田进学起兵永昌讨吴贼不克朝龙败由土番走京师进学死　十九年大师取贵州先是郭壮图等因吴三桂死拥其孙世璠进屯贵州以拒大师及定远平冦大将军贝子章泰统征南将军穆占镶蓝旗叅赞都统喇赛正白旗前锋统领萨克查巴图鲁正蓝旗都统释迦保正黄旗先锋统领陜纳海镶白旗副都统蟒纪录正黄旗副都统陶代镶红旗副都统花色正蓝旗副都统公图正白旗副都统宜思孝正蓝旗副都统官保镶黄旗内阁学士兼礼部侍郎萨海署副都统卢崇峻绥远将军湖广总督蔡毓荣江西总督董卫国建义将军林兴珠贵州提督赵赖山西提督周卜世等满汉官兵由湖广克辰龙关枫木岭取镇远清平破伪将军韩天福于平越十一月世藩遁回云南　二十年正月大师克盘江吴世璠遣伪将军线緎屯兵江西坡阨险以待章泰大败之贼分兵据黄草坝征南大将军赖塔统正蓝旗叅赞都统勒贝正红旗叅赞都统希福镶白旗叅赞都统马齐镶红旗叅赞都统赵琏镶蓝旗防军统领额黒里镶红旗副都统洪实录镶白旗副都统祖植椿两广总督金光祖福州将军马九玉等满汉兵由泗城州夺石门坎防安笼所绕出贼后大破之二月赖塔至曲靖全城归附线緎始遁章泰遂防师于曲靖十九日师抵云南吴世璠遣郭壮图悉精鋭迎战大师夹攻大破于呼马山下贼婴城拒守大师围之时满汉兵数十万方以粮糗为虑巡抚伊辟布政使王继文开诚遍谕安集流移动饷召买万姓踊跃昼夜挽运未几伊辟卒于军以王继文为巡抚田启光为布政使又
　　命学士佛伦侍郎金鋐等驰至军中总理粮储四月贼将马寳自遵义由寻甸奔楚雄都统希福云南提督桑格迎战于吕合禽之时胡国柱王绪王公良李匡等复合溃众于迤西夏国相髙起隆廖进忠王永清等潜聚于广南大师分路搜讨胡国柱王绪李匡自杀禽髙起隆等俘马寳夏国相于京余悉磔于市迤西广南平八月宣威将军纪哈里同副都统希福觉罗西布勇畧将军云贵总督赵良栋由建昌渡金沙江镇安将军都统噶尔汉防军统领佟雅副都统得尔徳翁艾署副都统张长庚由永宁防师于云南十月初八日大师移营逼城赖塔进兵银锭山蔡毓荣夺重关及太平桥穆占赵良栋王继文夺玉皇阁遂至东西寺章泰防应贼悉力拒守王继文遣人自鹤庆北胜运红衣炮至银锭山昼夜攻击贼大惧章泰等复书告示射入城中谕以顺逆贼皆有离心二十二日贼党余从龙吴成鳌出降赵良栋王继文领兵攻得胜桥蔡毓荣攻大东门林兴珠攻草海赖塔攻银锭山并分兵攻近华浦四靣逼城复遣余从龙入城招抚二十八日城中贼乱线緎等拥兵入郭壮图家杀壮图心腹郭得胜壮图及其子宗汾举火自刎世璠亦自杀线緎吴国柱吴世基何进忠黄明等开门出降城下之日兵不血刃随磔方光琛方学范于市斩世璠壮图首级并戮吴三桂尸俱函送京师三十日章泰遣穆占马齐入城大兵分守各门籍吴世璠家产以
　　闻　二十一年以绥远将军蔡毓荣总督云贵
　　命勇略将军赵良栋回京定远平冦大将军贝子章泰征南大将军赖塔领满兵暨楚粤山陜各路汉兵陆续凯旋
　　命马齐为镇安将军同防军统领佟雅副都统得尔徳希福留镇云南　二十三年十月镇安将军马齐领满兵回京　二十七年七月援剿左恊兵丁任二等作乱时楚省兵变副将廖贵一
　　陛见起行任二等遂狭党噪叛欲肆刦掠奔合楚兵右营游击宣起鳯力战不支总督范承勲遣游击陈勲麦良玺及曲靖镇中军游击张国勲等相机剿抚贼欲出不意攻霑益州承勲预檄千总孙廷标与宣起鳯内外夹攻贼党溃散禽任二等诛之余悉令归伍乱乃定　二十九年十一月新平县土巡检李尚义诱集土夷数千大肆焚掠总督范承勲檄临元镇总兵王洪仁援剿游击刘师周合兵讨之　三十年李尚义被禽自杀余党悉平　四十五年九月奸民李天极等谋乱伏诛　四十六年四月调官兵恊剿贵州三江防苗　五十七年八月武定府撒甸土酋常应运等挟讐相攻总督蒋陈锡遣官兵讨禽之请设兵防　五十八年二
　　月
　　命都统五哥副都统吴纳哈噶锡等领江宁杭州满兵二千名驻云南先是凖噶尔贼策妄阿拉布坦遣防凌敦多布袭取西藏杀拉藏罕汤古忒及防古人
　　民惊惶奉
　　防三路进兵至是五哥等赴滇驻劄以候防师进讨五十九年五哥吴纳哈领满兵二千名鹤庆镇总兵赵坤永北镇总兵马防伯领緑旗兵一千五百名及丽江土司兵五百名进藏六月五哥等至查木道防四川兵同将军噶尔弻前进招抚结敦七月攻取喇里禽蓝占巴丹巴招抚工布竹贡八月克取墨竹工卡等处防凌敦多布败走遂复西藏大兵凯旋留赵坤统緑旗兵三百名驻防　六十年六月复
　　命五哥吴纳哈领满兵五百名进藏驻防副都统噶锡领余兵回江浙　六十一年六月总兵赵坤领緑旗兵自藏回云南
　　雍正元年九月副都统吴纳哈领满兵自藏回云南旋回江宁　十月鲁魁土贼方景眀等聚众数百人攻杀猓目施和尚总督髙其倬遣游击李化龙领兵捕之景明等逃入土戛方四陈哈巴寨内复遣人招谕之景明及方四等出降　十二月苦苦脑儿罗卜藏丹津犯西宁边界
　　命云南提督郝玉麟领兵二千名驻劄查木道　二年方景眀党普有才藏匿威远土州寻逃入困坚箐官军追杀获其妻子有才遁走陈哈巴又纠合猓夷刦掠茶山一带叅将张应宗等率兵进剿八月陈哈巴为官军追击自刎死并斩其子阿班野贼悉平　苦苦脑儿平提督郝玉麟领兵由查木道回云南　五年正月总督鄂尔泰发兵捕乌防土府禄万钟镇雄土府陇庆侯等时东川新归滇辖而乌镇二土府与东郡接壤尚隶四川时行刦掠藏匿奸宄为滇黔蜀边地之患鄂尔泰亲至东川檄召万钟庆侯出鞫二酋竟不赴质各携印逃至四川官兵追袭其后万钟庆侯俱就禽以二土府地改隶云南　滇沅夷贼刀如珍率众作乱时镇沅初改土设流署府事威远同知刘洪度初至如珍等率贼众数百人刦掠抱母井乗夜至府城焚煅官廨刦课纵囚洪度被害总督鄂尔泰檄副将张应宗领兵讨之二月威远猓黒老胖等结连镇沅叛夷聚众肆掠焚煅盐仓总督鄂尔泰檄叅将邱名扬等领兵追剿前后禽斩三百余人招抚千余户时新平江外土贼阿达乌图白得等亦纠贼数千乘机仇杀杨土舎诸村寨直逼县城闻大兵至乃遁三月生禽刀如珍等老胖阿达乌图白得相继就抚　四月茶山莽芝夷贼麻布朋等叛茶山为车里宣慰司所辖其舍目刀正彦素懐不轨欲夺土司世职至是隂煽诸夷为乱总督鄂尔泰檄叅将邱名扬等领兵进剿　六月西藏噶隆阿拉布巴等杀康济鼐其康济鼐下头目坡罗鼐带兵报仇战闘相持
　　命云南及川陜二省大员领兵往藏安顿料理开化镇总兵南天祥领官兵驻防查木道　邱名扬遣守备李定海捕莽芝贼击走之复遣人招抚贼党多乞降麻布朋遁匿慢了慢五诸窝泥寨官军捕之窝泥助逆九月李定海兵至倚邦攸乐及江内各山窝泥聚众数千人刦夺粮运进围官军定海连战两昼夜退至慢冈贼众复自四山箐内冲截官军把总王朝选被害十二月邱名扬至蛮坡贼众拒战奋击败之贼遁走总兵孙本亲赴倚邦督剿诸寨皆平廉知系刀正彦主使将诛之正彦逃至九龙江外乃遣游击雷应万赴橄榄坝禽捕总督鄂尔泰发兵讨法戞土酋禄天佑等初天佑代其兄天祥为法戛土目擅杀东川兵惧罪诈死以天祥妻沙氏管理其地天佑遂烝沙氏为妻私造军器谋为不轨至是复遣其子刦掠附近居民鄂尔泰檄叅将魏翥国杨国华领兵分道进剿天佑及沙氏屯集三岔口花椒园率贼众拒敌杀伤兵练官兵奋勇夹攻乃败走　六年正月杨国华攻克石城各隘魏翥国亦攻破花椒园禄天祐等奔溃入九龙箐官军进攻复遁入多颗落　莽芝贼麻布朋就禽　二月禄天佑遁入老乌老雪山箐为官军所获沙氏跳崖死　三月邱名扬遣将弁追刀正彦至猛腊禽之时提督郝玉麟在茶山橄榄坝李阿先等复叛统兵讨平之　乌防米贴土妇陆氏叛初四川磨坡长官司禄永忠早死妻陆氏赘其夫兄永孝谋袭土职未就寻以其地改隶云南管辖永孝縁事执赴省狱有司并拘陆氏抗拒不出至是副将郭夀域领兵三百往捕之陆氏见官军至藏匿箐中潜与头目立之户吞野鸡固跨等谋刦营遣贼党往四川吞都土千户徳昌砦纠兵助逆于是月十二日攻杀夀域陆氏遁入吞都井底总督鄂尔泰檄叅将哈元生领滇黔兵讨之并檄总兵张耀祖防兵进剿立之户吞等于各要隘口设滚木擂石据险拒守四月哈元生领兵直抵吞都攻破蛇腰马及门坎山五险屯诸处杀贼数千人堕崖溺水者无算五月官军追陆氏至羊泥箐获之并斩立之户吞等野鸡固跨徳昌寻亦就禽时四川雷波土司杨明义密迩米贴与陆氏世为婚姻贼党多窜匿其地四川副将张瑛檄明义赴营谕之不至其所属部落复截刦粮运杀伤官兵事闻
　　命四川提督黄廷桂统兵讨之并
　　勅云南总兵张耀祖领滇黔兵分路堵截鄂尔泰调兵三千助之复令哈元生于江外防守　七月广西西隆州八达寨防苗顔光色作乱总督鄂尔泰檄副将杨洪领兵赴粤助剿八月顔光色为其下所杀持首出降八达贼寨皆平杨洪等兵回云南九月四川兵禽杨明义叅将哈元生等撤兵回时四川阿驴土司阿资年幼不能约束夷人然颇效恭顺哈元生之赴江外也留之行营调阿资母见其子久不归疑有变又闻元生以事鞭挞其头目乃与阿资妻父拖科觉过等谋袭官军是月二十二日元生还至阿驴贼众突出围之数重千把总死者四人兵亦多被伤杀元生力战溃围出总督鄂尔泰调诸营兵防川兵往剿贼众负险拒敌官军奋勇攻破诸巢穴拖科觉过等俱就禽枭斩七年正月西藏平总兵南天祥领兵回云南　八年八月乌蒙夷贼禄万福叛先是土府禄万钟以事当按讯其季父禄鼎坤觊得代袭其职率子万福万贵首先来归凡所调遣无不用命及事平改土设流授鼎坤守备赴都引
　　见鼎坤失望临行与其子及头目数十人密约在乌伺间倡乱防东防镇总兵刘起元抚驭不善万福等遂于是月二十五日集贼众数千围府城复引四川凉山蛮数万踵至游击刘昆马秉伦等力战死起元溃围出亦被杀于荔枝河符印皆失其他文武官弁及家口死者甚众大关鲁甸一带悉为贼盘踞总督鄂尔泰调滇黔汉土官兵分道进剿檄安笼镇总兵哈元生总统威宁一路中军副将魏翥国总统东川一路并趣云南提督张耀祖赴功山居中指画九月乌贼分掠永善县吞都土舍木谷四哥乘衅杀阿兴土千户安永长镇雄州逆目施额法漏亦闻风蠢动起于奎乡叅将韩勲连击破之又有防刀等以逆书要约故土府陇聨嵩妾二禄氏为乱二禄氏不从飞驰各寨谕以顺逆贼党解散防刀旋亦就禽镇雄始得无事是月十一日东川土酋禄良珍禄承爵通于乌贼焚掠村寨进逼郡城魏翥国屡出兵击之贼势转盛道路阻梗邮递不通翥国遣人闲行赴省请兵鄂尔泰飞檄楚姚镇总兵官禄往援提督张耀祖分兵防应二十一日哈元生领兵至得胜坡贼众二万余迎敌奋击败之明日复战元生临阵亲射死夷目二人官兵乘之余贼大溃时官禄闻东川贼众恇怯不前鄂尔泰连檄趣之始于二十八日进东川旋下令闭塞四门坚守不出防大军云集搜捕各寨夷贼逃窜东川路乃得通十月初八日哈元生同副将徐成贞自得胜坡进兵至以那遇贼二万余元生与成贞夹击斩贼数千人遂由稻田坝过松林直抵乌防恢复府治随遣将于牛栏江边监造木筏以待东川兵至防剿十一月游击王先领兵渡江至鲁甸适遇哈元生游巡兵为夷贼数千人围困内外夹击大破之时所檄四川兵已抵豆沙关而韩勲既连破镇雄夷贼复进抵伐乌关为川兵应援侦知大关贼尚众分三路夺其砦栅诸贼奔溃遂复大关川兵亦于前一日攻克小关因防滇兵搜箐杀获无算大关既复韩勳遣将进取永善哈元生亦檄贵州副将刘朝贵搜剿凉山一带约至永善防合时四川游击王谷宰领兵自井底过江转战而前斩贼二千余级亦抵县城十二月哈元生攻破防获东防镇印信鄂尔泰令徐成贞署理随捕禽贼首禄万福叅将南天章亦先后搜获禄良珍禄承爵等东防悉平时禄鼎坤已授河南归徳营叅将押解赴滇究讯得实与万福良珍等俱伏诛军功陞赏有差逮官禄下狱　九年九月
　　命发云南兵一千名驻防查木道先是查木道原驻云南兵一千后议泰宁驻兵二千已足遥应西藏遂撤回至是以马腊奏称查木道系通藏之要路且与滇省相近仍遣云南兵一千前往驻劄






　　云南通志卷十六下
<史部,地理类,都会郡县之属,云南通志>
　　钦定四库全书
　　云南通志卷十七
　　封建
　　武王东征髳濮来防不闻列五等之封自庄蹻王滇后裔常羌受命汉室始赐王印嗣是蛮方君长纳款奉贡锡以册命俾仍其旧王臣之出镇者以功赐爵用资弹压亦随时势以施控驭之术也唐自开元以后蒙氏并五诏破吐蕃朝廷倚以为重凡所以襃崇优异之者靡所不至然卒反覆无常数为边患迨元世祖首定云南增置郡邑始以同姓诸王董理其事明代命沐氏世为重镇两迤诸州郡以次改设流官渐同腹地我
　　国家声敎遐敷滇南万里如在几席革藩镇之制大一统之模旷古独隆焉顾前此襃封锡爵之典有不容泯者故备录之以见古今驭逺之图与沿袭变通之迹云尔志封建
　　汉
　　滇王当羌【史记作常羌庄蹻之后世王滇传至当羌武帝元狩元年遣王然于等指求身毒国至滇滇王当羌留为求进嵗余皆闭昆明莫能通滇王与汉使言汉孰与我大及夜郎侯亦然各自以一州王不知汉广大使者还因盛言滇大国足事亲附天子注意焉元鼎六年复遣王然于以粤破及诛南夷兵威风谕滇王入朝滇王有众数万人其旁东北劳深靡莫皆同姓相仗未肯聼命元封二年发兵击灭劳深靡莫以兵临滇滇王乃举国降事详师旅考于是以为益州郡赐王印复长其民　附录旧志滇王仁果西海阿育国王后裔也元狩间帝闻当羌有汉孰与我大之语恶其不逊时仁果善抚其众与当羌角立乃封仁果为滇王庄蹻之世遂絶三国时有凤龙佑那仁果十五世孙也诸葛亮定南中收用豪杰乃封佑那为建宁国王赐姓张氏传至十七世孙张乐进求唐武徳闲遣使随南宁州都督韦仁夀入朝诏册进求为首领大将军永徽四年让国于蒙氏细奴逻张氏始絶其事不载正史姑存以备考】
　　钩町王亡波【旧有侯未详所始昭帝始元五年侯亡波从军正王平大鸿胪田广明等击姑缯叶榆有功六年诏封成帝河平闲王禹与夜郎王兴等举兵相攻太守陈立斩兴禹震恐入粟干斛牛羊劳吏士立遣还郡王莽簒位改汉制贬为侯王邯怨恨牂牁太守周钦诈杀邯邯弟承又攻杀钦州郡击之不能胜三边怨扰尽反其后不见于史传】
　　后汉
　　邛谷王任贵【后汉书作长贵卭人王莽时越巂太守枚根调为军侯更始二年率种人攻杀根自立为邛谷王领太守事又降于公孙述建武十二年述败归汉仍受封十四年遣使上三年计即授越巂太守印绶十九年武威将军刘尚击益州夷路由越巂贵疑之聚兵起营台招呼诸酋长多酿毒酒欲先以劳军因袭击尚尚知其谋掩诛之徙其家属于成都】
　　哀牢君贤栗【其先有妇人名沙壹居于牢山尝捕鱼水中触沈木若有感因懐姙十月产子男十人后沈木化为龙出水上沙壹忽闻龙语曰若为我生子今悉何在九子见龙惊走独小子不能去背龙而坐龙因防之其母乌语谓背为九谓坐为隆因名子曰九隆及长大诸兄以九隆为父所防而黠遂共推以为王牢山下有一夫一妇复生十女子九隆兄弟皆娶以为妻后渐相滋长九隆死世世相继乃分置小王往往邑居散在谿谷絶域荒外山川阻深生人以来未尝交通中国建武二十三年其王贤栗遣兵乗箄船南下江汉击附塞夷鹿茤鹿茤人弱为所擒获于是震雷疾雨南风飘起水为逆流翻涌二百余里箄船沉没哀牢之众溺死数千人贤栗复遣其六王将万人以攻鹿茤鹿茤王与战尽杀之哀牢耆老共埋六王夜虎复出其尸而食之余众惊怖引去贤栗惶恐谓其耆老曰我曹入边塞自古有之今攻鹿茤辄被天诛中国其有圣帝乎二十七年遂率种人诣越巂太守郑鸿降求内属帝封贤栗等为君长自是嵗来朝贡明帝永平十二年其王栁貌遣子率种人内属章帝建初元年王类牢杀守令反昆明夷卤承与诸郡兵共击斩之】
　　破虏傍邑侯卤承【邪龙县昆明夷章帝建初二年率种人应募击斩哀牢王类牢于博南赐帛万匹封】
　　掸国王雍由调【和帝永元九年重译奉国珍宝入贡赐金印紫绶安帝永宁元年复遣使朝贡献药及幻人能变化吐火自支解易牛羊头又善跳九数乃至千明年元防帝作乐于庭封为汉大都尉赐印绶金银防缯各有差】
　　白狼楼薄蛮夷王唐缯【和帝永元十二年率种人归义内属赐金印紫绶】奉通邑君令田【青衣道夷邑长安帝永初二年与徼外三种夷赍黄金旄牛眊举土内属帝増其爵号】
　　五代宋
　　邛都县侯爨龙顔【南宁州人文帝永嘉闲累官龙骧将军镇蛮校尉宁州刺史封】
　　北魏
　　同乐郡侯爨云【建宁郡人累官骠骑大将军开府仪同三司南宁州刺史封年无考】
　　唐
　　夜郎郡公谢龙羽【牂牁蛮首领有兵三万髙祖武徳三年遣使者朝贡以其地为牂州拜龙羽刺史封】
　　台登郡王盛逻皮【一作晟罗皮南诏蒙氏逻盛炎子武后朝盛炎入朝时已有子炎閤妻复娠生盛逻皮喜曰我又有子虽死唐地足矣后逻皮立元宗开元元年授特进封】
　　云南王皮逻閤【盛逻皮子元宗开元末赐名归义破逐河蛮兼并五诏其势寖强事详见杂纪二十六年入朝天子为加礼又以破渳蛮功驰遣中人册封赐锦袍钿带七事天宝五载遣其孙凤迦异入朝授鸿胪卿赐龟兹乐一部恩礼有加】
　　云南王閤逻凤【归义子天宝七载袭封诏以其子凤迦异为阳瓜州刺史九载叛附吐蕃事详师旅考】
　　南诏王异牟寻【凤迦异子德宗贞元九年上表反正请复号南诏十年大破吐蕃献捷京师事详师旅考帝遣使册封赐银窠金印文曰贞元册南诏印随遣清平官尹辅酋等入谢献铎鞘浪剑郁刃等物自是比年入贡　附录南诏清平官尹仇寛贞元十年异牟寻大破吐蕃遣献地图方物帝赐赉有加拜左散骑常侍封髙溪郡侯】
　　长川郡公苴嵩【勿邓大鬼主徳宗贞元闻通款诏兼卭部团练使封】
　　顺政郡王苴那时【两林都大鬼主贞元五年遗韦书乞兵攻吐蕃皋许之那时战甚力大破吐蕃于台登北谷封事详师旅考】
　　怀化郡王苴梦冲【苴嵩死子苴骠离幼以梦冲为大鬼主数为吐蕃侵猎贞元五年同苴那时共破吐蕃封】
　　和义郡王骠傍【丰琶部落大鬼主少骁敢数出兵攻吐蕃贞元五年同苴那时等封】归义郡王董嘉庆【戎州管内驯骋浪三州大鬼主累世内附以忠谨称封年无考】南诏王寻閤劝【异牟寻子宪宗元和三年袭封改赐元和印章】
　　南诏王劝龙晟【寻閤劝子宪宗元和四年袭封十一年为弄栋节度使王嵳巅所弑】南诏王劝利【劝龙晟弟宪宗元和十一年诏使册封穆宗长庆三年赐印】
　　南诏王丰祐【劝利弟穆宗长庆三年诏使册封随遣洪成酋等入谢丰祐立后叛服不常至宣宗时死子坦绰酋龙立恚朝廷不吊恤遂絶朝贡僭号建元为边患者二十年前后事俱详师旅考自此无复册封而国亦寻灭】
　　宋
　　大理国王段和誉【其先有俭魏者威都白人也佐蒙氏有功赐名国忠擢清平官六传至思平逐杨干贞而有其国十七传至和誉徽宗政和六年遣使入贡七年册为金紫光禄大夫检校司空云南节度使上柱国封余详杂纪】
　　元
　　云南王和克齐【世祖第五子初至元元年爨蛮舍利畏倡乱遣将讨平之事详师旅考帝念非亲贤不能靖一方或以荒服难之帝曰朕固乐其风土向非歴数在躬将于彼请分器焉四年遂封和克齐为王金镀银印驼钮出镇云南复置大理等处行六部未几改赐金印兽钮五年受命与安南国王讨占城眞腊八年为元帅布呼丹所弑】
　　宗王圗固勒【世系无考至元十一年封代和克齐镇云南】
　　云南王额森特穆尔【和克齐子从征在缅至元十七年以张立道言遣忙古带迎归袭封金印兽钮二十二年诏事不议于王者毋辄行二十五年移镇大理成宗大徳元年赐钞三万八千锭十一年进封营王】
　　梁王噶玛拉【世祖孙至元二十七年封金印兽钮出镇云南二十九年改封晋王成宗大徳六年薨后以子泰定帝入继大统追尊为显宗】
　　梁王苏克繖【噶玛拉子至元三十年封出镇云南金印兽钮三十一年成宗即位以云南嵗贡马二千五百匹给梁王数太多命量减之大徳九年诏梁王勿与云南行省事赐钞千锭十年赐复如之】
　　梁王库库【封年及世系无考成宗大徳五年左丞刘深征八百媳妇为水西上官宋隆济所围库库率兵救之贼众少解事详师旅考】
　　云南王罗丹【世祖第七子西平王鄂啰齐之孙武宗至大二年梁王松山有疯疾诏封老的镇云南金印兽钮】
　　梁王王禅【噶玛拉孙仁宗延祐七年英宗即位封云南王金镀银印龟钮英宗至治三年泰定帝入立进封梁王金印兽钮】
　　云南王特穆尔布哈【禅子英宗至治三年泰定帝入立诏袭封金镀银印驼钮】豫王阿喇特纳实哩【世系无考文宗天歴二年出镇云南　旧志有诸王圗沁乃文宗至顺元年自立为云南王非奉朝命故不载】
　　梁王巴咱尔斡尔宻【一名博啰布色一作巴咱尔以宗室镇云南世系无考元亡后仍阻险自守明太祖屡遣使招谕不从洪武十四年颍川侯傅友德南伐梁王兵败走滇池岛中友德等入云南梁王闻之谓其右丞曰我宗室无降理有死以报国耳先缢其妃自饮药不死投滇池水中举家从之俱死焉】
　　明
　　周王橚【太祖第六子洪武二十二年出镇云南未几诏还】
　　汝南王梗【太祖第十九子洪武二十六年建邸云南二十八年之国建文帝时废为庶人成祖永乐初复国与守臣交恶上赐书谕王召守臣戒之未几又不法上怒罪其僚属夺册宝寻复与之仁宗洪熙元年徙封武冈州】
　　黔宁王沐英【凤阳定逺人少孤太祖收而子之赐国姓年十八授帐前都尉以所部征闽擒陈友定命复姓出镇建宁随副卫国公邓愈西征关地千里洪武十年封西平侯十四年以征南右副将军同颍川侯传友徳征云南出竒制胜所至战防事详师旅考云南平英镇守复破阿资以兵威定八百媳妇缅外诸夷皆重译来贡二十五年懿文太子薨英哭之呕血遂得疾卒年四十七讣闻上恸悼辍朝命以丧归军民蛮长攀号送者数万赐葬江南之观音山追封黔宁王諡昭靖英为人温爽有资概所至未尝滥杀在滇列衞戍简官僚课农桑兴学校一切屯田水利力役贡赋咸经理有条平居好读书亲近儒者既殁滇民请即府城立庙报可子五春晟昂昶昕】
　　西平侯沐春【英长子年少有才畧初授骠骑将军后军都督佥事洪武二十五年袭父爵镇云南练兵恤民克遵先志屡着威绩平定诸蛮三十一年佩前将军印征平缅大破刁斡孟事详师旅考寻卒年仅二十六赐祭葬諡惠襄春貎不逾中人平日寛衣缓带如儒士及行师号令严明士卒用命动有成功在滇七年民户有加旷土増辟其设施井井可观焉】
　　定逺王沐晟【英次子气宇凝重寡言笑喜怒不彤太祖甚爱之甫冠授后军都督佥事进左都督洪武三十一年嗣兄春爵镇云南永乐三年击退八百大甸酋又连破安南酋获其帅四年又大破安南夷黎湖于多邦城栅与新城侯张辅兵合五年于日南州奇罗海口擒安南酋父子官属并籍其郡县献于朝进封黔国公上嘉其劳亲为诗裦美之十七年击降富州叛酋沈经正统元年平四川防川黎溪贼矣的等二年复平马龙他郞甸酋刀瓮四年征麓川土逆思任无功而还至楚雄遒卒年七十二赐葬赙追封王諡忠敬晟在镇四十余年修文讲武安辑汉夷重科举招遗逸奉职勤慎区昼尽善绰有父风焉】
　　定边伯沐昻【英三子年十九授散骑舍人洪武三十五年陞府军左衞指挥佥事永乐初使云南遂辅镇边务机宻晟辄遣昻报悉称防四年计擒师宗元江诸蛮陞右军都督同知正统初从晟讨平矣的刀瓮诸酋四年复従晟征麓川嵗余互有胜负事详师旅考六年与定逺伯蒋贵兵部尚书王骥防兵进讨至腾冲昂分兵由干崖南甸进其巢穴俘馘无算进左都督卒年六十七赠定边伯諡武襄昻孝友和易御人一以诚信不以利害为取舎凡举动皆合人情卒之日滇人为之罢市子禧字可恬有诗名授锦衣衞副千户早卒着有敬轩集】
　　黔国公沐斌【晟长子事母尽孝正统五年袭封继武襄镇守适麓川多事巡抚杨宁有才畧斌以镇静济之及从征孟养多所斩获皆让功于王骥人服其徳量景泰元年卒年五十四赠太傅諡荥康】
　　黔国公沐琮【斌子成化元年袭封佩征南将军印镇守三年捕获寻甸广西二叛酋改土设流又次第讨平马龙丽江剑川顺寕罗雄及临安之昌明缺箐赤石崖等蛮以功晋太子太治九年卒年四十七諡武僖】
　　黔国公沐昆【琮从侄诚子琮无嗣立之朝议谓昆为西平裔孙当从侯爵守臣争之谓南人知有黔国公不知有侯也侯之恐为所轻治九年遂袭公爵时年十四随佩征南将军印发兵平龟山竹箐蛮谕定孟养孟宻之争寨者又合川贵二镇兵平宋鲁之乱擒师宗州贼张长受安南叛酋那代以功加太子太傅正徳十四年卒年四十赠太师諡庄襄着有玉冈集】
　　黔国公沐绍勳【昆子袭封加授太子太傅嘉靖十六年卒赠太傅諡敏靖】
　　黔国公沐朝辅【绍勲长子袭封加授太子太傅嘉靖二十六年卒赠太傅諡防僖能文有文楼漫稿】
　　黔国公沐朝弼【绍勲次子先授都督同知因朝辅二子融巩皆甫袭而殇遂袭封隆庆六年被劾诏削其爵安置南京】
　　黔国公沐昌祚【朝弼长子袭封万歴十三年平岳凤加太子太保二十四年乞休子叡代镇上以昌祚有平顺大土酋功晋右都督三十五年武定寻甸诸酋反围省城昌祚论奏叡与巡抚陈用宾罪俱被逮仍起昌祚视事晋太傅兼太子太傅天啓四年卒年七十】
　　黔国公沐叡【昌祚子袭封后为父论逮除名】
　　黔国公沐启元【叡子天启五年袭封屡与抚按搆难崇祯三年暴卒】
　　黔国公沐天波【启元子崇祯三年年十二袭封事不自专必禀命于毋元谋土官吾必奎叛调安南土宣抚沙源子定洲协讨定洲蓄异谋乆不进及至省城遂袭天波时变起仓卒天波欲効死其左右以存身灭贼为言乃出走楚雄与副使杨畏知画防固守贼攻累年士民皆无离志城得不防孙可望李定国等入滇遣人招天波天波执义不赴可望等约以雪仇恢复乃归各官皆受伪符天波独佩黔国旧印及可望入黔遂与李定国谋迎明桂王子由桹事之时伪王艾能奇死由桹及定国欲以能奇妻妻天波使将其众天波力辞不受后从由桹入缅诸臣多傲慢天波于颠沛中执君臣礼甚谨缅酋谋献由桹诱至木城天波察其有变挥石锤杀数十人遂遇害其子忠亮被执不食旬日死黔国自沐英传至天波凡十三世天波更殉难以死遂与明运相始终焉】
　　本朝
　　吴三桂【辽阳人明季授宁逺衞总兵加平西伯李自成陷京师三桂赴】
　　【世祖军前投诚乞兵讨贼及自成灭诏封平西大将军平西王驻劄汉中府顺治十五年同大兵入滇十六年云南平遂命三桂移镇云南十八年晋平西亲王康熙十二年反寇黔蜀楚粤圣祖命六师讨平之事详师旅考三桂先以病死戮尸示众】












　　云南通志卷十七
　　钦定四库全书
　　云南通志卷十八上
　　秩官【附武秩　使命公署】
　　昔大禹弻成五服咸建五长各迪有功滇于其时为西南荒裔在周则处镇藩之末王官所设版尹之属至此益略矣汉唐以来多即其渠率而用之经制阔疎迄乎元明增置官吏渐同中土我
　　朝六合一家加意柔逺慎简大臣节制抚绥下至州县吏皆选任贤能周详
　　训谕所以阜成兆民使蛮夷率服诞昭一统之治也夫官无大小期于尽职后之涖是土者诚各顾名思义竝举斯篇所载稽其美恶定所从违庶几无旷厥官克副
　　圣天子委任之意而甘棠遗爱亦永歌于弗替也夫志
　　秩官武秩使命及公署俱附焉
　　宋以前设官员数无考
　　元宪宗五年立万户府十有九置大理都元帅府世祖至元间置巡行劝农使置行枢密院军兴时设事已则罢置宣慰司有军事则兼都元帅府又诸路先后置总管府沿边置宣抚安抚招讨司其沿革改设年分可考者俱见建置　十年置行中书省于善阐　十二年命宣慰司与都元帅府竝聴行省节制置郡县尹长选廉能者任之　十九年罢云南宣慰司　二十年置云南道提刑按察司二十一年罢云南都元帅府以所管军民隶行
　　省　二十四年罢云南道按察司　二十六年复立按察司　二十七年以按察司所治置行御史台　二十九年设廉访司徙置行御史台于陜西三十年复立行御史台于云南
　　成宗大德二年复罢行御史台置肃政廉访司仁宗延祐元年置云南行省儒学提举司
　　英宗至治二年置中庆大理两路推官
　　泰定帝泰定四年置云南行省检校官
　　顺帝至正四年复立云南按察司　行省置丞相一员平章政事二员右丞二员左丞一员叅知政事二员郞中二员员外二员都事二员检校一员照磨一员架阁管勾一员理问二员副理问二员知事一员提控案牍一员都镇抚一员副都镇抚一员宣慰使司都元帅府在大理金齿等处者每府置宣慰使三员同知二员副使二员经歴二员知事二员照磨兼架阁管勾一员在永昌等处者减经歴知事各一员宣慰使兼管军万户府在曲靖等路临安广西道元江等处者每府置宣慰使三员同知副使各一员经歴一员都事二员照磨兼管勾一员都元帅府置都元帅二员副元帅二员经歴知事各一员元帅府置元帅一员经歴知事各一员宣抚司在丽江路者置宣抚使一员同知副使各二员佥事一员计议经歴知事各一员提控案牍架阁一员在广南西道者不置副使佥事安抚司置安抚使一员同知副使佥事各一员经歴知事各一员招讨司置招讨使一员经歴一员诸路万户府置万户一员副万户一员经歴一员知事一员又府属有镇抚司上中下所千户副千户上下所百户等员诸路总管府上路置总管一员同知治中判官各一员下路不置治中而同知如治中之秩后置推官上路二员下路一员经歴一员知事一员或二员照磨兼承发架阁一员诸散府置知府或府尹一员同知判官推官知事提控案牍各一员诸州上州曰尹中州下州曰知州云南皆下州置知州一员同知判官各一员吏目一员诸县上县置尹丞簿尉各一员典史二员云南县皆中下中县不置丞下县置官如中县事之地则以簿兼尉后又别置尉别有印典史一员行省置儒学提举一员副提举一员外路置儒学敎授一员学正一员学录一员散府置敎授一员下州置学正一员其行御史台置大夫一员中丞二员侍御史二员治书侍御史二员经歴一员都事二员照磨一员架阁管勾一员承发管勾兼狱丞一员肃政廉访司置廉访使二员副使二员佥事四员经歴一员知事一员照磨兼管勾一员凡元帅府总管府宣抚司安抚司招讨司万户府千户所府州县皆有达噜噶齐一员以蒙古人为之汉人为贰其任官之人多无可考
　　明洪武十五年置云南都指挥使司改云南行省为布政使司【按旧志有安普临元金沧洱海四分守道以布政司叅政叅议领之其设立年分无考】仍置云南盐课司改诸路为府置知府知州知县等官其后各府州县升降分合增设裁改俱详见建置三十年置云南按察使司【按旧志有安普临元金沧洱海四分巡道以按察司佥事为之其设立年分无考】
　　永乐九年置云南巡按监察御史【按旧志有清军监察御史其设立年分无考】
　　正统五年置云南巡抚都御史自此至景泰闲时设时罢
　　成化十二年置临元澜沧金腾曲靖四兵备道以按察司副使为之十六年复置云南巡抚都御史嗣后始常置
　　嘉靖十七年命云南巡抚兼赞理军务
　　隆庆四年命云南巡抚兼理建昌毕节等处军务万歴十二年命云南巡抚兼督川贵兵饷寻改分巡安普道为兵巡安普道
　　天啓二年置川湖广西云贵五省总督兼摄贵州巡抚事务驻贵州　布政使司置左右布政使各一员分守安普道左叅政一员督粮盐法道分守临元道督理银塲道右参政各一员分守金沧道左参议一员分守洱海道右参议一员经歴都事照磨检校理问司狱济用库大使副使各一员按察使司置按察使一员清军道屯田道提学道副使各一员金腾澜沧临安曲靖四兵备道副使各一员分巡安普临元金沧洱海四道佥事各一员【按兵备道有布政司叅议衔者见师旅考至分守分巡道衔亦前后错杂不一】经歴知事照磨检校司狱各一员云南都指挥使司所置员数详见兵防云南盐课司黑白二井各置提举一员同提举副提举吏目巡检大使各一员其余诸井或置大使一员诸府置知府一员同知一员通判二员或一员推官一员经歴知事照磨检校司狱各一员诸州置知州一员州同州判吏目各一员诸县置知县一员县丞主簿典史各一员巡检驿丞员数不一府各置儒学敎授一员训导一员或二员州各置学正一员训导一员县各置敎谕一员训导一员其府州县自同知州同县丞以下儒学自敎授以下或全置或不全置或先有后裁或先无后设各不等
　　本朝顺治十六年置经略督师入滇后事竣罢设置云贵总督又仍明制置云南巡抚云南等处承宣布政使司提刑按察使司分守分巡兵备兵巡督粮驿传提学诸道盐课司提举知府知州知县等官改都指挥使司为都使司设屯田都司操捕都司及经歴十七年置元江府流官知府
　　康熙三年移元江府通判驻普洱　四年裁左右布政止置布政使裁屯田操捕都司置蒙化府掌印同知　五年裁府州县冗官及巡检驿丞等共一百四十五员　六年置开化府流官知府裁各府推官　八年改寻甸府知府为寻甸州知州　二十年裁安普临元金沧洱海四分守道置分守永昌道又裁分巡兵备安普临元金沧道止置粮储驿盐提学三道　二十六年裁都使司及经歴三十一年置师宗云州新平定边元谋五州县敎职　三十三年增置曲靖澂江广西元江开化顺宁武定景东八府寻甸建水新兴赵州剑川五州昆明宜良河阳楚雄定逺保山六县儒学训导三十四年以旧平彝衞地置平彝县知县　三十七年改北胜州知州为永北府知府巡抚石文晟奏准元江开化广南广西四府烟瘴地方知府以下至敎杂职等官于本省栋选对品调补三年即陞鹤庆顺宁永昌永北四府剑川腾越二州极边地方亦对品调补五年即陞寻以敎职籍系本省仍还铨选　四十一年始以翰林院官提督云南学政自后
　　钦防无定　四十二年置永北府昆阳弥勒陆凉马龙霑益云龙六州儒学训导南宁河阳呈贡云南江川五县儒学敎谕　五十七年移武定府同知驻撒甸
　　雍正元年置丽江府流官知府增设经歴颁云南府州县官
　　圣谕各一册　二年颁发
　　圣谕广训朔望宣讲
　　赐督抚司道府州县等官
　　圣训各一道　二年改威逺土州置流官同知移广西府通判驻五嶆　四年添设威逺经歴抱母按板二井各置盐课大使及巡检　五年以旧霑益州地置宣威州知州移鹤庆府通判驻维西置剑川州州判驻中甸置镇沅府流官知府恩乐县知县又于东川府附郭置防泽县知县总督鄂尔泰巡抚杨名时奏准元江普洱广西师宗威逺并新改之镇沅府宣威州恩乐县等缺本省调补三年俸满保
　　题陞用东川一府并新置防泽县正杂等缺本省调补或请补五年俸满保
　　题陞用开化广西二府正杂等官广西分防通判新平知县禄劝知州丽江知府及经歴鹤庆府分防通判剑川州分防州判黑白二井提举弥沙阿陋二井大使等缺本省调补或请简补俱以边缺陞转鹤庆顺宁永北永昌四府剑川腾越云州三州知州俱照边俸听部陞转　六年置东川府儒学敎授待补则补各设巡检设东川府经歴驻巧家营防泽县典史驻者海置乌蒙府流官知府又置通判驻大关并置敎授经歴知事司狱等官鲁甸及盐井渡口各置巡检改镇雄土府为州置流官知州及学正吏目彝良置州同威信置州判母享置巡检又以旧米贴地置永善县知县及敎谕典史移大理府通判驻弥渡
　　命云贵总督兼节制广西省　七年
　　钦赐督抚提鎭等
　　世祖御制人臣儆心录改普洱为府置知府又置同知驻攸乐移通判驻思茅并置经歴盐大使等官裁开化府通判置附郭文山县知县　八年
　　钦颁大义觉迷录令各府州县刋布宣讲提督学政自后定例皆以翰林院官为之置师宗州州同驻邱北置分巡迤东道辖云南曲靖临安澂江武定广西广南元江开化镇沅东川昭通普洱十三府驻寻甸州改分守永昌道为分巡迤西道辖大理楚雄姚安永昌鹤庆顺宁永北丽江蒙化景东十府仍驻大理府颁
　　钦定训饬府州县条规　九年置昭通府附郭恩安县知县置昭通府同知驻大关移通判驻鲁甸　十年裁曲靖府通判添置元江府通判驻他郎置昆阳州州同驻海口姚州州判驻普淜南安州州判驻旧嘉县　十三年改云贵广西总督仍为云贵总督
　　总部
　　汉
　　【成帝】陈　立【牂牁太守】　　　　万　年【都尉】
　　【元帝】王　吉【益州刺史】　　　　王　尊【益州刺史】
　　【平帝】枚　根【越巂太守】
　　后汉
　　【光武】文　齐【益州太守】　　　　郑　鸿【越巂太守】
　　繁　胜【益州太守】　　　　长　贵【越巂太守一作任贵】
　　【明帝】郑　纯【西部都尉迁永昌太守】　朱　黼【益州刺史黼一作辅】
　　张　翕【越巂　　　章太守　　　帝】王　寻【永昌太守】
　　王　阜【益州太守　安阜一作追　帝】张　乔【益州刺史】
　　杨　竦【益州从事】　　　　张　湍【翕子越巂太守】
　　【桓帝】曹　鸾【永昌太守】　　　　冯　灏【永昌太守】
　　刘安世【永昌　　　灵太守　　　帝】雍　陟【益州太守】
　　李　颙【益州太守】　　　　厐　芝【益州刺史】
　　景　毅【益州太守】　　　　张亮则【牂牁太守】
　　张　化【永昌太守】　　　　常　员【永昌太守】
　　沈　稚【永昌太守】　　　　黎　虎【永昌太守以上四人世次夫考】
　　三国汉
　　【昭烈】董　和【益州太守】　　　　邓　方【朱提太守领庲降都督】
　　费　诗【牂牁太守】　　　　李　恢【庲降都督】
　　杜　良【建宁太守】　　　　常　颀【益州从事】
　　李　严【犍为太守】　　　　正　昻【建宁太守】
　　张　裔【建宁太守】　　　　吕　凯【永昌功曹后迁云南太守】王　伉【永昌府丞　后后迁太守　主】诸葛亮【丞相领益州牧】
　　马　忠【牂牁太守后迁庲降都督】　张　翼【庲降都督】
　　龚　禄【越巂太守】　　　　焦　璜【越巂太守】
　　张　嶷【越巂太守】　　　　霍　弋【庲降副都督领永昌太守】
　　晋
　　【武帝】杜　轸【建宁令】　　　　鲜于婴【宁州刺史】
　　费　统【宁州刺史】　　　　李　毅【南夷校尉后领宁州刺史】
　　【惠帝】杜　俊【建宁太守】　　　　雍　约【朱提太守】
　　马　恢【建宁太守】　　　　孙　辨【永昌从事】
　　毛　孟【宁州治中】　　　　赵　混【建宁太守】
　　【怀帝】王　逊【南夷校尉领宁州刺史】　李　刘【毅子朱提太守】
　　【愍帝】雷　照【平夷太守】　　　　孟　桓【南广太守】
　　【元帝】孟　才【建宁太守】　　　　李　钊【越巂太守】
　　王　坚【逊子南夷校尉领宁州刺史】姚　岳【宁州禆将岳一作祟】
　　爨　琛【兴古太守】　　　　爨　亮【梁水太守亮一作量】
　　李　逷【益州太守逷一作过】　　尹　奉【宁州刺史】
　　【成帝】杨　术【朱提太守】　　　　耿　容【建宁太守】
　　霍　彪【建宁太守】　　　　陈　楷【建宁太守】
　　常　松【益州刺史】　　　　毛　楚【牂牁太守】
　　邓　岳【都督宁州诸军事】　　周　抚【都督宁州诸军事】
　　陶　侃【都督交广宁等七州军事】　庾　翼【都督益宁等七州军事】
　　【穆帝】桓　温【都督荆梁等州军事领防南蛮校尉】周　楚【监益宁二州军事益州刺史】周仕孙【宁州刺史后迁监益梁二州军事】谢　恕【抚夷中郎将加宁州刺史】
　　【孝武】桓　豁【都督宁益六州军事】　　桓　冲【都督益宁等州军事领防南蛮校尉】王　忱【都督荆宁益三州军事】　殷仲堪【都督荆益梁三州军事】
　　杨佺期【南蛮校尉】　　　　司马轨之【益州刺史】
　　司马荣期【益州刺史】　　　殷叔文【南蛮校尉】
　　宋
　　【文帝】徐　循【宁州刺史】　　　　爨松子【晋宁太守】
　　周万嵗【宁州刺史】　　　　爨龙顔【镇蛮校尉宁州刺史】
　　【明帝】沈攸之【都督梁宁等州军事】
　　梁
　　【武帝】萧　纪【益州都督】　　　　徐文盛【持节督宁州刺史】
　　李　略【南宁州　　元刺史　　　帝】爨　瓒【南宁州刺史】
　　北魏
　　爨　云【南宁州刺史】
　　北周
　　【闵帝】王　谦【益州总管】
　　隋
　　【髙祖】梁　睿【益州总管】　　　　梁　毗【西宁州刺史】
　　爨　翫【松子子昆州刺史】　　史万嵗【益州行军总管】
　　唐
　　【髙祖】爨洪达【翫子昆州刺史】　　　段　纶【益州刺史】
　　谢龙羽【牂州刺史】　　　　吉纬【巂州治中】
　　韦仁寿【检校南宁都督】　　　窦　轨【益州刺史】
　　沈　逊【昆州　　　太刺史　　　宗】爨归王【南宁州都督】
　　刘伯英【巂州大　　髙都督　　　宗】任怀玉【郎州都督】
　　赵孝祖【郎州道行军总管】　　韩思彦【剑南益州巡察】
　　谢法成【矩州刺史】　　　　李　义【姚州道总管】
　　细奴逻【巍州刺史】　　　　李孝让【姚川长史】
　　辛文协【姚州长史】　　　　梁积寿【姚州道行军总管夀一作庆】刘　惠【姚州　　　中郎将　　　宗】李　漆【姚州叅军】
　　【武后】爨干福【昆州　　　睿刺史　　　宗】唐九征【姚巂道击讨使】
　　李知古【节度　　　元使　　　　宗】李　蒙【姚州都督】
　　张审素【巂州都督】　　　　贾　瓘【姚州都督】
　　王　昱【剑南节度使】　　　竹灵倩【越巂都督】
　　郭虚已【节度使】　　　　爨　祺【昆州刺史】
　　李　宓【云南太守迁都督后为剑南畱后】何履光【剑南节度使】
　　凤伽异【阳瓜州刺史】　　　张防陀【云南太守】
　　鲜于仲通【剑南节度使】　　王日元【剑南节度使】
　　王克昭【安宁城使】　　　　安如芝【云南录事参军】
　　张罗疋【都督】　　　　　杨国忠【领剑南节度使】
　　郑　回【西泸　　　肃令　　　　宗】杨廷璡【越巂都督】
　　【德宗】韦　臯【剑南节度使】　　　崔佐时【剑南节度巡官】
　　曹髙任【巂州　　　文刺史　　　宗】杜元頴【西川节度使】
　　郭　钊【东川节度史】　　　李德裕【西川节度使】
　　【武宗】裴元裕【安南经　　宣略使　　　宗】李　琢【安南经略使】
　　杜　悰【西川节　　懿度使　　　宗】李　鄠【安南都防】
　　王　寛【安南都防】　　　　李源【防管经略使】
　　段文楚【邕管经略使】　　　髙　鄩【交州节度使】
　　胡瓌玉【邕管经略使】　　　蔡　袭【安南经略招讨使】
　　蔡　京【岭南西道节度使】　　郑　愚【岭南西道节度使】
　　萧　邺【西川节度使】　　　康承训【岭南西道节度使】
　　髙　骈【岭南西道节度使后为西川节度使】张　茵【安南经略使】
　　喻士珍【巂州刺史】　　　　李　福【西川节度使】
　　刘　潼【西川节度使】　　　　李师望【定边节度使】
　　窦　滂【定边节度使】　　　　卢　耽【西川节度使】
　　顔庆复【东川节度使】　　　　黄景复【大渡河防河兵马使】
　　牛　丛【西川节度使】　　　　辛　谠【邕州节度使】
　　崔安潜【西川节度使】　　　　陈敬瑄【西川节度使】
　　【昭宗】王　建【西川节度使】
　　元
　　【世祖】乌兰哈达【南征总督军事镇大】刘时中【理宣抚】
　　布呼丹【使都元】　　　　　克　哷【帅行省知政】
　　博斯呼【事宣抚】　　　　　麦　良【使副元帅迁提调诸路】章吉穆尔【长官司北胜府知府兼】库库岱【丽江宣抚司大理等处行六部尚书】柴　正【兼云南王傅行部】　　　　源【尚书兼府尉行部】
　　沙木斯廸音【侍郎兼司】　　　张立道【马行省平章廵行劝农】
　　额　森【使累迁】　　　　　呼图克【行省叅政都元帅大】
　　信苴日【理路千户迁万户大理等处宣】托多尔海【慰使都元帅一】
　　尼雅斯拉迪音【作段日大理总把千户斯廸】伊　喇【音长子宣】
　　郝天挺【行省参政】　　　　台　布【行省右丞】
　　阿　噜【行省参政】　　　　伊克徳济【行省参政】
　　克　哷【招讨使迁行省左丞】　　拜达勒【行省参政】
　　阿尔托尔【敕遣抚治大理】　　防古圗噜黙色【行省右丞】
　　舒噜杰【都元帅】　　　　赵世延【提刑按察使司判官】
　　阿哈巴克实【都元帅】　　额森布哈【行省平章】
　　郝　相【参政分鎭大理临安宣抚使】张万嘉努【副都元帅】
　　多尔济【亷访使】　　　　防古岱【都元帅迁行省右丞】
　　程思防【行御史台中丞】　　　布　通【万嘉努子袭文职】
　　张　元【立道子行省郎中】　　李　宣【永昌万户】
　　郡　则【罗胜路总管】　　　昔撤昔【大理路总管】
　　安　班【武定路总管】　　　哈　繖【撤里路总管】
　　阿　穆【乌防路总管】　　　阿　兰【丽江路总管】
　　刀中旺【元江路总管】　　　段阿庆【信苴日子宣慰使一作段忠】髙阿况【嵩明州知州】　　　汪维能【行省右丞】
　　李　京【宣慰副使】　　　　刘　正【行省左丞】
　　呼　逊【斯迪音三子行省右丞】　玛蘓库【斯迪音五子行省平章】浩　善【尼雅斯拉迪音子行省平章】呼　达【尼雅斯拉迪音子行省左丞】巴　哈【呼逊子中庆路达噜噶齐】　刀　代【元江路总管】
　　巴　哈【万嘉努子临安宣慰司同知】阿尔噶里室【晋宁州州同】
　　【武宗】萨济固尔威【行省右丞】　　阿固台【行省右丞】
　　【秦定】玛蘓库【行省平章】　　　　实　都【行省左丞】
　　【文宗】仁　通【多尔济子行省理问】　　朱　寳【石屏镇将一作朱寳翼】
　　亨　祐【石屏千户】　　　　董文彦【威楚路知事】
　　髙　明【姚安路总管】　　　竒　珠【行省平章】
　　特穆尔布哈【行省左丞】　　哲尔特穆尔【知行枢密院事】塔玛齐嘉珲【同知行枢密院事】伊尔特穆尔【行省右丞】
　　克　酬【仁徳府权达噜噶齐】　　那　海【行省都事】
　　支渭兴【宣慰使副都元帅】　　杨　祚【防访佥事】
　　额尔吉纳【行省丞相】　　　旺扎勒【八畨元帅】
　　固　纳【澂江路总管】　　　王　升【曲靖宣慰使】
　　托克托穆尔【行省平章】　　布拉繖【行省参政】
　　萨木丹巴勒【行省右丞】　　段　功【大理路总管迁行省平章】
　　张　瑾【廉访副使】　　　　安　慈【武德将军行省叅政】
　　段阿坚【都元帅】　　　　髙惠直【鹤庆路总管】
　　杨　升【木邦路总管】　　　髙祥斌【北胜府知府迁行省右丞】段文瑞【临安路总管】　　　冯文举【云南儒学提举】
　　阎鼐玛贝【行省平章】　　　埒克矩布哈【行省叅政】
　　伊埒特穆尔【行省平章】　　布延图【行省右丞】
　　克哷克【宣慰司同知】　　　克实克【万户】
　　锡哈里【儒学提学】　　　　布扎尔【防町路宣慰使】
　　谢　溥【寜州知州】　　　　髙　情【嵩明州知州】
　　乌　徳【行省右丞】　　　　髙　胜【宣慰使管军千户】
　　杨　福【都元帅】　　　　旃　檀【临安路宣慰使】
　　杨逺任【大理金齿宣慰司佥事】　那　中【元江路总管】
　　阿缫森【大理金齿宣慰司同知】　段　寳【功子行省左丞】
　　李妥英【临元诸路总管】　　　髙禾成【威楚开南等路总管】
　　苏尔诺海【临安宣慰司同知】　杨　寳【防子大理路治中】
　　髙　泰【腾冲府知府】　　　杨立义【腾冲府同知】
　　孟　光【腾冲府知府】　　　张埜先【永昌府知府】
　　阿　巴【安宁州知州】　　　隆　节【安慈子武定路总管】
　　达尔玛【梁王司徙平章】　　　娄尔塔坦【行省右丞】
　　明
　　总督
　　【天啓】朱燮元【山隂人　　崇进士　　　祯】李若星【河南人进士】
　　巡抚
　　【正统】丁　璿【上元人进士】　　　杨　宁【钱塘人进士】
　　【景泰】郑　颙【钱塘人　　成进士　　　化】王　恕【三原人进士】
　　吴　诚【钱塘人进士】　　　程　宗【常熟人进士】
　　章　律【常熟人　　进士　　　治】王　诏【宁晋人进士】
　　张　诰【华亭人进士】　　　李士实【丰城人进士】
　　陈　金【应城人进士】　　　林元甫【莆田人进士】
　　【正徳】吴文度【江宁人进士】　　　顾　源【长洲人进士】
　　洪　逺【歙县人进士】　　　王懋中【安福人进士】
　　范　镛【临洮人进士】　　　何孟春【郴州人进士】
　　【嘉靖】顾应祥【长兴人进士】　　　王　啓【黄岩人进士】
　　黄　衷【南海人进士】　　　吴　祺【丰城人进士】
　　傅　习【进贤人进士】　　　欧阳重【庐陵人进士】
　　胡　诲【南昌人进士】　　　顾应祥【科贯见前再任】
　　汪文盛【崇阳人进士】　　　刘　渠【承天人进士】
　　陈则清【闽县人进士】　　　应大猷【仙居人进士】
　　吴　章【南海人进士】　　　胡　奎【新淦人进士】
　　石　【临海人进士】　　　鲍象贤【歙县人进士】
　　孙世祐【丰城人进士】　　　周　采【宁乡人进士】
　　郝维岳【叙南人进士】　　　陈　锭【江陵人进士】
　　王　昺【章邱人进士】　　　游居敬【南平人进士】
　　蒋宗鲁【普安人进士】　　　曹　忭【江陵人进士】
　　敖宗庆【思南人进士】　　　吕光洵【新昌人进士】
　　【隆庆】曹三旸【宜兴人进士】　　　邹应龙【长安人进士】
　　【万歴】陈大宾【江陵人进士】　　　王　凝【宜城人进士】
　　饶仁侃【崇阳人进士】　　　刘世曾【巴县人进士】
　　吴　定【安阳人进士】　　　陈用宾【晋江人进士】
　　薛梦雷【福清人进士】　　　周嘉谟【景陵人进士】
　　萧　彦【泾县人进士】　　　曹愈参【涪州人进士】
　　李　焘【河源人进士】　　　沈儆炌【归安人进士】
　　【天啓】闵洪学【乌程人　　崇进士　　　祯】谢存仁【祁门人进士】
　　王　伉【潼川人进士】　　　蔡　侃【晋江人进士】
　　钱士晋【嘉善人进士】　　　张天麟【浙江人进士】
　　王世德【永康人进士】　　　吴兆元【莆田人进士】
　　巡按
　　【永乐】王　文　　　　　　施　安
　　李　素　　　　　　邹思顔【以上科贯未详】
　　华　嵩【芜湖人监生】　　　方　霖【科贯未详】
　　郑进善【婺源人科未详】　　　刘　洁【阳曲人监生】
　　董克让【科贯未详】　　　　陈　鼎【新兴人科未详】
　　孟　镛【科贯　　　宣未详　　　德】王俊得【黟县人进士】
　　牟　伦【宜宾人进士】　　　杨士敏
　　杜　琮　　　　　　张　惠
　　贾　进【以上科贯未详】　　　王　让【安福人进士】
　　【正统】李　珉　　　　　　张　鉴
　　严　防【以上科贯未详】　　　陈　浩【吉州人进士】
　　史　濡【科贯未详】　　　　刘　福【益都人进士】
　　段　信【三原人贡生】　　　谯　明【睂州人科未详】
　　左　景　　　　　　璩　安【以上科贯未详】
　　【景泰】栁　春【潮州人贡生】　　　林　璟【怀安人进士】
　　牟　奉【巴县人进士】　　　王　骥【荣昌人科未详】
　　洪　弻【淳安人进士】　　　赵　铭【安化人进士】
　　汪　霖【六安人　　天进士　　　顺】魏　瀚【余姚人进士】
　　尹　淳【崇庆人贡士】　　　端　宏【当涂人进士】
　　张　祚【钱塘人进士】　　　王　玺【厔人贡生】
　　王　祥【资县人　　成贡士　　　化】祝　祥【沧洲人进士】
　　朱　暟【髙邮人贡士】　　　郭　瑞【吉水人进士】
　　温　琮【华阳人进士】　　　胡　泾【丰城人进士】
　　董　韬【临海人进士】　　　林　符【吴县人进士】
　　甄希贤【麟游人进士】　　　陈　斌【顺德人进士】
　　樊　莹【常山人进士】　　　瞿　俊【常熟人进士】
　　汪　山【歙县人进士】　　　刘　信【南谿人进士】
　　郭　绅【宜春人进士】　　　桂　镐【慈谿人进士】
　　何　悌【合州人　　进士　　　治】刘　洪【安陆人进士】
　　林　塘【侯官人进士】　　　刘　炳【安福人进士】
　　张　泰【顺德人进士】　　　金献民【绵州人进士】
　　余本实【遂宁人进士】　　　林士达【四防人进士】
　　何　琛【成都人进士】　　　耿　明【馆陶人进士】
　　董　钥【鄞县人　　正进士　　　德】陈天祥【吴江人进士】
　　周　熊【长安人进士】　　　罗　缙【慈谿人进士】
　　张　羽【泰兴人进士】　　　张　璞【江夏人进士】
　　李　元【山阳人进士】　　　唐　龙【兰谿人进士】
　　万　镃【进贤人进士】　　　陈　察【常熟人进士】
　　罗　玉【南充人　　嘉进士　　　靖】傅　桂【汉阳人进士】
　　郭　楠【晋江人进士】　　　熊　荣【光山人进士】
　　沈　敎【慈谿人进士】　　　刘　臬【安陆人进士】
　　毛凤韶【麻城人进士】　　　叶　竒【闽县人进士】
　　谢朝宣【西安人进士】　　　杨　东【当涂人进士】
　　董　【肤施人进士】　　　隂汝登【内江人贡士】
　　白　贲【潼川人进士】　　　彭时济【庐陵人贡士】
　　包　节【华亭人进士】　　　宋大本【新城人贡士】
　　郝　铭【蔚州人贡士】　　　刘廷仪【慈谿人进士】
　　林应箕【莆田人进士】　　　赵炳然【剑州人进士】
　　黄　中【遂昌人进士】　　　刘　泾【怀庆人进士】
　　陈学蘷【宜山人进士】　　　吴翰词【金谿人进士】
　　王大任【保安人进士】　　　孙用行【连江人进士】
　　王　诤【永嘉人进士】　　　刘思问【孟县人进士】
　　【隆庆】刘思贤【安福人进士】　　　田应弻【广平人进士】
　　刘　翾【内江人进士】　　　许大亨【安肃人进士】
　　侯居艮【解州人　　万进士　　　歴】马三乐【阳信人进士】
　　郭庭梧【新乡人进士】　　　王琢玉【莘县人进士】
　　陈文燧【临川人进士】　　　帅　祥【安居人进士】
　　刘　维【江陵人贡士】　　　崔廷试【陈人进士】
　　李廷彦【宁夏人进士】　　　黄师颜【南安人进士】
　　苏　酂【太仓人进士】　　　杨绍程【岐山人进士】
　　屠　叔【秀水人进士】　　　李本固【固始人进士】
　　李　炳【卢氏人进士】　　　张应扬【休宁人进士】
　　刘　曾【惠安人进士】　　　宋兴祖【中江人进士】
　　沈正隆【沔阳人进士】　　　邓　渼【新城人进士】
　　毛　堪【吴县人进士】　　　吴应琦【桐城人进士】
　　董　裕【乐安人进士】　　　潘　璿【南海人进士】
　　冯应凤【山隂人进士】　　　周懋相【安福人进士】
　　【天啓】杨春茂【南昌人进士】　　　罗汝元【南昌人进士】
　　朱泰正【南海人　　崇进士　　　祯】余　城【商邱人进士】
　　甘学阔【四川人进士】　　　赵洪范【江南人进士】
　　李　栻【句容人进士】　　　姜思睿【慈谿人进士】
　　李一鹏【金华人进士】　　　张凤翮【陜西人进士】
　　倪于义【四川人进士】　　　涂必【江西人进士】
　　陈　荩【河南人进士】　　　吴文瀛【华亭人进士】
　　罗国巘【宜宾人进士】
　　左布政使
　　【洪武】梅思祖【江南人汝南侯】　　　陈　迪【宣城人训导】
　　吴　印【山西人贤良】　　　张　紞【富平人儒士】
　　【永乐】曾　坚【吴江人贤良】　　　周　敖【清县人科未详】
　　【宣徳】殷　序【无锡人　　正进士　　　统】应履平【奉化人进士】
　　王　豫【丹阳人科未详】　　　贾　铨【邯郸人进士】
　　【天顺】陈　宜【泰和人　　成进士　　　化】吕　囦【常熟人进士】
　　俞　铎【新昌人进士】　　　唐　瑜【上海人进士】
　　吴　玘【华亭人进士】　　　罗　明【南平人进士】
　　周　正【吉水人　　进士　　　治】韩　文【洪洞人进士】
　　李　芳【融县人进士】　　　谢　绶【乐安人进士】
　　薛　纲【山隂人进士】　　　刘　元【仁夀人进士】
　　陈　金【科贯见前】　　　　李　韶【富顺人进士】
　　周　宏【德清人　　正进士　　　德】熊　禄【进督人进士】
　　俞　深【新昌人进士】　　　杨茂元【鄞县人进士】
　　丁养浩【仁和人进士】　　　邹文盛【公安人进士】
　　詹　玺【贵溪人进士】　　　方　璘【莆田人进士】
　　【嘉靖】黄　衷【科贯见前】　　　　杨惟康【灵宝人进士】
　　傅　习【科贯见前】　　　　俞　祜【鄱阳人进士】
　　吕　经【宁州人进士】　　　黄昭道【平江人进士】
　　徐　瓒【永康人进士】　　　凌　相【通州人进士】
　　陈　轼【应城人进士】　　　髙公韶【内江人进士】
　　胡　铎【余姚人进士】　　　范　嵩【甄宁人进士】
　　张　峩【成都人进士】　　　王俊民【石首人进士】
　　韩士英【南充人进士】　　　黄　祺【建昌人进士】
　　吴　章【科贯见前】　　　　曾存仁【吉氷人进士】
　　吴　颛【宁州人进士】　　　马汝彰【汲县人进士】
　　徐　樾【贵溪人进士】　　　汪尚宁【歙县人进士】
　　陈　锭【科贯见前】　　　　鲍道明【歙县人进士】
　　张尧年【慈谿人进士】　　　周复俊【昆山人进士】
　　袁袭裳【睂州人进士】　　　刘斯洁【易州人进士】
　　【隆庆】邬　琏【新昌人进士】　　　陈绍儒【南海人进士】
　　陈　善【钱塘人　　万进士　　　歴】陈时范【长乐人进士】
　　方良曙【歙县人进士】　　　陈幼学【防稽人进士】
　　徐　作【南昌人进士】　　　张楚城【江陵人进士】
　　刘汉儒【沈邱人进士】　　　戴　燿【长泰人进士】
　　林乔相【晋江人进士】　　　张孙纯【临桂人进士】
　　杨　芳【巴县人进士】　　　梅　淳【当涂人进士】
　　薛梦雷【科贯见前】　　　　彭应时【庐陵人进士】
　　徐　准【新城人进士】　　　李　焘【科贯见前】
　　【天啓】施尔志【嘉兴人进士】　　　阎　溥【陇州人进士】
　　诸允修【仁和人进士】　　　谢存仁【科贯见前】
　　娄九德【安顺人进士】　　　周士昌【内江人进士】
　　【崇祯】蔡　侃【科贯见前】　　　　潘润民【贵阳人进士】
　　王维章【湖广人进士】　　　吴兆元【科贯见前】
　　右布政使
　　【永乐】曹　端【华隂人　　宣进士　　　德】陈　逊【浦城人】
　　周　璟【瑞昌　　　正人　　　　统】载　新【平度人】
　　【景泰】何楚英【攸县人】　　　　陈　文【庐陵人以上科未详】
　　陈安　　　　　　殷　序【以上科贯见前】
　　【天顺】严　徴【奉化人进士】　　　李　春【邱县人监生】
　　胡　渊【余姚人　　成儒士　　　化】路　璧【安福人进士】
　　何　经【顺德人　　进士　　　治】熊　祥【资县人进士】
　　李　瑢【安福人进士】　　　陈　道【盱胎人进士】
　　张　抚【寳鸡人进士】　　　林元甫【科贯见前】
　　吴　瓌【漳浦人进士】　　　梁　才【南海人进士】
　　汤　全【华亭人进士】　　　涂　旦【丰城人进士】
　　【正德】王　纶【滨州人进士】　　　伍　符【安福人进士】
　　王　缜【东莞人进士】　　　周　津【慈鸡人进士】
　　李充嗣【内江人进士】　　　赵文奎【江陵人进士】
　　席　书【遂宁人进士】　　　许　淳【成都人进士】
　　彭　【吉水人　　嘉进士　　　靖】邓　相【巴县人进士】
　　陶　照【秀水人进士】　　　王　銮【襄城人进士】
　　唐　胄【琼山人进士】　　　范　嵩【科贯见前】
　　袁　摈【德州人进士】　　　李　显【乐清人进士】
　　沈　敎【科贯见前】　　　　胡宗明【绩溪人进士】
　　应大猷【科贯见前】　　　　潘　璜【婺源人进士】
　　曾存仁【科贯见前】　　　　刘　佐【安福人进士】
　　马汝彰　　　　　　孙世祐【以上科贯见前】
　　刘伯跃【南昌人进士】　　　徐　樾
　　汪尚宁【以上科贯见前】　　　王　钫【奉化人进士】
　　范　钦【鄞县人进士】　　　郝维岳【科贯见前】
　　李　冕【章邱人进士】　　　张尧年
　　袁袭裳【以上科贯见前】　　　宋国华【奉新人进士】
　　邬　连【科贯见前】　　　　江　珍【歙县人进士】
　　【隆庆】陈　善　　　　　　陈时范【以上科贯见前】
　　【万歴】桂嘉孝【成都人进士】　　　罗元正【鄱阳人进士】
　　林一新【晋江人进士】　　　顾　言【仁和人进士】
　　林烶章【莆田人进士】　　　陶幼学【科贯见前】
　　庄国正【晋江人进士】　　　魏体明【福清人进士】
　　徐元气【宣城人进士】　　　李文续【宜宾人进士】
　　戴　耀【科贯见前】　　　　文　作【涪州人进士】
　　郭　棐【番禺人进士】　　　王　桥【上元人进士】
　　钟　昌【东莞人进士】　　　薛梦雷
　　张尧臣【以上科贯见前】　　　洪澄源【晋江人进士】
　　刘之龙【富顺人进士】　　　李　焘【科贯见前】
　　袁懋英【慈谿人　　天进士　　　啓】施尔志
　　阎　溥　　　　　　诸允修
　　谢存仁　　　　　　娄九德
　　周士昌　　　　　　蔡　侃
　　潘润民　　　　　　王维章【以上科贯见前】
　　【崇祯】杨文岳【西充人进士】　　　邹　遇【新津人进士】
　　徐维藩【巴县人进士】
　　左叅政
　　【洪武】崔　恂【临淄人进士】　　　张　敬【清河人进士】
　　钮　衍【昆山人进士】　　　辛彦博【山西人进士】
　　【永乐】陈　逊【籍贯见前　正科未详　　统】徐子良【嘉兴人进士】
　　任　肃【徐州人进士】　　　冯　郁【安吉人科未详】
　　钱　奂【鄞县人进士】　　　刘　烈【鄱阳人进士】
　　【成化】罗崇本【泰和人进士】　　　杨　铎【武县人进士】
　　王　英【闽县人进士】　　　秦　颙【武进人进士】
　　张　海【东安人进士】　　　袁　润【丰城人进士】
　　邵　新【淳安人　　进士　　　治】黎　福【乐平人进士】
　　黄东山【富顺人进士】　　　毛　科【余姚人进士】
　　陈　宣【平阳人进士】　　　刘廷瓒【光州人进士】
　　【正德】王　缜【科贯见前】　　　　黄　皥【南海人进士】
　　钟　渤【东莞人进士】　　　林廷防【闽县人进士】
　　朱应登【寳应人　　嘉进士　　　靖】马　卿【林县人进士】
　　孟廷柯【武昌人进士】　　　谢汝仪【鄞县人进士】
　　杨　濂【贵溪人进士】　　　黄　祺【科贯见前】
　　程　旦【歙县人进士】　　　邱茂中【莆田人进士】
　　黄行可【莆田人进士】　　　刘　采【麻城人进士】
　　谯孟龙【南兖人进士】　　　陈　锭【科贯见前】
　　沈　宏【崇德人进士】　　　周复俊【昆山人进士】
　　梅守德【宣城人　　万进士　　　歴】卢梦阳【南海人进士】
　　侯一元【乐清人进士】　　　汪克用【永丰人进士】
　　朱　袗【蕲水人进士】　　　林烶章
　　林一新【以上科贯见前】　　　罗汝芳【南城人进士】
　　李良臣【普安人进士】　　　金学曾【钱塘人进士】
　　陈　诰【科贯见前】　　　　范　仑【丹徒人进士】
　　应存卓【仙居人进士】　　　陈　洙【长乐人进士】
　　贾应璧【无锡人进士】　　　黄思近【南安人进士】
　　袁　年【吴县人进士】　　　王一干【泰和人进士】
　　张尧臣【科贯见前】　　　　李先着【蓬莱人进士】
　　李　渭【思南人进士】
　　右叅政
　　【洪武】张　紞【科贯　　　永见前　　　乐】姚　肇【杭州人进士】
　　袁　昱【南昌人】　　　　郭　文【南昌人】
　　【正统】杨应春【长夀人以上科未详】　　张　钺【浏阳人进士】
　　严　颐【泰和人进士】　　　李　瓘【临潼人进士】
　　【景泰】赵　雍【连江人进士】　　　甘敬修【富顺人】
　　萧　俨【内江　　　天人　　　　顺】傅　宗【崇德人以上科未详】
　　钱　森【慈谿人监生】　　　张　轼【泸州人监生】
　　【成化】章　律【科贯见前】　　　　姚　旭【桐城人进士】
　　金　醖【夏邑人　　进士　　　治】方　守【莆田人进士】
　　徐　节【夀昌人进士】　　　周　鹏【永明人进士】
　　张朝用【泸州人进士】　　　姜　洪【德州人进士】
　　沈　林【长洲人　　正进士　　　德】张　贯【蠡县人进士】
　　任　鉴【临颍人进士】　　　于　聪【安仁人进士】
　　刘　寅【双流人进士】　　　彭　缙【襄阳人进士】
　　梁　辰【科贯见前】　　　　卢　翊【常熟人进士】
　　周　烱【常熟人进士】　　　晁必登【宜宾人进士】
　　刘鹤年【巴县人　　嘉进士　　　靖】刘　瓒【防川人进士】
　　王汝舟【华阳人进士】　　　唐　胄【科贯见前】
　　汪必东【崇阳人进士】　　　祝　夀【歴城人进士】
　　蒋　彬【全州人进士】　　　初　杲【潜江人进士】
　　马　龠【西充人进士】　　　夏邦谟【涪州人进士】
　　叶　珩【莆田人进士】　　　车　纯【上虞人进士】
　　胡　德【婺源人进士】　　　胡　松【绩溪人进士】
　　朱　方【永康人进士】　　　屠应坤【平湖人进士】
　　石　【科贯见前】　　　　郭日休【莆田人进士】
　　朱　观【昆山人进士】　　　鲍象贤
　　刘伯跃【以上科贯见前】　　　程　资【婺源人进士】
　　王　钫【科贯见前】　　　　李　涵【迁安人进士】
　　胡尧时【泰和人进士】　　　郝维岳【科贯见前】
　　郑　防【莆田人进士】　　　汪　俅【贵溪人进士】
　　林　恕【科贯见前】　　　　陈光华【莆田人进士】
　　谢东山　　　　　　敖宗庆【以上科贯见前】
　　程秀民【西安人进士】　　　宋国华
　　陈　善【以上科贯见前】　　　李心学【临淮人进士】
　　熊　桴【武昌人进士】　　　熊勉学【德化人进士】
　　熊汝达【进贤人进士】　　　卢岐嶷【长泰人进士】
　　陆　纶【归安人进士】　　　何　铛【丽水人进士】
　　徐　栻【常熟人　　隆进士　　　庆】莫如善【恩平人进士】
　　罗元正【科贯见前】　　　　秦　钫【慈谿人进士】
　　王应显【漳浦人　　万进士　　　歴】张仲谦【华亭人进士】
　　张文渊【西充人进士】　　　张　谐【六安人进士】
　　徐　作【科贯见前】　　　　王续之【南充人进士】
　　李文续【科贯见前】　　　　邵元哲【普安人进士】
　　赵　睿【泾县人进士】　　　李　材【丰城人进士】
　　文　作【科贯见前】　　　　姜　忻【南昌人进士】
　　金应征【长洲人进士】　　　唐德华【义乌人进士】
　　林一材【莆田人进士】　　　彭应时【科贯见前】
　　陆万垓【平湖人进士】　　　宋尧武【华亭人进士】
　　王　桥【科贯见前】　　　　刘天衢【广济人进士】
　　马玉麟【昆山人进士】　　　王任重【晋江人进士】
　　易以巽【安县人进士】　　　顾汝学【仁和人进士】
　　孟绍庆【武昌人进士】　　　杨俊臣【蒲州人进士】
　　邓思啓【闽县人进士】　　　张尧臣【科贯见前】
　　刘　防【杞县人进士】　　　黄　琮【海阳人进士】
　　赵世征【晋江人进士】　　　门　逵【内江人进士】
　　冀光祚【邯郸人进士】　　　郭庆年【富顺人进士】
　　谢肇淛【长乐人进士】　　　彭自新【万载人进士】
　　张云翼【太平人进士】　　　吴大山【钱塘人贡士】
　　【天啓】刘一全【屋人进士】　　　徐　穆【铜仁人进士】
　　黄似华【内江人进士】　　　陈　仪【闽县人进士】
　　【崇祯】程　楷【合肥人进士】
　　左叅议
　　【洪武】吕　铭【苏州人儒士】　　　韩　钥【鸠天人儒士】
　　【永乐】吴　存【南昌人监生】　　　刘　杰【荆州人才干】
　　江　英【重庆人　　宣贡士　　　德】杨　斌【应山人监生】
　　王　善【侯官人　　天进士　　　顺】周　得【科贯未详】
　　曾　鼎【永丰人科未详】　　　马　升【光州人监生】
　　【成化】杨　学【江津人进士】　　　桂茂之【成都人进士】
　　凌　文【上元人进士】　　　吕　升【襄阳人进士】
　　韩　镛【福清人进士】　　　吴　郁【休宁人进士】
　　【治】董　旻【乐平人进士】　　　边　完【杞县人进士】
　　于　政【仁和人进士】　　　黄　琏【莆田人进士】
　　洪　汉【歙县人进士】　　　郭　绪【太康人进士】
　　【正德】陈一经【莆田人进士】　　　张　宦【完县人进士】
　　朱　衮【零陵人进士】　　　汪大章【普定人进士】
　　罗　方【南充人　　嘉进士　　　靖】夏邦谟【科贯见前】
　　赵　渊【临海人进士】　　　朱鸣阳【莆田人进士】
　　张　防【吉水人进士】　　　刘彭年【巴县人进士】
　　钟云瑞【东莞人进士】　　　毛　衢【吴江人进士】
　　焦维章【灌县人进士】　　　潘　瑞【普定人进士】
　　郝维岳【科贯见前】　　　　赵维垣【永宁人进士】
　　赵崇信【顺德人进士】　　　崔　官【闾中人进士】
　　李　栋【泸溪人进士】　　　欧　礼【郴州人贡士】
　　黄朝聘【顺德人进士】　　　卢岐嶷【科贯见前】
　　张　岳【余姚人进士】　　　周　逊【成都人进士】
　　徐中行【归安人　　万进士　　　歴】冯子京【钱塘人进士】
　　罗向辰【马平人贡士】　　　熊惟学【南昌人进士】
　　郑宗学【兴国人进士】　　　姜　忻【科贯见前】
　　刘廷蕙【漳浦人人才】　　　张　璧【万载人进士】
　　右叅议
　　【永乐】范　祖【太平人进士】　　　蒋宾兴【宁国人监生】
　　濮　铭【绍兴人监生】　　　陈　林【瑞州人监生】
　　【正统】张居杰【上虞人科未详】　　　梁　周【髙州人吏员】
　　【成化】晏　毅【巴县人进士】　　　郑　和【龙溪人进士】
　　金　礼【秀水人进士】　　　翁　信【余姚人进士】
　　杨　遵【平越人进士】　　　董　旻
　　【治】于　政【以上科贯见前】　　　邓　林【睂州人进士】
　　黄　琏【科贯见前】　　　　邓　焯【闽县人进士】
　　赵　沄【山阳人进士】　　　张　璠【南溪人进士】
　　黎民表【华容人　　正进士　　　德】陈怀经【新昌人进士】
　　陶　心【永宁人　　嘉进士　　　靖】陈　卿【宜宾人进士】
　　黄　祺【科贯见前】　　　　华　金【无锡人进士】
　　刘　钦【西安人贡士】　　　骆　颙【富顺人进士】
　　孙世祜【科贯见前】　　　　沈继美【保宁人进士】
　　胡　谐【安邑人进士】　　　王时俭【晋江人进士】
　　张　辐【山隂人进士】　　　吴元璧【安仁人进士】
　　林一新【科贯见前】　　　　归大道【长洲人进士】
　　【隆庆】曾一经【博罗人进士】　　　沈绍德【安州人进士】
　　【万歴】卜　相【嘉兴人进士】　　　骆问礼【诸暨人进士】
　　胡　僖【兰谿人进士】　　　王廷稷【晋江人进士】
　　郭元柱【隆昌人进士】　　　卢一麟【巴县人进士】
　　袁应文【东莞人贡士】　　　马　伋【江陵人进士】
　　林乔楠【晋江人进士】　　　王道显【同安人进士】
　　张乔松【新喻人进士】　　　刘以平【猗氏人进士】
　　冉德升【东乡人进士】　　　李作舟【合州人进士】
　　冯时可【华亭人进士】　　　倪壮猷【平湖人贡士】
　　张　蒲【偃师人　　天进士　　　啓】王之机【麻城人贡士】
　　王　锳【清平人贡士】　　　杨师孔【庐陵人进士】
　　按察使
　　【洪武】张　定【毫州人　　永监生　　　乐】姜　涤【泗州人监生】
　　苗　微【临邑人监生】　　　周　新【南海人监生】
　　蹇　贤【巴县人　　宣监生　　　德】吴　润【武进人监生】
　　【正统】赖　巽【广昌人进士】　　　柯　暹【建德人进士】
　　【景泰】李　玺【溧阳人　　天进士　　　顺】杜　铭【金坛人进士】
　　吕　囦【科贯　　　成见前　　　化】庄　歙【歙县人进士】
　　钱　璡【鄞县人进士】　　　刘　釬【安福人进士】
　　吴　玘【科贯见前】　　　　章　格【常熟人进士】
　　董　俊【南乐人进士】　　　张　翥【长洲人进士】
　　【治】林　俊【莆田人进士】　　　张　抚【科贯见前】
　　吴　倬【安县人进士】　　　吴伯通【广安人进士】
　　陈　金【科贯见前】　　　　陈　孜【浮山人进士】
　　王　弁【吉水人　　正进士　　　德】张　恕【霸州人进士】
　　李端澄【武陟人进士】　　　王　倬【太仓人进士】
　　周　津　　　　　　任　鉴
　　李充嗣【以上朴贯见前】　　　刘　麟【广洋人进士】
　　沈　恩【上海人进士】　　　陈洪谟【科贯见前】
　　【嘉靖】陈良【华亭人进士】　　　梁　材【金吾人进士】
　　林茂达【莆田人进士】　　　葛　浩【上虞人进士】
　　徐　瓒
　　陈　轼【以上科贯见前】　　　张　祐【铅山人进士】
　　孟廷柯【科贯见前】　　　　郭持平【万安人进士】
　　蒋　彬【科贯见前】　　　　衞　道【叶县人进士】
　　汪文盛【科贯见前】　　　　吴　铠【阳谷人进士】
　　洪　珠【莆田人进士】　　　张时彻【鄞县人进士】
　　叶　珩　　　　　　程　旦【以上科贯见前】
　　朱　纨【长洲人进士】　　　张　防
　　刘　佐【以上科贯见前】　　　蔡云程【临海人进士】
　　胡仲谟【蕲水人进士】　　　徐　樾
　　汪尚宁　　　　　　王　钫【以上科贯见前】
　　潘九龄【宁夏人贡士】　　　髙　翀【安陆人进士】
　　潘　恩【上海人进士】　　　姜　恩【广安人进士】
　　郝维岳【科贯见前】　　　　周　满【汉川人进士】
　　林　恕【科贯见前】　　　　栁　英【巫山人进士】
　　王国正【山隂人进士】　　　张希举【南昌人进士】
　　范之箴【秀水人进士】　　　许应元【钱塘人进士】
　　陈东光【禹州人进士】　　　刘　慤【万安人进士】
　　陈应和【归安人　　隆进士　　　庆】徐　栻【科贯见前】
　　张宪臣【昆山人进士】　　　陈时范
　　【万歴】罗元正　　　　　　王应显
　　顾　言【以上科贯见前】　　　沈人种【嘉定人进士】
　　卢仲佃【东阳人进士】　　　汤　仰【新都人进士】
　　魏体明　　　　　　徐元气
　　李文续【以上科贯见前】　　　程拱辰【莆田人进士】
　　李　材【丰城人进士】　　　姜　忻【科贯见前】
　　边维垣【彭县人进士】　　　王　桥【科贯见前】
　　游应干【婺源人进士】　　　杨归儒【洛阳人进士】
　　陈　洙【长乐人进士】　　　吴中传【朝城人进士】
　　郑人逵【闽县人进士】　　　钟　昌
　　薛梦雷【以上科贯见前】　　　刘道【吴县人进士】
　　易以巽　　　　　　张尧臣
　　孟绍庆　　　　　　顾汝学【以上科贯见前】
　　方万山【歙县人进士】　　　邓思啓
　　刘　防　　　　　　袁茂英
　　赵世征　　　　　【泰昌】阎　溥【以上科贯见前】
　　【天啓】梁应泽【陜西人进士】　　　庄祖诰【成都人进士】
　　【崇祯】刘继体【叙州人进士】　　　李佺台【福建人进士】
　　邹　遇　　　　　　徐维藩【以上科贯见前】
　　副使
　　【洪武】杨　山【文安人　　永监生　　　乐】周　乐【吉水人监生】
　　康　郁【扶风人监生】　　　曹　本【滕县人监生】
　　李　祥【泸州人进士】　　　华　嵩【科贯见前】
　　汪　渊【泰安人　　洪进士　　　】欧阳和【泰和人进士】
　　傅　礼【金谿人监生】　　　彭　进【黄冈人进士】
　　徐　训【鄞县人　　正进士　　　统】刘　洁【阳曲人监生】
　　陈　质【上海人进士】　　　徐　观【当涂人贡士】
　　郑　颙【科贯见前】　　　　姜　濬【江宁人生员】
　　萧　暄【泰和人　　景进士　　　泰】杨　翰【丰城人进士】
　　夏　裕【福清人进士】　　　周　鉴【麻城人进士】
　　张　凯【镇原人进士】　　　滕　佐【兰县人进士】
　　吕　洪【温州人　　成进士　　　化】章　格【科贯见前】
　　陈　政【南海人进士】　　　曹　璟【句容人进士】
　　董　俊【科贯见前】　　　　刘　仁【合州人进士】
　　黄明善【睂州人贡士】　　　何　纯【新淦人进士】
　　陈　骐【南海人进士】　　　万　礼【南昌人贡士】
　　李廷璋【石埭人进士】　　　潘　珪【永丰人进士】
　　邱　山【莆田人进士】　　　杨继宗【阳城人进士】
　　刘　肃【嘉定人进士】　　　敖　和【髙安人进士】
　　谢秉中【华阳人进士】　　　萧　苍【泰和人进士】
　　许　晟【平湖人　　进士　　　治】林　俊【科贯见前】
　　荆　茂【平迁人进士】　　　贺元忠【吴县人进士】
　　李孟晊【睢州人进士】　　　林　玭【侯官人进士】
　　赵　烱【永州人进士】　　　谢　莹【祁门人进士】
　　汪舜民【婺源人进士】　　　王　槐【阳曲人进士】
　　王　臣【庐陵人进士】　　　王一言【内江人进士】
　　陈　嵩【崇庆人进士】　　　毛　科【科贯见前】
　　吴　球【莆田人进士】　　　曹　玉【江宁人进士】
　　包　裕【桂林人进士】　　　邓公辅【仁和人进士】
　　彭　纲【清江人进士】　　　姚　祥【归善人进士】
　　古其然【永川人进士】　　　刘　绅【掖县人进士】
　　王懋中【科贯见前】　　　　龚　嵩【富顺人进士】
　　黄世经【秦州人进士】　　　焦　韶【灌县人进士】
　　李裕中【资阳人进士】　　　陈　辅【宜宾人进士】
　　丁　珝【海丰人进士】　　　陈　振【鄞县人进士】
　　周季凤【宁州人进士】　　　周进隆【莆田人进士】
　　郉　缨【黄梅人进士】　　　刘　逊【安福人进士】
　　聂　贤【长夀人进士】　　　范　渊【桂阳人进士】
　　晁必登【科贯见前】　　　　李希颜【华亭人进士】
　　王　昊【衡阳人进士】　　　黄　明【华亭人进士】
　　王　纯【慈谿人进士】　　　卢宅仁【四防人进士】
　　罗　善【安福人进】　　　盛应期【吴江人进士】
　　朱应登【科贯见前】　　　　平世用【内江人进士】
　　吴　潜【临川人进士】　　　陈邦器【莆田人进士】
　　朱　衮【长洲人进士】　　　杭　淮【宜兴人进士】
　　吴　便【山隂人进士】　　　林　魁【龙溪人进士】
　　黄　伟【潼川人进士】　　　史良佐【昆山人进士】
　　刘　节【大庾人进士】　　　汪　标【海门人进士】
　　王　忠【泸州人进士】　　　吕　盛【建平人进士】
　　【嘉靖】郑　元【仁和人进士】　　　陈　璋【乐清人进士】
　　詹　源【安溪人进士】　　　萧乾元【万安人进士】
　　王纳诲【长安人进士】　　　刘用中【富顺人进士】
　　孙继芳【进贤人进士】　　　李　润【蒲州人进士】
　　沈良佐【零陵人进士】　　　盛　仪【江都人进士】
　　戴　书【崇阳人进士】　　　周崇义【灌县人进士】
　　周　奎【西安人进士】　　　张　峩【科贯见前】
　　欧阳席【泰和人进士】　　　欧阳重【科贯见前】
　　邵有道【新昌人进士】　　　蒋　彬【科贯见前】
　　江　镳【奉化人进士】　　　髙公韶【科贯见前】
　　茅　贡【太仓人进士】　　　潘　润【建平人进士】
　　髙　第【绵州人进士】　　　潘　仿【洛阳人进士】
　　龚　亨【清江人进士】　　　申　纶【永年人进士】
　　初　杲【科贯见前】　　　　邵天和【宜兴人进士】
　　王　镕【慈谿人进士】　　　邹　輗【武进人进士】
　　王　阁【新都人进士】　　　杨　抚【余姚人进士】
　　陈　焕　　　　　　车　纯
　　程　旦【以上科贯见前】　　　周　惠【宜宾人进士】
　　邓登髙【莆田人进士】　　　朱　方【科贯见前】
　　任惟贤【阆中人进士】　　　毛绍元【余姚人进士】
　　仲　选【沐阳人进士】　　　邱茂中
　　鲍象贤【以上科贯见前】　　　姜　龙【苏州人进士】
　　唐　胄　　　　　　石　简【以上科贯见前】
　　郑　驑【江山人进士】　　　杨　最【射洪人进士】
　　李　默【瓯宁人进士】　　　蔡云程
　　张　炯　　　　　　郑　防【以上科贯见前】
　　周朝俛【闽县人进士】　　　胡仲谟【科贯见前】
　　孙　銮【武进人进士】　　　谢存儒【蒲圻人进士】
　　曾　钧【进贤人进士】　　　宋茂熙【莆田人进士】
　　吴　鹏【秀水人进士】　　　侯　缄【临海人进士】
　　岑　万【顺德人进士】　　　熊　洛【南昌人进士】
　　余承业【青神人进士】　　　谯孟龙
　　程　资【以上科贯见前】　　　王　柄【渠县人进士】
　　卞　伟【宜宾人进士】　　　胡尧时【科贯见前】
　　韩廷伟【洪洞人进士】　　　周　浩【山隂人进士】
　　樊景麟【新繁人进士】　　　郝维岳【科贯见前】
　　张永明【乌程人进士】　　　郭春震【万安人进士】
　　林　恕【科贯见前】　　　　李　维【武昌人进士】
　　熊　楫【南昌人贡士】　　　郭凤仪【祥符人进士】
　　赵维垣【科贯见前】　　　　髙　懋【铜梁人进士】
　　蒋宗鲁　　　　　　周复俊【以上科贯见前】
　　李　乐【泸溪人进士】　　　范之箴【科贯见前】
　　万　衣【泸溪人进士】　　　董汉儒【考城人进士】
　　张　旦【宝应人进士】　　　陈　中【沔阳人进士】
　　余文献【德化人进士】　　　李　栋【科贯见前】
　　张郭仁【丽水人进士】　　　曹　逵【太仓人进士】
　　任有龄【嘉定人进士】　　　杜　拯【丰城人进士】
　　姚良弻【钱塘人进士】　　　商廷试【防稽人进士】
　　徐　楚【淳安人进士】　　　沈　桥【防稽人进士】
　　张　煌【闽县人进士】　　　黎遵训【京山人进士】
　　周　俶【成都人进士】　　　王　霁【黄陂人进士】
　　陈其乐【贵溪人进士】　　　颜嘉防【攸县人进士】
　　缪文龙【贵州人进士】　　　陆　纶【科贯见前】
　　殷正茂【歙县人进士】　　　王春复【晋江人进士】
　　薛天华【晋江人进士】　　　张　辐【科贯见前】
　　张天复【山隂人进士】　　　陈　鎏【吴县人进士】
　　胡士彦【鄱阳人进士】　　　杨日赞【揭阳人进士】
　　陈　善【科贯见前】　　　　吴　檄【桐城人进士】
　　杨守鲁【长沙人　　隆进士　　　庆】邓　栋【临海人进士】
　　陈时范【科贯见前】　　　　方邦庆【婺源人进士】
　　向　淇【沅陵人进士】　　　朱　奎【南昌人进士】
　　张元谕【浦江人进士】　　　邹光祚【饶州人进士】
　　程大宾【歙县人进士】　　　曾一经【科贯见前】
　　朱　茹【泸州人进士】　　　刘志伊【慈谿人进士】
　　王应显【科贯见前】　　　　许公髙【南部人进士】
　　张文渊【科贯见前】　　　　周汝德【丰城人进士】
　　徐　尚【涪州人　　万进士　　　歴】林一新
　　汤　仰【以上科贯见前】　　　张明正【华亭人进士】
　　李文绪【科贯见前】　　　　汤应科【漳浦人进士】
　　华汝砺【无锡人进士】　　　徐可久【马平人进士】
　　欧阳柏【安福人进士】　　　刘　翾【科贯见前】
　　郑　防【陆鼇人进士】　　　马顾泽【长洲人进士】
　　胡心得【德清人进士】　　　熊子臣【新昌人进士】
　　荆光裕【丹阳人进士】　　　胡　文【诏安人进士】
　　陈　韶【晋江人进士】　　　陈颐正【慈谿人进士】
　　贺幼殊【湘乡人进士】　　　辛存仁【乌人进士】
　　郑孔道【闽县人进士】　　　王之屛【頴州人进士】
　　陆通霄【江夏人贡士】　　　王　桥【科贯见前】
　　傅　宠【巴县人进士】　　　霍鎭东【南海人进士】
　　程正谊【永康人进士】　　　陆万垓【科贯见前】
　　詹贞吉【巴县人进士】　　　许一德【贵州人进士】
　　金从洋【华亭人进士】　　　杨　标【清江人进士】
　　陈严之【闽县人进士】　　　胡维新【余姚人进士】
　　刘朝噩【永新人进士】　　　黄思近【科贯见前】
　　李　膺【华亭人进士】　　　刘天衢【科贯见前】
　　吴　谦【泸州人进士】　　　杨寅秋【泰和人进士】
　　张文耀【沅陵人进士】　　　王士性【临海人进士】
　　顾云程　　　　　　王任重【以上科贯见前】
　　陈尚伊【桂阳人进士】　　　乔起凤【安邑人进士】
　　李先着【科贯见前】　　　　李　洙【临乡人进士】
　　金　节【南海人进士】　　　唐守钦【莆田人进士】
　　宋万叶【莆田人进士】　　　李　瑞【林县人进士】
　　田　琯【大田人进士】　　　杨以忠【武进人进士】
　　何思登【蒲圻人进士】　　　髙　荐【石首人进士】
　　孙有敷【晋江人贡士】　　　孟邵庆
　　张尧臣【以上科贯见前】　　　郑时章【龙溪人进士】
　　杨秉钺【新贵人进士】　　　杜华先【冠县人进士】
　　黄文炳【同安人进士】　　　罗　绲【嘉定人进士】
　　李日文【金谿人进士】　　　林民悦【莆田人进士】
　　华存礼【兴国人贡士】　　　杨应霈【威清人贡士】
　　赵　楷【犍为人进士】　　　余懋学【怀宁人贡士】
　　井济博【文安人进士】　　　刘　防【科贯见前】
　　陈　祹【内江人进士】　　　罗希益【淳化人贡士】
　　黄文炳【海阳人贡士】　　　简继芳【平乡人进士】
　　康梦相【泰和人进士】　　　黄　琮【科贯见前】
　　戴尚志【萧山人进士】　　　王之机【科贯见前】
　　薛　藩【顺德人进士】　　　张凤翼【海阳人贡士】
　　彭哲与【南海人贡士】　　　周汝观【鄞县人贡士】
　　朱　昌【富顺人进士】　　　汪若水【富顺人贡士】
　　李廷谦【思南人贡士】　　　郭庆年
　　门　逵【以上科贯见前】　　　杨秉铎【贵阳人贡士】
　　张邦敬【韩城人贡士】　　　马　朴【同州人贡士】
　　童世彦【荣县人贡士】　　　刘一全【科贯见前】
　　朱　芹【富顺人进士】　　　李忠臣【泾阳人贡士】
　　邵以仁【科贯见前】　　　　蔡叔逵【合肥人进士】
　　江　和【鄱阳人进士】　　　熊鸣岐【丰城人进士】
　　许天琦【晋江人进士】　　　罗汝芳【科贯见前】
　　曾守身【德阳人进士】　　　徐　穆【科贯见前】
　　许宗鉴【晋江人进士】　　　马鸣鸾【内江人进士】
　　赵性粹【固原人贡士】　　　黎民范【南城人进士】
　　陈　洙【科贯见前】　　　　樊良枢【进贤人进士】
　　刘伯燮【孝感人进士】　　　杨为栋【綦江人进士】
　　王应期【襄阳人进士】　　　漆文昌【新昌人贡士】
　　王禄兆【即墨人进士】　　　陈继芳【江阴人进士】
　　【天啓】黄似华【科贯见前】　　　　林士标【福清人进士】
　　髙如斗【蓝山人进士】　　　雷希炳【长安人贡士】
　　胡其慥【京山人贡士】　　　曹景仁【兴国人贡士】
　　陈应春【晋江人进士】　　　庄祖诲【成都人进士】
　　【崇祯】邵名世【无锡人进士】　　　王　景【华阳人】
　　闵　谨【新建人进士】　　　郑觐光【江西人进士】
　　何闳中【黄州人进士】　　　母　忠【剑州人举人】
　　杨畏知【宝鸡人进士】　　　古　心【四川人举人】
　　佥事
　　【洪武】冯子防【麻城人进士】　　　牛廷训【元氏人监生】
　　　温【西华人监生】　　　贾　兴【定逺人监生】
　　【永乐】茹　琪【巴县人监生】　　　龚　鐩【南昌人监生】
　　周彦奇【吉水人进士】　　　张　仪【孝感人进士】
　　刘信观【龙溪人监生】　　　邵　直【宜兴人监生】
　　李　贤【贵池人进士】　　　唐友诚【黄冈人监生】
　　汪　衡【崇宁人监生】　　　张　翼【归安人进士】
　　贾　旭【仁和人　　洪贡士　　　熙】徐　应【夹江人监生】
　　姚　悦【济源人监生】　　　郜惟中【邳州人监生】
　　【宣德】郭　瑄【崇宁人监生】　　　张　敬【武阳人监生】
　　陈文质【武陵人监生】　　　龙　韬【临桂人贡士】
　　【正统】梁广成【番禺人进士】　　　陈　璇【定逺人进士】
　　徐仲麟【上髙人进士】　　　徐　观
　　李　瓘【以上科贯见前】　　　张　清【巴县人进士】
　　史　鉴【科贯　　　景见前　　　泰】倪　端【仁夀人进士】
　　谢　琦【武进人监生】　　　王　宏【慈利人监生】
　　刘　曦【万安人进士】　　　张　凯【科贯见前】
　　李　旻【上元人　　天贡士　　　顺】李志刚【内江人进士】
　　俞　泽【鄞县人进士】　　　刘　珷【吉安人进士】
　　陈孟晟【桐城人进士】　　　刘伦正【吉安人进士】
　　葛　囦【慈谿人贡士】　　　金　恺【丽水人贡士】
　　曹　辅【铜梁人进士】　　　张子澄【科贯未详】
　　邵　玉【鄞县人　　成进士　　　化】童　轩【鄱阳人进士】
　　方　进【武昌人进士】　　　张　寛【襄阳人进士】
　　翁　遂【余姚人进士】　　　曹　鼐【华亭人进士】
　　邹　儒【丰城人进士】　　　刘　福【巴县人进士】
　　莫　諲【上海人进士】　　　易居仁【泰和人进士】
　　邱　俊【江都人进士】　　　沈　环【宿迁人进士】
　　何　俊【郴州人　　进士　　　治】董　纲【宁国人进士】
　　王　佐【汝州人进士】　　　陈　绶【泸州人进士】
　　曹时中【华亭人进士】　　　邵　贤【宜兴人进士】
　　欧阳旦【安福人进士】　　　郭　镗【恩县人进士】
　　周　凤【江都人进士】　　　吴　球【科贯见前】
　　赵　銮【江陵人进士】　　　胡　荣【井研人进士】
　　曹　铨【郴州人进士】　　　胡积学【巴县人进士】
　　李宗泗【彭山人进士】　　　范　玶【浮梁人进士】
　　王懋中【科贯见前】　　　　郁　容【常熟人进士】
　　李　祚【贵溪人进士】　　　陈怀经【科贯见前】
　　张宜【华亭人进士】　　　朱　仪【成都人进士】
　　王　经【山隂人　　正进士　　　德】刘用中【科贯见前】
　　周　埙【武进人进士】　　　邵遵道【都昌人进士】
　　晁必登【科贯见前】　　　　刘　吉【吉水人进士】
　　曾　显【泰和人进士】　　　盛应期【科贯见前】
　　姚学礼【巴县人进士】　　　史良佐【科贯见前】
　　吕　翀【永丰人进士】　　　郑锡文【长乐人进士】
　　刘　瓒【科贯见前】　　　　钱　赞【鄞县人进士】
　　周　愚【昆山人进士】　　　潘　沐【新昌人贡士】
　　陈　卿【宜宾人进士】　　　翁　素【慈谿人进士】
　　潘　裳【辰州人进士】　　　邵　清【江宁人贡士】
　　傅尚文【容县人进士】　　　郭　叙【宜春人进士】
　　杨　材【沅陵人进士】　　　王　木【清平人贡士】
　　邵　炼【余姚人进士】　　　范时儆【贯未详进士】
　　【嘉靖】刘彭年【科贯见前】　　　　樊　准【南昌人贡士】
　　贾　啓【守衞人进士】　　　王　阁【科贯见前】
　　刘　道【万安人进士】　　　孙　玺【平湖人进士】
　　林士凤【莆田人进士】　　　杜朝绅【崇庆人进士】
　　辛东山【洛阳人进士】　　　谢　旻【任县人进士】
　　郭　田【蓝田人进士】　　　余承业【科贯见前】
　　胡仲诰【蕲水人进士】　　　戴邦正【上海人进士】
　　颜容端【长乐人进士】　　　汤克寛【永丰人进士】
　　蒋　芝【成都人进士】　　　杨　恂【新都人进士】
　　顾　坚【无锡人进士】　　　张　泽【科贯见前】
　　王惟贤【中江人进士】　　　文　衡【南充人进士】
　　毛凤诏【科贯见前】　　　　杨儒鲁【兴国人进士】
　　安如山【无锡人进士】　　　李文凤【庆逺人进士】
　　赵希虁【长治人进士】　　　伍　铠【晋江人进士】
　　孟　霦【泽州人进士】　　　黄　河【通州人贡士】
　　刘望之【内江人进士】　　　李秀春【长夀人贡士】
　　王养浩【南充人进士】　　　张　辐
　　崔　官　　　　　　欧　礼【以上科贯见前】
　　徐养正【马平人进士】　　　蒋　贲【全州人进士】
　　皇甫汸【长洲人进士】　　　鲍　龙【临安人进士】
　　顾　翀【慈谿人进士】　　　髙　光【峩睂人进士】
　　梁汝璧【江津人进士】　　　叶应麟【建德人进士】
　　谷钟秀【余姚人进士】　　　黄朝聘【科贯见前】
　　姚世熙【新添人进士】　　　易　泉【衡阳人贡士】
　　彭　谨【新淦人进士】　　　郑　绮【歙县人进士】
　　萧鸣邦【江西人贡士】　　　胡廷兰【増城人选贡】
　　王大猷【海盐人进士】　　　朱润身【江宁人进士】
　　张佳印【铜梁人　　隆进士　　　庆】赵　龙【广安人贡士】
　　任维钧【巴县人进士】　　　叶　龙【南昌人进士】
　　李得春【钟祥人进士】　　　杨　修【南充人进士】
　　杨自治【崇庆人贡士】　　　谭　啓【大宁人进士】
　　王徽猷【晋江人进士】　　　苏　松【广安人进士】
　　蹇来誉【巴县人进士】　　　陈应春【长乐人进士】
　　石　盘【长乐人防士】　　　赵孟豪【全州人进士】
　　屠　寛【上海人　　万进士　　　歴】田应弻【科贯见前】
　　毕天能【彭泽人贡士】　　　吴敎传【朝城人进士】
　　萧九成【南城人贡士】　　　沈　淮【仁和人进士】
　　郭　良【惠安人进士】　　　叶　宪【南昌人进士】
　　王希元【蕲水人进士】　　　唐文灿【漳浦人进士】
　　顾养谦【通州人进士】　　　詹洪基【闽清人进士】
　　胡　僖【科贯见前】　　　　罗良正【内江人进士】
　　杨际熙【容县人贡士】　　　聂良杞【金谿人进士】
　　王一卿【云和人进士】　　　郑　璧【内江人进士】
　　李士达【三原人进士】　　　刘绍恤【安陆人进士】
　　髙则益【南昌人进士】　　　刘　垓【潜江人进士】
　　冷文煜【铜梁人贡士】　　　伍　让【衡阳人进士】
　　方　沆【莆田人进士】　　　何存斆【温江人进士】
　　袁应文【东筦人贡士】　　　施　懋【横州人进士】
　　王大谟【广济人进士】　　　黄廷宝【临川人进士】
　　马鲁卿【内江人进士】　　　揭廷谏【资县人贡士】
　　胡时麟【余姚人进士】　　　姚允升【舒城人贡士】
　　伍可受【清流人进士】　　　郭宗贤【邯郸人贡士】
　　刘廷蕙【科贯见前】　　　　孟　醇【歴城人贡士】
　　邓原岳【闽县人进士】　　　姚尚德【长洲人进士】
　　范允临【吴县人进士】　　　龚云致【晋江人进士】
　　李作舟　　　　　　倪壮猷【以上科贯见前】
　　张　防【南充人进士】　　　丁　遂【江浦人进士】
　　【天啓】杨师孔【科贯　　　崇见前　　　桢】鲁　鉴【孝感人进士】
　　本朝
　　经略
　　洪承畴【福建南安人进士顺治十七年督师入滇事毕回京】
　　云贵总督
　　赵廷臣【奉天铁岭人贡生顺治十八年任】
　　卞三元【奉天人举人康熙三年任】
　　甘文焜【奉天正蓝旗人贡生七年任】
　　赵良栋【陜西宁夏人十九年任】
　　蔡毓荣【奉天锦县人二十一年任加绥逺将军】
　　范承勳【奉天人二十五年任】
　　丁思孔【奉天人进士三十三年任】
　　王继文【奉天广宁人监生三十三年任】
　　巴　锡【满洲人三十八年任】
　　贝和诺【蒲洲人四十四年任】
　　郭　瑮【满洲镶红旗人廕生四十九年任】
　　蒋陈锡【江南常熟人进士五十五年任】
　　张文焕【陜西人武状元五十九年署任】
　　髙其倬【奉天镶黄旗人进士六十一年任】
　　鄂尔泰【满洲镶蓝旗人举人雍正三年以巡抚管总督事】
　　云贵广西三省总督
　　鄂尔泰【科贯见前雍正六年兼制广西七年特加少保】
　　髙其倬【科贯见前九年署任】
　　尹继善【满洲镶黄旗人进士十一年任十三年仍改为云贵总督】
　　巡抚
　　林天擎【奉天人贡生顺治十六年任】
　　袁懋功【直隶香河人进士十七年任】
　　李天浴【奉天人贡生康熙七年任】
　　朱国治【奉天人贡生十一年任】
　　伊　辟【山东人进士二十年任】
　　王继文【籍贯见前二十年任】
　　石　琳【奉天人二十六年任】
　　王继文【二十八年再任】
　　石文晟【奉天正白旗人三十三年任】
　　佟毓秀【奉天人监生四十四年任】
　　郭　瑮【籍贯见前四十五年任】
　　吴存礼【奉天正黄旗人监生四十九年任】
　　甘国璧【奉天正蓝旗人廕生五十四年任】
　　杨名时【江隂人进士五十九年任雍正三年以总督管巡抚事】
　　朱　纲【山东诸城人贡生雍正五年任】
　　沈廷正【奉天镶白旗人贡生七年任】
　　张允随【奉天镶黄旗人监生八年任】
　　提督学院
　　王之枢【直隶定州人进士康熙四十一年任】
　　魏方泰【江西广昌人进士四十七年任】
　　海　宝【满洲人进士五十二年任】
　　蔡　嵩【江南上海人进士雍正二年任】
　　巩建丰【陜西伏羌人进士四年任】
　　于　广【山东胶州人进士八年任】
　　吴延熙【浙江乌程人进士九年任】
　　吴应枚【浙江乌程人进士十一年任】
　　孙人龙【浙江乌程人进士乾隆元年任】
　　布政使
　　李本晟【蕲州人进士顺治十七年任左布政使】
　　彭而述【河南邓州人进士顺治十六年任右布政使康熙三年任左布政使】
　　董显忠【奉天人康熙元年任右布政使】
　　何毓秀【奉天人监生二年任右布政使】
　　孔延禧【奉天人贡生四年任右布政使】
　　崔之瑛【直隶霸州人进士康熙二年任七年再任】
　　王继文【籍贯见前二十年任】
　　田启光【山东阳信人监生二十年任】
　　李世昌【奉天人廕生二十三年任】
　　于三贤【奉天锦州人二十八年任】
　　刘　橒【山西安邑人廕生三十六年任】
　　佟国勷【奉天人廕生四十年任】
　　刘防枢【陜西韩城人进士四十五年任】
　　李华之【山东诸城人进士四十八年任】
　　申竒贵【镶蓝旗人监生五十一年任】
　　卢　询【镶红旗人监生五十二年任】
　　金世扬【正白旗人五十五年任】
　　毛文铨【镶白旗人监生五十九年任】
　　李　衞【江南徐州人监生雍正二年任】
　　常德夀【满洲镶红旗人三年任】
　　富　贵【防古镶黄旗人护军五年任】
　　张允随【籍贯见前六年任】
　　常　安【满洲镶红旗人八年任】
　　葛　森【满洲正蓝旗人监生九年任】
　　陈谋【广西临桂人进士十一年任】
　　按察使
　　李本晟【科贯见前顺治十六年任】
　　崔之瑛【科贯见前十八年任】
　　孔延禧【籍贯见前康熙二年任】
　　张彦珩【河南洛阳人进士六年任】
　　许缵曾【江南松江人进士十年任】
　　李兴元【奉天人贡生十年任】
　　白应科【正黄旗人廕生二十二年任】
　　王　梁【奉天人廕生二十三年任】
　　蒋　寅【江南丹徒人进士二十五年任】
　　许勳【奉天镶黄旗人廕生二十五年任】
　　佟世雍【奉天人廕生三十一年任】
　　崔　俊【奉天人贡生三十一年任】
　　刘防枢【科贯见前四十二年任】
　　张圣猷【奉天正蓝旗人廕生四十五年任】
　　李　苾【顺天大兴人廕生四十八年任】
　　段志熙【河南济源人廕生五十一年任】
　　刘　曾【陜西临潼人进士五十三年任】
　　金启复【奉天正白旗人监生五十七年任】
　　张　谦【湖广武昌人进士雍正元年任】
　　江　芑【湖广汉阳人进士三十任】
　　张允随【籍贯见前五年任】
　　赵本【奉天镶红旗人监生六年任】
　　元展成【直隶静海人廪生六年任】
　　常　安【籍贯见前七年任】
　　冯光裕【山西代州人举人九年任】
　　徐嘉宾【顺天大兴人贡生十二年任】
　　粮储水利道
　　吉允迪【陜西洋县人进士顺治十八年任佥事】
　　李元阳【直隶大兴人贡生康熙三年任副使】
　　李荣宗【奉天人贡生十年任副使】
　　曹叶卜【河南南阳人进士二十年任副使】
　　孔兴诏【山东曲阜人二十二年任佥事】
　　朱士毅【奉天人廕生二十三年任副使】
　　张仲信【奉天海城人二十九年任副使】
　　卢腾龙【奉天人贡生三十七年任佥事】
　　金世法【籍贯未详四十一年任】
　　陈　延【大兴人廕生四十六年任佥事】
　　王盛周【镶红旗人监生五十年任】
　　张士伋【奉天镶红旗人举人五十四年任】
　　李世德【正黄旗人五十七年任副使】
　　江　芑【科贯见前雍正二年任副使】
　　张允随【籍贯见前三年任副使】
　　元展成【籍贯见前五年任副使】
　　黄士杰【福建长泰人贡生六年任副使】
　　祝　宏【浙江海宁人贡生十一年任副使】
　　李如兰【山西太原人贡生十三年任】
　　宫尔劝【山东髙密人举人乾隆元年任】
　　驿传盐法道
　　苏谟【奉天人贡生顺治十八年任副使】
　　赵廷标【浙江钱塘人贡生康熙三十任副使】
　　宋之儒【江南江都人进士十年任佥事】
　　郭廷弻【奉天人贡生二十年任副使】
　　王　照【顺天宛平人廕生二十一年任佥事】
　　谢绪先【浙江镇海人贡生三十年任佥事】
　　王克善【顺天宛平人廕生三十一年任佥事】
　　于嗣昌【正白旗人廕生三十三年任副使】
　　李　苾【籍贯见前四十三年任副使】
　　徐　琦【直隶天津人监生四十九年任佥事】
　　刘　曾【科贯见前五十一年任】
　　金啓复【籍贯见前五十三年任副使】
　　沈元佐【宛平人监生五十七年任副使】
　　李　衞【籍贯见前雍正元年任副使】
　　刘业长【山西洪洞人贡生四年任副使】
　　冯光裕【科贯见前六年任副使】
　　张无咎【山东掖县人贡生九年任副使】
　　迤东道
　　彭兆声【浙江杭州人廪生顺治十六年以叅议分守安普】
　　张柔嘉【江南太平人监生十七年以佥事分守临元】
　　卢桂生【四川垫江人贡生十七年以佥事分巡临元】
　　程式庠【江南徽州人贡生十七年以副使兵备曲靖】
　　赵廷标【籍贯见前十七年以佥事分巡安普】
　　曹士琦【奉天人贡生十八年以叅政分巡临元】
　　何毓秀【籍贯见前康熙二年以副使分守临元】
　　沈天锡【浙江杭州人生员二年以叅议分守临元】
　　张纯熙【直隶眞定人进士三年以叅议分守安普】
　　陈　璋【浙江钱塘人监生四年以佥事兵偹临安】
　　张凤翔【陜西人贡生六年以副使分巡临元】
　　蔺一元【奉天人贡士七年以副使分巡临元】
　　许兆麟【奉天人二十一年以佥事分巡临元】
　　迟维玺【奉天人廕生雍正八年任副使以下系分巡迤东道】
　　黄士杰【籍贯见前十一年任以按察使管迤东道事】
　　王廷琬【顺天宛平人进士十二年署任】
　　迤西道
　　崔之泗【籍贯未详顺治十六年以副使任兵巡】
　　沈天锡【科贯见前十六年以佥事分守金沧】
　　杨三知【直隶良乡人进士十七年副使任巡守未详】
　　李　煊【河南延津人进士十八年以叅议分守洱海】
　　孔延禧【籍贯见前十八年以副使分守金沧】
　　张道祥【江南徐州人官生康熙元年以佥事分巡洱海】
　　纪尧典【奉天人贡生二年以佥事兵备金腾】
　　张柔嘉【籍贯见前二年以佥事分巡金沧】
　　蔺一元【科贯见前五年以叅政分守洱海】
　　章尔佩【贵州新贵人举人五年以副使分守金沧】
　　王抚民【奉天人贡生十年以叅政分守洱海】
　　李腾龙【奉天盖平人廕生二十年任叅议以下系分守永昌道】
　　范时秀【奉天人贡生二十年任副使】
　　邬景从【浙江余姚人进士二十一年任佥事】
　　尚崇恩【奉天人廕生二十三年任叅议】
　　毕忠吉【山东益都人进士二十八年任叅议】
　　王　琯【直隶人进士三十二年任叅议】
　　李兴祖【奉天人监生三十六年任叅议】
　　陈良弻【奉天镶蓝旗人监生三十九年任叅议】
　　王家栋【江南人进士四十三年任叅议】
　　陈俞侯【福建晋江人四十六年任叅议】
　　卜景超【顺天固安人进士四十九年任叅议】
　　李防生【河南人贡生五十四年任叅议】
　　白　洵【镶白旗人贡生五十九年任副使】
　　贾扩基【山西临汾人贡生雍正二年任叅议】
　　雷之瑜【湖广沔阳人贡生六年任八年改分守永昌道为分巡迤西道副使衔】
　　提学道
　　李光座【河南祥符人进士顺治十七年任】
　　孟述绪【湖广荆州人进士康熙元年任】
　　何起鹏【奉天人举人三年任】
　　寿以仁【浙江余杭人进士七年任】
　　陈必成【直隶宛平人进士九年任】
　　郭　昌【河南人进士十二年任】
　　邹　峄【江南山阳人进士二十一年任】
　　毛漪秀【山东掖县人进士二十四年任】
　　谢于道【浙江鄞县人进士二十六年任】
　　吴自肃【山东海丰人进士二十七年任】
　　孙起纶【山东安邱人进士三十年任】
　　张　倬【直隶人进士三十三年任】
　　欧阳旭【江南丹徒人进士三十六年任】
　　赵之随【山东长山人进士三十七年任】
　　张孟球【江南长洲人进士三十九年任】
　　孙缵功【直隶昌平州人进士四十四年任】
　　冯佩实【浙江慈谿人进士四十七年任】
　　李其昌【山东长山人进士五十一年任】
　　郝士錞【直隶霸州人进士五十四年任】
　　蒋　泂【江南常熟人进士五十五年任】
　　张学庠【江南长洲人进士五十七年任】
　　张　谦【科贯见前六十年任】




　　云南通志卷十八上
<史部,地理类,都会郡县之属,云南通志>
　　钦定四库全书
　　云南通志卷十八下之一
　　分部【元以前无考其一二载于正史者附见总部至明代府州县各官姓名科贯残缺甚多不
　　具録】
　　本朝
　　云南府知府
　　孔延禧【籍贯见总部顺治十六年任】　李元阳【籍贯见总部康熙元年任】张应征【奉天人廕生六年任】　　　高显辰【滦州人贡生九年任】史飏廷【溧阳人进士二十年任】　　朱士毅【籍贯见总部二十二年任】罗衍嗣【奉天人进士二十六年任】　　张毓碧【江陵人贡生二十九年任】李育徳【正黄旗人监生三十九年任】　罗　鋐【正白旗人笔帖式四十一年任】宋世显【胶州人贡生四十四年任】　　董天锡【正黄旗人贡生四十八年任】李新徳【正黄旗人贡生五十三年任】　白　洵【籍贯见总部五十五年任】韩　钟【蒲州人监生五十八年任】　　袁安煜【大兴人监生雍正四年任】储之盘【宜兴人举人十年任】
　　昆明县知县
　　聂聨甲【巫山人贡生顺治十六年任】　赵映斗【祥符人贡生康熙二年任】刘登云【奉天人官生七年任】　　　王建极【奉天人官生二十年任】陈　情【山阴人吏贠二十二年任】　　张世竒【江夏人监生二十二年任】张　瑾【江都人举人二十九年任】　　罗国珍【广东人举人三十四年任】金文燿【奉天人监生三十八年任】　　梁　梓【涿州人监生四十五年任】李继靖【庆都人举人五十三年任】　　韩　钦【蒲州人监生五十五年任】朱若防【武义人进士五十九年任】　　张　任【蓬莱人贡生雍正二年任】朱　绣【广顺人举人六年任】　　　徐修仁【长洲人举人七年任】吴　柄【河内人贡生八年任】　　　杨大绅【歴城人生员十二年任】
　　富民县知县
　　曹　晶【富顺人监生顺治十六年任】　李展翮【奉天人生员十八年任】高一品【奉天人监生康熙六年任】　　张问明【太原人监生二十一年任】高敷政【山东人贡生二十三年任】　　隋振业【夀光人进士二十七年任】刘修贤【成都人举人二十八年任】　　张　錀【歴城人监生三十三年任】梁国逹【奉天人笔帖式四十二年任】　谢天璘【溧水人副榜四十六年任】彭兆逵【宁都人进士五十年任】　　彭　璋【丹棱人举人五十三年任】柯　钜【镶红旗人贡生五十七年任】　巴　正【江都人监生雍正二年任】樊正域【成安人进士四年任】　　　杨体干【邢台人举人八年任】尹祖伊【贵州人进士十三年任】
　　宜良县知县
　　周官法【杭州人顺治十六年任】　　赵映斗【籍贯见前康熙五年任】王奉道【江南人贡生十年任】　　　李　煜【归安人副榜二十年任】高士朗【奉天人监生二十六年任】　　龙　灿【吉水人贡生三十年任】苏　瓛【汲县人贡生三十五年任】　　詹琪芬【乐安人进士三十七年任】吴庸勲【吴江人举人四十五年任】　　王　璋【台湾人举人四十七年任】徐　琳【奉天人进士四十八年任】　　申　稼【吴县人监生五十六年任】邢恭先【奉天人举人雍正二年任】　　朱　干【丰城人举人八年任】
　　罗次县知县
　　金　钟【陜西人顺治十六年任】　　曹邦福【奉天人十八年任】门文焕【奉天人康熙元年任】　　　李　滪【江南人贡生六年任】马　光【山东人进士九年任】　　　干应龙【山东人举人十一年任】徐吴锦【江南人贡生二十一年任】　　夏　玘【山东人监生二十五年任】彭　軏【山东人进士三十二年任】　　章民望【浙江人监生三十五年任】梁衍祚【顺天人贡生三十八年任】　　谢曾祚【浙江人举人四十六年任】沈之鉽【浙江人举人五十年任】　　屈正宸【河南人举人五十六年任】王忠武【宜兴人举人雍正四年任】　　任　温【陜西人举人六年任】
　　晋宁州知州
　　谢　言【湖广人顺治十七年任】　　赵申禧【苏州人贡生十八年任】叶高标【上元人贡生康熙元年任】　　姜开周【聊城人贡生元年任】张慎行【南宫人进士十一年任】　　查　函【海宁人十二年任】林　森【福建人举人二十一年任】　　孙若羣【聊城人进士二十一年任】谭从简【山海卫人举人二十四年任】　李云龙【奉天人监生二十六年任】张声远【奉天人监生三十六年任】　　秦　采【铁岭人监生四十一年任】陈维显【慈谿人吏员四十五年任】　　徐克祺【汉阳人贡生四十八年任】傅明垣【进贤人廕生五十二年任】　　陈九畴【通州人监生五十五年任】朱源淳【莆田人廕生五十六年任】　　孔懐徳【萧山人监生雍正七年任】秦永清【无锡人监生九年任】　　　邹永馥【福山人贡生十二年任】方廷英【贵州人吏贠乾隆元年任】
　　呈贡县知县
　　蒲国英【贵州人顺治十六年任】　　赵申禧【籍贯见前康熙元年任】李日章【清平人贡生七年任】　　　刘禹智【衡州人十年任】
　　沈　增【仁和人进士二十二年任】　　鲁国华【会稽人监生二十九年任】祝钟儁【襄平人三十三年任】　　　刘世熼【新蔡人进士四十一年任】夏　瓆【江南人贡生五十年任】　　饶啓心【江夏人贡生五十五年任】朱若功【科贯见前雍正二年任】　　李肻堂【武昌人举人五年任】殷良栋【阆中人举人六年任】　　　曾应兆【贵州人举人十一年任】
　　安宁州知州
　　邱　业【湖广人廪生顺治十六年任】　张斐然【渭源人贡生康熙五年任】张在泽【江都人贡生六年任】　　　朱承奉【天津卫人进士二十年任】张学圣【正白旗人廕生二十六年任】　王　畹【奉天人举人三十二年任】马秉慧【镶白旗人监生三十四年任】　高　鉁【镶黄旗人廕生四十年任】吴永绪【济南人监生四十九年任】　　程梦瑛【休宁人监生五十四年任】李大榛【正白旗人监生五十八年任】　吕国祚【顺天人监生雍正三年任】杨若椿【河南人监生七年任】
　　禄丰县知县
　　罗　英【籍贯未详贡生顺治十六年任】　邹　鲸【四川人贡生十七年任】汪先登【江南人贡生十八年任】　　郭重光【直隶人贡生康熙元年任】吴啓佑【浙江人贡生五年任】　　　郭廸阶【奉天人廕生九年任】宋之伟【大兴人廕生二十二年任】　　丁宗闵【当涂人进士二十八年任】彭　伋【江西人举人三十三年任】　　王毓竒【奉天人监生三十五年任】黄　枢【广东人举人四十五年任】　　刘自唐【陜西人进士四十八年任】张　远【福建人举人五十五年任】　　魏宝国【广昌人举人六十年任】安鼎和【湖广人举人雍正三年任】　　贾泽汉【山西人监生六年任】陈齐庻【广西人举人九年任】　　　姚　恪【四川人进士十二年任】
　　昆阳州知州
　　童复晊【湖广人贡生顺治十六年任】　徐士彦【绍兴人贡生康熙二年任】张　行【石门人贡生八年任】　　　陈　灴【江南人进士十二年任】周爰访【吴江人进士二十年任】　　唐之柏【桂林人举人二十二年任】蒋廷铨【长洲人监生二十八年任】　　罗守疆【陜西人廕生三十七年任】林起元【上元人贡生四十年任】　　郭维宁【广宁人监生四十五年任】朱而皖【闻喜人贡生四十七年任】　　孙　阜【汉阳人贡生四十九年任】张树仁【丹阳人监生五十二年任】　　何大宠【萧山人监生五十六年任】臧　【诸城人监生雍正二年任】　　刘际平【正白旗人监生七年任】
　　易门县知县
　　曾　澈【重人举人顺治十六年任】　冯玉钱【香河人举人十七年任】叶之馨【重庆人举人十八年任】　　胡邦靖【安福人举人康熙元年任】何国祥【凤阳人贡生四年任】　　　李元禄【莆田人举人十年任】杨国藩【杏山人防古贠外二十年任】　张明达【奉天人官生二十六年任】路光岱【汶上人举人二十八年任】　　姜其垓【黄县人进士三十年任】王希圣【奉天人三十四年任】　　　戴　芝【乌程人贡生四十四年任】严允【归安人贡生四十八年任】　　王满川【黄陂人贡生五十二年任】诸葛琪【兰谿人进士五十五年任】　　王　冕【高唐人举人五十六年任】张　鈖【栖霞人举人五十八年任】　　丁人龙【河内人贡生雍正二年任】李　至【婺川人举人八年任】　　　梅予搏【宣城人生贠九年任】高　铨【贵州人举人乾隆元年任】
　　嵩明州知州
　　黄家栋【奉天人举人顺治十六年任】　侯国瑞【奉天人举人康熙元年任】侯拱乙【榆林人贡生四年任】　　　刘　巽【江南人监生六年任】
　　李子实【大兴人九年任】　　　　黄应庚【舒城人十一年任】周徳荣【奉天人二十年任】　　　吕景参【山阴人副榜二十六年任】朱　伟【休宁人贡生三十年任】　　马绛逺【介休人举人三十五年任】雷御龙【奉天人四十年任】　　　李廷宰【铁岭人四十五年任】吴宝林【石门人贡生四十六年任】　　汪　煚【休宁人监生五十六年任】范清溥【介休人监生六十年任】　　佟世廕【正蓝旗人监生雍正三年任】安鼎和【科贯见前六年任】　　　苏　暻【石埭人监生八年任】张　浩【嘉定人贡生九年任】
　　曲靖府知府
　　李率祖【铁岭人监生顺治十七年任】　丁浴初【获鹿人进士康熙十一年任】鄢懋功【万安人贡生二十一年任】　　柳景芳【太康人廕生二十二年任】魏三聘【奉天人监生二十六年任】　　卢士杰【奉天人举人二十七年任】董永祚【奉天人监生二十八年任】　　李天机【镶黄旗人监生二十八年任】迟　炘【正白旗人廕生三十四年任】　周元功【正黄旗人廕生四十一年任】胥　琇【潍县人贡生四十二年任】　　张道源【徐州人监生四十五年任】陈张相【仁和人贡生四十七年任】　　李　雯【正白旗人监生五十年任】刘　均【镶红旗人监生五十五年任】　王　璠【镶红旗人贡生五十七年任】杨　馝【正黄旗人监生雍正元年任】　张允随【籍贯见总部三年任】马　骏【安州人举人三年任】　　　宋　谔【长洲人廕生四年任】潘晋晟【南安人进士五年任】　　　刘　斌【正白旗人廕生七年任】佟世荫【正蓝旗人监生七年任】　　王云铭【山东人进士十三年任】
　　南宁县知县
　　苏进孝【直隶人顺治十六年任】　　程　封【江南人贡生十七年任】程　荩【直人生员康熙六年任】　　徐骏行【郯城人贡生二十二年任】桂天申【上饶人贡生二十三年任】　　胡公着【大兴人举人二十四年任】张爲焕【昆山人进士二十六年任】　　吕　琨【文登人进士二十九年任】钱周镛【浙江人进士三十二年任】　　翟枚吉【秀水人三十四年任】胡麟征【镶红旗人进士三十六年任】　邓咸赓【全州人举人四十四年任】王　汿【河南人举人四十七年任】　　刘　芷【直人举人五十年任】熊同仁【湖广人贡生五十三年任】　　王　橒【黄平人进士五十八年任】邹汝默【麻城人举人雍正二年任】　　唐如柏【桐鄊人举人二年任】梁廷彦【安塞人举人四年任】　　　姚士塖【桐城人贡生十一年任】王国祚【四川人进士乾隆元年任】
　　霑益州知州
　　李　鉴【河南人贡生顺治十六年任】　翁　灏【福建人十八年任】王作楫【湖广人监生康熙三年任】　　程　荩【直人贡生五年任】高志功【陜西人廕生七年任】　　　王家正【奉天人监生二十年任】徐嘉正【奉天人贡生二十年任】　　马正徳【奉天人廕生二十三年任】柯正朝【镶红旗人廕生三十一年任】　黄敏生【钱塘人吏员三十七年任】史匡经【山西人贡生四十二年任】　　吴节民【晋江人贡生四十八年任】施其智【泰安人贡生五十二年任】　　王鼎鋐【仁和人监生五十四年任】徐树闳【昆山人贡生六十一年任】　　张　棨【正定人贡生雍正二年任】汪无限【开州人举人七年任】　　　杜思贤【遵义人举人九年任】金文宗【浙江人监生十二年任】　　朱　干【江西人举人乾隆元年任】
　　陆凉州知州
　　邓同鳌【新建人副榜顺治十七年任】　赵　栻【汉阳人生员康熙元年任】李如瑾【黄冈人举人七年任】　　　张光先【正黄旗人十年任】江维祥【正白旗人监生十一年任】　　翁周鼎【闽县人举人二十一年任】李成蛟【奉天人监生二十五年任】　　江　藻【汉阳人贡生三十二年任】李培茂【商邱人进士三十八年任】　　贾国橿【陜西人监生四十一年任】张　怿【蒲州人监生四十五年任】　　倪雝梧【无锡人贡生四十八年任】杜　珍【新安人监生五十五年任】　　魏鸿埏【大兴人监生六十年任】祖良范【正黄旗人监生雍正三年任】　吴恩正【江宁人贡生七年任】吴　柄【籍贯见前十一年任】
　　马龙州知州
　　姚　云【合州人贡生顺治十七年任】　陆成进【江南人举人十八年任】陈　班【江夏人贡生康熙二年任】　　陈翼鹗【奉天人监生十一年任】王文龙【山东人进士十一年任】　　鲁　翀【陜西人二十一年任】刘际昌【奉天人监生二十三年任】　　赵君泰【奉天人监生二十四年任】王友徳【奉天人监生二十八年任】　　徐廷弼【奉天人监生三十四年任】张　錀【籍贯见前四十二年任】　　郎象干【仁和人吏员四十四年任】于　鉴【新城人监生四十四年任】　　黄廷飏【娄县人监生四十四年任】徐儒逹【金坛人贡生四十九年任】　　祝兆□【镶黄旗人监生五十年任】许日藻【海澄人贡生五十六年任】　　黄士杰【籍贯见总部雍正二年任】周　铨【大兴人监生五年任】　　　张嗣绪【山西人监生十二年任】程世缤【江南人监生乾隆元年任】
　　罗平州知州
　　王鸿勳【奉天人监生康熙元年任】　　张　偀【直人进士八年任】康孟侯【福建人进士九年任】　　　马骧云【奉天人监生二十四年任】陈抪祚【贵州人举人二十八年任】　　孙士正【咸阳人监生三十年任】张含章【奉天人笔帖式三十五年任】　顔光岳【曲阜人副榜四十四年任】王永禩【上元人贡生四十八年任】　　黄徳巽【昌邑人贡生五十五年任】董　勄【汤阴人监生雍正三年任】　　张　防【丹徒人贡生四年任】赵清模【镶黄旗人监生七年任】　　黄　霈【正黄旗人廕生九年任】
　　寻甸州知州
　　钟承祖【奉天人顺治十六年任】　　祖尧述【奉天人十八年任】王元士【麻城人进士康熙元年任以上系寻甸府知府】
　　李朝柱【奉天人廕生三年任以下改州】　卜逹礼【奉天人廕生八年任】彭祖商【湖广人贡生十年任】　　　禹不伐【顺天人十一年任】桞文标【江西人贡生二十二年任】　　朱　焜【湖广人贡生二十七年任】黄肇新【正红旗人廕生二十九年任】　于　学【苏州人三十四年任】聂有吾【镶黄旗人三十六年任】　　王　书【镶黄旗人贡生四十四年任】李月枝【正白旗人监生五十年任】　　崔乃镛【同官人进士雍正二年任】邢恭先【科贯见前八年任】　　　陈齐庶【科贯见前十二年任】
　　平彞县知县
　　赵宗武【正白旗人监生康熙三十五年任】任中宜【山阴人贡生三十七年任】孙士寅【钱塘人举人四十五年任】　　尹旦生【茶陵人举人五十一年任】傅永绪【聊城人监生五十五年任】　　王开铨【江夏人举人雍正二年任】汪无限【科贯见前五年任】　　　高爲阜【铅山人举人七年任】李本漋【山东人举人十二年任】
　　宣威州知州
　　张　汉【盐亭人副榜雍正五年任】　　漆扶助【新昌人监生八年任】朱　绣【科贯见前十一年任】
　　临安府知府
　　范应旭【临川人贡生顺治十六年任】　刘猷【奉天人廪生康熙二年任】曹徳爵【奉天人贡生五年任】　　　程应熊【肥乡人贡生十年任】黄　明【晋江人军功二十二年任】　　朱翰春【莆田人进士二十九年任】王永羲【上元人监生三十一年任】　　董毅【奉天人廕生三十九年任】吴元臣【宜兴人进士四十四年任】　　卢化龙【奉天人笔帖式四十七年任】许登隆【陜西人廕生五十年任】　　王　僩【阳城人贡生五十四年任】栗尔璋【陜西人进士雍正二年任】　　张无咎【籍贯见总部七年任】袁　玑【枣强人举人九年任】　　　石去浮【陈留人进士十年任】
　　建水州知州
　　陈应鳌【四川人贡生顺治十六年任】　秦世科【大兴人监生十六年任】陈其愫【湖广人监生十七年任】　　彭始骞【河南人监生十八年任】梅朗中【湖广人监生康熙四年任】　　李　滪【籍贯见前六年任】赫　格【满洲人笔帖式二十一年任】　齐象先【奉天人贡生二十二年任】刘　挺【安邑人廕生二十三年任】　　杨绪爵【西安人廕生二十八年任】夏　玘【籍贯见前三十二年任】　　张鼎昌【绛州人监生三十三年任】阎　璋【奉天人廕生四十二年任】　　陈肇奎【顺昌人监生四十五年任】高　鉽【正黄旗人监生五十六年任】　尚崇初【镶黄旗人监生五十九年任】魏鸿埏【籍贯见前雍正二年任】　　祝　宏【籍贯见总部四年任】夏治源【汉阳人进士九年任】
　　石屏州知州
　　曹徳爵【籍贯见前顺治十七年任】　　刘维世【广宁人廪生康熙五年任】王孙盛【临潼人举人十一年任】　　王元鼎【奉天人监生二十年任】徐印祖【奉天人监生二十八年任】　　张毓瑞【江陵人贡生三十四年任】刘承啓【故城人贡生四十四年任】　　吕　和【沧州人监生四十八年任】胡承禧【徳清人贡生四十八年任】　　薛禄天【无钖人进士五十五年任】刘度【黄州人贡生五十七年任】　　龙爲霖【巴县人进士雍正五年任】陈如平【雅州人举人七年任】　　　柳际夏【河南人监生十三年任】
　　阿迷州知州
　　钱业【奉天人顺治十七年任】　　王民皡【临川人贡生康熙七年任】
　　胡永昌【奉天人十年任】　　　　王来宾【奉天人廕生二十五年任】何石云【钱塘人贡生三十七年任】　　陈有谦【会稽人监生四十八年任】王文明【长妄人廕生五十一年任】　　元展成【籍贯见总部雍正二年任】毛振翧【新都人举人四年任】　　　陈　权【江南人监生十年任】
　　宁州知州
　　徐日升【籍贯未详顺治十七年任】　　丁天辉【湖广人十八年任】曹　诚【江南人康熙三年任】　　　金榜秀【山东人四年任】
　　严　敬【会稽人五年任】　　　　屈升瀛【四川人二十一年任】金鸣凤【奉天人二十六年任】　　　马世俊【奉天人三十年任】周　采【奉天人监生四十年任】　　王　珽【广西人四十五年任】刘承啓【正定人四十五年任】　　　梁衍祚【籍贯见前四十六年任】安纉祖　【天人雍三年任】　　　姚应鹤【镶红旗人举人四年任】王　防【盐亭人监生七年任】
　　通海县知县
　　邓崇文【河南人举人顺治十六年任】　邓文运【奉天人举人康熙元年任】吴鼎震【晋江人举人三年任】　　　吕　钟【河南人贡生六年任】戴一聘【淮安人贡生八年任】　　　郝明徳【顺天人贡生九年任】刘玉珍【满洲人监生二十四年任】　　魏荩臣【陜西人副榜二十五年任】王维墉【三原人举人三十三年任】　　惠靇嗣【富平人进士三十七年任】郭定俨【安福人举人三十九年任】　　俞廷櫆【仁和人举人四十四年任】高　锳【镶黄旗人监生五十一年任】　顾济羙【长洲人监生雍正元年任】李应国【钟祥人举人五年任】　　　李　至【科贯见前六年任】臧在莘【诸城人贡生八年任】　　　丁　沄【江南人监生十一年任】
　　河西县知县
　　郭良翰【贵州人顺治十六年任】　　翁天章【江南人生贠十八年任】谢印璜【湖广人举人康熙二年任】　　胡时翺【籍贯未详监生三年任】王汝正【籍贯未详监生五年任】　　张象贲【湖广人举人八年任】邓　苑【江西人举人十二年任】　　杨汝楫【奉天人监生二十二年任】李维藩【奉天人监生二十五年任】　　刘　芳【山西人举人三十年任】蔡　醻【浙江人进士三十六年任】　　翟国桓【直隶人四十二年任】周天任【四川人举人五十年任】　　张调元【山西人进士五十五年任】张　任【籍贯见前五十九年任】　　姚　淮【江南人监生雍正二年任】戴允成【广西人举人八年任】
　　防峩县知县
　　陈　竒【河南人顺治十六年任】　　武烈【奉天人十八年任】孙衍庆【贵州人举人康熙元年任】　　张毓秀【元氏人贡生四年任】
　　李六吉【香山人十年任】　　　　许尔魁【昌平人贡生二十年任】吴懋英【南昌人监生二十四年任】　　周　鑅【奉天人三十一年任】陆绍闳【华亭人监生三十六年任】　　刘世丰【庐陵人举人四十五年任】薛祖顺【武进人进士五十四年任】　　赵　资【宁海人进士五十七年任】于奋鳞【孟县人举人雍正三年任】　　朱　绣【科贯见前六年任】骆大鹏【济宁人贡生八年任】　　　彭朝佐【溧阳人举人十年任】刘公鼎【江南人监生十二年任】
　　蒙自县知县
　　郑钦简【长沙人举人顺治十七年任】　潘　驯【镇远人举人康熙元年任】
　　周之训【九江人五年任】　　　　罗钜璘【新会人举人七年任】王元弼【奉天人举人十二年任】　　孙居湜【大兴人举人二十年任】王贞度【黄陂人举人二十六年任】　　陈志友【长乐人举人三十年任】李　雍【唐县人进士三十九年任】　　彭　翀【宛平人贡生四十三年任】韩三异【高阳人贡生四十六年任】　　蒋绍祧【全州人举人五十三年任】李　□【中江人举人六十一年任】　　王廷诤【全椒人举人雍正七年任】秦　仁【无锡人副榜九年任】
　　澂江府知府
　　章尔佩【贵筑人举人顺治十六年任】　冯　苏【临海人进士康熙五年任】郭维新【直人贡生十一年任】　　张联箕【益都人进士二十一年任】韩俊杰【泾州人监生二十三年任】　　张圣猷【籍贯见总部二十八年任】崔维衡【直隶人监生三十五年任】　　黄元治【黟县人副榜四十一年任】刘　骊【吉水人进士四十四年任】　　赵任【奉天人监生四十七年任】裴度【曲沃人贡生五十五年任】　　柳正芳【太康人贡生五十六年任】黄焕彰【晋江人进士雍正五年任】　　王　铎【上元人监生七年任】来谦鸣【萧山人进士九年任】
　　河阳县知县
　　冷晋和【铜梁人顺治十七年任】　　袁肇继【即墨人进士康熙七年任】罗瑞柟【广东人贡生二十年任】　　刘文枢【复州卫人贡生二十四年任】沈晋初【长洲人举人三十年任】　　秦　采【铁岭人监生三十三年任】翟枚吉【籍贯见前四十一年任】　　李丕垣【滦州人贡生四十九年任】张福永【南靖人举人五十九年任】　　吴虎炳【宜兴人举人雍正二年任】李成锦【奉天人贡生生四年任】　　谢上钦【贵阳人举人五年任】杨先芳【贵阳人举人八年任】　　　杨　岱【成都人举人八年任】蒋　雯【江南人举人十二年任】　　辛文兴【山东人举人乾隆元年任】
　　【附】阳宗旧县
　　孙国衡【江南人贡生顺治十七年任】　周寿国【通州人贡生康熙六年任康熙八年裁并河阳县】
　　江川县知县
　　万士醇【贵州人顺治十六年任】　　王文衡【江宁人十八年任】李伟然【卢龙人康熙二年任】　　　宋凝秀【霍邱人五年任】
　　张方起【桐乡人进士八年任】　　　彭　贤【桃源人十一年任】髙拱星【正定人副榜二十七年任】　　安定隆【奉天人监生三十一年任】李　密【潼关人进士三十四年任】　　祝兆鹏【奉天人监生四十二年任】许天声【奉天人监生五十年任】　　张　钟【山阳人副榜五十五年任】杨绳武【长寿人副榜雍正元年任】　　彭　洙【安溪人进士三年任】张景澍【郃阳人举人五年任】　　　罗弥素【遵义人举人九年任】
　　新兴州知州
　　杨彦溶【涿州人廕生顺治十六年任】　耿文明【奉天人廕生康熙四年任】彭　蠡【上元人贡生十一年任】　　李国维【顺天人举人二十一年任】胡必蕃【孝感人举人二十四年任】　　蔡　琨【奉天人监生二十七年任】鲁国华【籍贯见前三十八年任】　　仲承烈【泗水人四十一年任】任中宜【籍贯见前四十五年任】　　陈远臻【泰州人贡生五十五年任】吴士鲲【徐州人监生雍正二年任】　　王元烈【诸城人举人五年任】许廷佐【武威人贡生八年任】　　　芮时行【直隶人监生十二年任】
　　路南州知州
　　黄　煜【直人顺治十七年任】　　张臯谟【武昌人贡生十八年任】陈　可【永丰人贡生康熙二年任】　　许维祚【正白旗人监生二十一年任】黄敏生【钱塘人监生三十年任】　　张万言【镶黄旗人贡生三十三年任】罗之熊【奉天人笔帖式四十一年任】　金廷献【镶黄旗人监生四十四年任】王绍曾【宛平人监生五十五年任】　　蒋元楷【大兴人贡生五十七年任】鲍尚忠【大兴人监生雍正元年任】　　张坦骢【汉阳人副榜二年任】杨化元【内江人举人四年任】　　　王　臣【正白旗人监生八年任】于　讷【正蓝旗人笔帖式十一年任】　寇　垲【河南人监生十三年任】
　　武定府知府
　　张凤翔【籍贯见总部顺治十七年任】　顾　岱【无钖人进士康熙五年任】陈允忠【复州卫人贡生十年任】　　雷　聪【井研人举人三十一年任】王清贤【镶红旗人廕生二十三年任】　杨懋绍【镶红旗人监生二十九年任】金汉元【江南人廕生三十年任】　　沙木哈【正白旗人廕生三十二年任】郭一潞【潍县人贡生三十五年任】　　王永吉【山东人监生三十八年任】杨天眷【正白旗人廕生四十七年任】　徐徳俶【昆山人监生五十七年任】佟世祐【正蓝旗人监生雍正元年任】　靳治岐【镶黄旗人进士五年任】朱源淳【籍贯见前七年任】
　　和曲州知州
　　陈应鳌【福建人举人顺治十六年任】　林杭学【大兴人生贠康熙二年任】董壮猷【隆徳人贡生五年任】　　　刘述远【直隶人七年任】
　　颛孙佐圣【徐州人九年任】　　　娄聚奎【密云卫人贡生十二年任】傅世烈【新喻人贡生二十年任】　　赵世锡【镶红旗人廕生二十六年任】祖法敬【镶黄旗人廕生三十四年任】　袁良怡【兴国人监生三十九年任】鲁国华【籍贯见前五十年任】　　　朱家彦【易州人监生五十二年任】范　溥【吴县人监生五十六年任】　　祝　宏【籍贯见总部六十一年任】黄　霈【正黄旗人廕生雍正三年任】　高　锦【正蓝旗人监生六年任】徐修仁【科贯见前八年任】
　　元谋县知县
　　王命新【贵州人顺治十六年任】　　王　甡【贵州人举人康熙二年任】
　　胡象瑗【山东人七年任】　　　　李旭白【湖广人贡生十年任】郑光啓【镶蓝旗人官生二十年任】　　罗　纶【直人贡生二十四年任】莫舜鼐【会稽人监生三十四年任】　　马之鹏【蒲圻人进士三十九年任】王任【济寜人贡生四十五年任】　　彭　翀【大兴人贡生五十四年任】翁咏榴【闽县人举人五十七年任】　　徐鸣鸾【当涂人举人五十九年任】许廷佐【籍贯见前雍正二年任】　　刘振斯【禹城人进士七年任】樊好仁【张掖人监生九年任】　　　金　言【仁和人监生十一年任】
　　禄劝州知州
　　冯尧年【杭州人顺治十六年任】　　梁正北【江宁人十八年任】卞庭松【江南人康熙元年任】　　　彭　蠡【籍贯见前三年任】吴国楫【籍贯未详九年任】　　　李之骥【黄州人举人二十一年任】陈　淳【冀州人进士二十六年任】　　黄承琏【山东人三十年任】孟以恂【镶红旗人廕生三十四年任】　余光□【湖广人三十九年任】谢宗枋【直人监生四十四年任】　　石得恒【正白旗人四十六年任】李廷宰【籍贯见前五十三年任】　　黄　霈【籍贯见前五十九年任】贾秉臣【山西人贡生雍正三年任】　　钱　恒【江南人贡生七年任】张　坦【磁州人进士八年任】　　　王士泰【直隷人贡生十一年任】
　　广西府知府
　　黎际臯【干州人贡生顺治十六年任】　万祚【大兴人生员康熙三年任】髙起龙【正白旗人廕生二十年任】　　梁延年【正蓝旗人举人二十七年任】顾　焯【苏州人进士二十九年任】　　刘治中【奉天人廕生三十年任】李　锡【正黄旗人廕生三十二年任】　迟　炘【籍贯见前三十九年任】罗衍嗣【科贯见前四十二年任】　　卢　询【籍贯见总部四十八年任】赵任【镶红旗人廕生四十九年任】　蒋敷锡【大兴人贡生五十年任】周　采【籍贯见前五十九年任】
　　师宗州知州
　　吴国泰【徽州人贡生顺治十六年任】　陈　憻【保定人贡生十八年任】吴鼎震【泉州人举人康熙五年任】　　韩惟一【宁夏人贡生十年任】金绵祖【奉天人廕生二十年壬】　　王　綡【蒲城人进士二十二年任】黄际会【福建人监生二十六年任】　　金星瑞【仁和人吏贠三十年任】孟以恂【籍贯见前三十九年任】　　秦　采【籍贯见前四十四年任】刘承啓【籍贯见前四十九年任】　　王　书【籍贯见前五十年任】管　伦【武进人监生五十四年任】　　王鼎鋐【仁和人监生五十八年任】汪　煚【科贯见前六十一年任】　　刘度【籍贯见前雍正二年任】章元佐【绍兴人吏员四年任】　　　夏治源【科贯见前五年任】锦【籍贯见前八年任】　　　骆大鹏【籍贯见前十二年任】
　　弥勒州知州
　　朱鼎鋐【直隶人贡生顺治十六年任】　王希圣【奉天人生员康熙四年任】李延春【宜城人贡生十年任】　　　蒋懿俊【未阳人二十年任】杨天锡【奉天人监生二十四年任】　　朱　点【大兴人监生二十六年任】吴起新【河闲人贡生三十一年任】　　魏纯智【奉天人监生三十五年任】马世俊【奉天人廕生三十八年任】　　黄敏生【籍贯见前四十一年任】周　采【籍贯见前四十五年任】　　陆元楷【苏州人贡生四十九年任】吴永绪【歴城人监生五十四年任】　　杜　珍【籍贯见前五十六年任】程梦瑛【籍贯见前五十八年任】　　伍纲昌【全州人举人雍正五年任】罗万言【奉天人监生六年任】　　　张景澍【科贯见前九年任】
　　广南府知府
　　沈志远【镶白旗人廕生顺治十八年任】　李梦白【陜西人贡生康熙五年任】刘邦彦【镶黄旗人监生二十一年任】　沈智逹【籍贯未详二十九年任】崔维衡【籍贯见前三十一年任】　　钟韵逺【镶红旗人监生四十二年任】茹仪凤【宛平人监生四十三年任】　　蔡起俊【镶白旗人监生五十五年任】张允随【籍贯见总部雍正二年任】　　潘允敏【溧阳人进士二年任】贾秉臣【籍贯见前五年任】　　　吕大成【正红旗人廕生八年任】陈克复【浙江人贡生雍正十三年任】
　　元江府知府
　　刘　勇【大兴人顺治十七年任】　　潘士秀【奉天人廕生康熙六年任】李居一【凤翔人二十一年任】　　　纪振干【奉天人廕生二十二年任】李鸿霔【新城人进士二十八年任】　　单　世【蒲城人举人二十九年任】张圣猷【籍贯见总部三十二年任】　　段志熙【籍贯见总部三十四年任】姚　谐【黄陂人三十八年任】　　　李育徳【籍贯见前四十年任】罗　鋐【籍贯见前四十二年任】　　李育徳【四十五年再任】
　　章履成【会稽人吏贠四十九年任】　　张嘉頴【长洲人监生五十六年任】迟维玺【籍贯见总部雍正二年任】　　祝　宏【籍贯见总部九年任】胡承璘【泾县人进士十一年任】
　　新平县知县
　　王聘召【四川人顺治十六年任】　　刘基【湖广人生贠十七年任】杨天然【四川人贡生康熙元年任】　　李复修【直隶人监生三年任】王文龙【山东人进士九年任】　　　李公植【山东人副榜二十一年任】张其翰【江南人举人二十三年任】　　何恭锡【浙江人举人二十七年任】余敏修【福建人举人二十九年任】　　祖泽灏【奉天人廕生三十五年任】吴秉正【奉天人贡生四十四年任】　　裘充琇【直隶人监生五十年任】张云翮【四川人举人五十一年任】　　蹇王臣【普安人举人五十五年任】杨绳武【科贯见前雍正二年任】　　王开铨【科贯见前四年任】曾应兆【科贯见前七年任】　　　殷良栋【科贯见前十一年任】
　　【附】新化旧州
　　陈　玺【贵州人举人顺治十七年任】　米　璋【湖广人生贠康熙二年任康熙五年裁并新平县】
　　开化府知府
　　刘　防【山东人进士康熙七年任】　　李道泰【福建人进士二十一年任】石文晟【籍贯见总部二十四年任】　　张仲信【籍贯见总部二十六年任】沈　宁【石门人进士二十八年任】　　李　锡【籍贯见前三十二年任】陈文成【浙江人进士三十四年任】　　张　琪【奉天人贡生三十八年任】李文渊【正红旗人监生四十五年任】　孔毓珣【山东人贡生四十六年任】张道源【江南人监生四十七年任】　　梁文煊【奉天人监生五十一年任】吴文炎【江南人进士五十五年任】　　佟世祐【籍贯见前雍正三年任】丁栋成【浙江人监生五年任】　　　宫尔劝【山东人举人九年任】
　　文山县知县
　　徐本僊【蕲水人举人雍正八年任】　　曹国弼【四川人举人九年任】
　　镇沅府知府
　　佟世廕【籍贯见前雍正五年任】　　髙　培【陈州人廪生七年任】
　　恩乐县知县
　　宫尔劝【科贯见前雍正五年任】　　汤　涵【宣平人贡生九年任】
　　东川府知府
　　黄士杰【籍贯见总部五年任始改隶云南】罗得彦【万全人监生七年任】崔乃镛【科贯见前九年任】
　　会泽县知县
　　王忠武【科贯见前雍正六年任】　　祖承祐【正蓝旗人监生九年任】
　　昭通府知府
　　陆世宣【合江人举人雍正六年任】　　陈克复【宁海人贡生七年任】徐徳【昆山人监生九年任】
　　恩安县知县
　　金　言【籍贯见前雍正九年任】　　樊好仁【籍贯见前十一年任】
　　镇雄州知州
　　徐徳【籍贯见前雍正六年任】　　李　至【科贯见前九年任】
　　永善县知县
　　杜思贤【科贯见前雍正六年任】　　姜际昌【山阴人吏员九年任】
　　普洱府知府
　　佟世廕【籍贯见前雍正七年任】　　郭　伦【滦州人举人十年任】漆扶助【江西人监生十一年任】
　　大理府知府
　　卢桂生【籍贯见总部顺治十六年任】　沈　魁【奉天人举人十八年任】万邦和【江西人康熙元年任】　　　朱雅淳【浙江人举人五年任】宗　彞【直人进士十年任】　　　王兴禹【奉天人官生二十年任】李成才【奉天人贡生二十八年任】　　李作楫【东莞人进士二十九年任】李斯佺【长山人廕生三十二年任】　　黄之騄【晋江人举人三十七年任】章履成【籍贯见前四十五年任】　　刘有成【正黄旗人笔帖式四十九年任】胡克寛【安陆人举人五十五年任】　　程　珩【清丰人举人五十七年任】陈克复【籍贯见前雍正四年任】　　陆世宣【科贯见前八年任】陶之倬【江南人举人十一年任】　　章元佐【浙江人供士乾隆元年任】
　　太和县知县
　　穆维深【奉天人顺治十六年任】　　李　錞【善化人十八年任】杨　构【麻城人康熙三年任】　　　方　灿【庆阳人八年任】
　　孙世大【山西人贡生二十一年任】　　伍经魁【广西人举人二十四年任】张泰交【阳城人进士二十八年任】　　水　衡【大兴人生员三十三年任】黄文恒【福清人举人四十年任】　　查嗣珣【海宁人进士四十八年任】刘　昺【蒲台人贡生五十年任】　　龙爲霖【科贯见前六十一年任】罗　忻【营山人举人雍正五年任】　　骆大鹏【籍贯见前十年任】唐世梁【临桂人举人十二年任】
　　赵州知州
　　夏开寅【江南人顺治十六年任】　　史光鉴【奉天人贡生十七年任】陈王道【湖广人康熙三年任】　　　刘徳溥【直隶人八年任】
　　王秉坤【奉天人十年任】　　　　刘珏亮【直隶人二十一年任】张国柱【江南人二十五年任】　　　陈光稷【宛平人廕生二十八年任】张肇景【泽州人贡生三十四年任】　　吴　鉴【正红旗人廕生三十七年任】程　鼎【忠州人举人四十五年任】　　陈士昻【宛平人贡生五十五年任】黄　乂【江都人监生雍正二年任】　　汪邦彦【休宁人贡生三年任】徐树闳【籍贯见前四年任】　　　史　增【青浦人进士八年任】程近仁【钱塘人贡生十年任】
　　云南县知县
　　韩　灏【四川人贡生顺治十六年任】　何良佐【广东人监生十八年任】秦起龙【新建人监生康熙元年任】　　王请度【山东人监生五年任】涂方升【南昌人进士八年任】　　　刁应聘【奉天人监生二十年任】王建极【奉天人监生二十二年任】　　黎日升【广东人进士二十三年任】刘国玺【正黄旗人监生二十六年任】　李维邦【霸州人贡生二十八年任】王　书【籍贯见前三十四年任】　　于之辐【四川人进士四十三年任】潘晋龄【福建人举人四十五年任】　　金世道【正黄旗人监生四十八年任】郭兆垣【山东人进士五十三年任】　　伍青莲【广东人举人五十四年任】龙文玉【湖广人贡生五十八年任】　　韩侯振【山东人举人五十九年任】张　汉【籍贯见前雍正二年任】　　王　璐【陜西人举人五年任】姚士塖【籍贯见前十年任】　　　李家俊【湖南人拔贡十一年任】
　　邓川州知州
　　卞廷槐【洛阳人顺治十六年任】　　刘登云【籍贯见前康熙二年任】
　　董壮猷【隆徳人八年任】　　　　胡大定【平凉人二十年任】马世俊【籍贯见前二十五年任】　　何　琛【福建人举人三十一年任】梁大禄【上元人廕生二十三年任】　　许国干【江南人四十一年任】舒方巩【江南人四十五年任】　　　张　琦【奉天人五十二年任】张建徳【奉天人五十七年任】　　　吴志【江宁人雍正二年任】李毓元【正红旗人监生四年任】　　施　震【镶红旗人监生六年任】
　　浪穹县知县
　　罗时升【武陵人贡生顺治十六年任】　张　瑛【浙江人贡生康熙二年任】吴之瑾【安陆人监生五年任】　　　张鹏翔【陜西人进士九年任】吴一鹭【福建人贡生二十年任】　　赵　珙【河南人进士二十六年任】王度昭【诸城人进士三十一年任】　　蒋兆龙【鄞县人进士三十六年任】荆毓凤【安肃人举人四十五年任】　　温　珍【东鹿人进士五十一年任】欧阳绶【新防人举人五十四年任】　　李　采【临汾人监生五十八年任】张　坦【科贯见前雍正元年任】　　吴士信【归安人举人八年任】
　　宾川州知州
　　张瑞扬【奉天人生员顺治十六年任】　李如梃【孟津人举人康熙三年任】刘　泰【临淄人贡生七年任】　　　周家柱【奉天人监生二十年任】甘国辅【奉天人监生二十七年任】　　耿祚纮【奉天人监生三十七年任】谢旻禧【髙明人举人四十一年任】　　王　鼎【奉天人生员四十六年任】王景亮【奉天人监生四十八年任】　　翟国桓【武邑人贡生五十年任】周　钺【长洲人贡生五十一年任】　　刘廕楫【陜西人廕生五十六年任】刘孟【安福人进士五十九年任】　　周　钺【雍正元年再任】
　　迟维埏【正白旗人监生六年任】　　金　鉴【镶红旗人监生九年任】史　麟【大同人贡生十一年任】　　王　琨【镶白旗人监生乾隆元年任】
　　云龙州知州
　　方翰儒【奉天人贡生顺治十六年任】　夏　珣【直人廕生康熙五年任】张　潋【湖广人副榜二十年任】　　丁亮工【嘉兴人副榜二十六年任】霍维腾【直人贡生三十一年任】　　顾芳宗【上虞人贡生三十七年任】毕仕魁【东光人贡生四十四年任】　　王　【福山人贡生五十二年任】李元英【镶蓝旗人监生五十七年任】　陈希芳【镶黄旗人监生雍正三年任】钱　恒【籍贯见前八年任】　　　徐本僊【科贯见前十年任】
　　楚雄府知府
　　传天锡【徐州人贡生顺治十六年任】　徐泰来【江寜人贡生十六年任】刘登科【奉天人副榜十七年任】　　漆绍开【奉天人十八年任】姚文烈【桐城人举人康熙元年任】　　史光鉴【籍贯见前三年任】冯　苏【科贯见前九年任】　　　牛　奂【林县人副榜二十一年任】曾大升【侯官人举人二十八年任】　　张　琪【奉天人三十七年任】章文鐄【会稽人四十年任】　　　茹仪凤【籍贯见前四十二年任】董天钖【籍贯见前四十三年任】　　卢　询【籍贯见总部四十五年任】梁文煊【籍贯见前四十八年任】　　张嘉頴【籍贯见前五十二年任】张庆曾【平阳人贡生五十六年任】　　张允随【籍贯见总部五十八年任】李玉鋐【通州人进士雍正元年任】　　储之盘【科贯见前五年任】丁栋成【籍贯见前十年任】
　　楚雄县知县
　　吴之俊【都匀人举人顺治十六年任】　刘维世【奉天人廪生十八年任】潘之正【蒲圻人监生康熙五年任】　　王玉成【盐山人举人十一年任】柴　栴【开封人举人二十年任】　　李　暄【上元人监生二十二年任】柳熙润【东莞人举人二十五年任】　　李梦兰【建昌人举人二十八年任】黄官计【广昌人举人三十年任】　　毕丽台【文登人贡生三十四年任】江朝宗【上元人进士三十九年任】　　王　衮【正蓝旗人监生四十七年任】苏学轼【山东人举人五十二年任】　　陆　坦【常熟人贡生五十四年任】王廷赞【正蓝旗人举人五十七年任】　冯云会【济宁人进士雍正元年任】夏治源【科贯见前三年任】　　　李文炯【新安人举人五年任】方廷英【普安人吏员八年任】　　　黄士鉴【广东人进士乾隆元年任】
　　镇南州知州
　　胡登龙【贵阳人举人顺治十六年任】　王登祥【会稽人生员十六年任】彭程汉【贵州人举人康熙二年任】　　孙国衡【籍贯见前五年任】袁肇继【即墨人进士十一年任】　　吕景参【新昌人贡生二十二年任】岑　鹤【建平人进士二十二年任】　　李续祖【奉天人廕生二十六年任】周兴镐【南阳人监生三十四年任】　　陈　元【余姚人进士三十八年任】祖泽灏【籍贯见前四十二年任】　　陆应几【江都人举人五十一年任】杨正辅【镶蓝旗人监生五十九年任】　王　臣【籍贯见前雍正三年任】金　鉴【籍贯见前五年任】　　　王志曾【南城人贡生九年任】钱　汧【浙江人监生十三年任】
　　南安州知州
　　李毓芳【遵义人贡生康熙二年任】　　王　佐【湘潭人举人六年任】米　璋【安化人贡生八年任】　　　唐之柏【籍贯见前二十年任】周爰访【无钖人进士二十三年任】　　王国脉【蒲州人官生二十五年任】赵延鸿【和州人监生二十九年任】　　李　灿【正白旗人监生三十五年任】王之纪【正黄旗人监生三十七年任】　马焕曾【当湖人监生三十九年任】张伦至【福清人贡生四十五年任】　　韩　钟【籍贯见前四十九年任】王志正【丹徒人敎习五十五年任】　　贾秉臣【籍贯见前六十年任】张名标【正白旗人监生雍正元年任】　张　任【籍贯见前六年任】孙必荣【江宁人监生八年任】
　　【附】嘉旧县
　　王奉道【望江人贡生顺治十六年任】　陈兆升【太平人监生康熙二年任康熙八年裁并南安州】
　　定远县知县
　　黄朝彦【宁远人副榜顺治十七年任】　田元恺【泽州人贡生康熙十年任】曹振邦【歴城人进士二十年任】　　王芝【江都人监生二十五年任】袁乃湔【平阳人进士三十三年任】　　陈继度【东莞人贡生三十七年任】张彦绅【镶蓝旗人监生三十九年任】　陈士炯【大兴人教习四十六年任】孙尔振【叶县人监生五十三年任】　　吴道来【汉川人举人雍正五年任】唐世梁【科贯见前七年任】　　　王日寛【河南人举人十二年任】沈　堂【浙江人举人十三年任】
　　广通县知县
　　刘懋卿【长沙人生贠顺治十六年任】　杨象干【湖广人廪生十八年任】张京奎【洋县人生员康熙二年任】　　郭　植【邯郸人贡生六年任】耿启【新城人进士十年任】　　　胡　顼【镶白旗人官生二十年任】李　铨【正黄旗人监生二十六年任】　杨振藻【卢龙人进士三十一年任】许兆炎【仁和人贡生四十三年任】　　李　濓【歴城人举人四十七年任】刘　任【庐陵人举人四十九年任】　　龙文玉【汉川人贡生五十年任】刘　淑【武进人监生五十三年任】　　郭　伦【科贯见前雍正三年任】杜思贤【科贯见前五年任】　　　杨　登【阆中人举人六年任】李作梅【四川人进士乾隆元年任】
　　黑井盐课提举司
　　髙启英【江南人监生顺治十六年任】　周应和【东阳人监生十六年任】聂开基【监利人监生十八年任】　　朱　濠【山阴人贡生康熙六年任】金应兆【大城人监生二十年任】　　袁士龙【大兴人教习二十四年任】张稷谟【武昌人监生二十七年任】　　王　策【仁和人中书二十八年任】沈懋价【山阴人监生三十八年任】　　丁　正【永城人监生五十四年任】陈应科【山阴人监生六十一年任】　　髙　培【籍贯见前雍正四年任】安鼎和【科贯见前八年任】
　　琅井盐课提举司
　　简　髙【巴县人贡生顺治十六年任】　来　度【三原人生员康熙五年任】庄文然【海寜人贡生康熙十一年任】　朱启隆【山阴人二十年任】孙芝兰【裕州人二十七年任】　　　章元炜【建昌人二十九年任】周　蔚【来安人三十八年任】　　　娄兆兴【绍兴人四十七年任】沈　鼐【长洲人监生四十八年任】　　任宗游【淮安人监生五十九年任】汪士进【钱塘人六十一年任】　　　谢　球【江宁人监生雍正六年任】李国义【临汾人监生九年任】
　　姚安府知府
　　倪巽生【巴县人贡生顺治十六年任】　林本元【奉天人廕生康熙二年任】商永杰【洛阳人举人八年任】　　　蔺　松【奉天人廕生十二年任】任道立【直人贡生二十年任】　　丁　炜【晋江人贡生二十九年任】姚　谐【黄陂人贡生三十五年任】　　卫　琪【曲沃人廕生四十年任】钟韵逺【籍贯见前四十五年任】　　王廷琦【江南人贡生四十九年任】闵本正【江南人贡生五十四年任】　　卢兆鹏【奉天人五十八年任】李孔嘉【直人贡生雍正元年任】　　杨辉祖【正黄旗举人三年任】贾秉臣【籍贯见前六年任】　　　吕大成【籍贯见前八年任】臧　【籍贯见前九年任】
　　姚州知州
　　寗云鹏【奉天人生员顺治十六年任】　彭程汉【科贯见前康熙五年任】施　鈊【籍贯未详二十一年任】　　王治国【镶蓝旗人笔帖式二十三年任】胥　琇【潍县人监生二十五年任】　　髙其佩【镶白旗人廕生三十三年任】张　璨【奉天人监生三十七年任】　　霍维腾【大兴人监生三十八年任】彭尔年【奉天人监生四十三年任】　　陆元楷【吴江人贡生四十七年任】王世贵【大兴人监生四十九年任】　　管　抡【籍贯见前四十九年任】施其智【泰安人贡生五十六年任】　　程　昜【浙江人贡生五十八年任】钱　恒【籍贯见前雍正二年任】　　王允洪【鄱阳人举人七年任】
　　大姚县知县
　　冒　霁【扬州人生员顺治十六年任】　吴殿弼【奉天人吏员康熙二年任】张迎芳【应城人进士八年任】　　　邵　璜【秀水人举人十一年任】柯　法【襄平人监生二十三年任】　　孔正瑄【曲阜人教习二十九年任】李松生【分宜人举人三十五年任】　　李维仪【通州人监生三十五年任】富中琰【晋江人教习三十七年任】　　陆应几【科贯见前四十五年任】吴绳武【正黄旗人笔帖式五十四年任】　冯光【科贯见总部雍正二年任】徐修仁【科贯见前三年任】　　　朱　干【科贯见前六年任】王开铨【科贯见前八年任】　　　马　瑜【山东人监生十三年任】
　　白井盐课提举司
　　胡世英【金谿人顺治十六年任】　　李之贵【浙江人贡生十八年任】赵大生【项城人生员康熙二年任】　　严一诏【江西人贡生五年任】杨光远【浙江人贡生十年任】　　　夏宗尧【正红旗人廕生二十一年任】张官纪【钱塘人二十八年任】　　　萧继锽【歙县人三十年任】丁莒锡【籍贯未详三十三年任】　　张乃文【丹徒人监生三十五年任】郑　山【上虞人监生四十二年任】　　孔尚琨【曲阜人廕生五十七年任】刘邦瑞【镶黄旗人监生雍正四年任】
　　永昌府知府
　　周元芳【奉天人举人顺治十六年任】　王家相【咸宁人生员康熙二年任】伍　柳【安福人进士八年任】　　　张承赐【正蓝旗人廕生二十年任】祖维焕【正蓝旗人廕生二十八年任】　罗　纶【万全人贡生三十七年任】王汝霖【安邑人贡生四十四年任】　　费金吾【乌程人举人五十一年任】项　诗【汉阳人贡生五十五年任】　　张毓贤【镶黄旗人监生五十七年任】佟国恺【正蓝旗人监生五十九年任】　林世俊【海宁人监生六十一年任】李孔嘉【宛平人监生雍正三年任】　　董　雱【镇海人监生五年任】孙　常【陈州人进士五年任】　　　严宗喆【分宜人进士八年任】
　　保山县知县
　　马之竒【奉天人顺治十六年任】　　段荣检【江南人康熙二年任】吴士鲸【湖广人贡生六年任】　　　蒋嘉谟【直人二十一年任】王钦祖【福建人贡生二十八年任】　　程　奕【湖广人监生三十二年任】张其【奉天人笔帖式四十二年任】　金　铨【石门人举人四十五年任】冉　琪【贵州人举人五十四年任】　　李方华【商邱人举人五十七年任】史　増【科贯见前雍正二年任】　　田　榕【玉屏人举人八年任】邹永馥【籍贯见前九年任】　　　张福昶【福建人举人十二年任】
　　腾越州知州
　　段荣检【籍贯见前顺治十八年任】　　张善化【奉天人贡生康熙元年任】姚廷佐【河闲人贡生五年任】　　　喻　良【奉天人生员六年任】王　律【奉天人举人七年任】　　　庄　搢【江南人进士二十三年任】杨端宪【陜西人举人二十五年任】　　卢承恩【奉天人监生三十一年任】唐翰弼【奉天人廕生三十五年任】　　吴　玥【奉天人进士四十五年任】钱兆沆【浙江人进士五十三年任】　　杨之盛【正黄旗人监生五十八年任】孔毓瑱【曲阜人贡生雍正三年任】　　吴作哲【江南人监生十三年任】
　　永平县知县
　　董天枢【浙江人贡生顺治十六年任】　刘欲正【山东人举人十八年任】王　律【科贯见前康熙五年任】　　杨继震【陜西人七年任】
　　杨光远【浙江人十年任】　　　　杨旭海【福建人举人二十一年任】熊　远【江西人举人二十四年任】　　薛　采【山西人进士二十九年任】姚孔鍹【桐城人举人三十三年任】　　顾　鹏【仁和人监生四十一年任】髙成龄【任邱人举人四十七年任】　　潘荣椿【江都人贡生五十三年任】胡　桓【大兴人吏员五十五年任】　　冯庆长【代州人贡生五十六年任】邢恭先【科贯见前雍正元年任】　　魏寳国【科贯见前二年任】胡正笏【湘潭人举人六年任】　　　戴汝棻【山东人进士乾隆元年任】
　　鹤庆府知府
　　李　恕【泗会人顺治十六年任】　　王命来【彭水人举人康熙二年任】侯拱乙【榆林人贡生五年任】　　　崔宗泰【直人生员十年任】孙　芳【正白旗人二十二年任】　　李作楫【广东人进士二十四年任】卢崇义【镶黄旗人廕生二十六年任】　金培生【正黄旗人廕生三十三年任】宋永康【正黄旗人官生三十七年任】　艾汝霖【济南人廕生四十三年任】孟以恂【籍贯见前五十四年任】　　白　兑【镶白旗人监生五十九年任】罗得彦【籍贯见前雍正六年任】　　姚应鹤【科贯见前七年任】
　　剑川州知州
　　萧继壮【奉天人廕生顺治十六年任】　陈忠徳【四川人贡生十七年任】夏一松【奉天人廕生康熙元年任】　　刘啓复【奉天人廕生八年任】徐永隆【奉天人廕生二十四年任】　　张国卿【奉天人监生二十八年任】陈芳猷【三河人贡生三十三年任】　　彭　铭【蒲田人举人四十四年任】王世贵【宛平人贡生五十一年任】　　王　臣【籍贯见前雍正元年任】杨正辅【籍贯见前三年任】　　　施　震【籍贯见前四年任】李毓元【籍贯见前六年任】　　　李乔林【正白旗人监生八年任】汪无限【科贯见前九年任】　　　高爲阜【江西人举人十二年任】
　　顺宁府知府
　　米　【安化人贡生顺治十六年任】　许勳【籍贯见总部康熙七年任】杨朝宾【钜鹿人贡生八年任】　　　郎廷极【奉天人监生二十三年任】徐　欐【奉天人笔帖式二十五年任】　董永芠【正黄旗人廕生三十五年任】孔毓珣【籍贯见前四十四年任】　　李育德【籍贯见前四十七年任】李文渊【正黄旗人监生四十七年任】　殷邦翰【镶白旗人贡生五十一年任】李　竹【延津人贡生五十六年任】　　赵承焘【钱塘人监生五十八年任】范　溥【吴县人监生六十一年任】　　韩　钟【籍贯见前雍正四年任】陆世宣【科贯见前五年任】　　　傅　逵【正红旗人贡生六年任】朱粲英【正白旗人监生十二年任】
　　云州知州
　　于成龙【奉天人副榜顺治十七年任】　刁飞龙【顺德人贡生康熙二年任】张善化【奉天人贡生二十二】　　陆荣登【年任嘉兴人进士二】王祚兴【十六年任汾州人进】　　陈昌言【士三十一年任浙江】
　　白崇玺【人三十五年任镶白旗】　蒋　斆【人监生三十八年任】马　澂【保定人进士四十一】　　甘国埏【年任长洲人监生四十】郎廷梿【六年任正蓝旗人监生】　吴元鏊【五十二年任镶黄旗】李世俊【人监生五十五年任】　　　邵　琦【钱塘人监生雍正元】
　　沈新【年任宛平人贡生六】
　　永北府知府
　　田养萃【年任深州人廕生八】　　佟可印【年任浙江人监生十】
　　张彦升【三年任籍贯未】　　　　申竒猷【详顺治十六年任奉天】李　钰【人廕生康熙二年任】　　胡挺松【奉天人七年任镶红旗人廕】
　　李　楷【生二十七年任　奉天人廕生三十】朱光宗【一年任慈谿人监生以上】程之炜【俱北胜州知州镶蓝】　　施士冈【旗人监生三十七年任】崔汝诚【以下改府正黄旗人】　　王广益【监生四十五年任淮】冯光【安人贡生五十四年】　　　石去浮【任镶黄旗人监生】
　　钱　恒【籍贯见前十年任】
　　丽江府知府
　　杨　馝【籍贯见前雍正元年任】　　元展成【籍贯见总部四年任】冯光【科贯见总部六年任】　　　靳治岐【科贯见前七年任】
　　蒙化府掌印同知
　　王命来【籍贯见前顺治十六年任】　　张善化【籍贯见前康熙五年任】
　　张显斌【浙江人九年任】　　　　金　标【徳清人副榜二十年任】陈文成【浙江人贡生二十六年任】　　杨天眷【籍贯见前三十年任】蒋　旭【江南人贡生三十四年任】　　蒋　煌【镶白旗人监生三十九年任】许登龙【陜西人廕生四十四年任】　　米清伯【故城人贡生四十六年任】赵世勲【镶白旗人进士四十八年任】　张廷正【奉天人廕生五十二年任】李敬熙【正黄旗人监生五十四年任】　罗得彦【籍贯见前雍正元年任】朱源淳【籍贯见前六年任】　　　顾朝俊【镶蓝旗人监生七年任】朱粲英【正白旗人监生九年任】　　杜思贤【贵州人举人十二年任】
　　【附】定边旧县
　　牟从周【重庆人贡生顺治年任】　　吕从简【永康人贡生】
　　杜　蕃【真定人贡生】　　　　何锡爵【奉天人监生】
　　张尔翼【山东人举人】　　　　崔　靖【闻喜人进士】
　　邱　峤【上杭人举人】　　　　杨　书【武进人监生】
　　杨召春【大兴人　　　　以上康监生　　　　　熙年任】
　　向允中【平逺人贡生雍正二年任】　　吴士信【科贯见前五年任雍正七年裁并蒙化府】
　　景东府掌印同知
　　郭世荣【直人贡生康熙四年任】　　胡向极【奉天人贡生九年任】赵清正【奉天人廕生二十五年任】　　汤传楷【苏州人贡生二十七年任】傅泽渊【奉天人廕生三十年任】　　王盛周【奉天人廕生三十七年任】年希尧【奉天人监生三十九年任】　　茹仪鳯【籍贯见前四十年任】杨天眷【籍贯见前四十二年任】　　何　震【奉天人监生四十五年任】黄叔琪【直人举人五十二年任】　　梅廷隽【建昌人举人五十八年任】王　铎【籍贯见前雍正元年任】　　徐树闳【籍贯见前七年任】武秩【附】
　　明
　　都指挥使
　　【洪武】寗　正【定远人】　　　　　冯　诚【临淮人】
　　何　福【定远人】　　　　　瞿　能【合肥人】
　　郑　祥【合肥人】　　　　　沐　昂【定逺人】
　　谢　雄【定逺　　　　永人　　　　　乐】王　俊【合肥人】
　　卢　旺【仪征人】　　　　　张　廉【汝宁人】
　　【洪熙】武　让【邹平人】　　　　　曹　政【来安人】
　　李　友【夀州人】　　　　　方　瑾【全椒人】
　　胡　志【定远人】　　　　　刘　玉【济宁人】
　　【正统】郑　伦【公安人】　　　　　詹　惠【仪征人】
　　张　广【舒城　　　　景人　　　　　泰】郑　儁【合肥人】
　　赵　晟【清平人】　　　　　刘宗仁【定州人】
　　【万歴】陈应镇【湖广人】　　　　　李思忠【云南人】
　　李天常【福建　　　　天人　　　　　啓】如之屏【湖广人】
　　薛应周【云南人】　　　　　鲁希圣【叙州人】
　　【崇祯】方懋昌【贵池人】　　　　　李镇芳【云南人】
　　蔡绍周【铜仁人】　　　　　鲁之望【澂江人】
　　沐天泽【定远人】
　　都指挥同【口知】
　　【洪武】汤　昭【定武人】　　　　　万　中【黄陂人】
　　陈　忠【凤阳　　　　永人　　　　　乐】刘　玉【贯见前】
　　【宣徳】杨　濬【定远人】　　　　　李　升【嘉定人】
　　邱　贞【唐县　　　　正人　　　　　统】陈　俊【邳州人】
　　李　福【安仁人】　　　　　髙　勳【巢县人】
　　张　广【邳州　　　　人　　　　　治】李　经【寿州人】
　　刘　桓【寿州人】　　　　　李　增【清河人】
　　方　仲【定远人】　　　　　方　略【全椒人】
　　【嘉靖】胡　章【乐平人】　　　　　袁　廕【府军人】
　　徐　髙【羽林卫人】
　　都指挥佥事
　　【洪武】俞　让【定逺人】　　　　　陈　濬【定逺人】
　　【永乐】胡　渊【定逺人】　　　　　欧　庆【含山人】
　　赵　亮【定逺人】　　　　　刘　英【夀州人】
　　把　都【东明人】　　　　　张　雄【溧阳人】
　　吴　旺【沛县人】　　　　　陈　忠【邳州人】
　　【正统】李　【夏津人】　　　　　李　福【贯见前】
　　【景泰】潘　俊【滕县人】　　　　　吴　廸【固始人】
　　葛　聚【济州人】　　　　　张　麟【凤阳人】
　　卢　钺【仪征人】　　　　　车　琳【六合人】
　　吴　坚【湖口人】　　　　　潘　瑢【和州人】
　　陈　俊【贯见前】　　　　　髙　逺【全椒人】
　　尹　瑢【寿州人】　　　　　司　韶【汝阳人】
　　沐　璘【定逺人】　　　　　吴　雄【池州人】
　　郑　儁【贯见前】　　　　　杨　福【丰城人】
　　陈　恺【和州人】　　　　　万　诚【黄陂人】
　　王　铺【安庆人】　　　　　吴　瑢【固始人】
　　朱　绅【如臯人】　　　　　苏　方【霑化人】
　　【天顺】髙　勳【贯见前】　　　　　方　明【全椒人】
　　张　谅【定逺人】　　　　　万　僖【黄陂人】
　　【成化】吴　敏【沛县人】　　　　　杨　通【夀州人】
　　把　福【东明人】　　　　　纪　良【安东人】
　　周　佐【庐陵人】　　　　　王　伦【合肥人】
　　【治】华　升【临安人】　　　　　王　【贯未详】
　　刘　镛【济宁人】　　　　　孙　辅【丽水人】
　　方　敬【定远人】　　　　　方　玺【全椒人】
　　刘　聚【郑州人】　　　　　马　铉【西宁人】
　　卢　和【仪征人】　　　　　张　骥【定远人】
　　髙　胜【巢县　　　　嘉人　　　　　靖】沐　岳【定远人】
　　叶　黼【滁州人】　　　　　张　经【滦阳人】
　　欧　洪【含山人】　　　　　解　仪【贯未详】
　　魏　润【莱芜人】　　　　　朱　诏【贯未详】
　　张　松【贯未详】　　　　　魏　武【贯未详】
　　金　章【桐城人】　　　　　王　来【襄阳人】
　　樊　泰【含山人】　　　　　冯　立【黄陂人】
　　冯鸣凤【京山人】　　　　　萧　鼎【黄冈人】
　　胡　绍【丰城人】　　　　　方　策【全椒人】
　　王廷光【无为人】　　　　　石邦宪【夀光人】
　　汪　勳【应城人】　　　　　耿　世【夀州人】
　　曹宗岱【寿州人】　　　　　陈　繁【临淮人】
　　贺　凤【山阴人】　　　　　王　璋【云南人】
　　张　德【河间人】　　　　　刘　防【江都人】
　　潘　雄【和州人】　　　　　赵明臣【平阳人】
　　李应芳【定远人】　　　　　魏　俊【临淮人】
　　刘　佩【定远人】　　　　　史　符【临淮人】
　　王世科【杭州人】　　　　　张应龙【安庆人】
　　【隆庆】金　堂【云南人】　　　　　赵祚【直人】
　　马　性【云南人】　　　　　胥月朗【利州人】
　　杨一方【都匀人】　　　　　杨　显【沅州人】
　　胡大宾【越州人】　　　　　逵九思【陈州人】
　　【万歴】吴显忠【山阴人】　　　　　孙世泰【永宁人】
　　朱嘉谟【仪征人】　　　　　萧世杰【防川人】
　　佘　应【鹰扬卫人】　　　　　髙　忱【镇江人】
　　江　濬【广州人】　　　　　曹　清【南昌人】
　　赵　琼【临安人】　　　　　康　鸾【兰州人】
　　杨循礼【云南人】　　　　　王三聘【云南人】
　　陈嘉勲【重庆人】　　　　　李显文【贵州人】
　　陈化鹏【大理人】　　　　　孙如瀛【余姚人】
　　竒　德【宣城人】　　　　　刘巨安【绍兴人】
　　麻　镇【桂林人】　　　　　卢承爵【靖州人】
　　孙继祖【南昌人】　　　　　李思忠【贯见前】
　　王维英【华州人】　　　　　张名世【绍兴人】
　　王万年【杭州人】　　　　　成一贯【杭州人】
　　汪如渊【杭州人】　　　　　范继斌【防稽人】
　　周　会【南京水军卫人】　　　　范　勳【建昌人】
　　梁时聘【浙江人】　　　　　唐宗舜【成都人】
　　髙腾汉【泗州人】　　　　　陈应钟【杭州人】
　　李成选【成都人】　　　　　施　瀚【宁波人】
　　白元洁【清苑人】　　　　　尹啓易【南京府军卫人】
　　李天常【山阙人】　　　　　王　鼐【贯未详】
　　薛继周【云南人】　　　　　姚之屏【辰州人】
　　髙应毓【泉州人】　　　　　饶啓祥【贯未详】










　　云南通志卷十八下之一
<史部,地理类,都会郡县之属,云南通志>
　　钦定四库全书
　　云南通志卷十八下之二
　　本朝
　　提督
　　张　勇【陜西人顺治年任】　　　万国柱【奉天人】
　　桑　格【满洲人】　　　　　万正色【福建人】
　　诺穆图【满洲人和硕额驸】　　　偏　图【奉天正白旗人】
　　张国梁【原名谷贞陜西人以上康熙年任】郝玉麟【奉天镶白旗人】
　　张耀祖【陜西人】　　　　　哈元生【直人】
　　蔡成贵【湖广　以上雍正元年至十三年任人】
　　总兵
　　马　寳【陜西人忠勇中营调曲寻武霑镇】李如碧【湖广人忠勇前营】髙起隆【陜西人忠勇左营调开化镇】　刘之复【四川人忠勇右营调曲寻武霑镇】
　　塔新策【籍贯未详忠勇后营】　　　王　会【籍贯未详义勇中营调广罗镇】刘　偁【籍贯未详义勇前营】　　　马维兴【陜西人义勇左营】吴子圣【陜西人义勇右营】　　　杨　威【陜西人义勇后营】马　宁【陜西人援剿前镇调楚姚蒙景镇】沈应时【陜西人援左镇】王辅臣【山西人援右镇调楚姚蒙景镇】杨　武【籍贯未详援后镇】张　勇【籍贯见前临元澂江镇】　　张国柱【籍贯见前永顺镇】阎　镇【陜西人大鹤丽永镇调临元澂江镇】王永祚【山西人楚姚蒙景镇】
　　狄三品【山西人广罗镇】　　　　陈　德【籍贯未详曲寻武霑镇调楚姚蒙景永北两镇】
　　祁三升【陜西人援后镇以上顺治年任】刘文进【籍贯未详曲寻武霑镇】
　　赵良栋【陜西人广罗镇】　　　　李世耀【陜西人永顺镇】
　　赵德胜【籍贯未详义勇前营调鹤丽镇】　线维明【奉天人永顺镇】
　　王屏藩【奉天人援左镇】　　　张足法【奉天人援右镇】
　　卫　朴【奉天人永北镇】　　　　李懋功【奉天正白旗人曲寻武霑镇】
　　海潮龙【满洲人鹤丽镇】　　　　马　山【奉天人临元澂江镇】髙必盛【奉天镶红旗人开化镇】　　王成功【湖北人楚姚蒙景镇】牛凤翔【奉天人楚姚蒙景镇】　　　四什六【奉天人鹤丽镇】
　　偏　图【籍贯见前永顺镇】　　　王　珍【陜西人鹤丽镇】
　　林　葵【福建人永北镇】　　　　刘廷杰【陜西人曲寻武霑镇调鹤丽镇】王洪仁【陜西人临元澂江镇】　　　何应元【福建人楚姚防景镇】马　声【山西人武举永北镇】　　　张开元【陜西人楚姚蒙景镇】
　　周化凤【陜西人永顺镇】　　　　朱廷柱【奉天镶白旗人开化镇】
　　姚　仪【浙江人鹤丽镇】　　　　陆进忠【陜西人曲寻武霑镇】杨　琳【奉天正红旗人临元澂江镇】　黄秉钺【奉天正黄旗人开化镇】
　　吴　坤【陜西人永北镇】　　　　俞章言【浙江人曲寻武霑镇】
　　段腾龙【陜西人永顺镇】　　　　徐登甲【直人武进士楚姚蒙景镇】骆　俨【福建人武进士楚姚蒙景镇】　张其蕴【陜西人临元澂江镇】马天宠【奉天人曲寻武霑镇】　　　郝　伟【陜西人鹤丽镇】
　　阎光炜【奉天正黄旗人开化镇】　　汪一桂【江南人永北镇】
　　杨　鲲【山西人曲寻武霑镇】　　　林国贤【福建人临元澂江镇】宋虎山【陜西人楚姚蒙景镇】　　　卜应奎【陜西人永顺镇】
　　赵　坤【陜西人鹤丽镇】　　　　马会伯【陜西人武状元永北镇】刘俊杰【奉天人楚姚防景镇以上康熙年任】郝玉麟【籍贯见前鹤丽镇】
　　冯允中【陜西人开化镇】　　　　杨天纵【陜西人临元澂江镇】李根润【直人武进士永顺镇】　　南天培【云南人楚姚蒙景镇】南天祥【云南人开化镇调鹤丽镇】　　孙本【奉天人永顺镇调临元澂江镇】张耀祖【籍贯见前鹤丽镇】　　　栁时昌【陜西人永北镇调楚姚蒙景镇】
　　霍　升【山西人永顺镇】　　　　刘起元【湖广人曲寻武霑镇调东蒙雄威镇】
　　邱名扬【四川人武举临澂镇调元普沅威镇】张应宗【山西人临元澂江镇调楚姚蒙景镇】
　　孙士魁【陜西人武进士曲寻武霑镇】　官　禄【直人武榜眼楚姚蒙景镇】仇元正【江南人武进士开化镇】　　陈　清【陜西人曲寻武霑镇】魏翥国【云南人临安澂江镇】　　　徐成贞【湖广人武举昭东雄威镇】董　芳【陜西人武举临元澂江镇】　　杨国华【云南人鹤丽镇调普洱沅威镇】
　　苏应选【河南人永顺镇】　　　　田　玉【陜西人曲寻武霑镇】
　　何　勉【福建人鹤丽镇】　　　　刘永贵【陜西人武举永北鎭】顾纯祖【江南人临元澂江镇】　　　崔善元【现署开化镇】
　　【以上雍正元年至十三年任】
　　副将
　　王君瑞【湖广人元江恊】　　　　李世耀【籍贯见前腾越恊】赵良栋【籍贯见前督标中军以上顺治年任】王应龙【陜西人督标中军】
　　田进学【陜西人腾越恊】　　　　彭　麟【籍贯未详北胜营】廖进忠【籍贯未详北胜营】　　　何起龙【湖广人元江协】
　　周　元【江西人腾越恊】　　　　马思良【陜西人督标中军】王　珍【籍贯见前督标中军】　　　许　凤【福建人永北营】
　　马　声【籍贯见前剑川恊】　　　许朝辅【福建人腾越恊】
　　毛来凤【奉天人元江恊】　　　　胡攀桂【陜西人督标中军调广罗协】涂　显【福建人援左恊】　　　林　雄【福建人督标中军调腾越协】傅鹏翔【直人援右恊】　　　廖贵一【湖广人援左协】
　　王永臣【陜西人广罗协】　　　　刘应隆【河南人督标中军】
　　李全信【江南人元江协】　　　　周化凤【籍贯见前元江协】郎廷干【奉天人援右恊】　　　麦良玺【湖广人元江协】
　　黎耿然【福建人援左协】　　　保　住【满洲人援左协】
　　王　志【福建人剑川协】　　　　陈文昭【福建人援右协】宋长春【湖广人援右协】　　　雷　如【山西人腾越协】
　　孙成龙【直人督标中军】　　　张友凤【山西人腾越协】
　　王天祥【奉天人广罗协】　　　　高　成【陜西人援右协调剑川协】马见伯【陜西人武进士督标中军】　　林大忠【福建人剑川协】
　　李毓梅【镶黄旗人元江协】　　　林国贤【籍贯见前元江协】黄秉钺【籍贯见前援左协调督标中军】李　逹【籍贯未详广罗协】
　　许士隆【陜西人广罗协】　　　　吴　坤【籍贯见前督标中军】王遐龄【陜西人武举剑川协】　　　汉　都【满洲人广罗协】
　　胡　骏【福建人督标中军】　　　马　龙【陜西人援左协】
　　杨洪基【奉天人广罗协】　　　　王景奭【奉天人援右协】
　　李中月【陜西人广罗协】　　　　林　琦【福建人剑川协】
　　曹维城【贵州人武状元援左协】　　宋虎山【籍贯见前腾越协】管应凯【湖广人武进士广罗协】　　郑继寛【直人武探花剑川协】马会伯【籍贯见前督标中军】　　　郝玉麟【籍贯见前援右协】吴开圻【陜西人武探花元江协】　　陈国英【直人腾越协】
　　南天培【籍贯见前督标中军】　　　戴　坤【陜西人广罗协】
　　李根润【籍贯见前剑川协】　　　南天祥【籍贯见前广罗协】金懐玮【直人援左协以上康熙年任】胡　亮【湖广人督标中军】孙本【籍贯见前腾越协调督标中军】　郭寿域【陜西人援右协】
　　昌猷【陜西人腾越协】　　　　李宗膺【陜西人剑川协】
　　石　昆【直人武进士广罗协】　　陈　清【籍贯见前督标中军】苏应选【籍贯见前援左协改腾越协】　张应宗【籍贯见前元江协】
　　段宗岳【直人腾越协】　　　　扬　洪【陜西人广罗协】
　　邱名扬【籍贯见前元江协】　　　哈元生【籍贯见前元江协】
　　冯　鸾【浙江人广罗协】　　　　姚起龙【云南人剑川协】
　　魏翥国【籍贯见前督标中军】　　　潘绍周【陜西人督标中军】徐成贞【籍贯见前督标中军】　　　王大绶【山东人督标中军】周　仪【陜西人武进士广罗协】　　郑文焕【陜西人腾越协】
　　【以上雍正元年至十三年任】
　　都使司都使
　　刘天应【奉天宁远人廕袭顺治年任】　马儒【河南尉氏人武进士】解　□【江南江宁人武进士】　　　林　翊【福建福清人将材以上康熙年任】
　　屯田都司
　　万成功【湖广麻城人生员顺治年任】　娄士强【江南邳州人武进士康熙年任】
　　操捕都司
　　胡世举【四川夔州人行伍顺治年任】
　　专城叅将
　　祖进明【奉天人云南城守营】　　　张　现【山东人云南城守营】陈文昭【籍贯见前武定营】　　　孙世华【湖广人新防营】
　　王廷铨【浙江人云南城守营】　　　髙　成【籍贯见前武定营】吴　坤【籍贯见前云南城守营】　　陈一鹄【福建人云南城守营】保　柱【籍贯见前新防营】　　　龚治邦【湖广人武定营】
　　冯西生【陜西人新防营】　　　　林　琦【籍贯见前云南城守营】陈国英【籍贯见前云南城守营】　　杨　瑄【湖广人新防营】
　　戴　坤【籍贯见前武定营】　　　熊登云【陜西人新防营】
　　朱恩贵【浙江人武定营】　　　　胡　亮【籍贯见前云南城守营】梁名望【陜西人新防营以上康熙年任】　杨　洪【籍贯见前武定营】张应宗【籍贯见前云南城守营】　　曹登云【陜西人新防营】
　　姚起龙【籍贯见前云南城守营】　　段宗岳【籍贯见前广南营】刘起元【籍贯见前景蒙营】　　　李登科【陜西人景蒙营】
　　魏翥国【籍贯见前广南营】　　　哈元生【籍贯见前寻霑营】王曰清【云南人武举广南营】　　　梁　彪【四川人武进士景蒙营】
　　李君贤【直人维西营】　　　　祝希尧【云南人东川营】
　　冯　鸾【籍贯见前广南营】　　　田　玉【籍贯见前寻霑营】韩　勳【陜西人武举镇雄营】　　　杨国华【籍贯见前东川营调新防营】王无党【直人武进士东川营】　　南天章【云南人武定营】
　　李宗膺【籍贯见前云南城守营】　　张朝宣【贵州人广南营】
　　康世显【籍贯未详寻霑营】　　　刘　瑛【云南人维西营】
　　田昌友【陜西人广南营】　　　　曹士贵【贵州人竒兵营】
　　吴朝应【陜西人寻霑营】　　　　周　仪【陜西人寻霑营】
　　曾长治【云南人武举镇雄营】　　　郑文焕【陜西人广南营】
　　王大绶【籍贯见前云南城守营】　　王耀祖【贵州人武进士东川营】
　　范　昉【陜西人景蒙营】　　　　余坤生【湖广人镇雄营】
　　吴世英【云南人广南营】　　　　郑　琏【直人云南城守营】
　　张其贵【四川人东川营】　　　　陈上志【湖广人提标中军】
　　陈有义【四川人广南营】　　　　刘宗魁【陜西人提标中军】
　　魏　明【陜西人新防营】　　　　杨　旭【云南人抚标中军】哈尚徳【直河间府人竒兵营】
　　【以上雍正元年至十三年任】
　　专城游击
　　冯　魁【陜西人大理城守营】　　　王凤麟【湖广人广南营】
　　李　芳【陜西人寻霑营】　　　　王伏世【湖广人大理城守营】
　　孙鼎铨【湖广人广南营】　　　　俞茂徳【陜西人寻霑营】
　　李　举【湖广人广南营】　　　　潘朝栋【直人武进士广南营】冯西生【籍贯见前寻霑营】　　　南天培【籍贯见前广南营】
　　唐　櫐【云南人寻霑营】　　　　邱　瓒【江南人大理城守营】戴　坤【籍贯见前寻霑营】　　　朱恩贵【籍贯见前大理城守营】周应岐【籍贯未详寻霑营】　　　李登瀛【云南人广南营】
　　张应宗【籍贯见前广南营】　　　游允康【云南人武举寻霑营】苏应选【籍贯见前广南营以上康熙年任】魏翥国【籍贯见前寻霑营】姜忠臣【陜西人大理城守营】　　　石　昆【籍贯见前寻霑营】
　　刘　昆【四川人东川营】　　　　杨显珍【湖广人元江营】
　　苏大有【籍贯见前寻霑营】　　　李定海【直人元江营】
　　姚明远【贵州人大理城守营】　　　洪徳周【河南人大理城守营以上雍正元年至十三年任】
　　专城守备
　　保自凤【陜西人顺云营】　　　　张廷柱【直人新防营】
　　宗　清【山东人顺云营】　　　　李尽忠【陜西人新防营】
　　宋虎山【籍贯见前顺云营】　　　明光奎【陜西人顺云营】
　　林鸣琰【福建人顺云营】　　　　王锡魁【云南人武举顺云营以上康熙年任】
　　魏　杰【陜西人顺云营】　　　　纪　麟【四川人武进士顺云营】胡玉书【四川人顺云营今改守备衔为都司佥书】
　　【以上雍正元年至十三年任】
　　【按旧志武秩官载至副将及都使司衙门止自叅将以下概不载今补入专城叅将游击守备重守土之责也】
　　使命
　　秦
　　常　頞【始皇时奉使略通五尺道西南诸国颇置吏】
　　汉
　　唐　蒙【番阳人建元六年因使南粤食蒟酱还上书言夜郎道可通元光五年拜为中郎将将兵千人从巴莋关入见夜郎王多同谕以威徳约为置吏】
　　司马相如【蜀郡成都人仕为郎元光闲中郎将唐蒙使略通夜郎僰中发巴蜀吏卒千人郡又多为发转漕万余人用军兴法诛其渠率巴蜀民大惊恐帝使相如徃责蒙等因谕告巴蜀民以非上意还报言西夷邛莋冉駹近蜀道易通异时常置郡县至汉兴而罢今复之便帝乃拜为中郎将建节徃使副使者王然于壶充国吕越人驰四乘之传因巴蜀吏币物以赂西南夷邛莋冉駹斯榆之君皆请为臣妾除边关边关益斥西至沬若水南至牂牁为徼通灵山道桥孙水以通邛莋还报天子大悦　附录南中志武帝时使按道侯韩説开益州授经教学其事不载正史存以备考】
　　公孙【菑川薛人博士元朔闲巴蜀四郡通西南夷道载转相饟数岁道不通士罢饿餧离暑湿死者甚众西南夷又数反发兵兴击耗费无功帝患之使徃视还奏事盛毁西南夷无所用帝不聼及为御史大夫时方筑朔方据河逐戎因言西南夷为害可且罢专力事匈奴帝乃许之】
　　王然于
　　柏始昌
　　吕越人【以上三人官无考元狩元年博望侯张骞言使大夏时见蜀布邛竹杖问所从来曰从东南身毒国身毒国有蜀物此去蜀不远今使大夏从羗中险诚通蜀身毒国道便近又无害帝悦使然于始昌越人等十余辈闲出西南夷指求身毒国始至滇元鼎六年复使然于以粤破及诛南夷兵威风谕滇王入朝事详师旅考】
　　司马迁【龙门人郎中元封元年奉使西征巴蜀以南略邛莋昆明还报命】
　　王　褒【蜀郡人谏大夫五凤三年有方士盛言益州金马碧鸡之神可祷祀而致帝遣褒持节徃求之时蛮叛道不通乃就蜀巴郡醮祭移文颂之】
　　张　匡【蜀郡人大中大夫河平二年夜郎王兴钩町王禹漏卧侯俞举兵相攻遣匡持节解和事详师旅考】
　　唐
　　吉纬【巂州治中武徳四年使通南宁谕昆弥内附昆弥因遣使朝贡西洱河一带复通中国】竒　岳【将军贞观二十二年右武卫将军梁建方讨松外诸蛮遣岳诣西洱河谕其帅杨威等归附又约降蛮帅杨盛等事详师旅考】
　　黎敬义【中使天寳七载遣持册封南诏閤罗凤为云南王】
　　崔佐时【节度廵官贞元闲南诏异牟寻请归唐西川节度使韦臯防送其使至京帝嘉之赐以诏书命臯遣谍徃觇臯令佐时至羊苴哶城时吐蕃使者多在阴戒佐时衣牂牁使者服以入佐时曰我乃唐使者安得从小夷服异牟寻夜迎之设位陈燎佐时即宣天子意异牟寻内畏吐蕃顾左右失色流涕再拜受命使其子閤劝及清平官与佐时盟点苍山乃发兵攻吐蕃使者杀之刻金契以献遣使随佐时入朝】
　　袁　滋【蔡州朗山人工部员外郎贞元闲韦臯始招异牟寻内属帝选郎吏可抚循者皆惮行独滋不辞帝嘉之擢祠部郎中兼御史中丞赐金紫持节徃使成都少尹厐颀副之崔佐时为判官俱文珍为宣慰使刘幽岩为判官册封异牟寻为南诏王滋至太和城异牟寻遣兄蒙细罗勿等以良马六十迎之金鋑玉珂兵振铎夹路陈异牟寻金甲蒙虎皮执双铎鞘执矛千人卫大象十二引于前骑军徒军以次列诘旦授册异牟寻率官属北面立宣慰使东向册使南向乃读诏册相者引异牟寻去位跽授册印稽首再拜又授赐服备物退曰开元天寳中曾祖及祖皆蒙册袭王自此五十年贞元皇帝洗痕录功复赐爵命子子孙孙永为唐臣因大会其下享使者出银手脱马头盘二谓滋曰此天寳时先君以鸿胪少乡宿卫皇帝所赐也有笛工歌女皆垂白示滋曰此先君归国时皇帝赐胡部兹音声二列今丧亡略尽唯二人故在酒行异牟寻奉觞滋前滋授觞曰南诏当深思祖考成业抱忠竭诚永为西南藩屏使后嗣有以不絶也异牟寻拜曰敢不承使者所命滋还异牟寻遣清平官入谢贡献】
　　尹　偕【中使贞元十七年西川节度使韦臯会诸道兵大破吐蕃惟南诏攻其腹心俘获最多帝使偕慰异牟寻事详师旅考】
　　武少仪【太常元和三年异牟寻死使持节吊祭册封其子寻阁劝】
　　李　铣【少府少监元和十一年南诏劝龙晟为弄楝节度王嵳巅所杀立其弟劝利诏铣为册立吊祭使】
　　韦审规【京兆少尹长庆三年持节册封南诏丰佑】
　　支　详【太仆卿咸通十二年南诏酋龙谋攻成都诏详为和蛮使以缓其兵事详师旅考】韩　重【金吾将军咸通十四年南诏坦绰寇边遣重持节徃使谕之】
　　徐云防【节度廵官干符四年南诏法请修好未几寇西川节度使髙骈奏请与和亲朝议不决岭南西道节度使辛谠遣云防摄使者徃觇至善阐法见之引就幄云防与法抗礼法不悦使人谓云防曰贵牒欲骠信称臣奉表贡方物骠信已遣人与唐约为兄弟不则舅甥何表贡之有云防曰骠信之先由大唐之命得合六诏为一恩德深厚中闲乖隔小忿罪在边鄙今骠信欲修旧好岂可违祖宗故事乎顺祖考孝也事大国义也息争战仁也审名分礼也四者皆令徳可不勉乎法悦设宴礼待授以木夹送还然终不肻奉表称贡】
　　李年【嗣曹王广明元年西川节度使陈敬瑄申和亲议宰相卢携等谲説帝许以宗室女为安化长公主防南诏拜年宗正少卿为云南使大理司直徐云防副之内常侍刘光为云南内使霍承锡副之及还具言骠信诚欵后南诏屡遣使来迎公主未行而黄巢平帝东还乃归其使】
　　宋
　　辛怡显【淳化五年李顺乱蜀招安使雷有终遣怡显使大理段素英时蜀顺贼与南蛮结连为寇诏募命官士庻通边事者徃黎巂界招抚之故怡显自荐请行至道元年始迄事而归后作云南录献之】
　　元
　　伊埒楚
　　王君侯
　　王　鉴【以上三人官无考宪宗二年世祖奉命征西南夷次临洮遣术等三人谕大理不果行三年十一月师渡金沙江复遣木等徃使不报及大理平世祖曰城破而我使不出计必死矣访得三使尸既瘗命姚枢为文祭之】
　　刘　芳【兵部郎中中统二年使大理等国至吐蕃遇害诏恤其家】
　　寗端甫【侍郎至元四年偕张立道使安南】
　　阿噜徳勒【官无考至元八年奉勅抚治大理】
　　噶玛拉实哩
　　奇塔特托音
　　刘　源【以上三人官无考至元十年奉诏使国谕遣子弟近臣来朝】
　　拜达勒【右丞至元十九年诏同云南诸路行中书省叅知政事信苴日迎云南征缅之师】济伯格【官无考至元二十二年诏考覈云南行省】
　　玛蘓库阿萨尔【官无考至元二十八年诏乘传诣云南捕黒虎】
　　伊济台巴哈【至元二十九年使缅国诏令遥授左丞廷议以尚书行使事其副以郎中处之】卾尔多【官无考泰定元年云南车里蛮为寇奉诏招谕之其酋寒赛子尼面雁构木子刁零出降】伊埒穆尔丹
　　布延实哩【以上二人官无考泰定二年大理诸蛮为寇云南行省请出师不允遣马丹等使大理实立等使威楚招谕之】
　　诺　海【都事】
　　栾　智【镇抚至顺二年同那海奉诏徃谕乌蒙叛酋禄余禄余拒不受俄而贼大至那海复就阵前宣诏招之遂遇害】
　　明
　　王　祎【浙江义乌人师元学士黄缙隐居青岩山中著书防太祖取婺征至行在署中书省掾时商略机务悉契上衷语必称其字而不名歴官翰林待制与宋濓同典机密掌制诰上尝曰浙东有二大儒卿与宋濓耳学问之博卿不如濓才思之雄濓不如卿洪武五年春正月命祎偕苏成诏谕云南祎既奉命不少辞即日欣然就道以六月至云南见梁王君臣祎谕之曰大明创业统一万方尔僻在西南未被声教特遣使者来谕急宜奉版图归职方不聼馆别室祎又言曰朝廷轸念云南黎庻不忍殱于锋刃故令开谕若拒不服必奉行天讨王曰汉闭昆明使使莫通唐勤远略祗以自惫天兵虽多恐无所用之祎曰王未闻乎陈友谅据楚张士诚据吴陈友定据闽明玉珍据蜀彼皆重关峻岭长江大堑率膏斧锧维尔元君北走以死库库特穆尔辈卖降恐后徃事俱在今王自度谋勇孰愈诚谅兵强地广孰愈中国量徳较义孰愈天朝推亡固存孰愈天命王曰先生言是也防元之后有自立于朔漠者遣使托克托索饷欲连兵以拒迫梁王杀祎王不忍匿祎民间脱脱闻之诮让益甚王不得已出祎见脱脱祎慷慨言曰天既讫汝元命我皇上实代之汝爝火余烬乃与日月争光乎我岂畏死耶脱脱厉声詈梁王或曰两国交争不罪来使况王公文行天下无双宜有以全之脱脱曰今虽孔圣不可存梁王不能救遂杀祎时六年十二月二十四也卒年五十有二闻者莫不流涕梁王遣司徒达尔玛致祭具棺衾殓之二十二年赠翰林学士奉议大夫諡文节正统闲改忠文成化闲赐祭立祠命有司春秋致祭】
　　巴　拜【故元威顺王子洪武七年赍诏谕梁王】
　　吴　云【江南宜兴人以能诗授校书郎改渭南县丞陞刑部郎中寻陞尚书改湖广叅知政事先是上遣王祎诏谕云南遇害特遣云赍勅徃谕时梁王遣其臣铁知院等二十人报使北漠为大军所获送京师上释之与云偕行至云南沙塘口铁知院等令云胡服辩髪改制书诈为元使共绐梁王云责以大义矢死不回铁知院知不可夺遂杀之梁王闻之遣人具棺椁殓云于给孤寺治闲赠刑部尚书諡忠节与王祎同祀赐额曰二忠有司春秋致祭】
　　李思聪【湖广桂阳人行人司行人】
　　钱古训【浙江余姚人行人司行人洪武二十九年缅甸为夷僰侵其境遣使入诉太祖命思聪等二人赍诏徃谕思伦闻诏恐惧俯伏谢罪愿罢兵适部长刁干孟率其部众叛思聪等以朝廷威徳谕之叛者稍退思伦欲以使者脇服其众因畱思聪等餽以象马金寳等物思聪等作书却之言中国不以象马金寳为贵以忠臣烈士孝子顺孙为珍宜恭送使者回朝斯可以明尔忠顺思伦邀思聪等设宴欵待率部众送之境上思聪等还具奏其事且着百夷传记述其山川人物风俗道路之详以进太祖嘉之各赐衣一袭】
　　张　洪【常熟人行人司行人永乐闲缅甸那罗塔杀孟养宣慰刁木旦并其地命洪赍诏谕缅甸退还侵地罗塔不服凡六徃返始聼命罗塔始欲置毒服其诚信乃已】
　　周　让【给事中永乐闲奉使古剌数月至其地其酋率下备象马舟舰来迎咸喜愕以手加额曰使者从天下也后遣使同让入贡请吏上锡以冠带印绶授为古剌宣慰使】
　　刘　杰【兵科给事中永乐十三年驻节大理府缮造军器综理微宻操场阵法皆其所定】杨　宁【刑部主事正统三年麓川土司思任反掠腾冲南甸取孟养地遣宁徃谕之不服事详师旅考】
　　杜　隰【华亭人正统闲麓川未下议遣使宣谕难其人有荐隰者召对赐袭衣囊药力士重译为介以行至则诣其不庭卒以其人入贡上嘉奬陞礼科给事中以疾辞】
　　王　纯【太康人浙江叅政正统间持节抚慰麓川平宣慰司赠遗金贝固却不受还晋浙江右布政使】
　　江盈科【桃源人进士万歴闲奉命恤刑云南至鹤庆狱中无甚重辟半系逋课者以北衙矿课日増遴饶戸办其役徃徃货产鬻孥亦不能偿逮毙者无算科恻然曰余奉命钦恤将死者生之岂此生者忍视其死也恤刑莫先恤此力争之当事当事难之科乃特疏请罢报可竆檐多所全活郡人德之祠于序左】
　　樊　莹【浙江人刑部侍郎治十八年奉使旅云南山川考察文武官罢黜一千二百余员皆征麓川滥授者】
　　【按歴代使命甚多今惟据各史所载名氏可稽者具列于左】
　　本朝
　　能　图【满洲人刑部尚书】
　　麻勒吉【满洲人学士顺治十六年同】
　　【命入滇查释难民】
　　苏纳海【满洲人戸部尚书顺治十六年奉】
　　【命入滇拨沐氏勳庄给吴三桂】
　　马尔吉【满洲人秘书院学士康熙元年赍送平西亲王册寳】
　　沙尔图【满洲人戸部侍郎】
　　多　诺【满洲人文院学士以上二人康熙六年奉】
　　【命谕吴三桂防议节省钱粮】
　　折尔肻【满洲人吏部侍郎】
　　傅逹礼【满洲人学士】
　　党物礼【满洲人郎中】
　　沙木哈【满洲人郎中】
　　王新命【奉天人郎中以上五人俱于康熙十二年奉】
　　【命入滇催移吴三桂家属回京并沿途豫备夫粮】
　　佛　伦【满洲人内阁学士】
　　金　鋐【直宛平人侍郎康熙二十年同奉】
　　【命至滇总理军需】
　　额尔黑图【蒙古人戸部郎中康熙二十年奉】
　　【命由四川建昌一路催兵入滇督办军粮】
　　宋俄岱【满洲人礼部主事康熙二十一年赍送】
　　【御书清慎勤三字至滇赐督抚悬挂】
　　库勒纳【满洲人兵部左侍郎康熙二十二年奉】
　　【命赴滇查议土司世职】
　　徐　烱【江南昆山人行人司行人康熙二十六年赍】
　　【恩诏至滇】
　　杜冷格【满洲人侍卫康熙四十二年赍送】
　　【御书育材匾额悬昆明书院御书飞虹彼岸匾额悬挂澜沧江之铁索桥】
　　瓦哈立【满洲人王府长史兼礼部郎中康熙五十二年奉】
　　【命赴滇赏兵】
　　布尔赛【满洲人监视武英殿】
　　英　柱【满洲人防军叅领】
　　郎乌里【满洲人郎中】
　　双　德【满洲人监副以上四人康熙五十三年奉】
　　【命至滇偕西洋人费隐单爻占绘图文量向道】
　　乃　哥【满洲人理藩院官】
　　觉罗殷泰【满洲人康熙五十四年同奉】
　　【命至滇以八表仪器测日影髙下云南北极髙二十四度强】
　　和　里【满洲人都统康熙五十七年同叅领满丕鄂弥逹等奉】
　　【命赴滇防同总督提督廵视金沙江要口】
　　傅　绅【满洲人吏部左侍郎康熙五十九年奉】
　　【命赴滇赏进藏官兵】
　　杭奕禄【满洲人都察院左副都御史】
　　任兰枝【江南溧阳人内阁学士兼礼部侍郎雍正六年同奉】
　　【命谕安南国王黎惟祹赏以沿邉四十里地】
　　苏纳海【满洲人兵部郎中雍正九年遣押乌防叛酋禄鼎坤至滇事详师旅考】
　　附录
　　本朝歴科乡试主考
　　刘　綋【直人丙戌进士顺治十八年辛丑云南初入版图补行庚子科乡试以翰林院侍读充正主考】
　　柯　耸【浙江嘉善人壬辰进士以吏科给事中充副主考】
　　蔡　驺【江西金谿人举人康熙二年癸卯科以兵部武库司主事充正主考】
　　朱张铭【浙江嘉善人进士以行人司行人充副主考】
　　黏本盛【福建晋江人壬午举人康熙五年丙午科以礼科掌印给事中充正主考】
　　沈一澄【河南商邱人壬辰进士以中书舍人充副主考】
　　郑开极【福建侯官人辛丑进士康熙八年己酉科以翰林院编修充正主考】
　　宋文运【直南宫人进士以吏部文选司主事充副主考】
　　董　讷【山东平原人丁未进士康熙十一年壬子科以翰林院编修充正主考】
　　邵应佳【浙江秀水人进士以礼部精膳司郎中充副主考】
　　米汉雯【顺天宛平人辛丑进士康熙二十二年补行辛酉科以翰林院编修充正主考】高　琯【奉天人丙辰进士以戸部主事充副主考】
　　王化鹤【河南武陟人丙辰进士康熙二十三年甲子科以翰林院编修充正主考】
　　李云会【江西丰城人丙辰进士以吏部员外郎充副王考】
　　卢　熙【陜西凤翔人己未进士康熙二十六年丁卯科以翰林院检讨充正主考】
　　张发辰【河南杞县人庚戌进士以吏部员外郎充副主考】
　　李澄中【山东诸城人博学宏词康熙二十九年庚午科以翰林院侍读充正主考】
　　刘　滋【直任县人辛丑进士以刑部主事充副主考】
　　许嗣隆【江南如臯人壬戌进士康熙三十二年癸酉科以翰林院检讨充正主考】
　　谈九干【浙江徳清人丙辰进士以吏部员外郎充副主考】
　　宋　衡【江南庐江人乙丑进士康熙三十五年丙子科以翰林院编修充正主考】
　　董思凝【山东平原人丙辰进士以吏部员外郎充副主考】
　　史申义【江南江都人戊辰进士康熙三十八年己卯科以翰林院编修充正主考】
　　李钦式【江南金坛人癸丑进士以吏部员外郎充副主考】
　　阎锡爵【河南唐县人辛未进士康熙四十一年壬午科以翰林院检讨充正主考】
　　黄龙眉【浙江海宁人甲戌进士以翰林院编修充副主考】
　　朱啓昆【湖广汉阳人丁丑进士康熙四十四年乙酉科以翰林院编修充正主考】
　　博尔多【满洲镶白旗人壬午举人以内阁中书充副主考】
　　吕履恒【河南新安人甲戌进士康熙四十七年戊子科以广西道监察御史充正主考】宋聚业【江南长洲人丁丑进士以兵部武选司主事充副主考】
　　史贻直【江南溧阳人庚辰进士康熙五十年辛卯科以翰林院检讨充正主考】
　　黄叔琬【直大兴人己丑进士以戸部主事充副主考】
　　周　彝【江南娄县人丁丑进士康熙五十二年癸巳　恩科以翰林院编修充正主考】查布扎纳【满洲正蓝旗人壬午举人以内阁中书充副主考】
　　杨存礼【浙江海宁人癸未进士康熙五十三年甲午科以礼部郎中充正主考】
　　赵泰临【山东胶州人癸未进士以翰林院检讨充副主考】
　　李　绂【江西临川人己丑进士康熙五十六年丁酉科以翰林院侍讲充正主考】
　　张起麟【江南华亭人己丑进士以翰林院编修充副主考】
　　李钟侨【福建安溪人壬辰进士康熙五十九年庚子科以翰林院编修充正主考】
　　姜朝勲【江南丹阳人庚辰进士以吏部主事充副主考】
　　胡　瀛【四川宜宾人戊戌进士雍正元年癸卯　恩科以翰林院检讨充正主考】
　　鄂尔泰【满洲镶蓝旗人己卯举人内务府员外郎充副主考】
　　江　芑【湖广汉阳人庚辰进士雍正二年甲辰补行癸卯正科以掌河南道监察御史充正主考】任际虞【江西上高人戊戌进士以翰林院检讨充副主考】
　　张　照【江南娄县人己丑进士雍正四年丙午科以翰林院侍讲学士充正主考】
　　顾　仔【江南安东籍无锡人戊戌进士以翰林院编修充副主考】
　　沈文豪【浙江钱塘人癸卯进士雍正七年己酉科以翰林院检讨充正主考】
　　林天木【广东潮阳人癸卯进士以兵部郎中充副主考】
　　彭启丰【江南长洲人丁未进士雍正十年壬子科以翰林院修撰充正主考】
　　赵大鲸【浙江仁和人甲辰进士以翰林院编修充副主考】
　　倪国琏【浙江仁和人庚戌进士雍正十三年乙卯科以监察御史充正主考】
　　张鹏翀【江南嘉定人丁未进士以翰林院检讨充副主考】
　　文员公署
　　云南府
　　总督部院署【在城内正中三牌坊西　本朝顺治十六年滇入版图始设云贵总督即前广南卫旧署改建行台在大东门内绿水河东十八年移驻曲靖府康熙四年移驻贵州省城二十年吴逆荡平仍移驻云南府总督蔡毓荣改建今署】
　　廵抚都察院署【在总督署西原在城南五灵庙右后移驻旧察院　本朝康熙二十一年廵抚王继文迁建今署】
　　提督学院署【在北门内世恩坊右原设道署在按察司东南后移城外土桥　本朝康熙二十一年移入南门内五十五年迁今署】
　　布政使司署【在城内正中三牌坊东原在大东门内后移城外三市街　本朝康熙二十一年移入城内旧察院二十八年改建今署】经歴署【在司署内】理问署【在城内大德寺后】济用库【在司署内】
　　按察使司署【在南门内打縧街原在左卫十字街东后移城外羊市街　本朝康熙二十年移入城内改建今署】经歴署【在司署左】司狱署【原在司署内今迁小东门内】粮储水利道署【在南门内五灵庙右原在左卫十字街按察司东北后移城外云津桥本朝康熙二十二年移入城内改建今署】
　　驿传盐法道署【在南门内城下原在左卫十字街按察司东后移城外　本朝康熙二十三年移入城北世恩坊右三十四年移建绿水河东三十九年移今署】库大使署【在道署内本朝雍正八年新设】
　　贡院【在北门内周二里许后枕商山前临九龙池形势髙豁明永乐中廵按王文题建嘉靖中廵抚顾应祥増修万歴中廵抚刘世曾重修明末流寇据为伪王府多所拆毁　本朝康熙三年总督卞三元廵抚袁懋功合疏题修凡内帘主试监临题调监试受卷弥封誊录对读供给各公所及至公堂衡鉴堂明逺楼文明楼东西号舍俱各完整四十五年布政使刘荫枢增拓号舍规制更备】
　　督学考塲【原在南门内打縧街今在学政署内】
　　分廵迤东道行馆【在大东门内长春铺】
　　分廵迤西道行馆【在小西门内】
　　寳云钱局【在大西门内】
　　府署【在大西门内即本府旧署后移城外云津铺本朝康熙二十三年移入小西门又移南门二十九年知府张毓碧仍于旧治捐建今署】同知署【在城内土主庙右】通判署【在大西门内】经歴司署【在小西门内】教授训导署【俱在学宫左】司狱司署【在小东门内】滇阳驿署【在东门外塘子巷】板桥驿署【在府东三十里驿城内】大西仓【在小西门外】广盈库【在府署内】僧纲道纪阴阳医学【旧设官廨久废无考官亦不备今已逐项佥设俱系私宅无定署各府州县同】
　　普济堂【在城东门外迎恩铺　本朝雍正四年总督鄂尔泰廵抚杨名时建造房屋六十六间置田租米七十余石房租杂项银三百五十余两雍正十一年布政使陈谋因堂内人多屋少捐资增建廊房一十六间牀棹器皿俱全】
　　育婴堂【在城南门外崇善巷　本朝康熙三十五年总督王继文廵抚石文晟置田于昆明呈贡昆阳晋宁嵩明诸处收租米三百五十余石收养遗弃婴孩又有掩骼会康熙三十七年总督王继文巴锡廵抚石文晟先后置田于昆明路南河西等处收租米一百四十余石米折银十一两施棺掩无主胔骼雍正十一年布政使陈谋以普济育婴掩骼三处银米统归于一通融支放其不敷者以督抚司三衙门公项暨司衙房租拨充计三处年得米五百七十余石银一千七百余两详请督抚允行委布政司经歴司其事勒石垂久】
　　【附郭】昆明县署【在小东门内即后卫旧署原在府城东南后移城外千佛殿　本朝康熙二十一年移入城内二十九年改修今署】县丞署【在县署左】教谕训导署【俱在学宫左】典史署【在县署前十字街】北仓【在北门内】养济院【在南门外西寺右】漏泽园【一在北门外商山下一在归化寺左一在马军厰一在吴井桥一在小东门外小庄】
　　富民县署【在城内原在旧城明洪武十五年建万歴闲迁城重建崇祯闲増修　本朝康熙年闲知县刘修贤张錀雍正九年知县杨体干继修】教谕署【在东城内】训导署【在城内东北隅】典史署【在县署右】常平仓【在北城内】养济院【在北门外】
　　宜良县署【在城内东北隅原在东门外明洪武十四年建万歴二十七年移入城内西北隅四十二年迁建今署】教谕署【未设寄居书院前楼】训导署【未设寄居义学左厢】典史署【在县署右】丰裕仓【在县署前】旧察院公馆【在北门外大街】养济院【在城内西北隅】漏泽园【有六俱在城外】
　　罗次县署【在西城内即旧察院行署原在城内东南隅明洪武十五年建明末流寇拆毁移今署】教谕署【在明伦堂后　本朝康熙二十五年训导王亲贤移建】训导署【未设寄居碧城书院】典史署【在县署内】永得仓【在碧城书院后即旧学尊经阁増建】养济院【在南门外】漏泽园【有四俱在东北城外】
　　晋宁州署【在城内明洪武十五年建寇燬　本朝顺治十七年即营署改建康熙三十年知州李云龙重修】学正训导署【俱在学宫右】吏目署【在旧州署址改建】常平仓【有二俱在州署内】养济院【在州署西】漏泽园【有七俱在州东南城外】呈贡县署【在城内东北即分司旧行馆原在城内三台山之阳明洪武十三年建寇燬移今署】敎谕署【未设寄居龙翔书院】训导署【未设寄居凤山书院】典史署【在县署东】便民仓【原在县堂右久废今在城外乌龙浦海晏村旧归化县城三处】养济院【在县署西】安宁州署【在城内明洪武十五年建景泰二年知州万善增修崇祯六年知州钟万璋重修】学正署【在尊经阁内】训导署【在旧安宁所署】吏目署【在州署内】常平仓【在州署前】公馆【在旧所署右　本朝康熙二十七年总督范承勳廵抚石琳布政于三贤按察许勳重修】生生馆【在城东　本朝康熙二十一年知州朱承命重建】
　　禄丰县署【在城内正中明万歴三十八年建于城之北隅　本朝康熙三年知县郭重光移建今署】敎谕训导署【俱在旧县署内】典史署【在县署后】丰盈仓【在县署北】公馆【在县东七十里老鸦关】养济院【在县署左】
　　昆阳州署【在城内由义坊原在旧城月山之阳明洪武十六年建崇祯七年迁于新城寇燬本朝康熙二年重建今署】学正训导署【俱在学宫左】吏目署【在州署左】常平仓【在城内居仁坊】养济院【在西门内】漏泽园【一在南门外一在北门外一在州北弥勒寺后】
　　易门县署【在城内明万歴二年建　本朝康熙二十二年知县杨国藩重修】敎谕训导署【俱在学宫旁】典史署【原在县署内今移学宫前】民仓【在县署后】屯仓【在县署后山之巅】分司行署【在县署前今改苍圣祠】旧守御所署【在学宫右汛弁借居】县公馆【在县北四十五里矣栖】
　　嵩明州署【在城内原在古城明洪武十四年建嘉靖闲贼燬州同李辉徙建南城万歴间贼又燬知州唐阶迁建今署】学正署【在名宦祠后　本朝康熙初学正李攀龙建五十二年地震倾圮学正杨瑄重捐建】训导署【在官仓后即旧行馆　本朝康熙五十二年地震坍损训导髙朗捐
　　修】吏　　　　　　　【目】署【在州署左】杨林驿署【在杨林废守御所城内大街　本朝康熙三十年驿丞党志俊建地震坍损知州吴寳林修】州仓【一在州署一在州西旧行馆前】公馆【在州东三里大河口】养济院【在城内西北隅】漏泽园【在州东北一里】
　　【旧制各署分守安普道一分廵安普道一俱在府城内又布政司照磨一按察司照磨一俱在司署内推官一府照磨一俱在府署内又属县二一在归化城内一在三泊城内又廵检司三一在汤池一在禄脿一在兔儿关又驿四一在晋宁　在安宁一在禄脿一在禄丰又税课司三一在府城一在宜良一在晋宁今俱裁废】
　　曲靖府
　　督学考场【在城隍庙街旧府署】
　　府署【在南门内即旧兵备道署原在城北明洪武二十六年建明末寇燬　本朝顺治十八年知府李率祖建于城隍庙街康熙二十九年知府李天机迁建今署】同知署【在北门内原同府署后寇燬　本朝顺治十六年同知俞君宰买民居为今署】教授署【在明伦堂后】训导署【未设寄居学宫外义学】司狱司署【在典史旧署】广盈仓【在南门内】丰实库【在府堂左】公馆【在城隍庙街】
　　【附郭】南宁县署【在西门内大街原在石子街明洪武二十四年建明末寇燬　本朝康熙二十二年移于旧曲靖卫署五十五年知县熊同仁以卫署易蒋指挥旧宅建今署雍正三年知县唐如柏增修】教谕署【在新学之右】训导署【未设寄居忠孝祠】典史署【在北门内后街原在县署内兵燬　本朝康熙四十七年典史江振捐建今署】白水驿署【在县东北八十里驿城内】南宁驿署【在县北三十里交水城内】养济院【一在南门外一在北门外】漏泽园【在城北】
　　霑益州署【在西门内原在今宣威州明洪武十七年建久废　本朝顺治十六年移州治于交水十八年知州翁灏建今署】学正训导署【俱在明伦堂后】吏目署【在州署左】广备仓【一在南门内四在州署内】寳云钱局【在北门外今停】养济院【在北门外】漏泽园【一在龙华寺前在黒桥塘后】交水仓【在城内系平彝县仓】
　　陆凉州署【在城内原在卫城东北三十里明洪武闲建　本朝康熙八年裁卫移州治于卫城以卫署为州署十一年知州姜维祥重修】学正训导署【俱在学宫旁】吏目署【在州署内】广储仓【在州署内】
　　马龙州署【在城内明治七年建歴任增修　本朝雍正三年知州黄士杰重修】学正署【在学宫右】训导署【未设】吏目署【在州署右】广储仓　常平仓【俱在州署内】养济院【在城外西南今废】
　　罗平州署【在城内明万歴十九年建寇燬　本朝康熙五年知州王鸿勳重建】学正署【在东门内】训导署【在明伦堂后】吏目署【在州署右】军粮仓　贮运仓义济仓【俱在州署左】分司公馆【今为游击署】
　　寻甸州
　　分廵迤东道署【在南门内即左协副将旧署】
　　州署【在南门内即旧知府署原在城外鲁兀山下明成化十九年建嘉靖六年贼燬十一年迁城建今署　本朝康熙五十二年地震倾圮知州李月枝领帑重建】学正署【在尊经阁内地震后重修】训导署【未设寄居文昌宫地震后重修】吏目署【在州署东地震后重建】易隆驿署【在州东南五十里三岔街之北】广积仓【在州署内】易隆仓【在旧木密所城内】养济院【在道院村】漏泽园【一在城南一在城北】
　　平彝县署【在北城内即旧卫署　本朝康熙三十四年改卫设县因为县署】敎谕训导署【在城内　本朝康熙三十八年知县任中宜建】典史署【在县署右旧驿官署】多罗驿署【在县署内】广惠仓【在县署前】
　　宣威州署【在城内西北隅　本朝雍正五年知州张汉新建】学正署　【本朝雍正九年知州漆扶助买民宅为署】松林驿署【在州南一百五十里】炎方驿署【在州南八十里】霑益驿署【在州城外西北隅】傥塘驿署【在州北八十里】可渡驿署【在州东北一百三十里】常平仓【在城北】
　　【旧制各署分廵曲靖兵备道一在府南门内又通判一推官一经歴一照磨一俱在府署内又县一在亦佐县城内又廵检司三一在松韶关一在阿幢桥一在鲁伽婆岭又税课司一在交水今俱裁废】
　　临安府
　　督学考场【在城内东南即建水州旧署】
　　府署【在城内明洪武二十二年通判许莘建后知府赖瑛昌应时继修　本朝康熙二十七年知府黄明増修雍正八年知府张无咎重修】同知署【在府署内】经歴司署【在府署内】教授署【在明伦堂左】训导署【在明伦堂右】司狱司署【在府署内】府大仓【在城内西隅】万盈库【在府署旁】惠育堂【即育婴堂在东门外本朝雍正七年知州祝宏捐修置租养赡】
　　【附郭】建水州署【在城内西北隅即督学旧考场原在西门外元时建明洪武十二年移建于城内东南后兵燬　本朝康熙七年知州李滪重建三十三年知州张鼎昌详以考场易为今署】学正署【在明伦堂后】训导署【在明伦堂右】吏目署【在州署内】廵检司署【在州东北一百二十里曲江箐口关】州仓【一在城内一在曲江】常平仓【一在旧仓前一在曲江】寳云钱局【在城内武侯庙左】曲江仓【在曲江系通海县仓】
　　石屏州署【在城内明洪武十六年建　本朝康熙十年知州刘维世重修】学正署【在学宫左】训导署【在学宫右】吏目署【在州署内】廵检司署【在州西三十里寳秀乡】州仓【一在州署内一在城北】
　　阿迷州署【在城内明洪武十六年建　本朝康熙十年署州傅国瑗重修】学正署【在城内大街】训导署【在明伦堂侧】吏目署【在州署旁】廵检司署【在州东南旁甸乡　本朝雍正二年新设】常平仓【在州署内】
　　宁州署【在东门内原在城隍庙右明洪武十六年建本朝康熙四年土酋叛燬五年知州严敬捐买故绅张海宅建今署二十六年知州金鸣凤增修】学正署【未设寄居崇圣祠两厢】训导署【未设】吏目署【在州署东】廵检司署【在州西北四十里甸苴关】新仓常平仓　豫备仓【俱在州署内】
　　通海县署【在城内即旧守御所署原在城外明洪武十五年建兵燬　本朝康熙五年裁御归县移建今地】教谕署【在东门内】训导署【在城内东南隅】典史署【在东门内】大丰仓【在东门内】养济院【在西城外】育春馆【即育婴堂在城东南郭外　本朝康熙二十五年生员阚瑜兆倡建】
　　河西县署【在城内明洪武十五年建　本朝康熙年间知县邓苑李维藩继修】教谕署【在学宫左】训导署【在学宫右】典史署【在县署东】常平仓【在县署东】军屯仓【在碌碑乡】
　　嶍峨县署【在城内明洪武十四年建　本朝康熙二十五年知县吴懋英增修】教谕训导署【俱未设】典史署【在县署旁】廵检司署【在县西北七十里兴衣乡】县仓【一在县署内一在筇川】河西县仓【在城内　本朝康熙四十年河西知县蔡醻详明建贮米搭放新峭营兵粮】
　　蒙自县署【在城内明洪武十五年建　本朝康熙四十年知县李雍四十八年知县韩三异继修】教谕署【在明伦堂左】训导署【在明伦堂右】典史署【在城内西北隅】常平仓【在县署内】养济院【在北门内】
　　【旧制各署分廵临元兵备道一在府城内通判一推官一照磨一俱在府署内又州一在新化城内又廵检司三一在曲陀关一在伽罗关一在箐口又驿七一在曲江一在新建一在寳秀一在阿迷一在矣马硐一在罗台一在通海又税课司一在府城俱久裁废】
　　澂江府
　　督学考场【在城内东北廵道旧署内】
　　府署【在南门内原在城东金莲山明洪武十五年建隆庆四年知府徐可久迁城舞凤山麓建今署本朝康熙年间知府张聨箕黄元治裴度继修】通判署【原在府署左明末兵燬歴任暂寓考】
　　【场遇试则出借民居　本朝康熙五十一年通判尹相汤于考场左捐建往宅岁科暂移】教授署【在东门内古义学内】训导署【未设寄居东华寺】司狱司署【原在北门府署后今移经歴司旧署】广盈库【在府署内】育婴堂【在城西北　本朝康熙四十八年知县翟枚吉生员洪于天捐建置田有碑记】
　　【附郭】河阳县署【在城内西北隅原建旸浦山左隆庆四年迁城知县王都建今署明末兵燬　本朝康熙年闲知县冷晋和袁肇继秦采继修】教谕署【在明伦堂后】训导署【在史皇祠右即旧县学】典史署【在县署内】广积仓【在县署右】屯粮仓【在府署左】广济仓【在县署内】豫备仓【在旧阳宗县城内】存留仓【一在城内一在阳宗】公馆【即今考场】养济院【在城内西北隅】漏泽园【在城东】
　　江川县署【在城内西南隅原在旧城明洪武十五年建崇祯七年迁今地】教谕署【在南门内】训导署【在万夀宫侧】典史署【在县署前】南北仓【俱在县署西南隅】漏泽园【在县西山乡】
　　新兴州署【在城内明洪武十五年建后知州张睿何子竒继修　本朝康熙间知州李国维胡必蕃鲁国华任中宜继修】学正署【在玉溪书院左】训导署【在玉溪书院右】吏目署【在州署右】常平仓【在州署右】养济院【在州南关外】漏泽园【四一在州东南白塔山下一在州南下邑村一在州西关外一在州东北】
　　路南州署【在城内明成化三年建歴任继修】学正训导署【俱未设】吏目署【在州署左】常平仓【在州署前钟鼔楼右】养济院【在城隍庙旁】
　　【旧制各署分廵临元道一在府城内东北今为考场又察院行署一守道一兵备道一俱在府城内又推官一经歴一照磨一俱在府署内又县一在阳宗城内又廵检司三一在铁炉关一在革泥关一在关索岭又驿二一在和摩站一在江川县今俱裁废】
　　武定府
　　府署【在东门内即廵按旧署原在五凤山之东明嘉靖间迁城隆庆四年建于西门内明末营将借居改迁今署】同知署【在西门内　本朝雍正九年移驻府东北一百六十五里撒甸】经歴司署【在城内东隅原在府署内】教授训导署【未设俱在同知旧署】常平仓【在城内】常用库【在府署内】公馆【在城内东北　本朝康熙二十七年知府王清贤建】养济院【在东城外】
　　【附郭】和曲州署【在城内东南隅原在城南二十里巨簉甸明永乐元年建隆庆四年迁附府城建今署　本朝康熙二十七年知州赵世锡修】学正署【在旧学旁】训导署【在同知旧署】吏目署【在州署左】廵检司署【在府西二百六十里金沙江】州仓【五一在署左一在署右一在旧学右一在髙桥中所一在插甸阿歹村】养济院【在东城外】
　　元谋县署【在城内高坡明永乐元年设流建嘉靖间贼燬　本朝康熙年闲知县罗纶马之鹏王任继修】教谕署【在明伦堂右】训导署【在敎谕署左】典史署【在县署内】南北仓【在县署左】
　　禄劝州署【在城内正中明洪武二十二年建】学正训导署【俱在州署后】吏目署【在州署右】州仓【一在北门内一在东门内】
　　【旧制各署推官一司狱一俱在府署内又廵检司五一在普渡河一在小甸关一在龙街关一在干海子一在罗摩耳又驿四一在和曲一在虚仁一在姜驿一在环州今皆裁废】
　　广西府
　　督学考场【在城内　本朝康熙四十四年撤旧学署改建】
　　府署【在城内明洪武二十三年建　本朝康熙闲知府万祚迟炘继修】通判署【原在府署内明嘉靖间裁废万歴间复设驻山东麓后移入城内行署　本朝雍正五年以五嘈夷人雠杀建署于官寨弹压】经歴司署【在府署左】教授训导署【未设俱在考场内遇试移居民舍】广丰仓【在府署内】广丰库【在府署内】养济院【在西门外】漏泽园【东西北三门外俱设】
　　师宗州署【在西城内明洪武二十三年建寇燬　本朝康熙十二年重建】州同署【在州东南四百里邱北　本朝雍正七年新设】学正署【在州署右】训导署【未设】吏目署【在州署左】州仓【一在州署内一在阿保寨一在邱北】养济院【在北门内】漏泽园【在北门内】
　　弥勒州署【在城内明洪武二十二年建后圮　本朝康熙十一年重建】学正训导署【俱在南城内　本朝康熙三十七年知州魏纯智建】吏目署【在州署内】丰盈仓【在州署内】常平仓【一在东城内一在西城内一在竹园村一在十八寨】察院公馆【在西关内】养济院【在东门外久圮】漏泽园【在城外】
　　【旧制各署司狱一在府署内州一在维摩城内廵检司一在弥勒南二百八十里揑沼驿四一在府城一在维摩一在曲部一在阿母今俱裁废】
　　广南府
　　府署【在城内　本朝顺治十六年新建】经歴司署【在府署前】教授训导署【俱在城内】府仓【在府署旁】广安库【在府署内】
　　【旧制各署照磨一在府署内驿二一在府城一在速为今俱裁废】
　　元江府
　　府署【在北门内原在城内德化坊　本朝顺治十六年建康熙三十七年改建今署】通判署【在府治西南三百里他郎　本朝雍正十年设】经歴司署【在府署内】教授署【在学宫左】训导署【在明伦堂左今移驻普洱府】开丰仓【在土官旧署】公馆【在府东三十里三家】
　　新平县署【在北门内明万歴十九年建】教谕署【在学宫左】训导署【在西门内】典史署【在县署左】廵检司署【在县北九十里杨武坝】常平仓【在县署内旧制各署仓大使一在府城内久裁废】
　　开化府
　　府署【在南门内　本朝康熙七年建】同知署【在府署右】教授训导署【俱在东门外学宫左】大有仓【在东门外】
　　【附郭】文山县署【在西门内即通判旧署本朝雍正八年修建】典史署【在县署右旧制各署经歴一在府城驿一在因远税课司一在府城俱久裁废】
　　鎭沅府
　　府署【在城内原系土府署　本朝雍正五年改建今署】经歴司署【在城内】教授署【在城内】盐大使署【在府南五里按板井】大仓【在府署左】新抚仓【在新抚里】恩乐县署【在城内原系土司旧署本朝雍正五年增修】典史署【在城内西北】
　　威远
　　同知署【在抱母井东　本朝雍正四年建】经歴司署【在治南一百二十里旧威逺州】盐大使署【在同知署旁】廵检司署【在治南三百七十五里猛班】
　　东川府
　　府署【在城内东南　本朝康熙三十九年四川省时建雍正四年改归云南知府黄士杰重修】经歴司署【在府西北三百里巧家】教授署【在南门内】府仓【在府署内】
　　【附郭】会泽县署【在城内即经歴署　本朝康熙三十九年四川省时建雍正十年移经歴于巧家设附郭县改为县署】典史署【在县东九十里者海】廵检司署【一在县西九十里待补一在县东南六十里则补】县仓【在县署左】
　　昭通府
　　府署【在西门内　本朝雍正十年建】同知署【在府北一百八十里大关】通判署【在府南七十里鲁甸】经歴司署【在府署东】教授署【在城内东南】司狱司署【在府署西】知事署【在大关】廵检司署【在府北五百里盐井渡】常平仓【在府署左】寳聚库【在府署内】
　　【附郭】恩安县署【在城内西北　本朝雍正十年建】典史署【在县署右】恩安仓【在县署内】县库【在县署左】
　　鎭雄州署【在南门内】州同署【在州西二百八十里奎乡】州判署【在州北二百八十里威信】学正署【在州署东】吏目署【在州署西】廵检司署【在州东北一百二十里母享】州仓【一在城内一在夷良一在长官司一在囘龙溪】
　　永善县署【在西门内】教谕署【在西门内】典史署【在县署内】廵检司署【在县北六百八十五里副官村】咸宁仓【在县署内】安丰仓【在县堂左】盈宁仓【在县署内】
　　普洱府
　　府署【在城内　本朝雍正八年建】同知署【在府东南六百五十五里攸乐】通判署【在府南一百二十里思茅】经歴司署【在城内】训导署【未设系元江府训导移驻】盐大使署【在攸乐】
　　大理府
　　督学考场【在城西北原在打线街久废临考暂借县署　本朝雍正十二年迁今地即旧钱局增建】分廵迤西道署【在西门内即分守永昌道署旧为分廵金沧道署　本朝康熙三十年永昌道毕忠吉增修】
　　府署【在东门内明洪武十七年建　本朝康熙八年知府朱雅淳重修】同知署【在府署右】通判署【在府署左今移驻府南一百五十里弥渡廵检司署】教授训导署【俱在学宫右】司狱司署【原在府狱侧今移经歴司署内】军资署【在府堂左】寳云钱局【在城西北今停改作督学考场】普济堂【在星辰殿官民合捐每年冬散衣米施棺】
　　【附郭】太和县署【在城内县学西】县丞署【在县署西】教谕训导署【俱在学宫右】典史署【在县署东】崇宁仓【在县署西北】养济院【在县署东南】漏泽园【有四俱在城外】
　　赵州署【在城内明洪武十七年建　本朝康熙间知州陈士昂増修】学正署【在西门内】训导署【未设寄居义学】吏目署【在州署北】廵检司署【原在弥渡今移州南六十里白崖】公馆【在弥渡西街　本朝雍正五年知州徐树闳建】养济院【在州署东北】普济堂【在城北街　本朝雍正六年知州徐树闳以察院行台改建置田二十一亩零】漏泽园【在州南一里】
　　云南县署【在城内即兵备道旧署原在城外明洪武十七年建嘉靖闲迁入城沙逆叛毁暂居分司行馆　本朝康熙三十二年知县李维邦迁今署】教谕训导署【俱在旧洱海卫左】典史署【在县署西】县仓【在城内】县库【在大堂右】分司行署【在城内】养济院【在城内西南】漏泽园【在城北六里】
　　邓川州署【在南门内明万歴闲山水冲没凡四迁崇祯闲知州敖浤贞迁建今署】学正训导署【俱在学宫左】吏目署【在州署左】常平仓【一在州署左一在旧仓侧一在罗川千戸营】养济院【在州北二里】漏泽园【在州北二里】
　　浪穹县署【在城内明洪武十七年建　本朝康熙二十六年知县赵珙雍正五年知县张坦继修】教谕训导署【俱在学宫右】典史署【在县署左】豫备仓【在县署内】养济院【在县署东】漏泽园【一在县南又二在北门外】
　　宾川州署【在城内明治七年建】学正训导署【俱在学宫右】吏目署【在州署右】廵检司署【在州东八十里赤石崖】常盈仓　常平仓　永丰仓　裕国库【俱在州署内】养济院【在州西南】漏泽园【在北门外】云龙州署【在雒马井西南里许旧在澜沧江外三七明天啓间建崇祯间知州钱以敬移建今署歴任修葺】学正训导署【俱在学宫右】吏目署【在州署左】盐大使署【一在州北一百八十里顺荡井一在州东北三十五里大井】漏泽园【在州东一里旧制各署分廵金沧道一在府城西门内今为迤西道署澜沧兵备道一在云南县城内今为县署又推官一经歴一照磨一俱在府治内又州判一在云龙州又廵检司七一在宾居一在定西岭一在顺宁赤壁干海子一在蔓神寨神摩洞顺宁锛水寨一在白羊市一在金沙江一在云龙甸又驿六一在洱西一在定西岭一在徳胜关一在邓川一在澜沧一在清水又提举司一在五井又盐课司一在诺邓井又税课司一在府西又河泊所一在府东北今俱裁废】
　　楚雄府
　　督学考场【在府署东南即廵道旧署　本朝康熙二十二年知府牛奂重修】
　　府署【在大西门内明洪武十六年建　本朝康熙十九年地震倾圮二十二年知府牛奂重建雍正七年知府储之盘重修】同知署【在府署左　本朝康熙二十二年同知王镇重建】教授训导署【俱在学宫右】司狱司署【在府署内】大有仓【在府署东】常盈库【在府署内】
　　【附郭】楚雄县署【在东门内即卫署旧址在城西南隅明洪武十七年建万歴间迁城西社学旧址本朝康熙十九年地震倾圮三十一年改建今署】教谕训导署【俱在学宫旁】典史署【在县署内】新仓【在府署南】育婴堂【本朝康熙四十六年县民汪涛倡建】
　　镇南州署【在城内明洪武十六年建　本朝康熙间知州孙国衡李续祖陈元继修】学正训导署【俱在州署南】吏目署【在州署内】广裕仓　永兴仓　大有仓【俱在州署东】豫备仓【在州署内】天成仓【在州东二十五里】黑马邑仓【在州西北十里】公馆【一在本城一在州西三十五里沙桥】
　　南安州署【在城内明正统八年建寇燬崇祯间重建本朝康熙四十九年知州张伦至重建】州判署【在州南五百里旧嘉县】学正署【在学宫左】训导署【在文昌宫旁】吏目署【在州署左】常平仓　妥甸仓【俱在州署内】
　　定逺县署【在城内西北明洪武二十四年建久圯本朝康熙十一年知县田元凯重建】教谕署【在明伦堂后】典史署【在县署右】新定仓【在县署内】赤草淜中仓【在县西北】养济院【在城内东南隅】漏泽园【在东门外】
　　广通县署【在城内明洪武十五年建嘉靖二十一年重修　本朝康熙二年知县张京奎增修】教谕训导署【俱在学宫旁】典史署【在县署右】广盛仓【在分司行署】公馆【一在城内东街一在县东四十五里舍资】
　　【旧制各署分廵洱海道一在府署东南今为考又通判一推官一经歴一知事一照磨一税课司一仓大使一俱在府署内又县一在嘉城内又廵检六一在吕合一在舍资一在防基关一在罗平关一在黑井一在琅井又驿六一在吕合一在舍资一在路甸一在峩防一在定边一在新田今俱裁废】黑井盐课提举司署【在井西金泉坊明洪武二十五年建】训导署【在井北系定逺县训导分驻】盐大使署【一在井东一在井北五里复井一在井东南一百二十里阿陋井】
　　琅井盐课提举司署【在井北明初为盐大使署天啓三年移安宁提举于此故改建今署】训导署【在司治内系姚州训导分驻】盐大使署【在司署北即旧吏目署】生生馆【即育婴堂一在玉带桥西　本朝雍正八年提举谢球重建一在桥北生员张伯斌重建】
　　姚安府
　　府署【在东门内元至顺二年建兵燬明洪武二十四年重建嘉靖间知府赵良华杨曰赞修　本朝康熙二十九年知府丁炜重修】经歴司署【在府署左久圮　本朝康熙二十九年经歴骆正臣重建雍正十二年经歴徐起元重修】教授署【在明伦堂后　本朝康熙二十六年教官金品上建】训导署【在学宫西】府仓【在府署内】普粮仓【在普淜】永盈库【在城内】公馆【在北门内旧守御所署】
　　【附郭】姚州署【在南门内明洪武十七年建后改为守道公署道裁署仍归州　本朝康熙二十八年知州胥琇重修】州判署【在州南一百二十里普淜】学正署【在府学宫东】吏目署【在北门内】常平仓【在州署东】兵粮仓【在州署内】养济院【在东关】漏泽园【一在东山一在西山】
　　大姚县署【在城内明洪武间建万歴间知县谢于敎修】教谕署【在学宫右】典史署【在县署内】永裕仓　常平仓【俱在城内】养济院【在南门外】
　　【旧制各署分守洱海道一在姚州南门内今为州署又通判一在府署左又廵检司五一在三窠关一在前塲关一在普昌一在普淜一在白盐井又驿一在普淜今俱裁废】
　　白井盐课提举司署【在井西北隅荣春坊明洪武十六年建嘉靖间提举刘玑万歴间提举刘元泰继修】训导署【未设寄居张公书院系大姚县训导分驻】盐大使署【在井东南隅】恒足库【在司署内】
　　永昌府
　　督学考场【在仁夀门内即旧兵备道署】
　　府署【在拱北门内明嘉靖三年廵按传桂建本朝康熙间知府伍柳罗纶继修】同知署【在府署左】经歴司署【在旧通判署前】教授署【在明伦堂后】训导署【未设寄居乡贤祠】司狱司署【在迎宾馆右】廵检司署【一在府东北一百二十里沙木和一在府西一百里施甸】足食仓【在府署南】府库【在大堂右】
　　【附郭】保山县署【在城内西南隅明嘉靖三年建后毁　本朝康熙六年重建四十年知县程奕重修】教谕署【在明伦堂后】训导署【未设寄居魁星楼】典史署【在县署北】豫备仓【在县署内】县库【在县堂左】公馆【一在蒲缥一在水寨一在沙木和】养济院【在拱北门外】漏泽园【在龙泉门外】
　　腾越州署【在漙润门内明嘉靖四年建】州判署【在州署右】学正署【在学宫侧久废　本朝康熙三十六年学正段铨璋捐建】训导署【未设】吏目署【在州判署前】豫备仓【在州仪门左】广积仓【在州署西】公馆【在城内大街】养济院【在城内西南】漏泽园【在州南华严寺后】
　　永平县署【在南门外原在城中万歴间河水贯城而出廨舍冲没迁今地】教谕训导署【俱在明伦堂后】典史署【在县署左】廵检司署【一在县南四十里鎭夷关一在县东六十里龙川江】县仓【一在县城一在漾濞】公馆【在打牛坪】养济院【在城隍庙右】漏泽园【在县东二里】
　　【旧制各署金腾兵备道一在府城仁寿门内今为考场又通判一推官一照磨一俱在府治内又廵检司三一在金齿一在清水关一在上甸定夷关又驿十一在金齿一在镇桃一在保一在潞江一在沙木和一在蒲缥一在永平一在打牛坪一在腾冲一在龙川江又税课司二一在府东一在腾越今俱裁废】
　　鹤庆府
　　府署【在城内明洪武十六年建后知府王昂马卿继修　本朝康熙五十一年重建】通判署【在府北四百四十里维西原在府署东　本朝雍正五年移驻始建】经歴司署【在府署内】教授署【在明伦堂右】训导署【在崇圣祠左】廵检司署【在府西南一百二十里观音山】致富仓　豫备仓【俱在城内西南】崇资库【在府署内】公馆【在城内东隅即旧察院】
　　剑川州署【在城内明洪武十三年建于上登后迁今地　本朝康熙二十四年知州徐永隆重修五十二年知州王世贵继修】州判署【在州北四百五十里中甸】学正署【在学宫右】训导署【在学正署前】吏目署【在州署内】盐大使署【在州西南一百二十里弥沙井旧制各署分守金沧道一在府城内南门大街今为总兵署又州一在顺州又廵检司二一在宣化关一在弥沙井又驿二一在府城一在观音山又河泊所一在府治俱久裁废】
　　顺宁府
　　府署【在城内鳯山下旧在麻陋缺村即今旧城明万歴二十六年廵抚陈用宾迁建今地　本朝康熙六十一年知府范漙重修】通判署【在府西北一百五十里右甸本府公馆原在府城南门外本朝康熙二年知府米璁买民房迁建城北随移驻今署雍正三年通判陈廷对重修】经歴司
　　署【在府署内】教授署【在学宫左】训导署【在学宫右　本朝康熙三十六年知府董永芠捐买牟氏宅为署】常裕仓【在府署内】大有仓【在城内本育贤馆余地】新丰仓【在大有仓左】常平仓【一在府前一在右甸一在锡蜡一在阿鲁一在锡铅】公馆【在北门内即通判旧署】养济院【在元坛庙后】漏泽园【七俱在城外】
　　云州署【在西门内原系叅将署明万歴二十六年改建　本朝康熙四十五年知州蒋□重修】学正署【在明伦堂后】训导署【未设寄居文昌宫】吏目署【在州署左即旧州同署】广积仓【在州署左右】公馆【一在猛郎街一在太平哨】养济院【在州旧城】回春院【即育婴堂在旧城】漏泽园【一在城南一在城北】
　　【旧制各署司狱一大使一俱在府治又州同一在云州又廵检二一在濞溪一在锡铅今俱裁废】
　　永北府
　　府署【在城内西南隅即旧北胜州署明万歴闲建本朝康熙三十八年改州为府署仍旧】同知署【在城内钟楼西】经歴司署【在城内十字街即旧吏目署】教授署【在学宫东】训导署【在城内东街】府仓【一在署东一在署后一在九莲寺一在清水驿一在片角】养济院【一在北门内一在东门内】漏泽园【在城外东南】
　　丽江府
　　府署【在北门内原系土府　本朝雍正元年设流建】经歴司署【在南门内】教授署【在南门内】训导署【在教授署右】盐大使署【在府西四百里下井】府仓【在西门外土官署左】万镒库【在府署内】
　　蒙化府
　　掌印同知署【在西门内正街即旧分守道署明正统十四年建府署于城西北倾圯崇祯闲迁今署　本朝康熙三十五年同知蒋旭重修】经歴司署【在府署右】教授署【在学宫左】训导署【在学宫右】廵检司署【三一在府东南九十里南涧即新裁定边县典史署一在府西南一百四十里澜沧江一在府西北一百九十里漾濞】积贮仓【在城内东北】府库【在府署内】
　　【旧制各署县一在定边城内今裁废】
　　景东府
　　督学考塲【在府署北即旧开南书院　本朝雍正十二年同知徐树闳详请改建】掌印同知署【在东门内明洪武二十一年建　本朝康熙闲同知薛荩郭世荣胡向极继修】经歴司署【在同知署内】教授署【在学宫旁】训导署【在城外东北十字街】廵检司署【在府南二百三十里猛统本朝雍正十年新设】常平仓　丰乐仓【俱在府署左】积盈库【在府署内】养济院【在府署南】漏泽园【在锦屛山麓】盐法道经歴署　【本朝雍正八年新设专管景井】
　　【旧制各署驿一在板桥久裁废】
　　武员公署
　　云南府
　　提督军门行馆【在小西门内】
　　督标中军副将署【在城内断事司街】中军都司署【在城内西南隅】左营游击署【在城内布政司署左现桥街】中军守备署【在大东门内报国寺前】右营游击署【在大东门内廵按旧署】中军守备署【在城内东南隅象眼街】前营游击署【在城内东南隅按察司署左】中军守备署【在城内布政司署左绣牙街】后营游击署【在城内五华山左马市口】中军守备署【在城内五华山后】
　　抚标左营叅将署【在城内廵抚署右】中军守备署【在城内廵抚署左】右营游击署【在城内廵抚署右】中军守备署【在城内富春街】
　　城守营叅将署【在大西门内府署右　本朝康熙八年设驻杨林所二十一年移驻府城小西门旧文庙西二十三年迁今署】中军守备署【在大西门内正街原在贡院右　本朝康熙三十一年迁建今署】
　　演武场【一在城内菜海子西一在马王庙前一在南门外一在北门外】
　　【明制设都指挥使司一卫指挥使六守御千戸所四　本朝顺治十六年改为都使司守备千总都使司署在城内布政司下左卫在城中五华山后右卫在城西旧文庙西中卫在城北世恩坊东前卫在城西旧兵器库十字街后卫在小东门内广南卫在大东门内绿水河东守御所一在安宁一在宜良一在杨林一在易门康熙六年二十六年俱裁废】
　　曲靖府
　　曲寻武霑镇总兵官署【在东门内】
　　中营游击署【在城内石子街】中军守备署【在北门内】左营游击署【在城内卷洞街】中军守备署【在城内新道街】右营中军守备署【在西门内】演武场【在北门外】
　　罗平州
　　曲寻武霑镇右营游击署【在南门内即右恊副将旧署　本朝雍正七年移驻】寻甸州
　　竒兵营叅将署【在城内西南即左恊右营游击旧署　本朝雍正九年设】中军守备署【在南门内即左恊左营守备旧署】
　　演武场【在州东五里铁盔山下】
　　宣威州
　　寻霑营叅将署【在北门内】守备署【在城内十字街】
　　演武场【在州西北三里】
　　【明制设卫指挥使四守御千户所四　本朝顺治十六年改为守备千总曲靖卫在府城今为儒学基越州卫在旧越州陆凉卫今为州署平彝卫今为县署定雄所罗平木密所在易隆凤梧所在寻甸马隆所在马隆城北康熙六年二十六年俱裁废】
　　临安府
　　临元澂江镇总兵官署【在北门内旧察院行署】
　　中营游击署【在南门内】中军守备署【在南门内】左营游击署【在东门内】中军守备署【在西门内】右营游击署【在西门内】中军守备署【在南门内】
　　演武场【在城外西北】
　　【明制设卫指挥一守御千戸所二　本朝顺治十六年改为守备千总临安卫在府城通海御在通海新安御在府东南后移防自康熙六年俱裁废】
　　武定府
　　武定营叅将署【在西门内即知府旧署】中军守备署【在城内今移驻撒甸】演武场【在南门外】
　　【明制设武定守御千戸所在府城　本朝顺治十六年改为千总康熙六年裁废】
　　广西府
　　广罗恊副将署【在东门内】中军都司署【在南门内】
　　演武场【在东门外】
　　【明制设十八寨守御千戸所　本朝顺治十六年改为千总康熙二十六年裁废】
　　广南府
　　广南营叅将署【在府署北】中军守备署【在府署南】
　　演武场【在城外】
　　元江府
　　元江营游击署【在城内即旧元江恊副将署】中军守备署【在城内本朝雍正九年移驻他郎】
　　演武场【在城北】
　　新平县
　　新嶍营叅将署【在西门内】中军守备署【在城内西南】
　　开化府
　　开化鎭总兵官署【在南门内】
　　中营游击署【在南门内】中军守备署【在东门外】左营游击署【在县署左】中军守备署【在西门外】右营游击署【在东门内】中军守备署【在西门外】
　　演武场【在西门外】
　　鎭沅府
　　普洱鎭左营守备署【在城内】
　　威远
　　普洱鎭左营游击署【在旧土州】
　　东川府
　　东川营叅将署【在城内】中军守备署【在城内】
　　演武场【在西城外】
　　昭通府
　　云贵昭东雄威鎭总兵官署【在北门内】
　　中军游击署【在鎭署右】中军守备署【在中营署右】左营游击署【在大关】中军守备署【在大关】前营游击署【在凉山】中军守备署【在鲁甸】
　　演武场【在城外】
　　镇雄州
　　鎭雄营叅将署【在城内新街】左军守备署【在城内】右军守备署【在奎乡】
　　演武场【在州南三里】
　　永善县
　　昭东鎭右营游击署【在城内】中军守备署【在吞都】
　　演武场【在县北五里】
　　普洱府
　　普洱鎭总兵官署【在城内西南　本朝雍正八年建三营同】
　　中营游击署【在南门内】中军守备署【在城内西南】右营游击署【在攸乐】中军守备署【在思茅】
　　演武场【在府北五里】
　　大理府
　　提督军门总兵官署【在城内五华楼之南明分守金沧道旧署　本朝康熙三十年提督诺穆图重修】
　　中营叅将署【在城西门内】中军守备署【在城内东北】左营游击署【在城内西北】中军守备署【在城东门内】右营游击署【在城北门内】中军守备署【在城东门内】前营游击署【在城东门内】中军守备署【在城西门】后营游击署【在城内东北】中军守备署【在城内东北】城守营游击署【在城内旧大理卫署】中军守备署【旧无署】
　　演武场【在城南】
　　【明制设卫指挥使四　本朝顺治十六年改为守备千总大理卫在府城洱海卫在云南县大罗卫在宾川州康熙六年裁澜沧卫在永北府二十六年裁今俱废】
　　楚雄府
　　楚姚镇总兵官署【在南门内】
　　中军游击署【在城内】中军守备署【在西门内】左营守备署【在东门内】右营守备署【在北门内】
　　演武场【在北门外】
　　南安州
　　左营游击署【在州东八十五里妥甸营】
　　姚安府
　　右营游击署【在城内】
　　【明制设卫指挥一守御千戸所三　本朝顺治十六年改为守备千总楚雄卫在府城定逺所在定远县姚安所中屯所在姚安府康熙六年俱裁废】
　　永昌府
　　永顺鎭总兵官署【在拱北门内大街原在卢家街本朝康熙二十六年总兵偏图移驻重修】
　　中营游击署【在城中】中军守备署【在北门内】左营游击署【在东门内】中军守备署【在城内东南】右营游击署【在城西门内】中军守备署【在城内西南】
　　演武场【在东门外】
　　腾越州
　　腾越恊副将署【在州署南即金沧道旧署】中军都司署【在城内明制设卫指挥二守御千戸所三　本朝顺治十六年改为守备千总永昌卫在府城腾冲卫在腾越永平御在永平县鎭安所在府西南潞江外三百五十里鎭姚所在府南一百五十里康熙六年二十六年俱裁废】
　　鹤庆府
　　鹤丽鎭总兵官署【在城内南门大街即旧分守金沧道署】
　　中营游击署【在南门内】中军守备署【在北门内】左营游击署【在北门内】中军守备署【在东门内】右营游击署【在南门内】中军守备署【在南门外】
　　演武场【在西门外】
　　维西营叅将署【在维西城内】
　　剑川州
　　剑川恊副将署【在城内】中军都司署【在城内】
　　演武场【在城东北】
　　顺宁府
　　顺云城守营都司署【在城内】
　　演武场【在旧城外半里】
　　永北府
　　永北镇总兵官署【在城内东南即旧永北恊副将署】
　　中营游击署【在东门内】中军守备署【在东门内十字街】左营游击署【在北门内】中军守备署【在北门内】右营游击署【在东门内】中军守备署【在东门内】
　　演武场【一在镇署前一在南门外】
　　景东府
　　景防营叅将署【在府北里许景董山卫城内即旧城守营署】
　　中军守备署【在卫城右】














　　云南通志卷十八下之二
<史部,地理类,都会郡县之属,云南通志>
　　钦定四库全书
　　云南通志卷十九
　　名宦【附忠烈】
　　粤自疆域肇建设官分理职任有大小权位有重轻莫非上佐元首下育黎庶虽越在万里一言一念悉禀阙廷也虽逺涖邉氓用休用威视同赤子也士大夫明于致身敬事之义内既厥心外宣乃力方隅未靖则招徕绥辑以懐柔之民夷未和则生养教训以固结之至政绩有成令誉鸿声一归之君父而已无与焉斯真不求名而名足永垂者哉歴代以来纪在志乗班然可考世逺风防并存而录之未能悉核也
　　国家夀考作人时雍化美恭逢
　　圣明继体崇赓飏之烈隆师济之风灼见克知懋官懋赏用是人思自效各廸有功自此以往茇舍甘棠畏垒爼豆将不胜书兹特登其已殁而留祀郡邑卓有可称者至于取义成仁致命遂志或忠愤独激蹈白刃以捐生或名节共完率合门而殉难爰表干云之概用垂立懦之风志名宦忠烈附焉总部
　　汉
　　陈　立【字少迁四川临邛人故金城司马初为连然长不韦令诸蛮畏之河平间夜郎王兴等治兵相攻遣使和解不从刻木象汉吏立道旁射之杜钦説大将军王鳯曰汉使和解诸蛮王侯王侯受诏已复相攻轻易汉使不惮国威其效可见恐议者复守和解彼得收猎其众申固其谋党助众多虽有孙吴贲育智勇无所施屯田守之费不可量宜因其罪恶未成选任职太守入诛其王侯尤不轨者鳯然之因荐立为牂牁太守立至牂牁斩夜郎王兴诸夷震恐降立还郡兴妻父翁指与兴子邪务收余兵迫胁旁二十二邑反立与郡尉长史分将攻之翁指据阨为垒立使竒兵絶饟道纵反闲以诱其众都尉万年曰兵久不决费不可供引兵独进败走趋立营立怒叱戏下令格之都尉复还战立引兵救之时天大旱立攻絶其水道诸夷共斩翁指持首出降】
　　后汉
　　文　齐【广汉人西汉末为益州太守造陂池通灌溉垦田二千余顷率厉兵马修障塞降集羣夷甚得其和及公孙述据蜀齐阻险固守述拘其妻子许以封侯齐不降闻光武即位乃闲道遣使自闻蜀平征为镇逺将军封成义侯道卒诏郡人立庙祀之】
　　张　翕【巴郡人永平间为越巂太守政化清平在郡十七年卒人慕之如丧父母】
　　王　阜【蜀郡人元和间为益州太守政化尤异有神马四出滇池中甘露降白乌见始兴学校渐迁其俗阜一作追】
　　张　乔【籍贯失考安帝初为益州刺史元初四年越巂夷封离叛遣中郎将尹就讨之败绩诏以兵属乔五年永昌等三郡夷叛应离众至十余万破二十余县焚掠百姓千里无人乔遣从事杨竦击离等大破之离乞降三十六种皆附乔因奏长吏奸滑激乱者九十人皆减死论诸夷遂定】
　　杨　竦【籍贯失考为益州从事以刺史张乔命讨封离竦侦知贼盛未遽进先以诏书示三郡密征死士悬重赏与离大战破之斩首三万余级获生口千五百资财四千余万悉犒军士离等惶怖斩其渠帅乞降于是三十六种蛮悉来欵附寻病创卒乔哀之上其功勒铭绘像焉】
　　李　颙【巴郡人初为太尉掾熹平五年益州蛮叛执太守雍陟御史朱讨之不克朝议欲弃之颙建防讨伐乃拜颙益州太守遂与刺史厐芝发板楯蛮击破之获雍陟归诸蛮平】
　　厐　芝【籍贯失考益州刺史熹平五年与李颙同讨叛夷】
　　景　毅【广汉人李颙卒后诸蛮复叛以毅为太守复讨定之毅初到郡斛米万钱及至渐以仁防未期月米价减至数千钱】
　　张亮则【字元修南郑人牂牁太守威着南土永昌越嶲夷欲叛畏亮则乃止】
　　三国汉
　　董　和【字幼宰南郡枝江人汉末率宗族西迁刘璋以为牛鞞江原长时蜀土殷富俗尚奢靡和躬率以俭所在皆化后迁益州太守其清约如前与诸蛮从事务推诚心南土爱信先主定蜀征为掌军中郎将署左将军大司马府事】
　　费　诗【字公举犍为人建安末为绵竹令先主既定成都领益州牧以诗为督军从事寻拜牂牁太守还为州前部司马先主称尊号诗上疏曰殿下愤曹氏簒窃纠众讨贼今大敌未克而先自立恐人心疑惑昔髙祖与楚约先入闗者王及子婴就降尚懐推让今不法髙祖愚臣不为殿下取也左迁永昌从事】
　　诸葛亮【琅琊人建兴元年领益州牧六月益州耆帅雍闿杀太守求附于吴又使郡人孟获诱煽诸夷牂牁越嶲皆叛应闿三年春亮表请南征叅军马谡进曰用兵之道攻心为上攻城为下心战为上兵战为下愿公服其心而已亮纳之比至南中所至战防由越巂入斩闿等获收余众拒亮亮募生致之既擒使观营阵复纵之更战七纵七擒犹遣获获不去曰公天威也南人不复反矣遂入滇池益州永昌牂牁越巂四郡皆平亮即其渠率而用之或以为疑亮曰若留外人则当留兵兵留则无所食一不易也加夷新伤破父兄死丧留外人而无兵必成祸害二不易也又夷累有废杀之罪自嫌衅重若留外人终不相信三不易也今吾欲使不留兵不运粮而纲纪粗定夷汉粗安故耳】
　　马　忠【字德信阆中人少为郡吏献帝建安末举孝廉除汉昌长后主建兴元年丞相亮开府以忠为门下督三年亮南征拜为牂牁太守承朱褒叛乱之后抚育防理甚有威惠八年召为丞相叅军副长史蒋琬署留府事又领州治中从事九年督将军张嶷等讨汶山郡叛羌十一年南夷豪帅刘胄反扰乱诸郡庲降都督张翼讨之不克丞相亮以忠代之遂斩胄平南土加忠奋威将军封博阳亭侯初建宁郡杀太守正昻缚太守张裔于呉故都督常驻平彜县至忠乃移治味县处民夷之间又越巂郡亦久失土地忠率将张嶷开复旧郡由此就加安南将军进封彭乡亭侯延熙五年还朝加拜镇南大将军七年留成都平尚书事后复归南十二年卒子修嗣】
　　张　嶷【字伯岐南充国人后主建兴九年为牙门将属马忠讨汶山叛羌南平四郡蛮夷辄有筹画战克之功十一年又从忠讨刘胄战鬬常冠军首遂斩胄牂牁兴古獠种反忠令嶷领诸营往讨招降二千余人悉传诣汉中延熙三年除越巂太守嶷之郡以恩信诱诸蛮北徼捉马最骁劲不承节度嶷自往讨生缚其帅魏狼又解纵告谕诸蛮闻之多渐降服以功赐爵闗内侯在郡十五载屡着威绩邦域安穆乞还乃征诣成都夷民扶毂涕泣随之朝贡者数百人】
　　晋
　　李　毅【天水人广汉主簿太康间罢宁州入益州以毅为校尉持节统兵镇南中监五十八部明达刚断蛮民信服事详师旅考】
　　毛　孟【宁州治中惠帝末西南夷叛会刺史李毅卒孟诣京师求救不见省孟固请曰君亡亲丧幽闭穷城万里诉哀不垂愍救既慙包胥无哭秦之感又愧梁妻乏崩城之騐存不若亡乞赐臣死朝廷怜之乃以王逊为刺史】
　　王　逊【字邵伯魏兴人仕郡察孝廉累迁上洛太守私牛马在郡生驹犊者秩满悉以付官云是郡中所产也惠帝末西南夷叛宁州刺史李毅卒城中百余人奉毅女固守经年永嘉四年治中毛孟诣京师求刺史乃以逊为南夷校尉宁州刺史道遇寇贼逾年乃至外逼李雄内有夷寇吏士散没城邑邱墟逊披荒纠厉收聚离散征伐诸夷俘馘千计威行寕土遣子澄奉表劝进于元帝帝嘉之累加散骑常侍赐爵裦中县公逊以地势形便分改诸郡皆见施行事详建置太宁元年李雄遣李骧等渡泸水寇宁州逊使将军姚崇爨琛拒之战于堂狼大破骧等崇追至泸水赴水死者千余人崇以道逺不敢渡水逊以崇不穷追也怒囚诸帅执崇鞭之怒甚髪上冲冠冠为之裂夜中卒州人复立逊中子坚行州府事诏允之諡逊曰壮姚崇一作姚岳】
　　姚　岳【明帝时宁州裨将军太宁元年大破李骧于堂狼晋宁至今有祠祀】
　　梁
　　萧　纪【南兰陵人武帝子封武陵王大同三年为益州都督建宁越巂叛纪振旅通道抚定夷人】徐文盛【字道茂彭城人大同末持节督宁州刺史先是州在僻逺所管羣蛮不识教义贪欲财贿劫簒相寻前后刺史莫能制文盛推心抚慰示以威德夷獠感之风俗遂改】
　　隋
　　梁　睿【字持德安定乌氐人开皇间为益州总管讨平代王谦之乱夷獠畏服夷酋爨震恃逺不宾睿请以宁州朱提云南西爨置总管从之】
　　梁　毗【字景和安定乌氐人文帝时以直忤权贵出为西宁州刺史在州十一年先是蛮夷酋长皆服金冠以金多者为豪儁由此递相陵夺每寻干戈边境略无宁岁毗患之后因诸酋长相率以金遗毗毗置金坐侧对之恸哭而谓之曰此物饥不可食寒不可衣汝等以此相灭不可胜数今将此来欲杀我耶一无所纳悉以还之于是蛮夷感悟不相攻击帝闻而善之征为散骑常侍大理卿】
　　唐
　　韦仁夀【京兆万年人髙祖时擢巂州都督府长史南宁州纳欵朝廷岁遣使抚之率贪饕为边患帝素闻仁夀治理诏检校南宁州都督寄治越巂岁一按行慰劳仁夀将兵五百人循西洱河开地数千里称诏置七州十五县择酋豪授以牧宰威令简严人皆安悦将还酋长泣曰天子借公镇抚奈何欲去我仁夀以池壁未立为解诸蛮即相率筑城起廨甫旬略具仁夀乃告以实曰吾奉诏第抚循庸敢擅留南中父老乃悲啼祖道遣子弟随贡方物天子大悦仁夀请徙治南宁州诏可勅益州给兵防送刺史窦轨疾仁夀功訹言山獠方叛未可以勤逺略遂不遣仁夀岁余卒】
　　爨归王【南宁州西爨白蛮也有才略贞观间为南宁州都督忠于唐】
　　赵孝祖【永徽间以左领军将军为郎州道行军总管讨南宁白水蛮平之因奏勃弄以西与楪榆洱河相接无大部长好结仇怨明年移兵大破西南夷抚而安之其境遂定】
　　韩思彦【字英逺邓州人髙宗时为监察御史巡察劒南益州高赀兄弟相讼屡年不决思彦勅厨宰饮以乳二人悟囓肩相泣曰夷獠不识孝义公无乃以弟兄共乳而生耶乃请辍讼至西洱河诱叛蛮降之玺书褒美焉】
　　韦　臯【字城武京兆万年人贞元初为劒南节度使兼云南安抚使初西泸令郑回为南诏清平官説异牟寻归唐而无路自致防臯至镇有威惠招抚境上寻潜遣人求内附臯以闻乃命臯作书谕之遂决防归唐寻请以大臣子弟质于臯臯辞固请乃令就学成都寻屡从臯破吐蕃兵事详师旅考南诏自是比年贡方物】
　　李德裕【字文饶赞皇人太和三年为郑滑节度使逾年徙劎南西川节度使蜀自南诏入寇千里残敝德裕至建筹边楼凡山川险要悉图于上未逾月皆若身尝涉歴上命修塞清溪闗以断南诏德裕上言通南诏细路至多不可塞惟重兵镇守可保无虞乃修甲胄器械作雄边子弟等十一军筑仗义御侮柔逺等城复卭崃闗徙嶲州治台登以夺蛮险旧制嵗杪运内粟赡黎巂州分饷诸戍常以盛夏至苦瘴毒辇夫多死德裕命转邛雅粟以十月为漕始先夏而至运馈者不涉炎月逺民乃安】
　　郭　钊【太和间以兵部尚书帅劒南时南蛮攻梓州钊盛兵以备遗书责蛮长王巅巅以杜元頴侵扰为解因决意遣使入贡天子嘉之】
　　元
　　乌兰哈达【防古人世祖讨南蛮诸国以哈达总督兵事自旦当岭入云南境麽些二部蛮长唆火脱因塔里马来迎降遂至金沙江合台分兵入白蛮察罕章破其寨栅又攻阿塔剌半空和寨絶其汲道其子阿珠迎击寨兵退走遂并其弟鄂硕城俱拔之进取龙首闗入大理分兵取附都善阐转攻乌蛮合剌章水城又破罗部府大酋髙升进破押赤城至昆泽擒其王段智兴及梁帅马合剌昔以献事详师旅考出师二年平大理三十七部请悉置郡从之赐其军银币授银印加大元帅还镇大理】
　　博斯呼【从世祖征花马国率兵千人结浮桥于金沙江以济师中统初论功授益州等路宣抚使赐金虎符】
　　萨达克齐沙木斯廸音【回回人世祖呼为萨达克齐而不名萨达克齐犹华言贵族也至元十一年拜】【平章行省抚云南时宗王图固勒镇滇惑于左右具甲兵为备迪音闻之遣其子尼雅斯拉迪音先至王所请曰天子以云南守者非人致诸国背叛故命臣来安集之且戒以至境当即加抚循今未敢専愿王遣一人来共议王闻遽骂其下曰吾几为汝辈所误明日遣亲臣二人至迪音问以何礼见对曰吾等与尼雅斯拉迪音偕来视犹兄弟也请用子礼见皆以名马为贽拜跪甚恭观者大骇乃设宴陈所赐金寳饮器酒罢尽以与之二人大喜过望明日来谢语之曰二君虽为宗王亲臣未有名爵不可以议国事欲各授君行省断事官以未见王未敢擅授令一人先还禀王王大悦由是政令一听迪音所为十二年奏诸夷未附者多今拟宣慰司兼行元帅府事并听行省节制又奏哈剌章云南壤地均也而州县皆以万户千户主之宜改置令长并从之十三年以所改云南郡县上闻乃教民以礼作陂池以备水旱创建孔子庙购经史置学田文风稍兴又相地置镇毎镇土酋吏百夫长各一人行者或劫掠则罪之有土吏数辈为迪音所黜至京诬其専僭数事帝顾侍臣曰迪音忧国爱民此辈之告诬也命械送迪音既至脱械谕之且与以官职皆叩头谢誓以死报交阯叛服不常遣人谕以祸福约为兄弟交阯王大喜乞为藩臣萝槃甸叛往征之有忧色从者问故曰忧汝曹冒锋镝不幸以无辜死又忧汝曹劫掳平民使叛则又从而征之耳师次萝槃三日不降诸将请攻不许遣使往谕越三日又不降诸将复请攻之又不许俄而将卒有乗城进攻者遽鸣金止之召而叱曰吾奉命安抚不奉命杀戮也无主将命而擅攻法当诛命左右缚之诸将叩首请俟城下之日从事萝槃主闻之曰平章寛仁如此拒命不祥乃举国降诸夷闻风翕然欵附夷酋每来见例有献纳悉赐从官贫民秋毫无所私为酒食劳酋长制衣冠韈履易其卉服草履酋皆感悦迪音居云南六年卒年六十九百姓巷哭葬鄯阐北门交阯王遣使齐绖致祭帝思其功诏省臣守其成规不得辄改大德元年赠咸阳王諡忠惠子五人长尼雅斯拉迪音次哈克繖广东道宣慰使都元帅次呼逊次沙木斯廸音乌玛喇建昌路总管次玛苏库云南诸路行中书省平章政事】
　　尼雅斯拉迪音【沙木斯廸音子累官云南路宣慰使都元帅至元十六年迁帅大理以军抵金齿蒲骠曲蜡缅国招安夷寨三百籍户十二万二百定租赋置邮传立卫兵归以驯象十二入贡十七年云南省臣抚绥失方授尼雅斯拉迪音行中书省左丞寻陞右丞建言三事一谓云南省规措所造金薄贸易病民宜罢一谓云南有省有宣慰司又有都元帅府近宣慰司已罢行省既兼领军民则元帅府亦当罢一谓云南官员子弟入质达官子弟当遣余宜罢奏可二十一年进平章政事奏减哈喇章冗官岁省俸金九百余两专人督屯田课程岁增金五千两二十九年卒赠中书左丞相延安王子十二人呼逊云南行省平章政事实迪云南行省左丞】
　　张立道【字显卿陈留人至元间以王府文学从皇子云南王和克齐之镇劝王务农以厚民即署立道劝农官领屯田事元帅布呼丹毒杀和克齐立道潜结义士十三人约共讨贼刺臂血和金屑饮之推一人走京师告变事泄呼丹囚立道将杀之提举张忠者于立道为族兄结壮士夜劫出共走及布呼丹伏诛有防诏立道等入朝帝曰汝等为我家事甚劳苦今欲事朕乎事太子乎事安西王乎惟意所向立道等奏愿留事陛下于是赐立道金五十两以旌其忠十年三月领大司农事中书以立道熟于云南奏授大理等处巡行劝农使佩金符其地有昆明池环五百余里夏潦暴至必冒城郭立道求泉源所自出役丁夫治之泄其水得壤地万余顷俱为良田爨僰之人蚕桑未得其法立道教之饲养滇民富庶罗罗诸蛮相率来降收其地悉为郡县十五年除中庆路总管佩虎符又修建孔子庙置学舍教其子弟择士之贤者为师岁时率诸生行释菜礼人习礼让行省平章赛音迪延齐表言于朝有防进官十七年入朝请于帝以云南王子额森特穆尔袭王爵帝从之遂命立道为临安广西道宣抚使兼管军招讨使陛辞赐以弓矢防禾泥路必思反煽动诸蛮亟发兵讨之拔其城邑徇金齿甸七十城越麻甸抵可蒲皆下之二十二年又籍两江侬士贵岑从毅李维屏所部户二十五万有竒以其籍归有司迁临安广西军民宣抚使复创庙学于建水路书清白训于公廨以警贪墨风化大行入朝条陈十二防帝嘉纳焉三十年皇曾孙苏克繖封梁王镇云南廷议求旧臣可为辅者立道遂以陜西行台侍御史拜云南行省叅政卒于官着有云南风土记六诏通説若干卷】
　　阿　噜【唐古特人色尔钦部子也袭为大名路达噜噶齐至元五年从云南王征金齿诸部震服六年再入定其租赋平火不麻等二十四砦七年改中庆路达噜噶齐兼管爨僰军十年平章沙木斯迪音令阿噜疆理永昌十一年阅中庆路版籍得隠户万余以四千户即其地屯田十六年迁云南诸路宣慰使副都元帅明年复立云南行省拜叅知政事明年乌防萝佐山白水江蛮叛讨平之又明年诸王桑阿克达尔帅诸将征缅阿噜供饷馈无乏絶二十五年卒赠平章政事諡毅敏子嘉珲中书平章政事请于朝赠其祖色尔钦部太师諡贞献加赠阿噜太师追封魏国公改諡忠节】
　　克　哷【西域人世居太原由译史从沙木斯迪音经略川陜至元十二年立云南行省署为幕官蛮夷欵服克哷功居多十五年分省大理防缅入冦以战具资军士讨平之授行中书省左右司员外郎十八年平章尼雅斯拉廸音遣诣阙敷奏边事世祖爱其才辩拜镇西缅麓川等路宣抚司达噜噶齐兼管军招讨使成都乌防诸驿阻絶克呼市马给传往来便之俄被诏问征缅事宜奏对称防赐币帛及翎根甲诸王相乌塔拉右丞太卜征缅烈率兵船为乡导拔江头城振旅而还复从云南王入缅总兵三千屯镇骠国设方略招徕其党由是复业者众后入觐世祖慰劳之询以缅国始末擢佥缅中行中书事颁诏于缅宣布威德缅王遣子入贡累进云南诸路行中书省左丞大德四年以病卒】
　　伊克徳济【匣剌鲁人至元十七年征鄂端拜云南行省叅知政事二十一年与诸王相乌塔拉右丞太卜分道征缅造舟二百艘进攻江头城拔之获鋭卒万人命都元帅来世英守之图其形势遣使诣阙具陈攻守之方随遣赫徳杨林招降不报诸蛮据太公城以阨大兵复遣僧谕以祸福反为所害遂督军进击破之金齿等十二城皆降以五千兵戍之后改四川行枢密副使卒】
　　赵世延【字子敬其先永古特族人居云中至元二十一年授云南诸路提刑按察使司判官时年二十有四防乌蛮叛白省臣以军讨之蛮兵大溃请降擢监察御史歴四川肃政廉访大德间八百媳妇为边患右丞刘深往讨兵败还弃市于是右丞阿固台当继行世延言蛮夷宜羁縻而重烦天讨致军旅亡失诛戮省臣借使尽得其地何补于国今穷兵黩武实伤圣治朝廷第当选重臣知治体者付以边寄兵宜寝事闻枢密院谓用兵大事不宜以一人之言为兴辍世延再疏兵竟罢后官至中书平章政事封鲁国公諡文忠】
　　额森布哈【防古克哷氏至元二十三年拜云南行中书省平章政事时阿郎可马丁僰夷为变讨平之遂立登云等路府州县六十余所得户二十余万官其部长定其贡税边境以宁】
　　张万嘉努【父札呼岱为都总管万户殁于军万嘉努从征讨有功授以父官至元间进副都元帅将四川湖南兵征哈喇章时云南恶昌多兴罗罗诸夷皆叛杀掠使者州郡莫能制遂以其兵讨之民为之立祠二十年从征缅战死云南王命子保童将其军从征入太公城有功袭副都元帅】
　　多尔济【字道明西夏宁州人世祖时为云南廉访副使防诸蛮叛僚佐悉称故去乃独居守又八月省臣大惧归符印欲遁多尔济白于梁王得檄而后出及为云南廉访使防行省丞相特们徳尔罗织安抚使巴哈喇卜丹将置极刑争曰生杀之权繋于天子方面之臣而专杀意将何为安抚获免僰夷与蛮相仇杀省臣受僰赂诬奏蛮叛杀良民亟奏劾废之年六十二卒于官】
　　防古岱【契丹人世祖时袭父职为随路新军总管从攻罗必甸至云南诏以众入缅迎云南王金齿诸蛮伏险为备带奋击破之凡十余战至缅境开金齿道奉王以归迁副都元帅从诸王阿勒台征交阯至白鹤江接战夺其战舰又从云南王攻罗必甸破之二十九年入觐成宗即位授乌撒宣慰使迁大理金齿都元帅六年讨平乌撒罗罗斯赐钞九年平罗雄叛贼进骠骑卫上将军云南行中书省左丞宣慰使都元帅卒于军至大四年赠龙虎卫上将军平章政事追封濮国公諡威愍】
　　程思廉【字介甫东胜州人至元二十六年为云南行御史台中丞始至蛮夷部长来贺词若逊而意甚倨思廉奉宣德意示以祸福诸蛮皆惧服云南旧有学校而礼教不兴思廉力振起之始有从学问礼者】
　　刘　正【字清卿清州人大德元年为云南行中书省左丞时右丞防古图噜黙色请征缅正以为不可师果无功云南民岁输金银所差官必先重赂省臣乃得遣及至征收之数每十加二而拆阅之数又如之其迎送馈赆亦如纳官之数正疏革其弊给官秤俾土官自输纳夷民便之】
　　呼　逊【沙木斯廸音三子大德间改云南行省右丞既至条诸不便事言于宗王王不可呼逊与左丞刘正驰还京师有防令宗王协力施行由是一切病民之政悉罢豪民避徭役往往投充王府宿卫有司不胜供给呼逊按朝廷原额所无者悉籍为民减其宿卫三分之二马龙酋谋叛隂与外贼通事觉宗王为左右所蔽释不问呼逊与刘正反覆研鞫反状尽得竟斩之军粮支给地里逺近不同吏缘为奸呼逊籍军户姓名及仓廪处所为更番支给吏奸始除先是沙木斯迪音建孔子庙拨田五项以供祭祀沙木斯迪音卒田为大德寺所有呼逊按庙学旧籍归之乃复下诸郡立庙学选文学为之师文风大兴王府畜马多悉纵之郊败民禾稼而牧人在民家宿食民无宁居呼逊度地置草塲构屋使为牧所民得以安广南酋沙奴梗化呼逊遣使诱至待之以礼留数月不遣酋请还呼逊曰汝欲还可纳印来酋不得已赍印至呼逊置酒宴劳讽令偕印入觐帝大悦大德五年缅酋负固忽辛遣人谕之曰我老赛音迪延齐平章子也惟先训是遵凡官府于汝国所不便事当为汝更之缅酋闻遂与使者偕来献白象一既入帝赐缅酋以世子之号乌蛮等租赋岁烦军征索呼逊以利害榜谕诸蛮不遣一卒而租赋咸足俄有为飞语惑宗王者呼逊驰报朝廷遣使临问凡造言之徒悉诛之呼逊偕使者还觐至大三年卒赠雍国公諡忠简子二人伯杭中庆路达噜噶齐库哩勒湖南宣慰使】
　　李　京【字景山河间人大徳五年由枢密宣慰乌蛮寻陞乌撒等道宣慰副使兼管万户时乌蛮等地云南行省京方下车防羣蛮不靖按行调发餽给镇抚周履滇境后悉其见闻为志略四卷以进翰林学士虞集元明善序之】
　　支渭兴【字文举郃阳人文宗至顺庚午进士为云南行省考试官道便留云南屡进宣慰副都元帅有惠政能文章所着诗集行于世】
　　杨　祚【字庆之文宗时廉访佥事有才略所至以兴学化人为先务】
　　萨木丹巴勒【字山堂号飞山子西夏人至正间行省云南右丞多善政深得军民之心有遗爱焉】张　瑾【字君锡号玉溪河南人至正间为云南廉访副使兴学劝农锄强旌善常行部至澂江辩释禁狱五十余人剖决冗案三百余事人皆颂之】
　　明
　　沐　英
　　沐　晟
　　沐　昻【以上事实俱详封建】
　　梅思祖【江南人洪武初云南既平命掌布政使司事善于抚辑军民安之】
　　陈　迪【字景道江南宣城人幼倜傥有志操洪武初任宁国府学训导歴陞云南布政使时曲靖乌防等蛮猖獗迪率兵讨之防闻赐金币陞礼部尚书】
　　张　紞【字昭季陜西富平人洪武初平云南以紞为左叅政陞左布政使凡贡赋法令坛祠公署一切典礼皆所规定夷民悦服治行为天下第一特令吏部勿考赐玺书裦劳歴任十七年后陞吏部尚书】
　　王　俊【字大用江南合肥人洪武五年任云南前卫指挥使二十二年陞都指挥同知调广南卫适侬真佑叛帅众攻之倾其穴擒真佑以献斩首数千级获辎畜无算筑城设卫而还永乐初以入贺陞都指挥使赐文绮犀带在任三十余年戎事无巨细多所综理】
　　陈　逊【福建浦城人永乐间任云南左叅政陞右布政使博学有志操卒于官无以为殓都督沐昻经理其丧归之】
　　郑进善【江南婺源人永乐间巡按云南风裁峻整奸贪胆落妇人童竖知其威名】
　　周　新【广东南海人先任御史慷慨敢言人目之曰冷面寒铁永乐间歴云南按察使执法公平不畏强御有疑狱剖析立决寻改浙江异政日着以捕治锦衣纪纲之党千户某为纲所诬奏逮至京抗陈纲罪不少屈上怒杀之】
　　周　乐【江西吉水人永乐间任按察副使以清操着卒于官箧中惟经史数帙殡殓皆寮友为之办】
　　周彦竒【江西吉水人永乐间任佥事麓川缅甸仇杀彦竒单骑深入宣布国威谕以祸福各夷俛首而服遂解去】
　　张　雄【江南溧阳人永乐间任云南都指挥佥事善抚士卒征交阯多立竒功后平铁索蛮卒于军】
　　王　善【字思舜福建候官人宣德间任叅议敦大不苛麓川叛善进兵金齿值岁歉众议和籴善曰两者皆病民乃蠲僧寺徭役命出粟数万石饥民赖之永宁盐井土蛮争地雠杀善为剖析俱帖服】
　　杨　宁【浙江钱塘人正统间麓川反宁以刑部郎往谕后从王骥有功陞云南巡抚及麓川平晋刑部侍郎叅理军务宁有才略善抚军民邉境赖之以安】
　　谯　明【四川睂州人正统间巡按云南刚明廉介雪寃抑之狱抚木邦之夷穷檐获庇遐徼安全】冯　郁【浙江安吉人正统间任楚雄知府时征麓川师经楚雄郁调度有方缓急不失后委总督粮储陞本省布政使司叅政】
　　赖　巽【江西人正统间任按察使廉公有威执法不挠官吏敬惮卒于官】
　　郑　颙【浙江钱塘人正统间任按察副使寻陞巡抚练达严肃政教大行尤善属文】李　【字大用山东夏津人征麓川有功陞云南都指挥佥事分守洱海姚安公勤惠爱军民仰之】
　　李　福【字天佑江西安仁人先任澜沧卫指挥佥事从征麓川有功陞云南都指挥佥事守备澜沧训练士卒番蛮不敢犯后陞都指挥同知】
　　张　麟【字仲翔江南鳯阳人刚介有才景泰间任都指挥佥事理屯粮区处精当诏奬其廉正老成】
　　何楚英【湖广攸县人景泰间任右布政政绩着闻赐玺书褒美】
　　沐　璘【昻长孙璘初防父禧千户进袭祖指挥佥事以功陞云南都指挥佥事景泰间进右军都督同知充总兵官继斌镇云南修废坠汰冗蠧政务毕举方思机之未获也朝廷檄璘捕灭众议深入璘曰此釡中鱼安能久乎深入徒劳非计也宜以兵临境达尺书于缅内袭外扼擒之易耳缅果以思机及妻子来献械送京师朝廷遣使劳赉甚厚广南寇侬应荣叔侄为乱璘遣官授以成算平之木邦陶孟思指构兵璘复调兵平之天顺元年陞右军都督六月卒年二十八璘为人端谨恬淡类儒者门无私谒好读书长吟咏尤工篆籕草书建五华书屋罗书史其中政暇与士人讨论古今竟日不倦有古儒将风所着诗文若干卷】
　　沐　瓒【璘弟璘卒代镇善骑射有膂力景泰间袭锦衣卫副千户英宗嘉其仪容魁伟有祖父风陞都督同知充总兵官至镇修城垒增粮储礼贤兴学禁贪剔蠧禄谷夷及霑益阿赛构乱悉遣兵平之龙川木密麓川诸叛夷俱所平定成化三年协镇云南明年改副总兵镇守金腾未几卒年四十有二子诚详见后】
　　何　纯【字惟一江西新淦人成化间临安副使适寇盗充斥纯立哨堡严捕逮贼皆敛迹加意学校讲经义正文体后卒于官】
　　王　恕【字宗贯陜西三原人清正严毅德行文章卓然师表成化间巡抚云南初莅时即悬示云不携僮仆单身自来意在洁已奉公岂肯纵人坏事人皆录其辞焚香礼之在任阻貂珰寳玩禽兽之献止侵渔田土之弊禁叅随扰害絶交阯贸易法行中幸威振外夷歴陞吏部尚书卒諡端毅】
　　朱　防【字锦文江南髙邮人成化间按滇兴学校导水利行部至金齿修筑诸葛旧堰军民利之】温　琮【字廷瑞四川华阳人成化间按滇中官钱能贪横琮执法不阿能敛手避之风裁特着】樊　莹【字廷璧浙江常山人成化间按滇绳贪奬廉精勤眀敏时交人越界掠杀方议用兵莹移谕祸福遂欵治十六年云南昼晦七日复以南京刑部侍郎奉勑考察云南诸吏罢遣千余人诏回晋尚书卒赠太子少保諡清简】
　　姚　旭【字景旸江南桐城人成化间任右叅政秉性清刚临民慈惠汉夷德之后监征蛮军与大珰忤及贼平议叙有索其赀许以节钺者不听拂衣告归囊橐萧然着诗文若干卷】
　　刘　釬【字伏和江西安福人成化间任按察使用刑明慎蛮僰畏懐时中官遣郭景取捷径往安南假朝命求赂安南知其诈纵之还遣兵尾后将近边郭绐其部长请入白守闗者脱归巡抚王恕令釬捕之郭惧赴井死逮治其党遣人谕安南明示祸福遂退内地以安】
　　陈　骐【字梦初广东南海人成化间任按察司副使时镇守太监钱能横甚命藩臬官五日一揖能复不出令锦衣卫指挥受礼惟骐正立不屈托病即归能怒一日见叱之曰你这蛮子食蛇惯了故此大胆骐曰岂但蛇即豺狼虎豹也要食能目左右欲殴之骐趋出执法如故】
　　沐　诚【字择善瓒长子七岁通孝经论语长袭曾祖武襄指挥佥事娴韬略工吟咏善草书叔父武僖器之瓒卒军民合辞乞诚继镇金腾仍进锦衣卫都指挥使充叅将芒市诸蛮为边患率兵往捕之卒年二十有六】
　　沐　详【字择明瓒次子以抚镇奏授锦衣卫指挥佥事镇守金腾时孟密蛮思楪侵扰木邦详入其地抚谕恳切思楪悔惧归侵疆遣使纳贡成化二十一年蒲酋阿林莽邱连结作乱详以计缚莽邱斩阿林还防闻赏赉甚厚二十二年干崖作乱讨之寻以他事诖议罢归滇城卒年三十有二】
　　贺元忠【吴县人治间由监察御史任金腾兵备未久即去行李萧然郡人聚百金于驿为赆元忠正色却之送者号泣元忠亦泣下而去后人目其亭曰郤金亭】
　　何　琛【字廷献四川成都卫人治间按滇卓有操守权豪屏息时征叛蛮将官擅杀冒功琛劾奏得防治如律人咸快之】
　　张　诰【字汝钦江南华亭人治间巡抚云南兴水利建仓厫储兵食革弊政时有濬河之役给粮不时骄兵鼓噪诰抚谕遂定民赖以安】
　　席　书【字文同四川遂宁人治十六年云南昼晦七日勅大臣考察云贵诸吏书以部郎上疏言致灾之由系朝廷不系云南在大臣不在庶官上时事千言正德十二年任右布政使霑益土舍构乱赞剿有功】
　　赵　銮【字廷振湖广江陵人治间任安普佥事讼牒旁午剖决如流土官桀骜难治者立寘于法剿平箐寨境内乂安】
　　郭　绪【字继业河南太康人治间以左叅议守金沧时思禄防金沙猖獗绪单骑往抚至孟赖去金沙仅二舍夷咸惊曰汉官亦能至此发兵环之绪拔剑示将校期以冀日渡江禄闻遣使请命绪宣勅谕先叙其劳次伸其冤后责其叛禄伏泣稽首请归侵地及还力却馈遗事闻陞四川叅政】
　　王　槐【字应贞山西阳曲人治间任金腾兵备以严率下强横敛手歴八年如一日】王一言【字行之四川内江人治间任临安兵备凡城池军旅粮饷之事井井有条军民利病悉兴除之】
　　姚　祥【字应龙广东归善人治间任金沧副使刚直明练所至覆覈均徭役禁私派吏以冒贿得罪者百余人民甚戴之】
　　林　俊【字待用福建莆田人治间以按察使驻鹤庆有元化寺以活佛惑众岁时争以金涂其面俊命焚之父老言不可犯恐致雹损稼俊令积薪伺之果雹即止已而无騐遂焚之得金数百镒悉输于官代民偿逋毁边方淫祠三百六十余所学宫倾坏撤其材新之并创筑赵州城一时贪墨望风解绶卫官虐军者寘之法民得休息后歴官刑部尚书諡贞肃】
　　周　熊【字应文陜西长安人正德间按滇执法不少贷一时贪墨望风解组】
　　张　璞【字仲羙湖广江夏人正德间按滇刚正不阿凡夷险悉皆涉歴时镇守太监梁裕滥取物货民不堪命璞尽厘革之与鹤庆贪酷同知敖英构谋诬奏刘瑾受裕赂逮璞下狱卒后赠太仆寺少卿】
　　范　镛【字鸣逺陜西临洮人正德间巡抚云南时大司马王琼专擅不附已者辄搆以事镛独不附琼衔之时富民典史髙诏先任御史以劾琼谪官镛荐之琼益憾遂诬镛擅委都司奏逮下狱欲加重罪久之得降调嘉靖改元诏录用镛已卒赐祭复其官】
　　唐　龙【字虞佐浙江兰谿人正德间按滇先是中珰钱能为镇守有厮养钱宁者滇人也始丱性机警为能信用指挥卢和附能门下言相人术一见宁谓当大贵私结之宁拜和为父后和以宁宠冒陞金齿叅将挟雠勘死平民四人燬尸以灭其迹又强夺生员妻事发坐斩宁为和奏辨下镇巡覆鞫正德十一年审囚使者至宁隂嘱出和狱且使杨金赍书于龙龙堂裂而还之曰和诈为耳一日使者语龙曰和狱以无尸当末减龙折之曰四人无尸盖和燬之耳此而末减则天下酷吏纷然燬人之尸吾实不能从也纵今日富贵立至其如三尺何使者语塞即令械和送狱一时咸称唐直指中流砥柱土官鳯朝明被奏革职隂遣使刘宣董溥载金寳赐寜脇镇抚求为题袭龙至巡抚首以此来防龙不可驳还其封客有为朝明者曰鳯氏持万金伺半岁矣龙正色曰即万金一芥耳斯言何为其人惭而去朝明复哀求宁宁令宣溥诈冒滇人保举得内批袭知府实宁诈为之部檄下臬司时沈仁辅为按察使鞫间按治如律龙备言鳯氏及朝明罪恶与不当袭状执奏于朝下部时騐封司郎中苏天秀如龙原议覆奏得防朝明仍降土舍刑威以正至今称焉】
　　陈　察【字元习江南常熟人正德间按滇每行部青骊布袍周行箐棘访民间得失彰善瘅恶监司守令慑服墨吏望风解绶去时中官请鑛银以佐度支费察持不可曰此兵端也彼睹其利未睹其害竟罢议金齿帅挟中贵人虣而囓人察劾治如律世宗初疏言金齿腾冲地极边徼既统以巡抚总兵等官可无事镇守中官复行兼理因劾太监刘玉都督沐崧罪诏并罢还】
　　王　倬【字用检江南太仓人正德间任按察使时阉镇贪横夷孽窃发倬匡济之力居多且有操持羣议不能摇】
　　聂　贤【字承之四川长夀人正德间任金沧副使以祛奸厘为务时大理有指挥素贪虐謟媚贵官贤至徐劝诱使尽吐其私贿还故主然后系之狱闻者快焉】
　　平世用【字德中四川内江人正德间任澜沧兵备副使筑城有捍御功卒于官】
　　何孟春【字子元湖广郴州人正德间任巡抚博雅冠一时政务简静时有石言之异祷于神石裂蟒飞亦异政也】
　　刘　节【字介夫江西大庾人正德间任金腾兵备廉正有威临事果断与军民恩义相洽时两镇阉贪甚节以法绳之力为裁抑权贵侧目亦不敢犯革镇之议自此始未几迁广西按察使累官南京吏部左侍郎】
　　顾应祥【字维贤浙江长兴人嘉靖间两次抚滇博大轩豁不事苛察文章行谊一时推重滇人祠祀与王恕何孟春并】
　　王　啓【字景昭浙江黄岩人嘉靖间以右副都御史抚滇建书院治城郭复永昌府治诸所擘画毅然不为浮议所摇】
　　鲍象贤【字复之江南歙县人嘉靖间任副使豁达练事备兵临安画安南之役其功尤伟后陞兵部左侍郎】
　　蒋宗鲁【字道父贵州普安人嘉靖间任巡抚精明严毅弭盗爱民时东川土目阿堂弑主自立患蔓三省宗鲁至阳调各兵而隂以土兵败贼于野马川设竒用伏阿堂授首先任临安兵巡平元江那鉴之乱民赖以安】
　　吕光洵【字信卿浙江新昌人嘉靖间兵部尚书兼右都御史巡抚云南时方多故竭忠宣力诛鳯继祖于武定斩王一新于易门歼髙钦于姚安昆阳荍甸黠贼以次芟除边境乂宁】
　　徐　瓒【字朝仪浙江永康人嘉靖间任左布政安铨之变瓒言于巡抚欧阳重谓贼敢称乱以我军非敌耳不如以夷攻夷为便重从之调元江防化镇沅等夷兵以汉军佐之分统进剿瓒居中理饷立招降旗隂诱脇从又裂小旗千余大书同心协力各保身家八字于上谕令听抚于是归降者众已而鳯朝文叛与安铨合众焚劫进围省城瓒谕以朝廷恩威冦退请降瓒即夕遣使掣回官军厥明合击贼俘获万余简释无辜民深德焉】
　　毛鳯韶【字瑞成湖广麻城人嘉靖间按滇时阉镇为害滇人苦之韶至抗疏斥罢后复以佥事道分巡金沧尤多惠政】
　　陈学防【字子谐广西宜山人嘉靖间按滇时滇民苦劳百计拯济首惩贪婪未几迁去】王　诤【字子孝浙江永嘉人嘉靖间按滇旌廉惩墨锄豪恤弱畅布威德为诸巡方者冠歴陞大理丞巡抚贵州右佥都御史】
　　姜　龙【字梦宾江南苏州人嘉靖间任澜沧兵备立哨设守盗贼屏息杨慎有蜻蛉谣颂之】孙继芳【字世其江西进贤人嘉靖初任提学副使刚介有识甄别无爽防有挠之者竟投劾去】唐　胄【字平侯广东琼山人嘉靖间任金腾兵备改提督学校教士有法振拔孤寒累官其部侍郎】
　　王惟贤【字士官四川中江人嘉靖间任分巡金沧佥事从欧阳南墅讲学经尽多实政清邮传酌操军苏里甲滇民有遗思焉】
　　杨　最【字殿之四川射洪人嘉靖间任副使浑朴清贞吏胥凛凛厯太仆卿抗言廷杖死万厯初赠官諡忠节】
　　李　乐【字仲和湖广泸溪人嘉靖间任金腾兵备副使刚正不挠劾贪婪将吏四人除阿坡巨盗军民称快】
　　王春复【福建晋江人嘉靖间任金腾兵备副使慈恕廉介时与诸生讲学尤恤边军创设义仓饥民获济】
　　张　辐【字文衡浙江山隂人嘉靖间任金腾兵备副使廉明乐易值阿思诸夷雠杀或请征之辐曰抚之不从用兵未晚乃遣兵往谕果从命未几力恳致仕去】
　　杨守鲁【字允德湖广长沙人顺天籍嘉靖间兵备临元讨鳯继祖其功居多后调提学】张佳印【字肖甫四川铜梁人有文武才嘉靖间任提学佥事邉务多取决之讨鳯贼时守御尤力】陈　善【字思敬浙江钱塘人嘉靖间以副使督学教士严整歴左右布政凿水洞以通灌溉平徭役清金储多所建立着有滇南类编】
　　吴　檄【字用宣江南桐城人髙才能诗文嘉靖间由枢曹任金腾兵备副使雍和风雅士民咸沐其化有兵部稿行于世】
　　邹应龙【字云卿陜西长安人嘉靖末劾严嵩隆庆间任巡抚歴官以才望推纠弹不避权贵至滇毅然以恢廓自任铁索箐寇狂猘单骑督征俘馘无算犂穴设所澜沧宴然】
　　徐　栻【字世寅江南常熟人隆庆初任按察使创行条编积遂革民甚戴之】
　　徐中行【字子与浙江归安人隆庆间任左叅议以诗文与王世贞李攀龙辈称七子政治尤为精敏僚属绅士以邀其奬掖为荣滇风为之蒸变】
　　朱　奎【字季文江西南昌人隆庆间任澜沧兵备副使修建书院讲堂积储备赈士民德之】邹光祚【字承卿江西饶州人隆庆间任金腾兵备副使治河堤置义田修学宫迁去士庶思慕不忘】
　　胡心得【字元静浙江德清人万厯间任金腾兵备性严重无他好不携妻子惟一苍头侍缅犯干崖南甸刀森与武生岳大成为缅间谍心得计擒致森杖毙大成众心称快】
　　陈大宾【字敬夫湖广荆州人万厯间任巡抚力行乡约保甲盗贼寝息夷民安乐至改建院署不劳民力官吏遂不敢以工役妨农】
　　方　沆【福建莆田人初左迁安宁提举清厘盐商民感戴复工文章万厯间转督学品隲公明】王　凝【字道南湖广宜城人万厯间任巡抚时内地兵戈方息缅警复闻边将又多喜事凝一切以镇静待之后以其数年经画书檄彚为一册曰西寺贻稿在任时和年丰召书院诸生于署楼课艺亲为评隲士民至今懐之】
　　吴　定【字子德河南安阳人万厯间巡抚云南入滇时三宣以蛮莫为辞纷驰告急乃便宜用邓子龙于对簿间使帅兵西出子龙至而蛮莫归滇人安枕后丁改煽虐道阻不通讨平之晋秩加恩赉】
　　陈用宾【福建晋江人万厯初巡抚云南有雄略用兵如神甫下车察滇形势即题设蛮哈守备未几缅贼入寇用间谍檄暹罗国袭其后牵制之设八闗二堡于三宣要害以戍缅并议屯田又猛卯蛮勾缅构乱檄木邦灭之筑平麓城复擒多罕平阿克建学筑城绩难悉举以功晋右都御史兼兵部右侍郎諡襄毅廕一子】
　　周嘉谟【字明卿湖广景陵人万厯间抚滇値诸蛮变乱用兵七日而克淡泊静镇滇人德之】吴应琦【字玉华江南桐城人万厯间按滇性朴茂而政简易兴学宫尽甃土城以石至今赖之】董　裕【字惟益江西乐安人万厯间按滇性简静少所酧应惟以安民为事人多感之】李忠臣【陜西泾阳人万厯间任副使道敦大简重修学宫通盐市笞墨吏建城池为百姓保障】邵以仁【字子任贵州普安人万厯间任兵备副使寛简持大体一时几于刑措永昌立祠祀之】冯应鳯【字邦瑞浙江山隂人万厯间按滇甫下车値凶岁民间朝夕不给又有缅警应鳯寛不急之征覈无名之费督有司赈济饥民戒边地勿弛备御由是民无转徙边患渐消】
　　周懋相【字弼甫江西安福人万厯间按滇杨礼等煽乱于寻甸懋相连破之逆党就擒滇境以安其他实心实政逺迩感慕】
　　许天琦【字大正福建晋江人万厯间任金腾兵备副使性方毅初视事见三宣六慰土府诸司悉受缅约束深为叹息遂一意招徕宣谕威德嘉与更始诸夷稍通未几卒汉夷思之】
　　萧　彦【字思学江南泾县人万厯间抚滇二载诸所条奏皆西南长计防姚营兵鼓噪授计设伏竟歼凶渠释胁从歴官户部侍郎】
　　方良曙【字子宾江南歙县人万厯初任左布政使仁明慈恕应务如流濬滇池以溉民田时滇寇新挠困于军食良曙调给无乏初至库贮空虚暨数岁富埓诸省又振兴理学践履笃实滇士师之】
　　王续之【字大卿四川南充人万厯初任叅政分守临元长材豁度念硐人采山之苦悉除逺年逋课民用苏息】
　　谢肇淛【字在杭福建长乐人万厯间任右叅政博洽多才弹压迤西郡邑士民德之有滇略四卷刻于叶榆】
　　郭　棐【字笃甫广东番禺人万厯间任右布政使诚心直道防滇西寇蠢动餽运未尝乏絶清虚冒之饷省不赀之费着有炎徼琐言】
　　李先着【山东人万厯间以叅政分守临元道不染不挠后以猛廷瑞事被逮死于狱滇人为之流涕】
　　李　渭【字湜之贵州思南人年十四父授以母不敬及思无邪二语即书之壁而服膺焉后游蒋道林之门道林问所得渭以取予言行处着力为对道林曰此亦硁硁小人耳渭竦然复以父意为宗以必为圣人为主万厯间由粤东副使来任左叅政与滇人士讲明理学与旴江罗汝芳同官罗兼谈性命而渭一意实践】
　　郭　良【字复吾福建惠安人万厯间任佥事分巡安普浑朴精详谘询利而兴除之署学政取士公明去滇之日行李萧然】
　　罗汝芳【字惟德江西南城人万厯间任屯田副使晋左叅政才识敏练尤喜讲学开永昌沙河灌田四千余亩署金腾道缅莽瑞体大举攻迤西思个坚壁请救汝芳募商人熟入缅者悉侦其险要虚实更密檄诸夷絶缅粮道断归路缅人大困屠象掘草以食死者山积可刻期尽歼防有耸巡抚王凝阻之者遂檄汝芳勿妄动因愤恨而罢缅随遁去后遂猖獗】
　　许宗鉴【字应衡福建晋江人万厯间任临安兵备副使兵火之后与民休息筑河堤置学田辨寃狱禁刁讼岁旱步祷辄应去日民镌石志思焉】
　　李　材【字孟诚江西丰城人万厯间以按察使管金腾兵备道才猷敏达暇则讲学复刊修身为本四字流布尤喜谈兵陞巡抚郧阳佥都御史】
　　马鸣鸾【四川内江人万厯间任分巡兵备道建书院置学田着有功绩】
　　李文续【字德延四川宜宾人万厯间由叅政歴按察使性耿介质任自然略无文饰僚宷防防一言近戏则正色严辞四壁萧然客坐之外他无长物】
　　陈　洙【字伯训福建长乐人万厯间任提学副使遴选公明赈济寒士滇之服教感德者久而不衰晋叅藩槖中图书数卷而已】
　　刘伯燮【字元甫湖广孝感人万厯间任提学副使考课学业旷废者自赴听责行谊可嘉者礼遇之士多成就】
　　邓原岳【字汝髙福建闽县人万厯间任提学佥事敏练通达所拔皆名士尤善奬掖手注文选梓行于滇以教后进】
　　张乔松【江西新喻人万厯间以叅议道守金沧威惠并行捐赀建文峯塔于永昌南山以培学宫文运丕振】
　　方万山【字仰之江南歙县人万厯间任按察使时兵燹之余凋疲未起万山秉公肃宪覈滥冒汰首功慎谳决释累狱陇川弗靖旋就削平运筹劻赞之力居多公余寄情山水尤加意作人梓课艺改学宫人文蔚起】
　　张尧臣【字希夔四川内江人万厯间任分守安普左叅政晋按察使调停税珰不茹不吐因乡试届期提学适缺代司试事品隲悉当】
　　王应期【字国正湖广襄阳人万厯间任兵巡安普副使守罗婺除沙宼不致延蔓驭吏严明修持宪法】
　　漆文昌【江西瑞州人沈毅有谋略为永昌抚夷同知缅酋连年入寇猛哈思化皆助之时议欲加兵巡抚萧彦令文昌往抚乃单骑入酋垒宣朝廷德意诸夷詟服或稽首听命遂筑闗堡兴屯田亲履原隰相度地势悉中机宜缅人不敢内窥以功迁广南知府万厯间擢金腾兵备副使腾永之民皆尸祝焉】
　　沈儆炌【字叔永浙江归安人万厯末巡抚云南先是贡金为累破家者众儆炌以疆多虞力请减除遂得免】
　　闵洪学【字周先浙江乌程人天启间土寇作乱贵州道塞自福建布政擢抚云南至任委布政谢存仁及叅将袁善督汉土兵屡破安効良于霑益滇境获安】
　　朱燮元【浙江山隂人天啓间贵州安邦彦作乱巡抚王三善防殁遂以燮元总滇黔楚粤蜀五省军务驻劄贵阳定水西之难危而复安歴任兵部尚书】
　　袁　善【字复虚昆明人初任顺防守备陞抚标中军转松潘叅将累着军功寻以事罢天启初値水西安酋之叛贼至霑益欲袭省城巡抚沈儆炌以便宜起用善驻兵松林相机剿捕贼随扑灭滇赖以安陞右军都督佥事卒赠都督同知廕一子】
　　姜思睿【浙江慈谿人崇祯间巡按慎刑抚叛加惠士民】
　　王世德【浙江永康人崇祯间任巡抚清慎自矢除惩奸一切政务必亲为理以劳瘁卒于官】王　景【四川华阳人崇祯间任金沧道剔蠧厘奸不遗余力建月城楼重修苍麓书院】何闳中【字防卿湖广黄冈人学问渊博性量寛和崇祯末任澜沧兵备捍患御灾功绩甚着卒于洱海士民戴之】
　　杨文岳【四川西充人崇祯间任右布政有才干旬宣两迤政绩甚着捐赀筑昆阳州城官至兵部侍郎】
　　本朝
　　洪承畴【字亨九福建南安人前明万厯丙辰进士沈毅有智略顺治十六年滇黔未定以大学士为七省经略督师讨平之入滇严饬士卒有匿民间子女者绳以重法解散投诚兵丁疏奏滇民疾苦发帑赈济全活甚众还朝卒赠少师諡文毅】
　　李天浴【字敬兹顺天人康熈七年任云南巡抚廉明勤慎事无大小一秉乎礼除贪暴裁冗费属吏凛然无敢犯法者时吴三桂奏请迁徙滇民天浴力疏止之民赖以安】
　　甘文焜【奉天正蓝旗人康熈七年任云贵总督驻劄贵阳体国爱民时吴三桂逆节已萌僭侈逾法文焜独持大体多所裁抑及三桂叛变起仓卒文焜令其妾盛氏自尽携幼子急趋镇逺以图恢复比至则镇逺守将姜义先已从贼文焜知势不可为遂杀其幼子北面再拜自缢时笔帖式何善雅图各弃家从文焜死之赐祭葬諡忠果】
　　李兴元【奉天人原籍顺天遵化州康熙十年任按察使方正执法严抑藩兵不许违禁取利凖折民间子女吴三桂叛守节不屈杖之下狱复安置防化寻遇害戮及家属兴元二孙尚幼时昆明人胡溥寓防化匿之防士左世光家得免后廕同知】
　　赵良栋【陜西宁夏人康熙十九年授云贵总督时大师围云南乆不下良栋驰至督诸军进攻逼之三日贼溃纳欵良栋敛兵不入城即日率所部趋曲靖秋毫无犯有古良将风】
　　蔡毓荣【奉天正白旗人湖广总督康熙十九年授绥逺将军同诸军恢复云南贼平后改授云贵总督时逆氛初靖流离载途毓荣招抚散亡给牛种勤耕作筹滇十疏设施各有条理士民至今德之】
　　范承勲【字苏公奉天正黄旗人康熙二十五年任云贵总督滇黔经呉逆乱后庶事草创承勳沈毅刚明到任期月察吏安民抚夷弭盗整饬营伍销祸未萌建学宫置经籍制礼乐器纂修通志凡所规画无不动中机宜钜细悉举在任六载威惠大行】
　　许勳【字元功奉天辽阳人康熙二十五年任按察使秉臬廉慎无所挠枉二十七年楚北兵哗滇奸卒张麻子等思乗机为变期以三鼓发勲侦其谋亟白督抚戒谯楼彻夜无三挝捕斩乱首十数人兵民帖然消变方萌厥功甚伟】
　　谢于道【字存峩浙江鄞县人康熙癸丑进士二十六年以部郎任提学道学识渊粹是时声教虽通士习文体尚多厖杂于道以宗匠持衡破格造士毎试召诸生面教之环绕座前所定髙下藻鉴不爽赏拔多成名士自是滇南文风彬彬焉】
　　石文晟【字防庵奉天正白旗人康熙三十三年巡抚云南豁达多才为政务举大纲先云南屯赋仍前明旧额科重军户病之文晟疏减十之六设立义仓以惠穷兵添建号舍以恤举子乡试解额特疏增广抚滇七载士民戴之】
　　刘防枢【陜西韩城人康熙丙辰进士四十二年任按察使方正不阿论囚平恕晋本省藩司值旱减价粜粟民不苦饥濬六河疏海口葺学宫增号舍政绩甚多后迁贵州巡抚】
　　分部
　　云南府
　　元
　　阿尔噶里室【防古人任晋宁州州同念切民瘼政先教化境内大治】
　　明
　　贺　安【字朝宗湖广安化人洪武间任云南前卫指挥持重有为筑城浚隍皆所董治】张　观【字国宾山西太原人洪武间任嵩明知州简直不扰新附之民安其抚字考最陞鳯阳知府】
　　赵　干【山西平阳人洪武间任归化知县寻调武定府石旧县陞嵩明知州敦大不苛夷民安之后陞户部郎中】
　　邓思谦【字克让湖广桂阳人永乐间任禄丰知县居官廉能歴九载如一日治署桥梁驿邮市肆皆其创建】
　　郭　镇【顺天宛平人正统间任新兴知州値大溪水溢民不聊生镇设醴祭河安流如故后知云南府勤于其职凡仓廪学校皆所修葺卒于官滇民祀于广备仓旁新兴亦立祠祀之】
　　黄守纯【字惟一籍贯未详正统间任昆明知县抚字有方旧县治狭陋迁而大之无丝发累及闾左】
　　陈文友【字希贤四川长夀人正统间由呈贡知县调昆明处心乐易政举大纲有循良之称】何　诜【四川苍溪人正统间任富民知县有才干多所建设】
　　丁　贵【江南金坛人正统间任晋宁知州勤慎有才凡学宫坛庙修葺一新水旱祈祷辄应民谣曰旱莫忙公行香雨莫恼公请祷】
　　陈　谷【太和人正统间任晋宁学正先是学在州北甚僻陋谷奏迁于州南训诲生徒不倦士皆奋励】
　　邵　昱【贵州永宁人景泰间任晋宁知州廉介有为九年秩满耆民走万里赴京请留复任三年迁广西平乐知府】
　　廖　芳【字廷举籍贯未详成化初任昆明知县亷敏有能洗涤蠧害凡有兴作不扰于民】石　泉【字彦清湖广长沙人成化间任禄丰知县倜傥不羁区画有要县当迤西孔道里民困累尽心调剂力役均平】
　　厐　询【籍贯未详成化间任杨林知县恺悌宜民疏浚河渠至今利赖】
　　董　复【字德初浙江防稽人治间以御史任知府宦绩茂着有祠在郡左】
　　张　鳯【字应时江西宜春人治间任知府刚明果断令行禁止案无留牍】
　　余　纪【字文理籍贯未详治间任昆明县丞操守廉洁绰有能声当道有难事辄令综理皆立办歴官至府同知】
　　聂　诏【籍贯未详治初任昆明教谕时方建学严立科条尽心啓迪后人咸称聂先生云】李必昻【福建浦城人治间任禄丰知县清介自励听断如神岁饥请蠲赋以苏民困邑人感之】喻　敬【四川内江人治间任晋宁知州亷能有为从前废坠无不修举】
　　张　升【山东济阳人治间任昆阳州州同增学址练民兵理州政如家事常以私财代官租后因运粮过滇池舟覆溺死士民如丧父母】
　　叶　元【字本贞江西广信人正德间任知府廉介有为不畏权贵辟异端革汚俗时广西师宗未靖元督粮到州计擒贼众地方敉宁卒于官家无长物】
　　吴　便【字廷言浙江山隂人正德间任知府精于法律一切疑狱多所裁决】
　　髙公韶【字太和四川内江人正德间以御史言事谪富民典史有惠政置馆延师教民子弟风俗一变寻知大理府威惠并用吏畏民懐晋叅政官至侍郎两地士民咸庙祀之】
　　陈　阳【字健夫江西新淦人正德间以刑部郎中忤刘瑾左迁昆阳州州同筑土城以资保障时课诸生政多卓异州人祀之】
　　廖立仁【籍贯未详嘉靖间任昆明县丞携一仆徒行之任省约安恬未几以忧去邑人裒金送之却不受】
　　王　梁【四川广安人嘉靖间任宜良知县宁静悃愊民安其政】
　　王拱仁【四川南部人嘉靖间任三泊知县严明整肃修城开渠民甚赖之】
　　郭　治【江西泰和人嘉靖间任嵩明知州当兵燹之后立科条严轨范文章政事卓然可观】吴世珣【山西保德人嘉靖间任马龙州州同署嵩明州事刚果严明安贼叛临阵制胜略无畏怯贼平抚疮痍给牛种多善政】
　　黄　潜【福建晋江人嘉靖间任嵩明州州同爱民如子清节着闻迁学筑城运饷皆有功又议调军改路等十事上之当道】
　　黄原道【四川巴县人隆庆初任知府刚直明断门无私谒狱无淹系百废修举】
　　王新民【贵州石阡人隆庆初任易门知县为政寛平以忧去民不忍舍建祠祀之】
　　乐　颂【江西临川人隆庆初任嵩明知州操持清约筑石城革里甲议征白米禁易牛毛民苏困累】
　　张祥鸢【江南金坛人万厯初任知府学问渊邃督书院诸生课艺时加品隲政事明决无停牍无寃民】
　　洪邦光【字世龙福建同安人万厯初任府同知署理他郡狱讼钱粮悉得其平所过肃然后陞本府知府刑清政简士民安之】
　　李　荩【字臣忱四川成都人万厯初任推官博大开朗振兴文教习俗一变署临安府时有牳防之役军兴旁午剂量挽运餽饷不乏召入为御史】
　　张志臯【字汝谐贵州永宁人万厯初任昆明知县才局恢宏锋棱不露处省防剧邑自郡伯以上无不获其心在任四年岂弟之声腾于众口】
　　钱　贵【四川峩睂人万厯间任富民知县简重廉平邑人有李义者为盗所诬狱既成贵廉得其白于台司得释义以重贿谢贵叱去在邑以蔬圃自给卒于官士民哀之】
　　沈应昌【四川保宁人万厯间任宜良知县清丈田粮改建学校称循吏焉】
　　刘　储【湖广兴国人万厯间任晋宁知州精明豁达缮城郭建桥梁置屯堡善政悉举】田一井【涪州人万厯间任呈贡知县大兴水利民感其德立祠祀之】
　　夏可渔【涪州人举人万厯间任归化知县有清德后陞昆阳知州百姓歌之曰公来涖止清慎而勤公今陟矣民奚以宁祀报德祠】
　　刘大缙【籍贯未详万厯间任归化知县清于刑勤于政教士爱民邑人祀于报德祠】伍　佐【湖广新化人万厯间任安宁知州发奸摘伏人不敢欺歴官九载清慎如一日民歌曰伍州牧明如烛】
　　王　朴【贵州清平人万厯间任昆阳知州政持大纲抚蛮息叛士民悦服先任大理通判亦有惠政】
　　黄　宏【广东顺德人万厯间任昆阳知州律已以廉养民以惠又能辨晰疑狱下无寃民】尹鸿渐【防自人万厯间任昆阳训导正已率士训廸有方】
　　陈　纪【字惟修四川内江人万厯间任三泊知县拊循有方奸弁夺民田租税不人按法论罢邑有鑛山民苦逋课白台司封之有父子讼狱者愀然曰是令失教罪匪独在民遂惩其子劝导其父民感泣父子相爱如初】
　　翟　唐【顺天长垣人万厯间由御史左迁嵩明知州除奸剔拊循孤弱循声表着】郑邦福【字洪畴江西上饶人万厯间任嵩明知州慈祥而清莹精心名理脱离言诠人莫窥其底蕴迁部郎官至京卿】
　　费经虞【四川人崇祯末任昆明知县薄征省讼重士劝农勘覆吾必奎叛党全活数百人】
　　曲靖府
　　明
　　王　政【籍贯未详洪武初任知府创制定法甚便夷民】
　　刘　璧【江南鳯阳人洪武初任曲靖卫指挥筑城建署广开屯田指置皆有条理】
　　方　用【江南全椒人洪武初由总旗累官至指挥使随沐英入滇开设陆凉卫即掌卫印修城池建公署兴屯田安民御寇着有嘉绩永乐间调征交阯遂留守交州】
　　王　正【江西人永乐间任知府惠爱得民心郡设学校自正始】
　　王　式【江南合肥人天顺间任霑益知州有惠政民夷交颂之】
　　焦　韶【四川灌县人治间任知府兴学平赋弭盗招亡郡产嘉禾民歌之曰一本两穗嘉禾满田太守焦公其德格天】
　　罗　环【江西吉水人治间任马龙知州时始改流官勤职爱民夷俗渐变竟卒于官】戴　鳌【浙江鄞县人正德间任寻甸知府建学作人化民变俗】
　　厐　嵩【字振卿广东南海人嘉靖间由应天治中出知曲靖府清节自持政先化导立各乡社学师夷猓有弗率者必以诚感去后人弥思之】
　　文　溶【广西郁林人嘉靖间任南宁知县慈惠蔼然人称贤令】
　　李　珊【江西临川人嘉靖间任马龙知州政无烦苛安铨之变挺身抗敌城赖以全去时军民泣留】
　　张秉正【直隶滑县人嘉靖间任罗雄州州同刚正自持不昵羣小尝请设流官卒如其议】林　斌【福建莆田人嘉靖间任寻甸知府除奸宄任良能徭役均平盗源弭息民为立祠】王尚用【江西安福人嘉靖间任寻甸知府创书院修学宫平赋役同通判萧时中清丈田地除浮荒请改折民至今便之】
　　胡　光【江南徽州人隆庆间任府同知兴废举坠剖决明敏夷民畏懐盗贼屏息署防化府事建书院多惠政】
　　梁　栋【贵州人隆庆间任亦佐知县有循良绩后离任民扳辕留之】
　　敖　翔【四川人万厯间任府同知外刚方而内平恕庭无请谒贪吏望风畏之】
　　孙　台【贵州人万厯间任府同知著有实政大理保之变监霑益兵卒于行间】
　　尹耕莘【陜西人万厯间任推官为政廉明豪强敛迹卒于官囊槖萧然】
　　夏　铎【山东人万厯间任府教授厌士习记诵日与讲性命之学一时生徒咸变旧习】栗廷用【湖广松滋人万厯间任陆凉知州奉法循理吏民畏懐】
　　李遇春【福建闽县人万厯间任寻甸知府以兴革为己任濬渠道筑河堤置义田寝征调严闭那石冈等矿厰分四十三寨以安夷民人皆徳之】
　　邓继逺【广西全州人天启间任陆凉知州政务不扰以便民为事出入惟驭一骑食粗衣布洁清自矢】
　　临安府
　　元
　　巴　哈【张万嘉努之子至元间廕任临安宣慰司同知忠厚严明卓有德政】
　　朱　宝【籍贯未详镇守石屛千户天厯初图沁反郡县皆防寳同州人亨祐率骁骑五十余人夜袭宣慰司夺印符以归据异龙湖岛率众同守州民赖以保障】
　　明
　　万　中【字惟一湖广黄陂人洪武十五年从宣宁侯金朝兴下临安领兵四出时防自蛮阿也引石屛马黒奴通海观音奴宁州吉台诸蛮梗化中以兵定之陞临安卫世袭指挥同知寻陞云南都指挥从征安南冐炎瘴卒】
　　王　执【籍贯未详宁州卫指挥洪武十五年从宣宁侯下临安与万中俱留镇防石屏马黒奴搆煽诸部屯兵海东为七营以待执偕中乗夜袭破追至异龙湖又破之师还击之西山又击其逸蛮于杨知州庄斩馘无算】
　　任　暹【永兴人洪武间任通海知县改迁县治威爱得宜】
　　黄　德【四川江津人洪武间任防峩知县革创之初一以寛大冲和驭之】
　　李　善【河南人永乐间任建水知州劳心抚字民懐其德】
　　徐文振【字声逺威逺人正统间任府同知善抚其民任满当去民上疏乞留晋本府知府】王　骥【字博德四川荥昌人正统间任石屛州学正立教整肃身无忒仪州士为之一变召为监察御史】
　　郑洪范【浙江黄岩人正统间以御史左迁阿迷知州强直自遂吏畏民懐】
　　詹　英【贵州卫人正统间任河西县教谕性刚直不畏权势时靖逺伯王骥三征麓川英劾其老师费财疏载艺文志】
　　傅　厚【籍贯未详正统间任河西知县居心仁恕抚字有方邑人祀之】
　　任　彬【四川苍溪人景泰间任石屏知州迁学宫置社学立童子师防土酋刀谅毒杀吏目髙秉权彬当勘讯谅隂行贿彬叱拒之竟正谅罪以贫不能归遂家石屏】
　　蒋　良【字希玉广西全州人天顺间任河西知县政务寛厚不喜闻人过有讼者辄引至前谕以孝弟仁信皆解去】
　　赖　英【江西人成化间任知府有惠政建藏书阁购经史以便诸生讲习寻陞布政司叅政】左明善【四川富顺人成化间任知府亷明有为民皆畏爱交人寇边榜谕以祸福即遁去】黄时中【字宜之湖广麻城人成化间任阿迷知州时初设流百务肇举中善于抚绥得夷民心】王朝禄【四川江津人治初任通海知县修学舍増仓储以县当冲要里甲夫马为累请更协济于河西着为例民颂其徳】
　　萧　鸾【广西人治间任防峩知县编置粮差备极勤劳】
　　陈　澜　【南泰州人治间任防自知县有识苦寇扰筑城保御民赖以安】
　　朱　琉【字徳嘉四川泸州人正徳间任知府明敏持正时郡中多盗贼琉穷其渊薮剪除殆尽民赖以安】
　　陈允谐【福建莆田人正徳间任建水知州持躬俭约惟以恤民省费为事尽裁常例州民赖之】汪　金【字汝砺江西贵溪人嘉靖初任知府性醇谨维持纲纪不为苛细剙置学田士类颂焉】钱邦偁【湖广蕲水人嘉靖末任知府慈恕得民除一切陋例寻常词讼为之劝息岁俭设粥救饥捐俸完民逋赋陞苑马寺卿去后民歌颂之】
　　何文俸【字东海福建闽县人嘉靖间任石屏知州单车赴任岂弟宜民操守防洁】
　　陈仲晦【麻城人嘉靖间任石屏州知州治海口建六闸军民称便】
　　王　聘【字士卿南充人嘉靖间任宁州州同善于抚字迎母就养母卒哀毁骨立徒步扶榇归囊无长物】
　　周世用【贵州人隆庆初任防自知县清亷爱民去任行李萧然个旧锡户以金二百为赠坚却之】昌应时【字廷佐福建莆田人万厯初任知府性坦直不屑趋承时集诸生评隲文艺藻鉴不爽士林仰之】
　　牛可麟【河南祥符人万厯间任知府秉性朴直政尚寛和讼断一成确不可易】
　　许　莘【字师尹北直大名人守杭州巩昌皆有声万厯间左迁府通判兴学育才临民慈爱】尹东周【山东人万厯间以元江通判署石屏州事裁革各欵缗钱以纾民困州人祀之】曽所能【四川涪州人万厯间任石屏知州政务恤民置社仓修陂塘民甚利之】
　　萧廷对【字观我江西泰和人万厯间由国子监助教出知石屏操守亷洁政尚寛平重农筑堰置三社仓储粟备荒兴学课士创建城楼治绩最着】
　　朱继防【四川泸州人万厯间任宝秀巡检才识练达长于发奸条议建毛木哨以防剽掠置社仓以储菽粟有裨地方宝秀民人徳之】
　　杨翘瀛【贵州人万厯间任通海知县有才力建县城民得安堵】
　　王　锳【清平人天启间任知府平讼狱练乡兵郡人徳之】
　　秦懋观【浙江仁和人天启末任知府先此任者多以贿闻懋观至土酋普名声以千金献不受巡抚王伉索名声贿不应诬以叛将讨之懋观歴辨其枉不听名声兵薄城下懋观登陴责之相持两月及伉被逮遂解去迁右叅政】
　　顾庆恩【江南呉江人博学能文天啓间以澂江通判署石屏政尚寛大崇重文教纂修州志改创砖城后遇贼攻得资坚守至今赖之】
　　蒋恒盈【广西全州人天启间任防峩知县迁学宫培育人才抚绥夷民政绩甚着】
　　熊启宇【字六开江西南昌人崇祯末任府推官李定国破临安宇被执骂贼不屈贼义释之贼屠城横尸二十余万宇率残民瘗之后岁饥乏食设法炊粥以赈者两月全活甚众】
　　李犹龙【字慕慈湖广蕲州人崇祯间任石屏知州值普名声叛攻围临安州有土人倡乱立毙之境内肃然率民固守贼不敢犯城赖以安】
　　朱统鐩【字司烜江西南昌人崇祯间以府通判署石屏州事恤民疾苦异龙湖有水坝鱼梁壅塞水道鐩令拆去更筑坚堤数百丈以砥之湖水东流淤田复垦捐给佣值合州永食其利建祠祀之】
　　周之相【贵州人崇祯间任河西知县寛赋均役弭盗安民阖邑颂徳】
　　张一恺【广东电白人崇祯间任防峩知县识力过人值土司交讧波及县民恺排难解纷请兵锄暴乂贼劫近村亲督乡兵击斩三百余级民赖以安】
　　本朝
　　郑　相【江南江宁人贡生以中书随征入滇顺治十六年委署石屏州事甫下车旬月抚流亡勤抚恤捐金赈济适伪总兵髙应鳯叛遂被害老幼皆垂涕】
　　澂江府
　　元
　　固　纳【防古人任澂江路总管首建学宫教民礼义】
　　明
　　胡　思【西安右卫指挥从征云南洪武十四年西平侯沐英委理府事翦除饷寇抚定夷民劳绩甚多】
　　髙　恂【陜西人洪武中恂父斗南任新兴有惠政以老乞归举恂自代由给事中知州事从征交阯有协赞功】
　　王　彦【字士俊江西安福人由刑部郎中言事左迁云南都司断事正统间陞知府招流移剔奸创设三闗募民守之有保障功】
　　魏　鉴【江夏人天顺间任新兴知州岁荒赈饥全活甚众在任九年始终一节】
　　饶　钦【字汝恭江南祁门人成化间任知府清介不滓力却路南土官之赂巡抚王恕特荐不报寻以入觐请归】
　　鲁　厚【四川内江人成化间任路南知州创社学以教子弟増重楼于州城之外御暴赖之】晁必登【字汝吉四川宜宾人治间任通判时澂守贪暴人情汹汹必登以亷佐之属邑之民充板桥江川驿籍者苦于奔应多破产逃亡乃白上官征银解驿民困以苏政暇与诸生讲易尤长于诗摄篆广西曲靖寻陞武定同知皆有惠政歴陞本省右叅政】
　　唐　臣【字尧佐四川营山人正徳间任知府诚慤清谨自奉薄而厚恤民政暇手不释卷延诸生讨论筑四街城设东溪铺寻陞两淮运使檄至已卒】
　　刘　杰【山西临汾人正徳间任知府明敏果断谨斛量定商税均里役称平政焉】
　　童　玺【字国信福建连城人正徳间任知府始至以郡治弗利改迁于旸溥山移学于郡治旧基仍以旧学为仰山书院郡东北有溪毎值霖潦为害玺筑堤东谷障之北流筑郡城树谯楼移屯仓政绩最多】
　　皮日伟【湖广长沙人正徳间任江川知县奏免杂徭民懐其徳】
　　计朝聘【字莘夫四川成都人嘉靖间任知府值岁不登捐俸赈民寛徭省刑开田三千亩】王良臣【字天民陜西宁羌人嘉靖间任知府才识练达吏事明敏别郡疑狱多受成焉在郡礼贤崇学设乐舞拓文庙】
　　邹国玺【字南华四川新津人嘉靖间任路南知州筑坝开河士民永食其利】
　　徐可久【字有功广西马平人隆庆初任知府迁郡治于舞鳯山簏筑砖城开河道复义仓社学后陞本省澜沧副使】
　　文嘉谟【四川茂州人隆庆间任阳宗知县毎单骑游厯境内凡地理河道加意修补筑炒甸堰塘濬大冲堤坝民有父母神君之颂】
　　林焜章【福建莆田人万厯间任知府清慎岂弟置义学六所以训生童遇有奸盗化以亷耻不事鞭笞凡有勾摄即付告人不遣隶卒尝手题于屏曰不怒不嗔和平养苍生福勿欺勿慢忠直报圣主恩丁忧去士民思之】
　　柳芳阳【四川宜宾人万厯末任新兴知州爱民课士捕夷贼士民立祠祀之】
　　郎文焕【浙江孝丰人天启间任知府养士爱民剔厘奸河阳有额外夫马重为民困条议革除勒石永禁】
　　张　维【山西蒲州人天启间以推官改授河阳知县居官清正除火耗絶请托与知府郎文焕亷正相得民受其福】
　　李以衮【浙江缙云人崇祯间任知府崇文行重学校谨仓库修城池増置炮楼二十座防御多资至今赖之】
　　周　应【贵州兴隆人崇祯间任通判有胆略知府李以衮致政归应摄府篆适宁州土酋禄昌文部目李蒿鹊王尊等率众焚掠至郡东市应委僚属守城单骑诣之谕以大义词气严正贼众畏服解去】
　　武定府
　　元
　　安　慈【武德将军与子弄积俱有功于武定】
　　明
　　董　旻【字子仁江西乐平人成化中官都给事以直言忤防谪石旧知县奉职公勤明于折狱片言而决人无寃抑时土酋猖獗贼盗蜂起旻练民兵防御使逺近相为保联遂至萑苻絶警土人不敢跳梁后以循良茂着超擢布政司叅议】
　　张　敬【江西清江人治中任和曲知州存心慈爱政善民安州人感戴】
　　邓世彦【湖广人隆庆间任府同知值土酋鳯继祖倡乱世彦赞画尽心挽运无悮用能以次平民鲜失所又创建府治城垣楼橹地方赖以保障兵燹之后疮痍未复彦招集流亡寛释胁从省刑薄敛善政甚多一时汉夷帖服条议改设流官至今颂其功徳】
　　刘懋武【扶沟人官生万厯间任知府多善政郡人为建生祠】
　　王应期【湖广人万厯末任知府值土酋沙大金作乱应期出竒制胜讨平之】
　　胡其慥【湖广人天启二年任知府阿反张世臣作乱慥竭力捍御抗词请救城赖以全郡人与前守王应期共立祠祀之名二惠祠】
　　赵　纾【山西人天启间任知府防正刚方不避权幸修学崇文旌扬孝弟礼待髙年民知齿让劝农息讼善政多端涖政三载逺近皆呼为赵青天陞苍梧道民懐其徳立石建祠纾立命毁之去之日攀辕卧辙有送至数百里外者】
　　广西府
　　明
　　贺　勳【字世安湖广湘乡人成化间任知府时初设流官勲至建城垣修学校立廨舍惠农通商正风俗弭盗贼后陞叅政仍兼府事】
　　张　黻【江西吉水人成化间官后府经厯以疏救林俊谪为师宗知州有惠政后以王恕之请复为南京左府经歴】
　　孙　久【江西吉水人治间任弥勒知州设流之初多所创建制土司安反侧民赖以宁】华　刚【贵州都匀人正徳间任弥勒知州明察刚毅有为有守十八寨贼首阿勿等闻其名畏之输纳逋税朞月之间政令大行】
　　张　佐【湖广武昌人正徳间任弥勒知州持躬亷介政平讼息平十八寨运筹有方民不知扰】解一经【山西交城人嘉靖间任知府恬静亷洁在任七载清白无瑕比归土舍昻齐追送白金力却之】
　　许　佲【号虢田河南灵宝人嘉靖间任知府实心惠爱剔蠧厘奸民皆称为许父临去以一篱桩植于衙中枯木自活埀隂繁茂】
　　辜用琥【江西南昌人嘉靖间任知府携一仆自随清慎恬淡革土司常例省里甲夫马靖盗息民豪猾敛迹涖任四载民无欺罔庭无讼狱以养母致仕民咸思之】
　　李　崧【号肖梧四川内江人嘉靖间任师宗知州甫下车叹曰以数十家穷夷当一荒州其何以堪虽然官守有常吾知奉职已尔去兴利爱民如子自奉淡泊粗粝妻子衣布陞任士民保留在任九载贤声茂着比陞大理同知民追送百里外泣涕之声彻于道路】
　　戴时雍【字逢尧江西浮梁人隆庆间任知府改筑砖城约已省刑劝农课士民懐其徳】蔡应科【龙溪人进士万厯间任知府崇儒爱士狱无寃民丰裁不露奸宄潜消吏民爱戴厯久不忘】
　　陈　忠【字良甫直献县人万厯间任知府亷洁干练建永惠坝开东西两河附近田地尽为膏腴修筑三乡城于沿江渡口设哨兵又令戍卒垦荒且耕且守道路以宁】
　　钱秉元【江南呉县人万厯间任知府省事爱民捐俸买弥勒州古城田资诸生膏火多惠政民怀思之】
　　张光宇【字懐谷山西太平人万厯间任知府秉公直敦风化兴学劝农増修堤坝陞山东转运使百姓如失父母】
　　萧以裕【江西清江人万厯间任知府课士传经讲论无倦迁学宫于三台山麓创鹤麓书院事闗学校靡不殚心省刑薄敛善政甚多又修志类若干卷土酋普者辂骚扰江外亲率师擒之诸夷畏服】
　　蒋时极【广西全州人万厯间任通判广西为曲临澂三郡交界夙多贼薮时极威名素着诸土司闻来防守皆倾心往迎于百里外申号令明赏罚不烦兵甲夷民詟服】
　　李　启【湖广人万厯间任弥勒知州约已惠下勤恤民隐筑堰坝兴水利民食其福】张继孟【字太岩陜西扶风人崇祯初为御史以刚直出为知府正直严明兴文讲武防普名声死其妻万氏复猖獗议招抚往者辄被害继孟单骑入贼营谕以利害万氏遂降陞浙江盐运使郡人肖像祀之】
　　髙梁楷【思恩府举人崇祯间任知府刬去烦苛悉归寛恕修复永惠坝水利惠政甚多民间肖像祀之】
　　王励精【陜西扶风人崇祯间任通判庄俭仁恕折狱明敏岁大旱自责祷雨米价腾贵毁所系银带易粟减价卖市中富民感激争出粟价遂平】
　　广南府
　　明
　　王道广【广东番禺人隆庆间任知府亷静不扰民蛮相安】
　　元江府
　　明
　　程本立【字原道临海人洪武初官周府长史以累谪他郎甸长官司吏目防诸夷煽诱为乱西平侯沐英布政使张紞檄本立往抚谕之诸夷帖服三年入为翰林与修髙庙实录晋佥都御史金川门失守遂自尽嘉靖初立祠新化州祀之后崇祀于云南学宫】
　　汪　辅【云南后卫指挥同知嘉靖间署府事政务便民有控诉至者训以礼让至军事以严御之毫不敢犯累官贵州总兵都督佥事】
　　李先芬【籍贯未详万厯间任新平知县始建县治筑城凿池庶务齐举士民感之建庙以祀】秦元穗【广东人崇祯间任新平知县才学兼优寛猛相济详请迁移县治筑建砖城外艰归民祠祀之】
　　大理府
　　汉
　　杜　轸【蜀郡成都人举孝亷为建宁令风化大行汉夷悦服累迁尚书郎】
　　明
　　赵彦良【字明善浙江乌程人洪武间任通判刚介有文学修大理志要先任劒川州判兴革得宜州人思服】
　　张　铎【籍贯未详洪武间任推官以亷称】
　　郑　祥【江南合肥人洪武初调大理卫指挥使増拓旧城经画之功居多】
　　赖　镇【籍贯未详洪武十五年征云南以功陞大理卫指挥同知二十年调洱海卫训练士卒守御有方略与楚雄袁义齐名】
　　苏守正【籍贯未详洪武间任赵州知州学校祀典坛壝一切皆其开创后卒于官】
　　诸葛伯恒【籍贯未详洪武间任赵州吏目亷谨有文学秋毫不扰于民月俸不舂而食布政张紞荐之官至叅政】
　　贾　铨【直隷邯郸人正统初任知府甫下车以郡中利弊询父老凡徭赋水利盗贼之类一一得之以次综理民皆乐从陞本省叅政】
　　何宗鲁【四川酆都人景泰间任浪穹知县刚直不苛岁饥出粟全活甚众】
　　蒋云汉【字天章四川重庆人成化间任知府亷以约已仁以恤民制文庙乐舞器日进诸生诲之去任行李萧然官至福建布政使】
　　呉　晟【江西弋阳人治末任知府恢洪直谅人不忍欺一日雨行舆夫忽蹶倾其舆晟不动色唤食奁取糕食之曰汝饥耶听讼独断吏不得为奸时召诸生稽其本业戒嬉游后迁叅政士民遮送泣下】
　　李秀实【湖广永兴人治间任太和知县丰采凛然豪强敛手谳决疑狱罪者咸服】杨　樊【贵州人治间任太和知县以能称时廨宇倾圮拟修之费约千金工以万计樊曰姑已之待明年人莫喻其意春正月即谕民应造版籍各令投状樊察旧事吏算里书应索民数千金疲于候命者万人樊乃亲督造写毫末不遗仍借此佐廨宇之役人役力一工亩科石一片民视往昔减半费皆乐于赴功帑不支而事竣吏胥不得索一钱后陞知府】
　　周　宪【湖广安陆人正徳间任知府剖决如流陞九江兵备副使】
　　方　宸【四川新繁人正徳间任同知清白自持时太守重罚锾宸毎陞堂蹙眉而出人服其亷陞知府】
　　喻　河【广西人正徳间任通判通敏有才略时洱河泛溢没民田地乃令民间各具草束遂自乗舟探河尾浅处卓木为城以草障澜疏泄之因着为法三年一濬】
　　杜　翔【四川崇庆人正徳间任浪穹知县凿渠灌田以兴水利】
　　任　辙【四川巴县人嘉靖间任知府诚心抚字严于驭吏时方有檄货大青督责日至属吏欲择其尤者为献辙曰此非可继之物汝不虞为民祸耶掷而絶之寻以忧去在郡仅旬月后民有隐忧则相谓曰安得任公】
　　蔡绍科【浙江黄岩人嘉靖间任知府有便民四事省里甲治道涂立市肆作宫室人感其徳至今犹称之】
　　髙　镛【公韶子嘉靖间以御史左迁寻任大理同知倜傥有风节重修文庙濬泮池制备祭器乐器有功学校】
　　周　昆【四川永宁人嘉靖间任通判谳狱明决时监司以法绳下羣吏恐怖防有寃狱众莫敢辩昆独再三争之监司疑其纳贿昆抗执不回其寃乃白】
　　侯　问【贵州清平人嘉靖间任太和知县通敏多才旧例府县供亿之费皆里甲治办多为在官者侵夺费常十倍问欲为永逸之计自祭器燕几及屏幛薪水之细皆缮治而区分之择吏主出入民不知费累迁苑马寺卿】
　　龙翔霄【湖广武陵人嘉靖间任太和知县熟谙吏治决讼如流他郡邑有疑狱或难事悉委之太和仓有积粟吏虞红朽获罪霄令舂粟得米出陈易新民免困累而积贮之数无亏上官下其议行于阖省后迁南京兵部主事】
　　刘　璧【四川雅州人嘉靖闲任太和知县亷介慈惠捐修祠典爱惜民力民颂不衰】朱　官【贵州安庄人嘉靖间任宾川知州实心爱民建书院修津梁陞楚雄府同知】莫天赋【浙江海康人万厯初任知府慷慨有为岳凤之变城守戒严人情汹汹适天赋觐还调度有方百姓安堵陞按察副使】
　　庄　诚【四川成都人万厯间任赵州知州以兴废为己任凡典礼器物整饬不遗丽江澜沧二土司构讼各懐金行贿诚执使封金闻于当路俱寘之法永平汰兵作乱所过残掠诚百计周防赖以无事清浮粮厘差发疏水利修举乡射禁食毒草凡利民生全民命者无不力行州志之修自诚始】
　　张名式【湖广人万厯间任赵州州同亷静寡欲才识髙明运饷却金清田筑堡卓有政声】刘延龄【四川绵竹人万厯间任云南知县发奸摘伏人无遯情四境恬然民不见吏】陈　辅【江西广昌人万厯间任邓川知州履亩均田能清影射金钱毫无染指】
　　常真杰【广西恭城人万厯间任邓川知州至诚仁恕筑堤开闸减金价惠政甚多】
　　周宪章【贵州思南人万厯间任云龙知州平段进忠之乱消林养中之变建州城立州治创庙设学招抚流离清田亩定里甲裁冗减课经画尽善】
　　楚雄府
　　明
　　朱守仁【江南徐州人洪武间任知府抚民勤政招集流移授以田土均赋役建学校锄强梗境内大治】
　　袁　义【庐江人羽林右卫指挥同知从征云南洪武间沐英遣守楚雄时蛮夷叛逼义积粮髙垒调兵力战蛮遂遁去授楚雄卫指挥使垦田筑堰修城郭建桥梁区画久逺之计入觐上惜其老令医为染其须发俾仍抚治以威逺人后征还厯官都督佥事卒赐祭葬】
　　马　良【山西黎城人正统间任楚雄知县鲠直不阿政尚简易凡有益于民者行之必力】巩　珪【江南贵池人正统间任黒盐井副提举侃直任事秩满父老遮留不忍别】
　　计　澄【江西浮梁人景泰间以御史来守郡兴学育才厘奸剔盗贼逺遁民赖以安陞广西按察司副使】
　　邹　庆【贵州思南人景泰间任镇南知州以亷能称辟街衢立公廨兴学校弭盗安民后陞姚安知府】
　　邵　敏【湖广湘隂人少以孝闻成化间任知府勤恤民隐初郡民不谙丝枲敏为市桑麻木棉教士女纺织政事咸举纂修郡志】
　　李　纯【广西桂林人成化间任镇南知州洁已恤民耻为阿私修理坛庙百废俱举后陞南昌知府】
　　邹　杰【湖广京山人成化间任广通知县清谨惠和布衣蔬食始终如一建学置田积粟备荒后邑人以兵燹饥困赖赈济焉】
　　呉　永【广西平乐人成化间任黑盐井提举井有蛟为害民患冲决永于北门作石坝铸铁牛铁索各七镇之害遂息】
　　虎　臣【陜西麟游人慷慨有气节成化末贡入太学上书諌万岁山棕棚登眺事宪宗竒之授嘉知县始至黜奸崇良招抚夷猓次年委勘景东土官雠杀事夷投贿力却遂中毒死邑人懐之】
　　范　璋【浙江余姚人治间以工部主事忤权贵谪吕合驿丞寻陞楚雄知县卜迁学宫于胜地引莲池水以灌泮池诲励诸生多所成就】
　　蒋　哲【贵州衞人治初任广通知县刚介亷明沐国公家人有恃势作威者哲按治如法卒于官百姓哀之】
　　董　朴【湖广麻城人正徳间任知府课农桑立哨堡建学舍増祭器尤勤于讲学诸生有贫不能婚葬者捐赀助之陞江西叅政】
　　祝舒【四川温江人嘉靖间任知府因俗为治尤笃意文教易五显祠为龙冈书院卜迁学宫以当形胜防励诸生人文崛起武定鳯朝文之乱区画城守逺近避乱者归之贼不敢入其境】
　　李邦表【四川定逺人嘉靖间任知府操守亷介久而不渝建聚奎楼聚徒讲学惩奸正俗境内肃然】
　　戚　慎【江南宣城人嘉靖间任知府清介不染不畏强御卒于官囊无余财寮属醵金以殓】傅　昻【江西金谿人嘉靖间任府同知亷明刚正尝收军储洞知赔纳之苦议请减征事垂成而昻以迁去遂不果行识者憾之】
　　刘名弼【直隶长垣人嘉靖间以通判署楚雄县事仁恕清慎创建义学克成厥功邑之人文蔚起皆其力也】
　　区元晋【广东新防人嘉靖间任镇南知州政治循良好士爱民修建庙学】
　　何应和【广东东莞人嘉靖间任南安知州单骑赴任出不乗舆暑不张葢抚民以仁御盗以信境内肃然后以终养归逾年有安竜之变州人咸曰何公在当不至是】
　　茍　诜【四川华阳人嘉靖间任南安知州性刚操洁值州境安竜堡夷贼肆掠渠魁数十人皆勇悍狡黠抚剿俱不能致诜出竒攻入巢穴伏兵格杀之立哨于要地调官卒守御民感其徳立祠祀焉】
　　董　宷【四川人嘉靖间任定逺知县亷明公恕催科不扰额赋得完自宷始】
　　越民表【贵州宣慰司人嘉靖间任定逺知县清直慈敏均徭役革屯扶弱抑强多惠政后陞任湖广军民泣送之】
　　呉　习【贵州赤水衞人嘉靖间任广通知县仁恕公亷不畏强御不滥科征凡公署桥梁靡不修饰】
　　张大亨【广西全州人弱冠领乡荐谒选候长安邸中严嵩初入相为其大父门人遂引疾归终嵩任政府二十余年不出及罢相始出判端州隆庆初擢楚雄府同知携一苍头一稚子洒然甚适也于吏事迎刃而解芟除九塲巨憝郡民依依如孺子之慕父母比代守者入觐以经费不给中道归家】
　　黄　袍【四川南充人隆庆间以定逺知县署镇南州修建土城买置义冢地】
　　张九歌【山东曹州人万厯间任知府亷明刚断有倚勳势于部内诛求者力裁抑之卒不得逞后以忧去】
　　侯文才【四川营山人万厯间任知府郡人不知纺织文才始教之蚕桑勤者赏惰者罚布帛之利以兴】
　　顾　闵【贵州清平人万厯间任楚雄知县年尚少性术慈厚见刑非其辜者恻然哀怜之实亩清赋平徭恤惸寻迁赵州知州】
　　尹为宪【湖广武陵人万厯间任镇南知州推诚孚众戢盗兴贤重修砖城为一方保障】何居谷【福建晋江人任府通判万厯间署镇南州爱民造士修学宫置祭器经书士林徳之】李　翘【四川大邑人万厯初由云南府通判陞南安知州视民如子常均贡赋利民州人肖像偕温可贞殷辂为三贤祠祀之】
　　温可贞【广东东莞人万厯间任南安知州沈毅多谋时镇庄民施成信等乗武定之乱胁党肆掠贞率士民设方略诛之边境获宁】
　　殷　辂【广东博罗人万厯间任南安知州奉母至孝风动一州尤多惠政与温李齐名】刘之范【四川富顺人万厯间任广通知县建城郭靖盗贼举孝行培风水涖任八载清正仁亷爱民如子三荐七奬行取评事】
　　罗廷璠【江西新建人崇祯间任知府下车备询疾苦一切与民休息兴学除奸政声大着后卒于任郡人肖像闗圣祠】
　　姚安府
　　周
　　小　卜【楚庄蹻将战死防氏立祠祀之】
　　汉
　　韩　説【与司马相如同开益州领弄栋蜻蛉诸县有贤声】
　　唐
　　梁积庆【庆一作夀髙宗咸亨间为姚州道行军总管值姚州蛮乱讨平之】
　　明
　　戴　都【江西人洪武初以指挥守御姚安姚仅土城仍唐旧制甚阔难守都撤而小之易以砖石至今恃为保障】
　　岑　斌【浙江钱塘人洪武间征云南有功陞姚安千户千户所公署其所营缮尤得士卒心及卒无不痛悼为之立祠】
　　髙宗寿【豫章人永乐间任姚州知州刚果明鋭练达老成修祀典兴学校建桥梁勤抚字陞陜西鳯翔知府郡人至今思之】
　　吴　润【江南武进人永乐间任知府居心平恕政治循良白盐井卤竭课亏润为奏豁逋课灶丁皆深徳之】
　　马自然【字性之四川内江人成化间任知府诚心爱民时大石淜水散溢民不均惠乃筑堤开东西二闸以时启闭利赖实多】
　　刘　昻【字廷举山东海丰人成化间以给事中谪姚州州判均徭平赋民甚徳之】
　　任　【四川南充人治间任知府正大寛洪拓　先师庙及门庑斋泮寻陞左叅政】王嘉庆【字佑之四川内江人治间任知府秉性刚果不避权势兴利除害建东西南三城甃石桥以通镇逺蜻蛉诸渠之水民不病涉】
　　黄　澍【福建候官人正徳间任知府开朗平恕创建栋川书院课士读书又尝伸理寃狱一郡颂为神明】
　　杨曰赞【字尧臣江西揭阳人嘉靖间任知府刚方防洁断事明允时苴却蛮荼毒民人流移者众赞白诸当道除之又议设守备督营兵为守御长久计寻以家难弃官归民立石颂其功】
　　赵良华【字居实四川眉州人嘉靖间以员外郎任知府亷明刚直初吏廨在府外华迁之以便防闲卒于官士民悲悼】
　　王　鼎【字汝调河南汝州人嘉靖间以御史任知府严明清慎修城池饰学校禁妇女不得市易惟事桑麻立保甲以察盗贼姚俗称治】
　　陈祥麟【字伯仁福建莆田人嘉靖间任知府力清利邻郡重狱未决者咸委质焉姚人颂为青天以忧去】
　　何　朂【字毅夫湖广枝江人嘉靖间任知府平易寛仁修筑夹口坝注水以济大石淜之不及遂为永利】
　　王徳纯【字一之湖广罗田人嘉靖间以御史任知府刚明正大不事烦苛新栋川书院修儒学迁养济院意笃士民惠周无告】
　　赵　澍【江西安福人嘉靖间任知府练达典故州所丁粮徭役凡旧事之偏驳者悉为厘正至祭器射圃经理井然去之日姚人遮道泣送】
　　赵　恒【福建晋江人嘉靖间任知府有才识尤善听讼曲直莫逃其鉴着有春秋录疑】莫　相【广西全州人嘉靖间任姚州知州才敏行洁安鳯之变倡大义聚民得万余人昼则张旗鼓以示威至夕登陴共守夜不解带贼惮而不敢入后陞四川佥事】
　　周希尹【广西宜山人万厯间任知府通才洁守务敦大去烦苛礼貌待人毫不假借一时土官奉法惟谨建尊经魁星诸阁修南中书院甃大石淜诸闸不费公帑不烦民力士民德之】
　　童述先【湖广沔阳人万厯间任推官署府事自武定变后民力凋瘵述先革军民火耗及所解公费积米盐各税减白井沙卤课五百金民困以苏】
　　周良士【湖广邵阳人万厯间任姚州知州坦衷洁操朴诚慈爱不轻色笑不设畛域平减差徭攘夷僰交讧之祸出姚人水火之中尤亷干风厉不为时局所阻勘审最详主持亦确姚人徳之】
　　杨之彬【湖广麻城人万厯间任姚州知州慈衷洁守敏才卓识省狱讼平赋役蠲苦丁复盐市修学宫一郡利尽为厘举其大者开拓城郭功尤茂着】
　　呉崇徳【字东臯江南虹县人万厯间任白井提举慈祥不苛恤灶以完课易贝以便民灶户居民咸徳之】
　　孔元徳【贵州威清衞人崇祯间任知府姚境地土旷逺旱潦不时各淜潴水艰于全济元徳亲行择地捐俸添筑丰乐淜聚水溉田遂増谷千余石民生永赖后陞兵巡安普道】
　　永昌府
　　汉
　　郑　纯【字长伯郪人明帝时任西部都尉为政清洁化行夷貊君长皆献土珍颂徳美天子嘉之以为永昌太守纯与哀牢夷人约邑豪岁输布贯头衣二领盐一觔以为常赋夷俗安之后图形东观】
　　曹　鸾【巴人桓帝时任永昌大守时党锢甚严鸾乃上书曰夫党人者或耆年渊徳或衣冠英贤此宜股肱王室左右大猷者也而久被禁锢辱在囹圄谋反大逆尚防赦宥党人何罪独不开恕乎所以灾异屡见水旱洊臻皆由于斯宜加原宥以副天心帝怒杀之】
　　冯　灏【广汉人建和间任永昌太守政多异绩】
　　三国汉
　　王　伉【蜀郡人章武元年任永昌府丞有保境功诸葛亮表为永昌太守封亭侯】
　　霍　弋【字绍先南郡枝江人章武末为太子舍人后主践阼立太子璿以弋为中庶子璿好骑射出入无度弋援古规谏后为参军庲降屯副二都督又转防军统事如前时永昌郡夷獠恃险数为寇害乃以弋领永昌太守率偏军讨之斩其豪帅破壊邑落边境遂得宁静迁监军翊军将军领建宁太守】
　　晋
　　孙　辩【江阳人永昌郡从事太安元年上南中形势七郡斗絶应复置宁州以相镇慰冬十月复置宁州】
　　元
　　段阿坚【大理人以都元帅守永昌威徳并着】
　　明
　　叶学则【江西徳兴人博雅善诗歌洪武间常应召对十八年以奉训大夫命为永平社学师始开文教】
　　胡　渊【定海人掌金齿司事初李观建郡城于太保山下观卒洪武二十八年渊拓而上之金沧副使材俊创名宦祠渊首与焉】
　　胡　琛【渊子字廷贡文雅有度继掌金齿司事兴学劝农安边励俗父子皆有贤声】胡　志【琛子仪度娴雅有祖父风正统初袭父职从征麓川提鋭卒为前锋有功陞云南都指挥佥事寻陞都督佥事还金齿在镇二十余年外辑内宁人民安堵】
　　陈　升【籍贯未详金齿司指挥使正统十一年麓川平兵部侍郎侯璡奏调腾冲司掌印筑城濬池垦辟田野军民利之】
　　毛福夀【山西人正统间任腾冲指挥通水利立社学随征麓川擒贼子思机叛酋畏惧以功陞都督同知晋南宁伯】
　　郭　本【字道充广西融县人天顺间以监察御史左迁永平主簿刚直亷介拓县治绥流夷常言永平小邑不宜冗员后召还遂上疏请裁主簿不复设】
　　严时泰【浙江余姚人嘉靖二年永昌初复府诸事阔略人心未安泰来为守立法定制修辑署宇绥柔疮痍控制蛮夷抚驭卒伍劝学课士政务毕举着有専城录一卷】
　　童防正【铜梁人举人嘉靖间任知府和易有为歴任九载如一日擢福建盐运使】
　　戴希灏【广西柳州人嘉靖间任府同知恺悌亷明絶请托却夷金兴水利勤讲课在任八载迁长史去行李萧然士民泣留遮道】
　　孙　衣【贵州清平人嘉靖间任保山知县杜喧寨餽送爱民而严吏后陞云南府同知】李　辐【字文舆江西吉水人嘉靖间任腾越知州涖事劝敏备御严整终辐之任守城者终日不敢弛其为武卫见惮类此防采宝石于猛密夷酋素闻辐威望对商人曰委官得如李公来必不欺扰我土未久去官士民思之】
　　沈祖学【浙江人隆庆间任腾越知州修坊表建义仓立书院均里甲崇学校纂州志修髙仑险道善政颇多】
　　戈中和【四川南充人万厯间任知府政务安静时缅蛮于金腾沿边市牛盐意在窥觇中和谓当遏其渐乃请于巡抚力禁之】
　　陈严之【福建人万厯间任知府亷威逺播崇重正学以破缅功陞兵备道】
　　张元谕【浙江浦江人万厯间任知府亷介方正上官有索库羡者谕以库簿示之遂止禁火葬及婚丧奢侈挽以俭朴】
　　陈　师【字思贞浙江钱塘人万厯间任知府严禁通夷并治材官悍戾以靖军民操守皭然不滓】宋　儒【四川峡江人万厯间任府同知亷介恺悌礼士爱民征阿波堵鲁凹力阻杀降去任之日士民遮送不絶】
　　杨文举【四川南充人万厯间任保山知县敏才雅量劝课诸生筑城台以便守御行取给事中寻典试云南所拔得人】
　　杜可教【四川徳阳人万厯间任腾越知州清亷惠爱御缅有功士民感之】
　　李之仁【贵州人万厯间任腾越知州先年屯征俱卫屯官解年例科苦不可支之仁察厘宿条议归州乃获完额而民免累】
　　董献防【籍贯未详任腾冲卫叅将万厯间陇川多安民叛五年未平献防随兵备黄文炳讨之身先夺砦擒其渠帅而还】
　　邓子龙【字云卿江西丰城人万厯间任永昌叅将持重多谋慷慨任事缅人犯掠施甸焚杀极惨子龙追及于攀枝花大败之斩景宗真以靖湾甸擒罕防父子以开耿马捉莽裕以平阿坡筑建闗城多其指画能诗工书有古名将风镇姚闗辟清平洞平丁苴白改夷后陞边帅屡立战功有枕戈集行世】
　　刘　綎【江西南昌人父为总戎綎不假恩廕自立武功万厯间以游击领腾冲守备事擒岳鳯曩乌缅人不敢窥边招思忠莽灼逺夷倾心志在灭缅功已垂成为宵人中阻扼腕而去平播竹征闗白功业甚着累功至大帅勇略雄才推为名将】
　　呉显忠【浙江山隂人万厯间任腾冲叅将协赞漆文昌屯田之议将兵平顺宁腾冲各处叛夷殱多俺平麓川其功居多】
　　陈　文【籍贯未详万厯间任腾冲卫指挥卫地歴年既久抛荒逃粮最为民累文建议请照安宁易门等州除膏腴照旧承纳外凡冲壅崩塞干薄之地议为常年灾伤折色减作三钱屯困始苏贻惠无穷】
　　刘鼎臣【籍贯未详万厯间任腾冲指挥佥事建八要六害之议苏屯田积困军人赖之】
　　鹤庆府
　　明
　　林遒节【福建莆田人由刑部主事厯官泸州知州正统间鹤丽土知府髙伦暴虐靖逺伯王骥奏革之即荐遒节为流官知府抚治夷民庙坛驿堡多所修建规制一新】
　　甘　凤【广东南海人正统间任剑川知州政务威严而待士甚厚】
　　胡　信【江南丹徒人天顺间任知府耿介清俭有兴学造士之功】
　　王　珉【浙江钱塘人景泰间任知府多政声凡三载有麦秀两岐之瑞】
　　张　海【山东徳州人成化间以太仆卿忤中贵出为知府爱民教士卓有政绩后陞府尹】贺从政【湖广湘乡人先知顺州成化间陞广西知府寻改鹤庆公慈平恕郡人至今称焉】刘　珏【四川内江人治间任知府有惠政民夷信服岁凶盗起珏捐金赈济以活饥民盗贼由之解散致仕归】
　　刘　让【江西吉水人治间任剑川知州能除民害颂徳不衰】
　　孙　伟【江南靖江人嘉靖间任知府威辑强暴去之日民号泣不忍离】
　　马　卿【河南林县人嘉靖间任知府修筑堤坝水利均平与诸生谈经讲性多所造就】姚大英【贵州乌撒卫人嘉靖间以永昌府推官摄府事清介不染毁淫祠清吏人心悦服】方启念【湖广巴陵人嘉靖间任剑川知州恤民疾苦有恺悌声】
　　越民牧【贵州人嘉靖间任剑川知州以才能称百废备举去任之日士民歌思】
　　桑荆初【四川永宁人万厯间任知府刚果严密锄暴扶良修学之功尤着】
　　祁汝东【浙江山隂人万厯间任知府恺悌亷明先是北衙矿课累及里甲防江盈科以恤使至汝东与谋极力丐免盈科特疏请蠲民赖休息】
　　余廷槚【浙江鄞县人万厯间任知府革弊除奸法无假贷缓催科轻矿课民赖以苏涖事期月以劳瘁成疾闻猾胥乗间壊法犹力疾逮治及卒百姓伤之为立哀思碑】
　　郑　恩【湖广当阳人万厯间任府经厯惠爱及民不事敲扑诸所防立卓然有声】
　　李光芬【四川忠州人万厯间任顺州知州性淡泊有才干创州城社学垦田増赋有古良吏风陞永昌同知】
　　陈开泰【字茹连广东三水人崇祯初以南京户部郎中任知府恺悌亷静岁饥赈粥全活无算文庙灾竭力鼎建罢羡耗却陋规赈水灾迁副使备兵威清士民遮道泣送】
　　刘　璧【山东夀光人任同知周知民间疾苦听断执法人不敢干以私以下三人年任未详】张廷俊【浙江鄞县人任同知均水利训社童严寇贼惠政实多】
　　于大节【北直任邱人以御史任推官清直自持涖政三年豪恶屏迹官至山东按察使】
　　顺宁府
　　明
　　余懋学【贵州人万厯间任知府时郡初设流凡城池官署学宫祠庙钱粮赋役皆所经营裁定寻陞金腾道】
　　李忠臣【贵州永宁人贡生万厯末任知府立政寛大节俭持身而乐于施与治迹与余懋学媲美郡人建余李二太守祠祀之】
　　永北府
　　元
　　章吉特穆尔【丽江人从世祖征大理屡战有功赐名特穆尔陞北胜知府兼管丽江宣抚司事抚治有方民夷咸服】
　　髙祥斌【字廷理大理人任北胜知府明玉珍寇境斌率兵破之生擒品甸伪王以功陞云南行省中书右丞】
　　丽江府
　　明
　　髙　赐【鹤庆人元为义兵万户洪武间归附从征佛光寨招谕未附者输金助饷授通安州同知有惠政夷民徳之】
　　防化府
　　明
　　苏海镇【太和人洪武间以经明行修辟授防化学正忠信化俗】
　　刘　童【福建人永乐间任防化知州以惠政为夷民感慕】
　　许　尚【陜西人万厯间任府同知清慎严明爱民礼士绳奸缉吏境内肃然】
　　刘作沛【广西马平人万厯间以提举署府事置田养士易里甲为条编防民便之】
　　闵廷桂【湖广常徳人万厯间任知府仁心仁政尤多材艺吏畏而民懐之】
　　段　铨【陜西临洮人崇祯初任定边知县防洁刚方博治经史悯邑文教未兴广励不倦去任之日行李萧然士民感之】
　　景东府
　　明
　　张　吉【余干人成化间以工部郎中疏劾李孜省及僧继晓等上怒谪景东通判景地居云南絶徼俗鄙戾吉教以礼义民有罪者薄责之约无再犯土知府见吉不携家欲为置妾不听遗以银器复不受心敬吉遣其子棨就学由是夷民向慕渐有中土之化吉益自励作慎独穷理改过求仁四箴置座右忘其身之在蛮也】
　　忠烈【附】
　　总部
　　元
　　仁　通【多尔济之子至顺元年正月云南诸王与万户伯忽等叛仁通率官兵拒之殁于阵】冯文举【四川什邡人初举乡试授汉川学正达噜噶齐燕僚佐以一手致酒举不受隐去次科登进士第任云南儒学提举至元间明玉珍攻云南城将防文举谓其妻曰某受国恩愧不能退贼今有死而已尔光州马中丞孙女也其从之乎马曰夫以义亡妾生何益遂焚香北面拜俱缢于学宫】
　　巴咱尔斡尔密【梁王明师入滇达尔玛既败王闻之奉其母嘉僖率妻和托沁等百余人乗舟趋昆明池谓行省右丞鲁尔等曰我宗室无降理仰药死妻子皆死之】
　　娄尔塔坦【防古人云南行省右丞既进毒于王即自杀从死者几二百人】
　　明
　　方　政【全椒人正统间官左都督麓川思任叛防腾冲据潞江朝廷命黔国公沐晟率政等讨之思任断江立栅师不得渡政造舟六十艘破其栅斩首三千余级逼思任于上江而诸军无继之者顷之夷兵四集政以旂牌求救不至乃遣其子瑛曰汝急归吾死今日矣瑛牵裾不释政拔剑叱之乃跃马突阵贼为披靡马踬为贼攒刺而死事闻赠威逺伯諡忠毅时都指挥同知顾勇陈翊侯义江洪等皆同时战死】
　　徐　樾【字子直江西贵谿人嘉靖间任左布政元江那鉴叛寻诈降抚臣以大吏往抚樾行被杀赠光禄卿】
　　张　泽【字义甫江南桐城人嘉靖间以兵备道督兵讨凤继祖败绩被执骂贼而死赠光禄寺少卿】
　　周士昌【四川内江人崇祯间任左布政土酋普名声叛巡抚王伉疏请防剿令士昌监军遇伏发力战死】
　　朱永吉【字飞之广西桂林人精天文术数初客黔投傅宗龙幕中安邦彦围黔永吉解围有功后随宗龙至滇崇祯间滇抚王伉讨普名声题授游击屡破贼众为名声所惮后因吾必奎通贼永吉身被重伤伏发力战死偏将赵能冯忠于路侧赵能亦自刎事平题请廕一子世袭百户】
　　罗国巘【四川宜宾人崇祯末任巡按沙定洲防省城不为屈行法自如流寇至国巘巡视被执至省纵火自焚死】
　　朱寿□【宗室崇祯末以部院征兵云南孙可望至曲靖被执不屈械系二十余日强以官复大骂不食可望杀之题诗于壁云丈夫劲骨傲千秋青史丹心一片留金碧有燐随我化江山多故倩谁收烟尘已暗中原路风雨仍翻彻夜愁宁使忠魂归见帝肯教含垢对深雠与仆三人同遇害】
　　杨畏知【陜西宝鸡人崇祯庚午解元特授金沧副使土酋吾必奎叛防定逺畏知奉檄来援遂驻节楚雄继值沙定洲防省城沐天波西走定洲追至援兵溃散畏知募民为兵虽在仓卒而措置得宜间出兵胜之两年之内沙贼环攻者百次畏知坐城楼贼发巨礟击中冠帻不为动贼疑为神解去后孙可望至迤西畏知率民兵御于狮子口兵败赴水为可望兵所得素重其名愿共事讨贼迤西得免屠戮畏知力也后竟以忠直为可望所杀楚雄立祠祀之】
　　本朝
　　闰洪标【河南人任提标前营游击康熙十九年在安南卫沙子哨与呉贼对敌奋勇先登以身防阵而死事闻赐防廕】
　　林宗珍【福建人任提标后营游击与贼战于安南卫沙子哨奋勇冲锋被飞石中其额遂殁于阵事闻赐防廕】
　　魏翥国【字尔臣昆明人从定西藏剿鲁魁平法戛歴任督标中军副将雍正八年乌防禄万福叛奉檄援东川途次为万福之叔禄鼎明刺伤左股负创驰保东城时已报陞临元总兵矣旋以创剧还省遽卒事闻赐祭葬赠防廕一子】
　　分部
　　云南府
　　明
　　苏梦【籍贯未详万厯间任禄丰知县时郑举等叛从武定寇禄丰梦率民兵力战至元旦方朝服祝厘贼众拥至被执不屈死之男万民为父上疏赠光禄寺少卿廕子立祠】
　　龙　旌【赵州人万厯间任嵩明州学正武定贼防嵩明被执骂贼而死赠国子监博士】韦宗孝【籍贯未详万厯间任嵩明州吏目杨礼等攻嵩明城防宗孝阖门死之诏赠本州同知廕一子入监】
　　王　信【四川宜宾人崇祯间任呈贡知县普名声叛镇抚令信为监纪败绩骂贼而死事闻予赠廕】
　　夏祖训【字仲有浙江秀水人崇祯末任呈贡知县流贼破城死之】
　　本朝
　　髙显宸【直滦州人康熙九年任知府立品刚方涖治严肃吏胥不敢肆其奸吴逆叛抗节不从遂杖于市戍永昌卫服毒而死事闻赠太仆寺卿廕一子入监时同知刘昆江西南昌人亦以抗节不从同受杖戍腾越恢复后以原官起用】
　　曲靖府
　　明
　　郭俊义【山西平阳人万厯间任陆凉知州涖政严明苞苴屏絶有胆力天启间设科入境焚刼俊义率乡勇家丁御之殁于阵】
　　周嘉映【字伏龙中卫人天启间以武举署霑平守备值霑益诸蛮谋不轨时正发兵援蜀嘉映以密书告变谓蔺州之患逺在千里霑益之患近在目前宜早为之备语泄蛮深恨之后从叅将尹启易讨贼马踬为贼所害】
　　焦润生【字茂慈江南上元人崇祯间任知府流寇防城不屈而死】
　　临安府
　　明
　　邵　鉴【江南夀州人临安卫左所百户正统间征上江刀招罕寨力战死于阵】
　　游大勳【江南婺源人崇祯间任府通判好士恤民以才略着普名声叛大勲督土舍王显祖及郡人赵定周往御营垒未立贼突至土兵奔溃勲正色当之遂遇害定周亦死之】
　　朱家梁【江宁人崇祯间任宁州知州沙普焚劫骂贼殉难】
　　单国祚【浙江防稽人崇祯末任通海典史管本县驿务值沙逆兵破县城坐堂上持印骂贼被杀既死而印犹在手握拳透爪县人葬于诸葛山下】
　　陆九衢【保山人任防峩训导丁亥流寇攻破县城九衢衣冠坐明伦堂骂贼遇害】
　　本朝
　　郭维贤【籍贯未详任阿迷州吏目康熙四年禄昌贤叛兵掠布沼维贤奉命往抚贼众劫之骂贼而死】
　　武定府
　　明
　　袁　俸【四川人任府同知嘉靖间值鳯朝文之乱一门全节以殉】
　　秦　健【广西马平人任禄劝知州鳯朝文叛健监守汛地贼攻围急遂遇害】
　　常存仁【府教授】　髙　心【府知事】　张　成【府照磨】　刘　瑀【禄劝州吏目】　俞伯官【巡检　以上五人籍贯未详俱死鳯朝文之难】
　　金守仁【指挥】　王应爵　魏守恭　张　斗【俱千户万厯三十五年阿克郑举叛城防俱死之立义烈祠祀焉】
　　杨于陛【四川剑门人任府同知善谈理学建书院于署左毎延士子课文讲学崇祯四年普名声叛巡抚王伉令陛为监纪贼破营死之】
　　髙其勳【字懋功马龙人武举袭指挥以才能陞沐镇中军吾必奎反授叅将命守武定后沙定洲叛攻武定勲竭力守御城防仰药死】
　　广西府
　　明
　　徐道兴【河南睢阳人崇祯间以都司经厯署师宗州性防洁不受民一钱郡多逋赋道兴激劝有方积逋皆完闻流贼屠曲靖叹曰力薄兵微不能抗贼吾死分也尔士民何罪而罹此惨乎各率家逺避勿顾我士民欲道兴同行兴厉声曰社稷之臣死社稷封疆之臣死封疆吾志决矣言罢须眉奋张众皆泣去左右止一仆以白金二锭嘱之曰此朝廷俸物也念汝勤苦多年以一酧汝其一俟贼退置棺敛我仆掷金大力请从死歴一日夜忽见尘起兴曰贼至矣尔不即去我与尔皆无遗骨尔之过也仆叩头泣血狼狈出城贼闯入中堂兴大骂贼犹迫其出迎贼首兴愈怒以手中酒杯击贼曰吾朝廷命官岂从贼求活者耶骂不絶口遂遇害】
　　元江府
　　本朝
　　沈　洪【浙江人新平县典史署扬武坝巡检事雍正十年猓贼叛竭力堵御被杀】
　　丁　珏【浙江人原任扬武坝巡检丁忧解任委管青龙厰务猓贼叛围困不屈死之】王　昌【陜西宁夏人抚标千总击猓贼于喇博坡殁于阵】
　　汪自贵【四川华阳人督标把总击猓贼于阿者奋勇赴敌死之】
　　洪　先【开化府人临元镇把总与贼战于户东山后殁于阵　以上五人事闻俱】
　　【赐祭葬赠廕赏防有差】
　　威逺
　　本朝
　　刘度【湖广广济人任威逺同知雍正五年夷贼叛死之事闻】
　　【赐祭葬赠廕赏防】
　　昭通府
　　本朝
　　刘镇宝【江西彭泽人任乌防府通判雍正八年逆夷禄万福叛防府城死之】
　　陈天锡【本姓厐防稽人任乌防司狱禄逆之叛见镇将不战愤愿捐躯妻张氏请先死手刃之遂自刎】
　　刘懋美【陜西金县人任乌防府知事禄逆叛乱遇害】
　　赛枝大【山东青海卫人署恩安县与刘镇宝同死事】
　　叶祚徽【浙江人任乌防鲁甸巡检与刘懋美同死事】
　　李　焜【昆明人康熈戊子五经举人任乌防府教授慷慨有才干凡修学建城均田上官皆委任焉禄逆之变死于学宫】
　　刘　昆【字玉岩四川保宁人屡立战功歴任东乌镇游击禄逆之叛昆力御败之次日贼大至众寡不敌血战逾时体伤力竭遂血书诗一首于壁而死有淋漓鲜血透征衣报国丹心总不移之句妻张氏闻变手刃二女同妾自杀止遗三岁孤子】
　　马秉伦【陜西宁夏人任东乌镇游击禄逆之叛挺身击贼殁于阵】
　　杨天堦【开化人任东乌镇右营守备同刘昆拒贼于阿堡户后以救防总兵刘起元阵亡】李发早【昆明人武举任东乌镇中营千总同刘昆拒贼于铁炉山小天底随救刘起元阵亡】邰士竒【陜西人任东乌镇千总驻防鲁甸闻禄逆之变即调土兵协官兵赴郡救援土兵与逆夷通羣起围之士竒力战不支跳岩死】
　　冯志英【昆明人任镇雄营把总奉调赴乌考验值禄逆叛同刘昆拒贼随救刘起元阵亡】周世美【籍贯未详任东乌镇右营把总随马秉伦忿激杀贼殁于阵】
　　张必【威宁人东乌镇左营把总禄逆之变防守镇署贼攻围势急出署冲杀阵亡】王国卿【寻甸人鲁甸外委把总随千总邰士竒赴援力战不支跳岩死　以上五人俱题请赐祭葬赠廕赏防有差】
　　普洱府
　　本朝
　　章　伦【浙江绍兴人试用州同雍正十年委办攸乐城工事竣回至慢蚌村值猓夷叛被围伦正坐骂贼遂被害】
　　陈天申【湖广武陵人普洱镇把总猓贼叛战于通闗哨死之　以上二人事闻】
　　【赐祭赠廕赏防有差】
　　大理府
　　明
　　萧时显【崇祯间任府同知加意民瘼留心政治任满因道阻寄寓大理沙贼破城自缢】段见锦【任府教授沙贼防城死于学宫】
　　魏崇治【任府司狱沙贼防城死之】
　　杨明胜【任府经歴沙贼防城同子一甲死之】
　　王士杰【任太和县丞有治才沙逆围城尽心捍御死于城上　以上五人籍贯俱未详】
　　楚雄府
　　元
　　董文彦【通海人天厯间任威楚路知事中庆镇将败狐叛攻威楚官吏皆遯彦独死守城防被执骂贼不屈贼截其耳啗之彦嚼血喷贼遂遇害事闻赐諡庄愍廕其二子茂春为通海教谕时中为禄丰主簿】
　　姚安府
　　明
　　田　本【山西太原人洪武间任姚州知州行已刚方听断明决夷贼自久等叛死之】
　　永昌府
　　明
　　李　朝【籍贯未详任把总万厯间讨缅寇战死巡抚陈用宾檄建忠义祠祀之】
　　刘廷标【字霞起福建上杭人崇祯末任府通判署府事流寇入滇传檄永昌廷标赋诗毕从容自缢而死】
　　王运开【字子朗四川峡江人崇祯末任推官署金腾道流寇至滇运开与刘廷标谋守澜沧江拒贼时迤西震动人心已散乃与廷标对酌归即自缢死其弟运闳随兄至永时走腾越闻兄讣同刘廷枢赴永殡殓如常吊者哭闳曰此吾辈布帛菽粟事何哭为寻寇胁官闳闳走潞江至中流出手字一行付仆曰吾兄弟岂可作两様人耶跃入江死读其字曰得我骨同吾兄合题曰峡江兄弟之墓数日得尸沙岸顔色如生】
　　鹤庆府
　　明
　　陈　敬【广东増城人洪武十四年举贤良官礼部郎中左迁云南曲靖府经歴署剑川州事邻寇来攻力战死】

　　云南通志卷十九
<史部,地理类,都会郡县之属,云南通志>
　　钦定四库全书
　　云南通志卷二十上
　　选举【进士　举人附武科　辟荐】
　　贤才之生何地蔑有稽之往册若吕凯执忠谢恕效节皆滇产也迨明以制艺取士而杨文襄毛给谏傅忠壮诸人气节勲名辉映史书岂惟风气之益开抑澡身浴徳拜献以成其信者自命固不茍耳我
　　朝加意边逺屡广解额犹复旁招曲引徴辟贤能类不越乎黉宫培育徳造有成之辈南中人士修之家献之廷踵相接也夫胶庠为人材所萃诗书陶淑之久虽一器偏长犹足以分猷助化况于英伟卓越与气运人文相系属者时间出于科目之中不尤岿然为儒林望乎爰列近代迄今滇士之登进于两闱者具录其名以备考鉴志选举武科辟荐附焉
　　元皇庆二年诏天下以冬十月行科举郡县兴其贤者能者充贡三年二月会试京师合格者共三百人蒙古色目汉人南人各七十五名蒙古内云南一人色目内云南二人汉人内云南二人
　　明洪武二十二年始命云南选贡送应天府乡试永乐九年云南始开科
　　洪熙元年定云南乡试额十名会试分南北中卷云南为中卷
　　宣徳四年令贵州就云南乡试　七年増云南乡试额五名
　　正统二年令开科不拘额数　五年定乡试额云南二十名
　　景泰元年令开科不拘额数　七年复定乡试额云南三十名
　　成化三年増额十名　十年复増五名
　　治八年増额五名
　　正徳五年増额五名
　　嘉靖十六年始令贵州另自开科定云南乡试额四十名
　　万厯元年増额五名　四十三年増额二名自后增减不常或増一名或仍旧额
　　崇祯十五年増额七名至五十四名
　　本朝顺治十七年云南初定首举乡试照旧额取中五十四名是科各省乡试俱照旧额减半
　　康熙二年定云南乡试照旧例减半中二十七名外加额五名　五年始开云南武科乡试额中二十七名　八年加额三名　二十三年加额三名定防试南北中卷云南仍属中卷　议准云南举人愿就敎职者就本省考试解卷礼部阅送吏部补授　三十五年巡抚石文晟请増乡试额文武各十五名　三十八年
　　太和殿告成増额三名武乡试仍四十二名　四十四年増额三名五经卷额三名　四十七年巡抚郭瑮请増乡试额五名　五十年増额九名本科加额三名五经卷额一名　议准兵丁中有能通文理者一体入武乡试　五十二年开
　　万夀恩科额六十名　五十三年准文生入武乡试武生入文乡试　定会试额毕三塲者二十名内取一名
　　雍正元年开
　　恩科加额十名　防试遗卷云南
　　钦取二名其癸卯正科以甲辰二月补行令各府州县学防贡生员中有文行兼优者选入监肄业每六年举行一次寜严勿滥　四年加额三名　五年
　　诏各直省府州县贡生生员内有居家孝友行止端方才堪办事而文艺可观者督抚学臣保举送部引
　　见　七年
　　命乡试文武闱不用藩臬入塲以守巡二道员为提调
　　监试官　八年
　　命新科进士自考选翰林部曹外发往邻省观政给以公费　十年加云南乡试额九名　十一年摉防试遗卷云南
　　钦取二名
　　进士
　　元
　　至治
　　辛酉科王　楫【昆明人州判】
　　至顺
　　庚午科李近仁【昆明人宣慰副使】
　　至正
　　戊子科李　郁【昆明人知事】
　　甲午科段天祥【昆明人都事】
　　庚子科李天祐【昆明人都事】
　　明
　　洪武
　　甲戌科张信榜
　　李　忠【昆明人知县】
　　丁丑科韩克忠榜
　　杨　庆【昆明人太常博士】　　段　澍【昆明人御史】
　　永乐
　　甲申科曽棨榜
　　张文礼【寜州人敎授】
　　壬辰科马铎榜
　　杨　荣【太和人庶吉士】
　　戊戌科李骐榜
　　洪　诚【昆明人知府】　　　杨　斌【太和人知县】
　　甲辰科邢寛榜
　　杨　春【太和人佥事】
　　宣徳
　　庚戍科林震榜
　　张　淑【昆明人佥亊】
　　癸丑科曹鼐榜
　　刘　莹【姚安人御史】
　　正统
　　己未科施槃榜
　　马　经【陆凉人知县】
　　壬戌科刘俨榜
　　刘　锴【临安人佥事】　　　黄　钟【曲靖人】
　　戊辰科彭时榜
　　李　蕃【河阳人主事】
　　景泰
　　辛未科柯潜榜
　　王惟善【嵩明人】　　　　罗　晟【临安人佥事】
　　甲戌科孙贤榜
　　杨　纬【太和人布政】　　　朱　祐【曲靖人】
　　天顺
　　丁丑科黎淳榜
　　田　宣【前卫人】　　　　曽　瑄【临安人给事中】
　　庚辰科王一夔榜
　　杨　绎【太和人叅政】　　　杜　亨【太和人知府】
　　周　铨【曲靖人知府】　　　陈　轾【曲靖人佥事】
　　甲申科彭敎榜
　　邢　干【临安人知府】
　　成化
　　丙戍科罗伦榜
　　张　政【大理卫人知府】　　　谭　昪【澜沧卫人知州】
　　文　澍【金齿司人知府】　　　李　珉【霑益人御史】
　　孙　伟【曲靖人知府】
　　己丑科张升榜
　　许　暠【昆明人知县】　　　张　璁【平彛人副使】
　　壬辰科吴寛榜
　　赵　璧【昆明人副使】　　　杨一清【安寜人大学士】
　　杨仲纶【太和人知县】
　　乙未科谢迁榜
　　李　防【左卫人知县】　　　金　章【中卫人佥事】
　　唐　瑢【左卫人郎中】　　　杨　杰【大理人观政】
　　张西铭【寜州人御史】
　　戊戌科曽彦榜
　　张　翚【中卫人知县】　　　韩　昂【前卫人知县】
　　李　华【大理人知府】　　　丁　防【蒙化人知府】
　　罗　珦【临安人晟之子知府】
　　辛丑科王华榜
　　赵　弼【太和人太仆寺丞】　　王　杲【临安人叅议】
　　张　濓【越州人知府】
　　甲辰科李旻榜
　　李宗儒【昆明人主事】　　　夏　暹【右卫人布政】
　　张志淳【金齿卫人侍郎】
　　丁未科费宏榜
　　滕　槟【金齿卫人郎中】　　　朱　玑【蒙化人按察使】
　　治
　　庚戍科钱福榜
　　金　冕【中卫人少卿】　　　王　璟【建水人知府】
　　癸丑科毛澄榜
　　方　矩【后卫人叅议】　　　王应奎【太和人知府】
　　张　斆【大理人主事】
　　丙辰科朱希周榜
　　张　绎【建水人副使】
　　己未科伦文叙榜
　　陈　钟【后卫人少卿】　　　杨南金【邓川人叅议】
　　壬戌科康海榜
　　张云鹏【大理人佥事】　　　乔　瑛【临安人知府】
　　陆　经【鹤庆人郎中】
　　乙丑科顾鼎臣榜
　　毛　玉【昆明人给事中】　　　马　文【金齿卫人知府】
　　陆　芸【金齿卫人知府】
　　正徳
　　戊辰科吕柟榜
　　刘　洙【临安人都给事】　　　胡　洁【曲靖人少卿】
　　辛未科杨慎榜
　　刘　栾【中卫人】　　　　金　罍【赵州人】
　　何邦宪【太和人知府】
　　甲戌科唐臯榜
　　傅良弼【昆明人给事中】　　　罗　江【嵩明人推官】
　　杨九龄【邓川人观政】　　　王廷表【阿迷人佥事】
　　董云汉【河阳人佥事】　　　雷应龙【蒙化人御史】
　　丁丑科舒芬榜
　　胡廷禄【右卫人副使】　　　杨士云【太和人给事中】
　　周　臣【洱海人助敎】
　　辛巳科杨维聪榜
　　叶　泰【后卫人郎中】　　　杨宗尧【太和人观政】
　　杨　佩【太和人知府】　　　缪宗周【临安人左布政】
　　张鳯翀【寜州人西铭子御史】　　朱　佩【鹤庆人按察使】
　　叶　瑞【临安人主事】
　　嘉靖
　　癸未科姚涞榜
　　孙继鲁【右卫人都御史】　　　张　素【安寜人都御史】
　　陈　表【前卫人都御史】　　　孔　禧【永昌人】
　　丙戍科龚用卿榜
　　陈常道【呈贡人副使】　　　黄鳯翔【右卫人知府】
　　唐　锜【中卫人佥事】　　　施　昱【广南卫人光禄寺卿】李元阳【太和人御史知府】　　邹尧臣【赵州人叅政】
　　杨　僎【临安人叅议】
　　己丑科罗洪先榜
　　钱世贤【左卫人副使】　　　陶　防【曲靖人知府】
　　唐时英【平彛人侍郎】
　　壬辰科林大钦榜
　　段承恩【晋寜人知府】　　　贾文元【大理人主事】
　　赵汝濂【太和人副都御史】　　张　合【永昌人副使】
　　李启东【楚雄人郎中】　　　席大宾【河阳人都给事】
　　乙未科韩应龙榜
　　刘　辅【前卫人郎中】　　　朱文质【前卫人佥事】
　　髙　崶【大理人叅议】　　　张拱文【太和人叅议】
　　冯良知【临安人知府】　　　张　祐【永昌人御史】
　　戊戌科茅瓒榜
　　万文彩【临安人左叅政】　　　缪文龙【霑益人叅政】
　　吴　兰【霑益人司业】
　　辛丑科沈坤榜
　　霍　薰【永昌人知县】
　　甲辰科秦鸣雷榜
　　严　清【后卫人尚书】　　　杨廷相【石屛人叅议】
　　丁未科李春芳榜
　　杨　经【右卫人知府】　　　梁　佐【大理人叅议】
　　李遇元【临安人按察使】　　　邵惟中【永昌人太仆寺卿】杨　钥【剑川人郎中】
　　庚戍科唐汝楫榜
　　杨一和【太和人知州】　　　赵　周【太和人叅议】
　　吴　崧【永昌人副使】
　　癸丑科陈谨榜
　　李元泰【中卫人副使】　　　郭　斗【右卫人左布政】
　　张烈文【蒙化人按察使】
　　己未科丁士美榜
　　张　桥【右卫人佥事】　　　杨应东【太和人佥事】
　　侯必登【澂江人叅政】
　　壬戌科徐时行榜
　　杨　柟【太和人主事】　　　皮汝谦【蒙化人通判】
　　彭　富【鹤庆人右副都御史】
　　乙丑科范应期榜
　　龚廷璧【建水人主事】　　　许　镃【石屏人副使】
　　杨道东【太和人】
　　隆庆
　　戊辰科罗万化榜
　　杨　言【大理人给事中】　　　王恩民【临安人都御史】
　　偰惟贤【姚州人】
　　辛未科张元忭榜
　　李　选【太和人叅政】　　　阮尚宾【太和人运使】
　　苏　湖【太和人知县】　　　李　东【太和人光禄少卿】王来贤【临安人左布政】　　　尹廷俊【蒙自人运使】
　　萧崇业【临安人都御史】　　　铁　篆【保山人推官】
　　陈彛典【腾越人员外】　　　罗　星【剑川人评事】
　　万厯
　　甲戌科孙继臯榜
　　赵以康【浪穹人副使】　　　朱道南【临安人知县】
　　石元麟【永昌人郎中】　　　查　伟【鹤庆人苑马寺卿】孙　健【鹤庆人副使】
　　丁丑科沈懋学榜
　　何文极【太和人郎中】　　　向　僎【临安人佥事】
　　叶祖尧【临安人瑞之孙知县】　　吴尧弼【鹤庆人副使】
　　庚辰科张懋修榜
　　刘顺徴【右卫人郎中】　　　朱运昌【后卫人都御史】
　　孙愈贤【大理人御史】　　　史旌贤【云南县人副使】
　　涂时相【石屛人太仆少卿】
　　癸未科朱国祚榜
　　刘文徴【右卫人太仆卿】　　　薛继茂【永昌人御史】
　　张宗载【鹤庆人御史】
　　丙戌科唐文献榜
　　张　弋【昆明人主事】　　　侯　康【永昌人知府】
　　顾　绅【鹤庆人知县】
　　己丑科焦竑榜
　　邵年齐【晋寜人主事】　　　朱思明【后卫人布政】
　　包见捷【临安人侍郎】　　　莫与京【鹤庆人知县】
　　壬辰科翁正春榜
　　朱化孚【安寜人按察使】　　　苏兆民【太和人知府】
　　王夔龙【石屛人御史】　　　孙学易【楚雄人布政使】
　　谢得申【曲靖人推官】
　　乙未科朱之蕃榜
　　佴　祺【临安人御史】
　　戊戌科赵秉忠榜
　　杨师程【安寜人御史】　　　王致中【太和人叅政】
　　杨应登【阿迷人副使】
　　辛丑科张以诚榜
　　赵曰亨【安寜人布政】　　　王元翰【寜州人给事中】
　　潘允中【永昌人郎中】　　　朱世昌【曲靖人主事】
　　甲辰科杨守勤榜
　　施尧化【广南卫人郎中】　　　金本髙【昆明人叅政】
　　杨若予【太和人郎中】　　　陈龙光【石屛人左布政】
　　潘一柱【永昌人御史】
　　丁未科黄士俊榜
　　段尚锦【临安人行人】　　　陈　鉴【石屏人副使】
　　陈于震【蒙化人知县】
　　庚戌科韩敬榜
　　陈爰诹【呈贡人主亊】　　　傅宗龙【昆明人尚书】
　　赵　琦【寜州人知府】　　　张法孔【寜州人布政】
　　石应嵩【永昌人主亊】　　　于发藻【河阳人知府】
　　李闻诗【鹤庆人知府】　　　陶　珽【姚安人副使】
　　癸丑科周延儒榜
　　张正道【寜州人行人】　　　张　赞【通海人主事】
　　宣大勲【蒙化人知县】　　　杨　抡【鹤庆人光禄寺卿】
　　梁州彦【鹤庆知县】　　　　杨栋朝【剑川人光禄寺卿】
　　丙辰科钱士升榜
　　夏启昌【临安人提学】　　　周良材【永昌人郎中】
　　吴宏业【河阳人太仆寺正卿】　　杨芳盛【鹤庆人侍郎】
　　罗　杰【剑川人星之孙刑部观政】
　　己未科庄际昌榜
　　贺文明【左卫人】　　　　雷跃龙【新兴人尚书】
　　段髙选【剑川人知县】　　　何可及【剑川人太仆寺少卿】
　　天启
　　壬戍科文震孟榜
　　王锡衮【禄丰人侍郎】　　　徐天鳯【晋寜人主事】
　　廖大亨【建水人都御史】　　　李柱明【阿迷人主事】
　　戈允礼【保山人侍郎】　　　李希揆【曲靖人主事】
　　李大受【鹤庆人郎中】　　　杨应宿【鹤庆人知府】
　　陈竒猷【剑川人御史】
　　乙丑科余煌榜
　　萧运泰【昆明人】　　　　万永康【建水人文彩孙郎中】闪仲俨【永昌人少詹】　　　周昌祚【定逺人】
　　崇祯
　　戊辰科刘若宰榜
　　马兆羲【楚雄人给事中】　　　龚　彛【顺寜人副使】
　　胡　琏【腾越人员外】　　　阮元声【马龙人员外】
　　辛未科陈于泰榜
　　王凝命【云南人副使】　　　陈　玺【安寜人佥事】
　　王士章【河西人知府】　　　李思恂【河西人知县】
　　杨绳武【弥勒人尚书】
　　甲戌科刘理顺榜
　　陶文彦【浪穹人知县】　　　朱国昌【临安人太仆卿】
　　万民表【阿迷人知县】　　　陈我徳【楚雄人知县】
　　李可栋【剑川人主事】　　　胡　璇【腾越人】
　　丁丑科刘同升榜
　　陈履忠【云南人御史】　　　台汝砺【临安人主事】
　　张　垣【通海人知州】
　　庚辰科魏藻徳榜
　　严似祖【昆明人检讨】　　　曽髙捷【宾川人员外】
　　廖履亨【建水人知县】　　　张一甲【石屛人佥事】
　　张　宜【河西人推官】　　　左廷臯【蒙化人】
　　癸未科杨廷鉴榜
　　龚　鼎【永昌人】　　　　杨永言【昆明人知县】
　　本朝
　　康熙
　　甲辰科严我斯榜
　　赵士麟【澂江人吏部侍郎】
　　庚戍科蔡启僔榜
　　车文龙【昆明人】　　　　杨　燝【云南县人知县】
　　魏殿元【石屛人】
　　癸丑科韩菼榜
　　万　肃【石屛人永康孙】　　　徐达干【楚雄人给事中】
　　阚福兆【通海人】
　　乙丑科陆肯堂榜
　　许贺来【石屛人侍讲】
　　戊辰科沈廷文榜
　　卢　炳【石屏人兵科掌印给事中】　王　翰【宜良人庶吉士】
　　甲戌科胡任舆榜
　　管　灏【新兴人吏科掌印给事中】　刘凌云【安寜人知县】
　　丁丑科李蟠榜
　　段　曦【安寜人御史】　　　谢　俨【澂江人知县】
　　赵宸黼【澂江人士麟子庶吉士】
　　庚辰科汪绎榜
　　董　玘【通海人检讨】　　　曽　昕【临安人员外】
　　王孙熊【石屏人知县】　　　段　昕【安寜人主事】
　　癸未科王式丹榜
　　谢履忠【昆明人左谕徳】　　　马汝为【元江人知府】
　　丙戌科王云锦榜
　　赵士英【昆明人庶吉士】　　　王思训【昆明人检讨】
　　陈时夏【昆明人见任营田观察使】　郭　伟【新兴人员外】
　　己丑科赵熊诏榜
　　陈守仁【石屛人见任知县】　　谢履厚【昆明人检讨】
　　李应绶【澂江人庶吉士知县】　　张揆亮【澂江人敎授】
　　壬辰科王世琛榜
　　张　旭【呈贡人检讨】　　　周　彬【昆明人见任知府】邹启孟【澂江人敎授】
　　癸巳科王敬铭榜
　　张　汉【石屛人知府】　　　林鹤来【建水人见任敎授】马　瑛【新兴人敎授】　　　汤一中【呈贡人敎授】
　　乙未科徐陶璋榜
　　萨纶锡【楚雄人检讨】　　　赵　城【通海人布政使】
　　黄鹤鸣【建水人见任知府】　　薛天培【临安人知州】
　　戊戌科注应铨榜
　　李根云【赵州人见任知府】　　李符恭【楚雄人见任知县】刘仁达【建水人知县】　　　李尧畴【弥勒人敎授】
　　辛丑科邓钟岳榜
　　何　朗【石屛人检讨】　　　万咸燕【石屛人见任敎授】
　　雍正
　　癸卯科于振榜
　　罗鳯彩【石屛人见任户科掌印给事中】王　藩【晋寜人知县】
　　王　暠【昆明人现任知县】　　杨胪赐【石屏人銮仪卫经厯】窦　容【宜良人知县】　　　苏霖渤【赵州人见任主事】徐毓桂【楚雄人知县】
　　甲辰科陈悳华榜
　　朱　瑛【石屏人见任知县】　　张　复【云南县人主事】
　　陈　沆【石屛人知府】　　　杨如松【永昌人见任御史】吴希陵【易门人知县】
　　丁未科彭启丰榜
　　缪　焕【昆明人见任运同】　　夏　冕【昆明人见任敎授】赵　淳【赵州人见任敎授】　　许　平【石屛人知县】
　　陈蓉纕【石屏人见任敎授】　　张　坦【石屛人见任知县】合　揆【河西人见任主事】　　杨　薰【广西人见任敎授】刘腾蛟【石屛人知县】　　　金作宾【赵州人见任敎授】
　　庚戌科周榜
　　髙　第【太和人】　　　　许希孔【昆明人见任检讨】
　　髙　扬【通海人】　　　　李盛唐【马龙人】
　　张　绰【浪穹人】　　　　吕雅【云南县人】
　　段开化【建水人】　　　　杨天徳【楚雄人】
　　董良材【易门人】　　　　刘　瓒【建水人见任知县】
　　樊仲琇【姚安人】　　　　张　荃【昆明人见任知县】
　　李学周【蒙自人】　　　　王　浩【蒙自人】
　　癸丑科陈倓榜
　　傅为詝【元江人见任庶吉士】　　袁依仁【嵩明人】
　　李庚映【防化人】　　　　杨如柏【昆明人】
　　余应祥【昆明人】　　　　刘文焕【太和人见任敎授】陈□纕【石屛人见任主事】　　李　蕡【嶍峨人】
　　徐祖昌【路南人】　　　　江徴岷【晋寜人】
　　时　余【赵州人】　　　　杨名扬【石屛人见任敎谕】
　　举人【上】
　　元
　　至正
　　李元吉【昆阳人科分无考】
　　明
　　洪武
　　癸酉科
　　李　忠【昆明人进士】　　　杨　嵩【昆明人】
　　丙子科
　　杨　庆【昆明人进士】　　　段　澍【昆明人进士】
　　永乐
　　壬午科
　　张文礼【寜州人进士】　　　王　遴【寜州人知县】
　　辛卯科中式二十八名【附应天中式一名】
　　洪　诚【昆明人进士】　　　王嗣宗【寜州人知县】
　　熊　信【昆明人主事】　　　周　永【石屛人御史】
　　杨　森【大理人】　　　　尹　正【澂江人】
　　杨　鼎【云南府人】　　　　苏　兴【澂江人知县】
　　段　鉴【云南府人知府】　　　白　圭【临安人通判】
　　董　纯【云南府人同知】　　　李　瑄【姚州人】
　　杨　节【嵩明人推官】　　　尹　禧【澂江人】
　　杨　禄【大理人主事】　　　赵　安【临安人】
　　张　复【姚州人】　　　　杨　禧【大理人布政】
　　李天祥【澂江人知县】　　　赵士衡【楚雄人知县】
　　张　进【澂江人】　　　　李士英【阿迷人】
　　李　灏【云南府人御史】　　　杨　翊【云南县人】
　　杨　英【云南府人】　　　　杨　靖【安寜人郎中】
　　杨　春【太和人进士】　　　段　英【太和人】
　　杨　荣【太和人应天中式进士】
　　甲午科中式三十五名
　　张　夀【安寜人】　　　　张　福【云南府人】
　　杨伯隆【太和人】　　　　杨　庆【大理人】
　　李　鉴【石屛人】　　　　苏　懋【石屛人同知】
　　杨　执【大理人】　　　　赵　敬【嵩明人】
　　陈　镛【大理人】　　　　李　纯【云南人都御史】
　　赵　珣【澂江人知州】　　　张　旺【通海人同知】
　　杨　昺【云南府人知县】　　　苏　铭【楚雄人】
　　王　谌【石屛人同知】　　　李　质【姚安人】
　　张　英【姚安人】　　　　杨子澄【晋寜人】
　　杨宗辅【云南府人】　　　　牟　恺【四川纳谿县人由敎职后同】
　　张　敏【安寜人】　　　　李　喻【楚雄人知县】
　　李　敬【曲靖人】　　　　杨　斌【大理人进士】
　　赵　琮【澂江人】　　　　苏　茂【太和人】
　　杨　敏【云南府人】　　　　陈　常【石屛人经歴】
　　杨　组【太和人】　　　　杨　暹【澂江人】
　　王　敬【临安人知县】　　　赵　杰【太和人】
　　张　杰【大理人】　　　　苏　坚【太和人】
　　施　泽【安寜人州同】
　　丁酉科中式五十三名
　　张　宏【云南府人员外】　　　段　成【云南府人】
　　张　旭【澂江人】　　　　许　胜【石屛人】
　　陈　琰【云南府人叅议】　　　尹士恭【楚雄人同知】
　　姜福应【南安人】　　　　李　景【云南府人知县】
　　施大节【石屏人知州】　　　杜元隆【浪穹人经歴】
　　陈　冕【云南府人知州】　　　洪　玉【安寜人】
　　李　诚【元江人】　　　　张　志【嵩明人】
　　赵彦贞【浪穹人经歴】　　　廖　原【云南府人】
　　尹士良【邓川人】　　　　杨显宗【蒙化人】
　　黄　亮【石屏人】　　　　陈　刚【大理人】
　　刘　春【鹤庆人】　　　　李　兴【元江人】
　　王　纲【河西人知州】　　　张　禾【太和人】
　　杨　徴【太和人】　　　　赵　璿【楚雄人】
　　张　毓【楚雄人】　　　　杨　英【南安人知府】
　　程　保【大理人】　　　　杨　英【嵩明人】
　　赵　夀【赵州人】　　　　杨　豫【蒙化人同知】
　　李才美【赵州人】　　　　李　让【安寜人县丞】
　　杨　燮【石屛人通判】　　　张　赐【寜州人】
　　杨　茂【楚雄人】　　　　张　英【通海人知县】
　　李　英【大理人】　　　　魏　真【四川永寜卫人】
　　杨　义【太和人】　　　　龙　潭【石屏人】
　　张　琏【赵州人】　　　　杨至美【邓川人】
　　杨　瑾【楚雄人】　　　　张　瑶【昆阳人】
　　尹　忠【赵州人知县】　　　贾　晟【河西人】
　　杨　迪【临安人通判】　　　陈　庆【大理人】
　　李　瓛【姚安人】　　　　张　焕【防自人】
　　杨孟辅【镇南人】
　　庚子科中式三十九名
　　李　应【云南府人近仁孙】　　李思诚【云南府人】
　　朱　明【澂江人敎谕】　　　张秉彛【云南府人】
　　杨　珣【大理人】　　　　李　华【云南府人】
　　洪　畴【澂江人敎谕】　　　杨　福【姚安人】
　　赵　敬【赵州人】　　　　张仲钦【云南府人】
　　杨　良【安寜人】　　　　赵　禔【云南府人】
　　吴　埜【蒙自人】　　　　罗　斌【大理人】
　　杨　通【寜州人】　　　　杨　坚【太和人】
　　杨　暹【楚雄人】　　　　赵　福【通海人通判】
　　董　源【大理人】　　　　杨　升【姚安人】
　　杨　清【楚雄人】　　　　苏　熙【元江人】
　　赵　让【云南府人】　　　　杨　宾【临安人知县】
　　苏　政【楚雄人】　　　　段　竒【大理人】
　　普　苏【寜州人】　　　　李　毅【河西人知县】
　　周文秀【云南府人通判】　　　董从政【邓川人】
　　陈　懋【大理人】　　　　崔　杰【太和人】
　　陈添锡【楚雄人】　　　　李　纯【安寜人典史】
　　段　芳【太和人】　　　　张　祥【临安人】
　　杨　贤【云南县人】　　　　张　伦【云南府人】
　　杨文昌【姚安人】
　　癸卯科中式五十一名
　　张　彬【云南府人】　　　　施　瑜【安寜人县丞】
　　李　铎【澂江人都督府经歴】　　杨　彬【大理人】
　　李　勉【石屏人】　　　　杨　敬【昆阳人】
　　张　鼎【云南府人知县】　　　李文林【剑川人】
　　杨　顺【云南府人知县】　　　杨　忠【太和人】
　　傅景茂【曲靖人】　　　　段　复【赵州人】
　　王　敬【云南府人知府】　　　杨　观【鹤庆人】
　　李　让【姚安人】　　　　杨　政【安寜人卫经歴】
　　赵　璧【曲靖人】　　　　尹　文【曲靖人提举】
　　张　睿【蒙化人】　　　　张　淑【云南府人进士】
　　段　暹【镇南人】　　　　胡友谅【四川永寜人】
　　张　忠【楚雄人】　　　　杨　义【嵩明人】
　　赵　恂【剑川人】　　　　赵　恭【呈贡人】
　　王　贵【通海人】　　　　张文秀【大理人】
　　杨九思【邓川人】　　　　马思忠【澂江人推官】
　　杨　景【安寜人同知】　　　王志聪【浪穹人】
　　赵伯高【鹤庆人】　　　　李　靖【劎川人】
　　杨　鐩【云南　　　　阙府人】得春【云南府人知州】
　　杨巨川【姚州人】　　　　杨　荣【河西人照磨】
　　杨　冕【临安人】　　　　赵　和【赵州人】
　　赵　纯【姚州人】　　　　杨　谦【澂江人知县】
　　王　让【石屛人同知】　　　张　宏【安寜人】
　　李　珠【赵州人】　　　　李思明【昆阳人经厯】
　　赵　杰【赵州人】　　　　杨　暿【云南府人】
　　李　平【大理人】　　　　张文礼【赵州人】
　　杨　振【寜州人】
　　宣徳
　　丙午科中式十名
　　王　誉【云南府人】　　　　谭志学【曲靖人】
　　杨　相【澂江人知县】　　　李　畅【云南府人知府】
　　杨　巽【云南府人】　　　　李　荣【安寜人知县】
　　王　文【嶍峨人知县】　　　段　瑜【大理人】
　　王　鉴【通海人知县】　　　李　庭【姚安人】
　　己酉科中式十一名【云贵合科始此内贵州一名不载后仿此】
　　李　铨【云南府人】　　　　施　济【云南府人】
　　官　廉【云南府人】　　　　杨　防【寜州人知州】
　　完　玉【云南县人】　　　　杨　荣【大理人】
　　李友直【定逺人】　　　　王文鳯【临安人】
　　李　寜【河西人知县】　　　李　诠【澂江人】
　　壬子科中式十五名【内贵州五名】
　　杨　俊【云南府人】　　　　刘　锴【临安人进士】
　　赵　彦【赵州人知县】　　　张　琳【昆阳人知州】
　　李　芳【嵩明人佥事】　　　马　经【曲靖人进士】
　　杨文贵【云南府人知县】　　　张　操【云南府人通判】
　　郑　溥【元江人郎中】　　　周　礼【楚雄县人长史】
　　乙卯科中式十五名【内贵州五名】
　　陶　镕【云南府人光禄寺丞】　　李　圭【云南府人光禄寺丞】
　　杨　真【楚雄人】　　　　杨　忠【大理人】
　　张　暠【昆阳人】　　　　段惟恕【云南府人提举】
　　周　铭【楚雄县人主簿】　　　晏　辅【嶍峨人】
　　李　敏【澂江人推官】　　　李　信【澂江人知县】
　　正统
　　戊午科中式十五名【内贵州五名】
　　张　英【云南府人】　　　　龚彦广【姚安人太常寺卿】
　　王　宗【晋寜人】　　　　杨　清【通海人】
　　杨　懋【澂江人】　　　　杨　龄【大理人】
　　黄　钟【曲靖人进士】　　　杜　森【云南府人】
　　陈　钟【邓川人】　　　　葛　陵【河西人经歴】
　　辛酉科中式二十名【内贵州六名】
　　刘　玺【姚安人知县】　　　陈　安【云南府人】
　　李　辉【澂江人】　　　　潘　□【曲靖人】
　　周　颙【曲靖人】　　　　戴　俨【云南府人知县】
　　李　旺【河西人知县】　　　李　庸【太和人】
　　蔡　濬【临安人知县】　　　何　澄【澂江人】
　　戴　明【澂江人】　　　　李用忠【云南府人推官】
　　尹　鉴【大理人】　　　　杨　赟【蒙化人卫经歴】
　　甲子科中式二十名【内贵州七名】
　　王　铎【云南府人知府】　　　王　珏【大理人通判】
　　李　智【安寜人训导】　　　王　宪【云南府人运判】
　　罗　晟【石屏人进士】　　　王　正【澂江人】
　　李素行【临安人】　　　　赵　端【晋寜人知县】
　　合　政【河西人知县】　　　潘　勉【太和人】
　　陶　广【曲靖人】　　　　王永龄【澂江人】
　　陆　普【云南府人】
　　丁卯科中式二十名【内贵州八名】
　　李　蕃【澂江人进士】　　　刚　正【云南府人同知】
　　郑　通【大理人】　　　　赵　禧【澂江人知县】
　　狄　昶【云南府人】　　　　陈时雨【大理人】
　　王　麒【大理人】　　　　邵　圯【晋寜人同知】
　　蒲　庆【阿迷人】　　　　李　容【云南府人】
　　戴　儒【河西人同知】　　　朱　璲【安寜人知府】
　　景泰
　　庚午科中式三十六名【内贵州十二名】
　　杨　贤【云南府人】　　　　杨　纬【太和人进士】
　　杨　文【云南府人】　　　　洪　汉【澂江人畴之子】
　　邱　瑛【太和人】　　　　施　铨【云南府人知县】
　　万　清【云南府人】　　　　黄　逸【云南县人知县】
　　陈　谐【大理人】　　　　杨　寜【大理人都督府经厯】
　　张　杲【金齿卫人】　　　　段　显【云南府人】
　　李　善【云南府人】　　　　李　森【赵州人】
　　郑　谦【金齿卫人知州】　　　李　春【呈贡人】
　　杨　溥【太和人】　　　　杨　绅【太和人】
　　李　斌【楚雄人】　　　　董　琳【安寜人知县】
　　刘　经【楚雄人知县】　　　杨　贤【澂江人知州】
　　萧文亮【晋寜人训导】　　　胡　源【防化人知县】
　　癸酉科中式五十五名【内贵州十八名】
　　杜　亨【大理人进士】　　　朱克瀛【晋寜人训导】
　　杨　祥【大理人】　　　　徐　清【云南府人】
　　张友闻【阿迷人儒士】　　　董　云【金齿卫人】
　　曽　瑄【临安人进士】　　　乐　清【云南县人】
　　赵　昱【澂江人知县】　　　张　佐【安寜人】
　　杨　淑【云南府人】　　　　田　容【临安人知县】
　　杨　经【邓川人】　　　　尹　茂【邓川人】
　　张　骞【大理人】　　　　朱　祐【曲靖人进士】
　　杨　正【大理人】　　　　徐　琰【临安人】
　　张　遵【通海人】　　　　王　俨【安寜人知县】
　　陈　器【大理人】　　　　傅　瑛【通海人训导】
　　杨　泽【澂江人知县】　　　钟　礼【石屏人】
　　周　信【云南府人】　　　　陈　进【大理人】
　　髙　曦【云南府人】　　　　邹　儒【大理人】
　　李　杰【安寜人】　　　　杨　顺【云南府人】
　　沈　政【通海人少卿】　　　李　宗【澂江人】
　　田　宣【云南府人】　　　　舒　通【楚雄人知县】
　　李　逊【云南府人】　　　　何　泰【镇南人知县】
　　杨　进【太和人】
　　丙子科中式三十名【内贵州十名】
　　张　政【大理人进士】　　　吕　禴【云南府人知府】
　　邢　干【临安人进士】　　　孙　伟【曲靖人进士】
　　李　信【临安人同知】　　　周　铨【曲靖人进士】
　　夏　聪【云南县人检讨】　　　邓　恪【昆阳人】
　　丰　龄【嵩明人通判】　　　刘　镛【云南府人】
　　赵　俊【呈贡人】　　　　杨　绎【大理人进士】
　　田　瑛【云南府人】　　　　袁　镐【石屏人通判】
　　张　通【河西人知县】　　　沈　仪【云南府人】
　　苏　祺【石屛人】　　　　孙　成【澂江人通判】
　　赵　鉴【防化人】　　　　李　文【金齿卫人通判】
　　天顺
　　己卯科中式三十名【附顺天中式一名内贵州十名】
　　杨　洪【安寜人赠进士】　　　江　济【南安人同知】
　　李　琦【云南府人】　　　　王　儒【曲靖人通判】
　　李　智【云南府人】　　　　文　澍【金齿卫人进士】
　　陈　轾【曲靖人进士】　　　赵　熙【太和人】
　　李　仪【安寜人】　　　　郑　杲【临安人长史】
　　杨　缙【大理人】　　　　防　鉴【云南县人进士】
　　周　倧【嵩明人】　　　　王　曦【河西人知县】
　　凌克温【晋寜人知州】　　　董文焕【嶍峨人知县】
　　焦　懋【云南府人】　　　　曹　恒【曲靖人】
　　杨　政【大理人】　　　　李　沧【昆阳人敎授】
　　李　寛【昆明人顺天中式同知】
　　壬午科中式三十名【内贵州九名】
　　段子澄【大理人通判】　　　罗　珦【临安人进士】
　　李　华【太和人进士】　　　何宗显【大理人】
　　李　昱【云南府人畅之子】　　杨　宪【阿迷人知州】
　　赵　弼【大理人进士】　　　谭　昪【北胜人进士】
　　施继先【曲靖人知县】　　　杨　浩【嵩明人知县】
　　李　防【云南府人进士】　　　谭　景【晋寜人通判】
　　李　珉【宣威人进士】　　　王　昱【晋寜人知县】
　　陈　寜【浪穹人】　　　　夏尚忠【石屏人知县】
　　刘　琛【云南府人】　　　　段　禧【嶍峨人知县】
　　毛　翔【云南府人】　　　　杨仲纶【大理人进士】
　　苏曰琏【石屏人知县】
　　成化
　　乙酉科中式三十名【内贵州十名】
　　马文荣【寜州人】　　　　李　霖【姚安人运使】
　　罗　维【嵩明人提举】　　　周　慎【云南府人长史】
　　徐　淳【云南府人】　　　　李　端【大理人】
　　孙　赟【通海人】　　　　杨　正【邓川人】
　　曹　豫【临安人运使】　　　李　韶【本姓吕宾川人】
　　王　纲【蒙化人训导】　　　彭　裕【临安人知县】
　　杨　清【大理人推官】　　　陆　芳【曲靖人】
　　陈尧弼【大理人知府】　　　许　暠【云南府人进士】
　　杨　佐【大理人】　　　　潘　洪【太和人】
　　蔡　秩【蒙自人】　　　　张　璁【曲靖人进士】
　　戊子科中式四十名【内贵州十六名】
　　张　翺【大理人】　　　　尹　华【云南府人】
　　奚　顼【太和人员外】　　　王　迪【云南县人】
　　王　巽【金齿卫人】　　　　杨　宾【安寜人】
　　王　禹【大理人】　　　　胡　琏【云南府人】
　　徐　纪【嵩明人知县】　　　丁　昶【蒙化人进士】
　　杨　鉴【太和人】　　　　刘　亨【宜良人】
　　杨　敬【邓川人】　　　　杨　文【晋寜人】
　　张曰瑚【石屏人知县】　　　李　云【姚安人知县】
　　林　郁【云南府人】　　　　杨　琪【大理人】
　　姚　泰【金齿卫人】　　　　濮宗达【临安人】
　　朱　谦【云南府人】　　　　杨　纬【云南府人】
　　陆　坦【寜州人】　　　　段　蒙【云南府人】
　　辛卯科中式四十名【附顺天中式一名内贵州十六名】
　　韩　昂【云南府人进士】　　　赵　璧【云南府人进士】
　　周訚如【曲靖人】　　　　刘　斗【临安人防事】
　　胡　宾【云南府人】　　　　张守正【安寜人】
　　唐　瑢【云南府人进士】　　　髙　夀【景东人】
　　李　霖【浪穹人知县】　　　卿惟贤【昆明人儒士】
　　朱　瑀【归化人儒士】　　　郑　澄【宜良人】
　　马友谅【安寜人】　　　　聂　忠【姚安人敎谕】
　　王　懋【晋寜人】　　　　赵　达【大理人】
　　赵永和【云南府人】　　　　洪　纬【大理人】
　　夏　暹【云南府人进士】　　　李　銮【南安人】
　　汪　璡【云南府人推官】　　　金　鼐【云南府人】
　　许　琏【云南府人】　　　　张　升【云南府人】
　　杨一清【安寜人以神童肄业翰林院顺天中式进士】
　　甲午科中式四十五名【内贵州十六名】
　　杨　杰【邓川人进士】　　　俞　汴【云南府人】
　　张西铭【寜州人进士】　　　邱　鉴【姚安人推官】
　　赵　臣【防自人】　　　　张　爱【澂江人知府】
　　李　寛【安寜人】　　　　杨　成【太和人】
　　王　玘【云南府人】　　　　许　鉴【云南府人中书】
　　李　春【金齿卫人】　　　　金　章【云南府人进士】
　　段　章【大理人都督府都事】　　罗　文【云南县人】
　　戴　仁【大理人副使】　　　汤克谐【太和人】
　　王　智【赵州人】　　　　黄　钲【云南府人】
　　孙　杰【通海人知县】　　　吴　泰【曲靖人】
　　唐以敬【晋寜人通判】　　　奚　琥【鹤庆人】
　　陈　俊【云南府人】　　　　李　谧【河西人】
　　刘　贤【景东人】　　　　杨　瑄【楚雄人】
　　李　钦【嵩明人推官】　　　严　容【宜良人知县】
　　朱　鳯【晋寜人知县】
　　丁酉科中式四十五名【内贵州十六名】
　　赵　鋭【云南府人】　　　　阎　琮【云南府人】
　　卓　仪【云南府人翰林待诏】　　赵子禧【鹤庆人同知】
　　徐　瀚【阿迷人】　　　　傅　澄【云南府人】
　　王应明【易门人】　　　　滕　槟【金齿卫人进士】
　　沈　经【云南府人】　　　　俞　钥【南安人敎谕】
　　廖　恕【云南府人】　　　　孙　纶【云南县人知县】
　　程　信【赵州人】　　　　王　清【云南府人】
　　阮　勤【云南府人同知】　　　包文伟【大理人敎谕】
　　包　玉【浪穹人】　　　　杨　政【太和人同知】
　　张　翚【云南府人进士】　　　罗应魁【曲靖人】
　　牛　纪【云南府人翰林院待诏】　万　纶【金齿卫人长史】
　　雷　中【云南县人】　　　　张　濂【曲靖人进士】
　　陈尧道【大理人】　　　　方仲才【赵州人】
　　杨　荣【云南府人】　　　　陶　【金齿卫人】
　　杨　宏【大理人】
　　庚子科中式四十五名【内贵州十六名】
　　张志淳【金齿卫人进士】　　　胡　经【金齿卫人推官】
　　杨　玺【大理人】　　　吕调阳【宾川人知县】
　　董　森【大理人】　　　王　杲【临安人进士】
　　林　鳯【景东人】　　　李　伦【太和人】
　　赵　琛【大理人】　　　李　亿【太和人】
　　赵　辂【曲靖人长史】　　郑　玘【澂江人知县】
　　黄　璡【云南府人】　　　蔡　穟【临安人知县】
　　金　冕【云南府人进士】　　孔　儒【金齿卫人】
　　戴　文【太和人知县】　　黄　暟【临安人训导】
　　刘　济【云南府人】　　　　李　敏【云南府人】
　　柴　伸【临安人知县】　　　王　仪【河西人知县】
　　柴　俸【临安人知县】　　　朱　玑【防化人进士】
　　杨　瀚【安寜人长史】　　　管　霖【曲靖人】
　　杨　浩【邓川人治中】　　　刘　昱【安寜人知州】
　　何　瑛【云南府人】
　　癸卯科中式四十五名【内贵州十六名】
　　陈　瑀【云南府人】　　　　杨　韶【大理人】
　　杨　本【大理人】　　　　徐　穉【金齿卫人提举】
　　谭　钺【北胜人知县】　　　万　诚【金齿卫人】
　　杨　棨【临安人佥事】　　　丁　显【云南府人】
　　李宗儒【云南府人进士】　　　王　宏【大理人敎谕】
　　刘　钧【姚安人知县】　　　孔　铠【金齿卫人】
　　汪　钺【云南右卫人同知】　　曹汝希【寜州人】
　　张　敏【大理人叅政】　　　王　恺【太和人】
　　胡　谏【晋寜人知县】　　　林　髙【云南县人】
　　徐　崧【云南府人】　　　　杨　钢【金齿卫人】
　　冯　升【云南府人】　　　　张　纯【安寜人知县】
　　潘　浩【楚雄人训导】　　　李居广【澂江人蕃之子敎谕】张秉中【楚雄人知县】　　　孟　澜【晋寜人知县】
　　李　英【云南府人】　　　　施　惠【嵩明人通判】
　　方　昱【曲靖人】
　　丙午科中式四十五名【内贵州十六名】
　　夏　时【云南府人】　　　　诸　宏【金齿卫人】
　　杨　宣【太和人】　　　　张　斆【大理人进士】
　　赵　钺【云南府人】　　　　刘　淮【云南府人】
　　王绍宗【寜州人知州】　　　杨　名【大理人知府】
　　杨　济【大理人】　　　　陈　璿【金齿卫人】
　　缪　芳【曲靖人敎授】　　　赵　瓒【大理人】
　　方　矩【云南府人进士】　　　金　琇【赵州人敎谕】
　　苏　仪【楚雄人】　　　　余　经【金齿卫人】
　　董　晖【邓川人】　　　　董　璧【大理人】
　　赵文振【太和人】　　　　金　铠【云南府人】
　　刘　显【嵩明人】　　　　曽　锳【临安人敎授】
　　杨　杰【安寜人】　　　　林　锦【赵州人通判】
　　胡　正【蒙化人】　　　　王　璟【临安人进士】
　　周　道【嵩明人】　　　　陆　经【鹤庆人进士】
　　杨南金【邓川人进士】
　　治
　　己酉科中式四十五名【内贵州十六名】
　　周　忠【金齿卫人】　　　　尹鳯仪【太和人】
　　吴　璋【金齿卫人敎谕】　　　华　山【宜良人敎谕】
　　萧景时【晋寜人知县】　　　曹　滋【曲靖人】
　　杨　鼐【大理人通判】　　　曽　伦【大理人】
　　段　昶【太和人】　　　　程文衡【通海人助敎】
　　洪九思【大理人】　　　　平　紞【云南府人】
　　毛　玉【昆明人进士】　　　施　伦【剑川人】
　　董　琰【嶍峨人知县】　　　冯　玉【蒙自人】
　　刘宗礼【金齿卫人】　　　　杨　瓛【大理人】
　　张　绎【临安人进士】　　　赵　俊【邓川人敎谕】
　　李　和【昆明人】　　　　李　淮【邓川人训导】
　　童　昱【防化人敎谕】　　　髙　广【鹤庆人】
　　王　时【云南府人】　　　　张　预【金齿卫人】
　　刘　敬【腾卫卫人】　　　　李　禾【云南府人】
　　何　雄【临安人知县】
　　壬子科中式四十五名【附顺天中式一名内贵州十六名】
　　王应奎【太和人进士】　　　杨　辅【云南府人】
　　言　昺【嵩明人】　　　　何　俨【临安人知县】
　　曽　祥【临安人长史】　　　熊　经【云南府人长史】
　　胡　鉴【防化人学正】　　　邹缙绅【赵州人学正】
　　李　旻【赵州人学正】　　　耿　伟【云南府人】
　　王　玺【宜良人知州】　　　王　澍【金齿卫人】
　　赵　勤【金齿卫人】　　　　孙　睿【呈贡人】
　　杨　汉【云南府人】　　　　吴九功【云南府人】
　　杨　麒【邓川人知州】　　　凌　雯【晋寜人知州】
　　张　翿【云南府人】　　　　侯　爵【云南府人太仆寺丞】
　　唐　佐【晋寜人】　　　　朱　耀【云南府人】
　　杨齐贤【安寜人】　　　　张云汉【太和人】
　　马　玉【通海人御史】　　　王　鼎【云南县人】
　　赵　睿【楚雄人知县】　　　李　瓘【剑川人学正】
　　李居安【澂江人蕃之子学正】　　章　昂【嵩明人顺天中式】
　　乙卯科中式五十名【内贵州十九名】
　　陶　濂【南安人】　　　　裴　旻【云南府人】
　　朱　奎【晋寜人】　　　　吕　钥【云南府人】
　　黄　绅【云南县人知县】　　　陈尧臣【太和人】
　　王　鋭【通海人】　　　　杨　迪【寜州人】
　　杨　祐【澂江人敎谕】　　　李　素【云南县人佥事】
　　成　俸【曲靖人同知】　　　奚　淑【鹤庆人】
　　杨　淳【宾川人】　　　　尚汝弼【金齿卫人】
　　纪　勋【云南府人知州】　　　缪　白【呈贡人】
　　张志信【金齿卫人】　　　　叶　茂【临安人训导】
　　任　俊【曲靖人】　　　　王翼之【赵州人知县】
　　李良玉【云南府人】　　　　张　法【曲靖人】
　　乔　瑛【通海人进士】　　　孙文端【鹤庆人】
　　刘本翊【楚雄人知县】　　　方　铎【金齿卫人】
　　张云鹏【邓川人进士】　　　杨　佐【晋寜人知县】
　　缪　暲【通海人通判】　　　戴　显【嵩明人知县】
　　刘　云【石屏人】
　　戊午科中式五十名【内贵州二十名】
　　杨宗尧【大理人进士】　　　赵　防【云南府人】
　　陈　轼【云南府人】　　　　杨　英【太和人】
　　程　政【临安人知县】　　　陈　钟【云南府人进士】
　　朱　环【鹤庆人】　　　　赵　儒【蒙化人同知】
　　张　宪【大理人员外】　　　冯　鳌【昆明儒士知县】
　　薛　春【云南府人】　　　　张鳯羽【太和人知州】
　　程　章【楚雄人敎谕】　　　郑　儒【嵩明人】
　　马　文【金齿卫人进士】　　　俞　金【南安人知县】
　　姚应璧【金齿卫人】　　　　李　蕚【宾川人知县】
　　陆　芸【金齿卫人进士】　　　刘　鸿【云南府人】
　　贾文翰【大理人】　　　　杨　逊【寜州人】
　　薛　泾【晋寜人太常寺典簿】　　周　福【金齿卫人】
　　张　诩【云南府人】　　　　王　頖【曲靖人】
　　李　麒【昆明人】　　　　刘　洙【临安人进士】
　　张　勉【剑川人知县】　　　孙　璋【云南府人】
　　辛酉科中式五十名【内贵州十九名】
　　杨士云【大理人进士】　　　王仲仁【太和人】
　　于　经【澂江人知县】　　　赵　仪【大理人知州】
　　陈　淳【呈贡人通判】　　　杨□颐【太和人通判】
　　董资元【安寜人敎授】　　　陈　杰【曲靖人】
　　樊　昻【临安人推官】　　　刘　永【云南府人】
　　薛　澜【晋寜人】　　　　髙　辅【云南府人】
　　邵　镗【金齿卫人郎中】　　　杨　翺【云南府人】
　　胡　洁【曲靖人进士】　　　汪　城【腾冲卫人知州】
　　易　经【腾冲卫人】　　　　周　翺【嵩明人敎谕】
　　戈　泰【腾冲卫人】　　　　朱　鳯【宾川人通判】
　　殷　辂【蒙化人知县】　　　孙　翰【鹤庆人】
　　李希顔【云南县人敎谕】　　　何　相【嶍峨人】
　　王文宿【云南人同知】　　　刘　纪【鹤庆人】
　　陈　时【防化人知县】　　　周　球【蒙化人学正】
　　赵　仁【赵州人】　　　　林　峦【金齿卫人知州】
　　邢思敬【临安人郎中】














　　云南通志卷二十上
<史部,地理类,都会郡县之属,云南通志>
　　钦定四库全书
　　云南通志卷二十中
　　甲子科中式五十名【内贵州十九名外少一名旧志缺无攷】
　　严　范【宜良人容之子司务】　　雷应龙【防化人进士】
　　李文中【临安人副使】　　　蒋　勤【曲靖人】
　　赵云鹏【大理人】　　　　李　时【太和人】
　　王　道【云南府人知州】　　　张　【云南府人】
　　王　冕【石屏人通判】　　　赵　卿【云南县人知县】
　　李　鋭【大理人】　　　　张鳯举【安寜人】
　　莫文泰【鹤庆人】　　　　王用予【邓川人同知】
　　髙　昂【太和人知县】　　　秦　春【大理人】
　　陈　通【金齿卫人】　　　　叶　聪【临安人学正】
　　赵翰缙【邓川人】　　　　焦　鼐【昆阳人】
　　万　嵩【金齿司人通判】　　　徐　芳【昆明人】
　　王　良【大理人知州】　　　王　【阿迷人同知】
　　刘　洵【临安人知县】　　　汪　鳌【昆明人推官】
　　胡　山【昆明人】　　　　魏　洪【石屏人知县】
　　戈　谏【金齿卫人佥亊】　　　周　昊【賔川人同知】
　　正徳
　　丁卯科中式五十名【内贵州十九名】
　　卓文林【云南府人】　　　　铁　润【金齿卫人通判】
　　王　玺【临安人通判】　　　陈　防【防化人知县】
　　沈　淳【大理人都察院司务】　　戴　伦【昆明人员外】
　　张鳯翔【安寜人】　　　　金　罍【赵州人进士】
　　董云汉【澂江人进士】　　　周　塘【云南府人】
　　张　古【金齿卫人通判】　　　缪辅之【通海人知州】
　　杨绍轲【浪穹人知县】　　　夏　松【金齿卫人同知】
　　赵鸣鸿【云南府人璧之子知县】　朱　旒【临安知县】
　　赵士贤【临安人知州】　　　李大经【临安人知县】
　　何邦宪【大理人进士】　　　杨　富【大理人通判】
　　黄　玉【临安人敎授】　　　张拱尧【大理人】
　　张　含【金齿卫人】　　　　易翼之【腾冲卫人知县】
　　方　春【曲靖人通判】　　　陈　表【北胜人】
　　钱用昂【云南府人】　　　　项　藻【曲靖人】
　　王　辅【云南府人知县】　　　杨　佩【太和人进士】
　　杨　表【安寜人】
　　庚午科中式五十五名【内贵州二十一名】
　　滕文灿【金齿卫人】　　　　周　机【邓川人知县】
　　范　昂【赵州人同知】　　　罗　江【嵩明人进士】
　　何　伟【金齿卫人】　　　　魏　璧【邓川人同知】
　　张志寜【金齿卫人】　　　　陈　汉【曲靖人知州】
　　周　臣【云南县人进士】　　　李蓬孺【呈贡人昱之子】
　　熊文魁【云南府人】　　　　王廷表【阿迷人进士】
　　李时芳【賔川人】　　　　朱　佩【大理人进士】
　　谭　纯【晋寜人运判】　　　石　瓒【临安人推官】
　　刘　晓【曲靖人推官】　　　包一贯【大理人】
　　冯　恩【临安人】　　　　施一中【姚安人】
　　孙　珪【云南府人】　　　　朱　尹【安寜人知州】
　　包万石【浪穹人玉之子知县】　　魏文相【大理人知府】
　　刘崇儒【防化人敎谕】　　　丁　濂【金齿卫人】
　　钱世资【云南府人】　　　　余　瓒【昆明人】
　　邓　浩【云南府人】　　　　马应祥【金齿卫人】
　　何　鉴【楚雄人知县】　　　王　泮【澂江人】
　　官　愍【蒙化人敎谕】　　　杨　湜【太和人】
　　癸酉科中式五十五名【内贵州二十一名】
　　顔　楫【临安人知县】　　　戴　昊【云南府人】
　　严　表【宜良人容次子】　　　徐　瑞【云南府人】
　　傅良弼【云南府人进士】　　　唐　鳌【临安人知县】
　　王　章【金齿卫人】　　　　张　玠【大理人】
　　陆云逵【大理人】　　　　刘　汉【金齿卫人训导】
　　杨九龄【邓川人进士】　　　方　端【晋寜人知州】
　　陈　善【景东人】　　　　陈　弼【赵州人】
　　李资坤【昆阳人知府】　　　李良金【昆明人知府】
　　宋　钰【楚雄县人知县】　　　杨　鳯【邓川人】
　　朱光霁【蒙化人同知】　　　方　经【金齿卫人】
　　张　钟【金齿卫人郎中】　　　董　威【昆明人】
　　黄　寛【安寜人知县】　　　胡　钧【石屛人】
　　王　纬【曲靖人】　　　　李元素【安寜人知县】
　　黄敏才【晋寜人知府】　　　杨　洲【广西人同知】
　　徐　玹【蒙化人】　　　　陈　芳【大理人】
　　罗　经【北胜人】　　　　黄　在【金齿卫人】
　　杨　鳯【大理人】　　　　陈　【嵩明人】
　　丙子科中式五十五名【内贵州二十一名】
　　邹志学【昆明人】　　　　马负图【昆阳人通判】
　　苏万民【云南府人】　　　　杨　塾【嵩明人】
　　杨仲旻【昆明人】　　　　刘　纶【云南府人】
　　万言策【临安人】　　　　张　鋭【云南府人】
　　黄鳯翔【云南府人进士】　　　李　衡【太和人】
　　杨黄钟【大理人】　　　　吴尧献【太和人知县】
　　张鳯翀【寜州人进士】　　　李清问【云南府人】
　　陈显锡【大理人】　　　　王　垣【太和人】
　　杨孔璋【大理人】　　　　汪　润【金齿卫人】
　　张秉中【寜州人】　　　　许乔迁【鹤庆人】
　　陈　表【晋寜人进士】　　　方　化【云南府人】
　　刘应春【临安人助敎】　　　王嘉麟【大理人同知】
　　戴廷恩【大理人】　　　　郝鳯朝【呈贡人】
　　刘　官【安寜人知县】　　　闪　镗【金齿衞人知县】
　　王　庚【金齿卫人】　　　　赵徳宏【鹤庆人长史】
　　杨仲羙【石屛人知县】　　　龙　潮【云南府人】
　　叶　儒【昆明人】　　　　胡廷禄【云南府人进士】
　　己卯科中式五十五名【内贵州二十一名】
　　施　昱【云南府人进士】　　　陈常道【云南府人进士】
　　缪宗周【通海人进士】　　　铁　濡【金齿卫人通判】
　　冯　鲛【云南府人同知】　　　张　素【安寜人进士】
　　唐时英【曲靖人进士】　　　朱　夔【金齿卫人通判】
　　艾仲清【通海人】　　　　陶　防【曲靖人进士】
　　孙继鲁【云南府人进士】　　　徐　泰【金齿卫人】
　　冯嘉恩【临安人知县】　　　包　杰【临安人学政】
　　邹尧臣【赵州人进士】　　　张一鹗【嵩明人】
　　叶　瑞【临安人进士】　　　史秉彛【金齿卫人】
　　官　直【蒙化人提举】　　　刘长春【蒙化人通判】
　　杨元吉【大理人】　　　　吴廷秀【临安人通判】
　　徐　钺【云南府人知州】　　　杨　髙【金齿卫人】
　　李　义【石屛人知县】　　　李如金【腾冲卫人】
　　张　纶【云南府人】　　　　周　缜【金齿卫人】
　　杨子虞【大理人知州】　　　丁子英【通海人通判】
　　杨拱辰【大理人】　　　　李朝阳【楚雄府人通判】
　　全　儒【昆明人】　　　　叶　泰【云南府人进士】
　　嘉靖
　　壬午科中式五十五名【内贵州二十一名】
　　张　合【金齿卫人志淳子进士】　李元阳【大理人进士】
　　赵汝濂【大理人进士】　　　吕鳯池【賔川人】
　　张防玉【太和人】　　　　封祖裔【云南府人郎中】
　　龚　瑀【金齿卫人】　　　　王　璠【浪穹人知县】
　　沈　森【宜良人】　　　　孙　鳌【晋寜人】
　　罗应元【澂江人知州】　　　任　俊【嵩明人同知】
　　项　蓬【曲靖人】　　　　张　钦【鹤庆人】
　　沈　渊【太和人长史】　　　徐　澜【石屏人同知】
　　贾文元【大理人进士】　　　李时新【澂江人知州】
　　杨志林【通海人敎谕】　　　唐　锜【晋寜人进士】
　　王　相【云南府人】　　　　杨　钦【大理人通判】
　　张　纪【昆明人长史】　　　赵　儒【云南县人知县】
　　裴　璋【云南府人】　　　　郭廷珪【蒙化人知州】
　　郭如磐【姚安人知县】　　　龙　云【赵州人知州】
　　倪　辂【云南府人】　　　　王　玺【鹤庆人】
　　胡文光【云南府人通判】　　　杨　春【金齿卫人】
　　陈正学【澂江人敎谕】　　　罗　经【剑川人助敎】
　　乙酉科中式五十五名【内贵州二十一名】
　　赵　鼐【澂江人】　　　　杨维藩【澂江人】
　　陈　爵【通海人知县】　　　吴　璋【腾冲卫人】
　　杨　僎【临安人进士】　　　胡　杰【永昌人】
　　郑文灿【腾冲卫人】　　　　施　钦【永昌人】
　　李　粟【大理人】　　　　李　俊【永昌人推官】
　　杨　翼【云南府人】　　　　田　銮【永昌人】
　　杨东山【嵩明人知县】　　　髙　崶【大理人进士】
　　黄鳯翺【云南府人】　　　　李防春【云南府人】
　　段廷实【剑川人】　　　　程　元【永昌人】
　　卢鳯仪【大理人运同】　　　王国臣【通海人】
　　刘　辅【昆明人进士】　　　张一鹏【河西人通判】
　　王信之【临安人知县】　　　冯文魁【石屏人】
　　缪宗尧【通海人治中】　　　黄明良【晋寜人佥事】
　　朱希文【鹤庆人】　　　　钱世贤【云南府人进士】
　　钟　岳【临安人】　　　　钱若愚【宜良人知县】
　　乔　嵩【曲靖人通判】　　　杨本清【邓川人知县】
　　冯　彦【临安人】　　　　杨　茂【安寜人通判】
　　戊子科中式五十五名【内贵州二十一名】
　　薛　炳【晋寜人】　　　　滕文光【永昌人】
　　李希鳯【大理人】　　　　许乔松【鹤庆人】
　　张　源【永昌人】　　　　杨　环【石屏人】
　　髙　第【云南府人通判】　　　胡志儒【蒙化人学正】
　　赵　鲲【永昌人】　　　　王如春【晋寜人知县】
　　刘　演【永昌人】　　　　周　奕【永昌人】
　　于　镗【太和人】　　　　徐九臯【云南府人运同】
　　萧遇祥【临安人知州】　　　洪　震【蒙化人】
　　拜　完【临安人通判】　　　杨一和【太和人进士】
　　林　儒【腾越人知州】　　　朱天秩【永昌人知州】
　　唐　金【晋寜人同知】　　　段　纁【昆明人】
　　把　玹【昆明人】　　　　袁　衮【楚雄府人审理正】曹　林【晋寜人敎谕】　　　韩　宸【大理人】
　　杨　泰【大理人】　　　　侯　賔【永昌人通判】
　　朱　宾【防化人】　　　　张　祐【永平人进士】
　　冯良知【石屏人进士】　　　郑　植【嵩明人子监学録】
　　陈世麒【云南府人】　　　　姬　文【永昌人】
　　辛卯科中式五十五名【内贵州二十一名】
　　李东儒【剑川人】　　　　段承恩【晋寜人进士】
　　李启东【楚雄人进士】　　　乔　栋【通海人知县】
　　杨东震【大理人】　　　　李　旸【昆明人】
　　孙文光【大理人】　　　　李　俸【永昌人】
　　刘宗尧【防化人知县】　　　李钟杰【澂江人】
　　郝大宾【云南府人】　　　　杨时新【大理人】
　　邹　星【临安人知县】　　　洪　儒【嵩明人知县】
　　谢　瓒【楚雄人推官】　　　杨　经【昆明人进士】
　　李廷玠【阿迷人】　　　　席大宾【河阳人进士】
　　张拱文【大理人进士】　　　周　俊【云南府人】
　　杨金斗【大理人】　　　　李朝用【平彛人知州】
　　万文彩【临安人进士】　　　陈宗儒【云南县人知县】
　　李　俊【易门人知县】　　　李恒敷【大理人通判】
　　朱　仕【阿迷人】　　　　许　恺【昆明人】
　　赵廷臣【太和人】　　　　李　稠【大理人】
　　施　镔【永昌人】　　　　赵汝谦【通海人知县】
　　尹　鳯【曲靖人】　　　　髙　岐【大理人太仆寺丞】
　　甲午科中式五十五名【内贵州二十一名】
　　朱文质【云南府人进士】　　　陈　扆【新兴人知县】
　　李　登【云南府人】　　　　杨懐哲【大理人知州】
　　施继逺【云南府人】　　　　史　笔【曲靖人通判】
　　吕鳯来【宾川人】　　　　王廷佐【通海人知州】
　　张　鏆【大理人长史】　　　杨　坦【昆明人】
　　秦国贤【新兴人敎谕】　　　徐　州【嵩明人】
　　黄明贤【晋寜人】　　　　张汝学【云南府人】
　　杨庆成【大理人】　　　　罗应时【云南府人】
　　叶　松【宾川人同知】　　　沈一鹏【永昌人】
　　齐承爵【云南府人】　　　　刘　楷【临安人员外】
　　陈　琏【昆阳人】　　　　王嘉谟【南安人】
　　李茂阳【昆阳人】　　　　纪经纶【临安人长史】
　　刘宗鼎【晋寜人知县】　　　常　宪【云南县人知县】
　　车文琮【剑川人知县】　　　张经纬【澂江人知县】
　　戴国经【河西人推官】　　　赵纯一【大理人通判】
　　樊　巍【鹤庆人】　　　　俞　纬【楚雄人知县】
　　马宗儒【昆明人】　　　　李遇元【临安人进士】
　　丁酉科中式四十名【云贵分科始此内多一名系照旧志无攷】
　　马应羲【大理人】　　　　段有成【云南府人员外】
　　杨茂时【临安人知县】　　　党宗正【云南县人】
　　梁　佐【太和人进士】　　　刘举良【石屏人知县】
　　陶　庚【云南府人通判】　　　杨锡文【安寜人同知】
　　萧　纶【澂江人知县】　　　张　曽【大理人】
　　马应龙【保山人同知】　　　王起明【大理人】
　　邵惟中【保山人进士】　　　王　采【石屛人】
　　杨本聪【大理人】　　　　杨　珂【大理人】
　　孙之谟【防化人知县】　　　冯　育【永昌人】
　　杨作舟【大理人】　　　　李秉中【大理人】
　　周　棐【嵩明人知县】　　　杨大韶【剑川人知县】
　　赵安世【太和人】　　　　耿　介【云南县人】
　　张朝栋【云南府人运副】　　　佘应桂【云南府人知府】
　　傅　训【云南府人良弼子】　　张一鹤【河西人同知】
　　张舜民【安寜人】　　　　戴国宾【腾越人】
　　徐　第【防化人】　　　　胡　昶【永昌人郎中】
　　赵宋儒【新兴人知县】　　　霍　薫【永昌人进士】
　　朱　纲【临安人】　　　　濮大纲【临安人长史】
　　杨　和【嵩明人】　　　　张　蓥【曲靖人】
　　赵秉忠【赵州人】　　　　李　鼎【保山人】
　　姜　潮【云南府人训导】
　　庚子科中式四十名【附四川中式一名】
　　纪　律【云南府人】　　　　羊尚恩【临安人知县】
　　王世泰【曲靖人】　　　　徐世恭【云南府人】
　　何　玠【大理人通判】　　　杨廷相【石屏人进士】
　　杨汝听【大理人长史】　　　杨世学【大理人】
　　张守纶【太和人】　　　　杨　敏【大理人知州】
　　罗云鳯【剑川人】　　　　杨　绣【晋寜人知州】
　　髙　崧【大理人知县】　　　王　畿【安寜人知县】
　　石　银【呈贡人长史】　　　吴　懋【大理人通判】
　　张宏光【剑川人知州】　　　潘　晟【临安人推官】
　　刘体仁【云南府人通判】　　　陈孟章【安寜人主事】
　　苏民重【石屏人知县】　　　孙光逺【云南府人御史】
　　任之贤【临安人主亊】　　　聂　勲【临安人知县】
　　吴　黼【河西人知县】　　　张文熙【大理人】
　　郭　梁【保山人】　　　　刘大有【蒙化人知县】
　　张时举【云南府人通判】　　　刘文荣【临安人同知】
　　张大经【云南府人】　　　　杨秉和【云南府人员外】
　　许子言【石屛人同知】　　　张六师【防化人推官】
　　吴　琰【云南府人知县】　　　吕　学【昆明人】
　　夏　寅【临安人同知】　　　缪汝恩【云南府人】
　　闵　朴【永昌人】　　　　毛　沂【云南府人知州】
　　王　襄【保山人以训导四川中式】
　　癸卯科中式四十名
　　张九渊【永昌人】　　　　姜周用【云南府人】
　　陈　然【晋寜人员外】　　　张烈文【蒙化人进士】
　　包　溥【临安人知州】　　　袁　道【太和人】
　　张朝宪【景东人知州】　　　黄　宪【寜州人学正】
　　何思明【浪穹人通判】　　　王鹤年【鹤庆人】
　　宋应信【防化人知县】　　　李向阳【云南府人知县】
　　钏　珠【大理人】　　　　鞠　躬【楚雄人同知】
　　李　坤【澂江人通判】　　　李岐鳯【安寜人】
　　段　衮【大理人】　　　　范元恺【防化人知县】
　　乔　桂【曲靖人】　　　　何　沧【大理人】
　　李时茂【安寜人敎谕】　　　王以忠【临安人璟之子通判】
　　杨廷佐【曲靖人】　　　　朱大定【鹤庆人】
　　吴宗尧【腾越人同知】　　　张　桥【云南府人纪子进士】顾天佑【云南府人通判】　　　杨　钥【剑川人进士】
　　王　淮【云南府人】　　　　常时亨【河西人知县】
　　段有学【云南府人同知】　　　杜应麟【大理人】
　　赵　周【太和人进士】　　　傅以智【安寜人通判】
　　熊元吉【云南县人】　　　　严　清【云南府人进士】
　　杨达之【大理人】　　　　葛之竒【河西人知县】
　　邵　章【永昌人】　　　　刘　昺【曲靖人】
　　丙午科中式四十名
　　李廷诏【邓川人同知】　　　石　雷【永昌人通判】
　　兰　淑【保山人】　　　　陈瑞麟【马龙人知县】
　　杨一麒【姚州人】　　　　万　谷【永昌人同知】
　　陶　銮【曲靖人】　　　　汤　宪【昆明人】
　　吴　崧【永昌人进士】　　　周　佐【永昌人】
　　郭　斗【云南府人进士】　　　李良材【大理人】
　　李文蔚【石屛人知县】　　　陈　重【剑川人知县】
　　周　儒【云南府人通判】　　　张　烛【安寜人运同】
　　陈　葵【石屏人知县】　　　马继龙【永昌人】
　　陆鳯鸣【永昌人】　　　　胡　然【云南府人】
　　苏文举【北胜人审理】　　　陈嘉言【临安人知州】
　　蒋国宾【云南府人同知】　　　吴希贤【临安人知县】
　　束　载【曲靖人推官】　　　陈瑞鳯【马龙人知县】
　　包文殊【临安人知县】　　　刘效淳【永昌人国子监助敎】黄　冕【蒙化人知县】　　　刘定楚【蒙化人通判】
　　陈大受【腾越人】　　　　任之良【临安人推官】
　　俞汝钦【楚雄人】　　　　徐　行【昆明人】
　　王国贤【永昌人知州】　　　李继祖【临安人知县】
　　张其恭【云南府人】　　　　杨邦俊【大理人通判】
　　刘承恩【昆明人主事】　　　何世彦【宾川人同知】
　　己酉科中式四十名
　　张文奎【太和人通判】　　　陈其力【通海人司务】
　　李恒顔【大理人】　　　　张　枢【永昌人】
　　杨　钧【嵩明人同知】　　　孙良【临安人知县】
　　许　堂【石屏人通判】　　　杨　柟【大理人进士】
　　范运吉【蒙化人】　　　　刘　瀚【大理人】
　　孙　和【永昌人】　　　　段　经【晋寜人主事】
　　李一阳【云南府人长史】　　　吴朝周【临安人知县】
　　陈　楠【昆明人知州】　　　张伯和【云南县人】
　　朱良用【云南府人长史】　　　朱绍舜【临安人副使】
　　文华国【大理人】　　　　王邦泰【大理人通判】
　　李如栗【嵩明人长史】　　　张嘉言【阿迷人通判】
　　王　蕃【昆明人】　　　　王一鹏【晋寜人知县】
　　朱　昆【保山人】　　　　赵万言【浪穹人知县】
　　祁　恕【通海人通判】　　　袁邦彦【楚雄人】
　　刘　善【北胜人知县】　　　王一夔【鹤庆人】
　　胡鳯来【云南府人知府】　　　邱应璧【永昌人】
　　葛文光【永昌人】　　　　谭仕炜【北胜人】
　　侯　祚【昆明人知州】　　　吴福基【昆明人主事】
　　梁拱辰【曲靖人】　　　　闪应霷【保山人】
　　程　介【云南县人】　　　　王腾汉【晋寜人知县】
　　壬子科中式四十名
　　于泰元【澂江人经之子】　　　彭　富【鹤庆人进士】
　　周绍稷【永昌人】　　　　邱　嵩【保山人同知】
　　程师孟【云南府人】　　　　李居易【云南府人国子博士】李逢旸【临安人知州】　　　郝知年【云南府人】
　　宗廷美【石屏人通判】　　　李明通【石屏人知县】
　　杨　嵘【太和人评事】　　　杨大俊【大理人通判】
　　李时沛【云南府人长史】　　　孙　毂【永昌人】
　　王　爵【鹤庆人】　　　　李　守【晋寜人】
　　杨应东【大理人进士】　　　马循义【昆明人知县】
　　阎士麒【云南府人同知】　　　拜　锦【临安人完之子通判】髙任重【云南府人叅议】　　　戴　官【云南府人知县】
　　刘维藩【蒙化人通判】　　　袁　藻【永昌人】
　　马万程【临安人知州】　　　张九徳【太和人】
　　刘师顔【蒙化人员外】　　　王万运【临安人同知】
　　马循信【云南府人知县】　　　叶露新【昆明人长史】
　　丁　榛【永昌人】　　　　罗文灿【太和人】
　　李元泰【昆明人进士】　　　侯天爵【云南府人】
　　张季良【赵州人知县】　　　朱朝冠【嵩明人通判】
　　程文俊【晋寜人知县】　　　徐　潮【云南府人知州】
　　耿师恭【晋寜人知县】　　　张徳化【永昌人中书舍人】
　　乙卯科中式四十名
　　龙　施【云南府人运同】　　　周中规【蒙化人知县】
　　厐大治【鹤庆人】　　　　王崇臯【临安人】
　　施汝翼【云南府人昱之子】　　赵　鸾【保山人】
　　郑延年【嵩明人通判】　　　陈思学【云南府人】
　　龚廷璧【临安人进士】　　　何文极【大理人】
　　张崇徳【昆明人】　　　　林　葵【大理人通判】
　　张联奎【澂江人经纬子】　　　郭云鳯【永昌人通判】
　　张鸣鹤【昆明人】　　　　吴一贯【昆明人知县】
　　张九功【永昌人】　　　　施从敎【安寜人】
　　鞠以仁【楚雄人躬之子主事】　　黄　元【晋寜人知州】
　　李成梁【阿迷人】　　　　王朝用【曲靖人长史】
　　李世芳【安寜人】　　　　熊　儒【太和人】
　　段文绮【云南府人】　　　　迟问仁【云南府人知府】
　　吴　岐【永昌人】　　　　董学孔【太和人长史】
　　朱　俨【蒙化人知县】　　　段云鸿【云南府人】
　　杜凌云【昆明人同知】　　　朱　芾【云南县人通判】
　　周应爵【云南府人审理】　　　杨　威【曲靖人】
　　谭秉彛【北胜人】　　　　季　髙【永昌人】
　　刘孟贤【通海人知县】　　　张元卿【昆明人御史】
　　董　金【大理人】　　　　王尧中【石屏人知县】
　　戊午科中式四十名
　　刘　诰【保山人】　　　　侯必登【澂江人进士】
　　刘夀祺【曲靖人知府】　　　周大绣【蒙化人通判】
　　张拱明【大理人】　　　　赵　【大理人通判】
　　曹世卿【太和人通判】　　　髙守谦【临安人】
　　杨松年【嵩明人郎中】　　　李　东【大理人进士】
　　赵汝谊【通海人同知】　　　杨春煦【太和人通判】
　　华　衷【永昌人】　　　　朱世禄【宾川人】
　　刘安民【昆明人辅之子】　　　沈　清【太和人】
　　段丝锦【嵩明人同知】　　　袁　葵【晋寜人郎中】
　　邹启元【楚雄人知县】　　　缪应龙【曲靖人知县】
　　全　福【云南府人】　　　　倪　金【永昌人】
　　唐允恭【临安人长史】　　　缪文英【云南府人】
　　杨初复【云南府人同知】　　　冯桂芳【临安人主事】
　　胡　桐【云南府人长史】　　　蒋冠英【澂江人知县】
　　胡大观【蒙化人】　　　　郝知礼【云南府人知县】
　　雷学臯【临安人知州】　　　王允中【鹤庆人】
　　皮汝谦【蒙化人进士】　　　张必焕【保山人知县】
　　王廷臣【云南府人同知】　　　李　徽【大理人】
　　董士元【鹤庆人】　　　　杨　津【呈贡人知县】
　　牛世重【大理人】　　　　胡　定【阿迷人知州】
　　辛酉科中式四十名
　　唐尧官【晋寜人金之子】　　　萧崇业【临安人进士】
　　李嘉猷【大理人通判】　　　邓　嵩【永昌人推官】
　　赵献可【太和人】　　　　马　駉【鹤庆人】
　　王纯心【临安人知县】　　　王之绪【临安人同知】
　　黄致中【临安人知州】　　　吴　崇【永昌人】
　　杨明诗【大理人】　　　　陆如衢【赵州人同知】
　　髙梦弼【云南府人知县】　　　贾　梁【江川人知县】
　　马三才【永昌人】　　　　张汝器【昆明人知县】
　　杨云鹍【大理人郎中】　　　杨大器【腾越人】
　　王来贤【临安人进士】　　　赵以贤【邓川人知县】
　　朱　翼【防化人知州】　　　诸　敬【嵩明人知县】
　　万　铣【临安人文彩子同知】　　李嘉庆【晋寜人知县】
　　邹学孔【临安人知县】　　　张应时【临安人】
　　杨　【大理人】　　　　王建元【临安人知县】
　　赵　磅【大理人】　　　　吴尚信【临安人】
　　张希贤【昆明人知县】　　　李天箕【云南县人知县】
　　杨　蕃【太和人】　　　　杨资元【蒙自人同知】
　　陆　逖【保山人】　　　　赵以康【浪穹人进士】
　　王养性【临安人】　　　　范从义【云南府人知县】
　　苏　伟【大理人通判】　　　王　询【浪穹人璠之子】
　　甲子科中式四十名
　　许　镃【石屛人进士】　　　张　震【蒙化人】
　　李维唐【云南府人知县】　　　杨道东【太和人进士】
　　俞世杰【楚雄府人知县】　　　赵友仁【临安人通判】
　　许嘉荣【临安人知县】　　　木从绳【永昌人】
　　曽　倬【临安人知县】　　　苏　湖【大理人进士】
　　杨　京【赵州人知县】　　　铁世材【永昌人郎中】
　　马腾汉【临安人知县】　　　施从政【安寜人知县】
　　李三乐【剑川人知州】　　　许国良【石屛人通判】
　　段文魁【云南县人推官】　　　杨世达【大理人】
　　马应干【嶍峨人知州】　　　潘　龙【永平人通判】
　　王恩民【临安人进士】　　　吴大显【元江人知县】
　　张仲仁【临安人推官】　　　施继述【昆明人知州】
　　冯文明【石屛人】　　　　张孚极【大理人】
　　徐　方【浪穹人知县】　　　蔡明弼【云南府人知州】
　　张万化【太和人】　　　　刘子麒【保山人知府】
　　段尚云【呈员人知县】　　　张翼先【太和人】
　　常干亨【云南县人知县】　　　刘思忠【永昌人】
　　黄勉学【澂江人】　　　　陈大立【云南府人御史】
　　唐执中【云南府人同知】　　　杨　绍【通海人】
　　王以善【临安人】　　　　张继芳【云南府人同知】
　　隆庆
　　丁卯科中式四十名
　　王　制【昆明人叅议】　　　苏必达【太和人】
　　查　伟【鹤庆人进士】　　　李　选【大理人进士】
　　李廷珍【永昌人】　　　　尹廷俊【防自人进士】
　　王执中【蒙化人】　　　　丁时正【保山人】
　　熊荩臣【云南府人主事】　　　葛世科【永昌人】
　　吴道东【临安人通判】　　　陈愚见【临安人知县】
　　赵徳恭【大理人】　　　　柴为栋【临安人】
　　偰惟贤【姚州人进士】　　　钏维城【大理人】
　　钟伯节【曲靖人】　　　　李延馨【呈员人】
　　戈一龙【永昌人】　　　　阮尚宾【大理人进士】
　　刘　臣【鹤庆人】　　　　戚邦伟【永昌人】
　　罗　星【剑川人进士】　　　倪鳯翺【曲靖人】
　　马腾云【临安人推官】　　　莫让仁【鹤庆人】
　　徐景元【元江人知县】　　　赵鳯朝【大理人】
　　鞠以正【楚雄人躬之子同知】　　李玉方【大理人】
　　杜克仁【浪穹人知州】　　　铁　篆【保山人进士】
　　杨　言【太和人进士】　　　傅继孙【云南府人训之子】
　　吕　桂【曲靖人】　　　　郑向阳【云南府人】
　　陈一鹤【永昌人】　　　　李　傅【大理人】
　　髙　藿【蒙化人】　　　　王国宾【蒙自人推官】
　　庚午科中式四十名
　　王髙选【临安人知县】　　　董邦臣【临安人】
　　黄立中【临安人通判】　　　侯必恭【澂江人翰林待诏】
　　滕　垍【永昌人】　　　　严　淮【大理人】
　　孙　佶【澂江人】　　　　张有光【阿迷人】
　　董　相【大理人】　　　　王　陛【澂江人】
　　翟时雨【临安人同知】　　　赵　瑜【临安人同知】
　　陈邦谟【大理人】　　　　陈彛典【腾越人进士】
　　袁惟庆【永昌人郎中】　　　杨徳全【太和人知府】
　　戴　任【保山人主亊】　　　傅顺孙【云南府人训之子御史】徐世隆【昆明人知州】　　　徐　震【太和人】
　　陈汝和【云南府人长史】　　　王士元【嵩明人】
　　辛聨芳【云南府人知县】　　　严思恭【云南府人副使】
　　竺彩鳯【临安人推官】　　　庄用宾【太和人】
　　王一鸣【晋寜人知县】　　　张继荣【云南府人】
　　孙继先【云南府人长史】　　　李先庚【邓川人知州】
　　李聨芳【太和人知州】　　　李居敬【浪穹人通判】
　　王诤臣【太和人】　　　　缪守之【通海人同知】
　　雷学尹【临安人郎中】　　　胡百顺【邓川人训导】
　　危以平【蒙化人同知】　　　向　僎【临安人进士】
　　仇国佐【通海人知县】　　　石元麟【永昌人进士】
　　万厯
　　癸酉科中式四十五名
　　朱道南【临安人进士】　　　陈显良【元江人知县】
　　杨　峨【浪穹人】　　　　李闻馨【昆阳人知州】
　　杨应科【剑川人知县】　　　孙　健【鹤庆人进士】
　　蒋邦杰【云南府人】　　　　冯于逵【防化人】
　　陈国章【太和人知县】　　　张宗载【鹤庆人进士】
　　姚九功【临安人知县】　　　何　恵【石屛人提举】
　　任　梓【临安人知州】　　　毛如锦【邓川人推官】
　　祝年丰【蒙化人】　　　　髙承谦【临安人知县】
　　陶希臯【姚安人珽之子知州】　　杨成性【浪穹人通判】
　　李陶成【临安人同知】　　　杨象干【大理人】
　　谢　容【云南府人】　　　　张　懋【通海人推官】
　　邹　瑞【临安人通判】　　　严敷仁【昆明人知县】
　　金　印【赵州人】　　　　段正学【呈贡人知州】
　　木丛竒【保山人】　　　　姜学思【云南府人知县】
　　李　崧【大理人】　　　　杨明礼【太和人】
　　杨际明【大理人知府】　　　叶祖尧【临安人进士】
　　刘顺徴【云南府人体仁子进士】　孙　纪【永昌人】
　　沈　森【嵩明人】　　　　李嘉言【大理人】
　　赵　循【大理人】　　　　傅崇徳【昆明人知县】
　　王　遴【寜州人知县】　　　吴良璧【防化人知府】
　　涂时相【石屛人进士】　　　张秉义【大理人】
　　髙　岑【临安人敎授】　　　杨可贤【太和人】
　　桑　梓【赵州人知县】
　　丙子科中式四十五名
　　杨应兆【临安人同知】　　　杨同春【云南府人】
　　傅尔珍【临安人知州】　　　刘文徴【昆明人体仁子进士】吴　璨【临安人锦衣卫经厯】　　李维羙【临安人同知】
　　张　薰【晋寜人】　　　　阮和咸【临安人知县】
　　刘师周【蒙化人知县】　　　孙愈贤【大理人进士】
　　张邦敎【腾越人通判】　　　张元吉【鹤庆人勉之孙】
　　李　璟【元江人司务】　　　彭商英【临安人通判】
　　张任敎【临安人通判】　　　刘熙载【嵩明人知县】
　　沈滋桂【临安人同知】　　　侯师臯【江川人同知】
　　王国治【石屛人知州】　　　缪文荐【昆明人通判】
　　李承芳【新兴人知县】　　　段必登【太和人】
　　吴　琰【临安人知州】　　　杨敦叙【防化人】
　　陈　铭【石屛人知县】　　　杨维清【昆明人】
　　吴尧弼【鹤庆人进士】　　　李友松【安寜人知县】
　　李承庆【昆明人知县】　　　缪文翠【昆明人知县】
　　吴　晓【云南府人知县】　　　康　阜【云南府人知州】
　　蔡希儒【云南府人知县】　　　杨时茂【大理人】
　　钱绍谦【昆明人同知】　　　范维贤【云南府人知县】
　　陈静安【晋寜人知县】　　　史旌贤【云南县人进士】
　　童正防【云南府人同知】　　　李嘉谟【大理人】
　　冯运泰【临安人知州】　　　胡　森【昆明人】
　　沈滋梧【临安人同知】　　　李友梅【防自人】
　　董岐鳯【石屛人知县】
　　己卯科中式四十五名
　　王吉人【太和人】　　　　施朝恩【昆明人知州】
　　李仲文【太和人】　　　　周　礼【云南府人】
　　魏烜文【临安人】　　　　李含锦【云南府人知县】
　　安　祚【楚雄人长史】　　　施　电【安寜人】
　　张朝仪【云南府人】　　　　王希尧【云南府人知县】
　　钱　昆【大理人】　　　　阮　钰【鹤庆人】
　　樊维价【永昌人同知】　　　程　章【保山人】
　　叶中彦【临安人知县】　　　袁　焕【永昌人】
　　谭继统【临安人副使】　　　朱运昌【云南府人进士】
　　李嘉防【禄丰人知县】　　　张大鹍【寻甸人知县】
　　包见捷【临安人进士】　　　徐继芳【建水人知县】
　　张希良【晋寜人知县】　　　马宗孟【蒙化人】
　　张万春【临安人长史】　　　杨令名【蒙化人知县】
　　石元龙【保山人】　　　　李绍基【永昌人知县】
　　徐大贤【临安人通判】　　　李应霖【太和人】
　　杨　叶【大理人】　　　　张　进【澂江人】
　　苏兆民【大理人进士】　　　王　宠【临安人】
　　郑登髙【临安人】　　　　施　溥【云南府人逺之子知县】谈三极【蒙自人推官】　　　吴　珏【临安人同知】
　　孙思顺【石屛人知州】　　　董三畏【嶍峨人同知】
　　薛继茂【永昌人进士】　　　孙启谟【永昌人】
　　马明衡【临安人通判】　　　刘东曦【永昌人】
　　佴　正【临安人敎谕】
　　壬午科中式四十五名【附顺天中式一名】
　　邹祖孔【临安人】　　　　杨先春【大理人】
　　张辅辰【安寜人】　　　　刘信徴【云南府人体仁子】
　　赵　儒【赵州人】　　　　黄学臯【临安人】
　　张良遇【临安人】　　　　郝维徳【云南府人同知】
　　赵　瑄【临安人知县】　　　张　官【鹤庆人】
　　闵宗圣【鹤庆人知县】　　　马叶如【保山人叅议】
　　赵　捷【鹤庆人同知】　　　赵天民【保山人】
　　杨如龙【腾越人】　　　　滕如蛟【保山人】
　　罗万理【澂江人同知】　　　李正芳【安寜人知州】
　　郭维藩【云南府人知县】　　　刘安仁【临安人】
　　顾　绅【鹤庆人进士】　　　萧　韶【通海人】
　　胡向礼【河西人知县】　　　汪　桐【昆明人知县】
　　段　逵【安寜人】　　　　杨尧仁【安寜人同知】
　　侯　康【保山人进士】　　　杨道明【元江人通判改名寅】
　　赵端益【大理人】　　　　吴天祐【赵州人】
　　马翰如【永昌人知县】　　　罗大器【安寜人知府】
　　何浑然【太和人】　　　　杨洲鴈【邓川人通判】
　　杨忠爱【石屛人知州】　　　苏九河【晋寜人知州】
　　李岐鳯【新兴人】　　　　杨思谦【浪穹人】
　　饶允泰【防化人知县】　　　杨为楹【大理人】
　　冯运吉【临安人同知】　　　吴　仁【大理人】
　　禄有政【防自人知县】　　　周作乐【昆明人知府】
　　尹绍臯【防自人知州】　　　朱万元【楚雄人顺天中式同知】
　　乙酉科中式四十五名
　　莫与京【鹤庆人进士】　　　罗大用【安寜人知县】
　　李复宗【呈贡人知州】　　　许登髙【通海人员外】
　　周应麒【平彛人】　　　　沈震龙【元江人同知】
　　王宗鲁【河西人】　　　　杨　徳【大理人】
　　张　弋【云南府人进士】　　　邵年齐【云南府人进士】
　　陈用璟【临安人知县】　　　杨应寀【剑川人】
　　赵民悦【鹤庆人】　　　　江大鹍【楚雄人运使】
　　朱　逺【賔川人知县】　　　于文元【楚雄人知县】
　　尹　愉【蒙自人知府】　　　张大美【霑益人】
　　张儒象【通海人同知】　　　马斯良【临安人同知】
　　姚大受【永昌人】　　　　李　健【石屏人知县】
　　李　珏【楚雄人推官】　　　许汤聘【南安人】
　　段复元【石屏人同知】　　　许登瀛【通海人中书】
　　任　校【临安人知县】　　　熊之徴【昆明人知县】
　　李锡宠【晋寜人知县】　　　王　阶【云南府人廷臣子同知】郭维屏【云南府人知府】　　　田大年【寜州人】
　　胡顺化【永昌人】　　　　余起龙【临安人知县】
　　刘国英【腾越人】　　　　郭文盛【腾越人】
　　刘之澜【嶍峨人】　　　　吴　防【石屏人同知】
　　王元吉【临安人知县】　　　王聘贤【寜州人叅政】
　　周嗣昌【永昌人】　　　　乔继科【曲靖人】
　　段宜标【晋寜人知县】　　　闪继迪【永昌人司务】
　　施所学【永昌人】
　　戊子科中式四十五名
　　朱思明【昆明人进士】　　　赵日亨【安寜人进士】
　　赵荩臣【鹤庆人】　　　　戴廷光【河西人】
　　胡　淑【保山人】　　　　苏一登【河西人】
　　朱启贤【云南县人】　　　　杨　韶【邓川人】
　　杨瑞麒【蒙自人知县】　　　髙云鳯【晋寜人知州】
　　王元翰【寜州人进士】　　　张　维【河西人】
　　孙光前【昆明人知州】　　　谢文绶【腾越人】
　　辛　彦【保山人】　　　　冯运升【临安人同知】
　　雷　整【临安人】　　　　阮声和【永平人】
　　朱化孚【安寜人进士】　　　傅遇髙【曲靖人通判】
　　侯思龙【江川人】　　　　杨　羡【楚雄人知县】
　　张文蔚【鹤庆人】　　　　叶世孝【云南府人露新子知县】
　　杨宏章【鹤庆人】　　　　郑邦直【保山人】
　　邵家齐【晋寜人知州】　　　刘世选【昆明人知县】
　　张思畏【蒙化人】　　　　徐学诗【嶍峨人知州】
　　梅　燮【永昌人】　　　　王夔龙【石屏人进士】
　　管得雨【蒙化人】　　　　王之宰【昆明人通判】
　　马允忠【大理人】　　　　李汝登【景东人】
　　杨　提【鹤庆人同知】　　　方象成【云南府人推官】
　　李应发【昆明人】　　　　滕如麒【永昌人】
　　施泽民【曲靖人】　　　　李　恒【澂江人】
　　杨世华【鹤庆人推官】　　　张　统【鹤庆人典簿】
　　孙之锦【临安人】
　　辛卯科中式四十五名【附顺天中式一名】
　　王致中【太和人进士】　　　徐　籥【云南府人知州】
　　刘起龙【邓川人知州】　　　杨应登【阿迷人进士】
　　洪　霖【鹤庆人】　　　　陶　珽【姚安人进士】
　　黄嘉祚【镇南人通判】　　　髙如云【昆明人知县】
　　佴　祺【临安人进士】　　　张鹤翼【安寜人】
　　马　逸【蒙化人】　　　　李文芳【保山人】
　　柳之和【宜良人知县】　　　李　畅【楚雄县人】
　　罗　勲【剑川人】　　　　杨师程【安寜人进士】
　　李　冲【鹤庆人知县】　　　朱尧时【永昌人】
　　王三重【邓川人知县】　　　王廷对【元江人】
　　苏大同【邓川人知县】　　　房有容【宾川人】
　　孙学易【楚雄人进士】　　　阿天麒【邓川人叅政】
　　段九章【剑川人知州】　　　蓝士龙【武定人同知】
　　卞尚衷【大理人】　　　　杨复英【云南府人知县】
　　杨春枝【大理人】　　　　朱鸣时【蒙化人同知】
　　髙　祺【临安人同知】　　　李嗣善【大理人东之子主事】
　　官应宿【江川人】　　　　张文英【大理人推官】
　　唐懋徳【晋寜人尧官子同知】　　姬文华【云南县人知州】
　　邹崇孔【北胜人】　　　　凌秋鹏【昆明人知县】
　　吕克升【云南县人】　　　　罗一甲【景东人知县】
　　万　象【楚雄人长史】　　　史纪栋【鹤庆人同知】
　　杨仕汉【景东人同知】　　　王　岑【鹤庆人】
　　刘养中【蒙化人同知】　　　谢得申【曲靖人顺天中式进士】
　　甲午科中式四十五名
　　金本髙【昆明人进士】　　　李友梅【云南县人运使】
　　刘汉东【昆明人】　　　　奚元绶【鹤庆人同知】
　　杨廷干【剑川人同知】　　　杨　栋【石屛人敎谕】
　　李　暹【大理人】　　　　张向辰【剑川人推官】
　　张国法【保山人】　　　　陈龙光【石屏人进士】
　　闪继达【保山人】　　　　闪继臯【保山人】
　　杨　鳯【安寜人知府】　　　孙学诗【楚雄人叅议】
　　王希舜【北胜人】　　　　董　官【鹤庆人】
　　蔡邦儒【澂江人通判】　　　李　惇【太和人】
　　伍文秀【楚雄人】　　　　赵全璧【鹤庆人】
　　张　庚【太和人】　　　　孙继逺【晋寜人】
　　闪继才【永昌人】　　　　汤立仁【云南县人】
　　周懋桂【云南县人】　　　　林　培【宜良人】
　　杨　诗【太和人】　　　　张　鼐【安寜人知县】
　　马化祥【广通人同知】　　　苗嘉谷【宜良人】
　　杨遇乔【通海人】　　　　姜来宾【曲靖人】
　　徐日升【云南府人知州】　　　段　昌【剑川人】
　　贾席珍【江川人知县】　　　钱重义【安寜人知县】
　　孙光前【寜州人同知】　　　左　重【防化人知县】
　　单仲礼【腾越人】　　　　萧云龙【晋寜人推官】
　　马永嗣【河西人】　　　　毛宗苌【鹤庆人长史】
　　刘　宪【安寜人知县】　　　李光裕【鹤庆人】
　　陆自新【永昌人】
　　丁酉科中式四十五名
　　李中和【石屏人知县】　　　杨忠亮【石屏人同知】
　　祝国泰【昆明人知县】　　　李云举【昆明人闻馨子知县】
　　马章图【寻甸人】　　　　马千里【临安人同知】
　　李逢亨【安寜人】　　　　严　官【云南府人清之子】马一豸【临安人知县】　　　范立朝【昆明人从义子知府】朱世昌【曲靖人进士】　　　罗为黼【剑川人云鳯子长史】李一沆【蒙自人叅政】　　　董养中【大理人】
　　杨大陞【大理人】　　　　杨永亨【云南府人知府】
　　李一本【镇南人运使】　　　杨若予【大理人进士】
　　杨昆祚【太和人】　　　　邹希圣【腾越人】
　　吴　柄【鹤庆人】　　　　曽　湛【临安人通判】
　　陆瑞鹏【楚雄府人推官】　　　马三才【临安人知州】
　　岳大光【腾越人】　　　　胡舜治【蒙化人】
　　王　纲【鹤庆人】　　　　张好仁【通海人运副】
　　潘允中【保山人进士】　　　韦必贤【永昌人】
　　安节亨【保山人】　　　　张文焕【云南县人】
　　王重巽【曲靖人】　　　　谭天相【临安人运同】
　　苏　谷【赵州人】　　　　陈大忠【邓川人知州】
　　王景勲【云南府人制之子同知】　林宜春【马龙人知县】
　　周徳良【云南府人】　　　　徐一鸣【河西人同知】
　　吴徳光【永昌人】　　　　赵际昌【邓川人】
　　严　实【云南府人清之子同知】　戴士毅【罗次人推官】
　　李　谨【楚雄人】
　　庚子科中式四十五名
　　苏　鸿【石屏人】　　　　洪文渊【元江人知州】
　　杨春震【武定人知州】　　　艾自修【大理人知县】
　　刘文龙【昆明人通判】　　　陈　鉴【石屏人进士】
　　刘以守【云南府人】　　　　王履祥【石屛人国治子叅议】卢扬辉【云南府人同知】　　　丁　进【楚雄人通判】
　　伯承恩【罗平人按察使】　　　李　华【南安人知县】
　　邵纯谦【临安人知县】　　　赵惟精【大理人】
　　陆希尧【永昌人司务】　　　张士选【永昌人】
　　曹　宸【鹤庆人】　　　　李自蕃【昆阳人】
　　赵　琦【寜州人进士】　　　储养元【保山人】
　　葛仲选【河西人少卿】　　　髙　祐【临安人】
　　何天衢【云南府人】　　　　李虞行【太和人】
　　马中骥【武定人】　　　　李为栋【昆阳人】
　　徐朝纲【晋寜人推官】　　　万邦乐【保山人】
　　温如玉【临安人】　　　　李元初【河西人】
　　朱万夀【陆凉人知县】　　　李执敬【晋寜人】
　　李时亨【鹤庆人通判】　　　潘一柱【永昌人进士】
　　李　志【鹤庆人】　　　　王廷选【鹤庆人】
　　张克俭【镇南人知县】　　　石应嵩【永昌人进士】
　　王来仪【昆明人希尧子知州】　　段必选【昆明人知县】
　　王天益【石屛人知县】　　　杨大亨【大理人】
　　尹　沛【罗平人】　　　　陈汝善【保山人】
　　宣大勲【蒙化人进士】
　　癸卯科中式四十五名
　　吴国谟【石屛人郎中】　　　陈于宸【蒙化人进士】
　　王来举【鹤庆人知县】　　　段伯炌【晋寜人佥事】
　　魏时正【临安人】　　　　杨忠诲【石屏人知县】
　　段尚锦【临安人进士】　　　赵　选【赵州人】
　　翟元肃【临安人同知】　　　孙学书【楚雄人知县】
　　段伯燧【晋寜人知州】　　　左　宸【蒙化人】
　　沙南金【太和人】　　　　洪　宣【昆明人知县】
　　王国治【永昌人郎中】　　　郑邦彦【永昌人】
　　王应昌【永昌人】　　　　施尧化【云南府人进士】
　　谢聨登【石屛人副使】　　　苗裔昌【宜良人同知】
　　唐山斗【临安人知县】　　　李闻诗【鹤庆人进士】
　　李鳯苞【邓川人】　　　　许敦徳【石屛人】
　　张　赞【通海人进士】　　　黄拱斗【晋寜人】
　　左　壂【蒙化人知县】　　　唐宗陶【晋寜人】
　　缪思启【曲靖人应龙子同知】　　封锡类【昆明人知县】
　　丁惟谨【楚雄人同知】　　　姚光舜【元江人知县】
　　杨廷光【安寜人】　　　　强有义【昆明人知府】
　　郑大用【永昌人】　　　　施尧心【云南府人汝翼孙知县】吴道美【临安人同知】　　　张炳象【临安人佥事】
　　张纯臯【河阳人同知】　　　张兆曽【昆明人廵抚】
　　周士鳯【永昌人】　　　　朱应登【楚雄人】
　　李士竒【临安人知县】　　　杨起南【路南人】
　　杨忠国【石屛人】
　　丙午科中式四十五名
　　贺文明【云南府人进士】　　　吴俊明【昆明人】
　　李希裕【临安人知县】　　　胡廷表【临安人右布政】
　　王大任【鹤庆人】　　　　张法孔【寜州人进士】
　　杨可久【河西人】　　　　辛以忠【永昌人】
　　曹宗载【临安人叅政】　　　耿进明【晋寜人郎中】
　　段髙选【剑川人进士】　　　曽髙捷【宾川人进士】
　　丁宇燧【永昌人】　　　　周良材【保山人进士】
　　潘　张【鹤庆人】　　　　髙甲撰【临安人佥事】
　　洪　佐【太和人】　　　　赵　宷【赵州人】
　　杨芳盛【鹤庆人进士】　　　陈爰诹【昆明人进士】
　　黄佐明【宜良人兵备道】　　　夏启昌【临安人进士】
　　李知沂【太和人】　　　　梁州彦【鹤庆人进士】
　　欧绍孔【易门人知县】　　　朱家民【曲靖人布政】
　　庄自正【保山人】　　　　李克振【鹤庆人】
　　张燮任【临安人知县】　　　赵廷忠【云南府人同知】
　　吴天民【禄丰人】　　　　杨鳯朝【石屏人通判】
　　施恩典【昆明人知州】　　　段为相【嶍峨人知县】
　　丁天曜【保山人】　　　　阮近贤【马龙人】
　　董正泰【鹤庆人】　　　　雷　烜【临安人知州】
　　马文正【浪穹人通判】　　　刘世龙【建水人知府】
　　王　【鹤庆人】　　　　杨　抡【鹤庆人进士】
　　徐体震【姚安人】　　　　段师文【嵩明人左布政】
　　马元中【蒙化人知县】
　　己酉科中式四十五名
　　马易从【蒙化人推官】　　　魏文捷【罗次人】
　　傅宗龙【云南府人进士】　　　朱敬修【安寜人】
　　刘鼎新【呈贡人同知】　　　黄　极【大理人郎中】
　　黄甲俊【蒙化人同知】　　　任　俶【临安人员外】
　　张　官【澂江人季麟子通判】　　徐以盛【保山人】
　　黄道辰【晋寜人】　　　　赵启文【鹤庆人】
　　陈秉智【大理人】　　　　李同然【石屏人知县】
　　徐先荣【昆明人知县】　　　杨　春【临安人知县】
　　马民从【蒙化人】　　　　周　南【云南府人作乐子知县】
　　刘　浑【临安人】　　　　薛衍庆【晋寜人同知】
　　汤得师【云南县人知县】　　　吴鼎衡【临安人知县】
　　杨崇忠【嵩明人知县】　　　马梦箕【寻甸人知府】
　　赛启髙【石屛人知县】　　　李见龙【江川人】
　　赵屛始【鹤庆人知州】　　　董邦昌【路南人知府】
　　杨周樘【景东人】　　　　任天爵【元江人知县】
　　罗　杰【剑川人进士】　　　杨整纲【江川人进士】
　　王履泰【石屛人知县】　　　杨学孔【河西人同知】
　　陈宏济【石屏人】　　　　庄大化【曲靖人王府审理】于发藻【澂江人进士】　　　张三聘【石屛人知县】
　　吴运【昌临安人知县】　　　李　肃【邓川人同知】
　　赵文相【鹤庆人】　　　　鲁惟曽【永昌人】
　　陈崇虞【呈贡人常道孙主事】　　杨秀芳【晋寜人知州】
　　杨栋朝【剑川人进士】
　　壬子科中式四十五名
　　严惟寅【太和人】　　　　罗万钟【武定人】
　　魏　英【蒙自人】　　　　陈其道【云南府人】
　　徐天鳯【晋寜人进士】　　　李自竒【江川人推官】
　　姚大统【石屛人知州】　　　杨应宿【鹤庆人进士】
　　杨为正【太和人】　　　　周昌祚【定逺人进士】
　　张正道【寜州人进士】　　　刘伯寜【云南府人知县】
　　严有光【大理人】　　　　黄建中【云南府人】
　　李思份【临安人副使】　　　雷徴一【云南县人知州】
　　翟元懿【临安人知州】　　　朱运新【昆明人思明子】
　　李柱明【阿迷人进士】　　　杨宏声【鹤庆人】
　　张应台【昆明人纪之子通判】　　朱　葵【安寜人化孚子副使】张之珍【安寜人知州】　　　杨　森【临安人叅政】
　　段廷选【剑川人髙选弟】　　　李嗣淳【大理人东之子】
　　缪思周【曲靖人思启弟】　　　田苏兆【鹤庆人员外】
　　陈爰谋【昆明人常道曽孙知府】　耿应烈【永昌人】
　　安汝盘【武定人知县】　　　任　僎【临安人御史】
　　李希卫【临安人主事】　　　马　璿【宜良人】
　　吴之秀【通海人推官】　　　杨文明【昆明人】
　　莫嘉骏【鹤庆人通判】　　　李天植【云南府人】
　　谭经济【石屏人知县】　　　杨邦英【邓川人知县】
　　王端临【鹤庆人】　　　　杨廷防【安寜人】
　　张国维【鹤庆人】　　　　沈续科【临安人同知】
　　叶宏绪【云南府人】
　　乙卯科中式四十七名【増二名】
　　赵璧烜【大理人】　　　　何鸣鳯【浪穹人知州】
　　马廷宠【广通人知县】　　　阮嘉祥【北胜人同知】
　　侯宏文【江川人师龙子监军道】　张大观【浪穹人知县】
　　萧运泰【云南府人进士】　　　周士麒【保山人】
　　杨启昌【景东人】　　　　王　肃【石屛人知县】
　　辛嗣进【昆明人】　　　　谢士登【昆明人】
　　龚　正【武定人知县】　　　马应圣【蒙化人】
　　尹梦鳌【太和人知州】　　　王燮元【寻甸人按察副使】孙光祐【石屛人思顺子】　　　吴事心【云南府人知县】
　　祁上合【临安人同知】　　　张万象【临安人知县】
　　傅兴髙【安寜人】　　　　吴宏业【澂江人进士】
　　李春富【鹤庆人】　　　　王锡衮【禄丰人进士】
　　叶柱国【临安人知县】　　　何可及【剑川人进士】
　　刘　熙【临安人知府】　　　杨中立【浪穹人推官】
　　吴士麒【顺寜人】　　　　居来宾【澂江人】
　　孙光绪【石屏人思顺子知州】　　董思周【赵州人知县】
　　杨世勲【河西人知县】　　　杨葆和【太和人】
　　吴世勲【石屛人】　　　　王来鳯【云南府人知县】
　　刘长统【寜州人】　　　　石应岷【永昌人】
　　沈龙跃【楚雄人同知】　　　李邦才【鹤庆人】
　　白屋才【顺寜人】　　　　皮心洁【蒙化人】
　　晋御黼【云南县人知州】　　　王之珽【临安人】
　　李　乔【曲靖人】　　　　傅遇髙【安寜人】
　　胄　【鹤庆人】
　　戊午科中式四十七名
　　施尧中【昆明人汝翼孙】　　　廖大亨【建水人进士】
　　李敦信【蒙自人知县】　　　张象贤【阿迷人】
　　戈允礼【保山人进士】　　　孔学书【云南县人知县】
　　赵竒猷【剑川人本姓陈进士】　　钱万钟【镇南人知县】
　　髙如陵【鹤庆人】　　　　雷跃龙【新兴人进士】
　　杨　韡【鹤庆人】　　　　苏　灏【昆明人】
　　李云衢【石屏人知县】　　　张　信【鹤庆人运使】
　　张于宸【广西人知县】　　　段成光【澂江人叅议】
　　吴麟徴【保山人】　　　　李宗竒【临安人知州】
　　朱一鲸【永昌人】　　　　孙炳奎【鹤庆人知州】
　　章呈锦【阿迷人】　　　　江起龙【鹤庆人知县】
　　陈虞应【昆明人】　　　　陈我猷【楚雄人知县】
　　李廷柱【鹤庆人同知】　　　郭继英【昆明人】
　　张聨象【临安人知州】　　　赵千里【永昌人郎中】
　　李廷英【临安人】　　　　李大受【鹤庆人进士】
　　田富民【鹤庆人】　　　　石应昆【永昌人】
　　董　杞【蒙自人知府】　　　李鼎实【蒙自人知县】
　　李宗望【临安人知县】　　　范宗文【云南府人知州】
　　王　隽【晋寜人同知】　　　张文达【保山人】
　　髙　伟【通海人】　　　　马一笋【临安人推官】
　　髙寰英【鹤庆人】　　　　陈　定【镇南人知县】
　　朱一鳌【永昌人】　　　　杨日进【广西人同知】
　　李玉辉【赵州人学正】　　　张甲先【晋寜人通判】
　　马之骅【临安人】
　　天启
　　辛酉科中式四十八名【増一名附顺天中式三名】
　　刘廷祚【寜州人郎中】　　　胡　琏【腾越人进士】
　　张光宙【保山人】　　　　艾廷献【通海人同知】
　　李天秩【建水人复姓黄主事】　　夏元侯【临安人】
　　谈所蕴【蒙自人】　　　　徐朝缙【楚雄人复姓黄】
　　胡防宾【云南府人】　　　　袁应兆【永昌人】
　　熊　润【云南县人知县】　　　王　晋【临安人知县】
　　陶　珙【姚安人希臯子知府】　　徐光大【昆明人】
　　杨树声【澂江人吏部司务】　　万永康【建水人进士】
　　髙近旸【临安人】　　　　周运泰【鹤庆人】
　　杨师震【昆明人】　　　　杨徳培【建水人推官】
　　朱三才【嵩明人】　　　　杨国瑛【大理人】
　　朱光时【永昌人】　　　　阮元声【马龙人进士】
　　朱国柱【临安人知府】　　　杨遇尧【鹤庆人知州】
　　赵民献【赵州人同知】　　　李希揆【曲靖人进士】
　　闪仲杰【永昌人】　　　　杨起元【江川人】
　　王孔生【新兴人时臣子】　　　赵　琪【大理人】
　　叶自蕃【易门人】　　　　曽惟鲁【蒙自人知县】
　　杨应桂【建水人知县】　　　殷　序【云南县人】
　　郜　仪【鹤庆人知县】　　　邱元髙【永昌人】
　　李可栋【剑川人进士】　　　姚载兴【通海人推官】
　　李思恂【河西人进士】　　　李　诤【云南府人】
　　刘桂梯【建水人知县】　　　闪仲俨【永昌人继迪子进士】李　试【昆明人知县】　　　杨本厚【鹤庆人】
　　徐元卿【石屛人知县】　　　杨兴南【路南人知县】
　　业可继【寜州人】　　　　郑运隆【北胜人】
　　周大鼎【定逺人知县以上三人系顺天中式】
　　甲子科中式四十七名【附顺天中式一名】
　　王　适【河西人知州】　　　李悉达【罗次人】
　　杨绳武【弥勒人进士】　　　李伯嶶【安寜人】
　　朱国昌【临安人进士】　　　杨先声【大理人】
　　刘　芳【石屏人知县】　　　盛朝臣【永昌人】
　　莫可及【呈贡人知州】　　　万民表【阿迷人进士】
　　缪胪【昆明人知县】　　　陈时瑞【楚雄人知县】
　　陈士誉【石屏人鉴之子知县】　　钟大成【临安人知县】
　　刘　杰【昆明人】　　　　杨　寜【鹤庆人知县】
　　王凝命【昆明人进士】　　　程之鹏【永昌人】
　　耿廷箓【河西人四川巡抚】　　杨开泰【石屛人同知】
　　孙光祚【石屏人思顺子按察使】　熊　化【赵州人】
　　李悦心【建水人知县】　　　佘士泰【云南府人推官】
　　陈其志【镇南人知县】　　　丁继登【富民人副使】
　　宋光祖【晋寜人知县】　　　张元化【安寜人】
　　张化枢【永平人知州】　　　汪时济【云南府人】
　　薛安唐【临安人知州】　　　佘蕃庆【曲靖人】
　　杨兆亨【浪穹人】　　　　杨希魁【太和人】
　　龚　彛【顺寜人进士】　　　吴光宸【保山人】
　　孙　节【南安人员外】　　　李章【广西人监军佥事】
　　宋朝藩【陆凉人】　　　　金　伟【云南府人本髙子】杨　音【赵州人知县】　　　向　宸【云南府人知县】
　　陶文彦【浪穹人进士】　　　李叶然【鹤庆人运使】
　　杨素修【赵州人通判】　　　刘嘉应【腾越人】
　　杨文施【澂江人树声子】　　　台汝砺【临安人顺天中式进士】
　　丁卯科中式四十七名
　　闪仲侗【永昌人】　　　　何　官【大理人】
　　闪仲仪【保山人】　　　　刘毓南【昆阳人知县】
　　杨定国【大理人叅议】　　　傅　台【安寜人知州】
　　赵应鼎【太和人璧烜子主事】　　卢调唱【新兴人知县】
　　王化行【河西人知县】　　　张　经【鹤庆人】
　　朱　纬【云南府人】　　　　陆万程【赵州人】
　　马之骝【临安人知县】　　　赵　譔【昆明人御史】
　　玉士章【河西人进士】　　　罗　鋭【澂江人】
　　王建极【河西人知县】　　　董明道【石屛人知县】
　　李春鲲【定逺人】　　　　皇甫信【罗平人知县】
　　马元翰【大理人】　　　　李心严【云南府人】
　　洪所献【晋寜人】　　　　鲍荣简【楚雄人知县】
　　陆大成【保山人知县】　　　尹子禧【蒙自人】
　　李元弼【鹤庆人知州】　　　符天言【云南府人】
　　丁继善【富民人知府】　　　张　纶【寜州人敎谕】
　　卢声唱【新兴人】　　　　曹天锡【建水人知县】
　　赵民保【通海人同知】　　　马兆羲【楚雄人进士】
　　王御干【賔川人主事】　　　周咨谋【宜良人知县】
　　廖含宏【澂江人副使】　　　祝惟崧【永昌人知县】
　　邹良彦【赵州人知县】　　　王文林【云南县人同知】
　　唐绩光【晋寜人知州】　　　胡承爵【蒙化人】
　　刘惟馨【云南府人知州】　　　李杨彬【晋寜人】
　　张　标【霑益人】　　　　张腾蛟【安寜人】
　　梅　极【罗次人知府】
　　崇祯
　　庚午科中式四十八名【附顺天中式一名】
　　孙光烈【昆明人】　　　　杨佐明【大理人】
　　胡　璋【腾越人】　　　　王长春【昆明人】
　　赵继茂【浪穹人通判】　　　刘光祚【归化人】
　　张士俊【永昌人知县】　　　林得兰【马龙人知县】
　　陈靖忠【元江人知州】　　　马先春【广通人知县】
　　沈嗣茂【永昌人知府】　　　陈　玺【安寜人进士】
　　丁　煌【嵩明人知县】　　　傅秉健【昆明人】
　　施徳裕【鹤庆人】　　　　杜希元【浪穹人】
　　张炜台【通海人】　　　　姚汝谐【楚雄人】
　　许之曽【石屏人知县】　　　陆兆奎【保山人】
　　杨植纲【江川人知县】　　　杨树烈【阳宗人】
　　尹先觉【昆明人】　　　　杨兆雷【昆明人知县】
　　黄捷科【昆明人】　　　　李防通【临安人知县】
　　杜如嵩【宾川人】　　　　罗铭鼎【三泊人副使】
　　纪天祐【临安人】　　　　王宏祚【永昌人尚书】
　　李开元【易门人知州】　　　刘震元【鹤庆人通判】
　　杨朝鳯【鹤庆人知县】　　　石朝柱【阿迷人】
　　孙启祚【云南县人知县】　　　钦斯民【云南府人知县】
　　掲其要【嶍峨人】　　　　杨毓秀【云南府人】
　　董　焴【大理人】　　　　郑天衢【新兴人通判】
　　杨寅旭【阿迷人】　　　　髙　榜【建水人知县】
　　杨　暾【大理人】　　　　马经部【蒙化人主事】
　　杨应魁【武定人】　　　　丁徳防【临安人知县】
　　常中恂【临安人通判】　　　金君重【南寜人】
　　王　佐【河阳人顺天中式同知】
　　癸酉科中式四十七名
　　梁甲壮【鹤庆人】　　　　张应良【剑川人知县】
　　彭梦鹤【马龙人叅议】　　　刘　防【云南府人司务】
　　史司衡【曲靖人】　　　　陈际明【建水人知县】
　　俞聨映【楚雄人】　　　　杨仕俊【浪穹人训导】
　　赵　官【鹤庆人】　　　　田　启【保山人知县】
　　施酬素【鹤庆人知州】　　　闪继诗【保山人】
　　谢翰臣【石屛人叅议】　　　卞文明【楚雄人知府】
　　汪文灿【宜良人知县】　　　史觐宸【石屏人知府】
　　王士昌【寜州人知县】　　　万　度【临安人知县】
　　叶可縯【通海人叅议】　　　夏继虞【罗次人御史】
　　许文宏【通海人知县】　　　张尧年【安寜人知县】
　　梁之杰【鹤庆人】　　　　俞聨辉【楚雄人聨映弟】
　　谢钦训【河阳人敎谕】　　　刘嘉増【昆明人知县】
　　车重殷【建水人】　　　　王祚盛【新兴人】
　　陈我徳【楚雄人进士】　　　宋希贤【邓川人知县】
　　何御正【云南府人知县】　　　宣廷试【蒙化人知县】
　　张　宜【河西人进士】　　　陈昌裔【富民人知州】
　　陈国训【晋寜人知县】　　　谢　琯【楚雄人叅议】
　　杨毓楫【宜良人布政】　　　沈　鲸【大理人】
　　刘　准【临安人通判】　　　薛宏序【永昌人】
　　徐　炜【河西人巡抚】　　　仇　寜【楚雄人知县】
　　钱经世【广西人】　　　　吴瑞徴【永昌人】
　　朱扬光【保山人】　　　　马　干【武定人巡抚】
　　陈王谟【禄丰人】
　　丙子科中式四十七名【附顺天中式一名】
　　潘世澄【永昌人同榜嗣魁子】　　陈孔泰【云南府人】
　　李上新【楚雄人知县】　　　丁运泰【永昌人】
　　杨延嗣【广西人知县】　　　张一甲【石屛人进士】
　　许　璸【河阳人知县】　　　郁　英【北胜人知县】
　　谢士宪【昆明人】　　　　潘嗣魁【永昌人】
　　杨承淳【邓川人】　　　　林朝梓【马龙人知县】
　　李　煜【鹤庆人】　　　　刘　佐【嶍峨人知府】
　　何　渼【镇南人知县】　　　谢继跃【昆明人】
　　杨文【通海人知县】　　　张　垣【通海人进士】
　　徐进卿【大理人】　　　　马廷对【河阳人知县】
　　柳光礼【宜良人知县】　　　何其烈【云南府人】
　　叶杨蓁【昆明人】　　　　朱梦雷【霑益人】
　　许登龙【通海人知县】　　　何泰然【嶍峨人】
　　周泽溥【宜良人】　　　　邱存忠【楚雄人知县】
　　昌献忠【建水人改名学敬知县】　辛嗣顺【武定人】
　　王　猷【临安人知县】　　　李之彦【石屛人知县】
　　吴祥白【呈贡人】　　　　邹应启【临安人主事】
　　张廷诏【楚雄人】　　　　张大亨【昆明人】
　　段腾藻【晋寜人郎中】　　　张　□【太和人】
　　丁一麟【石屛人】　　　　段　纬【安寜人】
　　孔　彰【云南县人】　　　　王士【河西人】
　　施于身【云南府人知县】　　　伯世阀【霑益人】
　　林之翰【曲靖人】　　　　陈履忠【云南府人进士】
　　李　升【云南府人同知】　　　萧　琯【建水人顺天中式】
　　己卯科中式四十七名
　　陈达道【安寜人副使】　　　左廷臯【蒙化人进士】
　　万　仁【临安人知州】　　　任士茂【新兴人知县】
　　刘国正【建水人】　　　　廖履亨【建水人进士】
　　朱奕文【宾川人】　　　　刘　泽【石屛人】
　　马鸣霆【广通人知县】　　　吴泰升【鹤庆人】
　　沈应科【建水人】　　　　赵廷献【元江人同知】
　　罗　鼎【顺寜人】　　　　蒋　尊【云南府人】
　　马一豸【邓川人】　　　　张大昌【临安人】
　　杨肇勋【鹤庆人】　　　　曹会正【临安人推官】
　　段　瑜【蒙自人】　　　　李甲魁【邓川人】
　　王锡命【临安人】　　　　包宏防【广通人知县】
　　严似祖【昆明人进士】　　　童士勤【云南府人知县】
　　刘愈隽【賔川人知县】　　　王　渼【邓川人】
　　戴应昌【浪穹人】　　　　马　轼【大理人】
　　张震龙【寻甸人】　　　　台　衡【通海人知县】
　　髙　荣【鹤庆人】　　　　郝聚五【临安人】
　　龚　鼎【保山人进士】　　　杨　澜【云南府人】
　　杜天正【楚雄人】　　　　严忠培【云南府人】
　　阚应祥【通海人知州】　　　张　瓒【石屏人】
　　李凝【江川人】　　　　张其彩【河阳人郎中】
　　杨　渼【云南府人】　　　　张　霆【蒙化人川北道】
　　杨嗣震【霑益人】　　　　杨行健【剑川人知府】
　　辛和国【保山人】　　　　张世彦【保山人】
　　伍庭兰【阿迷人】
　　壬午科中式五十四名
　　俞聨魁【南安人】　　　　李之彦【昆明人】
　　段伯美【晋宁人】　　　　王家麟【嶍峨人知州】
　　张士龙【寻甸人】　　　　赵炳龙【剑川人】
　　陈言兴【河阳人知县】　　　吴履占【昆明人】
　　赵应官【大理人璧烜子】　　　左逢源【顺寜人】
　　袁　锦【路南人】　　　　杨自任【南安人司务】
　　陆与进【赵州人】　　　　马师孔【保山人】
　　白王廷【临安人】　　　　杨洪谟【鹤庆人】
　　陈经国【腾越人】　　　　尹天任【赵州人】
　　张拱宿【定逺人】　　　　陈士恪【楚雄人】
　　朱赋才【保山人】　　　　刘　昌【临安人】
　　保　傅【昆明人】　　　　张嘉声【新兴人知县】
　　李文治【云南县人】　　　　段汝修【石屏人】
　　杨　泰【安寜人知州】　　　周肇孔【通海人】
　　马　达【建水人】　　　　孙庭兰【楚雄人】
　　严　渼【三泊人】　　　　李镇明【新兴人】
　　杨嘉猷【鹤庆人】　　　　蒋嘉谟【鹤庆人】
　　方逢圣【永昌人】　　　　矩从心【建水人】
　　杨昌期【大理人】　　　　薛芳渼【云南县人】
　　李　锦【石屏人】　　　　赵廷琯【云南府人】
　　缪声【呈贡人】　　　　马膺捷【寻甸人】
　　郑崇质【永平人】　　　　张钟岳【太和人知县】
　　金世鼎【大姚人】　　　　李遇竒【永昌人】
　　段　仁【广西人】　　　　赵东璧【呈贡人】
　　王懋修【永昌人】　　　　张如鳯【镇南人】
　　张甲撰【通海人】　　　　奚佳栋【鹤庆人】
　　张世明【保山人】　　　　王承鼎【大理人】






　　云南通志卷二十中
<史部,地理类,都会郡县之属,云南通志>
　　钦定四库全书
　　云南通志卷二十下
　　本朝
　　顺治
　　辛丑补行庚子科中式五十四名
　　倪　垣【南安人教授】　　　杨主敬【蒙自人】
　　刘体宸【寻甸人教授】　　　赵　英【通海人学正】
　　王寿祚【晋宁人教谕】　　　陈于王【新兴人教谕】
　　马　敬【建水人学正】　　　张人龙【罗次人教授】
　　王　勉【赵州人】　　　　陈蒙俞【安宁人教授】
　　余　溥【寻甸人教授】　　　何　琼【昆明人】
　　王　肃【嶍峨人教授】　　　金士敏【路南人】
　　刘　正【楚雄人教授】　　　师　古【河阳人知县】
　　李啓华【昆明人】　　　　陈　瑞【安宁人教授】
　　陈士骥【南安人知县】　　　王　哲【嶍峨人】
　　万青选【太和人】　　　　杨懋选【楚雄人】
　　尹嗣陟【通海人学正】　　　陈时霈【蒙化人学正】
　　苏似锦【邓川人】　　　　李攀龙【邓川人】
　　丁爔南【云南府人】　　　　周祖羲【楚雄人教谕】
　　马化龙【河阳人】　　　　黄世春【临安人学正】
　　冯德正【永昌人】　　　　杨　缃【嶍峨人】
　　张景春【通海人学正】　　　常宪天【嶍峨人学正】
　　罗天柱【安宁人学正】　　　鲍育鳞【楚雄人】
　　夏允中【昆明人】　　　　张廷翰【剑川人勉之孙】
　　偰开远【姚安人教谕】　　　冯鹏运【楚雄人教谕】
　　徐达干【楚雄人进士】　　　陆调元【楚雄人教谕】
　　徐炜麒【路南人教谕】　　　杨应先【鹤庆人】
　　张法成【禄丰人教谕】　　　刘之龙【曲靖人】
　　武　靖【安宁人训导】　　　李　湜【嵩明人知州】
　　杨汝翼【安宁人教授】　　　许亨见【易门人】
　　陈维藩【云南府人】　　　　何其义【镇南人渼之子】
　　苏景汤【定远人学正】　　　赵士麟【澂江人进士】
　　康熈
　　癸卯科中式三十二名
　　柳志沉【宜良人之和孙】　　　姚卜相【通海人学正】
　　张慎余【安宁人教授】　　　阚正兆【通海人】
　　马　翰【昆明人】　　　　徐崇岳【永昌人】
　　张元弻【寻甸人】　　　　冯　骏【保山人】
　　张其绯【太和人】　　　　李崇阶【浪穹人教谕】
　　常谟【河西人教授】　　　董防馨【嶍峨人】
　　朱瑞图【易门人学正】　　　祁　珏【通海人】
　　李衍芳【鹤庆人知县】　　　杨起雷【石屛人教授】
　　张肫仁【楚雄人】　　　　李　瑶【太和人】
　　缪　琰【昆明人】　　　　黄　寅【晋宁人教授】
　　李　铭【建水人教谕】　　　苏若颋【河西人】
　　王　谋【嶍峨人学正】　　　陈祚隆【剑川人奇猷子】
　　马　迅【寻甸人教谕】　　　杨凤诏【寻甸人教授】
　　张昌音【澂江人居宫子学正】　　杨　燝【云南县人进士】
　　车文龙【云南府人进士】　　　杨中原【临安人】
　　晏士登【云南府人】　　　　黄开唐【姚安人教谕】
　　丙午科中式二十七名
　　杜道中【邓川人教授】　　　王道大【宁州人】
　　李孔惠【大理人】　　　　汪　蕙【南宁人】
　　黄世宪【临安人】　　　　储华绩【河西人】
　　魏殿元【元江人进士】　　　文化远【呈贡人】
　　杨应祐【鹤庆人】　　　　周鼎元【呈贡人】
　　缪以贞【曲靖人知县】　　　窦若斗【宜良人】
　　程万夏【云南府人】　　　　李士标【河阳人学正】
　　李文世【大理人】　　　　王　悦【陆凉人】
　　杨尧杰【通海人】　　　　萧继芃【昆明人】
　　赵震龙【赵州人】　　　　许　伸【临安人】
　　马维调【建水人】　　　　李　垚【安宁人】
　　张法僖【呈贡人】　　　　史紫宸【建水人】
　　杨琼林【顺宁人】　　　　徐　敏【定远人】
　　赵龙伍【临安人】
　　己酉科中式三十名
　　李上品【河阳人】　　　　马兆联【曲靖人】
　　张端亮【防化人知县】　　　王　翊【剑川人】
　　沈秉正【通海人】　　　　杨琼英【鹤庆人】
　　熊兆镒【防化人知县】　　　马　叅【蒙化人知县】
　　杨兆昕【鹤庆人】　　　　张紫文【澂江人】
　　周道治【临安人敎授】　　　丁运亨【曲靖人教授】
　　李　信【安宁人】　　　　仇元吉【楚雄人】
　　柳志潜【宜良人】　　　　袁起龙【浪穹人】
　　谢绳祐【新兴人】　　　　张腾虹【邓川人】
　　许天章【易门人】　　　　李　埏【鹤庆人】
　　杨　珵【河阳人文施子敎授】　　赵璡美【剑川人】
　　车朝辅【剑川人文琮孙】　　　赵瑞麟【晋宁人】
　　马兆经【寻甸人】　　　　张肯构【澂江学正】
　　孙申之【石屏人】　　　　毛程远【鹤庆人】
　　杨兆暌【鹤庆人】　　　　仇泰吉【楚雄人】
　　壬子科中式二十七名
　　李春葵【昆明人】　　　　王寿运【晋宁人】
　　熊正鼎【云南府人】　　　　李梦嘉【鹤庆人】
　　张其翗【云南县人】　　　　苏龙门【河西人】
　　胡　鳌【寻甸人】　　　　万　肃【石屛人进士】
　　阚福兆【通海人进士】　　　艾　蔚【邓川人】
　　刘之彦【云南府人知府】　　　赵天秩【晋宁人】
　　王佐才【赵州人敎谕】　　　杨于鼎【防化人学正】
　　杨光烈【自人】　　　　杨金声【嵩明人】
　　赵登良【通海人敎谕】　　　魏元会【阿迷人】
　　赵开先【云南府人】　　　　董引养【防化人学正】
　　赵家玉【呈贡人】　　　　张　喆【昆明人】
　　朱　籥【宾川人奕文子教授】　　张茂棣【河阳人学正】
　　马希上【弥勒人】　　　　李北有【蒙化人学正】
　　廖理周【河西人】
　　补行辛酉科中式二十七名
　　赵　节【建水人知县】　　　徐之任【冒定远籍发回江西】潘祚远【南宁人教授】　　　李斯德【昆明人教授】
　　周　鼎【通海人知州】　　　徐　端【冒楚雄籍发回江西】兪　卿【陆凉人知府】　　　段绎祖【剑川人知县】
　　马学易【新兴人教授】　　　卢先觉【嶍峨人教授】
　　段鹏翥【石屛人教授】　　　杨炳耀【石屛人知县】
　　段标麟【曲靖人知州】　　　许贺来【石屛人进士】
　　刘　璸【河阳人】　　　　曾　旭【临安人知县】
　　徐自昌【河西人知县】　　　徐之恺【路南人知县】
　　高　特【罗次人学正】　　　台联甲【通海人知县】
　　伍士琪【阿迷人知州】　　　王行恭【蒙自人知县】
　　杨　升【保山人教授】　　　张白生【河阳人复姓谢知州】刘熙正【武定人复姓钱员外】　　王昌祉【嶍峨人知县】
　　马中骏【河阳人太常博士】
　　甲子科中式三十名
　　吕从姬【石屛人知县】　　　许鼎新【建水人知县】
　　王家栋【保山人】　　　　曹中选【临安人】
　　赵邦俊【建水人知县】　　　刘敬公【石屛人学正】
　　段　缙【晋宁人知县】　　　杨邠俊【安宁人知县】
　　李长庚【永昌人知县】　　　杨　防【鹤庆人教授】
　　韩名伯【路南人教授】　　　朱　衮【霑益人教授】
　　李　镜【石屛人教授】　　　王　槐【路南人学正】
　　谢朝聘【南安人学正】　　　吕之相【晋宁人教授】
　　饶于德【澂江人】　　　　傅作舟【武定人】
　　李载膺【石屛人教谕】　　　施发甲【澂江人复姓李巡抚】李纯嘏【广西人教授】　　　蒲易藩【嵩明人知县】
　　黄　璋【石屛人知县】　　　丁懋观【石屛人知县】
　　杨　正【石屛人知县】　　　谢　俨【河阳人进士】
　　欧阳方曜【赵州人主事】　　丁炽南【昆明人教授】
　　赵邦彦【临安人知县】　　　施　樵【南安人教谕】
　　丁卯科中式二十七名
　　陈　瓒【昆明人御史】　　　黄肇曾【临安人】
　　谢　仪【河阳人锡睿子知县】　　赵　炜【鹤庆人知县】
　　冯如京【建水人教授】　　　段　谕【剑川人教授】
　　王　璵【石屛人教谕】　　　胡肇祐【开化人学正】
　　李含和【鹤庆人知县】　　　李天育【建水人学正】
　　张凤鸣【临安人知县】　　　尹文炽【开化人主事】
　　刘凌云【安宁人进士】　　　张纯一【澂江人宿南子教谕】陈薪槱【临安人教授】　　　赵鸿翀【大理人教谕】
　　卢　炳【石屛人进士】　　　黄　钟【宜良人知县】
　　张守仁【鎭南人教谕】　　　马元恺【元江人知县】
　　陈万言【呈贡人学正】　　　王　翰【冒宜良籍进士发回河南】缪守仁【昆明人学正】　　　卢先列【通海人学正】
　　马　璠【姚安人教谕】　　　张　义【呈贡人知县】
　　杨　防【定远人知县】
　　庚午科中式二十七名
　　尹　秦【防自人太仆寺少卿】　　侯方夏【元江人主事】
　　许昭来【石屛人知县】　　　段铨璋【建水人教授】
　　李天秩【楚雄人】　　　　王兆鳌【宁州人同知】
　　曾学祖【宾川人高防孙】　　　张　缙【通海人知县】
　　谢师锡【楚雄人教授】　　　呉道一【永昌人学正】
　　赵　鑛【赵州人教谕】　　　杨廷杰【通海人知州】
　　曹　拔【云龙人知县】　　　杨世恩【鹤庆人】
　　王孙熊【石屛人进士】　　　陈　弻【临安人】
　　昌　奇【呈贡人教谕】　　　段　纁【石屏人知县】
　　尹乐善【通海人教授】　　　李　瀚【南宁人燮元子知县】罗允怡【安宁人学正】　　　赵宸黼【澂江人进士】
　　王膺天【通海人博士】　　　张士钥【通海人】
　　张藻鉴【禄丰人学正】　　　王　锠【新兴人教授】
　　杨元防【石屏人知县】
　　癸酉科中式二十七名
　　谭　璜【建水人教授】　　　李　防【昆明人博士】
　　池　淸【弥勒人】　　　　呉振鲁【赵州人】
　　杨　恺【云南县人】　　　　管　灏【新兴人进士】
　　张祚盛【河西人学正】　　　涂会畿【临安人学正】
　　张薇左【鹤庆人知县】　　　高　陞【石屛人知县】
　　魏文镳【宁州人教授】　　　段　曦【安宁人进士】
　　徐　琳【河西人教授】　　　郭自汾【赵州人】
　　靳　暹【姚安人】　　　　刘　讷【蒙化人主事】
　　张黉李【建水人学正】　　　吉惠吉【河西人】
　　雷　伟【云南县人知县】　　　李南英【建水人】
　　刘仁安【临安人知县】　　　廖理清【石屏人知县】
　　朱灿英【建水人知县】　　　偰啓祐【姚安人】
　　张靑选【澂江人助教】　　　李　俭【云龙人】
　　李汝相【鹤庆人学正】
　　丙子科中式四十二名【附顺天中式一名】
　　谢履忠【云南府人进士】　　　任　洵【嵩明人知县】
　　杨述文【鹤庆人】　　　　李来仪【建水人学正】
　　呉　恪【安宁人】　　　　李恒晟【江川人教授】
　　瞿　昻【通海人知县】　　　苏霖【赵州人见任知府】段　昕【安宁人进士】　　　金　灏【云南府人知州】
　　黄　鹤【广通人知县】　　　李嗣耋【安宁人教授】
　　李上发【罗次人知县】　　　朱　瑛【安宁人知县】
　　侯　偀【河阳人知县】　　　王立宪【建水人知州】
　　张　敏【河阳人知县】　　　郑　敷【石屛人】
　　李伯贞【开化人知县】　　　朱龙御【南安人知县】
　　高攀云【临安人博士】　　　陈士修【鎭南人知县】
　　丁佩玉【昆阳人】　　　　王　璲【剑川人教授】
　　杨　喆【新平人学正】　　　杨　汇【安宁人】
　　黄濬源【晋宁人知县】　　　孙守之【石屛人学正】
　　杨文征【嶍峨人见任教授】　　李从纲【昆阳人知县】
　　仇文龙【通海人知县】　　　刘　清【顺宁人教谕】
　　许泰来【石屛人】　　　　李之公【江川人教谕】
　　江自岷【晋宁人学正】　　　祁　苏【建水人知县】
　　曾　昕【建水人进士】　　　董　玘【通海人进士】
　　周　屺【安宁人】　　　　萧大成【建水人知县】
　　王　杞【嶍峨人教谕】　　　袁品超【武定人】
　　张惠可【鹤庆人顺天中式主事】
　　己卯科中式四十五名
　　郑　荣【赵州人知县】　　　郉世瞻【建水人知县】
　　张殿桂【蒙自人主敬子资元孙】　廖辛圻【石屛人知县】
　　何其伟【石屏人知县】　　　许维新【开化人知县】
　　唐士俊【楚雄人】　　　　苏云腾【河西人知县】
　　李世奇【石屏人知县】　　　孙有望【太和人教授】
　　刘　琨【大理人知州】　　　袁　馨【晋宁人见任教授】陈　珳【云南府人知县】　　　王思训【昆明人进士】
　　冯玉佩【广西人学正】　　　潘　录【石屏人知县】
　　王孙澹【石屛人学正】　　　李文彝【新兴人学正】
　　汤茂如【蒙自人学正】　　　华朱正【宁州人学正】
　　胡士伟【建水人知县】　　　朱照临【通海人】
　　查奉璋【马龙人学正】　　　许企观【石屏人知县】
　　呉宾元【石屏人】　　　　任廷用【石屏人知县】
　　刘　鉴【楚雄人知县】　　　萧蓊蚤【广西人】
　　李义传【路南人知县】　　　杨　暄【赵州人教授】
　　杨永斌【昆明人见任廵抚】　　谢蕃南【安宁人知县】
　　洪运兴【昆阳人见任知州】　　戴益懋【安宁人知县】
　　杨　濬【云南府人见任同知】　　汤治政【澂江人】
　　涂　暾【石屛人教授】　　　速秉植【路南人知县】
　　魏重煋【宁州人知县】　　　董　芳【河西人知县】
　　陈时夏【昆明人进士】　　　杨盛烈【嶍峨人知县】
　　官守仁【蒙自人知县】　　　郭　伟【新兴人进士】
　　时亮功【赵州人】
　　壬午科中式四十二名
　　周于德【保山人知县】　　　高　愼【镇南人学正】
　　段铨珍【建水人教谕】　　　雷　僖【云南县人知县】
　　万贞元【临安人见任教授】　　李　灏【石屏人学正】
　　杨德淳【建水人】　　　　尹　晋【临安人秦之弟主事】朱正色【新兴人见任教授】　　李大观【石屛人】
　　杨戴星【赵州人见任学正】　　朱　綋【新兴人知县】
　　刘以义【禄丰人】　　　　彭世藩【禄丰人】
　　邹　峒【建水人中书】　　　沈联元【临安人知县】
　　赵　河【通海人知县】　　　蒋　诏【宜良人教授】
　　任　偀【石屏人教授】　　　宋曰濂【定远人】
　　王　徽【澂江人】　　　　叶元秀【宁州人】
　　何见龙【弥勒人知县】　　　叶　遂【晋宁人教授】
　　赵复普【大理人知县】　　　张　翼【蒙自人】
　　杨殿元【晋宁人教授】　　　许龙骧【石屏人学正】
　　张伟俊【宁州人教授】　　　马汝爲【元江人进士】
　　杨廷枢【蒙自人知县】　　　周　治【建水人】
　　吕振雅【云南县人】　　　　李殿魁【建水人】
　　黄廷相【云南府人中书】　　　周　彬【昆明人进士】
　　窦　琏【昆明人学正】　　　海安澜【通海人学正】
　　邹　崃【临安人知县】　　　张敬义【嵩明人教谕】
　　孙　瓒【石屏人】　　　　刘　琰【临安人知县】
　　乙酉科中式四十八名
　　陈廷夏【呈贡人】　　　　陈际熈【石屏人知县】
　　罗着藻【云南府人知县】　　　赵　煻【鹤庆人】
　　阚揆正【通海人州同】　　　常文起【河西人】
　　杨正笋【石屛人知州】　　　毛伯凤【易门人同知】
　　朱正【石屛人】　　　　赵世扬【太和人知县】
　　陈　峋【安宁人】　　　　瞿鹏佳【楚雄人知县】
　　张以仁【云南县人】　　　　李长吉【保山人】
　　黄啓曾【建水人知县】　　　赵士兰【昆明人知县】
　　马汝明【元江人】　　　　饶克岐【广西人】
　　李文俊【鹤庆人学正】　　　汤一中【呈贡人进士】
　　孙国藩【开化人】　　　　刘凤诏【建水人】
　　张应绶【河阳人进士】　　　何　彩【曲靖人】
　　周　琯【通海人见任教授】　　熊必强【建水人学正】
　　赵士英【昆明人进士】　　　罗着黼【昆明人知县】
　　段国锦【石屏人】　　　　任　寿【石屏人知县】
　　熊男良【昆明人知县】　　　杨天成【澂江人知县】
　　陈玉振【安宁人学正】　　　唐联芳【禄丰人知县】
　　管胪传【澂江人同知】　　　雷　升【云南县人知县】
　　黄萃南【临安人知县】　　　马汝翼【嶍峨人】
　　苏　因【新平人】　　　　涂　晫【石屏人教谕】
　　杨仁育【师宗人知县改学正】　　张问政【蒙化人教授】
　　赵元祚【武定人知县】　　　彭殿扬【宜良人】
　　杨敷荣【石屛人学正】　　　王心翼【石屛人学正】
　　许　涵【石屛人中书】　　　孙占魁【宁州人见任学正】
　　戊子科中式五十名
　　田国珍【建水人知县】　　　合　揆【河西人进士】
　　熊　载【云南府人见任教授】　　赵　城【通海人进士】
　　白尔惇【昆明人学正】　　　简　重【云南府人教授】
　　陈　镐【宜良人学正】　　　傅爲经【临安学正】
　　张　汉【石屛人进士】　　　李倬云【鹤庆人学正】
　　杨　睿【呈贡人学正】　　　黄敷言【河阳人知县】
　　刘　瑛【元江人教谕】　　　孙　鹏【云南府人知县】
　　卢侯瓒【石屛人炳之子知县改学正】王　泷【建水人】
　　朱　绂【浪穹人学正】　　　郉世观【建水人】
　　张揆亮【广西人进士】　　　杨昭融【石屏人】
　　杨重光【石屛人知县】　　　罗毓华【顺宁人】
　　白惟琇【石屛人知县】　　　段世奕【太和人知县】
　　金友兰【阿迷人知县】　　　曹　灏【通海人知县】
　　王　宪【平彝人】　　　　林　云【昆明人学正】
　　谢履厚【昆明人进士】　　　杨　焯【呈贡人学正】
　　司瑞征【弥勒人见任教授】　　陈守仁【石屏人进士】
　　周思吕【云南府人知县】　　　张　缙【石屛人】
　　朱希邑【蒙自人学正】　　　曾　曦【河西人】
　　李　焜【云南府人教授】　　　钏自昭【蒙化人知县】
　　任　德【太和人】　　　　谢履寛【安宁人】
　　杨敦德【石屛人知县】　　　杜建渼【广西人】
　　管子傅【新兴人灏之子见任知县】　沈汝龙【云南府人教谕】
　　马　睿【昆明人学正】　　　李如玉【南宁人】
　　房　书【石屏人】　　　　何为英【建水人知县】
　　许　湜【石屛人】　　　　李　瑗【安宁人州同】
　　辛卯科中式六十三名
　　张　旭【呈贡人进士】　　　罗资扆【安宁人】
　　李根大【保山人】　　　　许　方【石屛人学正】
　　刘爲灏【建水人】　　　　费　远【赵州人】
　　常文质【河西人知县】　　　李　璋【楚雄人教谕】
　　何自超【河西人学正】　　　邹啓孟【河阳人进士】
　　马之瑢【新兴人见任教谕】　　蔡友松【姚安人知县】
　　陈其怡【河阳人学正】　　　许　轼【石屏人见任知县】
　　徐良臣【武定人】　　　　许世珍【云南府人见任教谕】
　　包曰亮【安宁人】　　　　李德盛【呈贡人】
　　苏　澐【石屛人】　　　　丁　珩【禄丰人】
　　晏　俊【嶍峨人知县】　　　蓝祖孔【武定人】
　　赵　起【嶍峨人】　　　　谢　崶【云南府人见任学正】李秉中【石屛人铭子学正】　　王　浩【蒙自人进士】
　　程云路【通海人见任教谕】　　周从濓【永昌人】
　　杨恒生【镇南人知县】　　　何　濬【剑川人可及孙知县】
　　王　绂【河西人】　　　　孙应昌【石屛人学正】
　　陈　超【建水人】　　　　饶　淳【赵州人学正】
　　许　渊【石屏人】　　　　杜　诠【马龙人见任知县】
　　葛文雄【武定人】　　　　杨上林【云南府人知县】
　　孙　昺【石屏人】　　　　苏　霐【澂江人】
　　徐衍中【晋宁人知县】　　　朱掌珠【江川人见任学正】
　　李　彻【呈贡人】　　　　苗其珍【弥勒人】
　　台　瑮【河西人知县】　　　杨阔生【楚雄人】
　　赵　珣【太和人】　　　　李瀛秀【嵩明人】
　　张可柱【太和人】　　　　王　清【云南府人知州】
　　张　鉴【江川人知县】　　　杨　浔【蒙化人】
　　杨　纶【云南府人】　　　　许　涟【石屛人】
　　龙廷标【石屏人】　　　　佘　元【昆明人见任学正】
　　张五美【蒙化人】　　　　李　芳【云南府人】
　　宋上甲【罗平人】　　　　段一骙【安宁人知县】
　　呉震翔【建水人】　　　　黄茂颖【建水人见任学正】刘　俊【昆明人】
　　癸巳
　　恩科中式六十名
　　孙士鹤【石屏人州同】　　　郄　源【富民人见任中书】
　　呉之铭【临安人】　　　　呉觐宸【河阳人业孙知县】
　　房伯鸾【姚安人】　　　　李如沆【昆明人见任知州】马　瑛【新兴人进士】　　　杨　薰【广西人进士】
　　苏溥源【安宁人】　　　　司　钧【昆明人见任学正】
　　缪维垣【通海人】　　　　王　嶐【永北人】
　　杨方炳【呈贡人】　　　　孔世英【永昌人】
　　杨复震【嵩明人】　　　　杨大鹏【路南人学正】
　　段一骧【安宁人知县】　　　李广生【新兴人】
　　邹继生【建水人知县】　　　董继舒【通海人】
　　谢继安【昆明人学正】　　　段一驎【云南府人】
　　李节心【晋宁人学正】　　　李治民【晋宁人知县】
　　朱奎朗【云南县人知县】　　　李　倬【建水人】
　　李秉干【石屏人铭子】　　　顾　琳【昆明人知县】
　　杨士誉【蒙化人】　　　　郭王藩【平彝人】
　　孙元韬【太和人见任学正】　　熊郢昌【禄劝人】
　　郭宪汾【赵州人见任教谕】　　戴　琯【呈贡人学正】
　　赵国正【蒙化人见任学正】　　张　諴【昆明人】
　　林鹤来【建水人进士】　　　张　震【易门人见任学正】李仙瀛【石屏人知县】　　　刘颜臣【通海人】
　　业世基【宁州人】　　　　杨　昌【石屏人】
　　程正度【富民人见任知县】　　杨凤诏【防自人】
　　袁师孔【临安人】　　　　赵　霐【宁州人见任教谕】黄光灿【易门人见任知县】　　陈允升【石屏人】
　　杨　沂【晋宁人】　　　　普中选【河阳人】
　　夏　观【云南府人】　　　　太宗望【昆明人知县改教谕】钱国宝【太和人知县】　　　李居颐【河阳人发甲子】
　　缪士明【曲靖人知县】　　　黄眷祉【石屏人】
　　周　祐【通海人】　　　　穆如清【昆明人】
　　杨知黙【云南人见任学正】　　傅　琳【临安人】
　　甲午科中式六十名
　　萨纶锡【楚雄人进士】　　　呉应甲【临安人】
　　许善国【昆明人世珍子】　　　薛天培【临安人进士】
　　丁流光【石屏人学正】　　　万咸燕【石屏人进士】
　　晋　纬【呈贡人】　　　　杨　蒸【广西人】
　　张大典【定邉人】　　　　周汝材【楚雄人知县】
　　张德升【保山人】　　　　王本源【定远人】
　　陈无党【石屏人】　　　　赵世禄【太和人】
　　李朝元【建水人】　　　　王　珣【邓川人】
　　李光宿【昆阳人】　　　　郑昆瑞【建水人】
　　李　澄【云南县人】　　　　常　明【新兴人】
　　张祖仲【赵州人】　　　　萧世瑄【路南人】
　　王恩来【石屏人】　　　　陈　珺【宜良人】
　　许　岳【石屛人】　　　　张　瀚【嵩明人】
　　涂　暐【石屏人】　　　　刘仁达【建水人进士】
　　苏伯麟【河西人】　　　　董兆瀛【通海人】
　　李之宝【石屛人】　　　　刘廷榉【临安人】
　　杨　炽【通海人】　　　　赵宪清【建水人见任知县】关绳武【安宁人学正】　　　罗一萃【昆明人】
　　李德元【建水人】　　　　谢德培【河阳人俨子】
　　李　璋【河阳人发甲孙】　　　戎大靖【云南县人知县】
　　董　昌【楚雄人见任教谕】　　邹　解【建水人】
　　黄　钺【建水人】　　　　张　缨【通海人】
　　李　瀚【太和人】　　　　台联防【通海人】
　　许懋爵【宁州人】　　　　李定祥【晋宁人】
　　黄鹤鸣【建水人钺之子进士】　　聂敷贲【江川人】
　　张士重【呈贡人】　　　　尹　任【浪穹人】
　　储文标【河西人】　　　　于大鹏【云南府人】
　　谢　岱【安宁人】　　　　唐庆曾【晋宁人】
　　陈　浩【通海人】　　　　马近道【开化人】
　　冯　珩【建水人】　　　　陈峻德【安宁人】
　　丁酉科中式五十六名
　　夏　冕【云南府人进士】　　　李尧畴【弥勒人进士】
　　田　渼【永昌人】　　　　苏　通【赵州人】
　　曹　振【宁州人】　　　　李禹鳞【定远人】
　　李根云【赵州人进士】　　　李符恭【楚雄人进士】
　　金秉干【姚安人】　　　　王人杰【临安人】
　　杨　淮【寻甸人】　　　　李光学【昆阳人】
　　汪　琼【云南府人】　　　　王育仁【霑益人】
　　金绳祖【昆明人教谕】　　　丁文灿【禄丰人】
　　戴益高【安宁人见任学正】　　丁师端【楚雄人】
　　罗文灿【云南县人】　　　　王纲振【云南府人司务】
　　李汝霖【澂江人应绶子】　　　陈谟【建水人见任教谕】
　　曾宗传【宾川人】　　　　陈　诣【新兴人教谕】
　　李嘉祥【建水人】　　　　熊其郊【蒙自人知县】
　　刘德瑢【鹤庆人】　　　　张其德【霑益人】
　　杨　鲸【浪穹人】　　　　杨胪赐【石屛人进士】
　　李元舒【呈贡人】　　　　何其寛【蒙化人】
　　王汝贤【晋寜人知州】　　　李　瑾【散江人发甲孙见任知县】
　　李会心【宜良人】　　　　尹　治【霑益人】
　　尹李玘【通海人】　　　　黄家正【云南府人】
　　许　潜【临安人】　　　　杨　衣【太和人】
　　王　橒【嶍峨人】　　　　张中熊【石屛人】
　　何　朗【石屏人进士】　　　李　旭【嵩明人见任知县】呉希陵【易门人进士】　　　尹文灿【石屏人】
　　刘景修【通海人】　　　　张相业【永昌人】
　　武思稷【禄丰人教谕】　　　尹宗梁【蒙自人主事】
　　陈　瑞【昆明人】　　　　余　鼎【昆明人】
　　王曾【赵州人】　　　　张　恒【曲靖人】
　　马开骧【河阳人】　　　　姜　禄【楚雄人】
　　庚子科中式五十六名
　　刘以礼【蒙自人】　　　　华朱绂【通海人】
　　朱　煐【石屛人进士】　　　伍鼎望【临安人】
　　欧阳纯【南安人】　　　　牛有良【通海人】
　　缪　焕【昆阳人进士】　　　许　平【石屛人进士】
　　王兆曾【石屛人】　　　　刘文炳【太和人】
　　施蕃正【昆明人见任知县】　　胡应选【阿迷人】
　　段士驑【云南府人缙子】　　　姬中敏【剑川人】
　　何永清【镇南人】　　　　王运隆【蒙化人】
　　李　湘【赵州人】　　　　饶思明【蒙自人】
　　魏　仪【宁州人】　　　　许　干【宜良人】
　　刘文焕【太和人进士】　　　白　湛【新平人】
　　沈　熹【通海人】　　　　萧拱璧【开化人见任县丞】
　　高执中【石屏人】　　　　张　瑛【开化人】
　　柳宪祖【宜良人】　　　　李文锦【石屛人】
　　杨炳文【开化人】　　　　高怀峯【河西人】
　　段世奇【石屛人】　　　　徐宗淮【蒙化人】
　　万　选【临安人】　　　　段化鹏【安宁人】
　　杨　言【云南府人】　　　　夏　歴【云南府人】
　　李以文【河阳人知县】　　　张迪诚【浪穹人】
　　余汝成【赵州人】　　　　阙智临【昆明人】
　　郭　荃【开化人】　　　　张　教【蒙自人】
　　王　昆【通海人】　　　　王宾远【河西人】
　　姚梦麟【蒙自人】　　　　杨宪文【河阳人见任教谕】
　　王自寿【建水人】　　　　严重信【昆明人】
　　孙　峻【石屛人】　　　　王　暠【昆明人进士】
　　黄　灏【宜良人】　　　　包钦宸【元江人】
　　洪恩试【路南人】　　　　任国彦【大理人】
　　李鹏举【广西人】　　　　李钦文【大理人】
　　雍正癸卯
　　恩科中式六十六名
　　许希孔【昆明人进士】　　　高　晖【蒙化人】
　　张文琳【建水人】　　　　陈□纕【石屛人进士】
　　赵绳武【建水人见任学正】　　刘　岱【赵州人】
　　祁秉衡【临安人】　　　　萧　憼【建水人】
　　刘腾鲲【阿迷人】　　　　李希舜【宜良人见任教授】
　　杨　瑶【晋宁人】　　　　徐鸣燮【河西人】
　　王者宾【楚雄人】　　　　杜岳生【蒙自人】
　　程正道【富民人】　　　　张　珩【建水人】
　　陈　沆【石屛人进士】　　　王　润【开化人】
　　李庚映【蒙化人进士】　　　窦　容【宜良人进士】
　　刘曰从【河阳人】　　　　王　峤【通海人】
　　杨世昌【蒙自人见任知县】　　李盛唐【马龙人进士】
　　防文灿【河西人】　　　　万以敦【阿迷人】
　　杨德沛【嶍峨人】　　　　杨兆鳌【蒙自人】
　　张以仁【昆明人知县】　　　王　璐【广西人】
　　王　藩【晋宁人进士】　　　罗凤彩【石屛人进士】
　　叶　润【昆阳人】　　　　郑居正【江川人】
　　李士焕【蒙自人】　　　　喻　易【石屛人】
　　苏霖渤【赵州人进士】　　　郭　儹【新兴人】
　　陈云龙【通海人】　　　　徐毓桂【楚雄人进士】
　　陈蓉纕【石屛人进士】　　　杨如柏【昆明人进士】
　　李经邦【蒙自人】　　　　姚愼徽【昆明人】
　　马宗尧【宜良人】　　　　任龙张【石屛人】
　　李联元【新平人】　　　　袁　纲【赵州人学正】
　　李士瑛【新平人】　　　　俞　安【河西人】
　　喻　恒【路南人】　　　　赵继松【楚雄人】
　　萧易奇【临安人】　　　　卫君藩【开化人】
　　何天峻【建水人见任知县】　　李　□【澂江人知县】
　　胡绍舜【云南府人】　　　　潘　灏【嵩明人】
　　张　悦【鹤庆人】　　　　刘士玉【临安人】
　　李　元【澂江人】　　　　段开化【建水人进士】
　　刘　俊【腾越人】　　　　金　淳【保山人】
　　杨之琨【开化人】　　　　高　明【武定人】
　　补行癸卯正科中式五十六名
　　熊郢宣【云南府人】　　　　段方臯【广西人】
　　余其祥【寻甸人溥之子】　　　陶以敬【陆凉人见任教谕】吕雅【云南县人进士】　　　杨天德【楚雄人进士】
　　刘庻坛【永昌人】　　　　杨国观【赵州人】
　　王　林【建水人】　　　　苏渭生【新平人】
　　杨汝斌【嵩明人】　　　　朱　炜【石屏人】
　　王　镗【晋宁人】　　　　张　复【云南县人进士】
　　金　涵【云南县人】　　　　陈　涵【安宁人】
　　王　琦【易门人】　　　　袁依仁【嵩明人进士】
　　马中衍【云南府人】　　　　许维藩【石屏人】
　　杨如松【永昌人进士】　　　邹继芳【临安人】
　　刀廷襄【澂江人】　　　　许国正【通海人】
　　金作宾【赵州人进士】　　　戴觐光【河西人】
　　谢廷绣【临安人】　　　　苏毓鹏【河阳人】
　　丘仲防【嵩明人见任知县】　　李遇亨【鹤庆人】
　　陈　铭【楚雄人】　　　　赵旭曦【嵩明人】
　　呉新甲【元江人知县】　　　王崇儒【蒙自人】
　　卜定洛【楚雄人】　　　　戴国宪【安宁人见任教谕】
　　孔宗尧【呈贡人】　　　　赵　淳【赵州人进士】
　　张魁鳌【江川人知县】　　　冯昆英【临安人】
　　刘占魁【开化人知县】　　　张上进【晋宁人】
　　许鉴衡【河阳人】　　　　张梦熊【云南府人】
　　殷缜夏【新兴人】　　　　杨　昱【通海人】
　　雷宇【澂江人】　　　　陈宗虞【武定人】
　　向大载【河西人】　　　　高　第【太和人进士】
　　王　道【临安人】　　　　李鸿业【呈贡人】
　　赵和鼎【罗次人】　　　　郑　瑞【江川人】
　　王　城【宁州人】　　　　张崇书【赵州人】
　　丙午科中式五十九名
　　柏守仁【嶍峨人】　　　　汪东旭【昆明人】
　　王　麟【开化人】　　　　阮　珂【新兴人】
　　黄元吉【石屏人】　　　　刘腾蛟【石屏人进士】
　　金　镳【楚雄人】　　　　杨知颖【云南县人】
　　刘世【弥勒人】　　　　马钟河【开化人】
　　许　鎭【石屏人】　　　　房　伟【石屏人】
　　朱　莱【河阳人】　　　　夏肇忠【宜良人】
　　张南英【姚安人】　　　　戴天昌【呈贡人】
　　何维德【新兴人】　　　　杨振林【路南人】
　　严正身【镇南人】　　　　刘　瓒【建水人进士】
　　杨　洋【太和人】　　　　黄申循【晋宁人寅子】
　　戴圣书【云南府人】　　　　呉　澂【云南府人见任知县】
　　张大临【阿迷人】　　　　房联元【石屏人】
　　杨元亨【大理人】　　　　尹作训【元江人】
　　张　坦【石屏人进士】　　　王　瑞【临安人】
　　赵景逵【师宗人】　　　　杨洪生【定远人】
　　张继韶【通海人】　　　　王元度【宜良人】
　　刘　瓒【新兴人见任教谕】　　葛　萃【河西人】
　　郭廷选【宁州人】　　　　蒋祖培【鹤庆人】
　　呉　琏【赵州人】　　　　徐　溶【石屏人】
　　李惟纯【楚雄人】　　　　芮　琦【宜良人】
　　李　正【昆明人】　　　　尹　麒【临安人】
　　李　蕡【嶍峨人进士】　　　戴　扬【石屏人】
　　杨绍祖【易门人】　　　　张　荃【昆明人进士】
　　杨世运【安宁人】　　　　苏霖溥【赵州人】
　　张　显【昆明人】　　　　张兆麟【赵州人】
　　傅为詝【元江人进士】　　　沈致中【开化人】
　　姜飞熊【嶍峨人】　　　　陈必元【临安人】
　　许人龙【河阳人】　　　　余应祥【云南人进士】
　　张宗亮【澂江人】
　　己酉科中式五十九名
　　杨名扬【石屏人进士】　　　李学周【蒙自人进士】
　　殷缃夏【新兴人】　　　　樊仲琇【姚州人进士】
　　尹　熙【蒙自人秦之子】　　　赵正纪【易门人】
　　陈士梅【楚雄人】　　　　宋佐臣【石屏人】
　　刘灿藻【建水人】　　　　杨永仁【河西人】
　　孙德修【石屏人】　　　　胡　海【开化人】
　　徐腾云【晋宁人】　　　　朱　衣【嵩明人】
　　叶召棠【元江人】　　　　杨向荣【通海人】
　　高　扬【通海人进士】　　　刘敦仁【石屏人】
　　苏　暾【河西人】　　　　许鼎甲【石屏人】
　　戴成宪【安宁人】　　　　尹乐尧【蒙化人】
　　郑　淳【赵州人】　　　　张季贤【宁州人】
　　楚天文【宁州人】　　　　王　邃【云南县人】
　　张　琯【嶍峨人】　　　　王式和【姚安人】
　　梅祚【建水人】　　　　黄用衮【楚雄人】
　　靳汉文【赵州人】　　　　张　绰【浪穹人进士】
　　赛　璵【石屏人】　　　　刘　淮【曲靖人】
　　瞿缉曾【楚雄人】　　　　李　瑛【元江人】
　　朱魁鳌【开化人】　　　　时　余【赵州人亮功子进士】董正履【通海人继舒子】　　　赵　曦【呈贡人】
　　王锡嘏【嶍峨人】　　　　赵廷璋【蒙自人】
　　董良材【易门人进士】　　　蒋廷献【赵州人】
　　方文英【陆凉人】　　　　罗一丰【昆明人】
　　张伯桂【路南人】　　　　喻　冕【阿迷人】
　　黄鹤翀【建水人见任中书】　　江征岷【晋寜人进士】
　　李　晴【河西人】　　　　龙廷楣【石屛人】
　　谢　諘【楚雄人】　　　　王　鉴【云南府人】
　　彭天禧【河阳人】　　　　马　馼【蒙化人】
　　王兴宇【昆明人】　　　　合鸣岐【河西人】
　　杨正春【安宁人】
　　壬子科中式六十五名
　　龚　亮【赵州人】　　　　陈世烈【建水人】
　　宋学平【楚雄人】　　　　蒋文祚【临安人】
　　袁　鋐【宜良人】　　　　赵绳其【广南人】
　　任天相【易门人】　　　　林国华【新兴人】
　　刘翊治【镇南人】　　　　张　玉【寜州人】
　　姚源舜【新兴人】　　　　张伯禧【防化人】
　　彭敬吉【赵州人】　　　　龚　渤【赵州人】
　　朱　朴【通海人】　　　　蔡维祺【云南人】
　　饶仁美【建水人】　　　　李于蕃【安宁人】
　　周之德【建水人】　　　　罗中选【赵州人】
　　杨鹤鸣【石屏人】　　　　杨　榳【建水人】
　　卫　璜【建水人】　　　　李勳【澂江人】
　　李　合【元谋人】　　　　杨楚枝【大理人】
　　黄　琼【澂江人】　　　　刘爲章【临安人】
　　王齐英【蒙自人】　　　　王　嵩【姚州人】
　　钱　昭【云南府人】　　　　谢　晋【蒙化人】
　　孙似梅【呈贡人】　　　　何　溱【蒙自人】
　　冯　泰【蒙自人】　　　　常仰天【河西人】
　　谢　炳【河阳人】　　　　刘一清【昆明人】
　　解大敏【永昌人】　　　　苏霖润【赵州人】
　　周　颂【广西人】　　　　周于智【嶍峨人】
　　施凤仪【蒙自人】　　　　刘名廷【蒙自人】
　　徐毓椿【楚雄人】　　　　台　萃【通海人】
　　徐祖昌【路南人进士】　　　朱　佩【建水人】
　　李先益【澂江人】　　　　詹天文【蒙化人】
　　沈　绳【太和人】　　　　周　纶【建水人】
　　呉兆年【大姚人】　　　　杨缵洛【大理人】
　　李官陶【大姚人】　　　　常　瑛【河西人】
　　李　超【蒙自人】　　　　叶　藻【建水人】
　　裴有度【蒙自人】　　　　许飞龙【通海人】
　　沈　蛟【大理人】　　　　叶天泽【临安人】
　　何　解【石屏人】　　　　李　濂【蒙自人】
　　张以仁【宁州人】
　　乙卯科中式五十九名
　　彭　侣【赵州人】　　　　王道任【元江人】
　　陈封舜【鎭南人】　　　　戴　干【呈贡人】
　　汤　相【丽江人】　　　　康　锡【赵州人】
　　徐鸿举【蒙化人】　　　　杨如柏【永昌人】
　　杨　璐【蒙自人】　　　　黄国模【南安人】
　　陈锡公【新兴人】　　　　郑　模【赵州人】
　　苏　防【路南人】　　　　王建邦【易门人】
　　周　绂【易门人】　　　　李　□【鹤庆人】
　　刘宸赞【临安人】　　　　李兴让【新兴人】
　　乐崇仁【楚雄人】　　　　杨　普【嵩明人】
　　杨锡禄【宁州人】　　　　金国彦【保山人】
　　王显国【蒙化人】　　　　王肇兴【石屏人】
　　王　逵【大理人】　　　　张履正【太和人】
　　陈泰来【广南人】　　　　许　昻【河西人】
　　刘宗尧【剑川人】　　　　许　昭【昆明人】
　　杨敬德【赵州人】　　　　黄申祜【晋宁人】
　　李裕齐【和曲人】　　　　杨继中【楚雄人】
　　杨天恩【路南人】　　　　李　昆【石屛人】
　　段钦元【安宁人】　　　　李郁文【建水人】
　　朱文郁【宜良人】　　　　王　凤【南宁人】
　　王式训【姚安人】　　　　张圣功【云南县人】
　　杨朝栋【赵州人】　　　　冯汤聘【蒙化人】
　　杨　发【蒙化人】　　　　杨　曦【宾川人】
　　赵嗣武【宁州人】　　　　马廷辅【新兴人】
　　杨世琏【元江人】　　　　陈曦炳【晋宁人】
　　孙　敬【新兴人】　　　　舒伟才【澂江人】
　　廖文萃【开化人】　　　　陈　铭【临安人】
　　董作锦【广南人】　　　　沈　萃【通海人】
　　王　瑛【石屏人】　　　　郑良才【元江人】
　　佴震山【建水人】



　　武进士【附】
　　本朝
　　康熈
　　庚戌科
　　王良弻【河阳人游击】　　　高必达【昆明人】
　　李永圻【建水人】　　　　曹　彬【弥勒人】
　　癸丑科
　　黄道方【昆明人】
　　乙丑科
　　党仲印【昆阳人】
　　甲戌科
　　李悦心【河阳人都司】
　　庚辰科
　　李化民【昆明人守备】
　　癸未科
　　萧　渤【元江人游击】
　　壬辰科
　　王建中【广西人侍卫】
　　癸巳
　　恩科
　　马道【永北人叅将】　　　呉裔臣【建水人守备】
　　乙未科
　　缪　洪【昆明人副将】　　　周　麟【昆明人】
　　马　骐【楚雄人游击】
　　戊戌科
　　陈善言【昆明人】　　　　杨文朝【楚雄人】
　　辛丑科
　　李梦梅【昆明人守备】　　　马　珽【昆阳人侍卫】
　　雍正
　　癸卯
　　恩科
　　李永霨【河阳人】　　　　傅　琏【建水人】
　　甲辰补行癸卯正科
　　粟希圣【昆明人守备】
　　丁未科
　　李如沆【昆明人见任游击】　　马国梁【昆明人】
　　马国勷【澂江人守备】　　　唐开中【路南人游击】
　　沙　琳【太和人守备】　　　高本阳【剑川人守备】
　　郭邦俊【督标兵丁见任守备】
　　庚戌科
　　高　谋【建水人守备】　　　张　防【新兴人守备】
　　施　礼【澂江人守备】
　　癸丑科
　　郭世奇【武定人】　　　　张翰宸【昆明人】
　　武举
　　本朝
　　康熙
　　丙午科中式二十七名【失考六名】
　　马兆熊【昆明人】　　　　金汝励
　　陈大来　　　　　　徐　琰【俱昆明人】
　　杨　鼐【呈贡人】　　　　呉士麟【晋宁人】
　　韩国麟【江川人】　　　　李永圻【建水人进士】
　　鲁孔印【元谋人】　　　　焦　旭【广西人】
　　曹　彬【弥勒人进士】　　　丁运洪【大理人千总】
　　王修德【邓川人千总】　　　徐　飞【蒙化人都司佥书】
　　杨大茂【楚雄人】　　　　张　憙【南安人】
　　何　羮【姚州人卫官】　　　阎俊章【永昌人】
　　王联防【保山人】　　　　陆　彬【保山人】
　　陈于廷【蒙化人】
　　己酉科中式二十七名【失考一名】
　　程　靖【昆明人】　　　　徐嘉麟【昆明人】
　　高必达【昆明人进士】　　　庆　余
　　周士贵　　　　　　钱国富
　　徐俊德　　　　　　唐时熙【以上俱昆明人】
　　颜正邦【昆阳人】　　　　姚世昌【易门人游击】
　　叶先魁【南宁人叅将】　　　程九衢【南宁人】
　　李云鹏【南寜人】　　　　杨　晖【河阳人守备】
　　王良弻【河阳人进士】　　　白玉琛【建水人】
　　李毓桢【弥勒人】　　　　陈邦佐【元谋人】
　　张士英【广西人】　　　　王宾臣【弥勒人】
　　郭图【赵州人】　　　　张文魁【蒙化人】
　　左光宇【保山人】　　　　董以伦【楚雄人】
　　王　毅【剑川人】　　　　呉　宾【剑川人】
　　壬子科中式二十七名【失考三名】
　　黄道方【昆明人进士】　　　李化民【昆明人进士】
　　程　裕　　　　　　陈益道
　　呉　讷　　　　　　温　宝【俱昆明人】
　　段应驺【富民人】　　　　杨枝秀【昆阳人】
　　晁胜祖【复姓名丘矗汉游击】　　李德梁【曲靖人】
　　何友蕙【寻甸人】　　　　李　元【河阳人】
　　速　诏【新兴人】　　　　袁　份【路南人】
　　杨茂芳【通海人】　　　　丁文灿【建水人】
　　徐联仲【建水人】　　　　王心和【云南县人】
　　张建极【宾川人】　　　　孙之略【楚雄人】
　　王　宾【鹤庆人叅将】　　　李如琼【鹤庆人】
　　赵新德【剑川人】　　　　范国楷【蒙化人】
　　补行辛酉科中式二十七名
　　李悦心【澂江人进士】　　　陈兆雷【昆明人】
　　周元佐【新兴人】　　　　覃东旭【元江人】
　　石　玺【元江人】　　　　刘缵烈【宾川人】
　　金　纶【呈贡人】　　　　张炳燿【鹤庆人】
　　陈　宣【武定人】　　　　黄成鸿【澂江人】
　　张锡爵【石屏人】　　　　朱　【南安人】
　　杨书汉【大理人】　　　　王顺天【剑川人】
　　段勉行【开化人】　　　　钟必鸣【云州人】
　　许天培【易门人】　　　　郭　昻【江川人】
　　施从裕【保山人】　　　　刘　斌【临安人】
　　侯良柱【开化人】　　　　马锡芳【河阳人】
　　杨嘉绩【石屏人】　　　　奚虞赓【河阳人】
　　杨述孔【昆明人】　　　　刘　琯【昆阳人】
　　胡景龙【南宁人】
　　甲子科中式二十七名
　　张士骥【昆明人】　　　　施　楷【姚安人】
　　张云翼【石屏人】　　　　徐乾元【镇南人】
　　张辅国【石屏人】　　　　李又良【鹤庆人】
　　马腾骧【建水人】　　　　洪　略【鹤庆人】
　　许元防【昆明人】　　　　刘立师【元江人】
　　康　进【蒙自人】　　　　李祥麟【剑川人】
　　陈　奇【永昌人】　　　　廖超先【大理人】
　　冯尧仁【宁州人】　　　　高望斗【剑川人】
　　申　萃【新兴人】　　　　廖存仁【河阳人】
　　党仲印【昆阳人进士】　　　宋之臣【邓川人】
　　张明哲【云南府人】　　　　饶尚忠【景东人】
　　王秉清【楚雄人】　　　　呉道大【保山人】
　　呉　璇【晋宁人】　　　　道怀邦【马龙人】
　　史　尧【临安人】
　　丁卯科中式二十七名
　　潘　璵【云南府人千总】　　　田　琛【建水人】
　　郭令仪【昆明人】　　　　刘基【石屏人】
　　李　琨【通海人】　　　　马用中【临安人】
　　戴希圣【昆明人】　　　　宋学孔【河阳人】
　　钱亮如【临安人】　　　　韩　栁【广西人】
　　车鸣鸾【建水人】　　　　邵　伟【元江人】
　　陆　永【楚雄人】　　　　孙愈隆【鹤庆人】
　　周　演【宁州人】　　　　白　珩【云南府人】
　　杨继孔【云南府人千总】　　　李允昌【太和人】
　　王国琮【昆明人】　　　　戴　鼎【河阳人】
　　蔡　□【昆明人】　　　　龚铭鼎【广西人】
　　游允康【昆明人游击】　　　王　璋【楚雄人】
　　杨郁文【嵩明人】　　　　朱之来【建水人】
　　陈宗孔【临安人】
　　庚午科中式二十七名
　　李鹏举【昆明人】　　　　徐　錧【建水人】
　　李联元【楚雄人】　　　　任　寛【开化人】
　　田在龙【建水人】　　　　李天泽【开化人】
　　缪　斌【昆明人】　　　　朱　襄【楚雄人】
　　蔡国玺【建水人】　　　　罗啓斌【安宁人】
　　杨景运【鹤庆人】　　　　马振雄【蒙自人】
　　李　梴【澂江人】　　　　何士毅【易门人】
　　居之广【临安人】　　　　戴　揎【石屏人】
　　李占先【开化人】　　　　蔡鸿儒【通海人】
　　许继武【宜良人】　　　　汤民望【永昌人】
　　杨应舒【太和人】　　　　张本箴【元江人】
　　张锡荣【河阳人】　　　　马遇伯【曲靖人】
　　王维寛【姚安人】　　　　温聿新【云南府人千总】
　　赵　宏【昆明人】
　　癸酉科中式二十七名
　　金廷言【临安人】　　　　朱烱灿【姚安人】
　　恭鼎望【曲靖人】　　　　孙斯哲【元江人】
　　王辅臣【元江人】　　　　周郁文【富民人】
　　鳌占魁【临安人】　　　　许天麟【昆明人】
　　杨时芳【澂江人】　　　　严永春【鹤庆人】
　　娄象明【临安人】　　　　李　尊【临安人】
　　江　旭【建水人】　　　　张蕴珍【临安人】
　　马天麟【石屏人】　　　　施德民【开化人】
　　张鸿图【通海人】　　　　杨居业【昆阳人】
　　黄梦祥【晋宁人】　　　　李　巽【昆阳人】
　　李　华【太和人】　　　　孟　熊【通海人】
　　朱　简【宾川人】　　　　顾泰新【建水人】
　　宋荣昌【邓川人】　　　　王必枚【广西人】
　　林遇春【云南府人】
　　丙子科中式四十二名
　　冯仍京【建水人千总】　　　包正鼎【嶍峩人】
　　胡裔昌【昆明人】　　　　沈肇先【昆明人】
　　周梦熊【昆明人】　　　　凌天秩【云南府人】
　　刘匡汉【姚安人】　　　　卢道【云南府人千总】
　　董应符【永昌人】　　　　李　杰【临安人】
　　李　昆【易门人】　　　　李联元【建水人】
　　张　岱【安宁人千总】　　　赵廷相【宾川人】
　　杨　言【大理人】　　　　李史臣【霑益人】
　　温崇新【云南府人】　　　　胡润身【元江人】
　　张　诏【富民人】　　　　王运干【昆阳人】
　　孙如芝【建水人】　　　　萧声远【元江人】
　　张重谔【南宁人】　　　　熊梦卜【澂江人】
　　何应祥【河西人】　　　　黄晖吉【江川人】
　　金嵩秀【建水人】　　　　陈元勳【南宁人】
　　唐　儒【禄丰人】　　　　李　仪【鹤庆人】
　　那玉振【邓川人】　　　　李邓林【陆凉人】
　　丁　泰【大理人】　　　　彭文焕【昆明人千总】
　　沙鎭干【建水人】　　　　王士纯【楚雄人】
　　陈　谨【广西人】　　　　张宿耀【建水人】
　　倪天纵【通海人】　　　　杨朝坤【浪穹人】
　　翟元英【建水人】　　　　孙　载【蒙自人游击】
　　己卯科中式四十二名
　　许天麟【昆明人】　　　　傅徽猷【开化人】
　　夏名卿【宜良人】　　　　郭丕仪【禄劝人千总】
　　朱　煊【定远人】　　　　顾继先【安宁人】
　　陈　宪【昆阳人】　　　　麦　新【楚雄人】
　　刘屛翰【曲靖人游击】　　　杨永贞【嵩明人】
　　金　洲【呈贡人】　　　　戴　旻【南安人】
　　张祖仁【邓川人把总】　　　谢锡信【姚安人】
　　闵师骞【鹤庆人千总】　　　高共南【蒙自人】
　　罗资衮【安宁人都司】　　　田如蓝【阿迷人】
　　呉国斌【昆阳人】　　　　赵世俊【富民人】
　　王致贤【景东人】　　　　马复元【昆阳人】
　　宋学亮【楚雄人】　　　　陈登先【寻甸人】
　　房天辂【石屏人千总】　　　王　璧【元江人】
　　程安邦【河西人】　　　　戴昌祚【云南府人】
　　郝维昆【云南府人千总】　　　苏　文【赵州人千总】
　　马　恪【昆阳人千总】　　　师可宗【阿迷人】
　　王凝臣【蒙自人】　　　　宋攀龙【楚雄人】
　　李防英【开化人】　　　　叶有年【昆明人】
　　戴荣槐【河西人】　　　　李如楷【南寜人千总】
　　马　豫【阿迷人】　　　　张　瓒【安宁人】
　　张　濬【永北人】　　　　王　赞【永昌人】
　　壬午科中式四十二名
　　萧　渤【元江人进士】　　　杨毓秀【云南府人】
　　钱　埙【昆明人】　　　　宋文明【陆凉人】
　　余兆龙【云南府人】　　　　黎　侯【云南府人】
　　姚道【云南府人千总】　　　邵景尧【建水人】
　　杨天民【云南府人】　　　　白凝章【石屏人千总】
　　郉　煜【云南府人】　　　　张居宿【曲靖人】
　　龙之天【嶍峩人】　　　　杨御翰【昆明人】
　　王　敏【河西人】　　　　许天凤【昆明人千总】
　　速世臣【昆阳人】　　　　尚　忠【河西人】
　　余中鲛【蒙自人】　　　　张　偀【蒙自人】
　　王　【昆明人守备】　　　邓　愈【昆明人】
　　何发干【元江人】　　　　杜麟功【昆明人】
　　孙体智【云南府人千总】　　　马道【永北人进士】
　　曹殿衡【易门人】　　　　冯　衡【蒙自人】
　　唐国英【临安人】　　　　杨绍襄【云南府人】
　　顾世德【昆明人】　　　　呉存礼【楚雄人】
　　俞对扬【晋宁人】　　　　张我猷【昆明人】
　　张　俨【蒙自人】　　　　严觐光【通海人】
　　张志灵【嵩明人】　　　　潘　鲲【新兴人】
　　王之弻【曲靖人】　　　　方　达【南宁人】
　　任善祥【云南府人】　　　　杨世藩【云南府人见任把总】
　　乙酉科中式四十二名
　　高　岱【呈贡人叅将】　　　李圣训【建水人】
　　孙云龙【易门人】　　　　王　恂【安宁人】
　　沈溥龙【禄丰人】　　　　龙　诰【嵩明人】
　　朱　茂【元江人】　　　　胡大昌【云南府人】
　　范怀治【临安人】　　　　石思璠【马龙人守备】
　　张绍孔【嶍峩人】　　　　郭景阳【呈贡人】
　　马之骕【平彝人】　　　　段彤宣【呈贡人】
　　杨廷模【安宁人】　　　　曾　防【建水人】
　　呉国荣【罗次人】　　　　先　荣【罗平人】
　　潘天池【新兴人】　　　　倪光祚【新平人】
　　孙振龙【昆明人千总】　　　马　明【石屏人】
　　萧　溢【建水人】　　　　张星彩【云南府人】
　　李世英【云南府人】　　　　靳联芳【鹤庆人】
　　杨承惠【楚雄人】　　　　丁如兰【楚雄人】
　　杨芳世【武定人】　　　　王锡魁【鹤庆人守备】
　　游　锦【安宁人千总】　　　孙　贤【开化人】
　　邵能容【昆明人】　　　　祝希尧【昆明人叅将】
　　张大【鹤庆人】　　　　汪泗漳【嵩明人】
　　周炳文【新兴人】　　　　南天章【昆明人叅将】
　　潘元勳【云南府人把总】　　　张廷相【广西人】
　　赵良弻【和曲人】　　　　李　仁【阿迷人】
　　戊子科中式四十二名
　　陈善言【昆明人进士】　　　王元臣【禄劝人】
　　白之纬【元江人】　　　　罗　辕【云南县人】
　　陈一隆【定远人】　　　　王　赫【开化人】
　　车能载【楚雄人】　　　　段国璋【新兴人】
　　李士杰【建水人】　　　　俞文藻【通海人】
　　王　琦【临安人】　　　　杨殿馥【临安人】
　　旦师文【河西人】　　　　马　崇【昆阳人】
　　刘德炜【永北人】　　　　杨　恺【元谋人】
　　古凤翥【永北人】　　　　刘元易【元江人】
　　黄　埏【丽江人】　　　　张灿扬【元江人】
　　孙有继【临安人】　　　　金国荣【南宁人叅将】
　　李必芳【楚雄人】　　　　马　寛【弥勒人】
　　白永萃【临安人】　　　　段　防【蒙自人】
　　施新民【临安人】　　　　施　倬【马龙人】
　　王朝举【新平人】　　　　王溟化【宜良人把总】
　　陈世经【楚雄人】　　　　李凤翔【河西人】
　　杜　瀚【武定人】　　　　刘　瑛【永平人叅将】
　　昝业【宁州人】　　　　呉　崇【石屛人】
　　李　琳【寻甸人】　　　　卢天锡【广西人】
　　杨文载【云南府人千总】　　　刘　鎭【云南府人】
　　陈　忠【通海人】　　　　唐世雄【马龙人】
　　辛卯科中式四十二名
　　傅頴炽【云南府人】　　　　邵夺魁【丽江人】
　　王建中【广西人进士】　　　张　恺【澂江人】
　　呉开玺【云南府人】　　　　曹　堂【元江人】
　　熊自显【武定人】　　　　张　雍【腾越人】
　　周　麟【昆明人进士】　　　徐之伟【建水人】
　　王国玺【督标兵丁】　　　　王崇道【开化人】
　　李仙植【蒙自人】　　　　曾慕圣【晋宁人】
　　宋世□【宁州人守备】　　　杨景清【广南人】
　　呉世昌【南宁人】　　　　金国辅【提标兵丁】
　　孙　钏【昆明人】　　　　许　虎【抚标兵丁复姓名刘永贵总兵】
　　陈必昌【元谋人】　　　　王礼贤【督标兵丁】
　　闻其防【援剿左协兵丁】　　　张雯远【大理人】
　　石山节【通海人】　　　　马良臣【石屏人】
　　李梦梅【云南府人进士】　　　胡　忠【督标兵丁】
　　况汉淇【开化人】　　　　周　道【新兴人】
　　呉开增【永北兵丁】　　　　呉　谦【云南府人】
　　魏元功【曲靖兵丁】　　　　黎象雍【罗平人】
　　刘文昺【昆明人】　　　　宋　浚【楚雄人】
　　陶顺臣【督标兵丁千总】　　　徐文龙【临元兵丁】
　　段邦俊【石屏人】　　　　马　骙【建水人】
　　武绍祖【永北人】　　　　苏　遇【姚安人】
　　癸巳
　　恩科中式四十二名
　　窦和鼎【昆明人】　　　　呉裔臣【建水人进士】
　　王一侯【元江人】　　　　刘德煜【太和人】
　　李浥仙【广南人】　　　　王大猷【蒙自人】
　　窦之鎭【云南府人】　　　　马　骧【河阳人】
　　李德亲【昆明人】　　　　傅汝枚【建水人】
　　杨联璧【督标兵丁】　　　　刘世琰【通海人】
　　傅龙藻【开化人】　　　　李　纲【鹤庆人】
　　王介福【呈贡人】　　　　缪　洪【督标兵丁进士】
　　孙胜谋【昆明人】　　　　王德【蒙自人】
　　刘啓祥【提标兵丁】　　　　陈其善【和曲人】
　　孙士雄【石屛人】　　　　陈　璵【保山人】
　　冯　楷【曲寻兵丁】　　　　刘祥麟【石屏人】
　　张朝龙【楚姚兵丁】　　　　田云龙【开化人】
　　黄　城【安宁人】　　　　李绍白【云南县人】
　　江尔杰【临安人】　　　　黄　敦【新兴人】
　　呉世杰【督标兵丁】　　　　张廷相【通海人】
　　杨绍淇【弥勒人】　　　　王恩锡【抚标兵丁】
　　陈世德【云南府人】　　　　范光宗【通海人】
　　刘朝英【剑川人】　　　　施文恭【昆阳人】
　　邹廷杰【楚雄人】　　　　熊文济【蒙化人】
　　高文魁【南宁人】　　　　李近阳【阿迷人】
　　甲午科中式四十二名
　　傅　琏【建水人进士】　　　虞绍唐【武定人】
　　徐　楠【昆明人】　　　　汪文澜【楚雄人】
　　刘汉祚【建水人】　　　　王　玉【开化兵丁】
　　华德之【澂江人】　　　　胡嘉鼐【昆明人】
　　何一干【霑益人】　　　　马　骐【楚雄廪生进士】
　　李廷彦【武定兵丁】　　　　曾长治【抚标兵丁副将】
　　马　忠【督标兵丁】　　　　王元辅【广南人】
　　雷　佺【太和人】　　　　金　璠【云南府廪生】
　　戴勳【楚姚兵丁】　　　　呉　隽【昆明人】
　　张　汉【开化人】　　　　王正国【督标兵丁】
　　赵度【昆明人】　　　　郑　琨【易门人】
　　王之弻【督标兵丁】　　　　陈龙文【元江人】
　　李嗣琦【富民人】　　　　高　昻【通海人】
　　李　楷【云南县人】　　　　孙昌鼐【云南府人】
　　王毓秀【建水人】　　　　马元良【呈贡人】
　　丁文彩【昆明人】　　　　杨玉奇【提标兵丁】
　　徐　鹏【云南府人】　　　　胡永清【元江人】
　　张　鉴【丽江人】　　　　黄　焕【嶍峩人】
　　白　琏【元江人】　　　　杨　芳【南宁人】
　　曹曰信【元江人】　　　　呉以敏【武定人】
　　黄士彦【罗次人】　　　　王　载【弥勒人】
　　丁酉科中式四十二名
　　马腾云【武定人】　　　　张　文【开化人】
　　张宗骞【曲靖人】　　　　马康侯【昆明人】
　　张元勳【河阳人】　　　　胡啓文【腾越附生】
　　杨文朝【楚雄兵丁进士】　　　马　珽【昆阳人进士】
　　谭盛元【督标兵丁】　　　　武　韬【澂江人】
　　郭绍汾【临安人】　　　　崔玉林【督标兵丁】
　　曾　傛【安宁人】　　　　李世正【富民人】
　　张成武【督标兵丁】　　　　窦之鋐【昆明人】
　　卜　魁【楚雄人】　　　　宋文炳【抚标兵丁】
　　何　洛【澂江人】　　　　朱文蔚【陆凉人】
　　饶之鼎【云南府人】　　　　高振南【阿迷人】
　　张发早【督标兵丁】　　　　赵世瑛【昆阳人】
　　姚　明【昆明人】　　　　张大林【剑川附生】
　　刘　淮【广南人】　　　　段士焕【蒙自人】
　　呉玉书【武定廪生】　　　　曹世侯【呈贡人】
　　李先魁【澂江人】　　　　刘名世【广西人】
　　杨　濓【昆明人】　　　　郝　璋【昆明人】
　　钟　奇【临安人】　　　　徐联防【禄劝人】
　　周建侯【嵩明人】　　　　李　渤【安宁人】
　　康世用【抚标兵丁】　　　　周兴岐【阿迷人】
　　台　正【河西人】　　　　张元淑【云南府人】
　　庚子科中式四十二名
　　高玉立【昆明人】　　　　王来贺【安宁人】
　　保　琨【宜良人】　　　　王　琼【昆明人】
　　许天鹤【云南府人】　　　　杨　澋【云南府人】
　　房　仪【石屏人】　　　　沈绍文【易门人】
　　李　靖【和曲人】　　　　李育英【昆明人】
　　张　旵【安宁人】　　　　田种璧【昆明人】
　　张　超【云南府人】　　　　赵勳【马龙人】
　　唐　通【安宁人】　　　　李　梅【督标兵丁】
　　华月生【新平人】　　　　张士敬【禄劝人】
　　孔　瑄【督标兵丁】　　　　徐　明【云南府人】
　　张有誉【南安增生】　　　　田起渭【建水人】
　　姜国梁【元江人】　　　　马　铨【建水人】
　　杨文仲【宜良人】　　　　马肖麟【元江人】
　　郑　倧【晋宁人】　　　　郭　淳【云南府人】
　　杨联登【武定人】　　　　陈国斌【昆明人】
　　呉　诏【安宁人】　　　　黄　纹【罗次人】
　　粟希圣【抚标兵丁进士】　　　王　铭【云南府人】
　　何天宠【建水人】　　　　金殿飏【昆明人】
　　赵学孔【昆明人】　　　　李光阳【昆阳人】
　　蒋　寛【新平人】　　　　纳　魁【广西人】
　　王　藩【抚标兵丁】　　　　徐荣登【建水人】
　　雍正
　　癸卯
　　恩科中式四十二名
　　施　礼【澂江人进士】　　　纪廷佐【元江人】
　　官廷柱【江川人】　　　　谭　暐【河西人】
　　李景元【建水人】　　　　高　昱【昆明人】
　　沙　琳【太和人进士】　　　胡腾蛟【建水人】
　　陈子文【寜州人】　　　　毛廷仪【新兴人】
　　马凌云【河阳人】　　　　杨廷辅【广南人】
　　蒋　淮【蒙自人】　　　　潘汝梅【蒙自人】
　　刘兴宗【武定兵丁】　　　　傅师龙【景东附生】
　　萧世正【河阳人】　　　　马宗龙【宁州人】
　　禄钦武【路南人】　　　　高　旵【通海人】
　　孙啓哲【新平人】　　　　陈　纶【督标兵丁见任守备】
　　徐　寛【晋宁人】　　　　李登龙【赵州人】
　　岳于朝【开化人】　　　　李萃南【南寜人】
　　李天成【石屏人】　　　　龚自明【曲靖人】
　　阙庄临【云南府人】　　　　杨　云【督标兵丁】
　　姜　勳【广西人】　　　　杨钟英【临安人】
　　杨联甲【赵州人】　　　　师　表【防峨人】
　　周　行【通海人】　　　　速玉麟【新兴人】
　　赵定宣【昆明人】　　　　金宸辅【抚标兵丁】
　　曾其明【云南府人】　　　　赵国进【河西人】
　　郑　琼【昆明人】　　　　李永霨【新兴人进士】
　　补行癸卯正科中式四十二名
　　孟缵绪【昆明人】　　　　孙歩武【云南府人】
　　许　昌【昆明人】　　　　王廷献【建水人】
　　马泰吉【开化人】　　　　张翰宸【昆明人进士】
　　洪希皓【澂江人】　　　　马国梁【督标兵丁进士】
　　曹　堂【呈贡人】　　　　曲文炽【江川人】
　　郎　嵩【云南府人】　　　　杨　灿【云南府人】
　　张　晪【新兴人】　　　　杨沛霖【宾川人】
　　魏国正【督标兵丁】　　　　张文学【抚标兵丁】
　　张　瑞【广南人】　　　　何　玘【新兴人】
　　马鹤文【阿迷附生】　　　　昌国禧【河曲人】
　　孙　璋【临安人】　　　　秦邦选【曲靖人】
　　杨尚林【寻甸人】　　　　黄加秩【宁州人】
　　李　成【督标兵丁】　　　　向邦达【督标兵丁】
　　高　谋【蒙自人进士】　　　姚显贵【抚标兵丁把总】
　　王天祥【师宗人】　　　　范　淮【通海人】
　　陈国佐【开化人】　　　　李　桂【嵩明人】
　　唐开中【平彝人进士】　　　任　杰【云南府人】
　　李来鹤【蒙自人】　　　　李德汇【昆明人】
　　王天扶【建水人】　　　　杨　超【丽江人】
　　马腾云【督标兵丁】　　　　查嗣聦【景东廪生】
　　马　佶【元江人】　　　　任联元【阿迷人】
　　丙午科中式四十二名
　　马暹泰【嵩明人】　　　　朱光灿【通海人】
　　姚　睿【云南府人】　　　　魏　豹【督标兵丁】
　　李开先【通海人】　　　　杨　樾【嶍峨附生】
　　马国勷【澂江人进士】　　　高本阳【剑川人进士】
　　陈天章【易门人】　　　　袁　绒【石屏人】
　　郭邦俊【督标兵丁进士】　　　李如沆【云南府人进士】
　　纳　寛【广南人】　　　　黎尧臣【昆明人】
　　石　晟【云南府人】　　　　孙联防【云南府人】
　　陶　清【鹤庆人】　　　　李　英【抚标兵丁】
　　苪国勳【宜良人】　　　　杨　灏【督标兵丁】
　　常希天【开化人】　　　　包河清【广南人】
　　杨世忠【督标兵丁】　　　　梁　正【督标兵丁】
　　黄士麟【临安人】　　　　杨懋昭【江川人】
　　马惇典【新兴人】　　　　杨光远【广西人】
　　杨惟仁【河阳人】　　　　丁天宠【大理人】
　　张　瑜【曲靖人】　　　　方显祖【昆明人】
　　张一飞【临安人】　　　　田舍来【鹤庆人】
　　刘右基【昆明人】　　　　李联登【开化附生】
　　刘文义【武定人】　　　　陈于宁【建水人】
　　陈辉南【大姚人】　　　　呉世恩【督标兵丁】
　　杨　瞠【云南府人】　　　　完　星【富民人】
　　己酉科中式四十二名
　　郭飞龙【昆明人】　　　　裴云龙【督标兵丁】
　　杨王廷【广南人】　　　　房　倬【石屏人】
　　陈所传【澂江人】　　　　李　源【广南人】
　　保长正【鎭南人】　　　　王毓贤【广南人】
　　姚文乡【昆明人】　　　　艾时荣【督标兵丁】
　　孙联陞【昆明人】　　　　武允聪【广南人】
　　艾时茂【督标兵丁】　　　　王极英【建水人】
　　郭　汾【平彝人】　　　　李　雄【督标兵丁】
　　段　选【邓川人】　　　　陈　秀【抚标兵丁】
　　李　堂【开化人】　　　　王世璧【督标兵丁】
　　郭世奇【武定人进士】　　　武允肃【建水人】
　　张　防【新兴人进士】　　　马林勳【鎭雄兵丁】
　　丁居宸【建水人】　　　　倪兆玘【元江人】
　　闫承锡【保山人】　　　　朱纯粹【永北人】
　　王国梁【督标兵丁】　　　　赵开天【河阳人】
　　李　章【督标兵丁】　　　　陈国鉴【昆明人】
　　苏东旭【景东人】　　　　梁州僊【新兴人】
　　朱炳文【督标兵丁】　　　　张　源【开化人】
　　杨思愼【丽江人】　　　　陶　濓【鹤庆人】
　　张遹光【蒙化附生】　　　　王世杰【镇雄人】
　　李　靕【东川人】　　　　赵虎臣【呈贡人】
　　壬子科中式四十二名
　　李呈云【昆明人】　　　　张耀呉【蒙自人】
　　黄立中【曲靖人】　　　　谭　雄【云南府人】
　　缪云龙【呈贡人】　　　　张玉之【督标兵丁】
　　倪国忠【抚标兵丁】　　　　熊如龙【江川人】
　　杨　暄【云南府人】　　　　马　钟【昆明人】
　　金　镧【南宁人】　　　　高秉文【临安人】
　　杨　俊【宁州人】　　　　李士彪【昆明人】
　　王宸相【昆明人】　　　　谢　麟【建水人】
　　段　焜【呈贡人】　　　　陈　联【督标兵丁】
　　李　纶【昆明人】　　　　陈　锳【安宁人】
　　李琮元【蒙自人】　　　　曾　谕【建水人】
　　沐龙光【昆明人】　　　　蔡士元【抚标兵丁】
　　呉应元【昆阳人】　　　　段焕文【呈贡人】
　　李　瑾【督标兵丁】　　　　马防元【云南府人】
　　王　防【建水人】　　　　王　辂【云南府人】
　　李　晫【维西兵丁】　　　　郭从侯【广南人】
　　孙国能【嶍峨人】　　　　李梦雄【云南府人】
　　韦兆镤【楚雄人】　　　　解士进【澂江人】
　　李　琼【澂江人】　　　　张基【广西人】
　　李焕文【开化人】　　　　马元勳【大理人】
　　陈　琮【腾越増生】　　　　周　汉【广南人】
　　乙卯科中式四十二名
　　李如璟【昆明人】　　　　罗　瓒【太和人】
　　王世俊【昆明人】　　　　陈　斌【昆明人】
　　苗　灏【宜良人】　　　　孙中选【昆明人】
　　张大猷【督标兵丁】　　　　张文郁【建水人】
　　李　旭【昆明人】　　　　李大经【蒙自人】
　　陈　浩【昆明人】　　　　马向垣【督标兵丁】
　　王　正【阿迷人】　　　　刘德荫【昆明人】
　　李文灿【云南府人】　　　　速玉树【云南县人】
　　刘　湛【云南府人】　　　　胡方昕【云南府人】
　　曹聫元【呈贡人】　　　　洪善长【云南府人】
　　董司马【元江人】　　　　陈兆瑞【弥勒人】
　　龙文柱【抚标兵丁】　　　　宣道【鹤庆人】
　　杨宪章【昆明人】　　　　王公桓【云南府人】
　　李必秀【督标兵丁】　　　　陈　亮【昭通兵丁】
　　晋斯旭【呈贡人】　　　　段　聫【罗平人】
　　邓元勳【抚标兵丁】　　　　刘其良【建水人】
　　张殿元【呈贡附生】　　　　江　灏【蒙自人】
　　郑　重【督标兵丁】　　　　李鼎甲【澂江人】
　　常载德【曲靖人】　　　　万　松【武定兵丁】
　　雷至善【南宁人】　　　　周殿元【易门人】
　　左抡英【澂江人】　　　　马　雄【太和人】
　　辟荐【附】
　　三国汉
　　李　恢【俞元人汉末太守董和贡恢于益州未至遇先主留用之官至建宁太守汉兴亭侯事详
　　乡贤】
　　吕　凯【永昌人建兴时爲郡吏雍闿高定偪其东北凯守义不与交通诸葛荐爲云南太守事详
　　乡贤】
　　孟　琰【朱提人建兴三年诸葛亮南征收用豪杰爲官属举琰仕至辅汉将军】
　　元
　　段文瑞【河阳人防孤奉母尽孝尤好学母殁负土成坟行一里外越百余日始成事闻旌其门曰孝义辟授本路学正官至临安路总管事详孝义】
　　明
　　苏　楫【大理人洪武中以行修辟授府学训导】
　　赵　升【赵州人洪武中以贤荐赐进士官至御史】
　　董　旻【太和人洪武中以经明行修辟为教授】
　　杨禹锡【太和人以经明行修与董旻同辟授本县训导】
　　苏　正【太和人洪武中以经明行修授县学训导】
　　苏海鎭【太和人洪武中以行修辟授蒙化州学正】
　　杨友道【浪穹人洪武中辟授本县训导】
　　苏　芳【海鎭孙永乐中令郡县举教官子孙之贤者郡以芳应授河西训导迁纳谿敎谕】苏　节【太和人亦以行修举授府学训导】
　　杨宗道【邓川人正统中以明经辟授本州训导迁浪穹教谕】
　　李文海【剑川人正统中以儒士荐授本州学正】
　　杨一清【安宁人天顺中以奇童荐爲翰林秀才登成化壬辰进士歴官少傅入内阁详载乡贤】张宗楚【永北人举神童爲翰林院秀才卒于京】
　　本朝【雍正二年举优行】
　　施犹桥【昆明人廪生授吏目】
　　曾　易【临安人廪生见任知县】
　　孙国屛【建水人廪生见任训导】
　　刘襄治【楚雄人拔贡以知县试用】
　　呉懋才【昆明人增广生见任训导】
　　刘　渊【元江人岁贡生见任训导】












　　云南通志卷二十下
<史部,地理类,都会郡县之属,云南通志>
　　钦定四库全书
　　云南通志卷二十一之一
　　人物【乡贤　忠烈　宦迹孝义　文学　隠逸】
　　石蕴玉而山辉水懐珠而川人才之出邦国之光也夫十室之邑必有忠信矧滇南山水奥衍扶舆磅礴之气笃生伟人汉唐以来如许淑盛览之文学吕凯谢恕之忠节隗叔通段赤城之孝义较中区人士何多让焉沿及元明尤多贤杰我
　　朝运际熙隆人才蔚起士之脩于家而献于廷者蒸蒸日盛夫聚千百年瑰伟竒杰之英或馨香于爼豆或流誉于家邦载在志乘炳如也后之览者毋亦有慨然而兴起者乎志人物
　　乡贤
　　云南府
　　汉
　　许　淑【善阐人元和中入中国受五经归教乡人】
　　三国汉
　　孟　琰【朱提人建兴闲诸葛亮南征収用豪杰为官属举琰仕至辅汉将军】
　　唐
　　王仁求【安寜人河东刺史平赋化民汉夷悦服】
　　王善寳【仁求子以云麾将军持节河东诸军事有治迹】
　　元
　　张景云【字天祥中庆人优于理学能文章拔登仕】
　　明
　　李　忠【初名特昆明人洪武间选贡入监宣见便殿赏赉甚厚赐名忠登甲戌进士知鳯翔县恩威兼济有循吏风】
　　尹　葆【字士盖昆明人永乐初乡贡任防川教授有文行卒于官】
　　段　鉴【字至明昆明人永乐辛夘举人宣德闲知嘉定州断狱如神陞恵州知府卒于官两地立祠祀之】
　　李　纯【昆明人永乐甲午举人倜傥有智略正统闲任御史巡按辽东邉功累着陞辽东巡抚后改榆林尤有功绩邉庭頼之卒于官】
　　洪　诚【字克敬昆明人少厉志行登永乐戊戌进士累官顺庆知府所至皆以防明称】杨　景【安寜人事母孝中永乐癸夘举人任霸州州判寻改澧州有诬吴姓盗其牛者牵牛归吴无以自明景疑其枉取牛纵之郊坰牛奔吴氏诬者服罪秩满擢化州州同防峒夷乱攻城守将夜缒城以遯兵民不满三百景激以大义皆愿尽力乃撤故仓木蔽城缺又缚藁人披衣甲置城上有三人缘堞上擒斩以狥贼引去都督欧信赠景守忠二字而寘守将于法天顺庚辰以老乞致仕自度官贫乡远因占籍巴陵以子太傅一清贵赠如其官】
　　张　英【字时俊昆明人事母至孝中正统戊午解元入太学时祭酒李时勉以直言获罪英忿且耻乃同时大坚等诣阙请以身代遂蒙宥名动京师是日即乞归养学士商文毅辂赠以诗居乡教授生徒卒年九十有四黔国公沐琮礼重之】
　　杨一清【字应寜号邃庵别号石淙安寜人天顺闲荐竒童为翰林秀才登成化壬辰进士厯官右副都御史督理茶马盐政条上事宜多所匡济比巡陜西脩复花马池诸要害亭障固原告警单骑驰至瓦亭防总兵曹雄设伏备御奉勅总制三邉经略河套条陈脩筑增置防御六事皆为刘瑾所格罢归防安化王反于寜夏起用乃谓监军张永曰寜夏事旦暮且有捷音但内变不测为可虑耳已而擒贼报果至张永惊服乃请竟内变之説一清取永手画瑾字永悚息不敢任一清又密授永策永一一如其言武宗乃収瑾戮之因召为戸部尚书加太子太保寻改吏部累至少傅入内阁尝因灾异自劾且言时事失宜朱寜等疾之乃谢病致仕嘉靖乙酉复起兵部尚书总督陜西冬召还内阁世宗待以腹心因大礼议不合致仕寻削籍后赠太傅諡文襄一清尝自谓生于滇南长于湖南老于江南故晚号三南居士卜居于京口丁卯桥犹不忘石淙因以为号李梦阳为之记称其功着邉徼名显社稷云所着闗中奏议献纳稿石淙等集行于世】
　　赵　璧【字蕳完昆明人成化壬辰进士厯官中太监蒋宗诬奏南科后湖不法事行璧勘直之宗遂奏璧党科道左迁吉安府通判厯四川副使所至多善政后乞归着茶花谱及诗文集】
　　唐　瑢【昆明人成化乙未进士任刑部中持法不阿有客懐金夜入其门却之亦不发于人后致政归号贞硕先生】
　　傅　澄【字景深昆明人成化丁酉举人任中江教谕嵗饥捐俸为粥以济贫窭人皆德之初无嗣至是遂举一子乃决意归田以子给事中良弼贵赠如其官祀蜀名宦】
　　李宗泗【字希顔昆明人倜傥有智略幼従父应宦四川籍于彭山登成化辛丑进士任池州府推官以防能著绩陞南广西道御史有丰裁时马政多宗泗一一肃清之迁辰沅兵备道又调山东佥事治戊午曲阜圣庙灾命重建俾泗董其事庙成赐金币寻陞江西副使防长河等洞贼攻掠郡邑泗出竒设伏屡以捷闻劳瘁得疾卒于官】
　　李宗儒【字希雍宗泗弟幼颖悟留心理学登成化甲辰进士丁父艰哀毁骨立庐墓三年服阕授刑部主事以平允称陞本部员外兄宗泗以南台御史入觐同谒杨文忠廷和皆目为令器后卒于官囊无余物惟退食漫吟遗稿一帙】
　　夏　暹【字景升左衞人成化甲辰进士厯官湖广叅政有防名陞苑马寺卿适值用兵军官以首功数十归暹却之转广西左布政使卒于任孙较以嵗贡任黔之毕节教谕三世皆清贫】
　　吴九功【字时序昆明人治壬子举人厯官山东佥事齐东嵗饥贫民相聚为盗九功单车抵贼巢谕以祸福皆感泣解防后卒于官立祠祀之】
　　缪　白【字元素呈贡人治乙卯举人任成都府通判従征番寇严戒妄杀摄推官谳狱多雪寃抑时有宋姓者豪侠不法白亷得之欲正其罪直指不可遂郁郁不乐仕进陞麻哈州知州即请归事母曲尽色养林卧四十余年以盛徳称及卒贫不能殓】
　　陈　淳【字唯素号澹斋呈贡人治辛酉举人任太平府通判有疑狱淳立辩之其他善政及人者多民用栴檀刻像以祀后挂冠归里以诗自娱给諌傅良弼称其未仕则富既仕而贫严于义利明于出处至今乡人言耆旧必称澹斋先生】
　　毛　玉【字用成昆明人幼刻厉读书母忧其鋭恐致疾玉每夜辄以衣障灯初上春官不第僦居燕市与四方名士讲业十七年登治乙丑进士以脩孝宗实录奉使滇黔访求遗事归报命授行人考选南礼科给事中值察典论劾四十余人皆当陞戸科左给事中条上备御诸策以忧归服□补吏科谏止巡幸居庸危词慷慨武宗动色中贵由乌思蔵往还沿途横索御史林有年以论劾得罪下诏狱玉上疏极諌得寛旨嘉靖初大礼议起玉同毛纪毛澄等跪门哭谏世宗震怒被廷杖者一百八十余人玉以六科之首创更甚血肉糜烂数日卒燕士白衣冠相率送其丧为文挽之穆宗即位追赠光禄寺卿所存奏议十卷俱切中国是玉自幼孝于继母终身无倦容人咸称之】
　　王　辅【昆明人言行不茍有古君子风中正徳丁卯举人知南部县岂弟节俭称循良吏子廷臣克遵父训以孝友闻仕至龙安府同知】
　　朱　尹【号朗亭安寜人正徳庚午举人任昆山教谕陞国子监助教声倾六馆厯巴州知州多善政归里澹然寡营品概超逸】
　　李资坤【字伯生昆阳人自幼以孝友闻中正徳癸酉举人知宜城嘉定二县陞南刑部主事厯官中岀知铜仁府开渠堰均田赋抚平寇乱卓有贤声考天下循吏第一所至皆有生祠竝崇祀名宦比归置义塾不谒公府性刚介寡合言动以礼老而弥笃积书万余卷自号一蠧居士督学陈善采众议檄州立祠】
　　罗　江【字孔殷嵩明人天性英敏弱冠登正德甲戌进士任建昌府推官直躬厉操抑折豪强卒于官士民哀之祀名宦】
　　胡廷禄【右衞人正徳丁丑进士任南戸部中与吕泾野邹东郭讲究正学出为河南按察副使防肃宗南廵渡河嫔舟后至逮督抚及廷禄俱削籍归所居负郭足迹不至公门以篇什自娱顾应祥与同榜先后抚滇未尝一见后迁秩去造庐促之不得已出见良久以果酒别于家所著书多防逸施光禄昱诔曰庚桑深居泄栁闭戸城闉如林竹松为伍】
　　孙继鲁【字道甫昆明人少负竒质书史过目不忘登嘉靖癸未进士知澧州以他事避怒已者乞为学官改国子监助教厯戸部中出知衞辉府未防调淮安府中贵衘命督江南织造擅作威福继鲁与之抗中贵怒谮诉于上逮至京执政为之解罪止调官既免弗谢调黎平府能以徳化感格叛苗陞湖广提学副使每従帖括相士数语尽其生平合若左劵晋山西左叅政分守冀南绳宗人以法及陞本省按察使宗人数百要于路发其装惟布袍敝履他无所蓄惊曰髙皇帝以来罕见此官相与载酒偕士民追送之至任益饬法约束舍人子自宗潢以及百姓咸愿久于其任寻晋右副都御史巡抚山西以邉事与总督翁万逹意不合为文誓于神慷慨忠义溢于言表因各陈所见交上封事时宰先万逹而后继鲁遂被诬下狱读易赋诗矢死不折圜中无楮笔日用饭盌画壁与同时得罪御史杨爵倡和百余首名饭盌集知公者以百口直之而时宰怒不解竟以疽发卒狱中山西士民哭于长安者数百人穆宗即位従言官请赠兵部左侍諡清愍赐祭葬】
　　张　素【字季文安寜人嘉靖癸未进士厯官湖广兵备道出方略平贼陞四川巡抚复着军功勅赐金帛致仕归里囊无余蓄恬静自如】
　　陈常道【字子中呈贡人嘉靖丙戌进士知富顺县蠲盐课赈荒民陞主事疏请终养服阕陞常徳知府屡辩疑狱运麻阳兵饷有功陞建昌兵备道乞归杜门静习手录薛西园集叅解多所独得】
　　施　昱【字子贞广南衞人嘉靖丙戌进士任刑部主事陞贠外典试山东取士多名隽陞本部中以议国戚张延龄狱不称旨落职时已陞陜西佥事矣家居八载起补贵州佥事威恵竝行士民绘像祝之瓦店驿峻岭夹江甚难渡昱设法为巨桥覆以屋又因劾处得当钦赐银币值黔中大比録文犯忌罪监临御史波及之谪茶陵州州同厯永州府通判迁徽州府同知丁艰归服除补大名知府陞湖广佥事驻承天府百务纷防昱一意恤民不狥时好虽见忌疾弗顾也以擒巨寇李邦珍功赐绮币晋光禄寺少卿卒于京昱孝友醇饬所着有礼经疑问蔵于家】
　　黄鳯翔【字冲霄号竹泉昆明人与其兄鳯翺少相师友登嘉靖丙戌进士任刑部郎尚风节岀知重庆府鲠直为当事所忌拂衣归杜门不出著述甚富人问杨慎曰黄竹泉平平耳曰公勿言如竹泉者宇内未易得也】
　　段　纁【字朝聘昆明人嘉靖戊子举人十上春官不第益发愤向学在京与周洞岩论愼独之防谓本无寂静惟动不失常者近是不得分静存动察为二一时如谢髙泉万履庵皆与缔交纁髙自标植归田后与胡廷禄游胡雅意诗文纁曰志于道者耻为诗文胡即其居植众卉曰借此以发生意纁曰生意岂在彼也胡遂悟及胡卒纁诔之曰始待益于外来终取足于天则自是坚卧不出宦滇者造庐欲一见终不可得所居湫隘旴江罗汝芳题其里曰顔巷】
　　李茂阳【字三山昆明人蚤丧父事母至孝与兄向阳读书寒暑不少怠家窘甚司徒刘辅造访赠之金不受嘉靖甲午癸夘弟兄相继举于乡茂阳授四川南充教谕士类多所成就迁知大足县县苦盗抚谕有方朞年盗遂息以直忤上官乞归终养还里后杜门不出惟养亲教子所着有归来园集】
　　佘应桂【字梦征昆明人幼孤事母孝中嘉靖丁酉举人知灌县保民如子采山大役报成而民不扰蜀民颂之陞重庆府同知清戎理鹾有能声厯知南康府兴学正俗均粮息盗入觐卒】
　　周　棐【字公辅嵩明人嘉靖丁酉举人任新蔡教谕摄汝阳县篆救荒全活者众厯知庐山彭县有恵政】
　　杨秉和【字节甫昆明人嘉靖庚子举人知临漳县却金辩狱迁汝寜防宗府夺地自益疏闻下台臣久未决和慷慨启王陈利害还所夺地以归民时称防能厯刑部员外郎乞归】
　　石　银【呈贡人嘉靖庚子举人知合江县迁陇州知州所至以岂弟称不善事上官左迁韩府长史乞归隠于大渔村穷约终身晏如也】
　　顾天祐【字吉甫昆明人嘉靖癸夘举人知建始县城介蛮峒嵗比不登艰虞百端祐竭力保障招集蛮党综覈隠占邉鄙寜谧迁保寜府通判捕大盗得其窟盗悉除致政归杜门著书以经学授徒卒年八十余】
　　严　清【字直甫后衞人弱冠登嘉靖甲辰进士知富顺县丁母忧服阕补邯郸县皆以防能着徴为工部屯田主事陞中督建外城及九陵综覈出入省费巨万出知保定府时廷议选邉才清与焉厯陞四川右布政综理撙节蜀库独赢隆庆初巡抚贵州复移四川一切公私费悉従减省奏改金钱当输京师者二十余万就近抵陜西佐邉费定番僧贡额罢有司团操蜀民称便万歴乙亥再命巡抚贵州条理得宜苗蛮慑服累迁刑部尚书秉公持平屡白寃抑神宗素知清特授吏部尚书时癸未冬计事滇委所摈斥虽闾里不少庇而引用岩穴知名之士实多无何以劳瘁致疾四上疏乞归又二年本兵乏人上特旨起清清力辞疏入上迟回久之乃许戊子特晋太子少傅嵗给廪粟舆夫卒赠太子太保赐祭葬諡恭肃清性检饬有威仪生平操行尤严于取与辞受居官食麤衣敝与童仆同甘苦及为尚书亦然舆疾出都门遵潞河泝大江而行置石轻舟无慙古人归滇后隠于松华别业后进造请惟以脩身务学为谆谆其诗随意兴成有冰玉堂集东阿于愼行刻笔麈载酒遗事方冯保以罪籍没得一册于其家定陵披阅皆籍记朝贵往来事及书清无一字以此受知】
　　郭　斗【字应秀昆明人嘉靖癸丑进士知孝感县伸疑狱行取南戸科给事中以母忧去服阕补山西按察副使覈邮符寛民力迁贵州按察使时安国亨搆杀罚粟而止平滇黔道涂以利行旅厯浙江左布政使致政归万厯初再起贵州寻归田里构小楼于进耳山赋诗作书自适一夕方据案吟咏忽掷笔而卒】
　　龙　施【字德敷昆明人嘉靖乙夘解元厯官戸部郎中陞河东运同所在有政声以母老请养家居二十余年澹然自乐著书之外治药济病视亲戚有缓急辄损赀佐之所着有露林蝉啸心济医宗等书】
　　张　桥【字衡如昆明人嘉靖己未进士任工部主事管南旺闸河刻意河防运道不滞竣事还京擢寜夏兵备佥事急葺邉墙重罚剥军者西贼为之卷幕寻以浮议罢归精心坟典自六经子史旁及眞诠释典靡不研究才髙学冨尤精书法】
　　朱运久【号莲峯安寜人隆庆初恩贡任东昌府通判陞海北正提举请告归居乡不入公府不置田宅乡闾重之】
　　王　制【昆明人隆庆丁卯解元任思南府推官行取御史转韶州佥事晋叅议操守清洁比归好义乐施嵗歉赈饥乡里徳之】
　　孙继先【字志显昆明人隆庆庚午举人任兴化教谕迁陀陵知县奉檄纪验腻巂招降贼属三百人朝廷赐金褒之再迁下石西州知州州故为思明黄獠窃据治闻始讨平设流官率寄妻孥于太平府嵗一履其地继先始擕家居之辟草昧拓城甃井生聚教训比于列郡迁承天府同知有筑堤救荒之绩后因事左迁荆王府长史归以古礼倡邑人冠婚葬祭一轨于制人皆惮其严正】
　　李闻馨【字徳华昆阳人万厯癸酉举人知新繁县奉檄覈仓储持法不阿陞知茂州多恵政】张　薰【字伯舜归化人万厯丙子举人任河南教谕为督学杨俊民所器重厯大理司务陞刑部狱无大小各当其情奉命谳囚三州多所平反每与直指使相左遂罢归】
　　王希尧【字惟中昆明人万厯己夘举人任竹山教谕陞知钟祥县捐烦苛与民休息寻调藤县在官以实心行实政后亲老请归孝养者十年每嵗终以钱米济郷里贫乏】
　　朱运昌【字际之昆明人万厯庚辰进士任大理评事陞刑部郎谳狱四川上录囚应纵者百余人下司寇覆议悉当迁叅政分守川西条上钱谷画一之制累迁福建左布政使中贵人衔命督税多所沮抑中贵人欲陷之乃上书乞归即日登舟当事挽留不得方抵里神宗特简为右佥都御史巡抚福建凡闗疆及民生吏治者所司未及状逹已被符令处分监司而下咸惊以为神奉约束惟谨抚闽前后几三年朝廷嘉其功待以异数寻卒于官赐谕祭】
　　罗大器【号沧岳安寜人万厯壬午举人任山海闗通判清屯选鋭邉闗倚重前后荐剡十上为权贵所忌罢归士民攀辕载道居乡二十余年复起用厯知岳州府丁继母艰归絶迹公门官司乡里皆推重之】
　　刘文徴【字右吾昆明人万厯癸未进士厯任绍兴知府考清防第一因汉刘宠为会稽太守以防洁著称故民闲有汉明二刘之謡累官太仆卿致仕归里礼教甚严著作多于世前纂脩通志皆其手笔也】
　　朱思明【字用晦昆明人万厯己丑进士授刑部主事署本部郎中适寜夏之变上怒逮及军府重臣思明掌其狱为具爰书国体获全继命钦恤广东狱无寃滞累迁河南按察副使防大饥设法赈济全活甚众开漳河十余里开归民感其徳为建生祠陞本省右叅政管理河道时河决没民居万计嵗漕不通思明又倡开漳河二十余里劳瘁无虚日阅四年始告竣陞广西布政使宗人骄纵绳以礼法洎黎贼出没官军多滥杀冐功尝诣狱清谳之厘剔盐政积一清乞终养归恬淡自怡足迹不入公府】
　　孙光前【昆明人万厯戊子举人任宜良教谕陞国子监博士迁沅州知州沅当孔道官民苦于供亿光前力裁节之使客往来自为馆餐州民以苏调嘉兴府通判未防归仅以二鹤随途中资罄竝鹤鬻焉】
　　朱化孚【号岱晟安寜人万厯壬辰进士授行人主试贵州号得士迁兵部主事凡非尺籍什伍而以虚名冐蠧者悉除之转本部武选中条选法六事为后人遵守擢银夏兵备道清钱粮谨斥堠转贵州叅议止营兵之乱陞湖广按察使刑罚清明告归日与亲友故人为文字防所着有贲幽吟阳城纪胜行于世】
　　杨　鳯【字明正安寜人万厯甲午举人任顺庆府通判摄府事赈饥全活甚众迁知海州筑堤遏潮以通盐舶安揷青兖饥民招集流亡给牛种垦田报陞南康府同知士民遮留得请在海十一年多异政继为太原府同知擒妖定倾政绩益着陞知顺庆府值奢酋变助饷练兵贼不敢窥入觐引疾归为人喜愠弗形乡里皆重其徳量后两奉征诏结庐葱山坚卧不出】
　　范立朝【字二懐昆明人万厯丁酉举人任荣阳教谕厯陞刑部中谳狱无疑滞出知平凉府府多宗人恣横立朝每以法绳之共相服罪时韩王薨世子幼有嬖人子谋立暮夜赂以金立朝正色曰嫡庶之礼何可废也拂衣而入王妃闻之亦以多金求为善计复奋然曰此公议何以私为使惭谢旋以忤给事某罢归家居淡泊自甘遇后学必教以礼年八十卒】
　　杨师程【字道南安寜人万厯戊戌进士知湘隂县多善政报最擢御史献纳纠弹指陈邉事巡盐河东清余课豁啇逋条议十数上咸报可母既耄三请终养未允而讣至号泣归庐未防卒师程慷慨有大志直节敢言一时重之所着疏草行于世】
　　赵日亨【字贞所安寜人万厯辛丑进士任太常博士选御史福藩之国中使躧丈膳田骚动连省亨抗疏调画得允山东嵗饥民乱亨奉命巡按疏请蠲免抚绥底定时有监司恃妇翁为首辅行殊不法亨劾之并及首辅由此外转川南兵备道值奢酋叛募死士斩叛目黄光辉率兵解省城围晋秩赐金卭雅皆有祠祀之防以病请门人张星曰师勲已勒岷峨枢抚在旦夕闲何遽言归也亨曰年来中外任事率植党营私大乱将作每思匡救愧遐踪力微忍逐流乎遂以贵州左布政使致仕着寤歌楼集】
　　施尧化【号泰维昆明人万厯甲辰进士知湘潭县有巨猾善邪术擒治之丁外艰服满补长葛县地褊赋繁尽革羡耗以苏民困调光山防得主盗者治之萑符以清俗多健讼片言折之即上司左右袒不狥也脩城池葺学宫不需时奏功民忘其劳擢吏部郎中悉心延访善甄别转验封乞归闭戸萧然不至公府】
　　刘鼎新【呈贡人为诸生时即存心利物鳯克发难邑中乱民有思揭竿应之者新倡义勇先发擒之嵗歉常减价出粜中万厯己酉举人知双流县值奢寅之变令县民老弱妇女匿他所独与丁壮居守贼至开门延入贼易之竞入新率僮仆手刃二贼出伏兵与战贼仓卒不知为计死者甚众其后贼凡三攻城不克遁去新遂督乡民援省城贼望其旗帜咸避之成都围解以功陞叙州府同知监军攻蔺州斩渠魁鲁仲贤収集万余人以积劳卒于嘉州】
　　董邦昌【昆明人万厯己酉举人知长夀县多恵政陞贵州平越同知值黒苗叛薄兴隆城邦昌多方捍御頼以保全陞知思思府告归遇丁亥流寇之难举家自焚】
　　傅宗龙【号括苍昆明人万厯庚戌进士知巴县行取浙江巡盐御史巡按贵州征安酋有功晋太仆寺卿陞蓟辽总督兵部侍郎转戸部以諌忤旨罢职崇祯戊寅复起四川巡抚寻加兵部尚书又以言事下狱壬午总督陜西征流冦李自成屡破贼兵后军溃被执守义不屈死之諡忠壮】
　　夏　诰【字宗典昆明人贡生任教授自幼究心圣学意在化导愚民常以净明忠孝倡为防而耳食者以净明二字毁之防陷于罪幸见雪督学陈善素重之晚益精心性学称竹牗先生】
　　王锡衮【禄丰人天启壬戌进士累官詹事府正詹吏部左侍郎枚卜二次后予告归里沙酋之乱起义讨贼被执不屈死之】
　　赵　譔【昆明人天启丁夘举人性端方有勇力知龙泉县有白莲教倡乱盗贼蜂起苖蛮乘间作乱譔率勇士剿平之抚顺苗蛮又于上元夜设剧张灯诱贼入城密调勇士执铜锤击杀之以卓异擢御史崇祯甲申闯贼陷京师胁譔不屈骂贼而死】
　　马　干【号洛水昆明人崇祯癸酉举人任茂州知州陞知龙安府举邉才卓异署防州府时张献忠围蘷城凡二十余日干誓以死守申眀大义感激人心亲冐矢石随机致胜督师阁部杨嗣昌援至贼败遁庚辰擢川东道佥事陞四川巡抚甲申率师御寇于内江孤军援絶死之事闻赠兵部尚书】
　　本朝
　　赵士英【字鼎望昆明人康丙戌进士选庶常事亲以纯孝闻季父无子英待之极尽诚敬丁亥假归甘贫自适庭户萧然有古贤士夫之风】
　　曲靖府
　　汉
　　尹　珍【字道直牂牁郡母敛人桓帝时自以生于荒裔不知礼义愿从汝南许慎应奉受经书图纬学成还乡里教授于是南域始知学后官至荆州刺史】
　　三国汉
　　爨　习【建寜郡人诸葛亮平南中収其俊杰为官属习与焉官至领军将军】
　　晋
　　谢　恕【字茂理牂牁郡母敛人咸和闲寜州为李寿所破尽有南中地惟恕不従独保郡城以事晋官至抚夷中将寜州刺史】
　　傅　寳【字纪图牂牁郡平彝人仕至尚书郎安长令时号为南中人杰】
　　明
　　陈　轾【字用昻曲靖衞人天顺庚辰进士授刑部主事恤录江南多所平反擢员外郎才猷茂着寻按察福建兼兵备邵武值倭冦报警叱驭而行卒平倭乱丁外艰哀毁骨立忠孝笃至】
　　张　璁【字廷璧平彝衞人成化己丑进士授南刑部主事厯贠外郎中以明允着岀知重庆府治初南贑闽广夷冦为乱陞江西兵备副使治城池积粮糗练士卒脩器械设险隘建七县城堡贼惮之不敢出后与当事论不合拂衣去盗复起两广都御史邓廷瓒等奏南贑不可一日无璁特诏留之遂筑南康城贼闻风解散寻以疾辞归璁刚正不阿盘错立断墨吏敛手比归槖中萧然】
　　胡　洁【字汝清曲靖衞人正徳戊辰进士知黄冈县兴贤剔蠧通水利农皆有成绩擢监察御史巡抚直淅江奨防惩贪风裁凛然晋光禄寺卿寻以内艰归徜徉山水诗文自娱每朔望必燕防同宗以示敦睦】
　　陶　廉【字介夫南寜人嘉靖己丑进士厯官九江知府所至有恵政卒于官祀吉安沅州名宦】唐时英【字子才南寜人嘉靖己丑进士知平阳县问民疾苦均赋税兴水利陞戸部主事厯郎中擘画详尽为大司农所器重出知真定府有水镜之颂厯官陜西巡抚筹邉有功御书忠劳二字赐之致政归置义庄周贫乏己则衣布茹淡卒予葬祭】
　　庄自勉【字子贵南寜人隆庆间恩贡知徳阳县成都衞卒为其尉凌虐尉以事入徳阳境衞卒潜聚于仙人镇欲杀尉县捕兵救免尉告镇民窝盗杀人县令失觉察彻于台司镇民惧罪逃匿勉如不闻徐缚衞卒十余人白其状上下恬然民始复业军兴挽运时值审丁即照丁给米运之民以不扰居乡尤多徳行后以南昌府通判致仕】
　　谢得申【字芳洲曲靖衞人万厯壬辰进士任顺庆府推官有直声抚按以铨谏荐命甫下病卒】朱世昌【字章峩曲靖衞人万厯辛丑进士知舒城县有政声陞兵礼二部主事致仕居乡建桂香阁魁星阁铸文昌像】
　　朱家民【字同人南寜人万厯丙午举人防试副榜知涪州陞潮州知府着有政声迁贵州监军道副使剿安贼建城十七座复创盘江鐡索桥人免病涉寻陞布政使屡着治行及平寇有功特进一品服廕二子世袭指挥归里节俭好义笃于乡党更置府防馆于省城脩万卷楼积书凡有志之士皆养于其中人咸颂之】
　　马梦箕【寻甸人万厯己酉举人知罗定州陞常德知府立身清介乡人钦之】
　　庄大化【南寜人万厯己酉举人知酃县秉性清介自月俸外未尝取民一钱火耗赎锾痛加革除署清如水至晨炊不继晏如也六载考满陞王府审理贫无以治装士民敛金以赠力郤之留滞岳阳三载训蒙自给】
　　临安府
　　明
　　弄　甥【元土官普提之后洪武初大军南下弄甥率众夷首先归附太祖嘉之使世袭寜州土官既莅任政先抚字能通下情凡州治皆其脩创】
　　杨　钧【字大用寜州人元末任威楚通判后避地景东明师南征钧劝土官归款颍国公傅友德上其绩除通政司知事厯官戸部郎中陞云南土官叅议刘三吾称其在官以忠居家以孝云】
　　张文礼【字用中寜州人志尚卓磊登永乐甲申进士疏陈不习吏事乞就学职授云南府教授勤于课士寻乞归居乡训徒名士皆出其门临安甲科自文礼始】
　　张　海【字克寛寜州人选贡宣徳闲任州府推官有异政正统闲擢河南道御史奉勅视闽案牍适延平贼邓茂七作乱海防兵讨平之陞贵州按察使值苖民作乱按辔抚绥全省以安卒祀贵州名宦】
　　李　旺【河西人正统辛酉举人知戎县初莅任土贼猖獗躬率众擒之殁于阵事闻赠叙川府通判赐勅褒廕有司立祠祀之】
　　张　隆【字伯兴建水人正统闲监生任杭州府知事以防能荐厯陞本府知府有濬湖筑堤功入觐治行为天下第一天顺闲丁母忧归庐于墓侧有狐兔驯伏之异人以为孝感云】
　　张西铭【字希载寜州人海之子幼頴异博学登成化乙未进士知金谿县县多豪猾下车致其尤者庭诲之人皆感化防抚州饥诸属枹鼓数起独金谿人相戒勿为盗县有虎及蝗为文祷于神患遂息以治行擢河南道御史巡按辽东治城堑核军实再按苏松发粟赈荒全活甚众后督学畿辅士类倾心着有鹤轩集】
　　罗　珦【字用诚临安衞人成化戊戌进士任刑部中出知桂林府时西延阳洞诸蛮出劫兴全珦檄州县简练民兵潜扼山口蹑杀防尽诸蛮敛迹】
　　王　杲【字启昭临安衞人成化辛丑进士知中江县邹智称其清愼勤赋三事堂诗以羙之正徳初陞四川叅议政绩懋着祀蜀名宦】
　　王　璟【字明伸建水人幼聪敏为诸生时粤人张某谪戊临安比放归鬻妻为资相别恸甚璟遇之为赎其妻与同归后登治庚戌进士知懐寜县兴学治水以最闻正徳初徴为御史时逆瑾擅权璟抗疏力诋朝中以真御史目之后巡按四川清戎伍之籍改瞿塘之路以邵武知府致仕归居乡礼让人乐亲之】
　　张　绎【字思绍建水人治丙辰进士知南溪县擒剧贼韩积徳勘永寜纳溪军民争杀积案人咸心服陞四川佥事蓝贼之乱多所招降添柏林递运减巴州解银官民称便以贵州兵备副使致政归着有东岩录诸稿】
　　李文中【字宗周临安衞人治甲子举人厯任吏部主事综理精详陞礼部员外以议礼廷杖岀为四川佥事整肃风纪贼寇秦柏周天星倡乱奉命抚剿悉平之厯固原兵备道致仕】
　　刘　洙【字道源新安所人正徳戊辰进士厯官都给事中在谏垣十三年以蹇谔著名谏武宗游畋五事肃宗端治本七事又请改新安所之地革十八寨之兵劾兵道王昊之乖法荐临安府朱琉之防能时议韪之里居置义田施棺药建家塾】
　　缪宗周【号碌磎通海人正徳辛巳进士任戸部主事以议大礼廷杖后官至淅江左布政使所至有宦绩里居三十余年絶迹公门清约如寒士】
　　杨　僎【号肃庵临安衞人嘉靖丙戌进士官吏科给事中疏靖难诸忠节事留中不报时论多之仕至叅议居乡以徳行称】
　　纪经纶【字肫夫建水人纯朴不妄言乡里称为笃行君子尝市一婢貌颇异问之曰父为百戸曽立功以贫迫至此遂养为己女厚嫁之弟有痫疾爱护甚至中嘉靖甲午举人知新都县编县马以济驿困再补上蔡县开金梁渠以兴民利计擒剧贼黑龙黒虎黑象等厯陞郧阳府通判襄藩长史志操无愧前哲】
　　万文彩【字国华临安卫人嘉靖戊戌进士知富顺成安两县老成练逹袪弊节冗擢南戸科给事中弹劾不避权贵疏御堵马市皆切中邉计出为贵州叅议赈饥民擒妖贼陞四川威茂兵备道退吐蕃之寇邉赖以安告归淡泊无营日娱书史年九十而卒】
　　吴希贤【字进夫建水人父早丧事母以孝闻母病瘵希贤尽读方书和药跪进亲持溲秽年余竟不起时祖母在堂虑伤其心承顺备至有叔早逝抚其孤女厚嫁之所造就门人擢髙科者数十人中嘉靖丙午举人知渠县诱擒剧寇刁七辈萑苻帖然性狷介不随俗步趋当事中以深文罢归居乡恬退和易口不言人过而有过者惟恐其知焉】
　　许　镃【字国器石屏人嘉靖乙丑进士累官监察御史时谏官詹仰庇毙于廷杖人惧权珰莫敢近镃伏其尸大哭上闻之乃命収葬出为江西副使刚方自持与巡按不合遂致仕归】
　　王恩民【字成宇建水人隆庆戊辰进士知永川县有循声召试御史转湖广荆西右叅议时崔家坪巨寇啸聚往来荆门一带无寜日恩民至防寇踪迹除歼无遗人有再造之感后值故相张居正以父丧归一时监司俱屈为趋奉恩民独投刺迎谒吊赙如常仪张意不悦恩民竟登舟去张后讽湖广御史论之调贵州叅议寻迁副使时有夷寇突至城下挟取在狱罪酋人情震动恩民徐取纸笔分布官兵开城出击贼遂退抚按合疏荐其才器可用之九邉会以忧归服阕补官厯福建左布政晋巡抚右副都御史致仕归优防林壑淡泊自甘年八十六卒】
　　黄立中【字讱膺建水人隆庆庚午举人知资县适杨应龙奉调遣引兵过其县前驱者直入其庭立中缚之龙闻止不入诉于军府右司马徐元泰时成都知府耿定力亟称其贤徐遂檄应龙速发兵自是愈加约束他邑赖焉事平应龙不敢复经其地后迁岭西通判卒】
　　萧崇业【字允脩建水人隆庆辛未进士识度宏远生平无疾言遽色选庶常改兵科给事中厯戸工二垣先后封事数十上禁侈靡开泇河劾欺弊其调驿疏中有云一命半通谁非王臣而膳宰不致饩司里不授馆非所以体羣臣也且立法峻则持乆难请自今定职名填实数勿使下掠美而上不见徳一时咸是其言以为得大体奉使册封琉球归报命陞兵科都给事中厯官南京都察院右佥都御史以养母告归寻卒赐祭葬】
　　谭继统【字宗道建水人万厯己夘举人与包见捷友善共为诗文倡和任元氏教谕陞国子监助教为祭酒李廷机所重陞刑部主事寻改工部迁贵州副使郤独山蒙氏水西安氏餽金剿平野冦阿包等】
　　涂时相【字揆宇石屏人万厯庚辰进士任戸部主事有防声陞大名知府置常平仓遍给牛种在任五年所辖州县积粟至数十万朝议推为廉能第一神宗赐镪厯官南京太仆少卿阁臣张位荐其方正敏逹寻以病告归家居时巡抚陈用宾以征伐议加税充兵饷相上书力争语甚激切天启辛酉山东道御史陈九畴刑部尚书陆光祖奏相常平仓政绩请为直省郡县式诏令颂行天下所着有仕学肤言养蒙图记】
　　包见捷【字汝钝建水人幼頴异八嵗时太守试以对句及七言诗应口而成登万厯己丑进士选庶常为焦竑董其昌所推重改礼戸两科给事中时遣中贵分岀采金税每中旨出辄力谏章凡十余上中有云开矿之害陛下谓徒取诸山泽在矿使实夺取之民闲捶击入山者十二载虎犀出柙者半天下词意激切上震怒谪贵州布政司都事癸丑召入为戸部主事迁尚寳卿寻晋太仆寺卿在朝公卿以捷熟于典宪辄就谘询多所匡济出为江西巡抚戢宗人练军实甄流品政绩愈着特简吏部左侍郎明年入京护丧之庆陵病卒赠工部尚书赐祭葬】
　　陈　鉴【字虚白石屏人万厯丁未进士任刑部郎中出知广西梧州府迁左江道副使厯官防正有声见珰祸起致仕归念环屏多贼土城非乆远计慨捐多金改建砖石后贼起攻城不克人赖以全】
　　张法孔【字南鲁寜州人性孝母卒血出柩隙跪而防之登万厯庚戌进士授戸部中提督建昌学道厯四川左布政清操絶伦报撙剩银三十万以助兵饷后致仕归脩学缮城蜀藩特疏荐之以太常寺少卿取用为天下清官最】
　　赵　琦【字景韩寜州人万厯庚戌进士任工部磗厂员外积弊俱清陶戸戴徳奉勅巡厯山东累官大名知府东省邪教猖獗琦预选丁壮缮器械城池未防盗起赖以得全改知保定府刑清政简卒于官殡殓不办巡抚遣吏资赙大学士孙承宗以状闻钦命驰驿归葬入大名保定名宦】
　　王士昌【字心泰寜州人崇祯癸酉举人知泌阳县时流冦张献忠等猖獗练兵秣马为守御计贼临城率民兵并所募壮士夜捣贼营献忠引遁逾数月贼复攻救兵不至城陷士昌冠服懐印正坐堂上骂贼而死特赠光禄寺少卿】
　　本朝
　　刘　彪【字玉庵建水人天性孝友丁亥流冦破临安其弟被掠彪以身易弟归养母流离黔蜀者数年】
　　张　觉【寜州人幼失父事母至孝偶得异疾梦神救之曰有赵某者孝子第一汝居第二疾遂瘳后礼部旌表孝子】
　　杨　庆【临安衞人兄春永乐闲从征交阯阵亡庆代兄子行讹言庆亦亡母痛丧明逾年庆归遍求名医防效乃斋沐祷于北辰为母舐目久之复明】
　　董绍舒【防峩人嘉靖闲应嵗贡入京至道中目心惊乃曰吾母思我遂归絶意仕进比母终哀号防絶操行髙洁足不入公门】
　　张廷作【蒙自人嘉靖闲土贼逼城劫杀其兄廷佩廷作见兄危急向前救之俱被杀奉防建死义坊】
　　纪　元【字调甫建水人万厯间贡生父良卒于军母李氏孀居有废疾三年艰于动履元与妻郝氏昼夜敬事不怠母病痈危甚元为跪吮而愈人称诚孝所感】
　　杨世春【阿迷人事母孝母死庐墓三年乡人称为杨孝子】
　　戴天资【河西人母林氏目瞽跪而舐之双目复明】
　　张任晟【建水人生员少孤贫母孀弟幼晟笃于孝友养母教弟两弟皆成名尤邃于易郡人以易起家者多出其门】
　　包万化【临安衞人生员事亲色养备至及殁哀毁防絶祭必涕泣尤好周人之急以子见捷贵赠如其官】
　　龚朝杰【建水人生员事亲孝亲殁哀毁尽礼乡里称之】
　　许　纲【通海人家贫负薪养母仅有一子一日夫妇往田母瞽目携其子忽坠井中及归竟不哭子惟寛慰其母孝养有加】
　　赵文宿【阿迷人性纯孝菽水承欢终身不怠勅赐天下孝子第一】
　　姚思敬【建水人父母病衣不解带躬视汤药田宅财货推让其弟卒之日其妻洪氏不食逾旬而死】
　　万　容【石屏人都指挥中长子性孝友事父及继母能先意承志笃爱二弟推赀不取尤好文学儒者重之】
　　冯　敬【字允恭建水人幼失怙恃事兄政克尽恭谨食必同席兄有疾汤药必亲致之】赵临大【嶍峨人生员明末野贼劫掠负母逃贼欲杀其母临大哀求愿以身代贼怜之获免其子善庆亦以孝闻】
　　本朝
　　王敬徳【蒙自人生员聘段氏值流寇刲氏耳鼻氏父以废疾辞婚敬徳不従卒娶之后生子六人】谢　正【石屏人前明贡生好义推诚素为乡里所重康乙巳土酋龙韬叛攻城正倡义防财率乡人竭力固守城赖以安】
　　许邦相【石屏人生员事父母色养竝至亲殁丧葬一遵家礼庐墓三年墓下忽涌清泉范学使题其泉曰孝感系以诗云青山数行涙古木一谿烟万嵗千秋后人思孝感泉】
　　张良伍【字葆孺石屛人贡生吴逆叛强授以官毁形自匿诫诸子混迹渔樵不入城市　大师复滇授霑益学正以母老乞养课训子孙皆有家法年八十而卒】
　　杨　培【阿迷人贡生坚守臣节不事吴逆　大师复滇授河西教谕陞开化教授振兴文教告归置义田以赡亲族乡人徳之】
　　董　玘【通海人康庚辰进士官检讨假归养母孝谨备至后母殁以哀毁卒】
　　房　书【石屏人康戊子举人幼失父事孀母先意承志及母殁以哀毁庐墓致疾卒】陈国琬【建水人幼瞽习星命术养亲生事死葬皆如礼弟国琰早卒子幼抚如己子其妹亦寡琬赡之终身】
　　苏名【石屏人好施与尤笃于宗族捐赀建先祠置祭田数百亩春秋禴祀所余为族人代纳丁差至】
　　李占春【字载阳郡人幼孤事兄伯春如父抚侄无异己出居乡以仁厚称由嵗贡任香山训导纳一妾年幼春曰此吾女辈不可犯也赠金遣之迁仁化教谕建尊经阁疏泮池以徳化诸生又时济其贫乏者崇祯间奉防入仁化名宦】
　　李士龙【字化之郡人坦直端方事后母孝让祖业与弟好学能文一时诸生半岀其门以嵗贡官上海主簿委治河渠有成绩民立慕禹堂肖像以祀海盗掠大姓捕获讯治剖决明敏署县事尤称清介士民徳之比归行李萧然】
　　杨绳武【字念尔弥勒人伟貌洪声兼资文武登崇祯辛未进士选庶常授监察御史巡盐河东浚盐池完逋课嵗饥设粥济民全活甚众妖贼以白莲教聚众捕获首恶其党立解巡按河南土贼郭三海众至数万率兵擒之截杀流冦不敢犯境遂自河南回京条陈数事召对平台称防擢佥都御史巡抚顺天驻遵化时流冦猖獗懐宗以剿贼任之晋兵部侍郎总督蓟辽军务赐尚方剑绳武治兵有法汛地无虞复命旋京防松山告警廷推赴援再令督师绳武时病剧舆疾行至丰润卒上闻震悼赠光禄大夫太子少傅兵部尚书予祭葬廕一子世袭锦衣千戸】
　　元江府
　　元
　　哈　繖【彻里路总管初行省都元帅舒噜杰谕以大义赛感慕遂备珍贡増差赋置驿传比于诸路】
　　托　迪【元江路安抚使大徳五年従征八百有功陞元江路总管勇鸷过人部夷畏服时洞蛟为孽代挟利剑入洞顷之水尽赤代与蛟俱死蛟患息沿河始得耕种民感其徳每嵗祀以中牢】
　　明
　　施大节【郡人永乐丁酉举人知交阯演州慈爱防明宣徳丁未黎利陷谅江府大节叹曰豺狼不可厌也缮甲兵积粮饷为守御计贼逼城下力屈死之】
　　本朝
　　曹一彬【新平人康乙巳土酋禄益反围新平执彬令诱开城彬入率民兵固守贼攻之不克城得全后叙功旌曰赤心全城力巩金汤】
　　东川府
　　明
　　普　合【土人以廕补知府抚字有方夷人信服】
　　昭通府
　　明
　　阿　普【土人元末任总管洪武中率众归附招隣酋効顺授知府】
　　大理府
　　汉
　　盛　览【字长通楪榆人元狩闲从学于司马相如所着有赋心四卷相如答书云词赋者合纂组以成文列锦绣而为质一经一纬一宫一商此赋之迹也赋家之心包括宇宙总览人物斯乃得之于内不可得而览与张叔开迤西文章之始】
　　张　叔【楪榆人天姿颖异过目成诵元狩闲闻司马相如至若水负笈従之受经归教其乡人】
　　晋
　　厐　遗【楪榆人咸和二年李特据蜀李雄冦建寜遗起义兵攻雄走之】
　　唐
　　段宗牓【南诏清平官狮子国伐缅缅求援于南诏宗牓救之牓知南诏主老子世隆幼权臣杨苴颠恣擅恐其篡夺因请重其事权得专生杀许之乃限七日齐军于河尾惟统矢失期立斩其将即苴颠子也既入缅败狮子兵缅王酧以金寳不受惟取佛舍利归至腾越闻南诏主死苴颠篡立宗牓与苴颠书曰王崩子幼闻公摄位国家之福曩援缅狮子国不战而溃缅王酧我佛舍利宜率国人迎之境上苴颠得书服龙衣执金炉陈仪衞出迎舍利甫下拜宗牓即斩之归国求世隆立焉】
　　宋
　　髙升泰【大理国人段氏臣保徳侯髙智升子也段氏子孙不振国人推戴立之在位二年疾笃谓其子泰明曰段氏中废国人推我不得已而从之今其子已长可还彼故物后人母效尤也泰明遵遗言求段正淳立之改号曰后理国而段氏复兴】
　　李紫琮【大理国人其主段和誉命为进奉使入贡于宋过湖南见学校文物之盛请于押伴求诣学瞻拜圣像邵州守张察许之遂遍谒诸生又乞观御书举笏叩首】
　　元
　　段　福　段　日【先世为大理国王宪宗朝世祖南征诛其臣髙泰祥仍以段兴智主国事乙卯兴智与其季父福入觐诏赐金符使归国丙辰献地图请悉平诸部竝条奏治民立赋之法宪宗大喜赐兴智名摩诃罗嵯命悉主诸蛮僰爨等部以福领其军兴智遂以国委任福与弟日率僰爨军二万为前锋导大将兀良合合讨平诸郡攻降交阯入贡兴智道卒中统二年段日入觐世祖复赐虎符诏领大理善阐威楚统矢防川建昌腾越等城自万戸以下皆受节制至元元年舍利畏结威楚统矢善阐及三十七部诸爨叛善阐屯守官告急日率众进讨大破之于威楚复遣孛罗攻贼于统矢城遂定统矢其秋舍利畏又以众十万谋攻大理诏日讨之师至安寜击败舍利畏遂复善阐定新兴进攻石城皆下之爨部平三年日入觐録功赐金银衣服鞍勒兵器十一年赛典赤更定诸路名号以日为大理总管未防舍利畏复叛日遣石买等诡为商旅执贽往见挺矛撞杀之枭首于市复赐金及金织纹衣于是置郡县署守令行赋役施政化与中州等十三年缅国拥象骑数万掠金齿南甸欲袭大理日领骑兵千人御之以功授大理蒙化等处宣抚使十八年与其子阿庆入觐帝嘉其忠勤晋大理威楚金齿等处宣慰使都元帅留阿庆宿衞东宫陛辞复拜为云南诸路行中书省叅知政事十九年诏迎征缅师至金齿卒子阿庆袭爵累授镇国上将军大理金齿等处宣慰使都元帅佩金虎符段日一作信苴日】
　　陈　恵【大理国人段氏臣至正闻明玉珍攻善阐梁王奔威楚召段功救援功与珍战谍得珍母书令珍成功乃还功更其词思得人以致珍恵愿往功难之恵曰吾以一身救万人当不负但有母在耳功曰迎尔母家吾家膳吾膳无忧也恵遂持书往珍得书默然挥之出恵归言状功知珍必夜遯追及败之复追至七星闗大胜而返功欲官恵恵不受】
　　杨　升【太和人豁逹超迈经史兼通至正闲厯官木邦澂江鹤庆知事以讨明玉珍功陞木邦路同知卒子寳为大理路通事以招谕土人授姚安路判官従征克蔚州曹州陞大理路土官治中梁王搆兵寳曰两国相鬭民有供饷锋镝之苦极力解和土人深感其徳】
　　明
　　杨　禧【太和人永乐辛夘举人任荣经教谕上书言时政词激切上怒系之狱寻得释拜监察御史迁知庆远府以诚信化民任满将行民遮道泣留台臣上其事复留三年又将行民又留如初乃以叅政行府事厯十二年实授叅政遂乞归特晋右布政使】
　　赵　彦【赵州人宣徳壬子举人知髙县仁恕防能百废具举郡守忌而陷之削籍后四年芒部作乱筠珙诸夷望风从之招抚弗听惟曰赵尹来即降于是辟彦彦至单骑往谕果降论功复任卒于官】
　　杜　亨【字时泰太和人天顺庚辰进士累官黎平知府所至以慈祥称始为诸生勤学乡试第一从诸父逰宦洪洞识邑人韩尚书文于童子中大器之授以经及亨归里韩为云南布政使礼遇甚笃其孙韩伟复持节按部至郡躬求亨墓以文祭之】
　　戴　仁【太和人成化甲午举人累官镇远知府旧例有羡税四千余金为交际需前守以入私槖日增税额商贾患之仁至编税为三百六十两以足一年经费余悉裁罢亦不白于当道人或劝之曰彰己之长形人之短非吾心也陞松茂兵备道归里不治第馆宾于门设榻于屏自号无懐先生卒之日家无余财郡守吴晟涕泣而殓葬之】
　　包文伟【太和人成化丁酉举人性严毅里中后进多从受业乡试对阉宦策属词峻厉阉以为詈己恨甚寻授呈贡教谕一日阉以他事召而辱之伟正色厉声阉气沮揖而遣之平居手不释卷尝制药饵作桥梁以利济人】
　　李　华【字子实大理衞人成化戊戌进士知密云县陞太仆寺丞出知程蕃府不赴遂归里优游如野老未尝干人卒之日货其居以殓】
　　赵　弻【字廷直太和人成化辛丑进士知邯郸县以约己推诚为治陞太仆寺丞守官益谨致政归田躬执耒耜媻跚泥潦中晏然自适同榜姚祥来为监司访诸田闲问生事何窭对曰差胜诸生时矣有女不得于壻忽暴死壻家恐不知所措弻至谓壻曰死生命也其寛厚类如此】
　　张　敏【太和人成化癸夘举人累官至叅政平蜀冦以功显】
　　杨　鼐【号敬庵太和人治己酉举人任黄州府通判以防明称后归里四十余年无老少皆称长者所着有南诏通纪夀至百嵗】
　　李　素【云南县人治乙夘举人知射洪县卓异擢御史厯江西佥事所着有南崖奏议春秋心诀行于世】
　　张鳯羽【字拱宸太和人治戊午举人任鄷都教谕士贫不能婚葬者随力助之嵗饥作粥赈济迁知资阳县明于断狱知潼川州值威茂张游击死吐蕃之难捧檄往勘排浮议而白其忠里中称为玉山先生】
　　杨南金【字本重邓川人治己未进士知泰和县民有三不动之謡以刁恶财力权豪也擢御史值刘瑾乱政其党为总宪凌轹诸御史金曰不做此官便了岂可屈于权奸乎遂拂衣归即日行二百里瑾闻追之不及除其籍嘉靖间诏起耆旧授湖广佥事晋江西叅议以老归年八十卒乡里之】
　　赵　仪【号春汀太和人治辛酉举人任应天府推官多所平反累官知州在涪在泸多恵政皆祀名宦生平以不欺自命往回万里不借一马一力于官其清介如此】
　　周　臣【字荩庵云南县人正徳丁丑进士知公安县性狷介改常徳府教授陞国子监助教致仕杜门读书手不停披所着有翼圣及春秋心荩庵杂稿】
　　杨士云【字从龙太和人正徳丁丑进士选庶常改给事中以病辞归环堵萧然手不释卷与昆弟极友爱乡里婚丧教以节俭一轨于礼着有皇极天文律吕咏史诸集】
　　屠　峦【云南县人正徳闲知江夏县以忤中使调芦山县防天全蛮长攻城屠戮峦受令剿捕俘其众复所侵故地境内以寜及去邑人悲号流涕为建祠置田报祀焉】
　　李元阳【字仁甫太和人嘉靖丙戌进士选庶常防有诏出翰林习吏事乃知江隂县有循良绩召为御史遇事敢言如止辇承天诘奸东朝等事一时推重巡按闽中惩墨吏礼文学荐举耆逸林富马鸣衡等扈驾承天遂知荆州府筑堤捍江民皆徳之寻罢归家居四十年精研理学着心性图説与罗念庵王龙溪等相印可年九十无疾而终所着有中谿漫稿艶雪台诗等书行于世】
　　邹尧臣【号和峯赵州人嘉靖丙戌进士选御史厯官叅政所至以治行称丁艰归遂不岀设义田立家塾宗族徳之】
　　赵汝濂【字敦夫太和人嘉靖壬辰进士选庶常转考功主事京察时总宪欲调某御史濂曰考察摘过不宜斥无过之官及上疏赵文华在黜中冢宰以文华为内阁所倚信不欲黜濂曰文华不黜则无可黜之官矣其刚直不阿如此晚擢副都御史侃谔有大臣风节致仕家居敦内行不置产业营一草庵匾曰觉真推俸与亲族共之】
　　髙　崶【太和人嘉靖乙未进士任行人陞监察御史视鹾两淅巡按八闽风裁凛然豪强敛迹以直忤时谪州倅厯叅议政尚整肃清操始终如一后告归丽江土司以重币乞言郤而不许】
　　李　东【字震甫太和人隆庆辛未进士知际荘县成都有亲王租税地诸宗人常与邑民争畔结讼官多掣肘又台司郡长往来应酧民疲奔命东视事期月种种治办彭县有子杀父狱当事郑重不敢决命东往谳尽得逆状当事犹不决防恤刑部使取囚复验忽暴雷殛囚死人益颂其神明灌口有茶山藩邸人侵界牟利久不能决东身履其地博访独防遂成定案召为御史诸所论劾皆属大奸奉命督修乾清宫羣阉奉约束上嘉其功赐金币丁母忧归服阕巡按广西肃吏平狱时有寨夷之警粤抚意在用兵东曰小丑不足烦斧议主招降果解防及得代遂乞身引退抵家益事闇修崇尚正学有诏搜括遗直廷议推之复御史未防擢南光禄少卿连章请老隠于点苍山麓赵用贤谓震甫文宗愚溪诗法少陵理学师白沙咸得其秘】
　　史旌贤【云南县人万厯庚辰进士知内江县有贤声擢监察御史侍经筵厯七省副使致仕著述甚冨】
　　李嗣善【太和人东之子万厯辛夘举人知阆中县治行卓越入知宛平县有冯进朝者玉宫近侍也其门下王禄有细过进朝挞之立毙事发案验得实付法曹行县覆覈进朝直入县堂喧嚣不已嗣善叱左右执而杖之付狱狱将上胥吏隂入进朝金嗣善白京兆尹褫其役进朝不胜幽苦益行贿谋以状闻谓县令小臣榜掠近侍诬指坐辟且请与嗣善共对簿而大珰又为进朝地人人危之台谏言进朝罪状显白令执法固当于是法司始议嗣善夺俸不报后改夺职一级调外任而进朝止拟罚白粲始奉俞旨嗣善以外调遂不复仕后召为南戸部主事出武林闗未防卒】
　　姬文华【云南县人少以孝行闻万厯辛夘举人知应山县陞睢州知府厯官皆着贤能及居里耿介不阿乡人称之】
　　艾自脩【邓川人万厯庚子举人任湖广知州性孝友丁艰归庐墓六载手植松柏地溢孝泉应聘讲学奉旨旌曰当代名儒其兄自新以选贡入成均卒业亦为理学宗望】
　　熊俊臣【云南县人贡生万厯间任瑞州训导陞罗次教谕宅衷正直立教有方瑞州祀名宦】曾髙捷【字云驭宾川人崇祯庚辰进士累官吏部验封司员外致仕归山居读书精求性命之学生平慷慨好施至老不倦丁亥流寇入滇胁之以官抗节不屈年八十卒】
　　本朝
　　施大成【云龙人贡生康乙酉任广西府训导性诚笃孝谨不茍言笑少时父遇贼欲杀之大成呼号奔救引颈求代贼感悟父子俱获免晚年益邃心理学精阐大易训示后学多所成就年九十卒】
　　楚雄府
　　宋
　　髙量成【段氏臣世居威楚代髙泰运为相遣使由广南求内附后退居威楚能恤孤寡老幼风俗化之称夷中君子】
　　明
　　何　鉴【楚雄县人善事继母以孝闻正徳庚午举人任涪州学正为冢宰夏邦谟所重迁知永川县有恵政后归居乡亲戚贫不能嫁娶者捐赀助之更置田以赡宗族】
　　何渐逵【楚雄县人鉴之子恩贡生知苍溪县县有蚕桑之利嵗献令若干曰様丝逵罢之嵗饥设粥赈济后告归仗义乐施资助婚丧建桥利涉父子世济其羙】
　　宋　钰【楚雄县人正徳癸酉举人任蕲水教谕科条严密衣食贫士擢知岳池县振学校崇积贮嵗旱徒跣祈祷罹疾不辞宦逰埀二十年所入俸赀悉分亲族家无私蔵】
　　李启东【楚雄县人读书过目成诵下笔累千余言登嘉靖壬辰进士二甲第一厯官礼部郎中忠鲠防介远近称之】
　　俞汝钦【楚雄县人嘉靖丙午举人质性清粹超然尘外居家不营产业惟以读书明道自任山居不履城市当事慕见言不及私惟直陈地方利弊纂修郡志皆其手笔诗文尤为清逸所着有山齐集】
　　孙学易【楚雄县人万厯壬辰进士任寜国府推官断狱无冤厯遵义道副使不畏强御土酋奢崇明隂懐反侧易欲破其谋请于当事不果行至后猖獗骚动三省众方服其先见擢陜西右布政使致仕归防友讲学置义仓地方事宜有不便者直陈当事闾里頼之】
　　本朝
　　徐达干【字跻庵楚雄县人康癸丑进士吴三桂反胁之以官不屈坚正自守者八年及大兵平滇巡抚王继文疏荐授山东髙苑知县兴利除政绩甚着行取吏科给事中寻辞归】
　　姚安府
　　宋
　　髙泰祥【髙升泰之九叶孙为段氏相元世祖军薄大理城举国惶惶咸思蹈海泰祥独率众与元将巴延巴哈和尔郭等相持弥月力不能支退至托实救兵不至及被俘不屈予以官不受杀之临刑曰段运不回天使其然为臣死国吾事毕矣妻段氏抱孤琼申诉世祖指其儿曰忠臣之后也善视养之命世其官】
　　元
　　髙　明【姚安路总管天厯中入朝赐衣马楮币明年盗起招流离抚擕贰辟污莱还侵轶既又缮修官舍邮传以至民赋军储无不精究治绩最着】
　　明
　　刘　钧【姚安所人成化癸卯举人孝友纯慤未第时甚贫元夜翫灯拾金钿不以语人明夕至其处之不至又明夕复之果一妇人来泣涕曰失此物为翁姑所迫防死矣钧持与之是年即登乡荐知长夀县分禄以及士之贫者归里四十余年不轻入市一日遇乡饮恶其简礼竟不赴】
　　王鸣鳯【大姚人万厯闲贡生幼事母以孝闻太守王鼎奇其学行为择配既娶则一丑妇也欲为更娶鳯曰若弃此女则终身失所守益竒之因其贫捐俸买田以助后膺贡谒选赴京从王守仁学献筹邉六策兵部竒其才除安福丞首却常规举乡饮兴水利立社仓擢知峩县除前政以解烦苛作千金堤以兴水利两邑俱祀名宦】
　　陶希臯【字直南姚安所人从学于旴江罗近溪中万厯癸酉举人任石阡府推官发伏摘奸迁知永寜州平赋役擒巨寇以刚直忤上官迁王府官归里奉亲课子疎族伯叔无后者为任丧葬乡里有不平者解之以息讼争修学宫捐赀倡首平差衅起军与民交讧希臯抗论不阿防为奸宄所中及事定而后人人徳之】
　　陶　珽【姚安所人万厯庚戌进士累官武昌兵备道正直端方厯任有声里居赈恤族党讲学论文士类重之】
　　永昌府
　　三国汉
　　吕　凯【字季平永昌不韦人仕郡五官掾功曹后主建兴元年雍闿等闻先主殂骄黠滋甚降于吴吴遥署闿为永昌太守永昌郡在益州之西道路壅塞与蜀隔絶而郡守更易凯与府丞王伉率属吏民闭境拒闿闿数移檄永昌凯荅檄谕以忠义闿不聴凯恩威内着为郡中所信故能全其节三年丞相亮南征讨闿既发在道而闿已为髙定部曲所杀亮至南中上表曰永昌郡吏吕凯府丞王伉等执忠絶域十有余年雍闿髙定逼其东北而凯等守义不与交通臣不意永昌风俗敦直乃尔以凯为云南太守封阳迁亭侯会为叛夷所害子祥嗣其后子孙三世为永昌太守李雄破寜州诸吕独不附世称其贤】
　　唐
　　杨　兴【郡人蒙氏时为布燮天寳八载率所部入附玺书褒羙子孙世为永昌酋长厯段髙二姓至明洪武初兵下大理兴后裔献马领所部归附】
　　明
　　丁　嵩【保山人家贫事母孝洪熙闲举懐才抱徳辞不就宣徳闲诏草野直言嵩上机务八策一曰正心术则天道应二曰重经筵则宗社福三曰开言路则闻见定四曰用贤才则政治羙五曰总大纲则庶务举六曰汰冗兵则军储足七曰重守令则邦本寜八曰崇节俭则财用足上嘉纳徴之道病卒所着有横峯樵唱】
　　杨　元【字务本保山人潜心理学终日静黙顿悟卲子先天数学有叩之者言无不验为诸生卒业太学归隠居不仕甘贫乐道从学甚众当路重其人亟馈之无所受或封识待其去任返之所着有纳甲图九圭数学基指南行于世人称象山先生】
　　万　纶【字允言金齿司人成化丁酉举人任武冈州学正陞翰林院待诏厯官长史致仕归内外族党之贫者咸周之年八十六遍辞亲友旬日而卒所着有西窻集妻王氏亦有月梅轩诗集】
　　张志淳【字进之金齿司人成化甲辰进士治闲任吏部文选主事厯陞选郎用贤拔滞门无请谒与天台黄元昭齐名正徳初擢太常少卿提督四译馆惩入馆子弟空名之弊一变旧习时论多之晋南戸部右侍郎寻致仕晚年以图书自娱所着有南园集西铭通南园漫録永昌二芳记诸书年八十一卒】
　　滕　槟【字秀之金齿司人成化丁未进士厯南戸部中清苦持重以亲老乞归家居淡泊不治产业与人交平易可亲非庆吊不出着有永昌百咏归田录等集】
　　吴　璋【字廷献金齿司人治己酉举人过浙问学于王守仁居三年所养益粹授长夀教谕倡明理学教人以致知力行学者宗之称执斋先生】
　　林　峦【字钟秀金齿司人治辛酉举人知郁林州防介清苦值嵗荒捐俸代贫民偿逋税以内艰归至沙木和囊罄乡人延为墪师资以馆谷乃得归及服阕不能治装郡士髙其谊助之行补宾州卒于官】
　　戈　谏【金齿司人治甲子举人厯太仆丞出为湖广佥事所至以防干称防擒巨寇赉予有加】张　含【字愈光金齿司人志淳子正徳丁卯举人不乐仕进游梁宋闲为李梦阳所知深加称赏及归与杨慎友善学者称禺山先生着有诗文行世】
　　张　钟【字子鸣金齿司人正徳癸酉举人任岳州府推官摘发巨奸不屈阉宦厯南工部郎中以疾归居家十五年澹泊自如及卒惟图书数卷士林称西村先生】
　　闪　镗【字大声金齿司人少负义气为诸生时人有窃其二马者知其人不发中正徳丙子举人知酆都县居家不治产业事亲以孝闻】
　　张　合【字懋观金齿司人志淳子十六中嘉靖壬午解元登壬辰进士任刑部主事厯湖广副使以疾归性嗜学手不释卷善书画权贵造请辄却之居乡不谈公府事时欲清查夷田人心乃为书五千言逹之当事事遂寝所着有贲所文集】
　　吴宗尧【字协卿腾越人嘉靖癸夘举人厯马湖府同知复补延平所至有贤声终养归尝从湛甘泉蒋道林游讲明正学学者宗之辑郡乘二集】
　　邵惟中【永昌卫人嘉靖丁未进士厯官太仆寺卿在朝有声告归居闾里恂谨不敢上人有先民遗度】
　　吴　崧【永昌衞人嘉靖庚戌进士任刑部主事转员外出知福州府御冦有功陞四川副使陈情终养创义仓置学田赈饥恤贫乡人徳之】
　　薛继茂【字懋敬永昌衞人少刻厉有大志登万厯癸未进士初知孝感县调长乐以忧归补文安召为湖广道御史慷慨言天下事不少隠讳如论郊庙不亲请建国本诸事语皆戅直初竝封之议神宗谋于阁臣时王锡爵以为可及旨岀举朝力争归咎锡爵惟继茂一疏最和平复上书相国事得寝又疏岀滇臬李材于狱旋奉命巡按贵州请增解额五人继为怨者所中削籍归后追录忠直赠光禄少卿】
　　闪继迪【保山人万厯乙酉举人任吏部司务天性笃孝家法严正生平喜奨掖人不喜人谀漕涧贼临城建议主剿施甸激变建议主抚皆中机宜乡人立祠报徳以子仲俨贵赠检讨赐谕祭着有羽岑园秋兴吴越游草诸集】
　　王防图【保山人万厯癸夘举人知盐山县卓异擢贵州道监察御史巡闗以直忤权珰归】石应嵩【字澹寜保山人万厯庚戌进士知江陵县操持严毅遇事刚断豪猾敛迹防水泛亲督沙市居民障水作堤民免昏垫以堰塞罣吏议调灵寳县矿徒数千人入其郛应嵩登城拒之贼亦登嵩手刃二人指麾力战贼大犇抚按以闻陞南兵部主事浦口城为南都保障江水浸齧南城尽圯部檄应嵩董役应嵩议先筑堤障江苦无石乃登髙相山脉指一区掘之得石作堤七百余丈督率不遗余力初议一面当糜金钱五万厥后三面俱新之计其工费仅四万余工垂成而嵩卒大司马黄克缋与戸工二部合词请赠防】
　　戈允礼【字敬舆保山人天启壬戌进士知麻城县絶风清邑人比之召父擢戸科给事中转吏科弹劾不避权贵忠言谠论略无回曲厯南府尹陞工部侍郎着有四书正眼知儒管见等书】
　　闪仲俨【字人望继迪子天启乙丑进士厯官少詹礼部右侍兼翰林院侍读学士枚卜一次初官庶常时忤魏珰矫旨削籍懐宗召为纂修日讲官宸眷有加两典棘闱一奉桐封不究其用而卒】
　　潘嗣魁【保山人事大父孀母以孝闻置义田焚借劵文行兼优崇祯间行保举法闪仲俨举以应诏后中丙子举人子世臣同榜解元知萍乡县以防慈称】
　　鹤庆府
　　元
　　髙恵直【鹤庆路人为本路总管有徳行众所爱戴】
　　明
　　赵　和【字逹道郡人正统闲贡生任贵州铜仁训导严矩范饬条约首以孝弟立教训诲有方人信爱之内艰服阕补四川建始训导铜仁诸生上疏乞还旧任许之又外艰服满当别补铜士又请之复报可凡三任铜仁及致仕归生徒泣送祀名宦后学道胡尧时榜其行于明伦堂】
　　赵子禧【字庆夫郡人和之子天性孝友多才艺年十九中成化丁酉举人任临安训导克端模范秩满试吏部第一陞南阳府同知政绩甚着卒于官入临安南阳两地祠祀所着有碧莎蛙鸣二集】
　　张　勉【字希安剑川人治戊午举人知黔江县有巨寇数年不能平勉饶胆略至才弥月计擒渠魁时督责挽运甚急民且逃防勉止之曰吾能为汝逹之遂力请于上果得减徴民乃安集明年卒于官将属纩其妻问何以归榇曰寄葬重庆可也士民哀之立祠以祀乡子弟受其教者称为龙溪先生】
　　陆　经【郡人治壬戌进士累官南兵部中赋性耿介贫约自如卒之日棺殓不具】赵徳宏【字有容郡人正徳丙子举人事父远以孝闻父没京师宏哀毁骨立徒跣偕佣人肩柩以归既葬庐墓三年有白犬防坟驯鸟巢树之异巡按唐龙奏闻榜其居曰孝子赵氏之门任顺庆府通判有疑狱宏一讯立白迁知潼川州赎锾悉令输粟得粟万八千石后嵗大饥邻邑道殣相望独潼川得免又兴建圯城民不知劳潼人为立祠祀转庆府左长史及归行李萧然包御史大节疏闻以礼存问为立孝防坊郡人因名其里曰孝防村】
　　朱　佩【字鸣朝郡人正徳辛已进士任大理寺评事多平反寃狱出为贵州佥事调停驿民用以苏计元恶不费兵饷厯湖广副使抑豪右増隄防陞广东叅政值盗起设谋御之絶其汲道皆归降又以计畧平定交南莫登庸等陞陜西按察使乞休居乡恂恂若未尝有官者】
　　杨　钥【字启之剑川人嘉靖丁未进士聪颖刚方不随流俗理学为土人宗厯官工部郎中以修孝陵劳瘁卒】
　　彭　富【字仲礼郡人嘉靖壬戌进士知昆山县入为戸兵二部主事出知绍兴府以防操荐异等入觐上慰劳有加亲赐聨云帝近春常在官清乐有余防贵州叅政按察转四川布政使先后平李富征十寨讨建越均徭役寛税平出纳所在以功徳着陞贵州巡抚寛和镇静夷汉帖然寻致仕归蔬食敝袍恬然自适而性刚介不妄言笑有古人风】
　　查　伟【字警伟郡人万厯甲戌进士厯官戸部中岀知真定府再补保寜府所至以防明称以苑马寺卿致仕归居乡谦和人咸服其雅量】
　　吴尧弻【字宗舜郡人万厯丁丑进士选庶常改兵部武选郎中岀为贵州督学佥事严冐籍禁有直指某庇其乡人弻不可遂中伤之廷议知弻寃寝不行后补四川兵备道时安绵蕃夷滋扰弻抚御有方蕃人誓不复反民赖以安卒于官绵人祀名宦】
　　闵宗圣【字心遇郡人万厯壬午举人常置义田以赡族分廪让田于友时论髙之署咸阳教谕尽心教士周恤孤寒迁知荣昌县多恵政大工抡材采运如数民不称扰邑有大憝人莫敢撄圣寘之法荣人称快防征杨应龙竭力王事卒于官圣家本裕反以官贫祀荣昌名宦】
　　赵　捷【字习南郡人万厯壬午举人任宜良教谕陞国子助教出为瑞州府同知摄髙安县篆时有文牒株连数十人罗织成狱捷止坐杀人者余杖释之上官不可捷力争曰杀人以人虽死不为上官衔之捷既耿介不屑趋承复淡于仕进防迁长史遂致仕归】
　　杨　提【字渐髙郡人万厯戊子举人知桂东县地苦瘴人不知医提置药局所活甚众邑赋嵗饱奸胥提覈其久占者三人置之法始絶邑故无科目子衿横豪提教之向学士风始一变俊迁西安府同知摄渭南县及邠州多恵政秦人徳之卒于官提生平读书以体认为功其学有体用相国李标为之】
　　梁州彦【郡人万厯癸丑进士知新繁县当路谓才浮于地寻调华阳华夙称岩剧彦到任百务俱兴每大牒片言而折以治行卓异入觐留部考选念亲老乞归养未竟厥施而卒】
　　杨栋朝【字梦苍剑川人万厯癸丑进士厯官南礼科给事中值魏珰祸起屡疏抗劾不避斧削夺归里后起补吏科迁光禄寺卿其劾珰疏载在明史与杨左争光焉】
　　杨芳盛【字大豫郡人万厯丙辰进士知大冶县有声考选山西道御史巡按河南剔蠧锄奸厯见丰采视长芦盐政猾商敛手补京畿道适遇黔中奢安之叛条陈安邉诸疏廷议伟之迁太仆寺少卿提督西路马政多蕃息转右通政厯应天府尹以敦大持体政绩益着崇祯壬午擢南京戸部右侍兼都御史总督粮储时流冦滋炽南粮飞挽不继盛措置有方癸未告归济贫乏敦族闾优游泉石闲年七十一卒】
　　段髙选【字让宇剑川人万厯己未进士知巴县有循声天启辛酉奢酋集兵渝州一切治办俱选经理比从上官阅见酋有叛心隂令吏归印于署与父汝元诀及奢酋猖獗众官骇散选独躃踊大呼不去酋知选防明戒勿杀选骂贼不絶口遂死于乱斧中变闻父母子女俱相继死于署仆段黑子挺身赴演武塲索选尸亦死之崇祯初赐祭葬諡恭节勅建昭忠祠祀之】
　　杨应宿【字斗瞻郡人天启壬戌进士厯官员外中挖运通州转输如法陋规宿剔厘殆尽出知成都府百务自裁苞苴顿絶深获士民心以内艰哀毁骨立匍匐闲闗归寻卒】
　　陈奇猷【字襄宸剑川人天启壬戌进士性长厚为诸生时拾遗金归其主授中书擢御史疏陈滇事极中肻窽视节慎库以清慎闻因弹主政贪秽为所挤落职归道卒】
　　顺寜府
　　明
　　猛　盖【郡人世袭土知府恩威竝济土人懐之】
　　猛　卿【字尧佐郡人通书史世袭土官嘉靖丁亥以武功赐镪币】
　　永北府
　　明
　　库齐巴哈【父布圗格济仕元为永寜知州洪武间八合领兵归顺永乐丙戌谕西番入朝上嘉之陞永寜为府赐镀花金带鑴四字曰克笃忠诚世其官】
　　丽江府
　　元
　　麦　良【父宗见方技良世祖时为察罕章管民官从克大理擒段兴智功居乌兰哈达之右以副元帅佩虎符镇么些又破鐡桥城华马国加授银印为提调诸路长官司】
　　明
　　阿　得【郡人元时丽江宣抚司副洪武十五年兵下云南率众归附赐姓木十六年开设府治授丽江知府会西番劫澜沧江得引兵却之又从指挥董某破石门闗寨命世袭土知府征巨津擒阿奴聪斩伪元帅朱保屡着劳绩后卒子初袭従征麓川有功】
　　罗　克【兰州人仕元为万户洪武中率众来归以军功授土知州其孙罗牙从木初征伯刀于孟屡着战功】
　　木　增【阿得八世孙万厯闲袭知府值北胜州搆乱增以兵擒首逆髙兰三殿鼎建输金助工兼陈十事下部议可朝廷喜其忠诚特加叅政秩増又好读书博极羣籍家有万巻楼与杨慎张含唱和甚多】
　　蒙化府
　　明
　　左　伽【蒙舍人永乐中袭知州后従征麓川战于大侯功第一陞临安知府仍掌州事正统闲陞州为府遂以伽为知府】
　　丁　防【字徳辉蒙化衞人成化戊戌进士厯官武选司中出知石阡府先是苖叛学宫府治坛庙邮仓厫尽成灰烬防以次修复设钟鼓警昏夜赈民恤士収辑流亡卒于官有烈风星殒之异榇归囊橐萧然惟遗稿数卷而已】
　　刘　挥【字本忠蒙化衞人贡生任雅州训导恂恂雅饬学问渊宏弥渡市旧不知学挥开馆教读竝讲明冠婚丧祭之礼风俗一变】
　　雷应龙【字孟升郡人正徳甲戌进士知莆田县条行八禁皆切时宜时巨珰督贡方物甚横力折之均徭平赋筑堤堰毁淫祠大惬民心擢御史奉勅巡盐两淮政暇引诸生讲正学江都祠堂久圯檄有司新之因灾异疏八事曰务实学亲大臣放宫人去无益正礼教改编发宥罪谪均赋役上嘉纳之寻有中贵乞织造得请公手疏极论不报愤鬰成病卒于州官署】
　　本朝
　　张芳誉【郡人顺治闲贡生居心仁慈乐善好施力行不倦年逾七十犹手录格言播远迩虽严冬酷暑诵读不辍康庚戌士民公举徳行督学寿以仁旌曰德隆望重寿八十卒】
　　李士竒【郡人贡生制行端方宅衷谨慤康癸丑吴逆叛胁之以官力辞不受操守坚确至老弗移】
　　忠烈
　　云南府
　　明
　　李　葆【昆明人洪武闲以军功授前衞守御千户永乐间从黔国公进征安南有战功后复征交阯与贼鏖战于大安海口矢石俱尽挺戈刺贼大呼报国遂陷阵死】
　　程世勲【昆明人后衞百戸嘉靖闲官兵讨鳯继祖世勲防饷至金沙江因令督偏师出哨至波罗结堡猝值贼众力战死子道南以孝闻】
　　朱朝冠【字子仪嵩明人嘉靖壬子举人厯汉中通判督兵征何勉屡战皆捷贼火焚营朝冠往救焚死】
　　徐朝纲【晋寜人万厯庚子举人厯安顺府推官防水西贼攻城誓众坚守城陷被执不屈阖门被害】
　　唐俊徳【举人】周之麟【生员】陈　宰【百戸】李　印【土官俱禄丰人万厯闲贼攻掠县城徳等血战被杀】
　　汪文度【宜良所世袭指挥天启闲猓贼犯城文度往御被刺肠出仍奋武擒贼斩之城赖以完】程　坤【昆明人武进士天启闲官四川总兵中军防西路为贼梗率兵赴援至毕节城陷被执不屈死】
　　佘士泰【昆明人天启甲子举人任石阡府推官上计次襄阳值张献忠冦乱城陷死之】刘惟馨【昆明人天启丁夘举人任陜西鄜州知州值流寇围城率众拒守城陷骂贼乱刺而死】司　慎【昆明人沐天波叅随定洲反先假禀辞袭天波直入府第慎叱之定洲解衣露甲抽佩刀率众排闼入慎力拒被刃断胸而死】
　　向　六　马　三【俱昆明人沙贼反隂约敢死士十人书报国字为号共图贼不克俱被杀】
　　刘　防【昆明人任戸部主事为闯贼所执三木横加折一足未死归至滇流寇使人招之授以督学防曰京师不死已无面目见先皇岂复为贼官耶大骂而死】
　　李兆旂【昆阳人崇祯闲贡生任庐江训导流寇围城兆旂守北门城陷被执不屈骂贼死】罗铭鼎【三泊人崇祯庚午举人厯官四川威茂兵备道摄按察使篆值流冦张献忠犯川拒贼守城及城陷被执不屈骂贼而死妻段氏携三子兆鹤兆桂兆昌俱投水死】
　　杨永言【昆明人崇祯癸未进士知昆山县严明有治声流冦破城巷战而死】
　　沐天泽【黔国公天波弟任都司明末沙贼叛率兵巷战被执不屈死之】
　　陈大经【字尔至昆明人少慷慨有才略善骑射两中武举沐天波延与赞画吾必奎叛大经典大西门防守及沙贼之变沐天波仓皇走城上欲出亡大经叩马谏曰尚有日月营兵在杀贼不胜行未晚也时奸人干锡朋随天波每隂为沙贼地忌之以目视天波天波反疑其见诱抽刃杀大经而去】
　　徐髙迁【沐天波裨将沙贼陷城迁将纠众援剿而人无鬬志知事不可为阖家闭门自焚死】黄　恩【右衞人百戸沙贼陷城率家丁数人巷战连杀数贼以众寡不敌为贼所杀】陈爰谋【昆明人万厯壬子举人原任知府致仕家居沙贼破城逼欲用之不屈而死】李开芳【富民人贡生沙贼破城潜出乞援知事不济同生员王朝贺缢死于松华坝】刘昌应【右衞人武进士明末为叅将流冦入滇倡义起兵屡与贼战被执不屈死之】向　琪　向　宸【俱左衞人百戸闻流寇至琪一家十六口皆缢死宸亦阖门自焚】王来仪【字仲威昆明人万厯庚子举人任吴县教谕厯官应州知州性耿介与上官不合归甲申闻变门人王锡衮督师赴难仪涕泣相对勉以忠孝丁亥流寇入滇骂贼而死】
　　蒋　荐【前衞人百戸闻流冦至一家七口俱自缢死仅存一子】
　　施于京【昆明人生员流贼破城阖门自焚】
　　谭三谟【昆阳人贡生任临安府教授归流寇破城阖家自缢】
　　张如良【昆阳人贡生持已清慎流冦之乱良与子景辉景辉及妻媳一门俱殉节死】莫贵徳【宜良人子可及靖州知州流冦屠城谓妻麻氏曰子受国恩身蒙宠锡当以身殉同赴井死】
　　朱　荃【安寜人孝行纯笃随父化孚官江南不忍归后娶归值丁酉王自竒之乱荃寓赵州不屈而死】
　　薛大观【字尔望昆明人与子之翰俱有才名戊戌云南溃兵肆掠举家至城北龙泉观慷慨赋诗妻女皆誓同死以金授仆令他往仆哭曰主死奴辈寜忍独生相率赴龙潭死数日尸浮水面七人牵聚一处】
　　单武襄【昆明人贡生戊戌遇溃兵阖家举火自焚书于门曰一门完节】
　　本朝
　　杨思义【昆明人流寇入滇闻田主严宾阖家殉节与妻陈氏投井死】
　　杨树烈【昆明人任四川南川令致任归流寇溃兵屠掠举家仓皇奔避烈独置香案着衣冠北面再拜自缢死逾月家人还视面色如生】
　　曲靖府
　　明
　　赵　俸【马龙所千戸嘉靖间安铨之乱力战死】
　　赵　恺【寻甸人性行诚朴为乡里所重安铨叛攻城恺率众拒之城陷举家登楼自焚死知府刘槐即其居址为祠祀之】
　　诸藩裕【寻甸守御所指挥万厯间大理保作难藩裕与千戸戚贵卿陈万国土舎资有能皆赴敌死之】
　　李仲武【鳯梧所军万厯闲从指挥诸藩裕征东川已擒土酋贼复劫营仲武遂力战死有司勒碑表之】
　　李加培【平彝衞指挥天启间从叅将尹启易讨霑益诸夷死于阵】
　　曹三捷【平彛衞指挥佥事天启间平彞诸蛮乱陷城官吏士民皆逃窜独三防与贼战死】邵元龄【陆凉人世袭指挥有能名明末沙定洲作乱其党赵应元攻陆凉城陷骂贼不屈而死】尹大任【陆凉人崇祯末任定番州学正孙可望入冦城陷谓家人曰明伦堂我之西山也冠带谢祖考徐步出拜北阙遂自缢】
　　临安府
　　明
　　王　纶【临安衞人永乐闲击黎贼有功陞正千戸镇守蒙自后复従征黎贼陷伏中死之】叶　晟【临安衞后所百戸正统闲従征上江奋勇杀贼殁于阵】
　　邵　谦【临安卫左所百戸正统闲征上江有功后攻马鞍山战殁】
　　孙　华【临安衞前所百戸成化闲撒甸夷乱従征勇敢赴鬭殁于军】
　　王　保【建水人多勇力杀土贼剿叛兵屡立战功后御贼战死土人祀之】
　　刘大经【石屏人充寳秀义勇兵嘉靖闲调征武定鳯贼遇伏力战被执贼支解之】
　　周尚懐【石屏人野贼肆行劫杀尚懐奋勇捍贼战于老卫寨被刺而死】
　　范印华【建水人天启间以征安効良授游击崇祯闲五酋普名声叛守城力战屡破贼兵加叅将后复领兵诱贼机泄被执不屈死之】
　　杨国彦【阿迷人生员普名声叛国彦以义励乡民御之为贼所害】
　　史觐宸【石屏人崇祯癸酉举人知南充县多恵政值土贼姚黄乱率众拒之多所斩获以功擢知顺庆府贼复引张献忠入攻顺庆力御被执骂贼而死】
　　杨一忠【河西人贡生崇祯间任巴县教谕流冦攻城分门拒守城陷骂贼被害子名嗣伏尸哭亦被杀】
　　耿廷箓【河西人天启甲子举人仕至四川巡抚以讨流贼为史可法所重丁艰归流贼陷河西死之】
　　澂江府
　　三国汉
　　李　球【俞元人李恢侄也任羽林右都督随诸葛瞻拒邓艾临阵授命死于绵竹】
　　武定府
　　明
　　杨忠恵【和曲人生员嘉靖间鳯继祖叛军门议招降贼营以防其党无敢前者恵奋义请行贼执之不屈骂贼而死】
　　金守仁【武定守御指挥】王应爵　魏守恭　梅应时　黄桂【俱千戸】金荣髙【镇抚】杨应祖　陈　宰【俱百戸】董汉英【生员以上诸人俱死万厯丁未阿克之难御史邓渼疏称其或効死封疆或捐躯行阵或延颈待刃或阖门被屠抢恨黄泉血溅苌之碧衘冤五夜声哀望帝之魂例当廕叙以慰忠贞】
　　本朝
　　徐升曜【元谋人副将奉遣往蜀招抚王屏藩欲降之不屈被害赠左都督】
　　【赐祭葬】
　　广西府
　　明
　　杨廷瑚【弥勒人贡生慷慨好义嘉靖闲率乡兵助知府郭集礼讨夷贼阿旦奋勇致敌死之】杨令闻【弥勒人廪生普名声之乱骂贼而死】
　　何天衢【字升宇三乡城人有勇略普名声招为头目使驻三乡后名声谋逆拟三路岀兵防战省城因遣铳手三百名促天衢由维摩罗平一路天衢慨然曰此丈夫报効朝廷时也岂可与贼反耶遂抗诸铳手率先归顺维摩署州事李嗣泌开城纳之时名声已陷弥勒闻天衢反正患在心腹急撤两路兵归巡抚王伉题其功授叅将捍御普逆累功陞都督同知名声怒甚自攻天衢名声中炮死其妻万氏复攻之天衢势孤粮尽自刎死】
　　元江府
　　本朝
　　康天锡【郡人任本营把总雍正十年猓贼叛御于他郎奋勇先登死之】
　　张文秀【新平人任新防营把总分防扬武坝猓贼叛率兵堵御力屈被杀　以上二人事闻俱】
　　【赐祭葬赠廕赏防】
　　大理府
　　明
　　董　寳【大理人南诏清平官董成之后洪武闲任顺寜土经厯清慎勤敏部民安之后以功迁大理土经厯麓川之役多着功能以死事谕祭】
　　尹梦鳌【太和人万厯乙夘举人崇祯闲官頴州知府流贼破城死之】
　　赵兴基【太和人贡生崇祯间任庐州府通判流贼陷城基肃衣冠缢于城楼】
　　尹梦符　尹梦旗　冯大成【俱太和人丙戌沙贼乱同举义讨贼为所执俱骂贼死梦符攴解尤惨】
　　髙拱极【太和人孝友持躬风节范俗沙贼破城投池而死】
　　杨士俊【太和人沙贼破城同母及妻妹俱自焚死】
　　杨　宪【太和人廪生居家孝友持己端方沙贼攻城宪倡义拒守城破积薪楼下率妻女等七人次第缢死令举火焚楼弟妇及女竝婿李孔昭亦移火别室自焚学使谢于道旌曰御寇则百口登陴殉难则一门全节宜载志乘以荐馨香】
　　张景仲【太和人生员沙贼破城死于学宫妻女三口皆投井死】
　　杨毓华【太和人沙贼破城死于学宫弟时华振华母妻一家焚死】
　　李嗣淳【太和人生平负气沙贼破城投五印庵池水死】
　　杨　瑡【太和人贡生沙贼之难作絶命歌骂贼而死】
　　李　褒【太和人生员赋性刚方沙贼破城被执不食七日死】
　　宋应奎　马斯龙　张相业【皆太和人生员沙贼破城着冠服死于学宫】王　寜【太和人增生沙贼破城正冠服坐中庭骂贼而死同时诸生陈捷尹亮工苏升杨大鸿胡康尹载李元鳯张书绅杨先芔等殉难者又数十人】
　　陈　正【大理衞应袭指挥年十八沙贼围城屡率众出杀贼城破犹巷战手刃数贼力屈死之】陈　诲【大理衞守备谋勇兼擅武艺絶羣沙贼攻城分守东门城陷奋力格杀贼数十人而死】关维翰【大理衞千戸沙贼攻城分守西北隅城陷力战杀数贼而死刀犹在手子太忠死其侧】杨昌印　王象干【皆大理衞千戸沙贼破城率妻子阖室焚死】
　　鲍　洪【大理衞世袭指挥千戸沙贼破城洪率妻女家人闭戸自焚死】
　　杨　淇【云南县土官沙贼叛被执啮指血书儿曰吾寜死不従贼系至省城不屈死之】
　　楚雄府
　　明
　　王用之【镇南人监生宣徳闲任交阯慈防州知州遇交人叛用之执节不屈被杀后同何忠等赠恤】
　　吴继勲【楚雄衞指挥使勇智絶伦万厯间督军征缅屡战屡捷缅人恨之孤军深入陷殁事闻赐祭】
　　陈士性【楚雄县人选贡崇祯闲任冀州州同流寇陷城死之】
　　丁师羲【楚雄县人选贡崇祯间知霸州值羽书交集竭力战守城陷被执慷慨殉难赠布政司叅议】
　　谢　琯【楚雄县人崇祯癸酉举人任四川遵义府推官以防干称擢遵义兵巡道适流冦攻城琯战败被执不屈贼下令屠城琯曰茍止杀吾当従汝贼许之遵人获免贼迫与偕行至贵阳自缢于学宫】
　　包洪策【广通人崇祯己夘举人知新都县至任甫四月流寇至力守孤城食尽城陷不屈死之】杜天正【字端先楚雄县人崇祯己夘举人少负忠义沙贼攻楚雄同副使杨畏知恊守后畏知往御流寇于狮子口败绩城中瓦解天正书城楼壁曰满城鼠窜恨滇南无一赤心男子千秋电火求后世免一青史罪名至西城楼正衣冠自缢】
　　王承宪【楚雄衞世袭指挥中武举授游击为杨畏知前锋沙贼攻楚守具皆其干理贼去而复至承宪将中军往御土司那仑等翼之贼隂通土司故党及战左右翼不至宪知中计大呼手杀数十人身中流矢与弟承顼俱战死】
　　张朝纲【广通人贡生崇祯间任沅州州同致仕家居明末流冦至广通纲语妻冯氏曰曾受国恩何顔对贼因同妻序左右而缢子廪生张耀恸絶复苏葬亲后亦自缢死】
　　王家祥【楚雄县人廪生流冦入城阖家二十九口皆赴水死】
　　姚安府
　　明
　　髙　栋【姚州人土舍治癸亥普安贼叛栋偕大理指挥唐永击之奋勇杀贼十余人追至板桥驿遇伏只身还战中十数鎗死巡抚嘉其义勇以礼归葬之】
　　髙　鹄【姚州人土舍多谋干善骑射尝分捕诸夷俱敛迹不敢为盗嘉靖辛亥元江那鉴之变布政使徐樾遇害鹄奋身赴救死之事闻优防其后】
　　李师泌【姚州人武生土逆吾必奎叛杨畏知任楚雄监军道委师泌恊守楚城后必奎破城师泌被执不屈贼置防于前以胁之师泌骂曰大丈夫肯降贼耶以头就防贼怒先防其足断而为三士民哀之为立祠】
　　席上珍【姚州人流寇入滇上珍与知州何思固守姚安城孙可望命张虎领兵攻之城破上珍被执不屈贼剥其皮至颈骂声不絶】
　　永昌府
　　明
　　张化枢【永平人天启甲子举人知无为州流贼攻城极力守御城陷不屈骂贼而死事闻诏祀忠烈祠】
　　李君植【澜沧衞指挥因公务领军百余人入大理值沙贼围城植四面应敌城陷力战而死其下百余人俱死之】
　　石声和【保山人生员崇祯间刑部中王国治举应孝防丁亥流冦入城声和与子生员吉皆死之】
　　马　生【保山人生员失名丁亥流冦至恶少争焚香迎之生独闭门纵火举家自焚死】张登元【字文蔚保山人生员丁亥兵至与妻潘氏谋自焚乃诱二子出遂举火男妇共死者七人】刘徳本【保山人素行忠正丁亥兵至积薪楼下夫妻子女五口俱焚死】
　　祝维霍【保山人生员文行兼优为塾师贤士多出其门丁亥流冦之乱偕妻子三人投井而死】陈正猷【保山人生员丁亥兵变偕妻避于东山兵至妻先投水正猷自缢】
　　王景昌【保山人贡生丁亥兵至同妻赴东河死】
　　鹤庆府
　　明
　　李继儿【鹤庆前所百戸正统辛酉従征麓川力战死子辕痛父死奋入贼营亦死事闻遣官谕祭赠继儿武略将军副千戸辕忠显校尉管军千戸镇抚仍録其子孙优防赏赉】
　　顺寜府
　　明
　　尹良辅【郡人万厯闲领兵攻定善寨敢勇当先殁于阵】
　　黎雍熙　黄文达【俱云州人明末本郡枯柯土司蒋朝臣叛攻州城雍熙固守拒贼岀战阵亡文达亦同时战死】
　　蒙化府
　　明
　　左　重【郡人万厯甲午举人丰标卓伟尚名节天启闲知灌县慈防明断防奢崇明反围成都城数匝城中坚守望援重闻变榜示所部谓灌去省咫尺且北控吐蕃首尾受敌不若鼓行入省两全而有功邑人听之遂肃队薄城贼释围接战重死鬬力竭马蹶骂贼而死事闻赠光禄卿建祠崇祀子廕衞千戸】
　　陈于宸【字葵若郡人万厯丁未进士知巴县致仕居家沙贼陷城死之】
　　周二南【字汝为郡人贡生天启□任长沙府通判陞知岳州府以士民遮留改陞本府知府□贼犯浏阳二南率兵御之鏖战竟日后军不继遂死于阵事闻赠太仆寺卿廕子入监】
　　左廷臯【字对扬郡人崇祯庚辰进士沙贼破城死之】
　　陈懐瑾【字辑瑞郡人生员沙贼攻城登陴守御城陷不屈死之】












　　云南通志卷二十一之一
<史部,地理类,都会郡县之属,云南通志>
　　钦定四库全书
　　云南通志卷二十一之二
　　宧迹
　　云南府
　　元
　　王　升【中庆人由学正累官曲靖宣慰使文章政事着声南土】
　　明
　　施均裕【安宁人聪颖絶人过目成诵永乐间贡入成均成祖面试奇之授大理评事改交阯御史按部一十七府吏民懐畏争建祠以祀后按南直风裁凛然氷蘖之操始终如一】
　　李　圭【昆明人宣徳乙卯举人天顺间知施秉县才力优长迁改县治后陞光禄寺丞崇祀施秉名宧】
　　黄敏才【字性之晋宁人正徳癸酉举人甲戌防试副榜任乌程顺天训导先后分校楚粤称得人陞知解州嵗饥不待报出粟赈济防大疫治药给疗全活万计时有逋寇临界设方略捕之陞九江府同知疏龙开河平江洋寇寻擢知石阡府督饷交阯卒于道榇归惟图书数卷所至祀名宧】
　　黄明良【字时际敏才子嘉靖乙酉举人知温江县擢知温州陞户部员外郎所至俱有政绩后陞贵州按察司佥事毕节兵备道抚军士清屯田理冤狱建学校絶餽遗武备修举蛮夷怀服罢归谢客诗文自娯着有西牧山人集行世】
　　唐　锜【字池南中卫人嘉靖丙戌进士知定逺县严明果决不避权势行取授御史巡按湖广政绩考最转河南按察司佥事以忤权要归】
　　段承恩【字徳大晋宁人嘉靖壬辰进士任工部都水主事擢御史按辽东顺天值边事告警士卒多悍畿辅贵幸专恣恩能钤制慑服寻出知辰州府采办庙材民不扰而事集后以疾致仕晋阶嘉议大夫着有三巡疏要书行世】
　　周作乐【昆明人万厯壬午举人知巴县政事廉平陞知泽州综核防剧益有声晋户部员外陞工部郎中防计营缮有条理出知遵义府所至以诚感人遵人化之母老乞归遂不出仕】
　　郭维屛【昆明人万厯乙酉举人以从军平播有功任播州知州时方改土设流一切制度悉屛经始后晋知府州人怀徳畏威久而不替】
　　凌秋鹏【昆明人万厯辛卯举人知龙泉县时县治初设一切规为皆其创竖】
　　张兆曽【字开若昆明人生时父梦宗圣入室因名性至孝倜傥有才中万厯癸卯举人任建昌通判陞知通州理烦治剧不阿阉贵迁南刑部员外擢陜西参议奉命监军屡着竒绩陞佥都御史巡抚甘肃殁于王事赐祭葬恩祀陜名宧】
　　段师文【字忠轩嵩明人防敏慎好学有孝行中万厯丙午举人授成都府通判居官廉明陞同知奢贼犯成都师文统兵三千直入双林渠魁授首以军功晋四川监军道提督五卫学政陞贵州按察使执法不私晋广西左布政告归家居恬淡好施与置义学义田义冢乡人至今徳之】
　　段宜标【晋宁人万厯乙酉举人知龙泉县甫下车请减浮赋民困立苏移建县治规画井然】杨以诚【昆明人任贵州通判多惠泽培植学校士民祠祀之】
　　呉事心【字大寰昆明人万厯乙卯举人知临邑县厘弊兴利请蠲溢额银万余两性刚正以裁抑御史滥索夫马被劾邑民至京保留者七百余人谪四川按察司照磨署璧山县辨冤薄敛深得民心迁知丹棱县嵗饥贼起事心设法招徕亲至其巢谕之贼悉降后以母老告归囊无余金所至三邑悉祠祀之】
　　罗九有【号云石安宁人天啓间恩贡任山海关通判以捐饷忤抚军改两浙盐运司判复疏报羡金充饷再忤执政左迁蜀王府司理遂归赋诗见志着有鼻雷斋集】
　　文祖尧【字心传呈贡人天啓间选贡操履严正敦崇实学任太仓州学正颁诸生以日程考其勤惰而进退之人士兴起甲申弃官隠萧寺讲学为呉中士大夫所推重争相延致后还乡卒于道娄东人构思贤庐祀之】
　　王凝命【昆明人崇祯辛未进士任福建福州府推官有清操闽俗喜讼多服毒草图頼凝命严法痛惩风遂衰止以与当事不合解绶去后起四川兵备道捍御流寇以劳瘁卒于官】
　　陈国训【字御屛晋宁人崇祯癸酉举人知奉化县值贼胡乘龙作乱国训集乡兵严守募壮士斩获贼首五日平之御史陈良谟为作颂纪功】
　　李东晖【字明寰嵩明人贡生崇祯时任武定州同居官清廉考第一丁艰归里时以便民事宜陈州守置海田一区于学宫州守谓其节比澹台品方叔度云】
　　本朝
　　段　缙【晋宁人康熙甲子举人知叶县公正无私不以丝粟扰民四境清肃盗贼皆为感化丁内艰归叶人追送数百里后补虹县甫三月告归居林下数年卒至今两地人思之】
　　曲靖府
　　明
　　施继先【字汝孝南宁人性沉黙不言人过中天顺壬午举人知大足县洁已爱民备荒御灾民怀其徳致仕家居敎授生徒手不释卷着有朴庵集】
　　张　濂【平彞卫人成化辛丑进士知泉州府有风裁改辰州郡多虎患濂焚香祝天引咎自责虎即逺遁】
　　陈　汉【字天章马龙人正徳庚午举人知黔江县迁知广安州养士牧民所至有循良声归田后杜门敎子不入城市】
　　本朝
　　李　瀚【字海门南宁人康熙庚午举人任嶍峨敎谕猓贼犯境瀚挺身理谕之贼遂退歴阿迷弥勒学正修葺学宫勤课士子擢知南昌县公正廉明时有黑鱼为祟公焚檄驱之患遂息后致仕归里置义田蠲粟赈饥造船济众乡人徳之】
　　临安府
　　明
　　杨　升【阿述人天顺间以贡入太学部拨巡歴四川直言发御史受贿遂命代巡按御史事不附权要能举其职凡七阅月乞归】
　　王廷表【字民望阿迷人正徳甲戌进士累官刑部郎中命勘宁夏台浤之狱不避权贵改四川佥事罢归里居三十余年性行惇笃凡有益于乡者必昌言之与杨慎倡和最多有钝庵读史及删后诗集行世】
　　杨廷相【临安衞人嘉靖甲辰进士任大理寺评事历官湖广叅议所至辩冤剔弊皆有声寻乞休居林下三十余年恂恂若素士】
　　李　绎【字作之石屛人贡生嘉靖间任临武训导以行谊率诸生餽遗无所问比迁王府官置学田赡子弟殁祀临武名宧】
　　王防龙【字鳯池石屛人万厯壬辰进士知巴陵县多惠政擢御史慨然抱澄清之志风裁为一时冠】
　　王元翰【字伯举宁州人万厯辛丑进士授庻常改工科给事中弹劾不避权贵中要为之侧目疏谏静摄不报挂冠正阳门策蹇归为王绍徽所诬士论冤之天啓崇祯间两次起用不就游金陵卒着有谏草及凝翠诗行世】
　　马一荀【字景淑建水人万厯戊午举人任庆阳府推官崇祯三年流贼神一魁等掠郡城攻围甚急荀策励兵民百计捍御焚贼垒诛城中内应数十人与贼相距旬日防救至围解总督杨鹤特疏陈其功荀时被察当降调复其职士民立祠祀之】
　　本朝
　　杨　正【石屛人康熙甲子举人知清镇县轻徭役省催科以廉静为治丁外艰归邑人肖像祀之服阕知临安县多美政署余姚卒于官贫无以殓两地人涕泣醵金资榇归】
　　卢　炳【石屛人康熙戊辰进士知南昌县清勤明练剔弊除奸行取吏部寻陞文选郎澄叙官方人称藻鉴擢兵科给事中条奏皆中机宜分校礼閳典试山左所得尽知名士卒于官】
　　瞿　昂【通海人弱冠博通经史中康熙丙子举人任昆明敎谕敎诸生为有用之学以卓异入觐授昭平知县甫半载利兴除未几丁母忧归即不出里居言动不苟乡人化之】
　　澂江府
　　明
　　苏　兴【字起文阳宗人有异才为文未尝起草中永乐辛卯举人知温江县政事明决有能吏声】董云汉【字倬庵河阳人正徳甲戌进士狷介尚气节为推官时守与倅多滞狱淹禁郡人咸赴质剖决如流有神明之颂累官佥事居乡恬静过里门必徒步】
　　陈　表【号草池新兴人嘉靖癸未进士博学能文任浙江道御史刚介不挠巡按庐鳯清漕运濬河渠致仕归凿灵照山麓十余丈引撒喇沟水由涵洞灌漑田千余亩初州未设学宫寄籍晋宁登第后倡州人呈请建学勒有碑记】
　　席大宾【河阳人嘉靖壬辰进士授行人选戸垣历都给事中遇事敢言后以终养归遂不出】侯文【字尔士江川人好读书尚气节中万厯乙卯举人知髙平县陞南阳府推官皆报最时流寇四起海内骚动文有智勇当轴荐之授七省监军道文慷慨讨贼贼闻其名多詟服解散卒赠太仆寺】
　　王説命【号相岩贡生知莱芜县兴利革弊建定军山漕运仓便民输将清操实政莱民徳之万厯末去任祀名宧】
　　雷跃龙【字伯麟新兴人万厯己未进士选庻常器识才望一时推重魏珰炽盛龙屛不与交崇祯间官至礼部尚书】
　　本朝
　　赵士麟【字麟伯河阳人康熙甲辰进士任贵州推官裁缺补容城知县缉盗衞民有声行取吏部歴右通政副都御史巡抚浙江开淤河偿旗债设法便民浙人徳之旋调江苏巡抚晋吏兵二部左侍郎着有防衣集敬一録幷读书堂法帖卒祀浙江名宧】
　　谢白生【字麟一河阳人康熙补行辛酉举人榜姓张为人倜傥有气节知肃宁县多惠政得士民心抚臣特荐之迁知华州后归里数年卒】
　　侯以璋【字搢廷河阳人天资厚重寡言笑笃学力行生平自奉甚约以其余周给贫乏中康熙补行辛酉副榜任蒙自敎谕修学宫捐垦荒地为学田迁云南府敎授创建奎文阁规制焕然】
　　李发甲【字瀛仙河阳人康熙甲子举人榜姓施任大理敎授卓异陞灵寿知县多异政擢御史疏増云南会试额及澄清吏治直陈东省饥民诸事出为口北道歴福建布政使所至有声再为湖南巡抚以劳瘁卒于官】
　　张　义【字我由新兴人康熙丁卯举人州旧例有举于乡者官征里下银五十两以资公车费义曰吾方进步即累乡党于心安乎峻郤之例遂革后知岑溪县修学敎士息讼拯灾多善政士民戴如父母卒于官祀岑溪名宧】
　　段如蕙【字薰斯河阳人贡生任安宁训导屡以卓异歴陞长芦盐法道清厘亏帑数十万金调河东运使旋擢安徽按察使特加布政司衔办理营田寻陞右通政后出管天津河道事卒于官着有鸳湖等集】
　　元江府
　　明
　　马云衢【字赓宇郡人贡生天啓间任敎谕敎人以孝弟行已为先陞知天河县有廉能声邑中番峒称盗薮肆出劫掠衢设法捕勦盗遂息有餽送暮夜金者力却之戒其改过后归行李萧然】
　　大理府
　　明
　　杨　纬【太和人景泰甲戌进士任户部郎中知黎平府诸务更新力兴学校増广生儒擢山东布政使有贤声】
　　张　陞【字平镇太和人贡生嘉靖间任巴县敎谕时苦流冦巡抚林见素知其能委督饷运寇平赈流离掩遗骼蜀人徳之署昭化县多善政迁邛州学正修学造士人文以兴归以孝友礼义敎化乡人人称五峯先生祀邛州名宧】
　　黄　极【太和人万厯己酉举人任广西庆逺府推官时值荒残极赞守令询疾苦抚流移掩骸骼给牛种人有起色狱无冤民督兵援黔有功擢大理寺评事转寺正执法不阿阉党衔之陞工部郎中督理三山厘侵冐权珰益恨以事中之遂乞归居乡布素自适姜桂之性老而不改乡邦重之】
　　赵民献【字大荩赵州人天啓辛酉举人任磁州学正敎士先徳行歴知阌乡县爱民如子陞陜西临洮府同知耿介明断有逆聚众谋乱献单骑理谕遂解去归里后镇静端严着有萃古名言四卷行世卒年九十五乡人尸祝之】
　　杨定国【太和人天啓丁卯举人任邵武府同知清介有才民甚徳之陞湖广荆西道归里孙可望强之官不受闭户清修时为后学讲圣贤宗防及古文法士林宗之】
　　楚雄府
　　明
　　孙学诗【楚雄县人万厯甲午举人善古文词工书法任唐邑敎谕陞国子监博士转吏部司务歴员外着四民图説进呈上嘉其献纳之忠擢四川永宁监军道仿金城屯田法得省军饷以疾乞归终于家】
　　马兆羲【楚雄县人崇祯戊辰进士歴官工科给事中巡视厰库清出冐滥钱粮四十余万土司禄永命争袭请留抚臣王育徳弹压以制其变复陈御史王肇坤死节事俱奉兪旨后罢官归里居三十年以寿终】
　　姚安府
　　明
　　陈九韶【姚安所人万厯间知天柱县清静宁谧民苖爱戴立祠祀之】
　　陶　珙【姚安所人天啓辛酉举人任太平县敎谕陞国子监助敎转工部主事歴郎中知寳庆府所至有声致仕归孝友文学为一时冠修郡志着有寄园集行世】
　　永昌府
　　明
　　刘　汉【字天章金齿人正徳癸酉举人任水训导再补成都敎诸生有法捐赀俸以养士俾贫寒者皆能自立寻署郫县敎谕声望尤着郫人尸祝之】
　　胡　防【保山人嘉靖丁酉举人歴官戸部郎中屡任民牧一介不取致政归屛居山林有直指造庐访之见四壁萧然几列麦粥一盂因赠以术防郤之且答以诗有试向城头高处望数家犹有未炊烟之句】
　　张必焕【字征文保山人嘉靖戊午举人知江安县正直无私不畏强御尝有老妇诉养豕欲偿粮被虎攫去焕遂斋沐告山神曰神享地方祀有虎防人物而莫之知乎是夜虎衔余豕入其栅及归囊无长物寿九十三卒着有存拙稿延明精舍集隶书法帖自任归録等书人称五桥先生】
　　陈一龙【字内潭保山人生有异貎任指挥清慎谦和折冲湾甸屡树功绩】
　　王国治【保山人万厯癸卯举人知新防县值奢酋叛以全城功晋刑部郎中有内侍获谴以千金求宥力郤之以子祚贵赠戸部尚书】
　　本朝
　　王祚【字懋自保山人崇祯庚午举人歴官戸部郎中督饷大同　本朝定鼎擢岢岚道复留大同理饷务再嵗以才能召仍官戸部郎中是时天下初定图籍散失祚精于典故善强记户部特疏委修赋役全书加太仆寺卿迁侍郎晋尚书加太子太保时滇南初入版图上筹滇条议十余事会星变求直言上疏剀切后改兵部尚书乞休疏再上得请居金陵数年卒諡端简】
　　鹤庆府
　　明
　　张宗载【字一宁郡人万厯癸未进士知江津县值采山运饷诸大役事集而民不扰土司杨应龙以兵万人应调多虚额冐饷宗载俟其成列以实数诘之应龙惊服后诏入为御史封数十上豪贵敛手】
　　张向宸【字斗南剑川人万厯甲午举人孝友端庄任睢州学正士佩其经敎署州事有政声巡按首荐擢蜀叙州府推官在任四载十署府州县事所至称防明土酋奢崇明积年逋赋累官向宸亲往理谕之未返署奢已尽输纳台宪交荐将擢御史以母老固辞归】
　　何可及【字允升剑川人天资敏慧苦志笃学登万己未进士知涉县调临漳俱有惠政天啓甲子河南同考拔周士美于别房黜卷中荐第一归获玉玺于漳河进御前膺重赏两举卓异为御史巡漕有能声陞太仆寺仍巡浙鹾值海啸盐场漂荡以状闻蠲免二十余万兼题修海防商民頼之歴任九载题请八十余疏年四十六退居林下事父及继母至孝友爱昆弟周恤乡党以诗文自娯当路钦为典型崇祯癸酉大饥倾储作糜赈济州民多頼以活寿七十四卒】
　　尹　端【剑川人赋性刚介动必循理由藩吏任清浪卫知事发指挥蒋维贤以下不法十余人当道以再来杨震目之端自谓不爱官不爱钱不爱命军士皆呼为尹青天弟竭亦司吏耿介如其兄任叙南卫经历累官通判所至有异政】
　　本朝
　　张九贤【字心畴郡人博学敦行不茍言笑以副榜歴官六安知州六安有逃故丁千余民或苦独累或困摊赔九贤力请上官悉除之解组归筑濂溪书屋以终老】
　　李衍芳【字征逺郡人凝重颖达中康熙癸卯举人呉三桂反遁入山结庐读书三桂物色之不可得云南平授庐江知县政平事理当事重之使摄无为州平水利均徭役寻丁外艰归服阕更以母老乞终养遂不复任】
　　李含和【字顺中郡人康熙丁卯举人砥行好学工诗善书任通海敎谕十七年因材化导多所成就迁澂江府敎授寻陞嘉善知县有能声以老辞归着有金沙诗文等集】
　　永北府
　　明
　　谭　升【澜沧卫人成化丙戌进士知泰和县陞知合州政治廉明称为循吏】
　　罗俊民【澜沧卫人博通经史工诗文以贡生歴知武隆县再补麻阳为政有声再崇祀名宧】
　　蒙化府
　　明
　　朱　玑【字文瑞蒙化衞人成化丁未进士任大理评事谳狱无冤歴贵州按察使恩威兼济纲举目张寻乞归乡人咸矜式焉】
　　朱光霁【字克明玑之子为人慷慨有大节从父宧游师王守仁中正徳癸酉举人歴官西安府同知所至以廉明称乞归后家徒壁立】
　　范元恺【字虞贤郡人嘉靖癸卯举人任京山敎谕陞知雄县调名山清慎寡欲一介不取考天下清官最归家恬淡宁静时论高之卒年八十二】
　　张烈文【字元焕蒙化衞人嘉靖癸丑进士知嘉兴县多惠政累官按察使廉介有为生平博通古今兼长于著述有百氏綂要文海流奇传于世】
　　宣大勲【字荩孚郡人万厯癸丑进士居家孝友沉毅多才知黄安县调蒲圻以廉明称邑西北盘石湖水涨浸没民田勲修筑堤防绵亘十余里民不复忧水患名宣公堤没于官】
　　孙　钏【郡人贡生知珙县县系新辟钏建学立师敎民纺织百度维新归里后置义田立祠堂以敦宗族建南薰桥以便行旅人咸徳之】
　　景东府
　　明
　　杨仕汉【郡人万厯辛卯举人知铜仁县抚字有声歴官庆逺府同知】
　　孝义
　　云南府
　　元
　　杨立义【中庆人任腾冲府同知事亲尽孝亲殁负土成坟奉诏旌表】
　　明
　　段　澍【昆明人洪武丁丑进士事亲至孝任监察御史以就养改姚安府敎授】
　　熊　信【字以成昆明人永乐辛卯举人宣徳间任兵部主事乞归终养母殁絶意仕进不谒公门】窦　【阙昆明人五嵗而孤家贫好学事孀母以孝闻抚幼侄成立督学表之】
　　王　防【晋宁人正统间输粟赈济诏表其门】
　　方　玘【字公佩景泰间后卫指挥使少时得遗金访其人还之值嵗饥倾廪赈济活人甚众】陈大韶【字舜举嵩明人父死京邸韶扶柩归中途负担自给既葬哀慕勿哀事母亦以笃孝闻治间题表后任嘉善训导】
　　王　玺【字国用呈贡人早失父事母孝中治壬子举人任合山敎谕母卒庐墓后歴官涪州知州孺慕终身】
　　唐　佐【字朝相晋宁人治壬子举人入太学闻父讣哀号走万里泪尽出血水浆不入口数日卒】
　　唐文炳　唐文蔚【禄丰人正徳间父母相继殁时文炳年十四文蔚十一兄弟庐墓三年刺血和泥塑亲像祀之文蔚事兄如事父焉】
　　傅良弼【字西崖昆明人澄子正徳甲戌进士歴吏科给事中性笃孝以生母年老力辞归养郷里贤之】
　　林春茂【昆明人少失父事母以孝闻母殁庐墓三年哀毁泣血屡奉旌表】
　　段有学【字可仕昆明人嘉靖癸卯举人以母老终养二十年不仕母卒庐墓尽哀后知中江县陞寳庆府同知皆有贤声】
　　施汝翼【昆明人昱子中嘉靖乙卯举人天性笃孝亲殁庐墓有芝草之瑞赈贫乏返遗金乡人称之】
　　宋应时【昆明人父死刺血杂土塑父像以祀庐于墓应时妻死其子文学负土成坟亦庐于墓遇野烧将及拜风而火息又值羣贼剽掠感其孝餽以豚米不纳子孙化之世以孝称】
　　甘　防【字汝孝昆明人乐善好施郡中贫乏多所倚頼输粟助边授以官弗受嘉靖间滇中嵗饥出粟饘民全活甚众有司上其事欲旌之力辞优游山水以终其身】
　　傅以恭【字黙庵安宁人嘉靖间贡生任兴文训导生平取与不茍里居后常捐赀周防贫乏乡邻徳之】
　　赵　禧【字念庭安宁人嘉靖间贡生任敎谕造士以徳行为先常积谷以赈贫乏有贷者焚其劵及殁人争来偿不忍负】
　　孟　富【号渔溪昆明人以孝闻嘉靖间母亡父老遂不应制举承顔之暇专力于学父殁庐墓着有渔溪集杨慎为之定】
　　毕　畊【昆明人事亲至孝尝入蜀得遗金不取乡人贫而贷者輙焚其劵不责偿】
　　李尧相【昆明人善事亲抚孤弟尧于襁负中弟长亦敬事兄嫂和气蔼然乡里重之】张鳯翽【禄丰人事嫡母割股吮疽经兵乱冐刃以救父难事闻给冠带旌表】
　　周良乡【右衞人性孝友兄为千戸早殁二弟欲均养父母泣曰兄亡侄孤二弟凉薄孝养之责我当任之遂竭力奉养甘防不衰感动乡人】
　　杨世麒【字明征右衞人廪生事母孝母殁哭泣至丧明后当贡期竟不能赴】
　　杜惟乔【字汝迁昆阳人贡生居父母丧哀毁尽礼庐墓三年墓前麦生九穗结如斗人谓诚孝所致】
　　杨　坤【嵩明人有孝行父卒于官归榇庐墓遇贼刼负母而逃】
　　安如盘【字克坚昆阳人事亲以孝闻贡入太学闻父病徒步抵家比卒哀毁尽礼服阕不仕嵗时奉祀如生】
　　刘连璧【富民人生员家贫尽孝遇死而无主者瘗之孤独有疾者以药济之平生隠徳甚多】罗廷宝【号方塘安宁人万厯间以异才授山东邹平县丞告养归田施棺椁亲戚有丧不能举者助之防羁旅力行善事年九十一而终】
　　杨士芳【昆阳人万厯间贡生歴官平越府通判告归养亲偕二弟同居共产终身不析族党有孤贫者为之嫁娶与乡饮者七次】
　　张　翥【安宁人生员性至孝父殁庐墓有紫芝驯免之异】
　　杨恩选【安宁人万厯间任成都衞经歴幼有至性每得蔗菜必先以养亲父病医药罔效每夜拜北辰求以身代疾甚刲股以进梦神告曰汝父疾已不可起以汝诚孝为延一纪父疾果瘳卒如其梦】
　　陈履厚【昆明人天啓间从父官京师父卒哀毁骨立扶榇归至龙里遇安酋之变贼拥至焚其柩厚两手抱棺哀号贼以戈击之死于柩前】
　　苏民生【晋宁人天啓间贡生任新野敎谕清介自持而以薄俸润及贫士敎人以明经修行为本寻迁蒙自敎谕新野人士佩其徳敎为立石道旁家居建馆置田以敎孤寒子弟乡人徳之】
　　李　淳【昆阳人兆旂子天性纯孝年十五侍父任庐江训导流宼围城父携之守北门城防父骂贼死淳伏尸哭亦骂贼而死】
　　李玉衡【昆阳人廪生流冦至举家避滇池寇掠母苏氏先投水衡即随之抱母尸死妻子婢仆共九人俱投水死】
　　胡郁然【昆阳人廪生品行方正孝事孀母流冦屠城之前一日母死人告贼至且宜去郁然曰母生我而我弃之何以生为不如与母俱死守母尸不避贼至见杀】
　　李方泌【昆阳人廪生性孝友流冦临境同妇携四嵗子掉舟避难贼掠夫妇骂贼抱子投水死】张　洁【晋宁人天性孝友母殁哀毁骨立杖而后起后丧父益哀毁里人呼为张孝子】周宗徳【昆明人生员黔国公以国士待之授副将职以医术济人事父绍轩母王氏以孝着敎育诸弟侄成人凡衣食生产咸周给焉】
　　周宗仁【昆明人廪生事母王氏能养志兄罹难变产赎之生平多隂徳巡按旌之】
　　本朝
　　周养元【昆明人生员天性纯孝流寇入滇父宾士将被害养元哀求愿以身代贼感动父子俱获生母李氏早卒事继母赵氏备极孝养赵年九十五卒元已七十有六哀慕如生母一堂五世人谓孝子之报】
　　谢天正【昆明人流宼入滇民间有夜张灯火及偶语者用石灰圏记于门次早按圏屠戮天正时为里正俟贼去后潜拭去全活甚众】
　　张　润【昆明人事亲养志亲疾叩天祈以身代及殁庐墓尽哀尝避流寇乱周给同难乡邻多所全活】
　　陈洪范【富民人生员素敦孝友遭流寇之变负父避难山中父疾多方救疗得痊里中大疫有防女包氏于氏父母俱疫死无依范収养及笄择婿嫁之】
　　李　澄【昆阳人贡生父兆□殉庐江之变澄闻难奔赴负骨归葬流寇逼滇奉母避山谷母卒暮夜舁葬负土成坟庐于侧康熙初奉委分勘田亩公正寛平又置义冢当道立坊表之】
　　杨衍庆【昆明人性至孝流冦溃兵肆掠庆负母随父避之父被掠庆迫救幷遭拷缚杖索俱断贼惊而释之】
　　杨汝翼【安宁人顺治补行庚子科举人赋性肫摰善事父母友爱诸弟终身无间餽遗贫乏嵗以为常】
　　胡士悦【字季凯昆明人廪生四嵗失恃哀痛不食九嵗父病亲尝汤药祈天愿以身代获愈及父殁哀毁骨立葬祭如礼事兄抚侄兼尽其道宗族交称】
　　施逢泰【昆明人事亲至孝佣工以养康熙辛酉　大师入滇吴逆溃兵肆掠泰随父避之方山父被埶泰跃出骂贼贼击杀之贼随悔而释其父】
　　谢　琏【昆明人贡生性诚孝呉逆之变奉亲避兵香水庄亲适遘疾琏冐刃赴府觅药昼夜往还三百里足踵流血亲疾得愈后以子履忠履厚贵赠如其官】
　　万必贵【昆明人天性笃孝奉父母避兵山中遇大蛇祝曰吾固当死柰二亲何蛇竟去乱定归贫无立锥佣工以养不缺甘防父殁事母愈谨遇疾衣不解带跪进汤药母年八十卒负土成坟知县朱若功欲旌以匾固辞不受】
　　周　佩【养元子呉逆之变奉亲避兵于澂江之撒拉村粮絶负米于二百里外胃险画夜兼行两足流血母杨氏寝疾二十余年佩朝夕扶持涤牏浣裠久而不倦友爱昆弟乐善好施世有隠徳乡里推重】
　　窦观光【字景仪昆明人贡生性和厚与人交始终如一闾党有以急难告者勉力相助无所吝乡人有过輙以善劝导之卒之日哀哭满道】
　　金　诰【昆明人性孝友竭力养亲生平无忤色兄卒事嫂倍谨抚孤侄如己子处乡里乐善好施】杨　杞【嵩明人生员母久病杞侍汤药昼夜不倦母卒庐于墓乡人请归不从感有白犬守冢诸异】
　　陈印瑞【昆明人事亲以孝闻有谢姓者托以三百金后谢物故访其子还之旧郡守梅姓遗孙女无依抚而嫁之后以子时夏贵赠如其官】
　　杨御干【昆明人业岐黄好施与辛酉壬戌间疾疫盛行合药济人嵗施楄柎无算家以此落弗顾也后家止余古玩藏之数世有友老病絶炊借易薪粟即与之生平行事类如此以子永斌贵赠如其官】
　　陈国瑄【富民人童年丧亲长能自力衣食祖业悉让与诸弟不肯以一钱自私乡里亲戚有不能棺殓者慨然任之无难色生平恭谨慈善邑人咸爱敬之】
　　许　瓒【易门人竭力养父母有鲁奎野贼夜入室执其父瓒挺身捍父力鬬羣贼刺刃防胸而死】张　栋【安宁人少孤而贫竭力事母甘防必供母疾刲股以进友爱二弟尝倾囊助之屡空自甘】涂　崇【昆明人贡生七嵗失母哀毁如成人事继母以孝闻业师唐介和贫老无嗣崇迎养于家又倡议言于总督范承勲移建省会学宫幷修置祭器乐器实心任事士林称之后选授广南府学训导卒】
　　吴　寛【昆明人父殁暮宿冢旁晓归养母逾年母亦殁前后庐墓四载兄亡迎嫂侄同居抚侄就傅衣食膏火俱取给焉雍正十三年　题旌】
　　曲靖府
　　明
　　李　骥【曲靖卫百戸少失母与弟骐三世同居怡怡相爱当事旌表其门】
　　郭　藩【南宁人生员事亲尽力得其欢心凡田庐推让弟兄人称孝友】
　　徐可继【南宁人秉性孝友父病目以舌舐之愈母寻病目亦舐愈之及父母卒前后庐墓皆尽其哀】
　　张　浩【南宁人家贫事亲尽礼亲卒鬻子治棺三年不茹荤酒每言及父母輙泣下院道给带旌之】
　　谢　表【南宁人生员性孝友弟诏早卒抚侄得申如己子侄与子俱患痘危笃表抱侄泣告于天曰宁死吾子存吾侄不忍弟之无后也其子果死课侄成进士又置义田义冢有司旌之】
　　段尚防【寻甸人生员有孝行居丧力变蛮俗遵行家礼庐墓三年乡里有感化者】
　　张　化　张文忠【寻甸人从弟兄也居家孝友为里党所推寻甸旧无学嘉靖间化与文忠屡呈请建学不报遂鬻产赴京叩阍得俞防知府戴鼇旌其门曰寻阳义人】
　　必　沙【寻甸人有勇力知文墨嘉靖间安铨叛夷类羣附沙独抗言拒之贼亦不敢加兵沙潜防府民出境甚多泣谓之曰我欲同去恐玉石不分若能为我明于官我不杀贼非丈夫也铨闻使人以毒酒杀之】
　　马　钦【寻甸人生员安铨之变贼射其母以身蔽之贼感动释之而去遂得奉母以天年终】冯世杰【寻甸人生员有气节安铨之叛杰奉母及弟匿桥下为贼所获母投水死杰谓弟曰母死不能救岂可茍全性命亦投水而死】
　　吕应科【寻甸人生员安铨之叛城防守者皆得罪应科以罪属无辜又守者素贤乃万里赴阙陈情愿以身代守罪遂从轻典人皆义之】
　　伯宁国【字肖云南宁人万厯间贡生任防州训导署建始县以仁防称事兄极友爱捐置学田以齿徳数举乡饮賔】
　　伯承恩【字荣吾南宁人万厯庚子举人累官四川按察使歴任皆有贤声居乡和睦周济族党置田五十余亩为诸生试卷费士林称之】
　　马邦俊【寻甸人万厯间选贡知桂东县陞广西浔州府通判致仕归捐宅建学】
　　何　俊【字彦宾越州衞人千戸幼有孝行父病衣不解带者数月居心仁恕邑人咸慕其徳崇祯间抚按旌奬】
　　彭之藩【寻甸人崇祯间贡生有学识敦品行捐赀修学课艺传经乡人重之】
　　邱为龙【寻甸把总东川贼众攻寨力战箭中左目龙拔出仍格杀九人贼众溃散寨民保全】张　维【南宁人丁亥流贼断其右臂家贫甚力作养亲继母病刲股以救郡县皆给匾旌之】
　　本朝
　　邹　旦【宣威人事继母四十余年刻不敢懈时或恚怒即跪听谴责待后母弟备极友爱】缪以正【南宁人康熙丙午举人呉逆叛守节不受伪职恢复后授南和知县】
　　丁运亨【字达公南宁人康熙己酉举人事亲孝防器垢衣必亲涤洗呉逆欲収人望强官之不就恢复后授晋宁学正鼎新学宫迁景东府敎授】
　　查奉璋【字髦士马龙人以孝闻中康熙己卯举人工书善诗任路南州学正丁外艰归庐墓尽哀督学蒋泂旌其孝行】
　　临安府
　　元
　　张友直【通海人好读书早丧父事母杜氏寝食不离左右乡里称其孝至正间闻于朝旌为慈孝之门】
　　董茂春【字良通海人文彦子以廕任本县敎谕当父死于贼时哀号几絶事母孝饮食寒燠未尝一日离母疾龥天愿以身代当时有一门忠孝之称】
　　亨　祐【石屏人天厯初秃坚作乱祐与朱寳翼共守和龙岛贼率众来攻战艘三百人欲出降祐曰战亦死降亦死死报国耳众皆踊跃贼舟将至众欲迎敌祐曰勿急也无何贼舟蚁附发炮击之连碎数十舟斩首百余级贼引去】
　　王　帑【石屏人秃坚之乱朱寳翼与亨祐守至七旬几不支帑出粟千余石给众会救至得免】
　　明
　　呉孝先【防峩人洪武间年十二嵗随父出游父为虎所攫孝先取父佩刀斫虎虎死父得生人称孝童及王师平蜀彪率众投诚以功授分巡遵义道修学礼士安民靖冦遵人至今感之康熙戊申裁缺家居好善乐施会呉逆叛欲饵以官坚却之人称为清节名臣云】
　　张鹍羽【石屛人廪生康熙乙巳龙韬叛仗节死难学道何起鹏旌其门曰义髙千古】曾　龄【字双乐建水人性谦和好善于乡多所利济理义仓兴书院人尤诵之】
　　澂江府
　　三国汉
　　李　恢【字徳昂俞元人灵帝建安间刘璋为益州牧益州太守董和贡恢于州恢知璋必败先主必成乃托名郡使北诣先主于绵竹先主嘉之旣定成都以恢为功曹书佐主簿迁别驾从事章武元年庲降都督邓方卒先主问恢谁可代者恢曰人之才能各有长短是以先零之役赵充国曰莫如老臣臣窃不自揆惟陛下察之先主笑曰孤之本意亦已在矣遂以恢为庲降都督使持节领交州刺史任平彝县先主薨髙定恣睢于越巂雍闿跋扈于建宁朱褒反叛于牂牁后主建兴三年丞相诸葛亮南征先由越嶲而恢按道向建宁诸县纠合围恢军于昆明时恢众少敌倍又未得亮声息绐诸南人曰官军粮尽欲规退还南人信之围守怠缓于是出击大破之追奔逐北南至槃江东接牂牁与亮声势相连南土平定恢功居多封汉兴亭侯加安汉将军后南夷复叛恢再平之徙其豪帅于成都赋出叟濮耕牛战马金银犀革充继军资于时费用不乏七年以交州属呉解恢刺史更领建宁太守徙居汉中九年卒子遗嗣】
　　明
　　赵　禧【字景福河阳人正统丁卯举人知永从县有廉惠声丁艰归服阕叹曰禄为养也而亲不逮仕复何为遂不仕清修苦节三十年絶迹公庭】
　　李　蕃【字庭茂河阳人正统戊辰进士任户部主事出视临清仓及九江钞关絶风清豪吏袖手寻以亲老乞归不事生殖环堵萧然婚丧多从古礼乡人化之】
　　侯必登【字颐真江川人嘉靖己未进士歴官潮州知府时值倭寇扰乱之后地方多警井里为墟掠人取赎者无宁嵗必登首罢一切苛条与民休息而沉几有雄略善得贼情每谈笑指麾而解散之民得更生尝以事之省经贼巢中贼闻相率罗拜肃队前驱威徳服人类此后陞江西叅政上官有以事强属必登者曰登之头可断事必不可应也一时交称之歴官皆得民心居乡则恂恂焉】
　　杨以成【字太和路南人贡生任贵阳府通判分署毕节卫着有劳绩陞同知仍官其地天啓壬戌水蔺贼叛成具蜡书告变滇抚发兵西援成督滇兵与战破之已而贼兵大集成知事不济令吏怀印趋贵州自以死当贼未几城防贼杀其家口十三人独其弟以荣不死成又将贼中情形函竹付荣潜入滇告变至散纳溪为贼所获得其书遂倂以成杀之黔抚以闻赠光禄寺卿建祠祀之】
　　武定府
　　明
　　杨尧年【和曲人嘉靖以前郡学未设尧年发愤读书逺寄大理府学归敎授乡里人皆知学武定人文自尧年开之】
　　杨春震【和曲人万厯庚子举人知湖广夷陵州力锄豪绅风节凛然天性孝友闻父病告归侍药累月衣不解带守丧哀毁骨立不用浮屠士论重之待庶母弟春霖春霁友爱曲至相继卒震哀悼废寝食霁妻辛氏守节遗女一人震怜恤倍已出事庶母敬谨殁后祭以礼杜门敎授生徒著述甚富】
　　广西府
　　明
　　杨　洲【郡人正徳癸酉举人任国子监助敎陞四川保宁府同知居官有贤声处乡尤能化俗】赵鳯翺【郡人防颖异好学及长善事继母人无间言由嵗贡任资县敎谕讲明经学诸生多受其益署县事清正廉明及遇寇警保固城池嘉靖间入名宦今子孙守其遗法】
　　澂江府
　　元
　　段文瑞【河阳人父早殁事母尽孝母殁哀毁骨立以手履地行一里外负土营凡百五十日始成事闻旌表曰孝义之门授本路学正歴官临安路总管】
　　明
　　王　珪【字朝玉新兴人事亲尽孝父殁哀毁庐墓日啜一粥不进盐菜者三年灵芝产于墓上正统间有司上其事】
　　孙　佶【河阳人隆庆庚午举人少失父事母至孝母疾亲除溲溺母思饮甘露佶夜祷天甘露忽降注盌中奉母获愈人谓孝感所致】
　　邓汉鼎【字夑公河阳人崇祯间贡生孝友忠信读书渊博为文根极理要所授徒多成名彦尝避艳色返遗金尤世所难乡人至今尸祝之】
　　本朝
　　李　冕【字君华河阳人读书通大义孝友婣睦让产弟兄好善乐施修桥梁济贫乏代人赎妻子以全骨肉多行隂徳以子发甲贵赠如其官】
　　杨　浩【河阳人幼失父母事伯父母如所生伯父早世无子迎伯母张氏于其家养之张得疾卧牀六载浩奉养不怠张卒哀毁备至闾里上其事于官旌之】
　　管一奏【新兴人自幼醇谨端方临财不茍事亲孝敎子严尝捐建文昌宫书舎延师课读后学多成就一乡以老佛称之以子灏贵封如其官】
　　陶正发【路南人幼失父祖父衰老正发力作奉养问寝视膳无少怠或佣工于外数日必负米钱还省之勤劳备至阖学公举旌表】
　　胡景武【江川人家贫充里催一日诣县悉完所应催赋时方七月县令怪其速景武曰母老病欲旦夕侍汤药不得离又恐误公故称贷以完及母卒未殓盛暑血流于地武抚膺大恸匍匐吮之旣殓而葬号泣不絶哀恸感人县令察异之召给米一石俾祭其母】
　　张纶音【字善承河阳人廪生父居宫任赵州学正卒纶年十七徒歩千里扶榇归力贫养母敎弟昌音成名卒又抚孤侄琮有成生平然诺不欺行孚闾里敎授生徒多所成就】
　　郭上诒【字超羣新兴人天性孝友父患疮诒吮之得愈姨母蒋氏寡而无子诒体母志迎养于家丧如礼昆弟六人终身同居友爱甚笃尤乐善多义举施棺掩骨贫有鬻身者为赎还之以子伟贵封如其官】
　　郭　伟【字靖圉上诒子登康熙丙戌进士知镇平县歴吏部稽勲司员外生平仁孝和厚父患噎思石榴值冬月伟躬亲遍访竟得之树上疾寻愈母病目几盲伟祷于天时以舌舐其目遂复明友爱二弟傪儹疾病躬自扶持尝代人偿债以全骨肉解衣以救冻死者人有醉詈于门不较丁艰归庐墓终丧以哀毁卒】
　　武定府
　　明
　　蓝　碧【元谋人父病刲服救疗嵗饥捐谷赈济仍储义仓以助贫乏上官旌之】
　　尹　淮【元谋人母病危笃号泣告天求以身代刲股进母寻愈年荒捐米赈济全活甚众】杨元祐【和曲人春震子以副榜任赵州学正端方醇谨博通典故工诗古文词孙可望据滇迫之官力拒不受士论贤之】
　　本朝
　　陈此丹【和曲人生员家贫好施事亲以孝闻己亥遇溃兵奉母避山中偶相失丹号泣追寻薄暮有妇丐随行丹曰吾寻母方亟岂能汝顾况男女有别虽患难宁遂茍乎却之去竟夜不获母渇甚将所负米囊置路旁觅水涧中比返母坐囊上问母何以至此曰黑夜行荆棘力疲息此实不知为已囊人以为诚孝所感】
　　广西府
　　明
　　赵　通【本府土照磨成化间昂贵争袭府职大肆凶虐通不从逆遣其子赵琼赴京奏闻下其议因改土设流民頼以安】
　　李　璜【师宗人治间代本州土官至京袭职璜以土官专擅终为民殃遂奏请设流官令土官不得恊管州事及抵家知其身必不免遂潜逃师宗设流璜之功也】
　　张　恩【郡人隠居沉黙与物无忤嘉靖间贼阿旦为乱监司檄本郡抚之众举恩恩慨然往谕贼皆服从以瘴卒当路旌其义为文祭之】
　　郭尚贤【郡人事亲孝父母卒哀毁庐墓足不入室口不茹荤遇虎不伤郷人有急輙周之有鬻身于人者尚贤知其有母在为赎归焉】
　　赵　宸【郡人父卒庐墓虎声咆哮宸不顾虎曵尾去一夕贼入顾视惟氊簔盂箸而已】张秉衡【师宗人生员性素孝母病目盲秉衡乞以身代一日忽明】
　　简如英【弥勒人亲丧庐墓三年虎不敢犯屡奉旌表】
　　何腾龙【弥勒人普名声之乱负母逺奔不顾家室府州旌之】
　　李在恭【师宗人本府通判游大勲孙因父流寓师宗在恭自歙县来寻父遂入籍改姓李中云南副榜丁亥土贼叛执其父在恭罄家得百金赎父因堕奸人手匿不予贼贼怒欲杀之在恭求以身代弗许遂以头撞贼父子俱遇害】
　　吕应干【弥勒人生员年十四其母为流寇所掠应干泣涕寻至贼巢贼感其孝与金帛遣之】
　　本朝
　　郉太古【郡人幼失母父之楚太古为人牧豕备诸艰苦时思慕哭泣及父归喜甚承顔顺志三十年如一日父年八十五嵗自言不觉鳏居之苦以有太古为之慰也阖郡公举旌表】
　　李根心【字所性郡人好善乐施英徳令张于宸孤孙为沙夷所掳叠卖为奴根心访得之变产赎还遣其归宗　大师复滇疫疠盛行捐三百金市药救治】
　　元江府
　　本朝
　　李其纪【郡人家贫竭力养亲母殁事继母如生母康熙乙巳值土酋之变纪负继母逃行一日夜不休得免父殁庐墓三年有虎防兔驯之应】
　　蒋应堂【本姓雷元江协兵充副将毛来鳯廐卒鳯一日见其剉草甚艰血流手腕讯其故左右具道其孝养刲股事鳯异之免其役后亲殁哀慕之甚刻木为像祀之如生署知府李成才旌其门曰继美丁兰】
　　郭羽宸【河西人生员家贫寄居新平窝泥寨舌耕养母素以孝闻雍正十年八月遭猓逆之变事起仓猝时母病垂危不及走避母惊死宸痛不欲生日夜哀号相继而殒】
　　开化府
　　本朝
　　杨守士【郡人性纯孝年八嵗父遘笃疾刲股疗之及母疾亦然人咸称异焉】
　　昭通府
　　明
　　可　童【镇雄人胡氏仆其主为贼所杀可童藏幼主登魁于竹笥负以逃贼追及童张弩向之曰我胡家穷仆也追我何为贼舍之其妻曰我两人逃死不暇何能顾小主盍弃之童大怒以杖击妻几毙遂负登魁匿四川叙州府抚至成立卒报父雠】
　　大理府
　　汉
　　隗叔通【叶榆人性至孝母好饮江膂水通日入江取水维艰江中忽出平石渉取甚便人谓之孝子石】
　　唐
　　段赤城【叶榆人有胆略蒙氏时龙尾关外有大蠎吞防人畜赤城披甲持双刃赴蠎蠎吞之劎锋出蠎腹蠎死人剖蠎取赤城骨之建塔冢上燬蠎骨以垩塔】
　　元
　　杨渊海【太和人段氏臣至元间总管段功有宠于梁王渊海逆知其不终屡谏功劝之归不听渊海语人曰吾主无生还日矣吾食人食而不同其难乎明年功为梁王所害渊海死之】
　　杨　保　杨　名【太和人皆段氏臣保授元帅万戸洪武间兵入大理遣弟知府名探报缓急约翌日日出为期名过时不至保知事不济即自缢名亦以弓弦缢死国人异之合于圭山下】
　　明
　　赵　寿【赵州人永乐丁酉举人正统间有蒙化土舍从征麓川有功谋为州上官寿惧为民患要乡人李松张福海潜赴京师奏革之一州以安松等造广厦作堵墙百丈居寿以报徳】
　　杨　宁【太和人父母继殁庐墓哀毁采风使题闻旌表】
　　杨谪仙【宁之孙事母尽孝时称杨氏二孝子题闻旌表】
　　张孝子【太和人失名姓至孝佣工养母母殁哀慕如狂既殡犹昼夜号于路数年不辍而死】段子澄【太和人不纳奔女道还遗金中天顺壬午解元是科秋试主司得其巻屡感异梦知为端人急拔之任德安府通判以内艰归不复出居乡多盛徳事人谓太邱彦方之亚】
　　洪　钧【太和人生员性孝友母殁庐墓三年庐侧有涧水盈涸不常钧居三年水竟不涸人以为诚孝所致】
　　黄　聚【云南衞人事亲至孝亲丧庐墓尽哀道府给银米旌之】
　　杨　沂【太和人事亲孝亲殁哀毁庐墓以分授田业之半让诸兄遂老于山中】
　　赵友益【太和人自少至老无喜愠色与物无忤兄弟子侄有失依者皆为之所乡人称其孝友】吴　让【賔川人州旧无城民苦剽掠治间让奋然诣台司请置州衞建城池往复再三卒如其请】
　　史大经【云南县人为诸生时曾让贡于友嘉靖间任邛州学正能培植人材归置义田勇于行义士论重之】
　　王守阳【太和人家贫事亲勉具甘旨四十不娶恐分亲之养也终父丧后以母命始娶妇妇不得于姑守阳谓曰为吾妇不善事吾母任汝所适妇亦苦其贫遂去守阳以相地自给得钱即养母每夜尝四五起视寒温母身辗转必捧之以助其力凡母所嗜多方致之】
　　吕　健【大理衞人家贫养亲每食必躬进之亲偶不怿则深自咎责悦而后已病则尝药死则庐墓以诚孝称】
　　杨起雷【太和人父久疾凡起卧雷必亲扶持四十年不倦事兄起云亦以友爱称】
　　朱维显【賔川人生员以孝闻父先殁母张氏丧明左右扶持未尝刻离】
　　杨　雨【太和人充府刑吏或知人之冤輙力争于庭郡守疑其贿笞之笞已复争久而察其无他遂见纳狱頼以不冤役满不赴考选太守亷其贤欲荐之潜入鸡足山索之不得】
　　赵重华【太和人年七嵗父廷瑞弃诸生业游方外后十五年母殁妹嫁遂请途引于郡守觅其父行至武当太子崖上隠隠有字迹后识其父名氏而所书月日与重华寻父出滇月日同览之恸哭亦附书姓名其后历走江南无所遇祷于三茅峯梦神语曰汝父犹未死觉而爽然过毘陵被盗仅存途引道遇老僧言其父寓无锡南襌寺使一道人导之至寺则其父果在相抱而恸见者惨然遂奉父以归鹿门茅坤为作赵氏客游述】
　　杨　准【太和人父士云祀乡贤凖性纯孝不忍一日离父雅好学不就功名父卒庐墓尽哀人称为杨孝子】
　　张聚奎【字瑞星赵州人生员好读书负气节州治有石青硐堪舆家谓有关州治地脉久封闭万厯间遣中使杨荣开采荣遣其党张文华至赵声势横暴士民竞前拳殴之文华遯诉荣荣上闻遣缇绮械州守廿学书等聚奎直前曰殴文华者独聚奎也遂幷逮至京台垣论救羣阉必欲寘之死狱系三年防赦得出已复逮入再赦仍归硐得永闭州人至今义之】
　　邹良彦【赵州人天啓丁卯举人知荣经县有惠政丁艰归里遂不出孙可望破大理屡檄起之良彦投其檄遯去寿八十五将殁书曰忠于君孝于亲为天地间肖子仰不愧俯不怍作宇宙内完人投笔而卒】
　　杨　舟【云南县人乐善好施赈贫济困捐千金修文庙按院司道核确以闻加带寿官旌曰尚义敦善】
　　杨俊声【浪穹人幼聘杜氏女未嫁而瞽两姓父母咸议离婚俊声执义不从竟娶归情好甚笃时为诸生里人闻神语杨生娶瞽女徳行注上考崇祯间以贡生荐廷试知歙县调临潼报最擢平庆副使请终养归迄今子姓蕃衍皆杜出也】
　　本朝
　　杜桂印【字仙阿赵州人生员父欲为诸生己亥为云南溃卒所执欲杀之桂印年方少号泣马下愿以身代兵怒杀之父获全康熙壬寅抚院袁懋功具　题旌表其门】
　　邹应运【字名世赵州人少孤性孝友己亥与母兄避兵相失叩天嘿祷即获母处又千里寻兄归事之尽礼母殁蔬食三年祭必哀恸贫而好施见无衣食者解衣辍食周之】
　　李　伟【云南县人少失怙恃奉继母杨氏值寇警躬负入山母疾亲侍汤药未尝暂离力耕色养五十年如一日抚臣具　题旌表】
　　龚　敏【赵州人少孤性笃孝母柏氏命就学必拜母而后去归复四拜以为常地震覆垣伤母敏号哭以手掘土十指淋血曰母血也啖之将葬防贼兵至敏夫妇抱棺大恸贼感动遂去逆藩重其名檄之任坚辞闭门著书博综古学郡志多出其手守道毕忠吉赠以节孝録】
　　苏士俊【赵州人祖时誉前明世职叅将沙酋叛力战死士俊挈家自昆明避兵赵之弥渡遂家焉性好义乐施鸠众为崇义防以周穷乏疾病死亡一日值孕妇入市将娩无所归士俊导至家令妇服侍产逾月乃遣归曾拾遗金访主还之年九十二两举乡饮大賔一堂五世乡人号为苏老佛子万民兆民俱以孝友称】
　　杨　燝【云南县人康熙庚戌进士呉逆叛强之官不受事平授广西贵县知县】
　　王佐才【赵州人康熙壬子举人呉三桂反胁以官不受籍其家拘省城者年余终不屈释归奉母读书山中　王师复滇授宜良敎谕旋请终养】
　　朱　籥【字奏雅宾川人康熙壬子举人善体亲心以孝闻任石屛州学正和易可亲士多化之陞武定敎授力辞归建家庙置祭田周恤族中贫困家居二十载里党奉为典型】
　　楚雄府
　　元
　　杨　惠【威楚路人少孤事母尽孝母疾笃祷神求以身代母夜梦神告曰尔寿当终以尔子诚孝故得延明日果愈寿八十余及卒惠负土成坟庐于墓哀痛失明有司上闻诏旌表其闾】
　　明
　　印　岳【楚雄卫千戸性至孝奉母先意承志母病衣不解带见有尸骸暴露者解衣覆之死不能者助以棺正统间征麓川力战而死】
　　王大勲【广通人早失母佣工事父每晨必视父食毕然后出遇主人授食必先投竹器中持归奉父监司命有司存恤之旌表其门】
　　潘　浩【楚雄县人家贫母老而善养志中成化癸卯举人任大理训导母疾迫祷神得愈遂弃官归养母殁哀慕庐于墓侧】
　　朱　高【楚雄县人贡生五嵗丧母事继母徐尽孝父殁家贫竭力营三年蔬食水饮不近房帷后丧继母亦如之治间任合江训导分俸于兄及族党贫乏者乡人称之】
　　俞　沛【楚雄县人生员家贫力学乡人子弟治礼记者多出其门嘉靖间武定鳯氏乱延及广通郡人震恐沛与郡守多方捍御城頼以全】
　　延　久【定逺人贡生以母老不仕敬养终身鳯贼之变有人以三百金仓卒寄托贼平后不见来取迹其人还之封识如故】
　　陈于舜【楚雄县人天性孝友父殁善事母嫁娶弟妹得母欢心有姑孀无嗣迎归养之乡里有贫鬻其子者为捐金赎之】
　　李希纲【楚雄县人贡生父久病侍医药寝不解带者九年任姚安训导俸禄所入与兄共之周恤亲党各尽其义所着有四礼注一卷】
　　俞　经【楚雄县人父殁家贫与弟绘纬友爱同居四十年如一日不受私金不忘旧交乡人颂其高义】
　　朱万元【楚雄县人万厯壬午顺天举人历官巩昌府同知未举时从丰城李公讲学深契性命之旨及李得罪万元与省郡诸生蒋希尧等偕入京视李狱中世称其义】
　　俞思箴【楚雄县人贡生事亲笃孝四时蔬果不奉亲不敢尝万厯间任沅州训导敎士以徳行为本及家居族党婚葬不及者皆周济之】
　　李继东【定逺人贡生万厯间任大理训导事亲至孝亲殁遂不复仕当居丧庐墓时至性所感鸟雀俱驯盗贼逺避院司旌之铭其墓】
　　张克俭【镇南人万厯庚子举人知荣经县告归力耕养亲亲殁丧一准家礼乡人法之里中婚丧不给者捐赀以助郡有驿递扳累穷民豪右霸阻水利俭为陈于当道民害以除】
　　苏德馨【广通人性至孝万厯间以南安贡生任茂州学正早年父溺爱异母弟逐馨于外馨尽孝益笃父遂感化】
　　李邦相【楚雄县人家贫甚父殁卖身以留妻养母越二年母又殁妻亦愿卖身姑妻父怒讼于郡守守嘉其事上于道院以闻万厯间建坊旌表】
　　翁庆【广通人天啓间父早卒事母尽孝家极贫每食必以酒肉母不忍食则跪进之偶缺虽蔬食必竭诚以奉负母避兵得免于难好善慕义不以贫困易心】
　　倪可观【南安人父天叙天啓间任大名府通判卒于官观万里扶榇归事母抚弟以孝友称举寿官长子元昌能继父志兄弟友爱乡里重之】
　　周孔徒【定逺人生员天性孝友存恤亲戚还人遗金多盛德事子昌祚天啓乙丑进士官大理评事事母亦以孝闻】
　　包渐【广通人生员崇祯间流贼破四川兄策为新都知县城防骂贼死渐事寡嫂尽礼为诸侄婚娶倾家赀以慰嫂意里人称之】
　　俞　观【楚雄县人崇祯间贡生与弟益皆潜心理学敎授生徒而观尤孝友方正流寇防城闻其名迫之见不屈投泮水人救之得不死】
　　本朝
　　杨三竒【南安人顺治间有贼十余人围劫其家父被执竒年十四奋身抱贼贼持刃向父竒曰宁伤我勿伤我父遂受刃而死父得全】
　　陈士骥【南安人顺治补行庚子举人吴三桂反檄官之拒不受事平授隆徳知县】
　　张肫仁【字子任楚雄人康熙癸卯举人生平尚气节严取与学识坚定刚直不阿呉三桂反胁以官抗不受甘贫守正敎授生徒】
　　姚安府
　　元
　　赵　和【姚州白盐井人天顺间父亡和甫五嵗其母王氏改楚雄仓官后以罪戍邉母偕行与和别去和年十四昼夜思母不置泣涕龥天寻至辽东见其母与俱归中途遇虎母子俱无恙】
　　明
　　高梓潼赐【姚州土州同五嵗丧父其母谭氏抚育成就赐性孝母病痿痹晨夕稽颡北辰求以身代遂愈后病目几丧明赐时舐之寻亦愈后复病痈吮之又愈成化间具奏旌表】
　　杨道东【字载吾姚州人嘉靖己丑进士天性孝友好义乐施贫时见有衣不蔽体者即解衣衣之读书贯穿经籍登第后卒于京未究其用】
　　金　鲤【姚州人廪生素敦孝友母杨氏病笃多方求救不愈日夜黙祷忽梦神授一方治之果验及亲卒庐于墓侧一夕忽有猡贼劫掠悯其孝舍之兄鲲举家遭疫亲里敛迹鲤同寝处供汤药俱得保全万厯间御史以闻建坊旌表】
　　刘九畴【姚安所人贡生知綦江县素性孝友方出仕尽以遗产让诸弟乡里重之万厯间钦赐孝友驰声匾额】
　　李秀白【大姚人廪生性谦抑与物无忤早丧父孤贫力学事母张氏至孝及母遘疾将革治疗无功焚香祝天愿以身代母几絶复苏后一载无疾而逝哀毁庐墓御史陈学防以笃孝表其门】
　　靳时芳【姚安所人侍父从仪赴京父在途疾不能乘马芳背负而行母病痈芳晨夕抱扶歴三十二年如一日家贫训蒙自给言必准圣贤跬步有绳尺游其塾者皆有规程即贩夫女子皆知其为靳先生居城外环堵萧然侄仕清九嵗丧父芳抚育成立部使者皆表其门乡饮三次年八十三卒】
　　施光裕【大姚人贡生任淮安府敎授质实恺悌尤敦孝友推产诸弟甘贫自如着有居敬録省心録】
　　谢宗阳【大姚人廪生为人朴实呐呐如不出口生平无丝帛甘旨之奉父故庐墓遗产尽以属弟弟卒抚遗孤周赡宗族好义乐施抚按督学俱旌之着有省身録】
　　永昌府
　　明
　　徐　讷【字敏行保山人年十三父遘疾几殆讷每夕稽颡龥天愿以身代父疾果愈后父殁庐墓哀恸有青蛇绕墓之异诏旌其门】
　　胡　亢【字希贤保山人父殁时亢年甫十二不食三日既葬结庐墓侧每哭泣輙有乌雀集树悲鸣哭止乃散】
　　萧　芮【字从周保山人监生事亲孝及亲卒庐墓哭奠哀毁骨立】
　　符　节【字性善保山人平生耿介寡合常与丁贞友善贞病笃以幼儿竝白金百两托节节受金宻藏于丁室中厚抚其子且敎之比长挈金授之封识宛然邻有嫠妇无子迫于饥寒自缢节救之活令家人给衣食歴二十年终不见妇一面妇卒治棺之所着有坵圾堆诗一集】
　　陆　镛【保山人道见遗金一囊拾归谓妻曰若坐门内视有泣而过者告我已而果有人泣涕至覈如数即付之以半谢固辞其人拜天祝颂而去】
　　辛　淳【保山人好义乐善尝修学宫置学田捐粟济饥从征交南凡道死者力为埋之】蔺　刚【字徳中腾冲人千戸愈次子正统间随父征麓川愈累功陞副千戸刚亦当授外所镇抚乃白父曰吾祖宗世为正千戸中叶而为副今幸父子俱立功若倂论祖职可得也愈曰武廕以长我死女兄继之置汝何地刚曰为子弟当竭力于父兄耳奚以得职为乃偕白靖逺伯伯嘉其孝让倂功于愈为正千戸愈卒兄袭刚友爱有加年八十六而终】
　　呉　荣【字仲华腾冲人惇厚坦直人有争者咸质平之一日与友蔺刚暮归适一屠儿醉卧道中坠二十金于侧荣恐为他人所得拾付刚令遣仆守屠儿俟醒归之终身不自明】
　　张　昺【字徳逺保山人天姿清俊嗜学饬行正统间侍郎杨宁举为弟子师尝以千金置义田于蒲缥以资宗族之贫者婚葬孤孀皆有常给乡人有贷不能偿者焚其劵人有犯者不校所着有钝庵稿】
　　周　琮【腾冲人晚行得遗金归付其妻仍往拾金处伺之至夜一人来寻询之得实还之葢此人称货以完逋赋而出子于狱者分谢不受其人祝曰愿天寿公夫妇官公子孙后琮夫妇果以老寿终】
　　呉　润【腾越人贡生事亲至孝任温江敎谕奉父同往色养备至父殁扶榇归服除补上海敎谕模范端严善于啓迪居乡二十余年操履严洁不纳餽遗友爱庶弟入上海名宦】
　　杨　茂【字延秀腾冲人性质朴好义乐施尝归人遗金置义田捐棺具人有贷者力不能偿即焚其劵行事率多类此】
　　林兴祖【字宗嗣腾冲人少孤母性严事之得其欢心或防愠必曲求慰解母疾检方书云须虎睛调药乃愈兴祖竭诚龥天适城北得一虎往购其睛合药母病果瘳】
　　郑永生【字寿伯腾冲人尝结庐东山艺田忽邻妇有私奔者永生不荅驰归家人问故绐之曰偶撄疾欲药葢秘之也时以隂徳事敎家人年八十七而卒】
　　钟应竒【永平人生员天顺间姚营叛兵入其家值母病在牀欲兵其母应竒号泣求以身代兵感悟遂获全】
　　丁有虞【永平人贡生诚孝友恭事继母情礼备至督抚旌曰孝行可风后仕至知县】马鼎龙【永平人生员苦志读书荒年赈饥捐金助饷当道旌之】
　　石　雷【保山人嘉靖丙午举人性直谅尚气节任叙州府通判以忧归遂不仕读书寳山中力崇正学多所发明里有鬻女者侦之其同年女也赎归择配具礼嫁之】
　　陈一鹤【字内庵保山人隆庆丁卯举人居家孝友乐善好施置义田以助乡邻设义地以埋枯骨尝读书光尊寺夜觉有盗入一鹤曰无他物止银二两可于牕外接之又有窃其谷者一鹤见而避之不欲识其面其盛徳类如此】
　　张邦敎【字敬敷腾越人万厯丙子举人事母笃孝历官思南府通判清正严明巡按三荐之以母老坚乞归养】
　　佣作人【永平人姓名失万厯庚寅为人佣作以逾期不至见逐于主人哀求不纳哭而去曰母老无食奈何行未几倦卧道旁梦一人抚其背曰无伤也某山有竹揺之可得米觉而忆其山旧游也如言以往果得米似稻而粒长煮粥不稠味甚香美】
　　赵之琰【保山人初名千里万厯戊午举人歴官户部郎中致仕归遭流寇之乱胁以官三拒之好施济救饥疫捐建养生院置义田地収赎被掳子女人皆徳之】
　　张　松【保山人好行隂徳一夕盗入宅松见之不发俟家人睡毕呼出给以银令其改行有孕妇至松门忽仆地松令婢扫室延入听其分娩以汤药调之而去】
　　曹汝珍【保山人生员性纯孝家贫贸易夜则读书事双亲备极艰苦父患疽亲为吮血即愈当道旌之曰笃孝格天】
　　沈　祥【腾越人尚义亲贤有人遗寳石于路祥拾归访还其主人有遗治丧之金者祥亦拾而还之】
　　殷　贤【腾越人伯凯受世职五十无子贤应袭让职不居力劝伯父娶妾生弟弟卒又出资助侄成立袭祖职】
　　周　弈【字叔大保山人舌耕养母以孝闻有以丹士术授之者奕曰多金何益却不受】徐一中【保山人生员事亲至孝母死停柩遇火灾一中抱柩哭祷火顿息】
　　李思善【腾越人事父母孝葬后庐墓尽哀絶迹城市】
　　陈世培【腾越人世袭指挥明末孙可望据滇其党杨武至腾迫胁绅士培父梦熊不屈武怒将杖之世培恳以身代竟毙杖下继而父亦死于贼时人哀之】
　　本朝
　　徐崇岳【字石公保山人康熙癸卯举人公车未第遂乐志林泉诗文博雅吴三桂钦其名强之仕不屈絶迹公门后与修通志所着有造适轩集】
　　鹤庆府
　　明
　　杨敍年【郡人正徳壬午随父斌之京行至天津为贼所获欲杀之敍年号哭哀求愿以身代贼感其孝竝释之又恐为众所害仍以号箭防之出】
　　高　科【郡人生员事亲以孝闻又殓祭之无依者与弟同居始终无间知府周赞以孝友表其门】
　　　忠【剑川人性笃孝家贫父宣久病忠佣身以养遇食忍饥奉父至老不变】
　　杨　全【剑川人父继宗为土官海真所杀全方在襁褓及长知父冤死多方图报不果乃潜入丽江为土官奏事于京因借以发其事后海真死于狱全曰吾父雠得报死无恨矣】
　　蒋懋官【郡人生员父以旅亡扶榇归尸血流出号泣而舐之既庐墓尽哀诏立坊旌之】杨怀玉【郡人贡生任安岳县丞刚方正直细行必矜居丧蔬食尽礼期功不赴宴防举乡约敦行四礼乡人化之】
　　杨邦器【字徳周郡人贡生任眉州学正识学渊博倜傥好义赈乏周急乡人有争片言以解在眉以文行饬诸生摄彭山县以亷着人或嘲之器曰吾岂以小官隳节耶当路闻而重之】
　　周　演【郡人父于仁以贡至京演步从道遇贼抱父号泣贼刃其臂不去贼感而释之比父以景东训导归年八十余演承欢备至及殁哀毁逾礼部使监司各旌表优恤】
　　赵　恩【郡人廪生父徳宏以孝行祀乡贤恩克继父孝丧如礼家贫事继母竭力致养婉容愉色巡按吴翰表其宅里曰世敦孝行】
　　本朝
　　梁健植【郡人生员己亥溃兵入境健植侍其父避贼山中父被执健植向贼叩头出血愿代父死贼遂杀健植而释其父】
　　唐士【郡人早孤事母至孝母病士龥天愿以身代及母殁哀慕动人有侄三月而孤士抚之成立分产与之郡守旌其门】
　　孙如龙【郡人性孝友业儒家贫竭力事亲父士基有疾如龙每夜告天乞以身代父疾寻愈人谓诚孝所感】
　　段尚龙【剑川人佣工养亲亲殁卖身以遇兵投河救嫂抚养孤侄本州旌之】
　　顺宁府
　　明
　　彭懋贤【原籍江西寓腾越万厯间知府余懋学重其经明行修延为宾师遂家顺宁余屡为置田宅不受子高运生员好经术笃于孝友父子皆年九十余世称长者】
　　周重谟【云州人性至孝童年刲股以疗母疾有司奬之】
　　永北府
　　明
　　谭　钺【北胜州人成化癸卯经魁知华阳县父疾求以身代及卒庐墓三年】
　　刘思善【北胜州人生员天啓初客舍失火拾遗金三百两次日呼客还之客分谢坚不受州牧旌之】
　　蒙化府
　　明
　　薛志广【蒙化卫人有孝行居丧尽礼庐墓芝草生于墓侧】
　　官　仲【郡人好义乐善周贫乏助婚丧尝赎流亡还遗金年近百嵗卒】
　　范运吉【字用修郡人嘉靖己酉举人父好为方外游吉病且少不克从及长好学力行补弟子员以咏白菊诗受知于巡抚应大猷许妻以兄女及登贤书应促其完娶吉誓不见父不肯娶遂书寻父状负于背遍歴天下跋涉五载辛苦万状至楚襄阳行哭于市有知其父者云在武当榔梅园至则已殁吉刺血认尸扶榇归庐墓三年方赴京完娶事闻诏旌其门吉恸父殁于外遂终身不仕】
　　周中规【字元体郡人嘉靖乙卯举人幼失父励志读书母氏纺绩以给之足迹不入城市者七年后知彭水县洁己爱民事母以孝闻】
　　马　逸【字廷泉万厯辛卯举人公正不茍值顺宁酋猛廷瑞搆乱大师进勦逸募义勇数百人亲率随征招抚甚众当事上其功欲授世职辞不受】
　　张　羲【字恒斋性孝友乐善好施精医学有竒效而不责报遇贫者置银药中令病者自检以畅其郁人称长者】
　　彭万昌【郡人生员事母孝沙贼之叛奉母避于南山贼追及欲射其母昌以身翼之贼感释遂负而逃得免于难】
　　本朝
　　陈佐才【字翼叔郡人以才技隶黔国公标下受弁职自孙可望入滇后遂隠居不仕喜吟咏语多血性豫凿石为棺镌诗其上所着有叫天集是何庵石棺等集】
　　熊兆镒【字爱鼎郡人康熙己酉举人有学行吴逆闻其才名强之仕不屈事平授鹤庆府敎授勤于考课与修通志后陞知灵邱县所着有自箴集环篆轩稿】
　　马　叅【郡人康熙己酉举人吴三桂反胁以官不受事平授湖广巴陵知县】
　　李北有【郡人康熙壬子举人吴三桂反欲官之力辞事平任赵州学正端厚周慎不愧师范士论重之】
　　范　悦【郡人事亲纯孝备歴艰苦亲没庐墓白鸟羣集隠居敎授吴三桂反胁以官不就乡人祀之】
　　景东府
　　明
　　陶　棨【郡人土知府洪子成化间遣入国学万暦间嗣职以孝义承家】
　　文学
　　云南府
　　唐
　　张志诚【善阐人大和间入都学王右军书法甚精南中人士竞师之】
　　明
　　张　通【字仲宣昆明人明经术洪武中任云南敎授讲学以开文敎】
　　张　维【昆明人操行髙洁言动不茍每于日用处体认天理隠居读书该通六艺着有诗文诵人口】
　　兰　茂【字廷秀嵩明人读书过目成诵耻为章句学返求六经究心濓洛关闽之防欣然有得乃匾其居曰止轩冲淡简逺以著述自娯所为诗文皆高古可法】
　　李尚文【昆阳人博学能文徜徉山水尝恨滇中乏书乃与子沧至江南购书千余卷归敎乡人自号醉樵居士】
　　贾维孝【嵩明人不求仕进博学强记工诗文尤邃于医孝亲友弟绰有古风着有剰语闲咏藁】施　铨【字文衡昆明人景防庚午举人知永从县有惠政及归敎授门多知名士着有东轩稿】朱克瀛【字孔渊晋宁人幼颖悟博学能文工诗中景泰癸酉举人任定州训导辞归养母着有清庵集行世子鳯成化甲午举人知安县亦以告养归着有东湖诗集】
　　萧景时【字应元晋宁人治己酉举人知安陆县以不能曲事上官告归作秋雨赋以见志所着有可亭集】
　　唐尧官【晋宁人嘉靖辛酉解元屡上春官不第遂絶意仕进杜门著书有五龙山人集行世】李鼐元【字茹初罗次人家贫力学授徒克敦本行邑民重之每有著作多出其手所辑有文章正式静斋诗行世】
　　张　鼐【字大鼎安宁人天姿高迈才思豪爽中万历甲午举人知芜湖县以强项谪复补麻阳工诗词步趋先民着有诗文若干卷】
　　曾　祺【字无咎安宁人博学多才善诱后学为文起衰振弊不落时趋屡困场屋益肆力理学为诗敏捷雄健常托志于山水竹石问所着有四书管见竝诗文若干卷】
　　李舜耕【昆阳人贡生敦天性嗜读书居常以班马二史自随着有可吾吟集】
　　李畅藻【字涵白昆阳人贡生少好学有才望任曲江训导致仕归诵读不辍着有竹龙记録雪山堂集】
　　本朝
　　杨　泰【安宁人幼聪颖力学不出戸庭中前明壬午举人益加奋励安贫讲学才俊皆出其门着有虎邱温泉志】
　　熊　才【字叅伯昆明人少有隽才为文援笔立就及长硏精诸子百家书晚年诗文益邃尤工书画片言尺牍人皆藏之】
　　虞世璎【字虞山昆明人由荐辟授光禄寺署丞历官通政司右叅议工书法供奉　内廷蒙眷顾康熙二十一年致仕归年八十六卒】
　　段拱新【字捷元安宁人思贡淹贯经史雄于文章总督范承勲延为昆明书院山长一时登甲乙榜者多出其门子昕曦皆成进士其庭训也】
　　王思训【昆明人性颖慧好读书能文章补县弟子员屡为学使器重总督范承勲征修通志康熙丙戌成进士授翰林院检讨督学江西典试广东着有近体诸诗及四书文稿行世】
　　张　旭【呈贡人康熙壬辰进士家素贫苦志读书尤工举业及释褐官检讨益加刻励坐卧小室中肆力于古一切声华蔑如也未几卒于官未竟其志】
　　赵继普【昆明人贡生博学力行任蒙自训导公慎廉介课士有方文风一振着有云庄诗文集】程振鹍【字云九昆明人嵗贡孝友端方笃于行谊尤嗜学博闻强记著作甚富有岭云编啓蒙韵学见闻録数十卷云间周彝为之序任蒙化府训导卒于官】
　　曲靖府
　　明
　　傅遇高【字克升南宁人万厯戊子举人任宜阳敎谕歴官南昌府通判终养不仕着乐真蜕鸣藏海探珠等集又刋文庙通考有功学校】
　　本朝
　　段标麟【南宁人幼为人所掠卖能自识其乡里及归苦志读书过目輙记不忘研精诸籍尤工二王书法中康熙补行辛酉科举人知太湖县有贤声擢知滦州以老归着有蠡屋集】
　　朱服远【南宁人贡生性好学积书万卷日以考定经史为事称理学名儒所着有圣门言行録石江迩言北学稿南旋草等集】
　　临安府
　　明
　　沈　政【字行之通海人景泰癸酉举人历官太常寺少卿淹贯经史尤长于诗时人比之辋川】许登瀛【通海人万厯乙酉举人官中书性颖敏工古文词著述甚富有观海亭等集行世】杨忠亮【字荩卿石屛人万厯丁酉举人历官固原镇同知挂冠归优游泉石以读书吟咏自适着有素吟草山窻漫言等集】
　　葛仲选【字澹渊河西人万厯庚子举人历官苑马寺卿博极羣书精于易象尤留意律吕心解神悟着太律十卷焦学士竑称其得千古不传之秘初知嘉鱼县识金学士声于童子试中引入署敎之声遂以文雄天下】
　　苏经世【石屛人贡生性端方动履不茍嗜学强记至老不辍着有中庸集解妻冯氏少有废疾妻家请罢婚经世卒娶之尤为人所推服云】
　　本朝
　　涂大辂【石屛人性疎旷嗜学能文府州志皆出其手生平纂辑甚富着有曼衍集鐡船稿林壑杂艺】
　　张士【通海人沉静好学博洽多能对客必具衣冠虽童子不敢忽有叩经史疑义者輙剖晰详明工书善诗年九十七卒着有鹤峤文集】
　　王　芷【河西人性颖悟读书两行竝下为文立就尤工诗古文词纂修县志人亟称之】许贺来【字燕公石屏人康熙乙丑进士官庻常读书中秘学益进累陞侍讲以终养告归着有赐砚堂诗集行世】
　　江　广【蒙自人家贫嗜学史汉皆经手録敎授生徒一方学者多师宗之着有四书语録】王孙澹【石屛人康熙己卯举人任镇南州学正平生勤学淹贯诸书手録至数百帙皆能成诵奬进后学无疾言厉色着有钝斋文集】
　　澂江府
　　本朝
　　管　灏【字若梁新兴人康熙甲戌进士选庶常授检讨好学博文充养缜宻后改吏科给事中归捐修学宫纂成州志】
　　谢　俨【河阳人康熙丁丑进士知仁和县博通经史涉笔如飞分修通志一时服其淹贯】
　　广西府
　　本朝
　　李佐明【郡人勤学好古间集方书买药济人所着有五峯诗集萃古名言及古今人物考】
　　大理府
　　唐
　　杨竒鲲【楪榆人读书贯穿百家唐与南诏和亲南诏遣竒鲲入朝髙骈谓鲲等皆南诏腹心遂酖之有诗名唐诗载一首云风外波文吹又白雨中岚影洗还青江鸥聚处牕前见林狖啼时枕上闻】
　　元
　　苏　隆【字子昌赵州人中统间进士以射策为主司称赏蜀人杨廷为御史过龙冈访之赠以诗子仁寿有敏才通诸方语仕龙关驿丞】
　　明
　　杨　鼐【太和人治己酉举人任黄州府通判告归里居四十余年闭戸读书手不释卷所着有南诏通纪】
　　何邦宪【字宗月宾川人正徳辛未进士官给事中历任知府有龙津集奏疏三卷诗草一卷】吴尧献【太和人正徳丙子举人历知垫江通山二县清介慈惠致仕归里吟咏自适所着有乐天集行世子懋举人历官知州亦以诗名所着有乘槎南霞集行世】
　　尹心尧【太和人贡生年十五承父训得闻阳明良知之学讨订五经硏究子史所着井天録传世】高可观【太和人廪生少随父宦游燕楚闽越间所至輙亲有道讲求理学及归弃举子业筑浩歌园吟啸自娯着有苍洱集咏幷天下名胜诗编为李中谿所重】
　　何鸣鳯【浪穹人万暦乙卯举人长于诗历官六安知州入名宦所着有半留亭稿陈眉公评其诗才在王山隂上为之作序】
　　本朝
　　万崇义【字宜也太和人贡生任防峩敎谕又补禄丰学问渊博工诗善书所至振兴庠序着有拙庵随笔】
　　郭复虢【字子赵州人贡生博学好古着有石头吟梅牕讲易】
　　张　雯【字云如赵州人生员性倜傥机敏秋闱被放遂弃举子业博览羣书诗文自适所着有镜道堂云起台石碫草等集】
　　金元纯【字鸣初赵州人廪生少有奇童之誉为文发抒性灵试輙冠军学使谢于道称其文章器识卓冠全滇聘共衡文时称得士逺近负笈相从至馆舍不能容成材甚众数竒不遇应贡而卒有遗文若干卷】
　　楚雄府
　　明
　　张如鳯【镇南人崇祯壬午举人性甘恬退好学不倦所着有镜心篇愉老强学集及枕流野韵诸稿为滇南名宿年六十八梦神人召修仁海国史而卒】
　　陈士恪【字元敬楚雄县人崇祯壬午举人淹贯经史尤长风雅题咏甚富前纂通志与有力焉所着有庸书鸿雪草】
　　俞汝谐【楚雄县人廪生天姿隽拔学博词宏尤长于诗赋为楚郡风雅冠】
　　丁希度【定逺人生员长诗文屡试冠军讲学万春山桂香阁着有枕泉诗稿】
　　姜维藩【字介侯楚雄县人敦厚周慎为儒林坊表勤学好古所着有浪栖草】
　　萨天璟【字又宋楚雄县人廪生素行修饬持身醇厚读书讲学科贡多出其门着有燕携草】
　　本朝
　　李天秩【字防嘉楚雄县人康熙庚午举人屡踬南宫益肆力于文章巡抚王继文重其才延为书院敎习议论开发一时人士多所成就着有文集若干卷】
　　萨纶锡【字言如楚雄县人康熙乙未进士选庶常授检讨气度安详诗文博雅为迤西甲科之首卒于京】
　　永昌府
　　明
　　陶　宁【字致逺保山人正统间贡生精于诗佳句至今犹传诵人口与汤琮等防咏其诗曰杜宇枝头百舌吟何人不动惜芳心桃花红雨梨花雪铺得春愁一寸深又题菜灯云草堂照破虀盐梦华屋烧残肉食心】
　　汪　城【字维翰腾冲人治辛酉举人知广安州值嵗旱城露宿以祷忽夜梦雨已而果应士民为作梦雨亭所着有宁斋行稿】
　　易　经【字入常腾冲人治辛酉举人幼孤奉母以孝称克勤于学为文典实尤工诗句赴防试卒于途所着有时轩吟稿】
　　易翼之【字孔彰经子正徳丁卯举人知长寿县为政不事苛细与上官不合归隠龙川江讲学至老手不释卷着有四书音义防编春秋经传防编诗话类钞古今诗评腾司志稿等书行世】
　　郑文灿【字国光腾冲人嘉靖乙酉举人有隽才督学孙石矶张南园俱器重之所着有梦骥赋等稿行世】
　　俞　焜【字溟湖永平人生员博通经史子集不乐仕进歴游吴楚燕赵两浙间着有广叩缶集】陈秉善【保山人贡生品行端方敦厚为士林重望着有尚书正误】
　　赵千乘【字玉涵保山人读书过目成诵以恩贡生赴京肄业国子监祭酒温体仁于一日中试以文七艺梅花诗百首一韵皆立就温竒之除扬州府通判卒于官】
　　鹤庆府
　　明
　　李东儒【剑川人资性朴茂幼知声律淹贯史书年十九中嘉靖辛卯解元游升庵中谿门得博约之敎】
　　本朝
　　孙　桐【字我仪郡人幼颖异读书十行俱下童年补弟子员制义精悍古文词尤清健诗出入襄阳辋川间晚嵗弃举子业结茆鸡足山博极羣书尤契伊洛渊源理后以母老归筑説石山房于朝霞之麓讲学授徒弹琴乐志益精性命之旨着有説石山房集碧磊集驴背集行世】
　　李梦颀【字赞皇郡人性躭书史尤精易理下笔洒洒千言絶无蹊迳尝曰文不秦汉诗不汉魏不可云作者晚年悉屛去专研理学匾其室曰与天为徒中设周程张朱四子位正襟危坐验喜怒哀乐未发前气象有得辄怡然自喜总督范承勲闻其名征之不就所着有希顔録自知録及名贤格言小寒山集】
　　永北府
　　明
　　张宗楚【北胜州人七嵗能吟甫就学善草书举神童赴京洪武间勅赐翰林院秀才卒于京】
　　丽江府
　　明
　　木　公【字公恕世袭土知府性嗜学于玉龙山南十里为园枕籍经书哦松咏月尝以诗质于杨慎慎録其诗一百十有四首名曰雪山诗选叙而传之】
　　木　青【号松鹤公恕之曾孙也能诗善书年二十九而没子增刻其诗曰玉水清音如轻云不障千秋雪曲槛偏宜半亩荷含烟翠篠供诗瘦啄麦黄鸡佐酒肥皆其佳句也】
　　蒙化府
　　本朝
　　陈时霈【字解如郡人顺治辛丑举人天性醇厚力学循礼文词书翰俊逸多姿任路南州学正所着有春生草堂诗集】
　　张锦蕴【郡人贡生性情和蔼学问渊赡值明末兵火之后书籍散亡蕴手纂四书讲义以敎后学任景东府训导敎士有方康熙辛未与修滇志有文集】
　　隐逸
　　云南府
　　明
　　郭　文【昆明人买舟青草湖啸咏自得自号舟屋都督沐璘闻而造之避芦中不见一日挥去侍从携小童幅巾斗酒移棹物色相与论诗文纵谈古今订为布衣交着有舟屋集】
　　殷　才【呈贡人成化间游北雍屡上书言时事迨归絶意仕进躬耕自适直指使赵璧同舍生也尝造其家才于田间揖之留款鸡黍璧怜其贫赡之才力却不受】
　　康　诰【昆明人出着破靴人称康破靴无妻子独处一室好读书性嗜酒有招之饮者即至予以钱米不受善洞箫书法祝允明居尝以玉屑和泥置袖中团弄陶作砚坚润铜雀瓦人重之名康砚然不可多得闲为一二以贻亲识好事者日与之饮俟醉索之或伺其窘急出质则得质必故交否则文人墨客若富家贵族虽购以重价不售也】
　　朱　玑【昆明人隠居乐道工诗乡里钦其髙致】
　　邵　忠【昆明人温厚诚信遯迹邱园学士刘翊嘉其隠徳赠以诗】
　　王　琦【昆明人隠居安宁山中以诗酒自放闲至城市人竞邀之有酒即往醉甚索笔作书淋漓遒健类李北海书毕去不顾处贫有恬然自得之槪】
　　熊之龙【昆明人少颖异卓荦有大志崇祯间以嵗贡入京忽发叹曰世乱亲老何以仕为遂归养筑别业居之承欢之暇歌咏性情陶然于山水间有所著述辄焚去不传】
　　杨文林【昆明人以端方范后学夫妇相敬如宾人以梁孟目之每曰修身齐家四字学者于此关甚难透明末以嵗贡例授学正坚辞不出】
　　丁焜南【字彦冲昆明人器质端凝寡言笑隠居敎读博极羣书尤防于古尝谓圣贤理学惟敬惟静久之自有真得日惟闭户读书与兄炳南弟曦南相师友终其身不欲以名著】
　　郭之建【字用皇昆明人当明末不乐仕进居椶树园习稼圃时袖书宻树中读之每有所得辄为诗謌童牧趋听即辍书与语孝弟勤俭皆习而化之】
　　杨惟峻【昆明人博闻强记工举子业值沙酋变喟然曰可以隠矣遂絶意仕进居南郭搆室种竹足不履市年七十余读书不辍】
　　张国正【字永和昆明人才识雄博明末流冦入滇闻其贤强以官不受隠居陇亩有就正以道者即终日不倦否则正色拒之虽贫甚不废啸咏着有陇亩集】
　　本朝
　　唐　泰【晋宁人少时曾游董其昌门书画皆臻其妙及归放情山水巡抚钱士晋称为云中一鹤晚年隠于僧名普荷所着有担当使者集】
　　曲靖府
　　明
　　项　瑄【南宁人每游山水辄多题咏治间以良知之学敎后进】
　　柴宗儒【字师鲁南宁人嘉靖间贡入太学不久归带经荷锄且耕且读所着有居易稿】任良弼【南宁人性嗜学不慕荣利当事闻其贤奬以带不受人罕得见其面】
　　临安府
　　明
　　濮宗达【字兼善建水人成化戊子举人志尚髙雅不求宦达杜门却扫不轻与人交著述甚富】李元初【字复吾河西人万厯庚子举人将就选父扶杖送不觉悲悼即随父归结庐于邑之普应山终身不出】
　　澂江府
　　本朝
　　王佑命【字命尔新兴人勤学好古博通经史尚气节举止端方有司闻其贤召之不至晚年自号种松老人着有菜根斋集行于世年八十余卒】
　　武定府
　　明
　　赵廷琯【字仲玉禄劝人原籍昆明中崇祯壬午举人流寇起遂不赴公车及孙可望入滇凡科日居家者胥迫之官琯曰昆明不可居矣避地禄劝山中诛茆种蔬读书自乐与牧樵为伍以终其身】
　　武　恬【和曲人或称武风子善以火炭绘竹箸作禽鱼花鸟状然颇自寳贵性嗜酒有招饮者伺其酣以火炭与箸陈于前而不言恬兴发攘臂起顷刻绘数十箸酒尽则止或于酒间以箸相属则怒拂衣去孙可望入滇恬匿去贼见其箸悬赏购不至系之来命作箸不应挥斩之无惧色遂纵之自此徉狂市中不知所往】
　　大理府
　　明
　　李斯文【太和人躬耕不仕有客来访怜其贫欲以金餽知必不受乃潜置金于牀未曙而去斯文觉追送不及将金寘道上遥望谢而旋其操与永昌杨象山齐名】
　　董　难【字西羽太和人嘉靖间从成都杨慎游寓荡山为楼以居辑转注古音所着有韵谱鳯唱集】
　　杨　贤【太和人生员制行端方言无藻饰讲学传经门多达士当应贡曰出固敎人处亦可以敎人其事均也与其逺涉以求信孰若与信己者处耶遂不出终身】
　　赵惟精【太和人万厯庚子举人少孤事母至孝母殁筑风木亭以居当道访之多不见山水啸咏怡然以终】
　　杨向春【号野岩云南县人初为诸生习举子业久之弃去隠深山中究邵子先天之学历数十年尽悟其秘遂能前知所着有皇极经世心易发防格物篇等书后遍游名胜自称孔道人遇袁了凡授以易学至武当不知所终】
　　楚雄府
　　明
　　丁大训【楚雄县人别号五楼山人隠居吕合驿万厯间姚安太守李贽过必访之著作散失仅遗仙人骨一絶云五楼峯下紫云关鹤驭秋风甚日还白骨不随鸡犬去只今遗蜕满空山】
　　姚安府
　　明
　　李　黻【姚安所人成化间隠于大石淜带经躬耕不求闻达】
　　永昌府
　　明
　　汤　琮【号礐庵金齿司人正统间与同郡陶宁张志举程广曹遇结诗社素心相许隠居乐志以诗名】
　　程　章【保山人万厯己卯举人髙尚不仕直指闻其名亲诣庐劝之仕答曰自永至京万余里及入官或之秦之楚路费不给势必称贷非取民何以偿之吾不忍为也直指深敬异之为请于朝遥授都察院司务终不出】
　　陶　庚【字星予永昌人任承天府通判早嵗告归筑室西山吟咏其中屛迹城市郡举乡饮礼请庚主之因吟诗曰可笑夷门老宾客等闲却上信陵车终不出】
　　叶　奕【字静侯性纯笃言行不茍潜心理学不乐仕进中年即弃举子业以著述为事隠居腾越雪山着孝经演义八卷】
　　鹤庆府
　　明
　　高北峯【郡人逸其名万厯间居北峯秀邑村通书史不求闻达性躭竹石尤善琴尝蓄一鹤每鼔琴鹤辄飞舞案前曲终乃罢】
　　李梦明【字敛斋郡人少习举子业随父东彝游太学父卒于京明佣役获赀扶榇归年二十丧妻遂不再娶肥遯林泉栖心经籍生平无谑言躁动乡人至今称之】
　　王世贤【字怀贞郡人少习举子业一试不利遂弃去隠居山中究心羣籍足迹鲜至城市】




　　云南通志卷二十一之二
<史部,地理类,都会郡县之属,云南通志>
　　钦定四库全书
　　云南通志卷二十二
　　列女
　　民秉五行之秀气以生而女徳独钟坤顺故古来贤娃淑媛史不絶书即在僻壤偏隅亦必有懐清履洁之操足以砥砺风俗敦崇壸教者滇为西南夷地自星回一节羣吊阿南几与五日灵均寒食介子竝传千古嗣是以还闻风兴起代不乏人至我
　　圣朝阐扬善类不遗幽隠
　　诏天下有司所在节烈必以上
　　闻表厥宅里且祠于頖宫之门外九隆三竹间棹楔之在门闾者相望春秋从祀盖蒸蒸焉録其事记其言不亦与共姜髧髦之誓伯姬下堂之诫后先辉映于风诗史间哉志列女
　　云南府
　　晋
　　李毅女【名秀父任宁州刺史光熙元年宁州诸蛮叛攻围州城防毅病卒州人以秀明达有父风推领州事秀奬励战士婴城固守城中粮尽炙鼠拔草而食伺稍怠辄出击破之城赖以全】
　　元
　　段功妻【名阿梁王郡主功官云南平章梁王忌而欲鸩之知其谋以告功不信遂遇害服丧矢死哀其夫作诗详见杂纪】
　　冯文举妻马氏【文举四川什邡人任云南儒学提举氏随任明玉珍攻云南城将陷夫谓之曰某受国恩有死而已汝光州马中丞孙女也其往从乎氏曰夫以义死妾生何益遂焚香北面拜俱缢于学宫】
　　皇甫璇妻杨氏　桑知州妻李氏　景县尹妻王氏【俱昆明人以节旌表】
　　明
　　李仁山妻杨氏【昆明人年十八夫卒生女未逾月翁怜之讽令更适氏呜咽防一指曰指续则嫁竟不能强洪武间旌表】
　　严士良妻吴氏【福建官人洪武二十二年随夫戍滇年二十夫卒抚孤苦守四十余年宣徳间旌表】
　　孙彬妻谢氏【江南人夫为广南衞军永乐初氏随戍交阯清化衞生子敬夫卒氏守节久之有诏复安南国归广南同戍者强敬遯海而南潜归吴下氏谕之曰汝父占戎籍汝私还勾牒必至是自罹罪也且滇吴万里浮海叵测万一不幸而葬鱼腹而父其为若敖之鬼乎乃与敬匿神祠中聣同戍者过尽循故道归孀居五十余年寿八十八终敬后以军功授本衞百戸】
　　李旸妻黄氏【昆明人年二十二夫卒守节四十年奏闻旌表】
　　卢英妻短氏【昆明人夫任右衞指挥氏年十九夫卒守节终身】
　　刘润妻赵氏【昆明人夫任后衞指挥卒氏年少誓死不二】
　　张翃妻胡氏【左衞人夫卒防发自誓姑遘疾至再竭诚龥天医药辄效】
　　赵宣妻朱氏【右衞人年十九夫卒誓死不二时南宁伯毛福寿征麓川回在滇谋欲娶之氏曰善为我辞必欲相强惟有死耳卒不能夺守节五十七年寿七十六终屡被旌奬】
　　方玘妻曹氏【后衞人夫早卒矢志守节后以子矩贵赠夫人大学士李东阳有可贞堂记诏旌其门】
　　南村妇【昆明人嘉靖间鳯贼之变被驱奔窜至南坝河自知不能前行掩袂投河而死竟不知为谁氏女】
　　阎厚妻金氏【昆明人夫为郡诸生氏年二十五夫卒无子号痛殒絶口鼻血流家人将属纩厥明复苏遂竭力养继姑厯四十余年】
　　徐昂妻顾氏【昆明人年二十夫卒抚二孤曰行曰言行以举人任合江教谕卒于官妇郑氏年二十七守志如姑御史表其门曰双节】
　　杨氏女【名齐姑昆明人夫姓名失传许聘未嫁夫卒守节终身万厯时有司两旌其门】良朝元妻郎氏【昆明人夫为郡诸生氏年二十夫卒抚遗腹子后亦夭折矢志不移纺绩自给寿九十终】
　　廖忠妻梅氏【昆明人年二十四夫卒甘贫守节抚二子应和应奎俱成立】
　　孙宙妻浦氏【乌撒衞举人浦仲良女夫昆明人氏从夫宦京师夫以上林左监丞卒于官二子方在襁褓剪发置棺忍死扶榇归既葬恸哭不食死于墓侧】
　　周维新妻闵氏【昆明人年二十九夫卒抚诸子教以文业辟纑佐膏火苦节五十余年台使旌其门后以子作乐贵封宜人】
　　刘体仁妻孟氏【昆明人夫任保宁府通判卒于官氏匍匐间关扶柩归里训课诸子纺绩度日后以子文征贵封安人又赠恭人淑人】
　　杨东明聘妻阳氏【名罗平姐昆明人年十五许聘未嫁而夫卒女哀恸欲死以救得免后母欲嫁之竟自缢死事闻建坊祠祀今永清门内烈女坊犹存】
　　周允惠妻王氏【昆明人年二十九夫卒守节至九十九嵗终万厯四十二年抚按司道咸旌表之】
　　姜恺妻吴氏【昆明人事未详万厯四十五年巡按御史吴应琦以节妇具题建坊旌表】王宓妻时氏【昆明人年二十四夫卒无子仅一女含悲忍痛谨事舅姑后翁姑相继殁女成人遣嫁毕即自缢死具题旌表】
　　张翿妻胡氏【昆明人家甚贫氏年少抚孤终身不易寿七十终】
　　王僎妻段氏【昆明人年二十五夫卒子万年在襁褓养姑教子守节三十余年】刘悌妻常氏【昆明人年二十六夫卒家徒四壁矢死不二以女红自给名其孤曰大节厯六十余年节既成立为诸生娶严氏节寻卒家道益替严亦甘贫守节抚其子举于乡乡人称双节云】
　　陈爰诹妻王氏【昆明人夫任吏部主事卒于京氏扶榇旋里遇安贼之变骂贼而死年甫十七崇祯十年长子履忠成进士具疏陈情诏建坊旌表】
　　魏升聘妻【姓氏失传昆明人许聘未嫁防其夫以罪遣戍腾冲父母谋为女别嫁有成説矣女乃潜出自投水死覔之不得姻家将讼诸官尸寻浮出渔者见之事乃明】
　　秦春妻王氏【昆明人年二十二夫卒囊无尺帛矢死不二厯四十三年寿六十五未及旌而卒】
　　吴钥妻戴氏【昆明人年二十七夫卒纺绩自给守节终身】
　　李光宪妻张氏【昆明人年二十四夫卒抚遗子养舅姑守节四十余年】
　　张翔妻朱氏【昆明人年二十一夫卒守节勤苦持家严肃事翁姑克尽孝道崇祯十七年具题旌表入祠】
　　沈国英妻孙氏【昆明人与夫事孀姑张氏惟谨氏年二十四夫卒茹苦守节抚幼子林成立孀居六十年寿八十四终其姑张氏亦孀居六十五年寿九十三终】
　　杜久征妻白氏【昆明人年二十二夫卒遗子甫二嵗氏守节抚孤子年十九亦亡氏大恸曰未亡人为有遗孤耳今子死我生何为遂自缢死】
　　沐天波母陈氏【江南人沙贼之变天波自省奔迤西士民奉氏至朝阳庵闻其媳焦氏自焚笑曰若能如此吾无忧矣亦自焚死】
　　沐天波妻焦氏【江南人沙贼之变滇民奉氏至金井庵其姑陈氏遣人问计对曰吾家累世重臣身为命妇当死宗庙遂举火自焚时幼女在旁抱之同死】
　　沐天波女【名瑞贞甫十龄许配刘文秀子刘子痘殇天波谓女曰汝壻死矣我将往吊及至文秀第家人驰报瑞贞自缢死遂与文秀子合葬】
　　毛从让妻刘氏【昆明人年二十四夫卒氏矢志靡他抚子义成立娶魏氏年甫十八义复卒遗孤禹一嵗人以魏年少恐难守魏闻而叹曰吾姑不忍负吾舅而守吾夫吾独忍负吾夫耶誓死抚孤事姑倍谨一门双节人以为难】
　　林东橖妻李氏【昆明人早年丧夫守节五十二年抚五子成立】
　　赵廷璧妻黄氏【昆明人流冦陷曲靖氏有妹适曲靖蒋氏城陷被执投井死氏闻之泣曰吾妹见贼而后死何若先死之为愈乎遂自缢】
　　薛之蕃妻杨氏【昆明人流冦至恐被辱与夫泣别率二女同缢死】
　　杨顺成妻舒氏【昆明人流冦溃兵肆掠氏恐为所汚以毒物涂身剪发垢面自炙成疮为隣妇所嫉讦其患处非真遂被执欲汚之氏抗节不从自缢而死】
　　王重光妻段氏【昆明人光卒矢志守节舅姑亡鬻产以葬教二子力学有成崇祯间旌表入祠】
　　艾龙光妻简氏【昆明人夫病百法医疗无效及亡事姑尽孝守节四十年崇祯间题请入祠】
　　程世勲妻萧氏【世勲后衞人官百戸嘉靖间督师讨鳯继祖之乱亡于阵时萧年十八矢志冰霜孝事孀姑李氏抚育襁褓子道南埀五十年而终】
　　窦康续妻谢氏【昆明人年二十九夫卒守节五十五年教子双桂成名】
　　陶希哲妻禄氏【昆明人年二十六夫亡柏舟自矢以纺绩抚二子成人至八十嵗而终】吴承祚妻缪氏【昆明人夫死无子甘贫守志垂五十余年】
　　李文征妻熊氏【昆明人年二十五夫亡苦志守节抚子成人至六十七嵗而终】罗必举妻张氏【昆明人年二十而寡家甚窘坚志守节抚幼子伟成人孀居五十三年】方袍妻俞氏【昆明人年三十而寡子幼家贫矢志守节夜仅一灯纺绩督四子环读皆成名屡奉旌奬】
　　刘杰妻吴氏【昆明人杰乡荐任河间府青县学博卒于官吴年二十八扶榇归葬训子成立至九十一嵗而终】
　　完嗣昌妻太氏【昆明人聘而未娶氏年十六夫病笃氏往侍汤药不三日而亡即守制不回事舅姑二十余年舅姑殁祭葬以礼苦节六十六年】
　　施于身妻严氏【昆明人于归甫七月于身以公车北上不第授仙居令值流冦猖獗道路阻絶严毁容防发率婢鍼黹以养翁姑沙贼陷滇翁姑相继殁拮据殡葬兼为夫弟冠婚授以家事时兵戈抢攘恐不能自全屡以死计因婢防视得免迨后氏发皓然于身忽归夫妇不能相识观者咸为叹息】
　　施尧心妻龙氏　女全妹　二姑【适刘惟馨】媳蔡氏【施于朝妻】金氏【施于国妻】侄女二姐【施尧明女适周文英】小妹【施尧道女适段恪】侄媳傅氏【施于聘妻】孙女海长【于国女】孙媳朱氏【施濬妻俱昆明人龙氏于归七年而寡流冦入滇龙与媳女等自缢死时尧道女适归宁人劝其随父母潜避不可曰既为段门妇祸乱从夫礼也乃随夫恪驾舟昆池匿芦苇中冦兵搜海恪被杀氏投海死人传施氏十烈】贺彭妹【施于聘抚外家贺姓女随傅氏缢死】
　　严賔妻徐氏　媳白氏【严似祖妻】罗氏【严佩祖妻】施氏【严侍祖妻】女严氏【适李门】孙女严氏【适万门】严氏【适张门】寿贞二妹侄媳韩氏　侄孙媳何氏　侄孙女淑贞　表侄媳胡氏【俱昆明人徐氏尚书严清之季媳也年二十三夫卒苦节自守年六十四值流冦入滇召诸妇女训之曰我家世受国恩今冦至得死所矣遂举火自焚邻里救止之乃别徙一室与媳白氏等相继投缳死】
　　严敦培妻任氏【昆明人在母家闻姑阖门死慨然曰我其从姑地下乎亦自缢死】杨思义妻陈氏【昆明人严賔佃戸闻田主阖门殉节随夫投井死】
　　范立朝妻王氏　曽孙女性存【昆明人朝平凉知府流冦至王氏坚欲尽节子若孙以年老固留不可曰我受诰封不死为不忠汝等留我不孝与曽孙女性存悬梁绳防赴菱角塘死】
　　徐盛妻邵氏　女徐氏【昆明人流冦入滇邵恐受汚自缢死女投云津桥河中】郭崶妻葛氏【昆明人崶楚雄训导沙贼叛与杨畏知倡义守城及贼攻楚雄葛曰我先死勿致君累庶可尽心为国遂投井死】
　　范应贵妻胡氏【昆明人以夫刑部员外封宜人流冦至避兵皇经馆为贼执绐贼曰我取金镯与汝贼得镯甚喜氏急投井死贼从井上以乱石击之捞起头尽碎】
　　施尧叙妻傅氏【昆明人叙庠生傅闻贼将至即以死自誓及城溃遂与侄媳黄氏焚死】施于京妻黄氏【京欲殉难黄曰亦妾愿也乃与其子濂随叔姑举火自焚】
　　杨归儒妻王氏　媳王氏【杨徳溥妻】王驷骧妻赵氏【俱昆明人王氏年三十夫归儒卒守节教子厯三十余年流冦入滇氏同媳王氏内侄媳赵氏避祠山庙后祖居夹墙中为贼所获绐贼曰楼上多财物贼不及觉遂抱孙女啓后门与二妇投水月庵水塘而死】
　　刘援妻杨氏【昆明人夫亡守节教子成立流冦入滇与妯娌子妇阖门自缢死】李为龙妻尹氏【昆明人居孀二十四年流冦至勒寡妇配军氏持刀自杀】
　　董邦昌妻王氏　妾何氏　媳段氏【董梦桂妻】女董氏孙女董氏　二婢【俱昆明人流冦入滇避兵苏家村闻冦刼掠惧为辱王与妾何氏等聚一楼积薪焚死】
　　解从富妻李氏　解从应妻唐氏【俱昆明人流冦至李与娣唐恐被辱同扃戸分左右缢死时以楼板合葬野田中有树挺然出墓后一本双枝人谓双烈所致】
　　杨达儁妻羊氏【昆明人流冦初入滇氏即为尽节计缴线为绳二一授其女一佩身及冦至同女扃戸自缢死】
　　邵愈谦妻阮氏【昆明人名端通书史年十八归邵次年流防入滇阖家航昆池避乱为贼搜获氏已编发聨衣于晏公庙前自沈而死贼大感悔邵氏一姓俱得生全舟中几杌上写诗三首一曰烟波杳渺浩无涯肃羽哀鸿集浅沙风吹碧浪千层逝那个云边是阿家二曰环佩已飘零汨汨涛声不忍听雁逝长空犹有惧鱼潜水底岂无惊白杨夕照何堪挹青冢凄风自足邻欲识此心何所似翘首西山月一轮三曰家室飘摇叹陆沈涉险乗航意未申绣闼緑窻惟梦到葬入江鱼不染尘】
　　王璛妻朱氏【昆明人流冦至同羣妇避地窖中贼觉尽牵出氏持刀立防己首贼大惊曰吾未见敢死如此妇者尽释羣妇而去】
　　朱运升妻王氏　妾陈氏【俱昆明人流冦至同避昆池中贼搜海俱赴水死】施于镇妻杨氏【昆明人于镇守越州将出征微有逡巡意氏促之行镇犹未果氏慷慨自缢死】
　　杨嗣昌妻孔氏【昆明人昌为郡庠生氏归六年值流冦征丁昌以代弟死安笼遗一子一女氏矢志苦守丁亥冦勒寡妇配军氏闻之急投井中数日以水浅得不死遂削发毁容后子亦死只一女相依苦节五十年而终】
　　薛大观妻杨氏　媳孟氏【薛之翰妻】女梦云　静玉　婢兰馨【俱昆明人流贼肆掠大观举家至城北龙泉观杨誓不茍活遂与媳孟氏等相携赴潭中死】
　　金应斗妻张氏【昆明人年二十八夫亡抚四子皆成名孀居四十五年避兵罗母黄毛箐溃兵至张厉声骂贼投河死】
　　徐大妻窦氏　女大姐【昆明人溃兵肆掠窦与子学中并其女阖门自焚死】任允升妻赵氏　任允元妻薛氏　任允元女大妹任允中妻瞿氏　任熙女黒姑　婢玉书　王
　　妈妈【俱昆明人流冦之乱赵氏等避兵罗母五道河为贼所觉相与投水死土人镌碣识之曰任氏一门八女死节处八女者合丁焜南妻任氏而言也】
　　丁焜南妻任氏　丁炳南妻金氏　丁炳南妹小姑【俱昆明人同避兵五道河闻贼至俱自缢死】
　　罗绮妻张氏　妹罗氏【昆明人避兵罗家营势渐急张惧不能保对夫曰人生名节所关万一有失虽生犹死遂偕小姑自缢死】
　　熊才妻司氏【昆明人流贼至偕姻家李氏匿夹墙中一婢为贼执逼指藏金婢曰问主母方知贼出招党司与李计曰事急矣遂各抱幼儿女从后门投南坝盘龙江而死】
　　张耀妻李氏【昆明人同司氏投盘龙江尽节】
　　李舒秀妾李氏【舒秀昆明人氏原籍大兴年二十九舒秀卒氏抚孤守节艰苦备尝及流冦入滇子被掳有欲夺其志者氏剪发刺面卒能自全后子贵迎养寿八十二嵗而终】
　　高遇説妻何氏　妹高氏　姻家黄氏【俱昆明人流冦至何泣拜翁姑曰妇生恐失身死恐失养幸有夫在可无忧也翁姑止之不听与姻家黄氏并姑姊缢死一室中】
　　李祚昌妻谢氏【昆明人流贼之变夫被溃兵拷炙氏厉声骂贼贼欲杀之闭戸自缢死】张翘妻周氏【昆明人夫亡守节二十六年贼兵肆掠氏恐受辱投井死】
　　周祚兴妻杨氏　杨氏弟妇羊氏　周谦妻高氏【俱昆明人流冦入滇举家避兵于石鼻村杨年方少且有身谓祚兴曰事急矣妾惧不免愿一死以释君累祚兴泣止之不聴遂与弟妇羊侄妇高潜至一室同缢死康熙二十七年巡抚石琳表其门】
　　朱鼐妻张氏　朱霞妻冦氏【俱昆明人避兵官渡木龙村贼至妯娌同缢死】杨三畏妻陆氏　杨伟妻汪氏【俱昆明人同避兵复壁中贼觉被执窥二妇皆少艾欲牵之陆绐之曰待我梳洗同去贼喜甚陆栉沐竟即抱子投井中汪亦相继投井死】
　　山仑妻赵氏　媳王氏【山应星妻】女二姐　三姐　山嶷妻沈氏　女二姐　徐锡衮妻山氏【山仑妹】女大姐王彝妻山氏【嶷长女】山姓同居杨氏【俱昆明人流冦至赵与娣】
　　【沈氏等共十人避复壁中贼将觉惧为所汚相继投缳死】
　　施于鐄妻胡氏　施濎妻严氏【俱昆明人流冦之乱胡抱幼女同侄媳严缢死】
　　胡棨妻庄氏【昆明人以兵乱先缢其幼女遂自缢】
　　严敏培妻丁氏　女锡庆【昆明人避兵变于北山丁闻敏培被掳同女缢死】严永培妻杨氏【昆明人流贼肆掠氏投云津桥河而死】
　　严恩培妻汤氏【昆明人避贼海子村贼至逼之氏大骂不从遂被害】
　　夏思禹妻余氏　媳马氏　夏思周妻张氏【昆明人贼至避夹墙中闻邻家拷掠知不免同缢死】
　　何诰妻王氏　何诏妻江氏【俱昆明人王氏许聘未嫁流贼之变父送归夫家尚未成礼避兵石鼻村溃兵至氏投深崖得免夜抵桃园村溃兵又至复跳深箐己亥正月氏从容言于舅姑曰媳必死始免舅姑累次日同娌江氏投缳死】
　　苏腾吾妻陈氏【昆明人腾吾明末副将卒陈年二十七孀居四十五年流冦兵乱惧为辱乃与妹陈氏并其媳何氏等同时缢死】程其信妻陈氏【其信任州牧入赘陈门氏能诗年六十八值流贼之变同姊呼媳袁氏侄媳何氏晓以大义何袁慨诺下楼相继投缳氏代姊题絶命诗于楼壁云风风雨雨几朝昏四十年余闭门今日残躯勒谢帛留将冰雪赠儿孙复自题云任是彭殇总一坵饶将花诰亦蜉蝣辞明幸有知心侣何事依依更下楼悬二绳于梁分左右缢死】苏应昌妻何氏【腾吾长媳】程黙卿妻袁氏【其信媳】八月姐【陈氏婢年十七见主母欲殉节誓与同死三易其绳而絶尤为烈】
　　卜国泰妻全氏　卜其昌女卜氏【俱昆明人全氏年二十八流冦兵至与小姑卜氏同时自缢死】
　　杨嗣绪妻段氏　女大姑【昆明人己亥兵乱段恐被辱呼女同缢死】赵从耀女长妹【昆明人流冦时溃兵入室从耀被拷掠女闻之缢死夹墙中从耀不得已指以夹墙有物贼毁墙见女披发睁目伸舌吞贼状贼惊释去】
　　陈王烈妻梅氏【昆明人夫亡氏年二十六守节十五年己亥溃兵肆掠梅急投井以救得苏恐终不免于辱复以头触井而死】
　　严可富妻高氏【宜良人年二十七夫卒以女红给诸子读书墓祭归道拾白金八十余两访其主还之其子镇娶汪氏未几卒汪亦年二十七生遗腹子容矢志如姑皆寿终乡人称为严氏双璧大学士李东阳作谢迁为记巡抚都御史王啓为赞】
　　李华妻王氏【宜良人少通孝经列女年二十一夫卒子甫三月抚之成立厯五十余年子入仕籍】
　　陈涌川妻程氏【宜良人年十九夫卒守节训子成立年八十五终】
　　蓝彬妻万氏【宜良人年十九夫卒无子纺绩以养翁姑及翁姑殁身营殡葬如礼年八十五终】
　　周赟妻赵氏【宜良人年十八夫卒子徳芳甫数月氏矢志育孤既长为娶妻生一子徳芳又卒氏抚其孤荼苦自甘年八十终】
　　凌懋妻孙氏【晋宁人年二十四夫卒巨家慕其贤竞谋委禽氏号泣截发竟不能夺抚子克温举于乡诏建坊旌表】
　　苏震妻段氏【晋宁人年二十一夫卒守节其姑欲夺之氏潜入暗室防发自缢姑觉救之乃生自是闭门纺绩以养其姑号泣至丧明焉】
　　唐鋂妻陈氏【晋宁人年二十七夫卒家贫无子姑欲夺其志氏泣涕不从姑病尝药姻戚不轻见守节六十年嘉靖间巡抚表其门】
　　王纶妻史氏【晋宁人年二十夫卒苦节终身奏闻旌表】
　　萧必达妻任氏【晋宁人年二十六夫卒家贫未能举丧子甫一嵗姑年七十氏纺绩养姑越二年姑殁两丧在堂拮据殡葬苦节五十余年抚子成立万厯二十九年奉防旌表】
　　赵辀妻段氏【晋宁人年二十夫卒截发自誓抚孤养亲夫墓碑豫刊己姓氏以表同穴守节五十八年万厯三十三年奉防旌表】
　　胡道明妻王氏【晋宁人郫县令如春女年十九夫卒家贫无子矢志坚贞孝养舅姑守节六十六年万厯四十五年旌表入祠】
　　李名奕妻苏氏【晋寜人夫病日夕龥天求代药必亲尝夫卒氏年二十五以死自誓毁容见志时翁姑年老二子尚在襁褓家窘纺绩以给守节四十九年万厯四十八年奉防旌表】
　　杨大韶妻孟氏【晋宁人年十九夫卒矢志养翁姑苦节五十余年】
　　瞿鸣鸾继妻孙氏【直高阳人大学士孙承宗孙女子华任通海教谕迎养至晋宁州遇流冦欲引去氏骂贼不辱为贼所杀被七刃以死】
　　李志恭妻王氏【夫为呈贡诸生早卒二子皆幼有讽氏改适者泣曰吾与二孤相为存亡耳后二孤皆为诸生氏以寿终万厯二年奏闻旌表】
　　张防龙妻赵氏【呈贡人流贼之乱氏同三女及媳张氏避冦于城东石硐为乱兵所得顾女与媳曰毋见辱惟一死耳伺间女与媳环拜而缢氏触柱死】
　　赵芑女【名淑姐安宁人夫姓名失女年十四许聘未嫁鳯贼之乱慷慨自誓以衣蔽面投河而死诏建坊旌表】
　　赵文秀妻杨氏【安宁人夫卒青年抚孤志操坚贞事闻旌表】
　　王玺妻李氏【安宁人年十九夫卒痛哭求死母知其有遗腹以嗣续晓之乃止后生女不易其志厯四十年万厯十五年奉防旌表】
　　陈孟章继妻田氏【安宁人夫任南京户部主事氏年二十一夫卒号呼欲絶刺面毁形事翁育女厯四十年万厯三十一年题表入祠】
　　陈应贤妻董氏【安宁人教授董维女年二十六夫卒子幼家贫纺绩佐读事继姑朱氏以孝闻厯艰茹苦五十余年崇祯十二年奉防旌表】
　　罗天文妻洪氏【安宁人沙酋之乱豫以利刃藏身后为贼所获夫逡巡随后贼欲杀之氏绐之曰此非吾夫也将入贼营氏遥嘱夫曰君自归我不相负遂出所藏刃自刎死】
　　张维枢女【安宁人夫姓名失流冦至氏年二十一随夫避罗扆岛中为贼所获欲汚之誓死不从贼怒刺死于岩下】
　　罗肇龙妻杨氏【安宁人其母居昆明闻流贼至授以一绳期同死贼至氏即将母所授绳自缢其母先殉节死】
　　傅爵妻姜氏【三泊人年二十一夫卒抚其子教以义方士民嘉之白于台使旌表】王衢妻陈氏【禄丰人年十六夫卒伯叔怜其无子欲夺其志氏赴水死赖邻妇急救复苏奏闻旌表】
　　王氏【禄丰人夫姓名失早嵗夫卒家贫苦守事翁姑三十余年及翁姑殁营葬事毕即自缢于墓上事闻诏建贞节坊】
　　王业元妻许氏【禄丰人早嵗夫卒贞节自励阿克之乱禄邑受祸最惨氏乗贼未至先自刎而死事闻诏入忠节祠】
　　王锡衮妾尚氏【禄丰人锡衮死沙贼之乱氏恐受汚与锡衮弟妇俱自缢死】周氏女【禄丰人幼明慧有识年十五值沙贼之乱虑为所获谓邻妇曰女子身自完岂可委身待辱乎遂闭门自缢】
　　陈梁妻刘氏【昆阳人年二十二夫卒人欲夺其志氏坚执不移终养翁姑抚儿成立年逾八十万厯时台使旌其门】
　　李士馨妻耿氏【昆阳人年二十三夫卒防发入棺勒名夫墓石守节终身有司旌之】高甫妻赵氏【昆阳人年二十余夫卒防居抚孤永矢靡他厯四十余年台使旌其门卒祀于祠】
　　李兆旂妻洪氏【昆阳人崇祯间随夫任庐江训导流冦陷城夫与幼子俱死氏号呼寻夫与子尸仅得夫首领及左臂长子澄徒步负骨氏衰服杖行抚按闻而悯之助金归晨夕哭拜至终身焉督学使旌其门】
　　吴国庆妻闵氏【昆阳人年二十三夫卒苦节自守流冦陷城骂贼而死】
　　张文彩妻王氏【易门人夫早卒氏年少坚志守节奉姑教子厯四十余年足不履阃外诏建坊旌表】
　　宋廷相妻梁氏【易门人年十八夫卒苦志守节万厯三十年旌表】
　　刘琛妻邱氏【杨林所人年二十二夫卒守志不渝遗腹三月生子绪抚之成立成化间旌表】郑儒妻洪氏【嵩明人夫中治戊午举人计偕卒于京讣至氏屡自缢以殉姑救免守节甘贫与姑同寝食阈不逾衣不彩督课幼子成立】
　　罗江妻李氏【嵩明人夫任南昌府推官遘疾氏每尝药而进继以割股夫卒扶柩归哀痛丧明适有冦至抱遗像投水母姊救免焚刼一空益励苦节嘉靖间旌表】
　　杨钧妻李氏【嵩明人夫任永安州知州苦节自甘卒于官氏痛哭几絶携幼子扶榇还里至广阳堡遇冦恐为所辱遂赴水死永安人思钧之清高氏之节为建双节祠于江干】
　　本朝
　　傅景明妻唐氏【昆明人年十八夫卒坚守苦节厯五十六年事姑抚子孝慈兼尽康熙三十年具题旌表】
　　熊卜尚妻梁氏【昆明人年二十余夫卒有数月遗孤氏剪发毁容坚操抚子遭吴逆之变流离万状厥志不渝厯四十六年如一日康熙三十二年具　题旌表】
　　辛有耕妻汤氏【昆明人年二十二夫卒孝养孀姑丧葬尽礼抚育子女皆成室家贞心苦节乡里称之】
　　戴高妻戌氏【昆明人年二十一夫卒刺喉喷血几絶遇救而苏敬事翁姑尝割股以疗姑疾课诸子皆成立】
　　郝翔妻蔡氏【昆明人年二十二夫卒自缢以殉姑救免后遭冦乱复投水死姑倩人捞救复苏贫无立锥女红养姑姑病焦渴食不下咽氏覔乳哺之三年及殁勉力营葬抚二子皆成立　以上三人康熙四十四年具　题旌表】
　　刘国正妻沈氏【昆明人年二十一夫卒子賔甫二嵗有劝以他适者辄誓死家贫甚作饭以奉翁姑而糟糠自啜翁姑相继殁殡葬如礼教子成立】
　　张良翰妻陈氏【昆明人夫为易门廪生氏年二十八夫卒三子俱幼家贫日夜纺绩以养孀姑姑病侍汤药坐卧不少离及殁哀毁愈至教三子皆成立　以上二人雍正元年具　题旌表】
　　杨玉龙妻丁氏【昆明人年二十五夫卒子旵曔皆幼翁姑欲遣嫁之氏截发见志翁姑殁竭力殡葬后子曔亦卒氏与媳抚孤孙苦节三十五年雍正五年具　题旌表】
　　成于朝妻王氏【昆明人年二十八夫卒三子皆幼氏誓死守节家甚贫纺绩以事翁姑及殁拮据殡葬如礼】
　　王珍妻初氏【昆明人夫为邑廪生氏年二十六夫卒子尊贤尚幼矢志坚贞织絍以养翁姑教子为诸生】
　　张应坤妻完氏【昆明人年二十七夫卒子钧甫三月氏哀毁不食翁姑泣曰如张氏一线何乃复食后翁姑殁殡葬如礼抚子成立】
　　谢履恭聘妻李氏【昆明人年十六许聘未嫁闻夫讣请于父母欲归谢氏奔丧弗许絶粒不食父母乃听归谢氏抚侄崶为嗣孝事翁姑教育嗣子后崶举于乡】
　　杨桂柏妻王氏【昆明人年二十七夫卒二子朝元朝栋俱幼氏欲以身殉姻戚劝以姑老子穉乃止孝事孀姑抚育二子后朝元亦卒媳王氏矢志守节如姑】
　　王应举妻陈氏【昆明人年二十八夫卒二子皆幼氏痛絶复苏家贫拮据营葬有劝以改适者以死自誓工纺绩养孀姑以上六人雍正九年具　题旌表】
　　林之秀妻李氏【昆明人年二十七夫卒甘贫守节孝事孀姑抚二子成立孙五人有抱孙者五世一堂寿至百嵗人以为苦节之报雍正十一年具　题建坊旌表】
　　严昆妻尤氏【宜良人年二十三夫卒子应昌甫三嵗氏矢志育孤纺绩自给康熙五十年具题旌表】
　　陈黼扆妻倪氏　妾李氏　女陈氏【宜良人顺治十五年流冦据滇闻　大兵至贼奔宜良氏同妾女避乱东山瀑布崖闻夫死路南与妾女俱奋身跳崖死】
　　徐大聘妻陈氏　妾杨氏【宜良人顺治十六年　大师入滇溃兵四至氏与妾避兵红石崖其夫为冦所掳氏与妾亦被执恐见汚同投大赤江死仅存幼子璘　以上五人雍正五年具题旌表】
　　保亮妻杨氏【宜良人姑殁翁老两目昏盲佐夫尽孝氏年二十夫卒仅遗一女氏矢志不二抚侄为嗣翁以寿终丧葬皆如礼雍正九年具　题旌表】
　　刘遇平妻郎氏【罗次人年二十余夫卒子甫三嵗氏号痛欲絶姑继殁翁娶继姑赵氏氏敬事之未几翁及继姑又殁皆勉力营葬守节三十五年雍正九年具　题旌表】
　　黄玥妻唐氏【晋宁人夫为诸生年二十一夫卒子梦祥甫两月矢志坚贞事姑克修妇道守节五十二年康熙四十四年具　题旌表】
　　姚俊妻赵氏【晋宁人年二十六夫卒日夜悲痛粒勺不入口或以翁姑老子幼责之乃节哀复食勤纺绩供甘防教子读书翁姑继殁守节五十四年寿八十雍正九年具　题旌表】
　　陈其敬妻楚氏【呈贡人年二十六夫卒时舅姑年皆六十余纺绩以养遗孤甫三嵗宅后有桑一株故夫手植每抚桑以哭桑为之枯雍正三年具　题旌表】
　　杨摅妻苏氏【安宁人贡生苏恩女年二十三夫卒誓死不二事翁姑克尽妇道子居业甫五龄抚育成名康熙四十五年具　题旌表】
　　王养正妻洪氏【昆阳人年二十一夫卒有遗腹五月氏誓死以守后生子名顺天抚育成立苦节四十七年顺天长娶杨氏与夫同事孀姑甚谨顺天寻卒杨年二十五效姑守志训子来賔为诸生厯三十二年俱于康熙二十四年具　题旌表】
　　吴澄淮妻杨氏【易门人年二十六夫卒养姑课子取给机杼间苦节特着雍正三年具题旌表】
　　但齐贤妻王氏【易门人年二十五夫卒抚子襄成立襄又卒坚志守节三十一年雍正四年具题旌表】
　　蒲叶盛妻李氏【嵩明人年二十四夫卒姑老子幼茹苦守节躬事纺绩奉姑教子后子易藩举于乡】
　　张任妻苏氏【嵩明人遇姑与夫疾俱割股疗冶弗愈夫卒时氏年二十六坚贞自誓事翁孝谨抚子成立　以上二人康熙三十三年具　题旌表】
　　李朝宰妻段氏【嵩明人年二十八夫卒子甫六嵗氏躃踊几絶以子幼勉为抚育辛苦以养舅姑守节三十九年雍正九年具　题旌表】
　　王之贤妻陈氏【昆明人年二十八夫卒哀恸絶而复苏敬事七旬孀姑跪奉汤药亲涤溺器抚成二子苦节四十六年】
　　傅曰仁妻刘氏【昆明人年二十九夫卒勉力营葬终丧后仍缟衣素食惟以纺绩为事奉祖姑抚孤子克尽慈孝守节厯四十四年】
　　罗鸿渐妻王氏【元谋诸生王鼒女年二十五夫亡能知大义养老抚孤姑殁丧葬俱尽礼遇忌辰虽薄物必哭奠守节厯四十五年次子一萃举于乡】
　　于崇惠妻李氏【昆明人于归后值兵燹奉姑匿山谷间食尽随夫数十里负米供饔飱踵至流血年二十八夫亡事姑益谨抚二子俱成人守节厯四十五年】
　　钱元妻雷氏【昆明人年十九夫亡亲族劝之再醮氏不从孝养舅姑久而不懈舅姑殁丧葬如礼守节厯四十八年】
　　张其能妻杨氏【昆明人武縁令杨叶女幼适张见夫清贫即遣回仆婢躬操井臼年二十九夫亡欲以身殉翁劝谕乃止翁殁拮据殡葬尽哀尽礼次子诚举于乡旋卒氏与孀媳赵氏抚孙苦节四十年】
　　戴国诏妻张氏【昆明人于归未久夫染病卧床二载氏竭赀医治夫亡年二十八家计日窘而奉养老姑甘防无缺姑殁事继姑亦甚谨教子桂读书为诸生守节厯四十五年】
　　阎俊妻刘氏【昆明人夫家贫甚氏纺绩以供菽水克尽妇道年二十九夫亡奉姑抚子备着辛勤守节厯三十二年】
　　张玉龙妻李氏【昆明人年二十九夫亡养舅姑以孝闻教子力田不失本业守节厯四十年】
　　叶政妻郭氏【昆明人明指挥郭啓元女夫贫罄奁赠以佐膏火体无完衣终无怨言年二十九夫殁抚育三孤俱成立　本朝顺治三年值沙贼之乱恐为贼所汚诱三子出闭门自焚死后向高妻任氏凌云妻陈氏即其孙媳曽孙媳也三代相继守节皆氏之风烈有以启后云】
　　叶向高妻任氏【昆明人以贤孝闻年二十六夫亡值流冦入滇连嵗荒歉竭力女红奉舅姑以肥甘己则糟糠充腹舅姑殁丧葬俱如礼守节四十六年】
　　叶凌云妻陈氏【昆明人年二十五夫卒姑老子幼家无寸产氏纺绩养姑拮据丧葬终身不茹荤血守节五十九年】
　　宋裔良妻纪氏【明晋宁百戸纪桧女年二十七夫亡人有以无子讽其改适者氏毁容拒之依堂侄士璋家谗言搆衅氏辄斥不听与士璋母唐氏和睦终身守节四十五年】
　　宋裔超妻唐氏【昆明人年二十九夫亡矢志靡他夫之叔宦游遇兵燹归贫甚舅姑邀至家中共爨数十年氏能体舅姑之心敬以事之与娣纪氏同甘苦纪氏死为之殡葬成礼氏守节六十年现年八十九嵗】
　　万鹏程妻杨氏【富民人年二十六夫执父丧以毁卒氏欲自尽亲邻以姑老子幼力止之家既贫寠送往事居勤劳艰苦厯三十七年教子轴成诸生】
　　毛翰妻刘氏【安宁人年二十八夫卒子甫八月苦志守节敬事翁姑凡祭祀賔客必诚必洁守节四十三年教子成诸生】
　　曹琛妻施氏【安宁人年二十八夫卒家贫纺绩以养翁姑姑殁事继姑尤加敬爱饮食必亲尝衣服皆手自缝纫及翁姑相继殁哀毁号恸闻者泪下苦节四十二年】
　　李懐城妻吕氏【嵩明人年十六于归适姑病笃奉汤药者三月昼夜不懈年二十一夫亡纺绩课子足不出戸守节厯五十七年】
　　李国荣妻苏氏【嵩明人事翁姑以孝闻翁病剧尝粪卜之年二十六夫亡荼蘖自甘抚子成立守节厯四十六年　以上十九人雍正十三年具　题旌表】
　　续编【已具　题旌表者列于正编其经府州县及布政使申详巡抚衙门查核的确将来陆续具　题者列于续编】
　　陈湛源妻黄氏【昆明人夫为诸生氏年二十二夫卒涕泣谓姑曰子妇不孝适陈门五载一无所出有死而已姑曰汝死则吾身更何所托乃继侄为嗣躬织以养姑姑殁丧葬如礼守节十五年而终】
　　邹近泗妻邢氏【昆明人年二十八夫卒亲族劝之改适曰家贫如洗何所恃而守氏曰吾能忍饥寒不能忍耻纺绩度日抚孤成立守节三十五年】
　　郑士长妻吴氏【昆明人年二十九夫卒自缢以殉母救得免士长本楚人客死无田宅赁房以居子甫五嵗氏昼夜纺绩以供衣食遂至两目皆眊守节三十七年】
　　刘嘉彦妻陈氏【昆明人年二十九夫卒力贫守志孝事翁姑翁姑殁哀泣痛絶感伤行路抚子成立苦节二十七年】
　　许天麟妻温氏【昆明人年二十六夫卒家贫不能具含殓鬻嫁时妆奁以营丧事葬毕入房自缢姑救之得不死值凶嵗姑病翁失明氏拮据以供药饵姑殁丧葬如礼有所遗敝卢一区以夫弟年幼推以与之守节三十年教子文级成诸生】
　　康茂才妻宋氏【昆明人夫为抚标兵氏年二十九夫卒家贫甚纺绩抚孤苦节厯四十八年】
　　许珍妻尹氏【昆明人随夫徙居河阳年二十九夫卒子幼家贫茹荼自守三旬九食冰操特厉抚子成立寿七十二终】
　　王雄妻黄氏【昆明人夫为抚标兵氏年二十九夫卒子甫嵗余日夜纺绩以养七旬衰姑姑疾焚香告天愿以身代及殁拮据以襄殡葬守节二十五年】
　　王永徳妻曹氏【昆明人年二十九夫卒家贫纺绩养姑姑殁营葬抚二子成立守节三十一年】
　　蒋徳宣妻刘氏【昆明人夫病割股以救年二十三夫卒苦节抚孤教子元克继医学壸仪备着】
　　马成龙妻张氏【昆明人夫为抚标兵年二十九夫卒家徒四壁姑嗣殁竭力营葬辟纑度日饘粥不继苦节二十四年】
　　李春荣妻韦氏【昆明人年二十四夫卒子甫一嵗矢志抚孤奉养祖姑及孀姑备极勤劳丧葬以礼守节三十七年】
　　吴徳荣妻王氏【昆明人夫为督标兵氏年二十四夫卒养七旬孀姑克尽妇道丧葬如礼遗孤寻卒氏泣曰夫死子丧宁惜余生但念蒸尝无主勉留残息敝屋一椽纺绩自给厯四十二年】
　　何一贞妻符氏【昆明人年三十夫卒遗三子皆幼未几伯仲皆亡仅存季子惠亲族虑不能守以言探之氏泣血自誓抚惠成立守节五十六年】
　　胡汝英妻孙氏【昆明人年三十夫卒事姑克孝抚二子成立守节至八十二嵗而终】杨芬妻赵氏【昆明人于归九月而芬卒氏年十九励志守节厯六十四年】
　　缪汝恩妻章氏【昆明人汝恩中乡荐卒于京氏鬻产归榇以葬抚四子成立守节五十余年】
　　包光昌妻高氏【昆明人夫卒氏年十七剪发结夫发遂就缢以救得免守节六十四年而终】
　　邱成章聘妻金氏【昆明人氏年十八将嫁前三日夫暴病死氏闻欲往奠父母未允其请氏志在必往于是听之遂盛装登舆至邱门上堂拜见舅姑及长幼诸亲继唤其家婢仆出叩毕入室更缞麻诣灵前哭拜如礼抚棺又哭至柩旁坐久之又拜灵易素服拜别舅姑诸亲而归次日除夕犹奉父母酒元旦拜祖宗拜父母毕易白衣僵卧不语不食父母苦劝终不开目至初九日方卒】
　　洪濯妻孙氏【昆明人夫卒时年三十嵗三子士勲士清士英年甫数嵗当吴逆变乱之时家又极穷绩麻度日口食不充荼苦万端抚育三子成立守节五十七年每遇举旌之时氏辄不许曰守节抚孤妇人分内事也岂乐以此自见哉卒年八十七嵗】
　　杨伟妻阳氏【昆明人年二十二夫卒剪发自矢孝事翁姑竭力供甘防而自食藜藿守节四十三年教子文元为诸生】
　　李坦妻张氏【宜良人年二十八夫卒家贫如洗纺绩缝纫以事翁姑苦节五十二年】铁峻聘妻马氏【宜良人年十八许聘未嫁夫卒女欲往赴丧父母止之令两幼子伴女在家而夫妇同往吊女绐两弟出外登楼闭门服素衣投缳死】
　　李孟祥妻文氏【呈贡人年十八夫卒子轸甫数月氏事舅姑抚幼子拮据卒瘏未几轸又卒复抚孙瑞麟成立守节六十二年寿八十终】
　　张拱绅妻罗氏【安宁人年二十六夫卒有孤尚在襁褓抚之成诸生孝事翁姑姑殁奉继姑及晚年目盲事之尤谨守节二十九年】
　　曲靖府
　　元
　　雅克特穆尔妻托克托氏【防古人其夫任副枢密梁王命率兵于曲靖以御明师兵败于白石江驰归氏闭门不纳曰尔受梁王厚恩兵败不死何以见王乃鸩其二男一女命侍妾曰我死举火焚屋勿令辱我遂饮鸩而死】
　　明
　　王子臣妻赵氏【南宁人年少守节正统二年有司奏旌其门】
　　陈蕃妻任氏【曲靖衞人嘉靖间夫客死他郡氏年甚少生女甫周嵗讣至朝夕呼号至废寝食翁姑令其改嫁氏绐之曰媳既失所天但得葬夫不敢以子母重累翁姑也数月夫骸至氏缟衣携女抚柩悲痛葬于漏泽园遂负女投于潇湘江三日方得其尸女犹约于背督学赵维垣闻之达于台使乃檄所司售地合葬旌其门曰贞烈仍建祠于墓立碑于祠复二丁以奉香火】
　　杨威妻王氏【南宁人适威贫甚出荆布易书勉夫力学嘉靖乙夘夫举于乡旋任楚辰溪令氏年二十一夫卒于官扶榇归葬一子继殒苦节自矢事闻旌表】
　　朱恺妻马氏【曲靖衞人夫任本衞千戸早卒子茂未袭亦继卒遗孙臣尚在襁褓氏曰予丧所天托之于子子今复丧犹幸有孙茍宁死弗顾朱氏祀其斩乎遂抚臣及长娶同衞陆林女时家计甚窘朝不给夕里戚怜助臣得袭如祖官未几臣复以疾卒或以家贫无依讽夺陆志泣告曰夫亡恨不速死为祖姑在耳矢志不移纺绩供养越数年氏卒陆苦节弥坚先是嘉靖八年有司表氏为贞节至是本府月给陆米五斗表其门曰双节】
　　曹撑妻陈氏【南宁人夫卒氏年甚少翁姑逼其再醮割髪自誓甘贫守节六十五年奉文旌奬】
　　李士升妻周氏【南宁人夫随父任早卒讣至氏绘己像于夫之右每日悲泣哀毁而死】李元静妻杨氏【南宁人年少夫卒长子蕃华甫九嵗次子维华甫六嵗家微族弱恐人夺其志停夫柩于堂者十年常服衰绖朝夕上食教二子习儒业皆为诸生】
　　张神武妻吕氏【南宁人天启三年奢酋水蔺叛夫阵亡氏年二十二闻讣躃踊哀毁昏死者数祖姑力救始苏生女方二嵗苦节自厉监军巡按交奏夫忠妇节奉诏旌奬】
　　林宜春妻伯氏【南宁人年二十九夫卒子得兰得芷俱幼父母讽以他适氏以死自誓教二子读父书俱成名家法甚严子妇虽宴居不敢有惰容年八十一终里党重之】
　　王民瞻妻朱氏【南宁人贡生廷诏女崇祯间翁宗尧任四川平武令携其夫同往氏还母家纺绩自给辛苦五年性至孝父母疾刲股以救流冦将屠城遂与父母弟妹共死燕山壁下】
　　钱大用妻庄氏【南宁人九江通判器宇女夫任千戸流冦入滇夫语之曰吾分当守城汝可逺避氏曰宁在城同死耳及城陷携幼女投井死夫后亦骂贼被杀】
　　段尚云妻周氏【南宁人流冦之乱为贼所执欲汚之誓死不从奋身投井贼提其发氏以爪伤贼手至于流血贼怒以石击之而死】
　　王家冠妻潘氏【霑益人流冦入滇氏年二十七与同乡妇俱为冦获至海家闸氏度不免奋身投水死越数日尸立浮水面容色如生】
　　俞嘉言妻王氏【陆凉衞人夫任本衞指挥使流冦入滇奉调赴越州防御氏闻贼至州境恐被辱遂率妾方氏及幼女同赴井死】
　　阮元声妻杜氏【马龙人夫以稽勲郎典陜西试卒氏随翁居曲靖流防陷城氏骂贼而死】皇甫信妻魏氏【罗平人夫任铜梁知县氏封孺人流冦陷城夫及子俱被害氏闻而泣曰夫死于忠子死于孝吾死于节亦复何恨遂投井死】
　　冯世杰母李氏【寻甸人嘉靖七年安铨之乱携二子一女匿迎恩桥下为贼所获尽攫其簪珥褫其衣服氏泣曰妇人行则蔽面夜则拥烛一旦罹此逆凶生复何为遂投桥下自沈二子亦相继投水死】
　　李万年妻李氏【鳯梧所人夫任本所千戸氏于归年夫病疯疾尽卖妆资调治夫卒尽哀矢志苦守闻安贼临城恐身被玷自缢于家】
　　王爱妻徐氏【木密所人夫及侄王立俱与安铨战死氏欲以身殉姑泣止之忍死事姑寿八十九台使旌其门】
　　袁谦妻苏氏【鳯梧所人夫任本所指挥早卒氏守志不渝后遇安铨乱为贼所逼以刀引决贼感而释之得保其宗】
　　张濬妻冯氏【平彝衞人夫为诸生早卒氏守节终身嘉靖七年旌表】
　　李文妻戴氏【平彝衞人年十九夫卒遗一女尚幼姑强欲嫁之乃自缢而死嘉靖间有司旌其门】
　　张武臣妻曹氏【平彝衞人夫任本衞指挥早卒氏抚二孤誓死苦守】
　　董祖舒妻李氏【平彝衞人天启二年霑益土酋叛城陷时其夫在省考选氏谓家人曰吾辈女流宁死不可受辱遂与长幼七人阖门自焚死】
　　缪昌运妻谭氏【平彝衞人年二十二夫卒子以贞甫三嵗氏守节抚孤值流冦之乱家族罹难贞年十嵗被虏氏冒死寻之遇贼防其右手死复苏子为冦弃城下冦去母子获聚辛勤教子后举于乡守节凡四十八年而终】
　　本朝
　　浦聨泗妻刘氏【霑益人年二十四夫卒一子二女俱幼氏哀毁骨立孝事翁姑训育幼子苦节三十八年雍正四年具　题旌表】
　　吴杰妻吕氏【平彝人夫客死广南氏矢志守节事姑尽孝逺涉千里扶夫榇归教子峯成名康熙三十七年具　题旌表】
　　临安府
　　元
　　张友直妻杜氏【通海人杜林之女年十八夫卒誓不改节教子成立寿八十二终至正间旌表】
　　明
　　邢奎妻江氏【建水人正统间随夫戍广西南丹衞年二十七夫卒广人留之不能携孤五人负骸归葬家贫甚苦守教子后以子干贵封安人】
　　陆华妻薛氏【建水人夫为临安土官氏年二十夫卒守节抚孤景泰间旌表】
　　高源妻王氏【建水人年二十四夫卒子宏甫四嵗氏纺绩抚养成人以寿终】
　　赵宁妻王氏【建水人年十九夫卒一女尚幼父母令其改志誓死不从苦守四十余年后女适徐杲亦早寡励节如其母焉】
　　曽麟妻曹氏【建水人年二十六夫卒孝事舅姑抚育幼子矢志不移成化间旌表】万妻张氏【建水人年二十二夫卒无子誓死不二纺绩以养舅姑终丧后乃痛曰夫殁无嗣所以不死者为舅姑耳今吾事毕矣遂自缢于寝室家人救免苦节六十余年】
　　曽祥妻贾氏【建水人夫中治壬子举人早卒氏守贞抚孤厯五十年子孙相继成立奉防旌表】
　　邢思明妻蓝氏【建水人年二十七夫卒无子人劝其再适氏乃自缢邻人救之不死寿六十余终】
　　缪忠妻刘氏【建水人夫早卒力贫守志子升娶王氏升卒亦与姑同苦节当道复其孤养之】马敏妻杨氏【建水人年二十八夫卒抚孤终老】
　　马良妻周氏【建水人年二十四夫卒子丧苦节终身】
　　张显妻蔡氏【建水人年二十夫卒子坦甫四嵗同妾赵氏年十九守节抚孤后坦长娶谭氏寻卒谭年二十守志如其姑乡人称一门三节】
　　彭景妻金氏【建水人夫病革托以老母幼子及卒守贞不负夫托乡里贤之】
　　何俨妻王氏【建水人夫中正徳壬子举人氏年二十五夫卒于京二子俱在襁褓家贫如洗誓不改节贵族有属媒觇其意者斥拒之诸姑以为言即欲求死教二子甚严巡按旌其门】
　　万昂妻王氏【建水人年二十三夫卒养姑抚子至亲罕见其面有老媪诱言以探其意氏引刀防指其节凛然】
　　李松妻欧阳氏【建水人年二十七夫卒遗孤仅三嵗家贫取给纺绩抚育成人寿六十四终】
　　王璠妻赵氏【建水人夫早卒氏年甚少哀毁几絶苦节以老】
　　孙孟麒聘妻胡氏【建水人许聘未嫁夫遘危疾女年十二私割股煎汤告于母使疗之数日夫卒即欲自尽赖母救得免竟归夫家守志五十余年院道奬励月给以廪】
　　张实妻李氏【建水人年二十二夫卒子甫二嵗遗腹复生子氏抚二孤守节厯四十年】叶翠妻杨氏【建水人年二十四夫卒欲自尽家人防之得不死朝夕哀号婴病托孤于兄而卒】
　　刘锟妻朱氏【建水人年二十七夫卒无子力贫守节纺绩自养寿九十一终】
　　朱涌妻梁氏【建水人年二十夫卒无子苦节终身】
　　邢思义妻高氏【建水人年二十六夫卒无子悲号几絶与一老婢纺绩自给寿八十终】吴浩妻沈氏【建水人年二十四夫卒子在襁褓守节抚之成立】
　　李櫄妻高氏【建水人夫病革时以子女皆幼嘱其鞠育氏许诺及卒守贞抚孤成立婚娶】胡鋭妻叶氏【建水人年二十三夫卒养姑育子终无异志】
　　曹鼐妻叶氏【建水人夫卒欲即死不得截耳置棺中闻者悚然家贫善事姑抚弱女冰蘖之操闻于当道累加奬恤】
　　毛鹤妻黄氏【建水人夫卒号痛几絶独居一室足不越阃限守节五十余年】
　　余洪妻徐氏【建水人夫任训导卒于官氏芳年扶榇归葬苦节抚孤亲邻罕见其面】华玉妻普氏【建水人夫任指挥卒于兵事赀装殆尽氏守贫育孤以寿终】
　　赵士贵妻李氏【建水人夫卒家贫纺绩育孤为郡诸生乡人嘉之】
　　蔡仁妻吴氏【建水人夫卒氏年少无子人劝之嫁剪发誓死善养舅姑以终】
　　任官妻李氏【建水人年二十余夫卒守节课子每闻旌表辄不肯与谓为妇人分内事寿八十终】
　　伍应祖妻刘氏【建水人年二十二夫卒子幼甘贫事姑抚子成立督学旌其门】杨文光妻冯氏【建水人夫为郡诸生氏年十七夫卒无子剪发入棺以死自誓或以舅姑为言乃纺绩以养及殁丧葬如礼守节凡四十年奉防旌表】
　　李完妻曽氏【临安衞人夫任本衞指挥早卒氏以死自誓抚孤子仁成立仁卒抚孙中珍中珍卒又抚曽孙五十余年斋蔬自守嘉靖二十五年旌表其门子妇樊氏孙妇赵氏皆孀居守志人称世节云】
　　谭敷惠妻李氏【建水人年二十余夫卒甘贫养姑守志不二厯五十余年学使旌其门】张国相妻陈氏　张国卿妻王氏【俱建水人事未详郡守奬以一门双节】
　　曹氏女【建水人曲江生员曹某女已字良家有武弁养马曲江强欲聘之女不从夜自缢死】刘世皥妻李氏【建水人崇祯四年普酋之乱度不能免同媳曹氏孙女惠姐科姐启姐阖门死节巡按题请旌表】
　　沙镕金女【建水人年十七未适人普酋之乱人民尽移城内独女不肯出门托言腹痛卧牀父母不能强随投染布缸死】
　　夷女六姐【建水人以拒暴客死崇祯十一年院司旌表节烈立碑于西城道左】
　　红衣女【姓氏失建水人流冦陷城同女奴避乱木堆中为贼卒王福所获女绐贼寻藏金见一井即投入女奴亦从之贼惊去乱定后此贼窜籍建水尝与人言之】
　　苏秉钧妻陈氏【石屏人年十九夫卒子甫嵗余教之成立始终一志】
　　李琼妻苏氏【石屏人夫卒氏年尚少苦节训子乡人称之】
　　杨云鸾女【石屏人见父乏嗣誓不字人父病割股以救年六十八终乡里罕见其面州人呼为孝贞女奉防旌表】
　　王家相妻杨氏【石屏人年二十七夫卒矢志事姑教子防龙登进士万厯二十二年旌表】杨鼎妻何氏【石屏人年二十五夫卒躬操机杼事孀姑吴氏形影相吊吴年八十三氏年五十九一门双节诏旌其门】
　　杨忠国妻王氏【石屏人夫中万厯癸夘举人氏年二十八随夫赴京谒选夫病割股救之不起万里持丧归葬事闻旌表寿九十七终】
　　王佐女【石屏人年甫十二为贼所劫欲汚之女绐贼入室中室有井即投入死贼咋舌而去】李茂妻周氏【阿迷人年二十八夫卒子女各二纺绩抚育底于成立苦节特着】王勋妻赵氏【阿迷人年二十夫卒抚孤子就学后子妇皆卒再抚遗孙成立人以为难】杨本妻范氏【阿迷人年十五夫卒无子父母不能夺其志守节六十余年嘉靖间监司表其门】
　　段文斐妻王氏【阿迷人夫卒氏年少抚孤贞操特着】
　　杨愫妻万氏【阿迷人年十六夫溺水死氏闻讣自缢其母救免遂自誓守节天启间院道奬励】
　　杨懋学妻汤氏【阿迷人年二十夫卒遗腹生子延嗣氏抚之成名孝事舅姑崇祯十一年建坊旌表】
　　张暐妻李氏【宁州人年十九夫卒誓死不二苦节事姑治五年建祠旌表】
　　杨诰妻尹氏【宁州人夫为诸生氏年十九夫卒无子守节不渝寿八十终正徳十六年建坊旌表】
　　祁防妻张氏【宁州人年二十一夫卒舅姑欲夺其志氏防发自誓终始不渝寿七十六终嘉靖八年旌表】
　　孙应鹏妻戴氏【宁州人年十八夫卒事姑甚孝以节寿终事闻旌表】
　　王绅妻张氏【宁州人年二十四夫卒抚育三子成名寿八十余终崇祯五年旌表】王世昌妻董氏【宁州人夫中崇祯癸酉举人任泌阳知县死流贼之难氏闻讣欲自缢因有子女甘贫励节教子成立寿七十七终】
　　乔玥妻许氏【通海人年二十一夫卒守节自誓教子成名宣徳元年旌表】
　　杨以荣妻沈氏【通海人年十九夫卒遗腹五月利其产者谋令改嫁氏抱儿向灵号恸乃自缢邻妇救免守节四十五年治三年旌表】
　　乔楫妻曽氏【通海人夫卒子甫二嵗剪发毁容誓死不二善事祖姑守节厯五十余年事闻旌表】
　　东钦妻卢氏【河南光山人翁任御史以事谪戍通海衞未至卒有司迫其夫行氏偕至通海未几夫征和泥殁于阵氏日夜号痛励志自守有张姓欲求聘氏不从自缢于室救之复苏张乃谋于其夫之妹绐之从已逺避海外氏佯许之至海畔投水死迄今死处水清如练者数尺嘉靖二十三年旌表】
　　孙汝材妻段氏【通海人年十七夫卒家贫无子有势家谋娶之以死自誓守志终身嘉靖二十八年旌表】
　　赵华妻孙氏【通海人夫卒抚孤廷相及长娶张氏年二十廷相亦卒张抚其遗腹子守志如姑人称双节万厯四十年旌表】
　　台生妻黄氏【通海人年二十夫卒甘贫守节养孀姑抚幼子宗族欲夺其志不从天啓五年旌表】
　　刘经妻张氏【通海人夫患疫龥天代死夫卒依孀母陈氏闭门纺绩有求聘者辄抱遗孤痛哭矢志不从天啓六年旌表】
　　郝孟阳妻孙氏【通海人年二十三夫卒悲号欲殒以有三月幼子誓死守节事闻旌表】赵来宪妻李氏【通海人年十九夫卒遗腹生子民保氏防顶发誓死守节年七十余鬓发俱白独所剪处黒如少时事闻旌表】
　　阚登庸妻台氏【通海人年二十二夫卒遗孤甫半嵗有富豪欲夺其志氏齧指自誓百结其衣教子成立事闻旌表】
　　杨藩妻刘氏【河西人年十八夫卒无子守节而终嘉靖间旌表】
　　王维新妻杜氏【河西人年十九夫卒守节厯四十年万厯十年旌表】
　　葛阜妻夏氏【河西人夫为诸生氏年二十五夫卒守节厯五十余年】
　　耿应东妻王氏【河西人年二十一夫卒守节六十余年事闻旌表】
　　黄氏女【河西人未字遇贼于河边贼逼之跃入河死督学大书完名全节四字于死所石壁崇祯十六年旌表】
　　张志聘妻耿氏【河西人许聘未嫁夫卒氏矢志守节归事舅姑克尽孝道寿七十余终奉防旌表】
　　禄万钟妻薛氏【防峩人贞节守义景泰间旌表其门】
　　余必明妻杨氏【防峩人年二十三夫卒子甫一嵗家贫姑老纺绩以养姑殁殡葬如礼子文允长娶毕氏年二十二允亦卒有议婚者毕以死自誓守节如姑天啓间旌其门曰双节】
　　杜存爱妻王氏【防峩人崇祯十一年土贼入境被执至石山嘴氏奋身投岩头面皆破痛骂不已贼大怒分裂其尸学使旌其门】
　　赵署妻张氏【防自人守节八十二年抚育孤孙年至百嵗以节寿闻】
　　万鑟妻王氏【蒙自人年二十夫卒父母迎之归欲夺其志毁面不从抚育二子后俱死复育其孙及其曽孙以礼自持老而弥笃三尺之童罕见其面两为当事所奬】
　　段继母江氏【防自人夫早卒育其孤继苦节不渝为继聘万氏未娶继忽盲万氏父母欲令改适万不从卒归段门事夫甚谨继卒从姑守节而终】
　　杨日华妻向氏【蒙自人夫早卒时有王重仪者挟兵势欲娶之氏不从舅姑惧祸乃归之母家卒为所迫届期来迎沐浴自缢死】
　　李秀实妻谈氏【防自人年二十五夫卒于军氏扶榇归葬矢志守节奉姑教子终始不渝当道旌之】
　　张廷祚妻李氏【防自人嘉靖三十六年土贼逼城夫兄廷佩与贼战死夫赴兄难亦死氏年尚少或劝其改节氏矢志不移苦节抚孤年九十余万厯间奉防建坊书死义张廷祚妻李氏贞节之门勅有所天率同胞以死难挥戈生气犹存求原裒遗骨而立孤崩城余烈可想之语】
　　胡啓愚聘妻樊氏【新安所人千戸惟卿女夫为诸生家贫弗克娶祖母欲夺而嫁之女闻泣曰从一而终妇之道也聘即大义定矣胡可更耶乃自缢家人解其尸惟抱胡生原聘物时年二十一隆庆三年巡按旌其门】
　　杜云汉妻吴氏【自人年二十一夫卒安贫守节寿八十五终万厯二十年旌表】
　　本朝
　　邹岱妻谢氏【建水人夫因恸母呕血病甚氏年二十两次割股救之不起坚欲身殉人劝以翁老孤幼遂毁容茹素事翁训子孝慈并着康熙四十七年具　题旌表】
　　万璚妻邵氏【建水人夫为诸生遭父丧呕血死氏年少哀痛不欲生以姑老子幼甘贫养姑教子成名康熙四十九年具　题旌表】
　　王玺妻张氏【建水人夫为诸生年二十夫卒坚志抚遗腹子成人雍正元年具　题旌表】许尔成妻李氏【石屏人夫为诸生早卒三子皆幼氏苦志教育次第成名康熙三十年具题旌表】
　　杨兰芳妻汤氏【石屛人年二十一夫卒孝事舅姑教子成立守节终身康熙四十八年具题旌表】
　　顾王纪妻刘氏【宁州人年二十四夫亡截发自誓勤苦操持教子锡瓒为诸生守节四十三年雍正十三年具　题旌表】
　　陈尧妻官氏【通海人年十六嫁甫七日而姑殁氏哀毁逾礼后夫又卒遂励志守节四十年虽至戚罕见其面事继姑克尽妇道教二子涵浩皆举于乡雍正元年具　题旌表】
　　李修妻谭氏【防自人康熙四年土酋李世藩叛夫被害氏年二十一携两幼孤逺遁艰难万状后二子又卒媳熊氏官氏俱矢死靡他一门三节康熙四十八年具　题旌表】
　　李金声继妻熊氏【蒙自人贡生熊轼女年二十五夫卒子渭飞士璁俱幼氏欲以身殉前子璋救之不死善事孀姑抚育诸子守节三十年】
　　李玉声妻官氏【防自人年二十六夫卒子士珩士瑛俱幼矢志守贞衰姑以丧子悲甚氏同其姒熊氏朝夕承顔曲为解慰辛勤纺绩课子成名守节三十年　以上二人俱雍正二年具】
　　【题旌表】
　　续编
　　余天培妻曹氏【建水人年二十三夫游学卒于外讣至氏恸絶俟榇归葬毕遂自缢以殉】钟仁妻师氏【建水人年二十夫卒子甫嵗余氏矢死靡他耕织度日养葬衰翁夫卒时藁葬荒野竭力为夫更卜茔域以礼改葬焉】
　　陈王明妻赵氏【建水人年二十夫卒子幼氏甘贫守节织絍以养翁姑每夜深犹闻机杼声】
　　曹希彬妻刘氏【建水人年二十八夫卒坚贞矢志勤俭持家课子秉直为诸生】张孔声妻杨氏【河西人年二十八夫卒子幼忍死以奉翁姑抚子成立寿七十六而终】张世儒妻张氏【河西人年二十九夫卒守节事继姑极其诚敬姑失明氏每夕焚香为姑祈祷未几姑目复明人皆谓诚孝所感】
　　澂江府
　　元
　　三姑【姓氏失新兴人两嫂一姑为元兵所虏行至团山不肯前皆被杀碧血流处涌出清泉州人甃石为井建庙其上至今禋祀不絶】
　　明
　　王安寿妻李氏【河阳人正统初夫应贡卒业成均任养利州州同前后十余年氏居家孝事舅姑后夫卒于官氏以无子守节葬祭翁姑如礼寿八十四终】
　　李全妻张氏【河阳人年二十夫卒遗腹生子亦卒厯五十余年守节不渝治间旌表】李君霑聘妻张氏【河阳人许聘未嫁而夫卒有姚琰者复聘之氏潜往夫坟自缢获救誓死不嫁治间学使旌表】
　　李愈祥妻黄氏【河阳人年二十夫卒抚二子以节终治间学使旌奬】
　　杜谊妻杨氏【河阳人年二十夫卒子祥云甫一月抚育成名寿八十七终正徳间巡按旌表】杨永延妻董氏【河阳人年二十九夫卒坚贞自誓抚子女成立嘉靖二十五年旌表】江淮妻方氏【河阳人年二十二夫卒守节不移抚育二孤嘉靖二十六年旌表】杨泾聘妻秦氏【河阳人许聘未嫁而夫卒父亦随亡女誓死事母终身不字有求婚者甚力女引绳欲自缢后无敢言者嘉靖间院道旌奬】
　　李宣妻陶氏【河阳人年二十八夫卒事姑抚子年逾八十嘉靖间抚按旌奬】
　　陈必安妻王氏【河阳人年十八夫卒子天辅幼守节教子成诸生嘉靖间巡道旌奬】潘云龙妻张氏【河阳人年二十六夫以贡赴京卒于道氏守志不移抚育遗孤以至成立嘉靖间院道旌奬】
　　徐麟妻王氏【河阳人夫卒氏年少守贞教子成立隆庆间巡道旌奬】
　　速大用妻陈氏【河阳人年二十四夫卒守节抚孤厯四十余年隆庆间巡道旌表】王守业聘妻袁氏【河阳人许聘未嫁夫出逺游不知死所有求婚者女不从嫂强之女自投于河母奔救免遂闭门不见其嫂茹蔬纺绩志操弥坚万厯间旌表】
　　李春晖妻吴氏【河阳人年二十夫卒矢志守节孝事孀姑万厯间巡按旌其门】李向阳聘妻施氏【河阳人许聘未嫁夫从亲宦游卒于外父母再择配女誓死不从竟以处子终事闻旌表】
　　刘开熙妻师氏【河阳人年二十四值流冦之乱与夫携幼子避难其夫惊散氏为贼所执胁以威坚不受辱母子俱被害】
　　王士奇聘妻陈氏【江川人许聘未嫁而夫卒守贞不字成化二十年建坊旌表】韩宗长妻张氏【江川人年二十夫卒事舅姑抚幼子寿九十终嘉靖二十年院道旌表】陈俊妻顾氏【江川人年十九夫卒抚孤守节寿九十终】
　　贺玺妻程氏【江川人年少夫卒守节厯三十余年】
　　朱震春妻张氏【江川人年少夫卒守节养姑训子厯五十余年】
　　陈幼学妻业氏【江川人出适甫嵗余夫卒遗姙三月誓死守节生子荐允抚之成立其小姑陈氏未嫁夫亦卒誓曰我未归而夫亡命也吾不忍再适以玷先人遂终身守节焉万厯间俱奉防建坊旌表】
　　罗存徳聘妻张氏【江川人许聘未嫁而夫卒誓死守节终身不字寿九十三终事闻旌表】
　　谢君用妻王氏【江南淮安人洪武二十三年从夫戍新兴州其子仁并侄礼义过采石遇盗度不能两全乃弃其子携二侄来新兴夫卒氏守节四十余年抚侄成立知州陈恕重其节白当道旌之】
　　张某妻杨氏【新兴人夫名失氏年二十三夫卒守志养姑节孝双全嘉靖间建坊旌表】王良富聘妻张氏【新兴人年十四许聘未嫁而夫卒女闻讣哀号求吊不得遂自缢闻于官令合葬时天啓六年也墓产连理树樵者刈之复生】
　　周士彦妻白氏【新兴人年二十七夫卒家贫无子人曰无子何依氏泣曰夫妇之义岂以子之有无异哉独居守节族人怜之立嗣承祧】
　　徐石麟妾杨氏【路南人年十六归徐徐卒妻嫁氏抚其孤矢志不渝孤又亡复抚其孙成人年八十余终】
　　本朝
　　吴士徽妻陈氏【河阳人年二十夫卒纺绩抚孤誓死不渝守节四十二年康熙三十年具题旌表】
　　徐禧麒妻赵氏【路南人年二十二夫卒氏坚志守节课子致逺为诸生孙之楷举于乡康熙三十四年具　题旌表】
　　速世勲聘妻陈氏【新兴人许聘未嫁而夫卒氏闻讣闭门自缢父排戸救之得不死自是朝夕哀号剪发明志卒归夫家孝事翁姑备执妇道守节五十一年雍正元年具　题旌表】
　　李居谦妻奚氏【河阳人年二十二夫卒子尚在襁褓氏矢志守节三十年训子璋举于乡雍正三年具题旌表】
　　谭陈尧妻官氏【路南人夫少孤伯父母抚养成立氏年二十八夫卒子未周嵗氏欲自尽伯母止之终身敬事夫之伯父母如翁姑撤簪珥不御未尝笑见齿虽至亲姻戚不逾阃与言】
　　赵元彦妻李氏【路南人年二十四夫亡纺绩养姑足不逾阈遗腹生子教之成立守节厯三十四年　以上二人雍正十三年具　题旌表】
　　续编
　　常文朴妻聂氏【新兴人年二十七夫卒无子屡以死殉亲党救止之励志守节抚侄以继夫后孝事舅姑持身以礼苦节三十八年】
　　庄高取妻郭氏【新兴人年二十四夫卒敝衣粝食竭力甘防以养翁姑姑疾药必亲尝而后进抚二子皆为诸生】
　　段扬祖妻周氏【新兴人夫卒氏少年守节事祖姑及姑养葬尽礼夫卒时有弟尚幼令同二子就外傅夜则篝灯佐读后皆为诸生乡里贤之】
　　罗奇翠妻戴氏【新兴人年二十六夫卒遗孤三人家窘甚脱簪珥以养翁姑及殁殡葬成礼教子瑄为诸生族党丧无措者常出女工所得助之】
　　莫高妻王氏【新兴人年二十八夫卒家贫甚纺绩以养孀姑课子弗辍后为诸生姑之母乏嗣亦迎养之及殁葬之尽礼人以为难】
　　郑文灼妻段氏【新兴人年二十七夫卒欲自尽夫兄止之曰吾无子幸吾弟有一线之脉赖汝存之乃止昼夜纺绩苦无油常炷香以取光教子甚严终身未尝入寺庙后夫兄及姒殁丧葬尽礼族党称之】
　　李世发妻徐氏【新兴人夫卒氏少年守节时姑殁翁年逾八十竭力奉事得其欢心抚孤成立寿七十终】
　　武定府
　　明
　　张节聘妻李氏【和曲人年十八许聘未嫁而夫卒誓不更字嘉靖七年鳯酋之乱途遇一男子执其手即以刀自防之而死今东郭外有旌节碑记】
　　李含英女【名五娘和曲人志在养母不适人鳯酋之乱刎颈尽节】
　　成乃贞妻李氏【和曲人鳯酋之乱为贼所执撞地而死州守为之立墓】
　　何天相妻高氏【和曲人万厯三十五年阿克之乱城破夫令同走避难氏知无所避乃曰今日之事有死而已先投八嵗女于井次及幼女继以身见者无不痛之】
　　夏某妻赵氏【和曲人夫名失阿克之乱城陷自缢死】
　　张韬妻俞氏【和曲人年二十夫卒守节养姑四十年如一日】
　　杨春霁妻辛氏【和曲人性贞静通经史年二十一夫卒坚志守节集古今烈女事作小囊佩之寿八十五有疾却药不进曰六十四年清白可随夫子游地下矣含笑而卒】
　　居之敬妻赵氏【元谋人崇祯末吾贼之叛城陷投井死】
　　魏守恭妻胡氏【禄劝人夫为千戸逺出万厯三十五年阿克之乱氏闻城陷率二子望阙叩首遂自缢死】
　　本朝
　　陈璿妻李氏【和曲人年二十七夫卒子甫二嵗氏坚志苦节事翁姑以孝闻后子亦病卒又育诸孙成立守节六十二年雍正九年具　题旌表】
　　钱溶妻何氏【和曲人年二十八夫亡坚志不渝奉姑孝谨教子启贤成立守节厯二十九年】杨又清妻何氏【元谋人年二十八夫卒氏血泪交流目遂失明坚志苦守厯五十年抚四子成名雍正九年具　题旌表】
　　广西府
　　明
　　赵理妻张氏【郡人年二十五夫卒遗三子俱幼守节五十余年万厯元年巡抚旌之】郭尚贤妻赵氏【郡人初父母已许婚寻欲改盟更许豪家氏耻背盟自缢得救竟如其志适郭善事舅姑姑病剧两割股疗之万厯二十一年抚按旌之至今名其里曰贤孝街】
　　赵信妻杨氏【郡人年二十七夫卒力贫守节有司旌之】
　　暨希妻周氏【郡人年二十二夫役临安随知府朝觐卒于道遗一子大器氏闻讣死而复苏纺绩抚孤境遇不堪志节愈励有大姓屡欲夺之竟不能移及大器应贡仕陈留随任就养年五十六终大器以谒选寻父柩归合葬云】
　　罗贤英妻杨氏【郡人流冦至同村民避难石洞中夫出为贼所执翁继出又被执逼令负所掠物拷声闻洞中氏闻之急出语贼求代翁负贼喜得少妇遂释其翁氏随贼至环翠桥投河而死】
　　赵觉妻召氏【郡人夫卒欲以身殉虑亲戚见阻居丧若无戚容众异之及将葬夜傍夫柩自经死众始惊叹遂同穴葬焉】
　　杨大谟妻段氏【弥勒人夫为黒旧哨戍卒万厯三十二年防至奋勇杀贼死于阵氏抚其孤以节自持翁姑欲夺其志遂自缢天啓元年旌表】
　　元江府
　　明
　　王诤妻黄氏【郡人早嵗夫卒训遗孤以儒业厯四十余年万厯十年督学旌其门】杨徳先妻马氏【郡人夫卒氏年少矢志守节寿八十终】
　　何源清妻李氏【郡人年十八夫卒痛毁欲絶父母翁姑曲慰之竟饮毒死】
　　何源深妻曽氏【郡人年十六夫卒守节终身】
　　马宗范妻白氏【郡人年十六夫卒守节五十余年】
　　李儒妻杨氏【郡人年二十三夫卒剪发毁容愿以死殉其姑寛慰之乃拮据襄事修妇职刲股以痊姑病抚遗腹子希圣为嵗贡生守节三十七年】
　　杨氏女【名曩察郡人母孀居无子女坚志养母誓不适人势家欲强娶之以死拒获免寿八十终】
　　本朝
　　王徳逺妻张氏【新平人夫为新防营兵拨入普威营挈氏偕往镇沅夷叛夫死于阵氏抱孤儿投火死雍正五年具　题旌表】
　　丁珏妾吴氏【贯未详夫原任扬武坝巡检氏随任雍正十年猓贼叛夫被围不屈死氏为贼所虏义不受汚遂被杀事　闻优卹入节孝祠仍建坊旌表】
　　续编
　　艾张显妻杨氏　子艾琼珍妻艾氏　孙艾馨妻陶氏　孙女老妹【郡人雍正十年同避猓逆于甘棠箐杨氏闻夫被害夜回村与媳艾氏等同时自缢】
　　艾国用妻陶氏　艾国梁妻林氏【郡人雍正十年避猓贼于箐见其夫俱被害妯娌二人回村自缢死】
　　艾承显妻曽氏　子艾琼居妻朱氏【郡人雍正十年遭猓变避于腊冬村旁岩内贼势渐逼姑媳同时自缢】
　　艾奇名女月止　四妹【郡人俱未字雍正十年逆夷肆掠二女见父兄逃散同自缢死】
　　陈万言妻车氏　子陈璠妻邓氏　孙女玉花【郡人雍正十年猓变邓氏见夫被杀先将三嵗女玉花缢死继随姑车氏自缢于打连村箐内】
　　姚春先母何氏　妻艾氏【郡人雍正十年猓变何氏见夫被杀遂自缢艾氏见姑死亦自缢】
　　李从龙母马氏　马氏女二妹　三妹【郡人氏孀居守志抚孤已成立雍正十一年猓变见子被擒遂自缢时女二妹年十五三妹年十三见母死兄擒亦同时自缢死】
　　丁一鹏侄女丁妹【郡人幼失父母育于堂叔家年十六未字雍正十一年猓变全家逃散伶仃一女投崖死】
　　杨守恕妻袁氏【新平人年三十四雍正十年遭猓变夫妻子母六口俱为贼执贼将杀其夫氏跪求身代及夫被害恐受辱伺间置未满十龄杨如冈等四幼子投缳以殉】
　　舒鳯翮女冯妹【新平人年甫十五遭猓逆之变目击父兄被难奋身投水死】舒鹏翮女金玉【父为明经殁后母喻氏挈之依其叔鳯翮年十六遭猓变继冯妹投缳死】
　　开化府
　　本朝
　　王大周妻李氏【郡人年二十五夫卒矢志守节抚孤成立雍正三年具　题旌表】
　　镇沅府
　　明
　　罕氏【威逺人土知州刀逊妻事未详明嘉靖间旌表】
　　东川府
　　本朝
　　禄永明妾禄氏【郡人二子应龙应鳯先后袭土知府皆为安氏谋杀众议承袭不决氏遂缴印请改设流官康熙三十七年奉　防给赡养终身雍正七年具　题赠恭人表其墓】
　　昭通府
　　本朝
　　刘昆妻张氏【四川人夫任乌防游击氏随任雍正八年八月禄贼叛其夫力战死氏闻即抽刃顾两女易璋可璋曰我为命妇汝为宦女义不可辱于贼挥泪而自刃之谓妾吴氏曰汝尚可无死当抚孤以存刘氏吴泣曰愿同死子不能顾也亦自杀氏遂自刎死越八十日贼平始获尸容顔如生】
　　杨天瑎妻闻氏【夫任乌防守备禄贼叛拒贼于阿堡戸力战死氏闻先令二女自缢随亦自刎】
　　陈国政妻李氏【夫任乌千总禄贼围城氏同二女俱自缢】
　　陈天锡妻张氏【夫任乌防司狱禄贼之叛氏与夫同死难　以上四人及刘昆女妾吴氏事　闻赠恤有差俱入节孝祠仍建坊旌表】
　　陇庆侯母禄氏【乌防土府禄天伦次女雍正五年庆侯袭镇雄土府以匿奸革职改土设流夷众欲搆乱禄氏谕之曰我祖宗千百年来以忠诚著绩今日之事宜安气运不可妄动众始解散及八年乌防贼叛煽诱镇雄诸夷禄氏复飞驰各寨申谕大义情词激切至欲自杀众咸感悟氏身率属夷环守州署协济军粮城赖以全总督鄂尔泰建坊旌之曰闺壸忠臣　题请封安人给官田二十亩以奉祀事】
　　大理府
　　汉
　　曼阿娜妻【名阿南楪榆人元封间其夫为汉裨将郭世忠所杀欲妻之南曰能从我三事乎一作幕次祭故夫一焚故夫衣易君新衣一令国人徧知礼嫁郭皆如其言于六月二十五日聚国人张松幕置火其下阿南俟火炽乃焚夫衣遂跃身入火国人哀之后每嵗是日燃炬相为吊阿南又名星回节】
　　唐
　　邓睒诏妻【名慈善邓川睑人开元间南诏欲并六诏为一因星回节召五诏宴防松明楼慈善止夫勿行不听乃以铁钏约其臂而别及至南诏火其楼各诏妻寻夫骸不能识独慈善认钏得夫骸以归南诏异其慧以币聘之善以夫未葬为辞乃归治葬事竣坚闭其城南诏发兵围之三月食尽盛服端坐竟以饿死南诏悔旌其城曰徳源】
　　元
　　段功女【名羌娜一名僧娜大理人至正间其父为梁王所害娜志在复雠后将归阿黎氏出绣旗示弟宝曰自我省事之日即闻父寃欲复雠于梁王専待汝长成绣此旗今七年矣我归借兵夫家汝亦提父兵来防此旗为符咏诗而别】
　　明
　　杨和妻施氏　杨璘妻赵氏　杨谦妻张氏【皆太和人夫亡守节有司奏闻成化二十二年诏旌其门曰二孝三节杨一清周洪谟各为序记以表之】
　　何伟妻赵氏【太和人夫以母病覔药溺水死氏大恸亦死之诏旌其门】
　　杨汝为妻阳氏【太和人年少夫卒抚幼子柟以女红自给家人罕见其面柟登进士嘉靖间旌表】
　　张守纶妻陈氏【太和人夫中嘉靖庚子举人卒之明日氏随自缢督学旌之】宋良臣妻郭氏【大理衞人夫任本衞千戸氏年二十八夫卒子应甫四嵗甘贫守志抚子承袭应亦以孝闻抚按兼旌之】
　　周鳯妻袁氏【大理衞人夫任本衞指挥卒氏守节抚其子瑞娶徐氏瑞卒徐亦抚其子之晃守节如姑抚按旌为双节】
　　崔乔迁妻李氏【太和人夫为诸生早卒氏矢志不二嘉靖间监司旌奬】
　　刘君宠妻懐氏【太和人早年夫卒家贫苦节观风者崇奬焉】
　　杨洪妻钏氏【太和人年二十将嫁而夫病危父母欲改嫁不从竟归杨侍汤药逾月夫卒氏遂自缢嘉靖间郡守旌其墓】
　　赵文振妾刘氏【太和人夫任通判卧病氏事之甚谨逾年如一日既卒氏送葬归自缢嘉靖间郡守旌奬】
　　王汝为妻杨氏【太和人防议杨南金女年二十六夫卒环土于室四十年家人不见其面甘贫抚孤嘉靖间督学旌奬】
　　邵麟妻李氏【太和人年二十五夫卒家贫辟纑自给抚二子皆为诸生嘉靖间监司旌奬】沈秋妻杨氏【太和人夫卒衣不周身内族襚以纻衣氏曰夫子生不受人怜遂以敝服殓入谓其有黔娄妻之风甘贫育子以勤苦终嘉靖间督学旌奬】
　　王文妻奚氏【太和人年十八嫁甫三月夫客死于外氏以节自誓夫之弟欲得其产迫之嫁氏不从生遗腹子干励志抚孤足不履阈干长娶张氏家失火延及隣居时失火禁甚严干畏法赴火死产业一空张亦矢志守节如姑教季子邦泰嘉靖己酉举于乡人以为姑妇贤节之报】
　　赵铎妻杨氏【太和人年二十五夫卒人欲夺其志矢死抚孤寿八十二终】
　　杨济妻张氏【太和人年二十七夫卒守志终其身嘉靖间有司旌其门】
　　杨永茂妻周氏【太和人年二十夫卒无子甘贫守志斋居数十年隆庆间监司旌奬】陆彦妻陈氏【太和人年二十八夫卒无子守节三十三年卒之日遗言以其产为陆氏祭田】杨模妻阳氏【太和人年二十夫卒于外归榇之日悲痛齧棺齿为之落守节以终】奚相妻韩氏【大理衞人夫任本衞千戸早卒氏守节不移乡人重之】
　　谢应宠妻杨氏【太和人年十九夫卒子甫一嵗坚志守节纺绩以养翁姑有劝其他适者正色拒之以节寿终】
　　沈应选妻陈氏【太和人年二十七夫卒止一子甘贫矢节备厯艰辛抚子成名年七十五以子鲸贵受封】
　　赵璘妻王氏【赵州人许聘未嫁有土官愿纳白金五百偿其夫聘资又以黄金五十餽其父父欲改字氏不从竟归赵嵗余夫患疾不愈病中遗命更嫁氏尽髠其发纳夫袖中曰以此矢同穴夫既卒父母舅姑强之嫁不从有富豪强委禽氏闻拊胸呕血死嘉靖间监司旌奬】
　　刘继文妻邹氏【赵州人年十六嘉靖间箐贼掠白崖氏走水田中贼于崖上张弩以恐之氏曰宁射死必不从贼遂射之贯颅而死】
　　胡洪妻冯氏【赵州人年二十七夫卒遗孤显宗甫十七日甘贫誓节乡人称之】时啓东妻邹氏【赵州人年二十夫病割股以救未几夫卒无子甘贫守志舅姑殁力营葬亊冰霜之节终始不渝】
　　金印妻李氏【赵州人夫病氏割股进之及卒守节四十三年】
　　马明辅妻舒氏【洱海衞人夫任本衞百戸氏年十九夫卒孝养舅姑抚子承袭守节厯六十余年】
　　张课妻刘氏【云南县人归宁偕夫行遇贼于途避入蔡姓家贼追及之氏以身捍门贼欲劫之厉声骂贼贼加刃于颈曰速杀我我不受辱也刃矛交集数创后犹裂裳塞痛捍门不移竟死门间其夫获全天啓五年有司上其事祀于祠】
　　张氏【云南县人夫姓名失传贼李万春掠其乡氏被虏欲汚之不从骂贼而死】
　　胡濬妻奚氏【邓川人夫任中前所千戸氏年二十二夫卒姑悯之令改嫁氏曰娶妇以养母也母无他子谁适为养姑不能夺其志天顺三年诏旌其门】
　　阿旻妻陶氏【邓川人夫为本州土舍氏年二十六夫卒抚孤守志三十余年治间旌表】杨冕妻孙氏【邓川人年二十五夫卒守志不二寿百有三嵗当事旌其门】
　　杨俨妻尹氏【邓川人夫卒氏年少守节抚子九龄龄卒其妻亦守节如姑】
　　杨敬妻秦氏【邓川人年二十四夫卒抚二幼子后卒又抚二孙寿七十终】
　　张先翼妻杨氏【邓川人年二十三夫卒欲自缢众救之因齧指自誓有司旌其门】艾自新妻何氏【邓川人夫为选贡生氏年二十六夫卒苦节教子万厯间院道给米旌奬】杨一鹤妻段氏【邓川人年二十六夫卒守节教子克成夫志万厯间旌表】
　　李升妻杨氏【浪穹人年少夫卒矢志抚子友兰以逸才应选嘉靖间巡按旌其门后氏卒友兰庐墓尽哀】
　　刘廷弻妻李氏【浪穹人年二十夫卒欲以身殉众谓二孤在遂忍死守节五十年抚孤成立嘉靖时台司旌之】
　　杨鉴妻李氏【浪穹人年十八夫卒遗子甫一嵗矢志守贞艰危不易课子及孙皆成名隆庆时巡按旌奬】
　　杨灿妻李氏【賔川人年二十四夫卒舅姑老纺绩以供闻有求娶者毁容防指年五十终】张奇学妻王氏【賔川人姑病割股救之夫病又割股崇祯十五年遭兵变被执知不能免负三嵗子投井死】
　　杨渭妻阳氏【云龙人年少夫卒子寅佐甫八嵗氏矢志守节忍死茹荼孝养公姑抚育弱息后氏病子寅佐龥天请代刲股进羮学使旌曰母节子孝】
　　本朝
　　赵应龙妻黄氏【太和人年二十九夫卒守节六十余年抚孙士杰成立康熙三十年具题旌表】
　　陆万顷妻杨氏【赵州人顺治十五年氏年二十五贼兵至欲避无门引刀自刎死越数日顔色如生】
　　时际明妻王氏【赵州人廪生王曰都女顺治十六年氏年二十与夫及舅姑避兵杨栁冲夫为贼所执将杀之氏出以身御贼曰释我夫我愿从去贼果释之氏顾夫去逺度可脱遂引刃自刎死血喷贼衣贼亦为之流涕】
　　杨朝栋妻苏氏【赵州人廪生苏濬女年十九夫卒矢志守节顺治十六年避兵庄西穴中为贼所逼自刎而死　以上三人康熙元年具　题旌表】
　　李应和继妻杨氏【云南县人年二十夫卒抚前妻子成立寿七十一终康熙二十四年具题旌表】
　　胡大业妻侯氏【邓川人夫为诸生氏年二十二夫卒子舜正甫二嵗氏欲以身殉夫姑嘱之曰有藐孤在勉留抚之氏从姑训茹荼自甘抚子成名守节四十六年】
　　赵履祥妻卞氏【邓川人年十九夫卒氏哀痛欲絶亲邻劝以翁姑年老无依且有遗腹宜留身以存赵嗣氏忍死勉从后生子抚教成立苦节五十四年　以上二人雍正九年具　题旌表】
　　曽防妻赵氏【賔川人年二十夫卒无子誓死守节事翁姑孝谨翁姑殁夫弟二人方童稚拊恤备至各成立受室抚侄为嗣守节三十余年雍正三年具　题旌表】
　　杨润妻赵氏【太和人夫为提标兵氏年二十九夫卒子在襁褓上有祖姑及翁姑皆衰迈氏纺绩以养丧葬皆竭力成礼苦节厯四十年雍正十三年具　题旌表】
　　倪昌贤妻邹氏【邓川人年二十六夫卒子幼人有欲夺其志者氏峻拒之居止数椽田无半亩女红自给辛勤教子虽饥寒不出贷乡里亲党无从识其面厯四十二年雍正十三年具　题旌表】
　　续编
　　杨知敏妻雷氏【云南县人年二十三夫病剧氏刲股救之不愈遂嘱以养亲教子而卒氏矢志以养孀姑未几子殇姑怜其青年欲嫁之氏举剪自截其耳姑惊恸乃令抚侄为嗣苦节终身】
　　楚雄府
　　明
　　俞汝谐妻仇氏【楚雄县人夫为诸生氏年二十四夫卒欲自缢以殉戚属防救得不死穷年闭戸惟一老婢相依虽至戚罕见其面孀居五十三年万厯三十年旌表】
　　张大治妻谢氏【楚雄县人年二十五夫卒氏冰霜自矢内外咸称之万厯三十三年建坊旌表】
　　吴东岫妻谢氏【楚雄县人年二十九夫卒苦节四十五年抚育诸孤咸有成立万厯三十四年巡按旌奬】
　　谢应举妻陈氏【楚雄县人年二十七夫卒苦节四十五年万厯三十四年巡按旌表】丁大受妻罗氏【楚雄县人年二十八夫卒守节寿八十七终万厯三十五年巡按赐粟旌奬】
　　施宏猷母苏氏【楚雄县人夫名失傅氏年十九夫卒守节翁姑怜其少劝之嫁辄痛哭誓以死抚孤成名万厯三十七年旌表】
　　丁雄妻赵氏【楚雄县人年二十五夫卒守节教子厯五十年万厯三十七年旌表】王定邦妻孙氏【楚雄县人年二十九夫卒治家严肃日以忠孝节义训迪二子承宠承宪后俱死国难氏寿八十三终万厯四十年旌表】
　　陈世武妻童氏【楚雄县人年少夫卒矢志守节寿七十终万厯四十年道府旌其门】乔惟嵩妻安氏【楚雄县人年二十六夫卒守节四十八年万厯四十一年巡按旌奬】戎□妻伍氏【楚雄县人年二十七夫卒守节寿八十八终】
　　张时诏妻仇氏【楚雄县人年十八夫卒子甫弥月抚之成立万厯四十三年巡按旌奬】裴泰妻陈氏【楚雄县人夫任百戸氏年十九夫卒族人逼嫁之以死自誓苦节训子应章袭职孝事翁姑终始如一寿八十终】
　　李铨妻杨氏【楚雄县人年二十六夫卒守节时翁姑老子幼拮据孝养殡葬两丧皆能如礼乡里贤之】
　　罗纲妻李氏【楚雄县人年二十九夫卒子幼苦节自誓寿八十一终天启三年院道旌奬】张延妻潘氏【楚雄县人年二十四夫卒子洪烈甫四嵗守节六十二年天启间以子贵封二品夫人建坊旌表寿八十五终】
　　姚汝谐妻谢氏【楚雄县人夫中崇祯庚午举人卒无子氏志操贞劲苦节三十余年巡按旌奬】
　　徐承惠妻王氏【楚雄县人年二十六夫卒姑老子女俱幼氏誓死靡他竭力孝养姑病年余衣不解带亲尝汤药殡葬皆拮据如礼守节四十四年子国琦以孝称崇祯十一年当事旌表】
　　王象干妻卜氏【楚雄县人夫卒守节四十余年恪遵夫命抚育三子崇祯十五年巡按旌表】
　　谢天彝妻王氏【楚雄县人年二十九夫卒守节教子成名厯宦有声寿八十二终】王俊妻严氏【楚雄县人年二十八夫卒无子甘贫守节厯四十二年】
　　麦稠妻杜氏【楚雄县人年二十九夫卒誓死守贞父母不能夺养翁姑抚幼子苦节持着寿九十终】
　　郜敏妻戴氏【镇南人年十八夫卒守节寿七十终万厯二十八年院司旌奬】
　　衞宜妻揣氏【镇南人年二十三夫卒于戍氏矢志守节寿八十终】
　　周瑀妻徐氏【镇南人年二十五夫卒氏甘贫守节寿七十五终万厯四十七年道府旌奬】段熙妻陈氏【镇南人年二十夫卒氏守节不二寿七十八终天啓二年院道旌奬】杨大名妻李氏【镇南人孝子翘栋母也年二十夫卒矢志守节教二子成名寿七十终母节子孝乡里称之】
　　杨时泰妻何氏【镇南人年二十七夫卒守节养姑教子成立寿至百嵗】
　　陶濂妻梁氏【南安人夫举治乙夘乡荐第一卒时家如悬罄子幼无依氏荼苦自甘守节教子抚按旌其门】
　　杨淮妻陈氏【南安人年二十二夫卒守节力贫教子不出闺门四十余年万厯间巡按旌奬】鞠以和妻杨氏【南安人年二十三夫卒无子矢志守节抚侄为嗣生孙七人寿九十一嵗终天啓元年院道旌表】
　　杨璪妻羊氏【南安人年十八夫卒氏防发矢志抚孤成立守节四十余年天啓间有司旌其门】
　　杨焕袍妻阳氏【南安人年二十值沙贼之乱劫掠的禄村夫与翁皆被杀氏为贼执骂声不絶冒刃而死】
　　滕秀宗妻金氏【定逺人年二十夫卒誓不二志抚二孤年逾八十而终嘉靖四十五年旌表】
　　包遇景女【定逺人未许聘值铁索箐冦劫掠执之女誓不受辱为贼所杀隆庆六年院道表其墓】
　　王海妻钱氏【定逺人年二十八夫卒守节抚子友义为廪生厯四十余年万厯间巡抚旌奬】周国正妻张氏【定逺人年二十夫逾垣失足死氏防其血情极哀恸逾三旬自缢以从】周孔徒妻孟氏【定逺人年少夫卒守节四十年教子昌祚成进士天启间建坊旌表】周如盘妻陆氏【定逺人年十五夫卒悲涕不已愿以身殉至夜死于尸侧天启间建坊旌表】
　　孟宗圣妻温氏【定逺人年二十余夫卒守志不二事姑最孝教子有方其子知性充选贡以母老不仕色养终身氏寿至百嵗天启间院道旌奬】
　　陈士心妻东氏【定逺人性诚孝翁吉甫遘病祷神愿以身代疾笃割左臂进之翁疾愈后夫有疾复割右臂以救亦愈天启间院道旌奬】
　　李大中妻张氏【定逺人吾贼之乱兵至劫掠氏恐为所汚投河死】
　　苏兰妻董氏【广通人夫为诸生氏年二十六夫卒抚二幼子孝事其姑嘉靖七年鳯贼之变负姑逺避免难寿七十五终】
　　杨循正妻赵氏【广通人年十八夫卒誓志不二课耕力织自养三十余年嘉靖二十五年知县吴习表其墓】
　　何景妻马氏【广通人年二十夫卒守节寿九十终天启六年院道旌奬】
　　冯天祥妻毛氏【广通人孝事翁姑翁失明氏朝夕龥天诚动鬼神双眸复炯后夫染疫疠割股疗之而愈】
　　杨世恩妻韦氏　徐光鼎妻万氏【俱广通人崇祯五年野贼破城焚屋氏等不受辱韦赴烈焰死万投深池死俱奉文旌表】
　　段元臣妻王氏【广通人崇祯五年野贼破城为乱兵所获氏不受辱投水死】杨忠蕃妻阳氏【广通人年十八夫卒守节事姑抚遗腹子成立乡党重之】
　　何本洪妻李氏【黒盐井人年二十二夫卒抚遗腹子光祖长娶媳李氏生子宪五嵗光祖亦卒李年二十三姑媳双节着闻天启元年院道旌奬】
　　杨伯坚妻李氏【黒盐井人年二十五夫卒子甫三嵗苦节三十年崇祯六年道府旌奬】景同春妾赵氏【琅井人春无子纳为妾亦不孕春殁妻继殁氏为立嗣殓如礼葬前一日自缢死家人哀之同穴葬焉】
　　本朝
　　陈所养妻罗氏【赵州人夫楚雄县人氏年二十九夫卒子甫一嵗氏守节抚孤巨细一规于礼厯数十年足迹不履外庭雍正三年具　题旌表】
　　谢泰来妻金氏【镇南人年二十四夫卒甘贫守节纺绩以养翁姑事继姑尤加爱敬抚孤伟为诸生设家塾以教宗党子弟之贫者康熙五十七年具　题旌表】
　　张天琯妻孟氏【定逺人夫为诸生氏年少夫卒养姑抚子守节三十六年雍正三年具题旌表】
　　袁尚义妻李氏【楚雄县人年二十四夫卒奉事翁姑生养死葬备极辛勤待诸子侄咸有恩礼三代同居守节三十九年为宗族母仪雍正十三年具　题旌表】
　　白璋妻王氏【楚雄县人夫为镇标兵氏年二十九夫卒子甫一嵗孝养孀姑纺绩教子守节四十四年雍正十三年具　题旌表】
　　姚安府
　　明
　　高惠妻谭氏【姚州人夫早卒守节终身成化元年有司旌奬】
　　陈友忠妻鲁氏【江南人随父戍姚安所年二十八其夫战死交阯子甫二嵗人劝之嫁以死自誓守节六十余年成化三年旌表】
　　刘济妻胡氏【姚安所人成化间夫卒无子誓死守节有司旌之】
　　靳志妻赵氏【姚安所人生子七嵗夫卒守节及子又卒抚其幼孙治元年郡守旌其门】徐淮妻龚氏【姚州人夫为诸生早卒氏守节四十余年课二子皆成名万厯四年有司旌奬】蔡铨妻张氏【姚安所人年少夫卒子甫七嵗守节终身万厯八年院司旌奬】
　　徐化妻陈氏【姚州人夫嵗贡卒氏甘贫守节教子体震成名万厯三十二年旌表寿八十终】高守臣妻陈氏【姚州人年二十六夫卒守节训子奉文旌表】
　　郭之瑜妻何氏【姚州人年二十五夫卒守节训子崇祯十三年台使旌之】
　　刘襄妻高氏【姚州人明末流冦遣张虎陷城氏惧被辱抱幼子投井死】
　　王经妻张氏【大姚人夫为诸生早卒氏年少子鸣鳯甫三嵗舅姑在堂生事寥落氏苦节自矢后鸣鳯官县令清节自持人以为母教治元年巡按御史杨铨作柏舟堂记以纪之】
　　施经纶妻张氏【中屯所人夫卒于官临诀托以养父母氏扶榇归有欲夺其志者泣谢曰翁姑老矣违夫重托何以相见地下誓死靡他逾二十年而终】
　　张震妻王氏【白盐井人年二十夫卒抚子世荣成立娶妇李氏后世荣亦卒姑妇相倚守节不变嘉靖五年提举以双节表其门】
　　席上珍妻封氏【白盐井人明末张虎刼掠入境其夫被执不屈死氏出走亦被执于治东土主庙方入庙见深井欲投不得绐守者曰汝闭庙门我安逃乎贼信之氏遂投井死今名其井曰节井】
　　本朝
　　鲁达道妻李氏【姚州人孝事翁姑年二十八夫亡女红自给教子如曽成人守节三十六年】
　　王希孔妻张氏【白井人年十九夫亡事舅姑以孝抚侄为子教之成立守节七十年】倪光捷妻王氏【大姚人年二十九夫卒族人劝之改适誓死不移抚孤子成立夫之叔婶殁无子氏出赀为之殡葬且抚嗣侄成人人以为难守节三十六年　以上三人雍正十三年具】
　　【题旌表】
　　永昌府
　　元
　　黄善妻张氏【名药师郡人夫早卒家贫守志抚育遗孤定大徳间氏年七十一尚无恙定赴京诉其母之贞操诏旌其门】
　　明
　　夏宁妻叶氏【郡人年二十六夫卒纺绩以养孀姑教子读书成人洪武间旌表】李勤妻张氏【郡人年二十六夫卒生计萧然竭力养孀姑抚幼子寿八十七终洪武间旌表】宋氏【金华人夫姓名失任阆中守洪武间被诬死狱中氏与其姑及子皆编戍金齿子死途中氏奉姑以行有题邮亭壁歌云妾心汪汪淡如水宁受饥寒不受耻几回欲葬江鱼腹姑存未敢求先死前途姑身少康健辛勤奉姑终不怨姑亡妾亦随姑亡地下何惭见夫面嘉靖十六年御史隂汝登立祠以祀三十二年御史黄中刻其诗于祠】
　　张思仁妻王氏【山阳人随夫戍金齿氏年二十六夫卒父母欲嫁之氏曰夫死逺方其父母老其子幼女即不肖宁忍负乎卒不能夺宣徳五年旌表】
　　梁贵妻邵氏【山阳人随夫戍金齿年二十五夫卒携孤收夫骨归葬养其翁姑宣徳间旌表】李某妻季氏【郡人夫名失传早卒氏有色居板桥村景泰末都督毛胜镇永昌遣人娶之时胜势炎灼闻者震惧父母皆劝氏不应坐卧以刀自随曰再来即自刎胜不能屈竟以节终】
　　白浩妻闪氏【郡人夫卒家贫子幼且罹多艰苦节坚持父母不能夺天顺六年有司旌其门】谢定妻住氏【郡人天顺间夫罢任四川开县令侨寓不归翁姑皆八十余氏纺绩以养之病笃躬涤汚秽及卒惟一小室鬻五金以葬人劝往求其夫曰彼不吾顾矣遂不食死巡抚陈用賔为之】
　　朱鉴继妻徐氏【郡人年二十夫卒遗腹生子初其夫娶王氏生子五嵗而王卒至是氏誓死守志纺绩以养舅姑抚育二子寿七十三终】
　　俞富妻阮氏　俞祥妻黄氏【俞本合肥人明初籍金齿从征安南兄弟俱战死阮年二十黄年十九俱誓死守节学士汪谐表其堂曰贞节传芳】
　　胡来觐妻陆氏【郡人年二十一夫卒守志七十年成化六年旌表】
　　吴贵二女【巩昌人长曰贞烈次曰贞洁其父任永昌指挥卒于官子继卒无嗣二女间关走阙下哀求得移檄巩昌取吴雄者嗣之二女竟誓守女节以终后合葬于郭外旌其墓曰吴氏二贞】
　　闪训妻马氏【郡人年二十夫卒父母欲夺其志誓死不从事舅姑抚二子寿七十四终】早正妻【郡人阿昌罗板寨百夫长早正娶罗古寨土舍女为继室三年正病妻事之谨一日语妻曰我欲杀汝妻惊泣问故曰我死必矣兄死弟妻其嫂我阿昌俗礼也汝将与小叔为妻因此欲杀汝妻以有一女誓守节正不许妻不敢近未几正卒妻大恸不食而死】
　　朱正学妻张氏【郡人姑病笃医药无效自分必死氏拭秽而尝之以慰姑曰医言无害也姑闻之喜遂愈】
　　梁毅女【名留姐永昌衞人年十六一日父母俱出外女独居有侠少往挑之女大怒逐之泣诉于母遂自缢】
　　戈谏妾韩氏【无锡人夫为永昌府举人任东昌府通判时纳氏为妾后官佥事卒氏守节自誓或怜其少欲夺之氏自缢于私室监司旌其门】
　　赵璿妻郑氏【郡人年二十五夫卒嫠姑在堂幼子在襁日事女红以给人劝改节郑剪发自矢厯五十年】
　　蒋希贤妻袁氏【郡人年二十二夫卒无子止二女痛夫几絶或欲夺其志氏誓曰生饮蒋家水死葬蒋家坟遂蔬食布衣辟纑供食厯四十二年】
　　刘仪妻李氏【郡人年二十四夫卒无子而贫苦节不移乡人欲上其事辞曰夫亡守志礼也何足异寿七十八终族人怜而葬之】
　　袁必通妻张氏【保山人年二十九夫卒矢志不移后子熙亦卒遗二孙俱孩媳陈氏节行如其姑氏守节五十余年陈亦守节四十余年】
　　杨椿妻张氏【金齿衞人夫中嘉靖壬午举人氏年二十五夫卒翁姑垂白子幼家贫氏励志守节厯四十余年勉治三丧哀痛成病寿六十四终】
　　刘杰妻毛氏【保山人年二十六夫由贡生任湖广枝江教谕服阕携家谒选至正定病大作氏百计救之刺血疏神竟不起泣诉于巡抚得邮符与幼子麒扶榇归艰窘备至寿至五十四终后子麒嘉靖甲子举于乡】
　　闪应华妻穆氏【保山人年十九夫卒一子方在襁褓翁姑俱老氏拮据纺绩至夜分闻鸡而起以供朝夕苦节四十年】
　　瞿爵妻朱氏【保山人夫为诸生氏年二十三夫卒无子食贫守节养其舅姑嘉靖间旌表】潘承志妻邵氏【保山人夫为诸生嘉靖间氏年二十三夫随父任卒于桃源二子方稚氏茹荼抚孤竟夜纺绩课读时三丧竝集勤劬勷葬后子允孚为诸生孙一桂登进士官御史守节厯五十三年】
　　周科妻张氏【保山人年二十九夫卒一子方幼族人利其家赀讽之改适不从既而百计恐之皆不为动以死自誓教子成立守节四十四年孙良材登进士官吏部万厯四十六年建坊旌表】
　　陈大猷妻冯氏【保山人年二十五夫卒其父欲更嫁誓死不从翁姑垂老赖以奉养抚孤侄如己子以节终】
　　孔宗明妻刘氏【保山人年二十三夫卒纺绩养翁姑茹贫抚子节操凛然】
　　王重光妻段氏【保山人夫卒守节孝事翁姑鬻产营葬教子力学至夜分不寐屡经表扬祀节孝祠】
　　陈溥妻赵氏　易源鼎妻龙氏　李达妻席氏【俱保山人夫早卒守节抚孤为乡里所重】
　　陈谟妻田氏【保山人年二十三夫卒二子俱幼族人逼之嫁不从坚志苦节寿九十余终】刘遇晓妻张氏【保山人年二十八夫卒氏守节不二抚子成立寿九十三终】周士玉妻杨氏【保山人年二十夫卒剪发自誓其家甚贫昼夜纺绩苦节三十九年】尹先哲妻戚氏【保山人年二十四夫卒家贫誓死守节抚子成人寿八十终子元媳张氏孝养诚笃时称一门节孝巡按御史旌其门】
　　朱广运妻戚氏【保山人流冦之乱为贼所执氏绐曰吾有私蓄请入取之贼信其言氏入舍即投井死】
　　邱世第妻陆氏【保山人流冦之乱氏年少同夫负子避兵为贼所执氏绐之曰待我解子与夫惟命是从贼信其言即自刎死】
　　周运泰妻吴氏【保山人为流防所掳义不受汚夺刀自刎死】
　　朱弦妻闪氏【保山人遭流防之乱自缢死其妹适丁长祐亦同时尽节】
　　石应岷妾徐氏　田氏【俱保山人夫中万厯乙夘举人厯官贵州威清道流冦至永昌与威清不相闻正室丁氏谓徐田曰事已不测尔等将若何皆曰惟有死耳遂同自缢】
　　王圣修妻水氏【保山人年二十一夫卒誓死守节时舅已七旬孝养备至子在襁褓纺绩教读以至成立苦节二十年流冦兵乱母子皆被掳氏恐被汚乗间诱其子出即触柱而死】
　　王啓龙妻吴氏【保山人夫任总兵流冦之乱氏与妾周氏将自缢人见而救之氏正色曰君与吾夫厚宜速我死今反相救岂欲我等为蛮妇乎遂与周同缢死】
　　姜成徳妻杨氏【保山人流冦之乱缢死其幼子亦自缢】
　　张世彦妻邓氏【保山人年二十三夫中崇祯己夘举人计偕卒于京子烈方二嵗氏坚志守节贫困不移抚子成立寿八十三终郡守旌其门】
　　谷天生妻杨氏【腾冲衞人正统三年思任冦边举家出避金齿夫从征中岚瘴死氏痛哭遂自缢于柩旁诏旌其门复其家】
　　张榜妻顿氏【腾冲衞人夫为诸生病剧氏年二十五涕泣不食豫置衣装以俟一女甫七嵗贮一篑以畀之夫卒遂饮毒母以他药救解夜分复自缢死正统间旌表】
　　黄桂妻梁氏【腾冲衞人夫为诸生氏年二十四夫卒不御簪珥养姑教子姑殁殡葬荐祭皆如礼年七十余贞操如一日正统间旌表】
　　华松妻林氏【腾冲衞人夫任后所千戸早卒氏年十七矢节养姑抚遗腹子复春袭职未几亦卒再抚孤孙以存华氏】
　　林鳯妻阎氏【腾冲衞人年二十夫疾割股以进弗愈谓曰吾度不免汝少奈何氏泣曰所不能从夫者以二子在襁褓耳敢有他志夫卒杜门深居孝事舅姑及相继殁勉勷葬事天顺间旌表】
　　吴玺妻张氏【腾冲衞人年十八夫卒氏执节不二教子有成天顺间旌表】
　　张晟妻郑氏【腾冲衞人夫为诸生氏年二十一夫卒矢志守节抚子邦教举于乡寿八十终】常应学妻梁氏【腾冲衞人年十八嫁甫六月夫卒氏抚膺痛哭随自缢死乡人哀之】陆绪妻王氏【腾冲衞人夫为诸生早卒氏守节不渝厯三十余年】
　　赵万善妻陈氏【腾越人夫为诸生病革时氏多方调治不愈及卒自缢家人救之得不死遂割耳以见志督学使屡奬之】
　　岳松妻陈氏【腾越人早寡矢志不移养姑教子嘉靖间台使旌之】
　　陈大道妻汪氏【腾越人年二十二夫卒抚孤守节终始一致】
　　杨启陞妻李氏【腾越人年二十一夫卒氏守节教子二十余年】
　　邓文妻黄氏【腾冲衞人夫任千戸氏嫁年余而夫卒守节不二妇姑相依为命者五十余年】谭惟光妻沈氏【腾冲衞人夫任千戸氏年二十八夫卒父母欲夺其志氏誓死守节抚孤崇本袭世职巡按嘉奬之寿八十终】
　　吴宗尧妾原氏　刘氏【俱腾越人夫任延平府同知卒二氏抱尸号痛俱服毒其姑救之三日后原自缢刘殓原毕入卧内亦自缢啓视笥中殓物无不豫备事闻建坊旌表】
　　林某聘妻段氏【腾越人年十七许聘未嫁而夫卒女守节不字寿八十二终事闻旌表】刘秉璧聘妻陈氏【腾冲衞人年十五未嫁而夫卒矢志守贞誓不再字纺绩自赡寿六十终】
　　张本妻胡氏【永平御人年二十八夫卒氏与妾陈氏同志守节厯六十余年巡按奬其双节】杨廷诏妻谢氏【永平人年二十夫卒无子矢志守节养姑尽孝寿七十终】
　　丁烈妻张氏【永平人年十八夫卒遗腹三月家贫守节教子成立奉防旌其门寿至八十终】吴氏【永平人夫姓名及氏行实俱失传与张氏同时旌表贞节】
　　吴承祚妻缪氏【永平人夫卒无子守节不二以女红自给厯五十五年】
　　廖惟熹妻吴氏【永平人事舅姑以孝闻夫卒守节终身】
　　邹天涯妻董氏【永平人流冦至氏被掳至玉皇阁下投井死】
　　李炜妻董氏【永平人王自奇兵乱被掳不从投井死】
　　本朝
　　张鳯翺妻童氏【保山人年二十九夫亡孝养舅姑丧葬尽礼抚遗腹子成诸生守节四十四年】
　　厐徳俊妻王氏【保山人年二十八夫卒夫叔欲夺其志氏以死拒之抚孤子成立旋殁媳改适氏复抚孙备尝辛苦守节厯四十五年】
　　范绍文妻黄氏【保山人年二十八夫亡甘贫守志孝养孀姑苦节厯三十九年】
　　鹤庆府
　　明
　　许乔迁妻樊氏【郡人年十八夫以乡举卒于京舅姑欲夺其志剜目割鼻愤恨成疾寿六十终郡守以诗挽之】
　　李丑妻里氏【郡人年二十三夫卒一子懐抱一子遗腹后皆卒氏不易其操守节五十余年当事旌之】
　　厐大治妻陶氏【郡人夫中嘉靖乙夘举人氏年二十二夫卒无子有姑在堂家贫甚氏躬绩养姑有令其他适者矢死不从姑年八十殁丧葬如礼郡守表其门】
　　刘旌妻张氏【郡人夫为诸生氏年二十三夫卒有遗腹防发誓志守节四十余年】杨从宜妻李氏【郡人夫为诸生疾笃以父母幼子嘱之氏遵遗命防发守贞当道表】奚賔妻彭氏【郡人年十八夫卒子甫二嵗有欲夺其志者泣血自誓守节多年人鲜见其面子女婚嫁辛苦拮据贫而且贤当事旌之】
　　李时若妻李氏【郡人年二十一夫卒子富春甫二嵗氏矢志守贞纺绩教子春有不率辄齧其臂泣曰尔父偃蹇以殁尔若此我何面目见尔父于地下春悔泣遂肆力于学氏病笃春尝粪龥天衣不解带氏病寻痊当事旌曰节孝】
　　李廷璋妻邵氏【郡人年二十二夫卒子鳯鸣尚在襁褓中氏冰霜自矢割耳守节鳯鸣后为大使孙男数人氏口授经书俱成名当事旌之】
　　杨嗣光妻阮氏【郡人明末随夫任阳宗学官因兵乱回鹤至洱海乱兵四至避石洞中为兵所获氏激烈不受辱夺刀自刎死】
　　段廷实妻尹氏【剑川人夫中嘉靖乙酉举人氏年二十六夫计偕卒于京无子氏以死自誓守节三十余年直指旌之】
　　罗云鳯妻段氏【剑川人夫中嘉靖庚子举人氏年二十六夫卒无子守节终身】张周聘妻张氏【剑川人夫苦学早夭时尚未归欲往殉父母严守之氏伺稍懈诣夫冢自缢因合葬】
　　徐文宗妻张氏【剑川人夫为诸生氏年二十二夫卒遗腹生一子抚之成立寿七十四终】李乐道妻杨氏【剑川人夫为诸生事继母孝氏事继姑如其夫夫疾笃氏呼龥求代及卒自缢以从】
　　杨桂生妻李氏【剑川人年少夫卒矢死靡他孝事翁姑抚子成立抚按建坊表之】
　　顺宁府
　　明
　　猛绁妻易朶　猛朋妻易乔【俱郡人洪武间以相夫成名西平侯上其事皆赠恭人】
　　奉禄妻猛氏【郡人土司猛雍女夫任大侯土官嘉靖间父惑于后妻欲使改嫁土舍奉诰防氏归宁诰以木邦兵攻大侯掠其夫氏素衣独居一楼父讽其服饰之陋女曰夫存亡未可知欲与俱死何心改服乎父约奉诰将逼之氏佩刀自防数月父乃饵以毒氏恨不见夫留缅书一纸词气甚悲巡抚王啓遣官奠且为之赞曰牝鸡悍儿女怨猛虎乱夫家散嗟嗟何日见夫面君不见祭家姬雍家先血溅又不见刘家母王家翻受禅吁嗟女兮岂不欲效双飞燕破镜难成片一纸缅书流血撰黄泉路上见夫面】
　　夜梅【郡人僰妇也万厯间木邦侵境兵势甚劲郡中男子与之敌者皆北妇手持尺剑败其党百十余骑自是木邦兵不敢犯】
　　猛卿妻陶氏【云州人年二十六夫卒哀毁欲絶救而获免教子成立节操凛然】朱锡命妻罗氏【云州人万厯间氏年二十八夫以杀贼阵亡氏誓死靡他抚孤就学辟纑饮血以励其志子朝英由选贡作牧新兴闾里荣之】
　　永北府
　　明
　　谭本仁妻姚氏【澜沧衞人年二十九夫卒守节训子台司旌其门】
　　李乔妻范氏【澜沧衞人夫任本衞指挥氏年十九夫卒抚育孤子守节终身巡抚旌其门】李钟元妻蔡氏【澜沧衞人夫为廪生氏年十八夫卒守节万厯间建坊旌表寿八十四终】卢蕙妻甯氏【澜沧衞人夫任思州府经厯铜苗作乱氏被掳投河而死建坊旌表】
　　本朝
　　袁佩环妻阮氏【郡人年二十九夫卒絶粒不食者数日戚长以姑老子幼劝止之遂纺绩针黹以养孀姑必诚必敬抚子为诸生康熙五十七年具　题旌表】
　　宋振麟妻赵氏【郡人夫卒氏年少茹苦守节养孀姑育孤厯三十一年雍正九年具　题旌表】
　　杨大□妻马氏【郡人年二十六夫亡茹蘗自甘养亲教子竭尽心力守节厯二十七年】
　　丽江府
　　明
　　高长妻木氏【郡人名药师能土知府木森女夫任通安州土州同氏年二十夫卒抚孤成立五十四年节操之坚一洗夷习】
　　木青妻罗氏【郡人夫任土知府氏嫁十年夫卧病竭力调治卒不起方在闵凶适有蕃冦慨然曰彼以我新遭丧子在襁褓妇人无能为耳乃亲擐甲跃马先士卒一鼓克敌边鄙以宁事姑尽孝教子以忠勤称诰封恭人年五十一终叅藩谢肇淛纪其事】
　　化府
　　明
　　董朝仪妻罗氏【郡人年二十七夫卒遗子应元纺绩教子成名正统间郡倅旌其门】赵奴宣妻杨氏【郡人夫早卒氏守节不以贫家妇缺菽水于舅姑抚子成立景泰六年旌表】
　　左纲妻张氏【郡人夫任土知府生子琳瑛夫旋卒氏肃清内政潜弭外侮励志冰霜始终如一二子相继承袭成化三年旌表】
　　唐龄妻胡氏【郡人夫任百戸氏年二十夫卒遗腹七月生子政抚育承袭成化间有司旌之】左明理妻张氏【郡人夫为诸生早卒氏守节抚孤三十余年成化间有司旌之】刘崇学妻陈氏【郡人夫卒氏年少孝姑育子操履端严治六年有司旌之】冯士杰妻詹氏【郡人治间夫卒氏年少家贫守节终身乡党称之】
　　官愍妻雷氏【郡人夫中正徳庚午举人早卒氏年少守节抚子庆倪鞠育教诲后任训导】杨谦妻薛氏【郡人夫卒守节教子刚成名嘉靖间巡抚提学交相旌奬】
　　饶允泰妻廖氏【郡人夫任荣昌令万厯间氏年二十九夫卒抚育三子成立闺范严肃有司旌奬】
　　杨仁海妻左氏【郡人沙贼破城被执不屈骂贼自投于井贼复出之犹骂不絶口贼碎其面钉杀之】
　　王维汉妻张氏【旧定边县人年二十三遇流冦溃兵至被执不辱遂被杀】
　　周国辅妻陈氏【旧定边县人猓贼屠城氏被执不受辱贼剖其腹而死】
　　本朝
　　芮翊周妻杨氏【郡人家贫如洗氏竭力相夫以奉翁姑翁姑相继殁夫以哀毁卒一子尚在襁褓氏日祷于天冀保孤儿以存夫后果获成立苦节三十二年】
　　杨之藩妻袁氏【郡人年二十八夫病刲股以救不愈氏坚志守节三十七年　以上二人雍正九年具题旌表】
　　续编
　　徐奋翼妻陈氏【郡人夫为廪生氏年二十九夫卒不食数日以二子幼忍死抚孤纺绩度日子稍长昼则令出就外傅夜则篝灯课读学业不进辄痛哭责之曰尔如不才何以见先人于地下长子敬学为诸生苦节三十八年】
　　王肇兴妻姚氏【郡人许聘未嫁夫病沈绵两姓父母皆欲另议婚氏誓不他适夫病寻愈遂成婚生三子氏年二十九夫卒奉事翁姑甚谨教子柄为诸生寿六十九终】
　　孙某聘妻徐氏【郡人夫名失年十四许聘以翁父俱殁不能嫁娶康熙十三年伪弁孙龙韬征粮于蒙闻其美遗以金帛遣悍卒登门逼娶母兄无计女自度不免因绐曰少待梳妆遂扃戸取孙姓聘物洱海红布纒身自缢死合郡惊视顔色如生各捐金殡葬康熙二十九年同知陈文成复以礼改葬竖碑纪烈】
　　景东府
　　明
　　阿曩【郡人土知府陶瓒祖母正统间麓川叛冦压境阿曩谕瓒率众御之斩馘无算贼悉遁总兵上其绩封淑人褒赐甚厚】
　　刘藻妻陈氏【郡人夫卒氏年少守节终身誓死不二】
　　本朝
　　续编
　　王应天聘妻毛氏【名正莹郡人许聘未嫁雍正五年镇沅夷贼之叛其夫从征至谷麻染瘴而卒氏闻赴井死】








　　云南通志卷二十二
<史部,地理类,都会郡县之属,云南通志>
　　钦定四库全书
　　云南通志卷二十三
　　流寓
　　滇云万里难逾蜀道蹑履而至者鲜矣然自汉唐以来贤士大夫或宦游而买支遁之山或避地而筑少陵之室清风髙躅有足挹者若夫晦迹从亡批鳞遣戍精诚所贯薄日月而感风雷稽彼芳踪顽防懦立不且与苍山滇海竝垂不朽乎其他骚人羁客如雍陶贾岛辈大雅不羣逺投蛮徼亦空谷足音也志流寓
　　云南府
　　汉
　　苏文达【籍贯未详东汉建武丙辰从伏波南征交阯事平瘴疾发不能归及愈遂为散人遨游山水明帝永平戊午来滇至新罗邑即今安宁与郡主阿树罗为友殁树罗立庙祀之相传安寜温泉乃其所开云】
　　唐
　　贾余绚【蜀人善属文尤长于书寓云南西爨王碑其手书也】
　　闾邱均【成都人与陈子昻杜审言齐名武后时官博士寻罢后从唐九徴为管记南中碑碣多出其手西爨王碑暨河东州刺史王仁求碑其撰文也有临水亭诗载艺文志】
　　贾岛【字阆仙范阳人能诗寓云南有送雍陶入蜀诗载艺文志】
　　雍陶【成都人寓昆明有送裴璋还蜀诗载艺文志】
　　明
　　刘谨【山阴人洪武中父戍云南兄又以督运死京师谨六嵗问家人曰云南在何方家人以西南指之辄朝夕向西南遥拜年十四瞿然曰云南虽万里天下岂有无父之子哉治装寻父歴六月抵云南艰辛万状遇父于逆旅相持号恸俄而父患疯痹欲以身代戍而国法戍边者惟十六以上嫡长男始得更替于是复归携伯兄子往而兄子亦尚孱不得代又复归悉鬻家赀以往盖三往返云南始得归其父焉】
　　王绅【字仲缙义乌人赠学士祎之子也宋濂一见奇之曰华川有子矣蜀王聘之教授蜀郡绅痛父奉使死难遗骼未返邱陇白王走云南恸哭行求奠酒于死所仰天一号几絶滇人感怆称王孝子建文即位召为国子博士修太祖实録因上言父死节状赠祎官赐諡文节后改諡忠文明文臣有諡自祎始】
　　唐循仲【浙江淳安人长于诗洪武中父宗喜戍滇未行卒兄凯仲例当代戍循仲悯兄无倚愿与偕行居数载兄以疾终循仲竟哀痛而殁人皆悲之】
　　楼琏【金华人以明经歴官蓝田县知县广东道御史洪武间谪戍云南后诏还有居夷集】平显【字仲微杭州人洪武间应孝弟力田为广西藤县令降主簿寻谪戍于滇博学能文西平侯沐英请于朝除伍籍为墪宾着有松轩集】
　　费良弼【呉兴人洪武初以苏州太守谪戍来滇每旦擐甲执殳登陴风雨罔懈西平侯沐春礼遇之为建庖室于城铺之侧以防军一人置爨忽数日坚卧不起西平遣人其疾弼曰疾痛则无宫车已晏驾矣后十余日哀诏果至盖夙精天象也初崇正门在西南直下羊市街弼言其不利因改辟于东寻召为博士】
　　冦鼎【字良用偃师人年十二能诗随父比部郎克仁戍滇后以文学举郡庠博士不就着有池蛙余响启防韵畧】
　　逯昶【字光古懐庆人洪武初戍滇通经术能诗赋着有方外集】
　　陈谦【字以逊苏州人寓昆明别号禾斋能诗有禾斋集】
　　苏珵【号信庵池州人寓昆明能诗有信庵集】
　　董菩【字徳善号蒲石生鄞县人寓昆明能诗着蒲石集】
　　刘有年【字大行沅州人洪武中以明经荐拜监察御史寻辞职养母忤防罚输通州站役检阅仪礼逸经十八篇上之命付史馆建文中起知太平府有治声北平师至有年不迎安置昆明与王忠文子绅道义相许黔国知其贤遣子就学常有寓轩诗曰乾坤间气中物各有所寓俯仰观宇宙万物森然具鸿鴈翔朔南蜉蝣寄朝暮轩居悟深情于焉几居处啸傲心独明其中得真趣后交阯平起擢按察司佥事卒于官】
　　郑旭【字景初闽县人洪武十一年以学行荐为国子堂仪上幸太学亲选才徳兼备者十人以傅太子旭居第二后以蜚语谪云南建文时起高安学训导卒旭精心经学着有诗经总防初学提纲咏竹稿等书】
　　朱琳【字士林泰兴人洪武间以诗累安置云南】
　　李俨【字民望籍贯未详永乐间湖广佥事以忤防戍滇寓晋寜为人刚正里有争悉质之卒以客终】耿琦【字慎安凤阳人太学生明初泗国公耿再成孙都督耿忠子正统间游于滇卜居晋宁雅好诗书不乐仕进卒葬州东万松山黔国公为置墓田碑记子孙世居于州】
　　王昙【字梦云号芸窻山阴人博学通经史尤工于诗正统间代父从军云南人延为塾师教诲里闬子弟皆知向学着有芸窻吟稿】
　　刘福成【字以徳别号元崖山人浙江开化人善风角推歩正统初从王骥征麓川再从侯璡征贵州多所赞画冦平予之官不受附籍宜良年八十余卒】
　　黄良卿【字廷正号硐山江西抚州人博学能诗嘉靖间游宜良乡人延为师一时士大夫多出其门】
　　陈振琦【号二韩黄岩人博洽能诗尤精钟繇书法结社为文一时风雅宗之崇祯末年任安宁州守后弃官居宜良今凤山之原有二韩先生墓】
　　邓凯【江西吉安人明末旧臣后祝发为僧寓居昆阳州守童复晊为结庵于旸光寺后以诗自娯时或狂啸痛哭居数年还籍】
　　曲靖府
　　明
　　彭纲【籍贯未详治间以翰林谪戍曲靖有才名郡中学者师事之多所成就】
　　诸葛元声【不知何许人万厯间名为诸昌贞至郡以卖笔为业一日见郡中诸生防课阅其艺曰诸公文固佳但题防尚未透彻援笔改正数艺羣相推服因请入书院教授生徒所着有咏水集五经阐蕴诗雅词林等集后与弟元敬归故乡】
　　熊周【字六有江西临川人淹贯经史兼工书画万厯间游学至陆凉州人士从受业者为文皆有法度可观由是生徒日众遂家焉提学范允临见其文奇之有学冠全滇质非凡品之目】
　　呉侯【江南江宁人明光禄寺卿弃官游滇寓居罗平大洒马邑为人端方高洁着有纷游草惟晖堂等集】
　　王有诏【字世纶蜀人明末随父宦黔中因流冦陷蜀举家被害寓宣威读书谈道性情和蔼年九十余虽盛暑必整衣冠能作小楷如米粒大匀净端庄森然可法人称有古君子风】
　　潘昌【字燕如号裕庵浙江山阴人博学能文尤长于诗弱冠挟策入都不遇放怀山水到处辄有题咏明末寓宣威与郡刺史王鼎相友善郡人士学诗词者皆师事之着有方城草滇南草数十卷】
　　临安府
　　明
　　王奎【字景常松阳人洪武初任懐逺教谕累擢山西右参政以事谪戍临安博洽多才诗文高古滇士多从之游后召还修高庙实録迁翰林侍读永乐间陞学士有南诏玉堂稿】
　　韩宜可【字伯时山阴人洪武间山西布政同王奎谪戍临安行谊纯笃能诗文一时士大夫多尊礼之使子弟受学后陞都御史临安立二贤祠以祀】
　　王文徳【山西文水人由进士洪武间除岷府长史王不法遂弃官游滇家于河西】
　　解守【江南句容人为诸生有文名洪武二年选为邑训导被诬谪戍河西洪武三十二年以军中通经儒士召入翰林除江西袁州府训导欲大用防北平兵至以建文旧臣仍发戍所居教授邑士多出其门】
　　常升【怀逺人开平王遇春次子袭封开国公以抗北平师安置临安寻以忧死】
　　常继祖【升子永乐间安置临安携其祖像以随寻召至京赐钞币遣归生子寜寜生复治五年録功臣后曰常遇春佐皇祖定天下有大功今其子孙降在氓朕甚不忍其加恩承祀乃以复为南京锦衣卫指挥使嘉靖间又封升裔孙元振为懐逺侯】
　　李灏【字仲和临川人天顺间入滇至石屏与学正王骥诗文倡和给事中罗晟敬礼之】赵友能【籍贯未详官御史以事谪通海结独秀轩于秀山古松下王奎有记】
　　杨明哲【清江人孝廉成化间由四川丹棱教谕左迁石屏河泊所益肆力于文诸生执经问字屦常满焉所着有述古集】
　　阎闳【山东临清人嘉靖初吏科给事中谪防自县丞寓建水作正已堂记后召还闳在临安探岩穴之胜今有山洞即以阎名】
　　尹革【河南人嘉靖间任兵科给事中时杨慎以议礼谪戍革上疏諌亦被斥为太和县丞因寓防自遂家焉】
　　赵雪涛【江西人多技能先世宦滇因遇变流落临安隠于市计所得足一日费即闭门赋诗书学董其昌甚工后游鸡足山莫知所终】
　　刘孝思【字维则湖广攸县人能诗明末入滇至石屏州牧闻其贤馆焉抱疾自知不起取所着诗文尽焚之众于南坛之阳】
　　呉鼎【江南人官礼部因流冦之变托迹缁衣歴览名胜寓居防峩著作甚富】
　　毕山人【初不言其生平明末游至石屏爱异龙湖岛遂寓焉常为人相地有奇验一日危坐语人曰予逝矣防书籍诗草焚之尚遗有手钞阴符南华诸书今州西有毕山人墓】
　　黄河清【号陆终子湖广江夏人因流冦阻于滇初寓临安东门市后慕石屏山水之胜遂往栖焉精易学星算尤长于诗多感慨激烈之致卒葬州西黒龙坡】
　　澂江府
　　元
　　伊喇【防古人官右丞游滇至澂江爱华蔵寺山水遂卜居其地以诗书自娯足不履城市卒葬于寺之半山】
　　明
　　张澥【河汾人元末举进士授迪功郎洪武中因事南迁寓于澂江以文学名】
　　王昭【字仲彰贑县人官陜西监察御史洪武间以言事谪戍河阳教授生徒多所成就】李彦和【长兴人洪武间谪戍于澂能诗文邑人士多从受学】
　　李恂【彦和子工词翰居教授士林重之】
　　刘茝【字文季四川富顺人明翰林寓居河阳工诗文风流豪放乡士大夫多从之游着有爱莲轩集萍滇信笔】
　　本朝
　　陈文伟【江西举人流寓路南有学识尤精于易学者各得其】
　　武定府
　　明
　　程济【绩溪人建文时官编修精邵子先天之学北平兵入帝落发从水闗出济易服为道人随帝至滇未几遍游蜀粤吴楚而往来尝住武定狮山济委曲翼衞歴四十载供给使令聴顺无忤尝奉命述从亡藏之山岩名从亡随笔正统间从帝还京入大内乃叹曰今日方终臣职矣复还滇焚庵散徒今狮山有建文祠与像并祀从亡诸公】
　　郭节【连州人建文帝旧臣也帝出亡节变姓名号雪舫和尚因寻帝至滇常振衣千仞出袖中一册朗诵不知何书见人至仍贮袖中避他处每登狮山盘陀石上亦取袖中册读之去来或经年后不知所往】
　　黄直【常州人累官侍中改按察使建文帝出亡直遁游防庆间永乐七年入滇访帝偶遇冯防于市一见愕然相持入山哭语移日且言此后无复相见至十年复入滇与防防同还病于途帝自衡山归见之】
　　冯防【黄岩人官刑部司务永乐元年从建文帝出亡至滇止永嘉寺变姓名称马二子或马翁或塞马先生寻奉命去十年复至滇时帝先出游衡山访防防不遇题诗寺壁云夜梦何奇特龙飞天汉津朝回沧海曲夕过滇池滨光雯皆五色蜿蜒无损鳞渊田变化间张主借高旻比见黄直来相持哭宻语竟日即铲诗去帝闻防至滇亦还于途间萧寺庑下见二病者即防与直也俄俱死葬于寺东帝题其石曰两忠之墓】
　　叶希贤【松阳人】杨应能【杞县人建文时叶官御史杨官吴王府教授建文帝将出亡发高帝遗箧有僧牒衣具三帝与叶杨遂分牒祝发为僧帝名应文叶名应贤杨仍名应能叶杨与程济等终始随帝备歴诸险以永乐元年至滇永嘉寺后徙居永昌白龙庵帝与程济东行留二人守庵及帝还庵为有司所毁叶杨等遂从帝游浪穹构茅庵于赤壁山下程济筮之得剥之坤济曰剥尽而顺吉也然龙战之词有凶永乐十年三月杨卒四月叶卒并庵东】
　　程亨【泽州人检讨建文从亡臣同入滇省】
　　焦云【籍贯未详永乐六年同黄直至滇七年从建文帝东行】
　　史仲彬【吴江人为徐王府宾初建文帝出亡曰吾今往滇南依西平侯彬曰不若且止于是至呉江主彬家两阅月由襄阳廖平家乃抵滇时永乐元年正月也二年帝复至彬家留三日制衣履而去八年彬偕程亨郭节来滇寻帝各献方物十五年彬复赴滇遇帝于大喜庵二十二年彬来滇访帝相值旅舍因同至彬家宣徳九年帝以防稽之游至吴江时彬已死帝慰劳其子悲悼乆之】
　　谢秉【字石生浙江山阴人明末守武定勇于为民不避权贵解官后贫不能归武民爱戴迎居和曲西村后卜居禄劝念多村因家焉寻卒元谋令马之鹏为立墓表】
　　元江府
　　明
　　周官【江西人美手仪能诗工草书性刚直敢言明末弃官游滇从临安入元江一时士人多所请正后卒于郡】
　　本朝
　　邓魁春【号梅庵江西抚州人学问综博能读百氏书尤工制举业顺治元年游学至元江教授生徒宏奨后进郡中人士多所成就】
　　大理府
　　唐
　　杜光庭【青城人寓滇以文章教防氏尝书防诏徳化碑精妙有法卒防学士爨泰葬之于玉局峯麓其子死葬腾冲龙凤山清平官张罗疋并为立庙按宋居白幸蜀记光庭杜陵人游成都青城山年八十五卒于蜀苐旧志载光庭卒葬又实有据并存其説以备叅考】
　　郑回【籍贯未详西泸令为南诏所获尊以师礼使教其子弟后説南诏归唐】
　　明
　　汝南王有勲【周王橚次子永乐中封汝南王得罪于父文皇遣至云南居大理能诗文所着有无为寺记】
　　邹衢【湖广兴国人永乐初任鹤庆府经历廉介不茍秩满不能归寓于赵州子孙蕃衍世有科第】穆孔昭【不知何许人天顺间寓居浪穹善吟咏逢人辄教以孝弟所居不蔽风雨非力不食作竹枝词寓化导乡俗之意】
　　谢廷菃【号古溪四川富顺人嘉靖间吏科给事中言事谪太和县尉以风节称】
　　许鸿【字子羽福建人明末宦滇后因兵乱卜居太和之古生能诗兴至辄携一觞于水边柳下吟咏自适先是遇兵变断其右掌以左腕书能作懐素大草鸿以左腕自号人亦称为左腕云】
　　汪蛟【字辰初徽州人明末宦滇以中原多故避乱至榆爱太和古生傍水因侨寓焉博学工诗为人简静有志操后归黄山】
　　朱蕴鉴【武昌人明末宦滇值沙定洲孙可望之变遂祝髪为僧名不错字衷白结庵于浪穹县之标山题曰楚云坐卧三十年惟与唐泰相往来善奕工吟咏】
　　徐祖【号霞客江南江隂人性好游览遍历天下名胜崇祯间游至宾川爱鸡山之胜遂止焉着鸡山志四卷后以病归】
　　楚雄府
　　明
　　黄辅【巴县人成化间以举人任南安学正后寓广通聚徒讲学士类赖其陶成卒知县蒋哲营葬于东山今其子孙犹在南安】
　　蒋良珙【湖广黔阳人崇祯乙亥拔贡任新化知州有威惠声后署南安篆值土酋普沙煽乱抚辑甚劳及流冦入滇弃官隐遁于嘉之竹箐冦帅闻其廉能屡遣使征之坚节不屈寻卒】
　　姚安府
　　唐
　　李善【江夏人有雅行淹贯古今号为书簏显庆中累迁崇贤馆直学士兼沛王侍读为文选注敷析渊洽表上之赐赉颇渥出为潞王府记室叅军迁泾城令坐与贺兰敏之善流姚安遇赦还】
　　明
　　黄守钟【江西人宋黄庭坚之裔宦于姚遂家焉】
　　偰士忠【江南溧阳人明学士偰斯之裔官于姚有惠政因卜居焉】
　　永昌府
　　元
　　托克托【防古人顺帝时为中书左丞至正中自请出师讨徐州贼朝臣上章留行不果遂假便宜总制兵马破贼于徐州又破张士诚于高邮城外哈玛尔忌功嗾御史表赛音等劾之诏削官爵安置淮安龚伯遂曰丞相常受宻防宜一意进讨且勿开诏托克托曰是与天子抗也如君臣何遂受诏既而台臣又论其谪轻再徙云南之腾冲知府高惠欲事以女辞曰吾罪人也安敢念此后再徙阿恰齐之地哈玛矫诏遣使鸩之】
　　明
　　范从文【字复之昆山人文正公十三世孙洪武中以国子生奉使称防擢监察御史改戸部总部主事以罪谪戍荘浪复改戍金齿十年赦归以荐为金华训导所着有小学章诂宗牒谱遗后斋集若干卷】
　　姬思忠【乐亭人元参知政事洪武初归附授监察御史后以事编置金齿律身以礼夷俗化之】刘寅【崞县人洪武庚戍进士江西佥事谪金齿货药训防所着有武经直解伤寒脉赋标幽赋注其自铭曰少游滹阳老永昌道不遂其初志心终焉而遑遑研穷典籍著述文章愧无补于名教徒取笑于大方知非思改得善虑亡幸获享于中夀即九原而徜徉万厯间巡抚陈用宾祀于防城与汉王褒明杨慎为三贤云】
　　髙莘【山东人洪武中以起居注谪戍金齿时武臣强横累欲延为馆宾免其役莘不从乃使之守门终日执殳防大雨弥旬衣履狼籍殊无戚容其耿介如此】
　　叶学则【徳兴人博雅善歌诗洪武中召对称旨擢奉训大夫后谪居永平以文雅化俗】周志鋐【字元亮永安人进士洪武初官翰林以事谪戍金齿精春秋人称节孝先生】徐有贞【初名珵字元玉吴县人天顺改元以迎复功特进柱国武功伯寻以论诬杀于忠肃罪编金齿居归休庵一小室执殳守城不异行伍三年赐还】
　　易恒【字可久长沙人正统中戍昆明复徙腾冲积学笃行郡人赖其薰陶善书工诗文着有思诚稿】杨慎【字用修四川新都人父廷和以无子祷于神梦神以五代夏鲁奇应之曰武臣也辅以中庸十八章遂生慎年十一拟过秦论后举正徳庚午乡试第三卒未会试第二廷试第一授修撰尝奉命祀江渎以父命见杨文襄公于京口观所藏书无不言言成诵慎大惧益发愤读书武皇数游幸慎上书谏不报遂移疾归世宗继统起慎为讲官讲尚书金作赎刑篇言大憝不可赎盖指罪珰张锐于经等以进金得免云防大礼议起慎同毛澄范鏓毛玉诸臣力諌又公倡跪门之议帝怒下慎狱十日内再杖之创甚毙而复苏遂戍永昌时滇之御史郭楠上疏乞宥议礼诸臣被诏下狱自是无敢救慎者居顷之安凤变起困木宻所慎戎服往援与副使张莪谋固守官兵与贼战城外慎促城内兵开门夹攻之贼败去安宁守欲民盐牛税慎谓此刀锥者宜推与民军官以濬海口役为利督丁夫六千人下海民苦之慎作书箴告当事俱报罢戍滇三十五年凡两迤郡县名胜皆与其士大夫相倡和放浪湖山究心著述暂归蜀者再晚欲长归已七十余而滇士有谗之抚臣王昺者昺俗戾人也使四指挥以锒铛锁来慎不得已至滇则昺已墨败然竟不能归病寓萧寺以殁防还藁葬新都北门外数百武穆宗即位赠光禄少卿諡文宪昔毅庙问注张星厯官不能对以问慎慎曰栁星也世庙问矞宇嵬琐四字慎即举荀子非十二子篇以对其后询明第一博闻之士或曰慎世庙为之黙然】
　　程源【四川人有才名崇祯进士知明运将终不受职遯居永平山中为乱兵所害】
　　祝璀【徳兴人儒士性耿介工诗文尤善易谪戍腾冲寻宥归从学者留之讲易遂家焉年七十余犹读书不辍】
　　季思友【不知何许人工于琴寓保山萧寺时有红光满室尝鸣琴以自乐诗云焦尾弦难续思贤忆几回不同箕子操堪比蔡邕徽片片黄花落声声栁絮飞阳闗人已逺秋雨掩柴扉】
　　周东华【不知何许人本姓崔明季甲申之变自燕京遁至腾越改姓名为周东华居腾之寳峯寺甞数月辟谷口不谈释道之言人以儒理叩之则亹亹不倦曽题毘卢寺一聨云殿古含烟冷楼空得月多腾诸生吴茂桂等延于雪山师事之着有雪山集二十四篇后更隠去】
　　呉延龄【字永夀余姚人以贤良荐授清润教谕因上言谪戍大理后调腾越遯迹屯伍以终其身】
　　鹤庆府
　　明
　　车文琮【临川人父业商寓籍剑川生文琮幼勤学登乡荐知彭山县有廉声卒于官郡人士多出其门】
　　宋守拙【字王宾蜀人以明经佐贵州思南府有惠政尤善诗古文辞解组后家于鹤拙言行端方里党服其严正长子珍徳守其家训人称有父风云】
　　黄河图【字十五籍贯未详明戸部主事弃官寻访天下名迹至鹤因家焉善诗尤精皇极经世学】
　　顺宁府
　　明
　　曹应昌【号石霞麻城人明崇祯己夘解元癸未进士博学多才父巽之明末为云州佐解官居顺宁寻卒应昌来滇迎榇资斧不给遂寓顺凡山水名胜多所题咏后卒于滇大理府推官杨兆杰挈其榇归】
　　陈璠【字瑕无四川内江人明崇祯间仕至戸部员外后弃官来游顺宁太守请于育贤馆谈经以授学者郡士多出其门所着有才子惊梦集五卷育贤馆志四卷】
　　本朝
　　杨应鹗【闗东人任贵州贵阳府同知呉逆叛因不受伪职安置顺宁大兵入滇伪留守郭壮图恐鹗倡众内应移檄伪将令致之死鹗遂自缢其侧室佟氏先投缳死雍正三年知府范溥访其藁葬于荆莽间为起双墓立碑记之】
　　永北府
　　明
　　周良臣【湖广人举神童正徳间闻北胜有神童张宗楚不逺三千里访之因寓居焉】
　　丽江府
　　明
　　敖毓元【江西新喻人进士成化二十一年因奏劾李孜省僧继晓谪为丽江临西县丞博闻强记淹贯经史着有钟彛集后起擢衡州知府累官礼部左侍郎】
　　防化府
　　明
　　王汝敬【字敬夫山西代郡人寓防教授生徒敦尚礼法防俗一变后回籍成进士名重晋阳时谓之山西王道学】
　　曹学【字行之号大狂蜀人嘉靖初客游滇西性豪放能诗草书遒劲更精于画性嗜酒居榆之中和峯日繋钱与壶于驴背遣入城市酒人知为曹之驴也取钱贮酒复遣而归偶雪夜坠驴驴以身覆之得不死后同杨慎寓防居数年卒他日驴经其墓蹢躅哀鸣撞死于侧】
　　张登云【贵州乌撒人寓定边县防猓贼屯营七颗哨登云谋刼其营贼觉悉众渡河登云左持弓右执刃所向披靡斩贼先锋贼围之斫其左足登云犹奋勇直前兵败被杀】










　　云南通志卷二十三
　　钦定四库全书
　　云南通志卷二十四
　　土司【附种人】
　　滇固西南夷也汉时始置郡县隋唐置羁縻州顾自都督刺史太守外皆如诸葛武侯之治因其渠率而用之自元及明始广设流官治以中土之法然明初土司犹三百二十余人末年存者不及其半盖皆凭恃险阻豕突狼奔覆族陨命耗矣我
　　国家底定西南土司奉命者世袭有罪者革除靡不服教畏神洗心涤虑而雕题凿齿卉服穴处之民亦知袭衣冠习文字何翕然丕变欤至于南掌献琛□夷奉賮尤为旷古未有岂非
　　圣人在上徳泽涵濡无逺不届而阻深闇曶咸获昭苏哉若其风土俗尚服食居处有不同者别而録之以备象胥之纪亦征王会之盛也志土司种人附焉
　　云南府
　　罗次县链象闗土巡检【元时李□为防送千戸明洪武中从征殁于阵録其子阿白为巡检传十一世至李文秀　本朝平滇文秀投诚仍授世职文秀死子廉杰袭廉杰死叔昆秀袭昆秀死子廷杰袭廷杰死今子清臣袭】
　　禄丰县南平闗土巡检【元时李喜怒为土官明洪武中子李矣以宣谕各蛮陞巡检六至李印以征阿克死于阵无子以李矣次子李罗绮之第六世孙李惟贤袭惟贤死子楚南袭本朝平滇楚南投诚仍授世职楚南死无子公举以嫡支李印之同祖弟惟白袭惟白死子文南袭文南死子天渥袭天渥死叔秀南袭秀南死今孙毓俊袭昆明县赤水鹏土巡检阿喇马丹明洪武中从征阵亡録其子马速鲁麻为巡检久裁罗次县土知县杨大用明洪武中归附至杨正授土知县世其官至似震于　本朝顺治十七年投诚仍授原职后以无军功不准世袭两迤诸土官先经投诚授职后复革除者皆以此安宁州土知州董节明洪武中开滇率众为乡导讨董定有功寻以入贡授奉训大夫安宁土知州久裁宜良县汤池土巡检明正统中马娜以通事偕使臣入三宣导诸蛮贡方物録其子为巡检久裁清水江土巡检李保明永乐中以通事授土巡检洪熈中李贤入贡进将仕佐郎久裁】
　　曲靖府
　　平彝县土县丞【元末龙海为土官明洪武中归顺改其地为越州以海知州事及海子阿资叛伏诛其地分属霑益陆凉永乐初资子禄宁诣阙奉贡诏授宁土县丞与亦佐沙氏分土而居传至海潮以功加土州判沿至自明子濶　本朝平滇濶投诚仍授世职康熈八年裁县安插阔于越州濶死子絪干袭絪干死弟纳干袭二十四年改平彛土县丞纳干死一清袭一清死今从弟藏珍袭土知事杨光初为腾冲守御千户所吏目明正统三年思任屠腾冲获光去二年后光自麓川脱归以贼情形告因以金帛令结麓川百夫长刀乌猛期与合兵围贼攻江东西刀刚贡曩诸寨皆下之夺其浮桥大军得以毕济麓川定论功改守御千户所为指挥使司陞光府知事迁曲靖府久革南宁县白水闗土巡检李桧芳明初以行伍从指挥李观克大理乌撒有功授世职至承恩絶霑益州土知州元时安举宗为曲靖宣慰使明初开滇有禄哲妻实卜与夫弟阿哥归顺卜授乌撒土知府哥授霑益土知州传至九鼎世絶以乌撒安绍庆继实禄哲七世孙也绍庆死次子绍良袭兼署乌撒府事及死以长子其爵袭乌撒职次子其禄袭霑益职其禄传重镇重镇传安民　本朝平滇安民投诚仍授世职安民死子世基袭以横暴为其下所讦改其子于蕃袭雍正四年于蕃以不法革职迁置江宁于其地置宣威州安插宣抚司恭项明正统中以讨思任功改麓川为陇川改宣慰司为宣抚司以项为之后与其下刀木立搆兵焚司治项奔省城镇抚发兵讨之木立惧自缢死朝廷以民既不与恭氏不可复令守土而又不可没其前功遂仍以项为宣抚司安置曲靖世其官传至恭黙以其地归霑益州职除松韶闗土巡检李英明正统中从征麓川有功又从大兵解赤水围世其官传至舒和世絶陆凉州土知州阿纳明初内附授知州沿及资曹以军功陞府同知传至资世守以罪戍边职除马龙州土知州沙氏常氏皆久革】
　　【罗平州土知州者洛元时阿邦龙少为酋长后叛诛之以其地与施氏元末施宗施秀以荒滛废事洛本霑益土舍袭据其地明初归附授土知州万厯十三年者继荣叛巡抚刘世曾讨诛之改罗雄为罗平设流官遂革者氏世职寻甸土知府安氏明洪武中设寻甸军民府以土司安氏领之裁为美归厚二县宣徳间改为仁徳府领高明马龙二州复为美归厚二县以安氏世袭知府事成化十三年安旸安乃争袭内乱遂改寻甸府设流官降安氏为营长嘉靖六年知府马性鲁以征粮系安旸孙安铨之妻于狱裸而挞之铨怒遂叛攻寻甸讨诛之革其职易隆土驿丞奄索初为寻甸把事洪武中从征有功授土驿丞世袭至奄荣世絶平彛县左县丞沙普额明初归附领县事后降县丞传至运泰职除】
　　临安府
　　纳楼茶甸土副长官司【明初普少归附授副长官历传十一世至普率　本朝平滇普率投诚仍授世职康熈四年率附王禄叛官兵讨之乞降赦之以子向化袭向化死子仁袭仁死今子天民袭】
　　亏容甸土副长官司【元时阿附为铁容甸部长明洪武中归附赐姓孙授正长官司传九世至孙大昌　本朝平滇大昌投诚授副长官司世职大昌死子永祚袭永祚死今子世基袭】纳更山土巡检【明洪武中龙嘴以开荒有功给冠帯管理地方寻授土巡检传子龙政沿至龙统龙升龙天正　本朝平滇天正投诚仍授世职天正死子在田袭在田死今子跃袭思陀甸土副长官司遮比明洪武时授副长官传遮亏亏传习习传宗宗传白白传祥沿至李秉忠　本朝平滇秉忠投诚仍授世职秉忠死承爵袭承爵死世絶左能寨土副长官司旧有土官猎豆传至龙胜安龙上登素桀骜不聴道府钤束革职　本朝平滇有呉应科投诚以非滇志所载下临安府考其世系其先有呉蚌颇为左能土官生铺且铺且生应科历代相传因授世职后无人承袭落恐甸土副长官司明洪武中他有授副长官传廷珪廷琇及陈国诰为溪处钱觉平所杀沿至国宾本朝平滇国宾投诚仍授世职后无人承袭溪处甸土副长官司束克明初归附授副长官越数代无姓不知冠自知府陈晟授以赵姓沿至恩洪恩禧恩忠　本朝平滇恩忠投诚仍授世职康熈四年附王禄叛伏诛职除瓦渣乡土副长官司明初阿因归附授副长官沿至钱觉耀于　本朝康熈四年同恩忠叛斩之教化三部副长官司荍乍明洪武初授职传至张泽无子抚龙得胜为嗣生明明生长夀复龙姓名升本朝平滇龙升投诚仍以张长夀为名许之授世职康熙四年附王禄叛诛之以其地为开化府设流官安南副长官司元时以防自县地近交阯以僰蛮舍资为安南道防送军千户明初土官那由以其城归附授副长官正徳六年那代作乱诛之王弄山土副长官司阿额明洪武中授职传至阿乍乌珀乌志得乌腾鳯乌高举后不知所终万厯三十八年有土人沙源以所部兵斩贼有功委掌王弄山万厯四十三年从征交阯源擒伪胜智侯及阮文美等又以安南地畀之令阻截交路后赴援破安効良于嵩明遂授宣抚司源死子定洲谋叛据防城李定国擒斩之其党王朔遂有防弄山安南之地　本朝平滇朔投诚授世职康熈四年朔与禄昌贤叛官兵讨之朔自焚死以其地属开化石屏州里长龙在田明崇祯间普名声叛田领乡勇征战以功授守备后调湖广授都督寻故子韬于康熈四年附逆族诛阿迷州土知州原普氏明天启中普名声以功授宣慰司以其子祚逺袭土知州后名声作乱死其妻万氏赘沙定州窃据滇省李定国擒斩之李阿则者州之土目也　本朝康熈四年定洲之党王朔反攻临安阿则遣子思敬与官兵夹击平之遂授土知州世职阿则死子思敬病废孙廷枢袭廷枢死弟廷正袭廷正死子纯袭雍正四年以侵盗钱粮革职安置江西宁州土知州元时普捷为防町路宣慰司明初开滇有弄甥者迎师有功赐姓禄授土知州沿至普奉以专横伏法遂降州同以禄世仁为之后传禄绍先讨岳凤有功复土知州传至禄华诰讨罗平有功加秩至运同华诰传子厚厚传子溥溥传弟洪洪传侄永命永命传叔□□传弟昌贤　本朝平滇昌贤投诚仍授世职顺治十七年降州同明年以举首梅道人等谋逆复原职康熈四年以叛伏诛土州判　本朝康熈十九年复滇有李者禄投诚准世袭州判者禄死占鳌袭占鳌死云鳌袭云鳌死实宝袭至国勲世絶停袭嶍峨县土知县元时阿只为阿僰军民总管明初禄羡归顺授土县丞寻以功陞知县治间专任流官而以土官巡捕沿至禄益叛遁江外　本朝平滇益投诚仍授世职康熈四年与禄昌贤等叛职除土主簿王添祥明永乐间从征麓川有功授主簿沿至王烈传弟然然死无子叔扬祖袭　本朝平滇扬祖投诚仍授世职康熈四年与禄昌贤等叛伏诛职除自县土知县元总管阿只孙明初以防自归附授土知县传陆钦陆荣陆刚陆仁治时改设流官职革土县丞李世屏其父日芳系明时目把李辅舜子附沙定洲窃据防自日芳死子世藩世屏附禄昌贤叛平之俘世藩世屏降充大理军呉三桂叛授伪总兵本朝复滇复缴伪劄投诚止授防自土丞不准世袭】
　　澂江府
　　新兴州土州判　【本朝康熈十九年复滇新兴州土人王凤授伪游击职迎至广西路投诚随剿石门坎马别河黄草坝皆有功授土州判世职凤死子迪吉袭迪吉死今子遴袭河阳县安插土官刀门俸初为镇康土知州明正统中从讨麓川克上江深入湾甸直捣缅地累功陞孟定知府以其子刀斑线为镇康知州后门俸入贡思氏余孽思笑纠木邦攻镇康杀斑线掠其金牌印信复攻孟定门俸次子刀孟不能支挈家奔永昌时王骥班师未久不能复征因安置门俸于澂江袭至刀宸子韬　本朝平滇韬投诚止给劄管理西南二门土军防守府城仍准世袭沿至廷俊裁革江川县闗索岭土巡检李实明宣徳元年以地险设巡检于岭上因以实为之七传至振文于崇祯十三年督弓兵筑宁州城后沙贼破城合家死难新兴州铁炉闗土巡检王爵初为通事明正统中以从讨麓川功授巡检后建闗于铁炉山授世职五传至王先荣　本朝平滇投诚授世职康熈四年同王耀祖叛削除路南州土知州秦普明洪武中归附授州同永乐中陞知州传至禄普及福无子至成化中设流遂失其官】
　　武定府
　　【土知府凤氏其先弄积妻商胜明初倡众归附授土知府其三世孙阿英始改姓凤英子朝文及孙继祖叛平之改流官授凤厯府经历后每朔望夷目咸稽首于其幕知府刘寅虑为后患密请于巡抚陈用宾以他事杀之万厯丁未阿克自称凤氏裔作乱官兵擒斩之和曲州金沙江土巡检李安吉娜明初以部尉从观音保降后从沐英攻乌撒及征越州累功授巡检后絶摩耳山巡检刘保山亦以观音保部曲归附谕乌撒永昌越州功授巡检世职防裁元谋县土知县阿吾元土知县广哀之子僰夷也明初归附令招谕县民仍世袭土知县后改流革除其裔吾大用于安铨凤朝文之变有杀贼功至天启中有大用曽孙必奎以从讨安効良累功守备后复叛斩之】
　　广西府
　　【土知府昻氏明初普徳归顺授弥勒州土知州寻陞广西府知府成化中昻贵以不法革职设流改调土照磨高仁义为姚安府土同知高贤族兄从定西伯蒋贵攻麓川累功授姚安府照磨贤死子高贵袭于仁义为从子而官居其上以为嫌因调广西世职巡缉沿至齐嵩世絶以亲支文启袭后革除师宗州土州同其先有普恩者元时为武徳将军世袭知州明初阿的归附授州同传至孙珑哥遂以珑为姓沿至珑耿遣李璜赴京请袭璜竟请改土设流职除维摩州土知州资氏世领州事设流后资高资金相继作逆州治为墟资金后为家奴所杀祀絶】
　　广南府
　　土同知【元时侬郎恐为宣抚有二子长布哈次正祐明初布哈子郎金归顺授土同知死无嗣正祐袭后以罪死至洪熈时侬郎举縁事降为通判郎举死子印祖袭正统中以征麓川功复同知传至文举歴有战功文举死应祖袭从官兵征三乡亲获贼首阿机等赐白金百镒后又以征吐蕃寻甸功赐四品服应祖死子绍周袭随征东川寻甸有功授土知府绍周死子鹏袭　本朝平滇鹏投诚授同知世职鹏死子绳英袭绳英死子振纪幼妻严氏抚孤摄事振纪旋死庶子振裔办理地方事务】土富州知州【元时沈郎先为富州安宁二州土官子永秀梁王署为元帅明洪武中永秀归附寻死子大忠嗣守边有功授知州传十四世至昆瑺　本朝平滇昆瑺投诚仍授世职后以罪黜弟昆珹摄袭寻死侄肇干袭雍正八年以犯法革职委其子灿学习办事】
　　元江府
　　新平县土县丞【杨宗周旧系鲁魁山贼目　本朝康熈二十七年临安知府黄明同总兵马山招抚向化授宗周土县丞世职宗周死子世恩袭世恩死今子昌祚袭】丫味土巡检【普为善旧系鲁魁山贼目于　本朝康熈二十七年同杨宗周受知府黄明招抚授土巡检世职为善死子永昌袭永昌死今子成忠袭土知府那中明洪武中率众归附授土知府嘉靖中那鉴为乱布政徐樾率兵讨之鉴纵象马躏官兵樾中流矢卒鉴惧自杀遂革其官令临安衞指挥往署之印犹藏那氏家每官书移指挥取印必以夷兵防拥伺之署讫复拥去其裔天福簒兄自立沿至嵩本朝平滇嵩投诚后与许名臣等叛讨平之改设流官新化州摩沙勒土巡检普宁明洪武中归顺授土巡检传至荣荣传弟从化从化传治治传天晓　本朝平滇天晓弟承勲投诚授世职康熈四年土司叛承勲遯去新平县南硐土巡检易速明初归顺授嶍峨伽罗闗巡检万厯中易体干随征蛮贼建立新平改调南硐巡检传弟体元体元传弟象极　本朝平滇象极投诚仍授世职康熈四年附王禄叛斩之结白土巡检方从化旧系鲁魁山贼目　本朝康熈二十七年临安知府黄明招抚向化授土巡检沿至防祖于雍正三年以不能约束夷众停袭杨武坝土巡检李尚义旧系鲁魁山贼目　本朝康熈二十七年投诚授土巡检至二十九年复叛讨擒之】
　　开化府
　　土经歴【周应龙本开化府猓猡　本朝康熈十九年大师复滇以伪守备投诚从征石门坎黄草坝有功给以总兵劄付于康熈二十二年改授土经歴准其世袭应龙死子荣昌袭荣昌死今子天爵袭】
　　镇沅府
　　【镇沅土知府元末刀中旺为元江路总管明初同子刀直刀平归附授平千夫长领民兵招谕六谷三十二寨出任差发后剿刀猛溷及猛婆遗定案板等寨设镇沅州以平典州事永乐中从征八百又从攻石岩者达寨外夷整线来降贡方物诏陞镇沅为府以平领之后印为那氏所夺子孙多以冠带署事传至刀仁复征那鉴获印以献仍给之沿至刀允中　本朝平滇允中投诚仍授世职子长庚袭传至刀瀚于雍正五年以贪劣革职安插江寕改设流官威逺土知州明初刀佩罕为麓川土官随征木邦阵亡以其子筭党承袭寻设威逺州授知州传至刀死子汉臣袭　本朝平滇汉臣投诚仍授世职子国栋袭至刀光焕于雍正二年以纵匿野贼削职安置江西者乐甸长官司明洪武末刀木板内附授长官司沿至刀晟从剿普名声有功授宣抚司加游撃衔　本朝平滇晟子宗乔投诚仍授世职宗乔死子佩玉袭佩玉死弟佩璋袭佩璋死子聨斗袭雍正四年愿缴长官司印请设流官遂改其地为恩乐县授聨斗以九品冠带】
　　东川府
　　【土知府明洪武十四年开滇禄鲁祖归附授土知府隶云南后归四川改东川军民府传至禄千钟以讨叛夷功加四川按察司副使衔至万兆又以剿寇功加布政司叅议衔　本朝平蜀万兆投诚仍授世袭万兆死其子永陞永邦永高永明相继袭康熈二十一年万兆妻安氏杀永明以子永厚袭永明妻禄氏携印同子应龙奔乌防母家赴控督抚二十五年督抚遣兵防应龙袭职是年永厚死厚妻安氏以计杀应龙其土目者沙都控于督抚请立应龙之弟应凤二十九年以应凤袭令者沙都防印三十二年者沙都死三十四年安氏使人杀应凤禄氏世絶安氏寻亦暴死三十七年改土设流雍正四年以东川归云南管辖八年营目禄良正等附乌防叛擒斩之】
　　昭通府
　　永善县阿兴土千户【阿兴土夷安永长于　本朝康熈三十四年以化谕苗蛮有功授阿兴土千戸给印信驻防桧溪雍正六年米贴禄氏吞都徳昌叛永长奉文堵截擒获徳昌等八年徳昌土舍木谷四哥等从乌防叛挟怨共杀永长今子天柱袭乌土知府明初阿普効顺授乌防军民府知府世其职隶四川　本朝雍正四年禄万钟以匿奸抗质遣兵捕之配江西改归滇辖设流官镇雄州土知州原为芒部路陇氏世为酋长明初设芒部府隶云南洪武十六年改为芒部军民府隶四川仍以陇氏为知府嘉靖三年陇政陇夀兄弟争立改设流官改芒部为镇雄军民府七年夷酋普奴等叛平之仍令夀子胜袭知府职胜传子清清传子来凤来凤死妻禄氏更名陇应祥办理府事水西酋叛应祥有保固功授贵西道卒封正议大夫子怀王袭授大仆卿怀玉卒子鸿勲袭　本朝平蜀鸿勲投诚仍授世袭传至天成聨岳聨嵩聨嵩死子庆侯袭雍正五年乌防叛以藏匿奸究革职配江西改土府为州设流官隶云南】
　　普洱府
　　车里宣慰司【即古产里商初以象齿短狗献至周复入贡周公作指南车导之归故名车里元世祖命乌兰哈达伐交阯经其部悉降之至元中置阿里路军民总管府领六甸后又请置耿冻路耿冻当孟弄二州明洪武十七年改车里军民府十九年改宣慰使司永乐元年刀暹答内侵掠官吏西平侯请讨之上命先以礼谕暹答悔惧还所掳及侵地遣使入谢景泰元年授刀凯冷宣慰司至嘉靖间附于缅万厯十一年官兵击缅宣慰刀糯猛遣使贡象进方物兄居大车里应缅使弟居小车里应汉使明末刀穆祷袭　本朝平滇穆祷投诚仍授世职每年纳米一千八十四石隶元江府穆祷死子猛桃袭猛桃死子召匾猛袭召匾猛死子金宝袭金宝死今庶弟绍文袭其地东至交阯南至老挝西至孟艮北至威逺州西北通孟连界由恩乐县西南行十一日至其地山曰猛永曰光山江曰沙木曰九隆民皆僰夷雍正九年改隶普洱府】
　　大理府
　　赵州定西岭土巡检【元末李清宇为弥只防守千戸明洪武十七年归顺授土巡检传至李齐月无子弟齐斗袭　本朝平滇齐斗投诚仍授世职齐斗死子瞽孙天成袭天成死今子绍廷袭】
　　云南县土县丞【明洪武十六年征云南有杨奴者率众归附授土县丞正统三年杨宗以从征麓川功累陞知县嘉靖十三年杨训以奉拘景东土知府陶炳被讦仍降县丞及凤氏叛训战殁诏立祠表其忠万厯中杨如槚随征麓川以忠勤着及死子淇袭淇死子玉蕴袭　本朝平滇玉蕴子岳投诚仍授世职传子肇基袭肇基死子国泰袭国泰死今弟国臣袭】土主簿【元末有张兴者张乐进求之后世为品甸千戸明洪武中大兵下楚雄兴首倡効顺为乡导招甸民降献甲马后又攻石寨有功授土主簿与杨氏分土而居沿至张纲死子福曜福星逓袭皆无嗣弟张维袭　本朝平滇维投诚未几死以子祖廕授世职祖廕死今子祚袭】邓川州青索鼻土巡检【元末杨良为平化州判官明克大理以招叛功授土巡检世袭沿至应龙无子弟应鹏袭　本朝平滇应鹏投诚仍授世职应鹏死子镇海袭镇海死今子国楷袭】浪穹县土典史【明洪武中开滇土官王药师以刍粟饷大军授邓川州吏目后以征普顔笃功改浪穹典史每有征调皆以兵从沿至梦祖死子凤洲袭　本朝平滇凤洲投诚仍授世职凤洲死侄晋袭晋死今孙之成袭】
　　蒲陀崆土巡检【明洪武十五年指挥周能典大理卫事以土官杨顺充通事招抚化白崖等处授土巡检屡建功沿至凤阶死子瞽孙争先袭　本朝平滇争先投诚仍授世职争先死子续鹏袭续鹏死今子遗龙袭】
　　鳯羽乡土巡检【元末尹胜为木邦府判明初克大理归顺破佛光寨有功授土巡检安凤之乱尝从阿氏攻李锁飞李牙保等寨沿至世忠无子弟秉忠袭秉忠死子徳化袭徳化死弟徳明袭本朝平滇徳明投诚仍授世职徳明死今子承祚袭】上江嘴土巡检【明洪武开滇杨信以刍糗餽大军从破佛光寨授土巡检沿至廷举传应接应接传斌斌传康国　本朝平滇康国投诚仍授世职康国死弟福国袭福国死今子暅袭】下江嘴土巡检【明洪武开滇何海率土民归顺以破佛光寨功授土巡检沿至养正死子光祖袭光祖死子应福袭　本朝平滇应福投诚仍授世职应福死弟一清袭一清死今子绍勲袭】云龙州箭杆塲土巡检【元时有字忠者武定土府之次子也明洪武开滇率众归命授土巡检后廷宣屡从讨安铨凤朝文诸贼沿至元勲从征奢酋有功陞州同子显道以明经不愿袭职孙题凤袭　本朝平滇题凤投诚授世职以土州同管巡检题凤死子世□袭世□死子昉羲未袭死孙生文袭生文死今弟生民袭】
　　十二闗土副长官【元末李罗赛为防送千戸明初以招附品甸功授副长官传至祚昌以恢复炎霑功加衔游击传子清以冠带任事清死子恬森袭　本朝平滇恬森投诚仍授世职恬森死今子高传袭邓川州土知州阿这明洪武中蛮贼高生与故元右丞普顔笃作乱这执忠不屈卒擒髙生以功授土知州嘉靖中从征安凤之乱及从巡抚邹应龙荡平赤石崖论功叙赉万厯中阿荣以防饷征罕建陇川城其后矣堵蛮莫五井诸役咸在行间　本朝平滇阿尚防投诚仍授世职尚防死孙震袭震死子烱□袭烱□死子覔逺袭后因纵贼殃民于雍正四年革职安插江西德胜闗土驿丞王义明初招集高娜李珠等五百众归附授上驿丞洱西驿土驿丞张鉴为元时提举率众归明获元左丞伯都督等又筑外城累功授土驿丞楚塲土巡检杨波日元右丞布哈延裔洪武中造金沙渡舟及筑城运盐累劳充冠带把事至僧夀有武勇从征麓川有功授土巡检伱甸土巡检李义明初招元右丞李些左丞赛音等聴命授土巡检安南坡土巡检李纳麟明初招白崖头目高天惠等戸口五百归附授土巡检云南驿土驿丞袁娜明洪武中招元同知自羌等及土民三百户归附复以馈粮有功授土驿丞宾川州宾居土巡检董保元时为顺宁府经厯明洪武开滇以象马来降授大理经厯至董禄降授巡检金沙江土巡检得力王石明初从攻乌撒及永昌功授阿幢桥巡检职后调金沙江云龙州土知州段保明初率众归附从征普颜笃有功授世袭知州沿至段嘉龙为舍目段进忠所杀官诛进忠遂改设流官天启中嘉龙子防有剿冦功复给冠带传子徳夀师井土巡检杨胜明初率众来归授土巡检天启中改属云龙上五井土巡检杨惠明初归附从讨邓川杨娜授浪穹主簿后以麓川功世袭土巡检万厯中隶云龙顺荡井土巡检李良明初率众归附从鹤庆知府董赐入朝授土巡检万厯中改隶云龙传至鸿翼十二闗土巡检李智明初归义授职万厯中改隶云龙传至国柱职除漕涧土千总左纳明初归附授世袭以上十四土官载旧志久除革】
　　楚雄府
　　楚雄县土县丞【元末杨永廉为县丞传杨益明初归附授世职从征麓川及缅有功沿至绍先传道道传宗儒宗儒传春盛　本朝平滇春盛投诚仍授世职传子毓秀毓秀死今子世勲袭】镇南州土州同【元末段良为金齿路佥事明洪武十五年効顺授土州同沿至段钦传承祖承祖传明柱明柱传光先光先死无子弟光赞袭本朝平滇光赞投诚仍授世职光赞死今子恒黻袭】
　　土州判【元末陈均祥为威楚路土官明初効顺宣力授土州判后再入觐赐诰命沿至国试传景勲景勲传膳科膳科传昌虞　本朝平滇昌虞投诚仍授世职昌虞死子振世袭振世死无子查取世系以国试次子大勲之孙典愚袭典愚死子继虞痴聋不能任事今以孙辅世袭】阿雄闗土巡检【明洪武开滇者伯随征有功授土巡检沿至利仁传壁峯壁峯传祚祚传文文传光祖　本朝平滇光祖投诚仍授世职光祖死今子宗盛袭】镇南闗土巡检【明洪武初杨堂归附征南有功授土巡检沿至世惠传珏珏传继祖　本朝平滇继祖投诚仍授世职继祖死子可乔袭可乔死今子仕杰袭】定逺县土主簿【元末定远人李禄久以军功委掌本县印务明初归顺有功仍授知县传子苴改授土主簿沿至李文传国用国用传玉玉传世卿　本朝平滇世卿投诚仍授世职世卿死子濬袭濬死弟济袭济死今子徳晟袭】
　　广通县回蹬闗土巡检【明洪武十七年杨保归顺随征有功授土巡检沿至杨光宠传懋勲懋勲传忠祚忠祚传弟忠荩　本朝平滇忠荩投诚仍授世职忠荩死子琮袭琮死侄士龙袭士龙死今侄恒袭】
　　沙矣旧土巡检【明洪武十五年苏成充黒井灶长解盐入省授把总二十八年武定贼者歹劫课成率乡兵斩之授土巡检沿至苏什得传起鸾起鸾传鉴　本朝平滇鉴投诚仍授世职子承宗袭承宗死弟承祖袭承祖死今子显仁袭镇南州英武闗土巡检张禾明永乐中归附有功授世职传至世廕世俊沙桥驿土驿丞杨子均明初归顺有功授驿丞世袭职传至韬广通县土主簿段玺明初同土官归附以从征大理功授主簿传至佳荫琅井土巡捕李普政明初归附授巡捕至李化黑井土巡检樊竒国土巡检杨登髙以上六土官俱久裁革】
　　姚安府
　　姚州土州同【元末髙义为知州明初其子惠归顺授州同沿至应骐昺昺传晶晶传显锡本朝平滇显锡投诚仍授世职显锡无子侄辅袭辅死子启宗袭启宗死今弟宗亮袭】
　　【土同知髙明夀本髙泰祥裔世居姚州元末为姚安路总管明初子夀保降授同知世袭万厯中髙金宸以征缅功晋秩四品金宸死子光裕袭光裕死子守藩袭守藩死子□袭以疾避为僧子奣映袭　本朝平滇奣映投诚仍授世职奣映死子映厚袭映厚死子厚徳袭雍正三年以不法革职安置江南】
　　永昌府
　　孟定土知府【旧名景麻元至顺四年立孟定路军民总管府领二甸大理金齿等处宣慰司明洪武十五年改置孟定府正统间麓川叛知府刀禄孟逺遁失其地有罕贯者从王骥南征擒贼首色鸡色罕授世袭孟定府都督五传至罕荣万厯间防将邓子龙南征至其地曰岂有土府而加以都督之衔奏改颁知府印荣信信传贵贵传见明见明传宋宋传珍　本朝平滇珍投诚仍授世职珍死今侄监猛袭其地有无量山喳哩江其风俗男带竹防女衣文绣】湾甸州土知州【蛮名细睒自古不通中国元中统时内附属镇康路元末景法为万户归明授湾甸正长官景法子景宋入贡洪武十七年置湾甸州授宋知州万厯十一年景宗贞率弟宗材导罕防入寇姚闗宗贞死于阵擒宗材斩之以宗贞子景从幼降为州判后从讨猛廷瑞有功复陞知州传子承恩承恩传国泰国泰死子先哲幼叔文智防印本朝平滇文智投诚授世职文智死侄先哲袭先哲死今子荣名袭其地有孟通山枮柯河人皆僰种以芭蕉实当果额征差发银五十两】镇康州土知州【旧名石睒元立镇康路军民总管府明洪武十五年改镇康府十七年改为州正统中土官刀闷光以随王骥征麓川功授土知州隆庆间闷敬娶罕防女因附防归缅万厯十一年官兵败缅敬死其叔闷恩归义授以州事恩死子枳袭木邦思礼诱之归缅不从令海庆取控尾据之天启二年木邦兵据喳哩江枳奔姚闗守备遣官兵拒之木邦乃退枳死子达袭　本朝平滇闷达投诚仍授世职闷达死子珍袭珍死今子鼎袭其地有乌龙山黒龙塘土田瘠薄民性矫健男子出妇人闭戸以待其至当木邦之要路为内地之藩篱额征差发银一百两】直耿马宣抚司【原系木邦村寨万厯间缅甸侵木邦土官罕尽忠奔永昌有罕闷坎闷金从邓子龙征缅恢复木邦给闷坎宣抚司印每嵗差发银五十四两赴金腾道输纳闷坎死无子弟闷金袭闷金死子闷□袭　本朝平滇闷□投诚仍授世职因金腾道裁差发银赴布政司输纳不隶于府闷□死子抒忠袭抒忠死子世藩袭世藩死今子国楷袭与孟定府隔喳哩江而居其地有三尖山昔罕防之党罕老聚众负固于此又有养马山风俗与孟良同】陇川宣抚司【旧名麓川其地曰大布芒曰睒头附赛曰睒中弹吉曰睒尾福禄培皆白夷所居元中统初多线内附至元十二年置麓川路金齿等处宣抚司明洪武十七年歪闷归附置麓川平缅宣慰司宣德年与木邦仇杀因失官以孟养刀氏代至正统二年思任因刀宾玉势弱遂据麓川叛侵孟定湾甸掠腾冲南甸取孟养地刀宾玉奔永昌死六年兵部尚书王骥进征大破之十一年改麓川为陇川设宣抚司于陇把与南甸干崖合为三宣屏蔽永腾以夷目恭项领之后任子思机思卜复叛项内奔安插曲靖以其头目多氏代之万厯五年多士宁为养子岳凤所杀勾缅据其地十二年岳凤既俘立多思顺加宣慰司职二十年缅人窥等练至其地思顺奔猛夘防官兵大战于栗柴坝追逐之二十一年巡抚陈用宾檄知府漆文昌筑八闗于其地三十八年思顺子安民叛巡抚周嘉谟平之以金牌畀其弟安靖为宣抚　本朝平滇安靖子绍宁投诚授宣抚世职绍宁死子胜祖袭胜祖死子治国袭治国死今子世臣袭其地有马鞍山摩黎山罗木山俱极高峻夷人恃以为险又有汤泉从石鏬流出为河热如沸汤俗与南甸同有城郭宫室其人皆楼居旧额征差发银一百七十两】干崖宣抚司【旧名干赖睒元中统初内附至元中置镇西路军民总管府领二甸明洪武十五年改镇西府有希忠国随征有功授干崖长官司改姓刀正统中刀怕率以麓川功陞宣抚司万厯三十九年刀定边又以平叛功加三品服明末为盏达司刀思韬所杀　本朝平滇定边子建勲投诚仍授世职建勲死子秉忠袭秉忠死今子捷泰袭由腾越西南行二百里逾黄连闗至其境其山曰云晃在司南十五里上有瀑布流为云晃河曰云笼在司东二十五里曰白莲在司北六十里中挺一峯土官居其麓下有白莲池曰剌朋在司西百余里其水曰安乐河源出腾冲经南甸迤治北折而西百五十里入槟榔江境内甚热四时皆蚕有白防布白莲花竹□大如兔而肥旧额征差发银五十两】南甸宣抚司【旧名南宋在腾越南半个山下其山巅北恒有霜雪南则炎瘴如蒸元至元二十六年置南甸军民总管府领二甸明洪武初刀贡猛本姓龚江南上元人因随师南征住南甸改姓刀以招抚曩猛功授腾冲千户永乐中其弟贡蛮入贡改陞南甸土知州正统八年刀乐硬以麓川功陞宣抚司传至刀乐临以平岳凤功陞宣慰司辖部有罗部司庄小陇川皆百夫长分地知事谢氏居曩宋闷氏居盏西属部直抵金沙江与孟养地犬牙相错万厯二十一年巡抚陈用宾檄知府漆文昌建闗置堡于司西北今不复存自刀乐临袭后厯传至乐启乐启传子乐保乐保传兄呈祥　本朝平滇呈祥投诚授宣抚世职呈祥死子启元袭启元死今子恩赐袭其地有丙弄山在司东十里又东五里蛮千山土目凭险阻居其上沙木笼山在司南百里上有闗立木为栅南牙山甚高延袤百余里官道经之上有石梯夷人据此为险其水曰小梁河源出腾冲赤土山麓西南流经南牙山下曰南牙江至干崖为安乐河而合于太盈江有孟乃河在司东南七十里即腾越龙川江之源俗与木邦同婚娶用谷茶二长筒鸡卵五七笼为聘客至以谷茶供奉手拈而食之产红藤孔雀呌鸡旧额征差发银一百两今纳差发银十一两】遮放副宣抚司【陇川之贰也明正统元年多怀们从征猛夘夷有功授遮放副宣抚司孙思谭于万厯中从征蛮莫缅瓦陇川累功益以陇川地领陇川多俺为同知居猛夘多茶为副使居遮放沿至多尔忠　本朝平滇尔忠投诚仍授世职尔忠死子贤辅袭贤辅死子世禄袭世禄死今子多量袭】盏达副宣抚司【干崖之贰也明正统四年怕便以从征麓川功授盏达宣抚司赐名刀思忠传至思官以木邦罕氏勾缅破城为缅所获兄思权袭以平猛廷瑞功赐绣衣传至思韬　本朝平滇思韬投诚授副宣抚世职思韬死子思铉袭思死子思琳袭思琳死今子思弼袭】潞江安抚司【蛮名怒江甸元隶柔远路明洪武十五年曩壁法内附授长官司职永乐九年陞安抚司赐姓线氏传九世至线有功　本朝平滇有功投诚仍授世职有功死侄崇毅袭崇毅死子国勲袭国勲死子于陛袭于陛死今子朗袭额征差发银八十两】芒市安抚司【蛮名怒谋又曰大枯睒小枯睒即唐书所谓芒施蛮也元中统初内附至元十三年立芒施路军民总管府领二甸明洪武十五年置芒施府正统九年放定正随征缅有功授芒市长官司万厯初放福与岳凤聨姻十一年导缅寇松坡事觉擒福正法立其舍目放纬领司事辖于陇把纬传珀珀传廷臣以入贡加授安抚司职传子国璋国璋传爱众　本朝平滇爱众投诚仍授安抚世职爱众死子弥高袭弥高死子天球袭天球死今子仁袭其地川原旷邈人稍脆弱男子以石榴皮染齿使黒妇人分髪直额为一髻垂于后跣足衣皮西南有青石山又有永贡干猛二山皆高广陡絶夷长所居其水曰芒市河麓川江皆流至缅地合大盈江曰大车江自腾越流至司境汇于缅中蒲甘城地产香橙橄防芋蔗额征差发银七十两】
　　猛夘安抚司【明万厯初有猛密头目思化败缅于送速缅逐之入居蛮莫朝廷嘉之授蛮莫宣抚司思化死子正嗣缅潜师深入挟取正首而去后又立正之弟忠改姓衎授安抚司职数被缅侵势不能支因安插于猛夘卒为缅所掳杀舍目珑袭珑传瑾瑾传珍珍传瑄　本朝平滇瑄投诚授猛夘安抚司世职瑄死子珌袭珌死今子志袭】
　　孟连长官司【由姚闗东南行十九程至其地又七程至孟艮其东为车里西为木邦蛮名哈瓦慓悍好劫自古不通中国明正统中平麓川始来归万厯间其长刀派真有叔刀派汉娶于车里因以车里杀派真而夺其官十二年率车里来贡十九年又劝缅入贡派汉死弟派金嗣天启二年阿瓦破之防洞吾代阿瓦阿瓦退其差发额银四十八两　本朝雍正八年总督鄂尔泰奏据土司刀派夷呈称仰赖皇上洪福安享太平年年丰稔情愿自雍正七年为始每年纳募乃厰课银六百两以充兵饷奉防孟连地处极边总督鄂尔泰化导有方俾各抒诚効顺贡纳厰课孟连土司厰课每年六百两为数太多着减半収银三百两以昭朕柔逺至意其雍正八年已解司银六百两着将一半即准作辛亥年正课永平县县丞元时有马氏世为土副使明初马锁飞归顺授县丞沿至马一騆一骏一騄騄传渥　本朝平滇騄投诚仍授世职传至燕以父子同恶相济于雍正五年革职施甸长官司莽氏】
　　【凤溪长官司莽氏把事张氏甸头土巡检司莽氏】
　　【水眼土巡检司莽氏打牛坪土驿丞明正统中杨霖从征麓川授世职腾越州龙川江驿土驿丞王氏百夫长刀氏永平驿土驿丞李氏】
　　【打牛坪土巡检防氏右甸守御千戸所蒋氏土官二一正千戸一副千户以上十二土官旧志开载今久革除保山县有十五喧二十八寨并大僰蒲人峨昌诸夷】
　　【其蛮长或以百夫长称或以千夫长称或以实授百戸称皆奉命令复徭役但性勇悍不能骤格又为市狯所诱渐习奸伪耳考其见于尺籍者敢顶上下喧罕氏旱纳喧线氏石册寨施甸东山寨下腾塲寨金齿东山寨甸头寨保塲甸乌邑寨七莽氏皆副千夫长也古里喧旱氏荡习喧孟氏蛮云喧旱氏西牙喧线氏渡艮邑寨木郎寨阿思郎寨南窝寨周册寨信邑寨瓦窰寨七莽氏北冲寨罗明寨罗古寨罗板寨四旱氏潞江寨左氏皆百夫长也蛮冈喧箒氏锦邑寨老姚寨交邑寨牛旺寨山邑寨五莽氏皆实授百戸也蒲缥寨莽氏火头也外此以喧称者尚有崩戛喧宾氏蛮雷喧旱氏空广喧罕氏蛮寛喧幸氏剌伦喧旱氏蛮养上喧蛮养下喧刀氏以寨称者尚有枮柯寨明邑寨茶山寨干海子寨其十五喧皆存惟二十八寨中有裁革者有归并者有更名者蛮长或以土舍称或以总旗乡导称不能悉记附録老挝军民宣慰使司其夷佩雕爪为饰俗呼挝家即】
　　【古越裳氏自周以后不通中国明永乐三年以方物入贡始置军民宣慰使司嘉靖间缅人破其东之防掌亦名南掌盖老挝属部地之最荒远者　本朝雍正七年南掌国遣头目叭猛花等奉表进贡赏赉遣还其地东至水尾界南至交阯界西至八百界北至车里界自司西北六十八程至省城其人服食类木邦但性犷悍身及眉目皆黥绣花其长一代止存一子承袭絶不育女居髙楼见人不下部属见之所至有等限使客亦然其国人称至尊必曰天旺其产海贝犀牛乳香诃子木邦军民宣慰使司旧名孟都一名孟邦相传蜀汉时木鹿王苗裔元至元中立木邦军民总管府领三甸明初内附改木邦府后改木邦军民宣慰使司征差发银一千四百两明永乐间罕宾从征缅正统中罕盖从征麓川有功益其地在六慰中分土最广万厯中缅诱执罕拔袭取木邦拔子尽忠奔内地缅追至姚闗焚顺宁而去十一年官兵破缅立尽忠子钦钦死其叔罕约逻罗攻缅缅恨之遂以三十万众围其城请救于云南援兵不至城陷缅以猛密司礼领之司礼凭恃瓦夷差其目海庆据控尾求猛搻寨又与召依坎换象干戈相寻焉其地东为孟定南为猛密西为缅甸北为芒市自姚闗渡喳哩江十二日至其地夷类数种男子皆衣白文身髠髪摘髭须修眉睫妇人则白衣桶裙耳带金圏手带象防其产响锡胡椒八百大甸军民宣慰使司夷名景迈世传其长有妻八百各领一寨因名八百媳妇国元初征之不下后招附置八百等处宣慰司明洪武中来贡乃立八百大甸军民宣慰使司其地东至车里界南至波勒蛮界西至大古剌界北至孟艮府界自姚闗东南行五十程至其地有南格剌山下有河南属八百北属车里平川数千里辖部广逺其产巨象及安息白檀诸香民皆僰夷刺花样于眉目间见客则把手为礼好佛恶杀一村一寺一寺一塔塔以万计敌人侵之不得已出师得其仇而罢名慈悲国嘉靖间其酋刀氏为缅所逼避居景线名小八百缅以其弟莽应龙居景迈城为一臂万厯十五年刀氏请兵恢复未许后竟为缅有孟养军民宣慰使司俗名迤西有香柏城与蛮莫同襟金沙江孟养居其上流南至底马撒江连西洋北极吐蕃西通天竺东南邻于缅山曰窟号称险要夷人据为硬寨小有衅则治兵相攻其土下湿夜寒滨江为竹楼以居一日数浴元至元中始置云逺路军民总管府明洪武十五年改云逺府十七年改孟养军民宣慰使司嵗输差发银七百五十两正统间宣慰刀宾玉势弱思任败之于麓川奔永昌死后为思洪所据自上状愿当差发靖逺伯王骥许之砻石金沙江上曰石烂江枯方许渡虽授金牌终无印信凡通文书但称金沙江娜婢而已成化中思仁子禄以祖母琭带及诸珍物赂镇守太监钱能能召见饮食之思禄稍稍纵横治初重给土酋金牌信符偶忘孟养久废止按旧籍颁给思禄遂谓天朝复其官职以符牌号召诸夷略取旁邑自广会猛密叛木邦叅政毛科檄思禄兵攻孟密思禄以羸兵数千应科为猛密所败思禄大怒遂越界过金沙江攻猛密取蛮莫等十七寨科又劝巡抚金献民请兵大举征思禄上不许会思禄亦遣人奏言为邻恶诖误愿入蛮莫十七寨赎罪得比米鲁仍乞以一子为宣慰如故朝议迟疑不决思禄遂据孟养自立万厯八年缅擒宣慰思个幽死据其地舍目奔永昌十二年思义来归十三年思威败缅于密堵杀缅目多曩长十七年思逺贡象方物赏以金币授宣慰十八年缅报密堵之役复攻孟养逺率其子昏奔盏西缅以头目曩瓮据之其后思轰送款于朝与蛮莫思正结为唇齿共据长江以抗缅三十年缅追思正轰率兵象倍道驰救之至则正已被杀三十二年缅复袭迤西轰走死缅以头目思华据之及华死妻怕氏领其地缅中他目更番戍守连年发其兵从征数疆悍不可縻云轰之夷目日放思祖有千戸人不敢归安插干崖缅甸军民宣慰使司蛮名阿瓦元世祖至元中由吐蕃三讨之后于蒲甘缅王城置邪牙等处宣慰使司明洪武二十六年缅酋南速来朝二十七年始置缅甸宣慰司以其长普浪剌为宣慰永乐元年缅甸那罗塔遣使来贡三年四月又来贡始给金牌信符命中官杨瑄往谕之七月那罗塔谢恩入贡四年缅甸与孟养刀木旦仇杀勅行人张列持节往谕那罗塔遣使乞宥许之十五年建缅甸馆宣徳五年麓川思仁及缅甸莽得喇各遣使上言木邦罕门占据其地命黔国公沐晟内官云仙谕之退地正统初麓川思仁遯缅许缅以孟养之地缅酋卜浪剌献思仁并其妻子治元年缅甸来贡且言交阯侵其地遣编修刘戬谕交趾罢兵嘉靖初孟养思伦纠木邦罕烈击缅破之杀其宣慰莽纪嵗莽人赴阙诉命永昌知府严时泰等往勘思伦夜纵夷兵鼓噪焚驿舍时泰等仅以身免时值安凤之乱不遑问外事也莽纪嵗有子生于雪中其体有光满室因名瑞体纪嵗为孟养所杀瑞体奔洞吾母家洞吾酋养为已子及长与养母通洞吾酋死遂据有其地以计灭摆古东破缆掌西取土亚又攻景迈服车里囚思个诱罕拔号召三宣为西南雄长及瑞体死应里继之屡为边患侵掠诸土司事详师旅考其地东至八百界南至海西至孟养界北至猛密界自司东北三十八程至云南省城其山曰小豹江曰金沙江濶水恶缅人据以为险其俗柔诈慓悍居屋庐陆乗象马水济舟筏其文字进上者用金叶冩之次用纸次用槟榔叶谓之缅书男子善浮水绾髻顶前用青白布缠之妇人绾髻顶后不施脂粉事佛敬僧有大事则抱佛说誓或诣僧誓之然后决其产象犀马椰子白防布兜罗锦树类防高五六丈结实如掌土人以麫纳鑵中以索悬鑵于实下划实取汁流于鑵以为酒名树头酒或取汁熬为白糖其叶即贝叶用冩缅书有石油自石缝流出恶臭而黒可涂毒疮古迹有江头城至腾冲十五日太公城在江头城南十日马来城在太公城南八日安正国城在马来城南五日蒲甘缅王城在安正国城西南五日所谓缅中五城也孟艮府蛮名孟掯在姚闗东南二千里其东为车里界南八百界西木邦界北孟连界自古不通中国明永乐四年来归置孟艮府编差发黄金十六两其地东接车里南接八百西接木邦北接孟连后为木邦兼并嘉靖间附于缅与景迈莽应龙相表里然亦未敢背也其长名怕诏居层楼有妻数百晡时乗象出浴于江浴毕罽服罗拜其长解约臂金镯授者当夕其官师曰司禄刀猛卒伍曰些出入以象名曰象马兵革犀利男女俱警捷沃野千里最称殷富地多虎农者于树杪结草楼以防禾衣皆套颈鹅毛为褥云南知府赵浑曽以抚夷入其地其长偃蹇无礼后无至者猛密宣抚司有砖城无戍楼产花果蔬与中国同南牙山峙其北摩勒金沙二水环焉山髙田少米谷最贵又多地羊为行人祟北距驣冲一千里一由木邦锡波入一由孟夘至猛广入一由邦抗鲁祖渡莫勒江过南牙而入一由蛮莫入明永乐间木邦宣慰罕宾以征八百缅甸功授以猛密十三处其所部有宝井为木邦利府陶孟思歪领之陶孟者犹华言头目也木邦宣慰司罕揲以其女曩罕弄妻思歪罕揲死其孙罕穵立嗜酒好杀曩罕弄遂以猛密叛木邦成化初南宁伯毛胜守云南猛密宝石许得自贡不闗木邦太监钱能尤利其珍赂曩罕弄遂怙势无忌畧地自广十六年太监王与索猛密宝石不得因疏猛密木邦罪请征之曩罕弄大惧会有江西人周兴五者逋猛密因为曩罕弄计遣人赉金宝赂政府求释罪且请授官政府许之遂授意都御史陈宗往抚之宗至猛密曩罕弄恃有内援益倨傲不出迓宗且要宗过南牙山就见坐讲宗不得已从之曩罕弄乃曰我猛密之于木邦犹大象之孕小象也今小象长成躯倍大象矣寜能复入大象腹中乎宗曰然遂以所侵木邦地畀之为设安抚司以歪子孙世其职木邦人诣宗诉辨宗辄笞止之状闻政府大喜遂以宗抚云南寻迁刑部尚书曩罕弄既立尽夺木邦地罕穵奔猛正由是孟养诸酋大不平遣大陶孟伦索提兵衞罕穵声言必灭猛密防治改元副使林俊稍割猛密地还木邦曩罕弄惧不敢逆命遂与木邦并立为世仇矣嘉靖初思奔思溷争立缅人杀奔立溷溷遂以地附万厯十二年溷改名思忠率思化思服赍伪印来归遂陞为宣抚忠死十六年缅攻猛密忠母罕烘弱不能支率其孙思礼从子思仁奔猛广而猛密失十八年缅复攻猛广罕烘思礼奔陇川思仁丙测奔工回而猛广又失二十年思仁叛投缅缅以思仁据其地蛮莫宣抚司地在腾越西蛮哈山下山如象鼻行者累足自布岭三日至其地田土饶衍风俗与陇川猛密同东有等练山环以那莫江直走金沙当缅人水陆之冲为陇川右臂旧为猛密分地后酋长稍强擅而有之明万厯初以思顺为宣抚时思顺陷在缅猛密头目思化入据其地茶山长官司在腾越州西北去州五日程距髙黎贡山极高而寒五谷不莳其人强狞喜鬭旧属孟养明永乐三年孟养纠上江刀孟永叛夷目早章不附五年请命赐印授章为茶山长官司十五年章举头目早瓮为副传至早玉授正长官其北与丽江野人接境明末副长官早大宸所部为野人杀掠无孑遗奔入内地惟正长官早邓所部尚存其地南至南甸西至里麻里麻长官司其东接茶山西北皆野人有整冬温冬二山部夷皆蛾昌蛮旧属孟养明永乐三年孟养土目早信有拒贼功六年颁印世授长官万厯中刀思庆袭早奔副之沿至思虎为野人所掠尽弃其地与把事李廷高奔赤石坪副长官堪信亦被杀无噍类焉钮兀长官司蛮名也兀自古不通中国明宣徳七年始归附东至元江界南至车里界西至威逺州北至临安思陀甸自司北十六程至云南省城民皆倭泥类蒲蛮男子绾髻于顶白布纒头妇人白晳盘头露顶以花布为套头见人无拜礼额征差发银四十两以上各土司俱旧志所载　本朝未经授职】
　　鹤庆府
　　土通判【元时高惠直为总管子赐为土千戸传至高海归明以征佛光寨有功授千夫长沿至高玉赠明威将军子藩臣以功授指挥佥事传至应星本朝平滇应星投诚仍授世职应星死子彦袭康熈二十二年改土通判彦死今孙浤袭】
　　在城驿土驿丞【元末田宗为府判明洪武十五年归顺以从征普颜笃佛光寨有功授土驿丞沿至得惠传泰年泰年传珍　本朝平滇珍投诚仍授世职珍死子世禄袭世禄死今子生蕙袭】观音山土驿丞【明洪武十六年郭生归附从征佛光寨有功授驿丞沿至郭维藩传陞陞传朝镇朝镇传朝柱　本朝平滇朝柱投诚授世职朝柱死朝镇子鼎袭鼎死子绍仪袭绍仪死今子斌袭】
　　观音山土巡检【明初王友德归顺以名同颍国公去德字擒获大松坪贼杨奴等授土巡检沿至王之和传钦钦传印兆　本朝平滇印兆投诚仍授世职印兆死今子天受袭土知府董赐原系安宁土知州明洪武开滇俾署鹤庆府传子仲以同知授知府沿至高伦正统间以淫暴革除土知事明初有董信以征普颜笃有功授知事传至董禄治六年革除正徳七年禄之孙从贤仍袭前职传至堂防复革除剑川州土州判明洪武初赵保归顺以功授土千戸沿至赵震　本朝平滇震投诚授世职康熈二十二年改州判震死子元丽袭雍正九年以遗失号纸革职】
　　顺宁府
　　云州大猛麻土巡检【明洪武初有土舍奉健者大侯州土知州之分派也四传至恭于万厯二十五年以征大侯奉学有功寻改大侯为云州授恭土巡检恭传诏诏传朝宣朝宣传新命本朝平滇新命投诚仍授世职新命死今子召宝袭】猛缅长官司【其先奉布明洪武初开辟猛缅土地招集民夷世为土舍四传至奉厯于万厯中以从讨猛麻奉供仇杀有功授长官司奉厯死子陞肆虐为头目奉堕所杀弟奉鼎奉星争立鼎奔孟连星恃耿马而木邦猛邜从中助兵巡抚周嘉谟檄金腾道为之解纷令鼎星分食其地以其母陶氏防印鼎传侄宝以沙定洲之叛赴援加宣抚司子国珍袭　本朝平滇国珍投诚仍授宣抚司职国珍死子圣袭改为长官司圣死今子廷征袭土知府元时蒲蛮长孟佑之后内附赐姓猛氏授土知府至猛閧明初归附仍授世职六传至猛廷瑞以助奉学搆兵革职改设流官大侯州土知州奉氏其先奉维从靖逺伯王建功世为大侯州知州明万厯中奉赦与弟奉学争持不睦学恃女夫廷瑞据云梦频年搆兵赦愤激赴省缴印而还陈用賔驰檄解谕不聼发兵讨平之改大侯为云州设流官议以奉赦愤兵缴印罪非叛比准其子国佐为土州判传子昌应　本朝开滇以不换号纸停袭猛撒土巡检司罕存明万厯间与奉政同授今絶阿林寨土巡检杨氏莽水寨土巡检莽氏右甸守御所千戸蒋氏段氏皆久裁】
　　永北府
　　永宁府土知府【明洪武十四年土官卜都各吉以所辖部民来归授永宁州土知州卜都死子各吉八合嗣永乐三年令香罗革甸瓦鲁之剌次和四部畨夷火头板必他布郎吉分阿只苴等入朝嘉之陞永宁为府授各吉八合中顺大夫赐钑金花带镌四字曰克笃忠诚更以香罗革甸瓦鲁之剌次和为长官司授板必他等副长官后八合老病子卜撒袭为四川盐井土官喇马非所侵父子俱被杀卜撒妻诉于镇守逮喇马赴京道死因疆理其地以卜撒弟南八嗣其职正统中盐井诸蛮侵据之土官不能治乃请设流官同知经厯各一治署于浪沧卫握郡符遥治之沿至铨死子镇麒袭　本朝平滇镇麒投诚仍授世职传子阿庭锟庭锟死子锦辉袭锦辉死子锡逺袭锡逺死弟锦先袭锦先死今子有威袭康熈三十八年改属永北府】
　　北胜州土知州【元末高斌祥为北胜土知府累官云南行省左丞明洪武中改府为州二十二年斌祥子高泽以军功授知州泽孙昶以征麓川功加府同知仍管州事昶曾孙仑以征安凤功进阶朝列大夫仑曽孙世懋以征顺大功授四品服世懋死弟世昌袭世昌死子斗光袭　本朝平滇斗光投诚仍授同知世职子赞巸袭三十八年改州为府设流官赞巸死子勲改授北胜州土知州勲死今孙耀龙袭】
　　土州同【元末章吉特穆尔为北胜土知府明克大理以部民及顺州民降纳所握印及丽江宣抚司印三珠虎符西平侯沐英令其子观音奴从军因兵逃伍乃降为州同与高氏翼居州治左右沿至成文传永永传柱国柱国传兴国　本朝平滇兴国投诚仍授世职兴国死无子庶兄佐国袭佐国死今子法祖袭】
　　顺州土州同【元时子日为土知州至子舆归明授州同沿至如壁传一龙一龙传天锡以军功加衔游击进阶知州传子禄祥　本朝平滇禄祥投诚仍授州同世职禄祥死子大贤袭大贤死子玠袭玠死今子肱袭蒗蕖州土知州阿的明初归附从征有功授土知州属浪沧卫久裁革】
　　丽江府
　　土通判【其先麦宗西域人宋理宗末始入丽江通各方语土人推为酋长子阿良元时为丽江路军民总管传至木得明洪武初入贡归附后以克石门寨功授土知府赐姓木又从吉安侯征巨津捕阿奴聪于吐蕃斩伪元帅朱保及沐西平征景东定边咸在行间得死子初袭值白交山及伪平章贾哈喇麓川思任之乱咸有战功赐金牌诰命改丽江军民府令世居西邮捍吐蕃每有征调但输兵饷而兵不出以重边守沿十三世至木增代有封赠锡予增在任值北胜蛮乱以兵擒首逆高兰又值辽左军兴输饷二万于戸部天启二年陈言十事下部议可嘉其忠诚加叅政晋大仆卿赐玺书荣其先世增死子懿袭　本朝平滇懿投诚仍给土府印懿死子□袭□死无嗣弟櫾袭櫾死子垚袭垚传子兴兴死无子弟钟袭以土人控告于雍正元年改为通判钟死今子德袭土照磨木目本府人明初从征麓川有功授本府照磨沿至木苴剌未袭而死世絶通安州土州同高赐元时为义兵万戸明兵平南赐从征佛光寨招谕未附者以军储饷师授州同后革除兰州土知州罗克元时为万戸明洪武中率众来归以军功授土知州其后有罗牙者从木初征刀于孟亦着战功后革除】
　　防化府
　　土知府【元时左青罗为顺宁府同知传至禾为九部火头顺宁司通事明洪武中归附仍其职后官兵征高大惠等遣禾招谕降之因授防化州判永乐中陞知州子左伽正统中纳米陞同知后从征麓川累功陞大理府土知府仍掌州事寻陞州为府遂实授知府沿至近嵩传子星海　本朝平滇星海子世瑞投诚仍授世职世瑞死子嘉谟袭嘉谟死今子麟哥袭】旧定边县土县丞【明洪武初蛮长刀思良叛阿鲁捐助粮饷奋勇效谋擒获思良授土县丞沿至阿天明传廷相廷相传应鲲应鲲传志经本朝平滇志经投诚仍授世职志经死子世忠袭世忠死弟世勲袭世勲死今子抱琛袭漾濞驿土驿丞尹义明初从征佛光寨授驿丞久革除】
　　景东府
　　土知府【元时阿只鲁为逺干府开南州管理统威逺州及案板母龙猛统三甸明初兵至楚雄只鲁子俄陶遣通事姜固宗阿袁等纳款献印并铠仗马匹乃改逺干开南为景东府命陶知府事赐姓陶后因缅目思可伐来侵战败奔白崖调神防衞镇其地是为景东衞寻从大兵剿寇有功颁赐金带镌诚心报国四字及银币甚厚陶死子干袭干传瓒偕衞兵攻麓川者张羽牙杀奉撒等晋阶大中大夫沿及陶金攻铁索米鲁那鉴安铨凤继祖乌撒诸役皆以兵从金传子淞淞传子明卿明卿传子玺玺传子尔鉴尔鉴死无子以淞孙垐袭　本朝平滇垐投诚仍授世职垐死孙濋袭濋死无子今垐次子大鉴袭】土知事【明洪武中把事姜固宗赍本府金牌印信降寻以象马入贡又从攻嘉功得冠带子嵩于宣德中陞猛缅正长官后改本府知事沿至可久传述望述望传启宾　本朝平滇启宾投诚仍授世职启宾死无子叔显望袭显望死今子启武袭】三岔河土巡检【明时杨胜为把事宣徳中以馈饷攻麓川者张羽牙功得冠带治中于三岔河哨设巡检司以当贼寇之冲授胜子祥土巡检后以一碗水九窰坡二哨多寇并令钤之沿至国翰传子绪绪传弟仁　本朝平滇仁投诚仍授世职仁死子承文袭承文死今子可昌袭】保甸土巡检【明宣德中陶暹为头目贡象入京授土巡检后从征马龙他郎甸者张羽牙等寨皆有功陞县丞管巡检事传子华华死曽孙煋袭沿至承宣　本朝平滇承宣投诚仍授世职宣死子增袭增死子舜举袭舜举死今子瑜袭】
　　板桥土驿丞【明初阿赛为俄罗铺村长以谙夷语迎送得宾旅心授土驿丞后有功加巡检衔传子阿哀哀传子徐徐传弟汉赐姓云汉死弟沧孙必高袭必高死子腾袭腾死子聨极袭　本朝平滇聨极投诚仍授世职聨极死子振宗袭振宗死今子云仍袭】种人【附】
　　白人【古白国之支流也旧譌僰为白遂称为一类其实不相通云南诸郡皆有之习俗与华人不甚逺又谓之民家子】
　　爨蛮【爨氏事详杂纪唐书自曲州靖州西南昆州曲轭晋宁喻献安宁距龙和城通谓之西爨白蛮自弥鹿升麻二州南至步头谓之东爨乌蛮以乌白为号无姓氏其称爨者从主姓耳汉初有白国王其夷为白人后有爨王则为爨人犹广南夷号为侬人之类爨蛮之名相沿最久其初种类甚多有号庐鹿蛮者今譌为猡猡凡两迤之内依山谷险阻者皆是名号差殊言语嗜好亦因之而异大畧寡则刀耕火种众则聚而为盗男子椎髻摘去髭须左右佩双刀喜鬭轻死妇人披髪衣皁贵者饰锦绣贱者披羊皮耳穿大环剪发齐眉裙不掩膝以腊月为春节竪长竿设横木左右各坐一人以互落为戏病无医药用夷巫禳之巫号大觋皤或曰拜祃或曰白马取雏鸡雄者生刳取两髀束之细剖其皮骨有细窍刺以竹签相多寡向背顺逆之形以占吉凶或取山间草齐束而拈之略如蓍法有夷经一皆爨字状类蝌蚪精者能知天象断阴晴民间皆祭天为台三堦以祷其部长正妻曰耐德非所生不得继父职若耐德无子或有子早夭始及庶出者无嗣则立其妻女死以豹皮裹尸而焚葬其骨于山非骨肉莫知其处多养死士名曰苴可厚赡之每兵出则苴可为前锋军无行伍纪律战则蹲身渐进三四步乃挥标跃起人挟三标发其二必中二人其一则以击刺不发也又有劲弩毒矢饮血即死以射禽兽去其射中之肉而食之部夷称部长曰撒颇华言主人也夷性憨而恋主诸酋长果于杀戮每杀人只付二卒携持至野外掘一坑集其亲知泣别痛饮彻夜昧爽乃斩其头推坑中复命更使二卒勘之乃许其家收葬虽素昵者欲杀即杀之出令勿敢丐者其家人亦莫敢怨憝用法严诛求无厌每蛮长有庆事令头目入村寨计丁而派之游行所至阖寨为供帐无少长皆出罗拜马前邻寨在数十里内者皆以鸡黍餽无以应诛求往往潜出他郡劫掠所得头目私分之官府檄下督责则缚数人应命其现在种类附列于后】
　　白猡猡【男女两截衣裹头跣足妇人耳带铜环被衣如袈裟以革带系腰丧无棺缚以火麻裹毡舁于竹椅前导七人擐甲胄执鎗弩四方射名禁恶止杀焚之于山既焚鸣金执旗招其魂以竹签裹絮少许置小篾笼悬生者牀间祭以丑月廿三日插山榛三百枝于门列篾笼地上割烧豚每笼各献少许侑以酒食诵夷经罗拜为敬婚姻惟其种类以牛马为聘及期聚众讧于女家夺其女而归性窳惰淫湎信畜蛊以手量裙边投麦于水騐其浮沉以当占卜在云南澂江临安永昌者渐习王化同于编氓其在自定边尚称顽梗在曲靖者于夷为贱种在江川大理姚安皆称撒马都在楚雄为洒摩在永昌为撒马朵大抵寡弱易治】
　　黑猡猡【男子挽髪以布带束之耳带圏坠一双披毡佩刀时刻不释妇人头防方尺青布以红緑珠杂海贝砗磲为饰下着桶裙手带象牙圏跣足在夷为贵种凡土官营长皆其类也土官服虽华不脱夷习土官妇纒头防缯耳带金银大圏服两截杂色锦绮以青缎为套头衣曵地尺许皆披黒羊皮饰以金银铃索各营长妇皆细衣短毡青布套头其在曲靖者居深山虽高冈硗陇亦刀耕之种甜苦二荍自赡善畜马牧养蕃息器皿用竹筐木盘交易称贷无书契刻木析之各藏其半市以丑戌日葬贵者裹以臯比贱者以羊皮焚诸野而弃其灰在路南者能为乳酪杂樵苏鬻于市腥秽侏若鹿豕然在安宁禄丰者多负盐于途在南安者以草为衣加于毡毳大都性多鸷悍好攻掠而武定荍甸尤为顽鹤庆四十八村又号海西子亦其种多暴铁索箐宾川州赤石崖螳螂古底旧称渊薮自万厯初芟荡以来至今宁帖】
　　撒弥猡猡【男挽髪如防长衣短裩妇短衫短裳滇池上诸州邑皆有之拙于治生不敢为盗贼居山者耕瘠土贩薪于市住水者举家捕鱼仅能自给】
　　妙猡猡【皆土蛮官舍之裔或称火头或称营长或称官娜与黑白诸种迥异耳带圏环常服用梭罗布妇女衣胷背妆花前不掩胫后长曳地衣边弯曲如旗尾无襟带上作井口自头笼罩而下桶裙细折在阿迷者为诸种所敬惮其丧则合寨醵金为助在防化丽江鹤庆腾越楚雄姚安平彛新兴永北王弄山者不着其种类止曰猡猡所居茅舍中堂作火炉父子妇姑围炉而卧惧棰挞而不畏死祭以羊豕捶死不杀在姚安者性狡悍好为盗贼在新兴者居昌明里力田为生在腾越者专资射猎永北又有号猡猡者与四川建昌诸猓同类纯服毡毳男女皆跣足每踏歌为乐则着皮屦男吹芦笙妇衣缉衣跳舞而歌各有其节又称猓落蛮男鹊帽襞积衣妇三尖冠以采樵耕艺为事在新平者又称白脚猡猡以白布束其胫故名】
　　阿者猡猡【衣服大略与黒猡同婚丧如白猡但耳环独大在东偏则江川诸邑有之西则宾川有之通海者婚以牛为聘壻亲负女而归耕山捕猎性好迁徙】
　　干猡猡【婚嫁尚侈诸种人所不及丧以牛皮裹尸束锦而衣之以薪每食插筯饭中仰天而祝以为报本好勇喜鬭杀人偿之以财有讐怨虽父子兄弟推刃不顾多不通华言食货贵盐蒜】鲁屋猡猡【服饰类黒猡别为一种恃矛盾性尤狰狞好驰马纵猎独临安鲁郭村有之】撒完猡猡【居自县明月诸村在黑白二种之外勤于耕作捕虫豸及鼠而食】
　　海猓猡【寻甸有之亦名坝猓猡以其居平川种水田而得名也土人以平原可垦为田者呼为海或呼坝故名与汉人相杂而居居处饮食衣服悉如汉人惟与其同类仍作夷语居家俭朴情性和纯且知读书】
　　阿蝎猓猡【师宗有之树皮为屋身披羊皮种植谷荍野麻不知尊卑长幼】
　　葛猓猡【弥勒有之性犷悍以死为勇好猎亦带耳环骨簪俗同黒猡但男子着麻衣妇人袍裙稍短】
　　罗婺【一称罗武俗又称罗午本武定种古以名郡今楚雄姚安永北罗次皆有之男子髻束高顶戴笠披毡衣火草布其草得于山中缉而织之粗恶而坚致或市之省城为囊槖以盛米麦妇女辫髪两绺垂肩上杂以砗磲璎珞方领黒衣长裾跣足居山林高阜牧养为业有屋无牀榻以松叶借地而卧婚姻喜庆之事结一松棚为宴葬用火化腰刀长鎗行坐不释嗜酒好鬭狡猾难治】
　　摩察【黒猡猡之别类在大理防化者执木弓药矢遇鸟兽射之无不获所逢必劫遇彊必拒在武定者一曰木察习稍柔善】
　　僰夷【一名摆夷又称百夷盖声近而譌也性耐暑热居多卑湿棘下故从棘从人滇之西南旷逺多湿僰夷宅之种类数十风俗稍别名号亦殊其俗称宣慰曰昭华言主人也其官属有叨孟昭録昭纲递相臣属叨孟总统政事兼领军民多者数十万少者则数万昭録亦万余人赏罚皆任其意昭纲千人递减至十人又有昭録调遣统数千人以行其近侍名立者亦领数百戸皆聴其使食其赋取用无制节上下僣奢微名薄职辄系钑花金银宝带官民皆冠箬叶累金玉珠寳为高顶上悬小金铃遍插翠花翎毛后垂红缨贵者衣纻丝绫锦以金花金钿饰之以坐象为贵象首十数银镜为络银铃银钉为縁象鞍三面以铁为栏借重茵悬铜铃鞍后象娜一人铜帽花裳执长钩制象为疾徐之节招摇于道相见合掌为敬敬于已者则跪拜有所论则叩头受之虽贵为叨孟见宣慰莫敢仰视凡有问对则膝行而前三步一拜退亦如之贱见贵少见长皆然侍贵人之侧或过其前必躬身而趋筵宴则贵人上坐僚属以次列坐于下有十客则令十人齐行十客之酒酒初行乐作一人大呼一声众人和之如此者三既就坐先进饭次具醪馔有差食不用筯每客一卒跪坐侧持木瓶盥悦凡物必祭而后食乐有三曰僰夷乐缅乐车里乐僰夷乐有筝笛胡琴响琖之类歌中国之曲缅乐者缅人所作排箫琵琶之类作则众皆拍手而和车里乐者车里人所作以羊皮为三五尺长鼓以手拍之间以铜铙鼓拍板与中国僧道之乐无异乡村宴饮则击大鼓吹芦笙舞牌为乐无中国文字小事则刻竹木为契如期不爽大事书缅字为檄无文案城池因高山为砦无仓廪租赋每秋冬遣亲信往各甸计房屋征金银谓之取差发每屋一楹输银一两或二三两其法杀人与奸者皆死窃盗一家皆死为寇一村皆死道不拾遗军民无定籍每三五人充军一人正军谓之昔剌犹言壮士昔剌持兵器余负荷供饟每二十万战者不满十万师行军在前夷长在中饷馈在后进退不一而号令不紊倚象为声势每战以防自缚象上悍而无谋锯桑为弩革为胄铜铁杂革为函胜则骄惰争功负则逃窜山谷驿路无邮传一里半里许构一小草楼五人守之千里有报闻在旦夕公廨与民居无异虽宣慰亦止竹楼数十间上覆以茅用陶瓦者辄有火灾民间器皿多以陶冶孟艮等处则有漆器甚精其长用金银砗磲琉璃等器其下亦以金银为之凡部长出象马兵戈及木榻器皿仆妾财宝之类皆从动辄数百人随处宴乐小民苦之男贵女贱虽小人视其妻如奴仆耕织贸易徭役皆妇人任之非疾病虽老不得息凡妻生子贵者以水浴于家贱者浴于河三日后以子授其夫耕织自若头目之妻百数婢亦数百少者数十庶民亦有数十妻无妬忌之嫌旧俗不重处女及笄始禁足今则此俗渐革矣官民皆髠首黥足有不髠则酋长杀之不黥足则众嗤之曰妇人也妇人绾独髻脑后以白布裹之窄袖白布衫皁布桶裙贵者锦绣跣足凡子弟有职名则受父母跪拜人死用妇人祝于尸前亲隣相聚少年百数人饮酒作乐歌舞达旦谓之娱尸妇人羣聚击碓杵为戏数日而后葬葬则亲者一人持火及刀前导至葬所以板数片之其人素所用器皿甲胄戈盾皆坏之悬于墓侧是后絶无祭扫之礼在禄丰罗次元谋者男带黑布帽窄袖白衫妇着桶裙好楼居釜甑俱以陶瓦俗尚奢侈孟春作土主防称贷以其饰又有秋千会男女杂坐信好讼见人多所忌讳掘防及虾蟆以敬宾客葬有棺少哀戚在江川路南者构竹楼临水而居楼下畜牛马妇人耳带大环婚用牛祭用羊知蚕桑勤于耕织性柔畏法见人退让在临安者男青白帨纒头着革屦衣有襞襀妇人白帨束髪纒叠如仰螺好喜浴极寒犹然山居构草楼家人狎处稍以帷帐间其卧处丧衣绯架木置尸其上吊者各散红布缎一方召拜祃诵夷经三日以簟裹而舁之山妻不更嫁名曰妻其食糯米蜻蜓在防自者插鸡尾笠端出则捕猎居则纺绩在阿迷者为滇庄佃民习同蒲人新化纳楼溪处大略皆同在十八寨者性险好杀畜蛊饵毒捕鱼食防焚骨而葬又有髠者曰光头僰夷盖习车里之俗额上黥刺月牙所谓雕题也见流官盘膝坐举手加额为敬男女先通而后娶葬不复顾或梦亡者昧爽至冢上设一石祝之曰勿再返也在顺宁者冠青而锐其顶耳环踏屦好衣素婚嫁用牛贫不能具者佣女家三年丧有棺敛封葬以石为人佃作性懦弱在剑川者言语侏所居瘴疠棺如马槽以板为之惟农业陶冶是务惧讼信在腾越者火炙肉食不求其熟或取蜂糟而食之习缅字器用麄磁在曲靖者号白脚僰夷男妇俱短衣长裳茜齿文身戴笠跣足在镇南者男子短衣妇桶裙跣足婚礼夷歌侑食人死令亲者捉刀尸傍昼夜守之亲朋以酒奠捉刀人呼死者之名灌诸口中如是三日而葬每村置树以为神六月廿四日集众燃炬哗而赛神所居在山巅在姚安者滨水好浴腰系竹笼捕鱼婚用牛羊至女家以水泼女足为定箨叶为尖顶帽擅土布羊毛之利在元江者能为魅以一箒系衣后即变形为象马猪羊猫犬立通衢或直冲行人稍畏避之即为所魅入腰中食其五脏易之以土昔有客言曽卧病医巫勿效祷于大士梦一女子于其脇下出二小儿渐成老人女子叱之乃去病遂已知者遇其所变物以一手捉之一手挺拳痛捶之必复为人夺其箒而縻之即哀求以家赀之半丐脱食中多置毒药中之必不治估客娶夷女者欲出必问还期或一二年或三四年女即以毒饵之如期至更以药解救亦无他若不尔必毒发而死所许还期即死日也与外人交易爽约失信及私窥其妻女者必毒之信实朴厚者累出入亦无伤其地髙原旷野土产槟榔种莳如中国农桑葩时杀犬洒血污之】
　　猡黑【顺宁有之亦蒲僰之异派其俗与僰人不甚相逺蜂蛇鼠蛤无所不噉然勤于耕作妇人任力男子出猎多居山箐间】
　　防喇【一名朴腊婚丧与猓猡同而语言不通蓬头跣足衣不浣濯卧以牛皮覆用羊革毡衫在宁州者强悍专务剽掠在石屏州者良善畏法为编民在王弄山者一名马喇首插鸡羽男子服红经白纬衣妇女衣白垦山种木棉为业】
　　普特【以渔为业性耐寒舟不盈文而炊爨牲畜资生之具咸备又有泅水捕鱼者丹须蓬发竟没水中与波俱起口囓手捉皆巨鱼今滇池旁碧鸡山下有此种类】
　　窝泥【或曰斡泥男环耳跣足妇衣花布衫以红白锦绳辫髪数绺海贝杂珠盘旋为螺髻穿青黄珠垂胸为络裳无襞襀红黒纱缕间杂饰其左右既适人则以藤束膝下为识娶妇数年无子则出之丧无棺吊者击锣鼓揺铃头插鸡尾跳舞名曰洗忽泣忽饮三日采松为架焚而葬其骨祭用牛羊挥扇环歌拊掌踏足以钲鼓芦笙为乐食无筯以手抟饭勤生啬用集贝一百二十索为一窖死则嘱其子我生平藏贝若干矣汝取某处窖余留为来生用临安郡属县及左能寨思陀溪处落恐诸长官司景东曲靖皆有之在南安州又曰和泥男子剪髪齐眉衣不掩胫饮酒以一人吹芦笙为首男女连手周旋跳舞为乐死以雌雄鸡各一殉葬阿迷州称阿泥邓川州称俄泥】
　　糯比【元江有之即阿泥之别种风俗与阿泥同】
　　黑铺【元江有之其俗与阿泥同而言语微异性巧慧善作宫室编竹为器一切牀几棹凳备极精巧汉人莫能及男多黧黒女微白上下相接皆有礼畜养山羊不食羊肉夷中之最善者】
　　拇鸡【蓬头椎髻标以鸡羽形貌丑恶妇女尤甚挽髻如角向前衣文绣短不过腹项垂缨络饰其胷迁徒无常居多竹屋耕山食荍暇则射猎捕食猿狙佩利刀负强弩毒矢伺隙剽窃性狠恶父子兄弟怒则相杀多居宁州及王弄山】
　　么些【即唐书所称么些蛮今丽江之夷总称么些而永北禄丰亦皆有其类俗不颒泽自古已然男子以绳缠头耳带緑珠妇人布冠好畜牛羊勇厉善骑射挟短刀少不如意鸣钲鼓相讐杀妇女投场和解乃罢俗俭约饮食疏薄嵗暮竞杀牛羊相邀请一客不至则为深耻正月五日登山祭天人死以竹篑舁至山下无贵贱皆焚之】
　　力些【迤西皆有之在大理名栗粟在姚安名□有生熟二种男囚首跣足衣麻布衣披毡衫以毳为带束其腰妇女裹白麻布善用弩发无虚矢每令其妇负小木盾径三四寸者前行自后发弩中其盾而妇无伤以此制服西番】
　　土人【在武定府境男衣絮袄腰束皮索饥则缚之系刀穹妇披羊皮毡毳婣亲以牛羊刀甲为聘新妇披髪见姑舅性刚劣不能华言有争者告天煮沸汤投物以手捉之屈则糜烂直者无恙耕田弋山寅午戌日入城交易】
　　土獠【其属本在蜀黔西粤之交流入滇亦处处有之而石屏嶍峨路南较多男子首裹青帨服白麻衣领上缀红布一方妇人冠红巾衣花绣性悍戾在嶍峨者樵苏自给在路南者为人佃种屋庐与僰人同在新兴者居西山之麓服食婚丧习同白猡以孟冬朔日为嵗首】
　　怒人【男子髪用绳束高七八寸妇人结布于髪其俗大抵刚狠好杀余与么些同丽江有之其在鹤庆府维西边外过怒江十余日有野夷名□子自古不通中国于　本朝雍正八年相率到维西将虎皮二十张山驴皮十张麻布三十方黄蜡八十觔充贡愿永为年例】
　　扯苏【一名车苏在楚雄临安诸处居于山巅无陶瓦木片覆屋耕山种荍麦皮履布衣器以木摆锡为饰新平亦有之】
　　山苏【在临安诸处潜居深山板片为屋种荍稗为食能制竹器入市易米出常持弩射禽炙食种麻为衣男子披髪跣足妇人挽髻防头诸夷惟此种最苦】
　　侬人【其种在广南习俗大畧与僰夷同其长为侬智髙裔部夷因号为侬楼居无椅凳席地而坐脱履梯下而后登甘犬嗜鼠妇人衣短衣长裙男子首裹青花帨衣麄布如絺长技在铳盖得之交阯者刀盾鎗甲寝处不离日事战鬭王弄山教化三部亦有之盖广南之流也】
　　沙人【习俗多同侬人慓劲过之在广西者属于陇氏在富州者属于李氏沈氏维摩水下地辽濶诸夷互争以强力相兼并又有青龙六诏者狰狞尤甚地产老杉生悬崖千丈间伐之多无全材坚逾蜀产罗平州亦有沙人器用木婚丧以牛为礼】
　　蒲人【即古百濮周书与微卢彭俱称西人春秋传与巴楚邓并为南土本在永昌西南徼外譌濮为蒲有因以名其地者若蒲缥蒲甘之类是也男裹青红布于头系青緑小縧绳多为贵贱者则无衣花套长衣膝下系黒藤妇人挽髻脑后头戴青緑珠以花布围腰为裙上繋海贝十数围繋莎罗市于肩上永昌凤溪施甸及十五喧二十八寨皆其种勤耕种徒跣登山疾逾飞鸟今渐弱而贫其流入新兴禄丰阿迷镇南者椎髻跣足套头短衣手带铜镯耳环铜圏带刀弩长牌饰以丝漆上插孔雀尾妇女簮用骨短裳縁防婚令女择配葬用莎罗布裹尸而焚之不知荷担以篓负背上或傍水居不畏深渊能浮以渡在防自及开化十八寨皆号野蒲桀骜胜诸夷在景东者淳朴务农在顺宁沿兰沧江居者号普蛮亦曰朴子蛮性尤悍恶专为盗贼不鞍而骑徒跣短甲不蔽胫膝驰突迅疾善鎗弩男子以布二幅缝合挂身无襟袂领縁妇人织红黑布搭于右肩结于左脇以蔽其胷另以布一幅蔽腰见人不知拜跪寝无衾榻拳曲而卧】
　　古宗【一作狜猔西番之别种滇之西北与吐番接壤流入境内丽江鹤庆皆间有之男子辫髪百缕披垂前后经年不栉浴栉必以牲祭披长毡裳以犛牛尾或羊毛织之妇人以青白磁珠与砗磲相杂悬于首其食生肉蔓菁麰稗】
　　西番【永北一带凡在金沙江者皆是辫髪杂以玛瑙铜珠为缀三年一栉之衣杂布革腰束文花毳带披琵琶毡富者至三四领暑热不去住山腰以板覆屋俗尚勇力善射有缅字经以叶书之祀神逐取而诵焉性暴悍随畜迁徙又有野西番者倐去倐来尤不可制】
　　峨昌【一名阿昌性畏暑湿好居高山刀耕火种妇女以红藤为腰饰祭以犬占用竹三十三根略如蓍嗜酒负担覔禽兽虫豸皆生噉之采野葛为衣无部长杂处山谷聴土司役属今永昌罗右罗板罗明三寨皆其种旧俗父兄死则妻其母嫂后罗板寨百夫长早正死其妻方艾自矢不失节遂饿而死其俗乃革】
　　缥人【妇女以白布裹头短衫露其腹以红藤纒之莎罗布为裙上短下长男女同耕】
　　哈喇【男女色深黑不知盥栉男子花布套衣妇人红黑藤纒腰数十围产子竹兜盛之负于背又有古喇男女色黑尤甚种类略同哈杜亦类哈喇居山言语不通略似人形耳】
　　缅人【有数种曰老缅曰得楞子曰阿瓦如猛别雍防普澣洞吾摆古皆其类大抵各以其地得名性贪利好鬭食不用匙筯长于鸟铳其火药必得麦麫之迅疾无声其法秘不传人俗好佛男女俱以布盘其首色黑类哈喇摆古最逺而彊】
　　结【以象牙为大环从耳尖穿至颊以红花布一丈许裹头而垂带于后衣半身衫袒其右肩】遮些【绾髪为髻男女皆贯耳佩环性喜华彩衣盘旋蔽体饮食精洁战鬬长于弓矢恃象铳稍与缅同孟养一带多其种类】
　　羯些子【种出迤西孟养流入腾越环眼乌喙耳带大环无衣遮腹下以布一幅米肉不煮而食勇健执鎗刀敢战喊声如吠犬】
　　地羊【短髪黄睛性奸狡嗜利出没不常与人相讐能行妖术用器物易其肝胆心肾为木石遂不救又置蛊饮食中如元江所为】
　　喇鲁【性悍居崖穴衣麻布捕山禽野兽为食赋役俱无】
　　苗子【有九种黔省最多在滇则宣威镇雄亦有之多是花苗居水滨不畏酷暑多田罗陈蔡四姓形状类黑干夷布为冠饰以防绒短衣无襟腰连细折短裙至膝跣足节序撃铜鼓吹呐叭懽聚赛神书契数目字迹并六十甲子皆如汉制余不同亲迎壻步行迎妇归始置酒待客母家三日后以牲畜送壻家以为妆奁壻家答以牛马布疋即凖财礼厚款送归死则毡裹舁而焚诸野婚配各以其类不通诸夷】黑干夷【宣威有之男椎髻头纒麻布耳带大铜圏垂至肩穿麻布短衣跣足女衣套头衣毛褐细带编如筛盘罩于首饰以海贝砗磲等物衣领亦然褶裙亦用毛褐居深山密箐婚配不用媒妁男吹笙女弹口琴唱和相调悦而野合归语父母始用媒聘迎妇归死则裹以毡舁而焚诸野此夷中之最贱者】狆人【平彛有之习俗俭约男女皆事犂锄短衣长裙构楼而居甘犬嗜鼠病不服药惟务祭习俗大约与沙人同】
　　苦葱【临安元江普洱皆有之性俭居山崖种荍稗度日男女混杂不知礼义衣服多同糯比】喇乌【临安景东有之男如猡夷衣用棉布女装如窝泥短衣桶裙山居亦务种植男善伏水取鱼】麦岔【和曲有之娶妇以牝牛为聘吹笙饮酒担柴荷篑治生勤苦】
　　罗缅【禄劝有之耕种山田肩挑背负采薪拣菌贸易盐米】
　　卡惰【元江有之性顽钝喜歌舞男女多茍合遇婚娶通媒妁之日议聘金多者或至百金娶后子孙犹有代祖父偿聘金者故娶妻之家见妇生女喜不自胜若生数子即以为大累葬皆火化】黑濮【所居多在威逺普洱江界之间其人多黒色男女皆徒跣不勤洗涤语言稍似西番耕山力穑颇知纺织多作竹器入市交易男子剃髪为辫短衣着裤善操弩矢女子单衣仅长尺前不扣合以彩布为桶裙其裙防乳以至下体又用五色烧珠与海贝排串为饰束于脐下两耳穿孔环以银铜锡婚聘惟以牛银丧服白布葬即除之其丧皆用木槽】
　　嫚且【南中诸志纪皆所不载姚安有之尚丑为正月性好饮而荡男妇作懽呜叶吹薪弹篾弄枯则皆音节流畅合夷曲而杂和之其声喑然咿然亦可聴饮竟月而忘返不知节用过此则终嵗饥寒惟寻野菜充腹而已性亦疑畏】
　　戛喇【永昌腾越内外境俱有之耕种类阿猖形状似猓猡凶悍善鬭妇女斜缠锦布于腰居山巅戸不正出迎屋山开门迁徙无常不留余粟】
　　卡瓦【夷中之顽梗者也永顺东南辣蒜江外有之貌丑性恶亦耕种有寨落红藤束髪缠腰披麻布持利刃梭标于要路窃伏劫掠行商必结伴多人兼有保防者乃敢过今守御戒严此风渐止商贾凡出腾越入木邦贸木棉者必经其地呼为卡利瓦有生熟二种生者劫掠熟者保路】
　　小列密【云州有之刀耕火种精于射猎遇雀鼠则以弩取而炮食之】
　　利米【顺宁有之男子好衣皁面黄黑善弩猎每射雀得之即为生噉女子分辫赤足出外常披花布以蔽其身】
　　人【丽江界内有之披树叶为衣茹毛饮血无屋宇居山岩中】
　　大猓黑【云州有之黒陋愚蠢所食荍稗即为上品其余树皮野菜藤蔓及蛇虫蜂蚁蝉鼠禽鸟遇之生噉不葺庐舍崖居野处与野人同类也】
　　小猓黑【习尚与大猓黒同但形状差小】
　　野人【居无屋庐夜宿于树巅赤髪黄睛以树皮毛布为衣掩其脐下首带骨圏插鸡毛纒红藤执勾刀大刀采捕禽兽茹毛饮血食蛇鼠性至凶悍登髙涉险如飞逢人即杀在茶山李麻之外去腾越千余里无约束二长官为所戕贼避之镇淮闗内旧志称寻甸岩谷野蛮以木皮蔽其身形貌丑恶男少女多持木弓以御侵阙】









<史部,地理类,都会郡县之属,云南通志,卷二十四>















　　云南通志卷二十四
<史部,地理类,都会郡县之属,云南通志>
　　钦定四库全书
　　云南通志卷二十五
　　仙释【附方技】
　　自青牛西去白马东来羽客缁流盛行中土矧山峙老君地隣天竺渐染最乆服习尤深者耶夫释老之学自东周后汉以还时有盛衰而终莫能废则以其道要乎致虚守寂葆性全真内可淡嗜欲之私而外可郤身名之累虽与儒者修身淑世之道防趣不同而愿力之坚深精神之凝一固有不甚悬殊者兹编所录类多翛然出世吐弃一切适志清虚游神冥漠诚得其沈静髙眀之意而践之纲常伦敎政事民物之间安见二氏之必无与于儒术防至于曲艺専长茍臻超絶利济一时亦未可没而不也志仙释方技附焉
　　云南府
　　唐
　　道　清【郡人杨氏子精硏内典有苦行感现观音大士逺近化之防氏号融通大义法师化日有彩云出火中舌根不坏色若莲花】
　　觉　印【郡人号脱空戒律精严母亡庐墓刺血写经学道于五台飞锡滇池结茅以居名曰乐道晚归五防沐焚而逝三日异香不散其焚化处相获舎利数百产芝三蕚】
　　元
　　莲峯禅师【名宗照剑川段氏子祝发受具遍歴诸山了逹祖乗至正间游晋宁东山谓似曹溪遂建盘龙寺居焉一日沐浴书偈云三界三途何佛何祖不破便有能破便无掷笔而逝门人塔全身于寺师以八月十九日生至今中秋滇人礼之】
　　大　云【不知何许人或云少以羲经登进士居长安邸中梦大士拊其背曰子于空门大有宿縁觉而白光满室香气袭人因弃官礼天觉和尚祝发游天台山习止观晚年入滇栖三泊大云山创华严寺因号大云缁流闻风屦满兰若中统间还大都不知所终】
　　无　照【曲靖普鲁吉人父仕元生照于安宁离襁褓即暝目趺坐髫年依本郡虎邱寺云岩薙发后诣天目谒中峯本眀言下契悟嗣临济二十世还曲靖搆庵栖息庵有龙湫堕叶触波必遭风雨照安禅制之龙徙去遂即其地创正法寺寻入昆眀梁王建佛严寺于太华山以居之示寂后得舎利累累于灵骨门人建塔寺左】
　　迦　罗【姓赵氏通唐梵诸书大徳间昆眀池有蛟化为羙少年挑淫妇女父老请治之罗遣黒貌蛮奴擒至以水噀之化为蛟斩之蛮奴即大黑天神也后不知所终】
　　苏忠先【安宁人事母极孝性喜饮放逹不羁家贫力学诸子百家无所不究负母入岱晟山中结庐耕食自娱得异人授役龙术松材村田苦无水即凿龙泉清冽异常灌溉山田凡数十顷一日元使者赍金帛往召苏应诺欵使者于山中至夜半屋宇四围俱金龙绕现有吞噬状使者骇而逃焉里人称为真隠先生云】
　　眀
　　刘真人【名渊然贑州人年十六师赵元阳授大丹诀能呼风致雨洪武间被召擢右正一永乐初迁左正义寻谪滇居北山龙泉观洪熙初召还赐号长春真人】
　　贺真人【名以正昆眀人神采秀发超然物表师刘真人尽得其秘被召至灵演法左正一赐号洪济真人】
　　刘真人【号可成洪武间居禄丰之南隅有仙术城中苦无水真人为掘大井于东街水清冽而甘邑人利之西河有水怪渡者多遭沉溺真人以符箓除之其害乃已后奉诏诣京祷无不应封降魔真人】
　　赵　护【太和人家世习降龙法至父赐洪武间召入京赏赍甚厚遣还护迎父至滇会滇池孽龙为厉滇人诣护求治之护坐海口演法龙去患除】
　　杨用广【号雷谷余姚人遇异人得五雷法永乐初以事谪宜良祈祷辄应八十余容如少年一日谓门人曰三日后雨雪吾脱尘凡矣至期果然】
　　梁道士【不知何许人居易门有道术易门艰于泉梁以蜡为三龙置隙地俄涌三泉其上泉之龙止一目今泉中鱼亦一目又有庙在石涧山梁檄神一夜移之】
　　布　张【昆眀人有异术甞为一妪作豫修斋妪持所写文示张一见尽焚妪曰书此数日矣今卒然何以办此张曰具十笔砚一夜可成妪潜窥见十人皆同貌五皷书毕张于送神时伏地不起谛视惟衣冠在地而已后又有人数见焉直指使以为妖欲之乃趋黔国公家乞白布一丈坐其上令两徒掖之走少顷抵安宁黔国请其术张画门于壁以手叩之门啓中有宫室甚丽黔国疑不入俄而无有其幻异类如此甞欲以术传僧铁峯峯不受遂示蜕于山之虚凝庵已而乡人复遇于大理】
　　刘士寛【江西人幼而目盲年十六遇异人以金鎞投之遂眀因授其术年八十余自蜀入滇齿髪不衰入夜篝灯兀坐不睡其谈尊生以养气为主年九十忽见数軰入称青城山使者迎为观主遂逝是日太平寺僧梦寛取茗十余斤且言欲入蜀僧异而访之始知已死】
　　张善信【通海人寓安宁因诵经有省后遇异僧至天竺示以莲台善信见为火坑不敢渡僧贻土一撮水一瓶以归久之大悟宗防居二十余年化去人取土塑像倾水于地遂涌甘泉至今不絶】
　　永　亨【字道隆昆眀人住山三十余年顿悟宗防化后舎利无数】
　　云山和尚【昆眀人幼祝髪精戒律宣徳间召至京演菩提妙义授僧录司左觉义遣归大学士金幼孜作诗送之】
　　古　庭【昆眀丁氏子七嵗出家礼慈宗名善贤复礼百岩改名善坚御史张某见而竒之曰此子三十年后当佩祖印随入金陵谒无隠令看万法归一语昼夜叅求忽阅圆觉经至身心俱幻遂划然自释再走金台返滇省喟然曰目前境界非我能畱死去生来安可息也复游贵州寻入蜀脇不至席心地发眀时年止二十三耳正统间叅无际授印记临济二十三世号古庭旋归滇开堂归化寺法侣云集治六年示寂塔全身于寺东所着有山云水石集】
　　净　轮【号大巍郡人俗姓康得法古庭倡无际宗风成化中卓锡都城创万福寺道法大振别号竹室有竹室集】
　　真　圆【昆阳杨氏子幼祝髪为普照寺僧后叅无际得法每入定甞至数日父母殁庐于墓侧豫知寂期眀太史杨慎为着松风庵记】
　　豁　渠【姓邓内江人年二十遇异人授以无为之防遂弃去诸生一日玩坛经有省闻道川拈金刚经颂莹然眀彻及入青城山耳邉甞有报将然事者语同叅玉峯峯曰修行被鬼神勘破乃落静境耳时有内监邀渠供养至之夕内监梦神责云汝以劣相妄希大道觉而告之渠遂辞蜀入滇至大理李元阳馆于三塔寺为落髪因寄玉峯云太湖落髪一佛出世以渠初号太湖也晚益超悟甞谓在云南所得是相外消息在岭南所见是相内光景再抵武陵叅道林凡宇内名山无不游歴后不知所终】
　　如　慧【号寳峯蜀贾也入滇以五利起家已而变起室中遂祝发于大德寺礼佛三十载履迹穿石直指李柄亲叩法要逺近来谒者无虚日慧不胜烦乃携徒无碍入伏牛山临化作偈遣徒谢众而去】
　　段头陀【晋宁人朱顔白髪徉狂市中毎食松栢叶有叩者辄为呓语时出一二言根极防妙偶过南闗指市廛云某处至某处当火既而武定难作如其所指】
　　李破罐【不知其名居于宜良岩泉山石洞常携破罐入市凡有所得无论盐米蔬果俱入罐中煨食若无所得即拾鹅卵石煨食人问之曰芋也取食果芋每于龙泉洗罐翻里向外洗净仍翻如故因呼曰李破罐后不知所终】
　　徐道广【昆眀人嘉靖时修真于楚防之元真观能书符咒水除役使鬼神禳灾祈雨时黔府瘟疫医不能疗遣使求符遇道广于乌龙寺方食活鳣即以鳣血书二符使笑之道广起掷一符于水田中忽见鳣百余以首捧符使始惊讶持符入府每夜见符上火光烛屋疫遂止其余灵异不可殚述后封雷霆都吏】
　　提脚道人【姓名不传万厯初至滇住北郭外龙王庙以防提左足趾而行佯狂笑谑人不能测天明入城乞食晚归其所有门卒思窘之日未晡即欲闭门道人已至甞披一衲终嵗不涤亦无垢又时至莲花池吐肠出洗一夕至冢间化去葬庙侧滇人有游武当者遇于南岩宫衣服顔貌如旧云】
　　万　卉【安宁州龙应寺释子童年即瞽甞背诵华严经八十一卷防防如涌泉时有独契禅宗之号】
　　本　源【昆阳甸头村人万厯二十九年弃家为普照寺僧遂遍谒名山歴吴楚闽粤东至普陀落伽山北渡青徐燕冀出邉塞转而至秦由秦入蜀登峩眉山经一十三载后归结庵碁盘山息止观御史傅宗龙慕其戒行往迎之住锡普贤寺念碧鸡闗下数十里纡廻曲折雨苦泥泞募工自夏家窰至省障水筑堤修桥梁成坦道行旅便之其生平功行类此年九十四坐化】
　　本　铁【字定堂嵩眀李氏子年十四谒道心薙髪诚实精进遍名山三十余年大有所得归至曲靖有按察唐豫梦神僧次日见铁与梦相符为重修东山梵刹谓人曰此禅师再来人也后至本郡清水塘建劝善楼至鸡足建寂光禅寺居十有八载诸方僧谓之当代宗师一日谓众云撒手归来路不迷灵机煞活在全提防回力尽心圆处坐脱娘生铁靣皮端坐而逝】
　　昌　容【号权实昆眀赵氏子七嵗出俗十九圆具掩闗六年后叅余山和尚得法更号定峯开堂说法僧徒云集容自幼究心内典时有静会每经行林下机之所触即成吟咏示寂之日索笔留偈曰不作凡不作圣圆明一无亏无賸书竟趺坐而逝有啸狮山语录行于世】
　　释　禅【号本无昆眀人俗姓张名初俊性頴悟博渉经史万厯间落髪召至京授以僧录司左善世赐紫衣银鉢如鸠摩罗什归与副使冯时可友善后卓锡丽江府请建悉檀寺着有风响集老子注解楞严忏禅师颂诸集行世】
　　读　彻【号苍雪呈贡人俗姓赵戒行坚苦有才名崇祯间游江南住华山与董其昌陈继儒吴伟业唐宇昭軰友善有金陵怀古诗云石头城下水淙淙西望江闗合抱龙六代萧条黄叶寺五更风雨北门钟凤凰已去台邉树燕子仍飞矶上峯抔土当年谁敢盗一朝伐尽孝陵松示寂后江浙名士以诗唁者甚众吴伟业一章曰说法中峯语句真沧桑阅尽剰闲身宗风实处都成教慧业通来不碍尘白社老应空世相青山我自笑诗人纵教落得江南梦万树梅花孰比邻其爱惜如此吴中至今诵之】
　　罗国珍【安宁人崇祯间以败木破瓦架屋于永安桥侧日拾骨瘗之遇人辄令念佛父亡庐墓哀毁骨立一日往辞州守曰某日道人欲回去人嗤其癫至期黎明坐桥中念佛阖郡往观有赞其生西方者国珍顿足曰即此便是言讫而逝】
　　大　千【河南人崇祯间住净莲寺山苦无水师拜经百日泉忽涌出值严霜烈日甞露坐山野间有饭之者随多寡辄尽或数日不食亦不饥】
　　本朝
　　灵　药【湖广人天童法嗣顺治十八年来滇住富民之九峯山时荆榛翳蔽野兽逼处人不败入药卓锡于此虎豹潜踪清泉涌出乃开山建寺八载功成留偈而逝】
　　无　语【迤西人住富民灵芝寺诵经静室冬不炉夏不扇者三十余年时趺坐山巅雉鸟羣集土人所供衣食咸分给贫乏康熙二十年忽聚众告曰老僧来年此日与众别矣至期果沐浴而逝室中异香三日不散】
　　溥　畹【号兰谷江南人戒行精严康熙四十二年入京请梵本藏经来滇建楼贮之】
　　【赐名报国寺幷御书诗匾开坛讲经滇人多敬礼之】
　　曲靖府
　　唐
　　阿阇黎【段姓人呼段长老幼得驱龙术不事符牒凡请祷立应人有自逺方来迎者但令先往其人抵家彼已先在坐矣】
　　明
　　镜中长老【正统间住南宁真峯山苦行四十余年夜甞以念珠撒地一一探之仍掐贯成串竟夜不寝侍者问何苦如是曰不苦不真吾以伏魔耳一夕有盗入室勒取衣鉢欣然与饮食遣之比晓尚旋绕廊庑间相率膜拜还其物乃慰之归后以建寺卜地得一龙潭祝曰尔借我地尔亦有功次日泉果迁于山巅今泉溜树杪绕寺廊焉】
　　所　庵【名真澄郡人张氏子年十五慕玉龙发光和尚思见之适园中柿熟欲取作供甫登树遽堕地昏昏入梦中赴光座下光曰汝事办否曰已办及苏犹仆堕处遂悟生死不在色身乃礼光受五戒年十八谒古梅于曲江为薙髪且令遍天下名师澄至北都歴叅诸防久之至千佛寺依徧融遂嗣融后甞往来五台创寺鸡足每开讲多所发明】
　　大　千【大同人七嵗出家来滇居南宁玉龙庵庵苦乏水师防拜山防中得水一年五十余彻夜诵经虎常守户后百嵗无疾而逝】
　　道　莲【字白斋蜀人也初来郡住朗目山苦行自持采山蔬自给幷日而食山下人有布施者则曰吾不湏此尔当以之孝养父母守戒律絶世故居山足不至城市土人呼为碧眼神僧】
　　朗目大师【号慧光郡人李氏子万历间得法于岳禅师次叅徧融防印可居桐城金谷岩跪诵华严经三十年忽悟曰佛祖宁为一家设乎遂出世旋至京师请藏归住普照寺讲楞严未毕忽辞众端坐而逝上闻赐金立塔于朗目山之髙峯】
　　惟　敬【号梵庵贵州人俗名洪上于崇祯十年与兄洪中避乱来寻甸钟灵山时寺僧欲创一庵有数人同梦二狮登榻及旦二洪至坐榻上愿祝髪于此遂留主庵庵名音吼甞有虎至惟敬驯服之不复咥人樵牧见之不避惟寺中有吉防将至则虎为之吼】
　　本朝
　　道　瑞【蜀人俗姓王年十三祝髪于奉圣禅院初名景莹防即留心宗防其师一日讲楞严至七处徴心八还转见问其师曰心是何心见是何见师不能答遂徧叅诸方得悟上乗顺治间至郡住府东山报恩寺建大悲阁奉大士像开堂说法夀七十三端坐而逝】
　　海　航【字济舟马龙人孔氏子防不茹荤二十得度戒行髙洁通宗门要防开律堂于觉照庵逺近宗之康熙十五年八月初四日集众示偈曰虚空非大我身非小要知靣目眀月皎皎端坐而逝】
　　临安府
　　明
　　姚　成【郡人少孤磊落不喜章句慨然慕冲举术人劝之娶不应俄遇异人饮以酒香气馥郁仰观天表若有所见遂能言风雨隂晴及休咎事杂以滑稽人咸异焉手搴一芭蕉叶四时皆有青色又晨起戏为人致书燕邸此暮果持手扎而归居无何失其所在】
　　王　盘【通海人日与羣儿嬉戏元夜以一竹竿令羣儿闭目骑之风声盈耳至一大郡银花火树骇人心目夜半归谓之曰适往江南观灯耳】
　　风揺头【姓名无考治间至石屛敝庐垢席坐卧不常狂呼嫚语人不能测有问者辄揺头因呼风揺头一日湖内有船欲覆乃以手作扶掖状遂得济比登岸迹之不知所往】
　　温　成【号大机鲁人叅禅见性居府西指林寺化时年一百二十】
　　畔　富【新兴人幼不茹荤依天常寺受戒游通海渉秀山相水乃于东北石笋丛起处以杖穿之水随下泄】
　　法　建【通大乗能诗文正徳间为石屛诸天寺主号悟机和尚沐浴端坐而化】
　　慧　心【号玅空通海马氏子祝髪秀山不识文字惟反观防坐常礼观音大士十年如一日忽感甘露灌顶之异遂通诸经过目能诵遇祷雨黙然危坐灵雨应之后至省城建笻竹寺居焉】
　　无竆和尚【嶍峨蔡氏子母戴氏梦日轮当空有娠及生不茹荤甫离襁褓便知趺坐长而出家落髪遍名山说法开堂声重京国化于武定之狮山】
　　杨善哉【眀末寓三泊云龙山一佛殿旁居常裸体或数日不食或一日数食喜看书每冬浴涧中夏日围炉人问道辄云善哉善哉故人以名之居三载游府城普庵寺先日云将归去次日告寂】
　　桂　轮【河西人初不知书后游京师受三昧法戒忽顿悟精解内典崇祯间为皇堂都讲衍大乗经赐紫衣鉢杖号毘尼和尚年八十余无疾而逝】
　　本朝
　　李金阶【字建白郡庠生生有异质目光射人性笃孝嗜学精于易亲殁萧然有出尘志避迹山中一日有道士求济建白以盐与之既去盐复在故处追之不及归而渐狂或长卧经月不食或一餐斗粟不饱或雪中赤身卧石上久之遂能前知言多竒中城南有石洞伏蟒伤人建白居之患遂絶除夕题诗有眀年辞别旧家乡之句隔嵗果卒】
　　刘可成【宁州人年三十华盖山结庐古冢旁仅容膝能前知祸福多隠语使人自悟有以非义之物进者辄呵拒之晚年辟谷日饮酒虽履霜卧雪无寒色年七十须髯复长齿落更生一日书偈云亥时闭子日开七十余年去复来遂坐化越七日香软如生】
　　澂江府
　　眀
　　黙　然【新兴人幼入空门苦心叅悟年八十端坐说偈曰寂寂寂空空空还元妙认祖宗回光照本来同呀眀月与清风乃示寂】
　　李熹吾【新兴人游江湖学道七十余年至广通罗川寺见羣蜂旋绕中殿欲止熹吾开呼曰来来来尽纳之须臾不见谓人曰吾其逝矣沐浴具衣冠辞众坐化是日两迤知识莫不见之】
　　本朝
　　铁道人【赵姓河阳人少孤未婚娶慕太乙皇极之理学之数年一日忽癫狂行歌市中数日不食亦不饥性喜铁取铁钏约两臂铁篐为腰带铁箸钻匙及刀劒之类咸系之身约百余觔行路锵锵然人饮之酒醉则枕铁而卧无所苦皆呼为铁道人后游弥勒苏氏家言祸福多竒中一日苏他往语其弟曰汝兄出我欲归不及别矣沐浴瞑目而逝其弟哭曰吾兄供师三载竟不待其回而一言诀别乎有顷复开目曰趣兄回我待之次日苏回合掌致谢而逝】
　　黄天顺【新兴人不婚娶徉狂行乞有遗以衣履者尽着之旋脱于道上每出羣儿环绕捶击无怒色能吞银铜瓦砾或戏与巴豆丸者服数十粒无恙康熙二十七年按察许宏勲赠以金不受拾零星小块咽之后不知所在】
　　武定府
　　眀
　　补锅匠【无姓名不言以哑子称永乐间常憇狮山往来村落间业补锅有从学者不索谢但令负担前行数载人不识也一日于南门外狮山道上防柴枝作三字云要南下安然而逝土人异之收棺木未瘗越三日尸不见传哑子又在省城补锅】
　　邉　遁【正徳间住狮子山土妇凤氏往谒不为礼且曰汝不修行当为厠虫矣凤怒夜遣人刺之至则为巨人所鸡鸣更使徃视亦被缚恳请于遁乃以法释之因拂衣去凤又使人邀之业渡金沙江矣遥顾使者曰若主真当变虫竟去】
　　牧　童【郡人幼时牧牛山中与同侪对奕忽遇异人教之棋遂无敌以此名于一时后遍游江湖回至黔西逆旅间忽遇前人呼之偕去】
　　王来豫【号景云精通元理炼丹禄劝仙台山后尸解去】
　　本朝
　　真　一【吴人幼业儒不偶流俗欲遍歴海内名山遂薙髪云游至滇住元谋法林寺手不释卷工书法于释典多所阐发】
　　广西府
　　眀
　　唐风子【泸人知书事父孝朝为人佣暮则歌咏父亡走山中妻餽食不顾好与儿童戏人以风子呼之严冬大雪卧石上蒸汗如雨衣敝以防缀牛马骨披焉或食铁及瓷瓦齿声楚楚好事者趋谒叩祸福皆不答有时谩语又切中其隠防一日取刀刈草顷之客有乗骑来者唐取草饲马且曰不听吾言故至此马为泪下崇祯末尝语人云满眼皆沙又云水来矣沙难留矣乙酉以后始悟所谓沙者指定洲水指流寇耳丁亥为寇卒所执逼令速杀刄至其颈白气涌出】
　　元江府
　　眀
　　月光道人【正徳间云游至郡结茅金鳌山麓兀坐不言日啖菜根少许如是数年忽不知所在人往觅之见壁间书一絶云壶中夜夜种金莲剑光飞过赤霞天蓬莱此去无多路只在山人拄杖前始知其仙矣】
　　陈羽士【嘉靖间栖东山玉皇阁神气俊爽目光如电呼啸风雷无延晷刻郡甞旱舆至城中甘露随注居二十年蜕化去】
　　大理府
　　后汉
　　杨波逺【时地莫考相传为东汉人唐永徽中常骑三角青牛游苍洱间后遇迦叶波于三阳峯下以石案设供具石长广丈许逺止以一手持之后不知所终石今存】
　　唐
　　冲举仙【栖苍山鹤云峯四十余年常坐一石或时与人奕一日辞众曰当以明日行矣次午果登石乗云而去】
　　夀　海【姓周氏南诏时三年不雨请天竺僧白胡师祷之云布无雨师以竿拨云雨随竿注不能遍及师曰汝国必有圣僧盍往求之或告南天祠有其人王召不赴与师往谒乃夀海也师见海即拜王惊问对曰吾师也王视其额上有五字印遂礼敬之因请雨救民海曰昔汤旱七年以身代牺六亊自责天乃雨此人君有道格天之騐今王杀及无辜天地闭郁不知悔罪何从得雨王乃悔惧誓不虐民已而果雨】
　　道　安【河东睑人住大常寺尝欲建浮图有洪水自苍山漂木石至工遂成罗筌岛有蛟为害及安建寺于上害遂息化之夕室有毫光五彩及茶毘顶骨现奄室利伽诃阿六梵字人以寳瓶盛其骨化为水或谓为文殊化身云】
　　惟　中【姓张氏传荷泽正建法滇中自是衲子知有曹溪矣】
　　李成眉【人称李贤者初建寺荡山祝曰寺若久佛当从室中至次辰五华楼佛像已在殿中南诏重建崇圣寺时成眉为司厨侍者殿成南诏谓众曰殿中三像以何为中尊众未及对贤者厉声曰中尊是我王怒其不逊流之南甸无何坐化甸人茶毘瘗之冢时有光商人以为寳也啓其骨货之富人购造佛像光如故王闻而异之遂迎奉于崇圣寺作中尊】
　　青　牓【叶榆人姓杨氏每讲经时有雨花之异】
　　施头陀【叶榆人通禅悟勤礼诵宗家以为得观音圆通心印其法嗣皆以道行闻于时】小　澄【南诏时鸡足山僧也与二僧同住一庵澄入城乞食南诏王问其识何法门澄云能令死者生极乐国或愿生入棺中试之王如言属澄起棺开视则诚死矣王代恳丐活澄许之其人复苏言所生境界与澄言同后还旧庵问食于二僧二僧曰汝在城乞食许久不裹粮来反欲食耶逐之澄遂走叩迦叶石门门訇然中开澄入二僧追至门已闭如故乃大悔恨焚身门外焚处生柏二株或谓澄迦叶化身也】
　　张建成【喜州人唐时入觐过成都大慈寺适寺钟新成僧戒曰击钟一声施金一两建成连扣八十僧惊问故曰南使张建成也僧叹曰佛法南矣遂为更名成化受心宗而归】
　　白伽师【南诏时尊为国师时天旱饥馑师衣食万众皆取给室中盖神化也】
　　五代
　　午正和尚【往下闗东津梁寺段思平兴复曽豫知之】
　　宋
　　无言和尚【李氏子甞持一鉢入定鉢内火光出则晴白气升则雨一日讲法华经有老人来听听毕乗风雷去众惊问之曰洱海龙也】
　　慈　济【洱海东北有危石悬立峻壁下临深渊济日拜佛其上至今呼为礼拜石】
　　元
　　照　本【夙有慧根遍名宿尝诣天目谒中峯将至峰语其徒曰当有客自云南来汝持镜迓之本至见镜曰师敎我矣徒问故曰吾名照本师令我照见本来耳徒白峯峯竒之留数年尽得法要日赠以歌序尝语赵孟頫谓云南三僧皆堪负荷照本其一也】
　　妙观和尚【至元间讲华严经感金甲神现像之异集楞严纂要注十卷又诵金刚经有白光如轮久而不散作金刚方语集觧一卷又有华严心镜元谈辅翼及外集诸书皆发明宗旨茶毘日舍利莹然】
　　圆　护【大理人号念庵初号无念游大方见中峯和尚中峯以罗什捧鉢永嘉无念无生之防叩之答曰我之无念异乎所闻什师过在絶念不起永嘉过在任念自起二皆有偏念也我之无念则心体灵湛寂然不动如镜鉴象如灯显物未甞毫髪隐也中峯深肯之为作无念字说甞梦神授书法凡书字右腕洞如水晶因号为玉腕禅师崇圣寺佛都二大字竝石刻证道歌皆其手书】
　　眀
　　无　极【名法天太和感通寺僧洪武癸亥走闲道入觐献白驹一山茶一上临轩纳之茶忽开一花上喜亲为诗纪之勑翰林院学士赋诗以赐厚慰遣还诗载大理志】
　　杨　黼【太和人自号存诚道人孝友慈和甘贫力学园中桂树盘结如楼黼巢居其上日注孝经砚水自溢母卒葬毕即隐鸡足山凡二十年卒之日凡亲友之家皆见其登门作别或又见于安宁道中焉崇祯壬午河西李元祺赴选得大理训以便道诣武当有僧来谒自称大理府学杨黼浼祺寄语于家祺许之及至下闗见黼南去数呼不应抵任问诸生方知为永乐闻人因为立碑表其里曰桂楼先生故里】
　　芮道材【少业儒从刘真人习栖神炼气之术曽殄峩崀蛟除防化祟宣徳初召见赐都纪驰驿归创栖霞观居之寻尸解】
　　髙　娘【一名谷女赵州白崖人年十三尚不能言其兄从征东川相距二千里一日谷女忽开口欲饷其兄家人喜其能语试裹饭与之蹑其后至盘陀石入水洞而去未防归道军中亊甚悉更命送新衣易旧衣皆不爽遂日送饷以为常一日忽谓家人曰兄回矣遂骑常所牧白猪猪化为象乗云而去今盘陀石水洞犹存】
　　陶　浚【澜沧人性防勤精道术祈祷神验不受人财忽语人云上帝召我为三天门置簿都史遂端坐而逝】
　　大　空【名兴彻洱海人初师鸡足定堂誓立禅永不坐卧后往孤鸟寺叅天竺掩闗荡山学楞严于邱光禅师每定三日光讯曰得法喜乎曰如是如是翘一足立无欹斜晚住狮子山一日报众为别香烟既尽闻空中佛声渐向西去】
　　寳　月【燕人栖赵州白崖之小王寺每人市辄暂憇于张姓者之家因求寄居张不解月归语其徒大光遂逝是日张妇产一男额有顶珠左臂肉隆起如念珠痕光往视儿一见如旧识三嵗殇又生于千户侯家状如前甫六嵗千户令就馆以待袭职儿曰我前世为僧但愿出世一日忽失所在】
　　寳　庵【大理人长身修髯始居净土山继入鸡足歴九载每入尘市常依祠庙置瓢神案人以食食之后至白崖忽谓众明日虫蝗寺示寂行至塔所趺坐说偈曰吾三十年寂而常照照而常寂奄然顺化】
　　大　智【燕人行脚至白崖每至人家见鸡即索食谓其多食虫蚁当为度脱一日遍街衢谢众众随之至义塜地闭目端坐向西口吐白气如虹而逝】
　　拜经和尚【名兴宗郡人成化间住黔省永祥寺楼诵法华经每字一拜如此者四十年当膝处版为之穿年七十刻期鸣鼓告众而逝】
　　雪　轩【赵州人游贵州永宁创庵以居题曰梦縁坐山十四年戒行髙洁礼部差锦衣舍人萧兴访取赴京不知所终】
　　道　庵【太和人叅古庭和尚筑室于水目九峯之闲因闻水声大悟再见古庭庭喜之曰居士这回稳坐家中也曰某自来不出外古庭曰家中事若何曰倒却四壁古庭肯之有铁壁银山都放倒叮咛珍重莫狐疑之句】
　　海　慧【号印光叶榆杨氏子童年出家心源洞彻遍览大藏宏建法幢遂开鸡足衣寺阐宗教为诸名徳所推后开堂感通寺百废俱兴李元阳与为方外友】
　　寂　观【号法界印光髙弟也苦行三十年叅方至燕徧融和尚许其入室回滇至响水闗遇虎手摩其顶虎逡廵而去寺僧怪之观曰心宇防定尚不见生死安知有物我吾视此亦犹蝘蜓耳年九十无疾而逝】
　　周　礼【号彻庸云南县杜氏子十一嵗入鸡足山师徧周和尚周先一日梦白莲花生于殿墀明日礼至稍长笃志宗风礼观音文习静二十年闻水声大悟慧解无碍后叅大方印可于天童宻云和尚归妙峯山开堂以棒喝传宗人谓滇南自古庭后二百余年祖灯再熖实自师始着有语录雪山梦语】
　　洪　如【号无住定逺人邓氏子初习静白云山闻鉢声有悟崇祯间叅天童和尚愈彻性源开堂云南县水目寺着有苍山集苦海慈航集】
　　本朝
　　学　蕴【号知空洱海人九嵗辞父母入鸡足寂光寺薙发戒行精严博极羣书慨然曰文字之学不能洞逹性宗乃徃叅无住和尚无住示以防要久之苦无入处后至玉霖轩礼万佛名经忽大悟觉身脱落内外圆眀如一轮皎月自谓快爽难以喻人复叩证于无住无住深许之着有语录草堂集年八十无疾登座示众而终】
　　李炳阳【名徳全江西金谿人早年頴悟遽有飘然出世心徧游诸名山至滇过云南县得天一山遂栖托焉精修苦行二十余年一日歩松隂下见二童子授以勑曰上帝召汝归遂沐浴而化】
　　楚防府
　　唐
　　王载元　张眀亨【南诏时栖威楚之五楼山载酒峯头长吟狂啸时人未之知也一夕酒酣有道人乗风而至神采焕发二子迓之曰先生能剧饮耶道人顾笑问其姓名曰无心昌道人促膝倾觞淋漓醉卧已而起别曰眀年秋风起塞上吾当再来及期二子登眺以俟四顾凄然湏臾道人至携醇酒一瓢命二子饮张不善饮惟王子饮之道人欢甚吟曰将得五楼眀皎月换来一顷玻璃风吟毕而起白云在天弥空佳气道人曰时当行矣腾空而上王子随之张子踊跃无措伏地大呼道人曰子仙骨已成迟一劫耳张子遂化乡人瘗之冢上流光掘视得石如水晶是夜梦张语曰吾功行尚缺当以骨救疮痍试之果效遂名仙人骨云后有谓昌无心乃吕字也遂名阖闗滩阁曰吕阁】
　　李阿召【大理人居七局村养一黒牛日饮池水肥泽异常因得卤泉白诏开之是为黒井赐官不受求为僧赐紫袈裟井民至今立祠祀之】
　　元
　　李　贤【定逺人黒井凤山坊旧无水贤往丐豆腐索之至再人曰物值防何但水难得耳贤笑云何不蚤语我即诣山叩地甘泉涌出】
　　源　空【郡人三嵗能诵佛号入紫溪山为僧常游螺髻山有虎伏崖下又游九重岩经月絶粒一日端坐而化茶毘日祥云羃焉】
　　眀
　　正　玉【广通人尝入定于仙羊山古树下出神去】
　　本朝
　　读　礼【号见月楚雄人明崇祯间祝髪鸡足遍歴诸方至江南华山依三昧和尚嘱绍律宗衲子康熙十五年入寂】
　　姚安府
　　元
　　庆禅师【居郡妙光寺山旧无泉师以杖卓岩谷之隂泉随出焉】
　　眀
　　张三丰【天目人寓郡之文昌宫年余后去之平越以只鞋留挂壁间长二尺题曰三丰鞋今平越府有三丰脱影崖浴仙池回生树遗迹】
　　本朝
　　杨和廷【名济丹事母极孝顺治乙酉值沙贼变奉母来姚居玉皇阁时杜朝明据姚流寇遣其将张虎屠城和廷日端坐诵经兵入防刀砍之已复还视完躯朗诵如故惟坐上木鱼痕深寸许遂加敬而其事】
　　永昌府
　　唐
　　无言和尚【姓李氏生时不哭两手皆拳垂髫犹不能言后有僧语其父母命造观音像则能言像成果语拳亦随开掌有文曰无言因以为名年十五依圆净法师精研律论融贯教乗手书大乗般若经千余卷茶毘之日得五色舍利遂于栖贤寺旁建塔奉之】
　　道　超【段氏子童丱出家戒行清苦尝于岩闲入定有异鸟防花糜鹿驯卧之异年四十五示寂谓其徒曰切无茶毘三年后当葬我于西山之阳及期啓视颜色如生众叹异之遂为立塔】
　　眀
　　志　登【马氏子结庵龙泉门外有盗十二人夜入寝室登禅定不动盗周视左右见案上蔬食罗列皆新炊者盂箸亦如其人数盗惊骇登徐云昨已知诸君至故嘱徒豫备耳劝令饱餐仍为开说果报因縁妙义羣盗悔泣罗拜而出】
　　黄　甬【腾越人入佑圣观行持符箓驱邪治疾皆有神验治间旱兵备赵烱延术士能祷雨者指挥陈仪以甬对烱延问甬甬对曰不必悬旛驱雷但竭诚必有感也烱率阖属斋戒数日天雨如注甬自此戒行益严人呼为松溪炼士】
　　祖　复【号立禅姓朱氏系出晋藩万历初游匡庐茅山薙髪为僧精修禅定脇不至席者五十年后游滇至楚防值旱为请雨积薪自焚雨立沛民徳之未防入永昌寳台山足不履户外数年一夕说偈而逝】
　　薛继茂【郡人别号青羊道人事迹详见郷贤任贵州廵按时有道人来见曰公宜急告归眀年秋风起吾当至永昌一晤未防茂果归道人如期至日与讲修炼法后引一青羊入茂家道人与羊忽不见茂无病而卒乡人有自大理来者见茂与道人同行问何之曰苍山一游因寄语其子墙内有丹书小剑小印小旗各一宜善藏之及抵永其家方治防郷人其言果有前物始知茂尸解去】
　　不二头陀【姓任少为永昌郡吏素好道甞过一坊下见字纸数篇书隂府律皆其所犯者遂弃家云游至应天府趺坐市中遇廵城御史责之命都纲安揷一古寺内此寺常有妖白昼伤人不二至寺趺坐夜半见蛇长数丈口如盆自上而下欲吞之不二端坐自若叱曰吾在此尔宜速去不去将诛汝顷之蛇顿入廊下遂隐不见人以此感动捐万金修徳普寺居之甞见其髪有五色光后坐化去】
　　海　阔【福建人云游至永居沙木和石牌寺昼夜趺坐戒行精严独居数十年髪白转黑齿落更生面若童颜一百三嵗圆寂于城东刘家庵】
　　蓬头道者【字洞元不知何许人崇祯间云游至永趺坐市中无所求人与之钱随给贫乏后归东山寳鼎寺每于盘石上静坐山禽翔集其身人以此异之】
　　本朝
　　警　秀【字补樵永昌周氏子年十一遭乱被掠至江南为宦家子心厌富贵遂于南岳山福严寺为僧好学能文初师原直后从见月和尚及主徳山忽思亲遂归永而父母已逝乃作告墓文履霜咏复返徳山所着有湘烟集倚鸣禅师语录】
　　徳　润【字香谷姓俞氏随父宦于滇每有出世心遂于腾越云峯山出家行头陀行建刹接众募縁施粥以济饥民掩埋枯骨以免露后游昆眀坐化于长乐寺】
　　鹤庆府
　　唐
　　赞陀啒哆尊者【西域僧也自摩伽国来又号摩伽陀结茅于郡之峯顶山郡地旧为泽国赞陀欲通道莫由徘徊岸侧见一女浮匏于水语陀云能呼匏至前水当得泄陀呼之不至女以为行力未至言已不见陀遂入山后石室靣壁十年女复至曰匏可呼矣浮匏令呼之果至陀乃卓锡象眠山下掷念珠于水俄山石迸开凡百余孔水遂奔泄】
　　眀
　　寳　山【剑川人姓张祝发于鸡足山持行精严后行脚中州北僧藐其懦山只足悬立山门七日夜人惊异之叅访有得还山坐化】
　　圆　道【郡人李氏子幼读书通文理后祝髪鸡足山有苦行直叅不二真宗晚入龙华山禅定圆寂之日弟维方敎授广西忽有僧趺坐泮池谓门役曰吾鹤人也与尔师有旧可一面乎维出视之则兄圆道也问所自来曰赴晋宁蟠龙会耳俄失所在志之则脱化日也太和杨湜韩渥为之】
　　张道裕【剑川人自幼潜修好道遇异人授以灵术心悟眀通能致风雨大理旱邀裕祷雨裕语来使曰尔先往吾次日来使抵榆裕已先一日至矣祷雨辄应太史李元阳与为友】
　　本朝
　　阿哈哈摩尼【西域僧也住锡鹤庆开拓东岳宫有定力每夜趺坐一龛喃喃持梵呪晨起辄取井泉灌其体自顶及踵虽严寒必日三焉鹤髪童颜歩履如飞或叩以引术笑而不言人施之金辄用以周贫乏神色清润年已百余嵗矣】
　　顺宁府
　　本朝
　　洪　鉴【号希有蜀人甫二嵗即失所怙恃依一友得竒疾就大士前作誓曰愿疾愈为佛弟子身强拜而起汗流浃背病体霍然遂诣华严寺薙髪复过妙峯山叅彻庸庸示以指要归而精思累月遂契真如顺治初入郁宻山有虎来廻环吼视作搏噬状希有曰汝独无佛性耶虎长啸去年七十九趺坐而逝】
　　眀　通【号大安蜀人童年祝髪勇猛精进得摩诃迦叶苦行之眀末游滇住锡郡西华藏寺刀耕火种自食其力者数十年年九十六犹日行百里迅速如飞素与猛峒余姓善一日谓众曰明早俟余某至老僧即徃水目山铸钟去次日沐浴未定余果来谈笑作别而逝】
　　永北府
　　眀
　　周草窻【澜沧卫人结庵东山下精勤道术工于水墨卒后数日有人自省中来遇草窻于路寄回朱履一只人始知为脱化云】
　　防化府
　　汉
　　孟　优【防化人世居巍寳山与王帅孟获兄弟也素怀道念常徃来于澜沧泸水闲得异人授长生久视方药诸书随处济人后主建兴三年丞相亮南征军中误饮哑泉者辄手足四禁而不语或谓优有良药使人往求之优进仙草立验武侯惊异之与语人天运会深有契焉后入峩山不知所终子孙于元时赐姓猛】
　　眀
　　王　旻【蜀之华阳人永乐初寓居防遇异人授道术能役鬼神召致风雨邓川孽龙为祟请旻制之旻至而龙遁去成化甲午豫知化日应期不爽防化人咸以为尸解云】
　　方技【附】
　　云南府
　　眀
　　黄拱斗【字文极晋宁人性頴异多读书旁及百家技艺无不精究初以计偕游京师遇隐者授观象之秘及归每月豫书雨旸风雷及地震妖异之事无不符合将卒先知某年月日时遍别亲识尽焚其书不于世】
　　陈凤典【河南新野人受异人有接骨神术流冦携入滇呼为老神仙凡肠出骨折苟存余息者能医治甚至易骨缝肠割肌取镞皆人所惊见者后卒于腾越】
　　江天水【昆眀人精数学竒中如神居罗汉山蝙蝠洞眀末沙酋将叛天水豫告亲友曰某年某月为始此地当作战塲四十年岂可居此危险中乎遂去卒如其言】
　　郭寓民【字螳川安宁人少业儒继业医能察标本精诀以意用方所治辄得效人有延者昏夜必趋视药不计值乐施与岐黄术中卓品也受冠带荣身卒年九十有七】
　　本朝
　　段　防【安宁人庠生凡天文地理隂阳律吕之书靡不详究著述甚富尤精岐黄之业留心济人多有竒验】
　　曲靖府
　　唐
　　阿　□【马龙纳垢酋之后隐居山谷撰爨字如蝌蚪二年始成字母一千八百四十号曰韪书爨人至今犹习之占天时人事亦多应验】
　　闲居集【霑益乌蛮也精卜筮之学其法用竹四十九枝或以鸡骨代之占算辄应】
　　眀
　　傅秉忠【江西人寓居郡城精天文豫推算来年水旱丰歉丝毫不爽善祈祷应验如神其弟秉安亦精其术后徙居武当山】
　　赵汝隆【郡人精太素知人穷通夀夭用药随取草木与之无一不痊有官病齿衂日流血数升诸医束手隆摘苦蒿令细嚼立愈有贵人餽人参尽分送人合药年九十六终有人遇于碧鸡闗西寄语家人勿恸始知尸解去】
　　郭元谷【寻甸人有神鍼术凡为人治病按穴针之莫不竒效或有患肠腑疾者谷针其顶门入数寸肠立下敷以神膏有顷针起肠収而疾愈】
　　张神卜【寻甸人精数学触物能知其终不失时刻与人言初若不经意后悉验人遂以神卜呼之】
　　临安府
　　眀
　　阚　仁【字静斋通海人防业儒旁通医理邑中有少年持茶花行秀山中本无他恙仁遇之令其速归归果不起其父兄请故答曰耳色青小肠已断其竒验类如此】
　　钟士昌【字汝朴通海人敏慧絶伦善书尽及北游两都笔墨益妙天啓间试画品中书】
　　本朝
　　何　慥【字百庸石屛人先世精岐黄至慥而术更神一日有卲某者行市中吐血数斗而仆气已絶矣慥见其血色曰未死也以独参汤灌之而愈王师复滇前锋赖将军舌本肿出不能缩□曰心气亟热也久则饮食不下死矣炙银器灼之肿消再投以汤剂立愈其生平立起沉疴隔垣如见类如此入西山有道者素无疾病寝不能兴慥诊之曰六纯隂为所盗当午刻死竟如其言又尝为刘某诊曰尺有怪徴后嗣其有厄乎是夕其孙果溺水死年九十余豫营夀藏先期与亲友别至期而逝】
　　澂江府
　　本朝
　　叶文波【河阳人原名觐光少应童子试有星士推曰君当因名而入庠旋因名而被黜叶未之信后学使见其名为更觐光果得入泮次年学使为郑觐光怒其同名黜之文波遂弃家游中州遇前所识星士尽得其术遂返澂终身不娶居肆中以星命隐日得钱数十即下帘与友谈皆防玅洞逹性命之防常以忠孝劝人萧然自得一日诣一逹官曰愿与一棺吾明日辞公去矣至期沐浴更衣与亲友叙别端坐而逝】
　　永昌府
　　眀
　　潘烂头【永昌人防随长春真人学法其头常烂人以烂头呼之有疾痛徃求者即以头上血书符无不立愈水旱祈祷辄应相其头因误召神为天君所击云】
　　王　琚【腾越人正统间王骥讨麓川数载粮饷会计未眀乃出令有能总之者陟三级琚进诣骥命总之日中上其数骥甚喜及班师时授世职百户辞曰小夫贱役非亲矢石敢冒此职且世之耶竟不受】
　　鹤庆府
　　眀
　　李徳麟【郡人精方能治竒疾逺近就医者屦满户外会洱河东有窭人求治麟饮之药半载方瘳不责报后麟以他事过洱东见渡口船将发趋欲同舟有妇倾水湿其衣方怪之夫出则前窭人也惊曰此再生我者叩留止宿未防前舟覆麟获免人谓隂徳所致】
　　陈洞天【逸其名居罗陋川遇异人授以黄白之术丹成以济竆困人多徳之有丹药遇瞽者投少许光眀如平时逺近踵门求济限为之穿晚嵗以其所得注洞天秘典一书多属前贤未发之防人争购之因号洞天先生云】
　　丽江府
　　元
　　麦　宗【通安州麽些人生七嵗知文字及长凡吐番白蛮诸种书契无不通晓兼识鸟语夷中称为竒人】






　　云南通志卷二十五
　　钦定四库全书
　　云南通志巻二十六
　　古迹【附冢墓】
　　天地无心而呈象而耳目所及表为神竒人事日出而更新而成毁不常垂为法鉴是以世阅今而成古迹历久而不磨尚论者溯厥由来多识者资其闻见凡属方隅名物之赜悉罗编摩纪乗之中也滇居南裔后服而易叛凭髙骋眺歴代之城垒蛮族之堡屯犹有存者记其处核其事筹邉控逺之规宛在目前矣至泉石景物幽胜殊瑰昔之人构建题识于其间虽多漂零剥落什不存一而流风未泯则故实可徴也若夫生有爵号及名行足称者体魄所归英爽如在亦考古者之所必及志古迹塜墓附焉
　　云南府
　　昆眀县【附郭】　金马闗城【在城东七里元梁王筑址存】废昆州【在城西闗内即旧益宁县隋置寻废唐武徳元年复置后废】官渡废县【在城东南二十里有古碑相氏摩诃嵯与三十七部会盟立】秦臧废县【在城西五里汉置属益州郡晋属晋宁郡宋齐因之后废唐复置属昆州天寳中没于南诏】建伶废县【在城西北八十里汉置属益州郡晋属建宁郡永嘉中改为晋宁郡后没于蛮】谷昌废县【在城北七里一名苴兰城庄蹻王滇时筑汉置县后废址尚存旁有玉女城元时梁王所筑】汉学基【在城内汉元封元年帝使司马迁南畧昆眀二年使韩说开益州授经敎学故其基】梁王宫【在城内元末梁王巴咱尔斡尔宻建眀初改岷王府今废】宸章阁【在学宫内元建以藏玺书名御书阁后改曰宸章明沐晟重修】敬思堂【在城内眀洪武二十五年西平侯沐春建佥都御史河南程本立有记】栖凤亭【在城内眀时黔国公沐昆建】水云乡【在城西湖上眀黔国公别业一名西园有楼名簇锦前贤题咏最多】海庄【在城西南髙峣山下眀修撰杨慎谪滇侨居于此上建碧峣精舍又有停舟烟舎在官渡俱慎游憇之所遗址尚存】梵字塔【在城东地藏寺周遭皆刻梵书上覆以阁昔人拆其顶黒气直射而出因封之如故】白塔【在城东三里通衢中元万庆寺塔也今寺废塔存】穿心塔【在官渡俗有螺为魅建此镇之其处有山皆螺殻积成居民平地掘井深二丈余惟见螺殻竝无杂上】东西二寺塔【在城南一里许相唐尉迟恭建】妙音讲寺塔【在大西门外相唐尉迟恭建元延祐间有番僧讲经于此适蟊食禾僧掘一坑匝绕讲经七次蟊尽入坑移塔于寺后镇之】梁王堆【在城外老崔桥归化寺诸处昔有人发之得古匣一】孔圣遗像碑【在学宫尊经阁内唐吴道子笔】黔宁王碑【在城内昭灵观河南程本立记】诸葛碑【在城东二里旧汉营唐广徳初凤迦异筑拓东城得之其文曰碑即仆蛮为汉奴蛮惧尝以石搘之】金蝉闗碑【在城西罗汉山眀杨慎书王褒移金马碧鸡文于上】藏真帖石碑【在学宫尊经阁内　本朝康熙三十年改建新学总督范承勲出家藏唐僧藏真所书千字文真迹摹刻石上嵌之壁闲】牛井【在罗汉山岩下眀嘉靖初有赵道人修炼于此苦无水以牛载汲垂二十余年一日牛忽死其处即涌一池味甚甘洌虽盛暑不竭】优昙花树【在城内土主庙中髙数丈枝叶扶疎每嵗四月花开如莲有十二瓣嵗闰则多一瓣相南诏盛罗皮时有僧菩提巴波自天竺来以所携念珠分其一种之今枯】富民县　梨灢城【在城东三里元置千户所于此】蒲草【在城西南五里距灵芝寺数十武眀建文帝经过以蒲趺坐于此至今草下垂留蒲迹土人立石志之】宜良县八古城【一在城东陈家渡一在城东五百户营一在城东北弥沙龙一在城东南竹瓦村一】
　　【在城西岩泉寺一在城北城北村一在城北江头村一在城北街子】诸葛营【在城南门外自小石岭至中营地址方五里】罗次县　古城【有三昔时诸蛮所筑皆距城二十余里各周二百余丈一曰赤城在城南一曰黑城在城北一曰白城在城东北隅白城内有圣化寺　本朝康熙五年重修此寺砖瓦上有宣光字乃元顺帝太子立于建昌年号也今城废址存】押赤城【在城东南二十里旧为乌蛮所居元乌兰哈达攻罗部进据其城及征交阯还复驻军于此大飨士卒】罗部城【在城北二十余里昔蛮酋恃险处】黄龙寨【在城西北二十五里相梁王屯粮于此至今山顶石如米形可愈疟疾】月影池【在城南二十里月影庵内月晦时池中有影】晋宁州　天女故城【在城西五里晋太兴初宁州刺史李毅病卒众推毅女秀领州事城盖秀所筑】古土城【在城西北五里隋刺史梁毘筑有九门十二衢今废】滇池废县【在城东十五里汉置属益州郡梁以后县废】大甫废县【在城南二十里元至正间置后废】晋宁废县【在城西二里唐武徳中置防氏废为阳城堡】龙马迹【在城东三里海溪山晋防元中宁州刺史费统上言滇池有二龙马一黑一白出入水中居民董聪见之】呈贡县　伽宗城【在城西二十里宋时大理髙智升令上官伽宗筑因名】小古城【在城北五里许髙丈余相传梁王屯兵于此】归化废县【在城东南二十里地名大吴龙昔吴氏居此后为些莫徒蛮所有元割大吴龙安江安淜地置县筑土城眀嘉靖中易以石　本朝康熙七年省入呈贡故址存】邹元标碑【系元标手书在归化城内】安宁州　河东州城【在城东南葱防卧山之东唐时置州于此土人称为华纳城】江东城【在城东南二十里段氏所筑元初废又北有青笼城皆蛮酋恃险处今为村】安宁所城【在城南眀洪武中筑今州之南门即所城之北门】氏城【在州学后故址尚存】三泊废县【在城南三十里元至元十三年置眀因之　本朝康熙八年省入昆阳州雍正三年以其地归安宁址尚存】禹碑【原碑在南岳岣嵝山峯皆蝌蚪古篆眀修撰杨慎摹镌于州东法华寺石壁】王仁求碑【在城南葱防卧山有汉人城旧址碑尚存】清禅塔【在城西北十里曹溪寺之右即圣水三潮处】禄丰县　巅裒城【在城南唐蛮酋阿裒所筑即今古城】骥琮笼城【在城东北姚林山其地炎瘴惟乌杂蛮居之迁徙不常元至元十二年割安宁千户之碌琫化泥及骥琮笼三处置县俗名碌琫后易为禄丰】诸葛台【在城西三里武侯征孟获凯旋驻军于此】聚米山【在城北法泥白夷村相武侯南渡军士乏粮蛮酋追之就山邱聚米为堆以绐蛮人】昆阳州　巨桥城【在城东堡子屯宋时髙氏筑元设巨桥万户府即此】大小石城【俱在城北三十里其石环围如城　本朝康熙三十三年按察使许宏勲镌大石城壁曰湖天鎻钥小石城壁曰云庄】柘东龟城【在城北平定乡唐开元间南诏盛罗皮遣张建成入朝时筑见南中志】望水废县【在城西二里唐贞观十一年改南笼州为钩州领望水唐封二县后废】河西废县【在城西河西郷元至正闲置寻省入州】古柏【在城西门内城隍庙大数围髙十余丈为宋时髙氏植】易门县　阿乌砦【在城北八十里四围峭壁莫能攀跻向南有石门泻出清流危磴盘旋仅容一骑昔酋长阿乌据之】石柱【在城西三十里黎崖山山形如马首夷贼每出刼掳必祭此山明万厯中廵抚邹应龙按部至此时自甸末至防峩二百里闲诸夷皆叛应龙杀一贼竝马首瘗之石柱于上表曰此后贼不祭自是叛者悉附村民神而祀之于柱后建八角亭今亭废柱存】嵩眀州　旧金城【在城内黄龙山昔时汉夷杂处汉人筑城居焉址存】集兴笼城【在城南十五里相连有梅堂阿葛笼防琮笼白笼诸城周回数十里俱南诏时杨祐所筑今皆为村落畧有其基】杨林废县【在城南四十里杂蛮枳氏车氏斗氏麽氏故地城东门外羣石如羊形故又作羊林唐时有羊林部落即此地元宪宗七年立杨林千户后改为县眀成化中省入州址存】邵甸废县【在城西四十里杂蛮车氏斗氏旧地原名束甸后以束为邵元宪宗七年立邵甸千户寻改为县眀成化中省入州城址尚存】蛮盟台【在城南里许昔为汉人居后乌白蛮强盛汉人徙去盟誓于此因名又传武侯南征与蛮酋盟所筑旁有盟泉武侯祠竝碑】
　　曲靖府
　　南宁县【附郭】　靖州故城【在城南十五里唐置俗名南城址尚存】龙和故城【在城西南十五里唐开元中南诏阁罗凤遣杨牟利以兵胁西爨徙户二十余万于永昌东爨以言语不通得不徙自曲靖州石城升麻昆川南北至龙和皆残于兵】废越州【在城南六十余里本唐恱州其川名鲁望后为爨蛮所据号普麽部元宪宗时内附立千户所后改越州明洪武中越州渠长龙阿资叛傅友徳击破之寻废州置卫今城尚存】废协州【在城东北二十里隋置唐武徳八年析置靖州天寳末俱徙治戎州遂废】废味县【在城西十五里三岔驿汉置旧名共范川唐为南宁州治故城址犹存】石城废县【在城北二十余里唐贞观四年置庄州领县七十城其一也】武侯阁【在城北迎恩门外】李元礼碑【在城南一里上刻篆书汉光和五年闰四月十五日汉李元礼等字余莫辨为李膺遭党锢流其妻子门人于此】爨府君碑【在城南十余里为兴古太守爨府君立】石城碑【在城北二里许昔段氏破杨干贞与三十七部落会盟立　本朝康熙十八年营兵于土中掘出碑字犹存】八塔【在城东五台山下相传诸葛武侯建】双井【在城化闗外一井两窍武侯所凿】霑益州　西平废州【在城东二里唐武徳四年置贞观中改名盘州元至元十三年改霑益州领交水石梁罗山三县眀洪武十五年改迁州治旧址存】石梁废县【在城东五十里本磨弥部酋所居元置县眀洪武时废址存】罗山废县【在城东南一百二十里平夷乡旧磨弥部东境夷名落山元罗县眀永乐初废址存】交水废县【在城南二里旧名陬笼城元至元十三年立为县属霑益州眀永乐初废置交水税课局天啓三年筑城今局废城存】盘江废县【在城南九十里晋元帝末年爨亮据盘南刺史王逊讨之不克逊卒刺史尹奉募外夷刺杀亮盘南平割兴古盘南地置盘江南如南零三县后废址存】陆凉州木栅羲城　骑思笼城【俱在城东南中涎泽上今废】卤昌城【在城】
　　【西南五里许】旧州城【在城东北二十五里　本朝康熙初州城圯而卫城坚完如故后裁卫归州因移州治于卫城内今旧州城址尚存】河纳废县【在城西南八十里地名菜村元置陆凉州领芳华河纳二县眀永乐初省入州】芳华废县【在城西四十里本落温部之地蛮名忻歪又名部封元初置千户至元中改为县眀永乐初省入州】马龙州　尚灒城【在城东南四十里又有废耶城皆蛮所筑】鲁婆伽岭廵司故城【在城南黄土坡眀洪武十八年建旧有廵司今裁城存】马龙所故城【在城北里许眀永乐二年置本朝康熙二十年所裁城存】废麻州【在城北里许唐贞观二十二年置永徽二年朗州白水蛮反寇麻州朗州都督赵孝祖讨平之即此】律髙废县【在城东汉置后废晋咸宁元年分建宁郡修云俞元二县复立律髙县梁末废元以其地置马龙州】西安废县【在城东二十里晋末析律髙县地置齐曰西中县为兴古郡治梁末废】通泉废县【在城西南四十里盘瓠后内垢之孙易分居其地元初置易笼百戸至元十三年改为通泉县属马龙永乐初省入州】方圆塔【在城西南罗甸村一方一圆俱元梁王建】义象冢【在城北闗外眀天啓四年安效良叛至马龙景东土兵统象马逆战大破之一象奋勇冲阵被流矢死廵抚王伉立碑建坊表曰忠勇义象】罗平州　漏卧废县【在城南八十里汉置蜀汉建兴二年分建宁牂牁立兴古郡领漏卧宋为兴古郡治齐仍属兴古郡梁末废】土官寨【一在城北十里一在城东淑龙山林木犹存】梁王堆【在城南二十里凡数处相梁王屯粮之所】方圆塔【在城西六十里竜甸村元梁王建一方一圆上有篆文】寻甸州仁德府故城【在城东五里元至元十三年置领为美归厚二县眀洪武十五年改寻甸府成化十五年迁今城北一里址存】凤梧所故城【在州东城内眀嘉靖六年建　本朝康熙五年裁城存】木宻所故城【在城东南七十里眀洪武二十三年建　本朝改置木密守备仍管守御事今裁城存】寻甸故城【在城北一里明成化十五年筑土城后徙鲁兀山下嘉靖十二年迁今治】归厚废县【在城西一百三十里地名易郎南笼旧属仁地部元至元十三年分立为美傥俸二县后改傥俸曰归厚今州境九湾九层城即其故址】为美废县【在城北三里地名溢浦适侣甸元置县眀洪武中省入州】会盟处【在城东六十里闗索岭上有石标汉诸葛武侯南征会盟处】平县　旧平夷卫城【在城西一里清溪河左山巅今俗名旧城山】亦佐废县【在城东南一百三十里蛮号夜苴部元至元闲置县眀天啓四年建石城】
　　【本朝康熙四年县裁城存】石龙【在城东南十五里滇南胜境有石龙　本朝总督郭瑮见之曰此虬也非龙也因建一亭题曰石虬】宣威州　颍川营【在城东一里一名古城眀颍川侯傅友徳筑土城驻军今内有居民十余户田数十畞】诸葛营【在城东二里一名古城昔武侯南征每兵斗土筑城屯军于此今存】炮台【在城南一百二十里可渡河南颍川侯筑以败乌蛮今存】粮堆【在城东二里世武侯南征乏粮堆土覆米于上以示有余今遗迹尚存】
　　临安府
　　建水州【附郭】　贲古故城【在城东三十里汉置县属益州郡后汉因之蜀汉属兴古郡晋因之东晋时废】叚氏故城【有二一在城南五里泸江乡无垢寺一在城西十里莲花池址存】曲江故城【在城北八十里临曲江有二城一筑于汉一筑于防氏址存】宁逺废州【在城西河一百余里眀初置万历末废今俗呼河底即故州治址存】读书台【在城内学宫旁地势髙起如台眀洪武中学士王奎都御史韩宜可谪戌时讲业于此训赵子禧搆亭其上】将台【在城北白鹤铺眀定逺伯沐昻驻兵处有遗址】抚蛮台【在城西北三里眀廵按姜思睿招抚土蛮因筑台于此】居敬堂【在城东二里废临安卫北眀指挥万宾建翰林修撰陈循为记】恵宣堂【在城北里许明知府陈礼建侍读学士王直为记】杨知州庄【在城东南五里元知州杨和居此】石屛州　末束废城【在城东异龙湖中瑞城岛上唐时乌麽蛮筑宋时乌僰蛮夺据之又州南五爪山上有城亦名末束】谢氏山亭【在城北四里眀州人谢正辟地引泉建亭于上下有躬耕岩石洞甚竒】干阳仙迹【在城北山上有石洞髙敞可坐百人相传羽客炼丹于此洞前石上足迹宛然】阿迷州　杨广城【有三一在城东南二里通安桥一在城之市平铺一在城之石头寨相传宋皇祐初侬智髙奔窜狄青使其将杨文广追之屯兵于此】阿迷守御废所【在城东一百二十里地名虚卜桶旧为□所据万歴二年讨平之置所竝筑土城今裁】状元馆【在城内眀杨慎寓阿迷州人王颍斌筑舘居之故名】宁州　古城【在城南里许为诸葛武侯所筑】宁海府故城【在城西三十里大防寺旁今名旧州元初置宁部后改宁海府至元中改宁州至正闲始迁于今治眀嘉靖十二年筑城】西沙废县【在城西二里宁部蛮世居之其裔孙西沙筑城于此因名西沙笼元至元十三年立为西沙县二十六年宁州至治二年倂入州故址在仁善坊内】通海县　旧土城【在城东五十里官洞村相寨长王智筑此以御诸蛮址犹存】防町废县【在城东北五里汉置唐时氏置通海郡叚氏改秀山郡元为临安路治所眀初改路为府以建水州为府治因改置今县兼设守御所以其城为守御城今所废城存】石穴【在城东北二里相有异僧以杖穿石泄麓湖之水其穴至今存】拖蓝水【在城北杞湖中眀御史东旭谪戌通海子钦随相继卒钦妻卢氏誓死守节有力者强逼之自投水死至今其水澄碧数丈宛若拖蓝事详列女】河西县　河西州故城【在城南三里螺髻山下即旧县治其地曰休腊唐初于姚州之南置西宗州领县三河西其一也天寳后没于蛮为歩防部后阿僰蛮易渠夺而居之元宪宗时内附置河西州寻改为县眀成化七年始迁县治于普应山下旧城址犹存】古城【有三一在城东三十里一在城东北一里一在城西北三里俱元时筑故址犹存】龙马槽寨【在城北五里】旧元帅府【在城北三十里曲陀闗又名万松营元至元二十一年建今碑址竝存】嶍峨县　笻川废县【在城西北九十里元初置属河西州后废至元中改嶍峨千户为州领笻川平甸二县寻降为县倂二县为乡】嶍峨旧县【在城东北二里嶍峨山之阳又有废城二一在县西怕念乡元时有百夫长居之一在县西平甸乡元末梁王避兵之所】赤字岩【在城西北十里通济桥旁眀万厯间副总兵邓子龙征野寇至此斩贼首血书威震遐方四大字至今赤色如新】防自县　古城【在新安所西十里有古碑题曰宋将杨文广驻师之所盖狄青讨侬智髙时也】新安守御废所【在城西南十五里本安南长官司地名补瓦寨眀正徳六年废司改置千户所临安卫十四年筑城　本朝康熙二十六年裁城存】石龙【在城东四十余里从石缝中出髙丈余势若飞腾时有云雾绕其上】铜鞍斧【在城东小东山下眀万歴时廵抚邹应龙剿防迷土贼置二器于此寓安抚意于县署勒石云平定阿迷安抚自盖阿迷东山亦置有铜瓶铜锭各一也】
　　澂江府
　　河阳县【附郭】　黑柏城【在城东旧阳宗县东三里一名输纳笼城】旧府城【在城东五里绣毬山眀知府徐可乆迁今治旧址存】西古故城【在城西四里元时筑遗址尚存】西街故土城【在城西五里民居稠宻眀正徳六年知府唐臣筑周三里与郡城为掎角今废址存】俞元废县【在城南河中洲上洲名龙池周四十七里汉元封中置县后废】阳宗废县【在城东北四十里眀湖之南唐麽些蛮居之号强宗叚氏因以名部后讹为阳宗元初内附立千户至元中改为县正徳间筑城　本朝康熙八年倂入河阳县】诸葛营【在城东十里云龙山下武侯南征与酋长订盟于此】梁王屯【在旧阳宗县东南二里棋枰山上有废垣二重眀初征滇梁王使其部帅屯兵于此将决水灌军有沙锅者侦以告因絶其水道遂破之又名沙锅寨】菜花坪【在城北二十里罗藏山元梁王巴咱尔斡尔宻游乐之处昔有樵者于此得银器】丰乐亭【在城西西礐龙泉间每嵗季春郡人修禊之所眀知府徐可久建】元帝师碑【在城东旸浦山】江川县　梁王城【在城北山顶元梁王筑】部桩故城【在城北二十里昔蛮酋易昌所筑元置双龙县于此寻废为双龙乡其北有古树春初叶萌土人视其先萌之方以卜嵗北雨南旱西则风雨时禾稼登东则丰歉半四靣皆萌旱涝饥馑歴试不爽】旧綘县【在城南四里唐贞观八年置黎州领县二綘其一也又名碌云异城防氏时白蛮居之至段氏时为麽些徒蛮所据更名歩防部元初置千户所至元中改江川州寻降为县明崇祯七年迁县治于江川驿建今城旧城址存】蟠坤洞【在城东南十里蟠山西平侯沐春征交阯至此迷路有绯衣白马人麾骑而前从之得路比还复见旌旗驺卫列炬千余张乐入洞迹之得石如人形肖像祀之】古塔【在城东五里东山之巅唐天寳二年建】新兴州　禄匡城【在城西南十五里俗名西古城汉时筑元梁王重缮驻兵】中古城【在城西二里元时筑以避兵址存】马桥城【在城西北十三里大庄有石城故址】黒村城【在城北十二里山下】白城【在城北二十五里梅园汉人所筑】研和废县【在城南三十里昔麽些徒蛮歩防居此元初内附立为百户至元十三年改为县后省入州】普舎废县【在城北二十五里昔强宗部蛮之裔长曰部傍据普具笼城元初内附置千户寻改为休纳县后置新兴州省休纳入州即今州治次曰普舎据普扎笼城其孙苴元初内附置千户后改为县眀初省入州】闗索驻驿【在城北闗索岭有庙】白塔【有二一在城东北二十里永丰寺一在城东南三里望城坡麓元时建为文笔峯】三姑井【在城北山三姑遇害处事详列女泉极清冷可洗眼疾又名哑泉不可饮】路南州　撒吕城【在城东北一里蛮名路甸有城曰撒吕黑爨落防所筑遗址存】弥沙废县【在城北八十里元至元十三年即弥沙等五城立弥沙县二十四年并入邑市县】邑市废县【在城北八十里黒爨蛮落防居之元时内附置县路南州眀治四年省址存】
　　武定府
　　和曲州【附郭】　诸葛城【在城东二里相传诸葛武侯曽驻兵于此今城址尚存】和曲故城【在城南十五里蛮名叵簉甸元改曰和曲寻陞为州眀隆庆中改附府城故治基址尚存】宗居废县【在城西北一百八十里唐武徳中置西宗州贞观十一年更名宗州领三县宗居石塔河西戎州都督府后废】龙隐台【在城西八里狮山之巅孤峯入云两石相抱中容数人眀建文帝入滇隐此】礼斗台【在狮山岭悬岩万仞眀建文帝礼斗处有蒲迹尚存】跃龙亭【在城内学宫泮池前眀建文帝信宿于此蝼蝈哄鸣帝意恶之至今遂絶万歴间知府刘懋武因建亭】浚泉亭【在狮山巅亭畔有古松二株如虬龙形藤罗数百尺纒之】元谋县　元兵寨【在城西二十里西溪河西山顶元时筑周围一里石址尚存】诸葛坛【在城北二十里清渊涧相武侯征孟获过此所筑址尚存】元马冢【在城北二十里马头山按南中志会无县有元马日行千里死于此遂埋焉有冢有祠土人谓马为谋故名元谋】禄劝州　石旧废县【在城东五里州旧有四甸曰掌鸠曰法块曰抹捻曰敝曲后譌掌鸠为石旧元置县明初因之正徳中省入州址存】易笼废县【在城北一百八十里宋时段氏使乌蛮筑城名曰洟笼境有二水一名勒溪洟一名东溪洟蛮语谓洟为水笼为城因名元置易笼县眀初省入州今地名培塲址存】石泉【在城东一百二十里洒交营坡坡有大石泉出其上终日汲之不涸终嵗不取亦不溢相武侯南征人马皆渇用剑斫出者】
　　广西府
　　督捕城【在城西四十里眀万歴初置为本府通判分防之所址尚存】阿卢洞亭【在城西五里洞石灵怪有雕栏寳塔钟鼓狮象之形】伏波祠故址【在城内东北隅钟秀山巅址存】秀才石【在城西二里石形如人相传有孝子在此卢墓遂化为石】师宗州　元总管府【在城东南防榔洞村基址尚存】梁王营【元梁王建大河口矣竜村俱有之】六徳废驿【在城东阿歹村】英武废驿【在六徳驿东】防榔废驿【在城西南防榔村三驿俱眀初置后驿丞为虎所伤遂废】弥勒州　炼丹灶【在城南六十里曰渎洞昔有仙合丹于此遗有石斧人或徙之旋复旧处】望夫石【在城南中哨地昔有白夷从征交阯久而不归其妇每至山前盻望遂化为石髙五尺许】烈妇石【在城西十里昔有夷妇夫亡遗一子姑逼之嫁不从擕子逃归母家姑追及撞石而死风雨大作今壁间尚有母抱子形】邱北　维摩旧废州【在治南曰者马者龙阿宁三乡之界元初立维摩千户后改为州眀洪武间筑土城于大维摩万厯间筑城于此后交阯叛徙治阿宁乡址存】维摩新废州【在治西阿宁乡眀崇祯四年徙州治于此　本朝康熙九年州废城址存雍正八年复设州同治于废州东南十五里之歹马坡】李璜石【在阿宁乡鲁石白村眀治闲州民李璜代土官珑氏赴京袭职即奏请改土设流官珑氏欲害之避居江外防一小石置道旁祝曰如璜为私此石消灭如璜为公此石昻藏其石果屹然特立】
　　广南府
　　法土竜城【在城西十五里其城险固城后有髙山壁立复有石城凭髙临下城中每恃为声援】安宁废州【在城东北一百三十里元置眀初省入府】广南旧卫【在城内眀洪武二十九年置永乐元年移置于云南府治东】
　　元江府
　　奉化废州【在城西一百二十里本名罗槃甸元为罗槃部眀洪武初置因逺罗必甸长官司后改为奉化州　本朝顺治十八年省入府址存】新平县　新化废州【在城西北二百里元初立千户眀治中改为州嘉靖五年筑土城　本朝康熙五年倂入新平县今州城址犹存】鸣鼔营碑【在城西北三里碑文破敌军山平核桃箐焚白改寨扫麻栗湾擒斩万计万歴辛卯孟秋廿三日副总兵丰城邓子龙立今存】他郎　恭顺废州【即今通判治眀初改他郎寨为恭顺州　本朝顺治十八年省入府址存】石烟【在治西南一百六十里卜左村石坳中通一窍最深有烟袅袅四时不絶居民以烟所指卜吉凶】
　　开化府
　　文山县【附郭】　安南废城【在城西一百四十里木附僰蛮所居旧名裒古又名舍资部元置千户眀初改为长官司正徳六年省入防自县天啓二年复给司印以王弄长官司沙源兼管眀末源子定洲谋叛讨诛之其兵头王朔遂有其地本朝康熙四年朔与禄昌贤等叛官兵攻破之城址尚存】
　　镇沅府
　　威逺旧州【即今府治旧为昔朴和泥二蛮所居防氏时属银生节度又置威逺睑至段氏为金齿白蛮阿只等所据元至元十二年置威逺州威禁路眀洪武三十三年改置镇沅州永乐四年始陞为府今革除之威逺土州乃昔濮落杂蛮之地眀洪武三十四年所开置也】岩龙【在城南六十里眀徳里土人旱涝祈祷多着灵异】恩乐县　天生城【在城东六十里三家坡周围悬岩石壁中有平地俨如城垣今驻汛兵】石室【在城南境猛连村清幽絶俗昔有道人修炼于此后不知所终】
　　东川府
　　会泽县【附郭】　土府故城【在城西南二里故址尚存】堂琅废县【在城西南汉置因山为名水经注云朱提郡西南二百里得所绾堂琅县西北行上髙山羊肠防屈八十余里或攀木而升或防索相牵而上縁陟者若将阶天南中诸郡此为至险】仙人洞【在城西北四十余里云弄山腰相那姑仙修炼于此土人至其地不敢语语则风雹立至】
　　昭通府
　　恩安县【附郭】　土城【在城东南二十里元初驻兵于此遗址尚存】八仙海石【在城东二十里海中有岛八石屹立如人土人谓之八仙世武侯南征曽留记云八仙倒乌防了今果次第倾倒改设流官】镇防州　吗里城【在城东五里眀万厯间建遗址尚存】旧土城【在城西南七里眀洪武中頴川侯傅友徳调指挥郑祥驻兵镇戌筑土为城后班师归址尚存】仙碑【在城北境火头坝口篆文甚古眀黔抚郭子章曽遣人摹数本去】石刻【在城东北罗汉村系通四川髙珙二县孔道石上镌芒琪古界四大字旁有洪武七年四小字】大草坝【在阿路林天然不生竹木传为武侯七星营】
　　普洱府
　　龙虎地【在城北三里迤南来气象万千其过峡处斩如巉岩相传武侯南征时凿其以制蛮夷】攸乐　祭风台【在城南六茶山之中登其上可俯视诸山相武侯于此祭风又呼为孔眀山】孔眀塔【有二一在九龙江之西南接莽于孟艮界髙十丈许相为孔眀所建有塔倒归流之谶今呈上御极之六年其塔欹向东北识者谓东北为】
　　【神京所在归流当验七年逆夷平果改设流官一在九龙江之南六里许髙十丈余相传亦武侯所建旁有树一株名万年青玲珑环抱最为竒异塔后即武侯立营处】整董井【在城南二百五十里诏时夷目叭细里佩剑游览忽遇是井水甚洁细里以剑测水浅深归数日视其剑似白镪所铸者疑之断以斧剑铁悉为银复迹之不得其处歴其事后土官袭职务求此水沐浴得者夷民愈敬服焉】六茶山遗器【俱在城南境旧武侯遍六山留铜锣于攸乐置防于莽芝埋铁砖于蛮耑遗木梆于倚邦埋马镫于革登置撒袋于慢撒因以名其山又莽芝有茶王树较五山茶树独大相为武侯遗种今夷民犹祀之】祭锣洞【在莽芝山半石洞中有铜锣一匡郭剥蚀夷人每于春耕时取锣祭之祭毕仍置故处秋时再祭则年谷丰稔或不诚即嵗歉相武侯所遗迄今奉为神物】思茅诸葛营【在城东北斑鸠坡下诸葛武侯擒孟获直抵莽往来经过驻军于此址尚存】
　　大理府
　　太和县【附郭】　太和故城【在城南十五里皮罗阁册为云南王自防舍徙此今其地名太和村址存】史城【在城北四十里隋开皇中史万嵗驻师于此故名元初置喜州今其地名喜洲村址存】南诏诸城【俱在府境皆备吐蕃所设一在河尾里一在闗邑里一在白国一在蟠溪一在塔桥一在摩用又有金刚城在苍山佛顶峯麓址存】叶榆废县【在城东南十里阳和铺汉元封二年置属益州郡后汉属永昌郡晋属云南郡元改大理路今旧址尚存】东河阳废县【在城东十里晋永嘉五年分永昌云南立东河阳郡以县为郡治】石乳岩【在城北苍山茫涌溪上有滴乳石髙智升初生时曾弃其下石乳滴入口数日不死始收养之】天威迳【在城南三十里逹永昌孔道武侯七擒孟获复纵之使去获心服曰公天威也后遂名龙尾闗西曰天威迳】画卦台【在城西苍山龙泉峯下昔武侯屯兵于此草莱中得石刻伏羲像因作台祀之】占文阁【在城西南五里每星囘节似有火炬出焉土人以占科目之多寡】五华楼【在城中唐大中时南诏丰祐建元世祖征大理驻师其下正徳间重修址存】天风海涛楼【在城东八里洱水寺前一名浩然阁眀嘉靖间建】写韵楼【在城西南十二里海光寺杨慎着六书转注处】胜概楼【在城西北二里崇圣寺创自唐贞观间其北有般若楼】翠华楼【在城西北无为寺元世祖驻跸处万松然】水月楼【在城北龙首闗俯临洱水眀月东出荡漾金波对之如掩映冰壶中】桂楼【在城北三十里上阳溪眀隐士杨黼读书处旁有退笔塜】混沌亭【在城南龙尾闗西谷中有李将军祠为唐死事之臣南诏祠之】千寻塔【在崇圣寺塔顶有欵识为唐开元元年南诏请唐匠防韬徽义造眀正徳九年五月六日地震塔裂旬日复合】辘角庄【在城南二十里南诏阁罗凤之女请自择配倒坐牛背任所之至一委巷老妪家侧其角而入遂嫁其子凤怒与女絶其婿于采樵处得金砖负归作金桥银路以迎凤凤叹曰果天婚也后人名曰辘角庄言牛入隘巷角如辘轳之转也】禹碑【在城西南一塔寺眀嘉靖门杨慎摹岣嵝碑刻之】南诏碑【在城南太和故城唐天寳间阁罗凤归吐蕃立碑门外眀叛唐非得已也郑回撰文】平云南碑【在城西三里元世祖平云南立大学士程文海撰文】平章碑【在城西北苍山应乐峯】玉手碑【在崇圣寺僧念庵书证道歌刻于石其右手自腕至掌莹眀如玉故名】黄华诗碑【在崇圣寺元翰林王庭筠自号黄华老人眀郡人李中谿得其遗笔四诗刻于石上笔意古劲士林咸珍之】玉磬碑【在无为寺侧眀汝南王有记】防国大诏碑【在城北十里唐郑回撰文杜光庭书今剥落殆尽】妇负石【在城南和阳铺昔汉兵至境大士化一妇人负大石众惊异戒勿露刃但畧其地为叶榆县后人祀观音像于上】观音石【在崇圣寺南有杨黼八分书志之】罗刹封石【在上阳溪谷口有方石如楼世观音大士闭罗刹于此因建寺基】大石案【在城北十三里长六尺濶六尺厚二尺许四足皆大石唐永徽间杨波逺为迦叶设供案】白虎墩【在城西南感通寺昔传有僧在厨炊黍见白虎入急以甑縻掷之绕其颈而遁眀日视西廊塑虎颈有甑縻焉寺废墩存】大悲寺观音像【在城中唐末有木板逆流三里许人异之取视见观音像因奉于寺眀成化间雪深七尺烟火俱尽像前烟篆不防】天桥【在城西南三十五里洱河下趋处俗大士凿石以泄洱水絶壑深堑石梁跨之两岩激水溅珠宛如梅绽人呼为不谢梅】洱海月【在下闗每十一月十五夜月落已尽水中犹见一轮】风孔【在苍山三阳峯蔑原之上风从地孔出夏月过之刺人肌骨人谓郡之多风以此】蝶泉【在城北上闗泉从石腹涌出旁有花一株髙丈余夏月花开状若蝴蝶首尾相衘长垂至地亦竒观也】唐梅【在城西北灵会寺右相植自唐时其花干层色如红玉铁干横撑千年物也】赵州　安东城【在城东二里氏安东将军李専珠所筑】白崖故城【在城东六十里旧名白崖甸以西山崖石如雪因名蜀汉建兴三年武侯南征师次白崖获雍闿斩之封白国仁果裔龙祐那为酋长赐姓张氏筑城于白崖山下防氏时为白崖睑唐天寳十年鲜于仲通进薄白崖城即此眀嘉靖年设大理府督捕通判驻其地筑土城万厯末年裁城址尚存】彩云城【在白崖西昆弥山下白国王张龙祐那筑以彩云见于此故名一名文案洞城】诸葛城【在城东南弥渡市北武侯筑】唐城【在城南十五里唐天寳中李宓征南诏时筑】建宁废县【在城东南九十里弥渡元至元十一年置二十五年省入州元地理志称于白崖睑改置建宁县乃白崖睑之弥渡非即白崖也今城址尚存】元世祖故垒【在白崖驿东七里许】孔眀垒【在城东北三里九龙山顶址存】小国公营【在城南华藏寺后眀西平侯沐英平大理子沐春于此驻兵故名】凤嬉亭【在城西南凤仪山眀州人叅议金罍搆以舘杨慎者州内诸胜皆在指顾之下今废】铁柱【在城南百里武侯既擒孟获还白崖立铁柱纪功嵗久剥落至唐懿宗咸通间重铸之今铁柱庙是其遗迹】御井【在城北十五里元世祖南征驻跸于此时旱军士渇甚祷神凿池泉忽涌出】孔眀印【在城东南定西岭西岩间镌刻印篆传为武侯所遗土人佩以治疟】云南县　云南旧城【在城南六十里汉武帝元狩元年彩云见于白崖置县其南故曰云南蜀汉分建宁永昌立云南郡唐改为匡州领勃弄匡川二县今县城东南有废城即唐时匡川县治其勃弄遗址今大波那村是】镜州废城【在城西北十里唐置遗址尚存】云平废县【在城东本云南县地晋析置云平县宋齐因之梁末废】力士营【在城南九里昔武侯驻兵于此】伏波岩【在城西二里旧有马伏波祠】悬岩阁【在城北九顶寺铁絚悬搆絶阁摩天】风洞古井【在城南三十里水目山水月寺六诏时僧普济有神异日从洞中往来旁有古井深不可测】邓川州　徳源城【在城东北十二里昔邓睑诏居之南诏既并邓睑其妻慈善不屈死南诏旌其城曰徳源事详列女】废曾州【在城东四十里即汉时姑缯夷之地唐武徳四年置曽州治曽县西接匡州后没于蛮】诸葛寨【在城东三十里地名豪猪洞南山顶有石墙遗址下有龙潭石壁上有龙形竝星云人马状层见叠出如雕刻然武侯擒孟获于银坑洞即此】浪穹县　石和城【在城西北十五里施浪诏之裔据石和城阁罗凤攻虏之即此】浪穹废县【即今县治唐为浪穹诏其王铎罗望与南诏战不利挈其部保劒川更称劒浪诏贞元中南诏撃破劒川虏铎罗望徙永昌以浪穹施浪邓睒总为浪穹州元至元十一年降为县】凤羽废县【在城西南四十里防氏所置元属邓川州眀初倂入浪穹今名凤羽乡址存】三营【在城东三十里莲花山下元世祖入大理以此为吐蕃喉留军三百户镇之因名】凤凰台【在城北二百歩施浪诏施望欠筑台下有白沙井亦望欠所凿】古栢亭【在城东五里元时建今亭废柏存轮圆如盖】潜龙庵【在城东北赤壁山下眀永乐九年建文帝偕杨应能叶希贤程济至浪穹结庵于此眀年应能希贤先后卒葬庵旁题曰二忠之墓居久之焚其庵东去时永乐二十年也　本朝康熙间邑人何星文迹其地建潜龙庵以志之】占农石【在城南凤羽乡石窍中藏一蛇见头则揷秧早见腹则及时见尾则旱人以占农】宾川州古大罗城【在城东一里俗呼军营眀治间掘地得碑上有大罗城三字因以名卫】诸
　　葛城【在城西二里虎踞山相传为武侯驻兵处】遂久废县【在城东北一百里汉置水经注若水南经云南郡之遂久县即金沙江廵检司地古称白门址存】迦叶门【俗呼华首门在鸡足山顶迦叶波入定之所唐南诏永贞闲僧小澄从此扣石门入有二僧追之不及大悔恨焚身门外焚处生二柏树】驯虎涧【在鸡足山传为迦叶驯虎之所】八功徳水【在鸡足山巅迦叶于石上卓锡成泉清流不竭】云龙州　云龙旧州【在城西浪沧江外三七之地眀万厯间筑城建学崇祯间始移于雒马井即今州治】巂唐废县【在城南五十里汉置属益州郡后改属永昌郡晋咸康后县废】芘苏废县【在城西一百二十里汉置属益州郡后汉属永昌郡芘作比晋咸和中分河阳郡置河西郡治芘苏县宋齐因之梁末废】古塔【在城北松牧村髙丈许围丈余片石累成不知其始眀隆庆间地震中裂万厯丙子地震复合】仙人晒丹石【在旧城南七里髙二丈周二十丈每雨过有斑赤如丹砂拭之则愈眀】铁杖屦【在旧城北丹戞紫竹居眀正徳间土官段文显见一老人谓之曰丹戞山石剖之可获灵异语毕不见显剖石果得铁杖一铁屦一即建寺设老人像祀之】
　　楚防府
　　楚防县【附郭】　徳江城【在城西北二里宋段氏时髙升泰执国柄封其兄子眀亮于此所筑元为威楚路治眀洪武中督都袁义谓南山髙峻逼近城郭乃请改迁今治又名徳江村昔髙量城避位居此一村化其徳故云】富民废县【在城南十五里元至元十五年置二十一年废为乡今讹为阜民】思政楼【在府城中眀成化七年知府赵熙修有记】髙量成碑【在城西四十里紫溪山之猢狲箐其上字迹磨灭不可读】大小骠村【相传氏时有野马二风雨中鬭于原野久之化为龙大者入东南村坞小者入西南山谷僰人因以名村】镇南州　和子城【在城东二里唐时阁罗凤合六诏为一侵俄碌取和子城即其地今城存】石鼓废县【在城东三十里初欠舍川有城曰鸡和唐时防氏并六诏征东蛮取和子鸡和二城置石鼔县元宪宗七年立石鼔百户至元二十二年改为县属镇南州二十四年革为乡】诸葛营【在城东二里昔武侯屯师于此今址尚存】米汤坝【在城东二十五里事详仙释】神龙石【在城南三十五里力戈村元初龙出巨石中化为婴孩术士经过闻啼声觅而抱归行二里许风雨交作遂成一石土人异之立庙祀焉至今巨石孩形尚存】仙人骨【在城东二十里山中有碎石如硝掘而粉之可瘳疾世仙人张眀亨遗蜕瘗此】南安州　瓦晟吴栅【在城东南山岩稠叠林麓四周昔黒爨蛮祖瓦晟吴立栅其上】红石岩碑【在城东百里眀万厯间都司张守仁剿野贼至此斩四渠长埋其首立碑于上勒镇压土夷四字碑存】定逺县　南宁废县【在城南黄篷穽元初立百户于其地至元十二年改为县后省入定逺址存】诸葛营【有三一在磨盘山一在羊牟山一在法光山址俱存】自久寨【在城西三十里化佛山眀初土酋自久据山为寨以拒官兵被擒赴京上问叛故对曰奴为主耳称防授以世袭指挥址存】天生碑【在城东七十里万春山真觉寺侧其碑不琢而成元至正年间提举完者秃书丹其文风雨剥泐不可读】广通县　千户所旧址【在城东卧象山元泰定初置后废】沐寨【在城北十五里眀初西平侯沐英征刀斯郎立寨于此今人呼为总兵坡】　嘉　废县【即今州判治眀初置嘉千户所后改为县　本朝康熙八年省入南安州址存】黑石【在治西一里黑初山元大定闲有星陨化为石状类瓜击之铿然有声人不言举之则动言则弗动土人以为怪积薪焚之雷雨交作众惧而止嘉靖间知县杨江永移置土地祠】黒井提举司　治水塔【在司治北背凤山临龙潭昔有洪水泛溢因建塔镇之】李贤者泉【在司治南利润坊相传昔有贫妪居此尝苦无泉偶有老叟自称李贤者引妪往岩畔以杖指示石裂泉出至今赖之】琅井提举司　神石【在司治西南竒峯山麓石髙丈许开井时颇着灵异土人祀之】
　　姚安府
　　姚州【附郭】　唐古城【在城东十五里唐太守张防陀筑】废裒州【在城北九十里唐武徳七年置本弄栋地南接姚州白蛮所居址存】弄栋废县【在城北二百二十里汉置属益州郡唐置姚州景云初御史李知古筑城址存】泸南废县【在城东北一百五十里唐垂拱初置县名长城属姚州天寳初更名泸南十年剑南节度鲜于仲通讨南诏大败于泸南即此】孔眀遗垒【有工一在城东十里一在城北二十里】矣保山塔【在城北十五里相传段正兴大宝六年建实宋绍兴二十四年碑记犹存】髙陀山塔【在城北二十里晋天福间建髙十有五级碑记尚存一名白塔西南有池清可鉴髪塔影倒映池中因名塔镜】云南郡主碑【在城东慈应寺上篆元康三年云南郡主等字】稽肃碑【在城西十七里上有天福二字】兴寳寺碑【在城西十八里段智兴元亨二年立实宋淳熙十三年】始篁先生隐处【在城西茭湖渔澄洞人代无考】仙人安公治【在城北金沙江上即古西梁州泸水见云笈七籖天地宫府图】菩提树【在城北白塔旁元兵破大理髙泰祥死之一女流亡民间不知弟兄所在因手植菩提树以卜存亡既而九植皆茁兄弟九人俱无恙散处滇黔洪武中皆授土官职】大姚县　武侯城【在城西马鞍山麓为武侯南征驻师之所今铁桩尚存】废縻州【在城西北二十里本西豫州唐武徳七年置贞观三年更名南接姚州领县二磨豫七部】废防州【在城北四十里本西利州唐武徳七年置贞观十一年更名北接縻州领县二深利十部】扬被废县【在城东七十里唐武徳七年置裒州领扬被乐强二县南接姚州境】马邑废县【在城北六十里唐武徳四年置尹州治马邑县兼领天池盐泉甘泉涌泉四县其地与髳州接髳州即今县治后俱废】武侯阵图【在城北龙蛟江右壁上有人马战鬭之形】白井提举司　石羊【在司治北防氏时有女牧羊于此其羊舐土驱之不去遂掘土有石如羊因得盐泉至今立庙祀之】
　　永昌府
　　保山县【附郭】　鎭姚所故城【在城东南老姚凤山之阿眀万十三年改永昌所建又镇安守御所在府西南潞江外三百五十里万历十三年改金齿所建今所裁城俱存】哀牢废县【在城太和坊之东后汉永平中置元为永昌府治眀洪武中改为中千户所军营】不韦废县【在城东北凤栖山下汉武帝置徙吕嘉子孙居之以嘉为不韦后因名】诸葛营【在城南十里昔武侯屯兵于此及还汉人有遗留者聚族而居至今呼为旧汉人村】全胜闗【在城南二百里姚闗眀将邓子龙败缅于此因建此闗旧址犹存】偃草坡【在全胜闗南邓子龙攻处至今草皆下生不能上指】将台【在城东金鸡村温泉之北蜀汉吕凯所筑今遗址尚存】旗台【在诸葛营前一小海子内相传武侯建旗之所周匝三十余丈随水髙下虽巨潦亦不能浸】右军书台【在城南诸葛营东旧有王羲之所书碑刻今皆废仅存台址】眀诗防【在城南里许眀郡人张含筑含长于诗杨慎为之题额】看山楼【在城内眀户部侍郎张志淳建楼上藏书万卷防伟竒丽甲于一郡杨升庵题曰铁楼】安邉定逺楼【在城南十里髙五丈有竒眀洪武十七年建括苍王景常有记】郤金亭【在城北驿亭眀兵备贺元忠郤金处今废事详名宦】金鸡村【在城东五里蜀汉吕凯故里今遗迹尚存后有古千户所遗址】马援洞【在城西寳盖山后青冈坝旧址尚存洞中水流不竭】诸葛井【在城东二十五里哀牢山上有二穴相去一寸五分各围三尺许形圆如盌水可饮千人夜有火光孟春月居民视井水盈涸以占嵗之丰歉相武侯凿以济军者】万箭树【在城东北四十里天井山北段氏时濮蛮为盗出没于此行者射其树以厌之箭集如猬】腾越州　诸葛城【在城东髙黎贡山分水岭旧武侯所筑一夜而成】罗宻城【在城北二十里旧为蛮酋所居濠堑犹存又州西二里平原中有西源城遗址相为段氏所筑】顺江废州【在城南二十里元至元十一年置寻废至正七年酋长乐孙求内附立宣抚司寻又废】古勇废县【在城西一百里元至元中置寻废】越甸废县【在城东北四十里元至元中置寻废】尚书营【在城北三十里眀靖逺伯王骥驻兵处】镇夷石堆【在城西南三十里矣罗山后髙丈余武侯屯兵处】黄牛石【在城西北二百五十里马回闗山旁壁上土人逺渉险阻必祭而后行】永平县　博南废县【在城南后汉置其地今名江东村】诸葛寨【在城北三里武侯驻兵之所】石塔【在城西潞江西岸相武侯征孟获时建有大树裹塔隂周十余畞】
　　鹤庆府
　　废守御所【在城北四十五里眀洪武二十年置　本朝康熙五年裁】诸葛寨【在城南一百四十里罗陋村武侯驻兵处】松桂营【在城南六十里眀颍川侯傅友徳征佛光寨驻兵于此】清虚阁【在城北八里眀知府马卿建吴堂作记阁跨白龙祠山麓山亘数十里最髙一峯名金山有泉下注为白龙潭】赞陀石洞【在城东十里石寳山顶之隂昔西僧赞陀啒哆自西竺来栖此】一盌水【在城东南大城坡顶昔防氏军过此渇甚斫地得水】象跪石【在城北八里石如狼牙昔元世祖自丽江乗一白象至此象跪不行因名】劒川州　望徳城【在城南三里周五百丈段氏所筑今名水寨村又东北段氏里有城即元世祖入大理驻师处】罗鲁城【在城南十五里唐时筑今名瓦窰村】千光如来像【在城南三里水寨村防氏征麽些渡金沙江遇水逆流取以刻像号千光如来】
　　顺宁府
　　守御所故城【在城西南二百里矣堵十三寨之中右甸川之西山麓眀万厯间廵抚陈用賔筑为郡城藩蔽周二百丈有竒今遗址尚存】庆甸废县【在城南八里元天厯元年置眀洪武十五年废】孟获遗寨【在城南一百八十里孟获为武侯所纵南走庆甸今有遗址】聚书楼【在府东城内土知府猛寅购经史子集建楼贮之又名万卷楼】诸葛碑【在猛之邦凤山碑文藓剥多不可辨】中阿山铭【眀正徳中有人于中阿山锄田得一石方尺许上有镌文曰沧江帯锡河为昆仑山子厥名中阿余尚有十数字剥落难辨】武侯石柱【在右甸逹丙里田畦间相传武侯制以慑服羣夷者】观音接路【在城北阿鲁司泥山当两山路絶处宋祥符中一夕风雨忽成坦途为大士显灵】三台相井【在三台山东北百里旧志谓武侯平蛮军至此苦无水见一老妪指地得泉味甘冽因呼为观音井亦名三台相井】江流佛像【在城东四十里眀嘉靖中土人渔于兰沧江忽见江水逆流视之乃铜观音像遂奉于万庆寺】云州　大侯州故城【在城南即州旧治与云梦接壤土名大侯寨眀正统三年改为州土酋奉氏世为知州万厯间有奉赦奉学弟兄不相能分上下二衙赦居大侯为上衙学居下衙去大侯南十里不受制于赦云梦土官猛廷瑞学婿也助学搆兵二十五年讨平之改云梦为新州赦守大侯如故后赦子奉光复抗命二十六年再讨之改为云州州旧系土城三十一年迁于大栗树鎭为今州治故城存】猛氏寨【在城东一百二十里上有龙马泉温泉】
　　永北府
　　废顺州【在城西一百二十里唐时地名牛睒南诏徙诸浪人居之与罗落蛮杂处元初内附至元十五年置顺州属丽江路明洪武十五年改属鹤庆府万厯二十八年筑土城　本朝康熙八年省州入府三十八年以其地改属永北府】蒗蕖废州【在城北八十里地名罗共罗落麽些蛮世居之元至元九年内附改为州眀天啓中废】防峨旧县【在城南三十里防峨村防氏时筑遗址尚存】祭锋台【在城南二十里武侯征南时祭劒于此】石壁观音像【在城东山石壁间唐吴道子笔】
　　丽江府
　　通安废州【在城东三里昔名三睒濮繲蛮所居其后麽些蛮叶古年夺据汉为定苲县地属越嶲郡唐改定苲曰昆眀属巂州天寳后为越析麽些诏元宪宗三年内附中统四年以麦良为三睒管民官至元十四年置通安州属丽江路眀因之　本朝省入府】寳山废州【在城东二百四十里汉越巂郡西境后汉属永昌唐为麽些蛮所据元宪宗三年内附名其寨曰茶罕忽鲁罕至元十四年置寳山县寻陞为州属丽江眀因之　本朝省入府址存】废兰州【在城西南三百六十里汉益州郡西北境后汉永昌郡地唐属南诏为卢鹿蛮所居元宪宗四年内附茶罕章管民官至元十二年置兰州属丽江路眀洪武十五年改属鹤庆后仍归丽江　本朝省入府址存】巨津废州【在城西北三百里旧名罗波九睒西邻吐蕃麽些大酋世居之元宪宗三年内附至元十四年于九睒置巨津州属丽江路以铁桥为南诏吐蕃交会之大津渡故名眀因之　本朝省入府址存】临西废县【在城西北四百六十里巨津废州之西蛮名罗裒间居民皆麽些二种蛮元至元十四年置临西县以西临吐蕃故也巨津州眀洪武十五年改属丽江府正统二年为番人所据仅存一寨今名他照和村】铁桥址【在废巨津州北一百三十里为南诏与吐蕃交会处铁桥之建或云吐蕃或云隋史万嵗及苏荣或云南诏阁罗凤异牟寻归唐时断以絶吐蕃桥南有铁桥城为吐蕃十六城之一尝置铁桥节度于此桥所跨处穴石锢铁为之冬日水清犹见铁环】大匮寨遗址【在废寳山州东唐麽些蛮兄弟七人居之曰大匮曰罗邦曰罗寺曰碍塲曰卞头塲曰当坡罗塲曰当郎将元世祖南征至大理俱内附】芝山洞【在城北雪山西南麓林木幽异岩畔有洞旁建解脱禅林眀熹宗赐名福国】石鼔【在城西七十里金沙江邉相传武侯南征立以鎭土番】
　　化府
　　巄图城【在城西北巄山周围四百余丈昔细奴逻筑此城以居今尚有所遗石柱又府东梅子箐山顶亦有城基周围十六门其规模又倍于巄焉】防舎故城【在城北十五里古城村张氏让国防诏筑城以居今旧址犹存】定邉废县【在城东南一百里唐时为濮落蛮所居地曰南防元初于南涧置定邉县镇南州寻废眀初复置县楚防府　本朝雍正七年省入防化府】防化废卫【在府东城内眀洪武二十三年置　本朝康熙六年裁】金牛山寨【在城西南十里昔防氏屯营之所遗址尚存】防氏寨【在城北二十五里孤峯陡峻有三濠皆深丈许今尚有瓦磵雷石之类】铁柱【在城东箐口北一里髙七尺径三尺相武侯南征时铸上有建极十三年壬辰四月庚午朔十有四日癸丑铸十九字按建极乃南诏酋龙僣号恐年久剥落当时添补之也】盟石【在城北二十里唐时张乐进求逊国细奴逻逻祝曰我当得国劒斫入石果入三寸今石上犹有劒防】石箭【在澜沧江廵检司北二里有石长七尺径二寸上锐如镞下圆如干相传武侯所遗】
　　景东府
　　玉笔城【在城西景董山眀洪武中建卫城复于山巅别为小城周围三十余丈东开一门　本朝康熙九年建营于此名玉笔城】景东废卫【在城西北五里眀洪武二十三年置　本朝康熙二十六年裁城址犹存】
　　冢墓【附】
　　云南府
　　隋爨王墓【在府东十五里题曰昆明隋西爨王之碑成都闾邱均撰文洛阳贾余绚书丹碑今无存】唐河东刺史王仁求墓【在废三泊县南二十里有碑铭嵗久剥蚀】元梁王墓【有二一在府西进耳山王名博啰一在安宁平】咸阳王萨达克齐墓【顶山在府东】眀王忠文公祎墓【五里在府东二里地】都督沐璘墓【藏寺后在府西北十余里】都御史李纯墓【普吉村在府西】赠光禄少卿毛玉墓【玉案山在府西十里】兵部侍郎孙清愍公继鲁墓【班庄村在府西】光禄少卿施昱墓【北里许在府西十里】赠刑部尚书严暠墓　赠刑部尚书严锳墓【朝宗山俱在府东六】吏部尚书严恭肃公清墓【里归化寺前在府东】都御史朱运昌墓【北羊肠村后在府东】兵部尚书傅忠壮公宗龙墓【十里麦冲山麓在府】廵抚四川都御史马干墓【西十里棋盘山下】叅将沐详墓【在府西北普吉村在呈】赠吏部尚书杨情墓　赠吏部尚书杨福山墓【贡县东南十里洛龙】都御史张素墓【河俱在安宁州太保山】
　　曲靖府
　　元梁王墓【在安宁州西二十里】眀光禄少卿胡洁墓【巃嵸山有八在府东罗汉山】廵抚陕西都御史唐时英墓【诸处在府东六十里】布政使朱家民墓【废越州城北在府北五】吏部主事李希揆墓【里白石江上在】任烈妇墓【府西十五里王家】
　　临安府
　　元董庄愍公文彦墓【在府西一里】羣节墓【在府北白鹤铺元末盗起回回罗垒丹等四十一人隐居山谷中盗胁之不从俱被害身首异处经宿复合众异之丛葬于此】眀江孝子墓【在府北一里孝子不知何处人任本府通判有孝行天顺庚申卒葬于此题临安别驾孝子江惠墓】副都御史王恩民墓【在府西十五里】南京操江佥都御史萧崇业墓【在府北白鹤山】赠吏部侍郎包万化墓　吏部侍郎包见捷墓【俱在白鹤山】都指挥佥事万城墓【在府东五里回龙山】郭夫人虚墓【在河西县西五里普应山县令广西全州蒋良之妻疾终厝于此扶丧归县人慕良徳政为营虚墓有叅政宋应登撰蒋公郭夫人虚墓碑】
　　澂江府
　　汉汉兴亭侯李恢墓【在府西五里】宋丁连然君墓【在江川县北三十里北山上覆臣石有耕者坐于上石忽动耕者惊异啓视之上勒丁连然君神道按宋史太宗时有交王丁连然来朝疑即其人】元右丞相伊喇墓【在府东三里缺摩山】临安路总管段文瑞墓【在府东北重珠山】武徳将军闬里伯墓【在路南州南紫玉山】眀御史王昭墓【在府南官南山洪武间流寓】
　　武定府
　　元行省叅政安慈冢【在府东北三十里龙三藏】烈妇墓【在府南旧和曲州名氏不可考】
　　广西府
　　眀叅政李公墓【在府北山麓委勘事卒葬此建有庙名籍无考】光禄大夫太子少傅兵部尚书杨防武墓【在弥勒州南玉枕山】
　　大理府
　　汉白王墓【在府北十五里无为寺后】唐天寳战士塜【即万人塜一在府南龙尾闗东一在赵州北唐天寳中鲜于仲通李宓伐南诏战亡士卒阁罗凤収葬之】御史杜光庭墓【在府西南玉局峰下光庭流寓南诏以文章教防氏之民卒后防学士爨防葬之于此】段赤城墓【在府南二十里赤城诛蟒除害人徳之为之立墓】五代悼康墓【在浪穹县南山根村南诏赵善政伪諡悼康殁葬于此】元安抚玛蘓库墓【在府东龙佉里咸阳王第五子治鹤庆大理二路】眀大军封【在府西南一塔寺后颍川侯取大理时敛亡卒而封之】翰林李元阳墓【在府西北三塔寺右】都御史赵汝濓墓【在府南龙尾闗麓】汝南王妃墓【在府西北雪山永乐闲封王于大理妃姓丁氏】叅政邹尧臣墓【在赵州象山】给事杨志墓【在邓川州南六里正统中从戎卒葬此】两忠墓【在浪穹县潜龙庵旁建文从亡臣叶希贤杨应能葬处】御史赵升墓【在宾川州棑栅营】
　　楚防府
　　元金牌司墓【在广通县罗苴甸西山为元时亚中大夫威楚开南等处总管髙禾成葬处】眀副使杨文烈公畏知墓【在府北三里】
　　姚安府
　　战国楚小卜墓【在府西北楚庄蹻之将平定滇中战殁葬此】
　　永昌府
　　汉阳迁亭侯吕凯墓【在府东金鸡村】哀牢夫人墓【在府东哀牢山】三国汉孟优墓【在府南八十里地名猛波罗】唐杜光庭子墓【在腾越州南龙凤山光庭将子入南诏子卒葬此其名无考】王状元墓【在府北大寺山其名无考】元腾冲府知府髙防墓【在腾越州南龙凤山】腾冲府知府孟光墓【在腾越州北千峩寺左】眀戸科给事中陈以仁墓【在府南龙泉门外圆通寺后洪武中谪戍金齿卒葬此】都督佥事胡志墓【在府西九隆山】戸部侍郎张志淳墓【在府南黄竹山】赠光禄少卿薛继茂墓【在府东南三十里桃花屯东河邉】三忠墓【在府东闗坡孙可望入滇通判刘廷标推官王运开竝弟运闳死之葬此】战士冢【有二一在府南姚城东一在松坡营东】
　　鹤庆府
　　眀副都御史彭富墓【在府西大坪】光禄寺少卿杨抡墓户部右侍郎杨芳盛墓【俱在府南班登山】赠光禄寺卿段恭节公髙选墓【在剑川州西门外】光禄卿杨朝栋墓【在剑川州南六里钟贤岭石龙寺后】
　　防化府
　　眀御史雷应龙墓【在府南鸡鸣山】山人范寅墓【在府北天防堡其子范运吉亲负土石累成】光禄卿左重墓【在府南梯子坡】太仆卿周二南墓【在府东屏风山】　本朝徐烈女墓【在府北教塲本府同知陈文成与阖郡士民公葬】







　　云南通志卷二十六
<史部,地理类,都会郡县之属,云南通志>
　　钦定四库全书
　　云南通志卷二十七
　　物产
　　地载神气庶物露生圣人利之以尽其性难得之物非所贵也昔唐以蒟酱开夜郎张骞因笻竹通大夏岂所谓惟徳繄物者耶眀代取苍石于大理千夫邪许踣仆道路赖巡抚蒋宗鲁奏而罢之我
　　国家务徳勤民不贵逺物滇南阖境自正供常税外别无采办凡前史所谓光珠翡翠一切珍竒玩好之属虽省会通衢亦不数觏也于是即其日用所需与耳目所及者备着于篇使辨方物而察土宜者得以览焉志物产
　　通省【旧志云物产多同土俗畧异概书虞赘摘举虑遗今以通省同产者总列于前各郡县特产者分列于后庶无繁杂迭见之失云】
　　谷属
　　稻【凡百余种约以红稻白稻糯稻概之】麦【有小麦大麦燕麦玉麦西方麦数种】黍【有黄黍白黍红黍长芒芦粟灰条数种】稷【有黄稷红稷黑稷数种】豆【有黄豆白豆红豆菉豆饭豆豌豆羊眼茶褐青皮大黑小黑蚕豆数种益部方物畧记佛豆秋种春敛即蚕豆也】粱【有饭糯二种】荍【有甜荍苦荍二种】麻【有脂麻青麻火麻胡麻数种】稗【有山稗糯稗二种】蜀黍【即髙粱产呈贡云南县者佳】草子【米似稷而防细郡县夷猡广种多食】
　　食货
　　盐【详载盐法】油【有菜油苏子麻子脂麻胡麻桐油芦花子油数种】酒【有烧酒白酒黄酒数种】花椒　蔫叶　小粉　蜂蜜　蜡【有黄蜡白蜡栗蜡三种】布氊【姚安者佳】金　银　铜　铁　锡　铅　水银【滇产五金其来旧矣苐时出时竭亦难专指定在兹附于食货之后】
　　蔬属
　　姜【宜良者佳】芥　葱【昆眀者佳】　韭　蒜　薤　茴香　青菜白菜【种来自安肃者佳】芦菔【俗呼萝白有红黄白三种又一种胡萝卜】菠菜
　　莴苣　苋【有红白二种又一种马齿苋】芹菜　苦荬　麦兰　蔓菁　莼【大理浪穹者甚香美】　蕻【建水者佳】蓳【旱芹也】胡荽【一名香菜】茼蒿莙荙　树头菜【石屏者佳】茄　瓠【云南县者佳】葫芦　芋
　　蕨　竹笋【永北者佳】　茭笋　蒲笋　冬瓜　丝瓜　王瓜　南瓜　金瓜　苦瓜　土瓜【山产土人掘以济食】　菜瓜稍瓜　倭瓜【俗名八棱瓜】银瓜　稨豆　豇豆　金豆
　　【俗名红豆又百日豆】薯蓣【俗名山药】红薯　云板薯　甘露子　秦椒【俗名辣子】蒟蒻【俗名鬼庙】香蕈【出广西者佳】木耳　白森　鸡葼【旧志云鸡以形言葼者飞而敛足之貌说本杨慎或作蚁防以其产处下皆蚁穴通雅又作鸡堫以六七月大雨后生沙土中或松间林下鲜者香味甚美土人咸而脯之经年可食若熬液为油以代酱豉其味尤美出临安防自者佳】菌【有青头羊肝胭脂羊奶鸡冠松毛一窝蜂黄罗伞红罗伞术莪等十数种】果属
　　梅【有山梅盐梅二种】杏　李【有荆山麦熟苦李数种】桃【旧志以富民为最今滇池海口者甚佳】梨【省城晋宁者佳】枣【賔川者佳】栗　石榴【黑盐井者佳阿迷州又一种白石榴】胡桃【大理漾濞者佳】松子　瓜子【大理弥渡者佳】榛子　木瓜　西瓜　郁李　香橼　橘【賔川者佳】柑【又一种佛手柑】橙　柰　柿葡萄【丽江者佳】林檎　花红　银杏　枇杷【元江者佳】甘蔗梧实　落花生【临安者佳】羊枣　橄榄【元江者佳】樱桃　山
　　樝【通海者佳】余甘　锥栗　杨梅　鎻梅　多榹【俗讹榹为衣】救军粮【山野弥望绿叶白花红子极繁五六月熟酸甘可食】荸荠　茨菰　菱角　莲子　藕【临安者佳】芡实
　　花属【附草】
　　牡丹【有红黄紫香粉红数种】茶花【竒甲天下眀晋安谢肇淛谓其品七十有二豫章邓渼纪其十徳为诗百咏赵璧作谱近百种以深红软枝分心卷瓣者为上】优昙花【叶如婆罗而有九丝花如芙蓉而开十二瓣遇闰则多一瓣】天女花【花似玉兰而白过之暮春始开香甚清逺】蝴蝶花【色黄緑相闲形如蝴蝶春夏盛开大理上闗一株树大花繁更为滇省之冠其花首尾相防垂下如串下有蝶泉】梅花【有红梅白梅硃砂玉剪緑蕚照水数种又大理上闗唐梅寺有唐梅一株】桂花【有丹桂金桂银桂三种又有月桂四季开花夏秋结子】杏花　桃花【有綘桃碧桃芙蓉桃夹竹桃数种】李花　梨花　海棠　丁香【有红白二种】杜鹃【有五色双瓣者永昌防化多至二十余种】栀子　扶桑【有五色】芙蓉【有深红浅红二种】茉莉【产元江者花较茂盛】蜡梅【有磬口雀舌二种】石榴【有四季开者】海石榴【有红黄二种】樱桃【有红白二种红为苦樱白子甘可食】绣毬【有红白紫色三种】紫薇　蔷薇【有五色者】玉兰　茄兰　荼防　唐棣【即郁李】地棠　木槿　海红【即浅红山茶自十二月开至二月与梅同时故一名茶梅】金梅【花开黄色与梅同时故名又以垂条似栁一名迎春栁】山丹【俗名映山红】辛夷刺桐【一名苍梧树髙数丈花开丹红形如鹦嘴俗又名鹦哥花元江产者尤多】小桃红木香【有黄白二种】粉【有红黄白三种】佛手花　夜合　七里香瑞香　仙人掌【叶肥厚如掌多刺相接成枝花名玉英色红黄实似小瓜可食】金
　　刚纂【花黄而细土人植以为篱又一种形类鸡冠　以上俱木本】兰【有七十余种雪兰为胜】莲【有红白锦邉三种又二色莲红白中分】芍药【有红紫白数种】菊【有九十余种】水仙素馨【山野蔓生家园广植蘂红花白质秀香清亦有四季开者旧志即南方草木状所谓耶悉】
　　【茗也称其种来西域又滇畧云南诏段素兴好之故名通雅云南汉刘鋹之姬曰素馨葬处生此人以名之】凤仙【俗名金凤】玫瑰　地涌金莲【开花者胜】凤尾　龙爪鸡冠【有髙足矮足百鸟朝王数种】玉簪　秋海棠　剪红罗　鱼子兰　十様锦　萱　迎春　报春　凌霄　石竹【五色错杂凡十余种】金钱　鹭鷀毛　罂粟【有五色】虞美人　扁竹【类萱花一名菉葱花】十姊妹　西番菊　西番莲　西番锦水丁香【一名紫茉莉】金盏银台　长春　佛手　向日葵【又有蜀葵冬葵】旋葍　百合　石斛　山矾　灯笼花　灯盏花　仙鹤花【宛如飞鹤】鹭鷀花　蝴蝶戏珍珠花【白色花开如蝴蝶状中有圆珠数故名　以上俱草本】芭蕉【有凤尾象牙美人数种元江又产缅芭蕉公芭蕉二种】吉祥草　通草　蒲草【用以织蓆又一种虎须蒲】象鼻草虎须草　凤尾草　鱼眼草　薜荔【即香草】菖蒲　苹藻　荇　苇　芦　茅　灯心草　铁线草　火
　　草　紫草　夏枯草　蓼草　虎掌草　马鞭草青蒿
　　木属【附竹】
　　椿　松【有油松杉松细松数种】柏【有侧柏柏合掌茨柏四种】梧桐　杨桞白杨　槐【有黄白二种】栗【有板栗毛栗黄栗白麻青刚数种】花栗
　　棠梨　楸　楠　黄杨【俗名万年青】水冬瓜　楮　柞樟　梓　冬青　樗　柘　紫榆　桑　檀　桧椶榈　檆　观音栁【树髙数丈叶如茴香花开茄色】罗汉松　绵木皂角树　无花果树　紫竹　攒竹　水竹　苦
　　竹　观音竹　凤尾竹　慈竹　防竹　猫头竹实心竹　东坡竹　龙竹　筋竹
　　药属
　　茯苓【姚安者为上寻甸武定楚防者次之】何首乌　香附【賔川者佳】沙薓土人薓【化者佳】川芎　苦薓　当归【临安者佳】地黄　天门冬【富民者佳】麦门冬　防风　桔梗　白芷　柴胡　前胡【安宁者佳】半夏【呈贡者佳】南星　黄连【丽江开化者佳】黄芩　干葛升麻　贝母　白芍　赤芍　白豆蔲　逺志
　　石菖蒲　威灵仙　天花粉【富民者佳】牛膝　蓁艽　黄精　猪苓　泽兰　重楼　常山　姜黄　大黄【大理者佳】细辛　麻黄　香薷　木通　紫苏　荆芥　薄荷【大理者佳】蒲公英　骨碎补　草决明　益母草　豨签草　谷精草　龙胆草　木贼草　菊花　金银花【临安者佳】红花　旋覆花　丝子　车前子　史君子　金樱子　五味子　青箱子　枸杞子　补骨脂　薏苡【临安者佳】萆麻子　覆盆子　苍耳子　石楠藤　瓜蒌仁　牵牛　葶苈【大理者佳】楮实　枳实　枳殻　陈皮　青皮【賔川者佳】地骨皮　桑椹　桑白皮桑寄生　厚朴　石膏　滑石　麝香
　　羽属
　　鸡　鵞　鸭　鸽　雀　鹰　鸠　乌　鸦　燕鹊　鹌鹑　鹧鸪　鹭　仓庚【一名黄鹂】雉　鹦鹉　鹦鹆【俗名八哥】画睂　白鹇　灰鹤　锦鸡　鹳　鸬鷀【俗名水老鸦】鸥　鳬【俗名野鸭】拖白练　黑头公　秧鸡　啄木冠鸳鸯　防防　子规【一名杜防】隼　鹞　鹡鸰　十様
　　锦　巧妇　天白了　哈唎鸡
　　毛属
　　马　牛　羊　犬　豕　猫　驘　驴　獐　麂兔　鹿　麋　猿　猴　虎　豹　熊　豺　狼獭　狐　狸　麢羊　野猪　猬　防【有飞防黄防竹防鼫鼠鼷鼠】
　　鳞属【诸种附】
　　鲤　鲫　鲦　白鱼　黑鱼　金鱼　油鱼　鮎防　鳝　蟹　　鳞鲤【介属俗名穿】
　　虫属
　　蚕【山甲热地多产茧织】蠭　蝶　蝉　萤　蟋蟀　蝇　蜘蛛蝙蝠　螽斯　蚊蝱　蚱蜢　蜉蝣　蜻蜒　螳
　　螂　蛇　蜥蜴　鼃　虾蟆　蝌蚪　蛴螬　蜗牛蚁　蚯蚓
　　云南府
　　香糯【出富民】太华茶【出太华山色味俱似松萝而性较寒】塘头布【出晋宁塘头极细宻】乌帕　铅粉　银硃　黄丹【俱出昆明】石绿【出易门有无不时】五色花石【出嵩明弥防山大如豆五色错杂取渍盆中作玩旧志可为器皿误】焰硝【出易门今无】拐枣【形曲如拐】琪花【产晋寜天王庙冬花开三色落不沾尘】巨竹【出易门荞甸山节髙数尺】芸香草【出昆明有二种一名五叶芸香能治疮毒入夷方者携之如嚼此草无味便知中毒急服其汁吐之自解又一种名韭叶芸香能治瘴疟】镜靣草【和敝簔煎酒服能治月闭】金线鱼【出滇池金线洞金色细鳞长不盈尺味极鲜美】
　　曲靖府
　　茶子【丛生单叶子可作油】棉花　石燕【出响水类燕有文防大雌小遇风雨则飞能疗目疾】马蹄香　木瓜梨　圆松　油虾【出陆凉】
　　临安府
　　藕粉【出建水】沙糖【出建水宁州】淡豆豉【出阿迷能治伤风】纹布【出通海】莎罗布【出建水】石青【出宁州阿迷防峩新平】胆矾　紫石【出石屏可作砚】花石【出通海】胜沉香【出河西】柚　扶桑花　鸡【出通海杞麓湖鸡身鸭掌上巳前来重阳前去】花鱼
　　澂江府
　　土青　青皮香【出河阳】靛【出新兴】蔓胡桃【出江川形如扁螺味似胡桃】椶皮　仙茅【出河阳】芦甘石　防防鱼【一名鲌鲜出河阳抚仙湖凡山麓水涯之石洞曰防防鱼出水涯石穴土人挟巨笱汨水承洞口而取之鳞细味美长五六寸腹多腴干亦不空旧志讹康郎杨慎以为漮防谓其干而中空未确】青鱼【出旧阳宗眀湖味极佳胆可疗目】碌鱼【出江川星云湖似鲤而首巨极肥美俗呼为大头鱼】紫蠏【出旧阳宗】
　　武定府
　　眀矾【出元谋】砺石【出金沙江】龙脑石【出狮子山有花纹质防脆】酸角【形似牙皂味甘酸】梭罗木　五色石斛【出禄劝普渡河石壁绀红者佳】岩羊【出禄劝州】鲭鱼
　　广西府
　　鸡腿竹【产山谷间每节上大下小可为杖】透眀鱼【出泸源洞口其大如指额有肉角色白无鳞蓄水盆中脏腑俱见】
　　广南府
　　云竹　千张纸【木实也形似稨豆其中片片如蝉翼焚为灰可治心气痛】草果
　　元江府
　　防榔【一名仁频树髙数丈旁无附枝正月作房四月开花一房百余实大如核桃剖干合芦子石灰嚼之味香美且寛中消胀】芦子【产山谷中蔓延丛生夏花秋实土人采之日干収货】蒌业【家园遍植叶大如掌累藤于树无花无果冬夏常青采叶合防榔食之味香美】降真香　荔枝【仅数本味酸肉薄】宻多罗【树髙数丈实从干生大如冬瓜色似杨梅香甘逈异】抹猛果【形如木瓜熟于夏月味酸】酸角　苏木　麒麟竭【旧志木髙数丈叶类樱桃脂流树中凝红如血为木血竭又有白竭今俱无】鳞蛇胆【旧志有黄黒二种长丈余具四足能食鹿春夏在山秋冬在水土人取食之其胆治牙痛解诸毒黄为上黒次之今俱难得】孔雀　白鹇　泥滑滑【即竹鸡能辟壁虱】矮鸡【俗名□夷鸡足短而鸣长】黄鱼【肉金色味甘肥】
　　开化府
　　马金囊【即紫槟榔嚼之饮水味甘除热可治疮毒】姜黄　攀枝花　苏木桄榔【可为面济食一名董棕粉】椶竹　鳞蛇胆【出安南长官司与元江产者同】
　　鎭沅府
　　南枣　　娑罗布　白鹇
　　东川府
　　木棉　漆　降真香　菊花薓【出巧家叶似菊花性同人薓】法落海【出法戛治心痛】鹧鸡
　　昭通府
　　笻竹【一名罗汉竹】方竹【二竹皆出鎭防山中】
　　普洱府
　　茶【产攸乐革登倚邦莽枝蛮耑慢撒六茶山而倚邦蛮耑者味较胜】芦子　甜笋石青【出白龙厰】卢荟　神黄豆【稀痘药中用之】
　　大理府
　　感通茶【出太和感通寺】芦子【出云龙州】纸【有青纸粉纸二色】墨　靛【俱出太和】胭脂【出云南县】红布【出云南县】苍石【出苍山麓白质黒纹有山水草木之状可制为屏玩】红花　乳扇　酥油　髙河菜【出苍山髙河泉茎红叶绿味辛香五六月采之不可多得】龙女花【太和感通寺一株树髙数丈花类白菜相传为龙女所种】黒竹【出浪穹色黒可为箫管】工鱼【一作公鱼出洱海如鲦而鳞细长不盈尺杨慎称为鱼魁】螺蛋【出赵州】
　　楚防府
　　响石【出文殊山声清越可为磬】越瓜　霍香　班竹　青鱼【出黒井味佳】
　　姚安府
　　木槵【一名菩提子圆浄可为念珠】木罗布【即橦布也橦木皮可为布】锦鸡　白鹇
　　永昌府
　　缥布【坚厚缜宻类绵防】碁【质坚色润】琥珀　水晶　菜玉　墨玉　硃砂　寳砂　海金砂　寳石【俱出猛缅若水晶墨玉诸品尤贵且逺者旧志载于永昌物产内盖因其由永昌而来实未考其所自出姑存其名】云母石催生石【作杯饮酒可治产难】紫英石　白茄　飞松子　波罗蜜【实大如梨味甘防酸】董椶　麻竹【其质绵软可绞防织屦】花斑藤【出髙黎贡山外色斑中实可为杖】排风藤　蒌叶【产与元江同】硫黄　黒药阿魏　没药　乳香　儿茶　冰片　哈芙容【即鸦片】神黄豆　青花豆【可治疮】象时鱼【出澜沧江雷鸣始出味鲜美】竹防【出腾越】
　　鹤庆府
　　石耳【形如木耳生感极清之气久食延年】数珠菜【生江中形类念珠】海棠果【出劒川类花红而小味酸】榧子【出劒川能乌须】山驴　青铜鱼【出漾工江细鳞长不盈尺夏月始出】虾米【出劒川较他产者尤细腻】
　　顺宁府
　　芦子【出云州】漆　猩猩果【色红味酸子即酸枣仁】班竹【出云州】濮竹【即南中志所谓节相去一丈可受一斛者今产不过去二三尺受升合而已】藤竹杖　鸡血藤【出云州熬膏治血症】蛤蚧　绿鸠　长鸣鸡　矮犬【毛深足短即竹书所载短狗】脆蛇【见人则断人去复续取而干之可治肿毒】
　　永北府
　　石花菜　鹿茸
　　丽江府
　　无芒麦【出寳山穂无芒而实圆】和尚蒜　氆氇【出江外】自然铜【产无定在亦不常有】花马石　青石　漆　葡萄【出江外】荆花　紫金锭【以雪山水和药为之故敷肿毒竒效】旄牛【旧志作牦牛尾可作缨】琵琶猪
　　防化府
　　石黄【出石母山】自然铜【有无不常】白鹻【出旧定邉县能去垢】乳扇　酥油棉花　红花　人面竹【节如人面】锦鸡　沙沟鱼【大仅如指美同滇之金线】水蜈蚣【冬月出漾江中味肥美】
　　景东府
　　娑罗布　羊肚布【织文如羊肚】青纸　石风丹【生石上能疗疮毒】仙茅　苦子　净瓶蕉【布子而生本大末锐形如浄瓶】孔雀　竹防









　　云南通志卷二十七
　　钦定四库全书
　　云南通志卷二十八
　　祥异
　　彩云南见郡锡嘉名金马西来山标显号滇虽荒服祥瑞之呈由来久矣然逖稽前志川涌地震无代无之亦昔人水旱必闻之意欤夫卿云复旦歌起中天而洪水怀襄君臣咨儆古帝王兢兢业业之思固无时而少斁也今我
　　朝
　　神圣继作中和位育诚孝昭孚直省屡着嘉祥云南尤多上瑞乃宵旰弥勤时以天人感召之理训诫臣工俾知儆惕凡有司土之责者咸思殚心力爱养羣黎集福凝庥共襄至治则自古以来禨祲瑞应之徴俱不可以不察已志祥异
　　周恵王时凤鸣于西山【土人不识呼为碧鸡因名其山】
　　汉武帝元狩元年五色云见于白崖【遣使迹之置云南县】
　　平帝元始元年正月越裳氏重译献白雉一黑雉二
　　后汉章帝元和中滇池出龙马四白乌一甘露降　云
　　南县有神鹿两头能食毒草
　　晋武帝泰始八年连理木生建宁　泰康元年白龙三
　　见于永昌　白虎见永昌南罕
　　帝永宁元年永昌螟
　　成帝咸和六年甘露降宁州城内北园榛桃
　　孝武帝泰元十二年甘露降宁州　十四年建宁郡枯树断折忽然自立相属
　　梁武帝普通三年建宁地震
　　唐宗天寳闲越睒天马生郊
　　代宗大厯四年永昌河中村眢井有火烛天井傍有三角牛四角羊三足鸡
　　懿宗咸通十四年永昌雨土
　　僖宗干符元年彗星见于永昌
　　宋真宗景徳二年永昌地震
　　神宗元丰三年日月交晦星辰昼见
　　元成宗大徳初昆眀有蛟害人后除之　六年澂江地
　　大震
　　泰定帝泰定年间大星陨于嘉县之黑初山化为石
　　文宗至顺三年五月云南郡县饥　晋宁地震顺帝至元三年禄丰蝗　至正元年昆眀玉案山下产赤小犬色如火羣吠遍野　嘉县雨铁庐舎皆穿人畜多毙　三年永昌饥　二十五年昆眀大旱　二十七年二月昆眀雪深七尺人畜多毙
　　眀洪武十五年五色云见于永昌太保山经宿不散
　　广通产嘉禾
　　正统二年腾冲守御千户所井内夜有兵戈声一月乃止　五年秋七月顺宁大雨弥旬山崩水溢冲没田庐不可胜计　八月甘露降于石屏州学宫九年临安产嘉禾一茎三穂者三亩
　　景泰元年秋澂江霪雨害稼斗米银四钱　四年昆眀姚安大旱民多饥死　五年夏鹤庆逄宻乡产瑞麦一茎数穂者百余　七年晋宁大旱斗米银七钱
　　天顺二年七月金齿司地震坏城
　　成化元年禄丰蝗　七年正月顺宁地震有声如雷逾日始宁　八年秋姚安大水　十年四月顺宁严霜成冻　永平县大水　十九年六月武定大旱
　　治三年金齿腾冲饥　霑益大水李树结木瓜五年五月大理大水冲断西门城闗水入城　十年永平县大水淹没民居数百家　十一年六月朔五日临安大风雨寒甚樵苏死于道者十数人鸟鹊僵死无算　十月浪穹地震有声如雷　十二年云南县地震　六月景东地震十日夜　防化地大震地生白毛长寸许文庙独无　冬宜良地震有声如雷民居尽圯压死以万计旬月常震越四年始宁　十二月澂江地震官民宇舎倾坏人多压死月余乃止　阿迷善觉寺钟自鸣者三日　十三年自旱眀年复大旱　十四年正月十六日剑川地震声如雷土城官民廨舎皆圮六月朔大理大雷雨苍白石二溪水涨漂没民居五百七十余所溺死三百余人　秋永昌腾冲大水坏民庐舎人畜死者以百数计　浪穹霪雨山崩水溢冲圯民居溺死百余人　七月二十五日夜河西县大雪雨山崩水溢冲没田庐无计十五年四月嵩明大风雨【城南有龙防楼三楹入云】　大有年八月腾冲地震　十六年春正月腾冲火【廵抚副都】
　　【御史陈金疏奏上特遣重臣一人至滇勅谕畧曰云南僻在万里灾应有由特命尔前去广询博访旌贤良黜贪暴阅军马修城池振举废坠通逹幽隐兴利革弊务期军民安靖邉境宁乂少纾朕西顾之忧】十七年景东书晦五日行者以炬【有司以闻上命南京刑部左侍郎樊莹行考察法罢黜文武官一千二百员有竒】　大姚地震【白塔中裂再震复合】
　　正徳元年云南县地震生白毛　二年腾冲饥　三年腾冲多虎　五年金齿城西石上开花　六年腾冲地震　楚防北胜州地震　七年滇池水溢荡析昆阳民居百余所溺者无计　八月庚午金齿腾冲地震辛未大震城堞官署民居倾坏死伤者甚多　晋宁大水伤禾　八年霑益西闗灾燬二百余家　临安地震有声如雷三日乃止　宜良学宫产灵芝　九年鹤庆丽江大疫　顺荡井地震卤源涸　十年防化地大震池中水立　景东地大震　五月武定禄丰元谋姚安鹤庆丽江同日地震官民廨舎倾圯殆尽　邓川地大震六月又震八月乂震九月太和地震逾旬始宁永昌地震　十一年六月邓川雷击巨蛇【长丈余围尺许】　黒雀数万坏禾苗　十一月彩云见于邓川二日乃防　十二年二月彩云复见于邓川　十三年八月顺宁澜沧江龙鬬【涌水髙百丈行者七日不渡】賔川大雨雹十七年二月云南县严霜成冻
　　嘉靖元年五月邓川一村出异虫【背有大星三十二经月始灭】楚雄禾双穂　二年三月赵州华藏山产芝草九茎　六月澂江防化无云而雨大水　秋腾冲旱新兴五色云见　云州五色云见　三年保山
　　县民曾铭家雌鸡化为防　永昌腾越大饥　夏腾越多虎　五年顺宁新生村竹实【光莹如珠】　霑益大水李树结木瓜　六年武定日晕两重旁有黒云如蛟　七年云南县地震　禄丰大水　八年八月澂江大雨山崩西浦溪水溢入西街坏屋损稼　九年霑益大旱　北胜大饥　秋腾越大水九月晦有星大如日自东南陨西南　十年阿
　　迷地震数次逾月始宁虎入州境噬人　六月有龙三见于大理邓川之间　夏河阳多虎　十二年秋彩云见于河阳　十三年五色云见于永昌十四年八月有星陨于昆眀之官渡声如雷
　　十五年永昌顺宁大饥眀年永昌腾越又饥　十六年曲靖霑益陆凉马龙罗平地震　八月景东雨害稼　十七年昆眀地震数日乃止　十八年三月临安自地震半年始宁　九月禄丰云南县地震　十九年二月永昌城中灾燬民居三百余家　腾越大雨雹伤禾　二十年三月荧惑入　夏四月建水有大星陨自西而东光烛民屋　二十一年腾越竹多实　二十二年三月顺宁雨雹如卵　秋腾越大水　二十三年南安地震　二十三年太和上阳诸溪有白物如羊羣迹之不见【历三年乃灭】　十月朔楚雄五色云见　赵州有黄龙见于三星山　二十五年十二月禄丰有红霞围日者三　秋景东大水　二十六年临安自春至夏不雨螟伤苖　腾越饥　二十七年腾冲大雨雹　昆眀雨雹杀禾稼　二十八年三月永昌哀牢山五色云见　武定霪雨水溢山崩永平甘露降　二十九年八月永昌大水坏民庐舎人溺死者以百计　顺宁产嘉禾一茎三穂大如掌　三十年三月荧惑入鬼　四月有大星陨于南方光烛民居　三十一年腾越饥　三十二年闰三月永昌腾越地震　腾越雨雹如鸡卵四月保山产瑞麦一本三岐　富民蝗飞蔽天三十三年通海御王家营牛产一犊双头八足禄丰有星大如日陨于丈庙　富民大雨漂没田庐　嘉地震　三十四年河阳产瑞麦　三十五年顺宁正月至五月不雨　景东二月至六月不雨　三月霑益昼晦如夜　四月霑益大雨雹如卵　七月彗星见长数尺月终乃灭　三十七年三月楚防城中火燬民居数百家　五月永平地震三日　秋武定大雨雹伤稼　永平腾越大水坏民田庐　七月鹤庆雨水溢　三十八年通海西北民家牛产一犊双头两尾八足　六月鹤庆渔塘村大雷雨山崩水溢坏民居百余所死者不可胜计　云南县大旱　九月腾越大雨雹害稼　彩云见顺宁东北【状如华盖光焰射人弥月乃散】　三十九年通海地震有声如雷压死数十人　二月南宁马龙木宻所同日地震　三月宜良地震武定狮子山有白猿形大肖人值之者多伤集众射杀之　北胜大水　十二月永平甘露降　四十年楚雄火　霑益大水李树结木瓜　南安安竜堡山鸣声闻数里　北胜大饥　六月永平五色云见　七月姚安雨伤禾　四十一年正月五井提举司界麦秀两岐或三岐　嵩眀李实如瓜大饥　十一月河西地震　雒马井有火自空而下大如斗声若雷　十二月诺邓井灾燬民居百余家　四十二年正月永平地震声闻百里二月霑益陆凉地震　四十三年楚雄旱　江川大雪雨地震浃旬乃止　彗星见西南经月乃灭四十四年正月通海大风抜木数百株水中舟
　　掲入云中莫知所之　冬地震大雨雹　四十五年新安所饥　冬通海地震大雨雹
　　隆庆元年楚雄大有年　云南县旱　嵩眀大水昆阳产嘉禾一茎五穂凡二百余本　二年新安所大饥　三年元江元谋大旱　四年安宁大雨浃旬没官民廨舎十之三　二月河阳江川五色霞光见　四月防化昼晦　五年八月通海地震有声如雷坏城堞官署民居压死者甚多　新安竹华结实如麦　六年霑益地震　云南县久霖山崩　五月嘉大水　秋景东水溢没田庐七月呈贡金勒村田中水涌三丈许雷大震【其田成潭今资以溉】
　　万厯元年云南县彩云见如绮　元江嵩眀大水二月至八月石屏雨湖水涨倾城堞田庐　楚雄饥　三月曲靖虎入市　秋七月晋宁大水二年八月曲靖雨雪　河阳大雨湖水溢　三年四月朔大理昼晦　八月曲靖大雨雪　十月潦没禾　四年秋晋宁大有年　九月腾越地震五年彗星见西南光芒烛天　临安春夏不雨
　　民多殍　三月晋宁地震声如雷　六年十二月永昌地震多死伤者　七年彗星见　武定矣纳厰大雨溺死者甚众　八年石屏糓双穂或三四穂　九年二月腾越地震　秋临安北闗有鸡雏仅一日冠距羽毛皆具遂能司晨　八月彗星见西方光烛地三旬乃没　十一年永昌市火燬民居八十余所　四月癸亥有风起于永昌西北声如雷拔木无算　彗星见　十二年四月彗星见庆云见于腾越　七月星陨于賔川有声如雷十三年六月省城雨雹害稼　十四年二月
　　化地震城堞官民居皆圯死伤者众　三月永昌大雨雹　赵州甘露降　河阳湖溢害稼　十一月太白经天　十五年腾越饥　秋七月地震晋宁螟　九月五色云见于曲靖之西　赵州大旱禾尽槁　十六年澂江元江地震　二月曲靖雨雹昼晦　闰六月临安通海曲江同日地震有声如雷山木摧折河水噎流通海城垣公署民居皆圯压死者众曲江尤甚　楚雄旱　秋腾越五色云见　十七年省城地震　临安芝草生又生于石屛州署　九月腾越北郊谷一茎三穂竟亩十八年彗星见东南经旬乃没　澂江旱　十
　　一月五色云见于防化西山　十九年江旱安宁火　永昌竹实　二月辛卯临安大风抜木七月腾越地震城圯军民庐舎皆坏　二十年
　　彗星见　大理地震　腾越大饥　二十一年姚安大水　豹入临安南门　二月天鼔鸣于永昌自子至寅方止大风拔木　十二月省城地震二十二年姚安大疫　正月广西灾官署民舎俱燬　二十三年姚安大水　二十四年姚安火燬民居百余死伤者甚多　八月省城澂江路南阳宗镇南姚安定逺景东地震　云龙硕鼠长尺余羣食禾稼俱尽　五色云见于临安之西　宾川大水　浪穹饥　二十五年大理大疫　防化旱人多饥死　春三月省城雨雹杀麦　秋鹤庆大雨雹损禾　二十六年夏鹤庆旱蝗　七月云龙彩凤山五色云见如绮竟日　二十七年夏鹤庆大水无麦民饥　五月永昌大水　七月夜天鸣云南东南次日昼晦至午　嵩眀路南曲靖地震九月永昌地震　二十八年富民楚雄化北
　　胜大水庐舎田禾皆没　宾川饥　嵩眀槐无华楚雄西山崩　鎭南地震有声　寻甸旱　八
　　月大星陨于腾越城　寻甸地震经旬乃息　冬临安大雨雹泸江堤决　十月云南府属州县同日地震　二十九年省城夏秋不雨大饥　江自二月至六月不雨　永昌螟　秋七月晦寻甸地震　九月省城大雨雪　昆阳易门寻甸镇南产嘉禾一茎三四穂者四十余本五穂者二百余本　镇南牛生双犊　冬十一月昆眀罗汉山岩崩　三十年浪穹地大震　秋顺宁东河水鬭【水髙丈余有声如雷两岸田亩皆没移时乃消畦岸间鳞属巨细皆死】　冬临安大水决河堤　三十一年临安正月至六月不雨　三月临安东闗产一豕两首二身八足一尾　广西有白蝶羣飞蔽天自东而来　三十二年六月临安大水没田庐　秋七月临安雨雹害稼　三十三年芝草生于云南府署　三十四年九月白崖弥渡云南县雨雹大如卵入地深尺许禾稼尽伤人畜食败禾者辄病死　广西大水　十一月朔临安地震若雷城垣官署民居梵宇倾圮殆尽死者数千人数月乃止　三十五年有异鸟鸣于省城其声曰杀　二月武定狮山与鹧鸪山鸣【南北互应如松涛】　夏彗星见　五月武定地震　昆眀田中有一禾二叶其实非谷非稗【相一鎗二旗曰兵秧】　十一月彗星见西方尾东指其色赤　三十六年武定大疫　维摩十八寨大水没民居　十二月永昌腾越地震　江川大水　三十七年正月朔永昌地震至二十六日　八月晋宁有五色光见　路南河阳俱产白燕　三十八年春五色云见于鹤庆　夏省城大旱　十二月定逺地震　三十九年姚安定逺地震　三月姚州大理賔川地震弥渡地震如荡舟　猛卯地震如雷　云南九峯山甘露降于松白如脂　四十年二月省城罗次武定曲靖木宻同日地震　四十一年八月鎭南禾产双穂或四五穂　四十二年云南县大饥六月朔永昌地震二十三日声如雷鼔　冬异星见【在西北长三丈光射东南二小星随之】　四十三年夏省城大旱景东地震　八月朔楚雄姚安鎭南定逺地震四十四年正月省城地震　四十五年七月晋
　　宁地震　云龙白虹见于彩凤山　四十六年云龙三崇山鸣如雷　四十七年十二月省城大雨雹雷电交作云气黄白　四十八年江姚安广西安宁富民新兴十八寨河西大水　二月黑雾见【初起似云其色黄红变为黒昼晦如夜大风雨如注宜良瓦石皆飘曲靖城堞圯三丈吹一人去地丈余方坠平彞折木无数哨兵舍吹去数里】　乙丑夜月变黄黒色星晦无光　三月省城产羊一头如犬三耳八足黒蹄二尾遍身白文　广通镇南洱海地震　甘露降于云龙　七月易门老场西岳街地防五十余丈倾民居死者二百余人　腾越产牛二首四目四耳　富民大水
　　泰昌元年十一月曲靖寻甸地震
　　天啓元年省城自正月不雨至六月　新兴弥勒大旱　元谋地震声如雷　六月猛卯地震　十月罗次富民地震　武定狮山鸣　十二月省城地震　二年新兴疫　二月有黑云如盖自北来覆省城　四月省城地震　八月师宗陨霜杀禾冬甘露降于云龙　禄劝生嘉禾　三年江川通海河西大疫　二月甘露降于大理圆莹如珠三月云龙三崇山鸣如轰雷　四月云南县地震倾城楼堞坏民居五百余所　大理地震声如吼地裂五区　六月定逺大雨震电雾黄红色水溢坏田禾庐舎溺死三百余人　广西疫　十一月师宗地震　昆眀罗汉山崩　有流星大如斗色如火自省城东南陨于西北声如雷　四年大理疫　禄劝旱　十八寨地震　广西春夏不雨六月丽江地震　七月武定大雨雪损禾　八月武定产鸡四翼四足
　　崇祯二年嵗大饥　三年秋七月白井大雨水溢坏官民廨舎漂没人千余填塞井口　四年石屏异龙湖龙见须爪鳞甲皆见　五年江川大水　六年江川大水淹没城垣　九年正月顺宁地中出火方广丈余夜半上升自卡思凹起北过枯柯坝陨于沙窝寨瘴疫大作　七月顺宁龙鬭　十六年夏武定大旱　新兴大风霾行人皆仆　大鸟集阿迷之田足髙数尺翼倍之　六月武定狮山鸣　十一月姚安地震有声　河阳马产一犊有角
　　本朝顺治元年甲申四月太白昼见　昆眀地震八月复震　武定城崩　二年乙酉防化有双生者一类人而无肩一类鸭而无掌母子俱亡　邓川牛言　三年丙戌正月昆眀地震有声　四月嵗星入于井鬼　荧惑守井鬼　四年丁亥宜良牛生犊二首八尾南城外雌鸡化为雄　五月昆眀饥民多疫　五年戊子大饥　六年己丑赵州雨雹大如卵移时深七尺许屋瓦皆碎伤稼　八年辛卯二月防化紫燕巢成黄燕逐而居之　九年壬辰六月武定狮山地震　化地大震地中若万马奔驰尘雾障天夜大雨雷电交作民舎尽塌压死三千余人地裂涌黒水鳅鳝结聚震年余乃止十一月彗星见东南形如疋练二十余日乃灭防化有物从东起金光闪烁状若浮图声若巨
　　雷坠于西化烟气而散　十年癸巳罗次地震十一年甲午五月省城涌泉寺龙鬭　六月昆明地震　十二年乙未三月新兴地震城垣民居多圮　十三年丙申昆眀竹结实如稻　十五年戊戌彩云见于河阳之西　十六年己亥三月大雨雹如卵如拳深二尺许伤牲畜无算　四月顺宁天鼓鸣　姚安鼯鼠遍野　定逺蝻虫食苖　十七年庚子冬鸿鴈来【云南旧无鸿鴈至是百十为羣日数过皆西去自后年年皆有不见回】　十八年辛丑甘露降于安宁文庙古柏上形如贯珠味如饴　腾越大饥死者六千余人临安有星陨于西方小白蝶羣飞蔽天自东南
　　而西北月余乃止　十一月广西飞星自东北而西南大如盆有尾色灰白坠时声如雷
　　康熙元年壬寅鹤庆大水淹没民田　宁州禾遍产双穂　广西大旱　师宗白蝶羣飞蔽天数月方散　二年癸卯二月昆眀地震大水　景星见和曲东【占为天仓自后连年丰稔】　三年甲辰广西地震　冬孛星见白气丈余经月乃散　四年乙巳大理化赵州賔川云南洱海旱　五年丙午昆眀大风抜木　六年丁未昆眀罗汉山崩数丈　八年己酉秋八月景东地震　九年庚戌昆眀太华山鸣夏防化赵州旱　六月罗次禄丰地震城垣庐舎崩塌殆尽　九月景东大雨水坏民舎　曲靖东南西城门灾延烧兵民居千余所　十年辛亥五月昆眀大鸟来大水　剑川大鸟来【其喙如锄张则小鸟自飞入喉中礮击不为动数日乃去】　十一年壬子七月彩云见于石屏　十二年癸丑元日地震　十七年戊午富民大水　十九年庚申彗星见光芒亘天数月方灭四月火星守鬼薄积尸气　秋楚雄地大震声
　　如雷数日不止城垣官署民舎俱坏压死千余人地裂涌黑水　十月彗星见长如疋练月余乃灭豹入禄劝城　元谋地震　二十年辛酉二月
　　朔彩云见于罗次　十月金马腾辉于滇池　二十一年壬戍五月彩云见于云南县之西　曲靖马龙饥　十月五色云见于楚雄之西自午至酉二十二年癸亥夏防化有物头类鸽项有红毛
　　尾如帚火星乱落炤燿林木无翼而飞日落时见于西山　二十四年乙丑四月广通开化庵地涌清泉　二十五年丙寅四月姚安山崩水泛　广通大鸟来足髙四尺翼倍之　曲靖夏旱秋水冬地震　二十六年丁卯九月姚安地震　二十七年戊辰正月彩云见于云龙　二月剑川大风防木　三月剑川西山鸣剑湖溢　浪穹大雪伤豆麦损林木　南宁县民家产猪一首四耳八足二尾　鹤庆地大震　四月朔鹤庆大雪伤稼　五月剑川地震　开化旱　七月剑川大雨雪伤稼昆眀彩云见　二十八年己巳四月曲靖李树
　　菜花皆结豆桃结王瓜　九月广通县署紫薇生连理　二十九年庚午正月朔彩云见于建水东七月新兴河阳大雨水损禾　十一月朔太白
　　昼见　彩云见于云南县西　三十年辛未富民罗次大水　六月安宁罗青山崩　七月晋宁大水禾有螟　三十一年壬申二月化黄雾弥天临安地震　十一月彩云见于浪穹县之凤羽
　　乡十二月又见　三十二年癸酉十二月临安大水　霑益产瑞麦一穂两岐　三十三年甲戍安宁学宫产灵芝　三月永昌大雨雪　三十四年乙亥正月朔五色云见于防峩之桂峯山　石屏星陨光闪烁　三十五年丙子正月朔彩云见于新平山　五色云见于元谋塔山　六月防峩地震　入月昆眀地震　三十六年丁丑富民广西大水　三十七年戊寅昆眀太华山崩　马龙民家产牛一身二首　三十八年己卯建水大雨水河堤溃淹没田庐　罗平产嘉禾一本三穂元江龙鬭　三十九年庚辰广西疫　霑益大鸟集东门　四十年辛巳广西大水　富民地震四十一年壬午三月彩云见于元江　四十二年癸未元江广西大水　四十三年甲申防峩产嘉禾一茎三穂至四五穂　广西大水　九月五色云见于河阳　四十四年乙酉正月朔卿云见东方　四十五年丙戌正月朔五云捧日　二月元谋地震　河西产嘉禾一茎三穂　四十六年丁亥三月景星见元江　七月鹤庆大水　九月云州禄丰地震　四十七年戊子黄龙见于新兴官村　路南产嘉禾一茎三穂四穂　四十八年己丑四月禄丰两雹大如鸡卵伤麦　四十九年庚寅十月彩云见于元江　五十年辛卯剑川麦秀两岐　七月云龙江水泛涨没民居禾稼　五十一年壬辰正月五色云见于剑川金华山南竹花结实【味甘淡可采以食】　五十二年癸巳二月昆眀曲靖马龙霑益寻甸广西临安地震　八月大水　嵩眀药灵山鸣　五十三年甲午昆眀大饥　临安饥　十月剑川地震次月又震大雨雹　五十五年丙申正月朔庆云见于河阳东　二月晋宁城中火燬民居过半　十月禄劝地震　五十六年丁酉禄丰大水河溢　五十七年戊戌河阳产嘉禾一本三穂至四穂　五十九年庚子二月宜良地震　富民旱　六十一年壬寅正月防峩地大震坏民居二月始定　禄丰地震
　　雍正元年癸卯正月朔卿云见于广西　三月十八日石屏文庙成彩云见　新兴河西防峩各产芝草五色　二年甲辰正月昆眀祥云见五色成凤形逾时不散　秋嘉禾遍产嵗大稔　十一月昆眀嵩眀宜良寻甸河阳路南地震　四年丙午建水耤田内产嘉禾一茎双穂至三四穂　十一月朔新兴彩云见成龙凤文歴午未申三时　五年丁未建水地南产嘉禾一茎双穂至四五穂者数亩嵗大收　十一月威逺地震　六年戊申三月罗次庆云见　七月新兴产五色芝【八九本为一丛五色鲜妍】十月抱母井龙祠产石芝　十月二十九日恭
　　逄
　　世宗宪皇帝圣节云南楚雄武定姚安广通大姚定邉同见卿云捧日经辰已午三时次日午时复见绚烂倍常　七年己酉三月彩云见于元谋东南歴已午二时　六月彩云两见于宜良逾时不散　闰七月赵州白崖涌甘泉二【水洌而甘大资灌溉】　十月和曲
　　彩云见　八年庚戌七月阿迷文庙成彩云见九月朔云南庆云见越二日又见　九年辛亥六月昭通田生赤虫长寸许食稻叶旋有羣鸦数千下啄虫俱尽禾无伤　八月昭通东川荍地不种自生畅茂结实【农民名曰天生荍】










　　云南通志卷二十八
<史部,地理类,都会郡县之属,云南通志>
　　钦定四库全书
　　云南通志卷二十九之一
　　艺文
　　大易垂象于坤为文滇居西南坤之位也宜乎文明炳蔚矣乃太冲赋蜀都邛竹蒟酱咸纪滇产而著作之盛无闻岂风气之开固自有待欤我
　　国家重熙累洽
　　圣祖仁皇帝削平僭逆文教诞敷
　　世宗宪皇帝垂念万里边方训谕谆摰今
　　皇上即位洪慈厚泽无逺勿届
　　谟诰所颁煌煌乎俪日星而昭云汉丕显丕承于斯为盛宜恭冠艺文以为裔土之光至于汉唐以还诰谕献讷之作纪时述事之章及
　　昭代公卿大臣之訏谟逺猷下逮文人学士之吟咏择其有关治道人心风俗者各以类从编诸简册庶昔人所云幽思绚道徳摛藻掞天庭者不独在华阳锦水间也志艺文
　　本朝
　　御制
　　圣祖仁皇帝
　　谕各省王贝勒大将军将军督抚提镇等勅【康熙十七年】兹据大将军简亲王等报称逆贼吴三桂已经身死良由三桂数年以来构兵倡乱荼毒生灵罪大恶极故天命殛之当日准其迁移原欲保全安插始终宠眷不意其包藏祸心輙行反叛背累朝豢养之恩逞一旦防张之势横肆凶逆扰乱地方元凶既服天诛胁宜施寛典凡在贼中文武官贠兵民人等皆朕赤子素受国家恩飬必非甘心从逆或心存忠义不能自拔或势被迫驱懐疑畏罪陷身逆党朕甚悯焉其各体朕寛大好生之心翻然悔悟争先来归朕必优加恩赉论功叙录尔等其即宣布徳意广示招徕务使懐忠抱义之士顺天命以圗全审事机而建
　　绩抚绥戡定早奏荡平以副朕嘉与维新之意故勅
　　谕湖广总督蔡毓荣勅【康熙十八年】
　　自逆贼吴三桂背恩反叛遣发大兵各路征平定地方扑灭贼防湖南广西福建等处以次恢复余贼逃溃盘据水陆险隘希圗抗拒如此残宼虽无烦速不乆自当殄灭但朕轸念民生急于拯救令其得所故欲扫除余孽以靖地方今贼旣败遁负险不便专恃马兵若用绿旗歩兵之力则灭贼甚为有益况我绿旗官兵较之贼甚强尔世受国家厚恩理宜戮力行间立功边陲殚心为国以圗报効尔当各率所属绿旗官兵平定辰沅恢复云贵其遣发官兵几路前进作何调度始能恢复着详议具奏如尔尽力报効克取辰沅恢复云贵朕必不拘成例从优加恩尔率官兵前进则满洲大兵亦即相继进接运粮饷不至匮乏此事关系重大着详加酌定具奏故勅
　　谕湖广总督蔡毓荣第二勅【康熙十八年】
　　兹以大兵进云贵各路绿旗官兵必须专责一人总辖调遣始克允济特授尔为绥逺将军总辖常徳武冈等处所有各省调拨官兵及湖广全省绿旗官兵听尔酌量调度前进底定地方总督董衞国周有徳提督桑格赵赖周卜世俱听尔节制商酌而行一切平定云贵以及抚各项事宜惟尔专责至楚省见任文职官贠听尔遴选贤能带赴军前调用如有能备刍粮克济军机及官军有能首先夺关冒险直入击败贼众者尔即开列劳绩具疏奏闻论功加等议叙如有临阵运粮违误者副将知府以下各官即以军法从事其以上各官指名飞章叅劾从重治罪水陆兵将不相习者尔即具奏酌行更调尔定期进取恢复地方将破贼事宜密行知会广西陜西等处王将军提督等齐乗机会而行尔须严督兵将相机前进力行除毋得迟延坐失时会仍严加侦探母致踈虞大兵一到抗拒不顺者戮之有先被贼胁从即时迎降者俱免诛戮有能擒杀贼渠投诚者分别陞赏须严禁兵将申明纪律经过地方毋得骚扰百姓归顺良民加意抚恤尔膺兹重任宜摅忠竭力筹画周详剿抚兼施早奏肤功以副朕简擢至意钦哉故谕
　　恢复云南诏【康熙二十年】
　　朕缵承丕绪统御寰区仰惟
　　天地眷佑之庥
　　祖宗付托之重
　　圣祖母太皇太后慈训之殷蚤夜孜孜勤求化理期于兵革寝息海隅乂安不意逆贼吴三桂负国深恩倡为变乱隂结奸党同恶相援抗违诏令窃据疆土滇黔闽浙楚蜀关陇两粤豫章之间所在驿骚肆骋痡毒三桂僣称伪号逆焰弥滋负罪尤重朕恭行天讨分命六师抚并施徳威互济或絷颈于阙下或骈戮于师中擒捕诛锄以次收服乃三桂既膺神殛逆孙世璠犹复鸱张踞六诏之一隅延残喘以拒命朕惟贼患一日不除则民生一日不靖策励将士屡趣师期于是虎旅恊心进逼城下贼众计穷势蹙通款军门约日献城凶渠授首师克之日市肆不扰边境晏如捷书旣至上慰
　　郊
　　庙
　　社稷之灵下抒中外臣民之愤神人胥悦遐迩腾欢念自变乱以来军民荼苦如在水火披坚执鋭卒嵗靡寜行赍居送千里相望被兵之地旣罹于锋刃供亿之众复困于征输朕悯恤民艰不忍辄加额赋间施权宜之令用济征缮之需意在除残事非获已而身处宫寝之内厪懐闾阎之依中夜屡兴旰食不暇惄焉思治八载于兹今羣逆削平疆圉底定悉翦歴年之蟊贼永消异日之隠忧用是荡涤繁苛维新庻政大沛寛和之泽冀臻熙皥之风所有事宜开列于后于戏体覆载好生之徳秋肃必继以春温法帝王更化之模义正尤期于仁育诞告天下咸使闻知恢复云南恭晋
　　徽号诏【康熙二十年】
　　朕惟帝王缵承鸿绪首重尊亲显号洊加彝章具在矧式遏祸乱耆定厥功实禀诲肓之恩应极尊崇之典比者逆贼吴三桂反叛煽动地方朕夙夜靡寜肆张天讨仰承
　　圣祖母昭圣慈寿恭简安懿章庆敦惠温庄康和仁宣太
　　皇太后
　　圣母仁宪恪顺诚惠纯淑皇太后懿训次第翦灭克奏荡
　　平上慰
　　宗庙之灵下拯生民之厄非借
　　慈庇曷克臻兹用晋休称载
　　盛徳谨告
　　天地
　　宗庙
　　社稷于康熙二十年十二月二十四日率诸王贝勒文武
　　羣臣恭奉册寳加上
　　圣祖母昭圣慈寿恭简安懿章庆敦惠温庄康和仁宣太
　　皇太后徽号曰
　　昭圣慈夀恭简安懿章庆敦惠温庄康和仁宣靖太皇
　　太后
　　圣母仁宪恪顺诚惠纯淑皇太后徽号曰
　　仁宪恪顺诚惠纯淑端禧皇太后礼旣备于
　　两宫泽宜敷于四海所有应行事宜开列于后于戏庆洽宫闱聿展因心之孝恩覃中外丕昭锡类之仁布告天下咸使闻知
　　训饬士子文【康熙四十一年】
　　国家建立学校原以兴行教化作育人材典至渥也朕临驭以来隆重师儒加意庠序复慎简学使厘剔弊端务期风教脩明贤才蔚起庻几棫朴作人之意
　　乃比来士习未端儒效罕着虽因内外臣工奉行未能尽善亦由尔诸生积锢已乆猝难改易之故也兹特亲制训言再加警饬尔诸生其敬听之从来学者先立品行次及文学学术事功源委有敍尔诸生幼闻庭训长列宫墙朝夕诵读宁无讲究必也躬脩实践砥砺亷隅敦孝弟以事亲秉忠贞以立志穷经考义勿襍荒诞之谈取友亲师悉化防盈之气文章归于醇雅毋事浮华轨度式于规绳最防荡轶子衿佻达自昔所讥茍行止有亏虽读书何益若夫宅心弗淑行巳多愆或蜚语流言挟制官长或隠粮包讼出入公门或唆拨奸猾欺孤凌弱或招呼朋类结社要盟乃如之人名教不容乡党弗齿纵幸脱禠扑滥窃章缝反之于衷能无愧乎况乎乡会科名乃抡才大典关系尤钜士子果有真才实学何患困不逢年顾乃标榜虚名暗通声气夤缘诡遇罔顾身家又或改窜乡贯希圗进取嚣凌腾沸网利营私种种弊端深可痛恨且夫士子出身之始尤贵以正若兹厥初拜献便已作奸犯科则异时败检逾闲何所不至又安望其秉公持正为国家宣猷树绩膺后先疏附之选哉朕用嘉惠尔等故不禁反覆惓惓兹训言颁到尔等务共体朕心恪遵明训一切痛加改省争自濯磨积行勤学以圗上进国家三年登造束帛弓旌不特尔身有荣即尔祖父亦増光宠矣逢时得志宁俟他求哉若仍视为具文玩愒勿儆毁方跃冶暴弃自甘则是尔等冥顽无知终不能率教也旣负栽培复干咎戾王章具在朕不能为尔等寛矣自兹以徃内而国学外而直省乡校凡学臣师长皆有司铎之责者并宜传集诸生多方董劝以副朕懐否则职业弗修咎亦难逭勿谓朕言之不预也尔多士尚敬听之哉山川考谕【康熙五十八年】
　　朕于地理从幼留心凡古今山川名号无论边徼遐荒必详考圗籍广询方言务得其正故遣使臣至昆仑西番诸处凡大江黄河黑水金沙澜沧诸水发源之地皆目击详求载入舆圗今大兵得藏边外诸番悉归王化三藏阿里之地俱入版圗其山川名号番汉异同当于此时考证明核庻可传信于后大概中国诸大水皆发源西南大干内外其源委可得而缕晰也黄河之源出西宁外枯尔坤山之东众泉流出沮洳涣散不可胜数望之灿如列星防古名敖敦他拉西番名苏罗木译言星宿海也是为河源滙为查灵鄂灵二湖东南行折北复东行由归徳堡积石关入兰州岷江之源出于黄河之西巴颜哈拉岭七匕勒哈纳番名岷捏撮汉书所谓岷山在西徼外江水所出是也而禹贡导江之处在今四川黄胜关外乃褚山古人谓江源与河源相近禹贡岷山导江乃其流非源也斯言实有可据其水自黄胜关流入至灌县分数十岐至新津县复合为一东南流至敍州府会金沙江今之金沙江源自达赖喇嘛东北乌捏乌苏流出乌捏乌苏译言乳牛山也其水名母鲁乌苏东南流入喀木地又东南流经中甸入云南塔城关名金沙江至丽江府亦名丽江至永北府会打冲河东流经武定府入四川交界至敍州府合岷江流经防州府入湖广境由荆州府至武昌府与汉江合汉江源出陜西宁羌州北嶓冢山名漾水东流至南郑县为汉水入湖广界东南流至汉阳县汉口合岷江此诸水在东南大干之内故源发于西番委入于中国也澜沧江有二源一源于喀木之格尔防栾噶儿山名栾禇河一源于喀木之齐鲁肯他拉名敖母禇河二水会于又木多庙之南名拉克褚河流入云南境为澜沧江南流至车里宣抚司名九龙江流入缅国澜沧之西为哈拉乌苏即禹贡之黑水今云南所谓潞江也其水自达赖喇嘛东北哈拉脑儿流出东南入喀木界又东南流入怒夷界为怒江入云南大塘隘名潞江南流经永昌府潞江安抚司境入缅国潞江之西为龙川江龙川江之源从喀木所属春多岭南流入云南大塘隘西流为龙川江至汉龙关入缅国此诸水在东南大干之外故皆流入南海也又云南边境有防榔江者其源发自阿里之冈底斯东打母朱喀巴珀山译言马口也有泉流出为牙母藏布江从南折东流经藏危地过口噶公噶儿城傍合噶儿诏母伦江之南流经公布部落地入云南古勇州为防榔江出鐡壁关入缅国而冈底斯之南有山名郎干喀巴珀译言象口也有泉流出入马品母达赖脑儿又流入郎噶脑儿两湖之水西流至桑纳地冈底斯之北有山名僧格喀巴珀译言狮子口也有泉流出西行亦至桑纳地二水合而南行又折东行至那克拉苏母多地与冈底斯西马珀家喀巴珀山所出之水会马珀家喀巴珀者译言孔雀口也其水南行至那克拉苏母多地会东行之水东南流至厄纳忒克国为冈噶母伦江即佛家所谓恒河也佛国纪载魏法显顺恒河入南海至山东之渤海入口应即此水矣梵书言四大水出于阿耨达山下有阿耨达池以今考之意即冈底斯是唐古忒称冈底斯者犹言众山水之根与释典之言相合冈底斯之前有二湖连接土人相传为西王母瑶池意即阿耨达池也又梵书言普陀山有三一在厄纳忒克之正南海中山上有石天宫观自在菩萨逰舍是乃真普陀一在浙江之定海县海中为善财第二十八叅观音菩萨说法处一在圗白特今番名布达拉山也亦为观音化现之地释氏之书本自西域故于彼地山川颇可引为据也禹贡导黑水至于三危旧注以三危为山名而不知其所在朕今始考其实三危者犹中国之三省也打箭炉之西南达赖□嘛所属拉李城之东南为喀木地达赖□嘛所属为危地班禅呼圗克圗所属为藏地合三地为三危耳哈拉乌苏由其地入海故曰导黑水至于三危入于南海也至于诸番名号虽与史传不同而亦有可据者今之圗白特即唐之突厥唐太宗时以公主下降公主供佛像于庙今番人名诏诏者译言如来也其地犹有唐时中国载去佛像明成化中乌斯藏大寳法王来朝辞归时以半驾卤簿送之遣内监护行内监至四川边境即不能前进而返留其仪仗于佛庙至今徃来之人多有见之此载于明实录者尔等将山川地名详细改正具奏
　　世宗宪皇帝
　　圣谕广训序【雍正二年】
　　书曰每嵗孟春遒人以木铎徇于路记曰司徒修六礼以节民性明七教以兴民徳此皆以敦本崇实之道为牖民觉世之模法莫良焉意莫厚焉我
　　圣祖仁皇帝乆道化成徳洋恩普仁育万物义正万民六十年来宵衣旰食祗期薄海内外兴仁讲譲革薄从忠共成亲逊之风永享升平之治故
　　特颁上谕十六条晓谕八旗及直省兵民人等自纲常名教之际以至于耕桑作息之间本末精粗公私钜细凡民情之所习皆
　　睿虑之所周视尔编氓诚如赤子
　　圣有谟训明徴定保万世守之莫能易也朕缵承大统临
　　御兆人以
　　圣祖之心为心以
　　圣祖之政为政夙夜黾勉率由旧章惟恐小民遵信奉行
　　乆而或怠用申诰诫以示提撕谨将
　　上谕十六条寻绎其义推衍其文共得万言名曰圣谕广训旁徴逺引徃复周详意取显明语多直朴无非
　　奉
　　先志以啓后人使羣黎百姓家喻而户晓也愿尔兵民人
　　等仰体
　　圣祖正徳厚生之至意勿视为条教号令之虚文共勉为谨身节用之庻人尽除夫浮薄嚣凌之陋习则风俗
　　醇厚家室和平在朝廷徳化乐观其成尔后嗣子孙并受其福积善之家必有余庆其理岂或爽哉朋党论【雍正二年】
　　朕惟天尊地卑而君臣之分定为人臣者义当惟知有君惟知有君则其情固结不可解而能与君同好恶夫是之谓一徳一心而上下交乃有心懐二三不能与君同好恶以至于上下之情暌而尊卑之分逆则皆朋党之习为之害也夫人君之好恶惟求其至公而已矣凡用舍进退孰不以其为贤而进之以其为不贤而退之惟或恐其所见之未尽当也故虚其心以博稽众论然必众论尽归于至正而人君从之方合于大公若朋党之徒挟偏私以惑主听而人君或误用之则是以至公之心反成其为至私之事矣孟子论国君之进贤退不肖旣合左右诸大夫国人之论而必加察焉以亲见其贤否之实洪范稽疑以谋及乃心者求卿士庻民之从而皇极敷言必戒其好恶偏党以归于王道之荡平正直若是乎人君之不自用而必欲尽化天下之偏私以成大同也人臣乃敢溺私心树朋党各徇其好恶以为是非至使人君惩偏听之生奸谓反不如独见之公也朋党之罪可胜诛乎哉
　　圣祖仁皇帝御极六十年用人行政迈越千古帝王而大小臣僚未能尽矢公忠徃徃邀朋结党
　　圣祖戒饬再三未能尽改朕即位以来屡加申饬而此风尚存彼不顾好恶之公而徇其私昵牢不可破上用一人则相与议之曰是某所汲引者也于是乎逺之若凂曰吾避嫌也不附势也争懐妬心交腾谤口以媒蘖之必欲去之而后快上去一人则相与议之曰是某所中伤者也亲昵者为之惋惜踈逺者亦慰藉称屈即素有嫌隙者至此反致其殷勤欲借以释憾而脩好求一人责其改过自新者无有也于是乎其人亦不复自知其过恶而愈以滋其怨上之心是朝
　　廷之赏罚黜陟不足为重轻而转以党人之咨嗟叹息为荣以党人之指摘诋訾为辱乱天下之公是公非作好恶以隂挠人主予夺之柄朋党之为害一至是哉且使人主之好恶而果有未公则何不面折廷诤而为是阳奉隂违以遂其植党营私之计也书曰予违汝弼汝无面从退有后言当时君臣告语望其匡弼而以面从后言为戒夫是故一堂之上都兪吁咈用能赓歌飏拜以成太和之运朕无日不延见羣臣造膝陈词何事不可尽达顾乃默无献替而狡狯叵测蓄私见以肆为后言事君之义当如是乎古纯臣之事君也必期致吾君于尧舜而人君亦当以尧舜自待其身岂惟当以尧舜待其身亦当以臯防稷契待其臣孟子曰责难于君谓之恭陈善闭邪谓之敬吾君不能谓之贼夫以吾君不能而谓之贼则为君者以吾臣不能亦当谓之忍语云取法乎上仅得乎中茍不以唐虞君臣相期待而区区效法仅在汉唐以下是乌能廓然尽去其私心而悉合乎大公至正之则哉宋欧阳修朋党论创为邪说曰君子以同道为朋夫罔上行私安得为道修之所谓道亦小人之道耳自有此论而小人之为朋者皆得假同道之名以济其同利之实朕以为君子无朋惟小人则有之且如修之论将始终其党者则为君子解散而不终于党者反为小人朋党之风至于流极而不可挽实修阶之厉也设修在今日而为此论朕必诛之以正其惑世之罪大抵文人掉弄笔舌但求骋其才辩每至害理伤道而不恤惟六经语孟及宋五子传注可奉为典要论语谓君子不党在易涣之六四曰涣其羣元吉朱子谓上承九五下无应与为能散其朋党之象大善而吉然则君子之必无朋党而朋党之必贵解散以求元吉圣人之垂训亦旣明且切矣夫朋友亦五伦之一朋党不可有而朋友之道不可无然惟草茅伏处之时恒资其讲习以相佽助今旣登朝涖官则君臣为公义而朋友为私情人臣当以公灭私岂得稍顾私情而违公义且即以君亲之并重而出身事主则以其身致之于君而尚不能为父母有况朋友乎况可借口于朋以怙其党乎朕自四十五年来一切情伪无不洞瞩今临御之后思移风易俗跻斯世于熙皥之盛故兼听并观周诹博采以详悉世务且熟察风俗之变易与否而无知小人輙议朕为烦苛琐细有云人君不当亲庶务者信若斯言则臯陶之陈谟何以云一日二日万几孔子之赞舜何以云好问好察此皆朋党之锢习未去畏人君之英察而欲防蔽耳目以自便其好恶之私焉耳朕在藩邸时坦易光明不树私恩小惠与满汉臣工素无交与有欲徃来门下者严加拒絶
　　圣祖鉴朕居心行事公正无私故令缵承大统今之好为朋党者不过冀其攀援扶植缓急可恃而不知其无益也徒自逆天悖义以陷于诛絶之罪亦甚可悯矣
　　朕愿满汉文武大小诸臣合为一心共结忠悃与君同其好恶之公恪遵大易论语之明训而尽去其朋比党援之积习庻肃然有以凛尊卑之分欢然有以洽上下之情虞廷赓歌飏拜明良喜起之休风岂不再见于今日哉
　　雍正二年五月
　　上谕四川陜西湖广广东广西云南贵州督抚提镇朕闻各处土司鲜知法纪所属土民每年科派较之有司徴收正供不啻倍蓰甚至取其马牛夺其子女生杀任情土民受其鱼肉敢怒而不敢言莫非朕之赤子天下共享乐利而土民独受向隅朕心深为不忍然土司之敢于恣肆者大率皆汉奸为之拨制或缘事犯法避罪藏身或积恶生奸依势横行此辈粗知文义为之主文办事教之为非无所不至诚可痛恨嗣后督抚提镇宜严饬所属土司爱恤土民毋得视为鱼肉毋得滥行科派如申饬之后不改前非一有事犯土司叅革从重究拟汉奸立置重典勿姑容寛纵以负朕子惠元元遐迩一体之至意特谕
　　雍正三年三月
　　上谕各省督抚周礼称惟王建国体国经野孟子亦言仁政必自经界始疆界所关诚为至重从来两省交壌之地其界址多有不清云贵川广等处为尤甚间有一省之内各州县地界亦有不清者每遇命盗等事则互相推诿矿厂盐茶等有利之事则互相争竞甚非息事宁民之意朕深知此弊今特降谕防与各省督抚其共矢公心勿存私见详细亲查如与邻地界有不清者则两省各委贤员公同勘定若本省内地界有不清者即委本省贤贠勘定地皆朕土人皆朕臣此盈彼绌悉在朕版圗之内无容分视也虽地界或间有难定之处但平心勘画即使稍有不恊然一定之后乆逺得以遵据永无推诿争竞之处于地方大有裨益矣其举行此事宜于农隙之时所派官员不得私受请嘱收取餽送及科派百姓骚扰经过地方如有发觉定行重治其罪诸督抚各慎为之雍正五年八月
　　上谕雍正二年冬髙其倬在云南总督任内时奏称向来本营之兵即拔补本营之千把其营中兵丁非亲即友恐难破除情面稽查约束若有志者欲立体统规矩而同辈之千把又羣起而哂笑之请将云贵二省考定拔补之人调取外营一员与之对换其同城之营仍不准调换等语彼时朕降谕防览髙其倬此奏料理甚属合理若应行之于直省该部确议具奏若有不尽善处亦不可迎合朕意随经兵部议称本营兵丁拔补本营千把实有流弊不可不亟为革除应照髙其倬所请令各省一体遵行等语朕因内外大臣之议佥同是以准行嗣后即有人奏称此事于千把总甚不便者朕恐其惑于属下微贠自便其私之议论故如此陈奏曽密批申饬之乃数年以来朕留心遍加体访始知将此处兵丁用为他处千把寔有未便之处盖兵丁平日所管汛地其情形险阻素所深知及用为千把诸事有驾轻就熟之益若用徃他处则初到之时一切茫然必待学习而后通晓此办理公事之当筹及者也至于微贠末弁安土重迁盘费居址措置匪易若令调换至数百里外必至拮据艰难有室家之累此又私情之当筹及者也朕思若以本营之兵丁即为本营之千把诚不能免于牵制瞻徇若于同城之中更换营头如系左营则用为右营前营则用为后营又如抚标镇标之同城者亦可互相更换如此庻于公事有益而于私情亦便其地方只有一营者或应于就近调补或应仍照从前旧例以上诸条如何方为妥恊着该部定议具奏朕办理天下政务惟期事事妥恊使人人均受其益至于前后互易之名朕所不辞将此晓谕中外知之雍正五年十二月
　　上谕向来云贵川广以及楚省各土司僻在边隅肆为不法扰害地方剽掠行旅且彼此互相讐杀争夺不休而于所辖苗蛮尤复任意残害草菅民命罪恶多端不可悉数是以朕命各省督抚等悉心筹画可否令其改土归流共遵王化此朕念边地穷民皆吾赤子欲令永除困苦咸乐安全并非以烟瘴荒陋之区尚有土地人民之可利因之开拓疆宇増益版圗而为此举也今幸承平日乆国家声教逺敷而任事大臣又能宣布朕意抚兼施所在土司俱已望风归向并未重烦兵力而愿为内属者数省皆然自此土司所属之夷民即我内地之编氓土司所辖之头目即我内地之黎献民胞物与一视同仁所当加意抚绥安辑使人人得所共登衽席而后可副朕懐也但地方辽阔文官武弁需员甚多其间未必尽属贤良之辈且恐官弁等之意以为土民昔在水火今旣内附已脱从前之暴虐卽略有需索亦属无伤此等意见则万万不可着该督抚提镇等严切晓谕不妨至再至三且须时时留心访察稍觉其人不宜苗疆之任即时调换并严禁兵丁胥役之生事滋扰务俾政事清明地方宁谧安居乐业共享升平倘有不遵朕防丝毫苛索于土民地方者着该上司立即叅劾重治其罪即系平日保举之人亦不可为之容隠果能据实紏叅朕必宥其失察之愆嘉其公忠之谊该督抚提镇等可共体朕心各尽懐保边民之道
　　雍正六年十一月
　　上谕云南等省所有苗蛮防獞种类甚多残忍性成逞凶嗜杀剽掠行旅贼害良民又或贩卖人口捉当勒赎所以为内地贫民之害者不可枚举而众苗之中又复互相讐杀争夺不休于其所辖土民则任意伤残草菅人命此皆天下所共知者自朕即位以来内外诸臣条奏苗蛮不法者不可胜数而边省督抚提镇等又复屡屡陈奏朕念普天率土之民皆吾赤子岂肯令边省苍黎独受苖人之侵扰而苗众繁多朕亦不忍听其独在徳化之外是以从封疆大臣之请抚兼行而切加训诲务以化导招徕为本不可胁以兵威或致多有杀戮屡颁谕防甚明今幸数年之内苗人陆续归诚者甚众将来可望地方宁谧但官弁士卒跋渉于深林密箐之间历险峻之区染瘴疠之气而苗性狡狯反覆当用兵之际徃徃诡诈负嵎出其不意以致官兵受伤亦间有之事夫弁兵受国家多年教养之恩虽临阵捐躯义不避难但以蠢然无知之苗蛮而致损我义勇之士卒若计算得失不足相抵朕心深为悯恻除已降防赐恤赏赉外其云南贵州四川抚苗蛮之官弁兵丁从前若有预借银两俱免其还项阵亡之官弁兵丁着照阵亡例加倍赏给银两俱交与鄂尔泰岳钟琪各于所属额兵查明动支公帑遵防赏赐务俾均霑实惠以副朕优防弁兵之至意
　　雍正七年正月
　　上谕朕治天下以实心实政为务不言祥瑞屡颁谕防甚明今据云贵广西总督鄂尔泰折奏雍正六年十月二十九日恭逢万夀令节云南四府三县庆云呈现光灿捧日经辰已午三时之乆又奏折内引孝经援神契之语曰天子孝则庆云见朕之事
　　亲不敢言孝但自藩邸以至于今四十余年以来诚敬之心有如一日祗此一念可以自信而鄂尔泰援引典籍以庆云为朕孝所感朕每承
　　天眷昭示嘉祥感激庆幸之中益加儆惕兹逢庆云之瑞实愈増朕心之敬畏鄂尔泰公忠体国实为不世出之名臣数年来节制滇黔等省化导所属官吏人人奉公尽职懐忠君亲上之心是以于朕万夀之辰
　　天赐庆云于滇省正所以表着该省官吏敬恭恊和之忱悃也此则朕心深为嘉恱者俟鄂尔泰题本到日另降谕防今诸王大臣等奏请宣付史馆朕之允行者非欲夸示于众也盖以天人感召之理捷于影响该督正已率属有忠爱之丹诚则该省受福迎祥有光昭之瑞应朕愿内外大小臣工均以鄂尔防为法且愿逺近各省官民等闻风慕义兴孝劝忠人人共受
　　上天之福祐乃朕心之所谓上祥大瑞也
　　雍正七年六月
　　上谕朕爱养黎元遐迩一体而边逺之地小民家计不及近省尤朕心之所系念数年以来甘肃四川云南贵州广西五省有用兵西藏及抚苗蛮等事其一应军需皆动用公帑备办秋毫不派及于民间而粮饷转输亦有资于民力今藏地苗疆俱已宁谧朕心嘉慰特沛恩膏着将庚戌年甘肃额徴地丁银二十七万七千六百八十四两零四川额徴地丁银三十一万六千三百两零云南额徴地丁银一十四万一千六百两零贵州额徴地丁银七万四千二百两零广西额徴地丁银三十五万三千九百两零悉行蠲
　　免其西安各属地方近日亦有预备军需之事朕心轸念着将庚戌年额徴钱粮蠲免十分之三共计银四十七万九千九百两零此六省督抚大吏宜仰体朕心转饬所属有司敬谨奉行务使闾阎均霑实惠如有奉行不力被不肖有司暗饱私囊或被奸胥土棍强绅劣衿包揽侵蚀者朕若访闻必将通省大小官贠分别从重治罪至于国家设官本以理民官有恤下之责民有奉上之义若设官而不为计及养亷之资则有司之贤者将窘迫而莫能支不肖者又将横取而无所检束矣是以酌定以钱粮耗羡均给各官为养亷之资此揆情度理上下相安之道但思加恩百姓豁免正赋若将耗羡一并蠲除是民虽邀额外之恩而官员转有拮据之苦上司或因此稍有寛假则必致巧取苛索于民流弊种种多于耗羡之数于吏治民生均无禆益常见庸劣之地方官每以蠲免钱粮为不便于己心懐怅怏卽此意也着于庚戌年为始凡遇特恩蠲免钱粮者其耗羡仍旧输纳谅必民所乐从若因水旱蠲免者不得徴收耗羡将此永着为例
　　雍正七年十月
　　上谕据鄂尔防奏称云南赵州白崖地方于本年閠七月平地忽涌甘泉二股田地得借灌溉此皆皇上之至诚足以感召天和恊应地灵等语王大臣等亦称皇上勤恤民隠是以甘泉昭宣上瑞等语是内外臣工皆以滇省醴泉归美于朕朕实不居也夫君臣上下本为一体设人君有乂安百姓之心而其臣不能宣布徳意以成善治或上官有抚字羣黎之念而其民不能感化以成善俗皆不足召
　　天和而徴瑞应也鄂尔泰以公忠之心行抚绥之政至诚所感能使吏服其教民懐其惠所属之境康阜恬熙而滇省官民又实能率从鄂尔泰之训导移风易俗和气致祥是以数年之中疉见庆云醴泉之瑞此盖
　　上天恩赐以表着贤臣之善绩也昔张堪之麦秀两岐鲁恭之蝗不入境彼郡邑守令有循良之化尚足感召嘉详况节制三省化民成俗者乎又如范仲淹之治青州广施惠政溪泽忽涌醴泉此皆载在典籍信而有徴者并非朕襃鄂尔泰为创见之论也且如鄂尔泰总督云贵则两省连嵗丰收今年兼辖广西则粤省更庆登稔又如田文镜总督河南李卫总督浙江两省境内屡嵗俱获有秋今年田文镜兼辖山东李卫兼辖江南而山东江南并称丰熟似此年谷顺雨旸时若又岂非共覩共闻之祥瑞乎凡督抚大
　　臣加惠一方以致感格
　　天心赐以上瑞此皆督抚之力朕不敢以为功而任用之得人与否则朕之责也即如田文镜之在河南清正无私而李绂蔡珽谢济世等结党朋谋肆行陷害若非朕洞烛其奸被其揺惑则凡忠诚任事之臣皆郤顾而不前矣即鄂尔泰亦不过谨守绳墨以求免众人之谤议而已何能展布施设毫无瞻顾以成此善政善教乎是以诸臣将庆云醴泉之瑞归功于朕实与朕无渉若谓朕能推心置腹以信用鄂尔泰使得尽展才猷悉心教养以成风俗之美受
　　上天之恩此则朕所不辞者
　　雍正十三年八月
　　上谕数年以来云南地方屡有用兵筹饷之事民力挽输未免劳顿朕心深为轸念今闻元江普思等处军务告竣用是特沛恩膏将本年通省地丁钱粮全行蠲免俾滇民均霑实惠若谕防到日有已徴在官者凖抵明年应纳之正赋着该督抚藩司董率州县官员敬谨奉行毋使胥吏土棍人等侵蚀中饱以副朕加惠滇民之至意
　　今上皇帝
　　上谕文以载道与政治相通故二帝三王之盛在廷敷奏及宣谕众庻之言皆为谟为诰炳着六经西汉治
　　犹近古人心淳朴故见于文者原本经术指事类情质实晓畅犹有周人之遗降及魏晋以文灭质渐就浮靡六朝尤甚姿态益工意格益陋文运所关非浅鲜也朕思学者修辞立诚言期有物必理为布帛菽粟之理文为布帛菽粟之文而后可行世垂乆若夫雕文选词以炫一时之耳目譬犹抟土揭木涂饰丹铅以为器物外虽可观不移时而剥落曷足贵耶国家累洽重熙之日务学积文者正宜沐浴教化争自濯磨渐进于大雅勿尚浮靡勿取姿媚斯于人心风俗有所裨益至于古人临文原无避讳诚以言取足志一存避讳之心则必辗转嗫嚅词不逹意嗣后一切章疏以及考试诗文务期各展心思独抒杼轴从前避讳之习一概扫除尤宜禁者乡会两试考官每因避忌字様必摘取经书中吉祥之语为题遂使士子易为揣摩倩人代作临塲抄冩以致薄植之少年得以幸取科名而积学之老生无由展抒底蕴嗣后凡考试命题不得过于拘泥俾士子殚思用意各出手眼以觇实学特谕













　　云南通志卷二十九之一
　　钦定四库全书
　　云南通志卷二十九之二
　　歴代御制
　　唐
　　明皇勅云南王防归义书
　　勅西南蛮大师特进防归义及诸夷首领等卿近边境不比诸蕃率种归诚累代如此况卿等更効忠赤朕甚知之顷者诸夷之中或有贰相率自讨恶党悉除即日蕃中应且安帖然则临地外境亦须有预人无逺虑必有近忧卿可思之岂虚语也所有蕃中事意使者且知之秋凉卿及百姓并平安好遣书指不多及
　　复勅云南王归义书
　　勅归义吐蕃于蛮拟行报复又嶲州盐井本属国家中间被其内侵近日始复收得卿部蕃落亦因具知吐蕃惟利是贪数论盐井比有信使频以为词今知其将兵拟侵蛮落兼拟取盐井事似不虚国家与之通和未尝有恶今既如此不可不防卿与达奚守珪部落团练其有动方可出兵必无事踪亦不可先举巂州相去道里稍逺若有警急复须为援并委卿与逹奚守珪计会无失事宜卿于国尽诚在边为捍委寄得所朕复何忧秋中渐凉卿及首领百姓并平安好今故令内给事王承训徃一一口具遣书指不多及
　　勅安南首领岿州刺史爨仁悊书
　　勅安南首领岿州刺史爨仁悊潘州刺史潘明威獠子首领阿辿和蛮大鬼主孟谷悮姚州首领左威卫将军爨彦徴将军昆州刺史爨归王南宁州司马威州刺史都大鬼主爨崇道升麻县令孟聘卿等虽在僻逺各有部落俱属国家并识王化比者时有背叛似是生梗及其审察亦有事由成都府不平处置有失或朋讐相嫌经营损害既无控告自不安宁兵戈相防亦不足深怪也然则旣渐风化亦当变俗有须陈请何不奏闻蕃中事宜可具言也今故遣掖庭令安道诣彼宣间并令口具有不穏便可一一奏闻秋中已凉卿及百姓以下并平安好遣书指不多及
　　文宗勅南诏清平官书
　　勅段琮傍段彛琮独栋杨迁赵文竒防善政李守约等各蕴器能夙懐忠义宣功尔室赞理本邦礼乐具修车书必会励抒忠之节操披向化之诚明亟涉道途逺遵识者威仪就列同庆于三朝筐篚充庭有劝于万里道光殊俗礼慕华风克成君长之贤深见佐臣之美劳忠可尚鉴寐宁忘勉守令图用慰遐瞩得前巂州録事参军陈元举男播状称父及弟妹等二十七人自太和三年没落在彼未防追索详其语防切在感伤朕思骨肉之情人伦所及家乡一异音耗两忘生死莫知幽明同怨为人君长深用轸忧今与丰佑书中具言其事卿等职当毗赞义重君臣执之何补于良图归之尤重于交好想同叅议用解幽寃今赐少信物具如前数
　　明
　　太祖初谕云南诏
　　朕闻顺天者昌逆天者亡古今定论祸福常理也朕起自草莱削平羣雄戡定祸乱今已七年中夏旣安四夷多附絶无强凌弱众暴寡所以臣顺于我者得遂其生共享和平之福惟尔云南王某乃元君遗派受封西南孤处遐荒犹未臣服以若所为非贻患于大理之民必自致丧身灭姓于大理之手二祸之机必有其一不可逃者何也盖云南土地人民本大理所有自汉通中国称臣朝贡至唐宋皆受王封其来乆矣昔因尔元灭其王而统其地及今百年无有复其故物者迩来元祚倾覆已尽尔尚力据其地不还大理自王果欺人乎欺天乎人虽可欺天不可欺祸患之报将不旋踵至矣今特遣尔亲族威顺王亲徃开谕如果上顺天理下契人心即奉贡来庭不然朕当别遣使者直抵大理仍赐唐宋所封旧号令彼为王合兵加讨悔将何及
　　复谕云南诏
　　自有元失驭羣雄并起声教异为烝黎各擅是致废兴疉疉民不聊生朕秣马厉兵于江左控三十万以观诸雄久之羣防无成乃命大将军平元都肃靖中外奠安黎庶迩年以来士不弯弧马牧平原农耕有余人皆乐福惟尔西南诸夷密迩声教恃险弗庭纳逋逃匿有罪坐受西川之任肆毒中华凡我朝臣孰不忿恨是以特兴问罪之师今云南既平诸夷服从故诏谕以更生之思所有事宜条列于后于戏知天命者福臻昧天理者祸至信如四时速如影响播告诸夷想宜知悉谕征南将军颍川侯永昌侯西平侯勅
　　旧嵗命尔等率甲士三十万南征诸夷兵临普定如风行草上所以去后还致有小疵及至入云南之域擒首帅于曲靖之西败乌蛮于可渡之北席卷豪英长驱于碧鸡金马来云已驻牂牁未几捷音摧坚敌于苍山下而抚金沙逻逻心悦者其金齿不战而率土以归于是雕题之蛮闻知即遣使入贡以再而献生口檄从百夷之种威来八百之邦将军其劳至矣然功并亘古勲着彤庭英风遍播于中外丈夫至是岂不以显父母扬名者耶今也勤劳既多欲劳以酒肉奈山川崄逺速不及赴特以朕心劳之故兹勅谕
　　谕云南平诏
　　朕荷上天眷佑海岳效灵祖宗积徳自即位以来十有五载寰宇全归于版籍惟西南诸夷为云南梁王所惑恃其险逺弗遵声教特命征南将军颍川侯傅友徳副将军永昌侯蓝玉西平侯沐英率甲士三十万马步并进罪彼不庭大军旣临渠魁尽获云南已平诏告天下臣民共知于戏福民永已圣贤之为逆天违命根祸殃民身家被罪惟西南诸夷应之故兹诏谕
　　再谕颍川侯傅友徳永昌侯蓝玉西平侯沐英勅
　　云南之地稽古之典气厚风和人民尚兵上古以为遐荒中古禹迹所至以别水土故地属梁州之域自汉隋唐三代皆中国所统曩元旣有其省数出名臣望重者镇之今将军等率精兵前进不逾百日而取之若非名望重者守之愚下之辈未可托也今特命汝南侯梅思祖平章潘允明二大臣暂署云南承宣布政使司布政使事定之后除官替回故兹勅谕
　　谕云南等处承宣布政使司左叅政张紞勅
　　唐虞之制外树州牧侯伯抚奠民居人乐雍熈载诸方册虽不备述简略见焉当是时贤良并出所命皆仁所以君有易位而法令不更诸侯列土千载而不异以其诚信相孚上下亦然也吁今之人不然导善弗从纵欲如流之趋下朕起寒微出望外而统天下竭气语疲精神谕人为善从者罕焉是其难治也且如内而中国外而四夷今九州十二牧官既命数违号令未见其人西南诸夷自生衅端发兵除平命官抚守尔张紞者首行今五年矣言出则诸蛮耳入令布则诚信相孚奠安黔南亦五年矣今年来朝不待考而朕知功居考内出九州十二牧守首惟紞为最复命仍治黔南汝往钦哉
　　世宗谕新设永昌府知府严时泰勅
　　金齿僻处遐方因无流官抚治风俗頽壊军民困穷而又外夷不时侵扰为地方之害近因云南镇抚等官奏请如洪武年间事例开设府治铨除流官以为经乆之计今从其请将金齿司所属永昌金齿二千户所夷民并附郭各里百姓仍旧设立永昌军民府佥举尔出身科甲素有才干故特陞尔徃知府事赐以玺书盖重其事也夫新府之设与旧郡不同外夷之治与内地殊异非徒赖以抚安而实资以控制尔须稽考制度创造衙门宣布条章立为一定规矩后人有所遵守其辖立州县长官司及各属衙门俱照都御史何孟春原拟计度人民户籍多寡地里逺近照旧为州为县为长官司等另行奏请铨除降印并腾冲司或改为州为县为卫如金齿司亦听尔奏请举行凡府中一应该行之事当备之物合用之人一一悉如内地若力有不给则设而不修势有未可则留以待后顺其土俗之宜施以安利之政归附者安之使得其所流移者招之使复其业仍须时常戒勉所属谕以大义开其善端使其遵守法度谨守地界办纳粮差抚恤夷民所属土流官吏军民人等敢有倚势刁泼违法傲慢者尔须严加禁革轻则会同问拟如律照例发遣重则奏闻区处尔受兹専城之寄尤宜亷公仁恕奉法循理慎重行事务使军民脱往时剥削之苦感今日抚摩之恩地方宁静永保无虞庶称朝廷委用至意尔其钦承勿怠勿忽故勅
　　奏疏
　　隋
　　请略定南宁州疏　　　　　【益州总管】梁　睿【安定】
　　逺抚长驾王者令图易俗移风有国恒典南宁州汉牂牁地近代分置四郡戸口殷众金宝富饶二河有骏马明珠益宁出盐井犀角晋泰始间以益州旷逺分置宁州至伪梁南宁刺史徐文盛被湘东徴赴荆州属东夏尚阻未遑逺略土民爨瓒遂窃据一方国家遥授刺史其子震相承至今臣礼多亏贡赋不入每年贡献不过数马其处去益路止一千朱提北与戎州接界彼人苦其苛政思被皇风伏惟大丞相匡赞圣朝宁济区宇辟土服逺今正其时幸因平蜀士众不烦重兴师旅押獠旣讫请略定南宁自卢戎以来军粮须给过此即于蛮夷徴税以供兵马其宁州朱提云南西爨并置总管州镇计彼熟蛮租调足供城防仓储以靖肃蛮夷裨益军国今谨建南寜州郡县及事意如别有大都督杜神敬昔曽使彼具所谙练今并送徃
　　唐
　　奏省罢姚州疏　　　　　　【蜀州刺史】张柬之【防阳】
　　姚州古哀牢之旧国絶域荒外山髙水深自生人以来洎于后代不与中国交通前汉唐防开夜郎滇苲而哀牢不附至光武季年始请内属汉置永昌郡以统理之乃收其盐布毡罽之税以利中土其国西通大秦南通交阯奇珍异寳进贡嵗时不阙刘备据有巴蜀尝以甲兵不充及备死诸葛亮五月渡泸收其金银盐布以益军储使张伯岐选其劲卒勇兵以增武备故蜀志称自亮南征而国以冨饶甲兵充足由此言之则前代置郡其利颇深今金银盐布之税不供珍竒之贡不入戈防之用不实于戎行宝货之资不输于大国而空竭府库驱率平人受役蛮夷肝脑涂地臣窃为国家惜之汉以得利既多歴博南山涉兰沧水更置博南哀牢二县蜀人愁怨行者作歌葢讥汉贪利而使汉人为蛮夷之所驰役也今减耗国储费用日广而使陛下之赤子身膏野草骸骨不归老母防子哀号望祭于千里之外于国家无丝髪之利在百姓受终身之酷臣窃为国家痛之往者诸葛亮破南中使其渠率自相统领不置汉官亦不留兵镇守人问其故亮言置官留兵有三不易大意以置官夷汉杂居猜嫌必起留兵运粮为患更重忽若反叛劳费更多粗设纲纪自然乆定臣窃以亮之此防妙得羁縻蛮夷之术今姚府所置之官既无安边静防之心又无诸葛亮且纵且擒之技惟知诡谋狡算恣情割剥贪饕劫略积以为常扇动酋渠遗成朋党折支谄笑取媚蛮夷拜跪趍伏无复慙耻提挈子弟啸引凶愚聚会蒱博一掷累万剑南逋逃中原亡命有二千余户见散在彼州专事掠夺姚州本龙朔中武陵县主簿石子仁奏置之后长史李孝譲辛文恊并为羣蛮所杀前朝遣郎将赵武贵讨击贵及蜀兵应时破败噍类无遗又使将军李义总徃征而郎将刘慧基在阵战死其州遂废臣窃以诸葛亮称三不易其言卒騐至垂拱四年蛮郎将王善寳昆州刺史爨干福又请置州奏言所有课税自出姚府更不劳扰蜀中及置州后李棱为蛮所杀延载中陈琛请于泸南置镇七所遣蜀兵防守自此蜀中骚扰于今不息且姚五十七州巨猾逰客不可胜数国家设官分职以化俗防奸无耻无厌狼籍至此今不问夷夏负罪并深道路劫杀不能禁止臣恐一朝惊扰为祸转大伏乞省罢使隶巂府嵗时朝觐同之番国泸南诸镇亦皆废于泸北置关百姓自非奉使入番不许交通往来增巂府兵选择清良宰牧统之为便













　　云南通志卷二十九之二
<史部,地理类,都会郡县之属,云南通志>
　　钦定四库全书
　　云南通志卷二十九之三
　　元
　　谏伐西南夷疏　　　　　　【御史中丞】陈天祥【宁晋】
　　八百媳妇乃荒裔小夷取之不足以为利不取不足以为害而刘深欺上罔下帅兵伐之经过八番纵横自恣中途变生所在皆叛既不能制乱反为乱众所制食尽计穷仓皇退走丧师十八九弃地千余里朝廷再发四省之兵使刘二抜都总督以图收复湖南湖北大发运粮丁夫众至二十余万况当农时驱此愁苦之人往回数千里中何事不有比闻西南诸夷皆重山复岭涧深林其窄隘处仅容一人一骑上如登髙下如入井贼若乘险邀击我军虽众亦难施为或诸蛮逺遁阻隘以老我师进不得前旁无所掠将不战自困矣且自征伐倭国诸夷以来近三十年未尝有尺土一民之益去嵗西征及今此举何以异之乞早正深罪仍下明诏招谕彼必自相归顺不须逺劳王师与小丑争一旦之胜负驻兵近境多市军粮内安外固渐次服之此王者之师万全之利也茍欲罢不能亦当详审成败算定而行彼诸蛮皆乌合之众必无乆能同心捍我之理但急之则相救缓之则相疑以计使之互相讐怨待彼有可乗之隙我有可动之时徐命诸军数道俱进服从者懐之以仁抗敌者威之以武恩威兼济功乃易成若复舍恩任威深蹈覆辙恐他日之患有甚于今日者也
　　明
　　陈言征麓川状略　　　　【河西县教谕】詹　英【贵州卫】
　　尝谓边夷抗命实天讨不容大将领兵当神明是务夫兵凶器也为将者不能重其事惟求己之利益必其取胜而成功者难矣曩因麓川思任背逆天兵已殄灭子思机又敢抗违朝命皇上命将出师徃正其罪何期总督等官不体朝廷之心茍安贪利行李二三百摃用夫五六百人声势喧閧沿途劳扰将带纻丝绢疋宻散富熟之家下纲垂钓狼贪渔取有司土官行李成队好马双牵转送别官加倍索取各处都司官见潜将贿赂先行所获有余贪得无厌故违祖训擅用阉刑以进为名尽留自用丑行遍扬于南诏名节大壊于边方及至行军全无纪律大军一十五万俱从一日起程路滑泥深难为士卒且如军粮一事又不设法转输每军一名运米六斗奔走往来搬运催促不得少停如此之劳何以养鋭有因自缢而死视之略不经心嗟怨之声盈于道路领命用兵者岂当如是哉指以防粮坐派有司一千余马不知此马何施坐轿卧轿山轿凉帐暖帐雨帐左右赞襄官吏百端阿承罢困下人无所控防比临贼境各不周虑探其险易虚实贼众有无輙至金沙江边贼人进抗猛烈调令副总兵叅将等官领兵攻围不克贼用木石擂打将骆都指挥等官军杀死俱将顶皮割去贼子肆顽不知何所郤将来降渔户诱系解作生擒葢因主将无谋致有此患捐中国生灵遗边夷笑计穷事拙只得班师已将地方分与木邦缅甸抗违之罪付之无可奈何抑闻古之为将者与士卒同甘苦故能成功今不知此虑欲希侥幸岂将兵者之所为哉窃详靖逺伯王骥以布衣陞伯爵子孙世袭有官何乃忍此总兵官宫聚由先代勲爵累陞都督挂印总戎自合寝食不安以除边患岂知此二人者同流合污旣无运筹帷幄之才又无克胜破敌之智玩法怙终损兵失利原其情犯死有余辜昔唐元宗时南诏有警御史李宓将兵十万击之杨国忠隠其败更以捷闻后范祖禹引管子之言堂上逺于百里堂下逺于千里君门逺于万里言壅蔽之害深也皇上深居九重岂知此情此臣不避势要威权冒犯天颜乞王骥宫聚等官拏送法司明正其罪先差密切亷干之官前途盘闸各官行李上解天怒下慰士心
　　复永昌府治疏　　　　　　【巡抚】何孟春【郴州】
　　臣闻消变于未萌者防之上消变于将萌者防之中变成而后救斯无防矣切见云南地方俱有诸夷然西至大理东至临安皆是府衞相叅事体有定则赋役有常制故民虽未冨犹得粗安惟金齿一司实古之哀牢夷地汉之永昌郡自元以上皆为府治其后元务逺畧创立大理金齿等处宣慰使司都元帅府于银生崖甸其地在白夷防乐山下去今金齿司南千余里其夷殁后金镶二齿而葬故因得名与永昌府絶无干涉后元以其地不可守改为金齿卫移入永昌府共治元末道梗流官多缺止有土官通判在任洪武十五年于指挥王真处降附十六年春附近诸夷忿王真立衞镇守不恤众乃共推已退土官知府高某引麓川思可发夷兵数万来攻生擒王真尽夷其城而去本年十月云南指挥李观请复立永昌府金齿衞招抚安辑十七年闰十月朝廷降到永昌府印又续发南京各处军充实军伍府衞相叅军民安堵二十二年十二月李观病故后指挥胡渊以旧城夷毁改筑新城因欲自尊假以民少粮不及俸为名于二十三年十二月初八日奉革永昌府改卫为金齿军民指挥使司兼管军民彼时渊以筑城有功意在专制又以指挥俱长单掌印尚无考选军政可使世世专有此土却将永昌府之民并入永昌金齿二千户所尚有附府良民无二编立东西太和六军等里径属本卫原本府所属施甸等县续立镇夷等州俱革为长官司百夫长等衙门惟永平一县乃古博南县民不可革遂概隶指挥司统属彼时渊恃有功不欲与府颉颃讫成私计然亲承屠城之惨深结夷民之心故需索少而粮差额轻军民和而调发事简又以府卫所有专供一司故夷民安财用足后来承乏尽意贪剥近城寨分已不如前其后因麓川反叛加以徴调夷民渐困及景泰末都督毛胜因随征麓川知金齿司指挥供给甚多遂营干镇守有内臣见毛胜得利遂接踵前来由是广占夷田以为官庄大取夷财以供费用然名目尚少犹可支持相承到今日増月盛典马典军费以万计磕头见面亦要数千过江子粒等钱无时得了白米马料等户无日不徴加以跟官小人百様生事害人积棍一时纵横取索椎髓剥肉倡言不恤夷民畏死不敢不从由是强者为盗弱者逺逃如近城鳯溪一长官目今止数家二代不袭可见矣比之宣德正统间环城万里之夷民十亡八九比之成化治初二三百里之夷民亦减六七所不能逃者赤身裸体食草锄山气息奄奄死亡无数而上下交征略不为异如施甸夷民害极欲变正德十年三月城门曾昼闭矣腾冲军士逼于拜见正德十一年太监曾被攻矣及今木邦起兵夺占孟定府又起兵入陇川临芒市又起兵入湾甸州其州去永昌所老姚寨仅四十里矣即今孟养又起兵过金沙江凿山开道由茶山直抵腾冲猛密又来要求宣慰矣臣访于耆老皆言自平麓川后今经八十年并无夷人敢如此侵犯良由金腾二司附近夷民被害不过各逃往彼处以防其怨彼各得招懐以益其强既知二司之虚又悉其贪残且又年年下番哄诱寳石月月设计欺骗金银遂使逺夷生凌侮之心兴兵试作变之渐若不早计诚恐变生盖附近夷民为二司藩篱皆抱恨切骨则藩篱撤矣附郭军民为地方根本皆疾首痛心则根本病矣藩篱根本皆隳大变固应不逺臣叨授巡抚之寄忧如焚灼博采广询共言惟是复府治设流官以抚安于内则外变自息及考之前数年巡抚官固有忧先于臣具本二三次陈奏矣缘该部只照常行云南镇守衙门勘报殊不知镇守衙门于近夷日取之财必千必万于逺夷嵗通之利莫考莫稽旣圗利身谁肯为国一承行勘转加唬吓声言治其妄告倒说为伊解释各差官上寨逼要不愿复府结状更督令科派备礼所以夷民则畏惧益深蓄怨益切二司则剥削愈肆声势愈张非徒无益于弭乱更以促发其祸机今幸皇上入承大统圣誉昭升率土普天更新视听延颈企踵想望太平臣用敢罄竭愚诚冀消祸变伏愿圣明俯垂睿鉴不惑羣议断自宸免行镇守衙门勘报乞查前后奏词以察事机将金齿司所属永昌金齿二千户所夷民并附郭各里百姓仍旧复立永昌军民府统治再乞勅吏部精选川湖贵州有守有为进士出身知府一员举人出身通判一贠推官一员经历司经历照磨所照磨司狱司司狱各一员令其领印作急到任其所辖历州县长官司合属衙门俱知府到日计度人民户籍多寡地里逺近照旧为州为县为长官等司另行奏请铨官降印其腾冲司亦原系府治后改为腾越州腾冲守御千户所彼时州隶永昌府所隶金齿卫后因比照金齿改为军民指挥使司今其为害亦与金齿相同若金齿复为府卫腾冲亦合复州或为府将司改为卫军民相叅管理其大小事例亦比金齿次第举行若其公廨房屋臣已访得空闲官田房屋甚多官至即备并无劳费如此则近便夷民可以自安逺地夷心自然畏服而变可坐消矣然不止潜消祸变于将来又可广垂利泽于永乆臣请畧节陈之原两司皆是指挥千百户等官凡经收钱粮皆先取以阿奉权势因而窃入私家花费及至盘查则认借充盘随后窃去花费事发之后监追至死无处赔纳为此守廵官无法可治将金腾官银多解大理府库收贮今复府治则免贮库于大理既可省五日防送又可以荅应急其利一也又凡承委抚夷勘问词讼徴收钱粮各一事不知一字不识凡地方词讼钱粮不能办集今复府治则承委有人诸事易办其利二也又驿课廵司缺官不报各买求署掌现今馆驿日日打干二两而供应在外税课徴商倍常而课程无闻灾异常见不申呈吏员久役不起送今复府治则官无虚旷馆驿可蘓税课可减啇贾可通灾异可警吏役可正其利三也凡元宵烟火料丝灯皆于操处出银五十两制造永昌所却又遍行科派夷寨春牛芒神天下同制今要多造两头承奉分派夷民各坛祭祀惟衣冠与祭有胙今要买补二倍分送跟官光棍牢子等人今复府治则此费自絶其利四也又金齿鱼利比之大理不及然东湖各塘坝河池所出市不缺买南北河道竹木之来嵗不缺入而鱼课之徴抽分之利通入私门今复府治则财用自足其利五也徃时官舍军民之家有不得已乗丧嫁娶者皆在夜中惟恐人觉自今指挥等官禀过官府任行嫁娶或父母丧后三五日或半年白昼嫁娶鼓乐喧阗夸示市廛众皆欣慕纳贿请求以为荣耀人心全泯风俗尽移今复府治则此弊可无风俗还旧其利六也夫能消祸变之大创永乆之利如此适遇圣明在上庶政维新又如此傥又畏首畏尾不一陈之岂非天下后世之罪人哉臣但恐欲专地方之权以取利幸地方之变以邀功曲加阻挠臣请逐件折之若曰永昌府系我太祖髙皇帝时所革只当遵守不宜更复则胡渊革府之时府学亦革为足食仓矣何自正统以来列圣又因臣下之请复照府学事例立学到今乎若曰金腾地接外夷规画已定忽复府治恐兵弱不能控守则见今临安接界于南安比之诸夷之离金齿尤近南安地尽于南比各夷之宣慰更强以临安府衞顾足以控制强大之安南而金齿不然正以司治贪污是以起其欲变耳若以永昌府衞相参加以腾冲有不能控制数宣慰司窎逺之夷乎若曰民少不勾佥一府之皁隶门库粮少不勾供一府之官员俸粮则查今隠占白米戸之丁力足勾二府之皁隶门库私纳白米之石数足勾一府官军俸粮矣何况三十寨之秋粮各民里之赋役乎若曰未尝有例缓求其宜则见今云南大理防化景东楚雄临安曲靖俱有府有衞即其例矣且内唯临安大理二府土地民户财产田亩与金腾等其余府分逺不及况今夷民困极大变将兴救焚拯溺少或迟延则祸乱必作救之不及矣岂容缓乎其余区处细防事务曲折非本内可悉者臣已悉与布按二司官昼夜计算经画停当决可弭患于将萌垂泽于永久如或一有不效臣甘万死以谢妄言之罪伏望圣恩悯念俯赐允从则地方幸甚生民幸甚
　　奏罢屏石疏　　　　　　　【巡抚】蒋宗鲁【普安】
　　臣准工部咨照依御用监题奉钦依事理依式照数采取大理石五十块见方七尺五块六尺五块五尺十块四尺十五块三尺十五块等因案行金沧道分委大理卫太和县督匠采取据耆民段嘉琏等告称嘉靖十八九年曽奉勘合取大屏石难寻崖险压伤人众及至大路行未百里大半损缺众复采补沿途丢弃所解石块二年外方得到京至三十七年取石六块见方三尺五寸自本年六月至十一月始运至普淜小孤山因重丢弃在彼且自大理至小孤山止有三百余里以半年行三百里未免有违钦限徒劳无功乞转达奏请量减数目尺寸等因又据石匠杨景时等告称原降尺寸髙大石料难寻且产于万丈悬崖难以措手纵使采获势难扛运等因俱批行布政司会议为照云南地方僻在万里舟楫不通与中州平坦不相同先年采取三尺石自苍山至沙桥驿陆运祗五程劳费逾四月供给不前所过骚扰军民啼泣今复取六七尺者其难十倍况值上年兵荒民遭饥窘流离困苦实不堪命应请量减尺寸通详巡抚蒋宗鲁巡按孙用防题议照锡贡方物为臣子者均当効忠民瘼艰难凡守土者尤宜审度前项屏石臣等奉命以来催督该道有司亲宿山场遵式取进匠作耆民人等俱称产石处所山洞坍塞崖壁悬陡三四尺者设法可获其五六尺者体质髙厚势难采运且道路距京万有余里峻岭陡箐石磴穿云盘旋崎岖百歩九折防擡则石髙而人低横擡则路窄而石大虽有良策委无所施今大理抵省仅十三程尚不能运至何由得达于京师是以官民忧惶计无所出议将采获三尺四尺者先行进用五尺者一面设法采取六七尺者或准停免以苏民艰实出于军民迫切之至情万非得已冒罪上闻
　　陈言开采疏　　　　　　　【巡抚】陈用賔【晋江】
　　臣用宾荷国厚恩见陛下数年来为国用不足劳心焦思恨不能为陛下分忧共念取金则解取石则解取象则解大工兴则济工东师兴则济饷无一事敢拂圣意即百姓输将千愁万苦之声臣等程督千艰万难之状亦不敢闻盖惭无回天之力而一意于终事之义也但滇南民力竭矣尚冀陛下垂慈庻几民有息肩之日乃今开采新命其裨国用也甚微其误国用也甚大不但大误国用而且大妨边计臣等不得不摅悃陈言臣等之言非敢方命实欲请命求国用边计两者俱得以便督行惟陛下少垂察焉盖滇环向皆夷非腹里比汉土错绣赤子龙蛇杂居不堪重赋通省税粮不及中州一大县之半先臣奏开矿厂益以盐课并奏留各部事例银两充兵食之需行之数十年矣然其所入有限所给无穷一遇兵兴輙请四川南京恊济万历二十二年蜀中当事奏讨原借饷银奉旨云南以后兵饷自处不得再借臣等长虑郤顾急为自完于山泽矿盐未尽之利督令各官尽行开挖煎騐于旧额五万二千七百二十二两之外増出三万八百八十三两共计八万三千六百余两而官兵月饷嵗该一十二万九千六百有零入不彀出臣等复于各处税银清之又于兵之可缓者销之二十三年四月内臣等具疏奏闻其开挖矿厂与旧额新増之数一一见于限兵处饷疏中经户兵二部议覆奉有明防允行矣迩来矿脉渐衰在在请闭又新旧贡金给发帮贴工价大约嵗该六万与助工东饷一切采石买象不急之需俱难措处臣等只得于兵食汰省将各项通融于矿盐额课内支用盖是山泽靡有遗利而各无有不开之矿亦无有无课之矿矣今千户张国臣奏内所称朝阳洞灰窑厂沙木和梁望山中嘴洞白松坡陆凉州澜泥坑表罗厂慕莱厂等处胥系臣等督官开挖数内即有一二未开如灰窑厂则见今议开以补各厂消乏之数如慕莱厂则在夷地不可开矣不则前日之所已闭者若土民李拱极江应秋等乃平素革逐搅扰矿厂之棍徒也顷接邸报奉有圣防允差尚膳监太监杨荣督率原奏官民前来会同臣等抚按照例开采解进纶綍一颁臣等敢不遵奉苐前项厂硐先已开采定课入额复与张国臣等再开进交则云南额课应否报罢十三万兵饷安出贡金价值数万安出济工济饷及朝廷不急之需安出此其烦圣虑者一金矿臣等未之前闻即贡金亦买自他省若寳井出产寳石则猛密猛告地也三十年前已折入见为思仁盘据臣等议复尚未有便其地乃不毛烟瘴之墟汉人入者十有九死张国臣奏往开采不知自己能率土民李拱极等徃采乎抑欲臣等聚数千之兵与之偕徃乎国臣等无班超三十六人之雄臣等未敢保其径入若欲臣等集兵以威胁取必开边衅此其烦圣虑者二展转思维俱无一可臣等请为陛下计莫若将张国臣原奏嵗解银万余两就责任臣等抚按督行各该府县毕智竭力截长补短于官四民六之例稍为酌议嵗输内帑一万之入寳井俟臣等恢复猛密之日令彼夷酋任土作贡虽未敢必实为至愿至于差遣官贠悉免入滇如此可仰副皇上开采之意而云南贡金兵饷等项亦可取给内夷外夷之衅永可坐消防不尤得乎傥陛下以成命难收开采之使业已出京乞勅令内臣杨荣前来与臣等商议每嵗解进程限而原奏张国臣等撤囘免其开采此于边计犹未甚失若以臣等谬言为不足信则此举输于陛下者能有几何其耗蠧滇省之矿利者不可胜计必至上误贡金下酿边患兵困于无处之饷则兵变夷争于垂涎之利则夷变亡命之徒聚于中狂逞之夷发于外滇云不免多事黔蜀必至骚然此时且必请内帑以靖边疆而何有于一万之入哉臣等职司封疆安危愿陛下以国用边计两者权衡使归于当也
　　罢采寳井疏　　　　　　　　　陈用賔
　　臣惟云南之有缅其为中国患旧矣彼其挟封豕长蛇之势敢与我抗小则蚕食诸夷大则寇边即先年麓川之役王师百万三劳南下卒莫能大创迩年以来缅丑不敢饮马金沙窥我蛮莫此岂臣之力能制其死命哉良由我皇上以封疆之事一以委臣臣因得以展布四体内则绸缪牖户之修治以不治外则聨络逺交之计以夷攻夷又严禁中行之辈不使播弄于中外彼缅欲乗无隙自救不遑故狼烟弛警三宣亡恙耳乃本年二月内缅丑阿瓦其酋雍罕结连木邦等夷拥众十余万直犯蛮莫蹂三宣而抵腾越之墟其执词曰开采汉使令我杀思正以通蛮莫道路吾为天朝除害焉耳彼时边疆将吏奉臣令声正酋致寇败北之罪歼之徇众使瓦酋而果无他则当如臣檄卷甲尽回阿瓦乃留兵据守蛮莫何为哉狡缅之假献井而思啓疆借追思正而垂涎蛮莫奸谋盖毕露矣夫蛮莫何地也三宣之藩篱也三宣腾永之垣牖也腾永全滇之门户也蛮莫失必无三宣三宣失必无腾永全滇之祸当自开寳井啓之欲开寳井则蛮莫不可复欲复蛮莫则寳井之役不可开此不两立之势也欲觊寳井则藩篱必撤欲保藩篱则采买当报罢此不两全之理也夫天下之事一则精神专而事成二则羣枉开而事败今为陛下之巡抚者任一将以整饬兵戎为陛下之督税者又任一将以总理采买司兵戎者当惟边疆是计有警必报贼入必击司采买者当惟寳石是问警不欲报贼不欲击其势必至掣肘掣肘不已必至壅闭壅闭不已必至弛备一至弛备则缅骑可以长驱由蛮莫径抵三宣如入无人之境腾永一带恐非陛下有矣陛下肯使数年懐柔之邦祖宗金瓯之业一旦以采井壊之耶臣知其非陛下意也夫寳井何足寳哉不过一土屑耳石为重乎土地为重乎以无用之土屑壊万里之封疆以采买之虚名贾边疆之实祸臣又知陛下不为也臣受陛下之恩渥矣封疆安危在此一举若坐视不言是臣误封疆而负陛下也望我皇上鋭发干断将寳井采买之役亟赐罢免旧将侯显忠令速回籍无再起衅使边疆将吏得一意讲求战守计圗所以复蛮莫之防缅去不追缅入必拒庻几边事无掣肘之虞而南服犹可保全乎
　　条议兵食疏　　　　　　　【巡按】周懋相【安福】
　　臣闻天下之患发于逺者不足畏发于近者为可畏发于我之所戒者不足畏发于我之不戒者为可畏发于戒而有备者不足畏发于戒而无备者为可畏滇西防缅南虞交然逺在三千里外即有侵犯驱之即已非以其逺耶戒耶或有备耶乃寻甸武定自安鳯殄灭后改土设流民不见兵戈者四十余年迩者克举首难陷武定而肘腋残逼会城而腹心危攻寻甸破嵩丰而肩臂伤白骨撑野赤燧漫天内地之百年未见非以其近耶不戒耶无备耶若复不戒复无备是后之视今犹今之视昔也臣慨于中乆矣取其切要兵食可备善后者条为十事以闻其一设武备以严防御夫不素练不可以应仓卒滇之兵自永腾顺云临元诸营外余郡并未设兵遇警惟调土司兵勇而土兵又多散处号召难齐徃徃坐视盗贼猖獗束手而无计苦无练兵故耳今查武定所辖四十八马附近者犹得以文法羁束其余或分布江边或参错江外箐林深谷隂岩峻岭旣有险要可凭而与江外诸夷结好连姻武定之变实始于斯谓宜于环州虚仁等处设守备一员兵五百名防守外与会盐守备聨络隄防内与郡城官兵鼎足屹峙此以防之于境也武定城池虽复而无兵控守与无城同宜暂増兵千名设逰击驻镇虚仁寻甸款庄三营皆听调度节制寻甸与东川仅隔一山孤城可虞宜増兵五百名设守备防控普渡东川咽喉省城要害宜择指挥一员提兵三百名守之此以防两郡也其在会城自广西营兵百名外应再増九百名以军门坐营中军统之与管操都司兼同卫军操练视武甸为左右臂而会城居中运之首尾相应内外相聨以消睥睨俟反侧尽安方可渐议减撤也其二清隠占以广训练臣查全滇军数三分马歩旗军二万七千八百三十八名数非少也且勿论外郡即会城六卫实在请粮旗军五千四百九十九名汰革事故在外军非乏也乃操不逾千而夷宼临城未有一军登陴而守者此无他荷戈持防皆疲癃老弱之卒而精鋭豪猾冒厮役牢歩之名至其散粮也在各衙门跟役皆得循例告给而城操各军随大班支散者多为管屯各官以兑支敷军空名与之有终嵗而不霑半菽者劳逸相悬苦乐顿异无怪乎私役愈众城操愈虚也谓宜除堡军扛擡走递及分发哨守外其应役者量留若干其余与马军尽入城操年终更番以均劳逸自非护表等项公差不许预告另给以均苦乐至臣衙门无乆驻省城之时与抚镇异惟巡军余丁应留巡守以防册卷余听都司临期拨送出巡外郡照旧入操在外卫所听驻劄各道一体查发操练庻尺籍不为空名粮饷不为虚糜矣其三复汰折以实行伍兵制以三分入操七分治屯兵农相兼善矣滇中额有土军不支口粮嵗赴操守徃者金价无措有谓军多□顶虚费议行汰革取口粮以充金价者此权变之计耳委官以多汰为能有汰老弱及户族至举卫所城操哨守之军而半汰之夫老不能逐队独无子弟乎弱不能追敌不可俟其长乎祖军尺籍即逺在万里人隔数代勾单一至甚有丁尽户絶累及业主与甥婿者又何论户族乎查会城六卫汰军仅一百零十名而在外卫所前汰其半岂汰之法可行于外卫所而不可尽行于六卫耶诘及城操无人辄以汰军对已据汰军告词及卫所申呈批行查议惮于逺覆苐曰金价无措成规难易而已夫金价诚难处矣今矿厰量开即目前未尽见课而将来未必无资何必撤见在行伍之人夺其应得之粮以充之乎折操之议起自卢承爵彼谓军不赴操操不以实不若折操银五钱犹可济急需耳夫入操不以实操官之过也令之折银举其操而废之不因噎而废食乎闻此时军与官通纳不及半故复汰军免土军折银毋拘成心惮更改最急之务也其四重兵备以修边防曲靖临安澜沧金腾四兵道设居四陲而前抚臣萧彦复议将分巡安普道更驻兵巡专理云南武定两郡以补四兵备之空法至密矣以臣所遍历有一可练可用之士乎夫兵备谓以兵为备也无兵安备今宜令于所辖卫所军士挑选精壮勇敢者多或六七百少不下三四百名置之标下选中军统之分营练习武艺教演战阵衣甲器械必坚听于局料内动支制给比照选锋例于故絶名粮老弱半粮内计处以恤其情无事更番下班以均其劳有事分营策应以齐其力操赏钱粮酌议计处苐不许借为吏书赏赉以灰壮士勇敢之气行之一年而兵威不振汉夷之心不慑臣不信也其五复北营以壮威武省城教场旧设北关之外后移南关当商民辐辏之地况目前势必增兵此等乌合与阛阓错杂而居能保其不横恣奸夺否何则地近而势逼也若复营房于北有数利焉城西北负山民烟稀少立营屯聚可固城守利一也邵甸小甸等处皆为夷贼出没要路据险了拒可扼贼冲利二也且其地广衍旣便驰驱而兵士得就其隙地以借樵苏其利三也与商贾居民不相混扰絶奸宄抢夺之端其利四也此可守复营之永利矣其六覈田亩以充储糈滇中屯粮总三十八万七千有竒嵗完六分其中兑支甘认乐从敷军种种名色皆列完数犹有不可胜诘者夫地非加缩也应支之官军非加多也且故絶逃亡应除俸除粮者无论如景东澜沧等卫之甚即诸卫所亦消耗十三四矣乃田亩多而饟不足官军减而食无余何也巨奸豪猾饵诱于前纨绔之子踵袭于后以一嵗所入浮于所出支剰有余混称拖欠即叅罚亦故事耳今去万暦十二年清丈弗逺圗册具存宜遴委覆覈如某官故絶职田若干亩某军逃絶屯田若干亩见在何处何人顶种改附有司徴收仍总计逐年所入若干所出若干应放若干悉力清查综理其支放有余者变价解司以充兵饷屯伍官侵逋数多及占为私业者重行叅究示儆庻田不沦没而饷可渐充矣其七严屯徴以饱军腹屯政之弊百孔千疮其徴也旣不可穷诘其放也又漫难覈稽甚有城仓支矣屯仓复支本色支矣折色又支者有通同吏胥套押揑印票混百石如大理卫军书王嘉庆等之为者屯田道驻劄省城其在外卫所徴收数目不过嵗取完欠以备奏报各道明知其弊而嫌于越爼亦听其自废自理而已谓宜以六卫屯粮徴比收放责屯田道在外卫所听各驻劄道查比徴收官军支放格册该道印钤逐月填注季终报屯道以备彚覈此非分屯田之权实所以助屯政之成则武弁不敢欺冒而三军且宿饱矣其八寛文法以绥土夷夷□蒲僰混处内地种类虽殊其嗜好其椎髻其侏不通汉语其工弓弩而习剽掠其不习文字木刻为契同也彼实逼处我郊坰之间其改土设流者即芟除旣乆服习渐深然其恋恋故主之心有老死传子孙而不能忘者管甸通火视为利窟指一科十鱼肉弗厌奸商黠民移居其寨侵占田产倍索利息稍不当意罗告摭词不才有司乗之以上下其手左右其袒彼夷民畏城市如陷穽见差役即魂销宿怨深怒业结鬰而不可解矣如武定之难由郑举深愤管甸马一龙马化龙等之侵夺有司不为伸理遂假阿克为鳯裔以惑故夷一夫猖逆而方百里内外蠭起蚁附此非激之使然哉除武寻所属诸马未叛及乞降者业已抚定外一应改土设流郡邑俱宜旷荡文法严禁科敛平息争讼剂量赋役使夷民安我之约束至土司统辖夷民征调即赴应寛其小过叙其功劳时其替袭释其株连公其好恶使有所慕而为善彼见其长之俛焉遵顺也不愈坚其向化之心哉其九创邻夷以絶边衅武寻境界金沙江江外通安会里黎溪戈备等处则与武定境接东川则与寻甸境接在蜀为属体之毛在滇为剥肤之害至七州诸夷纳叛贼质子助兵入寇饱饫而归东川禄哲等受叛贼重贿提兵相助围寻甸郡城者再此岂复知有法纪威灵哉今郑文乆献江外渠首次第缚出或可渐为结局而枭獍难驯睥睨犹在谓宜合两省之力擒首恶寘之法使江外羣夷弗敢复反夫然后沿江郡邑或有安枕之日也其十重鹾司以足课额云南产盐去处仅有黑白安五四提举司全滇兵饷大半仰给于斯迩来以援纳途开提举官席不暇暖额课多亏夫以一铜臭子捐千金赀輙称五品大夫资格极矣当事者又为之计日而扣偿其途已穷而万里间关其途更穷上之人授之以索偿之路又限之以索偿之期于是取见面勒常规不顾正课盈亏盖其计画无复出耳四提举每嵗纳选二贠嵗仅二千金所利公家甚微而四井迩年以来嵗亏额以万计所苦遐方甚钜合无塞援纳之途仍照徃制于通判知县等官陞转彼其前途尚逺人知爱惜灶民无科索之扰额课庶几其充足乎以上十议皆边鄙之剰谭惟是滇南事体与它藩殊积渐已成偏重难挽参差抵牾即抚臣有不得尽行其法者非仰借天语叮咛曷由使万里遐荒食足兵强逺至迩安乎
　　请巡抚兼制东川疏　　　　【巡按】邓　渼【南城】
　　窃照滇中四面皆夷西邻缅甸南界交冈皆悍夷也东北接壌黔蜀一二土司皆服我冠裳受我约束者然缅甸尚有三宣为藩篱而交冈以越在九长官司之外亦未敢公然入犯惟是蜀之东川逼武定寻甸诸郡仅隔一岭出没无时朝发夕至以故谈滇事者忧不在逺而在门庭之内矣乃其酋长禄夀禄哲兄弟安忍无亲日寻千戈而其部落以劫杀为生不事耕作在蜀既以所辖辽逺法纪易踈在滇又以非我内属号令不行目无汉法乆矣徃者鳯克大理保之乱隂相结约遣助兵马罪已不可胜诛贼旣败走开门纳叛要挟重赂方许解献按情定罪不在逆克等下止以大乱初平讳寻兵端幸稽天诛不谓志气愈骄寇劫日甚先是臣以三月尽入境经过马龙州地方士民泣诉以近日竜顺成余党构引东川夷贼入境抄害该州军民四十八屯盖无一得免者前抵乌龙箐则近日添设官兵一百营屯在乌问之亦以防守川贼然以众寡不敌俄而有报杀死客商者有报拒伤官兵者臣闻之不胜切齿批行该道查议间旋据寻武等郡申报各悍夷扰害情形到臣除陆续批行查议及一面防御外该臣看得东川土官所以敢于称乱纵令部落蚕食我境内者以前日藏纳叛酋得志于我狡焉思逞贼众强盛一也自恃隔属无复严惮二也窥我虚寔兵力不继三也始犹窃伏林莽今则跳梁村落矣始犹啸聚不常今则屯据弥甸矣即使我素无兵革之扰犹不堪其戕贼矧乃寻武两郡新遭兵燹疮痍未起流散未复一二残民拮据旧业诛锄荒秽仅延残喘孶畜几何尽为贼有塲圃一空饔飱无望譬则尩羸病夫复遭捶楚言之伤心于斯时也将分布营兵阻其出入乎而自寻至武方六七百里间蹊径四通于此防御于彼□入势不能徧守也将调集汉土官兵一鼓而翦之乎计非旬日不能办声息既露鸟举兽骇兵聚则贼防兵散而贼又复聚矣且奈之何将赢粮除糗深入其阻一举而歼乎则林箐深密重关峻岭彼逸我劳有害无利而此时兵饷匮竭司库如洗万万不能为无米之炊也将借助于邻省为大创之举乎比闻蜀中连嵗兵凶自治未遑安暇及逺又势有不行已将坐视而不为之所乎心则何忍以故臣与抚臣计之惟有严督官兵驱逐出境稍纾目前之急而不能终禁其将来也纵收一路之勲而不能尽塞其岐径也所恃者独有陛下之威灵耳威之若何则改勅滇抚兼制东川之议是已前日抚臣具疏请而未及其详部臣以事关两省始谋宜慎故未即覆允今地方事势危急抚臣旣难于啓口臣若复噤塞匪惟负陛下负地方抑非枢臣之意矣臣窃以为是说果行有三利亦有三不足疑请借前箸筹之新勅初宣夷人丧胆体统旣正窥伺潜销此利在滇者也蜀道二千鞭不及腹借我近力释彼逺虑此利在蜀者也不费斗粮不劳一卒折冲樽俎制胜无形此利在两省之边民者也议者或以此疆彼界各不相逾询谋未周虑成矛盾不知东川乃不毛之地鸟语侏梗我王化向来隶蜀仅同羁縻此虽兼制亦是虚声非割其疆土人民而归之我也于蜀无损于滇有益抚臣公忠谋国岂分封畛旦夕入佐中枢则滇人即吾人而何嫌猜之有焉此不足疑一也或又以夷方土酋利在安静十羊九牧虑生事端不知东川在诸夷中最称桀黠难治旧制蜀中虽设通判一员管府事实未亲履其地土官专制自如纵许滇省兼辖犹虞猝难驯防边吏茍以得免侵扰为幸寜复求多此不足疑二也或者又以各省直疆界相连犬牙相制一允所请援例纷纷不知东川与蜀隔絶而距滇伊迩其骄纵不道又各土夷所未有者异时黔抚以楚中恊济兵饷隔属不便查催请得兼制湖南湖北卒防廷臣覆允兼听举劾况东川原无道府有司事权更置而祸生肘腋又不独黔中之害而已他省事体原殊讵得比例凟请此不足疑三也滇省延袤二千里土府居其十四调停费力又岂求益邻境自取多事弹丸土司即令取一与一在蜀无所靳在滇亦无所利况所请止节制乎抚臣近日条议请增安普道勅盖亦不得已而为此说然道臣权轻边夷素不知司道为何官且同一兼制也何分院道而事体断断非抚臣不能弹压者若并増道勅则尤称便利矣
　　议防录名臣疏　　　　　　【巡按】毛　堪【吴县】
　　窃惟致身者人臣之分也旌贤者明主之典也故骨鲠言事之臣不难捐生立名则社稷赖之鞠躬任事之臣不难违众特立则封疆赖之乃有功在社稷封疆而死未霑殊卹生反遭竒祸如原任给事中毛玉原任云南叅政李先着其人者岂非圣世之缺陷事哉臣谨按云南毛玉右卫人登治己丑科进士官吏科左给事中嘉靖甲申年议大礼廷杖身卒隆庆元年赠光禄寺少卿夫人臣犯颜极谏至于血涂丹地防沉青琐斯亦惨矣彼所争者朝廷之典礼所补者圣明之阙失忠肝义胆旣与日月争光劲骨香名又与乾坤并立在先帝襃嘉遗直业已薄赠其官在朝野叹息孤忠犹谓未酧其烈盖本官天钟正气寜舍生以成仁身任纲常务转圜而悟主居谏垣十五载毎言人所不敢言闭夜台九十年惟死彼之得其死所谓大忠之当亟录者此也李先着锦衣卫籍山东人登万暦丁丑进士歴陞云南临元分巡叅政于时适有顺寜猛廷瑞与大侯奉赦构隙讐杀当事者以本官原任澜沧兵备素为夷人所信服委同金腾副使邵以仁叅将吴显忠提兵勘处掎角而进本官以猛酋无大罪且生灵涂炭可悯坚议抚之酋持千金请命本官谓不受金酋不信遂以金发充兵饷酋遣子送印为听抚之质而金腾路乖其抚议径袭击廷瑞反诬搆本官被论逮系竟死于狱夫人臣不贪啓疆之功以全生灵之命且使狡酋不信抚臣之屡檄而取信守臣之一言此其宣布威恵人安封圉为何如哉而贪功之徒乗间而下石害能之辈操斧而寻柯三木囊头天地且为黯惨一腔热血鬼神亦为鉴怜彼接踵而逮同夕而殒者洵天道之好还而家户有祝郡邑有祠者尤人心之不死盖本官一尘不染百折莫挠柔逺来椎髻之夷掩骼无鬼燐之哭救荒则疮痍色起品题则多士从风疏水利则赤地成畴悯贫寒则青衿徼福徒失贵臣之心致干雷霆之怒功而见罪贞而被诬所谓大冤之当亟伸者此也近该礼部公议諡典考订别白取其事功崇隆节义彪炳至重也期于耳必徴目声必副情至覈也而要以阐幽光维风教体圣明旌徳之盛心存三代不泯之直道至严也若玉之杖而死先着逮而死所谓社稷之臣诚死社稷封疆之臣诚死封疆事功崇隆节义彪炳孰加焉二臣身虽徃而忠耿不磨志未酬而风励滋逺芳名光于俎豆公论定于盖棺耳目之真情实之孚孰加焉国家旌一言事之臣而骨鲠者益劝旌一任事之臣而尽瘁者益奋匪徒昭雪旣徃实以风示来兹裨圣徳而存直道又孰加焉盖以滇之孤僻而有如玉之以身徇国以仕于滇之间关而有如先着之以身徇职真贞元之门值而麟鳯之偶出者逺听之臣咸为追悼而况于庙堂之上乎臣观风兹土从公咨访在玉则身死之日贫无以殓今其子孙不能具饘粥臣檄云南府修其坊表量给祭田在先着则一棺尚滞浅土防防遗嫠无以糊其口臣捐赀助葬复檄提学道祀之名宦庻臣所可为者罔敢弗既厥心也若夫旌直扬清之典非圣明留意孰鬯此久鬰之公论乎皇上崇尚风化综覈事功超出寻常万万先后忠谏之臣如杨继盛予諡赠廕近且予祭矣如刘台赠官与玉同又一子矣大圣人之作为宁不足磨励一世激发人心哉然死于戍者已防死于杖者独遗非法之平也有罪者尚世衣锦之官而有功者竟毙锦衣之狱非所以示劝也臣有慨于中义不容黙行据带管学道按察使袁茂英呈详前来特为题请伏望圣明不遗荒逺一视同仁勅下该部再加防议将毛玉予諡补廕以表直臣李先着即未敢遽议諡典先行赠秩录廕以表劳臣庻大忠可慰大冤可雪公道明而人心劝臣节风而圣治有光矣
　　请蠲贡金疏　　　　　　　【巡抚】沈儆炌【归安】
　　臣奉命抚滇数月以来日孶孶焉惟弭盗安民是急顾四郊多垒大盗纵横征剿之文与招抚之檄交发互驰笔几为秃而反侧难驯期以弭盗而盗未必弭也戒谕有司厘剔弊蠧荡涤烦苛念念思与民更始而天灾流行霪为虐登城一望四野沮洳期以安民而民未必安也盗未弭则添兵添饷势不能免民未安则焚林竭泽困不能支况可以辽饷故有每亩九厘之加派耶滇土府土州土县壤地千里小者数百里所输仅差发银二三十两多者五十两或百两而止其流官州县得数百金遂了一州一县之额若嵗入有一二千金者便以名城钜邑称矣譬之一贫家析薪数米常惧不能糊其口一羸夫朝饔夕飱常惧不能必其命今欲少留涓滴以活滇人之命则惟有请蠲贡金一节而已夫皇上取金于滇岂以金为滇之所产耶不知商民裹粮重茧逺覔之秦陇近覔之巴蜀甚有至京而反用髙价易之以进者至于金价之所从来尤有不忍言者或取之汰军或取之摉括或取之闾阎或取之商民之赔累吮血摧肤呼天抢地皇上不得而知也如以为必不可缺则隆庆以前原额止二千两隆庆四年始増三千时以抚臣三旸按臣许大亨之奏穆宗皇帝慨然停止万暦十年増金一千时以抚臣刘世曽按臣董裕之奏我皇上亦慨然停止则知金可有可无之物也以可有可无之物蚤为停止而况又加之辽饷之急耶惟尽行免解或止解原额二千停止续添三千少留滇民余力以供九厘之加派少留滇饷万一以救多凶多惧之危疆臣度眼前光景金价决无所出来嵗贡金决不能办臣惟有与地方诸臣席藁以待斧钺尔已
　　【自贡金增后首尾三十余年两台为百姓请命连篇累牍一切不报最后得此疏乃奉徳音裁旧额之溢与民更始公回天之力虽防时之可为而滇人并受其福良非偶然今录于志以识盛事刘文徴识】
　　请滇路粤蜀并开疏　　　　【巡抚】闵洪学【乌程】
　　臣戒装于武林闻黔警随具通粤一疏斋沐拜发一面兼程驰至湘潭滇役自粤来者言富州广南之间炎瘴正炽必霜降后可行不得已同新按臣暂驻兼臣前疏防庙裁乆之不得部覆疑是僻县抄传迟漏之故乃煌煌君命致乆宿于草莽臣之寸衷万万不敢即安以九月初自衡永折而之粤经桂平苍梧遡浔江而上以十月十八日抵南寜而臣之滞于道涂旣八阅月矣自此以进再十日可自养利入龙英土界再四十余日可脱广南而出临安临安望省城五百里而近臣之受事殆有期也土司一带不独攀葛悬崖之艰触瘴冲岚之苦与夫裹糗露宿饮食啓处之大不堪已也防汉官之威仪而损朝命之灵重履虎探穴轻以身试不测之渊中间关系实在国体臣念之凛凛亦旣几经踌躇而竟出于此直无如封疆之不可弃畏此简书何耳虽然臣入矣全滇各员以千百数今而后复有踵臣而问途者乎今日之滇如在井底人之脱离庆若更生其视入之也殆甚于从井自黔警以来数闻出滇者矣未见有捧檄而入者也而况行道之竒难加诸部议之未决人观望次且何惮而不裹足恐臣等虽入而路终于未通各官终不来此垂危垂絶之孤滇必非臣一手一足之所克撑终于不可为也或谓粤之外尚有蜀防川一径不知蜀之有径何妨两存今防内各省靡不四通八达滇之受病正以靠黔一线至此为穷蹙耳且臣于粤蜀筹之至熟彼此得失亦畧相当自金沙趋建昌计程半月可达诚不若粤土司界中逾数旬之逶迟然蜀止防川一隙而粤田州归顺泗城安隆在在可走蜀之东川方煽逆弄戈而粤诸酋素号防顺即抚臣何士晋止虑一田州近语臣已俛首就戎索是粤之与蜀各有利害各有难易其交难专倚政其不容偏废者矣以蜀言之建昌防川之间营哨旗列特向非通涂或名存实亡夫马廪粮多所缺略今亡者应议修复缺者应议添加若防川以南数站原无营哨则烦从新规画俟臣履任防蜀委官相度随宜措置应自非难乃盗贼出没须于要害设兵置防必我兵力足制贼死命庻以备非常而护行李克称周行也至粤中所疑不过谓土酋不欲我据其腹心我于其地张官置吏召夫养马非所安耳今但于所经应泊去处量建公所即募土人看守我徃来其间过而不着不异遽庐而又徒御供亿一切自备秋毫于彼无渉彼又何嫌何难而不帖以相从通行之后商贾熙熙攘攘彼更从而利之矣此路在滇界十之七八在粤止二三于滇无阂于粤亦可行也惟滇行粤中粤费出额外不容不恊济而数未易酌今议该省驿传道特置滇差簿用印钤记分发州邑各一本必真正勘合火牌方淮应付登注不得徇情滥应嵗终道核而彚其数而滇偿之滇轮蹄止有此数两路分行所恊济于粤应不多金也臣与粤抚一一从长面相商确别无窒碍建昌虽臣抚属兼辖事干创始须蜀为政伏乞皇上俯允臣议勅下兵部行二省各该抚按刻期料理共期为滇造命俾滇无路而有路庻朝廷无滇而有滇矣抑臣更有请焉滇去长安万里杂职小吏除滇缺者例给以火牌脚力盖恤其逺也至长吏以上则否今粤蜀新辟险逺艰危殆什百于昔矣夫必长雇马必买喂其费不赀彼寒儒筮仕何从办此就鸡肋之难抛苦资斧之未措倚道傍徨废然而返繄岂无人情固可念倘皇上加惠逺疆曲怜逺吏特勅该部于新选滇中郡邑等官量给应付使稍省内地之资粮用充新路之脚价是亦为入滇者劝驾而通路之当并及者也
　　条滇黔事宜并庄田照旧归有司疏　闵洪学
　　今之为滇寇者内夷曰补鲊曰设科曰张世臣所谓腹心之疾不能一朝安者也外夷曰安効良曰禄千钟曰尹王保所谓肘腋之忧朝不保暮者也至于黔之寇曰水西顾滇门户在黔滇与黔实共安危亦不得以门庭之患作膜外视者也试思此诸寇者有一焉不诛锄勘定滇能安枕乎又思欲平寇需几许兵几许饷几许文武将吏而滇有之乎或见滇师平师罗捣亦佐以为所向无前不知汉士数万冲锋实止三四千并暂时呼集非常川可恃之兵也或见东那西凑滇饷茍延旦夕不知已括底倒囊各兵歴过之粮尚半年未支也或见监军有人统兵有人不知各手握四五篆实不免顾此失彼也或见禄千钟二月献贼之后爪吻暂匿张世臣亦赴府投降不知二酋鼻息仰于水乌未可认贼作子也或见阿九已授首补鲊安应龙已逃不知二叛见遯普界卷土重来梦寐不忘如近日平彛大犯情可概见忧未歇也至安効良桀骜由来已乆方蔺州未叛一年之前干戈先寻矣彼狼子野心寜真俛首帖息就我牢笼不过彼以误我我因以愚彼今情见势穷恐祸机猝发东川霑益普安一时云扰滇必不能四面应接此目前大危也又水西壌泗城臣初欲用泗城为牵制水西之计乃顷者滇师长驱黔境旣四百里连拔其三叛营转战殆十余日而泗城未以一旅来防其不为我用可知泗城不为用恐安南不能乆持必折而入于贼滇黔一线自此永断将来恢复便无处下手此又目前大忧也臣亦旣徧集士马统以诸将以叅将尹啓易驻交水以叅将袁善驻平彜以叅将施翰驻越州卫分兵马龙以逰击李思忠驻罗平徃来师宗又尽发武寻兵之在城者于各隘以守备金为贵驻倘甸以名色守备李瑗驻补知各所统一二千多不过三四千苦未足捍大敌而此数万兵之糈安出乎臣又檄普安州署印同知刘世龙收拾余烬遴其精鋭成一军就以本官领之驻新普之间使东望安南西望平彜相为呼应臣所谓不宿滇兵而用土者以客兵地利不习馈运不继劳逸之势不如未能持乆不若以本地官募本地人守本地方食本地米无携散之势无匮乏之忧他日滇师大举因之为东道主固策之便者而黔路方梗普兵之糈滇不得不按月暂给又安南孤城乆困城中至易子而食臣赍千三百金分发赈救冀为皇上延此孑遗以待恢复乃滇不能自活呼呼吸吸救死不赡又有余赀以给黔乎窃计西南数省粤旣无事之国身在井上蜀非无事而兵力饷力皆十百于滇黔之危蹙虽与滇埒顾地近路活呌呼可立达朝廷亦以全力赴之屈指两年来西南用兵费皇上数百万金钱遴用文武道将不下百十数而滇所承受防何耶岂云南独非王土官于云南者独非王臣兴言及此臣心碎矣滇至冤至苦矣若不及今将前后纸上所题允之饷一一如数立刻解发文武将吏不亟遴选殊异趋促来滇臣无米必不能炊一手一足必不能撑持虽庙堂之上无弃滇之心乃不幸而有其事矣按臣二月将行部臣固止之谓兵事方亟呼吸安危疆事视巡方孰重按臣以为然数月间随事商订幸未有失一段孤苦危迫情状惟臣与按臣身阅之共尝之而廷臣或未尽悉者此臣所刺心泣血而不能已于龥呼者也皇上未忍弃滇接济极救寜待臣词之毕耶抑臣犹有请焉朝议以援黔倚重镇臣将庄田仍归管业矣若谓有镇臣则援黔立効有庄田之归则镇臣立奋袂而起不知援黔者镇臣自有之心不待赏而加劝其有志而未逮者镇臣直无如之何又非赏之能劝也兼滇饥馑之后继以师旅地方在在残破人心处处动揺臣徧饬有司加意拊摩多方懐集恒虑莫挽乐生之趣猝成瓦解之形柰何更以庄田一事徧骚而骇乱之鼎已沸而加薪焉兽已惊而又为敺焉此防防蚩蚩者非转死沟中则羣噪揭竿耳正恐黔难未纾滇祸已烈矣夫庄田为滇民患苦其搏噬楚毒之状前抚臣周嘉谟按臣邓渼之疏盖详言之臣亦何必再言惟昔犹太平无事之日今乃戎马倥偬之秋昔不难解之于倒悬今何堪再驱诸鼎镬忆镇臣今年春曽移牍于臣谓庄租起解迂回布政司非便欲径赴该镇交收臣韪其说见在举行是庄田仍归管业镇臣之意初不及此今乃以此畀之非所为爱镇臣以徳也镇臣持重不扰其御左右不少假借但厮役之众安能一一防闲两迤之广安能一一伺察庄田贻害固有不期然而然者臣始未敢深言伏望天语丁宁将总镇庄田容有司照旧徴收以成镇臣之美以奠濒危之疆一举而两利之矣
　　直陈天下受病疏　　　　　【给事中】王元翰【寜州】
　　顷者伏覩皇上断自宸衷沛发明诏割爱改使日月重辉乾坤再造大圣之作为超出寻常万万国家太平之祚端在此矣顾在上转移甚神而在下积未涤恐非所谓上下勤恤共迓天庥也臣敢以时事最切者为皇上陈之一曰责法令之行祖宗立国规模超轶近代至今承平日乆兵纪頽废也而强不如前代财用罄竭也而富不如前代虚论日滋也而功业不如前代乃天下犹晏然者凡以祖宗法制尽美如犬牙掎角用是有乱端卒无乱形也迩年以来各衙门茍且迁就之私牢不可破一事之来漫无成画及事覆败也又无以归其咎一官之缺众为射的明知奔竞也犹姑以应其求至有昨日之令今日废阁而弗问矣今日之请似昨日之令而实非矣凡此总起于顾皮面耳皮面公行法令尽废尚知有朝廷乎臣愚以为责行者此也二曰专会推之权国家罢中书省设六曹曺各专司祖宗虑为至逺迩年来凡遇大僚铨部缺则九卿卿贰皆得执笔各推一人名曰会推夫会推之行也岂无心切急公内不避亲外不避讐者乎此以示公反以济私使天官柄衡者反旁观画诺不如罢众人会推使权总归吏部其举之而当也我得以考其眀举之而不当也彼不得以分其罪况乎要津之地神通毕聚一开分散之门大啓钻刺之路所系非浅臣愚以为专一者此也三曰慎名器之重国家励世磨钝惟此名器故繁缨小物也孔子惜之郎官卑僚也明帝难之何况制诰之词人得片言以为荣者今长篇滥美敍及家世之私琐屑斐亹大非简重之体皇命不旣轻乎天子称卿止内阁六卿宪长而已今南部卿贰俯而卿之甚至总戎武弁亦冒而卿之此陵夷之渐大非称谓之体也王言不旣防乎至若京堂之滥尤可骇异旧制台省迁转一内一外内者固优外者非得罪清议亦不为劣两年以来科臣内转犹止五贠台臣内转业已二十余贠一时京堂济济至藤棍为之价髙其间固多才品卓荦素厌人望者亦有借资俸为词不得不转者其必欲得京堂者为其去开府近也然节钺之寄必兼采闻望之隆壅塞溷滥甚非制也况今日以茍且得官焉知他日不以茍且误国臣愚以为当慎重者此也四曰广赐环之诏国运之盛必曰野无遗贤以遗之则朝廷不得用小人进祸乱随矣顷读恩诏起废一款有除永不叙用外一语窃以为过也夫诸臣同一建言得罪谪遣有分别总因触犯圣怒有轻重今圣怒旣霁天度自恢何忍使覆载之中有弃物哉如其人而不肖也则亦已矣如其人而贤也乞勅吏部分别起用尽展其能不然以有用之才使之枯槁岩穴甚为盛世惜也臣愚以为当推广者此也五曰严奏辨之妄国家设科道专司言责天下之利病百僚之奸邪咸令其以白简从事一人之耳目难徧岂无一二风闻过当近年来一经论劾必纷纷辨扰一辨未已继以再辨再辨未已叅以诅詈如此必令言官不弹一人乃为快乎夫刑赏听之朝廷是非听之公议若尽待揭辨而后明岂言者俱属凿空辨者遂无可议乎惟此风不已小臣仿效有上书自颂其功者矣又有上疏指缺欲自陞其官者矣壊士夫隄防损朝廷威重臣愚以为当严禁者此也抑徃古国家长治乆安必其元气厚而不削神气张而不弛元气在一人之天机皇上既自为转动愿永竖勿易臣不忧元气之不厚神气在臣僚之精神今日乃无人提掇恐灰頽积渐臣实忧神气之不张乃提掇精神则又在吏部与都察院耳自李戴温纯二臣去国悬缺未点圣意渊逺为慎重其官必慎重其人但此官最为吃况朝觐在即外察不逺铨臣宪长尤不容迟也臣逺方下土念乱热衷虽不识时务亦不敢摭拾浮词如一得可采伏望皇上简发施行或于士风吏治不无禆益矣
　　陈滇患孔殷维桑虑切疏　　　　王元翰
　　臣惟天下大势犹人一身京师心腹也中原肩脊也滇黔手足也手足受病心腹为之不寜焉顷者云南土酋阿克郑举发破州屠邑杀知县焚会城可谓烈矣而臣策其无能为也其志在挟复故物掳掠饱即飏去耳寻甸夷孽大理保等通谋冯险至围郡城杀指挥刃土官可谓惨矣而臣防其无能为也其志在效鳯贼所为以得官耳今据抚臣陈用宾捷报疏则官兵甫集贼克即弃武定遁之克梯龙三藏矣盖不走江外而走克梯意者江上有兵截其归路若腹背受敌旦晚授首而大理保等闻克贼败遁亦必破胆夺气亦一战可下此幺么小丑原无足比数之贼当未叛之先一县令足制其死命即长驱之日犹一鼔可歼其乌合今一旦猖獗使二百年来生聚乐土倐忽灰烬地方之破壊者不可卒复生灵之遭戮者不可再生如之何哉近闻临安澂江新兴防峩一带羣盗蜂起劫抢城市烧掠村屯晋宁与河西等州县至土封城门出入几断大小凛凛莫必生命而众口同辞咸怨叅将张名世谓前河山交阯之役抄夺土司捆载钜万屠民抵贼杀人如麻而江右与四川两省人民被害尤多嗟嗟凡此无辜赤子身为良民既苦有司驱廹化为贼盗其有真贼盗又为将官庇防反戮良民此盗之所以日多也临安一路之贼皆名世一人醸成之耳若乃全省招乱之由则弊政公行一方皆不祥之气天日辽逺小民无控诉之门监司上官也嫌逺多从规避甲科正途也选任竟无一人纪法荡弛因循养乱诚非一朝一夕之故矣而其最为害者莫如贡金税两者滇池不通舟楫货物有几乃大税之外有小税正税之外有私税朝廷得十有司攘五府库收全百姓赔半髓骨俱罄追剥无已是以室室空虚人人喜乱闻会城劫焚之日多乗閧纵火盖有不尽出于贼首者故今日大可虑者诚在此不在彼也皇上试思民不堪税而后焚采监今采监旣焚矣而徴不罢贡金不能如数而后请减例乃请减矣而例更増离心结怨使贼酋借为师名即二贼扑灭而虐政不湔滇之为滇未可知也我皇上富有四海何难捐毫毛之利撤去税并复贡金原额为滇民续残命乎明诏一布欢声如雷此无所驱彼无所借贼必有而献之者若犹冥顽悍鬭则元气已固人心不揺更遣一名将提兵捣巢如总兵刘綎威名素为诸蛮惮服使其将师压境不出一月可悬数贼之首于藁街矣若云南去京万里徃来之途仅仅黔中一线倘中原稍有缓急则鞭长不及马腹滇黔两省必断为异域如唐宋故事臣计滇省西有金沙江可一苇直通四川马湖东有西粤路由普安至田州不过添设数驿途平水便可以达金陵可以达荆防计莫便于此者或以兵兴暂歇事定之后亟宜严限疏辟勿空为话柄则入滇之道中由黔东由粤西由蜀水由江四途并进百脉贯穿此梗彼通诸酋不剿而自失其负固之势矣
　　首叅魏珰疏　　　　　　　【给事中】杨栋朝【鹤庆】
　　今日之天下中外亟称多事矣东北之烽燧未除西南之咽喉复梗而物怪人妖风霾地震种种不祥之状天之以乱徴告也无非欲皇上翻然修省以成安攘之治然陛下自登极以来视朝讲学起废用贤尧兢舜业之念诚足以超絶前代而鞭驾后王又何事足修省不意有妖秽不祥之戾气凝结肘腋如宪臣杨涟所叅之魏忠贤者夫忠贤种种罪状涟疏胪列甚明臣不敢再为掇拾以凟天听独计忠贤一刑余微贱小人耳何以仰承皇上之知遇而故惓惓念及之又破格而宠赉之至如此其极也盖以皇上幼冲之日忠贤以服役之小节効有微劳实非其本心也其希望有今日也乆矣然使稍知敬畏邀露之防滴偷狗马之余年讵非忠贤不世之奇遇奈何目不识丁腹饶有剑寖假而结客氏以固宠寖假而布爪牙以恣焰内而宫禁侪类惟所生死矣外而朝廷臣民尽皆侧目矣至于阻褫老成禁闭正直知有一己之喜怒不知有主上之天下与祖宗之法制据其狺狺欲逞之状诚有臣子所不忍言所不敢为陛下闻者乃忠贤自明之疏曰孤臣戅直而陛下之慰忠贤也曰勤劳绩着任事过直又曰是欲屏逐左右使朕孤立于上嗟嗟使忠贤而得为戅直则古之乱臣贼子皆得以戅直自鸣又使忠贤在陛下左右而始不为孤立是畜豺狼于几席而置蜂虿于腹掌间也岂可不大为寒心耶且其谿壑无涯之欲搜括之术渐及留都借明防以恣盗行假传造以攫公帑如龙旗如蠢袋据所颁式様工料挟要银五十六万夤缘之奸党仗为冰山钜万之金钱尽入私槖裁减或多则羣小必向而诉曰曽于内边魏公处费了许多使用稍不称意又私相计曰必急走北京魏公处弄得一严旨下来夫宫禁何地也票拟何事也宵小且大言无忌敢于玩弄是陛下密邃之处为忠贤垄断之所讵可谓无外人之知觉也今近而中国逺而四夷孰不知朝廷之上有一恶珰魏忠贤者是可予夺生死人也是得窃票拟之权而大臣小臣惟所斥逐也从此而趋羶赴臭者邀外分之求耿介忠直者灰任事之念边疆自此日蹙盗贼自此蠭起宇宙无光两间若晦讵非忠贤一人为一世酿祸作祟哉惟祈陛下以杨涟一疏逐一省览勅下法司严加勘问并查织造各项钱粮有无冒破尅减情由如果情理未真则诸臣当伏妄言之罪如曰研究得寔则或诛或遣自有圣明英断并有祖宗三尺在恐不能为忠贤贷也如此则阁臣必不求去小臣必不纷嚣人情之惶惑尽消东西之戡定立待万世而下将颂圣天子一番勇断一番振刷而朝野臣民且共欣跃于清明之化理矣
　　题复漕臣科臣疏　　　　　【御史】何可及【剑川】
　　为漕吏寃抑未白微臣隠黙难安谨具实上闻仰祈圣鉴俯赐昭苏事慨自逆珰窃用国柄生杀予夺惟意欲为兵马钱粮一手握定又遍布其羽翼散处中外而在京在边几成凶竖之世界矣臣适以儹运之役遭其逆党崔文升李明道盘据漕河恣行威福鱼肉文武将吏无所不至臣性戅拙耻与共事彼方叱驭至通臣先疾驱而南彼方期会于津门臣先星驰于淮上从兹恨臣日深伺臣日密臣几自危人人为臣共危之然臣惟知殚犬马之劳办米粒之事躬催八千余艘儹至关通抵通之日値我皇上撤回二防之日十数万官旗闻命自天欢声若雷人人俱有性命之庆如潞河一区黄童嬉而白叟游无不途歌巷舞再生尧舜之世也臣今谢事有日伏防皇上不以臣转输罔効加之罪谴又命巡盐两浙臣可无言漕然一时共事道臣及各县官有无辜而遭二竖之冤抑者臣旣深知而不一揭其覆盆以剖白于今日非所以仰体怜才之圣心好生之大徳而忠于皇上之职分也其一为原任天津兵备副使杨廷槐臣于去嵗正月至天津料理冻船催空复载深得道臣恊心之助祗以强项不屈见忤于李明道遂抹杀其生平诬以门户而削夺横加矣其一为原任江西崇仁县知县崔世召拮据服官颇着能声该县漕米亦乆徴贮水次祗以免运辽粮不餍官旗之欲揑称未完然六月初旬已报开行崔文升漫无稽查輙并纠叅削夺既非其辜提问祸且未已矣其一为原任直淮安府沭阳县知县今故何大进该县漕粮业经推官秦毓秀盘騐足数米之有无插和臣竟未闻亦未确有证据祗凭贪弁展印横索之口罗织成疏削夺不已又行提问致何大进惧祸叵测随毕命于投缳此又二百数十余年漕中未有之变局未有之奇冤也当今圣明在御日月之照无冤不洗露之濡无枯不泽有如三臣其死者已赍志沉幽不能起九原而肉白骨被夺者虽垂首甘废犹幸拨云雾而覩青天臣既为皇上耳目又明知局中始末臣若不言无有知而代之言者臣此时不言后若有知而代之言者臣愈不能解于隠忍而不忠之罪更大故不避谢事已乆终冒昧言之况道臣杨廷槐访册已经列名啓事料亦不逺苐据其守正不阿挺然于恶竖烈焰之日无俟咨访当速优起至崔世召何大进虽仅幺麽邑令而受折有据处非其辜夺者予之死者恤之匪独昭旷荡之皇仁亦所以信漕之功命也抑臣因有感于起废之宜先无如诸臣交章所荐者何也皇上自有起废之防阅兹四月时非不乆荐牍几满公车屈指正人君子尽自不乏今各疏具在御前某系某所同荐某系某所独荐用所荐之人明示汲引之公因所荐以核其所荐之人又杜滥举之端其于起废思半过矣臣非专言荐举而废咨访也盖访册之注虽公而登之荐剡尤昭然与天下共见铨部持此用人啓事益为有据耳臣今陛辞在即不能与酌议之末而臣有所知焉能知而不举如科臣章允儒陈熙昌陈良训杨栋朝吴国华正气独持铮铮有声梧掖台臣姚应嘉蔡国用喻思恂刘廷佐吴之仁田景新陈以瑞风采素着凛凛不愧柏台或以耻附奸枢或以力诛逆珰或以地方波及或以无端旁午皆受门户之横诬遭逆珰之搉残者也其科臣杨栋朝人知以叅忠贤缇差被处不知更有畱都不拜逆祠乃其被处之故若一味恬介从来不解趋炎臣与科臣同里知其生平最真故特出以附于不避内举之义伏乞皇上省览将杨廷槐即与优起崔世召酌量议复何大进仍恤以原官并免提问科臣陈希昌等乗时擢用杨栋朝应同不拜祠诸臣扬其风节或起以南垣或优以北省统祈勅下该部施行




　　云南通志卷二十九之三
<史部,地理类,都会郡县之属,云南通志>
　　钦定四库全书
　　云南通志卷二十九之四
　　奏疏
　　本朝【一】
　　恭报克复云南省城疏　　　【巡抚】王继文【奉天】窃照贼首呉世璠逆渠郭壮圗方光琛等自知罪大恶极死据孤城仰仗
　　皇上圣徳仁天威庙算逆魄既褫悉伏诛殛自此枭
　　獍余氛扫除尽净遐陬边徼悉仰
　　照临无不望
　　阙呼嵩欢声雷动矣所有大将军固山贝子征南大将军臣赖塔发到伪金印金册金匣金池并伪银印等件【臣】谨一面遴员押解送部查验销燬并克复省城日期情形均听大将军固山贝子等恭疏报闻外【臣】率同云南布政司以下及【臣】标员文武各官入城阅视城池宣布
　　皇仁浩荡抚恤被胁难民但向因贼粮久匮饥民相食今见饥殍载道枯骨盈衢羣逆防残一至于此其有气息奄奄犹可全活者臣谨率各官共圗捐赈以副
　　皇上轸念滇民至意至于一切贼遗银米并军器炮药
　　等项容臣详慎次第严查另疏
　　题报
　　请修河坝疏　　　　　　　　　王继文谨照云南省城外东南旧有金汁等河从松华坝借水于盘龙江自嵩明州流入昆境绕城之北过云津土桥趋入昆池两岸筑堤髙二三丈不等而水流其中蜿蜒六十余里有坝有闸又有过水涵洞盖以积水灌田而城外数十万顷皆借此河之利民生
　　国赋均有攸赖焉自变乱之后沿河之堤埂坝闸未经修葺日久倾頽上年大兵困逆周围壕堑不得不拆毁挑挖以致水利阻塞灌溉不通田亩荒芜居民失业而昆明额赋莫可徴收自克城至今【臣】多方招徕而流离之众见此附郭膏腴咸成弃土未免从倚他方趦趄不返哀此残黎欲归则无资生之防不归则有沟壑之虞【臣】不得不早为之计也夫以滇省军饷取给外省频经请拨仰厪
　　宸衷而昆邑应徴之赋可耕之田岂可坐视抛荒听其亏额【臣】愚以为河坝不修则残黎势难归业荒田不垦则额赋无从徴收臣檄令地方官踏勘估计需用桩木闸枋灰石各项材料并匠作人夫等项约需银万余两查全书内开载嵗修松华坝额银八百两每年十一月中起工至次年三月初止往例可稽似当亟议兴修以复民业然动支原额银两万不敷用值今财用艰难工程浩费何敢于额外轻议请动正项钱粮【臣】议于通省官员及各属土司酌行捐助甫定之区人方拮据非有以鼔劝之恐难必其乐输伏查捐纳各例业奉停止【臣】不敢复为陈请惟是纪録一欵既无碍于名器又可鼔其急公合无仰吁
　　皇恩勅部酌议捐银若干准与纪録仍比照各省往例量减额数庶众擎易举便于兴修至工竣之日【臣】造册送部照例叙録则河坝固而水利可通俾四散之民咸圗归计渐次开垦将见生聚寖昌而昆邑粮赋可以望其复旧矣
　　请补行乡试疏　　　　　　【总督】蔡毓荣【奉天】窃照滇省地方初复亟宜修举废坠收拾人心今两迤之庶民未尽复业而士为民望惟劝士乃可以得民即一切修举之中有政体所当先舆望所甚切者莫如兴贤大典我
　　皇上诞敷文治前此用兵之日犹复雅意抡才海内儒林争相鼔舞独滇南久阻声教士气郁而未抒今既出之沈沦重瞻
　　天日深山穷谷之士莫不引领观光昨嵗辛酉宾兴既格于防城未复若复需之下屇甲子同各省一例举行恐与目前收拾人心修举废坠之意殊有未恊当此普天同庆而于遐荒新复之地尤宜
　　特沛殊恩伏祈
　　皇上俯念滇人士八载无闻三科未举准以明年癸亥八月特行乡试仍照顺治十八年辛丑补庚子科之例暂行广额俾才智之伦竞赴功名之防榛芜之境早开棫朴之光于以黼黻太平风示邉徼诚滇省今日之急务也
　　酌定全滇营制疏　　　　　　　蔡毓荣滇省东接东川西连猛缅北距防番南逹安南四围邉险而中间百蛮错处如猓猡僰民野苗等种类繁多最为叵测故无在非险要之地无地不需控驭之兵【臣】等量地设防从长布置务使无事分扼要害有事掎角相援然后可经久而无患如迤西旧设三镇内鹤丽一镇逼临西域控制金江独当一面自应复设仍驻鹤庆永顺一镇守在天末地交缅甸并属要区自应复设仍驻永昌查永顺镇兼辖之腾越一恊顺云城守一营今遵部议复设无庸更议鹤丽镇江汛绵邈隘甚多设兵二千四百仅足滨江守御二郡弹压其他要汛势难兼顾查劒川州逼近石鼓一带地方界接防番为迤西籓篱要地应设恊守副将一贠守备一贠千把总六贠兵一千名驻劄剑川听鹤丽镇兼辖扼迤西之门户壮鹤丽之声援所最急也永北一镇原由楚姚景改为鹤丽永北既又由鹤丽分为永北彼时楚雄设有援剿前镇洱海设有援剿后镇故永北镇与北胜恊同驻州城今援剿镇营既裁则楚雄乃迤西九府咽喉且左有防化景东右有姚安接通建防而楚属南安等处又系野贼剽刼之乡诚为吃应以永北镇改为楚姚防景镇移驻楚雄控制姚安景东化以北胜恊改为永北恊仍驻北胜州控制永宁土府并归鹤丽镇兼辖以一邉汛之事权而资环江之调度其洱海当迤西孔道楚姚防景镇统辖四府鞭长不及若非另设官兵则一路塘汛虚悬而地方广野无备应设防将一贠守备一贠千把总六贠兵一千名驻劄洱海听楚姚景镇兼辖为表里之捍御通内外之呼吸又最急也迤东旧设四镇内开化一镇向以羁縻之域改为节制之区丛山深箐接通交阯最称邉隘亟赖重兵自应复设仍驻开化临元澂江一镇当四逹之要防控三府之遐陬苗蛮错杂难防野贼出没为患自应复设仍驻临安查开化镇向无兼辖恊营临元江镇兼辖之元江一恊新防守备一营今遵部议复设无庸更议曲寻武霑一镇向驻寻甸控制曲武二府霑益一州复因汛广隘多土司黠悍故武定仍设援剿左镇曲靖仍设援勦右镇今既奉裁则曲靖乃黔楚通衢滇中东北门户应将曲寻武霑镇移驻曲靖但自曲至寻一路险僻自易隆抵普安卫数站要冲而寻城密通东川有树撒秧田功山矣呉打乌等十数隘口俱闗利害虽有兼辖之寻霑游击一营而霑汛荒广犹苦兵单计合镇营之兵不能兼顾武定查武定接通建防有他颇普度撒马等隘而禄劝则连撒甸猓猡元谋则通金江有矣资等隘亟须守险且武汛上至禄丰接楚雄之塘下至安宁接云南城守之塘若不另设官兵何以分汛应亟设防将一员守备一员千把总六员兵一千名驻劄武定并听曲寻武霑镇兼辖谨东北之藩篱为曲寻之指臂又最急也广罗一镇原驻罗平控制广西广南均属要地但前六镇既已难裁故臣等于无可裁之中仰遵　廷议酌量裁此一镇惟是各镇势难兼并而一州二府未便听其瓯脱且罗平路通黔粤汛接安笼四境辽濶弥勒十八寨为土夷之薮时有跳梁应改设恊守副将一贠守备一员千把总六员兵一千二百名仍驻罗平兼控广西其广南瘴疠之区直接泗城思恩等处而皈朝皈顺富州一带侬人野类叛服不常且由皈朝以逹架村直通交阯恊兵未能兼制应设游击一员守备一员千把总六员兵八百名驻劄广南听罗平恊兼辖此又视镇兵较减而于各地必需者也以上除六镇暨原设恊营之外凡应改设増设官兵皆【臣】等身在地方审量形势万难缺少使其间稍有可轻可缓之处又何敢縻有用之饷妄置无益之兵且虽有増设之名而较之滇省旧日官兵已多减省亟请
　　皇上俯鉴邉圉初复非比腹地承平既久可以轻议裁
　　兵之时务期布置万全
　　特允【臣】等所请早定经制于以建威消萌久安长治无
　　难矣
　　筹滇第一疏【请蠲荒】　　　　　　蔡毓荣窃照滇为逆踞歴有八年土地人民岂能依然如故一自
　　天戈南指凡我遗黎踊跃趋事各各飞刍挽粟以供数十万之师岂果力无不逮与彼其黾勉急公亦冀幸
　　新恩之不旋踵而下也今政悉与革除康熙二十年
　　夏税已防蠲免
　　皇上沛如天之仁宜邉疆获更生之乐矣无如积患既深疗治匪易去嵗军需顿急徧行召买米价日贵赔累日多故召买已倍于正供而运费更浮于米价每运米一石辄费至二三石不等每恊夫一名月需工食银十数两不等民之困敝已极米亦摉括无遗数月之间斗米三两无从购买顷者麦秋既屇而去冬播种失时收获十无四五额税之外尚不足供运粮之需迄今民无粒食野有饿殍【臣】触目忧心救时无防从来兵燹之后继之饥馑未有如全滇今日之甚者也我
　　朝顺治十六年开辟云南防
　　世祖章皇帝蠲免钱粮复发帑金赈济滇之父老犹有能言之者今日之引领待命固急于开辟之时然蠲赈出自
　　皇上特恩【臣】亦知其军需浩繁何敢冐昧以请惟是滇属变乱之后抛荒田地死徙人丁在在有之目下开垦乏人牛种未备逃亡无勾补之法生聚非旦夕之功照额取盈万不可得此包荒之禁率土同遵而除荒之例惟在滇为尤亟也查自逆贼踞滇按地加粮按粮徴兵或迫于桁杨或驱之锋镝播虐万状民不胜其苦而委废田园展转沟壑者已过半矣及我大兵深入以来筑垒穵壕环营列栅近郊阡陌悉作战遍野榛芜徒堪牧马凡两迤
　　之往来大路桑麻久废鸡犬无闻重以逆贼四散溃奔如马宝夏相国尤廷玉王绪胡国柱等所至辄屠其人火其居掠其子女惨蔽天日迨诸逆服辜之后所余者荒丘蔓草白骨青燐已耳乃又以杀气未除蒸为疫疠民之死于刀锯死于冻馁与死于疾病者又何可胜计耶夫有人斯有土未有户口既非而田畴无恙者【臣】受事之始即通饬各地方官劝谕九死一生之民勉以输将絶其觊觎今二十年秋粮二十一年夏税暨两年条编银两凡系成熟之地现在之丁民既不遗余力矣其各府州县卫所申报无徴地丁纷纷请命军民涕泣呼龥殆无已时臣犹恐其以熟作荒以现在为死徙严行布政使田啓光分行确勘开造实在抛荒实在死徙清册并取其印结委无虚揑情若复按原额追呼则滇民既无赈防之
　　恩而反得包赔之累势必使未复业者闻风裹足已复业者驯至逃亡将见赋额愈亏地方何时得有起色臣按目前形势揆之善后事宜相应亟请
　　皇上下令蠲除解此日之倒悬培全滇之元气容【臣】陆续招徕开垦随垦随报照例起科缺额人丁仍俟编审补额从此田畴渐辟户口渐充屈指三五年间可复承平之旧是所损者少而所益者实大也
　　筹滇第二疏【制土人】　　　　　　蔡毓荣滇省汉土交错最称难治治滇省者先治土人土人安而滇人不足治矣然非姑结之以恩而能安亦非骤加之以威之所得治也查土人种类不一大都喜剽刼尚格鬭习与性成其土目擅土自雄争为黠悍急之则易于走险寛之乃适以生骄故从来以夷治夷不惜予之职使各假
　　朝廷之名器以慑部落而长子孙然武不过宣抚宣慰司文不过同知知府悉听流官节制无敢抗衡故安于并生而不为大患自呉逆构叛悉徴土兵滥加土秩伪总兵副将伪防游都守遍及诸蛮甚或充伪将军伪监军狂逞无忌迨我大兵深入各土司先后归诚亦既震慑于
　　天威而罔有越志矣然而骄纵既久驯服为难如马之既轶而复归也如鹰之久飏而初附也则所以谨其衔防制其饥饱者不可不亟讲也先是大将军等鼓舞招徕各照伪衔换给劄付彼一时之权宜已耳今滇中一切政悉与革除若土司而加之总副等官政之大者也顾独因之可乎夫恩不自上出则玩小人而乗君子之器则骄此辈狼子野心居为固有竟欲使监司镇将相与颉颃而地方有司不敢望其项背反常甚矣尾大堪虞查土官应否需用武衔业准部咨行查仍令照旧换袭土职是
　　廷议下反经之令已为跃冶之防臣无庸复赘矣然其投诚之始以有所挟而得之者今廓清之后尚未拱手而还之
　　朝廷非所以示徳威昭臣服也【臣】愚以为滇省土司亟宜请
　　防追夺武衔其大将军等所给衔劄无分文武槩行追
　　缴惟祈
　　皇上特沛恩纶各照旧袭职衔量加一等服色使知更
　　始之防
　　皇上自有非常之恩而非前此倥偬之时可以徼幸而僭窃者既夺其嚣凌之气复牖以章服之荣有不畏威而懐徳者乎此制之安之之一大闗键也若夫善后事宜有当亟请
　　睿懐者【臣】并缕悉为
　　皇上陈之往者逆贼用土兵之力一任土人邀截道路抢掠庄村俱置无问土人有犯俱不闗白流官土官径自处决土人知有土官而不知有
　　国法久矣则请着之令曰无萌故智勿悖
　　王章其犯罪至死者械送督抚明正其罪务使土人遵
　　朝廷土官不得擅威福此其一也土司各有土地人民而其性各不相下往往争为雄长互相讐杀一不禁而吞并不已叛乱随之故明沙普之祸可鉴也则请着之令曰各守常度母相侵犯其有称兵构衅者歼厥渠魁捣其巢穴务申锄强扶弱之义用遏乱萌此其一也土司践土食毛宜如手足之捍头目故往者冦盗窃发俱土著人摉捕或一土司有犯即令众土司环而攻之匪直分义宜然亦取其熟于山箐易为力也则请着之令曰一乃心力备我声援其有事而徴调不赴或观望迁延者立逮而置之军法一面奏
　　闻如果着有成劳仍准论功行赏使彼乐为我用而控纵在我矣此其一也土情多诈未始不可以信孚土性至贪未尝不可以亷格【臣】仰体
　　皇上懐柔至意开诚布公信赏必罚革餽遗之陋习禁采买之烦扰亦既骎骎向化矣彼其强凌众暴鬭狠操戈岂尽天性然与良由教化未明徒议招讨无益也【臣】请以
　　钦颁六谕发诸土司令郡邑教官月朔率生儒耆老齐赴土官衙门传集土人讲解开导务令豁然以悟翻然以改将见移风易俗即为久安长治之机此其一也土官以世系承袭不由选举其祖父势利相传其子弟恣睢相尚不知诗书礼义为何物罔上虐下有由然矣我
　　国家八法计吏三年考绩土官皆不预焉不肖者无惩间有一二贤者亦无以示劝欲其奉职守法也得乎臣请着为定例嗣后土官应袭者年十三以上令赴儒学习礼即由儒学起送承袭其族属子弟有志上进者准就郡邑一体应试俾得观光上国以鼔舞于功名之途古帝舜敷文徳以格有苗由此志也其土官于嵗终开列所行事实申报督抚察核具
　　题不肖者降革有差贤者増其秩或赐之袍服以示优异使知以
　　朝命为荣辱自不以私心为向背此又其一也两迤土司之中昔为沙普并吞继为呉逆殄灭者变乱之后其枝裔各囬故土土人俱恋恋以主事之歴有年矣今使付之有司编入里甲则汉夷杂处必有隠忧若以归附邻近土司无论必不相安尤恐所附者益强大而难治【臣】请稽其宗取其邻司保结果无虚冒准其一体报部照袭原职按其原管之地责令供办粮差斯安置得宜葛藤自断兴灭继絶固旷世之
　　殊恩亦众建而少其力之意也此又其一也总之今日之土司非犹夫承平日久之土司【臣】熟察情形悉心筹画所当大为防闲曲为调剂者有如此
　　皇上明鉴万里如果以【臣】言为不谬伏冀按【臣】所请特
　　颁
　　天语饬行斯遐荒之观听一新而夷俗之身心交戢矣
　　筹滇第三疏【靖逋逃】　　　　　　蔡毓荣窃照叛逆既除根株宜靖
　　皇上下寛仁之令凡逆属旧人及副将以上悉令进京防将以下分插四省是于容保庶顽之中寓肃清邉境之意甚盛典也但先是贼兵四出原不尽在围城之中各路陆续投诚多在贼党解擕之后其间观望而逃匿者正不乏人迨马宝等四散溃奔则鸟骇鼠窜之徒又不知凡防矣
　　庙堂之上早已洞鉴及此故逆藩旗下官兵等事一案部议如有辽东旧人隠避山林者则令督抚招徕具
　　题又
　　恩诏普颁凡受逆贼伪劄畏死逃避今来投首俱着免
　　死【臣】宣布
　　皇仁晓谕招徕越今半载未据一人投首而在省已经起发者不无中路逃脱留滇未经起发者辄复多方展遁追踪愈亟匿影愈深非必其仍为负固也大都迫于疑畏展转迁延恐山箐之间久而为萑苻之薮则清之宜亟也又有征兵奉裁将弁不能复制一经遣发乗间兎爰颇多觖望之私已絶懐归之念无衣无食不兵不民脱有便利可窥岂甘枵腹自毙则清之宜亟也更有八旗苦独力等竟不随师凯旋潜逃滇境或甫出境而拐带行装马匹寻复逃囬故时下滇省逃人独多于别省虽屡获解络绎在途而林莽潜踪正复不少顷者左卫哨邀刼饷韒遗有清字箭枝足知此辈跳梁必为地方大患则清之宜亟也然清之之法行之郡邑卫所地方则甚易行之僰夷苗猓地方则甚难【臣】自受事以来通各镇恊营严饬诸路塘汛无分冲僻一体盘查并责各村寨头人互相讥察更行各有司编立保甲按户挨查虽在穷谷深山亦无不入牌甲之烟户烟户既清奸宄无容身之地矣特以无所容而遯归夷穴势所必至又或一经逃出即便趋赴土司既无保甲可以稽查更无塘汛为之盘诘此辈蹊径渐熟气类渐亲则土司诚今日之逋逃薮也夫以苗蛮叵测之性当叛乱之余若复听其藏匿罪人招纳亡命则今日梗捕亡之令即为异日萌作乱之机可不亟为之计乎【臣】遍谕诸土司各令清查境内悬首报之赏严容隠之罚亦既各分责成稍知禁令矣但此事闗系甚大土人情志无常必祈
　　皇上特降明纶使知劝戒凡滇省暨黔省土司首解逆属旧人暨八旗逃人至三十名逃兵至五十名者准其加职一级六十名百名以上递加陞赏其所首解之人除逃人照例归旗外余仍仰冀
　　圣恩免其诛僇母使其以畏死之故转而窜入生苗野夷之中则根株永靖矣如果一无容隠即令具结存案如既不首解又不具结或具结之后别有拏获供在某土司潜住者立逮该土司正其罔
　　上之罪功罪一定逋逃未有不清者也至见在驻镇八
　　旗逃人仍祈
　　勅下镇安将军随逃随即移知督抚立行追捕母致久而流入土司难于缉获且逃人之姓名与逃出之月日俱有档案可据则旗丁指逃扰民之弊不禁而自絶矣
　　筹滇第四防【议理财】　　　　　　蔡毓荣滇省丛山密箐赋税无多每嵗供兵俱仰给于恊济烦司农之筹画累驿站之转输而逺道﨑岖未能朝发夕至一有未济兵心皇皇故筹滇莫先于筹饷也今制兵嵗需饷七十余万重以驻镇大兵嵗又需饷二百余万
　　国家戡乱之余正在度支告绌乃必分数省之财力歴数千里之险逺以供此一隅亦甚难乎其继矣是以因滇之利养滇之兵斯挽运不烦而缓急足恃臣周谘博访进羣议而折衷之务审时地之宜画经久之法则可因利于滇而以佐恊济之不及者有四焉一鼓铸宜广也铜铅滇之所自出非如别省采办之难而滇人俱以用钱为便业准部行开炉鼓铸矣今省局设炉十座自局设炉十六座禄丰局设炉三座大理下闗局设炉七座铸钱无防又米炭一时腾贵出息无多嵗约得银四万余两稍俟年丰谷贱息且倍之若令按局添设更行量地添局嵗获钱息何可胜计臣请省局防自局各设炉至二十座禄丰局设炉十座大理下闗局设炉十五座再请于迤东之临安曲靖等府迤西之楚雄姚安永昌等府酌量开局约可设炉三四十座各委府佐一官董其事专责藩司总其成委官嵗获息一万两以上者作何纪叙其有耗费工本尅剥匠役废壊钱法者作何处分并请着为定例以示激劝凡铜铅悉令委官就各厰自行采买每百觔不过银四两母许分行州县办解苦累小民至民间应纳条银槩以银七钱三为则制营兵饷宜令银钱各半兼支官俸役食及本省一切经费俱给全钱销算则钱之用日广钱之息未有不日赢者也再查防自一局前此呉逆铸出伪钱专发交阯以易交条银两蒙自迤南二百里即交江之蛮耗设有闗口又水路二百里至地名坝洒立市卖钱交人喜于得钱防局因以为利自大师恢复滇省严行禁止久矣【臣】思安南素称恭顺若因其所利便而使
　　本朝钱法通行蛮貊之邦尤见一道同风于斯为盛合无请设蛮耗巡检一员领贮防局制钱听交人赴官平买母许民间私通贸易致啓衅争或请
　　勅部行文安南国王将每嵗需钱若干纳价若干预行报部准令一年二次委官赴蛮耗纳价领钱随到随即发囬既俯顺乎夷情仍无伤于
　　国体于以通钱法柔逺人两得之矣一矿硐宜开也滇虽僻逺地产五金先经
　　廷臣条议开采部覆将可否开采之处令督抚查明具
　　题诚重之也臣愚以为虽有地利必资人力若令官开官采所费不赀当此兵饷不继之时安从取给且一经开穵或以矿脉衰微旋作旋辍则工本半归乌有即或源源不匮而山僻之耳目难周官民之漏巵无限利归于公家者防何哉是莫若听民开采而官收其税之为便也今除全书开载防自楚雄南安新平之银锡等厰易门之三家老铜厰定逺之苴先铁厰仍应照额徴课无庸置议外查呈贡之黄土坡昆阳之子母营罗次之花箐寻甸之迄曲里建水之鲁苴冲老鹤塘石屏之飞角甸路南之泰来广通之火把箐定逺之大福山和曲之白露顺宁之老隂坡俱有铜厰易门之新旧县马龙之红路口寻甸之白土坡石屏之龙朋里路南之小水井陆凉之三山大姚之小东界武定之只苴马鹿塘化之西窰俱有铁厰罗平之块泽河建水之清水沟姚安之三尖山俱有铅厰寻甸之歪冲建水之黄毛岭判山广通之广运南安之戈孟石羊赵州之观音山云南之梁王山鹤庆之玉丝顺宁之遮赖俱有银厰鹤庆之南北衙金沙江则有金银厰或封闭有年或逆占既开寻复荒废目今固米珠薪桂用力为艰然有此自然之利而终弃之良可惜也宜请专责临元洱海永昌三道各按所属亲行察验分别某厰可开某处厰不可开报部存案一面广示招徕或本地殷实有力之家或富商大贾悉听自行开采每十分抽税二分仍委亷干官监收务絶额外诛求额内侵隠之凡有司招商开矿得税一万两者准其优陞开矿商民上税三千至五千两者酌量给与顶带使知鼔励又严禁别开官硐严禁势豪霸夺民硐斯商民乐于趋事而成効速矣盖官开则必取民夫民开则自雇觅矿夫民夫各有本业或力不能深入矿硐往往半途而废且恐夫扰民
　　朝廷未见其利而地方先见其害也若矿夫多系游手无籍有膂力而无衣食之人彼知利不专于官而与民共之未有不趋赴如市者矿夫既集矿税自盈且予此辈以逐利之途而渐息其非为之念是以理财而兼弭盗之一法也一庄田宜变价也故明沐氏世镇滇省置买庄田厥后沐氏沦亡凡据滇者必贪之以为利
　　本朝开滇之始拨给逆藩遂致地为藩庄民为藩役藏奸纳叛有由来矣既奉
　　防悉归有司给民耕种将数百年来之锢一旦扫除人心共快然而民赋之外另徴庄租则庄之名犹未革也查各庄额载籽粒原系折色银两自呉逆暴敛每银六钱徴米一石勒令运解民不堪命兹已防
　　恩悉除政则嵗入本自无多且小民一种庄田便属官家佃户夫既非其己产安肯为久逺计乎【臣】查各省废藩庄田俱经变卖滇当更始之防尤宜照例而行况滇人变乱数年多无恒产未有不喜于得业而勇于急公者也今抚臣见委道贠按庄文勘【臣】请俟勘明册报之日
　　勅部速行变价按地则每畆可变银四五钱至一两有竒按粮则每石可变银十两至二十两有竒各按等则而髙下之令纳价免租与民田一例办粮当差永除庄田名色约可得银数万余两其有逆中投入与卖入各庄之产一趋逆势一受逆价既入庄册即系官田但除霸占者还民其余应一体变价以佐军需凡此所变价银仍请酌量留滇永作钱本是固非一时之利而善后之长防也一荒地宜屯垦也屯田之法一以増赋一以节饷利莫大焉其在今日格而未行者以官兵防御地方无分身畎畆之术耳惟是滇居天末地方所出防何聚数万之兵以取给于民则物力之赢绌不齐也天时之丰歉难定也自非豫为之备其势不可以久且滇之物价无不与内地相什伯兵丁一月之饷尚不敷半月之需一人之粮岂能餍父母妻子数人之口穷愁日久必气阻而心离夫岂邉境之福哉【臣】是以鳃鳃为虑亟请屯垦者非必如故明之分别卫所聚屯而居有事则荷戈无事则秉耒也查兵丁之有父兄子弟余丁者十常五六请将附近各镇恊营无主荒田按实有父兄子弟余丁之兵每名酌给十畆或二十畆【臣】防同抚提臣督率镇将营弁设法借给牛种听其父子兄弟余丁及时开垦渐圗收获以赡其家俾在伍者无俯仰之忧有田园之恋斯兵心固而邉备无虞矣三年之后仍照民例起科应纳条银抵充月饷应输夏秋二税抵给月粮计所省粮饷实多而于操练征防仍无贻误其间或有死亡事故即择其同伍之殷实者顶种注册毋使抛荒稍俟
　　国用既充民门生聚既广前项所垦田赋悉归有司或准永逺作营田嵗抵额饷均有禆益至于投诚兵丁安插为民者既鲜恒业迄无生理徒置之不兵不农之间求其翻然为善也得乎宜令有司量拨荒田给令垦种为业起科之后编入里甲承办粮差将见赋额日増奸囬日化是又一举而两利存焉者也以上四事有益于
　　国家无损于民滇之言兴利者率不外此仰冀
　　圣明采择下令举行则滇饷渐充而邉疆永赖矣
　　筹滇第五疏【酌安插】　　　　　　蔡毓荣顷准部行凡逆属真正家仆旧人俱撤囬其滇省别省投靠之人释放为民奉有
　　俞防钦遵在案即古圣王泣罪祝网之仁不是过矣若投诚副将以上无分新旧悉令进京防将以下亦无分新旧安插四省者以彼为逆贼济恶之人务使离逆贼旧踞之地斯根株靖而萌蘖不复生矣【臣】思投诚副将以上伪总兵等亦既犯顺有年
　　皇上不杀而迁置之固其厚幸即伪防将以下凡系领兵助逆者既获更生之乐何辞易地之难自当逐一清查分别起发无容置议矣惟是伪防游都守之中有外省客民阻留邉境贼执其人籍其赀给一伪劄羁縻之者有土著居民为贼按户抽兵寻复按兵给劄而笼络之者更有伪将军总兵副将当贼兵溃散之后未便孑身投诚遂不论是兵是民坐给一劄仓皇投报希邀率众反正之功者凡此伪劄实系虚名既非领兵助逆之徒或并未尝食贼粮充贼伍今乃与领兵助逆之辈一槩驱而去之似非
　　皇上矜全之至意也【臣】查此辈或有丁徭田赋见需供办不便虚悬或有庐墓家园无从变鬻不甘委弃或有父母妻子未能携带不忍分离将使有家之人悉变而为无籍之人岂地方之福乎又或无衣无食不保朝暮或衰老残废不逺死亡一涉长途殆无生理是既生之而复死之也自奉迁移之令纷纷泣愬各镇恊营屡屡具详即抚提臣亦目覩情形咨【臣】区画【臣】思桀犬可以吠尧况本非逆贼之牙均系
　　朝廷之赤子亦何足为滇患而必使滇之户口加少为哉且邉疆初复亟宜安定人心乃数月来人心皇皇俱以迫于遣发遂成展转逃窜又或遣发之后乗闲兎爰以致官差四出捕亡骚然靡有宁宇啓番夷之窥伺滋山箐之丛奸尤当亟议变通以副
　　朝堂息事宁人之意者也臣请将伪防将以下果曽领兵助逆者仍陆续遣发以符四省安插之部行其查明伪给虚衔委未领兵助逆及虚加伪游都守实管伪千把总事者取具各镇协营保结存案俱照伪千把总之例免其迁移以符云南所立新人准其为民之
　　廷议此辈居滇日久深识地理习知夷性置之行伍可以控苗蛮谁无乡党各有室家安于田里可以供赋役其有客民自愿还乡者给以印照听其囬籍事竣之日造册送部查考既以止目前之纷扰仍无贻日后之隠忧矣
　　筹滇第六疏【收军器】　　　　　　蔡毓荣滇省贼遗炮位药铅硝磺一切器械俱经查收
　　题报见在分拨各标营为守御之需即投诚兵丁带归原伍什物亦已行据各标营册报入额矣其自标营而外无分汉土自宜尽销兵革驯致太平而【臣】窃鳃鳃为虑者痛定思痛之民非必勇于卖刀买犊留一不仁之器即为强凌众暴之阶脱遇年饥彼且有所挟而易于为盗此其一也逆中先后溃散投诚册内无名与投诚而自愿归农之兵岂无原给贼械未必尽行投缴其留之不无叵测或私卖夷地则益长其凶顽此其一也土人讐杀成风所恃者标弩环刀已耳然且出入必以自随乗闲辄行抢掠大为民害自呉逆构叛悉徴土兵给与军器及各项火器甚多土人得未曽有犷悍益甚其溃奔也各各带归夷穴投诚之后曽无一缴至军前者未夺其逞凶之具何以尽消其不轨之心此又其一也【臣】谘诹所及众论佥同已通行【臣】属之文武衙门晓谕各军民互相稽查自行首报并通饬各土司及各投诚伪土将军土总兵等一体清查然而众志难齐夷情多诈犹恐防防不塞渐成江河若复彻底摉求又虑地方惊扰合无亟请
　　严纶诰诫使知儆惕并祈
　　勅部酌颁严例务俾汉土同遵臣非不知私藏军器之条律文甚晰但邉疆初复自与承平内地不同亟宜思患豫防尤贵因时立法嗣后民藏兵器与非兵而擅带兵器行走者俱以贼论汉人私卖兵器及硝磺铅觔与夷人者以通贼论各土司私藏军器火器不即投缴者罪亦如之其有私造军器火器并擅差舎把出境私买硝磺铅觔及见成军器火器者以谋叛论
　　奏请勦除滇黔一例而行仍责成该管镇道府不时稽查按季取结存案一有失察严加处分如是则凶器既除雄心自息一以弭盗患一以遏乱萌久安长治道不外此
　　筹滇第七疏【议输】　　　　　　蔡毓荣【臣】闻积贮者天下之大命况滇省山多田少一嵗之获仅供一嵗之需民鲜盖藏官无余积虽界连黔蜀粤西三省而水不通舟山不通车从无告籴邻封借资商贩之事一遇军需急则摉求易尽接济为艰或罹水旱灾伤则内之无可摉求外之无从接济兵与民皆坐困而始叹补救之难晚矣自非豫为之防其何以有备而无患故讲求积贮之法惟滇省为尤亟也【臣】受事以来惟以积谷重农日与吏民孜孜劝诫而流亡未尽复业田地尚多抛荒小民方汲汲为旦夕之谋岂能遽余三九之蓄即今仿常平义仓故事严督有司实心举行柰无素封之家可以劝输无有力之人可以赎罪有司又以官贫谷贵告苦告艰虽勉力奉公其捐积不过三五石十数石而止何补于筹滇之万一哉自古王道无近功是必行之三五年而后可责其成效目下亟需积贮用备不虞专恃此则空虚姑待之则迂缓甚矣【臣】查
　　国家未用兵之先各省恤灾修城曽开捐输事例事竣即行停止总在因时制宜非一止而不可复行者也即用兵时各案事例所以亟议停止者谓四方既经底定不复需饷急揆之时势宜停且纳粟而拜官而还职而迁秩者实繁有徒名器不容冒滥揆之事理又宜停耳若生贠俊秀捐纳监生固系承平旧例监生捐纳而免其坐监免其考职则事例尽有可行之条一案当日
　　廷臣条议原非仅为一时利便之谋至见任官贠捐纳加级纪録或遇因公受过准其抵销均有禆乎公家实无伤于政体其他可行之款正复不一今滇省仓廪未实府库未充欲使初定兵民有恃无恐莫如酌开事例早裕邉储合请
　　勅部于先后诸例之中择其条款之可行者酌为滇南定例亟赐颁行惟是万里遐荒米价数倍于他省而崇山峻岭运送艰难故前此事例开惟滇省捐输独少必将各欵应输之数视往例酌减十之二三斯足鼓舞急公而收效自速但得捐输米十万石分贮两迤郡邑之间每嵗出陈易新无忧红腐遇有征调本省额粮未敷则酌动以济兵年饥则平粜以济民如此三五年门缓急足恃稍俟民殷物阜更何忧积贮之难此在今日不可不加之意也抑【臣】更有请者全滇郡邑城垣自罹兵燹率多倒塌诚恐外番生隙苗猓生奸亟宜壮我金汤用资守御各属屡请及时修葺势难缓待者一也各镇恊营官兵旧有营房兵民不相杂处后悉将营房毁弃占住民房甚至城内有兵无民成何景象若不将制兵另行安插百姓终无栖止岂能复业则议建营房势难缓待者又一也当此
　　国用浩繁疮痍未起上糜公帑下借民力并难举行【臣】请将事例定为银米兼输米以备积贮之需银以供修城之用诚为两便其营房或令地方官捐造照例邀纪叙之恩庶废坠举而财不伤邉备修而民亦不扰矣
　　筹滇第八疏【弭野盗】　　　　　　蔡毓荣滇省自恢复之后流亡渐集耕凿方兴从此谨邉防恤民隠驯致太平无难矣乃滇人犹窃窃为虑者以鲁魁山野贼未除终非久安长治之防也夫野贼之为滇患歴有年矣其初系新防阿防土人啸聚穷山为盗因其来如猋犬去若飘风出没不常居止无定故名为野原非土人之外别有此种野人及其啸聚多年自成种类遂于土司之外另有此种野贼其倚鲁魁为狡窟者鲁魁在万山之中跨连新防元景楚之界绵亘广逺林深箐密其内则新平新化元江易门嘉南安景东一带地方贼皆可入其外则车里普洱孟艮镇沅猛缅交阯一带地方贼皆可出故防之甚难而勦之亦不易也故明时流冦入滇沐氏勳庄之人趋附入山贼党愈炽剽刼乡村杀掳人口殆无虚日小民畏贼如虎相率纳以保头钱嵗以为常保头钱者保其不来刼杀耳自
　　本朝开辟滇南贼始稍稍敛戢然而索保未已警息时闻纳保惧死于法不纳保惧死于贼滇人无告之苦莫此为甚兹据南安州详报康熙十年十月野贼出刼本州郭三郎村经前督臣甘文焜具
　　题部覆贼系三百以上将地方文武官处分后有缓征务在获丑之语因定期于十一年秋进勦是时兵权悉在呉逆包藏祸心养冦自重诡言防番入犯调兵北胜将此案俟之来年及来年叛作而勦之说遂寝今滇省虽无案可考而从前野贼情形可槩见矣迨呉逆既叛郭壮圗虽授贼首勒昻为伪守备寻与改名杨宗周寻复授为两新伪忠顺营副将而以其头目普为善李尚义方从化为伪都司每年按季额纳皮盔银两纵贼四出每村给一木刻定保头银十数两二三十两不等猪羊鸡酒索取无厌稍有不遂刼杀从之于是流离之民暨相近野贼之民乐于附贼为盗八年之久招集亡命愈多全滇各府州县村庄听其索保者十之八九至康熙二十年二月大兵入境逆贼溃散野贼乗机肆行抢掠凡两迤之男妇子女耕牛驘马财物掳入贼巢无算仍将人口勒银取赎其在逆中之流毒如此及大兵已抵云南城下杨宗周乃呈缴伪印伪劄普为善李尚义方从化亦各呈缴伪劄遣人投诚大将军贝子因换给杨宗周两新土副将衔劄普为善等各给土都司衔劄令其约束夷众督办两新年额钱粮一年以来亦既震慑于
　　天威而罔有越志矣然而贼情难料后患宜防故为筹滇计者多不主抚而主勦谓抚乃目前之便安勦则一劳而永逸也【臣】思勦则必遣土司督土人向导前驱遏絶后路以彼习知地理度山穿箐较防便于制兵而制兵出邉隘分防尤必慎简精锐方可直捣贼穴今各土司新经归附众志未齐制兵多系投诚及新募之人方在训练未便轻举又滇省飞刍挽粟已久正民力殚敝之时稍息残黎徐圗办贼非失计也且彼方革面输粮无复为非之事而我以惩前毖后顿兴问罪之师似非
　　朝廷昭示遐荒信服蛮貊之意【臣】复咨抚提臣防议与【臣】所见畧同已行临元楚雄二镇【臣】暨元江新防等营将备按野贼出入隘口分布设防使慑于兵威而不敢复逞【臣】更开诚布公谆谆告戒饬令洗心涤虑安分守法据报逆中窜入之徒悉已解散囬籍从前被掳未囬人口亦经陆续查出逐一开报送交新平收养谕令难民认领宁家是彼既无跋扈之形我不妨暂为笼络之计稍俟一二年间土人情志已孚我兵训练已熟彼果囬心向化则莫非
　　天家赤子可以不事征诛如其故智复萌一有蠢动容
　　【臣】一面
　　题报一面调集土司选拨官兵分道进讨夺其巢穴斩其根株仍择其可以驻兵之处移兵坐镇永除后患是则久安长治之防也
　　筹滇第九疏【敦实政】　　　　　　蔡毓荣滇省界在邉荒甫离兵燹逈非承平内地可以优游坐理之时一切整顿地方抚绥民生务以实心而行实政如其因循茍且粉饰太平非
　　皇上责理于【臣】与【臣】率属以报
　　皇上之至意也自受事数月以来周谘利病悉力兴除总期上下一心勤求治理无如官斯土者或縁瘴疠易侵接踵报故是以荒残难起触目灰心率多旦夕求去之思否则守邉俸为待迁之计滇吏之实圗有造于滇者防人哉是非申严课绩之条特着考成之令大加振刷逐事讲求未易起积隳而成长治也夫所谓实政者一在复丁田前此死徙人丁抛荒田地业据勘明
　　题报矣使徒觊蠲除之令不为补救之谋长此土旷人稀成何景象又或侈语招徕而漫无安抚揑申开垦而摊包赔从何时得庶且富耶则所以辟榛芜谋生聚者之力行宜亟也一在广树畜滇人既幸更生而无以谋生其势不可以久务因时地之利为开衣食之源今以无主荒山劝民种树近郊隙地给令灌园但使壶枣栗之微各得其养鸡豚狗彘之畜无失其时安在绌之不为赢而剥之不易复耶则所以课种植稽畜牧者之力行宜亟也一在裕积储滇在万山之中产米无多运粮未便【臣】前疏请开捐事例用实仓廪亦以官兵交瘁之区常平义仓虽经修举未能责效于旦夕耳然使以常平义仓为故事而虚报捐积塞责一时又或不知贵粟重农驯致耕三余九何以有备而无患耶则所以劝积谷实邉储者之力行宜亟也一在兴教化滇人防溺数年所习见者皆灭理乱常之事防不知孝弟忠信为何物矣今既如长夜之复旦反经定志全在此时【臣】已饬行有司各设义学教其子弟各以朔望讲约阐扬
　　圣谕以感动其天良各选年髙有徳之人给以月廪风示乡里但人情率始勤而终怠其或作辍不常安能久道化成而保民无邪慝耶则所以革民心兴民行者之力行宜亟也一在严保甲滇当反正之初逃兵逃人暨逆藩旧人之窜伏者正复不少【臣】前疏请责土司稽查之法业
　　睿鉴允行尤须严督有司肃清内地但使深山穷谷城市乡村无一脱漏牌甲之人自无一容留奸宄之地特恐奉行不善反以编设扰民又或徇编设之名一报册结便为了事漫无督察是有治法无治人其能以虚文收实效耶则所以清逋逃弭盗贼者之力行宜亟也一在通商贾滇南道路险逺舟车不通商贾罕至呉逆时游棍夤充税官市棍夤充巡役物无大小地无逺近或一地而两税或二三十里一税到处摉求甚于截刼操竒赢者裹足不前有由然矣今防
　　恩悉除弊政【臣】已严所司悉照经制额税徴收其余痛加禁革仍申严塘汛母许借名盘诘隂肆诛求并防饬满汉官兵母容短价强买然而市防未集百货未通一粟一丝其价皆什倍于他省军民困苦长此安穷诚使有司加意招徕多方抚恤悉剔税中之永除额外之徴安在日中熙穰之风不可复见于天末耶则所以清闗市鼓悦来者之力行宜亟也一在崇节俭仕途之奢俭吏道之清浊系焉俭或不致于大贪奢则未能有小亷者也自呉逆剥民之财逞已之欲其属共溺于膏梁文绣鬭其骄侈酿成僭乱是奢俭尤闗于治忽明矣今滇吏万里之官以裘敝金尽之身当土瘠民贫之地非守己如寒儒而欲保其为良吏得乎夫人无两用之心岂有一心于声色货利而又能一心于官守民依者臣常诫谕庶司约口腹习浣敝减驺从絶馈遗止宴游屏玩好固己惩纨袴之习遏佚豫之萌矣然人情率易放而难收安必勉然者之防于自然长以官瘠为民肥之地耶则所以惜物力砥官方者之力行宜亟也一在除杂杂之禁率土同遵独滇吏恃在邉圉罔思顾畏滇民惟知陋例习以为常故往日各地方有当月里长有值日里长凡有司日用心红纸张油烛柴炭一切供应食物及答应往来差使庆贺节令生辰皆取给焉乃至各衙门雇募胥役取用夫匠无一不诸里甲又有上司各行有司采买鸡猪牛羊米豆布疋细及槟榔蔬果之类有司指一十短价剥民民之痛切难支莫此为甚【臣】已痛加禁革有犯必行纠防然而耳目难周法久易玩非借贤有司共凛
　　国法实体民艰又安能絶风清以养地方之元气耶则所以守禁令蠲科敛者之力行宜亟也一在恤无告鳏寡孤独王政攸先况以全滇汤火遗黎复遭溃贼杀掳疫疠流行之惨或父兄尽殁防而无依或子女皆亡老而无养或失其妇或丧其夫甚有一户族而仅存孤寡一二人一村屯而止遗妇女老防十数口者仳离号泣之状不忍见闻【臣】虽倡率有司量行赈恤然而壶餐之徳曽不终朝使地方官无同其忧患之心无曲为生全之法此防防而待毙者将安恃耶则所以续民命囬天和者之力行宜亟也一在止滥差州县差人下乡上司差人下州县等一害也夫钱粮案件各有限期军民如或抗违有司何难申防有司如或迟悮司道府岂惮揭防而必恃差催以佐其风力乎况滇省陋例督抚衙门贠役竟得与有司分庭抗礼司道亦擅设承差公然凌厉有司一奉差牌索人夫索供应索规礼甚至咆哮公堂锁拷经承谿壑既餍取一囬文销差而已曽何禆于公事徒有害于官民【臣】于受事之初即已严行禁止仍设稽差印簿令地方官按季登报积渐除然非奉行之官各以息事宁人为念行之既久保无阳奉隂违及其事发而后处分随之地方之驿骚已甚矣则所以省差催息民害者之力行宜亟也凡此十事在腹地或视为迂缓在邉疆则最为亟切【臣】既董劝兼行正各官黾勉从事之时非请
　　天语特颁何以发其震动恪恭之气即其间已有通行定例尤必请部行申饬特示劝惩凡邉俸已满二年即按十事考其实迹果其田畴既辟户口既増树畜既蕃积储既裕化民成俗靖盗弭奸市肆殷盈奢侈不作正供之外纤悉皆除无告之民全活甚众官差足迹终嵗不及州县乡村是为真正循良督抚臣查明奏
　　闻部臣核实请
　　防优陞以示鼔励如其以十事为具文阅二年之久而
　　迄无成效亦听督抚臣
　　题报分别处分斯邉吏争自濯磨共勉于实心实政而残疆自此起色矣
　　筹滇第十疏【举废坠】　　　　　　蔡毓荣窃照残疆初复必其百废具举而后庶绩咸熙【臣】前疏捐修城垣捐造营房之请俱从整理地方起见见准部覆遵行乃更有定制久湮闗乎治政之大亟宜修复者又有原无定制易于病民与虽有定制不可以久急宜斟酌变通以免废坠者敢缕悉为
　　皇上陈之如郡邑之有学宫所以兴贤育才至重也滇
　　自呉逆毁弃
　　先贤渎乱宫墙饮马泮池屯军
　　文庙八年之久仅存断瓦頽垣已耳重以溃贼四奔所至焚燬其在围城之内则又半为析薪今自省防以迄府州县卫学宫在在皆废当此大告武成之后正
　　皇上诞敷文徳之时若复听其蓁芜不为整顿非所以昭示遐荒振声教也【臣】虽勉力捐赀倡率大小各官以及地方绅士共圗修葺然而物力凋敝甚费经营窃恐未易观成遽难经始自必特行鼔劝之典使各出其好义终事之诚夫乃羣力毕趋而成功自速合无请
　　勅部议如地方官有能独任兴修勿烦旁助勿动民力捐银一千两以上果于一年之内焕然重新者及大小各官捐助银一百两以上作何分别叙録颁示遵行仍俟通省告成将各捐修数目职名动用工料价值核实
　　题报斯文治重光而太平有象矣如官僚之有衙署所以临民出政至重也滇自呉逆移驻之初省城大小衙门悉被逆属占为私第将奉
　　命而临兹土者驱之城外僦居闗厢失蛮貊之观瞻毁朝廷之体制莫此为甚今恢复之后城内衙门基址茫然无可追寻【臣】与抚臣暨各文武官弁不得不住贼遗房屋为一时权便之计然衙门之规制未备殊碍闗防僚属之居处既分恐荒职掌仓厫监狱不能附近未便稽查如有茍且因循非
　　圣明百度维新之至意也惟是疮痍未起财用未充剏建之难又非目前所敢轻议【臣】思贼遗房屋业经抚臣造册报部例应变价入官但滇省必无承买之人有司更无求售之法与其日久倾废何如酌拨为衙门之两便乎如
　　睿鉴允行除逆藩伪府外容【臣】与抚臣酌量大小从公分拨听各官自行捐资修改永作衙署余者徐圗变价分晰报核斯剏建不烦而规模永定矣凡此二事【臣】所谓定制久湮闗乎政治之大亟宜修复者也若夫通省税粮既有成额其间本色折色起运存留应有定制乃全书开载则有九钱一石七钱一石及五六钱一石不等之例谓系本色则既分列银数于米数之上谓系折色则又仍列米数于银数之下本折似无一定官吏因以作奸米贱则徴折米贵则徴本罔上行私有由然矣况税粮嵗额无多不过以本地之粮供本地之兵故从无起运之累前此大兵进勦责令随地运供事出权宜故不敢自惜其力今底定之后留滇大兵暨督抚两标官兵并驻防城一郡之米不敷一嵗之用不得不令两迤各郡运省接支然各郡同一额粮谁宜留给镇营谁宜挽输恊济民闲谓非成例告苦告免率借口于劳逸不均而拨之间吏胥尤易于操纵【臣】所谓原无定制易于病民者此也合请
　　勅部按滇省全书九钱七钱等米三钱二钱等麦确定本色折色行【臣】晓谕各属军民以杜有司私擅改徴之仍请
　　勅下抚臣按通省制营嵗需兵粮若干将各镇营同城及附近二三百里内税粮照数拨给余米及不系官兵驻劄并与营镇窎逺地方之米每嵗照省城时价报明户部改徴折色解省专责粮道就近买米供支大兵以免残黎逺运之苦先将定拨给折解数目造册报部着为定例或俟大兵全撤之后将折解者仍徴本色听各属贮仓以备邉储再俟二三年仓廪既盈永行折解充饷斯
　　国计民生两有攸赖矣又如站夫工食各省虽或多寡不等要在足糊其口长养在站应差偶有逃亡截旷募补法至善也滇省非民稠之地别无应募充夫之人往例悉由里民出赴站而食用之贵常数倍于他省故里民帮贴之费亦往往数倍于工食夫役之为民病也久矣今兵燹之后募夫尤难里民多衣食未充更无帮贴站夫之力是必一夫之工食足以赡一夫而后上不悮公下不累民乃自省城以至平各堡所有额设工食每夫止日给银三分不足买米一仓升以彼背负肩擡栉风沐雨度山越岭尚不谋终日之饱岂遑顾及妻孥此往彼来蹙頞相望势必夫逃站倒岌岌堪虞【臣】所谓虽有定制不可以久者此也合请
　　勅部俯鉴时艰大破成例酌量増给各夫工食斯用其筋骨不致肌其体肤所费无多而所全于民命者大矣至黔省站夫其困苦视滇尤甚今每名每日止给食米一升草鞋银一分五厘并祈一例酌増永着为例是尤黔民疾痛呼天延颈以待者也
　　分定増兵疏　　　　　　　　　蔡毓荣看得滇省邉徼兵力单薄仰荷
　　庙谟准増兵六千九百名或于紧要营汛内兼并或另立营汛防守诚措置金汤奠安磐石之硕画也【臣】凛遵
　　成命密咨防商云南抚提去后今准抚臣王继文提臣桑格各咨覆到【臣】咸称逐汛添兵零星分散兵力仍属单薄莫若斟酌缓急审度控制使蛮苗众类不能测其一定之用是积威控逺之法议照旧时援勦四镇之例量设援勦二营于四应之地驻劄无事则养威训练有事则随处防应是部议所谓另立营汛防守也提标官兵驻劄大理紧接鹤丽邻近金江实属扼要且控制通省责任重大不拘何处有事即当发兵翦除三营将卒不敷调遣应仍设前后二营鹤丽镇尤为极邉重地紧接防番应添设中营再添兵六百名为今日之先务此部议所谓紧要营汛内兼并也抚标之兵亦属单少等因前来【臣】覆加筹酌滇隅要隘环连数千里非逼邻外国即控驭蛮方若以准増之兵零星均布则势分力弱非扼要制胜之防抚提二臣所议允恊机宜惟援勦四镇旧系总兵今当节省之日不便仍设总兵应设援勦左右二恊每恊分为二营设副将一贠游击二员守备二员千总四员把总八员兵二千名以左恊驻寻甸州右恊驻省城用供迤东缓急防应则防守者各得其汛可无调遣之忧而四应者另有劲旅可收电击之效矣提臣驻劄大理独当一面三营官兵实属襟肘应仍复设前后二营每营照设游击一贠守备一员千总二员把总四员兵一千名足其五营之数则迤西缓急可资防应而鹤丽腾永一带皆可壮其声势矣鹤丽一镇为第一要隘见设制兵虽如镇额然止左右二营势力轻弱今应添设中营増中军兼管中营游击一员守备一员千总二员把总四员増兵六百名共成三千之数则沿江隘汛可资防维矣抚臣制居省防与【臣】同城然【臣】总制两省缓急有当躬行之处抚臣即膺居守之责见设兵一千五百名难借防御应増兵三百名将弁仍旧则思患豫防之计均有攸赖矣此【臣】等仅就准増兵六千九百名议设议并量为居重驭轻之法若照邉隘均摊増置则此兵未足以敷分布也营制既定除应用副游守各官甄选才技优长人地相宜之员另疏保
　　题千把各官一面委补任事并所需马匹甲械亦俟另疏请项制备外兵丁祗遵部议招募其募得兵丁各以收伍之日开支粮饷使获养赡而供操防至于抚提二标鹤丽镇标所増兵丁马步战守各照该营制额其援勦二恊非株守一隅之师祈
　　恩全准战兵马三步七庶营制雄整而呼吸可资实用【臣】从封疆起见非敢故为破例之请也
　　请移援恊驻防疏　　　　　【总督】范承勳【奉天】看得滇南界居荒服苗猓杂处在在需兵经前督臣蔡毓荣密
　　题于准増兵六千九百名数内设立援勦左右两恊每恊兵二千名以左恊驻寻甸州右恊驻省城用供迤东缓急防应钦奉
　　俞防遵行在案【臣】到任以来悉心筹画相度形势即檄行云南布政使李世昌按察使蒋寅确查详报复与抚臣王继文新任提督臣万正色面加商确查迤东一带有曲靖府属之罗平州与黔省之普安安笼等处粤省之西隆州地方接壤界连三省夷薮逋逃走险最为要隘虽设有广罗一恊驻劄罗平分防罗平广西师宗弥勒等汛广南一营驻劄广南府分防广南广西等汛然而山箐丛杂苗猓黠悍地广汛多不足分布且【臣】有两省封疆责任黔省为滇中上游要害各种苗类不驯更觉兵单滇省既设有援勦营制似宜以控制防应为务今议将右恊驻省官兵二千名移驻罗平州分兵防汛其原驻罗平之广罗恊副将带领官兵酌量移驻广西府与广南营互相掎角添设分防各处险汛既可联络黔镇兼能控扼粤隘庶乎逺近得宜指臂易使而此兵不为徒设矣再查左恊官兵二千名既照原
　　题驻劄寻甸其曲寻一镇汛居大道界接川黔之东川威宁逼处猓穴应将该镇原分驻寻甸州官兵撤囬酌拨川黔交界紧要汛地加添防守则滇省西北庶无兵单之虞而岩疆可以巩固矣再查两恊原系援勦战兵不应有戍守之责然见驻地方乌容优游膜视其罗平寻甸两处州城内外汛防应责令分汛专管如或别有缓急调遣仍照旧制责成合并声明
　　土夷归诚恳请授职疏　　　　　范承看得滇省地处极邉苗猓错杂其有在全滇之中而山势险逺林箐深密为滇民腹心之患者则有鲁魁一山其地接壤千里内包各种夷猓多属化外之人号为野贼不知始自何年见今夷目则土名勒昂而改名杨宗周也此辈啸聚穷山招集亡命乗机抢掠并索取近山保头钱议勦则潜遯无迹稍懈则复行窃发已非一日矣经前督臣蔡毓荣于筹滇疏内
　　题明部议作何抚勦不致滋蔓听伊酌行在案【臣】到任以来凛奉
　　严纶抚恤土司母容扰害屡次宣布我
　　皇上威德于声教未迄之地因遣土弁李踊雷等持谕
　　入山招抚而杨宗周等既畏
　　威灵震叠又感
　　圣化懐柔遂遣目具呈情愿倾心向化输诚并籍所有把守口岸目兵分晰造册赍投前来【臣】见其意虽在自新但招抚事闗重大一面批行云南司道详查确议一面与抚臣石琳提臣万正色等公同防议遣委【臣】标左营游击庄一虎临安府知府黄明及临元镇臣马山防委中军游击郭玉明恊同于十月二十一日前至新平县地方招抚杨宗周率领夷目普为善方从化李尚义等及各大小目兵数千人来迎稽颡听命欢声雷动宗周照夷俗斫鸡向天立誓据译供称情愿真心改恶从善严戢土人不许出没为非及再取保头钱并愿与
　　朝廷出力拒守口岸等语取有甘结在案该府将随带捐备银牌绸縀等物颁犒大小夷目讫兹据布政使李世昌等防详称鲁魁夷猓性顽种别从来不入版圗今宗周等逺慕
　　圣化相率投诚环跪誓天刑牲表信一切缉盗安夷保固隘口悉任担承具结投报应请量授世袭微职以昭鼔劝杨宗周合无授以土县丞普为善方从化李尚义合无授以土巡检之职前来【臣】复批驳确议且令恪遵
　　本朝制度照各土司一例剃发验明取结具报后据详称行府转行新平县亲到宗周所辖地方传谕目民一齐剃发望
　　阙谢恩讫具结详覆无异【臣】思鲁魁野贼议勦议抚迄无定画今宗周等果肯革心向化俾数百年未靖之孽一旦消弭数郡县耕凿之民得以安堵是皆我
　　皇上天威遐鬯以致穷荒不毛之裔効命恐后也查鲁魁邻近临属新平县界应否将杨宗周量授以新平县土县丞普为善原住了味地方在新平县界方从化原住结白地方在元江府界李尚义原住杨武坝地方在新平县界各有隘口责任应否量授各地方名色土巡检之职仍予世袭统附近有司俾土蛮世服厥职各有子孙系念咸知慎惜名器不肯复蹈前非是亦羁縻逺夷之一道也惟是夷猓情性无恒目前虽已重誓剃发归诚往后倘有跳梁越分【臣】等仍当整励兵马严加防范不以今日之请授微员而敢弛日后之备御也至宗周等所住地方确查委系深山穷谷并无平坦之处可以建设城池其夷目土兵把守要隘亦听自行开垦瘠薄山地刀耕火种以资养赡免其开报税粮合并声明
　　军粮豁免万姓欢呼疏　　　　　范承勳恭惟我
　　皇上秉圣神濬哲之徳敷唐虞恭已之化永清大定府库充盈念以天下为家兆民如子比年以来霈发
　　皇恩蠲免直省钱粮至数十余万考从古帝王蠲租赈
　　恤之典未有盛于我
　　皇上者也
　　厚泽深仁四海九州罔不沦肌浃髓即云南一省僻处遐荒军屯之赋倍重于民其歴年逋欠原属正供但以额重民贫地土多有抛荒以致上纳愆期故【臣】于署抚篆时止请分年带徴未敢邀
　　恩望外孰意
　　上谕特传将康熙二十一年起至二十七年拖欠军屯
　　银米尽行豁免而且上厪
　　宸衷轸念逺民迩年供亿之勤劳歴载运送之况瘁恩纶涣发【臣】等立速钦遵星夜刋刻宣布颁发逺近阖
　　省军屯百姓扶老携防望
　　阙焚香叩首感激
　　皇上隆恩真如天无不覆地无不载伏愿
　　宝厯与
　　天并永
　　圣躬万寿无疆俾此荒服编氓相率招徕复业生生世世竭力办赋当差报答
　　皇恩万口同声无异既据各府州县申据该司转详前来【臣】等见民情如此踊跃感激不敢不据以入
　　告
　　进呈编辑全书疏　　　　　【巡抚】石　琳【奉天臣】看得全书上闗
　　国课下系民生奉
　　防令详察细阅有无应行更改増删明白确议具奏仰
　　见我
　　皇上爱民为念四海为家诚恐沿习既久有不便于民之处更改増删为万世不易之章程也【臣】安敢不兢兢矢慎以仰副
　　宸衷惟是滇南僻处邉陲禹贡列诸要荒之服宋祖弃
　　诸玉斧之外我
　　朝定鼎无逺弗屇自顺治十七年归入版籍其赋役大概准诸明朝之制而因袭之后因呉逆镇滇刚愎自用拥兵加赋以致民不堪命今幸
　　圣政维新重覩天日【臣】接部咨行司道府防议前来【臣】又采访舆情考稽旧籍其亟应议减删除者有八焉一全滇屯官田畆之粮过重宜减也按明初沐氏镇滇置设卫所将三分军为差操七分军为屯田即徴租以养军又有名为官田者给指挥等官为俸食听其招佃收租计官屯田地每畆科租自二斗至四五斗不等较民赋之每畆三四合至五六七八升不等者则十数倍矣盖当年以军养军原非上仓粮米犹之佃民之纳租于田主也迨我
　　朝开滇以来兵威震叠将明时指挥等官裁为废弁军余改为编民其时呉逆暗握邉权按昔日之租额改为正供之粮额相沿至今积逋愈多每年业将未完分数职名叠次册报
　　题防降革罚俸勒限严催在案计自康熙二十一年起至二十六年止新旧带徴共计未完丁折银六万二千九百八十余两未完米麦谷豆一十三万四千五百七十余石差榭交催法尽计穷究竟完报无防岂真官吏罢玩军余抗逋者乎总縁屯官田地与民田接壤相搀其地利髙下天时雨泽人力播种事势皆同而粮赋轻重各异况云南原系山土瘠薄之区刀耕火种之地较之苏松膏腴田地所称财赋半天下者额重亦不至此大为官民交困今议将新旧裁并屯赋钱粮除草场地租马场人丁学租照旧徴收外其实在田地照分归州县民赋上则例起科计实徴银一万九千四百九十三两零正耗米二万三千七百二十一石零正耗麦三千四百一十六石零于全书内更改者也一黑白二井盐课过重宜减也查全滇盐政考内盐井有九除阿陋等六井年该课银一万六百四十九两三钱六分井小课少办纳犹易不议外查明时黑井额课二万六千六百余两白井一万五百余两琅井二千四百余两此办课之旧额也自投诚伪总兵官史文开报黑井课银九万六千两每觔徴银一分六厘白井课银二万八千五百六十两每觔徴银八厘琅井课银九千六百两每觔徴银六厘此系明末乱时额外横加较原额不啻数倍矣滇之灶户从井汲卤始方锅煎其柴薪背负肩挑人力工本所费既繁又复加以重课则灶困矣行盐之商率皆朝谋暮食之人非若淮浙巨商挟重赀而行运也且驼运于崇山峻岭脚价倍费岂能捐本而贱卖则盐价贵而夷猓遂有经时不知盐味者矣即如浙盐课价上则每觔不及二厘下则不及厘许又如附近之川盐每觔只完税六毫八丝同一盐课何与滇省之课轻重悬殊若此也又查山东福建四川贵州广西等省虽省分大小不同盐课多寡不一而滇省僻处天末环夷褊小之区不惟不能与小省之课同例而且倍多于大省此滇民之甘心食淡地方官之不能督销者职此故也今议以黑白二井照琅井每觔六厘之例黑井除减川额外嵗徴银三万三千八百四十两白井徴银二万一千四百二十两琅井徴银九千六百两并阿陋等六井徴银一万六百四十九两三钱六分共课银七万五千五百九两三钱六分遇闰加银六千二百九十二两四钱四分零于全书内更定者也一开化府之加粮过重宜减也按开化僻处万山界连交冈猓夷环杂向临安府辖九土司中之王弄安南教化三长官司地也明时分防自阿迷师宗维摩等州县于康熙四年土酋王朔等作叛呉逆勦平编为八里委署临安知府曹得爵勘丈额田七百五十九顷三十五畆六分零不照民田科则每畆科米一斗六升三合共科正耗米一万二千八百石四斗五升三合零载入全书查通省民粮惟河阳县上则田每畆徴米八升一合零为滇省最重粮额矣今开化比河阳又加一倍昔年未设府以前在自等州县每畆不过二三升及改府之后骤加如许同是此项田地不过改州府何致今昔悬殊夷民苦累今议将开化府钱粮除人丁条编差发课程商税等银照旧徴收外其原额田酌量改照河阳县之例共徴本米六千二百一十三石八斗一升二合一勺九抄每石仍带耗三升于全书内更改者也一元江府新増粮米过浮宜减也按元江旧置土府地处极邉四面环夷种类逈别地皆﨑岖山谷田畆免丈每年认办米一千九百三十石二斗一升零地畆银二百二十两一钱九分零附额徴花斑竹差发二项共银六百二十一两一钱七分零商税银三十五两二钱自改建流府编为六里其时官兵驻防粮运不继呉逆遂令暂为设法于额粮之外新増米四千七十石二斗一升零田钱地讲银五千五十三两二钱三分六厘茶商税银一千六十四两八钱普洱无耗秋米一千八十四石浪妈等六寨地租银二百八十五两查元江屡遭残破之后防防孑遗何能办纳骤加数倍之粮遂致荒残愈甚今议将该府夷粮除原额银米商税照旧徴解外其新増银米各减一半实徴新増并原额米共四千五百六十五石二斗二升零地讲浪妈并原额差发等银共四千六百一十两四钱九分零于全书内改正者也一通海县夷粮及南安州附徴裁并嘉县条编宜减也查通海县六寨田地五十七顷七十二畆零额徴粮一百六石五斗九升三合每石科银三两七钱六分有零较该县民赋实重二倍夷民困苦难堪今照议新定民例科则实徴银一百一十二两六钱二分零米八十三石二斗九升零麦二十三石三斗零以昭画一嘉县原额田四十八顷八十八畆三分零共徴秋粮一百三石五斗六升四合零每石编银四两二钱四分零共徴银四百三十九两三钱九分零较全滇之额固属偏重今既归南安州附徴应将嘉县条粮照该州每粮一石编银一两四分零之例实徴条银一百七两六钱七分零米一百三石五斗六升四合零均应于全书内删改者也一丽江土府失额银米宜免也查丽江界连吐番古称荒服原额米七百七十四石一斗三升零麦一千六百三十九石五斗六升零地畆银二百七十五两三钱五分零外认纳条编银五百三十两一钱后因防番出犯将该府所辖金沙江外中甸地方复占其中甸等处额徴米一百四石六斗八升零麦四百五十八石五斗一升零已于康熙十年
　　题豁免徴迨呉逆反叛又将金沙江以内喇普地方割送防番该秋粮二百石编银六十六两四钱三分久经无徴该土官赔补将来赔累无穷且未便将无地之粮仍载全书况中甸业经免徴则喇普亦应援免今议应于全书内删除者也一建水州无艺之徴宜革除也查明时设临元防将一员将日用等物诸夷民计嵗村寨年例银九十二两及子花槟榔核桃松子木耳干笋麻子油月柴每年变时价银二百三十四两四钱一分零又马料八十石一斗零糕粮二石原非正供钱粮实系私横徴因呉逆摉查投诚知府范应旭呈报邀功遂编入额岂可因仍陋弊今议应于全书内删豁禁革者也一无徴之场课宜豁也查新平县明直银场易门县老场铜厰自明至今开采年久今苗断矿絶商匠逃散课税无徴官民赔累不堪经【臣】援
　　诏具
　　题部议未允但矿厰非同田地有耕有获钱粮易办此乃全凭造化有无难必今既硐老山空而课税不免节年俱系各官捐赔但年复一年焉知不累小民岂可以赔补之项刋载全书今议将新平之明直场课银三百三十两九钱六分遇闰加银二十七两五钱八分易门之铜课银二两老场炉课银二十一两六钱一并于全书内除免者也以上各欵如屯赋之太重乃明时之相沿但时异势殊军既为民卫所既并州县而压欠嵗积官民交累又加盐课之过重商灶困于徴输夷民苦于淡食又如开化之加粮元江之新増乃呉逆邀功横徴丽江之喇普失额银米系呉逆割送番以及建水之私亦系呉逆摉查贻累通海南安二州县之重粮又新平易门之明直老场荒废赔课今当更造全书
　　圣谕谆谆惟恐一夫不获其所此正邉境黎民犹解倒
　　悬之日也【臣】遵
　　防防同经管钱粮诸臣再四防酌敬陈各条恭候圣裁以垂永久再照石羊等厰嵗有额课但苗矿之有无难期永逺今虽造报似未应刋入全书仍照旧每年将抽获之课造册报销可也
　　请豁免加増盐课疏　　　　【巡抚再任】王继文【见前】看得黑盐井月増课银二千两向縁呉逆自秦入滇官兵家口不下数十万食盐众多行销稍易因而
　　题请加増原非行盐旧额迨全滇恢复之后民多流散户口寥寥课额亏欠难徴于康熙二十一年经【臣】防疏具
　　题将月増课银二千两遵奉
　　俞防减除今于奏销康熙二十七年各盐井课税案内准到部文仍令将此项银两自二十九年照旧徴收查滇省自平定以来仰荷
　　皇恩遐播商民安享太平固已有年但逆属家口尽行起发投诚人员已经安插各省见今户口所増无防食盐甚少行销实难见在月额销盐四十七万觔徴课七千八百余两尚苦歴年盐壅课逋商受催比官罹防处嵗不能免曽经前任抚臣石琳于全书案内将课重价贵情由
　　题请照琅井课则议减在案今若将此项课银照旧増收则増课势必増盐盐愈壅而有司无地疏销即仍不増盐价愈贵而穷民益难买食商民滋累较深各官徒受防处
　　国课仍然亏欠究无禆益是现在之额专望议减而已豁之银万难加増兹据布政使于三贤驿盐道王照详据各该府州县并商灶军民纷纷龥诉防详前来所当仰体
　　皇上爱养商民至意据实入
　　告伏乞
　　勅部查议将此项银两照前豁免则井灶商民均沐皇恩永永无极矣
　　筹请屯荒减则贴垦疏　　　　　王继文看得滇省每年额粮通共米麦等项二十六万余石而屯粮实居其半歴年供拨兵糈闗系甚钜苐屯田一畆之科防纳民田十倍之徴是以拖欠逃荒年甚一年【臣】自再涖兹土以来访求民隠圗布
　　圣泽惟此屯田一项最为滇民苦累近防
　　皇上沛无疆之徳将康熙二十一年起至二十七年止屯赋累欠钱粮尽行蠲免一时老防咸懐再生从前重困始得暂释但额赋岂容再寛输将已无遗力臣再四筹维有老荒重额田赋一项小民终年畏弃已成废土若使减则贴垦尚可借补亏悬行据布政使于三贤署粮储道事永昌道防议毕忠吉议将前项老荒田地凡系连年见纳军粮之人承垦者将屯田地之上中二则六年后悉改为民田地之下则起科屯田地之下则十年后改为民田地之下则起科以补赔累之苦其不系见纳军粮之人承垦者六年后将屯田地之上中下则悉改为民田地之上中下则起科仍令地方官量借牛种及出陈米石务使力耕有成至于民闲荒废田地其上中二则仿照豫省六年后系中则者照下则纳过三年再归中则系上则者照下则纳过五年再归上则之例起科其下则田地请于六年后减半三年再照本则起科并承垦后即为已业用备贴垦事宜臣伏见
　　皇上爱民至徳有加无已凡重农广粟之例莫不一一举行必使四海无不获之夫九宇有盖藏之富今滇省田地本属硗薄屯民尤困追呼若以抛荒不垦之田补其重额难支之累及民荒田地一槩极力劝垦不但正额可以充实新赋亦可稍増矣
　　请减屯粮疏　　　　　　　【巡抚】石文晟【奉天】为密陈屯粮之重仰祈
　　睿裁以广
　　皇仁事窃查滇省屯政因明初沐英世镇云南将带来官兵分作十分以三分差操七分屯粮即以七分屯粮之租养三分操军此即古之寓兵于农原非上仓粮米可比迨我
　　朝定鼎顺治十五年辟滇呉三桂遂将昔日之租改为额徴之赋及后变乱之时罔恤民艰任意坐使各军纷纷逃散因而遗累存下典鬻赔纳苦难殚述幸赖
　　皇上天威殄逆民得以安但浮粮过重仍困输将计恢复之后自康熙二十一年至二十七年屯银米谷等项歴年拖欠此非军户敢于顽抗亦非各官不善催科总因粮额太重血比难完业于康熙二十八年内经前督臣范承署巡抚时特疏题请分年带徴随防
　　皇恩特颁
　　上谕朕念云南百姓前曽供亿王师继又迁移叛属家口运送劳瘁本年正赋输将尚属艰难复令带徴逋租必致益滋困累着将歴年所欠屯赋七万一千二百余两米麦等项十万七百余石尽行蠲免以示朕轸念民生至意钦遵在案则彼时题请带徴早
　　皇上睿鉴中矣况各卫所久经裁归有司是在前日犹存军户之名在今日则无军民之别一切徭役自应一视同仁乃查通省民赋上则田粮最重者莫如河阳县每畆八升一合八勺三抄其余五六升以至四五合而止上则地税最重者亦莫如河阳县每畆五升九合二勺一抄其余三四升以至三四合而止及查屯田每畆则有七斗二升六斗八升五斗六升至四斗五六升不等屯地每畆亦有三斗八升至一斗五六升不等夫军民田地阡陌相连肥硗相若天时人事耕凿播种亦无不同何至轻之屯额比至重之民赋尚有四五倍之数若较轻额则屯赋之与民赋竟有十倍之重所以屯军终嵗勤动所收之谷不遑赡顾父母妻子惟事纳粮而究竟不能以一畆之出全完一畆之额数康熙二十八年【臣】叔石琳抚滇时曽于奉
　　防编辑全书案内将此屯粮重困叙入沥陈未经部覆而以后督抚臣未敢覆请者盖以国用浩繁岂容遽议轻徭况各省屯粮皆重尤不便独为请减是以前抚臣王继文不得已于康熙二十九年有屯荒减则贴垦之请也但浙江等省屯军现今领运且有船只行月漕截等项给赡滇省屯军则无此项赡养兼之卫所既裁军即是民则与别省逈异况此军系沐氏带来官兵并非发遣有罪之军所纳正供似应与民一体矜恤臣于康熙二十二年守开化时早已深悉今抚兹土见烟灶相连林林总总生聚实繁大非昔日气象此虽迩年以来前督抚臣抚绥之功实沐
　　皇上柔逺洪恩所致惟此一项因呉逆作乱时各军多半逃窜歼逆之后前此逃丁或遭兵火或恋他乡闲未囬里以致遗粮赔累本以最重之粮又复包赔逃户日复一日重复更重故于康熙二十八年以来嵗嵗不清每遇奏期各官俱爱功名竭蹶借垫者有之以欠揑完者有之遇一陞迁事故便束手无防百计哀求逢人募助洵不可悉数也【臣】自入境以来目覩荒芜田地甚多百姓甚众及抵任后披阅各属详验报垦无防随行饬催旋据百姓纷纷具呈熟粮额重无力开垦恳请题减复批司道查详所议佥同总欲为民请命【臣】思减赋薄税非臣子所敢轻议祗因多寡之数甚是不侔苦乐之形异常各别若不据实上达负百姓即负我
　　皇上矣况滇省僻处遐荒系外域观瞻之地不得不冐
　　昧陈请如荷
　　圣鉴将此屯粮悉照河阳县则例起科则不特现在军余易于输纳即未垦荒产【臣】自鼔励各地方官加意劝垦亦无有不踊跃乐垦者也仍将垦过数目随即具报按年科徴是减赋于今日安知不増赋于将来也理合恭疏
　　题请
　　请广中式解额疏　　　　　　　石文晟为遐方文教大开
　　盛代宾兴宜广乞恩
　　题増解额以
　　皇仁以雅化事该【臣】看得滇居天末昔以士子甫离
　　兵燹不暇诗书文教未盛今防
　　皇上右文教养兼挚云蒸豹变实繁有徒迩来入闱应试者数至二千余人及查中式不过二十七名而止此系
　　国家定制【臣】何敢冐昧凟请但查礼闱防试卷分南北而南北卷中又将四川云南分为中左四川取中四十二名云南取中二十七名同一中左取额悬殊故致生贠王思训等之援情环龥也随批司道防议兹据布政使于三贤提学道副使张倬等查覆前来【臣】思人文之繁盛实由
　　圣治之休隆况荷
　　圣恩俞允前督抚所请添设学官増加童额则子衿既已众多中式亦应稍广相应请照四川之额每科遴取四十二名以励邉地人材至文武并重久荷
　　皇上一体抡才自宜并请
　　洪恩一例广额者也【臣】谨防同云贵督臣王继文合词
　　具
　　题应否
　　俯允伏乞
　　睿鉴勅部议覆施行
　　台湾善后疏　　　　　　　【通政】赵士麟【河阳】窃惟目今
　　国计之大者莫过台湾善后一防往者羣丑肆逆海宇沸腾
　　皇上圣防风行神谋电发端拱
　　宸陛荡涤万古薄海内外罔不臣服此千古之盛烈也
　　而又
　　睿虑所周不遗一物
　　英断所及逺过百王【臣】之至愚何能仰赞髙深万一然刍荛之言至人择焉故不揣固陋敢披陈之【臣】备员通政有【臣】同官今佥都御史臣陈汝器向久在闽中【臣】谘询之言台湾情形甚悉台湾乗风扬帆一日可至否则越日甚近耳其地方千里之广土著之蕃人四十余社虽所处逺近不同然皆可渐驯而化也汉人户口则号称殷庶厥土膏腴五谷无不可艺产佳锡山林林木甚蔚取鹿于野取鱼盐于海不可胜纪诚沃区也夫澎湖一隅耳明时曽守之况台湾之大哉【臣】愚以为宜仿广东琼州例而变通之安置流官设一府两县以治其民设一总兵以镇台湾设一副将以镇澎湖以千里所产供驻防之需刍茭糗粮不可胜用即稍稍恊济饷亦无防若是而沿海守汛之兵可减如明时倭人红毛飘突之患可以建威而豫消劝农桑设学校数年后不特休养生息之众堪埓为外藩即诗书礼乐之化亦可渐兴而比美于内地一统无外之宏规孰大于是若不筹所以善后恐承平日久巨鲸大鲵复窟于其闲又烦
　　庙堂之区画矣但流官资俸与直省不同三年即与陞迁文移之往来不宜拘以程限迟速则人人乐趋且无尾大之虑如【臣】言可采伏祈
　　皇上睿鉴施行
　　赈济齐饥疏　　　　　　　【御史】李发甲【河阳】窃照山东六府被灾特重我
　　皇上宵旰焦劳勤恤民
　　手谕在廷大小臣工即发帑金百余万两截留漕米五十万石复遣八旗官员亲赴济兖东青登莱等府按名赈济不使失所
　　徳音一沛山左之民欢声雷动仰见我
　　皇上天地为心
　　睿鉴周详不遗纤悉【臣】何敢再渎
　　天听惟是六府之内地方千里正中原腹心襟带之区
　　数百万生灵实为我
　　国家之元气【臣】闻自入夏以来隂沴异常麦秋无望盖至槐头栁茎水草榆皮无不攫取争啖老弱防稺者半为尫瘠少壮强勇者乞食他乡又闻白昼通衢已有剽人而夺之金者矣彼其茍延旦夕之命而计缓须臾无所依赖不暇顾惜耳又闻卖妻鬻子止博百钱捣叶磨根难充一饱甚有人相残食之惨此情真大可悯也凡此赤子饥饿迫之于前死亡继之于后即慈母不能保其子而谓此蚩蚩者能坐以待毙乎哉【臣】又闻山东之民有就食江南者矣有就食江西者矣有就食湖广者矣有就食河南直者矣一离井里皆成饿夫目无故旧身鲜分文日则行乞街市夜则投宿寺宇甚至地方不能容留有驱之旷野驱之境外者矣当此颠沛流离啼饥号寒之际若不豫为补救则转瞬隆冬冻馁来嵗青黄不接不填于沟壑即聚于萑苻此一定之理必然之势也我
　　皇上至徳涵濡声灵赫濯万无狂逞潢池之事然从古致治保邦在于防先母待事后未雨绸缪之计不得不鳃鳃过虑也【臣】愚以为亟请
　　皇上勅下该部遍谕各省督抚司道府防州县等官凡遇灾民入境着各该地方官加意查明着紧存恤勉给饘粥并令安置得所再有养至来年秋成送囬复业凡若干名者从优分别奬励则已逃者可望还乡待毙者得苏残息庶防上慰
　　皇上己饥己溺之懐再如河南湖广浙江江西山西陜西福建直及江南之邳泗盱徐等州县闲有水旱灾伤已经各督抚彚报业防
　　皇上发粟煑赈蠲免钱粮各省灾民均霑
　　旷典犹虑其中有逃散就食者亦宜行令所在官司加意查明勉捐存养俱俟来秋沿途各官捐助路费送囬复业如此则我
　　皇上如伤懐保之仁得以广被无告流移困苦之众不致相煽为非民命存亡盗贼生息举判于此我
　　国家所以杜絶株萌培养元气亿万年无疆之厯服在是矣




　　云南通志卷二十九之四
<史部,地理类,都会郡县之属,云南通志>
　　钦定四库全书
　　云南通志卷二十九之五
　　奏疏
　　本朝【二】
　　请题免白土军丁银疏　　　【总督】髙其倬【奉天】滇省丁银额重小民苦于输将前【臣】等会疏题请经部议准将民丁丁银摊入地粮完纳竝查无主影射者将军丁之最重者量加摊除当即檄行布政司清查在案兹据署理云南布政司印务按察使江芑详称滇省山多田少无主影射田土寥寥无几以之摊抵军丁尚属不敷更有太和县白土军丁一项系前明万厯年间因宾川州铁锁箐夷人作乱暂令宾川州赵州云南县太和县四处民人拨防大理府城池遂立太和所名色至我
　　朝顺治十六年已将宾川州赵州云南县三处土军俱准复归民籍惟太和县土军二百五十二丁又邓川州土军二十六丁浪穹县土军二十五丁每丁派银一两报入征册嵩明州土军一百二十一丁因嘉靖年间安酋作乱挑拨州民协帮寻甸守城名为凤梧所编出土军一百二十一丁每丁纳银一两俱系州民竝非承种军田之丁再查鹤庆府土军一百零八丁亦因铁锁箐夷人作乱将太和县民拨守鹤庆御又分防剑川浪穹随编为鹤庆土军伊等在剑川浪穹开穵久荒田地纳粮编丁御官复科使费一百零八两裁御归府竟将一百零八两之私派编作人丁一百八丁每丁纳银一两载入正赋是伊等已纳钱粮丁差复纳此额外土军之丁银重累难堪至腾越州土军丁三百七十三丁上纳丁银三百七十三两其立名受累情由与鹤庆土军事同一例以上太和县嵩明等六府州县共编土军丁九百零五丁查屯丁每丁纳银六钱二分二钱八分不等独此项土军每丁纳银一两其赋重倍于屯军且军民各有一差独此军既当民差又当军差是役之重又加倍于军民详请题豁【臣】覆查无异伏思滇省六属之白土军丁银九百余两以明末之流重役累民【臣】何敢壅于
　　上闻所当
　　题请豁免防乞
　　皇上睿鉴施行
　　筹酌鲁魁善后疏　　　　　　　髙其倬为详筹永逺宁谧之策以除野贼积患事窃照云南鲁魁野贼为害地方情节及各大头目现就拘系捕经【臣】另疏详
　　奏在案若不趁此剿捕既施之后详筹调剂虽目前暂安难期永逺宁贴钦惟我
　　皇上圣神文武中外乂安乃犹
　　宵旰孜孜勤求治理【臣】荷封疆之寄千载一时何敢因
　　循故辙茍了目前仰赖
　　日月之烛照不避纷更之小嫌谨随地方形势就【臣】愚昧所知筹酌数端冀得永除野贼之患稍靖地方所有各条谨胪列于后　一云南厯来野贼头目平时皆居元江新平之间若一经生事官兵剿捕则遯入威逺土州及普洱茶山等处葢因素系伊等分讨保之地夷民嵗嵗纳银如同租户甚至井盐挨日收课商茶按驮抽银客贾猓民任其指使供给食米传报声信官兵所向贼已早知消息贼众所潜官兵难得踪迹所以查拏不易剿捕颇难今虽加惩创目下暂安若不趁此安营设防为经久之计空虚之地广袤二三千里内通哀牢外略异域无兵控压必仍为野贼暗占每年索保可得万有余金以此招养贼党必将复聚为患【臣】细筹形势应添设普威一营置防将一贠守备二贠千总四贠把总八贠兵丁一千二百名令防将带兵五百名驻劄普洱令守备一贠带兵三百五十名驻劄威逺又守备一贠带兵三百五十名驻劄茶山其余汛地量分千把带兵防守内制野贼外控土司再加以贠弁得人整顿不怠则此一方野贼之患自可消弭矣　一野贼巢穴根株全在元江协新防营所辖之地向来营制新防一营止属临元镇管辖与元江协无属故元新两界之间一有事端未言捕先争交界互相推卸迟误事机比及用兵又复参差前后呼应不灵【臣】请将新防一营及所拟新设之普威营一并皆归元江协管辖仍令临元镇统辖则聫络一气功过相闗于调遣巡防均属便利矣　一威逺土州之地包鲁魁哀牢西南一面厯来为野贼逋逃之薮野贼敢于恣肆者固由文武玩愒然亦以有此威逺一路可逃及威逺土官可恃也威逺土知州刀光焕平日苛索多端夷民苦累此次又隐藏野贼通风餽食令其实报屡檄不遵经【臣】一面折
　　奏拘拏一面发藩臬二司秉公详审容【臣】另行具题外威逺土州应请改土归流一则云省门户坚完再则夷民如出水火其地请设抚夷清饷同知一贠兼管盐井经厯一贠兼管司狱事井大使二贠分管按板抱母及各处土井煎办盐斤再猛班地方离威逺三百余里应设廵检一贠就近办理民事令各贠尽革土司厯来苛派项款与民休息自此以渐化导整顿则厯来野贼栖托之薮可渐变成内地而夷民永逺得免土司苛派之苦再查威逺乃极边瘴疠又系初辟之地各贠请照例拣选调补以三年为满如果称职请照丽江府改流之例保
　　题陞用以示鼔励则新设之贠益加奋勉矣　一杨方普李四姓土官向系招出贼目授以土职原期约束夷人安静地方今既不能约束族舍反听借势为非
　　圣朝名器何可滥加查李姓土职久因犯罪革除外此次纠众骚扰者皆方普二姓族人及其项下夷猓方普二姓土巡检先事不行钤束事后不能捕擒甚属溺职查方绍祖普成忠皆届请袭之年现在请袭应请永逺停其承袭以示惩创又土县丞杨世恩此次野贼之内无伊宗族一人亦无伊属夷猓又亲率土练随官兵深入捕应仍留其世职以示奬劝　一各处既拟设官添兵则俸薪兵饷以及役使等项均需支给云南嵗嵗借他省之协济岂容更増繁费查威逺之新开按板抱母二井前于遵
　　防覆奏盐务利事案内计一年可出盐三四百万斤请以所出之盐分销各属可以平减通省盐价今黑井已经加脚减价白井已有沙卤分销景弥云阿四小井其价原不过昻惟琅安二井之盐消售于临安等处者其价稍贵今又有新经查出丽江之井可出盐息二千二百余两将此减抵其价亦平除于盐政内另行具
　　题外查按板抱母二井从前为野贼及土官土棍所踞不但无分厘归公兼之野贼骚扰商贩亦裹足不前今经驱除整顿商贩流通计一年约可出盐四百余万觔可获息银二万余两以充兵饷可以不用另行请增再普洱一带又报出土井数处向亦因野贼阻挠擅利自肥今现陆续清查整理可将所出一并添助创设之费至兵米一项元江威逺普洱皆产米之乡应就近筹拨可也　一施和尚之侄腻勒糯利糯片等向来亦非安静之人此次施和尚被杀腻勒等皆随官兵奋勇捕贼党颇为尽力应寛其既往但若纵令仍各居逺寨漫无稽查亦恐将来滋事【臣】请将腻勒糯片糯利等并其妻子皆令移入元江府城居住凡有出入皆报明文武官庶该管各官得以稽查拘束而夷目本身家口俱在城中知所顾畏必不敢为非矣一威逺土官刀光焕及其犯事子弟将来若仍令留居故土必致鼔惑滋事请将其家口移至省城安插【臣】酌量料理给以恒产俾令得所则萌蘖不滋衅端俱息矣　一向来元新一带猓夷习于讨保之风其头目每年所得成千累百名曰年例钱其后生每年出外一次亦各得三四十两名曰鞋脚钱且所到之处醉酒饱肉满意而归利之所在趋之若骛更兼元新各寨多系各目故居其余零星小寨亦各有头脑耳濡目染以为徒手可以致富常思起而效之若不严加防范难必其故态不萌查各野贼出入有地讨保有时九龙江口是其入土司之要道请于九龙江口相近阨要之处及各渡口俱设汛盘查或江外之猓夷欲往江内江内之猓夷欲往江外者皆令该管官给以印票载明人数如山海闗之例往还按数稽查即茶山客商及官弁所差兵役俱一例盘查以严出境滋事之再元江新平所属村寨俱令地方官仿保甲大意编立里甲记其人户名口厯来野贼讨保必在秋成之后请每年令地方官于十月十一十二正月四个月之内不时亲往稽查如出外者多必系索保务行跟究惩处不令稍有脱漏则要路之出入既严地头之稽查又密形格势禁自不敢为非行之既久积习渐除余患自消矣　一威逺土州向来土官不容夷人应考恐其入学与之抗衡又同族为婚者甚众伦纪未明除同姓为婚已饬该管官谕禁【臣】又与抚臣杨名时严饬各员勤讲
　　圣谕加意化导以变猓俗请再于威逺设立义塾数处令夷人子弟有志读书者入塾诵习先暂令于元江附考请
　　勅学臣就其粗通文义者量于元江额外取进二三名以示鼔舞俟人文渐盛再请设学庶猓俗自变文明日啓矣　一威逺土州向来差发甚少其田土所出尽为土官苛入已今【臣】已令大理府同知佟世防守备杨国华将其田亩及各项钱粮逐一清查凡有土官额外苛之项行令尽数裁革其应增纳正额亦令酌照地之肥瘠更定赋额以资经费再查得威逺普洱九龙江等处土田之美大胜云省腹内之地其山顶多水其禾一年两熟然犹抛荒甚多者一以土夷人少不能遍耕再因野贼骚扰嵗无宁宇若使土田尽辟不但军糈足资更可化为乐土其间尚有可开设州县之处但目下人户稀少江边烟瘴未消未可骤言应筹之以渐【臣】已与抚臣杨名时令各地方官加意劝诲本处夷民广行耕植又令招徕别处愿垦诚实之民赴彼垦种请照雍正元年定例旱田十年陞科庶人烟渐盛岚瘴自消居民愈多则贼风愈息矣　以上十条【臣】就一得之愚筹酌调剂谨防同云南抚臣杨名时提臣郝玉麟合词具
　　题伏乞
　　皇上睿鉴勅部议覆施行
　　耕耤田谢恩疏　　　　　　【总督】鄂尔泰【满洲】钦惟我
　　皇上
　　仁育蒸民
　　孝先天下
　　三推开九推之首礼重贵农
　　千亩为百亩之倡情通报本
　　特举躬耕大典表正羣生
　　钦颁坛祭鸿仪晓兹兆庶以
　　天子而亲耒耜孰敢不勤于耕本
　　至尊而洁粢盛谁能不兴于孝自督抚以及郡县卫所尽属守土之司由京畿而逮东西朔南通行耤田之礼此诚百王未有之旷举实为万世不易之隆规也【臣】等身任封疆职司表率虽滇黔在万里之外僻近蛮荒而苗猓处异类之俦咸知耕凿仲春方届阳气正舒吉亥既临土膏初动彼其之子皆秉耒于东郊乃如之人同俶载于南亩岂独山农石户固讶所罕闻即使缙绅士夫犹茫然失据于是敬宣僚属相与遍谕农人俾知
　　圣天子本此仁孝之思躬先迪劝咸愿尔亿兆体其诚
　　敬之意同庆屡丰
　　帝曰百工钦哉予一人为天下臣民祈
　　天而永命民曰
　　皇恩大矣我百姓愿
　　元后父母寿考以无疆【臣】等无任激切屏营之至
　　请添设东川府流官疏　　　　　鄂尔泰为请设流官以安边圉事窃照东川一府奉
　　防改归滇省一切事宜应另为措置庶汉夷相安地方宁谧【臣】于去冬赴黔审理凶苗川贩事毕由威宁而抵东川虽城垣倾圯人户萧条然覩其山川察其形势按其疆亩查其厰地固膏腴之府物产之区也东至乌撒西至会川南至寻甸北至乌防西北至会理东西广四百二十里南北袤三百七十里周围延袤一千七百余里前有金沙江后有牛栏江复有五龙纳雄马鞍云弄诸山羣峯环峙坡阪宜荞原隰宜稻田髙水活旱涝无恐缘归流之后仍属六营盘踞诸目逞凶嵗遇秋收辄行抢割故改土三十年仍然为上酋所有仰荷
　　圣主仁威虽各加整饬共知惕栗但地方辽阔营长火目侵占田亩私派钱粮甚至纵夷劫杀绑掳平民实非一知府一经厯所能遍理查巧家一营逼近乌蒙去府窎逺厯遭乌酋践踏应立一县将马书弩革米粮坝以扯汛等处归并管辖者海地方素通乌蒙暗行不法应将县典史移驻者海将革舍阿固伙红等处归并管辖歹补地方亦离府治百里山深箐险应设巡检一贠将五龙卑七法戛等处归并管辖则补地方逺在江外亦设巡检一贠将阿木可徂普毛杉木箐等处归并管辖如此则凡要地方俱有职员分理垦田开厰协理有人而营长火目改立乡约保长一体编甲稽查严密渐染亦易二三年后东川将为乐土矣如蒙
　　圣恩俯允所设县治幷请
　　钦赐佳名知县巡检并恳
　　部铸给印信以专职守【臣】更有请者东川改土以来
　　于康熙五十九年间
　　题请照中学例嵗试取进文武童生各十五名建造文庙学舍春秋祭祀其教职诸事令知府暂行兼摄补廪出贡部覆俟数考后另疏
　　题请查知府有地方民社之责何能兼司训迪自应添设敎授一员给以印信专司学校其应试文武童生现在无多各取进十五名徒滋混滥应请暂照小学例各取进十名俟后人文渐广再议加额并应补廪出贡及新设县治亦添设敎职之处一倂
　　题请庶开导用勤观摩斯奋俾羣知入学为荣进身不易或亦鼔动边夷之一道也至建造衙署添设书役工食应将何项动给俟酌妥估计另行造册具
　　题合倂声明【臣】谨会同署理云南巡抚臣杨名时合词具
　　题伏乞
　　皇上睿鉴勅部议覆施行
　　请添设维西营制疏　　　　　　鄂尔泰看得中甸一区为云南西面藩篱延袤二千余里应设官兵以资控制经前督臣髙其倬
　　题明俟川云两省各遣大贠将巴塘中甸所属之地会查明白然后酌定添设官兵确数今阿墩子等处既奉
　　防归滇地方更为辽阔应于适中处所安设一营余量地方之大小要隘分防设汛以专责成【臣】查中甸虽地大民众但天气寒冷不能种植维西一带天气和畅又内接鹤丽镇剑川协之汛防外通西藏实属要之区应于维西建立大营设防将一贠带千总一贠把总一员兵丁四百名驻劄控制中甸地方亦属要应设守备一贠带把总一贠兵丁二百名驻劄防汛中甸之格咱地方乃通里塘之大路应设兵五十名防汛奔子栏渡口设有船只应设把总一贠带兵五十名驻防其宗喇普二处系防城闗之大路应各设兵五十名防汛阿墩子虽为要路而地隘民稀难容多兵应设千总一员带兵一百五十名驻劄防守阿墩子以外之浪沧江有溜桶船只为通西海要路应设把总一贠带兵五十名驻劄防范以上计设防将一贠守备一贠千总一贠把总四贠马一步九战守各半兵丁一千名方足控御蒙番弹压地方其备弁兵丁统属于维西营之防将而防将仍听鹤丽镇统辖则声势聫络呼应得灵但既议设兵必须筹饷查云南鹤丽镇设兵二千八百名较各镇多兵四百名者原为接壤蒙番防汛金江而设是以沿江之石鼓阿喜一带安设汛兵一千六百名之多又剑川协设兵一千名亦因界连番地之故该协之拖枝汛离维西仅二十里今维西既安大营中甸各处又已设兵则鹤剑俱为内地鹤镇沿江及剑协之拖枝等汛可以不必多兵应于鹤丽镇抽兵四百名剑川协抽兵二百名共抽兵六百名尚少兵四百名前督臣髙其倬曾有援剿两协裁增之议援剿左右两协原每协设马二步八合战兵二千名除拨归楚姚景蒙东川等处兵丁外每协尚有马兵三百二十名步兵一千一百七十名与原设马二步八之制不符应于两协内共裁马兵一百名步兵一百八十名改为马一步九战守各半兵丁四百名拨归维西营饷银移彼就此已敷给放其所设维西营官弁亦应于内地酌量裁调查援两协原系每协分为二营设副将一贠游击二贠守备二贠千总四贠把总八贠经前督臣髙其倬于请酌増楚姚镇兵等事案内业已裁去左协游击一贠守备一贠千总一贠把总二贠又裁去右协游击一贠千总一贠把总二贠今应裁右协守备一贠两协千总各一贠把总各二贠拨补维西营是维西营止须另补防将一贠所有备弁均毋庸另设一转移间内外之营制俱宜而兵饷不致增添庶于边疆有益【臣】谨会同吏部尚书以总督管理云南巡抚事务臣杨名时驻劄大理府云南提督臣郝玉麟合词具
　　题伏乞
　　皇上睿鉴施行
　　请设乌蒙府文贠疏　　　　　　鄂尔防为钦遵
　　上谕请设文贠事窃照乌蒙镇雄既经奉
　　防改土归流并归滇省管辖除应移镇安营裁调官兵
　　添设之处现在另疏具
　　题外所有应安设文贠驻劄各地方总理分理之处【臣】随悉心筹画广询博采务求妥确今据永昌道贾扩基东川府知府黄士杰威宁府知府杨永斌署乌蒙事正大营同知耿觐谟署镇雄事寻甸州知州崔乃镛补知县朱绣等会同武贠屡经踏勘次第详报到【臣臣】按其情形察其险要复与各贠防商确议酌定规模仰
　　圣裁谨议得乌蒙镇雄相接壤地方千有余里而乌蒙地势尤广请仍设为府治查乌蒙地界有上方下方之别其上方扼要之地为天砥而乌防小乌防鲁甸女补奎米贴等处皆属上方土府旧治并无城郭查天砥去旧治七里轩敞寛平可建城垣应设知府一贠总理郡务其下方扼要之地为大闗坉而小闗豆沙坝盐井渡梅子沟以及水旱十八站等处均属下方去府窎逺应设通判一贠驻劄于此分理郡务又米贴地方去府治西北三百里去大闗坉东南四站踞金沙江之上流扼大小凉山之喉项控驭险要应设知县一贠驻劄于此总理县务又鲁甸地方系禄鼎坤旧地分辖诸夷总领各目地接东川夷猓杂处应设巡检一贠驻劄于此以司门户以察往来又盐井渡地方逺通川省近接镇雄商贾丛集课赋攸闗奸贩狡夷往来出没亦应设巡检一贠驻劄于此以司盐务以察奸宄又设经厯一贠同驻府城供知府调遣设司狱一贠专管监狱设知事一贠佐通判稽查设典史一贠备知县调度兼理狱务又于府治设敎授一贠县治设敎谕一贠分司训迪此乌蒙应设之官制也至于镇雄较乌蒙稍隘请改为州治查镇雄地界总计有三股一为彝良八火头一为威信十三白勒一为母享七火头而乌通山居三股之中乃总防之地背山面河为土府旧治亦无城郭今请稍移而南建立城垣设知州一贠总理州务设吏目一贠以董馘囚其彞良地方为八火头之最旷土荒田可备开垦盐井鑛厰可资食货而夷猓杂居顽梗盘踞号为冲繁应设州同一贠驻劄于此分理州务其威信地方为十三白勒之最通川省之门径傍乌蒙之藩篱总天篷诸寨之要隘握白水三江之咽喉应设州判一贠驻劄于此借为后障其母享地方为七火头之最逼近永宁路通商贾接州治呼吸相闗应设巡检一贠驻劄于此以为内藩又设学正一贠以司训诲此镇雄应设之官制也以上乌蒙一府应设文官十一贠镇雄一州应设文官六贠俱归乌蒙府管辖现今两处各需贠任事【臣】看得顺宁府知府陆世宣虽到任未久然操守谨饬才具强干且籍四川熟悉土夷情事曲靖府通判徐德裕办事精勤不避劳怨屡经差委皆有条理补通判苏暻年力精壮堪以佐理广通县知县杜思贤才具明晰办事老成昆明县县丞张浩炎方驿驿丞许燮俱办事能干相应请
　　防将陆世宣调补乌蒙知府徐德裕补授镇雄知州苏暻补授大闗通判杜思贤调补米贴知县张浩陞补彞良州同许燮陞补威信州判均属人地相宜陆世宣杜思贤系对品调用苏暻系
　　命往人贠张浩许燮系请补佐贰官俱无庸送部引见徐德裕俟赴新任办理就绪再给咨赴部引
　　见其经厯知事巡检典史等官【臣】已另行选择咨部调补各敎官听抚臣考验选补府州县文武童生暂照小学例各取进十名俟人文渐广再议加额此二处实系边方要地所设各贠请以三年为满果能称职保
　　题陞用以示鼓励各贠缺俱于本省拣选调补至于应征地田钱粮人民户口并各贠管辖界址建造衙署官俸役食以及盐井银铜各厰作何调剂之处俱现已委贠分勘清查确估俟册报到日听抚臣另行具
　　题所设府州县三治并请
　　钦赐佳名以昭
　　圣化各贠应给印信统请
　　部铸给以示信守【臣】谨防同云南抚臣朱纲合词具题伏乞
　　皇上睿鉴勅部议覆施行
　　恭报庆云疏　　　　　　　【三省总督】鄂尔泰为恭逢
　　圣诞庆覩祥云事雍正六年十月二十九日恭逢万寿令节【臣】率在省文武官贠人等在五华山朝贺毕坐班至辰刻共覩五色卿云光灿捧日经辰已午三时至十一月朔绚烂倍常凡呈现两日【臣】尚以为省城所见其他郡邑未必同然随经行查去后适据楚姚镇总兵官张应宗呈报恭逢
　　皇上万寿本职率同在城文武大小官贠以及合郡绅
　　耆兵民人等恭诣
　　龙亭朝
　　贺坐班仰见
　　上天垂象卿云满布祥光五色拥防日边从辰至午灿烂非常初一日午时焕丽更胜文武兵民咸称厯来未覩齐祝
　　万寿无疆所闗
　　盛朝祥瑞理合具文呈报又据云南布政使张允随详称查据楚雄府楚雄县广通县姚安府姚州大姚县定边县等处先后呈报恭逢
　　皇上万寿圣节喜见卿云五彩拥防日边经辰已午三时于十一月初一日午时又复光华照耀众目齐观不胜欢忭此从古未有之殊观旷代罕闻之盛事幸生
　　圣世得覩其祥伏祈转详各宪等情到司伏查省城乃全滇之防楚雄为西迤之中忻逢五色祥云正当
　　万寿令节此诚嘉征上瑞罕见稀闻理合详请祈转奏等情到【臣】钦惟我
　　皇上
　　功防化育
　　德备中和
　　至诚昭格于幽明敬
　　天法
　　祖深仁广沛于遐迩怀德畏威四表被
　　光华时征上吉八方荷
　　丕冒叠见竒祥前此璧合珠聫羣识
　　天心之昭监嗣闻河清海晏尽知
　　地祗之効灵若夫庆云之瑞正值
　　圣寿之辰则实从古迄今未经再见者也【臣】谨按黄帝有景云之应虞舜有卿云之歌瑞应图曰庆云者太平之应孝经援神契曰天子孝则庆云见春秋感精符曰南至有云迎日年丰之象再考云南通志汉武元狩元年有五色云见于白崖遣使迹之置大理属之云南县云南由是得名其后厯晋唐宋元史不再书至明洪武嘉靖间五色云见于永昌其余或一二见半属彩霞亦不移时而散惟我
　　圣祖仁皇帝二十一年五月彩云见于云南县十月五色云复见于楚雄府是年云南悉平厯数从前要皆太平宁谧时和年丰之兆至于恭逢
　　圣诞呈现三时厯现二日稽诸简册从来未有如今日者也此葢伏遇我
　　皇上大孝格
　　天与穹苍而协撰至明如日竝云汉以昭回先天后天合德而自呈符验阳月良月应时而迭着庥征非雾非烟霱霱皇皇文垂有烂如纨如绮缤缤郁郁瑞霭无边覩盛事于五华鹓鹭貔貅宛在蓬莱之岛纪嘉辰于六诏山川城郭毕收图画之中儿童引领以称竒父老骈肩而志喜屡丰豫卜愿大有遍一十五州众口同声祝吾
　　皇臻万八千嵗【臣】无任踊跃懽忭之至相应恭疏题报伏祈
　　皇上睿鉴施行
　　请添设普洱流官营制疏　　　　鄂尔泰为逆夷已靖谨筹建置事宜仰祈
　　睿鉴事窃照云南元江府所辖车里茶山地方幅辽阔至二千余里摆夷窝泥等狡诈犷悍反复靡常
　　今橄榄坝逆夷凶顽横肆虽复仰仗
　　天威抚兼施悉已平定但极边瘴疠之区逼近交缅莽挝诸外域若不设重兵弹压设专司调剂恐革心不易善后终难【臣】等详求一劳永逸之计细筹分防阨要之宜看得车茶十二版纳原俱隶宣慰司管辖该土司刀金宝自以不能兼顾以致属夷肆横据请分设流官实于地方有裨应将思茅普藤整董猛乌六大茶山及橄榄坝六版纳归流管辖其余江外六版纳仍隶宣慰司经管划清界址造册达部查普洱距元江府八跕原止设通判一贠竝非正印请于普洱设知府一贠钤束化导并管征解钱粮地方诸务设经厯一贠看守仓库禁狱兼司缉捕思茅接壤茶山系车茶咽喉之地请将普洱原设通判移驻思茅职任捕盗经管思茅六茶山地方事务从前贩茶奸商重债剥民各山垄断以致夷民情急操戈查六茶山产茶每年约六七千驮即于适中之地设立总店买卖交易不许客人上山永可杜絶衅端客商买茶每驮酌纳茶税银三钱令通判管理试行一年之后征税若干定额报部再【臣】等原议橄榄坝拟设知州一贠今查橄榄坝本地烟瘴实甚未便驻兵接橄榄坝之攸乐地方以髙瞰下最为阨要亦且凉爽现议于攸乐设游击一贠驻劄防范文职设同知一贠与之同城分理地方事务竝管各版纳盐井督煎办课亦俟试行一年之后征课若干定额报部设盐课司大使二贠一驻猛乌兼管乌得盐井一驻整董兼管磨者盐井同知通判经厯司盐大使等贠俱隶普洱府属辖如此则府治既定官守厘然矣普洱改设府治除原有通判一贠外应添知府一贠同知一贠经厯一贠盐大使二贠再普洱所属原有生童从前皆赴元江府考试今既改府当另设学校敎职应于元江府学调拨训导一贠董率啓迪前在元江府入学者拨归普洱府学其童生入学名数照滇省小学事例俟人文渐盛之后另请广额又边方营制所以建威消萌最闗重大车茶一带旧隶元江协管辖属临元镇节制汛地辽阔额设兵丁一千名实不能兼顾虽后添设普威一营兵丁一千四百名然自普洱以外镇沅威逺恩乐等处俱经改流创设府州县制若再以六大茶山竝各版纳地方悉令管辖固属地广兵单难以分布即便添兵仍归临元镇节制亦属鞭长不及万难控驭【臣】等原议拟将元江协副将改设普洱恐犹不足以壮声势而济缓急也今悉心酌议请将元江协竝普威营俱行裁汰即添设一镇分为中左右三营元江协亦改为一营游守千把俱照营制共设兵三千二百名元江镇沅普威车茶等处俱令统辖分汛防守总兵带中军游击一贠守备二贠千总二贠把总四贠马步兵丁八百名驻劄普洱与知府同城元江营游击一贠带千总一贠把总二贠马步兵丁五百名驻劄元江左营游击一贠带千总一贠把总二贠马步兵丁三百五十名驻劄威逺左营守备一贠带把总一贠马步兵丁二百名驻劄镇沅与知府同城千总一贠带马步兵丁一百名驻劄恩乐与知县同城右营游击一贠带千总一贠把总二贠马步兵丁五百名驻劄攸乐与同知同城右营守备一贠带把总一贠马步兵丁二百名驻劄思茅与通判同城千总一贠带兵一百五十名驻劄慢颡兼防橄榄坝把总一贠带兵五十名驻劄猛养千总一贠带兵一百名驻劄倚邦内拨兵二十名防守磨者盐井把总一贠带兵五十名驻劄慢林兼防小猛仑把总一贠带兵五十名驻劄猛乌把总一贠带兵五十名驻劄整董其猛旺等小汛渡口十处共安兵一百名所议新设之镇应裁元江协副将一贠普威营防将一贠除元江普威原有守备三贠千总六贠把总十二贠今安设一镇四营应添总兵一贠游击四贠守备一贠千总二贠把总四贠议设兵三千二百名除元普二处原有兵共二千四百名外需添兵八百名查大理城守营原设守兵一千名竝无马兵一切巡查差遣俱有未便且守兵例不拔补把总该营兵丁亦无进身之路应减去二百名改设马战兵八十名步战兵一百二十名守兵六百名共八百名照云南城守营之例提标五营额兵四千名内马兵一千名步战兵三千名原与马二步八之营制不合今应于马兵一千名内减退二百名充入步伍于步兵内减退四百名改为守兵嵗计节省银共六千一百两有零又临元镇营制额兵二千二百名止该马兵二百二十名今有马兵二百四十名亦应减去二十名充入步伍以昭画一歳可节省银三百七十两有零是提镇两标兵数无减差遣如常而所节省银两每年可敷四百兵之饷即可招兵四百名此外尚应添兵四百名查西藏用兵滇省共派出三千名钦奉
　　圣防着额外添补三千名【臣】因不需多兵止合招补一千五百名业经咨部在案今洛龙宗之兵三千名先已撤回前留察木多之兵一千名亦现在檄撤所有额外招补之兵自应陆续裁汰以符旧额请即将此新招额外兵丁就近酌拨四百名归入新镇标下以足其数至归流版纳应征钱粮秋米等项统容确查分晰造册报部新附地方得人最要必须精明强干熟悉情形而又廉谨老成之贠始可以任抚绥而资控制所有新设文武各贠另疏
　　题补再修建城垣衙署兵丁房屋等项饬行确估一面兴工动用银两另行报部核销合倂声明【臣】谨会同云南抚臣沈廷正驻劄大理府云南提督臣郝玉麟合词具
　　题伏乞
　　皇上睿鉴勅部议覆施行
　　报南掌国进贡疏　　　　　　　鄂尔泰为
　　圣德逺届外国输诚谨恭疏
　　题报仰祈
　　睿鉴事雍正七年六月二十九日据云南临元镇总兵官邱名呈称雍正七年六月十一日据汛防猛洒目兵康天锡苏凤彩等禀报五月初六日老挝南掌国王子岛孙差叭目五名先目十二名后生八十名备象二只进贡
　　天朝恳求总督转达理合禀明本职即差千总亶国鉴竝思茅土目刀兴国前往江坝一路接应照管来差头目人等拨备兵夫防送前来等情又据前委协办军务之元江府知府迟维玺报同前事竝准抚臣沈廷正扎【臣】随会檄云南布政使张允随备办犒赏供应等项令知府迟维玺照管来省竝檄总兵官邱名扬如土目土兵内有愿留在思茅等者水土不服亦不必相强仍照常供应去后续于闰七月初一日据总兵官邱名扬知府迟维玺呈称探得老挝进贡人等于六月初三日到内地整歇地方于七月初六日到闗坪地方至闰七月十五日据南掌国苏吗喇萨提拉岛孙差头目叭猛花叭猛腊叭细礼松发带先目人等捧销金缅字蒲编表文一道赴车里思茅地方军营投见备极诚恳随即劳慰赏赉伊等合掌叩头于二十日职带头目叭猛花等自思茅出普洱会同元江府知府迟维玺就公所整肃威仪示以体统复又从优赏赉随令通事询问据称小的们南掌地方接连车里边界去年有橄榄坝摆夷多事逃至南掌猛洒地界官兵追到竝不扰害村寨竝不妄杀一人又听得汉人们説
　　天朝
　　皇帝仁明海外逺人无有不服黄河水清了数月我南掌主子説黄河再不闻清今黄河水清一定是
　　大圣人掌天下因此差来进贡备象二只蒲编金字表
　　文一道恳求总督
　　奏达见我主子逺来的心等语又问来差金字表文为何写在蒲叶上据称小国没有纸敬天敬佛才用蒲叶写金字若文书用芭蕉叶写字其余俱竹片子写字这蒲叶金字进贡
　　皇帝与敬天敬佛一様等语差目内有不服水土者留在思茅等大头目等令元江协把总陈纶等率兵伴送随知府迟维玺赴省听等情【臣】于闰七月二十六日行至江西坡地方据报该叭目等已于闰七月二十日抵省即兼程回省于八月初二日到署来使郊外逺迎俯伏道左于初三日【臣】随肃整威仪排列军容令伊等进见内叭目三名先目六名后生十五名列次叩头【臣】传通事奬劳来使跪禀云南掌小国离
　　天朝最逺闻得黄河水清知
　　大圣人治世小国数年以来安享太平年年丰熟通欢
　　庆沐
　　皇上洪福国主感戴不尽特备土产象只进贡以展下
　　情祈赐转
　　奏亲叩
　　阙廷等语【臣】即恺切开示宣布
　　皇仁嘉奬恭顺随加犒赏令其回寓静讫【臣】伏查老挝系俗名南掌系国号方言以水为南以象为掌因水上出象故名南掌即古之越裳氏僻处云南之极西与交阯缅甸交界其人民繁庶疆域辽阔亦与两国相等头目名叭者职分极大该国止设五六人今来使首名叭猛花即系掌兵者先目亦系有职人贠后生其土兵也自周成王时献雉之后数千百年未闻入贡虽元明之初名属内附然皆迫于压制竝非出自谆诚未有不加兵威不事招致而自効恭顺万里逺来如
　　今日者也兹葢恭遇我
　　皇上
　　光被四表
　　宁及万邦
　　声敎无所不通囊括无雷之国
　　怀柔鲜有不至包涵出日之乡重译来朝
　　圣人兴而万方作覩梯航致贡
　　文德盛而四夷咸宾敬备
　　凤阙之威仪不数贡獒于西旅上供
　　鸾舆之卤簿宁等献翟于南淮不同赤雀苍乌徒劳跋涉大异橦花蒟酱空耀珍竒较玉帛于涂山何须诛防风之后至比共球于商代岂必责荆楚之来王斯诚我
　　圣主德无不届逺无不来风动时雍固无间于外域者【臣】查云南向无外国进贡成例而该国敬备
　　表文方物遣使来朝出于至诚据大头目一名叭猛花次头目一名叭细里松发并先目二名先腊鲜先笼后生五名波罕醒愠醒惰波亥莫博歪等恳祈亲叩
　　阙廷情词谆切【臣】谨会同云南抚臣沈廷正合词题报恭
　　谕防【臣】即委贠将该贡使伴送至京以昭
　　盛事伏祈
　　皇上睿鉴施行
　　平乌防谢恩疏　　　　　　　　鄂尔泰伏念苗猓之性比于犬羊即不激成亦时反覆总兵官刘起元之罪犹不在偾事而在辱国以全镇之兵加以所辖三营军有鎗炮贼只标弩以一当十非闗弱强无论未事之先首告造谋者有人密报聚众者有人刘起元责惩怒骂既不究察亦不防备罪不容于诛即果变起仓猝原无知觉亦当整兵力战或据险待援胜则贼降败则自尽犹不失为死事乃竝不一战妄欲招安直至逆猓重围凶横益甚犹妄意鲁甸不反仍同游击江仁贿买贼目欲保全家口奔赴东川致尽被杀于离城二十里荔枝河地面于是贼势愈炽谓官兵伎俩不过如此以致东城猓属羣起附和肆布流害人心惶惑据奔逃兵丁客民备述形状莫不痛心切齿在镇将之罪即总督之罪此【臣】之所以惭惶忿恨而刻难自寛也云贵边隅尽属苗猓犷悍愚顽不服约束每有藐官虐民杀兵夺炮而互相隐讳以为老成者凡兹前事人所习闻【臣】自叨荷
　　殊知寄以重任殚心筹画矢志清除不量已力不恤人言竝非好大喜功实亦隐忧逺虑计五载以来仰赖
　　天威凛遵
　　训示虽难言条理已少具规模今乌防一变俨若不支
　　惟
　　圣明可寛【臣】之罪天下谁谅【臣】之心将懦者得以借口强者亦乐于安身谓苗猓原不应惩创谓边疆原不必开辟皆鄂尔泰好事皆鄂尔泰启衅窃恐因循瞻顾复蹈前辙日复一日官复一官数十年后或有事征则力倍功半犹未可以图宁事有原因谁实贻戚【臣】即骨化形销无辞负恩误国言念及此寤寐难安故乌蒙逆猓务期立速屠灭俾
　　声威逺震免生夷心以坚众志庶此一反覆转可以谋宁谧虑不止为乌猓事实攸系诸蛮此【臣】之所以恳请解任督师不欲旁贷者也兹蒙
　　圣恩原宥慈谕屡颁【臣】自知浅陋不能仰体
　　天心冒昧无辞悚惶倍切至于游击汪仁知县赛枝大等仓猝遇害累及妻孥着【臣】查明具奏加恩赏恤捧读
　　恩纶感深存殁【臣】现查乌蒙文武各贠内有効死尽命者有奔逃被杀者有牵累遇害者有冲突茍活者有在外无恙者有因逺幸免者其効死尽命时则游击刘昆马秉伦把总周世美等忿激杀贼各带重伤阵亡又司狱陈天锡见镇将不战于先二日即手刃其妻妾自刎于官署此四贠者忠义凛凛堪膺赏恤如游击汪仁守备杨天堦千总李发早邰士竒把总张必王永福外委千总王起鳌王国卿等系奔逃被杀俱无可矜怜如通判刘镇宝署知县赛枝大敎授李焜知事刘懋美巡检叶祚徽系牵累遇害俱堪赏恤如守备金必信巫茂崇千总王家彦蔡之斌把总卜贵汪玉丁蕃刘士俊赖君翼等俱初系奔逃继冲突茍活者俱应革职究拟因现在军前効力赎罪俟事竣再议如乌蒙知府陈克复永善知县杜思贤因公在省署经厯胡珚敎谕赵霐先委办差千总蒋功成养病住威把总李龙施义差接家口俱在外无恙如典史厉锦巡检鲁进修把总陈聫科邓又禹俱因逺得免其该镇兵丁现出随营者已一千二百余名仍有陆续投到者尚无确数至于遇害诸文贠多未携带妻孥有游击刘昆之妻张氏见刘昆伤亡逆众凶横遂顾谓二女曰我为命妇汝为官女岂可辱贼乎惟一死以报君恩遂杀其二女时有子仅三嵗张氏嘱其生子之妾呉氏汝尚可勿死抚此子以存刘氏后语毕即自杀妾不受亦自杀及恢复乌蒙后获刘昆之子竝乳母婢仆共五口【臣】闻信随令防送至省亲视抚养刘昆尚有胞弟武生刘峨义子武举刘类先俟事少定当资送回籍仍咨明四川抚臣嘱加意照看以为忠义者劝其游击汪仁之妻竝子女仆婢等游击马秉伦之妻竝仆婢等又守备巫茂崇之妻把总汪玉之妻及兵丁家口各男妇等共获五百余人现已分养周恤均勿令失所虽大节有亏生死俱无闗轻重而至仁普冐鄙贱皆不外生成【臣】实切感伤亦愈深惭愧谨
　　奏【按疏内杨天堦李发早邰士竒张必王国卿五人后复查明俱系死事另疏具　题一体　赐恤】
　　赐书谢恩疏　　　　　　　　　鄂尔泰为恭谢
　　天恩事雍正八年十一月初三日邮差赍捧
　　颁赐【臣】
　　钦定诗经传説彚纂二部春秋传説彚纂二部
　　御纂性理精义二部抵滇【臣】随郊迎至署恭设香案望阙叩头谢
　　恩只领讫窃惟厚风俗以正人心敎莫先于风雅尊天德而崇王道义最着于春秋总皆淑性之书无非会理之要故启心传者只十六字而衍妙绪者遂千万言均为百世之津梁岂独羣臣之模范钦惟我
　　皇上
　　大孝通神
　　至诚赞化
　　宪章
　　圣祖表彰圣籍知
　　圣圣之相承
　　阐扬心法追溯心源仰心心之是绍遡自开基仁厚化始二南欲知祚永商周功推三颂豳堂觥酒十五国之遗事犹存镐邑鼓钟八百年之余音如在至于体元居正为临御之大经法祖尊王尤国家之要典三纲已定专借防言九法既明用伸大义虽四传党同伐异均堪以熄邪思就诸家略短取长皆足以维王迹不辞彚粹之力开天以啓蒙用成纂辑之功牖民而觉世迨至周程张邵逺接洙
　　泗之心传下及游谢吕杨近窥濂洛之宝笈既幸宋贤崛起得朱子以集其成复覩元儒嗣兴至明初而会其説名为性理裒然成编统曰大全亦称美备然醇驳相间不免于小疵攟摭太繁或邻于寡当欲求精义端赖
　　睿裁兹者仰防
　　圣赐自九重而下锡岿然三书爰是俯竭【臣】愚从五夜以研求豁如一贯三百讽咏美刺具而知赏罚所由生一字襃诛荣辱分而觉兴观之咸备绎风人之防无非本天理以导人情秉素王之权亦惟借书法以开至性按其篇简虽多寡之攸殊原其指归只万一之各正倘冀合同而化先须分类以求【臣】笺愧康成解惭杜预趋庭未学岂曾问业于西河执简末由宁望赞辞于东鲁问天人秘奥罔敢曰知探性命正宗志焉未逮念忠臣孝子思妇劳人凡正变贞淫藐焉乾坤中处要期体胞与于西铭观五礼六乐八伐九征即中外安攘任其动静互根总愿浑隂阳于太极叨承
　　圣主时闻歌鹿鸣之三受赐
　　天王岂止锡彤弓者一惟
　　一人达天穷理书正月而同歌
　　万寿无疆将四海率性怡情纪有年而恒闻农夫绥庆【臣】无任激切屏营踊跃懽忭之至谨具疏恭谢
　　天恩伏乞
　　皇上睿鉴施行
　　请添设乌镇弁兵疏　　　　　　鄂尔泰为东蒙荡定威镇安平请增营添兵以垂久逺事窃照乌蒙一镇旧制中左右三营领兵二千八百名而威宁镇雄东川三营又各兵一千名分布声援原不甚单弱只缘镇将庸劣疎于操防兼因奸贼蓄谋出乎意外遂致变起仓卒揺动三边今虽仰赖
　　天威克期灭恶首凶党尽数就擒然种类繁多边隅险逺善后事宜尤不敢不熟虑【臣】查大闗永善旧系左右两营汛地皆接川蛮而瓮迭伐乌米贴豆沙等处俱属险要近又准文以金沙江为界而永善一县新增副官村等处大闗地方新增钟潭溪等处较前愈加辽阔分防已觉不敷其凉山鲁甸一带旧系中营汛地逼近牛栏江潜通川界及东川之巧家营隂分防外存城兵亦无多应请照广西左江镇之例准添一营设中前左右四营每营设游击一贠守备一贠千总二贠把总四贠马一步九兵一千一百名左营游击带守备一贠千总一贠把总四贠外委千把六贠马步兵丁一千名仍驻防大闗地方内拨把总一贠外委把总一贠带兵一百名分防兔勒以通府城声息又拨把总一贠外委把总一贠带兵一百二十名分防豆沙闗兼防盐井渡再拨千总一贠外委把总一贠带兵一百五十名分防滥田坝兼防牛皮寨一应塘卡照旧安设其余守备一贠把总二贠外委千把三贠兵丁六百三十名俱随游击驻劄大闗城内并听轮委游巡铁线溪滩头汛钟潭溪等处右营游击带守备一贠千总一贠把总四贠外委千把六贠兵一千名仍驻防永善县地方内拨守备一贠把总二贠外委把总二贠带兵三百八十名分防吞都即于内拨把总一贠带兵八十名分汛桧溪拨把总一贠带兵六十名分汛副官村其米贴一汛另拨把总一贠外委把总一贠带兵一百名分防守御一应塘卡照旧安设其余千总一贠把总一贠外委千把二贠兵丁五百二十名俱随游击驻劄永善县城内并听轮委游巡自沙河至永善一带地方新添之前营游击带守备一贠千总一贠把总四贠外委千把六贠兵一千名应驻防凉山地方内拨守备一贠把总一贠外委千把各一贠带兵三百名分防鲁甸并火得红江边与东川聫络又拨把总一贠外委把总一贠带兵一百名分防乌威接壤之诸仙背以司盘查又拨把总一贠带兵八十名分汛切黑苏甲以扼江口要隘又拨外委千总一贠带兵六十名分防苦着以连凉山声势其余千把总各一贠外委千把各一贠兵丁四百六十名随游击驻劄凉山营内竝控制沿江川蛮轮拨防汛安塘中营官弁兵丁俱应驻劄府城不须分拨防汛其左右前三营尚余千总各一贠兵丁各一百名亦并留驻府城听总兵官差操竝资本营传事是三营汛地既星罗碁布呼吸相通而总兵驻劄府城有游守各一贠千把总共九贠外委千把六贠兵丁共一千四百名弹压调遣皆可足用以上四营计添兵一千六百名共额兵四千四百名即除算镇将备弁亲丁粮及公费粮等项亦尚有足兵四千名地方纵属辽阔实无单弱之虞矣再镇雄东川二营现各设防将一贠守备一贠千总二贠把总四贠马步兵丁一千名仅足防守难资应援应请于镇雄东川各添设守备一贠把总二贠马步兵丁二百名合旧额分为左右军以镇雄营右军守备一贠千总一贠把总二贠外委千把各一贠带兵四百名驻防奎乡内拨千总一贠外委把总一贠带兵一百名分防白水三江又拨把总一贠外委千总一贠带兵八十名分防伐乌闗其余汛地除酌量安设外所余左军守备一贠及千把外委兵丁俱随防将驻劄镇雄州城以资弹压以备调遣以东川营右军守备一贠千总一贠把总二贠外委千把各一贠带兵三百名驻防巧家营之阿白溪内拨千总一贠外委把总一贠带兵一百名分防者那把守牛栏金沙两江通川乌渡口所余汛地除酌量安设外所余左军守备一贠及千把外委兵丁俱随防将驻劄东川府城以资弹压以备调遣再查镇雄营旧设有彞良吼西长官司回龙溪等汛如龙街子核桃坪罗坎闗郤左等处则俱应添汛而应设之塘卡共二十余处东川营旧设有阿汪五龙索桥者海则补弩革巧家营老吾老等汛如那姑以扯待补七里马书等处则俱应添汛而大水塘小龙潭现拟割归寻甸犹不在内此中应增应减应倂应分仍恐疎漏未便骤定统俟再加详勘另造清册报部查核如是庶镇雄东川营制周密而镇府攸赖矣至于威宁地方系乌镇唇齿为川滇咽喉防将一贠守备一贠千总二贠把总四贠额兵一千名除分防外防觉单弱应请改营为协仍属镇辖裁去防将设副将一贠添都司一贠千总二贠把总四贠马步兵丁五百名合旧额官兵共一千五百一十五贠名分为左右两营新添之都司为左营兼管中营事旧有之守备为右营兵各七百五十名拨右营守备一贠千总一贠把总一贠带兵二百八十名驻防雄所以通镇雄内拨把总一贠带兵八十名分防长胜寨以通乌蒙又拨右营千总一贠带兵一百名分防瓦渣河以通东川又拨左营把总一贠带兵六十名分防可渡桥以通宣威再拨右营把总一贠带兵六十名分汛四铺拨左营把总四贠各带兵六十名分防水槽铺菩萨塘黑草结里等四处外委千把酌量分拨一应塘卡严安设以上除分拨防汛外驻劄威宁城内副将一贠都司一贠千总二贠把总一贠并外委兵丁七百六十五贠名庶弹压调遣亦皆足用而合计四府州一镇所辖一协两营新添兵二千五百名共额兵八千三百名则不独滇黔边隅可保宁贴即凉冕川蛮亦知所儆惧矣再曲靖府属之寻甸一州虽系内地实为东川乌蒙阨要之区应另设一营以备策应查云南省城除城守外督抚两标额兵六千六百名尽可分拨应请于督标拨兵八百名抚标拨兵二百名共马步兵一千名移驻寻甸设防将一贠守备一贠千总二贠把总四贠分哨管领仍归【臣】标统辖名为竒兵营将东川之大水塘小龙潭二处割归汛防竝于寻属之功山尹伍倘甸等处分汛防守其曲寻镇原防寻甸之兵三百一十名移驻罗平合原防罗平之兵五百九十五名共马步兵九百零五名应接安笼防闲粤境庶通盘合算皆可备声援而资控制即逺近苗猓亦可潜消其窥伺矣以上各条如蒙
　　圣恩俞允新改新添之副将防将都司请
　　勅部铸给闗防新添之千把容【臣】于奋勇効力之弁兵内考拔除应添各贠并乌蒙镇标现在各贠缺一面另疏具
　　题恭
　　圣防外【臣】谨会同云南巡抚臣张允随驻劄大理府云南提督臣哈元生贵州巡抚臣张广泗驻劄安顺府贵州提督臣杨天纵合词具
　　题伏乞
　　皇上睿鉴勅部议覆施行











　　云南通志卷二十九之五
<史部,地理类,都会郡县之属,云南通志>
　　钦定四库全书
　　云南通志卷二十九之六
　　奏疏
　　本朝【三】
　　修濬海口六河疏　　　　　　　鄂尔泰为报明修濬海口大修六河竝请定章程酌留需费以兴水利以济民生事窃以云南省会向称山富水饶而耕于山者不富滨于水者不饶则以水利之未讲或讲之而未尽其致斯不能受山水之利而徒以增其害也故筹水利莫急于滇而筹滇之水利莫急于滇池之海口其上流为昆明呈贡晋宁昆阳四州县下流为安宁富民二州县一水所经为六州县所系疏通则均受其利壅遏则均受其害故于滇最急滇池之源来于北城之盘龙江经城之东而流于南会呈贡晋宁之水潴而为池折而西流至昆阳州界复北折而倒流由石龙坝至于安宁富民之北而入于金沙江此滇池之形势也滇池即昆明池土人名之为海海之大周围三百余里环海之田资以灌溉号为膏腴者无虑数百万顷每五六月雨水暴涨海不能容所恃以宣泄者唯海口一河而两岸羣山诸箐沙石齐下冲入海中填塞壅淤宣泻不及则沿海田禾半遭淹没明治时巡抚陈金开渠濬沙筑坝凿石民困以苏自此遂有嵗修大修之例而不知海口之内有牛舌滩洲二处梗塞其中致海口内外不能通畅万厯初复兴修作亦只于牛舌洲之左豹子山之下竭力疏濬其根未清故其患未息至今嵗修嵗壅殊非长策【臣】委令粮储水利道黄士杰亲往查勘令将海口河道溯源穷流逐一修濬务期利兴害除毋为茍且补苴之计嗣据黄士杰回报勘得海口一河南北两面皆山俱有箐水入河每雨水暴涨沙石冲积而受水处河身平衍易于壅淤如北有白塔腊龙二箐水合泻入河名洱宗闸壅淤之患犹小南有瓦泥箐邢家园二水属呈贡县辖名普安闸有罗武箐一水属晋宁州辖名清水闸有天自芭蕉二箐水属昆明县辖名新村大闸皆直泻河中每疏濬于农隙之时旋壅塞于雨水之后不穵则淹没堪虞开穵则人工徒费沿海人民时遭水患皆甚苦之行至平定哨一闸系云龙箐水归河之道正值水陡流急之处相度形势谘询舆情咸称闸南宜开子河一道引普安清水新村等闸诸水同至平定哨闸入河则泥沙石子不能停住一劳可以永逸复行至海口驾船循视见有旧埂一条沉埋横塞其中埂外龙王庙前有牛舌滩又侧而下有牛舌洲俱阻拦出水不能直泄询诸土人此从前筑埂以濬海口之遗基也其一滩一洲自古所有原未议修随于大海近崖处用竹竿试探水深八九尺出海口外于龙王庙左海门村试探水仅深二尺五寸于龙王庙右近豹子山之牛舌洲试探水则止深九寸皆因三重壅塞不能畅达以阻海口出水之咽喉因令各为丈量牛舌滩长五十七丈上广十丈中广十六丈下广九丈顶高一丈牛舌洲长五十八丈上广九丈中广十三丈下广九丈顶髙一丈二尺应将此一滩一洲并前一埂尽行穵去则海口疏通沿海田地自无淹没之虞等情【臣】复博访确查即分委昆明呈贡晋宁昆阳等四州县照议督修其所用人夫即令四州县按名发给口粮并盐菜等项虽佚道使民欢欣不怨而急公往役体恤宜优于是各州县人民皆踊跃从事于雍正七八两年农隙之时兴工所有海口河道洱宗普安清水新村等闸壅淤处所悉已疏濬所有老埂牛舌滩牛舌洲等处尽行穵出悉已寛深所有平定哨闸南新开子河一道悉已修通复因晋宁旧河水陡流急阻回新河之水竝新建偪水坝一座新河悉已畅流归入大河又于海口外之石龙坝两岸山脚俱新筑堤埂保障河基悉已坚固所需物料并人夫口粮盐菜等项合计银五千六百三十余两【臣】已设法办理现今四州县沿海沿河及近海口内外居民既免淹没并涸出膏腴田亩甚广现在饬查另册具报此在省河道之大宗也至于四境之内河道甚多条分派别各有源流而其最大者莫如盘龙江由嵩明州邵甸里之黄龙冷水二洞及黑龙潭曲折三十余里至省城东北盘绕于城之东南西三面至西北而入于海故曰盘龙江据委姚安府知府臧原任广西临桂县革职知县刘永濬查勘估报盘龙江修濬河身河尾礟砌石岸坝闸竝应增开各子河新筑各堤岸应需物料人夫口粮盐菜等项共估计银三千二百三十余两其次如金棱河自元时咸阳王萨达克齐以郊田多水少乃引盘龙江水于松华坝凿河一道溉田甚广名为金棱河俗称为金汁河据委永昌府同知甘士琇昆阳州知州刘际平查勘估报金棱河自松华坝至海尾约六十余里应添修石岸及新开泄水石闸二处需物料人夫口粮盐菜等项共估银四千三百九十余两又次及银棱河其源出于城北二十余里龙泉观之黑龙潭会白龙潭水经商山麓亦绕城东南曲折入海今开通子河竝岔河分入盘江据委安宁州知州杨若椿查勘估报银棱河即银汁河自黑龙潭至马村通计上下流约二十余里蒜村一瓦水白龙寺文殊寺等闸竝两岸堤埂俱应加修需物料人夫口粮盐菜等项共银四百一十六两其次如宝象河在城南二十里其源有二一自屼□山小龙潭至板桥之东一自黄龙潭至板桥之西于明隂寺前二水会流由官渡以至海约八十余里据委通海县知县臧在莘元谋县知县樊好仁查勘宝象河至小板桥分为三支一曰猓罗一曰官渡一曰旧门溪堤埂坝闸俱请酌量砌礟石岸加筑髙三四尺不等需物料人夫口粮盐菜等项共估银一千一百四十余两其次如海源河据委丽江府知府靳治岐查勘海源河自海源寺至海约二十余里两岸土埂俱宜寛修班庄上下暗洞竝沙河堤埂应修筑髙厚需物料人夫口粮盐菜等项共估银二百五十余两其次如马料河据委署嵩明州知州张浩查勘马料河自黄龙潭至海约七十余里有白营村猪圏坝上坝沟清明沟以及桥梁二道除人夫照例外所需物料共估银四百九十余两又次如明通河其河由三元石闸引注为金棱河之分派据委澂江府知府王铎署晋宁州知州章伦查勘明通河自白沙桥至海尾三十余里两岸堤埂甚属低矮河身窄狭应修寛券石桥二座砌过硐二处需物料人夫口粮盐菜等项共估银四百一十余两又据委试用知县以下罗仰锜查勘马溺白沙二河其源来自放马桥至海约二十余里应请两岸加髙二三尺河身深寛三四尺需物料人夫口粮盐菜等项共估银五百二十余两以上各河共估银一万八百七十余两复经委布政司粮储水利道亲勘确核据报无异所有应需银两【臣】已于查出各项田地变价银内动用令及时办料兴工另疏
　　题明外【臣】查海口六河竝各支河皆足以资灌溉而备蓄泄独因淤塞日久开濬少难以致水不注海田仅通沟髙地惟望雷鸣下区则忧雨积此稻粮丰歉之故实人民苦乐所闗如果山润以水水艮以山俾彼此相资互得其用则旱潦可为转移荒瘠早施补救人力既尽天必垂怜此【臣】之所以由近及逺厯日积年务期通行成效勿敢怠忽勿敢遗忘者也惟是既兴工作宜定章程庶可以经久而不致废坠查云南府原有水利同知昆明海竝六河以及各支河巡查濬修是其职分应请铸给闗防重其考成勤则奬叙惰则防罚其昆阳州为昆明下游海口在焉距省百里同知难以兼顾请于昆阳州添设水利州同一贠驻劄海口常行巡察遇有壅塞不时疏通设或冲塌立即堵筑亦请铸给闗防照设书役以专责成至于通省各府州县皆有水利原无专贠诿卸因循托辞借口若将同知通判州同州判经厯吏目县丞典史等官加以水利职衔凡境内河道沟渠责令专理除云南一府仍归粮道管辖其余各属在迤东者统归迤东道管辖在迤西者统归迤西道管辖仍令各该府查勘验报各该道考察详明听督抚二臣核酌劝惩则不二三年将通省水利有兴无废而克济民生殊匪浅鲜矣抑【臣】更有请者昆明之六河昆阳之海口及临安之三河所闗尤钜嵗修银两不可不酌定查各项正歀固不应擅那即各项盈余亦未便滥费惟盐道衙门嵗有合秤银一千五六百两不等竝不在正额盈余额外盈余及各项积余之内而盐道张无咎丝毫无隐请即以此项拨作嵗修之用昆明六河酌定八百两昆阳海口酌定二百两临安三河酌定三百两用则报销仍造册送部不用则存贮竝拨余银两统数积存以备大修之需似于水利民生更有裨益除将通省水利竝达川粤河道已竣未竣现勘加修各大略彚叙
　　题明外所有修濬海口大修六河竝请定章程酌留需费情由【臣】谨会同云南抚臣张允随合词具
　　题伏祈
　　皇上睿鉴勅部查议施行
　　兴修水利疏　　　　　　　　　鄂尔泰为全滇水利己未兴修彚叙陈明仰祈
　　睿鉴事窃惟地方水利为第一要务兴废攸系民生修
　　濬竝闗
　　国计故无论湖海江河以及沟渠川浍或因势疏导或尽力开通大有大利小有小利皆未可畏难惜费忽焉不讲者况云南跬步皆山田少地多忧旱喜潦且竝无积蓄不通舟车设一遇愆阳即顿成荒嵗从前市米一石有价值十两十五两之年前事后鉴敢不预筹是以【臣】自涖任以后仰体我
　　皇上爱民务本之至意即详饬通查令凡有水利母得膜视并博采舆论合看绘图务期矢此恒心用资绵力但于治有小补庶几虑可少寛志未尝不如此乃迄今六载虽亦次第举行然兴修已竣而获水之利者仅半已修未竣已竣未妥竝应修未修委勘未确者居半现无成功何论久逺用深歉仄切望羣材此应了未了事所当分晰开明陈请
　　圣鉴者也除昆阳海口及盘龙江诸河兴修情由已另疏具报外查云南府属嵩明州之杨林海又名嘉丽泽纳龙巨南冲二河之水竝受四面山河各水会聚成淀出河口入车翁江达金沙江因河弯迂曲去水甚缓停留沙石壅塞咽喉每将海边四十八村已成田亩半行淹没厯为民患【臣】详加察访海水深止二三尺若改疏河道由丁家屯龙喜村开穵二里许直通河口使新旧两河竝泻水势畅流不独四十八村可永免水涝而周围五十余里草塘均可开垦成田随于雍正五年秋委贠会勘竝先将厯年阻挠之衿棍二人枷示河干限以工完释放于是各士民懽呼踊跃情愿出夫仅资给口粮竝未多费于雍正六年春报竣从此田亩嵗收竝涸出田地一万余亩再府属宜良县洼地多淹髙地无水旱涝不均有需调剂【臣】先于雍正七年据前任知县邢恭先详禀饬谕兴修随于八年春报竣续复委贠覆勘所开河共五道一在城东北五里五百户营之南开长约五里已通池江一在城东三里龙王庙北旧多积水开长约四里亦泻于池江一在龙王庙南为北来诸水所会开泻水河约十里水不为害一在城南二十里地名干墩子缘地无水池一望平衍废为弃土于池江边决一水门开河一道引肥水灌田现已获济惟自江头村起所开引河一道地形渐髙水势难上殊无益灌溉徒费人工复议自胡家营北接旧河另开一道约长五六里甚有裨益现饬于农隙兴工约明年春可竣又临安府有泸江一水来自石屏州之异龙湖合塌冲象冲二水及六河九洫皆会于泸江以赴岩硐伏流十余里出阿迷州入盘江而硐口硐底石埂十三重阻水不能直泻每遇夏秋暴雨奔湍四溃田庐淹没土人称有神物凭岩欲伐岩石辄有风霾砂石必中伤人经委前任知府张无咎凿石疏河椎凿不能入强入不寸许旋果风起砂飞礟砾从空击下断工人一指【臣】据报谓神以庇民岂以虐民总制奉
　　天子命除患济民而神弗许是神不灵随通以诚告以正遣张无咎以文祭毕复督工凿石应手而碎十三重立尽复将自泸江至岩硐堤岸八百一十丈自塌冲二河至三河口堤岸四千三百七十五丈并造桥丁桩穵浅诸件一并筑修于雍正八年四月内报竣现已有利无害禾稻倍收再府属之建水州查自南庄十六营以下暨狮子口郭衣村等八处田地甚多苦无活水但雨泽稍迟即秋成失望前任知州祝宏以附近南庄之李浩寨山腹中有过泉一道细流不息入地无踪曾竭力开穵不能疏通禀报【臣】令以谷糠填入向下寻流约三十里流出于州属之老鼠窄知为此泉无疑遂穿凿地道伐木为厢穴中水涌势甚湍激随复开沟导水俨成大渠竝酌定规条令挨次引灌而该地田亩皆赖以丰收于雍正七年四月报竣府属之阿迷州离城里许有小河一道厯来不通舟楫该署州漆扶助遵檄疏濬自水泉下绕州城由禄丰乡直达盘江计三十二里现可行舟于雍正七年八月报竣府属之蒙自县有县坝一区围绕城外平坦寛阔可成沃壤因灌溉无资遂弃为旷土查有城南学海据坝上流亦经淤塞若濬深数尺建闸筑堤开沟引水即可以肥田虽工程不易举而众愿速成该知县王廷诤于雍正七年兴修八年冬报竣又曲靖府属之寻甸州城南平川沃壤皆可垦土成田缘寻川一河会寻甸嵩明两州之水每夏秋积雨一望汪洋加以马龙州河水又会于七星桥下冲激寻川之水逆流泛滥即附近熟田亦嵗被淹没土人谓自古相传捍御无策【臣】熟筹博访就其山形水势及逺近髙低欲使寻川河顺流直泻必先使马龙河不争水道欲使马龙河不争水道必须另开子河俾寻甸嵩明之水皆得畅流竝可免冲激不至泛滥今于雍正七年春面谕陞任知州崔乃镛查勘督修随于是年十月兴工八年春报竣共用工三万七千有零约可涸出田地二万余亩但大河中流有整石四十余丈务须开凿而施力殊难复议另濬沙河十五里以收全功现委迤东道迟维玺就近督修又澂江府城南之抚仙湖延袤百余里中流深处可百余丈以受各山之水亦名为海由宁州入阿迷注盘江会流以达粤境每雨多水沙宣泄不及则附郭之河阳竝江川宁州三处利害共之惟海口一河尚堪疏泄而山溪水涨推砂滚石壅积易而通畅难明巡按姜思睿曾建牛舌梅子箐二坝撼两山之冲激遏砂石之壅淤今石坝倾頽更无可恃据该知府王铎详请兴修【臣】随发银委办计石工一百七十六丈零首尾寛深堤坝坚固又增筑逼水坝六墩以固石坝以涤岸砂于雍正八年兴工九年六月报竣河阳田新涸出三千余亩旧田遍种现获丰收又楚雄府属之镇南州旧有水塘筑堤积水以资灌溉名干家坝因倾废百年水无停蓄一遇亢旱种揷竝难【臣】面谕该知州金鉴确勘详覆其水来自北山龙王庙及多蕨厰等处两旁坡岩壁立四季泉源不竭会流箐口两山回环俨如门扇基址天成蓄水成塘可灌数十里田亩随发给银两令筑坝建闸全用大石并将外口开穵寛深毋得省工惜费于雍正八年六月兴工掘出千家坝旧碑一版复指其缺略示以坚完于九年三月报竣据称不独可灌千家并可以周万户矣又东川府虽倚山临川不通河道种稻田者无多余半为荒土而城北蔓海一区寛长二十余里地本肥饶因积水难消弃置已久自割归滇辖【臣】经发银数千两令前任知府黄士杰于雍正五年开河三道一从马五寨至鱼洞二十里为左河一从瓦泥寨至水城二十里为中河一从拖落村至鱼洞二十里为右河建石闸二座木桥四座水消田出业招民承垦劾守罗得彦又从马鞍山开河一道约长十里以济蔓海从梅子箐开河一道约长十里会合中河及知府崔乃镛接任于九年正月加修旋据报竣其余如嵩明州之寛郎河效古日足二里田亩同资灌溉因分水不均里民争控饬令开子河一道俾两里均平九年四月报竣宣威州旧少水田仅资荞麦知州漆扶助于双龙山泉会合处建石闸一座于戈山河口建石坝一座左右各开渠一道于嘉惠落水洞旁建石坝一座开渠一道截流引水均可垦田俱于九年八月报竣禄劝州地僻土寒谷难成熟惟正东东南等村可以种稻内有马家庄等处田髙缺水旧有水沟一道久经壅塞前任知州贾秉臣请从山腰纡折凿石成渠汇复沟水可灌田数千余亩于雍正四年八月内发价饬修不数月报竣大理府洱海之海口为附郭之太和及赵州邓川三州县水利所闗因壅塞多年每遇雨水泛滥海田多伤据前任同知佟世防等详明兴修水得畅流田禾攸赖于雍正四年内报竣又云南县有山一坝旧立闸三道引梁王山泉灌溉田亩嵗久倾圯难资引灌因开修沟闸竝濬清海尾赤河尾业经报竣浪穹县因湖水泛滥疏濬凤羽河等处筑堤四十余丈厢木柜五十架业经报竣但补苴一时尚非逺计现复委勘加修永昌府城外有南北两河田亩攸赖因壅塞已久嵗损禾苗据该镇府等倡率兵民用夫一万余亦于雍正四年内报竣以上各件工有大小时有迟速或给发承修或腾那济事或奉行官吏加意急公或本地士民出夫协力竝未动项皆已完工内有仍需加修者亦不过增补其各属地方如堤坝圩埂沟洞渠塘等类随时疏筑各有禀详事件零星俱无庸开叙此外如临安之建水石屏俱受庐子沟之患嶍峨之城垣田庐俱受练江猊江之患曲靖之西潇湘南宁之落水洞罗平之西北一河新兴之玉溪路南之蜡甸和曲之红土田赵州之弥渡云南县之马安邓川之苴弥浪穹之宁湖皆应疏濬开凿俾有利无害禄丰县之宜重修废桥定边县河之宜建石堤永北府之羊保山宜建石坝顺宁府河之宜建铁索桥皆应乗时料理庶力少功多至于通粤河道最闗要非止便客商实欲资粮运【臣】于雍正七年春即发银饬修已由阿迷州以下开至八达共一千五百里造船试行直至土黄有旱路二跕亦经置备车牛竝葢棚店下船至剥隘则径达粤江因委总理之被劾原任广南府知府贾秉臣草率粉饰竝未彻底开通故虽勉强行舟河路尚属危险现复委贠确勘妥议增修又嵩明州之河口经寻甸东川由牛栏江达金沙江周环川江复扺昭通以通舟楫虽工程不易亦人力所能现委试用知县以下赵世纶等备细估勘绘图覆夺若得川粤江河舟通滇会则片防可达呉楚又不止寻常水利事矣以上各件【臣】已切嘱司道竝详谕各官实心措办所需工费请于变价银两内酌量动支敢或借端侵冒及茍且塞责者立即掲防以为膜视公事者戒惟众志若一期在必行庶百务无难皆克有济且各为地方贻永逺利赖之善迹以仰副我
　　皇上厪念边方之盛心亦所以自求福而与有荣幸事也所有全滇水利己未兴修彚叙陈明縁由相应会同云南抚臣张允随合词
　　题明伏乞
　　皇上睿鉴勅部查照施行
　　委贠赴昭办理开垦疏　　【署三省总督】高其倬【见前】为报明动项委贠开垦昭通田亩仰祈
　　睿鉴事窃照昭通地方新经绥靖兵粮民食俱闗要昭通田土肥腴宜于稼穑开垦一事实为先务业经督臣鄂尔泰创始料理濒行谆谆以尚未竟其事为【臣】言之【臣】查昭通一郡四面环山兵米自外州县运往转输不易若本地耕获有资于军粮甚便且田畴渐广则民户日增可以填实地方可以移易猓习事属有益既不可缓而转瞬春耕时又将届【臣】随一一酌指檄令布政司葛森粮储道黄士杰议详商同抚臣张允随批定并遴委楚雄府知府储之盘带领补府州之顾维铸钱煌学习进士黄士鉴试用胡珚前往昭通专办垦务令昭通府防县亦行协同办理又令附近昭通之寻甸等各州县招募习于耕种之农民一千户限于正月二十日以内到昭令委贠储之盘等将昭通所有之田详细查看分为水旱生熟四项凡其处水道田塍俱皆现成曾经种过稻谷而现今抛荒者此种之田用力少而成功速当年垦种即可收成令作为熟水田其地有水可引宜种稻谷而从未经种者作为生水田至于只可种植杂粮不能开为水田者作为旱田亦分生熟二项俱令一一查明除今年已招垦之七百余户仍令将原垦之田照旧给令耕种外其余田土俟新招垦户到昭之时每人给以田二十亩此给田之处先尽熟水田给垦熟水田给完再尽生水田给垦生水田又完然后以旱田给垦但旱田厯来猓户种者居多又须将旱田之附近新经安揷之猓民住处者先尽给猓民余剰者给垦户耕种其兵民从前已给田今凡兵户现实有人垦种者亦令每户给以二十亩令其种植所给与兵民猓户之田俱令于分给之始即立清界限以杜将来纷争影射之葛藤其田按年陆续收其稻谷照时价计算扣还工本扣清之后即令起科纳赋纳赋之处仍即令输米以供兵食以省运费其田给与执照永逺为业至招往之垦户【臣】查自各州县前往招通道路﨑岖今天时正值寒冷之际沿途食物稍贵【臣】又酌量计其在途之时每垦户每站大口给银五分小口给银三分俾添买柴火食物使之踊跃前往争先应募不悮春时垦耕之期再昭通又有一种土人类于熟苗向来昭通猓人多不种稻皆令此种人为其佃户纳租供食其人勤于耕种性甚淳良今已不属猓户正可资以力田在彼既喜于安业在官又可省多费【臣】亦令办垦各贠酌量给田令垦照民纳谷总之此开垦之事田亩分定之后即令办贠分往田间朝夕看视劝戒以分垦户之勤惰【臣】亦不时查察以考办官之勤惰务期于来年二月之内一例开耕尽力垦种期于秋成之后所收谷石即有益于当年之兵食所有赴昭办理数贠【臣】亦酌量给与日用盘费此开垦各项之用约需一万数千两【臣】先请于开垦捐纳项内动用俟垦户陆续按年扣还原数其项欵细数难以预计容【臣】办定造报具
　　题送部查核【臣】谨先将委贠开垦昭通田地动项办理缘由会同云南巡抚臣张允随合词
　　题明伏乞
　　皇上睿鉴部查照施行
　　酌筹滇省粮赋疏　　　　　　【巡抚】张允随【奉天】窃查滇省各府州县兵多米少之处挽运维艰兵少米多地方米难久贮俱应实心筹画因时变通务期兵民有益【臣】先经与司道再四斟酌并行令妥议去后兹据布政使葛森会同署粮储道黄士杰详称查滇省额征民屯税秋米石共二十一万九千石四斗七升零额设制兵共四万七千九百八十名嵗需银八十六万九百四十一两六钱零嵗需米一十七万二百七十二石八斗零以额米供支外尚余米四万八千七百二十七石六斗七升零以制兵通盘计算米则支放有余但驻防兵多之各府州县所征税秋粮米不足供支应将征条银通融折收粮米以资军食驻防兵少之各属所收粮米足以供支仍应照旧输纳米多兵少之各属将粮米折解以抵兵饷民免挽运之劳米无红朽之虞昆明县附居省会驻扎重兵人烟辐辏日食浩繁所征粮米虽不足搭放应仍将附近各州县粮米运省供支毋庸议改其广西广南鹤庆永昌永北曲靖寻甸罗平南宁太和南安镇雄保山新平文山会泽等府州县俱驻有官兵除将各该府州县额征税秋粮米搭放外仍有不敷会计拨运采买不免滋扰请将广西等十六府州县所征条编银两内除军舍丁差并差发马鱼课照旧征收及存留钱三俸工应于各府州县中最逺之里分输纳银两外尚该银二万一千七百九十六两零照数全折请以每银一两折收京斗米一石征贮各该本仓备放少有不敷亦拨运无多至米多兵少及无兵之阿迷宁州路南云龙云州镇南通海蒙自永平姚安元谋等十一府州县额征秋米全数折收并蒙化府云南大姚二县额米改半折收二共米二万五千七百六十六石零请以每米一石折银一两拨抵广西等府州县条银二万一千七百九十六两零解司充饷外尚余银三千九百七十两有竒应贮道库照以一两折给普洱镇兵粮安宁晋宁呈贡昆阳宜良富民河阳新兴江川等九州县税秋粮米俱拨运省仓支放石屏州额米拨运临安府仓十二闗额米拨运大理府仓嵩明宣威霑益马龙平彞邱北弥勒临安建水防峩元江恩乐赵州宾川邓川浪穹劒川腾越顺宁楚雄广通景东丽江武定和曲禄丰师宗河西等二十八府州县虽各驻有兵以各处所征粮米搭放并协运邻仓供支所征条银毋庸改折又丽江邱北之新垦建水之猛弄新增米石系属夷粮永行折征业于奏销册内登明毋庸另议至昭通永善驻有重兵额米不敷搭放经署三省总督髙其倬会
　　题动支司库银两委贠赴川采买挽运接济条银毋庸改米维西营分防之阿墩浪沧二汛兵米不敷
　　题明以二两一石动支司库正项折给条银毋庸改折至维西额米不敷兵食原系酌拨鹤庆丽江仓米加给脚价运供除三站不给脚价外每年约需脚价银一千二百两有竒向于报部轻赍盈余银内动支今停止轻赍应于司库备公银内动给再普洱攸乐威逺镇沅等各驻有兵额米不敷支放别无附近可拨今以银一两折给不敷买食又当量为加增但无项可动今查有永行折征之易门禄丰罗次定逺并裁归蒙化之定边等厯系以米一石折银八钱征解兹各属既以每米一石折银一两亦应照以一两征收内除　题定之八钱解司充饷外所余二钱通计该银一千七百五十余两作为加添普洱镇兵丁折给不敷之用至中甸驻防兵丁每年需米一千八十石内除额征米七百三十三石零不敷米三百四十七石零查该仓节年存米足供四年之用应于旧存米内添拨动支后有不足另行酌议详请再查道库尚存节年轻赍银一万五千九百八十八两零请于本年采买供支以癸丑年为始停止采买仍每年将改米改折府州县于奏销册内分晰登造详请
　　题达计仓储之盈绌因时变通不以为额总期于国计民生均有裨益相应合疏具
　　题
　　筹酌普思元新善后事宜疏　　　尹继善【见前】为敬陈边地垂久事宜仰祈
　　睿鉴事窃照普思元新一带自雍正十年逆夷悖叛扰
　　害边疆仰蒙
　　皇上天威逺播训示周详选将调兵严搜痛人民咸
　　得安堵地方悉已敉宁经【臣】具疏
　　题报在案但边境险逺界连外域处处深山蜜箐在在蠢猓顽苗抚绥固应详筹防范尤当严密一切营汛建制事宜亟须乗此平定之后以为一劳永逸之图【臣】与抚提诸【臣】悉心商酌因地制宜量为增改逐条胪列为我
　　皇上陈之
　　一攸乐营汛官兵宜移驻思茅也安营设兵务期有用天时地利均要得宜查攸乐为普镇右营孤悬瘴地僻处万山水泉防细食用艰难兵丁多系单身最易逃走人人视为畏途更难招募自攸乐至思茅相距甚逺在在深山险箐塘汛兵孤势难存立一遇有事声气隔絶思普之兵不能及时应援即太平无事而烟瘴甚盛水土恶劣兵丁多致伤损其存活者亦皆疾病纒绵筋力疲弱难以弹压地方【臣】在京时荷蒙
　　圣谕令将三省事宜与大学士鄂尔泰悉心商酌鄂尔泰即以攸乐营基未妥嘱【臣】另筹【臣】细查形势与抚提诸【臣】再四斟酌攸乐一营必须改移虽前经同知郭伦议详改建于攸乐箐口已据报完城工五分旋遭兵火究之与攸乐相去不逺烟瘴亦盛终非长策查思茅地方髙爽水土和平北接普威南控江坝实为形势之要自宜将攸乐一营撤归思茅将右营游击移驻统领竝将攸乐同知亦移驻思茅与游击同城改为思茅同知换给闗防将思茅通判一缺裁汰车里江外各猛地方系宣慰司管理所有钱粮责成征解其攸乐茶山一带总属同知管辖钱粮俱隶征收庶控制得宜兵民均有裨益
　　一普洱郡城宜添知县一贠以资治理也普洱居滇省极边之地幅贠甚广料理需人原设知府一贠事无巨细俱系知府管理虽设有经厯仅可备供差遣知府遇公事出竝无印官在城或遇缓急别无一贠帮助非所以重地方也应添设知县一贠驻劄府城所有仓库钱粮户婚田土监狱事务悉归经管再添典史一贠以备任使知府得有余力专司总理庶佐理分任各有其人彼此相资缓急有赖至新设之县仰请
　　钦定佳名铸给印信以重职守
　　一普镇三营兵丁宜酌添也普洱全境纵横绵亘约计六七千里额兵二千四百名除亲丁公费及分布塘汛外存城之兵甚少前嵗猓贼猖肆兵力单弱守战不能兼顾及调两迤官兵逺路奔驰而贼势蔓延地方已遭荼毒是设兵不足犹之乎无兵也但增兵太多又虑山路险逺粮运维艰今再四斟酌每营必须添兵一百连原额计算每营各九百名三营共二千七百名庶极边辽阔之地可以守御有资矣
　　一三营汛地宜筹酌妥当也查普镇中营原设等角通闗哨两大汛左营原设抱母镇沅新抚恩乐四大汛右营原设猛旺思茅两大汛又中营原设整董一小汛左营原设猛班三圏二小汛右营原设猛旺倚邦猛乌慢林猛养五小汛凡小汛兵丁每处或四五十名或二三十名离营窎逺散碎零星平日徒作践夷人有事即先遭残害况多分小汛大营兵单欲调动则前出后空欲分应则顾此失彼前车之鉴厯厯可指是兵势散而无济不如合而可恃也应将三营之整董等小汛一倂撤归大营以壮声威以收实用至于三营大汛又有当详加斟酌者中营通闗哨一汛界在把边阿墨两江之中实系元普咽喉应拨中营守备一贠把总一贠外委把总一贠带兵二百名驻劄又把边渡口亦闗要应于通闗哨兵内拨出外委把总一贠带兵五十名驻劄游巡江崖等角一汛接壤元界之里仙江实系夷猓出没之地应拨外委把总一贠带兵五十名驻防此外尚有兵六百五十名游击一贠千总二贠把总三贠外委千把四贠随总兵驻劄普城又左营游击原驻威逺守备分驻镇沅今查威逺地方烟瘴甚盛镇沅为适中之地风俗强悍较威逺要应将游击移驻镇沅与知府同城以千总一贠把总一贠外委千把二贠兵三百名随游击驻劄以把总一贠外委把总一贠带兵一百名驻防恩乐内抽拨三十名令外委把总带领分驻三家坡防守以把总一贠外委把总一贠带兵一百名驻防新抚内以队目一名带兵十名于界牌安哨稽查其威逺地方以左营守备一贠把总一贠外委把总一贠带兵二百五十名驻防内以把总一贠带兵一百名分防抱母井其左营原贴防攸乐兵丁一百五十名令千总一贠外委千总一贠带领随总兵驻劄普城又右营原驻攸乐今拟撤归思茅应令游击一贠千总二贠把总二贠外委千把四贠带兵五百名驻劄思茅查猛旺一汛距思茅二百里若原有攸乐一营自宜于此处设汛以聨声势今攸乐既撤则猛旺亦可不必设兵惟由普藤猛旺茶山直抵九龙江一路饬令各土弁沿途按站设立土塘逓送公文又班鸠坡系思普咽喉应拨把总一贠外委把总一贠带兵一百名驻劄班鸠坡保固道路此外尚余兵三百名令右营守备竝把总一贠外委千总一贠带领随总兵驻劄普城统计总兵带游击一贠守备一贠千总三贠把总四贠外委六贠马步兵一千一百名驻劄普城则官贠兵丁力量充足无事可以壮声威有事可以供调遣仍令各营汛备弁每月拨兵五十名于连界各路彼此会哨一次换旗巡防不许骚扰多事庶营势谨严兵力整齐可以缓急足恃矣
　　一普洱地方辽阔宜慎选土弁管束以专责成也民人错居皆有乡保约束夷猓杂处务须土目稽察内地之土目必当削其事权而边境之土目又必使有专责查江外各猛地方已有宣慰司刀绍文及土弁刀细闷纳保守以为藩篱雍正十年逆夷蠢动江内江外到处煽惑是时刀绍文年尚幼穉未经承袭绍文之母刀氏同土弁刀细闷纳力拒妖言率众堵剿办理粮运保固江防实属深明大义懋着勤劳仰恳
　　圣恩应否比照乌蒙案内陇庆侯之庶母二禄氏四川沙骂土司沙氏之例给与封典竝赏给刀细闷纳土守备职衔以昭奬励至江内之六版纳及茶山整董乌得白马山六困一带幅员辽阔山深箐大且烟瘴甚盛既不能处处设兵在在置官若不令土目分管漫无责成地方难以宁谧今通盘筹画除猛乌易武小猛养旧有土弁召匾乍虎叭干无容另议外查普藤土千总刀猛比深明大义始终效顺随师搜厯着勤劳应赏以土守备职衔将猛旺及糯竜等二十四村赛责令管理其茶山倚邦一带均系窝泥查有倚邦土弁曹当斋为人诚实随师贼勤劳素着应将倚邦茶山责令管辖整董亦属扼要之区自土弁召第于叛案内拿解地方无人钤束查有土目召音随师奋勇甚属出力应给土把总职衔管理整董再猛腊地处极边与外域接壤最为要彼地头人召糯极力堵御办运军粮甚属急公効顺应赏给土千总职衔以示奬励责令保守边境至白马山六困整控一带原系土弁刀辅国管理查伊兄刀兴国不法律应连坐但兴国谋叛辅国实不知情一闻蠢动即报思茅文武协同守城又着伊妻防防仓粮以资兵食后经发往効力赎罪辅国奋不顾身实心出力捦获贼首竝将白马山一带夷民全数招安甚有功绩应赏还土千总职衔仍令管理地方必能格外感恩以图报効再攸乐营汛既撤其三十六寨需人管约据宣慰司刀绍文及各土弁公保叭竜摃管理窝泥寨喇鲊匾分管蒲蛮寨俱皆诚实可用宜令管理其余叭目火头俱择勤慎老实者分派充应仍不时严加稽察果能实心効力自当酌加奬赏如有多事滋扰即当拿究另行更换此竝非以久经归流之地而反责成土目葢地方总系流官管辖土目不过分查地方惟以土目管土人仍以流官管土目庶穷山僻壤瘴疠险阻之区莫不各有责成各有约束地方文武止须提纲挈领弹压抚绥则事不烦而民不扰似亦治理边夷之要道也
　　一普洱府治宜改建石城也普郡地处极边接壤外域实中外之咽喉滇南之门户既设镇府必资城郭现在虽有土城一座但土性浮松一经淋雨易于倾塌殊非久逺巩固之计且易启蠢类觊觎之心应请改造石城方足建威消萌其思茅土城应再修葺坚固竝于四面添筑炮台镇沅城垣亦日久圯塌应一倂修筑则捍御有资边疆永赖矣
　　一官贠贩卖私茶兵役入山扰累之宜严定处分也思茅茶山地方瘠薄不产米谷夷人穷苦惟借茶叶养生无如文武各贠每嵗二三月间即差兵役入山采取任意作践短价强买四处贩卖滥派人夫沿途运送是小民养命之源竟成官贠兵役射利之薮夷民甚为受累前经陞任督【臣】鄂尔泰
　　题明禁止兵役不许入山【臣】等又将官贩私茶严行查禁但不严定处分累不能永除请嗣后责成思茅文武互相稽查如有官贠贩茶图利以及兵役入山滋扰者许彼此据实禀报如有徇隐一经察出除本贠及兵役严防治罪外竝将徇隐之同城文武及失察之总兵知府照苗疆文武互相稽察例分别议处庶官贠兵役不敢夺夷人之利而穷黎得以安生矣
　　一攸乐一带之盐课宜寛免也查磨者乌得整董猛乌四盐井皆在极边瘴疠之乡与普洱府治相隔甚逺春夏水发味淡惟秋冬可以煎盐为数有限附近山多箐密夷人罕事耕种专借此盐零星负卖易米资生雍正七年间于筹画普洱建置事宜案内
　　题请添设大使二贠驻劄猛乌整董督煎办课仍以瘴盛不能往井将大使裁撤令夷人认课银二千两自夷人认课之后获利轻防生计不赡雍正十年间逆夷叛扰塞井毁灶附近诸夷奔逃四散井地一空是以雍正十年十一年分课银无出经抚【臣】张允随会
　　题请免现据盐道张无咎具详设法招徕尚在畏惧不前无人煎办【臣】思课额虚悬总于
　　国帑无益钱粮有限不如恤惠穷夷仰恳
　　圣恩将原定认纳课银特赐豁除仍赏夷人煎售庶各安心复业而兵火之余得以生计有赖矣
　　一就近归倂村寨以便管辖也地方界限最宜划清若隔裂窎逺势必稽察难周如元属善政里猪山者布林腊猛三乡及上下猛缅猛松左戛又惠逺里之磨铺萨等糯那阿扇那补怕南害等寨地近普攸距元十跕二十跕不等相隔遥逺难以管辖应将前项村寨归倂普洱管辖仍选委土弁目就近分管又查元属惠逺里之西萨猛列地方离元江五百余里去威逺甚近应改属威逺管辖又有镇沅府属之坝朗坝木坝痴三寨去镇沅九跕去元城止二百里应割归元江管辖不但稽查甚便即一切上纳钱粮充应夫役不致有逺路奔走之苦矣
　　一威逺宜归镇沅管辖也查镇沅一府户口无多止辖恩乐一县事务简少威逺附近镇沅向设同知一贠经厯一贠不隶府辖声势殊不聨络应将威逺地方改归镇沅府管辖原设之同知改作镇沅府分防威逺抚夷清饷同知一切刑名钱谷事务照大闗同知之例仍令办理由府稽察核转换给闗防以昭信守其原设经厯一贠应行裁去改作镇沅府知事一贠仍随同知驻劄威逺以供任使一应养廉役食衙署等项俱应仍旧毋庸增减其威逺生童向附元江府学今威逺既议改归镇沅应将附入元江府之生贠归入镇沅府学嗣后生童俱归入镇沅府学考试以广造就再镇沅府属之新抚地方为元普咽喉自恩乐至普洱中隔六跕运粮解犯往来必经必需专贠料理应请设新抚司巡检一贠铸给印记驻劄新抚稽察逃盗赌博专司巡缉及往来运解事务庶佐理统辖各有责成治理得收实效矣
　　一元江营制宜酌量增改也查元江四面夷疆幅贠辽阔实属居中扼要之所从前设游击一贠兵丁八百名营制单弱汛地零星难资控制兹当地方大定之后自应亟为筹画以期永固边圉请将该营游击裁去改设防将一贠添设守备一贠把总二贠兵丁四百名拔外委把总二贠同原设之守备一贠千把总六贠外委千把总六贠兵丁八百名分为左右二军仍隶临元镇兼辖其防将一贠带左军守备一贠把总二贠外委千把三贠兵丁五百名驻劄元江府城防守弹压分布塘卡他郎地方乃元普镇威通衢实属要区原经建城设汛但汛兵单弱今应以右军守备一贠带把总一贠外委把总二贠兵丁三百名与他郎通判同城驻劄又阿墨江口乃元普咽喉应以把总一贠带兵五十名防守渡口与他郎通闗哨相为连络又因逺地方甚为阨要应以外委千总一贠带兵五十名防守与他郎大汛相为犄角又邦轰一汛路通元新应以千总一贠外委把总一贠带兵一百名防守内以外委把总一贠带兵三十名分防谷麻江渡口又老乌山为元新等处出入要隘应以把总一贠带兵五十名驻防内以队目一名带兵十名轮流更换稽察南戛渡口又马鹿塘乃省会咽喉为扬武坝青龙厰适中之地应以把总一贠带兵五十名防守又永丰里之猪街地方四面通达甚属要应以千总一贠外委把总一贠带兵一百名防守竝令不时酌拨兵丁于坝罕一带游巡稽察其各汛应设塘卡各令照界安设仍令各照地界按期游巡会哨则布置谨严声势连络庶无零星单弱之虞其原设之土戛汛瘴疠甚盛难以驻兵界牌新寨归普洱镇设汛防守白土坎相去猪街不逺坝罕汛亦与猪街连络磨沙河与老乌山声息相通均毋庸设汛又元城长亘临江无险可恃应于东南各筑炮台一座西北各筑炮台二座以施鎗炮其他郎城已新筑炮台素无大炮查于敬献蒭言等事案内业将省城存局得胜发贡大炮酌拨八位分发元江今应令存贮元城四位分贮他郎四位庶资守御
　　一新平官兵防汛亦宜增改以资弹压也新平一县界在万山内控鲁魁外连哀牢地广兵单夷猓凶悍最为要查新防营原设防将一贠守备一贠千总二贠把总四贠外委千总二贠外委把总四贠兵丁一千名实属不敷且存城兵丁仅止一百八十余名更为单薄应酌添兵丁二百名把总二贠同原设把总分为头二三司竝照拔外委把总二贠仍隶临元镇兼辖以防将一贠带守备一贠把总二贠兵丁四百名驻劄县城居中弹压其县属之脚底母地方为元新门户野贼出没之所应以把总一贠带兵五十名驻劄与元新各汛彼此连络又舍叠龙一汛在哀牢半山甚为要应拨把总一贠带兵丁一百名驻劄防守又错纳贾一汛向系猓贼出没小径应拨外委把总一贠带兵五十名驻劄又漫干坝一汛为恩乐太和厰斗门乡出入门户且与从前各猓贼旧巢接实属要区应拨千总一贠外委把总一贠兵丁一百五十名驻劄防守内拨兵丁三十名以队目带领前往太和厰分防巡哨以卫厰民又旧哈一汛居哀牢要区且与楚姚之界牌汛相为表里应拨把总一贠外委把总一贠带兵一百名防守又扬武坝一汛驻劄鲁魁山底甚为要应拨兵一百名令把总一贠外委把总一贠带领防守又防峩县城原设千总一贠外委千总一贠带兵一百名防守今应照旧又塔竜一汛接壤丁癸二乡竝易门之马头等处最是藏奸应拨外委把总一贠带兵五十名驻防又化念一汛系新平鲁魁门户应拨外委千总一贠带兵五十名防守又俄爽一区为鲁魁出入小径与临安石屏河西曲江等处相通地既偏僻又无营汛故从前野贼得以任意往来应拨外委把总一贠带兵五十名驻劄堵截其原设之新化州树哺拉洒冲亚泥坝黑泥哨歇塔图等汛均可不设庶汛地皆居扼要足资防御而亦无零星单弱之虞矣
　　一元新土目宜禁止擅管地方以杜扰累也查元江新平均属内地凡稽察村寨约束夷户俱应地方官自行经理非同普洱边方僻逺必须设立土目以资稽察乃元新村寨向被各土目私行霸占有某处属某土目项下名色分疆划界竟成世业以致不法土目科派索保恃强欺弱无所不至夷民畏其威势莫不羣听指使有呼辄应及前嵗野贼猖肆各土目项下之人又多附和随从彼此推委不能约束若不亟为清理不特夷民世受苦累兼恐因循日久渐难钳制应严禁各土备弁目以后不许霸占村寨一切稽察约束事务俱令地方官管理不许仍存某人项下名色各村寨原有火头即如内地乡保应令文武地方官会同查明务择诚实守法者充当应更换者更换其土备弁目只令听地方官差遣调用不许向各村寨一毫滋扰如各土备弁兵仍有霸占村寨擅行索保私养后生仇杀生事及藏匿盗贼玩法为匪者即严拿正法地方官徇纵失察
　　题防议处如各土备弁目果能安分守法毫不多事差遣无悮尽心効力者于年底令地方官核实具报分别奬赏庶夷民得安耕凿永沐
　　国家休养生息之宏仁而土目削其事权亦免尾大不掉之后虑矣再元江府城原设汉捕六名此辈需索滋扰实属朘民之蠧应行裁革以靖地方
　　一调用乡练宜用文武印牌也查土练皆系百姓竝非土目私人非奉官调不应擅动厯年调用土练大抵土目自传木刻者俱多行之日久恐正伪不分奸徒易于鼓惑应请嗣后调练务以地方文武会衔印牌为凭不许土目擅自私调竝遍行晓谕大小村寨乡管头人如有土目不奉印牌以木刻小票擅调乡练即赴文武衙门具报以凭严拿照擅调官军律治罪如乡管火头通同隐匿一并究处地方文武失于觉察竝行防究则土弁目无权可操实属防范之要道也
　　一临安府属石屏州之寳秀地方宜筑土城以资捍卫也寳秀界连元新为临属咽喉猓贼出没要区前嵗逆夷悖叛先遭蹂躙应于寳秀筑土城一座于扼要之处设立炮台拨给炮位以资守御又宝秀向于临元镇标拨把总一贠带兵五十名驻劄未免单弱应于该镇标内添拨兵五十名共一百名令千总一贠外委一贠带领驻防则寳秀可获安堵即临安石屏亦皆资捍御矣
　　一防汛要地宜筹捍卫也查普思元新形势辽阔设汛之处大抵离城窎逺地居扼要若止拨兵驻劄而不设险防范猝遇有警汛兵多者百余少者数十不比大营究属单弱难以守御应于现议设汛处所择其尤闗要者或筑土堡或建木城汛兵驻劄其内庶防守有资贼人不敢觊觎其各塘汛弁兵应近则按季一换逺则半年一换以免携带眷口之累且劳逸得均可以轮流操演至增兵设汛各处均宜建造衙署营房以供栖止统俟委贠同前议应建应修城垣炮台一并确勘估计详核另
　　题
　　以上一十六条就【臣】等愚昧之见斟酌调剂以副我
　　皇上慎重边疆奠安黎庶之至意其普洱一镇元江新防两营现添兵丁共九百名应照马一步九添设但各标镇协营额兵均难抽拨而悉行招募又多糜费【臣】等悉心筹酌查滇省督【臣】衙门向有随丁名粮一百分抚【臣】衙门向有随丁名粮八十分经前督【臣】鄂
　　奏明在案今军务全竣赏费无多【臣】等养廉尽足敷用应按照营制将臣标随丁内拨出马二步八兵饷一百分抚【臣】亲标随丁内拨出马一步九兵饷八十分以充普洱等处新添兵饷又查云南竒兵营原设马兵一百八十名步兵四百八十名守兵三百四十名与滇省各营马一步九之制不符且滇省跬步皆山无需多用马匹应将竒兵营照例改作马一步四守五营制其减出饷干银两亦拨作新添兵饷是虽有减拨之名营伍仍系充实钱粮又可节省其余不足之数另行招添合并陈明是否有当【臣】谨会同云南巡抚【臣】张允随云南提督【臣】蔡成贵合词具
　　题伏乞
　　皇上睿鉴勅部议覆施行
　　社仓条奏　　　　　　　　　　陈谋【见前】
　　奏为酌通社仓借本以资接济事窃照社仓之积贮原备民间之缓急必使逐年渐增斯可广行接济我
　　皇上厪念民依洞悉利惟恐奉行不善致滋累特颁训防诰诫周详【臣】仰体
　　圣怀于滇省社仓悉心筹画实力劝捐惟期积少成多庶防有备无患祗因土田瘠薄出产无多所捐终属有限自奉行至今通计一省捐积谷麦等项止有七万余石其中一千石以上者仅二十余处此外皆数百石数十石亦有全无社谷者每遇缺乏籽种青黄不接之时夷猓穷民无处借贷汉奸劣绅乗机盘剥重叠科算最为民害虽严行示禁而民间缓急之需终不能免是滇省社谷尤宜多贮而捐输既不能多所宜另筹增添者也【臣】查各属俱有常平仓及官庄等谷除每年存七粜三外存贮尚多可以酌量暂拨以作社本除旧有社本一千石以上已敷接济毋庸议外其未及一千石者均于该处常平官庄等谷内动拨五百石或八百石作为社本令社长一体经管出借穷民秋成照例加一陞息归于社仓项下积贮庶各属社谷均可由此渐增而地方穷民每年得此轻息之谷以供籽种免重利盘剥之害所纳加一之息仍积存以为该地缓急接济俟积有一千石社本仍将原动常平等谷归还本欵一转移间似于仓储民生两有裨益【臣】为边方积贮起见用敢缮折奏请伏祈
　　皇上训示【臣】谨奏












　　云南通志卷二十九之六
<史部,地理类,都会郡县之属,云南通志>
　　钦定四库全书
　　云南通志卷二十九之七
　　记
　　元
　　大理行记　　　　　　　　　　郭松年【商州】
　　中庆距大理城西顾里有千歴府治一曰威楚州四曰安宁鎭南云南赵州县三曰禄品安边白岩皆三府支属镇南而西有雌岭即大理之境出行七十里有甸焉川原坦夷山势回合周二百余里乃云南州也州西北十余里山麓间有石如镜光可鉴面旧名镜州张氏进求时州北龙兴和山忽五色云起萧索轮囷终日不散人以为祥州居云之南因改今名又西行三十余里至品甸按唐史尝置波州亦名清子川其川泽土壤不减云南而种莳为不及尔甸中有池名曰清湖灌溉之利逹于云南之野湖西官道中有石焉纹如古篆号曰地符行人谨避莫敢践之又山行三十里至白岩甸其地形南北袤大小略与云南品甸相埓居民凑集禾麻蔽野县西石岩斩絶其色如雪故曰白岩赤水江回环曲折经于其中甸西南有古庙中有鐡柱髙七尺五寸径二尺八寸乃昔时蒙氏第十一主景庄王所造题曰建极十三年壬辰四月庚午朔十有四日癸未铸土人岁歳贴金其上号天尊柱四时享祀有祷必应或以为武侯所立非也又山行四十里至赵州甸即赵睑也山形四周回抱有藏风之势川泽平旷故家乔木犹有存者神庄江贯于其中溉田千顷以故百姓富庶少旱虐之灾出州治十五里路转峯回茂林修竹蔚然深秀中而建峯神庙在焉凡水旱疾疫祷请有徴州人赖之州之北行约数百歩地极明秀蒙昭成王保和九年有髙将军者即此地建徧知寺其殿像壁绘于今罕见意非汉匠名笔不能造也出寺门东北行一里余有髙原号澄城其地空而不畊乃世祖驻跸之所也近歳州宷建一佛宇遇旦望焚香祝寿葢以报圣恩之万一焉州行三十里至河尾关即洱水之下流也架木为梁长十五丈余穹形饮水睨而视之如虹霓然顺流而下约一里许有石门巨石横楣号石马桥为羣波争道之地悬流奔注云涛雪浪声闻数里河尾桥之西有关焉北入大理名龙尾关即蒙氏之所筑也西阨苍山东属洱水其髙壁危构岿然犹存入关十五里山壑浓秀望之蔚然前陈者乃苍之奔冲也诸峯罗列前后参差有城在其下是曰太和周十有余里夷语以坡陀为和和在城中故谓之太和昔蒙归义王皮罗阁自蒙舎徙河西乃筑此城后阁罗凤以张防陀防构乃杀之陷唐鲜于仲通兵因自结于吐蕃受钟王刻石记功明不得已而改号蒙国大诏立德化碑使蜀人郑回制文其碑今在即唐代宗大歴元年也又北行十五里至大理名羊苴咩城亦名紫城方圆四五里即蒙氏第五主神武王阁罗凤赞普钟十三年甲辰歳所筑时唐代宗广德二年也自后郑赵杨段四氏皆都其中是城也西倚苍山之险东挟洱水之阨龙首关于邓川之南龙尾关于赵睑之北昔人用心自以为金城汤池可以传之万世及天兵北来一鼓而下良可叹哉此非在德不在险之明验欤故大理之民数百年间五姓守固值唐宋五季衰乱之世尝与中国抗衡宋兴北有大敌不暇逺略相与使传往来通于中国故其居室楼观言语书数以至冠昏丧祭之礼干戈战阵之法虽不能尽善尽美其规模服色动作云为略本于汉自今观之犹有故国之遗风焉若夫苍之山条冈南北百有余里峯峦岩岫萦云戴雪四时不消上则高河窦海泉源喷涌水镜澄澈纎芥不容佳木竒卉垂光倒景吹风嘘云神龙所宅岁旱祈祷灵贶昭著派为一十八溪悬流飞瀑泻于羣峯之间雷电砰轰烟霞晻霭功利布散皆可灌溉洱水则源于浪穹渉歴三郡渟滀紫城之东北自河首南尽河尾波涛二关之间周围百有余里内则四洲三岛九臯之竒浩荡汪洋烟波无际于以见江山之美有足称者然而此邦之人西去天竺为近其俗多尚浮屠法家无贫富皆有佛堂人不以老壮手不释数珠一歳之间斋戒几半絶不茹荤饮酒至斋毕乃已沿山寺宇极多不可殚纪中峯之下有庙焉是为苍山神亦号中岳中峯之北有崇圣寺中有三塔一大二小大者髙二百余尺凡一十六级様制精巧即唐遣大匠恭韬徽义所造塔成韬义乃去中峯之南有玉局寺又西南有上山寺凡诸寺宇皆有得道者居之得道者非师僧之比也师僧有妻子然徃往读儒书段氏而上有国家者设科选士皆出此軰今则不尔而得道者戒行精严日中一食所诵经律一如中国所居洒扫清洁云烟静境花木禅房水防防循堂防至其处者使人名利之心俱尽此大理之大观南游则永昌腾冲北走则鹤庆丽江周行数千里皆莫若此也
　　明
　　建布政使公廨记　　　　　【布政】张　紞【富平】
　　公廨广三十七丈袤百丈十歩有竒段氏时称东府元为行省皇明洪武壬戌戡定云南就置布政使司屋宇阶庭虽有成迹但歴岁已乆柱倾苴漏者屡矣紞备员以来旅拒乌合之徒内讧而外叛兵既未休饥疫随之日不暇给者凡五年歳丙寅始克储材明年冬撤其堂而新之正六楹楹围五尺栋九架而衍其前脊髙四寻檐杀脊之半以强越二年再治材且因且革门寝暨经歴司始成其外门两廊均未易也初令有司计木之数与巨细若戸力之盈朒差而赋之转致不立期一从其便其兴徙也较四州十一县夫之壮者毎一州县均作三四番毎番期十日乍作乍辍不敢妨其务不敢竭其力迁就数逾年而迄未毕功如是乎其艰且滞者何哉葢兵民之役有征有屯有筑有饷其大者如此其小者未可枚举故不得已为是迂拙之政诚不忍更督促之也窃尝论之云南于古为荒外不治之地山林幽阻民俗草昧各种各部如蜂蚁然无教令等威之制无宫室服用富厚之资生理既不足系其心又竒险可以容恶是以乐纵恣而安悖乱茍束之以法而强之以不能彼不狺然相噬则觖然而长徃矣昔在汉晋虽尝设官亦即其要会而领之隋唐间颇置州郡皆不过覊縻而已固未尝如中国闾井其人也元得其地因俗为治抚之为宜然其弗靖者犹尔也是以志烈之士非不欲草薙而禽狝之顾其势有所不行亦噤齘久之乃已徐而思之有如耐饥渴习雾露乘高走险殊死而不顾者乃其所长然而性多荒惰暗于事几素无节制之可守虽则易合亦复易离智者察此则知所以制之矣必有人焉才兼文武而道济方域曰德曰威曰廉曰信兼此四者而事不定人不安吾不信也故当无事则宜荡佚简易寛小过守大纲如班定逺之言或有蟊贼则乘其未滋霆冲电激指的而中之以惩其余斯亦攻心伐谋之大端夫如是良怖急者可牀下伏矣敬告来哲诚不知所以裁之
　　新筑腾冲司城记　　　　　【侍郎】侯　璡【泽州】
　　仰维皇上缵承列圣嗣登寳位四夷八荒莫不梯山航海稽颡称臣述职纳贡书曰万邦黎献共惟帝臣易曰圣人作而万物覩正兹时也越五岁麓川酋长思任遉邉守缓驭遂肆倔彊戢孴犬豕侵轶疆埸蹂躏氓夷云南守臣以闻上乃勅廷臣曰蛮夷禽兽不可以中国道理处自古但羁縻而已复申命守臣谨封域戒斥堠严备守需招徕俾贼去逆効顺转祸为福仍守彼土庻全草木命实皇上好生之德同天地之涵育不忍加兵蛮夷者诚以兵凶战危一压境壤胁从罔逭殃及无辜也蠢兹思任负固恃险执迷顽梗愈作跳梁螘聚蜂屯乃觕我南甸乃突我干崖乃犯我腾冲叛衅弗庭适守帅臶以事闻上轸念邉民悉吾赤子遘贼荼毒匪加兵殛之得以猖獗犷悍不可附也不得已出师命兵部尚书王骥行便宜事总督戎务定西伯蒋贵充总兵简偏禆统虎贲羽林骁骑各镇士马十有五万徂征之分路并进穷捣贼巢设竒制变鼓噪齐鸣士气贾勇左右夹功斩杀贼孽噍类无遗贼既败衄惟子思机狼狈夜潜遁匿孟养时正统辛酉十有二月十三日也凯旋献防朝廷嘉之凡同征将士陞赉有差迨壬戌七月上以麓贼平谂无西顾矣但云南遐荒去京万里百蛮杂处叛服不常自昔虽有武臣镇临特乏文臣以佐耳乃勅兵部左侍郎侯璡刑部右侍郎杨宁迭更参赞戎务用靖邉夷时兵部尚书靖逺伯王公复总军旅仍行便宜事节制云南诸司偕前总兵都督沐昻同璡洎云南方面官佥谓腾冲去镇二十有二程山川限隔险阨悬絶夷防环处甲于西陲实诸夷出入要害地旧有千戸兵防御力不支为贼窃袭今复其地茍非镇静曷克慑逺夷固疆圉垂永久哉乃请于上可其奏改立腾冲军民指挥使司调都指挥李升控守以兵乙丑十月秋官杨公代璡参戎务奉勅偕总兵镇守官黔国公沐斌等帅云南将士万五千城筑故址乃□度地理民数教士卒筑方城周匝七里三分匪防匪博容民居也前昻后偃因形胜也可规可隅便守戍也丙寅十月璡再奉勅统兵五千用砌城垣然兵燹草创甎料艰就乃与都指挥李升教将士凿石城西山距七里去坠盈尺得石坚美用工寡成就多殆非人力强作实天道保民黙造耳第匠作未备工促三月竁劵四门台高二丈五尺洞濶丈四尺髙丈六尺防七尺广十二丈与城称越明年丁卯总兵官黔国公沐斌镇守左监丞郝宁参将都督佥事方瑛偕璡奉勅统兵万五千驻操腾冲振威武复调木邦缅甸干崖陇川芒市湾甸镇康夷兵渉金沙江进孟养令伐贼子时率领士卒云南都司指挥李升李友李福杨濬司韶给足军饷布政司左布政贾铨按察司副使郑颙佥事张清因□暇日复督将士修城垣凿伊淢防屯田斯役也总帅诸公综其事方面诸官董其务将士工师力其役値天日冬霁瘴顿弭人心协和乐趋事工罔觉倦苦建城门楼四座髙四丈有竒广六丈四尺重檐三滴三间转五亘三十八楹剫用材木楩楠豫章悉域此三十里皆矗直精微城墉四面连雉髙二丈六尺复励西山石包城经营是岁庚戌月己酉日落成戊辰年甲寅月甲午日然而楼橹棽丽蛮狄之观瞻城池髙深保军民之无虞诚足壮封疆士旅之气剫夷丑窥觇之心矣既而贼子就擒邉氛靖息民庶安堵班师振旅畱兵戍守将告厥功咸谓予宜述大概始末命工镂石以纪岁月云
　　南坝闸记　　　　　　　　【布政】陈　文【庐陵】
　　云南古滇国其城濒于滇池乘髙而望之则商山在北左金马右碧鸡支垅蜿蜒环抱数百里其间远村近落良畴沃壤弥望无极惟窊【阙】　而池浸焉南坝池之上流距城五里许其源出东北【阙】　偿昧様邵甸诸山凡九十九泉或防而流或营而潴或激而波或浍注而溪焉或山夹而涧焉攸焉汨焉会于盘龙江至松华坝则岐为二河一繇金马之麓过春登里一繇商山之麓过云津桥皆趋于滇池蒙段氏时过春登者堤上多种黄花名绕道金棱河过云津者堤上多种白花名萦城银棱河尝筑土名为二堰于河之要处障其流以灌田凡数十万亩元时云南平章政事赛典赤复增修之民甚赖焉今所谓南坝即萦城银棱河之所流也然因此为堰不过兴一时之利而于经久之计则未闻也惟我有明混一区宇云南恃逺弗庭洪武壬戌黔宁王时为西平侯奉命率师平之畱镇其地定以经制昭以威信厚以惠利俾兵民并力于田亩耕获不违其时而南坝之修岁有恒役后定邉伯继领镇事思前绪谋造石闸以蓄泄为经久利方储材命工值邉境多事未就其志景泰癸酉今总戎继轩公乃圗成于参赞恩庵郑公议定而后防焉时布政司左使贾公按察司按察使李公暨二三同志皆力相也既而上其事于朝亦不易其初议乃计旧储之材增以十倍而凡富人之乐助者亦不拒之仍择将校之有智计者田凯李振郭进董其役其条画之善用度之宜则沐郑二公自主之于是甃石为闸而扄以木视水之大小而时其闭纵又因其余材相闸之西为庙以祀神之主此闸者其东为亭与庙相值而春秋劝省耕获则休于其中于景泰甲戌八月十有二日始役而以明年三月一日卒事其所用之工力合之凡八万二千九百有竒既成云南之兵民无少长皆悦曰自今以始田不病于旱潦而吾农得以足食者诚二公赐也愿纪其事于石置诸亭以传悠久二公皆不能止也乃以记丐于予予谓沐公为定邉之孙黔寜王之曾孙也学兼文武崇德象贤拜右军都督同知握征南将军印以总戎事郑公以经纶之才逹之识廉方公正之操参赞其事累陞至佥都御史兼廵抚之寄相济同道以绥靖此方又能兴歴代之遗利以成累世欲为之志使兵民蒙惠于无穷实君子之事也乌可以不记昔羊叔子杜元凯相继镇襄阳皆能修政立事以成晋业欧阳文忠公称其功名盖当世而流风余韵蔼然被于江汉之间至今人犹思之盖思元凯以其功叔子以其仁故二子所为虽不同然皆足以垂不朽此乃异时同道同得人心者也今二公以道相济而同时出治余窃以谓沐公以孝郑公以德欤盖善继人之志者孝之大善成人之美者德之推行仁始于孝立功本于德视古人奚逺哉余言虽不足以永二公之孝之德然兵民少长之心实欲纪以传也
　　重建云南按察司署记　　　【大学士】商　辂【淳安】
　　本朝洪武丙子设云南按察司于时即昆明县治为之因陋就简几八十年于此矣中间虽时加葺治然不过易朽以坚拓而新之良有待也成化丙戌新安庄君歙奉命总宪是邦公务之暇顾而叹曰外台纲纪之地而隘陋若此可乎况邉方宁靖时可有为若复因循谁之过耶遂偕僚宷谋诸镇守太监钱君能总戎黔国沐公琮暨廵按御史请以云南中卫及贡院改本司而以本司为贡院以圆通寺西空闲官舎改为中卫诸公称善乃合辞具疏以闻上可之事既下同心协谋相度区画抡材任人咸称厥事沐公及钱君首捐白金为倡一时在位皆以俸助而经营提督之责则都指挥万僖方明专任之始事于庚寅之三月而落成于是歳之十月其材木甎甃之需悉出于公采办兴筑之役弗劳于民凡建前后堂经歴司照磨所仪门正门东西吏庑廨宇狱禁以至廪庾庖湢通三百三十余间杰栋峥嵘重门轩豁真宪府哉庄君述兴造始末走书徴记于予惟云南古邉徼之地周以前不及职方歴汉唐宋迄无定属我朝太祖髙皇帝诞膺天命统一寰区而云南悉心归附列圣相承仁渐义摩衣冠礼乐与中州等而按察风纪之司所赖以诘奸激贪锄强禁暴使所居弗称曷以重威是宜庄君倡之同寅和之镇守总戎玉成之由是规制一新吏民改观端本澄源诚非小补庄君可谓知所当务者矣继自今纲纪益振政令益明使一方之人晓然知恶之不可为法之不可犯则栢台清峻无愧于兴建之功宪职修举不负于付托之重盖一举而众美备矣故记
　　海口记　　　　　　　　　【廵抚】陈　金【应城】
　　滇池在云南会城之南周回三百余里诸山之水皆归焉自南流而西折歴安宁富民入金沙江源广末狭若倒流然滇之名所由始也滨地之田无虑数百万顷皆膏腴沃壤亩入可六七石顾下流地势颇髙加以两山沙石雨水冲入众流之会日溢焉故汜滥弥漫而膏腴沃壤浸没十之八九民甚苦之治己未廵抚李公若虚慨然有志疏濬予时为左布政司使承命偕按察使陈君敬都指挥佥事孙君辅徃视之得其所以泛滥弥漫之故归白于公而东作方兴其事已后时无能为矣庚申冬予受廵抚寄水患滋甚军民恳乞疏濬者日急辛酉夏乃会镇守刘公明逺总戎沐公镇之及藩臬诸君相告曰滇水为患久且大矣御灾捍患非吾軰分外事佥曰公忧思及此地方之福军民之幸也其共圗之遂伐木于山采竹于林取海簰于水成铁具于冶攻器物于肆俱命官董之按察副使曹君玉实督率而经理之未几曹又为抚夷之务所夺爰会刘沐二公起借六卫军余安宁晋宁昆阳三州昆明呈贡归化易门四县民夫二万有竒各委官分领而提督其事则按察司佥事范君平也壬戌正月望予偕刘沐二公诣海口神祠竭诚告祭翌日诣下流滩厂筑坝障水自坝而下至青鱼滩凡若干里以卫州县官夫画地分工照界防濬以一丈五尺为则不及数者因地势也青鱼滩至石梁河皆横石乃相度地势于青鱼滩左石梁河右各新开一渠广三尺许水从此泄而横石不能为河流之碍至黄泥滩黄牛嘴平定铺白塔村等处以及官庄上下栏水乱石凡阻塞河流者悉平治而尽去之未几范归视司篆以副使毛公科代之又于河之两崖环筑旱坝十有五座以栏榭两山水冲流壅塞河道之患各设坝长一坝夫十守之军民夫匠各给以粮粮皆取诸屯仓及赎罪之数无滥费也三月十有六日毛因二匠告完且军民布种者急于得水移文于余而障水之坝拆焉水得就下其声如雷不数月而池之水十已去其六七不复昔之泛滥弥漫矣地土尽出而所谓膏腴沃壤者不复昔之浸没矣乃命云南知府张凤指挥魏闰查勘退出田地前后约百万有竒将有主而入赋者给之主与赋俱无者查给附近军民与主有而赋无者验数陞科焉通计赋之增者若干石查濵海州县卫所递年虚赔之数而尽补之苏军民之困也患之消利之兴惠之及于人者盖亦大且溥矣藩臬长贰李君诏王君弁佥以事之首末皆予所究心者爰恪恭请予记之或者问予曰元赛典赤凿金汁渠引松华水以溉滇城东西之田至今滇人仰其利而庙祀之公濬滇池之水而田之出者动以数百万计较之赛典赤之功不大乎予曰不然赛典赤凿渠引水滇人以享百世之利予濬水出田特今日事但恐将来又复淤塞水复泛滥而田复浸没则又不逮赛典赤者多矣今予将有去志后之继其事者忧民之忧利民之利而加之意焉见河流壅塞即督工濬之见旱坝毁损即督工修之俾两山沙石终不入河下流滔滔终无阻碍使泛滥弥漫者不复再见而膏腴沃壤不复淹没黄云霭于陇亩嘉谷如茨如梁则将为滇人子孙亿万载无穷之利而予生平志愿足矣夫复何言问者唯唯而退遂并书而记之
　　二忠祠记　　　　　　　　【副使】彭　纲【清江】
　　我太祖皇帝既受天命统万国元宗室巴咱尔斡尔宻犹称梁王据云南弗庭皇帝若曰彼为其主耳我其来之洪武五年壬子命翰林待制王祎徃命下众危之公怡然就道既至则曰天既讫元命我天子神圣文武四隩九州悉主悉臣防有内外惟尔云南尚阻声教天子命使臣辑宁邦家幡然改圗迪简天庭身名俱全防之上也不听数日又谓曰吾将命逺来非独为中国计亦为云南计自天地构难盗名字据土地若陈友谅张士诚明玉珍軰非不强盛不四五年卒膏斧钺元君走死子孙作賔库库特穆尔属或俘或窜而天下遂定于一此非人力乃天命也今不忖德力顺天命而欲以一隅之地抗天下是左右为谋之过也即迷不复天子命将率偏师驻昆明之上而饮其水当是时王之将佐利王以为功者不少矣巴咱尔斡尔宻犹豫未决然雅敬公命其员外郎贾寛改馆而羁縻不遣乆之漠北使至责云南匿南使公见执叹曰云南祸其在此矣寻遇害瘗公于地藏寺北时六年癸丑也八年乙卯上复命湖广行省参知政事吴云徃先是巴咱尔斡尔宻遣其徒铁知院等三十余人使漠北为我师所获械京师至是上释之命与公偕行至云南之沙糖口铁知院等谋以使命不逹中道被执罪必不免乃説公欲令易服辫髪改制书诈为元使共绐梁王公责以大义示以祸福以死自誓众知不可夺且虑公泄其事遂杀之巴咱尔斡尔宻闻之遣人具棺椁殡公于给孤寺十四年辛酉兴师问罪巴咱尔斡尔宻兵败死之云南平后王公子绅来求其葬处墟已平询得其处立表识焉吴公子黻以其事白于朝许驰驿奉柩归葬于湖广江夏之金口镇黻国子生始王公被畱既乆死后又得能文章者铭之故其事盛传于世正统间得赠翰林院学士奉议大夫諡忠文立祠于云南府城东有司歳时致祭吴公墓在江夏云南人罕知而黻后为交阯县令殁于官不克陈乞治辛亥廵抚右副都御史常山王公以二公死节同而恤典异具请吴公得赠资政大夫刑部尚书諡忠节改祠额为二忠秩祭如前噫是固圣朝教忠之典哉而吴公之节遂与王公同不朽矣是举也今南京兵部尚书太原韩公时为布政左使左佥都御史莆田林公时为按察使实倡始焉祠称忠文凡数十年改二忠又十有四年而未有记治甲子春廵视云南地方南京刑部左侍郎兼左佥都御史三衢樊公以二公乡先生恐后无所考属纲书其事纲以复于廵抚都御史应城陈公廵按御史聊城耿公曰是缺典也不可不补王公初讳伟寻改袆又改湋字子充浙之金华人学于前学士黄公缙之门以文章雄天下北游无所遇束书南归大业日隆有以名闻者授江南儒学提举司较理改侍礼部转起居注同知南康府召议践祚仪改判漳州徴修元史拜翰林待制吴公讳云字友云毘陵宜兴人以能诗授较书郎改渭南县丞陞刑部郎中寻陞尚书改湖广行省参知政事祠一区中为明宫前为二门益前为大门后为斋屋翼以两厢外为工祝居烹宰所垣其四周翼然焕然表于厥土先后相继而备焉者也呜呼二公之死岂不深可慨哉尝观宋景濓和王公诗其小序云今朝廷敷大惠于天下庶几遐方君长稽首阙下而吾子亦当还矣时十二年七月十一日然则是时中国犹未知二公之死也云南既平未闻有以二公为言者岂畏罪者故讳其事耶将别有所为耶抑适事之晦而一时因循不及举也耶死可慨也死而不见知尤可慨也人不见知而幸二家子弟能知之异时守臣能彰之则其实之不可冺者也是为记
　　永昌名宦乡贤祠记　　　　【按察】林　俊【莆田】
　　治初上用言者崇重圣学撤文昌祠而正之移檄邉庠咸悉意指今年春监察御史侯官林君塘来按滇更令正之及虑乆而后复谋所以处之者维乡贤天下学校皆有祠而滇学独缺遂即其祠为之及名宦以义起也永昌既异祠师生以考证请乃偕参将定逺沐君详参政予同邑方君守同官泰和萧君苍采郡志洎所闻诸士夫者于乡得一人焉汉署太守吕凯有执忠功名宦得八人焉汉太守郑纯有服夷功明靖逺伯束鹿王骥有平蛮功刑部侍郎钱塘杨宁有兴学功指挥佥事寿州李观有归义功都指挥使定海胡渊有开屯功渊之孙志有靖邉功监察御史髙邮朱暟有障海功教授临川余谷有师范功其他勤己惠人咸可表着于学校与有力焉故取而祠祀之其位首凯次纯次骥次寕次观次渊次志次暟次谷余容以俟智者呜呼褒异前哲为世道关系不细是所增入宜加意矣亦盍敬慎之哉
　　杨氏二孝三节记　　　　　【大学士】杨一清【安宁】
　　江隂县簿太和杨鋋既致仕将归其乡诣予求记其家二孝三节予曰吾滇南文献之著称大理大理之著称太和太和之望曰杨氏则吾知之矣二孝三节未详也可得闻乎鋋曰鋋叔祖讳宁时谧其字痛父明辅翁早逝事母崔极孝母病尝粪知其剧乃焚香龥天祈以身代母病顿愈后延一纪余而终庐墓三年为从父道后事所后如其父母其庐墓时每旦必归省省毕不入私室即赴墓所从父母相继殁又庐墓六年手植松栢数百株慈乌白鹤羣集驯扰人谓孝感所致叔父宗白事生母赵氏养母张氏伯母施氏旦夕供甘防防缺有疾忧形于色延医祷神无不曲尽三母安之咸跻上寿比卒治丧葬礼而哀有司先后以闻诏下旌其孝行予曰休哉孝乎三节云何曰鋋伯祖母施氏早丧夫时雍于官邸扶柩归治葬如式孀居四十年志操坚定亲戚以其少无子怂慂改适乃以刀截髪卒守志终其身祖母赵氏早寡欲自鸩以殉族姻劝之以四孤尚幼汝死谁为鞠之乃悟矢心无他训诸子以成立叔祖母张氏亦早寡其母迫再醮乃闭室自缢诸亲先后破牖入救之得不死抚嗣孤以成即宗白也有司上其事诏旌杨氏三节之门予闻而叹曰节乎休哉夫子之孝妇之节乃天理民彝之不容自冺者顾世教衰民不兴行食稻衣锦之流满天下夫死骨肉未寒而俛首他人者皆是也朝廷厉风教故凡以孝事上闻辄褒异其门闾然一岁一省恒不数人或至连数郡无一人者二孝三节萃于一门何杨氏之多贤也国家道化人文之盛于是乎徴而杨氏世泽之敷遗余庆之昌衍岂直大理之望而已哉孝节有堂故太子少保礼部尚书西蜀周公序之宗白事后出故不及书余乡大夫也并为书之鋋杨之宗子观夫是请而其孝可知也已系以诗用备太史氏之采焉诗曰有髙者门乌头双起锡兽衔镮石狮蹲趾门谁所家巍峩若兹二孝三节天子旌之天理常存人心不死彼氓昏昏闻风颡泚珠聨玉萃辉映后先佥曰休哉杨氏多贤人中之杰女中之式以裕后昆引之无斁
　　新建永昌府治记　　　　　【大学士】杨廷和【新都】
　　永昌古哀牢之地置郡自汉永平始歴代多因之元务逺略创立金齿大理都元帅府于银生岩甸其地去今治千余里是所谓金齿也后以逺不可守改为卫移就永昌府仍冒金齿之名其实非也我朝洪武壬申省府以其名并入金齿永昌两千戸所改金齿军民指挥使司永平县亦隶之领之者卫官尚未有镇守内臣及武臣也景泰中始有之朝廷悠逺文教疏濶上下交征日朘月削尽民之所入及地之所产不足以供谿壑之欲而民日益困戸口衰耗盗贼繁兴君子小人咸相嗟怨往往言于所司欲复府治前此廵按屡以上闻辄下守臣勘报各阿所好因而庇之虚喝夷民以必不可复之状甚矣永昌之重不幸也嘉靖改元廵抚都御史何公孟春遂谋于镇守总兵沐公绍勳廵按御史罗君玉席君春连章请革镇置府议上报可遂改为永昌军民府永昌人闻之室家胥庆相与语曰而今而后庶几以生矣我有田亩我食我力无豪夺我者也我有男女我婚我嫁无胁诱我者也我有官守我师我帅无鄙夷我者也不圗今日复为幸民此新天子之赐诸守臣谋国之忠我子孙百世之利也未几何公召为吏部或有鼔扇顽民欲害其成者都御史王公啓继亟以兴革之原祸福之几榜于道路仍督藩臬重臣徃殿之捕首事数人置于法反侧复靖御史傅君桂按部至永昌其土民具言府治未建人心且将惑傅君即日审势定址计财料工以内镇守旧治改为之王公特檄参政邓君相副使萧君乾元董其事两阅月而成一如他大府之制法所宜有防或不备永昌至是真大幸矣布政黄君忠遣人来请予记夫天下之事谋之在同成之在断而运之在机自永昌之人病于两镇之虐也凡有忧民之心者孰不欲更之而议或不协又泥于时势之难为固有独倡而无和欲执而不能者圣朝更化百度维新何公首主其议王公成之而镇守廵按藩臬诸君又式克相之是以一兴革间而惠流逺徼功施无疆信乎运乘其机而谋与断皆善也抑余徴之汉事永昌太守郑纯为政清洁夷俗安之书于史传至于今诵之不衰此则近日守臣建议慎择牧守之意亦后来者所当知也府之复其事为重故详记之若夫经营之役固在所略云
　　重修蒙化府儒学记　　　　【侍郎】张志淳【永昌】
　　曩蒙守正尝遣使来问乐则贤之日训导振之复遣弟子登仕持状来告学校之成而徴记则又贤之按状学建永乐中时蒙尚为州向震景泰改元始陞府成化改元始易向离今嘉靖癸未云南按察副使太仓姜公龙始辟门于左守寻辟门于右请丕举学事是故殿则丹楹刻龙肇以金饰凡瓴甋塈榱咸斲而砻之加宻石焉圣贤像皆更新建龛置帷帐之类凡金工绘工髹工色工罔弗饰殿之下唐陈戺级廉隅栏楯率增崇而杀宻有等两庑廊而大矣而服甓服圬服石服采精而衷华而轨罔弗称故櫺星之门以木则易石故尊经之阁设前则移后门之东西增室三檼则曰厨曰库有所矣阁之东西增室三檼而置钜柜于中则礼乐之器可储矣泮池益深广池桥益髙大而石坊有表门之外设树树东西设石而骑过有禁左辟之道故有成贤义路之表载刻石记之右辟之道更頖宫曰养士更儒学曰礼门俾与左适下至周缭之垣罔弗度则庙学于是乎举矣礼乐诸器皆考经定制轨物章采故无而创者什九有而葺者什七则器数于是乎备矣乃又若殿门诸表自大成素王文庙成贤养士义路礼门鲲化之属皆守书题不敢忽心画于是乎防矣工以癸未十月肇兴以甲申七月告成财以两计者二千有竒而民不与经理越歳而振之帅弟子能勤之不遑训导崇智又能佐之不贰是故士悦而兴工傮而艺民趋而和役大而不劳工成而不费咸守事是事而无间也君子曰甚矣兹举之善而状不诬也哉守先问凤箫编磬于予其蓄心于斯也乆矣可不谓豫乎夫事豫则立立则固固则着其有循也已守又好善经术士受易书春秋三经于专门可不谓学乎夫学则明明则智智则用心衷衷则循而整丰而制动而不扰而得民与士殆其末已今覩斯举于振民育德设教于和防咸勤见仕于毕务戒事致用而咸罔不契焉则经之教直文云乎哉然綦而上之教之大直斯举云乎哉传曰教若川然有原以邛浦而后大兹则知邛而几浦矣犹未大也可不务乎守姓左氏蒙产国初逺镇郡守率用所产俾世后多以教废而蒙独以教兴近见蒙所出士似有灼知义利之辨而絶异环滇之士之仕者于戏是岂无所自哉
　　新建寻甸府城记　　　　　　　张志淳
　　嘉靖十二年春寻甸府城成云南廵抚都御史顾公廵按御史杨公命布政使胡君范君具币以按察佥事刘君状遣使走千里授志淳俾记诸石按状城在旧治之右逾一涧内筑以土外甃以甓渐杀与土凖以丈计周五百三十有竒尺计崇一十有九厚二十有五下硺石厚五之一开四门南曰朝宗北曰拱辰东曰啓明西曰寳成凡并门及睥睨马面墩台皆甃令甓如城凡甃皆先抉土乃防木木竪乃纳石石实乃沈灰以沃俾乆不陷东南二门尤地卑而沮洳工力数倍于西北又开三隧以泄水而注之池池即涧水为之也城内通衢四纵一横三皆逹城下前一衢置府所与学中因旧衢以通于西北二门后一衢列行防与守廵之署而仓廪城隍庙皆在焉军士之屋三百四十檼徙云南前卫指挥四人千戸五人百戸十人土军二百四十人撮官军舎余共四千四十有竒官皆授地宅军皆授屋室于城内宅田之军授田如制民间田以旧治地易之不足则益以官田又不足则偿之以官价俾各有居业府旧在云南东北几二百里外接四川内邻武定霑益诸夷宋无纪元仁德遗址在今城之东五里其迁于旧治莫考厥时领为美归厚二县我朝洪武中废县改今名以安氏世袭知府统之成化甲申革置流官癸卯筑土为垣嘉靖丁亥安氏裔孙铨作乱入之遂刜嵩明防杨林龈木宻膊马龙构武定凤朝文直逼云南爇西门市舎云南大震戊子三月徴兵四集始歼之时按察使徐君集议谓筑城复县立千戸所以兵守之总兵黔国沐公洎前廵抚藩臬皆是之乃遣按察副使欧阳君徃相度归言旧治隘不可城乱后民多死徙不可县唯筑城置所以旧治之左何见村为宜遂以疏闻报可是戊子十月也将事事寻民胥怨谓村地苦硗陿又凿井不泉害将以生乃羣诉于廵抚都御史胡公公云此大事也可拂民乎遽命覆议而民情牢不可破公即以忧归自是寝不复议者几三年矣辛卯五月廵抚都御史顾公至闻之亟命按察佥事刘君从寻父兄子弟徃质之皆实再引示所择今地皆怿又别遣参议朱君徃觇之益符遂以归报则又有持异说以摇之者公乃率提学佥事王君都指挥樊泰及六卫指挥徃则寻父兄子弟已数百人迎伏道左曰今生我也乃陟山降原遍歴旧地与何见村与新所议地皆曰惟兹可以永生生矣遂以改地之状及増汉军监土军设吏目备官守洎前疏所遗者悉以闻行徴军民会役命左布政使髙君虑财用计徒庸输糇粮用佥事刘君议合千戸所于城北坎位则俾知府刘秉仁率僚属告始事于城隍用牛一羊一豕一二月役者至则以指挥王章同知府领提调陈仲武领东门胡绍领南门周瑀领西门张略领北门苏纲领中城皆佐以千百戸二人给以廪饩严以劝戒申以赏罚示以裒次乃斩木于海尾甸沙伐石于石湾麦冲陶土而填煅石而灰峙桢干鸠编菅架庐舎引泉以陶濬河以运于是筑之畚者蔂者锸者捄者舂者甃之抉者防者凿者圬者纳石实者沈灰而沃者缮之斧者斤者锯者断者削者执寻引而审面曲直者冶者墁者黝者垩者施丹漆而设色者取材之肩者负者舁者骈牛而车曳者筏而浮舟而挽者执杂役而奔走者持旌斾而廵视者罔不力而主地之官复聨以什伍之法均以老穉之宜定以作息之节是故六月土城成九月四门立时久旱饥而始有年役者请获稻未返适御史杨公至下令趣之民趍归如流城楼并作公私咸备前所命都指挥金章冯立各率所统毕至越癸巳二月甓城讫工是故金汤言言兵卫严严物类啿啿民心杅杅妇女懙懙老穉防防蛮夷雎雎士庶修修大山长谷离逷之氓趋观仰叹者粥粥而冯冯矣计役日二千人歴一年又一月共人八十万米一万二千石羡余四千两兹惟顾公始之中之终之亦惟左布政使范君按察使蒋君参政祝君谢君副使初君軰先后殚心协力故期年之间而地为改观人为更新夷为詟服治为兴起郡为增重而气化人事交孚以升也状之所具如此志淳苐撮其要以书而于其叙功绩之详谋猷之逺经画之细悦以使民忠以为国之懿尚弗克尽也独念成化丁酉志淳试场屋策问寻甸之乱莫可谁何朝廷创设廵抚选极名臣而隆其任乱本始防今未五十年而产祸滋大顾如此无亦是务乎夫恃斯城者怯忽斯役者慆逺斯土者盘夷斯民者荒均非所以久之也鉴徃而惧承今而惕心为民之心而不渝于乆此则诸公所同愿寻民所同仰亦天人所同归矣髙朗显融令闻长世奚翅光昭于兹石
　　通海县三节祠记　　　　　【廵按】毛凤韶【麻城】
　　按卢烈妇传卢河南光山人适同邑庠生东钦钦父旭任御史以累谪通海戍卒于途有司录其家以徃卢与钦奉姑行姑亦卒至通海籍钦征和泥卒于兵无子卢誓守奉祀有张姓者谋娶之卢缢于室获救复强致聘具卢詈之弃其物于门外三日哭不食适夫妹东氏自海外来张言必娶之东劝卢避其家卢佯许之随至海畔绐东先行赴水死时明洪武辛亥秋七月二十八日也越嘉靖丙戌冬宪使鲁溪戴子读其传而嘉之曰卓哉卢之烈也可以风矣抑卢之烈也其东氏之遗也乎卢之死也以念夫也夫钦之死以代父也父旭之死以承君也父先之而子象之夫刑之而妇随之易曰地道无成而代有终也此之谓也妇以夫死曰烈子以父死曰孝臣以君死曰忠三者天下之大节也东氏兼之可以风矣乃立祠于湖上凡三间中题曰明御史东先生旭傍曰旭子庠生钦曰子钦烈妇卢氏前为中门又前为大门匾曰东氏三节祠之门外又为坊曰表励风俗君子曰父之忠子之孝因妇之烈而显焉家之不可无教也如是越庚寅夏聚峯毛子按通海戴子以告曰执事采风可以记矣毛子叹曰世变风移虽贤者犹不免计利害为身谋而东氏父子夫妇各秉节守义于流离颠沛之际甘死不悔三纲赖之以立君子可以观人矣东氏殁百四十年踪迹冺冺戴子乃独搜其事于遗简而之海隅之外立祠以风邦人使夷俗一变君子可以观政矣
　　碧峣精舎记　　　　　　　【修撰】杨　慎【新都】
　　滇海西斥舎舟登陆俗曰髙桥稽之古志桥实曰峣以山形似秦峣关受此称尔髙峣与碧鸡相望如箭括毛沂东镇氏有别庐在其下精舎之顔隶古定曰碧峣他日有客憖献疑于杨子曰兹峣也沂知之沂号之如俗不知何易诸己诸杨子曰无易仍尔也君子期人以雅不以俗待人以博不以陋昔者孔子之作春秋也经书善稻吴名则伊缓也经书太原狄名则大卤也经书蚡泉狄名则矢胎也谷梁子曰号从中国名从土人范寗曰物类地形当从中国至于人名则从本俗杨子读而诠之曰大哉孔子辨物正名奥哉谷梁啓蕴发隐号从中国故去大卤伊缓矢胎而从太原善稻蚡泉也名从土人故介葛卢戎曼子皆不易矣慎徃年执简史局绸书藏室见洪武中有请以春秋两汉地名驿诏既从其请史复书其事皇祖之谟春秋大复古之意也慎自执防于滇毎慨物类与地形名失之陋俗若防而为禄脿吕閤而为吕合金浪巅之为丁当丁澜沧江之为浪怆江也不止峣之为桥耳方言既譌郡志踵谬岂君子雅俗而博陋之心为盛世一统而同文之义乎东镇于春秋专门其学而又以世族阀阅子明习当世兹名也固雅俗博陋之滥觞辨物正名之拳石与因注而志之若夫临睨眺听之美荟蔚清冷之兴卷中能赋者则备矣
　　逰苍山记　　　　　　　　　杨　慎
　　余自为僇人所歴道涂万有余里齐鲁楚越之间号称名山水者无不逰已乃泛洞庭逾衡庐出夜郎道碧鸡而西也其于山水盖饫闻而餍见矣及至叶榆之境一望苍不觉神爽飞越比入龙尾关且行且玩山则苍龙叠翠海则半月拖蓝城郭奠山海之间楼阁出烟云之上香风满道芳气袭人余时如醉而醒如梦而觉如乆卧而起作然后知吾向者之未尝见山水而见自今始嘉靖庚寅约同中谿李公为苍之逰二月辛酉自龙尾关出天生桥夜宿海珠寺候龙关晓月两山千仞中虚一峡如排闼然落月中悬其时天在地底中谿与予各赋一诗诗成而月犹不移洵竒观也下山乘舟至海门阁小饮壬戌复行入关由溷溷亭而升觉真庵北折入谷口观寳林寺山茶因叩圆海寺瀹茗煑泉坐于万松之隂已乃拄杖下涧度石关至鹤顶寺松竹防轩洱波在席相与趺坐酌酒时夕阳已沉西山缺处犹露日影红黄一线本细末寛自山而下直射洱波僧曰此即鸳浦夕阳也余波皆碧独此处日光涌金时有鸳鸯羣浴今则网罟太宻此景时有时无不常然也予曰但观涌金流采已自胜矣癸亥北循山坂至金相寺废址有唐碑为髙僧讲经处盘山脚而西至松萝岩石洞幽胜相与酌酒赋诗暮投感通寺楼篝灯夜坐闻寺僧诵等字中谿曰六书中转注实非考老而宋人妄拟后世学者遂沿而不改此不可无述愿公任之予遂操笔书转注之例约千余字彚为一编中谿题其额曰写韵楼寓此凡二十日而后去兹寺有髙皇帝诗十八章镌碑山门院凡三十六今存者仅半耳三月乙酉北行五里有寺曰玉局内有昭文祠土人祀唐御史杜光庭之所西南有一溪叠崿承流水色莹澈其中石子粼粼青碧璀璨宛如寳玉之丽其名曰清碧溪缘山麓北行二里至天台有诸葛武侯画卦石土人于石上建八塔以识武侯之迹云东行一里至圣寺有浮屠髙二百尺规制严整考之野史为隋文帝勅建者或曰阿育王北行二里至苍神祠即唐书载使臣与南诏设盟处也翠防有岩异香酷烈予二人不能上令人候之果然庙后有问俗亭俯瞰城郭楼观海波万顷涧松萦云岩雪映日酤酒更酌村人荐米防食而甘之既醉既饱下山北行二里抵三塔寺宿寺有七楼八殿皆中谿重加修建者有书楼在焉因流连累日芒鞋藜杖相与入瀑布溪悬流百尺其承流处有石如盘盘中有一石为瀑流所激跳跃如马声如雷鍧石壁上有朱字诗为溅沬所涂逺不可辨忆当时题刻悬构千仞之上非大力不能也壬辰登帝释寺松萝苍翠因止宿焉夜中静黙聆丁东琳琅如琵琶笙箫又如琴瑟有顷而寂旧闻兹地夜聆天乐故名其峯曰应乐中谿曰岂山腹空洞万窍递响耶予曰如此则不应有作止也僧曰世传空洞陨石上有帝释像今所奉者是已帝释为天王中最尊故有天乐随之予曰六合之外圣人存而不言此亦世外事不可以臆见度其是非也癸巳北度两涧至无为寺寺有汝南王碑声如玉磬清越可听因以木击之歌少陵春山相求之诗闻北冈有元世祖驻驆台后人屋之方至其处大雨忽至遂趋屋下避雨轩牕洞豁最堪逰目则见满川烈日农人刈麦予曰异哉何晴雨相兼也中谿曰此苍十景之一所谓晴川溪雨者是已每歳五月溪上日日有雨田野时时放晴故刈麦插秧两无所妨世传观音大士授记而然西上里许有寺曰救疫山泉甘冽疫则饮之可以已病寺因得名北去四里登鹤云寺有仙女池冲举石相与坐啸乆之又北六里许至石云寺沿溪而西过独木桥升寳华寺其地多花卉红紫胶轕乃移枕簟以息中谿弟仲春叔期季和豫煑罇酒于丛薄中忽从滴乳岩旁出不觉惊喜拍手大笑因引满尽醉是夜卧草庵殊觉快适甲午同上悉逹场遥见瓦屋悬构于苍烟之上扁曰中谿小隐时已入夏犹围火而卧晨起窥石洞猱缘细路下临百仞比归颇有垂堂之悔出山因以相规云丁酉至阳溪歴遗爱寺观舎利塔入溪三里有一石门如圆月者罗刹洞也世传观音大士闭罗刹于其中云又西行八九里至出佛洞岩壑幽絶可以结庐又西六里为洞天山层峦叠嶂望之蔚然顾道路﨑仄且空山无人乃旋辔出谷宿遗爱寺中谿谓予曰不见庐山真面目只缘身在此山中必须东泛洱水卧数溪峯庶尽苍之变耳己亥逰上关水月楼泛舟遵岛屿而南至金榜寺摇落无僧又南阅青巅寺前巨人迹已乃南泛有岩飞出水面曰鸡额山维舟山隒徒歩而升石磴盘旋可三百武则见削壁卷阿正向苍十九溪峯尽在几席山巅积雪山腰白云天巧神工各呈其伎予曰此非苍真面目乎防公几失此竒观矣相与订约结社以终余年经营其地约二十亩可为蔬圃草间得柱础石古瓦知为寺场也往来久之僮仆于灌莾中得一石洞檐牙戸牖大类人居中可容二榻喜不自胜曰此可免结庐之劳矣酌酒相庆恋恋不能去舟人催促予二人相向惆怅恐不能复来勉从入舟则天光澄净波纹沄沄遵岩壁而南壁下石窟有深有浅皆渔家妇子居之生事萧条身无完衣指予舟中几案食器互相问诘盖素所未见也予二人不忍其穷各解衣投米问其男子何在曰欠课为官家所系其情可悲也又南至铁雨岩云是罗刹欲背盟逃逝大士雨铁以止之是其迹也岩面如蜂房蚁窝大者栖鹘鹞小者巢蝠鸽闻舟人喧惊出而羣飞又南至赤文岛云是大士买地劵字如蠡篆不可辨识瞑色欲来河水浮绿乃举棹西向洱水龙祠辞舟登阁自念放逐以来得此佳逰真如隔生事矣中谿与予赓和诗若干首彚为一帙题曰苍山杂咏云
　　定逺县儒学记　　　　　　　　杨　慎
　　云南楚雄府属曰定逺旧未有学提学副使仰斋胡公建议请于朝始命建学盛举也经始于嘉靖二十六年孟秋释菜于二十七年长至学成宜有记县之官司请于胡公公乃猥以慎尝从事秉笔后属为记之慎参按圗经域志定逺在汉为越巂郡地三国时诸葛忠武侯征南中营于此唐武德中置西濮州贞观中更名髳州后譌称牟州宋世沦于段髙二僭夷至元立牟州千戸至正改为定逺州本朝因定逺之名而降州为县百七十年而始建学皇明文治之遥声名之盛多士生斯时斯地亦厚幸矣呜呼汉之斥土名取越巂者以斯地实越巂水以彰休盛然特以辟土服逺言尔国家以纲常为治礼乐为教云南虽去神臯万里而气厚风和君子道行已于洪武初元荣被天言之襃矣咨尔多士涵泳圣泽岂可憬彼自弃乎矧髳濮之名已见牧野其归仁应化已兆于武王永清之世而武侯之过化则澹泊明志之真道宁静致逺之心学诸士子独无兴起乎夫学亦多説矣肇始于六经发挥于诸子更仆未可终而走也独举武侯澹泊宁静之一言者以古者建学立师必本其地望希贤懐古恒首其儒先武侯之在定逺固名宦之称首巨擘亦后学之指南元也藏焉修焉息焉逰焉亦可以为成人矣由是而之焉以希圣敢谓无其人乎敬书以俟若夫建学诸与有劳者皆列其名衔于碑之隂
　　连然新井记　　　　　　　　　杨　慎
　　安宁为汉之连然县防班氏地理志有盐官焉今其遗井四曰大界曰洪源曰河中曰石井也嘉靖己酉奉勅理盐法云南布政司参政平崖李公以濬新井之议白于廵抚都御史箬溪顾公廵按御史石海林公乃檄下安宁盐课提举张右铭及同提举姚文而铭实专董其役不一歳而井成李公名之曰连然新井称从汉旧绩则新矣又亭其上以蔽风雨下致石为叠澁以亷之以遏淫潦盖其地濵螳螂川势宜尔也是嵗十月李公复按其地谓右铭曰盍碑之乐石乃属词于慎呜呼山海天地自然之利也惟不私其有而公之人则是顺天因地虞廷之阜财中庸之寳藏也若国专禺防之富民隐覆盆之忧官而私病上肥而下瘠开利孔悬罪梯是管啇而已桑孔而已岂圣朝设官之意哉繄惟李公之创是举也俾兹一之饶庸补四泉之乏实以阜吾民非朘民以阜财也易曰井收勿幕有孚元吉又曰损上益下民悦无疆此二志者今之谓矣嗣兹职者宜镜兹云南右布政使罗湖刘公参政云阿谯公参议龙岩赵公賔竹王公按察副使仰斋胡公云门周公石庵郝公临溪张公渐庵郭公佥事泉陂孟公剑峯黄公同议而协之赞行部而观厥成例得牵聨
　　逰鸡足山记　　　　　　　【知府】李元阳【太和】
　　叶榆水东陆行八十里至白石庵见一山耸出平顶南向余三方各有山一支盖一顶而三足故名鸡足由白石庵至河子孔过福缘寺不由洗心桥以路迂也福缘一名接待由此上传衣寺谓此山乃佛大弟子饮光迦叶守佛衣以俟弥勒补位山顶故有迦叶石门洞天因以传衣名寺此寺世有髙僧天机创于前海慧葺于后故钜丽不衰也先君与僧彻空建庵名净云院院旁庵所结构皆清幽观玩乆之就宿与瞽僧劫空夜话觉从逰者众有妨静赏屏去大半由传衣西南经万松庵少憩西至华严寺主僧真圆有戒德其徒皆率教一山所不及也与谈久之由此北行里许至龙祥寺又西南行直趋放光寺约四里皆由冈脊行磵谷舂淙岩壁在望逢人皆云此路甚有眼界如由右路则低陷无此景物矣乃知此有二路贵在人择取耳至放光寺为常年放光之地上直迦叶石门以风水向背言之此为胸臆之穴余诸庵院皆在山之肩臂矣旧为灌莾所据嘉靖丙午余与壻吴阶州懋来逰从大顶下瞰见之因谋于山僧圆惺以田金与之阅十年乃落成余弟元春元期元和各铸一铜像奉安焉惺有信力勤俭种植之利足以垂逺矣余三度来逰皆在冬春不见光相此来正当六月诣岩殿致祷俄顷见兜罗绵云缅平一白宛如玉地有大圆光倚立玉地之上外晕七重每重五色环中虚明如镜凝观者各见自身现于镜中毛髪可数举手动足影亦如之众人同上唯见己身不见旁人僧云摄身光也有顷光没风起壑中云气散尽林峦改色鲜妍夺目复出一光大如虹霓然虹霓半缺不圆此光圆莹如水晶映物僧谓此光乃佛现也极难得遇须臾乃收同游有老者云昨见平云上现二银船樯柁皆具徃来江村沙浦之中如人掉之但不见人然则光怪非一状也寺西北六里有化麓等七寺皆大梵刹防人罕至余昔歳曽逰今彷佛在目不能再往遂登袈裟殿此殿有伽蓝神甚灵余初年来逰只单骑入山僧多不识是夜此殿钟不扣自鸣三声僧起视之重门皆闭不见人谓其徒曰土主报钟必有异也曙色初升余至寺门僧迎见顾其徒曰钟鸣以此也余询之信然殿北岩龛为杨黼修行处又西上兜率庵为行僧莱关主所建集僧炼魔今道月居之不失其旧庵北石下出冽泉上下诸庵皆頼之以食又上铁瓦殿主僧圆成所建殿后有袈裟石青石白泐如袈裟之制髙僧圆清卓庵于其侧余玩坐至夕卧不解衣人言此处五更见日出騐之信然葢虽无鸡漏然四望沉黑东方未明之时已见红光如火焰假寐有顷乃见红日径丈许跃然而起须臾即渐减小矣此与衡岳日观峯相似凌晨脱鞾着屐上猢狲梯手攀足跻时觉石动而未尝落足每近手膝尝胸后人之帽尝触前人之履然有忻快而无劳苦也梯尽处有大悲阁僧曰且止此处风輭可以四望过此则风劲不可乆立矣如其言班荆而坐苍洱塔庙在空蒙中如世外壶天五百里外山川皆在足下即未登仙亦足豪矣既至大顶普光殿见工作精好大惬予懐俯仰今昨追维存殁昔时玉溪石大参简卓庵王佥宪惟贤髙泉谢大参东山野庭罗部使瑶賔岩何大参镗皆相继登顶以书抵余曰大顶无殿其补作之余如诸公命仅建一殿以塞责不圗今日恢宏至此恨殁者长往存者不再见矣江山千古登眺须臾胜迹既留音容在目因镌石以记之出殿而西行于刚风灏气之中歴虎跳涧仙碁石过一草庵西南至拜佛石下临千仞可坐不可立余正德间尝筑室读书今故屋在焉回思往事宛如昨日人已衰頽尚能此住耶辞僧下台至曹溪水水上有曹溪庵庵前小坐回望拜佛石令人有飘然逺举之想又东有八功德水水出飞崖下仅容一瓢四时不竭世传罗汉修行处留此圣泉理或然也东行有石窍故老云异人以呪术收蛇在中故一山无蛇又前至迦叶门即尊者守衣入定之洞天也俗呼华首门声之讹也髙下有一门皆彷佛城门之状以今观之若顽然一壁耳野史载唐时有神僧小澄者诃门訇然中开入已复闭其语虽若不经及观记传所载洞天福地皆在人境肉眼不识也嘉靖间有一僧自逺来径投石门结草庵以居自约苦行住三年满而后去期满之夕梦石门忽开中有多僧延之使入见殿宇金碧门上各有金字对聫惟正殿有金鎻不开右堂众僧皆黙坐左堂如斋防设供谓僧曰汝勿去得乎僧曰吾有愿欲游名山尚未得住也言已而寤犹记对聫识而藏之世传竹林寺在匡庐余昔逰匡庐老僧指曰此处遇隂雨之日忽见一寺金榜曰竹林寺廊下有看经僧庭中有旛竿歴歴如白昼移时乃面石壁一无所有其事大率相类迦叶门岩半有金鸡泉仅容一盌日有异鸟饮之鸟来必双至二十双而止四时皆然鸟无增减水无盈缩尝有僧贴壁结楼取泉自供夜梦神人曰此是金鸡泉尔不宜见扰明日而楼灾遂不复搆余与客借草坐茶罢遂遵旧路而至玉皇阁一名圣峯寺寺僧天心有禅味遂过宿明日歴海会庵观音庵寂光寺千佛阁乃至龙华寺此寺殿阁宏丽寺旁庵院十余所因止宿徧观焉又东里许至石钟寺乃一山总会处寺东稍南有茶房有瀑布水正东有鉢盂寺北行里许为五华寺一名小龙潭东五百武为罗汉寺一名大龙潭东北三十里有二洞皆名迦叶洞一在山麓二月土人作会一在山腰草木蒙蔽非土人指示不得其处二洞各深百余歩竒石万状雕镂巧妙如人为者余昔逰四方凡有洞必不逺百十里皆进焉观于此洞余昔所见皆不足言矣至此为邓川界遂由此趋上关而回路人云初入【阙】　　子孔上一路至石洞林樾雄深正对岩面其石上有古人朱篆至今不灭余倦不能往假我数年更卜重逰耳
　　布政司题名记　　　　　　【布政】曾存仁【吉水】
　　昔司马温公以为名为戒直以与为利者例论后世事渉于名君子类指为口实愚又以为过方云南布政先后题名凡三十嘉靖乙巳春门廊不戒于火石随以燬至是修复故事合前后羣公姓名履歴并刻一石仍虚左以竢来者时在位诸君子相与谂于予曰名之必题于石何也曰匪石荣名惟名能为石之轻重耳失今之方岳视古诸侯君国子民于是乎寄以予軰列官于兹俨然古诸侯之任人之望之将徒以君子之名予之乎抑以实相责备也夫人以君子之名予我而不思所以自勉非也以君子之名自勉而不务进于古人实胜之善非也是故勤宣明德迈迹勲庸以业乎其官于是乎官有着政人有公评以徼灵于国家固将得附于君子矣况尤有进于此者乎若二三其德慆淫是即以偾其官于是乎政有遗虑民罔攸塈以干罚于国家且将得罪于君子矣况尤有甚于此者乎故曰匪石荣名惟名为石之轻重也曰必题前诸君子何也语有之不习为吏视已成事则前之注措谓非吾今之凖绳乎吾诚师其意不袭其事考其迹观其用斟酌损益与道为归有不淑者必以为鉴则前乎吾者孰非吾师资之地吾可使其名冺灭不传耶曰必虚左以竢后何也后之君子吾不得与之翺翔矣顾土地人民朝廷之所寄也吾今亦惟为其力之所能为焉耳吾力之所不能为时之所不可豫为势之所不得为皆不能无赖于后之君子审时度势以偿吾欲为未酬之志吾可不虚左以俟之乎夫章往而待来尊道而求友大公以合众实心以为民凡以君子之道待人而因以自勉焉者若徒为夸毗为比昵将易之所谓同人于宗而羞吝承之虽列名于石夫奚荣曰是则然矣以司马公之言例之得母汲汲于名之嫌耶曰公之所谓戒者名胜之名也若实胜之名公固尝言之所谓居是官当志其大舍其小先国家之急而后身圗是也呜呼是言也岂徒为谏官之训固我有官君子之鉴也诚相与加勉将人之视之为麟凤为金石夫何嫌名之有耶
　　剙建广通县学记　　　　　【提学】张佳印【铜梁】
　　国家略定南中议礼制度建学张官声教四达楚雄属邑曰广通县者故无学士皆附郡学云国家二百年来教化沦被人士烝烝相望皆言附他学不便先是知县吴习从生员王化軰请寻上议当途可之出帑藏若干缗并邑之士民所输者易土舎隙地建明伦堂东西斋大门二门规制草备会吴尹迁去废阁经年嘉靖丁未李公来尹兹邑叹曰凡建学者非为血食夫子与其诸弟子哉不首庙庑而亟所缓譬治家者先寝处而略家庙岂理哉公意虽甚毅邑事故简帑无羡锾又切循拊不欲劳民乃捐俸先倡邑之人士感激公义各输助有差计得二百余金诸所不给公多注措经营盈缩如治其庐先文庙次啓圣祠次两庑次防门次櫺星门次泮池次敬一亭次聚奎楼他如防库省基供案几筵靡不毕举工告成前学使胡公尧时请两台疏入得设官如制云余尝考先王之制因五方异俗立寄象鞮译之职然后逺民安业而司徒之教兴焉修明齐一有物上崇简绌有等春夏秋冬有术乃论秀而升于天子宜古之材彬彬然盛矣按广通本西南徼外路睒地前代自为声教各以兵力相雄长无礼乐弦诵之化所谓五方中之雕题者非耶今广通之士前后举制科者四前后贡者五倍之见为学宫弟子者二十倍之而黉序岿如游习有所日出而钟鼔和鸣师儒揖让陈説先王之教趋跄仁义之途使椎编之民环视踊听共被华风伊谁之力哉余行部广通见学舎炳丽特异他所初不知建学自公始因求建置无记师儒遂以记请呜呼自建学至今几二十年邑之籍是称士者若干人何当时踊跃请建于前卒不能伐石以记创置者之本末于后乎董子曰正其谊不谋其利此千古士则也余方以名检磨砺士子岂宜不逹建学本意而重负余教哉李公名第字道升别号三谿四川铜梁人余之先生也令广通九年有惠政迁阿迷州守寻致仕归
　　逰安宁温泉记　　　　　　　　张佳印
　　嘉靖丙寅十二月廿三日余校士安宁毕将欲观汤池先遣一力拏舟螳螂川厥明迳盐井观之盐官令灶丁以皮囊汲卤水据晋常璩南中志云连然县有盐泉近志乃谓唐武德间因阿宁始掘地得卤者非是观毕屏舆从出大界村乘舟顺流北行一里东望龙寳寺隠丛竹中亦萧逺可喜舟子报郡吏驰骑率鼓吹追余亟遣去舟中望一山峻插东北隅两峯如削凹其中如笔架形土人因以名山一名岱晟山一名坎山昔僧张善信有异术除妖坎山即此又北行五里迳石淙渡故郡人杨少师一清筑精舎读书处诗文具集中一时名家则李长沙东阳陆上海深李北地梦阳最称杰作沿两岸土人引水溉田堰坝鳞次舟过若决吕梁水车髙翻溅珠成雨似瀑水飞洒空中又北行五里水廻折作曲瓠形螳螂川多直北流至此周绕二里迳龙山下山川窔窕松石参差最为佳境东防一带岩石砑上镌曹溪夜月四字稍下红石削起镌赤壁天成四字皆杨太史慎题也行半里七洞临水飞岩峭立五彩绚杂洞口重扃大似雕藻再行半里至温泉乃舣舟登其亭饭罢观温池而浴之池水皓洁纎毫不隐四面壁起不烦甃甓中二石光腻胜玉碧色夺目华阳志云水神祠祀亦有温泉顾祠今废矣浴罢风乎亭上一峯对峙命觞相瞩觉两腋间习习风举余尝浴骊山香陵渝峡诸泉类多秽气逆人鼻杨太史品兹泉为海内第一汤似非溢美时日且午闻西岸有圣水一名海眼泉潮应子午卯酉之亟渡而西登陆陟其所古木参云水自窦中出盈盈沟涧土人谓此午潮至遂名曰圣水三潮不云四者子夜故不及见耳余曾观泉华清宫下水出左右二窍应朔望不爽自是造化气数兹泉无足异者又披荆榛南行一里至曹溪寺寺在龙山之麓土人一名葱山草迳盘歴可肩舆上无甚斗絶郡志云髙八百丈周遭七十里诬矣寺殿固山层构中有杨太史碑文不减王简栖头陀之作第四级殿宇闳丽佛像庄严前行十弓许一楼显敞右植木莲花树青葱可玩頫视螳螂川清涟如带稍东一园凿山石作几形桃杏蔷薇屏架繁杂道上曝麯蘖数石余呼僧笑曰僧家有是哉僧叩首若请罪状余曰昔支道林好养鹰骏惜尔无大韵也觞山寺右一泉防防鸣乱莾间循泉散歩南行一里许下有龙洞造其门下视深黑不测寒气逼人投石其中逢逢成响七八叠而后止又西南歩行可三里至龙潭乃水源处有二穴穴口多小鱼山树蓊如盖坐树下饮水甘之頫瞰平畴如波文可爱指顾太华累累逺近竒峯错列杖舄下问之皆夷名甚辱兹山也由东南下山复登舟逆水行夕阳既下万峯尽紫西望虎邱山寺与太极诸山碁布相属复系舟登防里许至寺襟带螳螂枕藉虎邱信一灵境前殿榜曰妙果禅院殿制古丽画壁精工非时师可及相传为唐殿余观之多元制也出山门南望郡中烟树万家暮霭如罩遂从陆归时列炬在门矣返署中追忆斯逰操舟顺流左右山色应接不暇跃足振衣登髙睇逺而梵宫钟声洞口松涛所至竒出令人忘归惜哉絶域往往好逰之士无因振策于烟水空翠之间兹逰盖万里竒踪也遂秉烛记之
　　武定府改土设流记　　　　【同知】邓世彦【湖广】
　　云南古靡莫地自哀牢内附不常我国家混一区宇中国其地赤子其人如武定设军民府治隶土官知府流官同知佐焉因俗易政相忘于治凤氏守官乐土与国同休可也凤英谋孽朝文煽乱索林窃位酿祸逆祖再叛据城杀官夺印厪朝廷逺虑大兵灭法当族诛当道悯思尧穉年先逃省防冠带之议改未决民夷听抚前诉激者謞者叱者吸者小恐惴惴大恐缦缦其发若机括不轻因龥众悉造于庭曰巨魁截余党附众生矣若此者何居咸仰天嘘嗒不言悟曰势重莫反当先之如改设何庭叩震地曰旦暮得此其所由以生乎彦亦惴惴自任若有真宰而不得其朕夜条二十事胥此意也当道悉允行上其议于朝钦陞刘公宗寅知府事添设推官谭君经建捕盗馆于撒甸丕变有日降思尧听袭经歴给庄田一百所荘戸以次编入圗籍不假之廵捕不期月遐迩相目曰昔苦其五曰抄曰杀夺其妻不育其子驱之为盗今乐其一曰安为是而有瘳也请言其瘳耕者食畜者羣行不必偶出入无禁屈者伸寡弱无凌暴父母妻子相聚见交贺曰而今而后知流官之便于民也夫川竭而谷虚邱夷而渊实改设行而宁谧亦势也难乎其议矣此议生于人心陈以臆见谋于通判某知州某某等决于司道某公等主之者前院吕公光洵刘公思问今院陈公大賔刘公应贤也四公不自有其功归之朝廷吁亦奚功纯朴不残孰为牺樽白玉不毁孰为珪璋土治相安孰为改设今日之功凤氏积累之罪也罪罪而功名焉二十事其侈説与以为是而必行则俗惑于辨以为非而必去则政敝于矫今种种之民训行乡约亲亲长长甘食易服乐俗安居将至老死而不惑且知法之无所用也呜呼星星之焰涓涓之流毋决防而扑易因勒二十事于石时隆庆元年十有一月也
　　阿迷州通灵洞记　　　　　【廵抚】邹应龙【长安】
　　夫物有秘而必彰事有开而必应幽赞神明存乎其人阿迷郡名舆地创始音称之美孰敢议之顷予以绥逺无良致勤甲士慴郡氓心实惴惴思无道以永戢盖徃愆防羽书暇侦报郡南有嵓穴数处旧为逋者薮予乃轻骑率帐下士纵猎其场大搜之山溪埆嶨歩行且艰至一洞悬石萃嵂诡谲周回树根盘拏虬结条上造霄藤萝纒挂覆如盖圗画所不能尽也下有水涌出分两派注之溪会归盘江焉洞门横可容三四人予去戎服佩珥俯偻入列数炬前初入壁逼仄下则水石交砌足踧踖徐扪壁登一石磴力蹑之上颇寛敞悬石柱数四垂者倚者植立者变态叠出地皆沙石水痕鳞次气蒸蒸如郁再歴十数歩则一孔豁然透天日心目即爽朗又旋绕之如经数堂宇一处更髙广仰视之状如龙盘凤翔钟鼓悬列纡舒屈曲珠累乳滴浸淫蜿蜒怪骇异真竒境也南崖下黯渺漂涾火烛之则见横流汹涌波惊浪跃决如奔马渊淴濆瀑杳不可测志所谓以石投之深而雷鸣者也遂由故道出距岩而立反顾醒然如得问其名曰龙洞左旁石有标题曰南洞咸谓距此有洞三皆无此竒予俯而思之景与心会乃进郡守罗子星谓曰此洞名无谓夫有物有形名以形立斯为称情兹洞也在治之南地为离方冷然中空灵源贯注一窍天开殆犹人之形合以神通造化也曷不以通灵名之造化之秘今其章乎郡之以灵名著兹非开先乎罗守欣然对曰唯唯夫郡名迷实未迷也迷以形灵以神也然人之灵非山川不钟山川之名非公不彰造物固有待焉今郡丑跳梁干纪越常是迷人也田亩芜于宵警行道梗于剽掠是迷涂也髙山流水佳赏者希是迷津也公身率诸大夫士迅扫氛祲自是士民安堵而乐业家邹鲁而身孔孟山川生色万古常新所谓发蒙解惑未足喻也山川効灵自今伊始名乌可仍旧哉辞未及终时前军鼓噪震天欢声如雷搜者执俘凡一百一十有竒遂系之后乘予厚赏搜者整辔言旋命掌书者记之
　　横山水洞记　　　　　　　　【布政】罗元正【鄱阳】
　　去会城而西几三十里为龙院诸村村凡八村之田凡若干顷田税嵗输县官凡若干石村故枕山而带水水即滇池也池低村地势隐起差具倾倚状可立上游走丸以故池水不可逆引而仰溉村之负山而田者无论愆阳即旬日不雨土脉辄裂嵗辄不登中歳他境稔而兹境不厌半菽民苦之村迤西三十五里为白石崖崖故有泉其山形隐起则又髙龙院诸村什九度崖泉可引而东以灌然横山墙立于前岸然峭阻先是议凿山之凹为渠引泉逾山而东乃其山石脊而土麓石坚不可凿议凿其麓自西以跨于东五十有八丈村农合力率作纷若蚁之营垤逾嵗讫无成绩方伯敬亭陈公以省耕至问焉众告之故公曰兹吾事而以疲若等吾为若成之乃谋诸同寅计其费可三千金移议御史防报可公檄掾尹德先何献荣刘得先后继董兹役曰德先汝往视疏凿相度规画以树尔功洞髙五尺广二尺断木如髙广之数以支颠圯功成徐易以石发帑储如议数授之上下其工之直以廪焉曰献荣汝往卒德先功曰得汝其嗣德先献荣以督诸役之力者不力者已又檄舎人袁应登佐掾以辖羣工应登简工之不习者请以矿夫代功可其请召朱正軰二十人以属应登余时参藩政同公往视指授向道分东西凿凿几半而道不值予当入贺行念前功恐或弃之者公请于抚军曹公云山廵按许公保宇佥曰政在利民毋惜费毋惮劳其往督诸掾役毋隳前功各捐赎金佐工诸掾役竞奋如命道果值实隆庆壬申之二月十一日也遡始事庚午凡二歳易掾董役者三掾以直尽告者五告即议发先后五发帑凡百有十金而讫功敬亭公曰吾可休矣公与时不甚合久欲乞归会水洞未成而未决也明日遂谢事去狮冈陈公继公愈益振策诸掾役寻以成功报灵窍朗辟洞中可偃蹇行公复趣掾寻源引白石崖沟山腰连山奄互得泉二十二道蜿蜒萦纡四千一百八十三丈广盈尺深逾咫泉抱山而东赴若带而绾若白龙挟雨偕山势俱来若玉虹下饮潜入洞口而东出喷薄沦涟堰潴而渠分村之耕者需濡稼者需溉植者需滋畦者圃者需润不雨而泽不祷而免于旱槁民甚便之而德诸公之功乃歌曰横山之麓可屋可田白崖之泉可引可沿山麓可凿伏流潺湲兹麓既辟不淤不颠溉我稼穑充廪盈廛我公之绩亿万斯年曷俎豆之以输我防邹公名应龙长安人曹公名三旸宜兴人许公名大亨安肃人皆起家进士敬亭公名善浙江钱塘人狮冈公名时范闽长乐人同嘉靖辛丑进士
　　傅公祠记　　　　　　　　【提学】冯时可【华亭】
　　傅公讳添锡字佑之系出钱塘于宋髙宗时为望族迨頴国公友德为明佐命臣生四子公行三当元季天下扰攘倾侧父子奋身而出各圗云台业遂相失焉公长身瑰玮矫矫若云龙为经生即有声尢工诗诗格髙不作大歴以后语暇即谈兵以穰苴司马自负毎筹策天下事慷慨中窽扬眉裂眼人不能难一日忽语同学生曰吾仰测浑仪旁察方舆江淮间鬱薄层霄成龙文五彩者其天子气耶遂弃去间关投谒髙皇帝被杭伪帅潘允明兵执诣帅帅欲臣屈公环以兵公曰圣主出矣若不日且茹肝无臣我我翘然男子非若臣也须猬张目光烱烱射贼声震行幕允明与诸卒皆辟易不敢兵俄报明李武靖公破富阳余杭兵压允明营明谋拒敌公叹曰明天子天授神兵百万批捣磔裂却扫千里前茅至此无完卵矣且缩甲可几福毋以身试刃允明虽骇公言亢而与其党计以为然乃释公缚偕伪员外方彝身徃策干武靖武靖与公语良乆竒公因纳允明欵武靖不烦一矢获甲十余万大悦还荐公拜明州训公之官至则招其豪杰诣金陵上事时僧机先有谋引倭袭明州因诗通公公得机先状以请州乃设备诱缚机先用功陞知大名府元兵犯大名公涖任甫七日备未具不敌绾壐还请就司寇法诏报曰傅某有殊绩郡新造非尔咎其安置云南之永平公配于氏擕以往明年抵永平又明年拜大理卫知事未几普安贼安乃叛公督兵与战不利或劝公逸公曰尔何馁悖失策往吾守大名不完郛皇帝不以膏斧使衣冠待罪德甚厚非毕命枹鼔曷报免胄捕贼死之土人以葬驿后公生寛寛生瑄瑄生易庵公澄澄教谕江安有公风生工科给事中良弼以蹇谔着正德十六年部使者秦公请于朝立祠祀焉故制觕朴不足妥灵歳月既乆渐即毁坠至万歴十禩而公七世嗣侍御公来按黔黔人德侍御公念无能报谋新公祠业欲请会中丞承天刘公闻之曰伟哉傅氏明德逺矣其亟新焉以风永永吴郡冯时可以督学行邮拜瞻公祠徘徊怅慕者乆之念阐幽发潜以佐佑人伦实学使职因为之序次其事辞曰隐非絶俗为元约身出非祈荣为明致身裔夏大分君臣大伦皎然星日矩我衿绅伪师鸱张公执公臣咄嗟造次海鸥其人抽矢如猬攒防若筠片语单词狂狡革嚚惜哉鸳鷟圗不麒麟滇池恩遣万里含辛重关蒲塞毒草兰津蠢尔安酋蹈借我闉公备持矛曰敢逡廵支糜朝原魂依夕燐古有杰士公真其伦累累者邱韡韡者神何以表之厥庙维新我鼔渊渊我舞侁侁灵之来兮若吟若呻骖虬翼鸾驾空絶尘丰我稔黍泽我人民云洞深秀天梯嶙峋倘佯其间灵爽常存
　　汛舟昆明池歴太华诸峯记　【副使】王士性【临海】
　　余以辛卯春入滇滇迤东西花事之胜甲于中原而春山茶尢胜其在昆明者城中园亡论外则称太华兰若焉余时随监郡诸大夫入省以上巳日道出碧鸡关去会城三十里而遥盖跂指之矣乃问途为太华之逰循关右箐斗折而南五里至高峣旧有杨太史用修海荘已废又一里许适有髙台曲池层楼翚榭前用五色杜鹃棚之题构方新也至此遂俯昆明池余视歩无余皇乃买渔舟一叶命驺人踦臯陆独挟一二黄头郎汛焉池一望五百里潴西南隅俗号滇海滇去海逺水顷亩即称海下高峣轻洲浅渚蒲苇飒沓长过人又称草海海长廿余里草中津港以千数徃来系罜防而渔余荡桨其中不复知非山隂道上也草穷且挂席出水海水不及余东海一汧澳而风力差足畏滇中镇日咸西南风春风较狂掠余颿堕水中乃回棹泊焉易笋舆而登渐霁盘桓上数里及太华山门蕋宫琳宇辉煌金碧倚山隆起拟于紫霄碧云之间余右陟飞磴歴龙藏东下黔宁祠览其世像出文陛前两墀山茶八本高三丈万花霞明飞丹如茵列绣如幄逰倦坐其下神复王疑入石家锦步障也廊右绕出缥缈楼观海危樯一粟水势黏天顔以一碧万顷然哉夕阳西下太华踞其东倒影半浸已素月复流光于上山影为藻荇据之更胜也是夕宿僧榻漏下月色入戸宿鸟惊栖聒人耳余旅思转深矣质明缘碕岸碛歴而南逺见山顶室庐嵌空一如罨画舆者云罗汉寺也以有石像比邱而名稍近之一邨落居河之麋渔者织束楚以家旁置官署焉寺敞数千步絶壁上仰视之如欲堕者盘辟而升计四五曲入寺问南北庵寺后树金马碧鸡碣摩碣乃入南庵邱亭香宇咸崭岩檐覆之承以瑶台趾半悬外北入南出过一刹庙复间一亭台庙为雷神为龙伯为大士为玉虚师相杂以释道亭为回澜为望海又有赵羽士之塔文殊之岩咸傍海岸时而惊涛拍空飞沫可溅佛身也路回则转北庵蹑级而上过朝天桥谒老君庙入真武宫最上升玉皇阁如鹊巢燕寝悬度飘摇雷祠龙井跆借足下益又胜也二庵者南疎朗北幽嵑南庵横截山麓而过金铺绿房足称近水楼台北庵抟扶揺以上层层各十丈转山椒斗大崖则宇一字焉人侧身而度鸟道尔然北庵虽髙仅见草海白苹红蓼楚楚有致若南庵面东南水海风防雪浪日月出没其中故大观也下山邑令棹芦舟以迓稍具舲艇欲放中流以五两尚颠复穿荻蒲披鱼梁鸣榔击汰而归睨西山顶上丹垩之丽适当李昭道得意笔也时水浅舟胶不及过杏花村余行滇中惟金澜二江横络其他多积洼成海如洱海通海杨林海是不一海焉非独滇也惟滇流如倒囊腹广而颈隘且逆卤北流故称滇云昔汉武帝欲取昆明乃习战长安凿池以象之至劫灰出于人世麻姑云东海复扬尘也信如斯言则此真滇池者不知几更劫灰矣



　　云南通志卷二十九之七
<史部,地理类,都会郡县之属,云南通志>
　　钦定四库全书
　　云南通志卷二十九之八
　　记
　　修建五华书院记　　　　　【叅政】黄　琮【海阳】
　　黄子以己酉之夏督学于滇至则闻所谓五华书院者以试事方棘日仆遫两迤间不及一诣比冬始徃观焉遥岑面拱翠泽胸罗真不减白鹿衡麓之胜而頽梁落栋鞠为茂草令人徘徊叹息乆之会时有道署之役弗克并举越明年庚戌秋乃檄云南府委官鸠度因其旧修之制弗协者更之己以丙舎不足辛亥复相左右町疃及城隍之余地益之迄壬子春莫告成为屋百七十有二修者半创者半于是五华之上宫墙翼翼而山川之胜亦若为改观矣黄子曰昔读槖驼氏言深以促耕督织为病然古者田畯田正职主劝相而循良之吏多循行阡陌止舎乡亭至榆薤葱韭鸡彘之细各为课籍何也傥亦民饥己饥民事己事有不忍坐视至此欤夫学士之田也有庠序以聨之有科举以劝之而又为书院以课督之与催耕促织何异顾海内自白鹿衡麓等四书院外在在有之宁独不以为病实以为利至于滇则余又以为亟焉滇故百濮之余也自汉元和中有神马白鸟之瑞始开文学之风其后乱于唐弃于宋湮于胜国存者能几至有明而始建诸学校至今上而始增科举之额滇之于学其亦地之瓯脱田之菑亩也其耕当倍力故所谓劳来而辅翼之者当倍笃且也车书内向皇风逺翔二百余年于兹矣而蟊贼溃讧冦攘窃据无时无之兴师问罪扑而旋起者何以故岂非教道衰而彝伦斁爱人易使者少而犯上作乱之萌无自消欤则庠序之外复于书院课督之夫亦世道人心之虑有不得不然者或曰科举兴而士为辞章之学今将以辞章课之则亦利逹之媒已耳于世道何禆焉噫结绳逺而文契繁圗书呈而爻象着賔兴起而为今日之科举风会之流有自来矣且安见今之科举而不为昔之賔兴耶夫口诵格言力探秘义得于心而笔之辞此孰非古三物中六艺之学而古人兼习其事今人直抉其精其于入道之门似尢简径若乃六德六行虽先王教人本防要令从六艺中寻求服习涵濡而自得之实非课程可及何也教之可得而指学之可得而循者皆文也子曰博学于文约之以礼圣人之望于人者约礼顾所日与从事者何尝脱然离文故文之于学宇宙之日月灯光也文斯辨辨而后不可欺不可欺而后可责以不自欺不自欺则诚诚之至圣之至也学之事尽矣余安见夫今之科举不为昔之賔兴也者顾诚与欺为何如耳惟诸生审处焉是役也经始协谋借云南太守彭君宪范之力盖有文翁遗意而料材课工则广南卫知事李枝阳镇沅府经歴徐可迪分理书院事云南府学训导贺继芳皆有功兴作者例宜并书
　　追赠光禄寺少卿张公忠烈祠碑记
　　【知州】杨春震【武定】
　　有升沉而无明昧者日月也即有时昧而明者自在也有古今而无显晦者忠烈也即有时晦而显者自在也光禄亚卿张公死节甚伟其有功于世教甚大虽崇禋祀未树贞珉诚缺典也今上御极之四十有三年直指公按滇核公祀典庙主及死事颠末郑重特至檄下属震纪事之役深幸忠烈之灵今始昭揭宇内即固陋何敢诿焉谨按罗婺郡乘及父老曾耳目者传闻甚悉公讳泽直隶安庆人由明经选擢异材晋云南佥宪因武定凤贼继祖叛大司马吕公光洵受节钺进公督兵由寻甸进时同事者失期公以孤军深入被围絶饷百计突围莫出公乃北向再拜曰灭此朝食臣之夙心计不从心惟知授命愿同睢阳作厉杀贼此孤臣万一之报乎祝毕欲自裁祖率铁骑驰入叩首请曰自作不靖固知死亡无日幸天赐明公愿少缓须臾倘徼恩抚招以保数世余业公亦无不利焉公乃厉声叱曰狗獠犯顺天讨不容奉命而来有死无二头可断也心可剖也乌知其他侦闻当事者咸欲姑许为出公计公乃宻揭司马其略曰泽不职不克先事伐谋临危制胜陷围辱命罪也何辞仅有一死以自赎耳贼惟恐职之死者乃贼之自为计也豕性难驯狼心叵测如为职故招抚之燎原焰天终必不免且果招抚之而罢讨是曰纵防抑或阳许而隂讨之始许而终讨之是曰挟诈纵冦者不武挟诈者非诚堂堂天朝安可蹈此惟恳置职膜外一意进永除滇南噬脐之患虽死之日犹生之年从此无心天日不必更念孤臣当是时继祖求抚不已公骂愈厉乃及于难吕公进之计始决四道并进冦持久粮尽计穷走匿青鸡罗山我师围之兼以隂云霾雾贼遁无路説者谓张公之灵显云贼党惧甚斩祖首乞降遂平司马公以公死节事闻上哀悼赠公光禄寺少卿勅守臣建庙立主合前后死事者凡七人每春秋郡守祠之专享者惟公同知袁俸知州秦健次之知事髙心照磨张成吏目刘瑀廵检俞伯官又次之招安骂贼而死者诸生杨忠恵教官常存仁附焉丁未克举之变一燬再燬庙主防失其故矣惟时视篆贰守袁君及和守葛君择善地移庙而新之方议具实表扬以鉴来禩时兵宪王公奉直指公之檄适至乃知忠义在人根于秉彝遂不谋而合乃尔嗟乎公之被围也朝而允抚夕而脱难竟必死以殉夫岂一死塞责者哉若曰除他防十不如除凤防一以他防逺而易与凤防近而难制他防之患在皮肤凤防之患在心腹公以死除之使深根固蒂之强防犂庭扫穴无噍类焉使魔宫窟复见尧天岂非公一死之故致之耶故为严将军头烈则烈矣无补于蜀亡为稽侍中血忠则忠矣无救于晋乱乃司马之揭可以配秀实之笏求抚之骂可以续常山之舌精忠大节照耀古今虽与日月相辉映可也宁独曰有显无晦云乎
　　新建松华坝石闸碑记　　　【提学】江　和【鄱阳】
　　万歴戊午嵗滇水利宪副朱公请于御史南海潘公言滇城东北郭故有松华坝邵甸之水走盘龙江者使东注于河河曰金棱土人呼曰金汁由金马麓过春登里七十余里而入海沿河支流以数十逓而下涵洞如级田以次受灌不知几万亩也而是坝独槖钥之非坝则小暵易涸而河不任受蓄小涨易溢而河亦不任受防蓄防不任则腴田多芜而民与粮逋河资坝所从来矣第坝故支以木筑以土而无闸势若堵墙遇浸辄败嵗修费阃司桩钱不赀有司草草持厥柄力厐而功暇仅同筑舎盖费于坝者尚付之乌有况其不至于坝者也于河奚资焉而反以病予谓坝而不闸蓄防何恃即木而匪石终漂梗耳与其终糜多钱而民无利也孰与合数歳之费而甃以石通以闸自闸以往若牛舌尖中马头皆冲流也胥石乃固矧地与石邻夫以亩科至便计也木桩之额累嵗可问非他索也良吏经纪能吏分劳功者赏否者罸事成设以守时其翕纵而周防之如漕闸然此百世利也爰捐助银一百六十余金潘公遂捐一百金抚军河源李公亦捐二十金迄新抚军归安沈公按台南昌杨公至申请如前三公皆如议交给以费藩司嘉兴施公阃司金陵尹公扣徴停穵木桩之逋负者又得四百十九余金计若钜若细悉从金出而世镇沐公又慨然以近闸石山任其采取于是吏人各如檄起程募健伐坚创闸口髙一丈余长三丈余广一丈七尺牛舌尖中马头髙一丈三尺长三十六丈六尺皆选石之坚厚者长短相制髙下相纽如犬牙如鱼贯而钤以铁灌以铅闸彷诸漕扁以巨枋啓闭如式东西两涯之间骈岷壁屹水龙若控经始于万歴四十六年孟秋至四十八年仲春告成乃名曰松华闸计费凡八百七十七两有零匠作田夫五万七千余数力取诸隙绩底以渐故功成而人安焉时与三司诸大夫登坝上观壁如屹立地有安流而天不能灾是嵗大稔诸父老咨嗟叹息曰朱公再造我也归之朱公朱公不有某幸睹成事谬为记略而申以铭朱公名芹蜀富顺人进士政务兴革利民多若此杨公名继统秦南郑人其与有劳者书之隂铭曰汤汤金棱邵甸遡源建瓴忽分东西决川坝枳而东如龙饮泉爪撄翼张百道蜿蜒割流膏埜万畦濡霑土耶木耶昔何阙然萧苇捍冲嵗糜金钱自公之来嘉与更始亦有施尹悉赋成美杨公成之动有经纪禀成诸台规兹永利金石岩岩当其射激闸门言言时其啓闭闭视其沍水弗外泜啓视其涨水弗内溃畚授于农农隙乃至工食于官官厚其饩再阅春冬经始勿亟乃奏厥功乃立安既于乎都哉河肇咸阳洪源自公明德广逺人代天工匪河无田匪闸无河毋恃絶缆毋易逝波其流可穿其坚可磨蚁穴必窒如避鼋鼍有泐必新毋仍斧柯百尔君子保障多庶绵斯泽砺山带河
　　新建重关记　　　　　　　【郎中】施尧化【昆明】
　　我明令于台使者廵行郡国诸大利大害所在许一切便宜厘举海南潘公按滇之三阅嵗激浊扬清威惠覃洽先是有金棱河石闸之役奠河流于涛险夺民命于波臣甃石安澜嵗免冲齧滇之被大美而日食其力者惟公之赐业歌明德矣顷相继持斧者复奉简书计旦暮可弛担负而公则念滇介遐服首城巨会势尤居重驭轻城故无外郛亦惟相沿以至今日也前需之后后复视之前异日者惊在门庭莫救堂奥之安藩篱不固随召腹心之侮岂非筑舎滋棼民难虑始乎迩者凤酋狶突至躏内地前事可鉴利害较然因檄所司其议地可保障城守者必役毋罢鸠庀工材宁糜公帑规度逺近务广崇墉上下和怿百堵皆兴计捐金钱三千余缗鼎建戍楼凡八桢干畚筑丹艧涂暨陴垣弩穴巍然井然经始于嵗之三月落成于嵗之九月诸邦伯大夫相与经营拮据嘉頼成绩属书其事余因遡成周盛时肃慎贡其楛矢越裳重译献雉尤以申画郊圻慎固守封动色相戒下迨列国楚人伐莒莒溃入郓春秋讥其无备公惟亟申画谨修备以有兹役也险固既设我之神气常张于以销乱无形则保邦要道也雉堞星罗守望碁布居平不啓戎心猝有窥关者亦可折棰而笞实御夷长策也贸迁辐辏半处市廛蔽扞森严归者云集养闾阎之物力寓招徕之逺圗抑又通商惠民便计也万里炎荒每忧鞭长不及一隅无蠢邉陲奠安用拓国家全盛则尤车书无外大顺也洵一举而众善集矣説者曰众心成城人和足恃其亦未睹于设险守国之议乎故重门御暴盖取诸豫支倾持危适际夫蛊鸣豫凶而裕蛊吝分介綦防而维挽从之愚暗成事智睹未萌所从来矣夫人臣任事惟患无锐然必徃之心耳以委防滋因循因循成頽废墐戸不塞风雨飘揺天下事大率近是公于滇既为河防而隄之又为牖戸以卫之丰穰嵗登于南亩守备日壮于金汤其所为计安一方者擘画不遗余力使后之人尽如公之事不避难治先虞覆也行见废者兴仆者起众効劻勷底定之略邦巩磐石带砺之基滇民尚亦永利哉爰宜书之以告来者公讳濵广东南海人中万歴辛丑科进士其按部诸善政业多诵之口碑纪之郡乘兹不具载是役也中丞沈公儆炌以后时至谋断同心共逺略其经理则右辖施公尔志程督则宪副曽公守身杨公为栋赵公性粹都阃尹公啓易暨广南守邵君建封昆明令汪君从龙咸与有劳焉法得并书
　　本朝
　　新建昆明书院碑记　　　　【总督】蔡毓荣【奉天】从来地方之治在风俗风俗之厚在教化教化之兴在诗书其所以鼓舞而作新之者是又在上之人加之意尔滇虽僻在天末汉夷杂处然其山水清逺人才文物歴代不乏曩罹逆变征敛无时闾阎涂炭诗书煨烬小民疲于供亿绅士窜于山林百姓十载无弦诵声余奉扬
　　天讨提师压境之日烽烟千里满地干戈泮藻黉宫鞠为茂草心窃伤之当是时惟抚军王公与余同慨然余尚膺楚任虽有志而未逮也及荡平之后奉
　　命驻滇草昧经纶庶务交瘁凡设立营制招集流亡绥辑土司会计兵食防御盗贼澄叙官方诸大政莫不竭心而计之悉力而行之
　　皇帝二十有二年补行辛酉科及二十三年甲子科乡试滇中虽取士如额然求其学行纯粹才品卓越者寥寥无几由兵燹之后鼔舞作新者无其人而涵育薰陶者无其地无惑乎士未知学民未知义也因与司道诸君计之曰滇人士废学久矣自余与抚军初入滇时见学宫阙状共叹人才放失厪懐者乆之间尝览其形胜鹦鹉碧鸡之巃嵸昆池烟水之浩淼亦洋洋乎大观也及夷考其人物自有明杨文襄严防肃傅括苍诸公而后盖代之士邈焉寡俦
　　圣明御世海宇澄清灾沴潜消山川炳焕其郁蒸之气当必有如文襄防肃诸公者起而应之余欲捐俸以建书院俾寒困有志之士诵习其中育人才以报
　　天子不亦可乎佥曰善于是择于城南郭外东西两寺之间买地一隅厥位面阳匪喧匪寂前殿三楹祠文昌帝君中构一阁为贯之所后防五楹为憩息之地两庑各构三十厦为诸生栖止之区鸠工庀材始于甲子之冬落成于乙丑之春顔之曰昆明书院付云南府昆明县两学司铎者掌之更为置田三百亩嵗收租一百二十石计口以给诸生之肄业者亦付司铎者典其出纳并勒诸石以志不朽是举也虽出自余与抚军王公入滇之初念然尢頼司道诸君共成之要莫非兴教化厚风俗期至治之同心也然则滇人士之诵习其中者其亦思昆明为首善之地敦孝弟以立其本存忠信以厚其基服礼义以娴其身尚廉耻以致其行出而得志则杨文襄之芳躅可步也即处而淑身亦乡党之善人不失也凡若此者皆教化之所由兴风俗之所由厚也将由此而两迤六诏家敦孝友戸列诗书野老矢何力之歌郊童赓不识之颂地方乆安长治之道讵不在于是乎此又余与抚军之深有望于滇人士者也若或植党羽而逐凌嚣假栖止而竞趋谒借呫哔以窃升斗岂特滇人士之防其羞欤即典守者亦不得辞其咎也
　　改建云南省城府县学宫碑记
　　【总督】范承【奉天】
　　云南有学始于汉章帝元和二年其説存其地未可深考自汉以下歴时兴替亦未有定所迨元而建置始可考焉至于有明人文之盛竞于中土咸曰学校为之也及考其学校何地则在五华山之西麓间尝登览其概平冈爽垲蟠互城中为省龙正脉有从芜草废垣中指数之曰此旧日俎豆之区也诗书礼乐之所萃也余得其始末辍为慨然曰建学古今所同世治未尝不兴世衰未尝不替其兴替之故非地为之而若与地有攸系焉我
　　皇上作兴文教薄海内外百度维新予沗涖兹土于今
　　五年思所以移风易俗仰赞
　　文治之盛未始不熟筹其当而人才声教尚有郁而未宣之象夫岂前代之规模当啓而今兹之风尚难循与适两庠士子合词来请谓当日府县原属一学向以变乱思迁今当急为合建上应
　　文明之会其言甚正与余爱育人才振兴声教之本懐深有合契者因商于中丞王公暨司道诸君咸以为然且曰乘时改建于象为革革之上六曰君子豹变其文蔚也改作而且由旧于义为复复之词曰复其见天地之心乎举大事而协占于易旦晚兴作乌容缓余曰唯唯是诚不可缓即缮疏奏闻
　　制曰可择日肇事诸公共襄乃绩基不再卜有五华之旧址在材料移旧添新不支帑不徴调人情所奋隂若助之始于庚午之冬讫于辛未之夏两庠合一悉仍古制殿庑门堂斋舍祠宇诸所具备咸中程式于其成用释菜礼则礼器乐舞之更新者皇皇济济陈于堂之上下羣大夫分献趋跄士庻之观者圜桥门如堵莫不欢呼而进祝曰革而新新而旧合天道也得地灵也顺人心也三善具而人文风化翕然丕变可操盘匜而与山川之神歃之矣余曰唯唯否否余之为是举也非形家者言也古先王立学以为教习之诗书诵范之道德行谊使之明其体逹其用淑其身心以行于伦常日用之间而推之君臣上下人民事物之际无不具本末而善经权学之既成然后兴其贤者能者庸之以位论之以才别之以任抒其夙昔之所抱而遗钜投艰实有効于天下国家所以人品既正风俗亦纯后世寖失其意竟以科第利禄为念于是舍其在己之可恃者而觊觎造物之私遂以形家之三吉六秀与五经四子相辅而行其刺谬甚矣且即以形家论之亦自有本山川得位则天地中和之气絪緼磅礴钟乎人必有聪明正直之资孝弟忠信之德不偏不驳少成若性长而涵濡于圣贤之道处则品行端恪出则政事详明凡荣膴私利之习非所志已此所谓山川之毓秀也而岂假其灵焉遂可不耕而刈不狩而获哉今与诸师儒约躬教责者本先王之制为品节条理勤勤开导而劝勉之下之执经者惩省惕厉舎其旧而新是图立志须髙积学须大一禀圣贤之训而虚诚恭逊以副师长之所期无容以利禄之心自卑其建立则上为名臣下为俊乂将见人才声教颉颃中原其发祥正未有艾山川之光又重乎人矣是则予改建之本懐也至工作之若干经费之若干总其程者有人董其役者有人别记之
　　新建云涛寺及新温泉碑记　【廵抚】石　琳【奉天】宇宙间英竒瑰伟之气不钟于人物则钟于山水而人物之生又借山水为之苞孕焉滇地界域外博大不如中州雄放不及秦楚韶秀不逮吴越然其冥壑激湍往往发为幽怪大抵亦蜀粤之流亚欤惟是脉近昆仑发舒未畅以故钟毓于山水者十之九而着于人物者十之一余尝读有明名臣传慨然慕杨少师文襄之为人知其出于滇也及建节金碧之间弭棹滇池乐其汪洋灏瀚穷尾闾之所泄则自西而北滙为螳螂川蜿蜒奔注逹于泸入于江而朝宗于海矣连然当川之腰膂文襄石淙实据其胜山水有灵为生异人洵矣夫上下数里中有温泉曹溪虎丘皆濵兹川与石淙盘互拱揖温泉之胜甲南荒昔贤品藻既详独泉南数百武岩洞八九嵌空玲珑莫可穷诘诚羣真秘府也志乘既不备载土人命名又颇不典有文之者或曰弱流曰双柱曰雨花岩玉壶天醉醒石亦不过随地因时托物比兴而未尝有所切指也地去会城不足赍粮政暇与制府范公迭逰交赞一时藩臬诸君子共惬忻赏佥谋所以薙茀榛而显灵閟者会泉南数步复出一汤滮池莹靓殆与碧玉旧泉相映发似造物者特秘斯珍为今日开生面范公而下咸出缗钱襄厥事而臬使许君尤力任规画谓非立招提不足恃以久逺于是卜地岩洞之中脉络融结之区创寺曰云涛以奉干竺先生募禅僧主事经营而若亭若轩若室次第毕构参差乎泉石映带乎林峦仰而睇则露栋云牕飞革松筠之表俯而视则雪淙雨瀑瀺灂堦除之侧而穴岫蔽亏虬猊潜骇歘噏万态有时春畴数骑秋波一艇或指为尘之壶峤未必不疑神之创辟矣夫滇自未立国以来有是川即有是泉有是岩洞宜乎竒材軰出柰何落落数千百年仅笃生一石淙也其无待欤或尚有待欤俱未可知抑宇宙英竒瑰伟丰于山水而不得不啬于人物乃尔耶工甫就讫防余叨
　　圣恩迁制两粤濒行再履斯境延伫乆之不能无有望于后之人待山水而兴者如前之有石淙也若夫逸豫之吟穷揽之胜如昔人之所以修禊雅集传为羙谈非余之所笃好也爰记数语锓诸岩阿以志一时聚散之迹尔恶敢言文
　　重建表忠祠记　　　　　　【知府】丁　炜【晋江】临阳地邻交趾郡城西半里许旧有表忠祠祀故明永乐时征简定之变前后死事诸公嵗以春秋二仲上辛致祭载在祀典明季沙逆倡乱祠毁于燹迄今未有修复者嵗时有司临祭率拜谒于荒碑蔓草间庙貌之不修非所以妥忠魂肃祀典也嵗庚午太守黄公迁蜀东宪副适际内艰赋归有日炜以摄篆交代居有顷黄公谓炜曰不谷之谋修表忠祠也屡矣属以簿书期会之不遑因循以迄于兹今行矣设复委之后人安知頽废之不仍此日也今将重建以毕斯愿榱杗瓦甓塈茨之费具矣君其乐观厥成乎炜心韪之诹日既合工作用兴乃即祠旧址构堂三楹以妥诸公神位外防门一悬以祠额周围翼以垣墙纳诸旧碑而堵之经始于七月告成于十月黄公趣炜言记事以文丽牲之石炜则谓自有天地以来日月有时而薄蚀陵谷有时而震崩惟此忠义之气歴亿千万禩而不可磨灭上以是风励则四维张下以是自命则大节立诸公之死也事在永乐初年而祠祀之兴则万歴八年廵按刘公维始奏立焉逮我
　　兴朝百度维新惟祀典之载在旧章者因而不革夫非风励之防千圣同揆乎今黄公于去临之日亟以建祠为事既上以体
　　天子作忠之防而下以嘉励临人士之心者义至钜今而后谒斯祠者为封疆臣则思其所守荐绅衿则思其所立感祀事之不废则思朝廷之激劝而谋所以报覩诸公之死在三百余年之前歴昭代而其气若新则思所以不朽祠祀之修岂特无废典礼云尔哉诸公为兵部尚书愍节刘公儁节愍陈公洽掌交址布按二司事尚书忠宣黄公福叅政刘公昱都司吕公毅参政冯公贵侯公保都督黄公中知府刘公子辅易公先知州忠节何公忠死其事及崇祀始末具载旧碑兹不具论今建祀黄公名明字龙光以武功蒙
　　特恩改授临安知府陞四川分廵川东道按察司副使与炜同为闽之晋江人炜既记其事复为乐章以迎送神其辞曰昔在明初挞伐张日南稽首归版章诸公奉命绥逺荒文则旬宣武则扬蠢尔服叛不可常狼奔豨突滋陆梁积尸昼见天无光诸公仗节殉封疆后先骑龙逰帝乡亦越中叶祀典彰惟兹临阳控交冈庙寝奕奕神乃康妖氛煽虐榱桷戕靡安靡侑慙蒸尝赫赫昭代崇忠良守臣只事再肯堂神其来格歆祼将荔枝为笾桂为粻苾芬在御醑盈觞灵既降兮翩翶翔福我人民夀而臧金枝翠葆且徜徉莫漫廻车兮使我心怆
　　兰隐君祠堂记　　　　　　【侍读】李澄中【诸城】庚午冬余自滇南奉
　　使回至杨林迟客闻其地有兰先生者讳茂字廷秀号止庵明洪武时人少有大志不就乃潜心理道淹通经史凡黄冠缁流医方卜筮星歴风角之书靡不穷防其奥乡里称为贤会王尚书骥征麓川先生授以方略遂成功若要麓川破船往山上过居人至今犹传其语所着有元壶集鉴例折经史余论安邉策条止庵吟稿声律发蒙山堂襍稿等书行于世四方学者多师事之年八十卒于家有司以状闻从祀乡贤今其墓尚在兰氏子孙衰防矣余与诸子觅其隧道抔土倾圮宿草榛莾墓碣剥蚀过半慨然有风流销歇之悲焉夫北邙之冢其为石马秋风者何限士君子鲜有回车太息凭吊其轶事者先生终老家食能于三百余年人亡风防之后使万里羁客徘徊叹息而不忍去谓非其流风余韵有以防顽立懦而能然哉余捐金为之倡首俾里人新其墓碣并葺其祠后之人倘有踵余之后闻风而起复事修葺者此物此志也虽先生脱屣富贵委骨于陈根藂蒨之中岂复有形骸之见区区以祠墓为重轻而余之徘徊感叹盖有出于不自知其然者乃知懿德之好千古同情初不以时代间隔也
　　甘忠果祠堂碑记　　　　　【总督】蒋陈锡【常熟】丙申冬陈锡奉使滇黔入觐
　　天子出归里门丁酉仲春始逹黔境即拜于忠果甘公祠下三月入滇公之子都御史国璧抚治兹土已二年矣即以公之祠请碑记于余余闻之然流涕曰陈锡何足以纪公之碑哉公之大节在史馆功德在封疆
　　御祭赐諡恩荣在
　　庙堂之上名宦专祠遍于滇黔之境精忠亮节光于日月之际陈锡后生小子何足以纪公之碑哉昔苏文忠公八嵗即知范文正公十有五年而不得一见其后三年乃识公之仲子丞相尧夫又十七年与公之季子德孺同僚于徐以公之遗稿见属为序文三年乃成呜呼以苏文忠公之忠苏文忠之文愿挂名于文正公之文字中得托于门下士为畴昔之幸其文必俟三年乃成诚重之至而慕之至也呜呼陈锡何人而敢纪公之碑哉然逮公之殁四十有六年而陈锡谬膺兹土又与公之子都御史交最乆知最深则陈锡之于公犹子也顾以不文辞其何能已于孝子之情乎故不辞抆泪而为之纪谨按公讳文焜字炳如辽东沈阳人也累世武功曾王父以下赠如公官公由礼部啓心郎娴仪节见知
　　世祖章皇帝册封东粤髙丽不辱命今
　　上即位擢大理少顺天府尹廵抚直隶逾二年而总督云贵革除协夫诸弊政歼凯里渠魁下蛮寨数十处劳来拊循备至及丁太夫人忧奉
　　防慰留请给假归葬又逾年再抵任乃殉节焉方其在给假之时吴逆包藏祸心部议云抚摄篆勒令督标五营官兵俱调赴滇吴逆日以小恩小惠要结兵将祸乱遂成及抵任两月而三桂反公犒军调饷逆党胁从无应者贵州提督李本深谋袭贵阳公疾驰至镇逺欲传檄三楚合兵扼险而守将江义从逆抗拒公下马北向稽首遂自杀康熙癸丑冬十有二月八日也公飞章入奏曰城存臣存城亡臣亡当贵阳闻变之日公慷慨办一死矣公之
　　妾盛氏缢于贵阳子一人笔帖式二人从公死镇逺讣闻
　　上心震悼自荡平之后恤典稠叠哀荣备至
　　天章
　　御笔棹楔丰碑炜煌穹壤
　　上之所以褒公者曰舎生取义曰为国捐躯又曰永为臣子之型呜呼公不朽矣方三孽负嵎蹂躏邉陲珍杀善类不可胜数公所罹者凶渠首难殉之则华膴撄之则糜碎一时偷生茍活从跋扈而署伪官者累累相望莫不靡然澌灭转瞬同尽公乃与云汉争光乆而弥着其关于世道人心所系岂不大矣哉公之子七人其四子国城从公于黔亦死之六子皆贵显都御史公又能歴官着声克承父志简在
　　圣心我
　　皇上之推恩死事超迈前古而天地刚正清淑之气亦萃于公之一家呜呼公以不从逆而死一死足以禠逆桂之魄而忠义之士俱激昻奋迅从风而起以是知逆桂之无能为也都御史作公新祠既成陈锡又得再拜于公之祠下既不敢以弇鄙固陋之文拒都御史之请庶几纪公之盛德大业将以训有位示来者是则公之志也夫是则孝子之志也夫
　　学博李又山乡饮记　　　　【提学】张　谦【武昌】古先王化民成俗之道无一不周乡饮酒其一也盖古者兴贤能于乡将行乡饮酒之礼则以致政居乡士大夫之有德者为宾宰与乡人恪恭将事拜至拜洗拜受拜送辞让之节繁以昭德也后世或视为文具则有德者不为所致而虚伪者得以窃附风斯靡矣予奉
　　命校士滇南每以此义风励有司昆阳李生暎持其家乘一册来谒谓其父从峤君其州大夫曾举为乡饮賔乞予一言记之予因周谘博访以核其实如君洵可谓克副斯典者矣君家世忠孝祖兆旂明末司训庐江流宼残庐江率厉诸生登陴扞御城陷以身殉难父澄歴万里险阻负骨归葬白州府以庐江死节状闻于朝赐祠曰靖忠崇祀乡贤长洲韩宗伯曾为澄作孝子传纪其行甚悉从峤号又山忠臣孙孝子子也善事父母暨伯叔父母友于兄弟人无间言一经传家振铎于广西郡之弥勒州首以忠孝训士植其根本其直谅忠告兼能任其郡州之政时有署郡骤欲勘民田民骇而思窜势岌岌矣君抗言止之令皆得自首而民免流亡又士林有跃冶者君虚衷指陈仁义以导之悉皆感化学使者至见君道气迎人胪列其行谊将用荐剡而君林泉念切力请归田日与诸子及昆弟从子修举家礼讷言而敏行将所谓有德者非耶其饮其乡也奚忝焉且闻其近益自强力摩挲卷轴无间晨夕是又希踪古之耄而犹学者也贤者殆不可测哉爰为之记
　　迁建丽江府学记　　　　　【知府】杨　馝【奉天】山左圣人乡也先大夫抚其地余时为儿童嬉戏语以陈俎豆弗知也比长就学亦惟呫哔从事所为圣人之道志当世之务者茫乎未晓通籍后日习吏牍抑又未遑逊志焉及待罪东昌益近圣人居登阙里之堂宗庙百官备瞻羙富心窃向徃然后知获上治民顺亲信友由明善以要于诚者虽簿书鞅掌要未可以一息弛良以圣人之道范围天下而不过曲成万物而不遗固无人不可学无地不当学者也甲辰嵗自曲靖调守丽阳甫下车首谒文庙见其地势卑隘规模浅陋所以妥先圣舎生徒者均未有当焉乃稽创造于诸生对曰丽旧无学土酋木氏虑民用智而难治因如秦人之愚黔首一切聪頴子弟俱抑之奴隶中不许事诗书康熙辛巳春曲阜孔公兴询来判府事见丽民质甚羙力请建学以造士木氏犹然挠之事几寝会执政知孔公能委刺剑川乃得出囊俸招剑工伐丽木购民地布置经营阅三载讫工礼乐器毕具而丽始有学当是时酋势方炽建学为最拂意事地势之不暇择规模之不及宏所必然也诸生之言如此余因作而叹曰孔君此举可谓知先务而无媿于圣人之裔矣夫国家治教休明道化翔洽兴贤育才百年于兹矣丽固邉鄙然披氊荷毳之夫维皇降厥有恒性习俗儇诈长民者机智使然耳被以礼乐诗书之泽明君臣父子之伦未有不蒸蒸向化而油然亲其上者必以不事诗书锢其智而益其愚岂
　　圣天子广励学宫之意哉向非孔君则丽民且不知有学尚何卑隘浅陋之足病然卑隘浅陋至今日又大不可语竟而诸生退余以履任方新不及举明年诸所役作各就绪广文万咸燕率诸生以迁建学宫请余曰是余夙志也遂议迁于府治北正大爽垲风气攸聚工甫兴而委理鹾政之檄至乃嘱广文董其役经始于乙巳季秋落成于丙午仲春自大殿及两庑防门櫺星门率循旧制柱栋瓦甓易朽益新环垣凿池敞壮丽丹漆粉垩焕然为一郡伟观工垂成皆愿有记抑余闻之十室之邑必有忠信惟士者民之倡师儒者又士之倡诚彷昔人经义治事之遗意以诱训诸生读古人书学古人之道皆设诚于内而致行之使数年鬰勃之气畅于事业发于文章为信友为孝子为忠臣为长民上不负
　　天子下不负所学庶防逰圣人之门而无愧若余固两逰圣人之乡而未闻夫子之道犹幸继圣人之裔而同此劝学之诚也是可与丽人士共勉也
　　开岩洞碑记　　　　　　　【绵州知州】王立宪【建水】少保大司马西林鄂公奉
　　命来制斯土也视三省如其家心民心务民务虽邉徼异域茍有济于民闻于公者防不切肌肤耸骨髓不为不已为之不底于成以不朽于后世不已矧其托宇下者乎临安去会城不五百里古防町国也崇山大泽宅其中长江巨河环其外毎夏秋溪水涨溢望如海故以建水名水大而能利民亦能害民者莫甚于泸江其发源也则始于石屏之异龙湖合塌冲象冲暨六河九洫诸水皆会于泸以奔赴岩洞岩洞者所称石岩山之水云门也洞前虚敞可坐数百人登岩以望洋洋乎浩浩乎利田畴资灌溉地肥饶民殷富者不恃有此川哉然当其水势泛涣决圩防没田庐又往往为民患揆厥所由则岩洞实障之泸水从众流来合东至于岩洞伏流十余里出阿迷入盘江以为归宿此其性也而岩洞之前石磴磷峋纵横洞口细流则峡道曲入洪涛则湍波四溃复多石埂横截中流者十有三重惟伐石凿埂使无壅遏顺流而下则水利兴水患息矣自少保公至召我郡县告之曰泸水之患溢临境岩洞之障厥宜屏刋乃石断乃埂民害除农力省功惟速志惟猛我忧以纾而汝是儆属吏闻命者咸唯而退故老相传洞口有神物凭上动一拳石者辄大风骤起烟雾迷离咫尺不相见所击砂砾飞数十步外能中伤人以故鲜有过问者雍正八年正月十七日郡守东莱张公无咎与总镇张公应宗州牧祝公宏既奉少保公命往疏河甫至令伐巨石锥凿不能入强入之获未寸许忽风起砂飞石击工人手落其一指众皆惊散诸君子相頋错愕闻于少保公公曰神庇吾民者也吾惠吾民而神不许谓神何唯子之诚不足以感神故神弗灵吾其祭以文通以诚神必许我汝敬往哉太守乃赍文以祭祭毕云开烟敛天大晴霁光色照耀于是督工凿石而向之刚者柔坚者脆应手而伐辄得大块或数尺或数十尺不一月而十三重埂尽拔而去自此水涌沙流河身丈余无复避碍岩洞遂不为患下流既疏然后上流得肆其力于是溯众水所经按一江所入凡河之浅者深之滞者通之岸之低者崇之薄者厚之垒浮沙者易以茅块堆淤淖者运于逺邱又复伐木为桩编竹为防以为两岸之障耸如壁平如削坚如石滑如漆风雨不能摧波涛不能入鱼鼈不能损功成之日计程不二百里计地不三万丈防数千桩数万工数亿官勤劳役奔走上无懈心下无惰志而后得以有水利无水患虽积雨经旬连隂累月而沿流循渚堤以永固禾以永丰嵗书大有矣于是郡人士咸相向庆曰此少保公生我也愿记一言以贻我子孙使后之饮若水者知源服若畴者识德爰歌以记之词曰云门凿泸川濬龙湖来阿迷进逹盘江往而迅水安流谷丰润恬河伯熙田畯囷仓盈鳞介牣亿姓欢百神顺官弁康吏治振古禹稷翼尧舜理水土钦且慎今其谁维公仅
　　红优昙花记　　　　　　　【按察】常　安【满洲】雍正庚戍夏至日制府少保大司马公宣于众曰西方老客见红优昙花否相殊碧玉色并绯桃岂鬘持天女伴亦假胭脂妆耶宜各有记述以代酬赠公乃首唱为诗诸君子迭相赓和余既覩花之竒又备览篇章之盛因不自揣爰为之记原夫滇南土候无严寒酷暑四时皆有春意花木之得所天也宜也其最著者茶则七十二种邓渼称其十德为天下第一扶桑则五色烂熳杜鹃则百本争妍其余水陆草木与中州互有异同而优昙之竒逸又异于诸品为天下所无考贝叶经载此花曰优昙鉢罗曰优鉢罗一字増减未知是一是二大理志灵鹫山之旁为和山有树髙六七丈干似桂叶似枇杷花似玉其香入暮转清开十有二瓣以应十二月值闰增一瓣世传为仙人遗种又苴兰志段蒙乐诚魁时有僧自天竺来以念珠一串埋城中土主庙生树髙二十丈叶丛茂每嵗四月花开如莲瓣数与和山不异土人视花瓣之多少以占嵗名之曰娑罗树夫贝叶经所载颇与此花不甚相逺今由苴兰与大理志观之要亦不过异其地因以殊其名耳且闻两迤之间所在多有然则此花之竒且繁也即以滇作一大香国观可也夫优昙在众香国已为嘉祥乃今制府轩中所开以殷红特闻则尤为希世之瑞从来造化之机常肇于防而物理之徴当以类防昔王处回得旌节花种因之拥旌仗节唐尚书省古槐夜闻音乐声省中遂有登台鼎者江都芍药如围金带韩陈诸公相继入相然则优昙之红岂无故哉且草木虽无知之物而灵根异卉常与善气相迎余观公奉
　　命来制三省恺悌为懐胥万姓而欲偕之大道与慈氏之寳筏慈航无以异故优昙以佛种灵苖与恺悌之至性相感通特标其异必有徴也余愿公之益懋乃德尔至其诗悠然神逺足为花神长色和者咸各发摅藻彩余亦为数絶以赓之世之慕红优昙花而不得一见者读公与诸君子之诗当亦恍然如坐香国中已
　　东川新建石城碑记　　　　【廵抚】张允随【奉天】东川岩邑也在万山中东界黔西通蜀北邻昭通南接曲靖之寻甸盖三省要害地歴汉唐宋元明屡烦征讨叛服不常我
　　朝仁渐义摩率土向化土酋禄氏愿削土职同于腹里然环土为城与羊马墙等猝有缓急不可恃以为卫鸟聚星散民实苦之夫圣人立制所以定万物之命而建万世之基易着重关击柝书称慎固封守诗羙筑城伊淢月令孟冬坏城郭戒门闾渠邱城恶春秋讥之故虽有山川之险斥堠之严亦必髙其墉濬其壕谨其筦钥啓闭间遇冦攘奸宄郊野之众可以入保斯民无锋镝之忧国有金汤之固也东川自康熙三十七年改土为流然犹隶于蜀蜀以其僻且逺因陋就简城犹仍土坞之旧今
　　上御极之四年改归滇省于是正田赋定课程劝农桑清奸匪次第举行民有起色八年秋乌逆叛遂窥东川土城庳不可恃民恐甚幸获保全而石城之建不可缓矣请于
　　朝报可九年春三月涓吉因旧土城址甃以砖石鸠工庀材凡一年告竣周六百九十九丈基厚一丈三尺髙一丈二尺加垜五尺余门楼四各两层髙二丈七尺炮台八四门东曰绥宁西曰丰昌南曰藩甸北曰罗乌总制大司马鄂公题执事者绘图请记于余余曰壮哉是城南倚灵壁北临蔓海东跨云龙西北控金沙具江山之胜而又马书弩革诸峯峦环抱拱向城无论大小要在得地利资控御耳守是城者当仰体
　　圣天子眷顾邉疆覆载无私之意飬民以田里树畜教民以尊君亲上修其武备作其忠勇城虽三里势逾百雉东足以捍黔西足以卫蜀南顾居全滇之吭北眺作昭通之臂屹然为三省屏蔽宁特保障东川一郡已哉是役也役匠六万九千役夫一十二万所需砖石竹木牛车挽运诸费甚伙计用帑银三万二百两有竒物备而工多力勤而势固董其事者知府崔乃镛与有劳焉例得书
　　福山泉碑记　　　　　　　　　张允随福山泉广通旧干海资也崇山围之有田二千余亩地以干名志无水也既无水何以田曰耕以雨栽以雨苖而秀且实亦以雨盖不徒恃地而尤恃天也雨偶愆可若何则曰无如何也滇之田类是者皆呼曰雷鸣田不独广邑一干海资矣今
　　天子重农贵粟讲求水利燕赵黍田也濬而宜稌秦陇陆地也疏而为泽滇岂独以山国异哉余抚滇每以农事饬有司在尽人之力以通地之穷比嵗农利灌溉年多顺成亦既有效矣广通令杨登以干海资之啬于水也徘徊周视于山后五里许得泉三股发源福德山麓欲导之而阻于山请示于余余勉之乃出赀鸠民凿山腹七十丈寛三尺髙增其一水防防入于峒逹于沟引于田蓄泄有法工役不扰业是田者皆喜曰干海资不干矣请易名申到下其议于司司上其名曰福山泉遡其源也并请记以勒石余曰此牧民者常职耳何必记虽然有可风者三史啓令邺引漳水而魏富白公在汉引泾水而民饶地无论肥瘠顾人力何如耳滇所在多山田苦无水司牧者茍皆能营度而补救之无诿地利无任天时无徒责劳于民是瘠者可肥而歉者可丰也传又曰政如农功日夜思之思
　　其始而成其终杨令果知此意也凡牧民之政其勤如探源毅如凿山收效如登百谷又何徃而不治夫奉宣德意有司事也先公后私民之分也服其畴食其利尚思
　　国家所以任吏治重农功嘉惠黎元无防不至忠敬之心油然以生乎是为记
　　修建文山书院记　　　　　【知县】徐本僊【蕲水】取诸贲而得文之原取诸大畜而知山之用邑之以文山名也讵浅鲜耶贲之彖曰文明以止人文也明者文止者山火发土凝日华岳麓文在山也大畜之彖曰君子以刚健笃实辉光日新其德笃实者山辉光者文纳县象于安敦山而文也顾兹名焉乌可以无学乎且夫兹地之昉于洪荒者越数千年隶版圗仅七十余载初顔其郡曰开化有开必先臣我多逊谨厥始欤今复加以县治命曰文山声教暨讫华实兼综成厥中要厥终欤顾兹名焉乌可以无学乎记曰古之教者家有塾党有庠州有序国有学七年小成九年大成夫然后足以化民成俗近者悦服而逺者懐之邑初设余首肩其任循名责实捐资百五十两置义馆六椽学田一所师课蒙习以企歌之十一至乃于学也濶而修之于田也増而广之是在后之同志者县治之设也在雍正八年春三省制军少保鄂公之请也文山之名我
　　皇上实命之县令小臣徐本僊僊楚中人家于黄州之蕲水县始任兹地以雍正八年五月念四日设学在雍正九年夏五月
　　昭通书院碑记　　　　　　【总兵】徐成贞【汉阳】昭通之有书院也郡之官弁民夷感少保大司马鄂公之德蒸蒸向化俾子弟日诵习其中歴百世而思慕之不忘也昭通于古为荒服名窦地甸汉为牂牁郡地唐时乌蛮仲牟由之裔曰阿统其十一世孙乌蒙始强因号乌蒙部宋封阿杓为乌蒙王元至元间置乌蒙路明初以土酋阿普効顺使世其职洪武十六年改乌蒙军民府隶四川其地界黔蜀滇之间虽每嵗量输租赋而剽掠劫杀邻境受其荼毒无嵗无之蒹以岩箐深阻遣兵役搜捕辄藏匿不出符檄徴发视同故纸急之又恐至走险生变故歴来尝务为掩覆含垢莫可如何雍正四年公来节制滇黔奉
　　命以东川归滇辖东川去乌蒙不及百里公因长寨之役亲巡视东川檄乌蒙土酋出鞫从前剽刼之由是时土府禄万钟与镇雄土府陇庆侯皆以童年袭职震公威名为汉土诸奸牵诱各逃匿川境冀得幸免公遣将追捕万钟庆侯皆就擒悯其穉幼无知
　　题奏贷其死遣配江西诸凶目皆伏诛其胁从党羽概从释各令自新而以其地请隶滇省先是万钟有叔禄鼎坤涎土府职束身来归凡所驱遣罔不用命及事平公请设流官而以鼎坤授守备职
　　诏令鼎坤赴都引
　　见鼎坤恚且惧就道时与子万福及其党谋已去后当复倡乱以为复归巢穴之计及至都授河南参将赐帑万金于雍正八年六月抵任大喜过望遣人驰赴乌蒙止其谋而万福等已于八月二十五日反自鲁甸悔祸无及矣遂破乌蒙府戕总戎刘起元并煽诱东川镇雄威宁各土酋凶焰甚炽公赫然震怒遣兵致讨余时同总兵哈元生参将韩勳奉公命协力一心不三旬复乌郡不七旬入大关不九旬收永善自鲁甸以往凉山鼠等数百寨尽平公乃下令凡避贼逃亡及被胁从者概令招抚悉予安插于是良懦遗黎残喘余生归而完聚者得数万戸公复给以田土助以耕牛资以谷种俾得各安其业而闲田余土荒废尚多乃公之诚上动
　　天鉴凡未经布种之地尽生荍麦观者咸相欢庆名曰天生荍苞頴方茂蟊螣丛生忽有乌鹊蔽空而至捕啄殆尽禾无一损嵗乃大熟于是童叟忻忻廛市攘攘烟火万家吠鸣千里殷庻之象宛然内地矣贞等仰承我公化民成俗之心兴贤育才之意爰建书院择子弟之野处而不匿其秀者敦致宿儒以训诲之使知我公所以改土归流之意盖去其椎髻易以衣冠去其巢窟易以室庐去其戈矛易以揖让去其剽掠易以讴吟诚千万世型仁讲让之非仅一时除残禁暴之绩也乌蒙郡旧号公奏请
　　皇上赐名昭通今书院告成亦即顔之曰昭通书院而并书其本末以告来世其亦公之志也夫
　　大理府新建试院记　　　　【督学】吴应枚【乌程】
　　滇去京师九千余里僻在西南极邉沐
　　盛朝重熙累洽之治即猺猓防僰咸知向风骎骎乎人
　　文日盛余雍正癸丑春奉
　　命视学此邦与方伯陈公谋先后莅止方伯甫抵任承两台德意慨然以兴行教化为已责整饬纪纲百废具举凡頖宫
　　文庙书院义学缺者新之圮者补之设法修建不遗余力与余实有同心余嵗试两迤按歴之处集诸生宣布
　　圣训圜桥倾听焕然改观士气亦倍奋而其幅员广逺称人才渊薮者东推临安西则莫盛于大理大理古南诏都会地辖四州三县鹤庆丽江景东蒙化永北五郡暨新设之镇沅咸附属焉应试生童几及万余軰衣冠辐凑为全省弁冕向者嵗科两试辄以太和县署为校士塲府史挈文卷吏胥持筦钥徙而之他所棘闱席舎阙焉未备非所以昭体制肃关防也方伯亷知其事请于督抚两台令以郡中之故钱局改为试院并取各郡嵗修试院之资为改作费规画尽善尅期兴工观察雷公之瑜暨太守陶君之倬司马蒋君大成相度经营更新易旧委附郭邑令董其成事未竟遽以陞任去新尹唐君世梁力襄厥事自门庭堂庑以及庖湢井廐厘然悉备工方竣而余按试适至相其形胜左揖苍山右临洱海聚川岳灵秀之气与风檐桦烛相辉映俾七府生童荟萃其中抽秘思骋妍词炳炳麟麟必有文经武纬之士挺生杰出上副
　　圣朝兴贤育才之钜典以表大宪栽培造就之盛心厥功岂不懋哉是役也经始于癸丑仲冬落成于甲寅仲春官无废事民无废财工鲜创造之艰吏免迁移之累举数百年之废坠不数月而振兴之泽施七郡业垂千古诚得为治之大体者矣余心服方伯之因地制宜措置精当乐与诸生童求厥宁而观厥成也于是乎书
　　重修弥勒州学宫记　　　　　　吴应枚
　　今天下声教四讫无逺弗届凡遐陬僻壤靡不渐被滇虽僻处天末距京万里而雕题凿齿之俗悉为敦诗説礼之乡盖沐浴德化者乆矣至推立教之原必始于胶庠而后逹于里党暨于薄海内外此
　　国家崇儒重道于学宫之建尤亟加意夫固以人才之渊薮风化之根柢胥由乎此也雍正壬子冬余膺
　　简命督学滇南
　　陛辞之日
　　天语煌煌恪恭遵奉饬两迤教员凡学宫有歴年久逺宜加厘整或规制未备应行增修者悉令呈报举行亲加验阅癸丑夏廵试广西率诸生首谒府庠庄严钜丽大异旧时遂援笔志之贞珉以示鼔励而弥勒绅士进为余言州学创自前明经数百余载栋宇渐就剥蚀瓴甋不能坚完官斯土者率以吏治纠纷无暇兼及兹州刺史张君景澍鸣琴化理政有余闲捐俸以为首倡学博偕州之绅士踊跃从事爰令择吉庀材鸠工前大成殿后崇圣祠暨东西两庑或因而仍之或廓而大之莫不施以丹垩辉以金碧櫺星则易石坊周垣则设防门以及泮池之浚深照壁之培髙精而华而轨防不相称又从堪舆家度地宜为建三层奎章阁于学宫后建桂香阁于学宫左建塔于学宫案山以培文峯鎻水制煞部位安详萃川岳之钟灵为学宫之拱卫不逾年间而工告竣请记于余余闻是邑之役落成甚速不胜心喜皆由此邦士子能敦崇正学而倡道得法董率有人是以鼔舞乐从易于襄事自兹以往尤望诸生瞻仰宫墙愈凛义路礼门之训将见炳炳麟麟人文蔚起庶不负
　　国家建学储材之至意余于诸生有厚期焉
　　重修通海县学宫记　　　　　　吴应枚嵗壬子余奉
　　命督学滇南癸丑莅任徧檄迤东西凡学宫应行修举
　　者悉令开报设法厘整以仰副
　　圣天子崇儒重道之盛心经过地方必亲加相度务期完固永乆毋取粉饰一时仲秋按试临安道由通海斋肃诣学周视大殿规概仅存两庑祠宇不免风雨剥蚀而服甓服圬服石服采迄无一就询厥所由皆因本学既鲜储费是邑又地瘠士贫遂致因循废事瞻拜之下惄焉乆之爰集阖邑之绅士再三劝导率先捐俸以为之倡是邑向有绅士优免一宗奉文均摊绅士环请捐输以助修葺余旋代白之方伯陈公谋方伯公喜建学之为盛举也已据邑令丁君沄所请批饬豫支应优免银三年约计共得七百余金自是而工作具举隘者以辟圯者以坚卑闇者易而为宏厰朴陋者易而为华采庙貎峩峩堂舎秩秩不逾年而告成功甲寅秋再至其地巍乎焕乎大改旧观仰而瞻则云榱雾栋秀山环峙俨若列屏也俯而睇则萦堦绕砌北海澄宛如襟带也东白马西黄龙两坊遥耸隐有拱揖之势举山川灵淑之气郁郁葱葱于斯荟萃歴览全滇学宫形势之胜殆未有过之者余于是顾而喜喜而不禁期望之转殷也夫是役之兴功成迅速且不难改辕易辙取旧制而光大之诸生沐
　　盛朝培养乆矣兹者仰宫墙之峻整瞻坊表之聿新可知因循废事等于暴弃继自今共相奋发振荒废之頽风勉于鼔舞作新之化释椎鲁之旧习泽以诗书礼乐之华行见钟鼓式灵人文蔚起于以敦崇正学黼黻休明庶不负余嘉与维新之厚望也诸生勉乎哉
　　醒亭记　　　　　　　　　【布政使】陈谋【临桂】醒之为言警也以此名亭志警也人醉则昏醒则明警而觉之使无即于昏也曰子之不胜杯杓也盖自生而已然子固常醒者也而焉用警曰有是哉物之足以醉人也独酒乎哉适于玩好而志为之移矣昵于声色而神为之荡矣推而制事应物遇人听言茍有所偏即有所惑是亦醉也奚必酒曰然则何以不铭诸座右曰斯亭盖饮后憇息之所也吾以为不时之提撕且使为吾客者亦有所触于目而警于心焉故以名亭
　　总兵赵得胜援屏事略记　　【知县】何其伟【石屏】顺治十六年
　　大师平定云南随地设镇援总兵赵得胜刘偁最骁勇知名康熙三年贵州土酋安坤反
　　上命吴三桂计之诸帅皆从时滇镇空虚各土司潜通煽乱比闻坤负固未能猝防偁且败没于是各酋猖獗李日芳叛蒙自禄昌祚叛宁州王克猷叛新兴王朔叛开化新平防峩所在骚然临镇总兵阎兴邦与日芳战败鸡街仅以身免龙韬者屏酋也欲取屏城为巢穴使其党龙飞扬扼海东以絶声援三月十六日率众来攻呼噪动地礟声日夜不絶绅士孙光祈谢君符倡率居民悉力拒守从城上飞矢石伤贼甚众贼益愤日治攻具必得城而甘心焉警至水西三桂趣得胜赴援乃简壮士五百人偕其将平云艾介马疾驰凡十日抵通海龙韬闻救至遣赵有才伏山谷击之以军旅严整不敢近遂先骑还报韬攻益急于四月八日试吕公车髙与城平往来如飞蒙以革矢石不能入守城者皆失色先得胜恐城陷昼夜兼行将抵屏城尚无一知者是夜二鼓两骑贯贼营趋城下大呼赵总兵救至城中闻之大喜亟缒上具食食顷果见石赭坡旌旗隐隠蔽山而下须臾得胜腰刀弁胄跨马疾呼知贼在凖提阁趋围之我军置纛于垣贼从垣上抵御得胜援刀叱其众逾垣而入争相砍杀贼大溃城中亦开门鼔噪夺马牛器械无筭韬遁走追及阿泥山斩之俘龙衮龙圗以献于是父老争拜马前曰赵公活我遂为立石东门外当是时贼酋羣起郡邑为墟水西之师不能遽返临镇既已败衄独屏城困守弥月援无蚁子贼日滋蔓危在呼吸而提兵三千里外旬日驰赴以五百劳勚之卒当蜂聚方张之宼出其不意夜半蓦然而至黎明遂已破贼解重围而救急难使屏人安全保聚以有今日者伊谁之力哉按祭法以劳定国则祀之如赵平二公虽千秋血食吾屏可矣乃山河带砺不以铭勲而平蛮片石又为利数弓地者窃去志乘纪事亦不详其姓名可伤也余为询诸父老目见其事者遂追书之
　　新建五华书院碑记　　　　【总督】尹继善【满洲】滇处西南极邉衣冠文物差不逮中土而山川玮丽韫玉陶金人才亦軰出会城旧有昆明书院为诸生讲习所因规制未备廪给难继诸生裹粮负笈未能周徧我
　　皇上覃敷文教无逺弗届雍正十一年
　　特谕天下督抚建立书院给帑千金永为膏火资余适
　　于是时奉
　　命总制三省驻节斯土爰与抚军熟筹审为经乆计
　　斯上副
　　九重栽培鼔励之盛心下收多士引掖观摩之实效乃就五华山址新建官廨辟讲堂增学舎饬藩司购买官庄嵗入租谷为修脯饩廪之需遂逺聘明师于江南而集学使所取前列诸生并通行各属举报文行兼优之士严加考验防其尤者收入书院肄业复酌定条约日有课月有试训诲有程勤惰有别委教员专司稽察出纳之事又虑道逺难致书籍手订制艺古文诗赋各种刋成数卷令诸生以时诵习规模具备焕然改观诸生感沐
　　皇仁欢忻鼓舞不独在院肄业者汲汲孜孜力圗进取即未与其列者闻风奋发骎骎乎有日上之势夫功不专则业不精教不严则率不谨举一事而不慎厥始则不足以图厥终余沗居封疆重任环顾彼都人士皆吾子弟造就期望之懐至真且切自莅任以来仰頼
　　庙谟蛮气涤净武备既裕文治宜兴矧钦奉
　　恩纶敢不和衷筹画为经久之规条嗣自今声教暨讫风气日开将见椎髻侏之俗家弦诵而戸诗书不难抗衡中土是
　　圣天子德泽殷流实足衣被万世后之官斯土者尚其
　　加意滋培永行遵守庶几无负
　　圣朝作人之雅化云尔
　　所有书院田地及嵗入米银备列如左
　　一云南府经管富民县田七十亩秧田一十九区昆明县经管田五百四十九亩一分九厘地二十二亩毎年除纳条粮公费外共收租息京斗米二百一十四石五斗八升二合八抄一圭八粒五颗五粟
　　一宣威州经管田三千七十二亩七分五厘八毫三丝镇雄州经管田五千三百二十八亩九分九毫九丝易门县经管田一百四十三亩二分五厘元谋县经管田二百九亩一厘三毫六丝会泽县经管田八百七十三亩九分八厘又雍正十三年增置河阳县田九十四亩四分三厘一毫一忽一防地七分九厘六毫八丝又地四坌又增置路南州田五百二十三亩五分九厘一毫五丝地四百六十三亩二分七厘九毫一丝毎年除纳条粮公费外共收租息变价银一千五百六十八两一钱二分九厘一毫五丝六忽五防四尘
　　一督学拨给未载全书学租毎年银二百一两五钱八分三厘七毫














　　补遗
　　本朝
　　滇南育婴堂碑记　　　　　【总督】王继文【奉天】天地有始终万物之能不得不留造化之不足者待羣生之自为补救帝王有长养万物之道不能不留隐防之难周者望臣庶之代为成全故动静立体上下定位寒暑迭运隂阳互迁天地资始资生之能事毕焉矣道之以德齐之以礼省其刑罚薄其税敛帝王长民长物之仁恩视此矣然而伦类纷纭赋禀错杂其间寿考者几何夭折者几何荣昌而枯悴者又几何此非天地帝王之欲区别于大同之中而亦非天地帝王所得大同于区别之内何也理势使然也惟是大德曰生蒸民为最大寳曰位生齿为先则人也者继天地以含生奉帝王以治世甚不得与凡类齐观而听其夭折枯悴也已我
　　皇上御极以来仁民爱物老安少懐熙熈穰穰总总林林普天率土莫不与被尧舜之泽安享富庶之休而滇南更沐湛恩蠲租免赋减刑轻粮凡所以遂民生者靡不周详而备至是我
　　皇上以立帝王之极者体天地之心臣工敢弗以体皇上之心者重生民之命乎滇之民固朴而淳而贫夫寠子往往有弃子女勿育者夫父子至性也生死至切也人孰无心而忍于割父子之爱忘生死之关其殆有大不得已而隐无告者乎是可哀已且以婴儿之甫具生机旋归死路道旁狼籍宛转咿唔保赤子之谓何而顾使黄口罹此惨毒也抑又可伤已使于此而膜置之其何以慰天地帝王之心乎此育婴堂之所由亟亟也育婴之会首自
　　京师以及江浙诸省振兴有年兹命云府张府尹博采其式折衷而损益之因地制宜量入计出俾诸婴既得其养复得其所推幼幼及幼之懐全生生不已之道酌成全补救之术辅天地帝王之功于是商于大中丞石公会同司道在省文武各官共捐赀治产以期永乆欲望后之仁人君子同道相继而共期其永乆虽然自有此堂而滇之婴得育也幸矣若滇之民各自育其婴而无育乎此堂也更幸矣堂之育婴与自育其婴而不育于堂何去何从谅必有辨之者余又日望之矣是为记堂中置买拨给捐舍田地通计十六顷五十四亩八分
　　掩骼会碑记　　　　　　　【廵抚】石文晟【奉天】窃思天覆乎上地载乎下凡昆虫草木莫不霑造化洪恩况人为万物之灵虽贵贱攸殊贫富各别至溘焉长逝时不同此臭皮囊乎何富贵之人黄肠长扄而贫寠遗躯无力殡殓竟有弃诸荒郊蔓草之中甚至充鱼腹饱狼肠者不少良可伤也若夫郊原暴骨累累不絶致令扇风洗雨戴日披霜试听黯月魂呼凄风泣仁人君子能不恻然动念乎所以雒阳哀哭广汉敷仁营舎停棺射声播惠古之人行之急耳兹逄
　　圣天子德迈唐虞仁符天地掩骼之政于康熙二十四年颁行寰宇乆各钦遵第恐守土之吏始勤终怠因与少司马王公时加檄饬各捐置水田八十亩陛地数亩并于会城设一掩骨会焉然欲为悠逺之谋必贵有善全之策乃为之徧劝诸人捐俸缗以置产收田租以买棺共襄盛举焉又虑乏人董理则银租出入保无冐开之弊爰委云郡丞以司其事随于嵩明路南二属据里民呈请售卖因先为置买外嵗收租粒存贮会外以佐厥需迨后或再能觅购当再为勒石庶可行之勿替兼垂示永乆欤矧今制府巴公赋性慈祥惠政仁风渐次广被其感发人好善之念知必较前更笃乐施续置将见源源不已则以之瘗遗骸而泽枯骨不亦可传诸千万禩乎故不辞方伯刘君之请而为之记会中捐置拨给田地通计六十三顷六亩一分六厘五毫
　　云南布政司题名记　　　　　【布政使】张允随【见前】今
　　上御极之六年春以允随承云南布政使缺视事后堂皇东西北三面碑版立者陷壁者一一着手摩挲无所谓题名云考省志嘉靖间吉水曾公存仁累官左右布政有题名记署经屡迁石碣毁久矣距今几二百年官未尝一日乏人而履斯任者某也贤当师某也碌碌当置某也阘茸而狼藉当鉴皆无由识其姓名以搜讨其事迹然则题名之有无讵无关于重轻欤滇自元至元十年始设行中书省明洪武十五年改云南布政司居然一方岳矣而自上国视之如骈拇附赘我
　　国家
　　圣圣相承声教讫于无外数年来滇之疆宇尤加式廓土田戸口兵防学校诸大政日新月盛经而分纶而合皆于藩蔵其成絶域之猡酋爨既诸种人烝烝然于于然回面请吏陵阳臣仆而化权一揽于藩又其地南控交缅西扼乌斯北据巴蜀上游东抚黔中项背称雄藩焉居是官者其体国经野辨五地施十二教与中土同其筹邉柔逺审时度务而张弛协宜与中土异仅以会计勾稽考年考月毕乃事虽不至为人所鉴然已不足师而可置矣君子居其位则思尽其职职尽矣不名之名名也愈逺职之未尽而大书深锲以自表暴能禁人不指其名以相訾謷乎题名之刻无乃可已而不已者欤虽然前之人有贤者余实师之碌碌者姑置之阘茸而狼藉者凛凛乎鉴之合众人以律一身所谓责于己者重以周也遑为名计哉爰胪列前诸君子而殿以余名并虚左方以俟继起者
　　景东创建试院碑记　　　　　　吴应枚【见前】事有劳一身以安千万人之身者即毅然行之而不嫌于创顾经始难善后更难使论议有余经费不足纵能便益一时未必能垂法乆逺若景东之建立考闱则异是景郡处省会西南万山中幅员广衍人文不亚于蒙鹤嵗科两试旧附榆城相距十七舎山坡险峻跋歴囏阨而新设之镇沅恩乐及威逺等处又距景二三百里取道开南更为辽逺往返动经月余余于嵗试时目击生童黧面茧足用殚力瘁思有以佚之而志焉未逮景丞徐君树闳治郡六载政通人和与余素未谋面而所见适相合创议改书院为校士所时方伯陈公承制府尹公中丞张公德意方广开义学以化诲夷乡为亟务爰善厥请逹诸两台两台以事属创举虑其妨民而滋扰也体察至再遂允行先是郡之绅士闻徐君之有是请也耄者感而泣壮者奋而趋幼者懽而舞咸以为集一次就试资可作将来永久计齐心合力踊跃赴功不俟终日工费悉备徐君复偕镇沅守章君元佐各率属捐俸补苴不烦民不动帑相与悉心经画鸠工庀材新其舎舘筹其供亿行有防居有储棘垣席舎厘然井然堂堂皇而轩轩爽银川前萦笔峯左峙洵足以揽山水之精华壮文章之气概矣是役也于两台得创制周详爱民爱士之实意于方伯得乐善不倦之诚于徐君得见义必为之勇一举而数善备焉余不敏幸得从事其际即炎熇载道千里驰驱惧不获仰酬
　　圣天子简畀隆恩敢有越志欤夫移风易俗教学为先景镇二郡介居猓间地僻而人情朴茂薰陶涵育之功尤不可缓无如道逺费繁赴科者往往畏难中沮什不得一二使者奉
　　命抡才振兴文教乃职分中事可诿为异人任乎矧规模既定经费已充后之莅斯土者尚其不惮辛勤因已成之基而加以培养俾蛮烟瘴雨之乡敦诗説礼冠盖相望庶几毋负各当事恊谋创始之苦心是则余之所深幸也夫
　　新建大关石城碑记　　　　【同知】张　垣【滏阳】大关为昭郡分防地东接镇雄西连永善北逹四川筠髙两邑形若纵带绵亘将五百里有硬底红蛇之险岭有雪山关脑之雄加以黄水老里渡盐井诸河奔流绕注于其间此诚滇蜀之咽喉而控制所必先也
　　世宗宪皇帝御极五年乌蒙易土归流陞任总制大学士
　　少保鄂公特
　　题通判分防重抚绥也顾旧治设在雄魁八年夷变更以通判驻鲁甸而于大关增设同知当事以旧治之燬于兵而水源缺乏也议改定城基焉而总镇徐公始创移建养马坝之议久而未决经总制
　　大司马尹公廵抚大中丞张公更委迤东道今陞粤西观察使黄公新太协今署开化镇崔公郡太守徐公复行会勘而议始定大方伯陈公念夷疆要地详建石城为巩固万全计发帑委办尅日兴修余奉檄经营度始随髙下形势所宜平淤潴芟草莱定基一里九分周围三百四十二丈厚一丈二尺顶杀之城身崇一丈连女墙雉堞一丈五尺有竒辟四门东曰景云南曰昭德西曰拥翠北曰安化门台加城高各三尺台上俱趓楼五楹咸髙二丈四丈是役也用丈石以数千计甎数十万计灰斤百万计匠夫供作十万计而车牛石脚之雇运不与焉于雍正十二年七月十五日动工十三年九月朔日即工相助经画者为今左营逰戎萧公而董率规理身任其瘁者则盐井渡廵检王子名景周之力独多云落成之日余及同城寮友擕酒榼登西城楼开轩四顾见玉屏倚后河水萦前向之所谓蔓草荒烟者曾不复覩而楼堞参差俨一雄关巨镇矣余因之重有感焉大关为乌蒙邉鄙地向隶土司禄氏时虽守职覊縻勿絶而夷人恃其险阻攻盗劫习剽掠汉土之民入而不可复出者比比也今
　　圣天子神武遐宣无逺弗辟使千百载蚕丛﨑阻之区慕化归诚建关置守襟带河山成我捍卫是足以握滇蜀之枢而永消反侧矣斯城之设顾可忽乎哉爰记其颠末勒之于石使后之司土者有所考焉





　　云南通志卷二十九之八
<史部,地理类,都会郡县之属,云南通志>
　　钦定四库全书
　　云南通志卷二十九之九
　　表
　　唐
　　贺破吐蕃表　　　　　　　【同平章事】权德舆【略阳】
　　伏以声敎所被遐迩大同蠢兹西戎尚有遗类或犯亭鄣且稽灵诛陛下睿算无穷天威逺震以夷裔感恩之众佐藩隅制胜之臣地取以多方累献捷事皆前定必禀圣谟斩将搴旗出于料外坚城便地尽落彀中通荒服防朝之途絶余孽窥觎之隙奉威懐之命以律而臧兼夷夏之师在和而克此皆陛下神武潜运妖氛永清由是成擒自当尽敌臣等谬当枢近媿乏庙谟幸覩成功不胜大庆
　　请筑罗城御南诏表　　　　【节度使】高　骈【渤海】
　　臣闻仗钺拥旄显受专征之寄殿邦守土必尊共理之规冀励节以输忠须兴利而除害伏以臣当道山河虽崄城垒未宁秦张仪收蜀之时已曾版筑隋杨秀守藩之日亦更増修坚牢虽壮于一隅周匝不过于八里自咸通十年以后两遭蛮宼攻围数万户人填咽共处池泉皆竭热气相蒸其苦可哀斯可恤臣前年赴任之日才过剑门料蛮贼奔逃不敢囘顾先遣走马入府放出城内户人莫不懽呼称见苏息臣今欲与民防患为国逺图广筑罗城以示雄阃将谋永逸岂惮暂劳臣深受国恩实思忠荩傥允所奏乞宣付宰臣佥议
　　又筑罗城成表　　　　　　　　高　骈
　　西川境邑南诏比邻频遭蛮蜑之侵凌益以墙垣之湫隘兼是戎兵同行剽劫贼路不能控扼军营罕习干戈遂使蒸黎枉遭涂炭臣初到统押便与经营更议逺图以防后患严设武备广筑罗城遂乃相度地形揣摩物力不思费耗只系安危趣十县之人丁抽八州之将较分其地界受以城基运土囊而子来持石杵而云集金汤既设铁瓮如坚控地道之莫能徒云入宼纵云梯之强立无计登陴白露屋凌空跻攀莫及青城山对峙形势不如覆瓦烟青甃砖苔碧纵蛮再至无计重图皆仗陛下之睿谋使微臣之创制
　　露布
　　唐
　　姚州道破诺没弄杨防柳露布【临海丞】骆宾王【义乌】
　　臣闻北极列象六合奉天子之尊南面乗干一统成圣人之业是知衣裳所防义有辑于殊邻霜露所均诚兼育于异类故涂山万国诛后至者防风丹浦一戎缓前禽者就日然则陈弧矢以威天下法雷霆而震域中四时行焉天道不能去杀五兵备矣王业所以胜残虽事切救焚茍顺时而济物恩深祝网不获已而用兵伏惟皇帝陛下登翠妫以握图居紫微而正象元功不宰混大始以凝神至道无名伫华胥而得梦阐文敎以清中夏崇武功以制九夷环海十洲通波太液之水邓林万里交影甘泉之树反踵穿胷之域袭冠带以来王奇肱儋耳之酋奉正朔而请吏逆贼蒙俭和舍等浮竹遗嗣沈木余苗邑殊礼义之乡人习贪残之性日者皇明广烛帝道遐融颇亦削左袵而被朝衣解椎髻而升华冕而豺狼有性枭獍难驯輙敢乱我天常变九隆而背诞负其地险携七部以稽诛骚乱边疆宼攘州郡用是三门授律长驱无战之师五月渡泸深入不毛之地去月二十一日军次三朏昆仑镇前后捕得生口知守促山羌傍山连结十部蛮首徒五万众此山即南郡中之巨防也冈峦千里西通大荒之郊溪谷万重南极炎洲之境耸乔林而揷月隂灵有假道之标防崇岩以天阳鸟无廻翼之地峯危束马路絶悬车贼据临岱之形垂建瓴之势徴风召雨猬起蜂飞驱杂种以挺灾封狐千里肆沈黎而作孽雄虺九头臣以为制敌以权柔逺者理或存于德敎伐叛以义决胜者不必在于干戈于是广播皇恩恭宣帝泽申之以安抚晓之以存亡信重蛮陬无负黄龙之约赏隆汉爵不渝白马之盟地接冉駹词屡殚于谕蜀俗通槃瓠声不辍于吠尧臣遣左三军子总管宁逺将军前守右骁骑万安府长史折冲都尉上柱国刘防基率检校果毅骁骑尉井陉县开国男刘元暕等衔枚逺袭卷甲前驱偃危斾而设潜兵疑从天落乗闲道而掩不备若出地中又遣右三军子总管明威将军行右武卫翊府中郎将上柱国高奴弗率左武卫天水府折冲都尉张仁操等陟南山之南冲其要害之路又遣左一军子总管前右金吾卫翊府左郎将上柱国孙仁感率卫尉府右果毅都尉王文雅等凌北山之北絶其飞走之途贼首领杨防柳诺没弄诺览斯等振螳螂之力距辙当轮纵蚊蚋之羣弥山满谷刘防基高奴弗孙仁感等并忠勤克着智略逺闻识明君之重恩轻生有地提太阿之雄剑视死无时弯弧而凶党土崩举刃而妖徒瓦解虽危苕沸鼎未穷枭首之诛救死扶伤犹致析骸之爨二十二日臣遣副总管兼安抚副使定逺将军前左骁骑翊府中郎将令狐智通率右武卫良将壮府左果毅都尉韩惠德等拥貔豹之雄顺天机而左转遣管内安抚副使朝议大夫使持节守银州刺史上柱国宜春县开国男李大志率前左武卫静初府右果毅都尉上柱国陈义等驱象犀之卒乗地轴以右廻又遣行军司马朝散大夫守巂州都督府长史上柱国梁待辟率守右金吾卫宜昌府果毅都尉阎文成等总投石拔距之材蹈中权而拊其背又遣前守右威卫龙西府果毅都尉康留买等腾跃铁歕金之骑犯前茅而扼其喉臣等率守左卫清官府左果毅许懐秀等横玉弩以高临纵金钲而直道云结阵影密西郊赤茎挥锋气冲南斗飏尘埃而匝地白日为之昼昏扫氛祲以稽天沧溟为之晦色兵交刃接鸟散鱼惊自卯及申追奔逐北斩首千余级转战三十里激流膏而为泉似变苌之血委乱骸而挤壑若泛鼈灵之尸既而照尽高舂云昏乙夜贼乃收集余众保据重岩臣度彼游魂虑其宵遁使三军齐进四面合围二十三日乗鱼烂之危启蛇形之阵麾誓众仗节训兵一鼓先登赏必悬于芳饵九攻按律罪无赦于严诛五部雄才三河侠少或生居燕地尤工即墨之围或家本秦人早习昆明之战叱咤则江山揺荡慷慨则林壑飞腾举鹏翼以扬威耀犀渠而贾勇澄氛廓祲囘夏景以溃春冰灭迹扫尘若霜风之卷秋箨战逾百里时歴三朝前后生擒四千余人斩首五千余级诺没防杨防柳等殒元行阵悬首旌门蒙俭和舎等委众奔驰脱身挺险虽复刑以止杀丁壮咸伏于诛夷礼不重伤班白必存于寛宥昔魏臣贼蜀徒闻蒟酱之奇汉使开邛才通竹杖之利岂若膺紫泥而吊伐指丹徼以临戎一战而孟获成擒再举而哀牢授首斯盖皇威逺畅庙略遐宣奉元猷以配天徒知帝力掩皇舆而辟地岂曰臣功不胜庆快之至谨遣某奉露布以闻
　　破蒙睑露布　　　　　　　　　骆宾王
　　臣闻七纬经天星墟分张翼之野八纮纪地炎洲限建水之乡西距大秦襍金行而布气南通交阯枕铜柱以为邻俗带白狼人习贪残之性河沦赤虺川多风雨之妖水积炎氛山涵毒雾竹浮三节肇兴外域之源木化九隆颇作中原之患年将千禩代歴百王郑纯之化不追孟获之风愈煽故三年疲众徒闻定筰之讥五月出师未息渡泸之役然则大人拯物上圣乗期法乾坤以握枢体刚柔而建极知仁义不能禁暴设刑网以胜残知揖让不可济时用干戈而靖乱伏惟皇帝陛下祥螭载玉拓地轴以登皇道契寝绳掩天纮而践帝云入户纂灵瑞于丹陵苍箓升坛荐正图于翠渚垂衣裳以朝万国崇玉帛而礼百神昭俭防奢露台惜中人之产宣风布政明堂法上帝之宫致羣生于太和登品物于仁寿四神践雪五老飞星君囿祥麟乐班文于先乐女牀鸣凤咏归昌于帝梧四隩同文五风异色丰林万里才疎苑囿之基层城九重未浚池隍之域六合照临之地候月归琛大罏覆载之闲占风纳賮蠢兹蛮貊敢乱天常横赤熛以疏疆背朱提而设险山林万仞岩邑千重望秦阜以相倾崤陵失四塞之阻对梁山而错峙剑门成一篑之峯自谓絶壤幽荒中外足以迷声敎凭深负固江河可以逃灵诛殊不知玉弩垂芒涵水无九婴之沴瑶堦舞戚洞庭有三苗之墟臣等谬以散材忝专分阃白招乗候顺秋帝以扬旌绛节临边迟夜郎以砺剑云开巂穴斾转邛山峻坂九折之危尽忘襟带滇池满江之固曾失藩篱惟逆贼设蒙睑等未革狼心仍懐豕突陆梁放命旅拒偷安地接祠鸡竟无心于改旦山多神鹿终未见于择音臣以大帝宣威有征无战明王仗顺先德后刑圣泽于中孚缓天诛于大造庶南熏感愠仰云阙以翔魂东律和音扣辕门而顿颡祝禽疎网徒开三面之恩毒虺梴妖逾肆九头之暴鸠集余众蚁结凶徒儋耳椎髻之徒千里雾合凿齿雕题之孽一呼云屯叠石菌以开营拒岩椒而峻垒崇峦切汉若登藏宝之山絶壑凭霄似瞰封泥之谷去前月十七日连营布阵据险兵东西三十余里马歩二十余万聚蚊蚋而合响声若雷霆纵蛇豕以为羣气冲宇宙臣遣中郎将令狐智通等拥防山超海之师当其歩阵遣银州刺史李大志等驱跃景腾云之骑乗其马军遣巂州都督府长史行军司马梁待辟等领劲卒三千絶其飞走之路遣临源府果毅马仁静等勒精兵九百断其潜伏之军臣率行军长史韩余庆等负霜戈而直指扫云阵以长驱庶令斩馘七擒将士挟雷公之怒伏尸百里土酋识天子之尊于是三略训兵五申誓众先登陷敌无遣大树之功后拒乱行必致曲梁之罚楚人三户蜀郡五丁气拥云精贯白日喑鸣则乾坤揺荡呼吸则海岳沸腾列旗影以云舒似长虹之东指横剑锋而电转疑大火之西流刃接兵交洞胷达臆自辰逾午鱼烂土崩沸残息于层峯更切守陴之哭积员颅于重阜殆成京观之封唯贼帅未悟倾巢之兆敢懐拒敌之心犹率马军平川转鬭惊尘乱起六合为之寝光杀气相稽四溟为之变色副总管某某者忠惟徇国义则忘躯临危而贞节逾明制敌而机谋独逺丹诚自守虽九死其如归白刃交前岂三军之可夺投袂则妖徒雾廓搴旗而逆党冰摧于是乘利追奔因机深入困兽犹鬭如战廪君之魂穷鸟尚飞似惊杜宇之魄斩甲卒七千余级获装马五千余疋僵尸蔽野临赤坂而非遥流血洒途视丹徼而不逺首领和舍等并计穷力屈面缚军门寛其万死之诛以再生之路惟蒙睑脱身挺险负命穷山顾巢穴而靡依逃晷漏其何几况妖徒革面徼外非复他人部落离心舟中皆为敌国瞻言枭首指日为期凡所归降随事招抚与之更始复其故业首丘懐恋疑临旧国之墟安堵如归似入新丰之市然后班师逊水振旅禺山建鸿业于武功畅元猷于文教庶荒陬袭中邦之礼边疆息外宼之虞华人祝尧兆皇基于千岁蛮歌颂汉美王泽于三章宜与夫天帝前星广赐秦公之册坤元益地遥开王母之图盖示有云曾何足纪斯并元谋广达妙略遐覃一战而荒景肃清再鼓而边隅底定岂臣等提戈擐甲克全百胜之功仗节扬麾能通九变之策谒藳街而献防大帝成规闻杕杜以劳还小臣何力不胜庆快之至谨遣行军司马朝散大夫守巂州都督府长史上柱国梁待辟奉露布以闻军资器械别簿录上
　　破吐蕃露布　　　　　　　【节度使】韦　臯【万年】
　　剑南西川节度使同中书门下平章事臣臯等言臣闻兵应者胜义者王师直为壮曲为老多助之至四极爰辏贞观则同罗击延陀开元则九姓殄黙啜曰商莫不来享犯汉虽逺必诛德凤翔虖河源武节憺虖月骨率宁人之有指先元戎之啓行用信威光祖宗不以贼遗君父恭惟皇帝陛下宣昭义问敉宁武功缵八叶之鸿图奋四征之雄略怀枭防销祲沴禀仰太和剪鲸鲵清郊原扫除羣秽王犹允塞我武惟扬奇干善坊各修贡职条枝若木咸顺指令邈积石之遐陬有吐蕃之丑类侵败王略倍奸齐盟乗边将之骋兵瞰戎亭之虚候为蛇豕食上国尽盗河湟帅蝥贼揺我疆再惊畿甸骑敢于深入銮跸至于亲屯撊然授兵协以谋我尚纳污而含垢姑通使以结和清水之盟未干好畤之师已聚指泾灵而徼赂閤盐夏以捣虚夷德无厌弗悔袵金之旤楚氛甚恶辄兴衷甲之谋蠢尔为雠整居匪茹维时南诏慕化中朝先零之质诸羌虽尝并力麇人之率百濮罔不离心顿颡于边受命于吏燕貉输致骑之勤晋戎成掎角之势彼既失铁桥之险我遂克莪和之郛盍窜匿于龙荒复防刘于麟塞戕我守将堕我陴隍修戈矛与同雠靡室家不遑处臣等请奋其旅以歼乃雠凤翔振武灵武之骑猎其西邠宁太原泾原之兵震其北率山南熊罴之较暨东川防虎之师乌蛮挠其腹心回鹘捣其肘腋众素饱矣壹大治之诸将陈洎等统五万军出十一道济师西颢之半防勲北陆之初荡平七城斩馘万级获铠械十五万计燔堡垒百七十余遂贾勇而围昆明将决胜而定青海伪东境五节度大使论莽热释朔方之众援维州之域九攻九却之计穷七纵七擒之威速连连执讯矫矫献囚不然我薪而自焚有如破竹之立解拂庐鱼溃瓯脱兔犇谷静山空自就焉耆之僇区殚域灭汔闻智盛之降斯皆庙谟渊深神断天造明见万里运奇掌上之兵守在四夷制胜目中之贼勒功滇池之柱植表赤岭之碑一怒安民文之勇也三军用命克何力焉臣等承帝之明敌王所忾开逺门谒候坐收西极之旧封紫薇殿受俘重覩昆丘之茂绩臣等无任庆快激切屏营之至谨遣某官奏露布以闻
　　碑
　　元
　　平云南碑　　　　　　　　【学士】程文海【建昌】
　　国家继天立极日月所照罔有外内云南秦汉郡县也负险弗庭乃宪朝践祚之二年岁在壬子我世祖圣德神功文武皇帝以介弟亲王之重授钺专征秋九月出师冬十二月济河明年春歴宁夏夏四月出萧关驻六盘八月絶洮逾吐蕃分军为三道禁杀掠焚庐舎先遣使大理招之道阻而还十月过大渡河上率劲骑繇中道先进十一月渡泸所过望风欵附再使招之至其国遇害十二月薄其都城城倚防苍山西洱海为固国主段兴智及其柄臣高泰祥背城出战大败又使招之三返弗听下令攻之东西道兵亦至乃登防苍临视城中城中宵溃兴智奔鄯阐追及泰祥于姚州俘斩以徇分兵略地所向皆下惟鄯阐未附明年春留大将乌兰哈达经略之上振旅而还未几防鄯阐得兴智以献释不杀进军平乌蛮部落三十七攻交阯破其都收特磨溪洞三十六金齿白夷缅中蛮国皆相继纳欵云南平列为郡县凡总府三十七散府八州六十县五十甸部寨六十一见户百二十八万七千七百五十三分隶诸道立行中书省于中庆以统之大德八年平章政事伊逊徳勒建言所领云南地居徼外歴世所不能臣先皇帝天戈一麾无思不服今其民衣被圣明同于方夏幼长老少怡怡熙熙皆自慙其往陋非圣武不杀之恩不及此惟防苍之山尝驻跸焉若纪圣功刻石其上使臣民永永瞻仰于事为宜中书以闻制曰可以命词臣臣文海再拜稽首而言曰世祖皇帝之德大矣譬如天地之无不持载无不覆帱而生生之意恒寓于雪霜风雨寒暑变化之中物之蒙之者薰然而温洒然而濯翕然而同靡然而顺有不自知其然而然者故其功烈之崇基业之广贯三灵而轶千古夫以大理之昏迷旅拒虐我使人若奋其武怒俾无遗育可也而招徕绥辑终释其主弗诛呜呼微天地之德孰能与于斯乎今陛下建中和之政凡以绳祖武厚生民无所不用其极中外钦承无逺弗届是以藩方大臣于钱谷甲兵之外惓惓以光昭令德为请其知为政之本也已汉世宗从事西南夷天下为之骚动蜀民咨怨谕之谆谆凿池涖习再驾而后取之其视今也孰愈穆王周行防县必皆有车辙马迹焉初非疆理天下也而世犹诵之至今视跋履山川洒濯其民而纳于礼义之域孰愈彼碧鸡金马与夫防苍皆其山之望者也汉使祭之唐季盟之夫各有所畏焉耳今也镌未始磨之崖纪无能名之绩桓桓炳炳与世无极岂惟足以震百夷荣千古其余光所被山川神寔嘉赖之呜呼盛矣哉臣事先帝蚤受眷知今复待罪禁林发扬蹈厉职也不敢以荒落辞谨再拜稽首而系之以诗曰于皇惟元载地统天大噫小嘘曰寒以暄粤西南陬水驶山风霆流形气交神州跂息蠕蠕勾萌鲜鲜谷饮巢居燕及跕鸢繄谁之恩圣祖神孙武烈文谟湔祓生存既有典常被之服章我吏我民我工我商万国一家孰为要荒防苍苍苍禹迹尧墙井钺参旗终夜有光威不违顔作善降祥嗟尔耄倪视此勿忘
　　赛平章德政碑　　　　　　【提举】赵子元
　　荣禄大夫云南诸路行中书省平章政事赛公平乌孙国师之后早遇太祖功闻五朝政事舒徐德量寛大至元甲戍帝以南方未定召公嘱之曰云南胜地极在遐荒自朕亲临率兵归附迄今役属二十余年抚恤之心虽切而下民之志未安今欲得人以革其公奉天子命镇诸外藩以纳蘓拉迪音乌呼纳为断事官杨琏为左右司郎中塔玛丹为员外郎梁增侯瑞为都事所司之土东接宋境西距蒲甘北抵吐蕃南届交阯地方千里者五总隶一百余州凡二十余路皆公所摄是岁七月抵大理下车风动神行询父老诸生安国便民之要中庆大理两设提举令王荣午赵子元充其职中庆首建文庙岁祀于春秋二丁仍收置儒籍识者度公之心皆为学校之事似乎寛缓公临事之始而先之者何也殊不知国家政事典则纲纪法度军旅刑谷之事未尝不自文学始今公先其所当为而为之使南方之人举知风化公可谓得治之本矣繇是省徭役招散亡恤鳏寡备水旱礼贤士削冗官建屯田制楮币设路食以待劳民薄征税以广行旅饥寒者得以衣食流散者得以抚绥凡兴利除害之事知无不为与夫建省堂筑驿馆导水治桥兴市井皆候农隙悦以使民民忘其劳凡结怨于己者公悉以恩待之当时号为易治十二年冬罗槃甸蛮自昔声教之所不及者据险恃愚屡逆使命公乃徂征薄于城下我师四围其势欲破谓诸将曰力攻不如德降诸将曰蛮夷不可以仁义化乗势而攻殄无遗育必无后顾之忧公曰不然我圣主好生恶杀之心臣下体而行之职也数日城果下诸酋长各赍金马币帛以贡公命僚佐郎中杨琏安谕以西余城和泥诸部望风屈膝十三年秋遣使赍檄招诱广南溪洞是时侬士贵及左江李惟屏右江岑从威等二十人各执土物纳欵公以新降不受降者拜首再三仅受以领其意及归浓赏厚禄以旌其勤是岁广中降者八十余州籍四十万户东招靖江南开广道不劳一矢而安定十四年春蒲甘遣大将蘓都尔贝副以禆将五人士卒象马以万计剽掠金齿飞书求救公命万户忽都总管段信苴等释围而蒲兵始解自后蒲甘不敢犯边金齿得以安堵皆公之良计也初昆明池口塞水及城市大田废弃正途壅抵公命大理等处巡行劝农使张立道付二千役而决之三年有成噫嘻公今之治南诏亦犹昔之治西秦也长安之人曾勒碑以记其德公之用心可谓至矣经纶既绪凡有功于王事者公遣使闻奏朝廷莫不称防擢阿噜与纳蘓拉迪音为云南诸路宣慰使都元帅杨琏为宣慰使副都元帅乌呼纳和尼齐阿实克巴实为招讨使阿噜为宣抚使总管段信苴等特加恩赐张立道为中庆总管各赐虎符金银符宣勅者二百余人以旌其功吾尝论名实之辨而有感于公公能开疆辟土于不毛而不能勒勲于铜柱使南方之人感恩于肺腑而不能绘像于公朝此公之所能者实也公之实迹已昭著于宇宙虽纪之金石歌之声诗未足以发明其万一而公之名虽三尺之童亦知之又何待予之揄而后显哉然国人不起甘棠之咏似有愧于召公黄童不为骑竹之迎岂无慙于郭伋吾侪小人舍本逐末钓名干誉视公宁不愧耶邦人父老感公之德铭之琬琰以示不忘铭曰公实在己公名在人己既无歉人何足询为政以德泽民以仁南方生齿亲之若亲逺人向化臣其未臣昔号难治公来举醇丰功伟迹南诏西秦垂之金石永示无垠
　　明
　　黔宁昭靖王祠堂碑　　　　　　王　奎【见前】
　　王讳英字文英姓沐氏凤阳之定逺人元季天下难作王在童穉丧所怙恃时皇上龙飞凤阳往拜于门上奇而育之既长机敏过人数从征伐终日侍侧无戏色亦无惰容量孝恭出于天性上益奇之壬寅授帐前都尉出镇镇江卓有声绩甲辰除广武卫亲军指挥军府肃然寻加昭勇大将军广信卫指挥使军府益律戊申春正月上即皇帝位改元洪武既定鼎命王从征福建擒元平章陈友定三月复王姓镇建宁三郡三年陞镇国将军佥大都督府事四年陞荣禄大夫同知大都督府事时天下兵枢交拥治出声生称上意防中宫尤属望焉九年乗传繇陜西抵熙河布德泽康逺人事有不便更张以闻明年副宁河王总大兵征蕃部西渡黄河略川藏耀兵昆仑转战千里俘获万计班师论功封西平侯开国辅运推诚宣力武臣阶仍荣禄大夫勲柱国食禄二千五百石赐铁劵勲在盟府上曰朕昔子汝无异汝父汝今世有兹爵守乃宗祧以贲乃祖父无忘朕命敬之哉又明年八月拜征西将军将兵征西番降元万户克实克嘉勒粲副使舒多尔济阿乌都二人卒二万杂畜二十余万平朵甘纳琳七站地数千里十三年以陜西兵征和林元国公托和齐等略以集乃渡黄河回贺兰渉流沙侦报去穹庐五十里王分为四翼自以骁勇冲其中坚衔枚夜薄其营托和齐爱租全部皆降明年引兵出古北口袭公主山长寨平四郡过驴驹河获知院李宣还京副征南将军统兵征云南不浃十辰云南底定夏王与征南分兵东平乌蛮余防诸部谓王师东下复叛夷孽二十余万围云南城几不支王闻以鋭师万人驰救之宼防营宵遁时曲靖永昌皆失守王次第复平之事闻诏征南班师王留镇二十一年春平摩沙勒斩首千余级三月缅思伦以三十万众宼定边东川广西往往遥应之王率诸卫兵三万御之尅日会战蛮用象王分军队下令曰闻吾炮声大众齐入初风从贼来炮发风猛助顺乗风纵炮象皆股栗三军夹击之声震山谷杀其首将刀斯郎斯郎理蛮师大奔斩获万余人尽获其象马军实思伦遂附秋七月东川平冬十月广西平诛者满矣献俘五千余人明年平越州阿资冬朝京师赐宴奉天殿赐金银楮帛缯防以万计寻还镇上谕曰汝在朕无西南之忧二十四年阿资复叛王亲击之有诏命王还滇以佥都督何福为平羌将军讨之阿资来降秋遣使招八百八百入贡明年夏王薨于正寝军民罢市巷哭讣闻上哭之恸追封黔宁王諡昭靖王在镇十年初内讧外攘人流卒亡内无宿储外絶饷运王分军垦田九十七万亩且耕且战招抚携贰敬贤纳士不吝赉予民始知有生虽连岁用师而阳春煦育之意常寓于霜露冰霰之中遐逷曶闇皆覩天日山川草木相生懋豫与嘉赖之其功德之盛古所未有也民夷念王不置合辞请于朝建祠报可俾王之子今西平侯纂其任从民望也又按祭法古之通祀者五曰法施于民曰以死勤事王兼有之载祀百世此其肇欤祠作于薨之后二年十月乙未成于明年六月己卯凡为楹若干行马列防不侈不逾遵宪章也既成享咸请纪于石以垂无极因作迎享送神之诗俾歌以乐焉大明丽天万国明赤符飞腾防六丁惟王翊运天降精身薄日月骑斗衡挟矢张弧扫欃枪助帝驷伐基隆平气压昆仑荡沧溟出入星纬无畱行劲渉滇海縻长鲸长鲸既歼波浪腥龙蛇走陆杀气横嘘阳吹隂孰敢婴文经武纬光晶荧手揭元会归虞庭上骑箕尾为列星帝锡侈封王黔宁河山带砺分汉盟堂堂遗像夹两楹神光夜夜飞爽灵肸蠁布泻通杳防棽丽飒防从两旌倐焉如云抟紫清八冲锵然韵流铃春秋报事垂千龄
　　定逺王神道碑　　　　　　【大学士】杨士奇【庐陵】
　　王讳晟字景茂自少气宇阔厚聪悟过人高皇帝重之既冠授后军都督佥事陞授左都督时惠襄继昭靖镇云南薨王嗣封西平侯仍镇云南王承父兄之后秉诚殚虑益逺图先是麓川不靖王适至奏发兵平之太宗皇帝临御之三年八百蛮酋侵边王先后追擒其酋诛之四年安南叛命王佩征夷副将军印率云南兵分道进讨宼首逺遁于海王合征夷将军兵追至日南州俘无遗械送京师安南平六年春班师入朝封黔国公赐诰劵玉带金币上亲制诗襃嘉还镇云南十七年富州蛮酋积逋赋不入命王讨之王使人谕以祸福蛮遣子诣京师谢罪悉偿所逋仁宗皇帝嗣位重王勲德命佩征南将军印正统三年麓川思任发扰边侵掠谕之不下乃命弟昻及都督方政等率兵前进乗夜渡江破贼栅斩首三千余级获象三十余政奋勇独进贼伏兵四发政力战死之王曰是虽偏将失利固吾总帅之过旋师将驻金齿图再举会有防命还镇王至楚雄以疾薨讣至京上为之辍朝赐恤典追封定逺王諡忠敬夫人臣生有茂勲死有荣名无愧于铭矣乃为之铭曰天启皇明于淮之右配天与地笃生帝后二圣至仁作民父母心存万方包含徧覆矧孤在里靡攸怙恃二圣矜恻曰其予子鞠之诲之劳劬备周以长以成有伟才猷帝有恩言尔复尔氏懋乃树立华乃先祀呜呼昭靖盛德丰功皎日之诚持孝与忠呜呼忠敬缵乃烈考维孝之执维忠之蹈发轫都府简在宸心夙夜弗遑秉其慎钦徃绥滇人几五十年率考之行敷帝之恩俾食俾衣免其寒饥重学崇师导之尊卑平其政令时其作止人戴惠慈沦骨浃髓有或弗慧以谕以诲洊诲弗悛式刘以戒交人悖凶披猖为狂违天毒氓轶我边彊奉诏出师徃行天讨桓桓疾驰雷驱电扫富良飞渡如履坦途两师穷追缚宼海隅解纵胁从宣布敎条爰整师旅凯歌归朝饮至防勲上公锡爵嘉宠元臣龙章煇灼滇人之思瞻望斾旌帝不忘逺申命南行祗事五朝鞠躬小心奉国忘家志如坚金寸棘未翦躬不宁处过自偏裨予躬引咎终于王事德善孔多显显华襃千岁弗磨沐氏子孙奕奕象贤笃忠与孝永光其传
　　定逺忠敬王庙碑　　　　　【尚书】王　直【泰和】
　　古之人臣有大勲劳于国者生则疏爵以贵之于其终也则必有庙祀之礼焉所以崇德而报功也然非子孙之贤而能备其制成其礼者盖鲜矣我国家之臣之有大功者凤阳沐氏其一也沐氏之先曰黔宁昭靖王早受太祖髙皇帝罔极之恩长而奉命征伐功烈赫然着在西土于是封西平侯作镇云南既薨而进王爵享庙食长子春嗣侯薨而王继之王讳晟字景茂自少聪悟过人博考诸书髙皇帝甚重之命为后军都督佥事益祗勤不懈加授特进荣禄大夫左都督俾袭侯封仍殿南服王念夷性无常先王戡定之不易必有以大镇抚之然后能詟伏其心而各有宁宇先是诸蛮逐麓川宣慰而分据其地乃请发兵讨定焉正其封域而疆理之置木邦孟养孟定三府镇沅威逺二州干崖潞江湾甸大侯者乐五长官司徴其贡赋有常数又置腾冲千户所于潞江之西以临之而诸夷莫敢不服太宗文皇帝即位之初八百蛮酋出宼掠为边患王曰是不可不治不治则将愈肆即以闻且发兵问罪而自率众继进及蒙自县蛮闻王来皆退走王督兵穷追获其酋戮以徇上嘉其勇决赐白金降壐书劳勉安南叛朝命征夷将军率师讨之而以征夷副将军印授王为左副俾率云南四川诸军分道而进王经野蒲伐山通道先驱入安南夺猛烈棚华关隘筑堡驻师以造舟分遣诸将出宣光江口夺澳沕寺沙舁舟夜出洮水引兵泝流鏖战富良江自旦达暮贼因稍引却明旦将复战王下令曰天兵伐叛当出万全命尽括军中舟聨为浮梁以济师与大军会合攻多邦城栅破之遂捣东西都及盘滩困牧噜江仙侣等处所至如破竹贼不能支遂溃宼首黎季犛父子穷蹙挈家属走海上于是将佐皆集督率诸军追至日南州竒罗海口悉就擒械送京师安南平得郡四十八县百八十六户三百十二万五千九百他物不可胜计还朝上以王功多赐号显忠辅运推诚宣力武臣特进荣禄大夫右柱国封黔国公食禄三千石赐诰劵玉带金币命子孙世袭既大宴上亲制诗宠之还镇是冬安南复叛推陈季扩为首元帅邓容副之上独命王为征夷将军以兵徃伐师入其地季扩等惧遁乂安海岛王追至占城境上擒送京师诛之既还富州蛮酋顽不供赋者累年有司亦请以命王王左右皆曰此易与尔以兵急攻平其地可也王曰威服不如德服使人以祸福谕之蛮感悦即遣子谢罪京师而尽输逋赋蛮中帖然仁宗皇帝嗣位以王勲戚之贤而久劳于外召至京师命兼太傅待之礼益隆佩以征南将军印遣还王顿首辞让上曰朕托卿镇静一方此岂为卿重哉宣宗皇帝及太上皇继位所以襃赐皆特厚正统初会川黎溪及马龙他郎甸诸蛮相继作乱王皆命弟都督昻往平之及麓川思任发反侵掠腾冲南甸谕之不下事闻命王率兵致讨师至潞江王谕诸将曰兵以谋胜今逼瘴月岂用武之时然众已集若贼畏威服罪则当为请于朝复谕之不从王乃命弟昻及都督方政以兵进然犹以敬慎为戒王整兵未发政等夜渡江破贼栅斩首三千余级政乗胜独进遇伏力战死时春已半王虑瘴发非利遂旋师将驻金齿会有勅令还镇息兵俟时而动至楚雄疾作势且甚谓弟昻曰吾父子兄弟受朝廷恩大矣吾不能报尔素忠谨其勉率子孙笃尽臣道以无负国家又曰逆贼逋诛而偏将不返吾甚恨之尔毋忘此宼言讫而逝王文武忠孝克缵先王令绪而在镇既久敷布天子仁义之泽以绥靖一方凡其言行施于父子兄弟宾友僚佐之间未尝违乎道德隆位重禄好贤容众记人之善忘人之过蛮夷干法不忍加诛若用兵行师非遇有罪不轻戮一人信赏必罚威行惠施是以将士用命所向有功至于讲武事修戎器理屯田治城戍勤恤民隠兴利去害建学立师以教导其人使归于善尤孶孶不倦公事之暇手不释卷进退从容有典有则凛然仁人君子之风盖所谓説礼乐而敦诗书者也至于薨人无贵贱愚良莫不哀慕正统四年三月十八日也享年七十有二讣闻上震悼罢朝恩恤尤厚追封定逺王谥忠敬而命子斌袭封黔国公弟都督昻总其军昻薨斌仍出镇云南请于朝曰先臣绍臣大父遗烈受爵命膺绥静之寄効征伐之劳思竭力成功以报殊遇而未克如志今蒙追锡王爵加以美諡寔与臣先大父同此莫大之恩也臣愿如先大父立庙供祀享以彰上赐而毕臣志诏曰可于是作庙于昭靖庙旁制度仪观之盛足以致其孝经始于景泰元年八月初三日而以景防二年十月十五日讫工既备物行礼而告诸庙矣将勒文以纪其成而黔国公谢世上念沐氏世勲且有世泽于云南而黔国子幼以今都督璘贤可以任继述诏佩征南印仍总诸军镇兹土盖都督昻之孙王之从孙黔国从子也深惟庙碑未建何以彰王之功德而成黔国之志乃因金齿儒学教授余谷来京师属予文予惟圣王之制庙祀以报功德之臣盖欲与国咸休厚之至也王之令德丰功世济其美庙而祀之盖宜矣国家有亿万年太平之庆王亦享无穷之祀奚可无文以着不朽故为序次其事而系以铭俾刻焉铭曰天佑圣明笃生贤辅四征不庭混一海宇遂开云南昭靖之功师武用宣以启王封世臣大家誉望赫奕忠敬继之克缵戎绩茀被炎荒瘴疠之区近悦逺懐罔有不孚太宗烈烈南交致伐风行草偃左将之杰乃执其渠至于海隅再渉鲸波以讫天诛夙夜匪躬用帝载位与时升业已久大髙牙巨纛作镇兹邦山川邈遐千里相望皇阐大猷纶命时至惠绥抚摩惟一其视乃寝干戈乃正典常以此仁爱驯彼暴强蛮或不防敢肆无道缓其狝薙恢我文告饥则有食寒则有衣是孰使然敷政其宜相维先世匹休俪美仁义忠孝允作臣轨何天弗遗亟殒将星哀此下人雨涕曷胜当宁悼嗟追锡显爵加以美諡先王是若作庙巍巍昭靖焉依命服炜煌穆穆令仪春殷秋髙以享以祀鼓钟既设复有牢醴王之格斯子孙之思亦轸民艰降福孔怡丽牲之碑砻彼贞石载德有文垂耀无极蟠螭在滇穹负之后千万年永永弗隳
　　大理八蜡庙碑　　　　　　【知府】李元阳【太和】
　　夫五谷者人之司命先王制为蜡祭以报谷也其神八故曰八蜡一曰先啬神农也二曰司啬后稷也三曰农田畯也此圣神开谷之原者也其曰邮表畷曰水防曰水庸此利于谷所当谨者也曰猫虎以祛豕鼠曰昆虫以息蟊贼此害于谷所当祓者也盖莫不有神以司之建亥之月致祭以报万物息老休农又各宴会其祝曰土反其宅水归其壑昆虫无作草木归其泽其乐则龡豳颂击土鼓是为蜡也昔者子贡观于蜡曰一国之人皆若狂未知其乐孔子曰百日之劳一日之泽非尔所知也故顺成之方其蜡乃通谨宴会之财也今两河关陜山之东西皆有蜡庙独南中阙如嘉靖辛酉郡丞江公涖止大理谓人曰吾昔为滋阳令盖见诸郡邑皆有八蜡庙焉对者曰兹典其有待乎夫事无倡罔济滇之有蜡其自公始乎会岁饥米价腾涌未遑营作丐者二千余人公乃募民之有余谷者数百家使以次施济施者无大费而丐者全活君子以谓损有余补不足天之道也公又谓赈不可为常欲米价常平其惟社仓乎遂以赎锾买谷贮之令民间主其籴粜不足又取岸沙之可耕者履亩升科以益之明年彭公以提刑宪使分巡金沧谓郡丞曰事神治人其道互用吾观子之赈而仓也知子有裕民之志矣盍为八蜡庙以祈年乎丞曰宿愿也遂上下原隰选地于北郭浮屠之原鸠工伐木辇石陶甓纠胥吏之惰者得十九人权量之欺者三十许人俾量罪具材作庙以蜡焉郡之缙绅相贺曰治人者食于人治于人者食人谓其不能兼也今食于人而思所以食人诗曰彼君子兮不素餐兮其斯之谓与分巡名谨三山人郡丞名应昴攸县人
　　云南平诸夷碑　　　　　　【御史】赵汝濂【太和】
　　兵部尚书都察院右都御史兼理军务绍兴吕公开府云南之又明年为嘉靖丙寅土酋凤继祖以武定叛劫杀自恣恶焰薰偪公召羣公而谂之曰贼祖黩乱国经徃者务为姑息以致诸夷仿效渐不可长于是奏闻天子降防俞允命至之日主饷督兵各奉其职戎器既备师徒既简祃纛滇池分哨而进列阵如云呼声动地逢贼于武定我师奋勇冲突虏营矢锋雨集炮声雷鍧百里之内原草为赤公乃协于元戎叅于台史躬涖大军亲压敌境藩臬大僚矢谟先后文武阃帅阚如虓虎熊罴十万纵横轇轕兵锋笋束行伍篦密飞鸟不过蟭螟不通贼乃计穷奔逸泳江入蜀众谓贼既过江地渉别省茫茫林箐无迹可攻公力排羣议定防造舟羽檄星驰戒令速发宪臣耸听将士誓死金炮掀天旌旗蔽日履险如夷直趋姜堡招徕向导图写地形望影揣情知贼不逺公运筹遥授警戒军中将士翻然抖擞介胄是夜果有三千余贼冲劫官营我师有备擒斩百余大呼追逐坠崖落涧者无算遂乗胜尾贼至会里寨公又飞檄指示几微恐有伏贼道旁乗隙比军入葛可山贼果有伏我军先觉遂大破之直捣蒲桃村毁贼营千余间斩伐林箐一十三处繇是刮野扫地莽翳如濯无迹物无遁形四面夹击不容线罅逆贼继祖与恶党卞大才阿方等一时授首先是继祖之党姚安则有钦钧易门则有王一新首尾相应将为祸阶公以通幽洞冥穷神观化之力早知其然用兵方半即缚姚钧兵功初成随斩一新四凶既除诸夷胆落余党降者释之复业凯歌而旋万姓讙迎山川草木蔚有佳气奏捷上闻饮至论功粤稽往事元江兴师无成而罢东川用武竟非我功遂使毡裘生心狂夷攘臂殆非所以示天下也我公涖止申明国法诛削羣凶不一而足甲子之夏斩僭号二贼于昆阳秋斩奚本等三贼于禄纳冬擒者索于新化州乙丑诛亏遮于寻甸昔之蜂屯猬集者既一扫而空乃今深根固蔕者又一战而拔自此当宁无南顾之忧揆之武侯在汉勲着南征今日骏功诚不多让昔周宣之世方叔元老克壮其猷诗人歌功乃列于雅而我公希有之绩歌咏未作非甚阙典欤濂与阖郡文武官属缙绅士人采摭实迹会众合词撰诗一通勒石于防苍山庶垂警于无穷以俟太史氏之采录云诗曰天挺哲人加志穷民职大司马不私其身位髙任重夙夜惟寅曰此南服宼壤与邻圣人在上四夷来宾乃尔小丑敢云不臣爰声其罪爰整其旅彼凶僭号何如腐鼠一擒双孽无烦再举其时伊何孟夏载暑是岁之秋楚雄告忧螗斧猬锋掩县乗州曾不逾时亦既翦刘沍寒之节有豕载咥一麾毙之遂倾其穴乙丑之年羣盗蝉聫祸延寻甸一郡骚然运筹得当弓不张弦以俘其丑吊此颠连我公王佐皇风是播视金如土贱货犹唾除凶翦乱风扫电过奈何顽酋不知悔祸罪衅滔天海山非大公用震怒歴告羣僚是决不悛合覆其巢尔整师徒尔备弓刀载尔粮糗忠荩是昭岁临丙寅夹钟之月祃纛滇池公秉其钺纪律严明飇火奋越旌旗猎猎誓师喋喋雄风燮燮骇电霅霅军威所呑千里震慑既与宼逢冲击先登怒厉激发飇起雷腾矢风簇雨防火流星羽骑奕奕战象棱棱声动天地响破冈陵贼魄既褫莫敢囘视扶伤而东泳江潜寄我乃造舟直穷其地彼酋既藏我师如鸷越歴再旬检搜毕至贼冒万死奋其虫臂欲当我车千骸并弃殪彼二酋献馘于辕大憝既除余凶鸡豚俘钧于姚斩新易门西南顽梗狝薙无垠洞见千里一翳不存天威逺届国势斯尊徃者征夷半途而散纲纪为弛夷乃屡叛古昔出师孔明在汉天威七擒庙谟神算千年谁追我公继之通幽观化神算无遗重泉匪敖九地非疑凡所指授动中机宜聿成峻功奚啻六奇我公体道文章之师我公逺猷虎臣之仪允文允武千载一时揆古无譲可无咏诗列郡安枕人孰不思吾侪土著桑梓于斯勒词山石永镇诸夷
　　【附】南诏德化碑　　　　　【南诏清平官】郑　囘
　　恭闻清浊初分运隂阳而生万物川岳既列树元首而定八方道治则中外宁政乖必风雅变我赞普钟蒙国大诏性业合道智覩未萌随世运机观宜抚众退不负德进不慙容者也王姓蒙字阁罗凤大唐特进云南王越国公开府仪同三司之长子也应灵杰秀含章挺生日角标奇龙文表贵始乎王在储府道隆三善位即重离不读非圣之书尝学字人之术抚军屡闻成绩监国每着家声唐朝授右领军卫大将军兼阳瓜州刺史洎先诏与御史严正诲谋静边宼先王统军打石桥城差诏与严正诲攻石和子父子分师两殄凶丑加左领军卫大将军无何又与中使王承训同破剑川忠绩载扬赏延于嗣迁左金吾卫大将军而官以材迁功由干立朝廷照鉴委任兵权寻拜特进都知兵马大将二河既宅五诏已平南国止戈北朝分政而越析诏余孽干赠恃铎矟骗泸江结彼凶渠扰我边鄙飞书遣将皆辄拒违诏弱冠之年已负英断恨兹残丑敢逆大队固请自征志在扫平枭干赠之头倾伏藏之穴铎矟尽获寳物并归解君父之忧静边隅之祲制使奏闻酬上柱国天寳七载先王即世皇上念功旌孝悼往抚存遣中使黎敬义持节册袭云南王长男凤迦异时年十岁以天寳入朝授鸿胪少卿因册袭次又加授上卿兼阳瓜州刺史都知兵马大将既御厚眷思竭忠诚子弟朝不絶书进献府无余月将谓君臣一德内外无欺岂期奸佞乱常抚虐生变初节度章仇兼琼不量成败妄奏是非遣越巂都督竹灵倩置府东爨通路安南赋重役繁政苛人被南宁州都督爨归王昆州刺史爨日进梨州刺史爨祺求州爨守懿螺山大主爨彦昌南宁州大主爨崇道等陷煞竹倩兼破安宁天恩降中使孙希庄御史韩洽都督李宓等委先诏招讨诸爨畏威懐德再置安宁其李宓忘国家大计蹑章仇诡踪务求进官荣宓阻扇东爨遂激崇道令煞归王议者纷纭人各有志王务遏乱萌思绍先绩乃命大军将段忠国等与中使黎敬义都督李宓又赴安宁再和诸爨而李宓矫伪居心尚行反间更令崇道谋煞日进东爨诸酋并皆惊恐曰归王崇道叔也日进弟也信彼谗构煞戮至亲骨肉既自相屠天地之所不祐乃各兴师召我同讨李宓外形中正佯假我郡兵内蕴奸欺妄陈我违背赖节度郭虗已仁鉴方表我无辜李宓寻被贬流崇道因而亡溃又越巂都督张防陀尝任云南别驾以其旧识风宜表奏请为都督而反诳惑中禁职起乱阶吐蕃是汉积讐遂与隂谋拟共灭我一也诚节王之庶弟以其不忠不孝贬在长沙而彼奏归拟令间我二也崇道蔑盟构逆罪合诛夷而却收录与宿欲令讐我三也应与我恶者并授官荣与我好者咸遭抑屈务在下我四也筑城收质缮甲练兵密欲袭我五也重科白直倍税军粮徴求无度务欲敝我六也于时驰表上陈屡申冤枉皇上照察降中使贾奇俊详覆属竖臣无政事以贿成一信防陀共掩天听恶奏我将叛王乃仰天叹曰嗟我无事上苍可鉴九重天子难承咫尺之顔万里忠臣岂受奸邪之害即差军将杨罗颠等连表控告岂谓天髙听逺蝇防成瑕虽布腹心不防矜察管内酋渠等皆曰主辱臣死我实当之自可齐心戮力致命全人安得知难不防坐招倾败于此差大军将王毗双罗时等扬兵送檄问罪府城自秋毕冬故延时序尚伫王命冀雪事由岂意节度使鲜于仲通已统大军取南谿路下大将军李晖从会同路进安南都督王知进自歩头路入既数道合势不可守株乃宣号令诫师徒四面攻围三军齐奋先灵冥祐神炬助威天人协心军羣全拔防陀饮酖竂庶出走王以为恶止防陀罪岂加众举城移置犹为后图即便就安宁再申衷恳城使王克昭执惑昧权继违拒请遣大军将李克铎等帅师伐之我直彼曲城破将亡而仲通大军已至曲靖又差首领杨子芬与云南录事参军姜如之赍状披雪往因张卿谗构遂令蕃汉生猜赞普今见观衅浪穹或以众相威或以利相导傥若蚌鹬交守恐为渔父所擒伏乞居存见亡在得思失二城复置幸容自新仲通殊不招承刼至江口我又切陈丹款至于再三仲通拂谏弃亲阻兵安忍吐发唯言屠戮行使皆被诋呵仍前差将军王天运帅领骁雄自防苍山西欲腹背交袭于是具牲牢设坛墠叩首流血曰我自古及今为汉不侵不叛之臣今节度背好贪功欲致无上无君之讨敢昭告于皇天后土史祝尽词东北稽首举国痛切山川黯然至诚感神风雨震霈遂宣言曰彼若纳我犹吾君也今不我纳即吾讐也断军之机疑事之贼乃召卒伍然登陴谓左右曰夫至忠不可以无主至孝不可以无家即差首领杨利等于浪穹参吐蕃御史论若赞御史通变察情分师入救时中丞大军出陈江口王审孤虚观向背纵兵亲击大败彼师因命长男凤迦异大将军段全葛等于邱迁和拒山后赞军王天运悬首辕门中丞逃师夜遁军吏欲追之诏曰止君子不欲多上人况敢凌天子乎既而合谋曰小能胜大祸之胎亲仁善邻国之宝遂遣男铎传旧大酋望赵佺邓杨传磨侔及子弟六十人赍重帛珍宝等物西朝献凯属赞普仁明重酬我勲効遂命宰相倚祥叶乐持金冠锦袍金宝带金帐状安扛伞鞍银兽及器皿珂贝珠毯衣服駞马牛鞻等赐为兄弟之国天宝十一载正月一日于邓川册诏为赞普钟南国大诏授长男凤迦异大瑟瑟告身都知兵马大将凡在官僚宠幸咸被山河约誓永固维城改年为赞普钟元年二年汉帝又命汉中郡太守司空袭礼内使贾奇俊帅师再置姚府以将军贾瓘为都督佥曰汉不务德而以力争若不速除恐为后患遂差军将王兵各絶其粮道又差大军将洪光乗等神州都知兵马使论绮里徐同围府城信宿未逾破如拉朽贾瓘面缚士卒全驱三年汉又命前云南郡都督兼侍御史李宓广府节度何履光中使萨道悬逊惣秦陇英豪兼安南子弟顿营陇坪广布军威乃舟楫备修拟水陆俱进遂令军将王乐寛等潜军袭造船之师伏尸遍毘舍之野李宓犹不量力进逼邆川时神州都知兵马使论绮里徐来救己至巴蹻山我命大军将段附克等内外相应竞角竞冲彼弓不暇张刃不及发白日晦景红尘翳天流血成川积尸壅水三军溃衄元帅沉江诏曰生虽祸之始死乃怨之终岂顾前非而忘大礼遂收亡将等尸祭而之以存恩旧五年范阳节度安禄山窃据河洛开元帝出居江剑赞普差御史赞郎罗于恙结赍勅书曰树德务滋长去恶务除本越巂会同谋多在我图之此为美也诏恭承上命即遣大军将洪光乗杜罗盛段附克赵附于望罗迁王迁罗奉清平官赵佺邓等统细于藩从昆明路及宰相倚祥叶乐节度尚检赞同伐越巂诏亲帅太子潘围逼会同越巂固拒被僇会同请降无害子女玉帛百里塞途牛羊积储一月馆谷六年汉复置越巂以杨庭璡为都督兼固台登赞普使来曰汉令更置越巂作援昆明若不再除恐成滋蔓既举奉明防乃遣长男凤迦异驻军泸水权事制宜令大军将杨传磨侔等与军将欺急歴如数道齐入越巂再扫台登涤除都督见擒兵士尽掳于是兵邛部而汉将大奔廻斾昆明倾城稽颡可谓绍家继业世不乏贤昔十万横行七擒纵略未足多也爰有防畴壤沃饶人物殷凑南通渤海西近大秦开辟以来来声教所不及羲皇之后兵甲所不加诏欲革之以衣冠化之以礼义十一年冬亲与竂佐兼总师徒刋木通道造舟为梁耀以威武喻以文辞款降者抚慰安居抵捍者系颈盈贯矜愚解缚择胜置城裸形不讨自来祁鲜望风而至且安宁雄镇诸爨要冲山对碧鸡波环碣石盐池鞅掌利及牂牁城邑绵延势连戎僰乃置城监用辑携离逺近因依闾阎栉比十二年冬诏候隙省方观俗恤隠次昆川审形势言山河可以作藩屏川陆可以养人民十四年春命长男凤迦异于昆川置柘东城居二诏佐镇抚于是威慑歩头恩收曲靖颁告所及翕然俯从我王气受中和德含覆育才出人右辨称世雄髙视则卓尔万寻运筹则决胜千里观衅而动因利兴功事协神衷有如天启故能攻城挫敌取胜如神以危易安转祸为福绍开祖业覃王猷坐南面以称孤统东偏而作主然后修文习武官设百司列尊叙卑位分九等阐三敎宾四门隂阳序而日月不愆赏罚明而奸邪屏迹通三才而制礼用六府以经邦信及豚鱼恩霑草木戹塞流潦髙原为稻黍之田疏决陂池下隰树园林之业易贫成富徙有之无家饶五亩之桑国贮九年之廪荡濊之恩累沾蠢动珍帛之惠徧及耆年设险防非凭隘起坚城之固灵津蠲疾重岩涌汤沐之泉越睒天马生郊大利流波濯锦西开寻传禄郫出丽水之金北接阳山会川收瑟瑟之宝南荒渀凑覆诏愿为外臣东爨悉归歩头已成内境建都镇塞银生于墨觜之乡隙省方驾憩于洞庭之野盖繇人杰地灵物华气秀者也于是犀象珍奇贡献毕至东西南北烟尘不飞遐迩无剽掠之虞黔首有鼓击之泰乃能骧首邛南平眸海表岂惟我钟王之自致实赖我圣神天地赞普德被无垠威加有截春云布而万物普润霜风下而四海飒秋故能取乱攻昧定京邑以息民兼弱侮亡册汉帝而继好时清平官段忠国段寻铨等咸曰有国而致理君主之美也有美而无扬臣子之过也夫德以立功功以建业业成不记后嗣何观可以刋石勒碑志功颂德用传不朽俾逹将来家世汉臣八王称乎晋业钟铭代袭百世定于当朝生遇不天再罹衰世赖先君之遗德沐求旧之鸿恩改委清平用兼耳目心懐吉甫愧无赞于周诗志効奚斯愿齐声于鲁颂纪功述绩实曰鸿徽自顾下才敢题风烈其词曰降祉自天福流后孕瑞应匪虚正祥必信圣主分忧遐荒声振袭久传封受符兼印兼琼秉节贪荣构乱开路安南攻残西爨竹倩见屠官师溃散赖我先王懐柔伏叛祚不乏贤先猷是继郡守诡随贬身遐裔祸连防陀乱深竖嬖殃咎匪他涂豕自殪仲通制节不询长久徴兵海隅顿营江口矢心不纳白刃相守谋用不臧逃师夜走汉不务德而以力争兴师命将置府层城三军往讨一举而平面缚羣吏驰献天庭李宓总戎犹寻覆辙水战陆攻援孤粮絶势屈谋穷军残身灭祭而之情繇故设赞普仁明审知机变汉德方衰边城絶援挥我兵戎攻彼郡县越巂有征会同无战雄雄嫡嗣高名英烈惟孝惟忠乃明乃哲卭泸一扫军羣双灭观兵寻传举国来賔廵幸东爨懐德归仁碧海效祉金穴荐珍人无常主惟贤是亲土宇克开烟尘载寝毂击犁坑辑熙羣品出入连城光扬衣锦业畱万代之台仓贮九年之廪明明赞普扬于之光赫赫我王实赖之昌化及有土业着无疆河带山砺地久天长辨称世雄才出人右信及豚鱼润深琼玖德以建功是谓不朽石以刋铭可长可久











　　云南通志卷二十九之九
<史部,地理类,都会郡县之属,云南通志>
　　钦定四库全书
　　云南通志卷二十九之十
　　铭
　　明
　　铜漏铭　　　　　　　　　【布政】张　紞【富平】
　　云南古西南夷地势既偏晷度必差故观天之器当极精致则民事早晚所关始免疑滞更谯铜漏先总兵官黔宁昭靖王屡尝致意而工不称事嗣侯袭总方面既得良冶遂继先志克成兹漏铭曰羲和授时以象观天天有二曜与天周旋太阳主昼太隂主夜盈缩永短寒暑代谢何以则之置此嘉量水注箭浮时乃无妄勿轻杪末岁功所起差之毫厘谬以千里支干纵横隂阳消息天人□合视此为则四民之业各守程矩利尔出徃安尔寝处东作西成不愆不忘庶绩咸熙家用平康藩臣施政能知其要九功斯劝兹器之妙
　　书
　　唐
　　责南诏坦绰书　　　　　　【节度使】牛　丛【京兆】
　　诏王之祖六诏最小夷也天子录其勤合六诏为一俾附庸成都名之以国许子弟入太学使习华风今乃自絶王命且雀蛇犬马犹能报德王乃不如虫鸟乎比成都以武备未修故令尔突我疆埸然毗桥沱江之败积胔附城不四年复来今吾有十万众舍其半未用以千人为军十军为部骁将主之凡部有疆弩二百鏄斧辅之劲弓二百越银刀辅之长戈二百掇刀辅之短矛二百连锤辅之又军四面面有铁骑五百悉收刍薪米粟牛马犬豕清野待尔吾又能以旁骑略尔樵采我日出以一部与尔战部别二番日中而代日昃一部至以夜屯月明则战黑则休夜半而代凡我兵五日一杀敌尔乃昼夜战不十日懵且死矣州县缮甲利兵掎角相从皆蛮之深讐虽女子能齽齘薄贼况彊夫烈士哉尔祖尝奴事西蕃为尔仇家今顾臣之何恩讐之戾耶蜀王故殿先世之宝宫非边夷所宜舍神怒人愤骠信且死
　　复报南诏坦绰书　　　　　　　牛　丛
　　窃以诏国自为背叛积有岁年乃祖出于六诏之微非是西夷之长禹会涂山之日不得预万国之名舜受方岳之时不获见五年之幸我大唐德宗皇帝仁沾动植信及豚鱼子育兆民君临四海悯其倾诚向化率属来王遂总诸蛮令归君长仍名诏国永顺唐仪赐孔子之诗书颁周公之礼乐数年之后蔼有华风变浊秽蛮貊之邦为馨香礼乐之域岂期后嗣罔效忠诚累肆猖狂频为妖孽自四五年来侵凌我疆土围逼我城隍盖以始务含容不虞搪突遂令凶丑以害生灵况乃毗桥丧师沲江败绩夫何今日不改前非妄设奸欺诈言朝觐辄举螳蜋之臂大兴豺豕之心仍构狂词乃云假道昔先代帝王之治也岂尝外蛮貊以薙之是必天怒诛殒身丧国因其防渎示彼诫惩况天设尊卑国分大小小当事大卑不犯尊岂有兴动蛮师甲兵侵凌天子藩屏是必坦绰数尽之岁殄灭之秋不然何以不恤其民妄动于众一旦天子赫怒诸侯会兵长驱渡泸之师深入铸柱之境必不七擒七纵即须翦蔓除根当此之时后悔何及坦绰今既离彼巢穴犯我封圻当道已排比战场防龃戈甲雄师十万骁骑五千即遂鼓行并令擒戮所差王保诚四十人送书并已囚絷候于军前用以衅鼓今发遣酂龙叚首迁二人特此报书
　　贻韦臯书　　　　　　　　【南诏王】异牟寻
　　异牟寻世为唐臣曩缘张防陀志在吞侮中使者至不为澄雪举部惶窘得生异计鲜于仲通比年举兵故自新无由代祖弃背吐蕃欺孤背约神川都督论讷舌使浪人利罗式惑部姓发兵无时今十二年此一忍也天祸蕃廷降衅萧墙太子弟兄流窜近臣横污皆尚结赞隂计以行屠害平日功臣无一二在讷舌等皆册封王小国奏请不令上达此二忍也又遣讷舌逼城于鄙敝邑不堪利罗式私取重赏部落皆惊此三忍也又利罗式骂使者曰灭子之将非我其谁子所富当为我有此四忍也今吐蕃委利罗式甲士六十待卫因知懐恶不谬此一难忍也吐蕃阴毒野心辄懐搏噬有如媮生实污辱先人辜负部落此二难忍也往退浑王为吐蕃所害孤遗受欺西山女王见夺其位拓跋首领并蒙诛刈仆固志忠身亦丧亡每虑一朝亦被此祸此三难忍也往朝廷降使招抚情心无二诏函信节皆送蕃廷虽知中夏至仁业为蕃臣呑声无诉此四难忍也曾祖有宠先帝后嗣率蒙袭王人知礼乐本唐风化吐蕃诈绐百情懐恶相戚异牟寻愿竭诚自新归款天子请加戍剑南西山泾原等州安西镇守兵四临委囬鹘诸国所在侵掠使吐蕃势分力散不能为强此西南隅不烦天兵可以立功云
　　明
　　与鹤庆知府董赐书　　　　【颍国公】傅友德【宿州】
　　大丈夫之处世也当磊磊落落出羣不覊然后能拔淤泥脱尘埃防勲当时垂名竹帛飘然而立于凡品之上亦犹骐骥伏鸾凤栖栅其始也虽与驽骀同豢鸡鹜共食无异于彼一旦遇伯乐振羽翮终能驰骋于长途而翺翔于云表也昆明古西南夷去中华万余里因元之季天下鼎沸天朝受命海内维新梁邸以元余孽保据其地弗遵声教者十有四载天兵南下问罪讨恶余忝吊伐之任受专征辛酉冬战于曲靖之墟大破其众擒其总戎转开乌撒遂平诸部梁邸计穷出奔而殒其他豪杰或降或叛或就诛戮或被囚执者相半矣于时足下以前安宁知州来见于稠人之中余目而异焉遂加盼睐仍试以事继而招降抚顺绥辑遗黎颇着诚款达官贵人咸称其能于是乃复其任使保妻子焉壬戌春乌蛮构衅流毒边境余与诸将分兵致讨时有大理起到土官高生等悉寓桂城欲俟途平俾令朝觐而阃帅不仁失于抚字致令惊疑接踵而遁及至本土遂为仇雠举兵相向攻我城邑杀我吏士日甚一日转加昌炽阃帅莫制矣足下介在羣凶之中确守岁寒之节斥其奸谋诛其来使独挟妻孥冒刃入滇复与列较分守城垒投放矢石城之所以存者与有功也副将军西平侯闻难来赴诛锄芟刈羣蛮复定余至滇西平侯备述其事余甚嘉之然此岂古人所谓不遇盘根错节何以别利器欤抑士之始遇骥之始知欤余征大理足下又率乡曲子弟五百余人为师前道招徕剑丽降伏西蕃威声颇振有功必报古之道也奚新旧为乃奏天子授足下以专城之任任足下以牧守之官保障大理为滇外户恩亦至矣荣亦甚矣此正持盈守成之时也可不勉欤古人有云赠人以言余深慕之余虽武臣数听教于君子矣足下其宜训兵务农严纪律着恩威母暴横而欺良母纵骄逸而堕前功上下相承共宁斯土以副国朝任用之意防勲垂名不其伟欤兹因师旋畱言以诫惟足下勉之
　　牒
　　唐
　　囘云南牒　　　　　　　　　　髙　骈【见前】
　　我大唐圣皇帝德配二仪光齐两曜仁霑动植圣役神龙煦万国若青天养兆民同赤子东邻若水西届流沙北通隂山南抵铜柱莫不贡琛而纳賮航海而梯山请混车书愿为臣妾是知卑微萤耀不敢并于太阳龌龊蹄涔焉能踵于神骥且自九夷八狄七戎六蛮虽居要荒尽遵中国纵外夷骄倨岂中国等伦且以蠓蜹之飞腾不离沟渎欲追鸾凤之羽翼拟接熛霄云南顷者求合六诏并为一藩与开道途得接邛蜀赐书习读降使交欢礼待情深招延意厚传周公之礼乐习孔子之诗书片言既知大恩合报忽穷兵再犯朗宁重陷交阯两俘邛蜀一劫黔巫城池皆为灰烬士庶尽为幽冤转恣胷襟罔知悛革呑越巂之旧地围相如之故城凌犯不休贪残转甚昔交阯都护不闲理兵朗宁元戎未觧诛宼受以侵欺容其残暴某比者亲征海裔克复龙编驾三千之师勦十万之宼南定县全军陷没如干镇疋马不囘罗和一空嘉宁俱尽赞卫叚酋迁斩首骑将麻光亮亡躯李善龙面缚军前张诠生擒阵上沉白衣没命之众如赤日消冰杀朱弩佉苴之军若红炉燎雪诺眉就戮思缙自裁董译龙之恓惶范昵些之窘沮江桥则尽底焚烧采筏则从头覆没波封瓦解扶耶大隳容易诛锄若髙原之纵燎等闲扑灭如顺坂之走丸收复城池扫殄妖孽仗睿谋之果断资神术而追擒掩韩信灭赵之功呑乐毅定齐之防其于胜负诏国洞知昨日来镇西川移从汶水仗节单车大开城门放出人物固无疑阻直拟诛锄前诏王遣张栋成等扬言和好身才入境兵已继来侵欺大国荧惑元戎戮仆之仪须依古典已军令处置诏国先后俘获约十万人今独送杜骧妻言是没落杜骧守职本在安南城陷驱行故非没落星霜半代桎梏几年李氏偷生空令返国杜骧蚤殁不得还乡今则训练蕃兵指挥汉将铁衣十万甲马五千邕交合从黔蜀齐进昔时汉相有七擒七纵之功今日唐臣蕴百战百胜之术勳名须立国史永书且杜骧官衔李瑶门地不是亲近但王室疎宗天支逺泒而已李氏并诏国木夹并差人押领进送朝廷讫故牒
　　代髙骈囘云南牒　　　　　【节度书记】胡　曾【邵州】
　　牒前件木夹万里离南一朝至北开缄捧读辞藻焕然奬饰过多欣慰何极实以乍同边镇才到藩篱且按此朝之旧仪未悉彼国之新制不知鹤拓惟认苴咩尚呼南诏之佳名当见大朝之美号要从微耗且是所宜伏承骠信王化风行君德云被雕题屈膝鴃舌折腰卉服来庭毳裘入贡盖以深明豹略精究龙韬波伏西天草偃南土者然侵轶我华夏无乃不可乎将谓我皇帝有所负于彼邦边臣有所负于彼国虑彼直我曲获罪于天是陈木夹申懐用贮荣报及批回示已见事根止于囚系使人放归彼国始乎小怨终此深讐吞噬我朗宁防刘我交阯取我越巂犯我益州若报东门乃及再四夫物居中者尊也处外者卑也是以众星拱之北辰百谷趋之东海天地尚不能违而况于人乎我国家居天之心宅地之腹四方八表莫不辐辏亦犹北辰之与东海也诚知土地山河归于有德虽云有德亦须相时苟无其时安可妄动明公博识多闻岂不见仲尼乎仲尼之圣逾尧舜顔子之贤过防龙六合茫茫无立锥之地者盖无其时也适使仲尼生于秦末乗胡亥之乱用顔回闵损为宰相子路冉有领将军子贡宰我充行人子夏言偃典书檄虽六合鼎沸可期月而定也当此之时刘项只可都头韩彭不过部将耳圣人虽有帝天下之德而无帝天下之时终不妄动及子路欲使门人为臣以为欺天乎及自叹曰凤鸟不至河不出图吾已矣夫止于负手曵杖逍遥倚门告终而已王莽不识天时苻坚不知数妄恃强富争帝乾坤莽以百万鋭师来袭后汉光武以五千之众破于昆阳坚以六十万精兵宼于东晋谢以八千之卒败于寿春岂不为欺天罔地所致者也国富兵强何足恃也周王杖棰于岐山汉祖脱褐于泗水我髙祖起自陇州盖明公只知其一未知其二见其形未知其兆也今与明公陈之望审参焉昔周王承公刘之德遇殷纣之暴刳剔孕妇涂炭生灵剖贤人之心断朝渉之胫三分天下而二归周文王率诸侯而朝之至武王观兵孟津八百诸侯不期而会尚曰彼有人焉未可图也退归修德观乎圣人去就岂容易哉及防子去比干剖箕子奴民不聊生皇天厌之国人弃之武王方援旗誓众一举而灭纣者盖天夺殷而与周也我皇之宵衣旰食肩尧踵舜父事三老兄友百僚推赤心于比干腹中悬白日于微子头上诸侯合德百姓欢心天下有人圣如周王家有姬旦户生吕望者乎汉祖承帝尧之德遇秦皇无道并呑六国恃宇宙一家焚烧诗书坑灭贤哲筑长城于紫塞造阿房于皇州母哭蛇人臣指鹿民不聊生皇天厌之国人弃之是以陈胜一呼天下响应汉祖西入五星都聚者盖天夺秦而与汉也我皇方崇诗书任贤哲卑宫室防黔黎野无歌凤之人朝有问牛之杰天下有人英如汉祖家有韩信户生张良者乎我髙祖承元元之德遇隋炀荒徭役不均徴敛无度竭民生之财产为巡幸之资粮虎噬羣贤猱蒸庶母浮沉辽海疏凿汴河今年东征明年西伐民不聊生皇天厌之国人弃之是以我髙祖应天顺地奄有四海者盖天夺隋而与唐也我皇方淡薄声色杜絶巡逰梦卜宰辅倚注藩屏思成垂拱恶习干戈皇天方赞国人方欢天下有人雄如唐祖家有敬德户生龄者乎仆虽自绛纱素躭黄石既探师律亦识兵机奉诏镇压三巴抚安百姓思敦礼乐耻用干戈每伤虞芮之争田念姬周之让路茍不获已即湏训戎且蜀地阔数千里郡列五十城户口至多士卒之众可以挥汗成雨吐气成云盖缘从前元戎皆是儒者有昧见几而作但守升平之元规虽分帝忧不教民战是以彼国得以深入无备故也仆示之以三令教之以八阵皷声而进钲动而退甘与之共苦与之均义等埙篪情犹葛説礼乐而敦诗书务耕桑而聚谷帛使家藏甲胄户贮干戈赏罚并行公私共贯既识三略便可七擒不唯喝倒不周亦可劈开太华况彼国自长庆以来骚扰益部杀人之父孤人之子掠人之妻鳏人之夫焚人之庐舍使人暴露翦人之桑麻使人寒冻蜀人怨恨痛入骨髓仆乗其众怒之势示其报怨之门抱鸡搏狸不繇人教乳犬敌虎自是物情既仗宗庙之威灵兼统华夏之精鋭若乗流纵棹下坂推车岂劳心哉仆官是宰衡位当侯伯披坚执鋭虽则未曾济河焚舟平生所贮彼国将帅之强弱邦国之盈虗坐可酌量何烦询诱且六合之外舟车不至圣人不言彼国在圣人不言之乡舟车不及之地纵主上英哲人臣俊乂亦犹烛龙衔耀只可照于一方春雷振声不能过于百里天与不取谈何容易夫天有五贼见之者昌彼国纵晓六韬未娴五贼而欲泥封函谷水灌晋阳何其谬哉五贼者夏桀张罗殷汤祝网是以仁而贼不仁也殷纣剖生人周文枮骨是以德而贼不德也齐国厚徴薄贷鲁国厚贷薄徴是以恩而贼不恩也项羽杀义帝汉髙祖举哀是以义而贼不义也陈后主骄奢隋文帝恭俭是以道而贼不道也能行五贼兼晓六韬方可夺人山河倾人社稷我朝未有五失而彼国徒自陆梁以此推之兴亡可鉴何劳逺离庭户始识安危久习韬钤方明胜负而妄要姑息不务通和囘示荒唐一何乖戾罔念孔颜之知命翻效莽坚之覆车交阯丧亡可知人事新都失律足见天时若望降尊便希抗礼但百谷不趋东海众星不拱北辰则不可议也茍未如是则不可改图昔管仲入周不受上卿之礼苏武在北无亏中国之仪事有前规固难更易况小不事大春秋所诛若彼直我曲恐招天殃既彼傲我谦何患神怒见已训齐士卒调集糗粮或玉露垂槐金风动栁建皷数里命车指南渉巂吊民渡泸会猎继齐鲁之夹谷绍秦赵之渑池便是行人岂遗佳防皇帝圣旨已具前缄奉闻臣下不复多谈恐乖忠告谨牒
　　难
　　汉
　　开西南夷难蜀父老　　　　　司马相如【见前】
　　汉兴七十有八载德茂存乎六世威武纷纭湛恩汪濊羣生霑濡洋溢乎方外于是乃命使西征随流而攘风之所被罔不披靡因朝冉从駹定笮存邛略斯榆举苞蒲结轨还辕东乡将报至于蜀都耆老大夫缙绅先生之徒二十有七人俨然造焉辞毕进曰盖闻天子之牧四夷也其义羁縻勿絶而已今罢三郡之士通夜郎之涂三年于兹而功不竟士卒劳倦万民不赡今又接之以西夷百姓力屈恐不能卒业此亦使者之累也窃为左右患之且夫邛笮西僰之与中国并也歴年滋多不可记已仁者不以德来强者不以力并意者其殆不可乎今割齐民以附外夷敝所恃以事无用鄙人固陋不识所谓使者曰乌谓此乎必若所云则是蜀不变服而巴不化俗也仆尝恶闻若説然斯事体大固非观者之所觏也余之行急其详不可得闻已请为大夫粗陈其略盖世必有非常之人然后有非常之事有非常之事然后有非常之功夫非常者固常人之所异也故曰非常之原黎民惧焉及臻厥成天下晏如也昔者洪水浡出泛滥衍溢民人升降移徙崎岖而不安夏后氏慼之乃湮洪塞源决江疏河洒沉澹灾东归之于海而天下永宁当斯之勤岂惟民哉心烦于虑而身亲其劳躬胝无胈肤不生毛故休烈显乎无穷声称浃乎来兹且夫贤君之践位也岂特委龌龊拘文牵俗循诵习传当世取説云尔哉必将崇论竑议创业垂统为万世规故驰骛乎兼容并包而勤思乎参天贰地且诗不云乎普天之下莫非王土率土之滨莫非王臣是以六合之内八荒之外浸衍溢懐生之物有不浸润于泽者贤君耻之今封疆之内冠带之伦咸获嘉祉靡有阙遗矣而逺方殊俗之国辽絶异党之域舟车不通人迹罕至政教未加流风犹微内之则时犯义侵礼于边境外之则邪行横作放杀其上君臣易位尊卑失序父兄不辜幼孤为孥系缧号泣内向而怨曰盖闻中国有至仁焉德洋恩普物靡不得其所今独曷为遗已举踵思慕若枯旱之望雨盭夫为之垂涕况乎上圣又焉能已故北出师以讨强防南驰使以诮劲越四面风德二方之君鳞集仰流愿得受号者以亿计故乃闗沫若徼牂牁镂灵山梁孙原创道德之涂垂仁义之统将博恩广施逺抚长驾使疏逖不闭曶爽闇昧得耀乎光明以偃甲兵于此而息讨伐于彼遐迩一体中外禔福不亦康乎夫拯民于沉溺奉至尊之休德反衰世之陵夷继周氏之絶业天子之亟务也百姓虽劳又恶可以已乎哉且夫王者固未有不始于忧勤而终于佚乐者也然则受命之符合在于此方将增泰山之封加梁父之事鸣和鸾扬乐颂上咸五下登三观者未覩防听者未闻音犹鹪防已翔乎寥廓之宇而罗者犹视乎薮泽悲夫于是诸大夫茫然丧其所懐来失厥所以进喟然并称曰允哉汉德此鄙人之所愿闻也百姓虽劳请以身先之敞罔靡徙因迁延而辞避
　　敎
　　本朝
　　丁祭敎　　　　　　　　　【总督】鄂尔泰【满洲】窃惟
　　至圣先师万世之师表也冠带集圜桥天子有临雍之典春秋届仲月上丁修释莱之仪内则命夫胄子三公外则寄于有司羣牧典綦严也谁敢焉本部院前涖南藩职司秉鬯恭逢丁祭亲斋沐而宿黉宫先令儒官较簿书而正祭器乃知牲或已经宰杀既失告全致洁之心物岂尽属肥鲜更乖博硕蕃滋之义且或常供不充夫额数任先后以那移珍品不给于豆笾致菹盐之双叠兼闻各学亦有同风罔知共竭精诚但解奉行故事甚或尊罍未备畴详牺象之形琴瑟虽陈莫辨敔箎之状观者如墙如堵任彼咆哮祭者似醉似痴頽如聋瞽一尊才荐满庭之燎火无辉三献未终两庑之灯光已灭于是防铏与簠簋悉凭颠倒几筵鹿共榛菱似遇摩空鹯雀分甘夺膬半由承祭之家人拍地喧天遑问纠仪之斋长骏奔髦士霎时怒髪冲冠舆隶膳夫一片雄心染指凡此之类罪岂胜诛皆由约束之不严亦以躬行之未善不思主爵则身膺一命幸得窥圣人门墙分献则职任半氊原以司泮宫爼豆平时未知化导已蒙尸位之讥临事不克恪恭难免旷官之咎于是饬郡守州牧县令等职兼以诫教授学正谕导诸员各矢乃心以襄大典预期三日牲牷皆供乎饩牵先事一朝品物尽陈于頖璧斋戒沐浴来观习乐试歌舞于明伦堂前科量洁清退服寝衣敛精神于尊经阁畔庶几必诚必信斯夙夜之惟寅无怠无愆知神人之咸格是并申之条约用以颁诸学宫　一既奉
　　肇圣五王不惟簠簋豆笾照数增设即牲牷亦应各增其四有议共牲者其説不可从考之典礼惟配享有可以共牲者专主无共牲之礼书云文王骍牛一武王骍牛一其明徴也自三代至汉唐皆不闻有共牲之説惟后汉有赤帝青帝共一犊白帝黑帝共一犊议者非之唐开元时五品以上室异牲六品以下共牲岂有王爵而可共牲者乎其各照数增一为五可也　一祭牲祭品皆有定额一豆一笾罔可缺遗况牲取亲割以告防也取其血毛以告全也可既宰而入学门乎豕曰刚鬛注谓其豕肥则鬛刚羊曰柔毛注谓其羊肥则毛细而柔弱此博硕肥腯之所由称也可以瘦瘠不堪之羊豕而饮之灌之以充牲牷乎既宰且不可瘦瘠且不可况可缺其额而肥吏胥之槖囊乎月令曰牺牲毋用牝又曰命宰祝循行牺牲视全具按刍豢瞻肥瘠察物色必比类量小大视长短皆中度五者备当上帝其飨注曰上帝且歆享之况羣神乎嗣后各官俱须先三日亲至学视牲牷如法然后稽其数使人牧之以待先一夕亲割吏虽奸其何所施乎　一丁祭先数日集乐舞生演习精熟先一日与祭官亲同徃观不得草率从事　一丁祭先一夕凡与祭官齐集学宫斋宿不得有一员私宿本署　一丁祭之日庭燎灯烛务须光明如昼以俟祭毕后已除神前灯烛之外即官员不得各自张灯　一丁祭之日櫺星门内不得容一闲杂人所有事宜止许学书干办及小心谨慎门斗二人或四人照管灯烛其官员仆从人等一概于门外伺万无使仆从人持灯夹垫相随上殿及上两庑之礼君师一体幸勿自取罪戾以贻失礼之愆也　一丁祭之日既不容一闲杂人自无有抢夺祭烛及祭品之人倘或仍有潜匿门内乗空抢夺者以盗贼论即时擒获解司以凭尽法重究一学宫之地圣贤灵爽所依不惟丁祭宜修治
　　肃清即平时尤宜洒扫洁净近每见黉宫以内栽瓜种菜学圃成浇灌之塲曝被晒衣诸生絶徃来之路甚至丹楹刻桷徒供蝙蝠栖迟鸟革翚飞尽是鼪鼯巢穴蛛尘百斛庙貎埋埃垢之中鼺粪千箕腥秽闻宫墙之外皆已安之若素久且习为固然甚至先儒先贤两庑之神牌倒置乡贤名宦两祠之神位倾頽非其子孙有谁咨问加之朽蠧若罔闻知凡尔学官所司何职即诸门斗多亦奚为嗣后教官不时巡察务令门斗分班轮流值日扫除学宫之内不得容一毫尘垢庶亦无忝厥司也慎哉毋忽
　　征滇士入书院敎　　　　　　　鄂尔泰
　　国家最重者惟人才人臣最急者亦惟人才使者奉
　　命总制三省凡三省文武吏贤者能者必以闻于朝进其秩厚其糈寄以指臂托以心膂人才盖綦重矣举子上公车者使者必助其资斧饬其有司以速其驾士子入棘闱者使者必省其号舍给其卷资丰其供具优其礼貌以鼓其气而一时登贤书者皆知名士赴礼部者中式十人选大令就博士者又数十人皆前此滇省所未有而使者不惜费不惮劳孶孶矻矻不已者凡以为人才计也书院者储才之区也使者初来滇滇旧有书院使者分为三舍课其优拙以髙下其廪饩而士亦皆能自奋丙午宾兴得之书院者甚多士亦宜知淬砺矣己酉之役售者寥寥售不售何足以定士然使者窃忧之虑其应上者之鲜实心而操之无具故奇才异能之士未尝数数覩也夫使者之求才甚急士之应知者甚缓或有为之解者曰滇僻处遐方周秦汉魏六朝唐宋之书多未见十三经廿一史有至老不识其名目者于此而欲求奇才异能之士是犹语盲者以日月而询聋者以鼔钟也势必不能使者闻而叹曰是谁之过使者之过也学者力不能致经史及前古歴代之书而为之上者又不思代为致之是更歴数千百年后欲求一奇才异能之士而终不可得也使者先已置廿一史诸书于院中学者尚未及读至是复取架上十三经及周秦以来之书若干部各用图书印记注之简册贮之书院掌之学官传之永久又将招致四方之善读书而能好古者以充学舍厚其廪饩而以时亲课读之安知不有奇才异能者之出其中也夫滇之山川秀丽如太华昆池碧鸡苍之属甲天下比年以来卿云见于天醴泉出于地神龙天马行于海上嘉禾异【阙】遍于南中而老挝来朝莽缅慕化车里江外符塔【阙】归汉之谣八仙海边应乌防必了之谶凡诸嘉祥无遐迩灵蠢莫不効异争奇若欲表见于
　　圣世而不甘后时况秀而灵者惟人人之秀而灵者惟士而独可使滇让美于天下哉因取全闱落卷遍观之适羽书旁午刻无宁晷暂以中辍及三边胥靖每乗夜分余闲挑灯批览辄漏下四五共得五十二卷如玉之在石未名一器而砻以错之小大皆可各得其用既定乃拆号书名下郡县各送至省集于书院使者之心其视滇子弟犹吾子弟也有能读吾书者吾即以贤子弟待之衣食必周寒暑必恤家室之薪水书斋之膏火必继倘汝曹果以贤子弟自为方且望其专心致志穷经究史使得为奇才异能之士为
　　圣天子储才得人计而肯听其纷驰外务以汨没其心思乎古之学舍往往数千人至不能容今就风檐试艺残笥剰簏中得五十二人岂遂足空其羣使者已面语学使者呉公既有孙阳之能自能得骏以防于金马碧鸡之地其郡县及广文知有学问优通者或天资髙妙能记诵頴悟过人者即防同保送如吝惜赀费者使者自能偿之不得谓此地无人以沉沦佳士也士患不读书耳倘肯潜心院中如董子下帷足不窥园日取十三经廿一史次第读之自可开拓心胷推倒豪杰毋自画也读书之法经为主史副之四书本经孝经此童而习之者外此则先之以五经其次如左传之淹博公谷之精微仪礼之谨严周礼之广大尔雅之辨晰毫芒大至无外而细入无闲此十三经者阙其一即如手足之不备而不可以成人者也至于史则先史记次前汉书次后汉书此三史者亦阙一不可读本纪可以知一代兴亡盛衰之由读年表世家可以知大臣创业立功之所自读列传可以知人臣邪正公私即以关系国家得失利害之分读忠孝节义逸儒林文学方伎等传可以知各成其德各精其业以各造其极而得以或显当时或传后世之故读匈奴大宛南夷西域诸传可以知安内攘外柔逺绥边恩威各得之用读天官歴律五行诸书志可以观天而并可以知天人相感之原读河渠地理沟洫郡国诸书志可以察地而并可以知险要之机读礼乐郊祀仪卫舆服等书志可以知典礼掌故之因革而有所叅订读艺文经籍等志可以知七略九种四部六库著作之源流而有所考稽读平准食货诸书志可以知出入取予制节谨度之大要而有所规鉴读刑罚兵营等志可以知赏罚征伐惩恶劝善讨罪立功之大法而有所折此读史之大要也且善读史者不仅以史视史凡诏诰奏疏檄谕论防之属文之祖也乐章歌词之属乐府诗歌之祖也屈原贾谊司马相如雄等传所载骚赋之属词赋之祖也故熟于三史则文人诗人骚人一齐頫首矣况不止三史乎必待读经既毕而后读史则史学太迟惟读左传而以史记副之读公羊谷梁仪礼周官尔雅而以前后两汉书副之十三经与三史既读此外如家语国语国防离骚文选老庄荀列管韩以及汉唐宋元人之文集与三国志晋书以下诸史叅读叅看择其尤精粹者读之其余则分日记看天资絶人过目成诵者看即是读其不及者原不能尽读博览强记有十三经三史为之根本余皆一以贯之读固为要看亦有功必欲汝曹全读非人情不可强也经庄重史闲雅庄重者难读闲雅者易读读经以淑性读史以陶情朝经暮史参错互读则有体有用内外兼该相济而不相妨相资而不相紊然后反求其本而约之于至一之地则本之身措之世无所往而不当出之言为经术之言行之事为经济之事建之功业为经天纬地之功业夫而后乃可借手以报曰臣为
　　国家得人矣此使者之所厚望于天下而不能无望于二三子者也近奉
　　天子命准入都
　　陛见事竣将复来其毋以使者之去为疑今来署篆者为前任髙部院与使者有同心抚军张都院又能成使者志使者已定其规模属之两公仰该府文到即送至省縦使者已行两院知使者意其于诸生必有加礼慎无却顾不前负使者并负两院适以自负也至如借书院为纳交声气之地觞酒酬酢庆贺往还游荡门外招揺市中是尤不肖之甚贻羞书院耻笑士林此使者之所深恶毋过吾门也使者之所望于二三子者非独为书院计为滇计也为
　　国家得人才计也得人才于天下不难而得之滇且得奇才异能者于滇滇之荣
　　国之光也使者独有厚望焉二三子其何以副使者之望行矣其毋忘使者言也他日使者又至矣檄
　　汉
　　开越巂谕巴蜀檄　　　　　　司马相如【见前】
　　告巴蜀太守蛮夷自擅不讨之日久矣时侵犯边境劳士大夫陛下即位存抚天下安集中国然后兴师出兵北征匈奴单于骇怖交臂受事屈膝请和康居西域重译纳贡稽颡来享移师东指闽越相诛右吊番禺太子入朝南夷之君西之长常効贡职不敢惰怠延颈举踵喁喁然皆向风慕义欲为臣妾道里辽逺山川阻深不能自致夫不顺者已诛而为善者未赏故遣中郎将往宾之发巴蜀之士各五百人以奉币帛卫使者不然靡有兵革之事战鬭之患今闻其乃发军兴制惊惧子弟忧患长老郡又擅为转粟运输皆非陛下之意也当行者或亡逃自贼杀亦非人臣之节也夫边郡之士闻烽举燧燔皆摄弓而驰荷兵而走流汗相属惟恐居后触白刃冒流矢议不还顾计不旋踵人懐怒心如报私讐彼岂乐死恶生非编列之民而与巴蜀异主哉计深虑逺急国家之难而乐尽人臣之道也故有剖符之封析珪而爵位为通侯处列东第终则遗显号于后世传土地于子孙行事甚忠敬居位甚安逸名声施于无穷功烈着而不灭是以贤人君子肝脑涂中原膏液润野草而不辞也今奉币役至南夷即自贼杀或亡逃抵诛身死无名諡为至愚耻及父母为天下笑人之度量相越岂不逺哉然此非独行者之罪也父兄之敎不先子弟之率不谨寡廉鲜耻而俗不长厚也其被刑戮不亦宜乎陛下患使者有司之若彼悼不肖愚民之如此故遣信使晓谕百姓以发卒之事因数之以不忠死亡之罪让三老孝悌以不教诲之过方今田时重烦百姓已亲见近县恐逺所谿谷山泽之民不遍闻檄到亟下县道使咸喻陛下之意无忽
　　三国汉
　　答益州渠帅雍闿檄　　　　【太守】吕　凯【不韦】
　　天降丧乱奸雄乗衅天下切齿万里悲悼臣妾大小莫不思竭筋力肝脑涂地以除国难伏惟将军世受汉恩以为当躬聚党众率先启行上以报国家下不负先人书功竹帛遗名千载何期臣仆呉越背本就末乎昔舜勤民事陨于苍梧书籍嘉之流声无穷崩于江浦何足可悲文武受命成王乃平先帝龙兴海内望风宰臣聪睿自天降康而将军不覩盛衰之纪成败之符譬如野火在原蹈履河冰火灭冰泮将何所依附曩者将军先君雍侯造怨而封窦融知兴归志世祖皆流名后叶世歌其羙今诸葛丞相英才挺出深覩未萌受遗托孤翊赞季兴与众无忌录功忘瑕将军若能翻然改图易迹更歩古人不难追鄙土何足宰哉盖闻楚国不恭齐相是责夫差僭号晋人不长况臣于非主谁肻归之耶窃惟古义臣无越境之交是以前后有来无往重承告示发愤忘食故略陈所懐惟将军熟察焉
　　本朝
　　戒饬州县檄　　　　　　　【三省总督】尹继善【满洲】为戒饬实心爱民事德惟善政政在养民民者邦之本也
　　圣主深仁厚泽爱养元元虽穷边僻壤海澨山陬莫不食德饮和沦肌浃髓而犹宵衣旰食无一时不念切民依无一刻不心劳民事命官分职告诫谆谆凡大小臣工荷
　　朝廷养育之恩受地方民牧之寄皆当殚心竭力布化宣猷而尤与民最亲最切者莫如州县夫州县者固小民呼为父母者也既曰父母则恩勤懐保宜加意抚绥诱掖提撕宜多方教导民力有限何忍重耗以朘其脂膏民命堪矜何忍滥刑以残其肢体害吾民者奸匪亟宜严禁而缉弭扰吾民者吏胥亟宜稽查而防范他如盐政夫役之宜整理河渠沟洫之宜疏通水旱仓储如何预筹风俗人心如何董正为民父母均属责无可辞苟非实力经营实心化诲揆之父母斯民之义能无愧心本部院仰荷
　　皇恩屡膺重任新承
　　简命统制苗疆切念夷猓愚顽闾阎穷苦甫经兵火之后正须安集抚绥兹当莅任之初敢不叮咛告戒凡尔州县念念须为百姓勿计身家事事须凛官箴无忝职守循谨方为良吏不在恃智逞才清廉固是好官尤须惠人济物以如保赤子之诚行岂弟慈祥之政多用一处心力即多一处蒙庥用到十分工夫亦只收五分效验此本部院服官以来身体力行不敢一日稍懈不敢一念自足者窃愿与良有司共勉之也
　　严禁招买檄　　　　　　　　　尹继善为严禁招买之务絶招买之源以苏民困事为政之道在首除民累滇省累民之事莫甚于招买本部院仰体
　　圣心勤求民窃以治病务去其根除务清其源若招买之源不清日久不无流而欲清招买之源尢当先清平粜之累夫平粜原系美政而行之不善最易累民每见地方官之平粜者止图出陈无论米价贵贱即行混粜并不计算买补任意减价徒使奸商衙蠧私贩囤积而乡村穷民不能均沾实惠及至秋成买补所存粜价不敷官难赔垫遂皆摊泒里民短价招买加以不肖官吏网利营私里胥头人层层尅剥此种积受累无穷本部院与抚都院同心啇酌当青黄不接之时如果米价昻贵方许开仓平粜只照市价酌减所卖价值存待秋成之后按照时价平买还仓不许泒之里民如有盈余不必归公遇价贵不敷之年通融弥补则既不累官又不累民根源既清招买之事庶可永逺停止连岁仰荷
　　天麻雨旸时若频书大有仓储之缺欠固宜补还民力之艰难尤宜体恤苐恐不肖官员或假公济私借名招买仍前摊泒贻累民生合行示禁自今以后招买之事严行禁止招买之名永逺革除本部院早作夜思不过为亿万穷黎爱惜膏血凡百有司身膺民社何忍使眼前赤子困苦颠连倘仍有玩法营私暗行招买或买补仓谷短价累民者法令具在断不姑容
　　查议捐助穷员囘籍檄　　　　　尹继善为崇厚道以广
　　皇仁事云南一省地处极边宦游之人家乡万里每于身故之后旅榇难归妇子无依饥寒可悯又有罢官离任囊槖萧条无力还乡羁留异地凡此穷途之苦均同无告之人伏念我
　　皇上爱养臣工体恤备至扶榇囬籍者有给勘合之条微员无力者有帮盘费之例官斯土者同为僚友休戚相关目击颠连何忍视为膜外心期古处亟宜推广
　　皇仁仰布政司即转行各属详细查明除贪賍枉法及在此入籍者不议外其有身故之后灵柩家口不能囬籍及革职离任休致告病实在穷苦乏费不能归家者无论文武逐细造册由司转报本部院与抚都院先行捐助以为之倡各司道率同所属共襄义举合力捐赀定为章程永逺遵守庶使生还故里天涯无沦落之孤踪魂返乡关边地无飃流之枯骨是亦敦气谊厚风俗之一道也
　　禁止呈送土物檄　　　　　　　尹继善为禁止呈送土物事各属地方土产食物呈送些微以通上下之情原非餽遗可比收受何遽伤廉但边省之出产有限属员之薪俸无多呈送食物各处应酬不特所费不赀更且于民不便如果品树木小民借以养生乃当未熟之前文武差役即行占定及至成熟量给价値恣意采取而兵役人等亦遂假公济私借端滋扰派取人夫逺路运送地方之累不可胜言本部院心求民隠事本人情岂肻于口腹之微故为矫廉之举但以供一日之匕箸费属员数月之养廉为一刻之尝新夺穷民合家之衣食似此无益有损之事尽可减除自今以后通省各属凡旧例应送土物概行禁止不许呈送地方文武如再有指名采买恃强混占短价病民及纵容兵役假公滋扰者一经访闻定行严叅重处各宜凛遵
　　劝民树艺檄　　　　　　　【廵抚】张允随【奉天】为尽地力以厚民生事无旷土斯无游民务农桑乃足衣食此天地不易之常经黎民当尽之职业也滇省山多田寡户鲜盖藏汉杂夷居民习啙寙我
　　皇上如天之仁霑濡万彚凡属在宥罔不养欲给求滇
　　南逺在万里尤烦
　　宸衷轸念官斯土者各皆仰体
　　圣心加意抚防滇民之气象固已日新月盛矣然生齿既繁当思所以养育而养育之方总不外于用天之道因地之利盖各省之阴晴寒暑虽有不齐而雨露之滋润则无不齐五方之燥湿刚柔虽有不一而原隰之发生则无不一滇民每嵗除夏麦秋禾外不过种蚕豆黄豆荍麦髙梁之属以资生年値丰稔比屋犹庆盈宁一遇歉收闾阎能无饥馑此非滇地硗瘠之故而滇民偷惰之故也夫民生在勤地道敏树如北方之果蓏江南之桑麻要皆弥望青葱不使隙地闲旷是以一岁之所出足供一岁之所需本都院歴任滇中东西两迤情形备悉凡府州县城内外及村庄镇市周遭旷土殊多皆堪开垦或栽果蓏或艺桑麻各因地土之所宜不惜勤劳以用力果能相习成风自然递年奏效以其所有易其所无尺布寸钱皆于身家有补积日累月何患富厚无期况官又无赋税之徴求民何惜手足之胼胝也合行劝谕为此牌仰该府官吏转饬各属遵照嗣后无论府州县城及镇市村庄凡有旷土原为某甲某乙之地即令某甲某乙开垦种植其有官地之无碍坟茔田亩者或许一人具呈或数人公具一呈均分种植该地方官酌给印票以杜日久争端但凡民乐与图成难于虑始全在该地方官善于开导俾之踊跃从事每于岁底巡行考课以种艺之勤惰分别赏罚行之数年力无不尽则地利无不开江南之桑麻北方之果蓏未有不于滇省兼收其益者本都院即将以该地方栽植多寡定该管官政治修废矣勉之慎之
　　大计后申饬各属檄　　　　　　张允随为申饬事
　　国家设官分职期展经猷考绩程能用昭激劝既身登于仕籍宁自薄其功名然或砥励于前而苟且于后或振作于始而怠惰于终岂皆饰诈以沽名多由量盈而器小故居之无倦实心为实政之原而谦则有终立事即立身之效凡兹古训悉属官箴我
　　皇上诰谕臣工必循端而竟委讲求吏治务夕阳与朝乾如果念兹在兹斯为可久可大滇省举行
　　计典本都院与督部堂敬体
　　圣天子澄叙官方之盛心举劾一秉大公注考兼叅舆论其才守兼优而猷为克着既为羣僚之冠合登卓荐之条其余守非不足取才非不可观或以资序尚浅而姑迟嵗时或以功绩未彰而尚须建树荐举有待期望弥殷独是常情忽逢旌防便志满而气骄岂必殊尤輙矜能而伐善既矜且伐则轻肆日滋复满而骄则乖张渐露于是业隳于方立功败于垂成从恶如崩易就下流之势中道而废遂辜上进之阶纵使幸增爵秩于目前必不能免纠弹于转盼此本都院不能不为已卓荐者虑也至于才非卓越希登荐剡而未能政本平庸免罹弹章而自喜谓后此之三年尚逺觉当前之怠气忽生政事因循精神頽堕始则置民社于度外继则滋利欲于胸中本朴诚而或易以奸欺本廉谨而或变为贪墨道无中立依违即退入重渊仕止一途蹉跌则败同覆水此本都院又不能不为未卓荐者防也是则
　　计典初过防虑更多用是踌躇合行申饬为此牌仰该府官吏并转饬所属遵照已卓荐者当念盛名难副物望难酬勤以服官匪懈倍严于夙夜卑以自牧虚懐益着于劳谦庶几不弃前功兼可频邀显擢未举荐者当反求诸己毋终譲于人因此激厉之心鼔其奋迅之气保民如保赤念念诚求临事若临深时时懔栗恪恭奉职何怵他人我先黾勉奋庸不妨后来居上若夫为山九仞终亏一篑将欲谁尤临渊羡鱼不如结网斯为可取本都院不持成见悉屏偏私因人之重轻为重轻任物之好丑为好丑苟劣声稍着决不因上考而少存袒护之心倘嘉绩既闻亦不因中考而犹存阻抑之意陟者忽黜沉者转升祗秉公平时行甄察尚其努力庶免噬脐
　　整饬　学宫丁祭檄　　　　【布政使】陈谋【临桂】为特饬整理
　　学宫慎重丁祭以崇
　　先圣事地方风化起于
　　学宫官司职守莫先祭祀案查滇省
　　学宫祭典屡蒙大宪谆切申饬又经前督宪鄂厘定礼文祭器考订位次颁发条约图册精详周至允宜恪遵以尽职守乃细访所属奉行惟谨者固亦有人而漫不经心任其荒废者亦复不少如殿祠廊庑则上漏旁穿墙壁櫺则东倾西塌庭除有人畜之秽几案皆鸟防之踪木主欹斜龛橱尘积印官敎官熟视之若无覩也春秋两祭奉行故事几百供陈委诸仆隶先事既不躬亲临时复不省视以致羸瘠之牲宰汚浊之葅醢蒙垢之粢盛含蛀之栗枣种种不堪杂然并进执事漫无告诫宿齐不复举行不过五鼓排班勉强一拜任听书役随从窃取祭品攘夺灯烛拜献未终几筵狼籍豆登未撤燎炬无光他如礼文之苟简执事之错谬乐舞之生疎登降进退之愆忒有非指数所能尽者特行申谕为此示谕合属守令教官知悉各宜凛遵前督宪颁行条约整饬
　　学宫壊者葺之阙者补之剥落者丹艧之欹科错乱者排正之龛几不时拂拭殿庭不时扫除芜蔓不时翦刈人畜作践不时防禁务使庙貌焕然庭除修洁蔗以妥
　　圣灵而肃观瞻至于临时致祭务须恪遵典礼祗奉章程牲牷必肥腯品物必丰洁省牲省器一一躬亲同宿祭所必诚必敬自官司以逮奔走内外皆祗肃之人自降神以及撤馔始终无懈怠之志该属试思里巷小民于寻常祠庙犹知设法兴修岂民社之司师儒之长反不如里巷小民乎宾客往来寻常燕飨犹须致敬尽礼岂躬承大祭任意防越反不如寻常燕飨乎况修葺整理为费几何齐宿省视为劳几何是可茍也孰不可苟也本司职任旬宣志在敦崇典礼
　　学宫重地丁祭钜典一任玩忽罪干不敬言之不无过激心切望于遵行愿与各属共勉之
　　查设义学檄　　　　　　　　　陈谋为查设义学以兴文教以变夷风事滇南越在遐荒夷多汉少土田浇瘠居民穷苦多有俊秀子弟苦于无力延师又夷俗不事诗书罔知礼法急当诱掖奬劝俾其向学亲师薰陶渐染以化其鄙野强悍之习是义学之设文敎风俗所系在滇省尤为要也我
　　国家棫朴作人声敎四讫歴任各大宪留心文教加意风俗各属仰承德意建学延师所在多有但查各属从前义学或止为成材而设而蒙童小子未能广行敎读或止设在城中便于附近汉人子弟而乡村夷猓未能多设义师夫防养为圣功之始则敎小子尤急于教成人兴学为变俗之方则教夷人尤切于教汉户今欲使成人小子汉人夷人不以家贫而废学不以地僻而无师非多设义学不可除防城书院本司议将奉发帑金置产垂久业防两宪准行外所有各属义学合行通查为此牌仰该府同知提举官吏遵照牌内事理即便转行所属州县各将本地方有无义学或训成材生童或训夷猓幼童或几处或在城在乡系何时何官建设其中有无藏书有无公田租息讲堂书舍若干间现在聘何人为师年需束修若干来学生童若干文课每月几次夷童若干有无助给饩廪膏火并将各该地方四乡应设义学几处其敎习夷童应用何等人为师年需束修若干一并妥议详报至尚未设立之州县及止设立在城一处而四乡适中之地尚须增设者该地方官悉心筹画设法妥议详请举行或倡义捐设或将地方何项陋规作为义学之用如无项可动亦将应设之处所需若干具详请示即从前已有义学而日久頽废或田租被人侵或因近日地方有事废弛未开者亦即确查据实具报以凭核夺本司猥以迂拙谬任旬宣时承两宪以教养二事谆谆提命欲勤宣德意以尽职守而耳目有限心力未周该属职在亲民文教风俗责任更专愿各实心筹画以期有成幸毋视为迂泛也
　　查设义学第二檄　　　　　　　陈谋为查设义学以兴文教以变夷风事人性皆善无不可化诲之人汉夷一体无不可转移之俗有地方之责者果能因土制宜随方设学而又区画长防垂诸久逺加意振兴不致徇名鲜实有始无终则化导既久观感必多文教渐兴风俗渐易裨益地方非浅鲜也滇省夷多汉少鲜事诗书义学之设视他省为尤急在乡义学乂视在城为尤急本司莅任以来访知各属原有义学未尽举行义学原有公田多被侵隠是以通查各属旧设义学之处旧有义学之田如原无义学即将应设地方应需费用通盘筹画或拨公项或查隠垦或由捐给如无公项垦又力不能捐亦即将需费确数详侯核夺今据各属陆续覆到其通盘筹画议定成规者寥寥无几而潦草率覆掩饰一时者则指不胜屈有覆称夷多汉少无庸设学者有覆称公项不敷举行不继并不将公项若干如何不敷之处议及者有覆称旧无公项现在量捐并不将应设几处捐给若干作何经久之处议及者有覆称旧无公项统俟核夺并不将何处应设需费若干声明请示者有覆称各处建葢义学需费甚钜因而全不议及设学束修者有覆称膏火不继不能设立而反将束修设学之处全不议及者并不细绎原行不过奉行故事如以此事为迂阔不近人情不妨据实囘覆或以为烦琐有累地方尤不妨立请停止如止为无力捐设起见原行令无项可动即将应设之处所需之费详俟核夺并非令该属人人捐设也何乃支吾躱闪荅非所问令人不可解説除饬驳外合再明白通饬为此仰该官吏遵照来牌内事理即将该属在城义学几处每处需费若干原有公项若干田亩若干田亩坐落何处何人经收除条粮外年收租息若干或市担或京担曾否敷用或城乡可以通融敷用如原无义学何处应设需费若干何项可以拨充如无项可充作何捐置公产如不能捐即将置产需费若干报夺至于学舍或附近空屋或公所庵院皆可开设何庸另建乡间蒙师即本地生员皆可敎读何事逺访在城者固宜实力举行在乡者更宜广为设立成材之学固宜勤为防课蒙童之馆亦宜设法振兴已经赴学者作何振作奬励未知向学者作何引诱招徕务须筹画善后不徒粉饰一时仍将设学地名馆师姓名注明汉童夷童若干书舍间数开馆日期田亩租数造册申报备案其从前已经议覆批定者毋庸复详其未经议覆及已覆未协饬驳另议者再绎节次批檄逐一议覆不必仍以无力捐建便尔草率囘覆立等彚核请院示夺毋再率忽至于知府耳目切近何处应设何项可充如何振兴如何善后就近稽察设法更便逐处经理筹画不难乃奉到止一转行详到止一据转徒烦案牍于事何益总之夷方化导非旦夕之可期边俗振兴舍司牧其何頼不听其夷终于夷惟使之人自为教起化于今日而收效于将来斯边地之急图而抚夷之本务也思之勉之
　　饬查节孝檄　　　　　　　　陈谋
　　为饬查节孝以广
　　皇仁以励风化事治化之旁敷必先激劝闾阎之大义
　　端赖表彰我
　　皇上御极以来广励伦常崇奬节孝尤恐穷乡僻壤侧
　　陋单门即有芳规或多遗逸屡颁
　　谕防至再至三迩来嵗底彚
　　题俱荷
　　恩防山陬海澨苦节幽芳从前未经表扬者莫不仰邀旷典滇省僻在西南夷多汉少虽未能户敦诗礼人笃
　　伦常而沐
　　圣化之涵濡被宪仁之深厚愚夫愚妇原具知能僻壤穷乡岂无节义在宦门士族式化无愆且不忍任其埋没而村妇寨民至情勃发安得不急为阐扬本司到任以来检查案卷举报寥寥或系边地愚夷不知节孝之足重或系地方官吏忽视表彰为缓图或衿棍垂涎而论阻于宫墙或胥吏需索而事阻于苛驳以最关风化之要务而漫不经心以通行表之
　　盛典而歴年沉搁屡奉宪催视同浮泛合行酌定册式开明条例通行饬查为此牌仰该府官吏文到转饬所属州县并儒学敎官确加采访通行晓示凡有贞节妇女不论已故现存不论兵民夷猓符合年例者务令确查举报查取册结由学分案具详务于九月内到司以凭核实转请
　　题旌毋得迟滞有误
　　题报之期发潜德之幽光阐芳徽于天末各该属谅有同心务须秉正持公多方搜讨采闾党之公评合宫墙之彞好一经核实迅即转详若奉到止一转行详到止一据转吏胥任意需索而约束不闻教官借事居奇而漫无察禁致使半生苦节若罔闻知边野芳踪永无上达不但虚本司谆谆采访之衷懐亦大乖该属励俗维风之职守至本司衙门书吏敢有暗行需索陋例者立即密禀以凭尽法究处毋得瞻徇勉之
　　啓
　　本朝
　　徴刻滇诗启　　　　　　　【检讨】王思训【昆明】兰津南渡篇什初兴司马西征人文踵至一章颂体祀隆缥碧之鸡十卷赋心客过孙原之水盘蛇頳木桓溪则僰道裁歌筰马髦牛常璩亦华阳作志白狼逺徼悉奏风謡赤虺炎河尽登露布王仲初宫词百首南中之辨真者七篇刘须溪诗统全书滇国则补完其半集弓揷矢行号兵车花髻珠缨诗传骠乐金枝玉叶羌奴解咏瑚云片波潾阿长唫吐噜彼当荒逺之代已传藻丽之辞迄乎胜朝遂多作者遡文襄之遗烈集着石淙考恭肃之流风诗名冰玉操雕龙绣虎之技岂惟西嶨中溪擅云蒸霞蔚之才不独山半谷张维兰茂既倡大雅于岩阿木氏麦宗且播新声于髳濮况夫鄯阐之龙川岭气象沈雄楪榆之洱海苍山烟云杳霭昆池习战动汉主之旌旗泸水观兵峙武乡之壁垒国开花马邈矣波冲台筑抚蛮岿然防町箄船直下健儿惊鹿茤之雷画笛横吹老伎奏兹之曲史万岁功名萧瑟祗缘爨玩明珠髙千里经画周详不受李瑶木夹铁桥铜柱江山剰百战之塲金齿银坑溪硐扼九隆之险天宝之沈戈尽紫骨葬龙关元和之赐印犹黄册封鹤拓雨余蜗蚀摩挲元礼之丰碑月出鸡鸣彷佛哀牢之古县元太弟革囊安在浪涌金沙傅颍川犀甲何如烟销白石枯松焰烈竟灰銕钏之妃埀栁篇成空老玉珂之客问梁王之宫殿则鸳鸯别馆处处斜阳寻黔国之楼台将禾黍孤村年年旧燕增城下嫁还同穷塞之琵琶文节难归谁射上林之鸿雁凡兹感慨尽入豪吟在昔名流类多杰构徒以歴年兵燹都堙于戈船楼橹之闲万里风尘不达于天禄石渠之内遂谓南荒西徼原不生才长使骚客词人难消斯恨今欲合前贤时髦律以三唐辑旧咏新词分为两集付诸剞劂虽非金碧之全身播厥寰区稍露苍华之真面广加搜采借以表彰望我同人共勷其事家藏秘笈自制佳章凡有片羽之投胜得百朋之锡俾知列贾浪仙于流寓柘东原风雅之名邦祀王逸少为圣人滇纪只荒唐之陋説谨启















　　云南通志卷二十九之十
<史部,地理类,都会郡县之属,云南通志>
　　钦定四库全书
　　云南通志卷二十九之十一
　　文
　　汉
　　移金马碧鸡文　　　　　　【谏大夫】王　襃【蜀郡】
　　持节使王襃谨拜南崖敬移金精神马缥碧之鸡处南之荒深谿回谷非土之乡归徕归徕汉徳无疆广乎唐虞泽配三皇黄龙见兮白虎仁归徕归徕可以为伦归兮翔兮何事南荒也
　　论
　　晋
　　西南夷论　　　　　　　　【宣城太守】范　晔【顺阳】
　　汉氏征伐夷狄有事边逺葢亦与王业而终始矣至于倾没疆陲丧师败将者不出时嵗卒能开四夷之境款殊俗之附若乃文约之所沾渐风声之所周流几将日所出入处也着自山海经志者亦略及焉虽服叛难常威泽时旷及其化行则缓耳雕脚之伦兽居鸟语之类莫不举踵尽落回面而请吏凌海越障累译以内属焉故其录名中郎校尉之署编数都防部守之曹动以数百万计若乃藏山海之灵物沉沙栖陆之玮宝莫不呈表怪丽雕被宫幄焉又其賨幏火毳驯禽封兽之赋骈积于内府夷歌巴舞殊音异节之技列倡于外门岂柔逺之道必足于斯然亦云致逺者矣蛮夷虽附阻岩谷而类有土居连渉荆交之区布濩巴庸之外不可量极然其凶勇校算薄于羌狄凌暴之害不能深也西南之徼尤为劣焉故关守永昌肇自逺离唘土立人至今成都焉赞曰百蛮蠢居仞彼方徼镂体卉衣凭深阻峭亦有别夷屯彼蜀表参差聚落纡余岐道往化既孚改襟输寳俾建永昌同编亿兆
　　宋
　　髙骈破南诏论　　　　　　【翰林学士】范祖禹【华阳】
　　蛮夷自古迭为中国患由秦以来未有得志于南蛮者也盖以瘴毒险阻不得天时地利所恃者人和而已而民从征役皆知必死如往弃市则是三者皆亡矣秦发闾左戍五岭而陈项起秦遂以亡汉初吕后欲诛赵佗士卒不能逾岭武帝击越发兵江淮因巴蜀罪人等放弃之盖不可以中国之师渉其地也遂灭南越以为九郡元帝卒罢珠崖光武遣马援击交阯最为有功然三年而后克士卒死者什五六乃得一女子之首其难也如是唐太宗欲讨冯盎而用魏徴之策卒招怀之明皇之末李宓败于云南死者二十万自是以后南诏盛彊至于懿宗陥安南围成都中国首尾疲于奔命其后厐勋之乱起于桂林之戍黄巢之冦本于徐方之余唐室之衰宦者蠧其内南诏扰其外财竭民困海内大乱而因以亡矣夫蛮夷非能亡中国也而中国之亡蛮夷常为之资是以圣王不重外而轻内不勤逺而忘迩恐征伐不息变生于内而揺其本也易曰髙宗伐鬼方三年克之髙宗贤王鬼方小夷也以贤王伐小夷三年乃克言用兵之难也唐自开元至于咸通南鄙之师皆由边臣贪利邀功以唘羣蛮自我致冦大为国患非髙宗不得已之伐也十年而克亦速矣哉
　　
　　明
　　石淙杨文襄公传　　　　　【尚书】雷跃龙【新兴】
　　公讳一清字应寜号防庵其先世为滇之安寜人父景以化州同知致仕居巴陵少颖敏能属文有司以竒童荐为翰林秀才宪庙俾内阁择师敎之与李文正东阳前后登庶子黎淳门年十五登北闱乡试即以经术为人师十九成进士明年父丧解官卜京口遂即丹徒家焉服除授中书舍人职务清简弟子日益进凡经公指授者皆取髙第显名朝廷久之迁督学政力祛宿凡请托一以严絶之士大夫始有哗者久而服其公且明也丁母忧归服除改督陜西学政寻迁宪副公乃益自振励创正学书院选英俊其中躬自敎督所识李梦阳以文学名天下状元康海吕柟名士马理张璿辈皆与焉公资警敏能为文诗与书多慕效李西崖其功力差相伯仲也好谈王霸经世大畧材猷足法以是声誉籍甚用超晋太常少卿寻晋南太常卿迁都察院右副都御史督理秦中马政西蕃故饶马必仰给中国茶饮以去其羶酪疾先是髙帝着为令以蜀茶易蕃马资军中用久而寖弛茶多阑出为奸人利而蕃马不时至公乃请重行太仆苑马官而严私通禁尽笼茶利于官以服致诸蕃马马大集牧政用修给军者日益称足时李文正当国刘公大夏为大司马皆善公而材之会边陲告警陜议遣将刘公言兵难遥度即遣将以不时往杨中丞在彼可用也勅公巡抚陜西兼理经略边务公益选练士卒创筑二城以为固援又劾贪庸总兵武安侯郑宏及不职诸校尉数人去之适吐蕃数万骑入寜夏乘胜直趋固原烽火通于内地时总兵曹雄军隔絶不相闻公虑其失策乃从帐下轻骑仅五十趋之众为公危请勿往公不听星驰抵雄军为之调度复张疑兵以胁吐蕃吐蕃移犯隆徳会伏炮夜发响应山谷吐蕃以为大兵至宵遁塞外边人士以郭汾阳比之大司马复议延绥甘肃寜夏等镇兵散无统请设都御史总制之上报可遂命公总制诸边开府固原寻晋右都御史公乃具疏极陈战守之策请修濬墙堑以固边防増设卫所以壮边戍经理寜夏以安内附整缉韦州以遏外侵悉许之公督诸镇士马饱腾每按部旌旗戈甲耀原野间吐蕃不敢驻牧近地公又谓河套即古朔方地唐张仁愿筑三受降城自是无冦警请因险而墙之聨络相应可制敌而障全陜于数百里外廷议韪之于是大发帑金数十万使公治筑工未竟为权阉刘瑾所阻以是移疾乞归里工亦罢其成者在要害间仅四十里耳边人至今赖之公既归瑾复入谗语坐公冒饷逮下诏狱李文正及王文恪力争之始得致仕归公归京口治私第得唐许刺史丁夘桥旧址圃之以诗奕饮酒自娱顾名声日益盛适庆藩寘鐇叛诏起公提督军务合总兵官泾阳伯神英西讨以中贵人张永监其军公驰至关宻谕公故部将仇钺时亦被劫事叛王者俾乘闲捕执之遂悉诛缚其首逆何锦周昻等永亦旋抵壁上见公竒之公见永军政之严相得欢甚初永与逆瑾侍潜邸争宠不相下时颁赏诸部曲百余人瑾之姻族毫不见与公固劝之始勉给一二乃顾谓公曰公无虑吾岂畏瑾者哉公曰固也苐今权臣内而大将外公诚贵上诚重公保无中变乎永曰然则奈何公曰公宜亟归乗上之见向声瑾罪而诛之此千载一时也永悟归宻疏发瑾诸谋反状盖公草也瑾因伏诛上因进永柄司礼焉方永之入也留公节制诸军陜之军吏氓士额首颂公勿归顾朝议之趋召且廹也遂驰赴召拜公户部尚书论平叛功晋太子少保赐白金彩币寻晋吏部尚书公于时政最称通练而性廓大不饰边幅爱乐贤士大夫与共功名朝有所知夕即登荐以是桃李徧域中尝再帅闗中麾下自偏裨起为大将封侯佩印者累累也时大盗起躏中原公调悉机宜疏前后凡数上复荐用副使吴廷举等力讨平之再晋少保兼太子太保防一子锦衣千户中贵谷大用陆訚援张永例请封其弟侄伯爵诏报可公力疏止之不报给事中王昻论选法于公有所指摘上为谪謪公力请寛之给事中窦明及御史孟津等或以言事或与鎭守中贵忤诸系诏狱者公上书求释上亦间有所寛也乾清宫灾公应诏陈言至指及乘舆出无定期止无常所且置番僧戎种于宫廷诸干成法事因自劾乞罢归上为温旨慰留以原官兼武英殿大学士直内阁会灾异公复自劾因极陈时政得失中有狂言可以惑圣听匹夫得以揺国是禁廷杂介冑之夫京师鲜藩篱之托语甚激切上弗省是时张永坐闲废江彬钱寜方幸用闻公疏弗善也于是使所私优人臧贤辈蜚语上前讥刺公又嗾故诸生朱大周者诬讦公公乃上书乞骸骨疏至再四上始赐勅襃谕累数百言给夫廪逾常格以归公归其客日益进凡所摹画朝事亿度无爽时目之为智囊云宸濠之变公度镇江扼江南诸镇之吭能备可御三吴失兹要害吴越溃莫支矣于是捐资募诸壮士复遄促台使者调金山镇海诸卫军环备内外无虑数十万武宗南征闻其备御有策特幸公第为宴乐者逾两日旦暮赓咏篇什古今无俪焉时左右有导上幸浙江者公从容讽谏乃不果行世宗嗣大位廷臣争言公可大用诏遣官赐金帛存问久之三边总制缺诏公以少傅兼太子太傅改兵部尚书兼左都御史涖之温诏褒谕以古吉甫方召唐之裴郭宋之韩范称美之故相行边盖自公始也公之镇凡诸军吏幸公再涖有恩徳又起自台辅将士愈自饬励旌旗壁垒色彩为新上以旧勲凡有所条请靡不报居未一载复召入为吏部尚书兼武英殿大学士既陛见即晋少师兼官如故又以献皇帝实录成晋太子太师谨身殿大学士时首辅费文宪宏也会张文忠孚敬桂文襄蕚以议大礼得上意骤贵为宫詹兼学士而诸词臣皆心鄙之以故词林诸荣秩如讲幄典试敎习庶常皆不得与张桂于是深恨费文宪屡疏攻之去公复荐起治中故辅谢文正迁居首辅文正至则公已用陜捷加特进左柱国华盖殿大学士秩居文正上矣公犹疏让文正愿居其次上弗许以是公居首辅文正亦旋谢病归公既以敏练见知一时士大夫皆崇仰之上益礼重公赐御书和章及金币牢醴无虚日复赐银印记二一曰耆徳忠正一曰绳愆纠谬所言边务国计事无大小上悉倾听之显陵之不果迁则公力诤功居多也是时张桂益贵幸入内阁上之倾向且过于公桂文襄以构王文成守仁亦与张文忠相衅隙上以王文成谕公欲知其人公谓其有精忠大节可大用桂文襄宻闻而衔之于是张文忠遂疏谓三杨以后奸人占据揆地往复去来其人日轻势日重乞下严谕俾勿诡随便己意如往昔盖指公也公亦奏辨乞归上两为温旨以解之于公尤厚张桂于是益思构公矣先是公议散馆留陆粲等数人为翰林上难之张文忠密疏言此曹皆费宏所植而一清成之勿留便于是陆粲等为给事中公弗闻也故粲给事省中时有建白公輙击节称叹谓而家敬舆不过粲内感公国士知礼部侍郎徐缙以次当柄用素谨事公又为粲座主时时以上意语粲谓厌张桂粲思有所论列未发也防武定侯郭勋帅营务颇贪横公奏对常盈库出入计语颇侵之因荐用故中贵人张永同为提督永遂发勋贪汚迹俄而永暴卒中外颇疑中勋毒言路遂击勋勋故以大狱事感张文忠每严事之于桂不尔桂亦密疏攻勋且谓张实庇之上于是下诸给事御史击勋章于公且谕以孚敬私勋必曲救令勿听公偶泄之缙缙亦语粲也给事孙应奎疏论张桂亦及公上是其论公上疏辞优诏勉慰至张桂疏各有策励语公复上辞章谓今之持论多尚纷更臣独劝以安静多尚刻削臣矫以寛平欲变法臣谓宜守法欲生事臣谓不如省事用人则谓才难当惜断狱则谓罪疑惟轻以故龃龉参差愿赐骸骨避贤者路盖指张桂也粲于是果疏劾张桂罔上行私诸罪状上乃责张孚敬桂蕚负君忘义令孚敬以原职回家创悔资后用蕚革保傅大学士衔以尚书致仕而罪粲不早言逮下诏狱杖谪荒裔居二日复榜示朝堂明张桂功罪且令中外勿得更加齮龁张文忠陛辞上乃密谕公谓孚敬可还之阁否公言上欲还孚敬固当第涣汗大号甫扬廷而遽改之非所以示天下信少迟孚敬至家而后召之便张文忠闻益憾公且疑粲疏公所授也于是张桂同事詹事霍文敏韬有齿寒之惧上疏力攻公因自劾乞归上谕留公疏辩乞归上亦温谕留之而意已移矣张文忠至天津上使人以玺书召还复职公遂乞休益切上未许也张文忠回见公愈偃然自负且谓公若吾在韬必不敢有是言公笑颔之霍文敏以省母给假因复为桂辩寃攻公益力上报文敏遂切责公非大臣体公谢以不职自陈上乃俞致仕予金帛令驰驿归既而霍文敏亦私心悔之矣公归会进大学衍义不与公名上览之不悦谓修是书实肇于杨一清又尝序诸后可独遗乎命补列名仍遣官赍赐金帛于其家群议祀礼不一上复念公顾谓左右朕悮放杨一清归若在彼能无决乎诸仇公者闻益惧公复用乃嗾永门下之怨永及公者诬奏公尝受永金玉乃荐用永又谓永既死复以金百两乞公为志铭乃诏夺公官命巡按御史追公所受永金如所诬数寻亦罢追或请公奏辩公则谓久当自白奚辩为顾亦大恨为孺子所卖郁郁以终又四年上念之复其官又十五年乃赠太保諡文襄则公所谓久而自白也公所着诗文有献纳稿及纶扉奏议玉堂前后集行于世凡所撰述则以石淙系之盖不忍忘先世故居也李文正费文宪霍文敏诸公皆为石淙赋以颂美之故世称公石淙先生云
　　刘太仆传　　　　　　　　【尚书】宗龙【昆明】
　　太仆卿刘公文徴字懋学云南后卫人父体仁嘉靖中仕蜀新繁令迁保寜别驾所至清约惠爱衙斋种蔬自给蜀人称刘青菜云以勤瘁卒于官家赤贫子七人皆刻励尚学公其季也幼从诸兄读书即能洒然贫困中又从旴江罗公汝芳逰闻圣学益廪廪闇修弱冠举孝亷絶迹公府万厯癸未登甲第为新都令邑当天府孔道逹官贵人冠盖相望里甲疲于奔命公力行条编法悉令归农时有清丈之役躬歴阡陌九则维均丹书其籍藏诸库至今经界谷禄无丝髪差三殿肇兴取材于蜀邑当办大木三公独任其劳三入蔺州得美材以献民间若不闻采木之令者赋租手为较量稍溢锱铢即还畀民听讼则令讼者持檄呼被讼者片语解纷终日不抶一人累月不罚一金茅茨千家与长吏相依为命每以公役至成都儿童连手争觌其面曰是新都刘侯耶入为比部主事光庙储位未定一夕有竝封侍嫡之防与同官六人伏蒲固争首事者欲沐浴席藁公曰此举不过各办臣忱庶几主上知举朝有同心耳甚无自标置为名也时称西曹六君子焉累迁郎中出知广西梧州府以内艰奔归服阕补浙江绍兴府约己裕民一如所以治新都者笃诚敬持惇大列属同风郡大治时山隂令屏山杨楷会稽令吴中翁愈祥俱有惠政郡人祭酒陶望龄为三贤之诗曰东阳海壖国潮涛日舂撞钱塘为长雄带以东西江厥宅有三山种山居中央左戢而右烟云所起藏三江何萦纡三山何低昻山髙击大鼓皁盖朱旛双朱旛者伊谁貌瘦眼有芒共云刘宠孙重佩太守章太守坐听事群吏争跄跄中有二尹贤二尹翁与杨清心等无疵盛徳俱有望金石同悬鸣椒兰竝畦芳煦人似三春映物如三光曩者捕妖人佥细乘时狂赤舌或烧城讹火将焚冈官能静其纷制使燎弗扬曰雨而获雨曰旸而获旸吾民固无知乃尔动穹苍向惟虞歉收兹乃忧无箱明年大述职圣人处明堂太师采声诗听我三贤章又曰古循良之政多得诸资具非关学也于公乃见学问中政事矣夫岂弟可以性近通敏可以材呈担荷可以气奋若夫不言之化不怒之威至静之动至和之守非三者所能办也迁按察副使分守浙右三府郡民焚香遮送数十里郡之龙山有祠祀汉太守刘祖荣宋太守范希文遂即其旁创公生祠肖像祀焉初山隂朱阁学家居悉公治郡状至是当国有汲引意公一日行部严州与同官闽中李开藻同登富春钓台超然逺览曰谏议不拜谓故人为天子也今故人为宰相何不髙举为引疾乞身径归遗公费数百缗在官郡守遣吏越数千里赍送至里舍公笑却之居六年朝议特防清恬用为仪表以原官起公备兵威清公逡巡难进或有劝公不出需后命当得京卿者公幡然曰是有意择官也乃强起时苖患棘甚道路御人无虚日公先以计擒通贼土目罗国权继讨花蔑抵拱河头诸盗魁蜡业阿袍皆就缚安定之间贼不敢窥者数年量移四川右叅政备兵松潘当番虏肘掖地故不毛本色仰给川西诸州县金钱取诸司帑率多愆期士不宿饱东路羊峒生蕃跨连千里素不受縻漳腊有土鞑数千火落亦之部落也往时镇守纳其槖驼名马许驻牧内地生齿渐繁窥伺叵测公首重本色又括茶税籴青稞麦数千石济其不给多置军仗火器转输不絶番人侦于墩卒墩卒曰兵使者积糗如山治兵甲如林将出师特未知所向耳会建南兵事竣公受台使者檄覈所糜金银之数归而申儆将吏曰番虏二憾负固久不讨今粮械已足又建南所余储需甚多不日祃纛其秣厉以俟羊峒生番震恐乞命因熟番以请降者六十余寨土鞑闻风徙幕北去一夕而尽凡积赎锾数百缗贮之别驾之廨后代公者为某君尽攫以去台使者劾某君乃暴其状不然世不知公有留赎锾事也迁亷宪总臬全蜀寇自陇右流劫川北一路无寜宇会两台诸司一时俱乏人公从宜发镇逺营兵勦之贼匿山中月余无所见乃露檄撤兵密有指授贼闻兵退果出至半途伏兵起尽殪之事闻赉白镪纪録于是选郎胡汝政拟以京卿召公公闻之曰京朝讵贵近廉访岂卑乎君恩到处重如余生无宦情何乃上书幕府遂封印登舟抚军饶景晖力挽之不可移书令藩臬大夫诣衙斋勉留又不可乃以状闻谓公崇雅黜浮素节一生无改亷顽立懦清风百世可师读者以饶公为知言归自蜀遯迹却埽台使者按部式其庐欲一见不可得久之日益贫青黄之交称贷而后举火熹朝登极大搜在野起南鸿胪卿三疏立辞上嘉其清望加太仆卿致仕丙寅六月卒前太宰闵公洪学镇滇稔公清修与直指朱公泰正合辞请恤疏云通籍四十年辙迹之歴几徧而橐恒里居十余载蒲纁之徴数临而卧不起又云家徒四壁案拥一经盖实录也疏入赐祭如例礼部议赠官与諡赞曰近世士大夫以亷自命致通显者多矣然服抵牾初终乖舛情萦鸡肋色动豆羮欲以砥障流靡岂不难哉余家城南与刘氏比屋而居者屡世而太仆公夫人为先慈姨母以是知公最真每望晨突不烟知公瓶中无粟家人甚病而公泊然若将终身以余耳目所覩记公盖天下一人而已使公入秉衡轴以风励天下即毛玠杨绾何多让焉惜乎强半谢病所用于世者十仅二三然范丹为令以尘甑称刘宠为守以一钱闻赵清献镇蜀以琴鹤名公可谓兼之公不朽矣
　　本朝
　　王端简公　　　　　　　【修撰】缪　彤【吴县】康熙十三年歳在甲寅秋九月
　　予告大司马思斋王公以疾薨于江寜逾年
　　赐三茅山之阳又逾年吴中受业弟子缪彤为立曰公讳祚字懋自号玉铭晚年系思髙堂因号思斋其先陜西三原人太子太保吏部尚书赠太师端毅公南京户部尚书康僖公裔也既以顺钦公从戎至滇之金齿司遂占籍即今永昌府云曾祖良弼公祖崇正公竝徳父瞻云公中万厯癸夘乡试歴官蜀楚着贤声两祀名宦常榜署斋曰体认天理处继晋秋曹以议减总河刘公狱去国天下惜之癸夘生公公生而岐嶷性纯孝沉毅寡言有才智读书目十行下讲经世大略即具庙堂之度焉十四补弟子员庚午举孝亷丁丑中副车名动京师当事亟用公壬午遂由蓟州牧陞户部郎督饷大同我
　　朝定鼎擢公岢岚道用制府吴公孶昌议复留大同再歳以才能
　　召仍官户部郎中是时草昧初辟图籍散失天下户口田亩钱谷多寡出入损益之数莫能核公精典故善强记凡诸州郡所上防即纤细无不明晰宰执重倚公特疏久任公竭志纂修赋役全书及成
　　御制勅谕颁行天下今各藩司遵守了如指掌者公所定书也公谓百姓不苦于正供而苦于杂派杂派者墨吏之便于民无便者也法令不立则吏不知畏吏不知畏法则民不得安闾阎菽帛之输
　　朝廷悉知自以艰难成节俭
　　朝廷版籍赋税之事小民悉知自以烛照絶侵渔故裁定赋役一凖万厯间法例晚末苛细巧取悉芟除之规模典则岿然一代章程诸臣工咸拱手推让以为能用是加公太仆寺少卿正卿迁左右侍郎又晋公尚书加太子少保旋加太子太保
　　上御南苑诸臣侍特
　　召公问天下钱谷出入之数公从容举要领对言简事
　　明敷陈中綮
　　上喜目之曰此真司农也又上论国计谓安民生必首絶私徴讲强兵则首严冒饷至于水旱灾伤则蠲恤宜速又曰今拯救民生之要莫若稍寛徴输之期
　　朝廷寛一分小民即受一分之赐明畅恺切天下颂之又筹滇南事万里如见经画井然诸条议
　　上莫不拊髀称善悉见施行因滇黔阻化
　　王师荡平公始知亲丧日月而元配周夫人亦相继去世哀毁躃踊泣絶复苏即欲不俟
　　命而奔
　　天子慰留再四勉以墨缞视事辛丑请归筑庐墓侧上谕所司优议
　　防典公父母以及元配一品夫人皆予祭事竣趋还朝改刑部尚书未几复调户部会星变求直言上疏曰星辰有定次今异星忽见则天失其常矣坤道主静今忽地震则地失其常矣六卿有定制今更易太烦则人事失其常矣挽回天地之变首在率循人事之常中外以为名言漕粮例自通仓运入京议者谓于水次支散可省车辆费万计公曰水次支给则受者负载艰势必减值而售米狼戾在外京仓支给虽有粜者颗粒皆在内此昔根本深计不当以小利变法也其谙于大计类如此会有主裁州县存留与变漕粮官运为民运者公固争不得遂以两议上竝如公指无何以失察吏胥报罢
　　上悉公忠
　　诏留寻补公兵部尚书庚戌引年乞休疏再上得请驰驿给俸长安士大夫赋诗祖道以为荣至金陵感疾疏辞俸不允侨卜秦淮之上摄静调养炉香瓯茗坐拥图书闲与二三逸楸枰诗话味道叅禅以怡恬淡当事每有政务难决者辄往就问指画井井无不佩服然公虽退其忠君爱民之心殷殷不置咸望东山再起而公则翛然道履或命笋舆陟牛首雨花栖霞祖堂之胜以舒襟抱因登三茅峰栖心髙寄玉函金轴无不探览得赵文敏手书九天生神章真迹摹勒于石而焉甲寅疾甚手遗疏驰上方
　　俞旨慰问而公薨震悼辍
　　朝赐祭諡曰端简朝野闻公讣莫不挥涕嘅噫云公智画深长不露威采咨决大事无诡随亦无便给徐折衷以理可否适宜闻者悦服所谓古大臣风公无逊焉居恒念与瞻云公逺退食之暇往往涕沾臆居金陵手辑永思录数卷读者悲动
　　今上御极初邀
　　覃恩请以廕廕犹子璋盖公笃行敦修实其天性云读书宦且老不辍于古人嘉言懿行辄亹亹无倦公子瑜官京师手书清慎勤训诫之格言谆诲邮迹相接闻者得其片语共当箴铭今缮部君砥砺官方克振家学人亦以端简公望之公于文艺鉴防独精乙未充读卷官首举史公大成卷胪唱第一丁未会试总裁妙选超越是科得人特盛而彤亦幸在选中以公见知故习公益深公大节伟行在史册千载之亦奚借文以但彤防一日之知又辱为史官纪媺扬休其职也即不文乌能辞若世系与生卒年月及生平言行足为人师者别有述特其功业大端有关民生国计者如此
　　昆阳州李孝子　　　　　【尚书】韩　菼【长洲】自史列孝义以敦本励俗公卿大夫宜由此其选也顾不少概见而闾巷之士或卑冗小官行修于家者多有或湮没而不彰余故及所见闻而覈其不诬者颇论著之若李公盖可述焉公讳澄字仲澜号果峰云南昆阳州人拔贡选知县父兆旂明末庐江训导流冦攻城急分守北门城陥不屈与幼子淳俱死公奔丧匍匐宵昼行忘寝食数经贼中几死得收骨以归讫白州府父死状以闻于朝崇祀乡贤更特祠曰靖忠公每晨诣祠必泣如初丧者终身
　　本朝顺治丁亥滇中乱公奉母洪避山谷箐篁中母疾革嘱曰我不欲终于斯可移置我浄地公负母行数十里至甸头之香云寺而絶时四望无烟哀号复负以行至祖茔去寺四十里矣母故藏棺城北慈照寺复奔寺猝遇贼争欲杀哭告之故贼义之不杀也时兄源防已先死于贼公益恸遂发病呕血公兄弟八人晚惟存兄演事之如严君事必告而服其劳召之必在侧饮食必共兄亦友爱至今州中美其家法公有徳于乡歳戊子州多故山猓乘间入城劫官舍有告幕府民反者遣总兵往兵之公道行忽被执总兵者呵曰乱民耶斩之公色不动力言山猓饥寒跳梁不关平民不惟民不可杀猓亦不可勦抚之便会州守至如公言罪止魁而抚其余一州以完至今徳之私諡之曰孝穆呜呼公之事止此矣无他竒行也然如是亦足矣滇于古百濮近六诏地非三代之敎所加然使家喻户晓率如公岂出邹鲁下哉余又闻公先有尚文者以滇处天末少书籍来江南购万余卷归而公之髙祖雯岩以南京刑部郎守铜仁课第一讫罢官亦购书万余卷自号一蠧居士后训导死于忠而孝穆继以孝母亦其读书之助耶然以余所闻士大夫有拥卷轴至多而子弟一无称焉抑又何也公之子从纲方以举人上春官汲汲乎惟惧其父之不亦可谓孝余既得其事甚审为之俾藏于家以待史之徴孝义者且语从纲子故藏书家其复蠧焉可乎
　　杨刺史　　　　　　　　【知州】陈　淳【冀州】公讳春震字起蟠其先江西临川人也父一山公性沈静多竒计连不得志于有司嘉靖间云南凤氏屡叛吕光洵受命抚滇且勦冦先是凤继祖结连会理姚安诸土司势甚狂逞旧抚敖宗庆进讨不效佥事张泽陥贼中洵募士能佐军者一山公实仗剑从谋多秘密人无知者贼平洵酬之官一山公谢曰吾不为功名来官何为遂飘然去隆庆丁夘客楚雄有李公者竒其状以女妻之即公母太宜人也居无何楚士忌一山公才迁姚之武徳卫庚午刺史公生随移居武定刺史公五歳时端凝敏慧不同恒儿眉心有灸痕如一目光采映发郢客见而异之伺一山公他出负去一山公归散金募士访数年不获万厯癸未一山公逰武昌泊舟荆门入市闲歩遇童子挟笈行两相熟视两相留连两若有不解状近见童子眉心灸痕辄泪下童子叩所以公语之故曰吾父也相持痛哭郢客惧不敢出刺史公泣言明发耿耿未尝置懐日惟私涕絶口不敢言被略事且述郢客敎以诗书及珍爱意甚悉一山公倾囊酬郢客始擕公归滇是时见者闻者莫不髙一山公之不校而服公之明哲保身且不负郢客敎训之义云于时刺史公年十有四矣读书刻苦文自成家十六补郡庠作诸生十三年文行爲多士模楷每试必第一尝习静狮山大士阁风起灯灭俄见童子执灯至灯复燃视之已失所在至今有塑童燃灯之谣二十九以恩拔入太学出陶少广先生门先生雅重公庚子夏促之曰子才髙勿小就归应省试若售五名后吾不敢相天下士矣是科果滇闱第三人辛丑赴铨部试少广劝勿小就如前公曰某非急功名顾父年髙冀一命备禄养娱亲尔试第一例得州缺适一山公患疾家报至皇遽归侍汤药衣不解带者累月次年三月一山公卒祭葬遵家礼不用浮屠人咸服之甲辰十月授湖广彞陵州知州乙巳从都门上任停车郑卫闲防行侦彞民利害王宦名撰者张江陵姻家也官吏部左侍郎休沐家居恃势而横民罹其害者倾家殒命咸切齿而避其锋州守奉命拱手稍拂即中以他事排去之公廉得撰恶款二百余条并其党与姓名衙胥附撰者悉识之廼发檄之任王亲郊迎厚餽遗公辞受一规扵礼首谒宋守欧阳文忠公祠出金亟为修治外一切俱不视惟日偕绅士论文饮酒而已二十余日后民词积数百纸吏莫能测公因读法旋署召诸吏立堂下集讼者环跪听判不终日裁决已尽各心服曰三眼神君也吏胥附王氏者悉屏去数与王抗礼不为下王日侦公私欲巧中之公刚直不染王亦无如公何复欲试公才令人投一词揑事而繁其説审质间又持一册为僧乞募縁引公挥笔听讼如故讼决而文亦成又一尼持白纸跪堂下问不应援笔判曰准还俗免使僧敲月下门也尼果叩头去王闻之亦叹服焉适江中诘得王私盐若干船公决意惩之将盐半贮库半犒捕役草王氏状家人环跪泣谏叱曰为天子命吏敢自防乎且彼翼而食人如畏权避势藏头缩尾是吏而奴也吾岂效之汝勿复言下令曰凡被王宦害者许首告不五日控者数百人公列撰诸不法状申详抚按捕一切恶党羁狱中具揭科道各衙门时抚按皆江陵旧人欲寝其事兵备王某力持不可抚按不获已会疏奏闻直指奉旨勘实诏夺撰官黜撰党举人二名生员五名发戍者七人城旦者十人彞民称快公慨然曰民患既除仇讐莫解明哲保身固如是乎即告骸骨归里署中仅有书五箱公曰此亦彝陵物去时封留之百姓攀卧号泣如失父母旋将所遗书持送至滇数月后撰抑郁死民为谣曰活我彛民死彼王撰好个青天胡止年半至今称道不衰万厯三十四年公抵家土人郑举邱相鲁求通往来公察二人有异志絶之告太守陈典早为备典不能用丁未果陥府城公先已家赴安寜获无恐前太守刘懋武王应期胡其慥皆大有徳于武公倡士民立祠以彰其贤公有弟二人春霖春霁悉庶母金氏出公友爱曲至为霁娶妻辛氏戊申霖卒公悼甚废寝食手为文志之甲寅霁又卒遗一女公抚爱倍己出事庶母金氏关氏极敬谨相继卒祭各如礼戊申后不问外事惟以崇奬后学为己任甲寅秋评诸士文语龚正曰若能受言乎正请命者再公令同长子元祐课艺狮山别业敎之曰为文须苦思刻求一日一悟愈悟愈竒若今日写昨日文字是自暴弃也天不借昨日残霞败云以成今日人可拾他人土羮陈饭以腴己身乎乙夘正登贤书元祐误中副车童子杨玉瓒故人子石振响失依公给衣食收入家塾中训诲瓒响竝入泮食廪饩唘廸多人戊午次子元升生公建书室三楹于居室之侧择乡党子弟俊者敎之器马国正为最后易名干登崇正癸酉榜歴官至四川巡抚以节着人咸称公有陶少广之藻鉴而马中丞有公之风概焉天唘壬戌厌居城市闻有胜地辄命驾徃偶思元谋旧治庄田数颇幽僻兼欲探方山雷应之胜十月抵官庄疾作家人请归笑曰尔惧吾死非正寝乎谓曰吾生平虽无大善喜亦不媿科名好抚幼弟成吾未成之志勉之遂卒崇正间王撰有侄名维章者备兵云南章旧名某即所黜生员之一乃改行力学复应童子试得售或以报复讽章章曰起蟠公未染吾邑一钱吾敢以私仇公乎倘非公则吾止于纨绔耳何由致此置不问寻擢滇方伯土人杨应瑞以田土控揭志构祸也章亦不问且语武司李秦奎曰起蟠公后人何如奎以长元祐副榜次元升诸生对章曰书香有继斯文之幸须青目之奎退而告人曰杨公一无欲而感人若是呜呼孰谓廉吏不可为哉盖公生平公正服人心如此余始奉
　　命刺禄时闻公气节数追叹独恨未详久之公孙泽先以公状来故得悉其颠末焉夫武郡向为夷区自隆庆改土设流迄今甫百二十年而人文渐起几于家弦户诵诸父老莫不感公首倡文学以诗书敎子弟以礼义率乡邦之功嗟乎奕世犹将兴起公之为人盖可思矣寜仅廉吏云乎哉
　　李烈妇传　　　　　　　　【按察】黄士杰【长泰】烈妇名桂姐姓李氏平彞庠生长吉女也年十六适马龙州庠生杨景雄克尽妇职夫妻相敬如賔者八年会夫病且笃氏割股以救竟不起氏哀毁骨立痛翁姑孱老侍养无人躬织絍以奉髙堂虽甘旨不备颇得欢心值姑有疾贫不能购医药复割股以疗辄愈迨后翁殁姑媳防防贫苦益甚室庐不足蔽风雨朝夕饔飱不给闾里咸矜怜之有劝之再醮以养其姑氏峻拒之诸人谋于姑许可氏知不免因将衣裙缝纫乘姑外出扄其门怀夫木主而投缳焉时年二十四嗟夫世之丈夫能从容就义者不可多觏矧巾帼中有此岂不足以表当时风后世哉事闻于官主婚逼嫁者各坐以法州人士钦其节闻于督学使者旌其墓曰烈骨留香余向奉
　　命牧是邦访其事甚悉表懿行以挽頽风阐幽光以励末俗有事兹土者之责也爰传其始末以为化民成俗之一助云
　　赞
　　汉
　　西南夷赞　　　　　　　【太史令】司马迁【龙门】
　　楚之先岂有天禄哉在周为文王师封楚及周之衰地称五千里秦灭诸侯唯楚苗裔尚有滇王汉诛西南夷国多灭矣惟滇复为宠王然南夷之端见蒟酱番禺大夏杖邛竹西夷后揃剽分二方卒为七郡
　　南夷君长赞　　　　　　　【兰台令史】班　固【扶风】
　　楚粤之先歴世有土及周之衰楚地方五千里而勾践亦以粤霸秦灭诸侯唯楚尚有滇王汉诛西南夷独滇复宠及东粤灭国迁众由王居股等犹为莫户侯三方之开皆自好事之臣故西南夷发于唐防司马相如两粤起严助朱买臣朝鲜由渉何遭世富盛动能成功然已勤矣追观太宗镇抚尉陀岂古所谓招携以礼怀逺以徳者哉
　　晋
　　西南蛮赞　　　　　　　【同平章事】刘　昫【归义】
　　五方异气所禀不同维南极海曰蛮与戎恶我则叛好我则通不可不得使其瞻风
　　唐
　　南诏列赞　　　　　　　　　失　名
　　唐之治不能过两汉而地广于三代劳民费财祸所由生晋献公杀嫡贼二公子号为闇君明皇一日杀三庶人昏蔽甚矣呜呼父子不相信而逺治阁罗凤之罪士死十万当时冤之懿宗任相不明藩镇累叛南诏内侮屯戍思乱庞勋乘之倡戈横行虽囚渠歼夷兵连不解唐遂以亡易曰丧牛于易有国者知戒西北之虞而不知患生于无备汉亡于董卓而兵兆于冀州唐亡于黄巢而祸基于桂林易之意深矣
　　西南夷赞　　　　　　　　【别驾】司马贞【河内】
　　西南外徼庄蹻首通汉因大夏乃命唐防劳深靡莫异俗殊风夜郎最大邛莋称雄及置郡县万代推功明
　　毛给谏玉遗像赞　　　　　【修撰谪戍】杨　慎【新都】
　　蚤捷甲科职司谏议性戅而刚色温而厉冠服峩峩威仪棣棣抗疏清时直节劲气奋弗顾身独立不惧仁成一朝名香百禩钟鼎勒勲汗青书事呜呼先生诚有以继忠鲠于往喆而激謇谔于当世
　　颂
　　明
　　平云南颂　　　　　　　　　　王景常
　　圣天子之御大歴服也维清缉熙载武功荡攘群杂混一函宇于是偃武修文与民休息云南弗庭遣使招之遇害洪武十四年秋皇帝若曰天厌元徳土宇瓜分朕奋起淮甸为生民请命鏖战鄱阳江汉以清卷旗东指吴会电埽皇天眷命正位宸极爰整六师北定中原河南山东不战而下元君北跳九鼎南迁秦晋景附蜀关洞开兵不顿刃今云南蕝尔之地喘息相保梁王巴咱尔斡尔密戕虐我信使凭陵我郊保若不及时荡一何以荅上天之眷慰黎民徯来之望哉乃命颍川侯臣傅友徳西平侯臣沐英永昌侯臣蓝玉等将鹰虎贲之士凡三十余万骑万匹声罪致讨七月祃于龙江楼船蔽江旌旗亘天水陆兼进星流电迈既至湖广分为两军大军道牂牁踣夜郎平普定竒军由罗佐关击可渡河奄至曲靖疾若风雨所向辄克土酋蠭屯兽挺莫敢格者未至白石江十余里大雾四塞元司徒逹尔玛拒江自固我师轻骑长驱掩其不备先命千骑从上逰萆山袭其后平旦大兵泅水竞渡逹尔玛麾军布阵未成列我师径前奋击其阵遂乱逹尔玛走陥于淖生擒之俘斩将士若干人云南兵大奔乘胜逐之征南分军击乌撒东川败蛮四万僵尸蔽野遂通大渡河竒军始至西平永昌率大兵趋云南时梁王闻败弃城走晋寜饮鸩卒云南平自出师至是凡百余日得府州若干户若干马牛军实无算承制建官大军镇焉明年分兵下大理下金齿下临安元江凡云南故境皆郡县矣又明年遣闲使降车里降缅降八百咸以壤奠贡洪惟天兵不浃十辰东抵牂牁南着交阯西逾吐蕃北界神州幅万里悉臣悉妾何成功之速哉盖皇帝文武神圣煦为春阳肃为秋霜绥之以仁摩之以义混混乎内之于泰和元气中使其民熙熙以翔皥皥以羣得覩中州文物之懿太平之乐而不知沐圣泽之深也上自汉唐以迄于元羁縻而巳乃今维持巩固与内地等信乎王者之无外也又明年班师振旅定功行赏诸将以下皆进爵有差于乎古之有盛徳大烈必形诸歌颂皇风兴大雅作草茅防臣不敢多让臣景常稽首顿首而为颂曰皇明御天统有万方际天蟠地武功煌煌三辰耀灵海宇聿清叶气嘉生蒸为太平蠢兹蛮方稔藏奸凶恇恇穰穰以防天常乾坤之量海岳是包彼昏而狂诞敢叫呶皇赫斯怒爰整元戎吉日载戒车攻马同于烁王师暨暨桓桓天讨是将震慑百蛮兵无留行势若迅霆日星晦雾江海沸腾鹰扬曲靖俘彼统酋征麾所指再天休战不贪杀杀不却降斥原疏斾以迄用康大憝聿逋筐篚元黄拓禹之迹维周职方表方建官棋布星分仡仡大城以奠其民封豕修蛇以变以化昔也猰防今为驺虞载驷载伐戈鋋不腥南金犀角罔敢弗庭凡此南功将臣佥同维一乃心上毘帝聪大烈之厐超汉轶唐风霆流行天地翕张会朝清明圣化基之万国一统坐而厘之草茅防臣作此颂焉武功告成天子万年
　　本朝
　　平滇颂【有序　　　　　　　检讨】尤　侗【长洲】
　　皇帝御极二十年
　　命大将军贝子章泰绥逺将军总督蔡毓荣等统满汉
　　官兵讨云南逆孽吴世璠
　　诏若曰此穷冦不足膏齐斧兵法攻城为下勿肉薄伤士卒殄及平民其筑长围困之必自毙自二月至于十月城中食尽畔众皆哗我师进克子城世璠蹙自刭伪党开门降迎
　　王师以入百姓前歌后舞壶箪载道或相与埀涕曰不图今日复为
　　王人见太平也幕府上露布至京宣捷午门外羣臣拜手飏言曰于铄哉此非师武臣力繄
　　一人如天之福无疆无休盖自三桂倡乱八载于兹踞滇为窟狡焉唘疆窃我黔阳陥我巴蜀封豕长蛇荐食三楚波及豫章之界蹂躏我城郭疮痍我人民不寜惟是又招八闽勾两粤诱我蟊贼以荡揺我边疆东南蠢动靡有寜宇于是
　　天子赫怒杩牙誓师大发禁旅并良家彍骑连营百万度支转饷半天下舳舻牛马终夜有声钲人伐皷一月三捷大憝稔恶天用勦絶其命贼徒骇溃闽越之人震慴流汗匍匐乞命
　　朝廷下制书赐尚之信死以尺组缚耿精忠致阙下二方底定璠犹不悛收合余烬自窜丛棘孤雏腐鼠保首领之不暇卒取覆亡为万世僇其伏罪亦已晚矣夫以堂堂
　　天朝踊跃用兵歼厥小丑摧枯震落何忧不克然当其始也一夫抗命三孽连衡若火之燎于原不可扑灭以
　　皇上天威率其股肱心膂之臣熊罴彪虎之佐运筹帷幄折冲樽爼一战而举荆襄再战而収衡永西师絶连云之栈跨剑阁捣成都东师破辰龙闗席卷贵竹直抵苴兰城下摩旂防苍之野饮马盘龙之津风驰电埽谷静山空自征伐以来未有驱除若斯之速也且滇虽一隅僭始庄蹻闭嶲昆明不通中国舍并有六诏蚕食滋大郑赵杨号令三嬗终归叚氏迨元始入版图明遂郡县其地然以世祖之雄略颍凉西平之壮谋加以十一总管三宣六慰而伯忽舍利畏造变于前阿资思任构衅于后蛮争触鬬日寻干戈何者夜郎不知汉大声教阻絶嗜杀怙乱其习俗然也况叛臣敎之啸其凶族逆我顔行驱市人于锋镝朝箕暮敛糜烂其室家此邦之人水深火热喁喁然延颈待救若枯旱之望雨今
　　陛下义征不庭提赤子出沸羮之中使登袵席髳人濮人回首面内胥沾闿泽甚盛徳也虽虞帝之格苖民殷宗之克鬼方何以加焉然后振旅而还告
　　庙献俘班朝饮至勳庸铭乎钟鼎名号昭于史册不其夐
　　乎于是
　　天子沛然改容曰予一人敢不荷
　　天之宠承
　　祖宗三后之庆顾自军兴宵旰不遑诸大夫劳苦于内诸将士暴露于外烽燧所至毋乃惊惧子弟忧患长老其他飞茭挽粟疲于奔命者不可胜数朕心悯焉赖
　　社稷之灵以遏乱略罪人斯得庶几息兵革嘉与海内更始其颁爵赏蠲赋役赦殊死以下天下闻之佥谓
　　皇上武功赫赫既如彼文命洋洋又若此博恩广施逺抚长驾车书混一符瑞响臻道侔乎乾坤业隆乎三五虽鸣和鸾奏雅乐封泰山禅梁父夫何恧哉小【臣】侗备官珥笔退而作颂一篇爰扬
　　至尊之光烈用告太师歌以舞万其辞曰
　　皇清受命厯无疆上畅九垓下八荒大共小球皆来王
　　北至肃慎南越裳
　　天子穆穆坐明堂载櫜弓矢秉圭璋蠢尔强藩何跳梁射天逐日肆披猖二竖从之同颠狂彭彭大车拒螳螂吾
　　皇一怒威神张手麾白旄埽欃枪凿门推毂授斧斨砺乃锋刃峙糗粮雷辎星驷唘戎行势同猛虎驱跛羊大首既陨羣犇亡遂挽彭蠡回潇湘蚕丛鸟道辟康庄木金筑归疆场竞牵銕索渡澜沧井蛙遗息走且僵藐如山伏箐篁铜鼓一鸣魂魄丧长鲸就戮短狐戕前徒倒戈争投降君子小人篚壶浆竹王祠下迎三郎六军齐辔临城隍鞭指邛笮挥冉駹牂牁防町遥相望碧鸡昼啼金马骧彩云飘飖昆池旁平填洱海成田桑市廛不改耰耡长僰童唱歌白狼翠毛象齿贡梯航捷书飞羽奏明光
　　天顔有喜夜未央百工来贺舞且飏
　　帝曰嗟咨心如伤贼臣不道犯天纲良民何辜罹池殃居者裹负行羁缰哀我人斯亦孔将刑狱几何念桁杨钱谷几何问仓箱亟放赦令覃恩章
　　后以诰命施四方乃开石室纪太常彤弓卢矢闲佩珰龙旂和铃鞗革鸧朱鹭铙吹登庙廊职方会同统万邦王道荡荡臻平康文武止戈佳兵藏逝将归马华山阳功成治定礼乐彰秩宗黼黻防笙簧龙图龟书出低昻郊逰麒麟苑凤凰黑秬黄兆丰穰青芝赤箭呈嘉祥仰观玉烛俯金汤美哉丕基亘皇唐宜升介丘荅穹苍云云亭亭风雨翔金泥玉检书辉煌探策占之夀永昌
　　皇清受命厯无疆
　　説
　　本朝
　　耤田説　　　　　　　　　【总督】鄂尔泰【满洲】礼之有耤田也明仁也敎孝也以天子之尊而必亲耕则天下之为农者孰不勤于耕此天子之仁爱天下而使之务本也所以明仁也以天子之尊而必亲耕以供粢盛则天下之为子者孰不勤于养亲此天子之孝先天下而使之养亲也所以教孝也月令有之曰孟春之月天子乃以元日祈谷于上帝乃择元辰天子亲载耒耜措之于参保介之御间帅三公九卿诸侯大夫躬耕帝耤天子三推三公五推卿诸侯九推反执爵于太庙三公九卿诸侯大夫皆御命曰劳酒谨按元日上辛也元辰郊后吉日也日以干言辰以支言互文也则是躬耕之典当行于祈谷之后而同在孟春之月也考之周礼天官甸师掌师其属而耕耨王耤以时入之以共齐盛此即天子之耤田而甸师掌之者也然耤田不独天子有之诸侯亦然祭义曰天子为耤千冕而朱纮躬秉耒诸侯为耤百亩冕而青纮躬秉耒以事天地山川先王以为醴酪粢盛于是乎取之敬之至也是故千百亩之数此天子诸侯之视为等级而其躬耕以致敬则一也祭统曰天子亲耕于南郊以共粢盛王后蚕于北郊以共纯服诸侯耕于东郊亦以共粢盛夫人蚕于北郊以共冕服天子诸侯非莫耕也王后夫人非莫蚕也身致其诚信诚信之谓敬敬尽然后可以事神明此祭之道也是故南郊东郊之殊此天子诸侯视为分别而其亲耕以致诚信则一也后世躬耕不行耤田渐废周宣王不耤千亩虢文公谏曰夫民之大事在农上帝之粢盛于是乎出民之蕃庶于是乎生事之共给于是乎在和协辑睦于是乎兴财用繁殖于是乎始敦厐淳固于是乎成观于此语而知耤田之义广矣大矣汉文帝二年诏曰夫农天下之本也其开耤田朕亲率耕以给宗庙粢盛夫文帝汉之贤君也此礼既举后之明主亦犹能踵而行之然唯天子行之畿内天子而下无复有议及者几比于繁缨大辂之不可请近代郡县大者不惟比于古公侯之国而小者亦逺胜于子男之邦则耤田之礼皆所当行乃不唯郡县不唯督抚即天子亦不能歳举此礼即使嵗举此礼而郊畿而外虽公卿大夫鲜有能讲明其义者今
　　圣天子特举躬耕以为天下先自督抚以及郡县州卫所等官凡在守土之司通行耕耤之礼此诚千古未有之旷典也【臣】身为总制两省封疆一身表率况滇黔在万里之逺僻近蛮荒一旦躬逢盛举不独山农野叟实所未闻即缙绅士夫亦无从考覈【臣】不揣肤陋用表彰其义着为耤田先农二説宣示僚属遍告农夫使知我
　　圣天子本此仁孝之至推广诚敬之思而其所以为天下臣民祈天永命以同享夫万邦屡丰之庆者其用意诚深且逺可不共殚其仁孝诚敬之心以奉
　　圣眷而荅天休哉至于耕耤仪注已详于会典位有尊卑礼无二致可彷其意而行之无所容末议也【臣】谨稽首而为之记
　　先农説　　　　　　　　　　　　鄂尔泰耤田之礼宜祀先农夫先农何神也始于何时神位宜如何书坛设何所涓吉何日陈设何器祭享何品乐奏何章既躬亲其事敢不先考正其説试为略言之古圣王之制祭祀也法施于民则祀之是故厉山氏之有天下也其子曰农能殖百谷周弃继之故祀以为稷此祀稷之始也共工氏之霸九州也其子曰后土能平九州故祀以为社此祀社之始也而郊特牲称天子大蜡八先啬一神农也司啬二后稷之官也农三古之田畯有功于民者也邮表畷四邮亭之舍标表田亩田畯居之以督耕者也猫虎五猫食田鼠虎食田豕皆有功于稼者也防六水庸七防隄也以蓄水亦以障水水庸沟也以受水亦以泄水皆农事之备也昆虫八螟蝗之属害稼者也是故蜡之祭有八皆以为农而以先啬为主盖以神农为八神之主此祀农之始也班固食货志又从而申其説曰辟土殖谷曰农炎帝敎民殖谷故号神农氏谓神其农业也又厉山氏有子曰农能殖百谷后世因名耕甿曰农其言农之义甚着而先农之称考之于经未有纪载惟刘向五经要义曰坛于田以祀先农如社卫宏汉仪春始东耕于耤田引诗先农则神农也魏秦静议风伯雨师灵星先农社稷为国六神晋泰始四年耕于东郊以太牢祀先农周隋及唐所称先农皆祭神农于帝社配以后稷即贞观初太宗亲耕东郊仍耤田坛之名埀拱中乃以耤田坛为先农开元十九年祀神农于坛上以后稷配二十三年亲祀神农于东郊配以勾芒遂躬耕尽陇止乾元二年诏去耒耕雕刻天子出通化门释軷而入坛遂祭神农以后稷配冕而朱纮躬九推焉宪宗元和五年诏以来歳正月耤田太常修撰韦公肃言耤田礼废久矣有司无可考乃据礼经叅考开元乾元故事为先农坛于耤田此先农坛之所由来也汉文帝纪二年春正月丁亥开耤田唐礼乐志孟春吉亥享先农此春月亥日祀先农之所由来也【臣】于是本之经佐之史核之国朝会典而为之叅酌其制即如今之于神位也则书曰先农之神盖以神农后稷皆各有専祀而于此则统而书之也然以
　　颁示天下使农夫皆能晓其义则必实指其名而数之曰某某敎农之君某某劝农之官也使农夫皆得津津口颊转相称诵爱慕向往而后其用力益勤则是先农之位宜主神农而配以后稷神农居中后稷居右皆南向田畯以下依八蜡之祀皆东西向比于两庑之祀而位次正矣诸侯亲耕于东郊则督抚以下耤田皆宜在东郊先农坛在耤田之北坛门南向中为先农坛坛髙而方四面有阶祭日奉神位以祀坛之后为神库如宗庙寝室之制以安神位坛之前旁为瘗池以瘗毛血神库之左为神仓储耤田之谷以供粢盛酒醴神库之右为宰牲亭以供亲割坛门外为观耕台台下为耤田坛之旁别置斋室未祭而先斋既祭而燕皆于其地而坛基立矣古之躬耕在孟春元辰后之躬耕在孟春吉亥宗乎古则宜用元辰法乎近则宜用吉亥但孟春之月土虽脉发冻未全解今酌以仲春之吉亥而吉定矣其在祭器则三爵一尊酒盏三十登一铏二簠二笾十豆十篚一俎一毛血盘一炉一烛台二香案一祝板一而祭器备矣其在祭品天子则用太牢今督抚以下唯用少牢余无可减爵实以酒醴登实以太羮铏实以和羮簠实以黍稷簋实以稻粱笾实以枣栗榛菱芡鹿脯白饼黒饼形盐薧鱼豆实以菁菹芹菹笋菹韭菹鹿醢兔醢鱼醢醓醢脾析豚朐篚实以青色量币爼实以羊一豕一而品物齐矣若夫乐奏七章则以丁祭乐舞为之舞佾如其数迎神奏永丰之章奠帛初献奏时丰之章亚献奏咸丰之章终献奏大丰之章彻馔奏屡丰之章送神奏报丰之章望瘗奏庆丰之章七阕既终而乐奏成矣未祭之先自斋宿以至于省牲省具演礼演乐祭之日自迎神以至于初献终献送神望瘗悉如文庙之仪而大礼举矣位次正而心不疑坛基立而地不迁涓吉定而时不忒祭器备而知其不可假易品物齐而知其不贵殊珍乐奏成而无有不和大礼举而孰敢不敬而先农説于是乎毕
　　议
　　明
　　疏通边方河道议　　　　　【巡按】毛凤诏【麻城】
　　窃照云南地方有水路直抵四川马湖府初以遐僻为禹迹所不到遂为土人所据至我国家始设郡县其地同于华夏然贡献之物摃官使之行李军民商贾之物货担负万里筋力已疲而土官土舍因见道路阻絶每怀异志及今国势强盛不行开道将来之悔不敢谓无也本道访据武定府揭帖内开本府有迤东通四川水路自云南海口至安寜罗次富民只旧伱革逹吉普渡河安革法干土色至大江俱本省地方大江至四川东川地方大江边阿纳木姑共一十三站内土色有叠水又有迤西通四川水路自云南陆路至富民武定虚仁环州至金沙江巡检司凡五站本司金沙江水路下至骂剌母白马口灿剌则五曲革直勒则卓剌除鲁圭寜抄答甸沙吉撒麻村亦至土色大江阿纳木姑凡一十四站内则卓沙吉有叠水等情又据金沙江巡检司应袭巡检土舍李朝宣禀帖内开金沙江上至丽江澜沧至姚安府武定府下至东川乌防芒部上江治正徳间马湖府安监生放杉板嘉靖十七年王万安亦放杉板俱系拖梢大板大船经过或十余只或八九只建昌行都司奉钦取大木寜番越嶲盐井建昌等五卫俱在上江打冲河三江口并徳昌千户所地方或劄或散放会川卫在下江科州采斫查审开江船行若问滩水险阻鲁开虎跳滩天生桥十分不为险阻等情又审据本府姜驿驿丞梁松等禀称本驿设在金沙江巡检司之西过江五十里与四川会川卫抵界每见客人来贩木劄成筏自本司江流而昼夜六日即抵马湖随下船或一二十只装载粮食有养猪畜客人跳掷船如履平地离本司江下五十六里有大小虎跳滩系是金沙江至冬春水落之际可以施功开凿等情又据本府掲帖内开据经过建昌客人何松执称建昌卫管下徳昌守御千户所洗迷村伐木下江头一程至白水站一程至会川卫管下甸沙闗一程至梅易千户所三程至武定府和曲州金沙江等情随唤何松亦称马湖建昌等处客人采取大小板枋俱自徳昌下河从金沙江巡检司经过直至马湖叙州令伊画图各到道为照前项河道武定迤东极为捷径且甚便益但访得河内间有蛮尖石两边岩石生合成桥水从石缝流下未委虚的若迤西金沙江则水面洪阔四时横流客商通贩前后不絶中间虽有虎跳二滩然皆沙石易凿此则断然可通而无疑者也先年巡抚都御史黄衷会议开修取金沙江巡检司旷爱招集马湖横江客人俱到布政司举行间以陞迁中止近年巡抚都御史汪文盛亦曽委官踏勘以征南中止事功之会人咸惜之合无批行总司会同布都二司从长议计先将东西二道各委能干文武重职带同属官多给官银督同本处土官土舍俱优其廪给带领木竹石铁等匠厚其口粮衣鞋沿途用银雇倩熟知地利乡导人役随带小船及沿河采买木竹劄为筏乘载通行逐处踏勘直至马湖大江而止中间要见舟楫无碍经行者几处危石可凿者几处几丈尺如有絶险人力所不能施者或作两截盘运沿河陆路可通者几处不通者几处应合开辟者几处几里几十歩及沿河有无人烟稀密堪立驿递铺分哨堡等项各计合用夫力工匠若干钱粮若干悉心料理勘估明白画图帖説幷将用过官银具由造册囘报然后拟议奏请行委三司堂上官亲诣督理开通施行则不独一时一方之利实国家久安长治之计也
　　本朝
　　捐助废员回籍议　　　　　【布政使】陈谋【临桂】议得去任之废员例当依限回籍即病故之家口亦宜扶柩归里此固
　　功令所当遵而亦生人之至愿也只以滇处天末万里迢遥跬歩皆山舟车莫济凡赴任来滇者尚以资斧维艰莫能依限早到况当一官罣误旅邸萧条米珠薪桂度日之如年车殆马烦虽称贷而何补至于本官病故旅榇飘零家口羁留还乡无日尤极宦境之酸辛宜为同官所悱恻者矣伏惟宪台胞与为怀哀矜备至将从前革职及病故者通查催令回籍犹恐穷途莫吿无力还乡饬令查款资俾天涯枯骨得以返故乡免遭暴露即去任废员亦不致逗遛地方有干严例此诚仁义兼尽曲体无遗之盛心也本司道覆查县丞吏目典史驿丞等微员革职解任身故无力回籍者已于康熙五十三年钦奉
　　上谕通行各省设法资助回籍滇省已防各宪于核定公件时每年酌留一千两以为资助防员回籍之费近经本司详明分别革职病故酌量资助量已敷用至于文职州县以上及武职回籍向来无项可动多系现任各员共敦寅好量力资助只以地方逺近不一零星公分终苦愿力不齐到处倡捐兼恐缓急无济除一面通查从前流落不能回籍废员及灵柩不能归里者俟各属覆到逐一叙明縁由另详外所需助费自宜先行议款查司库经费日繁年徴公件久已入不敷出闲款无多终非长策本司道等愚见莫若仍于倡助之中酌定画一之举查滇省司道以下州县以上除不经徴钱粮之防员不计外每年共有养亷银十三万九千余两拟以养廉每百两捐出银一两合之共得银一千三百余两即从雍正十二年为始无论署事兼理应得养廉之数扣存司库俟查明废贠及家口灵柩实在不能回籍者文官知县以上武官守备以上酌量道里逺近家口多寡详请宪示批定数目于此内动给如防宪台格外加恩另核夺统俟报有起程日期始行发给毋使领去花销逗遛请益其文职因贪賍去任及离任未久力能回籍武官籍系本省者不准帮给嗣后永以为例本司于年终将扣存银两及捐助过数目造册送宪查核如有余剩留存下年如此番通察资送之后将来自必渐少公捐之数积有余剩亦可留办不能开销公项之善事在现任之员非其属贠即其寅好每年所出无几较之零星捐助原无加多而聚少可以成多众擎更为易举从此官遂首邱之愿不致流落异乡魂无羁旅之悲均得早还故土去任者无招揺滋事之恶习地方官无失察容留之处分所以崇厚道而广
　　皇仁凛
　　功令而肃官体者均于是乎在宪徳所埀当于苍山洱海共其髙深矣
　　义学规条议　　　　　　　　　陈谋窃惟人材之兴惟资敎育风俗之易端赖诗书葢师道立则善人多士习端则民风厚实积渐之使然而非旦夕之可致也滇居边末汉夷杂处仰沐
　　圣化之涵濡无逺弗届固已声教日隆文明渐啓矣而贫寒子弟犹苦无力延师夷猓乡愚或苦不知向学敎泽未广则士习难以变迁化导未周则民风终于乔野故边省义学视中土为尤急而乡村义学视城市为尤急案查滇省义学荷防宪仁加意作养设法振兴义学之设所在多有而于改土归流之处俱奉
　　题明设立义学或动公件或拨官庄其为化诲边民之计诚足以树之风声而各属之仰体徳意者亦各捐建学舍置买学田只以地方辽濶或止设于城市而未及于乡村公费无多或止行于目前而未经其久逺即其原有公田而或被隐占或被侵收地方官以度支不敷经理为难不无因陋就简之意本司到任以来时承两宪谆谆提命留心敎养曽经通檄行查将现在开设者为某处应行増设者为某处目下修脯作何出产从前公项有无侵占如无公项即将所需之费核定具覆徃返驳查不遗余力经今二载据云南等府属及各提举陆续造册详报前来本司逐加查核如云南府属之昆明等共四十九属册报城乡设立义学共二百八十一所或旧有学田或新经添置或于官庄余谷并叛产公租内拨给均已足敷束修其云南府属之呈贡等十一属所设义学五十二所或称田租不敷或称现在捐给本司窃念义学之设必使费有常经庶几事可埀久因逐加酌核按其所缺之数及买田之费于本司养廉内捐银一千二百五十二两饬令各该属买田収租永供修脯至于设学既多必须详立规模始可永行无谨拟条例四则恭宪夺　一馆师宜慎也成材之学取法宜上经馆之师选择宜严地方官留心采访无论本地举贡生员及外来绅士必须立品端方学有根柢者延之为师至于城乡防馆即于本地附近生员儒士内慎选诚朴自好不与外事者为之地方官不时稽查勤惰竝令敎官按时协查如能克端师范实心训课该州县优其礼貌时加奬励果有成效于年底报明本司量行优奬如虚糜修脯惰于督课者查明另延倘有不安本分于设学之村寨唆讼生事愚防夷民者是不得义学之益反滋汉奸之扰立即另行延请仍将所犯查审详究以示惩戒每歳开馆以正月为期散馆以十二月为期开馆时地方官将某馆延请某人为师于何日开馆之处具报至歳底散馆将某馆生徒若干成材若干幼童若干注明汉人夷人申报查考不得迟开早散有名无实虚糜馆谷　一化诲宜广也成材之士务在敦勉实学习读佳文不可仍踵陋习専工浮靡请将宪台所刋书院条规及斯文精萃分发成材各馆令其师生人等専心传习并令馆师将存心立品居家治事之道随事指防切加劝戒至于防童则课读而外必训以拜跪坐立之礼仪君亲节孝之大义每逢朔望馆师率领各徒以次序立拜谒
　　至圣次拜馆师次令各徒交相拜揖馆师于该地方敬
　　将
　　圣谕广训明白讲解令各学徒环立听讲并许该处耆老
　　民人齐集听讲上年本司详请印发
　　圣谕广训及本司恭绎
　　圣谕均宜按馆补发又本司前歳重刋朱子治家格言四礼四礼翼原为兴行礼教起见均请按馆分发以上分发
　　圣谕及各书均交馆师递相交代毋使遗失　一学徒宜分别递升以示鼔励也在城义学成材为多在乡义学防童为多然亦有防童而尽可造就渐至成材者是不可不递加甄别如防馆义学内有资性聪颖勤于课业可以学文者即升之在城经馆此等逺来就学薪水维艰该地方官量给膏火以示奬励即城中防馆童子能晓经书学为文字者亦即升之成材经馆如经馆中有成材生员文笔可造而人材又复可观者仍许遵奉宪檄量给盘费给文送至省城两宪考取送入书院读书如此层递进取犹是古者由乡而国之意而乡僻生徒各知奋志观光将来扵此中提拔数人转相授
　　士习文风均有裨益至村寨防馆夷猓子弟鲜通官语不识汉字其始必以读书为苦是在地方官加意引诱设法奬励竝令馆师用心开导俾先通汉音渐识汉字并即训以习礼明义不得以夷猓而忽之更不得以夷猓而拒之如有土目头人阻挠不许向学者立即究处　一田租归官经理以杜私隠也从前学田州县竝不管理或敎官经收或馆师自收易致盘踞渐多侵隐今拨给各馆田有一处而分给数馆者有数处而同给一馆者零星分収完欠更难查察嗣后均应归地方官经收分给馆师不许馆师私収不许胥役分肥或租田附近学馆地方官即令老成乡约人等催令租户眼同就近上纳并将纳过数目报明地方官查考如有拖欠立即追比倘秋成尚逺馆师不能枵腹课读地方官量行捐垫取领存案于秋收时还项并将此田地租息另给佃户执照于照内填明田亩坐落坵数租斗数目取具佃户租约如佃户逞刁抗欠追照另行招佃将来新旧官交代一并另造清册交代可也　以上所陈如防宪裁核定通行饬遵则既有一定之经费又有一定之事冝庶不致有名无实有初鲜终从此星罗碁布处处有弦诵之风目染耳濡人人亲诗书之泽行之既久礼义足以化椎鲁习之既深学问即以变气质不特可造之俊士有所淬砺以观成抑且难易之夷风皆可渐摩而胥化
　　圣朝乐育之深仁宪台训型之至敎必且永永无极矣所有原设新设各义学馆师姓名田亩坐落坵叚条粮租息等项相应备造简明清册详请宪台查核其捐银新置之产行令作速置买另册报核至驳查未覆之二十二属俟覆到另详造报如现已设有义学之州县尚有应行添设者亦令随时续设另文报查暂就庵观之学舍亦令陆续建造是否有当相应详请宪台批示施行














　　云南通志卷二十九之十一
<史部,地理类,都会郡县之属,云南通志>
　　钦定四库全书
　　云南通志卷二十九之十二
　　考
　　明
　　百濮考　　　　　　　　　【布衣】董　难【太和】
　　牧誓庸蜀羌髳防卢彭濮人曰庸濮在江汉之南疏曰此八国皆西南夷也逸周书伊尹为四方献令正南百濮尔雅南至于濮铅郑语叔熊逃难于濮而蛮楚蚡冒始唘濮刘伯庄曰濮在楚西南左巴濮楚邓吾南土也又云麇人率百濮伐楚通典有尾濮木绵濮文面濮折腰濮赤口濮黑僰濮周书王会篇卜人以丹砂注云西南之蛮盖濮人也诸濮地与哀牢相接余按哀牢即今永昌濮人即今顺寜所名蒲蛮者是也濮人之俗用麂尾末椎其髻且好以漆饰面通典所云尾及文面言其饰也木绵即攀枝花濮地多产之可以夹纩言其居产被服也折腰濮人见尊者则折腰以趋言其礼俗也赤口濮人调舌为音如鹦防然言其舌声也黑僰其色多黑言其种类也濮与蒲字音相近今譌为蒲耳或以全滇之地其人百种槩名曰濮亦甚谬矣百濮所居连壤余又以僰音按之濮字在僰音亦合一屋韵蒲字在僰音亦合七虞韵僰语称其人为濮而不称为蒲是一证也又濮俗截大竹为筒以注水谓之濮竹如郫筒之得名以此验之益彰彰矣今之论百濮者既不得其地又不得其音虽近濮地者尚尔懵然余因稽之载籍证以方音作百濮考
　　序
　　唐
　　西南备边录序　　　　　　　　失　名
　　唐太和四年十月戊申制诏兵部侍郎臣徳裕节度剑南西川维蜀西控戎索南接蛮服昔在中叶武尅不刚蟊贼内讧蛇豨荐食表撑里拓犹惧侵轶未隂绸户莫急二边于是先事情并谋合智料敌势扼地险计军实而备边録作焉即十三卷之简见万里外之情所以制胜无形销患未萌也兹不可无序夫破敌于一方其策易备敌于多方其谋囏朔方既城薄伐于西文王其勤也玁狁既攘鞫旅于南宣王之武也鍼芒泻气螘穴溃堤智虑不周捍防不密则疆之虞不生所备而生所玩吁可惧哉然山川阨塞非图莫见兵财盈虚非书莫着是故军防有録譔于天寳九州别録上于贞元御夷新录奏于元和元振述安边之策敬舆条备边之失前英后杰帷筹幄画详已然之变忽未动之忧寝薪为安折栁为固猷之不逺寇将生心徳裕身佩西陲之任得不为南鄙虑乎方唐盛际徳威溥北縻突厥东憺辽海穷髪反景悉主悉臣文恬武嬉丧羊于易吐夷开衅河陇失险缔从南诏协力谋我岷江饮马倚为先锋井络坤垠我圉孔棘有守曰臯凿青谿道要结蛮好掎鹿效顺纂集事状为卷十七质币结辙闿户诲盗戎胆虽詟蛮祸始萌径入成都如升虚邑唐之君臣日旰食矣畴咨良翰矫失刷耻爰命徳裕抗旌秉钺葺残奋怯改纪其政乃建筹边之楼凡险要与蛮相入者图之左与戎密迩者图之右而部落馈餫靡不察乃立雄边之军其精兵曰南燕及连弩骑士曰飞星及突骑而农战器械靡不饬大渡孰制城以杖义荣经孰控城以御侮西山孰阨城以柔逺复卭崃闗徙越巂治而蛮之齿寒怛谋纳款维州归璧而夷之气夺犹虑敌去而备弛也兵将粮械之数城镇种落之名嵗计经用之目讲求利病辑为一书诸郡故实外夷情状胪分缕析灿如指掌剙立陴垒成以朱书总绘小图标之首卷而第四卷序维州本末尤悉书成于太和六禩迨会昌中秉国之钧始奏上之观诸文集犹有可考二边方骚而金汤之二敌孔炽而霆雷之匪硕画沈几曷克臻兹藏之禁严副在边琐日戒夕惕庶克有定大中而后慆忧好暇怀燕安之毒玩鸷撃之形河湟归疆西顾无骑矣厉阶之梗惟蛮为甚餂糠及米繇剑而岭干符之季有臣云防自邕管渉川陆四十七程至善阐以南诏録三卷献于朝吁徳裕之録以蜀备蛮藩篱之冦也云防之録以邕备蛮则闯然入户庭矣忧先于事事至而忧奚翅铢石之差与据往鉴新不可不毖患于防也易之蹇曰利西南必有六二匪躬之臣而后能济蹇难徳裕以之按唐艺文志是录列在兵书今馆阁书目存者一卷余轶不存我思古人爱莫起之抚陈编而三叹谨序
　　元
　　志略序　　　　　　　　　【学士】虞　集【临川】
　　京师西南行万里为云南地方广万里昔我世祖伐而取之守者勿能定既即位奠海内使省臣萨达克齐往抚以恩惠沿俗而道之善利镇以亲王贵人者四十年方是时治平日臻士大夫多材能乐事朝廷不乐外官天子悯人之失牧也常简法増秩以命吏而为吏者多徼幸名器无治术无惠安遐荒之心禽兽其人而渔食之无以宣布徳泽称旨意甚者起事造衅以毒害其人其人故暴悍素不知敎冤愤窃发势则使然不然恶生乐死夫岂其情也哉嗟乎昔者箪壶迎徯之民日以老死且尽生者格于贪吏以自逺于恩化其吏士之见知者无所建白而驭于中者又不识察其情夫一隅之地常以为中国忧而论治者卒未究其故不亦悲夫河间李侯景山由枢密宣慰乌蛮乌蛮云南一部也始下车未及有所施会羣蛮不靖按行调发餽给镇抚周履云南悉其见闻志略四卷因报政上之余按而读之考其土产风气服食之宜人物材力之愚智勇怯山川之形势阨塞要害而世祖皇帝之神威圣略概可想见未尝不俯仰而兴叹也其志曰张乔斩奸猾长吏九十余人而三十六部尽降诸葛孔明用其豪杰而财赋足以给军国史万嵗贪贿随服随叛梁毘一金不取酋长咸悦李知古以重赋僇尸张防陀以淫虐致乱此于事至较着明白者也其术不甚简易乎有志之士尚有所览焉至读其纪行诸诗必有悲其立志者矣
　　明
　　董庄愍死节威楚序　　　　【叅政谪戍】王　奎【松阳】
　　龙亡虎逝而羣狐嘷风披云靡而震霆作此可以覩大人之变明治化之迹也按元史龙溪集纪天厯初云南中庆路镇将败叛遣兵攻威楚官吏或逃或屈独知事董文彦义不从贼鋭声诟骂贼不忍闻截其耳以塞其口文彦嚼血唾贼骂不絶声贼怒裂而殉之明年败伏诛宪司以事闻朝廷嘉之諡曰庄愍旌其门官其子时中予斥临安时中为文学掾一如集中言泣且请曰先父不幸死贼手虽襃嘉于朝时中惧其事之荒湮也先生以文章显幸为我序之呜呼忠臣烈士何代无之求之夷服曽不多见昔安禄山以范阳反顔杲卿死河北张巡许逺死睢阳虽武夫小卒皆知尽节阖城皆然华夏忠义之习无怪也唐史列之于传植大义于后世者至矣败之叛中庆大藩也威楚大都也省府大臣不死之风纪执法不死之刺史不死之知事一夷人耳食九品秩乃凛凛乎仗大义树大节寜死而不顾见理明而临事不也使天下之人皆若文彦则叛乱何繇而生哉予生也后仕不先人不获与太史著作之列而元史不载庄愍死节事岂史阙欤抑在夷略欤抑述史时云南未附不得闻欤以未附阙文君子固不能无憾以在夷而略则失之逺矣因为述之于简以补史氏之阙
　　通志序　　　　　　　　　【巡抚】郑　颙【钱塘】
　　景泰甲戌孟秋七月有诏纂修方舆志书礼部奏选文学之士授以条画分行天下俾其所至会诸方岳儒臣广搜精择计偕以上而进士王谷实来云南众议右布政使陈君安简宜总其事君承事惟谨暨诸文儒夙夜在公殚心竭虑期搜访之必精寻故钩新在去取之皆当不四越月而志书告成将锓梓以传诣予丐言为序惟云南之事载在汉班固西南夷传者旧矣至元李景山始为志略然其时声敎初及制度简率文章之事未甚明备道徳风俗之美未甚同一宜乎搜访者难精而该载者不博也我朝奄有天下幅员之广疆域之大振古莫及云南以险逺后服太祖皇帝特命勳臣镇之迄今七十余年山林川泽坟衍原隰物产之富郡县城郭疆理之雄灵坛古迹琳宫梵宇之胜园池楼阁亭台馆榭之丽贤臣哲士之生于其乡仕于其地诗书礼乐之教养其人于是道徳既同而风俗丕变矣孔子曰如有王者必世而后仁此其时耶虽然礼乐文章之明备道徳风俗之同一固由悠久敎化之浃洽然非得人纂修抑何以成昭代制作之盛而覩今日大一统之寰区哉是书逺稽诸经近考史籍井疆里俗食货艺文之事古今因革损益之宜条分缕析明白详尽可谓无遗漏矣而陈君搜访去取之当亦于是而有可考焉
　　滇记序　　　　　　　　　　杨　愼【见前】
　　逺逰子曰千里不同风百里不共雷日月之隂径寸而移雨旸之地隔垄而分兹其细也太明太防之野戴斗戴日之城或日中而无影或深暝而见旭或衔烛龙以为照或煮羊脾而已曙山川之隔阂气之不齐其极也是以有测景之圭有书云之台有相风之竿有风之律海有星占河有括象以此知其不齐也故曰不出户知天下天下诚难以不出户知也非躬阅之其载籍夫九邱之书志九州之异也佚而不传周处作九州风土记宗懔作荆楚嵗时记至于巴蜀异志岭表异录皆是物也余流放滇越温暑毒草之地尠过从晤言之适幽忧而屏居流离而阅时感其异有殊中土辄籍而记之岂欲妄意古人乎他日冀万一释其棘矜归于氓甽焚枯酌醴班荆坐茅与撃壤之老聚沙之童晨夕话之亦可以代博奕之为矣
　　云南乡试録序　　　　　　　　杨　愼
　　圣天子嗣大歴服之十九年寔惟闰之一章入庚子蔀首粤当三物宾兴期云南巡按御史某申令甲严法癸葺试寏昺文轨业爰饬其故期不愆于素乃以布政司某司调按察司某司监郡大夫若支郡大夫邑郎官洎流末官咸慎选精遴昈局防事罔弗防学官某辈若干人应聘以届罔弗共阖滇之校四十有二入彀之士二千有竒皆提学副使某所睫择也先长夏回星淖雨湛及初商应律啓升阳乃甲子鏁院御史萧誓众曰矢公矢慎乃违此二矢昕有如日暝有如烛乃胪唱诸士而试之戊辰一之辛未二之甲戌三之题则防简刺之卷则分经阅之公帘以内司试者鐍之夋夋如也鳃鳃如也公帘以外司调司监者分职之鱼鱼如也雅雅如也御史又寔临内外而纲维之翼翼如也井井如也拔简其试之中得廿人锲雕其文之优廿首为云南庚子科乡试録以献某滥竽授简拜手飏言曰大道散而有六经六经散而有诸子诸子之是非取裁于六经六经之删修折衷乎圣道三代而上道见于事业而流衍于文章三代以还道寓于文章而不纯于事业故乡举里选取其事业矣敷奏明扬取其文章矣两汉以经术对策取士六朝以品荐词华甄人隋合南北始有科举最盛于唐増光于宋而其得人之效视三代蔑矣我太祖髙皇帝重奬天衷再造人极埽旧元之晦盲否塞复三代之纯固惇厐日而月之星而辰之彝而伦之文而章之君师之道兼隆仁圣之事毕矣尝伏读科举之诏矣易用程子朱子本义书从夏氏蔡氏两诗采汉笺暨集春秋本三兼胡氏礼记则古注疏与陈澔集説裁订自渊衷叅采乎诸儒使孔孟复生亦无异论也又尝观先正首科之题辞矣曰初塲在通经而明理次塲在通古而赡辞末塲在通今而知务上之涵养干知大始下之承顺坤作成物菁莪朴棫之化梓材多士之兴良有以也丹青既久而渝神化亦穷以变厥今士习何如哉其髙者凌虚厉空师心去迹厌观理之烦贪居敬之约渐近清谈遂流禅学矣卑焉者则掇拾丛残诵贯糟魄陈陈相因辞不辩心纷纷竞录问则呿口此何异瞍蒙诵诗阍寺令乎穷髙者既如彼卑论者又如此视汉唐诸儒且恧焉况三代之英乎圣祖制举之美意举贤求士之良规岂端使之然哉今皇上逺述唐虞近法圣祖屡下明诏鋭意作新文必宗经必法古必崇雅必黜浮菁莪之诗梓材之书复作于今日收济济之士迓穆穆之衡行嫓于古先诸士乎沐薰濡化提耳面命是千年之期而一朝之遇也况尔滇云圣祖常有谕言曰气厚风和君子道行之所尔诸士子生其乡邦久佩谟训矣一人之身且有新吾三日之士尚犹刮目矧曰涵泳已百七十载济济数三五六经诸士朂哉今日之滇云非昔日之滇云矣朂哉不以一第自满而以三代之英自献某也愿徼荣灵假于诸士子僭书以俟
　　大理府志序　　　　　　　　　杨　愼
　　大理滇西繁雄郡也縁洱水出罢谷为西南巨浸苍山像灵鹫为西南巨镇而襟带而岩险而物华而人英又褎然育焕然缛犁然有当于中土之奥区卓乎无谢于南溟之竒甸焉尝稽之往籍纬书云神农地过日月之表则日表骨利月表青邱滇池比之犹为迩封陆终为黄帝之所娶若水为颛顼之所生产里为汤亳之贡国濮人为武牧之征队载籍昭然可以覆视奚待常頞为通道始而唐防为开郡先乎昔之郡乘方志事状行纪若韦臯若徐云防若窦滂若樊绰若韦齐休若陈隠之所着虽曰胪列实则録存书亡若胜国之李景山昭代之王景常籍焉具存然或失之误或失之略山河若柯戒而以一经行尽之幅员数千里而以一卷帙约之原本山川有恧其能説极命草木无裨于多识矣柱史温泉郝公繙旧志而病之乃徴议于督学宪使黙泉吴公叅伯龙山沈公佥宪胶峰安公板令于太守黄岩蔡公蔡公奉楮及币礼谒给谏山杨公荆守侍御中谿李公二公家本郡人官旧史氏多识前代之载且谙土著之详于是摅怀旧之蓄念发思古之幽情立创新例大増旧文阅数月而新志成集二美而卷帙合时则黄岩公政成化流之暇宅生居方之余也而古迹英躔琳宫寳地表昔贤之遗爱供骚人之景物者一一鼎新之贲饰之轮之奂之咏之榜之不翅栁吴兴之苹洲谢宣城之叠嶂矣其为新志之助不亦多乎慎也恩谴裔土流戍滇隂紫城苍麓夙尝受馆僦防香界防岑昔饶解鞍横枕乃以首简属之孱毫非敢曰僭杜征南之先固愿附张京兆之后云尔
　　通志序　　　　　　　　　【御史】李元阳【太和】
　　前史称两汉四履之盛东乐浪西炖煌南日南北鴈门西南永昌永昌在南中为逺郡举逺以见近也汉章帝元和间滇池出龙马四白乌二因徧置学校渐迁其俗由此言之云南在汉文约之所渐被声敎之所周流其来久矣据两汉书武帝元狩间置益州等四郡领县四十有二其时循吏王阜张乔等十有二人至唐天寳以后边吏无良群夷忿怒始有割据之祸宋室之兴弃而不取二百年间隔为异域两汉风猷斩然莫继呜呼士生斯时能不荒陋者寡矣矧文献哉我髙皇帝恢复华夏奠正区宇置云南郡县视两汉有加焉英皇命儒臣用禹贡职方之遗意为舆地一统志而云南之建置至为明备正徳间前辈括图经为云南志尚多阙略隆庆六年大司马闗西兰谷邹公开府南中首询阙事惟时方伯长乐师冈陈君学宪长乐一水陈君以通志对公曰一方图籍岂宜久阙遂命有司以六十年来诸所损益约四十余条徧布列郡俾覈实以报藩臬诸大夫谓阳齿居乡右或识往事因属笔焉顷之学宪莅郡得以咨白义例面承指授然虽勉强操觚恒以年终为惧会大巡侍御解州兼山侯公阳信振楼马公新乡养斋郭公相继按莅皆防赞其决乐其成事有不容中已者乃遵一统志约其凡目粤稽歴代史山海水经诸子艺文汲冢周书以明其疆域土贡之离合采説文通典玉海郑渔仲马端临之志考以证其经营废置之因由逺取晋常璩南中志唐樊绰云南志以及韦臯崔佐时徐云防所为南诏诸録近取台院司道兴革损益兵饟经费一切成规攟摭野史搜访耆硕言有物而事有程然后取法各省通志张立题部犁为十有二类而以事目系之治道莫先于域民故以地理为之首庶政必遵乎制置故建设即次之民财民力其道贵节故赋役又次之御侮备乏其道贵豫故兵食又次之养士以成贤育才以致用故学校科目又次之吏于其上而功徳可思生于其乡而行谊可述故官师人物又次之祀典在所必敬百神有时而宗故祠祀寺观又次之稽往诏来必资辞令故艺文又次之羁縻杂志末之以此十二类括数千里华夷之地贯穿二十府古今巨细之事比次以伦追引无间析而第之为一十七卷岂敢遽言成书譬彼绘事先为素地云尔若夫品藻宦业予夺人物则有宗工钜匠持衡于上非阳所敢预也
　　重观滇海序　　　　　　　【给事中】杨士云【太和】
　　本朝声敎四讫稽古作程内简台史外列臬司观风于天下一人大观在上四方观化于下非省方观民何以设敎嘉靖乙丑聚峰毛先生以台史观滇维时中官肆虐罔遏巨室封利罔惩戎心叵测罔驭曰兹惟乱本不可长亟疏论状咸得请大阉罢镇群丑慹服迄于今赖之报命中伤左官壬寅以佥臬再至再巡洱海摄诘戎兵维时僰甿久逸难变陵徳敝化难闲草窃潜作难弭甚而金沙可逹难于谋始曰兹亦惟乱本毋狃乃敎民事毖民淫严斥堠议请疏江图永久余风用殄毕弃咎亦罔不咸赖升庵太史题重观滇海张之乡大夫士歌之进予序之于乎观之时义大矣观之初六童观罔鉴趣顺谓之童观斯昧六二闚观寡鉴从顺谓之闚观斯狭六三观我生自审行可谓之生观斯察六四观国之光明习国仪谓之光观斯有融先生徳兼三四应上近五故兹观风上裨大观下裨观化隼可射狐可获戎可戒孚可革冦可御大川可渉观民设敎明哉熙哉滇职永利休哉可歌已予闻在昔介轩王公泽州杨公观滇有辞罔俾二公専美西南又可歌已其诸观陜与天下者咸若是独滇乎哉庸附羣言之首
　　试田图籍序　　　　　　　【尚书】包见捷【建水】
　　万厯戊午滇闱论秀会侍御潘公揽辔至纲纪其事作人之效焕然改观间者滇人士先后鳞集昆明亷得其二迤道里疲露状嘅然兴忾谓管子伯者犹曰士首国之四民不可使杂处而令其言厐其事乱故圣主处士必于燕闲诚虑之也比歳黔士良病逺渉业稍营公田庶几少瘳今每饭未尝不在牂牁也方书俱在岂滇黔一体而二视之遂一意节啬廪费裒镪若干金购田若干亩约三稔课输租若干金以给全省应比诸士爰刻田之图籍用识不朽一日函书南浦问叙不佞不佞窃叹公澄清万里功绩卓烁非一而此举之大有造于滇人士也语曰一歳树谷百歳树人以滇渺焉天末徼圣朝道化翔洽士类蒸蒸羔鴈成羣制科之额视昔浸加乃士子丁风檐下笔阵词锋譬之于战鹿鸣鹗荐目之为捷浸假士不纷志于旅资有彚征于泰茅皆作于公之醪纩以贾其余勇则其志开而神王也夫然故公之养士为造士爱人为知人其树风声于滇者意可谓宏逺矣乃滇人士宜何如祈向以报公哉昔宋有飨士者登歌四章曰山曰水曰鸿鴈曰松柏而苏子瞻绎以勉士之动欲难进静欲及时为学而志于得其道至其论稼又惓惓于完地利识天时耕获有度而津津称古人之大过人者在博观而约取厚积而薄发要非区区博一第明得志者至今读其言凛凛为俗学之戒然则公之望我滇人士之得售者想亦子瞻之深意也夫千里比肩累世接踵士倘有意力田逢年乎宜益知勉学以无为石田庶不负公矣
　　本朝
　　通志序　　　　　　　　　【总督】范承勳【奉天】滇志何昉乎葢自晋常璩倡之于前唐樊绰元李京之徒踵事而增华焉迨明声敎日辟景泰间右藩陈安简奉诏纂修为书四卷嗣是李元阳包见捷刘文徴之数子者后先纂述滇志亦渐备矣独是数十年来叠遭冦乱典章散轶即于灰烬之余偶得残篇要皆存什一于千百其失也或病其略嵗癸亥我
　　皇上特命儒臣纂修
　　大清一统志
　　诏天下各进省志于时滇以逆孽初平诸务草创仅袭旧文攟摭近事遵部限而上之未及精详其失也或讥其滥略与滥皆不可以埀永久况滇虽逺在天末其山川险易建置因革与夫政敎之兴衰吏治之得失民风之醇疵是皆治滇者所宜亟讲也讵可忽诸臣于二十五年钦奉
　　简命来制兹土见兵燹之余其生齿凋耗尚未尽登也制度頽废尚未尽举也赋役繁重尚未尽复也文教尚未尽修武备尚未尽饬也日夜兢兢蒿目而忧尝望古遥集欲得往代之贤臣善政奉为楷模而则仿之乃检防遗文得其梗概三代以前无攷矣由秦汉以迄于唐大率皆羁縻弗絶治人治法盖寥寥也元之赛典赤其区画经营之事至今父老犹能言之缅其遗躅邈然难追有明树藩建节繄岂无人及末造法随时敝以致豕突鸱张之辈职为厉阶稽往事者每有遗憾焉自
　　本朝戡定以来我
　　皇上轸念遐荒
　　恩纶叠下山川日益奠丽夷汉日益安帖沟洫日益疏濬土田日益开垦熙皥耕凿者民风诵诗书者士习休息而蕃衍者户口输将而恐后者贡赋虽山泽鱼盐之利不敌中州而树畜稼穑之勤渐臻乐利抚今追昔未有如我
　　国家之声灵遐畅逺迈千古者也当此之时使滇志犹然阙略其何以扬太平之盛治昭大一统之规也哉【臣】因会疏
　　题明载为续纂拜疏之日即严行设局敦请绅士以郡臣丁炜总其务学臣吴自肃督其成务令序次有规编辑有体分条析目据事直书既不敢失之略亦不敢失之滥庶几滇乘有成书可埀之永久而告无过也已于以献之
　　当宁遐荒万里如在目前安在志滇之书不可以为治滇之书也【臣】谨序所以纂修之由拜手飏言于简端
　　普济堂条规序　　　　　【巡抚管总督事】鄂尔泰【满洲】天下闻有衰羸疲癃残疾之人而不为恻然动心者哉无有也古之王者深悯乎此载之王制着之周官颁之月令其所以用意者至厚而所以为之经画者亦至深且逺也后之君子踵而行之于是乎有养济院之设由来旧矣我
　　皇上加意养老旷典频颁而于衰羸疲癃残疾之人所
　　在存恤
　　京师广寜门外有普济堂者日活数千人以为常予过其地辄式焉矜其人也敬其事也及奉
　　命来滇百务待举揆政所先无急于此于是饬藩司委邑令鸠工庀材堂以落成定为规条以埀永久俾世世遵行勿替凡以仰体我
　　皇上轸恤斯民恫瘝时切之意云尔夫滇属在边方君门万里似此茕独几无可告哀矣不意
　　王风所被无间遐迩俾生斯地者与
　　辇毂之下衰羸疲癃残疾之人初无以异则孰不扶杖感泣愿须臾无死以观徳化之成也虽然不唯其政唯其人不唯其始惟其终倘有其举之莫或废焉我唯愿官斯土者依成法而守之当如一日也是则予之所深幸也夫
　　斯文精萃序　　　　　　　【总督】尹继善【满洲】滇黔粤三省地处极边自古人文之盛弗逮中土
　　国家养育百年声敎四讫我
　　皇上加意作人敦崇实学仁渐义摩之治举遐陬僻壤
　　咸耀于光明癸丑春
　　诏天下设立书院
　　特赐帑金以资膏火所以育人材造就者恩至渥也数年来封疆大吏莅兹土者皆能仰承
　　圣意化导多方购置经书増葺学舍以广招徕边方之士咸知观感奋兴蒸蒸然渐趋于盛然人代少读书讲课之法罕有师承且道路﨑岖书籍难致其书院所藏又卷帙浩繁类非篇篇可读人人得见者虽有矫然杰出之质而见闻弗广诵习无资学者苦之余既莅任之明年顽梗悉除疆圉寜谧顾维幅员辽濶苖猓错居犷悍成风易动难静非以诗书礼乐之敎涵濡而驯扰之难望其化气质而移习俗爰举书院事宜与抚军张觐臣学使吴颍庵藩司陈汝咨悉心筹画立条约选真才延明师赡廪给凡所措置勿渉虚文冀收实效而又念士子无书可读也于是裒集制艺诗古文词每体各选一册旁搜博采悉择理法竝到辞意兼工者然后入选凡几阅月而书告成名曰斯文精萃窃思读书之要博学于文学问之道择焉务精余少居辽海孤陋寡闻早列科名遂登仕版于文章甘苦原未深知嗣宦逰文物之邦名山石室颇足取资又因案牍劳形未遑旁及今者忝任苖疆一切筹边裕饷吏治民生正多有志未逮何敢从事章句学操选政以博虚名虽然敎育英才大臣之职也培植文风师长之责也职无可诿责无旁贷而或因陋就简奉行故事士习何由丕振故于簿书之余不辞焚膏继晷与二三同志互相考定以成是编而又以购书无多古今之英华不无遗漏此余之不能无憾于斯文也然是编也虽选录稍隘实体无不备择无不精无论自童子以至馆阁应世之具取之裕如即举数千百年以来君臣之诰诫政治之张弛凡有益于身心学问之事无不具载非徒可以文章目之者而且简而能该要而不烦炳炳烺烺可歌可诵三省之人茍能奉为模楷寔力研求因文以致行明经而逹用则上可以黼黻
　　休明下可以敎行乡里边境之人文骎骎日上庶无负
　　圣天子兴贤育才之至意及使者殷殷诱掖之苦心况推而广之海内之士或留心采择不废揣摩亦未始非学业之一助云
　　赵州志序　　　　　　　　【巡抚】张允随【奉天】天下郡国之有地里志自汉班固始原于禹贡沿之周礼彬彬然可诵也后世郡邑州都建置因革更易代殊名称之瞀考据者惑焉及唐杜佑宋马端临先后作通典通考荟萃天下之山川人物列为一部较之班志又为加详矣然唐宋时西南叛服不常若浮若沉负版不载以是杜马亦所从略葢春秋谨严于内外之辨者此物此志也我
　　皇朝诞膺
　　天命统一华夷幅员之广古今莫及而疆理之制则以京畿郡邑直隶六部天下分为十四布政司以统诸府州县于是而各有志书纪其地里虽相沿于前代乎然蟠木流沙无雷向日靡不来庭而来王则合诸志之全而大一统焉葢于斯为极盛者也雍正十年
　　世宗宪皇帝特命词臣纂修一统志分行各省修辑通志以备采择云南为梁州裔境自汉置益部以来稍通中国至今渐被
　　圣化百年而后礼乐可兴此其时矣省既开馆延文学之士以黼黻之外而各府州县皆同时兴举而赵州于滇亦推人文胜地故其为志独能本诸经史
　　弗谀弗诬此不特作者之学有本源亦以徴夫毓秀钟灵人可而事足信者匪徒以书肆説铃观之也州牧程近仁来请序予维赵之于滇抑所云蕞尔国者也然自设州治以来四百余年其间风俗之浇淳治理之得失田土之芜辟人才之盛衰与时而迁变者多矣今
　　圣天子在上加惠元元遐荒万里之外若照几席守土
　　之官但能宣布
　　皇上徳意以俾恩泽下究于百姓而不邀近功小利涂饰观听冀博才能之名则赵之民不将蒸蒸兴起而悉臻夫至化之域也哉伏读
　　上谕云治天下者在于治天下之人心必使民气和畅民情豫顺快然知有里井之可安恬然知有室家之可乐斯为无象之太平闾阎实被其泽此必直省中息事寜人安全休养道在于优防驯致而非可取必于旦夕间也大哉
　　王言所当共勉夫奉宣徳化敎养斯民者守令职也巡省风俗而以爱民为称职督抚大吏事也倡率鼔励寜敢他诿故因赵州志之序而恺切言之呜呼亦岂独为赵州之志而言之也与哉
　　重刋四礼序　　　　　　　　　陈谋【见前】型俗莫善于礼而成敎必始于家家而无礼则名分乖爱敬薄俗之流失端必由之紫阳朱子折衷古今损益羣籍着家礼一书琼山邱氏因其文衍为仪节海内通行久矣万厯中商邱宋栗庵先生省其繁重为四礼初稿大要不失朱子本意而节目简易人不必缙绅家不必阀阅胥可行之余尝谓是编也宜于中原寒素之家尤宜于边方侧陋之族是深得乎礼之意而通之不愧为朱子功臣也锓板已失流布未广欲重刋以行而因循未就今年春承乏滇藩滇地僻逺书籍罕至而夷汉杂居鲜克由礼其须是编也尤亟因锓梓以行而朱子通礼司马氏居家杂仪吕氏居乡杂仪并妇人拜考证亦附刋焉诚使家置一编讲明而遵守之于型方训俗之道不无小补顾余凉德不足以感化斯人而地位与民弗亲又不能躬进斯民而一一与之更始则夫不鄙余之迂拙而推而徧之设诚致行使敎兴于家而化成于州郡实于亲民之良有司有厚望焉
　　重刋近思録集解序　　　　　　陈谋子朱子与东莱先生读周子程子张子之书择其关于大体切于日用者编为近思录凡格致诚正之方修已治人之要节目详明体用兼备朱子曰四子者六经之阶梯近思録者四子之阶梯又以穷乡晚进有志于学无良师友之助者得此亦足以得其门而入朱子诱掖后学之苦心尤在于此平岩叶氏用力于此书最専且久所着集解原本朱子旧注叅之诸儒辩论而附以已説明且备矣谋服膺此编携之箧衍近见滇中罕所流布因出以重付梓人将散之列郡俾义塾家塾人置一编也夫滇士之有志于学者多矣得此编而沉潜玩索切已体认依类贯通由是以求濂洛关闽之全书以穷六经之奥旨当必有深造自得而不能自已者此余所切望于滇人士也刋既竣敬书于简端以竢
　　重刊小学纂注序　　　　　　　陈谋五方风气殊矣民生其间不能无刚柔轻重迟速之异而原其本始性善皆同古之圣人修道立敎萃天下子弟于党庠术序而训之以彝伦日用葢豫防其天性之漓而以防养为作圣之功意深逺矣子朱子所着小学其事切于童防而其理彻乎上下本之经稽诸往迹广之以嘉言实之以善行所谓小学一书乃做人榜様者此也今者躬逢
　　圣世化民成俗之方至周至备各省书院诵多人固已十五国同风矣谋承乏六诏职司旬宣得陈请两台于所部郡县广设义学欲使边方士庶均沐
　　圣朝雅化则敦本行崇实学宜首务矣会梁溪顾右卿先生掌敎五华书院出箧中所携紫超髙君所辑小学纂注以示余余读之爱其诠解明备考校无讹尤便初学因重为刋板附以童防须知颁之通省学塾俾逺方之士父师以是敎子弟以是学所谓习与智长化与性成异日明体逹用胥于此立其基安见遐陬僻壤不可以敦本崇实之敎敎之也哉
　　引
　　本朝
　　临安重修泸江桥引　　　　【知府】张无咎【掖县】桥以利渉茍无闗于水患一乡之善士可为也即为之亦不必急若泸江桥水患之所关甚钜者也桥跨泸江之中上防自异龙湖至者四十余里其闲白泥蚂蝗诸沟沙石奔赴以十数计皆壅积河底水之去桥者三四尺耳所谓楚牙鴈齿渺不得见矣当秋之交隂霪为虐山潦交泻汹涌之势不得遽逹漫桥而过不独居民累月苦水而数十里隄防往往崩溃泛溢弥望洪涛郡之为害者此为最也前此歳歳修筑但委之民便而为愚民惜力不实心御患屡厪上宪忧余奉
　　命涖任之初灼知其故爰与临镇及州牧祝君合谋捐俸数百金广储桩石遴员分督尅日兴工浚河三尺以培两埂于受水之区倍加指授杂植树木务期一劳永逸虽烦民弗恤也于是上自谢家湾下迄岩洞昔之頽基断埂者今则周坦坚厚可容车马河患庶几可免矣而桥之低平如故但桥不髙难泻水势水势难泻则两堤不易保桥之増髙可一刻缓哉再捐俸为倡以郡人傅翁董其事虽责属独任而力须众成俾其形势穹窿吐纳百川于以永庆安澜资灌溉而茂桑麻千沟万咸食盈寜之福者其为功不仅在往来利渉已也然则斯举也寜可缓乎为序桥之当急以为勷其事者劝焉时雍正八年之月日也
　　跋
　　明
　　禹碑跋　　　　　　　　　【举人】张　含【永昌】
　　于乎禹功神矣禹文亦神矣万世永赖惟禹功四海永敷惟禹文万世赖其功故百灵防其文矣镂夏鼎藏包湖庐阜予乃檋之词孤山记道里之刻皆不可见可见惟此岣嵝碑一尔皇帝立元嘉靖之十有六载仁洽虞夏文贯姚姒滇小子迩如皇畿得观岣嵝刻集咸不能识其全既归滇覩蜀都太史慎释文字为之影句为之音含惊且喜曰何文苑艺林举昧焉而杨子独识之乎既而思曰夫禹生于石纽广袤蜀之文禹开之也杨子生于蜀其所谓江汉炳灵世载其英将显兹神禹之迹而黙唘杨子邪故曰圣人为天口贤人为圣译信夫初杨子读此碑不得者四字夜倐梦黄衣鱼首人告之曰此南渎衍亨也篝火而覔之良若契焉故曰思之不通神将通之故曰天地有官隂阳有藏待时显也昔司马迁亦汉太史也南探禹穴弗获覩兹竒何杨子洎予生后史迁几二千年而幸获见之乎故曰飞龙在天位乎天徳见龙在田天下文明时之显也义逺矣哉镂鼎藏山之文将次第显乎
　　滇载记自跋　　　　　　　　　杨　慎【见前】
　　史称西南夷靡莫之属以什数滇最大元封中以兵临滇王举国降然而未有称也及张氏受姓后世迭君长者防氏郑氏赵氏杨氏段氏髙氏凡七姓惟防段最久故著称焉夷裔盗名号互起灭若蜂蚁然不足録也然至与中夏交绥接刃疲我齐民世主甘心焉以无用戕有用是可嘅已汉司马氏西南夷诚有意哉余婴罪投裔求防段之故于图经而不得也问其籍扵旧家有白古通峰年运志其书用僰文义兼象敎稍为删正令其可读其可载者葢尽此矣滇僰于三代为荒服汉仅标分其方虽元以兵力胜之而不能守也于今列箐落而郡县之驯鳞介而衣裳之华风沃泽同域共贯昭代恢宇前此孰竝传称神农地过日月之表几近是哉夫分隔之乱昔如彼大一统之治今若此干羽不警百五十年探言其故则金匮秘文缙绅罕覩况荒徼乎余慕宋司马氏作通鉴采获小説若河洛行年纪广陵妖乱志者百二十家法孔子着春秋取羣书于百二十国也因是有感遂纂防段事以为滇载记然滇故老犹歴歴説平南事云颍川侯传友徳以文武才定昆明叶榆身先甲士手草羽檄功为第一振旅入都髙不赏絶世千僇后百五十余年宪臣始为奏请立祠滇城又当时平南者有都督冯诚亦以谗忌遭难至今思其功而愍其遇余因附着之平段事后无使没焉
　　本朝
　　重刋四礼翼跋　　　　　　　　陈谋【见前】明吕叔简先生四礼翼吾师髙安先生称其可与六经竝存于抚浙时梓行其书诵通都而边末独少余来滇中较刋四礼之后复梓此本盖行礼者其前必有所豫其后尤有所继辅而翼之礼不虚行也吕先生为万厯中名臣歴外台所至著书汲汲以化民成俗为先务髙安先生在浙意亦犹是也自惟徳薄能鲜未能仰希前哲万一而劝俗型方窃有志焉天理自具人心非有方土风气之殊至道即在伦常非有极逺穷髙之事人亲其亲人长其长于是书求之不逺矣事生篇末先生以禄养不逮两亲切终天之恨意悲语挚凡为人子莫不惕然动念余抱风木之痛尤不忍卒读云
　　重刋孝经注解跋　　　　　　　陈谋经者常也孝为天地之常经圣人孝弟之至可以通神明光四海民则之而孝有始终亦可以行成而身立故孝经一书古今立教者之根本也伏惟
　　圣朝以孝治天下乡防两试竝以孝经命题欲使天下士子咸讲求于根本之地亦既家置一编矣顾滇地刋本多为屋揣摩而于全经奥防儒先讲义未能择精语详操觚之士乐其易从略知大意不求甚解余窃病之尝从玉峰徐氏所刋经解中得读孝经注解一书首列明皇之注继以司马文正公范淳夫先生之诠解发挥经防殆无余蕴今特重加开雕广为流布俾读是经者深思体究各得其章指趣之所归庶天地经常昭如日月将必众着于亲亲长长之义不徒视为弋取科名之具云谨跋墓表
　　本朝
　　节士张葆孺墓表　　　　　【侍郎】吕履恒【新安】呜呼此
　　有清节士张公葆孺之墓也予尝闻公行事不获见其人幸其孙月槎出吾门读所为公状慨然想见其为人未尝不激昻奋发兴起其志气窃叹士节不可不砥也公讳良伍葆孺其字也又字允侯号黄石别号五聚其先蜀之巴县人始祖均徳为元明威将军入滇家石屏州世有德曽祖汝桥举乡饮大宾祖煜然歳贡生官训导父一甲明崇祯庚辰进士累官至太仆赠大理寺卿妣王淑人公生而岐嶷笃学有志尚入郡庠食饩性善饮可一石至醉则豪吟睥睨旁若无人敎子若孙讲读遵大理公家法足不履公门士以此重之吴逆之变建伪号开科趋仕者如骛公避居山村中饬诸子勿应试伪有司逼之力告养母不出后二年王淑人卒论者髙其节且服其先识云今夫平居谈节义章缝辈类能津津齿颊闲或语及逆节辄裂眦诋詈不使齿于人此非必尽伪亦天性然也一旦时穷势廹揺揺然视其身如悬旌惟风飚所左右龌龊者无论已即一二自好者亦不克反众独立皭然自拔于尘之表然则士之克以节见者鲜矣至若分符守封疆为天子死其职如顔鲁公之使李希烈叚太尉之击朱泚前史亦难之况以天末儒生去京师万里宦籍未通身家可念且际乎顚沛之顷者哉予所以表公之墓不禁三致意于士节之难全也公年四十应明经生平恂恂如童穉尝以善退为学志不欲上人若无有甚异者顾其于忠孝大节确乎有不拔之操而天亦若善佑之俾其两全无缺非积善有庆而能若是乎往闻吴逆变时甘忠果公及叶公应橊皆以致命遂志优典襃卹至胡尚书兆龙初为汉中副使道闻难时匿其印于稻畦身为酒家佣卒用自晦以全臣节斯亦竒矣易曰过渉灭顶不可咎也孔子称临大节而不可夺若忠果公三人者或以死事成仁或以洁身免乱事不必一辙然皆表暴于世荷
　　国殊恩封马鬛晋通显可不谓荣焉若我张公一介砥节不求闻于当世世亦鲜知之顾使其名湮没而不彰非后死者之责哉公生明天唘甲子卒康熙戊寅得年七十有五乡饮公墓侧卒后五月始授南寜训导配许氏有淑徳与公偕老年八十七乃终子五人徳宿歳贡生景宿应恩贡生未授卒以子贵赠检讨吉宿嵗贡生台宿早卒元宿庠生女一人孙十二人自景宿出者曰汉癸巳进士由翰林院庶吉士授检讨即月槎也尝为予述公轶事及其性行甚详又曰公承家埀五十年不替先徳易箦时谓其子孙曰吾每思大理公宦蜀事悲不自胜有终身之恨乃今然后可见吾祖若父于地下矣其守身以事亲如此呜呼此其所以为节士欤
　　志铭
　　明
　　恭肃严公墓志铭　　　　　【大学士】王锡爵【太仓】
　　今上万厯中大臣之以清徳着望受天子特逹知所拔擢待遇皆异等而未竟其用以死者海内葢有三公诸城邱简肃公橓琼州海忠介公瑞与今昆明严恭肃公清先是严公谢太宰事归上数问阁臣严尚书病愈否会本兵缺则特旨诏补公如杨襄毅故事又特使使者驰传趣公行又数问阁臣严尚书何时来已公疏至具言臣实病且废不胜首邱私念以负上惟上哀察上不得已停笔欲署其奏久之方许比越嵗上优礼归老重臣又首晋公太子少保给廪米舆夫无何讣闻上若曰是惟予万里亲臣赠防故事外宜有特加于是阁臣议端僖恭肃二諡以请上又特旨防用今諡其终始注眷殷繁款笃尤两公所未及云公字直甫号寅所其先五代祖名子敬者自浙之嘉兴徙居滇祖暠父春坞公锳以公贵得累赠至资政大夫刑部尚书祖母董氏母佘氏俱夫人佘夫人生四子公最少而咄咄竒悟乡先逹光禄施公昱择壻得公以女归之嘉靖癸夘举于乡明年成进士除富顺尹富顺故剧邑或以调公此未淬之剑而轻斩蛟断犀耶公谨谢曰小子何敢抑余剑也乃方在冶中惟工之所铸而择利可乎至则能声大腾以救荒课为天下最丁母忧后除邯郸其治如故操寻召入为工部屯田司主事歴贠外郎郎中督修外城及九陵皆斤斤谨出纳侵牟吏胶手所省费以巨万已工成当叙陞公辞不受受加俸丁父忧复除兵部车驾车驾主行邮政以清强敢任怨闻坐忤出知保定府会歳旱多盗公政先保民歳既渐熟乃具为条敎劘俗饬蠧犁然有理故事三辅郡嵗籍民充京师库役公议罢之至今称便居保定三年课复最歴陞易州兵备副使陜西叅政四川按察使即其地转右布政使所至自抚按特举及两京台谏会举不下数十疏隆庆戊辰擢都察院右佥都御史巡抚贵州寻改四川公故川吏知其民所疾苦乃具籍川课之当输京者议割二十万金就近改给陜西军饷罢郡县卒之团操成都扰民者贡番入边则为定限额数额外不得浮一人他约束一切以惠利为本而痛持豪家悍吏以法以是士大夫誉诽常叅半而内江赵文肃公独深知之会有以流盗诖公当落职赵公力争得予吿调及后五年起督鴈门关不果改贵州入为南大理寺卿寻改北歴刑部吏部右侍郎复自吏部陞刑部尚书上之知公自其在刑部能执法不骪权势始既柄用典铨则日夜讨故事论官材丞掾以下皆亲为标署杨遵彦之黙识黄次公之至精不能过也中外吏师其廉俭苴牍之问几无一迹上孶孶以太平属公且未艾而公病归矣归之日遣使慰劳仍赐驰传以万厯庚寅年六月二十八日薨于家距其生嘉靖甲申年四月十八日得夀六十有七公性检厉勤于事其操行严于趋舍辞受尤凛凛所居官身自与僮仆食麤衣敝萧然也槖中装虽图书琴鹤不取诸人蜀王慕公使使致扇饵防饷而不受初拜尚书贫不能具服色束素犀带以朝其辈类或指戏之公释褐时玳瑁七品带故在耶公笑曰不然夫犀带不装金安知非玉吾顾恐难为上耳葢公之内行修洁与海邱二公略同而二公喜谿刻标异稍闇于大体乃公独薰然长者色温气和人无贤不肖贵贱皆礼接之其行法处议本人情计久逺无崖岸峻物之行讙咋抵掌之谈以故明主眷遇尤渥而海内至今称大人之能安国家镇雅俗者必首公云铭曰公起滇南万里遇主不介而亲其惟徳举试吏一同为郎再考环辙方维颂者交道中丞之节于蜀于黔斤斤其明濯濯其亷入典法台不骫三尺以晋冢卿式是百辟胡威之清惟畏人知苏章强切以忠见思古社稷臣待公屈指千载遭遇未究遐祉郁乎髙山司空取营埋石其墟载以嘉名曰惟帝赉曰允师锡尚俾来许仰止无斁
　　赋
　　明
　　金马山赋　　　　　　　　【佥事谪戍】刘　寅【崞县】
　　蓐收柄灵房星聚精超鸿蒙而含秀倐凝结而成形此金马之山所以置陬訾而奠昆明也在昔神禹受命爰分九区表岳镇之崇崇隔方维之顿殊有岱有华抗东西以屹若曰衡曰恒界南北而截如旷哉梁益并包坤隅功不假于疏凿地独钟乎膏腴起层峦之嵯峨控滇南之故墟斯谽谺之岩谷驾绵邈之方舆造父固莫施其衔勒王良亦难范以驰驱观夫蔓草埀尖风批耳白月悬瞳青松掉尾渍赤沈以湛露流汗沟之逦迤铸莫待乎棠溪产非资于丽水形类腾骧之骐驑势似振鬛之騄駬过日影之须臾摩苍旻于尺咫迨夫嘘气成云喷沫起风障泥荧荧之彩霞鞶缨绕煌煌之流虹迅雷张其猛烈疾电助其威雄泻甘澍以注下卷拳毛之蒙茸叠巘益翠巅崖增红洞扇唘廐闲之敞莺声响和鸾之玲珑万骑仰观而辟易羣夷睨视而惊冲至于岌嶪岿巍岧嶤崒或奔如惊或骤如突峻拔天脊峭削风骨蓊蘙森爽隐辚□郁杳横亘于百里拟长城之矹矹是宜拱帝京之尊严障大藩以寜谧也或有野老诘予而言曰子徒见其小而不穷其大知其名而不究其实吾将为子陈之元黄肇分氓生蚩若鱼若虫无识无知聪明闲出命为君师立一代之典章成四海之雍熙嗟惟此邦视为外夷境荒荒而泯泯水漫漫而弥弥姚姒置之不即顾问商周鄙之不遑保厘俾昏迷而弗悟竟风靡于侏楚命庄蹻辟地逺来自王于滇顾瞻徘徊君臣之分少定天叙之典未谐汉武奋志劳民费财命张骞而逺出弭使节而虚回亦有孝宣不务大体慕神怪之恍惚行禋祀之渎礼王襃驰驿而西上仅致一奠而乃已遗祠庙于岩阿谩冥摉而逺纪唐畏巅之跳梁宋限大渡之涯涘元虽小安亦何足齿猗欤皇明抚有万方圣武神文巍巍堂堂既底寜于华夏遂有事于戎荒命矫矫之虎臣挥天戈而奋扬直指云南埽除欃枪截长鲸之鬐鬛刳妖狐之肺肠显允黔寜智勇忠良威已施于戡定恩复尽于胥匡化强梗为礼义变椎卉为冠裳揖让之风济济诵之声琅琅绍述前烈适有惠襄招防贰以诚信镕顽嚚以慈祥国公继之纲纪益张载平安南功业弥昌总制仁贤淑旂绥章来镇来临克柔克刚致逺人之尽服迈前哲而有光俾金马迥然而特立与碧鸡相对而相望小姑息之宋元陋怯弱之汉唐夫然后知皇明之盛徳冠古今而莫竝纪昭靖之殊勲埀悠久而不忘余闻其言拜跪叹嗟遂为之歌曰金马之旁兮有稻有秔金马之阳兮有郭有城臣宣旬其善政兮民勤事乎农耕咸矢心而弗渝兮愿永享夫千万之太平
　　戎旅赋　　　　　　　　　　　杨　愼【见前】
　　恭承恩谴兮于役滇越捐佩江臯兮解绅云阙三陟崔崔兮九折不日不月兮遂届穷髪抚孤旅而悁脰兮揜众困而心怅圭籥之骎遄兮逾四稔而迄今父母孔逺兮懿亲离而北南类连逵而分衢兮似同波而殊浔慈乌忻于共巢兮恒鸟悲乎异林彼纎羽之防族兮亦命侣而跢跦何生人之含灵兮乃离羣而弗如咏清人之介驷兮感放士之鸣鴸姬公畏于熠燿兮尼父唶夫蟪蛄屈托乘于螭豹兮庄寄径于鼪鼯在圣哲而固然兮揽古人而乘欨哀吾生之罹邮兮背中土而播荒粤戴盆而伏嵁兮望崦嵫之末光神怳悢而蜚飏兮形脔卷而伧囊睇孙水之浩渺兮瞻灵阙之峻极聆猩猩之夜啼兮履狒狒之朝迹寻终古之攸居兮问祝融之昔宅胥靡登而不惧兮魑魅过而奚栗崛骇扬兮含沙影流喟兹徂春兮忽焉杪秋月令殊于九州兮瘴卉华而歳周若有人兮好我擕旨酒兮思柔采槟榔兮缀扶畱赠相离兮结忘忧搴鸡兮为脯露江鱼兮为修滇歌兮防舞白日逝兮元景浮独持觞而怀逺兮杂叹歗其向陬遂还轸而休室兮隐零雨乎寂夜引簟枕而假寐兮遥归梦乎亲舍家人嘻以疑语兮闾里纷其来讶众鸡鸣而惊余兮晨光昒乎东射怅梦欢而觉悲兮泪承睫而交下假灵氛以歴占兮援颂兮余谢曰明廷其布徳乎子行归乎肆赦系曰莫靡荒服自中古兮日月之表烛不普兮章亥歩穷禹罔睹兮兰津开道行商苦兮碧鸡望祭使者阻兮子亦何为恒此土兮命兮不祥顺勿忤兮乐天知命云何怃兮
　　滇南赋　　　　　　　　　【知县】俞　纬【楚雄】
　　滇南草木子尝慕司马子长之逰恨其时初事南服心奓体倦役目骋耳未足以尽其大观也惋然言于西蜀石潭先生曰夫人居胜地则其志朗其御逺处偏安则其中倔其气索此牵乎地者也又读帝系舜以诸冯而继命西伯以岐山而造周为之而已曷与地谋此系乎人者也先生以余歉处滇者乎请诵所见闻而就正焉夫滇之处絶镇也地衍西南之域天文井之分肇自巨唐宅西于昧谷禹贡导水于南溟庄蹻据众而可王既通五尺于嬴秦迄乎汉氏置五郡凿昆明张骞之通西徼诸葛之事南征控八垓于神州辟万里之烟云廓泸江而为门掘西缅以为塞接交益而竝峙抗昆仑之重扼槃乎薮陆之所凑族类不减乎中土或烂之怪错奄八区而谁伍于前则跨带交阯连延南海危耸撑空悬石云霭溪汨汨而渚流谷掩掩以伏偃途迷迷乎衡宇亘万里而愈逺于后则据蹑吐蕃枕輢石门﨑岖跳跌要害之屯北指辕以岷巴复逺御乎陇右背长江以为堑还十睑而错缪于东则右绵施鬼万壑所充嵩峻屼防肩鼇柱空涵沃野于千里负天限之闗垣引长渠于二广却风门于辰沅于西则遥制八百控有猛密老挝肢属干崖附籍皇图逺摄乎遐陬犷悍驯扰于帝怀恒恳恳以纳款又何见乎蒿莱其封域之内则夷险崇卑雄据千里长林防谷屏岭堑水葢将自其大者而观之其山则龙盘凤翥虎踞虵伸冈峦拱卫翠壁霄青左哀牢右太华阳瓜有天耳之扼隘银生连乌以接霞牟寻所岳之防苍王襃使祀之金碧蜻蛉崇峰修谷成会要之区柘南岭嶂摩云为控扼之邑于是乎竹箭缘壑杨栁临岸橘柚抽枝松相挺榦梭罗婆罗之殊其华棠梨槵子之蕡其实紫榆杏防椒桤杉漆木兰椿槐樱李桃栗园桂之馥秋馨霜梅之春信乳檀烁烁而霞腾安息霭霭而云喷卉则紫花白莲素馨杜鹃蔷薇芍药芭蕉紫菀青兰芬芳于幽谷山茶葱郁于峯巅蔓修藤吐种种竒葩有标其叶有灼其华或经秋而傲霜或蒸日而拂霞尔乃孔羽佩翠鹤顶冠朱雉雊禀素鹦鹉人呼蛤蚧穿其木鹳鹗鸣其隂寳树巢瑚之鸟莒山来鸜鹆之吟鹰隼鸷搏乌鸟反哺白鹇于飞翡翠啄雾子规夜作而促耕燕雀栖暖而春至翅回鸣号戾止乎其内兽则熊罴咆号于深林虎豹长啸而风烈夕羊畏露狡迎月猩猩夜啼猿猱竞捷松鼠之攀縁神鹿之隐穴犀象嗷牙豪猪刺簪麝狐假威犛牛踞山踟蹰乎其间珍则有琥珀丹青珠瑂瑕英金沙银矿川媚山灵玛瑙瑚絶蕴寳井锡铁铜铅石緑碧瑱果则无花猩猩胡桃松实槟榔无柯南枣荆棘摇颗香橙累累金橘蜜桶狮头同族异育羊桃橄榄柿橊御霜或托根扵崆峒之隂或菶防于圃囿之阳其浸则滇池嘉利沧水洱海异龙阳宗之湖抚仙星云之陂滴沥渗淫会其流涓淤泱灢成其大浟湙防滟浮空澎湃嘘噏百川洗涤尘隘乃若秋月悬波午风转幌飞沫起涛扬澜溢浪圆景当天彩云荡漾溟溟蒙蒙色连霄汉又若澜沧丽水金沙元江横襟蒙带山陵懐襄圆渊九回以悬腾湓流雷响而电扬长江浃潗峻湍崔嵬盘涡谷转淩涛山頽浑沦浩淼乍挹乍堆尔乃泄卤涌咸于浚井采山煮水于盐池内帑输赋巨商擅赀于是乎蛟龙隠滩鼋鼍处水乃见怪物兴云致雨其族则有长鲸吞舟修鳣吐沫金线竹钉水母蚌江公大头康郎细鳞鲭鳄鳇鲵轮鲎蝞螺蜗鲫目虾喷霓鳞甲鏙错焕烂锦斑泝回顺流噞喁沉浮其四野则邱陵坟衍原隰陂渠沟洫畷畛黍稷离离池塘既隩髙城深池关讥唘柝江梁济水寝庙绵五世之勲巨室端维垣之矩乔木隂隂朱黻靡靡其居民则髙门鼎贵魁豪岸逸流寓多齐鲁之昆戍遣悉吴越之裔其间虽有毒獹乌蛮鸩獠咢栗惟构巢于岩阿结茅于山脊友麋鹿之与木石竟莫伍于防市观郊隩之富奥实京邑之纲纪帝王之外援开国之宇斯盖宅土之所安业观听之所溢美此其大较也然此特山川之粗也乃若天有至粹地有至精协气昭宣名世挺生施全之毛诗许淑之授五经张隆之墓扰狐杨惠之孝感神明文章政事蔚若王升风裁凛然爝若张叔董文彦义以拒贼死睢阳之忠吕季平誓不附雍茂子卿之躅傅寳南州人杰仲宣齐名经术张英身代时勉之罪郭文秀发相如之曲和光道人廉惠先生耻干利禄居恬政明又若防字释蝌斗之文筮师精卜数之揲麦宗通番蛮之书草书缀羲之之帖义若用之节若方玘出将入相若一清守死善道若继鲁廷璧刚直不阿有澄清当世之志希载博雅修洁逹拯溺亨屯之体近则山岳炳灵风气唘英儁迭出未可枚举当盛世而擅名稽海内而为拟是故防谈者之乐誉景行者之仰止石潭先生喟然叹曰壮哉吾子其善逰乎余旧有志于是纵言琅琳实获我心涤我之沉疴敞我之灵襟竒竒怪怪恍夺神而今惜其去子而之湖荆也滇云子怫然不怿曰石门剑阁三巴绵络楚王梦逰之阳台大禹黒水之疏凿岷峨掇之以舒抱江潼借之以披廓物不终聚复云驾言然淋淋不知其然







　　云南通志卷二十九之十二
<史部,地理类,都会郡县之属,云南通志>
　　钦定四库全书
　　云南通志卷二十九之十三
　　诗
　　古歌谣

　　渡兰沧歌【水经注汉明帝时通博南山道渡兰津行者苦之歌曰】
　　汉徳广开不宾度博南越兰津渡兰沧为他人
　　僰道谣【益州记曰泸水源岀曲罗两峯有杀气暑月旧不行故武侯以夏渡为艰泸水又下合诸水而总其目故有泸江之名自朱提至僰道有黑水羊官三津之阻行者苦之为之语曰】
　　犹溪頳木盘蛇七曲盘羊乌龙气与天通
　　四言古
　　晋
　　述南中志　　　　　　　　　　常　璩【蜀郡】
　　赤徳中微巨猾干篡白夷乗衅致民涂炭爰迄灵献皇极不建牧后失图英雄迭进覆车齐轨蒙此艰难
　　五言古
　　唐
　　临水亭【旧志相传为寓苍洱　博士作不知何据姑存之】闾邱均【成都】
　　髙馆基层山幕坐借芳草旁对野村树下临车马道清朗娱心术幽遐备瞻讨回合峯云联绵渚萦岛气似沧洲胜风为青春好相及胜年时无令叹衰老
　　古风　　　　　　　　　　【翰林】李　白【山东】
　　羽檄如流星虎符合专城喧呼救边急羣乌皆夜鸣白日照紫微三公运权衡天地皆得一澹然四海清借问此何为答言楚征兵渡泸及五月将赴云南征怯卒非战士炎方难逺行长号别严亲日月惨光晶泣尽继以血心摧两无声困兽当猛虎竆鱼饵奔鲸千去不一回投躯岂全生如何舞干戚一使有苗平
　　同诸公送李宓云南伐蛮　　【御史】储光羲
　　昆明滨滇池蠢尔敢逆常天星耀铁锧吊彼西南方总宰统元戎太守齿军行囊括千万里矢谟在庙堂耀耀金虎符一息到炎荒搜兵自交阯茇舍出泸阳羣山髙崭岩凌越如鸟翔封豕骤跧伏巨象遥披攘廻溪深天渊揭厉逾舟梁元武扫狐蜮蛟龙除方良雷霆随神兵硼磕动穹苍斩伐若草木系缧同豕羊余丑饮弥河啁啾乱行藏君子恶薄险王师耻重伤广车设罝罦太白收光芒边吏静县道新书行纪纲剑关掉鞅归武弁朝建章龙楼加命服獬豸拥秋霜邦人颂灵旗侧聴何洋洋京观在七徳休哉我神皇
　　过遂久县　　　　　　　　　　刘　湾
　　百蛮乱南方羣盗如猬起骚然疲中原征战从此始白门太和城来往一万里去者无全生十人九人死代马卧阳山燕兵哭泸水妻行求死夫母行求死子苍天满愁云白骨积空垒哀哀云南行十万同己矣
　　送袁中丞持节册南诏五韵　【同平章事】权徳舆【略阳】
　　西南使星去远徼通朝聘烟雨僰道深麾幢汉仪盛途轻五尺险水爱双流净上国洽恩波外臣遵礼命离亭驻紫骝且尽尊中圣
　　元
　　碧鸡山　　　　　　　　　　　郑　衍
　　中庆西南来有山势雄奕屏开障大荒壁立数千尺晴峦叠奇峰幽壑藏怪石清风响松涛老树森矛防俯瞰滇池水仰矗云山碧山灵得异境庙貌存古迹君侯本世家奉诏平叛逆兹承宠光行山迎马首怿镇遏良有谋烟瘴似氷释从此边陲宁殊书竹帛
　　西蕃箐　　　　　　　　　【学士】张　翥【宁晋】
　　西道出邛僰百里弥箐林俛行不见日刺木郁萧森伏莽有夷獠巢枝无越禽根盘三岭险气接西蕃深银山雪夏白金沙岚昼霒主恩畀良帅时平靖蛮心风威所播洒瘴地空毒淫愿言辟南徼蔽以树棠隂
　　入霑益乱后伤怀　　　　　【进士】公孙辅【德阳】
　　驱马霑益州南望滇海头向来繁华地变灭如浮沤逈不见人烟但见河水流青山宛然在风景何萧飕郡县生荆棘污莱翳田畴夜聴虎豹号昼顾麋鹿游羣乌集战垒野燐飞林邱灼灼道旁花只为行者愁缅思冦乱际藩垣失防秋空虚起外侮口语兴戈矛盛衰虽天运祸端亦人谋生灵尔何辜吾欲天公尤
　　谒兰沧武侯祠　　　　　　【学士】揭傒斯【富州】
　　炎灵压东都卧龙起南阳汉业入三顾蜀日宣重光岂伊山川险况在兵刃强八阵通神明二表贯穹苍天运有隆替吾君自虞唐煌煌十万师声威摇八荒大星殒渭南万古一悲伤但使汉贼分安有终不亡桓桓萧相军双旄出永昌下马城南池为公酹一觞
　　滇池　　　　　　　　　　　　乔　坚
　　滇水不可涉石防森嵯峨胡能宅蛟龙但可藏鼋鼍渚风荡惊湍乃尔泥滓多我欲澄其源应自昆仑阿才谬谅靡救临流将奈何商山紫芝曲渔父沧浪歌斯人久不作千载无清波
　　明
　　兰沧江　　　　　　　　　【学録】毛　
　　两山髙插云岿然若天岸草树緑相缪仰视天一线中有一长江江流急于箭乱石龃其中喷激成飞霰客子何问津鸡鸣夜将旦仆夫相顾愁舟楫恐失援天明涉此险永作边城翰
　　蕉洞
　　幽幽小洞天沉沉若隧道石门古莫扄石磴净于扫石花三月开色比桃李好人争秉烛观过此即枯槁既非人技为无乃天所造况无镌凿痕此理不可晓
　　赠杨宁征麓川　　　　　　【大学士】杨士奇【庐陵】
　　杨生青云客文彩耀白璧腰闲龙泉剑别我有远适吾闻禹徂征舞干致苗格所以宣尼训服远修文徳好谋而有成明明垂警饬如何才智士宏议薄古昔怀忿忽逺图急功幸茍得宁论万里行糗粮豫储积汉廷所遣将孰是赵充国子行职赞襄黾勉摅良画虽有斗酒饯安能写胸臆
　　仙乐台　　　　　　　　　【佥事】孟　霦【泽州】
　　山郭朝雨余青芜连野路期与髙人游篮舆西北骛苍山乱云间隠隠钟声度危塔出层霄金坛洒香雾久厌冠簪累禅林时信步碁局傍晴轩茶烟穿竹树颇得静者心安知白日暮常此坐观空迷方倘能悟
　　大观楼　　　　　　　　　【副使】赵维垣【永宁】
　　我从哀牢来鸟译连亭障一望楪榆城宇宙何昭旷瑶峯冠白云金鱼分玉浪岫虎川途晖涛鹭风烟向岂羡方壶游可使天台让元圣心幽冯海若亦飚荡吾欲问山灵无言空罔象但覩岩壑闲森森释门傍
　　青元洞　　　　　　　　　【叅政】马　卿【林县】
　　夙昔慕仙侣采药寻名山蓬殊恍惚胜境自人寰世网犹未脱遥遥谪南蛮簿领日纷纠春风偶余闲巡行厯阡陌登游遍林峦山椒洞门啓玲珑彩云闲奇石状扂臬斧凿羞垂班天光牖虚白月窟浮清潺珠玑瑱乳缀绮绣壁苔斑俨然清华境寸碧出云鬟果有笙鹤翁霞氅何斓斒遗我金简书兼之白玉环环以象太极书以示九还谓勖松栢心无为桃李顔再拜感至教翛举不可攀仙路岂云远炼修良匪艰矢心断金石常恐芳嵗残红尘落已久丹书几时颁愿言达精诚排云叩天关
　　元谋县歌　　　　　　　　【修撰谪戍】杨　慎【新都】
　　遥见元谋县塜墓何累累借问何人墓官尸与吏骸山川多瘴疠仕宦少生回三月春草青元谋不可行九月草交头元谋不可游嗟尔营营子何为歘来此九州幸自寛何为此游盘
　　采兰引
　　【广通县东响水关产兰緑叶紫茎春华秋馥葢楚骚所称纫佩之兰也人家盆植如蒲萱者盖兰之别种曰荪与芷耳时川姜子见而采以赠予知九畹之受诬千载矣一旦而雪作采兰引】
　　秋风众草歇丛兰扬其香緑叶与紫茎猗猗山之阳结根不当戸无人自芬芳密林交翳翳鸣泉何汤汤欲采往无路局步愁褰裳美人驰目成要予以昏黄山谷嵗复晚修佩为谁长采芳者何人荪芷共升堂徒令楚老惜坐使宣尼伤感此兴中怀琴不成章
　　谒二忠祠　　　　　　　　【大学士】夏　言【贵溪】
　　朝出南城门望见城南祠含凄眺田野洒泪升堂基栋宇何峩峩松栢森前墀言念二君子皎皎双玉枝圣皇啓初运元孹据滇池衔命属后先仗节死一时义气奋殊俗英声动边陲列圣眷明徳宪臣继陈辞襃扬锡异典记述磨穹碑余奉万里役弭节昆明涯吊往有深蹙感今重遐思道消仁义捐俗降节槩亏汹涛荡激中见此千仞崖疾风转髙蓬劲草终弗移斯人久徂谢爼豆光陆离荣名岂终极天枉奚足悲
　　飞来寺　　　　　　　　　【提学】胡尧时【泰和】
　　行过飞来寺逶迤赵州路忽见防苍山飘焉神与骛岩嵌雪未消峯髙鸟难度姿润青芙蓉长日生云雾睠兹千仞岗谁能振髙步人生嗟如鸠结巢檐下树不极髙与明栖栖空旦暮
　　半闲亭　　　　　　　　　【知府】章士元【苏州】
　　昔贤理彭泽托迹东西林岂繄躭名教实寄方外心余质本樗散黾勉婴绂簪西南系一郡绵力苦不任征科与敲扑填此烦冤襟爰追昔人意佳境还招寻邂逅入精庐幽赏惬孤吟昙花争永昼香灯散秋隂夷犹未成久潇洒良独深乗兴数来往挈榼聊自斟同行尽寀服相懽各矢音如知会心处无闲古与今倏忽嵗云改庭柯郁森森未谐结庐愿有怀春江浔怅此羁旅迹缱绻空蹄涔何当返初服一卧吴山岑
　　白水关驿对月　　　　　　【叅议】冯时可【华亭】
　　浅山曳轻云茂林郁深碧夜气凉如水当窻迎皓魄露华洗空氛清晖流几席已欣鸟道脱尚恨鸳楼隔抱影独寤寐衔恩感今昔天宇本自寛人生胡自窄万里游亦奇百城临且适当剧即程书乗闲亦振屐悠然如在林孤臣何局蹐
　　饮朝霞漫兴　　　　　　　【知府】黄兆隆
　　隂晴互朝昏气候靡有定春半尚余寒未惬登山兴偶辱翩翩贤邀游招提境出郭适清和日淡纤云净梨开白盈枝桃飞红满径芸芸麦正芳嘤嘤鸟相应厯壑既经邱穿林复陟磴望望诣朝霞果然三界胜纵目万象空身如超上乗涧水浮闲花禅堂发孤磬亭亭古栢隂落落长松劲碧绣緑萝悬石冷香泉迸入门供帐繁绮筵笙歌并且尽主人情不问山僧姓更有同心俦元谈时印证披豁见天真衔杯不欲醒自苦俗吏忙得此欢怀罄留连光景迟收拾无余剰临风咏归来天外紫烟暝
　　望雪山　　　　　　　　　【叅政】谢肇淛【晋江】
　　山行数百里贸贸靡所届廻上四盘坡我马痡以惫千峰绕翠屏惊见玉龙挂烂如白芙蓉横耸青天外斜日正照耀银宫起光怪皓质互四时千秋复万代元鹤不敢栖路草緑映带永怀面壁踪结想香林界坐令俗骨清顿觉神情快安得驭泠风凌虚饮沆瀣
　　兰津渡　　　　　　　　　【巡按】邓　渼【新城】
　　冐险戒征鞍行色委空翠回飚引去旌迤逦向虚缒峭壁倚雄峙长江贯澎濞虹梁跨飞动鲛宫审所寄地维恐中陷日车侧引避石古霜华明天寒岸隂閟静闻饥鹘啸遽疑飞雨至客魂惊始定幽光屡眙南登蜀相祠英风此未坠
　　行部迤东西轺中杂述二首
　　策马登山椒下有古时邱灌莽翳纵横雀声鸣啾啾井灶已芜没碑版尚可求夷俗每下拜行人为涕流借问何代贤乃是武乡侯当时行军营遗名至今留攻心得上策南人戢狂谋板荡英略显承平士习偷武定既余孽陇川未俘酋疥癣何足言樽爼无胜筹桓桓介胄士坐贻巾帼羞凭轼想精灵徒此仰令猷九原如可作微公谁与游
　　出自郭北门有叟泣路隅自言贾人子少小工废居北走邯郸道南游厯勾吴赀给幸益饶斥买尽膏腴长子狱小吏次子业为儒防子独无事蹋踘竝樗蒲赍贷遍贫人颇获乡曲誉鞍马溢街巷出入闲且都转盼十载闲人事有盈虚长子死虐珰吿密横见诛前嵗武定变次子复被屠防子无警省门戸转萧疎府帖召买金里胥迫相呼忍泪遣之行逺贩豺虎区经年絶还期瘦躯知在无公家有程限官法严追逋朽老甘痛楚鞭挞无余肤废箸不足偿归卖婢与奴罗纨昔盈箱今也妇无襦残年复余几委骨终沟渠语竟泪簌簌闻者亦欷歔藏金着古训改玉钦令图德音沛早晚忍死且须臾
　　华藏寺
　　梁州仲冬月气候如秋早忧俗省烦瞀乗闲恣幽讨鸣笳越修阪停车渡清潦攀林践香界渐近山更好斸翠开筠房疏碧架兰橑银牓倚虚壁红亭映深岛滥泉珠自泻杂英霰微冒回飚荡松林苍翠若可扫山果摘霜橘蔬食甘蕰藻局俗鲜胜韵遗荣得旷抱去岱久已审悬车岂待老
　　武定变
　　朝登武定城暮宿抵罗次有何厐眉叟遮车泣诉事问叟何所苦问叟何所觊叟耄复健忘忆一不记二往者万厯初边守幸康乂守令咸得人民物鲜札厉伍伯不到门什一有恒税防米才十钱半镪易一醉贝自转输工价集骈坒相欢太平人但供角觝戏呜呼廿载间乾坤一幽闭中丞文且武抵掌谈封拜羽檄岂虚来兵革靡宁嵗忍以百万命而快一人意忍白千里地而希茅土赐守臣本蟊贼中珰甚狂猘此辈纨袴子况彼粪除隶咆哮而负嵎逢者鲜不噬不忍因民怨奈何虎冠吏一夫敢倡难余孼竟昌炽譌传防初集颇遭守者詈黾勉授残甲垂头望睥睨蜂涌围己合蚁薄城遂溃巷战力不敌免胄期殒碎烈烈金与王阖门竟死义宛转蛾眉女慷慨丈夫气泣抱黄口儿牵挽及娣姒相继付烈焰义不污贼锧草间茍求活羞彼郡都尉难扑燎原火易乗破竹势中丞文且武小丑曾蔕芥下令城中外毋得辄引避按堵第如故已定退贼计贼来如风雨剥肤患孔亟晨兴牙门啓文武咸就位冦贼在门庭请问计安出中丞噤无语汗流手颤悸但云乌合众不久自当退城外鼓盈天城中哭震地贼徒皆重铠踉跄错其臂每闻得汉儿刃腹必洞刺刳肠絓树枝乌鸢下争食尸积云津桥血流滇海澨中丞非不武空拳安可试登楼望贼徒然思所畏或用缓贼谋姑为好语慰彼贼若罔闻瞠目仍攘袂恶诟至不堪左右皆沮媿甘受城下盟窃发虞奸细犒用十二牛文锦先皮币葚紫织成衣黄金钩落带银印形钮本自上方制名器敢轻假曾谢挈缾智贼众始拜舞观者犹惴惴贼来荷戈入贼去驼金回可怜窈窕娘抑作犬羊配虏获动无算男妇必累骑辎重百里间绵绵行不絶猡贼固骁悍小胜辄忸中丞文且武开门悉精鋭击归伺其怠小丑安足殪但闻攀墙看谁将一矢遗夷民旧部落府主新仪卫前歌后有舞送归刺史廨昭昭汉日月几向蛮天坠忍死幸须臾延颈王师至焚香拜马首双颊如雨泪不意沟壑躯复覩汉旌帜感激活我恩人持一笥饵长跽主帅前帅闻乃大谇怒声吼如雷立命三军士居此围城中尽与贼勾结从贼有显戮任其所斩刈军士拥向前两手捽其发举刀便欲斫观者但眙叩头连乞命我辈有何罪尔辈实无罪是尔命尽日昨传中丞令首开购级例重赏不逾时以此竞趋利贼无所得失利且有害头颅许借我谁能别真伪老幼闻此言号擗泪盈眦生既无门控死当诉上帝骈首就锋刃流血如泉沸次第列功状报防日三四中丞啓防书抵掌大称快催军益前进功多赏亦倍传教诸将营努力功名会今年杀诸贼金印如斗大当取悬肘后急击慎勿失天网恢恢布多杀神所忌逆贼既就俘将吏亦被逮糜烂同一理谁逃百六阨叟昔有三子诸孙绕膝嬉酷经丧乱来竝无髫龀嗣田园既芜没居室遭焚燹亲友凋残尽生理迷所寄人皆羡髙年髙年有顦顇叹息老叟语停鞍重歔欷召变良有初妖象着为彗町畽作战噫嘻岂偶值
　　易隆驿　　　　　　　　　【知府】周仕国【普安】
　　为吏不自由鸡鸣戒前途问君何为尔将事谒且趋上官前导至走马临长衢马上极咆哮风火不停驱尽欲饱其腹迟则生祸虞昨日邮书至为言饷传逋疲卒八九家形影半凋枯门戸塞荆棘妻子匿菰芦苦称被水旱亩地尽荒芜仅余皮骨在典鬻无完肤诏使日夜至恺泽同春敷而我独重困何以偷须臾仓卒感斯言仰天长欷歔揽衣亟起去耳中闻追呼
　　九鼎山　　　　　　　　　【知府】陈荀产【铜仁】
　　佛初不住寺古穴蔽岩篠化身那知年深洞讵觉晓逺公倚空虚净室凌缥缈飞楼挂花棚石磴上不了寻到岩路穷方达僧居防傍花方丈幽共坐蒲团小人语出云窦钟声低树杪问师悟何时云破山月皓
　　哀夏呈贡祖训　　　　　　【知县】黄孔昭【吴县】
　　夏君一命均奉檄入荒徼合并五华寺杯酒共吟眺丈夫慨以慷风云坐谈笑何期受重围一死臣节效吏无黄犊卖路有青蝇吊碧血何处藏寒原走残烧
　　本朝
　　交水　　　　　　　　　　【同知】姚文燮【桐城】
　　山势不在髙恢气弥壮险夷造化心萦盘审趋向千崖积重翠己尽物类状修坰变层岑庐舍成倚傍流景自容与萦情谢感怆緑畴带清湍牸犊恣牧放膴膴耕原田元气复凋丧譬登袵席初虽癯神己王相形息争触自易兴礼让三江汇众溪涟漪绕秋嶂遥云不断青似此复何怅
　　万松庵　　　　　　　　　【知县】张端亮【防化】
　　台山望无际庵在山之趾泠然一壑松万松竖如指老蛟攫流云穉龙浴清泚寻径造香林叩扉松树里壁嵌古铜青石点苔花紫僧不厌客来客亦爱僧止枯茗豁疎襟谈深悟无始日落聴昏钟一天清梵起
　　法界寺雅集用禅房花木深为韵和颍庵吴学使
　　之作　　　　　　　　　【总督】尹继善【满洲】
　　恰值春归日桃李又争姸寻幽向山洞步步入春烟石磴盘云上松梢信手搴青藤缠絶壁小麦遍梯田浮生闲片刻却误老僧禅
　　节序何时好四野啓青阳仙源流洞口石乳垂山房春风自南来生意满岩疆细雨正霏霏大有占农祥龙湫一水隔登厯更褰裳
　　小院开樽处残梅尚有花酒行人半醉香杂树交加暂可逺尘俗敢云爱烟霞緑竹谁培植蔓草费搜爬漫将此中趣轻向外人夸
　　胜景屡追陪幽林到华毂尔我两忘形推心每置腹喜得年嵗丰长享太平福歌咏遍溪山清光被草木登临日已西归鞭促僮仆
　　天涯偶聚首况复是知心古人秉烛游所惜在光隂归林鸣鸟急拥岫暮云深朂哉崇令徳逝者何骎骎三复吟君诗清风吹我襟
　　七言古
　　隋
　　征南宁夷过石门山　　　　【行军总管】史万嵗【杜陵】
　　石城门峻谁开辟更鼓误闻风落石界天白岭胜金汤镇压西南天半壁
　　唐
　　军中行路难　　　　　　　【临海丞】骆宾王【义乌】
　　君不见封狐雄虺自成羣凭深负固结妖氛玉玺分兵征恶少金坛授律动将军将军拥旄宣庙略战士横戈静夷落长驱一息背铜梁直指三危登劒阁阁道迢遥起戍楼劒门摇曵俯灵邱邛关九折无平路江水双源有急流征役无期返他乡嵗月晚杳杳邱陵出苍苍林薄远途危紫盖峰路澁青泥坂去去指哀牢行行入不毛絶壁千重险连山四望髙中外分区宇夷夏殊风土交阯枕南荒昆弥临北戸川原饶毒雾溪谷多淫雨行潦四时流崩崖千嵗古漂梗飞蓬不暂安扪萝引葛陟危峦昔时闻道从军乐今日方知行路难沧江緑水东流驶炎州丹徼南中地南中南斗映星河秦关秦塞阻烟波三春边地风光少五月泸川瘴疠多朝驱疲斥堠夕息倦樵歌向月弯繁弱连星转太阿义重轻生怀一顾东征西伐凡几度夜夜朝朝斑鬓新年年嵗嵗戎衣故灞城隅滇池水天涯万转积地际行无已徒觉炎凉节物非不知关山千万里弃置无重陈征行多苦辛且悦清笳梅桞曲讵忆芳围桃李人绛节红旗分日羽丹心白刃酬明主但令一被君王知谁惮三边征战苦行路难几千端无复归云凭短翰空余望日想长安
　　天威行　　　　　　　　　【员外】顾　云【池州】
　　蛮岭髙蛮海阔去舸廻艘投此歇一夜舟人得梦闲草草相呼一时发飓风怒起云颠狂波涛摆掣鱼龙僵海神怕急上岸走山灵股栗入石藏金蛇飞伏霍闪过白日倒挂金绳长轰轰砢砢雷车转霹一声天地战风走云开始望看万里有天才四片车遥遥马阗阗平如底直如云南八国万部落皆知此路来朝天耿恭拜出井底水广利刺开山上泉若论终古济物意二将之功皆小焉
　　蛮子朝　　　　　　　　　【尚书】白居易【太原】
　　蛮子朝泛皮船兮渡绳桥来自巂州道路遥入界先经蜀川过蜀将收功先表贺臣国云南六诏蛮东连牂牁西连番六诏星居初琐碎合为一诏渐强大开元皇帝虽圣神惟蛮倔强不来宾鲜于仲通六万卒征蛮一阵全军没至今西洱河岸边箭孔刀痕满枯骨谁知今日慕华风不劳一人蛮自通诚由陛下休明徳亦赖微臣诱谕功徳宗看表知如此笑令中使迎蛮子蛮子导从者谁何摩挲俗羽双偎伽清平官持赤藤杖大军将撃金呿嵯异牟寻男寻阁劝特勅召对延英殿上心贵在怀远蛮引临御坐近天顔冕旒下垂亲劳徕赐衣赐食移时对移时对不可得大臣相看有羡色可怜宰相拖紫佩金章朝日唯闻对一刻
　　折臂翁
　　新丰老人八十八头鬓须眉皆似雪元孙扶向店前行左臂凭肩右臂折问翁折臂来几年兼问致折何因縁翁云贯属新丰县生逢圣代无征战惯聴梨园歌管声不识旗枪与弓箭无何天寳大征兵戸有三丁点一丁点得驱将何处去五月万里云南行闻道云南有泸水椒花落时瘴烟起大军徒涉水如汤未过十人二三死村南村北哭啼哀儿别爷娘夫别妻皆云前后征蛮者千万人行无一回是时翁年二十四兵部牒中有名字夜深不敢使人知偷将大石锤折臂张弓簸旗俱不堪从兹始免征云南骨碎筋伤非不苦且图拣退归乡土臂折来经六十年一肢虽废一身全至今风雨隂寒夜直到天明痛不眠痛不眠终不悔且喜老身今独在不然当时泸水头身死魂飞骨不收应作云南望乡万人塜上哭呦呦老人言君聴取君不见开元宰相宋开府不赏边功防黩武又不闻天寳宰相杨国忠欲求恩幸立边功边功未立生人怨请问新丰折臂翁
　　蛮子朝　　　　　　　　　【同平章事】元　稹【河南】
　　西南六诏有遗种僻在荒陬路寻壅部落支离君长贱比诸蛮夷为幽冗吐蕃强盛频侵削降有惧心战无勇夜防抄盗保深山朝望烟尘上髙塜鸟道绳桥来款附非因慕化因危悚清平官繋金呿嵯求天叩地持双珙益州大将韦令公顷实遭时定汧陇自居剧镇无他绩幸得蛮来固恩宠为蛮开道引蛮朝迎蛮送蛮常继踵天子临轩四方贺朝廷无事惟端拱漏天走马春雨寒泸水飞地瘴烟重椎头丑类除忧患瘇足役夫劳汹涌吐蕃互市嵗不供云蛮通好辔长駷戎王养马渐多年南人耗顇西人恐
　　元
　　雪山　　　　　　　　　　【宣慰副使】李　京【河闲】
　　丽江雪山天下絶积玉堆琼几干叠足盘厚地背摩天衡华真成两邱垤平生爱作子长游览胜探奇不少休安得乗风凌絶顶倒骑箕尾看神州
　　过金沙江
　　雨中夜过金沙江五月渡泸即此地两岩峻极若登天下视此江如井里三月头九月尾烟瘴拍天如雾起我行时当六月末王事役人安敢避来此滇池至越巂畏途一千三百里干戈浩荡虎豹穴昼不遑宁夜无寐忆昔先帝南征月箪食壶浆竟臣妾抚之以寛来以徳五十余年为乐国一朝贼臣肆胸臆生事邀功作边隙可怜三十七部民鱼肉岂能分玉石君不见南诏安危在一人莫道今无赛典赤
　　明
　　临安秋江静钓　　　　　　【叅政谪戍】王　奎【松阳】
　　长江西来几千里白浪飞流拍天起中有修鳞长比人不入先生钓竿里先生襟度足与娱直钓在意不在鱼要将清风荡星斗不与怒涛同卷舒昨夜一丝醮寒月今夜一丝拂飞雪举头傲睨天地裂目光夜射蛟鼍窟先生钓竿几许长先生经纶千丈强子陵桐江遇文叔尚父渭水逢周王江山回首应非故世事茫茫难缕数赤壁天空雁不来采石月明鲸已去乾坤上下清絶尘天横水白结冰银先生有意投竿起嵗月无情那待人
　　判山玩月
　　判山山上秋月明判山山下秋水清道人持桮待明月气压太华吞沧溟嫦娥靓糚倚碧井照见琉璃几千顷兴来吸尽金叵罗舞袖徘徊弄清影
　　道中望荡山　　　　　　　　　逯　防【怀庆】
　　入关地平少邱坂旌旗微茫城尚远碧水渔舟白日寒黄尘旅店秋风晚半山佛寺郁嵯峨树色溪声云气多不得皈依此中住几回马首暂经过
　　登聚远楼　　　　　　　　【主簿谪戍】平　显【杭州】
　　白日送客还南滇夜梦还踏滇池船连峰倒垂三百里白云水底行青天五华山上香风起万点菱花堕秋水僧逰海藏受斋归小笠轻袍船一苇霜眉碧眼髙结喉揖余同登絶顶楼楼中古篆屈鼎足黄金揭榜蟠银钩倾壶共洒醍酥汁东壁淋漓电光入扶桑亚风掀海立金马腾骧脱其絷摅虹耸见西浪风遥闻鸡犬白云中羽人不谨碧鸡笼跃出一朵青芙蓉芙蓉花开成碧藕玉案流香防于酒东北飞来鹤上仙云是商山采芝叟苾刍厌喧寂坐久空牀却作狮子吼狮子吼声吼如雷螺岩石扇訇而开招我题诗苍翠壁呼童为扫夜明苔膜拜其中金粟影珊瑚舌相青莲台因谈空空论白业分霑法喜清凉桮我时六人断尘缚若将终身有斯乐天鸡振羽啼一声下界奔涛满松壑松涛扑面冷然惊官街钟鼓交锽锽烟霞已失啸傲伴梦寐徒忆滇阳城滇阳城渺在何许客归应念平生语相思石上旧精魂万里萝龛一灯雨
　　赋得滇池夜月　　　　　　【布衣】郭　文【昆明】
　　长天无云山四清白月在水摇虚明冷极万象镜光里乾坤一色秋冥冥玉壶载酒游空碧人在清凉水晶域座中何郎湖海客醉眼却嫌滇水窄飘飘书劒不可留坐令乐事成离忧安得身如水与月千里万里随君舟
　　武定狮子岩
　　何年竺国青狻猊奋然掣断黄金羁天龙聴法不暇捕跃来万里西南陲化为千寻之异石至今鬉鬛青离披千林松响讶哮吼半岩云动疑奔驰势凌羣山总兽伏独有碧鸡金马争雄奇神僧佛客作狡狯特以招提镇其背霜钟月磬防不醒吐雾吞霞骋光怪山林疑是给孤园楼阁幻成金色界寒飇吹处愈生威旭日临时倍增态我来未敢轻笑谈只恐惊腾向云外
　　登旷逸楼　　　　　　　　【巡抚】郑　颙【钱塘】
　　上人栖迹云霞中楼居背倚青芙蓉映帘花木四攅绕深幽雅称金仙宫古闻滇阳擅佳丽五华特秀西南丛沧波远引势吞吐城闉俯瞰烟溟蒙楼台万井互参列浮屠百尺髙凌空面前冈峦总奔赴嵯峨宛若君山峰
　　点苍山　　　　　　　　　【佥事】童　轩【鄱阳】
　　点苍山色何奇哉芙蓉朵朵天边开嶙峋直上九千仞俯视羣岫皆蓓蕾夸娥不能移巨灵不能劈南风十日吹不平但见云开横铁壁琪花瑶草四时闲此景彷佛非人间千年老雪消不尽龙湫六月生隂寒我欲乗风升絶顶倒控苍虬凌倒景黄鹤仙人手可招咫尺蓬莱五云境
　　泛舟歌　　　　　　　　　【叅政】朱应登【寳应】
　　澂江江波翠萧爽扁舟远泛临江上烟消日出意兴殊牙樯捩柁平如掌南方严冬气仍暖冯夷撃鼓同欢赏山黛石壁逶迤开苹花荇叶参差长水鵶衔鱼时出浦宿鹭将雏不惊榜白云不动青山移四面合防排银牓须臾长风起天末寒气飕飕振林莽惊涛骇浪倏怒号神龙锦鲤纷来徃人生忧乐顷刻异世事浮沉足深想忧乐浮沉那可哀且将新酒溢金桮长江西南入交阯马援征行安在哉几多掀揭回头少古今伟絶俱尘埃江流不管古今事明日江头人复来
　　临安春社行　　　　　　　　　杨　慎【见前】
　　临安二月天气暄满城靓糚春服姸花簇旗亭锦围巷佛游人嬉车马阗少年社火燃灯寺埒材角妙纷纷至公孙舞劒骇张筵宜僚弄丸惊楚市杨桞藏鸦白门晚梅梁栖燕红楼逺青山白日感羁游翠斝清樽讵消遣宛洛风光似梦中故园兄弟复西东醉歌茗艼月中去请君莫唱思悲翁
　　观大理武安王庙画壁歌
　　武安王庙苍山旁金生画壁真擅长只今一百五十载火旗云马神古来好手吾能説开元之中三昧絶左卫将军李思训右丞才子王摩诘金生动笔思王李古法不废今罕比何时放遣来滇水寻奇亦遇苍山址乗兴歘然扫素壁蛟龙抃舞长风起千年战功犹昨日飒爽英姿烱不死想见解衣磅礴时寂寞后代觅心知蛛丝虫网日凋坏赏者何人护者谁翻嗟古来才子芜没亦何限感慨为尔击节生遥悲
　　海风行
　　苍山峡束苍江口天梁中贯晴雷吼中有不断之长风冲波动林沙石走咫尺巅崖迥不分征马长嘶客低首我行其野嵗仲春春寒野隂云物屯病骨凌兢坐自踬欲去未到先愁人山灵相假若有神纤萝不动停飇尘鸣鸟声乐旅顔破仆夫笑语庞眉伸翻思往昔兰台直被襟曾奋雌雄笔金门玉堂远别来景差唐勒长相忆飘蓬落叶向南荒憔悴荣华宁有常不学回风悲屈子江边愁结芰荷裳
　　寳井篇
　　彩石光珠从古重窈窕繁华急玩弄岂知两片弱云鬟戴却九夷重译贡寳井曾闻道路赊蛇风蜃雨急天涯驰传千羣随嫖姚披图万里逐轻车君不见永昌城南寳井路七里亭前碗水铺情知死别少生还妻子爷娘泣相诉川长不闻遥哭声但是黄沙起金雾潞江八湾瘴气多黄草坝连猛虎坡徧茅相对甘芝寨崩碛浮沙曩转河説有南牙山更恶帕头漆齿号蛮莫光摇戛灯与孟连哑瘴须臾无救药莫勒江边多地羊队队行行入帐房红藤纒足诏法女金叶填牙缅甸王回首滇云已万里寳井前瞻犹望洋紫剌硬红千镒价真赝入眼无髙下得寳归来似更生吊影惊魂梦犹怕吾闻昆仑之山玉拂鹊庆云之地金掷安得仙人缩地法寳井移在长安街
　　恶氛行
　　金碧山前恶氛起贼马来饮滇池水城西放火银汉红炎焰城头髙十里两重日晕围白虹万家仰首呼苍穹相顾惨然无顔色呜呼寄命须臾中贼徒浑几个枕戈临水卧我军屯北门分明不敢过土酋胁盟来索官城上无言骑堞看父老仓忙双泣泗细説去冬寻甸事弦急柱促柄倒持首祸今朝竟何自堂堂之阵谁主兵喁喁公等皆儒生贼来不肯令出哨贼去但解擡空营岂无雄武士奋身思一决咫尺辕门不敢前怒发冲冠气填咽况闻千金逐日费连月公储已倾竭土官抄掠尽村园升天无梯地无穴熙皥闾阎逾百年太平官府真神仙紫微迢迢华盖远虚将敲朴威穷边边隅一旦纷解瓦喑呜变作擎拳者喑呜擎拳两奈何君不见建武年中任校尉又不见开元年中张防陀
　　苴力桥垂桞篇
　　灵和殿前艳阳时忘忧馆里光风吹千门万户旌旗色九陌三条雨露姿苍凉苑日笼燕甸缥缈宫云覆京县芳树重重归院迷飘花点点临池见临池归院总仙曹应制分题竞彩毫诏乗西第将军马诗夺东方学士袍金明緑暗留烟雾旧燕新莺唤朝暮只知眉黛为君颦肯信腰肢有人妬从此沉沦万里身可堪憔悴四经春支离散木甘时弃攀折荒亭委路尘摇落秋风上林逺婆娑生意华年晚肠断关山明月楼一声横笛清霜坂
　　霁虹桥
　　织铁悬梯飞步惊独立缥缈青霄平螣蛇游雾瘴氛恶孔雀饮江烟濑清兰津南度哀牢国蒲塞西连诸葛营中原回首逾万里怀古思归何限情
　　宿金沙江
　　往年曾向嘉陵宿驿楼东畔阑干曲江声彻夜动离愁月色中天照幽独岂意飘零瘴海头嘉陵回首转悠悠江声月色何堪説肠断金沙万里楼
　　赋得干山红树图送杨茂之
　　萧郎雅工金碧画爱画碧鸡与金马画作千山红树图行色秋光两潇洒摇落深知宋玉悲登山临水送将归丹林初晓清霜重紫谷斜阳赤烧微故人辞我故乡去滇树遥遥接巴树桑落他山共醉时枫香客路销魂处白首遐荒老未还流波落木惨离顔锦城红树那能见千里随君梦里攀
　　三石篇　　　　　　　　　【提学】张佳印【铜梁】
　　大滇以西三巨石错列荆榛对孤驿文彩天开海岳图面面晶光盈十尺吁嗟此石生点苍云谁置之古路旁停车顾盼日将晏仆夫语罢泣数行往年天子新明堂厥材万国争梯航燕山之石白胜玉何来此物劳要荒守臣当日功名急檄书夜飞人屏息程途初不计山谿男妇征佣无汉僰鞭石难寻渤海神凿山谁是金牛力那许终朝尺寸移积尸道上纷如织中兴令主尧舜资一苇圣徳超茅茨天门万里竟不知几使黔南无孑遗君不见旅獒古训老臣策蒟酱虽甘亦何益三石砑风雨深千载行人增叹惜
　　寳石谣　　　　　　　　　【举人】张　含【永昌】
　　成化年中寳石重私家暗买官家用只在京师给帑银不索南夷作琛贡林寳石家海内闻雄商大贾集如云勅谕林家避科道恐有弹章皁囊到自从嘉靖丁亥嵗采买官临永昌卫朝廷公道给官银地方多事民憔悴民憔悴将奈何驿路官亭虎豹多钦取旗开山岳摇鬻男贩妇民悲号到今一十四回内涕泪无声肝胆碎成化年嘉靖年天王明圣三皇肩独怜絶域边民苦满眼逃亡屋倒悬屋倒悬不得已为迫饥寒贼盗起山川城郭尽荒凉纷纷象马窥封疆窥封疆撼边域经年月日无顔色杞人忧天天不聴浊醪大醉明诗亭
　　石门山行　　　　　　　　【知府】李元阳【太和】
　　石门倚天千仞青花源岩夹春冥冥芝墙瑶洞杳莫测羽衣金节藏仙灵仙人乗鸾从此去石扇千年永不扄上有五城之绛阙雨旸祈报称明馨我来窥门入不得遥寻石磴迂游輧须臾得到洞天上拜谒虚皇礼列星万丈铁崖无尺土溜泉直落声丁丁清明下视不见底白昼倐忽生雷霆緑潭翠壑有龙卧岩房石室穿鼯鼪白鹇紫燕自娇好奇花秀木何娉婷天生石槽酿碧水盥沐净者谈黄庭援藟扪萝兴未极五梯回首十梯停登髙纵观日已夕玉笋三峯破天碧白云千顷尽遮山不见人闲尘土迹便当从此访蓬瀛手接浮邱醉金液
　　罗汉岩
　　湖上飞岩暎波緑石壁揷水山无足舣艇跻攀到上头下见湖光洗寒玉寒玉汹涌动席前二十万顷涵云烟冥冥一鹤飞不去天际廻翔似有縁我闻羡门与偓佺常骑皓鹤凌茫然得无知我有奇骨将期汗漫游先天须臾鹤去天鸡唱长风吹予度层嶂路絶频经海鹘巢袂轻不用仙翁杖岩际髙低刻应真游客何人是后身怅望云軿久延伫六合有尽秋无垠古来贤达更何在唯有此山常不改把酒临风酹白云浩歌一曲声翻海声翻海非世情蛟鳄鲲鹏总失惊走却海若与山精融融灏气虚空窄何必天台访赤城
　　青华洞
　　青华洞深且密神工融斧劈芒芒空壤闲此理不可诘无乃混沌初辟时浩气嘘泡成幻质生平好奇胆方壮一览径造无怵惕沿苔扪石岂容己宛若风雨投暗室虚幽极处明自生时复有窍见天日祛昏破晦露真机万态千形难尽述蛟龙腾鳯凰翐麒麟游虎豹逸有如神僧跏趺面雪峰牛蛇神献奇术又如指石石成羊绕劒风雷怒仍叱探幽厯险妙能穷一一览归吾笔山灵合敛藏隂怪已消黜乾坤正气常在兹镇静天西自无极行行洞口更升颠笑看扶桑红日出
　　题苍洱　　　　　　　　　【尚寳卿】许　谷【上元】
　　点苍山髙髙插空灵光直射井宫地轴遥开三百里天险横分十九峰兹山嶐峻不可蹑羣峰互吐琼瑶色朱夏长吟六月风苍岩独照千秋雪岩上髙河镜四围川川喷雪溅珠玑元波万顷蛟龙卧白日一呼风雨飞
　　兰沧江　　　　　　　　　【巡抚】黄　中【遂昌】
　　蓬婆之水下星峡怒涛直撼冯夷宫铁柱齧蚀销飞蜃石壁突兀撑晴空博南初度歌犹怨诸葛重来路始通江雾霏霏江树暝飘飘疑是蹑天风
　　星云湖对月　　　　　　　【叅政】侯必登【江川】
　　玉露凄清秋气凉星云湖水澄明光近屿含烟凝紫翠远山削壁摩清苍水光山色浑相映万里无云碧天净俄惊龙女涌银波忽讶嫦娥悬寳镜嫦娥龙女竟何之一片飞来印酒巵寒生几席氷壶彻影转栏干玉漏迟栏干几席此清辉曾向关前耀铁衣寂寞长门砧杵急欢娱金谷管低长门金谷总人寰寂寞欢娱自往还惟有星云湖上月年年如旧照青山
　　昆明池歌　　　　　　　　【巡抚】顾应祥【长兴】
　　昆明池延袤数百里千山万山直自昆仑来诸山之水汇于此相传其水颠倒流滇池之名由此始左有金马山右有碧鸡峰弥漫浩瀚渺无际但见洪涛巨浪日夕排苍空青天忽惊白日起霹雳振撼蛟龙宫天吴水怪九头八足不可以名状时复出没于其中有时风恬波浪息一碧万顷开青铜其广也如此胡为乎不在九域之内不得与五湖七泽相争雄神禹治水迹不到穆王八骏难为穷汉主凿池徒彷佛王襃将命何怱怱唐宋以来各僭据声教不与中国通天开景运圣人出一扫海内羣邪空五服之外更五服俛首授命归提封侏椎结之类吾不知其几千万种礼乐不异车书同渺予生当全胜日观风两度乗清骢古来多少豪杰士局于偏安之世不得一洗磈磊胸百年过眼一弹指得此胜览真奇逢振衣独立太华顶狂歌目断孤飞鸿
　　琼英仙洞　　　　　　　　【布衣】董　难【太和】
　　兹山奇絶未可纪嶙峋有状莫能比晦明幻化神物潜章亥无心不到此山啾啾风木号古藤絙索垂猿猱幽禽百韵隔云水熊罴落日呼其曹路断吊桥立怪石宛若晴虹长万尺悬橦度索求他山飒飒天风吹羽翮烟霞满地仙源深仙迹渺茫何处寻人似避秦鸡犬外松根履足来清音洞门深锁桃千树仙灵笑指桃源路翠观丹楼紫府图兴公欲作天台赋石花簇簇石乳香龙飞鳯翥石笋长撃石拊石百兽舞钧天乐奏声铿锵行厨有酒不轻与石髓初流复难取相看一笑酌一桮自信仙縁吾与汝
　　紫溪山　　　　　　　　　【举人】俞汝钦【楚雄】
　　陟重冈入盘谷幽奇别有神仙窟转危磴登层台爽气直从风雨来十里苍松万竿修竹怪石嵯峨虎豹蹲古湫滃瀁龙蛇伏野花烂熳好鸟闲关逺峰拱揖碧水潺湲境胜地偏人不到乃有咨伯子弄丸于其闲旭日当楼方牀睡起无累故欣有得辄喜闲对辋川之图静观涑水之史或采药于岭外时垂钓于溪边闲借草而命酌遂枕石而独眠牧笛朝来樵歌暮徃既泯世纷复絶尘想忘形宇宙之中寄傲羲皇之上居奚宜莫如春千峯改色百卉新挥麈老僧肃作礼载醪村叟醉相亲又奚宜莫如夏无蚋无蝇事亦诧梅雨中宵洒树闲松风一枕来窻下霜林五色忽逢秋岑寂空堦万感休试向青天搔首问朣胧皓月每当楼冬可赏更有雪一夕林峦皓且洁不观造化工岂识人为拙开门却忆袁安贫卧泽仍怀苏武节山中风景四时佳有诗堪咏酒堪赊过隙几曾惊嵗序凭轩时复饱烟霞吁嗟紫峰之可居有若此更莫沉浮于闾里驱逐于天涯君不见陆浑元徳秀匡庐刘凝之雅怀原与溪山宜坦夷髙洁真吾师长啸起携如意舞莫嗟生晚不同时
　　游云津洞　　　　　　　　【巡按】李本固【固始】
　　丈夫意气凌髙秋飞行八极隘齐州匹马西南天际头贪奇到处为冥昆明之左岩山陬中有仙窟结蜃楼神藏呵谁敢求我来始得探其幽洞口倒涵丹水流长桥夭矫偃苍虬振衣前度恣夷犹森森石笋排戈矛侧身一罅伛而偻手辟洪蒙触不周别有天地非人谋列炬大诧争先投奇奇怪怪烂不收万顷芙蓉翔鹭鸥百寳流苏控玉钩千丝璎珞悬灯毬琪花瑶草纷相樛石髓天浆防且柔瓌玮陆离防人眸烟花缭绕紫云浮髣髴洪崖拍浮邱骖驾白鹿与青牛鸾回鳯舞弹箜篌步虚歌来音韵遒恍疑临风到十洲俯首尘世如蜉蝣洞天深处水悠悠欲往从之道阻修恨无太乙莲叶舟四顾萧然不可留却寻归路吟且讴此日真成汗漫游散发箕踞倒玉瓯划然长啸山愁神仙本是英雄俦蓬莱清浅不盈抔龌龊富贵安足筹弃之于我如浮沤向平婚嫁几时休松风万壑来飕飕
　　天生桥观瀑　　　　　　　【巡按】毛　堪【吴县】
　　天生片石不盈尺横放山腰接山脉侧身仰望点苍髙俯瞰悬崖如斧劈一隙中飞万斛珠千层雪浪纷如席梅花点点袭人裾错落瑶华良可惜马过峻坂鸣萧萧旁睨行人多辟易变幻神奇那可常兹山终古无今昔我来对此融心神飒飒清风生两腋划然一啸四山开浪涌波湍天地坼徘徊此际信雄哉万里驱车何太迫静观造化岂人工吁嗟久矣为形役黄石空传佐汉书商山讵解安储策诸葛层城自古奇不及天生一片石吾侪扰扰亦奚为水阔山空鱼鸟适闲来携酒坐桥边逢着樵夫且对弈
　　点苍山歌　　　　　　　　【副使】王士性【临海】
　　点苍山髙蹑空连峯十九如挂弓峰峰流泉落涧底下浸榆叶函山东髙山横雪照人眼六月吹堕随罡风寒风飞翠迸马首太隂颢气摩苍穹我闻点苍有奇石胡事山苍石还白岂是隂崖太古雪化作瑶华点空碧玉宇璚楼互终古影落榆河惊水府骊龙弄珠蛟起舞吐炬燃天作风雨洪涛不没大鹳洲瞥然大地如欲浮四时变态更谲幻深山巨泽良悠悠我欲乗风御列缺排云直踏中峰裂瑚出水月未髙倦来且嚼山头雪
　　鸡足山歌　　　　　　　　【佥事】邓原岳【闽县】
　　叶榆水从山脚流点苍鸡足皆神邱东西对峙争奇絶翩翩灵迹垂千秋我闻鸡足之山原净土迦叶授衣即其处禅宗正印信难求释氏遗踪或可覩相传八月佛放光轮囷五色还非常琳宫绀宇不知数浮屠寳刹凌苍苍我来登览多所厯烟雾冥冥恍相失披迳先寻兠率庵扪萝直上袈裟石江风吹云雨如注猢狲梯滑不可度大悲阁在山之巅下视羣峰互吞吐须臾雨散云亦开指点遥山青翠来丽江雪山白照眼茫茫洱海浮银桮舍身崖峭多虎迹仙碁石山草花碧拜佛岩悬千仞冈曹溪泉冷成丹液华首门扄亦已久昔时衣鉢今何有洞天寂寂云四封层峦半壁苔衣厚俯瞯下方亦可怜幻成百里兜罗绵我心亦作空明想便知鉢里开青莲山雨初收还吐云白毫光里气氤氲偶从洞府寻真诰便叩天门谒帝君旛影摩空虹掩映香烟吹雾鹤缤纷尘心未尽空惆怅绛节瑶笙香不闻
　　昆池篇　　　　　　　　　【尚书】雷跃龙【新兴】
　　汉家欲拟昆明池油幢绣鹄晚风吹于今池上波犹阔枉度清宵鼔角时五更鼓角三更歇石鲸骧首窥明月野凫画鹢寂无声十里芙蓉连夜发芙蓉万朵桞千条双堤一镜照花娇三三五五菱歌女暮暮朝朝燕子桥燕子桥南烟馥馥罨画楼台氷雾縠明霞水际郁空苍緑鬟青黛潇湘竹潇湘昨夜雨茫茫不分昆湖杜若芳日月悠悠闲出没溪山厯厯自笙簧笙簧奏罢长天碧晴雪喷厓螺髻白太华峯顶揖桐君玉案山头淹羽客羽客淹流玉案愁海风吹断五湖秋腻香春粉栖黄蝶白鹿青莎傍彩鸥彩鸥初浴青波暖荇带蘅裳流艳满九十七泉琼乳长五千万顷瑶华短瑶华丹毂防轩朱玉笋金莲槛鳯雏绕遍碧扉仍雾锁醉余红树倩烟扶烟扶红树岚扶鹤露浥胭脂堆翠蕚四百八十寺云横飞来片片归晴壑晴壑霏微带远钟曹溪鉢底卧苍龙朱宫绛阙疑蛟室银涛雪浪拍虬松雪浪银涛兰蕙沚荻芦瑟瑟瑚紫靺鞨桮传白苎村水晶帘挂桃花里桃花千树武陵溪否亦罗浮月底迷鸳鸯锦水秋光冷鹦鹉芳洲曙色低芳洲锦水伤南浦十二峯西空暮雨解佩江臯忆楚妃怀仙渡口思交甫渡口怀仙去不还吹箫人在野萸湾我欲从之横别渚微风落日水潺湲君不见辋川图鉴湖曲处士孤山梅蕚緑又不见浔江悄归帆杳徒悲天际孤鸿绕何似泛星槎歌窈窕银河清浅寒光皎盈盈一水两心悬年年照彻湖天晓
　　登罗汉寺歌　　　　　　　【提学】杨师孔【庐陵】
　　谁鞭太古一片石缥缈下浸昆明坼防岏突兀古宿尊袈裟静染天云碧云自鸿蒙入定来日月跳波双眼开等闲一坐三千劫风轮石火无纤埃携将托鉢置天涯一滴醍醐万顷霞浩浩惊涛翻不定毒龙静制深无哗化城兰若逗空见斧劈云开素练绀殿璇宫青壁巢觉路天开争一线俯瞯虚无只见水白毫映空明里钟声远激海鸥心峯隂倒幻莲花蕊振衣卓锡抟空起跨鹤飞来一万里旋采松花醉紫霞指餐石窍青泥髓悟来且证酒中禅芥子须弥未剖前无缝法门何用地到来彼岸不须船个中消息向谁求海月初生水倒流共君细话三生石罗汉峰髙亦点头
　　秀山桃花溪行　　　　　　　　阚应干【通海】
　　清溪南山麓溪迳盘春谷桃花三千树二月一茅屋老树花淡红初蕊赤如瞳顔色闲相照碧桞摇溪东我来看花怕花落昨夜大风吼云壑寻到溪边问流水花片不曾遭风掠万物荣枯各有天白沙精湛小龙泉穿花树底坐泉石眼空世俗便神仙树叶渡口落星冈千花万水飞春觞双湖我已具舟航望望江南思苍茫
　　星回节　　　　　　　　　　　失　名
　　滇中六月廿四日烧松火云光霱霱脂流满地香彻天万家钟磬声寒栗辍舂罢市防祭赛生啖牛羊口血溢云是当时六诏强九十九部蚕食亡同姓六人齐称王犬豕宁保鸿鴈行邓诏主推丰咩浪穹施浪称三浪中惟邓睒差仁柔夫人慈善礼法优奸雄叵测皮罗阁笙歌召防松明楼脱簪牵裾不得留铁钏约臂红涙流阿奴火攻酒半发炎鸟蠥煨飞神邱残蛾埃煤一篲扫精钢融腕遗骸贻来琴瑟同心结谩许同衾誓同穴祁连塜上血流霞娘子军旂光夺雪死守何异巡逺坚忍饿甘共夷齐洁南诏羞惭心尚存妃封宁北城徳源至今生气凛白日赤龙黯澹风烟昏一炬摧残万劫灰琼瑶台上招星廻不敢举火竟生食反燔焰助夫人哀喋血誓啮仇雠肉生吞活剥遍山谷烟林白鵶湘江龙寒食竞渡中外从不谓蛮烟炳星日令节直追前贤踪吁嗟夜郎牂牁化日余贞禽羽族犹堪书后宫宠冠晋羊后司马家儿笑不如
　　本朝
　　龙潭曲二首　　　　　　　【布政】彭而述【南阳昆明城东北十五里小山数四古刹厯落老树苍藤亏蔽日月潭出其麓深緑无底岸有杨桞孤祠頽然有龙其下偶同藩伯李嵩岑臬司崔修庵孔守聂令诸子载酒来游读壁书感之因作此曲】
　　盘涡沉緑深无底中有龙孙与龙子涌腥跳沫八千仞隂风窸窣万山屺蜗蜒败壁血光红灵旗白马塞虚空峩冠长剑气如虹左右环佩响玲珑防叶珠衱被青骢緑粉扫天日光薄火如漆照哀壑池馆杨桞人森寒黄昏翠幕入残郭
　　三韩铁马蛇鳞甲关岭南来雷电霅昆明海水泼天黑大家奔出缅甸国王侯落魄失枝梧或降或走只须防誓死倔强惟老儒携妻抱子向天呼碧潭澓洄深难测琉璃堆成蛟龙室垂杨倒影走游鱼一门大小入者七白日尸浮水不流骨肉指爪相绸缪日月惨黩天地暗野裳青火衰草畔蛛网游丝纒旧壁破檐卑湿虫淅沥霜华缺月下钟声时见隂魂结队行
　　清溪洞　　　　　　　　　【侍郎】赵士麟【河阳】
　　巨灵何年辟此宅悬崖蹴浪髙百尺仰面蛇行未易探侧身猿挂不容掖以火烛之心始惊虎豹纵横蛇龙立更有仙佛乗云涛香幢寳盖纷络绎徐视方知石结成岩窦涓涓凝玉液再进泥泞不可行惟闻足下泉声溢清溪洞可栖真在人境鲜嚣尘但恐他日驱车过风雨迷离莫问津
　　庚午十月游黑龙潭拟古　　【总督】范承勳【奉天】
　　蛇山蜿蜒来西蜀奔入滇云频起伏赤碛灰堆互千重昆明万顷环成緑欲从盘龙探上流残荷衰桞度田畴鹿畼积获髙于屋老农击壤歌有秋宾从携琴踵相接九十九泉一日涉荒郊狐兔已无踪鞲鹰勒马看红叶白龙潭复黑龙潭真人朝帝龙为骖乞封还来卧兹窟云雷晓夜停天南道人出自长春院诩诩呼龙与人见麦盘在手白鱼跳何物悠然游水面世人讶为老龙孙纷投香饵总不吞双眼射波光吐日黄云涌水何沄沄滇中神奇不胜载邪龙挟雨白昼晦此闲神物独精灵能将大地沾汪濊我为酾酒酹老龙鼓琴潭面吟山松振衣更欲向千仞直踏云头五老峯潭中山水隂阳剖观极分明有五叟迢迢揽辔望京华仗劒天边依北斗碧峣书院歌吊杨升庵　　　【侍郎】田　雯【徳州杨升庵先生者新都才子世庙名家溯家学之渊源以正叔考亭自守争朝端之典礼与君实禹玉同归父也解组明农子乃抗辞仗节哀号彻殿陛几致空朝谪窜赴蛮荒何愁万里真国家养士之盛斯臣子守义之荣彼始以尊亲为辞亦曰谁无人父而究致丰祢贻诮岂繄古有典章在丰严亦复何心即张桂不虞至此叹老夫其耄矣编摩于忧患者七旬望君门以逺兮教泽乃浸淫乎六诏酒旗戏鼓流浪余生剰水残山品题到处丰才啬遇着嘉名于兰台石室之编败壁頽垣留遗迹于蔓草荒烟之际惟我苏公范先生采风问俗吊古兴怀忆左顺门跪伏之秋正髙王父共事之日永言祖徳当年之丰采谁同抚此芳踪先世之忠贞宛覩恍风流以如昨宁云前代之遥对榛莽而堪怜尚有毛公之宇人称竝美徳固有邻以彼二百余人为始为终非无翻覆之子独此西南荒徼一生一死羣传激烈之名惟遗教之在人久立祠以风世山川如故依然争流竞秀之观庙貌安存不无世远年湮之感芟其芜秽爰复新之荐以苹蘩为可继也地仍鸡麓因梦魂所熟流连顔以碧峣借题赠之留旧额君子之泽未斩滇人之慕尤长死者有知神其永恋望青云衣兮百世岂有离忧遇沈阳公于九京亦应含笑典型不朽功徳滋深用缀篇章聿伸仰止】
　　堁风菵露哀牢疆山川瘴疠难禁当新都公子老成客孤臣万里堪悲伤年七十二金鸡杳白头摇落西南羌当时世庙议大礼撼门痛哭千夫强仗节抗疏言矫矫手触虿尾投蛮荒伊川不作晦翁逝今昔濮议谁斟量【先生云臣所执者程颐朱熹之论】大礼未定大狱起批鳞折槛空激昻璁蕚诸人耻同列讵知作俑来丰坊【先生云学术不同议论亦异臣耻与蕚等同列】明堂秋飨复聚讼余毒林甫争拍张【谓分宜也】呜呼先生遂不返箐酋洞獠羣相将水弩含沙火云热天教老噉红槟榔吴粉傅面两丫髻簪花拥伎何徜徉都卢倒吹泼醉墨僰儿观者如堵墙白狼噭跳乌爨弄百斛文鼎非寻常雷硠光焰留南诏好手浓煎班马香我抚残篇罗几案如嗅艾纳兼都梁藻彩标格称絶调矧于大节尤堂堂海庄故墟碧鸡麓猩猩白昼啼书仓巾杖逍遥须眉古图画遗像生光铓竹桧一径夹流水菊干枫落寒云僵潮州儋耳同一辙祠庙赑屭摩青苍小子作蠒自裹缚形骸枯槁眠黔阳焉得升堦更翦纸招魂归送蚕凫乡髙吟幻梦谁怜句杲杲冬日朝在房【先生诗云遥想生还成幻梦纵令死去有谁怜月令十月日在房】
　　青华洞　　　　　　　　　【提学】吴自肃【见前】
　　驱车驱车洱海旁盈盈一水烟微茫嵯峨绀殿朝朝阳登楼遥望山苍苍侧闻古洞歌云房蹑屐从之心徜徉古色斑剥飞青黄入门骨冷神清凉后先燃炬纷成行惊魂骇目呼娲皇五丁巨灵开洪荒能为造化呈文章上真羣圣来仙幢错落车马闻腾骧狮蹲虎踞形飞扬向人作势爪牙张美人隠芙蓉糚瑚丛架围仙牀氤氲石髓沾衣裳镗鞳互响声铿锵前人留句争辉煌谁堪独步夸词场我来四顾生徬徨吁嗟人世多面墙
　　白夫谣
　　舆夫舆夫生南滇盘云渡岭如登天羊皮覆背见余体面如菜色生煤烟徒步惊看痛欲絶况复有物磨其肩晨兴车过永平道老稚嘈杂来山前羣持炊饼争相饷呼儿呼父声颠连又见往来行路者驱同牛马时加鞭吁嗟乎以贵役贱分应尔车中我见犹深怜彼虽蚩蚩亦人子以贱虐贱胡为然
　　登太华山寺　　　　　　　【知府】丁　炜【晋江山旧有寺頽废范制俯鼎建撰刻太华纪胜】
　　我昔曾经西华岳三峯秀削森如斵玉女明星插汉髙芙蓉去天才一握磋跎无计恣跻攀揽辔狂歌神龌龊朅来滇海已三年今朝乍陟太华巅入门双眼丹碧应真龙象方新鲜琳宫结构仗节钺然福地需名贤振夜直造诸天境潋滟湖光开万顷是时过雨洗烟鬟西子新糚临镜靓渔杈钓艇亚蒹葭夷犹不碍鹭鸥静翠鸳金马送青来纷纶谁暇穷要领落日沉波散绮霞瀫漪骀荡惊龙蛇荡胸奇景渺难状凭阑拊掌徒吁嗟吁嗟兮苴兰素号仙灵窟开辟何人为阐发子长空自传西南忍使名山终汨没摩挱碑版叹髙文葛巾欲带昆明云拟搨银钩千万纸寄与域中禽向共知闻卧游勿忘太华美作配颢灵从此始
　　苍山庙古杉行　　　　　　【知县】张泰交【阳城】
　　点苍庙前有古杉摩日干霄髙难攀铁骨霜皮苍翠枝枝拂山头根抱岩风起涛翻震万壑嵗暮深寒夜不落雷雨崩空倒百川振动虬龙怒拏攫山多松柏古且奇似兹独树谁能齐植自何年更何人混沌日月安可知昔闻匠工挥斧斸斧才举手忽伤足心魄惊飞信有神用保天年蟠地轴七星昔傍麻姑坛传説今已全摧残惟兹十九峯中峯灵防此木苍团团喜洲唐梅老干矫兰峯唐杉矗尘表看君自是千嵗顔较他年齿谁大小噫吁嘻武侯铁柱今安归蒙段宫室亦灰飞几经太平几离乱君独亭亭无是非絶出烟氛挺介节过者拱立无敢防俨如乾坤一伟人经厯撑持百不折余来几度瞻其旁今日苹蘩春荐香祝神更加培防无翦伐天家正须此材为栋梁
　　南庄道中　　　　　　　　【侍讲】许贺来【石屏】
　　南中十里走平陆远近村浮烟树緑旷莽原田半荒芜陇上草青闲卧犊马首西风送午凉桥外泉声咽緑竹半实半秀稻花香不雨不晴云断续苍茫何处是龙山见楼台攒古木此闲幽寂可栖真拟向峯巅结茆屋
　　秀山古柏　　　　　　　　【督学】魏方泰【广昌】
　　天地古气伐欲尽秀山老柏犹峥嵘孤树半霄青未了落落不争桃李荣我来涌金憩柏下双湖雨涤流云英苍虬攫云撼大飓遥空飒沓余秋声
　　秀山茶花行
　　滇中四时春不断山行日月褰帐看絶伦最是秀山茶彷佛朱霞灿天半七十二种各夭娆卷瓣分心作意娇密叶真成青幄幔临花偏爱輭枝条寳花玩月飘轻倩更闻朵朵随风转到地犹同向日葵不教泥滓涴花面自从初夏已含胎破腊惊看共蚤梅一花能耐经旬绽一树能经两月开读书寒士娱清暇数枝分种鸡窻下聊学郭駞供笔资售向人间无髙价豪家竞费赏花钱牡丹富贵芍药妍寂寞自开还自落无人携酒此花前我今为尔浇醽醁盌大红毬喜不俗绕树日长千百廻夜深还复烧髙烛髙烛频烧唤奈何金罇莫惜醉时歌有客座中忽太息不知何事感生多客言海棠虽娇嫩香气有无何足论有香未到十分怜无香宁抵十分恨怜转深兮恨转深此花植得费沉吟可惜当年人不见空抱烟村一片心我亦雅同彭氏趣不计无香厕花数怜到此花恨不生转恨客情太胶固小枝觅得两三盆准拟携归溪上村清风也自惭投砚隔雾不图老眼昏更酬司花祝不已愿花长似昆明美江北江南总是春莫教橘去翻成枳
　　禹碑歌　　　　　　　　　【主事】段　昕【安宁禹碑即韩昌黎诗所称字青石赤鸾飘鳯泊者当时亦传闻于道士之口故有千万索之句未尝亲见其碑也然同时刘梦得诗亦有尝闻祝融峯上有神禹铭古石琅玕姿秘文螭虎形之语则此碑实有之独惜好古者索不得致疑以传疑东坡云岣嵝何须到韩公浪自悲及朱紫阳游衡岳不见此碑着韩文考异遂谓韩诗为传闻之误呜呼禹圣人也禹碑神物也有见之者有之者有索不遇而疑之者其显晦当亦有时耶明嘉靖闲吾乡碧泉张先生抚蜀归出搨本以示升庵先生云得之衡山者共七十七字篆皆龙文人多不能晓升庵乃象形会意句为之译惟四字未解夜梦黄衣鱼首人曰此南渎衍亨也禹碑自是有全文矣遂摹于州之法华寺后石壁照原本镌之自明至今又将二百余年字俱完好好古者每摩挲不能去余生韩公后将干年矣唐宋诸先生所不得见者余乃得于咫尺之地可不谓幸欤韩苏石鼓诗光焰万丈照耀千古余才薄劣万万不逮古人然见神物而喜传之不自知其手笔之凡近也因作歌以继升庵先生之后云】
　　岣嵝山尖神禹碑字青石赤形模奇【韩句】谁何道士偶一见昌黎徒作猿猱悲令人索不可得紫阳考异空传疑芙蓉紫盖开扄钥秘文灵寳无人窥云封榛塞几千载龙威丈人知复谁那知神物有时出鸾飘鳯泊天南陲碧泉老人探笥箧元圭文命光陆离新都戍客识奇字象形会意按根枝神人指授尽了了补天巨手非人为七十七字镂金薤雷霆腾耀星斗垂寒山石擘巨灵掌工天巧司斤锤太乙下视舌上挢髙撑天柱支坤维鳞者鬛者毛介者龙虫鸟鱼虹螭祖祢轩颉孙史籀三古以后无其辞忆昔昏垫警神圣司空干蛊承帝咨苍水使者授金简驱神役怪挛支祈劳形忘家窜鸟兽郁塞昏徙万国治岳渎平定衣食备至今水土歌雍熙此石此字天地寳祝融呵防天留遗鸿都人喧石经蔡峄山火燎丞相斯六书八体妙雕绘奇古独数石鼓诗对此纷纷悉倾倒五都市物见鼎彛西南僻远少文献文章大块无如兹晶光闪烁留晚照【晚照安宁八景之一勒石碑处】金碧神常肩随生世太晚不足恨古人不见我见之坐卧摩挲手刻划无异身在铸鼎时剜苔剔藓补齾缺体势飞动神淋漓字青石赤形模奇岣嵝山尖神禹碑
　　吊甘忠果　　　　　　　　【检讨】王思训【昆明】
　　长鲸激浪昆池泄万顷翻成龙战血鬐鬛飞上碧鸡山头触西南天柱折雾作蚩尤将士迷大僚泥首遭燃脐苍鹅匝地铜马健花丛蹂破金棱堤霜鼙振动几千里前突鵶军尹与史灵寳不战哥舒降睢阳谁効中丞死重臣抗节独有公防张頿髪声灵霳誓扫妖氛难徒手呼天洒血黔山红临淮齧指少南八无与守者妾空杀羽檄亲驰出调师欲以精诚格所辖【时公闻变将守城拒贼而将士已皆从逆势莫能支因谋驰赴镇远扼抗咽喉调集楚师为恢复计】单骑提携穉子孤何善雅图奔相扶苦饮三日豺虎血溯从防水穿崎岖但期调集楚众力枕戈灭此方朝食遍地腥羶蜂蚁多桥上弓刀树如棘空有浩气絶外援舌在不愧顔平原隔河骂贼怒清涌沙洲徒卒闻斯言从容步至吉祥寺北望再拜毕臣志幼儿引颈两客随笑赴重泉事不二江臯乱石埋幽魂鹃啼猿叫愁鸱蹲天地黯惨日光薄灵精贯月悲黄昏大兵南下靖丑孼先辟蓬蒿寻壮烈傲骨防岈防神握拳透爪眦犹裂　九重动色咨廷评锡以忠果名铮铮羣生享比竹王墓踏歌防鼓吹芦笙滇人犹不忘厚徳筑以佳城植松柏哀鸣楚些曰归来絮酒登髙招毅魄贞臣之后世其昌继麾节钺临岩疆过庙挽思暮云湿专祠东郭升馨香在昔子充不辱使千秋奇节芳兰芷有人恸哭记滇南复见今时王孝子乔木厯厯烟苍苍髙山仰止烟水长岂必罗池赛神降丹生荔子芭蕉黄吁嗟老濞逆天道七国因之不能保溪毛涧藻荐孤忠何处吴宫问花草
　　巨灵峡　　　　　　　　　【知州】周　钺【长洲】
　　巨灵作力不可当劈开太华分首阳髙掌远蹠有零落飞此云霞堕杳茫罗汉壁上斗絶处崭焉突兀悬危冈天斤斧未施巧多事欲试百炼钢长柯十寻漫撃掊猨縁猱陟难跳踉徒有胜情乏胜具爱奇入骨空徬徨无阶可升自硉矹骋目亦足凌青苍安用拙工费顽钝乃使磊砢遭拍张
　　恩乐县歌　　　　　　　　【总督】鄂尔泰【满洲】
　　星连井古荒服防氏自王诏分六马龙他郎甸殊名通呼者岛夷所熟更为猛摩隶银生阿僰据之防日蹙终唐迄宋六百年防亡段继那能复元至元闲辖元江阿哀阿罗归簿録初授军民长官司防统防鲁世夷目洪武内附仍头衔者乐甸邑比汤沐来者木版赐姓刀戸领几千丁蕃育祖孙父子十七传我　朝四代归臣仆雍正丙午清边疆顺者安恬逆者戮万寨百蛮皆倾诚仰识天心聨斗独【聨斗刀氏之后】精悍由来是健儿衔壁牵羊頫首伏只求改土署流官不爱腥羶爱薄粥上章代奏达　天门荣颁官带九品禄升甸为县赐嘉名　诏传恩乐人争读县衙恰对文笔山地脉受自碧松麓松涛拂几笔阵雄遥望一峯赛鸡足【三字山名】绣嶂重围似屏扆【山名】老梅【山名】横出凹巴腹【夷呼老梅山为凹巴山】霓旌日三家坡【立营于此】军容壮丽边声肃景来【水名】河源自景东哈噜【三字景东水名鲁马所出】鞭鲁马【水名】渎浦麻托写【二水名】出镇沅七乡田畴同霑霂汉人不及夷人多分为五种别其族一种摆夷刀姓繁性喜凭髙居重屋称父为爸母为咩艾男叶女相呼逐衣着多与汉人同偏好花巾头上覆女子绾发青幅纒短衣线带羞绮縠端重整齐爱桶帬翻嗤纨袴太涩缩婚盟亦借媒妁言茶盐通好两姓睦【用茶盐姜糖等作聘】催缝布袋贺新年抛掷空中迓百福六月廿四光烛天燃炬鬭火云烟矗刴腥醢肉剧相呼何必繁劳丝竹家家好不信医吉凶疾病无须卜也教子弟学读书但愿留淳化其朴一种蒲蛮似摆夷譬如五谷穜与稑若非□□面目殊直欲指马呼为鹿一种窝泥好楼居屋角开门何局蹴王曾田毕与刘彭方之汉姓无差缪盖头四角彩线垂一方青布人何淑别嫌亦恶同姓婚亲迎远避虫蛇值始丧杀猪复砍牛孝子心悲肠转毂婣朋入山木作槽举室哀吟向槽哭筮日殓之葬山阬忍效貍首歌登木近日雅闻诵音曲跽延师夸入塾一种古棕性格悬不耕水田种山谷岩栖嗜酒访街期扶醉归来喜可掬佳人辫发不横钗笑杀簪珥藏糚簏纳聘纳采银与牛歌跳吹笙倾百斛却嫌牀蓐髙生寒环火同眠俭且亡者既焚骨不收撮土低埋嗟何速一种猓猡豪姓谁罗马张杨比潘陆山居不爱石作墙环以木块周四隩牛豕满栏鸡满栅体肥骨细工牲畜麻苎宜凉羊皮温世闲那怯有寒燠闺中惯喜着长衣帬穿百折拖六幅束髻悬彩类窝泥冰上老人往而复门外青青髙结蓬肥肉多煑酒多漉新妇蓬下防佳儿携手跳歌心轣辘俗尚巫构松亭摇旗呐喊同尸祝屋后喧阗屋前闻宰杀犬羊等雏鹜尸烧形化骨不销贮以甖瓶葬崖谷结茅忽又向他山啓瓶别□踊跃筑天生夷猓各不齐风犹近古浑朴遬仁义礼智忠信乡【六乡名】愿汝同心归雝穆勿须学劒但读书要知卖刀去买犊读书耕田享太平恩乐无疆子孙毓作此好歌敬聴之什袭以珍藏之匵
　　赵州席歌　　　　　　　　【敎授】赵　淳【赵州】
　　赵州席密同竹簟堪永夕无限辛勤织得成孤灯促织鸣东壁困来祗自借蒲眠留取精良输戸役自入朱门籍锦衾恣睢蹴踏谁复惜



　　补遗
　　本朝
　　干阳山远眺【五言古　　　　知府】张　汉【石屏】
　　偶从山背行南访干阳面路转出崇冈明湖横一鉴起欲淩风翔长空拙羽翰洞口俯长川髙卑陈所见直俯北山趾横俯南山尾山势东南来跳掷层波里支壑与蔓峯骈拇还枝指势欲穿湖来山麓畏触抵山岛忽在原孤城忽在沚斗大一州横微茫见城市广此视九州九点烟犹此纵目西复西秀山接杖履我家华表柱玉立随云起迢迢白云闲情深慰陟屺振衣万峯前卧游终百里天垂一幂青离天可盈咫洞始何年开洞终何年圮终始不须论洞虚何所倚古来几游人古人长已矣后人续游观递游何日止我辈有今日兹游为情使请申今日欢山尊起重洗

　　云南通志卷二十九之十三
<史部,地理类,都会郡县之属,云南通志>
　　钦定四库全书
　　云南通志卷二十九之十四
　　五言排律
　　唐
　　诏放云南弟子还国　　　　　　郑洪业
　　德被陪臣子仁垂圣主恩雕题舞凤阙丹服出金门有泽沽殊俗无征及獖铜梁分汉土玉垒驾鸾轩瘴岭蚕丛盛巴江越巂垠万方同感化岂独日南藩
　　元
　　碧鸡山　　　　　　　　　【宣慰使】张雄飞【临沂】
　　北阙辞丹凤南云看碧鸡紫苔移玉座瑶草湿金泥雨霁龙归洞风生虎渡溪寻梅穿竹径采药蹑松梯白日依山尽青山入海低寄书无雁过择木有猿啼花映高低树园分逺近畦飞星驰宝马沉水吐银猊鱼戏莲房北鸥鸣荻渚西长歌汉颂罢刻石纪新题
　　明
　　石屏道中　　　　　　　　【佥事】欧阳旦【安福】
　　地瘴天愈热风开日乍晴青山迎去马緑树引行旌亩苗初长陂塘水欲平花因成子落鸟为恋雏鸣逺近田家舍参差野戍营牧童偷李实山女卖松明载米人趋市传餐妇饷耕土夷频问种野草亦询名紫石函端砚香茶胜雪坑偶然得心趣石隙一泉清
　　游石宝寺　　　　　　　　　　杨　慎【见前】
　　涧数峯合丛篁一径斜翠氛林蓊日斑澑碧横霞石栈重悬阁云亭半蔽花甍倾警燕雀窟迥错龙蛇昏晓更天界隂阳窜物华檀施象数着幻巧工奢千尺罥罗幕双堆拥玉髽厨人羮緑笋溪客饭胡麻单裌春身健空山雨后哗诸天人不到来往白云车
　　游崇圣寺
　　尘劫非人境烟霞是佛都山开银色界海涌玉浮图追蠡形犹壮伽蓝迹已无经函飘粉蠧画壁剥天吴零雨頽墙草惊风废井梧禅心随夜寂旅望对秋孤远目穷千里倾怀倒百壶狂歌意无极感此岁云徂
　　九鼎寺
　　路绕羊肠转云从马首开半崖交草树絶壁倚楼台碧涧闻幽玉丹邱问劫灰佛縁甘苦寂僧行厌喧豗野鹿衔花过山禽荐果来独躭尘外趣人世莫相猜
　　苍洱纪行十八韵　　　　　【提学】方　沆【莆田】
　　褰帷望不极载槖复西征众壑隂晴异长洲草木平人稀余燕雀野旷絶鼯鼪未遂初衣赋空悬揽辔情烽烟无夜吠禾黍殷秋声骢驭行看遍鸡峯旧有名扪萝神雾合支策洞云迎逸兴王猷得高才季重幷【时王虞卿吴原豫二宪使同游】披襟灵鹫岭息驾叶榆城杞菊寒生态松筠晚结盟俄惊霜鬓短翻讶一阳萌映帙斜照移罇对落英西南滇万里礼乐鲁诸生摇笔风堪变羁心岁屡更乡书鸿渺渺交谊鸟嘤嘤歩屧孤亭爽焚香百愿清泉流来枕簟山色到檐楹更忆高阳伴归欤采杜蘅
　　温泉　　　　　　　　　　　　谢肇淛【见前】
　　灵砂蒸地脉旸谷沸成汤孤馆双巗削寒塘半亩方优昙非有种岂蔲自生香砌玉迎苔碧腾烟射日黄醉应眠水底闲可泛溪旁缨以无尘净心从不垢凉滑增红腻玉色沁緑沉枪秋水含朱女清风傅粉郎难投夏浦佩且宿赞公房回首当城下凄然忆故乡
　　茶花百咏　　　　　　　　　　邓　渼【见前滇茶甲海内种类之繁至七十有二其在省城内外者尤佳予以庚戌岁按部事竣驻省代时值冬末春初此花盛开名园精舍闲获寓目烁日蒸霞摛文布绣火齐四照云锦成帷信天壤之竒观品物之钜丽也昔人谓此花有七絶予以为未尽厥美有十德焉色之艶而不妖一也树之寿有经二三百年者犹如新植二也枝干高疎有四五丈者大可合抱三也肤文苍润黯若古云气罇罍四也枝条黝斜状似麈尾龙形可爱五也蟠根兽攫轮囷离竒可屏可枕六也丰叶如幄森沉荗七也性耐霜雪四时常青有松栢操八也次第开放近二月始谢每朶自开至落可歴旬余九也折入瓶中水养十余日不变半吐者亦能开十也此皆他花所不能全者因考唐人以前此花独不经题咏以僻逺故不通中土遂使竒姿艳质沦落无闻近代有作率多不能为此花传神暇日因戏为百咏诗一首牵缀比拟未免儿态庶几为此花吐气传之四方或有采焉】
　　徧检古人句山茶未得名形容应有待品价似难轻此地本炎德在天疑火精芳菲迎暮岁烂熳及元正宜寿如山木【庄子篇名】经霜似女贞柔条牵百丈老干倚孤撑美防团松盖新防怒竹萌重葩翻蔽叶岐蒂总依茎接植人工巧【土人植茶法用两树相接花始繁盛】开先品物亨光华分若木肌理细殷柽疉蕚曾承露丰苞独向明丛深疑避蝶春浅未闻莺次第开偏久交纷压恐倾巨于璙碧醆圆若紫繁缨韨绶交垂防绡纨乍染頳红肤时绽甲赤色合居庚按谱遗金谷邀欢即锦棚流云相照映射日更光晶箧啓红罗缬餐分紫石瑛摘须嫌断线接蕊爱连璎览德冠称凤能言喙属鹦火齐衔粉壁舍利到金罂道士霞为帔佳儿锦作绷枝枝经纂组朶朶荐玑珵汉苑裁何得隋宫翦不成深宐藏翡翠艳欲恼防防【挚虞防防赋见水则喜睹火则忧】歩障褰华薄氍毹展绛英影悬金较带汗落锦斑骍似焰嘘丹灶为霞烧赤城深元同燕燕防血类程猩绣羽悬雕笼朱辉发短檠霜林揺翠葆海日浴金钲锦水徐邻浪矞云不作霙红毬分防索朱芾闲葱珩栁絮空伤媚芝房讵足正称名根野荈夺色妬山樱莲或羞泥污葵空向日诚珠离酒泉柰蜜剖楚江萍质本坚蒲栁香无取杜蘅道旁徒树李庭院枉栽荆乍可兰为友谁言棣是兄缤纷异红药憔悴惜朱嬴【菊名】逾月迟蓂落终朝惜蕣荣【古诗蕣荣不终朝】讵称霜挺桂【天台山赋八桂森挺以凌霜】何事雨移橙【用杜诗】嘉种虽分部兹花合主盟杜鹃殊不类【二芳记以杜鹃花配山茶】鶗鴂敢先鸣的皪披林影菲防散晓晴后雕仍早放雾绕更烟萦闽婢空惭贱【金凤花】杨妃别有情【别种有杨妃山茶】宝珠光自溢磬口韵犹清枝爱垂丝软心怜卷瓣生蝶翎看坠粉鹤顶似含琼【茶品之贵者有宝珠磬口软枝分心卷瓣蝶翅粉鹤顶红诸名】一种皆称美羣芳孰与争娇姿长似寤姱质更如儜露下啼妆风前舞态呈施朱嫌太赤頽玉未辞酲倏似颦容敛遥当笑靥迎口脂香泽傅眉黛逺山横合德偕宜主娥皇俪女媖令人疲应接有客更屏营倚处惭形秽看时恐目盲【道德经五色令人目盲】每当春澹荡及此岁峥嵘节佳南诏繁华匹上京深红间浅紫布谷复弥阬旭景宜兰若霞铺骇楚伧纷敷弥绣野徙植近雕甍窃虑霜威入思将夏屋帡窥垣恒寂寂隔水更盈盈早沐绯衣赐偏宜素腕擎助娇斜宝髻充耳当琼莹赏玩须歌伎吹嘘借墨乡招摇多伴侣感怆易嫠惸天女贪分供园丁差价赢【每岁元日市卖此花供佛红紫溢目】出门逢巨丽曳杖陟峣峥婀娜随乌防飘飖堕儿觥杯盘狼藉列车马往来侦晓驻浮云盖宵移玉柱筝佳人理钗钏贵客驻干旌竞作寻花使宁辞醉酒铛夷讴徴穆防曲调拟清平舞袖淹同坐缠头费从伶攀留思逺道折赠付来伻不遇神农録空留姚魏声红顔销瘴疠珍品失寰瀛安得移中土犹堪慰此行僰童应见惯楚客易心惊几树临官舍三牟慰旅程有时还独倚竟日但空瞪盛极忧衰至怜深与恨并物华虚冉冉此意自怦怦坐抚琴三弄闲消酒一盛眠须防枕簟狂或绕檐楹相赏无知己余酣对老兵何心思北土有赋侈南征感处人千里吟当月五更未须怨揺落终许伴幽贞暗觉乡园近深嗟世网婴嵇含状草木桂海志虞衡逸史竒应续新诗暇自赓属辞深比兴从此定佳评
　　叮当山　　　　　　　　　　　邓原岳【见前】
　　灌木千章合巗花三月深泉声盘岭急云气结林阴驻幰方危磴褰帷复远岑岚光添秀色灵籁发清音不尽罗兴其如汗漫心计程无百里问径有千寻臃肿围竒树辀语怪禽未须愁瘴疠颇已惬登临西塞狼烟定南天雁羽沉啸歌还不废聊此散烦襟
　　七言排律
　　明
　　平彝老人　　　　　　　　【副使】何景明【汝南】
　　平彝老人发两肩哀哀诉语泪如泉岁収斗粟输田赋日向诸邻乞米钱风雨饥寒趋路侧子孙流落避兵年青春有伴难还土白首无家尚戍边官里征徭何日已军中苦乐古来偏魂惊战鼔心犹怯背中飞弧肉尽穿独去负戈寻夜砦谁来销甲种春田敢愁沟壑填衰谢只拟封疆息燧烟我愿麾前法唐将筹边有策到今传春集天台寺何大叅賔岩适至　　李元阳【见前】
　　暖律初交霜雪防春光湖色两依依明防几碧波净弱栁千条緑草肥罗绮风轻娇丽日秋千影转逗斜晖当年修禊追同好分日遨游愿不违古壁丹青窥涧户春城车马竞山扉九徴蚀柱标唐迹诸葛荒台带汉威檀界轻烟香细细溪桥小雨白霏霏词臣节自蓬山下王母鸾从玉篴飞但见景光前度似郤嗟筋力近来非芳时郊野烟花簇盛代山河锦绣围不有君恩许疎放岂堪消受芰荷衣
　　本朝
　　摩苍山次韵　　　　　　　【举人】徐崇岳【保山】
　　十里烟峦紫翠蒙防来清梦许君同石能生月寒如雪松欲拏空韵在风钟歇定僧眠正穏茶香半偈听初终王郎砍地犹酣酒安道逢人已碎桐蹈海几年空愤世盟山此语实由衷佳人化石情何极处士妻梅事可通三笑好添溪水上一笻先指洞云中不须更问藏书处家住摩苍东复东
　　五言律
　　唐
　　南中寄皇甫侍御　　　　　【主簿】贾　岛【范阳】
　　晓钟催早朝自是赴嘉招舟泊湘江阔田収楚泽遥雁惊起衰草猿渴下寒条来使黔南日时应问寂寥
　　送雍陶入蜀
　　江山事若谙那肯滞云南草色分危磴杉阴近古潭日斜襃谷鸟夏浅巂州蚕吾自疑双鬓相逢更不堪
　　送裴璋还蜀　　　　　　　【刺史】雍　陶【成都】
　　家在剑南外新年音信稀自为千里客已送几人归陌上月初落马前花正飞离言殊未尽春雨湿征衣明
　　晚入五华山　　　　　　　【训导】胡粹中【山隂】
　　向晚归幽寺明霞飞逺林四山新雨歇一径緑苔深松老斋僧腊泉鸣扣梵音堦前两驯鹿去住任禅心
　　望杨林泽　　　　　　　　【布衣】兰　荗【嵩明】
　　秋水涵空阔登楼雨霁时山低月上早风细浪生迟凫鴈栖难定鱼龙势莫窥何人舟一叶撑破碧琉璃
　　滇南即事三首　　　　　　【都督】沭　璘【定远】
　　自昔梁州域西南路尽通碧鸡名岫逺金马故关雄罗妇裙花布蒲蛮臂柘弓圣恩同覆载处处乐时丰漫説滇南俗人民半杂夷管春舍早灯火夜街迟问岁占鸡骨禳凶瘗虎皮輶车巡歴处时听语侏万山藏古砦六诏杂诸蛮僰女头笼帽番僧耳坠环啖蛇传土俗屠犬祀神奸更有西戎种轻生性最顽
　　天井铺　　　　　　　　　　　童　轩【见前】
　　偶坐炎方客来披六月裘山高赤日薄树老白云防听瀑全疑雨临风絶胜秋烦心如到此何必玉壶游
　　鹤庆道中
　　岩深多险阻马足正凌兢暝雪依巢鸟斜阳归寺僧林疎鸣败叶涧古积坚冰去去无辞逺荒山又几层
　　游十九峯深处　　　　　　【土知府】木　公【丽江】
　　探幽逺入林僻径转难寻云漏斜晖影山藏古雪阴茑萝悬树密潭水出磎深此地无人到寒猿日自吟
　　高峣登舟　　　　　　　　　　闪应雷【永昌】
　　湖光三百里一棹界中流碧汉衔波动青山拍镜浮苇烟迷鹭渚篙月挂渔舟不待逢摇落萧萧六月秋
　　滇池泛舟见新鴈　　　　　　　杨　慎【见前】
　　忽见行行鴈来应自故乡天涯多少路云际几番霜滇水饶葭菼禺山足稻粱金河尔休恋无限塞张
　　圆通寺　　　　　　　　　　　夏　言【见前】
　　古寺翠崖隂危亭絶顶临鹤巢松有梦云出岫无心仄径攀萝上丛台刻竹吟南蛮秋日暝哀响合吟
　　怀古　　　　　　　　　　【副使】万嗣达
　　险箐维千里重关抱九隆流沙神禹迹越析旧唐封蜃气蛟河重龙珠鹤岭雄万年当锁钥一柱表崆峒
　　移石亭草　　　　　　　　【王知府】木　青【丽江】
　　万松深窈处独构此茅庐劚地移新竹通泉澑水渠琴书常作侣木石与为居笑杀求名者磻溪一老渔
　　过蒲陀崆　　　　　　　　【叅政】姜　忻【南昌】
　　苍洱西头路秋来几往还一村三渡水十里九重山僧寺多依岭人家半杂蛮廿年成底事岩险苦跻攀
　　龙尾关天生桥　　　　　　　　方　沆【见前】
　　苍岭青未了寒烟野戍平危梁通地削壁类天成霜色孤鸿瞑涛声万马行昔年曾割据形胜控榆城
　　过蒲陀崆观洱河源
　　寻源闻黑水百折此山隈鸟道双旌转阴崖一线开奔涛疑聚雪触石忽喧雷为别东流性南溟去不回
　　白水驿和魏道中韵　　　　【大学士】张瑞图【晋江】
　　策马临荒甸前旌度茫空山足雾雨絶徼异阴阳处暑偏衣冷方秋觉夜长亦知行尚逺未敢念江乡本朝
　　滇南杂兴　　　　　　　　【编修典试】史申义【江都】
　　汉室两司马遥持使节临江山有文彩兵甲已销沉鹦鹉千山语槟榔万树隂赋心兼史笔才藻入清襟
　　賔居晓发入蕉谷　　　　　【知府】黄元治【徽州】
　　野空多宿霭日出破寒隂马首芭蕉谷人声橘柚林溪廻茅屋角路绕蔗田心折过黄沙阪僧钟下碧岑
　　观风日再示诸生　　　　　　　鄂尔泰【见前】
　　帖括元何事飞腾道在兹未能甘泯没那得任支离宾主禅宗偈色丝孝女碑汝曹须努力冠剑及明时登太和宫【俗名铜瓦寺铸铜为殿环筑瓮城明抚军陈用宾偕沐公裔孙创建时劝农东郊抵般罗村因而就登焉】
　　迎仙桥【入山处也】畔路鹦鹉【即此山又庵名】度騑细迳盘高躅横枝掠健衣一行奉时令小驻仰仁威【殿额名】铜瓦功勳碣摩挲认夕晖
　　同杨凝斋先生藩署观荷
　　一勺碧玻瓈红衣白羽齐临风标净质出水濯淤泥翡翠吟随影鸳鸯盖被堤豁然【亭名】对君子徙倚夕亭西
　　九日海天阁
　　秋气郁佳哉秋鸿归去来百年原是客万里独登台黄叶寺前雨茱萸江上杯海天际寥濶搔首瞩林隈
　　闻雁
　　故国霜前雁惊闻夜唳秋何来寄书信此去少芦洲矰弋宁长避飞鸣不暂休衡阳轻万里愧尔稻粱谋
　　登署中卷石亭　　　　　　【按察】常　安【满洲】
　　纵目无余地登临有此亭振衣盘石磴着屐破苍冥一水连云白四山入座青举头南极近直对老人星
　　过小关岭　　　　　　　　【知州】夏治源【汉阳】
　　北伐先南入雄关抵剑门干城蜀将相坏土汉乾坤岂是粗安计须知七纵恩千年征战地古柏至今存
　　宿迷渡　　　　　　　　　【知县】田　榕【玉屏】
　　夙昔知津客今宵叹渡迷路遥黑爨北山乱白崖西古瓦翻松鼠荒林叫竹鸡眼看春尽处一问小偏提
　　丽江杂诗二首　　　　　　　　倪　蜕【松江】
　　晚街分市蛮妇杂雌声屋小皆瓯脱人稀半寄生通番俱有路设险竟无城辛苦防边计年年卒践更纂谱从秋叶追原自古年颇疑天女诞或信麦宗贤汉诏犹蛮触元官郤世延从来经国事逺御有防权
　　七言律
　　唐
　　都庆观　　　　　　　　　【御史】杜光庭【缙云】
　　三山一一驾红鸾仙去云闲逺古坛炼药旧台空处所挂衣乔木两摧残清风岭接猿声近白石溪涵水影寒二十四峯皆可振缨长往亦何难
　　鸿都观
　　亡吴霸业已功全深云林始学仙鸾鹤自飘三蜀驾波涛犹忆五湖船双溪夜月鸣寒玉众岭秋空敛翠烟也有扁舟归去兴故乡东望思悠然
　　元
　　题河尾关驿壁　　　　　　　　乔　坚
　　苍峯千丈玉槎牙锦树糢糊噪晚鸦浊水难将明月浴好山多被乱云遮村江日落人争渡旅店年丰酒易赊可是炎方风景别深冬开遍野桃花
　　明
　　通海湖　　　　　　　　　【布政谪戍】韩宜可【山隂】
　　江寒鳬鴈集汀沙半掩柴门夕照斜洞口烟岚连野烧城头鼔角杂寒笳猿声常啸林间月鸦背轻翻树杪霞几度扶笻翘首望青山隔天涯
　　送胡桤轩还永昌　　　　　【都督】冰　昻【定逺】
　　有客乘过洱西平原春草正萋萋人烟迢递连金齿山势逶迤拱碧鸡流水小桥杨栁緑落花防雨鹧鸪啼遥知别后相思处云树苍茫梦欲迷
　　和建文帝作　　　　　　　【编修从亡】程　济【绩溪】
　　吴霜鬓毛侵不改惟余匪石心作客岁寒应自久避人岩壑未曾深龙蛇追逐知心少鱼鴈依稀逺信沉回首金陵悲往事短笻高岫一登临
　　游太华　　　　　　　　　　　潘　仁【和州】
　　天风吹鬓酒初醒太华峯头且共登山色惯迎逃世客水声常送渡溪僧定中云去龙生鉢梦里猿啼月在藤最爱石窻风雨过蚤凉先到读书灯
　　太华寺　　　　　　　　　　　郭　文【见前】
　　晚晴独倚栴檀阁烟景苍苍一望开湖势欲浮双塔去山形如拥五华来仙游应有飞空舄僧去宁无渡水杯不为平生仙骨在安能得上妙高台
　　游无为寺　　　　　　　　　　沐　璘【见前】
　　白石磷磷积翠峦林花深处有茅庵煑茶迎客烟生灶斸笋出山云满篮香爇龙涎清沴气壁悬麈尾罢禅谈野禽不断人来往惊触崖花下碧潭
　　漾备道中　　　　　　　　　　童　轩【见前】
　　十载驰驱不暂休又衔君命到南陬凉蝉细雨疎槐晚疲马西风落叶秋万里有家恒作客一官多累漫成忧百年事业知何在辜负沧浪旧钓舟
　　拱华楼　　　　　　　　　【大学士】杨一清【安宁】
　　螳水潺潺不断流白云芳草带斜舟坐来山色无余地占尽风光是此楼鸡岭夕阳高树合石桥新雨落花稠也知看竹须乘兴不用东君扫榻留
　　楼山夜宿　　　　　　　　【御史】张西铭【宁州】
　　寒岩絶壁宿深秋怅望遥空动客愁啼鸟按更山月缺残灯映榻野萤流蹉跎岁月悲双鬓寂寞风烟老一裘今日褰裳辞旧侣似闻笙鹤过高楼
　　九日黔国后园　　　　　　　　何景明【见前】
　　何处风烟消客愁将军台榭枕山邱一年又过重阳日两鬓空悲万里秋水国阴多寒已至炎方霜后瘴初収凭高欲送登临眼更上池边百尺楼
　　兰沧江　　　　　　　　　　　朱应登【见前】
　　千寻铁锁贯长桥积翠浮天万壑遥人向中流看砥柱路从平地入岧嶤未论文敎开荒服已见蕃王款圣朝鸟语花明迎使节兰沧江上瘴全消
　　水目寺　　　　　　　　　　　闪应雷【见前】
　　此水相传卓锡泉不知宫殿自何年残碑半防云山冷古木平临海日偏晓起烟霞迷下界夜深钟磬落诸天我来佛座昙花侧万壑松风拄杖边
　　登绣岭望苍山口占
　　山行尽日云霄里天际俄开十九峯立马乍疑青汉接振衣翻觉翠烟重垂垂银澑千崖雪飒飒晴涛万壑松胜槩可容图画得不禁清啸堕芙蓉
　　百花寺　　　　　　　　　【郎中】滕　槟【永昌】
　　石涧东风百种花百花深处见僧家凤溪绕屋分晴霭鹫岭当窻落绮霞深苑雨余留鹤迹小园日夕散蠭衙前村后寨皆蒲僰竞向新春摘茗芽
　　观宁湖跃珠　　　　　　　　　杨　慎【见前】
　　手挈青丝白玉壶青山游遍属狂夫灵峯树绕云千壁茈谷花深雪满湖龙女镜中梳石发鲛人波面掷明珠挥毫郤忆十年事醉扫烟绡看水图
　　谒二忠祠
　　学士文章悬日月尚书剑履上星辰九原松柏香台夜双庙莓苔影座清山笑歌搴薜荔海童奔走荐芳苹经过此地同挥涙况是江湖放逐臣
　　昆明逺眺
　　昆海波涛南纪雄金碧洸漾银河通平吞万里象马国直下千尺蛟龙宫天外烟峦分缀云中海树入空蒙乘槎破浪非吾事已斩渔竿狎钓翁
　　海宝寺
　　客行频过古宁州此地初寻海宝游渔父帆樯船作宅仙人台榭石为楼峯头拟见长安日濯足真夸万里流图画眼前看不尽蓬瀛物外祗须求
　　春兴
　　最高楼上俯晴川万里登临絶塞边碣石东浮三绛色秀峰西合苍烟天涯游子悬双涙海畔孤臣谪九年虚拟短衣随李广汉家无事勒燕然
　　李君偕过臯桥言别
　　沙门草阁对渔舟坐俯昆池万里流萧索暮途犹浪迹登临暇日岂销忧阮公失路谁青眼江令还家尚黑头行见羣英满青琐宁忘一老在沧洲
　　兰沧桥　　　　　　　　　　　张佳印【见前】
　　叠岭遥知万马愁兰津西渡赤虹浮鼋鼍驾浪声齐动乌鹊飞梁影并収缆束长江标絶壁天悬双镜照中流当时汉卒劳歌地翻令于今作壮游
　　寄杨升庵八首　　　　　　　　张　含【见前】
　　东观声名北斗齐凤凰踪迹戍雕题八千里外潮阳马十九年来海上羝铜柱蒹葭鸿雁响铁城烟雨鹧鸪啼连宵数有怀人梦记得分明锦水西
　　剑阁星桥久滞还当歌对酒转愁顔锦江云锁金花寺滇海波揺玉案山春尽中园啼鸟急草添斜浦宿鸥闲好吹黄鹤仙人笛莫驾青牛柱史关
　　锦城逐客栖滇国緑树青霞绕戍楼字学名家推郭璞剡溪高兴属王猷极天关塞归星迥深夜江湖远梦浮二十四年金马路海风山月不胜秋
　　常于词赋慕相如独坐茅斋读子虚触眼尘埃随燕雀忧时肝胆对樵渔猿啼巫峡遥牵涙雁过衡阳不寄书留滞烟波滇海客秋风秋雨十年余
　　黄菊风防过草亭白醪香满胜湘醽丁年去国怜苏武投老还乡羡管宁金马树寒清鹤梦蚕丛云起见龙形虹桥北望伤心地江上双峰晚更青
　　豪吟金马复连然搨尽韦郎五色牋海上风烟俱作客天涯云物自相怜松凉月坐华亭寺花暖春游碧玉泉一别昆明池上路滔滔流水八经年
　　天涯踪迹叹殊方离梦中宵极渺茫子厚音书连百越屈原词藻遍三湘青山落日江湖白赤塞愁烟树木黄花隠禅宫孤月夜迟君同卧赞公房
　　二十三年滇海上此生端合老江湖碧鸡金马瘴乡逺紫凤苍龙云阙孤雪尽终归典属国诗成亦有辋川图淹畱已觉并州好莫叹南荒岁月徂
　　题太华寺一碧万顷楼
　　滇国地形惟此最青霄楼阁迥招提山围雉堞笼金马海撼龙宫浴碧鸡云里鹤巢松树遍风前仙梵雨花迷诸天不在藤萝外中夜起看星宿低
　　游乌充山　　　　　　　　【佥事】王廷表【阿迷】
　　露幽林鸟语哗茑披石迳入云賖嵯峨逺削三峰玉烂熳丛开二月花过岭醉临丹凤穴倚天晴见赤城霞振衣策马仙源近芝畹桥边日影斜
　　崇圣寺　　　　　　　　　【给事中】杨士云【太和】
　　岑楼无碍倚虚空槛外平铺十九峰霸业三分非汉鼎佛都千载有唐钟林端细雨浮山黛天际防风变水容冠盖于今能尽赋扬雄偏得号词宗
　　湖中三岛　　　　　　　　【副使】曹　逵【太仓】
　　烟海茫茫水接天小舟飞渡夕阳前云开列嶂看山逺风入孤防引浪偏沙鸟不惊成独睡崖花相觑竞芳年来游不尽江湖兴再向溪桥上酒船
　　海潮寺　　　　　　　　　【同知】许子言【石屏】
　　凌风鼔棹趁春游直上蓬莱第一洲山色翠交湖外树波光凉浸日边楼晨钟雨过声犹湿画栋云飞势若浮登眺顿忘归思晚渔歌韵落海天秋
　　秋游元珠观　　　　　　　【叅政】梁　佐【大理】
　　七月九日风露凉防壶系马山之阳岩花池草各幽趣雾殿云廊总异香莺妬碁残声乱落鹤眠茶熟梦初长道人指元珠窍一黍中悬万镜光
　　沧江懐古　　　　　　　　【举人】马继龙【永昌】
　　孤江铁索跨长虹鸟道从天一线通树响龙来陵谷雨山空猿啸石楼风百蛮南诏襟喉地万木荒祠鼔角中象马何年归贡赋土人犹説武侯功
　　天风海涛楼　　　　　　　【知府】杨仲琼【洪雅】
　　黑水波涛天地浮叶楡城郭俯江流千重花树日衔岭一片丹青人倚楼绛雪自消龙洞暑白云横阁鹫山秋分明不似人间世天纵先生作冶游
　　中和山【即苍中峯】　　　　　　　　方　沆【见前】
　　灵鹫西飞去不还名山今喜共跻攀异时形胜标中岳竟日烟云带二关霁雪逺浮青嶂外泉声乱落翠防间相看鞅掌风尘色愿借禅房半榻闲
　　西华洞二首
　　岩高遥出碧云隈胜日同心载酒来幽涧暗通春水细平川晴映夕阳开招寻石室金光草徙倚仙人白玉台天畔不能祛物役移尊处处坐莓苔
　　名山有洞锁烟霞出郭寻芳白鼻騧石乳参差垂玉树丹台宛转吐莲花倒看絶壁云疑堕坐啸千林日未斜共惜春光渐流转何妨归路集城鸦
　　署中望点苍山　　　　　　　　李本固【见前】
　　客散庭空吏事稀望中山色转霏防一双眼界清如许十九峯头翠欲飞片片浮云寒入座泠泠流水润沾衣何当拄杖藤萝外防有仙人跨鹤归
　　一塔寺　　　　　　　　　　　谢肇淛【见前】
　　灵鹫西飞积翠来阿王孤塔尚崔巍半岩雪照双林曙上界钟催万户开天际叶榆衣带水雨中禾黍锦云堆凭虚未尽登临兴更上翻经百尺台
　　姚安道中　　　　　　　　　　邓　渼【见前】
　　山雾四塞烟霏防林深箐密行人稀蜻蛉川北日初霁弄栋城头云乱飞映水凫茈故寂歴迎风雀麦相因依故乡节复谁记五月南中犹袷衣
　　过华亭寺读方子及碑　　　　　邓原岳【见前】
　　载酒寻僧席屡移春山何处不相宜琉璃影散天花落金碧光揺法镜垂地近西方开竺国烟消下界瞰昆池栖霞片石应堪语苦忆南朝江总持
　　同宋侍御游法华寺　　　　【御史】杨师程【安宁】
　　兰若闲闲看夕曛芙蓉片片削青云山廻龙马蠭腰合水带螳螂燕尾分鸟迹千重神禹篆鹫头六字梵僧文登车乘兴来游此胜赏还应属使君
　　蒙化道中　　　　　　　　　　任有龄
　　乘轺秋净过山城薄试新罗日正晴路入云中悬石磴水从林杪落溪声霜清木叶犹余翠鴈断寒空欲自惊询问古来蒙诏地惭无文檄谕苍生
　　武侯祠　　　　　　　　　　　陈儒祥
　　孤祠寂寞倚空山俯仰乾坤感慨间汉贼未亡终两立将星不坠肯偏安全収闲气追三代逺着威声镇百蛮仰止不胜兴寤叹白云漠漠水潺潺
　　岩洞　　　　　　　　　　【提举】何　惠【石屏】
　　万壑逶迤天际来归墟近在白云隈波通涨海暗吹雾谷转盘涡尽起雷珠窟夜光揺砥柱石幢寒影防仙台风湍咫尺烟霞隔怅望碧桃花自开
　　秋日游涌泉寺　　　　　　【布政】郭　棐【番禺】
　　天开宝刹凌云出地涌珠泉抱寺流龙气光衔祗树晓莺花红映绮园秋共凭罨画调鹦鹉醉倚阑干望斗牛笑问岩前飞瀑水几时还作曲觞游
　　登呈贡望海亭　　　　　　【提学】范允临【吴县】
　　他乡寥落独登台夜月琉璃玉镜开蜃气晓侵青嶂合山形羣拥翠鬟来行杯落叶窻前度孤鹜哀鸿天际回汉武楼船空想像只今谁是济川才
　　题姚关清平洞　　　　　　【叅将】邓子龙【江西】
　　洞里神仙洞外村清平不问旧将军映溪杨栁依依緑满岸桃花灼灼春醉酌几杯消白昼闲拖一帚扫浮云围碁未了千年局倦展诸夷纳贡文
　　九日登万仭冈
　　边关不见白衣来万仞冈头独举杯西望白云遮落日南来蜃气出楼台自怜短髪酧残骨谁説长缨负将才何处西风催铁马败髅衰草不胜哀
　　荡山海光楼　　　　　　　　　彭继作
　　天外凭栏眺逺空四围烟霭挂晴虹樯头海色连苍麓日脚峯隂过洱东双树独栖香界鹤千山不过塞云鸿徜徉亦自狂歌发岂为关河叹转蓬
　　过云龙准提阁　　　　　　　　廖楚良【建水】
　　脱略红尘坐翠防山桃烂熳趁春肥江头棹月客来访鹿苑封云僧未归借草静嫌溪聒耳入花晴爱雨沾衣果真迟我十年约丹灶诗瓢愿不违
　　凤城　　　　　　　　　　　　朱　缪
　　山畱彩凤三峯峙烟火云连一万家极目江臯环锦轴半空楼阁倚晴霞长桥翠拂风前栁小市红酣雨后花何处寻芳归去客满城明月弄琵琶
　　本朝
　　曲靖道中　　　　　　　　　　姚文燮【见前】
　　暂假黄堂绾玉麟木容山色愧劳薪月明古庙歌梁甫雨剥残碑拜党人白水鱼稀空置驿潇湘鴈杳岂通津西来系马鞍全湿才近秋光瘴疠身
　　开化杂诗
　　巉岩终古最穷边鸟道悬空密箐连何处乌蛮非赤子难教黑水界青天土司旧长雄三部王防新开仅七年愧比相如持使节差能词赋壮山川
　　登狮山和韵二首　　　　　【知州】彭　蠡【上元】
　　春晴载酒过岩阿鸟道纡廻乱石多十室散依新壁垒诸峰髙挂古烟萝山连越巂云常黑水下金沙海不波老桧那知僧入定虬龙风起怒相摩
　　郭外青山十里遥崚嶒天际插孤标千崖树色晴看雨万壑松声夜听潮早燕忽来飞鼠岸春莺啼乱掌鸠涛几年勾漏思投劾頼有真僧伴寂寥
　　长至圆通寺贺
　　万寿　　　　　　　　　　　　【按察】许缵曾【华亭】梵王楼阁倚长虹贝阙金幢象辂通玉洞乳垂岩笋緑霄梯云涌石莲红几盘天界春回磴百尺涛声翠卷空为报山呼松下出万年佳气隠青葱
　　游荡山　　　　　　　　　　　徐崇岳【见前】
　　万壑松阴送夕晖偶从方外息尘鞿石畱古雪寒千丈松记前朝大十围爱马支公翻入贡上书贾谊几曾归髙台自有龙文气时带前川风雨飞
　　观音岩　　　　　　　　　【知府】张聨箕【益都】
　　揽胜层巅拥翠防诸天环拱日重晖泉光浮动苍萝径山意低垂白板扉万树鸟声藏叶啭半巗花雨逐风飞公余得覔幽栖境竹坞云深僧自归
　　登山游铁封庵　　　　　　　范承【见前】
　　试马山带雨过还登絶顶探云窝昆池波静销兵气爨落烟生酿太和百雉望中双塔小万山孤处一僧多边臣恋　阙频搔首直欲乘风振玉珂
　　于鼎臣方伯许元功亷访王劼庵吴在公两观察
　　招饮五华山　　　　　　【侍读典试】李澄中【诸城】
　　径转松林入翠防五华遥映白云飞山浮岚气来杯酒风动湖光上客衣百战关河余旧垒孤城烟火半斜晖凭髙莫起莼鲈想聊慰他乡一醉归
　　登太华寺大悲阁望滇池【时制府范公招饮】
　　香台髙拥万山平无数烟云涧下生杯底岚光浮太华檐前秋色挂昆明空余战垒悲戎马似有霜风动石鲸我醉欲留归去晚湖中鸥鹭棹歌声
　　游温泉作
　　安宁城下木兰舟秉烛防笻岭上头槛外螳螂孤镜晓楼头风雨万山秋埋云古洞层层转绕屋温泉细细流信宿碧峯还别去清罇歌管莫相愁
　　归自龙泉观道中纪兴
　　斜日隂隂照野田青浮麦陇细生烟虹山逺势斜连蜀龙渚分流尽入滇栁色孤村宜雨后梅花十月似春前明朝拟别千峰去回首同游已判年
　　昆明怀古　　　　　　　　　　吴自肃【见前】
　　略地曽闻楚将雄苴兰遗迹草湖东五华禾黍寒烟里双【阙】楼台暮霭中望祀虚传神可致疏流时见利无穷只今髙眺螺峰上惟许长歌醉碧筒
　　曲靖怀古
　　经年底事已蹉跎使节重来感慨多郡吏书成新岁月僰人盟防旧山河浪间检校城何在虚説亭侯业不磨独有龙门碑髣髴临风凭吊一摩娑
　　临安怀古
　　焕文积翠傍楼开倚槛能令客思哀衰草离离旌义塜寒烟漠漠读书台乌麽地自元和辟建水名从惠来谁作当年三洞记临风飞越几徘徊
　　澂江怀古
　　凤仪山麓峙孤城入望仙湖照眼明漱玉草迷丞相墓云龙烟闭武乡营菜花曾许游人醉华藏还临浦水清凭吊无从探往牒细将遗事问诸生
　　大理懐古
　　西南竒胜满梁州沧洱雄封控上游张盛传经开礼乐段蒙辟地自春秋献花逸事髙三塔写韵才名压十楼祗有穷兵天宝恨万人冢畔草含愁
　　永昌怀古
　　隆城雉堞倚云开辟地曾经汉使来三齿烟霞随剑佩五城风雨入楼台翻书尚见功曹檄谪戍谁怜太史才祗觉频年兵火后凋残满目动人哀
　　拜杨庄介先生像　　　　　　　丁　炜【见前】
　　伏阙批鳞事已遥长存面貌枕山椒贾生痛哭终辞汉韩愈文章半在潮名世通家新蕰藻风流遗像秀兰苕从知浩气归天表空向滇云续大招
　　临阳纪事
　　内属犹闻记汉年防町风物甲全滇地经战伐仍千戸人沐诗书忆二贤【明王景常韩宜可二公谪此文教始开】赤仄旧通交趾赋【交人所用皆中国制钱】乌蛮新罢保头钱【鲁奎野夷横索村民名保头钱近土夷受职此风稍息】清和气乡关似蚤爱荔枝鹤顶鲜
　　行经卜门表罗诸山　　　　【知府】卢　询【景陵】
　　晨夕休嗟逐客星劳劳南北屡曾经瀑飞雪练千寻白峯散芙蓉万青絶壁苔防封鸟道密云雨气带龙腥行车罗拜诸蛮猓六诏功成看勒铭
　　容光寺
　　马度诸峰问法华水流曲曲抱晴沙山廻古殿云生壁树老危岩路尽花佛面一灯尘梦破蒲团半偈夕阳斜眼前便是西来意笑看祗园噪晚鸦
　　鸡足山　　　　　　　　　【布衣】朱　昻【昆明】
　　地拥三峯万里来天一迳迥崔嵬洗心桥向云中度华首门从定里开石印金栏存古色霜侵铜瓦蚀苍苔夕阳欲下钟声动夜半光生礼佛台
　　丁酉棘闱中秋　　　　　　【巡抚】甘国壁【奉天】
　　雨过螺峯秋院凉一轮冰玉映虚堂【监临所居曰冰玉堂】羽觞共泛葡萄酒防笔争传翰墨香露湿长松凝晚翠风揺丛菊对寒妆【滇中桂菊同开】遐陬喜际人文盛収得佳篇满印床
　　闻山畔夷歌　　　　　　　【总督】高其倬【奉天】
　　长镵短笠上山腰啁哳歌声杂猓苗市物塲占鸡鼠日烧畬麦种苦甜荍渔樵穏处心应定烟火稠来瘴旋消好趁升平事安养字民有职慎科条
　　观风日示诸生　　　　　　　　鄂尔防【见前】
　　昔年滥奉抡才使此日重为撤幕行五色暂迷惭水鉴一壶长抱矢冰清登庸衣鉢殊闲事风雅权衡是后生莫向茂陵夸赋手汉廷老辈重遗经
　　丁未除夜有述
　　【制滇二载矣　殊纶疉锡小补鲜功眷念封疆不胜仄聊赋长律用志感慨云】
　　稠复恩光降防城二年惭惧夜魂惊仰惟寸赤酬荣忝上有穹苍鉴悃诚敎化未能残杀在舟车不至货泉轻蛮荒万里筹经逺终恐疎才负　圣明
　　戊申元日有述
　　【元旦令节朝罢值早餐念出征将士不复能下咽身膺重寄地接百蛮意本宣仁形似黩武数十年后制滇黔使者或不免有事苗猓应念兹前事殊不得已也如云在昔制夷惟事覊縻又政先教化威力非所施余德薄才疎犹无能几此用当自讼自强尔】
　　春盘椒酒荐诸儿佳景当筵忽不怡川岛霓旌交发戛茶山铁骑奋窝泥【发戛岛名东川属接连武定禄劝系禄酋据险处窝泥猓猡杂种犷悍横恣将贻后患故乘期勾当云】乌奴未灭难朝食赤子何辜忍后期万户千门家庆日剧怜将士饱艰危
　　秋七月贵筑咏怀之二
　　重华复旦烂云津【滇南五色云三见　云津桥名】薙髪骈肩祝　圣人知有越裳能贡献【老挝国即古越裳氏时备象入贡乞内附】忍敎莽缅不尊亲【莽缅皆外域国名茶山之役一遵檄令効恭顺】江连阿墨烽长熄【阿墨江属元江府由车里通诸外域】水带披沙土是尘怅望西川凉冕路痴顽黑骨几时驯【凉冕川属二山名界连乌蒙绵亘数千里黑骨头诸蛮犷悍不受制蜀将议于披沙建小营意欲擒控殊非扼要所也】
　　返滇抵嵩明海潮寺有述
　　东土由来只弹丸西归刹那住蹒跚多情水惹云千疉有节秋闲竹万竿图画天然临碧海【寺额天然图画】丛林自在倚青峦尘劳暂憩翻知悔不作貍奴白首看
　　羣官和过海潮寺诗用原韵申意
　　关塞原如视掌丸【韩维诗却视关塞广有如掌中丸】跛行终许笑盘跚【盘散亦作盘跚见索隠】常因暂寄三生石归计难投六尺竿【归投六尺竿考亭句】秋水双旌惊翠羽斜阳疉树带缨峦【缨峦带阜见水经注】身名到底都尘土留与闲人袖手看
　　和少保鄂公过海潮寺元韵　　　常　安【见前】
　　六幕云开日一丸盘行石磴足蹒跚緑尘不动山千疉碧色无痕水几竿满地斜阳归逺树多年古刹倚层峦天然图画幽闲境劳客今从马上看
　　大水城　　　　　　　　　【知县】王孙熊【石屏】
　　乘槎几度泛沧溟烟水茫茫岛屿青万顷湖光飞野鹜一浅水落蜻蜓银盘箸下莼丝美小艇风过渔网腥好景流连归去晚闲亭月上酒初醒
　　异湖三岛　　　　　　　　【检讨】何　朗【石屏】
　　蓬莱楼阁五云间中有仙人物外闲一何年开玉镜扁舟此日共烟鬟川分九曲鱼龙国岛列双城大小山我欲持书招旧侣防须买酒醉苍顔
　　渡澜沧江　　　　　　　　　　田　榕【见前】
　　长虹百尺并槎浮博望真夸万里游要隘地矜三齿险承平人散入关愁江于上下疑无底天到西南欲尽头黑水眼前惊此是山川应是古梁州
　　重建泸江桥成　　　　　　【教授】夏　冕【昆明】
　　几载心惊利渉穷而今徐歩俯蛟宫何须驾羽乘乌鹊疑见吞江下渴虹原隰膏流苍霭外往来人渡緑隂中崔公去后桥犹在今古同夸不朽功
　　仙人石室　　　　　　　　【举人】王　珹【宁州】
　　凿开混沌几经秋石上云生翠欲流仙客不来丹灶冷海天长入镜光浮窻低万顷看舟渡槛小青山爱月畱此去蓬瀛真有路几人曾到洞中游
　　五言截句
　　明
　　漾备道中　　　　　　　　　　童　轩【见前】
　　流水黠曲响乱山重疉横行行天欲曙立马看云生
　　宿邓川驿　　　　　　　　【翰林谪戍】彭　纲
　　风走落叶声山犬吠不已披衣夜出戸明月照溪水
　　平彝道中　　　　　　　　　　何景明【见前】
　　崖悬云自薄山小路仍斜古栢苍松里参差几树花
　　江村　　　　　　　　　　　　木　公【见前】
　　江上层云合村村结暮隂渔灯半明灭风雨苇花深
　　病起
　　临镜新梳髪呼儿卷幔纱平生行乐惯病起即看花
　　湖中遇雨　　　　　　　　　　严　清【见前】
　　太华云凝盖中流雨打船渔翁伏簔卧安穏下长湍本朝
　　海山亭　　　　　　　　　【知县】程　封【江南】
　　前山云起处烟雨正来时亭下歌声响渔翁理钓丝
　　署中晓起　　　　　　　　　　常　安【见前】
　　残月犹依树清华露欲濡一声钟出寺宿鸟起相呼
　　桃花箐　　　　　　　　　【知县】何其伟【石屏】
　　桃花掩深径幽期在何许行行忽自闻隔溪有人语
　　七言截句
　　唐
　　南诏赤藤杖　　　　　　　【散骑常侍】裴夷直【河东】
　　六诏南藤色似朱拄行堦砌胜人扶防须将入深山去倚看云泉作老夫
　　哀蜀人三首　　　　　　　　　雍　陶【见前】
　　大渡河边蛮亦愁汉人将渡尽囘头此中剩寄思乡涙南去应无水北流
　　越巂城南无汉地伤心从此便为蛮冤声一恸悲风起云暗青天日下山
　　云南路出洱河西毒草长青瘴色低但渐攀跻渐披豁一时収泪听猿啼【一本作渐近蛮城谁敢哭一时収泪羡猿啼】
　　元
　　过果苴浪　　　　　　　　　　清远居士
　　山路隂隂木叶凉山村八月稻初黄野花零落斜阳淡隔防人家煮酒香
　　明
　　凤羽词【凤羽　　　　　　　御史山名　　　　　　　谪戍】施　武【无锡】
　　凤羽低连邓睒川山头流水屋边田额尖新样姑姑帽五月羊皮带汗穿【邓睒诏名姑姑帽滇人皆以羊皮系额寒暑皆披】
　　街子词【滇中作市曰街子以辰亥戌未日为期】
　　猪街才罢又龙街蛮女牵羊入市来背上担儿尝惯负胭脂落尽小桃开
　　土官出山词【土官惟叅谒官长始冠带居常但用皁绫青布裹头】
　　呜呜牛角满山陂腰下横刀弩箭随杂部椎头皆束帛皁绫缠额长官司
　　煑盐词【滇中盐井四惟黑白二井税课甚多余不及焉】
　　使君不及郁林廉旧例逡巡新例添白井争如黑井好一觔水煮半觔盐
　　归化词
　　【滇中山茶天下第一惟归化寺者其本合抱花大如盂国初以前物也往来宦游羇客畱别交好至此莫不堕泪】
　　鸳鸯梦断防楼空马首萧萧故向东归化寺前多少泪年年三月蜀茶红
　　丽江词
　　【丽江府即古笮国地也地寒五谷希少惟产良金毛布之类方伯用贡金必索其直从来直指公皆不按其地听之而已人皆耳上贯环好衣红与西域相类】
　　丽江水绕雪山寒郡县羁縻异国看千里罗些【地名】无贡赋黄金有价不输官
　　永昌词
　　【永昌故哀牢国也国初流配独多吴人故语言风俗宛似南都为滇之首郡】
　　汉武竆边开永昌哀牢部落散丁当流人不学花蛮语城郭风烟半建康
　　宝井词
　　【宝井在姚关万里外非容易至贩宝者止于缅中交易缅中多瘴疠除三冬与初春通夷者不敢出】
　　缅中花落满蛮山千两鸦青马上还寒食雨飞防瘴疠汉人不敢出姚关【鸦青宝名时适有是宝重一两三钱价三十贯】
　　卖雪词【大理苍山雪六月不化市上女郎卖之犹吴下之卖冰也】
　　双龙关里百花香银海逶迤抱点苍六月街头教卖雪行人错认是琼浆
　　饮春防　　　　　　　　　　　木　公【见前】
　　官家春防与民同土酿鹅竿节节通一匝芦笙吹未断蹋歌起舞月明中
　　春游即事
　　线狨缓拽红氍腻叱拨频嘶緑巷深踏栁穿花还未遍夕阳又抹树头禽
　　种栁
　　双杨初种几经春始见长条已拂尘万里緑隂堪作幛一枝不许赠行人
　　自通海江川之澂江赠王钝庵竝董西泉缪碌溪
　　二首　　　　　　　　　　　杨　慎【见前】
　　通海江川湖水清与君连日镜中行孤山一点冲烟小何羡霞标挂赤城
　　海螯江蟹四时供水蓼山花月月红自是人生不行乐莼鲈何必羡江东
　　西郊即事四首　　　　　　　　张佳印【见前】
　　争覩元戎事北征滇中男女亦倾城逆酋久渡金沙水万马翺翔海上行
　　龙旂闪闪落霞红鹊印累累大斗同漫向军容夸壮士从来轩鹤可临戎
　　将军世业旧登坛秋色蝉文拥大冠幕下纷纷齐擐甲不知谁似汉材官
　　中央元纛指清秋夹道黄花照紫驑豹略虎头俱莫问生来万里坐封侯
　　金齿道中三首
　　叱驭何知鸟道难无名花向野林看雪山飞瀑云齐落多少征人五月寒
　　横岭云盘石涧多芙蓉随杖转嵯峨泉声百道凌天出散作西南九渡河
　　漾备江深江草齐江花开处鹧鸪啼博南矫首青堪摘霞气犹悬万岭西
　　感通寺　　　　　　　　　　　李元阳【见前】
　　寒山独自游松青月白郤相畱一声长篴知何处吟落江门一派秋
　　秀山　　　　　　　　　　　　林维尚
　　曲折岧嶤百丈悬振衣人在碧霄边江山一望青难画城郭依依入晚烟
　　涌泉寺二首　　　　　　　　　邓原岳【见前】
　　一径青山十里遥白云谷口坐相邀不须诃殿惊村女拄杖前头只酒瓢
　　新酿真成竹叶青一罇相对共沉冥芒鞋踏遍云山路笑倚山头木末亭
　　榆城听角　　　　　　　　　【释】天　祥
　　十年游子在天涯一夜秋风又忆家恨杀叶榆城上角晓来吹入小梅花
　　滇曲　　　　　　　　　　　【释】普　荷【晋宁】
　　界入南滇迥不同一年天气半西风杜鹃声里春犹浅吹遍人家落叶红
　　天生桥倚怪石激水成珠须瓣宛然昔有人题为不谢梅因赋
　　寻春莫问路髙低根蒂从来不染泥寄语浩然休浪踏荡舟轻穏过驴蹄
　　本朝
　　哭黔国公沐天波【时为缅酋所杀】　　　　陈佐才【蒙化】
　　战马嘶归还汉地将军枯骨在蛮城招魂惟有沙洲水日夜乌乌作哭声
　　龙淙杂咏十首　　　　　　　　范承勳【见前笻竹寺后荒岭起伏无次出樵径数里四山巃嵸中得平地如掌龙泉一泻入岩洞蜿蜒乃出放为碧流数十折奔别洞注地为洑声善恐人相传神物蛰焉理或然也跬歩闲洞凡四五石楼窈窕若蜃气吹空而幽折靓峭疑此中别有天地又荒芜蔚荟鸟韵都絶唯洞房环佩玉声璆然俄而琴筑互咽笙镛迭奏纡徐却导暨乎巨响忽发歌钟噌吰鼍鼔匉訇而众音乱矣与诸君子顾而乐之为商创数椽置守焉但茅茨石梁不损天趣杂树松卉繁衍以间其间林石布列尤诡矞莫状爰择其伟朴者二命为长俾以部署羣石曰屋曰楼曰溪此构之天者也以庵以亭以桥此续之人者也若石今始有名此天人参者也夫自洪荒来不知几年岁矣无传闻亦莫适主者固弃于人而得全于天者乎抑造物自秘惜以有待乎乃以不意遇何竒也物各予名名各予诗以志之】
　　偶歩何心访玉真欲扪牛斗上星津胡麻却怪老何处各有临流笑语人【龙淙石屋】
　　瘦骨玲珑玉佩寒幽琴鼔咽冷晴空暗逐长虹窜天巧偏将俗眼瞒【听瀑楼】
　　夜掩柴扉偶诵经无端唤出古龙听墨花飞处文章大写向虚空字字灵【墨雨庵　昔一师诵经龙夜往听讲时旱命雨以乏水辞师指砚池水借
　　之俄大雨霑足雨皆带墨】
　　谁家亭子把茅茨折竹还他曲木支席地幕天真快意旁风上雨亦何疑【一草亭】
　　拨云携杖费追寻惊触乖龙入洞深人自直肠溪自曲愚公活水两无心【宛转溪】
　　红是花光碧水光落花衬石石生香隔溪若有吹箫伴何必天台访石梁【石香桥】
　　无言屹立不成眠来自娲皇纪号年深夜月明呼影语料应袖舞作狂癫【癫丈】
　　平泉醒酒郁林亷毕竟胸中有滞沾争似此翁长坦腹更无些事上眉尖【卧石】
　　鴈宕分来一片山搜竒谢客未经攀偶从西域逢东谷别有灵湫秘此闲【小龙湫】
　　惊涛澎湃泻空来立石分明灔滪堆闻道三巴通禹凿曽从蛮落把天开【小巫峡】
　　送客还金陵　　　　　　　　　张以恒
　　一听骊歌倍黯然临岐无物赠君还饱餐十九峯头雪好过江南六月天
　　交水　　　　　　　　　　　　史申义【见前】
　　屋连菰荇水拖岚树杪渔舟出两三一片清波皴玉冷絶怜烟景似江南
　　板桥驿
　　十里寒山草树雕津亭风起酒痕消瞢腾记得来时路秋雨秋烟过板桥
　　炼洞晓发　　　　　　　　　　黄元治【见前】
　　青林窈窕白霜寒未到鸡山已百盘行过拈花头一寺老僧无语种春兰
　　平山　　　　　　　　　　　　卢　询【见前】
　　平山一带野云长烟雨孤村暮色苍六幅南宫图画里不须好景説潇湘
　　抚署亦可园杂咏二首　　　　　甘国壁【见前】
　　碧鸡金马锁双关坐拥貔貅抚百蛮较射归来明月上鹤鸣庭院自闲闲
　　古柏隂中结一椽四时佳景足流连到来人尽疑非屋只道维舟花岸边
　　题大理石十首　　　　　　　　高其倬【见前】
　　南徼提封带百蛮家家家在翠防间点苍石最谙乡土不绘平原祗绘山【层峦叠嶂者】
　　林角才闻布谷声东风蚤已促春耕吹来朝雨仍吹去更放前谿一崦晴【山雨初霁者】
　　峰峰拔地竝千寻肤寸生云便作霖都入太虚容载内不齐吹万付无心【羣山杰立者】
　　记取风光何处似秣陵春雪未晴时谁知湿霭浓云里中有梅花一万枝【雪意未晴者】
　　一白庐峰三百里曾骑生马到其闲于今却曳红藤杖偎小屏风看雪山【雪峯千仞者】
　　几缕晴烟抹翠防东臯巗壑是耶非天涯自白年年鬓緑遍乡山春又归【碧岫防烟者】
　　水清石痩便能竒恰是东坡居士诗况复雨余云破处更当江上月圆时【水石云月者】
　　白云横鏁碧山深似有仙源迳可寻拟覔渔舟问消息且凭流水洗机心【云山有迳者】
　　烧痕渐没草痕新浅碧轻黄染未匀最是年光刚好处溪山消息入初春【浅緑防黄者】
　　山影一痕眉倒晕水光万顷练平铺惠泉亭畔煎茶后忆得峰头看太湖【孤屿平湖者】
　　劝农八首
　　天章垂象丽昭囘万里　宸心念草莱行者勤农频奉诏尚书亲为课耕来
　　千畦碧毯稻初抽龙尾车鸣浍水流从识太平真气象緑簔黄犊遍青畴
　　栁外乌乌拍手歌耕余小憩坐坡陀谁知不按宫商处一段中声近太和
　　荷筥嘻嘻妇逐姑馌耕南陌走相呼破衣败笠偏珍贵堪入风謡与画图
　　高垦山巅下水湄白头田父跪陈辞五风十雨三时顺始是残年饱饭时
　　陇畆今年异昨年东隅荒弃种西偏刀耕争敢遗余力滇土原多歇岁田
　　力穑今年倦入城疲氓怕听打门声但教守令平徭讼不下衙堦已劝耕
　　漫因作苦辄嗟吁劳力原非贱丈夫説与青箱呈种事耕犁　天子岁亲扶
　　登安阜阁望金马碧鸡山　　　　鄂尔泰【见前】
　　碧鸡金马神仙窟踏月梯云结构牢欲蹑尘踪访灵迹汉廷旧已薄王襃
　　西郊观禾四首
　　青梭白板度红旓一抹黄云海树交料是田家炊豆粥湿烟细缕挂林梢
　　荍麦登塲稻偃塍茅绹初引架溪棱坡田水牯萧闲在米熟行将问老能
　　手镰腰索正悤悤赛鼔偸挝拾穗童笑问老农亲向説今年尤较去年丰
　　对掌千家枕水居谁从海上见鳐鱼果蔬麻菽皆熙景不比寻常当喜书
　　二色莲又名鸳鸯合树骈花红白各半殆异种不恒有也盆池中得二本羣尤以为瑞因作二截句志之
　　濯锦笼烟乍见疑两般顔色一茎垂吟花莫泥渔洋叟不似红儿对雪儿【阮亭句花似红儿对雪儿】
　　汉臯双女竝肩长又见徐娘半面糚若使霍家池上有不应水底鬭鸳鸯
　　次韵秋海棠四截句
　　古屋墙根一抹匀朱丝半軃泥苔茵谁能更忆香霏阁叉手齐吟八月春【秋海棠一名八月春香霏阁昌州郡守花时延赏所也】
　　犹忆春前睡起迟卷侧卧挹仙姿碧鸡坊底今重面不似南充乍见时【南充樊亭看海棠岂知更有碧鸡坊放翁句也滇碧鸡坊在城南二里】雨泣烟愁旧是家香肢无力倚屏纱阿谁重按宣和谱写入秋窻没骨花【宣和画谱徐熙有没骨海棠意惟秋海棠雅称斯品耳】
　　一髪轻红淡欲沉雨余庭院和愁吟秋娘莫恨梅花约许聘西廊白玉簪
　　燕子崖闻猿　　　　　　　【按察】冯光裕【代州】
　　矗矗青山漠漠云中闲一线劈天分行人已不堪回首更对哀猿叫日曛
　　滇南杂咏三十首　　　　　【督学】吴应枚【乌程】
　　迎年治具盍朋簪圭窦光防屋宇深待觅毺姚楚远清香满地洒松针【新正元旦民间采松针铺地以代毺名曰松衣姚安楚雄出花毡红章
　　白质灿然可观】
　　挂签五彩当门飏对幅双题比户封晨起炷香酬祖德家家街植两科松【岁首镂彩纸或结成毬悬门额名曰挂签斫松枝髙丈余夹植门外插香
　　松上以迎祖考】
　　泼眼花光处处皆不畱缺地巧安排缘塍緑骾金纲纂压瓦黄森石斛钗【金纲纂緑色无枝叶似仙人掌而方刺密有毒用代篱落金钗石斛性喜
　　燥植屋上更茂盛】
　　梯田百级计双耕曲直高低地势成芒种未过秧出水山农日日听雷鸣【梯田以高下形似名雷雨而栽故又曰雷鸣田佣工力作不计畆计工
　　谓之曰双亦耦耕之意】
　　硕果何曾堕雪霜树头数载歴青黄饷君佛手柑如斗漉取珠槽半瓮香【佛手柑有歴四五年者取以酿酒味香辣】
　　井卤煎抵海沙釜形半破或如年来鹾政清于水无复心惊普洱茶【迤西率多盐井煎成块普洱产茶旧颇为民害今已尽行革除矣】斤斧难施旦旦樵山根緑树达山椒无端野烧燔空起遮莫来年好种荍【山多杂木今岁烧荒明年始可种荍所谓火种也】
　　寺前白塔卓三锥禅室丛丛径委蛇绕尽周廊多古碣黄华手搨老人碑【大理府城多古刹三塔寺最大寺中有金黄华老人王庭筠所书四絶句
　　碑字极苍古】
　　楡城士女竞喧防苍雪三春冻未开凤眼洞连三塔寺邀侬十八赶街回【季春十有八日楡城大集百货皆至凤眼洞在三塔寺东】
　　螺髻层层辫发旋黄金耳坠一窝圆孽龙枉羡丰姿美新制盘云哈哒毡【旧传洱海有孽龙能摄人今楡城妇女多戴哈哒毡防制类雨兜以避龙
　　祟云】
　　经传白马字全譌鸟迹虫书少磔波垂老夷人知佞佛齐将铃钹佐咿唔【僰夷诵白马经以祈福文字支离不可辨识】
　　苍龙互脊棱棱碧峻极中峰未许攀薄暮浓云深防顶凌晨积雪满烟鬟【点苍中峰高入云表终年积雪春间气暖日亭午雪渐消傍晚黒云盖山
　　顶明晨起视积雪满山次日复然】
　　十九峯凹十八溪溪溪溪水漾玻瓈崖隂定有潜蛟卧喷出清流灌稻畦【点苍山有十九峯峯隂十八溪陂田借以灌溉】
　　宛转红墙緑树萦感通佳处试茶铛望中洱海开奁影照出山腰玉带横【感通寺在大理府城西产茶晓望苍山白云如带横束山腰土人呼为玉
　　带云】
　　到小云南一水通飘扬血色绮罗丛莫教担雪街头卖剩取璚浆染大红【云南县俗名小云南土产细布名洱海红以雪水染色更鲜艶】鸡足名山古道塲西来迦叶意茫茫半空云影明于镜法界三千照佛光【鸡足山在宾川州东乃迦叶道塲寺院最多林峦深秀山顶白云横空照
　　见人影洵竒观也】
　　百丈奔湍势击撞铁絙贯石驾成杠驱车径歴秋千板悬度遥连澑筒江【滇中铁索桥最多惟保山县跨澜沧江者长三十余丈车马往来袅袅浮
　　动澑筒江接滇境悬绳两岸以渡人马】
　　西连孟缅障南陲百战雄风劫后棋独有方塘一水至今人説易罗池【永昌府界西连孟定缅甸等处乃蒙段用兵之地易罗池在府城西】龙泉门外俛龙泉地涌琲珠荇带穿流过水亭成巨浸茭蒲淼淼一湖烟【龙泉亦名喷珠在永昌府城西门外水从地涌潴而为湖宛然江乡风景】扫除伏莽靖蛮烟爨僰输诚授一日暮鲁魁山下路何人敢索保头钱【鲁魁山在普洱境内旧为夷猓出没之所今已成通衢矣】
　　剁生盘冷佐椒馨佳节星味荐腥醉爇松明照田畔要凭炎火逐蝗螟【六月二十四日为星节切生猪肉杂椒姜食之燃炬以多为胜携照田
　　塍云可避虫迤东西处处皆然】
　　春温蔼蔼四时花当暑无烦御葛纱闲憩栁阴思解渴赛红争劈蜜瓤【滇南之花四时不絶炎夏亦同春令指西辨其红白以为胜负谓之赛
　　红】
　　偕张觐臣抚军吴颖庵学使倪穟畴张南华两总裁游近华浦和南华即事口占原韵十八首
　　【总督】尹继善【满洲】
　　雨歇寒流乱野溪晴云遥指碧峯西无波不觉扁舟小短缆徐牵过栁堤
　　遍地西成眼乍明欢歌声里午风清年丰自有田家乐莫认儿童竹马迎
　　一望高低尽海田今秋収获倍常年秧鸡茭笋争投送笑説农家味更鲜
　　落叶萧萧拂面飞韶光转眼已全非披裘尚觉寒侵骨野老人多未授衣
　　妇子嬉嬉列短壖嘉禾搬载满渔船自来边地农桑贵緑栁黄花不值钱
　　宝藏争传出永昌缠丝玛瑙闪金光　盛朝不尚珍竒贡琛献无烦逹上方【缠丝玛瑙质白丝红宛转如绘金光闪似水晶俱宝石也】边隅生齿今繁盛簇簇婴孩裹绣绷村媪山农齐襁负马前罗拜乞题名【按试迤东经过村堡男妇抱孩童防纸笔环拜乞名每至拥挤不前】列炬光回学海澄焕文燎火证元灯藜蒿寨是芙蓉镜不用扶鸾事可凭【临安府学泮池深广名学海面焕文山山顶藜蒿寨夷人所居每当大比
　　于六月星节视池中火影卜乡荐多寡歴科不爽】
　　竒观第一推阎洞鬼斧雕锼未易成真向七条桥上过仙枰坐隠听涛声【临安阎洞旧名岩洞今名云津洞深二十余里广二十余丈石乳凝结千态万状内有大河清流奔驶浮桥横互凡七最深处有石楸枰一石坐具二云系飞仙游戏处】
　　呜咽芦笙和口琴依稀声调杂南音新腔草秆何许打莽伏于今尽革心【芦笙口琴猓人乐器其音凄以怨打草秆曲调名男妇皆能歌之盖取扑
　　灭丑类之意】
　　陂隂雨后撷蒙玉版应甘拜下风莼滑菌香鸡蹠美尝君兼味耆皆同【鸡产蒙自者佳味极鲜美】
　　燃香走病拜黉宫指按碑文义未通笑向儿夫问何字悔敎鸡卜騐维熊【临安人于元夕炷香拜学宫谓之走百病就香光中摸索碑字以占一年
　　休咎鸡卜用鸡骨为卜夷俗也】
　　巧聨花串理残糚金歩揺垂缀耳珰小繖避人窥半面一窝云绕瑞香香【阿迷弥勒等处妇女出门率持小防繖线穿瑞香成串盘髻上云仿宫妆
　　也】
　　万顷昆池万叠山澄波倒影照云鬟华峰削出芙蓉面仰止心殷未许攀
　　流水无心解送迎湖边置酒趂初晴尘机到此都消尽惟有清风满树声
　　参差掩映一房山枫叶芦花隔水湾既説江南相似好临风何事忆乡关【穟畴有忆家山句】
　　不辞前席再称觥对景还期为写生【南华工画】谁识诗中先有画湖山点染任纵横
　　曲曲廻廊径转幽风帆过影逺来舟烟波更有极深处坐看游鱼共泛鸥【亭有烟波深处】
　　使节天南仰斗星文光一色接青防试看海上筵开日面面蓬山拱翠屏
　　纵目轩窻遍十洲欲穷千里又登楼倚防不敢频回首东北蛮烟未尽収
　　别院清幽一草堂临渊兴羡已相忘池鱼自任闲游泳密网何人复举纲【时有献小鱼者】
　　古树苍苍古寺宜西风谡谡动虬枝扶疎自作干霄势不逐柔杨到地垂
　　人醉诗成罢咏觞舟水面晚风凉扬防渐觉湖光远一路寒山翠夕阳
　　囘首依依仔细看暮云遮断碧峰寒烟凝远浦人归去秋水长天色一般
　　羣峯拱向五华开指点长松天半栽佛手香中人笑语风吹孤月自东来
　　清光如昼豁双眸难得同心夜泛舟好景分明看不尽此行谁説梦中游【南华旧梦游滇】












　　补遗
　　本朝
　　登绣岭大觉寺放雪楼【七言律】　　吴应枚【见前】
　　谁从峻岭驾危梯千仞苍山势欲齐晃眼雪光当槛落荡胸云影拂檐低尘缨有客能餐胜觉路何人为指迷万叠林峦成绣错登临我亦羡岩栖
　　石峯古刹【七言律】
　　古寺悬崖磴道回石林阴郁起云雷风吹黑水排空立地涌青莲逐瓣开高岸千樯森转向平畴万骑剨争廻一峯倚阁供题句谁遣飞仙弄逸才





　　云南通志卷二十九之十四
　　钦定四库全书
　　云南通志卷三十
　　杂纪【殊方　轶事异迹　遗文】
　　两爨多三竹之裔六诏悉九隆之后滇之开国事多不经且自汉唐以还畔服靡常蒙赵段杨递相窃据不受命于中朝故九爽十睑制异周官隗构支留文须重译外此之幻异吊诡者不可悉数也夫八方异俗咸垂山海之经百物殊形并铸夏王之鼎则都荟细碎赅而存之未始非博览者之一助云志杂纪
　　殊方
　　妙香国【即今大理古初国属天竺水居陆之半为罗刹所据好啖人有张敬者为巫祝罗刹凭之一日老僧自西方来敬家托言欲求地藏修敬以告罗刹问需防许僧身披袈裟手牵一犬指曰但欲吾袈裟一展犬一跳之地罗刹诺僧曰既许合立符劵遂就洱水岸上画劵石间于是僧展袈裟纵犬一跳已尽罗刹之地罗刹失措欲背盟僧以神力制之不敢背但问何以处我僧曰别有殊胜之居因于苍山上阳溪化金屋寳所一区罗刹喜尽移其属入焉山遂闭僧乃凿河尾泄水之半是为天生桥至今洱水岛上有赤文如古篆籒云是买地劵】鹤拓【当洱水初泄时林薮蔽翳人莫敢往有二鹤日从河岸行人尾其迹始得平地故大理又名鹤拓今南桥作双鹤示不忘也】金马【周宣王时西竺有国曰摩掲提王曰阿育生三子长福邦次徳季至徳王有神骥一其色如金三子皆欲之王意欲与季而患其争乃以辔私授至徳纵骥东驰命三子曰捕获者主之三子各部众追至滇池上长子意马饮滇池伺而邀之不获仲子意马至甸中亦不获至徳追至东山松林以辔邀之马见辔而就遂获焉王思滇逺恐不得归遣舅氏神明统兵以援将归哀牢夷阻道不返既殁福邦为碧鸡山神徳为岩头山神至徳为金马山神今安寜有龙马跳涧山并草溪井龙马河即其所经之地石上蹄迹深尺许】竹王【汉初一女浣衣遯水有三节大竹流入足间推之不去闻内有啼声持归破之得一儿育于家长以才武雄诸夷捐所破竹于野生竹成林遂以竹为姓自号竹王王与从人尝止石上命作羮从者白无水王以劒击石出水后渐骄恣武帝开西南诸种侯王皆服乃斩竹王置牂牁郡后封其三子名竹王三郎今通海有竹王祠】九隆【哀牢有妇人一产十子九隆其一也其九子曰眉附罗曰牟苴亷曰牟苴诺曰牟苴酬曰牟苴笃曰牟苴托曰牟苴林曰牟苴颂曰牟苴闪九隆长而黠骜尝有天乐奏鳯凰栖五色花开之祥众遂推为酋长余详封建】白国【白国之先有西海阿育王奉佛恶杀不茹荤腥又称白饭王传至仁果以慈信治国国人戴之汉元狩间常羌治滇池仁果治白崖两国角立帝嘉仁果而恶常羌册仁果为滇王仁果子孙不尚采染不杀生命仍号白国世十七至龙祐那不变其旧诸葛亮定南中封祐那于其故地又移南中劲卒青羌万余家于蜀为五部所当无前号为飞军分其羸弱配大姓焦雍娄爨孟量毛李为部曲置五部都尉号五子故南人言四姓五子也晋罢寜州置南夷府统五十八部夷族都监行事每夷供贡南夷府入牛金防马动以万计其四姓子弟仕进必先经都监夷人大种曰昆小种曰叟有桀黠能言议屈服种人者谓之耆老又有夷经南人言语虽学者亦半引其语与夷为姓曰遑耶诸姓为自有耶犯法者辄依之藏匿与夷至厚者谓之百世遑耶恩若骨肉为其逋逃之薮故轻为祸变恃此也俗尚巫好诅盟拔石结草官常以盟诅要之诸葛亮乃为夷作图谱先画天地日月君长城府次画神龙生夷及牛马羊后画部主吏乘马幡盖巡行安防又画牛羊负酒赍金寳诣之之象以赐夷夷甚重之许致生口直又与瑞锦铁劵每刺史校尉至赍以呈诣】昆弥国【唐书一曰昆明西南夷也在爨蛮之北以西洱河为界其俗与突厥略同相传云与匈奴本兄弟国汉武帝得其地入益州部其后复絶诸葛亮定南中亦所不至唐武徳四年巂治中吉纬使南寜因至其国谕之入贡新唐书义云土歊湿宜秔稻随水草畜牧夏处髙山冬入深谷今澜沧卫永寜通安浪蕖闲当是其地风俗亦略同大理志乃谓昆弥为白崖非也诸葛亮伐南蛮战于洱海之南白崖姚巂入滇古路何言不至耶其实昆明以地得名昆弥之为昆明声相近而譌耳】建寜国【在　州弥渡三国汉时龙祐那改称十七世至张乐进求唐永徽中让国于蒙氏】两爨【楚令尹子文之后受姓班氏西汉末食邑于爨遂以为氏三国汉时诸葛亮南征辟爨习为官属晋时有兴古太守爨琛与将军姚岳共破李骧于堂狼又有梁水大守爨亮叛降李雄为寜州刺史尹奉所诛自后南北分争寜州道絶爨氏以方土大姓自王蛮中宋元嘉中晋宁大守爨松子反宁州刺史徐循讨平之其后爨龙顔仕宋为龙骧将军爨云仕魏为骠骑大将军皆封侯梁太清中南寜州刺史徐文盛因侯景之乱召募羣蛮数万人赴荆州西爨爨瓒遂据有牂牁兴古等郡朝廷不得已以为寜州刺史瓒死子震翫分统其众隋开皇中翫遣使朝贡未防叛史万嵗撃之事详师旅考唐武徳初以翫子洪达为昆州刺史时益州刺史段纶遣使俞大施至南寜治共范川诱诸部皆纳欵贡方物两爨始定贞观初洪达死以其子归王为南寜州都督居石城袭杀东爨首领盖聘及子盖啓徙共范川天寳中有两爨大主崇道者与弟日进日用居安寜城左闻章仇兼琼开步头路筑安寜城羣蛮震骚共杀筑城使者元宗诏南诏皮逻閤讨之师次波州归王及崇道兄弟千余人泥首谢罪赦之俄而崇道杀日进及归王归王妻阿姹乌蛮女也走父部乞兵相仇于是诸爨乱阿姹遣使请皮逻閤求杀夫者书闻诏以其子守隅为南寜州都督皮逻閤以女妻之又以一女妻崇道子辅朝然崇道守隅相攻讨不置阿姹诉皮逻閤为兴师营昆州崇道走黎州遂虏其族杀辅朝收其女崇道俄亦被杀诸爨稍离弱閤逻鳯立召守隅并妻归河睒不通中国阿姹自主其部落嵗入朝恩赏蕃厚閤逻鳯遣昆州城使杨牟利以兵脇西爨徙户二十余万于永昌城东爨以言语不通多散依林谷得不徙又爨蛮之西有徒莫只蛮俭望蛮南有东谢蛮南谢蛮西赵蛮等皆隋末唐初分据滇中地者】六诏【一曰防舍诏在诸诏之南故又称南诏一曰蒙巂诏一曰越折诏或谓麽些诏一曰浪穹诏一曰邓睒诏一曰施浪诏各受唐爵为诸州刺史属于姚州都督府受劒南节度使节制南诏至皮逻閤其势寖强遂赂节度使王昱宻求合六诏为一朝廷许之初蒙巂诏巂辅首死无子弟佉阳照立佉阳照死子照原立丧明子原罗质南诏皮逻閤欲并其国故归其子原罗众果立之居数月使人杀照原逐原罗遂有其地越析诏有豪酋张寻求烝其王波冲妻因杀波冲王昱召寻求至姚州杀之部落无长以地归南诏波冲兄子于赠持王所寳铎鞘东北渡泸邑于龙佉河才百里号双舍使部酋杨堕居河东北皮逻閤树壁侵于赠不克閤逻鳯自请往撃杨堕破之于赠投泸死得铎鞘故王出军必双执之浪穹诏其王丰时死子罗铎立罗铎死子铎罗望立为浪穹州刺史与皮逻閤战不胜挈其部保劒川更称剑浪诏皮逻閤遂有浪穹之地后铎罗望死子望偏立望偏死子偏罗矣立偏罗矣死子罗君立贞元间南诏撃破剑川虏罗君徙永昌凡浪穹邆睒施浪縂谓之浪人亦称三浪邆睒诏其王丰咩初据邆睒为御史李知古所杀子咩罗皮自为邆川州刺史移邆川治大厘城皮逻閤袭败之复入邆睒与浪穹施浪合兵以拒既战大败皮逻閤夺邆睒咩罗皮走保野共川后死子皮罗邓立皮罗邓死子邓罗颠立邓罗颠死子颠文托立南诏破剑川虏之徙永昌施浪诏其王施望欠居矣苴和城有施各皮者亦八诏之裔据石和城閤罗鳯攻虏之而施望欠孤立故与咩罗皮合攻皮逻閤不胜皮逻閤以兵胁降其部施望欠以族走永昌献其女遗南诏丐和皮逻閤许之望欠渡兰江溺死弟望千走吐蕃吐蕃立为诏纳之剑川众数万望千死子千旁罗颠立南诏破剑川千旁罗颠走泸北三浪悉灭先是又有时傍矣川罗识二族通号八诏时傍母皮逻閤女也其女复妻閤罗鳯初咩罗皮之败时傍入居邆川州诱三浪千余势稍张为閤罗鳯所猜徙置白崖城后与矣川罗识诣吐蕃神州都督求自立为诏谋泄被杀矣川罗识奔神州都督送之罗些城】封民国【防舍诏僣称蒙氏始兴曰细奴逻亦名独逻消九隆五族牟苴笃之三十六世孙也其父曰龙迦独将细奴逻自哀牢避难逃于蒙舍耕巍山之麓细奴逻素有神异孳牧繁息部众日盛唐髙宗永徽四年代张氏立国筑城巄图山国号曰封民上元元年细奴逻死子逻盛炎嗣睿宗太极元年死子炎閤嗣未防死弟盛罗皮嗣元宗开元十五年死子皮逻閤嗣唐赐名归义天寳七载死子閤逻鳯嗣代宗大厯十四年死子鳯伽异先死孙异牟寻嗣宪宗元和三年死子寻閤劝嗣元和四年死子劝龙晟嗣元和十一年为其下王嵯巅所弑弟劝利嗣穆宗长庆三年死子丰佑嗣宣宗大中十三年死子世隆嗣即唐书避元宗庙讳改书为酋龙者也僖宗干符四年死子隆舜嗣昭宗干寜四年郑买嗣宻令竖臣杨登弑之子舜化贞嗣天复二年亦为买嗣所弑蒙氏遂灭自细奴逻至舜化贞十有四世歴一百五十年又滇考载閤逻鳯时僭称大蒙国异牟寻改号大理世隆又改大礼至隆舜始改封民并存以备考】长和国【郑买嗣僭称买嗣郑回之后世为蒙氏清平官弑主自立后梁太祖开平四年死子仁旻嗣后唐荘宗同光四年死子隆亶嗣后唐明宗天成三年为杨干贞所弑自买嗣至隆亶三世歴二十六年】天兴国【赵善政僭称善政寜比佉逸塝人为郑氏清平官干贞弑主皆善政协谋干贞欲自立恐有变阳推善政立之天成三年为干贞所废幽死立甫十月】义寜国【杨干贞和村人为郑氏东川节度使既废善政遂自立后晋髙祖天福二年通海节度使段思平起兵讨之干贞出走永昌自缢死立十年】大理国【段氏之先白人也至段俭魏与鳯伽异败鲜于仲通于西洱河防氏擢为清平官易名忠国六生思平为通海节度使杨干贞忌之思平隠姓名为猎者以一犬自随至品甸投宿主人有一防生牛革四叠入夜风忽吹防洞贯牛革思平惊曰是何铦利岂神防耶及明以犬易防又得神骥于叶镜湖饥摘野桃剖之核肤有文曰青昔思平析之青乃十二月昔乃二十一日今杨氏政乱吾当以是曰举义乎遂借兵黒爨三十七部皆助之至洱河是夕梦人斩其首又梦玉瓶耳缺镜破惧不敢进其军师董迦罗曰三梦皆吉兆也公为大丈夫去首天子兆也玉瓶去耳为王王者兆也镜中有影如人有敌镜破则无影无影则无敌也乃决明旦引兵欲渡莫知所从见江尾一妇衣白披缨而浣者指曰人从我江尾马从三沙矣尔国名大理从之得济既逐杨氏而有蒙国遣人于江浒覔白衣妇不获掘地中得白石大士一座遂改国号曰大理立八年后晋出帝开运二年死子思英嗣叔思良废之自立思良立六年后周太祖广顺元年死子思聪嗣立十八年宋太祖开寳元年死子素顺嗣立十七年太宗雍熈元年死子素英嗣立二十四年真宗大中祥符元年死子素亷嗣立十四年干兴元年死侄素隆嗣立五年仁宗天圣四年避位为僧国素亷之孙素贞素贞立十五年庆厯元年死孙素兴嗣立五年庆歴六年为诸大臣所废思良之后无可立者乃更立思平曽孙智恩之子思亷思亷立三十一年神宗熈宁八年位于子亷义亷义立六年元丰三年为其臣杨义贞所弑义贞位凡四月岳侯髙智升遣子升泰起东方兵其防之而立亷义之子夀辉夀辉立二年逼于髙氏元丰五年避为僧更立思亷之孙正明正明立十二年哲宗绍圣元年亦避为僧国人奉髙升泰立之而段氏中絶升泰立二年绍圣三年死子泰明奉父遗命立段正明之弟正淳髙氏世为相时波斯昆仑诸国来贡大理者皆先谒泰明称国主焉正淳立十三年徽宗大观二年避位子正严嗣立四十年髙宗绍兴十七年避位子正兴嗣立二十五年孝宗乾道八年避位子智兴嗣立二十九年宁宗庆元六年死子智亷嗣立六年开禧元年死弟智祥嗣立三十四年理宗嘉熈三年传位于子祥兴祥兴立十四年淳祐十二年死是嵗即元宪宗二年也子兴智嗣立一年为元所灭自思平至兴智二十七世歴三百十七年元世祖既破大理禽兴智及髙泰祥泰祥不屈欲官之嫚骂不受斩于五华楼下临刑曰段运不回天使其然为臣死国职也吾事毕矣时烈日当午雷电大作风沙愁观者万人莫不洒泣世祖曰忠臣也命收之未防设都元帅府赦兴智封摩诃罗嵯管领诸蛮卒以其弟段实继之累授行省参知政事诸郡总管实段忠以从征功授宣慰兼军民万户府忠段庆封宣武将军授云南省防政庆段正正段隆隆段俊俊段义义段光初为蒙化知府元大徳中梁王以宗室镇善阐与段氏分域搆隙大破光兵光将髙蓬守罗那闗梁王宻招之不从乃赂庖人剌蓬以其首献王更戮庖人以自解至正十十年段功继为总管明王珍寇云南梁王奔威楚诸部悉乱功进兵于吕閤败玉珍于闗滩玉珍收余防再战杀段氏骁酋铁万户屯古田寺段氏火之珍军乱死者什七八追至回蹬关大败之玉珍母自蜀寄军中书言务得南中功获之使杨渊海更其辞今早还募人将书往其臣陈惠曰吾以一命救万人书至玉珍黙黙遂遁归功追至七星闗大挫其众梁王徳功以女阿妻之功夫人髙氏寄乐府一章促之归其词曰风卷残云九霄冉冉逐龙池无偶水云一片緑寂寞倚屏帏春雨纷纷促蜀锦半闲鸳鸯独宿好语我将军只恐乐极生悲冤哭段功得书乃归既而复往左右谮于王曰段平章此来大有吞金马咽碧鸡之心矣盍早图之梁王宻召阿命曰亲莫若父母寳莫若社稷功今志不防我不已脱无彼犹有他平章不失富贵也今付汝孔雀胆一具乘便可毒殪之澘然受命夜寂私语功曰我父忌阿奴愿与阿奴西归因出毒具示之功曰我有功尔家我趾蹶伤尔父为我里之尔何造言至此三諌之终不听明日邀功东寺演梵至通济桥马逸因命蕃将格杀之阿闻变失声哭曰昨暝烛下才讲与阿奴云南施宗施秀烟花殒身今日果然阿奴虽死奴不负信黄泉也欲自尽梁王百计防卫阿作诗愁愤而死诗曰吾家住在雁门深一片闲云到滇海心悬明月照青天青天不语今三载欲随明月到苍山误我一生踏里彩吐噜吐噜段阿奴施宗施秀同奴歹云片波潾不见人押不芦花顔色改肉屏独坐细思量西山铁立风潇洒平章从官员外杨渊海亦题诗于壁曰半载功名百战身不堪今日总红尘死生自古皆由命祸福于今岂怨人蝴蝶梦残滇海月杜鹃啼破苍春哀怜永诀云南土绵酒休教洒涙频是日饮药卒功有子寳女羌奴羌奴志复父雠将适建昌阿黎氏以绣旗遗寳曰我自束髪闻母称父寃恨非男子不能报此旗所以识也今归夫家收拾东兵飞檄西洱汝急应兵会善阐因作诗二首曰瑚勾我出香闺满目澘然涙湿衣氷鉴银台前长大金枝玉叶不芳菲鸟飞兎走频来往桂馥梅馨岂暂移惆怅同胞未忍别应知含恨苍低何彼秾秾花自红归车独别洱河东鸿台燕苑难经目风刺霜刀易塞胷云旧山髙连水逺月新春叠与秋重泪珠恰似通宵雨千里闗河防处逢及寳为总管明玉珍复侵善阐梁王遣叔铁木的罕借兵大理时寳已长答书云杀虎子而还喂其虎母分狙栗而自诈其狙公假途灭虢献璧吞虞金印玉书乃为钓鱼之香饵绣闺淑女自设掩雉之网罗况平章已亡兄弟罄絶今止遗一獒一奴奴堪再赘华黎氏獒又可配阿妃如此事诺必借大兵如其不可待金马山换作苍山昆明池改作西洱池时军来矣书后附以诗云烽火狼烟信不符骊山举戯是支吾平章枉死红罗帐员外空题粉壁图鳯别岐山祥兆龙游郊薮瑞光无自从界限鸿沟后成败兴亡不属吾梁王见而恨之时明太祖开基金陵遣其叔段贞奉表归款寳死子明嗣未防死叔世权国事明兵定善阐世遣张元亨驰书请依唐宋故事颍川侯傅友徳辱其使进师禽世　踏彩锦被名也吐噜可惜也歹我也押不芦北方起死回生草名肉屏骆驼背也铁立松林也皆夷语】大中国【髙升泰僭称】后理国【段正淳僭称】西南外徼【骠古朱波也自号突罗朱阇婆国人曰徒里拙在永昌南二千里东邻真腊西接东天竺西南墯和罗南属海北南诏属国十八曰迦罗婆提曰摩礼乌特曰迦梨迦曰半地曰弥臣曰神朗曰偈奴曰罗聿曰佛代曰渠论曰婆梨曰偈陀曰多归曰摩曳余即舍卫瞻婆阇婆也凡镇城九曰道林王曰悉利移曰三陀曰弥诺道立曰突旻曰帝偈曰达梨谋曰干唐曰末浦凡部落二百九十八以名见者三十二曰万公曰充惹曰罗君潜曰弥绰曰道双曰道瓮曰道勿曰夜半曰不恶夺曰莫音曰伽龙睒曰阿梨吉曰阿梨阇曰阿梨忙曰达唐曰求潘曰僧塔曰提梨郎曰望腾曰担泊曰禄乌曰乏毛曰僧迦曰提追曰阿末逻曰逝越曰腾陵曰欧咩曰砖罗婆提曰禄羽曰陋蛮曰磨地勃繇弥臣至坤朗又有小昆仑部王名茫悉越俗与弥臣同繇坤朗至禄羽有大昆仑王国王名思利泊婆难多那川原大于弥臣繇昆仑小王所居半日行至磨地勃栅海行五月至佛代国有江支流三百六十其王名思利些弥他有川名思利毗离芮土多异香北有市诸国估舶所凑越海即阇婆也十五日行逾二大山一曰正迷一曰射鞮有国其王名思利摩诃罗阇俗与佛代同经多葺补逻川至阇汲八日行至婆贿伽卢国土热衢路植椰子防榔仰不见日王居以金为甓厨覆银瓦爨香木堂饰明珠有二池以金为隄舟檝皆饰金寳骠王姓困没长名摩罗惹其相名曰摩诃思那王出舆以金绳牀逺则乗象嫔史数百人青甓为圜城周百六十里有十二门四隅作浮图民皆居中铅锡为瓦荔支为材俗恶杀拜以手抱臂稽颡为恭明天文喜佛法有百寺瑠璃为壁错以金银丹彩紫矿涂地覆以锦罽王居亦如之民七嵗祝髪止寺至二十有不达其法复为民衣用白防朝霞以蚕帛伤生不敢衣戴金花冠翠帽络以杂珠王宫设金银二钟冦至焚香撃之以占吉凶有巨白象髙百尺讼者焚香跽象前自思是非而退有灾疫王亦焚香对象跽自咎无桎梏有罪者束五竹捶背重者五轻者三杀人则死土宜菽粟稻粱蔗大若胫无麻麦以金银为钱形如半月号登伽佗亦曰足弹佗无膏油以蜡杂香代炷与诸蛮市以江猪白防琉璃罂缶相易妇人当顶作髙髻饰金珠琲衣青娑裙披罗段行持扇贵家者旁至五六近城有沙山不毛地亦与波斯婆罗门接距西舎利城二十日行西舎利者中天竺也南诏以兵彊地接常羁制之夷亦有美俗一切借贷賖佣通财期约诸事不知文字惟以木刻为符各执其半如约酬偿毫髪无爽如有不平赴酋长口讼以石子计其人之过酋长因而训之使改不改则死恶杀酋长侵伐则从以为死乃分之当然有纪律所过不犯一草闺门严妇人既嫁壻有言其妇外窥者妇父母亲戚掘地而埋之以为辱宗夫死不嫁自称妻种艺纺绩有织大布者机阔八尺口诵佛号乃织一梭妇人敬夫进食必叩头至地人敬酋长虽在暗室闻过必跪举手加额两酋争战既乆胜负未分有僧入阵止之遂罢战而归】吐蕃【明刘文徴曰吐蕃在云南铁桥之北一名古宗一名西蕃一名细腰蕃在唐常冦云南南诏不能胜让之为兄后劒南节度提南诏兵捣其巢穴斩首数十万永防铁桥自是不复为滇患至明太祖平云南遂裂吐蕃为二十三支分属郡邑以丽江控制古宗永宁北胜控制诸蕃丽江北境复与蕃接近者木氏屡以兵捕蕃拓地嵗增差发大麦有差南国録称其世独乆其俗无地理风水隂阳吉凶之选而自唐至今千余年有土有官云】交阯【明刘文征曰交阯唐尧宅之汉州之逮吴割据亦然宋不竞始失迄元之强大亦不能郡县如汉也永乐初破交阯立布政司以复汉旧寻又弃为外国岂地合散自有数抑人谋之不臧也永昌有指挥自交阯厯三世而家藏大珠独异等伍则凡所以失民心而不可复者其以是耶今黎民窜于海濵尚据数郡莫氏之境与广南富州接又有交冈者介于滇交之间盖彼亦裂而为三矣交人皆左袵蓬跣长技在铳与象临安诸土司足为扞蔽尚未烦内地备御也】永昌外夷【明刘文征曰唐书永昌南有茫天连茫吐薅大睒茫昌茫鲊茫施皆楼居无城郭有金齿银齿漆齿三种以漆及镂金银饰齿寝食则去之今芒市长官司大伯夷以榴皮及药染齿使黒初无金银镂饰及寝食脱去之说永昌郡尾濮穿空以安其尾广志濮有折腰劖唇九州记哀牢渠帅耳至肩三寸南夷志穿鼻蛮在柘东以径寸金环穿鼻中隔下埀过颐又有长鬃栋锋皆谬妄不经虽永腾徼外僰夷尽境耳目覩记所絶无也】若水【世黄帝长子昌意徳劣不足绍承大位降居斯水为诸侯娶蜀山氏女生颛顼于若水之野有圣徳二十登帝位承少皡之政以水徳王】藤渡【普渡河金沙江岩险水汹不可舟楫以藤絙于两岸树上絙上架一木筒渡者以绳身繋于筒上两手握筒縁藤溜而过所谓渡索寻橦是也俗名溜筒】南中山水【后汉书越巂郡青蛉县有禺同山俗谓有金马碧鸡今以姚安为古青蛉而姚安竞无禺同且云有金马碧鸡则禺同又似在会城矣又前后汉书青蛉属越巂弄栋属益州而今青蛉弄栋同系姚安亦未确又前汉书云益州郡滇池县大泽在西滇池泽在西北有黒水祠铜瀬县谈虏山迷水所出东至谈藁入湼俞元县池在南桥水所出东至母单入温行千九百里怀山出铜牧靡县南山腊涂水所出西北至越巂入绳过郡二行千二十里秦臧县牛兰山即水所出南至双柏入仆行八百二十里叶榆县叶榆泽在东贪水首受青蛉南至邪龙入仆行五百里律髙县石空山出锡东南盢町山出银铅弄栋县东农山母血水所出北至三绛南入绳行五百一十里贲古县北采山出锡西羊山出银铅南乌山出锡母掇县桥水首受桥山东至中留入潭过郡四行三千一百一十里胜休县河水东至母掇入桥来唯县从山出同劳水出徼外东至糜伶入南海过郡三行三千五百六十里越巂郡台登县孙水一曰白沙江南至会无入若行七百五十里遂乆县绳水出徼外东至僰道入江过郡一行千四百里青蛉县临池在北仆水出徼外东南至来唯入劳过郡二行千八百八十里应劭曰青蛉水出西东入江也牂牁郡句町县文象水东至增食入郁又有卢唯水来细水伐水都梦县壶水东南至麋伶入尚龙溪过郡二行千一百六十里西随县麋水西受徼外东至糜伶入尚龙溪过郡二行千一百六十里母敛县刚水东至潭中入潭今山川犹昔而名之相仍者十无一二矣汉初辟滇察地脉以载形方考据最覈夫地从中国名从土人以古史较今志而流峙宛在目中固不必问诸水濵矣　诸葛亮表益州郡有耽文山泽山司弥瘗山娄山辟龙山皆未详所在　永昌郡曰朱提在犍南千八百里治朱提县川中从广五六十里有大泉池水千顷名千顷池又有龙池以灌溉种稻与僰道接多猿羣聚鸣啸于行人径次声聒人耳有堂狼山山多毒草盛夏之月飞鸟过之不能去】温泉【东坡诗纪所经温泉天下七处以骊山为最滇中宁州白崖曲江徳胜闗浪穹宜良邓川三泊江川罗次曲靖所在皆有不止数十处而安宁为最凡温汤皆有硫磺气而安宁则无旧有人见其窍出丹砂数粒廼知其下有丹砂故泉甲于他处明杨慎称为天下第一汤闻徽州黄山温泉亦类此后周王褒温汤铭曰白上彻丹砂下沉华清驻老飞流莹心乃知温泉所在必白丹砂硫磺三物为之根乃蒸为暖流耳】乐些溟海【永昌志载骠国南尽溟海北通南诏乐些城界东北距羊苴咩城六千八百里杨慎谓溟海即今滇海又谓乐些即杜诗所谓和亲逻些城今作麽些其字虽异地一也音一也按羊苴咩城今大理府古南诏所都既东北距大理六千八百里安得以滇池为南履盖骠国即缅甸僰夷之域南尽大海自阿瓦江头暹罗浮海而东或通闽粤唐书以南海为溟海而用修承譌遂以为滇海耳又按麽些今为丽江府在大理西北骠国亦不应越大理而北通麽些则谓乐些为麽些者亦非也今临安府南有麽些勒廵检司外通沅江老挝诸裔骠国北履其殆是乎】昆仑别宫【名山洞天福地记云第三西城洞天周回三千里名太元总真之天在梁州西王母所居昆仑之别宫鱼湖洞在姚州西】铜墙【神异经云西南裔外老寿山有宫以黄铜为墙】后稷葬处【山海经云西南黒水之间有都广之野后稷葬焉爰有膏粟膏稻膏黍膏稷百谷自生】王质烂柯山【九州要记在巂州昆明县】
　　轶事
　　庄豪【史记前汉书皆云楚威王使庄蹻略滇因以其众自王后十余嵗秦灭之按楚自威王后懐王立三十年至顷襄王之二十二年秦昭襄王遣兵攻楚取巫黔中郡若蹻自威王时略地至此凡经五十二年岂得如此淹乆其后十五年顷襄卒考烈王二十五年幽王十年王负刍五年而楚灭十五年而秦亡何止十余嵗乎范晔后汉书云顷襄王时庄豪王滇或云豪即蹻也旧志官师本史汉首称庄蹻又取后汉书谓豪为蹻裔其实范晔书与注皆无此说明正徳间巡抚议祀荘蹻或言蹻与跖并为盗遂止按韩非子曰庄王欲伐越杜子谏曰荘蹻为盗于境内而吏不能禁此政之乱也盖楚有两庄蹻一荘王时大盗一荘王裔孙为将军平滇自王者总之顷襄王为是威王为非荘豪为是荘蹻为非迁固既譌顷襄为威王又恶知不譌豪为蹻作滇志当以范氏为正今仍旧志而附辨于此】诏却鹦鹉【后汉兴平元年蛮夷献鹦鹉三诏曰往者益州献鹦鹉三枚夜食三升麻子今米价腾贵此鸟无益有损可付安西将军杨定国令归本土】石坪【三国汉建兴三年孔明南征句町北望云凝如盖恐有蛮兵潜伏宻访其境就云之团聚处掘土尺余遍地皆石其形如盘孔明占云石为云根云为文彩千余年后必有阙方是域而文明俨中州者元至正十年建州为石砰令罗撒巡镇明太祖易坪为屏】琴经【三国汉诸葛亮南征尝抚琴滇人有愿学者乃着琴经一卷□琴之始及七十三徽之音意于是滇人始知琴】南诏奉圣乐【唐贞元中骠王雍羌闻南诏归唐有内附心异牟寻遣使杨加明诣劒南西川节度使韦臯请献夷中歌曲且令骠国进乐人于是臯作南诏奉圣乐用正律黄钟之均宫徴一变象西南顺也角羽终变象戎夷革心也舞六成工六十四人賛引二人序曲二十八叠舞南诏奉圣乐字舞人十六执羽翟以四为列舞南字歌圣主无为化舞诏字歌南诏朝天乐舞奉字歌海字修文化舞圣字歌雨露覃无外舞乐字歌辟土丁零塞皆一章三叠而成舞者初定执羽箫鼔等奏散序一叠次奏第二叠四行賛引以序入将终雷鼔作于四隅舞者皆拜金声作而起执羽稽首以象朝觐每拜跪节以钲鼔次奏拍序一叠舞者分左右蹈舞每四拍揖羽稽首拍终舞者拜复奏一叠蹈舞抃揖以合南字字成徧终舞者北面跪歌导以丝竹歌已俯伏钲作复揖舞余字皆如之惟圣字词末皆恭揖以明奉圣每一字曲三叠名为五成次急奏一叠四十八人分行罄折象将臣御边也字舞毕舞者十六人为四列又舞辟四门之舞遽舞入徧两叠与鼔吹合节进舞三退舞三以象三才三统舞终皆稽首逡巡又一人舞亿万寿之舞歌天南滇越俗四章歌舞七叠六成而终七者火之成数象天子南面生成之恩六者坤数象西南向化凡乐三十工百九十六人分四部一兹部二大鼔部三胡部四军乐部兹部有羯鼔揩鼔腰鼔鸡娄鼔短笛大小觱篥拍板皆八长短箫横笛方响大铜钹贝皆四凡工八十八人分四列属舞筵四隅以合节鼔大鼔部以四为列凡二十四居兹部前胡部有筝大小箜篌五弦琵琶笙横笛短笛拍板皆八大小觱篥皆四工七十二人分四列属舞筵之隅以导歌咏军乐部金铙金铎皆二防鼓金钲皆四钲鼔金饰盖埀流苏工十二人服南诏服立辟四门舞筵四隅节拜合乐又十六人画半臂执钢鼔四人为列舞人服南诏衣绛裙襦黒头囊金佉苴画皮鞾首饰抹额冠金寳花鬘襦上复加画半臂执羽翟舞俯伏以象朝拜裙襦画鸟兽草木文以八彩杂华以象庶物咸遂羽葆四埀以象天无不覆正方布位以象地无不载分四列以象四气舞为五字以象五行秉羽翟以象文徳节鼔以象号令逺布振以铎明采诗之义用龟兹等乐以象逺夷恱服钲鼔则古者振旅献防之乐也黄钟君声配运为土明土徳常盛黄钟得干初九自为其宫则林钟四律以正声应之象大君南面提天统于上乾道明也林钟得坤初六其位西南西南感至化于下坤体顺也太簇得干九二是为人统天地正而三才通故次应以太簇三才既通南吕复以羽声应之南吕酉西方金也羽北方水也金水恱而应乎时以象西戎北狄恱服然后姑洗以角音终之姑故也洗濯也以象南诏背吐蕃归化洗过自新臯以五宫异用独唱殊音复述五均谱分金石之节奏一曰黄钟宫之宫军士歌奉圣乐者用之舞人服南诏衣秉翟俯伏拜抃合南诏奉圣乐五字唱词五舞人乃易南方朝天之服绛色七节襦袖节有青褾排衿以象鸟翼乐用龟兹胡部金钲防鼔铙贝大鼔二曰太簇商之宫女子歌奉圣乐者用之合以管若奏庭下则独舞一曲乐用龟兹鼔笛各四部与胡部等合作琵琶笙箜篌皆八大小觱篥筝五弦琵琶长笛短笛方响各四居龟兹部前次贝一人大鼔十二分左右余皆坐奏三曰姑洗角之宫应古律林钟为徴宫女子歌奉圣乐者用之舞者六十四人饰罗防襦袖间以八采曵云花履首饰双鳯八卦防云花鬘执羽为拜抃之节以林钟当地统象嵗功备万物成也双鳯鸣律吕之和也八卦明还相为用也防云象气也花鬘象冠也合奉圣乐三字唱词三表天下懐圣也小女子字舞则碧色襦袖象角音主木首饰巽卦应姑洗之气以六人略后象六合一心也乐用龟兹胡部其钲防铙铎皆覆以防葢饰以花趺上陈锦绮埀流苏按瑞图曰王者有道则仪鳯在鼓故羽葆鼓栖以鳯凰钲栖孔雀铙铎集以翔鹭钲防顶足又饰南方鸟兽明泽及飞走翔伏钲防铙铎皆二人执击之贝及大鼔工伎之数与军士奉圣乐同而加鼔笛四部四曰林钟徴之宫敛拍单声奏奉圣乐丈夫一人独舞乐用龟兹鼓笛每色四人方响二置龟兹部前二隅有金钲中植金铎二贝二铃钹二大鼓十二分左右五曰南吕羽之宫应古律黄钟为君之宫乐用古黄钟方响一大琵琶五弦琵琶大箜篌倍黄钟觱篥小觱篥竽笙壎箎搊筝轧筝黄钟箫笛倍笛节鼓拍板等工皆一人坐奏之丝竹缓作一人独唱歌工复通唱军士奉圣乐词雍羌亦遣弟悉利移城主舒难陀献其国乐至成都韦臯复谱次其声以其舞容乐器异常乃图画以献工器二十有二其音八金贝丝竹匏革牙角金二贝一丝七竹二匏二革二牙一角二铃钹四制如龟兹部周圜三寸贯以韦撃礚应节铁板二长三寸五分博二寸五分而平背有柄系以韦与铃钹皆饰绦纷以花防缕为蕊螺贝四大者可受一升饰绦纷有鳯首箜篌二其一长二尺腹广七寸鳯首及项长二尺五寸面饰虺皮一十有四项有轸鳯首外向其一项有绦轸有鼍首筝二其一形如鼍长四尺有四足虚腹以鼍皮饰背面及两肩如琴广七寸腹阔八寸尾长尺余卷上虚中施闗以张九左右一十八柱其一面饰彩花傅以虺皮为别有龙首琵琶一如龟兹制而项长二尺六寸余腹广六寸二龙相向为首有轸柱各三弦随其数两轸在项一在颈其覆形如狮子有云头琵琶一形如前面饰虺皮四面有牙钉以云为首轸上有花象品字三覆手皆饰虺皮刻杆拨为舞昆仑状而彩饰之有大匏琴二覆以半匏皆彩画之上加铜瓯以竹为琴作虺文横其上长三尺余头曲如拱长二寸以绦繋腹穿瓯及匏本可受三升大应太簇次应姑洗有独匏琴以斑竹为之不加饰刻木为虺首张弦无轸以繋顶有四柱如龟兹琵琶应太簇有小匏琴二形如大匏琴长二尺大应南吕次应应钟有横笛二一长尺余取其合律去节无爪以蜡实首上加狮子头以牙为之穴六以应黄钟商备五音七声又一管惟加象首律度与荀朂笛谱同又与清商部钟声合有两头笛二长二尺八寸中隔一节节左右开冲气穴两端皆分洞体为笛量左端应太簇管末三穴一姑洗二防賔三夷则右端应林钟管末三穴一南吕二应钟三大吕下托指一穴应清太簇两洞体七穴共备黄钟林钟两均有大匏笙二皆十六管左右各八形如鳯翼大管长四尺八寸五分余管参差相次制如笙管形亦类鳯翼竹为簧穿匏达本上古八音皆以木漆代之用金为簧无匏音惟骠国得古制又有小匏笙二制如大笙律应林钟商有三面鼔二形如酒缸髙二尺首广下锐上博七寸底博四寸腹广不过首冒以虺皮束三为一碧绦约之下当地则不冒四面画骠国工伎执笙鼓以为饰有小鼓四制如腰鼓长五寸首广三寸五分冒以虺皮牙钉彩饰无柄揺之为乐节引赞者皆执之有牙笙穿匏达本漆之上植二象牙代管双簧皆应姑洗有三角笙亦穿匏逹本漆之上植三牛角一簧应姑洗余应南吕角锐在下穿匏达本柄觜皆直有两角笙亦穿匏达本上植二牛角簧应姑洗匏以彩饰凡曲名十有二一曰佛印骠云没防弥国人及天竺歌以事王也二曰讃娑罗花骠云咙莽第国人以花为衣服能净其身也三曰白鸽骠云答都美其飞止遂情也四曰白鹤游骠云苏谩底哩谓翔则摩空行则徐步也五曰鬬羊胜骠云来乃昔有人见二羊鬬海岸强者则见弱者入山时人谓之来乃来乃者胜势也六曰龙首独琴骠云弥思弥此一弦而五音备象王一徳而蓄万邦也七曰禅定骠云掣览诗谓俗寂静也七曲唱舞皆律应黄钟商八曰甘蔗王骠云遏思略谓佛教民如蔗之甘皆恱其味也九曰孔雀王骠云桃台谓毛彩光华也十曰野鹅谓飞止必双徒侣毕会也十一曰宴乐骠云龙聪网摩谓时康晏会嘉也十二曰涤烦亦曰笙舞骠云扈那谓时涤烦睯以此适情也五曲律应黄钟两均一黄钟商伊越调一林钟商小植调乐工皆昆仑衣绛防朝霞为蔽膝谓之裓襔两肩加朝霞络腋足臂有金寳环钏冠金冠左右耳珰绦贯花鬘珥双簪散以毳初奏乐有赞者一人先导乐意其舞容随曲用人或二或六或四或八至十皆珠冒拜首稽首以终节其乐五译而至徳宗授舒难陀太仆卿遣还开州刺史唐次骠国献乐颂以献】蒙郑赵杨段伪号伪諡【蒙氏细奴逻自称竒嘉王伪号髙祖逻盛炎伪号兴宗盛逻皮自称威成王伪号太宗皮逻閤失号諡閤逻鳯归吐蕃立为东帝伪諡神武异牟寻吐蕃立为日东王伪諡孝桓以父鳯迦异未立死追諡悼恵寻閤劝号骠信帝伪諡孝恵劝龙晟伪諡幽劝利伪諡靖丰佐伪諡昭成世隆伪諡景荘隆舜伪諡宣武舜化贞伪諡孝哀　郑买嗣伪諡威徳仁旻伪諡肃文隆亶伪諡恭恵　赵善政伪諡恵康　杨干贞伪諡肃恭　段思平伪号太祖思良伪諡圣慈素顺伪諡应道素英伪諡昭明素亷伪諡宣肃素隆伪諡秉义素贞伪諡圣徳素兴伪諡天明思亷伪諡孝徳号兴宗正淳伪号中宗正严伪号宪宗正兴伪号景宗智兴伪号宣宗智防伪号享天智祥伪号神宗祥兴伪諡孝义　閤逻鳯降吐蕃始改元长夀异牟寻改元曰见龙曰上元寻閤劝改元应道劝龙晟改元龙兴劝利改元全义丰佑改元曰保和曰天啓世隆改元建极隆舜改元曰贞明曰承智曰大同舜化贞改元中兴　郑买嗣改元安国仁旻改元曰天瑞曰景星曰安和曰贞祐曰初厯隆亶改元天应　赵善政改元尊圣　杨干贞改元曰兴圣曰大明　段思平改元文徳思英改元文经思良改元至治思聪改元曰明徳曰广徳素顺改元明政素英改元曰广明曰明应曰明圣曰明统曰明治素亷改元啓明素隆改元明通素贞改元正治素兴改元圣明思亷改元曰保安曰正安曰正徳曰保徳亷义改元上徳夀辉改元上明正明改元曰保定曰建安曰天祐髙升泰改元上治段正淳改元曰天授曰明开曰天政曰文安正严改元曰日新曰文治曰永嘉曰保天曰广运正兴改元曰永贞曰大寳曰龙兴曰盛明曰建徳智兴改元曰利贞曰盛徳曰嘉会曰元亨曰安定智亷改元曰鳯厯曰元夀智祥改元曰天开曰仁夀祥兴改元道隆兴智改元天定至壬子嵗元世祖灭大理国时其部落悉为郡县始奉正朔】南诏僭封【异牟寻先居史城连吐蕃入冦为李晟所破乃惧改城羊苴咩僭封苍山为中岳绛云露山为东岳蒙乐山为南岳髙黎贡山为西岳玉龙山为北岳黒惠江澜沧江金沙江溺江为四渎其地东至铜柱铁桥蟠桃玉榆东南至交阯南至骠国木落山西至太石西北至吐蕃北至神川东北至黔巫八方之地属以八演从中围教令别都曰善阐皆中国降人为之经画】南诏官职【南诏建国立把国事八人曰坦绰曰市燮曰乆賛谓之清平官犹宰相也曰酋望曰正酋望曰员外酋望曰大军将曰员外犹试官也立九爽分理口幕爽主兵曰宗爽主户籍曰慈爽主礼曰罚爽主刑曰功爽主官人曰厥爽主工作曰万爽主财用曰引爽主客曰禾爽主商贾皆清平官酋望大军将兼之又立三托曰乞托主马曰禄托主牛曰巨托主仓廪大府主将曰演习副曰演览中府主曰缮裔副曰缮览下府主将曰澹酋副曰澹览小府主将曰幕防副曰幕览府有陀酋若管记曰陀西若判官王自称曰元谓其下曰防王母曰信麽亦曰九麽妃曰进武外有六节度曰银生曰永昌曰剑川曰弄栋曰拓东曰丽水义有东川节度王嗟巅曽为之通海节度段思平曽为之有二都智曰会川曰通海治民渚有十睑一曰云南睑一曰白崖睑又曰勃弄睑一曰品澹睑一曰莲川睑一曰蒙舍睑一曰大厘睑又曰史蒲一曰苴咩睑又曰杨睑一曰防秦睑一曰矣和睑一曰赵川睑人丁壮者皆为战卒王之亲兵曰朱穹佉苴佉苴韦带也兵百人置罗苴子统一人凡兵出以望苴蛮为前驱以清平子弟为羽仪王左右有羽仪长八人清平官见王不得佩剑惟羽仪常佩之为亲信有六曹长曹长有功补大军将大军将十二与清平官等列自曹长以降繋金佉苴尚绛紫有功加锦又有功加金波罗金波罗虎皮也】招云南【唐贞元中边将告乏马李泌言于上曰北和回纥南通云南西结大食天竺则吐蕃自困马易致矣再三论辩乃从之与回纥和亲回纥可汗上表称臣及儿上大喜谓泌曰回纥既和矣所以招云南奈何曰回纥和则吐蕃已不敢轻犯塞矣夫招云南是断吐蕃右臂也云南自古来臣属中国杨国忠无故扰之使叛臣于吐蕃苦吐蕃赋役未尝一日不思复为唐臣故知其可招也】菩萨蛮【唐诗有菩萨蛮不知其义一说开元中南诏入贡危髻金冠缨络被体故号菩萨鬘因以制曲佛戒律云香油涂身华鬘被首今曲名鬘作蛮非也】髙骈【干符中南蛮围西川朝廷命太尉髙骈自天平军移镇成都戎车未届乃先以帛书军号其上仍画一符于邮亭逓之以壮军声蛮酋交阯之败望驿而遁先是府无罗郭南冦才临遂成灰烬士民无乆安之计骈画地议筑之虑畚锸将施亭有警乃命门僧景仙奉使入南诏宣言躬自寻邉自下手筑城日举烽直至大渡河凡九十三日楼橹矗然旌斾竟不行而骠信詟栗不暇兵以诈胜斯之谓也　南蛮侵轶西川自咸通以后剑南苦之牛丛作镇为蛮寇凭陵无以抗拒髙骈自天平移镇成都蛮酋傅蜀城掌武光选骁锐救急人皆被符一道蛮觇知之望风而遯尔后僖宗幸蜀深疑作梗乃许降公主蛮王以连姻大国喜幸逾常命宰相赵隆眉杨其鲲段义宗来朝行在且迎公主髙骈自淮阳飞章言南蛮心膂惟此数人请止而鸩之迄僖宗还京南方无虞用髙骈之防也按此说本五代史与纲目异姑载之】南蛮冦蜀【西川自刘辟搆逆后乆无干戈人不习战每嵗诸道差兵屯戍大渡河蛮旗才举望风而溃唐咸通中长驱直抵府城居人有扃户而拒者蛮亦不敢扣也尝有一蛮迷路入广都县村野里人相率数百辈呌噪而逐之蛮一回顾却走如堵墙崩焉自昼及暝终不能擒致其怯懦如此又王蜀先主时云南冦蜀蜀军勇锐欲吞之俘擒噉食不以为敌与向前之兵百倍其勇也】繋日【唐时杨都师创洱河东罗筌寺寺前有田四十亩每栽秧约三日佣者戏师曰若能繋日当为毕栽师黙念呪田栽既而日方暝佣归始知已歴二昼矣山下有黒龙常作风浪覆舟师以白犬吠之龙怒而出师视龙蜒蚓若教诲之有顷龙驯俛而去先是河浪九叠师以念珠鞭之去其三叠河乃翕顺可舟】雨铜观音【唐天寳间崇圣寺僧募造大士像未就夜骤雨旦起视之沟浍皆流铜屑即用鼓铸立像髙二十四尺如呉道子所画细腰跣足像成白光弥覆三日夜至今春夏之际时时放光】张安道【宋侬智髙自邕州败奔南诏西南夷闻之声言智髙将借兵南诏以入蜀时知成都程戡适罢去转运使髙良夫权知成都得报大恐特择属郡劝民迁入城郭且令逐县添弓手蜀人乆不见兵革惧甚汹汹待乱文潞公彦博为长安帅知西蜀无武备即车载闗中器甲入蜀蜀人益惧朝廷遣张安道出帅成都于道见所运闗中器用即令所至纳下又罢所添弓手蜀人闻之皆安归田亩安道徐闻智髙入蜀之报本雅州蕃牙郎号任判官者所为遂呼至成都诘其敢虚声动揺西蜀状将斩之以徇任震恐伏罪乞以举家数十口系雅州狱身自入蕃穷问智髙指实逾月不至请举家为戮安道乆之乃许任如期至得小云南书言智髙至南诏复谋为乱为南诏所杀安道乃释任而奏其事初邕州之防朝廷未知智髙存亡故未尽赏战功至是乃命加赏将吏】厯日表试士【王伯厚词学指南载宋重和戊戌以代云南节度使大理国主谢赐厯日为表题试士观此则重宣之际宋人未尝无意于云南特力不及尔指南载词学题名戊戌中式者为崔嗣道字文彬张守三人】南诏藏书【宋乾道中南诏使者见广南人言其国有五经注春秋后语三史加注张孟押韵集圣厯诸书吕东莱曰唐太宗帝范十二篇五代防乱书遂缺今上征云南僰夷始出以献旧十二篇始复完范成大桂海虞衡志云乾道癸已有大理人至横山议市马出一文书字画有法所须文选五臣注五经广训诸书及浮量罁器并椀诸物其后云古人云察实者不留声观行者不识词知已之人幸逄相谒言固未同情虑相契吾闻夫子云君子和而不同小人同而不和今两国之人不期而会者岂不习夫子之言哉续寄短章伏乞斧伐短章有言音未会意相和逺隔江山万里多之句】素馨【段素兴者宋庆厯中嗣位性好游狎广营宫室于春登堤上多种黄花名绕道金棱云津桥上多种白花名萦城银棱每春月必挟妓载酒自玉案三泉溯为九曲流觞男女列坐鬬草簮花以为乐时有一花遇歌则开遇舞则动素兴爱之命美人盘髻为饰因名素兴花后又譌为素馨】三浄神【宋时云南有郑姓者兄弟三人皆从征苖蛮死后勅封为灵王庙在靖州防同县】韩贞女【元末保宁有韩氏女年十七明玉珍兵乱惧为所掠乃冒男子混处民间既而被掳居戎伍中七年人无知者复从玉珍攻云南邂逅其叔父赎之归蜀人称韩贞女云】军屯【明洪武制外卫军七分屯种三分操备盖以七人所种之谷飬三人也但初一军授田二十亩种谷三石二斗嵗徴谷五十石入屯仓每月支谷二石嵗支谷二十四石为家小粮支三石二斗为种谷是徴五十石入仓其实在官止二十二石八斗后宫吏为奸屯仓既逺渐不可知七分军嵗纳谷五十石益困每告讦皆云莫可改后都指挥张麟精审其遂奏改名曰与除谓以家小吃谷二十四石其种谷三石二斗皆与军而除其嵗徴之谷也然谷之纳亦多遂照例以米四斗折谷一石使嵗纳米九石一斗二升于是军不困而官易徴当时便之】籽粒【明洪武初西平侯沐英请置勲庄除国赋为籽粒荘民不有司　本朝顺治十七年呉三桂防乞以家人管荘与有司抗礼荘民亦横暴之甚至靡熙二十四年允宪臣徐元文请以勲荘还民乃不受害】三农【周礼三农有两训先郑云山农泽农平地农后郑云原与隰及平地杨慎谓先郑之説为是山农南方之刀耕火种巴蜀滇南之雷鸣田泽农广东之葑田云南之海簰谚所谓车水栽秧撑船割谷者也】建文遗事【建文名允炆明太祖之孙故懿文太子之子也太祖崩以皇太孙即位改元建文诸王皆以叔父行据方镇元年七月燕王棣举兵反六年燕矣犯京师至金川门谷王橞啓门纳之须防宫中火起皇后马氏崩帝仓卒间忽内臣舁一箧至且述髙帝遗命曰后有急即出此啓之得度牒三曰应文应贤应能僧服如之于是帝及御史叶希贤吴王教授杨应能并为僧编修程济为道人从宫中隧道出期从亡诸臣史仲彬郭节冯防廖平金焦黄直程亨梁良玉王资等自秦淮水闗出诸臣称帝曰大师云师至镇江防于史仲彬家至襄阳主廖平家遂行明年乃永乐元年师入滇居永嘉寺惟应贤应能及程济徙二年师去滇入蜀又入楚入呉至史仲彬家一宿入天台三年复入蜀郭节黄直迎居于大竹县之善庆里四年三月入滇居西平侯沐晟家明日去明年有言建文匿晟所者使使察无迹是年师结庵于白龙山六年师在白龙山金焦郭节黄直来七年去滇入蜀居善庆里八年三月还白龙山在庵憔悴夏月患痢不能出山覔膳适史仲彬偕程亨郭节访至建文相对大恸各献方物仲彬独丰留一月彬读行建文曰汝逺来固当乆留因问其子之年嵗能干欲为官否彬对曰必不敢相与唏嘘乆之始行主臣恸哭失声七月师避侦者他去九年有司毁白龙山之庵是年应贤应能更结庵于浪穹师居之十年师在浪穹三月应能卒四月应贤卒十一月防防黄直来十一年师南行至蛮甸十二年帅在浪穹十三年师去滇入衡山还至冯防家不遇归值防及黄直于途俱病师留视之二人卒之乃还十四年师在浪穹十五年别筑室于鹤庆山中史仲彬来白龙旧处庵毁问僧徒不知何之史私泣曰彬不逺万里来得见一面死且瞑目不则得一音耗归家亦安凡值寺观靡不拜祷寻歴数郡防两月余一日在鹤庆忽遇一比丘指引乃得至师处留弥月归郭节之弟子了空来云节已卒十六年师至黔来往于镇西广顺之间十七年在黔十八年入蜀登峩十九年去蜀入粤十一月还鹤庆二十一年去滇入楚二十二年入呉遇史仲彬因至其家二十三年太宗崩仁宗立明年为洪熙元年师渡海登普陀岩遂还鹤庆仁宗崩宣宗立师怃然曰吾其免夫时出亡二十五年矣涉厯遍天下恒以滇为家先是太宗永乐八年使给事中胡濙刘杰御史史濡工部尚书严震太监郑和假他事徃来南中物色之一日震忽遇师于清水关道上相持而哭师曰何以处我对曰上自行臣计之熟矣是夕震至驿亭自缢死是时侦者频至师作四愁诗以自伤最后命濙驻湖南侦师凡七载始报命太宗夜召入寝殿问状濙对曰某固在然天命人心去之已乆无能为也不若姑置之度外在陛下成就圣徳在彼获终余年太宗颔之自后遂罢四出之使者宣徳元年师在鹤庆使程济徃河南视王资金焦未至而资焦卒二年师在鹤庆八月麓川冦至师去滇三年在道闻史仲彬狱死哭之五月从西陵入陜十月至汉中四年五月还浪穹庵燬仍还鹤庆五年师在浪穹为文哭从亡诸臣之死者且命程济各为之传藏山岩中六年二月师去滇歴秦蜀楚吴越逾岭至桂林凡六年而后还是年宣宗崩英宗立明年为正统元年师欲东归年六十有二矣逊国初为僧十二年学易五年观佛书疏楞严法华署曰文和尚又二年蓄髪为道士讲老荘又七年复为僧又二年复蓄髪为道士未几又为僧时从亡诸臣略尽师每一念及辄悲感累日不食故有东归之志程济力諌阻之乃止三年师有主庵之弟子应知遁去师虑迹露与程济急行入粤西居横州之山寺四年济请师还滇不许五年复入黔至贵州之金筑司题诗罗永庵之壁上防有同寓僧窃诗诣思恩土知州岑瑛所自诈言是建文帝者械入京同寓诸僧俱逮遂及师时程济已九十余髪尽白负槖以从九月师至北京御史鞫他僧坐诬妄论斩英宗使旧时中官吴亮来视师言亮常防食子鹅肉事亮伏地哭不能仰视归而自缢或曰吴诚非亮也诏迎师入大内帝在滇常赋诗曰牢落西南四十秋萧萧白髪已盈头乾坤有恨家何在江汉无情水自流长乐宫中云气散朝元阁上雨声收新蒲细栁年年緑野老吞声哭未休又题罗永庵壁云风尘一夕忽南侵天命移四海心鳯返丹山红日逺龙归沧海碧云深紫微有象星还拱玉漏无声水自沉遥想禁城今夜月六宫犹望翠华临阅罢楞严磬懒敲笑看黄屋寄瓢南来瘴岭千层迥北望天门万里遥款段乆忘飞鳯辇袈裟新换衮龙袍百官此日知何处惟有羣乌早晚朝命程济作圃因作歌曰菜色青兮菜根辛兮菜兮菜兮似予情兮又有澹菜歌云老菜根老菜根名固贱用何尊种锄和尚走灌溉道人奔长虽新地力成实旧天恩休厌淡莫嫌村嚼来滋味胜鸡豚亏他日日饱黄昏聊将性命存师既入宫宫中人皆呼为老佛以夀终西山不封不树】杨益【字用谦安寜人明永乐中以贡入太学先是成祖夜梦赤龙扈从若扶掖之状次日视朝毕独见益以国子监随朝着赤毡衣于蓝衫内上大恱欲以卿贰待之冡臣谓非例遂授兵科给事中歴工科尝召以对奕上时手抚之恩遇笃至洎仁宣二朝乃出守汉中调成都多恵政告归】炎徼纪闻【明田汝成炎徼纪闻叙猛密猛飬事与他书异附论曰猛密猛飬之乱譬如蔓草树以中官灌以阁辅日益滋长虽欲芟刈不可得矣麓川之役举朝皆以为非谓王振专权逞忿而李文达公贤亦云麓川初叛不委沐晟而遣别将遂至丧师此皆失实思任抗王师歼大将释而不诛辱国益甚振之罪恶通天若主征麓川义正言顺不可非也三原王公恕言亦与文达略同溢美文过谓家状所防未知国史所竟何稽也其叙诸夷附论曰堪舆乍分函夏之地黎首蠢蠢与鸟兽无异五帝三王圣贤逓作奨掖以仁义陶镕以礼乐而匡弼以刑罚然后人知衣冠之华饮食之美而彛伦之重其在四裔魑魅之与游狼之与居仁义礼乐之教刑罚之政曽未目覩犹如函夏之初何怪其俗之丑恶也夫四隅之地西北为首东北次之东南又次之西南其最后者也周初封箕子于朝鲜即为嘉域而淮徐之区摈为外地太伯端委以治呉犹不革防髪文身之习秦开百粤而汉武帝以闽夷叛乱徙其民于江淮间空其地其时固荐莽狐兔之墟也乃今声华文物与中州等矣武帝遣唐防通夜郎元始拓土然直羁縻之而已我朝列于郡县而西洋海国亦皆賔贡盖气化渐开则人文渐被若旋风渐拂首西北而终西南焉知滇僰之地不将有声华文物如闽广之交者乎又焉知八百车里缅甸诸夷不有列郡县置官吏之日乎】民謡【王恕再来天有眼钱能不去地无皮明成化间能以太监镇守淫虐民不堪命王恕至能虐焰少挫深不便之乃以金寳广赂权要遂召恕还故民謡如此】永昌遗碑【南国録称永昌城西北五里俗名大寺山寺废无孑遗矣明治间掘得石碑甚宏丽因碑隂载常住财货之繁惧镇守者生事辄碎之近复得一小碑文虽不足观而可证永昌之为郡在元已盛与金齿逈絶又可见当时货财殷阜非今日所及也】礼斗【滇俗九月朔至九日民间礼斗极防洁滇略载明正徳甲辰永昌地震民居多覆死伤无筭惟真武观屹然不动礼斗人居其下无一伤者】缅字【宛委余编云甲戌余从典属国所以旅全文合象胥九译而书之爨蛮亦有字形如蝌蚪阿町所制也昔滇有缅字生凡徼外贡夷至则召而译其文有缅字馆在布政司东南为讲习之所今已圮】杨慎逸事【杨慎戍永昌遍游诸郡所至携倡伶以随蛮酋欲求其诗翰不可得乃以白绫作裓遗诸妓服之酒后乞诗杨欣然命笔醉墨淋漓挥满裙袖酋重价购归杨后知之更以为快又慎在滇中有懐归诗星桥南望沉犀渚雪岭西连抱洱河闗塞渺茫魂梦隔山川迢递别离多汀洲春雨搴芳杜茅屋秋风带女萝心事未从詹尹卜生涯聊聴焚童歌后暂归泸已七十余而滇士有谗之抚臣王昺者昺俗戾人也使四指挥以锒铛锁来慎不得已至滇则昺已墨败然慎遂不能归病寓禅寺以没又永昌张志淳为太常卿时与新都杨廷和交善一日廷和偕弟廷仪暨二三僚友集志淳宅分韵赋石榴诗客有得张字者难之志淳子含方七嵗在侧曰何不用张骞故事坐客皆惊明日廷和亦携子慎来慎年与含相若互相辩论各不能屈遂订为终身交后含举乡荐不仕慎亦谪戍永昌复与含诗文倡和以埀老焉】摹禹碑【碑即南岳岣嵝山祝融峯韩昌黎恨未之见者杨慎得衡山墨本释之中有四字未详梦黄衣鱼首人曰此南渎衍亨也因重摹于巨石上较湖广本尤妙其词曰承帝曰咨翼辅佐卿洲渚与登鸟兽之门防身洪流而明发尔兴久旅忘家宿岳麓庭智营形折心防弗辰往求平定华岳泰衡宗疏事裒劳余伸禋郁塞昬徙南渎衍亨衣制食备万国其宁窜舞永奔】金梅【明陈纶养子翀闽人也与纶亲子交相爱并试弟子员学使者察其闽籍黜之翀不得已归闽登嘉靖辛卯省试亦厯官中原遇于逆旅悲喜交集宅有金梅甚茂后忽枯一枝心异之未防翀讣至逾年复枯一枝大异之俄而卒人竒其亊作金梅】虎【流防孙可望使贺九仪沉严起恒于江有虎入江负其尸于岸以爪穵土埋之有见之者告其家人比至虎犹守其坟旁见人始徐徐揺尾去】
　　异迹
　　天乐【南诏时有僧王左梨者以功行称苍玉局峯月望夜每闻天乐南诏谓左梨曰安得致此曰臣能取之至日豫候其地天乐果至鸡鸣时但见羣鹤翔空而下有玉琵琶龙吟筝竹笛方响之器世人不得其音藏之于库】天开【明正徳中楚雄王某者居山谷中秋初夜起星月朗彻忽见西南方天开旌旗前导中为元武神向北而去移时方合】望夫云【相昔有人素贫困遇苍山神授以异术忽生肉翅能飞一日至南诏宫摄其女入玉局峯为夫妇凡饮食皆能致之后问女安否女云太寒耳其人闻河东髙僧有七寳袈裟飞取而还僧觉以法力制之遂溺水中女望不至忧郁以死其精气化为云倐起倐落若探望之状此云一出洱河中即有云应之飓风旋起舟遇即覆人戒停泊俗又呼为无渡云】耕者入潭【昔有人耕于丽江之野忽风雨暴至卷入龙潭俗尚见其人及牛犂旋绕其中】眢井【永昌施甸长官司旧广夷州也地名铁毛嘴有眢井深窅莫测明治戊午冬有荘指挥出猎纵一鹘搏雉雉复腾起闻井中呜呜有声徐察之人声也荘命引绳下曵之乃一妇人衣触风皆碎气息仅存徐饲以粥逾月乃言其为大理杨拱妻张也从夫贸易于施甸夫素恶妇绐以归宁至井邉缚手足推入寻下大石有崖蔽之得不死俄而绳索渐防掬水以饮经四十余日既而髪脱殆尽荘以白于直指直指杖其夫而归张于母家】金塔【在橄榄坝内髙十数丈饰以金逆夷刀正彦筑时有塔存与存塔亡与亡之誓　本朝雍正八年五月十三日坝内电掣雷轰其塔倒圯次日戮正彦于市】纪功碑【隋开皇中史万嵗击南宁行数百里见诸葛亮纪功碑铭其背曰万嵗之后胜我者过此万嵗令左右倒之其碑趺志曰万嵗不应仆吾碑万嵗骇重立其碑而去】哀牢古碑【明正徳间永昌人于哀牢山掘地得古碑段中庸撰文畧曰夫人讳福则伽宗冑裔之嫡女也事君子也乐其道而不淫逮下妾也用其能而不妬又曰月出鸡鸣照哀牢之名县鸿飞滇渚下浔阳之长江余文俱零落不可识】壁上遗诗【明成化中赵州毕鉢罗窟絶壁上有诗云悬崖万仞没跻攀楼观防差烟霭环一派水流苍石隙数声猿啸白云间堪嗟萧史乗鸾去定是王乔驾鹤还唯有灵桥髙略彴幽禽惆怅对空山不注姓氏然其他人不能到竟不知为谁笔也】兵书【明临安王得民买屋城外天井中凿鱼池三尺许得大石板起其下有小方塘四周砖甃中有小几几上灯一盏书一册开视兵书也末载采战引魂二方得民试之殊效其引魂方于妇人则呪一物与食其妇夜即至于女子则得其生时呪之无不验其弟恩民为诸生闻而借观得之即弃书水深处兄大恚然无如之何其后恩民成进士位中丞人谓弃此书之功也】浚泉亭【在狮山之巅明御史刘维所建也亭成欲作赋一篇以表之夜梦衣百结者来恍惚似妇人告维曰公欲冩赋于此甚善但此处吾用力甚多公冩赋后幸为冩金刚经一卷维觉薫沐冩经楷书古健寺僧奉为异寳】铜佛【昔李某耕田得一铜佛像仅径寸沈之水中立雨炙之则晴虽值隂雨其家常晒麦世铜佛为赞陀所遗】佛言【兰州盐井有佛像猎者逐鹿鹿奔匿佛座下引弓欲射佛作言曰鹿有胎杀之不祥猎者惊异舁至鹤庆因名活佛】青神【五代时赵善政居浪穹天马山下其山左涧有水右涧无水有樵青神者善法众樵谓之曰若能分水于右涧乎青神曰不难以斧柯触石涧水涌出与左涧均人居在右者咸利之遗迹尚存】白马神【南诏丰祐之女进香崇真寺归至城西见乘白马人摄去寻之不得王告于僧賛陀曰此山神也乃设灯照之果在苍山下僧怒欲行法移山于河神惧愿献寳珠王从之】謡神【明太祖方有睿谟尚未发衢童即謡于道穷究之云有老人泄其事于童子盖后湖土地也上怒谪云南凭于昆明进耳山寺中人往祈梦竒验不可殚述比于闽之九鲤】钟神【省城丽谯之钟其声洪逺相初铸时有异人董其冶既成辞去戒曰俟我行百里乃叩当闻百里南行二十里遂叩今声止此耳又一日叩钟无声有羽士云钟神入于滇池未防池上人来言每夜钟鸣池中乃命羽士以符箓摄之鸣如故今其下范铜为神恒以铁索繋之盖当时所厌胜也】东城古钟【临安城建自明洪武十六年城东南维起髙楼俯视泸江悬钟其上徐伯阳云金为水母母鸣子恋故少水患钟制髙八尺声洪逺特置司钟按鸣不时城中人物大盛其制废泸江水时溢矣】土主神【曲靖真峯山一僧功行神异明成化间黔国公过宜良有一人皁冠绯衣迎谒道旁左右不见公问此中有神祠否对曰有土主庙祷嗣甚灵时公尚无嗣乃祷焉乆而无应欲毁之梦告曰当有积功累行者生君家勿以嗣晚为虞也后内人有娠一日坐防事见僧人入俄而不见内报生子已而询之僧以是日坐化其子号继轩敏达邃学多所树立】土主石印【在新兴王乞城土主庙相地中有石堆屡散屡聚地主怪之梦神语曰我土主也石下有金及印可取祀我民得金与印搆庙祀之祷无不应庙数焚石印无恙】飞来梁【元昆阳上知州达鲁花赤建大悲寺时方营造忽一木自空而下以为梁尺寸不差后知自卧龙岗飞来土人呼飞来寺以此】索鼓神【明万厯十六年保山知县尹从淑涖任吏胥潜移庙鼓于县尹实不知夜梦长髯神索鼔惊寤迹之吏以实对还鼓于庙】威灵坊【明万厯壬寅贵州都匀府商民郭仲明自江南买货至宣城县客邸遇一人方巾皁服状类儒者相见甚欢商叩其姓曰姓尹问何往曰往云南遂与偕行至荆门州尹对郭曰晚有小盗须加豫防郭是夕儆戒得无恙至白马渡之次日又曰此舟伏水贼可速易他舟次日未易舟者果被刼而郭无恐语言厯歴响应郭逾加礼抵滇省尹曰予往澂江任不克乆聚君货毕肯顾我乎郭许诺别后郭货获利数倍阅四月到澂访问无尹姓之官心甚疑异夜梦尹告曰吾本郡城隍公乆矣并嘱庙祝明日故人至当具茶以待次晨郭偹香烛往谒神庙司香者告以所嘱郭再拜瞻仰将所获之利建竪石坊以彰灵异题曰威灵显赫今坊现存】宁伯妃【有庙在剑川其神为慈善最灵异旧称祠前有池妃出浴土人见之妃曰勿泄授尔异术惟所欲曰愿得呼风雨妃授以杖此人遂得祈祷之术非所祷之家虽隔垣不雨】天妃【杨光禄抡明万厯癸丑进士官行人奉使归里至闗岭道拾一香囊上书天妃二字抵家患病疑其为祟防祀之及痊入京即有册封琉球之役领勅有天妃册一道乃航海者所崇奉之神豫泄其兆耳】石上衣褶【唐永徽间有一老僧美髯戴赤莲冠衣袈裟持鉢至蒙舎细奴逻家乞食时奴逻父子耕巍山下姑妇往饷见僧乞食遂食之再炊往馌僧坐不去持馌中道僧已先在复向乞食姑妇惊怪又食之返而复炊持馌具至巍山则见僧坐磐石前有青牛左有白马朱鬛右有白象各驯伏上覆云气云中有二童子一执铁杖于左一执金镜于右姑妇惊喜再供之僧问何所愿姑妇不知所对僧曰奕叶相承姑妇趣奴逻等至但见五色云中一人持鉢而坐彷佛见二童子惟余磐石上衣痕及象马牛之迹】乞食僧【南诏蒙逻晟时有一僧持锡杖鉢盂牵一白犬乞食开南郡穷石村村素有盗善杀人僧犬为其盗食僧曰汝村盗吾犬村众詈僧为诬僧乃呼犬犬遂嘷于众人之腹中众谓妖执而杀之解其支体须防复生又杀之焚其骨为灰盛以截竹弃之江心须防僧裂竹而出形体复完执栁瓶着屧履向山而去村主王乐等走马追之不及射之箭落皆变莲花始稽首服罪村众自是弃刀弓务农业今洱河东有上沧湖产莲花菜是其迹也】化蝶僧【南诏酋龙出兵以一异僧自随每化蝶回国乱其宫龙妻以书告之龙答云若来令宫人背上绣一蝶僧复来宫人绣之龙见衣蝶命斩之刑者七次首不防自云用茅乃断人见其化黒鹏飞去】神僧石【在通海秀山之半神僧李畔富拂衲而游尸解去人得石一块可三尺余僧像伏一龙宛然如生】白衣道士【明万厯丁巳省城有道士白衣垢面右手掌皮肉臭壊防欲脱每至人家募铜锡铸白衣大士像且云常入隂司报人间淑慝事以诖误为防府所罚壊此手人家所行隂事俱能歴歴道之不爽踪迹莫能测舍人顾锡之与游一日偕至城隍庙忽不见寻至庙右有赏善罚恶之神旁立一塑像折其右手厥形类焉锡之为修整遂不复见】谷女【唐初髙氏女年十三尚不能言其兄从军东川三月不归谷女一日忽语嫂曰兄缺食我徃饷之家喜其开口戯应之曰汝将襄饭去谷女果行家人笑蹑其后至盘陀石下入水洞而去覔之不得众方惊怪未已谷女忽至谓家人曰兄一旅之众皆已饱矣且言军中地形事势其嫂不信谓东川距此二千余里安得即至不知其有神力也乃以衣授之曰汝送与兄取其垢衣来自是送饷日以为常谷女常牧一白猪一日谓家人曰军回矣遂骑白猪化为象腾空而去】巫女【明初段寳诣金陵归款时有巫女歌曰莫道君为山海主山海笑谐谐园中花谢千万朶别有明主来寳数日卒】泉女【阿迷州有石泉甚清若偶浊则主兵戈　本朝顺治丙戍年水忽浊沙定洲恶之令人凿其泉有裸形女子从水中出駡之定洲惧乃止】龙女供斋【易门小龙泉有僧苦修力田以供香火常出耕至暮归则厨馔已具僧异之一日归早见一美女烹馔僧至投入潭水而去】马判【元冯梦弼为云南宣慰司令史尝因公差抵一站曰暮站吏止行问其故闭目揺手不敢言冯怒不从夜行至大溪忽见一物如屋乌剌赤下马跽泣若告诉状呼问何物亦闭目揺手不敢言冯乃下马祝之其物转入溪中腥风臭雾触人口鼻比曙抵前站站吏惊曰今夜马判上岸麻线何以得过问马判何物曰蚂蝗精也后梦弼官至礼部尚书方言官人曰麻线站役之牧马者曰乌剌赤】緑衣判官【禄丰星宿河流经民居明洪武间有陈巡检者挈家之任道过河上其妇偶出竟不归疑坠水以任满复过其地请羽士刘可成荐之可成投牒水府水忽泛溢妇援岸而出问之云为緑衣判官所摄语毕复死羽士以法袪除之其祟乃已】金索怪【元大定四年洱河有水怪牛首猪形金精短项兴水为患大理有道者募段氏黄金百镒为索治之索成即日移于浪穹寜河明宣徳间渔人李应捕鱼网得金索旁有渔者谓可旋得旋断李贫甚收金索将穷惊动其怪连舟俱沉至今为害】瘴母【澜沧江在顺宁东南四十里嵗五六月江中有物色如霜光如火声如析木破石触之则死或云瘴母文选谓之弹内典谓之禁水此惟江邉有之郡治絶无】交头瘴【景东蒙化山多有瘴西至永昌殆甚澜沧潞江水皆深緑不时红烟浮其面日中人不敢渡瘴起于春末止于秋杪夹堤草头相交结不可解名交头瘴时则行旅皆絶江岸居民色多黄瘠早死惟妇女不染也】辛巳进士【叶瑞临安人为诸生贫甚好饮酒一日醉卧窰沟中夜深闻有数曰大水将至恐淹死辛巳进士相与舁至诸天寺大门及觉则身在寺门大水果涨翌日记所言为笑以巳年无春榜也后中明正徳庚辰进士以车驾南巡至辛巳始殿试】赤文□人【杨向春谒巡按欧阳重重书一梅字令之占而不言所占何事春曰梅有两人字而下有母字公将举两子后生者男赤文□人也后嵗余欧公复见曰子云信然所言赤文□人隠语也今可得闻乎曰是儿生以天赦日当名赦保公服其神命晰其义曰赦从赤从文□人即保字欧公叹曰其验乃尔乎又布政徐樾将征那鉴迎春问之时正署文案见春至置笔而进之颖脱于管春前揖曰不利公宜勿往樾不应后竟防难如所言】杜甫后身【明嘉靖闲永昌有请乩仙者久不至及降问之乩云时在龙泉门外观杜子美蹴踘故迟迟耳人趋视之则张含也】左氏春秋【孙清愍公继鲁幼有疾梦汉夀亭侯授以左氏春秋觉而即愈读之遂成诵】虎榜【大理赵汝濂应嘉靖壬午乡试与友诣进耳寺途遇一道士拉赵松下袖中出一剳云此虎榜也赵阅之无名叹曰名不可求乎道士曰汝端人也乃徧检众名指第三者云某徳行劣可易与汝即穵补改赵汝濓三字复用三图书钤于上遂别去后掲晓日填榜至三名监临疑未定提调进曰此仕宦之子夙有才名监临曰如此则私矣乃命穵去取次卷填即赵汝濓也用印三颗钤之一如道人所补云】天榜【明嘉靖甲子郡士赴省试见云雾中神人驰骤云赍天榜问鹤庆防人曰无请少留查次科曰留下莫查是年果验及丁卯入彀者刘臣莫让仁查伟三人】李林甫【明永乐间赵州雷撃死一夷人硃批其背曰木子唐朝一佞臣罚他十刼在牛羣而今逃脱为夷士霹雳来寻化作尘火烙字曰李林甫】孟继祥【明嘉靖中定逺县民孟继祥事母甚孝且防奉闗圣朝夕无懈贸易广东失利不能归族人以为死逼其妻改嫁暗受聘仪约于嵗暮强之妻设灵守哭誓不再适继祥在广因值残腊念其母妻悲咽昬睡梦闗帝谕曰吾悯尔孝义欲归可瞑目攀吾刀柄继祥拜谢如命但觉耳内飒飒风声将旦命继祥释手开目则身在狮子山塔下矣踉跄归家皆疑为继祥道其故母妻相对痛哭是日即逼嫁其妻之日也困舍宅为庙终身防奉闗圣不怠】王纯心【临安人登嘉靖辛酉乡试年三十余病死一昼夜心微热未敢殓即时托生于妻弟家见其母妻弟妇也急趋出闻房内哭声又至河南陈州一臣室见一贵人皓首盛服焚香祈嗣既生知河南嫌其逺又奔出复闻哭声至防前见黄蜜果摘其一食之竟回家中大呼而苏妻孥惊视但闻口内蜜果香后任绵竹知县又三十年而卒】猛廷瑞【明庐陵郭子章抚黔一日中夜其夫人问子章曰猛廷瑞何人子章大咤曰尔妇人安知猛廷瑞且中夜问何为夫人曰适梦有人妆束如庙中金甲神来谒云我猛廷瑞也过此欲见中丞不得近故来谒夫人耳章曰汝盍问所由来夫人曰吾固问之渠曰吾为巡抚陈用賔寃死诉帝得请今归耳章心异之不敢语人逾月而用賔被逮之报至】赵弼【太和人明成化间知邯郸县其母在堂家信久不至值生日系思甚切忽风飘一黄纸落案前取视乃其母以是日祷于观音之章也】降乩　【本朝初江寜人郑相署石屏州为叛将所杀州人祀之降乩云为本州城隍之神遇有疾者乩方辄效州绅谢君符筑岩北山为躬耕之计山下田髙苦旱郑降乩指方向凿之果得泉以资灌溉】银变【曲江龙泉寺奉观音大士像明万厯二十九年有苖姓者为寺供洒扫梦老人拊其背告曰搂下有白金数饼汝取为焚修费苖觉与妇共掘之果得银三十一锭携遁去路遇其女与一锭女以偿负债者出之则铅矣追苖夫妇诘其故苖啓视三十锭皆成铅铁因封识复埋于故处】狗头人【顺宁府大江浮来一尸人身狗头无尾有髪形躯虽小手足与人无异】两头鹿【博物志云云南郡出荼首其音为蔡茂两头鹿也以四月中取其胎可治蛇毒永昌间有之魏宏南中志曰云南郡有苍山上有神鹿一身两头専食毒草又名食毒鹿】白驘【唐明皇将封泰山南诏进白驘甚伟洁上亲乘之柔习安便不知登降之倦礼车复乘而下至山坳休息未久有司言白驘无疾而殪上叹异之号曰白驘将军有司具椟累石为墓在封禅坛】角端【宋寜宗嘉定十七年元太祖特穆真征东印度至铁桥石门闗前军报有兽一角形如鹿而马尾色緑作人言曰汝主宜早还左右皆慑独耶律楚材曰此名角端盖旄星之精能四方言语好生恶杀圣人在位则斯兽奉书而至且能日驰万八千里灵异如神不可犯也帝即回驭石门闗在丽江府东印度盖指南诏也】越睒犀【犀生越睒以陷牢取之每杀震雷暴雨梁祚魏国统云西南有犀三角夜行如炬照数百步或时脱角则藏于深宻处不令人见王者贵其异以为簪能消除凶逆】越睒马【越睒之西多荐草产善马世称越睒骏如羔嵗中组莎縻之饮以米沈七年可御日驰数百里中卢县城南有石穴出马谓之马穴汉时有数百匹马出其中马形小三国时陆逊攻襄阳得马数十匹送建业蜀使至有家在滇池者识其马毛色云其父所乗马对之流涕】越巂牛【越巂国有牛割取其肉牛不死经月如故】牛石【明天顺间乌牛夜见于姚安府东十五里忽泉水涌出利灌溉后人见而射之牛化为石泉遂涸】金牛棋局【观音山村民杨姓者业陶瓦每见窰侧有白鸡白象掘之尺许得二釜相合中有金牛二棋局一置牛于仓上明晨视之有犂形其谷画取之夜复溢棋局金光射目黒夜着之亦明家遂巨富后为大盗刼去】舞象【刘恂有亲表曽奉使云南缅中豪族各家养象负重致逺如中土之畜牛马也蛮王宴汉使于百花楼前入舞象曲动乐作优倡引入象以金羁络首绵绣纒身随拍腾蹋异物志曰象之为兽形体特诡身倍数牛目不逾狶鼻为口役望头若尾驯良承教聴言则跪素牙玉洁载籍所美服重致逺行若邱徙唐咸亨二年周澄国遣使上表言诃伽国有白象首垂四牙身运五足象之所在其土必丰以水洗牙饮之愈疾请发兵迎取象胆随四时在四腿春在前左夏在前右如龟无定体也鼻下有爪可拾针肉有十二般惟鼻是本肉陶真人言夏月合药宜置象牙于药旁南人言象妬恶犬声猎者裹粮登髙树搆熊巢伺之有羣象过则为犬声悉举鼻吼叫循守不复去或经五六日困倒其下因捕获之耳后有穴薄如皷皮一刺而毙胸下有小骨灰之酒服令人浮水出没多食其肉令人体重古训言象孕五嵗始生】神象【普洱入思茅古道甚险　本朝康熈二十年车里有神象出普夷人迹之自普而返象从一髙岭奔行人步追之遂成通道即今之班鸠坡也今普藤河畔有象足迹大如斗】石羝羊【在姚安东一里许昔防氏时有女于此牧羊一羝餂土驱之不去掘地遂得卤泉名曰白羊井即其地立圣母祠其井即白盐井也】犊异【顺寜府里长俸文家畜一牸甚痩好鸣二年忽产一犊牛头牛蹄浑身白毛青腿脊上微有鳞甲角生顶中如芝菌然光耀月鸡犬狂呌文骇而杀之又永昌府夷民家产一犊夜中有光烛栏民以为怪杀之次早见身有肉鳞其色青蓝邉末淡红每鳞之内皆有细毛蝇蚊不敢近】猩猩【永昌郡有猩猩能言其血可染朱罽色鲜不黯或曰若刺其血问之尔与我防许猩猩曰二升果足其数若加之鞭棰而问之则随所加而得至于一斗其说出华阳国志今永昌郡絶无此彼中人言盖出三宣徼外古贡道自永昌遂以为永昌产耳】虎骨【在昆阳州土主庙昔白虎浮滇池来噬人无数居民苦之摩迦罗大黒天神忽现形之蹲于座侧今虎骨一具尚存】义犬【呈贡县村民畜一犬甚驯其妻往山采薪幼女随之不及俄大雪薄暮负薪归女与犬俱不见明晨邀村人寻之见女卧大树下犬偎依其旁得不死咸惊异焉闻诸官　本朝雍正十一年十一月事】白花鼠【武定府白花山以鼠得名相山有鼠白而大望之若牛土人视之则鼠也身有白花故名夜行山间昧爽归穴至山顶鸡鸣化为石土人祈年祷病四时祭之】鳞鼠【在云州有鳞甲千百为羣残食田苖数年一出】金鸟【魏明帝时昆明国贡金鸟鸟出燃洲形如雀而色黄羽毛柔宻常吐金屑如粟此鸟畏寒乃处以辟寒台宫中争以鸟吐之金饰钗佩故宫人相嘲曰不服辟寒金那得圣人心】背明鸟【三国吴黄龙元年越巂之南献背明鸟于呉形如鹤止不向南巢常向北多肉少毛声音百变闻钟磬笙芋之声则奋翅揺头时以为祥吴人譌呼为背亡人以为不及百年当有丧乱之事后鸟不知所在】金缕鸟【唐初哀牢人细奴逻耕于巍山数有祥异社会之日白国主张乐进求率部众祭孔明铁柱柱顶故有金缕鸟忽飞下集细奴逻左肩相戒勿动八日乃去众骇异以为天意所属进求乃以女妻之因让国焉奴逻自称竒嘉王是为南诏】贞鸟　【本朝康熈九年有二大鸟巢禄劝补者山前大树上雄鸟为猎人所伤雌鸟飞鸣寻觅其声至哀次年春一鸟来自山后始栖于枝渐近于巢往来飞舞状若狎之是鸟拒不与伍鸟乃飞去明日率数鸟来是鸟拒如前土人呼为贞鸟】雕卵【唐时渔人于洱河岸得雕遗卵收之有顷卵破出婴儿渔人惊异不敢加害婴儿能食即解种种伎俩长而为僧居萗模荘人呼为萗模师能呼风致驱役神指使如意义能以符呪化水石为酒食千百人皆醉饱南诏惮之师辄化为鹏飞集髙真寺不知所终】松雀【石屏南箐邱多松有鸟名松雀喜食松子随风飞坠即生松树不假人力】壁龙【师摩矣南诏酋龙之母母随酋龙出征至罗浮白城建一寺南壁画一龙是夜龙动防损寺后画柱锁之方定】贾龙【省城沙浪里有龙湫相龙昔出游变形为石委其鳞甲于石间有贾人憩石上见甲冑一具如龙鳞乃服之忽腥风起湫中水族迎之而入有顷龙至覔其甲不得走入水中水族不能辨相率拒之贾遂为龙据其湫乡人识之呼为货郎龙】紫溪龙【明成化甲辰楚雄太守邵敏自南都来路过洞庭舟中梦一方巾蓝袍人来谒曰紫溪龙王也及抵都祀龙其像俨如梦中所遇饰庙防祀之】青葱【寰宇记云滇池黄津江有大蛇名曰青葱好食人又有大蛇伺鹿过盘绕而吞之吞毕复绕树其角骨鑚皮而出蛇创甚殆死瘥更吞之】金鲤【明隆庆六年七月十六日旧归化县白马勒村有牧童见田中水涌髙丈许雷声大振惊告其主往视之田悉成潭有金鲤见其中今饶灌溉之利】羊鱼【昔有人善吹笛牧羊于桃树江畔忽见龙女迎牧羊者驱羊随入其羊皆化为鱼因号为羊龙潭】白髪鱼【旧见滇池中戴髪无鳞状如妇人白而肥】竹中鱼【明隆庆未陇川有白夷夫妇入山伐竹剖其中有水水中有生鱼六七头持归烹食夫妇皆化为虎残害人畜不可计百方阱捕竟不能得】坠鱼【明天啓甲子三月禄劝民施魁家以屠豕为业忽空中坠一鲤游于盆中魁惧纵于河越三日大风复坠一鱼于州民杨名家跳跃不已状如鲤而尾团以瓦覆之逾时不毙名亦纵河中后昆明有乡民十余軰入山中见大鱼径五六尺在林臯内各以杖击之分食其肉归家数日悉死】蚕字【明嘉靖二十七年昆阳训导任钺家有蚕生子布成不仁水火拜告天地八字次夜又布成一州之大可不慎之八字书法端楷是年滇池水溢荡析民居】八蚕【呉都赋云乡贡八蚕之绵注云有蚕一嵗八育云南志云风土多暖至有八蚕言蚕养至第八次不中为丝止可作绵故云八蚕之绵李商烧香曲云八蚕茧绵小分炷兽熖微红隔云母又唐书云自曲州靖池至滇池人水耕食蚕以柘蚕生越二旬而茧织绵缣精致太和祈鲜而西人不蚕剖波罗树寳状若絮纽缕而幅之今滇人不知蚕桑尺帛寸缣仰给于江南所织绵布亦不足供惟贾人是需而所谓波罗实者亦不知其种类矣】野桑【南诏云永昌之西野桑生石上其材上向两屈而不直取以为弓不筯漆而利名曰暝弓】瑚树【洱河八月望日有瑚出水面渔人往往见之世传海龙献寳】波罗蜜树【如荔枝树稍大皮厚叶圆有黄纹小枝附树身上花出大如斗一枝含数实皮亦似荔枝有刺类佛手螺髻之状肉如蜂房近子处可食与熟无异而香美过之子如肥皁核大亦可煼食味似豆春生秋熟交人珍之今临安属县亦有】茔树【杨荣太和人明永乐中官庻吉士一日方盥水中照见头上有树宛如其先茔树状荣心恶之寄书其家令伐去荣遂卒于京邸】树头酒【南史云南海顿逊国有酒树似安柘榴采其花汁停瓮中数日成酒甘美旧志云树头酒树类防髙五六丈结实大如李土人以麺纳罐内以索悬罐于实下倒其实取汁流于罐以为酒名曰树头酒或不用麪惟取汁熬为白糖其叶即贝冩缅书用之谭用之诗云昔年南去得呉嫔顿逊桮前共好春南州见物志亦载其事今缅甸军民宣慰司有此】木煤【出昆明山中土人掘地　丈得之状类梁柱櫰栋或如大树皆条理有文烧之火熖异于他煤间有于煤中得铜铁佛像及砧臼诸器者质皆柔腐易化不知何代物也】异竹【竹谱曰棘竹骈深一丛为林根如椎轮节若束针亦曰笆竹城固是任篾笋既食鬂髪则侵释曰大者二尺围甚厚实南中夷人破以为弓枝节皆有刺种以为城卒不可攻万震异物志又云种为藩落阻过层墉或卒崩根出如大十石物纵横相承如缲车一名笆竹见三仓笋味落人须髪今广南腾越夷中皆有刺竹如谱所云夫竹比君子而夷落乃为荆棘华戎不同贯即物有然者矣又曰筋竹为矛称利海表仍其余刃即其杪生于日南别名为篻释曰筋竹长二丈许围数寸至坚南土以为矛其笋未成竹时堪为弩弦见徐忠南中奏刘渊林云夷人以史竹叶为矛即是筋竹岂非一物而二名者滇中有筋竹叶差小于他竹坚而且直戍卒取以承枪甚美利也又曰防与繇衙厥体俱洪围或累尺防实衙空南越之居梁柱是供释曰交州广志云由衙竹亦有生于永昌郡为物丛生又曰竹之堪杖莫尚于笻磥砢不凡状若人工岂必蜀壤亦产于邛一曰扶老名实县同释曰笻竹髙节实中状若人刻广志云出南广邛都县张骞云于大夏见之出身毒国始感卭杖终开越巂越巂古身毒也张孟阳云邛竹出兴古槃江县山海经谓之扶竹生寻伏山去洞庭西北一千一百二十里黄图云华园有扶老三株如此则非一处赋者不得専为蜀地之生也】竹舟【华阳国志云南方有布芾竹长百丈围三丈余可为大舟笋味甚美】蒟酱【按蒟縁树生其子如桑椹长二三寸色正青乃本草中之所谓荜拨也但醤法不传旧志谓即鸡葼醤误矣】鸡葼【产蒙自者佳明孝宗时光禄寺以鸡葼进御上食而美将复取辄止近臣请故上曰朕索后必豫储以待所费多矣】蒙肚花【出景东山中生树皮上如藓土人采以用蛊欲人醉死则醉往采欲人淫死则淫往采欲人狂争死则狂争往采其毒发一如其状明嘉靖丙寅千户陈祺奉命往景东赐知府陶金金帛祺善书金厚款之请书匾额及醉墨沈涴其锦袍金恚以蒙肚毒之归发狂死后雷击其树今无】和山花【南中集有和山花歌序曰树髙六七丈其质似桂其花白每朶十二瓣应十二月遇闰辄多一瓣俗以为仙人遗种在大理府上闗和山之麓土人因以其地名之今树已为火焚】娑罗花【在会城土主庙其本类大理和山花佛日盛开其色白微带黄异香芬馥非同凡花臭味中出一蕊如稗穂垂出瓣中每朶十二瓣遇闰辄多一瓣相髙僧以二念珠入土一珠出树不知大理所仙人遗种者又出何典故且不独和山有之也今庙中树亦已不存】蔓胡桃【酉阳杂俎曰蔓胡桃出南诏大如扁螺两隔味如胡桃或言蛮中藤子也又油草叶似莙荙每叶上有黒相对】鸡鸣枕【诸葛亮入南中从征者冬暮思归乃各与一砖曰卧枕此即抵家从之果然不用命者终莫能归又尝用炊釡自随不炊自熟以防不时之需】红藤杖【唐白乐天红藤杖诗云南诏红藤杖西江白首人时时携步月处处把寻春劲健孤茎直疎圆六节匀火山生处逺泸水洗来新粗细才盈手髙低仅过身天邉望乡客何日拄归秦】醒酒石【大理石屏有山川云物之状唐李徳裕以为醒酒石】铎鞘郁刃【唐异牟寻遣清平官尹辅酋等七人谢天子献铎鞘郁刃状如残月有孔旁达出丽水饰以金所击无不洞夷人尤寳之月以血祭郁刃铸时以毒药并冶取迎耀如星者凡十年乃成淬以马血以金犀饰镡首伤人即死浪人所铸故一名浪剑】毒槊【南蛮有毒槊无刃状如朽铁中人无血立死言从天而下入地丈余祭地方掘得之】铜鼓【骠国进乐有铜鼓唐咸通未冀州刺史张直方因葺城池掘得一铜鼔舍于延庆寺以代木鱼僖宗朝休霭守髙州乡野牧童闻田中蛤鸣欲进捕之一蛤跃入穴中掘而取之得一铜鼓其上隠起多铸蛙黾之状岂鸣哈乃铜鼔之精耶】匣剑【昆明梁王墓甚多皆元朝王子也相明嘉靖间板桥之北一村民每夜见墓有光疑为寳掘之无物惟一劒置破匣中民取归夜光烛天四邻谓火发趋救之至则寂然民疑剑为怪恐伐冢事露遂裹剑藏山麓小池剑得水如生物渐透土入山坎遂成巨津其洞深杳探之隠有声人不敢入】蛮锦琴囊【宋苏子瞻尝于淯井监得西南夷人所卖蛮布弓衣其纹织成梅圣俞春雪诗云朔风三日暗吹沙蛟龙卷起喷成花花飞万里夺晓月白石烂堆愁女娲大明广庭踏朝贺雉尾不扫黏宫鞾宫中才人承圣顔捧觞称夀呼南山三公免责百姓喜斗酒十千谁复悭子瞻以欧阳公尤知圣俞者因以遗之欧公家旧畜琴一张乃寳厯三年雷会所斵距其声清越如撃金石遂以此布为琴囊二物欧公谓真余家寳玩云】娑罗缎【博物志云骠国并不养蚕收娑罗木子破其殻中柔白如栁絮细织服之曰娑罗笼缎】贝蠡【贝蠡大者可容数升南蛮吹以节乐今之梵乐用吹和铜钹释氏所谓法螺赤土国吹螺以迎隋使是也梁武之乐有童子伎倚歌梵贝】琥珀【南蛮记寜州沙中有折腰蜂岸崩则蜂出土人烧治以为琥珀常见琥珀中有物如蜂形元中记言枫脂入地为琥珀列仙传云松柏脂入地千年化为茯苓茯苓化为琥珀韦应物诗云会得老茯苓元是寒松液蚊蚋落其中千年犹可觌今泰山出茯苓而无琥珀益州永昌出琥珀而无茯苓然此物实自外国来或言龙血入地为琥珀或言虎死时目光沦入地之所为故又名虎魄广志哀牢县有虎魄生地中其土及旁不生草深者八九尺大者如斛削去外皮中成虎魄初如桃胶凝坚成也】丹砂【逸周书王会篇曰卜人丹砂西南之蛮丹砂所出卜人盖今之濮人也又曰汤令伊尹为四方献令尹曰臣请正南瓯邓桂国损子产里百濮九菌请令以珠玑瑇瑁象齿文犀翠羽菌鹤短狗为献】遗文
　　白狼王歌【汉永平中益州刺史梁国朱辅好立功名慷慨有大畧在州数嵗宣示汉徳威懐逺夷白狼王唐菆等慕化归义作乐诗三章诣辅请献于朝辅遣从事史李陵与犍为郡掾田恭上之帝嘉恱事下史官録其歌焉其逺夷乐徳歌曰提官隗构魏冒愉渭罔译刘脾旁莫支留徴衣随旅知唐桑艾邪毘□防推潭仆逺拓拒苏便局后仍离偻让龙洞莫支度由阳雒僧鳞莫穉角存译曰大汉是治与天意合吏译平端不从我来闻风向化所见竒异多赐缯布甘美酒食昌乐肉飞屈伸悉备蛮夷贫薄无所报嗣愿主长夀子孙昌炽又逺夷慕徳歌曰偻让皮尼且交陵悟绳动随履路且栋雒圣徳度诺魏菌度洗综邪流藩莋邪浔螺藐寻泸漓菌补邪推辟危归险莫受万栁术叠附徳仍路孳摸译曰蛮夷所处日入之部慕义向化归日出主圣徳深恩与人富厚冬多霜雪夏多和雨寒温时适部人多有涉危歴险不逺万里去俗归徳心归慈母又逺夷懐徳歌曰荒服之仪棃籍怜怜阻汉邪犂莫砀粗浴罔译传微是汉夜拒踪优俗仁雷折险龙伦狼藏幢扶路侧禄息落服淫理沥髭雒捕茝菌毘懐藁匹漏言呼勅陵阳臣仆译曰荒服之外土地墝埆食肉衣皮不见盐谷吏译风大汉安乐携负归仁触冒险陿髙山岐峻缘崖蟠石木薄发家百宿到雒父子同赐懐抱匹帛告种人长愿臣仆　按白狼今丽江也】西南夷诸国献表【僰夷西南际海通佛代阿育大秦等国大抵皆奉佛汉书掸国献幻人自言海西人海西即大秦掸国西南可通唐地理志有自南交经云南永昌入西天竺道路至彼又有阿罗陁阿罗单国亦其属宋不通滇乃自广州浮舶奉表元嘉七年西南夷阿罗陀国遣使奉表曰伏承圣主信重三寳兴立塔寺周满国界城郭荘严清浄无秽四衢交通广博平坦台殿罗列状若众山荘严微妙犹如天宫圣主出时四兵具足导从无数以为守卫都人士女丽服光饰市防丰富珍贿无量王法清整无相侵夺学徒游集三乘竞进敷演正法云布阔四海流通万国交防长江渺漫清浄深广有生咸资莫能消秽隂阳调和灾厉不行谁有斯美大宋都圣王无伦临覆上国有大慈悲子育万物平等忍辱怨亲无二济乏周穷无所藏积靡不照逹如日之明无不受乐犹如净月宰辅贤良羣臣贞洁尽忠奉主心无异想伏惟皇帝是我真主臣是阿罗陁国王名曰坚铠今敬稽首圣主足下惟愿大王知我此心乆矣非适今也山海阻逺无缘自达故遣使表此丹诚所遣二人一名毘纫一名婆田今到天子足下坚铠微蔑谁能知者是故今遣二人表此微心此情既果虽死犹生仰惟大国藩守旷逺我即邉方藩守之一上国臣民普防慈泽愿垂恩逮等彼仆臣臣国先时人众殷盛不为诸国所见陵迫今转衰弱邻国竞侵伏愿圣王逺垂覆防并市易往反不为禁闭若见哀念愿时遣还令此诸国不见轻侮亦令大王名声普闻扶危救弱正是今日今遣二人是臣同心有所宣啓诚实可信愿勅广州时遣舶还不令所在有所陵夺愿自今以后赐年年奉使今奉微物愿垂哀纳又阿罗单国治阇婆洲元嘉七年遣使献金刚指镮赤鹦鹉乌天竺国白叠古贝叶波国古贝等物十年阿罗单国王毘沙跋摩奉表曰常胜天子陛下诸佛世尊常乐安稳三达六通为世间道是名如来应供正觉遗形舍利造诸塔像荘严国土如须弥山村邑聚落次第罗匝城郭馆宇如忉利天宫宫殿髙广楼阁荘严四兵具足能伏怨敌国正丰乐无诸患难奉承先王王法治化人民良善庆无不利处雪山隂雪水流注百川洋溢八味清浄周匝曲屈顺趣大海一切众生咸得受用于诸国土殊胜第一是名震旦大宋都承嗣常胜大王之业徳合天心仁防四海圣智周偹化无不顺虽人是天防世降生功徳寳藏大悲救世为我尊王常胜天子是故至诚五体敬礼阿罗单国王毘沙跋摩稽首问讯其后为子所篡夺十三年又上表曰大吉天子足下离淫怒痴哀愍羣生相好具足天龙神等恭敬供养世尊威徳身光明照如水中月如日初阙文间自防普照十方其白如雪亦如月光清浄如华顔色照耀威仪殊胜诸天龙神之所恭敬以正法寳梵行众生荘严国土人民炽盛安穏快乐城阁髙峻如干他山众多勇士守防此城栖阁庄严道巷平正着种种衣犹如天服于一切国为最殊胜吉杨州城无忧天主愍念羣生安乐民人律仪清浄慈心深广正法治化供养三寳名称逺至一切并开氏人乐见如月初生譬如梵王世界之主一切人天恭敬作礼阿罗单跋摩以顶礼足犹如现前以体布地如殿陛道供养恭敬如奉世尊以顶着地曲躬问讯忝承先业嘉庆无量忽为恶子所见施争夺遂失本国今惟一心归诚天子以自存命今遣毘纫问询大家意欲自往归诚宣诉复畏大海风波不达今命得存亦由毘纫此人忠志其恩难报此是大家国今为恶子所夺而见驱摈意颇忿惋规欲雪复伏愿大家聴毘纫买诸铠仗袍袄及马愿为料理毘纫使得时还前遣阇邪仙婆罗阿大家厚赐悉恶子夺去啓大家使知今奉薄献愿垂纳受又元嘉十二年阇婆婆达国王师黎波达陁阿罗跋摩遣使奉表曰宋国大主大吉天子足下敬礼一切种智安穏天人师降伏四魔成等正觉转尊法轮度脱众生教化已周入于湼槃舍利流布起无量塔众寳荘严如须弥山经法流布如日照明无量浄僧犹如列宿国界广大人民众多宫殿城郭如忉利天宫名大宋杨州大国大吉天子安处其中绍先圣王有四海阎浮提内莫不来服悉以兹水普饮一切我虽在逺亦霑灵润是以虽隔巨海常遥臣属愿照至诚垂哀纳受若防听许当年遣信若有所需惟命是献伏愿信受不生异想今遣使主佛大陁婆副使葛抵奉宣微诚稽首敬礼大吉天子足下陁婆所啓愿见信受诸有所请惟愿赐聴今奉微物以表微心】赐骠国王勅【唐徳宗勅骠国王雍羌书曰卿性毅勇代济贞良训抚师徒镇寜邦部钦承王化思奉朝章得睦邻之善谋敦事大之明义又令爱子逺赴阙廷万里纳忠一心禀命诚信弥着嘉想益深今授卿检校太常卿并卿男舒难陀那又元佐摩诃思那等二人亦各受官诰往至宜领之此所以表卿勲勤申朕恩礼敬受新命永为外臣勉思令图以副遐曯今有少信物具如别録想宜知悉也冬寒卿比平安官吏百姓等并存问之遗书指不及多】骠国诗【唐元微之白乐天皆有骠国乐诗元诗云骠之乐器头象驼声音不合十二和纵舞跳趫筋节硬繁词变乱名字譌千弹万唱皆咽咽左旋右转空傞傞俯地呼天终不防曲成变调当如何徳宗深意在柔逺笙镛不御停嫔娥史馆书为朝贡太常编入鞮靺科古时陶尧作天子逊遯亲聪康衢歌又遣遒人持木铎遍采讴謡天下过万人有意皆洞达四岳不能施烦苛尽令区中击壤块燕及海外覃恩波秦霸周衰古官废上堙下塞王道颇共矜异俗同声教不念齐民方荐瘥传称鱼鳖亦咸若茍能效此诚足多借如牛马未泽岂在抱瓮滋鼋鼍教化从来有源委必将泳海先泳河非是倒置自中古骠兮骠兮谁尔何白诗云骠国乐骠国乐出自大海西南角雍羌之子舒南陀来献南音奉正朔徳宗立仗御紫庭黈纩下塞为尔听玉螺一吹推髻耸铜鼓一击文身踊珠缨炫转星宿揺花鬘抖擞龙蛇动曲中王子啓圣人臣父愿为唐外臣左右欢呼何娴习皆尊徳广之所及须臾百辟诣阙门俯伏拜表贺至尊伏见骠人新献乐请书国史传子孙时有撃壤老农父闇测君心闲独语闻君政化甚圣明欲感人心致太平感人在近不在逺太平由实非由声观身理国国可济君如心兮民如体体生疾苦心惨凄民得和平君恺悌贞元之民若未安骠乐虽闻君不欢贞元之民茍无病骠乐不来君亦圣骠乐骠乐徒喧喧不如闻此蒭荛言】黄华老人诗【金翰林王庭筠四絶句原在黄华山嘉靖间佥事崔官携帖至榆李元阳重摹之其诗曰王母祠东古佛堂人栋宇自隋唐年深寺废无僧住满谷西风栗叶黄手挂一条青竹杖兴来自挂百钱游夕阳欲下山更好深林无人不可留挂镜台西挂玉龙半山飞雪舞天风寒云直上三千尺人道髙欢避暑宫帝遣名山防此邦千家瑟瑟嵌西窻山僧乞与山前地招客先开四十双今碑在大理三塔寺】竹枝词【滇中诗人明永乐间称平居陈郭郭文诗有唐风三子逺不及也其竹枝词云金马何曽半步行碧鸡那解五更鸣侬家夫妇久离别恰似两山空得名又登碧难山太华寺一聮云湖势欲浮双塔去山形如拥五华来一时间笔】咏信天翁诗【明杨林兰廷瑞信天翁诗云荷钱荇带緑江空唼鲤含鲨浅水中波上鱼鹰贪未饱何曽饿死信天翁信天翁水鸟也食鱼而不能捕俟鱼鹰所得偶坠者拾而食之滇中水次有此】咏鹦鹉诗【金齿汤琮明正统间人常题鹦鹉云翠阁香闰带緑隂忽闻灵舌啭娇音总将怀袖温存意不称云林自在心笼络反因毛羽误矜夸休羡赋辞深陇山烟雨春雏小莫遣虞罗着意寻人称为汤鹦鹉】三句诗【彭纲清江人明治中督学云南咏刺桐花云树头树底花楚楚风吹緑叶翠翩翻露出防只红鹦鹉刺桐花云南名鹦哥花形酷似之彭诗本四句命吏冩刻遗其一句复诵之自觉意足乃不更改】芦笙吟【稗史云宋干徳中牂牁入贡诏见询问地里风俗令作本国歌乐一人吹瓢笙名曰水曲即今芦笙也予在大理见之尝作芦笙吟五解其词云芦笙吟芦笙吟可怜一寸匏能括四海音芦笙吟芦笙吟可怜一节芦能通四海心昔我闻芦笙乃在盘江河河邉跳月歌令人元鬓皤今我闻芦笙乃在开南桥短歌和长謡从夕至侵朝悲亦不在声欢亦不在声昔声与今声不是两芦笙】平十八寨诗【寨在巴盘间为盗薮明正徳庚辰巡抚何孟春集兵之有白蟒自寨中飞出又有怪石贼每闻兵至则祭以徼福兹祭之忽作声贼知其必殪相率号哭已而羣丑就戮孟春赋诗纪之诗云石不受祭蟒犹知退尔贼尔猡如何无畏石祭声悲蟒飞避威尔贼尔猡如何无思猡维贼首为恶滋久妄大自骄维固是负贼本猓雏亦广有徒寨以为居硐以为逋鸣呼尔猡毒同于蟒鸣呼尔贼顽匪石状彼蟒改图吾无难诛此石路隅今常俨如尔众其伏天地维育尔贼其缩昆虫何蹴而弗事菑畬而弗供征输而専意刦刳而竟违招祸以干吾戈鈇呜呼尔寨可终居乎尔硐可终逋乎又云石有声贼当灭白蟒去黒猡磔庚辰秋半兆先决壮士当气何烈巡按御史亲持节既得虎子塞虎穴江流改盘山失嵲正徳十五年十月磨崖碑为谁设此石鸣声得昭雪都堂此时刻石勒垂誓将来柱母折黒猡宗子头已截猡党再来猡种絶】杨慎遗诗【杨升庵丹铅録曰元天目山释明本有九字梅花诗滇南唐锜以为不佳属予作一首乃口占云元冬小春十月微阳回緑蕚梅蕊早傍南枝开折赠未寄陆凯陇头去相思忽到卢仝窻下来歌残水调沉珠明月浦舞破香山碎玉临风台错恨髙楼三弄呌云笛无奈二十四番花信催又诗话云余尝登眺山寺见雨霁虹蜺下饮涧水日射其旁如盻睐得句云渇虹下饮玉池水斜日横分苍岭霞自谓切景张愈光云斜字犹未称渇字后一年偶阅荘子日中方睨衍义云日斜如人睨目遂改作睨日对渇虹字始称愈光曰渇虹睨日古今竒句也又渔家傲词自序云宋欧阳六一作十二月鼓子词即今之渔家傲也元欧阳圭斋亦拟为之専咏燕京风物予流居滇云廿载遂以滇之土俗拟两欧为十二阕虽藻丽不足俪前贤亦纪井州故乡之怀耳其调有云四月滇南春迤八节常如三月里共倾浴佛金盆水五月滇南风景别清凉国里无烦热双鹤桥邉人卖雪六月滇南波漾渚东寺云生西寺雨水桩断处余霞补松炬荧荧宵作午兰舟桂楫喧箫鼔又云八月滇南秋可爱红芳碧树花仍在又云十二月滇南娱嵗宴家家玉饵雕盘荐皆实録也滇人谓虹为水桩嵗暮蒸白粲捣为丸以雕盘盛之荐于祖祢】杨慎妇诗词【升庵久戍滇中妇黄氏寄一律云鴈飞曽不到衡湘锦字何由寄永昌三春花栁妾薄命六诏风烟君断肠曰归曰归愁嵗暮其雨其雨怨朝阳相怜空有刀环约何日金鸡下夜郎又一絶云嬾把音书寄日邉别离经嵗又经年郎君自是无归计何处青山不杜鹃又黄莺儿一词积雨酿春寒见繁花树树残泥涂满眼登临倦江流防湾云山防盘天涯极目空肠断寄书难无情征鴈飞不到滇南升庵别和三词俱不能胜并载于此其一云夜雨滴空堦傍愁人枕畔来乡心一片无聊赖泪眸懒揩狂歌懒裁沈郎多病寛腰带望琴台迢迢天外懐抱防时开其二云霁雨带残虹映斜阳一抹红楼头画角收三弄东林晚钟南天晚鸿黄昬新月弦初控望长空披襟谁共万里楚台风其三云丝雨湿流光爱青苔绣粉墙鸳鸯浦外清波涨新篁送凉幽芳弄香云廊水榭堪游赏倒金觞形骸放浪到防是家乡】六言诗【邓渼郴州人明万歴中巡按云南诗云地控双闗金碧云开两迤东西盈尺海波弥弥四时草色凄凄峯头半起云彩江曲初生月牙荻岸芦州相向碧鸡山下人家细雨斜拖白綀春风自翦红罗感此惊心溅涙故园归去如何沙木和邉月白花桥闗下鸡鸣风逓一声画晓星残防松明又有日出髙原烟水雷鸣初澍田畴注云滇俗潴水处皆称海子呼云为云彩初生月曰月牙画角为画晓松炬为松明髙田为雷鸣田谓雷鸣雨沛始得种也拖白练鸟名翦红罗花名沙木和花桥闗俱地名】南中行记【汉陆贾传载崇文总目】益州记【汉李膺撰载后汉书注】哀牢【晋杨终子山为郡上计吏进哀牢孝明竒之召在兰台见论衡】南中志一卷【晋常璩撰附于华阳国志】南中草木状一卷【晋襄阳太守稽含撰】开西南夷事状十卷【唐贞元十四年韦臯进呈叙开复南诏之由】云南纪五卷【贞元十年袁滋使南诏元和十三年上之】云南行纪二卷【唐长庆三年韦齐休从韦审规使云南纪往来道路及见闻序谓云南所以为唐患者以开道越巂耳若自黎州之南清溪闗外尽斥弃之疆埸可以无虞不然忧未艾也及唐之亡祸果由此】云南志十卷【唐咸通中樊绰撰以南蛮程途山川城镇名号诸蛮族类风俗物产纂为十门】南蛮纪十卷【樊绰撰】南诏録三卷【唐干符五年南诏请通好辛谠遣从事徐云防复命使回録所见闻上之】云南别録一卷【唐窦滂撰叙南蛮族类及风土】云南行记一卷【窦滂撰】西南备边録十三卷【唐李徳裕撰大略谓成都藩翰西南备御不可少弛于是纂兵将粮械之数城镇种落之名嵗计经用之目并以太和六年为断及诸郡故实外夷情状烦碎毕书】益州记【唐李充撰】云南风俗记一卷【宋崇文总目地理八十三部八百四十七卷始于山海经终于云南风俗记】至道云南録三卷【宋天禧元年辛怡显撰淳化五年以西蜀李顺与南蛮结连诏募命官士庶通邉事者往黎巂界招抚时怡显自荐请行至道元年讫事而归是书备载始末】纪古滇说原集一卷【宋张道宗撰其书始自唐虞讫于咸淳滇之方域年运謡俗服叛纪载事迹一一备详】南诏纪行【元郭松年撰】云南志略四卷【元大徳五年李京奉命宣慰乌蛮始下车防羣蛮不靖巡行镇抚屡周云南始悟前人纪载之失悉其见闻为志略】滇载记一卷【明杨慎撰载九隆世族及张蒙郑杨段髙七氏名号起灭之颠末盖取诸白古通元峯年运志而删正之】云南通志【明李元阳修】云南志草【明包见防修未刻】滇志【明刘文徴修其去取本志草　以上诸书今滇中皆散失不备以其皆为滇作也故竝识之】明滇人集【丁嵩永昌人着有横峯樵唱滕防金齿卫人着归田録杨士云太和人着咏史黒水诸集朱鳯晋宁人着东湖集朱克瀛晋宁人着清庵集朱化孚安宁人着贲幽吟王元翰宁州人着南岳草唐尧官晋宁人着五龙山人集马继龙永昌人着海樵集贾惟孝嵩明人着剰语闲吟稾孙继鲁昆明人在狱着饭盌集以狱无纸笔取饭盌画壁也施铨昆明人着东轩稿杨忠亮石屏人着素吟草山窻蔓言丽江土知府木公着万松吟玉湖游稿等集木青着玉水流音木增着云迈等集】








　　云南通志卷三十
