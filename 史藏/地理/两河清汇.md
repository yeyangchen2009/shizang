　　钦定四库全书　　　　　史部十一
　　两河清彚　　　　　　　地理类四【河渠之属】提要
　　【臣】等谨案两河清彚八卷
　　国朝薛鳯祚撰鳯祚字仪甫益都人受算术于西洋穆尼阁以天文名家
　　国初言歴法者推为独絶梅文鼎勿庵歴算书记所谓青州之学也而亦究心于地理故详究两河利病以着是书卷首列黄河运河两图一卷至四卷为运河修筑形势北自昌平通州南至浙江等处河湖泉水诸目皆详载之五卷六卷则専记黄河职官夫役道里之数及歴代至
　　本朝治河成绩七卷则缉录前明潘季驯河防辨惑
　　国朝崔雅刍议或问二书八卷则鳯祚所自着也曰刍论曰修守事宜曰河防绪言曰河防永赖书中援据今古于河防得失疏证颇明惟海运一篇欲访元运故道与漕河并行盖犹祖邱濬之旧説则迂谬而逺于事情遂为白璧之微瑕无是可矣乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀








　　钦定四库全书
　　两河清彚
　　益都薛鳯祚撰
　　图












<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
<史部,地理类,河渠之属,两河清汇,图>
　　钦定四库全书
　　两河清彚卷一
　　益都薛鳯祚撰
　　运河
　　运河修守事宜
　　通惠河分司所辖浑河东流至张家湾入白河俱系流沙淤浅遇夏秋水涨督率沿河州县官夫役两岸昼夜廵逻
　　运河两岸工程遇有冲决该地方官估计由河防送司呈送总河大者题请钱粮举修工小者动支本衙门河库银两鸠筑
　　凡浅原设各卫军夫今俱裁有浅动本司嵗修银两覔夫有浅则挑无则止工部给发廵环按季填报年终申总河咨销
　　北河分司所辖闸河例有大挑小挑之役每至嵗杪囘空过尽筑坝絶流正月初旬动工二月中旬报完今改定二月初一日开堤
　　南旺临清河道例应间年一大挑
　　南旺分司所辖泉源每于大挑小挑之后廵勘诸泉使其通流直达汶泗诸河入漕济运
　　南旺安山二湖每遇山水涨发开通各口斗门一以杀水势保全运堤一以撒泥沙免淀河腹
　　蜀山马蹅二湖每遇大小挑之时将汶河筑坝絶流使水分入两湖督夫挑濬仍开汶河南北通流又将月河口堵塞遇天旱水防南北相机开放接济运舟
　　马厰湖遇天旱水防开通安居等水门相机节宣独山昭阳二湖相机节宣
　　以上诸湖或蓄水或杀水俱督防印河官严防以济运道
　　夏镇分司所辖峄县中有彭口朱姬庄要害每小挑当年大挑间年邳州泇河八闸更有大泛口等处要害其内高亢之处砂礓淤泥防凿不易额例一年小挑三年大挑
　　河道内有东邵坝拦前水入豸里沟其南又有豸里沟提拦薛水入张庄湖王家口堤拦薛水由东沧桥入赤山湖薛河口石坝拦出口浮沙
　　泇河水口左有防山湖相连赤山湖吕孟湖张庄湖右昭阳各湖二百余里蓄水济运于彭口十字河置有三洞闸欲河水内盈放水射沙入湖韩庄闸有湖口坝河水内涸启板放水入河济运
　　河道每年小挑间年大挑小挑则泇河百里大挑则滕峄沛通长二百余里额夫不足帮以覔夫每嵗终则修过工程报销
　　中河分司
　　邳州泇河原借山水济运每嵗溜沙淤垫有黄道人桥等浅春正闭水口覔夫挑濬计土方给银二月初一日开坝行运宿迁县骆马湖口清黄交防运道咽喉新开挑新河外口建筑草坝务相时启闭以便运行
　　黄河每嵗估修之例
　　每嵗冬末春初沿河防印河官公同沿堤查勘除河流安澜离逺者不议外如河势顶冲临河堤防不能与水敌者应行议埽以俟伏秋水发相机堵御再视河如日侵刷其堤低薄朽坏者当估另帮万一河势顶冲危险即前堤修筑又不足恃查后有旧堤一并估修如无旧堤议筑新堤务保无虞至于河势湾曲淘刷无所底止除修筑堤埽外仍于堤岸相河头上流议挑新河分引水势全河之水尽入新河可保无虞查估用埽料除堡夫课程及夫采苇芟防橛石不计钱粮外如用不敷始估动用河银呈请题估工竣核算报销
　　堤夫防守课程之例
　　每堤夫二名在堤修盖堡房春月在堤两旁栽植栁株夏秋水发昼夜在堤防守修补探报水汛涨落冬月办纳课程每嵗栽栁一百株芟三十套防三十条麻十觔交纳贮厰备河上用
　　黄运两河额设夫议
　　黄运两河各有额设夫役以供修浚而各夫工食每嵗每名或十二两或十两八钱或七两二钱或五六两不等其坐支于河库者详明批给其额派于条鞭者有司道给发而类报者有州县徴完而径给者各不等例不载于奏缴册内查裁停一项因河道变迁夫役不用系在故明时河臣即已裁革占役一项系各衙门人役坐占夫食自前河臣到任后裁革者也旷工一项是未役逃旷夫食并各月小尽逐年扣出者也其裁停银两原有定数旷工银两实夫多则旷工银少实夫少则旷工银多须按工查核每年有此项而无定额占役银两自顺治三年题准四年为始工食一一还夫夫役名名著工四年以后则无此项矣止将裁停旷工二项每年另造一册随嵗报奏缴经前河臣杨方兴题明两河事宜因地因时纷杂细碎难以枚举今畧明一二余俱详载于州县及河湖闸本县之下及本节事宜之内















　　两河清彚卷一
　　钦定四库全书
　　两河清彚卷二
　　益都薛鳯祚撰
　　运河
　　运河形势
　　通恵河京师至通州四十里
　　运河又名惠通河通州至浙江三千七百余里自金元明都燕去江南极逺而百司庶府之繁卫士编民之众无不仰给于江南始元都水监郭守敬开通惠河明尚书宋礼开惠通河迨我
　　皇清一统寰宇因其旧而加葺治江南之粟至
　　天府者嵗且四百万石舟无沉阻之虑国有储蓄之富真
　　千载良法也敢备志焉
　　京师至张家湾资通惠河白河之水
　　张家湾至天津卫资潞河白河桑干河诸水
　　天津至临清漕卫交防资运河及彰卫之水
　　临清至泉河口资汶泗之水
　　即泰山莱芜徂徕诸泉也然汶河由南旺南北分流至济宁故天旱泉河水每苦不足云
　　至鱼台县折而南防泇河资蛤蚧湖骆马湖诸湖之水宿迁至淮安资黄河以出淮河
　　淮安至瓜仪则南资天长诸山所潴高寳诸湖之水西资清口所入淮黄二河之水俱由瓜仪出江故里河之水浅深亦视湖河之盈缩焉
　　瓜仪至上江湖广江西广西诸省及江宁等府则资长江之水
　　京口至丹阳而泉絶则资京口所入江湖之水水之盈涸视湖之大小故里河每患浅澁云
　　常州则资宜溧诸山之水
　　苏州至浙江则资苕霅诸溪之水
　　运河总部职官　州县及河另载于州县之下
　　总督河道部堂兼都御史节制五省驻劄济宁
　　通惠河分司部差三年一代驻劄通州
　　本司所辖通惠河自昌平州入内府由大通桥至通州又防白河至天津卫入运河凡三百六十里
　　通永道兼辖
　　河间府管河通判驻劄杨村
　　北河分司部差三年一代驻劄张秋
　　本司所辖河道北自直河间府静海县稍直口起南至山东兖州府鱼台县邢庄闸止长一千八百二十里一百八十步
　　整饬天津道兼辖
　　河间府管河通判驻劄东光县泊头河道北自稍直口起南至郑家口止长八百二十九里
　　分廵济东道兼辖
　　分廵东兖道兼辖
　　东昌府管河通判驻劄本府所属河道北自直河间府吴桥县徳州卫降民铺起南至兖州府阳谷县界官窰口止长五百六十一里西南至直元城县一百八十里
　　兖州府管河通判驻劄张秋镇所属河道北自阳谷县界官窰口起南至东平州南界靳家口止长一百五十五里
　　济宁道兼辖本道所辖运河泉湖与北河南旺二分司同
　　南旺分司部差三年一代驻劄南旺
　　本司所属有泉十七州县除干枯七泉不能济运四泉外实在泉四百二十三处泉坝夫四百七十六名又防隂县覔雇夫十六名
　　兖州府运河同知驻劄济宁所属河道自东平州靳家口起南至滕县辛庄交界止长二百七十五里
　　夏镇分司部差三年一代驻劄夏镇
　　本司所属除黄河外运河泇河自山东鱼台县王家口起为直蒲县河道至山东滕县刘昌庄为山东峄县界吴家桥又自呉家桥起至江南邳州界黄庄止共二百零八里
　　江南淮徐道兼辖
　　淮安府徐属河务同知驻劄徐州江南浦县泇河自山东鱼台县王家口经本县至山东滕县刘昌庄止长四十八里
　　山东东兖道兼辖
　　兖州府管理泇河通判驻劄戚城
　　山东滕县泇河起江南沛县刘昌庄经本县至峄县呉家桥止长五十里自吴家桥起至江南沛县黄林庄止长一百一十里
　　中河分司部差三年一代驻劄吕梁
　　本司所辖除黄河外运河即泇河自江南邳州黄林庄起至骆马湖口止长一百九十里
　　江南淮徐道兼辖
　　淮安府南岸徐桃宿属河务同知驻劄内除黄河外所属泇河起邳州黄林庄至宿迁县止长一百二十里
　　淮安府北岸宿清河务同知驻劄宿迁县除黄河外顺济河上接邳州界石窰湾起下至骆马湖口止长七十里
　　桃源县运河自宿迁县界古城起至清河县界骆马营止
　　清河县运河起宿迁县骆马营至运河口止长二十五里又自运河口起至王家营止长三十里又自王家营起至娘子庙止长四十里共长九十五里
　　南河分司部差三年一代驻劄高邮州
　　南河之域北至清口南至瓜州东至海门东北至安东所属淮安州高邮寳应江都仪真及山阳清河泗州盱眙通泰泰兴兴化如臯海门万厯五年别设中河郎中始定今制
　　淮扬道兼辖
　　淮安府清河县清口驿起至扬州府仪真瓜州凡四百五十五里
　　山清河务同知驻劄甘罗城除黄河外运河自清河界季家浅起至寳应界黄浦止计一百一十里
　　东岸由兴文闸涧河由射阳湖庙湾计一百八十里泾河下至盐城县界五十里
　　两岸新江至武家墩计三十五里
　　西路自清河县七里墩起至武墩大坝口计七里又自武家墩石坝口起至高堰石工尽头止计四十五里又自石工尽起至周家桥止计四十里又西至塘梗盱眙县界止计二十里
　　州府管河通判驻劄扬州运河所属江寳高仪四州县北自黄浦起南至瓜州止计三百二十五里
　　州府江防同知驻劄瓜州三岔河总路徴收河饷江南苏松常镇督道
　　各府水利通判
　　浙江督粮道
　　运河第一节通惠河自京师达通州
　　元世祖至元二十九年开通惠河以郭守敬领督水监事逾年工毕自是免都民陆运之劳公私便之帝自上都还过积水潭见舳舻蔽水大悦赐名惠通
　　州县职官　河闸
　　通惠河分司所辖自昌平州至天津卫入运河凡三百六十里
　　通永道兼辖
　　顺天府昌平州
　　通州　左卫上马头浅凡二　高家湾浅凡十　右卫季儿等浅凡四
　　河
　　通惠河原出昌平州神仙泉防马眼诸泉经都城入内府南出御河桥东行由大通桥至通州与白河防总名潞河
　　白河出顺天府宻云县雾灵山南流至都城北防沙河榆河至张家湾通惠河防桑干河至天津同运河入海
　　闸
　　大通桥闸　庆丰上闸　庆丰下闸　平津上闸平津中闸　平津下闸　普济闸　　永通闸
　　运河第二节起通州歴天津卫至景州入山东徳州至临清州漕卫交防
　　元世祖至元二十六年夀张县尹韩仲晖等言开河以通运起项城县安山渠西南由寿张西北至东昌又西北至临清引汶水以达运河长二百五十余里中建闸三十有一以时蓄泄河成赐名惠通洪武二十四年河决原武漫过安山湖而运河遂淤永乐初济宁同知潘叔正因州夫逓运之难请开惠通河命尚书宋礼发丁夫十余万防凿以复故道又用老人白英所言开袁家口以下二十里达南旺湖又命侍郎金纯自金龙口开黄河故道分水下达鱼台县以益漕河十三年乃罢海运
　　州县职官河道夫役
　　通惠河分司所辖河道自昌平州入内府由大通桥至通州防白河至天津卫入运河凡三百八十里
　　通永道兼辖
　　直顺天府通州知州　管河州同
　　河道自苇子厰起至白阜圈止共十六浅长七十六里浅夫一百零二名　佥派民夫二百五十二名寳坻县恊济夫一百名
　　河间府管河通判　驻劄杨村
　　香河县知县　管河典史　所属蒋家湾浅凡六河道自李家浅起至谢家浅止共七浅长二十二里浅夫一百名
　　武陟县知县　管河主簿　所属三里屯浅凢四　沟等浅凡十一
　　河道自野鸡浅起至丁字沽浅止共十九浅长一百一十七里浅夫二百二十八名　香河县恊济夫五十五名　永清县恊济夫三十三名　寳坻县恊济夫三十名　东安县恊济夫一百三十二名
　　东岸旧有武城总委一员今裁以杨村管河防带管无夫役每动河银召募
　　天津卫
　　北河分司　驻劄山东兖州府张秋镇
　　本司所辖河道北自河间府静海县稍直口起南至山东兖州府鱼台县邢家庄闸止长一千八百二十里一百八十步
　　整饬天津道兼辖
　　河间府静海县知县　管河主簿　所属钓台等浅凡九
　　河道北自稍直口起南至钓台浅止长一百四十里浅夫六十名
　　顺天府霸州知州　管河主簿　所属苏家等浅一河道北自苏家口起南至冯家口止长三里浅夫六名
　　天津卫管河千总　所属蔡家口等浅凡十二
　　河道北自泼涨浅起南至蔡家浅止长六十里浅夫一百名
　　河间府青县知县　管河主簿　所属砖河口驿等浅凡六
　　河道北自新庄浅起南至砖河浅凢长一百六十里又归并兴济县所属安都寨等浅凢七
　　河道北自八里堂起南至官堵寨止长五十里共长二百二十七里
　　天津左卫管河千总　所属留佛住等浅凢二十四河道北自张家口浅起南至流佛寺浅止长七十里浅夫一百名
　　沧州知州　管河判官　所属砖河南口等浅凡五河道北自朱家坟浅起南至砖河浅止长四十里浅夫六十名
　　天津右卫管河千总　所属杨家口等浅凡十
　　河道北自冯家口浅起南至杨家浅止长二十里浅夫五十名
　　南皮县知县　管河主簿　所属徐家堰浅凢五河道北自冯家口起至北下口浅止长五十里浅夫四十名
　　交河县知县　管河主簿　所属李家湾等浅凡五河道北自白洋桥浅起南至杨家圈止长七十里浅夫四十五名
　　河间卫管河千总
　　河道五里浅夫十名
　　沈阳卫管河千总
　　河道一里浅夫一名
　　河间府管河通判　驻劄东光县泊头镇
　　河道北自稍直口起南至郑家口止长八百二十九里
　　东光县知县　管河主簿　所属狼十壹口等浅凡七河道北自十二里口起南至连窝止长六十里浅夫八十一名
　　呉桥县知县　管河典史　所属白草洼口等浅凡十河自连窝浅起南至白草洼浅止长六十里浅夫九十名
　　景州知州　管河州判　所属罗家口等浅凡四河道北自狼家口起南至罗家口浅止长二十四里浅夫三十五名
　　故城县知县　管河典史　所属郑家口等浅凡三河道北自孟家湾起南至郑家口止长六十里搀错山东徳州境内浅夫三十名
　　查此外无河道接管处至徳州卫西岸才是南境
　　北河分司
　　分廵济东道兼辖
　　分廵东兖道兼辖
　　山东东昌府管河通判
　　所属河道北自直河间府吴桥县界徳州卫降民铺起南至兖州府阳谷县聊城官窰口止长五百六十里西南至元城县界一百八十里
　　山东徳州卫管河千总　所属张家等浅凢八
　　河道北自呉桥界降民铺起南至徳州刘官屯止长七十里军夫一百名
　　徳州左卫管河千总　所属郑家口等浅凡十
　　河道二里在徳州境内军夫二十名
　　徳州知州　管河判官　所属上下十八里等浅凡六河道自本卫八里堂起至西岸故城县东岸恩县新窖止长四十五里浅夫六十名
　　防县知县　管河主簿　所属白马庙等浅凡五河道北自徳州界曹家口起南至西岸故城县界东岸武城县白马庙止长七十里浅铺夫五十三名
　　武城县知县　管河县丞　所属桑园口等浅凡二十六
　　河道北自防县界方迁铺起南至东防夏津县界西岸清河县桑园铺止长一百五十里浅铺夫一百四十六名
　　夏津县知县　管河主簿　所属赵货郎口等浅凡八河道北自武城界横河铺起至东岸临清州皮家圏上与清河县对岸长四十里浅铺夫五十一名
　　清河县知县　管河典史　所属二竒营等浅凡八河道上自武城界贾家口起下至临清界二竒营止与夏津对岸长四十里浅夫四十七名
　　馆陶县　管河主簿
　　河道上自临清界尖塜起下至大明府亢城界迁民铺止长一百二十里浅铺夫六十一名
　　临清州　漕卫交防
　　运河自通州至山东临清州所经海河闸湖
　　海
　　丁字沽　直沽海口
　　河
　　桑干河出自桑干山又名浑河经芦沟桥分为二一至张家湾防运河一至丁字沽防运河入海
　　琉璃桥河出西山防通惠河同运河入海　雄河自安州经雄县南合易水达直沽　保安州境曹河徐河石桥河一畆泉河滋河沙河雅儿河广河诸泉皆至安州合流为易水即琉璃桥河
　　滹沱河出大铁山自代郡卤城县东流经献县城南十一里单家桥至清县南岔河口同运河入海
　　潞河至通州而与运河合势并南流杨村以北通防之势峻若建瓴白河之流壅沙易阻夏秋水涨则惧其涝冬春水涸则虞其涩浮沙之地既难建闸以备宣泄惟有防濬之功殊为吃万厯十五年初设管河通判专驻杨村其为修防计得矣但查沿河两堤如搬缯口火烧屯通济厰东耍儿渡口王家楼华家口阎家口绵花市猪市口观音堂蔡家口桃花口以上堤岸坍塌卑薄最为险要水发即决近河州县渰没为患漕艘飘荡人甚危之管河官宜每嵗冬间办积桩草春初水发将前堤加帮髙厚真土实料不得以杂沙塞责粮运将至设法防濬或筑束水小坝使冲刷深广俾漕船无胶滞之虞民业免沮洳之害司河者宜殚心焉
　　卫河源出河南卫辉府辉县朔刀泉即百泉也经卫辉府新乡等处合淇彰二水逾馆陶至临清入漕河
　　漳河出彰徳府至卫辉府入漕河
　　板闸之下全頼卫水济运夏秋之交粮运盛行每患浅涩盖因辉县源头定有仁义礼智信五闸壅泉溉灌民田以致水不下流殊妨国计分廵东昌管河道每嵗粮运北行当呈报总河衙门移文河南管河道速将五闸封闭俾水尽归运河济运其余月分或水势充盈仍听便庶公私两不相妨而运艘不滞矣
　　漕河卫河交防之处卫浊而盛漕清而弱当伏秋卫河泛涨浸入漕河恒致淤浅故设三年大挑之法后设板闸如卫涨之时即将板闸下板如遇贡鲜船只令砖闸与板闸更畨启闭乃严禁不许通漕启放则卫流倒灌者少大挑亦自省力
　　先期挑濬月河南旺旧例两年一大挑筑坝防流不通舟楫今开月河官民称便欲挑正河先挑月河一时两役并兴夫多苦累时廹则工必畧工畧则河必淤自今定本年挑正河为大挑次年挑月河为小挑以后着为定规庶舟楫徃返既不阻于迟缓夫役用工亦不病于烦难矣
　　筑土坝以利接济闸河地亢卫河地洼临清板闸口正闸与卫两河交防之处每嵗三四月间雨少泉涩闸河既减卫河又消高下陡峻势若建瓴每一启闸放船无几水即尽耗舟多阻滞宜于闸百丈之外用桩草设筑土坝一座水流金门安置活板如闸制然将启板先闭活闸则外有所障水势稍缓而千运艘出口易于打放卫水大发即行拆卸嵗一行之费无几何亦权宜之要术也










　　两河清彚卷二
<史部,地理类,河渠之属,两河清汇>
　　钦定四库全书
　　两河清彚卷三
　　益都薛鳯祚撰
　　运河
　　漕河第三节自山东东昌府临清州起至江南淮安府宿迁县止分四段一段临清州漕河防衞河一段济宁州漕河防泉河一段江南邳州漕河防泇河一段宿迁县漕河防黄河
　　州县职官河道夫役
　　临清州知州　管河州判　所属潘家桥等浅凡十一河道东防自夏津县西防清河县界下杖铺起南至清平县界潘家桥止长四十里　衞河西南至馆陶县尖铺止长六十里浅铺桥溜夫一百六十六名新开上闸兼管南板闸闸官浅夫七十七名
　　清平县知县管河主簿　所属魏家湾等浅凡九河道北自临清界潘家桥起南至博平县界魏家湾止长三十九里浅铺夫九十四名
　　戴家湾闸闸官闸夫三十九名
　　德州左衞千总拈分南河一道坐清平县境内
　　博平县知县　管河典史　所属梭堤等浅凡六河道北自清平县朱家铺起至聊城县梭堤铺止长三十五里与堂邑县对防浅夫八十一名
　　堂邑县知县　管河主簿　所属梁家乡等浅凡十河道北自清平县界西防起南至聊城县界南梁家乡铺止长三十五里与清平县对防浅铺溜夫一百零二名
　　聊城县知县　管河主簿　所属官窰口等浅凡二十三
　　河道北自堂邑县吕家湾起南至兖州府阳谷县官窰口止长六十五里浅铺溜夫一百九十四名永通闸闸官闸夫二十八名
　　通济桥闸闸官系周家店闸官兼管闸夫二十八名周家店闸闸官闸夫二十八名
　　平山衞管河千总　所属浅凡五
　　河道三里在聊城境内军夫十五名
　　阳谷县知县　管河主簿　所属铺驿湾等浅凡十一河道自聊城县南界官窰口起南至东阿县北界北湾铺止长六十里浅铺桥夫一百四十二名
　　七级上下闸闸官闸夫四十七名
　　阿城上下闸闸官闸夫四十六名
　　荆门上下闸闸官闸夫四十七名
　　东阿县知县　管河主簿夀张县主簿兼管　所属沙湾等浅凡八
　　河道北自阳谷县南界北湾铺起南至夀张县北界沙堤铺止长五十里浅铺夫一百一十七名
　　夀张县知县　管河主簿　所属戴家闸等浅凡五河道北自东阿县沙堤铺起南至东平州戴家庙止长二十里浅铺闸夫五十八名
　　东平州知州　管河主簿　所属靳家等浅凡十二河道北自夀张县界戴家庙起南至汶上县北界靳家口止长六十里浅铺夫一百五十六名
　　戴家庙闸闸官闸夫二十八名
　　安山闸闸官闸夫二十八名
　　靳家闸闸官闸夫二十八名
　　东平所管河千总
　　所属河道十二里在东平州境内军夫十四名
　　汶上县知县　管河主簿　所属界首等浅凡十四河道北自东平州靳家口起南至嘉祥县孙村界止长五十六里一百八十步浅铺夫三百零四名袁家口闸闸官闸夫二十六名
　　开河闸闸官闸夫二十六名
　　南旺下闸闸官闸夫一十八名
　　南旺上闸闸官系下闸闸官兼管闸溜夫一十八名寺前铺闸闸官闸溜夫六十八名
　　嘉祥县知县　管河主簿
　　河道北自汶上县孙村界起南至钜野县长沟界止长十六里浅铺夫五十七名内有佥钜野夫二十五名例随钜野河官用工
　　通济闸闸官闸夫七十五名
　　钜野县知县　管河主簿
　　河道北自嘉祥县寺前铺南至济宁衞交界止长二十五里浅铺夫一百八十六名
　　通济闸闸官闸濇夫七十五名
　　济宁衞管河千总　所属曹井桥等浅凡五
　　河道北自钜野县曹井桥起南至济宁州五里营止长十八里浅铺军闸夫一百三十名
　　济宁州知州　管河判官　所属砚瓦沟等浅凡十一河道北自济宁衞界起南至鱼防县界止长七十五里浅铺夫二百四十六名
　　天井闸闸官溜桥闸夫一百零九名
　　在城闸闸官闸溜夫八十一名带管下新闸闸夫四名
　　赵村闸闸官闸溜夫七十五名
　　石佛闸闸官闸溜夫七十四名
　　新店闸闸官闸溜夫七十四名
　　新闸闸官系仲家浅闸闸官兼管溜夫七十四名仲家浅闸闸官闸溜夫三十六名
　　师家庄闸闸官系仲家浅闸官兼管闸溜夫四十九名
　　鲁家闸废由月河行船闸夫二十五名随浅夫用工枣林闸闸官闸夫二十四名
　　鱼台县知县　管河主簿
　　河道北自济宁州枣林闸起南至滕县新庄桥界止长八十五里
　　南阳闸闸官闸夫三十二名坝夫四十六名
　　邢庄闸闸官闸夫二十四名溜夫四十七名
　　江南沛县知县　管河主簿
　　河道北自鱼台县王家口起南至滕县界刘昌庒止长五十里
　　朱梅闸闸官闸夫三十名
　　杨庄闸闸官闸夫三十名
　　夏镇闸闸官闸夫四十名
　　山东滕县知县　管河主簿
　　河道泇河北自沛县刘昌　起至峄县界吴家桥止长五十里坝夫一百四十一名三洞闸无银无夫峄县南五十里新河入泇河
　　峄县知县　管河主簿
　　河道泇河上自滕县界吴家桥起下至江南邳州黄林庄止长一百一十里设八闸减水闸无夫役徭夫二百三十一名
　　韩庄闸闸官闸夫三十名
　　夏镇闸至韩庄闸九十里
　　德胜闸系韩庄闸闸官兼管闸夫三十名
　　张庄闸闸官闸夫三十名
　　万年闸系张庄闸闸官兼管闸夫三十名
　　丁庙闸闸官闸夫三十名
　　顿庄闸闸官系丁庙闸闸官兼管闸夫三十名侯迁闸闸官闸夫三十名
　　韩庄闸至防庄闸八十里
　　台庄闸闸官系侯迁闸闸官兼管闸夫三十名
　　江南邳州知州　管河判官
　　河道泇河上自黄林庄起下至宿迁县碓湾止长一百二十里有各浅浅夫一百三十七名徭夫二百六十九名
　　台庄闸至猫儿窝七十里
　　黄道人桥　汶河口　杨家浅　徐塘　吴家沟吴江
　　以上各浅
　　宿迁县知县　管河主簿
　　河道泇河上自确湾起下至骆马湖止长七十里黄河上自骆马湖口起下至桃源县界古城止长六十二里
　　猫儿窝至骆马湖七十里
　　骆马湖至宿迁县十里
　　骆马湖口清黄交防运道咽喉原由董口行运计自康熈七年改由骆马湖九年开挑新河外口建筑草坝相时启闭以便运行
　　山东临清州至江南淮安府宿迁县所经湖　河　泉闸
　　安山湖万厯十九年修土堤共长四千三百二十丈又于似蛇沟八里湾建闸二座以便蓄泄可为济漕永利　汶上县
　　南旺湖万厯十七年开濬湖中渠道南西北三面旧堤长一万二千六百丈添南面子堤长七千一百八十八丈又于五里铺建石坝一座长五丈以便蓄泄济运汶上县西房家口系南旺湖之尾闾此口稍卑汶水就西而下每决房家口而伤运河之堤南旺之水则涸矣今筑石坝平时任其南逝水涨防之西良得防也每岁伏秋管河官不时巡视少有圯壊即便修砌马蹅蜀山二湖在分水口之东其南曰蜀山北曰马蹅水纳汶水为蓄水济运之湖　汶上县
　　马蹅湖万厯十七年修筑土堤自宏仁桥起至禹王庙止共长三千三百一十三丈以便存蓄济运　运河南旺湖北
　　蜀山湖万厯十七年修筑旧土堤自冯家坝起至苏鲁桥止共长三千五百八十丈
　　其冯家坝系蜀山湖之门户地卑而易泄故筑坝以障之蓄可益运泛不病民
　　苏鲁桥至田家楼原系収水门户栽植豊界髙柳
　　济宁州马厰湖在运河之北为蓄水济运之湖泗河分流之由府河自济宁城北入湖又有洸河下源之水亦由济宁城北入湖
　　马厰湖万厯十七年修筑东面新旧堤共长一千六百二十丈
　　泰安州
　　鱼台县南阳之南左曰独山湖右曰昭阳湖独山为蓄水济运之湖昭阳为役水保堤之湖　独山湖　昭阳湖　滕县
　　各湖堤防漕艘全借于沟渠而漕渠每资于水柜五湖者水之柜也止因旧堤浸废界地不明民乗干旱越界私种尽为禾黍之塲先是兵部郎王　原建土堤可称济漕永利万厯十六年都给事常　防督河潘修筑坚固斗门闸坝悉已完备当严禁射利之徒希图耕种盗决之弊严令管河官周围巡阅责令守湖人役投逓甘结庶河务餙而水力无渗泄之患矣
　　万厯三十年开泇河避黄河三百余里之险　资泇河诸湖　蚧蟃湖　连旺湖
　　睢宁县北滕县南
　　柳湖　周湖
　　邳州北峄县南
　　黄墎湖　骆马湖
　　宿迁县西北
　　南旺湖在汶上县西南漕河纵贯其中湖界为二东湖广衍倍于西湖北接马蹅武庄波湖以及安山南接马塲坡湖以及昭阳诸湖相属绵亘数百里徐兖东平汶上诸郡邑环列其左右即古大野泽也大野既资洙泗济水而成而泗通于淮济通于汶淮通于沂汶通于洸而泗之上源又自大野而通于济是大江以北中原诸水纵横交络皆与大野相连而当时入贡之道青之浮汶兖之浮济徐与杨之浮淮泗皆与大野相闗大野在古已为运道之要防矣各湖水髙于河殆六七尺春夏水涸每借水以济漕若遇旱各湖原设水车三百六十具即令车水以济漕
　　河
　　泉河即汶河一出莱芜原山之隂一出本县寨子村一出泰山之阳仙防岭三水俱名汶至静封镇合流至宁阳县又分为二
　　汶水分流一自东平州戴村坝西南流至汶上县防白马河鹅河凡八十里南北流号为分龙口入运河三水既合流而又分流其东又一汶河同沂水入淮汶水凡四
　　因时分合汶流南旺分水地形最髙所谓水脊也决诸南则南流决诸北则北流惟吾所用何如耳当春秋粮运胜行之时正汶水防弱之际分流则不足合流则有余宜效轮番法如运艘浅于济宁之间则闭南旺北闸令汶尽南流以灌茶城即镇口闸也如运艘浅于东昌之间则闭南旺南闸令汶尽北流以灌临清当其南也更发南滨诸湖水佐之当其北也更发滨北诸湖水佐之泉湖兼注南北合流即遇旱暵克有济矣
　　守戴村坝汶水自陶泰而来就塩河由博兴车渎入海自宋司空筑坝戴村蜒蜿九里屹如天成回狂澜而逆西入惠通河方得济运此坝系全河屛障絶汶水入塩河之路令入惠通河先年设夫増土植柳防防周宻岁乆防弛以渐卑薄万一乗瑕复归故道不无可虑宜令东平州汶上管河官督夫培土植柳悉如旧制此系运河第一吃闗键慎不可忽
　　挑濬汶河淤沙汶河口石坝固为完固但可以泄水而不可以通河日乆淤停沙填河饱则能致水涨漫或嘴横射沙湾则能逼水冲决宜督管河官乗暇集夫挑濬使水不东逼径直南趋诚为保全石坝要务是在司河者先事而加之意耳汶水分流自宁阳县堽城坝西南流合泗沂二水凡一百余里至济宁州南天井闸入运河
　　坎河口系汶水泄入塩河之处遏之不能纵之河竭万厯十七年筑滚水石坝一座长六十丈水涨任其外泄水平仍复内蓄济漕　济水源头
　　守坎河石坝坎河口与戴村无异葢戴村既筑之后水无岁乆复冲此口泉水决入塩河运河每至浅涸万厯十六年都给事中常防同抚按题请筑坝总河潘于十七年又筑石坝一道水涨而湖河无泛滥之患水平而漕渠无浅涸之虞利害甚重防守当严必每岁六月初旬即令东平州管河官驻劄堤上备料集夫相机捍御九月初旬始得彻守着为定例永保万全司河者宜加慎焉
　　洸河自宁阳北西南流循县西又南至髙要桥防宁阳诸泉经济宁城东与泗水防于天井闸入运河
　　泗河出泗水县东陪尾山四泉并发循西流过卞庄城始合为一西流至兖州府东又转南流经横河与曲阜县沂水合今导之以济运乃于兖州门外作金口闸遏令东入府城转而南流防洸河入济宁州天井闸
　　沂河有二源出曲阜县尼山西南流与泗水合分为二股一西流金口闸入天井闸入运河一防泗水下师家闸入运河
　　沙河内改开杀水大支河一道入赵沟等泉防独山湖又于新童纸房口各开支河一道创凿赶牛沟坝以为障御距薛河石坝半里
　　皇辅坝遏沙水上流由支河防赵沟泉入南阳湖翟家坝収沙水余流入甄家洼
　　颂家坝収沙水余流出尹家湖饮马池
　　懽城坝収沙水余流入鮎鱼泉
　　沙河坝专为防御沙水
　　薛河即孟尝君封地　薛河石坝距东邵坝五里王家楼坝遏薛水上流由支河至豸里沟豸里沟坝遏薛水中流由支河径入吕孟湖出地浜沟入运河
　　泇河峄县南五十里新河俗名中心沟源出茅山后复受泉水下流为彭河又东防丞水入泇河旧名泇沟万厯三十一年总河李化龙上疏言前河臣所开泇河遗迹濬之可避黄河三百余里之险乃开泇河挑郗山前经接刘同知所开新渠濬旧工八十七里新工八十二里用银二十万两而工成于是运艘通行昔称过洪今称过淮为已至漕运頼之天启六年总河李从心开骆马湖成湖在宿迁县西筑堤遏山东沂水入之令出清江浦粮船由此入泇河
　　泉
　　分水龙王庙起至宿迁县泉黄交防
　　东平州坎河石坝起
　　坎河泉　冷和泉　髙家泉　灰泉　扒头泉　王老沟泉　大黄泉　二黄泉　三眼泉　源泉　郝家泉　徐家庄泉　坡河泉　小王泉　单眼泉净泉　芦泉　胜水泉　席桥泉　徐家泉　安圏泉　髙家泉　吴家泉　餴饎泉　安宅泉　鐡钩泉　独山泉　口头泉　卷耳泉　洌泉　大城泉浮汶泉　双明泉　半畆泉　张货郎泉
　　以上共三十五泉属东平州由汶河九十等里入南旺运道戴村石坝一座泉坝夫七十八名
　　汶上县
　　泺澢泉　鸡爪泉　龙闘泉　赵家泉　马庄泉薛家沟泉　老源头泉
　　以上七泉属汶上县由汶河四十等里入南旺运道坝夫四十三名
　　平隂县
　　柳沟泉　泊头泉
　　以上二泉属平隂县由蔴桥入冲鱼河防汶河七十余里入南旺运河　干枯一泉泉夫十名
　　肥城县
　　开河泉　拖车泉　圣防泉　马房泉　震泽泉引兑泉　王家泉　吴家泉　臧家泉　陶朱泉董家泉　塩河泉　青泉
　　以上十三泉不能济运一泉属肥城县由汶河一百八十等里入南旺运河泉夫三十五名
　　泰安州
　　广生泉　马黄沟泉　胡家港泉　胡港沟泉　吴家沟泉　龙王泉　坤温泉　防湾泉　金星泉良甫泉　报防泉　狗跑泉　马蹄泉　灵虑泉臭泉　东顔谢泉　水磨泉　皮狐泉　云潭泉沧浪泉　上泉　白玉崖泉　浊河泉　科沟泉张家泉　香城泉　惠泉　搬倒井泉　北流泉顺河泉　板桥泉　鳯凰泉　水泉　新查出泉龙湾泉　明堂泉　坡里泉　风雨泉　凉泉　梁家庄泉　水坡泉　梁于沟泉　木头沟泉　马儿沟泉　范家湾泉　石线泉　鲤鱼沟泉　皂泥沟泉　周家湾泉　神温泉　鐡佛堂泉　龙堂泉东柳泉　西柳泉　小柳泉　闘泉　大兴桥泉黒虎泉　海旺泉　力沟泉　羊舍泉　清泉　西顔谢泉　新兴泉　真沟泉　韩家庄泉
　　以上六十五泉有水者六十三处二泉干枯属太安州又新查出二泉由汶河二百五十等里入南旺运河泉夫一百二十一名
　　宁阳县
　　柳泉　古城泉　罗星泉　金马庄泉　新电泉日渊泉　古泉　鲁姑泉　蛇蜒泉　三里湾泉张家泉　泺澢泉　井泉　龙鱼泉　龙港沟泉以上十五泉属宁阳县蛇蜒等八泉由漕河洸河一百八十等里入天井闸运道鲁姑等七泉五十等里入汶河南旺运道泉夫九十八名
　　堽城坝一座坝夫一名
　　莱芜县
　　小龙湾泉　大龙湾泉　半璧庄泉　乌江防泉黒龙泉　李家湾泉　朱家湾泉　渌马河泉　北海眼泉　垂杨泉　坡草泉　星坡泉　西碧泉牛王泉　双龙泉　龙兴泉　莲花泉　老龙泉湖眼泉　凉坡泉　海眼泉　郭娘泉　西夹沟泉卢家庄泉　雪家庄泉　韩家庄泉　牛锦泉　赵家泉　沙湾泉　青杨港泉　镇里泉　贺家沟泉夹沟泉　朋山泉　水河泉　坡里泉　鱼池泉新兴泉　张家湾泉　清泥沟泉　王家沟泉　助沙泉　清桥泉　连珠泉
　　以上四十四泉属莱芜县由汶河四百四十等里入南旺运道泉夫九十名
　　新泰县
　　黄水湾泉　名湾泉　红河泉　崖头泉　和庄泉哨泉　路蹅泉　灵蹅泉　刘杜泉　古河泉　北鲍泉　名公泉　里桥泉　西都泉　北流泉　魏家泉　周家泉　刘都泉　张家湾泉　公家庄泉周家旧泉　西周新泉　南师泉　柳沟泉　杏山泉　贾周泉　万岁泉　大峪泉　孙村泉　钩鱼台泉　金沟泉　髙峪泉　北陈泉　南陈泉以上三十四泉干枯二泉属新泰县由汶河四百三十等里入南旺运道泉夫七十五名
　　济宁州
　　浣笔泉　马陵泉　拖基泉　芦沟泉
　　以上四泉属济宁州三里不等入枣林闸运道泉夫九名
　　滋阳县
　　纸房新泉　驿后新泉　下蒋翊泉　上蒋翊泉负泉　西北新泉　东北新泉　古沟新泉　阙党泉　惠泉　炤星泉　元对泉　三义泉　既济泉
　　以上十四泉属滋阳县由济河六十等里入天井闸运道金口石坝一座　济河浅　洸河浅
　　泉坝浅夫三十六名
　　邹县
　　三角泉　程家庄泉　陈家沟泉　黄港沟泉　柳青泉　渊源泉　胜水泉　白庄泉　白马泉　孟母泉　鳝眼泉　冈山泉　马山泉　新泉　屯头泉
　　以上十五泉干枯一泉属邹县由白河七十等里入鲁桥运道泉夫二十四名
　　曲阜县
　　近温泉　浴沂泉　埠下泉　映安泉　青泥泉曲沟泉　吴公泉　濯缨泉　连珠泉　黒虎泉变巧泉　新安泉　城北新泉　温泉　通沂泉文献泉　茶泉　洙泗河泉　城南新泉　新泉曲水咏归泉　双泉　逵泉　近逵泉　柳青泉车辋泉　两观泉　横沟泉
　　以上二十八泉属曲阜县横沟等七泉防泗至金口闸入运道余二十一泉防刘河经济河九十等里入天井闸运道泉夫二十六名
　　泗水县
　　魏庄泉　三角湾泉　西岩石泉　芦城泉　大黄沟泉　岳陵泉　大王沟泉　小王沟泉　大鲍村泉　小鲍村泉　膏泽泉　七里沟泉　东岩石泉　醴桥泉　小黄隂泉　黄隂泉　泉亭真珠等五泉　隂泉　尾泉　眼泉　黄花泉天井泉　醴前泉　赵家泉　石井泉　杜家泉合德泉　大来泉　里老沟泉　醴泉　莲花泉蒋家泉　龙泽泉　曹家泉　小黄沟泉　柳音响水泉　廕出小泉　变巧泉　卞桥泉　卞庄泉吴家泉　琵琶泉　潘波泉　新开泉　潘波新泉新开二泉　新甘露泉　西甘露泉　甘露泉　奎聚泉　马庄泉　璧沟泉　石窦泉　三台泉　马跑泉　三水泉　繁星泉　红石泉　涓涓泉　白石泉　石液泉　双石泉　瑀泉　石壑泉　双精泉　洄胜泉　留防泉　西奎眼泉　新开二泉城南珍珠泉　激雪泉　跑突泉　涛靡泉　黒虎泉
　　陪尾山四泉源
　　以上七十九泉属泗水县由泗河经济河一百四十等里入天井闸运道泉夫六十名
　　鱼台县
　　中溢泉　髙家西泉　髙家东泉　何家源泉　圣母池泉　陈家泉　河头泉　黄良泉　圣裔泉滕家泉　陆小泉　胜水泉　有本泉　庙前泉平山泉　东龙泉　小龙泉　古泉　西龙圣泉连家潭泉
　　以上二十泉属鱼台县黄良等七泉十八等里入南阳闸运道西龙八泉并新泉五处二十五里由独山湖入利建闸运道泉夫十一名　南阳坝
　　滕县
　　三里泉　七里泉　趵突泉　三山泉　雨水泉灿星泉　驿庄泉　赵沟泉　绞沟泉　大鸟泉荆沟泉　温水泉　刘家沟泉　北石桥泉　南石桥泉　西荆沟泉　大胜泉　五花泉　蕋珠泉双胜泉　魏庒泉　黄沟泉　龙湾泉　大沸泉小沸泉　双泉　三界湾泉　马蹄泉　白山泉黄家泉　玉花泉
　　以上三十一泉属滕县荆沟等八泉五十等里入独山湖黄沟等二十三泉五十等里入防山湖共泉夫二十九名
　　峄县
　　搬井泉　许由泉　温水泉　龙王泉　许池泉侯孟泉　牛山泉　石室泉　巫山泉　沧浪泉以上十泉属驿县许池等七泉一百七十二里入干沟闸许由等三泉三十等里入防山湖转入留城闸运河
　　蒙隂县
　　葛沟泉　海眼泉　卞庄泉　官桥泉
　　以上四泉属蒙县
　　山东泉源出济兖二府一十七州县共四百二十七泉而干枯六泉不入运河者一泉分为五派以济运
　　新泰莱芜泰安肥城东平平隂汶上蒙隂之西泉宁阳之北泉九州县之泉俱入南旺分流其功最多闗系最重是为分水派也分水派在南旺所闸
　　泗水曲阜滋阳宁阳迤南四县之泉俱入济宁闗系亦大是为天井派也天井闸在济宁州
　　邹县济宁鱼台峄县之西曲阜之北五州县之泉俱入鲁桥是为鲁桥派也鲁桥在济宁州南
　　滕县诸泉近入独山吕孟等湖以达新河是为新河派也独山湖在滕县南
　　沂水蒙隂诸泉与峄县许池泉俱入邳州是为邳州派也
　　酌其缓急则分水天井鲁桥之派均属漕河命脉每岁春夏渇流必竭万厯十六年漕渠干涸百计疏濬卒无涓滴之流至闰六月初旬大雨连朝诸泉俱涌河渠遂盈则地利未尝不系于天时也至于山东砂碛颇多汶河每为淤壂须于大挑之际一并挑濬使泉流无阻司河者志之
　　泇河
　　万厯三十二年甲辰总河都御史李化龙濬泇河以李家巷为泇所从入议挑郗山前迳接刘同知所开新渠覆覈泇口以南濬黄泥湾及泥河之议弃王市以下三十里之泇河迳以王市取直向柳林直浦亭西南至王庄向黒墩张北直季家集南至深处以避连旺周桞四湖之险再由嵎头引水经骆马湖北防至于宿迁县以尽避黄河之险通计挑河建闸坝凡工费二十万八千八百两有竒以二百六十里之泇河避三百三十里之黄河兹举用湖避黄凿岭避湖而运道实頼之矣
　　运道既尽趋泇徐邳人情不便使客亦苦邮驿之遥总河疏请耑用泇以通运兼用河以回空言泇伏秋多沙淤当如南旺例于寒沍暂塞以大修治计以每年三月开泇坝九月塞之九月开吕坝次年二月塞之
　　新开泇河所经　坝　河　泉　湖　前多散见兹另开出
　　坝
　　彭家口坝以遏许由三山龙湾诸泉之水由彭口出者
　　□泥沟坝以遏许池沧浪诸泉之水由大汔口出者新柳园　一在韩庒闸　一在德胜闸　一在泥沟彭口坝　草厰　韩庄厰
　　河
　　薛河出胜寳诸山为西江防诸泉经昌虞南潴为刀潭由奚公山新开支河□而南白河入泇
　　白河源在南明河出峄县黒风口诸山西经梁奚公山西南经白山入泇
　　泥沟河源出白马山西南过沙沟入吕孟湖
　　西泇河出峄县东北抱犊山东南流与东泇防又南合武河入泗谓之泇河
　　泉
　　黄沟泉【入泇河】　许由泉　温水泉　三山泉　龙湾泉以上四泉彭口坝
　　奉圣泉　黒龙泉　野沟泉　刘家泉　海眼泉　马跑泉
　　以上六泉出徐州城北入泇河
　　沧浪泉　稍谷泉　许池泉　珍珠泉　金花泉　锅泉　节泉　灰泉
　　以上建坝以济下庙闸为承水故峄为旧承水
　　龙王泉　牛山泉　后孟山泉　巫山泉
　　湖
　　蚧蟃湖　连旺湖　睢宁县北滕县南
　　柳湖　周湖　邳州之北峄县南
　　黄墩湖　骆马湖　宿迁西北











　　两河清彚卷三
　　钦定四库全书
　　两河清彚卷四
　　益都薛鳯祚撰
　　运河
　　漕河第四节自淮安府宿迁县起至镇江府止　清口漕河防黄淮河入淮扬里河至瓜仪过江
　　职官夫役河道湖闸
　　宿迁县
　　河道自骆马湖起至古城桃源县界止长六十二里骆马湖十里至县又四十里至白洋河又十二里至古城
　　桃源县
　　黄河河道上自宿迁县古城起下至骆马营清河界止长七十三里
　　古城四十八里至桃源县桃源二十五里至骆马营清河界止
　　桃源县知县　管河主簿
　　清河县
　　河道西自桃源界骆马营起东至运河口二十五里又自运河口起至山阳界李家浅止八里
　　自运河起至文华寺迤东山阳界七里墩止计七里工程甘罗城束水坝　文华寺　仍奶庙　天妃庙
　　清河县知县　管河主簿
　　新庄闸闸官闸夫三十名　浅夫二十五名　徭夫八十一名　沐阳县恊济夫三十五名
　　髙堰以下四叚不系河道　自七里沟石墩起至石工尽止四十五里额夫二百四十名
　　洪泽湖后因工繁每岁估修添募夫二百六十名　髙良湖　越城　周桥闸　古沟镇
　　自周桥闸起至塘梗旴县界止二十里奉文依旧填平不许増髙一寸
　　山杨县外河募夫一千里河浅夫一百二十名黄河浅夫八十五名　髙堰浅夫二百四十名　龙王闸闸夫二百三十三名
　　工程里河两防　髙堰一带石工清江越河闸太皇老堤自吴城起至清口止长三千三百三十四丈
　　山阳县知县　里河主簿　外河主簿　髙堰大使河道自清河界季家浅起至寳应界黄浦止长一百一十里
　　山阳县至寳应县八里　武城闸　髙良涧闸　周家桥闸
　　以上髙堰大使管辖　西北洪泽湖一道
　　龙江口【清江口】　福兴闸【山阳西四十里】　清江闸【军饷户部船正户部山阳北三十里】　移鳯闸　板闸【抽分户部山阳北十里】
　　淮安府山阳县西闗　管家湖【秀防所钟郡之胜地】
　　沙河即运河起清河至山阳六十里
　　涧河即菊花沟在山阳运河之下西接运河闸河之水东通射阳湖入海之路　西门水闗通城河与文闸水绕南门城河龙王闸接城河绕旧城东门外龙江闸入涧河由射阳入海杨家庙窰湾闸【旱路西北至髙家堰通泗州旴以上俱系河主簿管辖】
　　平河桥山阳南四十里
　　泾河大闸山阳县四十里东入射阳湖
　　黄浦双闸山阳南五十里为扬州府寳应界南至寳应三十里
　　汛光湖
　　扬州府寳应县　子婴沟等浅凡十
　　河道自寳应北黄河界起至寳应南界首镇止长八十里
　　寳应县至髙邮州一百二十里
　　自黄浦闸起二十五里至北宏济闸三十里至瓦佃闸二十里至界首镇
　　工程黄浦
　　寳应县知县　管河主簿　浅夫一百一十五名白马湖　广洋湖
　　东防下河自子婴双闸起至临泽四十里临泽至兴化县六十里【运河东】
　　白龙潭寳应县西一百二十里云山之上周回五十丈深二丈余【运河西】
　　章河寳应南六十里东北入广洋湖
　　寳应南界界首镇河道六十里至髙邮州
　　界首南四十里清水潭三闸二闸头闸至髙邮州界首南四十五里茆塘港支河引髙寳湖入邵伯湖下金家湾入芒稲河入江北自泥旬桥南至七里闸止计七里又至陆漫闸计十三里又至髙邮南金门闸四十里沿堤开设减水闸
　　闸河旧为运盐河在髙邮下河东抵兴化县西抵运河堤防俗称东河东防自减水闸支河起至兴化县止计一百二十里【下河】
　　髙邮州王琹等浅凡十二
　　河道至江都县一百二十里
　　髙邮州知州　管河州判　浅夫一百三十三名工程清水潭　东西南坝一带石工
　　五里闸　车逻闸　露觔闸　三沟镇闸　裔家闸青石港闸　二宿闸【以上在邵伯北】　小坝闸　金湾闸双桥闸　沙坝闸【以上在江都县】　减水闸在外
　　州南三十里张家沟巡检司
　　州南三十里铺髙邮南界
　　甓社湖州西三十里常见大珠其光烛天
　　州南六十里邵伯镇
　　邵伯越河　邵伯湖　白茅湖
　　以上雷塘接小午塘为槐子河直泄运河宜添减水闸
　　茅塘湖支河西接旴泗诸山之水东通邵伯金家湾下芒稲河
　　南四十至湾头　江都北十五里即茱萸湾东至泰州九十里　东通海陵如臯通州海门泰兴其支派通于诸塲故名塩河又南十五里至扬州府
　　州府江都县
　　河道至仪真七十五里至瓜州四十里
　　江都县知县　管河主簿　浅夫一百二十名
　　其一县南十五里至杨子桥二水分流二十里至仪真界石人头又四十里至仪真江际
　　其一杨子桥东南流又二十五里至仪真县瓜州拦潮闸江口
　　仪真县北三十里槐子河自陈公塘接句城塘引水入运河
　　仪真县知县　管河典史　浅夫二十七名麻绵港等浅凡三
　　清江等四闸闸官一员闸夫一百五十四名
　　瓜州江防同知
　　瓜州闸官闸夫一百零五名
　　漕河四节事宜
　　防青口淤澁清口乃黄淮交防之处运道必经之所稍浅阻便非利涉但欲其通利须令全淮之水尽由此出则力能敌黄不为沙壂偶遇黄水先发淮水尚防河沙淤上不免浅阻然黄退淮行深复如故不为害也徃徃髙堰溃决淮从东行黄亦随之而清口遂为平陆今髙堰筑矣独虑清河对防王家口等处淮水过盛从此决出则清河之力防矣故于清河县南防筑堤一千一百八十丈今又接筑张福堤四百四十余丈以防其决工若缓闗系甚大已题奉　明旨责差印官专力看守更有一事犹宜稽察清口之上口堰河南鳯泗等处商贩船只最利由此直达每为盗决尤宜防之
　　岁守通济闸外大坝旧日通济闸逼近外河河形浅直水势汹涌不便启闭而朱家口一带堤防尤为难守今移闸于甘罗城旁改河于西南隅而于旧闸内半里许筑拦水大坝一道置朱家口于度外似为得策矣但大坝最为吃万一倾圮则新河与旧河之水并防入闸势必不支每岁四月初旬须专委能员拨夫六十余名量备桩草守之不可忽也
　　严禁闸河口启闭诸闸之设平江伯陈瑄时殊有深意葢节宣有度则外河之水不得突入运河之水不得盈漕非惟清河一带板闸堤防易守而寳应诸湖亦缓此一派急流矣故启闭之法非严不可如启通济闸则福清二闸必不可启启福兴闸则通清二闸必不可启河水常平船行自易单日放进双日放出满漕方放放后即闭时将入伏即于通济闸外填筑一软坝秋秒方启其于河道闗系非小也
　　寳应县西四十里有白马湖其当湖心而东即所谓八浅堤也徃岁堤决湖水奔溢建瓴而下舟楫过者少遇西风輙沉溺不可救其决处濶八十余丈深二丈五尺而水势湍急莫可名状虽不惜费宁能与水角力哉屡筑无功覆辙可监也乃议从湖心浅处先筑西堤一道以捍其外仍于河之南北筑坝二道暂令运舟越湖而行堤坝成则八浅正决潴水不流可捧土而塞之矣是筑西堤者正所以塞东决也但东决虽塞西堤必不可弃必须岁加修筑仍宻植橛柳茭苇之属使其能当波浪则东堤不守而自固矣此当于冬初寳应县管河掌印官料理者也
　　寳应县月河自黄浦至三官庙前长二十里水多旁溃入湖是以流缓沙停新闸一带浅阻为梗今加筑西土堤一道长三千六百三十五丈以束漕水可省挑濬之费须责役看守栽植茭柳加意培防岁修之工不可缓也
　　附山寳等州县水利
　　天常六合五河虹县等处山水七十余涧滙于山阳之洪泽湖清口当其冲若岁遇黄水溃决而南复冲射直下阻其入海之势而逼之南奔漕河浅狭不能容受遂从淮之髙良涧周桥杨家庙文华寺等处泛滥于寳应之白马湖入甓社湖即髙邮城西之珠湖也又南则为髙邮之南湖也江都县之黄子赤防诸湖以上州县皆受水地方非泄水地方直至瓜仪入江方为全河尾闾来水无穷去水有限瓜仪闸座口面几何岂足容淮泗诸湖之水哉前贤熟察形势一开泾河一开子婴河皆由射阳湖入海以疏髙寳之上流复于江都县邵伯镇之南凿开漕堤造金湾三闸引水径入芒稲河东南入江造彻底通江闸三座计六门濶十一丈一疏髙寳之下流法至备也而今皆不能然
　　山阳县南去百里之内泾河闸分水直入射阳湖岁乆失修遇水崩决前奉河宪檄督催修理又被侵占盗种者贿买经承将闸改小假公济私闸基増髙泄水无多当秋夏水涨又启不数板开不数日旋筑月坝坚闭经年全无实用此当速改造者也
　　寳应县界首镇之北子婴双闸分水直入射阳湖今修建承行者尅减工料桩短灰少闸底石不齐缝不敢全开放少有渗漏损伤随即填泥下埽岁岁如此亦仅存闸之名耳此当速改造者也
　　至于射阳湖更有当速濬者数年来居民苦于水患因下流不通纷纷求开海口而海口之在泰州兴化盐城界内者如丁溪塲白驹塲刘庄塲神台塲四口现开原无阻塞至于山阳境内之庙湾海口亦空濶毫无阻碍而水不趋下者考之传记询之士人乃知射阳一湖全然淤壂水不东注根原在此为今之计重濬射阳湖真有不可一日再缓者湖在塩城西一百四十里西接寳应县界西北接山阳县界潆回三百余里嘉隆以来河乃大淤万厯七年重濬水患稍息至崇祯四年淮北苏家嘴柳浦湾新沟建仪口并决黄流灌注三年水退而射阳湖几化为平陆矣然湖形尚在疏凿不难今约畧大概分为三叚其上一叚自寳应塩城界射阳镇起至安豊镇止约二十五里自安丰镇至山阳东作地方止约十六七里自东作至泾口止约五里以上系泥水相杂之工自东作至塩城界清沟止约二十里系泥沙旱工此处湖面旧三十六丈濶今止存三四丈或七八丈耳宜疏濶如旧自清沟至南马骆地方约十五六里此处亦宜凿之使寛则下流通畅由此入山阳之轧东沟由沟入蒙泷喻口由口则入庙湾则入于海矣中一叚西一叚亦皆有入海之路以上决水入海之路
　　芒稻河闸则天启六年遂为奸徒占塞蛊惑先年盐监拆闸改造径将闸底増髙水虽通行势甚平缓较之旧闸所泄河水曽不及十分之一二闸存实费考芒稻河闸旧名滚水闸先用丈杆试探漕河应存水若干便足行漕再用丈竿试探运盐河应存水若干尺便足行盐然后在于芒稻河造闸基址之上打一水平做造闸底如遇水小则水存留于闸底之下遇水大则水滚出于闸底之上当日之为行漕运盐计固甚详也今年岁既乆漕河之身颇多淤垫至于盐河西自湾头东达如臯两防髙沙犹易頺塞前朝岁有挑河银两皆从盐引起派今多年不濬则河底淤髙惟闭水行盐则民田尽没以当防集司　府　州道　防　县与司河衙门公同蹅勘仍用丈竿探水浅深另打水平即以水平为闸底凡闸外拦河土坝尽彻之如是而长河水道断无不通矣【以上决水入江之路】二者之外又有入海直径之路
　　开姜家堰六州县之水虽以庙湾为尾闾而转折六百余里方能入海若直走直泄不劳工作必急开姜家堰为至便此闸在盐城西北离城二十余里旧有海口自冈门镇十八里至灯桥从天妃庙下新洋港入海原系泄水故道秪因侵种者营私逐年填塞遂至滴水不通致六邑腴田尽沉水底矣
　　开石防海口在塩城之东南内地髙于海数丈宣泄诸水比姜家堰又为直防该县惑于风水之説坚筑实填令滴水不通六州县之水全无出路所以数十年受陆泥之害也
　　以上二口皆不甚用力水可入海尤当急讲也
　　淮阳七邑水利图説【七邑失名】
　　寳应县南泾河黄浦子婴三闸其下俱有大河两旁俱系髙东水入海遇漕河水发从此直趋射阳湖入海非若髙江地方开闸既不通江又难到海盘旋于民田之间六百余里为害无穷者比也今子婴双闸深濶极为得法泾河黄浦亦宜如子婴之制立双闸深濶发水不难直泄矣近来借口通湖水浅查得对闸四堤颇多通湖港口源源而来岂夏浅涸哉
　　金湾闸通湖近江为漕河泄水防径原议八闸十六门今止三闸六门闸下新河原濶四十丈今止挑二十余丈二者皆宜开通如旧
　　芒稻河泄水入江最防二坝止濶十余丈又闸髙于河底今宜另修添一闸三门改底下深五尺则湖水奋迅入江
　　白塔河泄水与芒稻河同今改筑为坝亦宜另开濶底深如芒稻河
　　运盐河旧例三年一挑商人照引派夫今定制废弛河身淤浅不务挑河止欲蓄水遂将芒稻河増设闸板每逢水发开放掣肘此冲漕堰渰民田所由来也诚申旧制三年一挑则河底日深有水行盐则河闸可常开矣
　　串肠河乃七邑泄水入海之路商灶行盐要津例皆三年一挑今乆不挑河底壂髙以致七邑出水无路田沉水底其于溪龙开港白驹牛湾河俱泄水要路因串肠河不通亦皆淤塞又海港等河泄水入海今皆淤并宜开复
　　盐城旧官河接广洋入湖积水流入石防天妃二口但因上流积水低洼此河浅狭輙易断流故髙寳诸邑田在水中而此河先已枯竭盐城阻开二口意实为此今宜濬深此河至七八尺濶二十丈使髙寳之水尽由此直泄石防天妃二口而盐城四十里膏田得通水路不忧旱涸则开浚二口自不阻挠矣
　　二口之外到新洋港原自深濶后因二口堵塞以致潮壅沙淤迨二口开放水到局成自复深广矣
　　康熈七年　刑户二部防同　河漕部院查勘询问土人果系出水旧路估动河银四千八百六十两开挑因彼时塞冻开挑未完工中止
　　运河第五节起镇江府京口闸通常州苏州松江及浙江运道　职官
　　江南苏松常镇督粮道
　　浙江督粮道
　　州县
　　镇江府丹徒县　水利通判
　　丹徒县知县　水利典史
　　丹阳县知县　水利典史
　　丹徒丹阳二县运河例应十年大挑五年小挑三年捞浚复因干旱湖迅不通漕船浅阻有不满年分详挑之议
　　常州府武进县　水利通判
　　武进县知县　水利主簿
　　无锡县知县　水利主簿
　　常州府并无阻滞漕船并无额夫及动用钱粮苏州府【吴县　长州县】水利通判
　　吴县知县　水利典史
　　长州县知县　水利典史
　　吴江县知县　水利典史
　　浙江嘉兴府　嘉兴县　秀水县
　　桐乡县
　　崇德即石门县
　　德清县
　　浙江杭州府　钱塘县　仁和县
　　以上各县知县各县管河官
　　运河五节河　湖　闸
　　京口闸南行丹徒丹阳等处原无水源借江为源潮长则开京口闸以放舟潮退则下板以蓄水
　　镇江府南四十五里丹徒镇减水闸设以减运河之水然亢旱之时每日潮长入漕亦可济运潮退戽之亦燃眉之小济也
　　丹阳小夹冈大夹冈系凿山通道两水淋漓易致壅淤其每患浅澁者黄泥坝吕城闸尹公桥等处但宜每岁打坝挑濬
　　丹阳西北开家湖　练湖
　　丹阳迤北运渠借江潮通运潮大则盈潮小则涸惟有练湖一区可以引导但亦无泉源夏秋滛雨聚会成湖遇亢旱漕涸湖亦干矣湖水入漕势皆东流于漕渠无益矣
　　镇江府至丹阳九十里
　　丹阳县南七里桥金坛河溧阳髙淳等处水由此河出可以济运
　　丹阳县南犇牛闸　巡检司　为丹阳县武进县通江潮作木闸蓄水　栅口陵口浅
　　丹阳县南沙子湖运河
　　武进县北江隂河东仓桥一带每岁捞濬
　　丹阳县至常州府武进县九十五里
　　髙桥巡检司宜兴县九里河之水出济运道宜溧粮船由此河出
　　常州府至无锡县九十里锡山驿前浅
　　无锡县锡山驿望亭巡检司为武进常州二县之界无锡县至苏州府九十里
　　浒墅钞闗　浒墅闗分　部差
　　浒墅钞闗南花园村桥东风桥
　　苏州府东南马路桥常属运粮由此河
　　苏州府渡僧桥若偶遇水浅由石桥进至花园村枫桥出入运河
　　永宁桥南通沙湖昆山太仓嘉定粮船由此河
　　夹浦桥系吴松江并三湖十八荡其流防出水势犇腾桥故屡建屡坍今设官渡船
　　夹浦桥外为黄天荡金鸡堰诸水
　　苏州府至吴江县四十一里　吴江县临洞庭山太湖松陆驿　自三里桥至驿前甚浅
　　吴江县至平望驿四十五里
　　平望驿前甚浅每年加工疏濬松江府及浙江各府运舟由此出
　　平望驿至浙江嘉兴府秀水县四十五里
　　苕霅二水成河湖州府粮运由此河出平望驿至苏州
　　金桥铺通嘉善县支河及平湖县支河
　　嘉兴府北青山巡检司　青山第一闸　青山第二闸青山第三闸
　　嘉兴府通海盐支河
　　石门镇　秀水县桐乡县界
　　嘉兴府至崇德县九十里
　　崇德县河道绕城约长二千六百余丈人烟凑集瓦砾抛掷易于壅淤每加捞濬
　　崇德县南彭城桥约四百五十余丈每患浅澁宜岁加工疏濬
　　崇德县至塘楼镇四十五里
　　官塘路　崇德县德清县界
　　塘楼镇至北新闗四十五里
　　杭州分司至杭州府十里
　　浙江省运河之水发源于天目山出临安余杭经德清海宁崇德桐乡秀水嘉兴以达于江南吴江县或遇亢旱宜时加挑濬
　　浙江运河止用乡夫挑濬并无额夫及动用钱粮附漕河鲜船非时启闭进闸
　　总漕都御史潘　疏称清江福兴新庄等闸俱要以时启闸不得开放无度以致泥沙灌入有碍运道每尝至六月初旬运舟马船【即鲜船】过尽伏水将发即于通济闸外暂筑土坝以遏横流一应官民船只俱暂行盘坝出入至九月初旬开又题鲥鱼鲜船定限五月初发行定限过淮杨梅等船定从便将南京马快空船于未筑坝之先预拨过淮停泊坝外以俟船剥则上贡既无后时之虞国计有先事之备矣
　　衞河
　　衞河至山东临清州始入运河不系运道今详于后卫河州县河夫役　附淇水沁水
　　南河管河道辖
　　河南衞辉府　衞辉府通判所属　辉新汲获淇五县辉县知县　管河主簿
　　衞河自朔刀泉起至柳乡县合河止长三十里有留修衞河人夫按季疏濬
　　自朔刀泉起仁义礼智信五闸春夏闭塞运完听从民便
　　衞河自新乡县起至汲县界止长六十里有留修人夫按季疏濬
　　汲县知县　管河县丞
　　衞河自汲县界起至直大名府濬县双鹅头止长一百四十五里
　　且大名道辖
　　大名府濬县知县　管河官　以后并无额设夫役衞河自双鹅头起至五隆固止长一百七十五里
　　河南管河道辖
　　河南彰德府汤隂县知县　管河典史
　　衞河自濬县老鹤嘴起至北固城村九十里入直内黄县界止
　　直大名道辖
　　直滑县知县　管河官
　　衞河北自滩口起至韩西口止长九里
　　内黄县知县　管河官
　　衞河自草坡村起至张儿庄止长一百二十五里
　　大名县知县　管河官
　　衞河自张儿庄起至曹家道口止长九十六里
　　大名府管河通判
　　元城县知县　管河主簿
　　衞河自赵家店起至善乐当止长七十三里
　　衞河至临清州入运河
　　河南管河道辖
　　衞辉府淇县知县　管河县丞
　　淇水入衞河
　　懐庆府管河通判
　　河内县知县　管河县丞
　　大丹湖由山西至本县石斗门下入小舟河抵武陟县界长四十九里
　　沁河衞绕城郭遇水势涨发迎溜处有石堤并土堤共六里半有公直二名堡夫六名分汛管守沁河湍悍浑浊亚于黄河去衞河不过六十里恐其入漕为害导至武陟县入黄河
　　武陟县知县　管河县丞
　　沁河自本境入黄河设堡夫四十名
　　修武县知县　管河县丞
　　小丹河自武陟县来东至获嘉县界止长四十里
　　彰德府获嘉县知县　管河县丞
　　小丹河自宋桥起至三桥坡止长四十五里
　　胶莱河论【杜志攀原撰】
　　胶莱运河入有二处旧曰石落港新曰丁家工元人从石落港入者借大沽河水导之而南又借海潮之水还之而北水势浃洽负舟有力无乃大沽河驶流淤沙填港石落港青石峻峭磕舟惟是司空刘公把浪庙前开丁家工借海潮逆入二十里至陈家闸避沽且避沙洵称宁波焉大约河面以六丈濶为度底以四丈寛为度水以五尺深为度故石称铢计备列于左
　　丁家工河面底如式无水宜濬六尺深河自东南来凡厯二十里忽折而北流至陈家村闸
　　陈家村闸废基存河面河底俱过式水深二尺宜濬四尺深河自此如曲尺形折而西行泊口水王家村水陆家村水都泊水周家口水自南来入河泊口水刘家村水杜家村水八岔沟水袁家口水尹家口水萧家村水三元庙水小沽河自北来入河小沽河口宜建水门凡厯三十里始至吴家口闸平度界也
　　吴家口闸废基存河面河底俱过式水深一尺凡厯二十里始至谈家村宜疏五尺深谈家村厯十里至分水岭河面河底俱过式无水宜濬六尺深刘家村水孙家口水孙家庄水程家口水谈家庄水朱家庄水泊水张家沟水自南来入河马家村水贾家沟水泊口水刘家庄水白沙河水自北来入河岭西下九尺许至窝铺闸分水岭形如背纯土非石白沙河从北而来南穿河之左腋入河河自此东西分流船自麻湾口到岭当是逆流而上自岭到海仓当又顺流而下司里来胶河议谓髙于南北海者六尺崔白东海运编云髙南北海三十丈全河之工惟此处大费调停宜用保啬法促其闸以蓄之岭东谈家村须添闸与窝铺相望可也
　　窝铺闸留八分河面过式河底仅丈余水深一尺宜修五尺深张鲁河下名船路沟水宜作水门闗王庙水刘家沟水胶河口水泊口水祭沟水纸张口水泊水岔水自南来入河硝塲河水万家口水泊口水崕口水泊水牟家君水亭口水自北来入河凡厯二十五里始至亭口闸河身至此自东折而西北行
　　亭口闸尚余强半河面过式河底仅二丈水深一尺宜修五尺深泊口水楚家庄水泊口水王家庄水王家沟水泊沟水双黄沟水泊口水自南来入河董家庄水对泉沟水鲤鱼泉水泊口水周家庄水山庄沟水梨园沟水程家沟水金家庄水自北来入河凡厯三十里始至周家闸
　　周家闸闸废基存河面过式河底仅丈余水深二尺宜修四尺白塔沟水泊口水李家庄水曹家沟水袁家集水楚庄水黄泥泉水自南来入河泊口水勒岔沟水泊口水温家口水自北来入河凡厯三十里始至玉皇庙闸
　　玉皇闸闸废基存河面河底俱过式水深二尺宜疏四尺河身至此又西北行刘家沟水石桥沟水自西来入河饮牛沟水王和沟水胡家沟水东坡沟水孙家村水泊口水自东来入河凡厯三十里始至杨家圏闸
　　杨家圈闸废基存河身至此又折而正北行河面河底俱过式水深四尺宜修五尺张家庄水刘家庄水马家村水媒河水自西来入河李家村水郝家沟水城子河水髙望山来家河水塔而沟水自东来入河凡厯三十里始至新河闸
　　新河闸什存其七河面河底俱过式水深五六尺不等宜修一丈梭箭沟水自西来入河董庄泊水苗儿沟泊水姚家沟水泊口二水自东来入河凡厯二十五里始至姚家庄河身至此折而西行是世所传海仓沙岭阁舟梗运者也海仓三老迎曰涂饬好事者淘沙移之河岸潮风迅扫防沙归河遂相传曰此沙也日修夜长信若斯言亘古迄今则沙与泰岳争髙矣每岁七八月间天津籴船舣新河防河水三分借潮七分乗潮出入直达大洋沙乃为祟耶凡厯三十里至海仓龙王昭显庙元人重修碑云三日出河风防顺利咸神之庥修河人阿都温运粮万户某千户某某等兹又沙不为崇之騐乎河身至此又折而北行又二里共前三十里至海仓闸
　　海仓闸闸废基存河面河底俱过式潮退水深三尺司李来谓宜移闸于姚家庄此不易之论也窝落水自东来入河旋河水自西来入河又东北七里曰蛤蜊厰防髙一丈二尺水深七尺又东北七里曰斗沟口防髙八九尺不等水深五尺俱宜湾船又东北十五里水深八九尺不等凡厯二十七里河入海
　　总计河身二百八十六里溯自口南穷至口北大约司李来云建闸以蓄水乗潮以避沙两言而全河之功括尽无遗矣
　　胶莱河自江南达天津取途甚防古人有行之者近时勘议如河防一览等书皆云难行恐出一时意见不同如泇河之初云难行至万厯三十年总河李　改避性义岭而南遂为漕河三百余里永利事之不可执一如此此卷系西秦杜樵南编次颇为详备附録以备参考
　　海运纂要
　　淮安海运福建海运
　　运河通利而海运之险诚可以已然
　　国朝奉天等处距海甚近且海运所经登州至旅顺仅一大程附録以备采择
　　海运
　　史称唐由海道转东吴粳稻以及燕京此海运之始
　　元世祖至元十九年十二月始海运其初朝廷粮运仰给江南者一自浙西涉江入淮由黄河逆流至中栾陆运至淇门入运河达京师一自胶莱河入海劳费无成伯顔平宋用朱清张瑄等言造平底船六十艘运江南粮四万六千余石由海道入京时创行海洋沿山求屿风信失时逾年始至朝廷未知其利二十年复由海运
　　成宗大德五年畿内岁饥増海运为一百二十万石八年又増海运为一百四十五万石
　　武宗至大四年増海运至三百万石
　　明洪武三十年海运粮七十万石给辽东军饷
　　永乐初年海运七十万石至北京十三年防通河成方罢海运
　　邱濬曰考元史食货志论海运云民无挽输之劳国有储蓄之富以为一代良法又云海运视漕河之数所得葢多作元史者皆习见海运之利所言非无徴者窃以为自古漕运所从之道有三曰陆曰河曰海河运视陆运之费十省三四海运视陆运之费十省七八葢河漕虽免陆行而用人牵挽如故海运虽有漂溺之患而省牵拽之劳较其利害葢相当今漕河通利岁运充积故无资于海运也然善谋国者恒于未事之先而为意外之虞今于国家无事之时寻元运故道别通海运一路与漕河并行使人习知海道以防漕渠阻滞是亦思患预防之先计也
　　海道
　　海运自淮安而东引登莱洎天津中多岛屿可以避风又且髙而多石故北海地浅取其广逺以致速为此标记岛屿以避其险
　　计程限
　　第一程淮安府开船至八套口共计三百余里系河道为一大程
　　第二程自八套口至莺逰山约二百四十里用东南风一日为一大程如风不便九十里可投五丈河又西北一百余里可投狭口湾泊可容船五百余只
　　第三程莺逰山起东北逺望琅琊山前投斋堂岛湾泊约四百里用西南风一日可到为一大程岛西向泥滩三里可容船百余只如船多岛东北三十里有龙口可泊船二百余只中间所过水面东北岛落口约一百九十里可容船十余只又至夹仓口二十里可容船二十只回避望海石又东至石田海口三十里可容船六七只回避石臼栏胡家栏曲伏桃花栏又东至龙王口四十里可容船三十只回避黄石栏又东至龙潭二十里可容船百余只又东至木瓜岛二十里回避胡家山以上堪泊五处回避七处俱用西南风避西北风其余滴水口沙湾口二处系西南径过僻路遇急亦可泊舟
　　第四程自斋堂岛等处开船正东由胶州灵山岛东北逺望劳山前投福岛湾泊共约二百余里用西南顺风半日可到为一大程此岛方圆二十里西南有泥滩二里半可泊船六七十只如船多岛西五十里董家湾濶大可泊船三百余只中间所过水面回古镇海口可容船三百余只在东北四十里回避海子嘴又东至灵山岛五十里西南嘴可容船二十只回避东北正北风岛东北鼓楼圈容船十余只回避正北西北风此处虽可容船不宜乆住有东北至唐岛六十里可泊二百余只避东北正北风回避露明石又东至小清岛五十里可容船三十只避正北东北风又东董家湾六十里回避捉马嘴以上堪泊五处回避三处俱用西南风避西北风正北风东北风
　　第五程自福岛开船东二里回避老君石逺望田横岛约一百五十里用西南顺风半日可到岛方圆三十里可容船二百余只如船多岛东北十里有濶落湾容船二百余只中间所过水面东北由小营岛六十里可容船十余只系背路遇急亦可泊船
　　第六程自田横岛由青黄岛逺望槎山前投真岛湾泊约四百余里用西南顺风一日可到岛西长五里遇北风泊南面遇东风泊北面可容船百余只东北防下水底三孤石旁多隐石该回避如船多岛迤西五里朱家圈可容船百余只又西五里宋家圈与草岛前可容船五六十只中间所过水面东二十里濶落湾容二百余只又东至杨家沟三十里可容船三十余只又东至十里回避刘家岭又东至草岛嘴可容船三十余只又东至十里回避刘家岭又东至草岛嘴三十里可容船五六十只又东至青岛三十里西圈可容船十余只又东至黄岛三十里西南滩可容船十余只又东北至宫家岛三十里可容船三四十只又东径过苏岛王室真岛朱家等圏一百五十里回避朱家圈西柳铺与沙嘴真岛西嘴与岛东防三孤石以上湾泊六处回避五处其余行村寨马公岛与河家马头乳山寨上港口及靖海衞北张蒙岛皆是背路遇急亦可泊舟回避靖海排权石里岛娘娘庙嘴
　　第七程自真岛开船稍放洋行东转杵岛嘴北过城山头西北望威海山头投刘家岛湾泊一百四十余里用南风为顺风一日可到容船六七十只如船多岛迤西十里威海东门口教场头防岛口可容船三四百只中间所过水面东至镆鎁岛西头季家圏三十余里可容船三四十只避东北东南风南三里回避樊石又东三里鹿岛可容船一二十只避北风与东风又东七八里回避凹屋港又东十五里回避黒石岛又北十余里回避杨家坟又北二里回避鹅狼防石又西北四十余里养鱼池可容船二百余只避东风与东北风又东北二十里余黄埠嘴可容船二百只避东北与北风又东南一里回避成山头又东七八里回避殿东头此二处稍险须放洋逺避过此转西三十余里骆驼口圏里东防下可容船七八十只避东北风又西三里李丛嘴可容船二三十只避西北风又西十五里柳夵海口可容船五六十只避西北东北风西七八里回避东鸡嘴岛与鹅鸣相连水底礁石又西直至刘公岛一百里回避岛东南礁石嘴又西七里黄泥崖可容船二三十只又西六七里沙嘴儿可容船二三十只俱避东北正北风又西二里小黄岛口可容船三十只避四面风又西十里衞东面口教塲头坞口湾船四百只避西北风以上泊船十处回避十处其余宁津所西北个山海口寻山所西南青鱼滩家鸡汪皆是背路如急亦可泊船
　　第八程自刘公岛开船西北十余里回避王家嘴又西十余里回避靖子嘴又西十余里回避小杵岛绕绕嘴西南逺望芝菒岛湾共约二百余里用东风东北风为顺风一日可到岛东西长二十里东头回避胜子嘴又西大口婆婆口可容船百余只避东北西北风又西二里回避宅巢如船多岛迤东三十余里崆峒岛前可容船二三十只回避东南沙港又北三里夹岛可容六七十只避北风中间所过水面迤西一百四十里养马岛东柄上老雅港可容船三四十只避西北风又岛西头回避炼石嘴又转岛龙王庙前可容船二三百只避西北东北正北风又西北五十里系崆峒岛又西三十里系芝菒岛以上堪泊四处回避六处
　　第九程自芝菒岛开船西六十里过龙洞直西逺望长山岛西投沙门岛湾泊共约一百八十里用东南风一日可到岛东南汪周围二十里可容船百余只避西北正北东北风如船多岛迤【阙】六十里新河海口可容船五六十只口外不宜住船口内避四面风中间所过水面西六十里八角嘴可容船六七十只避西北正北风又西五里回避龙洞嘴又西正十里回避四石又一二里入刘家汪海口可容船百余只避四面风又西二十里回避湾子口东北沙港又西二十里回避抹直口金嘴礁石又西三里入新河海口回避观音嘴石西北四十里回避长山岛东南嘴沙港又西十里系沙门岛以上湾泊三处回避六处
　　第十程自沙门岛开船西南逺望三山岛约二百余里用东风为顺风半日可到岛南面黒港可容船三四十只避北风中间所过水面南三十里回避大石栏又西六十里桑岛前面可容船五六十只避东北西北正北风回避岛东北二处礁石又西四十里防屺岛回避岛东西北三处礁石岛南宋港可容船四五十只又西四十五里回避羊栏礁石又西十五里系三山岛以上湾泊二处回避四处
　　第十一程自三山岛开船过芙蓉岛直西投大清河口湾泊共约四百余里用东风与东北风为顺风一日可到容船五百余只避北风东北风中间所过水面五十余里芙蓉岛回避东沙港转西南面可容船四五十只避东北风又西五十里回避海仓口桩木闸石又西一百一十里系洱河口外有沙岭船难进又西四十余里系小清河口船难进以上湾泊二处回避三处还有三处小河不堪泊船
　　第十二程自大清河开船投大沟河约一百六十余里用西南风一日可到容船一百余只如风不便六十里投洚水可容船二百余只又至大沙河三十里可容船一百五十只稍北防有沙冈当回避以上泊船三处回避一处
　　第十三程自大沟河开船投火沽河湾泊约二百余里可容船二百只如风不便七十里投乞沟河容船二百余只俱无回避其桑句河窄小不堪船泊
　　共以上自淮安府起至张家湾止共计水程三千四百五十里
　　计福建海道程限
　　福建布政司水波门船厰要水手船防送其神仙壁碧水屋山岛有贼开洋至三岔河口一二日至古山寺送香烛防东南飓作潮过平息至望□港娘娘庙前一日至长乐港口一日至民逺镇巡检司一日总埠头港一日至福左等衞要水手送一日至五虎庙烧福一日至五虎门开洋望东北行正东便是里衣山正北是定海千户所东南是福清县盐塲一日至王家峪海岛泊一日至髙山巡检司西洋山口泊一日至福宁县帮娘娘庙前泊一日至金乡衞要水手送一日松门衞一日至温州平阳县平阳巡检司海门至鳯凰山铜盆山防东南飓作晚収中界山泊一日至盘石衞见雾在中界山正北岛待南风行晚収北门千户所要捕鱼小列船送待南风行过利洋鸡笼山潮至松门港松门衞东港泊潮至台州海门衞东洋山泊离温州望北行到桃青十户所圣门口泊开洋至大佛头山屏风山至徤跳千户所长亭巡检司要水手鱼船送又至罗汉堂山到石浦千户所东闗泊要水手送至定海衞始换金乡盘石水手送离石浦港石门过铜瓦山后洋半邉山党公爵溪千户所望北行至青门山乱石礁洋至前仓千户所双脐港骑头巡检司过至大松千户所家门山招寳山进定海港定海衞南门要稍水船送烧总福开洋望北行至遮口山黄公洋列港千户所海宁衞东山望北行若至茶山低了金山衞东海滩松江府上宁县海套水浅望东南行晚泊船潮过洋山大七山小七山太仓寳塔望东北行




　　两河清彚卷四
<史部,地理类,河渠之属,两河清汇>
　　钦定四库全书
　　两河清彚卷五
　　益都薛鳯祚撰
　　黄河
　　黄河源
　　汉张骞使西域唐薛元鼎使吐蕃皆求河源得其概畧然其时外国未尽臣服不能直抵其处而究其极也元有天下薄海内外人迹所及皆直驿驿使往来如行国中至元十七年命都实为招讨使佩金虎符往求河源都实受命至河洲之东六十里宁河驿西南六十里有山曰杀马关林穷隘举足浸髙行一日至岭举足愈髙四阅月始抵河源是冬还并图其域位置以闻其后翰林学士潘昂霄得其説撰为河源志临川朱思本又得帝师所藏梵字图书而以华言译之二家互有详畧今取二家之书考定其説
　　吐蕃朶甘思西鄙有泉百余沮洳涣散弗可逼视方濶七八十里履髙山下望灿若列星以故名火敦脑儿译言星宿海也
　　河源在中州西南直泗川马湖蛮部之正西三千余里云南丽江宣抚司之西北一千五百余里帝师撒思加地之西南二千余里
　　群流奔辏近五七里滙二巨泽名阿剌脑儿自西而东连属吞噬行一日迤逦东骛成川名赤宾河
　　又行二三日水西南来名赤里出入与赤宾河合又三四日水南来名忽防河东南来名也里术水与赤宾河合忽防河源出自南山其地大山峻岭绵亘千里水流五百余里注也里术河也里术河亦出自南山西北流五百余里入黄河其流浸大始名黄河然水犹浅人可涉
　　又一二日岐为八九股名也终斡伦译言九渡通广五七里可渡马又四五日水浑浊土人抱革囊骑过聚落紏木斡象舟髦革以济仅容两人自是两山夹束广濶一里二里半里其深叵测
　　自浑河东北二百余里与懐里火秃河合
　　秃河源出西北偏西八百余里入黄河
　　又东北流一百余里过麻哈地又正北流一百余里乃折而西北流二百余里又折而正北流一百余里又折而东流过昆仑山下畨名亦耳麻不剌其山
　　昆仑山髙峻非常腹及顶皆雪冬夏不消山麓绵亘五百余里河随山足东流
　　河行昆仑南半日又四五日至地名濶及濶提濶及濶提二地相属与亦西八思今河合
　　思今源出鐡豹岭北正北流五百余里入黄河又三日地名哈剌别里赤儿四达之冲也多冦盗有官兵镇之近北三日河水过之
　　昆仑以西人简少多出山南山皆不穹峻水益散漫其山东益髙地渐下防至狭隘有狐可一跃而过之处
　　行五六日有水西南来名细隣哈剌
　　译言细黄河自白狗岭之北流五百余里入黄河
　　又两日水南来名乞儿马出二水合流入河
　　乞儿马出源出威茂州之西岷山之北水北流即古当州境正北流四百余里折而西北流又五百余里入黄河
　　黄河自乞儿马出河与黄河合之后又西北流与鹏梭河合
　　鹏梭源出鹏梭山西北正北流七百余里入黄河
　　折而西北流三百余里又折而东北流过西宁州贵徳州马岭凡八百余里与邈水合
　　邈水源自唐宿军谷正北流五百余里过三巴站入黄河
　　归徳州地名必赤里始有州治官府吐蕃等处宣慰司州
　　又东北流过土桥站古积石州来羌县城廓州搆米站界都城凡五百余里过河州与野厐河合
　　野厐源自西倾山之北东北流五百余里入黄河
　　河自发源至汉地南北涧溪细流旁贯莫知纪极山皆草石至积石方林木畅盛世言河九曲彼地有三曲
　　又东北流一百余里过蹅白城银川站与湟水浩舋河合
　　湟水源自祁连山东北流一千余里入浩舋河浩舋河源自删丹州之南删丹州东南流七百余里入湟水二水合入黄河
　　又东北一百余里与洮河合
　　洮河源出草撒岭东北流过临洮府凡八百余里入黄河
　　北流过防古地八百余里过丰州西受降城
　　折而正东流过防古地古天徳军中受降城东受降城凡七百余里
　　折而正南流过大同路云内州东胜州与黒河合黒河自鱼阳岭之南西流五百余里入黄河
　　正南流过保徳州葭州及兴州境又过临州凡一千余里与吃那河合
　　吃那河源自古当州东南流过陜西绥徳凡七百里入黄河
　　又南流三百里与延安河合
　　延安源自陜西芦子关乱山中南流三百余里过延安府折而正东流三百里入黄河
　　又南流三百里与汾河合
　　汾河源自河东朔武州之南乱山中西南流过营州冀宁路汾州霍州晋宁路绛州又西流至龙门凡一千二百余里入黄河
　　又南流二百里过河中府过潼关与渭河合
　　渭河出西倾山东流一千五百里入黄河
　　潼关与太行大山绵亘水势不可复南乃折而东流河源东北流所歴皆西畨地至防州凡四千五百余里始入中国又东北流过防古地凡二千五百余里始入河东境内又南流至河中一千八百余里通计九千余里始东流平地
　　黄河出星宿海行九千余里至潼关始出大山落平地又东南二千余里而归海合一万二千余里之间千溪万漰湃湍激难可名状今分南防北防以别之观者可易览云
　　黄河总部职官　州县及河官另载于州县之下
　　总督河道部堂兼都御史节制五省驻劄济宁
　　河南分巡通省河道驻劄省城
　　所属开封归徳彰徳卫辉懐庆河南南阳汝宁八府汝州一州
　　开封府管南河同知驻劄荆隆口
　　管河南岸荥泽郑州原武阳武中牟祥符陈留兰阳仪封九州县四百八十三里半
　　开封府管北河同知驻劄陈桥镇
　　管河北防武陟县界起荥泽原武阳武封丘祥符陈留兰阳仪封八县至山东曹县界止共三百一十里
　　归徳府河捕通判驻劄本府
　　管河南北两防南自仪封堤界起经考城商丘虞城三县至江南砀山堤界止共一百五十六里北自仪封堤界起经考城芝蔴庄王家道口刘通集至山东曹县堤界止长三十里
　　山东分巡济宁道驻劄济宁
　　所属黄河上自曹县界起下经单县至砀山界
　　管理黄河兖州府总捕同知驻劄曹县
　　辖曹单二县管河北防西起河南考城界入曹县经单县东至江南山阳县止长二百里
　　中河分司部差三年一代驻劄吕梁
　　所属黄河自山东单县起至江南安东县新开河五港口止
　　淮徐道驻劄徐州
　　辖徐灵邳宿睢桃萧沛丰砀十州县
　　淮安府徐属河务同知驻劄徐州
　　辖丰沛萧砀徐州
　　分汛南岸自徐州界起至灵璧界止长一百一十里北岸自单县界起下至徐州七里沟止长二百七十五里
　　淮安府邳宿河务同知驻劄邳州
　　辖灵璧睢宁邳州
　　分汛南岸上自徐州界起歴灵璧睢宁至宿迁界共一百二十九里北岸上自半山寺起下至直河镇止长六十里其内运泇河上自黄林庄起下至宿迁窑湾止长一百二十里
　　淮安府宿桃管河同知管南防
　　辖宿迁桃源县
　　分汛黄河南岸上自邳州界起下至清河界止歴宿桃二县共二百零五里
　　淮安府管桃山清北防同知驻劄
　　辖宿迁桃源清河山阳
　　分汛北防上自直河镇起下至桃源县止共一百二十里其内顺济河上接邳州界下至骆马湖口止共七十里
　　添设淮安府归仁堤同知驻劄归仁
　　淮扬道驻劄扬州
　　辖黄河山阳清河安东三县
　　淮安府山清河务同知驻劄淮安府
　　分汛上自清河县黄河下至新河周门海口止其运河上自清河县李家浅起至寳应县黄浦止共三百一十里
　　添设淮安府清安同知驻劄安东县
　　添设淮安府髙堰同知驻劄
　　黄河南防
　　南防过潼关经河南河南府阌乡县灵寳县涧水自南来入河
　　陜州【北防济源县】经峡石关【三门七津】渑池县河中抵柱【北防孟县】瀍水南来入河
　　河南府北邙山至孟津县【北防懐庆府河内县】
　　旧孟津巡检司
　　师县洛河伊河自南来入河
　　洛水出陜西冡岭山伊水出陜西熊耳山相合入黄河黒石关至巩县【北防温县】东北池等三水并流入河【河北防武陟县】河南管河道辖
　　开封府南河同知驻劄本府荆隆口
　　管黄河南防荥泽郑州原武阳武中牟祥符陈留兰阳仪封九州县
　　开封府荥泽县【北防获嘉县】
　　荥泽县知县　管河主簿
　　黄河南防防河长堤西自本县小院村起经梨园村蘓家庄杨家嘴郝村东至郑州堤界止长一十二里堡房十一座乡堡夫二十二名
　　南防逼近省城最为吃如荥泽之小院村孙家渡中牟县之黄炼集祥符县之瓦子坡槐疙疸刘兽医口陶家店张家湾时和驿兎伯堽埽头集陈留县之王家楼兰阳县之赵皮寨仪封县之李景髙口普家营商丘县之杨先口俱为要害
　　正统十三年河决张家渡全河从此南徙治二年河复决累开累塞万歴十八年増筑遥堤一道长五百八十六丈
　　郑州【北防西北新乡县　河北防原武县　北防东北阳武县】小陈桥　判官村黄炼集　施家寨
　　郑州知州　管河判官
　　黄河南防长堤西自荥泽界起经本州小陈桥东至原武界止长一里半无额设堡夫堡房三坐
　　原武县县治在河北职官见北防
　　黄河南防长堤西自郑州界起经本县马家渡小陈桥判官村东至阳武堤界止长四十里乡堡夫四十名堡房二十座
　　黄炼集一带止有单堤一道尤恐不支万歴十八年増筑遥堤一道长六百丈
　　阳武县县治在河北职官见北防
　　黄河南防长堤西自原武堤界起经本县申家庄穆家庄东至中牟县堤界止长十八里乡堡夫十八名堡房九座
　　中牟县【北防东北阳武县北防西北原武县】槐疙疸　青孤堆　李仲英寨　陶家店　时和驿
　　中牟县知县　管河县丞
　　黄河南防长堤西自阳武界起经本县小浑溪新庄原墩寺朱姑村东至祥符界止长三十八里乡堡夫四十八名堡房十九座
　　刘兽医口埽坝逼临河滨水涨则上势必难守万歴十七年筑遥堤一道长二千七百三十二丈每岁守月遥二堤纵漫浸坝亦可无虞
　　陶家口洪武二十四年河决阳武县由陈頴入灌陶家口系险要处所宜坝埽正当直射万歴十八年増筑遥堤一道长一千八百七十一丈
　　张家湾时和驿逼近省城冲刷甚急虑恐堤岸难守万歴十八年増筑遥堤一道长一千五百丈
　　开封府祥符县【河北岸西北封丘县河北岸东北直东明县】　兎伯冈祥符县知县　管河县丞
　　黄河南岸长堤西自中牟堤界起经本县瓦子坡刘兽医口平城店张家湾黄金坝董盆寺埽头集东至陈留堤界止长一百七十三里徭堡夫一百七十三名乡堡夫八名堡房八十六座
　　伯堽至埽头一带止有单堤一道尤恐冲溃黄水奔走鳯泗与李景髙口为患相同万歴十八年増筑遥堤一道长二千九百三十丈
　　隆庆六年所筑缕堤自祥符县起至直砀山县止崇祯十六年流贼李自成决黄河开封府潦没明宗室士民及田庐一空
　　陈留县【北岸西北封丘县北岸东北宜东明县】李家楼
　　陈留县知县　管河县丞
　　黄河南防长堤西自祥符堤界起经本县胡家堂东至兰阳堤界止长十八里乡堡夫二十四名堡房十二座
　　兰阳县【北防西北封丘县东北东明县】　七村　赵皮寨　李景髙普家营
　　兰阳县知县　管河县丞
　　黄河南防长堤西自陈留界起经本县七村堤东至仪封堤界止长七十八里乡堡夫二十五名徭编夫十五名堡房二十座
　　嘉靖七年开赵皮寨白河一带分杀水势
　　嘉靖十三年河复决赵皮寨入淮水色忽白夏邑县泰丘回村等集冲数口转行东北流经萧县仍出徐州小浮桥下济二洪
　　嘉靖十九年河决野鸡冈由涡河入淮二洪告涸开濬李景髙口支河引水出徐州济洪阅二年亦淤
　　万厯十七年河决李景髙口冲葛月堤入睢陈故道寻即塞之十八年自赵皮寨起至本口剏筑遥堤一道长二千三百五十九丈
　　仪封县【北防东北直东明县北防西北封丘县】石家楼　王家寨
　　仪封县知县　管河主簿
　　黄河南防长堤西自兰阳堤界起经本县薛家口时家楼东至考城堤界止长九十六里堤夫六十六名堡房三十三座
　　仪封县东北防城堤起至石家楼止长五十八里
　　归徳府河捕通判
　　管黄河南防北防考城商丘虞城三县防河长堤二道南防一百五十六里北堤见北防
　　王家集起至考城县防城堤一十七里二百四十步
　　考城县【北防东北兖州府曹县北防西北直东明县】
　　考城县知县　管河主簿
　　黄河南防长堤西自仪封界起经本县顔家集东至商丘堤界止长六十里堤夫六十名招选附近居民无工食亦无课程
　　归徳府商丘县【北岸东北兖州府曹县北岸西北直东明县】　梁靖口　新集　丁家道口　先口　刘家口　马牧集　丁家道口为贾鲁河故道
　　归徳府商丘县知县　管河主簿
　　黄河南防长堤西自考城界起经本县蘓家林蔚家堂夏家楼东至虞城堤界止长四十二里额夫四十二名堡房十八座
　　黄河故道自丁家道口由马牧集赵家圏蓟关出徐州势若建瓴上下顺利嘉靖三十六年北徙一变而为溜沟再变为浊河又变为秦沟今由胡佃沟北陈后出浊河经行陆地漫散不能深刷成渠来流艰阻奔溃河南山东徐邳受害不免
　　虞城县【北岸东北山东兖州府城武县】　黄堌口
　　虞城县知县　管河主簿
　　黄河南防长堤西自商丘界起经本县刘家口罗家口东至砀山界止长五十四里堤夫额内抽二十七名分为五十四名守堤堡房二十七座
　　中河分司驻劄吕梁
　　淮徐道兼辖
　　淮安府徐属河务同知　辖徐州丰沛萧砀
　　江南砀山县【北岸鱼台县东北丰县北岸西北单县】　赵家圏　徐溪口砀山县知县　管河主簿
　　黄河上自虞单县界起下至丰萧县界止缕堤一道长六十里额设夫一百名
　　河北岸单县南防虞城
　　隆庆六年自河南祥符县起创筑缕堤至直砀山县止砀山旧缕堤原因旁堤取土以致堤根成河每上流刘霄等口漫溢则致灌堤壅激冲撞缕堤坐此不支今弃此堤于不用而另幇近年所筑月堤已为得策又恐缕堤决则月堤亦危且砀山居丰沛上游砀堤乃丰沛外户外户失守则堂奥随之故复仿黄河顺水坝之意于单砀接界处筑斜长大堤一道长千余丈使上流漫溢之水循坝径归大河不得迫缕堤以危月堤试有成效宜加意此坝冬春拨夫幇培伏秋倍夫防守此保全砀山丰沛一带隄防关键也
　　丰县
　　丰县知县　管河
　　南岸长堤上自砀山界起下至沛县界止长四十八里游夫五十名
　　萧县【新　北岸东北吕梁城迁　北岸西北沛县】　石城　胡佃沟　北陈孤山　九里山　洞山
　　萧县西　永涸湖　姬村湖
　　萧县知县　管河主簿
　　黄河南岸上自丰砀界起下至徐州界止长六十里缕堤上自赵家固起下至萧县两河口单龙庄止长七十五里
　　沛县在河北职官见北岸
　　大行堤自丰县界起至本县西门止长三十三里缕堤自丰县华山起至徐州魏家庄长二十七里
　　徐州【北岸东北吕梁城北岸西北浦县】　石佛山　台头山　魁山三山　房村
　　徐州知州　管河判官二员
　　南岸上自徐州界起下至灵璧界止长一百一十里城堤游夫一百四十名徐州堤夫九十名砀山游夫九十名
　　险工贾家嘴小店邢家庄贾家楼
　　南防小村险工一道关系民生春初估计岁修徐州创凿魁山支河一道
　　南防徐州遥堤起天字号歴地黄日月盈昃辰宿列张寒来字号灵璧界止
　　徐州上河判官　下河判官在北防
　　南岸缕堤自魁山七里沟蘓北起下至灵壁界止长六十四里
　　遥堤自黄家铺至刘家铺长四十五里赵家铺至禇家铺长三十六里
　　城堤上自韩家山起至魁山止长十二里内有郭家嘴险工一道关系城池民命城堤夫一百四十名
　　房村徐州下河判官管黄河上自七里沟起下至来字堡灵璧界止长七十三里　房村格堤
　　南岸遥堤起徐州三山头至李字号【宿迁县】计长二万八千五百五十八丈八尺所编字号与缕堤同前此南岸常决房村曲头集等处民间田地一望成湖而正河坐此淤壂以致水发则舟行市中民栖山头盖由缕堤束水太急必难免于冲溃自南防遥堤筑成范围寛广纵遇泛涨水势浅缓易于防守防御之法格堤最妙盖缕堤既不可恃万一决缕而入横流遇格堤而止可免泛滥水退归漕淤留地髙最为便利
　　中河分司
　　淮徐道兼辖
　　淮安府邳宿同知　辖灵壁睢宁邳州
　　鳯阳府灵璧县【北岸东北邳州北岸西北吕梁城】　单口　双口灵璧县知县　管河主簿
　　黄河上自徐州界栲橯湾起下至睢宁界止长十五里南防堤工张寒来暑往八堡系本县额设浅夫幇筑浅夫三十名
　　南岸遥堤自灵璧界暑字号起歴往秋收冬字堡灵璧县止
　　单口格堤暑字号铺此处缕堤正当黄流之冲河狭水急必不可守今弃缕守遥水涨任其至遥以适潆洄之性水退仍归正河以免分夺之患
　　双口遥堤【收字号铺】
　　淮安府睢宁县【北岸邳州】　马家浅　辛安　土山　象山
　　山　羊山
　　睢宁县知县
　　黄河上自灵璧曲头集起下至邳州羊山止长六十四里浅夫三百一十二名又宿州恊济夫六名虹县恊济夫六名
　　工程清水口　王家堡
　　南防遥堤睢宁县藏字号起金字号睢宁县止武家营朱家营孟家湾等处险工歴年修筑
　　康熙十年又估筑遥自田家庄起长八千八百二十八丈
　　马家浅格堤【成字号铺】
　　辛安格堤【云字号铺】
　　邳州黄河南防上自睢宁县起下至宿迁界止长六十里
　　邳州在河北职官见北防
　　南防堤工系睢宁地方内有水玉二堡于顺治十五年大溜南冲邳睢二州县筑月堤一道康熙十年又筑遥堤一道双沟弃缕守遥固为得防但恐涨水直至峯山未免分流今于邳州对河羊山山土山相接处剏筑格堤长四百八十丈纵有顺堤之水遇格即返仍归正漕自无夺河之患此堤虽系睢宁地方然邳州不逺专责该州掌印管河官时加督阅培筑之工勿怠勿忽
　　羊山格堤在生字号铺
　　宿迁县界【宿迁在河北防】起珍字号铺至羽字号铺止此处
　　新设宿桃管河南防淮安府同知驻劄宿迁
　　中河分司
　　淮徐道兼辖
　　宿迁县东小河口睢水白洋河来入黄河宿迁东四十里宿迁县在河北职官见北防
　　黄河南防自邳州界起至桃源界止长一百二十里工程有彭家堡宋衣城
　　南防遥堤自睢宁古堆头起至白洋桃源界止长一万二千六百丈
　　睢水出萧县南经永涸姬村等湖歴宿州灵璧睢宁及各泉行潦之水名小河口防流又岐为白洋河皆入黄河
　　中河分司
　　淮徐道兼辖
　　新设淮安府管归仁堤同知驻劄归仁
　　归仁遥堤长七千六百八十二丈八尺前此黄河泛涨每倒灌入小河口白洋河并挟诸湖之水决归仁堤直射泗州正河愈夺自筑长堤横截之后堤内田地悉皆干出流民尽归耕作鳯泗免冲溃之虞归仁堤所以捍御黄水睢水湖水使不得南射泗州并攻髙堰而又遏睢水湖水使之并入黄河盖筑冲刷关系最为重大每岁三月间即当播洪夫三百余名协同本堤夫并力修防堤下宜密栽茭栁以塘风浪其水浸堤根利深处即预下防埽一二层桩笆欹朽者务逐一掘换填筑内四铺以至九铺尤为危险工宜倍之每岁冬春宜多运桩绳草分贮各铺其管河主簿督令专驻本堤以便督率前岁议筑石坝以工力不足仅成二千一百丈尚余二千九百丈若得全完幇防之工可免矣然其槖籥则又在小河口之谨塞盖小河通则睢水径入黄河而归仁之水减半其藩篱则又在耿车时儿滩一带之堤盖此堤髙厚坚固则睢水不能浸入埠子等湖而小河常通矣故上自髙车下至时滩皆当接筑长堤岁加修守且密栽茭栁以防之盖修守此堤即所以修守归仁也况小河常通则灵睢宿迁积水得泄而沮洳渐成膏腴舟行径直免犯湖险而小民便于贩易其为地方利非浅鲜也司河者宜加意促成之
　　孙家湾　烟墩
　　桃源县【北防东北清河县北防西北宿迁县】　马厰坡　腰铺　烟墩险工
　　王简　张福堤
　　桃源县知县　管河主簿　添设同知主簿各一员黄河上自宿迁古城起至清河骆家营止长八十五里南防烟墩龙窝二险工及李家口谈家湾髙家湾陆家坝
　　南防遥堤自烟墩旧大王庙起至马厰坡止长七千二百九十六丈浅夫七十三名
　　桃源县地方有马塲坡横堤长七百四十六丈盖虑黄水大涨则从此入淮而淮为之淤淮水大涨则从此泄出而清口流弱故特筑横堤一道以遏之使黄不得入淮不得出最为关宜慎修之
　　桃源河南防有诸决口自马厰坡南奔入淮而北防又决崔镇等口故正河淤垫今北面既筑遥堤而南面因马厰坡一带髙岗横筑斜堤一道两堤夹挟自无夺河之患
　　中河分司
　　淮杨道兼辖
　　淮安府管山清河务同知驻劄本府
　　清河黄河南防西自桃源界吴城起东至运河口二十五里又自运河口起至山阳界李家浅止八里又自运口起至文华寺迤东七里墩山阳界止计七里
　　清河县治在河南职官见南防
　　王简张福堤在清河南防淮水从此二口泄入黄河致分淮水之力而清口淤浅且黄水泛涨亦能倒灌入淮今筑堤捍之淮无所出黄无所入而清口之力专矣
　　淮河口通济闸【河北岸清河县】
　　新庄闸漕运咽喉　闸官一员夫三十名
　　河南岸天妃坝石工惠济祠后桩草工系官工
　　甘罗城
　　清江浦堤
　　西桥坝系当直射之处且逼近淮城最为险要今砌西桥石工九十八丈里坝石工一百余丈
　　中河分司
　　淮道兼辖
　　淮安府新设管河山旴同知
　　淮安府山阳县　徐家坝　栁浦湾厰　卢浦　羊寨各套　庙湾
　　山阳县知县　管外河主簿
　　黄河南防自清河界李家浅起至北沙止三百一十里内极险则有王家堤石工新沟建仪蘓嘴淤工马逻五大桩埽险工又条堤内之顔家河真武庙原系官修又潘家滛塞周艾口张蒯贾三滛茭清七沟侍家坞四堡沟北沙等口原系民修
　　栁浦湾厰
　　马逻巡司
　　羊寨巡司
　　岁守淮城北防遥堤清江浦起由栁浦湾至髙岭止共堤一万六千九十一丈近又加至戴百户营止共堤八千一百五十六丈向来置之若弃万歴十三年范家口一决淮城几为鱼鳖工费不赀复还故物今设大使一员夫五百名专守一带堤岸乃淮安城北外捍殊为吃如有汕刷随宜修补倘遇大有损动此于堤内有产之家量起夫役相幇修筑伏秋之时选拨省祭隂医等官画地分守仍须预备桩草绳苇之各安置要害处所以待不时之需每岁冬春之交即预行申饬山阳县自今河由草湾正河俱淤殊不足虑然河性不常一旦忽归正道修守之法仍须志之
　　守徐家坝清河以下黄淮二凟交流注海越五十里一大折于淮郡之西桥又三十余里一大折于徐家坝其冲激怒号之势无异西桥前此治者屡坝屡壊为与水争尺寸地耳今议弃旧址只营月坝去水稍逺令无湍流外防桩埽用实坝基事省功倍良得筑也毎岁拨官夫预备物料伏秋将屇专责山阳县令督管河主簿不时巡视少有圯壊輙先综理年复如斯斯永頼之










　　两河清彚卷五
　　钦定四库全书
　　两河清彚卷六
　　益都薛鳯祚撰
　　黄河
　　黄河北岸
　　北岸过潼关至懐庆府河内县济水北来入河
　　济水出济源县【河南岸陜州】经孟津【南岸东南渑池县】至懐庆府河内县入黄河【南岸孟津县】
　　武陟县东沁河北来入河
　　沁河发源于沁州绵山穿大行达济源县至懐庆府武陟县与黄河合其湍急之势较黄河益甚而武陟县东防之莲花池金屹最其冲射要害之处也万歴十五年沁从此决新乡获嘉一带俱为池沼每年堵筑埽坝劳费不赀且坝为商民辏集之处烟防不下千余倚堤为命今议甃石四百三十五丈随守随脩限以三年告成此堤一成永久可恃而议者畏难尚未兴举其北防大樊村亦系埽湾要害幇堤卷埽均在司河者留意焉
　　詹家店万歴十六年创接堤四百八十五丈五尺沁水入河之后北岸逼近漕河关系运道最为要如荥泽县之甄家庄郭家潭阳武县之脾沙堽原武县之庙王口封丘县之于家店中泺城荆家口祥符县之黄陵冈陈桥贯防马家口陈留寨兰阳县之铜瓦厢板厰樊家庄张村集马坊营仪真县之穵泥河炼城口荣花树三家庄考城县之陈隆庄芝麻庄孝城口系为要害
　　河南管河道辖
　　开封府北河同知驻陈桥镇专管北岸荥泽原武阳武封丘祥符陈留兰阳仪封八县防河长堤三百一十一里
　　荥泽县治在河南防职官见南岸
　　黄河北岸长堤西自武陟界起东至原武界止长八里堤夫六名堡房三座
　　庙王口系埽湾去处恐缕堤难支万歴十八年増筑遥堤一道长一千一百五十五丈
　　原武县【南岸郑州】　卖家赛
　　原武县知县　管河主簿
　　北岸长堤西自荥泽界起经本县庙王口胡村铺东至阳武界止长五十里堤夫三十二名徭夫十六名堡房十四座
　　买家寨万歴十八年创筑月堤一道长九百丈
　　阳武县【南防西南中牟县南防东南开封府】　脾沙岗　中滦城
　　阳武县知县　管河主簿
　　北防西自原武界起经本县潭口寺脾沙冈东至封丘界止长四十里堤夫二十四名徭夫十二名堡房十六座
　　脾沙冈隆庆元年筑坝系埽湾去处毎岁湏下埽卷筑
　　于家店荆隆口中滦城三处相连最为险要毎岁卷埽固坝覔土加堤防守
　　荆隆口治二年河决冲张秋万歴十五年又决长东二县几致泥溺遂塞
　　十七年剏筑遥堤一道长二千九十丈
　　封丘县【南岸东南开封府南岸西南中牟县】　陈桥集　贯台　马家口陈留寨　铜瓦厢　板厰　樊家店　张村集
　　封丘县知县　管河主簿
　　北防长堤南自阳武界起经本县于家店荆隆口东至祥符界止长四十里堤夫五十名徭夫二十六名堡房二十九座
　　祥符县治在河南职官见河南岸
　　北防长堤西自封丘界起经本县陈桥集马家口回回寨东至陈留界止长五十八里堤夫五十六名堡房二十八座
　　陈留县治在河南职官见河南岸
　　北防长堤西自祥符界起东至兰阳界止长二里堡夫四名堡房二座
　　直大名府属长垣东明二县旧有长堤一道延亘一百三十里东至山东曹县白茅堤西至河南封丘县新丰村止堤外即有淘北河一道相传即黄河故道也万歴十五年河由河南封丘县荆隆口决水挟淘北河冲决本堤之大社口两邑昏壂该工都科给事中常　防同抚按　题修筑完然堤外有月堤三坝名曰三尖口吴家口刘家口在长垣利在泄水不肯闭塞在东明惧其受渰坚欲堵截两相掣肘虽有坝名终属虚应即今长垣专设府佐驻守杜盛集而又画界分理长垣县管九十七里东明县管三十三里建铺设夫以时修守堤既固矣三坝有无不足较也夫坝之有无系于长堤而堤之利害全在荆隆一带故添设开封府同知专驻劄荆隆虽衞河南实卫长东二县也总之荆隆坚守则长堤无事长堤无事则三坝不用二县之民永帖衽席此探本穷源之论不可不知也长东河官须时时侦探荆隆口堤岸少有冲汕即申总河施行
　　陈留寨铜瓦厢旧系冲击去处每岁幇筑防守兰阳县治在河南防职官见南防
　　北防长堤西自陈留界起经铜瓦厢板厰商家营马家营东至仪封界止长四十九里堤夫四十四名徭夫三十六名堡房四十座
　　直大名府长垣县【南岸西南兰阳县南岸东南仪封县】
　　杜盛集大名府管河防
　　马房营【河南岸兰阳县】系埽湾去处犹恐缕堤难支今于背后剏筑月堤一道缕堤改为月坝每岁慎加修防
　　仪封县治在河南职官见南岸
　　北岸长堤西自萧阳界起本县扼泥河小宋集三家庄东至考城界止长六十四里堤夫五十二名徭夫三十六名原额兰阳拨仪封炼城口徭夫二十六名堡房五十三座
　　炼城口【河南防东南仪封县】埽坝最为吃每岁宜下厢邉埽防之
　　荣花树【河南岸仪封县】埽坝长一千二百六十丈系迎溜去处每岁加工修守
　　王家庄【河南岸西南仪封县】埽坝正当河身已被冲塌万歴十八年退预筑埽坝一道
　　河南管河道辖
　　归徳府河捕通判除南防外管河北岸三十二里管考城县
　　归徳府考城县治在河南防职官见南防
　　北防长堤西自仪封界起经考城县芝蔴庄王家道口流连集东至山东曹县界止长三十二里徭夫五十名堡房十六座
　　黄陵冈【南防西南睢州南防东南考城县】
　　陵冈堤决趋张秋二年塞之每岁加工修守黄陵冈贾鲁旧岸
　　芝蔴庄陈隆口【南岸考城县】二处埽坝相连埽刷甚急每岁慎加防守
　　李秀口【南岸宁陵县】考城县
　　位家湾【南防归徳府商丘县】大王庙
　　武家坝【曹县西】隆庆六年筑坝系迎溜去处最关要万一有失则金乡等邑悉成沮洳且遗患于运河宜岁加修守万歴十七年武家坝外忽成淤滩此亦一时之幸未可恃以为安也
　　山东济宁管河道辖
　　兖州府管河同知兼总捕务驻劄曹县
　　曹县【南岸西南商丘县南岸东南虞城县】　牛市屯　王家厰　刘满庄月堤　王家坝　双堤　牛头河
　　曹县知县　管河主簿
　　北岸上自河南考城县起经青俸集缕水堤月堤遥堤等下至单县界止长一百零二里夫役　曹县三百六十四　曹州一百二十六　定陶八十　金乡二百八十四　城武二百三十二　徭堡夫六百七十六名　曹州民夫三百五十　曹县民夫六百单县三百　金乡三百　城武三百二十　定陶二百三十【民夫农隙量起不给工食】
　　王家坝正徳七年筑北大坝自位家湾起至双堌集长八十里后接长三十里
　　王家坝亦系要岁加修守万一有失则城武金乡数邑悉成沮洳
　　曹县西河南防丁家道口贾鲁旧河
　　嘉靖二十六年河决曹县衞谷亭运道
　　曹单二县大行堤
　　康熙十年河决牛市屯遂筑塞外口　康熙三十年开引河一道水尽归漕
　　单县【南防东夏邑县南防西永城县】　坚城集　叚家口
　　单县知县　管河主簿
　　北岸上自曹县界起下至程朱王口朱家楼【阙】家庄孟家楼江南砀山界止长六十八里单县金乡城武徭堡夫七百七十九名
　　江南砀山县治在河南职官见南岸
　　砀山县北岸缕堤上自单县界起下至丰县界止长四千八百六十丈计二十七里
　　砀山缕堤冲击不支另筑月堤一道又虑缕决月危且居丰沛上流砀山失守丰沛亦虞故复于单砀接界处斜筑堤一道长千余丈使上流循坝归河不得廹缕危月最为吃岁修勿缓
　　嘉靖二十二年河趋东北叚家口分六股大溜沟小溜沟秦沟浊河烟脂沟飞云桥俱由运河至徐州入洪又分一股由砀山坚城集下郭贯楼散五小股龙沟母河梁楼沟湖佃沟亦从小浮桥入洪已而皆入浊河
　　清水河月堤丰县每被浸刷万歴十七年又添筑月堤一道长二千五百丈每岁加修勿怠
　　邵家坝万歴六年所筑遏断秦沟旧路最为吃又接筑数百丈今复幇筑髙厚岁修之功必不容已
　　江南丰县【南岸西南砀山县南岸东南萧县】　华山　戚山
　　北岸缕堤上自砀山界起下至沛县界止长四十八里内大行堤上自单县界起下至沛县界止长五十里
　　丰县知县　管河主簿
　　额设逰夫五十名丰县邵家大坝乃断絶秦沟旧路最为吃今已倍幇髙厚又接长数百丈毎岁宜谓徐北堤夫赴此加修加守若日后夫役钱粮有余再于华山续筑大坝直至楼子集将秦沟浊河二口俱断则全胜之筑也但坝湏髙大斜向东南勿令兠水乃可经久姑识之以俟将来
　　嘉靖六年河决曹县城武县杨家口梁靖口吴士举等处冲入鸡台
　　嘉靖九年河由单县侯家林决塌塲口冲谷亭十一年十二年水俱不至十三年庙道口淤塞
　　嘉靖四十六年河决沛县二三等铺冲入运河亦由湖陵城口入湖城本年九月马家桥堤成障水南趋至冬沛县断流
　　沛县【南防西南砀山县南防东南萧县】　飞云桥　郭贯楼　支将军庙　旧茶城口　塔山　镇口闸【漕黄交防】
　　沛县知县　管河主簿
　　北岸大行堤上自丰县界起下至本县西门外头堡止计三十三里
　　缕堤上自丰县华山界起下至徐州位家庄止长二十七里
　　萧县
　　北岸上自丰砀界起下至徐州界止长七十五里
　　萧县知县　管河主簿
　　额设徭夫一百名
　　镇口闸徐州上河管河判官管旧运黄河上自镇口闸起下至徐州洪七里沟止长三十七里
　　镇口古洪二闸以东多傍山以西一里平旷浊河红流更无隄防黄水出防横截闸河腹心受病故于塔山支河接筑缕堤九百四十二丈而牛角湾系茶城运河旧渠又筑坝一道东接塔山西接长堤计二里许以遏黄流旁入但坝地原系河身下多积沙创筑卑薄连岁失守肘腋为患已于本坝之南自旧缕堤支将军庙起东接塔山増筑长堤七百余丈颇得重门御暴之意冬春之际多加幇防伏秋之时昼夜防守预办桩草以备不虞夏镇第一要害宜殚心力勿忽
　　正徳四年河决沛县飞云桥入运河
　　嘉靖八年飞云桥水北徙鱼台谷亭舟行闸面嘉靖四十四年黄水异常郭贯楼淤平全河溢行泛滥自沙河至徐州全河俱入北股至曹县塘林集以下向北分二股南一股绕沛县戚山杨家集入秦沟入徐北一股绕丰县华山向东北由三教堂出飞云桥分十三股至湖陵城口散漫湖坡达徐隆庆六年剏筑缕水长堤捍之水不北浸万厯六年筑邵家大坝遏之南徙迄今由浊河至镇口防运河并流达徐隆庆六年所筑缕堤万厯八年大加幇筑髙厚十八年又复加幇系运河关键以后湏岁加修守
　　万歴十七年塔山东南筑堤九百余丈
　　万歴十八年塔山西北筑堤七百余丈
　　徐州在河南职官见南岸
　　黄河上自萧县起下至灵璧县止长一百四十五里北岸缕堤自狮子山起至土山寺计十二里长山堤十五里花谷黒山三堤各长三里
　　北岸长樊大坝险工一道关系运道全河直射每岁春初估计其事宜与城堤同【城堤见南防】额设夫一百五十三名本州境内狼矢沟吴家堂韩坝等工亦系埽湾要害额设堤夫九十名【徐州代沛县出入将沛县之夫扺徐州之夫故名换夫】长夫三百六十名停役一半实在一百八十名宿州恊济夫十五名
　　北岸小浮桥　骆驼山　东岸驿　土山寺　长山狼矢沟　赤兰村　樊家店　塔山　塘脐沟　吕梁城　谷山　栲橯湾　郭山　泇河　花山　厐家山　七墩山　蚧蟃湖　上二山　岠山
　　磨脐沟减水坝徐州东岸南去十余里有狼矢沟又东去十五里有磨脐沟毎岁黄水涨发则从狼矢沟直下至磨脐沟泄出赤龙潭经蚧蟃诸湖骆马湖出宿迁董陈二沟嘉靖年间全河俱从此出而两洪正河俱为之夺万歴七年已于本沟筑遥堤一道但地形甚卑水入囊防随复冲决遂议筑减水石坝一座余郎中亲往视之不可而止今此议尚存总河潘躬率中河沈郎中往视之地形较之河口卑数丈黄水暴涨之时必至逾堤漫流岂肯循轨入坝今议于长塔二山新筑堤中建石坝一座长三十丈水涨则泄水退归漕自无夺河之患矣但坝西与徐州居民甚不利此恐有盗决之患湏特设一老人常用防守庶可久耳
　　小浮桥故道今淤伏秋大涨仅出三分之一
　　徐州洪石岩今已削平建回澜亭于其上
　　吕梁城中河分司【东南灵璧县】
　　北岸遥堤字号铺徐州界起赵钱孙李周吴郑王冯陈褚卫蒋【睢宁界起】沈韩杨朱秦尤许何吕施张曹严华【邳州界】
　　江南鳯阳府灵璧县【西北吕梁城】
　　灵璧县知县　管河主簿
　　黄河北岸上自徐州栲橯湾起下至睢宁界止长一十五里
　　淮安府睢宁县在河南职官见河南岸
　　黄河北岸上自灵璧界起下至象山止长六十四里
　　中河分司
　　淮徐道兼辖
　　淮安府邳宿河务同知驻劄邳州
　　邳州【南防睢宁县】　周湖　栁湖　直河　黄墎湖　骆马湖　董家沟　陈家沟
　　邳州知州　管河判官
　　北防黄河上自睢宁界平山起下至宿迁界直河止长六十里泇河界【见泇河】
　　北防董家堂五工头二处迎溜顶冲每岁春初估计动支河银办筑工完具结题销
　　青墩营　康熙六年筑月堤一道二千二百丈十年又筑遥堤四千六百一十七丈
　　邳州东南六十里原有直河以宣泄防沂诸山之水近因浊流倒灌直河遂淤诸山水俱迤逦由骆马湖经董陈二沟以出入大河水势纡回则近邳田地常被淹浸湖波淼则风舟楫迟滞艰危不特直河居民失市防之利已也昔已开复通行而迤里阎家集等口乃原系骆马湖故道筑长堤遏水此堤之坚瑕乃直河所视以通塞者须水发之时严行防守不令复入骆马湖庶直河可保不淤也此与耿车时滩之堤同一关捩在司河者加之意耳
　　北岸遥堤金魏陶姜戚谢邹喻栢水窦字号
　　自直河至古城因河外诸湖借以容蓄泛涨之水湖外髙冈乃天然遥堤故不议筑
　　中河分司
　　淮徐道兼辖
　　新设北岸淮安府管宿桃山清河务同知驻宿迁县宿迁县【南岸西南鳯阳府南岸东南虹县】
　　宿迁县知县　管河主簿
　　北岸上自邳州直河起下至桃源古城界止长二百一十里【顺济河见泇河】
　　北岸古城险工每岁春初估修
　　宿迁县遥堤北岸自邳州起至桃源界止长一万八千八百九十丈
　　宿迁县前髙谢罗口水势冲刷堤防单薄危险见经估修浅夫二百三十名
　　桃源县【在河南岸】　古城　崔镇【石坝】　徐升【石坝】　李大【石坝】三义【石坝】　吴城　七里沟　黄家嘴　新庄口
　　桃源县治在河南职官见南防
　　北岸上自桃源古城起下里清河骆家营止长八十里浅夫七十三名
　　北岸遥堤自桃源古城起至清河界止长一万四千三百四十七丈
　　南北两岸遥堤既筑水归正河田庐可免水患但恐异常之涨河水盈溢或至横决故设减水坝于遥堤之中以便分杀且无冲决遥堤之患徐升李大三义三坝之意皆然而俱设于北岸者以其从灌口入海之顺也
　　原有崔镇徐升李大三义四坝为泄水之区今皆冲没见具题筑
　　清河县【南岸王简张福堤南防东南清江浦又东南淮安府】
　　湾河　赤晏庙　顔家河
　　清河县知县　管河主簿
　　黄河上自桃源骆马营起至运河二十五里又自运河口起至王家营三十里又自王家营起至娘子庄四十里共九十里
　　北岸吴城起至四铺沟止内有险工儒学门前至龙王庙止县西起至吴城止遥堤三千三百三十七丈龙王庙至四沟工系民修遥夫三百一名
　　草湾河嘉靖三十二年开冲时通时塞万歴十七年后大通夺正河十分之七今又移草湾之东至头铺乃归正河
　　山阳县治在河南岸职官见河南岸
　　北岸自清河四堡沟起至永丰店安东界止长三里工系民修
　　安东县　云梯关【河南岸庐浦】　各套　庙湾海口【县东南】五港口【在县北新河一路】
　　中河分司
　　淮道兼辖
　　淮安府清安管河同知驻劄安东县
　　安东县知县　管河主簿
　　黄河北岸自清河四铺口起至庙湾止二百五十里新开黄河北岸上自清河界娘子庄起下至五港海口止康熙三年河冲便益门四年茒良口骆家口张家口二铺口河决水势横流十年总河王　堵塞茆良口张家口骆家口尚有二铺口邢家口见议挑筑歴代治河
　　汉武帝元光三年春河北徙从顿丘东南流夏复决濮阳瓠子注钜野通淮泗汛郡十六
　　元帝永光五年冬河决初武帝既塞宣房后复决于馆陶分为屯氏河东北入海广深与大河等故因其自然不堤塞也是岁河决清河灵鸣犊口而屯氏河絶
　　成帝河平元年河决平原流入济南千乘以王延世为河堤使者治决河
　　杜钦荐王延世为河堤使者延世以竹络长四丈大九围盛以小石两船夹载而下三十六日功成赐爵关内侯黄金百斤
　　成帝绥和二年求能濬川疏河者
　　待诏贾让奏言治河有上中下三防徙冀州之民当水冲者决黎阳遮害亭放河使北流入海出数年治河之费以业所徙之民使神人各安其所而不相奸且以大汉方制万里岂与河争尺寸地哉此功一立河定民安千载无患故为上防若乃多穿漕渠于冀州使民得以溉田分杀水怒虽非圣法然亦救败术也故谓之中防
　　若乃缮完故堤増卑培薄费劳无已数逢其害是为下防
　　谨按贾让之论多非防后人有称述之者恐贻误来世集中屡有驳正
　　东汉明帝永平十二年河汴决壊有荐乐浪王景能治河者四月诏发卒数十万遣景与谒者王吴修治自荥阳东至千乘海口千余里十里立一水门令相洄注无复溃漏之患虽简省役费然犹以百亿计焉自明帝及魏晋六朝至唐开元数百余年数书连雨大水而河无横决之患其功大矣
　　唐昭宗干宁三年四月河涨将毁滑州朱全忠决为二河夹城而东为害滋甚
　　后唐同光二年七月唐发兵塞决河先是梁于杨刘决河以限晋兵累年为曹濮害至是塞之未几复壊
　　宋太祖干徳五年帝以河堤屡决分遣使行视发畿甸丁夫缮治自是岁以为常皆以正月首事季春而毕
　　开寳五年霖雨不止河堤又决诏缙绅多士草泽之中有素习河渠之书深知疏导之防许诣阙上书朕当亲览勉副询求当示甄异
　　太宗太平兴国八年五月河决滑州泛澶濮曹济东南流至彭城界入于淮
　　真宗咸平三年五月河决郓州浮钜野入淮泗
　　大中祥符四年九月河棣州屡塞屡决民苦久役而终忧水患六年乃徙州于阳信之八方寺
　　天禧六年六月滑州河溢歴澶濮漕郓注梁山泊又合清水古汴渠东入于淮
　　天禧五年正月知滑州陈尭佐恐西北小壊城无外御筑大堤于城为防复凿横木下高木数条置水旁以防岸谓之木龙当时頼焉有诏嘉奬
　　明道二年徙朝城于社婆村废郓州淄州之二镇以避水
　　神宗熙宁十年河大决于澶州流段絶河道南徙东滙于梁山张泽泺分为二派一合南清河入于淮一合北清河入于海
　　丘文庄曰此黄河入海之始
　　徽宗大观元年河决防钜鹿县冀州河溢壊信都南宫两县
　　元成宗大徳元年秋河决杞县浦口塞之明年复决塞河之役无岁无之是后水北复入故道
　　顺帝至正四年五月大雨二十余日黄河暴溢水深二丈北决白茅堤又北决金堤滨河郡县济宁虞城砀山鱼台金乡丰沛定陶楚丘武城以至曹州等处皆罹水患止浸安山湖沿入防通运河济南间将壊两漕司盐塲至正十一年四月诏贾鲁治之发汴梁大名府十三路民十万人庐州等戍军二万人是月二十二日鸠工九月工成舟楫通行贾鲁河记云翰林学士欧阳悬曰司马迁班固记河渠沟洫仅载治水之道不言其方后世任斯事者无所考则今从贾鲁访问方畧又询过客质史牍作至正河防记使来世罹河患者按而求之可得其法治河一也有疏有塞有濬三者异焉酾河之流因而导之谓之疏去河之淤因而深之谓之濬抑河之暴因而扼之谓之塞疏濬之别有四曰生地曰故道曰河身曰减水河生地有直有纡因直而凿之可就故道故道有髙有卑髙者平之以趋卑髙卑相就则髙不壅卑不猪不虑夫壅生溃猪生堙也河身者水虽通行身有广狭狭难受水水溢悍故狭者以计辟之广难为岸岸善崩故广者以计御之减水河者水放旷则以制其狂水隳突则以杀其怒治堤一也有剏筑修筑补筑之名有治水堤有截河堤有防岸堤有缕水堤有石船堤治埽一也有岸埽水埽有龙尾埽拦头马头等埽其为埽台及推卷牵制埋挂之法有用土用石用鐡用草用木用找周防之方塞河一也有缺口有豁口有龙口缺口者已成川豁口者旧常为水所豁水退则口下于堤水涨则溢出于口龙口者水之所防自新河入故道之处也此外不能悉书因其用功之次第而就述于其下焉其濬故道深广不等通长二百八十里百五十四步而强功始自白茅长百八十里继自黄陵冈至南白茅辟生地十里口初受广百八十步深二丈有二尺以下停广百步髙下不等相折深二丈及泉曰停曰折者用古筭法因此推彼知其势之昂相凖折而取匀停也南白茅至刘庄村接入故道十里通折垦广八十步深九尺刘庄至专固百有二里二百八十步通折停广六十步深五尺专固至黄固垦生地八里面广百步底广九十步髙下相折深丈有五尺黄固至哈只口长五十一里八十步相折停广垦十步深五尺又濬凹里减水河通长九十八里百五十四步凹里村缺河口生地长三里四十步面广六十步防广四十步深一丈四尺自凹里生地以下旧河身至张賛店长八十二里五十四步上三十六里垦广二十步深五尺中三十五里垦广二十八步深五尺下十里二百四十步垦广二十六步深五尺张賛店至杨青村接入故道垦生地十有三里六十步面广六十步防广四十步深一丈四尺其塞专固缺口修堤三重并补筑凹里减水河南岸豁口通长二十里三百十有七步其剏筑河口前第一重西堤南北长三百三十步面广二十五步底广三十三步树置桩橛实以土牛草苇杂稍相兼高丈有三尺堤前置龙尾大埽言龙尾者伐大树连稍系之堤旁随水上下以破囓防浪者也筑第二重正堤并补两端旧堤通长十有一里三百步缺口正堤长四里两岸相接旧堤置桩堵闭河身长百四十五步用土牛苇草稍土相兼修筑防广三十步修高二丈其岸上土工修筑者长三里二百一十五步有竒髙广不等通髙一丈五尺补筑旧堤者长七里三十步表里培薄七步増卑六尺计髙一丈筑第三重东后堤并修接旧堤髙广不等通长八里补筑凹里减水河南防豁口四处置桩木草土相兼长四十七步于是堤塞黄陵全河水冲及防上修堤长六十六里百三十八步其修大堤制水者二长十有四里七十步其西复作大堤制水者一长十有二里百三十步内剏筑防上土堤西北起李八宅西堤东南至旧河防长十里百五十步颠广四步趾广三丈髙丈有五尺仍筑旧河岸至入水堤长四百三十步趾广三十步颠杀其六之一修接入水两防埽堤并行作西埽者夏人水工徴自灵武作东埽者汉人水工徴自近畿其法以竹络实以小石每埽不等以蒲苇绵腰索经寸许者纵铺广可一二十步长可二三十步又以曵埽索绹经三寸或四寸长二百余尺者横铺之相间复以竹苇麻大防长三百尺者为管心索就系绵腰索之端于其上以草数千束多至万余匀布厚铺于绵腰索之上櫜而纳之丁夫数千以足蹅实推卷稍髙则以水工二人立其上而众人同声力举用大小推梯推卷成埽髙下长短不等大者髙二丈小者不下丈余又用大索或呼为腰索转致操管心索顺埽台立蹅或挂之台中鐡猫大橛之上以渐缒之下水埽后掘地为渠防管心索于渠中以散草厚覆筑之以土其上复以土牛杂草小埽稍土多寡厚薄先后随宜修筑埽台务使索制上下缜密坚壮互为犄角埽不动揺日力不足夜以继之积累既毕复施前法卷埽以压先下之埽量水浅深制埽厚薄垒之多至四埽而止两埽之间置竹络或三丈围四五尺实以小石土牛既满系之竹缆其两旁并埽密下大桩就以竹络上大竹腰索系于桩上东西两埽及其中络之上以草土等物筑为埽台约长五十步或百步再下埽即以竹索或麻索长八百尺或五百尺者一二杂厮其余管心索之间埽入水之后其余管心索如前埋挂随以管心长索置逺五七十步之外或鐡猫或大桩之上曵而系之通管束累日所下之埽再以草土等物通修成堤又以龙尾大埽密挂于防堤大椿分析水势其堤长二百七十步北广四十二步中广五十五步南广四十二步自颠至趾通髙二丈八尺其截河大堤髙广不等长十有九里百七十七步其黄陵北防者长十里四十步筑岸上土堤西北起于东北故堤东南至河口长七里九十七步颠广六步趾倍之而强二步髙丈有五尺接修入水施土牛小埽稍草杂土多寡厚薄随宜以修叠及下竹络安大桩系龙尾埽如前两堤法唯修叠埽台増用白防小石并埽上及前防修埽堤一长百余步直抵龙口稍北拦头三埽并行埽大堤广与剌水二堤同通前列四埽间以竹络成一大堤长二百八十步北广百一十步其颠至水面髙丈有五尺水面至泽腹髙二丈五尺通髙三丈五尺中流广八十步其颠至水面髙丈有五尺水面至泽腹髙五丈五尺通髙七丈并剏筑缕水横堤一东起北截河大堤西扺西剌水大堤又一堤东起中剌水大堤西扺西剌水大堤通长二里四十二步亦颠广四步趾三之髙丈有二尺修黄陵南岸长九里百六十步内剏岸上堤东北起新补白茅故堤西南至旧河口髙广不等长八里二百五十步乃入水作石船大堤盖由是秋八月二十九日乙巳故道河流先所修北防西中剌水及截河三堤犹短约水尚少力未足恃决河势大南北广四百余步中流深三丈余益以秋涨水多故河十之八两河争流近故河口水刷岸北行洄漩湍激难以下埽且埽行或迟恐水尽涌入决河因淤故河前功遂隳贾鲁乃精思障水入故河之方以九月七日癸丑逆流棑大船二十七艘前后连以大桅或长桩用大麻索竹絙绞防缀为方舟又用大麻索竹絙周船身缴绕上下令牢不可破乃以鐡猫于上流硾之水中又以竹絙絶长七八百尺者系两岸大橛上每絙或硾二舟或三舟使不得下船腹畧铺散草满贮小石以合子板钉合之复以埽密布合子板上或二重或三重以大麻索合之急复防横木三道于头桅皆以索维之用竹编笆夹以单石立之桅前约长丈余名曰水桅复以木搘柱使帘不偃仆然后选水工便防者各船各二人执斧凿立船首尾岸上槌鼓为号鼓鸣一时齐凿须防船宂水入并沉遏河水怒溢故河水暴増即重更水令后复布小埽土牛白防长稍杂以草土以物随冝填垜以继之石船下诣实地出水基趾渐髙复卷大埽以压之前船势畧定寻用前法沉余船以竟后工昏晓百刻役夫畨休甚劳无少间断船堤之后草埽三道并举中置竹络盛石并埽置桩系防四埽及络一如修北截水堤之法第一中流水深数丈用物之多施工之大数倍他堤船堤距北防才三四十步势廹束河流峻若自天降深浅叵测于是先卷下大埽约髙二丈者四五始出水面修至河中一二十步用工尤艰薄龙门喧豗猛疾势撼埽基防裂欹倾俄逺故所观者变色众议腾沸以为难合然势不得已鲁神色不动机觧防出进官吏工徒十余万人日加奬谕辞防恳切众皆感激赴工十一月十一日龙口遂合决口絶流故道复通又于堤前通卷拦头埽各一道多者或三或四前埽出水管心大索系前埽硾后拦头埽之后后埽管心大索亦系小埽前拦头埽之前后先覊縻以锢其势又于所交索上及两埽之间压以小石白防土牛草土相半厚薄多寡相势措置埽堤之后自南岸后修一堤抵已闭之龙口长二百七十步船堤四道成堤用农家塲园之具曰辘轴者穴石立木如比栉埋前埽之旁每步置一辘轴以横木贯其后又穴石以经二寸余麻索贯之系横木上密挂龙尾大埽使夏秋潦水冬春凌□不得肆力于岸此堤抵北岸截河大堤长二百七十步南广百二十步颠至水面髙丈有七尺水面至泽腹髙四丈二尺中流广八十步颠至水面髙丈有五尺水面至泽腹髙五丈五尺通髙七丈仍治南岸防堤埽一道通长百三十步南防防防马头埽三道通长九十五步修筑北岸堤防髙广不等通长二百五十四里七十一步白茅河口至板城补筑旧堤长二十五里二百八十五步曹州板城至英贤村等处髙广不等长一百三十三里二百步稍冈至砀山县増培旧堤长八十五里二十步归徳府哈只口至徐州路三百余里修完缺口一百七处髙广不等积修计三里三百五十六步亦思剌店缕水月堤髙广不等长六里三十步其用物之繁桩木大者二万七千榆栁杂稍六十六万六千带稍连根株者三千六百藁枯苇蒲杂草以束计者七百七十三万五千有竒竹竿六十二万五千苇席十有七万二千小石二十艘绳索大小不等五万七千所沉大船百有二十鐡防三十有二鐡猫三百三十有四竹篦以斤计者十有五万硾石三千块鐡鑚万四千二百有竒大钉三万三千二百三十有二其余若木龙蚕椂木麦稭抶桩鐡又鐡吊枝麻搭火钩汲水贮水等具皆有成数官吏俸给军民衣粮工钱医药祭祀赈恤驿置马乘及运竹木沉船渡船下桩等工鐡石竹木绳索等匠佣赀兼以和买民地为河并应用杂物等价通计中统钞百八十四万五千六百三十六锭有竒鲁尝有言水工之功视土工之功为难中流之功视河滨之功为难决河口视中流又难北岸之功视南岸为难用物之效草虽至柔柔能押水水积之生泥泥与草并方重如锭然维持夹辅防索之功实多
　　是役也君相知鲁习知河事推心委任鲁能竭其心思智计之巧乗其精神胆气之壮不惜劬劳不畏评以报君相知人之明故悉书之使后人有所考证也
　　此见鲁治河亦是修复故道黄河自此不复北徙功不可冺至嘉靖三十九年河从上源溃决此河遂淤
　　二十六年春黄河北徙自东明曹濮下及济宁民皆被害明太祖洪武元年河决曹州从双河口入鱼台大将军徐达开塌塲口入于泗以通运时运河未开
　　二十年河决开封城自安逺门入渰没官民廨宇甚多二十四年河决原武经开封城北五里又南行至项城经颍州颍上东至夀州正阳镇全入于淮而故道遂淤
　　三十年河溢开封南徙入陈州
　　永乐九年河决工部主史蔺芳言縁河筑岸埽座止用蒲绳泥草故不能坚久用木编成大囤实以小石横木贯之入水筑堤可固从之河塞擢芳工部侍郎
　　洪治六年河决黄陵冈命都御史刘大夏治之大夏遂自张秋决口视溃决之源以西至河南广武山洊涸之归以北至临清卫河地势事宜既悉然以时当夏半水势方盛又漕舟鳞壅口南因相与议曰治河之道通漕为急乃于决口西防凿月河三里许属之旧河以通漕舟舟既通又议黄陵冈在张秋之上而荆隆等口又黄陵冈溃决之源筑塞固有缓急然治水之法不可不先以杀其势遂凿荥阳孙家渡口河道七十余里濬祥符四府营淤河二十余里以达淮濬贾鲁旧河四十余里由曹县粮进口出徐州运河支流既分水势渐杀而于是乃谓筑塞诸口其自黄陵冈已上凡地属河南者悉用河南兵民夫匠即以其方面官分统臣大夏往来总督之博采羣议昼夜计思殆忘寝食故官属夫匠悉用命筑台卷埽齐心毕力遂获成功初河南诸口之塞惟黄陵冈屡合屡决为最难既塞之后特筑堤三道以防之髙各七丈厚半之又筑长堤荆隆口东西各二百余里黄陵冈东西各三百余里直抵徐州俾河恒南行故道而下流张秋可无溃决之患矣是役也用夫匠五万八千名有竒柴草一千二百万束有竒竹木大小一万二百根有竒鐡生熟一万九百斤有竒麻三十二万斤有竒其兴功以治甲寅十月次年二月而毕
　　正徳四年九月河决曹县扬家口奔流曹单二县达古迹王子口直抵徐沛舟楫通行遂成大河
　　五年二月起工修治至五月中雨涨埽台冲荡不克完合
　　八年七月河决曹县以西娘娘庙口孙家口二处从曹县城北东行而曹单居民被害益甚是年骤雨涨娘娘庙口以北五里焦家口冲决曹县以北城武以南居民田庐尽被漂没
　　嘉靖六年河决曹单城武杨家口梁靖口吴士举庄冲鸡鸣台七年河决淤庙道口三十余里河道都御史盛应期奏开赵皮寨白河一带分杀水势
　　八年飞云桥之水北徙鱼台谷亭舟行闸面
　　九年河决塌塲口冲谷亭水经三年不去
　　十三年又淤庙道口都御史刘天和役夫一十四万濬之是年河决赵皮寨入淮本年忽自河南夏邑县大丘回村等集冲数口转向东北流经萧县出徐州小浮桥下济二洪赵皮寨等亦塞
　　十九年河决野鸡冈由涡河经亳州入淮二洪大涸兵部侍郎王以旂开李景髙支河一道引水入徐济洪役丁夫七万有竒八日而成寻淤
　　二十六年决曹县冲谷亭运河下淤
　　三十二年决房村约淤三十里都御史曽钧役丁夫五万六千有竒濬之
　　三十七年新集淤七月忽向东北冲成大河而新集河由曹县循夏邑丁家道口司家道口出萧县蓟门由小浮桥入洪七月淤凡二百五十余里趋东北叚家口析为六股曰大溜沟小溜沟秦沟浊河烟脂沟飞云桥俱由运河至徐洪又分一股由砀山坚城集下郭贯楼又析五小股为龙沟母河梁楼沟杨氏沟胡店沟亦由小浮桥防徐洪河分为十一派遂淤然分多则势弱势弱则并淤之机也
　　四十四年七月河果大淤全河南绕沛县戚山入秦沟北绕丰县华山漫入秦沟接大小溜沟泛滥入运河至胡陵城口漫散湖坡从沙河至二洪八月工部尚书朱衡乃请开都御史盛应期原议新河自南阳至留城佥都御史潘季训请接濬留城旧河并力挑濬八阅月而成
　　隆庆四年七月黄河决睢宁县曲头集王家口马家浅等处运道沙垫一百余里俱为平陆淤重储船九百余只河臣潘季驯筑塞诸决河水仍归正道储船乃出
　　隆庆以来髙家堰大溃淮水东趋决黄浦八浅而兴盐髙寳诸邑汇为巨浸淮城水困民不聊生黄河亦决崔镇等处而桃清河塞运道梗阻者数年万歴六年命潘季驯总督河漕筑髙家堰六十余里归仁集堤四十余里栁浦湾堤东三十余里西四十余里塞崔镇等决一百三十余处徐睢邳宿桃清两岸筑遥堤共长五万六千四百三十余丈马厰城堤七百四十余丈防河外决筑砀山大坝丰县邵家大坝各一道约水不得北徙筑徐沛丰砀缕堤一百四十余里砌八浅寳应湖石堤共长一千五百七十余丈建崔镇徐升等四减水坝修复淮安新旧闸迁通济闸于淮安甘罗城南河患遂息
　　万歴三十一年河决归徳命都御史曽挑濬开新河而初开之处深广地势迤而南反浅而狭议者私忧之下流反浅何以能行况所决河广八十余丈而新开仅三十丈势必不能容泛溢之患在所不免而一董役者奏记督府若河流既廻势若雷电借其自然之势以冲之何患浅者之不深乎督府大以为然遂下令放水不知黄河浊下皆淤沙流势稍缓下已淤过半矣一方水涨鱼台单县丰沛之门皆罹水患
　　天啓四年河决魁山堤溃徐州城平地水深丈余崇祯十六年逆贼李自成决河水灌汴城明宗室士民皆被渰没时大乱未治
　　本朝治河
　　黄河南北情形必目击足遍广讯博访如行路者歴一步知一步之艰非揣摩臆度者可几也盖常熟察水之情与天之时地之利大扺中州之河趋下桃清之河趋上下者冝埽上者可隄南岸之势昻北岸之势低昻者犹可修于事后低者必先防于未然夏秋水涨走滩冬春水落趋湾其湾也可以隄塞其滩也可以挑引皆所以顺水之性也茍拂其性虽有圣智宁能与水角力哉
　　顺治七年封丘县马神大王庙决工难塞塞后复溃此近歳第一河患也河势趋射东北大王庙一带正当顶冲当时非不极力堵塞以决口迤南无下流分防之路随塞随决迟至乙未年从口迤南相度顶冲湾刷之处开引河河势渐次分行决口两坝卷埽不至仍前冲淌由是引河日渐湥濶决口合尖报竣矣
　　顺治十四年陈留县南岸孟家埠口从上源圏河冲刷西防坍塌此为扫湾河势监司误议埽工办料抢下防堤糜费无功则河功之成败贵于虚懐博访耳若河势果系顶冲方议下埽所下之埽正迎其溜虽水汛日猛而埽个安然无恙若河系埽湾埽不迎河则埽随水淌计一昼夜坍塌立尽埽湾河患头堤难固须内议月堤如在内地势髙亢须加风埽以防新堤使免坍刷倘在内地势低洼月堤亦难折挡须从月堤防縁邉埽六七尺不等遮迅涌河势不得肆其冲溃矣此埽湾河势与顶冲不同而治之得法则成失法则败者也
　　顺治十四年仪封三家庄东河患河势变迁自南北冲直射堤根治之之法照堤加幇髙厚外随加防埽层层又从上源受冲处挑引河一千余丈所以北堤得固此三事并举之工
　　顺治十八年仪封县北岸三家庄西河患从上源大埽湾处挑引河从来河夏月走滩冬月走湾三冬从埽坝流刷引河直夺大河十分之七又于中流筑截河大埽全河归引北河今为平陆
　　康熙元年曹县北岸石香炉河患本年五月河水大涨埽湾冲决旋塞旋开至十一月始得埽筑完固次年北筑重堤防埽南挑引河河患乃息从来埽湾河势溃决溜奔刷筑之功难于骤施须待时而兴工若轻举鲜有不壊者尔时方五月彼中绅士百姓力争抢筑待决口合尖之时外门壅涨内堤处处倾危果从新坝溃决数十丈众方信前言停工然物料荡费已尽直至冬月昼夜抢筑始克完功
　　康熙十一年祥符县南岸黒堽河患开引河分行两载大堤保全十二年南岸埽头集河势从西北直射东南岸近大堤集人夫抢筑月堤又下防堤邉埽又挑引河得保无虞
　　康熙十一年阳武县北岸潭口寺河势上堤潭口寺一带直当其冲河势猛刷堤根下埽随蛰随套又随套随蛰原估埽个三层加至六七层才得出水堤身始免坍塌至十二年河势东徙张家庄王家庄姜家庄一带冲激靡定处处防危需埽不赀幸河道崔某先于上源挑引河一道长二千五百余丈至六月河水滔涨西南烈风颷起引河始得分流北堤上下冲激少平幸保无虞但十三年岁修北防犹不可已而南岸引河头南沙北徙犹须相机开导
　　康熙十二年考城县芝麻庄河患其北堤距南五六里有大埽湾形势可挑引河仪封县北岸蔡家楼考城县南防石家楼当挑引河亦与芝麻庄同
　　康熙十二年徐州南防贾家楼上源新挑引河
　　桃源县北防九里堽河流自西东流其性也今崔镇西九里堽河势一变自南而北又变自北而南倒行逆流决裂已极且堤内地势低下外河髙数尺建瓴危险殊切惊心治法上流曲折之处可以挑濬施工深广如法待时开导此河成可保无虞且东南崔镇一带亦免冲射之患矣
　　桃源县南岸龙窝大河直走南防势难迁徙且下流七里沟黄家嘴新庄一带北堤河患皆此倒湾河势为厉之阶总因河势北徙离堤逼近而又河岸卑洼孤堤易伤今欲保北堤须改河势欲改河势惟相度上源曲折冲刷之处因势利导以挽狂澜不然河势一日不变则北岸一带岁岁隄防并无息肩之期矣








　　两河清彚卷六
<史部,地理类,河渠之属,两河清汇>
　　钦定四库全书
　　两河清彚卷七
　　益都薛鳯祚撰
　　黄河
　　河议辨惑
　　河神
　　或有问于愚曰河有神乎愚应之曰有问者曰化不可测之谓神河决而东神舍西矣河决而南神舍北矣神之所舍孰能治之愚曰神非他即水之性也水性无分于东西而有分于上下西上而东下则神不欲决而西北上而南下则神不欲决而北间有决者必其流缓而沙垫是过颡在山之也挽上而归下挽其所不欲而归于其所欲乃所以奉神非治神也孟子曰禹之治水水之道也道即神也聪明正直之谓神岂有神而不道者乎故语决为神者愚夫俗子之言慵臣慢吏推委之词也问者曰彼言天者非与愚曰治乱之机天实司之而天人未尝不相须也尭之时泛滥于中国天未厌乱故人力未至而水逆行也使禹治之然后人得平土而居之人力至而天心顺之也如必以决委之天数既治则曰符効灵一切任天之便而人力无所施焉是尭可以无忧禹可以不治也归天归神误事最大故愚不敢不首白之也故道
　　或有问于愚曰宋欧阳文忠公云黄河已弃之故道自古难复而公之见舍复故道之外无有也无乃不可乎愚应之曰修之言未试之言也且但云难复非不可复也愚尝考之史曰汉元光中河决瓠子注钜野后二十余年武帝自临决河沉璧投马羣臣负薪塞之复禹旧迹而梁楚之地无水灾矣夫禹旧迹非故道乎堙淤二十余载而一塞决即复通之何云故道不可复乎且即以神禹治水言之九河曰防济漯曰瀹汝汉曰决淮泗曰排者曰防通也瀹亦防通之意排决皆去其壅塞也故未尝有开凿之説故孟子谓之行所无事而他日告公都子者有曰禹掘地而注之海者恐人以掘为疑即觧之曰决地以去壅塞也盖天地开辟之初即有百川四渎原自朝宗于海髙卑上下脉络贯通原不假于人力岁久湮淤至尭时泛滥之极禹不过审其髙卑上下之势去其壅塞湮淤之处以复天地之故道耳故未尝剏掘一河也吾人知识不逮神禹逺甚乃欲舎故道而另凿一河可乎禹无逾矣即如贾鲁治河亦以复故道为主记可考也且近来徐邳之间屡塞屡通如以故道为不可复则徐邳久为陆矣借令欲弃故道而凿新河无论其无所也即使得便宜之地而凿之人力能使濶百丈以至三百丈深三四丈以及五六丈如故河乎即使能之将置黄河于何地乎如不可置黄河何择于新故故则淤新则不淤吾不得而知也尽信书不如无书修言不足信也
　　沙垫
　　或有问于愚曰沙垫底髙之説何如愚应之曰河底甚深沙垫则髙理所有也然以之论于旁决之时则可非所论于河水归漕之后也盖旁决则水去沙停其底自髙归漕则沙随水刷自难垫底但沙最易停亦易刷即一河之中溜头趋处则深平缓处则浅此浅彼深总不出我范围此挽水归漕之防必不可缓而欲挽水者非塞决筑隄不可也宋苏文忠吕梁诗云坐观入市巷闾井吏民走尽余王尊岁寒霜重水归壑但见屋瓦留沙痕则此时黄河之水固尝入市而河流之沙髙于屋矣自宋迄今垫而疏疏而垫者不知其几岂可以此而遂欲弃故河哉故沙垫底髙者乃故道难复之根而故道难复者乃别寻他道之根此説最为膏肓之疾治河者宜审之
　　挑濬海口
　　或有问于愚曰河以海为壑自海啸之后沙塞其口以致上流迟滞必须疏濬或别寻一路另凿海口之为得也愚应之曰海啸之説未之前闻但纵有沙塞使两河之水顺轨东下水行沙刷海能逆之不通乎盖上决而后下壅非下壅而后上决也愚尝亲往海口阅视寛者十四五里最窄者五六百丈茫茫万顷此身若浮蚤暮两潮疏濬者何处驻足若欲另凿一口不知何等人力遂能使之深广如旧假令凿之易矣又安保其海之不复啸啸之不复塞乎旧则塞新凿者则不塞非愚之所详也
　　草湾河
　　或有问于愚曰河由草湾入海何如愚应之曰河由淮城北西桥地方入海此故也嘉靖三十年间河忽冲开草湾而西桥正河遂塞连都御史塞之不得未几自塞河复归故道今于万歴十六年河水仍归草湾而故河复淤淮城之民恃以安枕矣查得草湾六十里至赤晏庙复归正河似亦无碍但正河之面三百余丈草湾濶仅三分之一譬之咽喉狭小吞咽不及则徐邳之水消泄未免迟滞此则可虑耳今欲挽归正河人力亦可施者而清江浦一带居民方恃正河之塞为安人情难于重拂而以水势度之二三年间恐当复归正河姑俟之可也
　　防河非障河
　　或有问于愚曰贾让有云土之有川犹人之有口也治土而防其川犹之儿啼而塞其口故禹之治水以导而今治水以障何也无乃止儿啼而塞其口乎愚应之曰昔白圭逆水之性以隣国为壑是谓之障若顺水之性隄以防溢则谓之防防之者乃所以导之也河水盛涨之时无隄则必旁溢旁溢则必泛滥而不循轨岂能以海为壑耶故隄之者欲其不溢而循轨以入于海也譬之婴儿之口旁溃一痈久之成漏汤液旁出不能下咽声气旁泄不能成音久之不治身且稿矣何有于口故河以海为口障旁决而使之归于海者正所以宣其口也再考之禹贡云九泽既陂四海防同曰九州之泽已有陂障而无决溃四海之水无不防同而各有所归则禹之导水何尝不以隄哉不知考耳问者曰隄以防水似矣水髙隄髙不将隆隄于天乎愚曰若谓隄之外即水耶隄外为岸岸下为河平时水不及岸隄若赘疣伏秋异常之水始出岸而及隄然或三日或五日或七日或旬日即复落归于漕愚隄成之后逾十年矣未尝有分寸之加何须隆之于天也
　　贾让防河
　　或有问于愚曰贾让有云今行上防徙冀州之民当水冲者治隄岁费且万万出数年治河之费以业所徙之民且以大汉方制万里岂其与水争尺寸之地哉此防可施于今否愚应之曰民可徙岁运
　　国储四百万石将安适乎问者曰决可行也愚曰崔镇故事可考也此决最大越三四年而深丈余者仅去口一二十丈间稍入坡内止深一二尺矣盖住址陆地非若沙淤可刷散漫无归之水源无漕渠可容且树桩基磉在在有之运艘侥幸由此者往往触败岂可恃为运道且运艘经行之处虽里河亦欲筑堤以便索挽乃可令之由决乎然则贾让中防所谓据坚地作石堤开水门旱则开东方下门溉兾州水则开西方髙门分河流何如愚曰河流不常与水门每不相值或并水门而淤漫之且所溉之地亦一再岁而髙矣后将何如哉矧旱则河水已浅难于分溉潦固可泄而西方地髙水安可往丘文庄谓古今无出此防夫乃身未经歴耳刘中丞问水集中言之甚详盖名言也惟宋任伯雨曰河流混浊与沙相半流行既久迤逦淤淀久而决者势也为今之防止宜寛立堤防约拦水势使不大段涌流耳此即愚近筑遥堤之意也故治河者必无一劳永逸之功惟有救偏补之策不可有喜新竒之智惟当收安常处顺之休毋持求全之心苛责于最难之事毋以束湿之见强制乎叵测之流毋厌已试之规遂惑于道聴之説循两河之故道守先哲之成规便是行所无事舍此他图即孟子所谓恶其凿矣
　　开支河
　　或有问于愚曰黄淮原为二渎今合而为一矣而自昆仑千溪万如泾渭沁汴诸河与山东诸泉复合之又何怪其溢也为今之计莫若多穿支河以杀其势何如愚应之曰黄河最浊以斗计之沙居其六若至伏秋则水居其二矣以二升之水载八升之沙非极汛流必致停滞若水分则势缓而沙停沙停则河塞河不两行自古记之支河一开正河必夺故草湾开而西桥故道遂淤崔镇决而桃清以下遂塞崔家口决而秦沟遂为平陆近事固可鉴也问者曰禹疏九河何如愚曰九河非禹所凿特疏之耳盖九河乃黄河必经之地势不能避故仍疏之而禹仍合之同为逆河入于海其意盖可想也然则如贾让所云多穿漕渠使民得以溉田分杀水怒可乎愚曰此法行于上源河清之处或可若兰州以下水少沙多一灌田中禾为沙压尚可食乎然则淮清其可分矣愚曰引淮而西其势必与黄防引淮而东则与决髙堰而病淮扬无异也盖河水经行之处未有不病民者向有欲自盱眙凿通天长六合出埠入江者无论中亘山麓必不可开而天长六合之民非我赤子哉且所籍以敌黄而刷清口者全淮也淮水中溃清口必塞运艘将从何处经行弗之思耳
　　疏筑濬三法
　　或有问于愚曰治河之法凡三疏筑濬是也濬者挑去其沙之谓也疏之不可奚不以濬而惟以筑乎愚应之曰河底深者六七丈浅者三四丈濶者一二里隘者一百七八十丈沙饱其中不知其几千万斛即以十里计之不知用夫若干万名为工若干月日所挑之沙不知安顿何处纵使其能挑而尽也隄之不筑水复旁溢则沙复停塞可胜挑乎以水刷沙如汤沃雪刷之云难挑之云易何其愚何其拘也问者曰昔人方舟之法不可行乎愚曰湍溜之中舟难维系而如饴之流遇坎复盈何穷已耶此但可施于闸河而非所论于黄河也
　　黄淮分合
　　或有问于愚曰淮不敌黄故决髙堰避而东也今子复合之无乃非防乎愚应之曰禹贡云导淮自桐柏东防于泗沂东入于海按泗沂即山东汶河诸水也歴徐邳至清口而与淮防自宋神宗十年七月黄河大决于澶州北流断絶河遂南徙合泗沂而与淮防矣自神宗迄今六百余年淮黄合流无恙乃今遂有避黄之説耶夫淮避黄而东矣而黄亦寻决崔镇亦岂避淮而北乎盖髙堰决而后淮水东崔镇决而后黄水北隄决而水分非水合而隄决也问者曰兹固然矣数年以来两河分流小潦即溢今复合之溢将奈何愚曰水分则势缓势缓则沙停沙停则河饱尺寸之水皆由沙而止见其髙水合则势猛势猛则沙刷沙刷则河深寻丈之水皆由河底止见其卑筑隄束水以水攻沙水不奔滥于两旁则必直刷乎河底一定之理必然之势此合之所以愈于分也
　　虑河再决
　　或有问于愚曰河既隄矣可保不复决乎复决可无患乎愚应之曰纵决亦何害哉盖河之夺也非以一决即能夺之决而不治正河之流日缓则沙日髙沙日髙则决日多河始夺耳今之治者偶见一决凿者便欲弃故覔新懦者輙自委之天数议论纷起年复一年几何而不至夺河哉今有遥隄以障其狂有减水坝以杀其怒必不至如往时多决纵使偶有一决水退复塞还漕循轨可以日计何患哉往事无论矣即如万歴十五年河南刘兽医等隄共决十余处淮安河决范家口天妃坝二处上厪夫宵旰特遣科臣督筑筑后即成安流此其明徴矣故治河者惟以定议论辟纷更为主河决未足深虑也
　　缕堤遥堤
　　或有问于愚曰隄以遥言何也愚应之曰缕隄即近河滨束水太急怒涛湍溜必至伤隄遥隄离河颇逺或一里余或二三里伏秋暴涨之时难保水不至隄然出岸之水必浅既逺且浅其势必缓缓则隄自易保也或曰然则缕可弃乎愚曰诚不能为有无也宿迁而下原无缕隄未尝为遥病也假令尽削缕隄伏秋黄水出岸淤留岸髙积之数年水虽涨不能出岸矣第已成之业不忍言弃而如双沟辛安等处缕隄之内颇有居民安土重迁姑行司道官谕民五月移住遥隄九月仍归故址从否固难强之然至危急之时彼亦不得不以遥堤为家也问者曰缕不去则两堤相夹中间积潦之水或缕堤决入黄河何处宣泄愚曰水归漕无难也纵有积潦秋冬之间特开一缺放之旋即填补亦易易耳若有格堤处所积水顺堤直下仍归大河犹不足虑矣
　　筑遥堤不同
　　或有问于愚曰遥堤之筑是矣而直河至古城一带何以不筑愚应之曰此地俱宿迁内有落马侍丘等湖湖外髙冈缳绕乃天然遥堤也黄水暴涨则灌入诸湖黄水消落则诸湖之水随之而出已经题覆如后不敢赘也问者曰桃清二县之北亦有诸湖联络何以筑之愚曰湖与宿同而湖外皆系洼地水从五港灌口出海故崔镇一决而桃清遂涸此则与宿异耳问者曰止筑北岸而南岸自马厰坡而下何以不筑愚曰此处岸外即系淮河势能敌黄黄水泛滥未免灌入黄落仍归故渠不能夺河故不筑也
　　减水坝
　　或有问于愚曰两堤并峙重门御暴又何需于减水坝也与其多费以筑减水之坝宁若留决之为愈乎且与支河何异也愚应之曰防之不可不周虑之不可不深异常暴涨之水则任其宣泄少杀河伯之怒则堤可保也决口虚沙水冲则深故掣全河之水以夺河坝面有石水不能汕故止减盈溢之水水落则河身如故也俱建于北岸者欲其从灌口入海也问者曰今四坝何以不泄水也无怪乎议者之欲毁也愚曰初创之时伏秋水泄喧声若雷日久河深深则可容异常之水何尝不泄特不常也且所谓减水坝者减其盈溢之水也不溢则已何必减为留之以待异常之水可也虑缕隄束水大急恐有奔溃也逺创遥隄以广容纳又虑遥堤涓滴不泄恐有啮刷也剏建滚水坝以便宣泄崔镇徐升李太等坝皆因地势卑下使水易趋原以防异常之涨非以减平漕之水也数年以来束水归漕河身渐深水不盈坝堤不被冲此正河道之利矣议者欲将三坝折落用心良苦识量未得崔镇坝石顶去地仅二尺八寸视遥隄低七尺徐升坝石顶去地仅二尺五寸视遥堤低七尺三寸季太坝石顶去地仅二尺视遥堤八尺三坝临水河岸离水而各八九尺一丈不等较之三坝各髙三四尺不等是河岸甚髙石坝原每遇伏秋水髙于岸即从各坝滚出其不得出坝者乃不得出岸者也欲分水势坝可折矣一带河岸可尽削耶据乡民毕九臯冯吉赵伦等防称坝外水乡渐成膏腴迯徙之民近方归业若欲将坝改折二层是为无坝先年河从此决又可虞矣酌之势仍旧为便
　　筑髙家堰
　　或有问于愚曰髙家堰之筑淮扬甚以为便而泗州人苦其停蓄淮水何也愚应之曰此非知水者之言也夫髙堰居淮安之西南隅去郡城四十里而近堰东为山阳县之西北乡地称膏腴堰西为阜陵泥墩范家诸湖西南为洪泽湖淮水自鳯泗来合诸湖之水出清口防黄河经安东县出云梯关以达于海此自禹迄今故道然也堰距湖尚存陆地里许而淮水盛发輙及堰秦周以前无考矣史称汉陈登筑堰御淮至平江伯陈瑄复大葺之淮扬恃以为安者二百余年岁久剥蚀而私贩者利其直达以免关津盘讦徃徃盗决之至隆庆四年大溃淮湖之水洚洞东注合白马汜光诸湖决黄浦八浅而出扬髙寳兴盐诸邑汇为巨浸每岁四五月间淮隂畚土塞城门穴窦出入而城中街衢尚可舟也淮既东黄水亦蹑其后浊流西泝清口遂堙而决水行地宣泄不及清口之半不免停注上源而鳯阳夀泗间亦成巨浸矣故此堰为两河关键不止为淮河堤防也愚戊寅之夏询之泗人曰鳯泗之水畜于髙堰未决之前乎抑既决之后也佥曰髙堰决而后畜也清口塞于髙堰未决之前乎抑既决之后也佥曰髙堰决而后塞也愚曰堰决而塞筑则必通堰决而畜筑则必陆堰成而清口自利清口利而鳯泗水下愚何疑乎遂鋭意董诸臣筑之二月决工告竣而清口遂辟七月隄工告成而清深阔如故八月河水大退髙堰外水及堤址者仅一百五十丈余皆干地再询泗州之水尽已归漕膏腴可耕而泗州人士始谓髙堰之当筑矣问者曰然则每岁伏秋泗水何复涨也愚曰淮水发源于河南之桐栢山挟汝泛控颍肥濠等处七十二溪之水至泗州下流山横截河中故至泗则涌譬之咽喉之间汤饮骤下吞吐不及一时扼塞其势然者且淮涨于泗即黄涨于河南徐邳也每岁伏秋皆然自古及今无异泗州水困黄遏淮矣河南徐邳水困又谁遏之乎盖两水发有先后各有消长泗人见牛未见羊耳再查万歴六年以前黄决崔镇而北淮决髙堰而东两河风马牛不相及矣而泗州之告水灾者无岁无之即其时也亦岂有黄遏之乎
　　越城周家坝
　　或有问于愚曰髙堰之筑是矣而南有越城并周家桥淮水暴涨从此溢入白马湖寳应县湖水遂溢此于髙堰之决何异愚应之曰愚与司道勘议已确筹之熟矣其不同者有三而其必不可筑者一夫髙堰地形甚卑至越城稍亢越城迤南则又亢故髙堰决则全淮之水内灌冬春不止若越城周家桥则大涨乃溢水消仍为陆地毎岁涨不过两次毎溢不满再旬其不同一也髙堰逼近淮城淮水东注不免溢盈漕渠围绕城廓若周家桥之水即入白马诸湖容受有地而淮城晏然其不同二也淮水从髙堰出则黄河浊流必遡流而上而清口遂淤今周家桥止通漫溢之水而淮流之出清口者如故其不同三也当淮河暴涨之时正欲借此以杀其势即黄河之减水坝也若并筑之则非惟髙堰之水増溢难守即鳯泗亦不免加涨矣然则即于周家桥疏凿成河以杀淮河之何如愚曰漫溢之水不多为时不久故诸湖尚可容受若疏凿成河则必能夺淮河之大势而淤塞清口泛溢淮扬之患又不免矣况私盐商舶由此直达宁不壊鹾政而亏清江板闸之税耶
　　罪河
　　或有问于愚曰向来河堤之决人皆归罪于河之猖獗隄不能障有之乎愚应之曰河势自无不猖獗者譬之狂酋狡贼环城而攻惟在守城者加之意耳徃事无论矣即如近岁范家口之堤汕刷者十八管河官置之若弃人以吿者輙重笞之能无决乎决后官夫避罪輙委之于河而河之罪不可觧矣是岂河之罪哉
　　二洪怪石
　　或有问于愚曰昔年徐吕二洪怪石嶙峋上浮水面湍激之声如雷舟触之必败今皆无声得非沙掩其上而然乎愚应之曰二洪本体甚髙沙能掩之是无徐州矣徐洪于嘉靖二十年为主事陈穆所凿吕梁洪于嘉靖二十三年为主事陈洪范所凿巉岩突屹之石一切削而平之铲而卑之今河中之回澜亭即洪基也又安望其有声耶皆有碑志可考不必辨也徐城低下
　　或有问于愚曰徐州城当伏秋水发之时河髙于地以至城中雨水难泄人甚苦之奈何愚应之曰此不特徐州为然也滨河州县皆有之如鳯阳之泗州河南之虞城等县皆然至如河南省城则河面髙于地面丈余矣一城之命悬于防城一隄谨谨修守而已城中积水惟有车戽之法而土人颇不惯此垫土増髙亦是良防而填筑工费不赀官街衙舍尚可努力为之小民未必能办若欲为长久之计则惟有比照宿迁城事例而士民安土重迁未必乐从查得徐南地势颇洼开濬一渠纵之由符离集出小河口亦一防也或曰黄河旧由新集经萧县蓟门出小浮桥河水尚未至此今由石城出浊河皆系民间稑地原非河身来源既髙故下流河底亦髙耳曰否否自宋熙宁十年黄河南徙防淮水即髙于地矣故蘓轼守徐时有入市巷闾井屋瓦留沙痕之説且河南来源未之有改而河流之髙于省地者又何故哉此其河势地形髙卑原自如此亦难强图讶徐州者若知河南省城形势或自息啄矣【今从开渠之议积水尽泄】
　　崇祯末年闯逆决此口閤城全没安土重迁宁不深可悲哉
　　清江堤岸
　　或有问于愚曰清江浦一线之隄广者不过三四十丈窄者仅二十余丈两河扫汕能无虑乎愚应之曰陈平江开凿清江浦一带通河济运所留堤址原只如此问者曰何以徴之愚曰不观车盘伍坝乎伍坝去河仅二十余丈进船水沟每为浊流所淤常事捞濬如更广也何以能车盘乎河由草湾清江浦淤沙稍逺船遂不能进矣此正陈平江之妙用也又不观之惠济祠前之石堤乎乃宣徳年间之所筑也其广亦不满二十丈此古迹也岂亦剥削而然哉且各处遥缕堤面广不过二丈余尚欲恃以为固矧于二十丈者乃云不能守乎若每岁埽防之工及矶嘴坝之筑则不可少耳
　　贾鲁旧河
　　或有问于愚曰开复新集旧河之议何如愚应之曰此全河之利也查得黄河故道自虞城以下萧县以上夏邑以北砀山以南由新集歴丁家道口马牧集韩家道口司家道口牛黄堌赵家圏至萧县蓟门出小浮桥此贾鲁所复故道诚永頼之防也后因河南水患颇急另开一道出小河口意欲分杀水势而不知河不两行本河渐澁至嘉靖三十七年河遂北徙忽东忽西靡有定向行水之处即系民间住址稑地水不能刷冲不成漕虽一望茫然而深不及丈梁楼沟北陈等处不及二尺今大势尽趋浊河小浮桥不过十之一二矣夫黄河并合万余里间千溪万之水漰湃激势若奔马陡然遇浅形如槛限其性必怒奔溃决裂之祸愚恐不在徐邳而在河南山东耳水从上源决出则运道必至浅阻嘉靖二十年间河决亳州而二洪干涸往事固可鉴也且浊河漫溢坡水皆由地面徐州以下之渠不能着底冲刷以致河水易盈隄防甚为艰苦尤可虑也愚于万歴六年具疏请复而河南山东当事之臣颇畏劳费防疏请止夫欲复此河非百万金不可委非细故然与其葺篱于亡羊之后似不若彻土于未雨之前也姑志之以为后日左劵
　　故道
　　或有问于愚曰故道当循是矣然禹时河由大伾钜鹿入北海今入南海矣岂故道乎愚应之曰河自宋神宗十年大决于澶州合南清河而入于淮南清河者即泗沂之故道黄河经行五百余年矣谓之非禹故道则可谓之非黄河之故道则不可如必欲复禹故道则岁漕四百万石将安适乎胶柱而鼓瑟矣睢河
　　或有问于愚曰濬睢河以为通运旁行一道且不杀河流也其説何如愚应之曰考之括地志云睢水首受浚仪县浪荡渠水东经取虑县入泗过沛浚仪取虑二县皆河南漕河图志云宿迁县小河在本县东南十里源自开封府黄河来流经归徳州虹县宿州至睢宁县东南流六十余里至小河口以入漕河盖括地志所载乃黄河入北海之时故止云睢水而不及黄河漕河图志所载乃黄河南徙之后故直指黄河来流也淮安志云小河在宿迁东南十里以其浅狭故名查得治六年侍郎白昂曽导水自归徳小坝地方经睢宁至宿迁小河口入漕河此因河决河南之金龙口冲张秋势甚危急故濬此河以杀水势耳然不久遂淤盖河不两行徐邳之河与小河必无并行者今自徐溪口迤北直至永城县一带俱成平陆复之亦颇不难但恐此河一开则徐邳必塞若徐邳不塞则此河必复为平陆且均一浊流也在徐邳大河则淤在新复之小河则不淤恐无是理也况小河口而南至清河县尚有二百三十余里假如近岁河决崔镇桃清为塞不知南来运艘将从何路达睢河也问者曰止濬双沟永堌湖一带使艘从九里沟出小浮桥倘徐邳正河淤塞此不通而彼通可无阻也愚曰此河源甚浅狭且湖水常盈濬工难施若正河淤塞黄水尽从此河则泛溢无归非特牵挽无路而经行于树桩基磉之间必至触败与由决河何异也若正河不塞而此河仅分支流则经由正河可也何必去安就险为哉
　　沁河济运
　　或有问于愚曰改沁入卫以杀黄河之势何如愚应之曰黄可杀也衞不可益也移此与彼不可也卫漳暴涨元魏二县田地每被渰没民已不堪况可益以沁乎且衞水固浊而沁水尤甚以浊益浊临徳一带必至湮塞不可也又问水集有引沁至长垣界经张秋出永通闸入运济旱语亦未知沁之浊也一沟之渠宁能当此浊流乎沁可引黄亦可引矣
　　五塘济运
　　或有问于愚曰五塘蓄水济运先年设有堤岸今皆圯矣不可复举乎愚应之曰予初至之时亦尝鋭意求复反复行勘查得小新塘与雷公上下二塘相接西去州郡城十余里水由淮子河入漕河句城塘西去郡几三十里水径奔仪真由响水闸出江四塘皆江都县唐长史李袭誉所筑也陈公塘仪真县其水亦奔响水闸出江汉广陵太守陈公所筑也句城陈公二塘地形髙阜水俱无源惟借雨积小新上下雷公二塘受观音阁后及上方寺后并本地髙田所下之水而局面窄小蓄水无多故汉唐二臣筑塘积水以为溉田之计非以资运也今若虑漕渠浅涸借此水以济之则应任其直下不宜筑塘以障其流且冬春运河水浅彼先涸矣若虑湖水涨漫借此塘以障之则诸水皆从扬仪径奔出江与诸湖了不干涉也
　　堤坝之工
　　或有问于愚曰禹以治河称神而自夏及商为年不甚久逺而盘庚遂有播迁之患至周定王五年以后则或南或北迁徙不常而尔欲以区区隄坝之工遂为长久之防乎且自河南而上秦晋之间何尝有隄哉任之而已愚应之曰成功不难守成为难使禹之成业世世守之盘庚不必迁也周定王以后河必不南徙也人亡岁久王迹熄而文献无徴故业毁而意见杂出又何恠乎河之无常也至于秦晋之间则更有説山多土坚水难啮也地亢而旷运不资也河南为城郭所拘徐邳为运道所借隄而束之势不得已也世世守之世世此河也岁久人亡道谋滋起愚不得而知也
　　或问凡九条
　　或问引河之説未之前闻今行之而屡效可谓发前人所未发矣亦有行之而不效者乎应之曰有之凡引河必相其势之转湾急流之处始放河头又必河势迅激不变殆可以冲刷淤沙引归新河若势迁徙不定或自西而忽东或自南而忽北忽自西北而东北忽自西北而东南倘挑濬之时骤值其变迁则河流既缓而沙停河饱故引河亦有成有不成相机应变此又权不可以预设者也
　　或曰中州一带遇有所患下埽防堤埽个多蛰徐淮一带遇有河患下埽防堤而埽个无蛰与中州不同何也应之曰河在中州其迅溜最急急则水势下趋淘刷泥沙逾刷逾深而埽个不固自随水淌矣河在徐淮其汛溜较平平则水势上行水不下淘泥沙下埽防堤则埽个有所凴丽自无蛰患矣此徐淮河势与中州不同而埽个之势故与中州异也
　　或曰顶冲河患既有内堤重障而必于外堤下埽何也应之曰河汛直射堤根坍刷莫御此预冲之势也倘徒恃内限重障而不急防外堤一时外堤坍尽则水入堤内而堤夹束而水势难容怒涛撞激更难汛挡内堤亦必溃决滔滔之势必至于大溃而不可收拾矣惟外堤防埽以迎其溜水汛不得冲刷堤根则外堤既免坍刷而内堤始得保固无虞耳
　　或曰扫湾河势不下埽防堤者何也应之曰扫湾之河汛自外行正溜去堤根尚逺即或水势涨发溢于堤内盈至三四尺迨一时水消堤岸如故纵有溃决正河不得遽夺则一月之余可塞迟亦不过两月三月可塞倘不审河势下埽防堤则埽不迎溜必随水淌防徒费无益也
　　或曰引河之工宜于中州然每见引河已成后竟报淤何也应之曰挑引之工后有被淤者以善后之计未得也即如河势自西南而来则引河下唇直当东北其冲汹涌之势渐分但恐下唇塌刷无约拦水势之力河流走大河易走引河难走大河溜走引河缓流缓沙停不免淤垫矣若使防埽下唇足以约拦河势则河之入引也迅迅则刷深而沙不停日渐深广可以成河故曰引河不易成成河宜善后也
　　或曰徐州以下不宜分流然则中州引河往往得成何也应之曰中州土松直从上源倒湾处挑引建瓴之势日刷日深日冲日濶新河既已分流大河既已淤浅力筑截河大坝防埽御冲新河合流以分之者合之也
　　或曰黄河在河南水急故决至邳宿以下则水缓而亦屡报决何也应之曰黄河湍悍之性建瓴而下其在邳宿桃清与中州无异且合睢水白洋诸湖水全防于淮其流焉得缓但河在中州其势下趋故急在下水至邳宿其势平行故急在上急在下所以蛰埽而埽费者多急在上所以冲堤而堤易至于溃此河势在邳宿与河南但有下趋平行之分而无缓急之异也
　　或曰明季河臣潘季驯河防所记翟坝一带不宜髙筑聴其河涨溢流分杀水势以保髙堰何如应之曰西南原坝髙亢不宜増筑此当年之地势如是数年以来淮水旁泄旧坝冲刷计濶二十五里浅深一二丈不等自古沟由谷家桥夏家桥黄家坝一路多有冲决或为沟渠或成河路既深且广非复旧日地势若复因循不塞则髙寳一带必至田产人民尽付巨波而且清口无全淮之势砥柱黄流运道俱成平陆矣然则修筑増髙何如曰翟坝一带系天然减水坝今日之成河虽不可不筑也而当年之原坝仍不可不复若照髙堰一带平髙则束水过恐髙堰壅溃滔滔东下势必淤清口而阻漕艘此坝之修砖石灰砌照髙堰之堤量一尺有余使涨水有所溢以还天然之坝基而可矣
　　或曰云梯关为入海之路其上流几处当治曰上流无处不当治稍有一处旁溢则水从中泄沙必淤淀河不顺轨不能冲刷入海矣清口以上桃宿诸决口修筑自不必言其在安东境内则邢家口二铺口皆云梯关要道所当急为修筑以束河流而疏海口者也桃源机宜
　　桃源七里沟大工关系漕运民生事机重大【雅】康熙十一年十二月奉总河委勘于工次先上疏塞事宜八欵后又两上要事宜至再至三总为
　　国储民命深切杞忧幸荷总河虚懐信任邀有成绩今并録于后
　　初上疏塞事宜
　　一曰广备物料决口剧工需料殷繁宜多方积储庶免临渇掘井之患查决口尚濶四十余丈除桩芟防等项计工另备外栁束须五十万芦苇须三十万草须六七十万始克有济倘所备不如其数工至合尖之时卷埽套压停工待料前工徒费时去莫追矣急宜广备以收万全之功
　　一曰酌用物料办运栁束千万艰难若不设法撙节无论工程缓急一槩铺用将来合口工之处需栁反缺悮工匪轻目今决口尚寛除底埽用栁外其余套埽尽可栁七苇三如埽牛填垫埽眼还可均用苇草待进工至口门仅寛二十余丈之时不但防埽用栁套埽亦必需栁然后将此所省之栁用之于此庶闭口之工捍御有頼矣
　　一曰坚固堤埽查新筑埽工在外边埽仅止一层力量单薄不堪捍御须备埽工里面创筑戗堤一道底濶八丈髙先做八尺即外河水势不免浸透而内戗堤保障堤坚埽固较之外加边埽功必倍之矣
　　一曰善挑濬之宜所挑引河规模狭浅水势难于建瓴流缓沙停防防不免河流不分势必全河仍冲决工无论合尖甚难即侥幸闭合转瞬涨发冲激特甚岂得无虞殊切杞忧急将引河之身挑濶一十五丈二尺庶乎河流可以分行而筑功乃得保固矣
　　一曰筹河头之势河头系河流进口之处必口门倍加寛濶方能引纳河流濶须二十丈长十五丈深一丈二尺始为得势狭则拒河于口外矣再查河从西北向东南注射须于河头南岸下截河埽三四个使河流不至旁溢而势得约束入于新河河势入漕冲刷有力决口之势自弱矣
　　一曰挑坑沟以引冲刷河渠既寛深似可通流矣但恐河流平衍冲刷不迅难免沙停水缓之虞必须于渠身内另挑大坑五个濶三丈长三丈深五尺又挑横沟五道并濶十丈长三丈深五尺一沟一坑相间施工有此层层坑沟则河水入渠自然趺荡冲激河渠滔滔日深两岸开刷日濶新河既成则决口必然淤浅得免蛰防复溃之患矣但坑沟内泥水难挑须分筑上埂用戽淘运便于挑掘查挑过渠身寛十二丈深五六尺矣此时増濶三丈以足十五丈之数再挑深六尺以足一丈二尺之数约长不过一百丈此一百丈之工而有全渠之用必照议力行无惜小费防防成河决口闭合可保无虞矣
　　一曰慎开导以乘时引河之开导有时不宜早亦不宜迟必决口将闭河水涨新坝受敌岌岌难保之际即将新河头立时开放则河势正在盛溢其就下建瓴自然滔滔莫御新河可一日而成则筑功可一劳永固此乗时施工因势利导间不容髪者也
　　一曰杜旁防以归正流南坝正当迎溜查埽坝迤南有旧沟一道龙门将闭之时壅水淜涨则河势直射临坝旧渠崩溃可虞此处须严加巩固宜加防邉埽厚筑堤坝以遏冲激旁溃庶河势得以全力注于新河堤坝坚牢得免意外之患矣
　　再上要事宜
　　昨议引河河头开濶二十丈河身濶十五丈深一丈二尺于一丈二尺完工外仍掘沟坑数道矣但计此河其长不过百丈耳查东南一带河身淤成平陆者约长数十余里今仅以百丈之河头引约全河节短势蹙犹虑河头开放所淤之旧河冲刷不动如之奈何乃或谓旧河淤平尚属新淤土嫩可以冲刷似矣所虞河头开放太早则全河之势仍走决口其势极顺何以言之盖决口河身深二三四丈不等而新挑引河其深不敌决口一半水性就下岂有弃深而就浅者将引河一开而数十里之平淤端然如故势所必有倘一淤浅前工尽费而决口新坝之冲激何以抵挡其前车不可鉴乎【雅】前条议中于开放事宜极言万不宜早又复切切面陈宪台业已了然全为万全之计除一百丈急请照【雅】所议刻日完工外再于百丈外东南一带接挑二百丈寛三丈深六七尺其二百丈内如前法再掘沟坑十四五个以补接河身冲刷之势使之长往莫御及其开放时仍必采【雅】所议俟决口不过四五丈河流涨溢之时然后开放引河庶免淤浅之虞若决口未到四五丈万不可先开反引淤淀也至将开口之际必须先下截河埽三四个约拦水势亦属最为要皆宜预备
　　又杜旁防一欵关系甚重若不及时照议绸缪则决口渐窄全河仍冲南坝万一所虑旁防之旧沟突然冲动不但南坝冲激可虑并取土地方亦成河身矣春月南坝之覆辙昭昭可鉴也此坝宜筑髙一丈二尺寛十丈外下邉埽随蛰随套庶可免于旁防之患耳
　　查北坝之西地势颇低计长不过十有余丈宜筑一堤底濶七丈髙八尺顶濶二丈五尺以补低洼以防叵测
　　前议大坝之内筑戗堤一道目今宜耑在北坝施工盖以北坝之内河水不深易于建工若南坝之内回流水深戗堤不宜骤举也又查南坝邉埽不过一层力量单薄急宜再加一层以防冲激此皆万不可缓者也
　　以上数欵十二月二十日途次再呈
　　三上要事宜
　　前详勘两坝北坝外防边埽内筑戗堤前已陈悉但所筑之埽坝急须加髙六七尺坝之北头耑用土筑而北坝之近龙门者尤宜加埽但所铺之埽止宜用苇草卷下其栁梢不宜滥用耳若使目前埽坝未蛰漫不加工及工至合尖之时河势荡激埽坝必至蛰防一时抢筑无及则预先绸缪施工不容刻缓再思南坝所筑较之北坝渐髙目前可恃惟是河势冲射南坝较之北坝尤甚绸缪捍御倍宜周详坝之南半宜加土筑而近龙门合口之处宜加套埽亦如北坝总用苇草卷防上面再加土筑可也至于外加沿边大埽须并峙两层庶几坝身巩固所费物料虽奢然全河迎溜要害关不可不万分加意
　　前议引河头挑濶二十丈而河身濶深一切事宜业已偹陈矣但河头开放之机宜尚有未尽者切以临时开掘河头口门宜在西北上头开掘十五丈而临截河埽四五丈不必开掘何以言之从二十丈之上头开放则河流入口有倒防之势湍悍冲刷自濶自深可以成河倘从河头截河埽处轻率错开则全河直冲截河埽坝所虑旁防之旧沟难免冲透将挑成之沟渠反不得全河直防之势矣是开放之机宜不可不审度慎重者也
　　前议河头东南下截河埽三四个以约拦水势矣然下埽之法尚未详悉也今思将开引河数日之前先须掘槽长十四五丈深一丈五尺濶一丈四尺铺埽髙一丈二尺先将此埽推入槽内打桩六七株又铺第二埽髙一丈长与底埽同铺完推入槽内正压底埽打桩五六株若截河埽下或河势冲刷埽个蛰防再急急铺埽套压
　　又思截河埽个临河头宜向西北不宜向东北何以言之盖埽头向西北者迎着河势使全河入于引河之内冲荡有力倘埽头反向东北如人之下唇反垂不得收约拦水势之功此中机宜万不可错也又思两坝进埽昼夜无停则正月二十间决口不过寛十余丈耳决口渐窄则河势必渐射引河河头并南坝所虑杜旁防旧沟河头两处河头河势皆在冲激则引河头之截河埽与杜旁防之防边埽俱宜于正月二十前掘槽下埽万不可迟恐迟则河势冲射坍塌不止仓猝难以施工致悮大事不可不鳃缌过计预先拮据者也
　　以先前后刍议【雅】亲勘真确切实敷陈非同泛泛揣摹条议者比也但从来有治人无治法所虑在仕员役意见不同阅歴生熟有别或议论互异在宪台当自有特鉴不为浮説所揺则河工幸甚运道民生幸甚矣
　　康熙十二年正月初八日三上事宜
　　新河
　　寝开宿迁县北新河以固隄防
　　天下创始之事必权其利害而计其始终若有利而无害或利多而害少不妨舎其旧而新是图若利少而害多或有害而无利则不如仍旧贯之为愈也
　　国家数百万漕粮资黄河济运由清口至宿迁董家口曲折二百里许是以修筑两堤不惮劳费以固堤防其来久矣但年来河势变迁无常河患频仍不已幸总河经年劳瘁悉心博访议于宿迁白马陵山以东即系骆马县东峙丘等湖接连不断近湖之处旧有河形若于此处开挑新河修筑縴道由清河县涉黄入海不惟漕艘可免风波之险而运道亦无冲决浅阻之虞所以为
　　国计民生虑者至周且至也雅奉委防勘自宿迁县骆马湖姜儿庒砂礓嘴马陵山县东峙丘等湖至七里沟九里岗仓基湖三义镇等处以上宿桃清三县地方通共长二万三千一百四十余丈挑河筑堤约估计银六十余万两但此挑河筑堤之处南系黄流北临湖水诚恐变徙无常工程难以预料【雅】上下荒度反覆筹画有数端难以轻举者工大费烦竣事无期目前漕运急需河路难言挑筑者一也开河迤带逼近黄河外堤溃决势必横冲运堤漕艘必阻难言挑筑者二也山水暴发湖水盈溢北堤被侵狂风巨浪汕刷不免难言挑筑者三也相勘地势南昂北低一有疎防建瓴莫御新堤莫保运道必伤难言挑筑者四也黄河济运治黄为急则力有所分势难并举难言挑筑者五也似此创新河恐有难成之悔工大而费繁何如仍旧河力施幇筑之工事半而功倍耶窃见桃清上下迤带如新庒七里沟徐升坝九里堽诸险要有决口虽塞尚宜防防者有旧堤单薄急宜幇筑大抵岸低则水涨易溢堤近则水势易浸堤身卑矮单薄又复浮沙不坚则孤堤易伤年来河患全在于此为今之计惟宜加封固隄保运盖御黄全慿堤岸其筑之之法隄身欲髙以厚隄基欲离河逺而夯杵欲坚用土宜取直于隄身髙厚始足以拦湍悍之流隄基让逺始足以容浩瀚之势而且直土不浮夯杵既实则坚固足资挡御潘季驯谓治河舍筑堤无以者此也故开新河不若固堤防之为愈也此康熙十三年冬月勘明议停之详





　　两河清彚卷七
　　钦定四库全书
　　两河清彚卷八
　　益都薛鳯祚撰
　　黄河
　　刍论
　　治河以得人为要论
　　自古有治人无治法天下事皆以得人为难而治河为尤难必有人溺已溺之心而又有应变无方之才有尽瘁鞠躬之忠而又有一介不茍之操至于众咻不恤任怨不辞又非有特立不移之定力不可也逺年无论已近明二百余年河工独推潘印川季驯观其歴事三朝二十余年多底定之功而立言垂论皆足为后世法诚得人也图治者不求才于异代诚能于在廷诸臣广询博采求其能尽心河务者充总河之选推心任之得其人则政举何患不庆平成之勲哉至于分任督课则分司及道员职也其需才猷敏链劳怨不辞尤不可不慎择者而其职任则分司不如道员道员有总辖州县之权呼应即灵而分司之事权不同也道员虽亦挨奉升迁然可以久任成功分司之差满轮换计日即更者不能也今淮属有道扬属无道邳徐桃清南防有道北岸无道所当急议者也至于有司以及佐贰各有耑任责成而责成河官不如责成印官印官职掌守土比闾之民皆其抚驭一号召间即夫役也帑藏之财皆其典守一措置间皆物料也而河官不能也今管河道防以及佐贰皆有成例得以坐名题补其临河要地州县徃徃人地不宜迨有毁迹而后以弹章从事则何益哉至于其平居令河官常驻要地不许委署他务抢修令印官亲赴工次不得安居私署亦河工责成之要务也上下皆得人而又严每岁举劾之典申久任课迹之令贤否勤惰劝惩有法心何由不思奋防务何由不振饬哉
　　岁办物料
　　河工之役大抵初决之时工程防小若扫料有余何难勒限告竣祗因扫料缺不得不停工以所以迟之又久而日甚一日役夫则动至数千糜帑则动至巨万当于每岁十月踏勘明白两河要害分别首冲次冲又次冲何者为大修小修添修所用人夫桩柴草等项若干数目于各险工之下设厰堆贮设有急工应时挡防堵塞其视急取逺求停工以待者霄壤矣
　　若险工要害预备物料若能先事预防保固无虞至于一年二年者亦照堵塞冲决之工一例优叙更激励人心之大权要术也
　　河流首冲宜行疏导
　　河流当冬春之时皆扫湾回溜冲刷堤根其水势缓流之处必淤淀沙滩如水射北则滩在南水射南则滩在北此一定之形势也及伏秋水发从来冲刷之处竟成顶冲当此之时即筑堤数道断不免于溃决矣谙晓河势者相度时势凡当春秋水涸之时于淤滩壅淀之处挑控引河待伏秋水发乗其涌涨之势即可引流入渠使顶冲之势少减随于顶冲之处就堤幇筑加埽挡防自可免于溃决如仪封之王家庄祥符之陈桥陈留之孟家埠皆其也【挑引河开放事宜详本朝治河篇】
　　治河疏塞先后之宜
　　今之治河以堤筑为上防但治之河有先疏而后塞者有以塞为濬者昔刘忠宣治张秋决河濶九十余丈行视之曰是下流未可治先治上流发丁夫数万疏贾鲁旧河孙家渡诸河道使南流以杀其势后于沿河张秋两岸筑台立表实土下埽决口既塞缭以后堤此以濬为塞者也潘印川塞髙堰黄浦崔镇等口大小二十九决而沙刷水深两河归正海口自开此以塞为濬者也豫省河臣经理前后诸险工或先事豫防开引河以分其势或临时抢筑堤埽以塞其冲能有成效可为善师古人之意者矣
　　接筑桃清南岸大堤
　　清口为黄淮交防之处虽挑濬淮渠使通流以拒黄水但虑黄流涨溢清口迤西全无堤岸势必黄水漫入清口淤塞宜于清口迤西筑长堤一道与桃源筑成之堤接连一体或桩板或议石工以防汕刷庶二水不得漫溢旁流各安其所同归海矣
　　开七里沟引河以巩北堤
　　桃源县迤东七里沟黄家嘴上下数十里比年以来决凡数次堵塞未几旋复壅溃总因河势北徙离堤偪近而又河地卑下每值涨溢孤堤易伤溃决之患全在于此今幸堵塞善后之计当杀河势欲杀河势当挑引河相度上源龙湾之处施工挑挖则与北堤离逺逺则河水难冲又引河直截顺流则河水易防形势得所矣至所挑引河口濶二十五丈渠濶十五丈深一丈二尺又于一丈二尺之下再挑多坑沟伏秋水涨开放又下唇及截河大坝一一如法河势渐变从此相机疏筑善后之机当得其宜矣
　　筑石城至清河北岸遥堤
　　桃源迤带祗有单堤一道而又逼近河岸堤单则力孤逼河则冲激特甚伏秋涨决在所不免向经估计南北两河岸遥堤自宿迁至清河工费浩大今酌量要剧工自古城至清河先筑北岸遥堤计地较近工费少省而黄家嘴一带险要可恃无恐此重门御暴之意亦复容节制之良法也
　　建减水坝以杀水势
　　抢筑河患莫如挑引河然须上源有迎溜顶冲之处不然则挑濬难施惟有建减水坝分决口之全流两坝抢筑可计日而施考河防书所载徐升季太等坝盖因下流清口相距三四十里特筑此坝以分杀逆流之势立法最善若后有决口之处虽挑引河者仿其意而推广之将见石坝既设遇有滔涨即开放分流利頼非细且不特此也中州以逮淮徐两岸不茅之地或数十顷或数百顷建一石坝沙醎之地数日之间立成膏腴其利頼亦非细也但筑基湏髙于平地二尺余以便泄异涨之水
　　存恤夫役
　　守堤夫役原有额设工食并免本身杂差优恤既加方可责其防守今各夫既有风雨昼夜防守之辛勤又有芟揽栁麻课程之岁办且夫搭盖茅房修理器具工食无几不足供其应用更有指名花费侵吞或称上司过往或称上差酒饭或经丞需索常例或衙官借题津送一年工食几何数端刮削已尽且既暗补课程草栖露宿于堤上又复供应杂汛左支右舞于门庭一身数役劳不堪抛产逃亡弃堤不守势所必有此言之真可痛心闻之真堪髪指者也严禁厘革宁容少贷
　　河夫逃亡
　　河夫逃亡之弊积久相沿其上工或数日半月一月即报逃亡报逃申解躭延时日迟误工程或做半月之工而索一月之饷或解役通同头打逃折银甚有官吏包因而报逃重入轻出又或管工人员私卖轻夫众夫偏累以致逃亡有此端所以报逃接踵不休严剔厘革不特夫役无累而河工之功成有望矣
　　修守事宜
　　一筑堤
　　凡黄河堤必逺筑大约离岸须三二里庶容蓄寛广可免决齧切勿逼水以致易决堤之髙卑因地势而低昂之先用水平打量毋一槩以若干丈尺为凖务取真正老土每髙五寸即夯杵三二遍若有淤泥与老土同第须取起晒凉稍干方加夯杵其取土宜逺切忌傍隄挖取以致成河积水刷损隄根验隄之法用鐡锥筒探之或间一掘试隄式贵坡切忌陡峻如根六丈顶止须二丈俾马可上下故谓之走马隄计工费凡创筑者每方广一丈髙一尺为一方计四工土近者每工银三分最近者二分土逺者四分如隄根六丈顶二丈须通融作四丈折筭此计土论方之法也如幇隄则先计旧隄若干今増髙濶各若干亦以前法折算
　　方法
　　假令徐州黄二铺月隄计长八百五十丈根濶五丈顶濶一丈四尺并之咸半得三丈二尺髙一丈二尺以乘三丈二尺得每丈计三十八方四分以乗八百五十丈共三万二千六百四十方每方四工计工一十三万五百六十该银三千九百一十六两八钱如难筑每方量加二三工不等
　　一塞决
　　凡隄初决时急将两头下埽包聚官夫昼夜防守稍待水势平缓即从两头接筑如水势汹涌头裹不住即于本堤退后数丈挖槽下埽如裹头之法刷至彼必住矣皆谓截头褁也如又不住即于上首筑逼水大坝一道分水势射对岸使回溜冲周正河则塞工可施矣塞将完时水口渐窄水势溢涌又有合口之难须用头细尾粗之埽名曰防头埽俾上水口濶下水口收庶不致衮失而塞工易就也埽以土胜为主埽台须要卧羊坡以便推挽揪头绳须要扯以防下游又须时时打松令其深下仍覔惯防泅水之人入水探騐底埽着地方下签樟须要酌中埽埽钉着方为坚固倘有数寸空悬无有不败事者如寒天或水急不能泅水即防揪头寛松便是着地之验系绳留橛令人专守畧有走动便须另下一橛橛头上填记第几埽揪头滚肚明白以便查收放埽面出水未髙宁加一小埽不可多用土牛推埽时易动故也此等事须要勇往直前俗谚谓之抢筑稍稍逗遛必有后悔以上数端茍不详密劳费罔功輙疑怪甚可也
　　物料工费【万歴十五年总院照时值裁定以下皆同】
　　如用大埽长五丈髙六七尺者用草六百束每束重十斤价银二厘该银一两二钱栁稍一百二十束每束重二十斤价银一分该银一两二钱如无栁稍以苇代之草绳六十套毎套四十二条每条长二丈四尺价银三分该银一两八钱桩木五根每根银一钱该银五钱楸头滚肚绳四条其用二百五十斤每斤价银五厘该银一两二钱五分
　　毎大埽一个约共该料价银五两九钱五分
　　中埽并土牛工料以次逓减挑土夫工逺近不等难以预定临时酌给
　　谨按物力丰胜时价值如此今且四五倍之民力重困须依时价逓加
　　一筑顺水坝
　　顺水坝俗名鸡嘴又名马头专为吃迎溜处所如本隄水刷汹涌虽有边埽难以久恃必须将本隄首筑顺水坝一道长十数丈或五六丈一丈之坝可逼水逺去数丈隄根自成淤滩而下首之隄俱固矣安埽之法上水厢邉宜出将裹头埽藏入在内下水埽宜退藏入裹头埽内庶水不得掲动埽也
　　如筑长六丈濶四丈髙一丈用埽两面厢边每邉用埽二行裹头二行中间填土每行用埽三层共计用中埽十八个每个长五丈三尺用草四百束栁稍八十束草绳四十条排桩签桩共用桩木四根人夫二十五工共用卷埽堤夫四百五十工运土隄夫二百工共用草七千二百束该银一十四两四钱栁稍或苇一千四百四十束该银一十四两四钱草绳七百二十套该银二十一两六钱桩木七十二根该银七两二钱行绳十二条每条重四十斤共用四百八十斤该银二两四钱约共该银六十两如无栁稍以苇代之人夫俱不议工食
　　一下防根干埽
　　凡隄系扫湾须预下干埽以卫堤根此埽须土多料少签桩必用长壮入地稍深庶不坍蛰
　　如下长三丈髙三尺埽一个用草一百六十束该银三钱二分栁稍四十束该银四钱草绳十二套该银六钱桩木三根该银三钱量用作行绳用堤夫二十工不议工食毎埽一个约共该料价银一两六钱二分
　　一造滚水石坝【即减水坝】
　　为伏秋水发盈漕恐势大漫堤设此分杀水势稍消即归正漕故建坝必择要害卑洼去防坚实地基先下地钉桩锯平下龙骨木仍用石楂□鐡□□缝方铺底石垒砌鴈翅宜长宜坡跌水宜长迎水宜短俱用立石拦门桩数层其地钉桩须劄鹰架用悬硪钉下石缝须用糯汁和灰缝使水不入
　　如石坝一座坝身连鴈翅共长三十尺坝身根濶一丈五尺收顶一丈二尺髙一尺五寸迎水濶五尺跌水石濶二丈四尺四鴈翅各斜长二丈五尺髙九尺用粗细石计长一千三百九十余丈并地钉桩龙骨木鐡锭鐡销煤灰木炭石灰糯米檾麻及各匠工食约共该银一千九百余两其运石擡石搬料夫船并官夫廪粮工食临期酌给
　　一建石闸
　　建闸节水必择坚地开基先挖固工塘有水即车干方下地钉桩将桩头锯平□缝上用龙骨木地平板铺底用灰麻艌过方砌底石仍于迎水用立石一行拦门桩二行跌水用立石二行拦门椿八行如地平板铺完功过半矣自金门起两面叠砌完方铺海漫鴈翅
　　金门长二丈七尺两边转角至鴈翅各长五丈共用石三千一百尺闸防海漫拦水跌水共用石九百尺二项共用石四千尺并鐡锭鐡销鐡锔天桥环地钉桩龙骨木地平板万年坊闸板绞关闸耳绞轴托桥木石灰香油蔴麻柴炭等项及各匠工食约共该银三千两有竒其官夫廪粮工食临期酌给
　　一建涵洞
　　建涵洞以泄积水其址亦择坚实方可下钉桩砌石水多则建二孔少则一孔
　　如涵洞一座口濶一丈五尺身长二丈中立石墙一堵亦长二丈寛五尺分为二孔每孔寛五尺两边四鴈翅各一丈五尺共用石二百丈并地钉桩鐡锭石灰板木并各匠工食约该银一百八十余两其夫役工食临期酌给
　　一建车船坝
　　先筑基坚实埋大木于下以草土覆之时灌水其上令软滑不伤船坝东西用将军柱各四柱上横施天盘木各二下施石窝各二中置转轴木各二根每根为窍二贯以绞关木系蔑防于船于轴执绞关木环轴而推之
　　一挑河
　　凡挑河面宜濶底宜深如锅底様庶中流常深且岸不坍塌如不用隄须将土运于百余尺外以免淋入河内
　　凡创开河者毎方广一丈每夫日开深一尺为一工挑濬泥水相半者减十分之五全系水中捞取者减十之七八取土登岸就而筑隄者亦以半折算焉
　　一闸河偶浅急疏之法
　　凡闸河浅处如水溜在中须两防筑丁头坝以束之水溜在傍将浅边顺筑束水长坝以逼之水由坝中其势自急中溜自深
　　如浅处不多或排板挿下泥内逼水涌刷
　　或排小船用杏叶杓挖濬
　　必不得已则用桩草制活闸节水亦一防也
　　一栽栁防堤
　　卧栁长栁须相兼栽植卧栁须用核桃大者入地二尺余出地二三寸许栁去堤址约二三尺密栽俾枝叶搪御风浪长栁须距隄五六尺许既可捍水且每岁有大枝可供埽料俱宜于冬春之交津液含蓄之时栽之仍须时常浇灌长栁宜用棘刺围防以防盗防畜啮
　　一栽茭苇草子防隄
　　凡隄临水者须于隄下密栽芦苇或茭草俱掘连根丛株先用引橛锥窟深数寸然后栽入计濶丈许将来衍茁愈蕃即有风不能鼔浪此防临水隄之要法也隄根至面再采草子密覆
　　一伏秋修守
　　四防
　　一曰昼防隄岸每遇黄水大发急溜埽湾处所未免刷损若不即行补修则埽湾之堤愈渐坍塌必致溃决宜督守隄人夫每日卷土牛小埽聴用但有刷损者随刷随补毋使崩防少暇则督令取土堆积隄上若子隄然以备不时之需是为昼防
　　二曰夜防守堤人夫毎遇水发之时修补刷损隄工尽日无暇夜则劳倦未免睡熟若不设法巡视恐夤夜无防未免失事须置立五更牌面分发南北两岸恊守官并管工委官照更挨发各铺逓如天字铺发一更牌至二更时前牌未到日字铺即差人挨查系何铺积迟即时拿究余铺仿此隄岸不断人行庶可无误巡守是为夜防
　　三曰风防水发之时多有大风猛浪隄岸难免撞损若不防之于防久则坍薄溃决矣须督隄夫捆札龙尾小埽摆列隄面如遇风浪大作将前埽用绳桩悬系附隄水面纵有风浪随起随落足以防卫是为风防
　　四曰雨防守隄人夫毎遇骤雨淋漓若无雨具必难存立未免各投人家或铺舍暂避隄岸倘有刷扫何人防视须督各铺夫役每名各置斗笠簔衣遇有大雨各夫穿戴隄面摆立时时巡视乃无疎虞是为雨防
　　二守
　　一曰官守黄河盛涨管河官一人不能周巡两岸须添委一协守职官分岸巡督每堤三里原设铺一座每铺夫三十名计每夫分守隄一十八丈宜责每夫二名共一叚于隄面之上共搭一窝铺仍置灯笼一个遇夜在彼栖止以便逓更牌巡视仍画地分委省义等官日则督夫修补夜则稽查更牌管河官并协守职官时常催督巡视庶防守无倾刻懈弛而隄岸可保无事矣
　　二曰民守每铺三里虽已夫三十名足以修守恐各夫调用无常仍须预备宜照往年旧规于附近临隄乡村每铺各添乡夫十名水发上堤与同铺夫并力协守水落即省放回家量时去留不妨农业不惟隄岸有頼而附隄之民亦得各保田庐矣
　　一竪立旗杆灯笼以示防守
　　各铺相离颇逺倘一铺有警别铺不闻有误救防须令隄老每铺竪立旗杆一根黄旗一面上书某字铺三字灯笼一个昼则悬旗夜则挂灯以便瞻望仍置铜锣一面以便转报一铺有警鸣锣为号临铺夫老挨次报各铺夫老并力齐赴有警处所即时救防首尾相顾通力合作庶保万全
　　一防盗决
　　守隄之法隄防盗决最为吃盖盗决有数端坡水稍积决而泄之一也地土硗薄决而淤之二也仇家相倾决而灌之三也至于伏秋水涨处处危急隣隄官老隂伺便处盗而泄之诸隄皆失保守四也巡警稍怠或乘风雨之时或乗酣睡之处即被下手矣防御者不可不知
　　一议涵洞
　　涵洞泄水本是无妨但须明设石闸以严啓闭若暗开隄址草木防丛便难觉察万歴八年奸民私嘱管河主簿将南岸遥隄暗开涵洞数座十七年伏水暴涨单家口水从涵洞泄出势甚汹涌一鼓而开遂成大决此可谓明鉴矣司河者知之
　　一岁办物料
　　河防全在岁修岁修全在物料而州县河官视为寄货岁估既定冒银入已括取里逓草束河夫攀折栁稍遮掩一二便为了事近日徐州判官彭鹤灵璧主簿元仲贤之事可鉴也今议于十一月间司道官估计停当各掌印官领银收买法固善矣又须特委亷能职官一二员专管收支工完之日将卷筑过埽坝收支过物料数目开报总河衙门查考庶几事有责成而钱粮无冒破矣又冬初修守稍暇即督夫于漫坡中采取野草每束十斤者每夫每日可采四十束积至百万可省千金禆益非小草料既备埽防必周冲决之患可免即脱有不测而物料在手计日可塞何致延阁糜费此河道第一吃工夫也
　　一水汛
　　立春之后东风解冻河边人候水初至凡一寸则夏秋当至一尺颇为信騐谓之信水二月三月桃花始开氷泮雨积川流猥集波澜盛长谓之桃花水春末芜菁华开谓之菜华水四月垅麦结秀擢芒变色谓之麦黄水五月实延蔓谓之蔓水朔野之地深山穷谷氷坚晚泮达乎盛夏消释方尽而沃荡山石水带矾腥并流于河故六月中旬之水谓之矾山水七月菽豆方秀谓之豆华水八月荻薍华谓之荻苖水九月以重阳纪节谓之登髙水十月水落安流复其故道谓之复槽水十一月十二月断水杂流乘寒复结谓之蹵凌水此外非时暴涨谓之客水皆当督夫巡守而伏秋水势最盛非他时比故防者昼夜不可少懈云
　　分督河工
　　凡修建大工工程浩大道里遥逺若非多官分理画地责成不免顾此失彼今以万歴六年戊寅总院防河自徐州以下至仪真分拨一案为例遇有兴作依此为法
　　徐州自吕梁洪至邳州直河止一带遥堤七十里该海防道总管
　　自桃源县古城以下遥堤六十里并塞界内缺口及陵城滚水坝一座该淮北分司总管
　　自桃源县界至清河獾墩止遥隄六十里并塞界内缺口及安娘城滚水坝一座该管河道总管
　　徐州黄二铺月隄并灵睢界内遥堤五十余里及崔镇口滚水坝一座该徐州道总管
　　自睢宁界内遥堤四十余里并筑归仁集堤三十五里该颍州道总管
　　自睢宁界内遥堤四十余里并筑归仁集堤三十五里该颍州道总管
　　修复淮安板闸至新庄闸共四闸修复河两堤并新城北一带幇筑新旧堤及塞黄沛口该水利道总管
　　管髙家堰中叚塞天妃闸朱家口开复通济闸修筑赵家口迤西堤岸修复仁义等五坝该管河郎中总管
　　筑寳应一带土石堤并建减水闸及挑濬州至仪真一带河道该南河分司管
　　以上司道八员均分八大工每司道一员督府佐二员计用府佐一十六员每府佐一员分督州县佐贰首领隂医省祭官十员共用一百六十员聴总督河道于所属地方抡才吊取如员数不足及各官间有经手要务妨占者河臣于附近省分有司内查干济素著者具奏调用
　　河防绪言
　　河行地脉所宜
　　朱子曰黄河是地中大血脉来朝则国家阜宁泄去则耗败自然之理
　　朱子曰元丰间河北流自后中原多事后来南流北方多事而世説润百里平时无所考证
　　皇清顺治七年河决而北由千乗等处旧河故道入海一时鱼米充盈一切古道旧渠悉成长流数百里内民间硗墨地不宜五谷者皆得倍收可想上古河在北方丰胜气象
　　河防永頼
　　黄河之为患久矣至于今日无嵗不治生民之膏血防尽筋力防尽有道于此能令河永不决即暂决亦无大害不久复归大河诚斯世斯民之大幸也常细求黄河之性并古来治河之成法皆云无一劳永逸之功惟有补偏救弊之法又云世世守之世世此河也于此穷究其必然之理与其必可能之事则此补偏救弊之内即有久安长治之防厘为数种俟有心世道者采择焉
　　河决之由
　　凡河患先从决口而决口夺河非遽夺也决而不治河之流日缓垫沙日髙河始改从决口耳有遥堤以适其性而范其狂有减水坝以泄其势而杀其怒当不至如往日之常决纵一偶决水退塞令还槽循轨可以日计不足患也
　　查理旧置遥堤
　　遥隄范围寛广泛溢之水偶至堤下或髙数尺亦无即决之理近河士民皆云河决多系新堤旧堤少有决者此今人用心不如古人之騐也堤之足以防河也审矣人不知遥堤一线实司国计民生之大命置之若弃车马之所践躝风雨之所剥蚀卑薄有不及往日之半者今当细细查騐増髙増厚仍以鐡锥筒騐试不许有一寸松懈而堤之决者鲜矣遥堤不溃即河偶泛溢亦不为害国计民生或少得休息乎堤系沙土则不必论坚瑕皆当改筑盖沙能漏水漏水则易溃鐡锥筒騐试遇之即行添补
　　或以为无事之时多此工费而河工经制原有每岁修补之例但当求其实用不可以虚应塞责耳且思古人筑行堤动几百里修补之工百不一二而云劳乎且黄河一溃内帑之出民间之耗而工至十万几十万修补之费特其防末而云费乎
　　栁堤
　　堤内植栁古有其制以御溜水冲刷之患诚良法也然人但知栁之足以防堤而不知栁之自足为堤不知栁之为堤较土之为堤其费不及百之一二而其为用更胜于土之为堤也今滨河遥堤所在不阙遥堤内五尺密裁栁一行每里一千零八十尺每五尺一栁计用栁枝十束值银四钱又横植十行值银四两二千里河堤止用银八千两又另成一遥堤矣二三年之间决水偶至遥堤经此栁堤以为之障断无能破遥堤之理遇有水溜迅激之处断树留根横植水旁即龙尾埽也斜置多用即矶嘴马蹄等埽也所费甚省而成功甚速非万世永頼之业乎
　　十年之计种树遇有埽决取之不尽濵河舟载或可栰制其便更甚
　　初行恐栁栽难求可令近堤有力之家助其采办至于工费则不可省
　　守堤责成
　　土堤不可无守而栁堤更不可不守往岁栽植防堤之栁今安在乎皆以守防无人稽查废法而斧斤牛羊凌没至尽耳旧制每遥隄三里用夫三十名防守遇伏秋又益以附近民夫十名今专力责成其三十人管一铺三里者恐途逺耳目难及宜一里所用人十名中立一甲长工食倍之其九人通融管一里更于附近置田十数亩为其永业令其即家于此若嫌孤零即二三甲同住亦可栁堤之守看修植悉司之数年后少有柴薪桑条之例亦付之则栁成而堤固而河患永除非万世永頼之业乎
　　格堤
　　遥堤之固至此永免冲溃而又有不可少者则格堤是也河至遥堤不归本河亦可虑也今各处各有横堤斜行迤逦入河河之泛溢遥堤内者遇格即止仍归大河若择无横堤处所处处添置栽栁置守一如大堤永絶河患非永頼之业乎
　　重学
　　河工惟筑堤筑决为上防勤劳民力至不容已矣而堤塞之工尚有可从省易者今有重学一法畚土之器以机发之一人可当三四人至易而简遇有兴工如用丁夫十万止用四五万而足民力国计并有禆益曰土车曰石夯曰石杵每器各置一式为观者一笑
　　两河清彚卷八
