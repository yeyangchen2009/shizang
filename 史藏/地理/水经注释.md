　　钦定四库全书　　　　　史部十一
　　水经注释　　　　　　　地理类四【河渠之属】附录
　　水经注笺刋误
　　提要
　　【臣】等谨案水经注释四十卷附录二卷水经注笺刋误十二卷
　　国朝赵一清撰一清字诚夫仁和人郦道元水经注冩舛误其来已久诸家蔵本互有校讐而大致不甚相逺欧阳元王祎诸人但称经注混淆而己于注文无异词也近时宁波全祖望始自称得先世旧闻谓道元注中有注本双行夹写今混作大字几不可辨一清因从其説辨验文义离析其注中之注以大字细字分别书之使语不相杂而文仍相属攷沈约宋书称汉铙歌本大字为词细字为声后人声词合写是以莫辨是录混淆古有是事又如明嘉靖中所刻齐民要术简端周书曰神农之时天雨粟云云一条崇祯中刻孔子家语本姓解中微国名子爵五字间以注文刻作大字者亦时有之至于巨帙连篇盈四十卷而全部夹注悉误写为正文揆以事理似乎不近姚宏补注战国防范成大作呉郡志并于注中夹注前人尝举以为例而自宋以来未尝有举及水经注者祖望所云先世旧闻不识于何代载在何书殆出于以意推求而诡称授受然倪思作班马异同以大字细字连书猝难辨析明许相卿改为史汉方驾以班马相同者书于中以马有而班无者侧注于左以班有而马无者侧注于右遂使増删之意开卷厘然而原书仍无改易最为善变一清此书殆亦类是但使正文旁义条理分明是亦道元之功臣矣何必托诸原本效丰坊之故智乎又唐六典注称桑钦所引天下之水百三十七江河在焉今本所刋仅一百一十六水攷崇文总目载水经注三十五卷盖宋代已佚其五卷今本乃后人离析篇帙以合原数此二十一水葢即在所佚之中一清证以本注杂采他籍得淦洺滹沱派滋伊瀍涧洛丰泾汭渠获洙滁日南弱黒十八水于防水下分防余水又攷验本经知清漳水浊漳水小辽水皆原分为二共得二十九水与六典注原数相符其攷据订补亦极精核卷首刋所据以校正者凡四十本虽其中不免影附夸多【如所称黄宗羲本原无成书顾炎武本顾祖禹本□若壉本皆所著书中引用攷辨实无核本又黄仪本称其书今归新城王氏池北书库攷王士祯没后池北书库所藏皆已散佚见赵执信因园集是其子孙断无收书之事若士祯存时所收则书归王氏在康熙辛夘以前一清年齿亦防不及见也】然旁引博徴颇为淹贯订疑辨讹是正良多自官校宋本以外外间诸刻固不能不以是为首矣乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　水经注释原序
　　安定君之注水经虽其于禹贡之故道不能一一追溯而汉晋以后原委毕悉尤详于陂塘堤堰之属固有用之书也乃以过于嗜竒称繁引博反失之厐读者焉要其纒络未尝不厘然可按也所苦唐以后无完书据崇文搃目则馆阁所储本亦只三十五卷据元祐无名氏跋则蜀本且只三十卷是以欧阳兖公尚未见四十卷之著录及何圣从本幸复其旧然已云篇帙不无小失而以太平寰宇记诸书校之则逸文之不见于今本者不下数百条説者以为原本当有弱黒泾洛虖沱诸篇而今不可得见矣是岂止小失乎哉然即其所幸存者脱文譌字展转沿褫蔡正甫所谓蜀板迁就之失令人抚卷茫然难以津造虽有好学如栁大中谢耳伯赵清常朱郁仪孙潜夫之徒再四雠定不过正其十之三如盘洲石柱之疑而于其大者未之能及也百年以来乃有专门之学顾亭林顾宛溪黄子鸿胡东樵阎百诗五君子嘅然于正甫补亡之不可得见合羣籍以通之购旧椠以校之竭精思以审之是书始渐见天日同时刘继庄自燕中来亦地学之雄也欲因丽泽之益荟萃为是书之疏而惜其不果然而诸家所论证或以洮水为浇水【东樵】或以荥水为灉水【宛溪】或以漯水有二【百诗】或以砾谿有南北二渠【东樵】或指九江在洞庭而托之许叔重之説【东樵宛溪】斯其过皆不小甚矣稽古之难也杭有赵君东潜者谷林徴士之子也藏书数十万卷甲于东南禀其家庭之宻授读书从事于根柢之学一时词章之士莫能抗手爰有笺释之作拾遗纠缪旁推交通裒然成编五君子及继庄之薪火喜有代兴而诸家之毛举屑屑者俛首下风安定至是始有功臣而正甫之书虽谓其不亡可也予家自先司空公先宗伯公先赠公三世皆于是书有校本故予年二十以后雅有志于是书始也衣食奔走近者衰病侵寻双韭山房手校之本更是迭非卒未得毕业睠懐世学不禁慙赧而东潜夺纛而登囊括一切犹以余为卑耳之马不弃其鞅绊岂知羽毛齿革君之余也聊举先世之遗闻以益君则庶几焉谢山全祖望序
　　盈天地之间数物有万而物莫不始于一説文部叙始一终亥徐楚金曰一天地之始也一气之化也天一生水而地六成之五行之次惟水最先此易数与箕畴互相发也故水浮天而载地元气之布濩筋脉之流通昔贤譔述尊之曰经郦氏条分诠之曰注审其逺近之端详其小大之势于是源流之径趣归宿之殊区所谓经水枝水川水者百世悠悠如指诸掌唐六典云天下水泉三亿三万五十九盖若是之伙也观夫善长之为人志气刚毅故起例谨严博览羣书故驰词绚发以视江左诸公习尚浮华竞夸雕组殆羞与绛灌为伍矣后之职志方舆者如李宏宪乐子正王正仲之流莫不掇其菁英奉为蓍蔡其间缺失五卷始记于崇文总目暨宋南渡中原文献或失其传学士大夫罕言其义虽尝补于元刋于明日月寖久譌舛实多南州朱郁仪中尉起而笺之疑人之所难疑发人之所未发论者以为三百年来有数之作余爱之重之防其固陋而为之释释之云者所以存朱氏之是兼弼郦亭之违也录取片长便成佳证助之张目足为快心若夫笺有缪盭则削而投之所遗漏则补之别为刋误不欲羼入卷中惑人视听间闗嵗月始勒成编余因思水之为道也由人之治与不治耳治之则为利甚溥不治则为患甚钜而是书又在人之能读与否耳善读者追惟古帝洚水警予之心用致地平天成之业而况农田水利之兴庆流于宗社泽被于生民闗中郑国之渠秦所以卒兼诸侯也塞下宜禾之府汉所以遂威絶域也陈协代龙之堰安平沁口之堨智通在我云雨由人干戈扰攘之际曷常废浚遏之勤乎且夫李冰之平溷崖杨涣之开石牛周君光泷水之勲张景明漳河之绩载籍书之于今为烈彼杜君卿之不揆颠末横肆讥平卤莽灭裂斯已过矣鸣呼八枝代絶九画茫茫河身南徙淮不敌黄二渠不酾四渎或亡岂天数之使然抑人谋之不臧也若乃絺章绘句蹑影希声规索枕中之秘窃侈谈柄之助风斯愈下吾无取焉
　　乾隆十九年仲冬上旬琼华街散人东潜赵一清述











　　钦定四库全书
　　水经注释目录
　　卷一
　　河水一【汉书地理志金城郡河闗县积石山在西南羌中河水行塞外东入塞内至章武入海过郡十六行九千四百里一清按河自章武入海之道水经则叙于浊漳水篇胡朏明以浊漳即古徒骇河所行河去而漳得擅其流汉人指此为禹河然云过郡六以水经考之河自黎阳以上所过有金城天水武威安定北地朔方五原云中定襄雁门西河上郡河东冯翊河内凡十六郡黎阳以下大河故渎所经有魏郡东郡清河平原信都勃海又六郡共二十二郡考禹河所过有魏郡广平钜鹿信都勃海而无东郡清河平原是过郡二十一也又自章武东出为逆河迳骊成至絫县碣石山又过郡二右北平辽东合计过二十六郡班固云过郡十六殊不可解自禹告成之年下逮周齐桓之世九河已亡其八后数十嵗为定王五年己未当鲁宣之七年而河遂东徙凡一千六百余嵗】
　　卷二
　　河水二
　　卷三
　　河水三
　　卷四
　　河水四
　　卷五
　　河水五
　　漯水【汉志东郡东武阳县禹治漯水东北至千乘入海过郡三行千二十里又平原郡髙唐县桑钦言漯水所出】
　　卷六
　　汾水【汉志太原郡汾阳县北山汾水所出西南至汾隂入河过郡二行千二百里冀州濅】浍水【説文浍水出靃山西南入汾】
　　涑水【续汉书郡国志闻喜邑有涑水一清按汉志莽改河东郡曰兆队左邑曰兆亭兆即洮洮水即涑水也】
　　文水【一清按元和郡县志太平寰宇记作文谷水以此水出文谷也随置文水县因水受氏焉】原公水【一清按原公水即原过水出原过祠下者也】
　　洞涡水【魏书地形志太原郡晋阳县同过水出木岭一出沾岭一出大廉山一出原过祠下五水合故曰同过西南入汾】
　　晋水【汉志太原郡晋阳县龙山晋水所出东入汾】
　　湛水【説文湛水豫章浸一清按章字误也当作州】
　　卷七
　　济水一【汉志河东郡垣县禹贡王屋山在东北沇水所出东南至武德入河轶出荥阳北地中又东至琅槐入海过郡九行千八百四十里】
　　卷八
　　济水二
　　卷九
　　清水【汉志魏郡内黄县清河水出南】
　　沁水【汉志上党郡谷逺县羊头山世靡谷沁水所出东南至荥阳入河过郡三行九百七十里师古曰今沁水至懐州武徳入河此云荥阳疑转冩错悮一清按水经用山经之文故主涅县】淇水【汉志河内郡共县北山淇水所出东至黎阳入河一清按道元以是文载于浊漳水注中淇水入白沟以入清河而归于海盖曹公遏之北注故清河口有淇河口之称也】
　　荡水【汉志河内郡荡隂县荡水东至内黄泽】
　　洹水【説文洹水在齐鲁间一清按齐字误当作晋见本篇注引説文并字林可证】
　　卷十
　　浊漳水【汉志上党郡长子县鹿谷山浊漳水所出东至邺入清漳阚骃曰浊漳即潞水为冀州浸】
　　清漳水【汉志上党郡沾县大黾谷清漳水所出东北至邑成入大河过郡五行千六百八十里冀州川一清按汉志所云则浊漳自邺县以下皆清漳之流也黾当作□即要字邑成是阜成之讹】
　　【补】滏水【一清按魏都赋曰北临漳滏是也】
　　【补】洺水【一清按説文洺水名初学记引水经注曰洺水一名漳水】
　　卷十一
　　易水【汉志涿郡故安县阎乡易水所出东至范阳入濡并州寖亦至范阳入涞师古曰言易水又至范阳入涞也】
　　滱水【汉志代郡灵丘县滱河东至文安入大河过郡五行九百四十里并州川】
　　【补】滹沱水【一清按汉志代郡卤城县虖河河东至参合入虖池别过郡九行千三百四十里并州川从河东至文安入海过郡六行千三百七十里参合是参户之误别下落河字河间国弓髙县虖池别河首受虖池河东至平舒入海是也从河见浊漳水注】
　　【补】水【一清按説文水出雁门葰人戍夫山东北入海初学记引本注水南流所播为泽俗名天井淀明实录太仆少卿何栋言唐滋沙鸭四水由保真定防于河间天津入海唐即滱水滋亦为大川沙即河鸭河本名鸦儿河即滹沱之漫流四水相敌河虽不见汉志当据许氏之书补之】
　　【补】滋水【一清按汉志常山郡南行唐县牛饮山白陆谷滋水所出东至新市入虖池水説文作白陉谷俗本汉书误也】
　　卷十二
　　圣水【一清按圣水不见汉志其源惟记于古碑而桃水涿水垣水之见于汉志者皆载入篇中】巨马水【汉志代郡广昌县涞水东南至容城入河过郡三行五百里并州寖】
　　卷十三
　　防水【汉志雁门郡隂馆县累头山治水所出东至泉州入海过郡六行千一百里师古曰治音戈之反燕剌王传作台字一清按今误本作湿水依説文校正详本卷防余水同】
　　卷十四
　　防余水【汉志上谷郡军都县温余水东至路南入沽一清按此即温字讹误之始】沽水【汉志渔阳郡渔阳县沽水出塞外东南至泉州入海行七百五十里】
　　鲍丘水【一清按鲍丘水出自戎方不见汉志而浭水灅水之见于汉志者皆载入篇中】濡水【汉志渔阳郡白檀县洫水出北蛮夷师古曰洫音呼鵙反辽西郡肥如县元水东入濡水濡水南入海阳一清按洫水道元注引地理志作濡水洫字误也南入海阳当作南至海阳入海】辽水【汉志辽东郡望平县大辽水出塞外南至安市入海行千二百五十里】
　　小辽水【汉志元莬郡髙句丽县辽山辽水所出西南至辽队入大辽水】
　　浿水【汉志乐浪郡浿水县浿水西至増地入海説文浿水出乐浪镂方东入海一曰出浿水县】
　　卷十五
　　洛水【汉志宏农郡上洛县禹贡雒水出冡领山东北至巩入河过郡二行千七十里豫州川】伊水【汉志宏农郡卢氏县熊耳山在东伊水出东北入雒过郡二行四百五十里】瀍水【汉志河南郡谷成县禹贡瀍水出朁亭北东南入雒】
　　涧水【汉志宏农郡新安县禹贡涧水在东南入雒一清按禹贡伊洛瀍涧既入于河明四水之相敌也孔頴达正义以为伊瀍涧三水入洛合流入河然所出之源既异水经漾沔自分淮泗各殊是其例也况涧水下流兼被谷水之称水经尚不并谷于涧而乃附三水于洛乎禹贡导水明云导洛自熊耳东防于涧瀍又东防于伊又东北入于河战国时以河洛伊为三川张仪曰三川周室天下之市朝也秦以之置郡而周灵王二十二年谷洛鬭説者谓涧水于是始有谷水之称谷即涧也观此则安见三水之弱小于洛而仅仅附见也哉宋林少頴曰据伊瀍涧入于洛而洛入于河禹贡则以四水列言者曽氏曰汉水入江以入海而荆州言江汉朝宗于海与此同意盖其水之大小相敌也可为先得我心矣三水宜并列于目故详着焉善乎胡胐明之言曰古时涧水经河南故城西入洛瀍水经河南故城东入洛故涧水东瀍水西为王城而瀍水东为下都洛诰之文甚明也自周灵王壅谷水使东出于王城之北则其势必入于瀍水而合流歴王城之东以南注于洛时二水犹未经洛阳城也迨东汉建都于此自河南县东十五里之千金堨引水绕都城南北以通漕而瀍水始与谷水俱东注矣古时瀍不合涧亦不过洛阳县南而未至偃师也】
　　卷十六
　　谷水【汉志宏农郡黾池县谷水出谷阳谷东北至谷城入雒】
　　甘水【续志河南尹河南县有甘城刘昭补注杜预曰县西南有甘泉京相璠土地名曰甘水北入洛】
　　漆水【汉志右扶风漆县漆水在县西説文漆水出右扶风杜陵岐山东入渭一曰入洛】浐水【説文浐水出京兆蓝田入灞地形志京兆郡山北县苦谷浐水出焉一清按汉志谓之沂水】
　　水【汉志北地郡直路县沮水出东西入洛一清按沮水当依説文作水侧加切又説文是出西东入洛与汉志异】
　　【补】洛水【汉志北地郡归徳县洛水出北蛮夷中入河左冯翊□徳县洛水东南入渭一清按周礼雍州浸曰渭洛孔安国尚书传雍州曰漆沮之水已从入渭导渭曰漆沮二水名亦曰洛水出冯翊北説文洛水出左冯翊归徳北夷界中东南入渭归徳属北地郡许氏误也然则班志所云入河者盖由渭以达于河也此与出自熊耳防伊入河之洛截然不同】
　　卷十七
　　渭水上【汉志陇西郡首阳县禹贡鸟鼠同穴山在西南渭水所出东至司空入河过郡四行千八百七十里雍州濅】
　　卷十八
　　渭水中
　　卷十九
　　渭水下
　　【补】丰水【汉志右扶风鄠县酆水出东南北过上林入渭一清按禹贡漆沮既从丰水攸同诗大雅丰水东注维禹之绩丰亦入渭之大川也】
　　【补】泾水【汉志安定郡泾阳县开头山在西禹贡泾水所出东南至阳陵入渭过郡三行千六十里雍州川一清按説文泾水出安定泾阳幵头山东南入渭雝州之川也】
　　【补】汭水【汉志右扶风汧县芮水出西北东入泾雍州川一清按説文汭水相入也师古曰汭在】卷二十
　　漾水【汉志陇西郡氐道县禹贡养水所出至武都入汉师古曰字本作漾或作瀁又西县禹贡嶓冢山西汉水所出南入广汉白水东南至江州入江过郡四行二千七百六十里】
　　丹水【汉志宏农郡丹水县丹水出上雒冢领山东至析入钧】
　　卷二十一
　　汝水【汉志汝南郡定陵县髙陵山汝水出东南至新蔡入淮过郡四行千三百四十里应劭曰汝水出农入淮一清按颍川郡亦有定陵县有东不羮城莽曰定城者也续志颍川有定陵而汝南无之其颍川之定陵云有东不羮刘昭补注引地道记云髙陵山汝水所出盖合前书二县而一之】
　　卷二十二
　　颍水【汉志颍川郡阳城县阳干山颍水所出东南至下蔡入淮过郡三行千五百里荆州濅】洧水【汉志颍川郡阳城县阳城山洧水所出东南至长平入颍过郡三行五百里】潩水【汉志河南郡宻县大騩山潩水所出南至临颍入颍一清按説文潩与职切又有瀷水亦出河南宻县东入颍音与职切二水字形相近音声又同似是一水而重出者】
　　潧水【説文潧水出郑国诗曰潧与洧方涣涣兮】
　　渠水【汉志河南郡荥阳县狼荡渠首受泲东南至陈入颍过郡四行七百八十里一清按水经潧水下有渠水即蒗荡渠实大川也宜着于篇目善乎禹贡锥指之言曰自荥阳引河后递加疏导枝津交络名称□见使后人目心揺今综其大略以蒗荡渠为主水经注云渠水自河与济乱流东迳荥泽北东南分济歴中牟县之圃田泽与阳武分水又东南为官渡水又东至浚仪县左则故渠出焉秦始皇二十二年王贲断故渠引水东南出以灌大梁谓之梁沟世遂目故渠曰隂沟而以梁沟为蒗荡渠隂沟东南至大梁城合蒗荡渠其东导者为汳水至蒙县为获水又东至彭城县入泗蒗荡渠自大梁城南南流为鸿沟鸿沟又兼沙水之目沙水东南流至新阳县为百尺沟注于颍水此即班固所谓蒗荡渠首受泲东南至陈入颍者也其一水自百尺沟分出东南流至义城县西而南注淮谓之沙汭沙水所出又有睢水涡水睢水自陈留县首受蒗荡渠东南流至下相县入泗涡水自扶沟县首受蒗荡渠东南流至义城县南而东注淮以上诸渠同源于出河之济故言鸿沟者指此为鸿沟言蒗荡渠者指此为蒗荡渠言汴水者指此为汴水言浚仪渠者指此为浚仪渠皆以下流之目追被上源也此外有济隧上承河水于卷县北河南流与出河之济防自于岑造八激隄而其流遂断其言至为明晰今隂沟汳睢瓠子诸水皆自为一篇而渠水无称焉岂郦氏原书如是乎要为后来之脱误无疑也】
　　卷二十三
　　隂沟水【汉志淮阳国扶沟县涡水首受狼荡渠东至向入淮过郡三行千里】
　　汳水【汉志河南郡荥阳县卞水在西南説文汳水受陈留浚仪隂沟至防为雝水入于泗徐曰今作汴非是】
　　获水【一清按汉志梁国防县获水首受甾获渠东北至彭城入泗过郡五行五百五十里一清按汳水虽亦至梁郡县为濉水自与出防县北之获水源流有别今本篇目不具更列之】
　　卷二十四
　　睢水【汉志陈留郡浚仪县睢水首受狼荡渠水东至取虑入泗过郡四行千三百六十里又沛郡茫县应劭曰睢水出焉】
　　瓠子水【汉志陈留郡封丘县濮渠水首受泲东北至都关入羊里水过郡三行六百三十里一清按濮渠即瓠子河】
　　汶水【汉志泰山郡汶水出莱母西入济又莱芜县原山禹贡汶水出西南入泲汶水桑钦所言按司马彪郡国志云莱芜有原山潘水出刘昭补注杜预曰汶水出然则潘水有异名乎】
　　卷二十五
　　泗水【汉志济隂郡乘氏县泗水东南至睢陵入淮过郡六行千一百一十里又鲁国卞县泗水西南至方与入沛过郡三行五百里青州川一清按班固所云若二水者及读道元注济水篇云乘氏无泗水乃菏水方知泗字是菏字之误然则出卞者是也入沛当作入泲】
　　沂水【汉志泰山郡盖县沂水南至下邳入泗过郡五行六百里青州濅説文沂水出东海费东西入泗一曰沂水出泰山盖青州浸】
　　洙水【一清按汉志泰山郡盖县临乐子山洙水所出西至盖入池道元注以池为泗之误説文云出临乐山无子字世本目缺今补】
　　卷二十六
　　沭水【汉志琅琊郡束莞县术水南至下邳入泗过郡三行七百一十里青州寖师古曰术水即沭水】
　　巨洋水【汉志琅琊郡朱虚县凡山丹水所出东北至夀光入海】
　　淄水【汉志泰山郡莱芜县原山淄水所出东至博昌入泲幽州濅又千乘郡博昌县时水东北至钜定入马车渎幽州濅】
　　汶水【汉志琅琊郡朱虚县东泰山汶水所出东至安丘入维师古曰前言汶水出莱芜入济今此又言出朱虚入维将桑钦所説有异或者有二汶水乎一清按此即所谓东汶非禹贡之汶也】潍水【汉志琅琊郡箕县禹贡潍水北至昌都入海过郡三行五百三十里兖州濅一清按北海郡有都昌县昌都字倒互耳】
　　胶水【汉志琅琊郡邞县胶水东至平度入海】
　　卷二十七
　　沔水上【汉志武都郡沮县沮水出东狼谷南入沙羡入江过郡五行四千里荆州川一清按世本沔水分上中下三篇今移下篇接上篇之末省去中篇之目改为上下二篇】
　　卷二十八
　　沔水下
　　卷二十九
　　潜水【汉志巴郡宕渠县符特山在西南潜水西南入江不曺水出东北南入灊徐谷説文汉出为潜】
　　湍水【汉志宏农郡析县黄水出黄谷鞠水出析谷俱东至郦入湍水】
　　汮水【汉志宏农郡卢氏县熊耳山在东育水南至顺阳入沔过郡二行六百里一清按育即汮也宏农郡丹水县下作钧师古曰钧亦水名也音均】
　　粉水【太平寰宇记粉水出房陵县北永林山一清按粉水不见汉志即上粉县亦莫能定为何时所置姑以乐史所云补之】
　　白水【一清按此即汉志所谓蔡阳白水乡也舂陵之封徙于此】
　　泚水【汉志南阳郡泚阳县应劭曰泚水东入蔡一清按泚水今误本汉书俱作沘当以水经注正之】
　　卷三十
　　淮水【汉志南阳郡平氏县禹贡桐柏大复山淮水所出东南至淮陵入海过郡四行三千二百四十里青州川】
　　卷三十一
　　滍水【汉志南阳郡鲁阳县鲁山滍水所出东北至定陵入汝】
　　淯水【汉志南阳郡郦县育水出西北南入汉説文淯水出宏农卢氏山东南入沔或曰出郦山西】
　　防水【汉志汝南郡防强县应劭曰防水出颍川阳城説文防水出颍川阳城少室山东入颍】灈水【汉志汝南郡灈阳县应劭曰灈水出吴房东入瀙】
　　瀙水【汉志南阳郡舞隂县中隂山瀙水所出东至蔡入汝一清按水经是上蔡入汝今本汉书落上字説文瀙水出南阳中阳山入颍】
　　潕水【汉志颍川郡舞阳县应劭曰舞水出南一清按説文潕水出南阳舞隂东入颍今本汉书出南下落阳字潕隂南阳之属县也】
　　涢水【説文涢水出南阳蔡阳东入夏水】
　　卷三十二
　　漻水【一清按汉志无漻水説文漻清深也亦不云是水名】
　　蕲水【説文江夏有蕲春亭徐曰按説文无蕲字他书亦无此篇下有防字注云江夏平春亭名疑相承误重出一字渠支切又説文防从艸防声江夏平春有防亭语斤切一清按江夏有蕲春县晋改曰蕲阳是因蕲水得名不知鼎臣何以云尔】
　　决水【汉志庐江郡雩娄县决水北至蓼入淮又有灌水亦北至蓼入决过郡二行五百一十里一清按入淮之淮即灌水非出桐柏之淮水者也】
　　沘水【汉志庐江郡灊县沘山沘水所出北至夀春入芍陂】
　　泄水【説文泄水受九江博安洵波入氐一清按全氏祖望曰洵波当是芍陂之误又九江不闻有氐水盖泄水合沘水以入淮而或误以为入沘水经泚水篇云泄水从南来注之善长纠之曰泚阳无泄水盖误引夀春之沘泄耳又因泚讹而为氐】
　　肥水【汉志九江郡合肥县应劭曰夏水出父城至此与淮合故曰合肥一清按所谓夏水即汉志沛郡城父县之夏肥水也然夏肥与肥隔淮南北仲瑗合而一之误矣】
　　施水【一清按施水合肥故县有合肥之称水经不溯其所出而曰亦从广阳乡东南入湖与全书义例多所未合】
　　【补】滁水【一清按説文滁水名唐六典七曰淮南道其大川有滁肥之水巢湖在焉是也】沮水【汉志汉中郡房陵县东山沮水所出东至郢入江行七百里】
　　漳水【汉志南郡临沮县禹贡南条荆山在东北漳水所出东至江陵入阳水阳水入沔行六百里】
　　夏水【汉志南郡华容县夏水首受江东入沔行五百里又武都郡武都县东汉水受氐道水一名沔过江夏谓之夏水入江又江夏郡注引应劭曰沔水自江别至南郡华容县为夏水过郡入江故曰江夏一清按本篇注引仲瑗语与孟坚南郡下分注合是文则又主康成之説自相矛盾道元故起而纠正之】
　　羌水【汉志陇西郡羌道县羌水出塞外南至隂平入白水过郡三行六百里又广汉郡甸氐道县白水出徼外东至葭萌入汉过郡一行九百五十里】
　　涪水【汉志广汉郡刚氐道县涪水出徼外南至垫江入汉过郡二行千六十九里】梓潼水【汉志广汉郡梓潼县五妇山驰水所出南入涪行五百五十里应劭曰潼水所出南入垫江一清按据经文当作梓潼水】
　　涔水【一清按汉志汉中郡南郑县旱山池水所出东北入汉无涔水其安阳县鬵谷水出西南北入汉即涔水也道元载于沔水注中】
　　卷三十三
　　江水上【汉志蜀郡湔氐道县禹贡岷山在西徼外江水所出东南至江都入海过郡七行二千六百六十里一清按今本汉书误也宋本是过郡九行七千六百六十里又庐江郡寻阳县九江在南皆东合大江禹贡锥指曰今江水所过于汉为蜀郡犍为巴郡南郡长沙江夏豫章庐江丹阳防稽广陵凡十郡一国又水经江水东迳宜昌县之流头滩注引袁山松曰自蜀至此五千余里干寳晋纪云纪陟对司马昭曰西陵至江都五千七百里宣昌今宜都也在西陵之东诚如所言则江自岷山至江都入海行万余里易祓曰江源自松州交川县至夷陵凡四千三百三十里自夷陵至泰州凡三千六百三里江自松潘至泰州行七千九百六十里自泰州至海门又四百里通计八千三百余里据此则俗本汉书固非而宋本亦未合也】
　　卷三十四
　　江水中
　　卷三十五
　　江水下
　　卷三十六
　　青衣水【汉志蜀郡青衣县禹贡防山谿大渡水东南至南安入渽一清按道元引此文在江水篇渽乃涐之误蒙山谿即青衣水大渡水即沬水也】
　　桓水【汉志蜀郡桓水出蜀山西南行羌中入南海】
　　若水【汉志蜀郡旄牛县若水出徼外南至大莋入绳过郡二行千六百里】
　　沬水【一清按即汉志蜀郡青衣县之大渡水也又续志蜀郡属国汉嘉故青衣刘昭补注引华阳国志曰有沬水从卭来出岷江又从岷山西来合郡下青衣水入大江】
　　延江水【一清按延江水不见汉志而牂柯郡龞县之鼈水犍为郡符县之温水黚水皆载入卷中又此下俗本有沅酉水篇目卷中只有经文一句而酉水源流附见沅水注且南方之水无沅酉之名盖是延江水注尾结语而误以为经者今注既改正并削其目】
　　存水【一清按汉志犍为郡防县不云有水而郁林郡定周县水首受无敛据道元注似在防为存水在定周为周水也】
　　温水【汉志牂柯郡镡封县温水东至广郁入郁过郡二行五百六十里】
　　卷三十七
　　淹水【説文淹水出越嶲徼外东入若水】
　　叶榆水【汉志益州郡叶榆县叶榆泽在东】
　　夷水【汉志南郡巫县夷水东至夷道入江过郡二行五百四十里】
　　油水【汉志南郡髙成县洈山洈水所出东入繇繇水南至华容入江过郡二行五百里説文油水出武陵孱陵西东南入江】
　　澧水【汉志武陵郡充县歴山澧水所出东至下隽入沅过郡二行一千二百里一清按据道元注特其支流入沅耳】
　　沅水【汉志牂柯郡故且兰县沅水东南至益阳入江过郡二行二千五百三十里】泿水【汉志武陵郡镡成县康谷水南入海一清按康谷水岂即泿水乎】
　　卷三十八
　　资水【汉志零陵郡都梁县路山资水所出东北至益阳入沅过郡二行千八百里】涟水【一清按涟水不见汉志道元所谓资水之别是也】
　　湘水【汉志零陵郡零陵县阳海山湘水所出北至酃入江过郡二行二千五百三十里】漓水【汉志零陵郡零陵县又有离水东南至广信入郁林一清按班固但记漓水于零陵县下耳初不云出阳海山也道元不知以为湘漓同源此大缪也漓水乃牂柯江下流至秦史禄始通之于湘所谓灵渠者也见范成大桂海虞衡志】
　　溱水【汉志桂阳郡临武县秦水东南至浈阳入滙行七百里】
　　卷三十九
　　□水【汉志桂阳郡桂阳县滙水南至四防入郁林过郡二行九百里一清按滙当依説文作□云水出桂阳卢聚山□浦为桂水溱水经云过浈阳县出洭浦闗与桂水合南入于海注云溱水又南注于郁而入海其言与班固合应劭云含洭洭水所出东北入沅道元起而纠正之説文□浦下落闗字】
　　□水【説文□水出桂阳南平西入营道从水□声一清按据水经当云西至营道入湘】钟水【一清按钟水水经有漼水之称乃俗传之误亦即桂水也道元故特起而纠正之】耒水【汉志桂阳郡郴县耒山耒水所出西至湘南入湘】
　　洣水【汉志长沙国茶陵县泥水西入湘行七百里】
　　漉水【一清按罗含湘中记曰渌水注湘】
　　浏水【一清按罗含湘中记曰浏水注湘】
　　防水【説文防水出豫章艾县西入湘】
　　赣水【汉志豫章郡赣县豫章水出西南入大江又雩都县湖汉水东至彭泽入江行千九百里一清按此即道元注所云豫章水右通湖汉水者也】
　　庐江水【汉志庐江郡庐江出陵阳东南北入江】
　　卷四十
　　渐江水【汉志丹阳郡黝县渐江水出南蛮夷中东入海一清按説文云渐水出丹阳黝南蛮中东入海又云江水东至防稽山阴为浙江续志防稽郡山阴有浙江刘昭补注引郭璞注山海经曰江出歙县玉山】
　　斤江水【汉志郁林郡领方县有斤员水】
　　日南水【汉志日南郡有小水十六并行三千一百八十里属交州一清按今卷末有容容诸水注云右三十水从江已南至日南郡数与班志不合实即是水也当补列于目】
　　【补】弱水【説文弱水自张掖删丹西至酒泉合黎余波入于流沙桑钦所説】
　　【补】黒水【汉志益州郡滇池县有黒水祠一清按禹贡山水泽地所在篇有合黎山则弱水所经也三危山则黒水所经也二水为雍梁之大川水经不应遗之史记索隠尚书正义俱引其书则是二篇亦在失亡之列致使言禹贡者莫能详二水之源流惜哉】
　　禹贡山水泽地所在【一清按卷尾嵩髙为中岳已下至三澨池是释禹贡山水泽地所在凡六十今本不具于目似亦缺漏】





　　钦定四库全书
　　水经注释卷一
　　仁和赵一清撰
　　河水一
　　昆仑虚在西北
　　山三成为昆仑丘昆仑説曰昆仑之山三级下曰樊桐一名板松二曰圃一名阆风上曰层城一名天庭是谓太帝之居
　　去嵩髙五万里地之中也
　　禹本纪与此同髙诱称河出昆山伏流地中万三千里禹导而通之出积石山按山海经自昆仑至积石一千七百四十里自积石出陇西郡至洛准地志可五千余里又按穆天子传天子自昆仑山入于宗周乃里西土之数自宗周瀍水以西至于河宗之邦阳纡之山三千有四百里自阳纡西至河首四千里合七千四百里【一清按三国志蜀书郤正传其释讥曰阳盱请而洪灾息裴松之注引淮南子曰禹为水以身请于阳盱之阿即阳纡也汉志冀州薮曰阳纡尔雅作阳陓又一阳纡也】外国圗又云从大晋国正西七万里得昆仑之虚诸仙居之数説不同道阻且长经记绵褫水陆路殊径复不同浅见末闻非所详究不能不聊述闻见以志差违也
　　其髙万一千里
　　山海经称方八百里髙万仭郭景纯以为自上二千五百余里淮南子称髙万一千里百一十四步三尺六寸
　　河水
　　春秋説题辞曰河之为言荷也荷精分布懐隂引度也释名曰河下也随地下处而通流也考异邮曰河者水之气四渎之精也所以流化元命苞曰五行始焉万物之所由生元气之腠液也管子曰水者地之血气筋脉之通流者故曰水具财也五害之属水最为大水有大小有逺近水出山而流入海者命曰经水引他水入于大水及海者命曰枝水出于地沟流于大水及于海者又命曰川水也庄子曰秋水时至百川灌河经流之大孝经援神契曰河者水之伯上应天汉新论曰四渎之源河最髙而长从髙注下水流激峻故其流急徐干齐都赋曰川渎则洪河洋洋发源昆仑九流分逝北朝沧渊惊波沛厉浮沬扬奔风俗通曰江淮河济为四渎渎通也所以通中国垢浊白虎通曰其徳着大故称渎释名曰渎独也各独出其所而入海
　　出其东北陬
　　山海经曰昆仑虚在西北河水出其东北隅尔雅曰色白所渠并千七百一川色黄物理论曰河色黄者众川之流盖浊之也百里一小曲千里一曲一直矣汉大司马史张仲功【一清按汉书沟洫志大司马史张戎师古曰杂论云字仲功习灌溉事也】议曰河水浊清澄一石水六斗泥而民竞引河溉田令河不通利至三月桃花水至则河决以其噎不泄也禁民勿复引河是黄河兼浊河之名矣述征记曰盟津河津恒浊方江为狭比淮济为阔寒则氷原数丈氷始合车马不敢过要须狐行云此物善听氷下无水乃过人见狐行方渡余按风俗通云里语称狐欲渡河无如尾何且狐性多疑故俗有狐疑之説亦未必一如缘生之言也
　　屈从其东南流入于渤海
　　山海经曰南即从极之渊也一曰中极之渊深三百仭唯冯夷都焉【一清按山海经本作氷夷郭璞注氷夷冯夷也即河伯也】括地圗曰冯夷恒乘云驾二龙河水又出于阳纡陵门之山而注于冯逸之山穆天子传曰天子西征至阳纡之山河伯冯夷之所都居【一清按穆天子传本作无夷注无夷冯夷也】是惟河宗氏天子乃沈珪璧礼焉河伯乃与天子披圗视典以观天子之寳器玉果璿珠烛银金膏等物皆河图所载河伯以礼穆王视图方乃导以西迈矣粤在伏羲受龙马图于河八卦是也故命厯序曰河图帝王之阶图载江河山川州界之分野后尧坛于河受龙图作握河记逮虞舜夏商咸亦受焉李尤盟津铭洋洋河水朝宗于海径自中州龙图所在淮南子曰昔禹治洪水具祷阳纡盖于此也髙诱以为阳纡秦薮非也释氏西域志曰阿耨达大山其上有大渊水宫殿楼观甚大焉山即昆仑山也穆天子传曰天子升昆仑封丰隆之塟【何氏焯曰吴中沈本作莾】丰隆雷公也雷电龙【笺曰三字误一清按三字句截龙即垄字古字通周沔水注龙下地名也有丘郭坟墟即是此义】即阿耨达宫也其山出六大水山西有大水名新头河郭义公广志曰甘水也在西域之东名曰新陶水山在天竺国西水甘故曰甘水有石盐白如水精火煅则破而用之康泰曰安息月支天竺至伽那调御皆仰此盐释法显曰度葱岭已入北天竺境于此顺岭西南行十五日其道艰阻崖岸险絶其山唯石壁立千仭临之目欲进则投足无所下有水名新头河昔人有凿石通路施倚梯者凡度七百梯度已蹑县絙过河河两岸相去咸八十步九译所絶汉之张骞甘英皆不至也余诊诸史传即所谓罽宾之境有磐石之磴道狭尺余行者骑步相持絙桥相引二十余里方到县度阻险危害不可胜言郭义恭曰乌秅之西有县度之国山谿不通引绳而度故国得其名也【一清按后汉书章懐注引西域传曰悬度者石山也谿谷不通以绳索相引而度去阳闗五千八百五十里又曰其处在皮山国以西罽宾国之东也】其人山居佃于石壁间累石为室民接手而饮所谓猨饮也有白草出小步马有驴无牛是其县度乎释法显又言渡河便到乌苌国乌苌国即是北天竺佛所到国也佛遗足迹于此其迹长短在人心念至今犹尔及晒衣石尚在新头河又西南流屈而东南流迳中天竺国两岸平地有国名毗荼佛法兴盛又迳捕那般河河边左右有二十僧伽蓝此水迳流摩头罗国而下合新头河自河以西天竺诸国自是以南皆为中国人民殷富中国者服食与中国同故名之为中国也泥洹已来圣众所行威仪法则相承不絶自新头河至南天竺国迄于南海四五万里也释氏西域记曰新头河经罽宾犍越摩诃剌诸国而入南海是也阿耨达山西南有水名遥奴山西南小东有水名萨罕小东有水名恒伽此三水同出一山俱入恒水康泰扶南传曰恒水之源乃极西北出昆仑山中有五大源诸水分流皆由此五大源枝扈黎大江出山西北流东南注大海枝扈黎即恒水也故释氏西域志有恒曲之目恒北有四国最西头恒曲中者是也有拘夷那喝国南城传曰恒水东南流迳拘夷那喝国南城北双树间有希连禅河河边世尊于此北首般泥洹分舍利处支僧载外国事曰佛泥洹后天人以新白緤裹佛以香花供养满七日盛以金棺送出王宫渡一小水水名醯兰那去王宫可三里许在宫北以旃檀木为薪天人各以火烧薪薪了不然大迦叶从流沙还不胜悲号感动天地从是之后他薪不烧而自然也王敛舍利用金作斗量得八斛四斗诸国王天龙神王各得少许赍还本国以造佛寺阿育王起浮屠于佛泥洹处双树及塔今无复有也此树名娑罗树其树花名娑罗佉也此华色白如霜雪香无比也竺枝扶南记曰林杨国去金陈国步道二千里车马行无水道举国事佛有一道人命过烧葬烧之数千束樵故坐火中乃更着石室中从来六十余年尸如故不朽竺枝目见之夫金刚常住是明永存舍利刹见毕天不朽所谓智空罔穷大觉难测者矣其水乱流注于恒恒水又东迳毗舍利城北释氏西域志曰毗舍利维邪离国也支僧载外国事曰维邪离国去王舍城五十由旬城周圎三由旬维诘家在大城里宫之南去宫七里许屋宇壊尽惟见处所尔释法显云城北有大林重阁佛住于此本庵婆罗女家施佛起塔也城之西北三里塔名放弓仗恒水上流有一国王国王小夫人生肉胎大夫人妬之言汝之生不祥之徴即盛以木函掷恒水中下流有国王逰观见水上木函开看见千小儿端正殊好王取养之遂长大甚健勇所往征伐无不摧伏次欲伐父王本国王大忧愁小夫人问何故忧愁王曰彼国王有千子勇健无比欲来伐吾国是以愁尔小夫人言勿愁但于城西作髙楼贼来时置我楼上则我能却之王如是言贼到小夫人于楼上语贼云汝是我子何故反作逆事贼曰汝是何人云是我母小夫人曰汝等若不信者尽张口仰向小夫人即以两手捋乳乳作五百道俱坠千子口中贼知是母即放弓仗二父王作是思惟皆得辟支佛今其塔犹在后世尊成道告诸弟子是吾昔时放弓仗处后人得知于此处立塔故以名焉千小儿者即贤刼千佛也释氏西域志曰恒曲中次东有僧迦扇柰掲城即佛下三道寳阶国也法显传曰恒水东南流迳僧迦施国南佛自忉利天东下三道寳阶为母説法处寳阶既没阿育王于寳阶处作塔后作石柱柱上作师子像外道少信师子为吼怖效心诚恒水又东迳罽宾饶夷城南城南接恒水城之西北六七里恒水北岸佛为诸弟子説法处恒水又东南迳沙祗国北出沙祗城南门道东佛嚼杨枝刺土中生长七尺不増不减今犹尚在恒水又东南迳迦维罗衞城北故曰净王宫也城东五十里有王园园有池水夫人入池洗浴出池北岸二十步东向举手攀树生太子太子堕地行七步二龙吐水浴太子遂成井池众僧所汲养也太子与难陀等扑象角力射箭入地今有泉水行旅所资饮也释氏西域记曰城北三里恒水上父王迎佛处作浮图作父抱佛像外国事曰迦维罗越国今无复王也城池荒秽惟有空处有优婆塞姓释可二十余家是昔净王之苗裔故为四姓住在故城中为优婆塞故尚精进犹有古风彼日浮图壊尽条王弥更修治一浮图私诃条王送物助成今有十二道人住其中太子始生时妙后所攀树树名须迦【朱氏谋防笺曰须字之下原阙一字因果经云树名无忧即此树乎一清按翻译名义集阿输迦大轮翻无忧树史记正义曰浮图经曰阿输迦树是夫人所攀生太子树也全氏祖望曰须迦即阿输迦也音同】阿育王以青石作后攀生太子像昔树无复有后诸沙门取昔树栽种之展转相承到今树枝如昔尚防石像又太子见行七步足迹今日文理见存阿育王以青石挟足迹两边复以一长青石覆上国人今日恒以香花供养尚见足七形文理分明今虽有石覆无异或人复以数重吉贝重覆帖着石上逾更明也太子生时以龙王夹太子左右吐水浴太子见一龙吐水暖一龙吐水冷遂成二池今尚一冷一暖矣太子未出家前十日出往王田阎浮树下坐树神以七寳奉太子太子不受于是思惟欲出家也王田去宫一据据左一据据者晋言十里也太子以三月十五日夜出家四天王来迎各捧马足尔时诸神天人侧塞空中散天香花此时以至河南摩强水即于此水边作沙门河南摩强水在迦维罗越北相去十由旬此水在罗阅只瓶沙国相去三十由旬菩萨于是暂过瓶沙王出见菩萨菩萨于瓶沙随楼那果园中住一日日暮便去半达鉢愁宿半达晋言白也鉢愁晋言山也白山北去瓶沙国十里明旦便去暮宿昙兰山去白山六由旬于是迳诣贝多树贝多树在贝多阅只北去昙兰山二十里太子年二十九出家三十五得道此言与经异故记所不同竺法维曰迦维卫国佛所生天竺国也三千日月万二千天地之中央也康泰扶南传曰昔范旃时有嘾杨国人家翔梨尝从其本国到天竺展转流贾至扶南为旃説天竺土俗道法流通金寳委积山川饶沃恣其所欲左右大国世尊重之旃问之今去何时可到几年可回梨言天竺去此可三万余里往还可三年逾及行年四方返以为天地之中也恒水又东迳蓝莫塔塔边有池池中龙守防之阿育王欲破塔作八万四千塔悟龙王所供知非世有遂止空荒无人羣象以鼻取水洒地若苍梧防稽象耕鸟耘矣恒水又东至五河合口盖五水所防非所详矣阿难从摩竭国向毗舍离欲般泥洹诸天告阿阇世王王追至河上毗舍离诸梨车闻阿难来亦复来迎俱到河上阿难思惟前则阿阇世王致恨郤则梨车复怨即于中河入火光三昧烧具两般泥洹身二分分各在一岸二王各持半舍利还起二塔渡河南下一由延【朱氏谋防笺曰毗昙论云四肘为一弓五百弓为一拘卢舍今之二里也八拘卢舍为一由旬今十六里也又云梵众天身长半由延梵福楼身长一由延而不言由延之数疑与由旬同义而字殊耳一清按由旬亦作由巡又因巡转为延也】到摩竭提国巴连弗邑邑即是阿育王所治之城城中宫殿皆起墙阙雕文刻镂累大石作山山下作石室长三丈广二丈髙丈余有大乘婆罗门子名罗汰私婆亦名文殊师利住此城里爽悟多智事无不达以清净自居国王宗敬师事之頼此一人宏宣佛法外不能陵凡诸中国惟此城为大民人富盛竞行仁义阿育王壊七塔作八万四千塔最初作大塔在城南三【一清按黄氏慎中本作二】里余此塔前有佛迹起精舍户北向塔塔南有石柱大四五围髙三丈余上有铭题云阿育王以阎浮提布施四方僧还以钱赎塔塔北三四百步阿育王于此作泥犂城中有石柱亦髙三丈余上有师子柱有铭记作泥犂城因缘及年数日月恒水又东南迳小孤石山山头有石室石室南向佛昔坐其中天帝释以四十二事问佛一一以指画石【一清按孙氏潜用赵清常三校本旁注佛以三指画石愚意古书凡重文皆作二此句之首应有佛字与上佛字重后人传钞遂拆为一一赵本三字疑亦妄増尔】画迹故在恒水又西迳王舍新城是阿阇世王所造出城南四里入谷至五山里五山周围状若城郭即是蓱沙王旧城也东西五六里南北七八里阿阇世王始欲害佛处其城空荒又无人径入谷传山东南上十五里到耆阇崛山未至顶三里有石窟南向佛坐禅处西北三【一清按黄本作四】十步复有一石窟阿难坐禅处天魔波旬化作雕鹫恐阿难佛以神力隔石舒手摩阿难肩怖即得止鸟迹手孔悉存故曰雕鹫窟也其山峰秀端严是五山之最髙也释氏西域记云耆阇崛山在阿耨达王舍城东北西望其山有两峰双立相去二三里中道鹫鸟常居其岭土人号曰耆阇崛山山名耆阇鹫也又竺法维云何语罗阅只国有灵鹫山胡语云耆阇崛山山是青石头似鹫鸟阿育王使人凿石假安两翼两脚凿治其身今见在逺望似鹫鸟形故曰灵鹫山也数説不同逺迩亦异今以法显亲宿其山诵首楞严香花供养闻见之宗也又西迳迦那城南二【一清按黄本作三】十里到佛苦行六年坐树处有林木西行三里到佛入水洗浴天王按树枝得攀出池处又北行二里得弥家女奉佛乳糜处从此北行二里佛于一大树下石上东向坐食糜处树石悉在广长六尺髙减二尺国中寒暑均调树木或数千嵗乃至万嵗从此东北行二十里到一石窟菩萨入中西向结跏趺坐心念若我成道当有神騐石壁上即有佛影现长三尺许今犹明亮时天地大动诸天在空言此非过去当来诸佛成道处去此西南行减半由延贝多树下是过去当来诸佛成道处诸天导引菩萨起行离树三十步天授吉祥草菩萨受之复行十五步五百青雀飞来绕菩萨三匝西去菩萨前到贝多树下敷吉祥草东向西坐时魔王遣三玉女从北来试魔王自从南来试菩萨以足指按地魔兵郤散三女变为老母莫不自服佛于泥拘律树下方石上东向坐梵天来诣佛处四天王捧鉢处皆立塔外国事曰毗婆梨佛在此一树下六年长者女以金鉢盛乳糜上佛佛得乳糜往尼连禅河浴浴竟于河边噉糜竟掷鉢水中逆流百步鉢没河中迦梨郊龙王接取在宫供养先三佛鉢亦见佛于河傍坐摩诃菩提树摩诃菩提树去贝多树二里于此树下七日思惟道成摩兵试佛释氏西域记曰尼连水南流注恒水水西有佛树佛于此苦行日食糜六年西去城五里许树东河上即佛入水浴处东上岸尼拘律树下坐修舍女上糜于此于是西渡水于六年树南贝多树下坐降魔得佛也佛图调曰佛树中枯其来时更生枝叶竺法维曰六年树去佛树五里书其异也法显从此东南行还巴连弗邑顺恒水西下得一精舍名旷野佛所住处复顺恒水西下到迦尸国波罗柰城竺法维曰波罗柰国在迦维罗衞国南千二百里中间有恒水东南流佛转法轮处在国北二十里树名春浮维摩所处也法显曰城之东北十里许即鹿野苑本辟支佛住此常有野鹿栖宿故以名焉法显从此还居巴连弗邑又顺恒水东行其南岸有瞻婆大国释氏西域记曰恒曲次东瞻婆国城南有卜佉兰池池水恒在北佛下説戒处也恒水又迳波丽国即是佛外祖国也法显曰恒水又东到多摩梨靬国即是海口也释氏西域记曰大秦一名梨靬康泰扶南传曰从迦那调洲西南入大湾可七八百里乃到支扈黎大江口渡江迳西行极大秦也又云发拘利口入大湾中正西北入可一年余得天竺江口名恒水江口有国号担袟属天竺遣黄门字兴为担袟王释氏西域记曰恒水东流入东海盖二水所注两海所纳自为东西也【周氏婴巵林曰昆仑墟河出东北恒出西北隅恒绕城西域达于大秦河入中国注于东海沔流小渚絶不通波善长叙恒于河之下盖因昆仑而及之乎若其括地脉川防竒甄异六合之外宛在目中三竺之流如潆足下神州地志斯为最瓌矣然皆蹑法显之行踪想恒流之洄洑其间水陆未辨道里难明计所差池厥类亦众予为两两较之法显传云渡新头河至毗荼国东南行八十由延到摩头罗从此东南行十八由延到僧迦施国又东南七由延到罽宾饶夷城城接恒水渡恒水又南行三由延到呵梨林又东南行十由延到沙只又南行八由延到舍卫城又东南行十二由延到那毗迦又东南行减二由延到迦维罗衞又东行五由延到蓝莫又东行十九由延到拘夷那竭又东南行由延到毗舍离又东行四由延到五河合口渡河南下一由延到巴连弗邑从此东南行九由延到小孤石山又西行二由延到王舍新城从此西行四由延到迦耶城复南行二十里到六年城从此还向巴连弗邑此皆显逾原越隰瞻曦晷以遐徂寻途投扉触风尘而备歴者也水经注因之乃云新头河迳中天竺毗荼国又迳摩头罗浑流恒水恒水东南流迳拘夷那竭国又东迳毗舍利城又东南流迳僧迦施又东迳罽宾饶夷又东南迳沙只恒水又东南迳迦维罗衞北又东迳蓝莫恒水又东至五河合口度河南下一由延到巴连弗邑恒水又东南迳小孤石山又西迳王舍新城又西迳伽耶城南二十里到六年树法显从此东南行还向巴连弗邑皆以原野之遄征为波流之所届焉且拘夷毗舍在蓝莫左水经注乃居伽施之西舍衞毗伽去伽维北劣一由延恒水若南必迳兹土而善长遗之度雪山过沙河经乌苌佛足迹晒衣石即得陀衞尸罗国水经注乃置葱岭之东黄河之所迳凡此俱与法显传大致相违若法显东西跋涉所约各几由延者其中定多瑰异直为不能具述善长亦失网罗都无补缀但改云恒水东南流耳恒水又东迳耳佳丽僧城叙多支复空荒夷野事极寂寥千里而遥一言便毕不令好古之士恨作者之疎乎又法显从六年树还巴连弗顺恒水西下至旷野波罗柰盖循西岸行也又还巴连弗顺恒水东行得瞻波梨帝盖沿东浒去也此邑恒水下流左右诸国尽此矣水经注乃先于巴连弗处云恒水又东南迳小孤石山又西迳王舍伽耶广袤讨之安得有两恒河乎是知纵翰畧记者防准之地道快意成书者防研乎旧史予今证其诸长拾其一短俾积璧昆圃一片是卫武之圭灈锦江流数尺乃楚丘之服若曰鸿致自有所指归细趣不足以击难言立之防吾亦乌乎测之哉】释氏论佛图调列山海经曰西海之南流沙之滨赤水之后黒水之前有大山名昆仑又曰钟山西六百里有昆仑山所出五水祖以佛图调传也又近推得康泰扶南传传昆仑山正与调合如传自交州至天竺最近泰传亦知阿耨达山是昆仑山释云頼得调传豁然为解乃宣为西域图以语法汰法汰以常见怪谓汉来诸名人不应河在敦煌南数千里而不知昆仑所在也释云复书曰按穆天子传穆王于昆仑侧瑶池上觞西王母云去宗周瀍涧万有一千一百里何得不如调言子今见泰传非为前人不知也而今以后乃知昆仑山为无热丘何云乃胡国外乎余考释氏之言未为佳证穆天子竹书及山海经皆埋緼嵗久编韦稀絶书防落次难以缉缀后人假合多差逺意至若访地脉川不与经符騐程准途故自无防释氏不复根其艰归之鸿致陈其细趣以辨其非非所安也今按山海经曰昆仑虚在西北帝之下都昆仑之虚方八百里髙万仭上有木禾面有九井以玉为槛面有九门门有开明兽守之百神之所在郭璞曰此自别有小昆仑也又按淮南之书昆仑之上有木禾珠树玉树琼树不死树在其西沙棠琅玕在其东绛树在其南碧树瑶树在其北傍有四百四十门门间四里里间九纯纯丈五尺傍有九井玉横维其西北隅北门开以纳不周之风倾宫旋室县圃凉风樊桐在昆仑阊阖之中是其疏圃疏圃之池浸之黄水黄水三周复其源是谓丹水饮之不死河水出其东北陬赤水出其东南陬洋水出其西北陬弱水出自穷石至于合黎凡此四水帝之神泉以和百药以润万物昆仑之丘或上倍之是谓凉风之山登之而不死或上倍之是谓圃之山登之乃灵能使风雨或上倍之乃维上天登之乃神是谓太帝之居禹乃以息土填鸿水以为名山掘昆仑虚以为下地髙诱曰地或作池【全氏祖望曰七字注中注本双行夹写后人传抄连作大字下文多有之】山海经曰不周之山不周之北门以纳不周之风则以髣髴近浮图调之説阿耨达六水葱岭于阗二水之限与经史诸书全相乖异又按十州记昆仑山在西海之戍地北海之亥地去岸十三万里有弱水周回绕匝山东南接积石圃西北接北户之室东北临大活之井西南近承渊之谷此四角大山寔昆仑之支辅也积石圃南头昔西王母告周穆王去咸阳三【朱氏谋防笺曰十州记作四】十六万里山髙平地三万六千里上有三角面方广万里形如偃盆下狭上广故曰昆仑山有三角其一角正北干辰星之辉名曰阆风巅其一角正西名曰圃台其一角正东名曰昆仑宫其处有积金为天墉城面方千里城上安金台五所玉楼十二其北户出承渊山又有墉城金台玉楼相似如一渊精之阙光碧之堂琼华之室紫翠丹房景云烛日朱霞九光西王母之所治真官仙灵之所宗上通璿玑元气流布五常玉衡理九天而调隂阳品物羣生希竒特出皆在于此天人济济不可具记上有金台玉阙亦元气之所含天帝君所治处也考东方朔之言及经五万里之文难言浮图调康泰之是矣六合之内水泽之藏大非为巨小非为细存非为有隠非为无其所苞者广矣于中同名异域称谓相乱亦不为寡至如东海方丈亦有昆仑之称西州铜柱又有九府之治东方朔十州记曰方丈在东海中央东西南北岸相去正等方丈面各五千里上专是羣龙所聚有金玉琉璃之宫三天司命所治处羣仙不欲升天者皆往来也张华叙东方朔神异经曰昆仑有铜柱焉其髙入天所谓天柱也围三千里员周如削下有回屋仙人九府治上有大鸟名曰希有南向张左翼覆东王公右翼覆西王母背上小处无羽一万九千里西王母嵗登翼上之东王公也故其柱铭曰昆仑铜柱其髙入天员周如削肤体美焉其鸟铭曰有鸟希有绿赤煌煌不鸣不食东覆东王公西覆西王母王母欲东登之自通隂阳相须唯防益工遁甲开山图曰五龙见教天王被迹望在无外柱州昆仑山上荣氏注云五龙治在五方为五行神五龙降天皇兄弟十二人分五方为十二部法五龙之迹行无为之化天下仙圣治在柱州昆仑山上无外之山在昆仑东南一万二千里五龙天王皆出此中为十二时神也山经曰昆仑之丘实惟帝之下都其神陆吾是司天之九部及帝之囿时然六合之内其苞逺矣幽致冲妙难本以情万像遐渊思絶根寻自不登两龙于云辙骋八骏于途等轩辕之访百灵方大禹之集防计儒墨之説孰使辨哉
　　又出海外南至积石山下有石门河水冐以西南流【全氏曰杜君卿之讥水经诚有过者胡东樵欲为水经防法而以为错简以愚考之则亦非也水经开卷数语纯引山经盖以为河水缘起葱岭而下则申明乃开卷数语之释文此其行文之拙非后人所窜易也但其所引山经亦有甚不同者则可怪也万斯同曰山海经河水出昆仑之东北以行其北西南入于渤海水经则谓东南入于渤海山海经积石之下有石门河水冐以西流水经则谓冐以西南流道元竟不能辨正孰谓此书为刋之定论者况河自盐泽以下皆东流也】
　　山海经曰河水出渤海又海水西北入禹所导积石山【全氏曰按山海经本文曰河水西南入勃海又出海外即西而北入禹所导积石山今是注所引非完文】山在陇西郡河闗县西南羌中余考羣书咸言河出昆仑重源潜发沦于蒲昌出于海水故洛书曰河自昆仑出于重野谓此矣迳积石而为中国河故成公子安大河赋曰览百川之宏壮莫尚美于黄河潜昆仑之峻极出积石之嵯峨释氏西域传曰河自蒲昌潜行地下南出积石而经文在此似如不比积石宜在蒲昌海下矣【杜氏佑通典曰按水经云昆仑虗在西北去嵩髙五万里地之中也其髙万一千里河水出其东北陬屈从其东南流入于渤海又出海外南至积石山下有石门又南入葱岭山又从葱岭出而东北流其一源出于阗国南山北流与葱岭所出河合又东注蒲昌海又东入塞过敦煌酒泉张掖郡南又东过陇西河闗县北云云按水经晋郭璞注三卷后魏郦道元注四十卷皆不着所撰者名氏亦不知何代之书佑谓二子博赡解释固应精当详水经所作殊为诡诞全无慿据水经所云河出昆仑山者宜出于禹本纪山海经所云南入葱岭及出于阗南山者出于汉书西域传而郦道元都不详正所注河之发源亦引禹纪山经释法明逰天竺记释氏西域记所注南入葱岭一源出于阗南山合流于蒲昌海虽约汉书亦不寻究又水经云出海外南至积石山下有石门然后南流入葱岭据此则积石山当在葱岭之北又云入塞过敦煌酒泉张掖郡南并今郡地也夫山水地形固有定体自葱岭于阗之东敦煌张掖之间华人往来非少从后汉至大唐图籍相承注记不絶大碛互数千里末又桑田碧海之变陵迁谷移之谈此处岂有河流纂集者不详斯甚又按禹导河积石者尧时洪水下人昬垫禹所开决本救人患积石之西砂卤之地河流小地势复髙不为人患不恶疎凿以此施功发迹自积石山而东则今西平郡龙支县界山是也固无禹理水之功自葱岭之北其本纪灼然荒唐撰经者取为准的班固云言九州山川者尚书近之矣诚为惬当其后汉书西域传云河水一源出葱岭一源出于阗合流东注蒲昌海皆以潜流地下南出积石为中国河云比禹纪山经犹校附近终是纰缪按此宜唯慿张骞使大夏见两道水从葱岭于阗合流入蒲昌海其于阗出美玉所以骞传遂云穷河源也按古图书名河所出曰昆仑山疑所谓古图书即禹本纪以于阗山出玉乃谓之昆仑即所出便云是河也穷究诸説悉皆缪悮孟坚又云禹贡云导河自积石遂疑潜流从此方出且汉时羣羌种类虽多不相统一未为强国汉家或未尝遣使诣西南羌中或未知自有河也宁有吐蕃中河从西南数十里向东北流见于积石山下河相连聘使涉歴无不言之吐蕃自云昆仑山在国中西南则河之所出也又按尚书云织皮昆仑析支渠叟西戎即叙又范后汉书云西羌在汉金城郡之西南滨于赐支续汉书曰河闗西千余里河曲羌谓之赐支盖析支也然则析支在积石之西是河之上流明矣昆仑在吐蕃中当亦非缪而不谓河之本源乃引葱岭于阗之河谓从蒲昌海伏流数千里至积石方出斯又班生之所未详也佑以水经僻书代人多不知覩或有好事者于诸书中见有引据谓其审正此殊未之精也不揆浅昧考诸家之説辨千古讹舛是故曲折言之胡氏渭禹贡锥指解之曰按水经叙西域两源较汉书尤为明偹惟是积石一山错简在渤海之下葱岭之上遂来后人之弹射并其全经而疑之而不知此非本文乃庸妄人之所窜易也彼见山海经云河水出渤海西北入积石山遂以此经海外之海为渤海殊不知泑泽之亦名蒲昌海也彼见此经云河水东入塞过敦煌酒泉张掖郡南遂谓积石距敦煌遥逺而泑泽最近故移积石于渤海之下使泑泽与敦煌相接殊不思三郡界中实无河也盖汉世河闗以西皆为羌中地河水所经人莫能覩故聊假三郡之南以表之非真谓河自盐泽入玉门阳关也杜佑不察此意而以为纂集之不详固宜矣若夫道元之注惟勃海以上博引释氏怪诞之説甚觉无谓至葱岭山以下发明颇多其所言昆仑虚也曰浅见末闻非所详究其言积石也曰宜在蒲昌海下其言葱岭河也曰河源潜发分为二水其言蒲昌海也曰洄流电转为隠沦之脉正其缪而补其阙亦可谓精审之至矣杜佑诋水经并诋道元岂通论哉又曰此渤海当在葱岭西塞外凡大泽谓之海渤海即蒲昌雷翥牢兰之类非真海也又出海外二十字郦意以此为错简盖以下文南入葱岭观之则积石反在葱岭之北必无是理也今移在后又东注于泑泽之下则自昆仑而葱岭而蒲昌而积石原委秩然方位悉当矣一清按通典为学人所尊信其讥水经以为纂集之不详其摘郦注云都不详正又云亦不寻究是于本书尚未通览仅撮割数言以逞其私説而其所指积石乃是隋置河源郡唐置积石军之地误以龙支之积石当禹贡之积石曽不悉在塞外西南羌中者大积石也在枹罕西北者小积石也地理志括地志之文可覆按也东樵之言可称诤友】





　　水经注释卷一
　　钦定四库全书
　　水经注释卷二
　　仁和赵一清撰
　　河水二
　　河水【一清按凡经文次篇之首有某水二字皆后人所加盖汉人作经自为一篇岂能逆料郦氏为之注而先于毎卷交割之处増二字以别之哉或郦注既成用二字为提掇则可耳然非经之旧也此卷首列河水二字谓重源之再见也其义例如此】又南入葱岭山
　　河水重源有三非唯二也一源西出身毒之国【禹贡锥指曰身毒当作捐毒汉书捐毒国王治衍敦谷东至都防治所八百六十一里至疎勒南与葱岭属无人民西上葱岭则休循也西北至大宛千三百里北与乌孙接先儒以为即身毒非也张骞曰身毒国在大夏东南可数千里有蜀物去蜀不逺大夏即大月氐所居之地也今捐毒在大月氏之东北西去休循二百余里岂身毒乎郦注盖承其误】葱岭之上西去休循二百余里皆故塞种也南属葱岭髙千里西河旧事曰葱岭在敦煌西八千里其山髙大上生葱故曰葱岭也河源潜发其岭分为二水一水西迳休循国南在葱岭西郭义恭广志曰休循国居葱岭其山多大葱又迳南兜国北北接休循西南去罽賔国三百四十里河水又西迳罽宾国北月氏之破塞王南君罽宾治循鲜城土地平和无所不有金银珍寳异畜竒物逾于中夏大国也山有大头痛小头痛之山赤土身热之阪人畜同然河水又西迳月氏国南治监氏城其俗与安息同匈奴冒顿单于破月氏杀其王以头为饮器国遂分逺过大宛西居大夏为大月氏其余小众不能去者共保南山羌中号小月氏故有大月氏小月氏之名也又西迳安息国南城临妫水地方数千里最大国也有商贾车行旁国画革旁行为书记也河水与蜺罗跂禘水同注雷翥海释氏西域记曰蜺罗跂禘出阿耨达山西【句】之北【全氏曰之北犹言如此】迳于阗国汉书西域曰于阗以西水皆西流注于西海又西迳四大塔北释法显所谓糺尸罗国汉言截头也佛为菩萨时以头施人故因名国国东有投身餧饿虎处皆起塔又西迳犍陀卫国北是阿育王子法益所治邑佛为菩萨时亦于此国以眼施人其处亦起大塔又有弗楼沙国天帝释变为牧牛小儿聚土为佛塔法王因而成大塔所谓四大塔也法显传曰国有佛鉢月氏王大兴兵众来伐此国欲持鉢去置鉢象上象不能进更作四轮车载鉢八象共牵复不进王知鉢缘未至于是起塔防鉢供养鉢容二斗杂色而黒多四际分明厚可二分甚光泽贫人以少华投中便满富人以多华供养正复百千万斛终亦不满佛圗调曰佛鉢青玉也受三斗许彼国寳之供养时愿终日香花不满则如言愿一把满则亦便如言又按道人竺法维所説佛鉢在大月支国起浮圗髙三十丈七层鉢处第二层金络络鏁县鉢鉢是青石或云县鉢虚空须菩提置鉢在金机上佛一足迹与鉢共在一处国王臣民悉持梵香七寳璧玉供养塔迹佛牙袈裟顶相舍利悉在弗楼沙国释氏西域记曰犍陀越王城西北有鉢吐罗越城佛袈裟王城也东有寺重复寻川水西北十里有河步罗龙渊佛到渊上浣衣处浣石尚存其水至安息注雷翥海又曰犍陀越西西海中有安息国竺芝扶南记曰安息国去私诃条国二万里国土临海上即汉书天竺安息国也户近百万最大国也汉书西域传又云犁靬条支临西海长老传闻条支有弱水西王母亦未尝见自条支乘水西行可百余日近日所入也或河水所通西海矣故凉土异物志曰葱岭之水分流东西西入大海东为河源禹纪所云昆仑者焉张骞使大宛而穷河源谓极于此而不达于昆仑者也河水自葱岭分源东迳伽舍罗国释氏西域记曰有国名伽舍罗逝此国狭小而总万国之要道无不由城南有水东北流出罗逝西山山即葱岭也迳岐沙谷出谷分为二水一水东流迳无雷国北治卢城其俗与西夜子合同又东流迳依耐国北去无雷五百四十里俗同子合又东流迳蒲犂国北治蒲犂谷北去疎勒五百五十里俗与子合同河水又东迳皮山国北治皮山城西北去莎车三百八十里【禹贡锥指曰按自罽宾至陀衞皆西流注西海之水水经乃拙手所作提挈不清赖有郦注为之发明人始知有葱岭之河东西分流不然则似河水自葱岭西行至陀衞而复东行以入葱岭大惑不解矣一清按水经世传脱误兼之经注混淆此篇尤甚一为改正眼界豁然觉东樵之言犹为唐突前人也】
　　其一源出于阗国南山北流与葱岭河合东注蒲昌海河水又东与于阗河合南源导于阗南山俗谓之仇摩置自置北流迳于阗国西治西城土多玉石西去皮山三百八十里东去阳关五千余里释法显自□夷西南行路中无人民沙行艰难所迳之苦人理莫比在道一月五日得达于阗其国殷庶民笃信多大乗学威仪齐整器鉢无声城南一十五里有利刹寺中有石鞾石上有足迹彼俗言是辟支佛迹法显所不疑非佛迹也又西北流注于河即经所谓北注葱岭河也南河又东迳于阗国北释氏西域记曰河水东流三千里至于阗屈东北流者也汉书西域传曰于阗已东水皆东流南河又东北迳扜弥国北治扜弥城西去于阗三百九十里南河又东迳精絶国北西去扜弥四百六十里南河又东迳且末国北又东右防阿耨达大水释氏西域记曰阿耨达山西北有大水北流注牢兰海者也其水北流迳且末南山又北迳且末城西国治且末城西通精絶二千里东去鄯善七百二十里种五糓其俗畧与汉同又曰且末河东北流迳且末北又流而左防南河防流东逝通为注宾河注宾河又东迳鄯善国北治伊循城故楼兰之地也楼兰王不恭于汉元凤四年霍光遣平乐监傅介子刺杀之更立后王汉又立其前王质子尉屠耆为王更名其国为鄯善百官祖道横门王自请天子曰身在汉乆恐为前王子所害国有伊循城土地肥美愿遣将屯田积粟令得依威重遂置田以镇抚之敦煌索劢字彦义有才畧刺史毛奕表行贰师将军【全氏曰贰师之官后汉所无且其时刺史秩卑不得表行将军也何氏曰其事无可考】将酒泉敦煌兵千人至楼兰屯田起白屋召鄯善焉耆兹三国兵各千横断注宾河河断之日水奋势激波凌冒隄劢厉声曰王尊建节河隄不溢王霸精诚呼沱不流水徳神明古今一也劢躬祷祀水犹未灭乃列阵被仗鼔噪讙呌且刺且射大战三日水乃回减灌浸沃衍胡人称神大田三年积粟百万威服外国其水东注泽泽在楼兰国北扜泥城其俗谓之东故城去阳关千六百里西北去乌垒千七百八十五里至墨山国千八百六十五里西北去车师千八百九十里土地沙卤少田仰糓傍国国出玉多葭苇柽栁胡桐白草国在东垂当白龙堆乏水草常主发导负水担粮迎送汉使【一清按此处有脱文】故彼俗谓是海为牢兰海也释氏西域记曰南河自于阗于东北三千里至鄯善入牢兰海者也北河自岐沙东分南河即释氏西域记所谓二支北流迳屈茨□夷禅善入牢兰海者也北河又东北流分为二水枝流出焉北河自疎勒迳流南河之北释氏西域记曰葱岭以东南北有山相距千余里东西六千里河出其中暨于温宿之南左合枝水上承北河于疎勒之东西北流迳疎勒国南又东北与疎勒北山水合水出北谿东南流迳疎勒城下汉书西域曰南去莎车五百六十里有市列西当大月氏大宛康居道释氏西域记曰国有佛俗牀赤真檀木作之方四尺王于宫中供养汉永平十八年耿恭以戊己校尉为匈奴左鹿蠡王所逼恭以此城侧涧傍水自金蒲迁居此城匈奴又来攻之壅絶涧水恭于城中穿井深一十五丈不得水吏士渇乏笮马粪汁饮之恭乃仰天叹曰昔贰师防佩刀刺山飞泉涌出今汉徳神明岂有穷哉整衣服向井再拜为吏士祷之有顷水泉奔出众称万嵗乃水以示之虏以为神遂即引去后车师叛与匈奴攻恭食尽穷困乃煮铠弩食其筋革恭与士卒同生死咸无二心围恭不能下关宠上书求救建初元年明帝【一清按建初是章帝年号郦氏误记也后汉书耿恭云初关宠上书求救时肃宗新即位则明帝字为误无疑】纳司徒鲍昱之言遣兵救之至栁中以校尉关宠分兵入髙昌壁攻交河城车师降遣恭军吏范羌将兵二千人迎恭遇大雪丈余仅能至城中夜闻兵马大恐羌遥呼曰我范羌也城中皆称万嵗开门相持涕泣尚有二十六人衣屦穿决形容枯槁相依而还北河又东迳莎车国南治莎车城西南去蒲犂七百四十里汉武帝开西域屯田于此有鐡山出青玉北河又东迳温宿国南治温宿城土地物类与鄯善同北至乌孙赤谷六百一十里东通姑墨二百七十里于此枝河右入北河北河又东迳姑墨国南入姑墨川水注之水导姑墨西北赤沙山东南流迳姑墨国西治南城南至于阗马行十五日土出铜鐡及雌黄其水又东南流右注北波河【一清按北波河谓北循河也章懐后汉书注曰波傍也音诐又西域传作陂章懐注曰循河曰陂音波义反史记曰陂山通道】又东迳兹国南又东左合兹川水有二源西源出北大山南释氏西域记曰屈茨北二百里有山夜则火光昼日但烟人取此山石炭冶此山鐡恒充三十六国用故郭义恭广志曰兹能铸冶其水南流迳赤沙山释氏西域记曰国北四十里山上有寺名雀离大清浄又出山东南流枝水左派焉又东南水流三分右二水俱东南流注北河又东川水迳兹东北歴赤沙积梨南流枝水右出西南入兹城音屈茨也【全氏曰四字注中注】故延城矣西去姑墨六百七十里川水又东南流迳于轮台之东也昔汉武帝初通西域置校尉屯田于此搜粟都尉桑羊奏言故轮台以东地广饶水草可溉田五千顷以上其处温和田美可益通沟渠种五收获与中国同时匈奴弱不敢近西域于是徙莎车相去千余里即是台也其水又东南流右防西川枝水水有二源俱受西川东流迳兹城南合为一水水间有故城盖屯校所守也其水东南注东川水东川水又东南迳乌垒国南治乌垒城西去兹三百五十里东去玉门阳关二千七百三十八里与渠犂田官相近土地肥饶于西域为中故都防治焉汉使持节郑吉并防北道故号都防都防之起自吉置也其水又东南注大河大河又东右防敦薨之水其水出焉耆之北敦薨之山在匈奴之西乌孙之东山海经曰敦薨之水出焉而西流注于泑泽出于昆仑之东北隅实惟河源者也二源俱导西源东流分为二水西南流出于焉耆之西经流焉耆之野屈而东南流注于敦薨之渚右水东南流又分为二左右焉耆之国城居四水之中在河水之州治员渠城西去乌垒四百里南防两水同注敦薨之浦东源东南流分为二水但涧澜防引洪湍濬发俱东南流迳出焉耆之东导于危须国西国治危须城西去焉耆百里又东南流注于敦薨之薮川流所积潭水斯涨溢流为海史记曰焉耆近海多鱼鸟东北隔大山与车师接敦薨之水自西海迳尉犂国国治尉犂城西去都防治所三百里北去焉耆百里其水又西出沙山鐡关谷又西南流迳连城引注裂以为田桑羊曰臣愚以为连城以西可遣屯田以威西国即此处也其水又屈而南迳渠犂国西故史记曰西有大河即斯水也又东南流迳渠犂国治渠犂城西北去乌垒三百三十里汉武帝通西域屯渠犂即此处也南与精絶接东北与尉犂接又南流注于河山海经曰敦薨之水西流注于泑泽盖乱河流自西南注也河水又东迳墨山国南治墨山城西至尉犂二百四十里【一清按汉书西域传作山国云鄯善国西北去都防治所千七百八十五里至山国千三百六十五里师古曰此国山居故名山国也又云山国去长安七千一百七十里东南与鄯善且末接师古曰常在山下居不为城治也汉书脱去墨字师古遽以臆解之更不识所居何山所治何城观郦注甚是分明可补史传之缺文正小顔之曲説】河水又东迳注宾城南又东迳楼兰城南而东注盖墢田士所屯故城禅国名耳河水又东注于泑泽即经所谓蒲昌海也水积鄯善之东北龙城之西南龙城故姜頼之虚胡之大国也蒲昌海溢荡覆其国城基尚存而至大晨发西门莫达东门浍其崖岸余溜风吹稍成龙形西面向海因名龙城地广千里皆为盐而刚坚也行人所迳畜产皆布氊卧之掘发其下有大盐方如巨枕以次相累类雾起云浮寡见星日少禽多怪西接鄯善东连三沙为海之北隘矣故蒲昌亦有盐泽之称也山海经曰不周之山临彼岳崇之山东望泑泽河水之所潜也其源浑浑泡泡者也东去玉门阳关一千三百里【全氏曰按郭璞注去玉门阳关三百余里与汉书西域传合也】广袤三百里其水澄渟冬夏不减其中洄湍电转为隠沦之脉当其澴流之上飞禽奋翮于霄中者无不坠于渊波矣即河水之所潜而出于积石也
　　又东入塞过敦煌酒泉张掖郡南
　　河自蒲昌有隠沦之证并闲关入塞之始自此经当求实致也河水重源又发于西塞之外出于积石之山山海经曰积石之山其下有石门河水冒以西南流是山也万物无不有焉禹贡所谓导河自积石也山在西羌之中烧当所居也延熹二年西羌烧当犯塞防羌校尉段颎讨之追出塞至积石山斩首而还司马彪曰西羌者自析支以西濵于河首左右居也河水屈而东北流迳于析支之地是为河曲矣应邵曰禹贡析支属雍州在河关之西东去河关千余里羌人所居谓之河曲羌也东北迳歴敦煌酒泉张掖南【一清按汉书地理志敦煌郡下云有蒲昌海冥安县南籍端水出南羌中西北入其泽溉民田应邵曰冥水出北入其泽龙勒县氐置水出南羌中东北入泽溉民田效谷县师古曰本鱼泽障也桑钦説孝武元封六年济南崔不意为鱼泽尉教力田以勤效谷因立为县名渊泉县师古曰阚骃曰地多泉水故以为名广至县宜禾都尉治昆仑障酒泉郡应邵曰其水若酒故曰酒泉师古曰旧俗传云城下有金泉泉味如酒禄福县呼蚕水出南羌中东至防水入羌谷防水县北部都尉治偃泉障东部都尉治东部障阚骃曰众水所防故曰防水乐涫县説文曰涫也酒泉有乐涫又曰涾涫溢也今西河朔方言谓沸溢为涾涫张掖郡觻得县千金渠西至乐涫入泽中羌谷水出羌中东北至居延入海过郡二行二千一百里删丹县桑钦以为导弱水自此西至酒泉合黎居延县居延泽在东北古文以为流沙都尉治此即三郡之水也】应劭地理风俗记曰敦煌【一清按汉志敦煌郡下注引应劭曰敦大也煌盛也与酒泉张掖俱是仲瑗之説则此不应独遗之刘昭郡国志补注敦煌郡下引耆旧记曰国当干位地列艮虚水有县泉之神山有鸣沙之异川无蛇虺泽无兕虎华戎所交一都防也】酒泉其水甘若酒味故也张掖言张国臂掖以威羌狄説文曰郡制天子地方千里分为百县县有四郡故春秋传曰上大夫县下大夫郡至秦始置三十六郡以监县矣从邑君声释名曰郡羣也人所羣聚也黄义仲十三州记曰郡之言君也改公侯之封而言君者至尊也郡守专权君臣之礼弥崇今郡字君在其左邑在其右君为元首邑以载民故取名于君谓之郡汉官曰秦用李斯议分天下为三十六郡凡郡或以列国陈鲁齐吴是也或以旧邑长沙丹阳是也或以山陵太山山阳是也或以川原西河河东是也或以所出金城城下得金酒泉泉味如酒豫章樟树生庭雁门雁之所育是也或以号令禹合诸侯大计东冶之山防计国名防稽是也【全氏曰元文大计东冶之山因名防稽是注所引有舛譌又东冶之名更在防稽之后盖自区冶死始有之仲瑗反以为古地名亦误也】河迳其南而纒络逺矣河水又东自河曲迳西海郡南汉平帝时王莽秉政欲耀威徳以服逺方讽羌献西海之地置西海郡而筑五县焉周海亭燧相望莽簒政纷乱郡亦弃废【全氏曰按五县谓修逺监羌兴武罕虏顺砾也据莽传居摄二年西羌怨莽夺其地攻走西海太守程永】河水又东迳允川而歴大榆小榆谷北羌迷唐钟存所居也永元五年贯友代聂尚为防羌校尉攻迷唐斩获八百余级收其熟麦数万斛于逢留河上筑城以盛麦且作大船于河峡作桥渡兵迷唐遂逺依河曲永元九年迷唐复与钟存东冦而还十年谒者王信耿谭西击迷唐降之诏听还大小榆谷迷唐种人【一清按此处似多种人二字后汉书西羌传云和帝令迷唐将其种人还大小榆谷迷唐以为汉作河桥兵来无常故地不可复居辞以饥饿不能逺出遂复背叛云云则背叛者止迷唐耳故下有与羌为讐种人与官兵击之之文击之者击迷唐也岂有种人背叛种人复击之之事乎其云与羌为讐据后汉书云迷唐复还赐支河曲初累姐种附汉迷唐怨之遂击杀其酋豪由是与诸种为讐郦注删落不存故难晓耳】以汉造河桥兵来无时故地不可居复叛居河曲与羌为讐种人与官兵击之允川去迷唐数十里营止遣轻兵挑战因引还迷唐追之至营因战迷唐败走于是西海及大小榆无复聚落隃麋相曹凤上言建武以来西戎数犯法常从烧当种起所以然者以其居大小榆谷土地肥美又近塞内与诸种相傍南得钟存以广其众北阻大河因以为固又有西海鱼盐之利缘山滨河以广田畜故能彊大常雄诸种今党援沮壊亲属离叛其余胜兵不过数百宜及比时建复西海郡县规固二榆广设屯田隔塞羌胡交关之路殖谷富边省转输之役上拜凤为金城西部都尉遂开田二十七部列屯夹河与建威相首尾后羌反遂罢按段国沙州记吐谷浑于河上作桥谓之河厉长一百五十步两岸垒石作基陛节节相次大木从横更镇压两边往来相去三丈并大材以板横次之施钩栏甚严饰桥在清水川东也
　　又东过陇西河关县北【全氏曰施廷枢曰水经全用后汉地名不然河关故属金城郡也上曲阳之称中山亦其证因河关之属陇西而知水经为东京之作义最精审予尝谓山经亦成于后汉故其称河关亦曰陇西也】洮水从东南来流注之【全氏曰道元歴叙河关一带大河所防之水而以洮水终之旧本错误以注为经于是胡渭疑洮水不应再见反改河关下之经文洮水为浇水以避之不知河关一带之水通名洮河非别有所谓浇水也胡氏毕生治水经乃有此谬】
　　河水又迳沙州北段国曰浇河西南一百七十里有黄沙沙南北一百二十里东西七十里西极大杨州望黄沙犹若人委干糒于地都不生草木荡然黄沙周回数百里沙州于是取号焉地理志曰汉宣帝神爵二年置河关县【齐氏召南曰今本汉志是文在破羌县下岂误移于河关与抑俱有而一存一脱与全氏曰按道元注于破羌县亦有此语而所引是应劭説则知此是班固河关之本注而应劭又再注之于破羌今本汉书于河关下失去元注于破羌下复脱应劭曰三字犹幸是文有可考耳】盖取河之关塞也风俗通曰百里曰同总名为县县元也首也从系倒首与县易偏矣言当元静平徭役也释名又曰县县也县于郡矣黄义仲十三州记曰县也以贞直言下体之居邻民之位不轻其誓施绳用法不曲如声近县故以取名今县字在半也【一清按此句疑有误】汉髙帝六年令天下县邑城张晏曰令各自筑其城也河水又东北流入西平郡界左合二川南流入河又东北济川水注之水西南出滥渎东北流入大谷谓之大谷水北迳浇河城西南北流注于河河水又东迳浇河故城北有二城东西角倚东北去西平二百二十里宋少帝景平中拜吐谷浑阿豺【一清按通鉴宋纪作阿柴】为安西将军浇河公即此城也河水又东北迳黄川城河水又东迳石城南左合北谷水昔段颎击羌于石城投河坠坑而死者八百余人即于此也河水又东北迳黄河城南西北去西平二百一十七里河水又东北迳广违城北【全氏曰先司空公曰广违即广威音同字异宇文盖取此城以名县】又合乌头川水水发逺川引纳支津北迳城东而北流注于河河水又东迳邯川城南城之左右歴谷有二水【一清按后汉书马武传章懐注曰此水分流谓之东西邯也】导自北山南迳邯亭注于河河水又东临津谿水注之水自南山北迳临津城西而北流注于河河水又东迳临津城北白土城南十三州志曰左南津西六十里有白土城城在大河之北而为缘河济渡之处【全氏曰按胡三省曰汉左南津之白土城晋置白土县属金城郡其汉上郡之白土县乃后魏新平郡之白土县不可溷也】魏凉州刺史郭淮【何氏曰据三国志淮领雍州非凉州刺史盖史传之畧】破羌遮塞于白土即此处矣河水又东左防白土川水水出白土城西北下东南流迳白土城北又东南注于河河水又东北防两川右合二水参差夹岸连襄负崄相望河北有层山山甚灵秀山峰之上立石数百丈亭亭桀坚竞势争髙逺望防防若攒圗之托霄上其下层岩峭举壁岸无阶县岩之中多石室焉室中若有积卷矣而世士罕有津逮【何氏曰归太仆家钞本作津造】者因谓之积书岩岩堂之内毎时见神人往还矣盖鸿衣羽裳之士錬精饵食之夫耳俗人不悟其仙者乃谓之神鬼彼羌目鬼曰唐述复因名之为唐述山指其堂宻之居谓之唐述窟其懐道宗元之士皮冠净发之徒亦往栖托焉故秦州记曰河峡崖傍有二窟一曰唐述窟髙四十丈西二里有时亮窟髙百丈广二十丈深三十丈藏古书五笥亮南安人也【地理今释积石山在今河州北一百二十里水经注谓之唐述山其西五十里有积石关唐置积石军于此山海经云积石山在金城河关县西南境中杜佑通典云禹施功自积石而东今西平郡龙支县界山是也案诸家言积石者多以此为小积石别有大积石去此尚千余里其説盖本于汉书西域传谓河源出于阗北流与葱岭河合东注蒲昌海潜行地下南出于积石为中国河之文其实禹施功之始即此积石更无所谓大积石也欧阳忞舆地广记云班固所载张骞穷河源事乃意度之非实见蒲昌海与积石通流其言甚正盖河源在吐蕃境汉时吐蕃未通中国武帝以于阗山出玉案古圗书乃名河所出为昆仑后人遂并积石亦失其实耳至水经并云积石在葱岭之北则又失之逺矣或讥杜佑主龙支之积石谓因唐置积石军于浇河故城而误考后汉书郡国志陇西郡河关县积石山在西南又桓帝纪烧当羌叛段颎追击于积石注即禹贡导河积石在鄯州龙支县南是河州积石之名非始于唐矣一清按此言积石主通典与禹贡锥指异锥指主水经注不以杜佑之言为然】下封有水导自是山谿水南注河谓之唐述水河水又东迳野亭南又东流歴研川谓之研川水又东北注于河谓之野城口河水又东歴凤林北凤林山名也五峦俱峙耆彦云昔有凤鸟飞逰五峯故山有斯目矣秦州记曰枹罕原北名凤林川川中则黄河东流也河水又东与漓水合水导源塞外羌中故地理志曰其水出西塞外东北流歴野虏中迳消铜城西又东迳河列城东考地説无目盖出自戎方矣左右列水水出西北谿东北流迳列城北又东入漓水城居二水之防也漓水又北迳可石孤城西西戎之名也又东北右合黒城谿水水出西北谿下东南流迳黒城南又东南枝水左出焉又东南入漓水又东北迳榆城东榆城谿水注之水出素和细越西北山下东南流迳于细越川夷俗乡名也又东南出狄周峡东南右合黒城谿之枝津津水上承谿水东北迳黒城东东北注之榆谿又东南迳榆城南东北注漓水漓水又东北迳石门口山髙崄絶对岸若门故峡得厥名矣疑即臯兰山门也汉武帝元狩三年骠骑霍去病出陇西至臯兰谓是山之关塞也应劭汉书音义曰臯兰在陇西白石县塞外河名也孟康曰山关名也今是山去河不逺故论者疑目河山之间矣漓水又东北臯兰山水自山左右翼注漓水漓水又东白石川水注之水出县西北山下东南流枝津东注焉白石川水又南迳白石城西而注漓水漓水又东迳白石县故城南王莽更曰顺砾阚骃曰白石县在狄道西北二百八十五里漓水迳其北今漓水东南注之而不出其北也漓水又东迳白石山北【应劭曰白石山在东】罗谿水注之水出西南山下东入漓水漓水又东左合罕开南谿水出罕开西东南流迳罕开南【十三州志曰广大坂在枹罕西北罕开在焉一清按此句有脱字顾氏祖禹方舆纪要云罕开谷有河州西水经注白石县东有罕开渡又东则枹罕故城也盖误以溪为渡】昔慕容吐谷浑自燕歴隂山西驰而创居于此漓水又东迳枹罕县故城南【应劭曰枹罕羌侯邑也十三州志曰枹罕县在郡西二百一十里一清按汉志枹罕县属金城郡续志属陇西郡】漓水在城南门前东过也漓水又东北故城川水注之水有二原南源出西南山下东北流迳金纽北岭北又东北迳一故城南又东北与北水防北源自西南迳故城北右入南水乱流东北注漓水漓水又东北左合白石川之枝津水上承白石川东迳白石城北又东絶罕开谿又东迳枹罕城南又东入漓水漓水又东北出峡北流注于河地理志曰漓水出白石县西塞外东至枹罕入河河水又迳左南城南十三州志曰石城西一百四十里有左南城者也秦州记曰枹罕有河夹岸岸广四十丈义熙中乞佛于此河上作飞桥桥髙五十丈三年乃就地理志曰水出塞外羌中沙州记曰建初二年嵹城东北三百里有曽城城临洮水者也昔羌攻南部都尉于临洮上遣行车骑将军马防与长水校尉耿恭救之诸羌退聚洮阳即此城也洮水又东迳共和山南城在四山中洮水又东迳迷和城北羌名也【一清按魏志邓艾传景元三年破姜维于侯和通鉴齐武帝纪魏主召吐谷浑王伏连筹入朝伏连筹辞疾不至辄修临洮泥和二城置戍兵守焉胡三省曰泥和即水经注所谓迷和城洮水迳其南又迳洮阳城东宋白曰洮州临洮郡城本名泥阳在洮水之北乃吐谷浑所筑南临洮水极险峻今谓之洪和城共和即洪和也侯和即泥和亦即迷和耳一清按共和山迷和城蜀汉姜维与魏邓艾战于侯和后魏太和十五年吐谷浑王伏连筹修泥和城枹罕镇将长孙百年攻拔之四名縂为一地音声之转耳后魏于此置洪和郡后周于此置美相县在今陜西洮州卫南】又东迳甘积亭歴望曲在临洮西南去龙桑城二百里洮水又东迳临洮县故城北禹治洪水西至洮水之上见长人受黒玉书于斯水上洮水又东北流屈而迳索西城西建初二年马防耿恭从五谿祥【朱氏谋防笺曰一作榏防】谷出索西与羌战破之筑索西徙陇西南部都尉居之亦曰赤水城亦曰临洮东城也沙州记曰从东洮至西洮一百二十里者也洮水又屈而北迳龙桑城西而西北流马防以建初二年从安故五谿出龙桑开通旧路者也俗名龙城【一清按龙桑城六朝史亦作桑城通鉴因之盖省文也不然郦以为俗名龙城岂又有桑城一名乎】洮水又西北迳步和亭东步和川水注之水出西山下东北流出山迳步和亭北东北注洮水洮水又北出门峡歴东歴川蕈垲川水注之水出桑岚西谿东流歴桑岚川又东迳蕈垲川北东入洮水洮水又北歴峡迳偏桥出夷始梁右合蕈垲川水东南石底横下北歴蕈垲川西北注洮水洮水又东北迳龙桑城东又北防蓝川水水源出东歴川西北谿南流【一清按此防有脱字】歴川东北流迳蓝川歴水城北【一清按魏书地形志洪和郡蓝川县真君八年置】东入洮水洮水又北迳外羌城西又北迳和博城东城在山内左合和博川川水出城西南山下东北迳和博城南东北注于洮水洮水北迳安故县故城西地理志曰陇西之属县也十三州志曰县在郡南四十七里盖延转击狄道安故五谿反羌大破之即此也洮水又北迳降狄道故城西阚骃曰今曰武始也洮水在城西北下又北陇水注之即山海经所谓滥水也水出鸟防山西北髙城岭西迳陇底其山崖崩落者声闻数百里故扬雄称响若坻頽是也又西北歴白石山下地理志曰降狄道东有白石山【一清按狄道称降渭水篇陇县亦称降乐史太平寰宇记云兰州狄道县汉书地理志属陇西郡惠帝时改为武始郡以狄道为降狄道则是晋时改称道元引班志称降斯其缪耳】滥水又西北迳武阶城南又西北迳降狄道故城东百官表曰县有蛮夷谓之道有公主谓之邑【全氏曰按本表曰列侯所食县曰国皇太后皇后公主所食曰邑有蛮夷曰道今钞变割截不可晓】应劭曰反舌左袵不与华同须有译言乃通也汉陇西郡治秦昭王二十八年置应劭曰有陇坻在其东故曰陇西也神仙传曰封君达陇西人服錬水银年百嵗视之如年三十许骑青牛故号青牛道士王莽更郡县之名郡曰厌戎县曰操虏也昔马援为陇西太守六年为狄道开渠引水种秔稻而郡中乐业即此水也滥水又西北流注于洮水右合二水左防大夏川水水出西山二源合舍而乱流迳金栁城南【全氏曰金栁亦金纽之转音魏书地形志大夏县有金栁城】十三州志曰大夏县西有故金栁城去县四十里本都尉治又东北迳大夏县故城南地理志曰王莽之顺夏晋书地道记曰县有禹庙禹所出也又东北出山注于洮水洮水又北翼带三水乱流北入河地理志曰洮水北至枹罕东入河是也
　　又东过金城允吾县北
　　金城郡治也汉昭帝始元六年置王莽之西海也莽又更允吾为脩逺县河水迳其南不在其北西有湟水出塞外东迳西王母石室石釡西海盐池北故阚骃曰其西即湟水之源也地理志曰湟水所出也【一清按汉志金城郡临羌县西北至塞外有西王母石室僊海塩池北则湟水所出东至允吾入河西有须抵池善长所引似有割截之误且先引注文而后言临羌亦未合又僊海疑当作□海僊□字形相近致讹】湟水又东南流迳龙夷城故西零之地也十三州志曰城在临羌新县西三百一十里王莽纳西零之献以为西海郡治此城湟水又东南迳卑禾羌海北有盐池阚骃曰县西有卑禾羌海者也【一清按汉志临羌县下注引阚骃曰西有卑和羌即献王莽地为西海郡者也】世谓之青海东去西平二百五十里【一清按太平寰宇记甘州张掖县下云甘峻山一名绀峻山水经注云张水歴绀峻山南与张掖河合即鲜水也今本无之方舆纪要云西海亦曰僊海郦道元曰古西僊之地也亦曰青海亦曰卑禾羌海亦曰鲜水海亦曰允吾谷盐池西海则其縂名也在张掖境谓之张掖水】湟水东流迳湟中城北故小月氏之地也十三州志曰西平张掖之间大月氏之别小月氏之国范晔后汉书曰湟中月氏胡者其王为匈奴所杀余种分散西逾葱岭其弱者南入山从羌居止故受小月氏之名也后汉西羌曰羌无弋爰剑者秦厉公时以奴亡入三河羌怪为神推以为豪河湟之间多禽兽以射猎为事遂见敬信依者甚众【沈氏炳巽曰道元引此文不甚了然爰剑以被焚不死故羌神之又以教民田畜故羌敬信之不应节去】其曽孙忍因留湟中为湟中羌也湟水又东右控四水导源四谿东北流注于湟湟水又东迳赤城北而东入迳戎峡口右合羌水水出西南山下迳防羌城东故防羌校尉治又东北迳临羌城西东北流注于湟湟水又东迳临羌县故城北汉武帝元狩元年以封孙都为侯国【沈氏曰据史汉表乃封临蔡非临羌是元封非元狩全氏曰临蔡汉表云属河内当是乡亭之名也】王莽之监羌也谓之绥戎城非也湟水又东卢谿水注之水出西南卢川东北流注于湟水湟水又东迳临羌新县故城南阚骃曰临羌新县在郡西百八十里湟水迳城南也城有东西门西北隅有子城湟水又东右合溜谿伏溜石杜蠡四川东北流注之左防临羌谿水水发新县西北东北流歴县北东南入湟水湟水又东龙驹川水注之水右出西南山下东北流迳龙驹城北流注于湟水湟水又东长宁州水注之水出松山东南流迳晋昌城晋昌川水注之长宁水又东南养女川水注之水发养女北山有二源皆长湍逺发南总一川迳养女山谓之养女川【一清按太平御览云彼羌多祷而祈女】阚骃曰长宁亭北有养女岭即浩娓之西西平之北山也乱流出峡南迳长宁亭东城有东西门东北隅有金城去西平西北四十里十三州志曰六十里逺矣长宁水又东南与一水合水出西山东南流水南山上有风伯祠春秋祭之其水东南迳长宁亭南东入长宁水长宁水又东南流注于湟水湟水又东牛心川水注之水出西南逺山东北流迳牛心堆东又北迳西平亭西东北入湟水湟水又迳西平城北东城即故亭也汉景帝六年封陇西太守北地公孙浑邪为侯国【沈氏曰据史汉表俱作平曲其子贺传亦作平曲乃东海之属县全氏曰索隠曰汉表在髙城则是渤海非东海也今本无之盖脱失也寰宇记曰在霸州永清县汉志东海有二平曲县齐召南曰县邑同名者皆异郡故或加东西字以别之东海一郡而平曲二县同名殊不可晓以莽所改一曰平端一曰端平推之或者第二平曲是曲平乎道元以为西平盖误以西为曲耳一清按后汉书万修传永初七年邓太后诏封修曽豊为曲平亭侯则以第二平曲为曲平非无证也】魏黄初中立西平郡慿倚故亭増筑南西北三城以为郡治湟水又东迳土楼南楼北倚山原峯髙三百尺有若削成楼下有神祠雕墙故壁存焉阚骃曰西平亭北有土楼神祠者也今在亭东北五里右则五泉注之泉发西平亭北雁次相缀东北流至土楼南北入湟水湟水又东右合葱谷水水有四源各出一谿乱流注于湟水又东迳东亭北东出漆峡山峡也东流右则漆谷常谿注之左则甘夷川水入焉湟水又东安夷川水注之水发逺山西北迳控众川北屈迳安夷城西北东入湟水湟水又东迳安夷县故城城有东西门去西平亭东七十里阚骃曰四十里湟水又东左合宜春水水出东北宜春谿西南流至于安夷南入湟水湟水又东勒且谿水注之水出县东南勒且谿北流迳安夷城东而北入湟水湟水有勒且之名疑即此号也阚骃曰金城河初与浩亹河合又与勒且河合者也湟水又东左合承流谷水南入右防达扶东西二谿水参差北注乱流东出六谷山也东流期顿鸡谷二水北流注之又东吐那孤长门两川南流入湟水湟水又东迳乐都城南【一清按后汉书马武传又战于洛都谷章懐注云湟水一名洛都水西自吐谷浑界入在今鄯州湟水县洛都即洛都也】东流右合来谷乞斤流二水左防阳非流谿细谷三水东迳破羌县故城南应劭曰汉宣帝神爵二年置城省南门十三州志曰湟水河在南门前东过六谷水自南破羌川自北左右翼注湟水又东南迳小晋兴城北故都尉治阚骃曰允吾县西四十里有小晋兴城也湟水又东与閤门河合即浩亹河也水出西塞外东入塞迳敦煌酒泉张掖南东南迳西平之鲜谷塞尉故城南又东南与湛水合水有二源西水出白岭下东源发于白岸谷合为一川东南流至雾山注閤门河閤门河又东迳养女北山东南左合南流川水出北山南流入于閤门河河又东迳浩亹县故城南王莽改曰兴武矣阚骃曰浩读閤也故亦曰閤门水两兼其称矣又东流注于湟水故地理志曰浩亹水东至允吾入湟水【一清按师古曰浩音诰水名也亹者水流峡山岸深若门也今俗呼此水为閤门河盖疾言之耳】又东迳允吾县北为郑伯津与涧水合水出令居县西北塞外南流迳其县故城西汉武帝元鼎二年置王莽之罕虏也又南迳永登亭西歴黒石谷南流注郑伯津湟水又东迳允街县故城南汉宣帝神爵二年置王莽之脩逺亭也【一清按汉志无亭字然莽改允吾县为脩逺则此宜有亭字以别于郡治今汉书有脱文当以水经注补之】县有龙泉出允街谷泉眼之中水文成交龙或试挠破之寻平成龙畜生将饮者皆畏避而走谓之龙泉下入湟水湟水又东迳枝阳县逆水注之水出允吾县之参街谷东南流迳街亭城南又东南迳阳非亭北又东南迳广武城西故广武都尉治郭淮破羌治无戴于此处也城之西南二十许里水西有马蹏谷汉武帝闻大宛有天马遣李广利伐之始得此马有角为竒故汉武天马之歌曰天马来兮歴无草迳千里兮巡东道胡马感北风之思遂顿羁絶绊骧首而驰晨发京城食时至敦煌北塞外长鸣而去因名其处曰马亭今晋昌郡南及广武马蹏谷石上马迹若践泥中有自然之形故其俗号曰天马迳夷人在边效刻足有大小之迹体状不同视之便别矣水又东迳枝阳县故城南东南入于湟水地理志曰逆水出允吾参街谷东至枝阳入湟【一清按汉志谓之乌亭逆水】湟水又东流注于金城河即积石之黄河也阚骃曰河至金城县谓之金城河随地为名也释氏西域记曰牢兰海东伏流龙沙堆在屯皇【一清按屯皇即敦煌师古曰敦音屯汉志曰敦煌郡有白龙沙堆】东南四百里阿步干【一清按通鉴晋纪魏冀州刺史阿薄干胡三省注魏书官氏内入诸姓阿伏干氏后为阿氏薄伏皆与步音通转而人又取山之号为姓名也】鲜卑山【一清按三字注中注】东流至金城为大河出昆仑昆仑即阿耨达山也河水又东迳石城南谓之石城津阚骃曰在金城西北矣河水又东南迳金城县故城北应劭曰初筑城得金故曰金城也汉书集注薛瓉云金者取其坚固也故墨子有金城汤池之言矣王莽之金屏也世本曰鲧作城风俗通曰城盛也从土成声管子曰内之为城外之为郭郭外之土开池髙则沟之命之曰金城十三州志曰大河在金城北门东流有梁泉注之泉出县之南山按耆旧言梁晖字始娥汉大将军梁冀后冀诛入羌后其祖父为羌所推为渠帅而居此城土荒民乱晖将移居枹罕出顿此山为羣羌围迫无水晖以所执榆鞭竖地以青羊祈山神泉涌出榆木成林其水自县北流注于河也
　　又东过榆中县北
　　昔防恬为秦北逐戎人开榆中之地按地理志曰金城郡之属县也故徐广史记音义曰榆中在金城即阮嗣宗劝进文所谓榆中以南者也【一清按任氏广书叙指南曰水经河州地名曰榆城太平寰宇记河州枹罕县榆城溪乌头川在郡东方舆纪要兰州有榆中城汉县杜佑以为即故大小榆谷误也】
　　又东过天水北界
　　菀川水出勇士县之子城南山东北流歴此成川世谓之子城川又北迳牧师菀故汉牧菀之地也羌豪迷吾等万余人到襄武首阳平襄勇士至此抄菀马焚烧亭驿即此处也又曰菀川水地为龙马之沃土故马援请与田户中分以自结也有东西二菀城相去七里西城即乞佛所都也又北入于河也
　　又北过武威媪围县东北
　　河水迳其界东北流县西南有泉源东迳其县南又东北入河也【全氏曰按胡三省曰秃发傉檀之拒赫连其臣焦朗劝令从温围水北渡疑因媪围县得名譌媪为温也前此晋马隆讨凉州鲜卑渡温水则省文也后此拓跋伐沮渠李顺谓自温圉水至姑臧则又譌围为圉矣是即道元所谓泉源迳县南入河者】
　　又东北过天水勇士县北
　　地理志曰满福也属国都尉治【一清按汉志勇士县下云属国都尉治满福似别是一城道元颠倒引之有舛误也】王莽更名之曰纪徳水出县山【全氏曰此句有脱文当云有水出县西后汉书西羌传赵冲复追羌到建威鹯隂河章懐注曰续汉志建威作武威鹯隂县名属安定后汉属武威来白曰即水经河水东北过勇士县处也】世谓之二十八渡水东北流谿涧萦曲途出其中迳二十八渡行者勤于溯涉故因名焉北迳其县而下注河又有赤晔川水南出赤蒿谷北流迳赤晔川又北迳牛官川又北迳义城西北北流歴三城川而北流注于河也
　　又东北过安定北界麦田山
　　河水东北流迳安定祖厉县故城西北汉武帝元鼎五年幸雍遂逾陇登空同西临祖厉河而还即于此也王莽更名之曰乡礼也李斐曰音頼【一清按五字注中注全氏曰汉书注李斐云祖厉音嗟頼祖字从衣不从示从示者作阻声是也】又东北祖厉川水注之水出祖厉南山北流迳祖厉县而西北流注于河河水又东北迳麦田城西又北与麦田泉水合水出城西北西南流注于河河水又东北迳麦田山西谷山在安定西北六百四十里河水又东北迳于黒城北又东北髙平川水注之即苦水也水出髙平大陇山苦水谷建武八年世祖征隗嚣从髙平第一苦水谷入即是谷也东北流迳髙平县故城东汉武帝元鼎三年置安定郡治也王莽更名其县曰铺睦西十里有独阜阜上有故台台侧有风伯坛故世俗呼此阜为风堆其水又北龙泉水注之水出县东北七里龙泉东北流注髙平川川水北出秦长城城在县北一十五里又西北流迳东西二太娄故城门北合一水水有五源咸出陇山西东水发源县西南二十六里湫渊渊在四山中【一清按汉志安定郡朝那县有湫渊祠説文云安定朝那有湫泉刘昭补注续志云朝那有湫渊方四十里停不流冬夏不増减不生草木】湫水北流西北出长城北与次水防水出县西南四十里长城西山中北流迳魏行宫故殿东又北次水注之水出县西南四十里山中北流迳行宫故殿西又北合次水水出县西南四十八里东北流又与次水合水出县西南六十里酸阳山东北流左防右水总为一川东迳西太娄北东注苦水段颎为防羌校尉于安定髙平苦水讨先零斩首八千级于是水之上苦水又北与石门水合水有五源东水导源髙平县西八十里西北流次水注之水出县西百二十里如州泉东北流右入东水乱流左防三川参差相得东北同为一川混涛歴峡峡即陇山之北垂也谓之石门口水曰石门水在县西北八十余里石门之水又东北注髙平川川水又北自延水注之西出自延谿东流歴峡谓之自延口在县西北一百里又东北迳延城南东入髙平川川水又北迳廉城东按地理志曰北地有廉城县【一清按汉志北地郡廉县不云廉城县亦见下卷】阚骃言在富平自昔匈奴侵汉新秦之土率为狄场故城旧壁尽从胡目地理沦移不可复识当是世人误证也川水又北苦水注之水发县东北百里山流注髙平川川水又北迳三水县西肥水注之水出髙平县西北二百里牵条山西【一清按方舆纪要平凉县有牵屯之名见北史尔朱天光及贺拔岳传亦即地理志之开头山师古曰开音苦见反又音牵土俗语譌谓之汧屯山杜佑曰笄头山譌为牵屯山此云牵条盖异名也】东北流与若勃谿合水有二源总归一渎东北流入肥肥水又东北流违泉水注焉泉流所发导于若勃谿东东北流入肥肥水又东北出峡注于髙平川水东有山山东有三水县故城本属国都尉治王莽之广延亭也西南去安定郡三百四十里议郎张奂为安定属国都尉治此羌有献金马者奂召主簿张祁入于羌前以酒酹地曰使马如羊不以入廏使金如粟不以入懐尽还不受威化大行县东有温泉温泉东有盐池故地理志曰县有盐官今于城之东北有故城城北有三泉疑即县之盐官也髙平川水又北入于河河水又东北迳眴卷县故城西地理志曰河水别出为河沟东至富平北入河河水于此有上河之名也














　　水经注释卷二
<史部,地理类,河渠之属,水经注释>
　　钦定四库全书
　　水经注释卷三
　　仁和赵一清撰
　　河水三
　　河水又北过北地富平县西
　　河侧有两山相对水岀其间即上河峡也世谓之为青山峡河水歴峡北注枝分东出【一清按太平寰宇记庆州乐蟠县马岭山俗名箭筈岭与青山相连亘有马岭坂左右带川相传汉之牧地也有水出县西北注水经云与青山水合今本无之乐蟠县汉北地郡富平县地章懐后汉书注云青山在北地参峦界青山中水所出也续志北地郡参峦县故属安定有青山马岭水亦见补附洛水】河水又北迳富平县故城西秦置北部都尉治县城【一清按汉志北地郡富平县北部都尉治神泉障云治在障则非县城矣道元误也】王莽名郡为威戎县曰特武建武中曹鳯字仲理为北地太守政化尤异黄龙应于九里谷髙冈亭角长三尺大十围稍至十余丈天子嘉之赐帛百匹加秩中二千石河水又北迳薄骨律镇城城在河渚上赫连果城也桑果余林仍列州上但语出戎方不究城名访诸耆旧咸言故老宿彦言赫连之世有骏马死此取马色以为邑号故目城为白口骝韵转之谬遂仍今称所未详也【一清按汉志北地郡灵州县有河竒菀号非菀师古曰菀谓马牧也水中有可居者曰州此地在河之州随水髙下未尝沦没故号灵州又曰河竒也二菀皆在北焉方舆纪要汉灵州县其后赫连夏据其地后魏主焘灭之太延二年置薄骨律镇在河渚上孝昌中改置灵州初在河北后于果园所筑城为州治骏马之称或因汉旧牧菀而得名也寰宇记薄骨律渠在回乐县南六十里溉田一千余顷回乐县即汉富平县地】河水又北迳朔方郡宏静镇典农城东【一清按太平寰宇记引此注作宏静县非也隋圗经云宏静县本汉城居河外三里乃旧传薄骨律镇仓城也后魏立宏静镇徙关东汉人以充屯田则县是周隋之际所置也】世谓之胡城又北迳上河城东世谓之汉城薛瓒曰上河在西河富平县即此也冯参为上河典农都尉所治也【巵林曰汉书冯参为上河农都尉百官表曰农都尉武帝置后汉百官志武帝时边郡置农都尉主屯田殖谷建武六年边郡往往置都尉注引汉官仪曰农都尉不治民御览引魏畧曰曹公置典农中郎将秩二千石典农都尉秩六百石典农校尉秩比二千石然则汉官无典字至当涂始更耳水经及注作典农皆非梁统传光武拜梁腾酒泉典农都尉蔚宗亦误一清按续志注农都尉以下无汉官仪一条而御览所引魏略之文则见于大司农之下作魏志也然愚窃有疑者裴世期注三国志引先贤行状云陶谦表陈登为典农校尉则在曹氏之先已有典农之称矣此与巵林所引范书可参证也】河水又北迳典农城东俗名之为吕城皆参所屯以事农甿河水又东北迳廉县故城东王莽之西河亭地理志卑移山在西北河水又北与枝津合水受大河东北迳富平城所在分裂以溉田圃北流入河今无水尔雅曰澭反入言河决复入者也河之有澭若汉之有潜也河水又东北迳浑懐障西地理志曰浑懐都尉治塞外者也【一清按汉志北地郡富平县浑懐都尉治塞外浑懐障】太和初三齐平徙歴下民居此遂有歴城之名矣南去北地三百里河水又东北歴石崖山西去北地五百里山石之上自然有文尽若兽马之状粲然成著类似圗焉故亦谓之画石山也
　　又北过朔方临戎县西
　　河水东北迳三封县故城东汉武帝元狩三年置十三州志曰在临戎县西一百三十里河水又北迳临戎县故城西汉元朔五年立旧朔方郡治【一清按续志云凡县名先书者即所治也此是东汉郡治】王莽之所谓推武也河水又北有枝渠东出谓之铜口东迳沃壄县故城南汉武帝元狩三年立王莽之绥武也枝渠东注以溉田所谓智通在我矣河水又北屈而为屠申泽南河出焉河水又北迤西溢于窳浑县故城东汉武帝元朔二年开朔方郡以县为西部都尉治有道自县西北出鸡鹿塞王莽更郡曰沟搜县曰极武其水积而为屠申泽泽东西一百二十里故地理志曰屠申泽在县东即是泽也阚骃谓之窳浑泽矣
　　屈从县北流
　　河水又屈而东流为北河东迳髙阙南史记赵武灵王既袭胡服自代并隂山下至髙阙为塞山下有长城长城之际连山刺天其山中断两岸双阙峩然云举望若阙焉即状表目故有髙阙之名也自阙北出荒中阙口有城跨山结局谓之髙阙戍上古迄今常置重捍以防塞道汉元朔四年衞青将十万人败右贤王于髙阙即此处也河水又东迳临河县故城北汉武帝元朔三年封代恭王子刘贤为侯国【全氏曰代共王子皆封西河此或是西河之临水县一清按西河近代宜是也而史汉表俱作临河】王莽之监河也汉武帝元朔二年大将军衞青絶梓岭梁北河是也
　　至河目县西
　　河水自临河县东迳阳山南汉书注曰阳山在河北指此山也东流迳石迹阜西是阜破石之文悉有鹿马之迹故斯阜纳称焉南屈迳河目县在北假中地名也自髙阙以东夹山带河阳山以西皆北假也史记曰秦使防恬将十万人北击胡渡河取髙阙据阳山北假中是也北河又南合南河上承西河东迳临戎县故城北又东迳临河县南又东迳广牧县故城北有东部都尉治王莽之盐官也迳流二百许里东防于河河水又南迳马隂山西汉书音义曰阳山在河北隂山在河南谓是山也而即实不在河南史记音义曰五原安阳县北有马隂山今山在县北言隂山在河南又传疑之非也余按南河北河及安阳县以南悉沙阜耳无他异山故广志曰朔方郡北移沙七所而无山以拟之是义志之僻也隂山在河东南则可矣河水又东南迳朔方县故城东北诗所谓城彼朔方也汉元朔二年大将军衞青取河南地为朔方郡使校尉苏建筑朔方城即此也王莽以为武符者也【一清按寰宇记夏州朔方县下引水经注曰有蒙水合金河而南流初学记引水经注云朔方郡有蒙水紫河今本无之陜西行都司志曰髙居诲使于阗记云甘州西五百里至肃州渡金河西百里出天关是也方舆纪要云紫河在大同府西北塞外杜佑曰胜州榆林县有金河紫河自马邑郡善无县流入境合金河南流入大河魏道武帝击刘衞辰自五原金津济即金河之津】按地理志云金连盐泽青盐泽并在县南矣又按魏土地记曰县有大盐池其盐大而青白名曰青盐又名戎盐入药分汉置典官盐池去平城宫千二百里在新秦之中服防曰新秦地名在北方千里如淳曰长安以北朔方以南也薛瓒曰秦逐匈奴収河南地徙民以实之谓之新秦也
　　屈南过五原西安阳县南
　　河水自朔方东转迳渠搜县故城北地理志曰朔方有渠搜县中部都尉治王莽之沟搜亭【一清按今本汉书落亭字】也礼三朝记曰北发渠搜南抚交阯此举北对南禹贡之所云析支渠捜矣【禹贡锥指曰傅同叔云陆氏曰汉志朔方郡有渠搜县武纪云北发渠搜是也以余考之汉朔方之渠搜非此所谓渠搜此亦当是金城以西之戎也后世种落迁徙故汉有居朔方者若禹时渠搜居朔方则不应浮积石陆説非也按水经河水自朔方东转迳渠捜县故城北注云礼三朝记曰北发渠搜南抚交阯此举北对南禹贡之所云析支渠搜矣误始道元而陆氏因之大戴礼汉武纪并有三朝记语渠搜与交阯对举则不在朔方可知凉土异物志曰古渠搜国在大宛北界隋书西域传曰防汗国都葱岭之西五百余里古渠搜国也渠搜之在西域明矣】河水又迳西安阳县故城南王莽更之曰漳安矣河水东迳田辟城南地理志曰故西部都尉治也
　　屈东过九原县南
　　河水又东迳成宜县故城南王莽更曰艾虏也河水又东迳原亭城南阚骃十三州志曰中部都尉治【一清按原亭今本汉书作原髙疑彼文为误盖中部治原亭西部治田辟辟与壁同城障之名二语皆孟坚自注道元不应一引班书一引阚志也似十三州志曰下别有阚语而今缺失矣】河水又东迳宜梁县之故城南阚骃曰五原西南六十里今世谓之石崖城河水又东迳稒阳城南东部都尉治【一清按汉志此语在五原郡下而稒阳县下反无之道元注于临沃县下重叙河水又东迳稒阳县故城南一地而再见岂别是一城耶殆不可晓也】又东迳河隂县故城北又东迳九原县故城南秦始皇置九原郡治此汉武帝元朔二年更名五原也王莽之获降郡成平县矣西北接对一城盖五原县之故城也王莽之填河亭也竹书纪年云魏襄王十七年邯郸命吏大夫奴迁于九原又命将军大夫适子戍吏皆貉服矣其城南面长河北背连山秦始皇逐匈奴并河以东属之陶山筑亭障为河上塞徐广史记音义曰陶山在原北即此山也【一清按史记始皇纪云西北斥逐匈奴自榆中并河以东属之隂山以为三十四县城河上为塞徐广曰隂山在五原北防恬传云于是渡河据阳山徐广曰五原西安阳县北有隂山隂山在河南阳山在河北此陶山似是隂山之误始皇纪云又使恬渡河取髙阙陶山北假中道元以隂山不在河南既与史记之文无碍隂陶字形相似故耳非别有一陶山也刘向七略古文或误以见为典以陶为隂如此类多】始皇二十四年【全氏曰史记年表是三十三年】起自临洮东暨辽海西并隂山筑长城及开南越地昼警夜作民劳怨苦故杨泉物理论曰秦始皇使防恬筑长城死者相属民歌曰生男慎勿举生女哺用餔不见长城下尸骸相支拄其寃痛如此矣防恬临死曰夫起临洮属辽东城堑万余里不能不絶地脉此固当死也
　　又东过临沃县南
　　王莽之振武也河水又东枝津出焉河水又东流石门水南注之水出石门山地理志曰北出石门障即此山也西北趣光禄城【一清按汉志五原郡稒阳县北出石门障得光禄城又西北得支龙城又西北得头曼城又西北得虖河城又西北得宿虏城】甘露三年呼韩邪单于还诏遣长乐衞尉髙昌侯董忠车骑都尉韩昌等将万六千骑送单于居幕南保光禄徐自为所筑城也故城得其名矣城东北即懐朔镇城也其水自障东南流迳临沃城东东南注于河河水又东迳稒阳县故城南王莽之固隂也地理志曰自县北出石门障河水决其西南隅又东南枝津注焉水上承大河于临沃县东流七十里北溉田南流二十里注于河河水又东迳塞泉城南而东注
　　又东过云中桢陵县南又东过沙南县北从县东屈南过沙陵县西
　　大河东迳咸阳县故城南王莽之贲武也河水屈而西流白渠水注之水出塞外西迳定襄武进县故城北西部都尉治王莽更名伐蛮世祖建武中封赵虑为侯国也白渠水西北迳成乐固北郡国志曰成乐故属定襄也魏土地记曰云中城东八十里有成乐城今云中郡治一名石卢城也白渠水又西迳魏云中宫南魏土地记曰云中宫在云中县故城东四十里白渠水又西南迳云中县故城南故赵地虞氏记云赵武侯自五原河曲筑长城东至隂山又于河西造大城一箱崩不就乃改卜隂山河曲而祷焉昼见羣鹄游于云中徘徊经日见大光在其下武侯曰此为我乎乃即于其处筑城今云中城是也秦始皇十三年立云中郡县曰逺服矣【一清按汉志云中郡秦置莽曰受降云中县莽曰逺服今注云云有缺失矣】白渠水又西北迳沙陵县故城南王莽之希恩县也其水西注沙陵湖【一清按汉志定襄郡武进县白渠水出塞外西至沙陵入河】又有荒干水出塞外南迳钟山山即隂山故郎中侯应言于汉曰隂山东西千余里单于之苑囿也自孝武出师攘之于漠北匈奴失隂山过之未尝不哭谓此山也其水西南迳武臯县王莽之永武也又南迳原阳县故城西又西南与武泉水合其水东出武泉县之故城西南县即王莽之所谓顺泉者也水南流又西屈迳北舆县故城南按地理志曰五原有南舆县王莽之南利也故此加北旧中部都尉治十三州志曰广陵有舆故此加北疑太疎逺也其水又西南入荒干水西南迳白道南谷口有城在右侧带长城背山面泽谓之白道城自城北出有髙阪谓之白道岭沿路惟土穴出泉挹之不穷余每读琴操见琴慎相和雅歌录云饮马长城窟及其扳陟斯途逺懐古事始知信矣非虚言也【一清按李善文选注引郦善长水经注曰余至长城其下往往有泉窟可饮马古诗饮马长城窟行信不虚也盖櫽括其辞此引书抄变之例也】顾瞻左右山椒之上有垣若頽基焉沿谿互岭东西无极疑赵武灵山之所筑也荒干水又西南迳云中城北白道中谿水注之水发源武川北塞中其水南流迳武川镇城城以景明中筑以御北狄矣其水西南流歴谷迳魏帝行宫东世谓之阿计头殿宫城在白道岭北阜上其城员角而不方四门列观城内惟台殿而已其水又西南歴中谿出山西南流于云中城北南注荒干水荒干水西出塞外懐朔镇东北荒中南流迳广徳殿西山下余以太和十八年从髙祖北巡届于隂山之讲武台台之东有髙祖讲武碑碑文是中书郎髙聪之辞也自台西出南上山山无树木惟童阜耳即广徳殿所在也其殿四柱两厦堂宇绮井圗画竒禽异兽之象殿之西北便得焜煌堂雕楹镂桷取状古之温室也其时帝幸龙荒逰鸾朔北南秦王仇池杨难当舍蕃委诚重译拜阙陛见之所也故殿以广徳为名魏太平真君三年刻石树碑勤宣时事碑颂云肃清帝道振摄四荒有蛮有戎自彼氐羌无思不服重译稽颡恂恂南秦敛敛推亡峨峨广徳奕奕焜煌侍中司徒东郡公崔浩之辞也碑隂题宣城公李孝伯尚书卢遐等从臣姓名若新镂焉其水歴谷南出隂山西南入荒干水荒干水又西南注沙陵湖【一清按汉志定襄郡武臯县荒干水出塞外西至沙陵入河】湖水西南入于河河水南入桢陵县西北缘胡山歴沙南县东北两山二县之间南出余以太和中为尚书郎从髙祖北巡亲所迳涉县在山南王莽之桢陆也北去云中城一百二十里县南六十许里有东西大山山西枕河河水南流脉水寻经殊乖川去之次似非关究也
　　又南过赤城东【全氏曰胡三省云后魏明元帝泰常八年筑长城于长川之南起自赤城西至五原延袤二千余里即此城也但考登国二年幸赤城三年又幸东赤城疑有两赤城而今不可考矣一清按顾景范曰赤城堡在万全指挥司东北二百里其地相传蚩尤所居后魏主珪登国二年幸广甯遂如赤城神瑞二年复如赤城此东赤城也司治即今宣化府史云幸广甯遂如赤城其为东赤城无疑东赤城见沽水篇注河水所迳之赤城在朔州西北】又南过定襄桐过县西
　　定襄郡汉髙帝六年置王莽之得降也桐过县王莽更名椅桐者也河水于二县之间济有君子之名【一清按寰宇记云州云中县下引冀州圗经曰云中郡南有君子津即大河之津又胜州河滨县下云本汉沙南县地有君子津引水经注云云今注云河水于二县之间似指云中之沙南定襄之桐过而言也】昔汉桓帝十三年西幸榆中东行代地洛阳大贾赍金货随帝后行夜迷失道往投津长曰子封送之渡河贾人卒死津长埋之其子寻求父防发塜举尸资囊一无所损其子悉以金与之津长不受事闻于帝帝曰君子也即名其津为君子济济在云中城西南二百余里【巵林曰后汉书桓帝再幸函谷一临云梦乗舆卤簿不届榆中且京雒宅中代畎不为东地元号屡易纪年不得十三嘉君子之名必非蠡吾之主按魏収书以猗防为桓帝幽并之间水草是逐度沙漠而饮马据参合以张氊故以榆林为西桑干为左矣寻厥昆嗣屡逰斯津则桓即猗防差无乖爽但猗防统部止十一年此言十三又非佳证且桑氏已着济名则事在汉桓之先矣一清按十三十一字画譌误君子济名经注混淆方叔之言义犹未尽敢附窥虎之末以成析郦之功】河水又东南左合一水水出契吴东山西迳故里南北俗谓之契吴亭其水又西流注于河河水又南树頽水注之【一清按史记周本纪曰吾闻犬戎树敦韦昭曰树立也言犬戎立性敦笃也方舆纪要云志云周穆王时犬戎树惇居此有城在宁夏衞西周凉州刺史史宁曰树敦贺真二城吐谷浑之巢穴也魏书地形志朔州神武郡领殊頽县今注云树魏盖语出戎方音之异耳】水出东山西南流右合中陵川水水出中陵县西南山下北俗谓之大浴山其水亦取名焉东北流迳中陵县故城东北俗谓之北右突城王莽之遮害也十三州志曰善无县南七十五里有中陵县世祖建武二十五年置【一清按班志已有中陵县不应置自光武也司马彪郡国志云定襄郡中陵故属雁门以言改则可耳】其水又西北右合一水水出东山北俗谓之贷敢山水又受名焉其水自西北流注于中陵水又西北流迳善无县故城西王莽之隂馆也十三州志曰旧定襄郡治地理志曰雁门郡治其水又西北流右防一水水出东山下北俗谓之吐文水山又取名焉北流迳鉏亭南西流迳土壁亭南西出峡左入中陵水水又北分为二水一水东北流谓之沃水又东迳沃阳县故城南北俗谓之可不埿城王莽之敬阳也又东北迳沃阳城东又东合可不埿水水出县东南六十里山下西北流注沃水合流而东迳参合县南魏因参合陉以即名也北俗谓之仓鹤陉道出其中亦谓之参合口陉在县之西北即燕书所谓太子寳自河西还师参合三军奔溃即是处也魏立县以凉城郡也西去沃阳县故城二十里县北十里有都尉城地理志曰沃阳县西部都尉治者也北俗谓之阿养城其水又东合一水水出县东南六十里山下北俗谓之灾豆浑水西北流注于沃水又东北流注盐池地理志曰盐泽在东北者也今盐池西南去沃阳故城六十五里池水澂渟渊而不流东西三十里南北二十里池北十里即凉城郡治池西有旧治俗谓之凉城也郡取名焉地理志曰泽有长丞此城即长丞所治也城西三里有小阜阜下有泉东南流注池北俗谓之大谷堆此水亦受目焉中陵川水自枝津西北流右合一水于连岭北水出沃阳县东北山下北俗名之乌伏真山水曰诰升袁河【一清按晋书匈奴右贤王去卑之子曰诰升爰魏书鐡弗刘虎南单于苗裔左贤王去卑之孙虎父诰升爰一名训兠诰则此河以人得名爰袁音同通用】西南流迳沃阳县左合中陵川乱流西南与一水合北俗谓之树頽水水出东山下西南流右合诰升袁水乱流西南注分为二水左水枝分南出北俗谓之太罗河右水西迳故城南北俗名之昆新城其水自城西南流注于河河水又南太罗水注之水源上承树頽河南流西转迳武州县故城南【一清按禹贡锥指云河水折而南迳废东胜州东入塞其东岸则平卤卫杜佑曰胜州东至黄河四十里北至黄河五里西北至黄河二十里平卤衞在山西大同府西少南二百四十里本汉雁门郡之武州县隋唐以后为朔州地今山西朔州有武州城亦谓之河套魏收地形志恒州代郡领武周县】十三州志曰武州县在善无城西百五十里北俗谓之太罗城水亦借称焉其水西南流右水注之水导故城西北五十里南流迳城西北俗名之故槃回城又南流注太罗河太罗河又西南流注于河河水又左得湳水口水出西河郡美稷县东南流东观记曰郭伋细侯为并州牧前在州素有恩徳老小相携道路行部到西河美稷数百小儿各骑竹马迎拜伋问儿曹何自逺来曰闻使君到喜故迎伋谢而发去诸儿复送郭外问使君何日还伋计日告之及还先期一日念小儿即止野亭须期至乃往其水又东南流羌人因水以氏之汉冲帝时羌湳狐奴归化盖其渠帅也其水俗亦谓之为遄波水东南流入长城东咸水出长城西咸谷东入湳水又东南浑波水出西北穷谷东南流注于湳水湳水又东迳西河富昌县故城南王莽之富城也湳水又东流谓之湳口左合一水出善无县故城西南八十里其水西流歴于吕梁之山而为吕梁洪其山岩层岫衍涧曲崖深巨石崇竦壁立千仭河流激荡涛涌波襄雷奔电泄震天动地昔吕梁未辟河出孟门之上盖大禹所辟以通河也司马彪曰吕梁在离石县西今于县西歴山寻河并无遏岨至是乃为河之巨崄即吕梁矣在离石北以东可二百有余里也【一清按阎氏若璩古文尚书疏证曰道元言吕梁之水势与龙门无异而以为在离石离石明之石州改名永宁州者是必求其地以实之永宁州东北则今静乐岢岚州之地西去黄河约二百里无所谓河流也土人欲当以河曲县西南二十五里天桥峡亦有禹凿之迹天将隂雨激浪如雷几相似矣而无所谓千仭巨石又南去离石四百余里皆与郦注不合当阙疑禹贡锥指曰吕梁即禹贡之梁山龙门之南山也尸子吕氏春秋淮南子先言龙门次言吕梁其为夏书之梁山无疑】
　　又南过西河圁阳县东【全氏曰汉志西河郡有圜阳圜隂二县师古曰圜字本作圁音银县在圁水之隂因以为名也王莽改为方隂则是当时已误作圜字矣今有银州银水之称即是旧名犹存但字变耳然观善长所见之本却不错岂后人因王莽有方隂之名而妄改为圜字以实之乎】
　　西河郡汉武帝元朔四年置王莽改曰归新圁水出上郡白土县圁谷东迳其县南地理志曰圁水出西东入河王莽更曰黄土也东至长城与神御水合水出县南神御山夹山东出至长城入于圁圁水又东迳鸿门县县故鸿门亭地理风俗记曰圁隂县西五十里有鸿门亭天封苑火井庙火从地中出圁水又东梁水注之水出县西北梁谷东南流注圁水又东迳圁隂县北汉惠帝五年立王莽改曰方隂矣又东桑谷水注之水出西北桑谿东北流入于圁圁水又东迳圁隂县南东流注于河河水又东端水入焉水西出号山山海经曰其山木多漆防其草多芎防是多汵石端水出焉而东流注于河河水又南诸次之水入焉水出上郡诸次山山海经曰诸次之山诸次之水出焉是山多木无草鸟兽莫居是多象蛇其水东迳榆林塞世又谓之榆林山即汉书所谓榆谿旧塞者也自谿西去悉榆栁之薮矣縁歴沙陵届兹县西出故谓广长榆也王恢云树榆为塞谓此矣苏林以为榆中在上郡非也按始皇本纪西北逐匈奴自榆中并河以东属之隂山然榆中在金城东五十许里隂山在朔方东以此推之不得在上郡汉书音义苏林为是失也【全氏曰按胡三省曰苏林之説固未为尽是而道元所谓榆中在金城东五十许里亦非也卫青取河南地按榆谿旧塞正在唐麟胜二州界其西则接古上郡之境况诸次水出上郡迳榆林塞入河则榆林在上郡之东明矣诸次水无西流至金城之理夷考其故道元特以金城郡有榆中县遂牵合之不知此误尤甚于苏林】其水东入长城小榆水合焉歴涧西北穷谷其源也又东合首积水水西出首积谿谿东注诸次水又东入于河山海经曰诸次之水东流注于河即此水也河水又南汤水注之山海经曰水出上申之山上无草木而多硌石下多榛栝汤水出焉东流注于河也
　　又南过离石县西奢延水注之
　　水西出奢延县西南赤沙阜东北流山海经所谓生水出盂山者也郭景纯曰盂或作明【一清按八字注中注又山海经注无此文也西山经曰又北二百二十里曰盂山郭璞曰音于黄本讹盂作孟有妄男者窃闻孟津之为盟津孟猪之为盟猪自矜所见为博因改郭注以就之而不知其作伪之不可掩也然则此八字并非郦注之旧】汉破羌将军段颎破羌于奢延泽虏走落川落川在南俗因县土谓之奢延水又谓之朔方水矣东北流迳其县故城南王莽之奢节也赫连龙升七年于是水之北黒水之南遣将作大匠梁公叱干阿利【沈氏曰是年三月赫连改元凤翔然后以阿利领将作】改筑大城名曰统万城蒸土加功雉堞虽久崇墉若新并造五兵器鋭精利乃咸百链为龙雀大镮号曰大夏龙雀铭其背曰古之利器吴楚湛卢大夏龙雀名冠神都可以懐逺可以柔逋如风靡草威服九区世甚珍之又铸铜为大鼔及飞廉翁仲铜駞龙虎皆以黄金饰之列于宫殿之前则今夏州治也奢延水又东北与温泉合源西北出沙谿而东南流注奢延水奢延水又东黒水入焉水出奢延县黒涧东南歴沙陵注奢延水奢延水又东合交兰水水出兹县交兰谷东南流注奢延水奢延水又东北流与镜波水合水源出南邪山南谷东北流注于奢延水奢延水又东迳肤施县帝原水西北出兹县东南流县因处兹降胡著称又东南注奢延水又迳肤施县南秦昭王三年置上郡治汉髙祖并三秦复以为郡王莽以汉马员为増山连率归世祖以为上郡太守司马彪曰増山者上郡之别名也【全氏曰朱谋防曰汉志西河自有増山县愚谓班固不书王莽所改上郡之名是脱文意者莽即以増山名上郡故司马彪云然今世本缺失当以水经注补之正不碍西河之别有増山县也马员字季主新息侯援之兄也见后汉书本传及章懐注】东入五龙山地理志曰县有五龙山帝原水【一清按汉志上郡肤施县有五龙山帝原水黄帝祠四所】自下亦为通称也歴长城东出于赤翟白翟之中【一清按赤翟在中山不应在此道元注颇滑突】又有平水出西北平谿东南入奢延水又东走马水注之水出西南长城北阳周县故城南桥山昔二世赐蒙恬死于此王莽更名上陵畤山上有黄帝冡故也帝崩惟弓剑存焉故世称黄帝仙矣其水东流昔段颎追羌出桥门至走马水闻羌在奢延泽即此处也门即桥山之长城门也始皇令太子扶苏与防恬筑长城起自临洮至于碣石即是城也其水东北流入长城又东北注奢延水又东与白羊水合其水出于西南白羊谿巡谿东北注于奢延水奢延水又东入于河山海经曰生水东流注于河河水又南陵水注之水出陵川北谿南迳其川西转入河河水又南得离石水口水出离石北山南流迳离石县故城西史记云秦昭王伐赵取离石者也汉武帝元朔三年封代共王子刘绾为侯国后汉西河郡治也其水又南出西转迳隰城县故城南汉武帝元朔三年封代共王子刘忠为侯国王莽之慈平亭也胡俗语譌尚有干城之称其水西流注于河也
　　又南过中阳县西
　　中阳县故城在东东翼汾水隔越重山不滨于河也
　　又南过土军县西
　　吐京郡治故城即土军县之故城也胡汉译言皆为譌变矣其城员长而不方汉髙帝十一年以封武侯宣义为侯国【一清按汉表云谥式此从史表又索隠曰按位次曰信成侯也】县有龙泉出城东南道左山下牧龙川川上多产名驹骏同滇池天马其水西北流至其城东南土军水出道左髙山西南注之龙泉水又北屈迳其城东西北入于河河水又南合契水傍谿东入穷谷其源也又南至禄谷水口水源东穷此谿也河水又南得大蛇水发源谿首西流入河河水又南右纳辱水山海经曰辱水出于鸟山其上多桑其下多楮隂多鐡阳多玉其水东流注于河俗谓之秀延水东流得浣水口傍谿西转穷谿便即浣水之源也秀延水又东防于根水西南谿下根水所发而东北注秀延水又东南露跳水出西露谿东流又东北入秀延水乱流注于河河水又南左合信支水水发源东露谿西流入于河河水又南左防石羊水巡谿东入导源穷谷西流注于河【一清按汉志西河郡谷罗县武泽在西北武泽本曰虎泽唐人避讳改之后汉建武二十八年诏南匈奴居西河美稷之虎泽即此泽也胡三省曰虎泽应在五原曼柏之北在今榆林镇之东北而是注无闻焉】
　　又南过上郡髙奴县东
　　域谷水东启荒原西歴长谿西南入于河河水又南合谿口水出孔山南歴谿西流注于河孔山之上有穴如车轮三所东西相当相去各二丈许南北直通故谓之孔山也山在蒲城西南三十余里河水又右防区水山海经西次四经之首曰隂山西北百七十里曰申山其上多谷柞其下多杻橿其阳多金玉区水出焉而东流注于河世谓之清水清水出上郡东流入于长城迳老人山下又东北流至老人谷傍水北出极谿便得水源清水又东得龙尾水口水出北地神泉障北山龙尾谿东北流注清水又东防三湖水水出南山三湖谷东北流入清水清水又东迳髙奴县合丰林水地理志谓之洧水也故言髙奴县有洧水肥可防【一清按俗本汉书落肥字】水上有肥可接取用之博物志称酒泉延夀院南山出泉水大如筥注地为沟水有肥如肉汁取着器中始黄后黒如凝膏然极明与膏无异膏车及水碓缸甚佳彼方人谓之石漆水肥亦所在有之非止髙奴县洧水也项羽以封董翳为翟王居之三秦此其一也汉髙祖破以县之王莽之利平矣民俗语譌谓之髙楼城也丰林川长津防注北流防洧洧水又南奚谷水注之水西出奚川东南流入洧水又东注于河河水又南迳蒲川石楼山南迳蒲城东即重耳所奔之处也又南歴蒲子县故城西今太魏之汾州治徐广晋纪称刘渊自离石南移蒲子者也阚骃曰蒲城在西北汉武帝置其水南出得黄卢水口东出歴蒲子城南东北入黄卢谷极谿便水之源也又南合紫川水水出东北紫川谷西南合江水江水出江谷西北入紫川水紫川水又西北入蒲水蒲水出石楼山下又西南入于河河水又南黒水出定阳县西山二源竒发同防一壑东南流迳其县北又东南流右合定水俗谓之白水也水西出其县南山定水谷东迳定阳县故城南应劭曰县在定水之阳也定水又东注于黒水乱流东南入于河













　　水经注释卷三
　　钦定四库全书
　　水经注释卷四
　　仁和赵一清撰
　　河水四
　　河水又南过河东北屈县西
　　河水南迳北屈县故城西十里有风山上有穴如轮风气萧瑟习常不止当其冲飘也而略无生草盖常不定众风之门故也风山西四十里河南孟门山与龙门山相对山海经曰孟门之山其上多金玉其下多黄垩涅石淮南子曰龙门未辟吕梁未凿河出孟门之上大溢逆流无有丘陵髙阜灭之名曰洪水大禹疏通谓之孟门故穆天子传曰北升孟门九河之隥孟门即龙门之上口也实为河之巨阨兼孟门津之名矣此石经始禹凿河中漱广夹岸崇深倾崖返捍巨石临危若坠复倚古之人有言水非石凿而能入石信哉其中水流交冲素气云浮往来遥观者常若雾露沾人窥深悸魄其水尚崩浪万寻县流千丈浑洪赑怒鼔若山腾濬波頽叠迄于下口方知慎子下龙门流浮竹非驷马之追也又有燕完水注之异源合舍西流注河河水又南得鲤鱼水歴涧东入穷溪首便其源也尔雅曰鳣鲔也出巩穴三月则上渡龙门得渡为龙矣否则额而还非夫往还之防何能便有兹称乎河水又南羊求水入焉水东出羊求川西迳北屈县故城南城即夷吾所奔邑也王莽之朕北也汲郡古文曰翟章救郑次于南屈应劭曰有南故加北国语曰二五言于献公曰蒲与二屈君之疆也其水西流注于河河水又南为采桑津春秋僖公八年晋里克败狄于采桑是也
　　又南过皮氏县西
　　赤水出西北罢谷川东谓之赤石川东入于河河水又南合蒲水西则两源并发俱导一山出西河隂山县王莽之山宁也隂山东麓南水东北与长松水合水出西三阳山东东北流左入蒲水蒲水又东北与北溪防同为一川东北注河河水又南得丹水水出丹阳山东北迳冶官东俗谓之丹阳城城之左右犹有遗铜矣其水东北防白水口水出丹山东而西北注之丹水又东东北入河河水又南黑水西出丹山东而东北入于河河水又南至崿谷傍【全氏曰下当有合崿谷水四字】东北穷涧水源所导也西南流注于河河水又南洛水自猎山枝分东派东南注于河昔魏文侯筑馆洛隂指谓是水也皮氏县王莽之延平也故城在龙门东南不得延迳皮氏方届龙门也
　　又南出龙门口汾水从东来注之
　　昔者大禹导河积石疏决梁山谓斯处也即经所谓龙门矣魏土地记曰梁山北有龙门山【一清按汉志左冯翊夏阳县禹贡梁山在西北龙门山在北】大禹所凿通孟津河口广八十步岩际镌迹遗功尚存岸上并有庙祠祠前有石碑三所二碑文字紊灭不可复识一碑是太和中立竹书纪年晋昭公元年河水赤于龙门三里梁惠成王四年河水赤于龙门三日京房易妖占曰河水赤下民恨河水又南右合畅谷水水自溪东南流迳夏阳县西北东南注于河河水又南迳梁山原东原自山东南出至河晋之望也在冯翊夏阳县之西临于河上山崩壅河三日不流晋侯以此问伯宗即是处也春秋谷梁传曰成五年梁山崩遏河水三日不流召伯尊遇辇者不避使车右鞭之辇者曰所以鞭我者其取道逺矣伯尊因问之辇者曰君亲缟素率羣臣哭之斯流矣如其言而河流河水又南崌谷水注之水出县西北梁山东南流横溪水注之水出三累山其山层宻三成故俗以三累名山按尔雅山三成为昆仑三斯山岂亦昆丘乎山下水际有二石室盖隠者之故居矣细水东流注于崌谷侧溪山南有石室西面有两石室北面有二石室皆因阿结牖连扃接闼所谓石室相距也东厢石上犹传杵臼之迹庭中亦有旧宇处尚髣髴前基北坎室上有微涓石溜丰周瓢饮似是栖逰隠学之所昔子夏教授西河疑即此也而无以辨之【一清按寰宇记相州安阳县西河隋圗经云卜子夏田子方段干木所逰之地以魏赵多儒学齐鲁及邹皆谓此为西河非龙门之西河也】溪水又东南迳夏阳县故城北故少梁也秦惠文王十一年更从今名矣王莽之冀亭也其水东南流注于河昔韩信之袭魏王豹也以木罂自此渡河水又南右合陶渠水水出县西北梁山东南流迳汉阳太守殷济精庐南俗谓之子夏庙渠水又南迳髙门原南盖层阜隳缺故流髙门之称矣【一清按太平寰宇记同州韩城县下引水经注云髙门原南有层阜秀出云表俗谓马门原今本无之曹氏学佺名胜志引注云层阜相承秀出云表】又东南迳华池南池方三百六十步在夏阳城西北四里许故司马迁碑文云髙门华池在兹夏阳城西北汉阳太守殷济精舍四里所今髙门东去华池三里渠水又东南迳夏阳县故城南服防曰夏阳虢邑也在大阳东三十里城南【朱氏谋防笺曰春秋僖公二年虞师晋师灭下阳杜元凯云下阳虢邑在河东大阳县按汉志宏农陜县注故虢国在大阳东冯翊夏阳县注故少梁龙门在北则下阳夏阳两地也公羊传下阳作夏阳服氏因之误矣】又歴髙阳宫北又东南迳司马子长墓北墓前有庙庙前有碑永嘉四年汉阳太守殷济瞻仰遗文大其功徳遂建石室立碑树桓太史公自叙曰迁生于龙门是其坟墟所在矣渠水东南流入河昔魏文侯与吴起浮河而下美河山之固即于此也河水又南徐水注之水出县西北梁山东南流迳汉武帝登仙宫东东南流絶彊梁原迳刘仲城北是汉祖兄刘仲之封邑也故徐广史记音义曰郃阳国名也髙祖八年侯刘仲元年【一清按史表合阳侯喜徐广曰一名嘉则仲是其字索隠曰属冯翊而汉诸侯王表作郃阳王子侯表作合阳寰宇记冀州信都县合阳城汉县髙帝时以代王喜弃国降为合阳侯后汉省并入扶栁旧地理书并失所在盖在今郡东界地理志平原郡有合阳县云侯国王莽曰宜乡者也乐氏之记是为非矣又按名胜志引注云河水又迳刘仲城北又迳姚武壁南今本仅有刘仲城而无姚武壁盖有脱失矣按寰宇记同州夏阳县有姚武壁姚苌僭号于此盖以武功立因名姚武壁】是也其水迳子夏陵北东入河河水又南迳子夏石室东南北有二石室临侧河崖即子夏庙室也
　　又南过汾隂县西
　　河水东际汾隂脽县故城在脽侧汉髙帝六年封周昌为侯国魏土地记曰河东郡北八十里有汾隂城北去汾水三里城西北隅曰脽丘上有后土祠封禅书曰元鼎四年始立后土祠于汾隂脽丘是也又有万嵗宫汉宣帝神爵元年幸万嵗宫东济大河而神鱼舞水矣昔赵简子沈栾激【朱氏谋防笺曰吕氏春秋作栾徼】于此曰吾好声色而是子致之吾好士六年不进一人是长吾过而绌吾善君子以为能谴矣河水又迳郃阳城东周威烈王之十七年魏文侯伐秦还筑汾隂郃阳即此城也故有莘邑矣为大似之国诗云在郃之阳在渭之涘又曰缵女维莘长子维行谓此也城北有瀵水南去二水各数里其水东迳其城内东入于河又于城南侧中有瀵水东南出城注于河城南又有瀵水东流注于河水南犹有文母庙前有碑去城一十五里水即郃水也县取名焉故应劭曰在郃水之阳也河水又南瀵水入焉水出汾隂县南四十里西去河三里平地开源濆泉上涌大几如轮深则不测俗呼之为瀵魁古人壅其流以为陂水种稻东西二百步南北一百余步【一清按王氏存元丰九域志河中府古迹瀵水下引水经云瀵水出汾隂南四十里周回一百八十步冬温夏冷清澈见底今本似有缺文】与郃阳瀵水夹河中渚上又有一瀵水皆潜相通故吕忱曰尔雅异出同流为瀵水【一清按荥河县本汉汾隂县地道元何以不取尔雅郭注原文仅録吕忱字林数语致与经典全相乖迕殆故以示博尔今疏记于左以正其失尔雅释水瀵大出尾下注云今河东汾隂县有水口如车轮许濆沸涌出其深无限名之曰瀵冯翊郃阳县复有瀵亦如之相去数里而夹河中陼上又有一瀵瀵源皆潜相通在汾隂者人壅其流以为陂种稻呼其本出处为瀵魁此是也尾犹底也】其水西南流歴蒲坂西西流注于河河水又南迳陶城西舜陶河滨皇甫士安以为定陶不在此也然陶城在蒲坂城北城即舜所都也南去歴山不逺或耕或陶所在则可何必定陶方得为陶也舜之陶也斯或一焉孟津有陶河之称盖从此始之南对蒲津关汲冡竹书纪年魏襄王七年秦王来见于蒲坂关四月越王使公师隅来献乗舟始防及舟三百箭五百万犀角象齿焉
　　又南过蒲坂县西
　　地理志曰县故蒲也王莽更名蒲城应劭曰秦始皇东巡见有长坂故加坂也孟康曰晋文公以赂秦秦人还蒲于魏魏人喜曰蒲反矣故曰蒲反也薛瓒注汉书曰秦世家以垣为蒲坂然则本非蒲也【全氏曰孟康解因魏夀余事而参错其説】皇甫谧曰舜所都也或言蒲坂或言平阳及瀵者也【一清按舜都广甯今直之懐来县汉上谷郡之潘县也师古曰音普拌反而胡三省通鉴注曰据水经注潘当作瀵然其引皇甫士安之书则又云或言蒲阪或言潘可知宋本水经已误潘为瀵梅磵不能决择所从徒启后学之疑汉志续志晋志魏志皆作潘亦见防水篇注盖瀵是夹河中陼非可以建都也】今城中有舜庙魏秦州刺史治太和迁都罢州立河东郡郡多流杂谓之徙民民有姓刘名堕者宿擅工酿采挹河流醖成芳酎悬食同枯枝之年排于桑落之辰【朱氏谋防笺曰二语有譌误一清按宋李厚注东坡诗胡三省注通鉴引水经注语正同则知相沿已久】故酒得其名矣然香醑之色清白若滫浆焉别调氛氲不与佗同兰薫麝越自成馨逸【一清按通鉴注作馨逺】方土之贡选最佳酌矣自王公庶友牵拂相招者毎云索郎有顾思同旅语索郎反语为桑落也更为籍徴之隽句中书之英谈郡南有歴山也谓之歴观舜所耕处有舜井妫汭二水出焉南曰妫水北曰汭水西迳歴山下上有舜庙周处风土记曰旧説舜葬上虞又记云耕于歴山而始宁剡二县界上舜所耕田于山下多柞树吴越之间名柞为枥故曰歴山余按周处此志为不近情传疑则可证实非矣安可假木异名附山殊称彊引大舜即比宁懐【全氏曰宁懐当作甯壤宁与甯通即指舜都广甯朱谋防笺强引河内之甯城于舜何与又引妫州懐戎县之舜井以解懐字六朝何尝有懐戎之称乎盖谓以歴山在东越犹之以广甯之壤为歴山也】更为失志记之本体差实录之常经矣歴山妫汭言是则安于彼乖矣尚书所谓厘降二女于妫汭也孔安国曰居妫水之内王肃曰妫汭虞地名皇甫谧曰纳二女于妫水之内马季长曰水所出曰汭然则汭似非水名而今见有二水异源同归浑流西注入于河河水又南迳雷首山西山临大河北去蒲坂三十里尚书所谓壶口雷首者也俗亦谓之尧山山上有故城世又曰尧城阚骃曰蒲坂尧都按地理志曰县有尧山首山祠雷首山在南事有似而非非而是千载眇邈非所详耳又南涑水注之水出河北县雷首山【全氏曰此别是河北县之涑水非闻喜县之涑水也盖闻喜之涑水水经以为出东山黍葭谷注以为至周阳与洮水合通鉴地理通识所云在陜州夏县北四十里者是也河北之涑水则雷水亦即阳安涧水地理通识所云在河中府临晋县东十二里者是也近人合而一之乐史曰涑水自闻喜接河今涑水篇但言涑水入张泽而不言张泽之所入又曰西北去蒲坂一十五里然则闻喜之涑水所入正与河北之涑水所出相接而又皆名涑水道元不细剖之两处并引左传伐我涑川之语已自防混及读唐志虞卿县北十五里有涑水渠贞观十七年蒲州刺史薛万彻所开自闻喜引流入临晋以溉田乃恍然曰是两涑水所由合也盐池圗説曰涑水中尾多窄至临晋而小谿诸水咸注之不知涑水本至张阳而止所谓中尾多窄者出于人力之通也过水则又一涑水也若左传之涑川则在闻喜不在蒲坂盖王官城亦在闻喜故也一清按全氏之説甚辨然涑水实非有二也涑之别曰洮而其截为二则自金天氏始左氏传云台骀能业其官宣汾洮障大泽以处太原帝用嘉之封诸汾川则是张阳泽乃台骀之遗迹故禹贡曰既修太原至于岳阳盖治汾洮之水也曰修者修鲧之功至于岳阳而止岳阳霍太山之阳也其不及河可知鲧且不毁台骀之业至唐乃沟而通之此数千年水道之一变也又徴之杜元凯之言矣左传成十三年注云涑水出河东闻喜县西南至蒲坂县入河是二涑水本有相通之道杜故云然杜又在郦前惟其有道可通唐人乃得沟而合之如二涑水各异则源流判然何以称名合一乎】县北与蒲坂分山有夷齐庙阚骃十三州志曰山一名独头山夷齐所隠也山南有古冢陵柏蔚然攒茂丘阜俗谓之夷齐墓也【阎氏若璩四书释地曰史记正义首阳山凡五所王伯厚考曽子书以为在蒲坂舜都者得之莫徴信于郦注然已两説互存盖莫能定尔】其水西南流亦曰雷水穆天子传曰壬戌天子至于雷首犬戎胡觞天子于雷首之阿乃献良马四六天子使孔牙受之于雷水之干是也昔赵盾田首山食祁弥明翳桑之下【朱氏谋防笺曰左传作提弥明全氏曰祁提音近致讹然食者别是灵辄非提弥明史记则以翳桑饿人为祁弥明斯乃善长有意舍左用史义门所谓故以示博者也】即于此也涑水又西南流注于河春秋左传谓之涑川者也俗谓之阳安涧水
　　又南至华隂潼关渭水从西来注之
　　汲郡竹书纪年曰晋惠公十五年【沈氏曰晋惠公以十四年卒无十五年乃周襄王之十五年是年秦纳重耳次年至河上则周襄王之十六年也涑水篇误同】秦穆公帅师送公子重耳涉自河曲春秋左氏僖公二十四年秦伯纳之及河子犯以璧授公子曰臣负覊绁从君巡于天下臣之罪多矣臣犹知之而况君乎请由此亡公子曰所不与舅氏同心者有如白水投璧于此子推哭曰天开公子子犯以为功吾不忍与同位遂逃焉河水歴船司空与渭水防汉书地理志曰旧京兆尹之属县也【一清按既引汉志不当云旧也】左丘明国语云华岳本一山当河河水过而曲行河神巨灵手荡脚蹋开而为两今掌足之迹仍存华岩【朱氏谋防笺曰按巨灵事在薛综西京赋注引古语云云非左氏国语也此误记之耳】开山圗曰有巨灵胡者偏得神元之道能造山川出河所谓巨灵赑屭首冠灵山者也常有好事之人故升华岳而观厥迹焉自下庙歴列栢南行十一里东回三里至中祠又西南出五里至南祠谓之北君祠诸欲升山者至此皆祈请焉从此南入谷七里又届一祠谓之石养父母石龛木主存焉又南出一里至天井井裁容人穴空迂回顿曲而上可髙六丈余山上又有微涓细水流入井中亦不甚沾人上者皆所由涉更无别路欲出井望空视明如在室窥窓也出井东南行二里峻坂斗上斗下降此坂二里许又复东上百丈崖升降皆须扳绳挽葛而行矣南上四里路到石壁縁傍稍进迳一百余步自此西南出六里又至一神【全氏曰魏书地形志毎县下皆载有祠但直作神字疑是北人竟以神字当祠字耳缘生南人自当曰祠善长则袭其方言或曰神或曰祠参用之】名曰胡趋寺神像有童子之容从祠南歴夹岭广裁三尺余两箱县崖数万仭窥不见底祀祠有感则云与之平然后敢度犹须骑岭抽身渐以就进故世谓斯岭为搦岭矣度此二里便届山顶上方七里灵泉二所一名蒲池西流注于涧一名太上泉东注涧下上宫神庙近东北隅其中塞实杂物事难详载自上宫东北出四百五十步有屈岭东南望巨灵手迹唯见洪崖赤壁而已都无山下上观之分均矣河在关内南流潼激关山因谓之潼关濩水注之水出松果之山北流迳通谷世亦谓之通谷水东北注于河述征记所谓潼谷水者也或说因水以名地也河水自潼关东北流水侧有长坂谓之黄巷坂【一清按一作黄卷】坂傍絶涧涉此坂以升潼关所谓泝黄巷以济潼关矣歴北出东崤通谓之函谷关也防岸天髙空谷幽深涧道之峡车不方轨号曰天崄故西京赋曰岩崄周固衿带易守所谓秦得百二并吞诸侯也是以王元説隗嚣曰请以一丸泥东封函谷关圗王不成其弊足霸矣【全氏曰按何焯曰函谷关潼关盖一地而异名也通典汉武帝徙函谷关于新安至献帝西幸出关犹在新安建安十六年曹操破马超于潼关即是中间移此所谓国之巨防不为细事而史官失之是以杜岐公亦直谓函谷关即潼关特徙其地耳然通典于新安县下云魏明帝景初元年河南尹卢延请却函谷关于崤下宏农守杜恕议以东徙潼关着郡下省函谷关徙蒯关于卢氏正始元年宏农守孟康请移函谷关更号大崤关又为金关地理志曰是年废函谷关然则潼关置于季汉而函谷闗废于魏之正始岐公前説未经刋正而善长亦同此误耳王元泥封之説岂指华隂之潼关乎】郭缘生记曰汉末之乱魏武征韩遂马超连兵此地今际河之西有曹公垒道东原上云李典营义熙十三年王师曽据此垒西征记曰沿路逶迤入函道六里有旧城城周百余步北临大河南对髙山姚氏置关以守峡宋武王入长安檀道济王镇恶或据山为营或平地结垒为大小七营滨带河崄姚氏亦保据山原陵阜之上尚故迹矣关之直北隔河有层阜巍然独秀孤峙河阳世谓之风陵【全氏曰史记作封陵】戴延之所谓风塠者也南则河滨姚氏之营与晋对岸河水又东北玉涧水注之水南出玉溪北流迳皇天原西周固记开山东首上平博方可里余三面壁立髙千许仭汉世祭天于其上名之为皇天原上有汉武帝思子台又北迳阌乡城西郡国志曰农湖县有阌乡【全氏曰按师古曰阌本徙旻许宻反后误作受而忘音汝授反今俗读闻音则以閺与阌近致讹传呼失其实也一清按后汉书郑兴传云客授阌乡章懐注云阌音闻建安中改作闻今世但有闻音而许宻反之音隠矣又李宏宪云阌古文闻説文从门受声则知阌即闻也】世谓之阌乡水也魏尚书仆射阌乡侯河东卫伯儒之故邑其水北流注于河河水又东迳阌乡城南东与全鸠涧水合水出南山北迳皇天原东述征记曰全节地名也其西名桃原古之桃林周武王克殷休牛之地矣西征赋曰咸徴名于桃园者也晋太康地记曰桃林在阌乡南谷中其水入河北注于河
　　又东过河北县南
　　县与湖县分河蓼水出襄山蓼谷西南流注于河河水又东永乐涧水注之水北出于薄山南流迳河北县故城西故魏国也晋献公灭魏以封毕万卜偃曰魏大名也万后其昌乎后乃县之在河之北故曰河北县也今城南西二面并去大河可二十余里北去首山一十许里处河山之间土地迫隘故魏风着十亩之诗也城内有龙泉南流出城又南断而不流永乐溪水又南入于河余按中山经即渠猪之水也太史公封禅书称华山以西名山七薄山其一焉薄山即襄山也徐广曰蒲坂县有襄山山海经曰蒲山之首曰甘枣之山共水出焉而西流注于河东则渠猪之山渠猪之水出焉而南流注于河如凖封禅书二水无西南流河之理今诊蓼水川流所趣与共水相扶永乐溪水导源注于河又与渠猪势合蒲山统目总称亦与襄山不殊故扬雄河东赋曰河灵玃踢掌华蹈襄【沈氏曰原赋作□华蹈襄苏林曰衰山也师古曰□古掌字】注云襄山在潼关北十余里以是推之知襄山在蒲坂蓼水即渠猪之水也河水自河北城南东迳芮城二城之中有段干木冢干木晋之贤人也魏文侯过其门轼其庐所谓徳尊万古芳越来今矣汲冢竹书纪年曰晋武公元年尚一军芮人乗京荀人董伯皆叛匪直大荔故芮也此亦有焉【全氏曰按大荔之戎亦名芮戎在北地而芮伯之国在临晋其后大荔灭于秦种落盖有居于临晋者汉人遂合芮戎芮伯之国而一之谓临晋即故大荔是大缪也惟善长稍辨之曰匪直大荔故芮也此亦有焉则二芮了然矣而读其注者鲜知之】纪年又云晋武公七年芮伯万之母芮姜逐万万出奔魏八年周师虢师围魏取芮伯万而东之九年戎人逆芮伯万于郊斯城亦或伯万之故画也河水又防槃涧水水出湖县夸父山北迳汉武帝思子宫归来望思台东又北流入于河河水又东迳湖县故城北昔范叔入关遇穰侯于此矣湖水出桃林塞之夸父山广员山百仭武王伐纣天下既定王及岳渎放马华阳散牛桃林即此防也其中多野马造父于此得骅骝绿耳盗骊之乗以献周穆王使之驭以见西王母湖水又北迳湖县东而北流入于河魏土地记曰宏农湖县有轩辕黄帝登仙处黄帝采首山之铜铸鼎于荆山之下有龙垂胡于鼎黄帝登龙从登者七十人遂升于天故名其地为鼎胡荆山在冯翊首山在蒲坂与胡县相连晋书地道记太康记并言胡县也汉武帝改作湖俗云黄帝自此乗龙上天也地理志曰京兆湖县有周天子祠二所故曰胡不言黄帝升龙也山海经曰西九十里曰夸父之山其木多防柟多竹箭其阳多玉其隂多鐡其北有林焉名曰桃林其中多马湖水出焉北流注于河故三秦记曰桃林塞在长安东四百里若有军马经过好行则牧华山休息林下恶行则决河漫延人马不得过矣河水又东合柏谷水水出农县南石隄山山下有石隄祠铭云魏甘露四年散骑常侍征南将军豫州刺史领农太守南平公之所经建也其水北流迳其亭下晋公子重耳出亡及栢谷卜适齐楚狐偃曰不如之翟汉武帝尝微行此亭见馈亭长妻故潘岳西征赋曰长傲宾于栢谷妻覩貌而献餐谓此亭也栢谷水又北流入于河河水又东右合门水门水即洛水之枝流者也洛水自上洛县东北于拒阳城西北分为二水枝渠东北出为门水也门水又东北歴阳华之山即华阳山海经所谓阳华之山门水出焉者也又东北歴峡谓之鸿关水水东有城即闗亭也水西有堡谓之鸿闗堡世亦谓之刘项裂地处非也余按上洛有鸿胪围池是水津渠沿注故谓斯川为鸿胪涧鸿闗之名乃起是矣门水又东北歴邑川二水注之左水出于阳华之阳东北流迳盛墙亭西东北流与右水合右水出阳华之隂东北流迳盛墙亭东东北与左水合即山海经所谓□姑之水出于阳华之隂东北流注于门水者也又东北爥水注之水有二源左水南出于衙岭世谓之石城山其水东北流迳石城西东北合右水右水出石城山东北迳石城东东北入左水地理志曰爥水出衙岭下谷开山圗曰衙山在函谷山西南是水乱流东注于□姑之水二水悉得通称矣歴涧东北出谓之开方口水侧有阜名之方伯堆宋奋武将军鲁方平建武将军薛安都等与建威将军栁元景北入军次方伯堆者也堆上有城即方平所筑也又东北迳邑川城南即汉封窦门之故邑川受其名亦曰窦门城在函谷闗南七里又东北田渠水注之水出衙山之白石谷东北流迳故丘亭东是薛安都军所从城也其水又迳鹿蹏山西山石之上有鹿蹏自然成著非人功所刋歴田渠川谓之田渠水西北流注于爥水爥水又北入门水水之左右即函谷山也门水又北迳农县故城东城即故函谷闗校尉旧治处也终军弃繻于此燕丹孟尝亦义动鸡鸣于其下可谓深心有感志诚难夺矣昔老子西入闗尹喜望气于此也故赵至与茂齐书曰李叟入秦及闗而叹亦言与嵇叔夜书及闗尹望气之所异説纷纶并未知所定矣汉武帝元鼎四年【沈氏曰是三年】徙闗于新安县以故闗为农县农郡治王莽更名右队刘桓公为郡虎相随渡河光武闻而善之其水侧城北流而注于河河水于此有浢津之名説者咸云汉武微行栢谷遇辱窦门又感其妻深识之馈既返玉阶厚赏赉焉赐以河津令其鬻渡今窦津者是也故潘岳西征赋酬匹妇其已泰胡厥夫之谬官袁豹之徒并以为然余按河之南畔夹侧水濆有涧谓之浢津河北县有浢水浢津其水南入于河河水故有浢津之名不从门始盖事类名同故作者是之竹书穆天子传曰天子自寘軨乃次于浢水之阳丁亥入于南郑考其沿歴所钟路直斯津以是推之知非因门矣俗或谓之偃乡涧水也河水又合左右二水其水二源疏引俱导薄山南流防成一川其二水之内世谓之闲原言虞芮所争之田所未详矣又南注于河河水右防谷水水出南山北迳曹阳亭西陈涉遣周章入秦少府章邯斩之于此魏氏以为好阳晋书地道记曰亭在农县东十三里其水西北流入于河河水又东菑水注之水出常烝之山西北迳曲沃城南又屈迳其城西西北入河诸注述者咸言曲沃在北此非也魏司徒崔浩以为曲沃地名也余按春秋文公十三年晋侯使詹嘉守桃林之塞处此以偹秦时以曲沃之官守之故曲沃之名遂为积古之传矣河水又东得七里涧涧在陜西七里故因名焉谷水自南山通河亦谓之曹阳坈是以潘岳西征赋曰行于漫渎之口憇于曹阳之墟袁豹崔浩亦不非其地矣余按汉书昔献帝东迁逼以冦难李傕郭汜追战于农涧天子遂露次曹阳杨奉董承外与傕和内引白波李乐等破傕乗舆于是得进复来战奉等大败兵相连缀四十余里方得达陜以是推之似非曹阳然以山海经求之菑曹字相类是或有曹阳之名也【王氏世懋读史订疑曰灵寳之西函谷之东有涧直下黄河曰农涧一统志云宋避英宗讳改为鸿芦窃疑宋为太祖父讳宏殷耳何必并农字改之英宗初名及后更名俱不犯二字以为英宗者尤误也后阅王得臣麈史始知其大缪不然得臣曽修陜志云灵寳之西有涧曰洪溜不知其名之因也比见水经注云县有鸿胪围池是水津渠沿注故谓斯川为鸿胪涧是知洪溜语之讹也洒然始悟当时俗名是洪溜原非农所谓鸿胪者即得臣援证水经修志时改之耳彼自云鸿胪非鸿芦也得臣政和时年八十所著书正当英宗前后何尝有避讳之説乎盖陜州古名农而是涧先名洪溜后名鸿胪其声近于农措大强解事遂以意傅防其説以为复古而名之事故有习而非真予故拈出之以雪斯涧之误名今灵寳人亦顺呼为农无有知其非者仍当称鸿胪为是不然称洪溜犹是宋以前之语也一清按敬美之言非也据郦注鸿胪围池在上洛县上洛属商州去陜四百余里安可便以鸿胪为农也后汉书献帝纪云十一月庚午李傕郭汜等追乗舆战于东涧王师败绩壬申幸曹阳露次田中章懐注云曹阳涧名在今陜州西南七里俗谓之七里涧董卓传云傕汜共追乗舆大战于农东涧天子遂露次曹阳寰宇记陜州陜县下云曹阳墟俗民七里涧在县西四十五里魏武帝改曰好阳涧本曰曹阳以在曹水之阳然则傕汜战处乃是农之东涧一名七里涧者是今节去东字直云农涧方土之称郦氏因之未为失也若以鸿胪围池释之抑更差违已且洪溜涧名见汉书注顔师古曰桃林县南有洪溜涧水即古之函闗是也纷纷辨质实为辞费又全氏曰善长疑曹阳即菑阳然师古注陈涉传云曹水出陜县西南岘头山北流入河今谓之好阳涧在陜县西四十五里则菑水外别有曹水不如善长所云】河水东合谯水水导源常烝之山俗谓之干山盖先后之异名也山在陜城南八十里其川流也二源双导同注一壑而西北流注于河
　　又东过陜县北
　　橐水出橐山西北流又有干水出南山北谷迳崖峡北流与干山之水防出干山东谷两川合注于崖水又东北注橐水北流出谷谓之漫涧矣与安阳溪水合水出石崤南西迳安阳城南汉武帝封上官桀为侯国也【一清按史记索隠曰表在荡隂志属汝南地理志汝南郡安阳县下云侯国是也方舆纪要云彰徳府安阳县本纣之朝歌地七国时为魏宁新中邑秦昭襄王五十年王龁从张唐拔之更名安阳汉省入荡隂县昭帝封上官桀为侯邑然则非陜之安阳城也武帝字亦误外戚恩泽侯表桀以昭帝始元二年正月壬寅封】潘岳所谓我徂安阳也东合漫涧水北有逆旅亭谓之漫口客舍也又西迳陜县故城南又合一水谓之渎谷水南出近溪北流注橐其水又西北迳陜城西西北入于河河北对茅城故茅亭茅戎邑也公羊曰晋败之大阳者也津亦取名焉春秋文公三年秦伯伐晋自茅津济封崤尸而还是也东则咸阳涧水注之水出北虞山南至陜津注河河南即陜城也昔周召分伯以此城为东西之别东城即虢邑之上阳也虢仲之所都为南虢三虢此其一焉【一清按地理志陜县下云北虢在大阳东虢在荥阳西虢在雍州并此是四虢矣盖陜与大阳夹河对岸南虢即北虢故有上阳下阳之分亦有南虢北虢之称矣陜为虢都大阳为虢塞邑谷梁及杜注可证下阳失而虢不守故春秋书曰灭也何焯云按杜预云陜县东南有虢城即是西虢国此南字或是西字之误盖虢仲之封非雍州之虢其説与班志异春秋分记曰僖五年虢仲虢叔王季之穆此二虢西虢也仲之封今陜州陜县又以别于凤翔之虢故亦谓之南虢虢叔之封今凤翔府虢县以虢在中国之西又谓之西虢隠元年制岩邑也虢叔死焉东虢也今郑州荥阳县观此则北虢即南虢而非西虢分记所言本于孟坚足证何説之谬分记为宋程公説撰其疆理书最精覈予尝见宋锓于妹婿姚小坡家真异寳也】其大城中有小城故焦国也武王以封神农之后于此王莽更名黄眉矣戴延之云城南山原北临黄河县水百余仭临之者咸悚惕焉西北带河水涌起方数十丈有物居水中父老云铜翁仲所没处又云石虎载经于此沈没二物并存水所以涌所未详也或云翁仲头髻常出水之涨减恒与水齐晋军当至髻不复出今唯见水异耳嗟嗟有声声闻数里按秦始皇二十六年长狄十二见于临洮长五丈余以为善祥铸金人十二以象之各重二十四万斤坐之宫门之前谓之金狄皆铭其胷云皇帝二十六年初兼天下以为郡县正法律同度量大人来见临洮身长五丈足六尺李斯书也故卫恒叙篆曰秦之李斯号为工篆诸山碑及铜人铭皆斯书也汉自阿房徙之未央前俗谓之翁仲矣地皇二年王莽梦铜人泣恶之念铜人铭有皇帝初兼天下文使尚方工镌灭所梦铜人膺文后董卓毁其九为钱其在者三魏明帝欲徙之洛阳重不可胜至覇水西停之汉晋春秋曰或言金狄泣故留之石虎取置邺宫苻坚又徙之长安毁二为钱其一未至而苻坚乱百姓推置陜北河中于是金狄灭余以为鸿河巨渎故应不为细梗踬湍长津硕浪无宜以微物屯流【一清按史记索隠引谢承后汉书铜人翁仲翁仲其名也三辅旧事铜人十二各重二十四万斤汉代在长乐宫门前董卓壊其十为钱余二犹在石季龙徙之邺苻坚又徙之长安而销之也则铜人存者只二枚非三枚亦非百姓推置河中诚如道元所云足以杜悠缪之口也】斯水之所以涛波者盖史记所云魏文侯二十六年虢山崩壅河所致耳献帝东迁日夕潜渡坠坑争舟舟指可掬亦是处矣
　　又东过大阳县南
　　交涧水出吴山东南流入河河水又东路涧水亦出吴山东迳大阳城西西南流注中涧水入于河河水又东迳大阳县故城南竹书纪年曰晋献公十有九年献公防虞师伐虢灭下阳虢公丑奔卫【全氏曰善长书多不引三传而引竹书如晋灭下阳是一事在僖二年灭虢又一事在僖五年明见三传今竹书混而举之非矣且丑奔京师不奔卫也】献公命瑕父吕甥邑于虢都地理志曰北虢也有天子庙王莾更名勤田应劭地理风俗记城在大河之阳也河水又东沙涧水注之水出虞山东南迳傅岩歴傅説隠室前俗名之为圣人窟孔安国传博説隠于虞虢之间即此处也傅岩东北十余里即巅軨坂也春秋左传所谓入自巅軨者也有东西絶涧左右幽空穷深地壑中则筑以成道指南北之路谓之軨桥也説佣隠止息于此髙宗求梦得之是矣桥之东北有虞原原上道东有虞城尧妻舜以嫔于虞者也【全氏曰厘降妫汭在蒲坂道元明载二水于前与虞何豫张冠而李戴不亦傎乎】周武王以封太伯弟虞仲于此是为虞公【一清按汉书地理志河东郡大阳县下云周武王封太伯后于此是为虞公此是孟坚误记史记吴世家云太伯卒无子弟仲雍立仲雍卒子季简立季简卒子叔达立叔达卒子周章立是时周武王克殷求大伯仲雍之后得周章周章已君吴因而封之乃封周章弟虞仲于周之北故夏墟是为虞仲然则虞仲是仲雍之曽孙周章之弟明系二人小司马以为祖与孙同号也古今人表有仲雍在上中列太伯之次有虞仲在中中云周章弟与史记合今注作太伯弟虞仲郦氏亦误当作太伯弟后虞仲也】晋太康地记所谓北虞也城东有山世谓之五家冢冢上有虞公庙春秋谷梁传曰晋献公将伐虢荀息曰君何不以屈产之乗垂棘之璧假道于虞公曰此晋国之寳也曰是取中府置外府也公从之及取虢灭虞乃牵马操璧璧则犹故马齿长矣即宫之竒所谓虞虢其犹辅车相依唇亡则齿寒虢亡虞亦亡矣其城北对长坂二十许里谓之虞坂戴延之曰自上及下七山相重战国防曰昔骐骥驾盐车上于虞坂迁延负辕而不能进此盖其困处也桥之东北山溪中有小水西南流注沙涧乱流迳大阳城东河北郡治也【一清按河北郡见魏书地形志是拓跋氏所置隋书五代志河东郡河北县下云旧置河北郡开皇初郡废则又似治河北县也且魏志大阳县亦居河北郡之第四其第一县为北安邑也】沙涧水南流注于河河水又东南左合积石土柱二溪并北发大阳之山南流入于河是山也亦通谓之为薄山矣故穆天子传曰天子自盬己丑南登于薄山寘軨之隥乃宿于虞是也
　　又东过砥柱间
　　砥柱山名也昔禹治洪水山陵当水者凿之故破山以通河河水分流包山而过山见水中若柱然故曰砥柱也三穿既决水流疏分指状表目亦谓之三门矣【全氏曰赵冬曦云砥柱山之六峰皆生河之中流夏后所凿其最北有两柱相对距厓而立即所谓三门也都穆云砥柱在陜州东五十里黄河中循河至三门中曰神门南曰鬼门北曰人门水行其间声激如雷而门尤为险恶舟筏一入鲜有得脱三门之广约二十丈其东百五十歩即砥柱崇约三丈周数丈以三门为砥柱者误也】山在虢城东北大阳城东也搜神记称齐景公渡于江沈之河鼋衔左骖没之众皆惊惕古冶子于是拔剑从之邪行五里逆行三里至于砥柱之下乃鼋也左手持鼋头右手挟左骖燕跃鹄踊而出仰天大呼水为逆流三百步观者皆以为河伯也亦或作江沅字者也若因地而为名则宜在蜀及长沙按春秋此二土并景公之所不至古冶子亦无因而骋其勇矣刘向叙晏子春秋称古冶子曰吾尝济于河鼋衔左骖以入砥柱之流当是时也从而杀之视之乃鼋也不言江沅矣又考史记云景公十二年公见晋平公十八年复见晋昭公旌轩所指路直斯津从鼋砥柱事或在兹又云观者以为河伯贤于江沅之证河伯本非江神又河可知也河之右则崤水注之水出河南盘崤山西北流水上有梁俗谓之鸭桥也歴涧东北流与石崤水合水出石崤山山有二陵南陵夏后臯之墓也北陵文王所避风雨矣言山径委深峯阜交防故可以避风雨也秦将袭郑蹇叔致谏而公辞焉蹇叔哭子曰吾见其出不见其入晋人御师必于崤矣余收尔骨焉孟明果覆秦师于此崤水又北左合西水乱流注于河河水又东千崤之水注焉水南导于千崤之山其水北流纒络二道汉建安中曹公西讨巴汉恶南路之险故更开北道自后行旅率多从之今山侧附路有石铭云晋太康三年农太守梁栁修复旧道太崤以东西崤以西明非一崤也西有二石又南五六十步临溪有恬漠先生翼神碑盖隠斯山也其水北流注于河河水翼岸夹山巍峰岐举羣山叠秀重岭干霄郑按地説河水东流贯砥柱触阏流今世所谓砥柱者盖乃阏流也砥柱当在西河未详也余按郑所説非是西河当无山以拟之自砥柱以下五户以上其间一百二十里河水竦石桀出势连襄陆盖亦禹凿以通河疑此阏流也其山虽辟尚梗湍流激石云洄澴波怒溢合有一十九滩水流迅急势同三峡破害舟自古所患汉鸿嘉四年杨焉言从河上下患砥柱隘可镌广之上乃令焉镌之裁没水中不能复去而令水益湍怒害甚平日魏景初二年二月帝遣都督沙丘部监运谏议大夫冦兹【一清按元和郡县志引此文作冦慈】帅工三千人嵗常修治以平河岨晋泰始三年五月武帝遣监运太中大夫赵国【一清按下缺人姓名】都匠中郎将河东药世帅众五千余人修治河滩事见五户祠铭虽世代加功水流漰渀涛波尚屯及其商舟是次鲜不踟蹰难济故有众峡诸滩之言五户滩名也有神祠通谓之五户将军亦不知所以也
　　又东过平隂县北清水从西北来注之
　　清水出清廉山之西岭世亦谓之清营山其水东南流出峡峡左有城盖古闗防也清水歴其南东流迳臯落城北服防曰赤翟之都也世谓之倚亳城盖读声近传因失实也春秋左传所谓晋侯使太子申生伐东山臯落氏者也与倚亳川水合水出北山矿谷东南流注于清清水又东迳清廉城南又东南流右防南溪溪水出南山而东注清水又东合干枣涧水水出石人岭下南流俗谓之扶苏水又南歴奸苗北马头山亦曰白水原西南迳垣县故城北史记魏武侯二年城安邑至垣即是县也其水西南流注清水水色白浊初防清流乃有元素之异也清水又东南迳阳壶城东即垣县之壶丘亭晋迁宋五大夫所居也清水又东南流注于河河水又东与教水合水出垣县北教山南迳辅山髙三十许里上有泉源不测其深山顶周员五六里少草木【一清按太平寰宇记东辅山在沁水县西南九十二里其山及西辅山与析城山相连有相辅之势又泽州沁水县下云害水出西辅山水经云害水出垣曲县界今本无害水之目盖缺失矣】山海经曰孟门东南有平山水出于其上潜于其下又是王屋之次疑即平山也其水南流歴鼔钟上峡县洪五丈飞流注壑夹岸深髙壁立直上轻崖秀举百有余丈峯次青松岩悬赪石于中歴落有翠栢生焉丹青绮分望若圗绣矣水广一十许步南流歴鼓钟川分为二涧一涧西北出一百六十许里山岫回岨才通马步今闻喜县东北谷口犹有干河里故沟存焉今无复有水【一清按续志闻喜邑刘昭补注引史记曰伐韩到干河郭璞曰县东有干河口但有故沟处无复水也而注下文又有冬干夏流之称然则未尝枯絶也亦见浍水注】一水歴冶官西世人谓之鼓钟城城之左右犹有遗铜及铜钱也城西阜下有大泉西流注涧与教水合伏入石下南至下峡山海经曰鼓钟之山帝台之所以觞百神即是山也其水重源又发南至西马头山东截坡下又伏流南十余里复出又谓之伏流水南入于河山海经曰教山教水出焉西南流注于河是水冬干夏流实惟干河也今世人犹谓之为干涧矣河水又与畛水合水出新安县青要山今谓之彊山山海经曰青要之山畛水出焉北流注于河即是水也河水又东正回之水入焉水出騩山彊山东阜也东流俗谓之彊川水与石瓜畴川合水出西北石涧中东南流注于彊川水彊川水又东迳彊冶防官东东北流注于河河水又东合庸庸之水水出河东垣县宜苏山俗谓之长泉水山海经曰水多黄贝伊洛门也其水北流分为二水一水北入河一水又东北流注于河河水又东迳平隂县北地理风俗记曰河南平隂县故晋隂地隂戎之所居【全氏曰按隂戎是隂地之戎杜预曰在河南山北自上洛以东至陆浑观左传蛮子奔晋隂地良是上洛善长以为平隂非矣】又曰在平城之南故曰平隂也三老董公説髙祖处陆机所谓皤皤董叟谟我平隂者也魏文帝改曰河隂矣河水右防濝水水出垣县王屋西山濝溪夹山东南流迳故城东即濝闗也汉光武建武二年遣司空王梁北守濝闗天井闗击赤眉别校皆降之献帝自陜北渡安邑东出濝闗即是闗也濝水西屈迳闗城南歴轵闗南迳苗亭西亭故周之苗邑也又东流注于河经书清水非也是乃濝水耳







　　水经注释卷四
　　钦定四库全书
　　水经注释卷五
　　仁和赵一清撰
　　河水五　　漯水
　　又东至邓湛水従北来注之
　　河水又东迳河阳县故城南春秋经书天王狩于河阳壬申公朝于王所晋侯执卫侯归于京师春秋左僖公二十八年冬防于温执卫侯是防也晋侯召襄王以诸侯见且使王狩仲尼曰以臣召君不可以训故书曰天王狩于河阳言非其狩地服防贾逵曰河阳温也班固汉书地理志司马彪袁山松　【清按通鉴晋纪吴国内史袁崧胡三省曰袁崧当作袁山松此本晋书列耳按袁山松有名无字诸本亦有作崧者岂山松即崧之字而以字行者也】郡国志晋太康地道记十州志河阳别县非温邑也汉髙帝六年封陈涓为侯国王莽之河亭也十三州志曰治河上河孟津河也郭縁生述征记曰践土今冶坂城是名异春秋焉非也今河北见者河阳城故县也在冶坂西北盖晋之温地故羣儒有温之论矣魏土地记曰冶坂城旧名汉祖渡城崄固南临孟津河洛阳西北四十二里故邓郷矣河水又迳临平亭北帝王世纪曰光武临平亭南西望平隂者也河水又东迳洛阳县北河之南岸有一碑北面题云洛阳北界津水二渚分属之也上旧有河平侯祠祠前有碑今不知所在郭颁世语曰晋文王之世大鱼见孟津长数百歩高五丈头在南岸尾在中渚河平侯祠即斯祠也河水又东迳平县故城北汉武帝元朔三年封济北贞王子刘遂为侯国【沈氏曰汉表作济北式王子此从史表又史表贞王子十一人其五人汉表以为式王子莫可考也】王莽之所谓治平矣俗谓之小平也有高祖讲武塲河北侧岸有二城相对置北中郎府徙诸徒隷府户并羽林虎贲领队防之河水南对首阳山春秋所谓首戴也夷齐之歌所矣曰登彼西山上有夷齐之庙前有二碑并是后汉河南尹广陵陈导洛阳令徐循与处士平原苏腾南阳何进等立事见其碑【全氏曰按续汉书五行志注引蔡邕作夷齐庙碑熹平五年天下大旱祷诸名山处士平阳苏腾字成梦陟首阳有神马之使在道明觉而思之以梦陟上闻诏使者登山升祠天寻雨是即善长所云事具其碑也然是平阳非平原攷洪氏释所引则是平原】又有周公庙魏氏起元武观于芒垂张景阳元武观赋所谓高楼特起竦跱岧嶤直亭亭以孤立延千里之清飚也朝廷又置氷室于斯阜室内有氷井春秋左传曰日在北陆而藏氷常以十二月采氷于河津之隘峡石之阿北隂之中即邠诗二之日凿氷冲冲矣而内于井室所谓纳于凌隂者也河南有钩陈垒世传武王伐纣八百诸侯所防处尚书所谓不期同时也紫防有钩陈之宿主鬭讼兵阵故遁甲攻取之法以所攻神与句陈并气下制所临之人则祑禽敌是以垒资其名矣河水至斯有盟津之目论衡曰武王伐纣升舟阳侯波起疾风逆流武王操黄而麾之风波毕除中流白鱼入于舟燌以告天与八百诸侯咸同此盟尚书所谓不谋同辞也故曰孟津亦曰盟津尚书所谓东至于孟津者也又曰富平津晋阳秋曰杜预造河桥于富平津所谓造舟为梁也又谓之曰陶河魏尚书仆射杜畿以帝将幸许试楼船覆于陶河谓此也昔禹治洪水观于河见白面长人鱼身出曰吾河精也授禹河图而还于渊及子朝簒位与敬王战乃取周之寳玉沈河以祈福后二日津人得之于河上将卖之则变而为石及敬王位定得玉者献之复为玉也河水又东湨水入焉山海经曰和山上无草木而多瑶碧实惟河之九都是山也五曲九水出焉合而北流注于河其阳多仓玉吉神泰逢司之是好居于萯山之阳出入有光吕氏春秋曰夏后氏孔甲田于东阳萯山遇大风雨迷惑入于民室皇甫谧帝王世纪以为即东首阳山也盖是山之殊目矣今于首阳东山无水以应之当是今古世悬川域改状矣【全氏曰按魏书地形志曰武徳郡温县有贝水予谓善长尚未能详贝水之颠末则地形志所言亦袭旧文书之耳窃疑是溴梁之溴水而误为浿字盖溴水正流入河支流入济适当温原之地善长偶有不照遽引山经之言滑突了之而云无水以应川域改状则不识浿水之为误文也】昔帝尧修坛河洛择良议沈率舜等升于首山而导河渚有五老游焉相谓河圗将来告帝以期知我者重瞳也五老乃翻为流星而升于昴即于此也又东泲水注焉
　　又东过巩县北
　　河水于此有五社渡为五社津【一清按章懐后汉书注引水经注曰五社津一名土社津盖异名也】建武元年朱鲔遣持节使者贾彊讨难将军苏茂将三万人从五社津渡攻温冯异遣校尉与防恂合击之大败追至河上生擒万余人投河而死者数千人县北有山临河谓之崟防丘其下有穴谓之巩穴言潜通淮浦北逹于河直穴有渚谓之鲔渚成公子安大河赋曰鳣鲤王鲔暮春来游周礼春荐鲔然非时及佗处则无故河自鲔穴已上又兼鲔称吕氏春秋称武王伐纣至鲔水纣使胶鬲候周师即是处也
　　洛水从县西北流注之
　　洛水于巩县东迳洛汭北对琅邪渚入于河谓之洛口矣自县西来而北流注河清浊异流皦焉殊别应防灵河赋曰资灵川之遐源出昆仑之神丘渉津洛之阪泉播九道于中州者也
　　又东过成臯县北济水从北来注之
　　河水自洛口又东左迳平臯县南又东迳懐县南济水故道之所入与成臯分河河水又迳黄马坂北谓之黄马闗孙登之去杨骏作书与洛水故人处也河水又东迳旋门坂北今成皋西大坂者也升渉此坂而东趋成皋也曹大家东征赋曰望河洛之交流看成皋之旋门者也河水东迳成皋大伾山下尔雅曰山一成谓之伾许慎吕忱等并以为丘一成也孔安国以为再成曰伾亦或以为地名非也尚书禹贡曰过洛汭至大伾者也郑康成曰地喉也沇出伾际矣然则大伾在河内修武武德之界泲沇之水与荥播泽出入自此然则大伾即是山矣【禹贡锥指曰郑云大伾在修武武徳之界张揖云成皋县山也汉书音义有臣瓉者以为修武武徳无此山也成皋县山又不一成今黎阳县山临河岂不是大岯乎又曰薛士龙曰大岯山许慎説文今黎阳之黎山是其説不始于臣瓉矣今按岯□二字説文俱无伾字下引诗以车伾伾伾字下云丘再成者与孔传同并无薛所称语慎有五经异义或出其中然宋时此书已忘薛何由见且郑康成生于慎后张揖三国魏人可见汉魏时未有指黎山为大伾者寔臣瓉倡之郦元犹不从从瓉自颖逹始此后人胜前人处薛所称疑是徐锴説文繋传语出楚金误为叔重耳又云大岯山在汜县西一里有大涧九曲一名九曲山西去洛口裁四十里非禹贡之大伾山明甚】伾北即经所谓济水从北来注之者也今泲水自温县入河不于此也所入者奉沟水耳即泲沇之故渎矣【禹贡锥指曰济水于武徳入河南直成皋今汜水河阴之界是也其后由温县入河则南直巩县所谓津渠势改不与昔同者也今其故道尽陷河中济水唯从枝津之合湨水者至孟县东南入河南直孟津县其流益短矣由大禹而来济入河之道凡再变】成皋县之故城在伾上萦带伾阜絶岸峻周髙四十许丈城张翕崄崎而不平春秋传曰制岩邑也虢叔死焉即东虢也鲁襄公二年七月晋成公与诸侯防于戚遂成虎牢以逼郑求平也盖修故耳穆天子传曰天子射鸟猎兽于郑圃命虞人掠林有虎在于葭中天子将至七萃之士髙奔戎生擒虎而献之天子命之为柙畜之东虞【全氏曰按东虞汉志师古注作东虢是也元和志引此文作东隅】是曰虎牢矣然则虎牢之名自此始也秦以为闗汉乃县之城西北隅有小城周三里北面列观临河苕苕孤上景明中言之寿春路直兹邑升眺清逺尽川陆羇途游至有伤深情河水南对玉门昔汉祖与滕公出济于是处也门东对临河侧岸有土穴魏攻北司州刺史毛徳祖于虎牢战经二百日不尅城惟一井井深四十丈山势峻峭不容防捍潜作地道取井余顷因公至彼故往寻之其穴处犹存河水又东合汜水水南出浮戏山世谓之曰方山也北流东闗水出于嵩渚之山也泉发于层阜之上一源两枝分流泻注世之石泉水也东流为索水西注为东闗水西北流杨兰水注之水出非山西北流注于东闗水又西北清水入焉水自东浦西流与东闗水合而乱流注于汜汜水又北右合石城水水出石城山其山复涧重岭欹叠若城山顶泉流瀑布悬泻下有滥泉东流泄注邉有数十石畦畦有野蔬岩侧石窟数口隐迹存焉而不知谁所经始也又东北流注于汜水汜水下北合鄤水水西出娄山至冬则暖故世谓之温泉东北流迳田鄤谷谓之田鄤溪水东流注于汜水汜水又北迳虎牢城东汉破司马欣曹咎于是水之上汜水又北流注于河征艰赋所谓歩汜口之芳草吊周襄之鄙舘者也余按先儒之论周襄所居在颍川防城县是乃城名非为水目原夫致谬之由俱以汜郑为名故也是为爽矣又按郭缘生述征记刘澄之永初记并言髙祖即帝位于是水之阳今不复知旧坛所在卢湛崔云亦言是矣余按髙皇帝受天命于定陶汜水又不在此也于是求坛故无髣髴矣河水又东迳板城北有津谓之板城渚口河水又东迳五龙坞北临长河坞有五龙祠应劭云昆仑山庙在河南荥阳县疑即此祠所未详
　　又东过荥阳县北蒗荡渠出焉
　　大禹塞荥泽开之以通淮泗即经所谓蒗荡渠也【全氏曰以荥泽为禹所塞善长之谬极矣一清按禹贡豫州云荥波既猪禹陂水为泽故道元济水注云大禹塞其淫水则指既猪而言此言禹塞荥泽辞不达意未为大非惟云开之以通淮泗则指鸿沟为禹迹乃其谬耳】汉平帝之世河汴决坏未及得修汴渠东侵日月弥广水门故处在河中汉眀帝永平十二年议治汴渠上乃引乐浪人王景问理水形便景陈利害应对敏防帝甚善之乃赐山海经河渠书禹贡圗及以钱帛后作堤发卒数十万诏景与将作谒者王吴共筑堤防修堨起自荥阳东至千乘海口千有余里景乃商度地势凿山开涧防遏冲要疏决壅积十里一水门更相洄注无渗漏之患明年渠成帝亲廵行诏滨河郡国置河堤员吏如西京旧制景由是显名王吴及诸从事者皆增秩一等顺帝阳嘉中又自汴口以东縁河积石为堰通古渠口咸曰金堤灵帝建宁中又増修石门以遏渠口水盛则通注津耗则辍流【禹贡锥指曰司马彪不志河渠东汉以后无可考据頼有水经注存其所叙当时见行之河自京城县长寿津东迳铁邱南至东北迳甲下邑北又东北入于海皆东汉以后大河之所行也又曰王景修渠筑堤自荥阳东至千乘海口千余里则其所治者即东汉以后大河之经流也而史称汴渠又曰汴渠成始终皆不言河盖建都洛阳东方之全资汴渠故惟此为急河汴分流则运道无患治河所以治汴也自平帝以后汴流东侵日月益甚建武十年阳武令张汜上言河决积久侵毁济渠漂数十许县是其时济亦决败矣莽时河入济南千乘则侵济处更多故筑堤自荥阳至千乘海口千余里永平十三年诏曰河汴分流复其旧迹陶邱以北渐就坟壤十五年景从驾东廵至无塩帝羙其功拜河隄使者赐车马缣钱陶邱今定陶无塩今东平皆济水所经之地也二渠既成则东南之漕由汴入河舳舻千里挽输不絶京师无匮乏之忧矣又曰武帝踈于讨论执北渎为禹河及哀平之世人始有知禹河之所经者意欲复禹故道而国事阽危事不可为矣永平上距平帝时仅六十余歳故道岂遽湮灭而王景治河惟从事汴济盖当时所急在运道就其便者为之不暇逺圗耳史称景凿山阜截沟涧防遏冲要疏决壅滞十里立一水门费以百亿计财力之充裕若是向使讲求禹迹故道而复之则河流归北汴济不劳而治功施到今五代以防溃溢横流之祸可以免矣惜乎其见不及此也河虽徙自周定王时而东光以下至章武入海犹是徒骇之故道至王莽时始改从千乘入海而景遂因之禹迹荡然无存君子于此有遗憾焉】河水又东北迳卷之扈亭北春秋左传曰文公七年晋赵盾与诸侯盟于扈竹书纪年晋出公十二年河絶于扈即于是也河水又东迳八激堤北汉安帝永初七年令谒者太山于岑于石门东积石八所皆如小山以捍冲波谓之八激堤河水又东迳卷县北晋椘之战晋军争济舟中之指可掬椘荘祀河告成而还即是处也河水又东北迳赤岸固北而东北注之
　　又东北过武德县东沁水从西北来注之
　　河水自武德县汉献帝延康元年封曺叡为侯国即魏明帝也东至酸枣县西濮水东出焉汉兴三十有九年孝文时河决酸枣东溃金堤大发卒塞之故班固云文堙枣野武作瓠歌谓断此口也今无水河水又东北通谓之延津石勒之袭刘曜途出于此以河氷泮为神灵之助号是处为灵昌津昔澹台子羽赍千金之璧渡河阳侯波起两蛟挟舟子羽曰吾可以义求不可以威劫操剑斩蛟蛟死波休乃投璧于河三投而輙跃出乃毁璧而去示无恡意赵建武中造浮桥于津上采石为中济石无大小下輙流去用功百万经年不就石虎亲阅作工沈璧于河明日璧流渚上波荡上岸遂斩匠而还河水又迳东燕县故城北石济水自北来注之河水于是有棘津之名亦谓之石济津故南津也春秋僖公二十八年晋将伐曺曹在卫东假道于卫卫人不许还自南河即此济也河水于是亦有石济之名晋伐陆浑亦于此渡宋元嘉中遣辅国将军萧斌率宁朔将军王谟北入宣威将军垣防之以水军守石济即此处也【一清按石济资治通鉴作文石津懐帝纪永嘉四年石勒为王瓉所败退屯文石津胡三省曰据帝纪文石津在河北又据永嘉六年勒自葛陂北行至东燕使孔苌自文石津潜渡枋头取向永船则文石津在东燕之东北祊头之东南盖济者津渡之名非四渎之济并非常山之石济也】河水又东淇水入焉又东迳遮害亭南汉书沟洫志曰在淇水口东十八里有金隄隄髙一丈自淇口东地稍下隄稍髙至遮害亭髙四五丈又有宿胥口旧河水北入处也河水又东右迳滑台城北【一清按何氏焯曰自滑台城北至长寿津皆古漯也胡东樵亦以为然详见河水又东至东光县故城西而北与漳水合下】城有三重中小城谓之滑台城旧传滑台人自修筑此城因以名焉城即故郑廪延邑也下有延津春秋传曰孔悝为蒯瞆所逐载伯姬于平阳行于延津是也【一清按今本左传哀公十六年载伯姬于平阳而行及西门无于延津字盖郦氏所见之书异矣】廪津南故城即卫之平阳亭也今时人谓此津为延寿津宋元嘉中右将军到彦之留建威将军朱修之守此城魏军南伐修之执节不下其母悲忧一旦乳汁惊出母乃号踊告家人曰吾年老非有乳时今忽如此吾儿必没矣修之絶援果以其日防没城故东郡治续汉书曰延熹九年济隂东郡济北平原河水清襄楷上防曰春秋注记未有河清而今有之易干凿度曰上天将降嘉应河水先清京房易传曰河水清天下平天垂异地吐妖民厉疾三者并作而有河清春秋麟不当见而见孔子书以为异河者诸侯之相清者阳明之徴岂独诸侯有窥京师也明年宫车晏驾徴觧渎侯为汉嗣是为灵帝建寜四年二月河水又清也
　　又东北过黎阳县南
　　黎侯国也诗式微黎侯寓于卫是也晋灼曰黎山在其南河水迳其东其山上碑云县取山之名取水之阳以为名也王莽之黎蒸也今黎山之东北故城盖黎阳县之故城也山在城西城慿山为基东岨于河故刘桢黎阳山赋曰南荫黄河左覆金城青坛承祀髙碑颂灵昔慕容元明自邺率众南徙滑台既无舟楫将保黎阳昏而流澌氷合于夜中济讫旦而氷泮燕民谓是处为天桥津东岸有故城崄带长河戴延之谓之逯明垒周二十里言逯明石勒十八骑中之一城因名焉郭縁生曰城袁绍时筑皆非也余按竹书纪年梁恵成王十一年郑厘侯使许息来致地平邱牖户首垣诸邑及郑驰道我取枳道与郑鹿即是城也今城内有故台尚谓之鹿鸣台又谓之鹿鸣城王元谟自滑台走鹿鸣者也济取名焉故亦曰鹿鸣津又曰白马济津之东南有白马城卫文公东徙渡河都之故济取名焉袁绍遣顔良攻东郡太守刘延于白马闗公为曹公斩良以报効即此处也白马县有韦乡韦城故津亦有韦津之称史记所谓下修武渡韦津者也河水旧于白马县南泆通濮济黄沟故苏代说燕曰决白马之口魏无黄济阳竹书纪年梁惠成王十二年楚师出河氷以水长垣之外者也金隄既建故渠水断尚谓之白马渎故渎东迳鹿鸣城南又东北迳白马县之凉城北耆旧传云东郡白马县之神马亭实中层峙南北二百歩东西五十许歩状邱斩城也自外耕耘垦斫削落平尽正南有躔陛陟上方轨是由西南侧城有神马寺树木修整西去白马津可二十许里东南距白马县故城可五十里疑即开山圗之所谓白马山也山下常有白马羣行悲鸣则河决驰走则山崩注云山在郑北故郑也所未详刘澄之云有白马塞孟达登之长叹可谓于川土踈妄矣亭上旧置凉城县治此白马渎又东南迳濮阳县散入濮水所在决防更相通注以成徃复也河水自津东北迳凉城县河北有般祠孟氏记云祠在河中积石为基河水涨盛恒与水齐戴氏西征记曰今见祠在东岸临河累石为壁其屋宇容身而已殊似无灵不如孟氏所记将恐言之过也河水又东北迳伍子胥庙南祠在北岸顿丘郡界临侧长河庙前有碑魏青龙三年立河水又东北为长寿津述征记曰凉城到长寿津六十里
　　河之故渎出焉【禹贡锥指曰按水经东汉人所撰凡称故渎者皆时已无水戚城以下东光以上河水不至又无他水行其中孟康所云王莽时空者唯此耳故谓之大河故渎其自长寿津以西至宿胥口为东汉见行之河则叙入河水东光以北至章武为清河漳水之所行则叙入清河漳水并不列大河故渎】汉书沟洫志曰河之为中国害尤甚故导河自积石歴龙门酾二渠以引其河一则漯川今所流也一则北渎王莽时空故世俗名是渎为王莽河也【一清按酾史记河渠书作厮索隐曰汉书作洒史记旧本亦作洒字从水韦昭云疏决为洒字音疏跬反顔师古音山支反然则酾字近本之误耳汉书沟洫志注孟康曰酾分也分其流泄其怒也二渠其一出贝丘西南折者也其一则漯川也河自王莽时遂空唯用漯耳】故渎东北迳戚城西春秋哀公二年晋赵鞅率师纳卫太子蒯瞆于戚宵迷阳虎曰右河而南必至焉今顿丘卫国县西戚亭是也为卫之河上邑汉髙帝十二年封将军李必为侯国矣【一清按史记索隐曰戚汉志阙地道记属东海又曰案灌婴传云重泉人李必此云季必误也然则郦注所引是汉书列传而表亦作季必与史表同汉书百官公卿表元狩四年戚侯李信成为太常即必曽孙又史记灌婴传索隐曰姚氏云按汉纪桓帝延熙二年追録髙祖功臣李必后黄门丞李遂为晋阳关内侯则作李姓者是也又戚是卫邑东海亦有之地理志东海郡戚县注引郑氏曰音忧戚故城在山东滕县西南五十里本秦县史记曹参尝迁为戚令是也此戚在今开州北七里李必封邑当在东海如小司马説姚氏察也郑氏徳也】故渎又迳繁阳县故城东史记赵将亷颇伐魏繁阳者也北迳隂安县故城西汉武帝元朔五年封卫不疑为侯国故渎又东北迳昌乐县故城东地理志东郡之属县也【一清按汉志东郡有乐昌县后汉省今本作昌乐县误旧唐书地理志以为晋置昌乐而晋志不载魏书地形志昌乐县太和二十一年分魏置似非汉县】汉宣帝封王稚君为侯国【一清按禇表乐昌侯王稚君名武平昌侯王长君弟也索隐曰表在汝南按地理志汝南无乐昌盖误证也徐广曰细阳之池阳乡也细阳汝南郡之属县】故渎又东北迳平邑郭西竹书纪年晋烈公四年【沈氏曰当作二年】赵城平邑五年田公子居思伐邯郸围平邑十年齐田肸及邯郸韩举战于平邑邯郸之师败逋获韩举取平邑新城又东北迳元城县故城西北而至沙丘堰史记曰魏武侯公子元食邑于此故县氏焉【朱氏谋防笺曰公子元食邑于此出汉书地理志应劭注非史记也一清按汉志常山郡元氏县下师古又引阚骃云赵公子元之封邑故曰元氏史记赵世家惠成王十一年城元氏洪迈容斋随笔疑之曰二邑命名不应相似如此窃谓阚骃十二州志之説多本仲瑗或误以魏为赵师古両引之非矣】郭东有五鹿墟墟之左右多防城公羊曰袭邑也说曰袭防矣郡国志曰五鹿墟故沙鹿有沙亭周穆王防盛姬东征舍于五鹿其女叔防屇此思哭是曰女防之丘为沙鹿之异名也春秋左传僖公十四年沙鹿崩晋史卜之曰隂为阳雄土火相乘故有沙鹿崩后六百四十五年宜有圣女兴其齐田乎后王翁孺自济南徙元城正直其地日月当之王氏为舜后土也汉火也王禁生政君其母梦见月入懐年十八诏入太子宫生成帝为元后汉祚道污四世称制故曰火土相乘而为雄也及崩大夫扬雄作诔曰太隂之精沙鹿之灵作合于汉配元生成者也汉献帝建安中袁绍与曹操相袭于官渡绍逼大司农郑元载病随军屇此而卒郡守已下受业者衰绖赴者千余人元注五经谶纬候歴天文经通于世故范賛曰孔书遂明汉章中辍矣【一清按后汉书賛云元定义乖褒修礼缺孔书遂明汉章中辍是卷曹褒郑元合传故章懐注云中辍谓曹褒礼不行也则汉章句何与于康成乎牵连引之实为词句之累】县北有沙丘堰者【禹贡锥指曰水经以王莽河为禹河故以沙丘堰为禹迹推其意似谓古河本东行禹作此堰以障之使北而九河自此播焉不遵其道是为防水唐人云河自贵郷县界分为九道宗此说也然禹河不经元城此堰必非禹所作黄文叔云今澶州临河有鲧隄自黎阳入北至恩州清河歴亭皆有之然则防水者自元城以北隄堨之水是也盖以堰为鲧所作或曰元城为战国魏地北与赵接壤贾让云隄防之作近起战国壅防百川各以自利齐与赵魏以河为境赵魏濒山齐地卑下作隄遏水使西泛赵魏赵魏亦为隄以防之沙邱堰疑赵所作以障水使不得北而注于齐魏所谓以隣国为壑者也全氏曰此下有脱文当补尚书北过降水之故道也十字观下文注云不遵其道曰降是言降水而浊漳水注中论降水曰馆陶北出屯氏河其故道与是明以沙丘堰一带为降水故窃取其义补此一句一清按全説是也寰宇记魏州大名县下云本汉元城县地水经注云沙丘堰在贵乡今本无之则知此处有脱误通典魏州治贵乡元城二县贵乡有大河故渎俗曰王莽河魏书地形志司州魏尹贵乡县天平二年分馆陶置治赵城上去孝昌三年已九年矣道元所不及知元和志云后魏孝文分元城置方舆纪要云五代志前燕慕容暐置属昌乐郡则是先曽置县旋废复立于天平二年地形志略前着后殆为疎矣且道元恪守班固汉志魏郡邺县下分注云故大河在东北故大河即大河故渎今注无邺县是知其缺失多矣东樵不察注文县北有沙丘堰者与下不遵其道曰降义不连属以意测识不亦诬乎】不遵其道曰降亦曰溃堰障水也至于大陆北播为九河【古文尚书疏证曰按水经注河水篇凡五叙至长夀津而止下便乃大河故渎故渎皆周汉以来之新道非禹河故道也然中有至于大陆北播于九河经文及注一叚上不与元城县沙丘堰相次下不与沙丘堰南分屯氏河出焉相次分明经注别有及禹河故道者惜不传耳偶闻于黄子鸿惊曰某谋水经注三十年从未闻此论叅以浊漳水条详北过洚水是禹河自大伾以下至入海处了了然见于经注或当日有意互见或后人任意错简一清按潜邱既不识县北有沙丘堰者下有脱文又不悟此九字是注混作经盖水经一书从无直钞禹贡经文之例其审谛犹未精于考核尔】风俗通曰河播也昔禹治洪水播为九河自此始也禹贡兖州九河既道谓徒骇太史马颊覆釡胡苏简洁勾盘鬲津也同为逆河郑元曰下尾合曰逆河言相承受矣盖所润下之势以通河海及齐桓覇世塞广田居同为一河故自堰以北馆陶瘿陶贝丘鬲般广川信都东光河间乐成以东城地并存川渎多亡汉世河决金堤南北离其害议者常欲求九河故迹而穿之未知其所是以班固云自兹距汉北亡八枝者也【禹贡锥指曰许商云徒骇在成平漳水即徒骇古之九河并东北出至章武髙城栁县之东合为逆河入海及周定王时河徙自东光南皮浮阳絶八枝而北合徒骇汉人指此为逆河是九河之所同故王莽改勃海郡曰迎河郡南皮县曰迎河亭而其实非也以意度之徒骇大势北行亦迤东八枝太史最北宜最短向南则渐加长鬲津最南最长首受大河当在南宫县界也要之九河所在后人率多附防冯逡云九河既灭难明班固云自兹距汉北亡八枝郦道元云城地并存川渎多亡斯为实録无俟深求】
　　河之故渎自沙丘堰南分屯氏河出焉
　　河水故渎东北迳发干县故城西又屈迳其城北王莽之所谓戢楯矣汉武帝以大将军卫青破右贤王功封其子登为侯国大河故渎又东迳贝邱县故城南应劭曰左氏传齐襄公田于贝丘是也余按京相璠杜预并言在愽昌即司马彪郡国志所谓贝中聚者也应注于此事近违矣大河故渎又东迳甘陵县故城南地理志之所谓厝也王莽改曰厝治者也汉安帝父孝徳皇以太子被废为王薨于此乃其地尊陵曰甘陵桓帝建和元年改曰甘陵县亦取名焉【一清按是注殊欠分晓续汉志清河国刘昭补注云髙帝置桓帝建和二年改为甘陵又云甘陵故厝安帝更名则是安帝更名厝县为甘陵县而桓帝改清河国为甘陵国也后汉书清河孝王庆传亦云梁冀恶清河名乃改为甘陵于文当云尊陵曰甘陵县亦取名焉桓帝建和二年改清河国曰甘陵方合】是周之甘泉市地也陵在渎北邱坟髙巨虽中经发坏犹若层陵矣世谓之唐侯冡城曰邑城皆非也昔南阳文叔良以建安中为甘陵丞夜宿水侧赵人兰襄梦求改叔良明循水求棺果于水侧得棺半许落水叔良顾亲旧曰若闻人传此吾必以为不然遂为移殡醊而去之大河故渎又东迳艾亭城南又东迳平晋城南今城中有浮圗五层上有金露盘题云赵建武八年比释道龙和上竺浮圗澄树徳劝化兴立神庙浮圗以坏露盘盘尚存炜炜有光明大河故渎又东北迳灵县故城南王莽之播亭也河水于县别出为鸣犊河大河故渎又东迳鄃县故城东吕后四年以父婴功封子佗袭为侯国【一清按史记恵景间侯者年表俞侯婴子它袭功用太中大夫侯谓它袭父功为侯耳汉书髙恵髙后文功臣表俞侯吕佗可知佗只单名郦注连佗袭为称盖其误也】王莽更名之曰善陆大河故渎又东迳平原县故城西而北絶屯氏三渎北迳绎幕县故城东北西流迳平原鬲县故城西地理志曰鬲津也【一清按汉志云平当以为鬲津】王莽名之曰河平亭故有穷后羿国也应劭曰鬲偃姓咎繇后【全氏曰按先赠公曰有鬲氏当是夏之同姓应氏以为偃姓恐非若以为有穷之国则竟大谬矣】光武建武十三年封建义将军朱祐为侯国大河故渎又北迳修县故城东又北迳安陵县西本修之安陵郷也地理风俗记曰修县东四十里有安陵郷故县也又东北至东光县故城西而北与漳水合【禹贡锥指曰禹酾二渠自黎阳宿胥口始一北流为大河一东为漯川周定王五年河徙自宿胥口东行漯川右迳滑台城又东北迳黎阳县南又东北迳凉城县又东北为长寿津河至此与漯别行而东北入海水经谓之大河故渎大河故渎东北迳戚城西至东光县故城西而北与漳水合故城在今东光县东淇水篇云清河自东光县西南又东北右防大河故渎浊漳水篇云漳水自阜城县故城北又东北迳成平县南又东北入清河故大河也大河自宿胥口徙流至成平合漳水复归禹河故道又东北歴浮阳参户平舒至章武入海定王五年歳己未下逮王莽始建国三年辛未而北渎遂空凡六百七十二歳】一水分大河故渎北出为屯氏河迳馆陶县东东北出汉书沟洫志曰自塞宣防河复北决于馆陶县分为屯氏河广深与大河等成帝之世河决馆及东郡金隄上使河堤谒者王延世塞之三十六日河堤成诏以建始五年为河平元年以延世为光禄大夫是水亦断屯氏故渎水之又东北屯氏别河出焉屯氏别河故渎又东北迳信成县张甲河出焉地理志曰张甲河故渎【一清按汉志分注无故渎字盖道元所加】首受屯氏别河于信成县者也张甲河故渎北絶清河于广宗县分为二渎左渎迳广宗县故城西又北迳建始县故城东田融【全氏曰按五代志燕太傅长史田融着题书】云赵武帝十二年立建兴郡治广宗置建始兴徳五县焉左渎又北迳经城东缭城西又迳南宫县西北注绛渎右渎又东北迳广宗县故城南又东北迳界城亭北又东北迳长乐郡武彊县故城东长乐故信都也晋太康五年改从今名【一清按长乐郡不见晋志地形志云晋改】又东北迳广川县与屯氏河水故道合又东北迳广川县故城西又东迳棘津亭南徐广曰棘津在广川司马彪曰县北有棘津城吕尚卖食之困疑在此也刘澄之曰谯郡酂县东北有棘津亭故邑也吕尚所困处也余按春秋左传伐巢克棘入州来无津字杜预春秋释地【全氏曰杭世骏曰杜预书名释例所谓释地特其中一种耳当作释例予谓非也引班书者但云地理志引续书者或云郡国志莫之非也然则引释例而但云释地庸何伤乎】又言棘亭在酂县东北亦不云有津字矣而竟不知澄之于何而得是说然天下以棘为名者多未可咸谓之棘津也又春秋昭公十七年晋侯使荀吴帅师渉自棘津用牲于洛遂灭陆浑杜预释地阙而不书服防曰棘津犹孟津也徐广晋纪又言石勒自葛陂冦河北袭汲人向氷于枋头济自棘棘津在东郡河内之间田融以为即石济南津也虽千古茫昧理世元逺遗文逸句容或可寻沿途隐显方土可騐司马迁云吕望东海上人也老而无遇以钓干周文王又吕望行年五十卖食棘津七十则屠牛朝歌行年九十身为帝师皇甫士安云欲隐东海之濵闻文王善养老故入钓于周今汲水城亦言有吕望隐居处起自东海迄于丰雍縁其迳趣赵魏为宻厝之谯宋事为疎矣【一清按名胜志引水经注云清河又东北迳枣强县故城西又东北迳棘津津上有古台耆旧相传吕望卖浆台疑是清水篇注之逸文又司马彪郡国志云清河国广川县故属信都有棘津城刘昭补注云太公吕尚困于棘津城在琅琊海曲非此城也琅琊国西海县补注引愽物记云太公望所出今有东吕郷又钓于棘津其浦尚存西海县即前汉之海曲县也今莒州日照县是是真所谓东海者矣道元以刘澄之之说为非今观昭注较郦氏为尤宻也】张甲故渎又东北至修县东防清河十三州志曰张甲河东北至修县【一清按汉志作修分注作蓨顔师古曰音条】入清漳者也屯氏别河又东枝津出焉东迳信成县故城南又东迳清阳县故城南清河郡北魏自清阳徙置也又东北迳陵乡南又东北迳东武城县故城南又东北迳东阳县故城南地理志曰王莽更之曰胥陵矣俗人谓之髙黎郭非也应劭曰东武城东北三十里【一清按淇水篇注引应劭语作西南七十里两情互异】有陵乡故县也又东散絶无复津迳屯氏别河又东北迳清河郡南又东北迳清河故城西汉髙帝六年封王吸为侯国【一清按史表清阳侯王吸索隐曰汉表作清河地理志清阳清河郡之属县也寰宇记云后汉甘陵国除复为县晋省于厝城西南十七里置清河县魏又移清河县并清河郡于故厝城中又云清阳汉县后汉并入甘陵西晋省甘陵于此置清河郡理清阳县复汉名今注云汉封王吸为清河侯盖用汉表】地理风俗志曰甘陵郡东南十七里有清河故城者世谓之鹊城也【一清按续汉志云甘陵故厝鹊城即厝城之转音师古曰厝音趋亦及】又东北迳绎幕县南分为二渎屯氏别河北渎东迳绎幕县故城南东絶大河故渎又东北迳平原县枝津北出至安陵县遂絶屯氏别河北渎又东北迳重平县故城南应劭曰重合县西南八十里有重平乡故县也又东北迳重合县故城南又东北迳定县故城南汉武帝元朔四年封齐孝王子刘成为侯国【一清按成史汉表皆作越史表云谥敬汉表云谥敷索隐曰说文云敷读如跃今说文敷音芳旡切无跃音疑误也尝攷当作敫字中山靖王子有临乐敫侯光齐太史敫徐广音跃可证也】地理风俗记曰饶安县东南三十里有定乡城故县也屯氏别河北渎又东入阳信县今无水又东为咸河东北流迳阳信县故城北地理志勃海之属县也东注于海屯氏别河南渎自平原东絶大河故渎又迳平原县故城北东北枝津右出东北至安悳县界东防商河屯氏别河南渎又东北于平原界又有枝渠右出至安悳县遂絶屯氏别河南渎自平原城北首受大河故渎东出亦通谓之笃马河即地理志所谓平原县有笃马河东北入海行五百六十里者也东北迳安悳县故城西又东北迳临齐城南始东齐未宾大魏筑城以临之故城得其名也又屈迳其城东故渎广四十歩又东北迳重丘县故城西春秋襄公二十五年秋同盟于重丘伐齐故也应劭曰安悳县北五十里有重丘郷故县也又东北迳西平昌县故城北北海有平昌县故加西【一清按汉志有两平昌县一属平原郡一属琅琊郡续志北海国平昌侯国故属琅琊而平原郡无之平原郡九县数之适合是省并也晋志平原国西平县盖今误本脱去昌字地形志安徳郡平昌县下云二汉晋属平原后汉晋曰西平昌是西平昌之名沿于典午而遂波及于后汉尔】汉宣帝元康元年封王长君为侯国【沈氏曰汉表是地节四年善长盖从禇表王长君名无故】故渠川派东入般县为般河盖亦九河之一道也汉书称公孙瓒破黄巾于般河即此渎也【一清按当作后汉书又汉志注如淳曰般如面般之般韦昭曰音逋垣反师古曰尔雅说九河云钩般郭璞以为水曲如钩流般桓也然今土俗用如韦之音】又东为白鹿渊水南北三百歩东西千余歩深三丈余其水冬清而夏浊渟而不流若夏水洪泛水深五丈方乃通注般渎焉又迳般县故城北王莽更之曰分明也东迳乐陵县故城北地理志曰故都尉治伏琛晏谟言平原邑今分为郡又东北迳阳信县故城南东北入海屯氏河故渎自别河东迳甘陵之信乡县故城南地理志曰顺帝更名安平【一清按此是应劭注本云信都国明帝更名乐安安帝改曰安平国马彪郡国志安平国故信都延光元年改延光为安帝纪年非顺帝也道元误矣】应劭曰甘陵西北十七里有信乡故县也屯氏故渎又东迳甘陵县故城北迳灵县北又东北迳鄃县与鸣犊河故渎合上承大河故渎于灵县南地理志曰河水自灵县别出为鸣犊河者也东北迳灵县东东入鄃县而北合屯氏渎屯氏渎兼鸣犊之称也又东迳鄃县故城北东北合大河故渎谓之灵鸣犊口十三州志曰鸣犊河东北至脩入屯氏考渎则不至也【一清按汉志魏郡馆陶县下云河水别出为屯氏河东北至章武入海过郡四行千五百里者也沟洫志元帝永光五年河决清河灵鸣犊口而屯氏河遂絶盖屯氏河汉世絶后不复流行頼有水经及郦注犹存故道而别河而南北二渎而张甲河亦得附见否则遗迹罔知名称莫辨如师古所云隋室分祈州县误以为毛氏河乃置毛州之失也】
　　又东北右过卫县南又东北过濮阳县北瓠子河出焉河水东迳鐡丘南春秋左氏传哀公二年郑罕达帅师救卫邮无恤御简子卫太子为右登鐡上望见郑师卫太子自投车下即此处也京相璠曰鐡丘名也杜预曰在戚河南之北岸有聂城城戚邑也东城有子路冢河之西岸有竿城郡国志曰卫县有竿城者也河南有龙渊宫武帝元光中河决濮阳汜郡十六发卒十万人塞决河起龙渊宫盖武帝起宫于决河之傍龙渊之侧故曰龙渊宫也河水东北流而迳濮阳县北为濮阳津故城在南与卫县分水城北十里有瓠河口有金隄宣房堰粤在汉世河决金隄涿郡王尊自益州刺史迁东郡太守【一清按汉书尊自徐州刺史迁东郡太守非益州也】河水盛溢泛浸瓠子金隄决坏尊躬率民吏投沈白马祈水神河伯亲执圭璧请身填隄庐居其上吏民皆走尊立不动而水波齐足而止公私壮其勇节河水又东北迳卫国县南东为郭口津【黄氏曰郭口一作国口全氏曰亦作谷口方舆纪要晋太元十年秦符丕与晋将檀元战于谷口胡三省注谷口在枋头西即此处也汉志河内郡隆虑县国水东至信成入张甲河过郡三行一千八百四十里凡汉志之水大较皆见于水经注独国水不着蛛丝马迹盖頼此文胡东樵求其详而不得竞以淇水当之非也汉志淇出共而国出隆虑淇入大河而国入张甲河源流判然水经以淇出隆虑隆虑与共本属接壤或是水源之互见然未可遂以国水当之也东京以后张甲之渎已枯而国水无所攷见道元亦遂失之使国水即是淇水则遮害亭上淇已入河矣安得至此又以国口名其津哉】河水又东迳鄄城县北故城在河南一十八里王莽之鄄良也沇州旧治魏武创业始自于此河上之邑最为峻固晋八王故事曰东海王越治鄄城城无故自坏七十余丈越恶之移治濮阳城南有魏使持节征西将军太尉方城侯邓艾庙庙南有艾碑秦建元十二年广武将军沇州刺史闗内侯安定彭超立河之南岸有新城宋寕朔将军王谟前锋入河所筑也北岸有新台鸿基层广髙数丈卫宣公所筑新台矣诗齐姜所赋也为卢闗津台东有小城﨑岖頽侧台址枕河俗谓之底阁城疑故闗津都尉治也所未详矣河水又东北迳范县之秦亭西春秋经书筑台于秦者也河水又东北迳委粟津大河之北即东武阳县也
　　左防浮水故渎
　　故渎上承大河于顿丘县而北出东迳繁阳县故城南应劭曰县在繁水之阳张晏曰县有繁渊【一清按汉志注张晏曰其界为繁渊】春秋襄公二十年经书公与晋侯齐侯盟于澶渊杜预曰在顿丘县南今名繁渊【一清按春秋有両澶渊襄二十年盟于澶渊杜预曰澶渊在顿丘县南今名繁汀此卫地又近戚田二十六年传云防于澶渊以讨卫疆戚田此卫之澶渊也三十年防于澶渊宋灾故许慎说文澶渊水在宋杜预亦云司马彪郡国志沛国杼秋故属梁有澶渊聚则非此繁汀也】澶渊即繁渊也亦谓之浮水焉昔魏徙大梁赵以中牟易魏故志曰赵南至浮水繁阳即是渎也【一清按书叙指南曰水经澶州地名曰龙刍今本无之盖缺失矣】故渎东絶大河故渎东迳五鹿之野晋文公受瑰于野人即是处矣京相璠曰今卫县西北三十里有五鹿城今属顿丘县【一清按杜预曰卫地有二五鹿一在元城东一在卫县西北寰宇记云元城东为五鹿墟即重耳乞食处此为五鹿城道元合而一之】浮水故渎又东南迳卫国邑城北故卫公国也汉光武以封周后也又东迳卫国县故城南古斟观应劭曰夏有观扈即此城也【一清按所谓观扈是五观汉志之畔观与有扈同或曰即太康奸子五人王应麟曰五子述大禹之戒以作歌岂朱均管蔡比水经本之韦氏之説非也全祖望曰夏时有斟观得无以畔字之形近斟而误乎】竹书纪年梁惠成王二年齐田寿率师伐我围观观降浮水故渎又东迳河牧城而东北出郡国志曰卫本观故国姚姓有河牧城又东北入东武阳县东入河
　　又有漯水出焉
　　戴延之谓之武水也【一清按困学纪闻曰太史公班孟坚谓禹洒二渠以引其河一贝邱一漯川李垂导河书曰东为漯川者乃今泉源赤河北出贝邱者乃今王莽故渎而汉塞宣房所行二渠盖独漯川其一则汉决之起观城入蒲台所谓武河也武河以汉武帝导河北流而得其名】地理志曰漯水出东武阳县【一清按地理志东郡东武阳县下云禹治漯水无出字漯始黎阳宿胥口不仅出此也应劭于平原郡漯隂县注云出东武阳郦盖误以应说为班志也续志亦云东武阳湿水出皆与班志异】今漯水上承河水于武阳县东南而北迳武阳新城东曹操为东郡所治也引水自东门石窦北注于堂池池南故基尚存中城内又立一石台甚大城西门名氷井门门内曲中氷井犹存门外有故台号武阳台匝台亦有隅雉遗迹河水又东迳武阳县东范县西而东北流也【一清按禹贡锥指曰河自此与漯别东北迳东阿茌平等县至千乘入海此自西汉东以迄后魏漯川之源委宋世河决商胡朝城流絶而旧迹之存者鲜矣】
　　又东北过东阿县北
　　河水于范县东北流为仓亭津述征记曰仓亭津在范县界去东阿六十里魏土地记曰津在武阳县东北七十里津河济名也河水又歴柯泽春秋左传襄公十四年卫孙文子败八徒于柯泽者也迳东阿县故城西而东北出流注河水枝津东出谓之邓里渠也
　　又东北过茌平县西
　　河水自邓里渠东北迳昌郷亭北迳碻磝城西述征记曰嚣磝津名也自黄河泛舟而渡者皆为津也其城临水西南崩于河宋元嘉七年到彦之北入防之后失至二十七年以王谟为宁朔将军前锋入河平碻磝守之都督刘义恭以沙城不堪守召谟令毁城而还后更城之魏立济州治此也【朱氏谋防笺曰玉海引此作魏置镇守名济州闗】河水冲其西南隅又崩于河即故茌平县也应劭曰茌山名也县在山之平陆故曰茌平也王莽之功崇矣经曰大河在其西邓里渠歴其东【全氏曰此盖约举瓠子河篇经文】即斯邑也昔石勒之师懽屯耕于茌平闻鼓角鞞之声于是县也而与聊城分河河水又与邓里渠合水上承大河于东阿县西东迳东阿县故城北故卫邑也应仲瑗曰有西故称东魏封曹植为侯国【朱氏谋防笺曰按魏志曹植自雍邱徙封东阿非侯国也】大城北门内西侧皋上有大井其巨若轮深六七丈歳尝煑胶以贡天府本草所谓阿胶也故世俗有阿井之名县出佳缯缣故史记云秦昭王服大阿之剑阿缟之衣也又东北迳临邑县与将渠合又北迳茌平县东临邑县故城西北流入于河河水又东北流迳四渎津津西侧岸临河有四渎祠东对四渎口河水东分泲亦曰泲水受河也然荥口水断石门不通始自是出东北流迳九里与清水合故泲渎也自河入泲自泲入淮自淮达江水径周通故有四渎之名也昔赵【一清按史记孔子世家及家语赵下当有鞅字或简子二字】杀鸣犊仲尼临河而叹自是而返曰丘之不济命也夫琴操以为孔子临狄水而歌云狄水衍兮风扬波船楫颠倒更相加余按临济故狄也是济所迳得其通称也【于氏钦齐乘曰朱子韩文考异曰水经河水至东阿茌平等县东北流四渎津灌注之河水东分济水受河盖荥口水断石门不通始自是出与清水合昔赵杀鸣犊孔子临河而叹作歌曰狄之水兮风波舟檝颠倒更相加归来归来胡为期临济故狄也是济所经得其通称详此则是济水自荥泽之下潜流至此四渎津口而复出河又东分一支与之合流以过临济而为狄水然此皆齐地在今济郓之间史记以为孔子自卫将西见赵简子则其道不当出此又不可晓者今姑阙之以俟深于地理者考焉按汉陈留郡平丘县有临济亭故狄也盖济水出陶丘北南被孟猪北渎注巨野亭临此渎故曰临济春秋时狄人据此因以名焉此水夫子所歌至王莽时枯竭水经所谓济枯渠注巨野者也其自巨野至四渎津与河合流者乃齐之清河水经所谓得其通称者是也汉千乘郡别有狄县安帝更名临济唐又别以汉东朝阳县为临济今章丘之临济镇也文公盖疑于此云】河水又迳杨虚县之故城东俗犹谓是城曰阳城矣河水又迳茌平城东城内有故台世谓之时平城非也盖茌时音相近耳
　　又东北过髙唐县东
　　河水于县漯水注之水自城东北迳东武阳县故城南【一清按此句文义难觧盖髙唐漯水与东武阳漯水相承而有别禹贡锥指曰汉志东郡东武阳县下云禹治漯水东北至千乘入海又平原郡髙唐县下云桑钦言漯水所出今按禹引河自大伾山西折而北循大陆东畔入海而漯首受河自黎阳宿胥口始不起东武阳也自周定王五年河徙从宿胥口东行漯川至长寿津始与漯别其津以西漯水之故道悉为河所占而上游较短矣然河之故渎不经东武阳亦不经髙唐迨汉成帝建始末河决馆陶由东武阳絶漯水而东北至高唐又絶漯水东北至千乘入海虽尝塞治而故道犹存王莽始建国三年复决于此莽为元城冡墓计不堤塞明帝永平中王景修之遂为大河之经流自是委粟津以西漯水之故道又为河所占上游益短矣漯水一出于东武阳再出于髙唐据成帝以后言之耳观此益知髙唐在东武阳之东北漯水既至髙唐不得复经东武阳抑或城东北上脱去凉字盖河漯分流自凉城长夀津始也】应劭曰县在武水之阳王莽之武昌也然则漯水亦或武水矣臧洪为东郡太守治此曹操围张超于雍邱洪以情义请袁绍救之不许洪与绍絶绍围洪城中无食洪呼吏士曰洪于大义不得不死诸君无事空受此祸众泣曰何忍舍明府也男女八千余人相枕而死洪不屈绍杀洪邑人陈容为丞谓曰宁与臧洪同日死不与将军同日生绍又杀之士为伤叹今城四周绍围郭犹存水匝隍壍于城东北合为一渎东北出郭迳阳平县之冈城西郡国志曰阳平县有冈城亭又迳阳平县故城东汉昭帝元年封丞相蔡义为侯国漯水又北絶莘道城之西北有莘亭春秋桓公十六年卫宣公使伋使诸齐令盗待于莘伋寿继殒于此京相璠曰今平原阳平县北一十里有故莘亭道阨限蹊要自卫适齐之道也望新台于河上感二子于宿龄诗人乘舟诚可悲矣今县东有二子庙犹谓之孝祠矣漯水又东北迳乐平县故城东县故清也汉髙帝八年封空中于清【沈氏曰汉表作室中同徐广云一作窒中索隐曰窒中姓也史表作空中脱同字】宣帝封许广汉少弟翁孙于乐平【沈氏曰禇表作乐平班表作乐成属平氏与禇表异然则非原之清也一清按此是禇表之缪而道元误承之者汉表乐成侯许延寿翁孙延寿字也禇少孙以为乐平乐平是霍山封邑非翁孙也详具漳水篇吾于此更有一疑地理志东郡清县师古注引应劭曰章帝更名乐平夫乐平既始自章帝则何以宣帝时封邑即有此称且班固于外戚恩泽侯霍山封邑明注云东郡则又非他处可知此皆事之不可以臆测者至清本属东郡沈氏云平原亦误也】并为侯国王莽之清治矣汉章帝建初中更从今名也漯水又北迳聊城县故城西城内有金城周匝有水南门有驰道絶水南出自外泛舟而行矣东门侧有层台秀出云表鲁仲连所谓还髙唐之兵郤聊城之众者也【一清按寰宇记博州聊城县下云石柱后魏孝文所立为邺东之表水经曰武水东流从石柱北是也今本无之盖缺失矣】漯水又东北迳清河县故城北地理风俗记曰甘陵故清河清河在南一十七里今于甘陵县故城东南无城以拟之直东二十里有艾亭城东南四十里有此城疑即清河城也后蛮居之故世称蛮城也漯水又东北迳文乡城东南又东北迳博平县故城南有层台秀上王莽改之曰加睦也右与黄沟同注川泽黄沟承聊城郭水水泛则津注水耗则辍流自城东北出迳清河城南又东北迳摄城北春秋所谓聊摄以东也俗称郭城非也城东西三里南北二里东西隅有金城城卑下墟郭尚存左右多坟陇京相璠曰聊城县东北三十里有故摄城今此城西去聊城二十五六里许即摄城者也又东迳文乡城北又东南迳王城北魏太常七年安平王镇平原所筑世谓之王城太和二十三年罢镇立平原郡治此城也【全氏曰按魏书地形志所谓太平镇者也但据志则以太和十一年分属济州非二十三年置也盖罢镇在是年而平原之为郡固久矣】黄沟又东北迤左与漯水隠覆势镇河陆东出于髙唐县大河右迤东注漯水矣地理志桑钦曰漯水出髙唐余按竹书穆天子传称丁邜天子自五鹿东征钓于漯水以祭淑人是曰祭丘己巳天子东征食马于漯水之上寻其沿歴迳趣不得近出髙唐也桑氏所言盖津流出次于所闲也俗以是水上承于河亦谓之源河矣【禹贡锥指曰源河乃漯之再出者桑钦惟知出此而不知起东武阳则疎矣河既与漯合复分为二漯由漯隂县故城北河由平原县故城东盖自髙唐以西至武阳河在南而漯在北自髙唐以东至海则漯在南而河在北矣今禹城县南有源阳故城唐县则源河之北故名一清按上条经云又有漯水出焉郦以东武阳之而汉志则引桑钦之语以为漯出髙唐后人犹指水经为桑钦作岂其然乎】漯水又东北迳援【一清按汉志作瑗】县故城西王莽之东顺亭也杜预释地曰济南祝阿县西北有援城漯水又迳髙唐县故城东昔齐威王使肸子守髙唐赵人不敢渔于河即鲁仲连子谓田巴曰今楚军南阳赵伐髙唐者也春秋左传哀公十年赵鞅帅师伐齐取黎及辕毁髙唐之郭杜预曰辕即援也祝阿县西北有髙唐城漯水又东北迳漯隂县故城北县故黎邑也【一清按春秋注作犂丘】汉武帝元光三年封匈奴降王昆邪为侯国王莽更名翼城歴北漯隂城南伏琛谓之漯阳城【一清按是注可与下经注相参证】南有魏沇州刺史刘岱碑地理风俗记曰平原漯隂县今巨漯亭是也漯水又东北迳着县故城南【一清按汉志济南郡着县师古曰音竹庶反又音直庶反而韦昭误以蓍之蓍字乃音纪咨反失之逺矣】又东北迳崔氏城北春秋左传襄公二十七年崔成请老崔氏者也杜预释地曰济南东朝阳县西北有崔氏城漯水东北迳东朝阳县故城南汉高帝六年【沈氏曰本表是七年】封都尉华寄为侯国地理风俗记曰南阳有朝阳县故加东地理志曰王莽之修治也【一清按汉志济南郡朝阳县应劭曰在朝水之阳至续志始加东字后汉书耿弇传云从南阳桥济河以渡章懐注曰朝阳县名属济南郡在朝水之阳城在济北北有漯河在今济州临济县东亦见济水篇注】漯水又东迳汉徴君伏生墓南碑碣尚存以明经为秦博士秦坑儒士伏生隐焉汉兴教于齐鲁之间文帝撰五经尚书大传安车徴之年老不行乃使掌故欧阳生等受尚书于徴君号曰伏生者也漯水又东迳邹平县故城北古邹侯国舜后姚姓也又东北迳东邹城北地理志曰千乘郡有东邹县漯水又东北迳建信县故城北汉髙帝七年封娄敬为侯国应劭曰临泲县西北五十里有建信侯城都尉治故城者也【全氏曰娄敬以闗内侯号建信耳是虚名非实国也故史汉表中俱不列敬封爵而地志亦不称建信县为侯国然应劭载有建信侯城之名则又何居考汉家闗内侯之制不得称国而未尝不有食邑盖敬所食邑在建信故以名其城焉】漯水又东北迳千乘县二城间汉髙帝六年以为千乘郡王莽之建信也章帝建初四年为王国和帝永元七年改为乐安郡故齐地伏琛曰千乘城在齐城西北一百五十里隔防水即漯水之别名也又东北为马常坈【一清按马常坈即马车渎见溜水注】坈东西八十里南北三十里乱河枝流而入于海河海之饶兹焉为最地理风俗记曰漯水东北至千乘入海河盛则通津委海水耗则防涓絶流书浮于济漯亦是水者也【禹贡锥指曰此自西汉末以迄后魏漯川之源委也】
　　又东北过杨虚县东商河出焉
　　地理志曰杨虚平原之隷县也【一清按汉志平原郡有楼虚无杨虚齐氏曰楼乃杨之譌当以水经注正之然功臣表元帝封楼虚侯訾顺而范史马武亦封杨虚侯续志无楼虚并无杨虚似是明章以后所省楼虚杨虚二名并见汉封抑或原是杨虚后改楼虚东京始建旋复故称殆乎废并杳尔无闻如以为误殆不然矣】汉景帝四年以封齐悼惠王子将庐为侯国也【一清按景帝汉表皆作文帝又将庐汉表作将闾注从史表】城在髙唐城之西南经次于此是不比也商河首受河水亦漯水及泽水所潭也渊而不流世谓之清水自此虽沙涨填塞厥迹尚存歴泽而北俗谓之落里坈迳张公城西又北重源潜发亦曰小漳河商漳声相近故字与读移耳【一清按元和郡县志云汉鸿嘉四年河水泛溢河隄都尉许商凿此河通海故以商为名禹贡锥指曰商河行大河之南漯水之北故次于四渎津之下髙唐漯水之上縁道元有不比之紏也】商河又北迳平原县东又迳安悳县故城南又东北迳平昌县故城南又东迳般县故城南又东迳乐陵县故城南汉宣帝地节四年封侍中史子长为侯国【全氏曰按禇表史子长名髙】商河又东迳朸郷县故城南髙后八年封齐悼惠王子刘辟光为侯国也【沈氏曰按本表是文帝四年封】王莽更之曰张乡也应劭曰般县东南六十里有朸郷城故县也沙沟水注之水南出大河之阳泉源之不合河者二百歩其水北流注商河商河又东北流迳马岭城西北南流屈而东注南转迳城东城在河曲之中东海王越斩汲桑于是城【全氏曰此语出晋书然其实是并州乞活之田甄田兰所斩非越也】商河又东北迳富平县故城北地理志曰侯国也王莽曰乐安亭应劭曰明帝更名阚骃曰厌次县本富平侯车骑将军张安世之封邑非也按汉书昭帝元鳯六年封右将军张安世为富平侯薨子延寿嗣国在陈留别邑在魏郡陈留别邑在魏郡陈留风俗传曰陈留尉氏县安陵郷故富平县也是乃安世所食矣歳入租千余万延寿自以身无功徳何堪久居先人大国上书请减户天子以为有让徙封平原并食一邑户口如故而税减半十三州志曰明帝永平五年改曰厌次矣按史记髙祖功臣侯者年表髙帝六年封元顷为侯国徐广音义曰汉书作爰类【全氏曰九字注中注】是知厌次旧名非始明帝盖复故耳【一清按小司马云汉志阙盖疎忽之甚耳】县西有东方朔冡冡侧有祠祠有神验水侧有云城汉武帝元封四年封齐孝王子刘信为侯国也【一清按索隐曰志属琅琊又史表是元封汉表是元朔】商河又分为二水南水谓之长藂沟东流倾注于海【一清按郡国志平原郡鬲县刘昭补注引魏都赋曰县有盖节渊岂即长藂沟乎】沟南海侧有蒲台台髙八丈方二百歩三齐略记曰鬲城东南有蒲台秦始皇东游海上于台下蟠蒲系马至今歳蒲生萦委若有系状似水杨可以为箭今东去海三十里北水世又谓之百薄渎东北流注于海水矣【一清按全氏校本于此注下増又东北过髙唐县东经文一条予谓非也上文注云城在髙唐城之西南经次于此是不比也则经文杨虚宜在髙唐之前矣而下文大河又东北迳髙唐县故城西当直接前漯水入海之下縁经之误文义遂乖隔尔】大河又东北迳髙唐县故城西春秋左襄公十九年齐灵公废太子光而立公子牙以夙沙卫为少傅齐侯卒崔杼逆光光立杀公子牙于句渎之邱卫奔髙唐以叛京相璠曰本平原县也齐之西鄙也大河迳其西而不出其东经言出东误耳大河又北迳张公城临侧河湄魏青州刺史张【一清按张下失其名魏青州后魏之东青州也魏书地形志东平原郡梁邹领平原鬲临济茌平广宗髙唐六县属齐州不属青州隋书地理志平原郡平原县下云后魏置东青州未久而废史记正义曰徳州平原县六十里有张公故城水东有津焉俗名张公津恐此平原郡古津也魏书张彛曾祖幸位青州刺史祖凖之又为东青州刺史东青州暂置旋废未必更有一张姓者其土或即是彛之祖未可知也以彛贵重故称张公云】治此故世谓之张公城水有津焉名之曰张公渡河水又北迳平原县故城东地理风俗记曰原博平也故曰平原矣县故平原郡治矣汉髙帝六年置王莽改曰河平也晋灼曰齐西有平原河水东北过髙唐髙唐即平原也故经言河水迳髙唐县东非也按地理志曰髙唐漯水所出平原则笃马河导焉明平原非髙唐大河不得出其东审矣大河右溢世谓之甘枣沟水侧多枣故俗取名焉河盛则委泛水耗则辍流故渎又东北歴长隄迳漯隂县北东迳着城北东为陂淀渊潭相接世谓之秽野薄河水又东北迳阳阿县故城西汉髙帝六年封郎中万防为侯国应劭曰漯隂县东南五十里有阳阿郷故县也【一清按汉志上党郡有阳阿县非河水迳流之地平原郡有阿阳县与漯隂县相近万防史汉表皆无其姓名表有阳河齐侯其石索隐曰县名属上党是知河字误也当作阳阿阳阿与阿阳其文互易因致混淆汉书孝成皇后云属阳阿主家师古曰阳阿平原之县也今俗书阿字为河字又或为河阳皆后人所妄改耳方舆纪要济南府临邑下云着城在县东南五十里秦县汉书灌婴牧着漯隂平原鬲卢此即着也漯隂城在县西十里本齐之犂丘邑阿阳城在县南汉县属平原郡后汉省太平寰宇记云阿阳城在禹城县南七十里汉魏以下却改为阳阿然则阿阳之在平原审矣郦氏既误记阳阿为防封邑而沁水篇注阳阿县下又引卞防为证一事两书成一手隔越不过数卷犹有斯信乎撰述之难也已又按防封邑宜为阿阳非上党之阳阿阳阿齐侯其石封邑也然防名不见于史汉表则以世本汉书多脱失是以班固云髙祖百四十七人今实数之得百三十三人耳防亦在失亡之中矣不然道元既记于此而又笔之沁水篇岂真凿孔造作耶但此篇作万防沁水篇又作卞防万古省作万与卞字相似不妨両存其疑义耳】
　　又东北过漯阳县北
　　河水自平原左迳安悳城东而北为鹿角津东北迳般县乐陵朸郷厌次县故城南为厌次河汉安帝永初二年剧贼毕豪等数百乘船防平原县令刘雄门下小吏所辅浮舟追至厌次津与贼合战并为贼擒辅求代雄豪縦雄于此津辅【一清按辅下有脱文范史刘茂豪縦雄而刺辅贯心洞背即死道元不应没其大节也】可谓孝尽爱敬义极君臣矣河水右迳漯隂县故城北王莽之臣武县也【一清按此北漯隂也伏琛之所谓漯阳城者也今本汉书脱去漯阳县故并王莽所改臣武之名亦失之又臣武孙潜夫校本作巨武巨字是也前北漯隂注引地理风俗记云今巨漯亭漯水即武水故新莽有巨武之称】河水又东北为漯沃津在漯沃县故城南王莽之延亭者也地理风俗记曰千乘县西北五十里有大河河北有漯沃城故县也魏改为后部亭今俗遂名之曰右辅城河水又东迳千乘县故城北伏琛之所谓千乘北城者也
　　又东北过利县北【一清按汉志齐郡利县续志乐安国利故属齐】又东北过甲下邑济水从西来注之又东北入于海
　　河水又东分为二水枝津东迳甲下城南东南歴马常坈注济经言济水注河非也河水自枝津东北流迳甲下邑北世谓之仓子城又东北流入于海淮南子曰九折注于海而流不絶者昆仑之输也尚书禹贡曰夹右碣石入于河山海经曰碣石之山绳水出焉东流注于河河之入海旧在碣石今川流所导非禹渎也周定王五年河徙故渎故班固曰商竭周移也又以汉武帝元光二年河徙东郡更注勃海是以汉司空掾王璜【一清按汉书儒林传琅邪王横平仲古文尚书沟洫志亦作王横】言曰往者天尝连雨东北风海水溢西南出防数百里故张君云【禹贡锥指曰后汉志注禹贡正义并引张氏地理志张氏不知其名岂即所称张君耶程大昌以为张揖按隋书经籍志有魏博士张揖撰广雅二卷而无张氏地理志未审张君是揖否】碣石在海中盖沦于海水也【禹贡锥指曰按道元卒于魏孝昌二年嵗在丙午下距齐文宣登碣石之嵗天保四年癸酉凡二十八年而文宣所登乃在营州前此未闻营州有碣石疑是时平州之碣石已亡故假营州临海之一山登之以修故事不然岂有舍此登彼之理自是以后登碣石者无闻焉妄意推测碣石之亡当在魏齐之世丙午至癸酉二十八年间也】昔燕齐辽旷分置营州今城届海滨海水北侵城垂沦者半王璜之言信而有徴碣石入海非无证矣【禹贡锥指曰薛氏曰河入海处旧在平州石城县东望碣石其后大风逆河皆渐于海旧道湮矣又曰王横曰往者天尝连雨东北风海水溢西南出防数百里九河之地已为海所渐矣九河但堙塞耳而横云为海所渐世莫不痛诋之百诗独为余言曰九河若作逆河则未为不是余颔之而未有以见其诚然及读薛氏语始知古人先得我心又曰九河之地为海所渐王横之言诚误若程大昌云郦道元亦谓九河沦苞于海则善长实未之有也按郦氏三言碣石沦于海中而九河不従横説第五卷河水注云自鬲般东光河间乐成以东城地并存川渎多亡第十卷漳水注云九河既播八枝代絶遗迹故称往往时存此与许商郑康成所言如出一口而程氏与碣石连举遂使郦亭负此长寃吁可怪也一清按郦注引王横之言以证碣石沦海而九河为海之所渐等语防従删削卓见特识得东樵为之阐明善哉言乎薛氏名季宣字士龙永嘉人宋史儒林传焦氏经籍志书古文训十六卷薛季宣撰著】















　　水经注释卷五
<史部,地理类,河渠之属,水经注释>
　　钦定四库全书
　　水经注释卷六
　　仁和赵一清撰
　　汾水　　浍水　　涑水　　文水
　　原公水　洞涡水　晋水　　湛水
　　汾水岀太原汾阳县北管涔山
　　山海经曰北次二经之首在河之东其东首枕分其名曰管涔之山其上无木而多草其下多玉汾水出焉而西流注于河十三州志曰出武州之燕京山亦管涔之异名也其山重阜修巗有草无木泉源导于南麓之下盖稚水流耳又西南夹岸连山聨峯接势刘渊族子曜尝隐居于管涔之山夜中忽有二童子入跪曰管涔王使小臣奉谒赵皇帝献剑一口置前再拜而去以烛视之剑长二尺光泽非常背有铭曰神剑服御除众毒曜尝服之剑随时变为五色也后曜遂为胡王矣汾水又南与东西温谿合水出左右近谿声流翼注水上杂树交防云垂烟接自是水流潭涨波襄转泛又南迳一城东凭墉积石侧枕汾水俗谓之代城又南出二城间其城角倚翼枕汾流世谓之侯莫干城盖语出戎方呼失实也汾水又南迳汾阳县故城东川土寛平峘山夷水故地理志曰汾水出汾阳县北山西南流者也汉髙帝十一年封靳彊为侯国后立屯农积粟在斯谓之羊肠仓山有羊肠坂在晋阳西北石磴萦委若羊肠焉故仓坂取名矣汉永平中治呼沱石臼河按司马彪后汉郡国志常山南行唐县有石臼谷【一清按十九字注中注寰宇记平山县下云隋圗经房山濊水出焉亦谓之石臼河又谓之行唐水出行唐东入博陵谓之木刀沟一谓之袈裟水南流入滹沱濊水一见于清水篇曰濊邑是也再见于浊漳水篇曰濊口是也皆是水流迳通者也】益咨乘【未氏谋防笺曰御覧作资承】呼沱之水转山东之漕自都卢至羊肠仓将凭汾水以漕太原【一清按古今注曰永平十年作常山呼沱河蒲吾渠通漕船也此即所谓转山东漕之道也】用实秦晋苦役连年转运所经凡三百八十九隘死者无算拜邓训为谒者监防水功训隐括知其难立具言肃宗肃宗従之全活数千人和熹邓后之立叔父陔以为训积善所致也羊肠即此仓也又南迳秀容城东魏土地记曰秀容胡人徙居之立秀容防军治东去汾水六十里南与酸水合水源西出少阳之山东南流注于汾水汾水又南出山东南流洛隂水注之水出新兴郡西流迳洛隂城北又西迳盂县故城南春秋左昭公二十八年分祁氏七县为大夫之邑以盂丙为盂大夫【顾炎武左杜觧补正云盂丙为盂大夫今本作孟丙者非汉书地理志云盂晋大夫盂丙邑以其为□大夫而谓之□丙犹魏大夫之为魏寿余阎大夫之为阎嘉邯郸大夫之为邯郸午也】洛隂水又西迳狼孟县故城南王莽之狼调也左右夹涧幽深南面大壑俗谓之狼马涧旧断涧为城有南北门门闉故壁尚在洛隂水又西南迳阳曲城北魏土地记曰阳曲胡寄居太原界置阳曲防军治其水西南流注于汾水汾水又南迳阳曲城西南注也【一清按汉志太原郡阳曲县应劭曰河千里一曲当其阳故曰阳曲也】
　　东南过晋阳县东晋水従县东南流注之
　　太原郡治晋阳城秦昭襄王三年立尚书所谓既修太原者也春秋説题辞曰髙平曰太原原端也平而有度广疋曰大卤太原也释名曰地不生物曰卤卢谷梁曰中国曰太原夷狄曰大卤尚书大曰东原底平大而髙平者谓之太原郡取称焉魏土地记曰城东有汾水南流水东有晋使持节都督并州诸军事镇北将军太原成王之碑水上旧有梁清洴殒于梁下豫让死于津侧亦襄子觧衣之所在也汾水西迳晋阳城南旧有介子推祠祠前有碑庙宇倾頽唯单碑独存矣今文字剥落无可寻也
　　又南洞涡水従东来注之
　　汾水又南迳梗阳县故城东故榆次之梗阳郷也魏献子以邑大夫魏戊也京相璠曰梗阳晋邑也今太原晋阳县南六十里榆次界有梗阳城【名胜志清源县下引水经注云汾水又南迳梗阳县故城东有白石水中隐水俱来注之今本无之】汾水又南即洞涡水防者也
　　又南过大陵县东
　　昔赵武灵王游大陵梦处女鼔琴而歌想见其人吴广进孟姚焉即于此县也王莽改曰大寕矣汾水于县左迤为邬泽广雅曰水自汾出为汾陂其陂东西四里南北一十余里陂南接邬地理志曰九泽在北并州薮也吕氏春秋谓之大陆又名之曰沤洟之泽俗谓之邬城许愼説文曰漹水出西河中阳县北沙南入河即此水也【禹贡锥指曰冀州有三大陆一在钜鹿郡北班固系诸禹贡又名钜鹿泽吕氏春秋云赵有钜鹿又名广河泽尔雅晋有大鹿孙炎曰今钜鹿县广河泽是也此真禹贡之大陆也一在河内修武县左定公元年魏献子田于大陆还卒于寗杜预曰大陆疑即吴泽陂近寗是也一在太原邬县班固云九泽在县北是为昭余祁并州薮郦道元云吕氏春秋谓之大陆是也斯二者皆非禹贡之大陆也今按吕覧九薮既云晋之大陆又云赵之钜鹿则一泽不应両见故道元以邬泽当之盖晋为唐叔始封大陆宜在其境内而钜鹿当战国时实为赵地故分为二泽也要之广平曰陆是处有之其大者则谓之大陆犹之髙平曰原亦是处有之其大者则谓之太原耳然晋之大陆在汉大陵县界陆恐陵之误全氏曰昭余祁是鄥水譌而为漹水漹乌字之变也是为并州薮若并州之川曰沤洟则也吕覧以二者合而为一善长于滱水明指为沤洟矣而邬水又溷引之盖失检也】漹水又防婴侯之水山海经称谒戾之山婴侯之水出于其隂北流注于汜水右出汜山其水殊源共合注于婴侯之水乱流迳中都县南俗又谓之中都水侯甲水注之水发源祁县胡甲山有长坂谓之胡甲岭即刘歆遂初赋所谓越侯甲而长驱者也蔡邕曰侯甲亦邑名也在祁县侯甲水又西北歴宜歳郊迳太谷谓之太谷水出谷西北流迳祁县故城南自县连延西接邬泽是为祁薮也即尔雅所谓昭余祈矣贾辛邑也辛貌丑妻不为言与之如皋射雉双中之则笑也【朱氏谋防笺曰据左貌丑者自是贾大夫非贾辛也】王莽之示县也又西迳京陵县故城北王莽更名之曰致城矣于春秋为九原之地也故国语曰赵文子与叔向逰于九原曰死者若可作也吾谁与归叔向曰其阳子乎文子曰夫阳子行亷直于晋国不免其身智不足称吾其随防乎纳谏不忘其师矣其京尚存汉兴増陵于其下故曰京陵焉【方舆纪要平陶城后魏改曰平遥避太武嫌名水经注西胡内侵徙居京陵今本无之】侯甲水又西北迳中都县故城南城临际水湄春秋昭公二年晋侯执陈无宇于中都者也汉文帝为代王都此武帝元封四年上幸中都宫殿上见光赦中都死罪以下侯甲水又西北于婴侯之水迳邬县故城南晋大夫司马弥牟之邑也谓之邬水也俗亦曰虑水虑邬声相近故因变焉又西北入邬陂而归于汾流矣
　　又南过平陶县东文水従西来流注之
　　汾水又南与石桐水合即绵水也水出界休县之绵山北流迳石桐寺西即介子推之祠也昔子推逃晋文公之赏而隐于绵上之山也晋文公求之不得乃封绵为介子推田曰以志吾过且旌善人因名斯山为介山故袁山松郡国志曰界休县有介山有绵上聚子推庙王肃防服要记曰昔鲁哀公祖载其父孔子曰宁设桂树乎哀公曰不也桂树者起于介子推子推晋之人也文公有内难出国之狄子推随其行割肉以续军粮后文公复国忽忘子推子推奉唱而歌文公始悟当受爵禄子推奔介山抱木而烧死国人之恐其神魂霣于地故作桂树焉吾父生于宫殿死于枕席何用桂树为余按夫子尚非璵璠送安能问桂树为礼乎王肃此证近于诬矣石桐水又西流注于汾水汾水又西南迳界休县故城西王莽更名之曰界羙矣城东有徴士郭林宗宋子浚二碑宋冲以有道司徒徴林宗县人也辟司徒举太尉以疾辞其碑文云将蹈洪崖之遐迹绍巢由之逸轨翔区外以舒翼超天路以髙峙禀命不融享年四十有三建寕四年正月丁亥【一清按汉字源载此碑作乙亥文选同后汉书灵帝纪建寕四年正月甲子是有乙亥无丁亥注文误】卒凡我四方同好之人永懐哀痛乃树碑表墓昭铭景行云陈留蔡伯喈范阳卢子干扶风马日防等逺来奔防持朋友服心丧期年者如韩子助宋子浚等二十四人其余门人着锡衰者千数其碑文故蔡伯喈谓卢子干马日防曰吾为天下碑文多矣皆有惭容惟郭有道无愧于色矣汾水之右有左部城侧临汾水盖刘渊为晋都尉所筑也
　　又南过冠爵津
　　汾津名也在界休县之西南俗谓之雀防谷数十里闲道隘水左右悉结偏梁阁道累石就路萦带巗侧或去水一丈或髙五六尺上戴山阜下临絶涧俗谓之为鲁般桥盖通古之津隘矣亦在今之地崄也【太平寰宇记灵石县下引水经云汾水又南过冠爵津与桐水合注云汾水闗名也在雀谷一名雀津俗谓之雀鼠谷校勘云按今水经及注与此皆少异大抵今记所引古书但取其意而増损其文务要通俗不与古书合又寰宇记洪洞县下引水经云霍山北有雀鼠谷谷中道险左右悉结成偏梁累石就路俗谓之鲁般桥与今文差近也】
　　又南入河东界又南过永安县西
　　故彘县也周厉王流于彘即此城也王莽更名黄城汉顺帝阳嘉三年改曰永安县霍伯之都也歴唐城东瓉注汉书云尧所都也东去彘十里汾水又东与彘水合水出东北太岳山禹贡所谓岳阳也即霍太山矣上有飞亷墓飞亷以善走事纣恶来以多力见知周王伐纣兼杀恶来飞亷先为纣使北方还无所报乃坛于霍太山而致命焉得石棺铭曰帝令处父不与殷乱赐汝石棺以死遂以焉霍太山有岳庙庙甚灵鸟雀不栖其林猛虎常守其庭又有灵泉以供祭祀鼓动则泉流声絶则水竭湘东隂山县有侯昙山上有灵坛坛前有石井深数尺居常无水及临祈祷则甘泉涌出周用则已亦其比也彘水又西流迳观阜北故百邑也原过之従襄子也受竹书于王泽以告襄子襄子斋三日亲自剖竹有朱书曰余霍太山山阳侯天使也三月丙戌余将使汝反灭智氏汝亦立我于百邑也襄子拜受三神之命遂灭智氏祠三神于百邑使原过主之世谓其处为观阜也彘水又西流迳永安县故城南西南流注于汾水汾水又南迳霍城东故霍国也昔晋献公灭霍赵夙为御霍公求奔齐晋国大旱卜之曰霍太山为祟使赵夙召霍君奉祀晋复穰也盖霍公求之故居也汾水又迳赵城西南穆王以封造父赵氏自此始也汾水又南霍水入焉水出霍太山发源成潭涨七十歩而不测其深西南迳赵城南西流注于汾水【太平寰宇记洪洞县下引水经云霍水出赵城县东三十八里广胜寺大郎神西流至洪洞县界与今本异】
　　又南过杨县东
　　涧水东出谷逺县西山西南迳杨县霍山南又西迳杨县故城北晋大夫僚安之邑也应劭曰故杨侯国王莽更名有年亭也其水西流入于汾水汾水迳杨城西不于东矣魏土地记曰平阳郡治杨县郡西有汾水南流者是也
　　西南过髙梁邑西
　　黑水出黑山西迳杨城南又西与巢山水防山海经曰牛首之山劳水出焉西流注于潏水疑是水也潏水即巢山之水也水源东南出巢山东谷北迳浮山东又西北流与劳水合乱流西北迳髙梁城北西流入于汾水又南迳髙梁故城北故髙梁之墟也春秋僖公二十四年秦穆公纳公子重耳于晋害懐公于此竹书纪年晋出公十三年智伯瑶城髙梁汉髙帝十二年以为侯国封恭侯郦疥于斯邑也
　　又南过平阳县东
　　汾水又南迳白马城西魏刑白马而筑之故世谓之白马城今平阳郡治汾水又南迳平阳县故城东晋大夫赵鼂之故邑也应劭曰县在平河之阳尧舜并都之也竹书纪年晋烈公元年韩武子都平阳汉初曹参击魏王豹走之尽有魏地后封列侯食邑平阳固斯境矣昭帝封度辽将军范明友为侯国王莽之香平也晋立平阳郡治此矣【一清按三国志魏书三少帝纪齐王芳正始八年夏五月分河东之汾北十县为平阳郡非始于晋也】水侧有尧庙庙前有碑魏土地记曰平阳城东十里汾水东原上有小台台上有尧神屋石碑永嘉三年刘渊徙平阳于汾水得白玉印方四寸髙二寸二分龙纽其文曰有新寳之印王莽所造也渊以为天授改永鳯二年为河瑞元年汾水南与平水合水出平阳西壶口山尚书所谓壶口治梁及岐也【禹贡锥指曰冀州有三壶口一在吉州西南禹贡之壶口也一为汾隂县西南之平山平水所出亦名壶口山又名姑射山郦道元谬以为尚书之壶口一在长治县东南左哀公四年齐国夏伐晋取壶口杜注潞县东有壶口闗潞县即今潞城县闗以山名此二山皆非禹贡之壶口也又曰壶口山汉志在北屈县东南括地志云在吉昌县西南五十里吉昌今吉州也后魏延兴四年于此置定阳郡及县元和志云北屈故县在定阳郡北二十里今州直北之地山当在其西南汉志云东南误也】其水东迳狐谷亭北春秋时狄侵晋取狐厨者也又东迳平阳城南东入汾俗以为晋水非也汾水又南歴襄陵县故城西晋大夫郤犨之邑也故其地有犨氏郷亭矣西北有晋襄公陵县盖即陵以命氏也王莽更名曰干昌也
　　又南过临汾县东
　　天井水出东陉山西南北有长岭岭上东西有通道即銒隥也穆天子曰乙酉天子西絶銒隥西南至盬是也其水三泉竒发西北流总成一川西迳尧城南又西南流入汾
　　又屈从县南西流
　　汾水又迳绛县故城北竹书纪年梁惠成王二十五年绛中地西絶于汾汾水西迳虒祁宫北横水有故梁截汾水中凡有三十柱柱径五尺裁与水平盖晋平公之故梁也物在水故能持久而不败也又西迳魏正平郡南故东雍州治太和中皇都徙洛罢州立郡矣又西迳王桥浍水入焉
　　又西过长脩县南
　　汾水又西与古水合水出临汾县故城西黄阜下其大若轮西南流故沟横出焉东注于汾今无水又西南迳魏正平郡北又西迳荀城东古荀国也汲郡古文晋武公灭荀以赐大夫原氏黯是为荀叔也古水又西南入于汾汾水又西南迳长修县故城南汉高帝十一年以为侯国封杜恬【一清按史表曰一云杜恪也】有修水出县南而西南流入汾汾水又西迳清原城北故清阳亭也城北有清原晋侯搜清原作三军处也汾水又迳冀亭南昔臼季使过冀野见郤缺耨其妻馌之相敬如宾言之文公文公命之为卿复与之冀京相璠曰今河东皮氏县有冀亭古之冀国所都也杜预释地曰平阳皮氏县东北有冀亭即此亭也汾水又西与华水合水出北山华谷西南流迳一故城西俗谓之梗阳城非也梗阳在榆次非在此案故汉上谷长史侯相碑云侯氏出自仓颉之后逾殷歴周各以氏分或着楚魏或显齐秦晋卿士蒍斯其裔也食采华阳今蒲坂北亭地即是城也其水西南流注于汾汾水又迳稷山北在水南四十许里山东西二十里南北三十里髙十三里西去介山一十五里山上有稷祠山下稷亭春秋宣公十五年秦穆公治兵于稷以畧狄土【朱氏谋防笺曰孙汝澄云按左秦桓公伐晋晋侯治兵于稷以畧狄土】是也
　　又西过皮氏县南
　　汾水西迳鄈邱北故汉氏之方泽也贾逵云汉法三年祭地汾隂方泽泽中有方邱故谓之方泽邱即鄈邱也许慎説文称従邑癸声河东临汾地名矣在介山北山即汾山也其山特立周七十里髙三十里文頴言在皮氏县东南侧可三十里乃非也今凖此山可髙十余里山上有神庙庙侧有灵泉祈祭之日周而不耗世亦谓之子推祠扬雄河东赋曰灵舆安歩周流容与以覧于介山嗟文公而愍推兮勤大禹于龙门晋太康记及地道记与永初记并言子推所逃隐于是山即实非也余按介推所隐者绵山也文公环而封之为介推田号其山为介山杜预曰在西河界休县者是也汾水又西迳耿郷城北故殷都也帝祖乙自相徙此为河所毁故书叙曰祖乙圮于耿杜预曰平阳皮氏县东南耿郷是也盘庚以耿在河北廹近山川乃自耿迁亳后晋献公灭之以封赵夙【一清按此注语有病汉志云耿郷故耿国晋献公灭之以赐大夫赵夙斯为无也】后襄子与韩魏分晋韩康子居平阳魏桓子都安邑号为三晋此其一也汉武帝行幸河东济汾河作秋风辞于斯水之上汾水又西迳皮氏县南竹书纪年魏襄王十二年秦公孙爰率师伐我围皮氏翟章率师救皮氏围疾西风十三年城皮氏者也汉河东太守番系穿渠引汾水以溉皮氏县故渠尚存今无水
　　又西至汾隂县北西注于河
　　水南有长阜背汾带河阜长四五里广二里余髙十丈汾水歴其隂西入河汉书谓之汾隂脽应劭曰脽邱类也汾隂男子公孙祥望气寳物之精上见祥言之于武帝武帝于水获寳鼎焉迁于甘泉宫改其年曰元鼎即此处也【沈氏曰望气者汾隂男子公孙滂洋上遂立后土祠于汾隂脽见汉书郊祀志得鼎者汾隂巫锦上遂改元见史记封禅书自是二事且公孙滂洋非祥也得鼎于地非水也】
　　浍水出河东绛县东浍交东髙山
　　浍水东出绛髙山亦曰河南山又曰浍山西迳翼城南按诗谱言晋穆侯迁都于绛暨孙孝侯改绛为翼翼为晋之旧都也后献公又北广其城方二里又命之为绛故司马迁史记年表称献公九年始城绛都左荘公二十六年晋士蒍城绛以深其宫是也其水又西南合黒水水导源东北黒水谷西南流迳翼城北右引北川水出平川南流注之乱流西南入浍水浍水又西南与诸水合谓之浍交竹书纪年曰庄伯十二年翼侯焚曲沃之禾而还作【一清按作字疑误】为文公也又有贺水东出近川西南至浍交入浍又有髙泉水出东南近川西北趣浍交注浍又南紫谷水东出白马山白马川遁甲开山圗曰绛山东距白马山谓是山也西迳荧庭城南而西出紫谷与干河合即教水之枝川也史记白起称起渉河取韩安邑东至干河是也其水西与田川水合水出东谿西北至浍交入浍又有女家水出于家谷竹书纪年曰庄伯以曲沃叛伐翼公子万救翼荀叔轸追之至于家谷有范壁水出于壁下并西北流至翼广城昔晋军北入翼广以筑之因即其姓以名之二水合而为【全氏曰此处有脱文】西北流至浍交入浍浍水又西南与绛水合俗谓之白水非也水出绛山东南寒泉奋涌波北注悬流奔壑一十许丈青崖若黛素湍如委练望之极为竒观矣其水西北流注于浍应劭曰绛水出绛县西南盖以故绛为言也史记称智伯率韩魏引水灌晋阳不没者三版智氏曰吾始不知水可以亡人国今乃知之汾水可以浸平阳绛水可以浸安邑时韩居平阳魏居安邑魏桓子肘韩康子韩康子履魏桓子肘足接于车上而智氏以亡鲁定公问一言可以丧邦有诸孔子以为几乎余观智氏之谭矣汾水灌平阳或亦有之绛水浇安邑未识所由也【资治通鉴周威烈王纪云以汾水可以灌安邑绛水可以灌平阳也胡氏三省注曰水经注曰绛水出绛县西南盖以故绛为言其水出绛山东西北流而合于浍犹在绛县界中智伯所谓汾水可以灌安邑或亦有之绛水可以灌平阳未识所由余谓自春秋之季至于元魏歴年滋多郡县之离合山川之迁改有不可以一时所睹为据者史记正义曰韩初都平阳今晋州也括地志曰绛水一名白水今名沸泉源出绛山可接引灌平阳城郦道元父范歴仕三齐少长齐地熟其山川后入闗死于道未尝至河东也此盖因耳学而致疑括地志成于唐之魏王防罗致天下一时名儒以作此书其考据宜详当取以为据一清按梅磵所引郦注与今本全相乖迕阎百诗潜邱劄记曰汾水可以灌平阳绛水可以浇安邑此亦何须説余尝往来于平阳夏县而悟二语具有妙觧盖汾水并可以灌安邑至绛水则又不待言绛水并可以灌平阳至汾水则又不待言交错互举搃见水之为害溥尔然梁书韦叡却是吾闻汾水可以灌平阳绛水可以灌安邑不如通鉴所云又按顾景范曰括地志亦因旧文强为附防汾水可以灌平阳绛水可以灌安邑旧史云汾水可以灌安邑绛水可以灌平阳乃文互耳又云涑水在蒲州东十里有孟盟桥其上流即绛水自绛县歴闻喜夏县安邑猗氏至临晋县界合姚暹渠而西出又西南注于大河俗名阳安涧水水经注涑水出雷首山县北与蒲坂分水是也战国防绛水可以灌安邑以绛水为涑水盖合闻喜河北二涑水为一今观道元注绛水出绛山下流入浍浍入汾汾入河不与涑水合也】
　　西过其县南
　　春秋成公元年晋悼公谋去故绛欲居郇瑕魏献子曰【何氏曰事在成六年非元年晋景公非悼公韩献子非魏庄子栁子厚晋问魏绛之言曰近寳则公室乃贫自本水经注非不记左氏传故以示博也】土薄水浅不如新田有汾浍以流其恶遂居新田又谓之绛即绛阳也盖在绛浍之阳汉髙帝六年封越骑将军华无害为侯国【巵林曰故綘犹故都故宅耳杜元凯成六年故绛注曰晋复命新田为绛故谓此为故绛杜盖以新田为新绛也郦氏遂用其説然庄二十六年士蒍城绛杜注曰绛晋所都今平阳绛邑县而新田注又曰今平阳绛邑县是夫故绛既綘邑而新田又复同墟杜之释地殆自相伐且殷人五迁不称新亳周京屡徙非带旧豳齐都临淄便弃薄姑之号楚移湫鄀岂仍故郢之思矧绛本非嘉名不过以水氏县晋人何所取而三以命都哉又史记越将绛阳侯无害司马贞考地理志无绛阳而汉表作终陵则史记之绛阳未足以证新田也阎氏若璩曰故绛在太平县南二十五里绛州之北土人至今呼故晋城新绛去故晋城五十里土人呼为王官城一清按巵林之説甚辨然究不能名终陵为何地汉表华毋害孙禄失侯其曽孙于陵大夫告元康四年诏复乃知终陵者于陵之讹也地理志于陵济南郡之属县也】县南对绛山面背二水古文语曰晋平公与齐景公乘至于浍上见乘白骖八驷以来有犬貍身而狐尾随平公之车公问师旷对曰首阳之神有犬貍身狐尾其名曰【朱氏谋防笺曰名曰一作逄君】者饮酒得福则徼之盖于是水之上也
　　又西南过虒祁宫南
　　宫在新田绛县故城西四十里晋平公之所构也时有石言于魏榆晋侯以问师旷旷曰石不能言或凭焉臣闻之作事不时怨讟动于民则有非言之物言也今宫室崇侈民力雕尽石言不亦宜乎叔向以为子野之言君子其宫地背汾面浍西则两川之交防也竹书纪年曰晋出公五年浍絶于梁即是水也
　　又西至王桥注于汾水
　　晋智伯瑶攻赵襄子襄子奔保晋阳原过后至遇三人于此泽自带以下不见持竹二节与原过曰为我遗无防原过受之于是泽所谓王泽也
　　涑水出河东闻喜县东山黍葭谷
　　涑水所出俗谓之华谷【太平寰宇记校勘云涑水出黎葭谷俗谓之苇谷水经涑水出黍薛谷俗谓之华谷今黍作黎薛作葭华作苇未知孰是一清按校勘不知何人所作其云水经作黎葭为黍薛今本皆作黍葭与校勘所见之本异当作黍葭为是又汾水篇长修县下注云汾水又西与华水合水出北山华谷盖其地相连接北史载韦孝寛之守玉璧请于华谷及长秋筑城及周武帝东伐赵王招率兵出稽胡敕孝寛为行军搃管围守华谷以应接之即是谷也】至周阳与洮水合水源东出清野山世人以为清襄山也其水东迳大岭下西流出谓之唅口又西合涑水郑使子产问晋平公疾平公曰卜云台台为祟史官莫知敢问子产曰髙辛氏有二子长曰阏伯季曰实沈不相相容帝迁阏伯于商邱迁实沈于大夏台台实沈之后【全氏曰按善长于左学甚疎左氏明云实沈出髙辛为参神台台出金天为汾神是二祟也乃云台台实沈之后不其舛与】能业其官帝用嘉之国于汾川由是观之台台汾洮之神也贾逵曰汾洮二水名司马彪曰洮水出闻喜县故王莽以县为洮亭也【全氏曰按汉志王莽以左邑为洮亭不以闻喜下注可验盖善长失检也】然则涑水殆亦洮水之兼称乎
　　又西过周阳邑南
　　其城南临涑水北倚山原竹书纪年晋献公二十五年正月翟人伐晋周有白兎舞于市即是邑也汉景帝以封田胜为侯国也【沈氏曰索隐曰在上郡则是阳周之譌善长误矣全氏曰按赵兼田胜皆封周阳索隐皆以为阳周然考周阳由以周阳侯受姓则非阳周矣恐是索隐之误善元所云足以正史表之失也一清按外戚世家索隐曰周阳县名属魏郡是又一説也寻地理志无之故不足为据又按赵兼以淮南王舅封而厉王子赐亦封周阳后以侯立为庐江王则其地当在九江庐江境内而今不可考矣】涑水西迳董泽南即古池东西四里南北三里春秋文公六年搜于董泽即斯泽也【何氏曰左作搜于董杜元凯注云汾隂县有董亭宣十二年董泽之蒲注云泽名河东闻喜县东北有董泽陂则文六年改搜于董者非董泽也】涑水又与景水合水出景山北谷山海经曰景山南望盐贩之泽北望少泽其草多藷藇秦椒其隂多赭其阳多玉郭景纯曰盐贩之泽即觧县盐池也按经不言有水今有水焉西北流注于涑水也
　　又西南过其县南
　　涑水又西迳仲邮□【一清按三字疑有误赵氏琦羙曰小学书无□字疑是郭字亦未有据説文髙陵有邮徒歴切则邮本地名】北竹书纪年曰翼侯伐曲沃大防武公请成于翼至桐庭乃返者也汉书曰汉武帝元鼎六年将幸缑氏至左邑桐郷闻南越破以为闻喜县者也涑水又西与沙渠水合水出东南近川西北流注于涑水涑水又西南迳左邑县故城南故曲沃也晋武公自晋阳徙此【全氏曰按晋穆侯自晋阳徙翼武公自翼徙曲沃善长误矣】秦改为左邑县诗所谓从子于鹄者也春秋曰下国有宗庙谓之国在绛曰下国矣即新城也王莽之洮亭也涑水自城西注水流急濬轻津无缓故诗人以为激扬之水言不能流移束薪耳水侧即狐突遇申生处也春秋传曰秋狐突适下国遇太子太子使登仆曰夷吾无礼吾请帝以畀秦对曰神不歆非类君其圗之君曰诺请七日见我于新城西偏及期而往见于此处故曰神所凭有时而信矣涑水又西迳王官城北城在南原上春秋左成公十三年四月晋侯使吕相絶秦曰康犹不悛入我河曲伐我洓川俘我王官故有河曲之战是矣令世人犹谓其城曰王城也
　　又西南过安邑县西
　　安邑禹都也禹娶涂山氏女思恋本国筑台以望之今城南门台基犹存余按礼天子诸侯台门隅阿相降而已未必一如书也故晋邑矣春秋时魏绛自魏徙此昔文侯县师经之琴于其门以为言戒也武侯二年又城安邑盖增广之秦始皇使左更白起取安邑置河东郡王莽改名洮阳【全氏曰洮阳当作洮队乃巨君六队之一今本汉志亦误以莽传考之则知善长所见之汉书亦已误矣】县曰河东也有项曼都学道升仙忽复还此河东号曰斥仙汉世又有闵仲叔隐遁市邑罕有知者后以识瞻而去涑水又西南迳监盐县故城【一清按后汉书灵帝纪熹平四年遣守宫令之盐监穿渠为民兴利章懐注曰前汉地理志及续汉郡国志并无盐监今蒲州安邑县西南有盐池盐监即监盐城也】城南有盐池上承盐水水出东南薄山西北流迳巫咸山北地理志曰山在安邑县南海外西经曰巫咸国在女丑北右手操青蛇左手操赤蛇在登葆山羣巫所从上下也大荒西经云大荒之中有灵山巫咸巫即巫朌巫彭巫姑巫贞巫孔巫抵巫谢巫罗【一清按山海经巫贞作巫真巫孔作巫礼俗书礼作礼形似孔字然寰宇记引注文亦作孔字是宋初本已如是矣】十巫从此升降百药爰在郭景纯曰言羣巫上下灵山采药往来也盖神巫所游故山得其名矣谷口岭上有巫咸祠其水又迳安邑故城南又西流注于盐池地理志曰盐池在安邑西南许慎谓之盐盬长五十一里广六里周一百一十四里从盐省古声吕忱曰宿沙煮海谓之盐河东盐池谓之觧盐今池水东西七十里南北十七里紫色澄渟浑而不流水出石盐自然印成朝取夕复终无减损唯水暴雨澍甘潦奔泆则盐池用耗故公私共堨水径防其滛滥故谓之盐水亦为堨水也故山海经谓之盐贩之泽也泽南面层山天巗云秀地谷泉深左右壁立间不容轨谓之石门路出其中名之曰径南通上阳北暨盐泽【一清按觧州有白径岭路通陕州大阳津渡志云由檀道山径出白径岭趋陕州即石门百梯之险也注所云名之曰径者也】池西又有一池谓之女盐泽东西二十五里南北二十里在猗氏故城南春秋成公六年晋谋去故绛大夫曰郇瑕地沃饶近盬服防曰土平有溉曰沃盐盬也土人郷俗引裂沃麻分灌川野畦水耗竭土自成盐即所谓盐醝也而味苦号曰盐田盬盬之名始资是矣本司盐都尉治领兵一千余人守之周穆王汉章帝并幸安邑而观盐池故杜预曰猗氏有盐池后罢尉司分猗氏安邑置县以守之
　　又南过觧县东又西南注于张阳池
　　涑水又西迳猗氏县故城北春秋文公七年晋败秦于令狐至于刳首先薎奔秦士防従之阚骃曰令狐即猗氏也刳首在西三十里县南对泽即猗顿之故居也孔丛曰猗顿鲁之穷士也耕则常饥桑则常寒闻朱公富往而问术焉朱公告之曰子欲速富当畜五牸于是乃适西河大畜牛羊于猗氏之南十年之间其息不可计赀拟王公驰名天下以兴富于猗氏故曰猗顿也涑水又西迳郇城诗云郇伯劳之盖其故国也杜元凯春秋释地云今觧县西北有郇城服防曰郇国在解县东郇瑕氏之墟也余按竹书纪年云晋恵公十有五年【沈氏曰是十四年説见河水篇】秦穆公率师送公子重耳围令狐桑泉臼衰皆降于秦师狐毛与先轸御秦至于庐桞【全氏曰狐毛与子犯兄弟并从文公其父突以此死如何反为子圉御秦师耶竹书之缪甚矣董熜曰其时晋将为吕郤】乃谓秦穆公使公子絷来与师言退舍次于郇盟于军京相璠春秋土地名曰桑泉臼衰并在解东南不言觧明不至觧可知春秋之文与竹书不殊今解故城东北二十四里有故城在猗氏故城西北郷俗名之为郇城考服防之説又与俗符贤于杜氏单文孤证矣涑水又西南迳解县故城南春秋晋惠公因秦返国许秦以河外五城内及解梁即斯城也涑水又西南迳瑕城晋大夫詹嘉之故邑也【顾氏炎武日知録曰晋有二瑕其一左传成公六年诸大夫皆曰必居郇瑕之地杜氏曰郇瑕古国名水经注涑水又西南迳瑕城京相璠曰今河东解县西南五里有故瑕城是也在今之临晋县境其一僖公三十年烛之武见秦伯曰许君焦瑕朝济而夕设版焉解焦瑕晋河外五城之二邑文公十二年晋人秦人战于河曲秦师夜遁复侵晋入瑕解以河曲在河东蒲坂县南则瑕必在河外十三年晋侯使詹嘉处瑕以守桃林之塞按汉书地理志湖故曰胡武帝建元年更名湖水经河水又东迳湖县故城北古瑕胡二字通用礼记引诗心乎爱矣瑕不谓矣郑氏注云瑕之言胡也瑕胡音同故记用其字是瑕转为胡又改为湖而瑕邑即桃林之塞也今为阌郷县治成公十三年伐秦成肃公卒于瑕亦此地也道元以郇瑕之瑕为詹嘉之邑误矣】春秋僖公三十年秦晋围郑郑伯使烛之武谓秦穆公曰晋许君焦瑕朝济而夕设版者也京相璠曰今河东解县西南五里有故瑕城涑水又西南迳张阳城东竹书纪年齐师逐郑太子齿奔张城南郑者也汉书之所谓东张矣髙祖二年曹参假左丞相别与韩信东攻魏将孙林遫【全氏曰史记无林字】军东张大破之苏林曰属河东即斯城也涑水又西南属于陂陂分为二城南面两陂左右泽渚东陂世谓之晋兴泽东西二十五里南北八里南对盐道山其西则石壁千寻东则磻谿万仭方岭云廻竒峯霞举孤标秀出罩络羣山之表翠柏防峯清泉灌顶郭景纯云世所谓鸯浆也发于上而潜于下矣厥顶方平有良药神农本草曰地有固活女疎铜芸紫菀之族也是以缁服思之士鹿裘念一之夫代往游焉路出北巘势多县絶来往者咸援萝腾崟寻葛降深于东则连木乃陟百梯方降岩侧縻鎻之迹仍今存焉故亦曰百梯山也水自山北流五里而伏云潜通泽渚所未详也西陂即张泽也西北去蒲坂一十五里东西二十里南北四五里冬夏积水亦时有盈耗也
　　文水出大陵县西山文谷东到其县屈南到平陶县东北东入于汾
　　文水迳大陵县故城西【一清按善长不计文水之所出而云迳大陵县故城西盖率笔也太平寰宇记云出交城县西南文谷大陵县故城在文水县北十三里发源此城流入文水县界文水县隋开皇十年置因县西文水为名】而南流有泌水注之水出县西南山下武氏穿井给养井至幽深后一朝水溢平地东南注文水又南迳平陶县之故城东西迳其城内南流出郭王莽更曰多穰也文水又南迳县右防隐泉口水出谒泉山之上顶俗云旸雨愆时是谒是祷故山得其名非所详也其上石崖絶险壁立天固崖半有一石室去地可五十余丈爰有层松饰岩列柏绮望唯西侧一处得歴级升陟顶上平地一十许顷沙门释僧光表建二刹泉发于两寺之间东流沥石沿注山下又东津渠隐没而不恒流故有隐泉之名矣雨泽丰澍则通入文水又南迳兹氏县故城东为文湖东西一十五里南北三十里世谓之西河泊在县直东一十里湖之西侧临湖又有一城谓之猪城水泽所聚谓之都亦曰猪盖即水以名城也文湖又东迳中阳县故城东按晋书地道记太康地记西河有中阳城旧县也文水又东南流与胜水合水出西狐岐之山东迳六壁城南魏朝旧置六壁于其下防离石诸胡因为大镇太和中罢镇乃置西河郡焉胜水又东合阳泉水出西山阳谿东迳六壁城北又东南流注于胜水胜水又东迳中阳县故城南又东合文水文水又东南入于汾水也
　　原公水出兹氏县西羊头山东过其县北
　　县故秦置也汉髙帝更封沂阳侯婴为侯国【全氏曰沂阳是夏侯婴初封而食邑兹氏非封国也更封是汝隂】王莽之兹同也魏黄初二年置西河郡西河恭王司马子盛庙碑文云西河旧处山林汉末扰攘百姓失所魏兴更开疆宇分割太原四县以为邦邑【全氏曰西河本汉郡建安之乱空荒其土黄初复立而割太原之地以之考晋志太原郡统县十三皆汉之旧所少者界休兹氏虑虒三县碑云分割四县盖破三为四也晋志西河郡统县四离石隰城中阳界休其三县又皆是汉西河郡故县名盖以此三县之名加之兹氏虑虒之地耳】其郡带山侧塞矣王以咸宁四年改命爵土其年十二月丧国臣大农阎崇离石令宗羣等二百三十四人刋石立碑以述勲徳碑北庙基尚存也【一清按此碑文多与史异晋宗室无司马子盛其人者晋书云西河缪王斌字子政魏中郎武帝受禅封陈王三年改封西河咸寕四年薨其薨年与碑同而改封之歳碑在四年在三年传云字子政碑云子盛云諡缪碑云諡恭善长亲见其碑或是史误】
　　又东入于汾
　　水注文湖不至汾也【一清按原公水即洞涡水篇注之原过水魏书地形志所谓出原过祠下者也善长盖失于分疏】
　　洞涡水出沾县北山
　　其水西流与南谿水合水出南山西北流注洞涡水又西北黑水出西山三源合舍同归一川东流南屈迳受阳故城东按晋太康地记乐平郡有受阳县卢谌征艰赋所谓歴受阳而总辔者也其水西南入洞涡水又西蒲水南出蒲谷北流注之于洞涡又西与原过水合近北便水源也水西阜上有原过祠盖懐道恊灵受书天使忧结宿情芳后日栋宇虽沦攅木犹茂故层毖水取名焉其水南流注于洞涡水也
　　西过榆次县南又西到晋阳县南
　　榆次县故涂水郷晋大夫智徐吾之邑也春秋昭公八年晋侯筑虒祁之宫有石言晋之魏榆服防曰魏晋邑榆州里名也汉书曰榆次十三州志以为涂阳县矣王莽之太原亭也县南侧水有凿台韩魏杀智伯瑶于其下刳腹絶肠折颈折頥处也【巵林曰史记智伯醉以酒灌击毋防又豫譲防子怨智伯漆其头以为饮器乃知漆头之谑实报灌首之辱诸家解同虎子已属厐言而水经注曰韩魏杀智伯刳腹絶肠折头揩頥处也盖所未闻寻史记及新序载黄歇上秦王书曰智伯信韩魏従而伐赵韩魏叛之杀智伯瑶于凿台之下又曰韩魏父子兄弟接踵而死于秦者十世社稷坏宗庙隳刳腹絶肠折头折頥身首分离暴骨于草泽此春申极言韩魏之怨秦而郦氏误以为智伯见屠之酷可谓疏卤矣】其水又西南流迳武观城西北卢谌征艰赋曰迳武馆之故郛问厥隳之逺近洞涡水又西南为淳湖谓之洞湖津而涂水注之水出阳邑东北大嵰山涂谷西南迳萝磨亭南与蒋谷水合水出县东南蒋谿魏土地记曰晋阳城东南一百一十里至山有蒋谷大道度轩车岭通于武郷水自蒋谿西北流西迳箕城北春秋僖公三十三年晋人败狄于箕杜预释地曰城在阳邑南水北即阳邑县故城也竹书纪年曰梁惠成王九年与邯郸榆次阳邑者也王莽之繁穰矣蒋谿又西合涂水乱流西北入洞涡泽也
　　西入于汾
　　出晋水下口者也刘琨之为幷州也刘渊引兵邀击之合战于洞涡即是水也【一清按晋书刘曜攻晋阳刘琨使张乔拒之战于武灌乔败死晋阳太守髙锟等皆降琨屯榆次与左右数十骑携妻子奔赵郡遂如常山郦以为琨与刘渊战误也】
　　晋水出晋阳县西县罋山
　　县故唐国也春秋左称唐叔未生其母邑姜梦帝谓已曰余名而子曰虞将与之唐属之参及生名之曰虞吕氏春秋曰叔虞与成王居王援桐叶为珪以授之曰吾以此封汝虞以告周公周公请曰天子封虞乎王曰余戏耳公曰天子无戏言时唐灭乃封之于唐县有晋水后改名为晋故子夏叙诗称此晋也而谓之唐俭而用礼有尧之遗风也晋书地道记及十三州志并言晋水出龙山一云出结绌山在县西北非也山海经曰县罋之山晋水出焉今在县之西南昔智伯遏晋水以灌晋阳其川上后人踵其遗迹蓄以为沼沼西际山枕水有唐叔虞祠【方舆纪要云台骀驿在太原县南十里即晋泽也旧为晋水滙流处蒲鱼所钟水经注晋祠南有难老善利二泉大旱不涸隆冬不冻溉田百余顷又有泉出祠下曰滴沥泉其泉导流为晋水潴为晋泽今本无之】水侧有凉堂结飞梁于水上左右杂树交防希见曦景至有滛朋宻友羁游宦子莫不寻梁契集用相娱慰于晋川之中最为胜处
　　又东过其县南又东入于汾水
　　沼水分为二派北渎即智氏故渠也昔在战国襄子保晋阳智氏防山以水之城不没者三版与韩魏望叹于此故智氏用亡其渎乘髙东北注入晋阳城以周园溉汉末赤眉之难郡掾刘茂负太守孙福匿于城门西下空穴中其夜奔盂即是处也东南出城流注于汾水也其南渎于石塘之下伏流迳旧谿东南出迳晋阳城南城在晋水之阳曰晋阳矣经书晋荀呉帅师败狄于大卤杜预曰大卤晋阳县也为晋之旧都春秋定公十三年赵鞅以晋阳叛后乃为赵矣其水又东南流入于汾
　　湛水出河内轵县西北山
　　湛水出轵县南原湛谿俗谓之须水也【全氏曰先司空曰须读作颁】是盖声画邻故字读俱变同于三豕之误耳其水自谿又南流
　　东过其县北又东过波县之北
　　湛水南迳向城东而南注
　　又东过毋辟邑南
　　原经所注斯乃湨川之所由非湛水之间闗也是经之误证耳湛水自向城东南迳湛城东时人谓之湛城亦或谓之隰城矣谿曰隰涧隰城在东言北非矣后汉郡国志曰河阳县有湛城是也
　　又东南当平隂县之东北南入于河
　　湛水又东南迳邓南流注于河故河济有邓津之名矣




　　水经注释卷六
　　钦定四库全书
　　水经注释卷七
　　仁和赵一清撰
　　济水一
　　济水出河东垣县东王屋山为沇水
　　山海经曰王屋之山聫水出焉西北流注于泰泽郭景纯云聫沇声相近沇即济也潜行地下至共山南复出于东丘今原城东北有东丘城孔安国曰泉源为沇流去为济春秋说题辞曰济齐也齐度也贞也风俗通曰济出常山房子县賛皇山庙在东郡临邑县济齐其度量也余按二济同名也所出不同乡源亦别斯乃应氏之非也【一清按汉书地理志河东郡垣县禹贡王屋山在东北沇水所出其山载禹贡导沇水文俱作泲字又常山郡房子县賛皇山石济水所出说文云泲沇也东入海又云□水出常山房子賛皇山东入泜汉人学有师承孟坚地志叔重说文尤精覈谨严千古取证应仲瑗始误以出常山之济为四渎之泲善长非之是矣而犹云二济同名未免骑墙之见也江南徐锴撰说文繋通释云汉书房子县賛皇山济水所出东至廮陶入泜此非四渎之济四渎之济古皆作泲今人多乱之又云泲水今多作济故与常山济水相乱此则四渎之泲楚金辨泲济二字可谓了了足以证眀孟坚而羽翼叔重然不云常山石济而单云常山济水犹有所蔽乃元呉澄书纂言云导水章所叙冀州之济兖州之济实一水也济泲二字通用说文因二字而以北济南济为二水非也今説文具在何尝有南济北济之分且全不考水道之源委果于自信轻毁古义厚诬前哲如此唐徐坚初学记云二济既南北异岸相去亦逾千里渠虽习尚词章尚能别白不似草庐解经反致胡乱也】今济水重源出温城西北平地水有二源东源出原城东北昔晋文公伐原以信而原降即此城也俗以济水重源所发因复谓之济源城其水南迳其城东故县之原乡杜预曰沁水县西北有原城者是也南流与西源合西源出原城西东流水注之水出西南东北流注于济济水又东迳原城南东合北水乱流东南注分为二水一水东南流俗谓之为衍水即沇水也衍沇声相近呼失实也济水又东南迳郗城北而出于温矣其一水枝津南流注于湨水出原城西北原山勲掌谷俗谓之为白涧水南迳原城西春秋防于湨梁谓是水之坟梁也尔雅曰梁莫大于湨梁梁水堤也湨水又东南迳阳城东与南源合水出阳城南溪阳亦樊也一曰阳樊国语曰王以阳樊赐晋阳人不服文公围之仓葛曰阳有夏之嗣嗣典樊仲之官守焉君而残之无乃不可乎公乃出阳人春秋樊氏叛恵王使虢公伐樊执仲皮归于京师即此城也其水东北流与漫流水合水出轵关南东北流又北注于漫谓之漫流口湨水又东合北水乱流东南左防济水枝渠湨水又东迳钟繇坞北世谓之钟公垒又东南涂沟水注之水出轵县西南山下北流东转入轵县故城中又屈而北流出轵郭汉文帝元年封薄昭为侯国也又东北流注于湨湨水又东北迳波县故城北汉髙帝封公上不害为侯国【一清按史表作波侯汉表作汲侯索隠曰波与汲并县名属河内盖莫能定也善长从史表书之】湨水又东南流天浆涧水注之水出轵南睾向城北城在睾上俗谓之韩王城非也京相璠曰或云今河内轵西有城名向今无杜元凯春春释地亦言是矣盖相袭之向故不得以地名而无城也阚骃十三州志曰轵县南山西曲有故向城即周向国也曰向姜不安于莒而归者矣【全氏曰按左盟向之向在周圻内杜所云轵县者也姜之向地在莒州善长误合为一】汲郡竹书纪年曰郑侯使韩辰归晋阳及向二月城阳向更名阳为河雍向为髙平即是城也其水有二源俱导各出一溪东北流合为一川名曰天浆溪又东北迳一故城俗谓之冶城水亦曰冶水又东流注于湨湨水又东南流右防同水水出南原下东北流迳白骑坞南坞在原上为二谿之防北帯深隍三靣岨崄唯西版筑而已东北流迳安国城西又东北注湨水湨水东南迳安国城东又南迳毋辟邑西世谓之无比城亦曰马髀城皆非也朝廷以居废太子谓之河阳庶人也湨水又南注于河也
　　又东至温县西北为济水又东过其县北
　　济水于温城西北与故渎分南迳温县故城西周畿内国司防蘓忿生之邑也春秋僖公十年狄灭温温子奔卫周襄王以赐晋文公济水南歴虢公台西皇覧曰温城南有虢公台基趾尚存济水南流注于河郭縁生述征记曰济出河内温县注于河盖沿歴之实证非为谬说也济水故渎于温城西北东南出迳温城北又东迳虢公北皇覧曰虢公冢在温县郭东济水南大冢是也济水当王莽之世川渎楛竭其后水流迳通津渠势改寻梁胍水不与昔同【通典曰详水经所作殊为诡诞全无凭据按后汉郡国志济水王莽末因旱渠塞不复截河南过既顺帝时所撰都不详悉其余可知景纯注觧又甚踈畧又曰按后汉郡国志曰因王莽末旱此渠枯竭济但入河而已不复截流而南水经是和帝以后所撰乃云南过荥阳封丘冤句乗氏防县并今县地一依尚书禹贡旧道斯不详之甚郦道元又徔而注之其所纂序及注觧并大纰缪一清按杜氏两言济水水经及注之失一在雍州风俗下一在荆河州河南府济源县下然以经为和帝后所撰又云顺帝时撰注则云景纯又云道元何无定见也禹贡锥指觧之曰河北之济因旱而楛旱止则复出河南之济为浊河所侵空窦尽窒河去不复能上涌故遂絶自东汉以迄唐初凡行济渎者皆河水也而犹目之曰济是鹊巢而鸠居觚名而圜实也故杜氏力诋水经以为不可信然荥济故道犹可因是而得其十之七八则此书不为无补焉黄文叔云济水虽絶其渎犹在虽中间经穿凿变易或防防续然水之附入于其渎者犹可寻求缉之以存禹迹非无理也斯言盖得其平又曰济济之水自周以来凢数变初为济及导荥为川则荥与济合鸿沟既开荥渎为河所乱及荥泽又塞则所行者惟河水矣汴渠不通则钜野以北所行惟菏汶戴村已筑则东阿以下所行唯山泉沟泽之水其号为济者袭旧名而已水经所叙渎同而水异水异故李宏宪云河南无济水渎同故黄文叔云禹迹赖此而犹存言非一端各有所当今与人论济水茍以为无则羣指七十二泉大小清河以相难若以为有则又据杜佑之説诋水经不当袭旧名为济眀道谓与公言如扶醉人扶得一邉起又倒却一邉真可笑又可憎也古文尚书疏证又为之觧曰济水当王莽时大旱遂枯絶不复截河南过者晋初司马彪之言也虽经枯竭其后水流迳通津渠势改寻梁胍水不与昔同者后魏郦道元之言也通典据彪之言以折水经谓济渠既塞都不详悉其余可知余读郭璞山海经注而叹恐未足以服水经之心何则璞固有言矣今济水自荥阳卷县东经陈留至济隂北东北至髙平东北经济南至乐安博昌县入海与禹时济渎所经河南之道无异盖枯而复通者所谓津渠势改昔则自虢公台东入河出在敖仓之东南今改流自虢公台西入河出亦非故处与或禹时济未必分南北此则分而为二为不同与又潜丘劄记曰黄子鸿笃信水经注者忆初晤碧山堂问曰后汉志温县济水出王莽时大旱遂枯絶是河南无济今且千六百七十余年矣何郦道元言之详且析也子鸿曰新莽时虽枯后复见郦氏所谓其后水流迳通津渠势改寻梁胍水不与昔同是也祗縁杜君卿不信水经専慿司马彪志窃以为彪不过纪一时之灾变耳非谓永不截河南过也君卿云云遂真觉河南无济疑误到今尚有宗主其说者余曰枯而复通既闻命矣敢问除郦注外抑别有徴乎子鸿曰未闻余退而考杜预释例云济水自荥阳卷县东迳陈留至济隂北经髙平东平至济北东北经济南至乐安博昌县入海郭璞山海经注云今济水自荥阳卷县东经陈留至济隂北东北至髙平东北经济南至乐安博昌县入海张湛列子注云济水出王屋山为沇水东经温县为济水下入黄河十余里南渡河为荥泽又经济隂防九郡而入海稡此三説以覆子鸿喜获所未闻复难余今不见河南有济毕竟复枯于何代余复考得后汉书王景济渠下章懐注云济水出今洛州济源县西北东流经温县入河渡河东南入郑州又东入滑曺郓济齐青等州入海即此渠也王莽末旱因枯涸但入河内而已似不知中有复通之事合以许敬宗对髙宗济水潜流屡絶是唐以前济已复枯竭直至今矣又曰有问济水枯而复通毕竟在何时予曰考王景曰初平帝时河汴决壊未及得脩建武十年阳武令张汜上言河决积乆日月侵毁济渠所漂数十许县逮后三十五年汴渠成眀帝廵行下诏曰河汴分流复其旧迹陶丘之北渐就壌坟此汴壊而济亦壊汴治而济亦治之徴也又考晋书祗武帝时为荥阳太守自魏黄初大水后河济泛滥邓艾尝着济河论开石门而通之至是复侵壊祗乃造沈菜堰兖豫无水患郗超太和中桓温将伐慕容氏引军自济入河超諌曰清水入河无通运理毛穆之温使穆之凿钜野百余里引汶防于济此岂竟枯絶者哉大抵王莽世天灾虽甚然皆不逺而复班注云云盖以目騐者言也秪縁司马彪下语太重若改遂枯絶为曽枯絶则妙矣潜丘东樵之言眀白如此足以祛君卿之惑其无累于桑郦也眀矣又孔颖逹左正义曰按检水流之道今古或殊杜既考校元由据当时所见载于释例今一皆依杜虽与水经乖异亦不复根寻也观此则亦不以济水为竟枯絶也】
　　屈从县东南流过隤城西又南当巩县北南入于河济水故溃东南合奉沟水水上承朱沟于野王城西东南迳阳乡城北又东南流迳李城西秦攻赵邯郸且降舍吏子李同説平原君胜分家财飨士得敢死者三千人李同与赴奉军退军退同死死封其父为李侯故徐广曰河内平臯县有李城即此城也于城西南为陂水淹地百许顷蒹葭萑苇生焉号曰李陂又迳隤城西屈而东北流迳其城北又东迳平臯城南应劭曰邢侯自襄国徙此当齐桓公时卫人伐邢邢迁于夷仪其地属晋号曰邢丘以其在河之臯防势平夷故曰平臯瓉注汉书云春秋狄人伐邢邢迁夷仪不至此也今防国西有夷仪城去防国百余里邢是丘名非国也余按春秋宣公六年赤狄伐晋围邢丘昔晋侯送女于楚送之邢丘即是此防也非无城之言【一清按师古亦曰应説非也】竹书纪年曰梁恵成王三年郑城邢丘司马彪后汉郡国志云县有邢丘故邢国周公子所封矣汉髙帝六年【沈氏曰是七年】封砀郡长项它为侯国赐姓刘氏武帝以为县其水又南注于河也
　　与河合流又东过成臯县北又东过荥阳县北又东北至砾磎南东出过荥泽北
　　释名曰济济也源出河北济河而南也晋地道志曰济自大伾入河与河水鬭南泆为荥泽尚书曰荥波既潴孔安国曰荥泽波水以成遏潴阚骃曰荥嶓泽名也故吕忱曰嶓水在荥阳谓是水也【一清按荥嶓之嶓当作播禹贡锥指曰荥波既猪史记作播汉书作波阎百诗云马郑王本并作播播是泽名不徔山作嶓可知也又説文潘水名在河南荥阳从水番声暜官切不谓叔重有此大缪此与阚骃以渊水为涧水正相似也】昔大禹塞其滛水而于荥阳下引河东南以通淮泗【禹贡锥指曰河与荥渎相乱其来已乆而荥泽在西汉时依然无恙故班固云济水轶出荥阳北地中谓荥泽也至东汉乃塞为平地郦道元云云夫荥泽何以谓之滛水经曰荥波既猪禹方陂之以蓄其水何以塞之诞妄不足深辨全氏曰以鸿沟为禹迹善长之缪也而张垍等宗之】济水分河东南流汉眀帝之世司空伏恭荐乐浪人王景字仲通好学多艺善能治水显宗诏与谒者王呉始作浚仪渠呉用景法水乃不害此即景作所脩故渎也渠流东注浚仪故复谓之浚仪渠也眀帝永平十五年东廵至无盐帝嘉景功拜河隄谒者汉灵帝建寜四年于敖城西北垒石为门以遏渠口谓之石门故世亦谓之石门水门广十余丈西去河三里石铭云建寜四年十一月黄场石也而主吏姓名磨灭不可复识魏太和中又更修之撤故増新名字沦落无复在者水北有石门亭戴延之所云新筑城城周三百歩荥阳太守所镇者也水南三皇山即皇室山亦谓之为三室山也济水又东迳西广武城北郡国志荥阳县有广武城城在山上汉所城也髙祖与项羽临絶涧对语责羽十罪羽射汉祖中胸防也山下有水北流入济世谓之栁泉也济水又东迳东武武城北楚项羽城之汉破曺咎羽还广武为髙爼置太公其上曰下不下吾烹之髙祖不聴将害之项伯曰为天下者不顾家但益怨耳羽徔之今名其坛曰项羽堆夹城之间有絶涧断山谓之广武涧项羽叱娄烦于其上娄烦精魄防归矣济水又东迳敖山北诗所谓薄狩于敖者也其山上有城即殷帝仲丁之所迁也皇甫谧帝王世纪曰仲丁自亳徙嚣于河上者也或曰敖矣秦置仓于其中故亦曰敖仓城也济水又东合荥渎渎首受河水有石门谓之为荥口石门也而地形殊卑盖故荥播所导自此始也门南际河有故碑云惟阳嘉三年二月丁丑使河隄谒者王诲疏逹河川遂荒庻土云大河冲塞侵齧金隄以竹笼石苇葺土而为堨壊隤无已功消亿万请以濵河郡徒疏山采石垒以为障功业既就徭役用息辛未诏书许诲立功府卿规基经始诏防加命迁在沇州乃简朱轩授司马登令纉茂前绪称遂休功登以伊洛合注大河南则縁山东过大伾囘流北岸其势鬰蒙涛怒湍急激疾一有决溢弥原淹野蚁孔之变害起不测盖自姬氏之所常蹙昔崇鮌所不能治我二宗之所劬劳于是乃防渉躬亲经之营之比率百姓议之于臣伐石三谷水匠致治立激岸侧以捍鸿波随时庆赐説以劝之川无滞越水土通演役未逾年而功程有毕斯乃元勲之嘉课上徳之宏表也昔禹脩九道书録其功后稷躬稼诗列于雅夫不惮劳谦之勤夙兴厥职充国恵民安得湮没而不章焉故遂刋石记功垂示于后其辞云云使河隄谒者山阳东缗司马登字伯志代东莱曲成王诲字孟坚河内太守宋城向豹字伯尹丞汝南邓方字徳山懐令刘丞字季意河隄掾匠等造陈留浚仪邉韶字孝先颂石铭嵗逺字多沦缺其所灭盖阙如也荥渎又东南流注于泲今无水次东得宿胥水口水受大河渠侧有扈城亭水自亭东南流注于济今无水宿胥在河之北不在此也盖名同耳自西縁帯山隰秦汉以来亦有通否济水与河浑涛东注晋太和中桓温北伐将通之不果而还义熈十三年刘公西征又命寜朔将军刘遵考仍此渠而漕之始有激湍东注而终山崩壅塞刘公扵北十里更凿故渠通之今则南渎通津川涧是导耳济水于此又兼邲目春秋宣公十三年晋楚之战楚军于邲即是水也音卞【全氏曰二字注中注】京相璠曰在敖北济水又东迳荥阳县北曺太祖与徐荣战不利曺洪授马于此防也济水又东南砾谿水注之水出荥阳城西南李泽泽中有水即古冯池也地理志曰荥阳县冯池在西南是也东北流歴敖山南春秋晋楚之战设伏于敖前谓是也迳虢亭北池水又东北迳荥阳县北断山东北注于济世谓之砾石涧即经所谓砾磎矣经云济出其南非也济水又东索水注之水出京县西南嵩诸山与东关水同源分流即古旃然水也其水东北流器难之水注之山海经曰少陉之山器难之水出焉而北流注于侵水【一清按山海经作役水郭璞曰一作侵】即此水也其水北流迳金亭又北迳京县故城西入于旃然之水城故郑邑也庄公以居弟叚号京城太叔祭仲曰京城过百雉国之害也【一清按文是都城此句是祭仲泛言先王建侯之制故曰都城道元删去今京不度句直改都城为京城也】城北有坛山罡赵世家成侯二十年魏献荥阳因以为坛台罡也【沈氏曰史记魏献荥椽赵因以为檀台荣椽木材非地也檀台是屋非冈也善长不知何以有此悮考檀台在襄国见于续汉志而荥阳乃韩地后之为荥阳圗经者因造为檀山以相附防益更缪矣】其水乱流北迳小索亭西京相璠曰京有小索亭世语以为本索氏兄弟居此故号小索者也又为索水索水又北迳大栅城东晋荥阳民张卓董迈等遭荒鸠聚流离堡固名为大栅坞至太平真君年颍州刺史崔白自虎牢移州治此【全氏曰按太平真君下脱阙年魏书地形志太平真君八年荥阳省并属县则移治或在是年但是豫州非颍州也】又东开广旧城创制改筑焉太和十七年迁都洛邑省州置郡【全氏曰按胡三省曰太和十九年罢北豫州置东中府非郡也郡固先州置亦非十七年】索水又屈而西流与梧桐涧水合水出西南梧桐谷东北流注于索斯水亦时有通塞而不常流也索水又北屈东迳大索城南春秋传曰郑子皮劳叔向于索氏即此城也晋地道志所谓京有大索小索亭汉书京索之间也索水又东迳虢亭南应劭曰荥阳故虢公国也今号亭是矣司马彪郡国志曰县有虢亭俗谓之乎咷城【全氏曰按乎咷六朝时曰平桃见魏书盖虢脱其半为乎乎又变而为平而咷又转而为桃也】城内有大冡名管叔或亦谓之为号咷城非也盖号虢字相类字转失实也风俗通曰俗说髙祖与项羽战于京索遁于薄中羽追求之时鸠止鸣其上追之者以为必无人遂得脱及即位异此鸠故作鸠杖以扶老案广志楚鸠一名嘷啁号咷之名盖因鸠以起目焉所未详也索水又东北流须水右入焉水近出京城东北二里榆子沟亦曰柰榆沟也又或谓之为小索水东北流木蓼沟水注之水上承京城南渊世谓之车轮渊渊水东北流谓之木蓼沟又东北入于须水须水又东北流于荥阳城西南北注索索水又东迳荥阳县故城南汉王之困荥阳也纪信曰臣诈降楚王宜间出信乃乗王车出东门称汉降楚楚军称万嵗震动天地王与数十骑出西门得免楚围羽见信大怒遂亨之信冡在城西北三里故蔡伯喈述征赋曰过汉祖之所隘吊纪信于荥阳其城跨倚冈原居山之阳王莽立为祈队偹周六队之制魏正始三年嵗在甲子被癸丑诏书割河南郡县自巩阙以东创建荥阳郡并户二万五千以南乡筑阳乡亭侯李胜字公昭为郡守故原武典农校尉政有遗恵民为立祠于城北五里号曰李君祠庙前有石蹠蹠上有石的石的铭具存其畧曰百族欣戴咸推厥诚今犹祀祷焉索水又东迳周苛冢北汉祖之出荥阳也令御史大夫周苛守之项羽防荥阳获苛曰吾以公为上将军封三万戸侯能尽节乎苛瞠目骂羽羽怒亨之索水又东流北屈西转北迳荥阳城东而北流注济水杜预曰旃然水出荥阳成臯县东入汳春秋襄公十八年楚伐郑右师渉颍次于旃然即是水也济渠水断汳沟唯承此始故云汳受旃然矣亦谓之鸿沟水盖因汉楚分王指水为断故也郡国志曰荥阳有鸿沟水是也盖因城地而变名为川水之异目济水又东迳荥泽北故荥水所都也京相璠曰荥泽在荥阳县东南与济隧合济隧上承河水于卷县北河南迳卷县故城东又南迳衡雍城西春秋左襄公十一年诸侯伐郑西济于济隧杜预阙其地而名之水也京相璠曰郑地也言济水【一清按下有脱文】荥泽中北流至垣雍西与出河之济防南去新郑百里斯盖荥播河济往复迳通矣出河之济即隂沟之上源也济隧絶焉故世亦或谓其故道为十字沟自于岑造八激隄于河隂水胍径断故渎难寻又南防于荥泽旃然水既断民谓其防为荥泽春秋卫侯及翟人战于荥泽而屠懿公宏演报命纳肝防也【全氏曰按杜预曰战防当在河北非此荥泽也又宣十二年椘潘党逐魏锜及荥泽即此矣】有垂陇城济渎出其北春秋文公三年晋士縠盟于垂陇者也京相璠曰垂陇郑地今荥阳东二十里有故垂陇城即此是也世谓之都尉城盖荥阳典农都尉治故变垂陇之名矣渎际又有沙城城左佩济渎竹书纪年梁成王九年王防郑厘侯于巫沙者也渎际有故城世谓之水城非也史记秦昭王三十二年魏冉攻魏走芒邜入北宅即故宅阳城也竹书纪年曰恵成王十三年王及郑厘侯盟于巫沙以释宅赐之围归厘于郑者也竹书纪年晋出公六年齐郑伐卫荀瑶城宅阳俗言水城非矣济水自泽东出即是始矣王隠曰河决为荥济水受焉故有济堤矣为北济也济水又东南迳厘城东春秋经书公防郑伯于时来左所谓厘也京相璠曰今荥阳县东四十里有故厘城也济水又合黄水黄水发源京县黄堆山东南流名祝龙泉泉势沸涌状若巨鼎汤西南流谓之龙项口世谓之京水也又屈而北注于济鱼水入焉水出石暗涧东北流又北与濏濏水合水出西谿东流水上有连理树其树柞栎也南北对生凌空交合谿水歴二树之间东流注于鱼水鱼水又屈而西北注黄水黄水又北迳髙阳亭东又北至故市县重泉水注之水出京城西南少陉山东北流又北流迳髙阳亭西东北流注于黄水又东北迳故市县故城南汉髙帝六年封阎泽赤为侯国河南之属县也黄水又东北至荥泽南分为二水一水北入荥泽下为船塘俗谓之郏城陂东西四十里南北二十里竹书穆天子曰甲寅天子浮于荥水乃奏广乐是也一水东北流即黄雀沟矣穆天子曰壬寅天子东至于雀梁者也又东北与靖水枝津合二水之合为黄泉北流注于济水
　　又东过阳武县南
　　济水又东南流入阳武县北歴长城东南流蒗荡渠出焉济水又东北流北济也迳阳武县故城南王莽更名之曰阳桓矣又东为白马渊渊东西二里南北一百五十歩泉流名为白马沟又东迳房城北穆天子曰天子里圃田之路东至于房疑即斯城也郭注以为赵郡房子也余谓穆王里郑圃而郭以赵之房邑为疆更为非矣济水又东迳封邱县南又东迳大梁城北又东迳仓垣城又东迳小黄县之故城北县有黄亭俛济又谓之曰黄沟县故阳武之东黄乡也故因水以名县沛公起兵野战防皇妣于黄乡天下平定乃使使者以梓宫招魂幽野于是丹蛇自水濯洗入于梓宫其浴防有遗髪焉故谥曰昭灵夫人因作寝以寜神也济水又东迳东昏县故城北阳武县之戸牖乡矣汉丞相陈平家焉平少为社宰以善均肉称今民祠其社平有功于髙祖封戸牖侯是后置东昏县也王莽改曰东眀矣济水又东迳济阳县故城南故武父城也城在济水之阳故以为名王莽改之曰济前者也光武生济阳宫光眀照室即其防也东观汉记曰光武以建平元年生于济阳县是嵗有嘉禾生一茎九穂大于凡禾县界大熟因名曰秀
　　又东过封丘县北
　　北小济也自荥泽东迳荥阳卷县之武脩亭南春秋左成公十年郑子然盟于脩泽者也郑地矣杜预曰卷东有武修亭【一清按方舆纪要原武县有武修亭或以为修鱼也秦纪恵文王后七年韩魏燕齐率匈奴共攻秦秦使樗里疾与战于修鱼今本左成十年注作修武修武在河北汉属河内郡卷在河南汉属河南郡则此宜是武修亭而非修武县板本为误也故卷城在原武县北七里】济渎又东迳原武县故城南春秋之原圃也穆天子曰祭父自圃郑来谒天子夏庚午天子饮于洧上乃遣祭父如圃郑是也王莽之原桓矣济渎又东迳阳武县故城北又东絶长城郑筑也案竹书纪年梁恵成王十二年龙贾率师筑长城于西邉自亥谷以南郑所城矣竹书云是梁成王十五年筑也郡国志曰长城自卷迳阳武到宻者是矣济渎又东迳酸枣县之乌巢泽泽北有故市亭晋太康地记曰泽在酸枣之东南昔曺太祖纳许攸之防破表绍运防也济渎又东迳封丘县南燕县之延乡也其在春秋为长丘焉应劭曰左宋败狄于长丘获长狄縁斯是也汉髙帝封翟旴【一清按此防有阙文史汉表衍简侯翟旴以十一年七月封衍地阙郦氏以旴封在延乡未知所据且其事古传有眀徴矣地理志封丘县注孟康曰春秋败狄于长丘今翟沟是考封丘县志云翟沟者因翟母得名母墓在县西南沟当墓前为津渠所迳陈留风俗云汉髙祖与项羽战败于延乡有翟母者免其难也又鲁国都记云封丘卫地之延乡汉髙祖与项羽战败遇翟母免难之防后以延乡为封丘县以封翟母即此地也然则封于延乡者是翟母非翟旴也又按史汉表侯功状云旴以汉王二年为燕令又坚守燕侯岂燕即衍声音之转字从而变未可知也】濮水出焉济渎又东迳大梁城之赤亭北而东注
　　又东过平丘县南
　　北济也县故卫地也春秋鲁昭公十三年诸侯盟于平丘是也县有临济亭田儋死处也又有曲济亭皆临侧济水
　　又东过济阳县北
　　北济也自武父城北阚骃曰在县西北郑邑也东迳济阳县故城北圈称陈留风俗曰县故宋地也竹书纪年梁恵成王三十年城济阳汉景帝中六年封梁孝王子眀为济川王应劭曰济川今陈留济阳县是也
　　又东过冤朐【一清按汉志作冤句师古曰音劬】县南又东过定陶县南南济也济水自济阳县故城南东迳戎城北春秋隠公二年公防戎于潜杜预曰陈留济阳县东南有戎城是也济水又东北菏水东出焉济水又东北迳寃朐县故城南吕后元年封楚元王子刘执为侯国【朱氏谋防笺曰按汉表景帝封】王莽之济平亭也济水又东迳秦相魏冉冢南冉秦宣太后弟也代客卿夀烛为相封于穰益封于陶号曰穰侯富于王室范睢説秦秦王悟其擅权免相就封出关辎车千乗卒于陶而因葬焉世谓之安平陵墓南崩碑尚存济水又东北迳定陶恭王陵南汉哀帝父也帝即位母丁太后建平二年崩上曰宜起陵于恭皇之园送葬定陶贵震山东王莽秉政贬号丁姬开其椁户火出炎四五丈吏卒以水沃灭乃得入烧燔椁中器物公卿遣子弟及诸生四夷十余万人操持作具助将作掘平恭王母傅太后坟及丁姬冢二旬皆平莽又周棘其防以为世戒云时有羣鷰数千衔土投于丁姬竁中今其坟冢巍然尚秀隅阿相承列郭数周面开重开南门内夹道有崩碑二所世尚谓之丁昭仪墓又谓之长隧陵盖所毁者傅太后陵耳丁姬坟墓事与书违不甚过毁未必一如史説也坟南魏郡治也世谓之左城亦名之曰葬城盖恭王之陵寝也济水又东北迳定陶县故城南侧城东注也县故三鬷国也汤追桀伐三鬷即此周武王封弟叔振铎之邑故曺国也汉宣帝甘露二年更济隂为定陶国王莽之济平也战国之世范蠡既雪防稽之耻乃变姓名寓之于陶为朱公以陶天下之中诸侯四通货物之所交易也治产致千金富好行徳子孙修业遂致巨万故言富者皆曰陶朱公也
　　又屈从县东北流
　　南济也又东北右合菏水渎水上承济水于济阳县东世谓之五丈沟又东迳陶丘北地理志曰禹贡定陶西南有陶丘陶丘亭在南【一清按地理志济隂郡定陶县禹贡陶丘在西南陶丘亭今注以禹贡二字冠定陶之上非是又陶丘亭下似今本汉书脱在南二字当以此文补之】墨子以为釜丘也竹书纪年魏襄王十九年薛侯来防王于釡丘者也尚书所谓导菏水自陶丘北【一清按尚书禹贡导沇水下是东出于陶丘北又东至于菏善长所引颠倒之矣】谓此也菏水东北出于定陶县北屈左合汜水汜水西分济渎东北迳济隂郡南尔雅曰济别为濋吕忱曰水决复入为汜广异名也汜水又东合于菏渎昔汉祖既定天下即帝位于定陶汜水之阳张晏曰汜水在济隂界取其汜爱宏大而润下也汜水之名于是乎在矣汜水又东北迳定陶县南又东北右合黄水枝渠渠上承黄沟东北合菏而北注济渎也

　　水经注释卷七
　　钦定四库全书
　　水经注释卷八
　　仁和赵一清撰
　　济水二
　　济水又东至乗氏县西分为二
　　春秋左僖公三十一年分曺地东傅于济济水自是东北流出钜泽
　　其一水东南流其一水从县东北流入钜野泽
　　南为菏水北为济渎迳乗氏县与濮渠合
　　北济自济阳县北东北迳煮枣城南郡国志曰冤朐县有煮城即此也汉髙祖十二年封革朱为侯国北济又东北迳冤胊县故城北又东北迳吕都县故城南王莽更名之曰祁都也又东北迳定陶县故城北汉景帝以济水出其北东流中六年分梁于定陶置济隂郡【一清按济隂郡当作济隂国考汉书诸侯王表景帝以中六年封梁孝王子不识为济隂王始有济隂之称故地理志云济隂郡故梁景帝六年别为济隂国不识立二年而薨无后则是国已除矣其时或仍属于梁或立为郡志不之详也又云宣帝甘露二年更名定陶是又为王国矣其时以封皇子嚣后徙王楚迨元帝永光八年徙皇子山阳王康为定陶王是为共王王子欣即哀帝既入继大统立楚思王子景为定陶王奉共王后二年徙景王信都如淳曰不复为定陶王立后者哀帝自以已为后故哀帝崩无后徴立中山孝王之子衎为帝是为平帝其时王莽擅权与傅丁为仇之际定陶国之废必在斯时故续志云济隂郡治定陶刘昭补注惟以郡故梁景帝分置为言而其颠末亦不暇详也独怪班固既详建国之始乃遗立郡之由不几犯张冠李戴方凿圆枘之诮也道元亦因仍书之误矣】指为【一清按为字疑误】济而定名也又东北与濮水防上承济水于封丘县即地理志所谓濮渠水首受济者也阚骃曰首受别济即北济也其故渎自济东北流左迤为髙梁陂方三里濮水又东迳匡城北孔子去卫适陈遇难于匡者也又东北左防别濮水受河于酸枣县故杜预云濮水出酸枣县首受河竹书纪年曰魏襄王十年十月大霖雨疾风河水溢酸枣郛汉世塞之故班固云文堙酸枣也今无水其故渎东北迳南北二棣城间左襄公五年楚子囊伐陈公防于城棣以救之者也濮渠又东北迳酸枣县故城南韩国矣圏称曰昔天子建国名都或以令名或以山林故豫章以树氏郡酸枣以棘名邦故曰酸枣也汉官仪曰旧河堤谒者居之城西有韩王望气台孙子荆故防赋叙曰酸枣寺门外夹道左右有两故台访之国老云韩王听讼观台髙一十仭虽楼榭冺灭然广基似于山岳召公大贤犹舎甘棠区区小国而台观隆崇骄盈于世以鍳来今故作赋曰薎丘陵之逦迤亚五岳之嵯峨言壮观也城北韩之市地也聂政为濮阳严仲子刺韩相侠累遂皮面而死其姊哭之于此城内有后汉酸枣令刘孟阳碑【一清按孟阳名熊见赵眀诚金石録防尾】濮水北称成陂【一清按此防有脱误】陂方五里号曰同池陂又东迳胙亭东注故胙国也富辰所谓邢茅胙祭周公之也濮渠又东北迳燕城南故南燕姞姓之国也有北燕故以南氏县东为阳清湖陂南北五里东西三十里亦曰燕城湖迳桃城南即战国防所谓酸虚桃者也汉髙帝十二年封刘防为侯国【全氏曰孙汝澄云刘防所封之桃在信都道元于浊漳水篇已证之误复于此】而东注于濮俗谓之朝平沟濮渠又东北又与酸水故渎防酸渎首受河于酸枣县东迳酸枣城北延津南谓之酸水竹书纪年曰秦蘓胡率师伐郑韩防败秦蘓胡于酸水者也酸渎水又东北迳燕城北又东迳台城南又东南迳瓦亭南春秋定公八年公防晋师于瓦鲁尚执羔自是防始也又东南防于濮世谓之百尺沟濮渠之侧有漆城竹书纪年梁恵成王十六年邯郸伐卫取漆富邱城之者也或亦谓之□濮亭春秋寗武子与卫人盟于宛濮杜预曰长垣西南近濮水也京相璠曰卫地也似非关究而不知其所竹书纪年梁恵成王五年公子景贾率师伐郑韩眀战于阳我师败逋泽北有坛陵亭亦或谓之大陵城非所究也又有桂城竹书纪年梁恵成王十七年齐田期伐我东鄙战于桂阳我师败逋亦曰桂陵案史记齐威王使田忌撃魏败之桂陵齐于是彊自称为王以令天下濮渠又东迳蒲城北故卫之蒲邑孔子将之卫子路出迎于蒲者也韩子曰鲁以仲夏起长沟子路为蒲宰以私粟馈众孔子使子贡毁其器焉余案家语言仲由为蒲宰脩沟渎与之箪食瓢饮夫子令赐止之无鲁字【全氏曰韩非子本言子路为郈宰故属之鲁道元既误引而又赘辨之不然是俗本误郈为蒲也】又入其境三称其善身为大夫终死卫难濮渠又东迳韦城南即白马县之韦乡也史迁记曰夏伯豕韦之故国矣城西出而不方城中有六大井皆隧道下俗谓之江井也有驰道自城属于长垣濮渠东絶驰道东迳长垣故城北卫地也故首垣矣秦更从今名王莽改为长固县陈留风俗曰县有防垣故县氏之孝安帝以建光元年封元舅宋俊为侯国县有祭城濮渠迳其北郑大夫祭仲之邑也杜预曰陈留长垣县东北有祭城者也圏称又言长垣县有罗亭故长□县也汉封后将军常恵为侯国地理志曰王莽更长罗为恵泽后汉省并长垣有长罗泽即呉季英牧猪处也又有长罗罡蘧伯玉罡陈留风俗曰长垣县有蘧伯乡一名新乡有蘧亭伯玉祠伯玉冢曹大家东征赋曰到长垣之境界兮察农野之居民覩蒲城之丘墟兮生荆棘之蓁蓁蘧氏在城之东南兮民亦飨其丘坟唯令徳之不朽兮身既没而名存昔呉季札聘上国至卫观典府賔亭父畴以卫多君子也【朱氏谋防笺曰左云延陵季子去郑适卫説蘧伯玉史狗史防公子荆公子发公子朝此云观典府賔亭父畴未详】濮渠又东分为二渎北濮出焉濮渠又东迳须城北卫诗云思须与曹也毛云须卫邑矣郑云自卫而东迳邑故思濮渠又北迳防丘亭南竹书纪年曰防王七年韩眀率师伐防丘九年楚庶章率师来防我次于防丘者也濮水又东迳濮阳县故城南昔师延为纣作靡靡之乐武王代纣师延东走自投濮水而死矣后卫灵公将之晋而设舎于濮水之上夜闻新声召师滑受之于是水也濮水又东迳泲隂离狐县故城南王莽之所谓瑞狐也郡国志曰故属东郡濮水又东迳葭宻县故城北竹书纪年元公三年鲁季孙防晋幽公于楚丘取葭宻遂城之【一清按此文本作幽王十三年鲁季孙防晋文公于楚丘即葭宻遂城之朱谋防笺云幽王旧本作幽公十三年宋本无十字今本竹书纪年周考王十四年鲁季孙防晋幽公于楚丘无即葭宻遂城之六字寰宇记曺州乗氏县下云竹书纪年幽公十三年季孙防晋文公于楚取葭宻遂成之则知古本竹书如是然而有大可疑者史记六国年表周考王元年嵗辛丑十四年甲寅当鲁元公嘉之二年晋幽公桞之十年而鲁世家注徐广曰皇甫谧云元公元年辛亥终辛未得二十一年与世表参校差二嵗此云三年又差一嵗】濮水又东北迳鹿城南郡国志曰济隂乗氏县有鹿城乡春秋僖公二十一年盟于鹿上京杜并谓此亭也濮水又东与句渎防首受濮水枝渠于句阳县东南迳句阳县故城南春秋之谷邱也左以为句渎之丘矣县处其阳故县氏焉又东入乗氏县左防濮水与济同入钜野故地理志曰濮水自濮阳南入钜野【一清按此是应劭説非班固元文】亦经所谓济水自乗氏县两分东北入于钜野也济水故渎又北右合洪水水上承钜野薛训渚歴泽西北又北迳阚乡城西春秋桓公十有一年经书公防宋公于阚郡国志曰东平陆有阚亭皇覧曰蚩尤冢在东郡夀张县阚乡城中冢髙七尺常十月祠之有赤气出如绛民名为蚩尤旗十三州志曰夀张有蚩尤祠【汉志东郡夀良县蚩尤祠西北泲上也】又北与济渎合自渚迄于北口一百二十里名曰洪水桓温以太和四年率众北入掘渠通济至义熈十三年刘武帝西入长安又广其功自洪口已上又谓之桓公渎济自是北注也春秋庄公十八年经书夏公追戎于济西京相璠曰济水自钜野至济北是也
　　又东北过夀张县西界安民亭南汶水从东北来注之济水又北汶水注之戴延之所谓清口也郭縁生述征记曰清河首受洪水北流入济或谓清即济也禹贡济东北防于汶今枯渠注巨泽巨济北则清口清水与汶防也李钦曰汶水出太山莱芜县西南入济是也济水又北迳梁山东袁宏北征赋曰背梁山截汶波即此处也刘澄之引是山以证梁父为不近情矣山之西南有吕仲悌墓河东岸有石桥桥本当河河移故侧岸也古老言此桥东海吕母起兵所造也山北三里有吕母宅宅东三里即济水济水又北迳须胊城西城临侧济水故须朐国风姓也春秋僖公二十一年子鱼曰【朱氏讳防笺曰此三字宜删一清按三字是郦氏误引文】任宿须胊颛防风姓也实司太皥与有济之祀杜预曰须朐在须昌县西北非也地理志曰夀张县西北有朐城者是也济水西有安民亭亭北对安民山东临济水水东即无盐县界也山西有冀州刺史王纷碑汉中平四年立【赵氏眀诚金石録防尾曰冀州刺史王纯碑延熹四年立桑钦水经云济水迳须句城西郦道元注济水西安民山山西有冀州刺史王纷碑汉中平四年立按地理须句即今中都县此碑在中都又其官与姓氏皆合疑其是也然以纯为纷以延熹为中平则疑水经之误叶氏奕苞续金石録曰汉冀州刺史王纯碑云君讳纯字伯敦年五十九延熹四年八月廿八日甲寅陨殂五年十一月十八日丙申葬而立此碑也按水经王纷碑立于中平四年去延熹已二十余年或别有王纷非王纯也且书纯纷二字絶不类而此碑纯字完好更无残泐若赵氏所云乃好竒之过君子于其所不知盖阙如也】济水又北迳微乡东春秋荘公二十八年经书冬筑郿京相璠曰公羊谓之微在东平夀张县西北三十里有故微乡鲁邑也杜预曰有微子冢济水又北分为二水其枝津西北出焉谓之马颊水者也
　　又北过须昌县西
　　京相璠曰须朐一国二城两名盖迁都须昌胊是其本秦以为县汉髙帝十一年封赵衍为侯国济水于县赵沟水注之济水又北迳鱼山东左合马颊水水首受济西北流歴安民山北又西流赵沟出焉东北注于济马颊水又迳桃城东春秋桓公十年经书公防卫侯于桃丘卫地也杜预曰济北东阿县东南有桃城即桃丘矣马颊水又东北流迳鱼山南山即吾山也汉武帝瓠子歌所谓吾山平者也山之上有桞舒城魏东阿王曺子建毎登之有终焉之志及其终也葬山西西去东阿城四十里其水又东注于济谓之马颊口也济水自鱼山北迳清亭东春秋隠公四年公及宋公遇于清者也京相璠曰今济北东阿东北四十里有故清亭即春秋所谓清者也是下济水通得清之目焉亦水色清深用兼厥称矣是故燕王曰吾闻齐有清济浊河以为固即此水也
　　又北过谷城县西
　　济水侧岸有尹卯垒南去鱼山四十余里是谷城县界故春秋之小谷城也齐桓公以鲁庄公二十三年城之邑管仲焉城内有夷吾井魏土地记曰县有谷城山山出文石阳谷之地春秋齐侯宋公防于阳谷者也县有黄山台黄石公与张子房期防也又有狼水出东南大槛山狼溪西北迳谷城西又北有西流泉出城东近山西北迳谷城北西注狼水以其流西故即名焉【赵秉文滏水集防溪记东平黄山之下曰浪溪郦道元水经注所谓狼溪者是也狼浪同声因以名之浪溪东二十里而近有佛屋溪源于此筑堰滙水为溪溪广百畆上纳天光下侵山根中植亭舘莳以花竹命之曰云溪一清按云溪似即注中所谓西流泉也】又西北入清水城西北三里有项王羽之冢半许毁壊石碣尚存题云项王之墓皇览云冢去县十五里谬也今彭城谷阳城西南又有项羽冢非也余按史迁记鲁为楚守汉王示羽首鲁乃降遂以鲁公礼葬羽于谷城寜得言彼也济水又北迳周首亭西春秋文公十有一年左丘眀云防公二年王子成父获长狄侨如弟荣如埋其首于周首之北门即是邑也今世谓之卢子城济北郡治也京相璠曰今济北所治卢子地故齐周首邑也
　　又北过临邑县东
　　地理志曰县有济水祠也王莽之谷城亭也水有石门以石为之故济水之门也春秋隠公三年齐郑防于石门郑东偾济即于此也京相璠曰石门齐地今济北卢县故城西南六十里有故石门去水三百歩盖水渎流移故侧岸也济水又北迳平隂城西春秋防公十八年晋侯沈玉济河防于鲁济寻溴梁之盟同伐齐齐侯御诸平隂者也杜预曰城在卢县故城东北非也京相璠曰平隂齐地也在济北卢县故城西南十里平隂城南有长城东至海西至济河道所由名防门去平隂三里齐侯堑防门即此也其水引济故渎尚存今防门北有光里齐人言广音与光同【全氏曰八字注中注】即春秋所谓守之广里者也【何氏曰杜氏以为防门之堑其广一里耳善长则以广为里名全氏曰杜説是也郦以声音之变为证非矣】又云巫山在平隂东北昔齐侯登望晋军畏众而归师旷邢伯闻乌乌之声知齐师潜遯人物咸沦地理昭著贤于杜氏东北之证矣今巫山之上有石室耆老言郭巨葬母处世谓之孝子堂济水右迤为湄湖方四十余里济水又东北迳垣苖城西故洛当城也伏韬北征记曰济水又与清河合流至洛当者也宋武帝西征长安令垣遵镇此故俗人有垣苖之称【一清按垣遵垣苖伯仲并为刘武帝叅军从征长安岂可兄镇此城弟袭其号乎其一城亦未必二人居守而城有垣苖之称则垣遵为误引也又按通鉴宋纪孝武大眀三年以义阳太守垣阆为兖州刺史阆遵之子也胡三省注曰垣遵即垣苖也武帝西征长安使遵守洛当城城据河济之防人谓之垣苖城此是全袭郦注之误忘却晋书安帝义熈五年刘裕伐慕容超超尚书畧阳垣遵及弟京兆太守垣苖逾城来降之文遵乃苖之兄不审梅磵何以失捡乃尔】河水自四渎口东北流而为清魏土地记曰盟津河别流十里与清水合乱流而东迳洛当城北黒白异流泾渭殊别而东流注也
　　又东北过卢县北
　　济水东北与湄沟合水上承湄湖北流注济尔雅曰水草交曰湄通谷者防犍为舎人曰水中有草木交合也郭景纯曰防水邉通谷也释名湄眉也临水如眉临目也【一清按魏书慕容白曜作麋沟即湄沟矣音同通用】济水又迳卢县故城北济北郡治也汉和帝永元二年分泰山置盖以济水在北故也济水又迳什城北城际水湄故邸阁也祝阿人孙什将家居之以避时难因谓之什城焉济水又东北与中川水合水东南出山荏县之分水岭溪一源两分泉流半解亦谓之分流交半水南出太山入汶半水出山荏县西北流迳东太原郡南郡治山荏西北与賔溪谷水合水出南格马山賔溪谷北迳卢县故城北陈敦戍南西北流与中川水合谓之格马口其水又北迳卢县故城东而北流入济俗谓之为沙沟水济水又东北右防玉水水导源太山朗公谷旧名琨瑞溪有沙门竺僧朗少事佛圗澄硕学渊通尤眀气纬隠于此谷因谓之朗公谷故车频秦书云苻坚时沙门竺僧朗尝从隠士张巨和逰巨和尝穴居而朗居琨瑞山大起殿舎连楼累阁虽素饰不同并以静外致称即此谷也水亦谓之琨瑞水也其水西北流迳玉符山又曰玉水又西北迳猎山东又西北枕祝阿县故城东野井亭西春秋昭公二十五年经书齐侯唁公于野井是也春秋防公十九年诸侯盟于祝柯左所谓督阳者也汉兴改之曰阿矣汉髙帝十一年封髙邑为侯国王莽之安成者也故俗谓是水为祝阿涧水北流注于济建武五年耿弇东击张歩从朝阳桥济渡兵【一清按后汉书耿弇东从朝阳桥河以度章懐注云朝城在济水此有漯河郦氏以济渡连称词义乖舛】即是处也济水又东北泺水出焉泺水出歴城县故城西南泉源上奋水涌若轮春秋桓公十八年公防齐侯于泺是也俗谓之为娥姜水也以泉源有舜妃娥英庙故也城南对山山上有舜祠山下有大穴谓之舜井抑亦茅山禹井之比矣书舜耕歴山亦云在此所未详也其水北为大眀湖西即大眀寺寺东北两面侧湖此水便成浄池也池上有客亭左右楸桐负日俯仰目对鱼鸟极水木眀瑟可谓濠梁之性物我无违矣湖水引渎东入西郭东至歴城西而侧城北注湖水上承东城歴祠下泉源竞发其水北流迳歴城东又北引水为流杯池州僚賔燕公私多萃其上分为二水右水北出左水西经歴城北西北为陂谓之厯水与泺水枝津合水首受歴水于歴城东东北迳东城西而北出郭又北注泺水又北听水出焉泺水又北流注于济谓之泺口也济水又东北迳华不注山单椒秀泽不连邱陵以自髙虎牙桀立孤特防以刺天青崖翠发望同黛山下有华泉故京相璠春秋土地名曰华泉华不注山下泉水也春秋左成公二年齐顷公与晋郤克战于鞌齐师败绩逐之三周华不注逄丑父与公易位将及华泉骖絓于木而止丑父使公下如华泉取饮齐侯以免韩厥献丑父却子戮之呼曰自今无有代其君任患者有一于此将为戮矣却子曰人不难以死免其君我戮之不祥赦之以劝事君者乃免之即华水也北絶聼渎二十里注于济
　　又东北过台县北
　　巨合水南出鸡山西北北迳巨合故城西耿弇之讨张歩也守巨里即此城也三面有城西有深坑坑西即弇所营也与费邑战斩邑于此巨合水又北合关卢水关卢水导源马耳山北迳博亭城西西北流至平陵城与武原水合水出谭城南平泽中世谓之武原泉北迳谭城东俗谓之古城也又北迳东平陵县故城西故陵城也后乃加平谭国也齐桓之出过谭谭不礼焉鲁荘公九年即位又不朝十年灭之城东门外有乐安任照先碑【一清按名胜志引此注云城东有汉相刘衡碑又有乐安任照先碑今本无刘衡碑之目盖有脱失矣】济南郡治也汉文帝十六年置为王国景帝二年为郡王莽更名乐安其水又北迳巨合城东汉武帝以封城阳顷王子刘发于为侯国【沈氏曰史汉表俱无于字又按汉表云平原索隠亦云皆为误也后汉书章懐注云巨里聚一名巨合城在齐州全节县东南全节唐改即汉东平陵也】其水合关卢水西出注巨合水西北迳台县故城南汉髙帝六年封东郡尉戴野为侯国王莽之台治也【一清按髙祖功臣表台定侯戴野日知録汉书济南郡之县十四一曰东平陵二曰邹平三曰台四曰梁邹后汉书济南郡十城其一曰东平陵其四曰台其七曰梁邹其八曰邹平后人读汉书误从邹字絶句因以邹为一县平台为一县齐乗遂谓汉济南郡后汉改为邹平又以台平台为二县此不得其句读而妄为之説也汉志常山郡有平台县是史子叔封邑亭林之说是也】其水西北流白野泉水注之水出台城西南白野泉北迳留山西北流而右注巨合水又北聼水注之水上承泺水东流北屈又东北流注于巨合水乱流又北入于济济水又东北合芹沟水水出台县故城东南西北流迳台城东又西北入于济水
　　又东北过菅县南
　　济水东迳菅县故城南汉景帝二年封齐悼恵王子罢军为侯国【全氏曰于钦云菅史汉表皆误作管故索隠以为荥阳又表是文帝四年封】右纳百脉水百脉水出土鼓县故城西水源方百歩百泉俱出故谓之百脉水其水西北流迳阳丘县故城中汉孝景帝四年以封齐悼恵王子刘安为阳丘侯【一清按汉表杨丘侯安以文帝四年封而史表无之史表有瓜丘侯寜国索隠曰县在魏郡地理志魏郡无瓜丘则斥邱之误也汉表云氏丘侯国氏丘亦斥丘之譌又按氏丘侯封十一年而薨十五年侯偃嗣十年为景帝三年反诛杨丘侯封十二年而薨十六年侯偃嗣十一年为景帝四年坐出国界耐为司防嗣侯名为偃其封薨与嗣搃差一年一似氏丘之即杨丘者未知史表脱一人也抑汉表多一人也】世谓之章丘城非也城南有女山山上有神祠俗谓之女祠左右民祀焉其水西北出城北迳黄巾固盖贼所屯故固得名焉百脉水又东北流注于济济水东又有杨渚沟水水出逄陵故城西南二十里迳土鼔城东又西北迳章丘城东又北迳戚城西北流注于济水也
　　又东过梁邹县北
　　陇水南出长城中北流至般阳县故城西南与般水防水出县东南龙山俗亦谓之为左阜水西北迳其城南王莽之济南亭也应劭曰县在般水之阳县资名焉其水又南屈西入陇水北迳其县西北流至萌水口萌水出西南甲山东北迳萌山西东北入于陇陇水又西北至梁邹东南与鱼子沟水合水南出长白山东桞泉口山即陈仲子夫妻之所隠也孟子曰仲子齐国之世家兄戴禄万钟仲子非而不食避兄离母家于于陵即此防也其水又迳于陵县故城西王莽之于陆也世祖建武十五年更封则乡侯侯覇为侯国【一清按后汉书侯覇建武十三年薨帝亲自临吊下诏追封谥则乡哀侯何縁有十五年更封之事本传又云子昱嗣昱后徙封于陵侯是覇之子非覇也善长误矣】其水北流注于陇水陇水即古袁水也故京相璠曰济南梁邹县有袁水者也陇水又西北迳梁邹县故城南又北屈迳其城西汉髙祖六年封武虎为侯国【一清按史表作武儒此从汉表】其水北注济其城之东北又有时水西北注焉
　　又东北过临济县南
　　县故狄邑也王莽更名利居汉记安帝永初二年改从今名以临济故地理风俗记云古乐安太守治晏谟齐记曰有南北二城隔济水南城即被阳县之故城也北枕济水地理志曰侯国也如淳曰音罢军之罢也【一清按汉志注如淳曰一作疲史表作披索隠曰萧该披音皮刘氏音皮彼反】史记建元以来王子侯者年表曰汉武帝元朔四年封齐孝王子敬侯刘燕之国也今渤海侨郡治济水又东北迤为渊渚谓之平州坈湿沃县侧有平安故城俗谓之防城非也【一清按漯水注云伏琛曰千乗城在齐城西北一百五十里隔防水即漯水之别名故漯沃县侧之城俗谓之防城也以此】按地理志千乗郡有平安县侯国也【全氏曰地理志有此语而侯表中无以平安封者盖失之一清按孝成许皇后传后姊子平安刚侯谒则是平安之封邑可知但侯表中无之耳】王莽曰鸿睦也应劭曰博昌县西南三十里有平安亭故县也世尚存平州之名矣济水又东北迳髙昌县故城西案地理志曰千乗郡有髙昌县汉宣帝地节四年封董忠为侯国世谓之马昌城非也济水又东北迳乐安县故城南伏琛齐记曰博昌城西北五十里有南北二城相去三十里隔时济二水指此为博昌北城非也乐安与博昌薄姑分水俱同西北薄姑去齐城六十里乐安越水差逺騐非尤眀班固曰千乗郡有乐安县应劭曰取休令之名矣汉武帝元朔五年封李蔡为侯国【全氏曰按汉表李蔡封安乐是琅琊之昌县非千乗之安乐也史表作乐安而索隠曰表在昌可证也一清按全説非也李蔡封乐安侯史汉李广功臣表卫青及百官公卿表凡七见惟汉书功臣表作安乐耳故师古以表为误盖封在乐安而食邑于昌亦或是博昌与乐安同属千乗并非琅琊之昌转冩者脱失耳禹贡锥指曰乐安故城在今博兴县东隋改乐安曰博昌五代唐曰博兴元和志博昌县清水在北去县百歩按此经旧在髙昌下今据薄姑利县俱南直临缁而乐安故城在博昌县东北则此经乃错简故移于利县之后甲下邑之前一清按东樵不知此条是注所谓先经起事乃有错简之疑即实非也今仍其旧】城西三里有任光等冢光是宛县人不得为博昌眀矣济水又迳薄城北后汉郡国志曰博昌县有薄姑城地理书曰吕尚封于齐郡薄姑薄姑故城在临缁县西北五十里近济水史迁曰胡公徙薄姑【一清按史记齐世家是献公】内有髙台春秋昭公二十年齐景公饮于台上曰古而不死何乐如之晏平仲对曰昔爽鸠氏始居之季萴因之有逢伯陵因之薄姑氏又因之而后太公又因之臣以为古若不死爽鸠氏之乐非君之乐即于是台也济水又东北迳狼牙固西而东北流也
　　又东北过利县西
　　地理志曰齐郡有利县王莽之利治也晏谟曰县在齐城北五十里
　　又东北过甲下邑入于河
　　济水东北至甲下邑南东歴琅槐县故城北地理风俗记曰博昌东北八十里有琅槐乡故县也山海经曰济水絶钜野注渤海入齐琅槐东北者也又东北河水枝津注之水经以为入河非也斯乃河水注济非济入河
　　又东北入海
　　郭景纯曰济自荥阳至乐安博昌入海今河竭济水而流不絶经言入河二说并失然河水于济漯之北别流注海今所缀流者惟漯水耳郭或以为济注之事实非也寻经脉水不如山经之为宻矣
　　其一水东流者过乗氏县南
　　菏水分济于定陶东北【一清按汉志济隂郡下云禹贡菏泽在定陶东傅寅尚书集觧云许氏说文菏水出山阳湖陵南正与孔传同而班固以为在定陶何也盖在定陶者其泽也在湖陵者其流也其流与泗合正在单州之鱼台鱼台在单州东北百里而近正古湖陵地也而孟猪在睢阳东北则所谓被孟猪者导菏流之在定陶鱼台间者以被之于南也】东南右合黄沟枝流俗谓之界沟也北迳己氏县故城西又北迳景山东卫诗所谓景山与京者也毛公曰景山大山也【全氏曰按此非卫诗之景山欧阳志舆地广记曰今拱州楚丘非卫之所迁县有景山京冈皆后人附防】又北迳楚丘城西郡国志曰成武县有楚丘亭杜预云楚丘在成武县西南卫懿公为狄所灭卫文公东徙渡河野处曹邑齐桓公城楚丘以迁之故春秋称邢迁如归卫国亡亡即诗所谓升彼墟矣以望楚矣望楚与堂景山与京故郑元言观其傍邑及山川也【程氏公说春秋分记曰戎州己氏邑在今拱州楚丘县戎盖昆吾之后别在夷狄周衰入于此天王使凡伯聘鲁由雒邑道楚丘至仙源逮其归戎乃要而伐之楚丘在河南宜为周鲁往来之地以其逼近宋都故在二汉晋属梁国柱误以此为即僖二年卫所城之邑于隠七年释云在济隂城武县于僖二年城楚丘则释云卫邑是以城楚丘为前日戎伐王使之楚丘矣水经亦以戎伐凡伯于楚丘为卫文公徙居于此按济隂城武县即今开徳之卫南盖隋大业初改从此名谓梁郡有楚丘县故以别之卫为狄所灭东徙渡河野防曹邑文公徙居楚丘曹邑在今滑之白马卫南为近二邑不出邦域之中斯文公所由徙也又卫南之楚丘在河北凡伯安有逾河北道卫南而使于鲁耶故卫南之楚丘为卫所城之邑而拱州之楚丘则戎州己氏邑云顾氏炎武日知録曰春秋隠公七年戎伐凡伯于楚丘以归杜氏曰楚丘卫地在济隂城武县西南夫济隂之城武此曺地也而言卫非也盖与僖公二年城楚丘同名而误按卫国之封本在汲郡朝歌懿公为狄所灭渡河而东立戴公以庐于曹杜氏曰曺卫下邑诗所谓思须与曺庐者无城郭之称而非曺国之曺也僖公二年城楚丘杜氏曰楚丘卫邑诗所谓作于楚宫而非戎伐凡伯之楚丘也但云卫邑而不详其地然必在滑县开州之间滑在河东故唐人有魏滑分河之録矣水经注乃曰楚丘在成武西南即卫文公所徙误矣彼曺国之地齐桓安得取之而封卫乎以曺名同楚丘之名又同遂为一尔一清按亭林之见与克斋合前軰立说大氐必有依仿克斋防于春秋之学本史记体制撰分记九十卷疆理书尤称详覈然谓济隂城武县即开徳之卫南误也济隂郡宋时为曺州地方舆纪要云曺州曺县东南四十里有楚丘城春秋时戎州己氏之邑左隠公七年戎伐凡伯于楚丘又襄公十年宋享晋侯于楚丘盖在曺宋间汉置己氏县属梁国是即杜氏所云在济隂城武县者也楚丘在汉为己氏县属梁国后汉属济隂郡隋属梁郡开皇六年改从今名唐属宋州宋建州为应天府号南京楚丘县焉拱州崇寜四年建于开封府防邑县领县二防邑拓城克斋云今拱州楚丘盖当日曽以楚丘属也迨元始属曺州眀初省入曺县卫南属滑州后改澶州文献通考云崇寜四年建州为北辅五年升为开徳府太平寰宇记澶州卫南县下云卫文公自曺邑迁楚丘即此城也汉为濮阳县地隋开皇十六年于此置楚丘县后以曺州有楚丘县改名卫南此在卫之南垂故以名县又云楚丘城在县西北四里诗云定之方中作于楚宫城冢记云齐桓筑楚丘之城即此也是即亭林所谓不详其地必在滑县开州之间者也两地悬殊何乃混而为一乎杜注于隠七年戎伐凡伯之邑释曰卫地在济隂城武县西南于僖二年所城则曰卫邑本自不错惟于戎伐下多卫地二字为不合耳然郦氏之説亦本汉志山阳郡成武县下云有楚丘亭齐桓公所城迁卫文公于此子成公徙濮阳东郡濮阳县下云卫成公自楚丘徙此故帝丘颛顼墟盖防信班固而不暇详审尔泗水篇注云又东迳山阳郡城武县之楚丘亭北而不别具一语以释之于瓠子水篇濮阳西南十五里之鉏丘亭以沮楚同音以为楚丘非也了之合而观之真可谓滑突矣】又东北迳成武城西又东北迳郈城东疑郈徙也所未详矣【全氏曰郈是鲁邑如何徙此盖郜城之误】又东北迳梁丘城西地理志曰昌邑县有梁丘乡春秋庄公三十二年宋人齐人防于梁丘者也【朱氏谋防笺曰孙汝登云按春秋宋公齐侯遇于梁丘】杜预曰髙平昌邑县西南有梁丘乡又东北于乗氏县西而北注菏水菏水又东南迳乗氏县故城南县即春秋之乗丘也故地理风俗记曰济隂乗氏县故宋乗丘邑也【全氏曰乗丘非乗氏乗氏非宋地乃鲁也一清按地理志济隂郡乗氏县师古引应劭曰春秋败宋师于乗丘此郦亭之所本】汉孝景中五年封梁孝王子买为侯国也地理志曰乗氏县泗水东南至睢陵入淮郡国志曰乗氏有泗水此乃菏泽也尚书有导菏泽之説自陶丘北东至于菏水无泗水之文又曰导菏泽被孟猪孟猪在睢阳县之东北阚骃十三州记曰不言入而言被者眀不常入也水盛方乃覆被矣泽水淼漫俱钟睢泗故志有睢陵入淮之言以通苞泗名矣然诸水注泗者多不止此可以终归泗水便得擅通称也或更有泗水亦可是水之兼其目所未详也
　　又东过昌邑县北
　　菏水又东迳昌邑县故城北地理志曰县故梁也汉景帝中六年分梁为山阳国汉武帝天汉四年更为昌邑国以封昌邑王贺【一清按诸侯王表天汉四年封者是哀王髆亦见武五子传乃贺之父也道元误矣】贺废国除以为山阳郡王莽之钜野郡也后更为髙平郡【一清按晋志髙平国晋初分山阳置宋志云晋武帝泰始元年更名】后汉沇州治县令王宻懐金谒东莱太守杨震震不受是其慎四知处也大城东北有金城城内有沇州刺史河东薛季像碑以郎中拜剡令甘露降园熹平四年迁州眀年甘露复降殿前树从事冯廵主簿华操等相与褒树表勒棠政次西有沇州刺史茂陵杨叔恭碑从事孙光等以建寜四年立西北有东太山成人班孟坚碑建和十年尚书右丞拜沇州刺史从事秦闰等刋石颂徳政碑咸列焉
　　又东过金乡县南
　　郡国志曰山阳有金乡县菏水迳其故城南世谓之故县城北有金乡山也【一清按郡国志山阳郡金乡县刘昭补注引晋道记曰县多山所治名金山凿而得金故名今注云金乡县盖以山得名】
　　又东过东缗县北
　　济水又东迳汉平狄将军扶沟侯淮阳朱显冢墓北有石庙济水又东迳东缗县故城北故宋地春秋僖公二十三年齐侯伐宋围缗十三州记曰山阳有东缗县邹衍曰余登缗城以望宋都者也后汉世祖建武十一年封冯异长子璋为侯国也
　　又东过方与县北为菏水
　　济水东迳重乡城南左所谓臧文仲宿于重馆者也菏水又东迳武棠亭北公羊以为济上邑也城有髙台二丈许其下临水昔鲁侯观鱼于棠谓此也在方与县故城北十里经所谓菏水也菏水又东迳泥母亭北春秋左僖公七年秋盟于母谋伐郑也菏水又东与钜野黄水合菏泽别名也黄水上承钜泽诸陂泽有蒙淀育陂黄湖水东流谓之黄水又有薛训渚水自渚歴薛村前分为二流一水东注黄水一水西北入泽即洪水也黄水东南流水南有汉荆州刺史李刚墓刚字叔毅山阳髙平人熹平元年卒见其碑有石阙祠堂石室三间椽架髙丈余镂石作椽瓦屋施平天造方井侧荷梁柱四壁隠起雕刻为君臣官属龙麟鳯之文飞禽走兽之像作制工防不甚伤毁【洪氏适图曰右荆州刺史李刚石室残畵象一轴髙不及咫长一丈有半所图车马之上横刻数字云君为荆州刺史时前后导有驺骑有歩卒标牓皆湮没在后一车碑失其半止存东郡二字向前一车车前有牓惟郡太守三字可认前后亦有驺骑歩卒及没字牓又一车仅存马足泰半无碑少前六骑形状结束胡人也其上亦刻数字惟乌桓二字可认汉长水校尉主乌桓骑又有防乌桓校尉此以乌桓为导骑必二校中李君尝厯其一所图列女传三事其一三人车一马一无塩丑女齐宣王侍郎凡三牓车前一牓无字其一四人三牓惟梁髙行梁使者二牓有字此二列女武梁碑中亦有之其一四人樊姬楚荘王孙叔敖郑女凢四牓后有一牓而阙其人予闻闽人李丙仲南得此碑于西州冯方圎仲宛转假借书欲絶笔而得之郦氏所载古碑百余惟李刚鲁峻二墓有图画赵氏虽云曽得鲁君画象而碑録中无其目此碑自来好古之士未之见也释所有仅七种除武梁之外余碑他无别本数十年后纸敝墨渝躭古之士抚卷太息亦犹今之阅水经也】黄水又东迳钜野县北何承天曰钜野湖泽广大南通洙泗北连清济旧县故城正在泽中故欲置戍于此城城之所在则钜野泽也衍东北出为大野矣昔西狩获麟于是处也皇覧曰山阳钜野县有肩髀冡重聚大小与阚冢防言蚩尤与黄帝战克之于涿鹿之野身体异处故别葬焉黄水又东迳咸亭北春秋桓公七年经书焚咸邱者也水南有金乡山县之界界也金乡数山皆空中穴口谓之隧也戴延之西征记曰焦氏山北数里有汉司校尉鲁恭冢【一清按鲁恭当作鲁峻其墓碑云君讳峻字仲严山阳昌邑人金石録防尾云鲁峻碑其他地理书如方舆志寰宇记之类皆作峻惟水经误转冩为恭释曰汉故司校尉忠惠父鲁君碑在济州任城县鲁君名峻歴郎中谒者河内丞侍御史顿丘令九江守议郎太尉长史御史中丞司校尉遭母忧自乞拜议郎服竟还拜屯骑校尉灵帝熹平元年卒眀年葬门生丁直防三百二十人谥之曰忠恵其子叡立石作铭水经亦载此碑但误以为名恭尔按郦注止言鲁冢及石祠石庙而不言有碑也详见下】穿山得白蛇白兎不葬更葬山南凿而得金故曰金山山形峻峭冢前有石祠石庙四壁皆青石隠起自书契以来忠臣孝子贞妇孔子及弟子七十二人形像像邉皆刻石记之文字分眀【图鲁峻石壁残画像録曰右二石并广三尺崇二尺此石上下三横首行一牓云祠南郊从大驾出时次有大车帐下骑鲜眀小史骑凡十六牓大车之上一牓三字上两字畧有左畔偏傍似是校尉骑字车前两旁鲜眀八骑歩于中者四人一牓铃下二字三十余骑如鱼鳞然列两行横车之后有驸马二匹牓曰持驸马又帐下一骑小史持幢四骑次横榜曰荐士一人有牓秦曺书佐主簿车各一牓有车马又骑史仆射二骑铃下二骑各有牓第三横冠剑接武十有五人人一牓盖阙里之先贤也字而不名次石上横两牓云君为九江太守时车前导者八人后骑石损其半少前一牓云功曺史导有车马车前二骑其牓湮灭中横但刻云气下横十有六人形象标牓与前石同后汉志大驾卤簿五校在前按鲁峻碑尝厯九江太守终于屯骑校尉从驾南郊乃屯骑之职藏此者不知为何人碑既有九江标牓又有屯骑职掌更有先贤形象定为鲁峻石壁所刻其谁曰不然考孔子家语史记七十子传邽子敛名防梁子鱼名鳣啇子木名瞿左子行名郢县子期名成樊子迟名须顔子桞名辛冉子产名季顔子路名无繇叔子其者叔仲防也史作子期子鲁者姓冉名孺子象者姓县名亶子景伯者子服何也唐刘懐玉作孔圣真宗録以子服景伯在七十子之间求子敛者疑是漆雕哆地皇钲书七作来韩勅碑书漆作□漆雕哆字子敛恐此求字是漆之省文县子期史作子祺姓驷者恐是壌驷赤子偃恐是言防如顔子思防子鲁防子思数人姓氏分眀与史家异同　　家不能次以为两鲁根史记作申棠家语作申续檀弓以申详为颛孙子张之　　地音声如此则闻异辞无足疑者又二石长过于前其一之上横尽图人物如武梁画象主坐客拜侍于前后者六人又主客三人列坐侍者四人中横三车如雍邱令画一车导骑二一车两人在前一车一人在后屋下之人三五賔主三车有标牓皆湮灭一横十有七人如前石所图圣门髙弟人亦一牓一字不可认其一则上横七骑皆右驰中横二车一有一导骑一则倍之末有五人在屋下二穉子在屋上下横两氊车皆驾以一马又一车有导骑二末有五人在屋下立车皆有牓惟四导骑者上下各一字粗可认上曰君下曰郎鲁君再为议郎岂谓是乎以其冠剑人物絶类九江石壁所画疑此二石亦是鲁祠四壁者汪圣锡家有此碑后汉志列侯防耕祠导从中鲜眀卒米氏画史朱浮墓石壁人物有鲜眀队或者不能细认先贤姓氏但见有鲜眀数牓遂谓是朱浮墓画象非也】又有石牀长八尺磨莹鲜眀叩之声闻逺近时太尉从事中傅珍之谘议参军周安穆折败石牀各取去为鲁氏之后所讼二人并免官焦氏山东即金乡山也有冢谓之秦王陵山上二百歩得冢口堑深十丈两壁峻峭广二丈入行七十歩得埏门门外左右皆有空可容五六十人谓之白马空埏门内二丈得外堂外堂之后又得内堂观者皆执烛而行虽无他雕镂然治石甚精防云是汉昌邑哀王冢所未详也东南有范巨卿冢石柱犹存巨卿名式山阳之金乡人汉荆州刺史与汝南张劭长沙陈平子石交号为死友矣【一清释云故庐江太守范府君之碑在济州任城魏眀帝青龙三年县长薛君乡人翟循等所立也】黄水又东南迳任城郡之亢父县故城西夏后氏之任国也汉章帝元和元年别为任城在北【一清按续志任城国刘昭补注云章帝元和元年分东平为任城】王莽之延就亭也县有诗亭春秋之诗国也王莽更之曰顺父矣地理志东平属县也世祖建武二年封刘隆为侯国其中谓之桓公沟南至方与县入于菏水荷水又东迳秦梁夹岸积石一里髙二丈言秦始皇东廵所造固以名焉
　　菏水又东过湖陆县南东入于泗水
　　泽水所钟也尚书曰浮于淮泗逹于河是也【一清按逹于河之河当依説文改作菏字黄公绍韵防举要曰菏或作荷余按旧注尚书导菏泽被孟猪集韵亦作菏案淮泗入河必导于汴世谓汴是隋炀帝始通而疑禹贡有浮于淮泗逹于河之文説者牵合傅防或指鸿沟引河水入泗安知非禹之迹或谓当时必有可逹之理蔡氏书亦莫知所折衷今案説文菏字音柯注引禹贡浮于淮泗逹于菏与导菏泽同则是逹于菏非逹于河也许慎所见盖古文尚书后人冩之误不知从艸例以禹贡上下文逹于河为句改菏为河陆徳眀又以河音如字遂启后人淮泗不能逹河之疑然陆氏于菏泽下注徐音柯又工司切于浮于淮泗逹于河下亦注云説文作菏工可切水出山阳湖陵南则非九河之河眀矣如字之音陆氏误也近世惟新安王氏曰济入河溢为荥防于菏注于泗则河为菏益眀矣新安王氏是王炎晦叔尚书全觧古文尚书疏证曰按浮于淮泗逹于菏今本作河二孔无传疏止陆徳眀引説文作菏余考之菏字是也盖菏者泽名为济水所经又东至于菏者是在豫之东北即徐之西北舟则自淮而泗自泗而菏然后由菏入济以逹于河此徐之贡道也或曰曷不详言之余曰以上文兖州浮于济漯逹于河次青州便浮于汶逹于济不复言逹于河矣又次徐州浮于淮泗逹于菏亦不复言逹于济矣至州则沿于江海逹于淮泗且不复言逹于菏矣不复言者防上文也一层脱卸一层虽由当日水道之自然而其叙法从变字法从简真属圣经之笔直言逹于河不识其何途之从惟言逹于菏而水道歴歴然在目一字之长有助不小禹贡锥指曰青承兖曰逹于济则由济入漯可知矣徐承青曰逹于菏则由菏入济可知矣扬承徐曰逹于淮泗则由淮入泗由泗入菏可知矣淮通泗泗通菏菏通济济通河四州之贡道无不由济者盖阎以顺推胡以逆泝可互相发眀也锥指又曰汉志山阳郡湖陵县下云禹贡浮于淮泗逹于河水在南汉时湖陵县安得有黄河此河字眀系菏字之误水在南谓菏水在南也郦道元泗水注引此文云菏水在南水经济水篇言菏水过湖陆县南东入泗皆确证不独许慎説文作菏也】东观汉记曰苏茂杀淮太守得其郡营广乐大司马呉汉围茂茂将其精兵突至湖陆与刘永相防济隂山阳济兵于此处也
　　又东南过沛县东北
　　济与泗乱故沛纳两称矣东观汉记安平侯盖延曰延为虎牙大将军与战永军反走溺水者半复与战连破之遂平沛楚临淮悉降延令沛修髙祖庙置啬夫祝宰乐人因斋戒祠髙庙也
　　又东南过留县北
　　留县故城翼佩泗济宋邑也春秋左所谓侵宋吕留也故繁休伯避地赋曰朝余发乎泗洲夕余宿于留乡者也张良委身汉祖始自此矣终亦取封焉城内有张良庙也
　　又东过彭城县北获水从西来注之
　　济水又南迳彭城县之故城东北隅不东过也获水自西注之城北枕水湄济水又南迳彭城县故城东不迳其县北也盖经误证
　　又东南过徐县北
　　地理志曰临淮郡汉武帝元狩五年置治徐县王莽更之曰淮平县曰徐调故徐国也春秋昭公三十年呉子执钟吾子遂伐徐防山以水之遂灭徐徐子奔楚楚救徐弗及遂城夷以处之张华博物志録著作令史茅温所为送刘成国徐州地理志曰徐偃王之异言徐君宫人娠而生卵以为不祥弃之于水濵孤独母有犬名曰鹄仓猎于水侧得弃卵衔以来归孤独母以为异覆暖之遂成儿生时偃故以为名徐君宫中闻之乃是録取长而仁智袭君徐国后鹄仓临死生角而九尾实黄龙也偃王厝之徐中今见有狗垄焉偃王治国仁义着闻欲舟行上国乃导沟陈蔡之间得朱弓矢以得天瑞遂因名为号自称徐偃王江淮诸侯服者三十六国周王闻之遣使至楚令伐之偃王爱民不闘遂为楚败北走彭城武原县东山下百姓随者万数因名其山为徐山山上立石室庙有神灵民人请祷焉依文即事似有符騐但世代绵逺难以详矣今徐城外有徐君墓昔延陵季子解剑于此所谓不违心许也
　　又东至下邳睢陵县南入于淮
　　济水与泗水浑涛东南流至角城同入淮经书睢陵误










　　水经注释卷八
<史部,地理类,河渠之属,水经注释>
　　钦定四库全书
　　水经注释卷九
　　仁和赵一清撰
　　清水　　沁水　　淇水
　　荡水　　洹水
　　清水出河内脩武县之北黒山
　　黒山在县北白鹿山东清水所出也上承诸陂散泉积以成川西南流屈曲瀑布垂岩悬河注壑二十余丈雷扑之声震动山谷左右石壁曽深兽迹不交隍中散水雾合视不见底南峯北岭多结禅栖之士东岩西谷又是刹灵之图竹柏之怀与神心妙逺仁智之性共山水効深更为胜处也其水歴涧飞流清泠洞观谓之清水矣谿曰瑶谿又曰瑶涧清水又南与小瑶水合水近出西谿北穷谿东南流注之清水清水又东南流吴泽陂水注之水上承吴陂于脩武县故城西北脩武故也亦曰南阳矣马季长曰晋地自朝歌以北至中山为东阳朝歌以南至轵为南阳故应劭地理风俗记云河内殷国也周名之为南阳又曰晋始启南阳今南阳城是也秦始皇改曰脩武徐广王隠并言始皇改瓒注汉书云案韩非书秦昭王越赵长平西伐脩武时秦未兼天下脩武之名久矣余案韩诗外言武王伐纣勒兵于更名曰脩武矣魏献子田大陆还卒于是也汉髙帝八年封都尉魏遫为侯国亦曰大脩武有小故称大小脩武在东汉祖与滕公济自玉门津而宿小脩武者也大陆即吴泽矣魏土地记曰修武城西北二十里有吴泽水陂南北二十许里东西三十里西则界沟水入焉水有二源北水上承河内野王县东北光沟为长明沟分枝津东迳雍城南寒泉水注之水出雍城西北泉流南注迳雍城西春秋僖公二十四年王将以狄伐郑富辰谏曰雍文之昭也京相璠曰今河内出山阳西有故雍城又东南注长明沟沟水又东迳射犬城北汉大司马张扬为将杨丑所害眭固杀丑屯此欲北合袁绍典略曰眭固字白莬或戒固曰将军字莬而此邑名犬莵见犬其势必惊宜急去莬不从汉兴平四年【一清按魏书武帝纪事在建安四年兴平改元仅二年郦氏误记也】魏太祖斩之于此以魏种为河内太守守之兖州叛太祖曰唯种不弃孤及走太祖怒曰种不南走越北走胡不汝置也射犬平禽之公曰难【一清按魏书作唯何氏焯曰此正可与史参异同耳】其才也释而用之长明沟水东入石涧东流蔡沟水入焉水上承州县北白马沟东分谓之蔡沟东防长明沟水又东迳修武县之吴亭北东入吴陂水次北有茍泉水入焉水出山阳县故修武城西南同源分派裂为二水南为茍泉北则吴凟二凟双导俱东入陂山阳县东北二十五里有陆真阜南有皇母马鸣二泉东南合注于吴陂也次陆真阜之东北得覆釜堆堆南有三泉相去四五里参差合次南注于陂泉在浊鹿城西建安二十五年魏封汉献帝为山阳公浊鹿城即是公所居也陂水之北际泽侧有隤城也春秋隠公十一年王以攒芧隤十二邑与司冦苏忿生者也【何氏曰按左乃是以苏忿生之田与郑苏公武王之司冦注误记】京相璠曰河内修武县北有故隤城实中今世俗谓之皮垣方四百步实中髙八丈际陂北隔水一十五里俗所谓兰丘也方二百步西一十里又有一丘际山世谓之勅丘方五百步形状相类疑即古攒芧也杜预曰二邑在修武县北所未详也又东长泉水注之源出白鹿山东南伏流迳一十三里重源濬发于邓城西北东南伏流世亦谓之重泉水也又迳七贤祠东左右筠篁列植冬夏不变贞萋魏步兵校尉陈留阮籍中散大夫谯国嵇康晋司徒河内山涛司徒琅邪王戎黄门郎河内向秀建威参军沛国刘伶始平太守阮咸等同居山阳结自得之游时人号之为竹林七贤也向子期所谓山阳旧居也后人立庙于其处庙南又有一泉东南流注于长泉水郭縁生述征记所云白鹿山东南二十五里有嵇公故居以居时有遗竹焉盖谓此也其水又南迳邓城东名之为邓渎有谓之为白屋水也昔司马懿征公孙渊还达白屋即于此也其水又东南流迳隤城北又东南歴泽注于陂泉水东流谓之八光沟而东流注于清水谓之长清河而东周永丰坞有丁公泉发于焦泉之右次东又得焦泉泉发于天门之左天井固右天门山石自空状若门焉广三丈髙两匹深丈余更无所出世谓之天门也东五百余步中有石穴西向裁得容人平行东南入径至天井【一清按太平御览河北天门山引水经注曰俗谓之百家岩岩可容百家故以为名山有石穴状如门才得通人自平地东南入便至天井与此文不同】直上三匹有余扳蹑而升至上平东西二百步南北七百步四面崄絶无由升陟矣上有比丘释僧训精舍寺有十余僧给养难周多出下平有志者居之寺左右杂树疎挺有一石泉方丈余清水湛然常无増减山居者资以给饮北有石室二口旧是隠者念一之所今无人矣泉发于北阜南流成溪世谓之焦泉也次东得鱼鲍泉次东得张波泉次东得三渊泉梗河参连女宿相属是四川在重门城西并单川南注也重门城昔齐王芳为司马师废之宫于此即魏志所谓送齐王于河内重门者也城在共县故城西北二十里城南有安阳陂次东又得卓水陂次东有北门陂【一清按北门陂即百门陂也魏书地形志林虑郡共有卓水陂柏门山柏门水南流名太清水金史地理志衞州苏门有百门陂苏门即汉志之共县隋曰共城金改苏门今河南衞辉府之辉县也县西北七里有苏门山亦曰百门山有百门泉左定公十四年晋人败郑师及范氏之师于百泉即百门泉矣百与北音相近致譌】陂方五百步在共县故城西汉髙帝八年封玈罢师为共严侯国即共和之故国也共伯既归帝政逍遥于共山之上山在国北所谓共北山也仙者孙登之所处袁彦伯竹林七贤嵇叔夜尝采药山泽遇之于山冬以被发自覆夏则编草为裳弹一琴而五声和其水三川南合谓之清川又南迳凡城东司马彪袁山松郡国志曰共县有泛亭周凡伯国春秋隠公七年经书王使凡伯来聘是也杜预曰汲郡共县东南有凡城今在西南其水又西南与前四水总为一渎又谓之陶水南流注于清水清水又东周新丰坞又东注也【一清按太平寰宇记修武县下引水经注云五里泉在修武乡今本无之】
　　东北过获嘉县北
　　汉书称越相吕嘉反武帝元鼎六年巡行于汲新中乡得吕嘉首因以为获嘉县后汉封侍中冯石为侯国县故城西有汉桂阳太守赵越墓冡北有碑越字彦善县人也累迁桂阳郡五官将尚书仆射遭忧服阕守河南尹建宁中卒碑东又有一碑碑北有石柱石牛羊虎俱碎沦毁莫记清水又东周新乐城城在获嘉县故城东北即汲之新中乡也
　　又东过汲县北
　　县故汲郡治晋太康中立城西北有石夹水飞湍濬急也人亦谓之磻溪言太公常钓于此也城东门北侧有太公庙庙前有碑碑云太公望者河内汲人也县民故防稽太守杜宣白令崔瑗曰太公本生于汲旧居犹存君与髙国同宗太公载在经今临此国宜正其位以明尊祖之义于是国老王喜廷掾郑笃功曹邠勒等咸曰宜之遂立坛祀为之位主城北三十里有太公泉泉上又有太公庙庙侧髙林秀水翘楚竞茂相云太公之故居也晋太康中范阳卢无忌为汲令立碑于其上【金石録跋尾曰晋太公碑略云太公望者此县人大晋受命四海一统太康二年县之西偏有盗发冡而得竹策之书藏书之年当秦坑儒之前八十六嵗又云其周志曰文王梦天帝服元以立于令之津帝曰昌赐汝望文王再拜稽首太公于后亦再拜稽首文王梦之夜太公梦之亦然其后文王见太公而询之曰而名为望乎答曰唯为望文王曰吾如有所于汝见太公言其年月与其日且尽道其言臣以此得见也文王曰有之有之遂与之归以为卿士又曰其纪年曰康王六年齐太公卒参考年数盖一百一十余嵗按前世所汲冡诸书独有纪年穆太子传师春等不载所谓周志者不知为何书而杜预左氏后叙云汲冡书凡七十五卷皆藏秘府预亲见之以此知不时十余万言其亡逸见于今者絶少也碑汲县令卢无忌立后题太康十年三月云】太公避纣之乱屠隠市朝遯钓鱼水何必渭濵然后磻溪茍惬神心曲渚则可磻溪之名斯无嫌矣清水又东迳故石梁下梁跨水上桥石崩禠余基尚存清水又东与仓水合水出西北方山上方山在衞县西有仓谷谷有仓玉珉石故名焉其水东南流潜行地下又东南复出俗谓之雹水东南歴坶野自朝歌以南南暨清水土地平衍据臯跨泽悉坶野矣郡国志曰朝歌县南有牧野竹书纪年曰周武王率西夷诸侯伐殷败之于坶野诗所谓坶野洋洋檀车煌煌者也有殷大夫比干冡前有石铭题云殷大夫比干之墓所记唯此今已中折不知谁所志也【曹氏安太师比干録曰按衞辉府旧志云殷少师比干墓在汲县西北一十五里墓前有殷比干墓四字碑年深石防字画不全世传以为孔子所书今此碑见存窃观其体势与周穆王时书吉日癸巳石刻相类其为古笔无疑谨用摹锓以暴于世云叶氏奕苞续金石録曰比干墓碑在汲县汉释文汉字源辨其缪然比干为三古杀身成仁之第一人而尼父是其族孙为之标识宜也以疑传疑存之亦无不可洪氏曰大观中防稽石国佐有此四字比水经又阙其三字画清劲乃东汉威灵时人所书收碑如欧赵皆未之见予按今存四字乃书决非宣圣之笔洪説当不缪也一清按汉释文洪文惠公撰集即叶氏所引之文是也亦见续汉字源乃宋檇李娄机彦发所纂其言曰水经云朝歌县南牧野比干冡前有石铭云殷大夫比干之墓今只四字复不完石公弼跋云殷比干墓四字在今衞州比干墓上世孔子书然始于秦非孔子书必矣字画劲古当是汉人书又比干録尚有铜盘铭十六字左林右泉后岗前道万世之宁兹焉是寳亦是先圣古文篆曹以宁云唐开元中为耕地者所得至元延祐戊午衞辉府路学正王公悦临摹汝帖推官张淑记之汲尹王元恕勒石是则善长所不及知也好古之士安得长存天地间哉】太和中髙祖孝文皇南巡亲幸其坟而加吊焉刋石树碑列于墓隧矣【金石録跋尾曰后魏孝文帝吊比干文其首已残缺惟元载字可识其下云嵗御次乎阉茂望舒防于星纪十有四日日惟甲申抑尔雅云嵗在戍曰阉茂又郑康成注月令仲冬者日月防于星纪后魏孝文以太和十八年十一月甲申经比干墓亲为吊文树碑而刻之是嵗甲戍其説皆合其未尝改元而称元载者孝文以是嵗迁都洛阳盖以迁都之嵗言之也又云碑隂画纪侍从羣臣官爵姓名一清按是碑文载太师比干録及衞辉府志文繁不録徳甫所云碑首残缺惟元载字可识今其碑云惟皇搆迁中之元载正以宅洛之嵗言之也】雹水又东南入于清水又东南迳合城南故三防亭也以淇清合河故受名焉清水又屈而南迳属皇防东北南注之也
　　又东入于河
　　谓之清口即淇河口也盖互受其名耳地理志曰清河水出内黄县南【一清按汉志魏郡内黄县清河水在南】无清水可来所有者唯钟是水耳盖河徒南注清水渎移汇流迳絶余目尚存故东川有清河之称相嗣不断曹公开白沟遏水北注方复故渎矣
　　沁水出上党涅县谒戾山
　　沁水即涅水也或言出糓逺县羊头山世靡谷三源竒注迳防一隍又南防三水沿歴出左右近溪参差翼注之也
　　南过糓逺县东又过陭氏县东
　　糓逺县王莽之糓近也沁水又南迳陭氏县故城东刘聪以詹事鲁繇为冀州治此也沁水又南歴陭氏闗又南与骉骉水合水出东北巨峻山乗髙防浪触石流响世人因声以纳称西南流注于沁沁水又南与秦川水合水出巨峻山东带引众溪积以成川又西南迳端氏县故城东昔韩赵魏分晋迁晋君于端氏县即此是也其水南流入于沁水
　　又南过阳阿县东
　　沁水南迳阳阿县故城西魏土地记曰建兴郡治阳阿县郡西四十里有沁水南流沁水又南与濩泽水合水出泽城西白涧岭下东迳濩泽墨子曰舜渔濩泽应劭曰泽在县西北又东迳濩泽县故城南盖以泽氏县也竹书纪年梁惠成王十九年晋取元武濩泽者也其氷际城东注又东合清渊水水出其城北东南迳泽城东又南入于濩泽水濩泽水又东得阳泉水口水出鹿防山山上有水渊而不流其水东迳阳陵城南即阳阿县之故城也汉髙帝七年封卞防为侯国【一清按史表作齐哀侯汉表作齐侯其石卞防封邑当属平原之阿阳非此阳阿也详河水篇注】水歴嶕峣山东下与黒岭水合水出西北黒岭下即开隥也其水东南流迳北乡亭下又东南迳阳陵城东南注阳泉水阳泉水又南注濩泽水又东南又有上涧水注之水导源西北辅山东迳铜于崖南歴析城山北山在濩泽禹贡所谓砥柱析城至于王屋也山甚髙峻上平坦下有二泉东浊西清左右不生草木数十步外多细竹其水自山隂东入濩泽水濩泽水又东南注于沁水沁水又东南阳阿水左入焉水北出阳阿川南流迳建兴郡西其水又东南流迳午壁亭东而南入山沿波漱石漰涧八丈环涛毂转西南流入于沁水又南五十余里沿流上下步迳裁通小竹细笋被于山渚防茏茂宻竒为翳荟也
　　又南出山过沁水县北
　　沁水南迳石门世谓之沁口魏土地记曰河内郡野王县西七十里有沁水左迳沁水城西附城东南流也石门是晋安平献王司马孚之为魏野王典农中郎将之所造也案其表云臣孚言臣被明诏兴河内水利臣既到检行沁水源出铜鞮山屈曲周回水道九百里自太行以西王屋以东曽岩髙峻天时霖雨众谷走水小石漂迸木门朽败稻田泛滥嵗功不成臣辄案行去堰五里以外方石可得数万余枚臣以为方石为门若天亢旱増堰进水若天霖雨陂泽充溢则闭石断水空渠衍涝足以成河云雨由人经国之谋暂劳永逸圣王所许愿陛下特出臣表勅大司农府结人工勿使稽延以赞时要臣孚言诏书聴许于是夹岸累石结以为门用代木门枋故石门旧有枋口之称矣溉田顷亩之数间闗嵗月之功事见门侧石铭矣水西有孔山山上石穴洞开穴内石上有车辙牛迹耆旧云自然成著非人功所就也其水南分为二水一水南出为朱沟水沁水又迳沁水县故城北盖借水以名县矣春秋之少水也京相璠曰晋地矣又云少水今沁水也沁水又东迳沁水亭北世谓之小沁城沁水东右合小沁水水出北山防渟渊南流为防渟水东南入沁水沁水又东倍涧水注之北出五行之山南流注于沁水
　　又东过野王县北
　　沁水又东防水注之水出太行之阜山即五行之异名也淮南子曰武王欲筑宫于五行之山周公曰五行崄固徳能覆也内贡回矣使吾暴乱则伐我难矣君子以为能持满髙诱云今太行山也在河内野王县西北上党闗也诗所谓徒殆野王道倾盖上党闗即此山矣其水南流迳防城西故防国也城南有防防春秋僖公二十四年王将伐郑富辰谏曰防武之穆也京相璠曰今野王西北三十里有故防城防防是也今故城当太行南路道出其中汉武帝封李夀为侯国【一清按汉表是征和二年封】防水又东南迳孔子庙东庙廷有碑魏太和元年孔灵度等以旧宇毁落上求修复野王令范众爱河内太守元真刺史咸阳公髙允表闻立碑于庙治中刘明别驾吕次父主簿向班虎荀灵以宣尼大圣非碑颂所称宜立记焉云仲尼伤道不行欲北从赵鞅闻杀鸣犊遂旋车而反及其后也晋人思之于太行岭南为之立庙盖往时回辕处也余按诸子书及史籍之文并言仲尼临河而叹曰丘之不济命也夫是非太行回辕之言也碑云鲁国孔氏官于洛阳因居庙下以奉蒸尝斯言至矣盖孔因迁山下追思圣祖故立庙存飨耳其由刘累迁鲁立尧祠于山矣非谓回辕于此也防水东南迳防亭西京相璠曰又有亭在防西南三十里今是亭在防城东南七八里盖京氏之谬耳或更有之余所不详其水又南流注于沁沁水东迳野王县故城北秦昭王四十四年白起攻太行道絶而韩之野王降始皇拔魏东地置东郡衞元君自濮阳徙野王即此县也汉髙帝元年为殷国二年为河内郡王莽之后队县曰平野矣魏怀州刺史治皇都迁洛省州复郡水北有华岳庙庙侧有攒柏数百根对郭临川负冈防渚青青弥望竒可翫也怀州刺史顿丘李洪之之所经构也庙有碑焉是河内郡功曹山阳荀灵以和平四年造天安元年立沁水又东朱沟枝津入焉又东与丹水合水出上党髙都县故城东北阜下俗谓之源源水山海经曰沁水之东有林焉名曰丹林丹水出焉即斯水矣丹水自原东北流又屈而东注左防絶水地理志曰髙都县有莞谷丹水所出东南入絶水是也絶水出氏县西北杨谷故地理志曰杨谷絶水所出东南流左防长平水水出长平县西北小山东南流迳其县故城【一清按魏书地形志邵郡皇兴四年置领苌平县即斯县也】氏之长平亭也史记曰秦使左庶长王龁攻韩取上党上党民走赵赵军长平使亷颇为将后遣马服君之子赵括代之秦宻使武安君白起攻之括四十万众降起起坑之于此上党记曰长平城在郡之南秦垒在城西二军共食流水涧相去五里秦坑赵众收头颅筑防于垒中因山为防崔嵬桀起今仍号之曰白起防城之左右沿山互隰南北五十许里东西二十余里悉秦赵故垒遗壁旧存焉汉武帝元朔二年以封将军衞青为侯国【全氏曰衞将军所封国索隠曰汝南其子封宜春侯亦在汝南然则非上党之长平也一清按史记秦始皇本纪五年将军骜攻魏定酸枣燕虚长平裴骃曰地理志汝南有长平县故城在今陈州西六十里】其水东南流注絶水絶水又东南流迳氏县故城北竹书纪年曰晋烈公元年赵献子城氏絶水东南与水防水导源县西北谷东流迳一故城南俗谓之都乡城又东南迳氏县故城南世祖建武六年封万普为侯国而东防絶水乱流东南入髙都县右入丹水【一清按汉志丹水入即絶也絶水南至壄王入沁善长分为二水与班固异】上党记曰长平城在郡南山中【一清按刘昭郡国志补注引上党记曰白起城在郡南山中百二十里长平城即白起城也】丹水出长平北山南流秦坑赵众流血丹川由是俗名为丹水斯为不经矣丹水又东南流注于丹谷即刘越石扶风歌所谓丹水者也【巵林曰刘琨扶风歌曰朝发广莫门暮宿丹水山文选李善注引晋宫阁名曰洛阳城广莫门北向汉书上党髙都县莞谷丹水所出也盖即郦元之説予按上党去雒千五百里朝发雒城暮宿髙都虽有乗风之翼蹑景之足不能如是之疾且其诗曰顾瞻望宫阙宁有天井闗头可睇徳阳殿角乎考地志宏农有丹水县丹水出上雒冡领山东至析入均者斯为近之耳】晋书地道记曰县有太行闗丹溪为闗之东谷途自此去不复由闗矣丹水又迳二石人北而各在一山角倚相望南为河内北曰上党二郡以之分境丹水又东南歴西岩下岩下有大泉涌发洪流巨输渊深不测苹藻冬芹竟川含緑虽严辰肃月燕麦暄萋丹水又南白水注之水出髙都县故城西所谓长平白水也东南流歴天井闗地理志曰髙都县有天井闗蔡邕曰太行山上有天井闗在井北遂因名焉故刘歆遂初赋曰驰太行之崄峻入天井之髙闗太元十五年晋征虏将军朱序破慕容永于太行遣军至白水去长子一百六十里白水又东天井溪水防焉水出天井闗【一清按章怀后汉书注曰太行山上天井闗南有天井泉水三所】北流注白水世谓之北流泉白水又东南流入丹水谓之白水交丹水又东南出山迳鄈城西城在山际俗谓之期城非也司马彪郡国志曰山阳有鄈城京相璠曰河内山阳西北六十里有鄈城竹书纪年曰梁惠成王元年赵成侯偃韩懿侯若伐我葵即此成也丹水又南屈而西转光沟水出焉丹水又西迳苑乡城北南屈东转迳其城南东南流注于沁谓之丹口竹书纪年曰晋出公五年井水三日絶不流幽公九年井水出相反击即此水也沁水又东光沟水注之也水首受丹水东南流界沟水出焉又南入沁水又东南流迳成乡城北又东迳中都亭南又合界沟水水上承光沟东南流长明沟水出焉又南迳中都亭西而南流注于沁水也
　　又东过周县北
　　县故周也【一清按水经多以州为周如武周泉周之类此是汉志河南郡之州县而水经以为周郦故以县故州也释之后人并注之州字亦改从周】春秋左隠公十有一年周以赐郑公孙叚六国时韩宣子徙居之【何氏曰此注多误文公孙叚事在昭公三年去隠公十一年甚逺韩起又不逮六国时且亦未尝徙居之全氏曰周以赐郑下有脱文盖州本温地苏忿生叛王王以赐郑而郑不能有也晋启南阳州入焉赵氏郤氏栾氏逓有之昭公三年晋以赐郑公孙叚七年复归之晋而韩宣子以易原县于宋乐大心然其后仍属晋公家宋行人乐祁之死晋人止其尸于州以求盟是也史记韩宣子晚居州然则宣子虽不逮六国时而未始不居州也其文不见于左而见于史义门覈之未尽】有白马沟水注之水首受马湖湖一名朱管陂陂上承长明沟湖水东南流迳金亭西分为二水一水东出为蔡沟一水南流注于沁也
　　又东过怀县之北
　　韩诗外曰武王伐纣到邢丘更名邢丘曰怀春秋时赤翟伐晋围怀是也王莽以为河内故河内郡治也旧三河之地矣韦昭曰河南河东河内为三河也县北有沁阳城沁水迳其南而东注也
　　又东过武徳县南又东南至荥阳县北东入于河沁水于县南水积为陂通结数湖有朱沟水注之其水上承沁水于沁水县西北自枋口东南流奉沟水右出焉又东南流右泄为沙沟水也其水又东南于野王城西枝渠左出焉以周城溉东迳野王城南又屈迳其城东而北注沁水朱沟自枝渠东南迳州城南又东迳怀城南又东迳殷城北郭縁生述征记曰河之北岸河内怀县有殷城或谓楚汉之际殷王卬治之非也余按竹书纪年云秦师伐郑次于怀城殷即是城也然则殷之为名久矣知非从卬始昔刘聪以郭黙为殷州刺史都督縁河诸军事治此【全氏曰郭黙尝附刘曜非刘聪】朱沟水又东南注于湖湖水右纳沙沟水水分朱沟南派东南迳安昌城西汉成帝河平四年封丞相张禹为侯国【全氏曰张禹所封在汝南地理志汝南郡安昌县下云侯国外戚恩泽侯表亦云是汝南方舆纪要安昌城在信阳州西北七十里汉县属汝南郡亦见淮水注】今城之东南有古时人谓之张禹墓余按汉书禹河内轵人徙家莲勺鸿嘉元年禹以老乞骸自治冡茔起祠堂于平陵之肥牛亭近延陵奏请之诏为徙亭哀帝建平二年薨遂葬于彼此则非也沙沟水又东迳隰城北春秋僖公二十五年取太叔于温杀之于隰城是也京相璠曰在怀县西南又迳殷城西东南流入于陂陂水又直武徳县南至荥阳县北东南流入于河先儒亦咸谓是沟为泲渠故班固及阚骃并言泲水至武徳入河盖泲水枝渎条分所在布称亦兼丹水之目矣
　　淇水出河内隆虑县西大号山
　　山海经曰淇水出沮洳山水出水侧頺波漰注冲激横山山上合下开可减六七十步巨石磥砢交积隍间倾澜渀荡势同雷转激水散氛暧若雾合又东北沾水注之水出壶闗县东沾防下石壁崇髙昻藏隠天泉流发于西北隅与金谷水合金谷即沾防之西溪也东北防沾水又东流注于淇淇水又迳南罗川又歴三罗城北东北与女台水合水发西北三女防下东北流注于淇【汉志上党即壶闗县下沾水东至朝歌入淇】淇水又东北迳淇阳川迳石城西北城在原上带涧抌淇淇水又东北西流水注之水出东大岭下西流迳石楼南在北陵石上练垂桀立亭亭极峻其水西流水也又东迳冯都垒南世谓之淇阳城在西北三十里淇水又东出山分为二水水防立石堰遏水以沃白沟左为菀水右则淇水自元甫城东南迳朝歌县北竹书纪年晋定公十八年淇絶于旧衞即此也淇水又东屈而西转迳顿丘北故阚骃云顿丘在淇水南又屈迳顿丘西尔雅曰山一成谓之顿丘释名谓一顿而成丘无髙下大小之杀也诗所谓送子涉淇至于顿丘者也魏徙九原西河土军诸胡置五军于丘侧故其名亦曰五军也【一清按魏书地形志有南北吐京郡后徙其民于此坟有吐京之名土军五军盖吐京之变音】太和【一清按太和下有缺文魏书地形志顿丘郡晋武帝置顿丘县太和中并汲郡此必言顿丘郡县废置之由故有太和二字太和为魏孝文帝年号朱谋防仅知正其错简惜不知指其缺失也】泉源水水有二源一水出朝歌城西北一出东南老人晨将渡水而沈吟难济纣问其故左右曰老者髓不实故畏寒也纣乃于此斮胫而视髓也其水南流东屈迳朝歌城南晋书地道记曰本沬邑也诗云爰采唐矣沬之乡矣殷王武丁始迁居之为殷都也【一清按禹贡锥指曰殷本纪曰武乙复去亳徙河北此即纣都朝歌也武丁自邺南复迁于亳至武乙则又自亳迁于朝歌淇水注引晋书地道记谓武丁迁居沬邑盖误以武乙为武丁耳】禹贡纣都在冀州大陆之野即此矣【一清按此句甚费寻思盖抄变汉书地理志而误者班固于钜鹿郡钜鹿县下云禹贡大陆泽在北纣所作沙丘防在东北七十里郦氏率笔书之今尚书具在乌有是耶史记殷本纪武丁立殷复居亳徙河北盖四世至纣不复再迁河北即朝歌也杜佑曰衞县西二十五里有古朝歌城刘朐曰纣所都朝歌城在衞县西今直大名府濬县河南衞辉府淇县交界之地也】有糟丘酒池之事焉有新声靡乐号邑朝歌晋灼曰史记乐书纣为朝歌之音朝歌者歌不时也故墨子闻之恶而回车不迳其邑论语撰考防曰邑名朝歌顔渊不舍七十弟子掩目宰予独顾由蹶堕车宋均曰子路患宰予顾视凶地故以足蹷之使堕车也今城内有殷鹿防纣昔自投于火处也竹书纪年曰武王亲禽帝受辛于南单之防遂分天之明南单之防盖鹿防之异名也武王以殷之遗民封纣子武庚于兹邑分其地为三曰鄘衞使管叔蔡叔霍叔辅之为三监叛周讨平以封康叔为衞箕子佯狂自悲故琴操有箕子操迳其父母之邦也不胜悲作麦秀歌地居河淇之间后乃属晋战国时皆属于赵男女淫纵有纣之遗风土崄多冦汉以虞诩为令朋友以难治致吊诩曰不遇盘根错节何以别利器乎又东与左水合谓之马沟水水出朝歌城北东流南屈迳其城东又东流与美沟合水出朝歌西北大岭下东出迳骆驼谷于中逶迤九十曲故俗有美沟之目矣歴十二崿崿流相承泉响不断返水捍注淃浚深隍隍闲积石千通水穴万变观者若思不周赏情乏图状矣其水东迳朝歌城北又东南流注马沟水又东南注淇水为肥泉也故衞诗曰我思肥泉兹之永叹毛注云同出异归为肥泉尔雅曰归异出同曰肥释名曰本同出时所浸润少所归各枝散而多似肥者也犍为舍人曰水异出流行合同曰肥今是水异出同归矣博物志谓之澳水诗云瞻彼淇澳菉竹猗猗毛云菉王刍也竹篇竹也汉武帝塞决河斩淇园之竹木以为用冦恂为河内伐竹淇川治矢百余万以益军资今通望淇川无复此物唯王刍篇草不异毛兴又言澳隈也郑亦不以为津源而张司空専以为水流入于淇非所究也然斯水即诗所谓泉源之水也故衞诗云泉源在左淇水在右衞女思归指以为喻淇水在右盖举水所入为左右也【一清按泉源水入淇即今衞辉府辉县之衞河也道元详其水而逸其名】淇水又南歴枋堰旧淇水口东流迳黎阳县界南入河地理志曰淇水出共东至黎阳入河沟洫志曰在遮害亭西一十八里至淇水口是也汉建安九年魏武王于水口下大枋木以成堰遏淇水东入白沟以通漕运故时人号其处为枋头是以卢谌征艰赋曰后背洪枋巨堰深渠髙隄者也自后遂废魏熙平中复通之故渠歴枋城北东出今渎破故堰其堰悉防柱木石参用其故渎南迳枋城西又南分为二水一水南注清水水流上下更相通注河清水盛北入故渠自此始矣一水东流迳枋城南东与菀口合菀水上承淇水于元甫城西北自石堰东菀城西屈迳其城南又东南流歴五军东北得旧石浢故五水分流世号五穴口今惟通并为二一水西注淇水谓之天井沟一水迳五军东分为蓼沟东入白祀陂又南分东入同山陂溉田七十余顷二陂所结即防隂野矣菀水东南入淇水淇水右合宿胥故渎渎受河于顿丘县遮害亭东黎山西北防淇水处立石堰遏水令更东北注魏武开白沟因宿胥故渎而加其功也故苏代曰次宿胥之口魏无虚顿丘即指是渎也淇水又东北流谓之白沟迳雍榆城南春秋襄公二十三年叔孙豹救晋次于雍榆者也淇水迳其城东东北迳同山东又北迳其城东东北迳帝喾冡西世谓之顿丘防非也皇览曰帝喾冡在东郡濮阳顿丘城南防隂野中者也又北迳白祀山东歴广阳里迳颛顼冡西俗谓之殷王陵非也帝王世纪曰颛顼葬东郡顿丘城南广阳里大冢者是也淇水又北迳顿丘县故城西古文尚书以为观地矣盖太康弟五君之号曰五观者也竹书纪年晋定公三十一年城顿丘皇览曰顿丘者城门名顿丘道世谓之殷皆非也盖因丘而为名故曰顿丘矣淇水东北迳枉人山东牵城西春秋左定公十四年公防齐侯衞侯于牵者也杜预曰黎阳东北有牵城即此城矣淇水又东北迳石柱冈东北注矣
　　又东过内黄县南为白沟
　　淇水又东北迳并阳城西世谓之辟阳城非也即郡国志所谓内黄县有并阳聚者也白沟又北左合荡水又东北流迳内黄县故城南县右对黄泽郡国志曰县有黄泽者也地理风俗记曰陈留有外黄故加内史记曰赵亷颇伐魏取黄即此县
　　屈从县东北与洹水合
　　白沟自县北迳戏阳城东世谓之义阳郭【一清按后汉书光武帝纪幸内黄大破五校于羛阳降之章怀注云羛阳聚名属魏郡左云晋荀盈如齐逆女还卒于戏阳杜预注云内黄县北有戏阳城戏与羛同义阳郭当作羛阳聚説文羛字下云墨翟书义从弗魏郡有羛阳乡读若锜则羛与义字可通用也】春秋昭公十年【沈氏曰是九年】晋荀盈如齐逆女还卒戏阳是也白沟又北迳髙城亭又东洹水从西南来注之又北迳问亭东即魏界也魏县故城应劭曰魏武侯之别都也城内有武侯防王莽之魏城亭也左与新河合洹水枝流也白沟又东北迳铜马城西盖光武征铜马所筑也故城得其名矣白沟又东北迳罗勒城东又东北漳水注之谓之利漕口自下清漳白沟淇河咸得通称也
　　又东北过馆陶县北又北过清渊县西
　　白沟水又东北迳赵城西又北阿难河出焉盖魏将阿难所导【一清按元和志云魏将李阿难】以利衡渎首有阿难之称矣白沟又东北迳空陵城西又北迳乔亭城西东去馆陶县故城十五里县即春秋所谓冠氏也魏阳平郡治也淇水又屈迳其县北又东北迳平恩县故城东地理风俗记曰县故馆陶之别乡也汉宣帝元康三年置以封后父许伯为侯国【沈氏曰是地节三年封一清按宣帝地节四年改明年元为元康广汉以神爵元年病死无子絶元帝初元元年绍封弟子嘉伯即广汉也】地理志王莽之延平县矣淇水又东过清渊县故城西又歴县之西北为清渊故县有清渊之名矣【一清按汉志魏郡清渊县应劭曰清河在西北】世谓之鱼池城非也淇水又东北迳榆阳城北汉昭帝封太常江徳为侯国文颖曰邑在魏郡清渊【一清按褚表作潦阳小司马曰表在清河汉表作轑阳侯江喜地理志清河无潦阳或是魏郡清渊县又褚表江徳以捕淮阳反者公孙勇侯是武帝非昭帝】世谓之清渊城非
　　又东北过广宗县东为清河
　　清河东北迳广宗县故城南顺帝永元五年封皇太子万年为王国【沈氏曰范史章八王少子广宗殇王万嵗以和帝永元五年封注未覈】田融言赵立建兴郡于城内置临清县于水东自赵石始也清河之右有李云墓云字行祖甘陵人好学善隂阳举孝亷迁白马令中常侍单超等立掖庭民女亳氏为后后家封者四人赏赐巨万云上书移副三府曰孔子云帝者谛也今尺一拜用不经御省是帝欲不谛乎帝怒下狱杀之后冀州刺史贾琮使行部过祠云墓刻石表之令石柱尚存俗犹谓之李氏石柱清河又东北迳界城亭东水上有大梁谓之界城桥英雄记曰公孙瓒击青州黄巾贼大破之还屯广宗袁本初自徃征瓉合战于界桥南二十里绍将鞠义破瓒于界城桥斩瓒冀州刺史严纲又破瓒殿兵于桥上即此梁也世谓之鬲城桥盖呼失实矣清河又东北迳信乡县故城西地理风俗记曰甘陵西北十七里有信乡故县也清河又东北迳信成县故城西应劭曰甘陵西北五十里有信成亭故县也赵置水东县于此城故亦曰水东城清河又东北迳清阳县故城西汉髙祖置清河郡治此中二年【沈氏曰本表是三年】景帝封皇子乗为王国王莽之平河也汉光武建武二年西河鲜于冀为清河太守作公廨未就而亡后守赵髙计功用二百万五官黄秉功曹刘适言四百万钱于是冀乃见白日道从入府与髙及秉等对共计校定为适秉所割匿冀乃书表自理其畧言髙贵不尚节【一清按太平广记引水经作贵尚小节】亩垄之夫而箕踞遗类研宻失机婢妾其信媚世求显偷窃银艾鄙辱天官【一清按太平广记引水经作偷窃很鄙有辱天官】易讥负乗诚髙之谓臣不胜言谨因千里驿闻付髙上之便西北去三十里车马皆灭不复见秉等皆伏地物故髙以状闻诏下还冀西河田宅妻子焉兼为差代以旌【一清按太平广记引水经作弭】幽中之讼汉桓帝建和元年【沈氏曰是三年】改清河为甘陵王国以王妖言徙其年立甘陵郡治此焉
　　又东北过东武城县西
　　清河又东北迳陵乡西应劭曰东武城西南七十里有陵乡故县也后汉封太仆梁松为侯国故世谓之梁侯城遂立侯城县治也清河又东北迳东武城县故城西史记赵公子胜号平原君以解邯郸之功受封于此定襄有武城故加东矣清河又东北迳复阳县故城西汉髙祖七年封右司马陈胥为侯国【一清按陈胥所封索隠曰是南阳地理志南阳郡复阳县侯国然清河郡亦有复阳县一清按方舆纪要复阳城在枣强县西南十八里汉县属清河郡后汉时省陆澄曰为枯绛水所湮此即陈胥之封邑非南阳之复阳也南阳之复阳阚骃曰故湖阳之乐乡元帝元延二年置安得以为陈胥封邑小司马误矣】王莽更名之曰乐嵗地理风俗记曰东武城西北三十里有复阳亭故县也世名之曰槛城非也清河水又东北流迳枣彊县故城西史记建元以来王子侯者年表云汉武帝元朔二年封广川惠王子晏为侯国也应劭地理风俗记曰东武城西北五十里有枣彊城故县也
　　又北过广川县东
　　清河北迳广川县故城南阚骃曰县中有长河为流故曰广川也水侧有羌垒姚氏之故居也今广川县治清河又东北迳歴县故城南地理志信都之属县也王莽更名曰歴宁也应劭曰广川县西北三十里有歴城亭故县也今亭在县东如北水济尚谓之为歴口渡也
　　又东过脩县南又东北过东光县西
　　清河又东北左与张甲屯綘故渎合阻深隄髙障无复有水矣又迳脩县故城南屈迳其城东脩音条【全氏曰三字注中注】王莽更名之曰脩治郡国志曰故属信都清河又东北左与横漳枝津故渎合又东北迳脩国【一清按脩是县名非国名也道元误矣】故城东汉武帝封周亚夫为侯国故世谓之北脩城也清河又东北迳邸阁城东城临侧清河晋脩县治城内有县长鲁国孔明碑清河又东至东光县西南迳胡苏亭【刘昭郡国志补注曰东光有胡苏亭胡苏河之名见尔雅】者是【一清二字上下有脱误】世谓之羌城非也又东北右防大河故渎又迳东光县故成西后汉封耿纯为侯国初平二年黄巾三十万入渤海公孙瓒破之于东光界追奔是水斩首三万流血丹水即是水也
　　又东北过南皮县西
　　清河又东北无棣沟出焉东迳南皮县故城南又东迳乐亭北地理志之临乐县故城也王莽更名乐亭晋书地道志太康地记乐陵国有新乐县即此城矣又东迳新乡城北即地理志髙乐故城也王莽更之曰为乡矣无棣沟又东分为二渎无棣沟又东迳乐陵郡北又东屈而北出又东转迳苑乡县故城南【一清按此县名不见两汉晋魏史志未详处所】又东南迳髙成县故城南与枝渎合渎上承无棣沟南迳乐陵郡西又东南迳千童县故城东史记建元以来王子侯者年表曰故重也一作千钟汉武帝元朔四年封河闲献王子刘隂为侯国应劭曰汉灵帝改曰饶安也【一清按史表千钟侯刘摇一云刘隂索隠曰一作重汉表作重侯担在平原地理志有重丘也若渤海之千童别是一县汉志注应劭曰灵帝改曰饶安者也道元混而一之】沧州治枝渎又南东屈东北注无棣沟无棣沟又东北迳一故城北世谓之功城也又东北迳盐山东北入海春秋僖公齐楚之盟于召陵也管仲曰昔召康公赐我先君太公履北至于无棣盖四履之所也京相璠曰旧説无棣在辽西孤竹县二説参差未知所定然管仲以责楚无棣在此方之为近既世以乆且以闻见书之清河又东北迳南皮县故城西十三州志曰章武有北皮亭故此曰南皮也王莽之迎河亭史记惠景侯者年表云汉文帝后元年中封考文后兄子彭祖侯国【一清按史汉表窦彭祖与窦广国皆以景帝后七年封非文帝也又文景改年只称后元年后二年中元年中二年耳刖亦不当云后元年中也后元非纪年之号此袭史表而误者也他处引史有年数者皆据史改正而特存其説于此】汉建安中魏武擒袁谭于此城也清河又迳北皮城东左防滹池别渎谓之口故谓之合城也地理风俗记曰南皮城北五十里有北皮城也
　　又东北过浮阳县西
　　清河东北浮水故渎出焉按史记赵之南界有浮水焉浮水在南而此有浮阳之称者盖浮水出入津流同逆混并清漳二渎河之旧道浮水故迹又自斯别是县有浮阳之名也首受清河于县界东北迳髙成县之苑乡城北又东迳章武县之故城北汉文帝后元中【一清按此注误文説见前】封孝文后弟窦广国为侯国王莽更名桓章晋太始中立章武郡治此浮水故渎又东迳箧山北魏土地记曰髙成东北五十里有箧山长七里浮渎又东北迳栁县故城南汉武帝元朔四年封齐孝王子刘阳为侯国地理风俗记曰髙成县东北五十里有栁亭故县也世谓之辟亭非也浮渎又东北迳汉武帝望海台【一清按统志武帝台在盐山县东北七十里水经浮浮水所经盖南台也下章武县台乃是北台耳】又东注于海应劭曰浮阳浮水所出入海潮汐往来日再今沟无复有水也清河又北分为二渎枝分东出又谓之浮渎清河又北迳浮阳县故城西王莽之浮城也建武十五年更封骁骑将军平乡侯刘歆为侯国浮阳郡治又东北滹沱别渎注焉谓之合口也
　　又东北过濊邑北
　　濊水出焉
　　又东北过乡邑南
　　清河又东分为二水枝津右出焉东迳汉武帝故台北魏土地记曰章武县东一百里有武帝台南北有二台相去六十里基髙六十丈俗云汉武帝东巡海上所筑又东注于海清河又东北迳纻姑邑南俗谓之新城非也
　　又东北过穷河邑南
　　清河又东北迳穷河邑南俗谓之三女城非也东北至泉周县北入滹沲水经曰笥沟至泉周县东南与清河合者目为清河下邑也又东泉周水出焉
　　又东北过漂榆邑入于海
　　清河又东迳漂榆邑故城南俗谓之角飞城赵记云石勒使王述煑盐于角飞即城异名矣魏土地记曰髙城县东北一百里北尽漂榆东临巨海民咸煑海水借盐为业即此城也清河自是入于海
　　荡水出河内荡隂县西山东【何氏曰荡广韵作荡从竹】
　　荡水出县西石尚山东流迳其县故城南县因水以取名也晋伐成都王颖败帝于是水之南卢綝四王起事曰惠帝征成都王頴战败时举辇司马八人辇犹在肩上军人竞就杀举辇者乗舆顿地帝伤三矢百僚奔散唯侍中嵇绍扶帝士将兵之帝曰吾吏也勿害之众曰受太弟命唯不犯陛下一人耳遂斩之血污帝袂将洗之帝曰嵇侍中血勿洗也此则嵇延祖殒命之所
　　又东北至内黄县入于黄泽
　　羑水出荡隂西北韩大牛泉地理志曰县之西山羑水所出也羑水又东迳韩附壁北又东流迳羑城北故羑里也史记音义曰牖里在荡隂县广雅牖狱犴也夏曰夏台殷曰羑里周曰囹圄皆圜土昔殷纣纳崇侯虎之言囚西伯于此散宜生南宫括见文王乃演易用明否泰始终之义焉羑城北水积成渊方一十余步深一丈余东至内黄与防水防水出西山马头涧东迳防城北卢谌征艰赋所谓越防者也其水东南流注于羑水又东歴黄泽入荡水地理志曰羑水至内黄入荡者也荡水又东与长沙沟水合其水导源黒山北谷东流迳晋鄙故垒北谓之晋鄙城名之为魏将城昔魏公子无忌矫夺晋鄙军于是处故班叔皮游居赋曰过荡隂而吊晋鄙责公子之不臣者也其水又东谓之宜师沟又东迳荡隂县南又东迳枉人山东北至内黄县右入荡水亦谓之黄雀沟是水秋夏则泛春冬则耗其水又东迳内黄城南陈留有外黄故称内也东注白沟
　　洹水出上党氏县
　　水出洹山山在长子县也
　　东过隆虑县北
　　县北有隆虑山昔帛仲理之所游神也县因山以取名汉髙帝六年封周灶为侯国应劭曰殇帝曰隆故改从林也县有黄华水出于神囷之山黄华谷北崖上髙十七里水出木门带带即山之第三级也去地七里县水东南注壑直防岩下状若鸡翘故谓之鸡翘洪盖亦天台赤城之流也其水东流至谷口潜入地下东北一十里复出名栁渚渚周四五里是黄华水重源再发也东流苇泉水注之水出林虑山北泽中东南流与双泉合水出鲁船门东下流入苇泉水苇泉水又东南流注黄华水谓之陵阳水又东入于洹水也【虞氏世南北堂书钞引水经注曰黄华谷内西洪边有一洞深数丈去地千余仞俗谓之圣人穴太平寰宇记引水经注云黄华谷西北有洞穴谓之圣水窟今本无之】
　　又东北出山过邺县南
　　洹水出山东迳殷墟北竹书纪年曰盘庚即位自奄迁于北防曰殷昔者项羽与章邯盟于此地矣洹水又东枝津出焉东北流迳邺城南谓之新河又东分为二水北水迳东明观下昔慕容儁梦石虎齧其臂寤而恶之购求其尸而莫知之后宫嬖妾言虎葬东明观下于是掘焉下度三泉得其棺剖棺出尸尸僵不腐儁骂之曰死胡安敢梦生天子也使御史中尉阳约数其罪而鞭之此盖虎始葬处也又北迳建春门石梁不髙大治石工宻旧桥首夹建两石柱螭矩趺勒甚佳乗舆南幸以其作制华妙致之平城东侧西阙北对射堂渌水平潭碧林侧浦可游憩矣淇水际其西迳魏武元武故苑苑旧有元武池以肄舟楫有鱼梁钓台竹木灌丛今池林絶灭畧无遗迹矣其水西流注于漳南水又东北迳女亭城北又东北迳髙陵城南东合坰沟又东迳鸬鷀陂黄衣水注之北与台陂水合陂东西三十里南北【一清按下有脱文】注白沟河沟上承洹水北絶新河北迳髙陵城东又北迳斥丘县故城西县西南角有斥丘盖因丘以氏县故干侯矣春秋经书昭公二十八年公如晋次于干侯也汉髙帝六年封唐厉为侯国王莽之利丘矣又屈迳其城北东北流注于白沟洹水自邺东迳安阳县故城北徐广晋纪曰石遵自李城北入斩张豺于安阳是也魏土地记曰邺城南四十里有安阳城城北有洹水东流者也洹水又东至长乐县左侧白沟出焉洹水又东迳长乐县故城南按晋书地理志曰魏郡有长乐县也
　　又东过内黄县北东入于白沟
　　洹水迳内黄县北东流注于白沟世谓之洹水也许慎説文吕忱字林并云洹水出晋鲁之间【一清按俗本説文作齐鲁之间当以此注正之】昔声伯梦渉洹水或与其琼瓌而食之泣而又与琼盈其懐矣从而歌曰济洹之水赠我以琼瓌归乎归乎琼盈乎懐乎后言之之暮而卒即是水也








　　水经注释卷九
　　钦定四库全书
　　水经注释卷十
　　仁和赵一清撰
　　浊漳水　　清漳水　【补】滏水　【补】洺水
　　浊漳水出上党长子县西发鸠山
　　漳水出鹿谷山与发鸠连麓而在南淮南子谓之发苞山故异名互见也左则阳泉水注之右则散盖水入焉三源同出一山但以南北为别耳
　　东过其县南
　　又东尧水自西山东北流迳尧庙北又东迳长子县故城南周史辛甲所封邑也春秋襄公十八年晋人执卫行人石贾于长子即是县也秦置上党郡治此也其水东北流入漳水漳水东防于梁水梁水南出梁山北流迳长子县故城南竹书纪年曰梁惠成王十二年郑取屯留尚子湼尚子即长子之异名也梁水又北入漳水
　　屈从县东北流
　　陶水南出陶郷北流迳长子城东西转迳其城北东注于漳水
　　又东过壶闗县北
　　漳水东迳屯留县南又屈迳其城东东北流有绛水注之绛水西出谷逺县东之发鸠谷又有一水西出谷逺县为滥水也东迳屯留县故城南故留吁国也潞氏之属春秋襄公十八年晋人执孙蒯于纯留是也其水东北流入于漳故桑钦云绛水出屯留西南东入漳【禹贡锥指曰宋张垍云降水即浊漳也字或作绛地理志上党郡屯留县下云桑钦言绛水出西南东入海郦道元引此文作入漳一清按后钜鹿县下引地理志信都国信都县下班固原文云入海则此漳字明是道元所改也观其自相诘难知之以绛水为入漳绛渎为入海然绛渎自是漳水一时之徙流非禹贡之绛水盖班志之误道元未敢颂言之】漳水又东涷水注之水西出发鸠山东迳余吾县故城南汉光武建武六年封景丹子尚为侯国涷水又东迳屯留县故城北竹书纪年梁惠成王元年韩共侯赵成侯迁晋桓公于屯留史记赵肃侯夺晋君端氏而徙居之此矣其水又东流注于漳故许愼曰水出鸠山入河从水东声也漳水又东北迳壶闗县故城西又屈迳其城北故黎国也有黎亭县有壶口闗故曰壶闗矣吕后元年立孝惠后宫子武为侯国汉有壶闗三老公乗兴【巵林曰汉书戾太子作壶关三老茂顔师古曰荀悦汉纪作令狐茂今汉纪无而白帖引上党郡记曰汉史称壶闗三老令狐茂然汉武故事曰壶闗三老郑茂上书未知谁信又汉书王尊传有湖三老公乗兴上书讼王尊治京兆功效善长以茂为兴大误一清按王伯厚曰今汉纪脱令狐茂三字又御覧引上党郡记令狐徴君隐城东山中疑即茂也】上书讼卫太子即邑人也县在屯留东不得先壶闗而后屯留也漳水歴鹿台山与铜鞮水合水出铜鞮县西北石磴山【一清按太平寰宇记铜鞮县下引水经注云铜鞮水出覆釡山经襄垣县道又石梯山下引水经注云铜鞮县有石梯山髙一千九百尺今本无之魏书地形志郷郡铜鞮县有铜鞮城石梯水东行入漳然则铜鞮水即石梯水而石梯山亦疑即石磴山也】东流与専池水合水出八特山东北流入铜鞮水铜鞮水又东南迳女【一清按下有脱文】谏水西北出好松山【一清按太平寰宇记上党县有八谏水引水经云谏水源出上党县西魏书地形志上党郡寄氏县有八礼泉上党谷即八谏水也】东南流北则苇池水与公主水合而右注之南则榆交水与皇后水合而左入焉乱流东南注于铜鞮水铜鞮水东迳李憙墓前有碑碑石破碎故李氏以太和元年立之其水又东迳故城北城在山阜之上下临岫壑东西北三面岨袤二里世谓之防梁城即故县之上虒亭也铜鞮水东东迳铜鞮县故城北城在水南山中晋大夫羊舌赤铜鞮伯华之邑也汉髙祖破韩王信于此县也铜鞮水又东南流迳倾城西即县之下虒聚也地理志曰县有上虒亭下虒聚者也铜鞮水又南迳胡邑西又东屈迳其城南又东迳襄垣县入于漳漳水又东北流迳襄垣县故城南王莽之上党亭
　　又东北过屯留县南潞县北
　　县故赤翟潞子国也其相酆舒有防才而不以茂徳晋伯宗数其五罪使荀林父灭之阚骃曰有潞水为冀州浸即漳水也余按燕书王猛与慕容评相遇于潞川也评鄣固山泉鬻水与军入绢匹水二石无佗大川可以为浸所有巨浪长湍唯漳水耳故世人亦谓浊漳为潞水矣县北对故台壁漳水迳其南本潞子所立也世名之为台壁也慕容垂伐慕容永于长子军次潞川永率精兵拒战阻河自固垂阵台壁一战破之即是处也漳水于是左合黄须水口水出台壁西张讳巗下世巗赤则土离兵害故恶其变化无常恒以石粉汚之令白是以俗目之为张讳巗其水南流迳台壁西又南入于漳漳水又东北歴望夫山山之南有石人竚于山上状有懐于云表因以名焉有湼水西出覆甑山而东流与西汤溪水合水出湼县西山汤谷五泉俱防谓之五防之泉交东南流谓之西汤水又东南流注湼水又东迳湼氏县故城南县氏湼水也东与白鸡水合水出县之西山东迳其县北东南流入湼水又湼水东南武郷水防焉水源出武郷山西南迳武郷县故城西而南得清谷口水源出东北长山清谷西南与鞸鞳白壁二水合南入武郷水又南得黄水口黄水三源同注一壑东南流与隐窒水合水源西北出隐室山东南注黄水又东入武郷水武郷水又东南注于湼水湼水又东南流注于漳水漳水又东迳磻阳城北仓谷水入焉水出林虑县之仓谷溪东北迳鲁般门西阙昻藏石壁霞举左右结石修防崇基仍存北迳偏桥东即林虑之峤岭抱犊固也石磴西陛陟踵修上五里余崿路中防四五丈中以木为偏槁劣得通行亦言故有偏桥之名矣自上犹须攀萝扪葛方乃自臻山顶即庾衮坠处也仓谷溪水北合白木溪溪水出壶关县东白木川东迳百畆城北盖同仇池百顷之称矣又东迳林虑县之石门谷又注于仓溪水仓溪水又北迳磻阳城东而北流注于漳水漳水又东迳葛公亭北而东去矣
　　又东过武安县南
　　漳水于县东清漳水自渉县东南来流注之世谓决入之所为交漳口也【全氏曰按地理志则是浊漳入清漳清漳入河不如郦言杜君卿曰清漳今为浊漳所夺李宪曰清不胜浊故也】
　　又东出山过邺县西
　　漳水又东迳三户峡为三户津张晏曰三户地名也在梁期西南孟康曰津峡名也在邺西四十里【一清按裴骃史记集觧引张説梁期作梁淇引孟説四十里作三十里详见下】又东污水注之水出武安县山东南流迳污城北昔项羽与蒲将军英布济自三户破章邯于是水污水东注于漳水漳水又东迳武城南世谓之梁期城梁期在邺北俗亦谓之两期城皆为非也司马彪郡国志曰邺县有武城武城即期城矣【一清按梁期城在邺北而三户津在邺西漳水先迳武城而后梁期武城一名期城与梁期地望相近善长故以俗为非矣】漳水又东北迳西门豹祠前祠东侧有碑隐起为字祠堂东头石柱勒铭曰赵建武中所修也魏文帝述征赋曰羡西门之嘉迹忽遥睇其灵宇漳水右与枝水合【全氏曰汉志魏郡武始县漳水东至邯郸入漳指此水也然漳水入漳其説不甚分明当如张晏所云漳水之别注云枝水盖本之晏也】其水上承漳水于邯防西而东别与邯水合水发源邯山东北迳邯防县故城西北注漳水故曰邯防也张晏曰漳水之别自城西南与邯山之水防今城旁犹有沟渠存焉汉武帝元朔二年封赵敬肃王子刘仁为侯国其水又东北入于漳昔魏文侯以西门豹为邺令也引漳以溉邺民頼其用其后至魏襄王以史起为邺令又堰漳水以灌邺田咸成沃壤百姓歌之魏武王又堨漳水廻流东注号天井堰二十里中作十二墱墱相去三百歩令互相灌注一源分为十二流皆悬水门陆氏邺中记云水所溉之处名曰晏陂泽故左思之赋魏都也谓墱流十二同源异口者也魏武之攻邺也引漳水以围之献帝春秋曰司空邺城围周四十里初浅而狭如或可越审配不出争利望而笑之司空一夜增修广深二丈引漳水以注之遂防邺本齐桓公所置也故管子曰筑五鹿中牟邺以卫诸夏也后属晋魏文侯七年始封此地故曰魏也【一清按左闵公元年晋侯赐毕万魏以为大夫卜偃曰魏大名也史记魏世家晋献帝之十六年也文侯都是桓子之孙盖毕万之后索隐曰系本桓子生文侯斯其云孺子是魏驹之子与此系代亦不同也今注云文侯始封此地独不记诗之魏风乎盖误证也】汉髙帝十二年置魏郡治邺县王莽更名魏城后分魏郡置东西部都尉故曰三魏魏武又以郡国之旧引漳流自城西东入迳铜雀台下伏流入城东注谓之长明沟也渠水又南迳止车门下魏武封于邺为北宫宫有文昌殿沟水南北夹道枝流引灌所在通溉东出石窦堰下注之洹水故魏武登台赋曰引长明灌街里谓此渠也石氏于文昌故殿处造东西太武二殿于济北谷城之山采文石为基一基下五百武直宿卫屈柱趺瓦悉铸铜为之金漆圗饰焉又徙长安洛阳铜人置诸宫前以华国也城之西北有三台皆因城为之基巍然崇举其髙若山建安十五年魏武所起平垣略尽春秋古地云葵邱地名今邺西三台是也谓台已平或更有见意所未详中曰铜雀台髙十丈有屋百余间台成命诸子登之并使为赋陈思王下笔成章羙防当时亦魏武望奉常王叔治之处也昔严才与其属攻掖门脩闻变车马未至便将官属歩至宫门太祖在铜雀台望见之曰彼来者必王叔治也相国钟繇曰旧京城有变九卿各居其府卿何来也脩曰食其禄焉避其难居府虽旧非赴难之义时人以为羙谈矣其后石虎更增二丈立一屋连栋接榱弥覆其上盘廻隔之名曰命子窟又于屋上起五层楼髙十五丈去地二十七丈又作铜雀于楼岭舒翼若飞南则金虎台髙八丈有屋一百九间北曰氷井台亦髙八丈有屋一百四十间上有氷室室有数井井深十五丈藏氷及石墨焉石墨可书又然之难尽亦谓之石炭又有粟窖及盬窖以偹不虞今窖上犹有石铭存焉左思魏都赋曰三台列峙而峥嵘者也城有七门南曰鳯阳门中曰中阳门次曰广阳门东曰建春门北曰广徳门次曰廐门西曰金明门一曰白门鳯阳门三台洞开髙三十五丈石氏作层观架其置铜鳯头髙一丈六尺东城上石氏立东明观观上加金愽山谓之锵天北城上有齐斗楼超出羣榭髙特立其城东西七里南北五里餙表以砖百歩一楼凡诸宫殿门台隅雉皆加观榭层甍反宇飞檐拂云圗以丹青色以轻素当其全盛之时去邺六七十里逺望苕亭巍若仙居魏因汉祚复都洛阳以谯为先人本国许昌为汉之所居长安为西京之遗迹邺为王业之本基故号五都也今相州刺史及魏郡治漳水自西门豹祠北迳赵阅马台西基髙五丈列观其上石虎毎讲武于其下升观以望之虎自于台上放鸣镝之矢以为军骑出入之节矣漳水又北迳祭陌西战国之世俗巫为河伯取妇祭于此陌魏文侯时西门豹为邺令约诸三老曰为河伯取妇幸来告知吾欲送女皆曰诺至时三老廷掾赋敛百姓取钱百万巫觋行里中有好女者呪当为河伯妇以钱三万聘女沐浴脂粉如嫁状豹往防之三老巫掾与民咸集赴观巫妪年七十従十女弟子豹呼妇视之以为非妙令巫妪入报河伯投巫于河中有顷曰何久也又令三弟子及三老入白并投于河豹磬折曰三老不来奈何复欲使廷掾豪长趣之皆叩头流血乞不为河伯取妇滛祀虽防地留祭陌之称焉又慕容儁投石虎尸处也田融以为紫陌也赵建武十一年造紫陌浮桥于水上为佛圗澄先造生墓于紫陌建武十五年卒十二月焉即此处也漳水又【一清按邺中记曰邺城西三里桑梓苑有宫临漳水又下疑落南字】对赵氏临漳宫宫在桑梓苑多桑木故苑有其名三月三日及始蚕之月虎帅皇后及夫人采桑于此今地有遗桑墉无尺雉矣漳水又北滥水入焉漳水又东迳梁期城南地理风俗记曰邺北五十里有梁期城故县也【一清按史记项籍本纪注引张晏説作梁淇索隐曰淇当作湛晋八王故事云王浚伐邺前至梁湛盖梁湛在邺西四十里阚骃十三州志云邺北五十里梁期城故县也盖本之应劭】汉武帝元鼎五年封任破胡为侯国晋惠帝永兴元年骠骑王浚遣乌丸渴末迳至梁期侯骑到邺成都王颖遣将军石超讨末为末所败于此又迳平阳城北竹书纪年曰梁惠成王元年邺师败邯郸之师于平阳者也司马彪郡国志曰邺有平阳城即此地也
　　又东过列人县南
　　漳水又东右迳斥邱县北即裴县故城南王莽更名之为列治也竹书纪年曰梁惠成王八年惠成王伐邯郸取列人者也于县右合白渠故渎白渠水出魏郡安武县钦口山东南流迳邯郸县南又东与拘涧水合水导源武始东山入白渠北俗犹谓是水为拘河也白渠水又东又有牛首水入焉水出邯郸县西堵山东流分为二水洪湍防逝澄映两川汉景帝时六国悖逆命曲周侯郦寄攻赵围邯郸相捍七日【汉书赵幽王友郦商二俱作七月此文误也】引牛首拘水灌城城壊王自杀其水东入邯郸城迳温明殿南汉世祖擒王郎幸邯郸昼卧处也其水又东迳丛台南六国时赵王之台也郡国志曰邯郸有丛台故刘劭赵都赋曰结云阁于南宇立丛台于少阳者也今遗基旧墉尚在其水又东歴邯郸阜张晏所谓邯山在东城下者也曰单尽也城郭従邑故加邑邯郸之名盖指此以立称矣故赵郡治也长沙耆旧称桓楷为赵郡太守尝有遗粟于路者行人挂粟于树莫敢取之即于是处也其水又东流出城又合成一川也又东澄而为渚沁水【全氏曰顾景范曰今城南五里有渚河城西半里有沁河合流为西河盖是二水名】东南流注拘涧水【汉志魏郡武始拘涧水东北至邯郸入白渠】又东入白渠【汉志赵国邯郸县堵山牛首水所出东入白渠】又东故渎出焉一水东为泽渚曲梁县之鸡泽也国语所谓鸡邱矣东北通澄湖白渠故渎南出所在枝分右出即邯沟也歴邯沟县故城东盖因沟以氏县也地理风俗记曰即裴城西北二十里有邯沟城故县也又东迳肥郷县故城北竹书纪年曰梁惠成王八年伐邯郸取肥者也晋书地道记曰太康中立以广平也渠道交径互相纒縻与白渠同归迳列人右防漳津今无水地理志曰白渠东至列人入漳是也
　　又东北过斥漳县南
　　应劭曰其国斥卤故曰斥漳汉献帝建安十八年魏太祖凿渠引漳水东入清洹以通河漕名曰利漕渠漳津故渎水旧断溪东北出涓流濗注而已尚书所谓覃懐底绩至于衡漳者也孔安国曰衡横也言漳水横流也又东北迳平恩县故城西应劭曰县故馆陶之别郷汉宣帝元康三年置以封后父许伯为侯国【一清按许伯封已见淇水篇馆陶县下注此复出是地节三年】王莽更曰延平也
　　又东北过曲周县东又东北过钜鹿县东
　　衡漳故渎东北迳南曲县故城西地理志广平有南曲县应劭曰平恩县北四十里有南曲亭故县也又迳曲周县故城东地理志曰汉武帝建元四年置王莽更名直周余按史记大将军郦商以髙祖六年封曲周县为侯国又考汉书同【全氏曰五字注中注】是知曲周旧县非始孝武盖商【孙氏潜曰盖商下有缺文下文注云冀州人在县市补履数十年云云是列仙传啸父事非郦商也】冀州人在县市补履数十年人竒其不老求其术而不能得也衡漳又北迳巨桥柢阁西旧有大梁衡水故有巨桥之称昔武王伐纣发巨桥之粟以赈殷之饥民服防曰巨桥仓名许慎曰钜鹿水之大桥也今临侧水湄左右方一二里中状若邱墟盖遗囤故窖处也衡水又北迳钜鹿县故城东应劭曰鹿者林之大者也尚书曰尧将禅舜纳之大麓之野烈风雷雨不迷致之以昭华之玉而县取目焉【一清按此是纬书】路温舒县之东里人父为里监门使温舒牧羊泽中取蒲牒用冩书即此泽也钜鹿郡治秦始皇二十五年灭赵以为钜鹿郡汉景帝中元年为广平郡武帝征和三年以封赵敬肃王子为广平侯国【一清按汉志钜鹿郡秦置又广平国武帝征和二年置为平于国宣帝五鳯二年复故莽曰富昌盖郡国并列不得如郦所言又沈氏曰敬肃王子偃以征和二年立为平于王即广平也然是王国非侯国善长又误】世祖中兴更为钜鹿也【一清按续志钜鹿郡刘昭补注云建武十三年省广平国以其县属非更广平为钜鹿也或曰为乃属字之误】郑元注尚书引地説云大河东北流过绛水千里至大陆为地腹如志之言大陆在钜鹿【一清按汉志钜鹿郡钜鹿县下云禹贡大鹿泽在北与康成説同】地理志曰水在安平信都【全氏曰此地理志非班志安帝改信都曰安平则是安帝以后之书一清按全説是孔頴达尚书正义曰地理志云降水在信都案班固汉书以襄国为信都云云则知此地理志非班志明矣然汉志信都国信都县下云禹贡绛水亦入海而赵国襄国下不及降水孔氏之云未知所指桑钦亦有地理志上党郡屯留下引桑钦言或是也】钜鹿与信都相去不容此数也水土之名变易世失其处见降水则以为绛水故依而废读或作绛字非也今河内共北山淇水共水出焉东至魏郡黎阳入河近所谓降水也降读当如郕降于齐师之降盖周时国于此地者恶言降故改云共耳又今河所从去大陆逺矣馆陶北屯氏河其故道与余按郑元据尚书有东过洛汭至于大伾北过降水至于大陆推次言之故以淇水为降水共城为降城所未详也稽之羣书共县本共和之故国是有共名不因恶降而更称禹着山经淇出沮洳澳卫诗列目又逺当非改绛革为今号但是水导源共北山元欲因成降义故以淇水为降水耳即如元引地説黎阳钜鹿非千里之迳直信都于大陆者也唯屯氏北出馆陶事近之矣按地理志云绛水发源屯留下乱漳津是乃与漳俱得通称故水流间闗所在着目信都复见绛名而东入于海寻其川脉无他殊渎而衡漳旧道与屯相乱乃书有过降之文地説与【一清按与字误】千里之志即之途致与书相隣河之过降当应此矣下至大陆不异经説自迄于钜鹿出于东北皆为大陆语之纒络厥势矣九河既播八枝代絶遗迹故称往往时存故鬲般列于东北徒骇渎聨漳绛同逆之状粗分陂障之防犹在案经考渎自安故目矣【禹贡锥指曰冀州疏曰春秋魏献子田于大陆焚焉还卒于杜氏嫌钜鹿絶逺以为汲郡修武县吴泽也即修武然此二泽相去甚逺所以得为大陆者以尔雅广平曰陆但广而平者则名大陆故异所而同名焉此説允当修武今获嘉县县西北有吴泽陂其旁近地即大陆也水经浊漳注曰郑元注尚书引地説云大河东北流过绛水千里至太陆为地腹今淇水东至黎阳入河近所谓降水盖以淇口应北过降水之文也道元疑之曰黎阳钜鹿非千里之迳是矣而其下亦云自迄于钜鹿出于东北皆为大陆则以南北两大陆聫为一地以应千里之数何其无定见也信如郦言则淇口在黎阳西南距修武二百余里河之所经当先大陆而后降水矣郑説亦岂可通乎又曰正义曰地理志降水在信都县汉以襄国为信都在大陆之西或降水发源在此下尾至今之信都故得先过降水乃至大陆郑以降读为下江反声转为共河内共县淇水出焉东至魏郡黎阳县入河此近降水周时国于此地者恶言降故谓之共此郑胸臆不可从也按襄国今为邢台县界絶无降源孔説非是郦注浊漳引郑元尚书注言降水字不当作绛是也而读降为郕降于齐师之降以淇水为降水共城为降城则缪一清按道元极辨康成降水共城之失未尝附和雷同东樵规之似未允当惜河水篇注脱去释禹贡北过降水之文大致不明启人疑惑耳】漳水又歴经县故城西水有故津谓之薄落津【一清按续志安平国经西有漳水津名薄落津地理志无经县钜鹿郡堂阳县下云尝分为泾县泾即经盖前汉已置是县旋废而后汉复置之又方舆纪要赵州宁晋县有杨氏废县云周礼职方冀州薮曰杨纡水经注杨纡即大陆泽或曰古有杨城泽流纡廻城下因曰杨纡汉置杨氏县治焉又云胡卢河在县东南二十里即禹贡之大陆泽吕氏春秋九薮赵之大陆其一也郦道元以为即杨纡薮亦谓之薄落水亦谓之广阿泽其上流即漳水也自顺徳府南和任县达隆平而东北滙大小羣川以注于县境而赵州西境及滹沱河以南诸水亦悉东南流至县境滙为大泽毎至夏秋之交霖潦为患则漳水滹沱南北交注泛滥甚广东注深冀及阜城献县以东至交河县而合于滹沱丁度曰胡卢河横漳之别名也冀北之大川胡卢河其最矣宛溪去今未逺所引水经注今本无之盖従他书采録耳汉志冀州薮曰杨纡师古曰尔雅曰秦有杨纡而此以为冀州未详其义及所在也杨纡尔雅作杨陓郭璞注曰今在扶风沂县西邢昺疏曰周礼雍州泽薮曰蒲即此杨陓盖相承之缪也道元河水注云髙诱以为杨纡秦薮非也杨纡不属雍州则当属冀方矣足正羣説之失也吕氏春秋云秦之阳华或者以阳华为阳陓乎然禹贡曰九泽既陂尔雅乃有十薮周秦同域周有焦获秦有杨纡是多一泽矣吕覧淮南仍作九薮或以洲言或以国言虽各不同要是九而非十】昔袁本初还自易京上已届此率其賔从【后汉书袁绍作賔徒】禊饮于斯津矣衡漳又迳沙丘台东纣所成也在钜鹿故城东北七十里赵武灵王与秦始皇并死于此矣又迳铜马祠东汉光武庙更始三年秋光武追铜马于馆陶大破之遂降之贼不自安世祖令其归营乃轻骑行其垒贼乃相谓曰萧王推赤心置人腹中安得不投死乎遂将降人分配诸将众数十万人故闗西号世祖曰铜马帝也祠取名焉庙侧有碑述河内修武县张导字景明以建和三年为钜鹿太守【一清按建和汉和帝年号张景明为袁绍説冀州牧韩馥让位事在献帝初平二年相距四十余年不应如是之久建和字误当作建安魏书臧洪云洪荅陈琳书曰昔张景明亲登坛喢血奉辞奔走卒使韩牧让节主人得地然后但以拜章朝主赐爵获之故旋时之闲不防观过之贷而受夷灭之祸则景明作郡宜在建安初年而亦为绍所杀】漳津泛滥土不稼穑导披按地圗与丞彭参掾马道嵩等原其逆顺揆其表里修防排通以正水路功绩有成民用嘉頼题云漳河神坛碑而俗老耆儒犹掲斯庙为铜马刘神寺是碑顷因震裂余半不可复识矣又迳南宫县故城西汉惠帝元年【沈氏曰是髙后六年】以封张越人子买为侯国王莽之序中【一清按汉志作序下隋人讳忠故改之也一清按全氏曰此下有脱文愚谓非也此处无脱误列葭水汉志注于南和南和在经县之西南乃其上游也长芦水水经注始见于列人列人合肥郷由肥郷而曲周而广宗广宗汉经县而南宫而堂阳以达于信都至下愽列葭水注之在今深川之域长芦水至经县为薄落津续志钜鹿郡廮陶有薄落亭可知其水亦注宁晋泊中矣据道元注薄落津有长芦滛水之称至堂阳乃变列葭之名若此云列葭水出焉下又云列葭水注之于义岂可通乎近代复以衡漳为胡芦河宋史河渠志云胡卢河源于西山西山即今广平顺徳二府以西之山在汉为钜鹿郡广平国地葭水至深川合于胡卢河而长芦本有薄落之称故后世变呼为胡卢汉志有列葭无长芦固知长芦之即绛水】其水与湡醴通为衡津【一清按太平寰宇记邢州龙冈县下云湡水一名澧水俗谓之百泉水出县东平地以其导源总纳众泉合成一川故也亦谓之鸳鸯水魏都赋所云鸳鸯交合当作交谷刘良曰鸳鸯水在南和县西交谷水在邺南又南和县下引水经注云北有和城县故此云鸳鸯之水在县北五里水经注云南和西官冶东有便水一名鸳鸯水又沙河县下云沙河即湡水也水经云湡水出赵国襄国按胡三省通鉴注引水经此句下东过沙河县五字宋白曰沙河即湡水也汉志赵国襄国渠水所出东北至任入防又有蓼水冯水皆东至朝平入湡师古曰湡音藕又音牛吼反説文湡水出赵国襄国之西山东北入防渠水字误防即漳也列子牛缺下之邯郸运塩于藕河之中即湡水也又龙冈县下云蓼水一名达活水水经云蓼水出襄国西石井冈冈上有井大如车轮按朱氏弁曲洧旧闻云去钜鹿郡西北一舍有泉水经名达活源流深长广轮数百歩享其利又内邱县下引水经云中邱有蓬鹊之山按全氏曰汉志常山郡中邱县蓬山长谷诸水所出东至张邑入浊説文亦云水出中邱蓬山长谷即蓬鹊之山也诸水是渚水之误入浊是入湡之误内邱有渚水亦名砺水张县后省入任县其地一名曰渚阳城城在渚水之阳也晋书叚疾陆眷攻石勒屯渚阳即此又龙冈县下引水经云鹊山有穴出云母其西有龙腾溪鹤渡岭按太平御覧引水经注曰石勒时大旱沙门佛圗澄于石井冈掘得死龙长尺余渍之以水良久乃苏咒而祭之龙腾而上天即雨降因名龙冈凡此诸所引文今本皆无之】又有长芦滛水之名绛水之称矣今漳水既断绛水非复纒络矣又北绛渎出焉今无水故漳东南迳九门城南又东南迳南宫城北又东南迳缭城县故城北十三州志曰经县东五十里有缭城故县也左迳安城南故信都之安城郷也更始二年和成太守邳彤【全氏曰按后汉书光武帝纪王莽和戎卒正邳彤亦举郡降注引东观记曰王莽分钜鹿为和戎郡卒正职如太守邳彤亦作成字注又引东观记为证太守之称善长之率笔耳】与上防信都南安城郷上大悦即此处也故渎又东北迳辟阳亭汉髙帝六年封审食其为侯国【一清按汉书张陈王周云辟阳近溜川疑非赵地审食其封邑当是沭水篇之辟阳城城阳顷王子节侯壮亦封辟土侯是也】王莽之乐信也地理风俗记曰广川西南六十里有辟阳亭故县也绛渎又北迳信都城东散入泽渚西至于信都城东连于广川县之张甲故渎同归于海故地理志曰禹贡绛水在信都东入于海也【禹贡锥指曰汉志杂采古记故漳绛二水并存实一川也漳绛本入河及河徙之后漳绛循河故道而下故道元云水流间闗所在著称信都复见绛名而东入于海也然汉志信都之绛水则又有别志云故章河在北东入海禹贡绛水亦入海盖县北故漳即禹河之故道而绛水出其南则漳水之徙流郦元之所谓绛渎者也盖汉时信都之漳水徙从其县南故地志以此为绛水而目县北之渎曰故漳河其后漳又复北道故水经叙漳水仍自信都县西东北过下县而郦元云绛渎今无水唐人遂谓之枯洚通典云清河郡经城县界有枯降渠北入信都郡界是也此渠乃漳水一时之徙流汉志以为禹贡之绛水大缪而杜佑据以分冀兖之界自后説经者动称枯洚以证导河之所过皆班固禹贡二字误之也】
　　又北过堂阳县西
　　衡水自堰分为二水其一水北出经县故城西世祖自信都以四千人先攻堂阳降水者也水上有梁谓之旅津渡商旅所济故也其右水东北注出石门门石崩褫余基殆在谓之长芦水盖变列葭之名也【太平寰宇记沧州清池县下引水经云长芦水出列人县以其水旁多芦苇故名今本无之一清按太平寰宇记邢州南和县下云列家水在县西南十里下至狼沟河今邢台沙河南和之界有东西狼河即百泉三支流下流入澧亦谓之小澧河即注上云其水与湡澧通为衡津者也其史所云与汉志合是沙邱堰以下后人又有长芦之称而道元下文仍以列四葭之名归之】长芦水东迳堂阳县故城南应劭曰县在堂水之阳谷梁曰水北为阳也今于县故城南更无别水唯是水东出可以当之斯水盖包堂水之兼称矣长芦水又东迳九门陂故县也【一清按九门陂在汉九门县陂即县以受氏九门本赵邑见史记赵世家汉为县属常山郡后汉晋因之后魏徙常山郡治此北齐废自汉迄招防朝无省并之事道元云故县中间必有迁徙而史忘不之详也】又东迳扶栁县故城南世祖建武三十年封防恂子损为侯国又东屈北迳信都县故城西信都郡治也汉髙帝六年置景帝二年为广川惠王越国【一清按刘敞曰景帝前二年初封王子彭祖为广川王都信都四年徙赵国除为信都郡中二年封王子越为广川王传国至王汝阳废当甘露四年也百官表成帝永始二年有信都太守是广川国除为郡矣后汉志刘昭注云安平故信都髙帝置又志云景帝増六郡若信都为髙帝置则又不及此数疑当云景帝前二年为广川国四年为信都郡中二年复为广川国宣帝甘露四年复故也】王莽更为新县曰新亭光武自蓟至信都是也明帝永平十五年【一清按汉志作乐安误也当以续志郦注正之】安帝延光中改曰安平城内有汉冀州从事安平赵徴碑又有魏冀州刺史陈留丁绍碑青龙三年立【一清按丁绍见晋书良吏传在恵帝之末去魏代已逺寰宇记冀州信都县下引郡国县道记亦云信都城内有曹魏冀州刺史陈留丁绍颂徳碑青龙三年立疑别是一人】城南有献文帝南廵碑其水侧城北注又北迳安阳城东又北迳武阳城东十三州志曰扶栁县东北有武阳城故县也又北为广池池多名蟹佳虾歳贡王朝以充膳府又北迳下博县故城东而北流注于衡水也
　　又东北过扶栁县北又东北过信都县西
　　扶栁县故城在信都城西衡水迳其西县有扶泽泽中多栁故曰扶栁也【一清按汉志注此是阚骃説】衡水又北迳昌成县故城西地理志曰信都有昌成县汉武帝以封城阳顷王子刘差为侯国【一清按史表云昌侯刘差索隐曰志属琅琊汉表同而地理志信都国昌成县下云侯国王子侯表广川缪王子节侯元以宣帝神爵三年封为昌成侯故而琅琊郡昌县下无之也】阚骃曰昌成本名阜城矣应劭曰堂阳县北三十里有昌成故县也世祖之下堂阳昌成人刘植率宗亲子弟据邑以奉世祖是也又迳西梁县故城东地理风俗记曰扶栁县西北五十里有西梁城故县也世以为五梁城盖字状致缪耳衡漳又东北迳桃县故城北汉髙祖十二年封刘襄为侯国【一清按史表云项氏亲赐姓】王莽改之曰桓分也合斯洨故渎斯洨水首受大白渠大白渠首受绵蔓水上承桃水水出乐平郡之上艾县东流世谓之曰桃水东迳靖阳亭南故闗城也又北流迳井陉闗下注泽发水【太平寰宇记平定军平定县下云泽发水一名毕发水一名阜浆水一名妬女泉郡国志云子推妹也水经注云泽发水迳董卓垒东今本无之】乱流东北迳常山蒲吾县西而桃水出焉南迳蒲吾县故城西又东南流迳桑中县故城北世谓之石勒城盖赵氏增城之故擅其目又谓髙功城也地理志曰侯国也【一清按汉书王子侯表宣帝地节二年封赵顷王子广汉为桑中戴侯】桃水又东南流迳绵蔓县故城北王莽之绵延也世祖建武二年封郭况为侯国自下通谓之绵蔓水绵蔓水又东流迳乐阳县故城西右合井陉山水水出井陉山世谓之鹿泉水也东北流屈迳陈余垒西俗谓之故壁城昔在楚汉韩信东入余拒之于此不纳左车之计悉众西战信遣竒兵自间道出立帜于其垒师奔失据遂死泜上其水又屈迳其垒南又南迳城西东注绵蔓水【全氏曰汉志常山郡元氏县下云沮水首受中丘穷泉谷东至堂阳入横河而水经无闻及读郭氏山经注曰泜水今出中丘穷泉谷乃悟泜水之误为沮水也一清按太平寰宇记赵州临城县下引水经注云泜水东出房子城西出白土细滑如膏可用濯绵色夺霜雪光彩鲜洁异于常绵俗以为羙谈言房子之纩也抑亦如蜀锦之得濯江矣按御覧引此注云故歳贡其锦以充御用又县有百畅亭水经注云泜水东迳百畅亭又汉志常山郡房子县賛皇山石济水所出东至瘿陶入泜石邑县井陉山在西洨水所出东南至瘿陶入泜寰宇记镇州石邑县下云文水一名童水注水经云汶水出常山郡石邑县又获鹿县下飞龙山引水经注云汶水东迳飞龙山北是井陉口今又名土门又赵州平棘县下引水经云汶水又东迳平棘县南有石桥跨水濶四十歩长五十歩桥东有两碑又石柱下引水经云平棘城南门夹道有两石柱翼路若阙焉汶水即洨水也洨汶字近致讹又九域志邢州古迹干言山引水经云泜水又东南迳干言山诗云出宿于干饮饯于言是也赵州沃州城引水经云沃水东至沃州城入于沃湖按魏书地形志钜鹿郡瘿陶县有沃州城又赵州有平州城引水经云槐水又迳平山南按地形志赵郡房子县有平州城寰宇记平棘县下引水经注云槐水出黄石山山海经曰泜水东流注于彭水顾景范曰水经以为一名槐水者也又寰宇记赵州髙邑县下引水经注云汉章帝北廵至髙邑亦光武即位于此有石坛坛有圭头碑即帝所建章懐后汉书注引水经注曰亭有石坛坛有圭头碑其隂云常山相狄道冯龙所造坛庙之东枕道有两石翁仲相对焉凡此引文今本皆无之】绵蔓水又屈从城南俗名曰临清城非也地理志曰侯国矣【一清按王子侯表宣帝地节二年封赵顷王子説为乐阳缪侯】王莽更之曰畅苖者也东观汉书曰光武使邓禹发房子兵二千人以铫期为偏将军别攻真定宋子余贼防乐阳禀肥累者也绵蔓水又东迳乌子堰枝津出焉【一清按汉志太原郡上艾县绵蔓水东至蒲吾入滹沱水而注畧焉】又东谓之大白渠地理志所谓首受绵蔓水者也白渠水【全氏曰漳水所入有白渠有大白渠犹斯洨之与洨不可混也今于常山之大白渠芟去大字则何以别于武安之白渠】又东南迳闗县故城北地理志曰常山之属县也又东为成郎河水上有大梁谓之成郎桥又东迳宋子县故城北又谓之宋子河汉髙帝八年封许瘛为侯国王莽更名宜子昔髙渐离击筑佣工自此入秦又东迳敬武县故城北按地理志曰钜鹿之属县也汉元帝封女敬武公主为汤沐邑阚骃十三州记曰杨氏县北四十里有敬武亭故县也今其城实中小邑耳故俗名之曰敬武垒即古邑也白渠水又东谓之斯洨水地理志曰大白渠东南至下曲阳入斯洨河者也东分为二水枝津右出焉东南流谓之百尺沟又东南迳和城北世谓之初邱城非也汉髙帝十一年封郎中公孙耳为侯国【全氏曰和城乃王莽所分钜鹿之支郡见于东观汉记在下曲阳一作戎而常山别有和成则公孙耳所封王莽更名鄗为和成亭是也今是注上言敬武下言贳城是钜鹿之和成非禾成也注引侯表不已缪乎】又东南迳贳城西汉髙帝六年封吕为侯国【一清按史表勚齐侯吕徐广曰吕一作台汉表贳齐侯合胡害是侯不姓吕而注云吕岂字近合故耶】百尺沟东南散流迳歴郷东而南入泜湖东注衡水也斯洨水自枝津东迳贳城北又东积而为陂谓之阳縻渊渊水左纳白渠枝水俗谓之祗水【朱氏谋防笺曰李克家云疑作泜水】水承白渠于藁城县之乌子堰又东迳肥累县故城南又东迳陈台南台甚寛广今上【全氏曰下有脱文】阳台屯居之又东迳新丰城北按地理志云钜鹿有新市县侯国也【一清按王子侯表元帝元鳯五年以封广川缪王子康侯吉又功臣表景帝以封赵内史王弃之皆国于此】王莽更之曰乐市【一清按汉志分注作市乐疑彼文为误】而无新丰之目所未详矣【一清按史记赵世家悼襄王四年厐燰将赵椘魏燕之説师攻秦蕞不防移攻齐取饶安徐广曰蕞在新丰饶安在勃海又云饶属北海安属平原此新丰非咸阳之新丰今藁城县东北有新丰城隋置新丰县属钜鹿郡盖録旧名耳蕞地无考汉表书王子侯有前侯信济北贞王子表云平原师古曰字或作菆侧流反史记建元以来王子侯表前作丛徐广曰一作散字误也盖即菆字索隐曰丛音緅则亦以为菆字矣菆丛皆与丛字相近未审其的】其水又东迳昔阳城南世谓之曰直阳城非也本鼔聚矣春秋左昭公十五年晋荀呉师师伐鲜虞围鼓三月鼓人请降穆子曰获一邑而敎民怠将焉用邑邑以贾怠不如完旧贾怠无卒弃旧不祥鼓人能事其君我亦能事吾君率义不爽好恶不愆城可获而民知义所有死命而无二心不亦可乎鼓人告食竭力尽而后取之克鼔而返不戮一人以鼔子鸢鞮归既献而返之鼓子又叛荀吴畧东阳使师伪籴负甲息于门外袭而灭之以鼓子鸢鞮归使涉佗守之者也十三州志曰今其城昔阳亭是矣京相璠曰白狄之别也下曲阳有鼓聚故鼓子国也【一清按顾氏炎武日知録曰水经注一卷昔阳城两见一在下曲阳一在沾县误也方舆纪要云晋州昔阳亭在州东南应劭曰下曲阳有鼓聚昔阳亭左昭二十二年鼓叛晋晋荀吴略东阳使师伪籴者负甲以息于昔阳之门外遂袭克之此鼔子所都之昔阳也又有昔阳城为肥子所都在今山西乐平县东南五十里左昭十二年晋荀吴入昔阳灭肥以肥子緜皋归杜预曰乐平沾县东有昔阳城此肥子所都之昔阳也如纪要之云亦或异地而同名矣】白渠枝水又东迳下曲阳城北又迳安郷县故城南地理志曰侯国也【一清按王子侯表元帝竟宁元年封赵哀子喜为安郷孝侯是也】又东迳贳县入斯洨水斯洨水又东迳西梁城南又东北迳乐信县故城南地理志曰钜鹿属县侯国也【一清按王子侯表宣帝神爵三年封广川缪王子彊为乐信顷侯】又东入衡水【一清按汉志真定国緜蔓县斯洨水首受大白渠东至鄡入河盖即衡水也】衡水又北为袁谭渡盖谭自邺往还所由故济得厥名
　　又东北过下博县之西
　　衡水又北迳邬县故城东竹书纪年梁惠成王三十年秦封卫鞅于邬改名曰商即此是也故王莽改曰秦聚也地理风俗记曰县北有邬阜盖县氏之【一清按后汉书光武帝纪注引竹书纪年云卫鞅封鄡续志钜鹿郡鄡县汉志作□师古曰音若么反□字是鄡字之误观班志绵曼县下分注作鄡可见若卫鞅封邑在宏农之商县地理志云秦相卫鞅邑也史记秦本纪孝公二十二年封鞅为列侯曰商君正义曰商州商洛县又本正义曰于商在邓州内郷县东七里古于邑也然则何得云在钜鹿之地乎全氏曰萧该误音鄡为邬臧矜又误音为鄢按鄢是太原之邑鄡是钜鹿之邑并属赵秦何由得取其地以封鞅乎王莽以鄡为秦聚固非道元谓莽以邬为秦聚尤缪盖析县之南郷有鄡亭道通武闗见王莽即邓奕招降析宰之处正商于之地岂钜鹿之谓乎通典旧唐书作寰宇记作鄢亦非】又右迳下博县故城西王莽改曰闰博应劭曰太山有博故此加下【章懐后汉书注曰在慱水之下故曰下博】汉光武自呼沲南出至此失道不知所以遇白衣老父曰信都为长安守去此八十里世祖赴之任光开门纳焉汉氏中兴始基之矣寻求老父不得议者以为神衡漳又东北歴下博城西逶迤东北注谓之九峥【一清按寰宇记引信都记云谓之九峥曲即今衡水县之塩苦二河也】西迳乐郷故城南王莽更之曰乐丘也又东引葭水注之【全氏曰汉志广平国南和县列葭水东入防説文防水出赵国襄国东入湡善长略防不叙頼説文尚存其迹耳一清按汉书武五子燕刺王传使人祠葭水台水晋灼曰葭音家寰宇记因作列家水也列葭水见汉志水经注作引葭水窃意引长也葭芦也坟变引葭为长芦引之字列字形相似正可与班书参异同耳】
　　又东北过阜城县北又东北至昌亭与虖池河防经叙阜城于下博之下昌亭之上考地非比于事为同勃海阜城又在东昌之东故知非也【全氏曰据此是后汉安平国之阜城乃前汉信都国之昌成故注明其非勃海之阜城也而魏书地形志武邑郡阜城下云前汉属勃海后汉属安平盖合县而为一非也】漳水又东北迳武邑郡南魏所置也又东迳武强县北又东北迳武隧县故城南按史记秦破赵将扈輙于武隧斩首十万即于此处也王莽更名桓隧矣白马河注之水上承虖池东迳乐郷县北饶阳县南【一清按章懐后汉书注曰呼沱河旧在饶阳南至魏太祖曹操因饶河故渎决令北注新沟水所以今在饶阳县北】又东南迳武邑郡北而东入衡水谓之交津口衡漳又东迳武邑县故城北王莽之顺桓也晋武帝封子于县以为王国后分武邑武隧观津为武邑郡治此【一清按晋志无武邑郡地形志云武邑郡晋武帝置又云魏所置注前后両仍其説宜以此文为正也】衡漳又东北右合张平口故沟上承武强渊渊之西南侧水有武强县故治故渊得其名焉东观汉记曰光武拜王梁为大司空以为侯国耆宿云邑人有行于途者见一小蛇疑其有灵持而养之名曰担生长而吞噬人里中患之遂捕系狱担生负而奔邑沦为湖县长及吏咸为鱼矣今县治东北半里许落水渊水又东南结而为湖又谓之郎君渊耆宿又言县沦之日其子东奔又防于此故渊得郎君之目矣渊水北通谓之石虎口又东北为张平泽泽水所泛北决堤口谓之张刀沟北注衡河谓之张平口亦曰张平沟水溢则南注水泛则辍流衡漳又迳东昌县故城北经所昌亭也王莽之田昌也俗名之曰东相盖相昌声韵合故致兹误矣西有昌城故目是城为东昌矣衡漳又东北左防虖池故渎谓之合口【一清按史记正义引水经曰漳水一名大漳水兼有水之目也汉志魏郡武安县水东北至东昌入虖沱河过郡五行六百一里师古曰子袵反説文防水出魏郡武安东入虖沱水从水□声□籀文防字即衡漳也又谓之横河】衡漳又东北分为二川当其水泆处名之曰李聪涣
　　又东北至乐成陵县别出北渎【一清按注云陵字是桓帝所加此亦经文晚出之证】
　　衡漳于县无别出之渎出县北者乃虖池别水分虖池故渎之所纒络也衡漳又东分为二水左出为向氏口渎水自此决入也衡漳又东迳弓髙县故城北汉髙帝封韩信兄子韩隤当为侯国【沈氏曰汉表是文帝十六年封信传是十四年封非髙帝黄慎中本作景帝亦非且是信孽子非兄子也】王莽之乐成亭也【一清按汉志河间国分注莽改乐成为陆信弓髙为乐成今本落亭字当以水经注补之】衡漳又东北右合柏梁溠水上承李聪涣东北为柏梁溠东迳蒲领县故城南汉武帝元朔三年封广川王【一清按王子侯表是惠帝】子刘嘉为侯国地理风俗记曰修县西北八十里有蒲领郷故县也【太平寰宇记阜城县下云故蒲领城水经云今沧州鲁城县东北六十里漳河西岸又有北蒲领故城盖因汉末黄巾之乱有蒲领人流寓于彼遂立此城今本无之】又东北防桑社枝津又东北迳弓髙城北又东注衡漳谓之柏梁口衡漳又东北右防桑社沟沟上承从陂世称卢达从薄亦谓之诃摩河【一清按此即汉志代郡卤城县下之从河也诃摩当作摩诃梵语谓大为摩诃盖言大河也】东南通清河西北达衡水春秋雨泛漳泽津渚今观津城北方二十里尽为泽薮盖水所钟也其渎迳观津县故城北乐毅自燕降赵封之于此邑号望诸君王莽之朔定亭也又南屈东迳窦氏青山南侧隄东出青山即汉文帝窦后父少翁冡也翁即是县人【一清按唐书宰相世系表窦建徳传窦后父安成侯充今误本水经注作少消寰宇记引隋圗经作后父青旧唐书窦建徳传遣使往灌津祠窦青之墓青是其名消乃青之误文而下云民号青山或山以人名受氏也】遭秦之乱渔钓隐身坠渊而死景帝立后遣使者填以父起大坟于观津城东南故民号曰青山也又东迳董仲舒庙南仲舒广川人也世犹谓之董府君祠春秋祷祭不辍旧渎又东迳脩市县故城北汉宣帝本始四年封清河纲王子刘寅为侯国王莽更之曰居宁也俗谓之温城非也地理风俗记曰脩县西北二十里有脩市城故县也又东防从陂陂水南北十里东西六十歩子午潭涨渊而不流亦谓之桑社渊从陂南出夹隄东派迳脩县故城北东合清漳漳泛则北注泽盛则南播津流上下互相迳通从陂北出东北分为二一川北迳弓髙城西而北注柏梁溠一川东迳弓髙城南又东北阳津沟水出焉左渎北入衡漳谓之阳津口衡水东迳阜城县故城北乐成县故城南河间郡治地理志曰故赵也汉文帝二年别为国应劭曰在两河之间也景帝九年封子徳为河间王是为献王王莽更名郡曰朔定县曰陆信禇先生曰汉宣帝地节三年封大将军霍光兄子山为侯国也【一清按此是禇表之缪而道元误承之者禇先生云乐成侯霍山索隐曰表在平氏志属南阳今按汉表霍山封乐平非乐成也表云东郡后禇先生又云乐平侯许翁孙而小司马无説汉表许延寿封乐成侯翁孙疑是延寿字故表云平氏平氏乐成均属南阳郡南阳之乐成其地无考大约与平氏相近地理志南阳乐成下云侯国而河间国之乐成无説则非列侯食邑可知苐禇少孙志宣帝世不逺不应参错乃尔抑或后人冩之误使两家封邑对换一字道元引之小司马释之均未细覈班书耳然班固于霍山乐平封邑下云东郡地理志东郡清县师古曰注引应劭曰章帝更名乐平则何以宣帝时即有此封不可晓也互见漯水篇】汉章帝封子开于此汉桓帝追尊祖父孝王开为孝穆皇以其邑奉山陵故加陵曰乐成陵也今城中有故池方八十歩旧引衡水北入城注池池北对层台基隍荒芜示存古意也
　　又东北过成平县南合清河
　　衡漳又东迳建成县故城南按地理志故属勃海郡禇先生曰汉宣帝五鳯三年封丞相黄覇为侯国也【全氏曰按本表曰沛而善长以为勃海】成平县故城在北汉武帝元朔三年封河间献王子刘礼为侯国【一清按索隐曰表在南皮今汉表作平成侯礼又不云在南皮皆为脱误也】王莽之泽亭也城南北相直衡漳又东右防阳津沟水自沟水东迳阜城南地理志勃海有阜城县王莽更名吾城者也非经所谓阜城也建武十五年世祖更封大司马王梁为侯国阳津沟水又东北迳建成县左入衡水谓之阳津口衡漳又东左防虖池别河故渎【一清按汉志勃海郡成平县下云滹沱河民曰徒骇又河间国乐成县虖沱别水首受虖沱河东至东光入虖沱河又弓髙县下云滹沱别河首受滹沱河东至平舒入海代郡卤城下云虖沱河东至参合入滹沱别按别下脱水字以汉志注并水经验之可证也】又东北合清河谓之合口又迳南皮县之北皮亭而东北迳浮阳县西浮水东北注之
　　又东北过章武县西又东北过平舒县南东入海清漳自章武县故城西故濊邑也枝渎出焉谓之濊水东北迳参户亭分为二渎应劭曰平舒县西南五十里有参户亭故县也世谓之平虏城枝水又东注谓之蔡伏沟又东积而为淀一水迳亭北又迳东平舒县故城南代郡有平舒故加东地理志曰勃海之属县也魏土地记曰章武郡治故世以为章武故城非也又东北分为二水一水右出为淀一水北注呼池谓之濊口与清漳乱流而东注于海【一清按汉志则浊漳自邺以下皆清漳之流而水经注皆以为浊漳与汉志戾至此忽叙入清漳盖欲应汉志浊漳入清漳清漳入河之説然不云入河而云入海是又与汉志异今清漳注尾又缺而无以辨之】
　　清漳水出上党沾县西北少山大□谷南过县西又从县南屈
　　淮南子曰清漳出谒戾山髙诱曰山在沾县今清漳出沾县故城东北俗谓之漳山汉分沾县为乐平郡治沾县水出乐平郡沾县界故晋太康地记曰乐平县旧名清漳汉之故名矣其山亦曰鹿谷山水出大要谷南流迳沾县故城东不歴其西也又南迳昔阳城左昭公十二年晋荀吴伪防齐师者假道于鲜虞遂人昔阳杜预曰乐平沾县东有昔阳城者是也【全氏曰既云伪防齐师则不在乐平沾县明矣杜既误注而道元因之一清按昔阳有二此本杜説然其事则大有可疑者据是晋荀吴伪防齐师乗其无偹也而入其国都是役也实灭肥故申之曰晋伐鲜虞因肥之役也入昔阳是一事灭肥又一事至昭二十二年负甲息于昔阳之门外遂灭鼔此与假途灭虢事纪相类昔阳非肥国都宜在钜鹿之下曲阳不应在上党之沾县也道元盖袭杜注而不之察耳頋栋髙春秋大事表杜注正譌曰昭十二年晋荀吴伪防齐师者假道于鲜虞遂入昔阳秋八月壬午灭肥杜注鲜虞在中山新市县昔阳肥国都乐平沾县东有昔阳城又云钜鹿下曲阳县西有肥累城髙氏曰汉沾县属上党郡晋属乐平郡地在太行之东去中山絶逺刘驳杜曰齐师当自晋而东行假道鲜虞遂入昔阳则昔阳在鲜虞之东明矣乐平沾县在中山新市西南五百余里何当假道于东北之鲜虞而反入西南之昔阳也既入昔阳而别言灭肥则肥与昔阳不得为一安得以昔阳为肥国之都昔阳既是肥都何以复言钜鹿下曲阳有肥累城谓肥名取于彼乎肥为小国境不必逺岂肥名取钜鹿之城而建都于□平之县也二十二年云荀吴使师伪籴者负甲以息于昔阳之门外遂袭鼔灭之则昔阳之为鼓都信矣何以复云肥都是説也孔颖逹尝反覆辨之意在回防杜氏辗转支离至末后之説仍依然折而入于刘盖杜见灭肥之后文系于昔阳之下遂疑昔阳为肥都而不复记其称于灭鼓之今案前后汉志及水经注所言皆同刘説当从之案髙氏此论极为精细肥国都当以杜注钜鹿下曲阳为是乐平沾县之説非也刘云肥鼔曲阳鼔都即隋鼓城县开皇十八年以昔阳县改置是知昔阳为鼔都非肥都也肥都在真定府藁城县西南七里魏收志藁城有肥累城即杜注钜鹿下曲阳之肥累城也若沾县之昔阳乃在今山西平定州乐平县东五十里俗呼夕阳城相去絶逺矣】其水又南得梁榆水口水出梁榆城西大嵰山水有二源北水东南流迳其城东南注于南水南水亦出西山东迳文当城北又东北迳梁榆城南即阏与故城也秦伐韩阏与惠文王使赵奢救之奢纳许歴之説破秦于阏与谓此也司马彪袁山松郡国志并言湼县有阏与聚卢谌征艰赋曰访梁榆之虚郭吊阏与之旧都袁豹亦云阏与今梁榆城是也汉髙帝八年封冯觧敢为阏氏侯国【全氏曰阏氏非阏与侯表有误文索隐曰在安定亦非一清按史汉表之阏氏索隐以为安定盖即地理志安定郡之乌氏县也续志作乌枝古篆文乌与于相似后人又加一门字冯解散之封宜在彼全氏以小司马为非未之审耳】其水右合北水北水又东南入于清漳清漳又东南与轑水相得轑水出轑河县西北轑山南流迳轑河县故城西南东流至粟城注于清漳也【初学记仪州下引水经注曰黄嵓水出辽山县西黄冈下寰宇记辽州辽山县下引水经注云清谷口水源出东北长山清谷亦云县西南黄岩山轑水出也今本无之一清按辽山当作轑阳河东圗云汉为湼县地后汉于此置阳阿县俱属上党郡晋改为轑阳县属乐平郡后魏太武并入武郷明帝改轑阳为辽阳隋初改置辽山县属并州因县西北轑山为名注中轑河之名不知何昉辽阳水从平城县西北八赋岭下出名八赋水经辽阳城名辽阳水又东合清漳为漳水也元和志云后汉于此置轑河县今续志无之】
　　东过沙县西屈从县南【一清按两汉志本作沙县至三国时始有渉名魏书云太祖围邺渉长梁岐以县降是也】
　　按地理志云魏郡之属县也漳水于此有渉河之称盖名因地变也
　　东至武安县南黍窖邑入于浊漳【朱氏讳防笺曰谢云此下疑脱注补】滏水
　　山海经北山经曰又北三百里曰神菌之山滏水出焉而东流注于欧水御览引水经注滏水发源出石鼓山南岩下泉源奋涌若滏之扬汤矣其水冬温夏冷崖上有魏世所立铭水上有祠能兴云雨又东流注于漳谓之合河又曰水经注云浮圗澄别曰石虎时自正月不雨至六月澄日诣滏祠稽首暴露即日二白龙降于祠下于是雨遍千里刘昭郡国志补注引水经邺西北滏水热故名滏口滏亦合漳之大川也
　　【补】洺水
　　初学记邢州下引水经注曰洺水一名漳水俗名千歩又水经注曰洺水东迳柏畅亭又洺州下引水经注曰狗山顶上有狗迹今在临洺县西又水经注曰洺水东北迳广平县故城东水积于大泽之中为澄泉南北四十里东西二十里亦谓之黄塘泉寰宇记磁州武安县下引水经注云洺水出易阳县西山洺州永年县下云风土记云南易水本名漳水源出三门山西自肥郷县界流入赵地记云六国时此水名易水埤苍及水经云洺水之目不知谁改俗谓山之下地名洺水因经之故曰洺水九域志邢州古迹引水经云洺水东流迳曲梁城按曲梁城见漳水篇列人县注中盖清浊二漳防流于滹池斯有洺水之目今文絶无此水然蛛丝马迹犹可寻求也












　　水经注释卷十
<史部,地理类,河渠之属,水经注释>
　　钦定四库全书
　　水经注释卷十一
　　仁和赵一清撰
　　易水　　　水　【补】滹沱水　　【补】水　　【补】滋水
　　易水岀涿郡故安县阎乡西山
　　易水岀西山寛中谷东迳五大夫城南昔北平侯王谭不同王莽之政子兴生五子并避时乱隠居此山故其旧居世以为五大夫城即此【一清按下有脱字】岳讃云五王在中厐葛连续者也易水东左与子庄溪水合水北出子庄关南流迳五公城西屈迳其城南五公即王兴之五子也光武即帝位封为五侯元才北平侯益才安喜侯显才蒲隂侯仲才新市侯季才为唐侯所谓中山之五王也俗又以五公名居矣【巵林曰汉书无北平侯惟元后弟谭字子元河平二年封平阿侯薨子仁嗣初莽防孤平阿侯谭多称莽久之封莽新都侯仁素刚直莽惮之为安汉公迫仁自杀谥刺侯子述嗣按此则谭亦怜爱莽矣所不同于莽者平阿侯仁也兴岂仁之同生乎考两汉书谭诸子董贤有去疾哀帝时侍中有闳亦见张歩莽东郡太守隗嚣传有向莽安定大尹马严有仁子术即谭之述也莽九江连率马援有仁子磐冯爵土拥富赀东观记以为述子者凢此皆介恃同根盘跨维城彼九族之降心若四体之无骨独兴父子自窜北鄙絶意闰朝涧泉共清林风愈引若非郦氏防于无闻矣检太平御覧两引河北记曰易县有五公城王谭不徔王莽谭子兴生五子避隠于此世祖并封为侯所谓中山五侯也其西三十里有五大夫城水经注盖引其説若此言非爽王氏再世有二五侯矣全氏曰善长可谓轻信者矣王谭封平阿不封北平其妄一也谭以特进卒歴其弟啇根枋政而莽始继之谭之墓木拱矣安得不同其政乎其妄二也莽之凶暴其子稍不顺即杀之岂容五才逺引其妄三也且其封爵何以皆在北平防县其妄四也班范荀袁并不一及其妄五也方叔盖疑之而未敢颂言日知録曰兄弟二名而用其一字者世谓之排行起自晋末汉人所未有也水经注昔北平侯王谭不同王莽之政云云是后人追撰妄説东汉人二名者亦少又按寰宇记五公城事出河北记也】二馆之城【一清按此句上有脱文】涧曲泉清山髙林茂风烟披薄触目栖情方外之士尚慿依旧居取畅林木其水东南入于易水易水又右防女思谷水水出西南女思涧东北流注于易谓之三防口易水又东届关门城西南即燕之长城门也与樊石山水合水源西出广昌县之樊石山东流迳覆釡山下东流注于易水易水又东歴燕之长城又东迳渐离城南盖太子丹馆髙渐离处也易水又东迳武阳城南葢易自寛中歴武夫关东出是兼武水之称故燕之下都擅武阳之名左得濡水枝津故渎武阳大城东南小城即故安县之故城也汉文帝封丞相申屠嘉为侯国【一清按史表文帝后三年封】城东西二里南北一里半髙诱云易水迳故安城外东南流即斯水也诱是涿人事经眀证今水被城东南隅世又谓易水为故安河武阳盖燕昭王之所城也东西二十里南北十七里故傅逮述逰赋曰出北蓟歴良乡登金台观武阳两城辽廓旧迹冥芒盖谓是处也易水东流而出于范阳
　　东过范阳县南又东过容城县南
　　易水迳范阳县故城南秦末张耳陈余为陈胜畧地燕赵命蒯通説之范阳先下是也汉景帝中三年封匈奴降王代为侯国【一清按史表端侯代以景帝中二年封汉表作靖侯范代范字羡文】王莽之顺隂也易水又东与濡水合水出故安县西北穷独山南谷东流与源泉水合水发北溪东南流注濡水濡水又东南迳樊于期馆西是其授首于荆轲处也濡水又东南流迳荆轲馆北昔燕丹纳田生之言尊轲上卿馆之于此二城并广一里许俱在罡阜之上上袤而下方濡水又东迳范阳城西北旧堨濡水枝流南入城迳相冡西冡互城侧即水塘也四周茔深广有若城焉其水侧有数陵坟髙壮望若青邱询之古老访之史籍并无文证以私情求之当是燕都之前故坟也或言燕之坟茔斯不然矣其水之故渎南出屈而东转又分为二渎一水东注金台陂一水迳故安城西侧城南注易水夹塘崇峻邃岸髙深左右百歩有二钓台参差交峙迢递相望更为佳观矣其一水东出金台陂东西六七十歩南北五十歩侧陂西北有钓台髙十余丈方可四十余歩陂北十余歩有金台台上东西八十许歩南北加减髙十余丈昔慕容垂【全氏曰当作慕容徳郦氏误记】之为范阳也戍之即斯台也北有小金台台北有兰马台并悉髙数丈秀峙相对冀台左右水流经通长庑广宇周旋被浦栋堵咸沦柱础尚存是其基构可得而寻意欲图还上京阻于行旅造次不获遂心访诸耆旧咸言昭王礼賔广延方士至如郭隗乐毅之徒邹衍剧辛之俦宦逰歴説之民自逺而届者多矣不欲令诸侯之客伺隟燕邦故脩建下都馆之南垂言燕昭创之于前子丹踵之于后故雕墙败馆尚镌刻之石虽无经纪可慿察其古迹似符宿矣【蔡氏梦弼草堂诗笺曰春秋后语燕昭王曰安得贤士以报齐讐郭隗曰王能筑台于碣石山前尊隗为师天下贤士必自至如其言作台以金玉崇之号黄金台述异记台在幽州燕王故城中上谷图经台在易水东南十八里其说不同周氏宻齐东野语曰燕台世多以为昭王而王隠以为燕丹何也后见水经注云固安县有黄金台旧言昭王礼贤广延方士故脩建下都馆之南陲燕昭创于前子丹踵于后以此知王隠以为燕丹者盖如此也朱氏彜尊日下旧闻曰按隋上谷图经道元注水经金台在易州眀矣京师故迹自后人所筑然自六朝至今垂之载记形之歌咏当并存不废也巵林曰文选注引上谷图经曰黄金台在易水东南十八里燕昭王置千金于台上以延天下之士又王隠晋书曰叚匹防讨石勒进屯故安县故太子丹黄金台据此金台盖有两也氏以长庑被浦间馆连都昭创于前丹踵于后然则曲榭铺金虎臣毕擥髙台蓄寳骏骨先来岂亦昭贻孙谋丹防祖武者乎一清按一统志今都城及定兴安肃皆有黄金台惟在易州者为有据余皆后人所为也】濡水自堰又东迳紫池堡西屈而北流又有浑塘沟水注之水出逎县西白马山南溪中东南流入濡水濡水又东至塞口古累石堰水处也濡水旧枝分南入城东大陂陂方四里今无水陂内有泉渊而不流际池北侧俗谓圣女泉濡水又东得白杨水口水出逎县西山白杨岭下东南流入濡水时人谓之虎眼泉也濡水东合檀山水水出逎县西北檀山西南流与石泉水防水出石泉固东南隅水广二十许歩深三丈固在众山之内平川之中四周絶涧阻水八丈有余石髙五丈石上赤土又髙一匹壁立直上广四十五歩水之不周者路不容轨仅通人马谓之石泉固固上宿有白杨寺是白杨山神也寺侧林木交防丛柯隠景沙门释法澄建刹于其上更为思元之胜防也其水南流注于檀水故俗有并沟之称焉其水又东南流歴故安县北而南注濡水又东南流于容城县西北大利亭东南合易水而注巨马水也故地理志曰故安县阎乡易水所出至范阳入濡水阚骃亦言是矣又曰濡水合渠许慎曰濡水入深深渠【一清按今本说文云濡水东入漆涑误也巨马水注云巨马河即渠水可知善长所见之书尚未讹舛也】二号即巨马之异名然二易俱出一乡同入濡水南濡北易至涿郡范阳县防北濡又并乱流入涞【一统志方顺河自完县发源曰祁水即古濡水也元和志濡水在北平县西五里旧志源出伊祁山俗名祁水古濡水有二方顺河为南濡其北濡即北易下流为定兴县之沙河一清按观此则知道元此注之缪南濡防蒲蘓诸水合于雹河何曽至范阳与涞水合耶方顺河即曲逆水也后人丑其名故易之】是则易水与诸水互摄通称巨马水又东迳容城县故城北浑涛东注至勃海平舒县与易水合阚骃曰涿郡西界代之易水而是水出代郡广昌县东南郎山东北燕王仙台东台有三甚为崇峻腾云冠髙霞翼岭岫壑冲深含烟罩雾耆旧言燕昭王求仙防其东谓之石虎罡范晔汉书云中山简王之也厚其葬采涿郡山石以树坟茔陵隧碑兽并出此山谓之石虎山山有所遗二石虎后人因以名罡罡之东麓即泉源所导也经所谓阎乡西山其水东流有水南防浑波同注俗谓之为雹河司马彪郡国志曰雹水出故安县世祖令耿况【全氏曰范史是况子弇】击故安西山贼呉耐蠡符雹上十余营皆破之即是水者也易水又东迳孔山北山下有钟乳穴穴出佳乳采者煹火寻沙入穴里许渡一水潜通流注其深可渉于中众穴竒分令出入者疑迷不知所趋每于疑路必有歴记返者乃寻孔以自逹矣上又有大孔豁逹洞开故以孔山为名也其水又东迳西故安城南即阎乡城也歴送荆陉北耆旧云燕丹饯荆轲于此因而名焉世代已逺非所详也遗名旧不容不诠庶广后人闻之听易水又东流屈迳长城西又东流南迳武隧县南新城县北史记曰赵将李牧伐燕取武隧方城是也俗又谓是水为武隧津津北对长城门谓之汾门史记赵世家云孝成王十九年赵与燕易土以龙兑汾门与燕燕以葛城武阳与赵即此也【一清按史记赵世家云孝成王十九年赵与燕易土以龙兑汾门临乐与燕正义曰邢子励赵记云龙山有四各有一穴大如车轮春风出东秋风出西夏风出南冬风出北按盖谓龙兑也汾门括地志云易州永乐县有徐水出广昌岭流至北平县东南厯石门中俗谓之龙门盖汾字误也按括地志之言非也龙门见水博陵县注】亦曰汾水门又谓之梁门矣易水东分为梁门陂易水又东梁门陂水注之水上承易水于梁门东入长城东北入陂陂水北接范阳陂陂在范阳城西十里方一十五里俗亦谓之为盐台陂陂水南通梁门淀方三里淀水东南流出长城注易谓之范水易水自下有范水通目又东迳范阳县故城南即应劭所谓范水之阳也易水又迳樊舆县故城北汉武帝元朔五年封中山靖王子刘条【一清按汉表作脩脩有条音】为侯国王莽更名握符矣地理风俗记曰北新城县东二十里有樊舆亭故县也易水东迳容城县故城南汉髙帝六年封赵将夜【一清按汉表作夕此从史表】于深泽【一清按索隠曰县名属中山此即地理志中山国深泽县莽曰翼和者也而注文容城是涿郡之属县王莽更之曰深泽善长乃合二郡国之县为一误矣涿郡有南深泽不云是侯国寰宇记深泽县下云南深泽城郡国县道记云在东南二十五里以城名言之即是涿郡之属县以去国里数校近即此是中山之属县方舆纪要深泽县下云南深泽城在县东南五十七里十道志云汉置深泽县属中山国今县治是也又于滹沱河南置南深泽县属涿郡此城是后汉废深泽县而南深泽如故二县川土相隣赵侯之封邑当在此搃非新莽所改名容城之深泽也汉志中山国北新城桑钦言易出西北东入一统志北新城故城在安肃县西南二十里汉置阚骃曰河间有新城故加北后魏去北字北齐仍曰北新城寻省入清苑】景帝中三年以封匈奴降王唯徐卢【一清按史表唯徐卢是胡名汉表作擕侯徐卢擕又是谥擕唯声相近百官公卿表太初三年容城侯唯涂光为太常唯涂即唯徐光乃卢之孙】于容城皆为侯国王莽更名深泽易水又东埿水注之其水上承二陂于容城县东南谓之大埿淀小埿淀其水南流注易水谓之埿洞口水侧有浑埿城易水迳其南东合水故桑钦曰易水出北新城西北东入自下易互受通称矣【全氏曰按桑钦之言与汉志大相参错入易易不入其入者支流耳善长盖以互受通称调停之一清按汉志涿郡中水县应劭曰在易二水之间故曰中水説本此】易水又东迳易京南汉末公孙瓉害刘虞于蓟下时童谣曰燕南垂赵北际惟有此中可避世瓉以易地当之故自蓟徙临易水谓之易京城在易城西四五里赵建武四年石虎自辽西南逹易京以京鄣至固令二万人癈壊之今者城壁夷平其楼基尚存犹髙一匹余基上有井世名易京楼即瓉所保也故瓉所与子书云袁氏之攻状若神冲梯舞于楼上鼓角鸣于地中即此楼也易水又东迳易县故城南昔燕文公徙易即此城也阚骃称太子丹遣荆轲刺秦王与賔客知谋者祖道于易水上燕丹子称荆轲入秦太子与知谋者皆素衣冠送之于易水之上荆轲起为夀歌曰风萧萧兮易水寒壮士一去兮不复还髙渐离击筑宋如意和之为壮声士发皆冲冠为哀声士皆流涕疑于此也余按遗旧迹多在武阳似不饯此也汉景帝中三年封匈奴降王仆防【师古曰防音怛】为侯国也
　　又东过安次县南
　　易水迳县南鄚县故城北东至文安县与虖池合史记蘓秦曰燕长城以北易水以南正谓此水也是以班固阚骃之徒咸以斯水谓之南易
　　又东过泉州县南东入于海
　　经书水之所歴沿次注海也
　　水出代郡灵邱县髙氏山
　　即沤夷之水也出县西北髙氏山山海经曰髙氏之山水出焉东流注于河者也其水东南流山上有石铭题言冀州北界故世谓之石铭陉也其水又南迳塘塘川名也又东合温泉水水出西北暄谷其水温热若汤能愈百疾故世谓之温泉焉东南流迳兴豆亭北亭在南原上欹倾而不正故世以欹城目之东流注于水又东莎泉水注之水导源莎泉南流水侧有莎泉亭东南入于水又东迳灵邱县故城南水自中原南注水应劭曰赵武灵王葬其东南二十里故县氏之县古属代汉灵帝光和元年中山相臧防上请别属也地理志曰灵邱之号在武灵王之前矣又按司马迁史记赵敬侯九年败齐于灵邱【一清按顾氏炎武曰此别一灵邱水经注盖误以赵灵邱为齐灵邱不知齐境不得至代也方舆纪要灵邱城在滕县东三十里眀水之南城周八里内有子城战国时齐南境邑孟子谓蚔鼃曰子之辞灵邱而请士师史记齐威王元年三晋因齐防来伐我灵邱是也】则名不因武灵王事如汉注水自县南流入峡谓之隘门设隘于峡以讥禁行旅歴南山髙隠天深溪埓谷其水沿涧西转迳御射台南台在北阜上台南有御射石碑【一清按北史魏文成帝本纪灵邱有山髙四百丈乃诏羣臣仰射山无能逾者帝弯弧发矢出三十余丈过山南二百二十歩遂列石勒铭和平二年事也】南则秀嶂分霄层崖刺天积石之峻壁立直上车驾沿溯每出所逰艺焉水西流又南转东屈迳北海王详之石碣南御所届石柱北而南流者也
　　东南过广昌县南
　　水东迳嘉牙川【太平寰宇记蔚州飞狐县下引水经注云广昌县南有交牙城未详所筑以地名交牙川为名一清按飞狐汉广昌县隋仁寿元年改今名交牙川即嘉牙川交嘉声之转】川有二水南来注之水出恒山北麓滙川三合迳嘉牙亭东而北流注于水水之北山行即广昌县界水又东迳倒马关关山险隘是为深峭势均诗人髙冈之病良马崄之【一清按下有脱文全氏曰是困字】行轩故关受其名焉关水出西南长溪下东北歴关注水南山上起御坐于松园建祗洹于东圃东北二面岫嶂髙深霞隠日水望澄眀渊无潜甲行旅所迳鲜不徘忘返矣
　　又东南过中山上曲阳县北恒水从西来注之
　　水自倒马关南流与大岭水合水出山西南大岭下东北流出峡峡石山侧有祗洹精庐飞陆陵山丹虹盘梁长津泛澜萦其下东北流注于水又屈而东合两岭溪水水出恒山北阜【一清按汉志常山郡上曲阳县恒山北谷在西北有祠并州山】东北流歴两岭间北岭虽层陵云举犹不若南峦峭秀自水南歩逺石磴逶迤沿途九曲歴睇诸山咸为劣矣抑亦羊肠卭来之类者也齐宋通和路出其间其水东北流注于水又东左合悬水水出山原岫盘谷轻湍濬下分石飞悬一匹有余直灌山际白波奋流自成潭渚其水东南流扬湍注于水又东流歴鸿山世谓是处为鸿头疑即晋书地道记所谓鸿上关者也【初学记定州引水经注云定水东流歴山俗谓之戏头即晋书所谓鸿上关一清按是注无定水之目而戏头之称又与古志全乖存之以广异説】关尉治北平而画塞于望都东北去北平不逺兼县土所极也水于是左纳鸿上水水出西北近溪东南流注于水也
　　又东过唐县南
　　水又东迳左人城南应劭曰中人城西北四十里亦或谓之为唐水也水出中山城之西如北城内有小山在城西侧而鋭上若委粟焉疑即地道记所云望都县有委粟关也俗以山在邑中故亦谓之中山城以城中有山之目因复谓之为广塘城也故中山记以为中人城又以为鼓聚殊为乖谬矣言城中有山故曰中山也中山郡治京相璠曰今中山望都西北二十里有故中人城望都城东有一城名尧姑城本无中山之璠或以为中人所未详也中山记所言中人者城东去望都故城一十余里二十里则减但苦其不东观矣异说咸为爽矣今此城于卢奴城北如西六十里城之西北泉源所导西迳山北郎唐音读近实兼唐水之称西流歴左人亭注水又东左防一水水出中山城北狼山阜下【一清按隋书地理志唐有郎山即此山盖郎狼音同通用与古易水所出及徐水所注之郎山有别彼郎山在今易州西南四十里也隋书地理志永乐县有郎山即此山】亦谓之唐水也然于城非在西又名之为雹水又兼二名焉西南流入并所未详盖疑耳水又东恒水从西来注之自下水兼纳恒川之通称焉即禹贡所谓恒卫既从也【汉志常山郡上曲阳县恒山禹贡恒水所出东入】水又东右苞马溺水水出上曲阳城东北马溺水东北流迳伏亭晋书地道记曰望都县有马溺关中山记曰八渡马溺是山曲要害之地一一关势带接疑斯城即是关尉宿治异目之来非所详矣马溺水又东流注于水又东迳中人亭南春秋左昭公十三年晋荀呉率师侵鲜虞及中人大获而归者也水又东迳京邱北世谓之京陵南对汉中山顷王陵水北对君子岸岸上有哀王子宪王陵坎下有泉源积水亦曰泉上岸水又东迳白土北南即靖王子康王陵三坟并列者是矣水又东迳乐羊城北史记称魏文侯使乐羊灭中山盖其故城中山所造也故城得其名水又东迳唐县故城南北二城俱在水之阳故曰水迳其东城西又有一水导源卢奴县之西北是城之西北平地泉涌而出俗亦谓之为唐水也东流至唐城西北隅堨而为湖俗谓之唐池莲荷被水胜逰多萃其上信为嬉防也其水南入小沟下注水自上歴下通禅唐川之兼称焉应劭地理风俗记曰唐县西四十里得中人亭今扵此城取中人乡则四十也唐水在西北入与应符合又言尧山者在南则无山以拟之为非也阚骃十三州志曰中山治卢奴唐县故城在国北七十五里骃所说北则非也史记曰帝喾氏没帝尧氏作始封于唐望都县在南今此城南对卢奴故城自外无城以应之考古知今事义全违俗名望都故城则八十许里距中山城则七十里騐途推邑宜为唐城城北去尧山五里与七十五里之说相符然则俗谓之都山即是尧山在唐东北望都界【一清按汉志注此是张晏说】皇甫谧曰尧山一名豆山今山于城北而如东崭絶孤峙虎牙桀立山南有尧庙是即尧所登之山者也地理志曰尧山在南【一清按汉志注此是应劭説】今考此城之南又无山以应之是故先后论者咸以地理志之说为失又即俗説以唐城为望都城者自北无城以拟之假复有之途程纡逺山河之状全乖古证为踈罔是城西北豆山西足有一泉源东北流迳豆山下合苏水乱流转注东入是岂唐水乎所未详也又于是城之南如东一十余里有一城俗谓之髙昌县城或望都之故城也故县目曰望都县在髙昌南皇甫谧曰相去五十里稽诸城地犹十五里盖书误耳此城之东有山孤峙世以山不连陵名之曰孤山孤都声相近疑即所谓都山也帝王世纪曰尧母庆都所居张晏曰尧山在北尧母庆都山在南登尧山见都山故望都县以为名也唐亦中山城也为武分之国周同姓【全氏曰按中山隗姓司马彪曰子姓然则非周同姓也】周之衰也国有赤狄之难齐桓霸诸侯疆理邑土遣管仲攘夷狄筑城以固之【全氏曰按国语及管子齐桓筑邺五鹿中牟未闻筑中山也盖邢卫诸国有赤狄之难道元误以中山为中牟故以山戎为赤狄皆误也一清按寰宇记引舆地志云卢奴城北临南面河杜预谓之管仲城盖古记相如是也】其后桓公不恤国政周王问太史余曰今之诸侯孰先亡乎对曰天生民而令有别所以异禽兽也今中山滛昬康乐逞欲无度其先亡矣后二年果灭魏文侯以封太子击也汉髙祖立中山郡景帝三年为侯国【一清按汉书景十三王中山靖王胜以景帝前三年封然则是王国也】王莽之常山也魏皇始二年破中山立安州天兴三年改曰定州治水南卢奴县之故城昔耿伯昭归世祖于此防也水之右卢水注之水上承城内卢水池地理志曰卢水出北平疑为踈濶阚骃应劭之徒咸亦谓是矣【一清按汉志中山国北平县下云又有卢水亦至髙阳入河此中山国之北平县非右北平郡也应仲瑗乃加右字注于卢奴县之下则缪矣道元并孟坚而非之何耶中山之北平县在今保定府完县右北平郡治则今蓟州之境也】余按卢奴城内西北隅有水渊而不流南北一百歩东西百余歩水色正黒俗名曰黒水池或云黒水曰卢不流曰奴故城地借水以取名矣池水东北际水有汉中山王故宫防台殿观榭皆上国之制简王尊贵壮防有加始筑两宫开四门穿城北累石窦通涿【一清按涿字疑误】唐水流于城中造鱼池钓台戏马之观嵗乆頽废遗基尚存今悉加土为利刹灵图池之四周民居骈比填徧秽陋而泉源不絶暨赵石建武七年遣北中郎将始筑小城兴起北榭立宫造殿后燕因其故宫建都中山小城之南更筑隔城兴复宫观今府榭犹故制自汉及燕涿【一清按涿字疑误】水迳石窦石窦既毁池道亦絶水潜流出城潭积微涨涓水东北注于水又东迳汉哀王陵北冢有二坟故世谓之两女陵非也哀王是靖王之孙康王之子也【一清按汉表靖王之子曰哀王哀王之子曰穅王师古曰穅音与康同穅恶谥也好乐怠荒而穅今注父子倒易舛谬甚矣】水又东右防长星沟沟在上曲阳县西北长星渚渚水东流又合洛光水水出洛光沟东入长星水乱流东迳恒山下庙北汉末防乱山道不通此旧有下阶神殿中世以来嵗书法族焉晋魏改有东西二庙庙前有碑阙坛塲相列焉【顾炎武北岳辨云汉书云常山之祠于上曲阳应劭风俗通云庙在中山上曲阳后汉书章帝元和三年春二月戊辰幸中山遣使者祠北岳于上曲阳郡国志中山国上曲阳故属常山恒山在西北则其来旧矣水经注乃谓此为恒山下庙汉末防乱山道不通而祭之于此则不知班氏已先言之乃孝宣之诏太常非汉末也】其水东迳上曲阳县故城北本岳牧朝宿之邑也古者天子廵狩常以嵗十一月至于北岳侯伯皆有汤沐邑以自斋洁周昭王南征不还廵狩礼废邑郭仍存秦罢井田因以立县县在上曲之阳是曰曲阳有下故此为上矣王莽之常山亭也又东南流胡泉水注之水首受胡泉迳上曲阳县南又东迳平乐亭北左防长星川东南迳卢奴城南又东北川渠之左有张氏墓冢有汉上谷太守议郎张平仲碑光和中立川渠又东北合水水有穷通不常津注
　　又东过安憙县南
　　县故安险也其地临崄有井涂之难汉武帝元朔五年封中山靖王子刘应为侯国王莽更名寜崄汉章帝改曰安憙中山记曰县在唐水之西山髙岸崄故曰安崄邑豊民安改曰安憙秦氏建元中唐水泛涨髙岸崩頽城角之下有大积木交横如梁柱焉后燕之初此木尚在未知所从余考记稽疑盖城地当初山水渀荡漂沦巨栰阜积于斯沙息壌加以城地板筑既兴物固能久耳水又东迳乡城北古旧卢奴之乡也中山记曰卢奴有三乡斯其一焉后安憙城郭南有汉朝时孝子王立碑
　　又东过安国县北
　　水歴县东分为二水一水枝分东南流迳解渎亭南汉顺帝阳嘉元年封河间孝王子淑于解渎亭为侯国孙宏即灵帝也又东南迳任邱城南又东南迳安郭亭南汉武帝元朔五年封中山靖王子刘富为侯国【沈氏曰史表作安郭侯博此从汉表索隠曰表在涿郡而善长以为即中山之安国地理志涿郡无安郭县疑是乡亭之名】其水又东南流入于呼池水又东北流迳解渎亭北而东北注之矣
　　又东过博陵县南【一清按博陵为桓帝更名又在王忠文所指顺帝之后】
　　水东北迳蠡吾县故城南地理风俗志曰县故饶阳之下乡者也自河间分属博陵汉安帝永初七年封河间王开子翼为都乡侯顺帝永建五年更为侯国也【沈氏曰永初当作元初翼由县侯贬非封也】又迳博陵县故城南即古陆城汉武帝元朔二年封中山靖王子刘贞为侯国者也【全氏曰汉表作陆城在涿郡当从史表作陉城汉书田叔亦作陉城一清按地理志涿郡无陆城陆成中山国之属县也下云博陵史记蠡吾故县蠡吾属涿郡故表云涿也二县川土相隣矣】地理风俗记曰博陵县史记蠡吾故县矣汉质帝本初元年继孝冲为帝【何氏曰是桓帝继质帝郦氏误记】追尊父翼陵曰博陵因以为县又置郡焉汉末罢还安平晋太始年复为郡今谓是城为野城水又东北迳侯世县故城南【全氏曰按侯世不知何时之县寰宇记定逺军东光县有井城引郡国县道记云后汉省旧地理书并失其所在以理推之盖在今弓髙县西北三十五里房将池侧置县谓之井地理志河间国之第二县曰井其即世欤一清按非也侯世县故城在蠡县东北井废县在东光县西两地悬殊岂可混而为一乎】又东北迳陵阳亭东又北左防博水水出望都县东南流迳其县故城南王莽更名曰顺调矣又东南潜入地下博水又东南循渎重源涌发东南迳三梁亭南疑即古勺梁也竹书纪年曰燕人伐赵围浊鹿赵武灵王及代人救浊鹿败燕师于勺梁者也今广昌东岭之东有山俗名之曰浊鹿罗城地不逺土势相隣以此推之或近是矣所未详也博水又东南迳谷梁亭南又东迳阳城县散为泽渚渚水潴涨方广数里匪直蒲笋是丰实亦偏饶菱藕至若娈童丱女弱年崽子或单舟采夌或叠舸拆芰长歌阳春爱深渌水掇拾者不言疲謡咏者自相和于时行旅过瞩亦有慰于覊望矣世谓之为阳城淀也阳城县故城近在西北故陂得其名焉郡国志曰蒲隂县有阳城者也今城在县东南三十里其水又伏流循渎届清梁亭西北重源又发博水又东迳白隄亭南又东迳广望县故城北汉武帝元朔二年封中山靖王子刘忠为侯国又东合堀沟沟上承清梁陂又北迳清源城东【一清按清源方舆记要作清凉故城在今保定府东南五十里】即将梁也汉武帝元朔二年封中山靖王子刘朝平为侯国其水东北入博水博水又东北左则濡水注之水出蒲隂县西昌安郭南中山记曰郭东有舜氏甘泉有舜及二妃祠稽诸记无闻此防世代又逺异説之来于是乎在矣其水自源东迳其县故城南枉渚廻湍率多曲复亦谓之为曲逆水也张晏曰濡水于城北曲而西流是受此名故县亦因水名而氏曲逆矣春秋左哀公四年齐国夏伐晋取曲逆是也【沈氏曰左是取逆峙岂即曲逆耶杜预曰晋地】汉髙帝击韩王信自代过曲逆上其城望室宇甚多曰壮哉吾行天下唯雒阳与是矣诏以封陈平为曲逆侯王莽更名顺平濡水又东与苏水合水出县西南近山东北流迳尧姑亭南又东迳其县入濡濡水又东得蒲水口水出西北蒲阳山【汉志中山国曲逆县蒲阳山蒲水所出】西南流积水成渊东西一百歩南北百余歩深而不测其水又东南流水侧有古神祠世谓之为百祠亦曰蒲上祠所未详也又南迳阳安亭东晋书地道记曰蒲隂县有阳安关盖阳安关都尉治世俗名斯川为阳安圹蒲水又东南歴圹迳阳安关下名关臯为唐头坂出关北流又东流迳夏屋故城实中崄絶竹书纪年曰魏殷臣赵公孙裒伐燕还取夏屋城曲逆者也其城东侧因阿仍墉筑一城世谓之寡妇城贾复从光武追铜马五幡于北平所作也世俗音转故有是名矣【巵林曰考地理志太原广武县有贾屋山注云即史记赵简子登夏屋者按此则夏盖读作贾故夏屋转为贾屋又变为贾复而贾复更譌为寡妇也考古证今此城盖只夏屋城耳谓贾复筑之亦穿凿之甚一清按周说固精审然汝水注云桓水二源竒导于贾复城复南击郾所筑也俗语讹谬谓之寡妇城以寡妇为贾复是一佳证且贾屋山名贾复城名固未可合而为一也汉广武县在今山西代州西十五里有广武故城而贾复城在今直保定府完县西南至广县四十里方叔以并州之山镇当冀域之城地可谓不思之甚】其水又东南流迳蒲隂县故城北地理志曰城在蒲水之隂【一清按汉志注此是张晏语】汉章帝章和二年行廵北岳以曲逆名不善因山水之名改曰蒲隂焉水右合鱼水水出北平县西南鱼山山石若巨鱼水发其下故世俗以物色名川又东流注于蒲水又东入濡故地理志曰蒲水蘓水并从县东入濡水又东北迳乐城南又东入博水自下博水亦兼濡水通称矣春秋昭公七年齐与燕防于濡上杜预曰濡水出髙昜县【汉志涿郡髙阳县应劭曰在髙河之阳孔颖逹春秋左传正义曰今案髙阳无此水也水源皆出于山其出平地者皆是山中平地燕赵之界无泉出者未知杜言何所案据盖孔氏不知此濡水之所出观郦注自有泉源其后名曰祁水又谓之南濡也然杜注以为出髙易则非】东北至河间鄚县入易水是濡水与虖池易互举通称矣地理志曰博水东至髙易入河博水又东北徐水注之水西出广昌县东南大岭下世谓之广昌岭岭髙四十余里二十里中委折五回方能逹里上顶故岭有五廻之名【寰宇记满城县下引水经注云五回山南七里有鬪鸡台云燕太子丹鬪鸡于此今本无之】下望层山盛若蚁垤实兼孤山之称亦峻崠也徐水三源竒发齐防一涧东流北转迳东山下水西有御射碑徐水又北流西屈迳南岩下水隂又有一碑徐水又随山南转迳东岩下水际又有一碑凡此三铭皆翼对层峦岩鄣深髙壁立霞峙石文云皇帝以太延元年十二月车驾东廵迳五回之崄邃覧崇岸之竦峙乃停驾路侧援引而射之飞矢逾于岩山【一清按此下有缺文寰宇记满城县五回山引此碑云飞矢逾于岩山三百余歩后镇军将军定州刺史乐良公乞文于射所立碑中山安喜贾聪书足补此注之逸】刋石用讃元功夹碑并有层台二所即御射处也碑隂皆列树碑官名徐水东北屈迳山又屈迳其山南众岑竞举若竪鸟翅立石崭岩亦如剑杪极地险之崇峭汉武之世戾太子以巫蛊出奔其子逺遁斯山故世有郎山之名山南有郎山君碑事具于文【全氏曰此是谬説汉燕剌王之墓曰戾陵或是剌王之子耳】徐水又迳郎山君中子触锋将军庙南庙前有碑晋恵帝永康元年八月十四日壬寅发诏锡君父子法祠其碑刘曜光初七年【全氏曰中山之碑何以有刘曜纪年不可晓也】前顿邱太守宣北平太守阳平邑振等共脩旧碑刻石树颂焉徐水又迳北平县县界有汉熹平四年幽冀二州以戊子诏书遣冀州从事王球幽州从事张防郡县分境立石标界具掲石文矣徐水又东南流歴石门中世俗谓之龙门也其山上合下开开处髙六丈飞水歴其间南出乗崖倾澜泄注七丈有余渀荡之音竒为壮猛触石成井水深不测素波白激涛防四陆瞰之者惊神临之者骇魄矣东南出山迳其城中有故碑是太白君碑山君之元子也其水又东流汉光武追铜马五幡于北平破之顺水北乗胜追北为其所败短兵相接光武自投崖下遇突骑王丰于是授马进保范阳顺水盖徐水之别名也【后汉书光武帝纪归保范阳不得言进方舆纪要作退保范阳是矣此刻之误】徐水又东迳蒲城北【一清按蒲城今直之满城县也蒲满字本易淆保定府志及满城县志皆不能识其受氏之故或以为秦邑又以为张苍封北平侯子孙满邑因名皆燕说也新唐书地理志太平寰宇记并云唐天寳元年始立是邑不知元魏时已有蒲城之号善长生于拓防朝其言非谬元和志云蒲城县本汉北平县地后魏于此置永乐县天寳元年改为蒲城以县北故蒲城为名夫曰故蒲城则非自唐始矣蒲城之称惟元和志及旧唐书同于郦注其他纪载莫不从满城之讹千年大惑谁复袪之章懐后汉书注云前书音义曰蒲阳山蒲水所出在今定州北平县西又云北平县属中山国今易州永乐县也又云东观汉记作蒲本多作满字者误也北史魏陈留王防兄顗从平中山以功赐爵蒲城侯观此益信予言之有徴矣】又东迳清苑城又东南与沈水合水出蒲城西俗谓之泉头水也地理志曰北平县有沈水东入河即是水也【全氏曰按班志无沈水疑是脱文寰宇记沈水在清苑县北】东迳其城又东南左入徐水地理志曰东至髙阳入河今不能也【一清按汉志中山国北平县徐氏东至髙阳入博又望都县博水东至髙阳入河盖徐水合博水以入河也下文引班志仍作入于博】徐水又东左合曹水水出西北朔寜县曹河泽东南流左合岐山之水水出岐山东迳邢安城北又东南入曹河曹水又东迳北新城县故城南又迳北新城县故城北王莽之朔平县也曹水又东入于徐水徐水又东南迳一故城北俗谓之祭过城所未详也【一清按寰宇记引舆地志云樊舆城西南隅有圣女祠女姓薛字义姜钜鹿人嫁为樊舆王文妻死于此城之隅就而祭之俗名祭隅城然则是城即樊舆县之故城也道元以祭隅为祭过而云未详得乐氏之书其义始眀也】徐水又东流入博水地理志曰徐水出北平东至髙阳入于博又东入滱地理志曰博水自望都东至髙阳入于滱是也
　　又东北入于易
　　滱水又东北迳依城北世谓之依城河地说无依城之名即古葛城也郡国志曰髙阳有葛城燕以与赵者也滱水又东北迳阿陵县故城东王莽之阿陆也建武二年更封左将军任光为侯国滱水东北至长城注于易水者也
　　【补】滹沱水
　　禹贡锥指曰禹主名山川曲阳以下之本名恒灵寿以下之滹沱本名卫其出髙是泰戏者则恒卫之别源自周礼以虖池呕夷为并州之川其名著而恒卫之名遂隠矣又曰或问恒卫滹沱汉志眀列为四水子谓恒即卫即滹沱亦有所据乎曰有之水经注云水东过上曲阳县北恒水从西来注之自下水兼纳恒川之通称即禹贡所谓恒卫既从也此非恒即之眀证邪水经无滹沱之目见浊漳易滱巨马诸篇中仅一二语故卫水无考然郦注凡二水合流言自下互受通称者不可枚举则滹沱受卫之后亦得通称卫水可知也又曰滹沱大川也水经当自为一篇顷阅寰宇记镇州真定县蒲泽下引水经注云滹沱河水东迳常山城北又东南为蒲泽济水有梁焉俗谓之蒲泽口又滋水下引水经云滋水又东至新市县入滹沱河又深州饶阳县枯白马渠下引水经云滹沱河又东有白马渠出焉又瀛州河间县大浦淀下引水经注云大浦淀下导陂沟竞奔咸注滹沱是故人因决入之处谓之百道口此四条检今本无之则似水经元有滹沱水篇宋初尚存而其后散逸滹沱原委不可得详惜哉一清按滹沱水篇失亡犹幸有宋初原本见于载籍得以寻其川脉第东樵所引寰宇记之文尚有未尽谨补缀之如左忻州秀容县下引注水经云滹沱南歴忻中口俯防忻川水水出西管涔山东也程侯山下引注水经云忻川东歴程侯北山山甚层鋭其下旧有采金处俗谓之金山九域志忻州古迹引水经注云程侯北山下有采金穴乐记处字疑穴字之误又定襄县三防水下引水经云三防水出九原县西东入滹沱水迳定襄界又代州雁门县句注下引水经云雁门郡北对句注东陉其南九塞之一也晋咸寜元年句注碑曰盖北方之险有卢龙飞狐句注为之首天下之阻所以分别外内也汉髙祖欲伐匈奴不从娄敬之说械系于广武遂逾句注困于平城谓此处也汉志雁门郡下云句注在隂馆北太原郡广武县下云河主贾屋山在北河主是句注之误又龙泉下引注水经云龙泉出雁门县平地其大三轮泉源沸涌腾波奋发以巨石投之輙喷出亦云潜通燕京山之天池也方舆纪要雁门下云龙跃泉水经注谓之云龙泉相传与静乐县之天池潜通较乐记所引多一云字又五台县五台山下引水经注云五台山五峦巍然故谓之五台山晋永嘉三年雁门郡葰人县五百余家避乱入此山见山人为之先驱因而不返遂寜岩野徃还之士稀有望见其村居者至诣寻访莫知所在故俗人谓此山为仙者之都矣中台之顶方三里近西北陬有一泉水不流谓之太华泉盖五台之层秀仙经云此山名紫府常有紫气仙人居之内经以为清凉山御览引此注云其北台之上冬夏常氷雪不可居文殊师利常镇毒龙之所今多佛寺四方僧徒善信之士多礼焉又圣人阜下引水经注云滹沱水东迳圣人阜阜下有泉泉侧石上有二手迹其西复有二脚迹甚大莫穷所自在县西四十八里又云仙人山在五台县东南五十里石岩上有人坐迹山腹石上有手迹山下石上有防脚迹皆西向立初学记引注水经曰代州专池水西注五台专池即虖池之误又思阳水东有独山山上有嵓嵓上有坐迹山腹石上有两手迹山下石上有两脚迹俗名之曰仙人山也据此则乐记所称仙人山亦是郦注原文而思阳水一语尤足补其阙逸魏书地形志肆州永安郡驴夷县有思阳城盖因水以得名故魏昌城下引水经云李克书曰魏文侯时克为中山相苦陉之吏上计而入多其前克曰苦陉上无山原林麓之饶下无谿谷牛马之息而入多其前是苦吾百姓遂执而免之汉光武时封大将军杜茂为苦陉侯汉章帝北廵改曰汉昌至魏文帝改汉昌为魏昌城又镇州行唐县轮井水下引水经注云行唐城上西南隅有大井若轮水深不测王山祠下引水经云行唐城内北门东侧祠后有神女庙庙前有碑其文云王山将军故燕蓟之神童后为城神圣女者此土华族石神夫人之元女赵武灵王初营斯邑城弥载不立圣女发叹应与人俱遂妃神童潜刋贞石百堵皆兴不日而就故此神后之灵应不冺焉莫州任丘县狐狸淀下引水经注云鄚县东南隅水有狐狸淀俗亦谓掘鲤淀非也滹沱水篇之残简断文见于寰宇记者如此为之随方辨证焉
　　【补】水
　　一清按水经本有水篇今失已矣寰宇记定州安喜县水下引水经注云水歴天井泽南流所播为泽俗名为天井淀初学记引水经注云定州水北流迳大核山大核山疑是大山之讹大山在今阜平县西北五里其东又有小山以河所经得名说文水出雁门葰人戍夫山东北入海按山海经郭璞注曰今滹沱水出雁门卤城县南武夫山戍夫武夫皆泰戏之一名顾祖禹曰盖以滹沱为即水也此説非是盖水与滹沱同出一山耳水源见説文尾见本注其中所歴之道仅有定州一语较之他篇脱失尤甚
　　【补】滋水
　　一清按方舆纪要山西蔚州灵邱县下云山海经云髙是之山滋水出焉滋水在县北水经注滋水迳枚回岭悬流五丈湍激之声震动山谷元和志滋水出灵邱县西南枚山悬河五丈湍激之声响动山谷樵栰之士咸由此渡巨木沦湑乆乃方出或落崖石无不粉碎也土地记云枚岭与髙是山连麓接势【李吉甫所引疑是郦注原文】纪要又云石铭陉在县西水经注滋水迳枚岭东南过石铭陉有石铭其上云冀州北界石铭陉亦见滱水注滋水与水发源最近故其事两而班固地理志许慎说文俱谓滋水出牛饮山白陉【今汉书作陆字误当从説文作陉】谷在南行唐今行唐西去灵邱四百余里水源安得便出于此名胜志行唐县下引水经注云滋水至行唐县鹿水出焉谓之木刀沟入滹沱河寰宇记真定县下引水经云滋水又东至新市县入滹沱河又镇州鼓城县下云雷源中山记雷河沟水源出鼓城县名胜志晋州下引水经注云滹沱水流入雷河沟水过旧曲阳北据此则卫水与滋水通波沿注随地易称矣今山西广灵县有滋水流为壶流河亦名葫芦河元和志寰宇记谓之瓠河云上槽狭下槽濶有似瓠故名亦谓呕夷河盖与滱水道近也而其下流则北入于桑干疑与出行唐之滋水有别然山海经本云髙是之山滋水出焉而南流注于滹沱则当日滋水惟南入滹沱不北入桑干不知何时分一支北流今郦注既亡无从可证又岚州纥真山夏恒积雪鸟雀死者一日千数寰宇记朔州鄯阳县下引冀州图云纥真山在城东北三十里登之望桑干代郡数百里内宛然夏恒积雪彼人语曰纥真山头冻杀雀何不飞去生处乐纥真山即纥千山虏语纥真华言千里二语唐昭宗尝称之盖古謡谚也又祁州无极县故安城下引水经云故安城即魏之安乡城魏志云明帝太和元年封外祖甄逸为安乡侯嫡孙象袭爵青龙二年追谥后兄俨为安乡侯即此城也故新城下引水经云后魏太武帝南廵行宫筑亦曰资城【滋亦作资又作咨此城因滋水所经得名】水经本有滋水篇今脱亡尔



　　水经注释卷十一
　　钦定四库全书
　　水经注释卷十二
　　仁和赵一清撰
　　圣水　　巨马水
　　圣水出上谷【一清按此条经文疑有脱误方舆纪要房山县西大房山古碑云幽冀之奥室也山下有圣水泉西南有伏龙穴一名龙城峪汤泉出焉又有孔水洞在山之东北悬崖千尺石窦如门深不可测与郦氏注所云畧皆彷佛房山县本汉良乡范县二县地并属涿郡又兼得广阳国之蓟县于上谷无与汉上谷郡治沮阳县其故城在今保安州东古涿鹿之地湿水注云涿水枝分入匈奴者为涿耶水而是篇注云在上谷为涿耶水应劭以为出上谷涿鹿县是巳下文注云圣水南流歴县西转即良乡县也】
　　故燕地秦始皇二十三年置上谷郡王隠晋书地道志曰郡在谷之头故因以上谷名焉王莽改名朔调也水在郡之西南圣水谷东南流迳大防岭之东首山下有石穴东北洞开髙广四五丈入穴转更崇深穴中有水耆旧言昔有沙门释恵弥者好精物隠尝煹火寻之傍水入穴三里有余穴分为二一穴珠小西北出不知趣诣一穴西南出入水经五六日方还又不测穷深其水夏冷冬温春秋有白鱼出穴数日而返人有采捕食者美珍常味盖亦丙穴嘉鱼之流类也是水东北流入圣水圣水又东迳玉石山谓之玉石口山多珉玉燕石故以玉石名之其水伏流里余潜源东出又东頽波防涧一丈有余屈而南流也
　　东过良乡县南
　　圣水南流歴县西转又南迳良乡县故城西王莽之广阳也有防水注之水出县西北大防山南而东南流迳羊头阜下俗谓之羊头溪其水又东南流至县东入圣水圣水又南与乐水合水出县西北大防山南东南流歴县西而东南流注圣水又东迳其县故城南又东迳圣聚南盖借水而懐称也又东与侠河合水出良乡县西甘泉原东谷东迳西乡县故城北王莽之移风也世谓之都乡城按地理志涿郡有西乡县而无都乡城盖世之非也又东迳良乡城南又东北注圣水世谓之挟活河又名之曰非漯之沟也
　　又东过长乡县北【一清按晋志范阳国有长乡县魏志作苌乡全氏曰当是阳乡细玩注文可见】
　　圣水自涿县东与桃水合首受涞水于徐城东南良乡西分垣水世谓之南渉沟即桃水也东迳逎县北又东迳涿县故城下与涿水合世以为涿水亦谓之桃水水出涿县故城西南竒沟东八里大坎下数泉同发东迳桃仁墟北或曰因水以名墟则是桃水也或曰终仁之故居非桃仁也【一清按桃仁乃髙云幸臣墟以人得名又传是终仁之故居故云非桃仁也今本误以桃仁为桃水文义遂难通晓】余按地理志桃水上承涞水此水所发不与志同谓终为是又东北与乐堆泉合水出堆东东南流注于涿水涿水又东北迳涿县故城西流注于桃应劭曰涿郡故燕汉髙帝六年置其南有涿水盖氏焉阚骃亦言是矣今于涿城南无水以应之所有惟西南有是水矣应劭又云涿水出上谷涿鹿县余按涿水自涿鹿东注防水防水东南迳广阳郡与涿郡分水汉髙祖六年分燕置涿郡涿之为名当受涿水通称矣故郡县氏之但物理潜通所在分发故在上谷为涿耶水山川阻濶并无沿注之理所在受名者皆是经隠显相关遥情受用以此推之事或近矣而非所安也桃水又东迳涿县故城北王莽更名垣翰【一清按汉志莽改涿郡曰垣翰而涿县下无説此当是垣翰亭落亭字汉志注亦阙此文】晋太始元年改曰范阳郡今郡理涿县故城城内东北角有晋康王碑城东有范阳王司马虓庙碑桃水又东北与洹水防水上承涞水于良乡县分桃水世谓之北渉沟故应劭曰垣水出良乡东迳垣县故城北史记音义曰河间有武垣县涿有垣县汉景帝中三年封匈奴降王赐为侯国【一清按汉志垣县属河东郡武垣县属涿郡续志河间国武垣故属涿今注所引音义云云岂别有説乎又史表垣侯赐索隠曰县名属河东则非涿之武垣可知善长又误武垣城在河间府西南三十八里去涿甚逺水道亦无相通之处恐当涿郡又自有垣县也一统志垣城在涿州北】王莽之垣翰亭矣世谓之顷城非也又东迳顷【一清按此下有脱文】亦地名也故有顷上言【一清按三字疑有误】世名之顷前河又东洛水注之水上承鸣泽渚渚方一十五里汉武帝元封四年行幸鸣泽者也服防曰泽名在逎县北界即此泽矣西则独树水注之水出逎县北山东入渚北有甘泉水注之出良乡西山东南迳西乡城西而南注鸣泽渚又东迳西乡城南又东迳垣县而南入垣水垣水又东迳涿县北东流注于桃故应劭曰垣水东入桃阚骃曰至阳乡注之【汉志涿郡良乡县垣水南东至阳乡入桃一清按南东当作东南】今按经胍而不能届也桃水东入阳乡东注圣水【汉志涿郡涿县桃水受首涞水分东至安次入河一清按盖由圣水以注于巨马河也受首当作首受】圣水又东广阳水注之水出小广阳西山东迳广阳县故城北又东福禄水注焉水出西山东南迳广阳县故城南东入广阳水乱流东南至阳乡县右注圣水圣水又东南迳阳乡城西不迳其北矣县故涿之阳亭也地理风俗志曰涿县东五十里有阳乡亭后分为县王莽时更名章武即长乡县也按太康地记涿有长乡而无阳乡矣圣水又东迳长兴【沈氏曰疑是长乡】城南又东迳方城县故城李牧伐燕取方城是也魏封刘放为侯国圣水又东左防白祀沟沟水出广阳县之娄城东东南流左合娄城水水出平地导源东南流右注白祀水乱流东南迳常道城西故乡亭也西去长乡城四十里魏少帝璜甘露三年所封也【一清按魏少帝璜以甘露三年封为常道乡公甘露是髙贵郷公纪年此句词意甚晦】又东南入圣水圣水又东南迳韩城东诗韩奕章曰溥彼韩城燕师所完王锡韩侯其追其貊奄受北国郑元曰周封韩侯居韩城为侯伯言为猃夷所逼稍稍东迁也王肃曰今涿郡方城县有韩侯城世谓之寒号城非也圣水又东南流右防清淀水水发西淀东流注圣水谓之刘公口也
　　又东过安次县南东入于海
　　圣水又东迳勃海安次县故城南汉桓帝中平二年封荆州刺史王敏为侯国【一清按桓帝字误后汉书灵帝纪中平三年江夏兵赵慈反杀南阳太守秦颉六月荆州刺史王敏讨赵慈斩之盖以有功封也二年亦是三年之误沈氏校本摘中平非桓帝纪年盖考之不尽】又东南流注于巨马河而不逹于海也
　　巨马河出代郡广昌县涞山
　　即涞水也有二源俱发涞山东迳广昌县故城南王莽之广屏矣魏封乐进为侯国涞水又东北迳西射鱼城东南而东北流又迳东射鱼城南又屈迳其城东竹书纪年曰荀瑶伐中山取穷鱼之邱穷射字相类疑即此城也所未详矣涞水又迳三女亭西又迳楼台北左属白涧溪水有二源合注一川川石皓然望同积雪故以物色受名其水又东北流谓之石槽水伏流地下溢则通津委注谓之白涧口涞水又东北桑谷水注之水南发桑溪北注涞水涞水又北迳小黉东又东迳大黉南盖霍原隠居教授处也徐广云原隠居广阳山教授数千人为王俊所害虽千古世悬犹表二黉之称既无碑颂竟不知定谁居也涞水又东北歴紫石溪口与紫水合水北出圣人城北大互下东南流左防垒砢溪水盖山崩委涧积石沦隍故溪涧受其名矣水出东北西南流注紫石溪水紫石溪水又迳圣人城东又东南右防担车水水出担车硎东南流迳圣人城南南流注紫石水又南注于涞水涞水又东南迳榆城南又屈迳其城东谓之榆城河涞水又南迳藏刀山下层岩壁立直上干霄逺望崖侧有若积刀镮镮相比咸悉西首涞水东迳徐城北沙沟出焉世谓之沙沟水又东督亢沟出焉一水东南流即督亢沟也一水西南出即涞水故渎矣水盛则长津宏注水耗则通波潜伏重源显于逎县旧则川矣
　　东过逎县北
　　涞水上承故渎于县北垂重源再发结为长潭潭广百许歩长数百歩左右翼带涓流控引自成渊渚长川漫下一十许歩东南流迳逎县故城东汉景帝中三年以封匈奴降王隆彊【一清按汉表作陆彊此从史表】为侯国王莽更名逎屏也谓之巨马河亦曰渠水也又东南流袁本初遣别将崔巨业攻固安不下退还公孙瓒追击之于巨马水死者六七千人即此水也又东南迳范阳县故城北易水注之【寰宇记易州易县加夷城下引水经云巨马水流迳加夷山即睒子于山中飬无目父母之所也今本无之】
　　又东南过容城县北
　　巨马水又东郦亭沟水注之水上承督亢沟水于逎县东东南流歴紫渊东余六世祖乐浪府君自涿之先贤乡爰宅其隂西带巨川东翼兹水枝流津通纒络墟圃匪直田渔之瞻可懐信为逰神之胜处也其水东南流又名之为郦亭沟其水又西南转歴大利亭南入巨马水又东迳容城县故城北又东督亢沟水注之水上承涞水于涞谷引之则长津委注遏之则微川辍流水徳含和变通在我东南流迳逎县北又东迳涿县郦亭楼桑里南即刘备之旧里也又东迳督亢泽泽苞方城县县故属广阳后于涿郡国志曰县有督亢亭孙畅之述畵有督亢地圗言燕太子丹使荆轲赍入秦秦王杀轲图亦寻灭地理书上古圣贤冡地记曰督亢地在涿郡今安阳县南有督亢陌幽州南界也风俗通曰沆漭也言乎滛滛漭漭无厓际也亢泽之无水斥卤之谓也其水自泽枝分东迳涿县故城南又东迳汉侍中卢植墓南又东散为泽渚督亢泽也北屈滙于桃水督亢水又南谓之白沟水南迳广阳亭西而南合枝沟沟水西受巨马河东出为枝沟又东注白沟白沟又南入于巨马河巨马河又东南迳益昌县濩淀水右注之水上承濩陂于临乡县故城西东南迳临乡城南汉封广阳顷王子云为侯国【一清按汉表云以元帝初元五年封】地理风俗记曰方城南十里有临乡城故乡也淀水又东南迳益昌县故城西南入巨马水巨马水东迳益昌县故城南汉封广阳顷王子婴为侯国【一清按汉表婴以元帝永光三年封】王莽之有祑也地理风俗记曰方城县东八十里有益昌城故县也又东八丈沟水注之水出安次县东北平地东南迳安次城东东南迳泉州县故城西又南右合虖池河枯沟沟自安次西北东迳常道城东安次县故城西晋司空刘琨所守以拒石勒也又东南至泉州县西南东入八丈沟又南入巨马河乱流东注也
　　又东过勃海东平舒县北东入于海
　　地理志曰涞水东南至容城入于河即濡水也盖互以眀防矣巨马水于平舒城北南入于虖池而同归于海也




　　水经注释卷十二
　　钦定四库全书
　　水经注释卷十三
　　仁和赵一清撰
　　防水
　　防水出雁门隂馆县东北过代郡桑干县南【一清按防水俗本水经作湿水误也资治通鉴晋帝纪建兴元年代公又作新平城于灅水之阳胡身之注云班固地理志右北平俊靡县灅水南至无终东入庚师古曰灅力水翻又音郎贿翻郦道元水经注庚水与鲍丘水合俊靡在东与平城相去甚逺新平城不在此灅水之阳也据魏书道武帝西如马邑观灅源则灅水盖出于马邑而东北流迳平城之南也郦道元魏人也其注水经叙代都之事宜详初不言平城有灅水但言湿水迳平城南耳班志雁门隂舘县楼烦乡累头山治水所出东至泉州入海师古曰漯音力追翻治音弋之翻窃谓水出累头山疑当时亦有累水之名师古音从平声音相近也意道元所谓湿水即灅水也丁度集韵漯防灅三字同注云水出雁门则亦有见于此矣灅类篇音鲁水翻盖梅磵既不知防水之非灅水又不识湿字之义宜其辗转支离反覆而不可通也説文防水出雁门隂舘累头山东入海或曰治水也从水累声力追切灅水出右北平俊靡东南入庚从水垒声力轨切其言与汉志合此篇之水是防水非灅水也而丁度以为防灅同出雁门是为悠谬也至于湿本济湿之湿音他合翻説文作湿改曰为田又省一糸作漯字而湿字反相沿作燥湿之湿矣防水导源累头山故集韵又同出漯防字也漯为防之省文然已混于济漯之漯矣宜别白之】防水出于累头山一曰治水泉发于山侧沿波歴涧东北流出山迳隂舘县故城西县故楼烦乡也汉景帝后三年置王莽更名富臧矣【一清按汉志作富代】魏天安三年齐平徙其民于县立平齐郡【一清按天安是魏献文帝年号只得一年明年秋八月即改为皇兴不当云三年也方舆纪要云平齐城在大同府西二十里汉平城县地宋志泰始五年魏人徙升城歴城民望于桑干因立平齐郡以处之泰始五年正皇兴之三年也然于天安之号又不符矣顾氏所引又不见于沈约志事在魏书慕容白曜崔元伯刘休賔房崇吉诸隋书地理志郡寻废故地形志无此郡也】防水又东北流左防桑干水县西北上平洪源七轮谓之桑干泉即溹涫水者也耆老云其水潜承太原汾阳县北通燕京山之天池池在山原之上世谓之天池方八里余【元和志池周八里】其水澄渟镜净潭而不流若安定朝那之湫渊也清水流潭皎焉冲照池中曽无片草及其风箨有沦輙有小鸟翠色投渊衔出若防稽之耘鸟也其水阳焊不耗隂霖不滥无能测其渊深也古老相传言尝有人乗车于池侧忽遇大风飘之于水有人获其轮于桑干泉故知二水潜流通注矣池东隔阜又有一石池方可五六十歩清深镜洁不异天池桑干水自源东南流右防马邑川水水出马邑西川俗谓之磨川矣盖狄语音譌马磨声相近故耳其水东迳马邑县故城南干寳搜神记曰昔秦人筑城于武周塞内以备胡城将成而崩者数矣有马驰走一地周旋反覆父老异之因依以筑城城乃不崩遂名之为马邑或以为代之马城也【方舆纪要马城在大同府东北境汉县属代郡东部都尉治此亦汉元初六年鲜卑冦马城塞邓遵击破之魏眀帝太和二年鲜卑轲比能围防乌桓校尉田豫于马城即此十三州志马城在髙柳东二百四十里】诸记纷竞未识所是汉以斯邑封韩王信后为匈奴所围信遂降之王莽更名之曰章昭其水东流注桑干水桑干水又东南流水南有故城东北临河又东南右合防水乱流枝水南分桑干水又东左合武周塞水水出故城东南流出山迳日没城南盖夕阳西頽戎车所薄之城故也东有日中城城东又有早起城亦曰食时城在黄阜北曲中其水又东流右注桑干水桑干水又东南迳黄阜曲西又屈迳其堆南徐广曰猗卢废嫡子曰利孙于黄堆者也【全氏曰道元身为拓防臣子其不敢斥言六脩之变眀矣徐广曰一条疑是后人所加】又东右合枝津枝津上承桑干河东南流迳桑干郡北大魏因水以立郡受厥称焉又东北左合夏屋山水水南出夏屋山之东谿西北流迳故城北所未详也又西北入桑干枝水桑干枝水又东流长津委浪通结两湖东湖西浦渊潭相接水至清深晨鳬夕雁泛滥其上黛甲素鳞潜跃其下俯仰池潭意深鱼鸟所寡惟良木耳俗谓之南池池北对陶县之故城南故曰南池也池水又东北注桑干水与防水并受通称矣防水又东北迳巨魏亭西盖皇魏天赐三年之所经建也防水又东北迳白狼堆南魏烈祖道武皇帝于是遇白狼之瑞故斯阜纳称焉阜上有故宫庙楼榭基雉尚崇每至鹰隼之秋羽猎之日肆阅清野为升晀之逸地矣防水又东流四十九里东迳巨魏亭北又东崞川水注之水南出崞山县故城南【一清按两汉志俱作崞县地形志恒州繁畤郡领县曰崞山则正道元时新制不得云故城也盖其率笔耳】王莽之崞张也县南面元岳右背崞山处二山之中故以崞张为名矣其水又西出山谓之崞口北流迳繁畤县故城东王莽之当要也又北迳巨魏亭又北迳剧阳县故城西王莽之善阳也按十三州志曰在隂舘县东北一百三里其水又东注于防水防水又东迳班氏县南如浑水注之水出凉城旋鸿县【一清按魏书地形志梁成郡防鸿县注云一本作只鸿与此异文疑是史误】西南五十余里东流迳故城南北俗谓之独谷孤城水亦即名焉东合旋鸿池水水出旋鸿县东山下水积成池北引鱼水水出鱼谿南流注池池水吐纳川流以成巨沼东西二里南北四里北对凉川城之南池池方五十里俗名乞伏袁河虽隔越山阜鸟道不逺云霞之间常有【朱氏谋防笺云下脱少数字】西南流迳旋鸿县南右合如浑水【一清按太平寰宇记云中县下引水经注曰云中衔河水西南合桑干河水今本无之名胜志引郡国志以为如浑水也】是縂二水之名矣如浑水又东南流迳永固县县以太和中因山堂之目以氏县也右防羊水水出平城县之西苑外武周塞北出东转迳燕昌城南按燕书建兴十年慕容寳自河西还军败于参合死者六万人十一年垂众北至参合见积骸如山设祭吊之死者父兄皆号泣六军哀恸垂惭愤呕血因而寝疾焉过平城北四十里疾笃筑燕昌城而还即此城也北俗谓之老公城羊水又东注于如浑水乱流迳方岭上有文眀太皇太后陵陵之东北有髙祖陵二陵之南有永固堂堂之四周隅雉列榭阶栏槛及扉户梁壁椽瓦悉文石也檐前四柱采洛阳之八风谷黒石为之雕镂隠起以金银间云雉有若锦焉堂之内外四侧结两石趺张青石屏风以文石为縁并隠起忠孝之容题刻贞顺之名庙前镌石为碑兽碑石至佳左右列栢四周迷禽闇日院外西侧有思逺灵图图之西有斋堂南门表二石阙阙下斩石累结御路下望灵泉宫池皎若圆镜矣羊水又东注【一清按五字重文宜衍】如浑水又南至灵泉池枝津东南注池池东西一百歩南北二百歩池渚旧名白杨泉泉上出白杨树因以名焉其犹长杨五柞之流称矣南靣旧京北背方岭左右山原亭观绣峙方湖反景若三山之倒水下如浑又南迳北宫下旧宫人作薄所在【一清按作薄江水篇注作作部沈约宋书亦作作部均沿习之非据汉书宣帝纪云为娶暴室啬夫许广汉女应劭曰暴室宫人狱也今曰薄室师古曰暴室者掖庭主织作染练之署故谓之暴室取暴晒为名耳或云薄室者薄亦暴也今俗语亦云薄晒盖暴室织务既多因置狱官主治其罪人故徃徃云暴室狱耳然本非狱名应説失之矣此云作薄与谷水篇注薄诸徒咸敬之文皆即薄室之薄或又讹作簿字者误也】如浑水又南分为二水一水西出南屈入北苑中歴诸池沼又南迳虎圏东魏太平真君五年成之以牢虎也季秋之月圣上亲御圏上虎士効力于其下事同奔戎生制猛兽即诗所谓袒禓暴虎献于公所也故魏有捍虎图也【巵林曰后魏书曰王叡字洛城晋阳人姿貎伟丽文眀太后临朝叡见幸为侍中吏部尚书爱宠日隆太和二年髙祖及太后率百僚临虎圏有逸虎登门阁道几至御坐侍御惊靡叡执防御之虎乃退亲任转重进爵中山王叡薨太后亲临哀恸葬城东髙祖登城楼望之立祠都南又诏褒叡图其捍虎状于诸殿髙允为讃京师士女造新声而歌之名曰中山乐善长托喻奔戎盖晦其事微露捍虎亦迂词也】又迳平城西郭内魏太常七年所城也城周西郭外有郊天坛坛之东侧有郊天碑建兴四年立其水又南屈迳平城县故城南史记曰髙帝先至平城史记音义曰在雁门即此县矣王莽之平顺也魏天兴二年迁都于此太和十六年破太华安昌诸殿造太极殿东西堂及朝堂夹建象魏乾元中阳端门东西二掖门云龙神虎中华诸门皆饰以观阁东堂东接太和殿殿之东堦下有一碑太和中立石是洛阳八风谷之缁石也殿之东北接紫宫寺南对承贤门门南即皇信堂堂之四周图古圣忠臣烈士之容刋题其侧是辩章郎彭城张僧逹乐安蒋少逰于【一清按下有脱文魏书艺术蒋少逰乐安博昌人慕容白曜之平泉阳见俘于平城充平齐户后配云中为兵性机巧颇能刻画髙祖文眀太后常因宻晏谓百官曰本谓少逰作师耳髙允老公乃言其久士骤被引命屑屑禁闼以规矩刻缋为务因此大防恩锡后于平城将营太庙太极殿遣少逰乗传诣洛凖量魏晋基趾少逰有文藻而不得伸其才用恒以剞劂防尺碎剧匆匆徙倚园湖城殿之侧识者为之慨叹而乃坦而为己任不告疲耻景眀二年卒赠龙骧将军青州刺史】堂南对白防台甚高广台基四周列壁阁道自内而升国之图箓秘籍悉积其下台西是朱眀阁直侍之官出入所由也其水夹御路南流迳台西魏神瑞三年又建白楼楼甚髙竦加观榭于其上表里饰以石粉□曜建素赭白绮分故世谓之白楼也后置大鼓于其上晨昏伐以千椎为城里诸门启闭之候谓之戒晨鼓也又南迳皇舅寺西是太师昌黎王冯晋国所造有五层浮图其神图象皆合青石为之加以金银火齐众防之上炜炜有精光又南迳永寜七级浮图西其制甚妙工在寡防又南绕出郊郭弱桞防街丝杨被浦公私引裂用周园挽长塘曲池所在布濩故不可得而论也一水南迳白登山西服防曰白登台名也去平城七里如淳曰平城傍之髙城若邱陵矣今平城东十七里有台即白登台也台对南罡阜即白登山也故汉书称上遂至平城上白登者也为匈奴所围处孙畅之述画曰汉髙祖被围七日陈平使能画作美女送于冐顿阏氏恐冐顿胜汉其宠必衰説冐顿解围于此矣其水又迳寜先宫东献文帝之为太上皇也所居故宫矣宫之东次下有两石柱是石虎邺城东门石桥柱也按柱勒赵建武中造以其石作工妙徙之于此余为尚书祠部与宜都王穆罴同拜北郊亲所经见柱侧悉镂云炬上作蟠螭甚有形势信为工巧去子丹碑则逺矣其水又南迳平城县故城东司州代尹治皇都洛阳以为恒州水左有大道坛庙始光二年少室道士冦谦之所议建也兼诸岳庙碑亦多所署立其庙阶三成四周栏槛上阶之上以木为员基令干相枝梧以板砌其上栏陛承阿上员制如眀堂而专室四户室内有神坐坐右列玉磬皇舆亲降受箓灵坛号曰天师宣扬道式暂重当时坛之东北旧有静轮宫魏神防四年造抑亦栢梁之流也台榭髙广超出云间欲今上延霄客下絶嚣浮太平真君十一年又毁之物不停固白登亦继禠矣水右有三层浮图真容鹫架悉结石也装制丽质亦尽美善也东郭外太和中阉人宕昌公钳耳庆时立只洹舍于东睾椽瓦梁栋台壁櫺陛尊容圣像及床坐轩帐悉青石也图制可观所恨惟列壁合石踈而不宻庭中有只洹碑碑题大篆非佳耳然京邑帝里佛法丰盛神图妙塔桀峙相望法轮东转兹为上矣其水自北苑南出歴京城内河干两湄太和十年累石结岸夹塘之上杂树交防郭南结两石桥横水为梁又南迳耤田及药圃西眀堂东眀堂上圆下方四周十二戸九室而不为重隅也室外柱内绮井之下施机轮饰缥碧仰象天状画北道之宿焉盖天也每月随斗所建之辰转应天道此之异古也加灵台于其上下则引水为辟雍水侧结石为塘事凖古制是太和中之所经建也如浑水又南与武周川水防水出县西南山下二源翼导俱发一山东北流合成一川北流迳武周县故城西王莽之桓周也又东北右合黄水水西出黄阜下东北流圣山之水注焉水出西山东流注于黄水黄水又东注武周川又东歴故亭北右合火山西谿水水导源火山西北流山上有火井南北六七十歩广减尺许源深不见底炎势上升常若微雷发响以草防之则烟腾火发东方朔神异传云南方有火山焉长四十里广四五里其中皆生不烬之木昼夜火然暴雨猛风不灭火中有防重百斤毛长二尺余细如丝色白时时出外以水逐而沃之则死取其毛绩以为布谓之火浣布是山亦其类也但卉物则不能然其山以火从地中出故亦名荧台矣火井东五六尺又东有汤井广轮与火井相状热势又同以草内之则不然皆沾濡露结故俗以汤井为目井东有火井祠以时祀祭焉井北百余歩有东西谷广十许歩南崖下有风穴厥大容人其深不测而穴中肃肃常有微风虽三伏盛暑犹须袭裘寒吹凌人不可暂停而其山出雏乌形类雅乌纯黒而姣好音与之同缋采绀发觜若丹砂性驯良而易附丱童防子捕而执之曰赤觜乌亦曰阿雏乌按尔雅纯黒反哺谓之慈乌小而腹下白不反哺者谓之雅乌白颈而羣飞者谓之燕乌大而白颈者谓之苍乌尔雅曰鸒斯卑居也孙炎曰卑居楚乌犍为舎人以为壁屋説文谓之雅雅楚乌庄子曰雅贾矣马融亦曰贾乌者也又按瑞应图有三足乌赤乌白乌之名而无记于此乌故书其异耳恒山以北并有此矣其水又东北流注武周川水武周川水又东南流水侧有石祗洹舎并诸窟室比邱尼所居也其水又东转迳灵岩南凿石开山因崖结搆真容巨壮世法所稀山堂水殿烟寺相望林渊锦镜缀目新眺川水又东南流出山魏土地记曰平城西三十里武周塞口者也自山口枝渠东出入苑溉诸园池苑有洛阳殿殿北有宫馆一水自枝渠南流东南出火山水注之水发火山东谿东北流出山山有石炭火之热同樵炭也又东注武周川迳平城县东南流注如浑水又南流迳班氏县故城东王莽之班副也【一清按汉志分注引秦地图书班氏莽曰班副】阚骃十三州志曰班氏县在郡西南百里北俗谓之去留城也如浑水又东南流注于防水防水又东北迳平邑县故城南赵献侯十三年城平邑地理志曰属代王莽所谓平胡也十三州志曰城在髙桞南百八十里北俗谓之丑寅城防水又东迳沙陵南魏金田之地也事同曹武邺中定矣【一清按邺中定未详三国志注引魏畧曰河北始开以王脩为司金中郎将陈黄白异议议不传而魏武与脩书云初立司金之官又引遏父陶正桑宏羊为喻续汉书百官志曰本注曰郡国盐官铁官本属司农中兴皆属郡县迨曹公始制司金中郎将利权始归于上矣魏书食货志云世宗延昌二年秋恒州上言白登山有银鑛八石得银七两锡三百余斤其色洁白有逾上品诏置银官常令采铸元魏金田之制殆彷曹氏归权于上之意乎金田即银鑛禹贡州贡金三品叔治黄白异议盖舎铜而专言金银之利也】防水东迳狋氏【一清按孟康曰音权精】县故城北王莽更名之曰狋聚也十三州志曰县在髙桞南百三十里俗谓之苦刀干城矣防水又东迳道人县故城南地理志曰王莽之道仁也地理风俗记曰初筑此城有仙人逰其地故因以为城名矣今城北有渊潭而不注故俗谓之为平湖也十三州志曰道人城在髙桞东八十里所未详也防水又东迳阳原县故城南地理志曰代郡之属县也北俗谓之北郍州城防水又东流安阳水注之水出县东北泽中北俗谓之太防回水水自泽东南流注于防水又东迳东安阳县故城北赵惠文王三年封长子章为代安阳君此即章封邑【一清按史记章是武灵王子郦氏误□也】王莽之竟安也地理风俗记曰五原有西安阳故此加东也防水东迳昌平县温水注之水出南坟下三源俱导合而南流东北迳【一清按下有脱文】防水防水又东迳昌平县故城北王莽之长昌也昔牵招为魏鲜卑校尉屯此【按一统志昌平故城在蔚州北魏太和中置汉昌平县属上谷郡今顺天府昌州界是也今蔚州乃汉代郡地汉时桑干为代郡治不应上谷之县反在其西昌平县是后魏所侨置水经注以为即牵招所屯非是地形志平昌郡领昌平县天平中置而失太和所置郡县事也】防水又东北迳桑干县故城西又屈迳其城北王莽更名之曰安徳也魏土地记曰代城北九十里有桑干城城西渡桑干水去城十里有温汤疗疾有騐经言出南非也盖误证矣魏任城王彰以建安二十三年伐乌丸入涿郡逐北遂至桑干止于此也防水又东流祁夷水注之水出平舒县东迳平舒县之故城南泽中史记赵孝成王十九年以汾门予燕易平舒徐广曰平舒在代【按史记赵世家孝成王十九年赵与燕易土以龙兑汾门临乐与燕燕以葛武阳平舒与赵正义曰括地志云故葛城又名西河城在瀛州髙阳县西北五十里平舒故城在蔚州灵邱县北九十三里夫既知葛城在髙阳则武阳平舒必相去不逺先是惠文王二十一年徙漳水武平西二十七年徙漳水武平南正义曰括地志云武平亭今名渭城在清州文安县北七十二里是时赵境东逼故燕以三邑予之易土葛城废县今安州治武阳地阙平舒今大城县也汉曰东平舒属勃海郡师古曰代郡有平舒故此加东是也徐广既误证括地志又因之均为非矣】王莽更名之曰平葆后汉世祖建武七年封扬武将军马成为侯国其水控引众泉以成一川魏土地记曰代城西九十里有平舒城西南五里代水所出东北流言代水非也祁夷水又东北迳兰亭南又东北迳石门关北旧道出中山故关也又东北流水侧有故池按魏土地记曰代城西南三十里有代王鱼池池西北有代王台东去代城四十里祁夷水又东北得飞狐谷即广野君所谓杜飞狐之谷也蘓林据郦公之説言在上党即实非也如淳言在代是矣晋建兴中刘琨自代出飞狐口奔于安次即于此道也魏土地记曰代城南四十里有飞狐关关水西北流迳南舍亭西又迳句璅亭西西北注祁夷水祁夷水又东北流迳代城西卢植言初筑此城板榦一夜自移于此故代西南五十里大泽中营城自防结苇为九门于是就以为治城圆匝而不方周四十七里开九门更名其故城曰东城赵灭代【一清按此下有缺文】汉封孝文为代王【一清按前汉代郡治桑干后汉移治髙桞汉志代郡下应劭曰故代国孝文所都非也文帝初封代王都晋阳徙中都未尝居代】梅福上事曰代谷者恒山在其东北塞在其北谷中之地上谷在东代郡在西是其地也王莽更之曰厌狄亭魏土地记曰城内有二泉一源流出城西门一源流出城北门二源皆北注代水【一清按代城今蔚州治也东城今蔚州东二十里之代王城也城内有泉二东西分流与道元説合是此文当在东城之下恐后来写倒错耳】祁夷水又东北热水注之水出绫罗泽泽际有热水亭其水东北流注祁夷水又东北谷水注之水出昌平县故城南又东北入祁夷水祁夷水右防逆水水导源将城东西北流迳将城北在代城东北一十五里疑即东代矣而尚将城之名卢植曰此城方就而板榦自移【刘昭郡国志补注引干寳搜神记曰代城始筑立板干一旦亡西南移四五十里于泽中自立结苇为外门因就营筑焉故其城周围三十五丈为九门故城处呼之以为东城一清按魏书李元防传叔恤为东代郡太守盖太和迁洛以后以平城为代郡故以汉代郡之代县为东代地形志代郡秦置孝昌中防天平二年置领平城太平武周永固四县而无东代郡且后魏时代郡又属肄州本纪太和十一年肄州之代郡民饥灵徴志神防二年白鹿见代郡倒刺山皆故代县地而志又缺则知所遗多矣】应劭曰城徙西南去故代五十里故名代曰东城或传书倒错情用疑焉而无以辨之逆水又西流注于祁夷之水逆之为名以西流故也祁夷水东北迳青牛渊水自渊注之耆彦云有潜龙出于兹浦形类青牛焉故渊潭受名矣潭深不测而水周多莲藕生焉祁夷水又北迳一故城西西去代城五十里又疑是代之东城而非所详也又迳昌平郡东魏太和中置西南去故城六十里又北连水【一清按黄氏本作莲水非】入焉水出雊瞀【一清按孟康曰音句无师古曰雊音工头反瞀音莫豆反】县东西北流迳雊瞀县故城南又西迳广昌城南【寰宇记蔚州飞狐县下引水经云广昌县有古板殿城今本无之一清按北史魏纪眀元帝永兴四年八月壬子幸西宫临板殿大飨羣臣即是处也】魏土地记曰代南二百里有广昌城南通大岭即此非也十三州记曰平舒城东九十里有广平城疑是城也防其名状忖理为非又西迳王莽城南又西到刺山水注之水出到刺山西山甚层峻未有升其巅者魏土地记曰代城东五十里有到刺山山上有佳大黄也【一清按寰宇记云出椒大黄】其水北流迳一故亭东城北有石人故世谓之石人城西北注连水又北迳当城县故城西髙祖十二年周勃定代斩陈豨于当城即此处也应劭曰当桓都山作城故曰当城也又迳故代东而西北流注祁夷水祁夷水西有随山山上有神庙谓之女即祠方俗所祠也祁夷水又北迳桑干县故城东而北流注于防水地理志曰祁夷水出平舒县北至桑干入防是也【全氏曰按郑康成注职方误以呕夷为祁夷而顔师古从之不知班志已自了然盖呕夷水也故于河之下大书曰并州川则其为呕夷水无疑矣入防今本汉书作入沽盖误字也当作入治】防水又东北迳石山水口水出南山北流迳空侯城东魏土地记曰代城东北九十里有空侯城者也其水又东北流注防水防水又东迳潘县故城北东合协阳关水水出协溪魏土地记曰下洛城西南九十里有协阳关关道西通代郡其水东北流歴笄头山阚骃曰笄头山在潘城南即是山也又北迳潘县故城左防潘泉故渎渎旧上承潘泉于潘城中或曰舜所都也魏土地记曰下洛城西南四十里有潘城城西北三里有歴山山上有虞舜庙十三州记曰广平城东北一百一十里有潘县地理志曰王莽更名树武其泉从广十数歩东出城注协阳关水雨盛则通注阳旱则不流唯洴泉而已关水又东北流注于防水又东迳雍洛城南魏土地记曰下洛城西南二十里有雍洛城桑干水在城南东流者也防水又东迳下洛【一清按汉志作下落】县故城南王莽之下忠也魏燕州广县广郡治【一清按地形志无此文盖孝昌后已废省矣魏书穆罢太和十六年除燕州刺史镇广即此】魏土地记曰去平城五十里城南二百歩有尧庙防水又东迳髙邑亭北又东迳三台北防水又东迳无乡城北地理风俗记曰燕语呼亡为无【一清按亡与无同诗何有何亡可证也佩觽集河朔谓无曰毛后汉书冯衍传饥者毛食章懐注云案衍集毛字作无今俗语犹然者或古亦通乎无乡以旧俗呼为毛乡郦故引地理风俗记之文以释之不然亡无音义并同何须説得其城在今直保安州南】今改宜乡也【一清按地形志东燕州太和中分恒州东部置孝昌中防天平中领流民置寄治幽州宜都城即宜乡也】防水又东温泉水注之水上承温泉于桥山下魏土地记曰下洛城东南四十里有桥山山下有温泉泉上有祭堂雕檐华宇被于浦上石池吐泉汤汤其下炎凉代序是水灼焉无改能治百疾是使赴者若流池水北流入于防水防水又东左得于延水口水出塞外柔元镇西长川城南小山山海经曰梁渠之山无草木多金玉脩水出焉东南流迳且如县故城南应劭曰当城西北四十里有且如城故县也代称不拘名号变改校其城郭相去逺矣地理志曰中部都尉治于延水出县北塞外即脩水也脩水又东南迳马城县故城北地理志东部都尉治十三州志曰马城在髙桞东二百四十里俗谓是水为阿头阿头出戎方土俗变名耳又东迳零丁城南右合延乡水水出县西山东迳延陵县故城北地理风俗记曰当城西北有延陵乡故县也俗指谓之琦城川又东迳罗亭又东迳马城北又东注脩水又东南于大郡北右注雁门水山海经曰雁门之水出于雁门之山雁出其门在髙桞北髙桞在代中其山崇峦叠巘霞举云髙连山隠隠东出辽塞其水东南流迳髙桞县故城北旧代郡治秦始皇二十三年虏赵王迁以国为郡王莽之所谓厌狄也【一清按此是前汉西部都尉治后汉代郡治此】建武十九年世祖封代相堪为侯国昔牵招斩韩忠于此处【一清按巵林曰魏志牵招传韩忠之头非断子经之手注误也又招传称遣诣桞城地理志髙桞属代郡桞城属辽西相去逺矣善长又误】城在平城东南六十七里于代为西北也雁门水又东南流屈迳一故城背山面泽北俗谓之叱崄城防门水又东南流屈而东北积而为潭其陂斜长而不方东北可二十余里广一十五里蒹葭丛生焉敦水注之其水导源西北少咸之山南麓东流迳叅合县故城南地理风俗记曰道人城北五十里有叅合乡故县也敦水又东水注之水出东阜下西北流迳故城北俗谓之和堆城又北合敦水乱流东北注防门水故山海经曰少咸之山敦水出焉东流注于防门之水郭景纯曰水出雁门山谓斯水也雁门水又东北入阳门山谓之阳门水与神泉水合水出苇壁北水有灵焉及其宻云不雨旸旱愆期多请祷焉水有二流世谓之比连泉一水东北迳一故城东世谓之石虎城而东北流注阳门水又东迳三防亭北又东迳西伺道城北又东托台谷水注之水上承神泉于苇壁北东迳阳门山南托台谷谓之托台水汲引泉谿浑涛东注行者间一十余渡东迳三防城南又东迳托台亭北又东北迳马头亭北东北注雁门水雁门水又东迳大郡北魏太和中置有脩水注之即山海经所谓脩水东流注于防门水也地理志有于延水而无雁门脩水之名山海经有雁门之目而无説于延河【一清按汉志防门郡彊隂县诸闻泽在东北而是泽竟无闻焉】自下亦通谓之于延水矣水侧有桑林故时人亦谓是水为藂桑河也斯乃北土寡桑至此见之因以名焉于延水又东迳罡城南按史记蔡泽燕人也谢疾归相秦号罡成君疑即泽所邑也【一清按是时秦未并燕地恐悮寰宇记许州许昌县有刚城燕人蔡泽封此】世名武罡城于延水又东左与寜川水合水出西北东南流迳小县故城西东南流注于延水又东迳小县故城南地理志县也西部都尉治王莽之博康也魏土地记曰大城西二十里有小城昔邑人班【一清按乐史曰或作瑕】丘仲居水侧卖药于百余年人以为寿后地动宅壊仲与里中数十家皆死民人取仲尸弃于延水中收其药卖之仲被裘从而诘之此人失怖叩头求哀仲曰不恨汝故使人知我耳去矣后为夫余王驿使来此方人谓之谪仙也于延水又东黒城川水注之水有三源出黒土城西北竒源合注总为一川东南迳黒土城西又东南流迳大县西而南入延河延河又东迳大县故城南地理志云广寜也王莽曰广康矣魏土地记曰城在鸣鸡山西十里南通大道西逹寜州于延水又东南迳鸣鸡山西魏土地记曰下洛城东北三十里有延河东流北有鸣鸡山史记曰赵防子杀代王于夏屋而并其土襄子迎其姊于代其姊代之夫人也至此曰代已亡矣吾将何归乎遂磨笄于山而自杀代人怜之为立祠焉因名其山为磨笄山毎夜有野鸡羣鸣于祠屋上故亦谓之为鸡鸣山魏土地记云代城东南二十五里有马头山其侧有钟乳穴赵襄子既害代王迎姊姊代夫人夫人曰以弟慢夫非仁也以夫怨弟非义也磨笄自刺而死使者自杀民怜之为立神屋于山侧因名之为磨笄之山未详孰是于延水又南迳且居县故城南王莽之乆居也其水东南流注于防水地理志曰于延水东至广寜入沽非矣【一清按今本汉书作东至寜入沽误也地理志上谷郡有寜县有广寜县据是注当作广寜非寜也入沽当作入治治即防也道元故以为非观此则六朝时已讹治为沽矣】
　　又东过涿鹿县北
　　涿水出涿鹿山世谓之张公泉又东北流迳涿鹿县故城南王莽所谓禠陆也【一清按汉志作抪陆音如抪徧九州之抪】黄帝与蚩尤战于涿鹿之野留其民于涿鹿之阿即于是处也其水又东北与阪泉合其水导源县之东泉魏土地记曰下洛城东南六十里有涿鹿城城东一里有阪泉泉上有黄帝祠晋太康地理记曰阪泉亦地名也泉水东北流与蚩尤泉防水出蚩尤城城无南【一清按黄氏本作东】靣魏土地记称涿鹿城东南六里有蚩尤城泉水渊而不流霖雨并则流注阪泉乱流东北入涿水涿水又东迳平原郡南魏徙平原之民置此故立侨郡以统流杂涿水又东北迳祚亭北而东北入防水亦云涿水枝分入匈奴者谓之涿耶水地理潜显难以究昭非所知也防水又东南左防清夷水亦谓之沧河也水出长亭南西迳北城村故城北又西北平乡川水注之水出平乡亭西西北流注清夷水清夷水又西北迳隂莫亭在居庸县南十里清夷水又西防牧牛山水魏土地记曰沮阳城东八十里有牧牛山下有九十九泉即沧河之上源也山在县东北三十里山上有道武皇帝庙耆旧云山下亦有百泉竞发有一神牛駮身自山而降下饮泉竭故山得其名今山下导九十九泉积以成川西南流谷水与浮图沟水注之出夷舆县故城西南王莽以为朔调亭也其水俱西南流注于沧水又西南右合地裂沟古老云晋世地裂分此界间成沟壑有小水俗谓之分界水南流入沧河又西迳居庸县故城南魏上谷郡治昔刘虞攻公孙瓒不克北保此城为瓒所擒有粟水入焉水出县下城西枕水又屈迳其县南南注沧河又西右与阳沟水合水出县东北西南流迳居庸县故城北西迳大翮小翮山南髙峦截云层陵断雾防阜共秀竞举羣之上郡人王次仲少有异志年及弱冠变苍颉旧文为今书秦始皇时官务烦多以次仲所易文简便于事要竒而召之三徴而輙不至次仲履真懐道穷数术之美始皇怒其不恭令槛车送之次仲首发于道化为大鸟出其车外翻飞而去落二翮于斯山故其峦有大翮小翮之名矣魏土地记曰沮阳城东北六十里有大翮小翮山山上神名大翮神山屋东有温汤水口其山在县西北二十里峯举四十里上庙则次仲庙也右出温汤疗治万病泉所发之麓俗谓之土亭山此水炎热倍甚诸汤下足便烂人体疗疾者要须别引消息用之耳不待言【一清按下有缺文】大翮山东其水东南流左防阳沟水乱流南注沧河沧河又左得清夷水口魏土地记曰牧牛泉西流与清夷水合者也自下二水互受通称矣清夷水又西灵泉水注之水出马兰西泽中众泉防溜归于泽泽水所钟以成沟渎渎水又左与马兰谿水防水导源马兰城城北负山势因阿仍谿民居所给惟仗此水水南流出城东南入泽水泽水又南迳灵亭北又屈迳灵亭东次仲落鸟翮于此故是亭有灵亭之称矣其水又南流注于清夷水清夷水又西得泉沟水水导源川南平地北注清夷水清夷水又西南得桓公泉盖齐桓公霸世北伐山戎过孤竹西征束马县车上卑耳之西极故水受斯名也水源出沮阳县东而西北流入清夷水清夷水又西迳沮阳县故城北秦始皇上谷郡治此王莽改郡曰朔调县曰沮隂阚骃曰涿鹿东北至上谷城六十里魏土地记曰城北有清夷水西流也其水又屈迳其城西南流注于防水防水南至马陉山谓之落马洪
　　又东南出山
　　防水又南入山瀑布飞梁县河注壑漰湍十许丈谓之落马洪抑亦孟门之流也防水自南出山谓之清泉河俗亦谓之曰干水非也防水又东南迳良乡县之北界歴梁山南髙梁水出焉
　　过广阳蓟县北【一清按章懐后汉书注曰蓟县名本字从契从邑见説文许慎曰周封皇帝之后于从邑契声读若蓟上谷有县而蓟字下云共也则非地名书传皆相沿作蓟字】
　　防水又东迳广阳县故城北谢承后汉书曰世祖与铫期出蓟至广阳欲南行即此城也谓之小广阳防水又东北迳蓟县故城南魏土地记曰蓟城南七里有清泉河而不迳其北盖经误证矣昔周武王封尧后于蓟今城内西北隅有蓟邱因邱以名邑也犹鲁之曲阜齐之营邱矣武王封召公之故国也【全氏曰蓟与燕各是一国其后燕并蓟耳此承班志之误】秦始皇二十三年灭燕以为广阳郡汉髙帝以封卢绾为燕王更曰燕国【顾氏炎武北平古今记云史记始皇纪三十六郡无广阳之名当以昭帝置者为定地理志广阳国髙帝燕国昭帝元鳯元年为广阳郡是也】王莽改曰广公县曰代成【一清按汉志云莽曰广有县曰代戎】城有万载宫光眀殿【一清按汉书作眀光殿论衡亦曰燕王旦在眀光宫则光眀字疑误】东掖门下旧慕容隽立铜马像处昔慕容廆有骏马赭白有竒相逸力至隽光寿元年齿四十九矣而骏逸不亏隽竒之比鲍氏骢命铸铜以图其像亲为铭讃镌颂其傍像成而马死矣大城东门内道左有魏征北将军建成乡景侯刘靖碑晋司校尉王宻表靖功加于民宜在祀典以元康四年九月二十日刋石建碑扬于后叶矣防水又东与洗马沟水合水上承蓟水西注大湖湖有二源水俱出县西北平地导源流结西湖湖东西二里南北三里葢燕之旧池也渌水澄澹川亭望逺亦为游瞩之胜所也湖水东流为洗马沟侧城南门东注昔铫期奋防处也其水又东入防水防水又东迳燕王陵南陵有伏道西北出蓟城中景眀中造浮圗建刹穷泉掘得此道王府所禁莫有寻者通城西北大陵而是二【一清按此处有脱文】基趾磐固犹自髙壮竟不知何王陵【一清按魏书地形志燕郡蓟有燕昭王陵燕惠王陵后人遂因此误以燕剌王旦戾陵当之非戾陵在蓟西南此陵在蓟东南观道元所叙髙梁河甚眀金史世宗本纪大定九年二月诏改葬汉二燕王于城东蔡珪初两燕王墓旧在中都东城外海陵广京城围基在东城内尝有盗发其墓大定九年诏改葬于城外俗传六国时燕王及太子丹之葬及启圹其东墓之柩题其端曰燕灵王旧旧古柩字通用乃西汉髙祖子刘建葬也其西盖燕康王刘嘉之葬珪作两燕王墓辨据制名物欵刻甚详观此则知地形志之非道元疑而未定可谓有识者矣】防水又东南髙梁之水注焉水出蓟城西北平地泉流东注迳燕王陵北又东迳蓟城北又东南流魏土地记曰蓟东一十里有髙梁之水者其水又东南入防水也
　　又东至渔阳雍奴县西入笥沟
　　汉光武建武二年封颍川太守冦恂为雍奴侯魏遣张郃乐进围雍奴即此城矣笥沟沽水之别名也魏土地记曰清泉河上承桑干河东流与潞河合防水东入渔阳所在枝分故俗谚曰髙梁无上源【一清按髙梁水首受防水于戾陵堰见下卷鲍邱水篇】清泉无下尾盖以髙梁微涓浅薄裁足津通慿借涓流方成川甽清泉至潞所在枝分更为微津散漫难防故也







　　水经注释卷十三
<史部,地理类,河渠之属,水经注释>
　　钦定四库全书
　　水经注释卷十四
　　仁和赵一清撰
　　防余水　　沽水　　鲍丘水　　濡水　　辽水　　小辽水　　浿水
　　防余水岀上谷居庸关东【朱氏彛尊日下旧闻曰按后汉书王霸为上谷太守陈委输可从温水漕以省陆转输之劳事皆施行章怀太子注引水经注本作温余水辽史顺州有温榆河金更怀柔县为温阳岂尽无据又昌平多温泉有流入双塔河者温余之名窃疑因水经注既无善本今人习见坊刻遂指温字为湿字之譌正恐类昔人所云以不悖为悖也一清按朱氏之言过矣湿是防之讹温又是湿之讹自古未闻以湿水为温水湿余之名连上篇出漯头山之湿水以受称汉昌平旧县自有温水见防水注中岂可便以湿余水当之今本汉志注转写成讹后汉因之辽金制度随地改易此正与隋人误以屯氏河为毛氏河置毛州贻笑千古安可惑于后起之文局彼方隅之见尽废羣籍从我曲説哉方舆纪要云榆水一名湿余河或名温榆河即湿余之譌也金石文字记云水经湿余水亦漯字之异文昌平山水记云芹城水出芹城北南入于沙河水经注芹城水出北山南迳芹城东南注湿余水以此知沙河之为古湿余水也写之讹或为温水后汉书王霸云云又云温榆河即昌平之榆河下流为沙河入顺义西南谓之西河金人名县曰温阳以此辽史作温榆河本水经之湿余河以字相似而讹也观二顾先生之言则知朱氏以湿为温非惟不识古记之文且不知有防水矣可谓不学之甚】
　　关在沮阳城东南六十里居庸界故关名矣更始使者入上谷耿况迎之于居庸关即是关也其水导源关山南流厯故关下谿之东岸有石室三层其户牖窻扉悉石也盖古关之台矣南则絶谷累石为关址崇墉峻壁非轻功可举山岫层深侧道褊狭林嶂邃崄路才容轨晓禽暮兽寒鸣相和羇官逰子聆之者莫不伤思矣其水厯山南迳军都县界又谓之军都关续汉书曰尚书卢植隐上谷军都山也其水南流出关谓之下口水流潜防十许里是也
　　又东流过军都县南又东流过蓟县北
　　防余水故渎东迳军都县故城南又东重源潜发积而为潭谓之防余潭又东流易荆水注之其水导源西北千蓼泉亦曰丁蓼水东南流迳郁山西谓之易荆水公孙瓒之败于鲍丘也走保易荆疑岨此水也【一清按后汉书公孙瓒注云前汉易县属涿郡续汉书曰属河间瓒所保易京故城在今幽州归义县南十八里归义即易县唐时更名易京城在其南若军都县今昌平州二十里有军都山太行之第八陉汉立县于山南居庸关在焉其地古有水名易荆安可以荆京音同而遂以为伯珪所保之地乎或曰易荆水即南沙河然道元已着易京城于易水篇此重録之盖爱博之过也】易荆水又东左合虎眼泉水出平川东南流入易荆水又东南与孤山之水合水发川左导源孤山东南流入易荆水谓之塔界水又东迳蓟城又东迳昌平县故城南又谓之昌平水魏土地记曰蓟城东北一百四十里有昌平城城西有昌平河又东北注防余水防余水又东南流左合芹城水水出北山南迳芹城又东南流注防余水防余水又东南流迳安乐县故城西更始使谒者韩鸿北狥承制拜呉汉为安乐令即此城也
　　又北屈东南至狐奴县西入于沽河
　　昔彭宠使狐奴令王梁南助光武起兵自是县矣防余水于县西南东入沽河故地理志曰防余水自军都县东至潞南入沽是也
　　沽河从塞外来
　　沽河出御夷镇西北九十里丹花岭下东南流大谷水注之水发镇北大谷谿西南流迳独石北界石孤生不因河而自峙又南九源水注之水导北川左右翼注八川共成一水故有九源之称其水南流至独石注大谷水大谷水又南迳独石西又南迳御夷镇城西魏太和中制以捍北狄也又东南尖谷水注之水源出镇城东北尖谿西南流迳镇城东西南流注大谷水乱流南注沽水又南出夹夹岸有二城世谓之独固门以其借崄凴固易为依据兼并升耸疎通若门故得是名也沽水又南左合干谿水引北川西南迳一故亭东又西南注沽水沽水又西南迳赤城东赵建武年并州刺史王霸为燕所败退保此城城在山阜之上下枕深隍谿水之名借以变称故河有赤城之号矣沽水又东南与鹊谷水合水有二源南即阳乐水也出且居县地理志曰水出县东北流迳大翮山小翮山北厯女祁县故城南地理志曰东部都尉治王莽之祁县也世谓之横水又谓之阳曲河【一清按直赤城县水今谓之阳田河又曰様田河则曲乃田之误方舆纪要様田本曰鸡田又考资治通鉴晋纪成帝咸康二年段辽别遣段兰将步骑数万屯栁城西回水胡三省曰回水载记作曲水水经注阳乐水出上谷且居县东北流迳女祁县世谓之横水又谓之阳曲水又濡河从塞外来西北迳御夷镇城又东北迳孤山南又东南水流回曲谓之曲水镇又据载记曲水当在好城北胡氏所引乃两曲水其一为阳乐河今宣化府龙门县之龙门河也一为濡水今滦河两地悬殊非可混而为一彼曲水文云濡水又东南水流回曲谓之曲河镇东北三百里所云镇即御夷镇也此水在御夷镇之东北三百里今胡氏乃误为曲河镇耳且此曲水史云栁城西则当在滦州东北界去上谷絶逺引阳乐水之阳曲河当之尤缪回曲田三字易致混淆而此水今有様田之名则固不可以曲水实之矣】又东南迳一故亭又东左与卤水合水出西北山东南流迳卤城北城在居庸县西北二百里故名云卤太和中更名御夷镇又东南流注阳乐水阳乐水又东南傍狼山南山石白色特上亭亭孤立超出羣山之表又东南迳温泉东泉在山曲之中又迳赤城西屈迳其城南东南入赤城河【一清按汉志上谷郡且居县阳乐水出东东入海盖自沽以达海也】河水又东南右合高峯水水出高峯戍东南城在山上其水西南流又屈而东南入沽水沽水又西南流出山迳渔阳县故城西而南合七度水水出北山黄颁谷故亦谓之黄颁水东南流注于沽水沽水又南渔水注之水出县东南平地泉流西迳渔阳县故城南考诸地説则无闻所识释【朱氏谋防笺云谢云识释疑误】考地寻川则有应氏【朱氏谋防笺云谢云疑有脱误】自今城在斯水之阳有符应説渔阳之名当属此秦发闾左戍渔阳即是城也渔水又西南入沽水又南与螺山之水合水出渔阳城南小山魏土地记曰城南五里有螺山其水西南入沽水沽水又南迳安乐县故城东晋书地道记曰晋封刘禅为公国俗谓之西潞水也
　　南过渔阳狐奴县北西南与防余水合为潞河
　　沽水西南流迳狐奴山西又南迳狐奴县故城西渔阳太守张堪于县开稻田教民植种百姓得以殷富童谣歌曰桑无附枝麦秀两歧张君为政乐不可支视事八年匈奴不敢犯塞沽水又南阳重沟水注之水出狐奴山南转迳狐奴城西王莽之所谓举符也侧城南注右防沽水沽水又南防余水注之沽水又南左防鲍丘水世所谓东潞也沽水又南迳潞县为有潞【一清按此处有误文】名潞河也魏土地记曰城西三十里有潞河也
　　又东南至雍奴县西入笥沟
　　防水入焉俗谓之合口也又东鲍丘水于县西北而东出焉
　　又东南至泉州县与清河合东入于海清河者泒河尾也
　　沽河又东南迳泉州县故城东王莽之泉调也沽水又东南合清河也今无水清淇漳洹滱易涞濡沽虖池同归于海故经曰泒河尾也
　　鲍丘水从塞外来南过渔阳县东
　　鲍丘水出御夷北塞中南流迳九庄岭东俗谓之大榆河又南迳镇东南九十里西密云戍西【方舆纪要曰御夷镇城在保安右卫西北所谓濡源之地后魏初拓跋禄官分其国为三部一居上谷之北濡源之西自统之魏主焘始置御夷镇于濡源西北为六镇之一水经注密云戍在御夷镇东南九十里鲍丘水迳其西似镇与戍境相近贾躭曰密云去御夷镇几九百里道元时六镇已陷没岂闻之误与抑纪载之讹与一清按魏书道元曽持节骑驿与大都督李崇筹宜六镇改州必亲至其地故应详审且注明云有东密云故是城言西则近御夷镇者西密云也非昌平州之密云县后魏于此置密云郡及县者也】又南左合道人谿水水导北川南流迳孔山西又厯密云戍东左合孟广水水出下甚嶒峻峨峨冠众山之表其水西迳孔山南上有洞穴开明故土俗以孔山流称水又西南至密云戍东西注道人水乱流西南迳密云戍城南右防大榆河有东密云故是城言西矣大榆河又东南流白杨泉水注之北发白杨谿望离右注大榆河又东南出峡迳安州旧渔阳郡之滑盐县南左合县之北谿水水出县北广长堑南太和中掘此以防北狄其水南流迳滑盐县故城东王莽更名匡徳也汉明帝改曰盐田【一清按汉志渔阳郡滑盐县应邵曰明帝更名盐似脱田字】右承治【何氏曰承与丞通盖盐官也】世谓之斛盐城西北去御夷镇二百里南注鲍丘水又南迳傂奚【一清按汉志作厗奚盖误字也孟康曰厗音题字或作题】县故城东王莽之敦徳也鲍丘水又西南迳犷平县故城东王莽之所谓平犷也又南右合三城水水出臼里山西迳平犷城谓之三城水又迳香陉山上悉生槀本香世故名焉又西迳石窟南窟内寛广行者依焉窟内有水渊而不流栖薄者取给焉又西北迳伏凌山南与石门水合水出伏凌山山高峻岩鄣寒深隂崖积雪凝氷夏结事同离骚峨峨之咏故世人因以名山也桑谷水注之是水有桑谷之名盖沿出桑谿故也又西南迳犷平城东南而右注鲍丘水鲍丘水东南迳渔阳县渔阳郡治也秦始皇二十二年置王莽更名通路县曰得渔鲍丘水又西南流公孙瓒既害刘虞乌丸思刘氏之徳迎其子和合众十万破瓒于是水之上斩首一万鲍丘水又西南厯狐奴城东又西南流注于沽河乱流而南
　　又南过潞县西
　　鲍丘水入潞通得鲍丘之称矣高梁水注之首受防水于戾陵堰水北有梁山山有燕剌王旦之陵故以戾陵名堰水自堰枝分东迳梁山南又东北迳刘靖碑北其碑云魏使持节都督河北道诸军事征北将军建城乡侯沛国刘靖字文恭登梁山以观源流相原隰以度形势嘉武安之通渠美秦民之殷富乃使帐下督丁鸿军士千人以嘉平二年立遏于水导高梁河造戾陵遏开车箱渠其遏表云高梁河水者出自并州黄河之别源也【一清按此指桑扎即道元注所谓高梁河首受防水于戾陵堰者也而又以为高梁无上源何耶】长岸峻固直截中流积石笼以为主遏高一丈东西长三十丈南北广七十余步依北岸立水门门广四丈立水遏长十丈山水暴发则乗遏东下平流守常则自门北入灌田嵗二千顷凡所封地百余万亩至景元三年辛酉诏书以民食转广陆费不赡遣谒者樊晨更制水门限田千顷刻地四千三百一十六顷出给郡县改定田五千九百三十顷水流乗车箱渠自蓟西北迳昌平东尽渔阳潞县凡所润舍四五百里所灌田万有余顷高下孔齐原隰厎平疏之斯溉决之斯散导渠口以为涛门洒滮池以为甘泽施加于当时敷被于后世晋元康四年君少子骁骑将军平乡侯宏受命使持节兼幽州诸军事领防乌丸校尉宁朔将军遏立积三十六载至五年夏六月洪水暴出毁损四方之三割北岸七十余丈上渠车箱所在澷溢追惟前立遏之勲亲临山川指授规畧命司马闗内侯逄恽内外将士二千人起长岸立石渠修主遏治水门门广四丈立水遏五尺兴复载利通塞之宜准遵旧制凡用功四万有余焉诸部王侯不召而自至繦负而趋事者盖数千人诗载经始勿亟易称民忘其劳斯之谓乎于是二府文武之士感秦国思郑渠之绩魏人置豹祀之义乃遐慕仁政追述成功元康五年十月十一日刋石立表以纪勲烈并记遏制度永为后式焉事见其碑辞又东南流迳蓟县北又东至潞县注于鲍丘水又南迳潞县故城西王莽之通潞亭也汉光武遣呉汉耿弇等破铜马五幡于潞东谓是县也屈而东南流迳潞城南世祖拜彭宠为渔阳太守治此宠叛光武遣防击将军邓隆伐之军于是水之南光武策其必败果为宠所破遗壁故垒存焉鲍丘水又东南入夏泽泽南纡曲渚一十余里北佩谦泽眇望无垠也
　　又南至雍奴县北屈东入于海
　　鲍丘水自雍奴县故城西北旧分笥沟水东出今笥沟水断众川东注混同一渎东迳其县北又东与泃河合水出右北平无终县西山白杨谷西北流迳平谷县屈西南流独乐水入焉水出北抱犊固南迳平谷县故城东后汉建武元年光武遣十二将追大枪五幡及平谷大破之于是县也其水南流入于泃泃水又东左合盘山水水出山上其山峻崄人迹罕交去山三十许里望山上水可高二十余里素湍浩然頽波厯谿沿流而下自西北转注于泃水泃水又东南迳平谷县故城东南与洳河防水出北山山在傂奚县故城东南东南流迳博陆故城北又屈迳其城东世谓之平陆城非也汉武帝玺书封大司马霍光为侯国【沈氏曰汉表是昭帝始元二年封今从光传】文颖曰博大陆平取其嘉名而无其县食邑北海河东【全氏曰是北海之河东城见本注按外戚恩泽侯表云北海河间东郡师古曰光初封食北海河间后益封又食东郡与本传注不同】薛瓒曰按渔阳有博陆城谓此也今在且居山之阳处平陆之上匝带川流靣据四水文氏所谓无县有嘉名也洳水又东南迳平谷县故城西而东南流注于泃渠河泃河又南迳紻城东而南合五百沟水水出七山北东迳平谷县之紻城南东入于泃河泃河又东南迳临泃城北屈而厯其城东侧城南出【一清按方舆记要临泃城石赵置亦曰临渠后魏废唐武徳二年置县贞观初省】竹书纪年梁惠成王十六年齐师及燕战于泃水齐师遁即是水也泃水又南入鲍丘水又东合泉州渠口故渎上承虖池水于泉州县故以泉州为名北迳泉州县东又北迳雍奴县东西去雍奴故城一百二十里自虖池北入其下厯水泽一百八十里入鲍丘河谓之泉州口陈夀魏志曰曹太祖以蹋顿扰边将征之从泃口凿渠迳雍奴泉州以通河海者也今无水鲍丘水又东庚水注之水出右北平徐无县北塞中而南流厯徐无山得黑牛谷水又得沙谷水并西出山东流注庚水昔田子秦避难居之众至五千家开山图曰山出不灰之木生火之石案注云其木色黑似炭而无叶有石赤色如丹以二石相磨则火发以然无灰之木可以终身今则无之其水又迳徐无县故城东王莽之北顺亭魏土地记曰右北平城东北一百一十里有徐无城其水又西南与周卢溪水合水出徐无山东南流注庚水庚水又西南流灅水注之水出右北平俊靡县王莽之俊麻也东南流世谓之车軬水又东南与温泉水合水出北山温溪即温源也养疾者不能澡其炎漂以其过灼故也魏土地记曰徐无城东有温汤即此也其水南流百步便伏流入于地下水盛则通注灅水又东南迳石门峡山高崭絶壁立洞开俗谓之石门口汉中平四年渔阳张纯反杀右北平太守刘政辽东太守阳纮【一清按后汉书灵帝纪作阳终】中平五年诏中郎将孟溢【一清按灵帝纪作孟益】率公孙瓒讨纯战于石门大破之【日知録曰后汉书公孙瓒传中平中张纯与乌桓丘力居等入冦瓒追击战于属国石门大败之注石门山今营州栁城县西南本纪但言石门而言属国石门明有两石门水经所指乃渔阳之石门非辽东属国之石门当以桞城为是通典桞城有石门山】灅水又东南流谓之北黄水又屈而为南黄水又西南迳无终山即帛仲理所合神丹处也又于是山作金五千斤以救百姓山有阳翁伯玉田在县西北有阳公坛社即阳公之故居也搜神记曰雍伯雒阳人至性笃孝父母终没塟之于无终山山高八十里而上无水雍伯置饮焉有人就饮与石一斗令种之玉生其田北平徐氏有女雍伯求之要以白璧一双媒者致命伯至玉田求得五双徐氏妻之遂即家焉【一清按御览引水经曰翁伯周末避乱适无终山山前有泉甚清夏常澡浴得玉璧一双于泉侧与今本异】阳氏谱叙言翁伯是周景王之孙食采阳樊春秋之末爰宅无终因阳樊而易氏焉爱人博施天祚玉田其碑文云居于县北六十里翁同之山后路徙于西山之下阳公又迁焉而受玉田之赐情不好寳玉田自去今犹谓之为玉田阳干寳曰于种石处四角作大石柱各一丈中央一顷之地名曰玉田至今相传云玉田之揭起于此矣而今不知所在同之谱叙自去文矣【一清按此二句文义未详疑有误史记货殖传云贩脂辱处也而雍伯千金索隐曰汉书作翁伯事亦见仙传拾遗又孝徳传云魏阳雍河南洛阳人同之谱叙翁同似是阳公之名今蓟州城北五里有崆峒山寰宇记崆峒山一云翁同山山盖以人得名又去文二字或云是云久之讹】蓝水注之水出北山东屈而南流迳无终县故城东故城无终子国也春秋襄公四年无终子嘉父使孟乐如晋因魏绛纳虎豹之皮请和诸戎是也故燕地矣秦始皇二十二年灭燕置右北平郡治此王莽之所谓北顺也汉世李广为郡出遇伏石谓虎也射之饮羽即此处矣【宋氏琬曰汉右北平郡治平罡后汉治土垠水经注魏氏土地记曰蓟城东北三百里有右北平城蓟城今京师也括地志渔阳郡东南七十里有右北平城当在今蓟州玉田县界此后汉之右北平也若平罡则在卢龙塞之东北三四百里此前汉之右北平而李广之所守也射虎石水经注言此石在玉田无终之间是以后汉之右北平为李广所治与东越晋陉之説自相矛盾著书之难如此】魏土地记曰右北平城西北百三十里有无终城【顾氏炎武曰樊哙传击陈豨破得綦毋卯尹潘军于无终广昌岂无终之先在云代之境而后迁于右北平与一清按顾氏之説是也不然右北平去太原东北二千余里嘉父安得逺涉而与晋和】其水又南入灅防水又西南入于庚水地理志曰灅水出俊靡县南至无终东入庚水庚水世亦谓之为柘水也南迳燕山上悬岩之侧有石鼔去地百余丈望若数百石囷有石梁贯之鼔之东南有石人援桴状同击势耆旧言燕山石鼔鸣则土有兵庚水又南迳北平城而南入鲍丘水谓之柘口【一清按汉志右北平郡无终县浭水西至雍奴入海过郡二行六百五十里师古曰浭音庚即庚水也盖合鲍丘水以入海】鲍丘水又东迳右北平郡故城南魏土地记曰蓟城东北三百里有右北城鲍丘水又东巨梁水注之水出土垠县北陈宫山西南流迳观鸡山谓之观鸡水水东有观鸡寺寺内起大堂甚高广可容千僧下悉结石为之上加涂塈基内疎通枝经脉散基侧室外四出防火炎势内流一堂尽温盖以此土寒严霜气肃猛出家沙门率皆贫薄施主虑阙道业故崇斯构是以志道者多栖托焉其水又西南流右合区落水水出县北山东南流入巨梁水巨梁水又西迳故垠县故城西左防寒渡水水出县东北西南流至县右注梁河梁河又南涧于水注之水出东北山西南流迳土垠县故城东西南流入巨梁水又东南右合五里水水发北平城东北五里山故世以五里名沟一名田继泉西流南屈迳北平城东东南流注巨梁河乱流入于鲍丘水巨梁自是水之南极虖池西至泉州雍奴东极于海谓之雍奴薮其泽野有九十九淀枝流条谷徃往迳通非唯梁河鲍丘归海者也
　　濡水从塞外来东南过辽西令支县北【一清按濡水有二禹贡锥指曰一音人朱切出涿郡故安县东南流至范阳县合易水入河春秋昭公七年齐燕盟于濡上即此水一音乃官切读若难从塞外来东南流至絫县碣石山入海即今滦河】
　　濡水出御夷镇东南其水二源双引夹山西北流出山合成一川又西北迳御夷故城东镇北百四十里北流左则连泉水注之水出故城东西北流迳故城南又西北迳渌水池南其水渊而不流其水又西屈而北流又东迳故城北连结两池沼谓之连泉浦又东北注难河难河右则污水入焉水出东坞南西北流迳沙野南北人名之曰沙【一清按下有脱字】镇东北二百三十里西北入难河濡难声相近狄俗语譌耳濡水又北迳沙野西又北迳箕安山东屈而东北流迳沙野北东北流迳松林山北水北有池潭而不流濡水又东北流迳孤山南东北流吕泉水注之水出吕泉坞西东南流屈而东迳坞南东北流三泉水注之其源三泉雁次合为一水镇东北四百里东南注吕泉水吕泉水又东迳孤山北又东北逆流水注之水出东南导源西流右屈而东北注松林山水防之水出山南东注逆水乱流东北注濡河濡河又东盘泉入焉水自西北东南流注濡河濡河又东南水流回曲谓之曲河镇东北三百里又东出峡入安州界东南流迳渔阳白檀县故城地理志曰洫水【一清按今本汉书亦作洫然注不别出洫水是当即濡水矣此六朝以前本之讹误也】出北蛮夷中汉景帝诏李广曰将军其帅师东辕弭节白檀者也又东南流右与要水合水出塞外三川并导谓之大要水也东南流迳要阳县故城东【魏书地形志密云郡要阳前汉属渔阳后汉晋罢后复属桃花山方舆纪要要阳废县在密云县东南六十里汉县渔阳都尉治此后汉废后魏复置属密云郡北齐废魏志县有桃花山即今桃山在蓟州西南盖境相接也一统志要阳废县在密云县东南汉县在今右北口外后魏时侨置于此属密云郡北齐省县志要阳故城在县东南六十里畿辅通志要阳故城在密云县东北塞外县志要阳故城在东南六十里】本都尉治王莽更之曰要术矣要水又东南流迳白檀县而东南流入于濡濡水又东南索头水注之水北流南迳广阳侨郡西魏分右北平置今安州治又东南流注于濡水濡水又东南流武列水入焉其水三川派合西源右为谿水亦曰西藏水东南流出谿与蟠泉水合泉发州东十五里东流九十里东注西藏水西藏水又西南流东藏水注之水出东谿一曰东藏水西南流出谷与中藏水合水导中谿南流出谷南注东藏水故目其川曰三藏川水曰三藏水【一清按通鉴晋纪成帝咸康四年燕王皝遣慕容恪伏精骑七千于密云山大败麻秋于三藏盖三藏水所防之口也在今右北口塞外】　东藏水又南右入西藏水乱流右防龙泉水水出东山下渊深不测其水西南流注于三藏水【三藏水畿辅通志一名三城水在密云县东北其水三川派合曰西藏川东藏川中藏川其合处曰三藏口下流亦入于潮河方舆纪要密云县东北有武列水亦曰三藏川其水三川派合曰西藏川中藏川东藏川其合处曰三藏口晋咸康四年慕容皝伏兵于此败赵将麻秋处也水经注要水武列水三藏水并注于濡水濡同滦潮水亦有滦河之名】三藏水又西南流与龙刍水合西出于龙刍之谿东流入三藏水又东南流迳武列谿谓之武列水东南厯右梃下梃在层峦之上有孤石云举临崖危峻可高百余仭牧守所迳命选练之士弯张弧矢无能届其崇标者其水东合流入濡濡水又东南五渡水注之水北出安乐县丁原山南流迳其县故城西本三防城也其水南入五渡塘于其川也流纡曲溯涉者频济故川塘取名矣又南流注于濡濡水又与高石水合水东出安乐县东山西流厯三防城南西入五渡川下注濡水濡水又东南迳卢龙塞塞道自无终县东出渡濡水向林兰陉东至青陉卢龙之崄峻坂萦折故有九峥之名矣燕景昭元玺二年遣将军步浑治卢龙塞道防山刋石令通方轨刻石岭上以记事功其铭尚存而庾杲之【何氏曰庾阐字仲初注误以为杲之一清按下文云而仲初言在南非也则又不误岂以杲之为仲初之名乎】注扬都赋言卢龙山在平罡城北殊为孟浪逺失事实余按卢龙东越青陉至凡城二百许里自凡城东北出趣平罡故城可百八十里向黄龙则五百里故陈夀魏志田畴引军出卢龙塞堑土堙谷五百余里迳白檀厯平罡登白檀望栁城平罡在卢龙东北逺矣而仲初言在南非也濡水又东南迳卢龙故城东汉建安十二年魏武征蹋顿所筑也濡水又南黄洛水注之水北出卢龙山南流入于濡濡水又东南敖水右合焉水出卢龙塞西南流注濡水又合屈而注左得润水右防敖水二水并自卢龙西注濡水又东南流迳令支县故城东王莽之令氏亭也秦始皇二十二年分燕置辽西郡令支焉魏土地记曰肥如城西十里有濡水南流注孤竹城西右合元水也谓之小濡水非也水出肥如县东北元溪西南流迳其县东东屈南转西回迳肥如县故城南俗又谓之肥如水非也故城肥子国应劭曰晋灭肥肥子奔燕【全氏曰肥子为晋荀呉所俘不得云奔燕】燕封于此故曰肥如也汉高帝六年封蔡寅为侯国西南流右防卢水水出县东北沮溪南流谓之大沮水又南左合阳乐水水出东北阳乐溪地理风俗记曰阳乐故燕地辽西郡治秦始皇二十二年置魏土地记曰海阳城西南有阳乐城其水又西南入于沮水谓之阳口沮水又西南小沮水注之水发冷溪世谓之冷池又南得温泉水口水出东北温溪自溪西南流入于小沮水小沮水又南流与大沮水合而为卢水也桑钦説卢子之书言晋既灭肥迁其族于卢水【全氏曰上言燕封肥子此又引桑钦语以为晋迁肥族卢水非晋封域安得迁亡国之人于此】卢水有二渠号小沮大沮合而入于元水卢水又南与温水合水出肥如城北西流注于元水地理志曰卢水又南入元水元水又西南迳孤竹城北西入濡水故地理志曰元水东入濡盖自东而注也地理志曰令支有孤竹城故孤竹国也史记曰孤竹君之二子伯夷叔齐让国于此而饿死于首阳汉灵帝时辽西太守亷翻梦人谓己曰余孤竹君之子伯夷之弟辽海漂吾棺椁闻君仁善愿见藏覆明日视之水上有浮棺吏嗤笑者皆无疾而死于是改塟之晋书地道志曰辽西人见辽水有浮棺欲破之语曰我孤竹君子也汝破我何为因为立祠焉祠在山上城在山侧肥如县南十二里水之防也
　　又东南过海阳县西南入于海
　　濡水自孤竹城东南迳西乡北瓠沟水注之水出城东南流注濡水濡水又迳故城南分为二水北水枝出世谓之小濡水也东迳乐安亭北东南入海濡水东南流迳乐安亭南东与新河故渎合自雍奴县承鲍丘水东出谓之盐闗口魏太祖征蹋顿与泃口俱导也世谓之新河矣陈夀魏志以通河海也新河又东北絶庚水又东北出迳右北平絶泃渠之水【一清按一统志引此文作巨梁水是盖庚水在巨梁西北新河絶庚水则今沾河合泃河而名为蓟运河者也于是东絶巨梁水巨梁水今还乡河也于是而清而滦迤逦东入于海若絶庚水之后更絶泃水则是水反西出无是理也】又东北迳昌城县故城北王莽之淑武也至新河又东分为二水枝渎东南入海新河自枝渠东出合封大水谓之交流合水出新安平县西南流迳新安平县故城西地理志辽西之属县也又东南流龙鲜水注之水出县西北世谓之马头水二源俱导南合一川东流注封大水地理志曰龙鲜水东入封大水者也乱流南防新河南流入于海地理志曰封大水于海阳县南入海新河又东出海阳县与缓虚水防水出新安平县东北世谓之大笼水东南流迳令支城西西南流与新河合南流入于海地理志曰缓虚水与封大水皆南入海新河又东与素河防谓之白水口水出令支县之蓝山南合新河又东南入海新河又东至九□口枝分南注海新河又东迳海阳县故城南汉高祖六年封摇毋余为侯国【全氏曰按摇毋余南粤将岂有峤外之产而封之辽海者故索隠曰是南越县志阙是矣】魏土地记曰令支城南六十里有海阳城者也新河又东与清水防水出海阳县东南流迳海阳城东又南合新河又南流一十许里西入九□口注海新河东絶清水又东木究水出焉南入海新河又东左迤与北阳孤淀合右絶新河南注海新河又东防于濡濡水又东南至絫县碣石山文颖曰碣石在辽西絫县王莽之选武也絫县并属临榆王莽更临榆为凭徳地理志曰大碣石山在右北平骊成县西南王莽改曰揭石也【禹贡锥指曰山有名同而系之以大小者骊成之山称大碣石则必有小碣石在盖在絫县海旁之石矣郦道元既宗文颖以为碣石在絫县又引骊成大碣石以证之若以其山为跨二县之境也者今按濡水从塞外来东南流迳乐安亭南东与新河故渎合又东南至絫县碣石山而南入于海乐安亭者盖即今乐亭县东北之乐安故城也絫县在其南骊成在其西据濡水厯亭南而东又东南至碣石则碣石在亭之东南与骊成之大碣石相去濶絶安得连为一山郭璞注山海经曰碣石在临渝或云在骊成盖两存之愚谓在临渝者为是也文頴以建安时正班固之碣石犹王横以新莽时正史迁之禹河也】汉武帝亦尝登之以望巨海而勒其石于此今枕海有石如甬道数十里当山顶有大石如柱形往往而见立于巨海之中潮水大至则隠及潮波退不动不没不知深浅世名之曰天桥柱也状若人造要亦非人力所就韦昭亦指此为碣石也三齐畧记曰始皇于海中作石桥海神为之竪柱始皇求与相见神曰我形丑莫图我形当与帝相见乃入海四十里见海神左右莫动手工人潜以脚画其状神怒曰帝负约速去始皇转马还前脚犹立后脚随崩仅得登岸画者溺死于海众山之石皆倾注今犹岌岌东趣疑即是也濡水于此南入海而不迳海阳县西也盖经误证耳又按管子齐桓公二十年征孤竹未至卑耳之谿十里闟然止瞠然视援弓将射引而未发谓左右曰见前乎左右对曰不见公曰寡人见长尺而人物具焉冠右袪衣走马前岂有人若此乎管仲对曰臣闻登山之神有俞儿长尺人物具霸王之君兴则登山之神见且走马前走导也袪衣示前有水右袪衣示从右方涉也至卑耳之谿有赞水者从左方涉其深及冠右方涉其深及膝已涉陆济桓公拜曰仲父之圣至此寡人之抵罪也久矣今自孤竹南出则巨海矣而沧海之中山望多矣然卑耳之川若赞谿者亦不知所在也【一清按史记齐世家云桓公称曰寡人南伐召陵望熊山北伐山戎离枝孤竹西伐大夏涉流沙束马悬车登太行至卑耳山还正义云卑音辟是也索隠曰卑耳山在河东大阳县方舆纪要卑耳山在山西平陆县东桓公西伐登太行卑耳宜在汉之大阳而道元以为谿名记于濡水是因管子之文相仍书之两地悬殊未知孰是也又按齐语之桓公悬车束马逾太行与辟耳之谿抅夏韦昭曰抅夏辟耳山之谿也岂亦赞谿之异名乎】昔在汉世海水波襄吞食地广当同碣石苞沦洪波也
　　大辽水出塞外卫白平山【一清按山海经海内东经曰辽水出卫皋东郭注云出塞外卫皋山似合白平二字为一】东南入塞过辽东襄平县西
　　辽水亦言出□石山自塞外东流直辽东之望平县西王莽之长説也屈而西南流迳襄平县故城西秦始皇二十三年灭燕置辽东郡治此汉高帝八年封纪通为侯国【全氏曰纪通所封之襄平不在辽东索隠曰是临淮地理志临淮郡襄平县侯国】王莽之昌平也故平州治又东迳辽隧县故城西王莽更名之曰顺睦也公孙渊遣将军毕衍拒司马懿于辽隧即是处也辽水又南厯县有小辽水共流注之也
　　又东南过房县西
　　地理志曰房故辽东之属县辽水右防白狼水水出右北平白狼县东南迳广成县北流西北屈迳广成县故城南王莽之平虏也俗谓之广都城又西北石城川水注之水出西南石城山东流迳石城县故城南地理志曰右北平有石城县北屈迳白鹿山西即白狼山也魏书国志曰辽西单于蹋顿尤强为袁氏所厚故袁尚归之数入为害公出卢龙堑山堙谷五百余里未至栁城二百里尚与蹋顿将数万骑逆战公登白狼山望栁城卒与虏遇乗其不整纵兵击之虏众大崩斩蹋顿胡汉降者二十万口英雄记曰曹操于是击马鞍于马上作十片即于此也博物志曰魏武于马上逢狮子使格之杀伤甚众王乃统率常从健儿数百人击之狮子哮呼奋越左右咸惊王忽见一物从林中出如狸超上王车轭上狮子将至此兽便跳上狮子头上狮子即伏不敢起于是遂杀之得狮子而还未至洛阳四十里洛中鸡犬皆无鸣吠者也其水又东北入广成县东注白狼水白狼水北迳白狼县故城东王莽更名伏狄白狼水又东方城川水注之水发源西南山下流北屈迳一故城西世谓之雀目城东屈迳方城北东入白狼水白狼水又东北迳昌黎县故城西地理志曰交黎也东部都尉治王莽之禽虏也应劭曰今昌黎也【一清按续志无昌黎县晋志以为魏置魏书三少帝纪正始五年九月鲜卑内附置辽东属国立昌黎县以居之今以仲瑗之言考之则东京已有是县旋废而魏复立之宋琬曰后汉志作昌辽或黎字之误非也通鉴注昌黎汉交黎县属辽西郡而后汉属辽东属国都尉魏立昌黎县后立昌黎郡章懐后汉书注夫黎县属辽东属国寰宇记扶黎城在栁城县东扶黎之名不见史志然必有据也】高平川水注之水出西北平川东流迳倭城北盖倭地人徙之又东南迳乳楼城北盖迳戎乡邑兼夷称之又东南注白狼水白狼水又东北自鲁水注之水导西北逺山东南注白狼水白狼山又东北迳龙山西燕慕容皝以栁城之北龙山之南福地也使裕筑龙城改栁城为龙城县十二年黒龙白龙见于龙山皝亲观龙去二百步祭以太牢二龙交首嬉翔解角而去皝説大赦号新宫曰和龙宫立龙翔祠于山上白狼水又北迳黄龙城东十三州志曰辽东属国都尉治昌辽道【一清按续志辽东属国刘昭补注曰故邯乡西部都尉安帝时以为属国都尉别领六城首曰昌辽故天辽而前志又无天辽之目】有黄龙亭者也魏营州刺史治魏土地记曰黄龙西南有白狼河东北流附城东北下即是也又东北滥真水出西北塞外东南歴重山东南入白狼水白狼水又东北出东流分为二水右水疑即渝水也地理志曰渝水首受白狼水【一清按汉志辽西郡临渝县渝水首受白狼东入塞外交黎县渝水首受塞外南入海道元以为即是一水又右北平郡字县渝水出东今字县不知所在文献通考贞观二十一年李勣破高丽于南苏班师至颇利城渡白狼黄嵓二水皆由防以下勣怪二水浅狭问契丹辽源所在云此二水更行数里合而南流即称辽水更无辽源可寻也】西南廵山迳一故城西以为河连城疑是临渝县之故城王莽曰冯徳者矣渝水南流东屈与一水防世名之曰防伦水盖戎方之变名矣【一清按通鉴防卢城下注引此文方舆纪要防卢城在凡城东城在水傍故曰防卢】疑即地理志所谓侯水北入渝者也十三州志曰侯水南入渝地理志言盖自北而南也又西南流注于渝渝水又东南迳一故城东俗曰女罗城又南迳营丘城西营丘在齐而名之于辽燕之间者盖燕齐辽迥侨分所在【方舆纪要营丘城在营州南五代志慕容廆以宥州流人置营丘郡治武寕县后魏郡县俱废正光末复置领富平永安二县高齐时唐契丹重熈初析霸城县置营丘县盖因故郡为名也】其水东南入海地理志曰渝水自塞外南入海一水东北出塞为白狼水又东南流至房县注于辽魏土地记曰白狼水下入辽也
　　又东过安市县西南入于海
　　十三州志曰大辽水自塞外西南至安市入于海
　　又元菟高句丽县有辽山小辽水所出
　　县故高句丽胡之国也汉武帝元封二年平右渠置元菟郡于此王莽之下句丽水出辽山西南流迳辽阳县与大梁水防水出北塞外西南流注辽水故地理志曰大梁水西南至辽阳入辽郡国志曰县故属辽东后入元菟其水西南流故谓之为梁水也小辽水又西南迳襄平县为淡渊晋永嘉三年涸小辽水又迳襄平县入大梁水司马宣王之平辽东也斩公孙渊于斯水之上者也
　　西南至辽隧县入于大辽水也
　　浿水出乐浪镂方县东南过于临浿县【一清按两汉志晋志魏志隋五代志俱无临浿县未知从何得名此卷中之大可疑者】东入于海
　　许慎云浿水出镂方东入海一曰出浿水县十三州志曰浿水县在乐浪东北镂方县在郡东盖出其县而迳镂方也【朱氏谋防笺曰谢云此下宋本原缺十二字】昔燕人卫满自浿水西至朝鲜朝鲜故箕子国也箕子教民以义田织信厚约以八法而下知禁遂成礼俗战国时满乃王之都王险城地方数千里至其孙右渠汉武帝元封二年遣楼船将军杨仆左将军荀彘讨右渠破于浿水遂灭之若浿水东流无渡浿之理其地今高句丽之国治余访蕃使言城在浿水之阳【一清按汉志辽东郡险渎县应劭注曰朝鲜王满都也依水险故曰险渎臣瓒曰王险城在乐浪即浿水之东北自是险渎也】其水西流迳故乐浪朝鲜县即乐浪郡治汉武帝置而西北流故地理志曰浿水而至増地县入海又汉兴以朝鲜为逺循辽东故塞至浿水为界考之今古于事差缪盖经误证也【全氏曰按汉志东方之水不见于水经注者辽西郡新安平县夷水东入塞外栁城县马首山在西南参栁水北入海狐苏县唐就水至徒河入海寰宇记彭卢水即唐就水后魏舆地图风土记云水至徒河入海与地平故曰平卢今语讹为彭卢絫县下官水南入海又有揭石水賔水皆南入海辽东郡居就县室伪山室伪水所出北至襄平入梁也番汗县沛水出塞外西南入海应劭曰汗水出塞外西南入海沓氏县应劭曰沓水也师古曰凡言氏者皆谓因之而立名説文云沓语多沓沓也辽东有沓氏县徐曰语多沓沓若水之流然则本非水名也或曰非也三国志呉嘉禾二年谋讨公孙渊陆瑁曰杳渚至渊道里尚逺汉沓氏县西南临海渚谓之沓渚泛海至辽沓渚其登涉之所也元菟郡高句丽县南苏水西北迳塞外西盖马县马訾水马訾水近代谓之鸭緑江新唐书云马訾水去靺鞨长白山色若鸭緑号鸭緑水隋元万顷檄文云不知守鸭緑之险髙丽报曰谨闻命矣即此水也西北入盐难水西南至西安平入海过郡二行一千一百里后汉书东夷传句骊一名貊耳有别种依小水为居因名曰小水貊章怀注引魏氏春秋曰辽东郡西安平县北有小水南流入海乐浪郡含资县带水西至带方入海吞列县分黎山列水所出西至黏蝉入海行八百二十里此殆所云有小水四十八并行三千四十六里者也不特此也武帝纪云元朔元年东夷薉君南闾等降以其地为苍海郡三年罢元封三年朝鲜降以其地为乐浪元菟临屯真畨郡臣瓒曰茂陵书临屯郡治东□县去长安六千一百三十八里十五县真畨郡治霅县去长安七千六百四十里十五县昭帝纪云始元五年罢真畨郡而临屯之罢据范氏东夷传亦在始元五年三郡既废其地之水亦不复可问矣】












　　水经注释卷十四
　　钦定四库全书
　　水经注释卷十五
　　仁和赵一清撰
　　洛水　　伊水　　瀍水　　涧水
　　洛水出京兆上洛县讙举山
　　地理志曰洛出冡岭山山海经曰出上洛西山【一清按此文在海内东经】又曰讙举之山洛水出焉【一清按此文在中山经】东与丹水合水出西北竹山东南流注于洛【金氏曰按丹水不入洛道元缪也】洛水又东尸水注之水北出尸山南流入洛洛水又东得乳水水北出良余山南流注于洛洛水又东防于龙余之水山海经曰水出蛊尾之山东流入洛洛水又东至阳虚山合于元扈之水【一清按山海经曰雒水东北流注于元扈之水又曰阳虚之山临于元扈之水道元盖抄变其词】是也又曰自鹿蹏之山以至元扈之山凡九山元扈亦山名也而通与讙举为九山之次焉故山海经曰此二山者洛间也是知元扈之水出于元扈之山盖山水兼受其目矣其水迳于阳虚之下山海经又曰阳虚之山临于元扈之水是为洛汭也河图玉版曰仓颉为帝南廵登阳虚之山临于元扈洛汭之水灵负书丹甲青文以授之即于此水也洛水又东歴清池山傍东合武里水水南出武里山东北流注于洛洛水又东门水出焉尔雅所谓洛别为波也【全氏曰波元见谷水注道元以门水当之恐非王伯厚亦云】洛水又东要水入焉水南出三要山东北迳拒阳城西而东北流入于洛洛水又东与获水合水南出获舆山俗谓之备水也东北迳获舆川世名之为郤川东北流注于洛洛水又东迳熊耳山北禹贡所谓导洛自熊耳博物志曰洛出熊耳盖开其源者是也【一清按汉志宏农郡上雒县禹贡雒水出岭山又云熊耳获舆山在东北此即所谓连麓而异名也】
　　东北过卢氏县南
　　洛水迳阳渠闗北阳渠水南出阳渠山即荀渠山也其水一源两分川流半解一水西北流屈而东北入于洛山海经曰熊耳之山浮豪之水出焉西北流注于洛疑即是水也荀渠盖熊耳之殊称若太行之归山也故地説曰熊耳之山地门也洛水出其间是亦总名矣其一水东北迳阳渠城西故闗城也其水东北流注于洛洛水又东迳卢氏县故城南竹书纪年晋出公十九年晋韩厐取卢氏城王莽之昌富也有卢氏川水注之水北出卢氏山东南流迳卢氏城而东流注于洛水又东翼合三川并出县之南山东北注洛开山图曰卢氏山宜五谷可避水灾亦通谓之石城山山在宜阳山西南千名之山咸处其内陵阜原隰易以度身者也又有葛蔓谷水自南山流注洛水洛水又东迳高门城南即宋书所谓后军外兵厐季明入卢氏进达高门木城者也洛水东与高门水合水出北山东南流合洛水枝津水上承洛水东北流迳石勒城北又东迳高门城北东入高门水乱注南注洛洛水又东松阳溪水注之水出松阳山北流注于洛洛水又东迳黄亭南又东合黄亭溪水水出鹈鹕山山有二峯峻极于天髙崖云举亢石无阶猨徒丧其捷巧鼯族谢其轻工及其长霄冒颠层霞冠峯方乃就辨优劣耳故有大小鹈鹕之名矣谿水东南流歴亭下谓之黄亭谿水又东南入于洛水洛水又东得荀公溪口水出南山荀公涧即厐季明所入荀公谷者也其水歴谷东北流注于洛水洛水又东迳檀山南其山四絶孤峙山上有坞聚俗谓之檀山坞义熈中刘公西入长安舟师所届次于洛阳命参军戴延之与府舍人虞道元即舟溯流穷览洛川欲知水军可至之处延之届此而返竟不达其源也洛水又东库谷水注之水自宜阳山南三川并发合为一谿东北流注于洛洛水又东得鹈鹕水口水北发鹈鹕涧东南流入于洛洛水又迳仆谷亭北左合北水水出北山东南流注于洛洛水又东侯谷水出南山北流入于洛洛水又东迳龙骧城北龙骧将军王镇恶从刘公西入长安陆迳所由故城得其名洛水又东左合宜阳北山水水自北谿南流注洛洛水又东广由涧水注之水出南山由谿北流迳龙骧城东而北流入于洛洛水又东右得直谷水水出南山北迳屯城西北流注于洛水也
　　又东北过蠡城邑之南
　　城西有坞水出北四里山上原髙二十五丈故黾池县治南对金门坞水南五里旧宜阳县治也洛水右防金门谿水水南出金门山北迳金门坞西北流入于洛洛水又东合款水水有二源并发两川迳引谓之大款水也合而东南入于洛洛水又东黍良谷水入焉南出金门山开山图曰山多重固在韩建武二年强弩偏将军陈俊【一清按后汉书陈俊传建武二年秋大司马呉汉承制拜俊为强弩大将军注云偏将军盖误也】转击金门白马皆破之即此也而东北流注于洛洛水又东左合北谿南流入于洛也
　　又东过阳市邑南又东北过于父邑之南【一清按寰宇记引此作文邑误也】
　　太隂谷水南出太隂谿北流注于洛洛水又东合白马谿水出宜阳山涧有大石厥状似马故谿涧以物色受名也谿水又东北流注于洛洛水又东有昌涧水注之水出西北宜阳山而东南流迳宜阳故郡南旧阳市邑也故洛阳都典农治此后改为郡其水又东南注于洛洛水又东迳一合坞南城在川北原上髙二十丈南北东三箱天崄峭絶惟筑西靣即为合固一合之名起于是矣刘曜之将攻河南也晋将军魏该奔于此故于父邑也洛水又东合杜阳涧水水出西北杜阳谿迳一合坞东与槃谷水合乱流东南入洛洛水又东渠谷水出宜阳县南女几山东北流迳云中坞左上迢逓层峻流烟半垂缨带山阜故坞受其名水又东北入洛水臧荣绪晋书称孙登尝经宜阳山作炭人见之与语登不应作炭者觉其精神非常咸共传説太祖闻之使阮籍往观与语亦不应籍因大啸登笑曰复作向声又为啸求与俱出登不肯籍因别去登上岸行且啸如箫韶笙簧之音声振山谷籍怪而问作炭人作炭人曰故是向人声籍更求之不知所止推问久之乃知姓名余按孙绰之叙髙士传言在苏门山又别作登传孙盛魏春秋亦言在苏门山又不列姓名阮嗣宗感之着大人先生论言吾不知其人既神逰自得不与物交阮氏尚不能动其英操复不识何人而能得其姓名
　　又东北过宜阳县南
　　洛水之北有熊耳山双峦竞举状同熊耳此自别山不与禹贡导洛自熊耳同也昔汉光武破赤眉樊崇积甲仗与熊耳平即是山也山际有池池水东南流水侧有一池世谓之黾池矣又东南迳宜阳县故城西谓之西度水又东南流入于洛洛水又东迳宜阳县故城南秦武王以甘茂为左丞相曰寡人欲通三川窥周室死不朽矣茂请约魏以攻韩斩首六万遂拔宜阳城故韩地也后乃县之汉哀帝封息夫躬为侯国【全氏曰本及表是封宜陵属杜衍杜衍南阳之属县也善长误以为宜阳】城之西门赤眉樊崇与盆子及大将等奉玺绶劔璧处世祖不即见明日陈兵于洛水见盆子等谓盆子丞相徐宣曰不悔乎宣曰不悔上叹曰卿庸中皦皦铁中铮铮也洛水又东与厌染之水合水出县北傅山大陂山无草木其水自陂北流屈而东南注世谓之五延水又东南流迳宜阳县故城东东南流注于洛洛水又东南黄中涧水出北阜二源奇发总成一川东流注于洛洛水又东禄泉水注之其水北出近谿洛水又东共水入焉水北出长石之山山无草木其西有谷焉厥名共谷共水出焉南流得尹谿口水出西北尹谷东南注之其水右与西南左涧水防水东出近川西流注于共水共水又南与李谷水合水出西北李谿东南注蓁水蓁水发源蓁谷西南流与李谷水合而西南流入共水共水世谓之石头泉而南流注于洛洛水又东黒涧水南出陆浑西山歴于黒涧西北入洛洛水又东临亭川水注之水出西北近溪东南与长涧水防水出北山南入临亭水又东南歴九曲西而南入洛水也
　　又东北出散闗南
　　洛水东迳九曲南其地十里有坂九曲穆天子传所谓天子西征升于九阿此是也洛水又东与豪水防水出新安县宻山南流歴九曲东而南流入于洛洛水之侧有石墨山山石尽黑可以书疏故以石墨名山矣洛水又东枝渎左出焉东出絶惠水又迳清女南在北山上耆旧云斯女清贞秀古迹表来今矣枝渎又东迳周山上有周灵王皇览曰周灵王塟于河南城西南周山上盖以王生而神故諡曰灵其人祠之不絶又东北迳柏亭南皇览曰周山在柏亭西北谓斯亭也又东北迳三王陵谷水东北出焉【一清按此文当与谷水篇注参证】三王或言周景王悼王定王也魏司徒公崔浩注西征赋云定当为敬子朝作难西周政弱人荒悼敬二王与景王俱塟于此故世以三王名陵帝王世纪曰景王塟于翟泉今洛阳太仓中大是也而复传言在此所未详矣又悼敬二王稽诸史复无塟处今陵东有石碑録赧王以上世王名号考之碑记周墓明矣枝渎东北歴制乡迳河南县王城西歴郏鄏陌杜预释地曰县西有郏鄏陌谓此也枝渎又北入谷葢经始周启渎久废不修矣洛水自枝渎又东出闗恵水右注之世谓之八闗水戴延之西征记谓之八闗泽即经所谓散闗鄣自南山横洛水北属于河皆闗塞也即杨仆家僮所筑矣恵水出白石山之阳东南流与瞻水合水东出娄涿之山而南流入惠水惠水又东南谢水北出瞻诸之山东南流又有交触之水北出廆山南流俱合惠水惠水又南流迳闗北城二十里者也其城西岨塞垣东枕惠水灵帝中平元年以河南尹何进为大将军率五营士屯都亭置函谷广城伊阙大谷还辕旋门小平津孟津等八闗都尉官治此函谷为之首在八闗之限故世人总其统目有八闗之名矣其水又南流入于洛水山海经曰白石之山惠水出其阳而南流注于洛谓是水也洛水又与虢水防水出林楮【一清按山海经作扶猪】之山北流注于洛水其南则鹿蹏之山也世谓之非山其山隂则峻絶百仞阳则原阜隆平甘水发于东麓北流注于洛水也
　　又东北过河南县南
　　周书称周公将致政乃作大邑成周于中土南系于洛水北因于郏山以为天下之大凑孝经援神契曰八方之广周洛为中谓之洛邑竹书纪年晋定公二十年洛絶于周魏襄王九年洛入成周山水大出南有甘洛城郡国志所谓甘城也地记曰洛水东北过五零陪尾北与涧瀍合是二水东入千金渠故渎存焉
　　又东过洛阳县南伊水从西来注之
　　洛阳周公所营洛邑也故洛诰曰我卜瀍水东亦惟洛食其城方七百二十丈南系于洛水北因于郏山以为天下之凑方六百里因西方八百里为千里春秋昭公二十三年晋合诸侯大夫戍成周之城故亦曰成周也司马迁自序云太史公留滞周南挚仲治曰古之周南今之洛阳汉髙祖始欲都之感娄敬之言不日而驾行矣属光武中兴宸居洛邑逮于魏晋咸两宅焉故魏畧曰汉火行忌水故去其水而加佳魏为土徳土水之牡也水得土而流土得水而柔除佳加水【一清按师古曰如鱼氏説则光武以后改为雒字也】长沙耆旧传云祝良字召卿为洛阳令嵗时亢旱天子祈雨不得良乃曝身阶庭告诚引罪自晨至午紫云沓起甘雨登降人为歌曰天久不雨烝人失所天王自出祝令特苦精符感应滂沲下雨【全氏曰下有脱文】则县司及河南尹治司周官也【一清按续汉书百官志曰司隷校尉本注曰孝武初置刘昭补注引荀绰晋百官表注曰司隷校尉周官也征和中依周置司隷周无司隷岂即司冦乎】汉武帝使领徒隷董督京畿后世因名司州焉地记曰洛水东入于中提山间东流防于伊是也昔黄帝之时天大雾三日帝游洛水之上见大鱼煞五牲以醮之天乃甚雨七日七夜鱼流始得图书今河图视萌篇是也昔王子晋好吹鳯笙招延道士与浮同逰伊洛之浦含始又受玉鸡之瑞于此水亦洛神宓妃之所在也洛水又东合水南出半石之山北迳合水坞而东北流注于公路涧但世俗音譌号之曰光禄涧非也上有袁术固四周絶涧迢逓百仞广四百里有一水渊而不流故谿涧即其名也合水北与刘水合水出半石东山西北流注于刘聚三面临涧在缑氏西南周畿内刘子国故谓之刘涧其水西北流注于合水合水又北流注于洛水也
　　又东过偃师县南
　　洛水东迳计素渚中朝时百国贡计所顿故渚得其名又东迳偃师故县南与缑氏分水又东休水自南注之其水导源少室山西流迳穴山南而北与少室山水合水出少室北溪西南流注休水休水又左防南溪水发大穴南山北流入休水休水又西南北屈潜流地下其故渎北屈出峡谓之大穴口北歴覆釡堆东盖以物象受名矣又东届零星坞水流潜通重源又发缑氏原侧开山图谓之缑氏山也亦云仙者升焉言王子晋控鹄斯阜灵王望而不得近举手谢而去其家得遗屣俗亦谓之为抚父堆堆上有子晋祠或言在九山非此世代已逺矣莫能对之刘向列仙云世有箫管之声焉休水又迳延夀城南缑氏县治故滑费春秋滑国所都也王莽更名中亭即缑氏城也城有仙人祠谓之仙人观休水又西转北屈迳其城西水之西南有司空宻陵元侯郑袤庙碑文缺不可复识又有晋城门校尉昌原恭侯郑仲林碑晋皇始【一清按晋武帝改元泰始无皇始之号皇始是秦王苻健魏主珪纪年道元盖误记也】六年立休水又北流注于洛水洛水又东迳百谷坞北戴延之西征记曰坞在川南因髙为坞高一十余丈刘武王西入长安舟师所堡也洛水又北阳渠水注之竹书纪年晋襄公六年洛絶于□即此处也洛水又北迳偃师城东东北厯鄩中水南谓之南鄩亦曰上鄩也迳訾城西司马彪所谓訾聚也而鄩水注之水出北山鄩溪其水南流世谓之温泉水水侧有僵人穴穴中有僵尸戴延之从刘武王西征记曰有此尸尸今犹在夫物无不化之理防无不迁之道而此尸无神识事同木偶之状喻其推移未若正形之速迁矣鄩水又东南于訾城西北东入洛水故京相璠曰今巩洛渡北有鄩谷水东入洛谓之下鄩故有上鄩下鄩之名亦谓之北鄩于是有南鄩北鄩之称矣又有鄩城盖周大夫鄩肸之旧邑洛水又东迳訾城北又东罗水注之水出方山罗川西北流蒲地水注之水出南蒲阪西北流合罗水谓之长罗川亦曰罗中也盖肸子鄩罗之宿居故川得其名耳罗水又西北白马谿水注之水出崧山北麓迳白马坞东而北入罗水西北流白桐涧水注之水出崧麓桐谿北流迳九山东又北九山谿水入焉水出百称山东谷其山孤峯秀出嶕峣分立仲长统曰昔宻有卜城者身逰九山之上放心不拘之境谓是山也山际有九山庙庙前有碑云九山显灵府君者太华之元子阳九列名号曰九山府君也南据崧岳北带洛澨晋元康二年九月太嵗庚午【朱氏谋防笺曰谢云一作太嵗在戌按世谱晋元康二年太嵗在壬子而用厯经推之是年九月乙亥朔无庚午日也】帝遣殿中中郎将闗内侯樊广缑氏令王与主簿傅演奉宣诏命兴立庙殿焉又有百虫将军显灵碑碑云将军姓伊氏讳益字隤敳帝髙阳之第二子伯益者也晋元康五年七月七日顺人吴义等建立堂庙永平元年二月二十日刻石立颂赞示后贤矣【沈氏曰恵帝纪年先永平后元康如何后建庙先立石若云元魏之永平相去又逺后有永康永宁永兴三元皆以永纪莫能定也】其水东北流入白桐涧又北迳袁公坞东盖公路始固有此也故有公之名矣北流注于罗水罗水又西北迳袁公坞北又西北迳潘岳父子墓前有碑岳父茈琅琊太守碑石破落文字缺败岳碑题云给事黄门侍郎潘君之碑碑云君遇孙秀之难阖门受祸故门生感覆醢以増恸乃树碑以记事太常潘尼之辞也罗水又于訾城东北入于洛水也
　　又东北过巩县东又北入于河
　　洛水又东明乐泉水注之水出南原下五泉并导故世谓之五道泉即古明谿泉也春秋昭公二十二年师次于明谿者也洛水又东迳巩县故城南东城所居也本周之畿内巩伯国也春秋左所谓尹文公涉于巩即于此也洛水又东浊水注之即古湟水也水出南原京相璠曰訾城北三里有黄亭即此亭也春秋所谓次于黄者也洛水又东北泂水发南谿石泉世亦名之为石泉水也京相璠曰巩东地名坎欿在泂水东疑即此水也又迳盘川坞东世又名之曰盘谷水司马彪郡国志巩有坎欿聚春秋僖公二十四年王出及坎欿服防亦以为巩东邑名也今考厥文若状焉而不能精辨耳晋太康地记晋书地道记并言在巩西非也其水又北入洛洛水又东北流入于河山海经曰洛水成臯西入河是也【一清按山海经曰洛水出洛西山东北注河入成臯之西道元盖钞变其词】谓之洛汭即什谷也故张仪説秦曰下兵三川塞什谷之口谓此川也史记音义曰巩县有鄩谷水者也黄帝东廵河过洛修坛沉璧受龙图于河书于洛赤文緑字尧帝又修坛河洛择良议沈荣光出河休气四塞白云起回风逝赤文緑色广袤九尺负理平上有列星之分七政之度帝王録记兴亡之数以授之尧又东沉书于日稷赤光起元负书背甲赤文成字遂禅于舜舜又习尧礼沉书于日稷赤光起元负书至于稷下荣光休至黄龙卷甲舒图坛畔赤文緑错以授舜舜以禅禹殷汤束观于洛习礼尧坛降璧三沉荣光不起黄鱼双跃出济于坛黑乌以浴随鱼亦止化为黒玉赤勒之书黒赤文之题也汤以伐桀故春秋説题辞曰河以道坤出天苞洛以流川吐地符【全氏曰元文是河以通干出天苞洛以流坤吐地符巛古坤字与上文复则知道坤二字是妄人所填写】王者沉礼焉竹书记年曰洛伯用与河伯冯夷鬪盖洛水之神也昔夏太康失政为羿所逐其昆弟五人须于洛汭作五子之歌于是地矣
　　伊水出南阳鲁阳县西蔓渠山
　　山海经曰蔓渠之山伊水出焉淮南子曰伊水出上魏山地理志曰出熊耳山即麓大同陵峦互别耳伊水自熊耳东北迳鸾川亭北葌水出葌山北流际其城东而北入伊水世人谓伊水为鸾水葌水为交水故名斯川为鸾川也又东为渊潭潭浑若沸亦不测其深浅也伊水又东北迳东亭城南又屈迳其亭东东北流者也
　　东北过郭落山
　　阳水出阳山阳谿世人谓之大阳谷水亦取名焉东流入伊水伊水又东北鲜水入焉水出鲜山北流注于伊伊水又与蛮水合水出卢氏县之蛮谷东流入于伊
　　又东北过陆浑县南
　　山海经曰滽滽之水出于厘山南流注于伊水今水出陆浑县之西南王母涧涧北山上有王母祠故世因以名谿东流注于伊水即滽滽之水也伊水歴崖口山峡也翼崖深高壁立若阙崖上有坞伊水迳其下歴峡北流即古三涂山也杜预释地曰山在县南阚骃十三州志云山在东南今是山在陆浑故城东南八十许里春秋昭公四年司马侯曰四岳三涂阳城太室荆山中南九州之险也服防曰三涂太行轘辕崤黾非南望也京相璠着春秋土地名亦云山名也以服氏之言云涂道也准周书南望之文【一清按汉志注臣瓒引周书度邑篇曰武王问太公曰吾将有夏之居南望过于三涂北瞻望于有河册府元引周书度邑曰武王问太公曰吾将因有夏之居也南望过于三涂北瞻望于清河即道元所称引者】服言宜为轘辕大道伊阙皆为非也春秋晋伐陆浑请有事于三涂知是山名矣有七谷水注之水西出女机山【一清按女几仙人姓名太霄经云朱中尝以素书倚酒于女几家几盗写学其术女几陈市酒妇也寰宇记陕县女几山九州要记云富禄县有女几年八十居陈留沽酒得道后飞升于此山盖山因人得名后人加木作机非也富禄即郡国志酒泉郡之福禄地理志曰禄福也】之南七谿山上有西王母祠东南流注于伊水又北蚤谷水注之水出女机山之东谷东迳故亭南东流入于伊水伊水又东北迳伏流岭东岭上有昆仑祠民犹祈焉刘澄之永初记称陆浑县西有伏流坂者也今山在县南崖口北三十里许西则非也北与温泉水合水出新城县之狼睾山西南阜下西南流防于伊水伊水又东北迳伏睹岭左纳焦涧水水西出鹿髆山东流迳山南其山介立丰上单秀孤峙故世谓之方山即刘中书澄之所谓县有孤山者也东歴伏睹岭南东流注于伊伊水又东北涓水注之水出陆浑西山即陆浑都也寻郭文之故居访胡昭之遗像世去不停莫识所在其水有二源俱导而东注虢畧在陆浑县西九十里也司马彪郡国志曰县西虢畧地春秋所谓虢畧者也北水东流合侯涧水水出西北侯谿东南流注于涓水涓水又东迳陆浑县故城北平王东迁辛有适伊川见有被髪而祭于野者曰不及百年此其戎乎鲁僖公二十二年秦晋迁陆浑之戎于伊川故县氏之也涓水东南流左合南水水出西山七谷亦谓之七谷水阻涧东逝歴其县南又东南左防北水乱流左合禅渚渚水上承陆浑县东禅陂渚在原上陂方十里佳饶鱼苇即山海经所谓南望禅渚禹父之所化郭景纯注云禅一音暖鲧化羽渊而复在此然已变怪亦无往而不化矣世谓此泽为慎望陂陂水南流注于涓阳水涓阳水又东南注于伊水昔有莘氏女采桑于伊川得婴儿于空桑中言其母孕于伊水之濵梦神告之曰臼水出而东走母明视而见臼水出焉告其邻居而走顾望其邑咸为水矣其母化为空桑子在其中矣莘女取而献之命养于庖长而有贤德殷以为尹曰伊尹也
　　又东北过新城县南
　　马怀桥长水出新城西山东迳晋使持节征南将军宋均碑南均字文平县人也其碑太始三年十二月立其水又东流入于伊又有明水出梁县西狼睾山俗谓之石涧水也西北流迳杨亮垒南西北合康水亦出狼睾山东北流迳范坞北与明水合北注西南流入于伊山海经曰放睾之山明水出焉南流注于伊水是也伊水又与大防水防出梁县西水有二源北水出广成泽西南迳杨志坞北与南水合水源南出广成泽西流迳陆浑县南河南十二县境簿曰广成泽在新城县界黄阜西北流屈而东迳杨志坞南又北屈迳其坞东又迳坞北同注老倒涧俗谓之老倒涧水西流入于伊伊水又北迳新城东与呉涧水防水出县之西山东流南屈迳其县故城西又东转迳其县南故蛮子国也县有鄤聚今名蛮中是也汉恵帝四年置县其水又东北流注于伊水伊水又西北迳当阶城西大狂水入焉水东出阳城县之大口山海经曰大之山多防琈之玉其阳狂水出焉西南流注于伊水其中多三足人食之者无大疾可以已肿狂水又西迳纶氏县故城南竹书纪年曰楚吾得帅师及秦伐郑围纶氏者也左与倚薄山水合水北出倚薄之山南迳黄城西又南迳纶氏县故城东而南流注于狂水狂水又西八风谿水注之水北出八风山南流迳纶氏县故城西西南流入于狂水狂水又西得三交水口水有三源各导一谿并出山南流合舍故世有三交之名也【一清按寰宇记颍阳县下引水经注云三交水石上菖蒲一寸九节为药最妙服久化仙校勘云按水经洛水注有三交水不见石菖蒲事恐近世水经本有脱遗耳】其水西南流注于狂水狂水又西迳髙山北西南与湮水合水出东北湮谷西南流迳武林亭东北又屈迳其亭南其水又西南迳湮阳亭东盖借水以名亭也又东南流入于狂狂水又西迳湮阳城南又西迳当阶城南而西流注于伊伊水又北土沟水出元望山西东迳元望山南又东迳新城县故城北东流注于伊水伊水又北板桥水入焉水出西山东流入于伊水伊水又北防厌涧水水出西山东流迳邥垂亭南春秋左文公十七年秋周甘败戎于邥垂者也服防曰邥垂在高都南杜预释地曰河南新城县北有邥垂亭司马彪郡国志曰新城有髙都城今亭在城南七里遗基犹在京相璠曰旧説言邥垂在髙都南今上党有高都县余谓京论疎逺未足以证无如防説之防宻矣其水又东注于伊水伊水又北迳高都城东徐广史记音义曰今河南新城县有高都城竹书纪年梁惠成王十七年东周与郑高都利者也又来需之水出于半石之山西南流迳斌轮城北西歴芰涧水以其西流又谓之小狂水也其水又西南迳大石岭南开山图所谓大石山也山下有大石岭碑河南隠士通明以汉灵帝中平六年八月戊辰于山堂立碑文字浅鄙殆不可寻魏文帝猎于此山虎超乗舆孙礼拔剑投虎于是山山在洛阳南而刘澄之言在洛东北非也山阿有魏明帝高平陵王隠晋书曰惠帝使校尉陈总仲元诣洛阳山请总尽除小祀惟存大石而祈之七日大雨即是山也来需之水又西南迳赤眉城南又西至髙都城东西入伊水谓之曲水也
　　又东北过伊阙中
　　伊水迳前亭西左昭公二十二年晋箕遗乐徴右行诡济师取前城者也京相璠曰今洛阳西南五十里伊阙外前亭矣服防曰前读为泉周地也伊水又北入伊阙昔大禹疏以通水两山相对望之若阙伊水歴其间北流故谓之伊阙矣春秋之阙塞焉昭公二十六年赵鞅使女寛守阙塞是也陆机曰洛有四阙斯其一焉东岩西岭并镌石开轩髙甍架峯西侧灵岩下泉流东注入于伊水傅毅反都赋曰因龙门以畅化开伊阙以达聪也阙左壁有石铭云黄初四年六月二十四日辛巳大出水举髙四丈五尺齐此已下盖记水之涨减也右壁又有石铭云永康五年【一清按晋惠帝永康纪元仅一年即改永宁当是元康之误】河南府君循大禹之轨部督邮辛曜新城令王琨部监作掾董猗李褒斩岸开石平通伊阙石文尚存也
　　又东北至洛阳县南北入于洛
　　伊水自阙东北流枝津石出焉东北引溉东防合水同注公路涧入于洛今无水战国策曰东周欲为田西周不下水苏子见西周君曰今不下水所以富东周也民皆种他种欲贫之不如下水以病之东周必复种稻种稻而复夺之是东周受命于君矣西周遂下水即是水之故渠也伊水又东北枝渠左出焉水积成湖北流注于洛今无水伊水又东北至洛阳县南迳圜丘东大魏郊天之所准汉故事建之后汉书郊祀志曰建武二年初制郊兆于洛阳城南七里为圜坛八陛中又为重坛天地位其上皆南向其外坛上为五帝位其位为壝重营皆紫以像紫宫按礼天子大裘而冕祭昊天上帝于此今衮冕也坛壝无复紫矣伊水又东北流注于洛水广志曰鲵鱼声如小儿啼有四足形如鳢可以治牛出伊水也司马迁谓之人鱼故其着史记曰始皇帝之塟也以人鱼膏为烛徐广曰人鱼似鮎而四足即鲵鱼也
　　瀍水出河南谷城县北山
　　县北有潜亭瀍水出其北梓泽中梓泽地名也泽北对原阜即裴氏墓茔所在碑阙存焉其水歴泽东南流水西有一原其上平厰古防亭之处也即潘安仁西征赋所谓越街邮者也
　　东与千金渠合
　　周书曰我卜瀍水西谓是水也东南流水西南有帛仲理墓墓前有碑题云真人帛君之表仲理名防益州巴郡人晋永宁二年十一月立瀍水又东南流注于谷谷水自千金堨东注谓之千金渠也
　　又东过洛阳县南又东过偃师又东入于洛
　　涧水出新安县南白石山
　　山海经曰白石之山惠水出于其阳东南注于洛涧水出于其隂北流注于谷世谓是山曰广阳山水曰赤岸水亦曰石子涧地理志曰涧水出新安县东南东入洛是为宻矣东北流歴函谷东坂东谓之八特坂挚仲治三辅决録注云马氏兄弟五人共居涧谷二水之交作五门客因舍以为名今在河南西四十里以山海经推校里数不殊仲治所记水防尚有故居处斯则涧水也即周书所谓我卜涧水东言是水者也
　　东南入于洛
　　孔安国曰涧水出黾池山今新安县西北有一水北出黾池界东南流迳新安县而东南流入于谷水安国所言当斯水也然谷水出黾池下合涧水得其通称或亦指之为涧水也并未详之耳今孝水东十里有水世谓之慈涧又谓之涧水按山海经则少水也而非涧水盖习俗之误耳又按河南有离山水谓之为涧水水西北出离山东南流注于涧水也又东南流歴郏山于谷城东而南流注于谷旧与谷水乱流同南入于洛今谷水东入千金渠涧水与之俱东入洛矣或以是水并为周公之所相卜也吕忱曰今河南死水疑其是即此水也然意所未详故并书存之耳



　　水经注释卷十五
<史部,地理类,河渠之属,水经注释>
　　钦定四库全书
　　水经注释卷十六
　　仁和赵一清撰
　　谷水　　甘水　　漆水　　浐水　　水【补】洛水
　　谷水出宏农黾池县南墦冢林谷阳谷
　　山海经曰傅山之西有林焉曰墦冢谷水出焉东流注于洛其中多防玉今谷水出于崤东马头山谷阳谷东北流歴黾池川本中乡地也汉景帝三年【一清按汉志是景帝中二年】初城徙万户为县因崤黾之池以目县焉亦或谓之彭池故徐广史记音义曰黾或作彭谷水出处也谷水又东迳秦赵二城南司马彪续汉书曰赤眉从黾池自利阳南欲赴宜阳者也世谓之俱利城耆彦曰昔秦赵之防各据一城秦王使赵王鼓瑟蔺相如令秦王击缶处也冯异又破赤眉于是川矣故光武玺书曰始虽垂翅回溪终能奋翼黾池可谓失之东隅收之桑榆矣谷水又东迳土崤北所谓三崤也谷水又东左防北溪溪水北出黾池山东南流注于谷疑即孔安国所谓涧水也谷水又东迳新安县故城南北夹流而西接崤黾昔项羽西入秦坑降卒二十万于此国灭身亡宜矣谷水又东迳千秋亭南其亭垒石为垣世谓之城也潘岳西征赋曰亭有千秋之号子无七旬之期谓是水也又东迳雍谷溪回岫萦纡石路阻峡故亦有峡石之称矣崤水歴侧左与北川水合水有二源并导北山东南流合成一水自干注巽入于谷谷水又东迳缺门山山阜之不接者里余故得是名矣二壁争高斗耸相乱西瞻双阜右望如砥谷水自缺门而东广阳川水注之水出广阳北山东南流注于谷南望微山云峯相乱谷水又迳白超垒南戴延之西征记云次至白超垒去函谷十五里筑垒当大道左右有山夹立相去百余步从中出北乃故闗城非所谓白超垒也是垒在缺门东一十五里垒侧旧有坞故冶官所在魏晋之日引谷水为水冶以经国用遗迹尚有谷水又东石黙溪水出微山东麓石黙溪东北流入于谷谷水又东宋水北流注于谷谷水又东迳魏将作大匠毌丘兴盛【一清按魏书毌丘俭及裴松之注引魏名臣奏议张既表俱作毌丘兴无盛字】墓南二碑存焉俭父也管辂别曰辂尝随军西征过其墓而叹谓士友曰武藏头青龙无足白虎衔尸朱雀悲哭四危已备法应灭族果如其言谷水又东迳函谷闗南东北流皂涧水注之水出新安县东南流迳毌丘兴盛墓东又南迳函谷闗西闗髙崄峡路出防郭汉元鼎三年楼船将军杨仆数有大功耻居闗外请以家僮七百人筑塞徙闗于新安即此处也昔郭丹西入闗感慨于其下曰不乗驷马高车终不出此闗也去家十二年果如志焉皂涧水又东流入于谷谷水又东北迳函谷闗城东右合桑爽之水【一清按山海经桑爽二水不相连属此是善长误证】山海经曰白石山西五十里曰谷山其上多谷其下多桑爽水出焉世谓之纻麻涧【一清按此句是善长所増加非山海经原文下百答水句同】北流注于谷其中多碧緑谷水又东涧水注之山海经曰娄涿山西四十里曰白石之山涧水出焉北流注于谷自下通谓涧水为谷水之兼称焉故尚书曰伊洛瀍涧既入于河而无谷水之目是名亦通称矣刘澄之云新安有涧水源出县北又有渊水未知其源余考诸地记并无渊水但渊涧字相似时有字错为渊也故阚骃地理志曰禹贡之渊水是以知传写书误字缪舛真澄之不思所致耳既无斯水何源之可求乎谷水又东波水注之山海经曰瞻诸山西三十里曰娄涿之山无草木多金玉波水出于其隂世谓之百答水北流注于谷其中多茈石文石谷水又东少水注之山海经曰廆山西三十里曰瞻诸之山其阳多金其隂多文石少水出于其隂控引众溪积以成川【一清按八字亦是善长所増加】东流注于谷世谓之慈涧也谷水又东俞随之水注之山海经曰平蓬山西十里曰廆山其阳多防琈之玉俞随之水出于其隂北流注于谷世谓之孝水也潘岳西征赋曰澡孝水以濯缨嘉美名之在兹【一清按五臣注文选曰澡水经注作济可见唐时官本原是济字古齐作□形与喿似故济澡互异耳】是水在河南城西十余里故吕忱曰孝水在河南而戴延之言在函谷闗西刘澄之又云出檀山檀山在宜阳县西在谷水南无南入之理考寻兹説当承縁生述征缪志耳縁生从戍行旅征途讯访既非旧土故无所究今川澜北注澄映泥泞何得言枯涸也皆为疏僻矣
　　东北过谷城县北
　　城西临谷水故县取名焉谷水又东迳谷城南不歴其北又东迳河南王城西洛水枝流入焉今无水也
　　又东过河南县北东南入于洛
　　河南王城西北谷水之右有石碛碛南出为死谷北出为湖沟魏太和七年暴水流髙三丈【一清按魏书明帝太和四年九月大伊洛河汉溢流晋宋五行志并同无七年暴水事下云太和五年于九龙渠上立千金堨修张王故绩则四年伊洛暴水为是此七年当因下晋秦始七年大水暴出而误也胡朏明曰按曹魏明帝元魏孝文皆有太和年号明帝之太和终于六年故方舆纪要谓谷水入瀍经王城北自元魏时始瀍水出谷城山东南流至王城东北而南入洛周灵王壅谷使东注势必与之合韦昭云谷在王城之北东入瀍是也其元魏所决者碛北之湖水耳涧瀍之合不自元魏始也】此地下渟流以成湖渚造沟以通水东四十里决湖以注瀍水谷水又迳河南王城北所谓成周矣公羊曰成周者何东周也何休曰名为成周者周道始成王所都也地理志曰河南河南县故郏鄏地也京相璠曰郏山名鄏地邑也卜年定鼎为王之东都谓之新邑是为王城其城东南名曰鼎门盖九鼎所从入也故谓是地为鼎中楚子伐陆浑之戎问鼎于此述征记曰谷洛二水本于王城东北合流所谓谷洛鬪也今城之东南缺千步世又谓之谷洛鬬处俱为非也余按史传周灵王之时谷洛二水鬬毁王宫王将堨之太子晋谏王不聴遗堰三堤尚存左襄公二十五年齐人城郏穆叔如周贺韦昭曰洛水在王城南谷水在王城北东入于瀍至灵王时谷水盛出于王城西而南流合于洛两水相格有似于鬪而毁王城西南也颖容之着春秋条例言西城梁门枯水处世谓之死谷是也始知縁生行中造次入闗经究故事与实违矣考王封周桓公于是为西周及其孙惠公封少子于巩为东周故有东西之名矣秦灭周以为三川郡【全氏曰按秦本纪灭周在灭韩之后灭韩已置三川郡及灭周以其地并入三川耳善长所言未覈】项羽封申阳为河南王汉以为河南郡王莽又名之曰保忠信乡【一清按汉书王莽曰分三辅为六都尉河东河内宏农河南颍川南阳为六队郡置大夫职如太守属正职如都尉更名河南大尹曰保忠信卿益河南属县满三十置六郊州长各一人人主五县及他官名悉改大郡至分为五郡县以亭为名者三百六十以应符命也是莽所改是官名非地名且莽方营建东都恢宏其制岂肯改郡曰乡乡字是卿之误地理志作乡字道元又引之其由来旧矣】光武都洛阳以为尹尹正也所以董正京畿率先百郡也谷水又东流迳干祭门北子朝之乱晋所开也【全氏曰按晋未尝开门是误读左而妄言之者】东至千金堨河南十二县境簿曰河南县城东十五里有千金堨洛阳记曰千金堨旧堰谷水魏时更修此堰谓之千金堨积石为堨而开沟渠五所谓之五龙渠渠上立堨堨之东首立一石人石人腹上刻勒云太和五年二月八日庚戌造筑此堨更开沟渠此水冲渠止其水助其坚也必经年歴世是故部立石人以记之云尔盖魏文帝修王张故绩也【何氏曰亭林云文当作明全氏曰太和是明帝年号亭林之言是也王即王梁张即张纯】堨是都水使者陈恊所造也语林曰陈协数进阮步兵酒后晋文王欲修九龙堰阮举协文王用之掘地得古承水铜龙六枚堰遂成水歴堨东注谓之千金渠逮于晋世大水暴注沟渎泄坏又广功焉石人东脇下云太始七年六月二十三日大水逬瀑出常流上三丈荡壊二堨五龙泄水南注泻下如嵗久漱齧每涝即壊歴载捐弃大功故为今堨更于西开泄名曰代龙渠地形正平诚得泻泄至理千金不与水激争无縁当壊由其卑下水得逾上漱齧故也今堨髙千金于旧一丈四尺五龙自然必歴世无患若五龙嵗久复壊可转于西更开二堨二渠合用二十三万五千六百九十八功以其年十月二十三日起作功重人少到八年四月二十日毕代龙渠即九龙渠也【全氏曰按五龙渠与九龙渠不同五龙渠即千金渠若九龙渠作于魏明帝青龙三年是时崇华殿灾郡国九龙见明帝因更营九龙殿引谷水为九龙池而筑渠以堰之善长误矣】后张方入洛破千金堨京师水碓皆涸永嘉初汝隂太守李矩汝南太守袁孚修之以利漕运公私赖之水积年【一清按此处有脱文】渠堨頽毁石砌殆尽遗基见存朝廷太和中修复故堨按千金堨石人西脇下文云若沟渠久疏深引水者当于河南城北石碛西更开渠北出使首狐丘故沟东下因故易就碛坚便时事业已讫然后见之加边方多事人力苦少又渠堨新成未患于水是以不敢预修通之若于后当复兴功者宜就西碛故书之于石以遗后贤矣虽石碛沦败故迹可凴准之于文谷水北引渠东合旧渎旧渎又东晋惠帝造石梁于水上按桥西门之南颊文称晋元康二年十一月二十日改治石巷水门除竪枋更为函枋立作覆枋屋前后辟级续石障使南北入岸筑治漱处破石以为杀矣到三年三月十五日毕讫并记列门广长深浅于左右巷东西长七尺南北龙尾广十二丈巷渎口髙三丈谓之渎门桥潘岳西征赋曰秣马睾门即此处也谷水又东又结石梁跨水制城西梁也谷水又东左防金谷水水出大白原东南流歴金谷谓之金谷水东南流迳晋卫尉卿石崇之故居也石季伦金谷诗集序曰余以元康七年从太仆出为征虏将军有别庐在河南界金谷涧中有清泉茂树众果竹栢药草蔽翳【朱氏谋防笺曰此下宋本至今俱脱错一清按此处失去一页无从补正中尉虽引季伦诗叙以补其缺轶而与下西北角之文终不属也金谷叙为善长所裁取已非其旧故不録】西北角筑之谓之金墉城魏文帝起层楼于东北隅【寰宇记西京洛阳县下云金墉城在故城西北角魏明帝所筑也洛阳地图云金墉城内有百尺楼一清按西北角之上当是叙洛阳故城今本失之又城为魏明帝筑则层楼不应云文帝起也盖亦明帝之误文】晋宫阁名曰金墉有崇天堂即此地上架木为榭故曰楼矣皇居创徙宫极未就止跸于此搆霄榭于故台所谓台以停停也南曰干光门夹建两观观下列朱桁于堑以为御路东曰含春门北有防门城上西面列观五十步一睥睨屋台置一钟以和漏鼓西北连庑函防墉北广榭炎夏之日髙祖常以避暑为渌池一所在金墉者也谷水迳洛阳小城北因阿旧城凴结金墉故向城也永嘉之乱结以为垒号洛阳垒故洛阳记曰陵云台西有金市金市北对洛阳垒者也又东歴大夏门下故夏门也陆机与弟书云门有三层髙百尺魏明帝造门内东侧际城有魏文帝所起景阳山余基尚存孙盛魏春秋曰黄初元年文帝愈崇宫殿雕饰观阁取白石英及紫石英及五色大石于太行谷城之上起景阳山于芳林园树松竹草木捕禽兽以充其中于是百役繁兴帝躬自掘土率羣臣三公已下莫不展力【全氏曰按孙盛之记事疎矣此乃明帝景初元年之事杨阜髙堂隆交章争之者也】山之东旧有九江陆机洛阳记曰九江直作贠水水中作贠坛三破之夹水得相径通赋曰濯龙芳林九谷八溪芙蓉覆水秋兰被崖今也山则块阜独立江无复髣髴矣渠水又东枝分南入华林园歴疏圃南圃中有古玉井井悉以珉玉为之以缁石【一清按北堂书钞引注作缋石】为口工作精密犹不变古璨焉如新又迳瑶华宫南歴景阳山北山在都亭堂上结方湖湖中起御坐石也御坐前建蓬莱山曲池接筵飞沼拂席南面射侯夹席武峙背山堂上则石路崎岖岩嶂峻崄云台风观缨峦带阜逰观者升降阿阁出入虹陛望之状若鳬没鸾举矣其中引木飞睾倾澜瀑布或枉渚声溜潺潺不断竹柏防于层石绣薄丛于泉侧微颷暂拂则芳溢于六空实为神居矣其水东注天渊池池中有魏文帝九花台殿基悉是洛中故碑累之今造钓台于其上池南直魏文帝茅茨堂前有茅茨碑是黄初中所立也【羊氏衒之洛阳伽蓝记曰华林南有石碑一所魏明帝所立也题云苗茨之碑髙祖于碑北作苗茨堂永安中庄帝马射于华林园百官皆来读碑疑苗字误国子博士李同轨曰魏明帝英才世称三祖公干仲宣为其羽翼但未知本意如何不得言误也衒之时为奉朝请因即释曰以蒿覆之故曰苗茨何误之有众咸称善以为得其指归陈氏耀文天中记曰之魏人亲释苗茨之义道元谓黄初所立误矣一清按天渊池黄初五年所穿九华台黄初七年所筑或茅茨堂亦丕所建特其碑是叡所立未可知也又李同轨以公干仲宣羽翼明帝亦未是刘王皆丕客至叡时二人之骨朽久矣】其水自天渊池东出华林园迳聴讼观南故平望观也魏明帝常言狱天下之命也每断大狱恒幸观聴之以太和三年更从今名观西北接华林簿昔刘桢磨石处也文士传曰文帝之在东宫也宴诸文学酒酣命甄后拜坐坐者咸伏惟刘桢平仰观之太袓以为不敬送徒簿后太祖乗步牵车乗城降观簿作诸徒咸敬而桢抠坐磨石不动太祖曰此非刘桢也石如何性桢曰石出荆山元岩之下外炳五色之章内秉坚贞之志雕之不増文磨之不加莹禀气贞正禀性自然太祖曰名岂虚哉复为文学池水又东流于洛阳县之南池池即故翟泉也南北百一十步东西七十步皇甫谧曰悼王塟景王于翟泉今洛阳太仓中大是也春秋定公元年晋魏献子合诸侯之大夫于翟泉始盟城周班固服防皇甫谧咸言翟泉在洛阳东周之墓地今按周威烈王葬洛阳城内东北隅景王冢在洛阳太仓中翟泉在两冢之间侧广莫门道东建春门路北路即东宫街也于洛阳为东北后秦封吕不韦为洛阳十万户侯大其城并得景王冢矣是其墓地也及晋永嘉元年洛阳东北步广里地陷有二鵞出苍色者飞翔冲天白色者止焉陈留孝亷董养曰步广周之翟泉盟防之地今色苍胡象矣其可尽言乎后五年刘曜王弥入洛帝居平阳陆机洛阳记曰步广里在洛阳城内宫东是翟泉所在不得于太仓西南也京相璠与裴司空彦季修晋舆地图作春秋土地名亦言今太仓西南池水名翟泉又曰旧説言翟泉本自在洛阳北苌宏城周乃绕之杜预因其一证谓必是翟泉而即实非也后遂为东宫池晋中州记曰惠帝为太子出闻虾蟇声问人为是官虾蟇私虾蟇侍臣贾对曰在官地为官虾蟇在私地为私虾蟇令曰若官虾蟇可给廪先是有谶云虾蟇当贵昔晋朝收陆怀太子于后池即是池也其一水自大夏门东迳宣武观凴城结构不更増墉左右夹列步廊参差翼跂南望天渊池北瞩宣武塲竹林七贤论曰王戎幼而清秀魏明帝于宣武塲上为栏苞虎阱使力士袒裼迭与之纵百姓观之戎年七岁亦往观焉虎乗间薄栏而吼其声震地观者无不辟易颠仆戎亭然不动帝于门上见之使问姓名而异之塲西故贾充宅地谷水又东迳广莫门北汉之谷门也北对芒阜连岭修互苞防众山始自洛口西逾平隂悉芒垄也魏志曰明帝欲平北芒令登台见孟津侍中辛毗谏曰若九河溢涌洪水为害丘陵皆夷何以御之帝乃止谷水又东出屈南迳建春门石桥下即上东门也阮嗣宗咏懐诗曰步出上东门者也一曰上升门晋曰建阳门百官志曰洛阳十二门一人六百石东观汉记曰郅恽为上东门光武尝出夜还诏开门欲入恽不内上令从门间识面恽曰火明辽逺遂拒不开由是上益重之亦袁本初挂节处也桥首建两石柱桥之右柱铭云阳嘉四年乙酉壬申诏书以城下漕渠东通河济南引江淮方贡委输所由而至使中谒者魏郡清渊马宪监作石桥梁柱敦敕工匠尽要妙之巧攅立重石累高周距桥工路博流通万里云云河南尹邳崇防【一清按河南尹官也邳郡望也崇防人姓名也汉志鲁国薛县下云夏车正奚仲所国后迁于邳又东海郡下邳县臣瓒云有上邳故曰下邳也王子侯表吕后三年封楚元王子郢客为上邳侯即薛也续志注云临淮郡永平十五年更为下邳国此单称邳铭于阳嘉年其为下邳无疑也】丞勃海重合双福水曹掾中牟任防史王防史赵兴将作吏睢阳申翔道桥掾成睾卑国洛阳令江双丞平阳降监掾王腾之主石作右北平山仲三月起八月毕成其水倚柱文自乐里道屈而东出阳渠昔陆机为成都王颍入洛败北而返水南即马市也旧洛阳有三市斯其一也亦嵇叔夜为司马昭所害处也北则白社故里也昔孙子荆防董威辇于白社谓此矣以同载为荣故有威辇图又东迳马市石桥桥南有二石柱并无文刻也汉司空渔阳王梁之为河南也将引谷水以溉京都渠成而水不流故以坐免后张纯堰洛以通漕洛中公私穣瞻是渠今引谷水盖纯之创也按陆机洛阳记刘澄之永初记言城之西面有阳渠周公制之也昔周迁殷民于洛邑城隍偪狭卑陋之所耳晋故城成周以居敬王秦又广之以封不韦以是推之非专周公可知矣亦谓之九曲渎河南十二县境簿云九曲渎在河南巩县西西至洛阳又按傅畅晋书云都水使者陈狼凿运渠从洛口入注九曲至东阳门是以阮嗣宗咏懐诗所谓朝出上东门遥望首阳岑又言遥遥九曲间徘徊欲何之者也阳渠水南暨阊阖门汉之上西门者也汉宫记曰上西门所以不纯白者汉家厄于戍故以丹镂之太和迁都徙门南侧其水北乗髙渠枝分上下歴故石桥东入城迳望先寺中有碑碑侧法子丹碑作龙距势于今作则佳方古犹劣渠水又东歴故今寺南直千秋门古宫门也又枝流入石逗伏流注灵芝九龙池魏太和中皇都迁洛阳经构宫室修理街渠务穷幽隐发石视之曽无毁壊又石工细密非今之所拟亦奇为精至也遂因用之其一水自千秋门南流迳神虎门下东对云龙门二门衡栿之上皆刻云龙风虎之状以火齐薄之及其晨光初起夕景斜辉霜文翠照陆离目又南迳通门掖门西又南流东转迳阊阖门南按礼王有五门谓臯门库门雉门应门路门路门一曰毕门亦曰虎门也魏明帝上法太极于洛阳南宫起太极殿于汉崇徳殿之故处改雉门为阊阖门昔在汉世洛阳宫殿门题多是大篆言是蔡邕诸子自董卓焚宫殿魏太祖平荆州汉吏部尚书安定梁孟皇善师宜官八分体求以赎死太祖善其法常仰系帐中爱翫之以为胜宜官北宫牓题咸是鹄笔南宫既建明帝令侍中京兆韦诞以古篆书之皇都迁洛始令中书舍人沈含馨以书书之景明正始之年又敇符节令江式以大篆易之令诸桁榜题皆是式书周官太宰以正月悬治法于象魏广雅曰阙谓之象魏风俗通曰鲁昭公设两观于门是谓之阙从门厥声尔雅曰观谓之阙説文曰阙门观也汉官典职曰偃师去洛四十五里望朱雀阙其上郁然与天连是明峻极矣洛阳故宫名有朱雀阙白虎阙苍龙阙北阙南宫阙也东观汉记曰更始发洛阳李松奉引车马奔触北阙铁柱门三马皆死即斯阙也白虎通曰门必有阙者何阙者所以饰门别尊卑也今阊阖门外夹建巨阙以应天宿虽不如礼犹象而魏之上加复思以易观矣广雅曰复思谓之屏释名曰屏自障屏也罦思在门外罦复也臣将入请事于此复重思之也汉末兵起坏园陵罦思曰无使民复思汉也故盐铁论曰垣阙罦思言树屏隅角所架也頴客又曰阙者上有所失下得书之于阙所以求论誉于人故谓之阙矣今阙前水南道右置登闻鼔以纳谏也昔黄帝立明堂之议尧有衢室之问舜有告善之旌禹有立鼓之讯汤有总街之诽武有灵台之复皆所以广设过误之备也渠水又枝分夹路南出迳大尉司徒两坊间谓之铜駞街旧魏明帝置铜駞诸兽于阊阖南街陆机云駞髙九尺即出太尉坊者也水西有永宁寺熈平中始创也作九层浮图【一清按魏书艺术传永宁寺九层浮图郭安兴为匠】浮图下基方一十四丈自金露柈下至地四十九丈取法代都七级【一清按七级浮图在代都是元魏所剏九层在前七级在后何云取法耶】而又髙广之虽二京之盛五都之富利刹灵图未有若斯之构按释法显行西域有爵离浮图其髙与此相状东都西域诸为庄妙矣其地是曹爽故宅经始之日于寺内西南隅得爽窟室下入地可丈许地壁悉累方石砌之石作细宻都无所毁其石悉入法用自非曹爽庸匠亦难复制此桓氏有言曹子丹生此豚犊信矣渠左是魏晋故庙地今悉民居无复遗墉也渠水又西歴庙社之间南注南渠庙社各以物色辨方周礼庙及路寝皆如明堂而有燕寝焉惟祧庙则无后代通为一庙列正室于下无复燕寝之制礼天子建国左庙右社以石为主祭则希冕今多王公摄事王者不亲拜焉咸宁元年洛阳大风帝社树折青气属天元王东渡魏社代昌矣渠水自铜駞街东迳司马门南魏明帝始筑阙崩压杀数百人遂不复筑故无阙门南屏中旧有置铜翁仲处金狄既沦故处亦褫惟壊石存焉自此南直宣阳门经纬通逹皆列駞道往来之禁一同两汉曹子建尝行御街犯门禁以此见薄渠水又东迳杜元凯所谓翟泉北今无水坎方九丈六尺深二丈余似是人功而不类于泉陂是验非之一证也又皇甫谧帝王世纪云王室定遂徙居成周小不受王都故坏翟泉而广之泉源既塞明无故处是验非之二证也杜预言翟泉在太仓西南既言西南于洛阳不得为东北是验非之三证也稽之地説事几明矣不得为翟泉也渠水歴司空府前迳太仓南出东阳门石桥下注阳渠谷水自阊阖门而南迳土山东水西三里有坂坂上有土山汉大将军梁冀所成筑土为山植林成苑张璠汉记曰山多峭阪以象二崤积金玉采捕禽兽以充其中有人杀苑兔者迭相寻逐死者十三人南出迳西阳门旧汉氏之西明门也亦曰雍门矣旧门在南太和中以故门邪出故徒是门东对东阳门谷水又南迳白马寺东昔汉明帝梦见大人金色项佩白光以问羣臣或对曰西方有神名曰佛形如陛下所梦得无是乎于是发使天竺写致经像始以榆欓盛经白马负图表之中夏故以白马为寺名此榆欓后移在城内愍怀太子浮图中近世复迁此寺然金光流照法轮东转创自此矣谷水又南迳平乐观东李尤平乐观赋曰乃设平乐之显观章秘伟之奇珍华峤后汉书曰灵帝于平乐观下起大坛上建十二重五采华葢高十丈坛东北为小坛复建九重华葢高九丈列奇兵骑士数万人天子住大葢下礼毕天子躬擐甲称无上将军行阵三匝而还设秘戯以示逺人故东京赋曰其西则有平乐都塲示逺之观龙雀蟠蜿天马半汉应卲曰飞亷神禽能致风气古人以良金铸其象明帝永平五年长安迎取飞亷并铜马置上西门外平乐观今于上西门外无他基观惟西明门外独有此台巍然广秀疑即平乐观也又言皇女稚殇埋于台侧故复名之曰皇女台晋灼曰飞亷鹿身头如雀有角而蛇尾豹文董卓销为金用铜马徙于建始殿东阶下胡军丧乱此象遂亡谷水又南迳西明门故广阳门也门左枝渠东派入城迳太社前又东迳太庙南又东于青阳门右下注阳渠谷水又南东屈迳津阳门南故津门也昔洛水泛泆漂害者众津阳城门校尉将筑以遏水谏议大夫陈宣止之曰王尊臣也水絶其足朝廷中兴必不入矣水乃造门而谷水又东迳宣阳门南故苑门也皇都迁洛移置于此对阊阖门南直落水浮桁故东京赋曰沂洛背河左伊右瀍者也夫洛阳考之中土卜惟洛食实为神也门左即洛阳池处也池东旧平城门所在矣今塞北对洛阳南宫故蔡邕曰平城门正阳之门与宫连属郊祀法驾所由从出门之最尊者洛阳诸宫名曰南宫有謻台【一清按説文曰周景王作誃台尺氏切】临照台东京赋曰其南则有謻门曲榭邪阻城洫注云謻门氷室门也阻依也洫城下池也皆屈曲邪行依城池为道故説文曰隍城池也有水曰池无水曰隍矣謻门即宣阳门也门内有宣阳氷室周礼有氷人日在北陆而藏之西陆朝觌而出之氷室旧在宣阳门内故得是名门既拥塞氷室又罢谷水又迳灵台北望云物也汉光武所筑髙六丈方二十步世祖尝宴于此台得廷鼠于台上亦谏议大夫第五子陵之所居伦少子也【一清按三辅决録注云名颉】以清正为郡功曹洛阳无主人乡里无田宅寄止灵台或十日不炊司校尉南阳左雄尚书庐江朱孟兴等皆伦故孝亷功曹各致礼饷并辞不受永建中卒谷水又东迳平昌门南故平门也又迳明堂北汉光武中元元年立寻其基构上圎下方九室重隅十二堂蔡邕月令章句同之故引水于其下为辟雍也谷水又东迳开阳门南晋宫阁名曰故建阳门也汉官曰开阳门始成未有名宿昔有一柱来在楼上琅琊开阳县上言南城门一柱飞去光武皇帝使来识视良是遂坚缚之因刻记年月日以名焉何汤仲弓尝为门上微行夜还汤闭门不纳朝廷嘉之又东经国子太学石经北周礼有国学教成均之法学记曰古者家有塾党有庠遂有序国有学亦有虞氏之上庠下庠夏后氏之东序西序殷人之左学右学周人之东胶虞庠王制曰养国老于上庠养庶老于下庠故有大学小学教国之子弟焉谓之国子汉魏以来置太学于国子堂东汉灵帝光和六年刻石镂碑载五经立于太学讲堂前悉在东侧蔡邕以熹平四年与五官中郎将堂谿典光禄大夫杨赐谏议大夫马日防议郎张驯韩説太史令单飏等求正定六经文字灵帝许之邕乃自书丹于碑使工镌刻立于太学门外于是后儒晚学咸取正焉及碑始立其观视及笔写者车乗日千余两填塞街陌矣今碑上悉铭刻蔡邕等名魏正始中又立古篆三字石经古文出于黄帝之世仓颉本鸟迹为字取其孳乳相生故文字有六义焉自秦用篆书焚烧先典古文絶矣鲁恭王得孔子宅书不知有古文谓之科斗书盖因科斗之名遂效其形耳言大篆出于周宣之时史籀创着平王东迁文字乖错秦之李斯及胡母敬又改籀书谓之小篆故有大篆小篆焉然许氏字説专释于篆而不本古文言古之书起于秦代而篆字文繁无防剧务故用人之省谓之书或云即程邈于云阳増损者是言者篆捷也孙畅之尝见青州刺史傅宏仁説临淄人发古得铜棺前和外隐起为字言齐太公六世孙胡公之棺也唯三字是古余同今书证知自出古非始于秦魏初古文出邯郸淳石经古文转失淳法树之于堂西石长八尺广四尺列石于其下碑石四十八枚广三十丈魏文帝又刋典论六碑附于其次【隷释石经残碑曰水经光和六年立石于太学其上悉刻蔡邕名魏正始中又刻古篆三字石经盖诸儒受诏在熹平而碑成则光和年也隋志有一字石经七种三字石经三种其论云汉镌七经皆蔡邕书又云魏立一字石经其説自相矛盾新旧唐志有今字石经七种而注论语曰蔡邕作又有三字石经古篆两种盖唐史以为今字也观遗经字画之妙非蔡中郎辈不能为以黄初后来碑刻比之相去不啻霄壤岂魏人笔力可到当以水经为据三体者乃魏人所刻儒林云为古文篆隷三体者非也又续三体石经左遗字曰石经见于范史帝纪及儒林宦者皆曰五经蔡邕张驯则曰六经惟儒林云为古文篆三体书法郦氏水经云汉立石经于太学魏正始中又刻古文篆三字石经唐志有三字石经古篆两种曰尚书曰左传独隋志所书异同其目有一字石经七种三字石经三种既以七经为蔡邕书矣又云魏立一字石经乃其误也范蔚宗时三体石经与熹平所镌并列于学宫故史笔误书其事后人袭其譌错或不见石刻无以考正赵氏虽以一字为中郎所书而未尝见三体者欧阳氏以三体为汉碑而未尝见一字者近世方勺作泊宅编载其弟匋所防石经亦为范史隋志所惑指三体为汉字至公羊碑有马日防等乃云魏世用其所正定之本因存其名可谓缪论一清按景伯据水经之事实辨后汉书隋志之抵牾定一字为汉刻三字为魏碑其言简而核他説纷纭不足録也吾杭杭编修世骏撰石经考异荟萃羣籍足补亭林顾氏之缺四明全庶常柤望更増广之搜剔益无遗漏石经之陈迹一旦显于千百年之后也又按氏之言亦非也据陈夀三国志魏书明帝纪太和四年春二月戊子诏太傅三公以文帝典论刋石立于庙门之外不云于太学也搜神记乃云诏刋石于庙门之外及太学裴世期曰昔从征西至洛阳歴观旧物见典论石经在太学者尚存而庙门外无之问诸长老云晋初受禅即用魏庙移此石于太学非两处立也窃谓此言不然盖以搜神记所云为非也盖石经立于太学典论自在庙门之外道元以晋移为魏立恐不如世期目覩耳闻之较实也又三少帝纪注引搜神记以典论为魏明帝立诏三公曰先帝昔着典论不朽之格言其刋石立于庙门之外及太学与石经并以永示万世至齐王绍位之初西域献火浣布子桓夙谓不然于是刋灭此论而天下笑之今云文帝刋附亦误也】陆机言太学赞别一碑在讲堂西下列石碑载蔡邕韩説堂谿典等名太学弟子赞复一碑在外门中今二碑并无石经东有一碑是汉顺帝阳嘉元年立碑文云建武二十七年造太学年积毁壊永建六年九月诏书修太学刻石记年用工作徒十一万二千人阳嘉元年八月作毕碑南面刻颂表里镂字犹存不破汉石经北有晋辟雍行礼碑是太始二年立其碑中折但世代不同物不停故石经沦缺存半毁几驾言永久谅用怃焉考古有三雍之文今灵台太学并无辟雍处晋永嘉中王弥刘曜入洛焚毁二学尚髣髴前基矣谷水于城东南隅枝分北注迳青阳门东故清明门也亦曰税门也亦曰芒门又北迳东阳门东故中东门也又北迳故太仓西洛阳地记曰大城东有太仓仓下运船常有千计即是处也又北入洛阳沟谷水又东左迤为池又东右出为方湖东西一百九十步南北七十步故水衡署之所在也谷水又东南转屈而东注谓之阮曲云阮嗣宗之故居也谷水又东注鸿池陂百官志曰鸿池池名也在洛阳东二十里丞一人二百石池东西千步南北千一百步四周有塘池中又有东西横塘水溜迳通故李尤鸿池陂铭曰鸿泽之陂圣王所规开源东注出自城池也其水又东左合七里涧晋后畧曰成都王頴使呉人陆机为前锋都督伐京师轻进为洛军所乗大败于鹿苑人相登蹑死于堑中及七里涧涧为之满即是涧也涧有石梁即旅人桥也昔孙登不欲久居洛阳知杨氏荣不保终思欲遯迹林乡隐沦妄死杨骏埋之于此桥之东骏后寻亡矣搜神记曰太康末京师始为折杨之歌有兵革辛苦之辞骏后被诛太后幽死折杨为之应也凡是数桥皆累石为之亦高壮矣制作甚佳虽以时往损功而不废行旅朱超石与兄书云桥去洛阳宫六七里悉用大石下员以通水可受大舫过也奇制作题其上云太康三年十一月初就功日用七万五千人至四月末止此桥经破落复更修补今无复文字阳渠水又东流迳汉广野君郦食其庙南庙在北山上成公绥所谓偃师西山也山上旧基尚存庙宇东面门有两石人对倚北石人胸前铭云门亭长石人西有二石阙虽经頽壊犹髙丈余阙西即庙故基也基前有碑文字剥缺不复可识子安仰澄芳于万古讃清徽于庙像文字【一清按朱氏谋防笺曰文字下有脱误当是载字谓成公子安集中有郦生庙碑文也未知然否姑存之】厥集矣阳渠水又东迳亳殷南昔盘庚所迁改商曰殷此始也班固曰尸乡故殷汤所都者也故亦曰汤亭薛瓉汉书注皇甫谧帝王世纪并以为非以为帝喾都矣晋太康记地道记并言田横死于是亭故改曰尸乡非也余按司马彪郡国志以为春秋之尸氏也其泽野负原夹郭多坟垄焉即陆士衡防王辅嗣处也袁氏王陆诗叙机初入洛次河南之偃师时忽结隂望道左若有民居者因往逗宿见一少年姿神端逺与机言机服其能而无以酬折前至一辨文机题纬古今综检名实此少年不甚欣解将晓去税驾逆旅妪曰君何宿而来自东数十里无村落止有山阳王家墓机乃怪怅还睇昨路空野昏霾云攅蔽日知所遇者审王弼也此山即祝鸡翁之故居也搜神记曰祝鸡翁者洛阳人也居尸乡北山下养鸡百年余鸡至千余头皆有名字欲取呼之名则种别而至后之呉山莫知所去矣【全氏曰此下不叙阳渠水入谷之处疑有脱文且原流分合多有错误无从攷正一清按洛水篇经云又东至偃师城南注云洛水又北阳渠水注之则阳渠水于偃师城南由谷入洛寰宇记引舆地志云洛阳城外四面有阳渠水即周公所置也上源注函谷东流注城西北角仍分流绕城至建春门外合流又折而东注于池是也】谷水又东迳偃师城南皇甫谧曰帝喾作都于亳偃师是也王莽之所谓师氏者也谷水又东流注于洛水矣【禹贡锥指曰谷水有二道一在洛阳城北自皋门桥屈南迳建春门下盖即王梁之所引道元所谓旧渎者也一在洛阳城南自阊阖门屈东歴开阳门又东迳偃师城南又东注于洛即张纯所穿此皆周灵王壅谷洛后歴代逓迁之水道非禹迹也】
　　甘水出宏农宜阳县鹿蹏山
　　山在河南陆浑县故城西北俗谓之纵山水之所导发于山曲之中故世人目其所为甘掌焉
　　东北至河南县南北入洛
　　甘水发源东北流北屈迳一故城东在非山上世谓之石城也京相璠曰或云甘水西山上夷污而平有故甘城在河南城西二十五里指谓是城也余按甘水东一十许里洛城南有故甘城焉北对河南故城世谓之鉴洛城鉴甘声相近即故甘城也为王子带之故邑矣是以昭叔有甘公之称焉【全氏曰按王子带称太叔死死后称甘昭公不称昭叔】甘水又与非山水防水出非山东谷东流入于甘水甘水又于河南城西北入洛经言县南非也故京相璠曰今河南河南县西南有甘水【一清按杜元凯谓之甘泉】北入洛斯得之矣
　　漆水出扶风杜阳县俞山东北入于渭
　　山海经曰羭次之下漆水出焉北流注于渭盖自北而南矣尚书禹贡太史公禹本纪云导渭水东北至泾又东迳漆沮入于河孔安国曰漆沮二水名亦曰洛水也出冯翊北周太王去邠度漆逾梁山止岐下故诗云民之初生自土沮漆又曰率西水浒至于岐下是符禹贡本纪之説许慎説文称漆水出右扶风杜阳县岐山东入渭从水桼声又云一曰漆城池也潘岳闗中记曰闗中有泾渭灀浐酆鄗漆沮之水酆鄗漆沮四水在长安西南鄠县皆注酆鄗水北注渭开山图曰丽山西北有温池温池西南八十里岐山在杜阳北长安西有渠谓之防渠班固地理志云漆水出漆县西阚骃十三州志又云漆水出漆县西北至岐山东入渭今有水出杜阳县岐山北漆溪谓之防渠西南流注岐水但川土奇异今説互出考之经史各有所据识浅见浮无以辨之矣【王氏应麟诗地攷曰沮漆名称相乱水经云沮水出北地郡直路县东过冯翊祋祤县北东入于洛此沮水之源流也汉志扶风有漆县漆水在县西东入渭又阚骃十三州记云漆水出漆县西北至岐山东入渭此漆水之源流也沮水出北地入洛漆水出扶风入渭沮自沮漆自漆也至孔氏引水经云沮水俗谓之漆水又谓之漆沮此则名称相乱矣诸家书解以出扶风之漆水与出北地之沮水为二谓扶风之漆水至岐山入渭在沣之上流而书言渭水防沣防泾之后乃过漆沮则漆沮在沣水泾水之下流故以书之漆沮为出北地之漆沮与诗扶风之漆别也但水经出北地者止是沮水而谓之漆沮耳如上所言则诗之漆沮自是二水书之漆沮止是一水即诗之沮也然水经之沮入洛书之漆沮则入渭沮水若为漆沮一名洛水则漆沮即洛也而又云入洛何也姑阙之以俟知者程氏大昌雍録曰禹贡止有漆沮秦汉以后始有洛水诸家言洛即漆沮所谓洛水者地理志曰出北归县戎夷中今按其水自入塞后迳鄜坊同之三州乃始入渭孔安国辈谓自冯翊懐徳县入渭者是也汉懐徳同州衙县也所谓沮水者长安志曰自邠州东北来至华原县南流乃合漆水入富平县石川河石川河者沮水正派也所谓漆水者长安志曰漆水自华原县东北同官县界来南流入富平县石川河是为合漆之地此三水分合之详也若槩三水而命其方则漆在沮东至华原而西乃始合沮沮在漆西既已受漆则遂南东而合乎洛洛又在漆沮之东至同州白水县则遂混为一流故自孔安国班固以后论著此水者皆指懐徳入渭之水以为洛水而曰洛即漆沮者言其本同也洛之剏名不知起自何世秦用郑国凿谷口渠已曰凿泾注洛则洛久出秦前矣若其立洛名而盖掩漆沮则难究其始也一清按程文简公辨洛漆沮三水甚详足破羣疑其云洛之剏名不知何始周礼雍州浸曰渭洛具载职方岂所论于嬴氏之朝乎又北归县是地理志北地郡归徳县之误】
　　浐水出京兆蓝田谷北入于灞
　　地理志曰浐水出南陵县之蓝田谷西北流与一水合水出西南莽谷东北流注浐水浐水又北歴蓝田川北流注于灞水地理志曰浐水北至防陵入灞水【全氏曰汉志京兆尹南陵县沂水出蓝田谷北至覇陵入霸师古曰沂音先歴反按郦注首尾再引班志似是沂水之即浐水也但不知何以误浐为沂而沂又何以有湼音也一清按此是今本汉书刻之讹宏农郡析县师古音先歴反沂与析字形相近先歴之音于析则是而沂则非也行间断烂何人填补致斯巨缪若师古不应如是之贸贸也水字亦作埿见渭水注霸陵县可知本字不误而其昔则非】
　　水出北地直路县东过冯翊祋祤县北东入于洛【一清按古本水经水今俗误作沮史记索隠曰沮水地理志无文而水经以水出北地直路县东过冯翊祋祤县入洛説文水出北地直路西东入洛从水声侧加切沮水出汉中房陵东入江从水且声子余切今北地之与汉中之沮更无分别观小司马所引犹见唐时水经之善与许氏字説合也】
　　地理志曰沮出畿县西东入洛【一清按地理志北地郡直路县沮水出东西入洛不云畿县也畿县之名不见汉志东西之文又互相异郦氏所引未知何据而司马贞云沮水地理志无文更不解其义也今按孔頴达尚书正义导渭又东过漆沮下云彼漆则扶风漆水也彼沮则未闻盖孔以漆沮为二水名亦曰洛水而后之言洛水者总以漆沮之名当之此是不与班志之漆沮同故胡朏明曰本疏引扶风漆水盖未定之论失于刋正耳然则雍州及导渭之漆沮当依顔师古汉书注漆沮即冯翊之洛水为据而与班志扶风漆县下之漆水北地直路下之沮水不相符同此小司马所以云地理志无文孔仲达亦云彼沮则未闻也】今水自直路县东南迳燋石山东南流歴檀台川俗谓之檀台水屈而夹山西流又西南迳宜君川世又谓之宜君水又得黄嵚水口水西北出云阳县石门山黄嵚谷东南流注宜君水又东南流迳祋祤县故城西县以汉景帝二年置其水南合铜官水水出县东北西南迳铜官川谓之铜官水又西南流迳祋祤县东西南流迳其城南原下而西南注宜君水宜君水又南出土门山西又谓之水又东南歴土门南原下东迳怀徳城南城在北原上【一清按寰宇记懐徳故城在今富平县西南十一里非汉懐徳县也盖后汉及三国时因汉旧名于此立县今有庆城存括地理志懐徳故城在州朝邑县西南四十三里据此则是汉县与此城有别】又东迳汉太上皇陵北陵在南原上水东注郑渠昔韩欲令秦无东伐使水工郑国间秦凿泾引水谓之郑渠渠首上承泾水于中山西邸瓠口所谓瓠中也尔雅以为周焦获矣为渠并北山东注洛三百余里欲以溉田中作而觉秦欲杀郑国曰始臣为间然渠成亦秦之利卒使就渠渠成而用注填阏之水溉泽卤之地四万余顷收皆亩一钟闗中沃野无复凶年秦以富彊卒并诸侯命曰郑渠渠渎东迳宜秋城北又东迳中山南河渠书曰凿泾水自中山西封禅书汉武帝获宝鼎于汾隂将荐之甘泉鼎至中山氤氲有黄云葢焉徐广史记音义曰闗中有中山非冀州者也指证此山俗谓之仲山非也【一清按顾祖平曰图经中山北接嵳峩西距冶谷南并九嵏泾河自中而出故名中山一云以山在冶谷水西泾水东也俗譌仲山云汉髙祖见仲居此道元以为非得之矣】郑渠又东迳舍车宫南絶冶谷水郑渠故渎又东迳嶻嶭山南阳池县故城北又东絶清水又东迳北原下浊水注焉【一清按孔氏尚书自正义引注作濯水】浊水以上无【一清按下有脱文】浊水上承云阳县东大黒泉东南流谓之浊谷水又东南出原注郑渠又东歴原迳曲梁城北又东迳太上陵南原下北屈迳原东与水合分为二水一水东南出即浊水也至白渠与泽泉合俗谓之柒水又谓之为柒沮水絶白渠东迳万年县故城北为栎阳渠城即栎阳宫也汉高帝塟皇考于是县起坟陵署邑号改曰万年也地理志曰冯翊万年县髙帝置王莽曰异赤也故徐广史记音义曰栎阳今万年矣阚骃曰县西有泾渭北有小河谓此水也其水又南屈更名石川水又西南迳郭城西与白渠枝渠合又南入于渭水也其一水东出即水也东与泽泉合水出东泽中与水隔原相去十五里俗谓是水为柒水也东流迳薄昭墓南在北原上又迳怀徳城北东南注郑渠合水又自直絶注浊水至白渠合焉故浊水得柒沮之名也循郑渠东迳当道城南城在频阳县故城南频阳宫也秦厉公置城北有频山山有汉武帝殿以石架之县在山南故曰频阳也应劭曰县在频水之阳今县之左右无水以应之所可当者惟郑渠与水又东迳莲芍县故城北十三州志曰县以草受名也水又东迳汉光武故城北又东迳粟邑县故城北王莽更名粟城也后汉封骑都尉耿防为侯国其水又东北流注于洛水也
　　【补】洛水
　　禹贡锥指曰禹贡豫有洛而雍无洛洛水之名其昉于殷周之际乎周礼雍州之浸曰渭洛水经无洛水之目唯沮水渭水注中一见然寰宇记庆州安化县尉李城下引水经注云洛川南迳尉李城东北合马岭水号白马水华池县子午山旧名翟道山一谓之鸡山引水经云有乌鸡水出焉西北注于洛水乐蟠县有水出县西北引水经注云与青山水合宁州安定县洛水下引水经一名马岭川水注云洛水又南迳栒邑故城北与新阳川水合珊瑚谷水下引水经云瑚水东南至栒邑入洛襄乐县大延水下引水经注云大延小延水出油水南延溪西南流迳襄乐南于延城西二水合流油水下引水经云与追语川水并出东翟道山鄜州洛交县白水下引水经云白水源出分水岭三川县苇谷水下引水经注云自苇谷东南流入三川黄原水下引水经注云砂罗谷水南流迳黄原祠东合苇川坊州中部县石堂山下引水经注云猪水西出翟道山西石堂山本名翟道山穆天子曰癸酉天子命驾八骏之驷造父为御南征朔野迳絶翟道升于太行翟道即县之石堂山也郭璞以为陇右狄道非也浅石川下引水经云浅石川水出翟道山香川水下引水经注云香川水出中部县北香山在县西南三十七里自宜君县界来南香水在县南三十五里志遗谷泥水下引水经云泥水出翟道县泥谷蒲水下引水经注云蒲谷水泥出中部县蒲谷原丹州宜川县丹阳川下引水经云蒲川水自鄜州洛川县流入丹阳川延州肤施县清水下引水经注云清水出上郡北流至老人谷俗谓老人谷水又东迳高奴县合丰林水同州冯翊县商原下引水经注云洛水南迳商原西俗谓许原也【一清按许原顾祖禹引水经注作浒原云志云沮水之浒也】沙阜下引水经注云洛水东迳沙阜北其阜东西八十里南北三十里俗名之曰沙苑澄城县新城下引水经注云云门谷水源出澄城县界朝邑县朝坂下引水经注云洛水东南歴彊梁原俗所谓朝坂此皆言洛水而今本无之是水经元有洛水篇宋初尚存后乃亡之耳一清按胡氏所引寰宇记清水一条已见卷三河水注盖偶有不照也汉志北地郡郁郅县泥水出北蛮夷中有牧师苑官又有泥阳县莽曰泥隂盖泥水所迳也説文作沂水沂泥字通用蒲谷水亦见渭水注中又寰宇记安化县下云周地图记云郁郅城今名尉李城注水经云尉李城亦曰不窟城澄城县温泉下引水经注云水有三源奇川鸿泻西注于洛亦曰帝喾泉丹州汾川县下引水经注云汾川县西有杀狗岭初学记丹州引水经注云乌川水出汾川县西北按汾川县本汉上郡地魏太和八年置安平县属北汾州其州在河西三堡镇东更有南汾州魏大统十八年省北汾州乃取丹阳川号立汾川县道元卒于孝昌三年下距大统十八年已歴二十六年何縁知有置县事乎且西魏文帝殂于大统十七年三月明年废帝钦元年亦非十八年也汾川县之文得无误耶魏书地形志云汾州延和三年为镇太和十二年置州治蒲子城孝昌中陷移治西和事见北史裴延儁传延儁从祖弟良稍迁尚书考功中时汾州吐京胡薛羽等作逆以良兼尚书左丞为西北道行行山胡刘蠡升自云有圣术胡人信之咸相影附以良为汾州刺史加辅国将军行台如故良以城人饥窘夜率众奔西河汾州之居州河自良始也又初学记引水经注云丹州猪水流迳柏城辽州兔川西南流注洛水蒲州小蒲川水东南流入坊州太平御覧引水经曰白于山今名女郎山上多松柏下多樗栎其兽多防牛防羊鸟多白鸮洛水出于其阳东注于渭也又洛水源出县北白于山按括地志曰白于山在庆州洛源县所谓县北即洛源县之北也山海经曰盂山西百五十里曰白于之山其鸟多鸮郭璞曰鸮似鸠而青色盛宏之荆州记云有鸟如防鸡其名为鸮楚人谓之鹏史记索引水经曰洛水出上郡雕隂泰冒山过华隂入渭此真汉代经文洛水之源委具焉汉志北地郡归徳县下云洛水出北蛮夷中入河左冯翊怀徳县下云洛水东南入渭盖由渭以达于河也又河水注云河水又南洛水自猎山枝分东派东南注于水全祖望曰此洛水即雍州北地之所出也经流则合漆沮以入渭而支流则自上郡入河史记晋文公攘戎狄居于圁洛之间是洛水地望之见于七国之先者地理志引职方冀州之浸曰汾潞阚骃以为潞即浊漳是也而师古曰潞出归徳盖以潞为洛缪之甚矣

　　水经注释卷十六
<史部,地理类,河渠之属,水经注释>
　　钦定四库全书
　　水经注释卷十七
　　仁和赵一清撰
　　渭水上
　　渭水出陇西首阳县渭谷亭南鸟鼠山
　　渭水出首阳县首阳山渭首亭南谷山在鸟鼠山西北此县有高城岭岭上有城号渭源城渭水出焉三源合注东北流迳首阳县西与别源合水南出鸟鼠山渭水出谷尚书禹贡所谓渭出鸟鼠者也地説曰鸟鼠山同穴之枝干也渭水出其中东北流过同穴枝闲既言其过明非一水也又东北流而会于殊源也渭水东南流迳首阳县南右得封溪水次南得广相溪水次东得共谷水左则天马溪水次南则伯阳谷水并参差翼注乱流东南出矣
　　又北过襄武县北
　　广阳水出西山二源合注共成一川东北流注于渭渭水又东南迳襄武县东北荆头川水入焉水出襄武西南鸟鼠山荆谷东北迳防武县故城北王莽更名相桓汉防羌校尉温序行部为隗嚣部将茍宇所拘衘须自刎处也其水东北流注于渭渭水常若东南不东北也又东枲水注之水出西南雀富谷东北迳襄武县南东北流入于渭魏志称咸熈二年襄武上言大人见身长三丈余迹长三尺二寸白髪着黄单衣巾拄杖呼民王始语云今当太平十二月天禄永终运数在晋遂迁魏而事晋
　　又东过獂道县南
　　右则岑溪水次则同水其左则过水合注之渭水东南迳獂道县故城西昔秦孝公西斩戎之獂王于此应劭曰獂戎邑也汉灵帝中平五年别为南安郡赤亭水出郡之东山赤谷西流迳城北南入渭水渭水又迳城南得粟水水出西南安都谷东北流注于渭渭水又东新兴川水出西南鸟鼠山二源合舍东北流与彰川合水出西南溪下东北至彰县南本属故道侯尉治后汉县之永元元年和帝封耿秉为侯国也万年川水出南山东北流注之又东北注新兴川又东北迳新兴县北晋书地道记南安之属县也其水又东北与南水合水出西南山下东北合北水又东北注于渭水渭水又东迳武城县西武城川水入焉津源所导出鹿部西山两源合注东北流迳鹿部南亦谓之鹿部水又东北昌丘水出西南丘下东北注武城水乱流东北注渭水渭水又东入武阳川又有闗城川水出南安城谷水出北丘川参差注渭水渭水又东迳落门西山【一清按章懐后汉书注曰陇西县东南有落门山落门水出焉】东流三府谷水注之三川统一东北流注于渭水有落门聚昔冯异攻落门未防而薨建武十年来歙又攻之擒隗嚣子纯陇右平渭水自落门东至黑水峡左右六水夹注左则武阳溪水东北得土门谷水俱出北山南流入渭右则温谷水次东有故城溪水次东有闾里溪水亦名习溪水次东有黑水并出南山北流入渭渭水又东出黑水峡歴冀川
　　又东过冀县北【一清按説文骥下云天水有骥县是骥字】
　　渭水自黑水峡至岑峡南北一十水注之北则温谷水注之其水导源平襄县南山温溪东北流迳平襄县故城南故襄戎邑也王莽之所谓平相矣其水东南流歴三堆南又东流而南屈入黄槐川【一清按此处有脱字】梗津渠冬则辍流春夏水盛则通川注渭次则午谷水南入渭水南有长堑谷水次东有安蒲溪水次东有衣谷水并南出朱圄山山在梧中聚有石鼓不撃自鸣鸣则兵起汉成帝鸿嘉三年天水冀南山有大石自鸣声如雷有顷止闻于平襄二百四十里野鸡皆鸣石长三尺广厚畧等在崖脇去地二百余丈民俗名曰石鼓石鼔鸣则有兵是嵗广汉钳子攻死囚盗库兵畧吏民衣绣衣自号为山君党与寖广明年冬伏诛自归者三千余人信而有徴矣其水北迳冀县故城北秦武公十年伐冀戎县之故天水郡治王莽更名填戎县曰冀治汉明帝永平十七年改曰汉阳郡城即隗嚣称西伯所居也后汉马超之围冀也凉州别驾阎伯俭潜出水中将告急夏侯渊为超所擒令告城无救伯俭曰大军方至咸称万嵗超怒数之伯俭曰卿欲令长者出不义之言乎遂杀之渭水又东合冀水水出冀谷次东有浊谷水次东有当里溪水次东有托里水次东有渠谷水次东有黄土川水俱出南山北迳冀城东而北流注于渭渭水又东出岑峡入新阳川迳新阳下城南溪谷赤蒿二水并出南山东北入渭水渭水又东与新阳崖水合即陇水也东北出陇山其水西流陇右迳瓦亭南隗嚣闻畧阳陷使牛邯守瓦亭即此亭也其水亦出陇山东南流歴瓦亭北又西南合为一水谓之瓦亭川【一清按寰宇记引郡国志曰乌氏县有瓦亭一名薄落亭今本续志云乌枝有瓦亭出薄落谷盖有缺文疑当作乌枝有瓦亭一名薄落亭瓦亭水出薄落谷也】西南流迳清賔溪北又西南与黑水合水出黑城北西南迳黑城西西南流莫吾南川水注之水东北出陇垂西南流歴黑城南注黑水黑水西南出悬镜峡又西南入瓦亭川又有水自西来会世谓之鹿角口【一清按汉志安定郡乌氏县乌水出西北入河都卢山在西莽曰乌亭刘昭郡国志补注曰本有龙池山地道记曰乌水出乌水即黑水之异名乎寰宇记潘原县乌水出都卢山有西乌水又东北迳乌氏县东注于泾谓之閤水水然泾水间有石岩东会两川也西乌水即所谓水自西来会者也悬镜峡即所谓石岩乎又陇西记云襄武县有锦镜峡即黑水所经其峡四望花木明媚炤影其中因名汉志云入河而此注云入渭寰宇记云入泾泾渭合流盖由渭以达于河也】又南迳河阳县故城东中平元年北地羌胡与邉章侵陇右汉阳长史盖勲屯河阳以拒贼即此城也其水又南与燕无水合水源延发东山西注瓦亭水瓦亭水又南左会方城川西注瓦亭水瓦亭水又南迳成纪县东歴长离川谓之长离水右与成纪水合水导源西北当亭川东流出破石峡津流遂防故渎东迳成纪县故帝太皥庖牺所生之处也汉氏以为天水郡县【句】王莽之河阳郡治也【一清按汉志莽改天水郡为填戎此又云阿阳盖是支郡所谓大郡至分为五者也】又东潜源隠发通之成纪水东南入瓦亭川川水又东南与受渠水相会水东出大陇山西迳受渠亭北又西南入瓦亭川川水又西南流歴僵入峡路侧岩上有死人僵尸峦穴故岫壑取名焉释鞍就穴直上可百余仭石路逶迤劣通单步僵尸倚窟枯骨尚全唯无肤髪而已访其川居之士云其乡中父老作儿童时已闻其长旧此当是数百年骸矣其水又西南与畧阳川水合水出陇山香谷西流右则单溪西注左则閤川水入焉其水又西歴蒲池郊石鲁水出东南石鲁溪西北注之其水又西入略阳川西得破社谷水次西得平相谷水又西得金里谷水又西得南室水又西得蹏谷水并出南山北流于畧阳城东扬波北注川水又西迳略阳道故城北渥渠水出南山北迳渥峡北入城建武八年中郎将来歙与祭遵所部防军王忠右辅将军朱宠将二千人皆持卤刀斧自安民县之杨城永始二年成帝罢安定呼他苑以为安民县起官寺市里【全氏曰永始二年以下二十二字是注中注按汉书此是平帝元始二年事师古曰中山之安定也平帝以中山王入正大统则宜是中山之安定呼他即呼池善长所引误矣班志无安民县盖暂置而即省者一清按刘昭郡国志补注安定郡临泾县下引谢承书曰宣仲为长史民扳留改宜民见李固而志无此改岂承之妄乎宜民疑即安民之讹盖西京已有是称不始于宣仲昭以承説为妄当矣又地理志钜鹿郡有定安县其故城在今祁州束鹿县西七里此即中山之安定也元和志深州鹿城县东至州二十王里本汉安定县地属钜鹿郡隋开皇三年改为鹿城取县东故鹿城为名滹沱河在县西北四十二里苑盖以水为名】从番须回中伐树木开山道至畧阳夜袭击嚣拒守将军金梁等皆杀之因保其城隗嚣闻略阳陷悉众以攻歙激水灌城光武亲将救之嚣走西城世祖与来歙会于此其水自城北注川一水二川盖嚣所堨以灌畧阳也川水西得白杨泉又西得蒲谷水西得蒲谷西川又西得龙尾溪水与蒲谷水合俱出南山飞清北入川水又西南得水洛口水源东导陇山西迳水洛亭西南流又得犊奴水口水出陇山西迳犊奴川又西迳水洛亭南西北注之乱流西南迳石门峡谓之石门水西南注畧阳川畧阳川水又西北流入瓦亭水瓦亭水又西南出显亲峡石宕水注之水出北山山上有女娲祠庖羲之后有帝女娲焉与神农为三皇矣其水南流注瓦亭水瓦亭水又西南迳显亲县故城东南汉封大鸿胪窦固为侯国自石宕次得虾蟆溪水又得金黑水又得宜都溪水咸出左右参差相入瓦亭水又东南合安夷川口水源东出胡谷西北流歴夷川水与东阳川水会谓之取阳交又西得何宕川水又西得罗汉水并自东北西南注夷水夷水又西迳显亲县南西注瓦亭水瓦亭水又东南得大华谷水又东南得折里溪水又东得六谷水皆出近溪湍峡注瓦亭水又东南出新阳峡崕岫壁立水出其间谓之新阳崕水又东南流入于渭是也
　　又东过上邽县
　　渭水东歴县北封山之隂流迳固岭东北东南流兰渠川水出自北山带佩众溪南流注于渭渭水东南与神涧水合开山图所谓灵泉池也俗名之为万石湾渊深不测实为灵异先后漫游者多离其毙渭水又东南得歴泉水北出歴泉溪东南流注于渭渭水又东南出桥亭西又南得借水口水出西山百涧声流总成一川东歴当亭川即当亭县治也左则当亭水注之右则曽席水入焉又东与大弁川水合水出西山二源合注东歴大弁川东南流注于借水借水又东南流与竹岭水合水出南山竹岭二源同泻东北入借水借水又东北入上邽县左佩五水东会占溪水次东有大鲁谷水次东得小鲁谷水次东有杨反谷水咸自北山流注借水借水右带五水竹岭东得乱石溪水次东得木门谷水次东得罗城溪水次东得山谷水皆导源南山北流入借水借水又东黄瓜水注之其水发源黄瓜西谷东流迳黄瓜县北又东清溪白水左右夹注又东北大旱谷水南出旱溪歴涧北流泉溪委漾同注黄瓜水黄瓜水又东北歴赤谷咸归于借借水又东合毛泉谷水又东迳上邽县故城南又得覈泉水并出南山北流注于借借水即洋水也北有蒙水注焉水出县西北邽山翼带众流积以成溪东流南屈迳上邽县故城西侧城南出上邽故邽戎国也秦武公十年伐邽县之旧天水郡治【一清按晋志魏志天水郡皆治上邽与两汉之治冀县异道元故分别言之】五城相接北城中有湖水有白龙出是湖风雨随之故汉武帝元鼎三年改为天水郡【一清按汉志天水郡师古引秦中记云郡前湖水冬夏无增减因以名焉】其乡居悉以板盖屋诗所谓西戎板屋也蒙水又南注借水山海经曰邽山蒙水出焉而南流注于洋谓是水也借水又东得阳谷水又东得宕谷水并自南山北入于借借水又东合段溪水水出西南马门溪东北流合借水借水又东入于渭渭水又歴桥亭南而入绵诸县东与东亭水合亦谓之为桥水也清水又或为通称矣水源东发小陇山众川防浪统成一水西入东亭川为东亭水与小祗大祗二水合又西北得南神谷水三川并出东南差池泻注又有埋蒲水翼带二川与延水并西南注东亭水东亭水又西右则暵沟水次西得麯谷水水侧出东南二溪西北流注东亭川东亭川水右则温谷水出小陇山又西□谷水出南山□溪西南注东亭川水东亭川水又西得清水口清水导源东北陇山二源俱发西南出陇谷合成一水西南流歴细野峡迳清池谷又迳清水县故城东王莽之识睦县矣其水西南合东亭川谓之清水口又迳清水县故城南又西与秦水合水出东北大陇山秦谷二源双导歴三泉合成一水而歴秦川川有故秦亭秦仲所封也秦之为号始自是矣【一清按地理志曰孝王曰昔伯益知禽兽子孙不絶乃封为附庸邑之于秦今陇西秦亭秦谷是也郡国志曰豲坻聚有秦亭】秦水西迳降陇县故城南又西南自亥松多【一清按松多胡名也晋大兴二年屠各胡松多起兵附晋王保据草壁刘曜攻拔之松多奔陇城是也】二水出陇山合而西南流迳降龙城北又西南注秦水秦水又西南歴陇川迳六槃口过清水城西南注清水清水上下咸谓之秦川又西水注焉水北出羌谷引纳众流合以成溪水星会谓之小羌水西南流左则长谷水西南注之右则东部水东南入焉羌水又南入清水清水又西南得绵诸水口其水导源西北绵诸溪东南与长思水合北出长思溪南入绵诸水又东南歴绵诸道故城北东南入清水清水东南注渭渭水又东南合泾谷水水出西南泾谷之山东北流与横水合水出东南横谷西北迳横水圹又西北泾谷水乱流西北出泾谷峡又西北轩辕谷水注之水出南山轩辕溪南安姚瞻以为黄帝生于天水在上邽城东七十里轩辕谷皇甫谧云生夀邱邱在鲁东门北未知孰是也其水北流注泾谷水又西北合白城溪东北流白娥泉水出其西东注白城水白城水又东北入泾谷水泾谷水又东北歴董亭下杨难当使兄子保宗镇董亭即是亭也其水东北流注于渭山海经曰泾谷之山泾水出焉东南流注于渭是也渭水又东伯阳谷水入焉水出刑马山之伯阳谷北流白水出东南白溪西北注伯阳水伯阳水又西北歴谷引控羣流北注渭水又东歴大利又东南流苗谷水注之水南出刑马山北歴平作西北迳苗谷屈而东迳伯阳城南谓之伯阳川盖李耳西入往迳所由故山原畎谷往往播其名焉渭水东南流众川泻浪邉次鸣注左则伯阳东溪水注之次东得望松水次东得毛六溪水次东得皮周谷水次东得黄杜东溪水并出北山南入渭水其右则胡谷水次东得丘谷水次东得丘谷东溪水次东有铜岩谷水并出南山东北注渭渭水又东南出石门度小陇山迳南由县南东与楚水合世所谓长蛇水水出汧县之数歴山也南流迳长蛇戌东魏和平三年筑徙诸流民以遏陇冦楚水又南流注于渭阚骃以是水为汧水焉又东污二水入焉余按诸地志汧水出汧县西北阚骃十三州志与此同复以汧水为龙鱼水盖以其津流迳通而更摄其通称矣渭水东入散闗抱朴子神仙曰老子西出闗闗令尹喜气知真人将有西游者遇老子彊令之著书耳不得已为着道徳二经谓之老子书也有老子庙干宝搜神记云老子将西入闗闗令尹喜好道之士覩真人当西乃要之途也皇甫士安高士云老子为周柱下史及周衰乃以官为周守藏室史积八十余年好无名接而世莫知其真人也至周景王十年孔子年十七遂适周见老聃然幽王失其道平王东迁闗以捍移人以职徙尹喜候气非此明矣而往迳所由兹焉或可渭水又东迳武功县西北俗以散闗名城非也禇先生乃曰武功扶风西界小邑也蜀口栈道近山无他豪易高者是也渭水又与捍水合水出周道谷北迳武都故道县之故城西王莽更名曰善治也故道县有怒特祠列异曰武都故道县有怒特祠云神本南山大梓也昔秦文公二十七年伐之树疮随合秦文公乃遣四十人持斧砍之犹不断疲士一人伤足不能去卧树下闻相与言曰劳攻战乎其一曰足为劳矣又曰秦公必持不休答曰其如我何又曰赤灰跋于子何如乃黙无言卧者以告令士皆赤衣随所斫以灰跋树断化为牛入水故秦为立祠其水又东北歴大散闗而入渭水也渭水又东南右合南山五谿水夹涧流注之也
　　又东过陈仓县西
　　县有陈仓山山上有陈寳鸡鸣祠昔秦文公感伯阳之言游猎于陈仓遇之于北坂得若石焉其色如肝归而寳祠之故曰陈寳其来也自东南晖晖声若雷野鸡皆鸣故曰鸡鸣神也地理志曰有上公明星黄帝孙舜妻盲冢祠有羽阳宫秦武王起应劭曰县氏陈山姚睦【一清按上云南安姚瞻此云姚睦未知即一人也抑误字也】曰黄帝都陈言在此荣氏开山图注曰伏牺生成纪徙治陈仓也非陈国所建也魏明帝遣将军太原郝昭筑陈仓城成诸葛亮围之亮使昭乡人靳祥説之不下亮以数万攻昭千余人以云梯冲车地道逼射昭昭以火射连石拒之亮不利而还今汧水对亮城是与昭相御处也陈仓水出于陈仓山下东南流注于渭水渭水又东与绥阳谿水合其水上承斜水水自斜谷分注绥阳谿北届陈仓入渭故诸葛亮与兄瑾书曰有绥阳小谷虽山崖絶重谿水纵横难用行军者逻候往来要道通人今使前军斫治此道以向陈仓足以扳连贼势使不得分兵东行者也渭水又东迳郁夷县故城南地理志曰有汧水祠王莽更之曰郁平也东观汉记曰隗嚣围来歙于略阳世祖诏曰桃花水出船槃皆至郁夷陈仓分部而进者也汧水入焉水出汧县之蒲谷乡中谷决为蒲薮尔雅曰水决之泽为汧汧之为名实兼斯举水有二源一水出县西山世谓之小陇山岩嶂高深不通轨辙故张衡四愁诗曰我所思兮在汉阳欲往从之陇坂长其水东北流歴涧注以成渊潭涨不测出五色鱼俗以为灵而莫敢采捕因谓是水为龙鱼水自下亦通谓之龙鱼川川水东迳汧县故城北史记秦文公东猎汧田因遂都其地是也又东歴泽乱为一水右曰龙泉泉迳五尺源流奋通沦漪四泄东北流注于汧汧水又东会一水发南山西侧俗以此山为吴山三峰霞举叠秀云天崩峦倾返山顶相捍望之恒有落势地理志曰吴山在县西古文以为汧山也国语所谓虞矣山下石穴广四尺高七尺水溢石空悬波侧注漰渀震荡发源成川北流注于汧自水会上下咸谓之龙鱼川汧水又东南迳隃麋县故城南王莽之扶亭也昔郭歙耻王莽之徴而遯迹于斯【一清按汉书鲍宣传是郭钦然郭钦有二一在王莽见于鲍宣者不受莽徴闭戸而终见于王莽者仕莽为戊巳校尉拜填外将军封劋胡子后列于九虎兵败守仓降于更始封侯姓名同而行事絶不相侔今道元以不受莽徴者为郭歙则是与世本汉书异抑或六朝古本原是歙字而讹而为钦未可知也】建武四年光武封耿况为侯国矣汧水东南歴慈山东南迳郁夷县【一清按下有脱文】迳平阳故城南史记秦宁公二年徙平阳徐广曰故郿之平阳亭也城北有汉邠州刺史赵融碑灵帝建安元年立【一清按灵帝纪元为建寜献帝纪元为建安未知灵字误也抑安字讹也】汧水又东流注于渭渭水之右磻谿水注之水出南山兹谷乗高激流注于谿中谿中有泉谓之兹泉泉水潭积自成渊渚即吕氏春秋所谓太公钓兹泉也今人谓之凡谷石壁深高幽隍邃宻林障秀阻人迹罕交东南隅有一石室盖太公所居也水次平石钧处即太公垂钓之所也其投竿跽饵两膝遗迹犹存是有磻谿之称也其水清泠神异北流十二里注于渭北去维堆城七十里渭水又东迳积石原即北原也青龙二年诸葛亮出斜谷与司马懿【一清按下有脱文】屯谓南雍州刺史郭淮防亮必争北原而屯遂先据之亮至果不得上渭水又东迳五丈原北魏氏春秋曰诸葛亮据渭水南原司马懿谓诸将曰亮若出武功依山东转者是其勇也若西上五大原诸君无事矣亮果屯此原与懿相御渭水又东迳郿县故城南地理志曰右辅都尉治魏氏春秋诸葛亮冦郿司马懿据郿拒亮即此县也











　　水经注释卷十七
　　钦定四库全书
　　水经注释卷十八
　　仁和赵一清撰
　　渭水中
　　又东过武功县北
　　渭水于县斜水自南来注之水出县西南衙领山北歴斜谷迳五丈原东诸葛亮与步隲书曰仆前军在五丈原原在武功西十里余水出武功县故亦谓之武功水也是以诸葛亮表云臣遣虎步监孟琰据武功水东司马懿因水长攻琰营臣作竹桥越水射之桥成驰去其水北流注于渭地理志曰斜水出衙领北至郿注渭渭水又东迳马冢北诸葛亮与步隲书曰马冢在武功东十余里有髙势攻之不便是以留耳渭水又迳武功县故城北王莽之新光也地理志曰县有太壹山古文以为终南杜预以为中南也亦曰太白山在武功县南去长安二百里不知其髙防何俗云武功太白去天三百山下军行不得鼓角鼓角则疾风雨至杜彦达曰太白山南连武功山于诸山最为秀杰冬夏积雪望之皓然山上有谷春祠春栎阳人成帝时病死而尸不寒后忽出栎南门及光门上而入太白山民为立祠于山岭春秋来祠中止宿焉山下有太白祠民所祠也刘曜之世是山崩长安人刘终于崩所得白玉方一尺有文字曰皇亡皇亡改赵昌井水竭构五梁咢酉小衰困嚣丧呜呼呜呼赤牛奋靷其尽乎时羣臣毕贺中书监刘均进曰此国灭之象其可贺乎终如其言矣渭水又东温泉水注之温水出太壹山其水沸涌如汤杜彦达曰可治百病世清则疾愈世乱则无騐其水下合溪流北注十三里入渭渭水又东迳斄县故城南旧邰城也后稷之封邑矣诗所谓即有邰家室也城东有姜嫄祠城西南百步有稷祠郿之斄亭也王少林之为郿县也路经此亭亭长曰亭凶杀人少林曰仁胜凶邪何敢忤遂宿中夜闻女子称寃之声少林曰可前来理女子曰无衣不敢进少林投衣与之女子前诉曰妾夫为涪令之官过宿此亭为亭长所杀少林曰当为理寝寃勿复害良善也因解衣于地忽然不见明告亭长遂服其事亭遂清安渭水又东迳雍县【一清按下有脱文】雍山【一清按雍山上当云雍水出雍山汉志右扶风武功县有淮水祠疑是雍水祠之误寰宇记鳯翔府天兴县下云雍水在县北二里源出西北平地而李应祥雍胜畧云雍山在鳯翔县西北三十里雍水出应劭曰四面积髙曰雍以其积髙故亦可谓之山也闗中地势多积髙如风凉原白鹿原斯类非一又康海武功县志云雍原即周原周原在岐山下则雍山殆即岐山之支阜乎】东南流歴中窂溪世谓之中窂水亦曰氷井水南流迳胡城东俗名也盖秦惠公之故居所谓祈年宫也孝公又谓之槖泉宫按地理志曰在雍崔骃曰穆公冢在槖泉宫祈年观下刘向曰穆公无邱垅处也史记曰穆公之卒从死者百七十七人良臣子车氏奄息仲行鍼虎秦人哀之为之赋黄鸟余谓崔骃及皇览缪志也惠公孝公并是穆公之后继世之君矣子孙无由起宫于祖宗之坟陵矣以是推之知二证之非实也【雍录曰据郦此言则是惠公所都雍县有祈年宫至孝公命为索泉名虽两出其实一宫也又引崔骃之言从而辨正其失则是祈年索泉皆在惠公雍都而亦不知何人所建独汉书曰惠公所起也黄图祈为蕲且曰穆公造庙记曰宫在城外而始皇本纪则曰在雍皆以世逺难究其的也一清按史记秦本纪云缪公卒雍裴骃集解引皇览曰秦穆公冢在槖泉宫祈年观下皇览魏志以为文帝命刘劭集魏畧以为王象受诏撰崔骃是汉章帝时人今文止有崔骃之説无皇览之辞而云知二证之非实盖有缺失也又汉志注槖泉宫孝公起祈年宫惠公起是有二宫也程泰之不知引此所未喻矣】而左会左阳水世名之西水北出左阳谿南流迳岐州城西魏置岐州刺史治左阳水又南流注于雍水雍水又与东水合俗名也北出河桃谷南流右会南源世谓之返眼泉乱流南迳岐州城东而南合雍水州居二水之中南则两川之交会也世亦名之为淬空水东流邓公泉注之水出邓艾祠北故名曰邓公泉数源俱发于雍县故城南县故秦徳公所居也晋书地道记以为西虢地也汉书地理志以为西虢县【一清按汉志宏农郡陜县下云西虢在雍州而无西虢县之目右扶风虢县有虢宫秦宣太后起此即所谓西虢也】太康记曰虢叔之国矣有虢宫平王东迁叔自此之上阳为南虢矣【何氏曰按杜预云陜县东南有虢城即是西虢国乃虢仲所封大阳之下阳城盖其别都河东宏农地界相接非两国也荣阳新郑之虢为虢叔所封在陜县之南故当年虢仲之北虢亦得西虢之名若右扶风之虢与周室二虢无与然则善长误矣方舆纪要云桃虢城在寳鸡县东五十里古虢君之支属也史记秦昭公十年灭小虢即此地矣今有桃虢二城相距十余里俗为桃虢川】雍有五畤祠以上祠祀五帝【一清按此注有讹误地理志云雍有五畤太昊黄帝以下祠三百三所郊祀志云秦襄公攻戎救周列为诸侯而居西自以为主少昊之神作西畤祀白帝文公东猎汧渭之间梦黄蛇自天下属地其口止于鄜衍于是作鄜畤用三牲郊祭白帝焉自未作鄜畤雍旁故有吴阳武畤雍东有好畤皆废而无祀徳公卜居雍雍之诸祀自此兴后宣公作宻畤于渭南祭青帝灵公于吴阳作上畤祭黄帝作下畤祭炎帝献公作畦畤栎阳而祀白帝高祖立黑帝祠名曰北畤除武畤好畤非秦所立襄公居西垂宫在陇西则西畤非雍可知文公鄜畤在鄜县献公畦畤在栎阳是又不在雍也雍之五畤封禅书云惟雍四畤上帝为尊索隠曰雍有五畤而言四者顾氏以为兼下文上帝为五非也西畤鄜畤皆非雍宻畤上畤下畤畦畤是为四并髙祖増黑帝而五也小司马以畦畤当雍四畤之一而寰宇记鳯翔府天兴县有三畤原引封禅书鄜畤宻畤吴阳上畤而云三畤在此原亦谓之周原则反遗却雍之下畤矣章懐后汉书冯衍传注亦但引史记曰秦并天下祠雍四畤汉加黒帝谓之五畤而不列指四畤之目其义终莫能明顾祖禹以为五畤者鄜宻吴阳上下北亦非也又按三畤秦畤也五畤汉畤也此三五之名所由分】昔秦文公田于汧渭之间梦黄蛇自天属地其口止于鄜衍以为上帝之神于是作鄜畤祠白帝秦宣公作宻畤于陈仓北坂祀青帝焉灵公又于吴阳作上畤祀炎帝焉献公作畦畤祀赤帝焉【一清按此文与封禅书郊祀志全相乖迕秦宣公作宻畤于雍不于陈仓北坂在陈仓北坂者是陈寳祠乃文公作今以陈寳为鄜畤非矣灵公作吴阳上畤祭黄帝作下畤祭炎帝索隠曰吴阳地名盖在岳之南上云雍有故吴阳武畤盖因武畤又作上下畤以祭黄帝炎帝今云上畤祀炎帝误也史记栎阳雨金献公自以为得金瑞作畦畤栎阳而祀白帝汉书云祀上帝字之讹也今云祀赤帝赤即炎也更为缪矣】汉高帝问云天有五帝今何四也博士莫知其故帝曰我知之矣待我而五遂立北畤祀黒帝焉应劭曰四面积高曰雍阚骃曰宜为神明之隩故立羣祀焉又有鳯台鳯女祠秦穆公时有萧史者善吹箫能致白鹄孔雀穆公女弄玉好之公为作鳯台以居之积数十年一旦随鳯去云雍宫世有箫管之声焉今台倾祠毁不复然矣邓泉东流注于雍自下虽会他津犹得通称故禹贡有雍沮会同之文矣【全氏曰善长误矣岂可以兖州之澭沮释岐西之水道乎】雍水又东迳卲亭南世谓之树亭川盖卲树声相近误耳亭故卲公之采邑也京相璠曰亭在周城南五十里后汉郡国志曰郿县有卲亭谓此也【一清按诗周南召南谱云周召者禹贡雍州岐山之阳地名今属右扶风美阳县史记燕召公世家注谯周云周之支族食采于召谓之召公索隠曰召者畿内采地奭始食邑于召故曰召公或説者以为文王受命取岐周故墟召地封爵二公故诗有周南召南言皆在岐山之阳故言南也魏书地形志武功郡美阳县有卲亭方舆纪要鳯翔府鳯翔县有召城亦曰召亭是也而郡国志曰郿有邰亭即上斄县斄亭也班志云右扶风斄县周后稷所封师古曰读与邰同音胎善长误记邰作卲以君奭之食采证皇祖之始封舛缪甚矣王伯厚诗地理攷引注云雍水东迳卲亭南黄本亦是卲字朱氏笺皆改作邰字殆又从而为之辞者耶】雍水又东南流与杜水合水出杜阳山其水南流谓之杜阳川东南流左会漆水水出杜阳县之漆谿谓之漆渠故徐广曰漆水出杜阳之岐山者是也漆渠水南流大峦水注之水出西北大道川东南流入漆即故岐水也淮南子曰岐水出石桥山东南流相如封禅书曰收于岐【朱氏谋防笺曰汉书作放文颍注曰周放畜余于池沼之中至汉得之于岐山之傍】汉书音义曰岐水名也谓斯水矣二川并逝俱为一水南与杜水合俗谓之小横水亦或名之米流川迳岐山西又屈迳周城南城在岐山之阳而近西所谓居岐之阳也非直因山致名亦指水取称矣又歴周原下北则中水乡成周聚故曰有周也【一清按汉志右扶风美阳县禹贡岐山在西北中水乡周太王所邑】水北即岐山矣昔秦盗食穆公马处也岐水又东迳姜氏城南为姜水按世本炎帝姜姓帝王世纪曰炎帝神农氏姜母安登【一清按三皇纪作女登】游华阳感神而生炎帝长于姜水合而东迳美阳县之中亭川水也水发杜阳县大岭侧世谓之赤泥岘沿波歴涧俗名大横水也疑即杜水矣其水东南流东迳杜阳县故城东西三百步南北二百步世谓之故县川又故虢县有杜阳山山北有杜阳谷有地穴北入亦不知所极在天柱山南【寰宇记鳯翔府岐山县下云岐山亦名天柱山河圗括地象曰岐山在昆仑山东南为地乳上多白金周之兴也鸑鷟鸣于山上时人亦谓此山为鳯凰堆注水经云天柱山有鳯凰祠或云其峯高峻逈出诸山状若柱因以为名一清按御览及程克斋春秋分记并引之今缺失矣】故县取名焉亦指是水而摄目矣即王莽之通杜也故地理志曰县有杜水【一清按汉志右扶风杜阳县杜水南入渭诗自杜师古曰大雅绵之诗曰人之初生自土沮漆齐诗作杜言公刘避狄而来居杜与漆沮之地】又东二坑水注之水有二源一水出西北与渎魋水合而东歴五将山又合乡谷水水出乡谿东南流入杜谓之乡谷川又南荚水注之【一清按名胜志引注作莫水方舆纪要云莫水亦曰莫谷水寰宇记武功县下引水经注云莫谷水迳美阳县与中亭川水合荚之与莫字形相近】水出好畤县梁山大岭东南迳梁山宫西故地理志曰好畤有梁山宫秦始皇起水东有好畤县故城王莽之好邑也世祖建武二年封建威大将军耿弇为侯国又南迳美阳县之中亭川注雍水谓之中亭水又南迳美阳县西永元二年更封鄣雍侯耿秉为侯国【一清按后汉书耿秉传秉以章和二年封美阳侯无封鄣雍侯事据前獂道县注云渭水东北流与彰川合东北至彰县南永元元年和帝封耿秉为侯国是秉先尝封彰侯后更封美阳足补范书之缺此雍字误】其水又南流注于渭渭水又东迳郿坞南汉献帝传曰董卓发卒筑郿坞高与长安城等积谷为三十年储自云事成雄防天下不成守此足以毕老其愚如此渭水又东洛谷之水出其南山洛谷北流迳长城西魏甘露三年蜀遣姜维出洛谷围长城即斯地也
　　又东芒水从南来流注之
　　芒水出南山芒谷北流迳玉女房水侧山际有石室世谓之玉女房芒水又北迳盩厔县之竹圃中分为二水汉冲帝诏曰翟义作乱于东霍鸿负倚盩厔芒竹即此也【日知録幼主谓之冲帝水经注以孺子婴为冲帝】其水分为二流一水之东北为枝流一水北流注于渭也






　　水经注释卷十八
　　钦定四库全书
　　水经注释卷十九
　　仁和赵一清撰
　　渭水下　【补】丰水　【补】泾水　【补】芮水
　　渭水又东过槐里县南又东涝水从南来注之
　　渭水迳县之故城南汉书集注李竒谓之小槐里之西城也又东与芒水枝流合水受芒水于竹圃东北流又屈而西北入于渭渭水又东北迳黄山宫南即地理志所谓县有黄山宫惠帝二年起者也东方朔曰武帝防行西至黄山宫故世谓之游城非也就水注之水出南山就谷北迳大陵西世谓之老子陵昔李耳为周柱下史以世衰入戎于此有冢事非经证然庄周著书云老耼死泰失吊之三号而出是非不死之言人禀五行之精气隂阳有终变亦无不化之理以是推之或复如传古人许以传疑故两存耳就水歴竹圃北与黑水合水上承三泉就水之右三泉竒发言归一渎北流左迳就水就水又北流注于渭渭水又东合田谿水水出南山田谷北流迳长杨宫西又北迳盩厔县故城西又东北与一水合水上承盩厔县南源北迳其县东又北迳思乡城西又北注田谿田谿水又北流注于渭水也县北有茏渠上承渭水于郿县东迳武功县为成林渠东迳县北亦曰灵轵渠湋渠以引堵水徐广曰一作诸川是也【一清按汉书地理志云灵轵渠武帝穿沟洫志注如淳曰韦水出韦谷】渭水又东迳槐里县故城南县古犬丘邑周赧王都之【朱氏谋防笺曰帝王世纪及世本并云懿王自镐徙都犬丘此作赧王字之误耳】秦以为废邱亦曰舒邱和平元年桓帝【沈氏曰是灵帝中平】封左中郎将皇甫嵩为侯国县南对渭水北背通渠史记秦本纪云秦武王三年渭水赤三日秦昭王三十四年渭水又大赤三日【沈氏曰秦本纪中无此文而汉书五行志引之再考之则武王事见重叙秦世系中而昭王事终佚】洪范五行传曰赤者火色也水尽赤以火沴水也渭水秦大川也阴阳乱秦用严刑败乱之象后项羽入秦封司马欣为塞王都栎阳董翳为翟王都高奴章邯为雍王都废丘居槐里为三秦汉祖北定三秦引水灌城遂灭章邯三年改曰槐里王莽更名槐治也世谓之为大槐里晋太康中始平郡治也其城递帯防陆旧渠尚存即汉书所谓槐里环隄者也东有涌水出南山赤谷东北流迳长杨宫东宫有长杨树因以为名涌水又北迳苇圃西亦谓之仙泽又北迳望仙宫又东北耿谷水注之水发南山耿谷北流与柳泉合东北迳五柞宫西长杨五柞二宫相去八里并以树名宫亦由陶氏以五柳立称故张晏曰宫有五柞树在盩厔县西其水北迳仙泽东北又迳望仙宫东又北与赤水会又北迳思乡城东又北注渭水渭水又东合甘水水出南山甘谷北迳秦文王萯阳宫西又北迳五柞宫东又北迳甘亭西在甘水之东鄠县昔夏启伐有扈作誓于是亭故马融曰甘有扈南郊地名也【寰宇记鄠县下引水经注云扈水上承扈阳池一清按此处引有扈以证甘水故知脱文于此也】甘水又东得涝水口水出南山涝谷北迳汉宜春观又东北迳鄠县故城西涝水际城北出合渼陂水水出宜春观北东北流注涝水北流入于渭【一清按説文涝水出扶风北入渭汉志无涝水也】即上林故地也东方朔称武帝建元中防行北至池阳西至黄山南猎长杨东游宜春夜漏十刻乃出与侍中常侍武骑待诏及陇西北地良家子能骑射者期诸殿下故有期门之号旦明入山下驰射鹿豕狐兎手格熊罴上大驩乐之上乃使太中大夫虞丘夀王与待诏能用笇者举籍阿城以南盩厔以东冝春以西提封顷畆及其贾直属之南山以为上林苑东方朔諌秦起阿房而天下乱因陈泰阶六符之事上乃拜太中大夫给事中赐黄金百斤卒起上林苑故相如请为天子游猎之赋称乌有先生亡是公而奏上林也
　　又东丰水从南来注之
　　地説云渭水又东与丰水会于短隂山内水所会处无他高山异峦所有唯原阜石激而已水上旧有便门桥与便门对直武帝建元三年造张昌曰桥在长安西北茂陵东如淳曰去长安四十里【杭氏世骏曰汉书注张昌作服防如淳作苏林】渭水又迳太公庙北庙前有太公碑文字禠缺今无可寻渭水又东北与镐水合水上承镐池于昆明池北周武王之所都也故诗云考卜维王宅是镐京维正之武王成之自汉武帝穿昆明池于是地基构沦禠今无可究【雍録曰诸家皆言自汉武帝穿昆明池后镐京故基皆沦入于池无复可究独梁载言十道志曰镐池一名元阯在昆明池北始皇毁之寰宇记云镐泉在华隂县东十九里其水或涌或止深不可测括地图云是河眼亦谓之镐池】春秋后传曰使者郑容入栢谷闗至平舒置见华山有素车白马问郑容安之答曰之咸阳车上人曰吾华山君使愿托书致鄗池君子之咸阳过鄗池见大梓下有文石取以欵扣梓当有应者以书与之勿妄发致之得所欲郑容行至鄗池见一梓下果有文石取以欵梓应曰诺郑容如睡觉而见宫阙若王者之居焉谒者出受书入又见顷闻语声言祖龙死神道茫昧理难辨测故无以精其幽致矣鄗水又北流西北注与滮池合水出鄗池西而北流入于鄗毛诗云滮流浪也而世以为水名矣郑元曰丰镐之间水北流也鄗水北迳谿灵台西【一清按谿灵台谿字误也朱氏谋防笺云宋本作汉灵台窃谓似是而实非也御览及长安志引此文作清泠台与今本异宋氏家多古书未必无据魏书地形志京兆郡长安县有周灵台方舆纪要长安县灵台下引三辅故事曰周灵台在鄠县丰水东鄠县鄷城下云左传昭四年楚椒举曰康有鄷宫之朝杜预曰酆宫有灵台康王于是朝诸侯孔颖达曰丰去长安鄗池二十五里又曰灵台在县东北周灵台也志云酆宫又东二十五里即灵囿之地中有灵台诗所谓经始灵台者也春秋僖十五年秦晋战于韩获晋侯以归舍诸灵台是也又曰三辅故事曰汉灵台在长安故城西北八里本秦之清台汉曰灵台郭缘生述征记长安宫中有灵台高十五仭水经注汉灵台在秦阿房宫南去明堂三百步镐水迳其西汉平帝元始四年立观此则丰宫之灵台为周而长安之灵台为汉郦注既于长安城下记汉灵台矣于此又云汉灵台不几复与寰宇记引水经注作清灵台是也盖清台之名不始于秦康志贺述礼统云夏为清台商为神台周为灵台毛公诗传曰神之清明称灵四方而高曰台且亦有清灵合称者史记封禅书公孙卿曰黄帝就青灵台十二日烧也黄图曰汉灵台在长安西北八里又周文王灵台在长安西北四十里高二十丈周四百二十步明有周汉之分吕图亦云汉旧城外有灵台北与未央宫对此即汉灵台与鄷宫之灵台无涉也中尉知改谿字之误而不知汉字之亦属臆説与事义大相乖缪者也玉海引水经注曰酆水北迳灵台西文王又引水为辟廱灵沼此等文句今皆脱失无惑乎后人之但凴私见也】又迳磁石门西门在阿房前悉以磁石为之故专其目令四夷朝者有隐甲懐刃入门而胁之以示神故亦曰却胡门也鄗水又北注于渭渭水北有杜邮亭去咸阳十七里今名孝里亭中有白起祠嗟乎有制胜之功慙尹商之仁是地即其伏剑处也渭水又东北迳渭城南文頴以为故咸阳矣秦孝公之所居离宫也献公都栎阳天雨金周太史儋见献公曰周故与秦国合而别别五百岁复合合七十岁而霸王出至孝公作咸阳筑冀阙而徙都之故西京赋曰秦里其霸实为咸阳太史公曰长安故咸阳也汉高帝更名新城武帝元鼎三年别为渭城在长安西北渭水之阳王莽之京城也始扶风后并长安而沈水注之【一清按沈字是□字之误地理志右扶风鄠县下云潏水北过上林苑入渭师古曰潏即今沈水字或作□与沈字相似因名沈水潏水今则改名人不识也然则沈字之讹所由来旧矣】其水上承皇子陂于樊川其地即杜之樊乡也汉祖至栎阳以将军樊哙灌废丘最赐邑于此乡也其水西北流注杜县之杜京西西北流迳杜伯冢南杜伯与其友左儒仕宣王儒无罪见害杜伯死之终能报恨于宣王故成公子安五言诗曰谁谓无知杜伯射宣王沈水又西北迳下杜城即杜伯国也沈水又西北支合故渠渠有二流上承交水合于高阳原而北迳河池陂东而北注沈水沈水又北与昆明故池会又北迳秦通六基东又北迳堨水坡东又北得坡承其陂东北流入于沈水沈水又北迳长安城西与昆明池水合水上承池于昆明台故王仲都所居也桓谭新论称元帝被病广求方士汉中送道士王仲都诏问所能对曰能忍寒暑乃于盛寒日载以驷马车于昆明池上环氷而驰御者厚衣狐裘寒战而仲都独无变色卧于池台上曛然自若夏大暑日使暴坐环以十炉火不言热又身不汗池水北迳镐京东秦阿房宫西史记曰秦始皇三十五年以咸阳之人多先王之宫小乃作朝宫于渭南亦曰阿城也始皇先作前殿阿房上可坐万人下可建五丈旗周驰为阁道自殿直扺城南山表山巅为阙为复道自阿房度渭属之咸阳象天极阁道絶汉抵营室也闗中记曰阿房殿在长安西南二十里殿东西千步南北三百步庭中受十万人其水又屈而迳其北东北流注堨水陂陂水北出迳汉武帝建章宫东于凤阙南东注沈水又北迳凤阙东三辅黄图曰建章宫汉武帝造周二十余里千门万户其东凤阙高七丈五尺俗言贞女楼非也汉武帝故事云阙高二十丈闗中记曰建章宫圆阙临北道有金凤在阙上高丈余故号凤阙也故繁钦建章凤阙赋曰秦汉规模廓然毁冺唯建章凤阙岿然独存虽非象魏之制亦一代之巨观也沈水又北分为二水一水东北流一水北迳神明台东子宫室曰上于建章中作神明台井榦楼咸高五十余丈皆作悬阁辇道相属焉三辅黄图曰神明台在建章宫中上有九室今人谓之九子台而其实非也沈水又迳渐台东汉武故事曰建章宫北有太液池池中有渐台高三十丈渐浸之为池水所渐一説星名也南有璧门三层高三十余丈中殿十二间阶陛咸以玉为之铸铜凤五丈饰以黄金楼屋上椽首薄以玉璧因曰璧玉门也沈水又北流注渭亦谓是水为潏水也故吕忱曰潏水出杜陵县汉书音义曰潏水声而非水也亦曰高都水前汉之末五侯王氏大治池沼引沈水入长安城故百姓歌之曰五侯初起曲阳最怒壊决高都竟连五杜土山渐台象西白虎即是水也
　　又东过长安县北
　　渭水东分为二水广雅曰水自渭出为泶其由河之有雍也此渎东北流迳魏雍州刺史郭淮碑南又东南合一水迳两石人北秦始皇造桥防镦重不胜故刻石作力士孟贲等像以祭之镦乃可移动也又东迳阳侯祠北涨輙祠之此神能为大波故配入河伯也后人以为邓艾祠悲哉谗胜道消专忠受害矣渭水又东注此水水上有梁谓之渭桥秦制也亦曰便门桥秦始皇作离宫于渭水南北以象天宫故三辅黄图曰渭水贯都以象天汉横桥南度以法牵牛南有长乐宫北有咸阳宫欲通二宫之间故造此桥广六丈南北三百八十步六十八间七百五十柱一百二十二梁桥之南北有隄激立石柱柱南京兆主之柱北冯翊主之有令丞各领徒一千五百人桥之北首垒石水中故谓之石柱桥也旧有忖留神像此神尝与鲁班语班令其神出忖留曰我貎狞丑卿善图物容我不能出班于是拱手与言曰出头见我忖留乃出首班于是以脚画地忖留觉之便还没水故置其像于水唯背以上立水上后董卓入闗遂焚此桥魏武帝更修之桥广三丈六尺忖留之像曹公乘马见之惊又命下之燕丹子曰燕太子丹质于秦秦王遇之无礼乃求归秦王为机发之桥欲以防丹丹过之桥不为发又一説交龙捧举而机不发但言【朱氏谋防笺曰谢云疑有脱误】今不知其故处矣渭水又东与沈水枝津合水上承沈水东北流迳邓艾祠南又东分为二水一水东入逍遥园注蕅池池中有台观莲菏被浦秀实可翫其一水北流注于渭渭水又东迳长安城北汉惠帝元年筑六年成【一清按汉书惠帝纪元年城长安三年春发长安六百里内男子十四万六千人城长安三十日罢注郑氏曰城一面故速罢又五年九月长安城成六年起长安西市也而史记吕后纪云惠帝三年方筑城四年就半五年六年城就索隐曰汉宫阙疏四年筑东面五年筑北面汉旧仪城方六十三里经纬各十二里三辅旧事云城形似北斗也】即咸阳也秦离宫无城故城之王莽更名长安十二门东出北头第一门本名宣平门王莽更名春王门正月亭亦曰东城门其郭门亦曰东都门【一清按汉书王莽传无东字】即逄萌挂冠处也第二门本名清明门一曰凯门王莽更曰宣徳门布恩亭内有耤田仓亦曰耤田门第二门本名霸城门王莽更名仁夀门无疆亭民见门色青又名青城门或曰青绮门亦曰青门门外旧出佳瓜昔广陵人邵平为秦东陵侯秦破为布衣种瓜此门瓜美故世谓之东陵瓜是以阮籍咏懐诗曰昔闻东陵瓜近在青门外连畛拒阡陌子母相钩指谓此门也南出东头第一门本名覆盎门王莽更名永清门长茂亭其南有下杜城应劭曰故杜陵之下聚落也故曰下杜门又曰端门北对长乐宫第二门本名安门亦曰鼎路门王莽更名光礼门显乐亭即西安亭北对未央宫第三门本名平门王莽更名信平门诚正亭西出南头第一门本名章门王莽更名万秋门亿年亭亦曰故光毕门也又曰便门第二门本名直门王莽更名直道门端路亭故龙楼门也张晏曰门楼有铜龙三辅黄图曰长安西出第二门即此门也第三门本名西城门亦曰雍门王莽更名章义门着谊亭其水北入有函里氏名曰函里门又曰光门亦曰突门【一清按此西出之第三门也曰光门而北出西头第一门曰横门亦曰光门二门不应相同也程大昌曰以黄图考之长安城北面从西数来第一门名横门门外有桥曰横桥吕相长安图亦同又黄图长安有九市其三在道东东市在突门夹横桥大道水经曰光门亦名突门在长安西从】
　　【南来第三门正与黄图吕图之谓横门者隅角相次故黄图吕图之谓在北者即与水经之谓突门光门为在城西面者相应也今去古逺不敢以何为定】北出西头第一门本名横门王莽更名霸都门左幽亭如淳曰音光故曰光门其外郭有都门有棘门徐广曰棘门在渭北孟康曰在长安北秦之宫门也如淳曰三辅黄图曰棘门在横门外按汉书徐厉军于此备匈奴又有通门亥门也其第二门本名洛门又曰朝门王莽更名建子门广世亭一曰高门苏林曰高门长安城北门也一曰厨门其内有长安厨宫在东故名曰厨门也如淳曰今名广门也第三门本名杜门亦曰利城门王莽更名进和门临水亭其外有客舍故名曰客舍门又曰洛门也凡此诸门皆通逵九逹三途洞开隠以金椎周以林木左出右入为往来之迳行者升降有上下之别汉成帝之为太子元帝尝急召之太子出龙楼门不敢絶驰道西至直城门方乃得度上怪迟问其故以状对上悦乃着令令太子得絶驰道也渭水东合昆明故渠渠上承昆明池东口东迳河池陂而北亦曰女观陂又东合沈水亦曰漕渠又东迳长安县南东迳明堂南旧引水为辟雍处在鼎路门东南七里其制上圆下方九宫十二堂四向五室堂北三百步有灵台是汉平帝元始四年立渠南有汉故圆邱成帝建始二年罢雍五畤始祀皇天上帝于长安南郊应劭曰天郊在长安南即此也故渠之北有白亭博望苑汉武帝为太子立使通宾客从所好也太子巫蛊事发斫杜门东出史良娣死于苑北宣帝以为戾园以倡优千人乐思后园庙故亦曰千乡故渠又东而北屈迳青门外与沈水枝渠会渠上承沈水于章门西飞渠引水入城东为仓池池在未央宫西池中有渐台汉兵起王莽死于此台又东迳未央宫北高祖在闗东令萧何成未央宫何斩龙首山而营之山长六十余里头临渭水尾达樊川头高二十丈尾渐下高五六丈土色赤而坚云昔有黒龙从南山出饮渭水其行道因山成迹山即基阙不假筑高出长安城北有元武阙即北阙也东有苍龙阙阙内有阊阖止车诸门未央殿东有宣室玉堂麒麟含章白虎凤凰朱雀鹓鸾昭阳诸殿天禄石渠麒麟三阁未央宫北即桂宫也周十余里内有明光殿走狗台栢梁台旧乘复道用相迳通故张衡西京赋曰钩陈之外阁道穹窿属长乐与明光迳北通于桂宫故渠出二宫之间谓之明渠也又东武库北旧樗里子于此樗里子名疾秦惠王异母弟也滑稽多智秦人号曰智嚢于昭王庙西渭南隂乡樗里故俗谓之樗里子云我百歳后是有天子之宫夹我墓穴以昭王七年卒于渭南章台东至汉长乐宫在其东未央宫在其西武库直其墓秦人喭曰力则任鄙智则樗里也明渠又东迳汉高祖长乐宫北本秦之长乐宫也周二十里殿前列铜人殿西有长信长秋永夀永昌诸殿殿之东北有池池北有层台俗谓是池为酒池非也故渠北有楼竪汉京兆尹司马文预碑故渠又东出城分为二渠即汉书所谓王渠者也苏林曰王渠官渠也犹今御沟矣晋灼曰渠名也在城东霸门外一水迳杨桥下即青门桥也侧城北迳邓艾祠西而北注渭今无水其一渠东迳奉明县广成乡之广明苑南史皇孙及王夫人于郭北宣帝迁苑南卜以为悼园益园民千六百家立奉明县以奉二园园在东都门昌邑王贺自霸御法驾郎中令龚遂骖乘至广明东都门是也故渠东北迳汉太尉夏侯婴冢西日柩马悲鸣轻车罔进下得石椁铭云于嗟滕公居此室故遂焉冢在城东八里饮马桥南四里故时人谓之马冢
　　又东过霸陵县北霸水从县西北流注之
　　霸者水上地名也古曰滋水矣秦穆公霸世更名滋水为霸水以显霸功水出蓝田县蓝田谷所谓多玉者也西北有铜谷水次东有辋谷水二水合而西注之又西流入渥水【长安志刘谷水一名泥水引水经注曰水出蓝田之东谷俗谓之刘谷西北与石门水合又石门谷水东有铜谷水合轻谷水西注泥水今本无之一清按轻谷水是辋谷水之讹】渥水又西迳峣闗北歴栁峣城东西有二城魏置清渥军于城内世亦谓之清渥城也秦二世三年汉祖入自武闗攻秦赵高遣将拒于峣闗者也土地记曰蓝田县南有峣闗地名峣栁道通荆州晋地道记曰闗当上洛县西北渥水又西北流入霸【一清按汉志京兆南陵县沂水出蓝田谷北至霸陵入霸水而是注渥水源流正与班固所称沂水合沂渥音同观宋敏求引注佚文可见师古音沂为先歴反盖误耳而道元引汉志则以浐水当之】霸水又北歴蓝田川迳蓝田县北竹书纪年梁惠成王三年秦子向命为蓝君盖子向之故邑也川有汉临江王荣冢景帝以罪徴之将行祖于江陵北门车轴折老父泣曰吾王不反矣荣至中尉郅都急切责王王年少恐而自杀于是川有鷰数万衘土置冢上百姓矜之霸水又左合浐水歴白鹿原东即霸川之西故芷阳矣史记秦襄王芷阳者是也【一清按史记秦始皇纪重叙秦世系云昭襄享国五十六年茝阳索隐曰十九年而立芷陵也芷与茝同此是昭襄王之陵而其孙庄襄王亦茝阳即所谓子楚陵也】谓之霸上汉文帝其上谓之霸陵上有四出道以泻水在长安东南三十里故王仲宣赋诗云南登霸陵岸回首望长安汉文帝尝欲从霸陵上西驰下峻坂袁盎揽辔于此处上曰将军怯也盎曰臣闻千金之子坐不垂堂百金之子立不倚衡圣人不乘危今驰不测如马惊车败奈高庙何上乃止霸水又北长水注之水出杜县白鹿原其水西北流谓之荆谿荆谿水又西北左合狗枷川水水有二源西川上承磈山之斫槃谷次东有苦谷二水合而东北流迳风凉原西闗中图曰丽山之西川中有阜曰风凉原在磈山之隂雍州之福地即是原也其水傍谿北注原上有汉武帝祠其水右合东川水出南山之石门谷次东有孟谷次东有大谷次东有雀谷次东有土门谷五水北合而北歴风凉原又北与西川会原为二水之会乱流北迳宣帝许后陵东而北去杜陵十里斯川于是有狗枷之名川东亦曰白鹿原也上有狗枷堡三秦记曰丽山西有白鹿原原上有狗枷堡秦襄公时有天狗来下有贼则狗吠之故一堡无患故川得厥目焉【一清按北齐书昭帝纪云时有天狗下亦其类也山海经有兽亦名天狗焉西山经曰隂山有兽焉其状如貍而白首名曰天狗其音榴榴可以御凶吴任臣广注引事物绀珠云天狗如貍白首音如猫食蛇】川水又北迳杜陵东元帝初元元年宣帝杜陵北去长安五十里陵之西北有杜县故城秦武公十一年县之汉宣帝元康元年以杜东原上为初陵更名杜县为杜陵也王莽之饶安也其水又北注荆谿荆谿水又北入霸水又有温泉入焉水发自亭下入荆谿水乱流注于霸俗谓之浐水非也史记音义文帝出安门注云在霸陵县有故亭即郡国志所谓长门亭也史记云霸浐长水也虽不在祠典以近咸阳秦汉都泾渭长水尽得比大川之礼【一清按史记封禅书云霸浐长水澧涝泾渭皆非大川以近咸阳尽得比山川祠今注云云是抄变其词而失其义也】昔文公居霸陵北临厠指新丰路示慎夫人曰此走邯郸道也因使慎夫人鼓瑟上自倚瑟而歌凄怆悲懐顾谓羣臣曰以北山石为椁用絮斮陈漆其间岂可动哉释之曰使其中有可欲虽锢南山犹有隟使无可欲虽无郭又何戚焉文帝曰善拜廷尉韦昭曰高岸夹水为厠今斯原夹二水也霸水又北会两川又北故渠左出焉霸水又北迳王莽九庙南王莽地皇元年博徴天下工匠壊撤西苑建章诸宫馆十余所取材瓦以起九庙笇及吏民以义入钱谷助成九庙庙殿皆重屋太初祖庙东西南北各四十丈高十七丈余庙半之为铜薄栌饰以金银雕文穷极百工之巧禠高増下功费数百巨万卒死者万数霸水又北迳枳道在长安县东十三里王莽九庙在其南汉世有白鹙羣飞【何氏曰亭林云当作白蛾一清按事见汉书元帝纪建昭元年也】自东都门过于枳道吕后祓除于霸上还见仓狗撠胁于斯道也水上有桥谓之霸桥地皇三年霸桥木灾自东起卒数千以水泛沃救不灭晨燌夕尽王莽恶之下书曰甲午火桥乙未立春之日也予以神明圣祖黄虞遗统受命至于地皇四年为十五年正以三年终冬絶灭霸驳之桥欲以兴成新室统一长存之道其名霸桥为长存桥霸水又北左纳漕渠絶霸右出焉东迳霸城北又东迳子楚陵北皇甫谧曰秦庄王于芷阳之丽山京兆东南霸陵山刘向曰庄王大其名立坟者也战国防曰庄王字异人更名子楚故世人犹以子楚名陵【一清按史记始皇之父为庄襄王索隠以为阳陵寰宇记雍州万年县下云霸岸在通化门东二十里秦襄王于其坂谓之霸上其城即秦缪公所筑汉为县在东北二十三里霸水东霸陵故城是也东南至汉文帝陵十里】又东迳新丰县右会故渠上承霸水东北迳霸城县故城南汉文帝之霸陵县也王莽更之曰水章魏文帝黄初元年【何氏曰文当作明黄当作景事见三国志魏明帝纪注中然后汉书方术注引此正同岂唐初所传之本已讹谬不可读耶书不经刘向雄之手其孰为是正哉】徙长安金狄重不可致因留霸城南人有见蓟子训与父老共摩铜人曰正见铸此时计尔日以近五百年矣故渠又东北迳刘更始冢西更始二年为赤眉所杀故侍中刘恭夜往收而埋之光武使司徒邓禹收于霸陵县更始尚书仆射行大将军事鲍永持节安集河东闻更始死归世祖累迁司校尉行县迳更始墓遂下拜哭尽哀而去帝问公卿太中大夫张湛曰仁不遗旧忠不忘君行之高者帝乃释之又东北迳新丰县右合漕渠汉大司农郑当时所开也以渭难漕命齐水工徐伯乃发卒穿渠引渭合渠自昆明池南傍山原东至于河且田且漕大以为便霸水又北迳秦虎圏东列士曰秦昭王会魏王魏王不行使朱亥奉璧一双秦王大怒置朱亥虎圏中亥瞠目视虎皆裂血出溅虎虎不敢动即是处也霸水又北入于渭水渭水又东会成国故渠渠魏书左仆射卫臻征蜀所开也号成国渠引以浇故田【一清按汉志郿县成国渠北至上林入防茏渠盖西京已有是渠卫公振更修治之耳】其渎上承汧水于陈仓东东迳郿及武功槐里县北渠左有安定梁岩冢碑碣尚存又迳汉武帝茂陵南故槐里之茂乡也应劭曰武帝自为陵在长安西北八十余里汉武帝故事曰帝崩后见形谓陵令薛平曰吾虽失势犹为汝君奈何令吏卒上吾陵磨刀剑乎自今以后可禁之平顿首谢因不见推问陵傍果有方石可以为砺吏卒常盗磨刀剑霍光欲斩之张安世曰神道茫昧不宜为法乃止故阮公咏懐诗曰失势在须防帯剑上吾丘陵之西南如北一里即李夫人冢冢形三成世谓之荚陵夫人兄延年知音尤善歌舞帝爱之每为新声变曲闻者莫不感动尝侍上起舞歌曰北方有佳人絶世而独立一顾倾人城再顾倾人国寜不知倾城复倾国佳人难再得上曰世岂有此人乎平阳主曰延年女弟上召见之妖丽善歌舞得幸早卒上悯念之以后礼悲思不已赋诗悼伤故渠又北分为二渠东迳虎圏南而东入霸一水北合渭今无水故渠又东迳茂陵县故城南武帝建元二年置地理志曰宣帝县焉王莽之宣城也故渠又东迳龙泉北今人谓之温泉非也渠北故坂北即龙渊庙如淳曰三辅黄图有龙渊宫今长安城西有其庙处盖宫之遗也故渠又东迳姜原北渠北有汉昭帝平陵东南去长安七十里又东迳平陵县故城南地理志曰昭帝置王莽之广利也故渠之南有窦氏泉北有徘徊庙又东迳汉大将军魏其侯窦婴冢南又东迳成帝延陵南陵之东北五里即平帝康陵坂也故渠又东迳渭陵南元帝永光四年以渭城夀陵亭原上为初陵诏不立县邑又东迳哀帝义陵南又东迳惠帝安陵南陵北有安陵县故城也地理志曰惠帝置王莽之嘉平也渠侧有杜邮亭又东迳渭城北地理志曰县有兰池宫秦始皇微行逢盗于兰池今不知所在也【雍録曰咸阳县东二十五里兰池陂即始皇遇盗之地汉于其北立池阳县一清按汉志左冯翊池阳县应卲曰在池水之阳刘昭郡国志补注引三秦记曰始皇引渭水为长池东西二百里南北三十里刻石为鲸鱼长二百丈】又东迳长陵南亦曰长山也三秦记曰长安城北有平原广数百里民井汲巢居井深五十丈秦名天子冢曰山汉曰陵故通曰山陵矣风俗通曰陵者天生自然者也今王公坟垅称陵春秋左曰南陵夏后臯之墓也春秋説题辞曰丘者墓也冢者种也种墓也罗倚于山分卑尊之名者也故渠又东迳汉丞相周勃冢南冢北有亚夫冢故渠东南谓之周氏曲又东南迳汉景帝陵南又东南注于渭今无水渭水又东迳霸城县北与高陵分水水南有定陶恭王庙傅太后陵元帝崩昭仪随王归国称定陶太后后十年恭王薨子代为王徴为太子太子即帝位立恭王寝庙于京师比宣帝父悼皇故事元夀元年傅后崩合渭陵潘岳闗中记汉帝后同茔则为合不共陵也诸侯皆如之恭王庙在霸城西北庙西北即傅太后陵不与元帝同茔渭陵非谓元帝陵也盖在渭水之南故曰渭陵也陵与元帝齐者谓同十二丈也王莽奏毁傅太后冢冢崩压杀数百人开棺臰闻数里公卿在位皆阿莽防入钱帛遣子弟及诸生四夷凢十余万人操持作具助将作掘傅后冢二旬皆平周棘其处以为世戒今其处积土犹高世谓之増墀又亦谓之増阜俗亦谓之成帝初陵处所未详也渭水又迳平阿侯王谭墓北冢次有碑左则泾水注之渭水又东迳鄣县西盖陇西郡之鄣徙也渭水又东得白渠枝口又东与五丈渠合水出云阳县石门山谓之清水东南流迳黄嵚山西又南入祋祤县歴原南出谓之清水口东南流絶郑渠又东南入高陵县迳黄白城西本曲梁宫也南絶白渠屈而东流谓之曲梁水又东南迳高陵县故城北东南絶白渠渎又东南入万年县谓之五丈渠又迳澫原东东南流注于渭渭水右迳新丰县故城北东与鱼池水会水出丽山东北水本导源东流后秦始皇于山北水过而曲行东注北转始皇造陵取土其地污深水积成池谓之鱼池池在秦皇陵东北五里周围四里池水西北流迳始皇冢北秦始皇大兴厚营建冢圹于丽戎之山一名蓝田其隂多金其阳多玉始皇贪其美名因而焉斩山凿石下锢三泉以铜为椁旁行周回三十余里上画天文星宿之象下以水银为四渎百川五岳九州具地理之势宫观百官竒器珍寳充满其中令匠作机弩有所穿近輙射之以人鱼膏为灯烛取其不灭者乆之后宫无子者皆使殉甚众坟高五丈周回五里余作者七十万人积年方成而周章百万之师已至其下乃使章邯领作者以御难弗能禁项羽入闗发之以三十万人三十日运物不能穷闗东盗贼销椁取铜牧人寻羊烧之火延九十日不能灭北对鸿门十里池水又西北流水之西南有温泉世以疗疾三秦记曰丽山西北有温水祭则得入不祭则烂人肉俗云始皇与神女游而忤其防神女唾之生疮始皇谢之神女为出温水后人因以浇洗创张衡温泉赋序曰余出丽山观温泉浴神井嘉洪泽之普施乃为之赋云此汤也不使灼人形体矣池水又迳鸿门西又迳新丰县故城东故丽戎地也高祖王闗中太上皇思东归故象旧里制兹新邑立城社树枌榆令街庭若一分置丰民以实兹邑故名之为新丰也汉灵帝建寜三年改为都乡封段颎为侯国【一清按汉承秦制十里一亭十亭一乡都亭都乡所以统一县之乡亭者后汉书本叚颎初封都乡侯更封新丰县侯非改新丰为都乡也】后立隂槃城其水际北城世谓是水为隂槃水又北絶漕渠注于渭渭水又东迳鸿门北旧大道北下坂口名也古有鸿门亭汉书高祖将见项羽楚汉春秋曰项王在鸿门亚父曰吾使人望沛公其气冲天五色相缪或似龙或似云非人臣之相可诛之汉高祖会项羽范増目羽羽不应樊哙杖盾撞人入食豕肩于此羽壮之郡国志曰新丰县东有鸿门亭者也郭缘生曰或云霸城南门曰鸿门也项羽将因会危高祖羽仁而弗断范増谋而不纳项羽终防高祖以防免既抵霸上遂封汉王按汉书注鸿门在新丰东十七里则霸上应百里按史记项伯夜驰告张良良与俱见高祖仍使夜返考其道里不容得尔今父老在霸城南门数十里于理为得按縁生此记虽歴览史汉述行涂经见可谓学而不思矣今新丰县故城东三里有坂长二里余堑原通道南北洞开有同门状谓之鸿门孟康言在新丰东十七里盖指县治而言非谓城也自新丰故城西至霸城五十里霸城西十里则霸水西二十里则长安城应劭曰霸水上地名在长安东二十里即霸城是也高祖旧停军处东去新丰既远何由项伯夜与张良共见高祖乎推此言之知缘生此记乖矣渭水又东石川水南注焉渭水又东戏水注之水出丽山冯公谷东北流又北迳丽戎城东春秋晋献公五年伐之获丽姬于是邑丽戎男国也姬姓秦之丽邑矣又北右总三川迳鸿门东又北迳戏亭东应劭曰戏宏农湖县西界也地隔诸县不得为湖蘓林曰戏邑名在新丰东南三十里孟康曰乃水名也今戏亭是也昔周幽王悦褒姒姒不笑王乃击鼔举烽以徴诸侯至无冦褒姒乃笑王甚悦之及犬戎至王又举烽以徴诸侯诸侯不至遂败幽王于戏水之上身死于丽山之北故国语曰幽灭者也汉成帝建始二年造延陵为初陵以为非吉于霸曲亭南更营之鸿嘉元年于新丰戏乡为昌陵县以奉初陵永始元年诏以昌陵卑下客土踈恶不可为万岁居其罢陵作令吏民反故徒将作大匠解延年【一清按汉书作解万年】炖煌闗中记曰昌陵在霸城东二十里取土东山与粟同价所费巨万积年无成即此处也戏水又北分为二水并注渭水渭水又东泠水入焉水南出胏浮山【一清按长安志曰水经曰浮胏山一作胏浮是旧本原作浮胏今本乃后人据他书更易耳】盖丽山连麓而异名也北会三川统归一壑歴隂槃新丰两原之间北流注于渭渭水又东首水南出倒虎山西总五水单流注迳秦步高宫东世名市丘城歴新丰原东而北迳步夀宫西又北入渭渭水又东得西阳水又东得东阳水并南出广乡原北垂俱北入渭渭水又东迳下邽县故城南秦伐邽置邽戎于此有上邽故加下也渭水又东与竹水合南出竹山北迳媚加谷歴广乡原东俗谓之大赤水北流注于渭渭水又东得白渠口太始二年赵国中大夫白公奏穿渠引泾水首起谷口出于郑渠南名曰白渠民歌之曰田于何所池阳谷口郑国在前白渠起后即水所始也东迳宜春城南又东南迳池阳城北枝渎出焉东南迳蕅原下迳鄣县故城北东南入渭今无水白渠又东枝渠出焉东南迳高陵县故城北地理志曰左辅都尉治王莽之千春也太康地记谓之曰髙陆也车频秦书曰苻坚建元十二年高陆县民穿井得大二尺六寸背文负八卦古字坚以石为池养之十六年而死取其骨以问吉凶名为客太卜佐高梦客言我将归江南不遇死于秦高于梦中自解曰三万六千歳而终终必亡国之徴也为谢元破于淮肥自缢新城浮图中秦祚因即沦矣又东迳栎阳城北史记秦献公二年城栎阳自雍徙居之十八年雨金于是处也项羽以封司马欣为塞王按汉书高帝克闗中始都之王莽之师亭也后汉建武二年封骠大将军景丹为侯国丹让世祖曰富贵不还故乡如衣锦夜行故以封卿白渠又东迳秦孝公陵北又东南迳高陵城北莲勺城南又东注金氏陂又东南注于渭故汉书沟洫志曰渠首起谷口尾入栎阳是也今无水
　　又东过郑县北
　　渭水又东迳峦都城北故蕃邑殷契之所居世本曰契居蕃阚骃曰蕃在郑西然则今峦城是矣俗名之赤城水曰赤水非也苻健入秦据此城以抗杜洪小赤水即山海经之灌水也水出石脆之山北迳萧加谷于孤栢原西东北流与禺水合水出英山北流与招水相得乱流西北注于灌灌水又北注于渭渭水又东西石桥水南出马岭山积石据其东丽山距其西源泉上通悬流数十与华岳同体其水北迳郑城西水上有桥桥虽崩禠旧迹犹存东去郑城十里故世以桥名水也而北流注于渭阚骃谓之新郑水渭水又东迳郑县故城北史记秦武公十年县之郑桓公友之故邑也汉书薛瓉注言周自穆王已下都于西郑不得以封桓公也幽王既败虢桧又灭迁居其地国于郑父之丘是为郑桓公无封京兆之文余按史记考春秋国语世本言周宣王二十二年封庶弟友于郑又春秋国语并言桓公为周司徒以王室将乱谋又史伯而寄帑于虢桧之间幽王霣于戏郑桓公死之平王东迁郑武公辅王室灭虢桧而兼其土故周桓公言于王曰我周之东迁晋郑是依乃迁封于彼左隠公十一年郑伯使公孙获曰吾先君新邑于此其能与许争乎是其指新郑为言矣然班固应劭郑元皇甫谧裴頠王隠阚骃及诸述作者咸以西郑为友之始封也贤于薛瓉之单説也无宜违正经而从逸録矣赤眉樊崇于郑北设坛祀城阳景王而尊右校卒史刘侠卿牧牛儿盆子为帝年十五被髪徒跣为具绛单衣半头赤帻直綦履顾见众人拜恐畏欲嗁号年建世后月余乗白盖小车与崇及尚书一人相随向郑北渡渭水即此处也城南山北有五部神庙东南向华岳庙前有碑后汉光和四年郑县令河东裴毕字君先立【一清按五部神庙碑洪氏适释作殽阬君神祠碑其辞曰天地定位凶　　岳渎诸侯阙事其细　祭法曰凶林川谷有益扵民　　左祀典夫中条之凶者盖华岳之体也石□树谷南通商雒以属熊耳百川钟集充崖满谷时有盛雨彭濞涌溢乗高趋下波跳沫于是□□以为之夤承冩其流北注诸渭蠲渫滀暴使不为害前世通利吏民兴贵有御史大夫将军牧伯故为立祠以报其功自亡新已来其祀□废□稍堙塞睼眆沮溃漂漫田畴濅败亭市神怒民怨县遂以衰贱仕宦失官踣弊不震迄光和四年□詻之歳今河东闻憙阙君讳阙字君阙为政以徳五教时序肃恭明神敬奉禋祀勤防民隠而除其害愍一县之陵迟惧阙至之无备追惟伯禹遏治之利乃复浚治敢□通利其水绍修旧祀宏祏其祠使民报祈视扵社稷其有徴拜州郡辟召皆当来辞大小有差□□君尚飨后之人是遵是奉神必据焉光和四年六月辛未造右殽阬君神祠之碑铭篆额在郑县灵帝光和四年县令裴毕字君先立碑无县令姓名据水经得之殽有二陵古称地险盖川阜高深雨盛水集有阬以储之则可以疏泄溉注而无湓溢之患自魏晋以来谓之五部神庙欧阳公尝托部使者模此碑命工以面填其刻而镌剔之始可读云庙有石隄西戍树谷五楼先生东台御史王翦将军之像莫可晓今碑云石隄树谷南通商雒当是有石为隄有木为谷后人因以名其神碑云前世通利吏民兴贵有御史大夫将军牧伯故为立词考其文意盖谓前世阬不堙塞水泉通利地产人物有至御史将军牧伯之贵者后人不考亦以名其神尔光和之四年龙集辛酉此碑以作噩为作詻者出西汉天文志碑以彭为澎□即阬字祏即拓字金石録跋尾曰裴君水经以为名毕而集古录云名　今详其防画颇近毕字疑集古録误又欧阳棐集古録目及宋不知作者天下碑录俱作裴　字君光光字亦误当以郦注先字为正】渭水又与东石桥水会故沈水也水南出马岭山北流迳武平城东按地理志左冯翊有武成县王莽之桓城也石桥水又迳郑城东水有故石梁述征记曰郑城东西十四里各有石梁者也又北迳沈城北汉志地理志左冯翊有沈阳县王莽更之曰制昌也盖借水以取称矣渭水又东敷水注之水南出石山之敷谷北迳告平城东耆旧所言武王伐纣告太平于此故城得厥名非所详也敷水又北迳集灵宫西地理志曰华隂县有集灵宫武帝起故张昶华岳碑称汉武慕其灵筑宫在其后而北流注于渭渭水又东余水注之水南出余粮山之隂北流入于渭俗谓之宣水也渭水又东合黄酸之水世名之为于渠水水南出升山北流注于渭渭水又东迳平舒城北城侧枕渭濵半破沦水南面通衢昔秦始皇之将亡也江神素车白马道华山下返璧于华隂平舒道曰为遗镐池君使者致之乃二十八年渡江所沉璧也即江神返璧处也渭水之阳即褱徳县界也城在渭水之北沙苑之南即褱徳县故城也世谓之高阳城非矣地理志曰禹贡北条荆山在南山下有荆渠即夏后铸九鼎处也王莽更县曰徳驩渭水又东迳长城北长涧水注之水南出太华之山侧长城东而北流注于渭水史记秦孝公元年楚魏与秦接界魏筑长城自郑滨洛者也
　　又东过华隂县北
　　渭水东南洛水入焉阚骃以为漆沮之水焉曹瞒传曰操与马超隔渭水每渡渭輙为超骑所冲突地多沙不可筑城娄子伯説今寒可起沙为城以水灌之一宿而成操乃多作缣囊以堙水夜汲作城立于是水之次也渭水迳华隂县故城北春秋之隂晋也秦惠文王五年改曰宁秦汉高帝八年更名华隂王莽之华坛也县有华山山海经曰其高五千仞削成而四方远而望之又若华状西南有小华山也韩子曰秦昭王令工施钩梯上华山以节栢之心为博箭长八尺棋长八寸而勒之曰昭王尝与天神博于是神仙曰中山卫叔卿尝乘云车驾白鹿见汉武帝帝将臣之叔卿不言而去武帝悔求得其子度世令追其父度世登华山见父与数人博于石上勅度世令还山层云秀故能懐灵抱异耳山上有二泉东西分流至若山雨滂湃洪津泛洒挂溜腾虚直泻山下有汉魏文帝二庙【一清按详下文只是汉文帝庙耳魏字羡文也太平寰宇记华隂县有南北二庙北庙有古碑九所其一是汉镇远将军段煨更修之碑黄门侍郎张防书汉文帝与钟繇各于碑隂刻二十字此碑垂名海内南庙是华北君祠今有北君灵台上仙下仙四神童院此即所谓二庙也但以南庙为华北君祠而北庙又不云是汉文帝祠不可臆解或是文有脱误耳】庙有石阙数碑一碑是建安中立汉镇远将军段煨更修祠堂碑文汉给事黄门侍郎张防造防自书之魏文帝又刋其碑隂二十余字二书有重名垂于海内又刋侍中司校尉钟繇宏农太守毌丘俭姓名广六行郁然循平是太康八年宏农太守河东卫叔始为华隂令河东裴仲恂役其逸力修立坛庙夹道树柏迄于三隂事见永兴元年华百石所造碑【一清按释华山有四碑一西岳华山碑威宗延熹八年一西岳华山亭碑灵帝光和二年一宏农太守樊毅复华下民祖碑光和二年一樊毅修华岳碑光和二年俱云水经有今本无是四碑盖缺失矣西岳碑洪氏云在华隂县威宗延熹四年袁逄守宏农郡以华岳旧碑文磨灭遂案经传载原本勒斯石以垂后会迁京兆乃勅都水椽杜迁市石遣书佐郎郭香察书碑成于后之四年盖孙璆典郡时也又曰东汉循王莽之禁人无二名郭香察书者察涖他人之书耳小欧阳以为郭香察所书非也辨云额题云西岳华山庙碑六篆字为二行碑式云文二十二行行三十七字袁府君肃恭明神及京兆尹勅杜迁市石皆平阙高祖太宗孝武并列行高出一字有纹如碁局碑云勅都水椽杜迁市石遣书佐郎郭香察书盖一人市其石一人察其书律歴志有太史治歴郎中郭香岂其人与金石录跋尾曰孝武皇帝修封禅之礼廵省五岳立宫其下宫曰集灵宫殿曰存仙殿门曰望仙门欧阳公集古録云所谓集灵宫者他书不见惟见此碑耳余按班固汉书地理志华隂有集灵宫武帝起而郦道元注水经亦云敷水北迳集灵宫引地理志所载其语皆同然则不独见于此碑矣而所谓存仙殿望仙门者诸书不载都氏穆金薤琳琅曰汉西岳华山碑董氏书跋云集灵宫汉志既书之桓谭尝赋之张防序曰世宗经集灵之宫三辅黄图书其制度艺文类聚亦书其名则又金石録之所未及者华山亭碑樊毅所立释所谓华岳有樊毅之碑三者也碑云毅字仲徳集古録集古録目金石录释俱不着碑所在盖亦在华山之上也复租碑及修华岳碑集古录目云在华州释云复租碑全载光和二年十二月壬午奏牍无他词修岳碑云有汉元舅五侯之胄谢阳之孙按范书樊宏封寿张侯樊丹射阳侯樊寻元都侯樊忠更父侯樊茂平望侯樊氏侯者五国毅即丹之后也又金石録目有西岳石阙铭跋尾云永和元年五月癸丑朔六月戊午宏农太守常山元氏张勲为西岳华山作石阙高二丈二尺永和汉顺帝晋穆帝姚浤皆有此号穆帝时华隂不属晋以此碑字画騐之恐非姚浤时盖汉刻也是碑景伯所未见即郦注云庙有石阙数碑者是也】渭水又东沙渠水注之水出南山北流西北入长安城城自华山北经于河华岳铭曰秦晋争其祠立城建其左者也郭著述征记指证魏之立长城长城在后不得在斯斯为非矣渠水又北注于渭渭水又东迳定城北西征记曰城因原立述征记曰定城去潼闗三十里夹道各一城渭水又东泥泉水注之水出南山灵谷而泉流注于渭水也渭水又东合沙渠水水即符禺之水也南出符禺之山北流入于渭
　　又东入于河
　　春秋之渭汭也左闵公二年虢公败犬戎于渭队服防曰队渭汭也杜预曰水之隈曲曰汭王肃云汭入也吕忱曰汭者水相入也水会即船司所在矣地理志曰渭水东至船司空入河服防曰县名都官【全氏曰二字疑有讹误】三辅黄图有船库官后改为县王莽之船利者也
　　【补】丰水
　　宋敏求长安志长安县下引水经注曰丰水出丰溪西北流分为二水一水东北流又北交水自东入焉又北昆明池水注之又北迳灵台西又北至石堨注于渭万年县下云福水即交水也水经注曰上承樊川御宿诸水出县南山石璧谷南三十里与真谷水合亦名子午谷水长安县下引水经注曰交水又西南流与丰水支津合其北又有汉故渠出焉又西至石堨分为二水一水西流注丰水一水自石堨北迳细栁诸原北流入昆明池又石闼堰下引水经注云交水西至石堨汉武帝元狩三年穿昆明池所造一清按汉书地理志右扶风鄠县丰水出东南北过上林苑入渭宋氏所引水经注今本失之而丰水源流较班志尤详也禹贡锥指曰先儒皆云丰泾大川故曰会漆沮小水故曰过尝考渭南本周之旧都西汉因之其后隋唐复建都于此歴代相承凿引诸川以资汲取便转输溉民田灌苑囿津渠交络离合不常凡地志水经所言类非禹迹之旧诗曰丰水东注维禹之绩则渭南诸川唯丰为大自汉鸿嘉中王商穿长安城引内丰水注第中而其流渐防逮唐贞观中堰丰镐入昆明池二水于是断流又于京城西北引丰水为漕渠合镐水北流由禁苑入渭而丰水之流愈微矣窃疑丰西之涝丰东之镐潏霸浐禹时悉合丰以入渭故丰得成其大且诗言东注而汉志言北过上林苑入渭则是北流而非东注矣按丰水入昆明池不始于唐东樵云云由未见水经注逸文故也【补】泾水
　　禹贡锥指曰周礼雍州其川泾汭水经无泾水之目渭水篇中于入渭处仅附见一语而寰宇记原州平高县筓头山一名崆峒山下引水经注云盖大陇山之异名庄子谓黄帝学道于广成子盖在此山百泉县泾水下引水经云泾水出安定泾阳县高山注云山海经曰高山泾水出焉东流注于渭入闗谓之入水弹筝峡下引水经注云泾水迳都卢山山路之内常有如弹筝之声行者闻之鼓舞而去又云歌之山峡口水流风吹滴崖响如弹筝之韵因名泾州灵台县蒲川水下引水经注云蒲川水出南山蒲谷东北合细川水又东北合且氏川水邠州宜禄县芹川下引水经注云出罗川县千子山山一名千子岭东流迳宜禄县北寜州真寜县大陵水下引水经注云大陵小陵水出巡河南殊川西南迳宁阳城故豳诗云夹其皇涧陵水即皇涧干州永夀县高泉下引水经注云甘泉山即高泉山也耀州云阳县泾水下引水经注云泾水东流歴峡谓之泾峡五龙谷泉下引水经注云五龙水出云阳宫西南雍州醴泉县谷口城下引水经注云九嵕山东仲山西谓之谷口本文是九嵕山东连仲山西当泾水处故谓之谷口即寒门也此皆言泾水而今本无之是水经元有泾水篇宋初尚存后乃亡之耳一清按寰宇记渭州潘源县下引水经云良源县有铜城山水出歴白石城陇州吴山县下引水经注云南由县有白环水出白环谷二条皆泾水注文而东樵失引之又汉书地理志安定郡乌氏县都卢山在西师古曰氏音支九域志曰都卢峡即弹筝峡又文选北征赋登赤须之长坂入义渠之旧城李善注云赤须阪在北地郡水经注赤须水出赤须谷西南流注罗水寰宇记云真宁县罗川水出罗山宁州古公刘邑春秋为义渠戎国有义渠城汉书地理志北地郡义渠道也又初学记引水经注曰梁谷水西南注于泾又曰泾水经望夷宫北临泾水以望北夷秦二世将祠泾沈四白马于泾斋于此宫内又曰泾水经长平观北甘露三年呼韩邪单于入朝上登长平观诏单于无谒即是观也又长安志醴泉县下引水经注曰泾水导源安定朝那县西筓头山秦始皇巡地西出筓头山即是山也盖大陇之异名又名胜志邠州淳化县下引水经注云五龙水泉流迳长箱坂下方舆纪要云车箱坂水经谓之长箱坂诸所引文又在寰宇记之外锥指又曰元和志云漆水在新平县西九里北流注于泾寰宇记云注水经曰漆水自宜禄县来又东过漆县北今县西九里有白土川东北流迳白土原东陈阳原西又东北流注泾水此条亦是泾水篇逸文故不见于漆水注中也又汉志卤县灈水出西北则未知所在矣【补】汭水
　　太平寰宇记陇州汧源县下引水经注云芮水出小陇山其川名汭邠州宜禄县芮水下引水经注云汭水又东迳宜禄川俗谓之宜禄川水通典引水经云汭水经宜禄川俗曰宜禄水方舆纪要云芮水出凤翔府陇州西四十里蒲薮东北流入平凉府华亭县南又东迳崇信县北至泾州城北又东南过长武县北而东流合于泾水禹贡锥指曰泾属渭汭传曰水北曰汭春秋注曰水之隈曲曰汭説文汭水相入也按二义适相成而不相悖盖两水相入其水会襟带处必有隈曲诗大雅芮鞫之即芮即职方泾汭之汭水名也汉志扶风汧县下云芮水出西北东入泾诗芮阸雍州川也师古曰阸读与鞫同余因悟水北曰汭之义盖泾水东南流至邠州长武县东芮水自平凉府灵台县界流经县南而东注于泾公刘所居故豳城正在二水相会内曲之处及其后人众而地不能容则又营其外曲以居故曰止旅乃宻芮鞫之即郑笺曰水之内曰隩水之外曰鞫外即南内即北也一清按泾汭各源汭流稍短不若泾耳职方以二水为雍州川水经宜列于篇目故采撷羣书以补逸文



　　水经注释卷十九
<史部,地理类,河渠之属,水经注释>
　　钦定四库全书
　　水经注释卷二十
　　仁和赵一清撰
　　漾水　　丹水
　　漾水出陇西氐道县嶓冢山东至武都沮县为汉水常璩华阳国记曰汉水有二源东源出武都氐道县漾山为漾水禹贡漾东流为汉是也西源出陇西西县嶓冢山会白水迳葭萌入汉始源曰沔按沔水出东狼谷迳沮县入汉汉中记曰嶓冢以东水皆东流嶓冢以西水皆西流即其地势源流所归故俗以嶓冢为分水岭即此推沔水无西入之理刘澄之云有水从河阳县【一清按汉书高帝纪师古曰阿阳天水之县也今流俗书本或作河阳者非也章懐后汉书注亦云然则冩阿阳为河阳其来旧矣】南至梓潼汉夀入大穴暗通罡山郭景纯亦言是矣罡山穴小本不容水水成大泽而流与汉合庾仲邕又言汉水自武遂川南入蔓葛谷越野牛迳至开城合西汉水故诸言汉者多言西汉水至葭萌入汉又曰始源曰沔是以经云漾水出氐道县东至沮县为汉水东南至广魏白水诊其防注似与三说相符而未极西汉之源矣然东西两川俱受沔汉之名者义或在兹矣班固地理志司马彪袁山松郡国志并言汉有二源东出氐道西出西县之嶓冢山阚骃云汉或为漾漾水出昆仑西北隅至氐道重源显发而为漾水又言陇西西县嶓冢山在西汉水所出南入广魏白水又云漾水出獂道东至武都入汉许慎吕忱并言漾水出陇西獂道东至武都为汉水不言氐道然獂道在冀之西北又隔诸川无水南入疑出獂道之为谬矣又云汉漾也东为沧浪水山海经曰嶓冢之山汉水出焉而东南流注于沔然东西两川俱出嶓冢而同为汉水者也孔安国曰泉始出为漾其犹蒙耳而常璩专为漾山漾水当是作者附而为山水之殊目矣余按山海经漾水出昆仑西北隅而南流注于丑涂之水穆天子传曰天子自舂山西征至于赤乌氏己卯北征庚辰济于洋水辛巳入于曹奴曹奴之人戏觞天子于洋水之上乃献良马九百牛羊七千天子使逄固受之天子乃赐之黄金之鹿戏乃膜拜而受余以太和中从高祖北巡狄人犹有此献虽古今世殊而所贡不异然川流隠伏卒难详照地理潜閟变通无方复不可全言阚氏之非也【何氏曰山海经洋音详不可竟指为漾以证阚骃之说】虽津流派别枝渠势悬原始要终濳流或一故俱受汉漾之名纳方土之称是其有汉川汉阳广汉汉夀之号或因其始或据其终纵异名互见犹为汉漾矣川共目殊或亦在斯今西县嶓冢山西汉水所导也然微涓细注若通羃歴津注而已西流与马池水合水出上邽西南六十余里谓之龙渊水言神马出水事同涂吾来渊之异故因名焉开山图曰陇西神马山有渊池龙马所生即是水也其水西流谓之马池川又西流入西汉水西汉水又西南流左得兰渠溪水次西有山黎谷水次西有铁谷水次西有石耽谷水次西有南谷水并出南山扬湍北注右得高望谷水次西得西溪水次西得黄花谷水咸出北山飞波南入西汉水又西南资水注之水北出资川导源四壑南至资峡总为一水出峡西南流注西汉水西汉水又西南得峡石水口水出苑亭西草黒谷三溪西南至峡石口合为一渎东南流屈而南注西汉水西汉水又西南合杨亷川水水出西谷众川泻流合成一川东南流迳西县故城北秦庄公伐西戎破之周宣王与其大骆犬丘之地为西垂大夫亦西垂宫也王莽之西治矣建武八年世祖至河阳窦融等悉会天水震动隗嚣将妻子奔西城从杨广广死嚣愁穷城守时颍川贼起车驾东归留吴汉岑彭围嚣岑等壅西谷水以缣幔盛土为堤灌城城未没丈余水穿壅不行地中数丈涌出故城不壊王元请蜀救至汉等退还上邽但广亷字相状后人因以人名名之故习譌为杨亷也置杨亷县焉又东南流右会茅川水水出西南戎溪东北流迳戎丘城南吴汉之围西城王防登城向汉军曰为隗王城守者皆必死无二心愿诸将亟罢请自杀以明之遂刎刭而死又东北流注西谷水乱流东南入于西汉水西汉水又西南迳始昌峡直始昌县故城西晋书地道记曰天水始昌县故西城也亦曰清崖峡西汉水又西南迳宕备戍南左则宕备水自东南西北注之右则盐官水南入焉水北有盐官在嶓冢西五十许里相承营煮不辍味与海盐同故地理志云西县有盐官是也其水东南迳宕备戍西东南入汉水汉水又西南合左谷水水出南山穷溪北注汉水又西南兰臯水出于西北五交谷东南歴祁山军东南入汉水汉水又东南迳祁山军南鸡水南出鸡谷北迳水南县西北流注于汉汉水又西建安川水入焉其水导源建威西北山白石戍东南二源合注东迳建威城南又东与兰坑水会水出西南近溪东北迳兰坑城西东北流注建安水建安水又东迳兰坑城北建安城南其地故西县之歴城也杨定自陇右徙治歴城即此处也去仇池一百二十里后改为建安城其水又东合错水水出错水戍东南而东北入建安水建安水又东北有雉尾谷水又东北有太谷水又北有小祁山水并出东溪扬波西注又北左会胡谷水水西出胡谷东迳金盘歴城二军北军在水南层山上其水又东注建安水建安水又东北迳塞峡元嘉十九年宋太祖遣龙骧将军裴方明伐杨难当难当将妻子北奔安西叅军鲁尚期追出塞峡即是峡矣左山侧有石穴洞人言濳通下辨所未详也其水出峡西北流注汉水汉水北连山秀举罗峰兢峙祁山在嶓冢之西七十许里山上有城极为岩固昔诸葛亮攻祁山即斯城也汉水迳其南城南三里有亮故垒垒之左右犹丰茂宿草盖亮所植也在上邽西南二百四十里开山图曰汉阳西南有祁山磎径逶迤山高岩崄九州之名岨天下之竒峻今此山于众阜之中亦非为杰矣汉水又西南与甲谷水合水出西南甲谷东北流注汉水汉水又西迳南岈北岈之中上下有二城相对左右坟陇低昂互山被阜古语云南岈北岈万有余家诸葛亮表言祁山去沮县五百里有民万户瞩其丘墟信为殷矣汉水西南迳武植戍南武植戍水发北山二源竒发合于安民戍南又南迳武植戍西而西南流注于汉水汉水又西南迳平夷戍南又西南夷水注之水出北山南迳其戍西南入汉水汉水又西迳兰仓城南又南右会两溪俱出西山东流注于汉水张华博物志云温水出鸟鼠山下注汉水疑是此水而非所详也汉水又南入嘉陵道而为嘉陵水世俗名之为阶陵水非也汉水又东南得北谷水又东南得武阶水又东南得仓谷水右三水并出西溪东流注汉水汉水又东南迳瞿堆西又屈迳瞿堆南絶壁峭峙孤崄云高望之形若覆壶其高二十余里羊肠蟠道三十六回开山图谓之仇夷所谓积石嵯峨嵚岑隠阿者也上有平田百顷煮土成盐因以百顷为号山上丰水泉所谓清泉涌沸润水上流者也汉武帝元鼎六年开以为武都郡天池大泽在西故以都为目矣王莽更名乐平郡县曰循虏常璩范奕云郡居河池一名仇池池方百顷即指此也左右悉白马氐矣汉献帝建安中有天水氐杨腾者世居陇右为氐太师子驹勇健多计徙居仇池魏拜为百顷氐王汉水又东合洛谷水水有二源同注一壑于神蛇戍西左右山溪多五色蛇性驯良不为物毒洛谷水又南迳虎馗戍东又南迳仇池郡西瞿堆东西南入汉水汉水又东合洛汉水水北发洛谷南迳威武戍南又西南与龙门水合水出西北龙门谷东流与横水会东北穷溪即水源也又南迳龙门戍东又东南入洛汉水又东南迳上禄县故城西修源濬导迳引北溪南总两川单流纳汉汉水又东南迳浊水城南又东南会平洛水水出武阶东北四十五里更驰南溪导源东北流山侧有甘泉涌波飞清下注平洛水又迳甘泉戍南又东迳平洛戌南【一清按汉志武都郡有平乐道即平洛戍也道元时其县已废省矣】又东入汉谓之会口汉水东南迳脩城道南与脩水合水总二源东北合汉汉水又东南于槃头郡南与浊水合水出浊城北东流与丁令溪水会其水北出丁令谷南迳武街城西东南入浊水浊水又东迳武街城南故下辨县治也李仓李稚以氐王杨敌坚妻死隂平袭武街为氐所杀于此矣【一清按华阳国志十六国春秋李仓作李琀又氐王杨难敌坚头乃兄弟二人此云杨敌坚盖误文也】今广业郡治浊水又东宏休水注之水北出溪南迳武街城东而南流注于浊水浊水又东迳白石县南续汉书曰虞诩为武都太守下辨东三十余里有峡峡中白水生大石障塞水流春夏辄濆溢败壊城郭诩使烧石以醋灌之石皆淬裂因镌去焉遂无泛溢之害浊水即白水之异名也浊水又东南埿阳水北出埿谷南迳白石县东而南入浊水浊水又东南与仇鸠水合水发鸠溪南迳河池县故城西王莽之乐平亭也其水西南流注浊水浊水又东南与河池水合水出河池北口南迳河池戍东西南入浊水浊水东南两当水注之水出陈仓县之大散岭西南流入故道川谓之故道水西南迳故道城东魏征仇池筑以置戍与马鞍山水合水东出马鞍山歴谷西流至故道城东西入故道水西南流北川水注之水出北洛□山南南流迳唐仓城下南至困冢川入故道水故道水又西南歴广香交合广香川水水出南由县利乔山【一清按郡国志刘昭补注引秦州记曰上邽县北有利山川中平地有土堆高五丈生细竹翠茂如常二杨树大数十围百姓祀之朱氏谋防笺曰利一作穆未知所据】南流至广香川谓之广香川水【一清按萧齐建元元年葭萌戌主杨广香请降以为沙州刺史川盖以人得名】又南注故道水谓之广香交故道水又西南入秦冈山尚婆水注之山高入云逺望増状若岭纡曦轩峯枉月驾矣悬崖之侧列壁之上有神象若图指状妇人之容其形上赤下白世名之曰圣女神至于福应愆违方俗是祈水源北出利乔山南迳尚婆川谓之尚婆水【一清按元和郡县志云尚婆水本名石磐水水多磐石因以为名俗语音讹故云尚婆】歴两当县之尚婆城南魏故道郡治也西南至秦冈山入故道水故道水又右合黄卢山水水出西北天水郡黄卢山腹歴谷南流交注故道水故道水南入东益州之广业郡界与沮水枝津合谓之两当溪水上承武都沮县之沮水渎西南流注于两当溪虞诩为郡漕谷布在沮从沮县至下辨山道崄絶水中多石舟车不通驴马负运僦五致一诩乃于沮受僦直约自致之即将吏民按行皆烧石□木开漕船道水运通利嵗省万计以其僦廪与吏士年四十余万也又西南注于浊水浊水南迳槃头郡东而南合凤溪水水上承浊水于广业郡南迳凤溪中有二石双高其形若阙汉世有凤凰止焉故谓之凤凰台北去郡三里水出台下东南流左注浊水浊水又南注汉水汉水又东南歴汉曲迳挟崖与挟崖水合水西出担潭交东流入汉水汉水又东迳武兴城南又东南与北谷水合水出武兴东北而西南迳武兴城北谓之北谷水南转迳其城东而南与一水合水出东溪西流注北谷水又南流注汉水汉水又西南迳闗城北除水出西北除溪东南流入于汉汉水又西南迳通谷通谷水出东北通溪上承漾水西南流为西汉水汉水又西南寒水注之水东出寒川西流入汉汉水又西迳石亭戍广平水西出百顷川东南流注汉又有平阿水出东山西流注汉水汉水又迳晋夀城西而南合汉夀水水源出东山西迳东晋夀故城南而西南入于汉水也
　　又东南至广魏【一清按此篇及羌水涪水椊潼水经文俱作广魏胡氏曰广魏者故广汉也盖曹氏改名汉后人续经此其一证何氐曰亭林云魏书崔浩浩工书人多托冩急就章必称冯代彊以示不敢犯国史于冯代彊下注曰疑按急就篇有冯汉彊魏初国号曰代故改汉彊为代彊郦道元以广汉为广魏即此例也据此则非由曹氏改名是又一义也】白水县西又东南至葭萌县东北与羌水合
　　白水西北出于临洮县西南西倾山【一清按汉志广汉郡甸氐道白水出徼外东至葭萌入汉过郡一行九百五十里】水色白浊东南流与黑水合水出羌中西南迳黑水城西又西南入白水白水又东迳洛和城南洛和水西南出和溪东北流迳南黑水城西而北注白水白水又东南迳邓至城南又东南与大夷祝水合水出夷祝城西南而穷溪北注夷水又东北合羊洪水出东南羊溪西北迳夷祝城东又西北流屈而东北注于夷水夷水又东北入白水白水又东与安昌水会水源发衞大西溪东南迳邓至安昌郡南又东南合无累水无累水出东北近溪西南入安昌水安昌水又东南入白水白水又东南入隂平得东维水水出西北维谷东南迳维城西东南入白水白水又东南迳隂平道故城南王莽更名摧虏矣即广汉之北部也广汉属国都尉治汉安帝永初三年分广汉蛮夷置有白马水出长松县西南白马溪东北迳长松县北【一清按隋书地理志武都郡长松县西魏置初曰建昌开皇十八年改曰长松此昔人所谓未必不间及隋唐者也吁可怪已】而东北注白水白水又东迳隂平大城北盖其渠帅自故城徙居也白水又东偃溪水出西南偃溪东北流迳偃城西而东北流入白水白水又东迳偃城北又东北迳桥头昔姜维之将还蜀也雝州刺史诸葛绪邀之于此后期不及故维得保剑阁而钟会不能入也白水又与羌水合自下羌水又得其通称矣白水又东迳郭公城南昔郭淮之攻廖化于隂平也筑之故因名焉白水又东雝川水出西南雝溪东北注白水白水又东合空泠水傍溪西南穷谷即川源也白水又东南与五部水会水有二源西源出五部溪东南流东源出郎谷西南合注白水白水又东南迳建阳郡东【一清按两汉晋宋后魏地志俱无建阳郡之名名胜志引此文作建昌郡则西魏析隂平所置也以地望而言宇文曾置建昌县后改曰长松建昌疑即上长松之旧称然皆在孝昌以后道元何由得举之乎或曰此后魏梁州之华阳郡也建阳疑华阳之讹未详是非】而北与一水合二源同注共成一溪西南流入于白水白水又东南迳白水县故城东即白水郡治也经云汉水出其西非也白水又东南与西谷水相得水出西溪东流迳白水城南东南入白水白水又南左会东流水东入极溪即水源也白水又南迳武兴城东又东南左得刺嵇水口溪东北出便水源矣白水又东南清水左注之庾仲雝曰清水自祁山东合白水斯为孟浪也水出于平武郡东北【一清按隋书地理志云平武郡西魏置】瞩累亘下南迳平武城东屈迳其城南又西歴平洛郡东南屈而东迳南阳侨郡东北又东南迳新巴县东北又东南迳始平侨郡南又东南迳小剑戍北西去大剑三十里连山絶崄飞阁通衢故谓之剑阁也张载铭曰一人守崄万夫趦趄信然故李特至剑阁而叹曰刘氏有如此地而面缚于人岂不奴才也小剑水西南出剑谷东北流迳其戍下入清水清水又东南注白水白水又东南迳吐费城南即西晋夀之东北也东北流注汉水西晋夀即蜀王弟葭萌所封为苴侯故遂名城为葭萌矣刘备改曰汉夀太康中又曰晋夀水有津闗【一清按通鉴注引水经注云白水东南流至葭萌县谓之葭萌水水有津所谓白水闗今本似有脱文】段元章善风角弟子归元章封筒药授之曰路有急难开之生到葭萌从者与津吏诤打伤开筒得书言其破头者可以此药裹之生乃叹服还卒业焉亦廉叔度抱父柩自沉处也
　　又东南过巴郡阆中县
　　巴西郡治也刘璋之分三巴此其一焉阚骃曰强水出隂平西北强山一曰强川姜维之还也邓艾遣天水太守王颀败之于强川即是水也其水东北迳武都隂平梓潼南安入汉水汉水又东南迳津渠戍东又南迳阆中县东阆水出阆阳县而东迳其县南又东注汉水昔刘璋之攻霍峻于葭萌也自此水上张逹范彊害张飞于此县汉水又东南得东水口水出巴岭南歴獠中谓之东游水李夀之时獠自牂牁北入所在诸部布满山谷其水西南迳宋熙郡东又东南迳始平城东又东南迳巴西郡东又东入汉水汉水又东与濩溪水合水出獠中世亦谓之为清水也东南流注汉水汉水又东南迳宕渠县东又东南合宕渠水西北出南郑县巴岭与槃余水同源派注南流谓之北水东南流与难江水合水出东北巴山【一清按寰宇记集州难江县引此注作小巴山云小巴岭在县东】西南注之又东南流迳宕渠县谓之宕渠水又东南入于汉
　　又东南入汉州江津县东南入于江【一清按此条经文误也尚书古文防证曰胡朏明曰水经魏晋人续成自后间有附益亦未必不及隋唐顷读至漾水末有汉州江津县大惊曰此非隋唐人笔乎汉乃渝字之譌渝州江津县今属重庆府本州治巴县地西魏分置江阳县隋改曰江津巴县在东江津在西汉水不得过江津也再三推寻不知其故及读至羌水篇云出羌中东南至广魏白水县与汉水合又东南至巴郡阆中县又南至垫江东南入于江憬然悟曰水合白水东南至白水县与汉水合盖汉水入江之道即水入江之道自阆中以下经文与此字字相同今本之误盖由东南入于江之上字有空缺妄庸人率意填补耳非续经也垫江今合州汉水流迳州东涪水自州西南来注之正郦氏所云涪水注之庾仲雍所谓涪内水者也若作渝州江津县则涪汉之合逺在上流经注龃龉矣东南入汉州江津七字当改作南至垫江四字入字尤非水经叙次水所迳过之郡之县未有用入字者濳丘以经文有空缺为妄庸人所填防非魏晋以后续经真卓识也东樵既与论证及作锥指据汉书地理志陇西西县下云禹贡嶓冢山西汉水所出南入广魏白水东南至江州入江之文更定作又东南迳江州县东南入于江而不从阎说江州江津俱属巴郡第江州汉县而江津则隋置耳且汉州唐垂拱二年始立此名明是不学者妄为填冩濳丘乃改作渝州以实其为隋唐人之笔何至曲为之説如此耶江水篇云又东北至巴郡江州县东强水涪水汉水白水宕渠水五水合南流注之足相证明东樵以班志为据较防证似长】
　　涪水注之庾仲雍所谓涪内水者也【一清按汉水班志既有东西各源之分水经又有漾沔异篇之目后之言禹贡者山川迄无定位莫能折衷黄文叔尚书说曰汉有沔漾之名皆东汉水也地理志西汉水出西县嶓冢山南入广汉白水盖濳汉也经不着其所出自古皆以为东西两汉俱出嶓冢则或然矣而西汉固无沔漾之名汉志漾水出陇西氐道至武都为汉武都东汉水受氐道水一名沔是则沔漾俱为东汉也独氐道武都脉络不通川渠阻隔武都受漾为不可据而桑钦遂徒氐道漾水为西汉之源由是愈纷错郦道元委曲迁就通之以濳伏之流证之以难騐之论更觉龃龉故当尽废诸说而一之以经文杜佑通典秦州上邽县嶓冢山西汉水所出经嘉陵曰嘉陵江经阆中曰阆中江汉中金牛县嶓冢山禹贡漾水至此为汉水亦曰沔水其说为可据常璩华阳国记漾水出漾山漾山寻求不得其处汉志沮县沮水出东狼谷中水经擕为沔水之源是否姑存之要与孔不同矣胡身之通鉴注云据禹贡则汉水源于漾据水经则漾会于涪沔入于江所出异源所入异派据班志则漾出氐道至武都为汉水而东汉受氐道水通谓之沔过江夏而入于江则漾沔似合为一矣然又言沮水出沮县南至沙羡入江与水经所谓沔水即沮水说似不合而实合也夫道元之曲防经文诚如黄说然其言嶓冢有二东西两汉异源同流是岂竟无别白耶若程泰之禹贡论力排水经反覆于东出西南其向哓哓不置近世胡朏明作禹贡锥指首列导漾图又作东西二源图可谓详且备矣然不能于班志原文一加审谛即道元之注亦未之深察故立言之防犹有所蔽今畧举其书曰按后魏地形志华阳郡嶓冢县省嶓冢山汉水出焉唐六典山南道名山曰嶓冢嶓冢县故城在今陜西汉中府沔县西南四十里西南接寜羌州界今在州北九十里山海经汉水出鲋嵎山盖嶓冢之异名也本在汉中郡沔阳县界后魏正始中析沔阳置嶓冢县属华阳郡故地形志云其县有嶓冢山隋省沔阳入嶓冢属梁州大业初改置西县故隋志云西县有嶓冢山唐武徳二年分利州绵谷县之通谷镇置金牛县而山入其境故括地志云嶓冢山在金牛县东二十八里通典云金牛县省嶓冢山四年又分绵谷置三泉县寳厯初省金牛入三泉故寰宇记云嶓冢山在三泉县东宋至道二年升三泉县为大安军绍兴三年改建军于西县界复置三泉县军故舆地纪胜引宋朝郡县志云今之言汉水以西县之嶓冢山为源后又省三泉入军故地理通释云嶓冢山在大安军西元降军为县故大一统志云汉水源出大安县嶓冢山明初以其地改置沔县又于县西南置寜卫成化二十二年即衞置州而山入其境故汉中府志云嶓冢山在寜羌州北九十里盖此山本在汉沔阳县界西南接葭萌自后魏以来言山之所在曰嶓冢曰西县曰金牛曰三泉曰大安曰寜羌地名六变而山则一皆在古梁州之域其为禹贡之嶓冢无疑也又云嶓冢山孔不言所在之郡县而正义引地理志以实之曰陇西郡西县嶓冢山西汉水所出夫此水即嘉陵水之上源非禹贡之所谓嶓冢导漾东流为汉者也而班固以西县之嶓冢为禹贡之嶓冢谬矣自是以后言嶓冢者率依班氏自后魏正始中析沔阳地置嶓冢县以表其山而名始着郦道元卒于孝昌二年上距正始置县之时凢二十余嵗本朝典故生所亲见而注水经不言岂事在成书之后不及追改抑亦因其晚出而疑之乎然漾水注引汉中记曰嶓冢以东水皆东流嶓冢以西水皆西流故俗以嶓冢为分水岭作者亦似知班志之缪而以禹贡嶓冢为当在汉中也者不然于汉中记奚为详及陇西之山邪颖逹岂未之考乎然班志虽以西县嶓冢为禹贡之山而养水自系氐道之下不言出某山自水经云漾水出氐道县嶓冢山而氐道亦有嶓冢矣常璩华阳国志云东源出武都氐道县漾山为漾水而氐道之嶓冢且有漾山之目矣郭璞注山海经云嶓冢今在武都氐道县南郦道元注水经云东西两源俱出嶓冢而同为汉水则似一山跨二县之境而在西县者为西源在氐道者为东源矣辗转迷惑愈乆愈譌而禹贡之嶓冢防不可问矣西县故城在今秦州西南氐道不知所在盖自晋永嘉之乱陇西没于氐羌郡县荒废常璩郭璞皆云氐道属武都而晋志武都郡无之则其县之不可考乆矣要之二县在陇西皆古雍州域也而禹贡嶓冢乃梁州之山不应阑入雍域故惟魏收所言为得其实又云汉志陇西西县下云禹贡嶓冢山西汉水所出南入广汉白水东南至江州入江过郡四行二千七百六十里此与氐道之养水全无交涉水经非一时一手作漾水篇首云漾水出陇西氐道县嶓冢山东至武都沮县为汉水此不过依汉志氐道一条以立文惟加嶓冢沮县为不同耳其所谓汉水即东汉也亦与西县之西汉全无交涉首尾横决必魏晋间人所续也寻其意防盖以氐道水南合浊水两当溪歴槃头郡东而南为西汉水也故郦注以为东西两川俱出嶓冢而同为汉水尝试以图志考之漾沮虽有枝津与西汉通要皆自东入西非自西入东也盖嶓冢亘絶东西俗谓之分水岭地势东高而西下故西汉水自畧阳县南入寜羌州界即折而西南避高就下其性则然岂有东入之理澄之所言即禹贡之濳仲邕所言即通谷水也二水皆东汉之枝津西流入西汉水而说者乃谓西汉水至葭萌入汉颠倒之矣今岭东漾沮枝津皆入西汉岭西谿涧之水亦皆入西汉川流去来有目者尽能騐之其可是古而非今乎又曰水经依汉志以为言汉志以沮水枝津上承氐道水下为东汉水氐道虽未详其处所以地望度之当在西县之东河池之西上邽之南下辨之北浊水所受有丁令溪水宏休水渥阳水皆出其北盖自氐道来也其中或有汉志所谓养水者但今无可考耳然沮水枝津上承沮渎自东入西非自西入东也昔之观水作记者不察地势之高下不辨川流之去来遂以为氐道养水合浊水两当溪由枝津以逹沮沔是为东汉之源而不知其非也班固因之故有此误水经于武都下加沮县二字盖亦以氐道水下通沮水为东汉之源也然汉志不言养水出何山而水经复附会之曰嶓冢则氐道亦有嶓冢山矣常璩知其非是故又因水以名其山曰漾山而为之殊目要之氐道水所出别是一山非嶓冢也又云陆游曰当登嶓冢山有泉涓涓出山间是为汉水之源务观入蜀涂歴金牛目騐得之涓涓细流安国传所谓泉始出山为漾水也新城王尚书士祯撰蜀道驿程记其言嶓汉最为详覈记曰出沔县西门曲折行乱山中沔水流迳其中略如栈道但山庳无林木沔流舒缓不及褒水湍悍耳西涉沮水扺大安驿狭者才二三尺沙石磷磷深不没踝自大安西南乱山益稠至金牛驿北望见嶓冢山峩然云表一小水自西东流即所谓嶓冢导漾者也水才滥觞不没鳬雁合五丁峡水东流为沔其流始大金牛驿西三里稍南入五丁峡一名金牛峡峡口悬崖万仞隂风飒然水自峡中喷薄而出寜羌州在乱山中无城堞本沔县羊鹿坪地明洪武中以山冦作乱置寜羌衞于此成化中即衞建州治自州行十里渡水过百牢关关下有分水岭岭东水皆北流五丁峡水北合漾水入沔岭西水皆南流迳七盘关龙洞合嘉陵水为川江常璩言沔出嶓冢合白水为西汉明与导漾之文相悖按通典嶓冢山有二一在天水上邽一在汉中金牛雍大记云西汉水在西和县源出嶓冢山西流与马池水合此乃上邽之嶓冢在今秦州汉江源出沔县嶓冢山东流入金州此乃金牛之嶓冢禹贡嶓冢导漾乃沔县之嶓冢非秦州之嶓冢知嶓冢有二则东西二汉源流各自了然漾之与沔本为一流与陇西之嶓冢都无交涉常氏之误可不辨而自明矣又云禹贡以嶓冢系梁州而汉志嶓冢在雍域之陇西一误也禹贡云嶓冢导漾而汉志以嶓冢所出为西汉水其漾水则出氐道二误也禹贡之濳乃漾水枝津西出为西汉水而汉志西汉水出西县之嶓冢三误也汉志不言漾水出何山而水经云出氐道县嶓冢山是氐道亦有嶓冢四误也漾者东汉之源而续水经者以西汉水接漾水为一川五误也漾沔枝津皆自东入西而郦注从旧说云西汉水至葭萌入汉六误也川流地上离合灼然可见而郦注惑防骃之说以为原始要终濳流或一故东西俱受汉漾之名七误也羣言殽乱学者靡所折衷今说汉水当排弃诸家专主禹贡以沮沔为汉之别源以西汉为漾之枝津而氐道水则存而不论是亦理乱丝解连环之术也东樵之言剖判辨析几无賸义而鄙意则犹有未安者水经以漾水冒于西汉之上而东汉之源仅以沮沔枝津当之是其大错而以为误始班志窃谓不然班志陇西西县下云禹贡嶓冢山西汉水所出犹恐人误以西汉水即禹贡之汉水于氐道下云禹贡养水所出至武都为汉武都下云东汉水受氐道水一名沔过江夏谓之夏水入江汉中沔阳下云沔水出武都东南入江氐道水即养水今人既不知氐道之所在又乌能必养水之不出于氐道乎夫河源眇茫隔在异域尚可追寻况氐道虽陷氐当汉盛时犹版籍班氏之记载非尽无稽也由氐道而沔而汉以入于江源流脉络条贯分明又武都沮县下云沮水出东狼谷南至沙羡入江夫沮即沔也狼谷即嶓冢也陇西之嶓冢西汉之所出氐道之养水乃大禹之所导班志明言之而犹归过于班氏班氏不受也道元知水经漾水之误于是欲于禹贡嶓冢导漾之外别求一漾水以弥缝其失而卒不可得也乃东樵则以魏书地形志华阳郡嶓冢县有嶓冢山汉水出焉执此文以诋班郦夫禹贡漾水出自汉中之嶓冢前此山海经则以为鲋禺山水经则以为东狼谷至后魏乃因漾水在是指所出之山而名之曰嶓冢虽有经记可凴然在汉时嶓冢自在陇西漾水自出氐道岂能逆料五百余年以后之所追称而强为附和哉道元于沔水东南流注汉曰沮口下云所谓沔汉者也尚书禹贡嶓冢导漾东流为汉山海经所谓鲋禺山也补正之功不浅犹云成书未及追改使郦亭负此长寃而复据陆王征途所记以为目騐得之夫二子即博学嗜古其所涉歴按据乘传于川脉之遥修山磎之绵阻不过望而测之世代悠邈荆榛芜没而率然断以氐道水之不与沮沔相通殆非笃论也已况夫嶓冢一山诚非小弱也禹贡梁州云岷嶓既艺导山云导嶓冢至于荆山岷山之阳至于衡山导水云嶓冢导漾东流为汉岷山导江东别为沱两两比较书法重轻嶓之与岷未云多让东樵亦云观汉志云岷山在徼外则固不可以湔氐一县限之知岷山山脉之长而不可以湔氐一县限之曾是与岷相匹之嶓而可以沔阳一县限之乎程克齐春秋分记曰梁州左山皆曰岷右山皆曰嶓出于岷者皆曰江出于嶓者皆曰汉江有内水中水外水之异汉有西汉水东汉水之殊盖自秦州东望则为雍之嶓冢自寜羌州西望则为梁之嶓冢禹贡表之于梁而不系之于雍则以导漾之功致力于梁而不于雍耳真通儒之言也　朝廷钦颁书经说彚纂云嶓冢有二一在陜西汉中府寜羌州北九十里东汉水所出一在巩昌府秦州西南六十里西汉水所出二水南北相去三四百里支派隠然联属所谓陇东之山皆嶓冢也何其明白易晓与故谓东汉水不出自陇西之嶓冢可谓陇西之嶓冢必非禹贡之嶓冢不可谓禹贡之漾水出于宁羌州之嶓冢可谓禹贡之嶓冢必仅在寜羌州则不可也尔雅音义曰有水从汉中沔阳县南流至梓潼汉夀入大穴中通峒山下西南濳出一名沔旧俗云即禹贡濳也然濳水实受西汉水郑康成所谓汉别为濳大禹自导汉防通即为西汉水也经云岷嶓既艺沱濳既道繋沱濳于岷嶓之下乌知禹贡之言汉不兼东西二源乎荆州贡道云浮于江沱濳汉足明四水之相通矣汉人说经各有师承康成大儒必不妄道三卿为众吾舍郑公将何从乎同时阎百诗最不信古文力攻以为伪书并谓孔安国传出自东晋梅赜手然其说嶓冢东西两汉水源流尚不敢轻集矢于班志以陇西西县之嶓冢为非禹贡之所有氐道之养水为非大禹之所导如东樵所云者其尚书古文防证曰东西两汉水异源同流按水经以漾水出陇西氐道县嶓冢山东至武都沮县为汉水为汉水者为西汉水也故下文云又东南至广魏与白水合又东南至葭萌县与羌水合郦氏注云今西县嶓冢山西汉水所导也此是遥承班固地理志来不见有禹贡字是道元以班志西县禹贡字为非而不显驳之古人文多隠约水经以沔水出武都沮县东狼谷中为东汉水又言沔水东南迳沮水戌而东南流注汉郦氏注特标出尚书曰嶓冢导漾东流为汉以大禹当日所导实在于此亡友顾景范谓水经不详汉水所自出沔水沮水特入汉之小水耳反详志其源志却出今寜羌州者何与其説极是余请两言以剖别之曰郦道元谓东西两川俱出嶓冢犹言各出嶓冢云尔而同为汉水犹言同名汉水云尔又曰按孔安国传曰泉始出山为漾水东南流为沔水至汉中东南为汉水遥与前逾于沔传汉上曰沔相照应补出此句最佳余欲以班志沮县下注沮水出东狼谷南至沙羡南入江取武都县下注一名沔过江夏谓之夏水十字补入东狼谷之下南至沙羡之上汉水原委方备又曰常璩称汉有二源以东源为即禹贡之漾水极是与水经各一书非承水经而为文者独道元于水经以西汉水为漾水曲狥其说寜取山海经阚氏荒诞之说曰川流有濳通之理故漾汉互称至叙次通谷水曰上承漾水西南流为汉水漾水之称仍属东汉郦氏防意居然可睹矣濳丘之言如此是故山连麓而水异源山连麓故上邽之嶓冢与金牛之嶓冢皆为禹贡之山水异源故西汉水为大禹所防通则已着于康成之说岂后人所得而妄加之哉説者犹以班志陇西西县禹贡嶓冢为疑大夫虽善辨卒不能灭秦州嶓冢之名则何如取陇东之山皆嶓冢一语深思而防绎之也哉】
　　丹水出京兆上洛县西北冢岭山
　　一名高猪岭也丹水东南流与清池水合水源东北出清池山西南流入于丹水
　　东南过其县南
　　县故属京兆晋分为郡地道记曰郡在洛上故以为名竹书纪年晋烈公三年楚人伐我南鄙至于上洛楚水注之楚水源出上洛县西南楚山昔四皓隠于楚山即此山也其水两源合舍于四皓庙东又东迳高车岭南翼带众流北转入丹水岭上有四皓庙丹水自仓野又东歴兔和山即春秋所谓左师军于兔和右师军于仓野者也
　　又东南过商县南又东南至于丹水县入于汮
　　契始封商鲁连子曰在太华之阳皇甫谧阚骃并以为上洛商县也殷商之名起于此矣丹水自商县东南流注歴少习出武闗应劭曰秦之南闗也通南阳郡春秋左传哀公四年楚左司马使谓隂地之命大夫士蔑曰晋楚之盟好恶同之不然将通于少习以听命者也京相璠曰楚通上洛阨道也汉祖下淅郦攻武闗文颖曰武闗在淅县西一百七十里宏农界也丹水又东南流入臼口歴其戍下又东南淅水出淅县西北宏农卢氏县大蒿山南流迳修阳县故城北县即淅之北乡也又东入淅县流结成潭谓之龙渊清深神异耆旧云汉祖入闗迳观是潭其下若有府舍焉事既非恒难以详矣其水又东迳其县故城北盖春秋之白羽也左昭公十八年楚使王子胜迁许于淅是也郭仲产云相承言此城汉高所筑非也余按史记楚襄王元年秦出武闗斩众五万取淅一十五城汉祖入闗亦言下淅郦非无城之言修之则可矣淅水又歴其县东王莽更名县为古亭也【一清按汉志作君亭】而南流入丹水县注于丹水故丹水会汮有淅口之称丹水又东南迳一故城南名曰三户城昔汉祖入闗王陵起兵丹水以归汉祖此城疑陵所筑也丹水又迳丹水县故城西南县有宻阳乡古商宻之地昔楚申息之师所戍也春秋之三户矣杜预曰县北有三户亭竹书纪年曰壬寅孙何侵楚入三户郛者是也水出丹鱼先夏至十日夜伺之鱼浮水侧赤光上照如火网而取之割其血以涂足可以步行水上长居渊中丹水东南流至其县南黄水出北芬山黄谷南迳丹水县南注于丹水黄水北有墨山山石悉黒缋彩奋发黝焉若墨故谓之墨山今河南新安县有石墨山斯其类也丹水南有丹崖山山悉赪壁霞举若红云秀天二岫更为殊观矣丹水又南迳南乡县故城北汉建安中割南阳右壤为南乡郡逮晋封宣帝孙畅为顺阳王因立为顺阳郡而南乡为县旧治酂城永嘉中丹水浸没至永和中徙治南乡故城城南门外旧有郡社柏树大三十围萧欣为郡伐之言有大蛇从树腹中坠下大数围长三丈羣小蛇数十随入南山声如风雨伐树之前见梦于欣欣不以厝意及伐之更少日果死丹水又东迳南乡县北兴宁末太守王靡之改作今城城北半据在水中左右夹涧深长及春夏水涨望若孤州矣城前有晋顺阳太守丁穆碑郡民范立之丹水迳流两县之间歴于中之北所谓商于者也故张仪说楚絶齐许以商于之地六百里谓以此矣吕氏春秋曰尧有丹水之战以服南蛮即此水也又南合汮水谓之淅口









　　水经注释卷二十
　　钦定四库全书
　　水经注释卷二十一
　　仁和赵一清撰
　　汝水
　　汝水出河南梁县勉乡西天息山
　　地理志曰出高陵山即猛山也亦言出南阳鲁阳县之大盂山又言出宏农卢氏县还归山博物志曰汝出燕泉山并异名也余以永平中防除鲁阳太守会上台下列山川图以方志参差遂今寻其源流此等既非学徒难以取悉既在遘见不容不述今汝水西出鲁阳县之大盂山防柏谷岩鄣深高山岫邃宻石径﨑岖人迹裁交西即卢氏界也其水东北流迳太和城西又东流迳其城北左右深松列植筠柏交防尹公度之所栖神处也又东屇尧山西岭下水流两分一水东迳尧山南为滍水也即经所言滍水出尧山矣一水东北出为汝水歴蒙柏谷左右岫壑争深山阜竞高夹水层松茂柏倾山防渚故世人以名也津流不已北歴长白沙口狐白谿水注之夹岸沙涨若雪因以取名其水南出狐白川北流注汝汝水又东北趣狼臯山者也
　　东南过其县北
　　汝水自狼臯山东出峡谓之汝阨也东歴麻解城北故鄤乡城也谓之蛮中左所谓单浮余围蛮氏蛮氏溃者也杜预曰城在河南新城县之东南伊洛之戎陆浑蛮氏城也俗以为麻解城非也盖蛮麻读声近故也汝水又迳周平城南京相璠曰霍阳山在周平城东南者也汝水又东与三屯谷水合水出南山北流迳石碣东柱侧刋云河南界又有一碣题言洛阳南界碑柱相对既无年月竟不知何代所表也其水又北流注于汝水汝水又东与广成泽水合水出狼臯山北泽中安帝永初元年以广成游猎地假与贫民元初二年邓太后临朝邓隲兄弟辅政世士以为文徳可兴武功宜废寝搜狩之礼息战阵之法于时马融以文武之道圣贤不坠五材之用无或可废作广成颂云大汉之初基也揆厥灵囿营于南郊右矕三涂左枕嵩岳面据衡隂背基王屋浸以波溠演以荥洛金山石林殷起乎其中神泉侧出丹水涅池怪石浮磬燿焜于其陂桓帝延熹元帝校猎广成遂幸函谷闗其水自泽东南流迳温泉南与温泉水合温水殷源扬波于川左泉上华宇连防茨甍交拒方塘石沼错落其间颐道者多归之其水东南流注广成泽水泽水又东南入于汝水汝水又东得鲁公水口水上承阳人城东鲁公陂城古梁之阳人聚也秦灭东周徙其君于此陂水东南流合于涧水水出北山南流注之又乱流注于汝水汝水之右有霍阳聚汝水迳其北东合霍阳山水水出南山杜预曰河南梁县有霍山者也其水东北流迳霍阳聚东世谓之华浮城【一清按章怀后汉书注曰俗谓之张侯城】非也春秋左传哀公四年楚侵梁及霍服防曰梁霍周南鄙也建武二年世祖遣征虏将军祭遵攻蛮中山贼张满时厌新柏华余贼合攻得霍阳聚即此【一清按后汉书祭遵传时新城蛮中山贼张满屯结险隘为人害诏遵攻之而厌新柏华余贼复与满合遂攻得霍阳聚道元抄变其词耳】水又迳梁城西按春秋周小邑也于战国为南梁矣故经云汝水迳其县北俗谓之治城非也以北有注城故也今置治城县治霍阳山水又东北流注于汝水汝水又右合三里水水北出梁县西北而东南流迳其县故城西故狐聚也地理志云秦灭西周徙其君于此因乃县之杜预曰河南县西南有梁城即是县也水又东南迳注城南司马彪曰河南梁县有注城史记魏文侯三十一年败秦于注者也又与一水合水发注城东坂下东南流注三里水三里水又乱流入于汝汝水又东迳成安县故城北按地理志颍川郡有成安县侯国也史记建元以来功臣侯者年表曰汉武帝元朔五年校尉韩千秋击南越死封其子韩延年为成安侯即此邑矣世谓之白泉城非也俗谬耳汝水又东为周公渡借承休之徽号而有周公之嘉称也汝水又东黄水注之水出梁山东南迳周承休县故城东为承休水县故子南国也汉武帝元鼎四年幸雒阳廵省豫州观于周室邈而无祀询问耆老乃得孽子嘉封为周子南君以奉周祀按汲冢古文谓衞将军文子为子南弥牟其后有子南劲纪年劲朝于魏后惠成王如衞命子南为侯秦并六国衞最后灭疑嘉是衞后故氏子南而称君也初元五年为周承休邑地理志曰侯国也元帝置元始二年更曰郑公【一清按汉书地理志亦作郑公而后汉黄琼封邟乡侯章懐注引説文曰邟颍川县也汉颍川郡有周承休侯国元始二年更名曰邟音亢袁绍亦封邟乡侯此云郑公不详其故】王莽之嘉美也故汝渡有周公之名盖借邑以纳称也世谓之黄城水曰黄水皆非也其水又东南迳白茅台东又南迳梁雀乡西世谓之期城非也按后汉书世祖自颍川往梁雀乡冯鲂先诣行所即是邑也【一清按方舆纪要云括地志周承休城一名梁雀坞或云即梁瞿乡也盖瞿雀字形相似道元以世谓之期城为非期瞿音相似然则雀字为正】水积为陂世谓之黄陂东转迳其城南东流右合汝水
　　又东南过颍川郏县南
　　汝水又东与张磨泉合水发北阜春夏水盛则南注汝水汝水又东分为西长湖湖水南北五十余步东西三百步汝水又东扈涧水北出大刘山南迳木蓼堆东郏城西南流入于汝汝水又右迤为湖湖水南北八九十步东西四五百步俗谓之东长湖湖水下入汝古养水也水出鲁阳县北将孤山北长冈下数泉俱发东歴永仁三堆南又东迳沙川世谓之沙水歴山符垒北又东迳沙亭南故养隂里也司马彪郡国志曰襄城有养隂里京相璠曰在襄城郏县西南养水名也俗以是水为沙水故亦名之为沙城非也又城处水之阳而以隂为称更用惑焉但流杂间居裂溉牙移致令川渠异容津途改状故物望疑焉又右防堇沟水水出沛公垒西六十许步盖汉祖入闗往征是由故地擅斯目矣其水东北注养养水又东北入东长湖乱流注汝水也汝水又迳郏县故城南春秋昭公十九年楚令尹子瑕之所城也滶水注之水出鲁阳县之将孤山东南流许慎云水出南阳鲁阳入父城从水敖声【一清按説文云入城父盖道元改之】吕忱字林亦言在鲁阳滶水东入父城县与桓水防桓水出鲁阳北山水有二源竒导于贾复城合为一渎迳贾复城北复南击郾所筑也俗语讹谬谓之寡妇城水曰寡妇水此渎水有穷通故有枯渠之称焉其水东北流至父城县北右注滶水乱流又东北至郏入汝汝水东南左合蓝水水出阳翟县重岭山东南流迳纪氏城西有层台谓之纪氏台续汉书曰世祖车驾西征盗贼羣起郏令冯鲂为贼延襃所攻力屈上诣纪氏羣贼自降即是处在郏城东北十余里其水又东南流迳黄阜东而南入汝水汝水又东南流右与白沟水合水出夏亭城西又南迳龙城西城西北即摩陂也纵广可一十五里魏青龙元年有龙见于郏之摩陂明帝幸陂观龙于是改摩陂曰龙陂其城曰龙城其水又南入于汝水汝水又东南与龙山水会水出龙山龙溪北流际父城县故城东昔楚平王大城城父以居太子建故杜预曰即襄城之城父县也冯异据之以降世祖用报巾车之恩也【一清按城父父城本是二县汉志颍川郡父城县下云应乡故国沛郡城父县下云夏肥水东南至下蔡入淮莽曰思善续志父城属颍川而城父改汝南故特着曰城父故属沛春秋时曰夷左氏云楚迁许于夷实城父杜预注曰此时改城父为夷故传实之又后汉书冯异传云颍川父城人也章懐注云父城县名故城在今许州叶县东北汝州郏城县有父城亦或谓之城父元和郡县志云父城故殷时应国左传楚大城城父以居太子建是也杜元凯恐后人误以此城父为迁许之旧故云即襄城之城父明以别于沛郡也史记正义云颍川父城县沛郡城父县据郡属县其名自分斯言最核也】其水又东北流与二水合俱出龙山北流注之又东北入于汝水汝水又东南迳襄城县故城南王隠晋书地道记曰楚灵王筑刘向説苑曰襄城君始封之日服翠衣帯玉佩徙倚于流水之上即是水也楚大夫庄辛所説处后乃县之吕后元年立孝惠后宫子义为侯国王莽更名相城也黄帝尝遇牧童于其野故嵇叔夜赞曰竒矣难测襄城小童倦游六合来憇兹邦也其城南对汜城周防王出郑居汜即是此城也春秋襄公二十六年楚伐郑涉汜而归杜预曰涉汝水于汜城下也晋襄城郡治京相璠曰周襄王居之故曰襄城也今置闗于其下汝水又东南流迳西不羮城南春秋左传昭公十二年楚灵王曰昔诸侯远我而畏晋今我大城陈蔡不羮赋皆千乘诸侯其畏我乎东观汉记曰车骑马防以前参药勤劳省闼増封侯国襄城羮亭千二百五十户即此亭也汝水又东南迳繁邱城南而东南出也
　　又东南过定陵县北
　　湛水出犨县北鱼齿山西北东南流歴鱼齿山下为湛浦方五十余步春秋襄公十六年晋伐楚报杨梁之役楚公子格及晋师战于湛阪楚师败绩遂侵方城之外今水北悉枕翼山阜于父城东南湛水之北山有长阪盖即湛水以名坂故有湛阪之名也湛水又东南迳蒲城北京相璠曰昆阳县北有蒲城蒲城北有湛水者是也湛水又东于汝水九曲北东入汝杜预亦以是水为湛水矣周礼荆州其浸颍湛郑元云未闻盖偶有不照也今考地则不乖其土言水则有符经文矣【一清按汉志注师古曰颍水出阳城阳干山宜属豫州许慎又云湛水豫州浸盖川土相隣故也全氏曰周礼职方荆州之浸颍湛按湛是汝水支流而颍亦与汝互相出入之水也又豫州之浸波溠波亦汝水支流然则汝虽不见于禹贡而未尝不重于职方康成既不知湛水又不知波水非善长之注何以证明】汝水又东南迳定陵县故城北汉成帝元延三年封侍中衞尉淳于长为侯国王莽更之曰定城矣东观汉记曰光武击王莽二公还到汝水上于涯以手饮水澡颊尘垢谓傅俊曰今日疲倦诸君宁惫也即是水也水右则滍水左入焉左则百尺沟出矣沟水夹岸层崇亦谓之为百尺隄也自定陵城北通颍水于襄城县颍盛则南播汝泆则北注沟之东有澄潭号曰龙渊在汝北四里许南北百步东西二百步水至清深常不耗竭佳饶鱼笋湖溢则东注漷水矣汝水又东南昆水注之水出鲁阳县唐山东南流迳昆阳县故城西更始元年王莽徴天下能为兵法者选练武衞招募猛士旌旗辎重千里不絶又驱诸犷兽虎豹犀象之属以助威武自秦汉出师之盛未尝有也世祖以数千兵邀之阳闗诸将见寻邑兵盛反走入昆阳世祖乃使成国上公王凤廷尉大将军王常留守夜与十三骑出城南门收兵于郾寻邑围城数十重云车十余丈瞰临城中积弩乱发矢下如雨城中人负户而汲王凤请降不许世祖率营部俱进频破之乘胜以敢死三千人径冲寻邑兵败其中坚于是水之上遂杀王寻城中亦鼓噪而出中外合势震呼动天地会大雷风屋瓦皆飞莽兵大溃昆水又屈迳其城南世祖建武中封侍中傅俊为侯国故后汉郡国志有昆阳县盖借水以氏县也【一清按汉志颍川郡昆阳县应劭曰昆水出南阳】昆水又东迳定陵城南又东注汝水汝水又东南迳竒頟城西北今南颍川郡治也濆水出焉世亦谓之大防水尔雅曰河有雍汝有濆然则濆者汝别也【全氏曰公羊子曰濆泉者直泉也直泉者涌泉也释名本之其音读如瀵谓自下而上也防则其声之转也后卷小防水下有汾陂善长亦曰汾俗音粪盖汾即瀵之通也诗曰遵彼汝坟盖汝旁之水为濆则汝旁之土亦为坟谓突起也如禹贡赤埴坟之坟毛公乃以大防解之非矣观孟子则汝水宜决不宜防也】故其下夹水之邑犹流汝阳之名是或濆防之声相近矣亦或下合防颍兼统厥称耳
　　又东南过郾县北
　　汝水迳竒頟城西东南流其城衿带两水侧背双流汝水又东南流迳郾县故城北故魏下邑也史记楚昭阳伐魏取郾是也汝水又东得醴水口水出南阳雉县亦云导源雉衡山即山海经云衡山也郭景纯以为南岳非也马融广成颂曰面据衡隂指谓是山在雉县界故世谓之雉衡山依山海经不言有水焉然醴水东流歴唐山下即高凤所隠之山也醴水又东南与臯水合水发臯山郭景纯曰或作章山东流注于醴水醴水又东南迳唐城北南入城而西流出城城盖因山以即称矣醴水又屈而东南流迳叶县故城北春秋昭公十五年许迁于叶者也楚盛周衰控霸南土欲争强中国多筑列城于北方以逼华夏故号此城为万城或作方城唐勒奏土论曰我是楚也世霸南土自越以至叶垂宏境万里故号曰万城也余按春秋屈完之在召陵对齐侯曰楚国方城以为城杜预曰方城山名也在叶南未详孰是楚惠王以封诸梁子高号曰叶公城即子高之故邑也叶公好龙神龙下之河东王乔之为叶令也每月望常自诣朝堂帝怪其来数而不见车骑显宗宻令太史伺望之言其临至辄有双鳬从车南飞来于是候鳬至举罗张之但得一只舄乃诏尚方诊视则四年中所赐尚书官属履也每当朝时叶门下鼓不击自鸣闻于京师后天下玉棺于堂前吏民推排终不揺动乔曰天帝独欲召我耶乃沐浴服饰寝其中盖便立覆宿昔于城东土自成坟其夕县中牛皆流汗喘乏而人无知者百姓为立庙号叶君祠牧守每班録皆先谒拜之吏民祈祷无不如应若有违犯亦立能为祟帝乃迎取其鼔置都亭下畧无复声焉或云即古仙人王乔也是以干氏书之于神化醴水又迳其城东与烧车水合水西出苦菜山东流侧叶城南而下注醴水醴水又东迳叶公庙北庙前有叶公子高诸梁碑旧秦汉之世庙道有双阙几筵黄巾之乱残毁頺阙魏太和景初中令长修饰旧宇后长汝南陈晞以正始元年立碑碑字破落遗文殆存事见其碑醴水又东与叶西陂水会县南有方城山屈完所谓楚国方城以为城者也山有涌众北流畜之以为陂陂塘方二里陂水散流又东迳叶城南而东北注醴水醴水又东注叶陂陂东西十里南北七里二陂并诸梁之所堨也陂水又东迳潕阳县故城北又东迳定陵城南东与芹沟水合其水导源叶县东迳潕阳城北又东迳定陵县南又东南流注醴其水迳流昆醴之间纒络四县之中疑即吕忱所谓涀水也今于定陵更无别水唯是水可当之醴水东迳郾县故城南左入汝【一清按汉志南阳郡雉县澧水东至入汝师古曰音屋考澧水东至郾县入汝今河南许州郾城县是也字误耳师古更以屋音释之广韵集韵始出字云地名在南阳皆为缪也】山海经曰澧水东流注于视水也【一清按郭璞注云或曰视宜为瀙汉志南阳郡舞隂县瀙水所出东至上蔡入汝全氏曰山经所云澧水注视澧乃灈字之讹灈水注瀙澧水不注瀙也】汝水又东南流迳邓城西春秋左桓公二年蔡侯郑伯会于邓者也汝水又东南流潕水注之
　　又东南过汝南上蔡县西
　　汝南郡楚之别也汉高祖四年置王莽改郡曰汝濆【一清按汉志汝南郡高帝置莽曰汝汾分为赏都尉】县故蔡国周武王克殷封其弟叔度于蔡世本曰上蔡也九江有下蔡故称上竹书纪年曰魏章率师及郑师伐楚取上蔡者也永初元年安帝封邓隲为侯国汝水又东迳悬瓠城北王智深云汝南太守周矜起义于悬瓠者是矣今豫州刺史汝南郡治城之西北汝水枝别左出西北流又屈西东转又西南会汝形若垂瓠耆彦云城北名马湾中有地数顷上有栗园栗小殊不并固安之实也然嵗贡三百石以充天府水渚即栗州也树木高茂望若屯云积气矣林中有栗堂射埻甚闲敞牧宰及英彦多所游薄其城上西北隅高祖以太和中幸悬瓠平南王肃起高台于小城建层楼于隅阿下际水湄降眺栗渚左右列榭四周参差竞跱竒为佳观也
　　又东南过平舆县南
　　溱水出浮石岭北青衣山亦谓之青衣水也东南迳朗陵县故城西应劭曰西南有朗陵山县以氏焉世祖建武中封城门校尉臧宫为侯国也溱水又南屈迳其县南又东北迳北宜春县故城北王莽更名之为宣孱也豫章有宜春故加北矣元初三年安帝封后父侍中阎畅为侯国溱水又东北迳马香城北又东北入汝汝水又东南迳平舆县南安成县故城北王莽更名至成也汉武帝元光六年封长沙定王子刘苍为侯国矣【一清按索隠曰在豫章地理志豫章郡无此县长沙国有安成县非汝南之安成也】汝水又东南汶水首受慎水于慎阳县故城南陂【一清按汉志慎阳县师古曰慎字本作滇音真阚骃云永平五年失印更刻遂误以水为心】陂水两分一水自陂绕慎阳城四围城堑颍川荀淑遇县人黄叔度于逆旅与语移日曰子吾师表也范奕论曰黄宪言论风防无所传闻然士君子见之者靡不服深远去疵吝将以道周性全无得而称乎堑水又自渎东北流注北陂一水自陂东北流积为鲖陂陂水又东北又结而为陂世谓之窖陂陂水上承慎阳县北陂东北流积而为土陂陂水又东为窖陂陂水又东南流注壁陂陂水又东北为太陂陂水又东入汝汝水又东南迳平陵亭北又东南迳阳遂乡北汝水又东迳栎亭北春秋之棘栎也杜预曰汝隂新蔡县东北有栎亭今城在新蔡故城西北城北半沦水汝水又东南迳新蔡县故城南昔管蔡间王室放蔡叔而迁之其子胡能率徳易行周公举之为鲁卿士以见于王王命之以蔡申吕地也以奉叔度祀是为蔡仲矣宋忠曰故名其地为新蔡王莽所谓新迁者也世祖建武元年封吴国为侯国【一清按后汉书吴汉国封在建武二十八年此云元年误也】汝南先贤曰新蔡郑敬字次都为郡功曹都尉高懿防事前有槐树白露类甘露者懿问掾属皆言是甘露敬独曰明府政未能致甘露但树汁耳懿不悦托疾而去汝水又东南左会澺水水上承汝水别流于竒頟城东东南流为练沟迳召陵县西东南流注上蔡西冈北为黄陵陂陂水东流于上蔡冈东为蔡塘又东迳平舆县故城南为澺水【一清按説文澺水出汝南上蔡闾涧入汝】县旧沈国也有沈亭春秋定公四年蔡灭沈以沈子嘉归后楚以为县史记曰秦将李信攻平舆败之者也建武三十年世祖封姚统为侯国【朱氏谋防笺曰后汉书铫期传子统封建平侯非平舆】本汝南郡治昔费长房为市吏见王壶公县壶郡市长房从之因而自逺同入此壶隠沦仙路骨谢懐灵无会而返虽能役使神而终同物化城南里余有神庙世谓之张明府祠水旱之不节则祷之庙前有圭碑文字紊碎不可复寻碑侧有小石函按桂阳先贤画赞临武张熹字季智为平舆令时天大旱熹躬祷雩未获嘉应乃积柴自焚主簿侯崇小史张化从熹焚焉火既燎天灵感应即澍雨此熹自焚处也澺水又东南左迤为葛陂陂方数十里水物含灵多所苞育昔费长房投杖于陂而龙变所在也又劾东海君于是陂矣陂水东出为鲖水俗谓之三丈陂亦曰三严水水迳鲖阳县故城南应劭曰县在鲖水之阳【一清按汉志汝南郡鲖阳县孟康曰音纣此是缺误师古章懐音训并承其失据太平寰宇记蔡州新蔡县下云鲖音纣红反説文鲖直龙切此与纣红之音相近为可证也】汉明帝永平中封卫尉隂兴子庆为侯国也县有葛陵城建武十五年更封铚侯铫丹为侯国【全氏曰丹以安成徙封非铚】城之东北有楚武王冢民谓之楚王琴【一清按皇览曰民谓之楚王岑盖山陵之异名】城北祝社里下土中得铜鼎铭曰楚武王是知武王隧也鲖陂东注为富水水积之处谓之陂塘津渠交络枝布川隰矣澺水自葛陂东南迳新蔡县故城东而东南流注于汝水又东南迳下桑里左迤为横塘陂又东北为青陂者也汝水又东南迳壶丘城北故陈地春秋左传文公九年楚侵陈克壶丘以其服于晋是也汝水又东与青陂合水上承慎水于慎阳县之上慎陂右沟北注马城陂陂西有黄邱亭陂水又东迳新息亭北又东为绸陂陂水又东迳新息县结为墙陂陂水又东迳遂乡东南而为壁陂又东为青陂陂东对大吕亭春秋外曰当成周者南有荆蛮申吕姜姓矣蔡平侯始封也西有小吕亭故此称大也侧陂南有青陂庙庙前有陂汉灵帝建寜三年新蔡长河南缑氏李言上请修复青陂司徒臣训尚书臣袭奏可洛阳宫于青陂东塘南树碑碑称青陂在县坤地源起桐柏淮川别流入于潺湲迳新息墙陂衍入褒信界灌溉五百余顷陂水又东分为二水一水南入淮一水东南迳白亭北又东迳吴城南史记楚惠王二年子西召太子建之子胜于吴胜入居之故曰吴城也又东北屈迳壶丘东而北流注于汝水世谓之薄谿水汝水又东迳褒信县故城北而东注矣
　　又东至原鹿县
　　汝水又东南迳原鹿县故城西杜预释地曰汝隂有原鹿县也
　　南入于淮
　　所谓汝口侧水有汝口戍淮汝之交会也


　　水经注释卷二十一
　　钦定四库全书
　　水经注释卷二十二
　　仁和赵一清撰
　　颍水　　洧水　　潩水
　　潧水　　渠水
　　颍水出颍川阳城县西北少室山
　　秦始皇十七年灭韩以其地为颍川郡盖因水以著称者也汉高帝二年以为韩国王莽之左队也山海经曰颍水出少室山地理志曰出阳城县阳干山今颍水有三源竒发右水出阳干山之颍谷春秋颍考叔为其封人其水东北流中水导源少室通阜东南流迳负黍亭东春秋定公六年郑伐冯滑负黍者也冯敬通显志赋曰求善卷之所在遇许由于负黍京相璠曰负黍在颍川阳城县西南二十七里世谓之黄城也亦或谓是水为防水东与右水合左水出少室南谿东合颍水故作者乃举二三言水所发也吕氏春秋曰卞随耻受汤譲自投此水而死张显逸民传嵇叔夜高士传并言投泂水而死未知其孰是也
　　又东南过其县南
　　颍水又东五渡水注之其水导源崇高县东北太室东谿县汉武帝置以奉太室山俗谓之崧阳城及春夏雨泛水自山顶而迭相灌澍崿流相承为二十八浦也旸旱辍津而石潭不耗道路游憩者唯得飡饮而已无敢澡盥其中茍不如法必数日不豫是以行者惮之山下大泽周数里而清深肃洁水中有立石高十余丈广二十许步上甚平整缁素之士多泛舟升陟取畅幽情其水东南流迳阳城西石溜萦委溯者五涉故亦谓之五渡水东南流入颍水颍水迳其县故城南昔舜禅禹禹避商均伯益避启并于此也亦周公以土圭测日景处汉成帝永始元年封赵临为侯国也【沈氏曰本表封成阳不封阳城成阳属汝南不属颍川】县南对箕山山上有许由冢尧所封也故太史公曰余登箕山之上有许由墓焉山下有牵牛墟侧颍水有犊泉是巢父还牛处也石上犊迹存焉又有许由庙碑阙尚存是汉颍川太守朱宠所立颍水迳其北东与龙渊水合其水导源龙渊东南流迳阳城北又东南入于颍颍水又东平洛谿水注之水发玉女台下平洛涧世谓之平洛水吕忱所谓勺水出阳城山盖斯水也又东南流注于颍颍水又东出阳闗歴康亭城南魏明帝封尚书右仆射衞臻为康乡侯此即臻封邑也
　　又东南过阳翟县北
　　颍水东南流迳阳闗聚聚夹水相对俗谓之东西二土城也颍水又迳上棘城西又屈迳其城南春秋左襄公十八年楚师伐郑城上棘以涉颍者也县西有故堰堰石崩禠頺基尚存旧遏颍水枝流所出也其故渎东南迳三封山北今无水渠中又有泉流出焉时人谓之嵎水东迳三封山东东南歴大陵西连山亦曰启筮亭启享神于大陵之上即钧台也春秋左曰夏启有钧台之飨是也杜预曰河南阳翟县南有钧台其水又东南流水积为陂陂方十里俗谓之钧台陂盖指钧台取名也又西南流迳夏亭城西又屈而东南为郏之摩陂颍水自堨东迳阳翟县故城北夏禹始封于此为夏国故武王至周曰吾其有夏之居乎遂营洛邑徐广曰河南阳城阳翟则夏地也春秋经书秋郑伯突入于栎左曰桓公十五年突杀檀伯而居之服防曰檀伯郑守栎大夫栎郑之大都宋忠曰今阳翟也周末韩景侯自新郑徙都之王隠曰阳翟本栎也故颍川郡治也城西有郭奉孝碑侧水有九山祠碑丛柏犹茂北枕川流也
　　又东南过颍阳县西又东南过颍隂县西南
　　应劭曰县在颍水之阳故邑氏之按东观汉记汉封车骑将军马防为侯国防城门校尉位在九卿上絶席颍水又南迳颍乡城西颍隂县故城在东北旧许昌典农都尉治也后改为县魏明帝封侍中辛毗为侯国也颍水又东南迳柏祠曲东歴罡丘城南故汾丘城也春秋左传襄公八年楚子庚治兵于汾司马彪曰襄城县有汾丘杜预曰在襄城县之东北也迳繁昌故县北曲蠡之繁阳亭也魏书国志曰文帝以汉献帝延康元年行至曲蠡登坛受禅于是地改元黄初其年以颍隂之繁阳亭为繁昌县城内有三台时人谓之繁昌台坛前有二碑昔魏文帝受禅于此自坛而降曰舜禹之事吾知之矣故其石铭曰遂于繁昌筑灵坛也于后其碑六字生金论者以为司马金行故曹氏六世迁魏而事晋也颍水又东南流迳青陵亭城北北对青陵陂陂纵广二十里颍水迳其北枝入为陂陂西则漷水注之水出襄城县之邑城下东流注于陂陂水又东入临颍县之狼陂颍水又东南流而歴临颍县也【名胜志引水经注曰颍水又东迳豢龙城即古豢龙氏之邑也城西有拒陵冈今本无之一清按寰宇记云豢龙城在临颍县西四十里北周书泉企拒阳人杜窟即拒陵也古阳陵字每互用方舆纪要许临川颍县有大陵城引注文正同大陵见上阳翟县及潩水注中】
　　又东南过临颍县南又东南过汝南防强县北洧水从河南宻县东流注之
　　临颍旧县也颍水自县西注小防水出焉尔雅曰颍别为沙郭景纯曰皆大水溢出别为小水之名也亦犹江别为沱也颍水又东南迳睾城北即古臯城亭矣春秋经书公及诸侯盟于臯鼬者也臯睾字相似名与字乖耳颍水又东迳防阳城南竹书纪年曰孙何取防阳防强城在东北颍水不得迳其北颍水又东南潩水入焉非洧水也
　　又东过西华县北
　　王莽更名之曰华望也有东故言西也世祖光武皇帝建武中封邓晨为侯国汉济北戴封字平仲为西华令遇天旱慨治功无感乃积柴坐其上以自焚火起而大暴至逺近叹伏永元十三年徴太常焉县北有习阳城颍水迳其南也经所谓洧水流注之也
　　又东南女阳县
　　县故城南有汝水枝流故县得厥称矣阚骃曰本汝水别流其后枯竭号曰死汝水故其字无水余按汝女乃方俗之音故字随读改未必一如阚氏之説以穷通损字也颍水又东大防水注之又东南迳博阳县故城南城在南顿县北四十里汉宣帝封邴吉为侯国王莽更名乐嘉【一清按汉志作乐家】
　　又东南过南顿县北防水从西来流注之
　　防水于乐嘉县入颍不至于顿顿故顿子国也周之同姓春秋僖公二十五年楚伐陈纳顿子于顿是也俗谓之颍隂城非也颍水又东南迳陈县南又东南左会交口者也
　　又东南至新阳县北蒗荡渠水从西北来注之
　　经云蒗荡渠者百尺沟之别名也南合交口新沟自是东出颍上有堰谓之新阳堰俗谓之山阳堨非也新沟自颍北东出县在水北故应劭曰县在新水之阳今县故城在东明颍水不出其北盖经误耳颍水自堰东南流迳项县故城北春秋僖公十七年鲁灭项是矣颍水又东右合谷水水上承平乡诸陂东北迳南顿县故城南侧城东注春秋左所谓顿廹于陈而奔楚自顿徙南故曰南顿也今其城在顿南三十余里又东迳项城中楚襄王所郭以为别都都内西南小城项县故城也旧颍州治谷水迳小城北又东迳魏豫州刺史贾逵祠北王隠言祠在城北非也庙在小城东昔王凌为宣王司马懿【一清按三字注中注】所执屇庙而叹曰贾梁道王凌魏之忠臣唯汝有灵知之遂仰鸩而死庙前有碑碑石生金干寳曰黄金可采为晋中兴之瑞谷水又东流出城东注颍颍水东侧有公路城袁术所筑也故世因以术字名城矣颍水又东迳临颍城北城临水阙南面又东迳云阳二城间南北翼水并非所具又东迳丘头丘头南枕水魏书国志曰宣王军次丘头王凌面水次故号武丘矣【巵林曰司马懿虽尝讨王凌至丘头而武丘之名则至司马昭克诸葛诞始改本注误矣】颍水又东南流于故城北细水注之【一清按细水説文作汹从水汹声】水上承阳都陂陂水枝分东南出为细水东迳新阳县故城北又东南迳宋县故城北县即所谓郪丘者也秦伐魏取郪丘谓是邑矣汉成帝绥和元年诏封殷后于沛以存三统平帝元始四年改曰宋公章帝建初四年徙邑于此故号新郪为宋公国也王莽之新延矣细水又南迳细阳县新沟水注之新沟水首受交口东北迳新阳县故城南汉高帝六年封吕青为侯国也莽更名曰新明也故应劭曰县在新水之阳今无水故渠旧道而已东入泽渚而散流入细细水又东南迳细阳县故城南王莽更之曰乐庆也世祖建武中封岑彭子遵为侯国细水又东南积而为陂谓之次塘公私引裂以供田漑又东南流屈而西南入颍地理志曰细水出细阳县东南入颍【一清按今汉志无是文师古曰居细水之阳故曰细阳细水本出新郪】颍水又东南流迳胡城东故胡子国也春秋定公十五年楚灭胡以胡子豹归是也杜预释地曰女隂县西北有胡城也颍水又东南汝水枝津注之水上承汝水别渎于竒頟城东三十里世谓之大防水也东南迳召陵县故城南春秋左传僖公四年齐桓公师于召陵责楚贡不入即此处也城内有大井径数丈水至清深阚骃曰召者高也其地丘墟井深数丈故以名焉又东南迳征羌县故召陵县之安陵乡安陵亭也世祖建武十一年以封中郎将来歙歙以征定西羌功故更名征羌也【一清按后汉书来歙云以歙有平羌陇之功故改汝南之当乡县为征羌国焉汉志汝南郡无此县名续志云汝南郡召陵县有安陵乡征羌侯国有安陵亭与郦注合本之云所未详也】阚骃引战国策以为秦昭王欲易地谓此也【一清按地理志傿陵李竒曰六国为安陵在颍川不在汝南】汝水别渎又东迳公路台北台临水百步袁术所筑也汝水别渎又东迳西门城即南利也汉宣帝封广陵厉王子刘昌为侯国县北三十里有孰城号曰北利故渎出于二利之间间闗女阳之县世名之曰死汝县取水名故曰女阳也又东迳南顿县故城北又东南迳鲖阳城北又东迳邸乡城北又东迳固始县故城北地理志县故寖也寖丘在南故借丘名县矣【全氏曰按汉志汝南郡有寖县应劭以为寖丘淮阳国有固始县顔师古又以为寖丘故刘奉世疑之曰既别有固始则此寖疑更一地予谓非也淮阳之固始与寖本一地而分为二县汉王追项羽至固陵晋灼曰即固始也师古曰后改为固始耳地理志属淮阳续志光武改寖为固始而淮阳之固始则并省陈之阳夏故阳夏有固陵聚刘昭补注引晋灼云汝南固始县以实之则二县本相接也又何疑乎之更是一地乎但今汉志则无固始故之文未知所据也】王莽更名之曰闰治孙叔敖以土浸薄取而为封故能緜嗣城北犹有叔敖碑建武二年司空李通又慕叔敖受邑故光武以嘉之更名固始别汝又东迳蔡冈北冈上有平阳侯相蔡昭冢昭字叔明周后稷之胄冢有石阙阙前有二碑碑字沦碎不可复识羊虎倾低殆存而已枝汝又东北流迳胡城南而东歴女隂县故城西北东入颍水颍水又东迳女隂县故城北史记高祖功臣侯者年表曰高祖六年封夏侯婴为侯国王莽更名之曰汝坟也县在汝水之隂故以汝水纳称城西有一城故陶丘乡也汝隂郡治【全氏曰晋志汝隂郡魏置首汝隂县从魏志汝隂郡晋武帝置治社亭城】城外东北隅有旧台翼城若丘俗谓之女郎台虽经頺毁犹自广崇上有一井疑故陶丘乡所未详
　　又东南至慎县东南入于淮
　　颍水东南流左合上吴百尺二水俱承次塘细陂南流注于颍颍水又东南江陂水注之水受大漴陂陂水南流积为江陂南迳慎城西侧城南流入于颍颍水又迳慎县故城南县故楚邑白公所居以拒吴春秋左哀公十六年吴人伐慎白公败之王莽之慎治也世祖建武中封刘赐为侯国颍水又东迳蜩蟟郭东俗谓之郑城矣【一清按功臣侯表宣帝神爵三年封郑吉为安逺侯表云慎县知此城为吉封邑也】又东南入于淮春秋昭公十二年楚子狩于州来次于颍尾盖颍水之防淮也
　　洧水出河南宻县西南马领山
　　水出山下亦言出颍川阳城山【一清按此是班固説】山在阳城县之东北盖马领之统目焉洧水东南流迳一故台南俗谓之阳子台又东迳马领坞北坞在山上坞下泉流北注亦谓洧别源也而入于洧水洧水东流绥水会焉水出方山绥谿即山海经所谓浮戏之山也东南流迳汉宏农太守张伯雅墓茔域四周垒石为垣隅阿相降列于绥水之隂庚门表二石阙夹对石兽于阙下冢前有石庙列植三碑碑云徳字伯雅河南宻人也碑侧树两石人有数石柱及诸石兽矣旧引绥水南入茔域而为池沼沼在丑地皆蟾蠩吐水石隍承溜池之南又建石楼石庙前又翼列诸兽但物谢时沦凋毁殆尽夫富而非义比之浮云况复此乎王孙士安斯为逹矣绥水又东南流迳上郭亭南东南注洧洧水又东襄荷水注之水出北山子节谿亦谓之子节水东南流注于洧洧水又东会沥滴泉水出深谿之侧泉流丈余悬水散注故世士以沥滴称南流入洧水也
　　又东南过其县南
　　洧水又东南流与承云二水合俱出承云山二源双导东南流注于洧世谓之东西承云水洧水又东微水注之水出微山东北流入于洧洧水又东迳宻县故城南春秋谓之新城左僖公六年会诸侯伐郑围新宻郑所以不时城也今县城东门南侧有汉宻令卓茂祠茂字子康南阳宛人温仁寛雅恭而有礼人有认其马者茂与之曰若非公马幸至丞相府归我遂挽车而去后马主得马谢而还之任汉黄门郎迁宻令举善而教口无恶言教化大行道不拾遗蝗不入境百姓为之立祠享祀不辍矣洧水又左会璅泉水水出王亭西北流注于洧洧水又东南与马闗水合水出王亭下东北流歴马闗谓之马闗水又东北注于洧洧水又东合武定水水北出武定冈西南流又屈而东南流迳零鸟坞西侧坞东南流坞侧有水悬流赴壑一匹有余直注涧下沦积成渊嬉游者瞩望竒为佳观俗人覩此水挂于坞侧遂目之为零鸟水东南流入于洧洧水又东与虎牍山水合水发南山虎牍谿东北流入洧洧水又东南赤涧水注之水出武定冈东南流迳皇台下又歴冈东东南流注于洧洧水又东南流潧水注之洧水又东南迳郐城南世本曰陆终娶于方之妹谓之女隤【朱氏谋防笺引世本作女嬇】是生六子孕二年启其左胁三人出焉破其右胁三人出焉其四曰求言是为郐人郐人者郑是也【一清按史记楚世家陆终生子六人四曰会人裴骃集解引世本曰会人者郑是也郑字误当作郐小司马索隠曰系本云四曰求言是为郐人毛诗正义曰陆终生子六人四曰会人案世本会人即桧之祖也】郑桓公问于史伯曰王室多难予安逃死乎史伯曰虢郐公之民迁之可也郑氏东迁虢郐献十邑焉刘桢云郐在豫州外方之北北隣于虢都荥之南左济右洛居阳郑两水之间【全氏曰考潧洧之交并无阳水但有隂水耳左传隂坂隂口是也古文阳从阳隂从阴字近致讹】食潧洧焉徐广曰郐在宻县妘姓矣不得在外方之北也洧水又东迳隂坂北水有梁焉俗谓是济为参辰口左传襄公九年晋伐郑济于隂坂次于隂口而还是也杜预曰隂坂洧津也服防曰水南曰隂口者水口也参隂声相近盖呼之谬耳又晋居商参之分实沈之土郑处辰火之野阏伯之地军师所次故济得其名也【全氏曰按商参孙汝澄云当作觜参何焯曰非也参当作□说文□商星也非二十八宿之参唐韵读作所中切予谓义门以说文立异而不细读此注夫商星之□何以亦为实沈之主乎且□为晋分见于何书况善长引服氏语谓参隂声相近今改而为所中切防何不千里而遥也然则尚不如孙说之近是矣且善长此数语本属傅会以晋为实沈之土而军师所次即以名其水口固未必然若郑何尝是阏伯之土乎此不足深辨者也】
　　又东过郑县南潧水从西北来注之
　　洧水又东迳新郑县故城中左传襄公元年晋韩厥荀偃帅诸侯伐郑入其郛败其徒兵于洧上是也竹书纪年晋文侯二年同惠王子多父伐郐克之乃居郑父之丘名之曰郑是曰桓公【一清按汉志河南郡新郑县应劭引国语曰周幽王败桓公死之其子武公与平王东迁洛邑遂伐虢侩而并其地而邑于此京兆尹郑县应劭曰宣王母弟友所封也其子与平王东迁更称新郑史记郑世家桓公初封于郑索隠引系本云桓公居减林徙拾宋忠曰减林与拾皆旧地名是封桓公乃名为郑耳然则居郑父之丘者是桓公之子武公而误以为桓公者盖竹书之缪道元于渭水篇已详辨之】皇甫士安帝王世纪云或言县故有熊氏之墟黄帝之所都也郑氏徙居之故曰新郑矣城内有遗祠名曰章乗是也洧水又东为洧渊水春秋传曰龙鬭于时门之外洧渊则此潭也今洧水自郑城西北入而东南流迳郑城南城之南门内旧外蛇与内蛇鬭内蛇死六年大夫傅瑕杀郑子入厉公自是徴也水南有郑庄公望母台庄姜恶公寤生与叚京居叚不弟姜氏无训庄公居夫人于城颍誓曰不及黄泉无相见也故城台以望母用伸在心之思感考叔之言忻大隧之赋泄泄之慈有嘉融融之孝得常矣洧水又东与黄水合经所谓潧水非也黄水出太山南黄泉东南流迳华城西史伯谓郑桓公曰华君之土也韦昭曰华国名矣史记秦昭王三十三年白起攻魏拔华阳走芒卯斩首十五万司马彪曰华阳亭名在宻县嵇叔夜尝采药于山泽学琴于古人即此亭也黄水东南流又与上水合水出两塘中一源两分泉流派别东为七虎涧水西流即是水也其水西南流注于黄水黄即春秋之所谓黄崖也故杜预云苑陵县西有黄水者也又东南流水侧有二台也谓之积粟台台东即二水之会也捕獐山水注之水东出捕獐山西流注于黄水黄水又南至郑城北东转于城之东北与黄沟合水出捕獐山东南流至郑城东北入黄水黄水又东南迳龙渊泉东南七里沟水注之水出隟侯亭东南平地东注又屈而南流迳升城东又其【一清按此处有脱误】南歴烛城西即郑大夫烛之武邑也又南流注于洧水也
　　又东南过长社县北
　　洧水东南流南濮北濮二水入焉洧水又东南与龙渊水合水出长社县西北有故沟上承洧水水盛则通注龙渊水减则津渠辍流其渎中泉南注东转为渊渌水平潭清洁澄深俯视游鱼类若乗空矣所谓渊无濳鳞也又东迳长社县故城北郑之长葛邑也春秋隠公五年宋人伐郑围长葛是也后社树暴长故曰长社魏颍川郡治也余以景明中出宰兹郡于南城西侧修立客馆版筑既兴于土下得一树根甚壮大疑是故社怪长暴茂者也稽之故说县无龙渊水名盖出近世矣京相璠春秋土地名曰长社北界有禀水但是水导于隍堑之中非北界之所谓又按京杜地名并云长社县北有长葛乡斯乃县徙于南矣然则是水即禀水也其水又东南迳棘城北左所谓楚子伐郑救齐次于棘泽者也禀水又东左注洧水洧水又东南分为二水也其枝水东北流注沙一水东迳许昌县故许男国也姜姓四岳之后矣穆天子所谓天子见许男于洧上者也汉章帝建初四年更封马光为侯国春秋佐助期曰汉以许昌失天下及魏承汉歴遂改名许昌也城内有景福殿基魏明帝太和中造凖价八百余万洧水又东入汶仓城内俗以是水为汶水故有汶仓之名非也盖洧水之邸阁耳洧水又东迳傿陵县故城南李竒曰六国为安陵也昔秦求易地唐且受使于此【春秋分记曰鄢亦曰陵成十六年晋败楚于鄢陵即此六国时曰安陵两汉晋为鄢陵县俱属颍川郡按后汉志曰春秋时曰鄢注曰克叚于鄢晋败楚于鄢陵释例亦然知其为郑之鄢无疑惟是汉陈留郡有曰傿王莽所易为顺通在东汉属梁国者是也应劭于前汉志误以陈留之傿为克叚之鄢水经据以为正谓克叚于其地在汉陈留杜预误作颍川鄢陵盖从应劭注耳此自应误何得云杜误乎一清按今本水经注浚仪渠其一者东南过陈县也下及睢水出梁郡傿县卷中俱无克叚之文克齐所引岂无明据耶盖是书多缺失耳寰宇记鄢城在宋州柘城县北二十九里春秋时实陈株野地郑伯克叚之鄢在颍川不在陈留也】汉高帝十二年封都尉诸濞为侯国王莽更名左亭洧水又东傿陵陂水注之水出傿陵南陂东西南流注于洧水也
　　又东南过新汲县东北
　　洧水自傿陵东迳桐丘南俗谓之天井陵又曰冈非也洧水又屈而南流水上有梁谓之桐门桥盖借桐丘以取称亦言取桐门亭而目焉然不知亭之所在未之详也洧水又东南迳桐丘城春秋左庄公二十八年楚伐郑郑人将奔桐丘即此城也杜预春秋释地曰颍川许昌城东北京相璠曰郑地也今国无而城见存西南去许昌故城可三十五里俗名之曰隄其城南即长隄固洧水之北防也西面桐丘其城邪长而不方盖凴丘之称即城之名矣洧水又东迳新汲县故城北汉宣帝神爵二年置于许之汲乡曲洧城以河内有汲县故加新也汉章帝建初四年封执金吾马光为侯国【沈氏曰按后汉书本马光无新汲之封而建初四年所封即许昌也已见上文此盖复出之错简】城在洧水南隄上又东洧水右迤为濩陂洧水又迳匡城南扶沟之匡亭也又东洧水左迤为鸭子陂谓之大穴口也
　　又东南过茅城邑之东北
　　洧水自大穴口东南迳洧阳城西南迳茅城东北又南左合甲庚沟沟水上承洧水于大穴口东北枝分东迳洧阳故城南俗谓之复阳城非也盖洧复字类音读变汉建安中封司空祭酒郭奉孝为侯国其水又东南为鸭子陂陂广一十五里余波南入甲庚沟西注洧东北泻沙洧水又东迳一故城西世谓之思乡城西去洧十五里洧水又右合濩陂水上承洧水于新汲县南迳新汲县故城东又南积而为陂陂之西北即长舍城【全氏曰长舍即长社之变】陂水东翼洧隄西面茅邑自城北门列筑隄道迄于此冈世尚谓之茅冈即经所谓茅城邑也陂水北出东入洧津西纳潩流
　　又东过习阳城西折入于颍
　　洧水又东南迳辰亭东俗谓之田城非也盖田辰声相近城亭音韵联故也经书鲁宣公十一年楚子陈侯郑伯盟于辰陵也京相璠曰颍川长平有故辰亭杜预曰长平县东南有辰亭今此城在长平城西北长平城在东南或杜氏之谬书之误耳长平东南淋陂北畔有一阜东西减里南北五十许步俗谓之新亭台又疑是杜氏所谓辰亭而未之详也洧水又南迳长平县故城西王莽之长正也洧水又南分为二水枝水东出谓之五梁沟迳习阳城北又东迳赭丘南丘上有故城郡国志曰长平故属汝南县有赭丘城即此城也又东迳长平城南东注涝陂洧水南出谓之鸡笼水故水会有笼口之名矣洧水又东迳习阳城西西南折入颍地理志曰洧水东南至长平县入颍者也
　　潩水出河南宻县大騩山
　　大騩即具茨山也黄帝登具茨之山升于洪隄之上受神芝图于黄盖童子即是山也潩水出其阿流而为陂俗谓之玉女池东迳陉山北史记魏襄王六年败楚于陉山者也山上有郑祭仲冢冢西有子产墓累石为方坟坟东有庙并东北向郑城杜元凯言不忘本际庙旧有一枯柏树其尘根故株之上多生稚柏列秀青青望之竒可嘉矣潩水又东南迳长社县故城西北南濮北濮二水出焉刘澄之着永初记云水经濮水源出大騩山东北流注泗卫灵闻音于水上殊为乖矣余按水经为潩水不为濮也是水首受潩水川渠双引俱东注有洧与之过沙枝流派乱牙得通称是以春秋昭公九年迁城父人于陈以夷濮西田益之京相璠曰以夷之濮西田益也杜预亦言以夷田在濮水西者与城父人服防曰濮水名也且字类音同津澜邈别不得为北濮上源师氏音于其上矣潩水又南迳钟亭西又东南迳王亭西又东南迳闗亭西又东南迳宛亭西郑大夫宛射犬之故邑也潩水又南分为二水一水南出迳胡城东故颍县之狐人亭也其水南结为陂谓之胡城陂潩水自枝渠东迳曲强城东皇陂水注之水出西北皇台七女冈北皇陂即古长社县之浊泽也史记魏惠王元年韩懿侯与赵成侯合军伐魏战于浊泽是也【方舆纪要云浊泽括地志云出解县东北平地即涿水也涿音浊史记赵成侯六年伐魏取涿泽又魏世家魏惠王元年韩懿侯赵成侯合兵伐魏战于浊泽大破之遂围魏是时魏都安邑或以为河南之浊泽误也一清按史记韩世家注云徐广曰长社有浊泽郦说盖有所据】其陂水【寰宇记尉氏县下引水经注云魏惠王元年韩懿侯会伐魏于皛泽陂北对鸡鸣城一清按其陂水下疑有脱误】北对鸡鸣城即长社县之浊城也陂水东南流迳胡泉城北故颍隂县之狐宗乡也又东合胡城陂水水上承皇陂水而东南流注于黄水谓之合作口而东迳曲强城北东流入潩水时人谓之勑水非也勑潩音相类故字从声变耳【一清按说文潩水出河南宻县大隗山南入颍从水异声与职切与水经合又有瀷水出河南宻县东入颍从水翼声与职切潩瀷音同而字相近其源委又同岂即一水而重出者与惟其为与职切故与勑音相类若读作异相去逺矣】潩水又迳东西二武亭间两城相对疑即古之岑门史迁所谓走犀首于岑门者也徐广曰颍隂有岑亭未知是否【沈氏曰续志颍隂县有岸门史记魏世家哀王五年走犀首于岸门徐广曰颍隂有岸亭张守节曰括地志云岸门在长社县西北二十八里今名西武亭然则岑字误也索隠引刘昭曰河东皮氏县有岸头亭盖为谬矣一清按汉书卫青传张次公封岸头侯晋灼曰河东皮氏亭也顾景范曰岸头亭在河津县南古岸门也史记秦孝公二十四年与晋战于岸门虏其将魏错又惠文王后十一年败韩于岸门斩首十万魏世家襄王五年秦使樗里子伐取我曲沃走犀首于岸门今河津汉皮氏县地与曲沃近河东亦有岸门因致斯误】潩水又南迳射犬城东即郑公孙射犬城也盖俗谬耳潩水又南迳颍隂县故城西魏明帝封司空陈羣为侯国其水自城西又东迳许昌城南又东南与宣梁陂水合陂水上承狼陂于颍隂城西南陂南北二十里东西十里春秋左曰楚子伐郑师于狼渊是也其水东南入许昌县迳巨陵城北郑地也春秋左氏庄公十四年郑厉公获傅瑕于大陵京相璠曰颍川临颍县东北二十五里有故巨陵亭古大陵也其水又东积而为陂谓之宣梁陂也陂水又东南入潩水潩水又西南流迳陶城西又东南迳陶陂东
　　东南入于颍
　　潧水出郑县西北平地【全氏曰按溱水说文以出桂阳临武者当之而水经注水篇亦有出平舆之溱水若其出郑县者说文以为潧水其音如溱其字不作溱也不知何时尽毛诗左国语孟子史汉诸书之潧胥改为溱犹幸水经存其旧稍留说文之学】
　　潧水出郐城西北鸡络坞下东南流迳贾复城西东南流左合水水出贾复城东南流注于潧潧水又南左会承云山水水出西北承云山东南歴浑子冈东注世谓冈峡为五鸣口东南流注于潧潧水又东南流歴下田川迳郐城西谓之为柳泉水也故史伯答桓公曰君以成周之众奉辞伐罪若克虢郐君之土也如前华后河左洛右济主芣騩而食潧洧修典刑以守之可以少固即谓此矣潧水又南悬流奔壑崩注丈余其下积水成潭广四十许步渊深难测又南注于洧【全氏曰按潧水不得入洧道元已详辨之则此注注洧之说为非矣】诗所谓溱与洧者也世亦谓之为郐水也【春秋分记曰郑之溱水故侩国居之亦曰侩水是也】
　　东过其县北又东南过其县东又南入于洧水
　　自郐潧东南更无别渎不得迳新郑而会洧也郑城东入洧者黄崕水也盖经误证耳【一清按此条又不错未知上何以有注洧之说】
　　渠出荥阳北河东南过中牟县之北
　　风俗通曰渠者水所居也渠水自河与泲乱流东迳荥泽北东南分泲歴中牟县之圃田泽北与阳武分水泽多麻黄草故述征记曰践县境便覩斯卉穷则知逾界今虽不能然谅亦非谬诗所谓东有圃草也皇武子曰郑之有原圃犹秦之有具囿泽在中牟县西西限长城东极官渡北佩渠水东西四十许里南北二百许里中有沙冈上下二十四浦津流迳通渊潭相接各有名焉有大斩小斩大灰小灰义鲁练秋大白杨小白杨散吓禺中羊圈大鹄小鹄龙泽宻罗大哀小哀大长小长大缩小缩伯丘大盖牛眠等浦水盛则北注渠溢则南播故竹书纪年梁惠成王十年入河水于甫田又为大沟而引甫水者也又有一渎自酸枣受河导自汉渎歴酸枣迳阳武县南出世谓之十字沟而属于渠或谓是渎为梁惠之年所开而不能详也斯浦乃水泽之所钟为郑隰之渊薮矣渠水右合五池沟上承泽水下流入渠为之五池口魏嘉平三年司马懿帅中军讨太尉王凌于夀春自彼而还帝使侍中韦诞劳军于五池者也今其地为五池乡矣渠水又东不家沟水注之水出京县东南梅山北谿春秋襄公十八年楚蒍子冯公子格率锐师侵费右回梅山杜预曰在宻东北即是山也其水自谿东北流迳管城西故管国也周武以封管叔矣成王幼弱周公摄政管叔流言曰公将不利于孺子公赋防鸮以伐之即东山之师是也左传宣公十二年晋师救郑楚次管以待之杜预曰京县东北有管城者是也俗谓之为管水又东北分为二水一水东北流注黄雀沟谓之黄渊渊周一百步其一水东越长城东北流水积为渊南北二里东西百步谓之百尺水北入圃田泽分为二水一水东北迳东武强城北汉书曹参传击羽婴于昆阳追至叶还攻武强因至荥阳薛瓉云按武强城在阳武县即斯城也汉高帝六年封骑将庄不识为侯国又东北流左注于渠为不家水口也一水东流又屈而南转东南注白沟也渠水又东清池水注之清池水出清阳亭西南平地东北流迳清阳亭南东流即古清人城也诗所谓清人在彭彭为高克邑也故杜预春秋释地云中牟县西有清阳亭是也清池水又屈而北流至清口泽七虎涧水注之水出华城南冈一源两派津川趣别西入黄雀沟东为七虎谿亦谓之为华水也又东北流紫光沟水注之水出华阳城东北而东流俗名曰紫光涧又东北注华水华水又东迳棐城北即北林亭也春秋文公与郑伯宴于棐林子家赋鸿雁者也春秋宣公元年诸侯会于棐林以伐郑楚救郑遇于北林服防曰北林郑南地也京相璠曰今荥阳苑陵县有故林乡在新郑北故曰北林也余按林乡故城在新郑东北如北七十许里苑陵故城在东南五十许里不得在新郑北也考京服之说并为疎矣杜预云荥阳中牟县西南有林亭在郑北今是亭南去新郑县故城四十许里盖以南有林乡亭故杜预据是为北林最为宻矣又以林乡为棐亦或疑焉诸侯会棐楚遇于此寜得知不在是而更指他处也积古之传事或不谬矣又东北迳鹿台南冈北出为七虎涧东流期水注之水出期城西北平地世号龙渊水东北流又北迳期城西又北与七虎涧合谓之虎谿水乱流东注迳期城北东会清口水司马彪郡国志曰中牟有清口水即是水也清水又东北白沟水注之水有二源北水出宻之梅山东南而东迳靖城南与南水合南水屈合太水西北流至靖城南左注北水即承水也山海经曰承水出太山之隂东北流注于没水者也世谓之靖涧水也又东北流太水注之水出太山东平地山海经曰太水出于太山之阳而东南流注于没水世谓之礼水也东北迳武陵城西东北流注于承水又东北入黄瓮涧北迳中阳城西城内有旧台甚秀台侧有陂池池水清深涧水又东屈迳其城北竹书纪年梁惠成王十七年郑厘侯来朝中阳者也其水东北流为白沟又东北迳伯禽城北盖伯禽之鲁往迳所由也屈而南流东注于清水即潘岳都乡碑所谓自中牟故县以西西至于清沟指是水也乱流东迳中牟宰鲁恭祠南汉和帝时右扶风鲁恭字仲康以太尉掾迁中牟令政专徳化不任刑罚吏民敬信蝗不入境河南尹袁安疑不实使部掾肥亲按行之恭随亲行阡陌坐桑树下雉止其傍有小儿亲曰儿何不击雉曰将雏亲起曰虫不入境一异化及鸟兽二异竪子懐仁三异久留非优贤请还是年嘉禾生县庭安美其治以状上之徴博士侍中车驾每出恭常陪乗上顾问民政无所隠讳故能遗爱自古祠飨来今矣清沟水又东北迳沈清【一清按沈清下疑腉亭字】疑即博浪亭也服防曰博浪阳武沙水二名也今有亭【一清按汉书张良注引服防曰博浪河南阳武南地名今有亭史记索隠曰服防云博浪地名在阳武南而晋志荥阳郡卷县下云有博浪长沙道元既以博浪为泽水所钟又是长沙故云沙水二名但所引服説全与史汉注异未知所据】所未详也歴博浪泽昔张良为韩报仇于秦以金椎击秦始皇不中中其副车于此又北分为二水枝津东注没水清水自枝流北注渠谓之清沟口渠水又左迳阳武县故城南东为官渡水又迳曹太祖垒北有高台谓之官渡台渡在中牟故世又谓之中牟台建安五年太祖营官渡袁绍保阳武绍连营稍前依沙堆为屯东西数十里公亦分营相御合战不利绍进临官渡起土山地道以逼垒公亦起高台以捍之即中牟台也今台北土山犹在山之东悉绍旧营遗基并存渠水又东迳田丰祠北袁本初慙不纳其言害之时人嘉其诚谋无辜见戮故立祠于是用表袁氏覆灭之宜矣又东役水注之水出苑陵县西隟侯亭东世谓此亭为郄城非也盖隟郄声相近耳【沈氏曰左传襄公十一年诸侯之师次于杜注苑陵县西有侯亭续志苑陵县有侯亭若隟是隙字不与通考字书璅与通或是璅字之误文】中平陂【一清按中平陂上有脱文】世名之埿泉也即古役水矣山海经曰役山役水所出北流注于河疑是水也东北流迳苑陵县故城北东北流迳焦城东阳丘亭西世谓之焦沟水竹书纪年梁惠成王十六年秦公孙壮率师伐郑围焦城不克即此城也俗谓之驿城非也役水自阳丘亭东迳山氏城北为高榆渊竹书纪年梁惠成王十六年秦公孙壮率师城上枳安陵山氏者也又东北为酢沟又东北鲁沟水出焉役水又东北埿沟水出焉又东北为八丈沟又东清水枝津注之水自沈城东派注于役水又东迳曹公垒南东与沬水合山海经云末山沫水所出北流注于役今是水出中牟城西南疑即沫水也东北流迳中牟县故城南昔赵献侯自耿都此班固云赵自邯郸徙焉赵防子时佛肸以中牟叛置鼎于庭不与已者烹之田英【朱氏谋防笺云说苑作田基新序作田卑】将褰裳赴鼎处也薛瓒注汉书云中牟在春秋之时为郑之堰也及三卿分晋则在魏之邦土赵自漳北不及此也春秋曰卫侯如晋过中牟非卫适晋之次也汲郡古文曰齐师伐赵东鄙围中牟此中牟不在赵之东也按中牟当作湿水之北矣按春秋齐伐晋夷仪晋车千乘在中牟卫侯过中牟中牟人欲伐之卫禇师固亡在中牟曰卫虽小其君在未可胜也齐师克城而骄遇之必败乃败齐师服防不列中牟所在杜预曰今荥阳有中牟回逺疑为非也然地理参差土无常域随其彊弱自相吞并疆理留移寜可一也兵车所指迳纡难知自魏徙大梁赵以中牟易魏故赵之南界极于浮水匪直专漳也赵自西取后止中牟齐师伐其东鄙于宜无嫌而瓉但迳湿水空言中牟所在非论证也【全氏曰有河南之中牟有河北之中牟张守节以邺西牟山为赵中牟者近之管子所谓筑五鹿中牟邺者三城相接也然则非独荥阳有之矣一清案春秋定九年传晋车千乗在中牟杜预曰今荥阳有中牟县回逺疑非也孔颖逹正义曰此中牟在晋竟内也赵世家云献侯即位治中牟汉书地理志云河南郡有中牟县赵献侯自耿徙此又云三家分晋河南之中牟魏分也杜言今荥阳有中牟县谓此河南之中牟也晋世分河南为荥阳郡中牟属焉此地乃在河南计非晋竟故云回逺疑非也又三家分晋中牟属魏则非赵得都之赵献侯治中牟亦非河南之中牟也此言晋车在中牟哀五年赵鞅伐卫围中牟论语佛肸为中牟宰与赵献侯所都或当是一地必非河南中牟当于河北别有中牟但不复知其处耳有臣瓉者不知其姓或云姓傅作汉书音义云臣瓉案河南中牟春秋之时在郑之疆内及三卿分晋则为魏之邦土赵界自漳水以北不及此也春秋卫侯如晋遏中牟案此中牟非卫适晋之次也汲郡古文曰齐师伐赵东鄙围中牟此中牟不在赵之东也案中牟当在温水之上瓒言河南中牟非此中牟诚如其语谓此中牟当在温水之上不知其所案据也温水宜是济漯之漯此为文误方舆纪要中牟城在汤隂县西五十里此即河北之中牟也】汉高帝十一年封单父圣为侯国【一清按汉表作单右车此从史表】沫水又东北注于役水昔魏太祖之背董卓也间行出中牟为亭长所録郭长公世语为县所拘【一清按九字注中注】功曹请释焉役水又东北迳中牟泽即郑太叔攻萑蒲之盗于是泽也其水东流北屈注渠水续述征记所谓自酱魁城到酢沟十里者也渠水又东流而左会渊水其水上承圣女陂陂周二百余步水无耗竭湛然清满而南流注于渠渠水又东南而注大梁也
　　又东至浚仪县
　　渠水东南迳赤城北戴延之所谓西北有大梁亭非也竹书纪年梁惠成王二十八年穰苴【朱氏谋防笺曰今竹书作穰疵】率师及郑孔夜战于梁赫郑师败逋即此城也左则故渎出焉秦始皇二十年王贲断故渠引水东南出以灌大梁谓之梁沟又东迳大梁城南本春秋之阳武高阳乡也于战国为大梁周梁伯之居矣梁伯好土功大其城号曰新里民疲而溃秦遂取焉后魏惠王自安邑徙都之故曰梁耳竹书纪年梁惠成王六年四月甲寅徙都于大梁是也【日知録曰左传桓九年梁伯伐曲沃注梁国在冯翊夏阳县郤芮曰梁近秦而幸焉是也汉书地理志云冯翊夏阳故少梁也水经注乃误以少梁为大梁而不知大梁不近秦也后汉志河南尹梁故国伯翳后注引博物记云梁伯好土功今梁多有城亦误全氏曰少梁是晋邑即梁益耳所食采也汉志河南郡梁县臣瓉曰此梁周之小邑见于春秋盖即指楚人侵梁及霍之梁在战国为南梁盖大梁在浚仪少梁在夏阳南梁在汝水之傍三梁不可混也】秦灭魏以为县汉文帝封孝王于梁孝王以土地下湿东都睢阳又改曰梁自是置县以大梁城广居其东城夷门之东夷门即侯嬴抱闗处也续述征记以此城为师旷城言郭縁生曽游此邑践夷门升吹台终古之迹缅焉尽在余谓此乃梁氏之台门魏惠之朝居非吹台也当是误证耳西征记论语仪封人即此县又非也竹书纪年梁惠成王三十一年三月为大沟于北郛以行圃田之水陈留风俗曰县北有浚水像而仪之故曰浚仪余谓故汴沙为隂沟矣浚之故曰浚其犹春秋之浚沫乎汉氏之浚仪水无佗也皆变名矣【一清按顾景范曰诗爰有寒泉在浚之下志云今祥符县西三十里有寒泉陂即诗所称浚水为汴所夺故汴水经大梁北亦兼浚水之名盖不始于汉氐也浚城寒泉冈亦见瓠子注】其国多池沼时池中出神剑到今其民像而作之号大梁氏之剑也渠水又北屈分为二水续述征记曰汴沙到浚仪而分也汴东注沙南流其水东南流迳梁王吹台东陈留风俗传曰县有仓颉师旷城上有列仙之吹台北有牧泽中出兰蒲土多儁髦衿带牧泽方一十五里俗谓之蒲闗泽即谓此矣梁王増筑以为吹台城隍夷灭略存故迹今层台孤立于牧泽之右矣其台方一百许步即阮嗣宗咏懐诗所谓驾言发魏都南向望吹台箫管有遗音梁王安在哉晋世丧乱乞活凴居削隳故基遂成二层上基犹方四五十步高一丈余世谓之乞活台又谓之婆台城【一清按文昌襍録繁台梁孝王按歌吹之台后有繁氏居其侧里人呼为繁台繁婆音相近即婆台也日知録建昭三年七月戊辰卫府李延夀为御史大夫一姓繁师古曰繁音蒲元反陈汤御史大夫繁延夀师古曰繁音蒲胡反萧望之师古音婆谷永师古音婆何反蒲元则音盘蒲胡则音蒲蒲何则音婆三音互见并未归一然繁字似有蒲音左定四年殷民七族繁音歩何反仪礼乡射礼注今文皮树为繁防皮古音婆史记张丞相世家丞司直繁君索隠曰繁音婆文选繁休伯吕向音步何反则繁之音婆相渠水于乆矣】此有隂沟鸿沟之称焉项羽与汉高分王指是水以为东西之别故蘓秦说魏襄王曰大王之地南有鸿沟是也故尉氏县有波乡波亭鸿沟乡鸿沟亭皆借水以立称也今萧县西亦有鸿沟亭梁国睢阳县东有鸿口亭先后谈者亦指此以为楚汉之分王非也盖春秋之所谓红泽者矣【一清按善长之辨非楚汉分画之鸿沟是矣其言春秋之红泽则非也说见获水注中】渠水右与汜水合水上承役水于苑陵县县故郑都也王莽之左亭县也役水枝津东为汜水者也而世俗谓之埿沟水也春秋左僖公三十年晋侯秦伯围郑晋军函陵秦军汜南所谓东汜者也其水又东北迳中牟县南又东北迳中牟泽【一清按汉志河南郡中牟县下云□田泽在西豫州薮即是泽也】与渊水合水出中牟县故城北城有层台按郭颁世语及干寳晋纪并言中牟县故魏任城王台下池中有汉时防锥长六尺入地三尺头西南指不可动至月朔自正以为晋氏中兴之瑞而今不知所在或言在中阳城池台未知焉是渊水自池西出屈迳其城西而东南流注于汜汜水又东迳大梁亭南又东迳梁台南东注渠渠水又东南流迳开封县睢涣二水出焉右则新沟水注之其水出逄池【一清按汉志河南郡开封县下云逄池在东北或曰宋之逄泽也臣瓒曰汲郡古文梁惠王发逄忌之薮以赐民今浚仪有逄陂忌泽是也】池上承役水于苑陵县别为鲁沟水东南流迳开封县故城北汉高帝十一年封陶舍为侯国也陈留志称阮简字茂宏为开封令县侧有劫贼外白甚急数阮方围棋长啸吏云劫急阮曰局上有劫亦甚急其耽乐如是故语林曰王中郎以围棋为坐隠或亦谓之为手谈又谓之为棋圣鲁沟南际富城东南入百尺陂即古之逄泽也徐广史记音义曰秦孝公会诸侯于逄泽陂汲郡墓竹书纪年作逄泽【一清按史记秦本纪孝公十九年会诸侯逄泽徐广曰开封东北有逄泽不如郦所云】斯其处也故应徳琏西征赋曰鸾衡东指弭节逄泽其水东北流为新沟新沟又东北流迳牛首乡北谓之牛建城又东北注渠即沙水也音蔡许慎正作沙音言水散石也从水少水沙见矣【一清按二十字注中注】楚东有沙水谓此水也
　　又屈南至扶沟县北
　　沙水又东南迳牛首乡东南鲁渠水出焉亦谓之宋沟也又迳陈留县故城南孟康曰留郑邑也后为陈所并故曰陈留矣鲁沟水又东南迳圉县故城北县苦楚难修其干戈以圉其患故曰圉也或曰邉陲之号矣歴万人散王莽之簒也东郡太守翟义兴兵讨莽莽遣奋威将军孙建击之于圉北义师大败尸积万数血流溢道号其处为万人散百姓哀而祠之【一清按郡国志圉有高阳亭刘昭补注引陈留志云有万人聚王邑破翟义积尸处今高阳文颖曰聚邑名】又歴鲁沟亭又东南至阳夏县故城西汉高祖六年封陈豨为侯国鲁沟水又南入涡【一清按汉志陈留郡陈留县鲁渠水首受狼荡渠东至阳夏县入涡正国语所谓商鲁之沟也】今无水也沙水又东南迳斗城西左襄公三十年子产殡伯有尸其臣之于是城也沙水又东南迳牛首亭东左桓公十四年宋人与诸侯伐郑东郊取牛首者也俗谓之车牛城矣沙水又东南八里沟水出焉又东南迳陈留县裘氏乡裘氏亭西又迳澹台子羽冢东与八里沟合按陈留风俗曰陈留县裘氏乡有澹台子羽冢又有子羽祠民祈祷焉京相璠曰今泰山南武城县有澹台子羽冢县人也未知孰是因其方志所叙就记纒络焉沟水上承沙河而西南流迳牛首亭南与百尺陂水合其水自陂南迳开封城东三里冈左屈而西流南转注八里沟又南得野兔水口水上承西南兔氏亭北野兔陂郑地也春秋云郑伯劳屈生于兔氏者也陂水东北入八里沟八里沟水又南迳石仓城西又南迳兔氏亭东又南迳召陵亭西东入沙水沙水南迳扶沟县故城东县即颍川之谷平乡也有扶亭又有洧水沟故县有扶沟之名焉建武元年汉光武封平狄将军朱鲔为侯国沙水又东与康沟水合水首受洧水于长社县东东北迳向冈西即郑之向乡也后人遏其上口今水盛则北注水耗则辍流又西长明沟水注之水出苑陵县故城西北县有二城此则西城也二城以东悉多陂泽即古制泽也京相璠曰郑地杜预曰泽在荥阳苑陵县东即春秋之制田也故城西北平地出泉谓之龙渊泉渊水流迳陵丘亭西又西重泉水注之水出城西北平地泉涌南流迳陵丘亭西西南注龙渊水龙渊水又东南迳凡阳亭西而南入白雁陂陂在长社县东北东西七里南北十里在林乡之西南司马彪郡国志曰苑陵有林乡亭【一清按今续志无是文刘昭补注于苑陵县下引杜预曰县东南有林乡】白雁陂又引渎南流谓之长明沟东转北屈又东迳向城北城侧有向冈左传襄公十一年诸侯伐郑师于向者也又东右迤为染工陂而东注于蔡泽陂长明沟水又东迳尉氏县故城南圈称云尉氏郑国之东鄙狱官名也郑大夫尉氏之邑故栾盈曰盈将归死于尉氏也【全氏曰栾孺子所对周尉氏之官也善长以此证郑尉氏之邑则误矣】沟渎自是三分北分为康沟东迳平陆县故城北高后元年封楚元王子礼为侯国【全氏曰按本表是景帝所封索隠云西河又云东平陆在东平胡三省曰东平近楚为得之】建武元年以户不满三千罢为尉氏县之陵树乡又有陵树亭汉建安中封尚书荀攸为陵树乡侯故陈留风俗曰陵树乡故平陆县也【一清按汉志陈留郡无平陆县也刘昭续志补注于尉氏县下引陈留志云有陵树乡则东京废省之说有如郦言抑或班固之失记耳】北有大泽名曰长乐廐【一清按刘昭补注尉氏县下引陈留志曰北有大泽泽有天子苑有长乐廐汉诸帝以驯养猛兽然则廐非泽名善长误矣】康沟水又东迳扶沟县之白亭北陈留风俗传曰扶沟县有帛乡帛亭名在七乡十二亭中康沟水又东迳少曲亭陈留风俗曰尉氏县有少曲亭俗谓之为小城也又东南迳扶沟县故城东而东南注沙水沙水又南会南水其水南流又分为二水一水南合闗亭东又东南流与左水合其水自枝渎南迳召陵亭西疑即扶沟之亭也而东南合右水世以是水与傿陵陂水双导亦谓之双沟又东南入沙水沙水南与蔡泽陂水合水自傿陵城西北春秋成公十六年晋楚相遇于傿陵吕锜射中共王目王召养由基使射杀之亦子反醉酒自毙处也陂东西五里南北十里陂水东迳匡城北城在新汲县之东北即扶沟之匡亭也亭在匡城乡春秋文公元年诸侯朝晋卫成公不朝使孔逹侵郑伐绵訾及匡即此邑也今陈留长垣县南有匡城即平丘之匡亭也襄邑又有承匡城然匡居陈衞之间亦往往有异邑矣陂水又东南至扶沟城北又东南入沙水沙水又南迳小扶城西南流也城即扶沟县之平周亭东汉和帝永元中封陈敬王子参为侯国沙水又东南迳大扶城西城即扶乡故县也城北二里有袁梁碑云梁陈国扶乐人【释汉国三老袁君碑云君讳良字厚卿陈国扶乐人也洪氏适曰碑在开封之扶沟袁君名良歴郎中谒者将作大匠丞相令史广陵太守议郎符节令国三老梁相以顺帝永建六年卒其孙衞尉滂立此石滂以光武年为相其作九卿当在灵帝之初水经云扶沟有袁梁碑者误也一清按袁君名良碑字作防无可疑者郦注作梁良梁音同互用左传季梁涢水注作季良亦其类也】后汉世祖建武十七年更封刘隆为扶乐侯即此城也涡水于是分焉不得在扶沟北便分为二也
　　其一者东南过陈县北
　　沙水又东南迳东华城西又东南沙水枝渎西南逹洧谓之甲庚沟今无水沙水又南与广漕渠合上承厐官陂云邓艾所开也虽水流废兴沟渎尚伙昔贾逵为魏豫州刺史通运渠二百里余亦所谓贾侯渠也而川渠迳复交错畛陌无以辨之沙水又东迳长平县故城北又东南迳陈城北故陈国也伏羲神农并都之城东北三十许里犹有羲神实中舜后妫满为周陶王武王赖其器用妻以元女太姫而封诸陈以备三恪太姫好祭祀故诗所谓坎其击鼓宛丘之下宛丘在陈城南道东王隠云渐欲平今不知所在矣楚讨陈杀夏徴舒于栗门以为夏州后【一清按此下有缺文盖叙楚庄王因申叔时之言而复封陈也然云楚讨陈以为夏州则尚有不合者左氏曰因县陈又曰乃复封陈乡取一人焉以归谓之夏州孔氏正义曰谓之夏州者讨夏氏乡取一人以归楚而成一州故谓之夏州盖未尝以陈为夏州也】城之东门内有池池水东西七十步南北八十步其水至清洁而不耗竭不生鱼草水中有故台处诗所谓东门之池也城内有汉相王君造四县邸碑文字剥落不可悉识其略曰唯兹陈国故曰淮阳郡云云【一清按汉志淮阳是国名不知此碑何以有郡称也】王君清惠着闻为百姓畏爱求贤养士千有余人赐与田宅吏舍自捐俸钱助之成邸五官掾西华陈骐等二百五人以延熹二年云云故其颂曰修徳立功四县囘附今碑之左右遗墉尚存基础犹在时人不复寻其碑证云孔子庙学非也后楚襄王为秦所灭徙都于此文颖曰西楚矣三楚斯其一焉城南郭襄又有一城名曰淮阳城子产所置也汉高祖十一年以为淮阳国王莽更名新平县曰陈陵故豫州治王隠晋书地道记云城北有故沙名之为死沙而今水流津通漕运所由矣沙水又东而南屈迳陈城东谓之百尺沟又南分为二水新水出焉沟水东南流谷水注之水源上承涝陂陂在陈城西北南暨荦城皆为陂矣陂水东流谓之谷水东迳荦城北王隠曰荦北有谷水是也荦即柽矣经书公会齐宋于柽者也杜预曰柽即荦也在陈县西北为非柽小城也在陈郡西南谷水又东流迳陈城南又东流入于沙沙水又东南流注于颍谓之交口水次有大堰即古百尺堰也魏书国志曰司马宣王讨太尉王凌大军掩至百尺堨即此堨也今俗呼之为山阳堰非也盖新水首受颍于百尺沟王莽名郡为新平【一清按此文与上复出】故堰兼有新阳之名也以是推之悟故俗谓之非矣
　　又东南至汝南新阳县北
　　沙水自百尺沟东迳寜平县之故城南晋阳秋称晋太傅东海王越之东奔也石勒追之燌尸于此数十万众敛手受害勒纵骑围射尸积如山王夷甫死焉余谓俊者所以智胜羣情辨者所以文身祛惑夷甫虽体荷隽令口擅雌黄汗辱君亲获罪羯勒史官方之华王谅为褒矣沙水又东积而为陂谓之阳都陂明水注之水上承沙水枝津东出迳汝南郡之宜禄县故城北王莽之赏都亭也明水又东北流注于陂陂水东南流谓之细水又东迳新阳县北又东高陂水东出焉沙水又东分为二水即春秋所谓夷濮之水也【一清按春秋无夷濮之水之名杜预曰此时改城父为夷又云夷田在濮水西道元所引前后殆自相伐也】枝津北迳谯县故城西侧城入涡沙水东南迳城父县西南枝津出焉俗谓之漳水也一水东注即濮水也俗谓之父水也东迳城父县之故城东南流注之
　　又东南过山桑县北
　　山桑故城在涡水北沙水不得迳其北明矣经言过北误也
　　又东南过龙亢县南
　　沙水迳故城北又东南迳白鹿城北而东注也
　　又东南过义城县西南入于淮
　　义城县故属沛后九江沙水东流注于淮谓之沙汭京相璠曰楚东地也春秋左昭公二十七年楚令尹子常以舟师及沙汭而还杜预曰沙水名也




　　水经注释卷二十二
<史部,地理类,河渠之属,水经注释>
　　钦定四库全书
　　水经注释卷二十三
　　仁和赵一清撰
　　隂沟水　汳水　获水
　　隂沟水出河南阳武县蒗荡渠
　　隂沟首受大河于卷县故渎东南迳卷县故城南又东迳蒙城北史记秦庄襄王元年防骜击取成臯荥阳初置三川郡疑即骜所筑也于事未详故渎东分为二世谓之隂沟水京相璠以为出河之济又非所究俱东絶济隧右渎东南迳阳武城北又东南絶长城迳安亭北又东北防左渎左渎又东絶长城迳垣雍城南昔晋文公战胜于楚周襄王劳之于此故春秋书甲午至于衡雍作王宫于践土吕氏春秋曰尊天子于衡雝者也郡国志曰卷县有垣雝城即史记所谓韩献秦垣雝是也又东迳开光亭南又东迳清阳亭南又东合右渎又东南迳封丘县絶济渎东南至大梁合蒗荡渠梁沟既开蒗荡渠故渎实兼隂沟浚仪之称故云出阳武迳大梁城北左屈与梁沟合俱东南流同受鸿沟沙水之目其川流之防左渎东导者即汳水也盖津源之变名矣故经云隂沟出蒗荡渠者也
　　东南至沛为濄水
　　隂沟始乱蒗荡终别于沙而濄水出焉濄水受沙水于扶沟县尔雅曰濄为洵郭景纯曰大水溢出别为小水也吕忱曰洵濄水也濄水迳大扶城西城之东北悉诸袁旧墓碑宇倾低羊虎碎折唯司徒滂蜀郡太守腾博平令光碑宇所存唯此自余殆不可寻濄水又东南迳阳夏县西又东迳邈城北城实中而西有璅郭濄水又东迳大棘城南故鄢之大棘乡也春秋宣公二年宋华元与郑公子归生战于大棘获华元左传曰华元杀羊食士其御羊斟不与及战曰畴昔之羊子为政今日之亊我为政遂御入郑故见获焉后其地为楚所并故圏称曰大棘楚地有楚太子建之坟及伍员钓台池沼具存濄水又东迳安平县故城北陈留风俗传曰大棘乡故安平县也士人敦惷易以统御濄水又东迳鹿邑城北世谓之虎乡城非也春秋之鸣鹿矣杜预曰陈国武平西南有鹿邑亭是也城南十里有晋中散大夫胡均碑元康八年立濄水之北有汉温令许续碑续字嗣公陈国人也举贤良拜议郎迁温令延熹中立濄水又东迳武平县故城北城之西南七里许有汉尚书令虞诩碑碑题云虞君之碑讳诩字定安虞仲之后为朝歌令武都太守文字多缺不复可寻按范晔汉书诩字升卿陈国武平人祖为县狱吏治存寛恕尝曰于公为里门子为丞相吾虽不及于公子孙未必不为九卿故字诩曰升卿定安盖其幼字也魏武王初封于此终以式平华夏矣濄水又东迳广乡城北圏称曰襄邑有蛇丘亭故广乡矣改曰广世后汉顺帝阳嘉四年封侍中挚填为侯国即广乡也濄水又东迳苦县西南分为二水枝流注于东北赖城入谷为死濄也濄水又东南屈迳苦县故城南郡国志曰春秋之相也王莽更名之曰赖陵矣城之四门列筑驰道东赵赖乡南自南门越水直指故台西面南门列道径趣广乡道西门驰道西屇武平北门驰道暨于北台濄水又东北屈至赖乡西谷水注之谷水首受涣水于襄邑县东东迳承匡城东春秋经书夏叔仲彭生防晋郤缺于承匡左传曰诸侯谋之从楚也【全氏曰传文是谋诸侯之从楚者今抄变作也字则其义乖矣】京相璠曰今陈留襄邑西三十里有故承匡城谷水又东南迳已吾县故城西陈留风俗传曰县故宋地杂以陈楚之地故梁国宁陵县之徙种龙乡也以成哀之世戸至八九千冠带之徙求置县矣永元十一年陈王削地以大棘乡直阳乡十二年自之命以嘉名曰已吾犹有陈楚之俗焉谷水又东迳柘县故城东地理志淮阳之属县也城内有柘令许君清德颂石碎字紊唯此文见碑城西南里许有汉阳台令许叔种碑光和中立又有汉故乐城陵令太尉掾许婴碑婴字虞乡司校尉之子建宁元年立余碑文字碎灭不复可覩当似司诸碑也谷水又东迳苦县故城中水泛则四周隍堑耗则孤津独逝谷水又东迳赖乡城南其城实中东北隅有台偏髙俗以是台在谷水北其城又谓之谷阳台非也谷水自此东入濄水濄水又北迳老子庙东庙前有二碑在南门外汉桓帝遣宦官管霸祠老子命陈相边韶撰碑【释云老子铭篆额在毫州苦县苦属陈国故其文陈相边韶所作碑云延熹八年八月帝梦老子尊而祀之帝纪此年春冬雨遣中常侍至苦祠老子水经载防城王子乔碑亦云延熹八年八月帝遣使致祠国相王璋乃铭纪遗烈盖威宗方修神倦之亊故一时郡国并作碑表此石立于延熹无疑杜子美云苦县光和尚骨立误也一清按注无立碑年月碑云延熹八年八月甲子日是也】北有双石阙甚整顿石阙南侧魏文帝黄初三年迳谯所勑阙北东侧有孔子庙庙前有一碑西面是陈相鲁国孔畴建和三年立北则老君庙庙东院中有九井焉又北濄水之侧又有李母庙庙在老子庙北庙前有李母冢冢东有碑是永兴元年谯令长沙王阜所立碑云老子生于曲濄间【一清按晋书地道记云曲仁里老子里也】许慎又云濄水首受淮阳扶沟县蒗荡渠不得至沛方为濄水也【全氏曰此二十五字疑是注首扶沟县下之错简今次于此是不比也】濄水又屈东迳相县故城南其城卑小实中边韶老子碑又云老子楚相县人也相县虚荒今属苦故城犹存在赖游乡之东濄水处其阳疑即此城也自是无郭以应之濄水又东迳谯县故城北春秋左传僖公二十三年楚成得臣帅师伐陈遂取谯城顿而还是也王莽之延成亭也魏立谯郡沇州治沙水自南枝分北迳谯城西而北注濄濄水四周城侧城南有曹嵩北有碑碑北有庙堂余基尚存柱础仍在庙北有二石阙双峙髙一丈六尺榱栌及柱皆雕镂云炬上罦罳已碎阙北有圭碑题云汉故中常侍长乐太仆特进费亭侯曹君之碑延熹三年立碑隂又刋诏策二碑文同夹碑东西列对两石马髙八尺五寸石作粗掘不匹光武隧道所表象马也有腾兄冢冢东有碑题云汉故颍川太守曺君墓延熹九年卒而不刋树碑嵗月【一清按魏志曹仁传裴松之注引魏书曰仁祖褒颍川太守斯其人也】坟北有其元子炽冢冢东有碑题云汉故长水校尉曹君之碑歴太中大夫司马长史侍中迁长水年三十九卒熹平六年造炽弟冡冡东有碑题云汉谒者曹君之碑熹平六年立城东有曹太祖旧宅所在负郭对防侧隍临水魏书曰太祖作议郎告疾归乡里筑室城外春夏习读书传秋冬射猎以自娱乐文帝以汉中平四年生于此上有青云如盖终日乃解即是处也后文帝以延康元年幸谯大飨父老立坛于故宅坛前树碑碑题云大飨之碑碑之东北濄水南有谯定王司马士会冢冢前有碑晋永嘉三年立碑南二百许步有两石柱髙丈余半下为束竹交文作制工巧石牓云晋故使持节散骑常侍都督扬州江州诸军事安东大将军谯定王河内温司马公墓之神道濄水又东迳朱龟墓北东南流冢南枕道有碑碑题云汉故幽州刺史朱君之碑龟字伯灵光和六年卒官故吏别驾从事史右北平无终年化中平二年造碑隂刋故吏姓名悉蓟涿及上谷北平等人【頴释云汉幽州刺史朱君之碑有隂在毫州朱君名龟石有碎落不能详其官阀其可考者当以御史中丞督捕益州蛮又为幽州刺史御鲜卑尔灵帝光和六年卒后汉西南夷传云蜀郡诸夷反执太守雍陟遣御史中丞朱龟讨之不能尅李颙发板楯蛮平之碑所载与传合】濄水东南迳层丘北丘阜独秀巍然介立故壁垒所在也濄水又东南迳城父县故城北沙水枝分注之水上承沙水于思善县世谓之漳水故有漳头之名也东北流迳城父县故城西侧城东北流入于濄濄水又东迳下城父北郡国志曰山桑县有下城父聚者也濄水又屈迳其聚东郎山西又东南屈迳郎山南山东有垂惠聚世谓之礼城袁山松郡国志曰山桑县有垂惠聚即此城也濄水又东南迳濄阳城北临侧濄水魏太和中为州治【一清按寰宇记云后魏孝文帝置涡州理山桑城其地后入于梁复入魏改为谯州改谯县为涡阳县州治上疑落涡字】以葢表为刺史后罢州立郡衿带堨戍濄水又东南迳龙亢县故城南汉建武十三年世祖封傅昌为侯国【沈氏曰按本傅昌由昆阳徙芜湖不闻为龙亢也】故语曰沛国龙亢至山桑者也【巵林曰阚骃十三州志曰山桑县人俗贪伪好持马鞭行邑故语曰沛国龙亢至山桑诈托旅使若奔丧道遇冦抄遂失资粮郦氏取其一语殊为】备濄水又屈而南流出石梁梁石崩褫夹岸积石髙二丈水歴其间又东南流迳荆山而东流注也
　　又东南至下邳淮陵县入于淮
　　濄水又东左合北肥水肥水出山桑县西北泽薮东南流左右翼佩数源异出同归盖微脉涓注耳东南流迳山桑邑南俗谓之北平城昔文钦之封山桑侯疑食邑于此城东南有一碑碑文悉破无验唯碑背故吏姓名尚存熹平元年义士门生沛国萧县刘定兴立北肥水又东迳山桑县故城南俗谓之都亭城非也今城内东侧犹有山亭桀立陵阜髙峻非洪台所拟十三州志所谓山生于邑其庭有桑因以氏县者也郭城东有文穆冢碑三世二千石穆郡户曹史徴试博士太常丞以明气擢拜侍中右中郎将迁九江彭城陈留四郡【一清按所歴止三郡四字疑误抑或脱失一郡也】光和中卒故吏涿郡太守彭城吕防等立北肥水又东积而为陂谓之瑕陂陂水又东南迳瑕城南春秋左传成公十六年楚师还及瑕即此城也故京相璠曰瑕楚地北肥水又东南迳向县故城南地理志曰故向国也世本曰许州向甲姜姓也炎帝后京相璠曰向沛国县今并属谯国龙亢也杜预曰龙亢县东有向城汉世祖建武十三年更封富波侯王霸为侯国即此城也俗谓之圆城非又东南迳义城南世谓之楮城非【一清按渠水篇经云又东南经过义成县西南入于淮此篇注云濄水受沙水东南流迳荆山左合北肥水又东注于淮今凤阳府怀逺县东北十五里有涡口城又东北四十五里有向城即濄水入淮之处与汉志合故道元以经言下邳睢陵入淮为非此义城即沛郡之义成县胡谓云义成故城今名拖城顾祖禹云濄口城今讹为□城濄□音韵聨而注又有楮城之目殆字形之变耳】又东入于濄濄水又东注淮经言下邳淮陵入淮误矣
　　汳水出隂沟于浚仪县北
　　隂沟即蒗荡渠也亦言汳受旃然水又云丹沁乱流于武德絶河南入荥阳合汳故汳兼丹水之称河济水断汳承旃然而东自王贲灌大梁水出县南而不迳其北【一清按汉志河南郡荥阳县下水冯池皆在西南】夏水洪泛则是渎津通故渠即隂沟也于大梁北又曰浚水矣故圏称着陈留风俗传曰浚水迳其北者也又东汳水出焉故经云汳出隂沟于浚仪县北也【一清按禹贡锥指曰浮于淮泗达于河蘓氏传曰自淮泗入河必道于汴世谓隋炀帝始通汴入泗禹时无此水道以疑禹贡之言按汉书项羽与汉约中分天下割鸿沟以西为汉以东为楚文頴注云于荥阳下引河东南为鸿沟以通宋郑陈蔡曹卫与济汝淮泗防即今官渡是也魏武与袁韶相持于官渡乃楚汉分裂之处盖自秦汉以来有之安知非禹迹耶禹贡九州之水皆记入河水道而淮泗独不能入河帝都所在理不应尔意其必开此道以通之其后或为鸿沟或为官渡或为汴上下百余里间不可必然皆引河水而注之淮泗也故王濬伐吴杜预与之书曰足下径取秣陵自江入淮逾于泗汴泝河而上振旅还都濬舟师之盛古今絶伦而自泗汴泝河可以班师则汴水之大小当不减于今又足以见秦汉魏晋皆有此水道非炀帝创开也吴王夫差阙沟通水与晋防于黄池而江始有入淮之道禹时则无之故禹贡曰沿于江海达于淮泗明非自海入淮则江无入淮之道今直云浮于淮泗达于河不言自海则鸿沟官渡汴水之类自禹以来有之明矣按苏氏因说者有谓河当作菏而以为不必然故发此论阎百诗曰禹贡济入于河南溢而为荥而陶丘而菏而汶而海此禹时之济渎发源注海也史记河渠书禹功施乎三代自是之后荥阳下引河东南为鸿沟以通宋郑陈蔡曹卫与济汝淮泗防此禹后代人于荥泽之北引河东南流故水经谓河水东过荥阳县蒗荡渠出焉者是亦引济水分流故汉志谓荥阳有蒗荡渠首受济东南流者是又自是之后代有疏濬枝津别渎不可胜数则郦注所谓荥波河济往复迳通者也虽然其来古矣蘓秦说魏襄王曰大王之地南有鸿沟则战国前有之晋楚之战楚军于邲邲即汳水则春秋前有之尔雅水自河出为灉灉本汳水则尔雅前有之然莫不善于郦道元之言曰大禹塞荥泽荥泽莽时方枯岂禹塞之乎又曰昔禹塞其淫水而于荥阳下引河荣阳非禹引而谓禹之时已有乎余是以断自河渠书参以荥阳下引河不见禹贡之书为出禹之后颇自幸其考订比蘓氏差详矣按河渠书有自是之后四字百诗据此判鸿沟非禹迹真老吏断狱手而愚更有进者谓由泗入菏由菏入济是矣而自陶丘以西舍鸿沟无达河之道也焉得不指为禹迹乎谓荣阳下引河出禹以后是也而由济达河莫知其所经不显示以一涂终何以破千古之疑乎是当于济漯之间求之盖兖青徐扬之贡道皆由济入漯以达河而宋儒谓济漯二水无相通之处则浮济者泝陶丘而西且北势不得不出于荥阳此蘓氏之论所以近理而人不敢深折其非也诚知经所谓浮于济者乃至菏防汶之济而非陶丘荥泽之济则济之所以通河者漯也非鸿沟官渡汴水也而纷纭之说不攻自破矣又曰黄文叔云蒗荡出河断非禹迹禹之行河本以河惴悍难行平地故酾二渠以引河而载之髙地二渠非得已也后世不识圣人之意妄凿河为渎或不顺地阞或附属不理孙故其势易决盖非独蒗荡也其下水通河而酸枣决瓠水通河而瓠子决汴渠亦屡决至王景治汴凿山开涧十里置水门使更相回注紊乱渠脉而禹迹益坏矣且所为通淮泗者以舟楫之利也菏已通矣而何更用通蒗荡哉其曰禹塞淫水而凿之者春秋战国之世商榷功利而忽达图并植私欲而不顾大经策谋之士托其名于禹而世不察也河渠书云荥阳下引河东南为鸿沟以通宋郑陈蔡曹卫与济汝淮泗防其在春秋战国之际明矣伟哉此论善发禹贡之蕴并可以证徐州达于河之误】汳水东迳仓垣城南即大梁县【一清按汉志陈留郡浚仪县下云故大梁续志亦云浚仪本太梁是未尝以大梁名县也】之仓垣亭也城临汳水陈留相毕邈治此征东将军茍晞之西也邈走归京晞使司马东莱王赞代据仓垣断留运漕汳水又东迳陈留县之鉼乡亭北陈留风俗传所谓县有鉼乡亭即斯亭也汳水又迳小黄县故城南神仙传称灵夀光扶风人死于江陵胡罔家罔殡埋之后百余日人有见光于此县寄书于罔防发视之唯有履存汳水又东迳鸣雁亭南春秋左传成公十六年卫侯代郑至于鸣雁者也杜预释地云在雍丘县北今俗人尚谓之为白雁亭汳水又东迳雍丘县故城北迳阳乐城南西征记曰城在汳北一里周五里雍丘县界汳水又东有故渠出焉南通睢水谓之董生决或言董氏作乱引水南通睢水故斯水受名焉今无水汳水又东枝津出焉俗名之为洛架口西征记曰洛架水名也续述征记曰在董生决下二里汳水又迳外黄县南又东迳莠仓城北续述征记曰莠仓城去大游墓二十里又东迳大齐城南陈留风俗传曰外黄县有大齐亭又东迳科城北陈留风俗传曰县有科禀亭是则科禀亭也汳水又东迳小齐城南汳水又南迳利望亭南风俗传曰故曰成安也地理志曰陈留旧名【一清按旧名当作县名】汉武帝以封韩延年为侯国【全氏曰按小司马曰表在郏志则在陈留盖疑未能决也予谓延年郏人则颍川之郏是也以为陈留非也善长亦据本志言之耳一清按地理志颍川郡本有成安县分注云侯国也而小司马以陈留之成安当之道元则又两释之而不知择也】汳水又东龙门故渎出焉渎旧通睢水故西征记曰龙门水名也门北有土台髙三丈余上方数十步汳水又东迳济阳考城县故城南为菑获渠考城县周之采邑也于春秋为戴国矣左传隠公十年秋宋卫蔡伐戴是也汉髙帝十一年秋封彭祖为侯国【一清按索隠曰汉表彭祖姓秘音辔韦昭音符篾反非也今检史记诸本并作秘今见有姓秘氏】陈留风俗传曰秦之谷县也后遭汉兵起邑多灾年故改曰菑县王莽更名嘉谷【一清按道元此说非也汉书傅寛畧梁别西击邢说军菑南破之师古曰菑县名也后为考城则秦时已名菑县非自汉始盖因王莽更为嘉谷而造作是说】章帝东巡过县诏曰陈留菑县其名不善髙祖鄙柏人之邑世宗休闻喜而显获嘉应吉亨之符嘉皇灵之顾赐越有光烈考武皇其改菑县曰考城是渎盖因县以获名矣汳水又东迳宁陵县之沙阳亭北故沙随国矣春秋左传成公十六年秋防于沙随谋伐郑也杜预释地曰在梁国宁陵县北沙阳亭是也世以为堂城非也汳水又东迳黄蒿坞北续述征记曰堂城至黄蒿二十里汳水又东迳斜城下续述征记曰黄蒿到斜城五里陈留风俗传曰考城县有斜亭汳水又东迳周坞侧续述征记曰斜城东三里晋义熙中刘公遣周超之自彭城緑汳故沟斩树穿道七百余里以开水路停薄于此故兹坞流称矣汳水又东迳葛城故葛伯之国也孟子曰葛伯不祀汤问曰何为不祀称无以供祠祭遗葛伯葛伯又不祀汤又问之曰无以供牺牲汤又遗之又不祀汤又问之曰无以供粢盛汤使亳众往为之耕老弱馈食葛伯又率民夺之不授者则杀之汤乃伐葛葛于六国属魏魏襄以封公子无忌号信陵君【朱氏谋防笺云史记云魏公子无忌者魏昭王少子而魏安厘王异母弟也昭王薨安厘王即位封公子为信陵君此云襄王误也】其地葛乡即是城也在宁陵县西四十里汳水又东迳神□坞又东迳夏侯长坞【一清按三国志魏武帝纪袁术退保封邱遂围之未合术走襄邑追到太夀决渠水灌城走宁陵又追之走九江太夀地无考大约在宁陵襄邑之间又夏侯惇传领陈留济隂太守惇乃断太夀水作陂身自负土率将士劝种稻民赖其利此夏侯长坞盖以惇得名】续述征记曰夏侯坞至周坞各相距五里汳水又东迳梁国睢阳县故城北而东歴襄乡坞南续述征记曰西去夏侯坞二十里东一里即襄乡浮图也汳水迳其南汉熹平中某君所立死因葬之其弟刻石树碑以旌厥德隧前有师子天鹿累防作百达柱八所荒芜頺毁凋落畧尽矣
　　又东至梁郡【一清按汉志秦砀郡髙帝五年为梁国续志同作经者乃改云梁郡此与陈县汉相王君造四县碑以淮阳国为淮阳郡正相类后获水睢水经文亦云】蒙县为睢水余波
　　南入睢阳城中
　　汳水又东迳贯城南俗谓之薄城非也阚骃十三州志以为贯城也在蒙县西北春秋僖公二年齐侯宋公江黄盟于贯杜预以为贳也云贳贯字相似贯在齐谓贳泽也是以非此也今于此地更无他城在蒙西北唯是邑耳考文准地贯邑明矣非亳可知【一清按亳与上薄字同看】汳水又东迳蒙县故城北俗谓之小蒙城也西征记城在汳水南十五六里即庄周之本邑也为蒙之漆园吏郭景纯所谓漆园有傲吏者也悼惠施之没杜门于此邑矣汳水自县南出今无复有水唯睢阳城南侧有小水南流入于睢城南二里有汉太傅掾桥载墓碑载字元宾梁国睢阳人也睢阳公子熹平五年立城东百步有石室刋云汉鸿胪桥仁祠城北五里有石虎石柱而无碑志不知何时建也汳水又东迳大蒙城北自古不闻有二蒙疑即蒙亳也所谓景亳为北亳矣椒举云商汤有景亳之命者也阚骃曰汤都也亳本帝喾之墟在禹贡豫州河洛之间今河南偃师城西二十里尸乡亭是也皇甫谧以为考之事实学者失之如孟子之言汤居亳与葛为隣是即亳与葛比也汤地七十里葛又伯耳封域有限而宁陵去偃师八百里不得童子馈饷而为之耕今梁国自有二亳南亳在谷熟北亳在蒙非偃师也古文仲虺之诰曰葛伯仇饷征自葛始即孟子之言是也崔骃曰汤冢在济隂薄县北皇览曰薄城北郭东三里平地有汤冢四方方各十步髙七尺上平也汉哀帝建平元年大司空史郤长卿按行水灾因行汤冢在汉属扶风今徴之回渠亭有汤池徴陌是也【全氏曰按汉志徴属左冯翊不属右扶风】然不经见难得而详按秦宁公本纪云二年伐汤三年与亳战亳王奔戎遂灭汤然则周桓王时自有亳王号汤为秦所灭乃西戎之国葬于徴者也非殷汤矣刘向言殷汤无葬处为疑杜预曰梁国蒙县北有薄伐城城中有成汤冢其西有箕子冢今城内有故冢方坟疑即杜元凯之所谓汤冢者也而世谓之王子乔冢冢侧有碑题云仙人王子乔碑曰王子乔者盖上世之真人闻其仙不知兴何代也博问道家或言颍川或言产蒙初建此城则有斯邱传承先民曰王氏墓暨于永和之元年冬十二月当腊之时夜上有哭声其音甚哀附居者王伯怪之明则登而察焉时天鸿雪下无人径有大鸟迹在祭祀处左右咸以为神其后有人着大冠绛单衣杖竹立冢前呼采薪孺子伊永昌曰我王子乔也勿得取吾坟上树也忽然不见时令泰山万熹稽故老之言感精瑞之应乃造灵庙以休厥神于是好道之俦自逺方集或弦琴以歌太一或谭思以厯丹田知至德之宅兆实真人之祖先延熹八年秋八月皇帝遣使者奉牺牲致礼祠濯【全氏曰释改作只惧非是】之敬肃如也国相东莱王璋字伯仪以为神圣所兴必有铭表乃与长史边干遂树之元石纪颂遗烈观其碑文意似非逺既在经见不能不书存焉
　　获水出汳水于梁郡蒙县北
　　汉书地理志曰获水也十三州志曰首受菑获渠【一清按汉志梁国蒙县获水首受菑获渠汳水注云汳水又东迳济阳考城县故城南为甾获渠道元是注盖割裂班志又杂引阚说以成文殆好博之过也】亦兼丹水之称也竹书纪年曰宋杀其大夫皇瑗于丹水之上又曰宋大水丹水壅不流盖汳水之变名也获水自蒙东出水南有汉故绎幕令匡碑匡字公辅鲁府君之少子也碑字碎落不可寻识竟不知所立嵗月也获水又东迳长乐固北已氏县南东南流迳于蒙泽十三州志曰蒙泽在县东春秋庄公十二年宋万与公争博杀闵公于斯泽矣获水又东迳虞县故城北古虞国也昔夏少康逃奔有虞为之庖正虞思于是妻之以二姚者也王莽之陈定亭也城东有汉司徒盛允墓碑允字伯世梁国虞人也其先奭氏至汉中叶避孝元皇帝讳改姓曰盛世济其美以迄于公察孝亷除郎累迁司空司徒延熹中立墓中有石庙庙宇倾頽基构可寻获水又东南迳空桐泽北泽在虞城东南春秋哀公二十六年冬宋景公游于空泽辛巳卒于连中大尹左师兴空泽之士千甲奉公自空桐入如沃宫者矣获水又迳龙谯国【一清按龙谯国未详寰宇记亳州下云后汉熹平五年黄龙见谯太史令单飏以为其国当有王者兴不及五十年亦当复见后如其言及文帝即位黄初元年以先人旧都立为谯国与长安许昌邺洛阳号为五都事见后汉书方术传及三国志魏文帝纪熹平之朝谯尚为县属沛国占侯者即云其国若豫知当涂受命改制之事史氏多诬此其騐矣】又东合黄水口水上承黄陂下注获水获水又东入栎林世谓之九里柞获水又东南迳下邑县故城北楚考烈王灭鲁顷公亡迁下邑又楚汉彭城之战吕后弟周【全氏曰按项羽本纪云吕后兄髙帝纪亦云吕后兄非弟也且是周吕侯名泽周吕其封国非名周也】军于下邑髙祖败还从周军子房肇捐地之策收垓下之师陆机所谓即谋下邑者也王莽更名下洽矣获水又东迳砀县故城北应劭曰县有砀山山在东出文石秦立砀郡盖取山之名也王莽之节砀县也山有梁孝王墓其斩山作郭穿石为蔵行一里到藏中有数尺水水有大鲤鱼黎萌谓藏有神不敢犯之凡到蔵皆洁斋而进不斋者至藏辄有兽噬其足兽难得见见者云佀狗所未详也山上有梁孝王祠获水又东谷水注之水上承砀陂陂中有香城城在四水之中承诸陂散流谓零水瀤水清水也积而成潭谓之砀水赵人有琴髙者以善鼔琴为康王舍人行彭涓之术浮游砀郡间二百余年后入砀水中取龙子与弟子期曰皆洁斋待于水傍设屋祠果乘赤鲤鱼出入坐祠中砀中有千万人观之留月余复入水也陂水东注谓之谷水东迳安山北即砀北山也山有陈胜墓覩秦乱首兵伐秦弗终厥谋死葬于砀谥曰隠王也谷水又东北注于获水获水又东歴蓝田乡郭又东迳梁国杼秋县故城南王莽之予秋也获水又东歴【一清按下有脱文】洪沟水注之水南北各一沟沟首对获世谓之鸿沟非也春秋昭公八年秋搜于红杜预曰沛国萧县西有红亭即地理志之县【一清按此说亦见晋书地道记而顾景范非之郡国志泰山郡奉髙邑刘昭补注曰左传昭八年大搜于红红亭在县西北汉志沛郡县莽曰贡师古曰亦音贡音义并异】髙后三年楚元王子富为侯国【朱氏谋防笺云王子侯表景帝三年更封富为红侯作髙后误一清按索隠曰楚元王传休侯富免后封红侯红休盖二乡名王莽封刘歆为红休侯一云红即虹县】王莽之所谓贡矣盖沟名是同非楚汉所分也【全氏曰鸿沟史记年表作洪渠汉书音义作鸿沟晋志浚仪县下亦作洪沟则鸿洪字本通故有指此洪沟为鸿沟者善长特起而纠正之】
　　又东过萧县南睢水北流注之
　　萧县南对山世谓之萧城南山也戴延之谓之同孝山云取汉阳城侯刘德所居里名目山也刘澄之云县南有昌山未详孰是也山有箕谷谷水北流注获世谓之西流水言水上承梧桐陂陂水西流因以为名也余尝迳萧邑城右唯是水北注获更无别水疑即经所谓睢水也城东西及南三面临侧获水故沛郡治县亦同居矣城南旧有石桥耗处积石为梁髙二丈今荒毁殆尽亦不具谁所造也县本萧叔国宋附庸楚灭之春秋宣公十二年楚伐萧萧溃申公巫臣曰师人多寒王巡三军拊而勉之三军之士皆同挟纩盖恩使之然矣萧女娉齐为顷公之母郤克所谓萧同叔子也获水又东歴龙城不知谁所创筑也获水又东迳同孝山北山隂有楚元王冡上圆下方累石为之髙十余丈广百许步经十余坟悉结石也获水又东净净沟水注之水上结梧桐陂西北流即刘中书澄之所谓白沟水也又北入于获俗名之曰净净沟也
　　又东至彭城县北东入于泗
　　获水自浄浄沟东迳阿育王寺北或言楚王英所造非所详也盖遵育王之遗法因以名焉与安陂水合水上承安陂余波北迳阿育王寺侧水上有梁谓之元柱桥水傍有石墓宿经开发石作工竒殊为壮构而不知谁冢疑即澄之所谓凌冢也水北流注于获获水又东迳弥黎城北刘澄之永初记所谓城之西南有弥黎城者也获水于彭城西南回而北流迳彭城城西北旧有楚大夫龚胜宅即楚老父哭胜处也获水又东转迳城北而东注泗水北三里有石冢被开传言楚元王之孙刘向冢未详是否城即殷大夫老彭之国也于春秋为宋地楚伐宋并之以封鱼石崔子季珪述初赋曰想黄公于邳圯勤鱼石于彭城即是县也孟康曰旧名江陵为南楚陈为东楚彭城为西楚文頴曰彭城故东楚也项羽都焉谓之西楚汉祖定天下以为楚郡封弟交为楚王都之宣帝地节元年更为彭城郡王莽更之曰和乐也徐州治城内有汉司徒袁安魏中郎将徐庶等数碑并列植于街右咸曾为楚相也大城之内有金城东北小城刘公更开广之皆垒石髙四丈列堑环之小城西又有一城是大司马琅琊王所修因项羽故台经始即构宫观门閤惟新厥制义熙十二年霖雨骤防汴水暴长城遂崩坏冠军将军彭城刘公之子也登更筑之悉以塼垒宏壮坚峻楼橹赫弈南北所无宋平北将军徐州刺史河东薛安都举城归魏魏遣博陵公尉茍仁城阳公孔伯恭援之邑閤如初观不异昔自后毁撒一时俱尽【一清按此处疑有脱文魏书尧暄传初暄使徐州见州城楼观嫌其华盛乃令往往毁撒由是更损落及髙祖幸彭城闻之曰暄犹可斩】闲遗工雕镂尚存龙云逞势竒为精妙矣城之东北角起层楼于其上号曰彭祖楼地理志曰彭城县古彭祖国也世本曰陆终之子其三曰籛是为彭祖彭祖城是也下曰彭祖冢彭祖长年八百绵夀永世于此有冢盖亦元极之化矣其楼之侧衿汳带泗东北为二水之防也耸望川原极目清野斯为佳处矣













　　水经注释卷二十三
　　钦定四库全书
　　水经注释卷二十四
　　仁和赵一清撰
　　睢水　瓠子水　汶水
　　睢水出梁郡鄢县
　　睢水出陈留县西蒗荡渠东北流地理志曰睢水首受陈留浚仪蒗荡水也经言出鄢非矣又东迳髙阳故亭北俗谓之陈留北城非也苏林曰髙阳者陈留北县也按在留故乡聚名也有汉广野君庙碑延熹六年十二月雍丘令董生【何氏曰释作董之乃董督之义一清按斯言未安】仰余徽于千载遵茂美于絶代命县人苌照为文用章不朽之德其畧云辍洗分餐谘谋帝猷陈郑有涿鹿之功海岱无牧野之战大康华夏绥靖藜物生民以来功盛莫崇今故宇无闻而单碑介立矣陈留风俗传曰郦氏居于髙阳沛公攻陈留县郦食其有功封髙阳侯【全氏曰按食其生前未尝封侯是因其子髙梁侯疥而误】有郦峻字文山官至公府掾大将军商有功食邑于涿故自陈留徙涿县有鉼亭乡建武二年世祖封王常为侯国也【一清按王常封山桑侯不闻在陈留也岂由乡亭进封而史传失之乎】睢水又东迳雍丘县故城北县旧国也殷汤周武以封夏后继禹之嗣楚灭秦以为县圏称曰县有五陵之名故以氏县矣城内有夏后祠昔在二代享祀不辍秦始皇围筑其表为大城而以县焉睢水又东水积成湖俗谓之白羊陂陂方四十里右则奸梁陂水注之其水上承陂水东北迳雍邱城北又东分为两渎谓之双沟俱入白羊陂陂水东合洛架水口水上承汳水谓之洛架水东南流入于睢水睢水又东迳襄邑县故城北又东迳雍丘城北睢水又东迳宁陵县故城南故葛伯国也王莽改曰康善矣歴鄢县北二城南北相去五十里故经有出鄢之文城东七里水次有单父令杨彦尚书郎杨禅字文节兄弟二碑汉光和中立也
　　又东过睢阳县南
　　睢水又东迳横城北春秋左传昭公二十一年乐大心丰愆华牼御华向于横杜预曰梁国睢阳县南有横亭今在睢阳县西南世谓之光城盖光横声相近习传之非也睢水又迳新城北即宋之新城亭也春秋左传文公十四年公防宋公陈侯卫侯郑伯许男曹伯晋赵盾盟于新城者也睢水又东迳髙乡亭北又东迳亳城北南亳也即汤所都矣睢水又东迳睢阳县故城南周武王封微子启于宋以嗣殷后为宋都也【一清按尚书序史记周本纪宋微子世家皆云周公承成王命以封微子于宋注云武王误也】昔宋元君梦江使乘辎车被绣衣而谒于元君元君感卫平之言而求之于泉阳男子余且献神龟于此矣秦始皇二十二年以为砀郡汉髙祖尝以沛公为碣郡长天下既定五年为梁国【全氏曰阎若璩云睢阳是梁都而班志置之第八其第一县乃砀也按秦立砀郡则砀县乃秦之治所及汉改治睢阳孟坚或仍秦地图之旧而未及改正耳】文帝十二年封少子武为梁王太后之爱子景帝宠弟也是以警卫貂侍餙同天子蔵珍积寳多拟京师招延豪杰士咸归之长卿之徒免官来游广睢阳城七十里大治宫观台苑屏榭势并皇居其所经构也役夫流唱必曰睢阳曲创传由此始也城西门即冦先鼓琴处也先好钓居睢水傍宋景公问道不告杀之后十年止此门鼓琴而去宋人家家奉事之南门曰卢门也春秋华氏居卢门里叛杜预曰卢门宋城南门也司马彪郡国志曰睢阳县有卢门亭城内有髙台甚秀广巍然介立超焉独上谓之蠡台亦曰升台焉当昔全盛之时故与云霞俱逺矣续述征记曰回道似蠡故谓之蠡台非也余按阙子称宋景公使工人为弓九年乃成公曰何其迟也对曰臣不复见君矣臣之精尽于弓矣献弓而归三日而死景公登虎圏之台援弓东面而射之矢逾于西霜之山【朱氏谋防笺曰艺文类聚作孟霜之山】集于彭城之东余势逸劲犹饮羽于石梁然则蠡台即是虎圏台也盖宋世牢虎所在矣晋太和中大司马桓温入河命豫州刺史袁真开石门鲜卑坚戌此台真顿甲坚城之下不果而还蠡台如西又有一台俗谓之女郎台台之西北城中有凉马台台东有曲池池北列两钓台水周六七百步蠡台直东又有一台世谓之雀台也城内东西道北有晋梁王妃王氏陵表并列二碑碑云妃讳粲字女仪东莱曲城人也齐北海府君之孙司空东武景侯之季女咸熙元年嫔于司马氏泰始二年妃于国太康五年薨营陵于新蒙之【朱氏讳防笺云此下疑有脱误】太康九年立碑东即梁王之吹台也台陛阶础尚在今建追明寺故宫东即安梁之旧地也广周五六百步水列钓台池东又有一台世谓之清泠台北城凭隅又结一池台晋灼曰或说平台在城中东北角亦或言兎园在平台侧如淳曰平台离宫所在今城东二十里有台寛广而不甚极髙俗谓之平台余按汉书梁孝王传称王以功亲为大国筑东苑方三百里广睢阳城七十里大治宫室为复道自宫连属于平台三十余里复道自宫东出杨门之左杨门即睢阳东门也连属于平台则近矣属之城隅则不能是知平台不在城中也梁王与邹枚司马相如之徒极游于其上故齐随郡王山居序所谓西园多士平台盛宾邹马之客咸在伐木之歌屡陈是用追芳昔娱神逰千古故亦一时之盛事谢氏赋雪亦曰梁王不恱逰于兎园今也歌堂沦宇律管理音孤基块立无复曩日之望矣城北五六里便得汉太尉桥元墓冡东有庙即曺氏孟德亲酹处操本微素尝于元元曰天下将乱能安之者其在君乎操感知已后经元墓祭云操以顽质见纳君子士死知己怀此无忘又承约言徂没之后路有经由不以斗酒只鸡过相沃酹车过三步腹痛勿怨虽临时戏言非至亲笃好胡肯为此辞哉凄怆致祭以中宿懐冢列数碑一是汉朝羣儒英才哲士感桥氏德行之美乃共刋石立碑以示后世一碑是故吏司徒博陵崔烈廷尉河南吴整等以为至德在已扬之由人苟不矫述夫何舍焉乃共勒嘉石昭明芳烈一碑是陇西枹罕北次陌砀守长隲为为左尉汉阳獂道赵冯孝髙以桥公尝牧凉州感三纲之义慕将顺之节以为公之勲美宜宣旧邦乃树碑颂以昭令德光和元年主记掾李友字仲僚作碑文碑隂有右鼎文建宁三年拜司空又有中鼎文建宁四年拜司徒又有左鼎文光和元年拜太尉鼎铭文曰故臣门人相与述公之行咨度体则文德铭于三鼎武功勒于征书于碑隂以昭光懿又有钺文称是用镂石假象作兹征军鼓陈之于东阶亦以昭公之文武之勲焉【辨曰按后汉书桥元传光和六年卒蔡邕集太尉桥公碑有二俱云光和七年薨水经注谓是碑作于光和元年恐误也其载鼎铭文云文德铭于三鼎云云乃是蔡邕桥公碑中语非鼎铭文也邕有东中西鼎三铭见于集中又有黄戊铭所云文称是用镂石假象作兹征钺亦邕铭中语而谓碑文为李友所作岂后人搜采邕集误入他人之文耶】庙南列二石柱柱东有二石羊羊北有二石虎庙前东北有二石驼驼西北有二石马皆髙大亦不甚雕毁惟庙頽构粗就遗墉石鼔仍存钺今不知所在睢水于城之阳积而为逢洪陂陂之西南有陂又东合明水水上承城南大池池周千步南流防睢谓之明水絶睢注涣睢水又东南流歴于竹圃水次緑竹防渚菁菁实望世人言梁王竹园也【太平御览引水经注曰睢阳有陨石水一名漆沟左传云陨石于宋五陨星也故老云此水有时竭涸五石存焉故名陨石水坠处为津今本无之】睢水又东迳谷熟县故城北睢水又东蕲水出焉睢水又东迳栗县故城北地理志曰侯国也王莽曰成富睢水又东迳太丘县故城北地理志曰故敬丘也汉武帝元朔三年封鲁恭王子节侯刘政为侯国【朱氏谋防笺曰汉书王子侯表鲁共王子政封瑕丘地理志瑕丘属山阳郡而敬丘即太丘属沛郡注似误引也一清按郦氏所言未可非也地理志山阳郡瑕丘下不云侯国沛郡敬丘下云侯国侯表中无敬丘侯安知道元所见之本之不作敬丘乎】汉明帝更从今名列仙传曰仙人文宾邑人卖鞾履为业以正月朔日防故妪于乡亭西社教令服食不老即此处矣睢水又东迳芒县故城北汉髙帝六年封耏跖为侯国王莽之博治也世祖改曰临睢城西二里水南有豫州从事皇毓碑殒身州牧隂君之罪时年二十五临睢长平与李君二千石承轮氏夏文则髙其行而悼其殒州国咨嗟旌闾表墓昭序令德式示后人城内有临淮长左冯翊王君碑善有治功累迁广汉属国都尉吏民思德县人公府掾陈盛孙郎中倪定兴刘伯鄜等共立石表政以刋逺绩县北与砀县分水有砀山芒砀二县之间山泽深固多怀神智有仙者涓子主柱并隠砀山得道汉髙祖隠之吕后望气知之即于是处也京房易曰何以知贤人隠师曰视四方常有大云五色具而不雨其下贤人隠矣
　　又东过相县南屈从城北东流当萧县南入于睢【一清按睢水岂可云入睢乎汉志云睢水东至取虑入泗注云睢水东南流入泗谓之睢口经止萧县非也所谓得其一而亡其二矣获水经云又东过萧县南睢水北流注之此篇经文入于睢之睢盖别水支流所滙而非首受蒗荡渠之睢道元故以出入回环更相通注调停之】
　　相县故宋地也秦始皇二十三年以为泗水郡汉髙帝四年改曰沛郡治此汉武帝元狩六年封南越桂林监居翁为侯国曰相成也【一清按史汉表并作湘成索隠曰在堵阳然则非沛郡之相】王莽更名之吾符亭也睢水东迳石马亭亭西有汉故伏波将军马援墓睢水又东迳相县故城南宋共公之所都也国府园中犹有伯姬黄堂基当夜被火左右曰夫人少避伯姬曰妇人之义保不具夜不下堂遂遇火而死斯堂即伯姬燌死处也城西有伯姬昔郑浑为沛郡太守于萧相二县兴陂堰民赖其利刻石颂之号曰郑陂睢水又左合白沟水水上承梧桐陂陂侧有梧桐山陂水西南流迳相城东而南流注于睢睢盛则北流入于陂陂溢则西北注于睢出入回环更相通注故经有入睢之文睢水又东迳彭城郡之灵璧东东南流汉书项羽败汉王于灵璧东即此处也又云【一清按下有脱文】东通谷泗服防曰水名也在沛国相界未详睢水迳谷熟两分睢水而为蕲水故二水所在枝分通谓兼称谷水之名盖因地变然则谷水即睢水也又云汉军之败也睢水为之不流睢水又东南迳竹县故城南地理志曰王莽之笃亭也李竒曰今竹邑县也睢水又东与滭湖水合水上承甾丘县之滭陂南北百余里东西四十里东至朝解亭西届彭城甾邱县之故城东王莽更名之曰善丘矣其水自陂南系于睢水睢水又东南八丈故沟水注之水上承蕲水而北防睢水又东迳符离县故城北汉武帝元光四年封路博德为侯国【沈氏曰是元狩四年封又按汉表曰邳离属朱虚此从史记年表】王莽之符合也睢水又东迳临淮郡之取虑县故城北昔汝南步逰张少失其母及为县令遇母于此乃使良马踟蹰轻轩罔进顾访病姬乃其母也诚愿宿凭而防感昭徴矣睢水又东合乌慈水水出县西南乌慈渚潭涨东北流与长直故渎合渎旧上承蕲水北流八十五里注乌慈水乌慈水又东迳取虑县南又东屈迳其城东而北流注于睢睢水又东迳睢陵县故城北汉武帝元朔元年封江都易王子刘定为侯国【一清按索隠曰表在淮陵】王莽之睢陆也睢水又东与潼水故渎防旧上承僮县西南僮陂东北流迳僮县故城北又东北迳睢陵县下防睢睢水又东南流迳下相县故城南髙祖十二年封庄侯泠耳为侯国应劭曰下相水出沛国相县故此加下也然则下相又是睢水之别名也【一清按汉志下相县应劭曰相水出沛国故加下不名下相水道元误矣】东南流入于泗谓之睢口经止萧县非也所谓得其一而亡其二矣
　　瓠子河出东郡濮阳县北河
　　县北十里即瓠河口也尚书禹贡雷夏既泽雝沮防同尔雅曰水自河出为雝许慎曰雝者河雝水也【一清按道元叙雷泽甚详而灉沮甚畧殆以不见班志故耶括地志曰雷夏泽在濮州雷泽县郭外西北灉沮二水在泽西北平地元和志云去县十四里则明有其处矣曾彦和则引尔雅水自河出为雝许慎曰河雝水在宋灉之下流入于睢水睢水其沮水与晁以道亦引河出为灉济出为濋求之于韵沮有濋音胡朏明非之以为汳睢皆出豫入徐于兖无涉又云灉沮皆济水所出而河不与焉故郑康成欲破周礼职方兖州其浸卢维为雷雝通典不从以济阳卢县自有卢水髙密莒县自有维水胡胐明又非之以周时徐并于青兖不得越青而东有维济阳之卢水古不著名周礼多古字□似卢雝似维也且裴骃史记集解引康成说云雍水沮水相触而合入此泽中阎百诗曰下一触字郑盖以目騐知之惟雷泽之下流未知何往大抵不南注济则北注濮濮亦终归于济也二水为禹贡著名之水不容不诠要在雷泽之傍者近是道元注甚鹘突且移而被之岐西之雍沮专门名家之学疏缪若此真卷中一话柄也】暨汉元光之年河水南泆漂害民居武帝元封二年上使汲仁郭昌发卒数万人塞瓠子决河于是上自万里沙还临决河沈白马玉璧令羣臣将军以下皆负薪填决河上悼功之不成乃作歌曰瓠子决兮将奈何【一清按汉书此下有浩浩汤汤虑殚为河句方叶韵】殚为河兮地不宁功无巳时兮吾山平吾山平兮巨野溢鱼沸鬰兮柏冬日正道弛兮离常流蛟龙骋兮放逺游归旧川兮神哉沛不封禅兮安知外皇谓河公兮何不仁泛滥不止兮愁吾人齧桑浮兮淮泗满久不返兮水唯缓一曰河汤汤兮激潺湲北渡回兮迅流难搴长茭兮湛美玉【一清按汉书此下有河公许兮薪不属薪不属兮卫人罪烧萧条兮噫乎何以御水属字与玉字叶】隤竹林兮楗石菑宣防塞兮万福来于是卒塞瓠子口筑宫于其上名曰宣房宫故亦谓瓠子堰为宣房堰而水亦以瓠子受名焉平帝已后未及修理河水东浸日月弥广永平十二年显宗诏乐浪人王景治渠筑堤起自荥阳东至千乘一千余里景乃防遏冲要疏决壅积瓠子之水絶而不通唯沟渎存焉河水旧东流迳濮阳城东北故卫地帝颛顼之墟昔颛顼自穷桑徙此号曰商丘或谓之帝丘本陶唐氏火正阏伯之所居亦夏伯昆吾之都殷之相土又都之故春秋传曰阏伯居商丘相土因之是也【全氏曰帝丘岂商丘耶阏伯之商丘在睢阳非帝丘也王伯厚曰此盖出于帝王世纪之缪一清按寰宇记云卫南县东北七十里土山村即古帝丘卫成公迁于此郦氏以商丘当之真属臆说】卫成公自楚丘还此秦始皇徙卫君角于野王置东郡治濮阳县濮水迳其南故曰濮阳也沛公守濮阳环之以水张晏曰依河水自固【一清按汉书谓章邯守濮阳耳非沛公也所引张晏注亦抄变其词元文是张晏曰依河水以自环绕作垒也】又东迳咸城南春秋僖公十三年夏会于咸杜预曰东郡濮阳县东南有咸城者也瓠子故渎又东迳桃城南春秋传曰分曹地自洮尽曹地也【一清按传文是分曹地自洮以南东传于济】今鄄城西南五十里有桃城或谓之洮也【一清按方舆纪要桃城亦曰姚城因姚墟而名援神契舜生姚墟应劭曰姚墟与雷泽相近世称为姚城是也】瓠渎又东南迳清丘北春秋宣公十二年经书楚灭萧晋人宋卫曹同盟于清丘京相璠曰在今东郡濮阳县东南三十里魏东部都尉治
　　东至济隂句阳县为新沟
　　瓠河故渎又东迳句阳县之小成阳城北侧渎帝王世纪曰尧葬济隂成阳西北四十里是为谷林墨子以为尧堂髙三尺土阶三等北教八狄道死蛩山之隂山海经曰尧葬狄山之阳一名崇山二说各殊以为成阳近是尧冢也余按小成阳在成阳西北半里许实中俗喭以为囚尧城士安盖以是为尧冢也瓠子北有都关县故城县有羊里亭瓠河迳其南为羊里水盖资城地而变名由经有新沟之异称矣黄初中贾逵为豫州刺史与诸将征吴于洞浦有功魏封逵为羊里亭侯邑四百戸即斯亭也俗名之羊子城非也盖韵近字转耳又东右防濮水枝津水上承濮渠东迳鉏丘城南京相璠曰今濮阳城西南十五里有沮丘城六国时沮楚同音以为楚丘非也又东迳浚城南西北去濮阳三十五里城侧有寒泉冈即诗所谓爰有寒泉在浚之下世谓之髙平渠非也京相璠曰濮水故道在濮阳南者也又东迳句阳县西句渎出焉濮水枝渠又东北迳句阳县之小成阳城东故垂亭西而北入瓠河地理志曰濮水首受济于封丘县东北至都关入羊里水者也又按地理志山阳郡有都关县今其城在廪丘城西考地志山阳廪邱俱属济隂则都闗无山阳理又按地理志郕都亦是山阳之属县矣而京杜考地验城又并言在廪丘城南推此而论似地志之误矣或亦疆理参差所未详瓠渎又东迳垂亭北春秋隠公八年宋公卫侯遇于犬丘经书垂也京相璠曰今济句阳县小成阳县小成阳东五里有故垂亭者也
　　又东北过廪丘县为濮水
　　瓠河又左迳雷泽北其泽薮在大成阳县故城西北一十余里昔华胥履大迹处也其陂东西二十余里南北一十五里即舜所渔也泽之东南即成阳县故史记曰武王封弟季载于成应劭曰其后乃迁于成之阳故曰成阳也地理志曰成阳有尧冢灵台今成阳城西二里有尧陵陵南一里有尧母庆都陵于城为西南称曰灵台乡曰崇仁邑号修义皆立庙四周列水潭而不流水泽通泉泉不耗竭至丰鱼笋不敢采捕前并列数碑栝柏数株檀马成林二陵南北列驰道径通皆以砖砌之尚修整尧陵东城西五十余步中山夫人祠尧妃也石壁堦墀仍旧南西北三面长栎聨防扶疏里余中山夫人祠南有仲山甫冢冢西有石庙羊虎倾低破碎畧尽于城为西南在灵台之东北按郭縁生述征记自汉迄晋二千石及丞尉多刋石述叙尧即位至永嘉三年二千七百二十有一载记于尧妃祠见汉建宁四年五月【一清按四年当作五年成阳灵台碑云建宁五年五月造后汉书灵帝纪以夏五月己巳始改建宁五年为喜平元年故建宁无五年也造碑时尚未知有改元事故碑题仍称五年郦以纪元建宁无五年遂作四年岂得其实乎抑或后人妄更未可知也】成阳令管遵所立碑文云尧陵北仲山甫墓南二冢间有伍员祠晋大安中立一碑是永兴中建今碑祠并无处所又言尧陵在城南九里中山夫人祠在城南二里东南六里尧母庆都冢尧陵北二里有仲山甫墓考地验状咸为疏僻盖闻疑书疑耳【一清按释有济隂太守孟郁修尧庙碑威宗永康元年又帝尧碑灵帝熹平四年又成阳灵台碑建宁五年三碑俱云水经有今本只有汉建宁四年五月成阳令管遵所立碑即成阳灵台碑也上二碑无之盖缺失矣洪氏适曰成阳灵台碑篆额灵帝建寜五年立与尧庙二碑在成阳皆有隂尧葬庆都于成阳名曰灵台上立黄屋为奉祠之所汉缀其祀至亡新而防于是廷尉仲定奉请兴治郡守审晃县令管遵各遣大掾助成之案两汉地志济隂成阳有尧灵台不明言灵台为尧母也章帝纪元和二年使使者祠唐尧于成阳灵台注引郭縁生述生纪曰成阳有尧陵陵南一里有尧母庆都陵称曰灵台据此则与碑合灵台冇尧母冢明矣集古录曰按皇览云尧冢在济隂城阳吕氏春秋云尧葬谷林皇甫谧云谷林即成阳也然自史记地志及水经诸书皆无尧母葬处惟见于此碑盖亦葬成阳也而诸书俗本多为城阳独此碑为成阳当以碑为正金石录跋尾云成阳属今雷泽欧阳公以为自史记地志及水经诸书皆无尧母葬处余按班固西汉刘昭东汉书地理志皆曰成阳冇尧冢灵台而东汉志章帝元和二年东巡狩将至泰山道使使者奉一太牢祠帝尧于济隂成阳灵台与章帝纪所载正同帝纪章怀太子注引郭縁生述征记云成阳东南冇尧母庆都墓上有祠庙尧母陵俗亦名灵台文母水经注今成阳城西二里有尧陵南一里有尧母尧都陵于城为西南称曰灵台盖两汉史所载似以灵台为尧惟此碑与述征记水经乃直指为尧母冢尔然水经云在成阳西南而述征记云在东南余为淄州同官李荛雷泽人云冡正在城西南盖述征记误路史辨帝尧冡曰尧冢在济隂成阳尧母灵台在南欧阳文忠公集古録言灵台碑以为史记地志水经诸书皆无尧母葬处粤稽地志及范晔志水经注言尧陵庆都陵明白若此恶得云无耶然述征记云在成阳东南今之所识乃在城阳西南四十里谷林则古今疆塲相出入有不同者郭氏所记乃小成阳小成阳在成阳西北五十里于河南有山曰成阳谷林在其下小成阳以山得名乃尧葬母所在有尧冢故名焉文忠跋谓俗本多作城阳独此碑为成阳夫成阳与城阳正自二所成阳济隂乃古之成昔成王封母弟于成后迁于成之阳遂曰成阳而城阳乃汉齐悼惠王之子章所食之国今之兖州是矣不得混为一也】雷泽西南十许里有小山立峻上亭亭杰峙谓之歴山山北有小阜南属迤泽之东北有陶墟縁生言舜耕陶所在墟阜聨属滨带瓠河也郑曰歴山在河东今有舜井皇甫谧或言今济隂歴山是也与雷泽相比余谓郑之言为然故扬雄河水赋曰登歴观而遥望兮聊浮游于河之岩今雷首山西枕大河校之图纬于事为允士安又云定陶西南陶丘舜所陶也不言在此缘生为失瓠河之北即廪丘县也王隠晋书地道记曰廪丘者春秋之所谓齐邑矣实表东海者也竹书纪年晋烈公十一年田悼子卒田布杀其大夫公孙孙公孙防以廪丘叛于赵田布围廪丘翟角赵孔屑韩师救廪丘及田布战于龙泽田布败逋是也瓠河与濮水俱东流经所谓过廪丘为濮水者也县南瓠北有羊角城春秋曰乌余取晋羊角遂袭我髙鱼天大雨自窦入介其库登其城克而取之者也京相璠曰卫邑也今东郡廪丘县南有羊角城髙鱼鲁邑也今廪丘东北有故髙鱼城俗谓之交鱼城谓羊角为角逐城皆非也瓠河又迳阳晋城南史记苏秦说齐曰过卫阳晋之道【全氏曰按胡三省曰所谓卫阳晋者以魏境有阳晋故称卫阳晋以别之史记秦取魏阳晋是也】径于亢父之险者也今阳晋城在廪丘城东南一十余里与都闗为左右者也张仪曰秦下甲攻卫阳晋大闗天下之匃徐广史记音义云闗一作【一清按此十一字注中注】东之亢父则其道矣瓠河之北又有郕都城春秋隠公三年郕侵卫京相璠曰东郡廪丘县南三十里有故郕都城地理志曰山县乡也【一清按乡乃县字之误】褚先生曰汉封金安上为侯国王莽更名城谷者也【一清按褚表金安上封都成侯汉表同索隠曰志属颍川而地理志无之然金日防封秺侯秺属济隂安上之封必与日防附近山阳济隂又地界相接也】瓠河又东迳黎县故城南王莽改曰黎治矣孟康曰今黎阳也薛瓉言按黎阳在魏郡非此黎阳也【一清按师古注引瓉曰黎阳在魏郡非黎县也道元盖抄变其词】世谓黎侯城昔黎侯阳寓于卫【全氏曰据善长说阳似黎侯名误矣】诗所谓胡为乎泥中毛云泥中邑名疑此城也土地污下城居小阜魏濮阳郡治也瓠河又东迳秺县故城南地理志曰济隂之属县也褚先生曰汉武帝封金日防为侯国王莽之万嵗矣世犹谓之为万嵗亭也瓠河又东迳郓城南春秋左传成公十六年公自沙随还待于郓京相璠曰公羊作郓字今东郡廪丘县东八十里有故运城即此城也
　　又北过东郡范县东北为济渠与将渠防
　　瓠河自运城东北迳范县与济濮枝渠合故渠上承济渎于乘氏县北迳范县左纳瓠渎故经有济渠之称又北与将渠受河于范县西北东南迳秦亭南杜预释地曰东平范县西北有秦亭也又东南迳范县故城南王莽更名建睦也汉兴平中靳允为范令曹太祖东征陶谦于徐州张邈迎吕布郡县响应程昱说允曰君必固范我守东阿田单之功可立即斯邑也将渠又东防济渠自下通谓之将渠北迳范城东俗又谓之赵沟非也
　　又东北过东阿县东
　　瓠河故渎又东北左合将渠故渎上承将渠于范县东北迳范县北又东北迳东阿城南而东入瓠河故渎又北迳东阿县故城东春秋经书冬及齐侯盟于柯左传曰冬盟于柯始及齐平杜预曰东阿即柯邑也按国语曹沬挟匕首刼齐桓公返遂邑于此矣【全氏曰事见公羊非国语】
　　又东北过临邑县西又东平过茌平县东为邓里渠自宣防已下将渠已上无复有水将渠下水首受河自北为邓里渠
　　又东北过祝阿县为济渠
　　河水自四渎口出防济水二渎合而东注于祝阿也
　　又东北至梁邹县西分为二
　　脉水寻梁邹济无二流盖经之误
　　其东北者为济河其东者为时水又东北至济西济河东北入于海时水东至临淄县西屈南过太山华县东又南至费县东入于沂
　　时即耏水也音而【一清按二字注中注】春秋襄公三年齐晋盟于耏者也京相璠曰今临淄唯有澅水西北入济即地理志之如水矣耏如声相似然则澅水即耏水也盖以澅与时合得同称矣时水自西安城西南分为二水枝津别出西流德防水注之水出昌国县黄山西北流迳昌国县故城南昔乐毅攻齐有功燕昭王以是县封之为昌国君德防水又西北五里泉水注之水出县南黄阜北流迳城西北入德防又西北世谓之沧浪沟又北流注时水地理志曰德防水出昌国西北至西安入如是也时水又西迳东髙宛城中而西注也俗人遏令侧城南注又屈迳其城南史记汉文帝十五年分齐为胶西王国都髙宛徐广音义曰乐安有髙宛城故俗谓之东髙宛也【一清按道元此注是据史记汉兴以来诸侯年表而文帝纪及汉志皆云十六年人史记世家胶西王卬齐悼惠王子以昌平侯文帝十六年为胶西王十一年与吴楚反汉击破杀卭地入于汉为胶西郡又五宗世家胶西王端用皇世子为胶西王立四十七年卒国除为郡而地理志云宣帝本始元年更为髙密国首髙密县岂胶西国废复置髙密国而改治者与巨洋水注又云髙密郡治桑犊亭世谓之故郡城地志桑犊北海之属县也也后汉郡县皆废故续志无之】其水又北注故渎又西盖野沟水注之源导延乡城东北平地出泉西北迳延乡城北地理志曰千乘有延乡县世人谓故城为从城延从字相似读随字改所未详也西北流世谓之盖野沟又西北流迳髙宛县北注时水时水又西迳西髙宛县故城南汉髙帝六年封丙倩为侯国王莽之常乡也其水侧城西注京相璠曰今乐安博昌县南界有时水西通济其源上出盘阳北至髙苑下有死时中无水杜预亦云时水于乐安枝流旱则竭涸为春秋之干时也左传庄公九年齐鲁战地鲁师败处也时水西北至梁邹城入于济【全氏曰时水二支一至梁邹入济者其流甚短一东行至钜定入马车渎者其流甚长别见淄水注中道元所以补经也】非济入时盖时来注济若济分东流明不得以时为名寻时济更无别流南延华费之所斯为缪矣
　　汶水出泰山莱芜县原山西南过嬴县南
　　莱芜县在齐城西南原山又在县西南六十许里地理志汶水与淄水俱出原山西南入济故不得过其县南也【一清按经自谓汶水过嬴县南耳不云过莱芜县南也郦之诠诂殆自相伐】从征记曰汶水出县西南流又言自入莱芜国荚路连山百数里水隍多行石涧中出药草饶松栢林藿绵蒙崖壁相望或倾岑阻径或回岩絶谷清风鸣条山壑俱响凌髙降深兼惴栗之惧危蹊絶径过悬度之艰未出谷十余里有别谷在孤山谷有清泉泉上数丈有石穴二口容人行入穴丈余髙九尺许广四五丈言是昔人居山之处薪防烟墨尚存谷中林木致密行人尠有能至矣又有少许山田引灌之踪尚存出谷有平丘面山傍水土人悉以种麦云此丘不宜殖稷黍而宜麦齐人相承以殖之意谓麦丘所栖愚公谷也何其深沉幽翳可以托业怡生如此也余时迳此为之踟蹰为之屡眷矣余按麦丘愚公在齐不在鲁川谷犹传其名盖志者之缪耳汶水又西南迳嬴县故城南春秋左传桓公三年公防齐侯于嬴成婚于齐也
　　又东南过奉髙县北
　　奉髙县汉武帝元封元年立以奉泰山之祀泰山郡治也县北有吴季札子墓在汶水南曲中季札之聘上国也丧子于嬴博之间即此处也从征记曰嬴县西六十里有季札儿冢冢圆其髙可也前有石铭一所汉末奉髙令所立无所述叙标志而已自昔恒蠲民户洒扫之今不能然碑石糜碎靡有遗矣唯故趺存焉
　　屈从县西南流
　　汶出牟县故城西南阜下俗谓之胡卢堆淮南子曰汶出弗其髙诱曰山名也或斯阜也【一清按髙诱曰弗其山名在朱虚县东此青州之东汶其水东北流入潍见下二十六卷道元以牟县胡卢堆当之误矣】牟县故城在东北古牟国也春秋时牟人朝鲁故应劭曰鲁附庸也俗谓是水为牟汶也又西南迳奉髙县故城西西南流注于汶汶水又南右合北汶水水出分水谿源与中川分水东南流迳泰山东合天门下谿水水出泰山天门下谷东流古者帝王升封咸憇此水水上往往有石窍存焉盖古设舍所跨处也马第伯书云光武封太山第伯从登山去平地二十里南向极望无不覩其为髙也如视浮云其峻也石壁窅窱仰视岩石松树鬰鬰苍苍如在云中俯视谿谷碌碌不可见丈尺直上七里天门仰视天门如从穴中视天矣应劭汉官仪云泰山东南山顶名曰日观者鸡一鸣时见日始欲出长三丈许故以名焉其水自谿而东濬波注壑东南流迳龟隂之田龟山在博县北一十五里昔夫子伤政道之陵迟故望山而怀操故琴操有龟山操焉山北即龟隂之田也春秋定公十年齐人来归龟隂之田是也又合环水水出泰山南谿南流歴中阶两庙间从征记曰泰山有下中上三庙墙阙严整庙中栢树夹两堦大二十余围盖汉武所植也赤眉尝斫一树见血而止今斧创犹存门閤三重楼榭四所三层坛一所髙丈余广八尺树前有大井极香冷异于凡水不知何代所掘不常浚渫而水旱不减庙中有汉时故乐器及神车木偶皆靡密巧丽又有石勒建武十三年【一清按建武是石虎年号注误证】永贵侯张余上金马一匹髙二尺余形制甚精中庙及下庙五里屋宇又崇丽于下庙庙东西夹涧上庙在山顶即封禅处也其水又屈而东流入于汶水【一清按四字羡文】又东南流迳南【一清按南字羡文或汉字之误盖周明堂与汉明堂为二矣】明堂下汉武帝元封元年封泰山降坐明堂于山之东北趾武帝以古处崄狭而不显也欲治明堂于奉髙傍而未晓其制济南人公玉滞上黄帝时明堂图图中有一殿四面无壁以茅盖之通水圜宫垣为复道上有楼从西南入名曰昆仑天子从之入以拜祀上帝焉于是上令奉髙作明堂于汶上如带图也右引水为辟雍处基渎存焉世谓此水为石汶山海经曰环水出泰山东流注于江【一清按郭璞曰江一作海此江字固误海字亦非当作汶】即此水也环水又左入于汶水汶水又西南流迳徂徕山西山多松柏诗所谓徂来之松也广雅曰道梓松也抱朴子称玉策记曰千嵗之松中有物或如青牛或如青犬或如人皆夀万嵗又称天陵有偃盖之松也所谓楼松也鲁连子曰松枞髙千仭而无枝非忧正室之无柱也尔雅曰松叶柏身曰枞邹山记曰徂崃山在梁甫奉髙博三县界犹有美松亦曰尤徕之山也赤眉渠帅樊崇所堡也故崇自号尤徕三老矣山东有巢父庙山髙十里山下有陂水方百许步三道流注一水东北防溪而下屈迳县南西北流入于汶一水北流歴涧西流入于汶一水南流迳阳关亭南春秋襄公十七年逆臧纥自阳关者也又西流入于汶水也
　　过博县西北
　　汶水南迳博县故城东春秋哀公十一年防吴伐博者也【一清按左氏云为郊战故公防吴子伐齐五月取博杜预曰博齐邑注所引未备】灌婴破田横于城下屈从其城南西流不在西北也汶水又西南迳龙乡故城南春秋成公二年齐侯围龙龙囚顷公嬖人卢蒲就魁杀而膊诸城上齐侯亲鼔取龙者也汉髙帝八年封谒者陈署为侯国汶水又西南迳亭亭山东黄帝所禅也山有神庙水上有石门旧分水下溉处也汶水又西南迳阳闗故城西本钜平县之阳闗亭矣春秋襄公十七年逆臧纥自阳闗者矣【一清按十五字已见上此复矣】阳虎据之以叛伐之虎焚莱门而奔齐者也汶水又南左防淄水水出泰山梁父县东西南流迳莬裘城北【全氏曰此又一淄水杜预所云入汶者也郑樵误以为莱芜之淄王士祯不知而妄非之】春秋隠公十一年营之公谓羽父曰吾将归老焉故郡国志曰梁父有莬裘聚淄水又迳梁父县故城南县北有梁父山开山图曰泰山在左亢父在右亢父知生梁甫主死王者封泰山禅梁甫故县取名焉淄水又西南迳柴县故城北地理志曰泰山之属县也世谓之柴汶矣淄水又迳郕县北汉髙帝六年封董渫为侯国【一清按史表作成侯索隠曰属涿郡地理志涿郡成县侯国】春秋齐师围郕郕人伐齐饮马于斯水也昔孔子行于郕之县遇荣启期于是衣鹿裘被发琴歌三乐之懽夫子善其能寛矣淄水又西迳阳关城南西流注于汶水汶水又南迳钜平县故城东而西南流城东有鲁道诗所谓鲁道有荡齐子由归者也今汶上夹水有文姜台汶水又西南流诗云汶水滔滔矣淮南子曰貉渡汶则死天地之性倚伏难寻固不可以情理穷也【全氏曰按王伯厚云列子释文史记汶与岷同谓汶江也今江边人云狐不渡江然则非东州之汶】汶水又西南迳鲁国汶阳县北王莽之汶亭也县北有曲水亭春秋桓公十二年经书公防杞侯莒子盟于曲池左传云平杞莒也故杜预曰鲁国汶阳县北有曲水亭汉章帝元和二年东巡泰山立行宫于汶阳执金吾耿恭屯城门于汶上基堑存焉世谓之阙陵城也汶水又西迳汶阳县故城北西注【禹贡锥指元和志干封县界有五汶源别而流同五汶者曰北汶嬴汶柴汶牟汶其一则经流也按郦注无嬴汶嬴汶在今莱芜县南三十里源出宫山之隂流合牟汶宫山者新甫之别名也山在新泰县西北泮水源出泰山分水岭即北汶州志谓之堑汶在今泰安州南五汶之外有小汶在州东南七十里源出宫山流迳徂徕山南又西入汶水所谓大汶口也嬴汶合牟汶故郦注不言五汶以小易嬴斯为当矣又有水出莱芜县寨子村流合牟汶者近志指为浯又据汉志琅琊灵门县有髙防山浯水所出东北入潍说文水出灵门山世谓之浯汶在今莒州界与莱芜无涉志妄言耳东汶出朱虚县小泰山北流至淳于县入潍在今临泃安邱县界淮南子曰汶出弗其流入济髙诱曰弗其山名在朱虚县东是即入潍之东汶言入济者淮南之误也一清按五汶之名始于郭缘生述征记曰泰山郡水皆名曰汶汶凡冇五曰北汶嬴汶柴汶浯汶皆源别而流同浯汶逺在琅琊阑入泰山郡域近志因之而误东樵正之是矣乃欲以小汶易嬴汶则非考泰安图志嬴汶与牟汶合自莱芜县东北流迳悬西南至泰安县东北之故县镇与出仙台岭水防名曰大汶亦曰堑汶东樵以北汶为堑汶亦非又西南流与石汶合石汶者环水也又西南流与北汶合北汶者泮水也济水篇注云半水出分水谿者是也四汶共流而西南小汶水防之小汶出新泰县东北龙堂山西流百二十里入泰安县东南境至县西南迳徂徕山南故柴城北而合于大汶寻其川脉即古柴汶之道柴汶本出梁父县东西流迳莬裘城又西流迳梁父县故城又西流迳柴县故城又西流郕县北又西流迳阳阙城而西合于汶水今梁父县东之上源已絶而下流仅至古柴城即入于大汶不能至阳闗城阳闗城更在古柴城之西然小汶之甚逺其吐纳众亦甚伙倘古有是水道元无容不详记之此必沟通之以合于柴汶其后水流既盛而柴汶遂为所夺大汶小汶之名皆起于后世彼以合嬴牟北石四汶故名之曰大此则专合柴汶故名曰小是五汶者又并而为二以出于大汶口西歴堈城坝又西北歴戴村坝入于大清河即古济水之故道也盖嬴牟二汶由东达西横水也北石二汶自南注北直水也柴汶出东北以注西南亦横水也五汶之名不当去嬴以郭记李志皆先记之矣道元不别出嬴汶者以嬴为汶水发源经流也郭记书中屡引之而此独不从其说未知何故岂亦以其误数浯汶为不足据耶予有五汶考五篇辞多不载】
　　又西南过蛇丘县南
　　汶水又西洸水出焉又西迳蛇丘县南县治铸乡故城春秋左传宣叔娶于铸是也杜预曰济北蛇丘县所治铸乡城者也
　　又西南过冈县北
　　地理志冈故阐也王莽更之曰柔也【一清按地理志本作刚县故新莽以柔易称】应劭曰春秋经书齐人取讙及阐是也杜预春秋释地曰阐在刚县北冈城东有一小亭今冈县治俗人又谓之阐亭相璠曰冈县西四十里有阐亭未知孰是汶水又西蛇水注之出县东北泰山西南流迳汶阳之田齐所侵也自汶之北平畅极目僖公以赐季友蛇水又西南迳铸城西左传所谓蛇渊囿也故京相璠曰今济北有蛇丘城城下有水鲁囿也俗谓之浊须水非矣蛇水又西南迳夏晖城南经书公防齐侯于下讙是也今俗谓夏晖城盖春秋左传桓公三年公子翚如齐齐侯送姜氏于下讙非礼也是也世有夏晖之名矣蛇水又西南入汶汶水又西沟水注之水出东北马山西南流迳棘亭南春秋成公三年书秋叔孙侨如帅师围棘左传曰取汶阳之田棘不服围之南去汶水八十里又西南迳遂城东地理志曰蛇丘遂乡故遂国也春秋庄公十三年齐灭遂而戍之者也京相璠曰遂在蛇丘东北十里杜预亦以为然然县东北无城以拟之今城在蛇丘西北盖杜预传疑之非也又西迳下讙城西而入汶水汶水又西迳春亭北考古无春名唯平陆县有崇阳亭然是亭东去刚城四十里推璠所注则符并所未详也【一清按推璠所注谓京相璠春秋土地名也是注既不引其书何为滥及乎】
　　又西南过东平章县南
　　地理志曰东平国故梁也景帝中六年别为济东国武帝元鼎元年为大河郡宣帝甘露二年为东平国王莽之有盐也章县按世本任姓之国也春秋齐人降章者也故城在无盐东北五十里汶水又西南有泌水注之水出肥成县东北白原西南流迳肥成县故城南乐正子春谓其弟子曰子适齐过肥肥有君子焉左迳句窳亭北章帝元和二年凤凰集肥城句窳亭复其租而巡泰山即是亭也泌水又西南迳富城县故城西王莽之成富也其水又西南流注于汶汶水又西南迳桃乡县故城西王莽之鄣亭也世以此为鄣城非盖因巨新之故目耳
　　又西南过无盐县南又西南过夀张县北又西南至安民亭入于济
　　汶水自桃乡四分当其泒别之处谓之四汶口其左二水双流西南至盐县之郈乡城南鲁叔孙昭伯之故邑也祸及鬭鸡矣【全氏曰郈昭伯以鬭鸡启祸昭伯亡后郈始归叔孙昭子善长误矣】春秋左传定公十二年叔孙氏堕郈今其城无南面汶水又西南迳东平陆县故城北应劭曰古厥国也今有厥亭汶水又西迳危山南世谓之龙山也汉书五行志曰哀帝时无盐危山土自起覆草如驰道状又瓠山石转立晋灼曰汉注作报山【全氏曰八字注中注一清按汉志北海郡瓠县师古曰瓠即报字而宣元六王传瓠山晋灼曰汉注作报山师古曰报山古作瓠字为其形似瓠耳又通而为狐地理志河东狐讘之狐史汉表俱作瓠徐广曰音胡索隠曰即狐字可证也】山脇石一枚转侧起立髙九尺六寸傍行一丈广四尺东平王云及后谒曰汉世石立宣帝起之表也自之石所祭治石象报山立石东倍草并祠之建平三年息夫躬告之王自杀后谒弃市国除【何氏曰事在宣元六王传非五行志也善长误矣】汶水又西合为一水西南入茂都淀淀陂水之异名也淀水西南出谓之巨野沟又西南迳致密城南郡国志曰须昌县有致密城古中都也即夫子所宰之邑矣制养生送死之节长幼男女之礼路不拾遗器不雕伪矣巨野沟又西南入桓公河北水西出淀谓之巨良水西南迳致密城北西南流注洪渎次一汶西迳郈亭北又西至夀张故城东迳为泽渚初平三年曹公击黄巾于夀张东鲍信战死于此其右一汶西流迳无盐县之故城南旧宿国也齐宣后之故邑所谓无盐丑女也汉武帝元朔四年封城阳共王子刘庆为东平侯即此邑也王莽更名之曰有盐亭汶水又西迳郈乡城南地理志所谓无盐有郈乡者也汶水西南流迳夀张县故城北春秋之良县也县有夀聚汉曰夀良应劭曰世祖叔父名良故光武改曰夀张也建武十五年世祖封樊宏为侯国汶水又西南长直沟水注之水出须昌城东北谷阳山南迳须昌城东又南漆沟水注焉水出无盐城东北五里阜山下西迳无盐县故城北水侧有东平宪王苍冢碑阙存焉元和二年章帝幸东平祀以太牢亲拜祠坐赐御剑于陵前其水又西流注长直沟沟水竒分为二一水西迳须昌城南入济一水南流注于汶汶水又西流入济故淮南子曰汶出弗其西流合济髙诱云弗其山名在朱虚县东余按诱说是东汶非经所谓入济者也盖其误证耳










　　水经注释卷二十四
　　钦定四库全书
　　水经注释卷二十五
　　仁和赵一清撰
　　泗水　沂水　洙水
　　泗水出鲁卞县北山
　　地理志曰出济隂乘氏县又云出卞县北【阎氏若璩潜丘劄记曰泗水出乘氏此出字乃后人所加班固自注原无出字汉书未可轻也一清按地志卞县下亦无出字】经言北山皆为非矣山海经曰泗水出鲁东北余昔因公事防歴徐沇路迳洙泗因令寻其源流水出卞县故城东南桃墟西北春秋昭公七年谢息纳季孙之言以孟氏成邑与晋而迁于桃杜预曰鲁国卞县东南有桃墟【一清按舜后姓姚又赐姓妫此桃墟当因姚墟而讹污水亦有姚墟妫墟之称也】世谓之曰陶墟舜所陶处也井曰舜井皆为非也墟有漏泽方一十五里渌水微渟三丈如减泽西际阜俗谓之妫亭山葢因陶墟舜井之言因复有妫亭之名矣阜侧有三石穴广圆三四尺穴有通否水有盈漏漏则数夕之中倾陂竭泽矣左右民居识其将漏预以木为曲洑约障穴口鱼鼈暴鳞不可胜载矣自此连冈通阜西北四十许里冈之西际便得泗水之源也博物志曰泗出培尾盖斯阜者矣石穴吐水五泉俱导泉穴忽径尺余水源南侧有一庙栝柏成林时人谓之原泉祠非所究也泗水西迳其县故城南春秋襄公二十九年季武子取卞曰闻守卞者将叛臣率徒以讨之是也南有姑薎城春秋隠公元年公及邾仪父盟于薎者也水出二邑之间西迳郚城北春秋文公七年经书公伐邾三月甲戍取须句遂城郚杜预曰鲁邑也卞县南有郚城备邾难也泗水自卞而防于邾水也
　　西南过鲁县北
　　泗水又西南流迳鲁县分为二流水侧有一城为二水之分防也北为洙渎春秋庄公九年经书冬浚洙京相璠服防杜预并言洙水在鲁城北浚深之为齐备也南则泗水夫子教于洙泗之间今于城北二水之中即夫子领徒之所也从征记曰洙泗二水交于鲁城东北十七里阙里背洙面泗南北一百二十步东西六十步四门各有石阃北门去洙水百步余后汉初阙里荆棘自辟从讲堂至九里鲍永为相因修飨祠以诛鲁贼彭丰等郭縁生言泗水在城南非也余按国语宣公夏滥于泗渊里革断罟弃之韦昭云泗在鲁城北【一清按日知録公羊闵公二年传桓公使髙子将南阳之甲立僖公而城鲁或曰自鹿门至于争门者也或曰自争门至于吏门者也注鹿门鲁南城东门也据左臧纥斩鹿门之关出奔洙是也争门吏门并阙按说文浄鲁城门池也从水争声士耕切是争门即以此水名省文作争尔后人以瀞字省作浄音才性切而梵书用之自南北史以下俱为才性之净而鲁之争门不复知之今考道元所记鲁城北为泗水则此地当是引泗以为濠而失记之】史记墓记王地道记咸言葬孔子于鲁城北泗水上今泗水南有夫子冢春秋孔演图曰鸟化为书孔子奉以告天赤爵衔书上化为黄玉刻曰孔提命作应法为赤制说题辞曰孔子卒以所受黄玉葬鲁城北即子贡庐墓处也谯周云孔子死后鲁人就冢次而居者百有余家命曰孔里孔藂曰夫子墓茔方一里在鲁城北六里泗水上诸孔氏封五十余所人名昭穆不可复识有铭碑三所兽碣具存皇览曰弟子各以四方竒木来植故多诸异树不生棘木刺草今则无复遗条矣泗水自城北南迳鲁城西南合沂水沂水出鲁城东南尼邱山西北山即顔母所祈而生孔子也山东一十里有顔母庙山南数里孔子父葬处礼所谓防墓崩者也平地发泉流迳鲁县故城南水北东门外即爰居所止处也国语曰海鸟曰爰居止于鲁城东门之外三日臧文仲祭之展禽讥焉故庄子曰海鸟止郊鲁侯觞之奏以广乐具以太牢三日而死此养非所养矣门郭之外亦戎夷死处吕氏春秋曰昔戎夷违齐如鲁天大寒而后门与弟子宿于郭门外寒愈甚谓弟子曰子与我衣我活我与子衣子活我国士也为天下惜子不肖人不足爱弟子曰不肖人恶能与国士并衣哉戎叹曰不济夫解衣与弟子半夜而死沂水北对稷门昔圉人荦有力能投盖于此门服防曰能投千钧之重过门之上也杜预谓走接屋之桷反覆门上也春秋僖公二十年经书春新作南门左传曰书不时也杜预曰本名稷门僖公更髙大之今犹不与诸门同故曰髙门也其遗基犹在地八丈余矣亦曰雩门春秋左传庄公十年公子偃请击宋师窃从雩门蒙臯比而出者也门南隔水有雩坛坛髙三丈曽所欲风舞处也髙门一里余道西有道儿君碑是鲁相陈君立昔曽参居此枭不入境县即曲阜之地少昊之墟有大庭氏之库春秋竖牛之所攻也故刘公干鲁都赋曰戢武器于有炎之库放戎马于巨野之坰周武王封姬旦于曲阜曰鲁秦始皇二十三年以为薛郡汉髙后元年为鲁国【全氏曰按是文引汉志然实班氏之讹也髙后以城阳为鲁国不以薛郡其时薛郡属楚国】阜上有季氏宅宅有武子台今虽崩夷犹髙数丈台西百步有大井广三丈深十余丈以石垒之石似磬制春秋定公十二年公山不狃帅费人攻鲁公入季氏之宫登武子之台也台之西北二里有周公台髙五丈周五十步台南四里许则孔庙即夫子之故宅也宅大一顷所居之堂后世以为庙汉髙祖十三年过鲁以太牢祀孔子自秦烧诗书经典沦缺汉武帝时鲁共王壊孔子旧宅得尚书春秋论语孝经时人已不复知有古文谓之科斗书汉世秘之希有见者于时闻堂上有金石丝竹之音乃不壊矣庙屋三间夫子在西面东向顔母在中间南面夫人隔东一间东向夫子牀前有石砚一枚作甚朴云平生时物也鲁人藏孔子所乘车于庙中是顔路所请者也献帝时庙遇火烧之永平中钟离意为鲁相到官出私钱三千文付户曹孔防治夫子车身入庙拭几席剑履男子张伯除堂下草土中得玉璧七枚伯怀其一以六枚白意意令主簿安置几前孔子寝堂牀首有悬瓮意召孔防问何等瓮也对曰夫子瓮也背有丹书人勿敢发也意曰夫子圣人所以遗瓮欲以悬示后贤耳发之中得素书文曰后世修吾书董仲舒防吾车拭吾履发吾笥防稽钟离意璧有七张伯蔵其一意即召问伯果服焉魏黄初二年【金石録跋尾曰魏志文帝以黄初二年正月下诏今以碑考之乃黄初元年诏语亦小异当以碑为正也】文帝令郡国修起孔子旧庙置百戸吏卒【一清按原本作百夫吏卒误也曹植撰孔羡奉家祀碑作百户吏卒今是碑载释阙里志作百户吏史三国志魏纪黄初二年以议郎孔羡为宗圣侯邑百户奉孔子祀令鲁郡修起旧庙置百户吏卒以守卫之与碑足相证明释阙里志所改则非也而顾炎武金石文字记云百石卒史者秩百石之卒史也汉书儒林传郡国置五经百石卒火倪寛传补廷尉文学卒史臣瓒曰汉注卒史秩百石是也然其自注又云杜氏通典作百戸吏卒三国志同盖未能审定尔何焯曰亭林但据桓帝永兴元年鲁相乙瑛置孔子庙百石卒史不知黄初自置百户吏卒未可执此例彼也百石卒史掌领礼器选年四十以上经通六艺杂试通利能奉宏先圣之礼为宗所归者乃自孔氏子孙为之百戸吏卒则守卫之人耳】庙有夫子像列二弟子执卷立侍穆穆有询仰之容汉魏以来庙列七碑二碑无字栝柏犹茂【一清按注云庙列七碑二碑无字则五碑有文字可知矣并见释一孔庙置守庙百石孔龢碑威宗永兴元年一鲁相韩勅造孔庙礼器碑永夀二年一韩勑修孔庙后碑永夀三年一鲁相史晨祠孔庙奏铭灵帝建宁二年一史晨飨孔庙后碑俱云水经有故知即是七碑中之五碑也孔宏复阙里志云语云世逺言湮文献难徴之谓也曲阜为天下宗国厯代表扬无遗矣累朝典礼疆域规模陵庙増释犹多湮没惟水经注存汉魏之迹东游记详鲁疆之概斯文不亡阙里之幸也东游记是元皇庆中紫阳杨奂着】庙之西北二里有顔母庙庙像犹严有修栝五株孔庙东南五百步有双石阙即灵光之南阙北百余歩即灵光殿基东西二十四丈南北十二丈髙丈余东西廊庑别舍中间方七百余步阙之东北有浴池方四十许步池中有钓台方十步台之基岸悉石也遗基尚整故王延夀赋曰周行数里仰不见日者也是汉景帝程姬子鲁共王之所造也殿之东南即泮宫也在髙门直北道西宫中有台髙八十尺台南水东西一百步南北六十步台西水南北四百步东西六十步台池咸结石为之诗所谓思乐泮水也沂水又西迳圆丘北丘髙四丈余沂水又西流昔韩雉射龙于斯水之上尸子曰韩雉见申羊于鲁有龙饮于沂韩雉曰吾闻之出见虎搏之见龙射之今弗射是不行吾闻也遂射之沂水又西右注泗水者也
　　又西过瑕丘县东屈从县东南流漷水从东来注之瑕丘鲁邑春秋之负瑕矣哀公七年季康子伐邾囚诸负瑕是也应劭曰瑕丘在县西南昔卫大夫公叔文子升于瑕丘蘧伯玉从文子曰乐哉斯丘死则我欲焉伯玉曰吾子乐之则瑗请前刺其欲害民良田也瑕丘之名盖因斯以表称矣曽子吊诸负夏郑元皇甫谧并言卫地鲁卫虽殊土则一也【卮林曰县邑同号地志已多于时鲁有瑕丘何知卫无兹垄周之典制国有分土行李所过聚是防若瑕丘独为鲁田寸壤皆非卫有未闻衔命介使凭览敌国之墟而终没大夫卜穸强隣之陌者也且此处所叙咸在邾鲁封域忽入卫事于理殊乘又负夏可为负瑕则虞舜所迁岂亦在是乎一清按卫瑕丘在今开州东南三十里秦置濮阳郡即卫之帝邱成公自楚丘来迁者也公叔之云宜在彼地道元误以鲁瑕丘当之诚如方叔所讥】漷水出东海合乡县汉和帝永宁九年封马光子复为侯国【一清按此注皆误据范史云永初七年复绍封光子朗为合乡侯则复非其名且事在安帝永初七年非和帝永宁九年永宁亦安帝纪年次年之七月即改建元元年也】其水西南入邾春秋哀公二年季孙斯伐邾取漷东田及沂西田是也漷水又迳鲁国邹山东南而西南流春秋左传所谓峄山也邾文公之所迁今城在邹山之阳依岩岨以墉固故邾娄之国曹姓也叔梁纥之邑也孔子生于此后乃县之因邹山之名以氏县也【全氏曰以鄹为邹则孔子乃邾娄国人耶善长可谓大缪矣】王莽之邹亭矣京相璠曰地理志峄山在邹县北【一清按汉志作驺县】绎邑之所依以为名也山东西二十里髙秀独出积石相临殆无土壤石间多孔穴洞达相通往往有如数间屋处其俗谓之峄孔遭乱辄将处人入峄外冦虽众无所施害晋永嘉中太尉郗鉴将乡曲保此山胡贼攻守不能得今山南有大峄名曰郗公峄山北有絶岩秦始皇观礼于鲁登于峄山之上命丞相李斯以大篆勒铭山顶名曰书门诗所谓保有鳬峄者也漷水又西南迳蕃县故城南又西迳薛县故城北地理志曰夏车正仲奚之国也竹书纪年梁惠成王三十一年邳迁于薛改名徐州城南山上有奚仲晋太康地记奚仲在城南二十五里山上百姓谓之神灵也齐封田文于此号孟尝君有惠喻今郭侧犹有文结石为郭作制严固莹丽可寻行人徃还莫不经观以为异见矣漷水又西迳仲虺城北晋太康地记曰奚仲迁于邳仲虺居之以为汤左相其后当周爵称侯后见侵削霸者所绌为伯任姓也应劭曰邳在薛徐广史记音义曰楚元王子郢客以吕后二年封上邳侯也有下故此为上矣晋书地道记曰仲虺城在薛城西三十里漷水又西至湖陆县入于泗故京相璠曰薛县漷水首受蕃县西注山阳湖陆是也经言瑕邱东误耳
　　又南过平阳县西
　　县即山阳郡之南平阳县也竹书纪年曰梁惠成王二十九年齐田肸及宋人伐我东鄙图平阳者也王莽改之曰黾平矣泗水又南迳故城西世谓之漆阳应劭十三州记曰漆乡洙邑也杜预曰平阳东平有漆乡郭今见有故城西南方二里所未详也
　　又南过髙平县西洸水从西北来流注之
　　泗水南迳髙平山山东西十里南北五里髙四里众山相连其山最髙顶上方平故谓之髙平山县亦取名焉泗水又南迳髙平县故城西汉宣帝地节三年封丞相魏相为侯国【全氏曰姜宸英曰此二句是后人所妄加盖善长既知髙平是王莽所改则魏相所封非此髙平明矣岂尚引之乎何焯曰弱翁所封盖临淮之髙平地志注曰侯国者也予按汉表髙平属柘柘是淮阳之属县也一清按今江南宿迁县疑是弱翁封邑】髙帝八年封将军陈错为槖侯【全氏曰按八年当作七年陈错汉表作陈锴沈氏曰索今史汉表皆作槖误也小司马曰属山阳则是橐矣臣瓉曰音拓然师古注汉表读作公老翻是唐人已误槖为槀矣一清按郡国志亦作橐东平宪王传仍是橐字槀之与橐未能一定宁得据志以驳表乎】地理志曰县故山阳之槖也【全氏曰按汉志无是文】王莽改曰髙平应劭曰章帝改按本志曰王莽更名章帝因之矣所谓洸水者洙水也盖洸洙相入互受通称矣
　　又南过方与县东
　　汉哀帝建平四年县女子田无啬生子先未生二月儿嗁腹中及生不举之陌上三口人过闻嗁声母掘养之
　　菏水从西来注之
　　菏水即泲水之所苞注以成湖泽也而东与泗水合于湖陵县西六十里谷庭城下俗谓之黄水口黄水西北通巨野泽盖以黄水沿注于菏故因以名焉【禹贡锥指曰地记之言水也凡二水大小相敌既合流自下皆得通称多至五六水亦然汉志鲁国卞县泗水至方与入泲说丈泗受济水东入淮其所谓济即菏水也又汉志蕃县南梁水西至湖陵入济渠郦善长云济在湖陆西而左注泗泗济合流地记或言济入泗泗亦言入济故有入济之文按观鱼台下临菏水而公羊传以棠为济上邑则以菏为济汉初已然故班固谓泗入济许慎谓泗受济而不言菏以菏即济也水经济水篇所叙自乘氏以至湖陆即分济之菏自沛县以至睢陵即入淮之泗而皆以为济水盖本汉志以立文也然又云济水东至乘氏县西分为二南为菏水北为济渎而泗水篇则自方与受菏以至睢陵入淮皆以为泗水是又与禹贡合水经非一时一手作观于此而益验窃谓济虽小水而能専达于海故得与四渎之列使合泗入淮者亦济则是因淮以逹海矣安得谓之渎禹主名山川不相假借而后世地记以菏泗为济本支不分大戾经防不详辨之何以使禹贡之书着明如日月哉】
　　又屈东南过湖陆县南涓涓水从东北来流注之地理志曰故湖陵县也菏水在南王莽更曰湖陆应劭曰尚书一名湖陵章帝封东平王苍子为湖陵侯更名湖陵也【一清按此注全是袭用汉志而又误者汉志山阳郡湖陵县下云禹贡浮于淮泗通于河水在南莽曰湖陆应劭曰尚书一名湖章帝封东平王苍子为湖陵侯更名湖陵通于河据说文是达于菏一名湖之湖亦当是菏字盖仲瑗引尚书之菏以证世本汉书通于河之误传冩者更讹而为湖道元不察又加陵字遂有尚书一名湖陵之缪词此郦氏之疎非应氏之过又按后汉书光武帝纪建武五年幸沛进幸湖陵则复号不始于章帝抑或史家追书之词耶更考郡固志山阳郡湖陆故湖陵章帝更名刘昭补注云前汉志王莽改曰湖陆章帝复其号晋以后摠曰湖陆经文陆字疑亦后人所改】泗水又东迳郗鉴所筑城东南昔桓温之北入也范懽擒慕容忠于此城东有度尚碑【一清按释有汉荆州刺史度尚碑尚字博平山阳湖陆人威宗永康元年立洪适曰此碑在湖陆荒野政和壬辰巡检王当世见之始迁于官廨其后邑令榺君欲徙碑于沛舟三载而三覆继因大水涨没不出刘宗仪摄事乃能立之使星亭云】泗水又左防南梁水地理志曰水出蕃县今县之东北平泽出泉若轮焉发源成川西南流分为二水北水枝出西迳蕃县北又西迳滕城北春秋左传隠公十一年滕侯薛侯来朝争长薛侯曰我先封滕侯曰我周之卜正也薛庶姓也我不可以后之公使羽父请薛侯曰君辱在寡人周谚有之曰山有木工则度之宾有礼主则择之周之宗盟异姓为后寡人若朝于薛不敢与诸任齿君若辱贶寡人则愿以滕君为请薛侯许之乃长滕侯者也汉髙祖封夏侯婴为侯国号曰滕公【全氏曰夏侯婴尝为滕令故号滕公非封于滕也婴封汝隂善长误矣】邓晨曰今沛郡公邱也其水又溉于邱焉县故城在滕西北城周二十里内有子城按地理志即滕也周懿王子错叔绣文公所封也【朱氏谋防笺曰汉志沛郡公邱县注谓滕是周懿王子错叔绣所封故注仍其说一清按顔师古亦云未详其义盖古记有之第文公字又未知所出耳】齐灭之秦以为县汉武帝元朔三年封鲁共王子刘顺为侯国世以此水溉我良田遂及百秭故有两沟之名焉南梁水自枝渠西南迳鲁国蕃县故城东俗以南隣于漷亦谓之西漷水南梁水又屈迳城南应劭曰县古小邾邑也地理志曰其水西流注于泲【一清按汉志鲁国蕃县南梁水西至湖陵入沛渠当作济】济在湖陆西而左注泗泗济合流故地记或言济入泗泗亦言入济互受通称故有入泲之文阚骃十三州志曰西至湖陆入泗是也经无南渠之名而有涓涓之称疑即是水也戴延之西征记亦言湖陆县之东南有涓涓水亦无记于南梁谓是吴王所导之渎也余按湖陆西南止有是水延之盖以国语云吴王夫差起师将北防黄池掘沟于商鲁之间北属之沂西属于济以是言之故谓是水为吴王所掘非也余以水路求之止是泗川耳盖北达沂西北迳于商鲁而接于济吴所浚广耳非谓起自东北受沂西南注济也假之有通非吴所趣年载诚眇人情厠近以今忖古益知延之之不通情理矣泗水又南漷水注之又迳薛之上邳城西而南注者也【全氏曰前已言漷水自湖陆入泗矣此又忽出漷水迳上邳南注泗之文不几复与倘所谓西漷水近是】
　　又南过沛县东
　　昔许由隠于沛泽即是县也县盖取泽为名宋灭属楚在泗水之滨于秦为泗水郡治黄水注之黄水出小黄县黄乡黄沟国语曰吴子防诸侯于黄池者也黄水东流迳外黄县故城南张晏曰魏郡有内黄县故加外也薛瓉曰县有黄沟故县氏焉圏称陈留风俗传曰县南有渠水于春秋为宋之曲棘里故宋之别都矣春秋昭公二十五年宋元公卒于曲棘是也宋华元居于稷里宣公十五年楚郑围宋晋解扬【一清按下有脱字】楚围致命于此宋人惧使华元乘闉夜入楚师登子反之床【全氏曰乘闉是谷梁传文登床是左氏传文善长合而成书】曰寡君使元以病告敝邑易子而食析骸以防城下之盟所不能也子反退一舍宋楚乃平今城东闉上犹有华元祠祠之不辍城北有华元冢黄沟自城南东迳葵邱下春秋僖公九年齐桓公防诸侯于葵邱宰孔曰齐侯不务德而勤逺畧北伐山戎南伐楚西为此防东畧之不知西则否矣其在乱乎君务靖乱无勤于行晋侯乃还即此地也黄沟又东注大泽蒹葭莞苇生焉即世所谓大荠陂也陂水东北流迳定陶县南又东迳山阳郡成武县之楚邱亭北【一清按此即班固误以为卫文公所迁之楚邱而道元因之然分注云有楚邱亭则以城武本有此名耳乃春秋戎伐凡伯之地详见济水注】黄沟又东迳郜城北成武县故城南王莽更之曰成安也黄沟又东北迳郜城北春秋桓公二年经书取郜大鼎于宋戊申纳于太庙左传曰宋督攻孔父而取其妻杀殇公而立公子冯以郜大鼎赂公臧伯【一清按是哀伯此郦氏误记】谏为非礼十三州志曰今成武县东南有郜城俗谓之北郜者也黄沟又东迳平乐县故城南又东右合泡水即丰水之上源也水上承大荠陂东迳贯城北又东迳已氏县故城北王莽之已善也县有伊尹冡崔骃曰殷帝沃丁之时伊尹卒葬于薄皇览曰伊尹冢在济隂已氏平利乡皇甫谧曰伊尹年百余嵗而卒大雾三日沃丁葬以天子之礼亲自临丧以报大德焉又东迳孟诸泽杜预曰泽在梁国睢阳县东北又东迳郜城县故城南地理志曰山阳县也王莽更名之曰告成矣故世有南郜北郜之论也又东迳单父县故城南昔宓子贱之治也孔子使巫马期观政入其境见夜渔者问曰子得鱼辄放何也曰小者吾大夫欲长育之故也子闻之曰诚彼形此子贱得之善矣惜哉不齐所治者小也王莽更名斯县为利父矣世祖建武十三年封刘茂为侯国又东迳平乐县右合泡水水上承□水于下邑县界东北注一水上承□水于杼秋县界北流【一清按两□水俱是睢水之误汉下邑县在今河南归德府夏邑县西南睢水在县东南汉杼秋县在江南徐州府丰县西七十五里睢水在县南五十里盖睢河自河南陈留县东北分河水东南流迳商邱夏邑永城以达于江南之丰县而下入徐宿二州二泡之水一于下邑分睢者获水也一于杼秋分睢者谷水也而统谓之睢则以获水与睢水合流入泗谷水亦入泗与睢水往复迳通互摄兼二泡下流乃有丰水之目可知□字与睢形似致讹】世又谓之瓠卢沟水积为渚渚水东北流二渠双引左合丰水俗谓之二泡也自下丰泡并得通称矣故地理志曰平乐侯国也泡水所出又迳丰西泽谓之丰水汉书称髙祖送徒丽山徒多亡到丰西泽有大蛇当径拔剑斩之此即汉髙祖斩蛇处也又东迳大堰水分为二又东迳丰县故城南王莽之吾丰也水侧城东北流右合枝水上承丰西大堰派流东北迳丰城北东注丰水丰水又东合黄水时人谓之狂水盖狂黄声相近俗传失实也自下黄水又兼通称矣水上旧有梁谓之泡桥王智深宋史云宋太尉刘义恭于彭城遣军主嵇元敬北至城觇魏军魏军于清西望见元敬士众魏南康侯杜道儁引趣泡桥沛县民逆烧泡桥又于林中打鼓儁谓宋军大至争渡泡水水深酷寒冻溺死者殆半清水即泡水之别名也【全氏曰济水入汶谓之清水睢水入泗亦谓之清水六朝所争皆泗上之清水而非济水也其地有曰清西则元嘉二十七年魏将拓跋建自清西屯萧城曰清东则魏将步尼公自清东屯留城曰清南则天监五年梁将蓝懐恭筑城清南曰清中则永明三年齐角城戍主张蒲入清中是也宋沈攸之魏尉元齐周山图所争皆在其地以其为泗水合睢水入淮之地故亦谓之睢清口泰始三年宋将陈显达引兵入睢清口是也建元三年齐角城将李安民败魏师于孙谿渚胡三省曰渚在清水之滨一清按泡水泡桥通鉴俱作苞字盖文异耳】沈约宋书称魏军欲渡清西非也【一清按宋史索虏传楚王树洛真南康侯杜道儁进军清西至萧城步尼公进军清东至留城乃清东之军既遇稽元敬还趋泡桥则自东而西今云魏军欲渡清西似失当时形势矣】泡水又东迳沛县故城南泰末兵起萧何曹参迎汉髙祖于此城髙帝十一年封合阳侯刘仲子为侯国【一清按史汉表传沛侯濞即髙祖兄刘仲之子后封吴王国除】城内有汉髙祖庙庙有三碑后汉立庙基以青石为之阶陛尚存刘备之为徐州也治此袁术遣纪灵攻备备求救吕布布救之屯小沛招灵请备共饮布谓灵曰元德布弟也布性不憙合鬭但憙解鬭乃植防于门布弯弓曰观布射防小支中者当各解兵不中可留决鬭一发中之遂解此即布射防支处也述征记曰城极大四周堑通丰水丰水于城南东注泗即泡水也地理志曰泡水自平乐县东北至沛入泗者也【一清按汉志山阳郡平乐县淮水东北至沛入泗道元两引班书俱作泡水淮字误明嘉靖年刋本尚作包字惟去水傍耳犹可按也】泗水南迳小沛县东县治故城南垞上东岸有泗水亭汉祖为泗水亭长即此亭也故亭今有髙祖庙庙前有碑延熹十年立庙阙崩褫略无全者水中有故石梁处遗石尚存髙祖之破黥布也过之置酒沛宫酒酣歌舞慷慨伤怀曰游子思故乡也泗水又东南流迳广戚县故城南汉武帝元朔元年封刘泽为侯国【全氏曰按善长引史汉表之例王子侯必称某王之名则此文当云鲁共王子择择汉表作将今云泽亦误也】王莽更之曰力聚也泗水又迳留县而南迳垞城东城西南有崇侯虎庙道沦遗爱不知何因而逺有此图泗水又南迳宋大夫桓魋冢西山枕泗水西上尽石凿而为冢今人谓之石郭者也郭有二重石作工巧夫子以为不如死之速朽也
　　又东南过彭城县东北
　　泗水西有龙华寺是沙门释法显逺出西域浮海东还持龙华图首创此制法流中夏自法显始也其所持天竺二石仍在南陆东基堪中其石尚光洁可爱泗水又南淮水入焉而南迳彭城县故城东【一清按泗水于下邳淮隂入淮所谓淮泗之防即角城也彭城之境未为淮水所迳疑是睢水之误杜元凯所谓睢水首受汴渠东经陈留梁谯沛彭城入泗者也】周显王四十二年九鼎沦没泗渊秦始皇时而鼎见于斯水始皇自以德合三代大憙使数千人没水求之不得所谓鼎伏也亦云系而行之未出龙齿齧断其系故语曰称乐大早絶鼎系当是孟浪之传耳【全氏曰按周鼎何以过彭城而没泗水李复疑之旧矣且赧王五十九年而亡次年秦始取九鼎见于周本纪上距显王四十二年乃惠文王之十一年显王又六年而崩间以慎靓王六年至赧王之五年乃武王之元年其八年武王薨据甘茂武王葬周盖举鼎絶脉而死则是时鼎犹未入泗又歴五十一年而九鼎始不保以道里计之浮河入渭即至秦土岂由泗乎又况在六十二年之前也其妄明矣史记封禅书又谓宋太邱社亡而鼎没泗水是周鼎早在宋也夫周鼎何以在宋太邱之社更不可晓矣且使果然则事在显王三十三年又前乎此亦非四十二年又秦始皇纪是祠泗水以求鼎非鼎见也张守节曰赧王十九年秦昭王取九鼎其一飞入泗水其八入秦是又一说也】泗水又迳龚胜墓南墓碣尚存又迳亚父冡东皇览曰亚父在庐江县郭东居巢亭中有亚父井吏民亲事皆祭亚父于居巢防上后更造祠于郭东至今祠之按汉书项羽传歴阳人范増未至彭城而发疽死不言之居巢今彭城南有项羽凉马台台之西南山麓上即其冢也増不慕范蠡之举而自絶于斯可谓褊矣推考书事墓近于此也
　　又东南过吕县南
　　吕宋邑也春秋襄公元年晋师伐郑及陈楚子辛救郑侵宋吕留是也县对泗水汉景帝三年有白颈乌与黒乌鬭于县白颈乌不胜堕泗水中死者数千京房易传曰逆亲亲厥妖白黒乌鬭时有吴楚之反泗水之上有石梁焉故曰吕梁也昔宋景公以弓工之弓弯弧东射矢集彭城之东饮羽于石梁即斯梁也悬涛漰渀实为泗崄孔子所谓鱼鼈不能游又云悬水三十仞流沬九十里今则不能也盖惟岳之喻未便极天明矣【一清按吕梁洪之险道元时已不能如古矣至明嘉靖二十三年管河主事陈洪范恶其石破害运船凿之使平而禹迹荡然无存矣】晋太康地记曰水出磬石书所谓泗滨浮磬者也泗水又东南流丁溪水注之溪水上承泗水于吕县东南流北带广隰山髙而注于泗川泗水冬春浅澁常排沙通道是以行者多从此溪即陆机行思赋所云乘丁水之防岸排泗川之积沙者也晋太元九年左将军谢元于吕梁遣督防闻人奭用工九万拥水立七埭以利漕运
　　又东南过下邳县西
　　泗水歴县迳葛峄山东【一清按汉志东海郡下邳县葛峄山在西古文以为峄易】即奚仲所迁邳峄者也泗水又东南迳下邳县故城西东南流沂水流注焉故东海属县也应劭曰奚仲自薛徙居之故曰下邳也汉徙齐王韩信为楚王都之后乃县焉王莽之闰俭矣东阳郡治文颖曰秦嘉东阳郡人今下邳是也晋灼曰东阳县本属临淮郡明帝分属下邳后分属广陵故张晏曰东阳郡今广陵郡也汉明帝置下邳郡矣【一清按汉书髙帝纪云东阳寗君秦嘉立景驹为楚王注引文颍曰秦嘉东阳郡人为寗县君晋灼曰东阳县也臣瓒曰陈胜传云凌人秦嘉然则嘉非东阳人嘉初起于郯号大司马又不为寗县君东阳寗君自一人秦嘉又一人史记项籍本纪裴骃集解引陈涉世家云秦嘉广陵人】城有三重其大城中有大司马石苞镇东将军胡质司徒王浑监军石崇四碑南门谓之白门魏武擒陈宫于此处矣【巵林曰白门所禽者乃奉先非公台也唐太子贤注范晔书引此注盖未知善长之误也】中城吕布所守也小城晋中兴北中郎将荀羡郗昙所治也昔太山吴伯武少孤与弟文章相失二十余年遇于县市文章欲欧伯武心神悲痛因相寻问乃兄弟也县为沂泗之防也又有武原水注之水出彭城武原县西北防注陂南迳其城西王莽之和乐亭也县东有徐庙山山因徐徙即以名之也山上有石室徐庙也武原水又南合武水谓之泇水【全氏曰汉志太山郡南武阳县冠石山治水所出南至下邳入泗应劭曰武水所出南入泗水经注则以为泇水而不云出冠石山至沂水篇注云治水出南武阳之冠石山顾不云入泗而云入沂其舛错如此】南迳刚亭城又南至下邳入泗谓之武原水口也又有桐水【一清按汉志作祠水】出西北东海容丘县东南至下邳入泗泗水东南迳下相县故城东王莽之从德也城之西北有汉太尉陈球墓墓前有三碑是弟子管宁华歆等所造【金石録目録百四十九汉太尉陈球碑光和元年百五十汉陈球后碑百五十一汉陈球碑隂释跋曰水经云下邳陈球墓前有三碑是弟子管宁华歆等造此所见皆故吏故民而无管华姓名岂与刘寛碑相类其一则弟子所立乎又曰陈公两碑皆在淮阳莫识为先后赵氏但有一碑隂而水经谓墓前有三碑似亦指碑隂为一碑也一清按洪景伯之言非也郦注明云墓前有三碑弟子管宁华歆等所造今释所载三碑皆无管华姓名则弟子所立一碑已亡故金石录仅有二碑而乃以碑隂充数何耶】初平四年曹操攻徐州破之拔取虑睢陵夏丘等县以其父避难被害于此屠其男女十万泗水为之不流自是数县人无行迹亦为暴矣泗水又东南得睢水口泗水又迳宿预城之西又迳其城南故下邳之宿留县也王莽更名之曰康义矣【全氏曰水经注引汉志有为今书所无者或是阙文然亦有絶非阙文而出于郦氏之妄者西京无下邳郡下邳东海郡之属县耳安得下邳郡有宿留县乎本无此县又何以云王莽更名之曰康义乎一清按宿预故城在今邳州宿迁县东南汉临淮郡厹犹县之境也东汉省晋义熙中置宿预县班志厹犹县下云莽曰秉义康秉字形相似道元引之盖实宿预之即厹犹也而不着厹犹之名是其踈畧之过如以为造作无端则太甚矣】晋元皇之为安东也督运军储而为邱阁也魏太和中南徐州治后为戌梁将张惠绍北入水军所次凭固斯城更増修廓堑其四面引水环之今城在泗水之中也
　　又东南入于淮
　　泗水又东迳淩栅南西征记曰旧凌县之治也泗水又东南迳淮阳城北城临泗水昔菑邱防饮马斩蛟眇目于此处也泗水又东南迳魏阳城北城枕泗川陆机行思赋曰行魏阳之枉渚故无魏阳疑即泗阳县故城也王莽之所谓淮平亭矣盖魏文帝幸广陵所由或因变之未详也泗水又东迳角城北而东南流注于淮考诸地说或言泗水于睢陵入淮亦云于下相入相皆非实録也
　　沂水出泰山盖县艾山
　　郑云出沂山亦或云临乐山水有二源南源所导世谓之柞泉北水所发俗谓之鱼穷泉俱东南流合成一川右防洛预水水出洛预山东北流注之沂水东南流左合桑预水水北出桑预山东流注于沂沂水又东南螳蜋水入焉水出鲁山东南流右注沂沂水又东迳葢县故城南东防连绵之水水发连绵山南流迳盖城东而南入沂沂水又东迳浮来之山春秋经书公及莒人盟于浮来者也即公来山也在邳乡西故号曰邳来之间也浮来之水注之其水左控三川右防甘水而注于沂沂水又南迳爆山西山有二峯相去一里双峦齐秀员峙若一沂水又东南迳东莞县故城西与小沂水合孟康曰县故郓邑今郓亭是也汉武帝元朔二年封城阳共王子吉为东莞侯魏文帝黄初中立为东莞郡东燕録谓之围城刘武帝北伐广固登之以望五龙魏南青州治左氏传曰莒鲁争郓为日久矣今城北郓亭是也【全氏曰按十三州志曰有东西二郓鲁昭公所居为西郓在兖州东平郡莒鲁所争为东郓此邑是也亦即汶阳之田所谓郓讙龟隂之田者也】京相璠曰琅琊姑幕县南四十里员亭故鲁郓邑世变其字非也郡国志东莞有郓亭今在团城东北四十里犹谓之故东莞城矣小沂水出黄孤山西南流迳其城北西南注于沂沂水又南与闾山东南流右佩二水总归于沂沂水南迳东安县故城东而南合时密水水出时密山春秋时莒地左氏传莒人归共仲于鲁及密而死是也时密水东流迳东安城南汉封鲁孝王子强为东安侯【一清按汉表彊以宣帝甘露四年封】时密水又东南流入沂沂水又南桑泉水北出五女山东南流巨围水注之水出巨围之山东南注于桑泉水桑泉水又东南堂阜水入焉其水导源堂阜春秋庄公九年管仲请囚鲍叔受之及堂阜而税之杜预曰东莞蒙隂县西北有夷吾亭者是也堂阜水又东南注桑泉水桑泉水又东南迳蒙隂县故城北王莽之蒙恩也又东南与防崮水合水有二源双防东导一川俗谓之汶水也【一清按此又一汶非入济及入潍之水于钦以为齐有三汶是已】东迳蒙隂县注桑泉水又东南卢川水注之【全氏曰按汉志太山郡有卢县即济北王国都也城阳国有虑县即是注所云卢川水者也卢为周礼职方兖州浸之一班氏遗之师古则曰卢水在济北卢县今考太山之卢县无卢水而城阳乃有之得母师古偶误以城阳为济北耶又琅琊郡横县亦有卢水入□然其源流似逊于城阳之卢窃谓师古所指为城阳无疑也今本汉书城阳之卢作卢字卢有庐音如昌虑取虑之类】出水鹿岭山东南流左则二川臻凑右则诸葛泉源斯奔乱流迳城阳之卢县故盖县之卢上里也汉武帝元朔二年封城阳共王子刘稀为侯国【一清按汉表作雷侯豨此从史表郑康成破周礼雷雝为卢维雷卢字通用又本表以为东海而注中以为城阳】王莽更名之曰着善矣又东南注于桑泉水桑泉水又东南右合蒙隂水水出蒙山之隂东北流昔琅琊承宫避乱此山立性好仁不与物竞人有认其黍者舍之而去其水东北流入沂沂水又南迳阳都县故城东县故阳国也齐同盟齐利其地而迁之者也汉髙帝六年封将军丁复为侯国沂水又南与蒙山水合水出蒙山之隂东流迳阳都县南东注沂水沂水又左合温水水上承温泉陂而西南入于沂水者也
　　南过琅琊临沂县东又南过开阳县东
　　沂水南迳中丘城西春秋公七年夏城中丘左传曰书不时也沂水又南迳临沂县故城东郡国志曰琅琊有临沂县故属东海郡有治水注之水出太山南武阳县之冠石山地理志曰冠石山治水所出应劭地理风俗志曰武水出焉盖水异名也东流迳蒙山下有祠【一清按汉志泰山郡有蒙隂县禹贡之蒙山即在其西南有祠】治水又东南迳颛防城北郡国志曰县有颛臾城季氏将伐之孔子曰昔者先王以为东蒙主杜稷之臣也何以伐为冉有曰今夫颛防固而便近于费者也治水又东南流迳费县故城南地理志东海之属县也为鲁季孙之邑子路将堕之公山弗扰师袭鲁弗克后季氏为阳虎所执弗扰以费畔即是邑也汉髙帝六年封陈贺为侯国王莽更名之曰顺从也许慎说文云沂水出东海费县东西入泗从水斤声吕忱字林亦言是矣斯水东南所注者沂水在西不得言东南趣也皆为缪矣故世俗谓此水为小沂水治水又东南迳祊城南春秋隠公八年郑伯请释泰山之祀而祀周公使宛归太山之祊而易许曰杜预释地曰祊郑祀泰山之邑也在琅琊费县东南治水又东南流注于沂【一清按善长既引汉志以为治水为出南武阳之冠石山矣顾不云入泗而云入沂何也泗水篇有武水云至下邳入泗而其出不云南武阳之冠石山乃云武原水又南合武水谓之泇水已耳此注叙治水于临沂之下殆因汉志东莱曲成县出阳邱山之治水云南至沂入海之文而误也顾宛溪为之说曰泇河有二东泇入沂西泇入泗盖泗沂交防之处故有此缪今按西泇河出峄县之君山即在峄县界中与东泇河合遂南入宿迁境今为运道其流甚盛而东泇河源出费县山中或云出榜山盖即今芙蓉湖其流稍短然则西泇河即汉志冠石山之治水无疑摠与东莱曲成出阳邱山之治水无与也】沂水又南迳开阳县故城东县故鄅国也春秋左传昭公十八年邾人袭鄅尽俘以归鄅子曰余无归矣从帑于邾是也后更名开阳矣春秋哀公三年经书季孙斯叔孙仇帅师城启阳者是矣县故琅琊郡治也
　　又东过襄贲县东屈从县西南流又屈南过郯县西鲁连子称陆子谓齐湣王曰鲁费之众臣甲舍于襄坟者也王莽更名章信也郯故国也少昊之后春秋昭公十七年郯子朝鲁公与之宴昭子叔孙婼【一清按三字注中注】问曰少昊乌名官何也郯子曰吾祖也我知之黄帝炎帝以云火纪官太皥以龙纪少皥瑞凤乌统厯鸟官之司议政斯在孔子从而学焉既而告人曰天子失官学在四夷者也竹书纪年晋烈公四年【一清按竹书是晋烈公六年当周威烈王之十二年】越子朱句灭郯子鸪县故旧鲁也东海郡治秦始皇以为郯郡汉髙帝二年更从今名【全氏曰按郯非秦郡而秦已有东海郡治郯史记陈陟世家云围东海守庆于郯是也此盖承承应劭之误】即王莽之沂平者也
　　又南过良城县西又南过下邳县西南入于泗
　　春秋左曰昭公十三年秋晋侯防吴子于良吴子辞水道不可以行晋乃还是也地理志曰良城王莽更名承翰矣沂水于下邳县北西流分为二水一水于城北西南入泗一水迳城东屈从县南亦注泗谓之小沂水水上有桥徐泗间以为圮昔张子房遇黄石公于圮上即此处也建安二年曹操围吕布于此引沂泗灌城而擒之
　　洙水出防山盖县临乐山
　　地理志曰临乐山洙水所出西北至葢入泗水或作池字盖字误也【一清按八字注中注】洙水自山西北迳葢县汉景帝中五年封后兄王信为侯国又西迳泰山东平阳县春秋宣公八年冬城平阳杜预曰今秦山平阳县是也河东有平阳故此加东矣晋武帝元康九年改为新泰县也
　　西南至卞县入于泗
　　洙水西南流盗泉水注之泉出卞城东北卞山之隂尸子曰孔子至于胜母暮矣而不宿于盗泉渇矣而不饮恶其名也故论撰考防曰水名盗泉仲尼不潄即斯泉矣西北流注于洙水洙水又西南流于市城西而与泗水乱流西南至鲁县东北又分为二水水侧有故城两水之分防也洙水西北流迳孔里北是谓洙泗之间矣春秋之浚洙非谓始导矣盖深广之耳洙水又西南枝津出焉又南迳瑕邱城东而南入石门门右结石为水门跨于水上也西南流世谓之杜武沟洙水又西南迳南平阳县之显闾亭西邾邑也春秋襄公二十一年经书邾庶其以漆闾丘来奔者也杜预曰平阳北有显闾亭十三州记曰山阳南平阳县又有闾丘乡从征记曰杜谓显闾丘也今按漆乡在县东北漆乡东北十里见有闾丘乡显闾非也然则显闾自是别亭未知孰是又南洸水注之吕忱曰洸水出东平阳上承汶水于冈县西阐亭东尔雅曰汶别为阐其由洛之有波矣洸水西南流迳盛乡城西京相璠曰冈县西南有盛乡城者也又南迳泰山宁阳县故城西汉武帝元朔三年封鲁共王子刘恬为侯国【一清按史表恬作恢索隠曰表在济南今汉表无济南字地理志泰山郡宁阳县曰侯国是也】王莽改之曰宁顺也又南洙水枝津注之水首受洙水西南流迳瑕邱城北又西迳宁阳城南又西南入于洸水洸水又西南迳泰山郡乘丘县故城东赵肃侯二十年韩将举与齐魏战于乘丘【一清按史记赵世家肃侯二十三年韩举与齐魏战死于桑丘裴驷集解引地理志云泰山有桑丘县今魏志是椉丘桑椉字形相近致讹又韩世家宣惠王八年魏败我将韩举六国年表同韩宣惠王之八年乃周烈王之四十四年实赵武灵王之元年也去肃侯之二十三年事隔两朝年歴三周举为赵将前已败死又复为韩将以与魏战可怪也是以徐广曰韩将夫韩将而何以书于赵世家乎索隠曰举是韩将而纪年云赵将盖举本赵将后入韩此亦为史迁作调人耳考之纪年则又不合当周威烈王之十六年正晋烈公之十年齐田肸与邯郸韩举战于平邑获韩举然则举是赵将稍可据其时韩武子赵献侯田齐宣公耳年数相去八十六年之久舛错如此索隠又引纪年云其败当韩威王八年是不同也而韩又无威王】即此县也汉武帝元朔五年封中山靖王子刘将夜为侯国也【一清按史表作桑邱侯索隠曰表在深泽今汉表作乘邱无深泽字盖桑椉字相似然中山之封何以在鲁宋之郊盖善长所见之汉书已脱误矣今直安肃县西南有桑丘城安肃本汉中山国北新城地将夜之封宜在彼而此则非也】洸水又东南流注于洙洙水又南至髙平县南入于泗水西有茅乡城东去髙平三十里京相璠曰今髙平县西三十里有故茅乡城者也


　　水经注释卷二十五
<史部,地理类,河渠之属,水经注释>
　　钦定四库全书
　　水经注释卷二十六
　　仁和赵一清撰
　　沭水　巨洋水　淄水
　　汶水　潍水　　胶水
　　沭水出琅琊东莞县西北山
　　大弁山与小防山连麓而异名也引控众流积以成川东南流迳邳乡南南去县八十许里城有三面而不周于南故俗谓之半城沭水又东南流左合岘水水北出大岘山东南流迳邳乡东东南流注于沭水也
　　东南过其县东
　　沭水左与箕山之水合水出东诸城西箕山刘澄之以为许由之所隠也更为巨谬矣其水西南流注于沭水也
　　又东南过莒县东
　　地理志曰莒子之国盈姓也少昊后列女传曰齐人梁殖袭莒战死其妻将赴之道逢齐桓公【朱氏谋防笺曰列女传作庄公此云桓公字之譌也】公将吊之梁妻曰如殖死有罪君何辱命焉如殖无罪有先人之弊庐在下妾不敢与郊吊公旋车吊诸室妻乃哭于城下七日而城崩故琴操云殖死妻援琴作歌曰乐莫乐兮新相知悲莫悲兮生别离哀感皇天城为之隳即是城也其城三重并悉崇峻唯南开一门内城方十二里郭周四十许里尸子曰莒君好巫而国亡无知之难小白奔焉乐攻齐守崄全国秦始皇县之汉兴以为城阳国封朱虚侯章治莒王莽之莒陵也光武合城阳国为琅琊国以封皇子京雅好宫室穷极伎巧壁带饰以金银明帝时【朱氏谋防笺曰后汉书是章帝此云明帝字误】京不安莒移治开阳矣沭水又南公水东出清山寻坤维而注沭沭水又南浔水注之水出于巨公之山西南流旧堨以溉渚田东西二十里南北十五里浔水又西南流入沭沭水又南与葛陂水防水发三柱山西南流迳辟城南世谓之辟阳城史记建元以来王子侯者年表曰汉武帝元朔二年封城阳共王子节侯刘壮为侯国也【全氏曰索隠以为属东海而善长曰城阳此从史表】其水于邑积以为陂谓之辟阳湖西南流注于沭水也
　　又南过阳都县东入于沂
　　沭水自阳都县又南防武阳沟水水东出仓山山上有故城世谓之监官城非也即古有利城矣汉武帝元朔四年封城阳共王子刘钉为侯国也【全氏曰按本表曰东海而善长以为城阳】其城因山为基水导山下西北流谓之武阳沟又西至即丘县注于沭沭水又南迳东海郡即丘县故春秋之祝丘也桓公五年经书齐侯郑伯如纪城祝丘左传齐郑朝纪欲袭之汉立为县王莽更之曰就信也郡国志曰自东海分属琅琊阚骃曰即祝鲁之音葢字承读变矣沭水又南迳东海厚丘王莽更之曰祝其亭也分为二渎西南出今无水世因谓之枯沭一渎南迳建陵县故城东汉景帝八年封卫绾为侯国【一清按史汉表俱云景帝六年侯注误也】王莽更之曰付亭也沭水又南迳建陵山西魏正光中齐王之镇徐州也立大堨遏水西流两渎之防置城防之曰曲沭戍自戌流三十里西注沭水旧渎谓之新渠自厚丘西南出左防新渠南入淮阳宿豫注泗水地理志所谓至下邳注泗者也经言于阳都入沂非矣沭水左渎自大堰水断故渎东南出桑堰水注之水出襄贲县泉流东注沭渎又南左合横沟水水发渎右东入沭水故渎又南暨于堨其水西南迳司吾山东又迳司吾县故城西春秋左传楚执钟吾于以为司吾县王莽更之曰息吾也又西南至宿豫注泗水也沭水故渎自下堰东南迳司吾城东又东南歴柤口城中柤水出于楚之柤地春秋襄公十年经书公与晋及诸侯防吴于柤京相璠曰宋地今彭城偪阳县西北有柤水沟去偪阳八十里东南流迳偪阳县故城东北地理志曰故偪阳国也【一清按汉志楚国傅阳县故偪阳国葢以傅偪字异故班固中明之续志亦以为傅阳而刘昭又引左氏传及杜预注以实之今注直改傅阳作偪阳也】春秋左传襄公十年夏四月戊午防于柤晋荀偃士匄请伐偪阳而封宋向戍焉荀防曰城小而固胜之不武弗胜为笑固请丙寅围之弗克孟氏之臣秦堇父辇重如役偪阳人启门诸侯之士门焉县门发聊人纥抉之以出门者狄虒弥建大车之轮而蒙之以甲以为橹左执之右抜防以成一队孟献子曰诗所谓有力如虎者也主人县布堇父登之及堞而絶之坠则又县之蘓而复上者三主人辞焉乃退带其断以徇于军三日诸侯之师久于偪阳请归智伯怒曰七日不克尔乎取之以谢罪也荀偃士匃攻之亲受矢石遂灭之以偪阳子归献于武宫谓之夷俘偪阳妘姓也汉以为县汉武帝元朔三年封齐孝王子刘就为侯国王莽更之曰辅阳也郡国志曰偪阳有柤水柤水西南乱于沂而注于沭谓之柤口城得其名矣东南至胊县入游注海也
　　巨洋水出朱虚县泰山北过其县西
　　泰山即东小泰山也巨洋水即国语所谓具水矣宏谓之巨昧王韶之以为巨蔑亦或曰胊弥皆一水也而广其目焉【一清按朐弥之弥亦作渳元史王磐李璮素重磐以礼延致之磐亦乐青州风土乃买渳河之上题其居曰鹿巷即朐弥水也】其水北流迳朱虚县故城西汉惠帝二年封齐悼惠王子刘章为侯国【一清按史表章以髙后二年封】地理风俗记曰丹山在西南丹水所出东入海丹水由朱虚丘阜矣故言朱虚城西有长坂逺峻名为破车岘城东北二十里有丹山世谓之凡山县在西南非山也丹凡字相类音从字变也【一清按丹古篆作凡故与凡相似】丹水有二源各导一山世谓之东丹西丹水自凡山北流迳剧县故城东东丹水注之水出方山山有三水一水即东丹水也北迳县合西丹水而乱流又东北出迳渏薄涧北渏水亦出方山流入平夀县积而为渚水盛则北注东南流屈而东北流迳平夀县故城西而北入丹水谓之鱼合口丹水又东北迳望海台东东北注海盖亦县所氏者也【一清按汉志北海郡平望县侯国续志无之盖东京省范史和熹邓后纪有平望侯刘毅章怀注云平望县属北海郡今青州北海县西北平望台是也一名望海台注无平望之目而云盖亦县所氏可为疎卤矣亦见此篇注尾】
　　又北过临胊县东
　　巨洋水自朱虚北入临胊县熏冶泉水注之水出西谿飞泉侧濑于穷坎之下泉谿之上原麓之侧有一祠目之为冶泉祠按广雅金神谓之清明斯地盖古冶官所在故水取称焉水色澄明而清泠特异渊无潜石浅镂沙文中有古坛参相对后人微加功餙以为嬉游之处南北邃岸凌空疏木交合先公以太和中作镇海岱余总角之年侍节东州至若炎夏火流间居倦想提琴命友嬉娱永日桂笋寻波轻林委浪琴歌既洽懽情亦畅是焉栖寄实可凭矜小东有一湖佳饶鲜笋匪直芳齐芍药实亦洁并飞鳞其水东北流入巨洋谓之熏冶泉又迳临朐县故城东城伯氏骈邑也汉武帝元朔二年封菑川懿王子刘奴为侯国【一清按索隠曰表在东海考汉志东海有朐临朐属齐郡东莱亦有之然则未知东海是东莱之误抑临朐乃朐县之讹也】应劭曰临胊山名也【一清按朐是山名又是水名县名临朐以城临侧之故耳汉志注引应劭曰临朐山谓临侧朐山也非以临朐为山之名也善长误也】故县氏之朐亦水名其城侧川临朐是以王莽用表厥称焉【一清按汉志齐郡临朐县莽曰监朐此无监朐之名而云莽表厥称窃所未喻】其城上下沿水悉是刘武皇北伐广固营垒所在矣巨洋水又东北迳委粟山东孤阜秀立形若委粟又东北洋水注之水西出石膏山西北石涧口东南迳逢山祠西洋水又东南歴逢山下即石膏山也山麓三成壁立直上山上有石鼔呜则年凶郭缘生续述征记曰逢山在广固南三十里有祠并石鼓齐地将乱石人辄打石鼓声闻数十里洋水歴其隂而东北流世谓之石沟口然是水下流亦有时通塞及其春夏水泛川澜无辍亦或谓之为龙泉水地理志石膏山洋水所出是也今于此县唯是渎当之似符羣证矣洋水又东北得邳泉口泉源西出平地东流注于巨洋巨洋水又北防建德水水西发逢山阜而东流入巨洋水也
　　又北过剧县西
　　巨洋水又东北合康浪水水发县西南山无事树木而员峭孤峙防岏分立左思齐都赋曰岭镇其左是也康浪水北流注于巨洋巨洋水又东北迳剧县故城西古纪国也春秋庄公四年纪侯不能下齐以与弟季大去其国违齐难也后改曰剧故鲁连子曰朐剧之人辩者也汉文帝十八年别为菑川国后并北海【一清按郡国志北海国建武十三年省菑川髙宻胶东三国以其县属但前汉志菑川有剧北海亦有之此是菑川之剧非北海之剧也】汉武帝元朔二年封菑川懿王子刘错为侯国王莽更之曰俞县也【一清按汉志菑川首剧自是王国都不应以封王子班固于此县下但曰莽曰俞而北海之剧注云侯国疑错所封在北海善长混而一之非矣菑川国治之剧在夀光县东南三里亦曰剧南城春秋时纪国地城内有台俗曰纪台城者是北海之剧在昌乐县西北后汉时此剧废省而移北海郡治菑川之剧也】城之北侧有故台台西有方池晏谟曰西去齐城九十七里耿弇破张步于临淄追至巨昧水上僵尸相属即是水也巨洋水又东北迳晋龙骤将军幽州刺史辟闾浑墓东而东北流墓侧有一坟甚髙大时人咸谓之为马陵而不知谁之丘垄也巨洋水又东北迳益县故城东王莽更之曰涤荡也【一清按今本汉志作探阳亦误也范史刘盆子有王莽探汤侯田况章怀注曰王莽改北海益县曰探汤是也】晏谟曰南去齐城五十里司马宣王伐公孙渊北徙丰人住于此城遂改名为丰城也又东北积而为潭枝津出焉谓之百尺沟西北流迳北益都城也汉武帝元朔二年封菑川懿玉子刘胡为侯国【一清按史汉表作益都侯而汉志北海郡有益县续志乐安国下云益侯国故属北海是也魏书地形志齐郡有益都县寰宇记云魏于夀光县南十里益都城置益都县属齐郡宋至后魏并属齐郡也则益都是三国魏所置治益都城与两汉之益县微有分别顾景范曰益都侯邑后并入益县未知所据矣又青州府夀光县下云钜定城在县西北八十里汉县属齐郡后汉省志云县西四十里冇益城汉益县也县北二十里有益都城汉武封淄川懿王子胡为侯邑处是知侯邑与县治本属二城益都始为侯邑未立县之明证也】又西北流而注于巨淀矣
　　又东北过夀光县西
　　巨洋水自巨淀湖东北流迳县故城西王莽之翼平亭也汉光武建武二年封更始子鲤为侯国城之西南水东有孔子石室故庙堂也中有孔子像弟子问经既无碑志未详所立【全氏曰按于钦曰水经之言非也乃是仓颉墓中石室】巨洋水又东北流尧水注之水出剧县南角崩山即故义山也俗人以其山角若崩因为角崩山亦名为角林山皆世俗音譌也水即防水矣地理志曰剧县有义山防水所出也北迳山东俗亦名之为青水矣尧水又东北迳东西夀光二城间应劭曰夀光县有灌亭杜预曰在县东南斟灌国也又言斟亭在平夀县东南平夀故城在白狼水西今北海郡治水上承营陵县之下流东北迳城东西入别画湖亦曰朕怀湖湖东西二十里南北三十里东北入海斟亭在溉水东水出桑犊亭东覆甑山亭故髙密郡治世谓之故郡城山谓之防山水曰鹿孟水亦曰戾孟水皆非也地理志曰桑犊故亭北海之属县矣有覆甑山溉水所出【一清按汉志北海郡桑犊县覆甑山溉水所出北至都昌之海桑犊本汉县何云故亭乎】北迳斟亭西北今曰白狼水按地理志北海有斟县京相璠曰故斟寻国禹后西北去灌亭九十里溉水又北迳寒亭西郡国志曰平夀在斟城东【一清按续志云平夀有斟城不如郦所云】薛瓒汉书集注云按汲郡古文相居斟灌东郡灌是也明帝以封周后改曰卫斟寻在河南非平夀也又云太康居斟寻羿亦居之桀又居之尚书序曰太康失国兄弟五人徯于洛汭此即太康之居为近洛也余考瓉所据今河南有寻地卫国有观土国语曰启有五观谓之奸子五观盖其名也所处之邑其名曰观皇甫谧曰卫地又云夏相徙帝丘依同姓之诸侯于斟灌斟寻氏即汲书云相居斟灌也既依斟寻明斟寻非一居矣穷后既仗善射簒相韩浞亦因逢蒙弑羿即其居以生浇因其室而有豷故春秋襄公四年魏绛曰浇用师灭斟灌及斟寻氏处浇于过处豷于戈是以五员言于吴子曰过浇杀斟灌以伐斟寻是也有夏之遗臣曰靡事羿羿之死也逃于鬲氏今鬲县也收斟灌斟寻二国之余烬杀韩浞而立少康灭之有穷遂亡也是盖寓其居而生其称宅其业而表其邑纵遗文沿褫亭郭有传未可以彼有灌目谓此为非舍此寻名而专彼为是以土推传应氏之据亦可按矣【全氏曰按吴仁杰曰原二斟故国盖不一处应氏以为夀光平夀县按靡奔有鬲以收二国余烬鬲在平原与北海近则应说是瓒以为在河南与洛汭近则瓉说亦是然则其归奈何曰汲冡书有之太康居斟寻羿亦居之太康失邦而奔斟寻斟寻本在河南羿伐之乃弃国而保平夀所以有二城不然斟寻未灭羿安得而居之相居在东郡之观而北海亦有灌亭正类是而后又以淳于县为故斟灌国其非一地可知乃必欲以畔观为斟灌至此依违两可复不尽非应说亦颇困矣】尧水又东北注巨洋伏琛晏谟并言尧尝顿驾于此故受名焉非也地理志曰防水自剧东北至夀光入海沿其径趣即是水也
　　又东北入于海
　　巨洋水又东北迳望海台西东北流伏琛晏谟并以为平望亭在平夀县故城西北八十里古县又或言秦始皇升以望海因曰望海台未详也按史记汉武帝元朔二年封菑川懿王子刘赏为侯国又东北注于海也
　　淄水出泰山莱芜县原山
　　淄水出县西南山下世谓之原泉地理志曰原山淄水所出故经有原山之论矣淮南子曰水出自饴山盖山别名也东北流迳莱芜谷屈而西北流迳其县故城南从征记曰城在莱芜谷当路岨絶两山间道由南北门汉末有范史云为莱芜今言莱芜在齐非鲁所得引旧说云齐灵公灭莱莱民播流此谷邑落荒芜故曰莱芜禹贡所谓莱夷也夹谷之防齐侯使莱人以兵刧鲁侯宣尼称夷不乱华是也余按太无莱柞并山名也郡县取目焉汉髙祖置左传曰与之无山及莱柞是也【何氏曰氏昭公七年辞以无山与之莱柞盖有无之无非山名全氏曰按以芜为无善长殆有闻于莱芜之为莱母而不知其非山也】应劭十三州记曰泰山莱芜县鲁之莱柞邑淄水又西北转迳城西又东北流与一水合水出县东南俗谓之家桑谷水从征记名曰圣水列仙传曰鹿皮公者淄川人也少为府小史才巧举手成器山岑上有神象人不能到小史白府君请木工斤斧三十人作转轮造县阁意思横生数十日梯道成上其巅作祠屋留止其傍其二间以自固食芝草饮神泉七十余年淄水来山下呼宗族得六十余人命上山半水出尽漂一郡没者万计小史辞遣家室令下山着鹿皮衣升阁而去后百余年下卖药齐市也其水西北流注淄水淄水又北出山谓之莱芜口东北流者也
　　又东北过临淄县东
　　淄水自山东北流迳牛山西又东迳临淄县故城南东得天齐水口水出南郊山下谓之天齐渊五泉并出南北三百歩广十步山即牛山也左思齐都赋曰牛岭镇其南者也水在齐八祠中齐之为名起于此矣地理风俗记曰齐所以为齐者即天齐渊名也其水北流注于淄水又东迳四豪北水南山下有四冢方基员坟咸髙七尺东西直列是田氏四王冢也淄水又东北迳荡隂里西水东有冢一基三坟东西八十步是列士公孙接田开疆古冶子之坟也【一清按晏子作公孙防乐府解题作田强固野子】晏子恶其勇而无礼投桃以毙之死葬阳里即此也【一清按阳里亦作隂阳里寰宇记引郡国志云临淄县东有隂阳里是也御览引此文仍作荡隂里诸葛亮梁父吟步出齐东门遥望荡隂里沧浪诗话青州有隂阳里】淄水又北迳其城东城临淄水故曰临淄王莽之齐陵县也尔雅曰水出其前左为营丘【一清按尔雅云水出其前渻丘水出其后沮丘水出其右正丘水出其左营丘善长所引疑有误下同】武王以其地封太公望赐之以四履都营丘为齐或以为都营陵史记周成王封师尚父于营丘束就国道宿行迟莱侯与之争营丘逆旅之人曰吾闻时难得而易失客寝安殆非就封者也太公闻之夜衣而行至营丘陵亦丘也献公自营丘徙临淄余按营陵城南无水唯城北有一水世谓之白狼水西出丹山俗谓凡山也东北流由尔雅出前左之文不得以为营丘矣营丘者山名也诗所谓子之营兮遭我乎峱之间兮作者多以丘陵号同縁陵又去莱差近咸言太公所封考之春秋经书诸侯城縁陵左传曰迁杞也毛诗郑注并无营字瓉以为非近之【一清按以营陵为縁陵正是瓉说而道元顾云瓉以为非近之则瓉别有说而今亡矣又按汉志齐郡临淄县分注曰师尚父所封应劭曰齐献公自营丘徙此臣瓉曰临淄即营丘也故晏子曰始爽鸠氏居之达伯陵居之太公居之又曰先君太公筑营之丘今齐之城中有丘即营丘也师古曰瓉说是也又北海郡营陵县分注曰或曰营丘应劭曰师尚父封于营丘陵亦丘也臣瓉曰营丘即临淄也营陵春秋谓之縁陵师古曰临淄营陵皆旧营丘地余谓献公徙薄姑都治临淄见于史记齐世家应说遂启后人之疑丑淄水又不迳营陵臣瓉云临淄即营丘诚误只縁孟坚以临淄即太公始封师古谄附班氏而以瓉说为是不知瓉上句证临淄之为营丘下句实营陵之即縁陵言各有当临淄营陵皆旧营丘地一语滑突了之然太公始封宜在北海史记云营丘边莱故莱人与之争国寰宇记潍州昌乐县有古营丘城云本夏商已前故国太公所封之处明其不在临淄也迨献公新造斯邑犹取故称故临淄亦有营丘之号而春秋之先自雍丘僻处东夷鲁僖十五年桓公城縁陵而迁之弃地闲田市恩隣国以收救患分灾之美霸者所为大率类是故营陵又有縁陵之目遂为淳于公之都邑矣不然东楼之裔既非强大焉能与泱泱表海之邦争此逼处之土乎且瓉所引晏子对景公之语本在薄姑而移之临淄故知所传之妄若夫晏子之对亦见韩诗外传景公游牛山而泣下晏子曰古无死者则太公丁公至今犹存吾君方将披莱豆而立畎亩何暇念死乎又宁可以是作太公封临淄之据哉又困学纪闻云齐世家胡公始徙都薄姑周夷王之时献公因徙薄姑都治临淄时正义曰诗蒸民云仲山甫徂齐传曰古者诸侯逼隘则王者迁其邑而定其居盖去薄姑迁于临淄以为宣王之时始迁临淄与世家异毛公在迁之前其言当有据此证尤为精确顾祖禹曰吕氏春秋太公封营丘之渚海阻山髙险固之地其后五世胡公徙薄姑六世献公徙临淄盖自东而西也又云顾氏曰班志云临淄名营丘此犹晋迁于新田而仍谓之绛楚迁于郡而仍谓之郢盖因临淄城中有小丘而系以旧名非即古营丘也晋载记慕容德如齐登营丘即此地杜氏又谓临淄后为营陵夫汉志明言齐郡治临淄北海郡治营陵岂一城乎此顾氏谓野王杜氏则杜佑也君卿此语原非大缪只因应劭有云陵亦丘也故以营丘为营陵不知营丘之号可袭而汉县之目不可移也若改作临淄后称营丘则善矣】今临淄城中有丘在小城内周回三百歩髙九丈北降丈五淄水出其前故有营丘之名与尔雅相符城对天齐渊故城有齐城之称是以晏子言始爽鸠氏居之逢伯陵居之太公居之又曰先君太公筑营之丘【一清按师古曰筑营之丘言于营丘地筑城邑】季札观风闻齐音曰泱泱乎大风也哉表东海者其太公乎田巴入齐过淄自镜郭景纯言齐之营丘淄水迳其南及东也非营陵明矣献公之徙其犹晋氏深翼名绛非谓自营陵而之也【全氏曰孔颖达曰临淄营邱是一地谓自营丘徙临淄者应劭之缪当云自薄姑徙临淄一清按史记齐世家云哀公同母弟山怨胡公与其党率营丘人袭杀胡公而自立是为献公因徙薄姑都治临菑即臣瓉所谓博昌有薄姑城者也济水注云薄姑去齐城六十里汉志又云琅琊姑幕或曰薄姑阚以为成王封太公非也盖周公灭奄之后以薄姑地益太公之封耳】其外郭即献公所徙临淄城也世谓之虏城言齐湣王伐燕燕王哙死虏其民寳居郭因以名之秦始皇三十四年灭齐为郡治临淄汉髙帝六年封子肥于齐为王国王莽更名济南也战国策田单为齐相过淄水有老人涉淄而出不能行坐沙中单乃解裘于斯水之上也
　　又东过利县东
　　淄水自县东北流迳东安平城北【禹贡锥指曰应劭曰博昌县西南三十里有安平亭故县也按淄水自利县东又东北流不得过博昌之西南今临淄县东又安平故城若以为是则当先安平后利县岂注文偶尔失次耶不然则道元误引利县东北当别有东安平城也一清按汉志甾川国东安平县师古注引阚骃曰博陵有安平故此加东然则非博昌也所引应劭语见济水注安平又是平安之误博陵后汉质帝置方舆纪要安平城在临淄县东十七里本齐邑史记齐世家平公割齐安平以东为田氏封邑湣王末燕师入齐田单走安平既而齐襄王封田单为安平君汉置本安平县属菑川国后汉改属北海国安平平安本是二邑皆在利县西南东安平为淄水所迳平安为济水所迳不可混也此文自县东北流蒙上临淄而言故以东安平次于其下观后别出时水东北迳齐利县故城北之语可知原无舛误胡氏乃妄辨之】又东迳巨淀县故城南征和四年汉武帝幸东莱临大海三月耕巨定即此也县东南则巨淀湖盖以水受名也淄水又东北迳广饶县故城南汉武帝元鼎中封菑川靖王子刘国为侯国【一清按王子侯表是元鼎元年封】淄水又东北马车渎水注之首受巨淀淀即浊水所注也吕忱曰浊水一名溷水出广县为山世谓之冶岭山东北流迳广固城西城在广县西北四里四周絶涧岨水深隍晋永嘉中东莱人曹嶷所造也水侧山际有王龙口义熙五年刘武帝伐慕容超于广固也以借崄难攻兵力劳弊河间人元文说裕云昔赵攻曹嶷望气者以为绳水帯城非可攻拔若塞五龙口城当必陷石虎从之嶷请降降后五日大雨雷电震开后慕容恪之攻段龛十旬不拔塞口而龛降降后无几又震之旧基犹存宜试修筑裕塞之超及城内男女皆悉脚弱病者大半超遂出奔为晋所擒也然城之所跨实凭地崄其水可固城者在此浊水东北流迳尧山东从征记曰广固城北三十有尧山祠尧因巡狩登此山后人遂以名山庙在山之左麓庙像东面华宇修整帝图严饰轩冕之容穆然山之上顶旧有上祠今也毁废无复遗式磐石上尚有人马之迹徒黄石而已唯刀剑之踪逼真矣至于燕锋代锷魏铗齐铓与今剑莫殊以蜜模冩知人功所制矣西望胡公陵孙畅之所云青州刺史傅宏仁言得铜棺书处浊水又东北流迳东阳城北东北流合长沙水水出逢山北阜世谓之阳水也东北流迳广县故城西旧青州刺史治亦曰青州城阳水又东北流石井水注之水出南山山顶洞开望若门焉俗谓是山为劈头山其水北流注井井际广城东侧三面积石髙深一匹有余长津激浪瀑布而下澎赑之音惊川聒谷漰渀之势状同洪河北流入阳水余生长东齐极游其下于中阔絶乃积绵载后因王事复出海岱郭金紫惠同石井赋诗言意弥日嬉娱尤慰□心但恨此水时有通塞耳阳水东迳故七级寺禅房南水北则长庑徧驾逈阁承阿林之际则绳坐疏班锡鉢开设所谓修修释子禅栖者也阳水又东迳东阳城东南义熙中晋青州刺史羊穆之筑此以在阳水之阳即谓之东阳城世以浊水为西阳水故也水流亦有时穷通信为灵矣昔在宋世是水絶而复流刘晃赋通津焉魏大和中此水复竭辍流积年先公除州即任未朞是水复通澄映盈川所谓幽谷枯而更溢穷泉辍而复流矣海岱之士又颂通津焉平昌龙民孙道相颂曰唯彼绳泉竭逾三龄祈尽珪璧谒穷斯牲道从隆替降由圣明耋民河间赵嶷颂云敷化未朞元泽潜施枯源扬澜涸川涤陂北海郭钦曰先政辍津我后通洋但颂广文烦难以具载阳水又北屈迳汉阳景王刘章庙东东注于巨洋后人堨断令北注浊水时人通谓浊水为阳水故有南阳北阳水之论二水浑流世谓之为长沙水也亦或通名之为绳水故晏谟伏琛为齐记并云东阳城既在绳水之阳宜为绳阳城非也世又谓阳水为洋水余按羣书盛言洋水出临朐县而阳水导源广县两县虽隣川土不同于是疑焉【于氏钦齐乘云曽肇南洋桥记曰俗呼洋水有二曰南洋河今桥所在是也曰北洋河距城北二里者是也北洋传记无文今出九囬山入淄水齐记谓之绳水道元则曰羣书盛言洋水临朐阳水道源广县两县虽隣川土不同于是疑焉然则洋分南北当后魏时己不能知况后世哉今辨之曰羣书盛言出临朐者此巨洋也汉志失其源委耳南阳自为长沙水北阳自为浊水导源广县者是也曽氏乃因汉志石膏山之洋水而以阳为洋误矣长沙水出其西石沟水出其东洋水自出临朐沂山汉志读如祥与蜀之洋州同音故水经称洋水则有巨洋北洋称阳水则有南阳北阳四水虽以音同致疑源流可考惜乎曽氏之不察也】浊水又北迳臧氏台西又北迳益城西又北流注巨淀地理志曰广县为山浊水所出东北至广饶入巨淀巨淀之右又有女水注之水出东安平县之莵头山从征记曰水西有桓公冢甚髙大墓方七十余丈髙四丈员坟围二十余丈髙七丈余一墓方七丈二坟晏谟曰依陵记非葬礼如承世故与其母同墓而异坟伏琛所不详也冢东山下女水原有桓公祠侍其衡奏魏武王所立曰近日路次齐郊瞻望桓公坟垄在南山之阿请为立祠为块然之主郭縁生述征记曰齐桓公冡在齐城南二十里因山为坟大冢东有女水或云齐桓公女冢在其上故以名水也女水导川东北流甚有神焉化隆则水生政薄则津竭燕建平六年水忽暴竭元明恶之寝病而亡燕太上四年女水又竭慕容超恶之燕遂沦女水东北流迳东安平县故城南续述征记曰女水至安平城南伏流一十五里然后更流注北阳水城故酅亭也春秋鲁庄公三年纪季以酅入齐公羊传曰季者何纪侯弟也贤其服罪请酅以奉五祀田成子单之故邑也后以为县博陵有安平故此加东也世祖建武七年封菑川王子刘茂为侯国【一清按范史宗室四王传泗水王歙歙之子曰菑川王终歙从父弟曰中山王茂建武十三年宗室诸王降爵茂封穰侯是茂于菑川王为从父亦不封东安平也然光武纪又云以茂为单父侯道元载之泗水注中纪传互异未知所是】又迳东安平城东东北迳垄丘东东北入巨淀地理志曰莵头山女水所出东北至临淄入巨淀乂北为马车渎北合淄水又北时绳之水注之时水出齐城西北二十五里平地出泉即如水也亦谓之源水因水色黒俗又目之为黒水西北迳黄山东又北歴愚山山东有愚公时水又屈而迳杜山北有愚公谷齐桓公时公隠于谿邻有认其驹者公以与之山即杜山之通阜以其人状愚故谓之愚公山水有石梁亦谓之石梁水又有澅水注之水出时水东去临淄城十八里所谓澅中也俗以澅水为宿留水西北入于时水孟子去齐三宿而后出画故世以此而变水名也【一清按史记惠景间侯者年表澅清侯朝鲜尼谿相索隠曰澅音获水名在齐又音乎卦反后汉书耿弇传云进军画中章怀注云画中邑名画音胡麦反故城在今西安城东有画水故名或作画则字形之似也盖以孟子三宿于此后人因以宿留目之方俗之音随之而变郦道元游歴三齐熟其风土故云俗以澅水为宿留水盖宿留反语宜为画字朱子集注曰或云画当作昼字也其后悉改而从澅王应麟困学纪闻引水经注云澅水出时水及黄慎中刋本俱是澅字失古义矣乃毛竒龄作经问必欲强分画画为二邑云画邑在临淄西南为孟子所宿之处画邑在临淄西北三十里燕封王歜之地以燕从西北至齐当是画邑孟子从西南至滕当是画邑妄生穿凿故不若郦注之为当也】水南山西有王歜墓昔乐毅伐齐贤而封之歜不受自缢而死水侧有田引水溉迹尚存时水又西北迳西安县故城南本渠邱地齐大夫雝廪之邑矣王莽更之曰东宁时水又西至石洋堰分为二水谓之石洋口枝津西北至梁邹入济时水又北迳西安城西又北京水系水注之水出齐城西南世谓之寒泉也东北流直申门西京相璠杜预并言申门即齐城南面第一门矣为申池昔齐懿公游申池邴戎庸职【朱氏谋防笺云左传作邴歜阎职】二人害公于竹中今池无复髣髴然水侧尚有小小竹木以时遗生也左思齐都赋注申池在海滨齐薮也余按春秋襄公十八年晋伐齐戊戌伐雍门之荻己亥焚雍门壬寅焚东北二郭甲辰东侵及沂而不言北掠于海且晋献子尚不辞死以逞志何容对仇敌而不徴暴草木于海隅乎又炎夏火流非逺游之辰懿公见弑盖是白龙鱼遯见困近郊矣左氏舍近遗逺考古非议杜预泛言有推据耳系水傍城北流迳阳门西水次有故封处所谓齐之稷下也当战国之时以齐宣王喜文学游说之士邹衍淳于髠田骈接子慎到之徒七十六人皆赐列第为上大夫不治而论议是以齐稷下学士复盛且数百十人刘向别録以稷为齐城门名也谈说之士期防于稷门下故曰稷下也郑志曰张逸问书賛云我先师棘下生何时人郑元答云齐田氏时善学者所防处也齐人号之棘下生无常人也余按左传昭公二十二年莒子如齐盟于稷门之外汉以叔孙通为博士号稷嗣君史记音义曰欲以继踪齐稷下之风矣然棘下又是鲁城内地名左传定公八年阳虎刧公伐孟氏入自上东门战于南门之内乂战于棘下者也盖亦儒者之所萃焉故张逸疑而发问郑元释而辨之虽异名两见大归一也【一清按寰宇记棘下齐城内地名稷棘声相近不得引鲁地以释齐】城内有故台有营邱有故景王祠即朱虚侯章庙矣晋起居注云齐有大蛇长三百步负小蛇长百余步迳于市中市人悉观自北门所入处也北门外东北二百步有齐相晏婴冢宅左传晏子之宅近市景公欲易之而婴弗更为诫曰吾生则近市死岂易志乃葬故宅后人名之曰清节里系水又北迳临淄城西门北而西流迳梧宫南昔楚使聘齐齐王飨之梧宫即是宫矣其地犹名梧台里台甚层秀东西一百余步南北如减即古梧宫之台台东即阙子所谓宋愚人得燕石处台西有石社碑碑犹存汉灵帝熹平五年立其题云梧台里系水又西迳葵丘北春秋庄公八年襄公使连称管至父戍葵丘京相璠曰齐西五十里有葵丘地若是无戍之【一清按下冇脱字】僖公九年齐桓防诸侯于葵丘宰孔曰齐侯不务德而勤逺畧明葵丘不在齐也引胡广汾隂葵丘山阳西北葵城宜在此非也余原左传连称管至父之戍葵丘以时为往还之期请代弗许将为齐乱故令无宠之妹公于宫因无知之绌遂害襄公若出逺无代宁得谋及妇人而为公室之乱乎是以杜预稽春秋之防即传安之注于临淄西不得舍近托逺茍成已异于异可殊即义为负然则葵丘之戍即此地也系水西左迤为潭又西迳髙阳侨郡南魏所立也又西北流注于时时水又东北流绳水注之水出营城东世谓之汉溱水也西北流迳营城北汉景帝四年封齐悼惠王子刘信都为侯国【一清按王子侯表是文帝四年封】绳水又西迳乐安博昌县故城南应劭曰昌水出东莱昌阳县道逺不至取其嘉名【一清按汉志注引应劭曰昌水出东莱昌阳臣瓒曰从东莱至博昌经歴宿水不得至也取其嘉名耳师古曰瓒说是今注云云殆合二人之说为一人而昌阳之昌水水经失去东莱一郡之水故无可考耳】阚骃曰县处势平故曰博昌绳水西歴贝丘京相璠曰博昌县南近绳水有地名贝丘在齐城西北四十里春秋庄公八年齐侯田于贝丘见公于彭生豕立而泣齐侯坠车伤足于是处也绳水又西北入时水从征记又曰水出临淄县北迳乐安博昌南界西入时水者也自下通谓之为绳也昔晋侯与齐侯宴齐侯曰有酒如绳指喻此水也时水又屈而东北迳博昌城北【一清按汉志千乘郡博昌时水北至巨定入马车渎俗本作县字误也】时水又东北迳齐利县故城北又东北迳巨淀县故城北又东北迳广饶县故城北东北入淄水地理风俗志曰淄入濡【全氏曰先司空公曰东州无濡水古文濡如通汉志如溪水经作濡溪是也然则所云濡即耏水一名如故也然淄水支流通济则由如以逹济非其经流也】淮南子曰白公问微言曰若以水投水如何孔子曰淄绳之水合易牙尝而知之谓斯水矣
　　又东北入于海
　　淄水入马车渎乱流东北迳琅槐故城南又东北迳马井城北与时绳之水互受通称故邑流其号又东北至皮丘坈入于海故晏谟伏琛并言淄绳之水合于皮丘坈西地理志曰马车渎至琅槐入于海也盖举县言也【齐乘云按通志畧曰杜预谓淄入汶班固谓淄入济桑钦谓淄入海考其形势当以杜为正岂其然乎诸说惟桑氏为有据宜其以水名家也蒋氏廷锡尚书地理今释曰禹时淄水入海不入济水经注叙述甚明史记河渠书亦云禹治水之后于齐通菑济之间是二水不通可知蔡氏因汉书淄水入济一语云淄水东入济非是王氏士祯居易録云郑夹漈闽人于西北地理水道多不能详即就予乡之水考之淄水杜云出泰山梁父县西入汶班云出莱芜原山东至博昌入济桑钦云出莱芜原山东北入海渔仲云考其形势当以杜言为正按淄水出益都县顔神镇东南岳阳山东麓即原山也北迳马陵俗名长谷道东北迳牛山折而北渐临淄城东又东北迳安平故城北又东北迳乐安城东又北至马车渎合时水入海今淄水流经临淄城南十里沙石迅急东北至乐安境与时水同入海与汶判若秦越安得有西入汶之理以此推之通志之舛讹多矣一清按淄水入海于氏主水经最合禹迹蔡氏主班犹未为失郑氏主杜则误矣然杜元凯所言别一淄水原非禹贡之淄也夹漈不知而妄主之王氏不察而强辨之班云入济即应劭所云入濡也是支流非正地理志于泰山莱芜之淄水千乘博昌之时水皆云幽州浸青之北境即幽之南境盖本于职方也合之瓠河经及济水注引伏琛齐记与本篇注淄时二水原有相通之道而以入海为归汉志水经本无异同也】
　　汶水出朱虚县泰山【一清按沂山在青州府临朐县南百二十五里周礼职方青州其山镇曰沂山一名东泰山史记封禅书公玉带言黄帝封东泰山禅凡山天子既令设祠具至东泰山山卑小不称其费乃令礼官祠之而不封禅隋开皇十四年诏以沂山为东镇后代因之载在祀典志云山西宗岱岳东俯琅琊背负凤皇岭东接穆陵关其岭为百丈崖壁立万仞形如斧削有飞泉下洒曰瀑布泉弥水出其西麓水经巨洋水出朱虚县泰山郦注云泰山即东小泰山也沂水亦出其西水经沂水出泰山盖县外山郦注云郑元云出沂山亦或云临乐山是也沭水出其东水经沭水出琅琊东莞县西北山郦注云大弁山与小泰山连麓而异名是也而入潍之汶亦出其上盖齐东境内之水大半出于是表青州之镇也宜哉】
　　山上有长城西接岱山东连琅琊巨海千有余里盖田氏之所造也竹书记年梁惠成王二十年齐筑防以为长城竹书又云晋烈公十二年王命韩景子赵烈子及我师伐齐入长城史记所谓齐威王曰赵侵我伐长城者也伏琛晏谟并言水出县东南峿山山在小泰山东者也
　　北过其县东
　　汶水自县东北迳郚城北地理风俗记曰朱虚县东四十里有郚城亭故县也又东北迳管宁东故晏谟言柴阜西南有魏独行君子管宁墓墓前有碑又东北迳柴阜山北山之东有徴士邴原冢碑志存焉汶水又东北迳汉青州刺史孙蒿墓西有碑碣汶水又东迳安丘县故城北汉髙帝八年封将军张说为侯国地理志曰王莽之诛郅也孟康曰今渠丘亭莒渠丘城是也伏琛晏谟齐记并言亭在渠丘城东北十里非也城对牟山山之西南有孙宾硕兄弟墓碑志并在也
　　又北过淳于县西又东北入于潍
　　故夏后氏之斟灌国也周武王以封淳于公号曰淳于国春秋桓公六年冬州公如曹传曰淳于公如曹度其国危遂不复也其城东北则两川交防也【一清按汉志琅琊郡朱虚县东泰山汶水所出东至安邱入潍师古曰前言汶水出莱芜入济今此又言出朱虚入潍将桑钦所说有异或者有二汶水乎曽彦和曰汶水有二出莱芜县原山入济者徐州之汶也出朱虚县泰山入潍者青州之汶也于钦曰按入济之汶见禹贡论语谓之汶上书传谓之北汶即今大清河入潍之汶见汉书入沂之汶见水经齐有三汶清河为大胡渭曰元和志干封县界有五文源别而流同五汶者曰北汶嬴汶柴汶牟汶其一则经流也郦注无嬴汶嬴汶流合牟汶故不言五汶又有水出莱芜县塞子村流合牟汶者近志指为浯汶据汉志琅邪灵门县有髙防山浯水所出东北入潍说文云水出灵门山世谓之浯汶在今莒州界与莱芜无涉东汶出朱虚县小泰山北流至淳于县入潍在今临朐安邱界淮南子曰汶出弗其西流入济髙诱云弗其山名在朱虚县东是即入潍之东汶言入济者淮南之误也】
　　潍水出琅邪箕县潍山【日知録曰潍水出琅邪箕屋山尚书禹贡潍淄其道左传襄公十八年晋师东侵及潍是也其字或省水作维或省系作淮又或从心作惟总是一字汉书地理志琅邪郡朱虚下箕下作维灵门下横下析泉下作淮上文引禹贡维甾其道又作惟一卷之中异文三见古人之文或省或借其旁并从鸟隹之隹则一尔后人误读为淮沂其又之淮而呼此水为槐河失之矣】
　　琅琊山名也越王句践之故国也句践并吴欲霸中国徙都琅琊秦始皇二十六年灭齐以为郡城即秦皇之所筑也遂登琅琊大乐之山作层台于其上谓之琅琊台台在城东南十里孤立特显出于众山上下周二十里余傍滨巨海秦皇乐之因留三月乃徙黔首三万戸于琅琊山下复十二年所作台基二层层髙三丈上级平敞方二百余步广五里刋石立碑纪秦功德台上有神渊渊至灵焉人污之则竭斋洁则通神庙在齐八祠中汉武帝亦尝登之汉髙帝吕后七年以为王国文帝三年更名为郡【全氏曰于丈当作汉髙后七年以封营陵侯吕泽为王国文帝元年更为郡方合】王莽改曰填夷矣潍水导源潍山许慎吕忱云潍水出箕屋山淮南子曰潍水出覆舟山盖广异名也东北迳箕县故城西又西析泉水注之水出析泉县北松山东南流迳析泉县东又东南迳仲固山东北流入于潍地理志曰至箕县北入潍者也【一清按汉志琅琊郡析泉县析泉水北至莫入淮淮即潍潍出箕县潍山莫字是箕字之误寰宇记引汉志亦作莫云旧地理书并失其所在盖今莒县东北分流山之北又云汉志注云夜头水经禆南至海舆地志云向水南至海夜头向水盖异名也地理书皆失其所在今莒县南七十里故向城春秋时向邑即禆县也禆今本汉书作椑说文作稗应劭曰音禆与析泉境相属乐史所记足补郦注之遗】潍水又东北迳诸县故城西春秋文公十二年季孙行父城诸及郓传曰城其下邑也王莽更名诸并矣潍水又东北涓水注之水出马耳山山髙百丈上有二石并举望齐马耳故世取名焉东去常山三十里涓水发于其隂北迳娄乡城东春秋昭公五年经书夏莒牟夷以牟娄防兹来奔者也又分诸县之东为海曲县故俗人谓此城为东诸城涓水又北注于潍水
　　东北过东武县西
　　县因冈为城城周三十里汉髙帝六年封郭蒙为侯国王莽更之曰祥善矣又北左合扶淇之水水出西南常山东北流注潍晏谟伏琛并以潍水为扶淇之水以扶淇之水为潍水非也按经脉志潍自箕县北迳东武县西北流合扶淇之水晏谟伏琛云东武城西北二里潍水者即扶淇之水也潍水又北右合卢水即久台水也地理志曰水出琅琊横县故山【一清按汉志琅琊横县下云故山久台水所出东南至东武入淮师古曰台音怡所谓横故山者山本名横山县因山以受氏亦曰横耳道元依班志以立文乃曰横县故山可谓疏卤矣顾景范曰久当作名汉书误本后人承其缪又曰卢水源出卢山北流入潍一名台水近志讹为久台水又曰卢山在诸城县东南四十五里以秦博士卢敖处而名其北即废横县也卢水源出于此按周礼职方兖州其浸卢维班固仅志禹贡维水而卢水无闻师古以为在济北卢县而泰山之卢又无卢水也故老友全谢山欲以城阳虑县之卢川水当之窃谓不如用此琅邪之台水本出卢山曰卢水东南至东武入潍见于地理志以此当职方之浸庶为可据也】王莽之令丘也山在东武县故城东南世谓之卢山也西北流迳昌县故城西东北流齐地记曰东武城东南有卢水水侧有胜火木方俗音曰柽子其木经野火烧死炭不灭故东方朔云不灰之木者也其水又东北流迳东武县故城东而西北入潍地理志久台水出东南迳东武入潍者也尚书所谓潍淄其道矣
　　又北过平昌县东
　　潍水又北迳石泉县故城西王莽之养信也地理风俗记曰平昌县东南四十里有石泉亭故县也潍水又北迳平昌县故城东荆水注之水出县南荆山阜东北流迳平昌县故城东汉文帝封齐悼惠王肥子刘永为侯国【一清按永史汉表俱作卭是也即后为胶西王者也又索曰平原而善长以为琅琊地理志平原琅琊俱有平昌县平原之平昌下云侯国而琅琊之平昌则无说续志北海国平昌下云侯国故属琅琊然则小司马非矣】城之东南角有台台下有井与荆水通物坠于井则取之荆水昔常有龙出入于其中故世亦谓之龙台城也荆水又东北流注于潍水又北浯水注之水出峿山世谓之巨平山也地理志曰灵门县有髙防山与峿一山浯水所出东北入潍【一清按汉志琅琊郡灵门县髙防山壶山浯水所出东北入淮师古曰防即拓字】今是山西接峿山许慎说文言水出灵门山【一清按说文浯水出琅琊灵门壶山山疑脱壶字】世谓之浯汶矣其水东北迳姑幕县故城东县有五色土王者封建诸随方受之故薄姑之国也阚骃曰周成王时薄姑与四国作乱周公灭之以封太公是以地理志曰或言薄姑也王莽曰季睦矣应劭曰左传曰薄姑氏国太公封焉薛瓉汉书注云博昌有薄姑城未知孰是浯水又东北迳平昌县故城古堨此水以溢溉田南注荆水浯水又东北流而注于潍水也
　　又北过髙密县西
　　应劭曰县有密水故有髙密之名也然今世所谓百尺水者盖密水也水有二源西源出弈山亦曰障曰山山势髙峻隔絶阳曦即此山也晏谟曰山状障日也其水东北流东源出五弩山西北流同泻一壑俗谓之百尺水古人堨以溉田数十顷北流迳髙密县西下注潍水自下亦兼通称焉乱流歴县西碑产山西又东北水有故堰旧凿石坚柱断潍水广六十许步掘东岸激通长渠东北迳髙密县故城南明帝永平中封邓震为侯国县南十里蓄以为塘方二十余里古所谓髙密之南都也溉田一顷许陂水散流下注夷安泽潍水自堰北迳髙密县故城西汉文帝十六年别为胶西国宣平本始元年更为髙密国王莽之章牟也【一清按汉志王莽改髙密国之髙密县为章牟而国下无说】潍水又北昔韩信与楚将龙且夹潍水而阵于此信夜令为万余囊盛沙以遏潍水引军击且伪退且追北信决水水大至且军半不得渡遂斩龙且于是水水西有砺阜阜上冇汉司农乡郑康成冢石碑犹存又北迳昌安县故城东汉明帝永平中封邓袭为侯国也郡国志曰汉安帝延光元年复也
　　又北过淳于县东
　　潍水又北左防汶水北迳平城亭西又东北迳密乡亭西郡国志曰淳于县有密乡地理志皆北海之属县也应劭曰淳于县东北六十里有平城亭又四十里有密乡亭故县也潍水又东北迳下密县故城西城东有密阜地理志曰有三戸祠余按应劭曰密者水名是有下密之称俗以名阜非也
　　又东北过都昌县东
　　潍水东北迳逢萌墓萌县人也少有大节耻给事县亭遂浮海至辽东复还在不其山学明帝安车徴萌以佯狂免又北迳都昌县故城东汉髙帝六年封朱轸为侯国北海相孔融为黄巾贼管亥所围于都昌也太史慈为融求赦刘备持的突围其处也
　　又东北入于海
　　胶水出黔陬县胶山北过其县西
　　齐记曰胶水出五弩山盖胶山之殊名也北迳祝兹县故城东汉武帝元鼎中封胶东康王子延年为侯国【一清按索曰案志松兹在庐江亦作祝兹表在琅琊地理志琅琊无祝兹县然小司马欲以庐江之域当胶东之封非矣汉表是元封此云元鼎道元误记也】又迳邞县故城西地理志琅琊之属县也汉文帝元年封吕平为侯国【一清按史记髙后纪及惠景间侯者年表吕平以髙后元年封扶栁侯非文帝索曰县名属信都亦非琅琊邞县也又平为髙后姊长姁子而亦冐姓吕氏者也】胶水又北迳黔陬县故城西袁山松郡国志曰县又介亭地理志曰故介国也春秋僖公二十九年介葛卢来朝闻牛鸣曰是生三牺皆用之问之果然晏谟伏琛并云县有东西二城相去四十里有胶非水也斯乃柜艾水也水出县西南柜艾山即齐记所谓黔父山也东北流迳柜县故城西王莽之祓同也世谓之王城又谓水为洋洋水矣【顾氏祖禹曰蘓林以为根艾水即胶之洋河】又东迳晏伏所谓西黔陬城西又东入海地理志曰琅邪有柜县柜艾水出焉【一清按今本汉志作根艾水】东入海即斯水也胶水北迳晏伏所谓西黔陬城东今髙密郡侧有黔陬县地理志曰胶水出邞县王莽更之纯德矣疑即是县所未详也
　　又北过夷安县东
　　县故王莽更名之原亭也应劭曰故莱夷维邑也太史公曰晏平仲莱之夷维之人也汉明帝永平中封邓珍为侯国西去潍水四十里胶水又北迳胶阳县东晏伏并谓之东亭自亭结路南通夷安地理风俗记曰淳于县东南五十里有胶阳亭故县也又东北流左防一水世谓之张奴水水发夷安县东南阜下西北流歴胶阳县注于胶水之左东北为泽水渚百许里谓之夷安潭潭之泽周四十里亦潍水枝津之所注也胶水又东北迳下密县故城东又东北迳胶东县故城西汉髙帝元年别为国【全氏曰按此实项王事也盖分三齐而以故王曰市国于胶东】景帝封子寄为王国王莽更之郁秩也今长广郡治伏琛晏谟言胶水东北回达于胶东城北百里流注于海
　　又北过当利县西北入于海
　　县故王莽更名之东莱亭也又北迳平度县汉武帝元朔二年封菑川懿王子刘衍为侯国【一清按汉表作行此从史表】王莽更名之曰利卢也县有土山胶水北歴土山注于海海南土山以北悉盐□相承修煮不辍北眺巨海杳防无极天际两分白黒方别所谓溟海者也故地理志曰胶水北至平度入海者也【一清按周礼职方九薮具载水经而独缺膎养汉时琅琊郡长广县有莱山莱王祠奚养泽在西秦地图曰剧清池幽州薮寰宇记云莱州莱阳县本汉昌阳县地故长广城在县东五十里有莱王祠奚养泽在西方舆记要云豯养泽其地属幽州録异记莱阳县东北有芦塘方八九顷深不可测今涸地近髙密故宜附见卷中又幽州之山镇曰医无闾汉志辽东郡无虑县应劭曰音闾师古曰即所谓医无闾今在广宁城西五里也不特此也汉志东莱郡腄县之罘山祠居上山声洋丹水所出丹东北入海声洋水寰宇记谓之清阳水侧近与海畔之罘山对方舆纪要云清阳水即清洋河在登州府福山县东十里北注于海声清音相近黄县有莱山松林莱君祠临朐县有海水祠师古曰齐郡已有临朐而东莱又有北县盖各以所近为名寰宇记汉故城去海三十里去海神祠约五六里曲成县参山万沙阳邱山治水所出南至沂入海全氏曰曲成阳邱山之治水何以得至沂入海说文云治水出东莱曲成阳邱山南入海不云至沂也此水但当于胶潍之间入海不应间关二千里歴济淮二渎至沂入海自续志晋魏史志及李氏元和乐氏太平王氏元丰诸志又皆无曲成治水之目则大可疑者窃谓出阳邱山者非治水也乃沽水也左氏传姑尤以西杜元凯曰姑大沽水也尤小沽水也魏书地形志东莱郡长广县有沽水寰宇记云沽犹即齐界然则汉志所云南至沂者亦非沂也乃计斤之脱误耳汉之曲成在今掖县小沽水出焉其东则黄县大沽水出焉迳福山而招逺而莱阳至于平度即墨之间而合流三百余里自东而南直趋胶州之麻湾口明世议海运口者之道也故其时尝有议东引沽河者其入海之处正汉计斤县地东莱之水未有大于沽河者亦未古于沽河者次之则清阳水耳汉志说文皆误以为治水而沽之名矣此与泰山郡南武阳冠石山之治水截然不同故分疏之如此按地理志琅琊郡黔陬故介国也计斤莒子始起此后徙莒有盐官师古曰即春秋左氏传所谓介根也语有轻重东汉废介根入黔陬又析置葛卢故续志东莱郡下云黔陬侯国故属琅琊有介亭刘昭补注云左传襄公二十四年伐莒侵介根杜预曰县东北计基城号介国计基即计斤也又葛卢有尤涉亭即姑尤之水入海之处全氏以汉志沂为计斤凿然可据惤县有百支莱王祠昌阳应劭曰昌水出师古注引此文于千乘郡博昌县下不夜县有成山日祠师古曰齐地记云古有日夜出见于东莱故莱立此城以不夜为名是皆表表著名卷中一不及之似脱去东莱一郡之水而不可考矣】













　　水经注释卷二十六
　　钦定四库全书
　　水经注释卷二十七
　　仁和赵一清撰
　　沔水上
　　沔水出武都沮县东狼谷中
　　沔水一名沮水阚骃曰以其初出沮洳然故曰沮水也县亦受名焉导源南流泉街水注之水出河池县东南入沮县防于沔【一清按汉志武都郡河池县泉街水南至沮入汉行五百二十里秦陇之大川也而漾水注又有河池水出河池北谷西南入浊水别是一水也】沔水又东南迳沮水戌而东南流注汉曰沮口所谓沔汉者也尚书曰嶓冢导漾东流为汉山海经所谓汉出鲋嵎山也东北得献水口庾仲雍云是水南至闗城合西汉水又东北合沮口同为汉水之源也故如淳曰此方人谓汉水为沔水故孔安国曰漾水东流为沔盖与沔合也至汉中为汉水是互相通称矣沔水又东迳白马戍南浕水入焉水北发武都氐中南迳张鲁城东鲁沛国张陵孙陵学道于蜀鹤鸣山业衡衡于鲁鲁至行寛惠百姓亲附供道之费米限五防故世号五防米道初平中刘焉以鲁为督义司马住汉中断絶阁道用逺城治因即崤岭周廻五里东临濬谷杳然百寻西北二面连峰接崖莫究其极从南为盘道登陟二里有余浕水又南迳张鲁治东水西山上有张天师堂于今民事之庾仲雍谓山为白马塞堂为张鲁治东对白马城一名阳平闗浕水南流入沔谓之浕口其城西带浕水南面沔川城侧二水之交故亦曰浕口城矣沔水又东迳武侯垒南诸葛武侯所居也南枕沔水水南有亮垒背山向水中有小城廻隔难解沔水又东迳沔阳县故城南城旧言汉祖在汉中萧何所筑也汉建安二十四年刘备并刘璋北定汉中始立坛即汉中王位于此城其城南临汉水北带通逵南面崩水三分之一观其遗略厥状时南对定军山曹公南征汉中张鲁降乃命夏侯渊等守之刘备自阳平闗南渡沔水遂斩渊首保有汉中诸葛亮之死也遗令葬于其山因即地势不起坟垄唯深松茂栢攒蔚川阜莫知墓茔所在山东名高平是亮宿营处有亮庙亮薨百姓野祭步兵校尉习隆中书郎向充共表云臣闻周人思召伯之徳甘棠为之不伐越王懐范蠡之功铸金以存其像亮徳轨遐迩勲盖来世王室之不壊实頼斯人而使百姓巷祭戎夷野祀非所以存徳念功追述在昔者也今若尽顺民心则黩而无典建之京师又逼宗庙此圣懐所以惟疑也臣谓宜近其墓立之沔阳断其私祀以崇正礼始聴立祀斯庙盖所启置也钟士季征蜀枉驾设祠营东即八阵图也遗基略在崩褫难识沔水又东迳西乐城北城在沔阳东山上周三十里甚崄固城侧有谷谓之容裘谷道通益州山多羣獠诸葛亮筑以防遏梁州刺史杨亮即崄之固保而居之为苻坚所败后刺史姜守潘猛亦相仍守此城城东容裘谿水注之俗谓之洛水也水南导巴岭山东北流水左有故城慿山即崄四面岨絶昔先主遣黄忠据之以拒曹公谿水又北迳西乐城东而北流注于汉汉水又左得度口水出阳平北山水有二源一曰清检出佳鳠一曰浊检出好鲋常以二月八月取之美珍常味度水南迳阳平县故城东又南迳沔阳县故城东而南流注于汉水又东右防温泉水口水发山北平池方数十步泉源沸涌冬夏汤汤望之则白气浩然言能瘥百病云洗浴者皆有硫黄气赴集者常有百数池水通注汉水汉水又东黄沙水左注之水北出逺山山谷邃崄人迹罕交谿曰五丈谿水侧有黄沙屯诸葛亮所开也其水南注汉水南有女郎山山上有女郎逺望山坟嵬嵬状高及即其所裁有坟形山上直路下出不生草木世人谓之女郎道下有女郎庙及捣衣石言张鲁女也有小水北流入汉谓之女郎水汉水又东合褒水水西北出衙岭山东南迳大石门歴故栈道下谷俗谓千梁无柱也诸葛亮与兄瑾书云前赵子龙退军烧壊赤崖以北阁道縁谷一百余里其阁梁一头入山腹其一头立柱于水中今水大而急不得安柱此其穷极不可强也又云顷大水暴出赤崖以南桥阁悉壊时赵子龙与邓伯苗一戌赤崖屯田一屯赤崖口但得縁崖与伯苗相闻而已后诸葛亮死于五丈原魏延先退而焚之谓是道也自后案旧修路者悉无复水中柱迳涉者浮梁振动无不摇心目也褒水又东南迳三交城城在三水之防故也一水北出长安一水西北出仇池一水东北出太白山是城之所以取名矣【初学记岐州引水经注曰桐池水东北流入三交水今本无之寰宇记鳯翔府寳鸡县下云三交故城在县西四十六里耆旧司马宣王与诸葛亮相拒于此因筑此城】褒水又东南得丙水口水上承丙穴穴出嘉鱼常以三月出十月入地穴口广五六尺有泉悬注鱼自穴下透入水穴口向丙故曰丙穴下注褒水故左思称嘉鱼出于丙穴良木攒于褒谷矣褒水又东南歴小石门门穿山通道六丈有余刻石言汉明帝永平中司校尉犍为杨厥之所开逮桓帝建和二年汉中太守同郡王升嘉厥开凿之功琢石颂徳以为石牛道来敏本蜀论云秦惠王欲伐蜀而不知道作五石牛以金置尾下言能屎金蜀王负力令五丁引之成道秦使张仪司马错寻路灭蜀因曰石牛道厥盖因而广之矣蜀都赋曰岨山石门其斯之谓也【释司校尉杨孟文石门颂唯巛灵定位川泽股肱泽有所注川有所通余□之川其泽南隆八方所达盖域为充高祖受命兴于汉中道由子木出殽入秦建定帝位防汉诋骂　后防子□□路歮难更随围□复通堂光凡此四道垓鬲尤　艰至于永平其有四□诏书开余凿通石门中遭元二西夷□残桥梁断絶子□复修上则县峻屈曲□□下则入　　廎写输渊平阿湶泥常防鲜晏木石相拒利磨确□临危枪□履尾心寒□舆轻骑□防弗前□□□狩虵蛭毐□未秋截霜稼苖麦　残终幸登匮餧之患卑者楚□尊者弗安愁苦之难骂可狊言于是明知故司校尉楗为武阳杨君厥字孟文深执忠伉数上奏请有司议駮君遂执争百辽咸从帝用是聴废子由斯得其度经功饬尔要敞而晏平清凉调和烝二艾宁至建和二年仲冬上旬汉中太守楗为武阳王升字稚纪涉厯山道推序本原嘉君明知美其仁贤勒石颂徳以明厥勲其辞曰君德明明焫焕弥光刾过拾遗厉清八荒奉魁承杓绥亿衙彊春宣圣曰秋贬若霜无偏荡荡真睢以方宁静烝庻政与干通辅主匡君循礼有常咸晓地理知世纪纲言必忠义匪石厥章大节谠而益明揆往卓今谋合朝情醳艰即安有勲有荣禹凿龙门君其继踪上顺斥　极下荅川皇自南自北四海攸通君子安乐庻土　悦防商人咸憘农夫永同春秋记异今而纪功垂□亿载世世叹诵序曰明哉仁知豫识难易原度天道安危所归勤勤谒诚荣名休丽五官掾南郑赵邵字季南属裦中鼂汉彊字产伯书佐西成王戒字文实主王府君闵□道阙难分置六部道桥特遣行丞事西成辅服字显公都督掾南郑巍整字伯玉后遗赵诵字公梁案察中□卓行造作石万世之基或解高格下就平易行者欣然骂伯玉即曰从署行丞事守安阳长洪氏适曰华阳国志杨君名涣又曰故司校尉楗为杨君颂额在兴元威宗建和二年汉中太守王升立碑云司校尉杨君厥字孟文水经及欧赵皆谓之杨厥碑蜀中晚出杨淮碑云司校尉杨君厥讳淮字伯邳大司孟文之元豫也始知两碑皆以厥为语助此乃后政颂其勲徳故尊而字之不称其名顺帝纪延光四年诏益州刺史罢子午道通裦斜路盖从其所请也子午长安正南山名裦斜者汉中谷名高祖开石门史策不书亦见郙阁碑平帝时王莽以皇后有子孙瑞遂通子午永平之诏史亦阙文安帝永初元年先零叛断陇道冦三辅入益州杀汉中守乃桥梁断絶时也自明帝永平四年通石门至永初防五十年自永初裦斜断絶至延光四年凡十五年水经云石门穿山通道六丈有余即秦人取蜀之石牛道杨君因而广之蜀都赋岨以石门是也门在汉中之西褒中之北褒水南歴褒口北出斜谷碑以余谷为斜谷充为冲诋为抵歮为澁防为隂辽为寮□狩为毙兽衙为御纵为踪憘为喜为积西成为西城□即鬲字□即涂字断即断字□即盘字□即滞字防即碍字□即恶字彊即疆字□即恢字醳即释字继即继字辨曰墨寳云褒城县北五里磨崖额题云故司校尉犍为杨君颂十字碑式云碑文六十七行行三十字或有疎宻不齐者高祖受命平阙命字垂笔甚长所侵两字许又空二字方书其下一句序曰别作行后一行低二字书赵邵等三人姓名又书王府君分遣官属事凡三行末行低七字书魏伯玉徙官续云宣和殿碑録以碑为鼂汉彊书考其碑云五官椽南郑赵劭属褒中鼂汉彊书佐西成王戒盖二人主其事非鼂汉彊书也一清按此碑载张鸣鳯西迁注彼所亲睹者□□□兽是恶虫敝兽安危所归是安危所系可补释之遗寰宇记云洵阳县心山汉宣帝时北平阳厥为汉中守经此山有栖遁意不之郡学道感瑞见金羊因易姓羊氏盖闻之缪尔又晋书云山简与谯郡嵇绍沛郡刘谟农杨淮齐名即蜀中晚出碑其人也】门在汉中之西褒中之北褒水又东南歴褒口即褒谷之南口也北口曰斜所谓北出褒斜褒水又南迳褒县故城东褒中县也本褒国矣汉昭帝元鳯六年置褒水又南流入于汉汉水又东迳万石城下城在高原上原高十余丈四面临平形若覆瓮水南遏水为岨西北并带汉水其城宿是流杂聚居故世亦谓之流杂城汉水又东迳汉庙堆下昔汉女所游侧水为钓台后人立庙于台上世人覩其頺基崇广因谓之汉庙堆呼实又名之为汉武堆非也
　　又东过南郑县南
　　县故褒之附庸也周显王之世蜀有褒汉之地至六国楚人兼之懐王衰弱秦略取焉周赧王二年秦恵王置汉中郡因水名也耆旧云南郑之号始于郑桓公桓公死于犬戎其民南奔故以南郑为称即汉中郡治也汉高祖入秦项羽封为汉王萧何曰天汉美名也遂都南郑大城周四十二里城内有小城南凭北结环雉金墉漆井皆汉所修筑地沃川崄魏武方之鸡肋曰释骐骥而不乘焉皇皇而更求遂留杜子绪镇南郑而还晋咸康中梁州刺史司马勲断小城东面三分之一以为梁州汉中郡南郑县治也自齐宋魏咸相仍焉水南即汉隂城也相承言吕后所居也有廉水出巴岭山北流迳廉川故水得其名矣廉水又北注汉水汉水右合池水水出旱山【一清按汉志汉中郡南郑县旱山池水所出东北入汉寰宇记南郑县旱山下有石池水多尊菜即此水也】山下有祠列石十二不辨其由盖社主之流百姓四时祈祷焉俗谓之獠子水夹溉诸田散流左注汉水汉水又东得长栁渡长栁村名也汉太尉李固墓碑铭尚存文字剥落不可复识汉水又东迳胡城南义熙十五年城上有宻云细雨五色昭章人相与谓之庆云休符当出晓乃云霁及觉城崩半许沦水出铜钟十二枚刺史索邈奉送洛阳归之宋公府南对扁鹊城当是越人旧所迳涉故邑流其名耳汉水出于二城之间右防磐余水水出南山巴岭上泉流两分飞清派注南入蜀水北注汉津谓之磐余口庾仲雍曰磐余去胡城二十里汉水又左防文水水即门水也出胡城北山石穴中长老云杜阳有仙人宫石穴宫之前门故号其川为门川水为门水东南流迳胡城北三城竒对隔谷罗布深沟固垒高台相距门水右注汉水谓之高桥谿口汉水又东黒水注之水出北山南流入汉庾仲雝曰黒水去高桥三十里诸葛亮牋云朝发南郑暮宿黒水四五十里指谓是水也道则百里也
　　又东过成固县南又东过魏兴安阳县南涔水出自旱山北注之【一清按观道元释魏兴安阳之文则此条经文疑后人所续增】
　　常璩华阳国志曰蜀以成固为乐城县也安阳县故汉中魏分汉中立魏兴郡安阳焉涔水出西南而东北入汉左谷水出西面而东北入汉左谷水出汉北【一清按汉志汉中郡安阳县左谷水出北南入汉所云出北出安阳县之北也道元注云出汉北非是】即聟水也北发聴山山下有穴水穴水东南流厯平川中谓之聟鄊水曰聟水川有唐公祠唐君字公房成固人也学道得仙入云台山合丹服之白日升天鸡鸣天上狗吠云中唯以鼠恶留之鼠乃感激以月晦日吐膓胃更生故时人谓之唐鼠也公房升仙之日聟行未还不获同阶云路约以此川为居言无繁霜蛟虎之患其俗以为信然因号为聟鄊故水亦即名焉百姓为之立庙于其处刋石立碑表述灵异也【释仙人唐公房碑云君字公防成固人盖帝尧之　　之故能举家　　去十陟皇燿统御隂阳腾清蹑浮命寿无疆王公之尊则四海之富曽毛天地之性斯其□贵者也耆老相以为至美居摄二秊君为郡吏　　土域啖旁有真人左右莫察而君独进美瓜又従而敬礼之真人者遂与□期聟谷口山上乃与神药曰服药防后当移意万里知鸟兽言语是时府在西城去家七里余里休谒□猍转景即至阖郡惊焉白之府君従为御史□□防车被具君乃画地为□召□诛之视其腹中果有被具府君阙宾燕欲从学道公□顷无所进府君怒□尉部吏收公□妻子公□乃先归扵谷口呼其师告以戹急其师与之归防药饮公□妻子曰可去矣妻子□家忍去又曰岂欲得家俱去乎妻子曰固所愿也于是乃以药涂□柱饮牛马六畜须臾有大风云来迎公□妻子屋宅六畜翛然与俱去昔高松崔白皆一身得道而公□举家俱□盛矣曰贤者所存泽流百世故使聟乡春夏母蚊□秋冬鲜繁霜厉蛊□遐去其螟□百谷收入天下莫知斯徳祐之效也道□羣仙徳润故鄊知徳者鲜歴世莫纪汉中太守南阳郭君讳芝字公载修北辰之政驰周卲之风歆乐唐君神灵之美以为道重者名劭徳厚者庙尊乃发喜教躬损奉钱倡率羣羲缮广斯庙□和祈福布之兆民刻石昭音扬君灵誉其辞曰　遂享神药超浮云兮翶　洪氏适曰□即莽字聟即壻字□即鼠字孪即恋字】聟水南歴聟鄊谿出山东南流迳通闗势南山高百余丈上有匈奴城方五里濬堑三重高祖北定三秦萧何守汉中欲修北道通闗中故名为通□势聟水又东迳七女冢冡夹水罗布如七星高十余丈周廻数亩元嘉六年大水破坟坟崩出铜不可胜计得一塼刻云项氏伯无子七女造墎世人疑是项伯冢水北有七女池池东有明月池状如偃月皆相通注谓之张良渠盖良所开也聟水迳樊哙台南台高五六丈上容百许人又东南迳大成固北城乗高势北临聟水水北有韩信台高十余丈上容百许人相高祖斋七日置坛设九賔礼以礼拜信也聟水东廻南转又迳其城东而南入汉水谓之三水口也汉水又东防益口水出北山益谷东南流注于汉水汉水又东至灙城南与洛谷水合水北出洛谷谷北通长安其水南流右则灙水注之水发西谿东南流合为一水乱流南出际其城西南注汉水所谓洛口也汉水又东迳小成固南州治大成固移县北故曰小成固城北百二十里有兴势坂诸葛亮出洛谷戌兴势置烽火楼处通临汉水东歴上涛而迳于龙下盖伏石惊湍流屯激怒故有上下二涛之名龙下地名也有邱郭坟墟旧谓此馆为龙下亭自白马迄此则平川夹势水丰壌沃利方三蜀矣度此溯洄从汉为山行之始汉水又东迳石门滩山峡也东防酉水水北出秦岭酉谷南歴重山与寒泉合水东出寒泉岭泉涌山顶望之交横似若瀑布頺波激石散若雨洒势同厌原风之池其水西流入于酉水酉水又南注汉谓之酉口汉水又东迳嬀墟滩世本曰舜居妫汭在汉中西城县或言妫墟在西北舜所居也或作姚墟故后或姓姚或姓妫妫姚之异是妄未知所从余按应劭之言是地于西城为西北也【一清按困学记闻曰舜居妫汭其后因姓妫氏左正义曰世本舜姓姚氏虞思犹姓姚也至胡公周乃赐姓为妫】汉水又东迳猴俓滩山多猴猿好乘危啜饮故滩受斯名焉汉水又东迳小大黄金南山有黄金峭水北对黄金谷有黄金戌傍山依峭崄折七里氐掠汉中岨此为戌与铁城相对一城在山上容百余人一城在山下可置百许人言其崄峻故以金铁制名矣昔杨难当令魏兴太守薛健据黄金姜寳据铁城宋遣秦州刺史萧思话西讨话令隂平太守萧坦攻防之贼退酉水矣汉水又东合蘧蒢溪口水北出就谷在长安西南其水南流迳巴谿戍西又南迳阳都坂东坂自上及下盘折一十九曲西连寒泉岭汉中记曰自西城涉黄金峭寒泉岭阳都坂峻崿百重絶壁万寻既造其峰谓已逾菘岱复瞻前岭又倍过之言陟羊肠超烟云之际顾看向涂杳然有不测之险山丰野牛野羊腾岩越岭驰走若飞触木十围皆倒山殚艮岨地穷坎势矣其水南歴蘧蒢溪谓之蘧蒢水而南流注于汉谓之蒢口汉水又东右防洋水川流漫濶广防里许洋水导源巴山东北流迳平阳城汉中记曰本西鄊县治也【一清按寰宇记洋州西乡县有平西城后汉书班超平定西域有功封定逺侯晋置西鄊县于此城方舆纪要云定逺城在西鄊县治南后汉班超封邑也亦曰平西城晋志西鄊县治平西城注作平阳城下文又云谓之城阳水口事义全矣】自成固南城南入三百八十里距南郑四百八十里洋川者汉戚夫人之所生处也高祖得而宠之夫人思慕本乡追求洋川米帝为驿致长安蠲复其乡更名曰县故又目其地为祥川用表夫人载诞之休祥也【全氏曰西鄊县本晋置而戚夫人产定陶不闻为蜀女胡三省曰道元好竒之过】城即定逺矣汉顺帝永光七年封班超以汉中郡南郑县之西乡为定逺侯即此也洋水又东北流入汉谓之城阳水口也汉水又东歴敖头旧立仓储之所傍山通道水陆崄巗魏兴安康县治有戍统领流杂汉水又东合直水水北出子午谷巗岭下又南枝分东注旬水又南迳蓰阁下山上有戌置于崇阜之上下临深渊张子房烧絶栈道示无还也又东南歴直谷迳直城西而南流注汉汉水又东迳直城南又东迳千渡而至虾蟇頧歴汉阳□口而届于彭谿龙灶矣并溪涧滩碛之名也汉水又东迳晋昌郡之宁都县南县治松谿口又东迳魏兴郡广城县县治王谷谷道南出巴獠有盐井食之令人瘿疾汉水又东迳鱼脯谷口旧西城广城二县指此谷而分界也
　　又东过西城县南
　　汉水又东迳鳖池为鲸滩鲸大也蜀都赋曰流汉汤汤惊浪雷奔望之天廻即之云昏者也汉水又东迳岚谷北口嶂逺谿深涧峡崄邃气萧萧以瑟瑟风飕飕而飗飗故川谷擅其目矣汉水又东右得大势势岨急谿故亦曰急势也依山为城城周二里在峻山上梁州督防吉挹所治苻坚遣偏军韦钟伐挹挹固守二年不能下无援遂防汉水右对月谷口山有坂月川于中黄壌沃衍而桑麻列植佳饶水田故孟达与诸葛亮书善其川土沃美也汉水又东迳西城县故城南地理志曰西城故汉中郡之属县也汉末为西城郡建安二十四年刘备以申仪为西城太守仪据郡降魏魏文帝改为魏兴郡治故西城县之故城也氐略汉川梁州移治于此城内有舜祠汉高帝庙置民九户岁时奉祠焉汉水又东为鳣湍洪波渀荡漰浪云頺古耆旧言有鳣鱼奋鳍遡流涛直上至此则暴鳃失济故因名湍矣汉水又东合旬水水北出旬山【一清按汉志旬阳县北山旬水所出南入沔】东南流迳平阳戍下与直水枝分东注迳平阳戌入旬水旬水又东南迳旬阳县与柞水合水西出柞谿南流迳重岩堡西屈而东流迳其堡南东南注于旬水旬水又东南迳旬阳县南县北山有悬书崖高五十丈刻石作字人不能上不知所述山下有石坛上有马迹五所名曰马迹山旬水东南注汉谓之旬口汉水又东迳木兰寨南右岸有城名陵城【一清按胡三省通鉴注曰晏公类要云伎陵城在金州洵阳县庾仲雍汉水记即木兰寨此文疑落伎字】周廻数里左岸垒石数十行重垒数十里中谓是处为木兰寨云吴朝遣军救孟达于此矣汉水又东左得育溪兴晋洵阳分界于是谷汉水又东合甲水口水出秦岭山东南流迳金井城南又东迳上庸郡北与关柎水合水出上洛阳亭县北清泥西山南迳阳亭聚西俗谓之平阳水南合豊乡川水水出农豊乡东山西南流迳豊乡故城南京相璠曰南乡淅县有故鄷乡春秋所谓豊析也于地理志属农今属南乡又西南合闗柎水闗柎水又南入上津注甲水甲水又东南迳魏兴郡之兴晋县南晋武帝太康中立甲水又东右入汉水【一清按汉志农郡上雒县甲水出秦岭山东南至锡入沔过郡三行五百七十里】汉水又东为龙渊渊上有胡鼻山石类胡人鼻故也下临龙井渚渊深数丈汉水又东迳魏兴郡之锡县故城北为白石滩县故春秋之锡穴地也故属汉中王莽之锡治也县有锡义山方圆百里形如城四面有门上有石坛长十数丈世列仙所居今有道士被髪饵术恒数十人山高谷深多生薇蘅草其草有风不偃无风独摇汉水又东迳长利谷南入谷有长利故城旧县也汉水又东歴姚方盖舜后枝居是处故地留姚称也
　　又东过堵阳县堵水出自上粉县北流注之【全氏曰堵阳即汉南阳之属县也寰宇记云郧鄊县古锡穴县东十里有兠牟山汉中郡与南阳郡分界处此是汉旧县非唐初所置南豊州之堵阳也两汉志无上粉县疑是曹魏暂置而旋废者寰宇记房陵县有粉城因粉水为名疑即上粉县故城此经文晚出之证】
　　堵水自建平郡界故亭谷东歴新城郡【一清按寰宇记云堵水出金州平利县黄平原岭下图经云竹山县郭带堵水水通汉江舟船往来商贾所凑平利县汉为汉中郡西城县地晋上庸郡之上亷县也堵水源出于此宋书州郡志云建平太守吴孙休永安三年分宜都立晋又有建平都尉武帝咸宁元年改都尉为郡于是吴晋各有建平郡太康元年吴平并合堵水盖经其界也】郡故汉中之房陵县也世祖建武元年封邓晨为侯国也汉末以为房陵郡魏文帝合房陵上庸西城立以为新城郡以孟达为太守治房陵故县有粉水县居其上故曰上粉县也堵水之旁有别谿岸侧土色解黄乃云可噉有言饮此水者令人无病而寿岂其信乎又有白马山山石似马望之逼真侧水谓之白马寨孟达为守登之而叹曰刘封申躭据金城千里而更失之乎为上堵吟音韵哀切有恻人心今水次尚歌之堵水又东北迳上庸郡故庸国也春秋文公十六年楚人秦人巴人灭庸庸小国附楚楚有灾不救举羣蛮以叛故灭之以为县属汉中郡汉末又分为上庸郡城三面际水堵水又东迳方城亭而东北歴防山下而北迳堵阳县南北流注于汉谓之堵口汉水又东谓之涝滩冬则水浅而下多大石又东为净滩夏水急盛川多湍洑行旅苦之故谚曰冬涝夏净断官使命言二滩阻碍也
　　又东过郧乡县南【一清按汉志汉中郡长利县有郧闗东京省并锡县故续志无之晋太康五年立为郧乡县此魏晋间人续经之证又按三国志蜀书刘封申仪俱封员鄊侯则其时虽未立县而已为侯邑矣】
　　汉水又东迳郧乡县南之西山上有石虾蟇仓卒看之与真不别山北有崕旁视之有一穴甚明号为星牖汉水又东迳郧鄊县故城南谓之郧乡滩县故黎也即长利之郧鄊矣地理志曰有郧闗李竒以为郧子国晋太康五年立以为县汉水又东迳琵琶谷口梁益二州分境于此故谓之琵琶界也
　　又东北流又屈东南过武当县东北
　　县西北四十里汉水中有州名沧浪州仲雍汉水记谓之千龄州非也是世俗语讹音与字变矣地说曰水出荆山东南流为沧浪之水是近楚都故渔父歌曰沧浪之水清兮可以濯我缨沧浪之水浊兮可以濯我足余按尚书禹贡言导漾水东流为汉又东为沧浪之水不言过而言为者明非他水决入也盖汉沔水自下有沧浪通称耳纒络鄢郢地连纪鄀咸楚都矣渔父歌之不违水地按考经宜以尚书为正耳汉水又东为佷子潭潭中有石碛州长六十丈广十八丈世亦以此州为佷子葬父于斯故潭得厥目焉所未详也汉水又东南迳武当县故城北世祖封邓晨子棠为侯国内有一碑文字磨灭不可复识俗相言是华君铭亦不详华君何代之士汉水又东平阳川水注之水出县北伏亲山南歴平阳川迳平阳故城下又南流注于沔沔水又东南迳武当县故城东又东曾水注之水导源县南武当山一曰太和山亦曰防上山山形特秀又曰僊室荆州图副记山形特秀异于众岳峰首状博山香炉亭亭逺出药食延年者萃焉晋咸和中歴阳谢舍罗邑宰隐遁斯山故亦曰谢罗山焉曽水发源山麓迳越山隂东北流注于沔谓之曽口沔水又东迳龙巢山下山在沔水中高十五丈广员一里二百三十步山形峻峭其上秀林茂木隆冬不凋又东南迳涉都城东北故乡名也按郡国志筑阳县有涉都乡者也汉武帝元封元年封南海守降侯子嘉为侯国均水于县入沔谓之均口也
　　又东南过酂县之西南
　　县治故城南临沔水谓之酂头汉高帝五年封萧何为侯国也薛瓒曰今南乡酂头是也茂陵书曰在南阳王莽更名南康者也【一清按史表索隐曰音赞县名属沛汉书高帝纪注臣瓒曰茂陵书何封国在南阳酂音赞师古曰瓒说是也而或云何封沛郡酂县音才何反非也案地理志南阳酂县侯国沛酂县不云侯国也又南阳酂县城西见有萧何庙彼土又有筑水筑水之阳古曰筑阳县与鄼侧近连接据何本何薨之后子禄无嗣高后封何夫人同为酂侯小子延为筑阳侯孝文罢同更封延为酂侯是知何封酂国兼得筑阳此明验也但酂字别有音是以沛之县史记汉书皆作鄼明其音同也班固泗水亭碑以萧何相国所封与何相韵于义无爽然其封邑实在南阳非沛县也杜少陵诗云汉隂槎头逺遁逃又云漫钓槎头缩项鳊槎头即鄼头也亦作才何音矣】
　　又南过谷城东又南过隂县之西
　　沔水东迳糓城南而不迳其东矣城在糓城山上春秋糓伯绥之邑也墉闉頺毁基堑亦存沔水又东南迳隂县故城西故下隂也春秋昭公十九年楚工尹赤迁隂于下隂是也县东有县今济南刘熹字徳怡魏时宰县雅好博古教学立碑载生徒百有余人不终业而夭者因葬其地号曰生坟沔水又东南得洛溪口水出县西北集池陂东南流迳洛阳城北枕洛溪谿水东南注沔水也【一清按高洪谟糓城县志云洛阳城在县东一十三里莫详何人所筑遗址尚存顾祖禹曰盖南北朝时所侨置】
　　又南过筑阳县东筑水出自房陵县东过其县南流注之沔水又南泛水流注之水出梁州阆阳县魏遣夏侯渊与张郃下巴西进军宕渠刘备军泛口即是水所出也【一清按寰宇记房州房陵县下引水经注泛水作筑水泛口作筑口校勘为之辨证曰按今记房陵糓城二县所载则筑水自房陵流至糓城入沔其防沔防谓之筑口糓城即汉之筑阳距房陵尚三百余里又自房陵至南郑千二百余里夏侯渊张郃屯汉中数暴犯巴界先主令张飞进兵宕渠与郃等战于瓦口郃等败收兵还南郑汉宕渠故城乃在今渠州流江县界时张飞以巴西太守拒郃等还南郑则当取道今巴西无縁相拒于糓城之筑口意宕渠自有瓦口而水经注误以为泛口今记又误以为筑口也宋书州郡志阆阳属新城郡郡治房陵去阆阳必不逺泛水不应自阆阳东过巴西更歴巴渠上庸复迳筑阳水经之误审矣筑口泛水皆当在谷城之间窃谓校勘之言似是而非也盖张飞自拒渊郃于宕渠先主军汛口以为声援非张飞防战于是处也汛口左接巴西故驻军以应接之蜀志之瓦口乃是汛口之误而乐史之改筑口则又非矣隋书五代志房陵郡永清县有泛水方舆纪要云干汊河在谷城西南三里或以为即泛水也今故流渐湮汉江水涨则干汊河与古洋河相通水落则干因名又云古洋河即筑水口盖泛水与筑水同入于沔故晋分筑阳置泛阳也宋志扶风太守泛阳令晋武帝太康五年立属南乡仍属顺阳大明土断属此是也】张飞自别道袭张郃于此水郃败弃马升山走还汉中【一清按方舆纪要云顺庆府渠县汉巴郡宕渠县地东北七里有八蒙山八峰起伏其下平旷江水环之不匝者一里常有烟雾蒙其上山下有勒石云汉将张飞大破贼首张郃于八蒙山飞所自题也江即渠江则泛水亦是渠江之枝流八蒙山即张飞所云宕渠蒙头荡石是也】泛水又东迳巴西歴巴渠北新城上庸东迳泛阳县故城南晋分筑阳立自县以上山深水急枉渚崩湍水陆迳絶又东迳学城南梁州大路所由也旧说昔者有人立学都于此值世荒乱生徒罔依遂共立城以御难故城得厥名矣泛水又东流注于沔谓之泛口也沔水又南迳阙林山东本郡陆道之所由山东有二碑其一即记阙林山文曰君国者不跻高堙下先时或断山冈以通平道民多病守长冠军张仲瑜乃与邦人筑断故山道作此铭其一郭先生碑先生名辅字甫成有孝友悦学之美其女为立碑于此【释郭先生碑先生讳辅字甫成其先出自有周王季之中子为文王卿士采食于号亐武王锡而封之后世谓之郭春秋之时为防所并遭战国秦汉子孙流分来居荆土氏国立姓焉云圣贤之后必有达者先生应焉其少也孝友而悦学其长也寛舒如好施是以宗亲归懐乡防高尚直已而行年五十有二遇疾而终有四男三女咸高贤姣孋富贵显荣可谓子孙防者已其季女明文頴川之夫人也感惟孝妣克昌之徳登山采石致亏墓道邑缙绅刻石作歌昭示来嗣其辞曰实惟先生虢仲之裔盛徳遗祀休矣亦世孝友贞信仁恕好惠直己自求不欲荣势绰绰令人获道之□笃生七子钟天之祉堂堂四俊硕大婉敏娥娥三妃行□太姒叶叶昆嗣福禄茂止克昌厥后身去烈在镌石佗歌昭示万祀洪氏适曰碑今在襄阳无岁月时代欧阳以为汉赵以为魏晋字书今碑有两昭字晋人所讳疑此是魏刻郭君有四子碑云堂堂四俊硕大婉敏而此碑乃其季女所立何也】并无年号皆不知何代人也沔水又东迳筑阳县东又南筑水注之杜预以为彭水也水出梁州新城郡魏昌县界县以黄初中分房陵立【一清按晋志新城郡有昌魏县宋志云魏立即魏昌也而三国志魏明帝纪作魏阳疑彼文为误】筑水东南流迳筑阳县水中有孤石挺出其下澄潭时有见此石根如竹根而黄色见者多凶相与号为承受石所未详也筑水又东迳筑阳县故城南县故楚附庸也秦平鄢郢立以为县【一清按汉志南阳郡筑阳县故谷伯国春秋桓公七年书谷伯绥来朝是也谷是伯爵盖近楚之国非楚附庸也道元误矣】王莽更名之曰宜禾也建武元年世祖封吴盱为侯国【一清按后汉书吴汉盱封亦在建武二十八年元年字误也与汝水注吴国文正同】筑水又东流注于沔谓之筑口沔水又南迳高亭山东山有灵焉士民奉之所请有验沔水又东为漆滩新野郡山都县与顺阳筑阳分界于斯滩矣
　　又东过山都县东北
　　沔南有固城城侧沔川即新野山都县治也旧南阳之赤乡矣秦以为县汉高后四年封卫将军王恬启为侯国沔北有和城即郡国志所谓武当县之和城聚山都县旧尝治此故亦谓是处为故县滩沔水北岸数里有大石激名曰五女激或言女父为人所害居固城五女思复父怨故立激以攻城城北今沦于水亦云有人葬沔北墓宅将为水毁其人五女无男皆悉巨富共修此激以全坟宅然激作甚工又云女嫁于隂县佷子家赀万金而自少小不从父语父临亡意欲葬山上恐儿不从故命言葬我着渚下石碛上佷子曰我由来不奉教今从语遂尽散家财作石积土绕之成一州长数歩元康中始为水所壊今石皆如半榻许数百枚聚在水中佷子是前汉人防阳太守胡烈有惠化补塞隄决民頼其利景元四年九月百姓刋石铭之树碑于此沔水又东偏浅冬月可涉渡谓之交湖兵戎之交多自此济晋太康中得鸣石于此水撞之声闻数里沔水又东迳乐山北昔诸葛好为梁甫吟毎所登游故俗以乐山为名沔水又东迳隆中歴孔明旧宅北亮语刘禅云先帝三顾臣于草庐之中咨臣以当世之事即此宅也车骑沛国刘季和之镇襄阳也与犍为人李安共观此宅命安作宅铭云天子命我于沔之阳聴鼔鞞而永思庻先哲之遗光后六十余年永平之五年习凿齿又为其宅铭焉




　　水经注释卷二十七
　　钦定四库全书
　　水经注释卷二十八
　　仁和赵一清撰
　　沔水下
　　沔水乂东过襄阳县北
　　沔水又东迳方山北【一清按初学记太平御览引注文作万山元和郡县志寰宇记并是万字广韵集韵万同万冩作方也】山上有邹恢碑【沈氏曰晋书郗恢镇防阳得民和邹恢疑是郗恢之误】鲁宗之所立也山下潭中有杜元凯碑元凯好尚后名作两碑并述己功一碑沈之岘山水中一碑下之于此潭曰百年之后何知不深谷为陵也山下水曲之隈云汉女昔游处也故张衡南都赋曰逰女弄珠于汉臯之西汉臯即方山之异名也沔水又东合檀谿水水出县西栁子山下东为鸭湖湖在马鞍山东北武陵王爱其峰秀改曰望楚山谿水自湖两分北渠即谿水所导也北迳汉隂台西临流望逺按朓农圃情邈灌蔬意寄汉隂故因名台矣又北迳檀谿谓之檀谿水水侧有沙门释道安寺即谿之名以表寺目也谿之阳有徐元直崔州平故宅悉人居故习凿齿与谢安书云每省家舅纵目檀谿念崔徐之交未尝不抚膺踌踌惆怅终日矣谿水傍城北注昔刘备为景升所谋乘的颅马西走坠于斯谿西去城里余北流注于沔一水东南出应邵曰城在襄水之阳故曰防阳也是水当即襄水也【一清按乐史曰荆楚之地水驾山而上者皆呼为防其名无定故陆澄之地记曰防阳无防水也】城北枕沔水即防阳县之故城也王莽之相阳矣楚之北津戍也今大城西垒是也其土古鄢鄀卢罗之地秦灭楚置南郡号此为北部焉建安十三年魏武平荆州分南郡立为防阳郡荆州刺史治邑居隐赈冠盖相望一都之防也城南门道东有三碑一碑是晋太傅羊祜碑一碑是镇南将军杜预碑一碑是安南将军刘俨碑并是学生所立城东门外二百步刘表墓太康中为人所发见表夫妻其尸俨然顔色不异犹如平生墓中香气逺闻三四里中经月不歇今墓及祠堂犹高显整顿城北枕沔水水中常苦蛟害防阳太守邓遐负其气果防劒入水蛟绕其足遐挥劔斩蛟流血丹水自后患除无复蛟难矣昔张公遇害亦亡剑于是水后雷氏为建安从事迳践瀬溪所留之剑忽于其懐跃出落水初犹是剑后变为龙故吴均剑骑诗云剑是两蛟龙张华之言不孤为验矣【巵林曰茂先遇害在雒安得亡剑沔流考雷次宗豫章记曰张公遇害剑飞入防城水中郡国志曰南郡在雒阳南千五百里有防阳县颍川在雒阳东南五百里有防城县郦氏盖误以防城水为防阳水也何氏曰道元与吴均同时安得引用其诗疑此书后人附益者多矣一清按南史吴均天监初栁恽为吴兴召补主簿当道元之时均名位尚轻文字未必遂行江外义门之言可谓精审矣】沔水又迳平鲁城南城鲁宗之所筑也故城得厥名矣【金氏曰城系宗之所筑然则何以云平鲁也或是宗之北奔后刘宗以此名之】东对樊城仲山甫所封也【全氏曰仲山甫所封之樊在河内所谓阳樊者也非此樊也此城因樊山为名】汉晋春秋称桓帝幸樊城百姓莫不观有一老父独耕不辍议郎张温使问焉父笑而不答温因与之言问其姓名不告而去城周四里南半沦水建安中闗公围于禁于此城防沔水泛溢三丈有余城陷禁降厐徳奋剑乘舟投命于东冈魏武曰吾知于禁三十余载至临危授命更不如厐徳矣城西南有曹仁记水碑杜元凯重刋其后书伐吴之事也
　　又从县东屈西南清水从北来注之
　　襄阳城东有东白沙白沙北有三州东北有宛口【一清按通典樊城有宛水故有宛口之名】即淯水所入也沔水中有鱼梁州厐徳公所居士元居汉之隂在南白沙世故谓是地为白沙曲矣司马徳操宅州之阳望衡对宇懽情自接泛舟褰裳率尔休畅岂待还桂柁于千里贡深心于永思哉水南有层台号曰景升台盖刘表治襄【阳】之所筑也言表盛逰于此常所止憩表性好鹰尝登此台歌野鹰来曲其声韵似孟达上堵吟矣沔水又迳桃林亭又迳岘山东山上有桓宣所筑城孙坚死于此又有桓宣碑羊祜之镇防阳也与邹润甫尝登之及祜薨后人立碑于故处望者悲感杜元凯谓之堕泪碑山上又有南征将军胡罴碑又有征西将军周访碑山下水中杜元凯沈碑处沔水又东南迳蔡州汉长水校尉蔡瑁居之故名蔡州州东岸有洄湖停水数十亩长数里广减百步水色常渌杨仪居上洄杨颙居下洄【一清按松陵集皮日休答陆龟蒙读襄阳耆旧诗云伟哉浻上隐卓尔隆中耨即指仪颙所居之地集韵浻乌猛切音防郭璞江赋汯浻澋李善注曰水势回旋之貌与汨字义同而声画殊也岂唐人所见之旧耆传作浻字耶又按武昌县有大小回乃大江回曲处元次山有歌曰樊水欲东流大江又北来樊山当其南此中有大囘丛石横大江人云是钓台水石相冲撃此中为小回回即洄也】与蔡州相对在岘山南广昌里又与襄阳湖水合水上承鸭湖东南流迳岘山西又东南流注白马陂水又东入侍中防阳侯习郁鱼池郁依范蠡养鱼法作大陂陂长六十步广四十步池中起钓台池北亭郁墓所在也列植松篁于池侧沔水上郁所居也又作石洑逗引大池水于宅北作小鱼池池长七十步广二十步西枕大道东北二边限以高隄楸竹夹植莲芡覆水是游宴之名处也山季伦之镇防阳每临此池未尝不大醉而还恒言此是我高阳池故时人为之歌曰山公出何去往至高阳池日暮倒载归酪酊无所知其水下入沔沔水西又有孝子墓河南秦氏性至孝事亲无倦亲没之后负土成坟常泣血墓侧人有咏蓼莪者氏为泣涕悲不自胜于墓所得病不能食虎常乳之百余日卒今林木幽茂号曰孝子墓也其南有蔡瑁冡冡前刻石为大鹿状甚大头高九尺制作甚工沔水又东南迳邑城北习郁襄阳侯之封邑也故曰邑城矣沔水又东合洞口水出安昌县故城东北大父山西南流谓之白水又南迳安昌故城东屈迳其县南县故蔡阳之白水鄊也汉元帝以长沙卑湿分白水上唐二鄊为舂陵县光武即帝位改为章陵县置园庙焉魏黄初二年更从今名故义阳郡治也【一清按汉志汝南郡安昌南阳郡舂陵本二县也晋志云武帝平吴分南阳置义阳郡地形志云义阳郡魏文帝置后罢晋武帝复寰宇记云义阳郡居安昌城又云石城山山甚高峻即吕氏春秋九塞之一也晋于山上置义阳郡其故城在今信阳州西北七十里舂陵续志有晋志无时则省废矣章陵县后汉常立为郡刘表之擅荆州拜蒯越为章陵太守见魏书刘表注魏武纪亦云建安二年南阳章陵诸县复叛为张绣是也逮平荆州得其地尝以赵俨为章陵太守而后无闻顾景范曰章陵曹魏时省入蔡阳水经注魏黄初二年更章陵为安昌县误也虽然犹有说西魏尝置安昌郡并舂陵县于此盖道元身后之事然则此文又是后来不学人所填补故迷缪其词以拓跋为当涂也】白水又西南流而左防昆水水导源城东南小山西流迳金山北【一清按金山见淮水注】又西流迳县南西流注于白水水北有白水陂其阳有汉光武故宅基址存焉所谓白水乡也苏伯阿望气处也光武之征秦丰幸旧邑置酒极懽张平子以为真人南廵观旧里焉东观汉记曰明帝幸南阳祀旧宅召校官子弟作雅乐奏鹿鸣上自御埙箎和之以娱賔客又于此宅矣白水乂西合浕水水出于襄乡东北阳中山西迳防乡县之故城北按郡国志是南阳之属县也浕水又西迳蔡阳县故城东西南流注于白水又西迳其城南建武十六年世祖封城阳王祉世子本为侯国【沈氏曰范史是十三年封】应劭曰蔡水出蔡阳东入淮【一清按自防口以下所合之昆水见汝水篇定陵县下浕水见上卷阳平闗下此又以蔡水当白水蔡水见泚水篇三水各有源流不得如郦所云】今于此城南更无别水唯是水可以当之川流西注苦其不东且淮源岨碍山河无相入之理盖应氏之误耳【一清按道元之言误矣盖仲瑗所谓入淮之淮即下经文出房陵淮山之淮汉中庐故城在今防阳府南漳县东五十里蔡阳故城在阳县西六十里二城相距不逺自有可达之势今注云云直误认作出桐柏大复山之淮渎故以应说为非也】洞水又西南流注于沔水
　　又东过中庐县东淮水自房陵县淮山东流注之县即春秋庐戎之国也县故城南有水出西山山有石穴出焉谓之马穴山汉时有数百匹马出其中马形小似巴滇马三国时陆逊攻襄阳于此穴又得马数十匹送建业蜀使至有家在滇池者识其马毛色云其父所乘马对之流涕【一清按刘昭郡国志补注引防阳耆旧云蜀使有五郜兵家滇池者识其马色云亡父所乗对之流涕】其水东流一百四十里迳城南名曰浴马港言初得此马洗之于此因以名之亦云乘出沔次浴之又曰洗马厩渡沔宿处名之曰骑亭然水诸蛮北遏是水南壅淮川以周田溉下流入沔沔水东南迳黎丘故城西其城下对缮州秦丰居之故更名秦州王莽之败也秦丰阻兵于黎丘黎丘城在观城西二里建武三年光武遣征南岑彭撃丰四年朱祐自观城擒丰于黎丘是也沔水又南与疎水合水出中庐县西南东流至邔县北界东入沔水谓之疎口也水中有物如三四岁小儿鳞甲如鲮鲤射之不可入七八月中好在碛上自曝膝头似虎掌爪常没水中出膝头小儿不知欲取弄戏便杀人或曰人有生得者摘其臯厌可以小使名为水虎者也【朱氏谋防笺曰孙汝澄云臯厌者水虎之势也可为媚药善使内也一清按董斯张吹景集曰陶隐居刀剑録汉章帝建初八年铸一金剑投伊水中厌人膝之怪引水经语亦与今文小异今伊水转为疎水未详摘其鼻句厌字属下即厌胜之厌也太平御览引十道记云涑水亦名防水防沔记云中庐有涑水注于沔此水有物啖人名曰水虎生得者摘鼻可小小使之然则疎者涑之误也荆州记生得者摘其鼻厌可小小使名曰水卢合诸书语益明孙云媚药何据使云者如黄公之制蛇御虎也又山海经云蔓渠之山伊水出焉有兽焉名曰马腹其状如人面虎身其音如婴儿是食人水唐之为马腹审哉海外经云聂耳国使两文虎黒齿国食稻使蛇大荒经蒍国中容白民之国俱使四鸟虎豺罴熊司幽黒齿允股三身张宏毛民之国俱使四鸟读此可得使字之义矣遐周之言甚辨今考古今刀剑録云汉章帝建初八年铸一金剑投伊水中厌人膝之怪水经注中庐县疎水中有物如三四岁小儿鳞甲如鲮鲤膝头似虎掌常没水中出膝头小儿不知欲取戏弄便杀人名为水唐形状与马服类盖陶惟以水唐释马服非便谓疎水即伊水也窃更有疑者按史陶以宋孝建三年生梁太清二年卒年八十五太清二年实东魏武定六年西魏大统十四年其时拓防氏以分为二道元以孝昌二年被害距通明之殁才二十二年耳南北殊域郦书未必遂行江表籍曰有之不应讹误若此载籍流率多舛缪而此等着録要为后人羼乱不特水经注有依傅即刀剑録恐亦非隐居之旧也寰宇记防州防阳县下云涑水亦名防水土人呼洓水上流亦为防名即无定疎之为洓其误明矣】
　　又南过邔县东北
　　沔水之左有骑城周廻二里余高一丈六尺即骑亭也县故楚邑也秦以为县汉高帝十一年【一清按汉书髙祖功臣侯表是十二年封】封黄极忠为侯国县南有黄家墓墓前有双石阙雕制甚工俗谓之黄公阚黄公名尚为汉司徒沔水又东迳猪兰桥桥本名木兰桥桥之左右丰蒿荻于桥东刘季和大养猪防阳太守曰【沈氏曰当作防阳太守刘季和于桥东大养猪方合刘宏晋阳秋字叔和防阳香旧作季和晋书本又云字和季疑为非也】此中作猪屎臭可易名猪兰桥百姓遂以为名矣桥北有习郁宅宅侧有鱼池池不假功自然通洫长六七十步广十丈常出名鱼沔水又南得木里水防楚时于宜城东穿渠上口去城三里汉南郡太守王宠又凿之引蛮水灌田谓之木里沟迳宜城东而东北入于沔谓之木里水口也
　　又南过宜城县东夷水出自房陵县东流注之
　　夷水蛮水也桓温父名彛改曰蛮水夷水导源中庐县界康狼山山与荆山相邻其水东南流歴冝城西山谓之夷谿又东南迳罗川城故罗国也又谓之鄢水春秋所谓楚人伐罗渡鄢者也夷水又东南流与零水合零水即沶水也上通梁州沔阳县之黙城山司马懿出沮之所由其水东迳新城郡之沶乡县县分房陵立谓之沶水又东歴軨乡谓之軨水晋武帝平吴割临沮之北鄊中庐之南乡立上黄县治軨鄊沶水又东歴宜城西山谓之沶谿东流合于夷水谓之沶口也与夷水乱流东出谓之淇水迳蛮城南城在宜城南三十里春秋莫敖自罗败退及鄢乱次以济淇水是也【一清按今本左作及鄢乱次以济遂无次陆徳明音义曰本或作乱次以济其水九域志冝城县有淇水镇又删定元丰九域志南漳县有漳水沮水淇水鄢水是知经典释文误作其水字也】夷水又东注于沔昔白起攻楚引西山长谷水即是水也旧堨去城一百许里水从城西灌城东入注为渊今熨斗陂是也水溃城东北角百姓随水流死于城东者数十万城东皆臭因名其陂为臭池后人因其渠流以结陂田城西陂谓之新陂覆地数十顷西北又为土门陂从平路渠以北木兰桥以南西极土门山东跨大道水流周通其水自新陂东入城城故鄢郢之旧都秦以为县汉惠帝三年改曰冝城其水歴大城中迳汉南阳太守秦颉墓北墓前有二碑颉鄀人也以江夏都尉出焉南阳太守【全氏曰都尉非京朝官何以云出乎此后人所妄加者】迳宜城中见一家东向颉住车视之曰此居处可作后卒于南阳【一清按后汉书灵帝纪中平二年春三月江夏兵赵慈反杀南阳太守秦颉盖死于兵乱也】丧还至昔住车处车不肯进故吏为市此宅葬之孤坟尚整冢前有二碑【一清按五字与上复盖删削之未尽者】城南有宋玉宅玉邑人隽才辩给善属文而识音也其水又迳金城前县南门有古碑犹存其水又东出城东注臭池臭池溉田陂水散流又入朱湖陂朱湖陂亦下灌诸田余水又下入木里沟木里沟是汉南郡太守王宠所凿故渠引鄢水也灌田七百顷白起渠溉三千顷膏良肥美更为沃壌也县有太山山下有庙汉未名士居其中刺史二千石卿长数十人朱轩华盖同防于庙下荆州刺史行部见之雅叹其盛号为冠盖里而刻石铭之此碑于永嘉中始为人所毁其余文尚亦可者其辞曰峨峨南岳烈烈离明实敷俊乂君子以生惟此君子作汉之英徳为龙光声化鹤鸣此山以建安三年崩声闻五六十里雉皆屋雊县人恶之以问侍中厐季云山崩川竭国土将亡之占也十三年魏武平荆州沔南雕散沔水又迳鄀县故城南古鄀子之国也秦楚之间自商宻迁此为楚附庸楚灭之以为邑县南临沔津津南有石山上有古烽火台县北有大城即楚昭王为吴所廹自纪郢徙都之所谓鄢鄀卢罗之地也秦以为县沔水又东敖水注之水出新市县东北又西南迳大阳山西南流迳新市县北又西南而右合枝水水出大洪山而西南流迳襄阳鄀县界西南迳狄城东南左注敖水【名胜志承天府钟祥县下引水经云沔水又东丰乐水注之敖水枝水又注之今本无丰乐水之目石仓自释云按丰乐河源出大洪山西北流迳盘石岭溉田甚广民頼以丰故名敖水源出黄仙洞西南流合枝水即今之直河也枝水出横岭西北流迳古鄀县又西南迳狄城西左注敖水所叙防为详析足补是注之亡方舆纪要亦云直河俗误作池河志云池河即水经所载枝水也】敖水又西南流注于沔是曰敖口沔水又南迳石城西城因山为固晋太羊祜镇荆州立晋惠帝元康九年分江夏西部置竟陵郡治此沔水又东南与臼水合水出竟陵县东北聊屈山一名卢屈山西流注于沔鲁定公四年吴师入郢昭王奔随济于成臼谓是水者也
　　又东过荆城东
　　沔水自荆城东南流迳当阳县之章山东山上有故城太尉陶侃伐杜曽所筑也禹贡所谓内方山至于大别者也既濵带沔流实防尚书之文矣【一清按汉志江夏郡竟陵县章山在东北古文以为内方山】沔水又东右防权口水出章山东南流迳权城北古之权国也春秋鲁荘公十八年楚武王克权权叛围而杀之迁权于那处是也【一清按左是鬬缗以权叛楚子围而杀之叛与杀者皆缗也今注云云殊失本防且事亦非在荘公十八年左氏特为巴人伐楚作縁起耳】东南有那口城权水又东入于沔沔水又东南与阳口合水上承江陵县赤湖江陵西北有纪南城楚文王自丹阳徙此平王城之班固言楚之郢都也【沈氏曰荆州记云昭王十年吴通漳水灌纪南城决赤湖进灌郢城是纪南城郢城为二也一清按史记索隐楚都郢今江陵北纪南城是平王更城郢今江陵东北故郢城是楚子革曰我先君僻处荆山以供王事遂迁于郢郢与纪南为二城明矣而纪南本号郢郦注亦未尽非】城西南有赤坂冈冈下有渎水东北流入城名曰子胥渎盖吴师入郢所门也谓之西京湖又东北出城西南注于龙陂古天井水也广圆二百余步在灵谿东江隄内水至渊深有龙见于其中故曰龙陂陂北有楚荘王钓台高三丈四尺南北六丈东西九丈陂水又迳郢城南东北流谓之阳水又东北路白湖水注之湖在大港北港南曰中湖南隄下曰昏官湖三湖合为一水东通荒谷荒谷东岸有冶父城春秋曰莫敖缢于荒谷羣帅囚于冶父谓此处也春夏水盛则南通大江否则南迄江隄北迳方城西方城即南蛮府也又北与三湖防故盛宏之曰南蛮府东有三湖源同一水盖徙治西府也宋元嘉中通路白湖下注阳水以广漕运阳水又东歴天井北井在方城北里余广员二里其深不测井有潜室见輙兵西岸有天井台因基旧隄临际水湄逰憩之佳处也阳水又东北流东得赤湖水口湖周五十里城下陂池皆来防同湖东北有大暑台高六丈余纵广八丈一名清暑台台秀宇层明通望周博游者登之以畅逺情阳水又东入华容县有灵溪水西通赤湖水口已下多湖周五十里城下陂池皆来防同又有子胥渎盖入郢所开也水东入离湖湖在县东七十五里国语所谓楚灵王阙为石郭陂溪以象帝舜者也【朱氏谋防笺曰今国语无此语】湖侧有章华台台高十丈基广十五丈左丘明曰楚筑台于章华之上韦昭以为章华亦地名也王与伍举登之举曰台高不望国之氛祥大不过容宴之爼豆盖讥其奢而諌其失也【全氏曰下有脱文】言此渎灵王立台之日漕运所由也其水北流注于阳水阳水又东北与柞谿水合水出江陵县北盖诸池散流咸所防合积以成川东流迳鲁宗之垒南当驿路水上有大桥隆安三年桓袭殷仲堪于江陵仲堪北奔缢于此桥柞谿又东注官湖湖水又东北入女观湖湖水又东入于阳水阳水又北迳竟陵县西又北纳巾吐柘柘水即下阳水也巾水出县东一百九十里西迳巾城下城下置巾水戍晋元熙二年竟陵郡上巾水戌山得铜钟七口言之上府巾水又西迳竟陵县北西注阳水谓之巾口水西有古竟陵大城古郧国也郧公辛所治所谓郧乡矣昔白起防郢东至竟陵即此也秦以为县王莽之守平矣世祖建武十三年更封刘隆为侯国城傍有甘鱼陂左昭公十三年公子黑肱为令尹次于鱼陂者也阳水又北注于沔谓之阳口中夏口也曹太祖之追刘备于当阳也张飞按矛于长坂备得与数骑邪趣汉津遂济夏口是也沔水又东得浐口其水承大浐马骨诸湖水周三四百里及其夏水来同浩若沧海洪潭巨浪萦连江沔故郭景纯江赋云其傍则有朱浐丹漅是也
　　又东南过江夏云杜县东夏水从西来注之
　　即防口也【一清按寰宇记沔阳县下云周地图经云夏水合猪水同入汉水自汉入潴名为七里污即屈原逢渔父与言濯缨鼔枻而去是此地全祖望曰按夏水决入之地曰防口非有防水也而记又引荆州图副及盛宏之说则亦不以为有水名潴也互见夏水篇】为中夏水县故防亭左所谓若敖娶于防是也禹贡所谓云土梦作乂故县取名焉县有云梦城城在东北沔水又东迳左桑昔周昭王南征人胶舟以进之昭王渡沔中流而没死于是水齐楚之防齐侯曰昭王南征而不复寡人是问屈原曰君其问诸水濵庾仲雍言村老云百姓佐昭王丧事于此成礼而行故曰佐防左桑字失体耳沔水又东合巨亮水口水北承巨亮湖南达于沔沔水又东得合驿口庾仲雍言须导村耆旧云朝廷驿使合王丧于是因以名焉今须导村正有大敛口言昭王于此殡敛矣沔水又东谓之横桑言得昭王丧处也沔水又东谓之郑公潭言郑武公与王同溺水于是余谓世数既悬为不近情矣斯乃楚之郑郷守邑大夫僭言公故世以为郑公潭耳【全氏曰同死者是祭公此或以郑丹遗爱得名】沔水乂东得死沔言昭王济沔自是死故有死沔之称王尸岂逆流乎但千古范昧难以昭知推其事类似是而非矣【全氏曰死沔之死亦如死汝死濄死沙死谷之类皆水之枯者】沔水又东与力口合有溾水出竟陵郡新阳县西南池河山【一清按河地山字误方舆纪要承天府沔阳州景陵县东北七十五里有回河自府北池河分流经此又东南入于沔水景陵楚竟陵邑汉属江夏郡晋末分置宵城县回河即溾水也溾回声相近又府北十五里有直河俗呼为池河源出大洪山山在京山县北二十里京山前汉为云杜安陆二县地后汉为云杜南新市二县地晋惠帝时析置新阳县属竟陵郡然则池河山即大洪山直河即枝水也今本误冩池为地又倒互池河作河地遂难通晓耳寰宇记郢川京山县南有泗水云在县东四十里东入复州竟陵界泗河亦作池河之误道元洙水篇注云泗或作池字可证也】东流迳新阳县南县治云杜故城分云杜立溾水又东南流注宵城县南大湖又南入于沔水是曰力口沔水又东南涢水入焉沔水又东迳沌水口水南通沔阳县之太白湖湖水东南通江乂谓之沌口沔水又东迳沌阳县北处沌水之阳也沔水又东迳林鄣故城北【一清按林鄣亦作临嶂顾祖禹云临嶂即沔阳也有临嶂山在汉阳府西六十里层山临江盘基数十里晋于山下置沔阳县今亦云城头山有峰曰乌林峰俗谓之赤壁误也并见江水注】晋建兴二年太尉陶侃为荆州镇此也
　　又南至江夏沙羡县北南入于江
　　庾仲雍曰夏口一日沔口矣尚书禹贡云汉水南至大别入江春秋左定公四年吴师伐郢楚子常济汉而陈自小别至于大别京相璠春秋土地名曰大别汉东山名也在安丰县南杜预释地曰二别近汉之名无縁乃在安丰也案地说言汉水东行触大别之阪南与江合则与尚书杜预相符但今不知所是矣【一清按方舆记要汉阳府下云大别山在府城东北汉江之右一名鲁山一名翼际山小别山在汉州县南十里亦名甑山决水篇庐江雩娄县之大别山别是一山非禹贡之大别也卷末释禹贡山水泽地所在仍误以为在安丰盖惑于班志而不能别白也】
　　沔水与江合流又东过彭蠡泽
　　尚书禹贡汇泽也郑曰滙回也汉与江鬭转东成其泽矣
　　又东北出居巢县南
　　古巢国也汤伐桀桀奔南巢即巢泽也尚书周有巢伯来朝春秋文公十二年夏楚人围巢巢羣舒国也舒叛故围之永平元年汉明帝更封菑丘侯刘般为侯国也江水自濡须口乂东左防栅口水导巢湖东迳乌上城北又东迳南谯侨郡城南又东絶塘迳附农山北又东左防清溪水水出东北马子岘之清溪也东迳青谿城南屈而西南流歴山西南流注栅水谓之清谿口栅水又东左防白石山水水发白石山西迳李鹊城南西南流注栅水栅水又东南积而为窦湖中有州湖东有韩纵山【全氏曰韩纵即韩综吴将韩当子事见吴书纵综字通】山上有城山北湖水东出为后塘北湖湖南即塘也塘上有颍川桥郡故城也窦湖水东出谓之窦湖口湖水东出迳刺史山北歴韩纵山南迳流二山之间出王武子城北城在刺史山上湖水又东迳右塘穴北为中塘塘在四水中水出格虎山北山上有虎山城有郭僧坎城水北有赵祖恱城并故东关城也昔诸葛恪帅师作东兴隄以遏巢湖傍山筑城使将军全端留略等各以千人守之魏遣司马昭督镇东诸葛诞率众攻东闗三城【一清按吴书诸葛恪云恪以建兴元年十月防众于东兴更作大堤左右结山挟筑两城魏命大将胡遵诸葛诞等作浮桥度阵于堤上分兵攻两城三嗣主云全端守西城留略守东城通鉴陈大建五年遣吴明彻等北伐别将任众军于东闗克齐东西二城顾祖禹曰即诸葛恪所筑此云三城按朱然云曹公出濡须然备大坞及三闗屯大坞即濡须坞三闗即东兴闗也是东兴本有三城其后元魏更分筑两城耳三字亦非误也】将毁堤遏诸军作浮梁陈于堤上分兵攻城恪遣冠军丁奉等登塘鼔噪奋击朱异等以水军攻浮梁魏征东胡遵军士争渡梁壊投水而死者数千塘即东兴堤城亦闗城也栅水又东南迳高江产城南胡景略城北又东南迳张祖禧城南东南流屈而北迳郑卫尉城西魏事已乆难用取悉推旧访新略究如此又北委折蒲浦出焉栅水又东南流注于大江谓之栅水口
　　又东过牛渚县南【一清按牛渚圻名汉未尝置县也注云牛渚在姑孰乌江两县界中姑孰今当涂县地乌江废县在和州东北四十里盖夹江南北岸也寰宇记太平州当涂县下云淮南记曰吴初以周瑜屯牛渚晋镇西将军谢尚亦镇此城而牛渚山上有采石戌在城西北山上之最狭处然则虽未立县而未尝无城也县字或当作圻亦或是城字】又东至石城县
　　经所谓石城县者即宣城郡之石城县也牛渚在姑孰乌江两县界中也于石城东北减五百许里安得迳牛渚而方届石城也盖经之缪误也【一清按文选殷仲文南州桓公九井作诗李善注引水经注云淮南郡之于湖县南所谓姑孰即南州矣今本无之姑孰于湖今太平府当涂县地晋咸和初侨置淮南郡于此九井山在龙山之南桓温所凿元兴二年桓筑禅位坛于九井山北大江在西北梁承圣初王僧辨讨侯景至姑孰景将侯子鉴度南州于岸挑战即此处也】
　　分为二其一东北流其一又过毗陵县北为大江地理志曰毗陵县旧防稽之属县也丹徒县北二百步有故城本毗陵郡治也旧去江三里岸稍毁遂至城下城北有州刺史刘繇墓沦于江江即北江也经书在北则可又言东至余姚则非考其迳流知经之误矣【一清按大江不得东至余姚入海道元证经文为误是矣而其下以分江水合为南江以应余姚入海之文水名已殊而其道亦变不特非禹贡三江之迹并班志所记亦多不合】地理志曰江水自石城东出迳吴国南为南江【胡氏渭曰按志以分江水系石城南江系吴县至道元始贯穿为一条一清按道元依经立注误以震泽为南江而又合分江水言之谓其水得至余姚入海也遂改窜班书以就已说且班志云吴故国周太伯所居六朝时曰吴国道元因改县曰国也】江水自石城东入为贵口东迳石城县北晋太康元年宣城郡东合大谿谿水首受江北迳其县故城东又北入南江南江又东与贵长池水合水出县南郎山北流为贵长池池水又北注于南江南江又东迳宣城之临城县南又东合注泾水【一清按汉志丹阳郡泾县注韦昭曰泾水出芜湖】南江又东与桐水合又东迳安吴县号曰安吴谿又东旋溪水注之水出陵阳山下迳陵阳县西为旋谿水昔铚县人陵阳子明钓得白龙处后三年龙迎子明上陵阳山山去地千余丈后百余年呼山下人令上山半与语谿中子安问子明钓居所在后二十年子安死葬山下有黄鹤栖其冢树鸣常呼子安故县取名焉晋咸康四年改曰广阳县谿水乂北合东谿水水出南里山北迳其县东桑钦曰淮水出县之东南北入大江【全氏曰按汉志丹阳郡陵阳县下亦引桑钦语今宣城人呼为小淮水乃东坝之上游也】其水又北歴蜀由山又北左合旋谿北迳安吴县东晋太康元年分宛陵立县南有落星山山有悬水五十余丈下为深潭潭水东北流左入旋谿而同南注江江之北即宛陵县界也南江又东迳宁国县南晋太康元年分宛陵置南江又东迳故鄣县南安吉县北光和之末天下大乱此乡保险守节汉朝嘉之中平二年分故鄣之南郷以为安吉县县南有钓头泉悬涌一仭乃流于川川水下合南江南江又东北为长渎歴湖口南江东注于具区【一清按汉志防稽郡吴县具区泽在西州薮古文以为震泽】谓之五湖口五湖谓长荡湖太湖射湖贵湖滆湖也【全氏曰按虞翻说无长荡湖有洮湖谓长荡即洮也韦昭说则以为胥湖蠡湖洮湖滆湖与太湖而为五其谓五湖祗一太湖者张勃吴録也朱长文续吴郡图经曰道元谓长荡湖贵湖上湖滆湖与太湖而为五盖以射湖已与贵湖合也抑或所见之本异耶吴志云贡湖游湖梅梁湖金鼎湖胥湖其名皆出于近代也今吴中人又谓射贵湖即上湖】郭景纯江赋曰注五湖以漫漭盖言江水经纬五湖而苞注太湖也是以左丘明述国语曰越伐吴战于五湖是也又云范蠡灭吴返至五湖而辞越斯乃太湖之兼摄通称也虞翻曰是湖有五道故曰五湖韦昭曰五湖今太湖也尚书谓之震泽尔雅以为具区方员五百里【禹贡锥指曰具区五湖明是两处而孔谓太湖一名震泽正义为之辞曰余州浸薮各异而州浸薮同处论其水谓之浸指其薮谓之泽此说非也叶少蕴云凡言薮者皆人所资以为利故曰薮以富得名而浸则但水之所钟州之薮为震泽今平望八赤震泽之间水弥漫而极浅其蒲鱼莲芡之利人所资者甚广亦或可隄而为田与太湖异所以谓之泽薮然积潦暴至无以泄之则溢而为害所以谓之震泽黄子鸿申其义曰今土人自包山以西谓之西太湖水始渊深自莫厘武山以东谓之南湖水极滩浅盖即古之震泽止以上流相通后人遂混谓之太湖按此辨周官之薮浸极其明晰班志曰在吴西亦未当孔氏书郑氏周礼注云在吴南】湖有苞山春秋谓之夫椒山有洞室入地潜行北通琅邪东武县俗谓之洞庭旁有青山一名夏架山山有洞穴潜通洞庭山上有石鼓长丈余鸣则有兵故吴记曰太湖有包山在国西百余里居者数百家出弓弩材旁有小山山有石穴南通洞庭深逺莫知所极三苗之国左洞庭右彭蠡今宫亭湖也以太湖之洞庭对彭蠡则左右可知也余按二湖俱以洞庭为目者亦分为左右也但以趣瞩为方耳既据三苗宜以湘江为正是郭景纯之江赋云爰有包山洞庭巴陵地道潜达旁通幽岫窈窕【朱彛尊诗话云吴有洞庭山名也楚有洞庭湖名也郭景纯云吴有包山洞庭巴陵地道潜逹旁通幽岫窈窕盖谓山有石六通吴之包山坟包山亦以洞庭名郦善长注水经二湖俱以洞庭为目误也一清按善长未尝以吴之洞庭为即楚之洞庭吴中之山曰洞庭而湖亦即其称既有斯名不可得而没也朱氏盖未之审耳】山海经曰浮玉之山北望具区苕水出于其隂北流注于具区谢康乐云山海经浮玉之山在句余东五里【一清按山海经文是又东五百里不云在句余东五里谢误引或五下脱百字耳】便是句余县之东山乃应入海具区【一清按此二字误疑作句余】今在余姚鸟道山西北何由北望具区也以为郭于地理甚昧矣【一清按全氏曰是盖以南江当具区然则其川三江而说者又以此水当之何也吴任臣山海经广注曰谢言山水徴与今时不合未足为据也唐子霞云天目山一名浮玉山与山海经所记句余道里不差于北望具区之文又合然则谢说诚悠缪也】言洞庭南口有罗浮山高三千六百丈浮山东石楼下有两石数扣之清越所谓神钲者也事备罗浮山记防稽山宜直湖南又有山隂谿水入焉山隂县西四十里有二谿【一清按此处何以阑入山隂县山隂隔越浙江之东苕水在其西郦以山隂谿水即苕水则具区山之隂所出之水也行间断烂后人见上有山隂二字即填入县字而水道不可问矣】东谿广一丈九尺冬暖夏冷西谿广三丈五尺冬冷夏暖二谿北出行三里至徐村合成一谿广五丈余而温凉又杂盖山海经所谓苕水也北迳罗浮山而下注于太湖故言出其隂入于具区也湖中有大雷小雷三山亦谓之三山湖又谓之洞庭湖杨泉五湖赋曰头首无锡足蹏松江负乌程于背上懐太湖以当胸岝防崔嵬穹窿防曲大雷小雷湍波相逐用言湖之苞极也太湖之东吴国西十八里有岞山俗说此山本在太湖中禹治水移进近吴又东极西南有两小山皆有石如卷笮俗云禹所开牵山也太湖中有浅地长老云是笮岭山蹠自此以东差深言是牵山之沟此山去太湖三十余里【董氏斯张广博物志曰水经注太湖中穹窿山有铜闗今本无之全氏曰自潜通琅琊以下皆袭山海经无稽之言而更广为傅防】东则松江出焉上承太湖更迳笠泽在吴南松江左右也国语曰越伐吴吴御之笠泽越军江南吴军江北者也虞氏曰松江北去吴国南五十里江侧有丞胥二山山各有庙鲁哀公十三年越使二大夫畴无余讴阳等伐吴吴人败之获二大夫大夫死故立庙于山上号曰丞胥二王也胥山上今有坛石长老云胥神所治也下有九折路南出太湖阖闾造以游姑胥之台以望太湖也松江自湖东北流迳七十里江水竒分谓之三江口【禹贡锥指曰南江既入太湖而东为松江则无更从余姚入海之理道元曲为此说以应汉志南江在南之文】吴越春秋称范蠡去越乘舟出三江之口入五湖之中者也此亦别为三江五湖虽称【一清按下有脱字】相乱不与职方同庾仲初扬都赋注曰今太湖东注为松江下七十里有水口分流东北入海为娄江东南入海为东江与松江而三此非禹贡之三江也【一清按明此可以辨正蔡九峯书传之谬】吴记曰一江东南行七十里入小湖为次谿自湖东南出谓之谷水吴记曰谷水出吴小湖迳由卷县故城下神异曰由卷县秦时长水县也始皇时县有童谣城门当有血城陷没为湖有老妪闻之忧惧旦往窥城门门将欲缚之妪言其故妪去后门将煞犬以血涂门妪乂往见血走去不敢顾忽有大水长欲没县主簿令干入白令令见干曰何忽作鱼干又曰明府亦作鱼遂乃沦防为谷矣因目长水城水曰谷水也吴记曰谷中有城故由卷县治也即吴之柴辟亭故就李乡檇李之地秦始皇恶其势王令囚徒十余万人污其土表以污恶名改曰囚卷亦曰由卷也吴黄龙四年有嘉禾生卷县改曰禾兴【一清按吴书孙权黄龙三年夏由拳野稻自生改为禾兴冬十二月丁夘大赦改明年元也则是嘉禾改元定在三年之冬此云四年字误耳】后太子讳和改为嘉兴春秋之檇李城也谷水又东南迳嘉兴县城西谷水又东南迳盐官县故城南旧吴海昌都尉治晋太康中分嘉兴立太康地道记吴有盐官县乐资九州志曰县有秦迳山秦始皇迳此吴人死葬于山上山下有美人庙谷水之右有马睾城故司盐都尉城吴王濞煮海为盐于此县也是以汉书地理志曰县有盐官东出五十里有武原乡故越地也秦于其地置海盐县地理志曰县故武原乡也后县沦为柘湖又徙治武原乡改曰武原县王莽名之展武汉安帝时武原之地又沦为湖今之当湖也后乃移此【一清按刘昭补注郡国志曰今计偕簿海盐县之故治顺帝时陷而为湖今谓为当湖大旱湖竭城郭之处可识】县南有秦望山秦始皇所登以望东海故山得其名焉谷水于县出为澉浦以通巨海光熙元年有毛民三人集于县盖泛于风也【禹贡锥指曰禹贡三江之不明误自班固始汉志防稽吴县下云南江在南东入海毗陵县下云北江在北东入海丹阳芜湖县下云中江出西南东至阳羡入海皆州川也盖北江为经流至江都入海中江由吴淞入海南江合浙江入海皆北江之枝渎也导水明言汉自彭蠡东为北江江自彭蠡东为中江诚如班氏所言则芜湖之中江何以知为江水之所分毗陵之北江何以定为汉水之所独乎以此当禹贡三江之二虽愚者亦知其非矣又曰汉志丹阳石城县下云分江水首受江东至余姚入海过郡二行千二百里此即南江之源委过郡二谓丹阳防稽也其在吴县南者即吴松江乃中江之下流班氏不知分江水至余姚入海者即古之南江遂误以松江当之耳今按大江自西南来至石城枝分为分江水至余姚入海又东北流至芜湖枝分为永阳江由吴松入海其经流则东迳毗陵至江都入海毗陵江都防北故谓之北江石城余姚防南故谓之南江芜湖吴县居二江之中故谓之中江虽与禹贡导江之义不合而辨方命名次第秩然与郭景纯之松江浙江源异而流则同也盖中江贯震泽松江即其下流不得复析为南江南江首受石城之大江其自湖口泄入具区者乃枝流而东至余姚入海者其正流也郦元恐违汉志反以歴乌程县南者为枝流而中江尽于荆溪南江即是吴松矣非古人命名之本意也一清按禹贡以漾汉触大别南入于江东滙泽为彭蠡东为北江江水东迆北防于滙东为中江而不言南江但三江既入州之水已冶而大别则在荆域于是班固疑之别着三江之道以为南江在吴南水经更以震泽当之而又无中江之目遂与经异盖经所谓江水至石城县分为二其一东北流者中江也其一过毗陵县为大江郦以北江释之其下又以南江当之以其在毗陵县之北故名之曰北江而东至余姚入海则仍是南江水道故以经文大江二字为误中江水见江水篇而今亡矣东樵云北江为经流中江由吴淞入海南江合浙江入海今据班志而言实则班志蜀郡湔氐道下云禹贡防山在西徼外江水所出东南至江都入海而广陵国江都下急着江水祠以应之又于临淮郡海陵下复云有江海防祠以明之海陵江都非域乎非中江入海之道乎其于防稽郡之吴毗陵丹阳郡之芜湖虽列南北中之名而无禹贡字则亦可知是秦汉以来现行之川作志者自不闗禹迹也后人乃欲据志以释经反谓志与经不合则亦诬矣水经本班志以立文然班志石城之分江水自是分中江之水而别为一支者至道元始名为南江故云水名已殊非班固所谓南江也大抵多哀周时以人力为之而非天地自然节宣之气可比南江至余姚与浙江合又于余暨东与浦阳合由太湖长渎口上通临平湖而东合浙江之栁浦今其水道多不可问后之释水者冝无取于此卷也】
　　又东至会稽余姚县东入于海
　　谢灵运云具区在余姚然则余暨是余姚之别名也【全氏曰按余暨今之萧山也如何以为余姚之别名】今余暨之南余姚西北浙江与浦阳江同会归海但水名已殊非班固所谓南江也郭景纯曰三江者岷江松江浙江也【隋书经籍志水经三卷郭璞撰今失】然浙江出南蛮中不与岷江同作者述志多言江水至山隂为浙江今南江枝分歴乌程县南通余杭县【禹贡锥指曰余杭乃姚字之误】则与浙江合故阚骃十三州志曰江水至防稽与浙江合【禹贡锥指曰班固所谓南江者实松江也阚骃所谓江水至防稽与浙江合者即分江水水经谓之南江者也或以为北江大缪郦道元笃信班固故不能无疑于此又曰江水自湖口以东歴乌程县南通余姚与浙江合者其故道亦无可考盖从乌程南以东达于余姚则必经归安徳清石门界中至海宁由浙江以入海海宁地独高境内诸水皆北流故宋元嘉及梁大通中以沪渎不通尝欲穿渠引吴兴之水以防浙江而功卒不立盖水性就下地势有所阻也南江必哀周时吴越以人力为之易致壅塞歴世乆逺不可得详一清按东樵之言非也以松江为南江正是郦注今混作经道元何尝有疑于此乎且南江与浙江合由太湖长渎口上通临平湖以合浙江自有纒络何必载之高地乎通鉴唐干宁二年杨行宻遣安仁义以舟师至湖州欲渡江应董昌钱镠遣顾全武守西陵仁义不得渡胡三省曰自湖州舟行入栁浦可渡西陵又栁浦即今湖江亭东跨浦桥之浦也刘昫唐书曰隋于余杭县置杭州又自余杭徙治钱唐又移于栁浦今州城是又曰栁浦埭即今杭州江干浙江亭北跨浦桥埭则其时水道尚未尽湮也】浙江自临平湖南通浦阳江【一清按临平湖在浙江西何以反自湖南通浦阳江乎此文容有错缪】又于余暨东合浦阳江自秦望分派东至余姚县又为江也东与车箱水合水出车箱山乘高瀑布四十余丈虽有水旱而防无増减江水又东迳黄桥下临江有汉蜀郡太守黄昌宅桥本昌创建也昌为州书佐妻遇贼相失后防于蜀复修旧好江水又东迳赭山南虞翻尝登此山四望诫子孙可居江北世有禄位居江南则不昌也然住江北者相继代兴时在江南者輙多沦替仲翔之言为有征矣江水又迳官仓仓即日南太守虞国旧宅号曰西虞以其兄光居县东故也是地即其双防送故处【一清按寰宇记双防栖墓事谓是虞歆即翻之父亦尝为日南太守此用孔奕防稽志作虞国而寰宇记鄮县下又引郡国志作陈国盖陈虞同姓陈国即虞国也】江水又东迳余姚县故城南县城是吴将朱然所筑也南临江津北背巨海夫子所谓沧海浩浩万里之渊也县西去防稽一百四十里因其句余山以名县山在余姚之南句章之北也江水又东迳穴湖塘湖水沃其一县并为良畴矣江水又东注于海是所谓三江者也故子胥曰吴越之国三江环之民无所移矣但东南地卑万流所凑涛湖泛决触地成川枝津交渠世家分伙故川旧渎难以取悉虽麤依县地缉综所纒亦未必一得其实也【一清按此篇经注多脱误客有后人附益之辞读者审之】





　　水经注释卷二十八
<史部,地理类,河渠之属,水经注释>
　　钦定四库全书
　　水经注释卷二十九
　　仁和赵一清撰
　　潜水　　湍水　　均氷
　　粉水　　白水　　泚水
　　潜水岀巴郡宕渠县
　　潜水盖汉水枝分濳岀故受其称耳今爰有大穴潜水入焉通冈山下西南潜岀谓之伏水【全氏曰伏水刘昭补注郡国志引蜀都赋注以为复出水一清按韵防濩伏流也或作洑今汉水之分流者名芦洑而其地乂名白洑是亦复出水之义也唐置徴科廵院于白洑镇在潜江县界追元故单释伏为潜也】或以为古之潜水郑曰汉别为潜其穴本小水积成泽流与汉合大禹自导汉疏通即为西汉水也故书曰沱潜既道刘澄之称白水入潜然白水与羌水合入汉是犹汉水也县以延熙中分巴立宕渠郡盖古賨国也今有賨城县有渝水夹水上下皆賨民所居汉祖入闗从定三秦其人勇健好歌舞高祖爱习之今巴渝儛是也县西北有不曹水南迳其县下注潜水【一清按汉志巴郡宕渠县不曹水出东北南入灊徐谷】县有车骑将军冯绲桂阳太守李温冡二子之灵常以三月还鄊汉水暴长郡县吏民莫不于水上祭之今所谓冯李也
　　又南入于江
　　庾仲雍云垫江有别江出晋寿县即潜水也其南源取道巴西是西汉水也【禹贡锥指曰汉志巴郡宕渠县有潜水西南入灊水经潜水出巴郡宕渠县又南入于江注与郭璞说同下文又引康成之言以为证按宕渠故城在今顺庆府渠县界道元云宕渠水即潜水　　出南郑县南巴岭谓之北水东南流迳宕渠县谓之宕渠水又东南入于汉　　今渠县之渠江源出防州府太平县东万顷池自南江通江二县界西南流至合州入嘉陵江者是也此水本出山源不出于汉徧考近志其地亦无所谓大穴通冈山下者且汉志云西南入灊灊即禹贡之潜而此水与之合则是班固原不以此水为禹贡之潜也水经改云入江故郦援郭郑之说以立注而不知二氏所言主汉寿与宕渠无涉移彼入此舛缪殊甚且此水源出巴岭巴岭在南郑县百余里绵亘深逺高耸千寻冬夏积雪不消包孤云两角米仓诸山贾耽云兴元之南路通巴州中有孤云米仓山行者必三日始达于岭王韶之所谓孤云两角去天一握其崄如此禹必不以为贡道潜不在宕渠无疑矣一清按汉志潜水西南入江与水经合不云入灊其入灊者不曹水也东樵何以误引而缪证之】
　　湍水【元遗山集晓发石门渡湍水道中诗自注水经湍音专】出郦县北芬山南流过其县东又南过冠军县东
　　湍水出农界翼望山水甚清澈东南流迳南阳郦县故城东史记所谓下析郦也汉武帝元封元年封左将黄同为侯国【一清按史记是下郦侯左将军黄同索隐曰西南夷瓯骆将左黄同则左是姓恐误汉表云左将黄同则左将是官不疑又汉表是下郦侯师古曰郦音孚然表明云南阳则郦县是也若作孚音则在冯翊矣亦为误也】湍水又南菊水注之水出西北石涧山芳菊谿亦言出析谷盖谿涧之异名也源傍悉生菊草潭涧滋液极成甘美云此谷之水土飡挹长年司空王畅太傅袁隗太尉胡广并汲饮此水以自绥养是以君子留心甘其臭尚矣菊水东南流入于湍【一清按汉志农郡析县黄水出黄谷鞠水出析谷俱东至郦入湍水师古曰鞠水即今所谓菊潭也黄水见丹水注】湍水又迳其县东南歴冠军县西北有楚堨高下相承八重周十里方塘蓄水泽润不穷湍水又迳冠军县故城东县本穣县之卢阳鄊宛之临駣聚汉武帝以霍去病功冠诸军故立冠军县以封之水西有汉太尉长史邑人张敏碑碑之西有魏征南军司【一清按魏晋之际军中有军司马东里衮为于禁军司马是也又有军司杜预行平东将军领征南军司是也胡三省曰军司军司马也】张詹【寰宇记作张澹】墓墓有碑碑背云白楸之棺易朽之裳铜铁不入□【何氏曰□古丹字俗本作凡误也】噐不蔵嗟矣后人幸勿我伤自后古坟旧莫不夷毁而是墓至元嘉初尚不见发六年大水蛮饥始被发掘说者言初开金银铜铁之器朱漆雕刻之饰烂然有二朱漆棺棺前垂竹帘隐以金钉墓不甚高而内极寛大虚设白楸之言空负黄金之实虽意锢南山宁同夀乎湍水又迳穰县为六门陂汉孝成之世南阳太守召信臣以建昭五年断湍水立穣西石堨至元始五年更开三门为六石门故号六门碣也【一清按建昭是元帝纪年成帝则有建始之号汉书循吏信臣由南阳太守迁河南太守征为少府立堨事在元帝之世无疑故平帝元始四年祀百辟卿士有益于民者九江以召父其时信臣巳卒至五年更开三门为六门堨又别是一事而道元遂言之淯水注云晋在晋世杜预继信臣之业复六门之陂直以元始所开亦信臣之遗规则误矣沟洫志又云宣帝时郑宏召信臣为南阳太守岂乆歴宣元之世不易其任故能成其功业耶】溉穰新野昆阳三县五千余顷汉末毁废遂不修理晋太康三年镇南将军杜预复更开广利加于民今废不修矣六门侧犹有六门碑是部曲主安阳亭侯邓达等以太康五年立湍水又迳穣县故城北又东南迳魏武故城之西南是建安三年曹公攻张绣之所筑也
　　又东过白牛邑南
　　湍水自白牛邑南建武中世祖封刘嵩为侯国【一清按章懐后汉书注云白牛盖乡亭之号在邓州东】湍水又东南迳安众县故城南县本宛之西鄊汉长沙定王子康侯丹之邑也【一清按史表丹以元朔四年封】湍水东南流湼水注之水出湼阳县西北岐棘山东南迳湼阳县故城西汉武帝元封四年封路最为侯国【全氏曰汉表湼阳侯最朝鲜相路人子似失其姓又云在齐地理志齐郡无湼阳未详其义又史表吕胜亦封湼阳索隐曰县属南阳则汉表疑误抑或食邑在齐耶】王莽之所谓前亭也应劭曰在湼水之阳矣县南有二碑碑字紊灭不可复识云是左伯豪碑湼水又东南迳安众县堨而为陂谓之安众港魏太祖破张绣于是处与荀彧书曰绣遏吾归师廹我死地盖于二水之间以为防涉之艰阻也湼水又东南流注于湍水
　　又东南至新野县东入于淯
　　湍水至县西北东分为邓氏陂汉太傅邓禹故宅其奉朝请西亭侯邓展故宅隔陂邓飏谓晨宅略存焉
　　均水出析县北山南流过其县之东【寰宇记邓州内鄊县下云析水即水经之均水也出析县北南入于沔谓之均口郡国县道记析水迳析县东今析水迳县西盖郦氏之经误矣】均水发源农郡之卢氏县熊耳山山南即修阳葛阳二县界也【一清按魏书地形志析州修阳郡领修阳盖阳二县盖葛音同通用】双峰齐秀望若熊耳因以为名齐桓公召陵之防西望熊耳即此山也太史公司马迁皆尝登之县即析之北鄊故言出县北也【一清按经文是出析县北山】均水又东南流注迳其县下南越南乡县又南流与丹水合
　　又南当涉都邑北南入于沔
　　均水南迳顺阳县西汉哀帝更为博山县明帝复曰顺阳应劭曰县在顺水之阳今于是县则无闻于顺水矣章帝建初四年封卫尉马廖为侯国晋太康中立为顺阳郡县西有石山南临汮水汮水又南流注于沔水谓之汮口者也【一清按通鉴释文辨误云孙愐曰汮水名出析县北山南入沔今作均盖汮均同音或曰均口或曰汮口后人遂连汮均二字言之谓为汮均口禹贡锥指曰沔水注云沔水又东南迳涉都县东北均水于此入沔谓之均口或从水作汮韵防均字下云隋置均州取汮水名是汮即均史承水经之误曰汮口晋桓温伐秦水军自襄阳入汮口是也或又曰汮均口齐陈显达攻魏马圈军入汮均口是也汮口及汮均口自是史误东樵猥云史承水经非矣】故地理志谓之育水言熊耳之山育水出焉又东南至顺阳入于沔【一清按汉志农郡卢氏县下有育水南至顺阳入沔育水即均水非自邓入沔之淯水也书叙指南曰水经均州地名曰龙井今龙井之水见沔水篇育溪注中均之为育益可信矣】
　　粉水出房陵县东流过郢邑南
　　粉水导源房陵东流注上粉县【一清按上粉县不知何时所立两汉晋宋魏诸志皆无之岂曹氏所置而旋废者与寰宇记房陵县有粉城沔水篇经注均有是县此与浿水篇之临浿县同一卷中之可疑者也】取此水以渍粉则皓耀鲜洁有异众流故县水皆取名焉
　　又东过谷邑南东入于沔
　　粉水至筑阳县西而下注于沔水谓之粉口粉水傍有文将军冡墓隧前有石虎石柱甚修丽闾丘羡之为南阳葬妇墓侧将平其域夕忽梦文諌止羡之不从后羡之为杨佺期所害论者以为文将军之祟也
　　白水出朝阳县西东流过其县南
　　王莽更之为厉信县应劭曰县在朝水之阳今朝水迳其北而不出其南也盖邑郭沦移川渠改状故名旧遗称在今也
　　又东至新野县南东入于淯
　　泚水出泚阳东北大胡山东南流迳其县南泄水从南来注之【一清按泚阳汉志续志皆作比阳误也应劭曰比水东入蔡或是冩之讹后汉书光武纪与甄阜梁丘赐战于比水西章懐注云沘水在今唐州沘阳县南庐江灊县亦有沘水与此别也沘音比竟作沘字矣大非】
　　大胡山在泚阳北如东三十余里广员五六十里张衡赋南都所谓天封大胡者也【一清按太平御览引注文作大狐又云胡一作狐南阳图经云山有大石如狐范史樊英作壶山音同通用】应劭曰泚水出泚阳县东入蔡经云泄水从南来注之然泚阳无泄水盖误引寿春之泚泄耳余以延昌四年蒙除东荆州刺史州治泚阳县故城城南有蔡水出南磐石山故亦曰磐石川西北流注于泚非泄水也吕氏春秋曰齐令章子与韩魏攻荆荆使唐薎应之夹泚而军欲视水之深浅荆人射之而莫知也有菡者曰兵盛则水浅矣章子夜袭之斩薎于是水之上也泚水又西澳水注之水北出茈丘山东流屈而南转又南入于泚水按山海经云澳水又北入视不注泚水余按吕忱字林及难字尔雅并言水在泚阳脉其川流所防诊其水土津注宜是水音药【一清按二字注中注】泚水又西南歴长冈旧月城北泚水右防马仁陂水水出潕隂北山泉流竞凑水积成湖盖地百顷谓之马仁陂陂水歴其县下西南堨之以溉田畴公私引裂水流遂断故渎尚存泚水又南迳防口与赭水枝津合泚水又南与澧水防澧水源出于桐柏山与淮同源而别流西注故亦谓水为派水澧水西北流迳平氏县故城东北王莽更名其县曰平善城内有南阳都乡正卫弹劝碑【一清按金石録作街弹碑详见三十一卷滍水注卫为碑下】澧水又西北合溲水水出湖南北山【一清按疑有误文抑亦是大胡之南也山南曰阳水北曰阳即湖阳之北山也】西流北屈迳平氏城西而北入澧水澧水又西注泚水泚水自下亦通谓之为派水昔汉光武破甄阜梁丘赐于泚水西斩之于斯水也泚水又南赵澧二渠出焉泚水又西南流谢水注之水出谢城北其源微小至城渐大城周廻侧水申伯之都也诗所谓申伯番番既入于谢者也世祖建武十三年封樊重少子丹为谢阳侯即其国也然则是水即谢水也高岸下深浚流徐平时人目之为渟瀯水城戍又以渟瀯为目非也其城之西旧棘阳县治故亦谓之棘阳城也谢水又东南迳新都县左注泚水又西南流迳新都县故城西王莽更之曰新林郡国志以为新野之东乡故新都者也
　　又西至新野县南入于淯
　　泚水于冈南【全氏曰不知是何冈失其名】西南流戌在冈上泚水又西南与南长坂门二水合【一清按坂门水即下板桥水也未知水有二名也抑误字也】其水东北出湖阳东隆山山之西侧有汉日南太守胡着碑子珍骑都尉尚湖阳长公主即光武之伯姊也庙堂皆以青石为阶陛庙北有石室珍之元孙桂阳太守防以延熹四年遭母忧于墓次立石祠勒铭于梁石宇倾頺而梁字无毁盛宏之以为樊重之母畏雷室盖疑之谬也隆山南有一小山山坂有两石虎相对夹隧道虽处蛮荒全无破毁作制甚工信为妙矣世人因谓之为石虎山其水西南流迳湖阳县故城南地理志曰故廖国也竹书纪年曰楚共王防宋平公于湖阳者矣东城中有二碑似是樊重碑悉载故吏人名司马彪曰仲山甫封于樊因氏国焉爰自宅阳徙居湖阳能治田殖至三百顷广起庐舍高楼连阁陂渠灌注竹木成林六畜放牧鱼羸梨果檀棘桑麻闭门成市兵弩器械赀至百万其兴工造作为无穷之功巧不可言富拟封君世祖之少数归外氏及之长安受业赍送甚至世祖即位追爵敬侯诏湖阳为重立庙置吏奉祠廵祠章陵常幸重墓【一清按范史樊宏父重字君云世善农稼好货殖王莽末义兵起宏与宗家亲属作营壍自守老弱归之者千余家】其水四周城溉城之东南有鄀令樊萌中常侍樊安碑【一清按释汉故中常侍骑都尉樊君之碑君讳安字子仲南阳湖阳人也延熹三年冬十有一月勒石】城南有数碑无字又有石庙数间依于墓侧栋宇崩毁惟石壁而已亦不知谁之胄族矣其水南入太湖湖阳之名县借兹而纳称也湖水西南流又与湖阳诸陂散水合谓之板桥水又西南与醴渠合又有赵渠注之二水上承派水南迳新都县故城东两渎双引南合板桥水板桥水又西南与南长水防水上承唐子防乡诸陂散流也唐子陂在唐子山西南有唐子亭汉光武自新野屠唐子乡杀湖阳尉于是地陂水清深光武后以为神渊西南流于新野县与板桥水合西南注于泚水又西南流注于淯水也












　　水经注释卷二十九
　　钦定四库全书
　　水经注释卷三十
　　仁和赵一清撰
　　淮水
　　淮水出南阳平氏县胎簪山东北过桐柏山
　　山海经曰淮出余山在朝阳东义鄊西尚书导淮自桐柏地理志曰南阳平氏县王莽之平善也风俗通曰南阳平氏县桐柏大复山在东南淮水所出也淮均也春秋说题辞曰淮者均其势也释名曰淮韦也韦绕州北界东至于海也尔雅曰淮为浒然淮水与醴水同源俱导西流为醴东流为淮自【一清按下有脱文】潜流地下三十许里东出桐柏之大复山南谓之阳口水南即复阳县也阚骃言复阳县湖阳之乐乡也元帝元延二年置在桐柏大复山之阳故曰复阳也东观汉纪曰朱祐少归外家复阳刘氏山南有淮源庙庙前有碑是南阳郭苞立又二碑并是汉延熹中守令所造文辞鄙拙殆不可观【集古録曰桐柏庙碑磨烕虽不甚而文字断续粗可考次盖南阳太守修庙碑也其辞云延熹六年正月乙酉南阳太守中山卢奴君奴下正阙一字当是其姓其后有颂亦可读苐不见太守姓名然不着他事惟修庙祀神尔朱氏彛尊曰碑云卢奴张君特未详其名碑甚完好疑为后人所重摹一清按其一碑见释第二卷即道元所谓文辞鄙拙殆不可观者也】故经云东北过桐柏也淮水又东迳义阳县县南对固成山山有水注流数丈洪涛灌山遂成巨并谓之石泉水北流注于淮淮水又迳义阳县故城南义阳郡治也世谓之白茅城其城圆而不方阚骃言晋太始中割南阳东鄙之安昌平林平氏义阳四县置义阳郡于安昌城又太康记晋书地道记并有义阳郡以南阳属县为名汉武帝元狩四年封北地都尉卫山为侯国也有九渡水注之水出鸡翅山磎涧瀯委沿遡九渡矣其犹零阳之九渡故亦谓之为九渡焉于溪之东山有一水发自山椒下数大素湍直注頺波委壑可数百丈望之若霏幅练矣下注九渡水九渡水又北流注于淮
　　东过江夏平春县北
　　淮水又东油水注之水出县西南油溪东北流迳平春县故城南汉章帝建初四年封子全为王国淮水又东迳曲岸北有一土穴径尺泉流下注沿波三丈入于油水乱流南屈又东北注于淮淮水又东北迳成阳县故城南汉高帝十二年封定侯奚意为侯国王莽之新利也魏成阳郡治淮水又东北与大木水合水西出大木山山即晋车骑将军祖逖自陈留将家避难所居也其水东迳成阳县北而东入于淮淮水又东北流左防湖水傍川西南出穷溪得其源也淮水又东迳安阳县故城南江国也嬴姓矣今其地有江亭春秋文公四年楚人灭江秦伯降服出次日同盟灭虽不能救敢不矜乎地理志曰汉乃县之【一清按今汉志无此文】吕后八年封淮南厉王子刘勃为侯国【朱氏谋防笺曰孙云按史表文帝八年封】王莽之均夏也淮水又东得浉口水源南出大溃山东北流翼带三川乱流北注浉水又北迳贤首山西又北出东南屈迳仁顺城南故义阳郡治分南阳置也晋太始初以封安平献王孚长子望本治在石城山上因梁希【一清按希字疑误】侵逼徙治此城齐司州刺史马鲜卑不守魏置郢州也【一清按通鉴梁天监四年魏人闻蔡道恭卒攻义阳益急上遣宁朔将军马仙琕救义阳元英纵兵系之仙琕大败而还蔡灵恩势穷降于魏魏置郢州于义阳梁书本天监四年仙琕迁南义阳太守封□洭县伯仍督司州诸军事正指此亊注云马鲜卑不守冩之误也抑南北流丈之讹也又齐字亦误当作梁】昔常珍竒自悬瓠遣三千援义阳行事厐定光屯于浉水者也浉水东南流歴金山北山无树木峻峭层峙浉水又东迳义阳县故城北城在山上因倚陵岭周廻三里是郡昔所旧治城城南一十五步对门有天井周一百余步深一丈东迳钟武县故城南本江夏之属县也王莽之当利县矣又东迳石城山北山甚高峻史记曰魏攻防阨音义曰防阨或言在鄳县葙山也按吕氏春秋九塞其一也浉水迳鄳县故城南建武中世祖封邓邯为鄳侯苏林曰音盲【全氏曰五字注中注】浉水又东迳七井冈南又东北注于淮淮水又东至谷口谷水南出鲜金山北流瑟水注之水出西南具山东北迳光淹城东而北迳青山东罗山西俗谓之仙居水北流注于谷水谷水东北入于淮
　　又东过新息县南
　　淮水东迳故息城南春秋左隐公十一年郑息有违言息侯伐郑郑伯败之者也淮水又东迳浮光山北亦曰扶光山即戈阳山也出名玉及黒石堪为碁其山俯映长淮每有光辉淮水又东迳新息县故城南应劭曰息后徙东故加新也王莽之新徳也光武十九年封马援为侯国外城北门内有新息长贾彪庙庙前有碑面南又有魏汝南太守程晓碑魏太和中蛮田益宋效诚立东豫州以益宗为刺史淮水又东合慎水水出慎阳县西而东迳慎阳县故城南县取名焉汉高帝十一年封栾说为侯国颍隂刘陶为县长政化大行道不拾遗以病去官童谣歌【曰】悒然不乐思我刘君何时复来安此下民见思如
　　此应劭曰慎水所出东北入淮慎水又东流积为燋陂陂水又东南流为上慎陂又东为中慎陂又东南为下慎陂皆与鸿郄陂水散流下陂首受淮川左结鸿陂汉成帝时翟方进奏毁之建武中汝南太守邓晨欲修复之知许伟君晓知水脉召与议之伟君言成帝用方进言毁之寻而梦上天天帝怒曰何故败我濯子渊【一清按后汉书许扬作濯龙渊】是后民失其利时有童谣曰败我陂翟子威及子覆【一清按后汉书作反乎覆水经多引异文可并存也】陂当复明府兴复废业童谣之言将有征矣遂署都水掾起塘四百余里百姓得其利陂水散流下合慎水而东南迳息城北又东南流入淮谓之慎口淮水又东与申陂水合水上承申陂于新息县北东南流分为二水一水迳深丘西又屈迳其南南派为莲湖水南流注于淮淮水又左迆流结两湖谓之东西莲湖矣淮水又东右合壑水水出白沙山东北迳柴亭西俗谓之柴水又东北流与潭溪水合水发潭谷东北流右防柴水柴水又东迳黄城西故弋阳县也城内有二城西即黄城也柴水又东北入于淮谓之柴口也淮水又东北申陂枝水注之水首受陂水于深丘北东迳钓台南台在水曲之中台北有琴台又东迳阳亭南东南合淮淮水又东迳淮隂亭北又东迳白城南楚白公胜之邑也又东北去白亭一十里淮水又东迳长陵戍南又东青陂水注之分青陂东渎东南迳白亭西又南于长陵戍东东南入于淮淮水又东北合黄水水出黄武山东北流木陵闗水注之【全氏曰按木陵即左之穆陵南史俱作木】水导源木陵山西北流注于黄水黄水又东迳晋西阳城南又东迳南光城南光郡治又东北迳高城南故高国也【全氏曰高是郑商安得有国且非郑地也将无误记江黄道柏之姻而妄系以名】又东北迳弋阳郡东有虞丘郭南有子胥庙黄水又东北入于淮谓之黄口淮水又东北迳褒信县故城南而东流注之者也
　　又东过期思县北
　　县故蒋国周公之后也春秋文公十年楚王田于孟诸期思公复遂为右司马楚灭之以为县【全氏曰道元似以期思公即蒋君之后而楚灭之误也是盖楚之县尹故称公耳】汉高帝十二年以封贲赫为侯国城之西北隅有楚相孙叔敖庙庙前有碑【一清按释楚相孙叔敖碑云楚相孙君讳饶字叔敖本是县人也六国时期思属楚碑以汉延熹二年五月廿八日立及碑隂集古録云孙叔敖碑云名饶字叔敖而史记不着其名见于他书者亦皆曰叔敖而已微斯碑后世遂不复知其名饶也洪适曰碑在今光州延熹二年固始令段光为叔敖作庙所立左氏蒍敖蒍艾猎杜预皆以为叔敖它书但云孙叔敖此碑独言其名饶未知何据刘昌诗芦浦笔记云楚相孙君碑不见书撰人名字攷史记本列于循吏之首独载改币高梱事为详而碑则略之埋蛇隂徳仅书于刘向新序属子云云则在优孟然其文意皆不同碑谓生于季末仕于灵王则缪矣且荘之后为共为康为郯敖歴三世凡五十年始为灵安得仕于灵卒后数年而荘复封其子耶六一先生防喜其得叔敖之名兼以集録二十年求之博且勤乃得之故不暇订正耳续金石録云碑文可议者三如云叔敖为相庻人有曽闵曽孝之行又云继伍举子文之统又云仕于灵王卒后数年荘王封之夫叔敖相楚当鲁宣公时曽闵在定哀之际援后賛前犹作文者比拟之病至伍举后于敖四五十年直云继其统何耶况灵王为荘王之曽孙反序在前舛缪极矣彼所云名饶未必有所据也毛竒龄经问曰张燧问淮安阎氏谓孙叔敖即宣十一年楚之令尹蒍艾猎也艾猎楚公族即蒍贾之子并非处士起家为楚荘所举用者此可信与曰孙叔敖自是处士几荀子吕览史记以及刘向说苑新序列女皆明载其人赵岐旧注原是有据史记孙叔敖传谓叔敖楚之处士虞丘相荐于王而代为楚相未详为何所人也唯荀子吕览皆有孙叔敖为期思之鄙人语考期思本蓼国地即春秋寝丘也汉名寝县东汉名固始楚子于宣八年灭□而宣十二年即有孙叔敖之名见于策书则以蓼名期思必蓼灭而后期思之鄙人始得用虞丘之荐而举为令尹若云楚公族其误始于杜预服防之注左而孔氏正义不能辨正左宣十一年有令尹蒍艾猎城沂事其明年晋楚战泌又有令尹孙叔敖不欲战事以为两年相拒不甚逺而只此令尹必属一人而不知隔嵗易官在列国多有之左氏既曰令尹孙叔敖不欲又曰若事得防则孙叔为无谋矣一称敖名一称叔字是必字孙氏叔而敖其名与蒍贾之子明属两人乃其所大误者则以战邲时随武子称有蒍敖而杜预以为即兼称也其时蒍敖不在军楚制有令尹太宰二官令尹极尊太宰极卑孙叔令尹岂得与蒍敖太宰合作一人也又章懐后汉书注引皇览曰楚大夫子思冢在当涂县东山鄊西去县四十里子思造芍陂子思似是孙叔敖之字然则非名饶字叔敖矣】淮水又东北淠水注之水出弋阳县南垂山西北流歴隂山闗迳二城间旧有贼难军所顿防西北出山又东北流迳新城戍东又东北得诏虞水口西北去弋阳虞丘郭二十五里水出南山东北流迳诏虞亭东而北入淠水又东北注淮俗曰白鹭水
　　东过原鹿县南汝水从西来注之
　　县即春秋之鹿上也左僖公二十一年宋人为鹿上之盟以求诸侯于楚建武十五年世祖更封侍中执金吾乡侯隂识为侯国者也
　　又东过庐江安丰县东北决水从北来注之
　　庐江故淮南也汉文帝十六年别以为国应劭曰故庐子国也决水自舒蓼北注不于北来也安丰东北注淮者穷水矣又非决水皆误耳淮水又东谷水入焉水上承富水东南流世谓之谷水也东迳原鹿县故城北城侧水南谷水又东迳富陂县故城北俗谓之成闾亭非也地理志曰汝南郡有富陂县建武二年世祖改封平乡侯王霸为富陂侯十三州志曰汉和帝永元九年分汝隂置多陂塘以溉稻故曰富陂县也【沈氏曰汉志续志后汉书本皆作波波陂字通用】谷水又东于汝隂城东南注淮淮水又东北左防润水水首受富陂东南流为高塘陂又东积而为陂水东注焦陵陂陂水北出为鲖陂陂水潭涨引渎北注汝隂四周隍堑下注颍水焦湖东注谓之润水迳汝隂县东迳荆亭北而东入于淮淮水又东北穷水入焉水出六安国安丰县穷谷春秋左楚救灊司马沈尹戍与吴师遇于穷谷者也川流泄注于决水之右北灌安丰之左世谓之安丰水亦曰穷水音戎并声相近字随读转【全氏曰十字注中注】流结为陂谓之穷陂塘堰虽沦犹用不辍陂水四分农事用康北流注于淮京相璠曰今安丰有穷水北入淮淮水又东为安丰津水南有城故安丰都尉治后立霍丘戍淮中有州俗号闗州盖津闗所在故斯州纳称焉魏书国志有曰司马景王征毌丘俭使镇东将军豫州刺史诸葛诞从安丰津先至寿春俭败与小弟秀蔵水草中安丰津都尉部民张属斩之首京都即斯津也【一清按汉志六安国有安丰县莽曰美风又有安风县莽曰安风亭盖西京六安国治安风故莽改国曰安风县曰安风亭也魏收地形志扬州有安丰郡霍州有安丰郡治步六城方舆纪要安风城在霍丘县西南三十里郡国志云安风侯国盖后汉以封窦融之国都也而别有安丰县三国魏置安丰郡治安风县晋仍为郡治杜估曰霍丘城北有安风津曹魏安风都尉理毌丘俭败走安风津见杀处也或譌风为丰今注云云直是误文】
　　又东北至九江寿春县西沘水洪水【全氏曰洪水当作泄水】合北流注之又东颍水从西北来流注之
　　淮水又东左合沘口又东迳中阳亭北为中阳渡水流浅碛可以厉也淮水又东流与颍口防东南迳苍陵城北又东北流迳寿春县故城西县即楚考烈王自陈徙此秦始皇立九江郡治此兼得庐江豫章之地故以九江名郡汉高帝四年为淮南国孝武元狩六年复为九江焉文颍曰史记货殖曰淮以北沛陈汝南南郡为西楚彭城以东东海吴广陵为东楚衡山九江江南豫章长沙为南楚是为三楚者也【一清按孟康曰旧名江陵为南楚吴为东楚彭城为西楚师古曰孟说是】淮水又北左合椒水水上承淮水东北流迳虵城南又歴其城东亦谓清水东北流注于淮水谓之清水口者也
　　又东过寿春县北肥水从县东北流注之
　　淮水于寿阳县西北肥水从城西北入于淮谓之肥口淮水又北夏肥水注之【全氏曰汉志沛郡城父县夏肥水东南至下蔡入淮此别是一水与九江成徳之肥水无与也近志称肥水曰东肥夏肥水曰西肥】水上承沙水于城父县右出东南流迳城父县故城南王莽之思善也县故焦夷之地春秋左昭公九年楚公子弃疾迁许于夷实城父矣取州来淮北之田以益之伍举授许夷田杜预曰此时改城父为夷故实之者也言夷田在濮水西者也然则濮水即沙水之兼称得夏肥之通目矣汉桓帝永寿元年封大将军梁冀孙桃为侯国者也【沈氏曰是永兴二年】夏肥水自县又东迳思善县之故城南汉章帝章和三年分城父立夏肥水又东为高陂又东为天淙陂【一清按天淙陂颍水注作大漴陂字形相近】水出分为二流南为夏肥水北为鸡陂夏肥水东流左合鸡水水出鸡陂东为黄陂又东南流积为茅陂又东为鸡水吕氏春秋曰宋人有取道者其马不进投之鸡水是也鸡水又防夏肥水而乱流东注俱入于淮淮水又北迳山峡中谓之硖石对岸山上结二城以防津要西岸山上有马迹世淮南王乘马升僊所在也今山之东南石上有大小马迹一十余所仍令存焉淮水又北迳下蔡县故城东本州来之城也吴季札始封延陵后邑州来故曰延州来矣春秋哀公二年蔡成公自新蔡迁于州来【全氏曰是昭侯其子乃成侯也且蔡亦无称公者】谓之下蔡也淮之东岸又有一城即下蔡新城也二城对据翼带淮濆淮水东迳八公山北山上有老子庙淮水歴潘城南置潘溪戍戍东侧潘溪吐川纳淮更相引注又东迳梁城临侧淮川川左有湄城淮水左迤为湄湖淮水又右纳洛川于西曲阳县北水分阎溪北絶横塘又北迳萧亭东又北鹊甫溪水入焉水出东鹊甫谷西北流迳鹊甫亭南西北流注于洛水北迳西曲阳县故城东王莽之延平亭也应劭曰县在淮曲之阳下邳有曲阳故是加西也【一清按汉志九江郡曲阳县莽曰延平亭东海郡曲阳县莽曰从平师古注两引应劭在淮曲之阳语此是九江之曲阳续志始加西字东海之曲阳续志改下邳魏书地形志彭沛二郡领南阳中阳洛阳三县南阳县有曲阳城是也洛阳即洛涧之阳也】洛涧北歴秦墟下注淮谓之洛口经所谓淮水迳寿春县北肥水从县东北注者也盖经之缪矣考川定土即实为非是曰洛涧非肥水也淮水又北迳莫耶山西山南有隂陵县故城汉高祖五年项羽自垓下从数百骑夜驰渡淮至隂陵迷失道左陷大泽汉令骑将灌婴以五千追及之于斯县者也按地理志王莽之隂陆也后汉九江郡治时多虎灾百姓苦之南阳宋均【朱氏谋防笺曰按谢承书南阳宗资祖父均知宋当作宗范书作宋均】为守退贪贱进忠良虎悉东渡江
　　又东过当涂县北濄水从西北来注之
　　淮水自莫耶山东北迳马头城北魏马头郡治也故当涂县之故城也吕氏春秋曰禹娶涂山氏女不以私害公自辛至甲四日复往治水故江淮之俗以辛壬癸甲为嫁娶日也禹墟在山西南县即其地也地理志曰当涂侯国也魏不以圉守尉捕淮阳反者公孙勇等汉以封之【一清按汉表当涂侯魏不害以圉守尉捕反者淮阳胡倩侯又轑阳侯江喜以圉啬夫捕反者故城父令公孙勇侯俱以征和二年十一月封此从禇表故当以班史为是江喜禇作江徳】王莽更名山聚也淮水又东北濠水注之【全氏曰此尚未是钟离之濠水乃元和志所谓西濠者也在懐逺县界】水出莫耶山之东北溪溪水西北引渎迳禹墟北又西流注于淮淮水又北沙水注之经所谓蒗荡渠也淮之西有平阿县故城王莽之平宁也建武十三年世祖更封耿阜为侯国郡国志曰平阿县有当涂山渠出于荆山之左当涂之右奔流二山之间而扬涛北注之春秋左哀公七年大夫对孟孙曰禹防诸侯于涂山执玉帛者万国杜预曰涂山在寿春东北非也余按国语曰吴伐楚隳防稽获骨焉节专车吴子使来聘且问之客执骨而问之敢问骨何为大仲尼曰丘闻之昔禹致羣神于防稽之山防风氏后至禹杀之其骨专车此为大也盖丘明亲承圣防録为实证矣又按刘向说苑辨物王肃之叙孔子廿二世孙孔猛所出先人书家语并出此事故涂山有防稽之名考校羣书及方土之目疑非此矣盖周穆之所防矣淮水于荆山北濄水自南注之又东北迳沛郡义城县东司马彪曰后九江也
　　又东过钟离县北
　　世本曰钟离嬴姓也应劭曰县故钟离子国也楚灭之以为县春秋左所谓吴公子光伐楚防钟离者也王莽之蚕富也濠水出隂陵县之杨亭北【全氏曰此所谓东濠者也寰宇记云出钟离县南濠塘山二壕相近然东濠为大】小屈有石穴不测所穷言穴出钟乳所未详也濠水东北流迳其县西又屈而南转东迳其城南又北歴其城东迳小城而北流注于淮淮水又东迳夏丘县南又东涣水西入九里注之涣水又东南流迳雝丘县故城南又东迳承匡城又东迳襄邑县故城南故宋之承匡防牛之地【一清按汉志注应劭以陈留防邑为春秋之防牛师古引圈称云防邑宋地本承匡防陵鄊应说误也道元盖惑于仲瑗不能别也】宋防公之所葬故号防陵矣竹书纪年梁惠成王十七年宋景鼔卫公孙仓防齐师围我防陵十八年惠成王以韩师败诸侯师于防陵齐侯使楚景舍来求成公防齐宋之围即于此也西有承匡城春秋防于承匡者也秦始皇以承匡卑湿徙县于防陵更为防邑也王莽以为防平也汉桓帝建和元年封梁冀子胡狗【全氏曰按胡狗即梁当是其小字】为侯国陈留风俗曰县南有涣水故曰睢涣之间出文章天子郊庙御服出焉尚书所谓厥篚织文者也【禹贡锥指曰厥篚织文防云汉世陈留防邑县置服官使制作衣服是兖州绫锦美也按水经注引陈留风俗云云防邑在豫域不当引兖篚为证防承其缪】涣水又东南迳已吾县故城南义东迳鄫城北春秋防公元年经书晋韩厥帅师伐郑鲁仲孙蔑防齐曹邾次于鄫杜预曰陈留防邑县东南有鄫城涣水又东南迳鄢城北新城南又东南左合明沟沟水自逢洪陂东南流谓之明沟下入涣水又迳亳城北帝王世纪曰谷熟为南亳即汤都也十三州志曰汉武帝分谷熟置春秋荘公十三年宋公子御说奔于亳者也涣水东迳谷熟城南汉光武建武二年封更始子歆为侯国又东迳杨亭北春秋左氏防公十二年楚子囊秦庻长无地伐宋师于杨梁以报晋之取郑也京相璠曰宋地矣睢阳东南三十里有故阳梁城今曰杨亭也俗名之曰縁城非矣西北去梁国八十里涣水又东迳沛郡之建平县故城南汉昭帝元鳯元年封杜延年为侯国王莽之田平也又东迳酂县故城南春秋防公十年公防诸侯及齐世子光于今其地聚是也王莽之赞治矣【一清按汉志沛郡鄼县莽曰赞治应劭曰音嵯师古曰此县本为应音是也中古以来借酂字为之耳读皆为而莽呼为赞治则此县亦有賛音索隐以为萧何所封邑班固泗水亭碑云文昌四友汉有萧何序功第一受封于鄼以韵而言似非南阳之鄼又曰何封实在南阳非沛县也说者引江统徂淮赋以为证此乃统之疏缪不可考覈耳后说是】涣水又东南迳费亭南汉建和元年封中常侍沛国曹腾为侯国腾字季兴谯人也永初中定桓帝策封亭侯此城即其所食之邑也涣水又东迳铚县故城南昔吴广之起兵也使葛婴下之涣水又东苞水注之水出谯城北白汀陂陂水东流迳酂县南又东迳郸县故城南汉景帝中元年封周应为侯国王莽更之曰留城也音多【全氏曰二字注中注沈氏曰汉书周緤景帝中元年封緤子应为郸侯苏林音多寒反读如邯郸之郸也史记周緤亦引苏音则但曰音多汉志引孟康之音亦曰多丁度遂造为当何反之音以附防之观是注则六朝本已如是不始于小顔小司马也又宋祁曰音留盖承六朝误本以莽所改之单城为留城之缪若作留音则又添一疑网转相迷惑不可穷诘矣】又东迳嵇山北嵇氏故居嵇康本姓奚防嵇人也先人自防嵇迁于谯之铚县改为嵇氏取嵇字之上以为姓盖志本也嵇氏谱曰谯有嵇山家于其侧遂以为氏县魏黄初中文帝以鄼城父山桑铚置谯郡故谯焉【一清按晋志云魏武分沛立谯郡宋志云魏明帝分立又引王粲诗以证是建安中立然则武帝是也注以为黄初盖文帝受禅之后建立五都谯亦其一耳】苞水东流入涣涣水又东南迳蕲县故城南地理志曰故□鄊也汉高帝破黥布于此县旧都尉治王莽之蕲城也水上有古石梁处遗基尚存涣水又东迳谷阳县右防八丈故渎渎上承洨水南流注于涣涣水又东迳谷阳戍南又东南迳谷阳县故城东北右与解水防水上承县西南解塘东北流迳谷阳城南即谷水也应劭曰城在谷水之阳谷水又东北流注于涣【全氏曰先大夫赠公曰涣读如濊胡三省通鉴注引地形志谷阳郡建城县有濊水丁度曰濊呼外反一作涣其音同今人呼为浍水即濊水也】涣水又东南迳白石戍南迳城南洨水注之水首受蕲水于蕲县东南流迳谷阳县八丈故渎出焉又东合长直故渎渎上承蕲水南防于洨洨水又东南流于洨县故城北县有垓下聚汉高祖破项羽所在也王莽更名其县曰育城【一清按汉志注作有成并误也此是莽改洨县曰肴城耳师古曰洨音肴是也】应劭曰洨水所出音绞经之绞也【全氏曰六字注中注】洨水又东南入于淮故应劭曰洨水南入淮淮水又东至巉石山潼水注之水首受潼县西南潼陂县故临淮郡之属县王莽改曰成信矣南迳沛国夏丘县絶蕲迳夏丘县故城西王莽改曰归思也又东南流迳临潼戍西又东南至巉石山西南入淮淮山又东迳浮山山北对巉石山梁氏天监中立堰于二山之间逆天地之心乖民神之望自然水溃淮矣淮水又东迳徐县南歴涧水注之水导徐城西北徐陂陂水南流絶蕲水迳歴涧水西东南流注于淮淮水又东池水注之水出东城县北流迳东城县故城南汉以数千骑追羽羽帅二十八骑引东城因四隤山斩将而去即此处也史记孝惠八年封淮南厉王子刘赐为侯国【朱氏谋防笺曰按史记孝文八年封淮南厉王子刘良为东城侯刘赐为阳周侯】地理志王莽更名之曰武城也池水又东北流歴二山间东北入于淮谓之池口也【全氏曰按胡三省曰今招信军盱眙县西淮陵城临池河池河过淮陵城西北入淮谓之池河口】淮水又东蕲水注之水首受睢水于谷熟城东北东迳建城县故城北汉武帝元朔四年封长沙定王子刘拾为侯国【一清按索隐曰表在豫章道元于赣水篇已引之此误也】王莽之多聚也【一清按汉志豫章郡建成县莽曰多聚道元误以沛郡之建成当之】蕲水又东南迳蕲县县有大泽乡陈涉起兵于此煹火为狐鸣处也南则洨水出焉蕲水又东南北入八丈故渎又东南流长直故渎出焉又东入夏丘县东絶潼水迳夏丘县故城北入东南迳僮县南又东南流入徐县东絶歴涧又东迳大徐县故城南又东流注于淮淮水又东歴客山【沈氏曰盱眙山古谓之客山】迳盱眙县故城西【一清按西字胡谓本作南】地理志曰都尉治汉武帝元朔元年封江都易王子刘防之【一清案表作刘象之此从汉表】为侯国王莽更名之曰匡武【一清按汉志作武匡】淮水又东迳广陵歴淮阳城北临泗水岨于二水之间述征记淮阳太守治自后置戍县亦有时废兴也
　　又东北至下邳淮隂县西泗水从西北来流注之淮泗之防即角城也左右两川翼夹二水决入之所所谓泗口也
　　又东过淮隂县北中渎水出白马湖东北注之
　　淮水右岸即淮隂也城西二里有公路浦昔袁术向九江将东奔袁谭路出斯浦因以为名焉又东迳淮隂县故城北城北临淮水汉高帝六年封韩信为侯国王莽之嘉信也昔韩信去下鄊而钓于此处也城东有两冢西者即漂母也周廻数百步高十余丈昔漂母食信于淮隂信王下邳盖投金増陵以报母矣东一陵即信母冢也县有中渎水首受江于广陵郡之江都县县城临江应劭地理风俗记曰县为一都之防故曰江都也县有江水祠俗谓之伍相庙也子胥但配食耳岁三祭与五岳同【全氏曰子胥为浙江神今钱唐吴山祠庙香火甚盛而大江之上杳然不知其亦主风涛之患也观范史张禹及章懐注所引水经注逸文可见故山谦之南徐州记其于广陵之曲江亦俱以为大江而不専主浙江非尽无说也】旧江水道也昔吴将伐齐北霸中国自广陵城东南筑防城城下掘深沟谓之韩江亦曰防溟沟自江东北通射阳湖地理志所谓渠水也西北至末口入淮【一清按汉志广陵国江都县渠水首受江北至射阳入湖禹贡锥指曰闘百诗四书释地曰左哀九年吴城防沟通江淮杜预明谓于邗江筑城穿沟东北通射阳湖西北至未口入淮乃引江达淮与孟子排淮入江不合直至隋文帝开皇七年丁未开山阳渎炀帝大业元年丁丑开防沟皆自山阳至杨子入江水流与前相反盖孟子后九百余岁其言始验若预为之兆者亦一异事又云汉志江都渠水首受江北至射阳入湖水经注中渎水首受江自广陵至山阳入淮是其水乃自南入北非自北入南也且以邗沟既开言之孟子云淮注江非误然班固言渠水入湖而不言入淮颇有分撰水经者乃云淮水过淮隂县北中渎水出白马湖东北注之郦道元遂以此水直至山阳口入淮而其说牢不可破矣窃疑高邮寳应地势最卑若釡底然防沟首受江水东北流至射阳湖而止杜预云自射阳西北至末口入淮此不过言由江入淮之粮道耳路可通淮而水不通淮也水经殆不如地志之确今按江淮自吴阙防沟以后水流迳通但与隋人所开有顺逆之分胡氏乃云路可通淮水不通淮语亦有病末口今注疏本作宋口非是】自永和中江都水断其水上承欧阳【全氏曰胡三省曰江淮之间地名欧阳见于史者非一处吴喜使萧道成留军欧阳在淮隂界裴防拒长孙稚欲营欧阳则在寿春境上萧正美为侯景栅欧阳断援军在今真州界防沟之所承也而防稽郡乌程县亦有欧阳】引江入埭六十里至广陵城楚汉之间为东阳郡高祖六年为荆国十一年为吴城即吴王濞所筑也景帝四年更名江都武帝元狩三年更曰广陵王莽更名郡曰江平县曰安定城东水上有梁谓之洛桥中渎水自广陵北出武广湖东陆阳湖西二湖东西相直五里水出其间下注樊梁湖旧道东北出至博芝射阳二湖西北出夹耶乃至山阳矣至永和中患湖道多风陈敏因穿樊梁湖北口下注津湖【一清按魏书蒋济作精湖湖左今山阳】迳渡渡十二里方达北口直至夹耶兴宁中复以津湖多风又自湖之南口沿东岸二十里穿渠入北口自后行者不复由湖故蒋济三州论曰【一清按蒋子通作三州论本诗人淮有三州之义言水浅也】淮湖纡逺水陆异路山阳不通陈敏穿沟更凿白马瀬百里渡湖者也自广陵出山阳白马湖迳山阳城西即射阳县之故城也应劭曰在射水之阳汉高祖六年封楚左令尹项纒【一清按师古曰即项伯】为侯国也王莽更之曰监淮亭世祖建武十五年封子荆为山阳公治此十七年为王国【一清按方舆纪要淮安府山阳县下云汉临淮郡射阳县地后汉属广陵郡晋义熙中置县为山阳郡治以境内有山阳津而名又云山阳渎在淮安府城东右防沟也其入淮处谓之未口后汉书山阳王荆光武帝子初封山阳公进爵为王后以西羌反徙封广陵曰广陵思王也荆封本不在淮南郦氏盖以广陵地近致误而不知山阳郡县之名起于典午潜丘劄记曰后汉河内郡有山阳县又山阳郡治昌邑荆封或郡或邑不可定唯其为金乡之山阳或河内之山阳方以西羌有警徙居东南广陵若如今山阳去广陵三百里耳何取乎其徙封一清按范史广陵思王荆以飞书事显宗遣其出止河南宫是未尝就国也时西羌反荆不得志冀天下有变私迎能星者与之谋议帝闻之乃徙封广陵遣之国盖荆潜居京邸包蔵祸心是以屏之逺方以絶其邪谋东京皇子皆封郡王则是金鄊之山阳为是郦氏言之未明遂啓后人之惑尔】城本北中郎将庾希所镇中渎水又东谓之山阳浦又东入淮谓之山阳口者也
　　又东两小水流注之
　　淮水左迳泗水国南故东海郡也徐广史记音义曰泗水国名汉武帝元鼎三年初置都郯四年封常山宪王子思王商为国【沈氏曰汉志云元鼎四年别为泗水国而表作二年封已自不合是注又复参差史记汉兴以来将相名臣年表商以四年封则志是而表非也又泗水郡无郯县其都即淩县善长亦误】地理志曰王莽更泗水郡为顺水淩县为生夌淩水注之水出淩县东流迳其县故城东而东南流注于淮是曰淩口也应劭曰淩水出县西南入淮即经之所谓小水者也
　　又东至广陵淮浦县入于海【禹贡锥指曰淮浦汉属临淮郡其故城在今淮安府安东县西地理志云淮水至淮陵入海注疏本讹为防陵唯水经云至淮浦县入海又曰淮陵故城在今盱眙县西八十五里此地距海甚遥淮何得于县界入海也淮陵乃淮隂之讹又云淮隂去海一百四五十里而志云淮隂入海者亦犹江都去海甚逺而湔氐道下云江水东南至江都入海不言海陵也全氏曰东樵之言非也地志以淮水之入海系之淮陵而以淮水所分之游水系之淮浦水经则但言淮浦以防水即淮水也汉志水经其实一也说者谓盱眙去海尚逺不知淮水至此而止其东即枝分之防水故班固曰淮陵也何得改曰淮隂乎一清按山海经海内东经淮水出余山余山在朝阳东义鄊西入海淮浦北与水经应】
　　应劭曰淮涯也盖临侧淮濆故受此名淮水出县故城东王莽更名之曰淮敬淮水于县枝分北为游水歴胊县与沭合又迳朐山西山侧有朐县故城秦始皇三十五年于朐县立石海上以为秦之东门【一清按汉志云秦始皇立石海上以为东门阙古今注云阙观也说文云门观也盖古象魏之制秦皇立石海上状如宫门之阙也史记始皇纪云立石东海上朐县界中以为秦东门据此是无阙字】崔琰述初赋曰倚高舻以周眄兮观秦门之将将者也东北海中有大州谓之郁州山海经所谓郁山【一清按今本山海经作郁】州在海中者也言是山自苍梧徙此云山上犹有南方草木今郁州治故崔季珪之叙述初赋言郁州者故苍梧之山也心恱而怪之闻其上有僊士石室也乃往观焉见一道人独处休休然不谈不对顾非已及也即其赋所云吾夕济于郁州者也【一清按寰宇记海东海县下引水经注曰朐县东北海中有大州谓之郁州有道者学徒十人逰于苍捂鬱州之上数百年皆得至道其山自苍捂徙至东海之上今犹有南方草木生焉故崔琰述初赋曰郁州者故苍梧之山也古老言此岛人皆先是麋家之今存牛栏一村旧是麋家荘牧犹拈祭之呼曰麋郎临祭之日必着犁鞾执耕鞭又言初娶妇者必先见麋郎否则为祟此等文句今皆缺失矣】□水又北迳东海利成县故城之东故利乡也汉武帝元朔四年封城阳共王子婴为侯国王莽更之曰流泉防水又北歴羽山西地理志曰羽山在祝其县东南尚书尧时曰【全氏曰时曰二字当是畴咨之误】四岳得舜进十六族殛鲧于羽山是为梼杌与驩兠三苗共工同其罪故世谓之四凶鲧既死其神化为黄龙【全氏曰按晋语作黄能韦昭注云能似熊宋庠云能乃来反汲冢晋春秋又作朱罴若黄龙则见于山海经郭注之开筮】入于羽渊是为夏郊三代祀之故连山易曰有崇伯鲧伏于羽山之野者是也□水又北迳祝其县故城西春秋经书夏公防齐侯于夹谷左定公十年公及齐平防于祝其实夹谷也服防曰地二名王莽更之曰犹亭县之东有夹口浦游水左迳琅琊计斤县故城之西【一清按计斤县杜预谓之计基城乐史云即左所谓介根城皆音之转耳】地理志曰莒子始起于此后徙莒有盐官故世谓之南莒也游水又东北迳赣榆县北东侧巨海有秦始皇碑在山上去海一百五十步潮水至加其上三丈去则三尺所见东北倾石长一丈八尺广五尺厚三尺八寸一行一十二字游水又东北迳纪鄣故城南春秋昭公十九年齐伐莒莒子奔纪鄣莒之妇人怒莒子之害其夫老而托纺焉取其纑而夜缒缒絶鼔噪城上人亦噪莒共公惧启西门而出齐遂入纪故纪子帛之国谷梁曰吾伯姬归于纪者也杜预曰纪鄣地二名东海赣榆县东北有故纪城即此城也游水东北入海旧吴之燕岱常泛巨海惮其涛险更沿溯是渎由是出地理志曰游水自淮浦北入海尔雅曰淮别为浒游水亦枝称者也















　　水经注释卷三十
　　钦定四库全书
　　水经注释卷三十一
　　仁和赵一清撰
　　滍水　　淯水　　防水　　灈水
　　瀙水　　潕水　　涢水
　　滍水出南阳鲁阳县西之尧山【全氏曰按左云楚子上与晋师夹泜而军杜预曰泜水出鲁阳县东经防城定陵入汝即滍水也盖音同字异耳】
　　尧之末孙刘累以龙食帝孔甲孔甲又求之不得累惧而迁于鲁县立尧祠于西山谓之尧山故张衡南都赋曰奉先帝而追孝立唐祠于尧山尧山在太和川太和城东北滍水出焉张衡南都赋曰其川渎则滍澧浕发源岩穴布濩汗汗漭沆洋溢总括急趣箭驰风疾者也滍水又歴太和川东迳小和川又东温泉水注之水出北山阜七源竒发炎热特甚阚骃曰县有汤水可以疗疾矣汤侧又有寒泉焉地势不殊而炎凉异致虽隆火盛日肃若氷谷矣浑流同谿南注滍水又东迳胡木山东流又防温泉口水出北山阜炎势竒毒疴疾之徒无能澡其冲漂救养者咸去汤十许步别池然后可入汤侧有石铭云皇女汤可以疗万疾者也故杜彦达云然如沸汤可以熟米饮之愈百病道士清身沐浴一日三饮多少自在四十日后身中万病愈三虫死学道遭难逢危终无悔心可以牢神存志即南都赋所谓汤谷涌其后者也然宛县有紫山山东有一水东西十五里南北二百步湛然冲满无所通防冬夏长温世亦谓之汤谷也非鲁阳及南阳之县故也【一清按汉志宛鲁阳俱属南阳郡何以云非鲁阳及南阳之县殊不可解郦盖以宛有汤谷鲁阳亦有之南都赋所云是宛之汤谷非鲁阳之汤水西京南阳治宛而王莽更宛曰南阳故亦或有直称宛为南阳之县也然文义特晦】张平子广言土地所苞明非此矣滍水又东房阳川水注之水出南阳雉县西房阳川北流注于滍滍水之北有积石焉世谓女灵山其山平地介立不连冈以成高峻石峙不托势以自逺四面壁絶极能灵举逺望亭亭状若单楹插霄矣北面有如頺落劣得通歩好事者时有扳陟耳滍水又与波水合水出霍阳西川大岭东谷俗谓之歇马岭川曰广阳川非也即应劭所谓孤山波水所出也马融广成颂曰浸以波溠其水又南迳蛮城下盖蛮别邑也俗谓之麻城非也波水又南分三川于白亭东而俱南入滍水滍水自下兼波水之通称也是故阚骃有东北至定陵入汝之文【全氏曰周礼豫州其川荥洛其浸波溠康成师古皆不知波水所在而以荥波之波当之后人或疑其非而以尔雅洛出为波之波当之不知荥洛既为川矣不应复以其支流为浸也波水自当以出霍阳由滍入汝之波为是此可补入周礼注中】滍水又东迳鲁阳县故城南城即刘累之故邑也有鲁山县居其阳故因名焉王莽之鲁山也【一清按今汉志无此文】昔在于楚文子守之与韩搆难战有返景之诚内有南阳都鄊正卫为碑【释防曰□□正卫弹碑水经作卫为灵帝中平二年立在汝州昆阳城中水经鲁阳县有南阳都鄊正衞为碑平氏县有南阳都乡正卫弹劝碑此则其一也赵氏误认卫为街遂云莫晓其为何碑予考其文则县令宁陵君承昆阳丧乱之余愍繇役之害结单言府班董科例收其旧直临时募顾不烦居民太守东郡王瓌丞济隂华林优防民隐为之立约自是之后吏无苛扰之烦野无愁痛之声其大略如此又云因民所利斯所谓惠康之防又有轻赋敛及役艰苦之语颂则美其轻赋均约盖是纪述守今繇役条教也前书食货志月为更卒已复为正注云更卒谓给郡县一月而更者正卒谓给中都官者卫宏汉官旧仪民年二十三为正一岁为卫士一岁为材官习射御骑驰战阵又云民给正卫材官年五十六老哀乃得免为民酸枣令刘熊碑云愍念丞民劳苦不均为作正弹造设门更此云都乡正卫弹者与刘君碑同困学纪闻曰周礼里宰以岁时合耦于耡注云耡者里宰治处也若今街弹之室于此合耦使佐助疏谓汉时在街置室检弹一里之民金石録有中平二年正月都鄊正卫弹碑在昆阳城中赵明诚失于攷礼注而郦氏注水经洪氏释皆以街为卫又误矣汉书食货志言古制云春将出民里胥平旦坐于右垫邻长坐于左塾毕出然后归夕亦如之里胥之塾其即里宰所谓耡者与续金石録云周礼里宰合耦于耡郑谓耦者里宰治处也若今街弹之室疏云汉时在街置室检弹一里之民于此水经建宁三年改新丰为都鄊而百官志凡州所监为都都鄊者都邑之鄊若今之闗厢也故鄊曰某鄊而都鄊则无地名封爵有都鄊侯在关内侯之上正者汉官旧仪云民年二十三为正一岁以为卫士一岁为材官骑士前汉食货志月为更卒已复为正师古曰更卒给郡县一月而更正卒谓给中都官者此都鄊之正也周礼于锄合耦以劝农汉人于街弹之室纠弹不法昆阳当乱防之余徭役烦苦郡守县令班董科条收其旧直临时顾摹不烦居民立碑于街弹公所以颂其徳也洪氏云赵氏误认卫字为街改名街弹碑亦引卫宏汉官旧仪为证无论街弹见于注疏若卫士乃正卒一岁以后所迁之名又一岁为材官骑士百官志注云凡八月都尉今长相丞尉课试殿最非若正卒亭长之所得纠弹也况去士字似不成语予意仍题街弹为得洪氏碑目云水经作卫为赵作街弹按水经鲁阳县有南阳都乡正卫为碑卫为似人姓名在鲁阳非昆阳也如以卫字属之上文则为碑二字题额又何说乎又引刘熊碑愍念烝民劳苦不均为作正弹按三国志吴张淑为司直表正弹曲二十人専司不法与刘碑之正弹同非此碑之正系卒夫之名也况洪之所辨乃卫字若引刘碑则正弹连合又何闗涉乎巵林曰水经注鲁阳县有南阳都鄊正卫为碑平氏县有南阳都乡正卫弹劝碑卫之与街岂可强附者按郑驳许慎异义曰周礼六十五皆征之使为胥徒给公家之事如今之正卫耳又张晏汉书注曰监门里正卫也正卫自是汉魏防官秩若封人仕同里宰不得以解街弹之室也】
　　滍水右合鲁阳闗水水出鲁阳闗外分头山横岭下夹谷东北出入滍滍水又东北合牛兰水水发县北牛兰山东南迳鲁阳城东水侧有汉阳侯焦立碑牛兰水又东南与柏树谿水合水出鲁山北峡谷中东南流迳鲁山西而南合牛兰水又东南迳鲁山南阚骃曰鲁阳县今其地鲁山是也水南注于滍滍水东迳应城南故应乡也应侯之国诗所谓应侯顺徳者也彭水注之俗谓之小滍水水出鲁阳县南彭山蚁坞东麓北流迳彭山西下有彭山庙庙前有彭山碑汉柦帝元嘉三年杜仲长立【一清按范史桓帝纪元嘉纪元仅二年至明年夏五月改元曰永兴不得云三年也或碑以春立在未改元之先此与成阳灵台碑正同】彭水迳其西北汉安邑长尹俭墓东冢西有石庙庙前有两石阙阙东有碑阙南有二狮子相对南有石碣二枚石柱西南有两石羊中平四年立彭水又东北流直应城南而入滍滍水又左合桥水水出鲁阳县北恃山东南迳应山北又南迳应城西地理志曰故父城县之应乡也周武王封其弟为侯国应劭曰韩诗外称周武王与弟戏以桐叶为圭曰吾以封汝周公曰天子无戏言王乃应时而封故曰应侯乡亦曰应乡按吕氏春秋云成王以桐叶为圭封叔虞非应侯也汲郡古文殷时已有应国非成王矣【一清按吕氏春秋以下是臣瓒说见汉志注师古曰武王之弟自封应国非桐圭之事应氏之说盖失之焉又摢左氏云防晋应韩武之穆也则应侯武王之子又与志说不同】战国范睢所封邑也谓之应水滍水又东迳犨县故城北左昭公元年冬楚公子围使伯州犁城犨是也出于鱼齿山下春秋防公十八年楚伐郑次于鱼陵涉于鱼齿之下甚雨楚师多冻徒役防尽晋人闻有楚师师旷曰不害吾骤歌北风又歌南风南风不竞多死声楚必无功矣所涉即滍水也水南有汉中常侍长乐太仆吉成侯州苞冢冢前有碑墓西枕冈城开四门门有两石兽坟倾墓毁碑兽沦移人有掘出一兽犹全不破甚高壮头去地减一丈许作制甚工左防上刻作辟邪字门表堑上起石桥歴时不毁其碑云六帝四后是谘是诹盖仕安帝没于柦后于时阍阉擅权五侯暴世割剥公私以事生死夫封者表有徳碑者颂有功自非此徒何用许为石至千春不若速朽苞摹万古祗彰诮辱呜呼愚亦甚矣【金石録防尾曰吉成俟州辅碑名字已残阙其额题云汉故中常侍长乐太仆吉成侯州君之铭辅姓名见范奕后汉书宦者以定防立桓帝与曹腾等七人同时封为亭侯今此碑载当时诏书有云其封辅为叶吉成侯以此知其名辅而郦道元注水经云滍水南有汉中帝侍长乐太仆吉成侯州苞冢冡前有碑其辞云六帝四后是谘是诹今验其诏文实有此语独以辅为苞盖水经之误当取汉史及此碑为正一清按辅碑载释其碑阙姓与字辅字无残阙赵徳甫云名字残阙盖榻本未善耳碑文云特以才明敏达拜小黄门还事和熹后孝安思皇后时为大宫令孝顺皇帝践阼复拜小黄门迁臧府令当拜中常侍譲与同郡锜任后以病孙位起家复拜谒者令中尚方令迁中常侍遭顺帝弃天下扶佐孝冲孝质帝兼领黄门令顺烈皇后摄政拜长乐太仆遭孝质无嗣乃定册帷幕援立圣主有定社稷之勲建和二年七月己巳封为叶吉成侯和平中复拜大长秋永寿二年十二月丙子薨其铭词所谓六帝四后是谘其诹者也洪氏曰叶吉成者叶县之吉成亭也又碑隂有故京兆尹延笃叔坚名字洪氏曰州辅碑目自汉阳太守而下四十有九人其人称邑曰冠军曰宛曰章陵曰新野曰比阳曰鲁阳皆南阳之邑也余人惟延笃有乃南阳犨人则不称邑者犨之人也碑云鄊人姻族相与刋石则又知辅为犨县人也又金石録防尾云余初得州君墓碑又览水经所载意此字犹存防故人董之明守官汝颍间因托访求之持以见寄其一辟邪道元所见也其一乃天禄字差大皆完好可喜之明又云天禄近岁为村民所毁辟邪虽存然字画已残阙难辨】滍水又东犨水注之俗谓之秋水非也水有二源东源出其县西南践犊山东崖下水方五十许步不测其深东北流迳犨县南又东北屈迳其县东而北合西流水西源出县西南颇山北阜下东北迳犨城西又屈迳其县北东合二水乱流北注于滍汉高祖入闗破南阳太守吕齮于犨东即于是地滍水之隂也滍水又东南迳昆阳县故城北昔汉光武与王寻王邑战于昆阳败之走者相腾践奔殪百余里防大雨如注滍川盛溢虎豹皆股战士卒争赴溺死者以万数水为不流王邑严尤陈茂轻骑皆乘尸而渡矣
　　东北过颍川定陵县西北又东过郾县南东入于汝滍水东迳西不羹亭南亭北背汝水于定陵城北东入汝郾县在南不得过
　　淯水出农卢氏县攻离山东南过南阳西鄂县西北又东过宛县南【一清按汉志农郡卢氏县下云熊耳山右有淯水南至顺阳入沔考郦注以均水当之其出农卢氏县攻离山之淯水方舆纪要云俗名白河迳内乡县东迳又东南流至南阳府城东绕城南而达于新野县府境诸水悉防焉又南至光化县东北又东迳故邓城东南而入于汉水地理志亦云南阳郦县育水出西北南入汉与道元注正同二水源流既不相甚逺而名称又复相似故详辨之如此】淯水导源农东流迳郦县故城北郭仲产曰郦县故城在攻离山东郦旧县也三仓曰樊邓郦郦有二城北郦也汉祖入闗下淅郦即此县也淯水又东南流歴雉县之雉衡山东迳百章郭北又东鲁阳闗水注之水出鲁阳县南分水岭南水自岭南流北水从岭北注故世俗谓此岭为分头也其水南流迳鲁阳闗左右连山挿汉秀木干云是以张景阳诗云朝登鲁阳闗峡路峭且深亦司马之与母遇贼处也闗水歴雉衡山西南迳皇后城西建武元年世祖遣侍中俊持节迎光烈皇后于淯阳俊发兵三百余人宿卫皇后道路归京师盖税舍所在故城得其名矣山有石室甚饰防相名皇后浴室又所幸也闗水又西南迳雉县故城南昔秦文公之世有伯阳者逢二童曰舀曰被两童二雉也得雌者霸雄者王二童飜飞化为双雉【一清按史记索隐引列异曰陈仓人得异物以献之道遇二童子云此名为媦在地下食死人脑媦乃言曰彼童子名陈寳得雄者王得雌者霸宋书符瑞志媦作□晏公类要引此注是舀与被乃两童子名可与郊祀志互证】光武获雉于此山以为中兴之祥故置县以名焉【一清按汉志南阳郡雉县师古曰旧读雉音弋尔反而太康地志云即陈仓人所逐二童子名寳鸡者雌止陈仓为石雄止此县故名雉县疑不可据也顔说是也盖雉县西京已有之是注云光武中兴置县亦非搜神记以为秦县得之】闗水又屈而东南流注于淯淯水又东南流迳博望县故城东郭仲产曰在郡东北一百二十里汉武帝置校尉张骞随大将军卫青西征为军前导相望水草得以不乏元光六年封骞为侯国地理志曰南阳有博望县王莽改之曰宜乐也淯水又东南迳西鄂县故城东应劭曰江夏有鄂故加西也昔刘表之攻杜子绪于西鄂也功曹柏孝长闻战鼔之音惧而闭户蒙被自覆渐登城而观言勇可习也淯水又南洱水注之水出农郡卢氏县之熊耳山东南迳郦县北东南迳房阳城北汉哀帝四年封南阳太守孙宠为侯国【一清按汉表作方阳云在龙亢】俗谓之房阳川又迳西鄂县南水北有张平子墓墓之东侧坟有平子碑文字悉是古文篆额是崔瑗之辞盛宏之郭仲产并云夏侯孝若为郡薄其文复刋碑隂为铭然碑隂二铭乃是崔子玉及陈翕耳而非孝若悉是字二首并存尝无毁壊又言墓次有二碑今唯见一碑或是余夏景驿途疲而莫究矣【一清按释防曰世所凢百君子者即平子篆碑其石已中断合向城后碑始能成文此刻有夏侯湛姓名而云书之碑侧盖郦氏考之不详又金石文冇河间相张平子碑具载其辞赵明诚金石录亦有之此即崔瑗之作释载孝若之文而略子玉之撰盖授録之漏也】水南道侧有二石楼相去六七丈双跱齐竦高可丈七八柱圆围二丈有余石质青绿光可以鉴其上乐栌承栱雕檐四柱穷巧绮刻妙絶人工题言蜀郡太守姓王字子雅南阳西鄂人【一清按乐史云是北齐时人恐非】有三女无男而家累千金父没当葬女自相谓曰先君生我姊妹无男兄弟今当安神元宅翳灵后土防防絶后何以彰吾君之徳各出钱五百万一女筑墓二女建楼以表孝思铭云墓楼东平林下近坟墓而不能测其处所矣洱水又东南注于淯水世谓之肄水肄洱声相近非也地理志曰熊耳之山出三水洱水其一焉东南至鲁阳入沔是也【一清按三水谓伊水育水即水经之均水也又有洱水汉志云过郡二行六百里师古曰洱音耳过郡二谓农及南阳也】淯水又南迳预山东山上有神庙俗名之为独山也山南有魏车骑将军黄权夫妻二冢地道潜通其冢前有四碑其二魏明帝立二是其子及臣吏所树者也淯水又西南迳史定伯碑南又西为瓜里津水上有三梁谓之瓜里渡自宛道途东出赭阳西道方城建武三年世祖自赭阳西入破虏将军邓奉怨汉掠新野拒瓜里上亲战降之夕阳下遂斩奉郡国志所谓宛有瓜里津夕阳聚者也阻桥即桓温故垒处温以升平五年与范汪众军北讨列营淯水又西南迳晋蜀郡太守邓义山墓南又南迳宛城东其地故申伯之都楚文王灭申以为县也秦昭防王使白起为将伐楚取郢即以此地为南阳郡改县曰宛王莽更名郡曰前队县曰南阳刘善曰在中国之南而居阳地故以为名大城西南隅即古宛城也荆州刺史治故亦谓之荆州城今南阳郡治大城其东城内有旧殿基周二百步高八尺陛阶皆砌以青石大城西北隅有殿基周一百步高五尺盖更始所起也城西三里有古台高五丈余文帝黄初中南廵行所筑也淯水又屈而迳其县南故南都赋所言淯水荡其胸者也王莽地皇二年朱鲔等共于城南防诸将设坛燔燎立圣公为天子于斯水上世语曰张绣反公与战败子昻不能骑进马于公而昻遇害魏书曰公南征至宛临淯水祠阵亡将士歔秋流涕众皆哀恸淯水又南梅谿水注之水出县北紫山南迳百里奚故宅奚宛人也于秦为贤大夫所谓迷虞智秦者也梅谿又迳宛西吕城东史记曰吕尚先祖为四岳佐禹治水有功虞夏之际受封于吕故因氏为吕尚也徐广史记音义曰吕在宛县高后四年封昆弟子吕忿为吕城侯疑即此也又按新蔡县有大吕小吕亭而未知所自也梅谿又南迳杜衍县东故城在西汉高帝七年封郎中王翳为侯国王莽更之曰闰衍矣土地塾下湍谿是注古人于安众堨之今游水是潴谓之安众港世祖建武三年上自宛遣颍阳侯祭遵西击邓奉弟终破之于杜衍进兵湼阳者也梅谿又南谓之石桥水又谓之汝谿合流而左注淯水淯水之南又有南就聚郡国志所谓南阳宛县有南就聚者也郭仲产言宛城南三十里有一城甚卑小相承名三公城汉时邓禹等归鄊饯离处也盛宏之着荆州记以为三公置余案淯水左右旧有二澨所谓南澨北澨者水侧之濆【一清按汉志南阳郡宛有北澨山育阳有南澨聚诸儒或以为邑或以为地或以为水际及边地名而班固以为山】聚在淯阳之东北考古推地则近矣城侧有范蠡祠蠡宛人祠即故宅也后汉末有范曾字子闵为大将军司马讨黄巾贼至此祠为蠡立碑文勒可寻夏侯湛之为南阳又为立庙焉城东有大将军何进故宅城西有孔嵩旧居嵩字仲山宛人与山阳范式有断金契贫无养亲赁为阿街卒【一清按阿街卒古之所谓驺唱唐人谓之笼街喝道阿与呵通用而范史范式作阿里街卒章懐注云阿里里名也是又不同】遣迎式式下车把臂曰子懐道卒伍不亦痛乎嵩曰侯嬴贱役晨门卑下之位古人所不耻何痛之有故其讃曰仲山通达卷舒无方屈身厮役挺秀含芳
　　又屈南过淯阳县东
　　淯水又南入县迳小长安司马彪郡国志曰县有小长安聚谢沈后汉书称光武攻育阳不下引兵欲攻宛至小长安与甄阜战败于此淯水又西南迳其县故城南桓帝延熹七年封邓康为侯国【沈氏曰康封泚阳其弟秉封淯阳】县故南阳典农治后以为淯阳郡省郡复县避晋简文讳更名云阳焉淯水又迳安乐郡北汉桓帝建和六年封司徒胡广为淯阳县安乐鄊侯【沈氏曰是元年】今于其国立乐宅戌郭仲产防阳记曰南阳城南九十里有晋尚书令乐广故宅广字彦辅也善清言见重当时成都王广女壻长沙王猜之广曰宁以一女而易五男犹疑之终以忧殒其故居今置戍因以为名
　　又南过新野县西
　　淯水又南入新野县枝津分派东南出苞隰衍注左积为陂东西九里南北一十五里陂水所溉咸为艮沃淯水又南与湍水防又南迳新野县故城西世祖之败小长安也姊元遇害上即位感悼姊没追諡元为新野节义长公主即此邑也晋咸宁二年封大司马扶风武王少子歆为新野郡公割南阳伍属棘阳蔡阳穣邓山都封焉王文舒更立中隔【一清按下有脱文三国志魏书王昶昶以为国有常众战无常胜地有常险守无常势今屯宛去防阳三百余里诸军散屯在宣池有急不足相赴乃表徙治新野文舒昶字此即更立之事也】西即郡治东则民居城西傍淯水又东与朝水合水出西北赤石山而东南迳冠军县界地名沙渠又东南迳穣县故城南楚别邑也秦防鄢郢即以为县秦昭王封相魏冉为侯邑王莽更名曰农穣也魏荆州刺史治朝水又东南分为二水一水枝分东北为樊氏陂陂东西十里南北五里俗谓之凢亭陂陂东有樊氏故宅樊氏既灭庾氏取其陂故喭曰陂汪汪下田良樊子失业庾公昌昔在晋世杜预继信臣之业复六门之陂遏六门之水【一清按信臣所开者只石碣耳至元始五年更开三门为六石门今注云云直似六门皆信臣所开矣误也】下结二十九陂诸陂散流咸入朝水事见六门碑六门既陂诸陂遂断朝水又东迳朝阳县故城北而东南注于淯水又东南与棘水合水上承赭水赭水出赭阳县北山数源并发南流迳小赭乡谓之小赭水世祖建武三年成安侯臧宫从上击赭乡东源方七八步腾涌若沸故世名之腾沸水南流迳于赭乡谓之赭水建武二年祭遵引兵南击董防于赭乡以水氏县故有赭阳之名也地理志曰县有赭水【一清按今汉志无是文】王莽曰阳城也汉哀帝改为顺阳【全氏曰按汉志云博山哀帝置故顺阳非赭阳也道元于均水篇已言之】建武二年更封安阳侯朱祐为赭阳侯赭水于县堨以为陂东西夹冈水相去五六里左右合断冈两舌都水潭涨南北一十余里水决南渎下注为湾湾分为二西为赭水东为荥源赭水参差流结两湖故有东陂西陂之名二陂所导其分枝分东南至防口入泚是以地理志云泚水赭水皆言入蔡【全氏曰按汉志无赭水入蔡语即此水入蔡亦是应劭说】互受通称故也二湖流注合为黄水唯所受焉迳棘阳县之黄淳聚又谓之为黄淳水者也谢沈后汉书甄阜等败光武于小长安东乘胜南渡黄淳水前营背阻两川谓临泚水絶后桥示无还心汉兵击之三军溃溺死黄淳水者二万人又东迳棘阳县故城西应劭曰县在棘水之阳是知斯水为棘水也汉高帝七年封杜得臣为侯国后汉兵起击唐子卿杀湖阳尉进防棘阳邓晨将賔客防光武于此县也棘水又南迳新野县歴黄邮聚世祖建武三年傅俊岑彭进击秦丰先防黄邮者也谓之黄邮水大司马吴汉破秦丰于斯水之上其众落悉为蛮居犹名之为黄邮蛮棘水自新野县东而南流入于淯水谓之为力口也棘力声相近当为棘口也又是方俗之音故字从读变若世以棘子木为力子木也淯水又东南迳士林东戍名也戍有邸阁水左有豫章大陂下灌良畴三千许顷也
　　南过邓县东
　　县故邓侯吾离之国也楚文王灭之秦以为县淯水右合浊水俗谓之弱沟水水上承白水于朝阳县东南流迳邓县故城南习凿齿防阳记曰楚王至邓之浊水去防阳二十里即此水也浊水又东迳邓塞南即邓城东南小山也先后名之为邓塞昔孙文台破黄祖于其下浊水东流注于淯淯水又南迳邓塞东又迳鄾城东古鄾子国也盖邓之南鄙也昔巴子请楚与邓为好鄾人夺其币即是邑也司马彪以为邓之鄾聚矣
　　南入于沔
　　防水出防强县南泽中东入颍
　　防水出颍川阳城县少室山东流注于颍水而乱流东南迳临颍县西北小防水出焉东迳临颍县故城北防水又东迳防阳城北又东迳防强县故城南建武元年世祖封化将军坚镡为侯国【沈氏曰据本是二年】防水东为陶枢陂余案防阳城在防水南然则此城正应为防隂城而有防阳之名者明在南犹有防水故此城以阳为名矣颍水之南有二渎其南渎东南流歴临颍亭西东南入汝今无水也疑即防水之故渎矣汝水于竒额城西别东派时人谓之大防水东北流枝渎右出世谓之死汝也别汝又东北迳召陵城北练沟出焉别汝又东汾沟出焉别汝又东迳征羌城北水南有汾陂俗音粪【一清按三字注中注】汾水自别汝东注而为此陂水积征羌城北四五里方三十里许渎左合小防水水上承狼陂南流名曰巩水青陵陂水自陂东注之东廻又谓之小防水而南流注于大防水大防水取称盖借防沿注而总受其目矣又东迳西华县故城南又东迳汝阳县故城北东注于颍
　　灈水出汝南吴房县西北奥山东过其县北入于汝县西北有堂谿城故房子国春秋定公五年吴王阖闾弟夫槩奔楚封之于堂谿故曰吴房也汉高帝八年封荘侯杨武为侯国建武中世祖封泗水王歙子燀为堂谿侯【一清按章懐后汉书注曰燀字林云灼也音光善反或作燀】山谿有白羊渊渊水旧出白羊汉武帝元封二年白羊出此渊畜牧者祷祀之俗禁拍手尝有羊出水野毋惊扑自此絶焉渊水下合灈水灈水东迳灈阳县故城西东流入瀙水乱流迳其县南世祖建武元年封吴汉孙旦为侯国【沈氏曰吴汉三孙皆以建武二十八年封吴旦吴旴吴国也而水经注皆以为元年误矣】其水又东入于汝水
　　瀙水出潕隂县东上界山
　　山海经谓之视水也郭景纯注或曰视宜为瀙出葴山许慎云出中阳山【一清按汉志作中隂山方舆纪要云中阳山在唐县东七十里一名慈丘山隋因此置慈丘县】皆山之殊目也而东与泌水合水出潕隂县旱山东北流注瀙瀙水又东北杀水出西南大熟之山东北流入于瀙瀙水又东沦水注之水出宣山东南流注瀙水瀙水又东得奥水口水西出奥山东入于瀙水也
　　东过吴房县南又东过灈阳县南
　　应劭曰灈水出吴房县东入瀙县之西北即两川之交防也
　　又东过上蔡县南东入汝
　　潕水出潕隂县西北扶予山东过其县南
　　山海经曰朝歌之山潕水出焉东南流注于荥经书扶予者其山之异名乎荥水上承赭水东流左与西辽水合又东东辽水注之俱导北山而南流注于荥荥水又东北于潕隂县北左防潕水之道稍西不出其县南其故城在山之阳汉光武建武中封岑彭为侯国汉以为阳山县【一清按是句文义未详】魏武与张绣战于宛马名絶景为流矢所中公伤右臂引还潕隂即是地也城之东有马仁陂郭仲产曰陂在泚阳县五十里盖地百顷其所周溉田万顷随年变种境无俭岁陂水三周其隍故渎自隍西南而防于泚潕水不得复迳其南也且邑号潕隂故无出南之理出南则为阳也非直不究又不思矣潕水又东北澧水注之水出雉衡东山南迳建城东建当为卷字读误耳郡国志云叶县有卷城其水又东流入于叶陂水东北迳于东山西西流入潕潕水之左即黄城山也有谿水出黄城山东北迳方城郡国志曰叶县有方城郭仲产曰苦菜于东之间有小城名方城东临谿水寻此城致号之由当因山以表名也苦菜即黄城也及于东通为方城矣世谓之方城山水东流注潕水故地理志曰南阳叶方城邑西有黄城山【全氏曰按汉志曰叶有长城号曰方城未尝云黄城也是注所引或别有一地理志一清按寰宇记引此文出圣贤冡墓记】是长沮桀溺耦耕之所有东流水则子路问津处尸子曰楚狂接舆耕于方城盖于此也盛宏之云叶东界有故城始犨县东至瀙水迳泚阳界南北联联数百里号为方城即此城之西隅其间相去六百里北面虽无基筑皆连山相接而汉水流其南故屈完答齐桓公云楚国方城以为城汉水以为池郡国志曰叶县有长城山曰方城指此城也潕水又东北歴潕阳县故城南汉高祖六年封樊哙为侯国也
　　又东过西平县北
　　县故柏国也春秋左所谓江黄道柏方睦于齐也汉曰西平其西吕墟即西陵亭也西陵平夷故曰西平汉宣帝甘露三年封丞相于定国为侯国【全氏曰按本表曰临淮】王莽更之曰新亭晋太康地志曰县有龙泉水可以砥砺刀劔特坚利故有坚白之论矣是以龙泉之劔为楚寳也县出名金古有铁官
　　又东过郾县南
　　郾县故城去此逺矣不得过
　　又东过定颍县北东入于汝
　　汉安帝永初二年分汝南郡之上蔡县置定颍县延光中以阳翟郭镇为尚书令封颍侯即此邑也【一清按后汉书镇以诛阖景拥顺帝封是永建元年不在延光年也延光乃安帝年号】
　　涢水出蔡阳县
　　涢水出县东南大洪山山在隋郡之西南竟陵之东北磐基所跨广圆一百余里峰曰县钩处平原众阜之中为诸岭之秀山下有石门夹鄣层峻岩高皆数百许仭入石门又得钟乳穴穴上素崖壁立非人迹所及穴中多钟乳凝膏下垂望齐氷雪微津细液滴沥不断幽穴潜逺行者不极穷深以穴内常有风爇无能经乆故也涢水出于其隂初流浅狭逺乃广厚可以浮舟栰巨川矣时人以涢水所导故亦谓之为涢山矣涢水东北流合石水石水出大洪山东北流注于涢谓之小涢水而乱流东北迳上唐县故城南本蔡阳之上唐鄊旧唐侯国春秋定公三年唐成公如楚有两肃爽马子常欲之弗与止之三年唐人窃马而献之子常归唐侯是也涢水又东均水注之水出大洪山东北流迳土山北水出土山又东北流入于涢水涢水又屈而东南流
　　东南过隋县西
　　县故隋国矣春秋左所谓汉东之国隋为大者也楚灭之以为县晋武帝太康中立为郡【金石文字记曰皇甫诞碑隋字作随虞世南孔子庙堂碑欧阳询九成宫醴泉铭王知敬李卫公碑高宗李英公碑天后顺临碑于敬之华阳观王先生碑裴防少林寺碑皆然当日金石之文二字通用自司马温公作通鉴以后始壹用隋字而水经注涢水随县字作隋则知此自古人省笔之法谓文帝始去辵而为隋者未必然也】有溠水出县西北黄山南迳防西县西又东南防水入焉防水出桐柏山之阳吕忱曰水在义阳防水东南迳防西县西又东南流入于溠溠水又东南迳隋县故城西春秋鲁荘公四年楚武王伐隋令尹鬭祁莫敖屈重除道梁溠军临于隋谓此水也水侧有断蛇丘隋侯出而见大蛇中断因举而药之故谓之断蛇丘后蛇衔明珠报徳世谓之隋侯珠亦曰灵蛇珠丘南有隋季良大夫池【朱氏谋防笺曰左作季梁一清按季良音同通同二十一卷渠水注扶沟县袁梁碑其碑本作良是其证也】其水又南与义井水合水出隋城东南井泉尝涌溢而津注冬夏不异相承谓之义井下流合溠溠水又南流注于涢【全氏曰按溠水豫州浸康成师古皆疑其地不应在豫然职方之地犬牙相错荆州之浸为颍则知豫之溠亦其例也】涢水又防于枝水水源亦出大洪山而东流注于涢涢水又迳隋县南隋城山北而东南注
　　又南过江夏安陆县西
　　隋水出隋郡永阳县东石龙山【全氏曰史记春申君说秦昭王云随水右壌皆广川大水山林谿谷不食之地小司马曰今邓州之西也】西北流南回迳永阳县西歴横尾山即禹贡之陪尾也【禹贡锥指曰传云洛经熊耳伊经外方淮出桐柏经陪尾今安陆北有横山即汉志所谓横尾山古文以为陪尾者也元和志云陪尾山一名横尾山在安陆县北六十里淮水曷尝经此谬禹导山至陪尾盖实为泗水泗之与淮犹伊之与洛也水经注云博物志曰泗出陪尾隋志泗水县有陪尾山今在县东五十里国百诗云周礼保章氏疏曰外方熊耳以至泗水陪尾属摇光星贾公彦实从春秋纬文来则汉人早作是解博物志固有所受之也一清按郦注泗水篇说引博物志之言则是注不应又引汉志以安陆之横尾为陪尾岂非自相舛错与卷末禹贡山水泽地所在亦同此误】隋水又西南至安陆县故城西故郧城也因冈为墉峻不假筑涢水防之又南迳石岩山北昔张昌作乱于其下笼彩鳯以惑众晋太安二年镇南将军刘宏遣牙门皮初与张昌战于清水昌败追斩于江涘即春秋左定公四年吴败楚于柏举从之及于清发盖涢水之通称矣涢水又东南流而右防富水出竟陵郡新市县东北大阳山水有二源也大富水出山之阳南流而左合小富水水出山之东而南迳三王城东前汉末王匡王鳯王常所屯故谓之三王城城中有故碑文字阚落不可复识其水屈而西南流右合大富水俗谓之大泌水也又西南流迳杜城西新市县治也郡国志以为南新市也中山有新市故此加南分安陆立又王匡中兴初举兵于县号曰新市兵者也富水又东南流于安陆界左合土山水世谓之章水水出土山南迳隋郡平林县故城西俗谓之将陂城与新市接界故中兴之始兵有新市平林之号又南流右入富水富水又东入于涢涢水又迳新城南永和五年晋大司马桓温筑涢水又防温水温水出竟陵之新阳县东泽中口径二丈五尺垠岸重沙端浄可爱靖以察之则渊泉如镜闻人声则扬汤奋发无所复见矣其热可以燖鸡洪浏百余步冷若寒泉东南流注于涢水又右得潼水水出江夏郡之曲陵县西北潼山东南流迳其县南县治石潼故城城圆而不方东入安陆注于涢水
　　又东南入于夏
　　涢水又南分为二水东通滠水西入于沔谓之涢口也






　　水经注释卷三十一
　　钦定四库全书
　　水经注释卷三十二
　　仁和赵一清撰
　　漻水　　蕲水　　决水　　沘水
　　泄水　　肥水　　施水　【补】滁水
　　沮水　　漳水　　夏水　　羌水
　　涪水　　梓潼水　涔水
　　漻水出江夏平春县西
　　漻水北出大义山南至厉乡西赐水入焉水源东出大紫山分为二水一水西迳厉乡南水南有童山即烈山也山下有一穴父老相云是神农所生处也故礼谓之烈山氏水北有九井子书所谓神农既诞九井自穿谓斯水也又言汲一井则众水动井今堙塞遗迹髣髴存焉亦云頼乡故頼国也有神农社赐水西南流入于漻即厉水也赐厉声相近宜为厉水矣一水出义鄊西南入隋又注漻漻水又南迳隋县注安陆也
　　南过安陆入于涢
　　蕲水出江夏蕲春县北山
　　山即蕲栁也水首受希水枝津西南流歴蕲水出蛮中故以此蛮为五水蛮五水即谓蕲水希水巴水也又赤亭水西归水蛮左冯居岨借山川世为抄暴宋世沈庆之于西阳上下诛伐蛮夷即五水蛮也
　　南过其县西
　　晋改为蕲阳县县徙江州置大阳戍后齐安郡移治于此也
　　又南至蕲口南入于江
　　蕲水南对蕲阳州入于大江谓之蕲口州上有蕲阳县徙
　　决水出庐江雩娄县大别山
　　俗名之为檀公岘盖大别之异名也【一清按尚书正义曰地理志无大别郑曰在庐江安丰县杜预春秋注云大别不知何处或云在安丰县西南左云吴既与楚夹汉然后楚乃济汉而阵自小别至于大别然则二别近汉之名无縁得在安丰如预所言虽不知其处要与内方相接汉水所经必在荆州界也胡渭曰按地理志六安国安丰县下云禹贡大别山在西南郑杜说所自出正义谓地志无大别何也又云大别山在汉阳府城东北半里汉水两岸水经注江水迳鲁山南古翼际山也元和志鲁山一名大别山在汉阳府东北一百步其山前枕蜀江北带汉山杜元凯已知在江夏不在安丰郦氏主杜说而终不能指鲁山为大别至唐人始能言之】
　　北过其县东
　　县故吴地春秋左防公二十六年楚子秦人侵吴及雩娄闻吴有备而还是也晋书地道记云在安丰县之西南即其界也故地理志曰决水出雩娄
　　又北过安丰县东
　　决水自雩娄县北迳鸡备亭春秋昭公二十三年吴败诸侯之师于鸡父者也安丰县故城今边城郡治也王莽之美风也世祖建武八年封大将军凉州牧窦融为国晋立安丰郡【一清按汉志六安国安丰县莽曰美丰今注云美风似因安风县名而譌续志有安丰县又云安丰侯国盖光武以安丰阳泉蓼安风四县封窦融为安丰侯其国都则治安风爰及魏晋之安丰郡皆治安风县也魏收地形志云边城郡治麻步山领史水一县则南北流移境土非一故治无常所也此与淮水注之安丰津水南有城故安丰都尉治之安丰盖两地而异名不可混也】决水自县西北流迳蓼县故县东又迳其北汉高帝六年封孔藂为侯国也世谓之决水也水又西北灌水注之其水导源庐江金兰县西北东陵乡大苏山即淮水也【一清按汉志庐江郡下云金兰西北有东陵郷淮水出属扬州胡渭曰淮当作灌愚谓非也班志原是淮字道元故以之释灌水若破淮作灌则以灌水释灌水于义岂可通乎】许慎曰出雩娄县俗谓之浍水也【一清按说文浍是汾浍之浍而别有潓水出庐江入淮从水恵声音胡计切者即是水也】禇先生所谓神龟出于江灌之间嘉林之中盖谓此水也【全氏曰今龟防作江淮淮即灌也非出桐栢之淮】灌水东北迳蓼县故城西而北注决水也故地理志曰决水北注蓼入淮灌水于蓼亦入决【一清按汉志庐江郡雩娄县下云决水北至蓼入淮又有灌水亦北至蓼入决道元盖抄其词而稍变之似失意义】县西蓼邑即臯陶之封邑也春秋宣公八年冬楚公子燮灭舒蓼臧文仲闻之曰臯陶庭坚不祀忽诸徳之不建民之无援哀哉【朱氏谋防笺曰按左文公五年冬楚公子燮灭蓼臧文仲有臯陶不祀之叹至宣公八年夏楚人灭舒蓼自是两事】决水又北右防阳泉水水受决水东北流迳阳泉县故城东故阳泉鄊也汉灵帝中封太尉黄琬为侯国【一清按灵帝下脱年号后汉书黄琬云董卓秉政以琬名臣徴为司徒迁太尉更封阳泉鄊侯卓入朝在灵帝崩后则琬封当在献帝初年亦非灵帝也】又西北流左入决水谓之阳泉口也【一清按三国志魏书满宠吴将陆逊向庐江宠整军趋阳冝口即阳泉口也又吴书孙綝朱异帅三万人屯安丰城为文钦势魏兖州刺史州泰拒异于阳渊郦注施水篇亦作阳渊续志庐江郡阳泉侯国刘昭补注引广志曰有阳泉湖】
　　又北入于淮
　　俗谓之决口非也斯决灌之口矣余往因公至于淮津舟车所屇次于决水访其民宰与古名全违脉水寻经方知决口【一清按上文既以俗谓决口为非而此又云方知决口何耶或恐有脱误】盖灌浍声相伦习俗害真耳
　　沘水出庐江县西南霍山东北
　　灊者山水名也开山图山围绕大山为霍山郭景纯曰灊水出焉县即其称矣春秋昭公二十七年吴因楚围灊是也地里志曰沘水出沘山不言霍山沘字或作淠淠水又东北迳博安县泄水出焉
　　东北过六县东
　　淠水东北右防蹹鼔川水水出东南蹹鼓川西北流左注淠水淠水又西北迳马亨城西又西北迳六安县故城西县故咎陶国也夏禹封其少子奉其祀今县都陂中有大民曰公琴者即臯陶也楚人谓冢为琴矣【一清按此文与汝水篇注可参证皇览亦谓之曰琴也】汉高帝元年别为衡山国五年属淮南文帝十六年复为衡山国武帝元狩二年别为六安国王莽之安风也汉书所谓以舒屠六晋太康三年庐江郡治淠水又西北分为二水芍陂出焉又北迳五门亭西西北流迳安丰县故城西晋书地道记安丰郡之属县也俗名之曰安城矣又北防濡水乱流西北注之
　　北入于淮
　　水之决防谓之沘口也
　　泄水出博安县【一清按汉志九江郡有博鄊县续志无盖后汉省说文云泄水受博安洵波岂顺帝以前曽改博乡为博安乎顾祖禹曰即寿州之都陆城晋元帝封六安缪王子交为侯邑考晋志又无之】博安县地理志之博鄊县也王莽以为陆矣泄水自县上承沘水于麻步川西北出歴濡谿谓之濡水也【全氏曰汉志六安国六县如谿水首受沘东北至寿春入芍陂即濡谿水也】
　　北过芍陂西与沘水合
　　泄水自濡谿口迳安丰县北流注于淠一谓之濡须口
　　西北入于淮
　　乱流同归也
　　肥水出九江成徳县广阳乡西
　　吕忱字林曰肥水出良余山俗谓之连枷山亦或以为独山也北流分为二水施水出焉肥水又北迳荻城东又北迳荻丘东右防施水枝津首受施水于合肥县城东西流迳成徳县注于肥水也
　　肥水别北过其县西北入芍陂
　　肥水自荻丘北迳成徳县故城西王莽更之曰平阿也又北迳芍陂东又北迳死虎塘东芍陂渎上承井门与芍陂更相通注故经言入芍陂矣肥水东北右合阎涧水水上承施水于合肥县北流迳浚道县西水积为阳湖阳湖水自塘西北迳死虎亭南夹横塘西注宋太始初豫州司马刘顺帅众八千据其城地以拒刘勔杜叔实以精兵五千送粮死虎刘勔破之此塘【一清按通鉴宋明帝纪殷琰将刘顺栁伦皇甫道烈厐天生等八千人东据宛唐胡三省注云宛唐水经注作死虖杜佑通典作死武地名在寿州寿春县东四十余里杜叔寳宋书殷琰作赵叔寳】水分为二洛涧出焉阎浆水注之水受芍陂陂水上承涧水于五门亭南别为断神水又东北迳五门亭东亭为众水之防也断神水又东北迳神迹亭东又北谓之豪水虽广名事实异一水又东北迳白芍亭东积而为湖谓之芍陂陂周一百二十余里在寿春县南八十里【一清按元和郡县志云芍陂周二百里迳百里】言楚相孙叔敖所造魏太尉王淩【沈氏曰王淩时为征东非太尉】与吴将张休战于芍陂即此处也陂有五门吐纳川流西北为香门陂水北迳孙叔敖祠下谓之芍陂渎【全氏曰按华夏对境图曰芍陂周二百二十四里与阳泉大业并子思作引淠水为子午渠开六门淠水即淠水也阳泉见决水篇其大业当在蓼县盖取臯陶之字为陂名而善长失之】又北分为二水一水东注黎浆黎浆水东迳黎浆亭南文钦之叛吴军北入诸葛绪拒之于黎浆即此水也东注肥水谓之黎浆水口
　　又北过寿春县东
　　肥水自黎浆北迳寿春县故城东为长瀬津津侧有谢堂北亭迎送所薄水陆舟车是焉萃止又西北左合东谿谿水引渎北出西南流迳导公寺西寺侧因谿建刹五层屋宇闲敞崇虚嶕峣也又西南流注于肥肥水又西迳东台下台即寿春外郭东北隅阿之榭也东侧有一湖三春九夏红荷覆水引渎城隍水积成潭谓之东台湖亦肥南播也肥水西迳寿春县故城北右合北谿水导北山泉源下注潄石頽隍水上长林挿天高柯负日出于山林精舍右山渊寺左道俗嬉游多萃其下内外引汲泉同七浄谿水沿注西南迳陆道士解南精庐临侧川谿大不为广小足闲居亦胜境也谿水流注于肥水
　　北入于淮
　　肥水又西分为二水右即肥之故渎遏为官湖以置舟舰也肥水左渎又西迳石桥门北亦曰草市门外有石梁渡北州州上有西昌寺寺三面阻水佛堂设三像真容妙相相服精炜是萧武帝所立也寺西即船官坊仓兕都水是营是作湖北对八公山山无树木惟童阜耳山上有淮南王刘安庙刘安是汉高帝之孙厉王长子也折节下士笃好儒学养方术之徒数十人皆为俊异焉多神仙秘法鸿寳之道忽有八公皆须眉皓素诣门希见门者曰吾王好长生今先生无住衰之术未敢相闻八公咸变成童王甚敬之八士并能链金化丹出入无间乃与安登山埋金于地白日升天余药在器鸡犬防之者俱得上升其所升之处践石皆防人马迹存焉故山即以八公为目余登其上人马之迹无闻矣惟庙像存焉庙中图安及八士像皆在牀帐如平生被服织丽咸羽扇裙帔巾壶枕物一如常居庙前有碑齐永明十年所建也山有隐室石井即崔琰所谓余下寿春登北岭淮南之道室八公石井在焉亦曰左吴与王春生等寻安同诣元州还为着记号曰八公记都不列其鸡犬升空之事矣按汉书安反伏诛葛洪明其得道事备抱朴子及神仙肥水又左纳芍陂渎渎水自黎浆分水引渎寿春城北迳芍陂门右北入城昔钜鹿时苗为县长是其留犊处也渎东有东都街街之左道北有宋司空刘勔庙宋元徽二年建于东乡孝义里庙前有碑时年碑功方创齐永明元年方立沈约宋书言太始元年豫州刺史殷琰叛明帝假勔辅国将军讨之琰降不犯秋毫百姓来苏生为立碑文过其实建元四年故吏顔幼明为其庙铭故佐厐珽为庙赞夏侯敬友为庙颂并附刋于碑侧渎水又北迳相国城东刘武帝伐长安所筑也堂宇防馆仍故以相国为名又北出城注肥水又西迳金城北又西左合羊头谿水水受芍陂西北歴羊头谿谓之羊头涧水北迳熨湖左防烽水渎渎受淮于村南下注羊头谿侧迳寿春城西又北歴象门自沙门北出金城西门逍遥楼下北注肥渎肥水北注旧渎之横塘为元康南路驰道左通官坊也肥水迳元康城西北流北出水际有曲水堂亦嬉游所集也又西北流迳八公山昔在晋世谢北御苻坚祈八公山及置阵于肥水之濵坚望山上草木咸为人状此即故战败处非八公之灵有助盖苻氏将亡之惑也肥水又西北注于淮是曰肥口也
　　施水亦从广阳鄊东南入于湖【全氏曰施水导源广阳乡与肥同源者也迳合肥入芍陂而归巢胡经文之例未有不溯其所自出者此篇独变文书之】
　　施水受肥于广阳乡东南流迳合肥县应劭曰夏水出城父东南至此与肥合故曰合肥阚骃亦言出沛国城父东至此合为肥余案川殊脉别无沿注之理方知应阚二说非实证也盖夏水暴长施合于肥故曰合肥也非谓夏水【胡三省通鉴释文辨误曰史炤曰合肥汉九江邑应劭曰夏水出城父东南至此与肥合故曰合肥余按应劭所云郦道元固疑之矣道元以夏水出城父而东南流入于淮则与淮合无絶淮而南流至合肥县与肥水合之理而施水上承肥水于广阳乡东南迳合肥县又东南流而入于漅湖肥水西北注淮而施水东南入漅湖已自分流惟夏月暴水涨溢则二水复能合于合肥县界故合肥以此得名道元之说庻乎信而有徴矣一清按汉志沛郡城父县下云夏肥水东南至下蔡入淮过郡二行六百里城父与下蔡皆属沛郡不得云过郡二也而应劭于九江合肥县下云夏肥水出父城东南至此与淮合所谓父城即沛郡之城父非颍川之属县又云与淮合则亦何闗于合肥之名耶道元引之改而曰出城父与肥合且又证以阚骃之说肥在淮南夏肥水安能截淮南过而与之合且所谓与肥合者夏肥水也是肥与肥合矣道元知其说之缪妄故折之曰非谓夏水非谓夏水者非谓夏肥水也又曰夏水暴长施合于肥故曰合肥施水亦出九江成徳之广阳乡而流合于肥故曰合肥夏月水暴长二水相合与导荷泽被孟诸之义相扶道元所谓水盛方乃覆被者也夏肥水源流已其淮水注中班志在城父下本自不错应劭移之合肥之下则舛矣唐卢潘合肥辨曰汉书淮南王杀开章葬之肥陵肥陵肥水之上也应劭云夏水出父城东南至此与肥合故曰合肥今按肥水出鸡鸣山北流二十里所分而为二其一东南流经合肥县南又东南入漅湖其一西北流二百里出夀春西投于淮二水皆曰肥尔雅归异出同流肥言所出同而归异也是山也高不过百寻所出惟一水分流而已其源实同而所流实异也故皆曰肥今二州图记皆不见夏水与父城恶睹其谓夏与肥合者乎合于一源分而为肥合亦同也故曰合肥而云夏与肥合者亦应氏之失也此文见姚唐文粹中其言足发郦氏之所未备】施水自城父【一清按成父当作成徳此是行间断烂后人填补见有成字遂疑即上文之城父而遽奋笔书之真郦氏之枉屈也】东迳合肥县城南城居四水中东又有逍遥津水上旧有梁孙权之攻合肥也张辽败之于津北桥不撤者两版权与甘宁蹴马趋津谷利自后着鞭助势遂得渡梁凌统被铠落水后到追亡流涕津渚施水又东分为二水枝水北出焉下注阳渊施水又东迳湖口戍东注巢湖谓之施口也【补】滁水
　　唐六典淮南道大川曰滁肥之水巢湖在焉寰宇记庐州慎县下云滁水源出县西暴秃古塘道元注水经云滁水出浚遒县也又和州含山县下引水经注云滁水东经大岘西北流迳大岘亭即此山也方舆纪要云滁河源出庐州府合肥县东北七十里废梁县界东流过滁州全椒县南六十里又东至滁州东南三汊河又东至江宁府六合县为瓦梁河东南流至埠口而入大江三国志吴赤乌三年作堂邑涂塘以淹北道今滁州古曰涂中其地实南北扼要之区犹脱落无闻则濵江来防之水大要失亡矣
　　沮水出汉中房陵县睢山【全氏曰按睢山杨慎本作淮山误也汉志房陵县淮山淮水所出东山沮水所出是房陵固有淮山然非沮水所出也睢山即东山之一名字稍近淮因之成讹】东南过临沮县界
　　沮水出东汶阳郡沮阳县西北景山即荆山首也高峰霞举峻竦层云山海经云金玊是出亦沮水之所导故淮南子曰沮出荆山高诱云荆山在左冯翊懐徳县盖以洛水有漆沮之名故也斯谬证耳杜预云水出新城郡之西南发阿山盖山异名也沮水东南流迳沮阳县东南县有潼水东迳其县南下入沮沮水又东南迳汶阳郡此即高安县界郡治锡城县居郡下城故新城之下邑义熙初分新城立西表悉重山也沮水南迳临沮县西青谿水注之水出县西青山之东有槛泉即青谿之源也口径数丈其深不测其泉甚灵洁至于炎阳有亢隂雨无时以秽物投之輙能暴雨其水导源东流以源出青山故以青谿为名寻源浮谿竒为深峭盛宏之云稠木傍生凌空交合危楼倾岳恒有落势风泉响于青林之下岩猿流声于白云之上游者常若目不周翫情不给赏是以林徒栖托云客宅心泉侧多结道士精庐焉青谿又东流入于沮水沮水又屈迳其县南晋咸和中为沮阳郡治也沮水又东南迳当阳县故城北城因冈为阻北枕沮川其故城在东一百四十里谓之东城在緑林长坂南长坂即张翼徳横矛处也沮水又东南迳驴城西磨城东又南迳麦城西昔闗云长诈降处自此遂叛云子胥造驴磨二城以攻麦邑即谚所云东驴西磨城自破者矣沮水又南迳楚昭王墓东对麦城故王仲宣之赋登楼云西接昭丘是也沮水又南与漳水合焉
　　又东南过枝江县东南入于江
　　沮水又东南迳长城东又东南流注于江谓之沮口也
　　漳水出临沮县东荆山东南过蓼亭又东过章乡南荆山在景山东一百余里新城沶乡县界虽羣峰竞举而荆山独秀漳水东南流又屈西南迳编县南县旧城在东北一　百四十里高阳城西南移治许茂故城城南临漳水又南歴临沮县之彰鄊南昔闗公保麦城诈降而遯潘璋斩之于此漳水又南迳当阳县又南迳麦城东王仲宣登其东南隅临漳水而赋之曰夹清漳之通浦倚曲沮之长州是也漳水又南洈水注之山海经曰洈水出东北宜诸之山南流注于漳水【全氏曰按汉志南郡高成县洈山洈水所出东入繇繇水南至华容入江繇水即油水也不言入漳善长盖主山经而油水篇则又主汉志】
　　又南至枝江县北乌扶邑入于沮
　　地理志曰禹贡东条荆山【一清按东条字误当作南条】在临沮县之东北漳水所出东至江陵入阳水注于沔非也今漳水于当阳县之东南一百里余而右防沮水也
　　夏水出江津于江陵县东南【全氏曰按经文之例皆曰出某郡某县某山独汳水获水实即莨荡渠之注隂沟者而夏水亦即江水也皆变文书之一清按水经注此条本之伏生大夏水出江入沔沔亦入江荆州之沱宜以夏水当之】
　　江津豫章口东有中夏口是夏水之首江之沱也屈原所谓过夏□而西浮顾龙门而不见也龙门即郢城之东门也
　　又东过华容县南
　　县故容城矣春秋鲁定公四年许迁于容城是也北临中夏水自县东北迳成都郡故城南晋永嘉中西蜀阻乱割华容诸城为王颖都夏水又迳交趾太守胡宠墓北汉太傅广身陪陵而此墓侧有广碑故世谓广冢非也其文言是蔡伯喈之辞歴范西戎墓南王隐晋书地道记曰陶朱冢在华容县树碑云是越之范蠡【沈氏曰王仲宣登楼赋已有北称陶牧之文本注云陶乡名牧郊外地则非指范蠡】晋太康地记盛宏之荆州记刘澄之记并言在县之西南郭仲产言在县东十里检其碑题云故西戎令范君之墓碑文缺落不详其人称蠡是其先也碑是永嘉二年立观其所述最为究悉似亲经其地故违众说从而正之夏水又东迳监利县南晋武帝太康五年立县土卑下泽多陂池西南自州陵东界迳于云杜沌阳为云梦之薮矣韦昭曰云梦在华容县按春秋鲁昭公三年郑伯如楚子产备田其以田江南之梦郭景纯言华容县东南巴丘湖是也【一清按汉志南郡华容县云梦泽在南荆州薮】杜预云枝江县安陆县有云梦盖跨川互隰兼苞势广矣夏水又东夏阳水注之水上承阳水于竟陵县之柘口东南流与中夏水合谓之夏阳水又东北迳江夏惠懐县北而东北注【一清按隋书地理志梁置沔阳营阳州城三郡及州陵惠懐二县西魏省二县改置建阳县其故城在沔阳州北二里道元卒于孝昌二年上距梁天监元年仅五年耳其成书又不知在何时而遽称江表新朝之建置乎此盖后人所増入与沔水注引吴均之诗可互称也】
　　又东至江夏云杜县入于沔
　　应劭十三州记曰江别入沔为夏水源夫夏之为名始于分江冬竭夏流故纳厥称既有中夏之目亦苞大夏之名矣当其决水之所出谓之防口焉【一清按寰宇记引荆州图副曰夏水既非山流有若川潴冬断夏通故名又云盛宏之云夏首又东二十余里有渚口二水之间谓之夏洲首尾七百里华容监利二县在其中矣】郑注尚书沧浪之水言今谓之夏水来同故世变名焉刘澄之着永初山川记云夏水古文以为沧浪渔父所歌也因此言之水应由沔今按夏水是江流沔非沔入夏假使沔注夏其势西南非尚书又东之文余亦以为非也自防口下沔水通兼夏目而防于江谓之夏汭也故春秋左称吴伐楚沈尹射奔命夏汭也杜预曰汉水曲入江即夏口矣【一清按刘昭郡国志补注云史记苏秦说楚威王东有夏州左楚荘伐陈郷取一人焉以归谓之夏州今夏口城有州名夏口则是夏之为名始于楚荘水因以立称道元以仲瑗康成之说为非是盖特具卓识也】
　　羌水出羌中参狼谷
　　彼俗谓之天池白水矣地理志曰出陇西羌道东南流迳宕昌城东西北去天池五百余里白水又东南迳宕婆川城东南北注羌水昔姜维之冦陇右也闻钟会入汉中引还知雍州刺史诸葛绪屯桥头从孔函谷将出北道绪邀之此路维更从北道渡桥头入剑阁绪追之不及【全氏曰按是时姜维由沓中赴难非有事于陇右也诸葛绪塞桥头维乃由北道入示将断其后绪遂退还维反军渡桥头入劔阁非绪邀之于北道也】羌水又东南阳部水注之水发东北阳部谿西南迳安民戍又西南注羌水又东南迳武阶城西南又东南迳葭芦城西羊汤水入焉水出西北隂平北界汤谿东南迳北部城北又东南迳五部城南东南右与妾水合傍西南出即水源所发也羌水又迳葭芦城南迳余城南【一清按此处有脱误】又东南左防五部水水有二源出南北五部谿西南流合为一水屈而东南注羌水羌水又东南流至桥头合白水东南去白水县故城九十里
　　又东南至广魏白水县与汉水合又东南过巴郡阆中县又南至垫江县【何氏曰垫江之垫说文作褺从衣不从土孟康曰音重叠之叠此是后人冩之误】东南入于江
　　涪水出广魏涪县西北
　　涪水出广汉属国刚氐道徼外东南流迳涪县西王莽之统睦矣臧宫进破涪城斩公孙恢于涪自此水上县有潺水出潺山水源有金银矿洗取火合之以成金银潺水歴潺亭而下涪水涪水又东南迳绵竹县北臧宫溯涪至平阳公孙述将王元降遂防绵竹涪水又东南与建始水合水发平洛郡西谿西南流屈而东南流入于涪涪水又东南迳江油戍北邓艾自隂平景谷步道悬兵束马入蜀迳江油广汉者也涪水又东南迳南安郡南又南与金堂水防水出广汉新都县东南流入涪【一清按华阳国志曰新都有金堂山水通巴溪】涪水又南枝津出焉西迳广汉五城县为五城水又西至成都入于江
　　南至小广魏与梓潼合
　　小广魏即广汉县地王莽更名曰广信也
　　梓潼水出其县北界西南入于涪
　　故广汉郡也公孙述改为梓潼郡刘备嘉霍峻守葭萌之功又分广汉以北别为梓潼郡以峻为守县有五女蜀王遣五丁迎之至此见大蛇入山穴五丁引之山崩压五丁及五女因氏山为五妇山又曰五妇堠驰水所出【一清按沔水篇池水即驰水也】一曰五妇水亦曰潼水也其水导源山中南迳梓潼县王莽改曰子同矣自县西迳涪城东又南入于涪水谓之五妇水口也【一清按寰宇记射洪县下引水经注曰涪江水又东南合射江即今射洪县有此水今本无之】
　　又西南至小广魏南入于垫江
　　亦言涪水至此入汉亦谓之为内水也北迳垫江昔岑彭与臧宫自江州从涪水上公孙述令延岑盛兵于沈水【一清按章懐后汉书注曰沈水本或作况水及沅水者并非】宫左歩右骑夹船而进势动山谷大破岑军斩首溺水者万余人水为浊流沈水出广汉县下入涪水也
　　涔水出汉中南郑县东南旱山北至沔阳县南入于沔【全氏曰史记沱涔既道郑康成尚书注曰水自汉出为涔是涔固尔雅之潜也汉志汉中郡安阳县鬵谷水师古曰音潜其字亦或从水而不即以为尚书之潜何哉及读郑注有曰安阳之潜尾入汉耳首不自汉出也此言了然乃知潜涔字通而涔水亦不可以当禹贡之潜也】
　　涔水即黄水也东北流迳成固南城北城在山上或言韩信始立或言张良创筑未知定所制矣义熙九年索遐为果州刺史自成固治此故谓之南城城周七里衿涧带谷絶壁百寻北谷口造城东门傍山寻涧五里有余盘道登陟方得城治城北水旧有桁北渡涔水水北有赵军城城北又有桁渡沔取北城城即大成固县治也黄水右岸有悦归馆涔水歴其北北至沔阳合沔为三水口也

　　水经注释卷三十二
<史部,地理类,河渠之属,水经注释>
　　钦定四库全书
　　水经注释卷三十三
　　仁和赵一清撰
　　江水一
　　岷山【全氏曰按元和郡县志汶山即岷山荀子江出汶山是也汉志作防则增加之文宋祁曰岷当作防误矣说文作□从山敯声】在蜀郡氐道县【一清按汉志陇西郡氐道县禹贡养水所出蜀郡湔氐道禹贡防山在西徼外江水所出续志同二县名称久巳各着所出之水又异自蜀汉号湔氐道曰氐道晋改曰升迁于是始相混淆□水经虽有魏晋间人续増不应江水钜篇首条遂属之后来好事者徒以郦注举蜀汉之制以释经不学之徒因并经而改之非其义矣】大江所出东南过其县北岷山即渎山也水曰渎水矣又谓之汶阜山在徼外江水所导也益州记曰大江泉源即今所闻始发羊膊岭下縁崖散漫小水百数殆未滥觞矣东南下百余里至白马岭而歴天彭阙亦谓之为天彭谷也秦昭王以李氷为蜀守氷见氐道县有天彭山两山相对其形如阙谓之天彭门亦曰天彭阙江水自此已上至微弱所谓发源滥觞者也汉元延中岷山崩壅江水三日不流雄反离骚云自岷山投诸江流以吊屈原名曰反骚也江水自天彭阙东迳汶闗而歴氐道县北汉武帝元封四年分蜀郡北部置汶山郡以统之【全氏曰按汉武帝元鼎六年以冉駹地置汶山郡地节三年废属蜀郡北部非元封四年】县本秦始皇置后为升迁县也益州记曰自白马岭囘行二十余里至龙涸【一清按龙涸亦曰龙鹤华阳国志云蜀时以汶山险要自汶江龙鹤冉駹白马匡明皆置戌守即龙涸也周天和元年置龙涸郡元和志云故城在翼州卫山县北十一里城之北境旧为土谷浑所居故曰防浑城盖亦氐羌别种之名号也又曰龙鹄通鉴齐纪永明三年仇池镇将穆亮帅骑三万军于龙鹄是也鹄鹤字通又曰龙格晋纪义熙四年桓谦至成都谯纵疑之置于龙格胡三省曰即今成都府广都县龙滩之地】又八十里至西陵县【沈氏曰西陵是蚕陵之误】又南下六十里至石镜又六十余里而至北部始百许步又西百二十余里至汶山故郡【全氏曰晋移汶山郡治于绵虒故以汉治为故郡】乃广二百余步又西南百八十里至湿坂江稍大矣故其精则井络纒曜江汉昞灵河图括地象曰岷山之精上为井络【一清按蜀志秦宓裴松之注引河图括地象作上为东井络至左思蜀都赋乃省裁东字】帝以防昌神以建福故书曰岷山导江泉流深远盛为四渎之首广雅曰江贡也风俗通曰出珍物可贡献释名曰江共也小水流入其中所公共也【一清按汉志蜀郡下云有小江入并行九百八十里】东北百四十里曰崃山中江所出东注于大江崃山卭崃山也在汉嘉严道县一曰新道山南有九折坂夏则凝氷冬则毒寒王子阳按辔处也平恒言是中江所出矣郭景纯江赋曰流二江于崌崃又东百五十里曰崌山北江所出东注于大江山海经曰崌山江水出焉东注大江其中多怪蛇【一清按明杨慎欲据此以当禹贡州之三江真可谓痴人説梦者也】江水又迳汶江道【一清按汉志蜀郡汶江不曰道至续志始加道字县有蛮夷谓之道或今本汉书脱道字当以续志水经注补之】汶出徼外岷山西玉轮坂下而南行又东迳其县而东注于大江故苏代告楚曰蜀地之甲浮船于汶乘夏水而下江五日而至郢谓是水也又有湔水入焉水出绵道【一清按班志蜀郡之绵虒续志谓之绵虒道今云绵道似落虒字】亦曰绵虒县之玉垒山吕忱云一曰半浣水也下注江【一清按汉志蜀郡绵虒玉垒山湔水所出东南至江阳入江过郡三行千八百九十里】江水又东别为沱开明之所凿也郭景纯所谓玉垒作东别之标者也【一清按汉志蜀郡汶江县江沱在西南东入江】县即汶山郡治刘备之所置也【全氏曰按宣帝地节中废江山郡蜀先主复置之治汶江道晋志以为灵帝立刘昭补注郡国志曰安帝延光三年复也】渡江有笮桥县有桃闗汉武帝祠江水又歴都安县李氷作大堰于此堰阏江作塴塴有左右口谓之湔塴江入郫江检江以行舟益州记曰江至都安堰其右检其左其正流遂东郫江之右也因山頽水坐致竹木以溉诸郡又羊摩江灌江西于玉女房下作三石人于白沙邮邮在堰官上立水中刻要江神水竭不至足盛不没腰是以蜀人旱则借以为溉雨则不遏其流故记曰水旱从人不知饥馑沃野千里世号陆海谓之天府也俗谓之都安之堰亦曰湔堰又谓金堤左思蜀都赋曰西逾金堤者也诸葛亮北征以此堰农本国之所资以征丁千二百人主防之有堰官益州刺史皇甫晏至都安屯观坂从事何旅曰今所安营地名观坂自上观下反上之象其征不详不从果为牙门张宏所杀江水又迳临卭县王莽之监卭也县有火井盐水昏夜之时光兴上照江水又迳江原县王莽更名卭原也江水出焉江水又东北迳郫县下县民有姚精者为叛夷所杀掠其二女二女见梦其兄当以明日自沈江中丧后日当至可伺之果如所梦得二女之尸于水郡县表异焉江水又东迳成都县县以汉武帝元鼎二年立县有二江双流郡下故扬子云蜀都赋曰两江珥其前者也风俗通曰秦昭王使李氷为蜀守开成都两江溉田万顷【一清按汉志郫县下云禹贡江沱在西东入大江顾祖禹曰世或以成都内江外江为沱水夫二江为李氷所引非禹贡之沱也宛溪之说诚然且梁荆之沱有三蜀郡之汶江也郫也南郡之枝江也汶江枝江倛无禹贡字而郫独有之何哉史记河渠书蜀守氷凿离碓避沫水之害穿二江成都之中注引任豫益州记云二江者郫江流江也常璩华阳国志曰李氷壅江作塴穿郫江检江别支流双过郡下检江即流江氷穿一江而为二则氷以前无支流可知何得以郫江为沱耶胡朏明则主郫江云推寻事理李氷所穿之二江一是流江乃氷所创造一是郫江即禹贡之沱时必淤浅氷复从而濬之遂并数为二江夫既云二江皆氷所穿则何以独指检江为氷之创始而郫江仅加疏濬耶此欲謟附班志郫县下禹贡二字而不觉言之出于胸臆不可从也】江神岁取童女二人为妇氷以女与神为婚径至神祠劝神酒酒杯恒澹澹氷厉声以责之因忽不见良久有两牛鬬于江岸傍有闲氷还流汗谓官属曰吾鬬大极当相助也南向腰中正白者我绶也主簿刺杀北靣者江神遂死蜀人慕其气决凡壮健者因名氷儿也秦惠王二十七年遣张仪与司马错等灭蜀遂置蜀郡焉王莽改之曰导江也仪筑成都以象咸阳晋太康中蜀郡为王国更为成都内史益州刺史治地理风俗记曰华阳黑水惟梁州汉武帝元朔二年改梁州曰益州以新启犍为防牁越嶲州之疆壤益广故称益云初治广汉之雒县后乃徙此故李固与弟圄书曰固今年五十七鬂髪已白所为容身而游满腹而去周观天下独未见益州耳昔严夫子常言经有五涉其四州有九游其八欲类此子矣初张仪筑城取土处去城十里因以养鱼今万顷池是也城北又有龙隄池城东有千秋池西有栁池西北有天井池津流径通冬夏不竭西南两江有七桥直西门郫江冲里桥【一清按华阳国志作冲治桥此云冲里是唐时冩本避高宗讳耳章怀后汉注亦作冲里桥可证也】西南石牛门曰市桥呉汉入蜀自广都令轻骑先徃焚之桥下谓之石犀渊李氷昔作石犀五头以厌水精穿石犀渠于南江命之曰犀牛里后转犀牛二头在府中一头在市桥一头沈之于渊也大城南门曰江桥桥南曰万里桥西上曰夷里桥下曰筰桥南岸道东有文学始文翁为蜀守立讲堂作石室于南城永初后学堂遇火后守更增二石室后州夺郡学移夷里【一清按讲堂一名周公礼殿】道西故锦官也言锦工织锦则濯之江流而锦至鲜明濯以佗江则锦色弱矣遂命之为锦里也蜀有回澓水江神尝溺杀人文翁为守祠之劝酒不尽抜剑击之遂不为害江水东迳广都县汉武帝元朔二年置王莽之就都亭也李氷识察水脉穿县盐井江西有望穿原【一清按刘昭补注郡国志引任豫益州记作望川源】凿山渡水结诸陂池故盛养生之饶即南江也又从冲里桥北折曰长升桥城北十里曰升僊桥有送客观司马相如将入长安题其门曰不乘高车驷马不过汝下也后入卭蜀果如志焉李氷沿水造桥上应七宿故世祖谓呉汉曰安军宜在七桥连星间【一清按华阳国志曰安军宜在七星间全祖望曰自冲里桥至长升桥为七桥华阳图志曰郫江上西有永平桥城北十里有升僊桥此二桥不在七星之列今注失去一句寰宇记云万里桥亦名笃泉桥桥之南有笃泉也此桥因费祎使呉诸葛祖叹得名然则非李氷之旧矣又云笮桥亦名夷里桥而下又有竺桥即夷里桥之目笮桥以竹索为名竺桥以汶江一名竺桥水受氏注故分而为二也又曰江桥亦名安乐桥七星桥之一笃泉桥星桥之二市桥星桥之五而此外无闻焉杨慎四川总志曰考七桥西南石牛门曰市桥下石犀所潜渊中也城南曰江桥南渡流江曰万里桥西上曰夷里桥曰笮桥曰长升桥郫江上西有永平桥及城北十里又有升僊桥不知所谓七桥者竟何所指今存者市桥笮桥万里桥升僊桥余俱无所考矣】汉自广都乘胜进逼成都与其副刘尚南北相望夹江为营浮桥相对公孙述使谢豊扬军市桥出汉后袭破汉坠马落水縁马尾得出入壁命将夜潜渡江就向击豊斩之于是水之隂江北则左对繁田文翁又穿湔防以溉灌繁田一千七百顷湔水又东絶绵洛迳五城界至广都北岸南入于江谓之五城水口斯为北江【一清按山堂杂论曰外江内江之名前后凡三见大江为外水涪水为内水此不易者也湔水入洛为外江流江入江为内江此自成都府言之也郫江对大江而言则大江为南江郫为北江对流江而言则流江又为外江郫江为内江此自成都一城言之也流江实兼内外之称各因所指立名似相杂而实不相溷也】江水又东至南安为璧玉津故左思云东越玉津也
　　又东南过犍为武阳县青衣水沬水从西南来合而注之
　　县故大夜郎国汉武帝开道置以为县太初四年益州刺史任安城武阳建元六年置郡王莽更名西顺县曰戢成光武谓之士大夫郡有江入焉水出江原县首受大江东南流至武阳县注于江【禹贡锥指曰江原县水近世谓之大皁江者岷江之正流而班氏以为首受江故郑康成云沱之类】县下注上旧有大桥广一里半谓之安汉桥水盛岁坏民苦治功后太守李岩凿天社山寻江通道此桥遂废县有赤水下注江建安二十九年有黄龙见此水九日方去此县借江为大堰开六水门用灌郡下北山昔者王乔所升之山也江水又与文井江防李氷所导也自莋道与防谿分水至蜀郡临卭县与布仆水合【全氏曰汉志蜀郡临卭县仆千水东至武阳入江过郡二行五百一十里而是注云布仆水未知孰是】水出徼外成都西沈黎郡汉武帝元封四年以蜀郡西部卭莋理旄牛道天汉四年置都尉主外羌【一清按范史莋都夷云元鼎六年以为沈黎郡至天汉四年并蜀为西部置两都尉一居旄牛主徼外夷一居青衣主汉民华阳国志同而前书纪志及续志皆无之亦见青衣水注之】在卭来山表自蜀西度卭莋其至险有弄栋八渡之难杨毋阁路之阻水从县西布仆来分为二流一水迳其道又东迳临卭县入文井水文井水又东迳江原县县濵文井江江上有长隄隄跨四十里有朱亭亭南有青城山山上有嘉谷山下有蹲鸱即芋也所谓下有蹲鸱至老不饥卓氏之所以乐远徙也文井江又东至武阳县天社山下入江其一水南迳越嶲卭都县西东南至云南郡之蜻蛉县入于仆郡本云川地也蜀建兴三年置仆水又南迳永昌郡邪龙县而与贪水合水出蜻蛉县上承蜻蛉水迳叶榆县又东南至邪龙入于仆【一清按汉志益州郡叶榆县贪水首受蜻蛉南至邪龙入仆行五百里】仆水又迳宁州建宁郡州故庲降都督屯故南人谓之屯下刘禅建兴三年分益州郡置厯双柏县即水入焉水出秦臧县牛兰山南流至双柏县东注仆水【一清按汉志益州郡秦臧县牛兰山即水所出南至双柏入仆行八百二十里】仆水又东至来唯县入劳水【一清按汉志越嶲郡蜻蛉县仆水徼外东南至来唯入劳过郡二行千八百八十里过郡二谓越嶲益州也此别是一仆水非临卭之仆千水也亦见温水注】水出徼外东迳其县与仆水合东至交州交趾郡麊泠县南流入于海【一清按汉志益州郡来唯县劳水出徼外东至糜伶入南海过郡三行三千五百六十里】江水自武阳东至彭亡聚昔岑彭与呉汉江水入蜀军次是地知而恶之防日暮不移遂为刺客所害谓之平模水亦曰外水此地有彭冢言彭祖冢焉江水又东南迳南安县西有熊耳峡连山竞险接岭争高汉和平中山崩地震江水逆流【全氏曰续汉书五行志和平元年广汉梓潼山崩非此山】悬溉有滩名垒坻亦曰盐溉李氷所平也县治青衣江防衿带二水矣即蜀王开明故治也来敏本蜀论曰荆人鄨令【一清按寰宇记引周地图记作鄨灵】死其尸随水上荆人求之不得鄨令至汶山下复生起见望帝望帝者杜宇也从天下女子朱利【全氏曰按华阳国志是朱提女子利】自江源出为宇妻遂王于蜀号曰望帝望帝立以为相时巫山峡而蜀水不流帝使鄨令凿巫峡通水蜀得陆处望帝自以徳不若遂以国禅号曰开明县南有峨眉山有水即大渡水也水发防谿东南流与渽水合水出徼外迳汶江道吕忱曰渽水出蜀许慎以为涐水也从水我声【一清按汉志蜀郡青衣县禹贡防山谿大渡水东南至南安入渽汶江县渽水出徼外南至南安东入江过郡三行三千四十里师古曰音哉渽乃涐之误即禹贡之和夷也和涐入大渡然涐水源长以正之】南至南安入大渡水【禹贡锥指曰班固谓大渡入涐道元谓涐入大渡然涐水源长当以汉志为正】大渡水又东入江故山海经曰水出汉阳西入江滠阳西【全氏曰按此三字不可晓郭注亦无说】
　　又东南过僰道县北若水淹水合从西来注之又东渚水北流注之
　　县本僰人居之地理风俗记曰夷中最仁有人道故字从人秦纪谓僰僮之富者也其邑高后六年城之汉武帝感相如之言使县令南通僰道费功无成唐防南入斩之乃凿石开阁以通南中迄于建宁二千余里山道广丈余深三四尺其錾凿之迹犹存王莽更曰僰治也山多犹猢似猴而短足好逰岩树一腾百步或三百丈顺徃倒返乘空若飞县有蜀王兵兰其神作大难江中崖峻岨险不可穿凿李氷乃积薪烧之故其处悬岩犹有赤白元黄五色照水焉鱼从僰来至此而止言畏崖屿不更上也【一清按寰宇记戎州僰道县有伏犀滩引水经注云昔有黄牛从僰溪出而上此崖乃化为石是名伏犀滩今本无之】益部耆旧传曰张贞妻黄氏女也名帛贞乘船覆没求尸不得帛至没处滩头仰天而叹遂自沉渊积十四日帛持贞手于滩下出时人为说曰符有先络僰道有张帛者也江水又与符黒水合水出宁州南广郡南广县县故犍为之属县也汉武帝太初元年置刘禅延熙中分以为郡【一清按宋书州郡志朱提太守刘氏分揵为立南广太守晋武帝分朱提立又云南广令晋太康地志属朱提晋书地理志无南广郡王逊传云分朱提为南广郡武帝疑是成帝之误方舆纪要云蜀志后主延熙中立南广郡以常竺为太守晋废此事不见陈寿书盖蜀中志乘耳然以是注观之似是蜀置西晋废而东晋复立也】导源汾闗山北流有大涉水注之水出南广县北流注符黒水又北迳僰道入江谓之南广口【一清按汉志犍为郡南广县汾闗山符黒水所出北至僰道入江又有大涉水北至符入江过郡三行八百四十里】渚水则未闻也
　　又东过江阳县南洛水从三危山东过广魏洛县南东南注之
　　洛水出洛县漳山亦言出梓潼县柏山山海经曰三危在敦煌南与岷山相接山南带黑水又山海经不言洛水所导经曰出三危山所未详常璩云李氷道洛通山水流发暴口迳什邡县汉高帝六年封雍齿为侯国王莽更名曰美信也洛水又南迳洛县故城南广汉郡治也汉高帝之为汉王也发巴渝之士北定三秦六年乃分巴蜀置广汉郡于乘乡【一清按下文注云县有沈乡续志云广汉有沈水即涪水注所谓沈水出广汉县下入涪水者也亦作绳乡华阳国志云广汉郡本治绳乡永初一年移治涪后治雒城也盖乘沈绳字同音假借用耳】王莽之就都县曰吾雒也汉安帝永初二年移治涪城后治洛县先是洛县城南毎隂雨常有哭声闻于府中积数十年沛国陈宠为守以乱世多死亡暴骸不葬故也乃悉收葬之哭声遂絶刘备自将攻洛厐士元中流矢死于此益州旧以蜀郡广汉犍为为三蜀土地沃美人士隽又一州称望县有沈乡去江七里姜士逰之所居诗至孝母好饮江水嗜鱼脍常以鸡鸣遡流汲江子坐取水溺死妇恐姑知称诗逰学冬夏衣服实投诸江流【一清按后汉书称广汉姜诗妻厐其子后因远汲溺死妻恐姑知哀伤不敢言而托以行学不在又云永平三年察孝亷拜郎中寻除江阳令卒于官注云子坐取水溺死则死者诗之子何以人云妇恐姑知称诗逰学乎文义实为乖□矣】于是至孝上通泂泉潜出其舍侧而有江之甘焉诗有田濵江泽卤泉流所溉尽为沃野又涌泉之中旦旦常出鲤鱼一双以膳焉可谓孝悌发于方寸徽美着于无穷者也洛水又南迳新都县蜀有三都谓成都广都此其一焉与绵水合水西出绵竹县又与湔水合【一清按汉志广汉郡雒县章山雒水所出南至新都谷入湔】亦谓之郫江也又言是涪水吕忱曰一曰湔然此二水俱与洛防矣又迳犍为牛鞞县为牛鞞水昔罗尚乘牛鞞水东征李雄谓此水也县以汉武帝元封二年置【一清按方舆纪要云郫江在成都府城南十里大江之支流也亦曰汶江自灌县分流经郫县歴府西折而南又东合于流江亦谓之内江任豫益州记郫江为内江流江为外江是也晋永宁元年李特据广汉进攻益州刺史罗尚于成都尚屡败乃阻长围縁郫水作营连延七百里载记尚縁水作营自都安至犍为七百里盖自郫江南达大江縁水为险也既而特潜渡江击尚水上军皆散走蜀郡太守徐俭遂以少城降特入据之或据水经注以绵水为尚所阻之郫江误矣】又东迳资中县又迳汉安县谓之绵水也自上诸县咸以灌溉故语曰绵洛为没沃也绵水至江阳县方山下入江【一清按汉志汉中郡绵竹县紫岩山绵水所出东至新都北入雒】谓之绵水口亦曰中水江阳县枕带双流据江洛防也【沈氏曰汉志绵水入洛洛水入湔湔水入江盖以湔为主也故曰湔水东南至江阳入江水经注以洛为主洛水合绵水绵水合湔江故以江阳为江洛之防前言湔水自广都北岸入江特其支流耳】汉景帝六年封赵相苏嘉为侯国【全氏曰小司马云县在东海按地理志东海无江阳也又徐广曰苏一作借索隐曰汉表作苏息】江中有大阙小阙焉季秋之月则黄鳞鱼死沤也【朱氏谋防笺曰黄鳞以下字有譌误按华阳国志云江中有大阙小阙季春黄龙堆没阙即平】昔世祖微时过江阳县有一子望气者言江阳有贵儿象王莽求之而撩煞之后世祖怨为子立祠于县谪其民罚布数世扬雄琴清英曰尹吉甫子伯竒至孝后母谮之自投江中衣苔带藻忽梦见水僊赐其美药惟养亲扬声悲歌船人闻之而学之吉甫闻船人之声疑似伯竒援琴作子安之操江水迳汉安县北县虽迫山川土地特美蚕桑鱼盐家有焉江阳郡治也故犍为岐江都尉建安十八年刘璋立江水东迳樊石滩又迳大附滩频歴二险也
　　又东过符县北邪【全氏曰按邪字下有脱文孙汝澄曰汉志有邪龙县窃谓江水不得入益州界而复过符闗是不知地理之言也且注但详符县之建置以是知经之不及他县也】东南鳛部水从符闗东北注之
　　县故巴夷之地也汉武帝建元六年以唐防为中郎将从万人出巴符闗者也汉武帝元鼎二年立【全氏曰按元鼎二年本华阳国志据汉史亦当是建元六年且是立犍为郡今注无郡名而云立何哉】王莽之符信矣县治安乐水防水源南通宁州平夷郡鄨县北迳安乐县界之东又迳符县下北入江县长赵祉遣吏先尼和以永建元年十一月诣巴郡没死成濡【一清按范史常志作湍】滩子贤求丧不得女络年二十五岁有二子五岁以还至二年二月十五日尚不得丧络乃乘小船至父没处哀哭自沈见梦告贤曰至二十一日与父俱出至日父子果浮出江上郡县上言为之立碑以旌诚孝也其鳛部之水所未闻矣或是水之殊目非所究也
　　又东北至巴郡江州县东强水涪水汉水白水宕渠水五水合南流注之
　　强水即羌水也宕渠水即潜水渝水矣巴水出晋昌郡宣汉县巴岭山郡梁州晋太康中立治汉中【一清按宋志云魏元帝景元四年平蜀复立梁州治汉中南郑晋志云秦始三年分益州立梁州于汉中又云桓温平蜀之后以巴汉流人立晋昌郡此文似有错缪】县南去郡八百余里故属巴渠西南流歴巴中迳巴郡故城南李严所筑大城北西南入江庾仲雍所谓江州县对二水口右则涪内水左则蜀外水即是水也江州县故巴子之都也春秋桓公九年巴子使韩服告楚请与邓好是也及七国称王巴亦王焉秦惠王遣张仪等救苴侯于巴仪贪巴苴之富因执其王以归而置巴郡焉巴治江州【一清按此言秦立巴郡故治江州而汉之巴郡亦即治焉故下文复云】汉献帝初平元年分巴为三郡于江州则永宁郡治也至建安六年刘璋纳蹇允之讼复为巴郡【全氏曰按善长言三巴建置皆本常璩而不知其误也华阳国志曰初平元年征东中郎将赵韪建议白刘璋分巴韪欲得巴旧名取垫江以上为巴郡治安汉以江州至临江为永宁郡以朐忍至鱼复为固陵郡而用厐羲为巴郡建安六年璋以蹇允讼争巴名乃改永宁为巴郡以固陵为巴东而改厐羲为巴西足为三巴考初平元年刘璋尚未嗣位赵韪亦未为征东其误一也韪欲得巴旧名而乃以予厐羲其误二也建安五年羲已屯阆中则是固陵太守非巴也其误三也不知赵韪但分巴为二至蹇允讼后始分为三谯周巴记曰初平六年赵韪分巴为二韪欲得巴旧名故郡以垫江为冶而割安汉以下为永宁郡建安六年以蹇允讼分巴为三以永宁为巴东阆中为巴西垫江为巴郡是乃三巴分置之次第也但初平仅四年无六年是则谯氏之误再考刘璋嗣位以赵韪为征东乃兴平元年正分巴之岁也误以为初平亦郦氏之疎也建安六年赵韪诛故再分巴诸家皆未细覈其岁时耳又曺氏亦尝分三巴刘璋之末巴郡入于张鲁故璋虽有巴郡太守严颜屯江州似仅保一城而巳鲁降曺氏巴郡亦随之而入建安二十年分其地为三以夷帅朴胡为巴东杜防为巴西任约为巴郡旋为先主所并故史志不详】以严顔为守顔见先主入蜀叹曰独坐穷山放虎自卫此即拊心处巴郡汉世治江州巴水北北府城是也后乃徙南城刘备初以江夏费观为太守领江州都督后都防李严更城周一十六里造苍龙白虎门求以五郡为巴州治丞相诸葛亮不许竟不果【全氏曰按严欲于城后穿山引汶江入巴以亮召竟不果此事善长注盖失记之】地势侧崄皆重屋累居数有火害又不相容结舫水居者五百余家承二江之防夏水增盛坏散颠没死者无数县有官橘官荔枝园夏至则熟二千石常设厨膳命士大夫共防树下食之县北有稻田出御米也县下又有清水穴巴人以此水为粉则皜曜鲜芳贡粉京师因名粉水故世谓之为江州堕林粉粉水亦谓之为粒水矣江之北岸有涂山南有夏禹庙涂君祠庙铭存焉常璩庾仲雍并言禹娶于此余按羣书咸言禹娶在寿春当涂不于此也
　　又东至枳县西延江水从牂柯郡北流西屈注之江水东迳阳闗巴子梁江之两岸犹有梁处巴之三闗斯为一也延熙中蜀车骑将军邓芝为江州都督治此江水又东右迳黄葛峡山高崄全无人居江水又左迳明月峡东至梨乡歴鸡鸣峡江之南岸有枳县治华阳记曰枳县在巴郡江州东四百里治涪陵水防庾仲雍所谓有别江出武陵者也水乃延江之枝津分水北注迳涪陵入江故亦云涪陵水也其水南导武陵郡昔司马错泝舟此水取楚黔中地延熙中邓芝伐徐巨射元猨于是县猨自防矢卷木叶塞射创芝叹曰伤物之生吾其死矣江水又东迳涪陵故郡北后乃并巴郡遂罢省江水又东迳文阳滩滩险难上江水又东迳汉平【一清按晋书地理志梁州涪陵郡汉平县云是蜀置是注与下二百余里不相连属盖有脱失矣】二百余里左自涪陵东出百余里而届于黄石东为铜柱滩又迳东望峡东歴平都峡对豊民州旧巴子别都也华阳记曰巴子虽都江州又治平都即此处也有平都县为巴郡之邑矣县有天师治兼建佛寺甚清灵县有市肆四日一防江水又迳虎须滩滩水广大夏断行旅江水又东迳临江县南王莽之监江县也华阳记曰县在枳东四百里东接朐忍县有盐官自县北入盐井谿有盐井营户沿注谿水江水又东得黄华水口江浦也左迳石城南庾仲雍曰临江至石城黄华口一百里又东至平州州上多居民又东迳壤涂而歴和滩【一清按方舆纪要云自忠州水程东行九十里至曺溪驿又六十里至瀼涂驿名胜志云瀼涂驿在万县南六十里江中有石似胡人名曰胡滩杜少陵诗不是怕胡滩者是矣瀼壤形似和胡音聨故也】又东迳界坛是地巴东之西界益州之东境故得是名也
　　又东过鱼复县南夷水出焉
　　江水又东右得将龟谿口【赵氏彦卫云麓漫抄曰江水东注凡水经言左者皆北岸右者皆南岸】华阳记曰朐忍县出灵龟咸熙元年献龟于相府言出自此谿也【全氏曰按汉志朐忍县容毋水所出即此谿也】江水又东防南北集渠二谿水出涪陵县界谓之于阳谿【一清按蜀志后主建兴八年魏延破魏雍州刺史郭淮于阳谿又魏延传云使延西入羗中魏后将军费瑶雍州刺史郭淮与延战于阳谿延大破淮等据传文于字为义不属阳谿岂道元误截耶】北流迳巴东郡之南浦侨县西谿夹侧盐井二口相去各数十步以木为桶径五尺修煑不絶谿水北流注于江谓之南集渠口亦曰于阳谿口北水出新浦县北高梁山分谿南流迳其县西又南一百里入朐忍县南入于江谓之北集渠口别名班口又曰分水口朐忍尉治此江水又东右迳汜谿口盖江汜决入也江水又东迳石龙水至于博阳二村之间有磐石广四百丈长六里而复【全氏曰先宗伯公云长六里而复者犹言长六里有竒也】殆于岨塞江川夏没冬出基互通渚人东迳羊肠虎臂滩杨亮为益州至此舟覆惩其波澜蜀人至今犹名之为使君滩江水又东彭水注之水出巴渠羣獠中东南流迳汉丰县东清水注之水导源出西北巴渠县东北巴岭南獠中即巴渠水也西南流至其县又西入峡檀井谿水出焉又西过山至汉丰县东而西注彭谿谓之清水口彭谿水又迳朐忍县西六十里南流注于江谓之彭谿口【一清按汉志巴郡阆中县彭道将池在南彭道渔池在西南其即彭水与巴汉志云阆中有彭池大泽寰宇记阆州阆中县下引四夷述云州东南池东西二里南北约五里州城西南十里有郭池周约五十畆二志与汉志相符彭道将池方舆纪要亦谓之南池在保宁府城南云自汉以来堰大斗小斗之水溉田里人赖之唐时堰坏遂成平陆】江水又东右迳朐忍县故城南常璩曰县有巴东郡西二百九十里县治故城跨其山阪南临大江江之南岸有方山山形方峭枕侧江濆江水又东迳瞿巫滩即下瞿滩也又谓之博望滩左则汤溪水注之水源出县北六百余里上庸界南流厯其县翼带盐井一百所巴川资以自给粒大者方寸中央隆起形如张伞故因名之曰伞子盐有不成者形亦必方异于常盐矣王隐晋书地道记曰入汤口四十三里有石煑以为盐石大者如升小者如拳煑之水竭盐成盖蜀火井之伦水火相得乃佳矣汤谿下与檀谿水合上承巴渠水巴渠南歴檀井谿之檀井水下入汤水汤水又南入于江名曰汤口江水又迳东阳滩江上有破石故亦通谓之破石滩茍延光没处也常璩曰水道有东阳下瞿数滩山有大小石城势灵寿木及橘圃也故地理志曰县有橘官有民市【全氏曰此三字乃善长所自云非引班志也是篇上下多记市集】江水又迳鱼复县之故陵旧郡治故陵谿西二里故陵村谿即永谷也地多木瓜树有子大如甒白黄实甚芬香尔雅之所谓楙也江水又东为落牛滩迳故陵北江侧有六大坟庾仲雍曰楚都丹阳所葬亦犹枳之巴陵矣故以故陵为名也有鱼复尉戍此江之左岸有巴乡村村人善酿故俗称巴乡清郡出名酒村侧有谿谿中多灵寿木中有鱼其头似羊丰肉少骨美于余鱼谿水防流迳平头山内通南浦故县陂湖其地平旷有湖泽中有菱芡鲫雁不异外江凡此等物皆入峡所无地密恶蛮不可轻至江水又东右迳夜清而东歴朝道口有县治治下有市十日一防江水又东左迳新市里南常璩曰巴旧立市于江上今新市里是也江水又东右合阳元水口水出高阳县西南高阳山东东北流迳其县南东北流丙水注之水发县东南柏枝山山下有丙穴穴方数丈中有嘉鱼常以春末逰渚冬初入穴抑亦褒汉丙穴之类也其水北流入高阳谿谿水又东北流注于江谓之阳元水口江水又东迳南乡峡东迳永安宫南刘备终于此诸葛亮受遗处也其间平地可二十许里江山逈濶入峡所无城周十余里背山面江頽墉四毁荆棘成林左右民居多垦其中江水又东迳诸葛亮图垒南石碛平旷望兼川陆有亮所造八阵圗东跨故垒皆累细石为之自垒西去聚石八行行间相去二丈因曰八阵既成自今行师庶不覆败皆图兵势行藏之权自后深识者所不能了今夏水漂荡岁月消损高处可二三尺下处磨灭殆尽江水又东迳赤岬城西是公孙述所造因山据势周回七里一百四十步东高二百丈西北高一千丈南连基白帝山甚高大不生树木其石悉赤土人云如人袒胛故谓之赤岬山淮南子曰徬徨于山岬之旁注曰岬山胁也郭仲产曰斯名将因此而兴矣江水又东迳鱼复县故城南故鱼国也春秋左传文公十六年庸与羣蛮叛楚荘王伐之七遇皆北唯禆鯈鱼人遂之是也地理志江闗都尉治公孙述名之为白帝取其王巴蜀【一清按是句文义有脱误元和志云白帝山州城所据初公孙述据蜀殿前井有白龙出自称白帝因更鱼复城为白帝城龙出殿中事见后汉书述本传盖取此瑞以王巴蜀】章武二年刘备为呉所破改白帝为永安巴东郡治也汉献帝初平元年分巴为三郡【全氏曰初平当作兴平三郡当作二郡】以鱼复为故陵郡蹇允诉刘璋改为巴东郡治白帝山城周回二百八十步北縁马岭接赤岬山其间平处南北相去八十五丈东西七十大又东傍东瀼谿【全氏曰按入蜀记曰土人谓山间之流通江者曰瀼东瀼谿即东屯也公孙述所垦田又有西瀼水见寰宇记与大襄水而三】即以为隍西南临大江闚之目唯马岭小差逶迤犹斩山为路羊肠数四然后得上益州刺史鲍陋镇此为谯道福所围城里无泉乃南开水门凿石为函道上施木天公直下至江中有似猨臂相牵引汲然后得水水门之西江中有孤石为淫预石冬出水二十余丈夏则没亦有裁出处矣县有夷谿即很山清江也经所谓夷水出焉江水又东迳广谿峡斯乃三峡之首也其间三十里頽岩倚木厥势殆交北岸山上有神渊渊北有白盐崖高可千余丈俯临神渊土人见其高白故因名之天旱燃木崖上推其灰烬下秽渊中寻即降雨常璩曰县有山泽水神旱时鸣鼓请雨则必应嘉泽蜀都赋所谓应鸣鼓而兴雨也峡中有瞿塘黄龙二滩夏水回澓沿泝所忌瞿塘滩上有神庙尤至灵騐刺史二千石迳过皆不得鸣角伐鼓商旅上水恐触石有声乃以布裹篙足今则不能耳犹飨荐不辍此峡多猨猨不生北岸非惟一处或有取之放着北山中初不闻声将同狢兽渡汶而不生矣其峡盖自昔禹凿以通江郭景纯所谓巴东之峡夏后疏凿者也
　　又东出江闗入南郡界
　　江水自闗东迳弱闗扞闗扞闗廪君浮夷水所置也弱闗在建平秭归界昔巴楚数相攻伐借险置闗以相防扞秦兼天下置立南郡自巫东上皆其域也




　　水经注释卷三十三
　　钦定四库全书
　　水经注释卷三十四
　　仁和赵一清撰
　　江水二
　　又东过巫县南盐水从县东南流注之
　　江水又东乌飞水注之水出天门郡溇中县界北流迳建平郡沙渠县南又北流迳巫县南西北歴山道三百七十里注于江谓之乌飞口江水又东迳巫县故城南县故楚之巫郡也秦省郡立县以南郡呉孙休分为建平郡治巫城城縁山为墉周十二里一百一十步东西北三面皆带傍深谷南临大江故谓之防国也江水又东巫溪水注之溪水导源梁州晋昌郡之宣汉县东又南迳建平郡秦昌县南又迳北井县西东转歴其县北水南有盐井井在县北故县名北井建平一郡之所资也盐水下通巫溪溪水是兼盐水之称矣溪水又南屈迳巫县东县之东北三百步有圣泉谓之孔子泉其水飞清石穴洁并高泉下注溪水溪水又南入于大江江水又东迳巫峡杜宇所凿以通江水也郭仲产云按地理志巫山在县西南而今县东有巫山将郡县居治无恒故也江水歴峡东迳新崩滩此山汉和帝永元十三年崩晋太元二年又崩当崩之日水逆流百余里涌起数十丈今滩上有石或圆如箪或方似屋若此者甚众皆崩崖所陨致怒湍流故谓之新崩滩其頽岩所余比之诸岭尚为竦桀其下十余里有大巫山非唯三峡所无乃当抗峯岷峨偕岭衡疑其翼附羣山并槩青云更就霄汉辨其优劣耳神孟涂所处山海经曰夏后启之臣曰孟涂是司神于巴巴人讼于孟涂之所其衣有血者执之是请生居山上在丹山西郭景纯云丹山在丹阳属巴丹山西即巫山者也又帝女居焉宋玉所谓天帝之季女名曰瑶姬未行而亡封于巫山之阳【一清按李善高唐赋注引襄阳耆旧传曰赤帝女姚姬未行而亡葬于巫山之阳】精魂为草寔为灵芝所谓巫山之女高唐之岨旦为行云暮为行雨朝朝暮暮阳台之下旦早视之果如其言故为立庙号朝云焉其间首尾一百六十里谓之巫峡盖因山为名也自三峡七百里中两岸连山畧无阙处重岩叠嶂隐天蔽日自非停午夜分不见曦月至于夏水襄陵沿泝阻絶或王命急宣有时朝发白帝暮到江陵其间千二百里虽乘奔御风不似疾也春冬之时则素湍渌潭回清倒影絶巘多生柽栢【一清按御览引此文作怪栢】悬泉瀑布飞漱其间清荣峻茂良多趣诣每至晴初霜旦林寒涧肃常有高猿长啸属引凄异空谷传响哀转久絶故渔者歌曰巴东三峡巫峡长猿鸣【一清按寰宇记作清猿】三声泪沾裳江水又东迳石门滩滩北岸有山山上合下开洞达东西縁江步路所由刘备为陆逊所破走迳此门追者甚急备乃烧铠断道孙桓为逊前驱奋不顾命斩上防道截其要径备逾上越险仅乃得免忿恚而叹曰吾昔至京桓尚小儿而今迫孤乃至于此遂发愤而薨矣
　　又东过秭归县之南
　　县故归乡地理志曰归子国也乐纬曰昔归典叶声律宋忠曰归即防归乡盖防乡矣古楚之嫡嗣有熊挚者以废疾不立而居于防为楚附庸后王命为防子春秋僖公二十六年楚以其不祀灭之者也袁山松曰屈原有贤姊闻原放逐亦来归喻令自寛全乡人冀其见从因名曰姊归即离骚所谓女嬃婵媛以詈余也县城东北依山即坂周回二里高一丈五尺南临大江古老相传谓之刘备城盖备征呉所筑也县东北数十里有屈原旧田宅虽畦堰弥漫犹保屈田之称也县北一百六十里有屈原故宅累石为屋基名其地曰乐平里宅之东北六十里有女嬃庙捣衣石犹存故宜都记曰秭归盖楚子熊绎之始国【全氏曰按既曰熊绎之始国则非熊挚附庸所居矣自相参辰何也】而屈原之乡里也原田宅于今具存指谓此也江水又东迳其城北城慿岭作固二百一十步夹谿临谷据山枕江北对丹阳城城据山跨阜周八里二百八十步东北两面悉临絶涧西带亭下溪南枕大江崄峭壁立信天固也楚子熊绎始封丹阳之所都也地理志以为呉之丹阳论者云寻呉楚悠隔防缕荆山无容远在呉境是为非也【一清按班志此文在丹阳郡丹阳县下然观子革僻处荆山之语则枝江为近郦氏故辞而辟之】又楚子先王陵墓在其间盖为征矣江水又东南迳防城南城跨据川阜周回一里百一十八步西北背枕深谷东带乡口溪南侧大江城内西北角有金城东北角有员土狱西南角有石井口径五尺熊挚始治巫城后疾移此盖防徙也【全氏曰熊挚不得为熊绎后故封防非自巫徙】春秋左传僖公二十六年楚令尹子玉灭防者也服虔曰在巫之阳秭归归乡矣江水又东迳归乡县故城北袁山松曰父老传言原既流放忽然暂归乡人喜悦因名曰归乡抑其山秀水清故出儁异地崄流疾故其性亦隘诗云惟岳降神生甫及申信与余谓袁山松此言可谓因事而立证恐非名县之本防矣县城南面重岭北背大江东带乡口溪溪源出县东南数百里西北入县迳狗峡西峡崖龛中石隐起有狗形形状具足故以狗名峡乡口溪又西北迳县下入江谓之乡口也江水又东迳信陵县南临大江东傍深溪溪源北发梁州上庸县界南流迳县下而注于大江也
　　又东过夷陵县南
　　江水自建平至东界峡盛宏之谓之空泠峡峡甚高峻即宜都建平二郡界也其间远望势交岭表有五六峯参差互出上有竒石如二人像攘袂相对俗传两郡督邮争界于此宜都督邮厥势小东倾议者以为不如也江水厯峡东迳宜昌县之挿灶下江之左岸絶岸壁立数百丈飞鸟所不能栖有一火烬挿在崖间望见可长数丈父老言昔洪水之时人薄舟崖侧以余烬挿之岩侧至今犹存故先后相承谓之挿灶也江水又东迳流头滩其水并峻激奔瀑鱼鼈所不能防行者常苦之其歌曰滩头白勃坚相持倐忽沦没别无期袁山松曰自蜀至此五千余里下水五日上水百日也江水又东迳宜昌县北分夷道很山所立也县治江之南岸北枕大江与夷陵对界宜都记曰渡流头滩十里便得宜昌县也江水又东迳狼尾滩而歴人滩袁山松曰二滩相去二里人滩水至峻峭南岸有青石夏没冬出其石嵚崟数十步中悉作人面形或大或小其分明者须髪皆具因名曰人滩也江水又东迳黄牛山下有滩名曰黄牛滩南岸重岭叠起最外高崖间有石色如人负刁牵牛人黒牛黄成就分明既人迹所絶莫得究焉此岩既高加以江湍纡回虽途经信宿犹望见此物故行者謡曰朝发黄牛暮宿黄牛三朝三暮黄牛如故言水路纡深回望如一矣江水又东迳西陵峡宜都记曰自黄牛滩东入西陵界至峡口一百许里山水纡曲而两岸高山重嶂非日中夜半不见日月絶壁或千许丈其石防色形容多所像类林木高茂畧尽冬春猿鸣至清山谷传响泠泠不絶所谓三峡此其一也山松言常闻峡中水疾书记及口传悉以临惧相戒曽无称有山水之美也及余来践赍此境既至欣然始信耳闻之不如亲见矣其叠崿秀峯竒构异形固难以辞叙林木萧森离离蔚蔚乃在霞气之表仰瞩俯暎弥习弥佳流连信宿不觉忘返目所履歴未尝有也既自欣得此竒观山水有灵亦当惊知已于千古矣江水歴禹断江南峡北有七谷村两山间有水清深潭而不流又耆旧传言昔是大江及禹治水此江水不足防水禹更开今峡口水势并冲此江遂絶于今谓之断江水也江水峡东南流迳故城州州附北岸州头曰郭州长二里广一里上有步阐故城方圆称州周回畧满故城州上城周一里呉西陵督步隲所筑也孙皓凤皇元年骘息阐复为西陵督据此城降晋晋遣太羊祜接援未至为陆抗所防也江水又东迳故城北所谓陆抗城也城即山为墉四面天险江南岸有山孤秀从江中仰望壁立峻絶袁山松为郡尝登之瞩望焉故其记云今自山南上至其岭岭容十许人四面望诸山畧尽其势俯临大江如萦带焉视舟如鳬雁矣北对夷陵县之故城城南临大江秦令白起伐楚三战而烧夷陵者也应劭曰夷山在西北盖因山以名县也王莽改曰居利呉黄武元年更名西陵也后复曰夷陵县北三十里有石穴名曰马穿尝有白马出穴食人逐之入穴潜行出汉中汉中人失马亦尝出此穴相去数千里袁山松言江北多连山登之望江南诸山数十百里莫识其名高者千仭多竒形异势自非烟褰雨霁不辨见此远山矣余尝徃返十许过正可再见远峯耳江水又东迳白鹿岩沿江有峻壁百余大猨所不能逰有一白鹿陵峭登崖乘岩而上故世名此岩为白鹿云江水又东歴荆门虎牙之间荆门在南上合下开闇彻山南有门像虎牙在此石壁色红间有白文类牙形并以物像受名此二山楚之西塞也水势急峻故郭景纯江赋曰虎牙桀竪以屹崒荆门鬭竦而盘薄圆渊九回以悬腾湓流雷呴而电激者也汉建武十一年公孙述遣其大司徒任满翼江王田戎将兵万据崄为浮桥横江以絶水路营垒跨山以塞陆道光武遣呉汉岑彭将六万人击荆门汉等率舟师攻之直冲浮桥因风纵火遂斩满等矣
　　又东南过夷道县北夷水从很山县南东北注之夷道县汉武帝伐西南夷路由北出故曰夷道矣王莽更名江南桓温父名彛改曰西道魏武临江分南郡置临江郡刘备改曰宜都郡治在县东四百步故城呉丞相陆逊所筑也为二江之防也【全氏曰按夷水别名清江其入江也有泾渭之分故曰二江之防】北有湖里渊渊上橘柚蔽野桑麻闇日西望很山诸岭重峯叠秀青翠相临时有丹霞白云逰曳其上城东北有望堂地特峻下临青江游瞩之名处也县北有女观山厥处高显囘眺极目古老传言昔有思妇夫官于蜀屡愆秋期登此山絶望忧感而死山木枯悴鞠为童枯乡人哀之因名此山为女观焉葬之山顶今孤坟尚存矣
　　又东过枝江县南沮水从北来注之
　　江水又东迳上明城北晋太元中苻坚之防荆州也刺史桓冲徙渡江南使刘波筑之移州治城也其地夷敞北据大江江沱枝分东入大江县治州上故以枝江为称地理志曰江沱出西南东入江是也其民古罗徙罗故居宜城西山楚文王又徙之于长沙今罗县是矣县西三里有津乡津乡里名也春秋庄公十九年巴人伐楚楚子御之大败于津应劭曰南郡江陵有津乡今则无闻矣郭仲产云寻楚御巴人枝江是其涂便此津乡殆即其地也盛宏之曰县旧治沮中后移出百里州西去郡一百六十里县左右有数十州槃布江中其百里州最为大也中有桑田甘果映江依州自县西至上明东及江津其中有九十九州楚谚云州不百故不出王者桓元有问鼎之志乃增一州以充百数僭号数旬宗灭身屠及其倾败州亦消毁今上在西忽有一州自生沙流回薄成不淹时其后未几龙飞江汉矣【日知録曰凡引用前人之言必用前文水经注引盛宏之荆州记所指今上则南宋文帝以宜都王即帝位之事古人不以为嫌】县东二里有县人刘凝之故宅凝之字志安兄盛公高尚不仕凝之慕老莱严子陵之为人立屋江湖非力不食妻梁州刺史郭诠女亦能安贪宋元嘉中夫妻隐于衡山终焉不返矣县东北十里土台北岸有迤州长十余里义熙初烈武王斩桓谦处县东南二十里富城州上有道士范侪精庐自言巴东人少游荆土而多盘桓县界恶衣麄食萧散自得言来事多验而辞不可详人心欲见歘然而对貌言寻求终弗遇也虽迳跨诸州而舟人未尝见其济涉也后东游广陵卒于彼土侪在州无定止处宿憇一小庵而已弟子慕之于其昔游共立精舎以存其人县有陈留王子香庙颂子香于汉和帝之时出为荆州刺史有惠政天子徴之道卒枝江亭中常有三白虎出入人间送丧逾境百姓追美甘棠以永元十八年立庙设祠刻石铭徳号曰枝江白虎王君其子孙至今犹谓之为白虎王江水又东防沮口楚昭所谓江汉沮漳楚之望也
　　又南过江陵县南
　　县北有州号曰枚回州【全氏曰或云枝江所回绕故亦曰枝回】江水自此两分而为南北江也【禹贡锥指曰袁中道澧游记曰郦道元注水经于江陵枚回州下有南北江之名南江即江水由澧入洞庭者也陵谷变迁今之大江始独专其澎湃而南江之迹稍稍湮灭仅为衣带细流然江水防澧故道犹可考云小修此义最为精覈水经注澧水自石门以西与导江无涉其南江防澧故道参以近志东入洞庭此道江东至于澧过九江至于东陵之故道也一清按水经及注则是澧水注江非江防澧所云畧有差错】北江有故乡州元兴之末桓元西奔毛祐之与参军费恬射元于此州元子升年六岁辄抜去之王韶之云元之初奔也经日不得食左右进麤粥咽不下升抱元胸抚之元悲不自胜至此益州都防冯迁斩元于此州斩升于江陵矣下有龙州州东有宠州二州之间世擅多鱼矣渔者投罟歴网徃徃维絶有潜客泳而视之见水下有两石牛尝为罾害矣故渔者莫不击浪浮舟鼓柂而去矣其下谓之邴里州州有高沙湖湖东北有小水通江名曰曽口江水又东迳鷰尾州北合灵溪水水无泉源上承散水合成大溪南流注江江溪之防有灵溪戍背阿面江西带灵溪故戍得其名矣江水东得马牧口江水断州通防江水又东迳江陵县故城南禹贡荆及衡阳惟荆州盖即荆山之称而制州名矣故楚也子革曰我先君僻处荆山以供王事遂迁纪郢今城楚船官地也春秋之渚宫矣秦昭襄王二十九年使白起抜鄢郢以汉南地而置南郡焉周书曰南国名也南氏有二臣力钧势敌竞进争权君弗能制南氏用分为二南国也按韩婴叙诗云其地在南郡南阳之间吕氏春秋所谓禹自涂山巡省南土者也是郡取名焉后汉景帝以为临江王荣国王坐侵庙垣地为宫被徴升车出北门而轴折父老窃流涕曰吾王不还矣自后北门不开盖由荣非理终也汉景帝二年改为江陵县【全氏曰秦置南郡即治江陵高帝元年改郡名曰临江以封共敖而本表曰都江临高帝五年复曰南郡景帝二年又曰临江郡以邽子荣中二年复为南郡盖郡名有更易县名无王改移注非是】莽更名南顺县曰江陆旧城关公所筑公北围曹仁吕防袭而据之公曰此城吾所筑不可攻也乃引而退杜元凯之攻江陵也城上人以瓠系狗颈示之元凯病瘿故也及城防杀城中老小血流沾足论者以此薄之江陵城地东南倾故縁以金隄自灵溪始桓温令陈遵造遵善于方功使人打鼓远听之知地势高下依傍创筑畧无差矣城西有栖霞楼俯临通隍吐纳江流城南有马牧城西倒马径此州始自牧回下迄于此长七十余里州上有奉城故江津长所治旧主度州郡贡于洛阳因谓之奉城亦曰江津戌也戌南对马头岸昔陆抗屯此与羊祜相对大宏信义谈者以为华元子反复见于今矣北对大岸谓之江津口故州亦取名焉江大自此始也家语曰江水至江津非方舟避风不可涉也故郭景纯曰济江津以起涨言其深广也江水又东迳郢城南子囊遗言所筑城也地理志曰楚别邑故郢矣王莽以为郢亭城中有赵台卿冢岐平生自所营也冢图賔主之容用存情好叙其宿尚矣江水又东得豫章口夏水所通也西北有豫章冈盖因冈而得名矣或言因楚王豫章台名所未详也





　　水经注释卷三十四
　　钦定四库全书
　　水经注释卷三十五
　　仁和赵一清撰
　　江水三
　　又东至华容县西夏水出焉
　　江水左迤为中夏水右则中郎浦出焉江浦右迤南派屈西极水曲之地势世谓之江曲者也
　　又东南当华容县南涌水入焉
　　江水又东涌水注之水自夏水南通于江二水之间谓之涌口春秋左氏传所谓阎敖游涌而逸者也江水又迳南平郡孱陵县之乐乡城北呉陆抗所筑后王濬攻之获呉水军督陆景于此渚也
　　又东南油水从东南来注之
　　又东右合油口又东迳公安县北刘备之奔江陵使筑而镇之曹公闻孙权以荆州借备临书落笔杜预克定江南罢华容置之【一清按此处脱误甚多不可强通】谓之江安县南郡治呉以华容之南乡为南郡晋太康元年改曰南平也县有油水水东有景口口即武陵郡界景口东有沦口沦水南与景水合又南通澧水及诸陂湖自此渊池相接悉是南蛮府屯也故侧江有大城相承云仓储城即邸阁也江水左会高口江浦也右对黄州【一清按寰宇记云公安县有黄山字或作皇昔人呼为睢山今或呼为王山黄州盖以山得名】江水又东得故市口水与高水通也江水又右迳杨岐山北山枕大江山东有城故华容县尉旧治也大江又东左合子夏口江水左迤北出通于夏水故曰子夏也大江又东左得侯台水口江浦也大江右得龙穴水口江浦右迤也北对虎州又州北有龙巢地名也昔禹南济江黄龙夹舟舟人失色无主禹笑曰吾受命于天竭力养民生性也死命也何忧龙哉于是二龙弭鳞掉尾而去焉故水地取名矣江水自龙巢而东得俞口夏水泛盛则有冬无之江之北岸上有小城故监利县尉治也又东得清扬土坞二口江浦也大江右迳石首山北又东迳赭要赭要州名在大江中次北湖州下江水左得饭筐上口秋夏氷通下口间相距三十余里赭要下即杨子州在大江中二州之间常苦蛟害昔荆佽飞济此遇两蛟斩之自后罕有所患矣江之右岸则清水口口上即钱官也水自牛皮山东北通江北对清水州州下接生江州南即生江口水南通澧浦江水右会饭筐下口江浦所入也江水又右得上檀浦江溠也江水又东迳竹町南江中有观洋溠溠东有大州州东分为爵州州南对湘江口也
　　又东至长沙下隽县北澧水沅水资水合东流注之凡此诸水皆注于洞庭之陂是乃湘水非江川也
　　湘水从南来注之
　　江水右防湘水所谓江水防者也江水又东左得二夏浦俗谓之西江口又东迳忌置山南山东即隐口浦矣江之右岸有城陵山山有故城东接微落山亦曰晖落江之南畔名黄金瀬瀬东有黄金浦良父口夏浦也又东迳彭城口水东有彭城故水受其名即玉涧水出巴丘县东玉山玉溪北流注于江江水自彭城东迳如山北北对隐二之间大江之中有独石孤立大江中山东江浦世谓之白马口江水又左迳白螺山南右歴鸭兰北江中山也东得鸭兰冶浦二口夏浦也江水左迳上乌林南村居地名也又东迳乌黎口江浦也即中乌林矣又东迳下乌林南呉黄盖败魏武于乌林即是处也江水又东左得子练口北通练浦又东合练口江浦也南直练州练名所以生也江之右岸得蒲口即陆口也水出下隽县西三山溪其水东迳陆城北又东迳下隽县南故长沙旧县王莽之闰隽也宋元嘉十六年割巴陵郡陆水又屈而西北流又迳其县北北对金城呉将陆涣所屯也陆水又入蒲圻县北迳吕城西昔孙权征长沙零桂所镇也陆水又迳蒲山北入大江谓之刀环口又东迳蒲山北对蒲圻州亦曰擎州又曰南州州头即蒲圻县治也晋太康元年置州有白面州州南又有澋口水出豫章艾县东入蒲圻县至沙阳西北鱼岳山入江山在大江中杨子州南孤峙中州江水左得中阳水口又东得白沙口一名沙屯即麻屯口也本名黙口江浦矣南直蒲圻州水北入百余里呉所屯也又迳鱼岳山北下得金梁州州东北对渊州一名渊步州江濆从州头以上悉壁立无岸歴专岐至白沙方有浦上甚难江中有沙阳州沙阳县治也县本江夏之沙羡矣晋太康中改曰沙阳县宋元嘉十六年割巴陵郡江之右岸有雍口亦谓之港口东北流注长洋港又东北流迳石子冈冈上有故城即州陵县之故城也庄辛所言左州侯国矣又东迳州陵新治南王莽之江夏也港水东南流注于江谓之洋口南对龙穴州沙阳州之下尾也州里有驾部口宋景平二年迎文帝于江陵法驾顿此因以为名文帝车驾发江陵至此黒龙跃出负帝所乘舟左右失色上谓长史王昙首曰乃夏禹所以受天命矣我何徳以堪之故有龙穴之名焉江水又东右得滠口江浦也右对滠州江水左迳百人山南右迳赤壁山北昔周瑜与黄盖诈魏武大军处所也江水东迳大军山南山东有山屯夏浦江水左迤也江中有石浮出谓之节度石右则涂水注之水出江州武昌郡武昌县泰山【一清按寰宇记鄂州江夏县下云金水在县南九十里出金山西注大江旧记云有金鸡从鸡翅山南飞产金于此故名盖山水之殊目矣方舆纪要云涂水一名金水荆湘记金水北岸有汝南旧城是也】西北流迳汝南侨郡故城南咸和中防难南逼户口南渡因置斯郡治于涂口涂水歴县西又西北流注于江江水又东迳小军山南临侧江津东有小军浦江水又东迳鸡翅山北山东即土城浦也
　　又东北至江夏沙羡县西北沔水从北来注之
　　沌水上承沔阳县之太白湖东南流为沌水迳沌阳县南注于江谓之沌口有【一清按有下落一字晋书陶侃传侃率周访进军入湘使都尉杨举为先驱击杜弢大破之而不言地名时侃屯沌口明年徙林嶂即临嶂矣顾祖禹曰临嶂即沔阳是也胡三省曰沔阳梁武帝时方置郡据沈约志陶侃为荆州刺史初治沔阳则是时已有沔阳城矣当属竟陵郡界宋白曰复州沔阳县汉县也郡国志曰沔阳县即楚王城又晋惠帝元康九年分江夏西部都尉置竟陵郡治石城此都尉疑即江夏西部后易称沔阳者也】阳都尉治晋永嘉六年王敦以陶侃为荆州镇此明年徙林嶂江水又东迳叹父山南对叹州亦曰炭步矣江之右岸当鹦鹉州南有江水右迤谓之驿渚三月以末水下通樊口水江水又东迳鲁山南古翼际山也地説曰汉与江合于衡北翼际山傍者也山上有呉江夏太守陆涣所治城盖取二水之名地理志曰夏水过郡入江故曰江夏也旧治安陆汉高帝六年置呉乃徙此城中有晋征南将军荆州刺史胡奋碑又有平南将军王世将刻石记征杜曽事【全氏曰按征杜曽者是王廙】有刘琦墓及庙也山左即沔水口矣沔左有却月城亦曰偃月垒戴监军筑故曲陵县也后乃沙羡县治也昔魏将黄祖所守【全氏曰刘表之将黄祖领江夏太守孙权禽之曹操得荆州祖骨朽久矣一清按道元盖袭用盛宏之荆州记之文而误】遣董袭凌统攻而禽之祢衡亦遇害于此衡恃才倜傥肆狂狷于无妄之世保身不足遇非其死可谓咎悔之深矣江之右岸有船官浦歴黄鹄西而南矣直鹦鹉州之下尾江水溠洄洑浦是曰黄军浦昔呉将黄盖军师所屯故浦得其名亦商舟之所防矣船官浦东即黄鹄山林涧甚美谯郡戴仲若野服居之【巵林曰宋书戴颙字仲若谯郡铚人衡阳王义季镇京口长史张邵与颙姻通迎来上黄鹄山山北有竹林精舎林涧甚美颙憇此涧义季亟从之逰太祖每欲见之尝谓张敷曰吾东巡日当防戴公山也按此则仲若所住黄鹄乃京口之山郦氏误矣】山下谓之黄鹄岸岸下有湾目之为黄鹄湾黄鹄山东北对夏口城魏黄初二年孙权所筑也依山傍江开势明远凭墉借阻高观枕流【一清按高观山名也亦曰高冠山在武昌县城东南五里】上则逰目流川下则激浪﨑岖实舟人之所艰也对岸则入沔津故城以夏口为名亦沙羡县治也江水左得湖口水通太白湖又东合滠口水上承沔水【方舆纪要曰滠水本涢水分流注误涢为沔】于安陆县而东迳滠阳县北东流注于江江水又东湖水自北南注谓之嘉呉江右岸频得二夏浦北对东城州西浦侧有雍伏戌江之左岸东防龙骧水口出北山蛮中江之右岸得武口水上通安陆之延头宋元嘉二年卫将军荆州刺史谢晦阻兵上流为征北檀道济所败走奔于此为戍主光顺之所执处也南至武城俱入大江南直武州州南对杨桂水口江水南出也通金女大文姚班三治呉旧屯所在荆州界尽此江水东迳若城南庾仲雍江记曰若城至武城口三十里者也南对郭口夏浦而不常泛矣东得苦菜夏浦浦东有苦菜口夏江迳其北故蒲有苦菜之名焉山上有菜苦可食江水左得广武口江蒲也江之右岸有李姥浦浦中偏无蚊蚋之患矣北对峥嵘州冠军将军刘毅破桓元于此州元乃挟天子西走江陵矣
　　又东过邾县南
　　江水东迳白虎北山临侧江坟又东防赤溪夏浦浦口江水右迤也又东迳贝北庾仲雍谓之沛岸矣江之右岸有秋口江浦也又东得乌石水出乌石山南流注于江江水右得黎北亦曰黎岸也山东有夏浦又东迳上碛北山名也仲雍谓之大小竹碛也北岸烽火州即举州也北对举州仲雍作莒字得其音而忘其字非也举水出龟头山西北流迳龙戍南【一清按方舆纪要黄州府麻城县举水下引水经注云举水西北流迳防龙城南南史梁宗室安成王秀云司州叛蛮田鲁生鲁贤秀超据笼来降魏书地形志南定州萧衍置冶防笼城注有脱误】梁定州治蛮田超秀为刺史举水又西流左合垂山之水水北出垂山之阳与弋阳渒水同发一山故是水合之水之东有南口戍又南迳方山戍西西流注于举水又西南迳梁司豫二州东蛮田鲁生为刺史治湖陂城亦谓之水城也举水又西南迳顔城南又西南迳齐安郡西倒水注之水出黄武山南迳白沙戍西又东南迳梁达城戍西东南合举水举水又东南歴赤亭下又谓之赤亭水又分为二水南流注于江谓之举口南对举州春秋左传定公四年呉楚阵于栢举京相璠曰汉东地矣江夏有洰水或作举疑即此也左水东南流入于江浒曰文方口江之右岸有凤鸣口江浦也浦侧有凤鸣戌江水又东迳邾县故城南楚宣王灭邾徙居于此故曰邾也汉高帝元年项羽封呉芮为衡山王都此晋咸和中庾翼为西阳太守分江夏立四年豫州刺史毛寳西阳太守樊俊共镇之为石虎将张格度所防自尔丘墟焉城南对芦州旧呉时筑客舍于州上方便唯所止焉亦谓之罗州矣
　　鄂县北
　　江水右得樊口庾仲雍江记云谷里袁口江津南入歴樊山上下三百里通新兴马头二治樊口之北有湾昔孙权装大船名之曰长安亦曰大舶载坐直之士三千人与羣臣泛舟江津属值风起权欲西取芦州谷利不从乃抜刀急上令取樊口薄舶船至岸而败故名其处为败舶湾因凿樊山为路以上人即名其处为呉造岘在樊口上一里今厥处尚存江水又左迳赤鼻山南山临侧江川又东迳西阳郡南郡治即西阳县也晋书地道记以为子国也右岸有鄂县故城旧樊楚地世本称熊渠封其中子之名某者为鄂王【朱氏谋防笺曰史记楚世家为中子红】晋太康地记以为东鄂矣九州记曰鄂今武昌也孙权以魏黄初元年自公安徙此改曰武昌县鄂县徙治于袁山东又以其年立为江夏郡分建业之民千家以益之至黄龙元年权迁都建业以陆逊辅太子镇武昌孙皓亦都之皓还东令滕牧守之晋惠帝永平中始置江州傅综为刺史治此城后太尉庾亮之所镇也今武昌郡治城南有袁山即樊山也武昌记曰樊口南有大姥庙孙权尝猎于山下依夕见一姥问权猎何所得曰正得一豹母曰何不竪豹尾忽然不见应劭汉官序曰豹尾过后执金吾罢屯解围天子卤簿中后属车施豹尾于道路豹尾之内为省中盖权事应在此故为立庙也又孙皓亦尝登之使将害常侍王蕃而以其首虎争之北背大江江上有钓台权尝极饮其上曰堕台醉乃已张昭尽言处城西有郊坛权告天即位于此顾谓公卿曰鲁子敬尝言此可谓明于事势矣城东故城言汉将灌婴所筑也江中有节度石三段广百步高五六丈是西阳武昌界分江于斯石也又东得五丈浦又东得次浦江浦也东迳五北有五山沿次江隂故得是名矣仲雍谓之五圻江水左则巴水注之水出雩娄县之下灵山即大别山也与决水同出一山故世谓之分水山亦或曰巴山南歴蛮中呉时旧立屯于水侧引巴水以溉野又南迳巴水戍南流注于江谓之巴口又东迳轪县故城南故国也【全氏曰此是汉志语而前西阳郡下又引王隐晋书地道记是为复也】春秋僖公五年秋楚灭子奔黄者也汉惠帝元年封长沙相利仓【沈氏曰汉表作黎朱仓此从史表】为侯国城在山之阳南对五州也江中有五州相接故以五州为名宋孝武帝举兵江州建牙州上有紫云防之即是州也东防希水口水出县霍山西麓山北有县故城地理志曰县南有天柱山即霍山也有祠南岳庙音潜【潭氏元春曰二字恐非正文一清按友夏之言是也二字注中注汉志注晋灼曰音潜】齐立霍州治此西南流分为二水枝津出焉希水又南积而为湖谓之希湖湖水又南流迳轪县东而南流注于江是曰希口水者也然水流急濬霖雨暴疾漂滥无常行者难之大江右岸有厌里口安乐浦从此至武昌尚方作部诸屯相接枕带长江又东得弃步步下有章浦本南阳郡治【全氏曰此地安得为南阳郡治或因下南阳山而譌先宗伯公曰当作西阳郡治是也】今悉荒芜江水左得赤水浦夏浦也江水又东迳南阳山南又曰芍亦曰南阳仲雍谓之南阳圻一名洛至圻一名石姥水势迅急江水又东迳西陵县故城南史记秦昭王遣白起伐楚取西陵者也汉章帝建初二年封隂棠为侯国江水东歴孟家溠江之右岸有黄石山水迳其北即黄石也一名石茨圻有西陵县治也县北则三州也山连径江侧东山偏高谓之西塞东对黄公九所谓九圻者也于行小难两山之间为阙塞也从此济于土澓土澓者北岸地名也【一清按方舆纪要兴国州大治县西塞山北即道士洑也亦名土洑则土澓者即土洑也洑与澓通用】
　　又东过蕲春县南蕲水从北来注之
　　江水右得苇口江浦也浦东有苇山江水东迳山北北崖有东湖口江波左迤流结成湖故谓之湖口矣江水又东得空石口江浦在右临江有空石山南对石穴州州上有蕲阳县治也又东蕲水注之江水又东迳蕲春县故城南世祖建武三十年封陈俊子浮为侯国也江水又东得铜零口江浦也大江右迳虾防山北而东防海口水南通大湖北达于江水左右翼山江水迳其北东合臧口江浦矣江水又左迳长风山南得长风口江浦也江水又东迳积布山南俗谓之积布又曰积布圻庾仲雍所谓高山也此即西阳寻阳二郡界也右岸有土澓口江浦也夹浦有江山山东口有防江浦庾仲雍谓之朝二浦也【全氏曰朝二浦先宗伯公手校本作朝江浦即上防江浦之义】
　　又东过下雉县北利水从东陵西南注之
　　江水东迳琵琶山南山下有琵琶湾也又东迳望夫山南又东得苦菜水口夏浦也江之右岸富水注之水出阳新县之青湓山西北流迳阳新县故豫章之属县矣地多女鸟元中记曰新阳男子于水次得之遂与共居生二女悉衣羽而去豫章间养儿不露其衣言是鸟落尘于儿衣中则令儿病故亦谓之夜飞逰女矣【一清按方舆纪要兴国州永兴废县下云本汉鄂县及下雉县地孙呉初为武昌县地寻柝武昌县南境置阳新县属武昌郡晋以后因之隋改曰富川县今犹谓之阳新里晋书地理志阳新属武昌不属豫章然呉书吕防传云以寻阳阳新为奉邑意者先属豫章后度武昌乎且晋志又无新阳之名宋书州郡志竟陵太守属有新阳男相殆是永初以后所置是注上云阳新下云新阳而所引毛女事搜神记作豫章新淦人则是又与阳新新阳俱无当也】又西北迳下雉县王莽更名之润光矣后并新阳【全氏曰孙呉析下雉置阳新未尝并下雉入新阳也】水之左右公私裂溉咸成沃壤旧呉屯所在也江水又东右得兰溪水口并江浦也又东左得青林口江水左傍青林湖即利水出庐江郡之东陵乡江夏有西陵县故是言东矣尚书云江水过九江至于东陵者也【全氏曰按此则善长不以洞庭为九江以是知第四十卷九江在长沙下隽之文非本经所有如以为经注互异耶则彼文善长何无一语纠正之】西南流水积为湖湖西有青林山宋太始元年明帝遣沈攸之西伐子勋伐栅青山覩一童子甚问伐者曰取此何为答欲讨贼童子曰下旬当平何劳伐此在众人之中忽不复见故谓之青林湖湖有鲫鱼食之肥美辟寒暑湖水西流谓之青林水又西南歴寻阳分为二水一水东流通大雷一水西南流注于江经所谓利水也右对马头岸自富口迄此五十余里岸阻江山【何氏曰此下注文总见二十八卷沔水南江下又曰三卷述大江源委即当继以沔水盖沔即汉江汉同朝宗于海不可得而隔越也一清按义门之言非也沔水篇兼叙北江南江江水篇专叙中江岂可合也禹贡锥指曰水经江水自下隽以东所纪山水地名或琐细难考沔水自石城以东尤多舛错道元亦自谓未必一得其实今据府州县志附载其下水经注江水自西塞山又东迳蕲春县故城南又东迳积布山南又东迳下雉县北又东左得青林口水出庐江郡之东陵乡尚书云江水过九江至于东陵者也又东迳瑞昌县北广齐县南又东迳徳化县北黄梅县南彭蠡泽在徳化县东南九十里其水北注于江此导江东迤北会于滙之所经也江水至徳化县东北与赣水合彭蠡湖从南来注之江水又东北迳湖口县北又东北迳彭泽县北其对岸则宿松县望江县又东北迳东流县西其对岸则怀宁县又东北迳贵池县北其对岸则桐城县又东北迳铜陵县西又东北迳繁昌县北其对岸则无为州又东北迳芜湖县西又北迳当涂县西其对岸则和州又东北迳江宁县西其对岸则江浦县又东北迳上元县北其对岸则六合县又东迳句容县北其北岸则仪真县又东迳丹徒县北其北岸则江都县又东迳丹阳县北又东迳武进县北其北岸则泰州又东迳江隂县北其北岸则泰兴县靖江县如臯县又东迳常熟县北其北岸则通州又东迳太仓州北其北岸则海门县又东入于海此东为中江入于海之所经也又曰汉志湔氐道下云江水东南至江都入海江都下云有江水祠海陵下云有江海防祠皆以北岸言之江海防者谓江入海处也毘陵下云北江在北东入海则以南岸言之今泰州泰兴靖江如臯通州汉时皆为海陵县地今武进江隂常熟及太仓频海之乡汉时皆为毘陵县地故大江入海在其境班氏所言初无渗漏然北江者大江之正流也而志与中江南江并列而为三使枝干不分石城分江水即南江之上源而松江在呉县南者中江由阳羡入海之道也志更以为南江使首尾横决此则其所短耳水经依导水之序先沔而后江沔水篇云与江合流东过彭蠡泽又东北出居巢县又东至石城县分为二其一过毘陵县北为北江而不及江都盖举其南而遗其北也江水篇叙至下雉县北东陵乡之东北而止以是应过九江至于东陵之文而不知此东陵非禹贡之东陵也自是以下则以为与沔水同故不复见然沔水篇但云过毘陵为北江而下文则专叙南江至余姚入海无一言及于北江遂使志家有错认北至山隂为浙江者贻误不小按东樵之言亦非也世本江水篇缺轶下卷故中江入海之道遽湮耳予为采撷遗文补亡正缪欲为郦氏洗此沈寃长夜复旦或庶几焉寰宇记舒州望江县下引水经注云江水对雷水之北侧有周瑜庙亦呼大雷神桐城县下云益塘山在县南一里汉书武帝纪元封五年巡狩过盛唐作枞阳盛唐之歌郦元注水经云此水源东南流迳盛唐戍俗谓之小益唐雷水又名雷池水又云大雷池水西自宿松县界流入自发源县界东南积而为池谓之雷池又东流迳县南去县百里又东入于海江行百里为大雷口又有小雷口晋庾亮报温峤书云足下无过雷池一步乃此地即注所云青林水又西南歴寻阳分为二一水东南流过大雷者也御览引水经曰雷水南经大雷戍西注大江谓之大雷口一派东南流入江谓之小雷口也因学纪闻鲍明远登大雷岸与妹书大雷在舒州望江县水经注所谓大雷口也晋有大雷戍陈置大雷郡自注云积雨为池谓之雷池东入于江谓之大雷口名胜志桐城县下引注水经曰枞阳湖水绕亭与江水合而东流即此处也太湖县下引水经注云晋泰始二年置县在龙山太湖水边水出县西积稲山东南流入大江汉志庐江郡湖陵邑下云北湖在南全氏曰北湖即枞阳湖与丹阳郡溧阳县之南湖隔江对岸初学记舒州引水经注云破虏东有赵屯城内有仓寰宇记和州歴阳县下云洞口浦魏将曹休张辽伐呉至与呉军相望注水经云江水左列洞口书叙指南云水经和州地名洞浦初学记和州引水经注云江水北迳乌江县之丰浦上通胡池又云次得隂塘水同受皇后湖湖水连为包湖西翼潭湖方舆纪要云和州乌江浦在故乌江县东四里即亭长舣舟待项羽处水经注云江水又北得黄律口即乌江渡也章懐后汉书张禹注引水经注曰呉王赐子胥死浮尸于江夫差悔与羣臣临江设祭修塘道及坛呉人因为立庙而祭焉按东汉扬州刺史治歴阳今和州也周应合景定建康府志云白鹭州在城之西郦道元水经云江宁之新林浦西对白鹭州又曰曲水晋海西公于钟山立流杯曲水延百僚水经注曰旧乐逰苑宋元嘉十一年以其地为曲水武帝引流转酌赋诗方舆纪要常熟县昆承湖水经注云广长各十八里文选江赋注引水经注曰中江东南左防滆湖汉志丹阳郡溧阳县应劭曰溧水所出南湖也説文凓水出丹阳溧阳县又有水亦出丹阳建康府志云郦道元水经注朱湖在溧阳又云银林堰在溧水县东南一百里即鲁阳五堰也今无湖县南有支江俗称为县河经县市中东达黄池入三湖三湖丹阳顾城石臼湖也至银林而止所谓中江东至阳羡即此也蘓常承此下流常病漂没故筑银林五堰以窒之自是中江不复东而宣歙皆由芜湖西出达于大江濵湖之地皆隄为圩田中江亦渐隘狭故老云当时虑后人复开此道则蘓常之间必被水患遂以石窒五堰路又液铁以固石故曰银淋今讹为林又云中江旧迳潥阳县界古三江之一也今永阳江一名九阳江一名頴阳江在县西北三十五里即其遗迹唐开元十七年蒋日用作本县城隍记云此县南压中江风波不借舟楫无施县宰乔翔创浮梁以便行旅中江桥梁之设昉于此景福三年杨行密将壹蒙作五堰施轻舸馈粮是时中江置堰江流亦既狭矣东坡奏议云溧阳县之西有五堰者古所以节宣歙金陵九阳江之众水直趋太平州芜湖后之商人贩卖簰木东入二浙以五堰为阻因绐官中废去五堰五堰既废则宣歙金陵九阳江之水或遇暴涨皆入宜兴之荆溪由荆溪而入震泽时元祐六年也是时中江尚通其后东坝既成中江遂不复东帷永阳江水入荆溪漫着其详以见潥阳亦禹迹之所歴云明高淳韩邦宪作广通防考曰广通镇在高淳县东五十里世所谓五堰者也而有固城石臼丹阳南湖受宣歙金陵姑孰广徳及大江水东连三□湖长荡湖荆溪震泽中有三五里颇高阜春秋时呉王阖庐伐楚用伍员计开渠以运粮今尚名胥溪及傍有伍牙山云左传襄公三年楚子重伐呉克防兹至于衡山哀公十五年楚子西子期伐呉及桐汭盖由此道镇西有固城邑遗址则呉所以拒楚者也自是湖流相通东南连两浙西入大江舟行无阻矣而汉唐以来言地理者逐以为水源本通盖皆指呉所开为禹贡三江故道耳中江之蛛马迹见于羣籍者知此又汉志丹阳郡宛陵县下云彭泽聚在西南清水西北至芜湖入江在今宁国府界岂即清弋江乎説文泠水出丹阳宛陵西北入江泠水疑即清水也而应劭乃移而属之零陵郡泠道县下故臣瓒以为非也此水不见于江水注为附记之】




　　水经注释卷三十五
<史部,地理类,河渠之属,水经注释>
　　钦定四库全书
　　水经注释卷三十六
　　仁和赵一清撰
　　青衣水　桓水　　若水　　沫水
　　延江水　存水　　温水
　　青衣水出青衣县西山东与沬水合也
　　县故古青衣羌国也竹书纪年梁惠成王十年瑕阳人自秦导岷山青衣水来归汉武帝天汉四年分沈黎郡置西部都尉治青衣主汉民公孙述之有蜀也青衣不服世祖嘉之建武十九年以为郡安帝延光元年置蜀郡属国都尉青衣王子心慕汉制上求内附顺帝阳嘉二年改曰汉嘉嘉得此良臣也县有防山青衣水所发东迳其县与沫水会于越隽郡之灵闗道【一清按此是汉嘉之灵闗山非越隽郡之灵闗道也道元盖为经所误详沫水篇】青衣水又东卭水注之水出汉嘉严道卭来山东至蜀郡临卭县东入青衣水
　　至犍为南安县入于江
　　青衣水迳平乡谓之平乡江益州记曰平乡江东迳蛾眉山在南安县界去成都南千里然秋日清澄望见两山相峙如蛾眉焉青衣水又东流注于大江
　　桓水出蜀郡岷山西南行羌中入于南海
　　尚书禹贡岷嶓既艺沱既道蔡防旅平和夷底绩郑元曰和上夷所居之地也和读曰桓地理志曰桓水出蜀郡蜀山西南行羌中者也尚书又曰西倾因桓是来马融王肃云西治倾山唯因桓水是来言无他道也余按经据书岷山西倾俱有桓水桓水出西倾山更无别流所导者唯斯水耳【禹贡锥指曰古者桓有和音故郑康成破和为桓晋地道记云梁州自桓水以南为夷书所谓和夷底绩此説是也但不当破和为桓耳又曰汉志蜀郡下桓水别是一水行羌中入南海不复经中国班氏指为禹贡之桓水何其缪也郦道元云岷山西倾俱有桓水此亦为班孔作调人耳依郑説其所指者当为汉志之涐水唐之大渡河而谓此水即西倾所因之桓水大非释桓水者当以郦注所叙之白水为正】浮于潜汉而达江沔故晋地道记曰梁州南至桓水西底黒水东限扞闗今汉中巴郡汶山蜀郡汉嘉江阳朱提涪陵阴平广汉新都梓潼犍为武都上庸魏兴新城皆古梁州之地自桓水以南为夷书所谓和夷底绩也然所可当者惟斯水与江耳桓水盖二水之别名为两江之通称矣郑元注尚书言织皮谓西戎之国也西倾雍州之山也雍戎二野之闲人有事于京师者道当由此州而来桓是陇坂名其道盘桓旋曲而上故名曰桓是今其下民谓是坂曲为盘也斯乃元之别致恐乖尚书因桓之义非浮入渭之文余考校诸书以具闻见今略缉综川流沿注之绪虽今古异容本其流俗粗陈所由然自西倾至葮萌入于西汉即郑元之所谓水者也自西汉溯流而届于晋夀界沮漾枝津南歴冈穴迤逦而接汉沿此入漾书所谓浮潜而逾沔矣歴汉川至南郑县属于褒水溯褒暨于衙岭之南溪水支灌于斜川届于武功而北达于渭水此乃水陆之相闗川流之所经复不乖禹贡入渭之宗实符尚书乱河之义也【禹贡锥指曰郦元云自西汉泝流而至晋夀沮漾枝津南枝津即郭璞所云水从沔阳县南流至汉夀寰宇记所谓三泉故县南大寒水西流者也歴冈穴迤逦而接汉冈穴即郭璞所谓峒山括地志所谓龙门山大石穴者也又曰水经注以褒斜二水为自沔入渭之道考诸汉史则犹有可疑者河渠书云武帝时有上书欲通褒斜道及漕事下御史大夫张汤汤问之言抵蜀从故道故道多阪回逺今穿褒斜道少阪近四百里而褒之水通沔斜水通渭皆可以行船漕漕从南阳上沔入褒褒絶水至斜闲百余里以车转从斜下下渭如此汉中之谷可致山东从沔无限便于底柱之漕上以为然拜汤子卬为汉中守发数万人作褒斜道五百余里道果便近而水多湍石不可漕苏氏据此以説经曰沔无入渭之道汉人所言褒斜则其道也然褒斜之闲絶水百余里故曰逾于沔盖禹时通谓褒为沔也窃谓褒斜二水禹时必有相通之道如水经注所云衙岭之南溪水支灌于斜川者及夏殷之际梁俗变为蛮夷贡职不修贡道遂废周武王牧野之师八国虽尝来防其后巴蜀恃险复不与中国通逾沔入渭之道其谁知之尝观江河之枝流日久亦多陻塞而况深山穷谷之中溪流一线裁得通舟自禹至汉多歴年所岂能长存而不变褒斜二水相通之道禹时自有汉时自无不得据汉史而疑圣经亦不得据郦注而疑汉史也】
　　若水出蜀郡旄牛徼外东南至故闗为若水也
　　山海经曰南海之内黒水之间有木名曰若木若水出焉又云灰野之山有树焉青叶赤华厥名若木生昆仑山西附西极也淮南子曰若木在建木西木有十华其光照下地故屈原离骚天问曰羲和未阳若华何光是也然若木之生非一所也黒水之闲厥木所植水出其下故水受其称焉若水沿流闲闗蜀土黄帝长子昌意徳劣不足绍承大位降居斯水为诸侯焉娶蜀山氏女生颛顼于若水之野有圣徳二十登帝位承少皥金官之政以水徳膺歴矣若水东南流鲜水注之一名州江大渡水出徼外至旄牛道南流入于若水【一清按汉志蜀郡旄牛鲜水出徼外南入若水旄牛不曰道续志亦不曰道与注异也】又迳越巂大莋县入绳绳水出徼外山海经曰巴遂之山绳水出焉东南流分为二水其一水枝流东出迳广柔县东流注于江其一水南迳旄牛道至犬莋与若水合自下亦通谓之为绳水矣【一清按汉志越隽郡遂久县防水出徼外东至僰道入江过郡二行千四百里説文从水作渑详本篇僰道县入江注中】莋夷也汶山曰夷南中曰昆弥蜀曰卭汉嘉越隽曰莋皆夷种也【一清按禹贡锥指曰凡言筰者夷人于大江水上置藤桥谓之筰定筰大筰皆是近水置筰桥处筰与莋同汉志越隽郡定莋县下云出盐步北泽在南都尉治】
　　南过越隽卭都县西直南至防无县淹水东南流注之卭都县汉武帝开卭莋置之县陷为池今因名为卭池南人谓之河【一清按汉志越隽邛都县下云南山出铜有卭池泽范史西南夷传云南人以为卭河刘昭补注郡国志引南中志曰卭都县东南数里有水名卭广都河从广三十里深百余丈有鱼长一二丈头特大遥视如戴铁釡状】河中有唪隽山有隽水言越此水以章休盛也后复反叛元鼎六年汉兵自越隽水伐之【一清按有隽水言越此水以章休盛説本应劭汉书音义然汉书西南夷又作粤隽粤与越通犹百粤之为百越越之称粤耳则越隽二字相连仲瑗之説大抵附防道元引之非也】以为越隽郡治卭都县王莽遣任贵为领戎大尹守之更名为集隽也县故卭都国也越隽水即绳若矣似随水地而更名矣又有温水冬夏常热其源可燖鸡豚下汤沐洗能治宿疾昔李骧败李流于温水是也若水又迳防无县县有骏马河水出县东髙山山有天马径厥迹存焉马日行千里民家马牧之山下或产骏驹言是天马子河中有贝子胎铜以羊祠之则可取也又有孙水焉水出台髙县即台登县也孙水一名白沙江南流迳卭都县司马相如定西南夷桥孙水即是水也又南至防无入若水【一清按汉志越隽郡台登县孙水南至防无入若行七百五十里】若水又南迳云南郡之遂久县蜻蛉水入焉水出蜻蛉县西东迳其县下县以氏焉有石猪圻长谷中有石猪子母数千头长老言夷昔牧此一朝化为石迄今夷人不敢往牧贪水出焉蜻蛉水又东注于绳水【一清按汉志注应劭曰蜻蛉水东入江】绳水又迳三绛县西又迳姑复县北对三绛县淹水注之三绛一曰小防无故经曰淹至防无注若水【全氏曰按越隽原有防无经之所指乃三绛县故善长晰言之】若水又与母血水合水出益州郡弄栋县东农山母血谷北流迳三绛县南北入绳【一清按汉志益州郡弄栋县东农山母血水出北至三绛入绳行五百一十里】绳水又东涂水注之水出建宁郡之牧靡县南山县山并即草以立名山在县东北乌句山南五百里山生牧靡草可以解毒百卉方盛鸟多误食乌喙中毒必急飞往牧靡山啄牧靡以解毒也【朱氏谋防笺曰李奇曰牧靡即升麻也】涂水导源臈谷西北流至越隽入绳【一清按汉志益州郡牧靡县臈涂水所出西北至越隽入防过郡二行千二百里今本汉书落谷字当以水经注补之】绳水又迳越隽郡之马湖县谓之马湖江又左合卑水县【一清按汉志越隽郡卑水县孟康曰音班刘昭郡国志补注卑水县华阳国志云水通马湖】而东流注马湖江也【一清按汉志越隽诸水皆与注合惟苏示县下云江在西北独无可考耳】
　　又东北至犍为朱提县西泸江水注之
　　朱提山名也应劭曰在县西南县以氏焉犍为属国也在郡南千八百许里建安二十年立朱提郡郡治县故城郡西南二百里得所绾堂琅县西北行上髙山羊肠防屈八十余里或攀木而升或防索相牵而上縁陟者若将阶天故袁休明巴蜀志云髙山嵯峨岩石磊落倾侧萦回下临峭谷行者扳縁牵援防索三蜀之人及南中诸郡以为至险有泸津东去县八十里水广六七百步深十数丈多瘴气鲜有行者晋明帝大宁二年李骧等侵越隽攻台登县宁州刺史王逊遣将军姚岳【一清按晋书王逊作姚崇】击之战于堂琅骧军大败岳追之至泸水赴水死者千余人逊以岳等不穷追怒甚髪上冲冠帢裂而卒案永昌郡有兰仓水出西南博南县汉明帝永平十二年置【一清按郡国志是永平二年置】博南山名也县以氏之其水东北流出博南山汉武帝时通博南山道渡兰仓津土地絶逺行者苦之歌曰汉徳广开不賔渡博南越仓津渡兰仓为作人【一清按作人犹役徒也而华阳国志作为佗人全祖望曰作即莋之省则为当读去声唐书张柬之传引此语作他人则仍华阳志也】山髙四十里兰仓水出金沙越人收以为黄金又有珠光穴穴出光珠又有琥珀瑚黄白青珠也兰仓水又东北迳不韦县与类水合水出隽唐县汉武帝置类水西南流曲折又北流东至不韦县注兰仓水【一清按汉志益州郡隽唐县类水西南至不韦行六百五十里】又东与禁水合水自永昌县而北迳其郡西水左右甚饶犀象山有钩蛇长七八丈尾末有岐蛇在山涧水中以尾钩岸上人牛食之此水傍瘴气特恶气中有物不见其形其作有声中木则折中人则害名曰弹惟十一月十二月差可渡正月至十月经之无不害人故郡有罪人徙之禁傍不过十日皆死也禁水又北注泸津水又东迳不韦县北而东北流两岸皆髙山数百丈泸峰最为杰秀孤髙三千余丈是山于晋太康中崩震动郡邑水之左右马步之径裁通而时有瘴气三月四月经之必死非此时犹令人闷吐五月以后行者差得无害故诸葛亮表言五月渡泸并日而食臣非不自惜也顾王业不可偏安于蜀故也益州记曰泸水源出曲罗嶲下三百里曰泸水两峰有杀气暑月旧不行故武侯以夏渡为艰泸水又下合诸水而总其目焉故有泸江之名矣自朱提至僰道有水步道有黒水羊官水至崄难三津之阻行者苦之故俗为之语曰楢溪赤木盘蛇七曲盘羊乌栊气与天通看都濩泚住柱呼伊庲降贾子左担七里又有牛叩头马搏颡坂其艰崄如此也
　　又东北至僰道县入于江
　　若水至僰道县又谓之马湖江防水泸水孙水淹水大渡水随决入而纳通称是以诸书録记羣水或言入若又言注绳亦或言至僰道入江正是异水沿注通为一津更无别川可以当之水有孝子石昔县人有隗叔通者性至孝为母汲江膂水天为出平石至江膂中今犹谓之孝子石可谓至诚发中而休应自天矣
　　沫水出广柔徼外
　　县有石纽乡禹所生也今夷人共营之地方百里不敢居牧有罪逃野捕之者不逼能藏三年不为人得则共原之言大禹之神所祐之也
　　东南过旄牛县北又东至越嶲灵道县出山南灵道县一名灵闗道汉制夷狄曰道【禹贡锥指曰汉灵闗道属越嶲郡去此地甚逺今芦山县西北有灵闗废县通典雅州卢山县有灵闗山是也其地当为沫水之所经盖汉后别置宋书符瑞志云晋咸宁三年黄龙见汉嘉灵闗则县属汉嘉之灵闗非越嶲之灵闗道也经注并误一清按灵史记作零寰宇记雅州卢山县下云灵闗镇在县北八十二里四向险峻控带蕃蛮一夫守之可以御百蜀都赋云廓灵闗而为门注云闗为西南汉嘉郡界也又云灵闗山在县北二十里峰岭嵯峨山耸十里傍夹大路下有山峡口濶三丈长二百步俗呼为重闗通蛮貊之乡入白狼夷之境是也】县有铜山又有利慈渚晋太始九年黄龙二见于利慈县令董元之率吏民观之以白刺史王濬濬表上之晋朝改护龙县也沫水出岷山西东流过汉嘉郡南流冲一髙山山上合下开水迳其间山即防山也
　　东北与青衣水合
　　华阳国记曰二水于汉嘉青衣县东合为一川自下亦谓之为青衣水沫水又东迳开邦县故平乡也晋初置沫水又东迳临卭南而东出于江原县也
　　东入于江
　　昔沫水自山至南安为溷崖水脉漂疾破害舟船歴代为患蜀郡太守李氷发卒凿平溷崖河神赑怒氷乃操刀入水与神鬬遂平溷崖通正水路开处即氷所穿也【一清按溷崖即江水篇之熊耳峡也续志犍为郡南安县有鱼泣津刘昭补注曰蜀都赋注曰鱼符津数百步在县北三十里县临大江岸便山岭相连经益州郡有道广四五尺深或百丈錾凿之迹今存昔唐所造然则溷崖之辟为李氷始事而成于唐防也范史吴汉章懐注引续志作鱼涪津又曰鱼鳬津寰宇记引南北八郡志云犍为冇鱼鳬津符涪鳬音同通用泣字误也】
　　延江水出犍为南广县又东至防柯鄨县东屈北流鄨县故犍为郡治也【一清按两汉晋宋诸志俱不云犍为郡治鄨且鄨属防柯已见经文善长注自为立异何也】县有犍山晋建兴元年置平夷郡县有鄨水出鄨邑西不狼山东与温水合温水一曰暖水出犍为符县而南入黚水黚水亦出符县南与温水防阚骃谓之阚水俱南入鄨水鄨水于其县而东注于延江水【全氏曰按汉志犍为郡符县温水南至鄨入黚水黚水亦南至鄨入江防柯郡鄨县不狼山鄨水所出东入沅过郡二行七百三十里令以是注攷之盖温入黚黚入延延入沅以入江也説文温水出涪南入黔水黔字误当作黚然善长所引却不错盖流俗本之失也】延江水又与汉水合水出犍为汉阳道王莽之新通也山闟谷东至鄨邑入延江水也【一清按汉志犍为郡汉阳县都尉治山闟谷汉水所出东至鄨入延汉阳不云是道续志之犍为属国晋志之朱提郡下亦无道字汉志续志鄨是县非邑也二县注并与史异】
　　至巴郡涪陵县注更始水
　　更始水即延江枝分之始也延江水北入涪陵水涪陵水出县东故巴郡之南鄙王莽更名巴亭魏武分巴丘为涪陵郡【朱氏谋防笺曰晋书地理志蜀置涪陵郡今云魏武分所未详也全氏曰晋志又云涪陵是刘璋置刘璋之末巴郡入于张鲁鲁降曹氏更入魏因置三巴见于魏书则亦或尝立涪陵郡未可知也特史志不详耳】张堪为县防公孙述击堪同心义士选习水者篾渡堪于小别江即此水也其水北至枳县入江更始水东入巴东之南浦县其水注引渎水石门空岫阴深邃涧闇密倾崖上合恒有落势行旅避瘴将有迳之无不危心于其下又谓之西乡水亦谓之西乡溪溪水闲闗二百许里方得出山又通波注逺复二百余里东南入迁陵县也
　　又东南至武陵酉阳县入于酉水
　　武陵先贤曰潘京世长为郡主薄太守赵伟甚器之问京贵郡何以名武陵京答曰鄙郡本名义陵在辰阳县界与夷相接数为所破光武时移治东山之上遂尔易号曰止戈为武诗云髙平曰陵于是名焉【一清按刘昭补注郡国志曰前书本名武陵不知此对何所据而出】酉水北岸有黚阳县许慎曰温水南入黚盖鄨水以下津流沿注之通称也故县受名焉西乡溪口在迁陵县故城上五十里左合酉水酉水又东际其故城北又东迳酉阳故县南而东出也两县相去水道可四百许里于酉阳合也
　　酉水东南至沅陵县入于沅【一清按酉水源流详具沅水篇中而俗本目録作沅酉水已是不合所存于卷中者仅此经文而注无一字全氏曰此是延江水篇注中结语后人又妄分之耳何焯亦云酉水入沅当附沅水篇但酉水出于充县明见汉志而应劭于酉阳县以为酉水所出葢误也善长云东迳酉阳则善矣盖酉水自充县至于此始与延江水合也应劭又曰东入湘亦误今经文既改而其目亦削去焉】
　　存水出犍为防县【全氏曰按水经皆用东汉郡县名独防不见于续志或者是和帝以后所并作经时其县尚在与天水隆虑同一例也】
　　王莽之孱防也益州大姓雍闿反结垒于山系马栁柱柱生成林今夷人名曰雍无梁林梁夷言马也周水自县东南流迳牧靡县北又东迳且兰县北而东南出也
　　东南至郁林定周县为周水
　　周水又东迳牂柯郡之母敛县北而东南与母敛水合矣水首受牂柯水东迳母敛县为母敛水又东注于存水存水又东迳郁林定周县为周水盖变名也【一清按汉志益州郡嶲唐县周水首受徼外又郁林郡定周县水首受母敛东入潭行七百九十里盖自徼外合母敛水同入潭也】
　　又东北至潭中县注于潭
　　温水出牂柯夜郎县
　　县故夜郎侯国【一清按汉志应劭注作邑】也唐开以为县王莽名曰同亭矣温水自县西北流迳谈藁与迷水合水西出益州郡之铜濑县谈虏山东迳谈藁县右注温水温水又西迳昆泽县南又迳味县县故滇国都也诸葛亮讨平南中刘禅建兴元年分益州郡置建宁郡于此【一清按诸葛南征在建兴三年不得有元年置郡事也元字误当作三字】水侧皆是髙山山水之间悉是木耳夷居语言不同嗜欲亦异虽曰山居土差平和而无瘴毒温水又西南迳滇池于县西北池周三百许里上源深广下流浅狭似如倒流故曰滇池也【一清按汉志益州郡滇池县滇池泽在西北有黒水祠】长老言池中有神马家马交之则生骏驹日行五百里晋太元十四年宁州刺史费统言晋宁郡滇池县两神马一白一黒盘戏河水之上有滇州元封三年立益州郡治滇池刘禅建宁郡治也温水又西防大泽【一清按汉志益州郡滇池县大泽在西】与叶榆仆水合温水又东南迳牂柯之母单县建兴中刘禅割属建宁郡桥水注之水上承俞元之南池【一清按汉志益州郡俞元县池在南桥水所出东至母单入温行千九百里】县治龙池州周四十七里一名河水【一清按汉志益州郡胜休县河水东至母棳入桥而善长以为即桥水之一名】与邪龙分浦后立河阳郡治河阳县县在河源州上又有云平县并在州中桥水东流迳母单县注于温温水又东南迳兴古郡之母棳县东王莽更名有棳也与南桥水合水出县之桥山【一清按汉志益州郡母棳县桥水首受桥山东至中留入潭过郡四行三千一百二十里善长以为南桥盖以别于俞元之桥也全氏曰按善长既加南字以别之矣然南桥水固河水之所入也又谓俞元之桥一名河水则二桥互相出入矣恐有误】东流梁水注之梁水上承河水于俞元县而东南迳兴古之胜休县王莽更名胜僰县梁水又东迳母棳县左注桥水桥水又东注于温温水又东南迳律髙县南刘禅建兴三年分牂柯置兴古郡治宛温县晋书地道记治此温水又东南迳梁水郡南温水上合梁水故自下通得梁水之称是以刘禅分兴古之盢南置郡于梁水县也【一清按宋志梁水太守晋成帝分兴古立梁水县与郡俱立此云蜀置盖东晋复立此郡也】温水又南迳镡封县北又迳来唯县东而仆水右出焉
　　又东至郁林广郁县为郁水
　　秦桂林郡也汉武帝元鼎六年更名郁林郡王莽以为郁平郡矣应劭地理风俗记曰周礼郁人掌祼器凡祭醊賔客之祼事和郁鬯以实樽彝郁芳草也百草之华煮以合酿黒黍以降神者也或説今郁金香是也一曰郁人所贡因氏郡矣温水又东迳増食县有文象水注之其水导源牂柯句町县应劭曰故句町国也王莽以为从化文象水水与卢唯水来细水伐水并自县东歴广郁至増食县注于郁水也【全氏曰汉志牂柯郡句町县文象水东至増食入郁又有卢唯水来细水伐水而防水独无称又郁林郡下云有小谿水七并行三千一百一十里】
　　又东至领方县东与斤南水合【全氏曰按斤南即汉志之斤员宋祁曰一作斤南者也经又别称斤江又曰员水者是】
　　县有朱厓水出临尘县东北流驩水注之水源上承牂柯水东迳増食县而下注朱厓水【一清按汉志郁林郡増食县驩水首受牂柯东界入朱厓水行五百七十里】朱厓水又东北迳临尘县王莽之监尘也县有斤员水侵离水【全氏曰四十卷末作侵黎】并迳临尘东入领方县流注郁水【一清按汉志郁林郡临尘县朱厓水入领方又有斤员水又有侵离水行七百里领方县斤员水入鬰】
　　东北入于郁
　　郁水即夜郎豚水也【一清按汉志郁林郡广郁县郁水首受夜郎豚水牂柯郡夜郎县豚水东至广郁然则郁水非即豚水矣范史西南夷作遯水章懐注引前书地理志亦作遯水也】汉武帝时有竹王兴于豚水有一女子浣于水濵有三节大竹流入女子足间推之不去闻有声持归破之得一男儿遂雄夷濮氏竹为姓所捐破竹于野成林今竹王祠竹林是也王尝从人止大石上命作羮从者白无水王以剑击石出水今竹王水是也后唐防开牂柯斩竹王首夷獠咸怨以竹王非血气所生求为立嗣帝封三子为侯及死配父庙今竹王三郎祠其神也豚水东北流迳谈藁县东迳牂柯郡且兰县谓之牂柯水水广数里县临江上故且兰侯国【一清按汉志应劭注作邑】也一名头兰牂柯郡治也楚将庄蹻泝沅伐夜郎径牂柯系船因名且兰为牂柯矣汉武帝元鼎六年开王莽更名同亭有柱蒲闗牂柯亦江中两山名也左思吴都赋云吐浪牂柯者也元鼎五年武帝伐南越发夜郎精兵下牂柯江同防畨禺是也【一清按汉志牂柯郡下应劭曰临牂柯江也师古曰牂柯系船杙也华阳国志曰楚顷防王时遣庄蹻伐夜郎军至且兰椓船于岸而步战既灭夜郎以且兰有防船牂柯处乃改名为牂柯】牂柯水又东南迳母敛县西母敛水出焉又东驩水出焉又迳郁林广郁县为郁水又东北迳领方县北又东迳布山县北郁林郡治也吴陆绪谓子绩曰从今以后六十年车同轨书同文【何氏曰据吴志此是绩语未知郦据何书且绩父康裴注引谢承书曰康字季宁拜庐江太守不名绪也】至太康元年晋果平吴又迳中留县南与温水合又东入阿林县潭水注之水出武陵郡镡成县玉山东流迳郁林郡潭中县周水自西南来注之潭水又东南流与刚水合水西出牂柯母敛县王莽之有敛也东至潭中县入潭【一清按此段注水道与存水注合】潭水又迳中留县东阿林县西右入郁水【一清按汉志武陵郡镡成县玉山潭水所出东至阿林入郁过郡二行七百二十里】地理志曰桥水东至中留入潭又云领方县而有桥水余诊其川流更无殊津正是桥温乱流故兼通称作者咸言至中留入潭潭水又得郁之兼称而字当为南南桥水也盖书字误矣【全氏曰汉志桥水益州郡有二郁林郡有一三桥水各为源流善长既以俞元之桥混入母棳之桥兹又以毋棳之桥混入领方之桥一清按汉志郁林郡领方县下云又有墧水是又字不是而字亦是墧字从土不从木师古曰墧音桥善长既混而一之而下文又出峤水则以萌渚峤为名何也然则南桥水之名直是缪词岂所见有别本耶】郁水右则留水注之水南出布山县下迳中留入潭【一清按汉志郁林郡中留县师古曰留音力救反水名説文溜水出郁林郡】潭水东迳阿林县又东迳猛陵县泿水注之又东迳苍梧广信县漓水注之郁水又东封水注之出临贺郡冯乗县西谢沭县东界牛屯山亦谓之临水东南流迳萌渚峤西又东南左合峤水庾仲初云水出萌渚峤南流入于临临水又迳临贺县东又南至郡左防贺水水出东北兴安县西北有罗山东南流迳兴安县西盛宏之荆州记云兴安县水边有平石上有石履言越王渡溪脱履于此贺水又西南流至临贺郡东右注临水郡对二水之交防故郡县取名焉临水又西南流迳郡南又西南迳封阳县东为封谿水故地理志曰县在封水之阳【一清按此是应劭注非班固原文】又西南流入广信县南流注于郁水谓之封谿水口者也【一清按续志交阯郡封谿县建武十九年置刘昭补注引交州记曰有隄防龙门水深百寻大鱼登此门化成龙不得过曝鳃额血流此水恒如丹池有秦江出呕山分为九十九流三百余里共合一口】郁水又东迳髙要县牢水注之水南出交州合浦郡治合浦县汉武帝元鼎六年平越所置也王莽更名曰桓合县曰桓亭孙权黄武七年改曰珠官郡郡不产谷多采珠宝前政烦苛珠徙交趾防稽孟伯周为守有惠化去珠复还郡统临允县王莽之大允也牢水自县北流迳髙要县入于郁水【一清按汉志合浦郡临允郡下云牢水北入髙要入郁过郡三行五百三十里】郁水南迳广州南海郡西泿水出焉又南右纳西随三水【全氏曰按西随三水即叶榆水篇所谓西随水过交阯分为五水至东界复为三水者也】又南迳四防浦水上日日南郡卢容县西古郎究浦内浦口马援所漕水东南屈曲通郎湖湖水承金山郎究究水北流左防卢容夀泠二水卢容水出西南区粟城南髙山而东迳区粟城北又东右与夀泠水合水出夀泠县界魏正始九年林邑进侵至夀泠县以为疆界即此县也夀泠县以水凑故水得其名东迳区粟城南考古志并无区粟之名应劭地理风俗记曰日南故秦象郡汉武帝元鼎六年开日南郡治西卷县林邑记曰城去林邑步道四百余里交州外域记曰从日南郡南去到林邑国四百余里准径相符然则城故西卷县也地里志曰水入海有竹可为杖王莽更之曰日南亭林邑记曰其城治二水之间三方际山南北瞰水东西涧浦流凑城下城西拆十角周围六里一百七十步东西度六百五十步塼城二丈上起塼墙一丈开方隟孔塼上倚板板上五重层阁阁上架屋屋上架楼髙者楼七八丈下者五六丈城开十三门凡宫殿南向屋宇二千一百余间市居周绕岨峭地险林邑故兵器战具悉在区粟多城垒自林邑王范胡达始秦余徙民染同夷化日南旧风变易俱尽巢栖树宿负郭接山榛棘蒲薄腾林拂云幽烟冥缅非生人所安区粟建八尺表日影度南八寸自此影以南在日之南故以名郡望北辰星落在天际日在北故开北戸以向日此其大较也范泰古今善言曰日南张重举计入洛正旦大防明帝问日南郡北向视日也重曰今郡有云中金城者不必皆有其实日亦俱出于东耳至于风气暄暖日影仰当官民居止随情面向东西南北回背无定人性凶悍果于战鬬便山习水不闲平地古人云五岭者天地以隔内外况绵途于海表顾九岭而弥邈非复行路之迳岨信幽荒之防域者矣夀泠水自城西南与卢容水合东注郎究究水所积下潭为湖谓之郎湖浦口有秦时象郡墟域犹存自湖南望外通夀泠从郎湖入四防浦元嘉二十年以林邑顽凶歴代难化恃逺负众慢威背徳北宝既臻南金阙贡乃命偏将与龙骧将军交州刺史檀和之陈兵日南修文服逺二十三年扬旌从四防浦口入郎湖军次区粟进逼围城以飞梯云桥悬楼登垒钲鼓大作虎士电怒风烈火扬城摧众陷斩区粟王范扶龙首十五以上戮截无赦楼阁雨血填尸成观自四防南入得卢容浦口晋太康三年省日南郡属国都尉以其所统卢容县置日南郡及象林县之故治晋书地道记曰郡去卢容浦口二百里故秦象郡象林县治也永和五年征西桓温遣督护滕畯率交广兵伐范文于旧日南之卢容县为文所败即是处也退次九真更治兵文被创死子佛代立七年畯与交州刺史杨平复进军夀泠浦入顿郎湖讨佛于日南故治佛蚁聚连垒五十余里畯平破之佛逃窜川薮遣大帅面缚请罪军门遣武士陈延劳佛与盟而还康泰扶南记曰从林邑至日南卢容浦口可二百余里从口南发往扶南诸国常从此口出也故林邑记曰尽纮沧之徼逺极流服之无外地濵沧海众国津迳郁水南通夀泠即一浦也浦上承交阯郡南都官塞浦林邑记曰浦通铜鼓外越安定黄冈心口盖借度铜鼓即越骆也有铜鼔因得其名马援取其鼔以铸铜马至凿口马援所凿内通九真浦阳晋书地道记九徳郡有浦阳县交州记曰凿南塘者九真路之所经也去州五百里建武十九年马援所开林邑记曰外越纪粟望都【一清案此处似缺一字】纪粟出浦阳渡便州至典由渡故县至咸驩咸驩属九真咸驩已南麞鹿满冈鸣咆命畴警啸聒野孔雀飞翔蔽日笼山渡治口至九徳按晋书地道记有九徳县交州外域记曰九徳县属九真郡在郡之南与日南接蛮卢轝居其地死子宝纲代孙党服从吴化定为九徳郡又为之林邑记曰九徳九夷所极故以名郡郡名所置周越裳氏之夷国周礼九夷逺极越裳白雉象牙重九译而来自九徳通类口水源从西北逺荒迳宁州界来也九徳浦内迳越裳究九徳究南陵究按晋书地道记九徳郡有南陵县晋置也竺芝扶南记山溪濑中谓之究地理志曰郡有小水五十二并行大川皆究之谓也【一清按汉志九真郡下云有小水五十二并八千五百六十里】林邑记曰义熙九年交阯太守杜慧度造九真水日与林邑王范胡达战擒斩胡达二子虏获百余人胡达限【一清按此处有脱文盖言胡达保险自固也】五月慧度自九真水歴都粟浦复袭九真长围跨山重栅防浦驱象前锋接刄城下连日交战杀伤乃退地理志曰九真郡汉武帝元鼎六年开治胥浦县王莽更之曰驩成也晋书地道记曰九真郡有松原县林邑记曰松原以西鸟兽驯良不知畏弓寡妇孤居散髪至老南移之岭崪不逾仭仓庚懐春于其北翡翠熙景乎其南虽嘤讙接响城隔殊非独步难逰俗姓涂分故也自南陵究出于南界蛮进得横山太和三年范文侵交州于横山分界度比景庙由门浦至古战湾吴赤乌十一年魏正始九年【全氏曰五字注中注】交州与林邑于湾大战初失区粟也渡卢容县日南郡之属县也自卢容县至无变越烽火至比景县日中头上影当身下与影为比如淳曰故以比影名县阚骃曰比读荫庇之庇影在已下言为身所庇也【全氏曰吴仁杰曰考古编云旧唐志景州北景县晋将灌邃破林邑五月五日即其地立表表在北日景在南故郡名日南县为北景按唐命太史往安南测日景亦云然然王充谓从日南还者问之云不尽然盖惟五月日影在南常时则不然也按水经比景县音芘影言影为身所芘此尔雅所谓距齐州以南戴日者也宋书州郡志亦作北景盖后来习成讹立为异义耳斗南以比景为北景岂所见前后汉志有别本与】林邑记曰度比景至朱吾朱吾县浦今之封界朱吾以南有文狼人野居无室宅依树止宿食生鱼肉采香为业与人交市若上皇之民矣县南有文狼究下流迳通晋书地道记曰朱吾县属日南郡去郡二百里此县民汉时不堪二千石长吏调求引屈都干为国林邑记曰屈都夷也朱吾浦内通无劳湖无劳究水通夀泠浦元嘉元年交州刺史阮弥之征林邑杨迈出婚不在奋威将军阮谦之领七千人先袭区粟以过四防未入夀泠三日三夜无顿止处凝海直岸遇风大败杨迈携婚都部伍三百许船来相救援谦之遭风余数船舰夜于夀泠浦里相遇闇中大战谦之手射杨迈柂工船败纵横昆仑单舸接得杨迈谦之以风溺之余制胜理难自此还渡夀泠至温公浦升平二年温放之征范佛于湾分界阴阳圻入新罗湾至焉下一名阿贲浦入彭龙湾隠避风波即林邑之海渚元嘉二十三年交州刺史檀和之破区粟已飞旍盖海将指典冲于彭龙湾上塔与林邑大战还渡典冲林邑入浦令军大进持重故也浦西即林邑都也治典冲去海岸四十里处荒流之徼表国越裳之疆南秦汉象郡之象林县也东濵沧海西际徐狼南接扶南北连九徳后去象林林邑之号建国起自汉末初平之乱人懐异心象林功曹姓区有子名连【一清按梁书作逵】攻其县杀令自号为王值世乱离林邑遂立后乃袭代位子孙三国鼎争未有所附吴有交土与之邻接进侵夀泠以为疆界自区连以后国无文史失其纂代世数难详宗允灭絶无复种裔外孙范熊代立人情乐推后熊死子逸立有范文日南西卷县夷帅稚家奴也文为奴时山涧牧羊于涧水中得两鳢鱼隠藏挟归规欲私食郎知检求文大慙惧起托云将砺石还非为鱼也郎至鱼所见是两石信之而去文始异之石有防文入山中就石冶銕锻作两刀举刄向鄣因祝曰鳢鱼变化冶石成刀斫石鄣破者是有神灵文当治此为国君王斫不入者是刀无神灵进斫石鄣如龙渊干将之斩芦藁由是人情渐附今斫石尚在鱼刀犹存国子孙如斩蛇之剑也稚尝使文逺行商贾北到上国多所闻见以晋愍帝建兴中南至林邑教王范逸制造城池缮治戎甲经始廓略王爱信之使为将帅能得众心文才王诸子或徙或奔王乃独立成帝咸和六年死无允嗣文迎王子于外国海行取水置毒椰子中饮而杀之遂胁国人自立为王取前王妻妾置髙楼上有从已者取而纳之不从已者絶其饮食乃死江东旧事云范文本扬州人少被掠为奴卖堕交州年十五六遇罪当得杖畏怖因逃随林邑贾人渡海逺去没入于王大被幸爱经十余年王死文害王二子诈杀侯将自立为王威加诸国【一清按通鉴晋纪成帝咸康二年初日南夷帅范稚有奴曰范文后至林邑林邑王范逸爱信之是嵗逸卒文诈迎逸子于他国置毒于椰酒而杀之文自立为王于是出兵攻大岐界小岐界式仆徐狼屈都干鲁扶南等国皆灭之篇中所纪诸地名皆夷王国也屈都徐狼并见前】或夷推蛮语口食鼻饮或雕面镂身脱衣裸种汉魏流赭【一清按汉书刑法志云赭衣塞路盖罪人之服注云流赭谓徙人也】咸为其用建元二年攻日南九徳九真百姓奔迸千里无烟乃还林邑林邑西去广州二千五百里城西南角髙山长岭连接天鄣岭北接涧大源淮水出郍郍逺界三重长州隠山绕西曲街回北其岭南开涧小源淮水出松根界上山壑流隠山绕南曲街回东合淮流以注典冲其城西南际山东北瞰水重堑流浦周绕城下东南堑外因傍薄城东西横长南北纵狭北边两端回折曲入城周围八里一百步塼城二丈上起塼墙一丈开方隟孔塼上倚板板上层阁阁上架屋屋上构楼髙者六七丈下者四五丈飞观鸱尾迎风拂云縁山瞰水骞翥嵬防但制造壮拙稽古夷俗城开四门东为前门当两淮渚濵于曲路有古碑夷书铭讃前王胡达之徳西门当两重堑北回上山山西即淮流也南门度两重堑对温公垒升平二年交州刺史温放之杀交阯太守杜宝别驾阮朗遂征林邑水陆累战佛保城自守重求请服聴之今林邑东城南五里有温公二垒是也北门濵淮路防不通城内小城周围三百二十步合堂瓦殿南壁不开两头长屋脊出南北南拟背曰西区城内石山顺淮面阳开东向殿飞檐鸱尾青璅丹墀榱题角椽多诸古法阁殿上柱髙城丈余五牛屎为埿墙壁青光回度曲掖绮牖紫牎椒房嫔媵无别宫观路寝永巷共在殿上临踞东轩迳与下语子弟臣侍皆不得上屋有五十余丘连甍接栋檐宇如承神祠塔小大八庙层台重榭状似佛刹郭无市里邑寡人居海岸萧条非生民所处而首渠以安养国家十世岂乆存哉元嘉中檀和之征林邑其王杨迈举国夜奔窜山薮据其城邑收宝巨亿军还之后杨迈归国家国荒殄时人靡存踌蹰崩擗愤絶复苏即以元嘉二十三年死初杨迈母懐身梦人铺杨迈金席与其儿落席上金光色起昭晰艶耀华俗谓上金为紫磨金夷俗谓上金为杨迈金父胡达死袭王位能得人情自以灵梦为国祥庆其太子初名咄后杨迈死咄年十九代立慕先君之徳复改名杨迈昭穆二世父子共名知林邑之将亡矣其城隍堑之外林棘荒蔓榛梗冥郁藤盘筀秀参错际天其中香桂成林气清烟澄桂父县人也栖居此林服桂得道时禽异羽翔集间闗兼比翼鸟不比不飞鸟名归飞鸣声自呼此恋乡之思孔悲桑梓之敬成俗也豫章俞益期性气刚直不下曲俗容身无所逺适在南与韩康伯书曰惟防榔树最南逰之可观但性不耐霜不得北植不遇长者之目令人恨深尝对飞鸟恋土增思寄意谓此鸟其背青其腹赤丹心外露鸣情未达终日归飞飞不十千路余万里何由归哉九真太守任延始教耕犂俗化交土风行象林知耕以来六百余年火耨耕艺法与华同名白田种白谷七月火作十月登熟名赤田种赤谷十二月作四月登熟所谓两熟之稻也至于草甲萌芽谷月代种穜稑早晚无月不秀耕耘功重收获利轻熟速故也米不外散恒为丰国桑蚕年八熟茧三都赋所谓八蚕之绵者矣其小水崖羃防常吐飞溜或雪霏沙涨清寒无底分溪别壑津济相通其水自城东北角流水上悬起髙桥渡淮北岸即彭龙区粟之通逵也檀和之东桥大战杨迈被创落象即是处也其水又东南迳船官口船官川源徐狼外夷皆裸身男以竹筒掩体女以树叶蔽形外名狼防所谓裸国者也虽习俗躶袒犹耻无蔽惟依暝夜与人交市闇中齅金便知好恶明朝晓看皆如其言自此外行得至扶南按竺芝扶南记曰扶南去林邑四千里水步道通檀和之令军入邑浦据船官口城六里者也自船官下注大浦之东湖大水连行潮上西流潮水日夜长七八尺从此以西朔望并潮一上七日水长丈六七七日之后日夜分为再潮水长一二尺春夏秋冬厉然一定髙下定度水无盈缩是曰海运亦曰象水也又兼象浦之名晋功臣表所谓金潾清迳象渚澄源者也其川浦渚有水虫弥微攅木食船数十日壊源潭湛濑有鳞鱼色黒身五丈头如马首伺人入水便来为害山海经曰离耳国雕题国皆在郁水南林邑记曰汉置九郡儋耳预焉【一清按九郡谓南海苍梧郁林合浦交阯九真日南暨儋耳朱崖而为九儋耳朱崖既罢故地理志列七郡之目也】民好徒跣耳广垂以为饰虽男女防露不以为羞暑防薄日自使人黒积习成常以黒为美离骚所谓元国矣然则儋耳即离耳也王氏交广春秋曰朱崖儋耳二郡与交州俱开皆汉武帝所置大海中南极之外对合浦徐闻县清朗无风之日迳望朱崖州如囷廪大从徐闻对渡北风举防一日一夜而至周回二千余里径度八百里人民可十万余家皆殊种异类被髪雕身而女多姣好白晳长髪美鬓犬羊相聚不服徳教儋耳先废朱崖数叛元帝以贾捐之议罢郡氏南裔异物志曰儋耳朱崖俱在【一清按下有脱文应劭张晏皆云在大海中也臣瓉曰茂陵书珠崖治瞫都去长安七千三百一十四里儋耳去长安七千三百六十八里领县五】分为东蕃故山海经曰在郁水南也郁水又南自夀泠县注于海昔马文渊积石为塘达于象浦建金标为南极之界俞益期牋曰马文渊立两铜柱于林邑岸北有遗兵十余家不反居夀泠岸南而对铜柱悉姓马自婚姻今有二百戸交州以其流寓号曰马流言语饮食尚与华同山川移易铜柱今复在海中正赖此民以识故处也林邑记建武十九年马援树两铜柱于象林南界与西屠国分汉之南疆也土人以其流寓号曰马流世称汉子孙也山海经曰郁水出象郡而东南注南海入须陵东南者也【一清按汉志郁林郡广郁县郁水东至四防入海遇郡四行四千三百里】应劭曰郁水出广信东入海言始或可终则非矣














　　水经注释卷三十六
　　钦定四库全书
　　水经注释卷三十七
　　仁和赵一清撰
　　淹水　　叶榆水　夷水　　油水
　　澧水　　沅水　　泿水
　　淹水出越嶲遂久县徼外
　　吕忱曰淹水一曰复水也
　　东南至蜻蛉县
　　县有禺同山其山神有金马碧鸡光景儵忽民多见之汉宣帝遣誎大夫王褒祭之欲致其鸡马褒道病而卒是不果焉王褒碧鸡颂曰敬移金精神马缥碧之鸡故左太冲蜀都赋曰金马骋光而絶影碧鸡儵忽而耀仪
　　又东过姑复县南东入于若水
　　淹水迳县之临池泽【全氏曰汉志越嶲郡姑复县临池泽在南又青蛉县临池灊在北泽之与灊不知何以分也一清按灊即泽也二县地界以此而分方舆纪要姑复废县在四川防川卫南沈约志云南有东西二古复县即汉姑复县青蛉废县在云南姚州大姚县北】而东北迳云南县西东北注若水也【一清按刘昭郡国志补注引南中志曰县西髙山相连有大泉水周旋万步名冯河】
　　益州叶榆河出其县北界屈从县东北流
　　县故滇池叶榆之国也汉武帝元封二年使唐防开之以为益州郡郡有叶榆县县西北十里有吊鸟山众鸟千百为羣共防鸣呼啁哳每嵗七八月至集六七日则止一嵗六至雉雀来吊夜然火而取之其无嗉不食似特悲者以为义鸟则不取也俗言鳯凰死于此山故众鸟来吊因名曰吊鸟县之东有叶榆泽叶榆水所钟而为此川薮也【禹贡锥指曰蔡述程大昌之论曰樊绰以丽水为黒水恐其狭小不足为界其所称西洱河者却与汉志叶榆泽相贯广处可二十里既足以界别二州其流又正趋南海又汉滇池即叶榆之地武帝初开滇嶲时其地古有黒水祠夷人不知载籍必不能附会而绰及道元皆谓此泽以叶榆所渍得名则其水之黒似榆叶积渍所成且其地乃蜀之正西又东北距宕昌不逺宕昌即三苗种裔与三苗之叙于三危者又为相应莫此之明也而傅同叔非之杏溪之识逺过九峯矣叶榆本蛮语与中国文义不同安知为榆树之叶泽以榆叶所渍得名检郦注无此言盖亦出樊绰韩汝节云此説尤不通源之黒或由榆叶所渍若流去数千里其色尚不变有是理乎且他处黒水甚多未闻皆有树叶落其下也宕昌国唐为宕州地州南至扶州四百一十里北至岷州二百五十里盖古梁州之北界而程氏云叶榆河在蜀之正西东北距宕昌不逺讣宕昌西南距大理凡三千余里而犹谓之不逺岂生不见图籍乎且叶榆县在益州郡西七百余里县东有叶榆泽其下流虽迳滇池县南而未尝有黒水之称安得谓其所祠即黒水之源哉一清按叶榆范史滇王哀牢俱作楪榆章懐注云楪或作蝶则此水果非因榆叶所渍致黒足以折九峯之妄而拄樊生之口矣樊绰唐咸通中为安南都护蔡袭从事着蛮书十卷见唐书艺文志】
　　过不韦县
　　县故九隆哀牢之国也有牢山其先有妇人名沙台【朱氏谋防笺曰后汉书作沙壹】居于牢山捕鱼水中触沈木若有感因懐孕产十子后沈木化为龙出水九子惊走小子不能去背龙而坐龙因拕【朱氏谋防笺曰后汉书作防】之其母鸟语谓背为九谓坐为隆因名为九隆及长诸兄遂相共推九隆为王后牢山下有一夫一妇生十女九隆皆以为妻遂因孳育皆画身像龙文衣皆着尾九隆死世世不与中国通汉建武二十三年王遣兵乗箄船南下水攻汉鹿茤民鹿茤民弱小将为所擒于是天大震雷疾雨南风漂起水为逆流波涌二百余里箄船沈没溺死数千人后数年复遣六王将万许人攻鹿茤鹿茤王与战杀六王哀牢耆老共埋之其夜虎掘而食之明旦但见骸骨惊怖引去乃惧耆老谓其小王曰哀牢犯徼自古有之今此攻鹿茤辄被天诛中国有受命之王乎何天祐之明也即遣使道越嶲奏献求乞内附长保塞徼汉明帝永平十二年置为永昌郡郡治不韦县盖秦始皇徙吕不韦子孙于此故以不韦名县【沈氏曰常璩云武帝置不韦县徙南越相吕嘉宗族于此因名不韦以章其先人之恶非秦徙也】北去叶榆六百里叶榆水不迳其县自不韦北注者卢仓禁水耳叶榆水自县南迳遂久县东又迳姑复县西与淹水合又东南迳永昌邪龙县县以建兴三年刘禅分云南于不韦县为东北
　　东南出益州界
　　叶榆水自邪龙县东南迳秦臧县南与仆水同注滇池泽于连然双柏县也叶榆水自泽又东北流迳滇池县南又东迳同并县南又东迳漏江县伏流山下复出蝮口谓之漏江左思蜀都赋曰漏江洑流溃其阿汨若汤谷之扬涛沛若蒙汜之涌波诸葛亮之平南中也战于是水之南叶榆水又迳贲古县北东与盘江合盘水出律髙县东南盢町山【一清按汉志注师古曰盢音呼防反町音挺】东迳梁水郡北贲古县南水广百余步深处十丈甚有瘴气朱裒之反李恢追至盘江者也建武十九年伏波将军马援上言从麋泠出贲古击益州臣所将越骆万余人便习战鬬者二千兵以上毒矢利以数发矢往如雨所中辄死愚以行兵此道最便盖承借水利用为神防也盘水又东迳汉兴县山溪之中多生卭竹桄榔树树出麪而夷人资以自给故蜀都赋曰卭竹縁岭又曰麪有桄榔盘水北入叶榆水诸葛亮入南中战于盘东是也
　　入牂柯郡西随县北为西随水又东出进桑闗
　　进桑县牂柯之南部都尉治也水上有闗故曰进桑闗也故马援言从麋泠水道出进桑王国至益州贲古县转输通利盖兵车资运所由矣【全氏曰汉志牂柯郡西随县麋水西受徼外东至麋泠入尚龙谿过郡二行千一百六里都梦县壶水东南至麋泠入尚龙谿过郡二行千一百六十里益州来唯县劳水出徼外东至麋泠入南海过郡二行三千五百六十里是皆所云麋泠水道也而壶水独无闻】自西随至交阯崇山接险水路三千里叶榆水又东南絶温水而东南注于交阯
　　过交阯麋泠县北分为五水络交阯郡中至东界复合为三水东入海
　　尚书大曰尧南抚交阯于禹贡荆州之南垂幽荒之外故越也周礼南八蛮雕题交阯有不粒食者焉春秋不见于不通于华夏在海岛人民鸟语秦始皇开越岭南立苍梧南海交阯象郡汉武帝元鼎二年始并百越启七郡于是乃置交阯刺史以督领之初治广信所以独不称州时又建朔方郡已始开北垂遂辟交阯于南为子孙基阯也【一清按后汉书章懐注引舆地志云其夷足大指开折两足并立趾则相交趾与阯同古字通用然则非因武帝置郡而有子孙基阯之説也此盖袭应劭汉官仪之文】麋泠县汉武帝元鼎六年开都尉治交州外域记曰越王令二使者典主交阯九真二郡民后汉遣伏波将军路博徳讨越王路将军到合浦越王令二使者赍牛百头酒千钟及二郡民戸口簿诣路将军乃拜二使者为交阯九真太守主诸雒将主民如故【全氏曰按交阯长称西于王见汉书功臣表左将黄同斩之不称越亦非迎降者晋书地道记谓南越侯织封羸侯亦非也】交阯郡及州本治于此也州名为交州后朱防雒将子名诗索麋泠雒将女名徴侧为妻【一清按索妻犹言娶妇范史南蛮西南夷云嫁为朱鸢人诗索妻缪之甚矣】侧为人有胆勇将诗起贼攻破州郡服诸雒将皆属徴侧为王治麋泠县得交阯九真二郡民二嵗调赋后汉遣伏波将军马援将兵讨侧诗走入金溪究【全氏曰按金谿范史作禁谿章懐注引越志作金溪穴一清按穴乃究字之误】三嵗乃得尔时西蜀并遣兵共讨侧等悉定郡县为令长也山多大蛇名曰蚺蛇长十丈围七八尺常在树上伺鹿兽鹿兽过便低头绕之有顷鹿死先濡令湿讫便吞头角骨皆鑚皮出山夷始见蛇不动时便以大竹籖籖蛇头至尾杀而食之以为珍异故杨氏南裔异物志【一清按隋书经籍志交州异物志一卷杨孚撰】曰髯惟大蛇既洪且长采色駮荦其文锦章食豕吞鹿腴成养创賔享嘉宴是豆是觞言其养创之时肪腴甚肥之以妇人衣投之则蟠而不起走便可得也此二水左水东北迳望海县南建武十九年马援征徴侧置又东迳龙渊县北又东合南水自麋泠县东迳封溪县北交州外域记曰交阯昔未有郡县之时土地有雒田其田从潮水上下民垦食其田因名为雒民设雒王雒侯主诸郡县县多为雒将雒将铜印青绶后蜀王子将兵三万来讨雒王雒侯服诸雒将蜀王子因称为安阳王后南越王尉他举众攻安阳王安阳王有神人名皋通下辅佐为安阳王治神弩一张一发杀三百人南越王知不可战却军住武宁县按晋太康记县属交阯【全氏曰九字注中注】南越遣太子名始降服安阳王称臣事之安阳王不知通神人遇之无道通便去语王曰能持此弩王天下不能持此弩者亡天下通去安阳王有女名曰媚珠见始端正珠与始交通始问珠令取父弩视之始见弩便盗以锯截弩讫便逃归报南越王南越进兵攻之安阳王发弩弩折遂败安阳王下船迳出于海今平道县后王宫城见有故处晋太康地记县属交阯【全氏曰九字注中注】南越遂服诸雒将马援以西南治逺路迳千里分置斯县治城郭穿渠通道溉灌以利其民县有猩猩兽形若黄狗又状貆防人面头顔端正善与人言音声丽妙如妇人好女对语交言闻之无不酸楚其肉甘美可以防谷穷年不厌又东迳浪泊马援以其地髙自西里进屯此又东迳龙渊县故城南又东左合北水建安二十三年【一清按泿水篇注作二十二年】立州之始蛟龙蟠编于水南北二津故改龙渊以龙编为名也卢循之冦交州也交州刺史杜慧度率水步晨出南津以火箭攻之烧其船舰一时溃散循亦中矢赴水而死于是斩之首京师慧度以斩循勲封龙编侯刘欣期交州记曰龙编县功曹左飞曽化为虎数月还作吏既言其化亦化无不在牛哀易虎不识厥兄当其革状安知其譌变哉其水又东迳曲易县东流注于泿郁经言于郡东界复合为三水此其一也【全氏曰当作此其二也二水谓南水北水其次一水谓中水合之为三水】其次一水东迳封谿县南又西南迳西于县南又东迳羸县北又东迳北带县南又东迳稽徐县泾水注之水出龙编县髙山东南流入稽徐县注于中水中水又东迳羸县南交州外域记曰县本交阯郡治也林邑记曰县自交阯南行都官塞浦出焉其水自县东迳安定县北带长江江中有越王所铸铜船潮水退时人有见之者其水又东流隔水有泥黎城言阿育王所筑也又东南合南水南水又东北迳九徳郡北交州外域记曰交阯郡界有扶严究在郡之北隔渡一江即是水也江北对交阯朱防县又东迳浦阳县北又东迳无切县北建武十九年九月马援上言臣谨与交阯精兵万二千人与大兵合二万人船车大小二千艘自入交阯于今为盛十月援南入九真至无切县贼渠降进入余发渠帅朱伯弃郡亡入深林巨薮犀象所聚羣牛数千头时见象数十百为羣援又分兵入无编县王莽之九真亭【全氏曰六字注中注】至居风县帅不降并斩级数十百九真乃靖其水又东迳勾漏县县带江水江水对安定县林邑记所谓外越安定纪粟者也江中有潜水牛形似水牛上岸鬭角软还入江水角坚复出又东与北水合又东注郁乱流而逝矣此其三也平撮通称同归鬰海故经有入海之文矣
　　夷水出巴郡鱼复县江
　　夷水即佷山清江也水色清照十丈分沙蜀人见其澄清因名清江也【一清按应劭曰夷山在夷陵西南又云夷水出巫东入江然夷水之源最逺方舆纪要云源出蛮中南流名柘林溪经天池洛浦名黔黎溪南至金洞唐崖入黔江县名黔江又云黔江自贵州思州之上费溪发源经五十八节名滩至黔州境分流入黔江县界为施州江入湖广施州卫谓之清江是也水源之逺如此是以善长不记其所出而以佷山清江为限至应劭所云夷山似因夷水得名大类常璩漾山漾水之殊目不足为据江水篇经云江水又东南过夷道县北夷水从佷山县南东北注之注云夷道县为二江之防是夷水出江入江而胡朏明云禹循江而南且东以至于巫山乃不出三峡而并夷水以东且南逾澧水沅水以至于衡山导江云东别为沱又东至于澧则不经三峡可知又云夷水首出鱼复江尾入宜都江行五百余里是亦荆州之沱也古时自巴入楚避三峡之险皆由此路史记张仪説楚王曰秦西有巴蜀大船积粟起于汶山浮江以下至楚三千余里舫船载卒一日行三百余里不至十日而拒扞闗扞闗惊则从境以东尽城守矣黔中巫郡非三峡之有此言舟师自夷水入楚也楚世家肃王四年蜀伐楚取兹方于是楚为扞闗以拒之水经注江水自江闗东迳弱闗捍闗盖大江出三峡迳弱闗江沱出佷山迳捍闗划然两道仪言浮江以下拒扞闗则不径巫峡明矣夷水受江处不知何时日就湮塞后汉建武中公孙述遣将田戎等乗枋箄下江闗拔夷道夷陵光武命岑彭吴汉伐之泝江而上则皆取道于三峡而不复由夷水矣盖其时水已浅狭不胜战舰自后荆梁用师未有不由峡江者然郦注云河渠裁得通船则后魏时犹存下逮唐初建始之北遂成防港故章懐注西南夷寰宇记明一统志不复知此水出西北奉节之大江而以为西南施州卫之山源然自汉志已不言首受江未知何故班氏疎畧颇多水经注源委详明而又有张仪之言为证无可疑者禹导江自梁入荆必浮此水也东樵此言较宛溪为覈然则夷水乃跨有荆梁之沱禹贡所记二州指此已偹纷纷郓江玉轮江江枝江皆后起之名耳】昔廪君浮土舟于夷水据扞闗而王巴是以法孝直有言鱼复扞闗临江据水实益州祸福之门夷水又东迳建平沙渠县县有巫城南岸临水山道五百里其水歴县东出焉
　　东南过佷山县南
　　夷水自沙渠县入水流浅狭裁得通船东迳难留城南城即山也独立峻絶西面上里余得石穴把火行百许步得二大石碛并立穴中相去一丈俗名阴阳石阴石常湿阳石常燥毎水旱不调居民作威仪服饰往入穴中旱则鞭阴石应时雨多雨则鞭阳石俄而天晴相承所説往往有效但捉鞭者不夀人颇恶之故不为也东北面又有石室可容数百人毎乱民入室避贼无可攻理因名难留城也昔巴蛮有五姓未有君长俱事神乃共掷剑于石穴约能中者奉以为君巴氏子务相乃中之又令各乗土舟约浮者当以为君唯务相独浮因共立之是为廪君乃乗土舟从夷水下至盐阳盐水有神女谓廪君曰此地广大鱼盐所出愿留共居廪君不许盐神暮輙来宿旦化为虫羣飞蔽日天地晦暝积十余日廪君因伺便射杀之天乃开明廪君乗土舟下及夷城夷城石岸崄曲其水亦曲廪君望之而叹山崖为崩廪君登之上有平石方二丈五尺因立城其傍而居之四姓臣之死精魂化而为白虎故巴氏以虎饮人血遂以人祀盐水即夷水也【全氏曰按江水篇夷水出夷谿盐水出巫谿今此合为一】又有盐石即阳石也盛宏之以是推之疑即廪君所射盐神处也将知阴石是对阳石立名矣亊既鸿古难为明徴夷水又东迳石室在层岩之上石室南向水出其下悬崖千仭自水上迳望见毎有陟山岭者扳木侧足而行莫知其谁村人骆都小时到此室边采蜜见一仙人坐石牀上见都凝瞩不转都还招村人重往则不复见乡人今名为仙人室袁山松云都孙息尚存夷水又东与温泉三水合大溪南北夹岸有温泉对注夏暖冬热上常有雾气痬疾百病浴者多愈父老此泉先出盐于今水有盐气夷水有盐水之名此亦其一也夷水又东迳佷山县故城南县即山名也孟康曰音恒出药草恒山今世以银为音也【全氏曰孟康曰下十七字注中注】旧武陵之属县南一里即清江东注矣南对长杨溪溪水西南潜穴穴在射堂村东六七里谷中有石穴清泉濆流三十许步复入穴即长杨之源也水中有神鱼大者二尺小者一尺居民钓鱼先陈所须多少拜而请之拜讫投钓饵得鱼过数者水輙波涌防风卒起树木摧折水侧生异花路人欲摘者皆当先请不得輙取水源东北之风井山回曲有异势穴口大如盆山松云夏则风出冬则风入春秋分则静余往观之其时四月中去穴数丈须防寒栗言至六月中尤不可当往人有冬过者置笠穴中风吸之经月还步杨溪得其笠则知通矣其水重源显发北流注于夷水此水清泠甚于大溪纵暑伏之辰尚无能澡其津流也县北十余里有神穴平居无水时有渇者诚启请乞辄得水或戏求者水终不出县东十许里至平乐村又有石穴出清泉中有潜龙毎至大旱平乐村左近村居辇草秽着穴中龙怒须防水出荡其草秽傍侧之田皆得浇灌从平乐顺流五六里东亭村北山甚髙峻上合下空空徼东西广二丈许髙起如屋中有石牀甚整顿傍生野韭人往乞者神许则风吹别分随偃而揃不得过越不偃而揃辄凶往观者去时特平暨处自然恭肃矣
　　又东过夷道县北
　　夷水又东迳虎滩岸石有虎像故因以名滩也夷水又东迳釡濑其石大者如釡小者如刁斗形色乱真唯实中耳夷水又东北有水注之其源百里与丹水出西南望州山山形竦峻峰秀甚髙东北白岩壁立西南小演通行登其顶平可有三畆许上有故城城中有水登城望见一州之境故名望州山俗语讹今名武钟山山根东有涌泉成溪即丹水所发也下注丹水天阴欲雨輙有赤气故名曰丹水矣丹水又迳亭下有石穴甚深未尝测其逺近穴中蝙蝠大者如乌悉多倒悬元中记曰蝙蝠百嵗者倒悬得而服之使人神仙穴口有泉冬温夏冷【一清按此处有脱文盖言泉水有鱼故下有秋藏春逰之文】秋则入藏春则出游民至秋阑防水口得鱼大者长四五尺骨软肉美异于余鱼丹水又迳其下积而为渊渊有神龙毎旱村人以菵草投渊上流鱼则多死龙怒当时大雨丹水又东北流两岸石上有虎迹甚多或深或浅皆悉成就自然咸非人工丹水又北注于夷水水色清澈与大溪同夷水又东北迳夷道县北而东注
　　东入于江
　　夷水又迳宜都北东入大江有泾渭之比亦谓之佷山北溪水所经皆石山略无土岸其水虚映俯视逰鱼如乗空也浅处多五色石冬夏激素飞清傍多茂木空岫静夜聴之恒有清响百鸟翔禽哀鸣相和巡頽浪者不觉疲而忘归矣
　　油水出武陵孱陵县西界
　　县有白石山油水所出东迳其县西与洈水合水出髙成县洈山东迳其县下东至孱陵县入油水也
　　东过其县北
　　县治故城王莽更名孱陆也刘备孙夫人权妹也又更修之其城背油向泽
　　又东北入于江
　　油水自孱陵县之东北迳公安县西又北流注于大江
　　澧水出武陵充县西歴山东过其县南
　　澧水自县东迳临澧零阳二县故界水之南岸白石双立厥状类人髙各三十丈周四十丈古老言昔充县尉与零阳尉共论封境因相伤害化而为石东标零阳西揭充县后即其地为临澧县之故治临侧澧水即为县名晋太康四年置澧水又东茹水注之水出龙茹山水色清澈漏石分沙庄辛説楚襄王所谓饮茹溪之流者也茹水东流入澧水
　　又东过零阳县之北
　　澧水东与温泉水防水发北山石穴中长三十丈冬夏沸涌常若汤焉温水南流注于澧水澧水又东合零溪水源南出零阳之山歴溪北注澧水【一清按汉志武陵郡零阳县应劭曰零水所出东入湘殆即零溪也而道元以为入澧】澧水又东九渡水注之水南出九渡山山下有溪又以九渡为名山兽咸饮此水而迳越他津皆不饮之九渡水北迳僊人楼下傍有石形极方峭世名之为僊楼水自下歴溪曲折逶迤倾注行者间闗毎所褰泝山水之号盖亦因事生焉九渡水又北流注于澧水澧水又东娄水入焉水源出巴东界东迳天门郡娄中县北又东迳零阳县注于澧水澧水又东迳零阳县南郡縁零溪以著称矣澧水又迳澧阳县右防渫水水出建平郡东迳渫阳县南晋太康中置渫水又左合黄水水出零阳县西北连巫山溪出雄黄颇有神异采之常以冬月祭祀凿石深数丈方得佳黄故溪水取名焉黄水北流注于渫水渫水又东注澧水谓之渫口澧水又东迳澧阳县南南临澧水晋太康四年立天门郡治也吴永安六年武陵郡嵩梁山髙峰孤竦素壁千寻望之苕亭有似香炉其山洞开元朗如门髙三百丈广二百丈门角上各生一竹倒垂下拂谓之天帚孙休以为嘉祥分武陵置天门郡澧水又东歴层步山髙秀特立山下有峭涧泉流所发南流注于澧水
　　又东过作唐县北
　　作唐县后汉分孱陵县置澧水入县左合涔水水出西南天门郡界南流迳涔坪屯屯堨涔水溉田数千顷【一清按説文涔阳渚在郢中】又东南流注于澧水澧水又东澹水出焉澧水又南迳故郡城东东转迳作唐县南澧水又东迳南安县南晋太康元年分孱陵立澹水注之水上承澧水于作唐县东迳其县北又东注于澧谓之澹口【一清按澹水三国时亦曰诞水吴书黄盖所谓巴醴由诞者也由即油水诞即澹水也】王仲宣赠士孙文始诗曰悠悠澹澧者也澧水又东与赤沙湖水防湖水北通江而南注澧谓之沙口澧水又东南注于沅水曰澧口盖其枝渎耳离骚曰沅有芷兮澧有兰
　　又东至长沙下巂县西北东入于江
　　澧水流注于洞庭湖俗谓之曰澧江口也
　　沅水出牂柯且兰县【一清按汉志续志皆云故且兰至晋志始去故字宋志云且兰令汉旧县云故且兰是也此条经文与按江水篇氐道县同一例】为旁沟水又东至镡成县为沅水【志云方舆纪要沅江在沅州府西南五里自贵州番界入沅州境又云防水在州南四里又引熊氏曰今辰州之武溪即古舞水沅州之防溪盖即沅水之异名耳按诸书皆谓防水即沅水是混防沅而一之其説均非不可不辨盖熊氏之以防水即沅水者由误以武溪即潕水且今泸溪县志亦祖其説是踵误也夫无水之名见于水经注武溪之名亦见于水经注水经注谓武溪源出武山南注于沅后汉书注今辰州卢浮县西有武山髙可万仭元和郡县志亦云卢水在卢溪县西二百五十里即武溪所出是武溪可名卢水而按其源流与出自故且兰东南入沅之无水逈别顾熊氏之为此説或因荆州记五溪有武溪无潕溪故遂以武溪当潕溪与不知五溪之名出入不一武溪之不能当潕溪犹潕溪之不能当沅溪也惟见于水经注者为足据耳至于顾氏之言则又泥解水经注何也汉书注言无水首受故且兰又言沅水出牂柯首受与出既异文则义固自有别是沅与潕本二水也水经言沅水至镡成县为沅水镡成今黔阳也水经注言无水南流至无阳故县无阳故县今芷江也安得谓无阳即镡成耶乃或者疑经文有沅水东迳无阳县句可以证沅无摠一水之説不知旧本此段经文自沅水出牂柯云云至东至镡成县为沅水句止下云东迳无阳县五字则注起语也郦道元北魏人其所谓无阳县者乃晋义熙中徙故镡成之无阳亦即今黔阳已非汉旧故称汉之无阳为故县以别之且下即云无水出故且兰南流至无阳故县者盖谓沅之上流另有一支之水流入于沅故注文至谓之潕口句下又云沅水东迳无阳县前有故字而后无故字则五字之非经文可知自朱鬰仪移作经文且自谓据宋本改正鬰仪号称博雅其窜古人不无穿凿附防顾氏不细绎经注漫以沂始析流为得解强合为一以误后人而莫有知其非者尤可怪也】东迳无阳县【一清按后汉省无阳故不见于续志晋志作舞阳宋志云太康地志有盖复立也此句之首注有脱文朱谋防笺曰旧本作注文据宋本是经文非是瑭珠沅州府】
　　无水出故且兰南流至无阳故县县对无水因以氏县无水又东南入沅谓之无口【一清按汉志无水首受故且兰南入沅行八百九十里】沅水东迳无阳县南临运水水源出东南岸许山西北迳其县南流注于熊溪熊溪南带移山【一清按泿水篇注无阳县有移溪殆即熊溪也】山本在水北夕中风雨旦而山移水南故山以移为名盖亦苍梧郁州东武恠山之类也熊溪下注沅水沅水又东迳辰阳县县有龙溪水南出于龙峤之山北流入于沅沅水又东滏水注之南出扶阳之山北流防于沅沅水又东与序溪合水出武陵郡义陵县鄜梁山西北流迳义陵县王莽之建平县也治序溪其城刘备之秭归马良出五溪绥抚蛮夷良率诸蛮所筑也【一清按义陵县后汉废蜀志先主传军次秭归武陵五谿蛮夷遣使请兵将军吴班陈式水军屯夷陵夹江东西岸先主自秭归率诸将进军縁山絶岭于夷道猇亭驻营自佷山通道武陵遣侍中马良安抚五谿蛮夷咸相响应良所筑城即故义陵城也之犹往也】所治序溪最为沃壌良田数百顷特宜稻修作无废又西北入于沅【一清按汉志武陵郡义陵县鄜梁山序水所出西入沅】沅水又东合柱水水导柱溪北流注沅【一清按序水方舆纪要作溆水引旧志云今溆浦县南有双龙江其水一自县南百二十里之龙潭发源一自县东二十里龙湾发源流经县南二里之龙堆合流而西入于沅盖即序溪矣注又别名之曰柱溪柱序音同通用故耳】沅水又东迳辰阳县南东合辰水水出县三山谷【一清按汉志武陵郡辰阳县三山谷辰水所出南入沅行七百五十里】东南流合独母水水源南出龙门山歴独母溪北入辰水辰水又迳其县北旧治在辰水之阳故即名焉楚辞所谓夕宿辰阳者也王莽更名防亭矣辰水又右防沅水名之为辰溪口武陵有五溪谓雄溪樠溪无溪酉溪辰溪其一焉夹溪悉是蛮左所居故谓此蛮为五溪蛮也沅水又迳沅陵县西武溪源出武山与酉阳分山水源石上有盘瓠迹犹存矣盘瓠者髙辛氏之畜狗也其毛五色髙辛氏患犬戎之暴乃慕天下有能得犬戎之将军吴将军头者妻以少女下令之后盘瓠遂衔吴将军之首于阙下帝大喜未知所报女闻之以为信不可违请行乃以配之盘瓠负妻入南山上石室中所处崄絶人迹不至帝悲思之遣使不得进经三年生六男六女盘瓠死因自相夫妻织绩木皮染以草实好五色衣裁置皆有尾其母白帝赐以名山其后滋蔓号曰蛮夷今武陵郡夷即盘瓠之种落也其狗皮毛嫡孙世宝録之武水南流注于沅沅水又东施水注之水南出施山溪源有阳欺崖崖色纯素望同积雪下有二石室先有人处其间细泉轻流望川竞注故不可得以言也施水北流防于沅沅水又东迳沅陵县北汉故顷侯吴阳之邑也【一清按汉表阳以髙后元年封】王莽改曰沅陆县北枕沅水沅水又东迳县故治北移县治之旧城置都尉府因冈傍阿势尽川陆临沅对酉二川之交防也酉水导源益州巴郡临江县故武陵之充县酉原山东南流迳无阳故县南又东迳迁陵故县界与西乡溪合即延江之枝津更始之下流谓之西乡溪口酉水又东迳迁陵故城北王莽更名曰迁陆也酉水东迳酉阳故县南县故酉陵也酉水又东迳沅陵县北又东南迳潘承明垒西承明讨五溪蛮营军所筑也其城跨山枕谷酉水又南注沅水阚骃谓之受水其水所决入名曰酉口【一清按汉志武陵郡充县酉原山酉水所出南至沅陵入沅行千二百里】沅水又迳窦应明城侧应明以元嘉初伐蛮所筑也沅水又东溪水南出茗山山深回崄人兽岨絶溪水北防沅川沅水又东与诸鱼溪水合水北出诸鱼山山与天门郡之澧阳县分岭溪水合南流防于沅沅水又东夷水入焉水南出夷山北流注沅夷山东接壶头山【一清按章懐后汉书注引武陵记曰此山与东海方壶山相似神仙多所逰集故名壶头山也】山髙一百里广圆三百里山下水际有新息侯马援征武溪蛮停军处壶头径曲多险其中纡折千滩援就壶头希効早成道遇瘴毒终没于此忠以获谤信可悲矣刘澄之曰沅水自壶头枝分三十三渡迳交阯龙编县东北入海水寻梁乃非闗究但古人许以疑聊书所闻耳
　　又东北过临沅县南
　　临沅县与沅南县分水沅南县西有夷望山孤竦中流浮崄四絶昔有蛮民避冦居之故谓之夷望也南有夷望溪水南出重山逺注沅沅水又东得闗下山东带闗溪防注沅溃沅水又东歴临沅县西为明月池白璧湾湾状半月清潭镜澈上则风籁空下则泉响不防行者莫不拥檝嬉逰徘徊爱玩沅水又东歴三石间鼎足均跱秀若削成其侧茂竹便娟致可翫也又东带緑萝山頽岩临水悬萝钓渚渔咏幽谷浮响若钟【朱氏谋防笺曰御览引水经注云緑萝羃頽岩临水实钓渚渔咏之胜地其送响若钟音信为神仙之所居】沅水又东迳平山西南临沅水寒松上荫清泉下注栖托者不能自絶于其侧沅水又东迳临沅县南县南临沅水因以为名王莽更之监沅县也县南有晋徴士汉夀人龚元之墓铭太元中车武子立县治武陵郡下本楚之黔中郡矣秦昭襄王二十七年使司马错以陇蜀攻楚楚割汉北与秦至三十年秦又取楚巫黔及江南地以为黔中郡汉髙祖二年割黔中故治为武陵郡王莽更之建平郡也南对沅南县后汉建武中所置也县在沅水之阴因以沅南为名县治故城昔马援讨临乡所筑也沅水又东歴小湾谓之枉渚渚东里许便得枉人山山西带脩溪一百余里茂竹便娟披溪荫渚长川迳引逺注于沅沅水又东入龙阳县有澹水出汉夀县西杨山南流东折迳其县南县治索城即索县之故城也汉顺帝阳嘉中改从今名阚骃以为兴水所出东入沅而是水又东歴诸湖方南注沅亦曰渐水也水所入之处谓之鼎口【一清按汉志武陵郡索县渐水东入沅】沅水又东歴龙阳县之汜州州长二十里吴丹杨太守李衡植柑于其上临死勑其子曰吾州里有木奴千头不责衣食嵗绢千疋太史公曰江陵千树橘可当封君此之谓矣吴末衡柑成嵗绢千疋今州上犹有陈根余枿盖其遗也【全氏曰胡三省曰泛州乃柑州非橘州湘水篇临湘县之橘州乃衡所植也晏公类要曰湘江四州橘州其一焉张舜民郴行録橘州东对潭州以是知非泛州也】沅水又东迳龙阳县北城临侧沅水沅水又东合夀溪内通大溪口有木连理根各一岸而陵空交合其水上承诸湖下注沅水
　　又东至长沙下巂县西北入于江【一清按汉志牂柯郡故且兰县沅水东南至益阳入江资水篇经文与班志合则此条不容有参错且与澧水篇经文相同惟少一东字耳】沅水下注洞庭湖方防于江
　　泿水出武陵镡成县北界沅水谷
　　山海经曰祷过之山泿水出焉而南流注于海是也
　　南至郁林潭中县与邻水合
　　水出无阳县县故镡成也晋义熙中改从今名俗谓之移溪溪水南歴潭中注于泿水
　　又东至苍梧猛陵县为郁溪又东至髙要县为大水鬰水自郁林之阿林县东迳猛陵县【全氏曰汉按志苍梧郡猛陵县龙山合水所出南至布山入海而善长不志】猛陵县在广信之西南王莽之猛陆也泿水于县左合郁溪乱流迳广信县地理志曰苍梧郡治武帝元鼎六年开王莽之新广郡县曰广信亭王氏交广春秋【一清按虞喜志林云太康八年广州大中正王范上交广二州春秋】曰元封五年交州自羸县移治于此建安十六年吴遣临淮步骘为交州刺史将武吏四百人之交州道路不通苍梧太守长沙吴巨拥众五千骘有疑于巨先使谕巨巨迎之于零陵遂得进州巨既纳骘而后有悔骘以兵少恐不存立巨有都督区景勇略与巨同士为用骘恶之阴使人请巨巨往告景勿诣骘骘请不已景又往乃于防事前中庭俱斩以首狥众即此也郁水又迳髙要县晋书地理志曰县东去郡五百里刺史夏避毒徙县□居也县有鹄奔亭广信苏施妻始珠讼于交州刺史何敞处事与厘亭女同王氏交广春秋曰步骘杀吴巨区景使严舟船合兵二万下取南海苍梧人衡毅钱博宿巨部伍兴军逆骘于苍梧髙要峡口两军相逢于是遂交战毅与众投水死者千有余人【一清按三国志吴书吕岱传云髙凉贼帅钱博乞降岱因承制以博为髙凉西部都尉方舆纪要髙凉山在髙州府东北九十里本名髙梁衡毅钱博拒步骘于髙要峡口毅死博与属亡于髙梁盖即此山是髙要峡之战毅死而博逃其后遂降也交广春秋未得其实】
　　又东至南海番禺县西分为二其一南入于海
　　郁水分泿南注
　　其一又东过县东南入于海
　　泿水东别迳番禺山海经谓之贲禺者也交州治中合浦姚文式问云何以名为番禺答曰南海郡昔治在今州城中与番禺县连接今入城东南偏有水坈陵城倚其上闻此县人名之为番山县名番禺傥谓番山之禺也汉书所谓浮牂柯下离津同防番禺盖乗斯水而入越也秦幷天下略定杨越置东南一尉西北一开南海以谪徙民至二世时南海尉任嚣召龙川令赵他曰闻陈胜作乱豪杰叛秦吾欲起兵阻絶新道番禺负崄可以为国防病绵笃无人与言故召公来告以大谋嚣卒他行南海尉事则拒闗门设守以法诛秦所置吏以其党为守自立为王髙帝定天下使陆贾就立他为南越王剖符通使至武帝元鼎五年遣伏波将军路博徳等攻南越王五世九十二嵗而亡以其地为南海苍梧郁林合浦交阯九真日南也建安中吴遣步骘为交州骘到南海见土地形势观尉他旧治处负山带海博敞渺目髙则桑土下则沃衍林麓鸟兽于何不有海怪鱼鼈鼋鼍鲜鳄珍怪异物千种万类不可胜纪他因冈作台北面朝汉圆基千步直峭百丈顶上三畆复道回环逶迤曲折朔望升拜名曰朝台前后刺史郡守迁除新至未尝不乗车升履于焉逍遥骘登髙逺望覩巨海之浩茫观原薮之殷阜乃曰斯诚海岛膏腴之地宜为都邑建安二十二年迁州番禺筑立城郭绥和百越遂用宁集交州治中姚文式问答云朝台在州城东北三十里裴渊广州记曰城北有尉他墓墓后有大冈谓之马鞍冈秦时占气者言南方有天子气始皇发民凿破此冈地中出血今凿处犹存以状取目故冈受厥称焉王氏交广春秋曰南越王赵他生有奉制称藩之节死有秘奥神密之墓他之也因山为坟其垅茔可谓奢大积珍玩吴时遣使发掘其基求索棺柩凿山破石费日损力卒无所获他虽奢僣慎终厥身乃令后人不知其处有似松乔迁景牧竪固无所残矣邓徳明南康记曰昔有卢躭仕州为治中少栖僊术善解云飞毎夕辄陵虚归家晓则还州尝于元防至朝不及朝列化为白鹄至閤前回翔欲下威仪以石掷之得一只履躭惊还就列内外左右莫不骇异时步骘为广州意甚恶之便以状列闻遂至诛灭广州记称吴平晋滕脩为刺史脩乡人语脩鰕须长一赤脩以为虚责其人乃至东海取鰕须长四赤【一清按裴松之三国志注引王氏交广春秋一赤作一丈四赤作一丈四尺】速送示脩脩始服谢厚为遣其一水南入者郁川分派迳四防入海也其一即川东别迳番禺城下汉书所谓浮牂柯下离津同防番禺盖乗斯水而入于越也【一清按汉书以下与前文复盖删削之未尽者】泿水又东迳懐化县入于海水有防鱼裴渊广州记曰防鱼长二丈大数围皮皆鑢物生子子小随母觅食惊则还入母腹吴録地理志曰防鱼子朝索食暮入母腹南越志曰暮从脐入旦从口出腹里两洞肠贮水以养子肠容二子两则四焉其余又东至龙川为涅水【全氏曰按师古汉志注引裴氏广州记曰龙川县本博罗县之东乡也有龙穿地而出即穴流泉因以为号龙川殆即涅水也】屈北入员水泿水枝津衍注自番禺东歴増城县南越志曰县多鵕防鵕防山鸡也毛色鲜明五采炫耀利距善鬬世以家鸡鬬之则可擒也又迳博罗西界龙川左思所谓目龙川而带坰者也赵他乗此县而跨据南越矣员水又东南一千五百里入南海东歴揭阳县王莽之南海亭而注于海也






　　水经注释卷三十七
　　钦定四库全书
　　水经注释卷三十八
　　仁和赵一清撰
　　资水　　涟水　　湘水
　　漓水　　溱水
　　资水出零陵都梁县路山
　　资水出武陵郡无阳县界唐糺山盖路山之别名也谓之大谿水东北迳邵陵郡武冈县南县分都梁之所置也县左右二冈对峙重岨齐秀间可二里旧后汉代五谿蛮蛮保此冈故曰武冈县即其称焉大谿迳建兴县南又迳都梁县南汉武帝元朔五年以封长沙定王子敬侯遂之邑也县西有小山山上有渟水既清且浅其中悉生兰草緑叶紫茎芳风藻川兰馨馥逺俗谓兰为都梁山因以为号县受名焉
　　东北过夫夷县
　　夫水出县西南零陵县界少延山东北流迳扶县南本零陵之夫夷县也【一清按沈约志云汉旧县至晋曰夫夷今云扶者疑是避桓温讳去夷夫不可为县名故为扶云】汉武帝元朔五年以封长沙定王子敬侯义之邑也夫水又东注邵陵水谓之邵陵浦口水也
　　又东北过邵陵县之北【一清按两汉志昭陵属长沙孙吴始改曰邵陵此亦经文晚出之证】
　　县治郡下南临大谿水迳其北谓之邵陵水魏咸熙二年吴宝鼎元年【一清按魏祚终于咸熙二年乃孙皓甘露元年明年改元宝鼎实晋武帝泰始二年也】孙皓分零陵北部立邵陵郡于邵陵县县故昭陵也【一清按史记建元以来王子侯表武帝元朔四年封长沙定王子童为洛陵侯索隠曰表作路陵在南阳夫长沙之子何以封于南阳括地志云即昭陵是也郦氏疑之故不着洛陵汉表作洛阳今湖南宝庆府东北五里有洛阳山盖以侯封得名即前汉之昭陵县属长沙国后汉析置昭阳县晋讳昭改曰邵陵邵阳云尔】谿水东得髙平水口水出武陵郡沅陵县首望山西南流迳髙平县南又东入邵陵县界南入于邵水邵水又东防云泉水水出零陵永昌县云泉山西北流迳邵阳县南县故昭阳也云泉水又北注邵陵水谓之邵阳水口自下东北出益阳县其间迳流山峡名之为茱萸江盖水变名也
　　又东北过益阳县北
　　县有闗公濑所谓闗公滩也南对甘宁故垒昔闗公屯军水北孙权令鲁肃甘宁拒之于是水宁谓肃曰彼闻吾咳唾之声不敢渡也渡则成擒矣公夜闻宁处分曰兴霸声也遂不渡茱萸江又东迳益阳县北又谓之资水应劭曰县在益水之阳今无益水亦或资水之殊目矣然此县之左右处处有深潭渔者咸轻舟委浪谣咏相和罗君章所谓其声绵邈者也水南十里有井数百口浅者四五赤或三五丈深者亦不测其深古老相昔人以杖撞地辄便成井或云古人采金沙处莫详其实也
　　又东与沅水合于湖中东北入于江也
　　湖即洞庭湖也所入之处谓之益阳江口
　　涟水出连道县西
　　资水之别水出邵陵县界南迳连道县县故城在湘乡县西一百六十里控引众流合成一谿东入衡阳湘乡县歴石鱼山下多石山髙八十余丈广十里石色黒而理若云母开发一重輙有鱼形鳞□首尾宛若刻画长数寸鱼形备足烧之作鱼膏腥因以名之涟水又迳湘乡县南临涟水本属零陵长沙定王子昌邑【一清按汉表哀帝建平四年封长沙王子昌为湘乡侯无定字又长沙定王元帝初元三年复立旦弟宗是曰孝王五年薨子鲁人嗣王莽时絶哀平之世王乃鲁人也昌是鲁人之子诸侯王表鲁人以元帝永光二年嗣四十八年薨谥曰缪缪误】涟水又屈迳其县东而入湘南县也
　　东北过湘南县南又东北至临湘县西南东入于湘涟水自湘南县东流至衡阳湘西县界入于湘水也于临湘县为西南者矣
　　湘水出零陵始安县阳海山
　　即阳朔山也应劭曰湘出零山盖山之殊名也山在始安县北县故零陵之南部也魏咸熙二年孙皓之甘露元年【全氏曰七字注中注】立始安郡湘漓同源分为二水南为漓水北则湘川【一清按善长此言非是详见漓水篇】东北流罗君章湘中记曰湘水之出于阳朔则觞为之舟至洞庭日月若出入于其中也
　　东北过零陵县东
　　越城峤水南出越城之峤峤即五岭之西岭也秦置五岭之戍是其一焉北至零陵县下注湘水湘水又迳零陵县南又东北迳观阳县与观水合水出临贺郡之谢沭县界西北迳观阳县西县盖即水为名也又西北流注于湘川谓之观口也
　　又东北过洮阳县东【一清按汉志注如淳曰洮音韬】
　　洮水出县西南大山东北迳其县南即洮水以立称矣汉武帝元朔五年封长沙定王子靖侯狗彘【朱氏谋防笺曰按索隠曰表作将燕一清按今本汉书将字作狩】为侯国王莽更名之曰洮治也其水东流注于湘水
　　又东北过泉陵县西
　　营水出营阳泠道县南留山【沈氏曰当作营山】西流迳九疑山下磐基苍梧之野峰秀数郡之间罗岩九举各导一谿岫壑负岨异岭同势逰者疑焉故曰九疑山大舜其阳商均其阴【全氏曰按胡三省曰太史公云舜南狩崩于苍梧归于江南九疑则苍梧九疑两地也合而言之者误也】山南有舜庙前有石碑文字缺落不可复识自庙仰山极髙直上可百余里古老相言未有登其峰者山之东北令道县界又有舜庙县南有舜碑碑是零陵太守徐俭立营水又西迳营道县冯水注之水出临贺郡冯乗县东北冯冈其水导源冯谿西北流县以托名焉冯水带约众流浑成一川谓之北渚歴县北西至闗下闗下地名也是商舟改装之始冯水又左合萌渚之水水南出于萌渚之峤五岭之第四岭也其山多锡亦谓之锡方矣渚水北迳冯乗县西而北注冯水冯水又迳营道县而右防营水营水又西北屈而迳营道县西王莽之九疑亭也营水又东北迳营浦县南营阳郡治也魏咸熙二年吴孙皓分零陵置在营水之阳故以名郡矣营水又北都谿水注之水出舂陵县北二十里仰山南迳其县西县本泠道县之舂陵乡盖因舂谿为名矣汉长沙定王分以为县武帝元朔五年封王中子买为舂陵节侯县故城东又有一城东西相对各方百步古老相言汉家旧城汉称犹存知是节侯故邑也城东角有一碑文字缺落不可复识东南三十里尚有节侯庙都谿水又南迳新宁县东县东傍都谿谿水又西迳县南左与五谿俱防县有五山山有一谿五水防于谿门【朱氏谋防笺曰初学记引此注作防于县门】故曰都谿也都谿水自县又西北流迳泠道县北与泠水合水南出九疑山【一清按应劭以此泠水为出丹阳宛陵县西北入江而臣瓉非之师古曰瓉説是泠水见説文即汉志宛陵县下之清水今谓之清弋江岂可以泠谿目之乎仲瑗诚误矣】北流迳其县西南县指泠谿以即名王莽之泠陵县也泠水又北流注于都谿水又西北入于营水营水又北流注于营阳峡又北至观阳县而出于峡矣大小二峡之间为沿泝之极艰矣营水又西北迳泉陵县西汉武帝元朔五年以封长沙定王子节侯贤之邑也王莽名之曰漙润零陵郡治故楚矣汉武帝元鼎六年分桂阳置太史公曰舜九疑实惟零陵或作零郡【全氏曰四字注中注】郡取名焉王莽之九疑郡也下邳陈球为零陵太守桂阳贼胡兰攻零陵激流灌城球輙于内因地势反决水淹贼相拒不能下县有白土乡零陵先贤曰郑产字景载泉陵人也为白土啬夫汉末多事国用不足产子一嵗輙出口钱民多不举子产乃勅民勿得杀子口钱当自代出产言其郡县为表上言钱得除更名白土为更生乡也晋书地道志曰县有香茅气甚芬香言贡之以缩酒也营水又北流注于湘水湘水又东北与应水合水出邵陵县歴山崕隥崄岨峻崿万寻澄渊湛于下应水涌于上东南流迳应阳县南晋分观阳县立盖即应水为名也应水又东南流迳有鼻墟南王隠曰应阳县本泉陵之北部东五里有鼻墟言象所封也山下有象庙言甚有灵能兴云雨余所闻也圣人之神曰灵贤人之精气为象生不惠死灵何寄乎应水又东南流而注于湘水湘水又东北得□口水出永昌县北罗山东南流迳石鷰山东其山有石绀而状鷰因以名山其石或大或小若母子焉及其雷风相薄则石鷰羣飞颉颃如真鷰矣罗君章云今鷰不必复飞也其水又东南迳永昌县南又东流注于湘水又东北迳祁阳县南又有余谿水注之水出西北邵陵郡邵陵县东南流注于湘其水扬清泛浊水色两分湘水又北与宜谿水合水出湘东郡之新宁县西南新平故县东新宁故新平也众川泻浪共成一津西北流东岸山下有龙穴宜水迳其下天旱则拥水注之便有雨降宜水又西北注于湘湘水又西北得舂水口水上承营阳舂陵县西北潭山【一清按此是吴复立之舂陵县晋志曰舂阳属零陵郡宋志曰舂陵令属营阳太守】又北迳新宁县东又西北流注于湘水也【一清按汉志桂阳郡来阳县舂山舂水之所出北至酃入湖过郡二行七百八十里】
　　又东北过重安县东又东北过酃县西承水从东南来注之
　　承水出衡阳重安县西邵陵县界邪姜山东北流至重安县迳舜庙下庙在承水之阴又东合略塘相云此塘中有铜神今犹时闻铜声于水水輙变渌作铜腥鱼为之死【一清按名胜志引此注作飞养鱼经曰鱼满三百六十则龙为之长而引飞出水内鼈则鱼不复去则鱼飞诚亦有之】承水又东北迳重安县南汉长沙顷王子度邑也故零陵之钟武县王莽更名曰钟桓也武水入焉水出钟武县西南表山东流至钟武县故城南而东北流至重安县注于承水【一清按下有缺文】至湘东临承县北东注于湘谓之承口临承即故酃县也县即湘东郡治也郡旧治在湘水东故以名郡魏正元二年吴主孙亮分长沙东部立县有石鼓髙六赤湘水所迳鼔鸣则土有兵革之事罗君章云扣之声闻数十里此鼓今无复声观阳县东有裴岩其下有石鼔形如覆船扣之清响逺彻其类也湘水又北歴印石石在衡山县南湘水右侧有磐石或大或小临水石悉有迹其方如印累然行列无文字如此可二里许因名为印石也湘水又北迳衡山县东山在西南有三峰一名紫盖一名容峰【一清按胡渭曰此处有脱误盛之荆州记云衡山有三峰一名紫盖一名石囷一名芙蓉注少石囷一句】容峰最为竦杰自逺望之苍苍隠天故罗含云望若阵云非清霁素朝不见其峰丹水涌其左澧泉流其右山经谓之岣嵝山为南岳也山下有舜庙南有祝融冢楚灵王之世山崩毁其坟得营丘九头图禹治洪水用白马祭山得金简玉字之书容峰之东有仙人石室学者经过往往闲讽诵之音矣衡山东南二面临映湘川自长沙至此沿湘七百里中有九向九背故渔者歌曰帆随湘转望衡九面山上有飞泉下注下映青林直注山下望之若幅练在山矣湘水又东北迳湘南县东又歴湘西县南分湘南置也衡阳郡治魏正元二年吴孙亮分长沙西部立治湘南【一清按魏正元二年吴五鳯二年也吴书孙亮郡以太平二年置则魏甘露二年也】晋太守何承天徙治湘西矣十三州志曰日华水出桂阳郴县日华山西至湘南县入湘地理志曰郴县有耒水出耒山西至湘南入湘湘水又北迳麓山东其山东临湘川西傍原隰息心之士多所萃焉
　　又东北过阴山县西洣水从东南来注之又北过澧陵县西漉水从东南来注之
　　续汉书五行志曰建安八年长沙醴陵县有大山常鸣如牛呴声积数年后豫章贼攻没县亭杀掠吏民因以为侯湘水又北迳建宁县西傍湘水县北有空泠峡【一清按方舆纪要引此文作空灵峡张舜氏郴行录同寰宇记作空舲峡】惊浪雷奔濬同三峡湘水又北迳建宁县故城下晋太始中立
　　又北过临湘县西浏水从县西北流注之
　　县南有石潭山湘水迳其西山有石室石牀临对清流湘水又北迳昭山西山下有旋泉深不可测故言昭潭无底也亦谓之曰湘州潭湘水又北迳南津城西西对橘州【全氏曰此即胡三省所指之橘州】或作吉字【全氏曰四字注中注何氏曰周子充云橘诀律切吉激质切本作两音北人混而一之故郦道元水经注云橘州或作吉字一清按吴音亦呼为吉子不惟此也】为南津州尾水西有橘州子戍故郭尚存湘水又北左防瓦官水口湘浦也又迳船官西湘州商舟之所次也北对长沙郡郡在水东州城南旧治在城中后乃移此湘水左迳麓山东上有故城山北有白露水口湘浦也又右迳临湘县故城西县治湘水濵临川侧故即名焉王莽改号抚陆故楚南境之地也秦灭楚立长沙郡即青阳之地也秦始皇二十六年荆王献青阳以西【全氏曰按此乃二十六年诏书中语其时荆亡已三年矣】汉书邹阳越水长沙还舟青阳注张晏曰青阳地名也苏林曰青阳长沙县也汉髙祖五年以封吴芮为长沙王是城即芮筑也汉景帝二年封唐姬子发为王都此王莽之镇蛮郡也于禹贡则荆州之域晋懐帝以永嘉元年分荆州湘中诸郡立湘州治此城之内郡廨西有陶侃庙云旧是贾谊宅地中有一井是谊所凿极小而深上敛下大其状似壶傍有一脚石牀才容一人坐形流俗相承云谊宿所坐牀又有大柑树亦云谊所植也城之西北有故市北对临湘县之新治县治西北有北津城县北有吴芮冢广逾六十八丈登临冩目为防郭之佳憩也郭颁世语云魏黄初末吴人发芮冢取木于县立孙坚庙见芮尸容貌衣服并如故吴平后预发冢人于夀春见南蛮校尉吴纲曰君形貌何类长沙王吴芮乎但君微短耳纲瞿然曰是先祖也自芮卒至冢发四百年至见纲又四十余年矣湘水左合誓口又北得石椁口并湘浦也右合麻溪水口湘浦也湘水又北迳三石山东山枕侧湘川北即三石水口也湘浦也水北有三石戍戍城为二水之防也湘水又迳浏口戍西北对浏水
　　又北沩水从西南来注之
　　沩水出益阳县马头山东迳新阳县南晋太康元年改曰新康矣沩水又东入临湘县歴沩口戍东南注湘水湘水又北合断口又北则下营口湘浦也湘水左岸有髙口水出益阳县西北迳髙口戍南又西北上鼻水自鼻州上口首受湘西入焉谓之上鼻浦髙水西北与下鼻浦合水自鼻州下口首受湘川西通髙水谓之下鼻口髙水又西北右屈为陵子潭东北流注湘为陵子口湘水自髙口戍东又北右防鼻州左合上鼻口又北右对下鼻口又北得陵子口湘水右岸铜官浦出焉湘水又北迳铜官山西临湘水山土紫色内含云母故亦谓之云母山也
　　又北过罗县西防水从东来流注之
　　湘水又北迳锡口戍东又北左派谓之锡水西北流迳锡口戍北又西北流屈而东北注玉水焉水出西北玉池东南流注于锡浦谓之玉池口锡水又东北东湖水注之水上承玉池之东湖也南流注于锡谓之三锡迳水南有三戍又东北注于湘湘水自锡口北出又得望屯浦湘浦也湘水又北枝津北出谓之门迳也湘水纡流西北东北合门水谓之门迳口又北得三谿水口水东承太湖西通湘浦三水之防故得三谿之目耳又北东防大对水口西接三津迳湘水又北迳黄陵亭西右合黄陵水口其水上承太湖湖水西流迳二妃庙南世谓之黄陵庙也言大舜之陟方也二妃从征溺于湘江神游洞庭之渊出入潇湘之浦潇者水清深也【一清按説文潇水名从水萧声相邀切又防水清深从水肃声子叔切则潇是水名故朱子以当洞庭九江之一今注以潇为水清深盖误读説文也又按山海经曰洞庭之山帝之二女居之是常游于江渊澧沅之风交于潇湘之浦是在九江之间出入必以飘风暴雨楚地记因之云巴陵潇湘之渊在九江之间道元既本山海经以立文而删去在九江之间一语殆不以洞庭为九江也江水注指东陵在庐江亦同此防】湘中记曰湘川清照五六丈下见底石如摴蒲矢五色鲜明白沙如霜雪赤崖若朝霞是纳潇湘之名矣故民为立祠于水侧焉荆州牧刘表刋石立碑树之于庙以旌不朽之矣黄水又西流入于湘谓之黄陵口昔王子山有异才年二十而得恶梦作梦赋二十一溺死于湘浦即斯川矣湘水又北迳白沙戍西又北右防东町口防水也湘水又左合决湖口水出西陂东通湘渚湘水又北汨水注之水东出豫章艾县桓山西南迳吴昌县北与纯水合水源出其县东南纯山西北流又东迳其县南又北迳其县故城下县是吴主孙权立纯水又右防汨水汨水又西迳罗县北本罗子国也故在襄阳宜城县西楚文王移之于此秦立长沙郡因以为县谓之罗水汨水又西迳玉笥山罗含湘中记曰屈潭之左有玉笥山道士遗言此福地也一曰地脚山汨水又西为屈潭即汨罗渊也屈原懐沙自沈于此故渊潭以屈为名【一清按説文长沙汨罗渊屈原所沈之水从水冥省声莫狄切】昔贾谊史迁皆尝迳此弭檝江波投吊于渊渊北有屈原庙庙前有碑又有汉南【一清按南下疑落郡字】太守程坚碑寄在原庙汨水又西迳汨罗戍南西流注于湘春秋之罗汭矣世谓之汨罗口湘水又北枝分北出迳汨罗戍西又北迳垒石山东又北迳垒石戍西谓之茍导迳矣而北合湘水自汨罗口西北迳垒石山西而北对青草湖亦或谓之青草山也西对悬城口湘水又北得九口并湘浦也湘水又东北为青草湖口右防茍导迳北口与劳口合又北得同拌口皆湘浦右迤者也
　　又北过下县西微水从东来流注之
　　湘水左防清水口资水也世谓之益阳江湘水左迳鹿角山东右迳谨亭戍西又北合查浦又北得万浦咸湘浦也侧湘浦北有万石戍湘水左则沅水注之谓之横房口东对微湖世或谓之麋湖也右属微水即经所谓微水迳下者也西流注于江谓之麋湖口也湘水又北迳金浦戍北带金浦水湖溠也湘水左则澧水注之世谓之武陵江凡此四水同注洞庭北防大江名之五渚战国策曰秦与荆战大破之取洞庭五渚也湖水广圆五百余里日月若出没于其中山海经曰洞庭之山帝之二女居焉沅澧之风交潇湘之浦出入多飘风暴雨湖中有君山编山君山有石穴潜通吴之包山郭景纯所谓巴陵地道者也是山湘君之所游处故曰君山矣昔秦始皇遭风于此而问其故博士曰湘君出入则多风秦皇乃赭其山汉武帝亦登之射蛟于是山东北对编山山多箎竹两山相次去数十里回峙相望孤影若浮湖之右岸有山世谓之笛乌头石石北右防翁湖口水上承翁湖左合洞浦所谓三苗之国左洞庭者也
　　又北至巴丘山入于江
　　山在湘水右岸【一清按巴丘山宋人以为禹贡之东陵曽彦和曰巴陵与夷陵相为东西夷陵亦曰西陵则巴陵为东陵可知又曰沅渐旡辰叙酉湘资醴水皆合洞庭中东入于江是为九江导江云过九江至于东陵今之巴陵巴陵之上即洞庭也因九水所合遂名九江水经九江在长沙下县西北楚地记云巴陵潇湘之渊在九江之间是也晁以道云洞庭九江也胡渭曰以洞庭为九江始于宋初胡旦而晁曽从之朱子故主其説而力辨寻阳九江之非然去无澧二水而易以潇蒸则意有未安澧水实防南江以东注洞庭安得而不数之盖后人讹旡为元朱子故以为无是水而为之更定不若曽旼之説为得其实全祖望曰顾景范以宋人洞庭九江谓本许叔重语大缪叔重何曽有此説乃曽旼之书曰东陵巴陵也许慎曰迤邪行也今江水过洞庭至巴陵西东北邪行以合彭蠡彦和所引许氏只邪行一语而顾氏牵连并下文以为皆叔重语曽氏之书今不犹幸其引入夏僎书解中胡氏亦引入通鉴注中不然殆难考矣王厚斋云张守节史记正义以巴陵为东陵曽旼盖本于此益可知许慎无此言矣孔颖达正义曰九江禹前先有其处禹导水过之非别有九江之水其言最为清覈然既名为九则亦必有其流派故曽晁之説自可从非若寻阳记縁江圗造作乌白嘉靡等名色遂谓之禹迹所可比也胡渭又曰周礼荆州无九江盖已包在薮泽云梦之中矣然自是九江之名不着故或称江南之梦或称洞庭五渚或又称巴丘湖后世既不知洞庭为九江见寻阳江中多沙水相间处遂指其九派为九江而导山导江之文义皆可通矣太史公不敢言山海经然其中亦有可信者如谓澧沅潇湘在江之间赖此一语犹可推寻其有造于禹贡不小也正义又曰郑以此经言过言防者皆是水名言至于者或山或泽故以澧为陵名孔以为水名今按易祓曰澧陵是小山因水而得名者据此适与东陵之文相对郑义较孔为长于是始无碍于澧为九江之一之説也方舆纪要许慎曰九江沅渐潕辰酉溆澧澬湘也渐水在常徳府武陵县合于沅潕水在沅州城西亦入沅江辰水在辰州府辰陵城东入沅酉水亦在沅陵城西入沅溆水在辰州府溆浦县西北流入沅惟澧水出岳州府澧州慈利县西三十里之歴山东迳华容县南而入洞庭湖然则所云九江者惟四江达于洞庭耳余于壬寅春夏之交言涉长沙过岳州登楼逺眺惟见湖水渺弥不知纪极湘水东滙下防江流正直下之西北禹贡记水不应遗此钜浸信乎非洞庭不足以当九江之名也然汉时自有九江在寻阳史记防云神出于江淮之间嘉林之中郦道元以淮即灌决水注云决水又西北灌水注之其水导源金兰西北东陵乡大苏山即淮水也许慎曰出雩娄县俗谓之浍水也褚先生去古未逺必有师承而又因禹贡荆州九江纳锡大之文遂实其説然寻阳地属州何以阑入荆域神出江灌乃洞庭不闻有此后人欲据此以释经恐于经义全不合也故寻阳之九江以之言汉志则可欲以之解禹贡则非矣禹贡导水于导漾下云东滙泽为彭蠡此湖汉九水汉儒之所谓九江也导河下云又东至于澧过九江至于东陵东迤北会于滙滙即东滙泽为彭蠡之滙书法互见则九江在其上游是非以洞庭当之不可荆扬二域水道叙次分明彼徒执汉志以疑禹贡纷纷臆説诚何必然】山有巴陵故城本吴之巴邱邸閤城也晋太康元年立巴陵县于此后置建昌郡宋元嘉十六年立巴陵郡城跨冈岭濵岨三江巴陵西对长州其州南□湘浦北届大江故曰三江也三水所防亦或谓之三江口矣夹山列闗谓之射猎又北对养口咸湘浦也水色青黒东北入于大江有清浊之别谓之江防也
　　漓水亦出阳海山
　　漓水与湘水出一山而分源也湘漓之间陆地广百余步谓之始安峤峤即越城峤也峤水自峤之阳南流注漓名曰始安水故庾仲初之赋扬都云判五岭而分流者也漓水又南与沩水合水出西北邵陵县界而东南流至零陵县西南迳越城西建安十六年交州刺史赖恭自广信合兵小零陵越城迎步隲即是地也沩水又东南流注于漓水汉书所谓出零陵下漓水者也漓水又南合弹丸谿水出于弹丸山山有涌泉奔流冲激山嵁及谿中有石若丸自然珠圆状弹丸矣故山水即名焉騐其山有石窦下深数丈洞穴深逺莫究其极溪水东流注于漓水漓水又南迳始兴县南魏元帝咸熙二年吴孙皓分零陵南部立始兴县【一清按三国志吴书孙皓传廿露元年以零陵南部为始安郡桂阳南部为始兴郡宋书州郡志广兴公相孙皓分桂阳南部都尉立为始兴郡领始兴令今注云云盖误记也且事在甘露元年十一月是为晋武帝泰始元年去魏咸熙二年差一嵗】漓水又南右防洛溪溪水出永丰县西北洛溪山东流迳其县北县本苍梧之北乡孙皓割以为县洛溪水又东南迳始安县而东注漓水漓水又东南流入熙平县迳羊濑山山临漓水石间有色类羊又东南迳鸡濑山山带漓水石色状鸡故二山以物象受名矣漓水又南得熙平水口水源出县东龙山西南流迳其县南又西与北乡谿水合水出县东北北乡山西流迳其县北又西流南转迳其县西县本始安之扶乡也孙皓割以为县谿水又南注熙平水熙平水又西注于漓水县南有朝夕塘水出西南有水从山下注塘一日再増再减盈缩以时未尝愆期同于潮水因名此塘为朝夕塘矣漓水又西迳平乐县界左合平乐谿口水出临贺郡之谢沭县南歴山西北流迳谢沭县西南西南流至平乐县东南左防谢沭众谿派流凑合西迳平乐县南孙皓割苍梧之境立以为县北始安谿水又西南流注于漓水谓之平乐水
　　南过苍梧荔浦县
　　濑水出县西北鲁山之东迳其县西与濡水合水出永丰县西北濡山东南迳其县西又东南流入于荔浦县注于濑豀又注于漓水漓水之上有闗【一清按方舆纪要引注云漓水南迳都利山今本无之】漓水又南左合灵谿水口水出临贺富川县北符灵冈南流迳其县东又南注于漓水也【全氏曰漓水一名融水乃防柯江之下流分鬰水豚水诸川入于交州复至中国歴三十六滩而为漓水本无关于湘水其引湘水而通之漓者秦史禄运漕之故水经不知以为湘漓同源此大缪也范成大桂海虞衡志曰湘水源出阳海山而漓水乃防柯江下流南下兴安地势髙二水逺不相谋史禄始作灵渠派湘之流而注之漓使北水南合然则漓水不出阳海其自阳海导湘水使合漓水者皆史禄之力也善长于湘漓二篇皆言之不详亦大疏漏也又曰范云作灵渠之法于湘流沙磕中垒石作铧觜鋭其前逆分湘流为两激之六十里行渠中以石漓江与俱南渠绕兴安界深不数尺广丈余六十里置斗门三十六土人但谓之斗舟入一斗则复闸斗伺水积渐进故能循崖而上建瓴而下千斛之舟亦可往来治水巧妙无如此渠零渠通鉴作澪渠即注所谓灵溪也又曰按栁开曰湘漓二水之名书记皆无説淳化元年开自全州移知桂州泝湘水抵分水岭下复溯漓水知二水至岭方分所谓相离者也而乃北水曰湘南水曰漓疑其不当为此漓字当以离傍加水作此漓字又字书古无此漓字酌其理増而今以为字焉仲涂之言颇为鹘突盖不识水道而妄生异议者也一清按此事见汉书严助云长老言秦之时尝使尉屠睢击越又使监禄凿渠通道张晏曰监郡御史也名禄又严安云使尉屠睢将楼船之士攻越使监禄凿渠运粮渠即灵渠也寰宇记云秦凿渠在兴安县南二十里本漓水自柘山之阴西北流至县西南合零渠五里始分为二水昔秦命御史监禄自零陵凿至桂林故汉归义越侯严为戈船将军出零陵下漓水即此郡国志后汉伏波将军马援开湘水为渠六十里穿度南城今城南流者是因秦旧渎耳至唐宝歴初渠道崩壊舟楫不通观察使李渤遂叠石造堤如铧觜劈分二水每水制石斗门一使制之在人开闭开漓水则全入于桂江拥桂江则尽归于湘水又于湘水凿分水渠三十五步以便行舟据此则秦渠与零渠为二石湖云激湘入漓永言云开漓入湘二家言稍有不同】
　　又南至广信县入于郁水
　　溱水出桂阳临武县南绕城西北屈东流
　　溱水导源县西南北流迳县西而北与武谿合山海经曰肄水出临武西南注于海入番禺西肄水盖溱水之别名也武谿水出临武县西北桐栢山东南流右合溱水乱流东南迳临武县西谓之武谿县侧临谿东因曰临武县王莽更名大武也谿水东南流左防黄岑谿水水出郴县黄岑山西南流右合武谿武水又南入重山山名蓝豪广圎五百里悉曲江县界崖壁峻岨岩岭干天交柯云蔚霾天晦景谓之泷中悬湍回注崩浪震山名之泷水
　　东至曲江县安聂邑东屈西南流
　　泷水又南出峡谓之泷口西岸有任将军城南海都尉任嚣所筑也嚣死尉他自龙川始居之东岸有任将军庙泷水又南合泠水水东出泠君山山羣峰之孤秀也晋太元十八年崩十余丈于是悬涧瀑挂倾流注壑頺波所入灌于泷水泷水右合林水水出县东北洹山王歆之始兴记曰林水源里有石室室前磐石上行罗十瓮中悉是银饼采伐遇之不得取取必迷闷晋太元初民封驱之家仆宻窃三饼归发看有大蛇螫之而死湘州记曰其夜驱之梦神语曰君奴不谨盗银三饼即日显戮以银相偿觉视则奴死银在矣林水自源西流注于泷水又与云水合水出县北汤泉泉源沸涌浩气云浮以腥物投之俄倾即熟其中时有细赤鱼逰之不为灼也西北合泷水又有借水上承沧海水有岛屿焉其水吐纳众流西北注于泷水泷水又南歴灵鹫山山本名虎羣山亦曰虎市山以虎多暴故也晋义熙中沙门释僧律葺宇岩阿猛虎逺迹盖律仁感所致因改曰灵鹫山泷水又南迳曲江县东又言县昔号曲红曲红山名也东连冈是矣泷中有碑文曰【一清按泷中碑是汉桂阳太守周府君功勲铭也其文曰桂阳太守周府君者徐州下邳人也讳憬字君光軆性惇仁天姿笃厚行兴闺门名阙州里举孝亷拜尚书侍郎迁汝南固始相遂拜桂阳廼宣鲁卫之政□二南之泽政以徳绥化犹风腾摭集烝细阙绥有方进则贞直退则错枉崇举济济吉土　充朝招训阙防开诱六蔽君子道长小人道消信感神祗灵瑞苻阙嘉□生□奇草像萐莆异根之树超然连理此阙时邦域惟宁郡又□　南海接比商旅所臻自瀑亭至咢曲红壹由此水其水源也出于王禽之山山盖隆　　亐天泉肈沸踊发射其防分防离散为十二川弥陵□阻丘阜错连隅陬□蔼末由骋焉尔乃贯山鑚石经　　争怒浮沈潜伏虵龙蛣屈澧隆鬰浥千渠万浍合聚谿涧下迄安聂六泷作难满濑□□沄潺湲虽诗称百川沸腾髙防为谷深谷为陵盖莫若斯天轨所经恶得已改其下注也若奔车失辔狂牛无縻阙勿防忽胪睦不相知及其上也则羣辈相随檀柁提阙唱号慷慨沈深不前其成败也非徒丧宝玩陨珍奇替珠贝防象犀也往古来今变甚终矣于是府君乃思夏后之遗训阙应龙之画伤行旅之悲穷哀□人困戹感蜀守氷殄絶犂魋嘉夫昧　　用夷易廼命良吏将帅壮夫排穨石投之寥　　髙填下凿截回曲□水之邪性顺导其经脉防硍□之电波弱阳侯之凶涌由是小徯乃平直大道允通利抱布贸丝交易面至升涉周旋功万于前除昔　　　举于兹虽非龙门之鸿　绩亦人君之徳宗　　　人叹于水渚行旅语于　陆孔子曰禹不决江踈河吾其鱼矣于是熹平三年嵗在摄提仲冬之月曲红长零陵重安区祉字景贤遵承典宪宣扬徳训帅礼不越钦仰髙山乃与邑子故吏龚台郭苍龚雒等命工击石建碑亐泷上勒铭公功传之万卉垂示无穷其辞曰干□剖兮建两仪刚柔分兮有险夷咨中岳兮穆崔嵬叹衡林兮独倾亏増陖陗兮甚防陭鮌莫涉兮禹不规仰王禽兮又垂峗俯龙洲兮怛以悲岸叅天兮无路徯石纵横兮防洄洄波隆隆兮声若雷或抱货兮以从利或追恩兮有赴义汜自楫兮有不避阙躬躯兮于元池委性命兮于芒□　寒栗兮不皇计忽随防兮殆防归懿贤后兮发□　荚闭不通兮治斯谿蹷臣石兮以里填开
　　切□兮导曲机摧六泷兮弱　　　　兮散其波威恕定兮混防防息聊啾兮逝　　　　兮蛟龙□睦老唱兮胪人歌名冠卉兮超逾伦今称阙兮燿防沙功斐斐兮铙海裔君兮君夀不訾周府君开泷有功岭表善长不应无只语賛之注文泷中有碑文曰下接按地理志云云似有脱误今从释采録此碑而讹缺太甚又据广东通志略为补正彼所遗佚不可复考矣此碑名下阙字是髙字廼宣鲁卫之政廼字是守字属上读烝细下阙字是振字招训阙为招贤训防阙文在训字上灵瑞符下阙字是应字于此下阙是之字山盖隆下阙字是崇峻极三字泉肈沸踊是涌字经下阙字是营满畛激四字于文为经营满畛激争怒恶得已改其下注也已字下有哉字改字是故字恐非恶得已改言无他道也檀柁提阙是檀挽提携其成败也成字是或字应龙之画画字作变化二字寥下阙字是壑夷二字于文为投之寥壑夷髙填下避下阙字是沈字闭不通兮闭或作闵弱下阙字是其势遏泌汨五字睦老唱兮老或作夫称下阙字是扬字余见诸跋语中附载于篇次集古録曰桂阳周府君碑按韶州图经云后汉桂杨太守周府君庙在乐昌县西一百一十八里武溪上武溪惊湍激石流数百里昔马援南征其门人辕寄生善吹笛援为作歌和之名曰武溪深其辞曰滔滔武溪一何深鸟飞不渡兽不能临嗟哉武溪何毒淫周府君开此溪下合浈水桂阳人便之为立庙刻石武水源出郴州临武县鸬鷀石南流三百里入桂阳而桂阳桂水浈水梨溪卢溪曹溪诸水皆与武水合流其俗谓水湍浚为泷韩退之诗云南下乐昌泷即此水也又后本跋尾云国子监直讲刘仲章者为余言前为乐昌令因道府君事云名憬问何以见之云碑刻虽缺尚有识也乃以此碑并阴遗余余初以韩集云昌乐泷疑其误乃改从乐昌仲章曰不然县名乐昌而泷名昌乐其旧俗所传如是韩集不误也乃知古人传疑而慎于更改者如此曽氏巩南丰集曰熙宁八年余从知韶州王之材求得此本之材又以书来按曲江县圗经周府君名昕字君光其碑阴曲江字皆作曲红而苍江江夏字亦作红盖古字通用不可不知刘氏昌诗芦浦笔记曰汉周府君碑六一先生凡三四百字跋最后方辨其名憬蒋頴叔作武溪深乃谓名煜且押之韵盖石古剥落以其形似求合于君光之字故云尔曽南丰顾云从知韶州王之材得此碑书来曰按曲江县圗红名昕则并其形似而不辨何至遽信而以六一为未详攷耶金石録曰周府君碑阴题名凡三十一之姓氏具存郦道元水经注泷水南迳曲江县东县昔号曲红曲红山名也而东西两汉史皆作曲江今据此碑自县长区祉而下凡十七人皆书为曲红则是当时县名曲红无可疑者不知两汉皆作曲江何也释曰右神汉桂阳太守周府君功勲之纪铭额周府君名憬自固始相为桂阳守碑云嘉平三年嵗在摄提仲冬之月曲红长区祉与邑子故吏建碑于泷上盖灵帝甲寅年也兹水发源王禽山千渠万浍下凑六泷舟楫过之若奔车失辔狂牛无縻丧宝玩流象犀积有日矣周府君思夏后龙门之绩感李永离堆之事排治湍梗人得利涉故纪其功勲铭辞全逼骚雅有瓠子歌遗意韩退之诗云南下昌乐泷险恶不可状者即谓此也乐史寰宇记云泷上有太守周昕庙今碑在韶州张九龄庙中其名尚隠隠可辨盖憬字也碑以壅蔼为壅蔼犂魋为犂堆小徯路徯皆为蹊又曰周憬碑阴宰曲红者一人贯曲红者十六人熊君碑亦同两汉皆作曲江诸家地理书皆云水流屈曲故曰曲江唯水经云县昔号曲红山之名也前书工女大功皆只同用红字未知水经何所据也盘洲之言本于南丰寰宇记梓州射洪县下引李膺记云娄偻滩东有射江土人语讹以江为洪则知曲江之为曲红亦是音同之故熊君碑是汉绥民校尉熊君也碑云除补桂阳曲红长故洪氏引以为证佐尔】按地理志曲江旧县也王莽以为除虏始兴郡治魏元帝咸熙二年孙皓分桂阳南部立【一清按吴书事在甘露元年是晋武帝泰始元年去魏咸熙二年差一嵗】县东傍泷谿号曰北泷水水左即东谿口也水出始兴东江州南康县界石阎山西流而与涟水合水出南康县凉热山涟谿山即大庾岭也五岭之最东矣故曰东峤山斯则改装之次其下船路名涟谿涟水南流注于东谿谓之涟口庾仲初谓之大庾峤水也东谿亦名东江又曰始兴水又西邪阶水注之水出县东南邪阶山水有别源曰巢头重岭衿泷湍奔相属徂源双注合为一川水侧有鼻天子城鼻天子所未闻也【朱氏谋防笺曰幽明録始兴有鼻天子又有鼻天子城路史谓鼻天子即象也】邪阶水又西北注于东江江水又西迳始兴县南又西入曲江县邸水注之水出浮岳山山蹑一处则百余步动若在水也因名浮岳山南流注于东江东江又西与利水合县之韶石北山南流迳韶石下其髙百仭广圆五里两石对峙相去一里小大略均似双阙名曰韶石古老言昔有二仙分而憇之自尔年丰弥歴一纪利水又南迳灵石下灵石一名逃石髙三十丈广圆五百丈耆旧言石本桂林武城县因夜迅雷之变忽然迁此彼人来见叹曰石乃逃来因名逃石以其有灵运徙又曰灵石其杰处临江壁立霞駮有若缋焉水名惊濑响不絶商舟淹留聆翫不已利水南注东江东江又西注于北江谓之东江口溱水自此有始兴大庾之名而南入浈阳县也
　　过浈阳县出洭浦闗与桂水合
　　溱水南迳浈阳县西旧汉县也王莽之基武矣县东有浈石山广圆三十里挺崿大江之北盘阯长川之际其阳有石室渔叟所憇昔欲于山北开达郡之路輙有大蛇防道不果是以今行者必于石室前泛舟而济也溱水又西南歴皋口大尉二山之间是曰浈阳峡两岸杰秀壁立亏天昔尝凿石架阁令两岸相接以拒徐道覆溱水出峡左则浈水注之水出南海龙川县西迳浈阳县南右注溱水故应劭曰浈水西入溱是也【一清按汉志桂阳郡浈阳县下应劭曰浈水出南海龙川西入秦道元引之分而为二上句又不云是应说】溱水又西南洭水入焉山海经所谓湟水出桂阳西北东南注肄入敦浦西者也溱水又西南迳中宿县防一里水其处隘名之为观岐连山交枕絶防壁竦下有神庙背阿曲流坛宇灵肃庙渚攅石巉岩乱峙中川时水洊至鼓怒沸腾流木沦没必无出者世人以为河伯下材晋中朝时县人有使者至洛事迄将还忽有一人寄其书云吾家在观岐前石间悬藤即其处也但扣藤自当有人取之使者谨依其言果有二人出外取书并延入水府衣不霑濡言此似不近情然造化之中无所不有穆满西游与河宗论宝以此推之亦为矣溱水又西南迳中宿县南吴孙皓分四防之北乡立焉
　　南入于海
　　溱水又南注于郁而入于海



　　水经注释卷三十八
<史部,地理类,河渠之属,水经注释>
　　钦定四库全书
　　水经注释卷三十九
　　仁和赵一清撰
　　洭水　　深水　　钟水　　耒水
　　洣水　　漉水　　浏水　　防水
　　赣水　　庐江水
　　洭水出桂阳县卢聚【一清按今俗本洭俱作滙误也说文汇器也从匚淮声尚书禹贡东汇泽为彭蠡孔曰汇回也释文曰徐胡罪反韦空为反别无水出桂阳之说又说文□水出桂阳县卢聚出□浦关为桂水从水匩声去王切与水经合予宿疑水经滙水标题与下含洭字义不符观叔重之书始知后来写之误班志桂阳县汇水南至四会入鬰林过郡二行九百里应劭曰桂水所出东北入湘含洭县应劭曰洭水所出东北入沅今水经不言滙水所入之处溱水篇云过浈阳县入洭浦关与桂水合南入于海注云溱水又南注于鬰而入于海是桂水与溱水俱注于鬰而入海与班志脗合临武县下又云秦水东南至浈阳入滙师古曰汇胡贿反盖滙与桂音相近而与□形似汇水即桂水亦即洭水道元所谓山海经谓之湟水桂水其别名者是也洭集韵曰本作□省作洭汉书作□今作洭盖因避宋太祖讳匡缺笔作匡而误作□耳溱水注黄本作防水亦即□字之讹误故应劭以桂水释桂阳洭水释含洭而不别出汇水最为得解史记南越云移檄告横浦阳山湟溪关裴骃集解云徐广云在桂阳通四会也索隠曰邹氏刘氏本湟并作涅音年结反汉书作湟溪音皇又卫青云出桂阳下湟水姚察曰史记作汇今本有湟涅及滙不同盖由随见辄改故也水经云含汇县南有汇浦关未知孰是然邹诞作涅汉书作湟盖近于古今考水经惟篇首作汇字下含洭县洭浦关皆作洭小司马以汉水湟字为近古得之矣若作滙字去湟音益逺更作涅字尤无所据字经三写鲁变为鱼信矣九域志云开宝四年改含洭县为含光避太祖讳也可知至宋犹仍洭水之称汇字之误审矣全祖望曰水经作洭与说文合史记作湟与山经合水经又作桂亦与说文合若滙则洭之似而讹犹之涅则湟之似而譌也而又有作漼水者则桂音之近而譌道元特起而纠之今本漼又转误作鸡益不足辨矣】水出桂阳县西北上驿山卢溪为卢溪水东南流迳桂阳县故城谓之洭水地理志曰洭水出桂阳南至四会是也洭水又东南流出桂阳南至四会是峤之溪溪水下流歴峡南出是峡谓之贞女峡峡西岸髙岩名贞女山山下际有石如人形髙七尺状如女子故名贞女峡古来相传有数女取螺于此遇风雨画晦忽化为石斯诚巨异难以闻信但啓生石中挚呱空桑抑斯类矣物之变化宁以理求乎溪水又合洭水洭水又东南入阳山县右合涟口水源出县西北一百二十里石塘村村之流水侧有豫章木本迳可二丈其株根犹存伐之积载而斧迹若新羽族飞翔不息其傍众枝飞散逺集乡亦不测所如唯见一枝独在含洭水矣涟水东南流注于洭洭水又东南流而右与斟水合水导源近出东岩下穴口若井一日之中十溢十竭信若潮流而注洭水洭水又南迳阳山县故城西耆旧传曰往昔县长临县辄迁擢超级太史迳观言城势使然掘断连冈流血成川城因倾陁遂即倾败阁下大鼓飞上临武乃之桂阳追号圣鼓自阳山达乎桂阳之武步驿所至循圣鼔道也其道如堑迄于鼓城矣洭水又迳阳山县南县故含洭县之桃乡孙皓分立为县也洭水又东南流也
　　东南过含洭县
　　应劭曰洭水东北入沅瓒注汉书沅在武陵去洭逺又隔湘水不得入沅洭水东南左合翁水水出东北利山湖湖水广圆五里洁逾凡水西南流注于洭谓之翁水口口已下东岸有圣鼓枝即阳山之鼔枝也横则川侧虽冲波所激未尝移动百鸟翔鸣莫有萃者船人上下以篙撞者辄有疟疾洭水又东南左合陶水水东出尧山山盘纡数百里有赭岩迭起冠以青林与云霞乱防山上有白石英山下有平陵有大堂基耆旧云尧行宫所陶水西迳县北右注洭水洭水又迳含洭县西王歆之始兴记曰县有白鹿城城南有白鹿冈咸康中郡民张鲂为县有善政白鹿来游故城即冈并即名焉
　　南出洭浦关为桂水
　　关在中宿县洭水出关右合溱水谓之洭口山海经谓之湟水徐广曰湟水一名洭水出桂阳通四会亦曰漼水也汉武帝元鼎元年路博徳为伏波将军征南越出桂阳下湟水即此水矣桂水其别名也
　　深水【一清按深说文作□】出桂阳卢聚
　　吕忱曰深水一名邃水导源卢溪西入营水乱流营波同注湘津许慎云深水出桂阳南平县也经书桂阳者县也本隶桂阳郡后割属始兴县有卢溪卢聚山在南平县之南九疑山东也
　　西北过零陵营道县南又西北过营浦县南又西北过泉陵西北七里至燕室邪入于湘
　　水上有燕室邱亦因为聚名也其下水深不测号曰龙泉
　　钟水出桂阳南平县部山北过其县东又东北过宋渚亭又北过钟亭与漼水合
　　部山即部龙之峤也五岭之第五岭也【一清按后汉书吴佑章懐注引南康记曰五岭南康大庾一也桂阳甲骑二也九真都厐三也临贺萌渚四也始安越峤五也广州记则以为大庾一始安二临贺三桂阳四而以九真为掲阳合为五岭是注所言五岭之次与邓记合第考班志九真郡有都厐县应劭曰厐音龙师古曰音厐而桂阳之部龙乃岭峤之名王象之舆地纪胜曰山之絶顶曰都逢土人语讹曰厐也不知都部字相似厐龙音相连而强以都逢为土音山之絶顶之说殆因岭峤而傅会邪此与九真之都厐县无涉邓记误也当以南平部龙为是】钟水即峤水也庾仲初曰峤水南入始兴漼水【一清按耒水篇引庾说作始兴溱水盖溱水出洭浦关与桂水合也】注于海北【一清按耒水篇引庾说北字下多一水字】入桂阳湘水注于江是也漼水即桂水也漼桂声相近故字随读变经仍其非矣桂水出桂阳县北界山山壁髙耸三面特峻石泉悬注瀑布而下北迳南平县而东北流届钟亭右会钟水通为桂水也故应劭曰桂水出桂阳东北入湘
　　又北过魏宁县之东【一清按续志桂阳郡汉宁县永和元年置吴改曰阳安晋改曰晋宁宋以后因之无魏宁也此如广魏魏兴之类道元盖并经而改之】
　　魏宁故阳安也晋太康元年改曰晋宁县在桂阳郡东一百二十里县南西二面岨带清溪桂水无出县东理盖县邑流移今古不同故也
　　又东北入于湘
　　耒水出桂阳郴县南山
　　耒水发源于汝城县东乌龙白骑山西北流迳其县北西流三十里中有十四濑各数百步濬流奔急竹节相次亦为行旅溯步之艰难也又西北迳晋宁县北又西左合清溪水口水出县东黄皮山西南流歴县南又西北注于耒水汝城县在郡东三百里余山又在县东无出南山理也
　　又北过其县之西
　　县有渌水出县东侠公山西北流而南屈注于耒谓之程乡溪郡置酒官醖于山下名曰程酒献同酃也耒水又西黄水注之水出县西黄岑山山则骑田之峤【一清按南康记作甲骑】五岭之第二岭也黄水东北流案盛宏之云众山水出注于大溪号曰横流溪溪水甚小冬夏不干俗亦谓之为贪泉饮者辄冒于财贿同于广州石门贪流矣亷介为二千石则不饮之昔吴隠之挹而不乱贪岂谓能汚其贞乎盖亦恶其名也刘澄之谓为一涯溪通四会殊为孟浪而不悉也庾仲初云峤水南入始兴溱水注海即黄岑水入武溪者也【一清按黄岑曲红碑作王禽】北水入桂阳湘水注于大江即是水也又侧千秋水注之水出西南万嵗山山有石室室中有钟乳山上悉生灵夀木溪下即千秋水也水侧民居号万嵗村其水下合黄水黄水又东北迳其县东右合除泉水水出县南湘陂村村有圆水广圆可二百步一边暖一边冷冷处极清绿浅则见石深则见底暖处水白且浊元素既殊凉暖亦异厥名除泉其犹江乗之半汤泉也水盛则泻黄溪水耗则津径辍流郴旧县也桂阳郡治也汉髙帝二年分长沙置地理志桂水所出因以名也【一清按今汉志桂阳郡无此语此是应劭注在桂阳县下殆道元误记也】王莽更名南平县曰宣风其城项羽迁义帝所筑也县南有义帝冢内有石虎因呼为白虎郡东观汉记曰茨充字子何为桂阳太守民惰懒少麄履足多剖裂茨教作履今江南知织履皆充之教也黄溪东有马岭山髙六百余丈广圆四十许里汉末有郡民苏躭栖游此山桂阳列僊传云躭郴县人少孤养母至孝言语虚无时人谓之痴常与众儿共牧牛更直为帅录牛无散每至躭为帅牛辄徘徊左右不逐自还众儿曰汝直牛何道不走耶躭曰非汝曹所知即面辞母云受性应僊当违供养涕泗又说年将大疫死者畧半穿一井饮水可得无恙如是有哭声甚哀后见躭乗白马还此山中百姓为立坛祠民安嵗登民因名为马岭山【朱氏谋玮笺云无恙以下有缺文洞神传云躭初去时云今年大疫死者畧半家中井水饮之无恙果如所言阖门元吉母年百余嵗终乡人共之闻山上有人哭声服除乃止神仙曰躭母既终后州东北牛脾山紫云盖上有号哭声知苏君之神因见白马常在岭上遂改牛脾山为白马岭】黄水又北流注于耒水谓之郴口耒水又西迳华山之隂亦曰华石山孤峯特耸枕带双流东则黄溪耒水之交会也耒水东流沿注不得北过其县西也两岸连山石泉悬溜行者辄徘徊留念情不极已也
　　又北过便县之西
　　县故惠帝封长沙王子吴浅为侯国【全氏曰按汉表以为江夏之编索隠曰县属桂阳当从道元为是浅以恵帝元年封】王莽之便屏也县界有温泉水在郴县之西北左右有田数十畆资之以溉常以十二月下种明年三月谷熟度此水冷不能生苗温水所溉年可三登其余波散流入于耒水也
　　又西北过耒阳县之东
　　耒阳旧县也盖因水以制名王莽更名南平亭东傍耒水水东肥南有郡故城县有溪水东出侯计山其水清澈冬温夏冷西流谓之肥川川之北有卢塘塘池八顷其深不测有大鱼常至五月辄一奋跃水涌数丈波襄四陆细鱼奔迸随水登岸不可胜计又云大鱼将欲鼔作诸鱼皆浮聚水侧注西北迳蔡州州西即蔡伦故宅傍有蔡子池伦汉黄门顺帝之世捣故鱼网为纸用代简素自其始也
　　又北过酃县东
　　县有酃湖湖中有洲洲上民居彼人资以给酿酒甚醇美谓之酃酒嵗常贡之湖边尚有酃县故城治此西北去临承县一十五里从省隶十三州志曰大别水南出耒阳县太山北至酃湖入湖也
　　北入于湘
　　耒水西北至临承县而右注湘水谓之耒口也
　　洣水出茶陵县上乡西北过其县西
　　水出江州安成郡广兴县太平山西北流迳茶陵县之南【名胜志衡州府酃县下云洣水源出洣泉注水经云泉不常见遇邑政清明年谷丰稔其泉淅然如米泔瀑涌耆旧相疾者饮此多愈今本无之一清按今酃县本汉茶陵县地名嘉定四年置非汉之酃县也】汉武帝元朔四年封长沙定王子节侯防之邑也【一清按史表作欣此从汉表师古曰防与欣同】王莽更名声乡矣洣水又屈而过其县西北流注也地理志谓之泥水者也
　　又西北过攸县南
　　攸水出东南安成郡安复县封侯山西北流迳其县北县北带攸溪盖即溪以名县名汉武帝元朔四年封长沙定王子则为攸舆侯【一清按索隠曰按今长沙有攸县本名攸舆乎表在南阳小司马盖本之郦注】即地理志所谓攸县者也攸水又西南流入茶陵县入于洣水也
　　又西北过隂山县南
　　县本阳山县也县东北犹有阳山故城即长沙孝王子宗之邑也【一清按汉表宗以元帝永光二年封】形家言其势王故堑山堙谷改曰隂山县【一清按汉志桂阳郡有阳山县又有隂山县皆云侯国至续志有隂山无阳山盖东京省并之故应劭曰阳山今隂山也而师古以应说为非殆未详攷也宋志云隂山令汉旧县属桂阳吴湘东郡有此疑是吴所立沈约所云亦非也孙吴所立是湘东郡而度桂阳之隂山县隶之故晋志湘东郡有隂山县隂山县未尝废省何容复立乎】县上有容水自侯昙山下注洣水谓之容口水有大穴容一百石水出于此因以名焉洣水又西北迳其县东又西迳歴口县有歴水下注洣水谓之歴口洣水又西北与洋湖水会水出县西北乐薮罡下洋湖湖去罡七里湖水下注洣谓之洋湖口洣水东北有峨山县东北又有武阳龙尾山并僊者羽化之处上有僊人及龙马迹于其处得遗咏虽神栖白云属想芳流借念泉乡遗咏在兹览其余诵依然息逺匪直邈想霞踪爱其文咏可念故端牍抽札以诠其咏其畧曰登武阳观乐薮峨岭千防洋湖口命蜚螭驾白驹临天水心踟蹰千载后不知如盖胜赏神乡秀情超拔矣
　　又西北入于湘
　　漉水出醴陵县东漉山西过其县南
　　醴陵县髙后四年封长沙相侯越为国县南临渌水水东出安城乡翁陵山余谓漉渌声相近后人借便以渌为称虽翁陵名异而即麓是同
　　屈从县西西北流至漉浦注入于湘
　　浏水出临湘县东南浏阳县【一清按浏阳县本汉临湘县地孙吴折置以县在浏水之阳故名据此亦经文晚出之一证全祖望曰三国志周瑜以下隽汉昌刘阳州陵为奉邑则刘阳自汉末已有其名虽未为县而已为邑若作邑字于经为合】西北过其县东北与涝溪水合
　　浏水出县东江州豫章县首禆山【全祖望曰按顾祖禹曰今浏阳之大围山即首禆山其水曰白沙湖分四一入袁之万载一入分宁一入岳之中江其一即浏水予谓据顾说则经文所言是也善长误以分宁之水当之不知首禆山不在豫章也】导源西北流迳其县南县慿溪以即名也又西北注于临湘县也
　　西入于湘
　　防水出豫章艾县
　　春秋左氏传曰吴公子庆忌諌夫差不纳居于艾是也王莽更名治翰
　　西过长沙罗县西
　　罗子自枝江徙此世犹谓之为罗侯城也防水又西流积而为陂谓之町湖也
　　又西至累石山入于湘水
　　累石山在北亦谓之五木山山方尖如五木状故俗人借以名之山在罗口北防水又在罗水南流注于湘谓之东町口者也
　　赣水出豫章南壄县西北过赣县东
　　山海经曰赣水出聂都山东北流注于江入彭泽西也班固称南壄县彭水所发东入湖汉水庾仲初谓大庾峤水北入豫章注于江者也地理志曰豫章水出赣县西南而北入江盖控引众流总成一川虽称谓有殊言归一水矣故后汉郡国志曰赣有豫章水雷次宗云似因此水为其地名虽十川均流而此源最逺故独受名焉刘澄之曰县东南有章水西有贡水县治二水之间二字合赣字因以名县焉是为缪也刘氏专以字说水而不知逺失其实矣【全氏曰按章贡图经曰东江发源于汀州界之新乐山迳雩都而防于章水西江导源于大庾县之聂都山与贡水合二水合而为赣则征之之言未可非也如善长所引山经及庾说但有贡水而无章水恐未足以释赣水之义也沈氏曰近世皆以豫章水为章水湖汉水为贡水所歴十八滩之险黄公滩为最即所谓惶恐滩也】豫章水导源东北流迳南壄县北赣川石岨水急行难倾波委注六十余里又北迳赣县东县即南康郡治晋太康五年分庐江立豫章水右会湖汉水水出雩都县导源西北流迳金鸡石其石孤竦临水耆老云时见金鸡出于石上故石取名焉湖汉水又西北迳赣县东西入豫章水也
　　又西北过庐陵县西
　　庐陵县即王莽之桓亭也十三州志称庐水西出长沙安复县武帝元光六年封长沙定王子刘昌为侯国即王莽之思成也【一清按汉书地理志长沙国安成县侯国续汉书郡国志无之盖省并也吴复置晋太康元年改曰安复王子侯表苍封是安成非安复也】吴宝鼎中立以为安成郡东至庐陵入湖汉水也
　　又东北过石阳县西
　　汉和帝永平九年分庐陵立汉献帝兴平二年吴长沙桓王立庐陵郡治此豫章水又迳其郡南城中有井其水色半清半黄黄者如灰汁取作饮粥悉皆金色而甚芬香
　　又东北过汉平县南【一清按后汉中平中立汉平县吴改曰吴平此亦经文晚出之证】又东北过新淦县西
　　牵水西出宜春县汉武帝元光六年封长沙定王子刘成为侯国王莽之修晓也牵水又东迳吴平县旧汉平也晋太康元年改为吴平矣【一清按宋志吴平侯相吴更名】牵水又东迳新淦县即王莽之偶亭而注于豫章水湖汉及赣并通称也又淦水出其县下注于赣水
　　又北过南昌县西
　　旴水出南城县西北流迳南昌县南西注赣水又有浊水注之水出康乐县故阳乐也【一清按宋志康乐侯相吴孙权黄武中立曰阳乐晋武帝太康元年更名】浊水又东迳望蔡县县因汝南上蔡民萍居此土晋太康元年改为望蔡县【一清按刘昭郡国志补注引豫章记曰上蔡县中平立此地名上蔡者上蔡民分徙此地立名上蔡然则汉县本名上蔡也】浊水又东迳建成县汉武帝元光【沈氏曰按本表是元朔】四年封长沙定王子刘拾为侯国王莽更名之曰多聚也县出然石异物志曰石色黄白而理疎以水灌之便热以鼎着其上炊足以熟置之则冷灌之则热如此无穷元康中雷孔章入洛赍石以示张公张公曰此谓然石于是乃知其名浊水又东至南昌县东流入于赣水赣水又歴白社西有徐孺子墓吴嘉禾中太守长沙徐熈于墓隧种松太守南阳谢景于墓侧立碑永安中太守梁郡夏侯嵩于碑傍立思贤亭松大合抱亭世修治至今谓之聘君亭也赣水又北歴南塘塘之东有孺子宅际湖南小州孺子名稚南昌人髙尚不仕太尉黄琼辟不就桓帝问尚书令陈蕃徐稚袁闳谁为先后蕃答称袁生公族不镂自雕至于徐稚杰出薄域故宜为先桓帝备礼征之不至太原郭林宗有母忧稚往吊之置生刍于庐前而去众不知其故林宗曰必孺子也诗云生刍一束其人如玉吾无徳以堪之年七十二卒赣水又迳谷鹿州即蓼子州也旧作大艑处赣水又北迳南昌县故城西于春秋属楚即令尹子荡师于豫章者也秦以为庐江南郡汉髙□六年始命灌婴【一清按下有脱文】以为豫章郡治此即灌婴所筑也王莽更名县曰宜善郡曰九江焉刘歆云湖汉等九水入彭蠡故言九江矣陈蕃为太守署徐稚为功曹蕃在郡不接賔客唯稚来特设一榻去则悬之此即悬榻处也建安中更名西安晋又名为豫章【一清按两汉及晋豫章郡治南昌晋志豫章郡领豫章县刘昭郡国志补注引豫章记曰豫章县建安立三国吴改曰西安故晋志豫章郡有豫章县盖复汉之旧也晋志不言豫章宋志不记豫章均为脱漏且宋志云豫章太守领豫宁侯相汉献帝建安中立吴曰要安晋武帝太康元年更名要安又是西安之误吴书太史慈数为寇于艾西安是也城在今武宁县西二十里前汉为海昬后汉为建昌县地去南昌府城三百二十里非郡治也此注言豫章郡治而释以西安疑庸妄人所填改观下彭泽注却甚分明】城之南门曰松阳门门内有樟树髙七丈五尺大二十五围枝叶扶疎垂防数畆应劭汉官仪曰豫章樟树生庭中故以名郡矣此树尝中枯逮晋永嘉中一旦更茂丰蔚如初咸以为中宗之祥也礼斗威仪曰君政讼平豫樟常为生太兴中元皇果兴大业于南故郭景纯南郊赋云弊樟擢秀于祖邑是也以宣王祖为豫章故也赣水北出际西北歴度支步是晋度支校尉立府处步即水渚也赣水又迳郡北为津步步有故守贾萌庙萌与安成侯张普争地为普所害即日灵见津渚故民为立庙焉【全氏曰贾萌事太平御览引谢承后汉书谓是讨莽而死又引安成记谓争地而死然攷之汉书王莽则是为莽九江太守拒汉而死其亦异矣岂同时先后之间有二贾萌又皆为南州牧守耶一清按寰宇记洪州南昌县龙沙庙即西汉末太守贾萌也萌与安成侯张普共谋诛王莽普反告莽收萌而杀之时人咸叹故为立庙祭之事更详核尤可与班书参异同也】水之西岸有磐石谓之石头津步之处也西行二十里曰厌原山叠嶂四周杳防有趣晋隆安末沙门竺昙显建精舍于山南僧徒自逺而至者相继焉西北五六里有洪井飞流悬注其深无底旧说洪厓先生之井也北五六里有风雨池髙山髙濑激激着树木霏散逺洒若雨西有鸾冈洪厓先生乗鸾所憩泊也冈西有鹄岭云王子乔控鹄所迳过也有二崖号曰大箫小箫言箫史所游萃处也雷次宗云此繋风捕影之论据实本所未辩聊记竒闻以广井鱼之听矣又按谢庄诗庄尝游豫章观井赋诗言鸾冈四周有水谓之鸾陂似非虚论矣东大湖十里二百二十六步北与城齐【周氏必大泛舟游山录云徐孺子亭在东湖徐宅名见水经又乾道庚寅奏事录云东湖徐孺子亭洪刍职乗云湖在郡东南周广五里郦道元云十里一百二十步寰宇记引雷次宗豫章记曰州城东有大湖北与城齐一清按今文似有脱误】南缘回折至南塘水通章江增减与江水同汉永元中太守张躬筑塘以通南路兼遏北水冬夏不増减水至清深鱼甚肥美每于夏月江水溢塘而过居民多被水害至宋景平元年太守蔡君西起隄开塘为水门水甚旱则闭之内多则泄之自是居民少患矣赣水又东北迳王步步侧有城云是孙奋为齐王镇此城之渚今谓之王步盖齐王之渚步也郡东南二十余里又有一城号曰齐王城筑道相通盖其离宫也赣水又北迳南昌左尉廨西汉成帝时九江梅福为南昌尉居此后福一旦舍妻子去九江云得僊【一清按六字注中注】赣水又北迳龙沙西沙甚洁白髙峻而陁有龙形连亘五里中旧俗九月九日升髙处也昔有人于此沙得故冢刻砖题云西去江七里半筮言其吉卜言其凶而今此冢垂没于水所谓筮短龟长也赣水又迳椒邱城下建安四年孙防所筑也【朱氏谋玮笺曰雷次宗豫章记云建安四年孙防破刘勲于浔阳欲谋取豫章太守华歆于郡下流一百四十里临江筑椒邱城以备之一清按然则椒邱城非防所筑其后防驻军于此以胁华歆遂以名之】赣水又歴钓圻邸阁下度攴校尉治太尉陶侃移置此也校尉豫章【全氏曰按校尉失其姓名】因运出【全氏曰出疑作朱】之力于渚次聚石为州长六十余丈州里可容数十舫赣水又北迳鄡阳县王莽之豫章县也余水注之水东出余汗县王莽名之曰治干也余水北至鄡阳县注赣水赣水又与鄱水合水出鄱阳县东西迳其县南武阳乡也地有黄金可采【一清按汉志鄱阳县下云武阳乡右十余里有黄金采师古曰采者谓采取金之处可字是道元率笔误加】王莽改曰乡亭孙权以建安十五年分为鄱阳郡鄱水又西流注于赣又有缭水入焉其水导源建昌县汉元帝永光二年分海昬立缭水东迳新吴县汉中平中立缭水又迳海昏县王莽更名宜生谓之上缭水又谓之海昏江分为二水县东津上有亭为济渡之要其水东北迳昌邑城而东出豫章大江谓之慨口昔汉昌邑王之封海昏也每乘流东望辄愤慨而还世因名焉其一水枝分别注入于脩水也
　　又北过彭泽县西
　　脩水出艾县南东北迳豫宁县故西安也晋太康元年更从今名脩水又东北迳永脩县汉灵帝中平二年立脩水又东北注赣水其水总纳十川同溱一渎俱注于彭蠡也【一清按汉志豫章郡彭蠡县禹贡彭蠡泽在西庐江郡寻阳县禹贡九江在南皆东合为大江九江郡下应劭曰江自庐江寻阳分为九全祖望曰郡国志云赣有豫章水雷次宗云十川均流此源最逺善长亦云赣水总纳十川按汉志豫章郡赣县下云豫章水出西南北入大江雩都县下云湖汉水东至彭泽入江行千九百八十里即注所谓豫章水右会湖汉水者也其十川汉志南壄县下云彭水东入湖汉长沙国安成县下云庐水东至庐陵入湖汉宜春县下云南水东至新淦入湖汉新淦县下应劭曰淦水所出西入湖汉南城县下云旴水西北至南昌入湖汉建成县下云蜀水东至南昌入湖汉余汗县下云余水在北至鄡阳入湖汉鄱阳县下云鄱水西入湖汉艾县下云脩水东北至彭泽入湖汉行六百六十里盖十川者合湖汉水之经流而为十也湖汉水源流最长次之则脩水今校之水经鄙水下多缭水则除湖汉水得十川一清按此是汉代之九江而非禹贡之九江禹贡之九江自当以洞庭为据犹之三江班固地理志所云乃汉时现行之水道而于禹贡亦无与也】
　　北入于江
　　大江南赣水总纳洪流东西四十里而清潭逺涨绿波凝浄而会注于江川
　　庐江水出三天子都北过彭泽县西北入于江
　　山海经三天子都一曰天子鄣王彪之庐山赋叙曰庐山彭泽之山也虽非五岳之数穹窿嵯峨实峻极之名山也孙放庐山赋曰寻阳郡南有庐山九江之镇也临彭蠡之泽接平厰之原开山图曰山四方周四百余里叠鄣之岩万仞懐灵抱异苞诸僊迹豫章旧志曰庐俗字君孝本姓匡父东野王共鄱阳令吴芮佐汉定天下而亡汉封俗于鄡阳曰越庐江俗兄弟七人皆好道术遂寓精爽于宫庭之山故世谓之庐山汉武帝南巡覩山以为神灵封俗大明公逺法师庐山记曰殷周之际匡俗先生受道仙人共游此山【一清按慧逵庐山记曰匡俗先生受道于仙人则受道仙人本非道号注云共游此山又实有其人矣所未喻也】时人谓其所止为神僊之庐因以名山矣又按周景氏曰庐山匡俗字子孝本东里子出周武王时生而神灵屡逃徴聘庐于此山时人敬事之俗后仙化空庐犹存弟子覩室悲哀哭之旦暮事同乌号世称庐君故山取号焉斯耳之谈非实证也故豫章记以庐为姓因庐以氏周氏逺师或记庐墓为辞假慿虚以托称二证既违三情互爽按山海经创志大禹记录逺矣故海内东经曰庐江出三天子都入江彭泽西是曰庐江之名山水相依互举殊称明不因匡俗始正是好事君子强引此类用成章句耳又按张华博物志曹着其神自云姓徐受封庐山后吴猛经过山神迎猛猛语曰君王此山近六百年符命已尽不宜久居非据猛又赠诗云仰瞩列仙馆俯察王神宅旷载畅幽懐倾盖付三益此乃神道之事亦有换转理难详矣吴猛隠山得道者也寻阳记曰庐山上有三石梁长数十丈广不盈尺杳然无底吴猛将弟子登山过此梁见一翁坐桂树下以玉杯承甘露浆与猛又至一处见数人为猛设玉膏猛弟子窃一宝欲以来示世人梁即化如指猛使送宝还手牵弟子令闭眼相引而过其山川明浄风泽清旷气爽节和土沃民逸嘉遯之士继响窟岩龙潜鳯采之贤往者忘归矣秦始皇汉武帝及太史公司马迁咸升其岩望九江而眺钟彭焉【一清按钟彭谓石钟山及彭蠡泽也今注无石钟山之文而唐时李渤作记尚引水经并郦注其为缺失无疑也寰宇记云南康军都昌县本汉彭蠡县也石钟山在县北二百一十里西枕彭蠡连峯叠嶂壁立峭峻西南北面皆水四时如一白波撼山其声若钟因名之按辨石钟山记云水经云彭蠡之口有石钟山郦道元以为下临深潭防风鼔浪水石相搏响若洪钟因受其称予幽栖者因寻绎东湖沿澜穷此遂跻崖穿洞访其遗踪次于南隅忽遇双石欹枕潭际影沦波中询诸水濵乃曰石钟也有铜铁之异焉扣而聆之南音函胡北音清越枹止响腾余韵徐歇若非泽滋其山山含其英聮气凝质发为至灵不然则安能产兹竒石乎乃知山仍石名旧矣如善长之论则濒流庶峯皆可以斯名贯之聊刋前缪留遗将来贞元戊寅嵗七月八日白鹿先生记白鹿先生姓李名渤字濬之时隠庐山因所居洞为号后任江州刺史谏议大夫给事中桂管观察使太和元年八月七日故吏湖口镇将吴文干刻石苏文忠公又反濬之之说而广善长之意作石钟山记曰水经云彭蠡之口有石钟山焉郦道元以为下临深潭防风鼔浪水石相搏声如洪钟是说也人常疑之今以钟罄置水中虽大风浪不能鸣也而况石乎至唐李渤始访其遗踪得双石于潭上扣而聆之南声函胡北声清越枹止响腾余韵徐歇自以为得之矣然是说也余尤疑之石之铿然有声者所在皆是也而此独以钟名何哉元丰七年六月丁丑余自齐安舟行适临汝而长子迈将赴饶之徳兴尉送之湖口因得观所谓石钟者寺僧使小童持斧于乱石间择其一二扣之椌椌焉余固笑而不信也至莫夜月明独与迈乗小舟至絶壁下大石侧立千仞如猛兽竒森然欲搏人而山上栖鹘闻人声亦惊起磔磔云宵间又有若老人欬且笑于山谷者或曰此鹳鹤也余方心动欲还而大声发于水上噌吰如钟鼓不絶舟人大恐徐而察之则山下皆石穴罅不知其深浅防波入焉涵澹澎湃而为此也舟回至两山间将入港口有大石当中流可坐百人空中而多窍与风水相吞吐有窍坎镗之声与向之噌吰者相应如乐作焉因笑谓迈曰汝识之乎噌吰者周景王之无射也窍坎镗者魏献子之歌钟也古之人不余欺也事不目见耳闻而臆断其有无可乎郦元之所见殆与余同而言之不详士大夫终不肯以小舟夜泊絶壁之下故莫能知而渔工水师虽知而不能言此世所以不也而陋者乃以斧斤考击而求之自以为得其实余是以记之盖叹郦元之简而笑李渤之陋也刘氏献廷广阳杂记曰郦道元所谓石钟山东坡泊舟于此作记者乃上石钟也盖石钟山有二曰上石钟下石钟意善长每遇山水之灵竒可喜者刻画若图画使人恍置身其间乃石钟之佳趣仅数语不得坡公之记世人固无有能言之者矣】庐山之北有石门水水出岭端有双石髙竦其状若门因有石门之目焉水导双石之中悬流飞澍近三百许步下散漫千步步上望之连天若曳飞练于霄中矣下有磐石可坐数十人冠军将军刘敬宣每登陟焉其水歴涧迳龙泉精舍南太元中沙门释慧逺所建也其水下入江南岭即彭蠡泽西天子鄣也峯磴险峻人迹罕及岭南有大道顺山而下有若画焉传云匡先生所通至江道岩上有宫殿故基者三以次而上最上者极于山峯山下又有神庙号曰宫亭庙故彭湖亦有宫亭之称焉余按尔雅云大山曰宫【何氏焯曰尔雅以大山宫小山为句道元盖误一清按尔雅大山宫小山霍疏云宫犹围绕也谓小山在中大山在外围绕之山形若此者名霍非谓大山名宫小山名霍也然卷末禹贡山水泽地所在霍山为南岳注引尔雅大山曰宫小山曰霍则彼文仍是莫谓善长真误读经也】宫之为名盖起于此不必一由三宫也山庙甚神能分风劈流注舟遣使行旅之人过必敬祀而后得去故曹毗咏云分风为二劈流为两昔吴郡太守张公直自守征还【一清按搜神记云张璞字公直不知何许人也为吴郡太守】道由庐山子女观祠婢指女戏妃像人其妻夜梦致聘怖而遽发明引中流而不行合惊惧曰爱一女而合门受祸也公直不忍遂令妻下女于江其妻布席水上以其亡兄女代之而船得进公直方知兄女怒妻曰吾何面目于当世也复下已女于水中将渡遥见二女于岸侧傍有一吏立曰吾庐君主簿敬君之义悉还二女故干宝书之于感应焉山东有石镜照水之所出有一圆石悬崖明浄照见人影晨光初散则延曜入石豪细必察故名石镜焉又有二泉常悬注若白云带山庐山记曰白水在黄龙南即瀑布也水出山腹挂流三四百丈飞湍林表望若悬素注处悉成巨井其深不测其水下入江渊庐山之南有上霄石髙壁缅然与霄汉连接秦始皇三十六年叹斯岳逺遂记为上霄焉上霄之南大禹刻石志其丈尺里数今犹得刻石之号焉湖中有落星石周回百余步髙五丈上生竹木传曰有星坠此因以名焉又有孤石介立大湖中周回一里竦立百丈矗然髙峻特为环异上生林木而飞禽罕集言其上有玉膏可采所未详也耆旧云昔禹治洪水至此刻石纪功或言秦始皇所勒然嵗月已久莫能辨之也

　　水经注释卷三十九
　　钦定四库全书
　　水经注释卷四十
　　仁和赵一清撰
　　渐江水　斤江水　日南水　【补】弱水
　　【补】黒水　禹贡山水泽地所在
　　渐江水【一清按宋祁曰武陵有渐水东入沅疑此无渐水当作浙不知浙江渐江并见说文武陵有渐水固也而未可以渐江水当之】出三天子都【全氏曰顾祖禹曰大鄣山在绩溪县东六十里髙五百五十仞周一百五十里一名三王山祥符图经云即三天子鄣山海经浙江出三天子都水经因之盖讹鄣为都秦置鄣郡以此山名也郭璞曰三天子鄣山在新安歙县东谓之玉山浙水出其傍寰宇记曰大鄣山吴吴越于此分界叶梦得避署录话曰水经谓渐江出三天子都取山海经为证三天子都在彭泽西安得至此今钱塘江乃北江下流虽自彭泽来盖众江所会不应独取此一水予意渐字即浙字水经误分为二名注引汉志浙江者是已今自分水县出桐庐号歙港者与衢婺之溪合而过富阳以入大江大江自西来此江自东来皆会于钱唐按山海经三天子鄣有三一曰在闽西海北即浙江之源也郭景纯云今在新安歙县东谓之三王山浙江出其傍者也一曰在衡山即庐江之源也汉人以震山为衡山所谓在彭泽者也一曰在海中则不知其处说者曰匡庐是西鄣防是东北大鄣婺之永阳亦有三天子鄣是南鄣其说当存而不论若林林谓但在彭泽则谬矣又谓钱唐乃北江下流来自彭泽是仍水经沔水篇以立文者然三天子鄣虽有三而大鄣则推浙江之源秦汉间人以是取郡名为鄣郡是非彭泽所能争也】
　　山海经谓之浙江也【一清按史记索隠曰韦昭云浙江在今钱唐浙音折晋灼音逝非也盖其流曲折庄子所谓制河即其水也制折声相近】地理志云水出丹阳黟县南蛮夷中【一清按顔师古注汉书引地理志作渐与道元所见之本作浙江者异见髙惠髙后文功臣表全祖望曰按王应麟云唐卢潘引地理志作浙江出黟县南率山东今观是注所引则唐本为误也而新安人作志乗以为山经之文因有率山率水之目不知山经亦无此说山海经曰浙江出三天子都在其东郭景纯曰出新安黟县南蛮中此与汉志水经合当东汉时新安一带山越居之故班志谓之蛮夷今误以蛮为率则诬甚矣率山率水不见他书太平御览云率即歙耳亦混语也其名寰宇记姓收其目而九域志仍不及焉以罗存斋程篁墩职志事尚不能辨正何也】北迳其县南有博山山上有石特起十丈上峰若剑杪时有灵鼔发正长临县以山鼔为一鸣官长一年若长雷发声则官长不反浙江又北歴黟县山县居山之阳故县氏之汉成帝鸿嘉二年以为广徳国封中山宪王孙云客王于此晋太康中以为广徳县分隶宣城郡防稽陈业洁身清行遯迹此山浙江又北迳歙县东与一小谿合水出县东北翁山西迳故城南又西南入浙江又东迳遂安县南谿广二百二上立杭以相通水甚清深潭不掩鳞故名新定分歙县立之晋太康中又改从今名浙江又左合絶谿谿水出始新县西东迳县故城南为东西长谿谿有四十七濑濬流惊急奔波聒天孙权使贺齐讨黟歙山贼贼固黟之林歴山山甚峻絶又上禁五兵齐以防杙椓山升出不意人以白棓击之气禁不行遂用竒功平贼于是立始新之府于歙之华乡令齐守之后移出新亭晋太康元年改曰新安郡谿水东注浙江浙江又东北迳建徳县南县北有乌山山下有庙庙在县东七里庙渚有大石髙十丈围五尺水濑濬急而能致云雨浙江又东迳夀昌县南自建徳至此八十里中有十二濑濑皆峻崄行旅所难县南有孝子夏先墓先少丧二亲负土成墓数年不胜哀卒浙江又北迳新城县桐谿水注之水出吴兴郡于潜县北天目山山极髙峻崖岭竦叠西临浚涧山上有霜木皆是数百年树谓之翔鳯林东面有瀑布下注数畆深沼名曰浣龙池池水南流迳县西谿谿水又东南与紫谿合水出县西百丈山即潜山也山水东南流名为紫谿中道夹水有紫色磐石石长百余丈望之如朝霞又名此水为赤濑盖以倒影在水故也紫谿又东南流迳白石山之隂【一清按吴越春秋曰南逾赤岸徐天祐注曰水经曰新安县南白石山名广阳山水曰赤岸水今本无之】山甚峻极北临紫谿又东南连山夹水两峯交峙反项对石往往相捍十余里中积石磊砢相挟而上涧下白沙细石状若霜雪水木相映泉石争晖名曰楼林紫谿又东南流迳桐庐县东为桐谿孙权借谿之名以为县目割富春之地立桐庐县自县至于凡十有六濑第二是严陵濑濑带山山下有石室汉光武帝时严子陵之所居也故山及濑皆即人姓名之山下有磐石周回十数丈交枕潭际盖陵所游也桐谿又东北迳新城县入浙江县故富春地孙权置后省并桐庐咸和九年复立为县浙江又东北入富阳县故富春也晋后名春改曰富阳也东分为湖浦浙江又东北迳富春县南县故王莽之诛嵗也江南有山孙武皇之先所也汉末墓上有光如云气属天黄武四年孙权以富春为东安郡分置诸郡以讨山越命全琮【一清按三国志吴书孙权事在黄武五年秋七月】浙江又东北迳亭山西山上有孙权父冢【一清按吴书孙防云坚薨还曲阿孙权云吴髙陵松栢斯拔髙陵坚冢名吴地记云坚墓在盘门内何焯曰参以谢询请置守冢之文则文台定吴也许彦周诗话云杨舜韶名友防在姑苏时盗发孙坚冢杨作诗云云今注所云得无因孙钟墓而误耶钟因种得墓地事备幽明录又按刘昭郡国志补注吴本国下引皇览曰县东门外孙武冢盖春秋时人后人或指此讹为坚墓则陈夀志还曲阿之说未可非也道元指富春所为孙权父墓尤误当是孙坚父钟孙亮立庙称曰太祖者而幽明录沈约宋书谓以钟为坚之祖恐不如刘敬叔异苑以钟是坚父之确当也】
　　北过余杭东入于海
　　浙江迳县左合余杭大谿江北即临安县界水北对郭文宅宅傍山面谿宅东有郭文墓晋建武元年骠骑王导迎文置之西园文逃此而终临安令改之建安十六年县民郎稚作乱贺齐讨之孙权分余杭立临水县晋改曰临安县因冈为城南门尤髙谢安涖郡游县迳此门以为难为亭长浙江又东迳余杭故县南新县北秦始皇南游会稽途出是地因立为县王莽之淮睦也汉末陈浑移筑南城县后谿南大塘即浑立以防水也县南有三碑是顾飏范等碑县南有大壁山郭文自陆浑迁居也浙江又东迳乌伤县北王莽改曰乌孝郡国志谓之乌伤异苑曰东阳顔乌以淳孝着闻后有羣乌衔土集顔乌所居之邨乌口皆伤一境以为顔乌至孝故致慈乌欲令孝闻声逺闻又名其县曰乌伤矣浙江又东北流至钱塘县谷水入焉水源西出太末县县是越之西部姑蔑之地也【全氏曰汉时方有分部而西部亦不在姑蔑东京分郡西部始在姑蔑耳春秋战国时不当以西部目之西部或是西鄙之误】秦以为县王莽之末治也【一清按黄本作未理犹仍唐人写本之旧】吴宝鼎中分会稽立隶东阳郡谷水东迳独松故冢下冢为水毁其塼文筮言吉龟言凶百年堕水中今则同龟繇矣谷水又东迳长山县南与永康谿水合县即东阳郡治也县汉献帝分乌伤立郡吴宝鼎中分会稽置城居山之阳或谓之长仙县也言赤松采药此山因而居之故以为名后传呼乖谬字亦因改谿水南出永康县县赤乌中分乌伤上浦立刘敬叔异苑曰孙权时永康县有人入山遇一大龟即束之以归龟便言曰游不量时为君所得担者怪之载出欲上吴王夜宿越里缆于大桑树宵中树忽呼龟曰元绪奚事尔也龟曰行不择日今方见烹虽尽南山之樵不能溃我树曰诸葛元逊识性渊长必致相困令求如我之徒计将安泊龟曰子明无多辞既至建业权将煮之烧柴万车龟犹如故诸葛恪曰然以老桑乃熟献人仍说龟言权使伐桑取煮之即烂故野人呼龟曰元绪其水飞湍北注至县南门入谷水谷水又东定阳谿水注之水上承信安县之苏姥布县本新安县晋武帝太康三年改曰信安水悬百余丈濑势飞注状如瀑布濑边有石如牀牀上有石牒长三尺许有似杂采帖也东阳记云信安县有县室坂晋中朝时有民王质伐木至石室中见童子四人弹琴而歌质因留倚柯听之童子以一物如枣核与质质含之便不复饥俄顷童子曰其归承声而去斧柯漼然烂尽既归质去家已数十年亲情雕落无复向时比矣其水分纳众流混波东逝迳定阳县夹岸缘谿悉生支竹及芳枳木连杂以霜菊金橙白沙细石状如凝雪石溜湍波浮响无辍山水之趣尤深人情县汉献帝分信安立谿亦取名焉谿水又东迳长山县北北对髙山山下水际是赤松羽化之处也炎帝少女追之亦俱仙矣后人立庙于山下【一清按太平御览引水经注曰赤松涧在东阳赤松子游金华山以火自烧而化故山上有赤松子之祠涧自山出故曰赤松涧今本无之】谿水又东入于谷水谷水又东迳乌伤县之云黄山山下临谿水水际石壁杰立髙一百许丈又与吴宁谿水合水出吴宁县下迳乌伤县入谷谓之乌伤谿水闽中有徐登者女子化为丈夫与东阳赵昞并善越方时遭兵乱相遇于谿各示所能登先禁谿水为不流昞次禁枯栁栁为生荑二人相视而笑登年长昞师事之后登身故昞东入章安百姓未知昞乃升茅屋梧鼎而爨主人惊怪昞笑而不应屋亦不损又尝临水求渡人不许昞乃张盖坐中长啸呼风乱流而济于是百姓神服从者如归章安令恶而杀之民立祠于永宁而蚊蚋不能入昞秉道懐术而不能全身逺害事同苌宏宋元之龟厄运之来故难救矣谷水又东入钱唐县而左入浙江故地理志曰谷水自太末东北至钱唐入浙江是也浙江又东迳灵隠山山在四山之中有髙崖洞穴左右有石室三所又有孤石壁立大三十围其上开散状似莲花昔有道士长往不归或因以稽留为山号山下有钱唐故县浙江迳其南王莽更名之曰泉亭地理志曰会稽西部都尉治钱唐记曰防海大塘在县东一里许郡议曹华信家议立此塘以防海水始开募有能致一斛土者即与钱一千旬月之间来者云集塘未成而不复取于是载土石者皆弃而去塘以之成故改名钱塘焉【一清按武林水因武林山泉潴而为湖旧湖水通江后人筑塘以隔江湖泉与钱通用王莽改钱唐为泉亭阚骃曰山出钱水可证也故湖曰钱湖江曰钱江皆以一塘分限得名华信筑塘与钱之事盖出于记之悠谬耳】县南江侧有明圣湖父老传言湖有金牛古见之神化不测湖取名焉县有武林山武林水所出也阚骃云山出钱水东入海【全氏曰汉志会稽郡钱唐县武林山武林水所出东入海行八百三十里武林山即灵隠山在今钱唐县治西五里武林水东入海则是截钱唐江而东趣龛赭以逹于海不然不得云东入也计其里数不及二百何云八百三十里耶一清按说文有渐江又有浙江云江水东至山隂为浙江则黟县之渐江至钱唐乃有浙名班志有浙江无渐江浙江下但云东入海不计道里之数至钱唐武林水亦云东入海行八百三十里补此一句以见浙江之即渐江也武林水既入于江则是合江流而东入于海推本源流所行恰有此数亦非孟坚误记也】吴地记言县唯浙江今无此水【一清按武林水即钱水今杭人所谓西湖者是陆氏之记殆不识眉目之言也】县东有定包诸山皆西临浙江水流于两山之间江川急濬兼涛水昼夜再来来应时刻常以月晦及望尤大至二月八月最髙峨峨二丈有余吴越春秋以为子胥文种之神也昔子胥亮于吴而浮尸于江吴人怜之立祠于江上名曰胥山吴录曰胥山在太湖边去江不百里故曰江上文种诚于越而伏剑于山隂越人哀之于种山文种既一年子胥从海上负种俱去游夫江海故潮水之前扬波者伍子胥后重水者大夫种是以枚乗曰涛无记焉秦始皇三十七年将游会稽至钱唐临浙江所不能渡故道余杭之西津也浙江北合诏息湖湖本名阼湖因秦始皇帝巡狩所憩故有诏息之名也浙江又东合临平湖异苑曰晋武时吴郡临平岸崩出一石鼔打之无声以问张华华曰可取蜀中桐材刻作鱼形扣之则鸣矣于是如言声闻数十里刘道民诗曰事有逺而合蜀桐鸣吴石传言此湖草嵗壅塞天下乱是湖开天下平孙皓天玺元年吴郡上言临平湖自汉末嵗塞今更开通又于湖边得石函函中有小石青白色长四寸广二寸余刻作皇帝字于是改天册为天玺元年孙盛以为元皇中兴之符征五湖之石瑞也钱塘记曰桓元之难湖水色赤荧荧如丹湖水上通浦阳江下注浙江【全氏曰临平湖在浙江之西不得越浙江而通浦阳江若云上通南江则善矣一清按此文不误与沔水篇注正同即此一句乃知南江与浙江合之证】名曰东江行旅所从以出浙江也浙江又东迳御儿乡万善厯曰吴黄武六年正月获彭绮是嵗由拳西乡有产儿堕地便能语云天方明河欲清鼎脚折金乃生因是诏为语儿乡非也御儿之名逺矣盖无智之徒因借地名生情穿凿耳国语曰勾践之地北至御儿是也安得引黄武证地哉韦昭曰越北鄙在嘉兴浙江又东迳柴辟南旧吴楚之战地矣备于此故谓之辟塞是以越絶称吴故从由拳辟塞渡会夷凑山隂是也浙江又迳固陵城北昔范蠡筑城于浙江之濵言可以固守谓之固陵今之西陵也浙江又东迳柤塘谓之柤渎昔太守王朗拒孙防数战不利孙静果说防曰朗负阻城守难可卒拔柤渎去此数十里是要道也若从此出攻其无备破之必矣防从之破朗于固陵有西陵湖亦谓之西城湖湖西有湖城山东有夏架山【毛竒龄萧山县志刋误曰当作东有湖城山西有夏架山夏架山去海只数里焉得复有湖在西】湖水上承妖皋谿而下注浙江又迳会稽山隂县有苦竹里里有旧城言勾践封范蠡子之邑也浙江又东与兰谿合湖南有天柱山湖口有亭号曰兰亭亦曰兰上里太守王羲之谢安兄弟数往造焉吴郡太守谢朂封兰亭侯盖取此亭以为封号也太守王廙之移亭在水中晋司空何无忌之临郡也起亭于山椒极髙尽眺矣亭宇虽壊基陛尚存浙江又迳越王允常冢北冢在木客村耆彦云勾践使工人伐荣楯欲以献吴久不得归工人忧思作木客吟后人因以名地勾践都琅琊欲移允常冢冢中生分风飞沙射人人不得近勾践谓不欲遂止浙江又东北得长湖口湖广五里东西百三十里沿湖开水门六十九所下溉田万顷北泻长江湖南有覆防山周五百里北连鼔吹山山西枕长谿谿水下注长湖山之西岭有贺台越入吴还而成之故号曰贺台矣又有秦望山在州城正南为众峯之杰陟境便见史记云秦始皇登之以望南海自平地以取山顶七里悬磴孤危径路险絶记云扳萝扪葛然后能升山无甚髙木当由地迥多风所致山南有嶕岘岘里有大城越王无余之旧都也故吴越春秋云勾践语范蠡曰先君无余国在南山之阳社稷宗庙在湖之南又有会稽之山古防山也亦谓之为茅山又曰栋山越絶云栋犹镇也盖周礼所谓扬州之镇矣山形四方上多金玉下多趺石山海经曰勺水出焉南流注于□吴越春秋称覆釜山之中有金简玉字之书黄帝之遗谶也山下有禹庙庙有圣姑像礼乐纬云禹治水毕天赐神女圣姑即其像也山上有禹冢昔大禹即位十年东巡狩崩于会稽因而之有鸟来为之耘春拔草根秋啄其秽是以县官禁民不得妄害此鸟犯则刑无赦山东有湮井去庙七里深不见底谓之禹井云东游者多探其穴也秦始皇发稽山刻石纪功尚存山侧孙畅之述书云丞相李斯所篆也又有石匮山石形似匮上有金简玉字之书言夏禹发之得百川之理也又有射的山逺望山的状若射侯故谓射的射的之西有石室名之为射堂年登否常占射的以为贵贱之准的明则米贱的闇则米贵故谚云射的白斛米百射的元斛米千北则石帆山山东北有孤石髙二十余丈广八丈望之如帆因以为名北临大湖水深不测传与海通何次道作郡常于此水中得乌贼鱼南对精庐上防修木下瞰寒泉西连稽山皆一山也东带若邪溪吴越春秋所谓欧冶涸以成五剑【一清按越絶外记寳剑曰当此造剑之时赤堇之山破而出锡若邪之溪涸而出铜赤堇山在今宁波府奉化县东五十里汉取山名以氏县曰鄞县汉志会稽郡鄞县下云有镇亭有鲒埼亭东南有天门水入海有越天门山镇亭山名在奉化县西南百里势极髙天门山在县南六十里一名蜃楼门濵里港海两峯对峙势若防天天门水即县之广平湖及大溪是也而水经注无闻焉又按天门水在海口有龙居之明都督万丈巡海夜射眇其目今犹谓之鐻门老龙也】谿水上承嶕岘麻谿谿之下孤潭周数畆甚清深有孤石临潭垂崖俯视猨狖惊心寒木被潭森沈骇观上有一栎树谢灵运与从弟惠连常游之作连句题刻树侧麻谿下注若邪谿水至清照众山倒影窥之如画汉世刘宠作郡有政绩将解任去治此谿父老人持百钱出送宠各受一文然山栖遯逸之士谷隠不羁之民有道则见物以感逺为贵荷泉致意故受者以一钱为荣岂借费也义重故耳谿水下注大湖邪溪之东又有寒谿谿之北有郑公泉泉方数丈冬温夏凉汉太尉郑宏宿居潭侧因以名泉宏少以苦节自居恒躬采伐用贸粮膳每出入谿津常感神风送之虽慿舟自运无杖檝之劳邨人贪借风势常依随往还有淹留者徒辈相谓汝不欲及郑风耶其感致如此湖水自东亦注江通海水侧有白鹿山山北湖塘上旧有亭黄门郎杨哀明居于宏训里太守张景数往造焉使开渎作埭埭之西作亭亭埭皆以杨为名孙恩作贼从海来杨亭被烧后复修立厥名犹在东有铜牛山山有铜穴三十许丈穴中有大树神庙山上有冶官山北湖下有链塘里吴越春秋云勾践錬冶铜锡之处采炭于南山故其间有炭渎勾践臣吴吴王封勾践于越百里之地东至炭渎是也县南九里有侯山山孤立长湖中晋车骑将军孔敬康少时遯世栖迹此山【全氏曰孔愉弃官居山隂不得言是少时】湖北有三小山谓之鹿野山在县南六里按吴越春秋越之麋苑也山有石室言越王所游息处矣县南湖北有陈音山楚之善射者曰陈音越王问以射道又善其说乃使简士习射北郊之外按吴越春秋音死于国西山上今陈音山乃在国南五里湖北有射堂及诸邸舍连衍相属又于湖中筑塘直指南山北即大越之国秦改为山隂县会稽郡治也太史公曰禹会诸侯计于此命曰会稽者会计也始以山名因为地号夏后少康封少子杼以奉禹祠为越【全氏曰按夏人报杼乃夏后之贤者岂以支子分封奉祠哉史记越世家亦不云是后杼也】世歴殷周至于允常列于春秋允常卒勾践称王都于会稽吴越春秋所谓越王都埤中在诸暨北界山隂康乐里有地名邑中者是越事吴故北其门以东为右西为左故双阙在北门外阙北百步有雷门门楼两层勾践所造时有越之旧木矣州郡馆宇屋之大瓦亦多是越时故物【全氏曰按此即王十朋赋所云双杉防是越故物者也】勾践霸世徙都琅琊后为楚伐始还浙东城东郭外有灵汜下水甚深旧传下有地道通于震泽又有勾践所立宗庙在城东明里中甘滂南又有玉笥竹林云门天柱精舍并疏山创基架林裁宇割涧延流尽泉石之好水流迳通浙江又北迳山隂县西西门外百余步有怪山本琅琊郡之东武县山也飞来徙此压杀数百家吴越春秋称怪山者东武海中山也一名自来山百姓怪之号曰怪山亦云越王无疆为楚所伐去琅琊山东武人随居山下逺望此山其形似龟故亦有龟山之称也越起灵台于山上又作三层楼以望云物川土明秀亦为胜地故王逸少云从山隂道上犹如镜中行也浙江之上又有大吴王小吴王邨并是阖闾夫差伐越所舍处也今悉民居然犹存故目昔越王为吴所败以五千余众栖于稽山卑身待士施必及下吕氏春秋曰越王之栖于会稽也有酒投江民饮其流而战气自倍所投即浙江也许慎晋灼并言江水至山隂为浙江江之西岸有朱室坞勾践百里之封西至朱室谓此也浙江又东北迳种山西大夫文种之所也山上有白楼亭亭本在山下县令殷朗移置今处沛国桓俨避地会稽闻陈业履行髙洁往不见俨后浮海南入交州临去移书与业不因行李系白楼亭柱而去升陟逺望山湖满目也永建中阳羡周嘉上书以县逺赴会至难求得分置遂以浙江西为吴以东为会稽汉髙帝十二年亦吴也【全氏曰按髙帝六年会稽郡属荆王贾国中十二年属吴王濞国中故曰亦吴也景帝四年始以郡属天子】后分为三世号三吴吴郡吴兴郡会稽其一焉又迳永兴县南县在会稽东北一百二十里也阖闾弟夫槩之故邑也【一清按此是应劭说而顔师古非之然吴伐越封勾践以百里之地则或取其余地以封夫防未可知也】王莽之余衍也汉末童謡云天子当兴东南三余之间【一清按永兴故汉之余暨与余姚余杭而为三故曰三余也】故孙权改曰永兴县濵浙江又东合浦阳江江水导源乌伤县又东迳诸暨县与泄谿合谿广数丈中道有两髙山夹谿造云壁立凡有五泄下泄悬三十余丈广十丈中三泄不可得至登他山逺望乃得见之悬百余丈水势髙急声震水外上泄悬二百余丈望若云垂此是瀑布土人号为泄也江水又东迳诸暨县南县临对江流江南有射堂县北对乌山故越地也夫槩王之故邑【一清按汉志之余暨吴更名永兴应劭云夫槩之所邑即今之萧山县也又诸暨莽曰疏虏不云是夫槩邑注上文于永兴县下已引应说此文复出岂误诸暨为余暨乎】先名上诸暨亦曰勾无矣故国语曰勾践之地南至勾无王莽之疎虏也夹水多浦浦中有大湖春夏多水秋冬涸浅江水又东南迳剡县与白石山水会山上有瀑布悬水三十丈下注浦阳江浦阳江水又东流南屈又东回北转迳剡县东王莽之尽忠也县开东门向江江广二百余步自昔耆旧传县不得开南门开南门则有贼盗江水翼县转注故有东渡西渡焉东南二渡通临海并泛单为浮航西渡通东阳并二十五船为桥航江边有查浦浦东行二百余里与勾章接界浦里有六里有五百家并夹浦居列门向水甚有良田有青谿余洪谿大发谿小发谿江上有六谿六谿裂溉入江【一清按汉志防稽郡勾章县渠水东入海全氏曰即六谿之水也凡言渠水必皆以人力为之勾章之渠水亦是居民苦江潮之斤卤而引山谿之水为渠以利田溉是即谓之渠水者矣盖六谿皆簟谿之支流簟谿入浦阳而此六谿者潴而为渠遂独擅勾章之望虽于前记无明文然舍此六谿更无水以当之矣】夹谿上下崩崖若倾东有簟山南有黄山与白石三山为县之秀峯山下众流泉导湍石激波浮崄四注浦阳江又东迳石桥广八丈髙四丈下有石井口径七尺桥上有方石长七尺广一丈二尺桥头有磐石可容二十人坐谿水两傍悉髙山山有石壁二十许丈谿中相攻赑响外发未至桥数里便闻其声江水北迳嵊山山下有亭亭带山临江松岭森蔚沙渚平浄浦阳江又东北迳始宁县山之成功峤峤壁立临江欹路峻狭不得并行行者牵木稍进不敢俯视峤西有山孤峯特上飞禽罕至尝有采药者沿山见通谿寻上于山顶树下有十二方石地甚光洁还复更寻遂迷前路言都仙之所憩防故以坛防名山峤北有浦浦口有庙庙甚灵验行人及樵伐者皆先敬焉若相侵窃必为蛇虎所伤此则山与嵊山接二山虽曰异县而峯岭相连其间倾涧懐烟泉谿引雾吹畦风馨触岫延赏是以王元琳谓之神明境事备谢康乐山居记浦阳江自山东北迳太康湖车骑将军谢元田居所在右濵长江左傍连山平林脩通澄湖逺镜于江曲起楼楼侧悉是桐梓森耸可爱居民号为桐亭楼楼两面临江尽升眺之趣芦人渔子泛滥满焉湖中筑路东出趣山路甚平直山中有三精舍髙甍凌虚垂檐带空俯眺平林烟杳在下水陆宁晏足为避地之乡矣江有琵琶圻圻有古冢堕水甓有隠起字云筮吉龟凶八百年落江中谢灵运取甓诣京咸传观焉乃如龟县故知冢已八百年矣浦阳江又东北迳始宁县西本上虞之南乡也汉顺帝永建四年阳羡周嘉上书始分之旧治水西常有波潮之患晋中兴之初治今处县下有小江源出□山谓之□浦迳县下西流注于浦阳茠山下注此浦浦西通山隂浦而达于江江广百丈狭处二百步髙山带江重防被水江阅渔商川交樵隠故桂棹兰栧望景争途江南有故城太尉刘牢之讨孙恩所筑也【全氏曰按刘牢之终于镇北将军其讨孙恩时为会稽五部都督非太尉】江水东迳上虞县南王莽之会稽也本司盐都尉治也地名虞賔晋太康地记曰舜避丹朱于此故以名县百官从之故县北有百官桥亦云禹与诸侯会事讫因相虞乐故曰上虞二说不同未详孰是【一清按释名曰吴虞也封太伯于此以虞其志即虞乐之义古娱虞通用也】县南有兰风山山少木多石驿路带山傍江路边皆作栏干山有三岭枕带长江苕苕孤危望之若倾缘山之路下临大川皆作飞阁栏干乘之而渡谓此三岭为三石头丹阳葛洪遯世居之基井存焉琅琊王方平性好山水又爰宅兰风垂钓于此以永终朝行者过之不识问曰卖鱼师得鱼卖否方平答曰钓亦不得得复不卖亦谓是水为上虞江县之东郭外有渔浦湖中有大独小独二山又有覆舟山覆舟山下有渔浦王庙庙今移入里山北三山孤立水中湖外有青山黄山泽兰山重岫叠岭参差入云泽兰山头有深潭山影临水水色青绿山中有诸坞有石楗一所右临白马潭潭之深无底云创湖之始边塘屡崩百姓以白马祭之因以名水湖之南即江津也江南有上塘阳中二里隔在湖南常有水患太守孔灵符遏蜂山前湖以为埭埭下开渎直指南津又作水楗二所以舍此江得无淹溃之害县东有龙头山崖之间有石井冬夏常冽清泉南带长江东连上陂江之道南有曹娥碑娥父旴迎涛溺死娥时年十四哀父尸不得乃号踊江介因解衣投水祝曰若值父尸衣当沈若不值衣当浮裁落便沈娥遂于沈处赴水而死县令度尚使外甥邯郸子礼为碑文以彰孝烈江濵有马目山洪涛一上波隠是山势沦嵊亭间歴数县行者难之县东北亦有孝子杨威母基威少失父事母至孝常与母入山采薪为虎所逼自计不能御于是抱母且号且行虎见其形遂弭耳而去自非诚贯精防孰能理感于英兽矣又有吴渎破山导源注于胥江上虞江东迳周市而注永兴地理志曰县有仇亭柯水东入海仇亭在县之东北一十里江北柯水疑即江也又东北迳永兴县东与浙江合谓之浦阳江地理志又云县有萧山潘水所出东入海【一清按刘昭郡国志补注引魏都赋注作水刘良注作瀵水皆潘字之误】又疑是浦阳江之别名也自外无水以应之【全氏曰浦阳江水发源义乌分于诸暨是为曹娥钱清二口其自义乌山南出者道由蒿坝所谓东小江也下流斯为曹娥其自山北出者道由义桥所谓西小江也下流斯为钱清考浦阳之名汉时所未有故班志不录然志于浦阳东道之水则曰柯水而系之上虞即曹娥也西道之水则曰潘水而系之余暨即钱清也续志有潘水而失柯水至韦昭始以浦阳为三江之一六朝时合曹娥钱清二江总曰浦阳故谢康乐山居赋所云皆指曹娥而南史争战之地则皆在钱清歴唐五代作志乗者尚无曹娥钱清之名故九域志以曹娥镇属会稽钱清镇属山隂可证也道元注水经以上虞江称曹娥而钱清则否是知曹娥为浦阳江经流无疑矣观南史浦阳江南北各有埭司以稽察行旅胡梅磵曰浦阳江南津埭即今之梁湖堰北津埭即今之曹娥堰与西陵埭栁浦埭称四埭六朝官制班班足与水道相证明盖浦阳之水东行者当堤堰未兴之日直自余姚达于勾章之境非犹夫今之曹娥也道元言之不明遂啓后人之疑】浙江又东注于海故山海经曰浙江在其东在闽西北入海韦昭以松江浙江浦阳江为三江
　　斤江水出交趾龙编县东北至郁林领方县东注于郁地理志云迳临尘县至领方县注于郁
　　容容夜□湛乗牛渚须无无濡营进皇无地零侵黎侵黎水出广州晋兴郡郡以太康中分郁林置行至临尘入郁【一清按汉志鬰林郡临尘县下云又有侵离水行七百里亦见温水注云迳临尘入领方注鬰】
　　无会重濑夫省无变【一清按无变见温水注】由蒲王都融勇外此皆出日南郡西东入于海
　　容容水在南垂名之以次转北也右三十水从江已南至日南郡也【一清按自容容以下文义难晓今以双字数之得十七水耳而注云三十水岂有脱文耶汉志日南郡下云有小水十六并行三千一百八十里属交州稍为近之全氏曰汉志日南郡西卷县下云水入海则西卷亦水名西卷水见温水注】
　　【补】弱水
　　禹贡锥指曰弱水经不言所出桑钦以为出张掖删丹县郑康成曰众水东流此独西流而水经注无之其所经入不可得而详也一清按史记索隠曰水经曰弱水出张掖删丹县西北至酒泉会水县入合黎山腹汉志张掖郡删丹县桑钦以为导弱水自此西至酒泉合黎即是小司马所引之文是唐时尚有弱水篇今本尽失之耳张守节正义亦云合黎水出临松县东而北流迳张掖故城下又北流至县北二十三里合弱水弱水自合黎山折而北流迳沙碛之西入居延泽行千五百里又汉志金城郡临羌县下云有弱水说文曰弱水自张掖删丹西至酒泉合黎余波入于流沙观此则弱水之源委约畧可得矣又曰防山也或曰弱水之所出十六国春秋乞伏札子击吐谷浑觅地于弱水西元和志弱水在删丹县南山下括地志兰门山一名穷石在删丹县西南七十里离骚夕次于穷石淮南子弱水出穷石山是也隋书地理志删丹县有祀山弱水胡渭曰疑即防字之误寰宇记曰合黎水一名羌谷鲜水一名覆袁水亦名张掖河南自吐谷浑界流入禹贡导弱水至于合黎孔安国云合黎水名在流沙东即谓此也详河水篇第二卷注中
　　【补】黒水
　　禹贡锥指曰传云黒水自北而南经三危过梁州入南海正义云地理志益州郡计在蜀郡西南三千余里故滇王国也武帝元封二年始开为郡郡内有滇池县县有黒水池止言有池不知水之所在郑云今中国无也传之此言顺经文耳按郦元水经黒水出张掖鸡山南流至炖煌过三危山南流入于南海然张掖炖煌并在河北所以黒水得越河入南海者自积石以西皆多伏流故黒水得越而南也今按滇池所祠之黒水即金沙江与雍州无涉山海经曰灌湘之山又东五百里曰鸡山黒水出焉而南流注于海鸡山不知在何郡郭璞无注而孔疏引水经以为出张掖之鸡山检今本无此文盖其书有散逸耳太平御览引张掖记曰黒水出县界鸡山亦名元圃昔有娥氏女简狄浴于元止之水即黒水也据此则鸡山当在甘州张掖县界汉为觻得县地今陜西甘州卫西有张掖河即古羌谷水出羌中北流至卫西为张掖河合弱水东北入居延海俗谓之黒河此水并不经三危入南海安得以此为禹贡之黒水耶山海经明言南流注于海必非东北入居延之张掖河其鸡山恐亦不在县界也又曰夏殷之衰雍州西北境皆为戎翟所据及周室东迁旧都八百里之地悉弃以予秦秦染夷俗诸侯摈之不与中国会盟輶轩之使岂有过而问焉况三危西裔之区乎故屈原天问曰黒水元趾三危安在盖自战国时此地之山川已与昆仑弱水同其茫仅得之传闻而无从目验矣秦火之后载籍沦亡汉兴治尚书者不能言黒水三危之所在武帝通西域玉门阳关之外使者往来数十辈不闻涉大川而西可以当古之黒水者故班志张掖酒泉炖煌郡下并无其文司马彪亦无可言至郦道元始云黒水出张掖鸡山而其所谓南流至炖煌过三危入南海亦不过顺经为义与他水歴叙所过之郡县者详畧相去逺矣故杜佑云道元注水经锐意寻讨亦不能知黒水所经之处唐初魏王泰括地志云黒水出伊吾县北此与张掖鸡山未知孰是然其所谓南流絶三危者竟亦不可复寻禹治黒水不若治河之详自屈原已不能知而况伏生辈乎自古文尚书家已不能知而况班固司马彪郦道元魏王泰诸人乎至若樊绰程大昌金履祥李元阳等纷纷辨论系风捕影了无所得徒献笑于后人而已
　　嵩髙为中岳在颍川阳城县西北
　　春秋说题辞曰隂含阳故石凝为山国语曰禹封九山山土之聚也尔雅曰山大而髙曰崧合而言之为崧髙分而名之为二室西南为少室东北为太室嵩髙山记曰山下岩中有一石室云有自然经书自然饮食又云山有玉女台言汉武帝尝见之因以名台
　　泰山为东岳在泰山博县西北
　　岱宗也王者封禅于其山示増髙也有金防玉检之事焉
　　霍山为南岳在庐江县西南
　　天柱山也尔雅云大山宫小山曰霍开山图曰其山上侵神气下固穷泉【全氏曰按禹贡不志霍山盖以五岳而类及之一清按下又出衡山则禹贡荆州之山为南岳也此因汉武帝改祀而特记之】
　　华山为西岳在宏农华隂县西南
　　古文之惇物山也【一清按汉志右扶风武功县下云垂山古文以为惇物非华山也道元误引朱谋防曰岂垂华字相乱耶】
　　雷首山在河东蒲坂县东南砥柱在河东大阳县东河中王屋山在河东垣县东北也
　　昔黄帝受丹诀于是山也
　　太行山在河内野王县西北
　　王烈得石髓处也
　　恒山为北岳在中山上曲阳县西北碣石山在辽西临渝县南水中也【禹贡锥指曰汉志右北平骊成县下云大碣山在县西南莽曰掲石辽西郡絫县下云有掲石水南入官不言有山也及文颍注武纪曰碣石在辽西絫县絫县今罢入临渝此石着海旁頴字舛良南阳人为荆州从事谓此山临渝之孤石与班固异自頴始水经有魏晋间人所附益故亦云碣石在临渝后汉志无骊成刘昭补注遂于临渝言碣石】
　　大禹凿其石夹右而纳河秦始皇汉武帝皆尝登之海水西侵嵗月逾甚而苞其山故言水中矣
　　析城山在河东濩泽县西南太岳山在河东永安县壶口山在河东北屈县东南龙门山在河东皮氏县西梁山在冯翊夏阳县西北河上荆山在冯翊懐徳县南岐山在扶风美阳县西北汧山在扶风汧县之西也禹贡北条山也【一清按道元既防用马融王肃之说以西顷为中条嶓冢为南条则宜以汧山为北条地理志右扶风汧县下云吴山在西古文以为汧山雍州山又总叙云雍州山曰岳师古曰即吴岳也此本周礼郑康成说而渭水篇注则又引班志在冯翊懐徳禹贡北条荆山之文】陇山【全氏曰此篇专释禹贡而陇山非禹贡所及汉志陇西郡下应劭曰有陇坻在其西也师古曰陇坻谓陇坂即今之陇山汧陇相接道元或因汧及陇本注中賸字其后脱落谬置误作经文未可知也今改正】
　　终南山惇物山在扶风武功县西南也顷山在陇西县西南【一清按汉志陇西郡临洮县禹贡西顷山在县西南部都尉治县西句此云西南盖误截】禹贡中条山也
　　嶓冢山在陇西氐道县之南
　　南条山也
　　鸟鼠同穴山在陇西首阳县西南
　　郑元曰鸟鼠之山有鸟焉与鼠飞行而处之又有止而同穴之山焉是二山也鸟名为鵌似鵽而黄黒色鼠如家鼠而短尾穿地而共处鼠内而鸟外孔安国曰共为雌雄杜彦达曰同穴止宿养子互相哺食长大乃止张晏言不相为牝牡故因以名山
　　积石在陇西河关县西南
　　山海经云山在邓林东河所入也
　　都野泽在武威县东北
　　县在姑臧城北三百里东北即休屠泽也古文以为猪野也其水上承姑臧武始泽泽水二源东北流为一水迳姑臧县故城西东北流水侧有灵渊池王隠晋书曰汉末博士敦煌侯瑾善内学语弟子曰凉州城西泉水当竭有防阙起其上至魏嘉平中武威太守条茂起学舍筑阙于此泉太守填水造起门楼与学阙相望泉源陡发重导之斯故有灵渊之名也泽水又东北流迳马城东城即休屠县之故城也本匈奴休屠王都谓之马城河又东北与横水合水出姑臧城下武威郡凉州治地理风俗记曰汉武帝元朔三年改雍州曰凉州以其金行土地寒凉故也迁于冀【全氏曰按续志凉州刺史治汉阳之陇县其再迁冀则中叶以后事】晋徙治此王隠晋书曰凉州有龙形故曰卧龙城南北七里东西三里本匈奴所筑也及张氏之世居也又増筑四城箱各千步东城植园果命曰讲武塲北城植园果命曰元武圃皆有宫殿中城内作四时宫随节游幸并旧城为五街衢相通二十二门大缮宫殿观阁采绮妆饰拟中夏也其水侧城北流注马城河河水又东北清涧水入焉俗亦谓之为五涧水也水出姑臧城东而西北流注马城河河水又与长泉水合水出姑臧东搰次县王莽之播徳也西北歴黄沙阜而东北流注马城河又东北迳宣威县故城南又东北迳平泽晏然二亭东又东北迳武威县故城东汉武帝太初四年匈奴浑邪王杀休屠王以其众置武威县武威郡治【齐氏召南曰本纪元狩二年置武威酒泉郡志云武威郡太初四年开则不同时矣疑当以纪为是一清按功臣表昆邪以元狩二年封则志误也善长又误仍之】王莽更名张掖地理志曰谷水出姑臧南山北至武威入海届此水流两分一水北入休屠泽俗谓之为西海一水又东迳一百五十里入猪野世谓之为东海通谓之都野矣【全氏曰汉志武威郡姑臧县南山谷水所出北至武威入海行七百九十里道元以为通谓之都野是也攷苍柗县南山柗陜水所出北至捐次入海休屠野都尉治熊水鄣谷水柗陜水熊水皆泽之所入也柗帅古曰古松字也陜音下陜反两山之间也柗陜陜名】
　　合离山在酒泉会水县东北
　　合黎山也【一清按元和志合黎山俗名要涂山在张掖县西北二百里括地志云兰门山一名合黎误行都司志合黎山在甘州卫北四十里迤逦至镇夷所出石硖口三百里一作合离禹贡锥指汉防水县故城在今肃州卫东北十六国春秋吕光遣吕纂讨段业战于合离羌谷水北至张掖县合黎山下与弱水合故因山为名曰合黎水是合黎水即弱水也】
　　流沙地在张掖居延县东北
　　居延泽在其县故城东北尚书所谓流沙者也形如月生五日也弱水入流沙流沙与水流行也亦言出钟山西行极崦嵫之山在西海郡北【全氏曰此汉献帝时曹氏所置之西海郡非新莽置于金城者也】山有石赤白色以两石相打则水润打之不已润尽则火出山石皆然炎起数丈经日不灭有大黒风自流沙出奄之乃灭其石如初言动火之事发疾经年故不敢轻近耳流沙又迳浮屠歴壑市之国又迳于鸟山之东朝云国西歴昆山西南出于过瀛之山【一清按以上所引本之大荒经而有脱失据本文歴壑市又有国曰汜叶曰鸟山曰淮山曰朝云之国注中过瀛之山四字不知所出盖道元旁撮以成文】大荒西经云西南海之外流沙出焉迳夏后开开上三嫔于天得九辩与九歌焉【一清按郭璞解上三嫔于天谓献美女于天帝朱子以为当是啓梦賔天吴任臣曰夏啓三梦上賔于天谓献美女之乐如秦穆听钧天之奏唐王效霓裳之舞也楚辞启棘賔商九辩九歌正作賔字开即启避汉景帝讳然大荒西经之文曰西南海之外赤水之南流沙之西有人珥两青蛇乗两龙名夏后开开上三嫔于天得九辩与九歌焉则非夏啓也道元盖抄变其词】又歴员邱不死山之西入于南海【一清按此句员邱二字出郭璞注非山海经文全氏曰汉志张掖酒泉敦煌多有水道道元不知详而泛滥于山海经甚矣其蔽也】
　　三危山在敦煌县南
　　山海经曰三危之山三青鸟居之是山也广圆百里在鸟鼠山西即尚书所谓窜三苗于三危也【禹贡锥指曰正义云三危山必是西裔未知山之所在郑元引地说曰三危之山在鸟鼠之西南当岷山则在积石之西南地说乃妄书其言未必可信要之三危山必在河之南也按水经两引山海经以证尚书之三危与地说畧同鸟鼠之西南当岷山则在今临洮府南岷州卫北矣又云在积石之西南殊不可晓山南带黒水盖以扶州之黒水出素岭山入白水者当之也妄言无疑三危山自当以在沙州者为是肃州旧志云白龙堆沙东倚三危北望蒲是是为西极要路推其地望可以得三危之形势矣地理今释云梁州黒水即今云南之金沙江其源发于西蕃诺莫浑五巴什山分支之东曰阿克达母必拉南至塔城关入云南丽江府境亦曰丽水东南流至姚安府大姚县之左顿乡北打冲河自盐井卫来会之又东入四川境迳会川卫南又东至东川府西折而东北流迳乌防府西北马湖府南又东迳叙州府南入岷江雍州黒水出陜西甘肃塞外南流至河州入积石河今俗名大通河是也导川黒水即今云南之防沧江其源发于西蕃诺莫浑五巴什山分支之西曰阿克必拉南流至你那山入云南界东岐一支为漾备江东南流分注大理府之西洱海经流入顺宁府境其正支南行絶云龙江而东南至云州北之分水岭仍与漾备合又南流至阿瓦国入南海案金沙澜沧一为梁州之黒水一为导川之黒水然皆非四大水之黒水也昔人谓蕃名山川皆以形色西南夷地水色多黒故悉黒名如打冲金沙澜沧俱得称黒水也而真黒水之源去澜沧之西三百余里蕃名哈拉乌苏色禽经防蕃怒彛□□界由缅甸入南海即佛书所谓黒水出阿耨达山东是也禹迹之所不至盖中国在阿耨之之东故名震旦所入大水唯黄河一支可见黒水出阿耨达之东实在中国之西南未尝流入内地故从古无人知其源委也又云案黒水之辨诸家纷如今考地圗禹贡之黒水有三正不必强合水经注所谓黒水出张掖鸡山至于炖煌此雍州之黒水也汉书地理志犍为郡南广县注云纷关山符黒水所出北至僰道入江唐樊绰亦以丽江为古黒水云罗些地北有三危山其水从山南行上流出吐蕃界薛季宣谓泸水为黒水引郦道元说黒水亦曰泸水即若水出姚州徼外吐蕃界中山海经黒水之间有若水是也以丽江之说为非不知打冲河至大姚县即合金沙江防流入岷江薛氏之说原与汉志相合此梁州之黒水也宋程大昌以澜沧江为黒水李元阳黒水辨亦云陇蜀无入南海之水唯滇之澜沧足以当之而元史载劝农官张立道使交趾并黒水以至其国吴任臣山海经注亦以澜沧为古黒水此导川之黒水也盖雍州之黒水其源在黄河之北梁州及导川之黒水其源皆在黄河之南有截然不相紊者第以张掖炖煌尚在内地可以寻源而求而推其委而不得遂托为越河伏流之说夫昆仑为地轴其山根连延起顿包河南按秦陇直达长安为南山黒水自炖煌而南纵可越大河之伏流其不能越河以南之南山也明矣若狃于雍州三危既宅之说此是言雍州分域以内今终南鸟鼠皆在河之南而三危更无鸟鼠之南其与雍州之黒水又何涉邪然主泸水丽江澜沧之说者亦皆以意度未能确指水之分合不知泸水丽江源异而流同丽江澜沧源近而流别分合言之梁州之黒水有两支而与导川之黒水实出一地也而古未有及之者盖以二水僻在蕃界隔蔽南山阻奥从古未通中国即魏之法显唐之元奘元世祖之南征邱处机之西游皆绕出昆仑以外歴西域诸国至于滇南总未尝经其地但从入中国之支流以古今分域配之料约为某水某水而已今海内一统西南徼外域入版图是遣使臣徧歴其地究源讨委写图以志支经络了如指掌诸家浮说有所折衷矣】春秋传曰允姓之奸居于州州地名也杜林曰敦煌古州也州之贡物地出好民因氏之州之戎并于月氏者也汉武帝后元年分酒泉置【齐氏召南曰本纪分武威酒泉为张掖敦煌在元鼎六年置郡久矣曰后元年者志之误也】南七里有鸣沙山故亦曰沙州也
　　朱圉山在天水北冀城南
　　即冀县山有石鼔开山图谓之天鼔山九州害起则鸣有常应又云石鼔山有石鼔于星为河鼔星动则石鼔鸣石鼔鸣则秦土有殃鸣浅殃万物鸣深则殃君王矣
　　岷山在蜀郡湔氐道西
　　汉书以为渎山者也
　　嶓冢山【全氏曰三字误说见下】在宏农卢氏县南
　　是山也谷水出其北林也【全氏曰按嶓冢山当作墦冢林见山海经且谷水出宏农黾池与卢氏无涉桑经郦注于谷水篇悉本山经之旧至此宁遂忘之此篇专释禹贡山水泽地所在墦冢林非禹贡之所有篇中独失去熊耳山则嶓冢二字即熊耳二字简防零断行间失次后人率意填写又假作注文以附会之未可知也汉志宏农郡卢氏县下云熊耳山在东东近于南不知相悬说地理者当以班志为据】
　　荆山在南郡临沮县东北
　　东条山也【朱氏谋玮笺曰东条未详一清按禹贡锥指曰漳水注亦引地理志曰禹贡东条荆山在临沮县之东北是六朝汉书误本道元袭用之耳然既以临沮之荆山为东条矣顾于嶓冢下云南条山也曽不思禹贡导嶓冢至于荆山本相连属乎从导汧至敷浅原旧说有三条之目地理志云禹贡北条荆山在懐徳南条荆山在临沮而临洮之西顷不云是中条既不袭用马融王肃之说郦氏前遵马王又杂采班氏然以荆山为东条则大缪矣三条郑元又分为四列导汧为正隂列西顷为次隂列嶓冢为次阳列岷山为正阳列胡渭曰四列长于三条或嫌其隂阳之名近怪曰隂阳只作南北字用朱子据导字分南北实本康成而又参以一行山河两戒之谓然则究无东条也】卞和得玉璞于是山楚王不理懐璧哭于其下后玉人理之所谓和氏之玉焉
　　内方山在江夏竟陵县东北
　　禹贡注章山也【顾氏祖禹曰章山在安陆府东四十里古文以为内方山左传定四年蔡侯吴子唐侯伐楚舍舟于淮汭自豫章与楚夹汉图经云豫章即章山也一名障山晋太安二年华宏讨义阳贼张昌于江夏败于障山即此】
　　大别山在庐江安丰县西南【一清按大别是鲁山即古翼际山不在安丰也】外方山崧髙是也【一清按汉志云古文以崈髙为外方山此条与首条防互】桐柏山在南阳平氏县东南陪尾山在江夏安陆县东北【一清按胡渭曰禹道陪尾实为泗水泗出陪尾见博物志然则不在江夏安陆也】衡山在长沙湘南县南
　　禹治洪水用白马祭衡山于是得金简玉字之书按省玉字得通水理也
　　九江地在长沙下隽县西北【全氏曰据汉志九江在庐江寻阳县南王伯厚谓以九江为洞庭本于水经胡晁曽因之指此条也予观经之所据当是楚地记所云巴陵潇湘之渊在九江之间者也善长注曽不及之宁有遗忘其疏九江专主刘歆湖汉九水之说一见于江水篇再见于赣水篇至湘水篇絶不以九江与之将无谓善长于经有异同耶则宜纠正之矣今不谕列一言何也夫九江与东陵相首尾以九江为湖汉则东陵当在庐江以九江为洞庭则东陵当在巴陵无两可也今水经云九江在长沙下隽而又云东陵在庐江金兰自相矛盾有是理乎殆不学之人见行间脱烂从而妄补之而不能掩其败阙也至于九江之不当为洞庭则夏柯山已疑之而胡梅磵尤疑之北宋以来大儒数十辈考正审定而终不得其是抑九江固不可以言地若九江地果是经文则如大伾地善长亦必指其失也一清按全氏之说甚辨但此条决非后人添补道元专附班固故不以洞庭为九江而又不敢显斥水经存而不论未可知也】云梦泽在南郡华容县之东东陵地在庐江金兰县西北【一清按汉志庐江郡下云金兰西北有东陵乡顾祖禹曰金兰县亦见汉志苏林注检今本汉书注非苏林也又曰或以为三国魏所置县晋废盖在大苏山东胡渭曰金兰汉初有是县中废故志不书晋宋间复置故郦注据以为言当在固始西南南直黄梅之北矣今考善长注所说金兰县见决水篇而晋宋志则又无之宛溪东樵所言均未的也】敷浅原地在豫章歴陵县南【一清按汉志豫章郡歴陵傅阳山阳川在南古文以为傅浅原而水经不载此川】彭蠡泽在豫章彭蠡县西北尚书所谓彭蠡既猪阳鸟攸居也
　　中江在丹阳芜湖县西南东至会稽阳羡县入于海震泽在吴县南五十里北江在毗陵北界东入于海【一清按水经此条是本汉志以成书非禹贡之三江也班志会稽郡吴县下云具区泽在西古文以为震泽南江在南东入海扬州川以震泽为南江殆是误读班书耳郦道元沔水注亦以具区为南江且合石城分江水为一条盖承其缪孔安国导江传云有北中有南可知导漾云自彭蠡江分为三入震泽夫彭蠡未尝分为三也且亦未尝入震泽也夫江流只一川耳禹贡漾水下之北江即江水下之中江所谓江汉朝宗于海者也故师古于北江曰自彭蠡江分为三遂为北江而入海又于中江下云亦自彭蠡出班志之所谓中江出芜湖西南至阳羡入海者的是后来人力为之断非禹迹也禹贡锥指曰苏氏曰豫章江入彭蠡而东至海为南江岷江江之经流防彭蠡以入海为中江汉自北入江会彭蠡为北江苏氏之说人或疑之及阅徐坚初学记引郑康成书注以证三江曰左合汉为北江右会彭蠡为南江岷江居其中则为中江故书称东为中江者明岷江至彭蠡与南北合始得称中也始知苏氏所说东汉时固已有之又曰越语子胥曰吴之与越也三江环之民无所移韦昭注云三江松江钱塘浦阳江也又范蠡曰与我争三江五湖之利者非吴邪三江亦当从韦解然此但可以解国语耳水经沔水下篇注引郭景纯曰三江者岷江松江浙江也愚谓以此当国语之三江更长于韦何也汉志毗陵县季札所居北江在北是岷江正环吴之境而韦独遗之郦元云浙江于余暨东合浦阳江是浦钱塘浑涛入海而韦强分为二故以岷易浦阳较长也然终不可以释禹贡盖松江乃震泽之下流以松江为中江浙江为南与导水之文相背戾矣又曰职方氏荆州曰其川江汉州曰其川三江与禹贡同盖荆州未会彭蠡故但称江汉及至州则江汉与彭蠡参会故有三江之目二经若合符节】峄阳山在下邳县之西羽山在东海祝其县南也
　　县即王莽之犹亭也【一清按此文与淮水篇复出】尚书殛鲧于羽山谓是山也山西有羽渊禹父之所化其神为黄能以入渊矣故山海经曰洪水滔天鲧窃帝之息壤以堙水不待帝命帝令祝融杀鲧羽郊者也
　　陶邱在济隂定陶县之西南
　　陶邱邱再成也
　　菏泽在定陶县东雷泽在济隂成阳县西北菏水在山阳湖陆县南【全氏曰菏泽在定陶班志语也菏水在湖陆孔及许氏说文语也二河有上下之分故水经兼引之而胡渭哓哓于此抑昩矣】防山在太山隂县西南大野泽在山阳钜野县东北大邳地在河南成皋县北尔雅曰山一成谓之邳然则大邳山名非地之名也
　　明都泽在梁郡睢阳县东北【一清按汉志梁国睢阳县禹贡盟诸泽在东北】益州沱水在蜀郡汶江县西南其一在郫县西南皆还入江荆州沱水在南郡枝江县【全氏曰汶江县之沱为开明所凿埤县之沱是湔塴江李氷所堰皆非禹迹也顾祖禹尝疑之而不能指沱之所在岂益州无沱水乎予谓江水篇都安县下注云江水出焉武阳一下注云江水入焉江出江入江与沱义合禹贡锥指亦曰江原县江水近世谓之火皁江者岷江之正流而班氏以为首受江故郑康成云沱之类以此当禹贡梁州之沱或庶几焉荆州之沱惟枝江足以当之一清按全氏此言亦未的梁荆二州之沱当主夷水故皆有沱既道之文而导江云东别为沱又东至于澧直以江沱与澧水相接连而导漾下不别出沱水是具明证也详见夷水篇】三澨池在南郡邔县之北【禹贡锥指曰水经三澨池今本作地字为是然自郦元时已譌观注云池流可见传寅集解引此亦作池明地字乃近世所改一清按水经自明正嘉以来屡经各家校刋改池为地池虽误文实古本也故不从俗改作地字耳】
　　尚书曰导汉水过三澨地说曰沔水东行过三澨合流触大别山阪故马融郑元王肃孔安国等咸以为三澨水名也许慎言澨者埤増水边土人所止也按春秋左传曰文公十有六年楚军次于勾澨以伐诸庸宣公四年楚令尹子越师于漳澨定公四年左司马戍败吴师于雍澨昭公二十三年司马防越缢于蓬澨服防或谓之邑又谓之地京相璠曰杜预亦云水际及边地名也【一清按春秋成十五年则决睢澨杜预注曰澨水涯】今南阳淯阳二县之间淯水之濵有南澨北澨矣而诸儒之论水陆相半又无山源出处之所津途关路唯郑元及刘澄之言在竟陵县界经云邔县北池然池流多矣而论者疑焉亦不能辨其所在【一清按此篇惟释禹贡山水泽地所在不及其他而忽出池字所以后人改三澨池为三澨地也索隠引水经亦云三澨地名今竟陵有三防水俗云是三澨水参音去声方舆纪要亦曰三汊水在景陵南三十里汊读曰义即禹贡三澨故地也最为低洼然道元又明明注为池字则非传写之误可知而不能正其缪殆强弩之末博学好竒或未致思耳】
　　右禹贡山水泽地所在凡六十【全氏曰按六十之目芟去陇山之误文改正墦冢山之讹字厘定三澨池之标目斯为脗合前人读水经注者至此大氐以将毕业神疲力索不复细讨于是陇山窜入熊耳丧职而三澨池且为寄公矣可发一笑也】







　　水经注释卷四十
<史部,地理类,河渠之属,水经注释>
　　钦定四库全书
　　水经注释附録卷上
　　仁和赵一清纂
　　水经三卷郭璞注　水经四十卷郦善长注【隋书经籍志】水经三卷郭璞撰　又四十卷郦道元撰【旧唐书经籍志】桑钦水经三卷一作郭璞撰　郦道元注水经四十卷【新唐书艺文志】
　　水经三卷汉桑钦撰郭璞注　水经四十卷郦道元注【通志艺文略】
　　水经四卷右汉桑钦撰成帝时人本经三卷后魏郦道元注【郡斋读书志】
　　一清按水经郭注三卷郦注四十卷厯考史志无云四卷者晁氏所题误矣或是四十卷脱去十字耳
　　水经四十卷晁氏曰汉桑钦撰陈氏曰钦邯郸书目以为汉人晁氏言成帝时人当有所据【文献通考】
　　隋志水经三卷郭璞注唐志桑钦三卷旧志云郭璞撰郦道元注四十卷后魏人字善长博采地志穷述水源隋志不言桑钦晁志云汉桑钦撰成帝时人【玉海】
　　李吉甫删水经十卷【新唐书艺文志】
　　一清按前人极重水经如陆龟防诗云水经山疏不离身是也东坡寄周安孺茶诗云嗟我乐何深水经亦屡读李宏宪撰元和郡县志河南府新安县白超垒知超为汉末人御黄巾贼筑此垒以自固非秦之白起足正中尉改白超为白起之缪
　　汉开四方之境欵殊俗之附文约之所沾渐风声之所周流防将日所出入处也着自山经水志者亦略及焉【后汉书南蛮西南夷传论】
　　长安南下杜樊乡郦元注水经实樊川也延翰外曾祖司徒岐公之别墅在焉【裴延翰樊川文集序】
　　自沈莹着临海水土周处撰阳羡土风厥类众伙谅非一族是以地理为书陆澄集而难尽水经加注郦元编而不穷盖方物之事尽在是矣【史通】
　　汉书地理志注文选注史记正义引水经后汉书注引水经注【玉海】
　　一清按史记正义曰郦元注水经云滈水上承滈池北流入滈今按滈水入永通渠盖郦氏误矣检渭水篇注鄗水自入渭其流注鄗者滮池水也岂有鄗复入鄗之云张氏所引容有乖爽
　　桑钦水经所引天下之水百三十七江河在焉郦善长注水经引其枝流一千二百五十二【唐六典注】
　　水经引天下之水百三十七江河在焉郦氏注引枝流一千二百五十二通典谓晋郭璞注三巻后魏郦道元注四十巻皆不详撰者名氏不知何代之书云济水过寿张则前汉寿良县光武更名又东北过临济则狄县安帝更名菏水过湖陆则湖陵县章帝更名汾水过永安则彘县顺帝更名故知顺帝以后纂序也愚按经云武侯垒又云魏兴安阳县注谓诸葛武侯所居魏分汉中立魏兴郡又改信都従长乐则晋太康五年也然则非后汉人所撰隋志云郭璞注而不着撰人旧唐志云郭璞撰愚谓所载及魏晋疑出于璞也新唐志始以为桑钦而又云一作郭璞撰盖疑之也经云河水又北薄骨律镇城注云赫连果城也乃后魏所置其郦氏附益与按前汉儒林古文尚书涂恽授河南桑钦君长晁氏读书志谓钦成帝时人意者钦为此书而后人附益如山海经禹益所记有长沙零陵桂阳诸暨之名本草神农所述有豫章朱厓赵国常山奉髙真定临淄冯翊之称尔雅作于周公而云张仲孝友苍颉篇造于李斯而云汉兼天下皆非本文顔之推尝论之矣通典又谓景纯注解疎略多迂怪今郭注不【困学纪闻】
　　一清按王伯厚所见是元祐以后刋本故多误文而亦不能正其失也
　　晋裴秀客京相璠撰春秋王地名其説多见于水经注水经引黄图今本所无【同上】
　　水经世以为桑钦撰予读易水注云易水迳其东南合滱水故桑钦曰易水出北新城西北东入滱自下滱易互受通称矣又广阳县溪水亦引桑钦説且水经正文皆无此语恐非桑钦撰当别有书也古书散亡良可叹已【西溪丛语】
　　一清按西溪丛语是宋姚寛撰所引郦注广阳溪水是濡水篇温溪下非广阳溪水也姚氏误记
　　郦元水经曰鱼龙以秋日为夜按龙秋分而降则蛰寝于渊龙以秋日为夜岂谓是乎【埤雅】
　　一清按陆农师所引注语未知在何篇也
　　水经注所载事多他书未有者其叙山水竒胜文藻骈丽比之宋人卧游録今之玉壶氷岂不天渊予尝欲抄出其山水佳胜为一帙以洗宋人卧游録之陋未暇也又其中载古歌謡如三峡歌云巴东三峡巫峡长猿嗁三声泪沾裳又云朝见黄牛暮见黄牛三朝三暮黄牛如故又云滩头白勃坚相持倐忽沦没别无期记僰道謡云楢溪赤木盘蛇七曲盘羊乌栊势与天通皆可以入诗材【丹铅总録】
　　水经引南中行纪不出姓氏考稽含南方草木状始知陆贾作乃知前人或畧后有考焉【升庵全集】
　　桑钦水经祖禹贡而父山海然与图经等耳其以郦注郦盖借经而见己博该者也然徧该而防未洽横搜而词未修以备稽考则优孟志怪以耀世引遐搜僻以示异将使人应接不暇莫知所以根据虽宏富赡给而靡所取裁以之钻味弗堪矣【詹氏小辨】
　　一清按詹氏小辨明詹景龙东图撰其所云大氐本之杜君卿而又甚焉
　　郦道元博极羣书识周天壤其注水经也于四渎百川之源委支派出入分合莫不定其方向纪其道里数千年之往迹故渎如观掌纹而数家宝更有余力铺写景物片语只字妙絶古今诚宇宙未有之竒书也时经千载读之者少错简脱字往往有之然古玉血斑愈增声价但其书详于北而略于南世人以此少之不知水道之宜详正在北而不在南也余在都门为昆山定河南一统志稿遇古今之沿革迁徙盘错处毎得善长一语涣然氷释非此无従问津矣北方为二帝三王之旧都二千余年未闻仰给于东南何则沟洫通而水利修也予谓有圣人出经理天下必自西北水利始水利兴而后天下可平外患可息而教化可兴矣西北水道莫详备于此书水利之兴其粉本也虽时移世易迁徙无常而十犹得其六七不熟此书则胸无成竹虽有其志何从措手有斯民之志者不可不熟读而亟讲也【广阳杂记】水经注千年以来无人能读縦有读之而叹其佳者亦只赏其词句为游记诗赋之用耳然亦千万中之一二也吾友虞山黄子鸿独能沉酣此书叅伍错综各得其理好学深思心知其事吾于子鸿见之矣千载之后复有子云善长抑何幸与更得宋人善本正其错简脱误支分缕晣各作一图其用心亦云勤矣惜其専于考订而不切实用尺有短无可如何予东归后思以此本照宋板割裂改正装裱成书命门人钞録其图并二十一史舆地志考而顾景范有读史方舆纪要是楼有一统志稿皆亟録之以为疏水经注之资云【同上】
　　古书有注复有疏疏以补注之不逮而通其壅滞也郦道元水经注无有疏之者盖亦难言之矣余不自揣蚊思负山欲取郦注从而疏之魏以后沿革事迹一一补之有关于水利农田攻守者必考订其所以而论之以二十一史为主而附以诸家之说以至于今日后有人兴西北水利者使有考正焉予既得景范子鸿以为友而天下之山经地志又皆聚于东海此书不成是予之罪也当与宗夏勉之【同上】
　　意将楚水图记所标古今沿革城池里至堤防等更摘水经注中有合于今日者更録一通分为四册以江汉湘沅为之经而诸水纬之亦可观矣【同上】
　　龟山有钟子期听琴台不知在何许古迹缪妄槩不足访昔神禹导汉水至于大别防于江俗呼大别为龟山以形似也隔江有山蜿蜒东去俗曰蛇山遥遥相望半生以来登览之胜无有逾于此者盖山虽不髙而当江汉之滙四顾空濶潜沱数重环拱于此支交脉防左右盘据目穷于接应矣按尚书禹贡汉水南至大别入江左定公四年呉师伐郢楚子常济汉而陈自小别至于大别京相璠春秋土地名曰大别汉东山名也在安丰县南杜预释例曰二别近汉之名无縁乃在安丰也桑钦水经沔水自沌阳县北又南至江夏沙羡县北南入于江郦道元曰沌阳处沌水之阳沔水又东迳林嶂故城北晋建兴二年太尉陶侃为荆州都督镇此庾仲雍曰夏口一名沔口矣按地説汉水东行触大别之阪南与江合则与尚书杜预相符但今不知所自矣予尝谓郦善长天人也其注水经妙絶今古北方诸水毫发不失而江淮汉沔之间便多纰缪郦北人南方之水非其所目及也小别不知所在俟更考也【同上】
　　水道迁流最难辨晰河渠沟洫班马仅纪大端而余史或缺焉共详为之辞惟郦氏水经注而杜佑甚病其荒缪盖河源纡逺尚依史汉旧文而江汉以南又皆意为揣测宜其未尽审也若其掇拾遗闻叅稽往迹良为考古之助余尝谓郦氏之病在立意修辞因端起类牵连附合百曲千回文采有余本防转晦使其据事直书従源竟委恐未可多求也后世河防水利之书作者相继至于晚近记载尤多浮杂相仍鲜禆实用川渎一书略仿水经之文仰追禹贡之义务期明确无取辞费【读史方舆纪要】
　　通典以水经所载地名有东汉顺帝更名者知出顺帝以后纂序王伯厚又因而广之下及魏晋地名疑旧唐志作郭璞撰者近是余请一言折之曰璞注山海经引水经者八此岂经出璞手哉即郦氏于济水引郭景纯曰又云经言固亦判而二之近黄太冲撰今水经序文竟实以璞着惜不及寄语此【尚书古今疏证】
　　一清按郭璞注山海经引水经者八南山经青丘之山注云亦有青丘国在海外水经云即上林赋云秋田于青丘西山经积石之山注云水经引山海经云积石山在邓林山东河所入也北山经碣石之山注云水经曰碣石山今在辽西临渝县南水中或曰在右北平骊成县海边山中山经末山末水出焉北流注于没注云水经作沫海内东经汉水出鲋鱼之山注云书曰嶓冡导漾东流为汉按水经汉水出武都沮县东狼谷经汉中魏兴至南乡东经襄阳至江夏安陆县入江别为沔水又东为沧浪之水又沅水注云水经曰沅水出牂柯且兰县又东北至镡成县为沅水又东过临沅县南又东至长沙下巂县又洛水注云书云导洛自熊耳按水经洛水今出上洛冡岭山东北经农至河南巩县入河成皋县亦属河南也又济水下注云诸水所出又与水经违错以为凡山水或有同名而异实或同实而异名或一实而数名似是而非似非而是且厯代久逺古今变易语有楚夏名号不同未得详也凡此八条济水下云云系郭自撰述中惟沅水碣石二条合于水经耳他如青丘之文今本脱亡疑是注非经也【青丘在髙丽境服防曰青丘国在海东三百里晋天文志有青丘七星在轸东南蛮夷之国也唐讨髙丽置青丘道行军总管此句疑是浿水注之逸文非齐景公畋于青丘在汉千乘县北地名清水泊之青丘也】汉水所引错举大畧南乡魏兴之名又非桑氏所知盖后来经注混淆之故洛水下引水经云出上洛冡岭山今考水经云出京兆上洛县讙举山郦注乃云出冡岭山耳东北经农之文亦不见经至于积石未水一在四十卷禹贡山水泽地所在注中一在二十二卷渠出荥阳北河注中其为郦注无疑而景纯引之景纯以晋明帝大宁二年为王敦所害下迨拓防孝昌之朝防二百余载大氐容有羼入之辞非其旧矣宁可执是以为左证耶然水经本非璞撰但有注三巻且太冲亦不云是璞但引圭斋之语耳潜丘竟未审视也
　　困学纪闻曰三礼义宗引禹受地记王逸注离骚引禹大岂即太史公所谓禹本纪者与禹本纪见史记大宛汉书张骞注并未指为何书惟杜君卿言天子按古图书名河所出山曰昆仑疑所谓古图书即禹本纪最是而郭璞引禹本纪除见史汉之外多却去嵩髙五万里盖天地之中也二语郦注禹本纪与此同则知自汉武以至道元皆曾见此书特唐亡耳璞注引禹本纪又引禹大固亦判而二之王伯厚疑为一书者非【同上】
　　唐人地理之学的有源委去西汉未遥元和志容有抵牾郦道元则近而加核矣水经注曰汉武帝元朔二年开朔方郡治窳浑县居班志之第六又云元朔二年取河南地为朔方郡筑朔方城王莽曰武符似又以此城为郡治县居班志之第二汉髙帝元年为殷国二年为河内郡治壄王县县居班志之第十三唐县中山郡治汉髙祖立县居班志之第四无终县秦置右北平郡治【田畴旧北平郡治在平冈】汉李广为郡于此县居班志之第二汉武帝元鼎二年改为天水郡似指陇西郡言治上邽县县居班志之第二上蔡县汉髙祖四年置汝南郡治县居班志之第二十四其第一县平舆云东汉汝南郡治睢阳县汉髙祖五年为梁国治县居班志之第八其第一县砀曰秦立砀郡秦始皇即句践故都为琅琊郡汉因之班志于琅琊县下注云句践尝治此则琅琊郡治琅琊县县居班志之第十二秦恵王置汉中郡南郑县即郡治汉因之县居班志之第三其第一县西城则云属县也汉武帝蜀郡初治广汉之雒县元鼎二年始徙治成都雒县居班志之第四汉髙祖六年分巴蜀置广汉郡治乘乡王莽曰广信即广汉县县居班志之第六汉髙帝六年置江夏郡治安陆县县居班志之第八汉武帝元鼎六年置合浦郡治合浦县县居班志之第三汉武帝元鼎六年开日南郡治西卷县县居班志之第四泉陵县零陵郡治汉武帝元鼎六年分置县居班志之第八汉武帝太初四年以休屠王地置武威县为武威郡治县居班志之第三而即治书先第一县者则陇西郡之狄道县也金城郡之允吾县也安定郡之髙平县也五原郡之九原县也雁门郡之善无县也上郡之肤施县也农郡之农县也千乘郡之千乘县也平原郡之平原县也太原郡之晋阳县也河东郡之安邑县也济隂郡之定陶县也济南郡之东平陵县也山阳郡之昌邑县也临淮郡之徐县也清河郡之清阳县也魏郡之邺县也赵国之邯郸县也钜鹿郡之钜鹿县也信都国之信都县也河间国之乐成县也涿郡之涿县也上谷郡之沮阳县也广阳国之蓟县也渔阳郡之渔阳县也辽东郡之襄平县也莵郡之髙句骊县也乐浪郡之朝鲜县也河南郡之雒阳县也武都郡之武都县也颍川郡之阳翟县也淮阳国之陈县也楚国之彭城县也沛郡之相县也防山郡之奉髙县也东平国之无盐县也鲁国之鲁县也东海郡之郯县也城阳国之莒县也甾川国之剧县也齐郡之临淄县也髙宻国之髙密县也九江郡之寿春邑也广陵国之广陵县也南阳郡之宛县也六安国之六县也蜀郡之成都县也巴郡之江州县也南郡之江陵县也越巂郡之卭都县也益州郡之滇池县也防柯郡之故且兰县也郁林郡之布山县也九真郡之胥浦县也交阯郡之羸县也苍梧郡之广信县也南海郡之番禺县也长沙国之临湘县也桂阳郡之郴县也豫章郡之南昌县也至云旧朔方郡治临戎旧定襄郡治善无故河内郡治怀旧代郡治髙栁故天水郡治冀故琅琊郡治开阳并指东汉而言騐诸司马彪志而一一相同矣【潜丘劄记】
　　郡国志云凡县名先书云郡所治也此惟东汉时则然而西汉不尔歴考志以证之为治者二十有六江陵也平襄也宛也阳翟也蓟也彭城也邯郸也临淄也雒阳也广陵也昌邑也吴也寿春也郯也相也成都也长子也濮阳也无盐也鲁也江州也涿也僰道也故且兰也卭都也滇池也不为治者三梁国先书砀却不为治治睢阳王国以内史治其民而梁孝王武内史韩安国从王于睢阳也左冯翊先书髙陵亦不为治治长安城中以赵广汉及景帝纪注百官公卿表注知之而韩延寿云为左冯翊出行县至髙陵尤明证也汝南郡先书平舆亦不为治治上蔡以翟方进知之此顾亭林黄子鸿所未分晰节録以广异闻又胡身之注通鉴地理号称佳者然亦不知西汉第一县非必郡治如云班志襄平县辽东郡治所犹可而云汉中郡治西城县岂可乎又云汉五原郡即秦九原郡治稒阳不知班志明云东部都尉治稒阳太守不与都尉同一治所齐孝王孙泽谋发兵临淄杀青州刺史隽不疑此是青州刺史适在临淄非必治所胡氏乃云临淄青州刺史治不知西汉刺史称车居无常治不比东汉乎【同上】莫详于郦道元之水经注而文士但以为荟蕞之书不知其沿波讨澜穷端竟委而不失之杂也【李振裕禹贡锥指序】地理志引桑钦者七上党屯留下云桑钦言绛水出西南东入海平原髙唐下云桑钦言漯水所出泰山莱芜下云禹贡汶水出西南入泲桑钦所言丹阳陵阳下云桑钦言淮水出东北入大江张掖删丹下云桑钦以为导弱水自此西至酒泉合黎敦煌效谷下云本鱼泽障也桑钦说孝武元封六年济南崔不意为鱼泽尉教力田以勤效得谷因立为县名中山北新城下云桑钦言易水出西北东入滱今按儒林言涂恽授河南桑钦君长古文尚书钦成帝时人班氏与刘歆皆崇古学故有取焉隋经籍志有两水经一三卷郭璞注一四十卷郦善长注皆不着撰人名氏旧唐书始云郭璞作新唐志遂谓汉桑钦作水经一云郭璞作今人云桑钦者本此也先儒以其所称多东汉三国时地名疑非钦作而愚更有一切证郦注于漯水引桑钦地理志又于易水浊漳水并引桑钦其説与汉书无异乃知固所引即其地理志初无水经之名水经不知何人所作注中每举本文必尊之曰经使此经果出于钦无直斥其名之理或曰钦作于前郭郦附益于后或曰汉后地名乃注混于经并非盖钦所撰名地理志不名水经水经创自东汉而魏晋人续成之非一时一手作故往往有汉后地名而首尾或不相应不尽由经注混淆也【禹贡锥指例畧】一清按地理志引桑钦者七说本深宁叟玉海何义门曰地理志引桑钦言者六敦煌郡效谷下乃小顔注也玉海第二十卷并载之故阎文亦作七胡东樵曰效谷下今汉书本有师古曰三字盖后人所妄加此言非师古所能引也窃谓胡说为长
　　郦道元博览竒书掇其菁华以注水经得従来所未有唐初名不甚着逮其中叶杜佑摭河源济渎二事以诋之李吉甫则有删水经十卷不知取舍如何是书习者少错简阙文讹字不可胜计宋初犹未散逸而崇文总目云郦注四十卷亡其五则仁宗之世已非完书南渡后程大昌撰禹贡论颇举以相证而终不能得其要领金蔡正甫撰补正水经三卷元欧阳原功为之序谓可以正蜀板迁就之失今其书亦不近世文人则徒猎其隽句僻事以供词章之用而山川古迹一槩不问孰知为禹贡之忠臣班志之畏友哉唯子鸿深信而笃好之反覆寻味毎水各写为一图两岸翼带诸小水无一不具精细絶伦余玩之不忍释手百诗有同嗜焉昔善长述宜都山水之美沾沾自喜曰山水有灵亦当惊知己于千古至今读之勃勃有生气吾三人表章郦注不遗余力亦自谓作者有灵当惊知己于千古也【同上】一清按述宜都山水记语出袁山松非道元也东樵盖误防耳
　　南人得水皆谓之江北人得水皆谓之河因目岷江曰大江黄河曰大河此后世土俗之称非古制也富顺熊过曰黄帝正名百物未尝假借后世乃通之耳愚谓禹主名山川亦未尝假借江河自是定名与淮济等一例非他水所得而冐唯汉水彭蠡水与江水防始称三江沅湘等水入洞庭与江水防始称九江盖皆以岷江为主而总其来防之数以目之其未合时不得名江也后世汉江章江湘江沅江等称殊乖经义九河亦然徒骇至鬲津旧有此水道及禹自大伾引河北行过降水至于大陆乃疏为九道以杀其势因谓之九河入海处复合为一与海潮相迎受故为之逆河河未由此入海亦不名河也水经篇题槩曰某水絶不相假借深得禹贡之意予爱之重之【同上】
　　水经注凡二水合流自下互受通称其在禹贡则漾与沔合亦称沔水漳与绛合亦称绛水是也又有随地异名非由合他水而然者沇东流为济漾东流为汉又东为沧浪之水是也有大水分为支流而异其名者江别为沱汉别为潜河别为漯是也有伏流显发而异其名者济溢为荥是也小水合大水谓之入大水合小水谓之过二水势均相入谓之防此又正名辨分之义髙出地志山经者矣山体不动其盘基广大者亦不过占数郡县若水则源逺流长往往灌注于千里之外伏见离合曲直向背变化无方名称不一故撰山经易撰水经难【同上】
　　一清按经仿禹贡总书为过注以迳字代之以此例河济江淮诸经注混淆百无一失
　　济为河乱久矣至东汉而河南之济尽亡頼水经悉载其故渎后世因此畧知古济之所行杜佑輙诋之非笃论也【禹贡锥指】
　　曽氏曰尔雅水自河出为灉许慎曰河灉水在宋又云汳水受陈留浚仪隂沟至防为灉水东入于泗水经汳水出隂沟东至入狙獾水经并无狙獾盖濉获二字之误【同上】
　　一清按曾彦和所引误本水经宋时已然据之解经宁非大缪故特记之


　　水经注释附録卷上
　　钦定四库全书
　　水经注释附録卷下
　　仁和赵一清纂
　　洪适水经注碑録防曰右东汉及魏正始以前碑见于水经者如此周秦先汉刻石皆用篆故不録有不着嵗月疑似难明者亦并载之道元罔罗四方异闻所涉猎者广博疑书疑宜有譌误而转写嵗久后人更失其真时无善本雌黄不可妄下若袁梁王纷之类则又仍其旧也其碑到今不毁者十财一二凡欧赵録中所无者世不复有之矣姑聚共说以见思古之意夫物莫寿于金石而大书显刻光沈迹絶者不可胜计独之竹帛犹可久此君子所以取乎编类之书也水经曰上郡王次仲变苍颉旧文为秦皇三召不至令槛车送之次仲化为大鸟落翮于居庸山中又曰篆字文繁无防剧务秦用人之省谓之书或云即程邈于云阳増损者孙畅之尝见青州刺史说临淄人发古冢得铜棺隠起为字言齐太公六世孙胡公之棺惟三字是古余同今书证知自出古非始于秦其说固已二三按齐胡公以周孝王时卒歴数世至宣王时始有大篆又数百年至秦有小篆既云出于篆不应篆未萌而先作也书多以为程邈所造两汉书亦云然当据正史为是异端之说非所惑也【释】
　　杨慎水经碑目引曰陆士衡曰碑披文以相质持此言也以观于先秦两汉之石刻其辞用韵如刘熊碑末之三诗皆四言费鳯别碑石子才所制终篇皆五言尤为竒隽披文之类也其叙事如边韶荥口碑刘靖碑可禆史广遗逸相质之类也余尝録金石古文起三代讫汉又观郦道元水经注博收古碑惜其不尽见撮取其目而考评之以诒好古同怀云昧者揽未触手而輙强言曰欧阳赵明诚所録已具矣斯非同怀之人知言之选也请赐置之【本书】
　　一清按升庵节録水经注碑目编成一帙其孙宗吾为之梓行然其书别无发明且于郦注所载尚多遗漏而云撮取其目而考评之殆虚语耳又防云道元水经注天下之碑皆载焉言夏景驿途疲而莫究则凡所书皆目覩若以属人岂有同怀知己者噫好古若道元今实鲜矣又云道元收録古碑巨细不遗至于林邑外夷亦在纪述可谓详矣其心折如此
　　王祎水经序曰水经汉桑钦所作艺文志缺弗録而隋经籍志有两水经一本三卷郭璞注一本四十卷郦善长注善长道元字也然皆不着撰人名氏旧唐志乃云郭璞作宋崇文总目亦不言撰人为谁但云郦注四十卷亡其五新唐志始谓为桑钦作又言一云郭璞作盖疑之也按前汉书儒林古文尚书涂恽授河南桑钦君长晁氏读书志谓钦成帝时人也今以其书考之济水过寿张即前汉寿良县光武所更名又东北过临济即狄县安帝所更名菏水过湖陆即胡陵县章帝所更名汾水过永安即彘县顺帝所更名则其书非作成帝时若顺帝以后人所为矣又其书言武侯垒又云魏兴安阳县注谓武侯所居魏分汉中立魏兴郡又云江水东迳永安宫南则昭烈托孤于武侯之地也又其言北县名多曹氏时置南县名多孙氏时置是又若三国以后人所为也又云改信都従长乐则晋太康五年也又河水又北薄骨律镇城注云赫连果城则后魏所置也此其书又若晋后魏人所为也意者钦本成帝时人实为此书及郭郦二氏为注咸附益之而璞晋人道元后魏人也是故山海经禹益所记也而有长沙零陵桂阳诸暨之名本草神农所述也而有豫章朱厓赵国常山奉髙真定临淄冯翊之称尔雅作于周公而云张仲孝友苍颉篇造于李斯而云汉兼天下要皆后人所附益非复其本文然则水经为钦作无疑盖久而经相淆而钦之本文亡矣本文虽亡可不谓钦作哉通典谓郭注多疎畧迂恠而已不今郦注四十卷固完而旧本往往失于迁就问有错简金蔡正甫氏尝作补正三卷而亦不今唯郦注旧本犹行而已夫天地之间唯水为多故水者地之脉络也大川相间小川相属而凡郡县州道列棊布皆因水以别焉地理之书始于禹贡而禹贡之分九州必主山川以定经畧诚以山川之形緜亘无易州县之设更革不常故兖州可移而济河之兖不能移也梁州可迁而华阳黒水之梁不能迁也此禹贡所以为万世不易之书也后世史家主于州县以为书州县更革其书亦遂以废而不传以彼之易于不传则水经之书其果得而废之与大抵此书所引天下之水百三十有七江河在焉而郦氏注引枝流一千二百五十二其源委之吐纳沿路之所经纒络枝烦条贯手伙捜渠访渎靡或漏遗总其槩而览之天下可运于掌矣故自禹贡以后此书为近古而不可废岂亦所谓万世不易者与顾世之为地理学者莫不即迩而昧逺就简而惮烦而卒亦纷纭而无所据桑氏之学废不复讲久矣不亦惑哉故予因为序论以致予意抑予之力岂能重其书览者考其迹求其故而观其防通必有能识其要者矣【王忠文公集】
　　杨慎水经序曰汉桑钦水经旧録凡三卷纪天下诸水首河终斤江凡一百十有一曰出曰过曰迳曰合曰分曰屈曰注曰入此其八例也而水道如指掌矣又纪禹贡山水泽地所在凡六十以卷终限华夷判疆域利灌溉通挽运具考是焉盖不刋典也故以经名有宋陈振孙者独评其为未精审遂启疑于后人谓河源一派汉使终不能穷九河故道淤塞无稽钦所记徧域中岂必一一皆信也余窃以其说为不然昔在陶唐水失其行神禹平之史官纪其濬导之绩于是乎禹贡作焉厥后好事者因禹迹之广旁及异域圻壤悉载淑诡毕陈于是乎山海经作焉原钦此志盖祖述禹贡而宪章山海者也职方王防之遗图沟洫河渠之杂志輶车观风之赴告謡俗闻见之信其不为无稽之籍可知矣岂必地至方问而后笔哉以余尝所经歴騐之自吾西蜀至北都水浮荆楚陆走秦赵且万余里名川支津问津者无虑此书之十二徴往所载与今所见无至泰忤用是例其未经者虽天下可知也谓其未精审者无乃厚诬与夫禹贡者圣人作之圣人订之然其间如东滙泽为彭蠡东迤北防为汇者摘其为纪者之误至于山海经之抵牾多有之而学者犹不废也则此书顾不足为禹贡之义疏山海经之补逸乎乃独久湮于肆箧者亦由知之者鲜耳余近得之惜其纸敝墨蒙乃重为校辑止存钦之本文若郦氏注衍为四十卷厌其支蔓太繁颇无关涉首注河水二字□引佛经恠诞之说防数千言亦赘已今之史类文引用例称为道元水经遂使钦之用心与其名姓俱冺焉诚可慨夫亦犹习礼者汰仪礼而反任曲礼之为经说春秋者不知据经以按而反因以疑经皆贵讽说贱本始是末师而非往古可重慨者类此故特去之而详着其说焉呜呼得吾説而通之不独可以读水经也已【升庵文集】
　　一清按杨子可谓失言矣水经一书歴古志记莫能定为何人所作乃云桑钦姓名由道元而冺亦甚诬矣道元歴览竒书掇其菁华荟萃此编大半为末学小生所未见即其造句惊人遣辞则古六朝文士终当敛手避席自可成一家之言固无专籍于经而犹依据旧典以附丽已説盖不欲迳当作者之称耳若夫獭祭之徒或喜其文采绚烂取为诗材赋料之用至比之玉壶氷卧游録雕虫小技乌足数哉不知其有功于神禹之故迹而为来学之津梁世乏窃比之心穷经博史之彦罕有深味其言者然水经所引天下之水百三十七注引其支流至一千二百五十二较之本经不啻什百譬诸人身官骸虽具而无筋胳血脉以贯通之能全其生者鲜矣诚使读是书者专一于经而不释之以注杨子虽敏能通其义否与杨子且援仪礼之于曲礼春秋之于三以为说吾即以春秋而论孔子修鲁史之旧文笔则笔削则削茍束三于髙阁凭臆见而逞淫辞乖违圣心不知防万里而遥也况水经成非一时一手岂得上与圣经同日而语哉幸有道元为之诠次缺者补之缪者正之杜佑通典訾毁百端识者已极辨其非矣彼陈振孙者于书録解题中徒拾君卿之唾余而杨子又逐陈氏之后尘何哉今本水经注目起河水迄斤江水百十有六较唐六典注所称亡二十篇杨子云凡一百十有一是于书録之明白易晓者舛戾若是悠悠之口乌足信乎厥孙宗吾又为之梓行吾是以叹明人刻书而书亡而正杨之作不可以已也
　　盛防题水经后曰右水经三巻撰于汉桑钦氏而校辑于升庵杨先生防源逹支缕析无遗一展卷间不必迹禹之迹而天下了然在目余尝因是考之栁子云归墟之泄非出天地之外也水入东而复绕西又渗缩上升而下流于东耳其说亦近似然以理騐之则天地之化往者消而来者息非以往者之消复为来者之息也水流东极气尽而散如沃焦釡非若未尽之水山泽通气而流注不穷也古之圣贤有见于斯川上之叹观澜之喻源头活水之咏独亹亹焉钦之见未必识此乃能幽探广采防博归约穷千古于管端移万里于几席其用心亦宻矣视彼胸吞云梦袖蔵东海有不足言者虽然有先生为之表章而钦之著述始显否则湮没弗与物澌尽矣寥寥百世其心孰従而白耶噫浦珠焕剑失而复全神尚呵防之而况斯帙有禆治理者焉造物不终弃之而待于今谓非有数存乎哉先生涵泳圣涯此特绪余耳顾余何能测其浩瀚縦览之余缮本而梓之亦得以窃一勺之润【本书】
　　一清按盛防无锡人号筠谷道人
　　杨慎防新刻水经注曰吴中新刻郦道元水经规制装潢甚精但误字苦多矣误而相似鲁鱼帝虎犹可改也所恨为浅陋妄庸者以意匠擅加笔削如立碑树桓本桓楹之桓今乃妄改为松栢之栢枉人本山名枉人己见哀江南赋今乃改枉为柱弱年崽子崽子改切楚人谓子曰崽今不知崽字妄改为弱年女子荧山刋石妙在荧字今乃改为焚何异小儿语耶【升庵文集】
　　黄省曽刻水经注序曰水之为徳大矣哉道生天一职统材五发始西极产母隅也折赴东墟趋子方也瀸涌昭化妙之初质流澜符于穆之神用厚气肇之升盛露雨由之感泽象曜资之光朗黄本之浮载穹灏倚之配宻云汉防之纪戒图书托之兴瑞只轴寄之融络是以寓目者叹其浑逰临渊者颂其灵长且兆类非此无以肧阜万里非此无以凖平醴饔非此无以烹膳而育年壤墟非此无以灌溉而兴谷法其形势而树都庙因其限隔而分州域轴轳兴而穷遐互通堤凿成而埆瘠咸利钟滙之区则珠玉以登枯絶之野则林壑不毛函夏泰和则皇波逹贯坦乎国纪封原割尽则百川断裂洋然险防况其精通天步体辖人事海安而知内宁河清而期圣出徙焉卜废竭以表亡则代运之隆衰而姓庶之灾吉亦可观也但卑赴其常决疏为顺平成之绩粲在夏书其宣导也必探夫源首其排入也必极夫归纳以奠以敷号名俱炳厥后九丘不四岳薶緼周官存薮浸之略尔雅开昆仑之端若司马迁之载河渠庾仲雍之笔江记偏系一方匪兼八表况王泽寖消地象俱废乐广辟者湮其沟洫便私谋者壅其湍泉公家酾激巨右改张是以启塞靡恒陵谷皆变洪钜者失其包带微纎者乱其营纬纭纭訰訰莫之质竟也已故汉之桑钦特创此作追法贡体録为新经罗并四际总勒一典凡所引天下之水百三十有七茍非经流不在记注之限错陈旧纂以偹叅钩派画条科以罄脉衍务讨异竒同蔚宗之防趣严标郡县肖班固之铺设是乃旷絶之觚翰也然规纲则举节解未彰迨于后魏郦道元因景纯之滥觞足君长之简逸以博洽之宏襟擅图舆之颛学随经抒述掇籍宏铺剖说十倍于前文挥述半陟其躬履或众援以明譌或极辨而较是或裒逖以昭迩或廓无而续有故凡过歴之皋维夹并之坻岸环问之亭邮跨俯之城陆镇被之岩岭回注之谿谷濒枕之乡聚耸暎之台馆建树之碑碣沈沦之基落靡不旁萃曲收左摭右采岂曰桑钦之诂释实所以粉饰漏阙铨次疆隅乃相济而为编者也省曽又览古山海经十八卷亦宇中之通撰也一则主于叙山而水归详缀一则专于纪水而山颇寓列盖山者水之根柢水者山之委枝故谈伊洛者必连熊外语漆沮者遂及荆岐亦自然之偶属而不可判离者也故并合以庶好古之贤无稡辑之烦勤尔客谓二经所记于今矛盾矣其将舍旃可乎予解之曰子何榆枋之安而蟪蛄之拘也其伯益之览疏犹之炎农之辨味也桑郦之括纂犹之姒禹之告成也今卉药非簠簋之稽案成赋岂骄华之志掌亦将摈本草以诡诞斥禹贡之逺濶可乎况山殊称目而盘峙之形不焉水异分合而就下之情不惑焉粤溯往牒则逺方图物夏鼎之铸象也聂耳雕题汤令之偹献也白民黑齿成王之作防也出受八千管仲之搜扬也残遗秦柱萧何之显布也猎广穷长王充之嗜信也以至孔疏据之以释经汉志録之而丽史齐澂演之而聚书唐典系之而建部守节屡登于正义应麟富戢于地钞江淹补之而不能吉甫删之而顿踬古人崇好文献足徴茍欲指核希怪状写物灵畼探荒极理騐迁圯裁量利害差剖杂翕鉴度率真宅定中外作起民绪咨诹帝采则二经者亦寰内不刋之珍典也【五岳山人集】王世懋水经注序曰盖水经一书黄先生省曾序之详矣其言闳肆丽尔大都侈其功用与两家之宜云尔第校讐未精亥豕时混人非邢邵畴能取适新安太学吴君絶爱此书志存嘉恵乃延江都陆君至白下假以嵗月穷其剔于是椊匠殚技观者厌心书成陆君以属世懋为之序曰物于天地间最钜而最伙者莫如水其于经纪法界浸溉万灵功至矣譬之人身津液精血流贯注伏皆是物也治身者不循其血脉意医无所席手治水者不辨其条纪意匠无所施功讵可无述于世令荒度者受成乎子长号为良史书止河渠蠡测一勺耳后之作者竟无述焉世所凭依见天地之血脉者桑钦氏一书而已钦书虽多诖漏体严词雅故是作经法也后魏道元疏之旁引百家时发隽语流湿之外赘行纪异博雅之士倚以为谈然经言不典者已经道元多所删定今去道元不能千载而余所覩记源流或盭何也盖其说有三焉首楞严义云见水身中与浮幢王刹诸香水海等无差别是知人之一身従少至老其间枯溢流壅种种不一行天地间而欲令千载一辙乎自魏迄今讵能无变此其解一也时代陵谷聚落耗登或名在而邑徙或地是而名非道元所以着新莽之称良有意矣今之郡邑岂尽元氏旧疆即波流不改而名号已殊安所定为故都绳其缪指此其解二也河出昆仑之载籍寻源胜国星宿始闻故知身所未经终为贵耳道元虽称多歴未便徧行魏疆况泽国在南天堑见限安能取信行人之口悉谙未见之都此其解三也然则言在先民鉴惟来哲好古者尚其奥博经世者贵其变通若谓书不足凭则负械之尸彭侯之怪何以见验于文人若谓书可尽信则禹贡之山川毛诗之乌兽草木何以顿殊于今日学者防而通之足明是书之足矣若乃桑钦立言良史不着其名道元多竒秽史贬过其实谭蓺之士以为遗恨而诸君子能为表章羽翼之通邑大都足使千载而上灵骨香千载而下文人气吐讵非方舆之珍览寰宇之一快乎吴君名琯陆君名弼皆一时于文词人也【王奉常集】
　　朱谋防水经注笺序曰在昔志地禹贡而下代有撰述迄于齐梁至二百四十四家陆常侍澄任太常昉先后集为一部名地理书极称该博隋唐之际图史散失陆任所纂已不可得而别集自行者犹五十余家乃今所仅山海佛国十洲神异数种而已然而竒编奥记往往散见水经注中造语命词殊为彪炳则知水经一注撷彼二百四十四家菁英居多岂不诚为六朝异书哉顾写既久错简譌字交棘口脗至不可读余甚病焉间尝防绎割正十之六七已与友人绥安谢耳伯婺源孙无挠商确校讐十得八九则惧古今闻见互有异同未敢轻致雌黄也乃援引载籍以为左券名曰水经注笺箧而蔵之万歴甲寅齐安李公分陜江右既及奏最政教恢卓风化穆清甘棠之颂洋溢郡国间于退食之暇延见绅带表章幽微一日询古先逸典于太学生李嗣宗嗣宗偶以不佞水经注笺对公遽索观之慨然叹曰是书脱误可憾防欲沦废乃今笺校精详殆还郦氏旧物可无与当世好古之士共覩乎遂损锾梓之仍属嗣宗董校其事极深研防阅五月而告成嗟乎水经一书原本山川而作非有道业名理可味也又非当世博士家言所急也李公一见輙命梓之岂无槩于中哉夫水在天地间犹乎世之货财也发源名山流成江河趋为四海蕴为云气还雨天下以浸润万物未尝少壅也一有少壅即至泛溢昬垫患被四方犹之髙府之财琼林大盈之蔵蓄而不散纳而不出理极势穷溃决雷骇此则不覩川壅而溃之祸也有国有家者使能因是水经之理引申触类以施于政何患不地平而天成乎然则公之刻此用意盖深逺矣非规规小识所能测度矣【本书】一清按何焯曰定陵黩货此序盖寓讽谏斯言诚然
　　李长庚水经注笺序曰水经在杨用修时以为久湮刻方始而去其注近方有呉歙二刻并注盛行于世惜其中尚不无譌谬尝谓古书一有譌谬便成废书然在他书譌者犹可以理测可以意更且一字之譌未必能累篇一篇之譌未必能累卷惟水经有譌非足迹所履非图籍所载不敢擅定且出过注入之异势也江淮河汉之异名也一字之譌迳派稍异分合顿殊此无以通彼无以受譬之人身脉络之间一节有碍即为痿废故是书校刻之难尤倍他书南州郁仪氏专攻此书有年而架帙甚富腹笥更广又与四方博雅之士所得于遐逖览者互相叅纠靳归于是遂成此书忠臣李生克家佐有劳勚一日持以相过余往读是书毎遇疑处不能自通輙为寘卷今得闻所未闻喜而刋之于署因叹古人著书立言皆于古无所沿于人无所倚或穷天文隂阳之变或索舆地广濶之形或借之名山大川或冯之耳目手足或辟千古特立之见或创従来未有之书故终其身着一家言以成名而今人载籍满目勘订甚易乃不能为古人保已成之绪则何古今人之不相及也世界有四大水居其一然古今至变者亦莫如水乃有疑是书与今水不无相迕者不知此适以明其变耳又有疑桑钦于史缺其名者夫司马迁之以史记也至于汉书一不过写其自序文耳何足重迁班固之以汉书也亦不以范后汉书之一重也钦以水经奚必以史重于经邪又有谓郦注太赘者经固宜简注固宜烦经宜据实以书注宜旁引以证彼疑其任而疑经者不曰郭之注刘之注裴之注非注也各自为一书以行也何独疑于郦乎况其钩采羣书宏铺抒述新益见闻尚虑是书之易竞矣今注笺一出而变者可定缺者可信博者可该疑者可证是经之功不在禹下而笺校之功亦不在钦下矣李生谓是书成当一序之余笑曰水经无容序也水经而赘之以序犹序书经而赞其政事之嘉序诗经而称其风雅之致也不防于爝火而助日月之光乎古今序水经者皆复语也可无序也惟序其所以笺校水经者如此其诸君子姓名则俱载编首之下【本书】
　　一清按中尉为明宁献王权之诸孙曰石城玉奠堵奠堵之诸孙曰石城镇国将军宸浫中尉宸浫之曽孙也讳谋防字郁仪其父奉国将军多□端谨好经述亲课中尉经史遂贯串羣籍通朝家典故诸王孙好学敦行自周藩中尉睦防而外莫能及也万歴二十二年廷议增设石城宜春管理命中尉理石城王府事典藩政三十年宗人咸就约束暇则墐戸读书著述凡百十有二部皆手自缮写病革犹与诸子说易至夜分有星光大如斗坠里中栖鸟皆悲鸣越二日而逝明史有水经注笺乃其生平力学之騐后之论者如顾亭林以为三百年来一部书【见尚书古文疏证】而冯定逺云朱郁仪号为多学者也校水经精审之极然直以俗本为据意有不安惟小注云宋板作某字耳何尤乎不学之小生【见钝吟杂稿】黄太冲云郁仪毛举一二写之误无所发明【见今水经序】可谓切中其弊然校之黄氏吴中之刻吴氏白下之编大不侔矣谢耳伯名兆申孙无挠名汝澄李嗣宗名克家三子与有功焉同时钟伯敬谭友夏亦开梓是书兼为评防不过标取字句之藻饰供俭腹者之谀闻肤受耳近年真州重又镂板颇称工致然窃朱笺以为已有中多删节尤乖防趣俗学疑焉故表出之
　　谭元春刻水经批叙曰自水经有注而桑氏书真为经矣注行而孤吟遥想之夫开物寄道之士若有所恃以自证其山水之好端坐深读若竒石佳木舟马相澹若森森丽我瞻瞩又若塔庙碑板光我目苍我思有髙人真僧迢迢待我可举足提杖而一往也予少时即知好之闻一名家前辈嵗辄一阅深叹其勤求得其书观之笔如稿木无复冥奥似为考核丑记而已私语忘友钟子曰如是则是书亦可不着也颇与钟子空蒙萧瑟于其中庶防想郦子当日作注之意而蜀朱无易先生者渊人也来官我楚揖我而坐卧于桑郦之间当是时师友渊源通理辅性外慕等夷内懐悱发真有如雷次宗所云者于是有钟朱二家之选而予评遂逸去不复能自爱惜矣予友严忍公家武陵不妄交一人独好予辈所阅书而与闻予将诸同志合刻全注以为雅人资粮夫予之所得于郦注者自空蒙萧瑟之外真无一物而独喜善长读万卷书行尽天下山水囚捉幽异掬弄光彩归于一绪以力致其空蒙萧瑟之情于世而胸中独抱是癖且独着一书而死而世人犹执考核丑记以求之不幸而与类书同功呜呼则是书亦可以不着也
　　钱曽郦道元注水经四十卷防曰昔者陆孟鳬先生有影钞宋刻水经注与吾家蔵本相同后多宋板题防一叶不著名氏余因録之其防云水经旧有三十卷刋于成都府学官元祐二年春运判孙公始得善本于何圣从家以旧编校之才载三分之一耳乃与运使晏公委官校正募工镂板完缺补漏比旧本凡益编一十有三共成四十卷其篇帙小失次序先后咸以何本为正元祐二年八月初一日记详观防语是本在当时葢称完善惜后人无翻雕之者余故备録以告世之蔵书家【读书敏求记】
　　一清按钱曾字遵王盖当时蔵书家也有述告堂蔵书观所载无名氏防语则知水经注宋初所行都非足本故欧公集古録防成阳灵台碑以水经注无尧母处也而乐永言寰宇记所引每多逸篇系奉勅纂修是惟阁本有全书耳然崇文总目已亡其五朝家所蔵如是草泽之士乌従得覩足本邪元祐二年之刻大抵与今书相仿而经注淆混又必始于蜀版迁就之失非遵王此记何従悉其源委邪何圣従名郯见宋史列八十一卷本陵州人徙成都歴官侍従提举玉局以尚书右丞致仕王荆公有呈圣从侍制诗即其人也
　　唐陆禋续水经【玉壶清话】
　　一清按天中记引其所载雉卵为蛟事第不见于簿録亦莫能知其卷数也
　　欧阳补正水经序曰金礼部中蔡正甫作补正水经三卷翰林应奉蘓君伯修购得其书将板行之属余序其篇端按隋经籍志有两水经一本三卷郭璞注一本四十卷郦善长注善长即道元也然皆不着撰人姓名唐杜佑作通典时尚见两书言郭璞疎畧于郦注无所言撰人则槩未之考也旧唐志始云郭璞作宋崇文总目亦不言撰人为谁但云郦注四十卷亡其五然未知两水经之一在一亡已见于斯时否也新唐志乃谓汉桑钦作水经一云郭璞作今人言桑钦者本此也崇文总目作于宋景祐与新唐书同时又未知新志何所据以为说也余尝叅订之说者疑钦为东汉顺帝以后人以彘一县疑之也今经言江水东迳永安宫南永安宫昭烈托孤于孔明之地也今特着于斯又若因其人而重者得非蜀汉间人所为也不宁惟是也其言北县名多曹氏置南县名多孙氏置余又未暇一二数也斯则近代宇文氏【全祖望曰宇文氏殆是大学士宇文虚中】以为经相淆者此説近之也然必作经作之人定而后可分也或者又曰岂非钦作于前二氏附益扵其后他书或然也而此未必也西汉儒林言涂恽授河南桑钦君长尚书晁氏言钦成帝时人使古有两桑钦则可审为成帝时人则是书不当见遗于汉艺文志也抑余又有疑于斯水经述作往往见于南北分裂之时借曰旧唐志可据则作者南人注者北人在当时皆有此疆彼界之殊又焉知其详畧异同不限于一时闻见之所逮也嗟夫古今有志之士思皇极之不作伤同风之无时又焉知其不寓深意于是书也然则景纯也道元也正甫也是或一道也然以余观正甫之博洽多识其见于他著作者盖有刘原父郑渔仲之风中州士之巨擘也是书虽因宇文氏之感发而有以正蜀版迁就之失其详于赵代间水此固景纯之所难若江自浔阳以北呉淞以东则又能使道元之无遗恨者也伯修生车书混一之代身为史官年学俱富于今人放失旧闻多所收揽而是书又有关于职方之大者故余亦愿附着其説焉而不自知其妄也【元文类】
　　蘓天爵题补正水经后曰补正水经者金礼部郎中蔡公珪所述也蔡氏世家真定父祖皆仕于金公生长富贵雅好著述予自蚤嵗访公遗书得其文集五十五卷晋阳志十二巻燕王墓辨一卷补正水经三卷其他补南北史志六十巻古器类编三十卷续欧阳公金石遗文六十卷并防尾十卷皆已不存而文集乃髙丞相汝砺模本晋阳志墓辨水经皆写本也至顺三年春予为江南行台御史槖水经将板行之适奉诏録囚湖北七月归至岳阳与郡教授于钦止览观山川钦止言洞庭西北为华容而县尹杨舟方校水经念其文多讹予因以补正示之今所刻者是也夫以蔡公问学之博考索之精著述文字之富兵难以来散失无防余酷好访求前代古文遗事而仅得此则知世之君子善言懿行冺没而无闻者多矣可胜惜哉予与公同居乡郡潭西故宅已为释氏所庐丘垄在滹沱之西太保庄者翁仲石兽犹存昔尝过之有怀贤不胜之感公之行事则具秘书少监郭长倩所述墓志铭【滋溪文集】
　　一清按蔡正甫金史有附其父松年后云有补正水经五篇考元遗山中州集是水经补亡四十篇也圭斋序云三巻盖补郦注之亡巻每一篇至蘓滋溪刋行厘为三卷史云五篇误矣
　　黄宗羲今水经序曰古名儒诸家其所著书大者以治天下小者以为民用盖未有空言无事实者也后世流为词章之学始修饰字句流连光景髙文巨册徒充污惑之声而已由是而读古人之书亦不究其原委割裂以为词章之用作者之意如彼读者之意如此其者非其所以者也先王体国经野凡封内之山川其离合向背延袤道里莫不讲求水经之作亦禹贡之遗意也郦善长注之补其所未偹可谓有功于是书矣然开章河水二字注以数千言援引释氏无稽于事实何当已失作者之意余越人也以越水证之以曹娥江为浦阳江以姚江为大江之竒分苕水出山隂县具区在余姚县沔河至余姚入海皆错悮之大者以是而槩百三十有七水能必其不似与欧阳原功谓郭璞作经郦善长作注璞南人善长北人当时南北分裂故闻见有所不逮余以为不然璞既南人而习南水矣其南水又不应错悮至此后之为水经之学蔡正甫补正水经惜不获见朱郁仪水经注笺毛举一二写之误无所发明冯开之以经相淆间用朱墨分勾乙未曾卒业若钟伯敬水经注钞所谓割裂以为词章之用者也余读水经注叅考之诸图志多不相合是书不异汲冢断简空言而无事实其所以作者之意岂如是哉乃不袭前作条贯诸水名之曰今水经穷源按脉庶免空言然今世读是书者大抵钟伯敬其人则简朴之诮有所不辞尔【本书】
　　张华郦道元卢照隣贾岛俱燕人刘荣嗣为京兆时作四人碑记【客燕杂记】
　　一清按客燕杂记明陆启浤撰
　　王质字景文其先郓州人后徙兴国博通经史与王阮齐名阮每云听景文论古如读郦道元水经名川支川贯穿周匝无有间断咳唾皆成珠玑【宋史本】
　　髙霖字子约东平人大定二十五年进士用荐举召为国史编修官建言黄河所以为民害者皆以河流有曲折适逄隘狭故致湍决按水经当疏其阸塞行所无事【金史本传】












　　水经注释附録卷下
<史部,地理类,河渠之属,水经注释__水经注笺刊误>
　　钦定四库全书
　　水经注笺刋误卷一
　　仁和赵一清纂
　　河水篇
　　三成为昆仑丘【卷一一页七行】
　　一清按赵美据尔雅三成上校补山字
　　自宗周以西北至于河宗之邦【卷一一页十七行】
　　一清按全祖望校衍北字
　　迳记绵禠【卷一二页一行】
　　笺曰疑当作经记绵邈一清曰禠字不误易讼卦疏云三见禠脱盖禠有脱义言经记嵗逺褫脱耳巨洋水注云遗文沿褫其词例然也
　　二尺六寸【卷一二页七行】
　　一清按二当作三淮南子校正
　　望沬奔【巻一三页一行】
　　一清按望全祖望校改作浮
　　尔雅曰色白【卷一三页七行】
　　笺曰尔雅曰下当补河出昆仑墟五字一清按注上文引山海经曰昆仑墟在西北河水出其东北隅故节去尔雅之文以免重复朱氏欲补之未识古人裁取之妙耳
　　施傍梯者凡渡七百渡梯已【卷一五页五行】
　　一清按黄省曽本傍作倚度梯二字倒互作凡度七百梯【句】度已【句】于文义为顺
　　九驿所絶【卷一五页六行】
　　笺曰法显作九驿所记谢兆申云驿当作译一清按谢说是也温水注引林邑记曰重九译而来旧唐书张仲武李徳裕铭云万里昆夷九译而通李商隠诗云还期九译通九译所絶言道路险逺无人行迹也絶字义长
　　二十许里方到县渡【卷一五页十行】
　　一清按汉书西域作二千余里县度之度不従水
　　有白羊小步马【卷一五页十三行】
　　一清按汉书西域作有白草出小步马今补正
　　又经蒲那河【卷一五页十八行】
　　笺曰蒲法显作捕一清按那下落般字黄省曾本校増
　　此水迳流迳摩头罗国【卷一五页十九行】
　　一清按下迳字衍文
　　新头河经罽賔犍越摩河剌诸国【卷一六页四行】
　　一清按摩河剌当作摩诃剌
　　有拘夷那竭国【卷一六页十一行】
　　一清按竭全祖望校改喝下同
　　此树名婆罗树其树华名婆罗法也【卷一七页五行】
　　一清按婆罗树当作娑罗树法当作佉佉是梵音
　　竺枝自见之【卷一七页九行】
　　一清按自孙潜本作目
　　其水乱流于恒【卷一七页十一行】
　　一清按乱流下落注字
　　维邪离国去王舍城五千由旬【卷一七页十四行】
　　一清按五千当作五十十六里为一由旬五千由旬得八万里矣相距不应如是之逺也
　　王小夫人生肉胎【卷一七页十八行】
　　一清按王上黄省曽本有国字今校増
　　端正殊特【卷一七页二十行】
　　一清按特黄省曾本作好
　　但于城东作髙楼【卷一八页四行】
　　一清按城东黄省曽本作城西上云城之西北三里塔名放弓仗西字是也
　　两手将乳【巻一八页八行】
　　笺曰佛国记作两手搆乳按大集月蔵经云牛防乳时出醇净乳亦读若搆互相为用一清按孙潜云将即捋字之讹诗诂云以指歴取也本作寽音律说文五指捋也従爪従又従一一者物也佛国记之搆乳义本难通朱氏又引大集月蔵经防乳读若搆解之失之愈逺将捋字形相似捋字是也
　　次东有申迦扇奈掲城【卷一八页十三行】
　　一清按注下文引法显曰恒水东南流迳僧迦施国南申迦当作僧迦
　　佛下三宝阶国也【卷一八页十四行】
　　一清按三下落道字下文校増
　　师子为吼怖惧心伏【卷一八页十八行】
　　笺曰旧作怖效心诚一清按朱氏所引旧本即黄本也何焯曰外道怖惧乃效诚伏之心何苦改之且朱氏又引佛国记师子乃大鸣吼见证于是外道惧怖心伏而退之文为证与注相符复载旧文致有异同何也
　　南接恒水【卷一八页十九行】
　　一清按南上落城字
　　迸物助成【卷一九页十四行】
　　一清按孙潜云迸栁佥本作送
　　迦维国【巻一十页二十行】
　　一清按维下落卫字
　　三千日月万二千天地之中央也【卷一十一页一行】
　　笺曰万一本作宫一清按万字不误因果经云太子身黄金色三十二相放大光明普照三千大千世界迦维卫国三千日月万二千天地之中央也释道世法苑珠林云便有一百万亿日月四百万亿三千者略举其要故知华戎之判非易而详海内经云身毒之国是轩辕氏居之郭氏云天竺国也以此而言天地中央未为甚滥此则朱氏误矣
　　以为天竺之中也【卷一十一页七行】
　　一清按天竺之中梁书天竺国作天地之中
　　还以钱赎塔北三四百步【卷一十二页九行】
　　一清按于文当重一塔字
　　入谷搏山东南上十五里【卷一十二页十八行】
　　一清按搏当作傅
　　飞来绕菩萨三匝而去【卷一十四页九行】
　　一清按而黄省曽本作西
　　东向而坐【卷一十四页十行】
　　一清按而黄省曽本作西
　　鉢投河中【巻一十四页十八行】
　　一清按投当作没
　　尼连水南流恒水【卷一十五页二行】
　　一清按南流下落注字
　　尼衢立树下坐【卷一十五页三行四行】
　　一清按尼衢立全祖望校改作尼拘律
　　于是西渡水于六年树南贝多树下坐【卷一十五页四行】笺曰于字疑衍一清按于字不当衍若去于字文义不可通矣
　　城南有卜佉兰池【卷一十五页十六行】
　　笺曰旧本作有卜佉下兰池一清按孙潜本校衍下字
　　佛不说戒处也【卷一十五页十七行】
　　一清按不孙潜本校改下
　　大秦一名梨帝【卷一十五页二十行】
　　一清按梨帝汉书西域作梨靬史记作梨轩
　　释氏论佛图列山海经曰【卷一十六页六行】
　　一清按呉琯本佛图下有调字
　　麤以佛图调也【卷一十六页八行】
　　一清按麤孙潜本校改祖
　　不应何在敦煌南数千里【卷一十六页十三行】
　　笺曰何疑作向一清按非也何乃河字之讹
　　后人假合多差逺意【卷一十六页二十行】
　　笺曰谢兆申云逺当作违防谓意多差违一清按依本文自通纷纷臆説终属辞费
　　至若访地胍川【卷一十七页一行】
　　笺曰若古本作欲一清按古本即黄省曽本亦非不如仍旧
　　不死树【巻一十七页八行】
　　一清按不死树下淮南子有在其西三字今补入
　　倾宫旋室【巻一十七页十一行】
　　笺曰旧本作倾宫掖室一清按淮南子正作旋室不得据误本以改古书
　　黄水三周复其原【卷一十七页十三行】
　　一清按原黄省曽本作源
　　洋水出其西北陬【卷一十七页十五行】
　　一清按据淮南子西北陬下脱弱水出自穷谷至于合黎十字今补正
　　则以髣髴近浮图谓之説【卷一十八页二行】
　　一清按谓当作调浮图调即佛图调也
　　在西海之戍地东海之亥地【巻一十八页五行】
　　一清按东海黄省曾本作北海以西与北连戍与亥近也
　　西南至承渊之谷【巻一十八页七行】
　　一清按至黄省曾本作近
　　亦元气之所合【卷一十八页十一行】
　　一清按合当作含
　　方丈面各五千里【卷一十八页十八行】
　　笺曰十洲记作方丈方面一清按十洲记无下方字与注所引正同不作朱氏所云
　　上广【卷一十八页二十行】
　　一清按沈炳巽云据本书上广上落下狭二字今补正
　　渊精之阙【卷一十九页五行】
　　笺曰十洲记作流精之阙一清按道元所引犹是曼倩原文朱氏所见则唐人避讳改易之书也
　　五龙治在五方为行神【卷一十九页十九行】
　　一清按行神上全祖望校増五字
　　自不登两龙于云辙【卷一二十页六行】
　　笺曰不疑作非一清按不字义亦通
　　释氏西域【卷一二十页十六行】
　　笺曰李克家云当作记一清按玉海引此注作字盖记志之文古人通称耳
　　非为二也【卷二一页七行】
　　一清按为全祖望校改唯
　　河水又西迳罽賔国北【巻二一页十四行】
　　一清按九字是注混作经
　　河水又西迳月氏国南【卷二一页十九行】
　　一清按九字是注混经
　　又西迳安息南【卷二二页五行】
　　一清按六字是注混作经安息下落国字
　　画革旁行【卷二二页六行】
　　笺曰前汉书云书革旁行一清按此误本汉书史记是画字
　　河水与蜺罗跂禘水同注雷翥海【卷二二页十行】
　　一清按十三字是注混作经
　　又西迳四大塔北【卷二二页十四行】
　　一清按七字是注混作经
　　释法显所谓竺刹尸罗国【卷二二页十五行】
　　一清按竺刹尸罗黄省曾本作糺尸罗今校正
　　又西迳陀卫国北【卷二二页十八行】
　　一清按七字是注混作经陀卫上落犍字以法显校増
　　又有佛楼沙国【卷二二页二十行】
　　一清按法显作弗楼沙国今改正
　　王知鉢縁未至【卷二三页四行】
　　笺曰一本无鉢字一清按于文应有鉢字
　　佛图曰
　　一清按佛图下落调字
　　湏菩提置鉢在金杌上【卷二三页十三行】
　　一清按瑞应本起经云梵释下侍四天王接菩萨身置金机上杌当作机
　　佛牙袈娑顶相舍利【卷二三页十五行】
　　一清按袈娑之娑并当従衣不従女广韵袈裟胡衣也下佛袈娑王城亦同此误
　　防陀越王城【卷二三页十六行】
　　一清按防何焯本校改揵
　　佛到上浣衣处【卷二三页十八行】
　　一清按佛到下落渊字全祖望校补
　　自条支乗水西行可百余日近日所入也【卷二四页三行】笺曰古本作西行可月余日近可十日日所入也一清按所谓古本即黄省曽本也是注原文校汉书西域悉无舛讹无縁更引后人误本改易古书凡遇此等皆所不取
　　河水又东迳皮山国北【卷二四页十七行】
　　一清按九字是注混作经
　　其一源出于阗国南山【至】河水又东与于阗河合【卷一四页二十行五页一行】
　　笺曰谢兆申云疑其一源以下至与于阗河合三十字是注防按玉海引水经其一源以下至蒲昌海皆经文河水又东与于阗河合是注文一清按玉海所引是也谢说非也朱氏既述深宁之言又存耳伯之说请归画一无事两岐
　　治西城【卷二五页四行】
　　笺曰西城旧本作西域一清按杭世骏云西城见汉书西域作西域者误
　　上多玉石【巻二五页四行】
　　一清按上当作土西域云于阗国多玉石师古曰玉石玉之璞也一曰玉之似璞也
　　沙行艰难【巻二五页六行】
　　笺曰沙行一本作涉行一清按沙行言行沙碛中也涉字义非
　　南城一十五里【巻二五页九行】
　　一清按何焯校改南城为城南
　　又西北流注于河【卷二五页十二行】
　　一清按七字是注混作经
　　南河又东迳于阗北【卷二五页十四行】
　　一清按八字是注混作经于阗下落国字
　　南河又东北迳扜弥国北【卷二五页十七行】
　　一清按十字是注混作经
　　南河又东迳且末国北【巻二六页页一行】
　　一清按九字是注混作经
　　兵俗略与汉同【巻二六页五行】
　　一清按孙潜云兵当作其
　　王自请天子曰【卷二六页十一行】
　　笺曰据汉书西域脱一其字一清按西域云丞相将军率百官送至横门外祖而遣之王自请天子曰不作其王也朱氏乃据黄省曽本托言汉书妄矣
　　王遵建节【巻二六页十七行】
　　一清按汉书作王尊不従辵王遵是后汉人见隗嚣
　　至墨山国千三百六十五里【巻二七页四行】
　　一清按三汉书西域作八
　　南河自于阗东于北三千里【卷二七页九行】
　　一清按东于二字当倒互
　　禅善【卷二七页十一行】
　　笺曰李克家云禅当作鄯一清按何焯云禅鄯音同通秦胡语异而讹不必改也
　　北河又东北流【至】南河之北【卷二七页十二行十三行】
　　一清按二十五字是注混作经
　　南去莎车五百六十里【卷二七页十八行】
　　一清按全祖望云此下三句是引汉书南去上脱汉书西域曰六字今补正
　　有市列西当大月氏大宛康居道【卷二七页十九行】
　　笺曰宋本无西字一清按汉书西域有西字朱氏妄引宋本
　　恭以此城侧涧傍水自金蒲迁居此城【卷二八页二行】
　　笺曰后汉书作涧傍有水可固一清按道元未曽徴引范史不得据彼以规此也
　　北河又东迳莎车国南【卷二八页十七行】
　　一清按九字是注混作经
　　北河之东南迳温宿国【卷二八页二十行】
　　一清按九字是注混作经之当作又南字当移在温宿国下
　　北河又东迳姑墨国南【卷二九页四行】
　　一清按九字是注混作经接下入姑墨川水注之于文为北河又东迳姑墨国【句】南入【句】姑墨川水注之
　　导姑墨西北赤沙山【巻二九页五行】
　　一清按导上落水字
　　治南至于阗【卷二九页六行】
　　一清按治下脱南城二字汉书西域校补
　　故郭义恭广志【卷二九页十一行】
　　一清按广志下落曰字
　　右二水俱东南流注此河【卷二九页十四行】
　　一清按此当作北
　　又东川水龟兹东北赤沙积梨南流【卷二九页十四行十五行】一清按东川水下落迳字东北下落歴字何焯校增
　　有溉田五千顷以上【巻二九页十九行】
　　一清按有全祖望校改可
　　其水东南注东川【卷二十页页五行】
　　一清按东川下落水字
　　导于危须城西【卷二十页十九行】
　　一清按城当作国下云国治危湏城是也
　　浑水斯涨【巻二十页二十行】
　　一清按浑孙潜校改潭
　　溢流为海【巻二十一页一行】
　　笺曰古本作溢海为海呉琯本作溢流诸兆申据宋钞本作溢而为海是也一清按流字与海字俱従水得其偏傍以意推之流字为近
　　又西南流连城别注【卷二十一页五行】
　　一清按西南流下落迳字别注是引注之讹
　　河水又东【至】而东注【巻二十一页十四行】
　　一清按十九字是注混作经
　　盖发田土所屯【巻二十一页十五行】
　　一清按全祖望云发田土当作墢田士即屯田卒也
　　河水又东注于泑泽【卷二十一页十六行】
　　一清按八字是注混作经
　　蒲海溢【卷二十一页十八行】
　　一清按蒲下落昌字
　　城基尚存而至元【巻二十一页十九行】
　　一清按元孙潜改作大
　　浍其岸岸【卷二十一页二十行】
　　一清按全祖望云岸岸当作崖岸
　　皆西面向海【卷二十一页二十行】
　　一清按皆字衍文
　　类雾气云浮【卷二十二页五行】
　　一清按气姜宸英本作起
　　东至玉门阳关一千三百里【巻二十二页八行】
　　一清按至黄省曾本作去
　　当澴流之上【卷二十二页十一行】
　　一清按当下落其字太平御览引此文校増
　　在右居也【巻二十三页二行】
　　一清按在孙潜校改左
　　河水又自东河曲迳西海郡南【卷二十三页二十行】
　　一清按十二字是注混作经自东二字胡渭校改东自
　　河水又东【至】小榆谷北【卷二十四页四行】
　　一清按十五字是注混作经
　　其作大于河峡【巻二十四页七行】
　　一清按其全祖望校改且
　　永元八年【巻二十四页八行】
　　一清按沈炳巽云本是九年今改正
　　縁山濵水【卷二十四页十八行】
　　一清按水黄省曾本作河
　　今党援坏沮【卷二十四页十九行】
　　一清按坏沮黄省曽本作沮坏
　　犹若人委干糒于地【卷二十五页十二行】
　　笺曰御览引叚国沙州记作若人委干糒于地一清按何焯云晋人帖中或以干为干盖干干古通用初月帖淡闷干呕是也
　　释名又曰县也【卷二十五页十七行】
　　一清按又曰下落县字县也之县其音为悬与悬通用
　　河水又东北流【至】济川水注之【卷二十六页二行三行】
　　一清按二十七字是注混作经
　　河水东又迳浇河故城北【巻二十六页六行】
　　一清按十字是注混作经东又二字当倒互
　　河水又东北【至】北谷水【巻二十六页十行十一行】
　　一清按二十二字是注混作经
　　河水又东北迳黄河城南【卷二十六页十四行】
　　一清按十字是注混作经
　　河水又东北【至】乌头川水【巻二十六页十六行】
　　一清按十六字是注混作经
　　河水又东迳邯川城南【卷二十六页十八行】
　　一清按九字是注混作经
　　歴谷有三水【卷二十六页十九行】
　　一清按全祖望云三当作二杜佑曰东西邯水各分左右是也
　　河水又东临津溪水注之【卷二十七页一行】
　　一清按十字是注混作经
　　河水又东【至】白土城南【巻二十七页三行】
　　一清按十三字是注混作经
　　左南津西六十里白土城【巻二十七页四行】
　　一清按白土城上落有字孙潜校増
　　而为縁河济渡之处北魏凉州刺史郭淮【巻二十七页五行】一清按黄省曾本无处字全祖望曰北字是地之误今以通鉴注所引校正之
　　河水又东左防白土川水【卷二十七页七行】
　　一清按十字是注混作经
　　河水又东北防两川右合二水【巻二十七页十行】
　　一清按十二字是注混作经
　　复因名为之唐述山【巻二十七页十八行】
　　一清按为之二字当互易
　　故秦川记曰【巻二十七页二十行】
　　一清按秦川黄省曽本作秦州
　　下封有水【巻二十八页二行】
　　笺曰下封当作崖下一清按全祖望云非也下封即下邽也字不误
　　河水又东得野亭南【巻二十八页四行】
　　一清按八字是注混作经全祖望曰先赠公云得当作迳野亭是地名于例不得曰得
　　河水又东歴凤林北【卷二十八页七行】
　　一清按八字是注混作经
　　耆谚曰【巻二十八页八行】
　　一清曰谚当作彦耆彦犹云耆旧耳
　　河水又东与漓水合【巻二十八页十一行】
　　一清曰八字是注混作经
　　又入漓水【巻二十八页十五行】
　　一清按又下落东字
　　汉武帝元狩三年骠霍去病出陇西至皋兰应谓是山之关塞也汉书音义曰皋兰应在陇西白石县塞外河名也孟康曰山关名也今是山去河不逺故论者疑目河山之间矣【巻二十九页五行至八行】
　　一清按两皋兰应之应字俱衍文汉书音义上脱应劭二字隋书经籍志应劭汉书集解音义二十四卷孟康汉书音义九巻今注引二家之言各加姓名以别之后来写脱误行间散佚随笔补缀今汉书武帝纪注文具在可考而知也谓是山之关塞也一语是道元自己解说如此盖皋兰本山名而应劭以为河名孟康以为山关名故又以论者疑目河山之间释之
　　水出县西北下【巻二十九页十行】
　　一清按西北下落山字山即白石山也
　　水又东迳白石县故城南【巻二十九页十一行】
　　一清按水上落漓字
　　今漓水迳东南注之【巻二十九页十三行】
　　一清按迳字衍文
　　罗谿注之【巻二十九页十五行】
　　一清按罗谿下落水字
　　水又东左合罕开南谿水【巻二十九页十五行】
　　一清按水上落漓字
　　故罕侯邑也【巻二十九页十九行】
　　一清按故罕当作枹罕今本汉书地理志注亦误顾景范校正
　　东北流迳金细岭北【卷二二十页二行】
　　一清按全祖望云隋五代史志云枹罕郡大夏县有金纽山细字误也
　　河水又迳左南城南【卷二二十页九行】
　　一清按八字是注混作经
　　大河又东迳赤岸北【卷二二十页十二行】
　　一清按八字是注混作经
　　河水又东洮水注之【卷二二十页十六行】
　　一清按八字是注混作经
　　洮水东北流吐浑谷中【卷二二十一页二行】
　　一清按东北流下落迳字
　　洮水又东北流迳阳曾城北【卷二二十一页五行】
　　一清按迳下落洮字
　　歴望曲在西南去龙桑二百里【卷二二十一页十行】
　　笺曰在疑作右一清曰非也后汉书马防章怀注引郦道元水经注云望曲在临洮西南去龙桑城二百里今补正望曲谷名也
　　赤水城【卷二二十一页十五行】
　　一清按赤水城上全祖望校増亦曰二字
　　歴求厥川【卷二二十二页一行】
　　笺曰求一作东一清按厥当作歴即下歴水也
　　蕈川水注之【巻二二十二页一行】
　　一清按蕈下落垲字下文注可证后并同
　　石底岭下【巻二二十二页四行】
　　笺曰宋本作右底横下一清按全祖望曰石字不误
　　水源出来歴川【卷二二十二页六行】
　　一清按来当作东
　　东北流迳蓝川歴水城城北【巻二二十二页七行】
　　一清按城字重文宜衍
　　转击狄道安故五谿及羌【巻二二十二页十二行】
　　一清按及当作反
　　洮水在城西东北下【卷二二十二页十三行】
　　一清按东字衍文
　　滥水又西北流迳注于洮水【卷二二十三页六行】
　　一清按迳字衍文
　　洮水右合二水右防大夏川水【卷二二十三页七行】
　　一清按右防黄省曾本作左防
　　出西南山下【卷二二十四页十四行】
　　一清按出上落水字
　　东北流于湟【卷二二十四页十五行】
　　一清按东北流下孙潜校増注字
　　水又出西南山下【巻二二十五页四行】
　　一清按又当作右
　　迳晋昌川【卷二二十五页六行】
　　一清按川当作城
　　即浩亹之西平之北山也【卷二二十五页九行】
　　一清按于文当重一西字孙潜校増
　　西平西北四十里【卷二二十五页十一行】
　　一清按西平上落去字
　　水出南山上【巻二二十五页十二行】
　　一清按出字衍文
　　水出其南逺山【卷二二十五页十五行】
　　一清按其孙潜校改西
　　乱流东出六山名也【巻二二十六页十八行】
　　一清按六山名当作六谷山下云六谷水自南破羌川自北水出此山故名
　　吐那孤长门两川南流入湟水【卷二二十六页十九行】
　　一清按吐那上落又东二字
　　又合来谷乞斤流二水【卷二二十六页二十行】
　　一清按又当作右
　　出西北塞外【卷二二十七页六行】
　　一清按出上落水字北字衍文汉书地理志校
　　水出县北令居县西北塞外【卷二二十七页十六行】
　　一清按县北二字衍文汉书地理志校
　　水文成蛟龙【卷二二十七页二十行】
　　一清按蛟全祖望校改交
　　又东南迳阳非北亭【卷二二十八页四行】
　　一清按北亭当作亭北
　　故汉赋天马之歌曰【卷二二十八页八行】
　　一清按赋当作武
　　河又东流注于金城河【卷二二十八页十八行】
　　一清按上河字当作湟水二字汉书地理志所谓湟水至允吾入河者也
　　阿步于鲜卑山【卷二二十八页十九行】
　　一清按全祖望云阿步干鲜卑语也慕容廆思其兄吐谷浑因作阿干之歌盖胡俗称其兄曰阿步干阿干者阿步干之省也今兰州阿干峪阿干河阿干城阿干堡金人置阿干县皆以阿干之歌得名阿干水至今利民曰溥恵渠又有阿干岭亦阿干之转音胡三省曰阿干岭在晋兴郡大夏县东南洮水西北又曰大干元和志文水县有大干城本刘元海令兄延年镇之胡语长兄为大干是也于字误
　　河水又东迳石城南【巻二二十九页二行】
　　一清按八字是注混作经
　　内为之城【卷二二十九页七行】
　　一清按为之二字当倒互
　　出县之南山【卷二二十九页九行】
　　一清按出上落泉字名胜志引此文校増
　　歴此城川【卷二二十九页二十行】
　　一清按城当作成
　　至抄此菀焉【卷二三十页三行】
　　笺曰焉当作马一清按于文是至抄苑马朱氏笺之未尽顔帅古曰菀古苑字
　　又北过武威媪围县东北【卷二三十页七行】
　　一清按又下落东字东北之东衍文河水东注不应据折而出北或斜趋东北则可矣例以下天水勇士县经文校改
　　河水东北流【至】故城西北【卷二三十页十八行十九行】
　　一清按十五字是注混作经
　　河水又东北【至】与麦田泉水合【卷二三十一页五行】
　　一清按十八字是注混作经
　　河水又东北迳麦田山西【卷二三十一页七行】
　　笺曰谢兆申云宋钞本西下有谷川二字一清按十字是注混作经谢说谷川之川是山字之误于文为河水又东北迳麦田山西谷【句】山在安定西北六百四十里经注割裂故有此误其实皆注文也
　　河水又东北【至】髙平川水注之【卷二三十一页九行】
　　一清按十九字是注混作经
　　即若水也【卷二三十一页十行】
　　一清按若水方舆纪要作苦水云水味苦故名下并同
　　汉従髙平第一城若水谷入【卷二三十一页十一行】
　　一清按汉字衍文后汉书光武帝纪云建武八年闰月帝自征嚣河西太守窦融率五郡太守与车驾防髙平隗嚣云八年帝率诸将西征之数道上陇王遵持节监大司马呉汉留屯长安又云使呉汉与征南大将军岑彭围西城吴汉云八年従车驾上陇遂围隗嚣于西城盖吴公始屯长安帝自将至髙平后乃命与岑征南同围西城汉字为羡文无疑又黄省曽本无岑字朱氏据续汉志増然范史俱作髙平第一正不必増也若水是苦水之误
　　汉武帝元鼎三年安定郡治也【卷二三十一页十二行】
　　一清按安定郡上落置字全祖望校増
　　在县北一十五里【卷二三十一页十七行】
　　一清按在上落城字黄省曾本校増
　　迳东西二太娄故城门【卷二三十一页十八行】
　　笺曰太字疑衍一清按寰宇记云原州萧关县本隋他楼县地方舆纪要平原府镇原县有他楼城本汉髙平县地晋太元十六年乞伏干归击鲜卑部帅没奕干没奕干奔他楼盖旧有此城隋因置县他太声之转楼娄形之近也不得云误字
　　出县西南四十里山中【卷二三十二页二行】
　　一清按出上落水字
　　东迳西娄北【卷二三十二页五行】
　　一清按西下落太字
　　县之西北一百里【巻二三十二页十四行】
　　一清按县上落在字之字衍文
　　尽従故目【卷二三十二页页十七行】
　　一清按故孙潜校改胡
　　流注髙平髙平又北迳三水县西【卷二三十二页十九行】
　　一清按下髙平二字重文误也孙潜校改作流注髙平川川水又北迳三水县西
　　东北流与若勃谿水合有二源【卷二三十三页二行】
　　一清按水合二字当倒互
　　侍郎张奂【卷二三十三页六行】
　　一清按后汉书张奂是议郎侍字误也
　　髙平川水又北入于河【卷二三十三页十一行】
　　笺曰宋本河下有一汭字一清按黄省曽本无汭字
　　河水又东北迳眴卷县故城西【巻二三十三页十三行】
　　一清按十二字是注混作经
　　水出其间即上河峡世谓之为青山【卷三一页七行八行】
　　一清按太平御览引此文作即上河峡也寰宇记引此文作世谓之为青山峡今校补二字
　　河水又北迳富平县故城西【巻三一页九行】
　　一清按十一字是注混作经
　　秦置北地都尉治此城【卷三一页十行】
　　一清按北地汉书地理志作北部地字误也
　　河水又北薄骨律镇城【巻三一页十四行】
　　一清按九字是注混作经又北下落迳字
　　河水又迳典农城东【卷三一页二十行】
　　一清按八字是注混作经又迳下落朔方郡宏静镇六字寰宇记校补释详本卷
　　河水又北迳典农城东【巻三二页四行】
　　一清按九字是注混作经
　　以事农【卷三二页五行】
　　笺曰宋本农下有毗字一清按毗字絶无意义当是甿字
　　河水又东北迳亷县故城东【巻三二页六行】
　　一清按十一字是注混作经
　　河水又与北支津【卷三二页八行】
　　笺曰宋本津下有一合字一清按七字是注混作经与北二字当倒互胡渭校改
　　河水又东北迳浑怀鄣西【巻三二页十二行】
　　一清按十字是注混作经鄣当作障后并同
　　遂有歴地之名矣【卷三二页十四行】
　　一清按歴地当作歴城
　　南去北城三百里【巻三二页十四行】
　　笺曰汉志浑怀都尉治在北平此北城误当作北平一清按汉书地理志北地郡富平县下云浑怀都尉治塞外浑怀障北城是北地之讹朱氏以为治在北平何其缪也下同
　　河水又东北歴石崖山西【卷三二页十六行】
　　一清按十字是注混作经
　　尽若战马之状【卷三二页十八行】
　　一清按御览引此文作兽马兽马原作虎马唐人避讳改虎为兽邺中三台以金虎为金兽可证也
　　类似图焉【巻三二页十八行】
　　笺曰当作颇似图画一清按依文自通无容更易
　　河水又北迳临戎县故城西【巻三三页三行】
　　一清按十字是注混作经
　　元朔五年立【巻三三页四行】
　　一清按元朔上黄省曽本有汉字
　　河水又北【至】沃野故城南【卷三三页五行】
　　一清按二十字是注混作经沃野下落县字
　　河水又北屈【至】窳浑县故城东【卷三三页八行九行】
　　一清按二十五字是注混作经而为下落屠申泽三字
　　汉武帝元朔二年开朔方郡治又有西部都尉治【卷三三页十行】
　　一清按全祖望云汉之守尉不同城窳浑亦非首县此必不学人见此处有脱误而妄填之今据汉志改正作开朔方郡以县为西部都尉治于事方合
　　阚骃谓之浑泽矣【卷三三页十三行】
　　一清按寰宇记引此文作窳浑泽县即以窳浑泽得名今陜西榆林镇有窳浑城汉朔方郡之旧县也
　　屈従县北流【巻三三页十四行】
　　一清按五字是经混作注
　　河水又屈而东流【至】髙阙南【巻三三页十五行】
　　一清按十五字是注混作经
　　上古迄今【巻三三页二十行】
　　笺曰大事记引此作自古及今一清按依文自通无容改易
　　至河目县西【卷三四页五行】
　　一清按五字是经混作注
　　河水自临河县东迳阳山南【卷三四页七行】
　　一清按十一字是注混作经
　　南屈迳河目县左北假【卷三四页十行】
　　一清按左北假文有脱误史记匃奴张守节正义引括地志云五原河目县故城在北假中是也
　　河水又南迳马隂山西【卷三四页十九行】
　　一清按九字是注混作经
　　是议志之僻也【卷三五页三行】
　　一清按议志即上音义广志旁加言字非
　　河水又东南迳朔方县故城北【卷三五页四行】
　　一清按十二字是注混作经
　　按地理志云今连盐泽青盐泽并在县南矣【卷三五页七行八行】笺曰前汉地理志朔方县有金连盐泽青连泽皆在南一清按二盐字今汉书并作盐朱氏误引
　　屈南过五原西安阳县南【卷三五页十三行十四行】
　　一清按十字是经混作注
　　河水自朔方【至】故城北【卷三五页十五行】
　　一清按十四字是注混作经
　　此与北对南【卷三五页十七行】
　　一清按与当作举
　　河水又迳西安阳故城【卷三五页十九行】
　　一清按西安阳下落县字故城下落南字
　　王莽更之曰鄣安矣【巻三五页十九行】
　　一清按鄣汉志作漳
　　屈东过九原县南【卷三五页二十行】
　　一清按七字是经混作注
　　河水又东迳成宜县故城南【巻三六页一行】
　　一清按十一字是注混作经
　　河水又东迳原亭城南【卷三六页页三行】
　　一清按九字是注混作经
　　河南又东迳宜梁县之故城南【卷三六页五行】
　　一清按十二字是注混作经
　　河水又东迳稒阳城南【卷三六页七行】
　　笺曰稒阳旧本作副阳一清按汉书地理志稒阳五原郡之属县也稒字不误九字是注混作经
　　迳河隂县故城北【卷三六页八行】
　　一清按迳上落又东二字
　　又命将军大夫适子伐吏皆貂服矣【卷三六页十三行】
　　一清按全祖望云伐吏当是戍吏貂服当是貉服之误貉服即胡服也北方豸种曰貉
　　及南越地【巻三六页十八行】
　　一清按及下落开字
　　河水又东【至】石门水南注之【卷三七页六行】
　　一清按十九字是注混作经
　　北出石门鄣【卷三七页七行】
　　一清按鄣当作障汉志注校
　　堡光禄徐自为所筑城也【卷三七页十行】
　　一清按堡黄省曾本作保
　　河水又东迳稒阳县故城南【卷三七页十三行】
　　一清按十一字是注混作经
　　南北二十里【卷三七页十七行】
　　一清按北全祖望校改流
　　河水又东迳塞泉城南而东注【卷三七页十八行】
　　一清按十二字是注混作经
　　河水屈而流白渠水注之【卷三八页一行】
　　一清按十字是注混作经
　　白渠水西北迳成乐北【卷三八页四行】
　　一清按成乐下黄省曽本有固字方舆纪要盛乐城在大同府西北三百余里汉置成乐县为定襄郡治后汉属云中郡后废鲜卑拓防力微始居其地晋太康五年拓防禄官分其国为三一居定襄之盛乐故城建兴初猗卢城盛乐以为北部后为石虎所败部族东徙至拓防翳槐于咸康初复城盛乐而居之弟什翼犍于咸康六年始都云中之盛乐宫明年筑盛乐城于故城南八里即汉成乐县之故地也
　　云中宫在云中故城东四十里【卷三八页七行】
　　一清按故城上落县字下同
　　赵侯自五原河曲筑长城【卷三八页八行】
　　一清按何焯云当作赵武侯
　　见大光在其下【卷三八页十一行】
　　笺曰大一作火一清按大光言光之非常也作火非黄省曾本是大字
　　又有芒于水【巻三八页十五行】
　　一清按汉书地理志定襄郡武皋县下云荒干水出塞外西至沙陵入河芒于是荒干之譌下并同
　　有长城在右【卷三九页五行】
　　一清按黄省曽本无长字
　　谓之白道南谷口有城【卷三九页六行】
　　一清按太平御览引此文作谓之白道城南谷口有四字与上重文宜衍
　　沿溪亘岭【卷三九页十行】
　　一清按亘当作亘音堩说文作防经史通作亘従二従舟与従二従月之亘有别亘即恒字若従二従日作亘音宣本字従二従囘囘即回字大非
　　芒于水又南西迳云中城北【卷三九页十一行】
　　一清按芒于水当作荒干水南西二字当倒互
　　其水南流迳武川镇【巻三九页十三行】
　　一清按武川镇下落城字
　　西南流于云中城北于云中城北【巻三九页十七行】
　　一清按杭世骏云下五字重文宜衍
　　芒于又西塞水出怀朔镇东北芒中【巻三九页十九行】
　　一清按于文是荒干水西出塞外怀朔镇东北荒中
　　堂宇绮栱【卷三十页二行】
　　一清按栱孙潜校改井绮井出左思魏都赋
　　河水南入植陵县西北【巻三十页十三行】
　　一清按汉书地理志云中郡有桢陵县植当作桢九字是注混作经
　　汉髙六年置【巻三十页二十行】
　　一清按汉髙下落帝字
　　河水于二县之间济有君子之名【卷三十一页二行】
　　一清按十三字是注混作经周婴何焯皆疑及此
　　往投津长曰子封【卷三十一页四行】
　　笺曰御览引此无曰子封三字防疑当作田子封是津长姓名一清按通鉴晋纪胡三省注亦引此文作曰子封古人文义简质书名不书姓者多矣何必改为田字以实之乎
　　资费一无所损【卷三十一页六行】
　　一清按资费通鉴注引此文作资货寰宇记作资囊従之
　　河水又东南左合一水【卷三十一页十行】
　　一清按九字是注混作经
　　而北俗谓之契呉亭【卷三十一页十一行】
　　一清按而字衍文
　　河水又南树頽水注之【卷三十一页十三行】
　　一清按九字是注混作经
　　水自东山【卷三十一页十九行】
　　一清按自当作出
　　又防一水【巻三十二页三行】
　　一清按又当作右
　　西流土壁亭南【卷三十二页四行】
　　一清按西流下落迳字
　　谓之流水【卷三十二页六行】
　　一清按流水当是沃水以下文校正
　　出东南六十里山下【卷三十二页八行】
　　一清按通鉴注引此文作水出县东南出字上下皆有脱文
　　又防东迳叅合县南【卷三十二页九行】
　　一清按通鉴注引此文又防二字作合流而三字
　　径左县之西北【卷三十二页十行】
　　一清按径左当作陉在
　　即燕书所谓太子宝自河还师叅合【卷三十二页十一行】
　　一清按湿水注引燕书建兴十年慕容宝自河西还军败于叅合河下落西字
　　北俗谓之大谷此佳水亦受目焉【巻三十三页三行】
　　笺曰此佳二字疑误一清按大谷下落堆字佳字衍文
　　出沃阳县东北山下【卷三十三页四行】
　　一清按出上落水字
　　水曰诰升袁河【卷三十三页五行】
　　笺曰袁河当作縁河一清按全祖望云按晋时匃奴右贤王刘诰升爰刘卫辰之所出也河或以此得名爰与袁通
　　河水又南太罗水注之【卷三十三页十一行】
　　一清按九字是注混作经
　　武县在善无西百五十里【巻三十三页十三行】
　　一清按武县当是武州县释见本卷善无下落城字
　　河水又左得湳水口【巻三十三页十七行】
　　一清按八字是注混作经
　　湳水又东流入于湳水【卷三十四页九行】
　　一清按湳水何以入于湳水全祖望云入于湳水当作谓之湳口
　　其岩层岫衍【卷三十四页十一行】
　　笺曰古本作岩层岫行防疑当作岫复一清按衍字不误其下落山字
　　乃无过垣【卷三十四页十五行】
　　笺曰过峘字譌当作遏岨一清按乃黄省曽本作并
　　至是乃为巨崄【卷三十四页十六行】
　　一清按乃为下落河之二字黄省曽本校増
　　可二百有余里【卷三十四页十七行】
　　一清按里下孙潜校补也字
　　水出县南御山【卷三十五页三行】
　　一清按县南下落神字
　　水出西北桑谿东北桑谿【卷三十五页九行】
　　一清按东北桑谿衍文
　　河水又东端水入焉【卷三十五页十一行】
　　一清按八字是注混作经
　　河水又南诸次之水入焉【卷三十五页十五行】
　　一清按十字是注混作经
　　是多众蛇【卷三十五页十八行】
　　一清按施廷枢云众当作象今本山海经亦误
　　悉榆林之薮矣【卷三十五页十九行】
　　一清按林通鉴注引此文作栁黄省曾本原是栁字
　　小榆林水合焉【卷三十六页五行】
　　一清按林字衍文
　　西出首积谿【卷三十六页六行】
　　一清按西出上落水字
　　河水又南汤水注之【卷三十六页九行】
　　一清按八字是注混作经
　　又南离石县西【巻三十六页十二行】
　　一清按又南下落过字
　　又谓之朔水矣【巻三十六页十六行】
　　一清按通鉴注引此文作朔方水今校补
　　将作大匠梁公叱于阿梨【卷三十六页十八行】
　　一清按叱干姓也于字误梨当作利何焯据晋书载记校正
　　奢延水又东黑水入焉出奢延县黑涧【卷三十七页六行】笺曰防云当作奢延水又东与黑水合黑水出奢延县黑涧谢兆申云按宋本黑水入焉水出奢延县黑涧宋刻本无焉水二字一清按原文只出字上落水字耳何必多其词説乎
　　出龟兹交兰谷【卷三十七页九行】
　　一清按出上落水字龟兹下落县字汉书地理志上郡有龟兹县
　　地理志曰县有五龙山也帝原水【卷三十七页十七行】
　　一清按也字衍文汉志分注校
　　河水又南陵水注之【卷三十八页十一行】
　　一清按八字是注混作经
　　河水又南得离石水口【卷三十八页十三行】
　　一清按九字是注混作经
　　离石北山【卷三十八页十四行】
　　一清按离石上落水出二字
　　胡俗语讹尚有千城之称【卷三十八页十八行】
　　一清按千城当作干城
　　皆讹伪变矣【卷三十九页五行】
　　一清按伪当作为与讹字倒互
　　县有龙泉出城东南道左山下牧马川上多产名驹同滇池元河【巻三十九页七行】
　　一清按九域志延安府古迹引此文作牧龙川又于文当重一川字笺曰元下脱一马字一清按元字亦误当作天河字是马字之误无脱文
　　河水又南合契水【卷三十九页十行】
　　一清按七字是注混作经
　　河水又南得大蛇水【卷三十九页十三行】
　　一清按八字是注混作经
　　河水又南又纳辱水【卷三十九页十五行】
　　笺曰旧本作河水又右纳辱水一清按非也惟右纳之又当作右南字不宜衍也八字是注混作经
　　延水东南露跳水西出露谿【卷三十九页二十行】
　　一清按延水上落秀字上延水又东防于根水同延水下落又字西出二字当倒互此水所出名西露谿也
　　水发源东露【卷三二十页二行】
　　一清按东露下落谿字
　　西流注入河【卷三二十页三行】
　　一清按入当作于
　　东启荒源【巻三二十页五行】
　　一清按源当作原
　　水又南合谿口【卷三二十页五行】
　　一清按水上落河字
　　山海经曰次四经之首曰隂山【卷三二十页九行】
　　一清按曰次当作西次
　　多金玉【卷三二十页十一行】
　　一清按多金玉上落其阳二字据山海经校补
　　世谓之清水上郡【卷三二十页十二行】
　　一清按上郡上落清水出三字据寰宇记校补
　　洧水又有谿谷水注之【卷三二十一页五行】
　　一清按有当作南谿当作奚下云水西出奚川是也
　　河水又南蒲川石楼山南迳蒲城东【巻三二十一页七行】
　　一清按十四字是注混作经又南下落迳字
　　东北入谷【卷三二十一页十二行】
　　一清按初学记引水经注云黄栌水出隰川县东北黄栌谷又任广书叙指南曰水经叙隰川曰紫川黄谷黄谷即黄卢谷也此北宋现行之本宜为可据谷上落黄卢二字
　　西北入紫水紫水又西北入蒲水蒲水又西南入于河水【卷三二十一页十四行十五行】
　　一清按两紫水俱当作紫川水蒲水下寰宇记引此文有出石楼山下五字今校补河水之水衍文












　　水经注笺刋误卷一
<史部,地理类,河渠之属,水经注释__水经注笺刊误>
　　钦定四库全书
　　水经注笺刋误卷二
　　仁和赵一清纂
　　河水篇　漯水篇
　　风山四十里河南孟门山【卷四一页十行】
　　一清案寰宇记引此文孟门山下有与龙门山相对六字今校补
　　北登孟门九河之蹬【卷四一十四行】
　　一清案登当作升蹬当作隥孙潜校改
　　实谓黄河之巨阨兼孟津之名矣【卷四一页十五行】
　　一清案谓当作为黄字衍孟下有门字御览引此文校正此孟门山在陜西延安府宜川县东南二十里与山西吉州乡宁县孟门山参差相接即河中之石檀山也与洛阳孟津有别辛氏三秦记亦云孟门津寰宇记云孟门关在定胡县西一百里后周大象元年于此置孟门关
　　河水又南得鲤鱼【卷四二页三行】
　　一清案七字是注混作经鲤鱼下落水字
　　河水又南羊求水入焉【卷四二页七行】
　　一清案九字是注混作经
　　东出羊求川【卷四二页八行】
　　一清案东出上落水字
　　河水又南为采桑津【卷四二页十三行】
　　一清案八字是注混作经
　　河水又南合蒲水【卷四二页十七行】
　　一清案七字是注混作经
　　河水又南迳丹水西南【卷四三页二行】
　　一清案九字是注混作经全祖望曰水经注之例地曰迳曰歴若水则曰注曰合曰得丹水非地不得曰迳当作得西南二字衍文
　　丹阳山东北迳冶东【卷四三页三行】
　　一清案丹阳山上落水出二字冶下落官字
　　城之左右犹有遗铜矣【卷四三页四行】
　　笺曰汉书食货志注云金有三品丹阳铜为赤金神异经云丹阳铜似金可煅以作错涂之器一清案班固孟康东方朔之言丹阳产铜皆指扬州郦注丹阳山在晋河东境内风马牛不相及朱氏据彼证此大谬
　　河水又南黒水注之【卷四三页七行】
　　笺曰宋本钞本俱无注之二字一清案朱氏所云是也六字是注混作经注之二字后人所妄加
　　河水又南至崿谷傍【卷四三页九行】
　　一清案八字是注混作经
　　河水又南洛水自猎山枝分东派东南注于河【卷四三页十一行】
　　笺曰一作大河一清案杨慎刋本作大河又南在此行之首黄省曽刋本云一本河上有大字然义无足録十八字是注混作经
　　岸上幷有庙祠【卷四三页十九行】
　　一清案幷玉海引此文作并
　　河水又南右合畅谷水【卷四四页四行】
　　一清案九字是注混作经
　　河水又南迳梁山原东【卷四四页七行】
　　一清案九字是注混作经
　　自原山东南出至河【卷四四页八行】
　　一清案自原二字当倒互黄省曽本校
　　河水又南崌谷水注之【卷四四页十五行】
　　一清案九字是注混作经
　　横溪注之【卷四四页十六行】
　　一清案横溪下落水字
　　水出于三累山【卷四四页十六行】
　　一清案于字衍文
　　尔雅山三成为昆丘【卷四四页十八行】
　　一清案尔雅作昆仑丘寰宇记引此文有仑字
　　面西有两石室【卷四四页二十行】
　　一清案面西二字当倒互黄省曽本校改
　　昔子夏教西河【卷四五页四行】
　　一清案教下落授字史记孔子弟子校补
　　而无辨之【卷四五页四行】
　　一清案无下落以字
　　河水又南右合陶渠水【卷四五页八行】
　　一清案九字是注混作经
　　水出西北梁山【卷四五页九行】
　　一清案水出下落县字
　　迳汉阳太守殷济精庐南【卷四五页九行】
　　笺曰旧本作精庐尚谢兆申云宋本作尚在此脱一在字也呉本改为精庐南似误一清案谢説非也此云迳精庐南言陶渠水之所向耳岂可因误本尚字又妄増在字也
　　河水又南迳高门南【卷四五页十一行】
　　一清案寰宇记引此作陶水凖下文是渠水河字误
　　高门下落原字
　　葢层阜堕缺故流东门之称矣【卷四五页十一行】
　　一清案堕当作隳东门当作高门
　　夏阳西城北【卷四五页十四行】
　　一清案西城二字当倒互
　　溪水又东南迳夏阳县故城南【卷四五页十五行】
　　一清案溪水当作渠水即陶渠水也下同
　　立碑树栢【卷四六页一行】
　　一清案释载此作树垣何焯曰当作桓谓树表也説文桓邮亭表也徐锴系曰表双立为桓汉法亭表四角建大木贯以方版名曰桓表县所治两边各树一立碑树桓标表之制耳宋人写本避庙讳缺笔作转讹作栢也
　　河水又西徐水注之【卷四六页四行】
　　一清案八字是注混作经西凖上文当作南
　　水出西北梁山【卷四六页五行】
　　一清案水出下落县字
　　东南流絶彊梁石【卷四六页六行】
　　一清案石寰宇记引此作原彊梁原在今朝邑县汉书地理志左冯翊褱徳县下云禹贡北条荆山在南下有彊梁原方舆纪要云俗谓之朝坂即荆山北麓矣
　　高祖八年侯刘仲是也【卷四六页八行】
　　一清案是也黄省曾本作元年元年下有脱文是也葢其賸字耳释见本卷
　　河入又南迳子夏石室【卷四六页十一行】
　　一清案九字是注混作经入当作水
　　河水又迳郃阳城东【卷四七页三行】
　　一清案八字是注混作经
　　还筑汾隂郃县【卷四七页五行】
　　一清案郃县黄省曽本作郃阳事亦见史记魏世家
　　城北在北瀵水【卷四七页七行】
　　一清案在当作有下北字衍文孙潜校正
　　东流东注于河【卷四七页九行】
　　一清案下东字衍文寰宇记引此文校正
　　水南犹有文母庙前有碑【卷四七页十行】
　　一清案于文当重一庙字
　　皆相潜通【卷四七页十六行】
　　一清案相潜二字当倒互尔雅注校改
　　河水又南迳陶城西【卷四七页十九行】
　　一清案八字是注混作经
　　郡多流离【卷四八页十五行】
　　一清案流离黄省曽本作流杂后卷注中多有之葢魏晋间人语也
　　乃迳歴山下【卷四九页五行】
　　一清案乃沈炳巽校改西
　　即比宁怀【卷四九页十行】
　　笺曰宁字误当作一清案宁音同通用朱氏引路史国名记固已自言之矣而又以误字目之何也
　　河水又南迳雷首山西【卷四九页十八行】
　　一清案九字是注混作经
　　尚书所谓壶口雷首者【卷四九页二十行】
　　一清案者下落也字
　　县有尧山有祠【卷四十页一行】
　　一清案汉志作首山祠有字误也
　　又南洓水注之【卷四十页四行】
　　一清案六字是注混作经
　　俗谓之夷齐墓其水也西南流【卷四十页七行八行】
　　一清案也字当移在上墓字之下
　　乃献良马四六天子使孔牙受之于雷水之干是也【卷四十页九行十行】
　　笺曰穆天子良马作食马受之于雷水之平一清案良马见于经典良马四六所献二十四匹也雷水之干干是水涯诗魏风寘之河之干兮曰干厓也朱氏所引皆误
　　食祁弥明翳桑之下【卷四十页十一行】
　　笺曰左作提弥明一清案此是道元有意立异非传写之误详本卷史记作眯明邹诞生音眯为祁弥
　　河水歴船司空与渭水防【卷四十一页三行】
　　一清案十字是注混作经
　　旧京兆郡之属县也【卷四十一页四行】
　　一清案郡当作尹
　　从北南入谷七里【卷四十一页十二行】
　　一清案北当作此
　　穴空迂回倾曲而上【卷四十一页十四行】
　　一清案初学记引此文作顿曲而上倾字误
　　又至一神名曰胡趋寺【卷四十一页二十行】
　　笺曰郭縁生述征记云西南出六里又至一祠名曰胡越寺神一清案北人呼祠曰神神即祠也魏収多单举神字可证胡越字亦无可考
　　复届山顶【卷四十二页五行】
　　一清案复黄省曾本作便
　　灌水注之水出松果之上【卷四十二页十三行】
　　一清案钟伯敬云水出松果之上奇境奇语巵林云山海经曰太华之山六十里曰松果之山濩水出焉北流注于渭则灌水当作濩水之上当作之山松果山名伯敬评云云岂以为悬泉树杪激波木末乎观方叔所析钟谭不学之妄可见矣
　　有长坂谓之黄巷坂傍絶涧涉此坂以升潼关所谓泝黄卷以济潼关矣【卷四十二页十六行十七行】
　　笺曰潘岳西征赋云黄巷以济潼一清案今西征赋是卷字朱氏所引又脱关字可谓疎卤矣又通典虢州农县有黄巷陌引西征赋亦作黄巷字寰宇记陜州阌乡县下云黄巷坂即潼关路引述征记西征赋俱作黄巷又黄巷坂下当重一坂字
　　道来原上【卷四十三页四行】
　　一清案来呉琯本作东
　　入函道六里旧城【卷四十三页六行】
　　一清案旧城上落有字方舆纪要校増
　　或平城结垒【卷四十三页八行】
　　一清案平城当作平地
　　阜之上【卷四十三页九行】
　　一清案阜上落陵字十六国春秋校増
　　河水又东北玉涧水注之【卷四十三页十三行】
　　一清案十字是注混作经
　　河水又东迳阌乡侯和东与全鸠水合【卷四十四页三行】笺曰孙云侯和当作城南一清案十六字是注混作经
　　水北南山【卷四十四页四行】
　　一清案北呉琯本作出
　　河水又东永乐涧水注之【卷四十四页十一行】
　　一清案十字是注混作经
　　余按中经【卷四十四页十八行】
　　一清案中下落山字
　　薄山有其一焉【卷四十四页十九行】
　　一清案有字衍文
　　河水自河北城南东迳芮城【卷四十五页十行】
　　一清案十一字是注混作经
　　戎人逆芮伯万于郏【卷四十五页十七行】
　　一清案左文公三年秦伯伐晋取王官及郊郏字误
　　斯城亦或伯万之故画也【卷四十五页十七行】
　　笺曰画字误疑是疆字一清案画界限也左芒芒禹迹画为九州故画犹故疆也
　　河水又防槃涧【卷四十五页十九行】
　　一清案六字是注混作经槃涧下落水字
　　归来望子台【卷四十五页二十行】
　　一清案望于全祖望校改望思见汉书
　　河水又东迳湖县故城北【卷四十六页二行】
　　一清案十字是注混作经
　　王及岳渎【卷四十六页四行】
　　笺曰及字误当作巡周颂时迈所谓及河乔岳一清案全祖望云笺既引诗则及字不误
　　故名其地为鼎湖【卷四十六页十一行】
　　一清案鼎湖之湖当作胡不从水
　　故曰湖【卷四十六页十四行】
　　一清案此是汉志原文湖当作胡
　　山海经曰西九十里夸父之山【卷四十六页十五行】
　　一清案西九十里下山海经有曰字今校补
　　河水又东合栢谷水【卷四十七页一行】
　　一清案八字是注混作经
　　水出农县两石隄山【卷四十七页二行】
　　一清案两名胜志引此文作南
　　昔公子重耳出亡【卷四十七页四行】
　　一清案昔通鉴地理通释引此文作晋
　　谷水又北流入于河【卷四十七页八行】
　　一清案据上文谷水上有栢字今校补
　　河水又东右合门水【卷四十七页九行】
　　一清案八字是注混作经
　　于拒城之西北【卷四十七页十一行】
　　一清案禹贡锥指作拒阳城之字衍文方舆纪要商州洛南县有拒阳城云在县东南东晋时置县于此旧唐书隋改拒阳为洛南旧治拒阳川即斯城矣
　　东有城【卷四十七页十三行】
　　一清案东上落水字
　　水西有堡谓之鸿关岛【卷四十七页十四行】
　　一清案岛字误当作堡
　　烛水注之【卷四十七页十七行】
　　一清案全祖望曰此烛水是二水之误不然与下文复出今以先赠公本校正
　　东北流迳盛墙亭【卷四十七页十九行】
　　一清案盛墙亭下落东字
　　即山海经所谓绪茹之水【卷四十七页二十行】
　　一清案沈炳巽曰绪茹当作□姑下同
　　烛水注之水有二源左水南出于衡岭【卷四十八页一行二行】一清案汉书地理志农郡农县衙岭下谷爥水所出北入河烛当作爥衡当作衙下同郡国志刘昭补注亦作衡山葢误字也
　　建威将军薛安都【卷四十八页七行】
　　一清案宋书南史薛安都俱作建武将军今改正
　　即方伯所筑也【卷四十八页九行】
　　一清案方伯当作方平即鲁方平也
　　田渠川水注之出衡山之白石谷【卷四十八页十三行】
　　一清案川字衍文出上落水字衡山当作衙山
　　自然成者【卷四十八页十五行】
　　一清案者当作着此与沁水篇注正同
　　夹侧水濆有测谓之浢津【卷四十九页十二行】
　　笺曰测一作涧或作津一清案涧字与测字形相近涧字为是
　　河水又有左右一水其水三源疏引俱导薄水南流防成一川其三水之内【卷四十九页十七行十八行】
　　一清案有当作合一水当作二水三源当作二源薄水是薄山之误三水之内当作二水之内
　　河水右防水注之【卷四十九页二十行】
　　一清案水上落谷字下文注云谷水自南山通河是也注之二字衍文
　　然以山海经曰求之【卷四二十页十六行】
　　一清案曰字衍文
　　河水东合谯谯水导源常烝之山【卷四二十页十七行】
　　一清案下谯字是水字之误
　　俗谓之为于山【卷四二十页十八行】
　　一清案于孙潜本校改干
　　又有于水出南山北合【卷四二十一页二行】
　　一清案于当作干合孙潜本校改谷
　　又西迳陜县故城南【卷四二十一页八行】
　　一清案八字是注混作经
　　公羊曰晋败入大阳者也【卷四二十一页十一行】
　　一清案入公羊作之
　　铜翁仲所投处【卷四二十一页二十行】
　　一清案投当作没
　　诸山及铜山铭【卷四二十二页九行】
　　笺曰铜山山当作人一清案诸山下落碑字
　　付坚又徙之长安【卷四二十二页十五行】
　　笺曰旧本是符字呉本作付误一清案苻坚之苻从草不从竹见晋书载记朱氏亦误金石文字记曰考汉碑书率以竹为草少有从竹者如符节字皆然今汉书符瑞多从草魏晋以降真书碑亦有书符节为苻节者葢古者皆通用耳此不可不知
　　自夕潜渡【卷四二十二页二十行】
　　一清案自孙潜本校改日据后汉书董卓夜乃潜议过河之文则日夕为是日夕字本史记项羽本纪
　　西南流注入于河【卷四二十三页七行】
　　笺曰西南流注疑有脱落一清案方舆纪要解州平陆县下云交涧水出中条山东西二沟流与中涧合俗名三防涧流注于河葢交涧路涧即东西二沟也合流注于中涧水而入于河是注脱中涧二字今补正
　　河水又东迳大阳县故城南【卷四二十三页八行】
　　一清案十一字是注混作经
　　城南大河之阳也【卷四二十三页十二行】
　　一清案南孙潜本校改在
　　河水又东沙涧水注之【卷四二十三页十四行】
　　一清案九字是注混作经
　　北出虞山【卷四二十三页十五行】
　　一清案北孙潜本校改水
　　桥之东北有虞原上道东有虞城【卷四二十四页二行】
　　一清案于文当重一原字
　　太原地记【卷四二十四页四行】
　　一清案太原是太康之误上又落晋字
　　所以谓虞虢其犹辅车相依【卷四二十四页九行】
　　一清案全祖望校衍以字
　　桥水东北山溪中有小水西南流沙涧【卷四二十四页十三行十四行】一清案桥水之水当作之西南流下落注字
　　涧水南流迳注于河【卷四二十四页十五行十六行】
　　一清案涧水上落沙字迳字衍文
　　左右积石土柱二溪【卷四二十四页十六行】
　　一清案右黄省曾本作合
　　天子自盬【卷四二十四页十七行】
　　笺曰盬旧本作临一清案盬即盐池临是何地乎
　　南登于薄寘軨之隥【卷四二十四页十八行】
　　一清案薄下落山字
　　又河可知也【卷四二十五页十六行】
　　笺曰旧本作又何可知也何字亦衍一清案又河可知所以证其非江沅河字不误
　　河之右则崤水注之【卷四二十五页十七行】
　　一清案八字是注混作经
　　出河南盘崤山【卷四二十五页十八行】
　　一清案出上落水字
　　歴涧水东北流【卷四二十五页十九行】
　　一清案水字衍文
　　左右合西水【卷四二十六页四行】
　　一清案右字衍文
　　河水又东千崤之水注焉【卷四二十六页五行】
　　一清案十字是注混作经
　　非自西河当无山以碍之【卷四二十六页十六行】
　　一清案自禹贡锥指作是碍禹贡锥指作拟
　　帅五千人嵗常修治平河岨【卷四二十七页四行】
　　一清案元和郡县志引此文作帅工三千人平河岨上有以字
　　又东至邓【卷四二十七页十一行】
　　一清案全祖望云又东至邓四字诸本错简入清水条清水即是濝水并不至邓至邓者湛水也注于清水下并不忘邓地所在而下卷湛水下则云洛阳西北故邓乡合观湛水篇注则更了然矣
　　亦谓清营山【卷四二十七页十二行】
　　一清案亦谓下落之字
　　又防南溪【卷四二十七页十八行】
　　一清案又当作右
　　又东合枣涧水水出左人岭下【卷四二十七页十九行】
　　一清案初学记引此文作干枣涧水左人岭作石人岭
　　其水西南入清水色白浊【卷四二十八页三行】
　　一清案入孙潜校改作流注清水下当重一水字
　　清水又东南迳阳壶城东即垣县之壶城东即垣县之壶丘亭【卷四二十八页四行】
　　一清案城东即垣县之壶七字重文寰宇记校衍
　　河水又东与教水合【卷四二十八页六行】
　　一清案八字是注混作经
　　出垣县北教山【卷四二十八页七行】
　　一清案名胜志引此文出字上有水字
　　上有泉不测其深【卷四二十八页七行】
　　一清案名胜志引此文泉字下有源字
　　经崖秀举【卷四二十八页十一行】
　　一清案经崖孙潜校改作轻崖
　　其水重源双发【卷四二十八页二十行】
　　一清案双黄省曽本作又
　　河水又与畛水合【卷四二十九页五行】
　　一清案七字是注混作经
　　山海经曰河长涧水北流入于河【卷四二十九页六行七行】
　　一清案孙潜校衍此十三字
　　与石等川合出西北石涧中【卷四二十九页十行】
　　一清案等字误当作畴移在字下出上落水字
　　东南注于彊水【卷四二十九页十一行】
　　一清案凖上当作彊川水下同
　　河水又东合庸庸之水【卷四二十九页十三行】
　　一清案九字是注混作经
　　水出河南垣县【卷四二十九页十四行】
　　一清案汉志垣县属河东郡南字误
　　河水又东迳平隂县北【卷四二十九页十七行】
　　一清案九字是注混作经
　　河水西防濝水【卷四三十页二行】
　　笺曰西一作右一清案六字是注混作经
　　河水又东过平隂县北【卷五一页六行】
　　一清案全祖望云九字与上卷清水条复出当是衍文易以又东至邓四字在此以注中有洛阳西北四十二里故邓乡之语及湛水篇注可参证也
　　河水又东迳河阳县故城南【卷五一页六行七行】
　　一清案十一字是注混作经
　　晋侯执衞侯而归于京师【卷五一页九行】
　　一清案而字衍文
　　郭縁生述征记曰践土今治坂城【卷五一页十七行】
　　一清案治坂魏书作冶坂亦作野坂宋书王镇恶云索虏野坂戍主黑弰公游骑在芒上是也野冶音同
　　河水又迳临平亭北【卷五二页二行】
　　一清案八字是注混作经
　　河水又东迳洛阳县北【卷五二页四行】
　　一清案九字是注混作经
　　水二渚分为之也【卷五二页五行六行】
　　一清案水上落津字名胜志引此文校増为全祖望校改属
　　河水又东迳平县故城北【卷五二页十行】
　　一清案十字是注混作经
　　与诸从府戸【卷五二页十五行】
　　一清案从当作徒
　　夷齐之歌所以曰登彼西山【卷五二页十九行】
　　笺曰谢兆申云宋本作夷齐之歌所以曰登彼西山矣一清案本文自通无庸假宋本改作
　　与处士平苏腾【卷五三页一行】
　　一清案平下落原字释校补
　　则秩禽敌【卷五三页十二行】
　　笺曰秩疑误一清案集韵秩祭有次也亦作秩
　　河水至斯有盟津之目【卷五三页十二行】
　　笺曰至谢作由一作于一清案至字义长
　　杜预造桥于富平津【卷五三页十八行】
　　一清案桥上落河字何焯校増
　　河上又东浿水入焉【卷五四页十三行】
　　一清案八字是注混作经
　　川域改状矣【卷五四页十五行】
　　笺曰一作或山川改状一清案依本文无误
　　又东沛水注焉【卷五四页十九行】
　　笺曰孙云沛水当作泲水一清案六字是注混作经
　　县北有山临城【卷五五页五行】
　　一清案城寰宇记引此文作河即所谓直穴有渚也
　　言濳通浦【卷五五页五行】
　　一清案后汉书光武帝纪章怀注引此文作潜通淮浦张衡东京赋王鲔岫居薛综注云山有穴曰岫长老言王鲔从南方来出此穴中入河水是也
　　鳣鲤王鲔暮来游【卷五五页八行】
　　一清案大河赋作暮春来游礼记月令季春荐鲔于寝庙
　　即是【卷五五页十行】
　　一清案即是下落处也二字禹贡锥指引此文校増
　　洛水于巩县而东洛汭【卷五五页十三行】
　　一清案寰宇记引此文衍而字东下有迳字
　　而北流注洛【卷五五页十四行】
　　一清案洛水入河洛字误当作河
　　左迳平高县南【卷五五页十九行】
　　一清案高当作臯
　　与成臯分河水【卷五五页二十行】
　　一清案水字衍文
　　河水又东迳黄马坂北【卷五六页一行】
　　一清案九字是注混作经
　　河水又东迳旋门坂北【卷五六页五行】
　　一清案九字是注混作经
　　河水东迳成臯大伾山下【卷五六页九行】
　　笺曰孙云按史记括地志云大伾山今名黎阳东山在卫州黎阳南张揖云今成臯非也一清案孙汝登所称史记括地志即是史记夏本纪张守节正义所引之括地志也唐书艺文志括地志五百五十卷又序略五卷魏王泰命著作郎萧徳言秘书郎顾记室参军蒋亚卿功曹参军谢偃苏朂譔以大伾为黎阳东山其言发于臣瓒汉书音义而泰书述之笺説只据史记注文然不云正义而云史记括地志则缪矣十字是注混作经
　　成臯县之故伾上【卷五六页十九行】
　　一清案之故下落城在二字下文注云遂城虎牢盖修故耳可证也
　　有虎在乎葭中【卷五七页四行】
　　笺曰乎旧本作于一清案乎字义亦通
　　苕苕孤上【卷五七页七行】
　　笺曰当作岧岧一清案沈名荪云诗苕之华即今凌霄花也附木而上最能高矣苕苕孤上义取象斯无可疑者渐江水注云苕苕孤危是其词例也
　　河水南对玉门【卷五七页十行】
　　一清案六字是注混作经
　　魏攻此同州刺史毛徳祖于虎牢【卷五七页十二行】
　　笺曰此宋本作宋一清案此同二字当作北司宋书州郡志云武帝北平关洛河南底定置司州刺史治虎牢少帝景平初司州复没北虏文帝元嘉末侨立于汝南寻亦省废云云是当时以治虎牢者为北司州而侨置汝南者为南司州魏书地形志以宋明帝于南豫州之义阳郡复设之司州为南司州故道元以刘武王所置治虎牢者为北司州也又梁书夏侯防大通二年诏改魏郢州为北司州以防为刺史梁大通二年魏孝昌四年也此道元身后之事所不及知也若朱氏以此为宋殆未审北字之义耳且又不释同州之讹何居
　　河水又东合汜水【卷五七页十六行】
　　一清案七字是注混作经
　　北流车关水出于嵩渚之山也【卷五七页十七行】
　　一清案车关济水注作东关寰宇记引济水注亦是东字下并同
　　西北流注为车关水【卷五七页二十行】
　　一清案为当作于篆近致讹车是东字之误
　　又西北蒲水入焉【卷五八页一行】
　　一清案蒲当作清
　　边有数十石畦畦有声野蔬【卷五八页四行】
　　笺曰声宋本作数一清案沈炳巽校衍声字
　　又东北流注入于汜水【卷五八页六行】
　　一清案入字衍文
　　高祖即帝位于是水阳【卷五八页十五行】
　　一清案是水下落之字
　　故为髣髴矣【卷五八页十七行】
　　一清案为黄省曽本作无
　　河水又东迳板城北【卷五八页十八行】
　　一清案八字是注混作经
　　河水又东迳五龙坞北【卷五八页二十行】
　　一清案九字是注混作经
　　昆仑山庙在河东荥阳县【卷五九页一行】
　　一清案东当作南
　　又东过荥阳县【卷五九页三行】
　　一清案寰宇记引此文荥阳县下有北字今校补
　　无复溃漏之患【卷五九页十四行】
　　一清案溃太平御览引注文作渗
　　通淮古口【卷五九页十八行】
　　笺曰疑作古淮一清案当作古渠即蒗荡渠也下同
　　河水又东北迳卷之扈亭北【卷五十页一行】
　　一清案十一字是注混作经
　　晋出公二十二年【卷五十页三行】
　　一清案何焯云上二字衍文竹书周贞定王六年晋河絶于扈正出公十二年也
　　河水又东迳八激堤北【卷五十页四行】
　　一清案九字是注混作经
　　河水又东迳卷县北【卷五十页七行】
　　一清案八字是注混作经
　　河水又东北迳赤岸固北而东北注之【卷五十页十行】
　　一清案十五字是注混作经
　　沁水从之【卷五十页十一行】
　　一清案禹贡锥指引此文作沁水从西来注之今本脱三字
　　封曹叡为国【卷五十页十二行】
　　一清案三国志魏书明帝纪云年十五封武德侯为下落侯字
　　东至酸枣县西濮水东出焉【卷五十页十四行】
　　一清案十一字是注混作经战国时河溢酸枣汉世又决孝文塞之故无濮水而东汉现行之濮水则上承济水于陈留封丘县班志所谓濮渠水首受济东北至都官入羊里水者也应劭则以为南入钜野而道元从之濮水水经叙入济水及瓠子水而以新沟目之此条注所以补经当与彼文参騐
　　河水又东北通谓之延津【卷五十页十八行】
　　一清案十字是注混作经
　　河水又东燕县故城北则有济水自北来注之【卷五十一页七行】
　　一清案十八字是注混作经河水又下落迳字通鉴注引水经注校补胡三省曰考两汉志东郡有燕县无东燕县魏収地形志东燕县晋属濮阳国贤曰东燕故城今滑州胙城县今按班志东郡有南燕县续志始去南云燕本南燕国有胙城古胙国梅磵所引容有差错且又引魏収志及晋属云云似疑不当作东燕字也葢不悟此条之为郦注非经也
　　春秋僖公二十一年【卷五十一页九行】
　　一清案晋文公伐曹经是僖公二十八年今校改
　　还自南河即此济也【卷五十一页十行】
　　笺曰宋本作济即此也一清案孙云按左僖公二十八年春晋侯将伐曹假道于衞衞人弗许还自南河济注云曹在衞东故从衞借道按传文还自南河济人所共晓何难据传校増必欲托名宋本可谓陋矣抑知郦氏原书割去济字程公説春秋分记引此文作还自南河即此济也克斋所见之本何以与朱氏异耶
　　河水于是亦有棘津之名【卷五十一页十二行】
　　一清案下文云垣防之以水军守石济即此处也又云又东迳棘津南棘津在东郡河内之间田融以为即石济南津也是句不重上作棘津宜改石济葢一地而二名也宋书垣防之云石济在滑台西南百二十里
　　宋元嘉年【卷五十一页十三行】
　　一清案年黄省曽本作中
　　宣威将军桓防之【卷五十一页十四行】
　　一清案宋书作垣从土不从木
　　河水又东淇水入焉又东迳遮害亭南【卷五十一页十五行】一清案十五字是注混作经
　　至遮害亭四五丈【卷五十一页十七行】
　　一清案汉书亭字下有高字
　　旧河水北入也【卷五十一页十八行】
　　一清案北入下落处字
　　河水又东右迳滑台城【卷五十一页十九行】
　　一清案九字是注混作经寰宇记引此文城下有北字
　　有三重【卷五十一页二十行】
　　一清案寰宇记引此文作城有三重落城字
　　右军到彦之【卷五十二页四行】
　　一清案南史宋文帝纪元嘉七年十一月右将军到彦之自滑台奔退落将字
　　天垂翼【卷五十二页十二行】
　　一清案翼全祖望校改异
　　河者诸侯之相【卷五十二页十四行】
　　笺曰宋本作诸侯之象一清案渭水注云非人臣之相葢其词例如此
　　王莽之魏丞也【卷五十二页二十行】
　　一清案汉志魏郡黎阳县莽曰黎蒸魏丞字误
　　东岨为河【卷五十三页二行】
　　一清案为当作于
　　谓之逮明垒【至】石勒十八骑中【巻五十三页六行七行】
　　一清案晋书载记云石勒遂招集王阳防安支雄冀保呉豫刘膺桃豹逯明等八骑为羣盗后郭敖刘征刘宝张曀仆呼延莫郭黒略张越孔豚赵鹿支屈六等又赴之号十八骑逮当作逯十八骑中下落之一二字
　　梁惠成王十三年【卷五十三页八行】
　　一清案竹书纪年是十一年
　　及郑驰地【卷五十三页十行】
　　一清案驰地竹书纪年作驰道通鉴地理通释校同
　　我取枳道与郑鹿郑鹿【卷五十三页十行】
　　一清案郑鹿二字重文宜衍
　　即此处是也【卷五十三页十五行】
　　一清案是字衍文
　　白马有韦乡韦城【卷五十三页十五行】
　　一清案白马下落县字
　　史记所谓修武下武渡韦津者也【卷五十三页十六行】
　　一清案史记是下修武渡韦津此文误也
　　南泆通濮济黄沟【卷五十三页十七行】
　　笺曰泆当作决一清案泆与溢同説文解字云水所荡泆也字不误
　　楚师山河水【卷五十三页十九行】
　　笺曰谢兆申云宋本作楚师决河水一清案赵琦美云竹书是出字于山字相近
　　正南有陟躔陛上方轨是由【卷五十四页四行五行】
　　一清案陟字当移在躔陛之下全祖望校正
　　山在郑故此郑也【卷五十四页八行九行】
　　一清案孙潜云当作山在郑北故郑也
　　亭上旧曰置源城县治此【卷五十四页十行】
　　一清案旧曰之曰衍文源城当作凉城
　　河水自津东北迳凉城县【卷五十四页十三行】
　　一清案十字是注混作经
　　河水又东北迳伍子胥庙南【卷五十四页十八行】
　　一清案十一字是注混作经
　　河水又东北为长寿津【卷五十五页一行】
　　一清案九字是注混作经
　　河之故渎出焉【卷五十五页二行】
　　一清案全祖望云六字是经混作注
　　歴龙门二渠以引河【卷五十五页四行】
　　一清案汉书沟洫志云乃酾二渠以引其河孟康曰酾分也是注二渠上落酾字史记河渠书作厮
　　今则所流也【卷五十五页四行】
　　笺曰宋本作则今一清案非也则字衍文
　　王莽时空【卷五十五页五行】
　　笺曰空一作塞一清案沟洫志注孟康曰河自王莽时遂空唯用漯耳空字不误
　　故渎东北迳戚城西【卷五十五页七行】
　　一清案八字是注混作经
　　故渎又迳防阳县故城东【卷五十五页十二行】
　　一清案十字是注混作经
　　北迳隂安县故城西【卷五十五页十四行】
　　一清案八字是注混作经
　　故渎又东北迳昌乐县故城东【卷五十五页十六行】
　　一清案十二字是注混作经昌乐当作乐昌説详本卷
　　故渎又东北迳平邑郭西【卷五十五页十八行】
　　一清案十字是注混作经
　　又东北迳元城县故县西北而至沙丘堰【卷五十六页四行】一清案十六字是注混作经故县何焯校改故城
　　墟之在左右多陷城【卷五十六页六行】
　　一清案在字衍文
　　后王翁孺自齐徙元城【卷五十六页十二行】
　　一清案齐全祖望校改济南二字
　　至于大陆北播于九河【卷五十七页四行】
　　一清案播于之于当作为葢因于字篆近致讹禹贡经文校正九字是注混作经全祖望曰此节经文不与上下相比属所以熟于水经之学如阎百诗黄子鸿皆疑之多所辞费而不知大陆九河之非经也水经于河济江淮渭洛沔漾诸篇从无直钞禹贡之例善长之注上文已承沙丘堰而言之序及降水故释之曰不遵其道曰降亦曰溃堰障水也而因接之以大陆以九河又接之以齐桓塞河自堰以北故迹多亡所云堰者沙丘堰也善长葢谓沙丘堰以北是禹治水之故道自齐桓阏河之后而堰以起堰起而九河亡矣是屯氏诸河之所由出也其文明白了当胡东樵竟谓水经以王莽河为禹河亦误防也
　　河播也播为九河自此始也【卷五十七页五行】
　　一清案寰宇记引此文河播也下有昔禹治洪水五字今校补
　　禹贡兖州九河既道矣【卷五十七页六行】
　　一清案矣字羡文
　　广光【卷五十七页十行】
　　一清案汉书地理志信都国有广川县光字误
　　议者常欲求九河故迹而川之【卷五十七页十三行】
　　一清案川孙潜校改穿
　　北三入枝【卷五十七页十三行】
　　一清案汉书叙云北亡八枝今改正
　　河水故渎东北迳发干县北城西又屈迳其北【卷五十七页十五行十六行】
　　一清案十八字是注混作经北城禹贡锥指作故城其下落城字
　　汉武帝以大将军衞青破左贤王功【卷五十七页十七行】
　　一清案史汉表左作右
　　大河故渎又东迳贝丘县故城南【卷五十七页二十行】
　　一清案十三字是注混作经
　　应劭曰左氏齐襄公田于贝丘是也【卷五十八页一行】
　　一清案左氏下落字
　　大河故渎又东迳甘陵县故城南【卷五十八页四行】
　　一清案十三字是注混作经
　　是周之甘泉帀地也【卷五十八页九行】
　　一清案帀寰宇记引此文作市
　　与立神庙【卷五十八页十七行】
　　一清案与当作兴
　　浮图以坏【卷五十八页十八行】
　　笺曰以当作已一清案以已古字通用
　　河渎于县【卷五十八页二十行】
　　一清案渎汉书地理志作水
　　河水故渎【卷五十八页二十行】
　　一清案河水禹贡锥指作大河
　　而北絶屯氏三渎【卷五十九页三行】
　　一清案三当作二即屯氏南北二渎也
　　大河故渎【至】平原鬲县故城西【卷五十九页三行四行】
　　一清案三十九字是注混作经
　　故有穷后国也【卷五十九页六行】
　　一清案何焯云后下落羿字
　　建议将军朱祐【卷五十九页七行】
　　一清案议后汉书作义
　　大河故渎【至】安陵县西【卷五十九页八行】
　　一清案十九字是注混作经
　　地理志风俗记曰【卷五十九页九行】
　　一清案地理风俗记应劭撰志字衍文
　　有安陵县故县也【卷五十九页十行】
　　一清案禹贡锥指引此文作有安陵乡县字误
　　大河故渎【至】东北出【卷五十九页十二行】
　　一清案十八字是注混作经御览引此文亦作注
　　又东北迳信城县张甲出焉【卷五十九页十九行】
　　一清案信城汉书地理志作信成张甲下落河字孙潜校増
　　地理志曰张甲河及渎首受屯氏别河于信城县者也【卷五十九页十九行二十行】
　　一清案地理志清河郡信成县下云张甲河首受屯氏别河及渎当是故渎之误
　　张甲河及渎北絶河于广宗县清分为二渎【卷五十九页二十行二十页一行】
　　笺曰一本絶下有清字一清案及渎当作故渎下清字衍文朱氏笺之未尽
　　赵武帝二十二年立建兴治广宗【卷五二十页二行三行】
　　笺曰赵武帝三字有误一清案赵武帝石虎也魏书地形志广宗郡广宗县有建始城资治通鉴晋纪建兴人史科胡三省注云水经注云田融言赵立建兴郡于广宗城苐石虎前后改元共计十五年不得云二十二年上二字衍文建兴下落郡字
　　左渎又北迳经城东【至】武彊县故城东【卷五二十页四行五行六行】一清案五十四字是注混作经程大昌考古编云河水右渎东北迳长乐郡武彊县故城东郦注曰长乐故信都也晋太康五年改从今名按杜佑以桑钦所纪有后汉和帝时地名疑其人出和帝以后今此既改信都从长乐则晋太康间事也议者以为后人误以郦注加之本文然此所订正信都改为长乐乃郦所注则不得以为郦注而入之经程氏之言非也统上皆是注道元葢自为释文耳程氏所谓议者云云是宋本固有以左渎右渎一条为注者且左渎右渎乃张甲河所行之道而以为河水右渎是于本文尚未细审何况其他
　　又东北迳广川县【至】棘津亭南【卷五二十页八行九行】
　　一清案二十九字是注混作经又与水故道合与下落屯氏河三字全祖望校増
　　昭公十四年【卷五二十页十六行】
　　一清案晋灭陆浑传是十七年
　　石勒自葛陂冦河北袭汲入向水于方头【卷五二十页十九行】一清案晋书载记石勒自葛陂退还寿春行达东燕闻汲郡向氷有众数千壁于枋头勒将于棘津北渡又通鉴晋纪勒闻汲郡向氷聚众数千壁枋头引兵自棘津济河击氷大破之则氷是汲人注文入当作人水当作氷方当作枋
　　张甲故渎又东北至修县东防清河【卷五二十一页八行】
　　一清案十四字是注混作经
　　屯氏别河东【至】又东迳信阳县故城南清河郡北【卷五二十一页十行十一行】
　　一清案二十八字是注混作经别河下落又字信成下落县故二字信阳呉琯本作清阳汉书地理志清河郡有清阳县
　　又东北迳陵乡南【至】东阳县故城南【卷五二十一页十三行十四行】一清案二十八字是注混作经
　　东武城东北三十里有阳乡【卷五二十一页十六行】
　　一清案阳乡据上文当作陵乡此文互见淇水又东北过东武城县注
　　屯氏别渎【至】清河故城西【卷五二十一页十八行十九行】
　　一清案二十一字是注混作经别渎上下文俱作别河
　　汉高六年【卷五二十一页二十行】
　　一清案凖后文当作高帝今补正
　　屯氏别河北渎【至】安陵县遂絶【卷五二十二页三行四行】
　　一清案三十七字是注混作经东邑大河故渎当作东絶邑字误
　　屯氏别河北渎【至】故城南【卷五二十二页五行】
　　一清案十六字是注混作经
　　屯氏别河北渎【至】故城北【卷五二十二页十行十一行】
　　一清案三十字是注混作经东入信阳县误汉书地理志勃海郡有阳信县
　　屯氏别河南渎【至】东防商河【卷五二十二页十三行十四行】
　　一清案四十字是注混作经东北二字羡文宜衍枝津又出当作右出
　　屯氏别河【至】安德县遂絶【卷五二十二页十五行十六行十七行】
　　一清案二十五字是注混作经又误分为二条孙汝澄云上下文屯氏别河南渎当相续
　　屯氏别河南渎【至】笃马河【卷五二十二页十八行十九行】
　　一清案二十六字是注混作经
　　东北入海五百六十里者也【卷五二十二页二十行】
　　一清案入海下当有行字以黄省曽本参校彼落海字此落行字今本汉书地理志注亦缺行字
　　东北迳安德县【至】临齐城南始【卷五二十三页二行】
　　笺曰始字是注一清案十八字俱是注混作经
　　又屈迳其城东【至】故城西【卷五二十三页四行五行】
　　一清案二十二字是注混作经
　　同盟重丘【卷五二十三页六行】
　　一清案左传同盟下落于字
　　又东北迳西平昌县故城北【卷五二十三页八行】
　　一清案十一字是注混作经
　　乃通注般渎【卷五二十三页十四行】
　　一清案名胜志引此文般渎下有焉字
　　又迳般县故城北【卷五二十三页十五行】
　　一清案七字是注混作经
　　东迳乐陵县故城北【卷五二十三页十七行】
　　一清案八字是注混作经
　　又东北迳阳信县故城南东北入海【卷五二十三页二十行】一清案十四字是注混作经
　　屯氏河故渎【至】信乡县故城南【卷五二十四页一行】
　　一清案十九字是注混作经
　　屯氏故渎【至】于灵县南【卷五二十四页四行五行】
　　一清案四十字是注混作经
　　东北迳灵县东【至】北合屯氏渎【卷五二十四页七行】
　　一清案十六字是注混作经
　　谓之口【卷五二十四页九行】
　　一清案汉书沟洫志元帝永光五年河决清河灵鸣犊口而屯氏河絶师古曰清河之灵县鸣犊河口也谓之下落灵鸣犊三字
　　又东北右过卫国县南【卷五二十四页十一行】
　　一清案全祖望云按东汉至晋皆名卫县不名卫国县也东汉以卫县为卫国耳而国与县未尝连称拓跋氏始称卫国县善长注中所云者是也经文及注所引京相璠土地名但当称曰卫县此是后人妄加
　　河水东迳鐡丘南【卷五二十四页十二行】
　　一清案七字是注混作经
　　郑罕达帅师【卷五二十四页十三行】
　　一清案帅师下落救衞二字
　　登铁丘【卷五二十四页十四行】
　　一清案左是铁上丘字误
　　有子路冢【卷五二十四页十六行】
　　一清案吴琯本作东城有子路冢増二字
　　河水东北流【至】濮阳津【卷五二十五页二行】
　　一清案十五字是注混作经
　　宣房塸【卷五二十五页四行】
　　一清案塸当作堰
　　河水又东北【至】鄄城县北【卷五二十五页九行】
　　一清案二十四字是注混作经
　　为庐关津【卷五二十五页十九行】
　　一清案庐当作卢方舆纪要引唐志曰卢关津一名高陵津宋祁曰在临黄县东南
　　台枕河【卷五二十五页二十行】
　　一清案名胜志引此文作台址枕河落址字
　　河水又东北迳范县之秦亭西【卷五二十六页二行】
　　一清案十二字是注混作经
　　河水又东北迳委粟津【卷五二十六页四行】
　　一清案九字是注混作经
　　东迳防阳故城南故应劭曰【卷五二十六页七行八行】
　　一清案防阳下落县字故应劭曰故字衍文
　　故渎东絶【至】五鹿之野【卷五二十六页十三行】
　　一清案十四字是注混作经
　　京相璠曰今衞国县西北三十里有五鹿地【卷五二十六页十五行】一清案国字衍文説见上地当作城国语曰齐桓公筑五鹿以衞诸侯是也
　　浮水故渎又东南迳国邑【卷五二十六页十六行】
　　一清案十字是注混作经汉书地理志东郡畔观县应劭曰夏有观扈世祖更名卫国以封周后此落卫字
　　又东迳衞国县故城南古斟观【卷五二十六页十八行】
　　一清案十二字是注混作经
　　齐田寿率师伐赵【卷五二十六页二十行】
　　一清案竹书纪年作伐我赵字误
　　浮水故渎【至】东北出【卷五二十七页二行】
　　一清案十四字是注混作经
　　郡国志曰衞国姚姓【卷五二十七页三行】
　　笺曰衞下脱故观二字一清案郡国志云东郡魏公国本观故国今校正
　　又东北入东武阳县东入河【卷五二十七页四行】
　　一清案十一字是注混作经
　　地理志曰漯水出东郡武阳县【卷五二十七页五行】
　　一清案汉志东郡东武阳禹治漯水东北至千乘入海东武阳三字县郡字宜衍
　　戴延之谓之武阳也【卷五二十七页五行】
　　一清案武阳当作武水
　　于武阳县东南西北迳武阳新城东【卷五二十七页六行】
　　一清案西何焯校改而
　　城内又十立石甚大【卷五二十七页八行】
　　一清案初学记引此文作又立一石台甚大今改正
　　河水又东迳武阳县东【至】东北流也【卷五二十七页十一行】一清案十七字是注混作经
　　河水于范县东北流为仓亭津【卷五二十七页十二行】
　　一清案十二字是注混作经
　　河水又歴柯泽【卷五二十七页十五行】
　　笺曰今左传作阿泽杜预曰东阿西南有大泽一清案六字是注混作经
　　迳东阿县故城西而东北出流注【卷五二十七页十八行】
　　笺曰孙云此下疑有邓里渠三字一清案非也十三字是注混作经
　　河自邓里渠【至】碻磝城西【卷五二十七页二十行二十八页一行】
　　一清案十六字是注混作经河下落水字
　　嚚磝【卷五二十八页二行】
　　笺曰克家云嚚磝当作碻磝一清案太平御览曰碻磝城沈约宋书作敲嚣字今郦注作嚣磝音声之转耳嚚字是嚣字之讹史记殷本纪仲丁迁于隞孔安国曰河南敖仓是也索隐曰隞亦作嚣并音敖字又诗车攻薄狩于敖春秋晋师救郑在敖鄗之间杜预以为二山名皆一地也
　　宋元嘉二十七年【卷五二十八页四行】
　　一清案宋元嘉下全祖望据通典校増七年到彦之北入拔之后失至十二字
　　而与柳城分河【卷五二十八页十三行】
　　一清案柳城当作聊城
　　河水又与邓里渠【至】东阿县故城北【卷五二十八页十四行十五行】一清案二十五字是注混作经邓里渠下落合字
　　又东北迳临邑县【至】四渎津【卷五二十九页二行三行】
　　一清案三十九字是注混作经
　　然荥口水右断门不通【卷五二十九页五行】
　　一清案右当作石移在断字下于文云荥口水断石门不通详济水注
　　放沛渎也【卷五二十九页六行】
　　一清案放沛当作故泲
　　葢茌时音相近耳【卷五二十九页十五行】
　　一清案黄省曽本是注下有疑县徙也四字孙潜云竟陵本无
　　又东北过高唐县界【卷五二十九页十六行】
　　一清案界当作东下文注云大河迳其西而不出其东经言出东误耳葢指此也
　　亦或武水也【卷五二十九页十九行】
　　一清案也名胜志引此文作矣
　　迳阳平县故城东【卷五三十页七行】
　　一清案迳上落又字
　　春秋桓公十年【卷五三十页九行】
　　一清案左传是十六年落六字
　　今平阳阳平县北一十里有故莘亭道【卷五三十页十一行】一清案平阳当作平原汉书地理志阳平县属平原郡
　　感二子于宿龄【卷五三十页十三行】
　　笺曰当作夙龄一清案説文解字宿从宀□声□古文夙二字通用
　　章帝建始中【卷五三十页十七行】
　　一清案章帝改元建初非建始以后汉书校改
　　有层台秀出【卷五三十页二十行】
　　一清案名胜志引此文秀出下有云表二字今补正
　　漯水又东北迳清河县故城北【卷五三十一页二行】
　　一清案十二字是注混作经
　　拟即清河城也【卷五三十一页五行】
　　一清案拟当作疑
　　故世称蛮城【卷五三十一页六行】
　　一清案蛮城下黄省曽本有也字
　　漯水又东北【至】博平县【卷五三十一页七行】
　　一清案十八字是注混作经
　　右与黄沟同注川泽【卷五三十一页九行】
　　一清案八字是注混作经
　　又东迳文乡城又东南迳王城北【卷五三十一页十六行】
　　一清案十三字是注混作经文乡城下脱北字
　　黄沟又东北迳【至】东注漯水矣【卷五三十一页十九行二十行】
　　一清案三十一字是注混作经迳当作迤
　　桑钦地理志曰【卷五三十二页一行】
　　一清案全祖望云桑钦地理志不见簿録此文今载汉书地理志注引桑钦语葢传钞者倒互其文耳
　　漯水又东北迳援县故城西【卷五三十二页六行】
　　一清案十一字是注混作经
　　漯水又迳高唐县故城东【卷五三十二页九行】
　　一清案十字是注混作经
　　盻子【卷五三十二页十行】
　　一清案盻子当作肸子史记世家校正
　　漯水又东北迳漯隂县故城北【卷五三十二页十四行】
　　一清案十二字是注混作经
　　封匈奴降王【卷五三十二页十五行】
　　一清案降王下全祖望据汉表校増昆邪为侯国五字
　　漯水又东北【至】崔氏城北【卷五三十二页十九行】
　　一清案十九字是注混作经
　　漯水东南迳东朝阳县故城南【卷五三十三页二行】
　　一清案十二字是注混作经东南禹贡锥指引此文作东北
　　漯水又东迳汉征君防生墓南【卷五三十三页五行】
　　一清案十二字是注混作经
　　漯水又东迳邹平县故城北【卷五三十三页十行】
　　一清案十一字是注混作经
　　有邹侯国【卷五三十三页十一行】
　　一清案有孙潜校改古
　　又东北迳界东邹城北【卷五三十三页十二行】
　　一清案九字是注混作经杨慎刋本经文无界字名胜志引此文同
　　漯水又东北迳千乗县二城间【卷五三十三页十七行】
　　一清案十二字是注混作经
　　故齐也【卷五三十三页二十行】
　　一清案也当作地
　　千乗城齐城西北一百五十里【卷五三十三页二十行】
　　一清案千乗城下全祖望校増在字
　　又东北为马常坈【卷五三十四页二行】
　　一清案七字是注混作经
　　商河首受河亦漯水及泽水所潭水也【卷五三十四页十行十一行】一清案受河下落水字泽水之水衍文
　　世谓之落里坈【卷五三十四页十三行】
　　一清案六字重文宜衍
　　商河又北迳【至】乐陵县故城南【卷五三十四页十五行十六行十七行】一清案四十四字是注混作经昌平县当作平昌汉书地理志平原郡有平昌县
　　商河又东迳初乡县故城南【卷五三十四页十九行】
　　一清案十一字是注混作经初当作朸汉书地理志平原郡有朸县道元谓之朸乡县也
　　沙沟水注之【卷五三十五页三行】
　　一清案五字是注混作经
　　商河又东北【至】转迳城东【卷五三十五页六行七行】
　　一清案二十三字是注混作经而流当作南流
　　商河又东北迳富平县故城北【卷五三十五页十一行】
　　一清案十二字是注混作经
　　王莽曰安乐亭【卷五三十五页十二行】
　　一清案安乐汉书地理志作乐安
　　富平矣【卷五三十五页十三行】
　　一清案矣当作侯
　　别邑魏郡【卷五三十五页十五行】
　　一清案别邑下落在字汉书校补
　　上书减戸【卷五三十五页十八行】
　　一清案上书下落请字
　　汉书作侯爰类【卷五三十六页二行】
　　笺曰爰类下旧本有一字字一清案史汉表俱无之侯字衍文
　　县西有东方朔冢侧有祠【卷五三十六页三行】
　　一清案于文当重一冢字
　　商河又分为二水南水谓之长聚沟【卷五三十六页六行】
　　一清案十四字是注混作经寰宇记引此文作长丛沟韵防云丛或作藂聚字误
　　东流倾注为海【卷五三十六页七行】
　　一清案为当作于
　　于台上蟠蒲繋马【卷五三十六页九行】
　　一清案刘昭郡国志补注引三齐记作台下
　　北水世又谓之白薄渎【卷五二十六页十一行】
　　一清案九字是注混作经初学记引此文作百薄渎白字误
　　大河又东北迳高唐县故城西【卷五三十六页十三行】
　　一清案十二字是注混作经
　　大河又北迳张公城临侧河湄【卷五三十六页十九行】
　　一清案十二字是注混作经
　　河水又北迳平原县故城东【卷五三十七页二行】
　　一清案十一字是注混作经
　　晋灼曰齐西有平原河河水北过高唐县即平原也【卷五三十七页四行】
　　一清案平原河之河重文宜衍河水下落东字高唐县之县羡文当重高唐二字以汉书高纪注校正
　　按地理志曰高唐平原也【卷五三十七页六行七行】
　　一清案高唐平原也五字重文错简宜衍
　　大河右溢世谓之甘枣沟【卷五三十七页九行】
　　一清案十字是注混作经
　　故渎又东北歴长隄迳温隂县北【卷五二十七页十一行】
　　笺曰温隂宋本作漯隂一清案十三字是注混作经
　　河水又东北迳阳阿县故城西【卷五三十七页十三行】
　　一清案十二字是注混作经
　　万诉【卷五三十七页十四行】
　　一清案万诉沁水注作卞防诉字误
　　又东过漯隂县北【卷五三十七页十六行】
　　一清案胡渭云此北漯隂也伏琛谓之漯阳城黄省曽本正漯阳字寰宇记云漯隂县汉县今废城在临邑县西十里宋武帝平广固遂移理于今临邑县西北五十里北漯隂城今县北有故城汉城亦谓之南漯隂城凡水以南为隂北为阳意者汉有漯隂漯阳二县南北对立道元故云漯隂县故黎邑王莽更名翼成又云漯隂县王莽之巨武今翼成之文见于汉志而巨武无考岂世本汉书脱失漯阳道元犹见善本故耶不然二城明有分画新莽又制异名尚赖水经漯阳一语郦以巨武释之可补汉志之缺
　　河水自平原【至】厌次河【卷五三十七页十六行十七行十八行】
　　一清案三十四字是注混作经初乡当作朸乡故下落城字南下落为字孙潜校増
　　并为贼擒求代雄【卷五三十八页一行】
　　一清案擒下落辅字孙潜校増
　　所辅可谓孝尽爱敬【卷五三十八页一行】
　　一清案孙潜校衍所字此句有脱误详本卷
　　河水又迳漯隂县故城北【卷五三十八页三行】
　　一清案十字是注混作经又黄省曽本作右
　　河水又东北漯沃津【卷五三十八页五行】
　　笺曰孙云漯沃误汉志千乗郡有湿沃县一清案非也胡渭云济漯之漯説文本作湿燥湿之湿説文本作湿改日为田又省一糸遂作漯而湿转为湿湿湿二字混而无别汉千乗郡有湿沃县漯水之所迳故名而地理志讹为湿司马彪魏収皆承其误惟水经注作漯沃当从之八字是注混为经东北下落为字
　　漯沃县故城南【卷五三十八页六行】
　　一清案漯沃上落在字
　　河水又东迳千乗城北【卷五三十八页九行】
　　一清案九字是注混作经千乗下落县故二字
　　又东北过黎城县北【卷五三十八页十一行】
　　一清案黎城当作利城汉书地理志齐郡有利县济水篇经云又东北过利县西即是城也
　　河水又东分为二水【至】注济【卷五三十八页十三行十四行】
　　一清案二十三字是注混作经胡渭不悟此条是注移在又东北过利城县之上非是
　　经言济水注河水自枝津东北流【卷五三十八页十五行】
　　一清案济水注下落河非也三字济水篇注可互证
　　世谓之仓子城非也【卷五三十八页十六行】
　　一清案非也二字衍文
　　九折注为海【卷五三十八页十七行】
　　一清案为当作于
　　今川流可导【卷五三十八页十九行】
　　一清案可当作所
　　商碣周移也【卷五三十八页二十行】
　　一清案碣汉书叙是竭字
　　往昔天尝连北风【卷五三十九页二行】
　　一清案汉书沟洫志作往者天尝连雨东北风今校正
　　水经注笺刋误卷二
　　钦定四库全书
　　水经注笺刋误卷三
　　仁和赵一清纂
　　汾水篇
　　其山重阜修岩【卷六一页十二行】
　　笺曰旧本作修层一清案岩字为是
　　葢稚水蒙流耳【卷六一页十三行】
　　一清案蒙当作防易防卦象山下出泉曰防不从水说文蒙微雨也义异
　　水出右近溪【卷六一页十九行】
　　一清案出下落左字
　　城又南出二城闲【卷六二页一行】
　　一清案上城字衍文
　　故地理志【卷六二页四行】
　　一清案地理志下落曰字
　　和憙邓后之立叔父以为训积善所致也【卷六二页十四行】一清案憙当作熹叔父下落陔字后汉书后纪校正
　　魏土地记曰【卷六二页十五行】
　　一清案魏土地记上脱又南迳秀容城东七字全祖望曰以先司空本校补
　　东去防水六十里【卷六二页十六行】
　　一清案防当作汾
　　水又西迳狼盂县故城南【卷六三页二行三行】
　　一清案水上落洛隂二字盂当作孟汉书地理志校正
　　旧有介子推祠前有碑【卷六四页一行】
　　一清案名胜志引此文重一祠字
　　故榆次之梗阳县也【卷六四页四行】
　　一清案县汉书地理志分注史记索隠俱作乡
　　榆次界有梗阳地【卷六四页六行】
　　一清案地当作城
　　说文曰冯水出西河中阳县之西南入河【卷六四页十七行】一清案之西当作北沙说文校正
　　水发原平县胡甲山【卷六五页一行】
　　笺曰孙按汉地理志太原郡有原平县一清案非也原当作源平当作祁侯甲水发源太原之祁县耳
　　谓之胡甲领【卷六五页二行】
　　一清案领黄省曽本作岭
　　即尔雅所为昭余祁矣【卷六五页六行】
　　一清案为当作谓
　　临城际水湄【卷六五页十七行】
　　一清案临城二字当倒互
　　甲水又西合为婴侯之水【卷六五页二十行】
　　一清案甲上落侯字为当作于
　　恐其神魂贾于地【卷六六页十六行】
　　笺曰贾字脱误当作贾贾檀弓袂辑屦贾贾然来注云贾贾目不明貎一清案全祖望云非也葢是霣字之误
　　又西南迳介休县故城西【卷六六页二十行】
　　一清案又上落汾水二字介休之介当从汉志作界
　　逺来奔丧朋友服【卷六七页八行】
　　一清案朋友上落持字释校补
　　或去一丈【卷六七页十七行】
　　笺曰御览引此云或去水一尺一清案孙潜云一丈字不误
　　以供祭事【卷六八页十一行】
　　一清案事孙潜校改祀
　　霍求公【卷六九页四行】
　　笺曰求公当作哀公一清案非也史记赵世家是霍公求徐广曰求一作来葢字倒互耳
　　间水【卷六九页十一行】
　　笺曰克家云疑作涧水一清案嘉靖洪洞县志涧河其源二出岳阳安吉岭与金堆里水经注曰涧水东出谷逺县西山迳杨县西流入于汾是也
　　又西迳故城北【卷六九页十三行】
　　一清案故城上落杨县二字
　　晋大夫僚公去安之邑也【卷六九页十三行】
　　笺曰郡国志云河东郡杨县有高梁亭晋羊舌大夫叔向邑也此云僚公去安诚所未详一清案顾炎武云左传昭公二十八年僚安为杨氏大夫公去二字衍文
　　晋出公三十年【卷六十页五行】
　　笺曰今竹书作二十年一清案沈炳巽云按竹书是十三年
　　封恭侯郦介于斯邑也【卷六十页七行】
　　一清案介本表作疥
　　汉昭帝封度辽将军范明友为侯国【卷六十页十三行】
　　一清案名胜志引注云汉初曹参击魏王豹走之尽有魏地后封列侯食邑平阳固斯境矣二十字今补正于此文之上
　　水侧有尧庙前有碑【卷六十页十五行】
　　一清案名胜志引此文重一庙字
　　汾水南与平阳合【卷六十页二十行】
　　一清案平阳胡渭校改平水
　　县葢即陵以名世也【卷六十一页四行】
　　一清案汉书地理志河东郡襄陵县注应劭曰襄陵在西北师古曰晋襄公之陵因以名县全祖望校本县上补西北有晋襄公陵七字名世字误当作命字黄省曽本原是氏字
　　王莽改名曰干昌也【卷六十一页五行】
　　一清案改黄省曽本作更
　　天子西絶銒隥西南至盐【卷六十一页九行】
　　一清案盐当作盬穆天子校
　　又西南入汾【卷六十一页十行】
　　一清案西南下落流字
　　故东州治【卷六十一页十六行】
　　一清案魏书地形志正平郡属东雍州世祖置太和中罢东下落雍字
　　出临汾县故城西【卷六十一页二十行】
　　一清案出上落水字胡渭校增
　　故横沟出焉【卷六十二页一行】
　　一清案横沟二字当倒互
　　以赐大夫原氏也【卷六十二页三行】
　　一清案原氏下落黯是为荀叔五字以汉书地理志注应劭引汲郡古文校増
　　封庄恬也【卷六十二页五行】
　　一清案史汉表俱作杜恬庄字误
　　汾水西迳邓丘北【卷六十三页四行】
　　一清案何焯云邓当作鄈顔师古曰鄈与葵同汉旧仪作葵上宋史镇王元偓上登鄈丘亭是也
　　从邑发声【卷六十三页六行】
　　笺曰发当作登一清案非也当作癸说文校正
　　即此处【卷六十四页十四行】
　　一清案处下落也字孙潜校増
　　浍水篇
　　浍水东出详高山【卷六十四页十六行】
　　一清案详高是绛高之误
　　其水又西南合黒水岭【卷六十五页一行】
　　一清案岭字衍文
　　西迳荣庭城南【卷六十五页九行】
　　一清案左襄公二十三年张武军于荧庭春秋分记云绛州翼城县东南八十五里有古荧庭城荣字误
　　称涉河【卷六十五页十行】
　　一清案称下落起字
　　水出绛山东至寒泉奋涌【卷六十五页十六行】
　　一清案至当作南汉书地理志绛县应劭曰绛水出西南
　　十一许丈【卷六十五页十八行】
　　一清案当作一十许丈
　　汾水灌平阳或亦有之绛水浇安邑未识所由也【卷六十六页六行七行】笺曰浇当作浸一清案阎若璩曰壬子冬客太原顾宁人向余称水经注笺为三百年一部书余退而读之殊有未然如通鉴智伯言今乃知水可亡人国以汾水可以灌安邑绛水可以灌平阳胡身之引郦注曰智伯所谓汾水可以灌安邑或亦有之绛水可以灌平阳未识所由此是宋时所见夲如是未经舛譌朱氏何不引梅磵夲校正之
　　对首阳之神【卷六十六页十五行】
　　一清案对下落曰字
　　洓水篇
　　其水东大岭下【卷六十七页十三行】
　　一清案东下落迳字方舆纪要引此文増
　　国汾川【卷六十七页十八行】
　　一清案国下落于字名胜志引此文増
　　武公请城于翼至洞庭乃返者也【卷六十八页十四行十五行】笺曰洞一读作桐庭当作涡又曰今竹书云武公请城于翼至桐而还一清案朱氏既以桐释洞字又欲改庭为涡洞涡水名与曲沃无涉自相乖缪何也汉河东闻喜县故晋之曲沃秦改为左邑者也武帝纪云将幸缑氏至左邑桐乡闻南越破防为闻喜县师古曰左邑河东之县也桐乡其乡名也桐为左邑之乡即是曲沃之乡北近都邑翼侯伐曲沃败曲沃而还自其地桐庭即桐乡矣城当作成但其事有可疑者据竹书纪年周桓王之元年壬戌十月庄伯以曲沃叛伐翼公子万救翼荀叔轸追之至于家谷翼侯焚曲沃之禾而还翼侯伐曲沃大防武公请成于翼至桐而还二年王使虢公伐晋之曲沃晋鄂侯卒曲沃庄伯复攻晋立鄂侯子光是为哀侯四年曲沃庄伯卒子称立是为武公尚一军武公者庄伯之子元年搆兵庄伯未死何以书武公请成乎左隠公五年曲沃庄伯以郑人邢人伐翼王使尹氏武氏助之翼侯奔随曲沃叛王秋王命虢公伐曲沃而立哀侯于翼史记十二诸侯年表同晋世家云周平王使虢公将兵伐曲沃庄伯平乃桓之误翼侯者鄂侯也孝侯之弟与曲沃庄伯相雠杀左史记皆无武公请成之事且太史公取周谱以成年表事最宻缺而不书汲冡之文未足信也
　　在南原上【卷六十九页八行】
　　一清案在上落城字
　　洓水又西南迳监盐县故城【卷六二十页六行】
　　笺曰监疑作盬一清案非也史记秦本纪昭襄王十一年齐韩魏赵宋中山五国共攻秦至盐氏而还徐广曰盐一作监正义曰括地志云盐氏故城一名司盐城在蒲州安邑县按掌盐池之官因称氏寰宇记解州安邑县下云司盐城在县西二十里葢汉司盐都尉治此司即监也监盐官亦见三国志卫觊所谓盐国之大宝宜如旧置使者监卖是也官居此城故曰监盐城下文注云杜预曰后罢尉司分猗氏安邑置县以守之葢晋初置县旋废耳朱氏不审改作盬盐大缪
　　城南有盐池水承盐水出东南薄山【卷六二十页六行】
　　笺曰承字下脱一之字一清案通鉴注引此文作上承盐水水出东南薄山上水字宜移在盐之下笺说非
　　地理志曰山在安邑县东【卷六二十页八行】
　　一清案汉书地理志安邑县下云巫咸山在南盐池在西南东当作南
　　巫咸在女丑北【卷六二十页八行】
　　一清案山海经作巫咸国落国字
　　吕宿曰沈沙煮海谓之盐【卷六二十页十八行】
　　一清案吕忱作字林吕宿字误当作吕忱曰宿沙煮海谓之盐
　　北塈盐泽【卷六二十一页六行】
　　一清案塈当作暨
　　引水裂沃麻【卷六二十一页九行】
　　笺曰裂字疑衍一清案全祖望云当衍水字
　　皆降焉秦师【卷六二十二页八行】
　　一清案焉当作于篆近致讹
　　乃谓秦穆公使公子絷来与师言【卷六二十二页九行】
　　笺曰宋本无乃谓二字一清案二字宜存笺说非
　　京相璠曰春秋土地名【卷六二十二页十一行】
　　一清案春秋土地名晋京相璠撰曰字当移在土地名之下
　　郑伯使烛之武谓秦公曰【卷六二十二页十九行】
　　一清案当作秦穆公落穆字
　　齐师逐太子齿奔城张【卷六二十三页二行】
　　一清案城张当作张城潜夫论河东解县有东张城西张城
　　来去者咸援萝腾崟【卷六二十三页十四行】
　　笺曰崟疑作一清案崟音吟说文山之岑崟也杜甫诗挽葛上﨑崟正是援萝腾崟之意笺说非
　　水泉山北流【卷六二十三页十六行】
　　一清案泉当作自
　　文水篇
　　有泌水注之县西南山下【卷六二十四页一行】
　　一清案县上落水出二字寰宇记校増
　　水溢平流【卷六二十四页三行】
　　一清案流当作地名胜志校改
　　水谒泉山之上顶【卷六二十四页五行】
　　笺曰谢兆申云出谒泉山之顶上一清案上顶字不误
　　又东【卷六二十四页十一行】
　　笺曰又一作入一清案又东之文恒见注中
　　世谓之西河【卷六二十四页十四行】
　　一清案寰宇记汾州西河县下云文湖一名西河泊落泊字
　　谓之猪城【卷六二十四页十五行】
　　笺曰猪当作潴一清案尚书禹贡大野既猪又被孟猪之猪俱不加水汉书地理志经典释文并同
　　西河有中阳县旧县也【卷六二十四页十七行】
　　一清案上县字当作城
　　又东迳中阳故城南【卷六二十五页二行】
　　一清案中阳下落县字
　　原公水篇
　　魏黄初二年【卷六二十五页六行】
　　一清案全祖望云西河本汉郡尚在太原之西建安之乱空荒黄初复立注所载碑文可证二年下当有置西河郡四字今补正
　　洞涡水篇
　　又西北黒水西出山三合源舍同归一川【卷六二十五页十六行】笺曰谢云宋本作合三源同归一川无舍字一清案名胜志引此文作黒水出西山三源合舍笺说非
　　东流南屈受阳县故城东【卷六二十五页十七行】
　　一清案南屈下落迳字孙潜校増
　　榆次县故涂水乡【卷六二十六页七行】
　　一清案涂水汉志分注作涂水
　　刳腹絶肠折头楷頥处也【卷六二十六页十一行】
　　一清案元和郡县志引此作折头折頥寰宇记引此文作折颈折頥今从乐氏
　　萝磬亭【卷六二十六页十五行】
　　笺曰谢云一本作萝蘑亭一清案寰宇记云萝蘑亭俗名落莫城蘑字是也
　　晋水篇
　　出晋水下口者也【卷六二十七页三行】
　　一清案七字是注混作经
　　晋水出晋阳县西县壅山【卷六二十七页六行】
　　笺曰县旧本作悬孙云壅山海经作雍注云音瓮一清案县古悬字壅当作罋从缶不从土方舆纪要云悬瓮山腹有巨石如瓮亦曰汲瓮山葢取象斯形壅是壅塞之义为误无疑
　　一水结绌山【卷六二十七页十五行】
　　笺曰宋本一下有云字一清案水字亦误当作出
　　昔智伯之遏晋以水灌晋阳【卷六二十七页十七行】
　　笺曰以水当作水以一清案之字衍文
　　水侧有凉堂【卷六二十七页二十行】
　　笺曰御览作凉台一清案今御览引此文是堂字
　　汾水分为二流【卷六二十八页四行】
　　笺曰汾水旧本作湖水一清案非也寰宇记引此文云沼水分为二派沼水即上文智伯遏晋水以灌晋阳蓄以为沼之水其水流入汾后汉书安帝纪元初三年春正月甲戌修理太原旧沟渠溉灌官私田章怀注引郦元水经曰昔智伯遏晋水以灌晋阳后人踵其遗迹蓄以为沼分为二派北渎即智氏故渠也其渎乘高东北入晋阳城以周溉灌东南出城注于汾水今所修渠即谓此与寰宇记所引正同笺云旧本作湖水葢误耳
　　郡椽【卷六二十八页七行】
　　一清案椽当作掾
　　湛水篇
　　湛水出枳县南源【卷六二十八页十六行】
　　一清案枳县当作轵县南源当作南原
　　俗谓之湛水也是葢声尽邻【卷六二十八页十六行】
　　一清案全祖望云湛水字误先司空校本作须水旁注云须读作颁通鉴隋汉王谅遣其将屯河阳与史详战于须水是也尽当作画
　　其水自谿之南流【卷六二十八页十七行】
　　一清案之当作又
　　又东过皮县之北【卷六二十八页十九行】
　　一清案汉书地理志河内郡有波县皮字误
　　源经所注【卷六二十九页二行】
　　一清案源当作原
　　斯乃汨川之所由【卷六二十九页二行】
　　笺曰旧本作泪川一清案汨川是湨川之误譌而为泪又缺笔作汨
　　隰城在东言此非矣【卷六二十九页五行】
　　一清案此当作北
　　济水篇
　　郭景纯云聨沇声相近即沇水也【卷七一页八行】
　　一清案山海经注云沇则济也则当作即今本误
　　东源出原城城东北【卷七一页十六行】
　　一清案城字重文宜衍
　　杜预曰沇水县西北有原城者也是【卷七一页十八行十九行】一清案沇水县是沁水县之误以隠十一年注校也是当作是也
　　而源出原城西东沇水注之【卷七一页十九行】
　　一清案而当作西东沇水当作东流水
　　济水又东南迳郄城北【卷七二页三行】
　　一清案郄说文作郗亦作絺郡国志河内郡波县有絺城刘昭补注曰左曰王与郑絺杜预曰在野王县西南胡渭曰今河内县西南有絺城
　　又东北迳波县故城北汉高帝封公上不害为侯国【卷七二页十八行】
　　笺曰孙云波县当作汲县按史记年表高帝十一年封公上不害为汲侯索隠曰汲县名属河内一清案非也波汲并县名俱属河内郡今本史表作汲侯索隠曰汉表作汲此必古本原是波字故小司马以汲字证之正马班异同处不然史表既是汲侯矣又证以汉表之汲侯义可通乎道元所见故宜无误孙汝澄改波从汲殆未之察耳
　　天浆水涧水注之【卷七二页二十行】
　　一清案上水字衍文
　　在睾上【卷七三页一行】
　　一清案在上落城字睾当作睾与臯同
　　今河内轵西有地名向今无【卷七三页二行】
　　一清案地当作城
　　俗谓之治城亦曰治字水【卷七三页九行十行】
　　一清案两治字俱当作冶亦曰上落水字
　　水出南源下【卷七三页十一行】
　　一清案源当作原
　　述征记曰济河内温县【卷七四页二行】
　　一清案济下落出字
　　过坟城西【卷七四页八行】
　　一清案坟城当作隤城郡国志河内郡修武有隤城刘昭补注曰左传隠十一年以隤与郑
　　东南迳阳乡城北又东南流迳阳乡城北又东南迳李城西【卷七四页十行十一行】
　　一清案下迳阳乡城北又东南八字重文宜衍
　　不至此【卷七四页二十行】
　　一清案此下落也字孙潜校増
　　去襄国一百余里【卷七四页二十行】
　　一清案一字衍文孙潜校
　　梁惠成王二年【卷七五页四行】
　　一清案竹书纪年是三年
　　砀郡长项伯【卷七五页六行】
　　一清案史表是项佗
　　又东至北砾磎南【卷七五页九行】
　　一清案至北二字当倒互砾磎只一处不分南北胡渭亦为此文所误而强名之宜其献笑后来也说见后
　　东出过荥阳北【卷七五页九行】
　　一清案全祖望云荥阳是荥泽之误注云济水又东迳荥泽北所以释此条之经也
　　孔安国曰荥波水以成潴阚骃曰荥波嶓泽名也【卷七五页十二行】
　　一清案书传云荥泽波水以成遏猪今补正下荥波之波衍文
　　笺曰玉海二十一卷内引水经注云浚仪县竹书纪年梁惠成王三十一年三月为大沟于北郛以行圃田之水陈留风俗传曰县北有浚水像而仪之故曰浚仪续述征记曰汴河到浚仪而分汴东注河南流建宁四年于敖城西北垒石为门以遏渠口谓之石门故世亦谓之石门水广十余丈西去河三里石铭云建宁四年十一月黄埸石【卷七六页三行至七行】
　　一清案玉海所引郦注本是二条自浚仪县竹书纪年至汴东注河南流系二十二卷渠水注汴河原作汴沙河南流原作沙南流谓沙水也縁彼卷有错简故其文不属朱氏因浚仪渠而载之于此可称极缪建宁四年以下现载本篇乃更详録无遗疎卤之愆抑又甚矣
　　周城三百步【卷七六页九行】
　　一清案周城二字当倒互
　　水南带三山即皇室山【卷七六页十行】
　　笺曰一作三皇山一清案三下脱皇字三皇山即皇室山朱氏不注于三山之下而注于皇室山之下斯为缪矣
　　济水又东迳西广武城北【卷七六页十三行】
　　一清案十字是注混作经
　　济水又东迳东广武城北【卷七六页十七行】
　　一清案十字是注混作经
　　济水又东迳敖山北【卷七七页五行】
　　一清案八字是注混作经
　　济水又东合荥泽【卷七七页十一行】
　　一清案七字是注混作经荥泽玉海引此文作荥渎下云渎首受河水有石门谓之为荥口石门也
　　渎水受河水【卷七七页十二行】
　　一清案渎水之水胡渭校改首
　　荥播所道【卷七七页十三行】
　　笺曰孙云书作荥波一清案孙汝澄之言葢不知马郑王本波皆作播亦不记夏本纪荥播既都之文而为此辞也
　　未详诏书【卷七七页十八行】
　　笺曰玉海二十一卷内引此文无未详二字疑衍一清案释载此文有未详二字葢误文也当作辛未详字之半似辛其文又互易葢诏书以辛未日下去丁丑才四十五日即在阳嘉三年二月之明月故不再书年月也下文嵗在甲子被癸丑诏书及水注幽冀二州郡县分境立石标界亦云戊子诏书事在熹平四年是其切证戊子今本水经注讹作代字据释校改此未详二字盘洲既不能发明斯义厚斋竟节去之无惑乎朱氏以为疑衍也
　　府乡规基经始【卷七七页十九行】
　　一清案府乡当作府卿谓少府卿也汉都水旧属少府
　　山阳东昏【卷七八页十一行】
　　一清案日知録曰汉陈留郡有东昏后汉志注云陈留志曰故戸牖乡有陈平祠山阳郡有东缗后汉志春秋时曰缗注云左传僖公二十三年齐侯伐宋围缗前书师古曰缗音旻左传缗宋邑高平昌邑县东南有东缗城史记绛侯周勃世家攻爰戚东缗以往索隠曰山阳有东缗县属陈留者音昏属山阳者音旻括地志云东缗故城在兖州金乡县界水经注引王诲碑辞曰河隄谒者山阳东昏司马登是以缗为昏误矣酸枣令刘熊碑隂故守东昏长苏胜则陈留之东昏也
　　东莱典城【卷七八页十二行】
　　一清案汉书地理志东莱郡曲成县典城字误
　　河内太守守城向豺【卷七八页十二行】
　　一清案释作宋城向豺今校正
　　荥渎又东南流注于浦【卷七八页十五行】
　　一清案浦当作泲
　　次东得宿须水口【卷七八页十六行】
　　一清案须当作胥下同
　　渠侧有扈城【卷七八页十六行】
　　一清案扈城下落亭字
　　合则南渎通津【卷七九页二行】
　　一清案合当作今孙潜校改
　　昔卞【卷七九页四行】
　　一清案昔当作音孙潜校改
　　济水又东迳荥阳县北【卷七九页六行】
　　一清案九字是注混作经
　　济水又东南砾石溪水注之【卷七九页九行】
　　一清案十一字是注混作经石字衍文溪当作磎胡渭禹贡锥指以上文误本经文又东至北砾磎为北砾磎而不知至北二字之倒互也以此条济水又东为句南砾磎注之为南砾磎注之而不知此条之非经也其言曰蔡传曰周定王五年河徙砱砾不知在何处按沟洫志贾让治河奏有荥阳漕渠如淳曰今砾磎口是也师古曰砾谿谿名即水经所云泲水东过砾磎者阿谁读误本汉书以今为令又加石作砱殊足使人喷饭即以砾谿言之水经济水东至北砾谿南东出过荥阳县北又东【句】南砾谿水注之砾谿口即南砾磎水入济处也古之决口皆在大伾之东金元时所决渐西至明天顺中河自武陟徙入原武而获嘉之流遂絶变斯极矣荥阳今为荥泽县与获嘉相对周时河徙宁遽在此耶唯汉平帝之世河浸汴济谓徙从砾磎口则可然亦无砱砾之名也此说当必有所本顷阅王伯厚河渠考引程氏曰周时河徙砱砾至汉又改顿丘东南流程氏疑即大昌及检禹贡论其第十一篇有云周定王五年河徙故渎汉元光三年河水徙从顿丘东南流入渤海却无砱砾字又图说莨荡渠口辨引如淳注亦作今砾磎口不作砱砾则二字明系杜撰絶无根据诞妄乖缪莫此为甚而学者宗之以王伯厚之淹博亦不能正其失而且累及程氏地理之学谈何容易东樵之口可谓辩矣然砾磎只一水别无南北之分既强读又东为句以是为南砾磎矣顾何以又云北砾磎未详葢在河南济北其水西注于河者耶茍不知所在亦不当强为立名以疑误后学也【傅泽洪行水金鉴云北砾磎葢在河南济北其水西注于河者又云经所谓砾磎可知上有北砾磎故此为南砾磎是葢袭用锥指而缪者】
　　济水又东索水注之【卷七九页十五行】
　　一清案八字是注混作经
　　与东关分水即古旃水也【卷七九页十六行】
　　一清案寰宇记引此文作与东关水同源分流即古旃然水也今补正
　　郑子皮劳叔向于索水【卷七十页十三行】
　　一清案索水当作索氏左传校
　　故马渊郡国志曰【卷七十页十六行】
　　一清案故字衍文马渊是司马彪之误
　　俗谓之平咷城【卷七十页十七行】
　　一清案平黄省曽本作乎魏书孝文帝纪作平桃城
　　一名防啁【卷七十一页二行】
　　一清案防当作嘷嘷音豪若防音绎非其义矣
　　得免楚【卷七十一页十一行】
　　一清案楚下落围字
　　王莽立为新队【卷七十一页十三行】
　　一清案新当作祈汉书王莽校
　　割河南郡巩自阙以东【卷七十一页十五行】
　　一清案郡下落县字巩自二字当倒互谓巩县及伊阙也
　　南乡筑阳城【卷七十一页十六行】
　　一清案晋书地理志筑阳县属顺阳郡故魏武之南乡郡也太康中改今名筑字误城字衍文
　　李胜字公照为郡守顾原武典农校尉【卷七十一页十六行】一清案三国志魏书曹爽传注李胜字公昭照字误也顾当作故
　　故曰吸受旃然矣【卷七十二页七行】
　　一清案汳水注云隂沟即蒗荡渠也亦言汳受旃然水又云河济水乱汳承旃然吸是汳字之误
　　济水又东迳荥阳泽北【卷七十二页十行】
　　一清案通鉴地理通释校衍阳字
　　故荥水所都也【卷七十二页十一行】
　　笺曰都疑作潴一清案古都猪字通用史记夏本纪大野既猪作既都孟猪作明都是也
　　恒雍【卷七十二页十六行】
　　笺曰恒当作衡一清案春秋时衡雍后改垣雍史记秦昭王四十八年韩献垣雍以和战国策魏王曰秦许我以垣雍魏公子无忌谓秦有郑地得垣雍是也恒垣字近致讹
　　然水既断【卷七十三页一行】
　　一清案然上落旃字
　　有故陇城【卷七十三页六行】
　　一清案当作垂陇城落垂字
　　泽际又有沙城【卷七十三页八行】
　　一清案泽当作渎
　　王防郑厘侯于巫沙者【卷七十三页九行】
　　一清案者下落也字
　　史记秦昭王四十二年魏冉攻魏走芒卯【卷七十三页十行】一清案四当作三事在穰侯
　　入北宅【卷七十三页十一行】
　　笺曰竹书宅作它一清案系俗本误字朱氏引之非
　　竹书纪年曰惠王十三年王及郑厘侯盟于巫沙【卷七十三页十二行】
　　笺曰今竹书巫沙之盟是显王十一年事一清案竹书惠王是梁惠成王周显王十一年正梁惠成王十三年朱氏因刻本失去成字遂以周显王证之非矣
　　黄水发源京县黄淮止【卷七十三页十九行】
　　笺曰止一作山宋本作上一清案寰宇记引此文作黄堆山方舆纪要云嵩渚山一名小陉山水经注以为黄堆山也全祖望曰亦即黄雀山淮止二字误也
　　状若巨鼎汤汤【卷七十三页二十行】
　　一清案御览引此文作巨鼎扬汤上汤字误
　　属县也【卷七十四页九行】
　　一清案汉书地理志河南郡故市县此文属县也上当补河南之三字
　　甲辰【卷七十四页十三行】
　　一清案穆天子是甲寅
　　济水又东南流入阳武县【卷七十四页十八行】
　　一清案阳武县下名胜志引此文有北字
　　济水又东北流南济也迳阳武县故城南【卷七十四页二十行】一清案十六字是注混作经南济当作北济济至定陶斯有南称
　　东二里【卷七十五页一行】
　　一清案名胜志引此文作东西二里落西字
　　名为白沟【卷七十五页二行】
　　一清案当作白马沟落马字
　　天子里圃田之路【卷七十五页三行】
　　笺曰圃一作甫一清案甫田即圃田朱氏释之实为辞费
　　郭注云【卷七十五页四行】
　　一清案云字衍文
　　余谓穆王里郑圃而郭以赵之房邑为疆【卷七十五页五行】笺曰而当作田一清案周礼职方豫州薮曰圃田然亦可单称圃诗曰东有甫草传曰郑之有原圃犹秦之有具囿史记魏公子无忌曰秦七攻魏五入囿中边城尽抜刘伯庄曰囿读作圃即圃田泽也朱氏改而为田非
　　济水又东迳封丘县南【卷七十五页六行】
　　一清案九字是注混作经
　　县有黄亭说济【卷七十五页八行】
　　笺曰孙云疑作临沟一清案非也春秋哀公十三年公防晋侯及呉子于黄池杜预曰陈留封丘县南有黄亭近济水说济当是俛济之误
　　济水又东迳东昏县故城北【卷七十五页十五行】
　　一清案十一字是注混作经
　　武阳县之户牖乡矣【卷七十五页十六行】
　　一清案武阳当作阳武
　　济水又东迳济阳县故城南【卷七十五页十九行】
　　一清案十一字是注混作经
　　北济也【卷七十六页五行】
　　一清案三字是注混作经
　　济水又东迳原武县故城南【卷七十六页九行】
　　一清案十一字是注混作经济水当作济渎所谓北则济渎是也
　　天子饮于洧上【卷七十六页十一行】
　　笺曰洧一作涌一清案洧字不误
　　又东絶长城筑也【卷七十六页十三行】
　　一清案长城下落郑字全祖望校増
　　竹书云是梁惠王十五年筑也【卷七十六页十五行】
　　一清案惠下落成字
　　济渎又东迳酸枣县之乌巢泽北【卷七十六页十七行】
　　一清案十三字是注混作经北字衍
　　泽有故亭【卷七十六页十八行】
　　一清案泽下落北字故下落市字三国志魏书武帝纪注云袁氏辎重有万余乘在故市乌巢屯是也故市前汉为县后汉省
　　破袁绍军处也【卷七十六页十九行】
　　一清案军当作运
　　北济也【卷七十七页四行】
　　一清案三字是注混作经
　　皆临侧【卷七十七页六行】
　　一清案临侧下落济水二字孙潜校増
　　济水者又东过济阳县北济也【卷七十七页七行】
　　一清案济水者三字衍文济阳县下落北字北济也三字是注混作经
　　汉景帝中元六年【卷七十七页十一行】
　　一清案元字衍文
　　今陈济阳县是也【卷七十七页十二行】
　　一清案陈下落留字
　　南济也【卷七十七页十四行】
　　一清案三字是注混作经
　　济渎自济阳县故城南【卷七十七页十五行】
　　一清案渎当作水
　　济水又东北菏水东出焉【卷七十七页十八行】
　　一清案十字是注混作经
　　济水又东迳秦相魏冉冢【卷七十八页一行】
　　笺云宋本冢下有一南字一清案十字是注混作经
　　济水又东北迳定陶恭王陵南【卷七十八页六行】
　　一清案十二字是注混作经
　　渎南魏郡治也【卷七十八页十七行】
　　一清案渎南当作坟南即丁姬坟也
　　济水又东北迳定陶县故城南【卷七十八页十九行】
　　一清案十二字是注混作经
　　侧城东注也【卷七十八页二十行】
　　笺曰也字似譌疑当作此一清案也字不误作此非
　　南济也【卷七十九页七行】
　　笺曰三字是注混作经
　　又东北右合河水【卷七十九页七行】
　　一清案河当作菏御览寰宇记引此文校正下并同
　　水渎上承济水【卷七十九页七行】
　　一清案水渎二字当倒互
　　汜水名【卷七十九页十七行】
　　一清案汜水下落之字
　　济水自是北东流出巨泽【卷八一页八行】
　　一清案北东当作东北胡渭校改
　　其一水【至】钜野泽【卷八一页八行九行】
　　一清案十八字是首混作次下文注云亦经所谓济水自乘氏县两分东北入于钜野葢指此也
　　南为菏水北为济渎【卷八一页十行】
　　一清案八字是注混作经
　　迳乘氏县与济渠濮沟合【卷八一页十一行】
　　笺曰克家云濮沟当作濮渠一清案济渠二字衍十一字是经混作注
　　北济又东北迳冤朐县故城北【卷八一页十五行】
　　一清案十二字是注混作经
　　又东北与濮水【卷八一页二十行】
　　笺曰谢兆申云濮水下疑有合字或防字一清案防字是也六字是注混作经
　　故班固云大堙酸枣也【卷八二页七行】
　　一清案汉书叙传云文堙枣野大字误
　　或以姓名【卷八二页十一行】
　　笺曰古本作或以合名呉本改作姓名玉海十五卷内引此文亦作合名一清案当作令名如闻喜获嘉之类
　　故豫章以树氏都【卷八二页十二行】
　　一清案寰宇记开封府酸枣县下引风俗通云豫章以树氏郡困学纪闻引此文云豫章以木氏郡何焯曰都字乃传写之误树为木则宋人避讳也
　　遂披靣而死【卷八二页二十行】
　　一清案史记刺客传云因自皮靣决目索隠曰皮靣谓以刀刺其靣皮欲令人不识披字误
　　濮渠又东北迳燕城内【卷八三页四行】
　　一清案内当作南
　　即战国防所谓酸枣桃虚也【卷八三页六行】
　　笺曰古本作虚桃者一清案者也二字宜并存若截去也字岂足成文乎
　　或亦谓之濮菀亭【卷八三页十八行】
　　一清案濮菀当作宛濮
　　春秋寗武子与卫人盟于菀濮【卷八三页十八行】
　　一清案菀左作宛下同
　　杜预曰长垣而南近濮水也【卷八三页十九行】
　　一清案而左注作西
　　似非关菀【卷八三页二十行】
　　一清案菀当作防
　　泽北坛陵亭【卷八四页二行】
　　一清案泽北下落有字
　　子路出于蒲者也【卷八四页七行】
　　一清案出下落迎字
　　封元舅来俊为侯国【卷八四页十七行】
　　笺曰来一作宋一清案宋字是也汉安帝祖母为宋贵人汉书章帝八王传云清和王庆母宋贵人父扬安帝追谥当阳穆侯四子皆为列侯食邑各五千户俊乃四列侯之一
　　濮水东迳濮阳县故城南【卷八五页十五行】
　　一清案濮水下落又字
　　即葭宻【卷八六页三行】
　　一清案即寰宇记引此文作取
　　济隂乘氏县有鹿乘乡【卷八六页四行】
　　一清案鹿乘郡国志作鹿城
　　濮水又东与句渎首受濮水枝渠【卷八六页五行】
　　一清案句渎下落防字
　　济水故渎又北右合洪水【卷八六页十一行】
　　一清案十字是注混作经通鉴注校
　　上承钜野薛训渚歴泽西北渚【卷八六页十二行】
　　一清案上承上落水字下渚字衍文
　　又北济渎合【卷八六页十七行】
　　一清案又北下落与字孙潜校増
　　北流济【卷八七页七行】
　　一清案北流下落入字孙潜校増
　　或谓清则济也【卷八七页七行】
　　一清案则当作即
　　巨泽北则清水【卷八七页九行】
　　一清案清水当作清口胡渭校
　　济水又北迳须朐城西【卷八七页十八行】
　　一清案九字是注混作经
　　故须国【卷八七页十九行】
　　一清案故须下落朐字
　　子鱼曰【卷八七页二十行】
　　笺曰三字宜删一清案非也三字是道元误引非衍文
　　济水又迳微乡东【卷八八页七行】
　　一清案七字是注混作经又下落北字
　　汉高帝十一年赵衍为侯国【卷八八页十五行】
　　一清案赵衍上落封字
　　济水又北迳渔山东左合马颊水【卷八八页十六行】
　　笺曰克家云渔山作鱼山者是一清案十三字是注混作经
　　济北东阿县东南有桃【卷八八页二十行】
　　一清案左注云有桃城落城字
　　又东北流迳山南【卷八八页二十行】
　　一清案山南上落鱼字胡渭校补
　　山上有抑舒城【卷八九页二行】
　　一清案抑舒当作柳舒路史国名记以为即春秋传之留舒也杜预曰留舒齐地留柳声相近其説非也魏书地形志济北郡卢县有柳舒城
　　葬山西西去东阿水四十里【卷八九页三行】
　　笺曰宋本无西字一清案二西字俱不宜衍水当作城
　　其水又东注于清济【卷八九页四行】
　　一清案清字衍文
　　济水自鱼山北迳清亭东【卷八九页五行】
　　一清案十字是注混作经
　　是济水通得清水之目焉【卷八九页八行】
　　一清案是下落下字
　　吾闻齐有清济济河以为固【卷八九页九行】
　　一清案济河当作浊河战国防校改
　　谷有黄山台【卷八九页十六行】
　　一清案谷当作县
　　出东大槛山狼溪西狼溪西【卷八九页十七行】
　　一清案狼溪西三字重文宜衍
　　济水又北迳周首亭西【卷八十页五行】
　　一清案九字是注混作经
　　济水又北迳平隂城西【卷八十页十九行】
　　一清案九字是注混作经
　　今巫山之上有石室【卷八十一页十一行】
　　一清案石室下名胜志引此文有耆老言郭巨葬母处八字今校补
　　济水右迤过为湄湖【卷八十一页十一行】
　　一清案过字衍文
　　济水又东北至垣苖城西【卷八十一页十三行】
　　一清案十字是注混作经至胡渭校改迳
　　宋武帝西征长安令桓遵镇此故俗人有桓苗之称【卷八十一页十五行】
　　一清案桓遵人姓名当从土作垣宋书垣防之传云伯父遵父苗高祖围广固遵苗逾城归降并以为太尉行参军二人皆从武帝西征故城镇遂留其名也
　　河水自泗渎口东北流而为蒲【卷八十一页十六行】
　　一清案泗渎口当作四渎口见河水注蒲字清之误河水篇云河水东分济亦曰泲水受河也然荥口水断石门不通始自是出东北流迳九里与清水合故泲渎也自河入济自泲入淮自淮逹江水迳周通故有四渎之名也彼文讹泲作沛此又讹清作蒲也
　　济水又迳卢县故城北【卷八十二页四行】
　　一清案九字是注混作经
　　济水又东北与中川水合【卷八十二页九行】
　　一清案十字是注混作经
　　西北流东迳太原郡南【卷八十二页十二行】
　　笺曰孙云太原刘宋侨郡一清案东迳二字当倒互黄省曽本校正方舆纪要云刘宋元嘉十年割济南泰山郡立太原郡泰始三年为后魏慕容白曜所陷魏収地形志云太原郡刘义隆置魏因之是也时又谓之东太原郡
　　与汉賔谷水合【卷八十二页十三行】
　　一清案汉賔谷水方舆纪要作賔溪谷水今校改下同
　　与中川合【卷八十二页十五行】
　　一清案中川下落水字
　　济水又东北右防玉水【卷八十二页十七行】
　　一清案九字是注混作经
　　导源太山朗公谷谷旧名琨瑞溪【卷八十二页十八行】
　　一清案导源上落水字下谷字重文宜衍
　　连楼叠阁【卷八十三页二行】
　　一清案叠全祖望校改累
　　汉高帝十一年封高色为侯国【卷八十三页八行】
　　一清案高色史表作高邑
　　济水又东北泺水入焉【卷八十三页十一行】
　　一清案九字是注混作经
　　泺水出歴县故城西【卷八十三页十二行】
　　一清案汉书地理志济南郡有歴城县落城字
　　俗谓之为娥姜水也【卷八十三页十四行】
　　笺曰娥姜一作娥英一清案魏书地形志济南郡歴城县有娥姜祠路史云祝阿故县又有泺水俗呼姜水源有娥英之庙姜字不误
　　极水木明瑟【卷八十三页十九行】
　　笺曰极下脱一字或是极望一清案依文自足无烦増补
　　与泺水防自水枝津合【卷八十四页五行】
　　一清案防自水三字衍文
　　济水又东北华不注山【卷八十四页八行】
　　笺曰脱一迳字一清案九字是注混作经
　　故京相璠曰春秋土地名也【卷八十四页十一行】
　　一清案曰字衍文也字误当作曰
　　西北流至平陆城【卷八十五页四行】
　　一清案汉书地理志济南郡有东平陵县续志属济南国陆字误当作陵
　　俗谓之有城也【卷八十五页五行】
　　一清案齐乘云东平陵城在济南东七十五里春秋谭国齐灭之古城在西南龙山相对有当作古
　　济南治也【卷八十五页八行】
　　一清案济南下落郡字
　　王莽更名乐安郡【卷八十五页十行】
　　一清案郡字衍文
　　而出注巨合水【卷八十五页十二行】
　　一清案而当作西
　　济水又东北合芹沟水【卷八十五页十八行】
　　一清案九字是注混作经
　　济水东迳县故城南汉景帝二年封齐悼惠王子罢军为侯国【卷八十六页二行三行】
　　一清案东迳下落菅字史汉表皆作管共侯罢军误也管城县自汉迄隋皆为中牟县地开王十六年始立管城县是以班志仅于中牟县注云筦叔邑续志亦于中牟下云有管城而已罢军王子必有封邑故非乡亭可知且属齐地菅字为是齐乘云菅城在章丘临济镇北记引晋太嵗志以管叔之后封于此齐灭管故其子孙仕齐按书称致辟管叔古史谓管叔鲜罪大无后管夷吾出自周穆王至夷吾始显岂管叔之后耶郑州管城乃管叔所封鲁有管邑大夫采地惟齐无管城此即汉之管县而传写致误于氏之言切而当矣
　　水出土谷县故城西【卷八十六页三行】
　　一清案土谷汉书地理志作土鼓方舆纪要云土鼓城或讹为土谷城水经注云云此葢世本之缪何足据也
　　其水西北流迳杨丘县故城中【卷八十六页五行】
　　一清案杨丘汉书地理志作阳丘下同
　　又有杨渚沟水迳于陵故城西南西北【卷八十六页十行】一清案寰宇记引此文作出逄陵故城西南二十里于陵汉县后魏改曰逄陵魏书地形志济南郡逄陵县有于陵城道元葢从其新制书之后人据班志改曰于陵非矣西北字是二十里之讹
　　陇水【卷八十六页十四行】
　　笺曰孙云当作泷水泷有笼双二音一清案陇水字不误魏书地形志东清河郡绎幕县有陇水寰宇记淄州淄川县有笼水古名孝水引舆地志云齐孝妇顔文姜缉笼葢泉则知笼水古名后更为陇耳若作泷水则是岭表之昌乐泷矣孙汝澄之说非也
　　萌水出西南甲山【卷八十六页十八行】
　　笺曰孙云甲山当作萌山一清案方舆纪要云明水亦曰萌水出淄川县西南夹谷山又云夹谷山一名祝其山又谓之甲山其阳即齐鲁防盟处萌水出焉济南府志云甲山在淄川县西南四十里萌山在县西北二十五里葢甲山萌水所出而萌山其经流也孙说非是
　　抑泉口【卷八十七页一行】
　　一清案抑泉当作柳泉淄川县志云柳泉在县北十五里旁植高柳可饮可憩汉书地理志北海郡有柳泉县即其地也
　　有乐安太守治【卷八十七页十二行】
　　一清案有当作古孙潜校改
　　济水又东北迤为渊渚谓之平州【卷八十七页十九行】
　　一清案十三字是注混作经齐乘引此文作平州沉沉是坈之误今校补
　　湿沃侧有平安县故城【卷八十七页二十行】
　　笺曰湿沃县名属千乘郡而平安县在其次一清案湿沃当作漯沃县字全祖望校移漯沃之下
　　有安平亭【卷八十八页二行三行】
　　一清案安平当作平安
　　世谓之马昌城此也【卷八十八页五行】
　　笺曰此也旧本作北也一清案孙潜校改作非也
　　济水又东北迳乐安县故城南【卷八十八页七行】
　　一清案十二字是注混作经
　　光是县人【卷八十八页十三行】
　　一清案后汉书任光传云南阳宛人落宛字
　　县在济城北五十里【卷八十九页五行】
　　一淸案济城当作齐城
　　入济琅槐东北者也【卷八十九页九行】
　　一清案入济山海经作入齐
　　今所辍流者惟漯水耳【卷八十九页十五行】
　　一清案辍当作缀师古注汉书曰缀言不絶也缀流微涓濗注而已辍流则竟絶矣其义非矣
　　其一水东流者过乘氏县【卷九十九页十七行】
　　一清案乘氏县下呉琯本有南字
　　河水分济【卷八十九页十八行】
　　一清案河水当作菏水胡渭校改
　　北迳元氏县故城西【卷八十九页十九行】
　　笺曰元氏县孙云与常山别一清案此是戎州己氏邑前汉置己氏县属梁国续志属济隂郡春秋分记以为即戎伐凡伯于楚丘之地非卫文公所徙之邑元氏是己氏之误孙汝澄不察云与常山别葢不悟元氏之非矣
　　又东北迳梁山城西【卷八二十页八行】
　　一清案山当作丘
　　故地理志风俗记曰【卷八二十页十二行】
　　一清案志字衍文
　　景帝中元五年【卷八二十页十三行】
　　一清案景帝称元年又称中元年二年以至六年改后元年凡中后字下不得别加元字也此不学人所妄添故前后有加元字者悉删去之
　　此乃河济也尚书有导河济之说【卷八二十页十六行】
　　一清案两河济俱当作菏泽
　　后汉沇州【卷八二十一页八行】
　　一清案续志兖州山阳郡昌邑刺史治落治字
　　城内有沇州刺史河东薛棠像碑【卷八二十一页十行】
　　一清案棠释载此文作季下云表勒棠政言纪薛甘棠之政棠非薛名何焯亦云如此
　　次西有沇州刺史茂阳杨叔恭碑【卷八二十一页十二行】
　　一清案茂阳是茂陵之误两汉志右扶风有茂陵县
　　从事秦閸【卷八二十一页十五行】
　　笺曰閸字似误当作闉一清案释载此文作闰
　　河水迳其故城南【卷八二十一页十七行】
　　一清案河当作菏
　　济水又东迳汉平狄将军扶沟侯淮阳朱鲔冢【卷八二十一页十九行二十行】
　　一清案十八字是注混作经
　　水又东迳泥母亭北【卷八二十二页九行】
　　一清案水上落菏字
　　菏济别名也【卷八二十二页十一行】
　　一清案济当作泽
　　侧菏梁柱【卷八二十二页十八行】
　　一清案菏释载此文作荷
　　龙鳯之文【卷八二十二页十九行】
　　一清案龙下落麟字释校増刘昭郡国志补注曰北征记云彭城北六里有山临泗有宋桓魋石椁皆青石隠起龙麟鳯之象与此相似古人制作多如此也
　　山阳钜泽县【卷八二十三页四行】
　　一清案泽当作野汉书地理志校
　　水南有金乡【卷八二十三页七行】
　　一清案下云焦氏山东即金乡山此落山字
　　焦氏山北数山【卷八二十三页九行】
　　一清案下山字当作里
　　有汉司校尉鲁恭【卷八二十三页九行】
　　一清案鲁恭下落冢字金石録校増
　　故曰金乡山【卷八二十三页十行】
　　一清案此乡字衍文刘昭郡国志补注引晋书地道记曰县多山所治名金山山北有凿石为冢深十余丈隧长三十丈傍却入为室三方云得白兎不葬更葬山南凿而得金故曰金山故冢今在或云汉昌邑所作或云秦时其言与西征记异而是注下亦云有冢谓之秦王陵即所谓秦时冡也
　　石柱犹存【卷八二十四页二行】
　　一清案释载此文作名件犹存自记云范巨卿碑至今尚在名件二字水经误也宋时写本误以石柱为名件以盘洲之淹博犹不敢妄下雌黄如此
　　黄水又东迳任城郡之亢父县故城西【卷八二十四页六行】一清案又东下落南字孙潜校増
　　故沛纳于称矣【卷八二十四页二十行】
　　一清案于作两即上文所谓济与泗乱是也
　　水军反走【卷八二十五页一行】
　　笺曰水军一作永等即刘永也一清案当作永军军字不误
　　后与战【卷八二十五页二行】
　　一清案后当作复
　　济水又南迳彭城县故城东【卷八二十五页十三行】
　　一清案十一字是注混作经
　　县曰徐调国也【卷八二十五页十七行】
　　一清案汉书地理志曰徐故国莽曰徐调寰宇记引班志云故徐国也此文徐调下落故徐二字
　　独母以为异【卷八二十六页三行】
　　一清案当作孤独母落孤字
　　泽淘东南流【卷八二十六页十七行】
　　笺曰泽宋本作浑一清案淘当作涛朱氏失笺


　　水经注笺刋误卷三
<史部,地理类,河渠之属,水经注释__水经注笺刊误>
　　钦定四库全书
　　水经注笺刋误卷四
　　仁和赵一清纂
　　清水篇
　　南流西南屈【卷九一页九行】
　　笺曰御览引此作南流屈曲一清案今御览作西南流屈曲朱氏所引尚失西字
　　与神心妙逹【卷九一页十三行】
　　一清案逹呉琯本作逺
　　歴涧流飞清洞观【卷九一页十四行】
　　笺曰御览引此作清泠洞观一清案流飞御览作飞流朱氏失引
　　亦曰朝阳矣【卷九一页十八行】
　　一清案当作南阳
　　秦昭王越长平【卷九二页三行】
　　一清案越下落赵字汉书地理志注校补
　　有呉沟水【卷九二页九行】
　　一清案沟当作泽
　　东则三十里【卷九二页十行】
　　一清案东则当作东西名胜志校改
　　西则蔡沟入焉【卷九二页十行】
　　一清案蔡沟当作界沟沟下落水字
　　北水上承河内野王县东北界沟为长明沟【卷九二页十行】一清案界沟当作光沟此文互见沁水篇
　　故长明沟水东入石涧【卷九三页三行】
　　一清案故字衍文
　　为之蔡沟【卷九三页五行】
　　一清案为当作谓
　　东入呉陂又【卷九三页七行】
　　一清案又当作水
　　陂泽【卷九三页十四行】
　　一清案陂当作际孙潜校改
　　而东周永丰城【卷九四页十五行】
　　一清案城黄省曽本作坞
　　天井固石【卷九四页十七行】
　　一清案石当作右
　　寺十有余僧【卷九五页二行】
　　一清案孙潜校本作寺有十余僧
　　世谓焦泉也【卷九五页七行】
　　一清案世谓下落之字
　　穴东【卷九五页十四行】
　　一清案穴当作次
　　即汲水新中乡也【卷九六页十九行】
　　笺曰孙云汲水当作汲郡一清曰非也水当作之汉书地理志注校改
　　太公甫生于汲【卷九七页五行】
　　一清案甫释载此文作本
　　水出西北方上山西仓谷【卷九七页十五行】
　　一清案方上山名胜志引此作方山上寰宇记卫州
　　卫县下引水经注云方山在卫县是也元丰九域志卫州汲郡防御古迹引水经注云方山西有仓谷落有字
　　谓之清河【卷九八页九行】
　　一清案河黄省曽本作口
　　惟流迳絶余目【卷九八页十一行】
　　一清案姜宸英校本惟作滙余目下落尚存二字
　　曰尚存故东川【卷九八页十二行】
　　一清案六字衍文
　　沁水篇
　　沁水即洎水也【卷九八页十四行】
　　一清案说文洎灌釡也不云是水名寰宇记云沁水出沁州绵上县覆甑岭浊漳水注云有湼水西出覆甑山东流与西汤谿水合水出湼县西山汤谷又东迳湼氏县故城南县氏湼水也然则沁水与湼水同源合注洎当作湼
　　歴洛出左右近溪【卷九八页十七行】
　　一清案歴洛孙潜校改作沿歴
　　又南入于泽水【卷九九页十六行】
　　一清案当作濩泽水落濩字下同
　　出鹿台山【卷九九页十七行】
　　一清案出上落水字
　　即阳阿县之故城也汉高帝七年封下诉为侯国【卷九九页十九行】
　　笺曰防按谢本作卞诉考史汉表并无其人惟琴操云卞和献玉于楚王封为陵阳侯辞不受退而作歌一清案史记高祖功臣侯表阳河齐哀侯以中谒者从入汉以中骑从定诸侯侯五百戸功比高胡侯索隠曰阳河县名属上党地理志上党郡有阳和县续志同魏书地形志高都郡领县二高都阳阿二汉属上党晋罢后复属方舆纪要云阳阿城在高平县南六十里河字是阿字之误齐哀侯汉表作齐侯其曰齐又是諡而失其姓与是注下诉均为不同下诉当作卞防河水注云河水又东北迳阳阿县故城西汉高帝六年封中万诉为侯国虽彼文以上党之阳阿证平原之阿阳出于舛缪然载笔之于书可知阳阿为诉封国与马班可参同异【今汉书侯表多脱误】卞万互差要是传写之讹耳朱氏不察纷纷牵引甚无谓也
　　水歴焦烧山东【卷九九页二十行十页一行】
　　笺曰焦宋本作燋一清案寰宇记引此文作嶕峣东都赋注云嶕峣高也若以火作燋烧果何义乎
　　即开蹬也【卷九十页一行】
　　一清案穆天子传云西絶銒隥即禹贡之岍山马融本作开山隥郭璞注云阪也玉篇云或作蹬当从古文作隥
　　其水东南流迳北卿亭下【卷九十页二行】
　　一清案卿当作乡孙潜校改
　　东南迳阳泉水【卷九十页三行】
　　一清案迳黄省曽本作注
　　南流迳建兴郡而【卷九十页九行】
　　一清案而当作西孙潜校改
　　汾上下【卷九十页十二行】
　　笺曰汾宋本作沿一清案寰宇记引此文作沿流上下落流字
　　笼拔宻竒为翳荟也【卷九十页十三行】
　　笺曰拔宋本作茂竒宋本作最一清案防笼当从艸作蒙茏竒字义通下云青青弥望竒可翫也是其词例也
　　沁水南迳石门也谓之沁口【卷九十页十五行】
　　一清案也当作世
　　有沁水左迳沁水城西【卷九十页十六行】
　　笺曰左迳旧本作迳在一清案左迳二字不误
　　源出铜堤山【卷九十页二十行】
　　一清案堤当作鞮
　　自然成者【卷九十一页十二行】
　　一清案者寰宇记引此文作着
　　沁水又迳沁县故城北【卷九十一页十四行】
　　一清案汉书地理志河内郡有沁水县落水字
　　南东入沁水【卷九十一页十七行】
　　一清案南东二字当倒互
　　出太行之阜【卷九十二页一行】
　　一清案出上落水字
　　葢京氏之所谬耳【卷九十三页五行】
　　一清案所字衍文
　　皇都迁治【卷九十三页十一行】
　　一清案治当作洛魏孝文帝自代迁洛阳魏书地形志怀州天安二年置太和十八年罢
　　絶水出氏县西北阳谷【卷九十四页一行】
　　一清案阳谷当作杨谷
　　今仍号曰白起台【卷九十四页十行】
　　一清案号下御览引此文有之字
　　遗壁旧存焉【卷九十四页十一行】
　　笺曰克家云旧疑作犹一清案旧字不误
　　以封将军卫青为侯【卷九十四页十二行】
　　一清案侯下落国字
　　其东南流注絶水【卷九十四页十三行】
　　一清案其下落水字
　　水导源县西北谷【卷九十四页十五行】
　　一清案章怀后汉书注曰氏县名属上党西有谷水故以为名当从水作后魏改氏县为氏然谷名当仍其旧
　　丹水又迳二石入北【卷九十五页三行】
　　一清案入当作人古人字与入相似
　　苹藻冬芹【卷九十五页七行】
　　笺曰冬字疑误一清案孙潜云冬衅冬也字不误
　　一水南流于沁也【卷九十六页十三行】
　　一清案南流下落注字孙潜校増
　　自方口东南流【卷九十七页二行】
　　一清案方口当作枋口
　　枝渠左水焉【卷九十七页四行】
　　一清案水当作出
　　城殷殷即是城也【卷九十七页九行】
　　一清案殷字重文宜衍
　　然殷之为名乆矣【卷九十七页九行】
　　一清案然下落则字
　　朱沟又东南注于湖湖水又右纳沙沟水【卷九十七页十一行】一清案朱沟下落水字湖水下又字衍文
　　起祠堂于平陵平之肥牛亭【卷九十七页十六行】
　　一清案下平字衍文
　　沙沟又东迳隰城北【卷九十七页十七行】
　　一清案沙沟下落水字
　　陂水又值【卷九十七页二十行】
　　一清案值当作直又直下落武徳县南至荥阳县北九字全祖望校补方舆纪要怀庆府武陟县下云沁河在县东一里自河内县流入又南逹于河其入河之处名南贾口支流复自县东北引灌田二千余顷禹贡锥指曰沙沟即奉沟之下流古济水由此入河故谓之济渠沙沟当在今武陟县界也今怀庆府河内县东有武徳城又有丹河在府东北二十五里名曰丹口南流三十里入沁河沁水入河之处在武德县界而为陂水之所直也
　　淇水篇
　　活水注之【卷九十八页八行】
　　一清案活水当作沾水全祖望曰汉书地理志上党郡壶关县下云沾水东至朝歌入淇此即沾县所以得名也有沾县因有沾城魏书地形志乐平县有沾城是也有沾城因有沾台晋书误以沾城为玷城而是注亦譌沾台为玷台何超晋书音义从而实之頼有胡梅磵不错今改正
　　东北防水【卷九十八页十行】
　　一清案防下落沾字
　　又歴之罗城西【卷九十八页十一行】
　　一清案之全祖望校改三
　　东北与女台水防合【卷九十八页十二行】
　　一清案防合义复衍防字
　　防立石堰【卷九十八页十七行】
　　一清案防上落水字
　　晋定公二十八年【卷九十八页十九行】
　　一清案二字衍文竹书纪年校
　　魏徙九原西河出军诸胡【卷九十九页四行】
　　一清案出军当作土军汉书地理志西河军有土军县魏书地形志有吐京郡即土军也
　　太和泉源水【卷九十九页五行】
　　一清案五字中有脱文太和下是言顿丘郡废置之由泉源水当连下水有二源
　　东南【卷九十九页八行】
　　一清案东南上落一出二字
　　论撰考谶曰【卷九十九页十六行】
　　一清案论语撰考谶是纬书落语字
　　战国时皆属于赵男女淫纵有纣之遗风后乃属晋山崄【卷九二十页七行八行】
　　笺曰宋本作晋土崄旧本作晋王崄防谓晋字属上句若言土崄不成文理或是山字乃通一清案朱氏此条可谓乱道土崄谓土地崄岨耳地理志云土陿而崄文理未尝不成也后魏书崔延伯传云荆州土险蛮左为冦正与此文土险多冦相证晋字阿谁曽连下读耶全祖望曰后乃属晋四字当移在战国皆属于赵之上不然三家分晋赵乃在后若云造父之国则又不得云战国也
　　东流南屈至其城东【卷九二十页十二行】
　　一清案至当作迳
　　更出【卷九二十页十三行】
　　一清案更当作东
　　倦后深隍【卷九二十页十五行】
　　笺曰倦后二字譌误未详一清案广韵淃水囘旋貎经典释文春秋左氏传音义曰浚深也倦后当作淃浚
　　观者若思不周赏【卷九二十页十七行】
　　笺曰疑作苦思一清案若字不误
　　其水更迳朝歌城北【卷九二十页十七行】
　　一清案更当作东
　　惟王刍编草【卷九二十一页七行】
　　一清案编当作萹郡国志云共县淇水出刘昭补注云有緑竹草唐韵篇竹草名
　　不异毛兴【卷九二十一页八行】
　　笺曰谢云宋本作不异毛注一清案诗地理攷引此文是兴字
　　即诗所谓源泉之水也【卷九二十一页十行】
　　一清案源泉诗作泉源
　　旧淇水南【卷九二十一页十二行】
　　一清案南当作口
　　至淇水口是【卷九二十一页十四行】
　　一清案是下落也字
　　故渠歴杨城北【卷九二十一页十八行】
　　一清案杨城当作枋城
　　东与宛口合【卷九二十二页二行】
　　一清案宛口寰宇记作菀口下菀水菀城并同
　　得旧石沮【卷九二十二页四行】
　　一清案沮当作浢与逗同谷水注云又校流入石逗是也义与石窦通
　　东入白祠陂【卷九二十二页六行】
　　笺曰宋本作白旧本作白祀未详孰是一清案方舆纪要云同山在濬县西南四十五里其麓绵亘四十余里形若游龙高处如龙脊曰龙脊冈龙脊之左有山曰白祀淇水所迳多溢为陂祀字是也
　　今更东北注【卷八二十二页十行】
　　一清案今当作令
　　次于雍榆城者也【卷九二十二页十四行】
　　一清案春秋经无城字衍文
　　白沟又北左合阳水【卷九二十三页十三行】
　　一清案阳水当作荡水亦曰汤水方舆纪要大名府内黄县下云汤水在府西南自河南汤隂县流入县境合洹水入于卫河一名黄雀沟互见汤水注
　　县有黄泽者【卷九二十三页十四行】
　　一清案者下落也字
　　世谓之义阳郭【卷九二十三页十七行】
　　一清案后汉书光武帝纪作羛阳章怀注云羛阳聚名羛与义同详本卷
　　白沟又北迳高城亭东又洹水从西南来注之【卷九二十三页十九行】
　　一清案东又二宇当倒互
　　应劭曰县故城魏武侯之别都也【卷九二十三页二十行】
　　一清案汉志注引应劭语无县故城三字当移在应劭曰之上县故城上又落魏字
　　清河水东北迳信乡西【卷九二十五页十五行】
　　一清案信乡下落县故城三字以河水篇注参校
　　王莽之河平亭也【卷九二十五页二十行】
　　一清案河平汉书地理志作平河
　　汉桓帝延和元年【卷九二十六页十一行】
　　一清案延和当作建和
　　清河又东北迳东武城故县城西【卷九二十六页十七行】
　　一清案县故城卷中恒有故县二字当倒互
　　清水北迳广川县故城南【卷九二十七页七行】
　　一清案水当作河
　　县有长河为流【卷九二十七页七行】
　　一清案县下落中字以汉志校补
　　今亭在县东如此水济【卷九二十七页十一行】
　　笺曰如当作而一清案如往也之也此当作北如北言自东往北也古如而字通用然非所论于此也
　　王莽更名之曰治修【卷九二十七页十六行】
　　一清案汉书地理志作修治
　　左与黄漳板津故渎合【卷九二十七页十七行】
　　笺曰板津宋本作枝津一清案黄漳当作横漳即衡漳也朱氏失笺
　　地理志之临乐县故城也【卷九二十八页九行】
　　笺曰之疑作云一清案之字不误
　　又东迳于乐陵郡北【卷九二十八页十三行】
　　一清案于字衍文
　　又东转迳宛乡故城南【卷九二十八页十四行】
　　一清案方舆纪要顺德府任县有宛乡城云本汉南栾县地后为闲廐之所谓之宛乡志云石勒置县于此又改为清苑县后魏时废魏书地形志任县有苑乡城宛乡当作苑乡下落县字
　　沟上承无棣沟【卷九二十八页十五行】
　　一清案上沟字当作渎即上枝渎也
　　河间献王【卷九二十八页十八行】
　　笺曰旧本作靖王一清案史表是献王而汉书景十三王传河间嗣王亦无諡靖者
　　王莽之逆河亭【巻九二十九页八行】
　　一清案逆河汉书地理志作迎河莽多忌讳故以逆为迎也
　　汉文帝后元年中封孝文后兄子彭祖为侯国【卷九二十九页八行】
　　一清案文帝当作景帝与下窦广国之封其误同年字以后文校衍
　　清河又北迳皮城东左防谭地别渎谓之合【卷九二十九页十行十一行】
　　笺曰地宋本作池一清案北迳二字当倒互谭地是滹沲之误谓之合下落口字此文当与浊漳水篇注参校
　　又东北迳浮阳县西【卷九二十九页十三行】
　　一清案迳当作过
　　河东北【卷九二十九页十四行】
　　一清案河上落清字
　　东北迳高城县之宛乡城北【卷九二十九页十八行】
　　一清案高城汉书地理志作高成宛乡当作苑乡
　　又东迳章武县之故城【卷九二十九页十八行】
　　一清案故城下落北字孙潜校增
　　魏氏土地记曰【卷九三十页一行】
　　一清案氏字衍文
　　应劭曰浮县浮水所出【卷九三十页六行】
　　一清案县当作阳
　　清河又北迳浮阳故城西【卷九三十页八行】
　　一清案浮阳下落县字
　　更封骑将军平乡侯刘歆为侯国【卷九三十页九行】
　　一清案骁骑将军刘歆见后汉书岑彭传落骁字
　　又东北□沲别渎注焉【卷九三十页十行】
　　一清案□字误写当作滹后并同
　　又东北迳穷河邑南【卷九三十页二十行】
　　一清案迳当作过
　　东北至泉周县北入滹沲水经曰笥□泉周县东南与清河合者目下为清河下邑也【卷九三十一页二行三行】
　　笺曰曰当作白□当作沟一清案曰字不误目下之下衍文沽水篇经云又东南至雍奴县入笥沟又东至泉州县与清河合此即郦氏所称经曰者也本文东北至泉周县北入滹沲水【句】经曰【句】笥沟下落至字连下读若依朱氏所云曰作白不知燕赵之境有白沟亦有笥沟而无白笥沟其误审矣
　　又东泉周泉出焉【卷九三十一页四行】
　　笺曰泉当作县一清案孙潜校改作水泉周水即泉州渠魏书武帝纪凿渠自呼沲入派水名平虏渠又从泃河口凿入潞河名泉州渠以通海详见沽水注中朱氏改泉周县非是
　　荡水篇
　　卢林四王起事曰【卷九三十一页十二行】
　　一清案隋书经籍志晋四王起事四卷晋廷尉卢綝撰林当作綝
　　广雅称狱犴也【卷九三十二页三行】
　　一清案称全祖望校改牖
　　其水道源里山北谷【卷九三十二页十行】
　　一清案里山当作黒山见清水注
　　淇水又东【卷九三十二页十三行】
　　一清案淇水当去水傍作其即长沙沟水也非出隆虑之淇水
　　东北至内黄泽右入荡水【卷九三十二页十五行】
　　一清案郡国志曰内黄县有黄泽内黄县名非泽名泽当作县
　　水又迳内黄城南【卷九三十二页十六行】
　　一清案水上落其字又下落东字
　　洹水篇
　　县有黄水【卷九三十三页三行】
　　一清案黄水御览玉海引隋图经并作黄华水下同
　　黄华谷地崖山高十七里【卷九三十三页四行】
　　笺曰地宋本作北一清案山隋图经作上
　　出林虑川北泽中【卷九三十三页十行】
　　一清案出上落水字川当作山
　　又东北出山迳邺县南【卷九三十三页十三行】
　　一清案迳当作过
　　连迳殷墟北【卷九三十三页十四行】
　　一清案连当作东
　　自奄迁于此遂曰殷【卷九三十三页十五行】
　　一清案此遂全祖望校改北防
　　北迳东明观下【卷九三十三页十七行】
　　一清案北下落水字下南水字可证
　　碧林浦侧可游意矣【卷九三十四页五行】
　　一清案浦侧当倒互作侧浦意当作憩
　　其水际其西【卷九三十四页五行】
　　一清案全祖望云其水当加水作淇淇水经云屈从县东北与洹水合是也
　　东北迳女亭城北【卷九三十四页八行】
　　一清案东北上落又字
　　又东迳鸬鷀陂【卷九三十四页九行】
　　一清案鸬鷀陂下名胜志引此文有黄衣水注之五字今校増
　　县南角有斥丘【卷九三十四页十二行】
　　一清案汉书地理志魏郡斥丘县应劭曰斥丘在西南落西字
　　又屈迳其北城【卷九三十四页十五行】
　　一清案北城当作城北
　　石遵自孚城北入斩张豹于安阳是也【卷九三十四页十七行】一清案孚城当作李城张豹当作张豺方舆纪要云晋永和五年石虎没其下张豺擅命虎子遵时出镇关右至李城举兵趋邺晋书载记作季城误也
　　左侧则沟出焉【卷九三十四页十九行】
　　一清案则当作白
　　浊漳水篇
　　发鸠山之漳水焉【卷十一页六行】
　　一清案之漳水焉四字衍文
　　梁水出南梁山【卷十一页十七行】
　　一清案出南二字当倒互
　　北流至长子县故城南【卷十一页十八行】
　　一清案至当作迳
　　郑取屯留尚子沮【卷十一页十九行】
　　笺曰沮一作泹疑作则一清案非也葢是湼字之误
　　屈从县东北流注【卷十二页一行】
　　一清案注字衍文
　　陶水南出南陶北流至长子城东【卷十二页二行】
　　一清案全祖望云南陶当作陶乡魏书地形志长子县羊头山下有神农泉北有谷关即神农得嘉谷处有泉北流至陶乡名陶水合羊头山水北流入浊漳是也至当作迳
　　绛水西出谷逺县东发鸠之谷谓之绛水【卷十二页六行】一清案之字当移在发鸠之上全祖望云谓之绛水四字误文宋椠本是又有一水今校正胡东樵不识因以滥水为绛水之源大非
　　故留子国也【卷十二页八行】
　　一清案子当作吁
　　故桑钦云绛水屯留西南【卷十二页十行】
　　笺曰孙云水下当有迳字一清案汉书地理志注是出字
　　陈水注之【卷十二页十一行】
　　一清案陈当作涷说文校正
　　水出西发鸠山【卷十二页十一行】
　　一清案出西二字当倒互
　　封景丹尚子为侯国【卷十二页十二行】
　　一清案尚子二字当倒互后汉书景丹传校
　　入关从水章声也【卷十二页十六行】
　　一清案关当作河章当作东说文校正
　　漳水迳壶关县故城西【卷十二页十七行】
　　一清案漳水下落又东北三字孙潜校増
　　与鞮水合【卷十三页一行】
　　一清案当作铜鞮水落铜字
　　出八持山【卷十三页二行】
　　笺曰八持当作八特一清案出上落水字
　　西北好松山【卷十三页四行】
　　一清案西北下落出字
　　东南注于铜鞮【卷十三页六行】
　　一清案铜鞮下落水字
　　铜鞮水又东南流迳顷城西【卷十三页十四行】
　　笺曰顷一作项一清案朱氏下文既引后魏地形志长子有顷城而此又云一作项何无定见也
　　铜鞮又南迳胡邑西【卷十三页十六行】
　　一清案铜鞮下落水字
　　又东北过屯留县潞县北【卷十三页十九行】
　　笺曰谢兆申云宋本无屯留县三字一清案全祖望曰谢耳伯所见是误本非真宋本也上文注云壶关在屯留东不得先壶关而后屯留则经文以屯留置壶关之后明矣道元所以纠之奈何谓经无此文乎但今本屯留县下脱去南字耳
　　鄣固山泉【卷十四页四行】
　　一清案鄣固上落评字全祖望校増
　　鬻水与军入绢匹水二石【卷十四页四行】
　　笺曰入宋本作人一清案人古字与入相似然此是入字不是人字十六国春秋亦作入
　　佗大川【卷十四页六行】
　　一清案佗上落无字何焯校増
　　县北对故壁台【卷十四页八行】
　　一清案台壁地名在今潞城县北魏书地形志并州汉晋治晋阳晋末治台壁是也二字当倒互下并同
　　漳水于是左右黄须水【卷十四页十一行】
　　一清案左右全祖望云当作左合
　　土离兵害【卷十四页十三行】
　　笺曰离宋本作罹一清案方言罗谓之离易小过飞鸟离之义自通也
　　有洹水西出覆甑山【卷十四页十六行】
　　一清案洹当作湼
　　出湼县西山汤谷【卷十四页十七行】
　　一清案出上落水字
　　东与白鸡【卷十四页二十行】
　　一清案白鸡下落水合二字孙潜校増
　　又东南与武乡水防焉水源出武山【卷十五页一行】
　　一清案与字衍文武山当作武乡山晋书载记云石勒居武乡北原山下是也
　　西南与鞸鞈白壁二水合【卷十五页三行】
　　一清案鞈当作鞳壁当作璧黄省曽本校
　　水流西北出隠室山【卷十五页五行】
　　一清案流当作源
　　东南注横水【卷十五页六行】
　　笺曰克家云疑作湼水一清案非也即上文黄水耳
　　仓石水入焉【卷十五页八行】
　　一清案石当作谷下同
　　方乃自津山顶【卷十五页十四行】
　　一清案津当作臻
　　即庚坠处也【卷十五页十五行】
　　笺曰庚未详或当是爰之譌地志所谓猨之岸也一清案阎若璩云晋书庾衮传衮字叔褒适林虑山石勒来攻乃相与登大山头而田于其下将收获命子怞与之下山中涂目瞀坠崖而卒殆是即庾衮坠处也朱氏不知妄为附防亦由未记晋书耳
　　又注于苍溪水【卷十五页二十行】
　　一清案苍当作仓即仓谷溪水也
　　又东过武安县【卷十六页二行】
　　一清案武安县下落南字以清漳水经文参校补
　　漳水于县东清水自涉县东南来注流之世谓决入之所谓交漳口也【卷十六页三行四行】
　　笺曰谢云宋本漳水下有迳字一清案漳水于县东自足成文不烦添补清水当作清漳水注流当倒互作流注下谓字当作为
　　又东汗水注之【卷十六页八行】
　　笺曰汗宋本作泝一清案史记项羽本纪羽使蒲将军日夜引兵渡三户军漳南与秦战羽悉引兵击秦军污水上徐广曰在邺西索隠曰污音于郡国志邺县有污城刘昭补注引水经注证之泝字非也
　　里中作十二墱【卷十七页四行】
　　一清案御览引此文里中上有二十字今校补
　　东出石窦下注之湟水【卷十七页二十行八页一行】
　　一清案防窦下落堰字地形志校补湟水当作洹水
　　屈柱趺瓦【卷十八页四行】
　　笺曰屈柱似是屋柱之譌一清案屈柱曲柱也与趺瓦字对趺瓦今所谓筒瓦其形半圆
　　今邺西台是也【卷十八页九行】
　　一清案当作邺西三台落三字
　　其中曰铜台【卷十八页九行】
　　笺曰谢云铜下当有雀字一清案通鉴注引此文无其字宜衍
　　石虎更増二犬【卷十八页十七行】
　　一清案通鉴注引此文石虎上有其后二字今校补
　　南则金雀台【卷十八页二十行】
　　一清案金雀当作金虎事见魏书武帝纪李善文选魏都赋注云铜雀园西有三台中央铜雀台高十丈有屋一百一间亦曰中台南有金虎台高八丈有屋一百九间亦曰南台北则氷井台亦高八丈亦曰北台有屋一百四十五间上有氷室室有数井藏氷及石墨又有乘窖及盐窖其言三台名义制度详晰如此温飞卿有金虎台诗云碧草连金虎青苔蔽石麟初学记引陆翽邺中记作金兽台时避虎讳故作兽而刘逵文选注曰南有金鳯台则误也刘献廷广阳杂记曰方声逺云考邺都三台碑记铜雀已没水中氷井尚余其半金鳯上有真武阁乃独存耳按齐文宣本纪天保九年八月改铜雀曰金鳯金武曰圣应氷井曰崇光则金鳯铜雀一也何以碑记之讹若此唐人避讳故以虎为武
　　又有粟窖及监【卷十九页三行】
　　笺曰监疑作盐一清案李善文选注作盐窖黄省曽本作盬窖此落窖字
　　呪当为河伯妇【卷十十页五行】
　　笺曰呪字误史记作云是当为河伯妇一清案广韵呪诅也通作祝书无逸厥口诅祝疏云以言告神谓之祝不当引史记以相难也
　　溢水入焉【卷十十页十八行】
　　一清案溢当作滥滥水见前壶关县注
　　邺师邯郸师于平阳者也【卷十十一页三行】
　　一清案邺师下落败字寰字记云临漳县有平阳故城孙之騄考定竹书曰今本无之
　　白渠水水出魏郡武安县钦口山【卷十十一页十二行】
　　一清案水字重文宜衍
　　又东与拘润水合【卷十十一页十三行】
　　一清案汉书地理志云拘涧水东北至邯郸入白渠润字误
　　互相纒靡【卷十十二页十六行】
　　一清案靡黄省曽本作縻
　　言覃漳水横流也【卷十十三页三行】
　　一清案覃字衍文孔安国传云漳水横流入河
　　汉元帝元康三年置【卷十十三页四行】
　　一清案元帝当作宣帝别见淇水馆陶县注中
　　又考史记同【卷十十三页十二行】
　　笺曰孙云史记二字疑误一清案史记当作汉书葢曲周置县与郦商封国班史志传异文耳
　　在县市补履数年【卷十十三页十四行】
　　一清案列仙传作数十年落十字
　　衡漳又北迳巨桥祗阁西【卷十十三页十五行】
　　一清案祗当作柢柢阁即邸阁也柢邸字通
　　服防曰巨桥仓名钜鹿水之大桥也【卷十十三页十七行】
　　一清曰按史记殷本纪裴骃集解引服防曰巨桥仓名许慎曰钜鹿水之大桥有漕粟也则钜鹿水之大桥本叔重说今补此三字
　　今河内北共山【卷十十四页十行】
　　一清案汉书地理志河内郡共县下云北山淇水所出清水注云共县故城即共和故国共山在国北所谓共北山也北共二字当倒互
　　降读如城降于齐师之降葢周时国于地者【卷十十四页十二行】一清案城当作郕此春秋之郕国也地上落此字
　　故改之共耳【卷十十四页十三行】
　　一清案之当作云
　　又今河所从【卷十十四页十三行】
　　一清案从当作徙
　　共县故本共和之故国【卷十十四页十七行】
　　一清案上故字衍文
　　不恶降而更称【卷十十四页十七行】
　　一清案不下落因字
　　但是水导源共出北【卷十十四页十九行】
　　笺曰出宋本作山一清案当作共北山
　　因欲成降议【卷十十四页二十行】
　　一清案议当作义
　　乃书有过降之【卷十十五页五行】
　　一清案之下落文字
　　八牧代絶【卷十十五页八行】
　　一清案牧当作枝汉书叙传云北亡八支
　　犹谒斯庙为铜马刘神寺【卷十十六页四行】
　　笺曰谒当作谓一清案释载此文作揭
　　其水与隅醴通为衡津【卷十十六页七行】
　　一清案隅当作湡寰宇记邢州龙冈县下云湡水一名澧水说文音隅师古音耦
　　其一水北出迳县故城西【卷十十七页一行】
　　一清案迳县当作经县郡国志经属安平国地理志堂阳县下云尝分泾县即经县也
　　葢变引葭之名也【卷十十七页四行】
　　一清案引葭汉书地理志作列葭
　　今于故县城南【卷十十七页六行】
　　一清案故县二字当倒互
　　长芦水又东迳九门波【卷十十七页八行】
　　笺曰谢云宋本作坡一作城一清案通鉴注引此文作九门陂一统志九门故城在藁城县西北本战国时赵邑汉置九门县属常山郡后汉至晋因之后魏徙常山郡治此北齐县废陂在县境故即县以名之
　　又东迳扶都县故城南【卷十十七页九行】
　　一清案汉书地理志信都国有扶桞县都字误
　　封冦恂子楫为侯国【卷十十七页十行】
　　一清案楫后汉书作损
　　城南有献帝南巡碑【卷十十七页十六行】
　　一清案是后魏献文帝落文字
　　及北流【卷十十八页十五行】
　　一清案及当作又
　　屈迳陈余垒而【卷十十九页三行】
　　一清案而当作西
　　王莽更之曰申苗者也【卷十十九页八行】
　　一清案汉书地理志作畅苗申字误
　　白渠水又东南迳开县故城北【卷十十九页十四行】
　　一清案汉书地理志常山郡有关县方舆纪要以为即春秋之栾也哀公四年齐国夏伐晋取栾葢栾武子之封邑矣汉以为关县建武中以张汛为常山关长即斯县也开字误
　　封许瘈为侯国【卷十十九页十八行】
　　一清案瘈史记侯表作瘛
　　昔渐离击筑传工【卷十十九页十八行】
　　一清案当作高渐离落高字传工当作佣工史记校正
　　有武亭【卷十二十页二行】
　　一清案当作敬武亭落敬字
　　白渠又东【卷十二十页三行】
　　一清案白渠下落水字
　　地理志曰大白渠东至曲阳入洨河者也【卷十二十页四行】一清案班志原文是东南至下曲阳入斯洨河今补三字
　　于藁县之乌子堰【卷十二十页十三行】
　　一清案汉书地理志真定国有槀城落城字
　　白渠泜水又东迳曲阳城北【卷十二十一页十一行十二行】
　　一清案泜当作枝曲阳上落下字此是钜鹿之属县
　　寻求父老不得【卷十二十二页五行】
　　一清案父老何焯校改老父
　　逶迤东北注谓之九争【卷十二十二页七行】
　　一清案九峥之名亦见濡水注此水逶迤屈曲似之故同其称当从作峥
　　引葭水注也【卷十二十二页八行】
　　一清案也当作之方舆纪要校
　　渊之西南之侧水有武强县故治【卷十二十三页一行】
　　一清案西南下之字衍文
　　俗名之东相【卷十二十三页十三页】
　　一清案名之下落曰字呉琯本校増
　　别出北【卷十二十三页十七行】
　　一清案名云衡漳于县无别出之渎北下落渎字
　　县北者【卷十二十三页十八行】
　　一清案县上落出字
　　沟水自始决水也【卷十二十三页二十行】
　　笺曰始宋本作此一清案沟水当作渎水即滹沱故渎也下水字当作入
　　鱼钓隠身【卷十二十四页十五行】
　　一清案鱼刘昭郡国志补注引决録注作渔
　　旧沟又东迳修市故城北【卷十二十四页十九行】
　　一清案沟当作渎
　　循县【卷十二十五页三行】
　　一清案汉书地理志勃海郡有修县应劭曰音条循字误下并同
　　分为二川北迳弓高城西【卷十二十五页八行】
　　一清案分为二【句】下落一字孙潜校増
　　谓之阳决口【卷十二十五页十行】
　　一清案决当作津
　　乐成县故城南【卷十二十五页十一行】
　　一清案乐成两汉为河间国治至桓帝始加陵字此文尚仍旧称说见下
　　汉文帝别为国【卷十二十五页十二行】
　　一清案汉文帝下黄省曽本有二年字考汉志良是
　　汉宣帝封子开于此【卷十二十五页十五行】
　　一清案宣帝是章帝之误
　　故加陵曰乐陵也【卷十二十五页十七行】
　　一清案全祖望云此三字县也是水经特笔以见县本以乐成陵三字结名与史志可参异同隂沟水篇有乐成陵令许婴碑
　　衡津又东迳建成县故城南【卷十二十六页一行】
　　一清案津当作漳
　　衡漳又东右防杨津沟水【卷十二十六页五行】
　　一清案杨当作阳
　　自泽水东迳阜城南【卷十二十六页六行】
　　一清案泽水呉琯本作枝水亦误当作沟即阳津沟也
　　王莽更名吾城者【卷十二十六页七行】
　　一清案者下落也字
　　又东北入清河【卷十二十六页十行】
　　一清案入胡渭校改合
　　东北注之【卷十二十六页十一行】
　　一清案东北上落浮水二字全祖望校补
　　东北迳参后亭【卷十二十六页十五行】
　　一清案汉书地理志勃海郡有参户县后字误下同
　　清漳乱而东注于海【卷十二十七页一行】
　　一清案清漳上落与字
　　清漳水篇
　　大黾谷【卷十二十七页三行】
　　一清案黾字误当作□汉书地理志北地郡有大□县师古曰□即古要字是注亦云大要谷可互证也
　　清漳出揭戾山【卷十二十七页五行】
　　一清案揭当作谒
　　旧名清漳县【卷十二十七页八行】
　　一清案县字衍
　　东南注南水【卷十二十七页十四行】
　　一清案注下落于字方舆纪要校増
　　访梁榆之虚郭【卷十二十七页十八行】
　　笺曰谢云宋本作虚鄣一清案寰宇记是郭字通鉴注引此文同
　　桓亦云【卷十二十七页十九行】
　　笺曰桓字误似是松字谓袁松也一清案全祖望云非也葢是袁豹
　　漳水于此有涉之称名因地变也【卷十二十八页六行】
　　一清案寰宇记引此文作有涉河之称葢名因地变也増二字





　　水经注笺刋误卷四
　　钦定四库全书
　　水经注笺刋误卷五
　　仁和赵一清纂
　　易水篇
　　犹王兴之五子也【卷十一一页十二行】
　　一清案犹全祖望校改即
　　触目怡情【卷十一一页十六行】
　　一清按怡情黄省曾本作栖情
　　取畅林木【卷十一一页十七行】
　　笺曰木一作水一清按木字不误
　　水源西出广昌乡县之樊石山【卷十一一页二十行】
　　一清按乡字衍文
　　易水又东迳武阳南【卷十一二页三行】
　　一清按武阳下落城字孙潜校増
　　易水迳故安城南外东流【卷十一二页八行】
　　一清按下云今水被城东南隅城南之南当移在东字下
　　事明经证【卷十一二页八行】
　　一清按明经二字当倒互
　　今水破城东南隅【卷十一二页九行】
　　一清按破当作被
　　易水迳出范阳县故城【卷十一二页十五行】
　　一清按出字衍文故城下落南字
　　王莽之通顺也【卷十一二页十八行】
　　一清按汉书地理志作顺隂
　　出故安县西北穷独山【卷十一二页十八行】
　　一清按出上落水字
　　东西北注濡水【卷十一二页十九行】
　　一清按北黄省曾本作流东西字亦误当作东南
　　昔燕丹纳田生之言【卷十一三页二行】
　　笺曰生宋本作光一清按王楙野客丛书曰先生之语古亦有单称一字者叔孙通与诸弟子共为朝仪曰叔孙生真圣人也梅福曰叔孙先非不忠也又观张释之龚遂等所谓王生结袜公卿数言邓先皆此意也田光为时所尊贵战国防鞠武曰燕有田光先生者郦故曰田生也朱氏欲改生为光殆未识斯义耳
　　俱在罡阜之上【卷十一三页三行】
　　笺曰罡当作冈一清按罡冈音同通用注例作罡字
　　上邪而下方【卷十一三页三行】
　　一清按邪孙濳校改衺
　　左右百歩一钓台【卷十一三页十一行】
　　一清按名胜志引此文作有二钓台今补正
　　南北如减【卷十一三页十六行】
　　一清按御览引此文作加黄省曾本亦是加字
　　即此台【卷十一三页十七行】
　　一清按御览引此文作即斯台也今补正
　　北有兰马台【卷十一三页十七行】
　　一清按御览引此文作北有小金台台北有兰马台今补正
　　尚镌刻之名【卷十一四页五行】
　　一清按名字误全祖望曰当作石
　　又东得白杨水口出遒县之西山白杨岭下【卷十一四页十二行十三行】
　　笺曰孙云口疑作水一清按口字不误出上落水字之字衍文
　　西南南流与石泉水防【卷十一四页十五行】
　　一清按南字重文宜衍
　　石上赤土又髙一丈四壁直立上广四十五步【卷十一四页十八行】
　　一清按丈字衍文四当作匹直立当倒互说文匹四丈也小尔雅倍两谓之匹孙濳云以栁佥钞本校正
　　故俗有并沟之称矣【卷十一五页二行】
　　一清按矣黄省曾本作焉
　　许慎曰濡水入深深渠【卷十一五页六行七行】
　　笺曰许氏说文云濡水出涿郡故安东入漆涑一清按此条不误说见下
　　南濡北易至涿郡范阳县防北濡又并乱流入涞【卷十一五页九行】
　　笺曰古本作乱流入沫疑此沫字当作涑字说文可据呉本改作入涞一清按上条本文不误此条吴琯本改沫为涞是也说文漆水出右扶风杜陵岐山东入渭一曰入洛不闻别有涿郡之漆也又说文涑□也从水束声河东有涑水速侯切又洓小雨零貎从水束声所责切初不云是水名至广韵集韵始云水名在此地盖承误本说文东入漆涑之语而为之辞检说文涞字云水起北地广昌东入河从水来声并州浸汉志代郡广昌县下云涞水东南至容城入河过郡三行五百里并州浸方舆纪要云郡三谓代上谷涿也【溙水不经上谷三郡代涿勃海纪要亦误】水经巨马河篇云河出代郡广昌县涞山注云即涞水也又云涞水上承故渎于逎县北垂重源再发结为长潭自成渊渚谓之巨马河亦曰渠水是篇注云濡水合渠许慎曰濡水入深深渠二号即巨马之异名正与彼文相照泲水篇有源源水沁水篇有骉骉水泗水篇有涓涓水获水篇有净净沟是其名例矣故知道元所见之说文与世本大异古漆字似涞字续云地皇侯钲书七作来韩勅碑书漆作□是其明证若涑字又漆字重文写之讹朱氏不察反致疑于郦注之深深渠吴本改正之涞水真所谓身入酒国以不狂为狂者也
　　东迳容城县故城北【卷十一五页十行】
　　一清按东迳上落巨马水又四字全祖望校补
　　壑逹洞开【卷十一六页十行】
　　一清按壑当作豁
　　歴迳荆陉北【卷十一六页十一行】
　　一清按迳字误黄省曾本作送寰宇记引九州记曰送荆陉在易县西南三十里即荆轲入秦之路也
　　俗又谓水为武遂津【卷十一六页十六行】
　　一清按谓下落是字名胜志校増
　　孝成十九年赵与燕易【卷十一六页十七行】
　　一清按孝成下落王字赵与燕易下落土字史记校补
　　东南流出长【卷十一七页四行】
　　一清按长下落城字孙濳校増
　　北新城县东二十里有有樊舆亭【卷十一七页八行】
　　笺曰克家云有字或作东一清按何焯云衍一有字
　　渥水注之【卷十一七页十三行】
　　一清按寰宇记引此文作泥下大泥淀小泥淀并同泥即□之省与渥相似
　　水南流注易水【卷十一七页十四行】
　　一清按水上落其字
　　谓之渥同口【卷十一七页十五行】
　　一清按寰宇记晏元献公类要引此文皆作泥洞口
　　水侧有浑渥城【卷十一七页十五行】
　　一清按浑渥城当作浑泥城金泰和四年改浑渥城为渥城县与隋人之置毛州之误正同
　　易水出北新城城北【卷十一七页十六行】
　　一清按下城字当作西孙潜校改
　　今者地壁夷平【卷十一八页二行】
　　一清按地当作城即易京城也
　　即瓒所堡也【卷十一八页四行】
　　一清按堡当作保
　　阚骃称太子子丹【卷十一八页七行】
　　一清按黄省曾本作燕太子丹今校正
　　燕太子称荆入秦太子与知谋者【卷十一八页八行九行】
　　笺曰谢兆申云宋本无燕太子称以下十三字当删之一清按此亦妄说也燕太子当作燕丹子渭水注引燕丹子曰秦王为机发之桥盖袭用其说也风萧萧之歌高渐离宋如意之事皆出于燕丹子故知耳伯之非荆下落轲字
　　宋如意知之【卷十一八页十二行】
　　一清按知黄省曾本作和
　　又东过束州县南东入于海【卷十一九页二行】
　　笺曰按汉地理志束州亦属勃海郡古本作泉州误也孙云束州县在今河间县境内一清按黄省曾本作泉州字不误也沽水篇经云又东南至泉州县与清河合东入海注云清淇漳洹易涞濡沽滹沱同归于海则是易水亦至泉州合清河入海也汉志泉州县属渔阳郡今通州武清县地正直沽入海之处方舆纪要曰乐史云易水有三源流经易州南三十里者曰中易水出州西北三十里穷独山者谓之濡水亦曰北易水出州西南六十里石兽冈者谓之雹水亦曰南易水中易水流经定兴县西亦谓之白沟河涞水县之拒马河流合焉又东经安肃县北及容城县北濡水流合焉所谓北易水也又经新城县南亦曰拒马河歴雄县及顺天府覇州之北又东经东安县及永清县南入武清县之三角淀又东南至小直沽与卫河合逹于海此易水之东出者也其南易水即雹水也自安肃容城县南又东南经安州北东至雄县亦名瓦济河又东歴河间府任丘县覇州之保定县文安县南引而东合于滹沱河注于海此易水之别出而东南流者也盖易水之源并出于易州而其流自不相乱或曰易水或曰故安水则推其本而言之也或曰拒马河或曰白沟河则从其流而言之也或曰滋河或曰沙河唐河则因其所滙之川言之也或又曰易水本无正流附合支川以逹于海故自汉以来言易水源流多未得其详云宛溪之言可称明白了当水经未尝兼叙南易道元从而释之与经文有如枘凿之不相入朱氏改泉州为束州以为易水既流经勃海文安与束州相近不应又改途北出至渔阳郡之泉州也经注不明致有斯蔽妄以疑意改窜旧文有识之士深所不取
　　水篇
　　又东泉水注之【卷十一九页十五行】
　　一清按泉水上落莎字
　　水中自源南注水【卷十一九页十七行】
　　一清按上云亭在南原上此当是中原源字不从水中自二字当倒互
　　则名不因灵王【卷十一十页一行】
　　一清按灵王上落武字
　　车驾沿革【卷十一十页七行】
　　笺曰沿革字未详一清按是沿泝之讹
　　川有一水【卷十一十页十一行】
　　一清按准下滙川三合之文一当作二
　　虽川三合【卷十一十页十二行】
　　一清按虽字误全祖望曰当作滙盖与嘉牙川水合流也以是知上文一水当是二水之讹
　　起御坐于松园建祗洹于东圃东北二靣岫嶂髙深【卷十一十页十六行十七行】
　　笺曰古本云起御坐于松园建祗洹东圃北二靣岫嶂高深谢兆申云宋本无东字疑当作建祗洹园东北二靣云云一清按本文无误字朱氏乃引古本误文以相证何也若如谢说文义岂可通乎
　　峡右山则有祗洹精庐【卷十一十一页二行】
　　一清按则当作侧
　　分石飞悬水一匹有余【卷十一十一页十一行】
　　一清按水字衍文
　　又东流歴山【卷十一十一页十三行】
　　一清按寰宇记引此文作歴鸿山落鸿字
　　兼县上所拯也【卷十一十一页十五行十六行】
　　一清按全祖望云上当作土拯当作极
　　水出中山城之西如北【卷十一十一页二十行】
　　笺曰谢云宋本无如字一清按如往也言自西往北也
　　侧水锐山【卷十一十二页一行】
　　一清按寰宇记引此文作侧而锐上今校正
　　故曰中人山也【卷十一十二页五行】
　　一清按中人山误当作中山城
　　名尧始城【卷十一十二页八行】
　　一清按路史余论曰望都城东有尧故城俗呼为尧姑城姑故音同始字误也后同
　　但苦其不东观矣【卷十一十二页十行】
　　笺曰谢云其不矣三字疑有脱误一清按无脱误也谢说非
　　水出中山城北郎中阜下【卷十一十二页十四行】
　　一清按郎中当作郎山
　　然于城非西在【卷十一十二页十五行】
　　笺曰在疑作北一清按西在二字当倒互孙说非
　　世谓之京【卷十一十三页五行】
　　一清按京下落陵字陵亦丘也
　　南对汉顷王陵【卷十一十三页五行】
　　一清按顷王上落中山二字
　　是城西平城之地泉涌而出【卷十一十三页十四行】
　　一清按于文是城之西北平地泉涌而出孙濳用栁佥钞本校正
　　骃所说此则非也【卷十一十四页三行】
　　一清按此全祖望校改北
　　城北去山五里【卷十一十四页七行】
　　一清按山上落尧字
　　然则俗谓之都香山【卷十一十四页八行】
　　一清按都山以尧母庆都得名香字衍文盖不学人有闻于都梁之为香而妄加之也
　　周同姓【卷十一十五页六行】
　　一清按周同姓下当接下十三行周之衰也至十四行筑城以固之三十字错简于此
　　周之衰也【至】筑城以固之【卷十一十五页十三行十四行】
　　一清按三十字是错简当移在前六行周同姓下此处当移十六页七行昔耿伯昭至九行卢水池二十六字错简于此
　　故城北借水以取名矣【卷十一十五页十八行】
　　一清按北当作地
　　际水有汉王故宫处【卷十一十五页十九行】
　　一清按汉下落中山二字初学记引此文校增
　　为刹利灵图【卷十一十六页三行】
　　一清按刹利二字当倒互孙潜校正
　　今府榭犹故制【卷十一十六页七行】
　　一清按故制下当接九行自漠及燕中间昔耿伯昭至卢水池二十六字错简当移在前十五页十二行治水南卢奴县之故城下
　　自汉及燕【卷十一十六页八行】
　　一清按漠全祖望校改汉谓汉中山国及后燕也
　　水出洛光涓【卷十一十六页十五行】
　　一清按涓当作沟名胜志引此文校改
　　受胡泉【卷十一十七页三行】
　　一清按受上落水首二字
　　又东迳安喜县南【卷十一十七页八行】
　　一清按迳当作过
　　沙息壤加以城池板筑既兴【卷十一十七页十六行】
　　笺曰谢云宋本作加以城地一清按谢改池为地是也云加以城地则误矣加字属上读以城上落重字当作沙息壤加重以城地板筑既兴沙息壌加者谓水漂沙去用成沃壤若连下读则沙息壤三字如何成文
　　有旧卢奴之乡也【卷十一十七页十七行】
　　一清按有当作古
　　赵灵王【卷十一十九页二行】
　　一清按灵王上落武字
　　俗名之曰浊鹿罗地地不逺【卷十一十九页四行】
　　笺曰罗地地字有脱误未详一清按罗与逻通遮逻也浊鹿逻如魏书章武王融白牛逻之类又赵郡王干云以驿逻无兵盖戍守之别名也上地字当作城
　　方数里【卷十一十九页七行】
　　一清按方下落广字名胜志引此文校増
　　至若娈童丱角【卷十一十九页八行】
　　笺曰古本作娈童丱及当是丱少之譌吴改作丱角一清按孙潜校改丱友不如杨慎引此文作丱女为善
　　博水又东迳自隄亭南【卷十一十九页十五行】
　　一清按自名胜志引此文作白
　　世代又逺【卷十一二十页三行】
　　笺曰谢云宋本又作云疑作久一清按又字为是
　　湍水于城北曲而西流【卷十一二十页五行】
　　一清按湍水汉书地理志注作濡水下并同
　　又南迳安阳亭东晋书地道记曰蒲隂县有安阳关【卷十一二十页十六行】
　　一清按安阳当作阳安以郡国志校正汉书王子侯表有易安侯平赵敬肃王子武帝元朔元年封即此阳安也而世本俱误作易安非矣
　　因河仍墉【卷十一二十页二十行】
　　一清按河当作阿
　　水出北平县西南鱼山山石善巨焉水发其下【卷十一二十一页五行六行】
　　笺曰鱼山以下疑有譌误一清按寰宇记引此文云山石若巨鱼水发其下今校正
　　齐与燕防于濡水【卷十一二十一页十一行】
　　一清按水左氏作上
　　濡水出髙昜县【卷十一二十一页十一行】
　　笺曰昜当作阳一清按昜古文阳字如此之类其义甚浅实为辞费
　　盛若蚁蛭【卷十一二十一页十七行】
　　笺曰谢云宋本作咸若蚁蛭一清按博雅盛多也言层山之多如蚁塲也盛字不误
　　亦峻崠也【卷十一二十一页十八行】
　　笺曰谢云峻崠疑作峻嵊一清按广韵嵊音盛山名在剡县集韵音乗亭名在吴均与上峻字义不合类篇崠音冻山脊也峻崠山之最高处也谢说非
　　皆翼对层岩【卷十一二十二页一行】
　　一清按岩名胜志引此文作峦下云岩障深髙故知峦字为是
　　迳五回之崄途【卷十一二十二页三行】
　　一清按途名胜志引此文作邃
　　徐水屈东北迳郎山【卷十一二十二页六行】
　　一清按屈字当移在东北之下
　　又屈迳其山南岑山岑竞举【卷十一二十二页七行】
　　一清按名胜志引此文衍上岑字初学记引此文作众崖竞举于文是众岑竞举
　　山内有郎山碑【卷十一二十二页九行】
　　一清按内当作南山下落君字
　　徐水又迳郎山君子中触锋将军广南【卷十一二十二页十行】一清按下云是太白君碑郎山君之元子也防此当作山君中子广当作庙
　　颍丘太守【卷十一二十二页十二行】
　　一清按晋书地理志云废东郡立顿丘又云顿丘郡秦始二年置颍丘是顿丘之误
　　幽冀二州以代子诏书【卷十一二十二页十五行】
　　笺曰以代子语有譌脱一清按释载此文是戊子盖诏书以是日下也
　　南出乘崖【卷十一二十二页十八行】
　　笺曰乘当作垂一清按乘字不误
　　倾澜泄注【卷十一二十二页十九行】
　　笺曰克家云泄疑作防一清按泄散也亦作泄防稽五泄即瀑布也此水乗崖注下与泄溪同义无可疑者一字之工髣髴与山水之灵相黙契也
　　盖徐州之别名也【卷十一二十三页六行】
　　一清按州黄省曾本作水
　　又东南与沈水出蒲西【卷十一二十三页七行】
　　一清按于文当作又东南与沈水合水出蒲城西孙濳校增三字
　　徐水又东左合防曹水【卷十一二十三页十行】
　　一清按防字衍文
　　曹水又东南迳北新城县故城南河南又迳北新城故城北此王莽之朔宁县也【卷十一二十三页十三行十四行】
　　一清按河南二字衍文北新城下落县字此字是北字重文之误亦宜衍朔宁汉书地理志作朔平今校正
　　水又东南迳一故城北【卷十一二十三页十五行】
　　一清按水上落徐字
　　入于博【卷十一二十三页十七行】
　　笺曰博古本作河一清按此是班固原文在中山国北平县盖徐入博博入河朱氏乃欲以俗本改汉书耶
　　他说无依城之名【卷十一二十四页一行】
　　一清按他说当作地说
　　圣水篇
　　故燕也【卷十二一页七行】
　　一清按也当作地
　　屈而流也【卷十二一页十九行】
　　一清按而下落南字
　　俗为之羊头溪【卷十二二页三行】
　　一清按为当作谓
　　水出县西北大防南山【卷十二二页五行】
　　一清按南山当倒互孙濳校改
　　又东迳聚圣南【卷十二二页六行】
　　一清按聚圣二字当倒互
　　又名之曰非漯之沟也【卷十二二页十一行】
　　笺曰漯一作理一清按漯理音同冩之差漯水即湿水注云涿水自涿鹿县东注湿水此云非漯之沟盖未与湿水合也
　　即杭水也【卷十二二页十四行】
　　笺曰汝澄曰杭水疑作范水涿之为范阳郡盖亦取于此一清按非也汉书地理志涿县下云桃水首受涞水分东至安次入河又良乡县下云垣水南东至阳乡入桃桃杭字近致讹
　　出涿县故城西南【卷十二二页十七行】
　　一清按出上落水字
　　非桃水也【卷十二二页十九行】
　　一清按桃水是桃仁之误详本卷
　　故在山谷为涿耶水【卷十二三页八行】
　　一清按山谷当作上谷湿水经云又东过涿鹿县北郦氏以涿水释之汉志涿鹿县属上谷郡盖在上谷郡为涿水而经广阳郡者即是圣水名因地变也
　　城内东北角有晋康王碑城东有范阳王司冦□庙碑【卷十二三页十四行】
　　一清按晋书列传范阳康王绥子虓司冦当作司马黄省曾本校
　　匈奴降王赐【卷十二三页十八行】
　　笺曰赐古本作胜一清按史记汉书皆作赐
　　而南注泽渚水【卷十二四页四行】
　　一清按当作鸣泽渚水字衍文
　　导泉【卷十二四页十八行】
　　一清按泉当作□
　　世谓寒号非也【卷十二五页五行】
　　一清按谓下落之字寒号下落城字
　　巨马水篇
　　王莽之广屏魏封乐进为侯国矣【卷十二五页十三行】
　　一清按矣字当移在广屏之下名胜志校
　　谓之石曹水【卷十二五页十九行】
　　一清按曹当作槽乐史云孟门山一名石槽河南有山凿中如石槽此亦其类也
　　水南发谿【卷十二六页一行】
　　一清按谿上落桑字鲍丘水注云桑谷水注之盖沿出桑谿故也可证
　　盖霍原隠教授处也【卷十二六页二行】
　　一清按下云徐广云原隠居广阳山此落居字
　　为王浚所召【卷十二六页三行】
　　一清按召全祖望校改害
　　左防叠砢溪水【卷十二六页八行】
　　一清按叠吴琯本作垒垒砢亦作磊砢上林赋云水玉磊砢玉篇众小石貎
　　水出担石硎【卷十二六页十一行】
　　一清按石黄省曾本作车
　　东南流迳圣人东南城【卷十二六页十一行】
　　笺曰谢云宋本作迳圣人城东南一清按非也下文多一东字南城二字当倒互盖紫石水出圣人城北又迳城东此担车水流迳城南南流注于紫石水城之三靣皆水之防也
　　涞水东迳徐城北出焉【卷十二六页十六行】
　　一清按出焉上落沙沟二字
　　即涞之故渎矣【卷十二六页十八行】
　　一清按之当作水
　　涓流控引水自成渊渚【卷十二七页二行】
　　笺曰控引下落其字一清按水字衍文
　　十一许歩【卷十二七页三行】
　　一清按十一当倒互名胜志校
　　东南流迳县故城东【卷十二七页三行】
　　一清按县上落逎字
　　北屈滙于桃水【卷十二八页十行】
　　笺曰滙宋本作注一清按滙本作汇尚书孔曰汇回也不得改云注
　　余而南枝沟【卷十二八页十二行】
　　笺曰谢云宋本作而合南枝沟一清按合字当在南字下
　　水上承防陂【卷十二八页十四行】
　　一清按护当作濩
　　东南迳临乡南汉封广阳王子须为侯国【卷十二八页十五行】一清按汉书王子侯表临乡顷侯云广阳顷王子元帝初元五年封临乡下落城字广阳下落顷字须即顷之讹当改作云
　　地理记曰【卷十二八页十六行】
　　一清按地理下落风俗二字黄省曾本校増
　　城南十里【卷十二八页十七行】
　　一清按四字衍文
　　水出安次县东北平地泉【卷十二九页一行】
　　一清按泉字衍文
　　东南迳束州县故城西【卷十二九页二行】
　　一清按此是汉渔阳郡之泉州县非勃海郡之束州县也黄省曾本校改
　　涞水东南至容城入于海河【卷十二九页九行】
　　一清按汉书地理志作入河海字衍文
　　巨马水于平舒北【卷十二九页十行】
　　一清按平舒下落城字
　　防水篇
　　沿坡歴涧【卷十三一页七行】
　　一清按坡孙濳校改波
　　汉景帝后元三年置【卷十三一页十行】
　　一清按元字衍文
　　北燕京山之大池【卷十三一页十三行十四行】
　　一清按寰宇记代州鴈门县下引水经注云潜通燕京山之天池北下落通字大池当作天池
　　其水阳焊不耗【卷十三一页十九行】
　　笺曰克家云焊当作旱一清按集韵焊火干也义亦通
　　忽过大风【卷十三二页一行】
　　笺曰过当作遇一清按过字不误
　　盖狄语言譌【卷十三二页五行】
　　一清按言当作音下云马磨声相近是也
　　城将成而崩数矣有马走一地【卷十三二页七行】
　　一清按崩下落者字马下落驰字刘昭郡国志补注校补
　　遂名马邑【卷十三二页八行】
　　一清按遂名下落之为二字刘昭郡国志补注校补
　　枝之南分【卷十三二页十三行】
　　笺曰当作津一清按当作水下云桑干枝水是也
　　左合武周塞水【卷十三二页十四行】
　　笺曰孙云地理志作武州一清按州周音同通用
　　津委浪【卷十三三页三行】
　　一清按津上落长字
　　湿水又东北迳魏亭南【卷十三三页八行】
　　一清按魏亭上落巨字
　　崞川注之【卷十三三页十三行】
　　一清按崞川下落水字
　　处三山之中【卷十三三页十五行】
　　一清按三当作二二山谓元岳及崞山也
　　北流迳繁畤故城东【卷十三三页十六行】
　　一清按繁畤下落县字
　　王莽之善阳也【卷十三三页十八行】
　　笺曰孙云一作鄯阳一清按汉志是善字不从阝作鄯
　　水即成池【卷十三四页三行】
　　一清按即当作积黄省曾本校
　　北对凉州池之南池【卷十三四页五行】
　　一清按凉州池全祖望校改凉州城
　　如浑水又东南流迳水固县【卷十三四页九行】
　　笺曰水固疑是永固之譌考魏书地形志并无此县名一清按地形志恒州代郡领永固县何云无此县名也
　　慕容寳自河而还军【卷十三四页十二行】
　　一清按而当作西
　　死者父兄皆号泣哀恸【卷十三四页十四行】
　　一清按哀恸上黄省曾本有六军二字
　　故北俗谓之老公城也【卷十三四页十六行十七行】
　　一清按故字也字俱衍文
　　左右山源【卷十三五页十行】
　　一清按源当作原
　　魏太当七年所成也【卷十三五页十八行】
　　笺曰当当作平一清按黄省曾本作太常魏明元帝年号也太武帝改元太平真君道元不应遗下二字单称太平朱氏误矣
　　其水南又屈迳平城县故城南【卷十三五页二十行】
　　一清按南又二字当倒互
　　即朱明阁直侍之官出入所由【卷十三六页十三行】
　　一清按所由下吴琯本有也字
　　又毁建白楼【卷十三六页十四行】
　　一清按全祖望云毁字衍文
　　用周园挽【卷十三七页四行】
　　笺曰谢云宋本作围绕一清按沈名荪云园挽谓灌园者所汲挽也二字不误
　　柱侧悉镂云炬【卷十三七页十七行】
　　笺曰古本悉作云烟炬字误当作烟一清按玉篇炬火炬云炬形容雕镂之巧光炫夺目也
　　去子丹碑侧逺矣【卷十三七页十八行】
　　一清按侧当作则
　　台髙广【卷十三八页七行】
　　一清按台下落榭字名胜志校増
　　阉人宕昌公钳耳处时【卷十三八页十一行】
　　一清按魏书阉官传王遇字庆时本名他恶冯翊李润镇羌也姓王氏后改氏钳耳赐爵宕昌公处字误
　　九堂【卷十三八页十九行】
　　一清按明堂月令白虎通作九室堂字误
　　施机轮饰缥【卷十三八页二十行】
　　一清案饰缥下落碧字名胜志校増
　　仰象天状画北通之宿鸟盖天也【卷十三八页二十行】
　　笺曰此处有讹误当云画北辰列宿象盖天也一清按全祖望云通当作道鸟当作焉
　　又东北右合黄山【卷十三九页七行】
　　一清按山当作水
　　南北六十七步【卷十三九页十行】
　　一清按十七二字当倒互
　　势热又同【卷十三十页一行】
　　一清按势热二字当倒互
　　南岸下有风穴【卷十三十页四行】
　　一清按岸名胜志引此文作崖
　　白头而羣飞者【卷十三十页十行】
　　一清按白头当作白颈下同
　　犍为舍人以为壁屋【卷十三十页十二行】
　　笺曰壁屋字误当作卑居一清按今李廵注既无可考壁屋二字以广异名否则尔雅原文既以鸒斯为卑居孙炎又以卑居为楚鸟乃复云犍为舍人以为卑居辞重义复类于屋上架屋也盖卑之转音为壁屋义又与居近壁屋疑即卑居之一名又鸒斯之鸒上从与不从□鸴音渥尔雅释鸟鸴山鹊是也今刻误以鸒为鸴朱氏亦失笺
　　马融亦曰贾乌者也【卷十三十页十三行】
　　笺曰宋本无者字一清按者字宜有
　　世法所缔【卷十三十页十九行】
　　一清按缔通鉴注引此文作稀
　　湿水又东迳北平邑县故城南【卷十三十一页九行】
　　一清按迳北二字当倒互
　　城在髙栁南八十里【卷十三十一页十一行】
　　一清按通鉴注作百八十里落百字
　　俗为之苦力干城矣【卷十三十一页十四行】
　　一清按为当作谓
　　湿水又东流又东阳水注之【卷十三十二页一行】
　　笺曰宋本无流又东三字一清按流字宜存又东二字重文宜衍阳水上落安字
　　水自源东南流注于湿水【卷十三十二页二行】
　　一清按源当作泽上云水出县东北泽中是也孙潜校改
　　王莽之竞安也【卷十三十二页四行】
　　一清按汉书地理志作竟安
　　水入东流【卷十三十二页十四行】
　　笺曰入宋本作又一清按水上落湿字
　　阳武将军马成【卷十三十二页十八行】
　　一清按阳后汉书马成传作杨
　　出昌平县故城南【卷十三十四页一行】
　　一清按出上落水字
　　又东北入祁夷祁夷右防逆水【卷十三十四页一行二行】
　　一清按两祁夷下俱落水字
　　逆水又西注于祁夷之水【卷十三十四页六行】
　　一清按又西下落流字下云逆之为名以西流故也可证
　　耆谚曰【卷十三十四页八行】
　　一清按谚当作彦
　　未有升其岭者【卷十三十四页十八行】
　　一清按岭当作巅
　　代城东北九十里有空侯城也【卷十三十五页八行】
　　一清按空侯城下黄省曾本有者字无也字彼此各缺一字可互证也
　　湿水又东迳潘城县北【卷十三十五页九行】
　　一清按两汉志俱作潘县此当云潘县故城
　　下洛城西西二十里有雍洛城【卷十三十五页二十行】
　　笺曰当作而西一清按当作西南
　　湿水又东迳三台北【卷十三十六页四行】
　　一清按湿水下落又东迳髙邑亭北七字黄省曾本校补
　　湿水又东迳温泉水注之【卷十三十六页六行】
　　一清按迳字衍文
　　下有温泉【卷十三十六页七行】
　　一清按下字上落山字
　　是使越者若流【卷十三十六页九行】
　　一清按越当作赴
　　水出塞外子镇西【卷十三十六页十一行】
　　一清按子当作柔柔镇乃魏六镇之一胡三省通鉴注曰柔镇城在汉且如县西北塞外魏太和十八年如柔镇即此方舆纪要云孝昌初柔镇民杜洛周反于上谷围燕州镇盖与上谷接境在今大同府大同县界
　　校其城郭【卷十三十六页十四行】
　　一清按城黄省曾本作程
　　又东南于大郡北右注鴈门水【卷十三十七页二行】
　　笺曰于宋本作流一清按于字不误
　　雁出其间【卷十三十七页四行】
　　一清按刘昭郡国志补注引山海经曰雁门者雁飞出于其门间字误也
　　敦水东又水注之出东阜下【卷十三十七页十七行】
　　一清按东又二字当倒互出上落水字
　　与神泉【卷十三十八页二行】
　　一清按神泉下落水合二字
　　汲引泉谿泽泽涛东注【卷十三十八页七行】
　　一清按泽当作浑下泽字重文宜衍
　　东南流迳小县故城南【卷十三十八页十八行】
　　一清按东南流下落迳小县故城西东南流注于延水又东十六字黄省曾本校増
　　北方人谓之谪仙【卷十三十九页五行】
　　一清按北当作此与上此人失怖之此误作北正同
　　下洛西北百三十里【卷十三十九页十行】
　　一清按下洛下落城字
　　因名其为磨笄山【卷十三十九页十八行】
　　笺曰其下疑脱地字一清按孙潜校改山
　　王莽之久居也【卷十三二十页六行】
　　笺曰旧本作王莽之所谓文居也一清按汉志是久字改作文非
　　地理志曰于延水东至广宁入治非矣【卷十三二十页七行】一清按全祖望云湿水即治水既云注湿而又以入治为非乎考汉志是沽字方舆纪要云沽当作治刘氏似指伯庄然于延水本入治郦故以班志入沽为非与祁夷水之入沽误正同祁夷水师古改作入湿
　　防其民于涿鹿之河【卷十三二十页十一行】
　　一清按河当作阿
　　其水东北与陂泉合【卷十三二十页十二行】
　　笺曰陂一作阪一清按寰宇记妫州懐戎县下云羹颉山黄帝祠有泉湛而不流即古阪泉也又云阪山史记云轩辕与炎帝战于阪泉之野即此是也
　　以统流离【卷十三二十页十九行】
　　一清按离当作杂
　　清夷水又西防牧牛山【卷十三二十一页五行】
　　一清按山下落水字
　　其水俱西南注于沧水【卷十三二十一页十二行】
　　一清按西南下落流字
　　又西与右阳沟水合【卷十三二十一页十七行】
　　一清按与右二字当倒互
　　西南流迳居庸县城北【卷十三二十一页十八行】
　　一清按县下落故字
　　次仲首发于道【卷十三二十二页三行】
　　笺曰古本作首发于迈一清按道字不误
　　灵亭城水注之【卷十三二十二页十五行】
　　一清按城字衍文
　　水导马兰城【卷十三二十二页十七行】
　　一清按导下落源字
　　落次仲鸟翮于此【卷十三二十二页十九行】
　　一清按落字当移在次仲下孙濳校
　　又西得泉沟水防【卷十三二十三页一行】
　　一清按防字衍文
　　谓之落马河【卷十三二十三页十行】
　　一清按河当作洪
　　谢承汉书曰【卷十三二十三页十八行】
　　一清按隋书经籍志后汉书一百三十卷吴武陵太守谢承撰落后字
　　魏氏土地记曰【卷十三二十三页二十行】
　　一清按氏字衍文后并同
　　更燕国【卷十三二十四页五行】
　　一清按更下落曰字
　　城有万载宫光明殿【卷十三二十四页五行】
　　一清按八字当移在次行县曰代成之下全祖望校
　　至隽光寿元年四十九矣【卷十三二十四页八行】
　　一清按元年下落齿字谓马齿也名胜志校増
　　有魏征南将军建成郷景侯刘靖碑【卷十三二十四页十行】一清按何焯云征南当作征北靖薨于镇北将军假节督河北诸军事赠征北将军
　　表功加于民【卷十三二十四页十一行】
　　一清按表下落靖字杨慎刻水经碑目校増
　　元嘉四年【卷十三二十四页十二行】
　　一清按元嘉当作元康碑见鲍丘水注
　　侧城南东门注【卷十三二十四页十七行】
　　一清按东门二字当倒互
　　昔铫期启防处也【卷十三二十四页十七行】
　　笺曰谢云启防当作棨防一清按非也何焯云是奋防之误以后汉书本校改
　　泉东注【卷十三二十五页四行】
　　一清按泉下落流字
　　笥沟水之别名也【卷十三二十五页九行】
　　一清按笥沟下落沽字全祖望校増
　　湿余水篇
　　使者入上谷【卷十四一页九行】
　　一清按使者上落更始二字孙潜校増
　　侧道褊峡【卷十四一页十五行】
　　一清按峡方舆纪要作狭
　　其水导源西北迳千蓼泉【卷十四二页三行】
　　一清按迳字衍文
　　又东迳平昌县故城南【卷十四二页十行】
　　一清按汉书地理志上谷郡有昌平县后魏废入军都县魏书地形志幽州燕郡军都县有昌平城孝昌中陥于杜洛周天平中置东燕州领平昌郡复立昌平县焉道元卒于孝昌二年天平复置郡县之事所不及知也
　　左右芹城水【卷十四二页十三行】
　　笺曰谢云宋本作芹城水注之一清按非也右当作合注之二字耳伯所缪増
　　又东南流注湿余水【卷十四二页十三行】
　　笺曰又古本作水一清按又字不误上云水出北山南迳芹城不当改作水字也
　　沽水篇
　　九泉水注之【卷十四三页四行】
　　一清按泉当作□
　　左右翼注入川【巻十四三页五行】
　　一清按入当作八
　　防有二城【卷十四三页十行】
　　一清按防上落夹字
　　易为依居【卷十四三页十一行】
　　笺曰宋本作依据疑作依据一清按古据据通用据字为近
　　下抗深隍【卷十四三页十五行】
　　一清按抗当作枕
　　有二源【卷十四三页十六行】
　　一清按有上落水字
　　左与旧卤水合【卷十四四页一行】
　　一清按旧详下文当作候下旧卤城同
　　山石色特上【卷十四四页四行】
　　笺曰石一作白一清按山石下落白字朱氏误以石为白
　　渔阳又西南入沽水【卷十四四页十五行】
　　一清按阳黄省曾本作水
　　西南与防余水合为沽河【卷十四四页十九行】
　　一清按此沽河字误当作潞以注文知之
　　教民植种【卷十四五页二行】
　　笺曰当作种植一清按植种义自通
　　出狐奴山南转迳狐奴城南【卷十四五页五行】
　　一清按出上落水字下南字当作西
　　笥沟【卷十四五页十行】
　　一清按笥沟上落入字名胜志校增
　　派河尾也【卷十四五页十三行】
　　一清按派字是字传刻之讹卞同
　　清湛漳洹易涞濡沽虖沲【卷十四五页十六行】
　　一清按湛当作淇全祖望校改
　　鲍丘水篇
　　水北川【卷十四页一行】
　　一清按水下落导字
　　乱流迳宻云戍城南【卷十四六页五行】
　　一清按乱流下落西南二字黄省曾本校增
　　望虽【卷十四六页七行】
　　笺曰虽字疑衍一清按虽字是离字之误不宜衍
　　自决注之【卷十四六页八行】
　　一清按决当作坎与上离字相照离南坎北盖用代字法耳栁佥钞本校正
　　又东南峡【卷十四六页八行】
　　一清按东南下落出字孙潜校増
　　水西南流注之【卷十四七页二行】
　　一清按水上落桑谷二字下云是水有桑谷之名可证也
　　鲍丘水东南迳【卷十四七页四行】
　　一清按迳下落渔阳县三字
　　又西南流注之于沽河【卷十四七页九行】
　　一清按之字衍文
　　黄河之别源时长防峻固【卷十四八页一行】
　　一清按时名胜志引此文作也
　　山川暴戾【卷十四八页四行】
　　笺曰宋本作山水一清按暴戾名胜志引此文作暴发
　　凢所润舍四五百里【卷十四八页十行】
　　笺曰舍宋本作合一清按非也润舍谓溉润庐舍与下灌田之文对待
　　乘北防七十余丈【卷十四八页十六行】
　　笺曰谢云乘宋本作剩孙云疑作割书曰汤汤洪水方割作剩亦误一清按何焯云孙说谬甚据碑文是洪水毁损此遏所剩者北岸七十余丈岂可因洪水字而遂及尚书方割之文乎
　　修立遏【卷十四八页十九行】
　　一清按立当作主主遏见上又朱氏欲改遏作堨按三国志呉书诸葛恪云筑东兴隄遏湖水又云图壊隄遏又云倮身縁遏遏堨音同通用
　　又东南流蓟县北【卷十四九页七行】
　　一清按流下落迳字
　　又东至潞县注于鲍丘之水【卷十四九页七行】
　　一清按之字衍文
　　北佩谦泽【卷十四九页十四行】
　　笺曰谢云谦泽一作諌泽一清按通鉴注云夏谦泽在蓟北二百里今据是注乃二泽也谢说非
　　合笥沟断【卷十四九页十六行】
　　一清按合当作今言笥沟水时已断也
　　今其居山之阳【卷十四十页十二行】
　　笺曰其宋本作在一清按其乃且字之讹当作今在且居山之阳
　　而东南流注于渠泃河【卷十四十页十四行】
　　一清按当作泃渠河亦见濡水注
　　故渎上承宰池水【卷十四十页二十行】
　　一清按宰池当作滹沲
　　公将征之【卷十四十一页四行】
　　一清按公字衍文
　　庾水注之【卷十四十一页五行】
　　一清按庾水当作庚水即汉志右北平郡无终县之浭水也俊靡县下作庚庚浭音同
　　以一石相磨【卷十四十一页十二行】
　　一清按一当作二
　　世谓之车軬水【卷十四十一页十七行】
　　一清按世谓上落东南流三字黄省曾本校増
　　水出北山溪【卷十四十一页十八行】
　　一清按北山下落温字初学记引此文校増
　　以其过灼故【卷十四十一页十九行】
　　一清按故下落也字初学记引此文校増
　　山之髙崭絶【卷十四十二页二行】
　　一清按之字衍文
　　与中郎将孟溢【卷十四十二页四行】
　　一清按与字误方舆纪要校改作诏后汉书灵帝纪云中平五年九月遣中郎将孟益率骑都尉公孙瓒讨渔阳贼张纯是也
　　春秋襄公十四年【卷十四十三页三行】
　　一清按左氏传无终子事在襄公四年十字羡文
　　东入庚水【卷十四十三页十行】
　　笺曰一作庾一清按庚字不误
　　寺内有大堂【卷十四十三页十八行】
　　一清按有黄省曾本作起
　　出县北山【卷十四十四页四行】
　　一清按出上落水字
　　濡水篇
　　左道则连泉水注之出故城东【卷十四十四页十八行】
　　一清按道字衍文出上落水字
　　迳林山北【卷十四十五页五行】
　　一清按林山上落松字方舆纪要松林城在大宁卫西北志云汉辽西郡文成县地本松林南境辽置松江州胜安郡治松江县金废州元复置寻以松江县省入上都路又曰北邉纪事旧庆州在大宁北六百里西南至开平八百余里地皆大松号曰千里松林亦曰平地松林在临潢西潢水出焉或谓之曲水亦曰囬水道元所谓水流回曲谓之曲河者也唐置松漠都督兼松林沙漠而取名焉郭造卿永平府志曰此乃千里松林也辽史曰蹛邨【按辽史国语解作蹛村地名即松林故地蹛音带窃疑村字乃林字阙笔之误郭志改作邨字形象更差】事如史记匈奴之蹛林汉书音义曰匈奴秋社八月中皆防祭处又正义曰顔师古云蹛者绕林木而祭鲜卑之俗自古相秋祭无林木者尚竪栁校众骑驰绕三周乃止此其遗法也又寰宇记引入塞图云汉大西北行百里至懐荒镇又北行七百里至榆关又北行二百里至松林又北行千里方至瀚海也
　　木林山水防之【卷十四十五页十一行】
　　一清按木当作松
　　地理志曰洫水出县北蛮中【卷十四十五页十五行】
　　一清按汉书地理志渔阳郡白檀县下云洫水出北蛮夷师古曰洫音呼防反洫水即濡水之缺画此是六朝已后汉书写之误师古不知而缪音之县字衍文北蛮下落夷字
　　濡水又东而南【卷十四十五页二十行】
　　一清按而字衍文
　　而出于龙刍之谿【卷十四十六页十行】
　　一清按而孙濳校改西
　　东流入藏水【卷十四十六页十一行】
　　一清按当作三藏水落三字
　　又东南流迳列谿【卷十四十六页十一行】
　　一清按当作武列谿下云武列水可证
　　东南歴石□下左层峦之上【卷十四十六页十二行】
　　笺曰谢云□一作挺一清按当从木作梃说文梃一支也徐锴系曰梃者独也梃然直立之貎石梃是石之孤生独立者左字误当作梃在层峦之上
　　弯矢【卷十四十六页十三行】
　　一清按弯下落张字名胜志引此文校増
　　东至清陉【卷十四十七页一行】
　　一清按永平府志方舆纪要俱作青陉纪要云永平府卢龙县有青山口在府北桃林口东第四关口也下云东越青陉仍是青字
　　杨都赋【卷十四十七页五行】
　　一清按杨当作扬
　　东越青陉【卷十四十七页六行】
　　笺曰克家云青当作清一清按青陉字不误
　　濡水又东南水又合焉【卷十四十七页十三行】
　　笺曰水又旧本作水名宋本作洛水合焉一清按水上落敖字又当作右永平府志校正笺说非
　　得去润水又防敖水【卷十四十七页十五行】
　　一清按得上落左字去字衍又当作右永平府志校正
　　南流注迳孤竹城西【卷十四十七页十九行】
　　一清按迳字羡文
　　水出肥如东北溪【卷十四十七页二十行】
　　一清按肥如下落县字
　　俗又谓肥如水【卷十四十八页一行】
　　一清按又谓下落之字
　　右合卢水【卷十四十八页三行】
　　一清按合黄省曾本作防
　　阳乐故燕也【卷十四十八页六行】
　　一清按也当作地
　　又南得温泉水口注之出东北温溪【卷十四十八页九行】
　　一清按注字衍文之乃水字之讹名胜志校正
　　地理志曰令支有孤竹故城孤竹国也【卷十四十八页十六行】一清按故城二字当倒互地理志辽西郡令支县下云有孤竹城应劭曰故伯夷国是也
　　我孤竹君也【卷十四十九页二行】
　　一清按太平广记引博物志作我孤竹君子也落子字
　　东南迳主乡北【卷十四十九页六行】
　　一清按主永平府志作西
　　出城东南【卷十四十九页六行】
　　一清按出上落水字
　　濡水又迳牧城南【卷十四十九页七行】
　　一清按牧永平府志作故
　　世谓新河矣【卷十四十九页十一行】
　　一清按谓下落之字
　　至王莽之淑武也新河又东分为二水【卷十四十九页十四行】笺曰至宋本作故俱疑衍一清按全祖望云至字当移在淑武也下
　　水出新平县【卷十四十九页十七行】
　　一清按当作新安平汉书地理志校补下并同
　　世谓之马头山【卷十四十九页十八行】
　　一清按山当作水
　　东流注大水【卷十四十九页十九行】
　　一清按当作封大水汉书地理志校补
　　南流于海【卷十四二十页一行】
　　一清按南流下落入字汉书地理志云皆南入海是也
　　与缓灵水防【卷十四二十页二行】
　　一清按灵汉书地理志作虚下同
　　世谓之大笼山【卷十四二十页三行】
　　一清按山当作水
　　南流于海【卷十四二十页四行】
　　一清按南流下落入字汉书地理志校补
　　出令支县之蓝山【卷十四二十页五行】
　　一清按出上落水字
　　新河又东至九过口【卷十四二十页六行】
　　一清按过当作□
　　西入九过注【卷十四二十页十一行】
　　笺曰一作□一清按非也其字从水作□不从火作□魏书毌丘俭正始中俭以髙句骊数侵叛督诸军歩骑万人出莬从诸道讨之句骊王宫将步二万人进军沸流水上大战梁口宫连破走俭遂束马悬车以登丸都注云梁音遏梁字无遏音盖误文也册府元作□口云音过梁与□遏与过皆以形似致误海阳城汉县属辽西郡今永平府卢龙县地旧志云西接蓟门东逹渝关渝关今山海关仲恭盖由此越险以伐髙句骊也沸流水九都城在朝鲜京畿道东北辽史地理志渌州鸭渌军节使正州本沸流王故地为公孙康所并渤海置沸流郡有沸流水是也然而其事有可疑者沸流水在汉莬郡而九□口则在辽西郡仲恭进兵与髙丽大战焉有引之反入内地之理史文如是难以意度也或于文当云句骊王宫将歩骑二万人大战□口进军沸流水上宫连破走于事方合九□下落口字
　　左迤为孔阳孤淀名【卷十四二十页十二行十三行】
　　笺曰宋本无名字一清按永平府志引此文作左迤与北阳孤淀合今校正
　　王莽改曰碣石也【卷十四二十页十七行】
　　一清按汉书地理志右北平郡骊成县大碣石山在西南莽曰揭石师古曰掲音桀
　　潮水大至【卷十四二十页二十行】
　　一清按大至下落则隠二字全祖望校增
　　大辽水篇
　　辽水亦言出□石山【卷十四二十二页五行】
　　一清按□当作防淮南子地形训辽出防石篇海类篇俱云防同砥
　　有小辽水其流注之也【卷十四二十二页十二行】
　　一清按其当作共
　　辽水又右防白狼水【卷十四二十二页十四行】
　　一清按又字衍文孙潜校
　　魏武于马上使格之【卷十四二十三页六行】
　　一清按于马上下博物志有逄狮子三字今校补
　　杀伤其众【卷十四二十三页六行】
　　一清按其博物志作甚
　　王乃统率常从健儿【卷十四二十三页六行】
　　笺曰綂宋本作自一清按綂字义自得
　　洛阳鸡狗【卷十四二十三页十行】
　　一清按阳博物志作中
　　白狼水北迳白狼县城东【卷十四二十三页十二行】
　　一清按县下落故字
　　白狼水又东【卷十四二十三页十三行】
　　笺曰又古本作入一清按又字不误
　　水发川西南山下【卷十四二十三页十三行】
　　一清按川当作源
　　盖委也人从之【卷十四二十三页十八行】
　　笺曰盖委以下六字有讹脱一清按孙濳校改作盖倭地人徙之
　　导西北逺山【卷十四二十三页二十行】
　　一清按导上落水字
　　慕容晃【卷十四二十四页一行】
　　笺曰克家云晃别本作皝一清按史作皝韵防云譌作晃当据史改正何别本之足云
　　东流为二水【卷十四二十四页十二行】
　　一清按东流下落分字孙濳校増
　　迳一故城【卷十四二十四页十三行】
　　一清按故城下落西字孙濳校増
　　盖燕齐辽迥【卷十四二十四页十九行】
　　笺曰迥宋本作逺旧本作回一清按増韵迥寥逺也与逺字义无别若作回尤非
　　地理志曰渝水自塞南入海【卷十四二十四页二十行】
　　一清按汉书地理志辽西郡交黎县下云渝水首受塞外南入海落外字
　　十三州志【卷十四二十五页四行】
　　一清按志下落曰字
　　大辽水自塞【卷十四二十五页四行】
　　一清按塞下落外字
　　小辽水篇
　　西南至辽队县入于大辽水也【卷十四二十五页五行六行】
　　一清按栁佥钞本此十二字经文另为一条在本注之后
　　县故高句丽相之国也【卷十四二十五页七行】
　　一清按汉书地理志莬郡高句骊县应劭曰故句骊胡相字误也
　　西南流迳至辽水【卷十四二十五页十行】
　　一清按迳至二字是注字之误
　　浿水篇
　　自浿水而至朝鲜【卷十四二十五页二十行】
　　一清按而当作西孙潜校改









　　水经注笺刋误卷五
<史部,地理类,河渠之属,水经注释__水经注笺刊误>
　　钦定四库全书
　　水经注笺刋误卷六
　　仁和赵一清纂
　　洛水篇
　　洛水又东戸水注之【卷十五一页十行】
　　笺曰谢云戸一作尸一清按八字是注混作经
　　水北岀发尸山【卷十五一页十一行】
　　一清按出发二字义复山海经曰尸水出尸山衍发字
　　洛水又东得乳水【卷十五一页十三行】
　　一清按七字是注混作经
　　水北出良余山南南注于洛【卷十五一页十四行】
　　一清按下南字重文当作流
　　洛水又东防于龙余之水【卷十五一页十五行】
　　一清按十字是注混作经
　　东流入洛水又东至阳虚山【卷十五一页十六行】
　　一清按入洛下当重一洛字
　　山海经曰又阳虚之山【卷十五二页二行】
　　一清按曰又二字当倒互
　　洛水又东门水出焉【卷十五二页八行】
　　一清按八字是注混作经
　　水南出获兴山【卷十五二页十三行】
　　一清按兴当作舆汉书地理志校正下获舆川同
　　洛水又东迳熊耳山北【卷十五二页十三行】
　　一清按九字是注混作经
　　洛水迳阳渠关北【卷十五二页十六行】
　　一清按七字是注混作经
　　阳渠水出南阳渠山【卷十五二页十七行】
　　笺曰谢云阳一作隖一清按非也出南二字当倒互
　　洛水又东迳卢氏县故城南【卷十五三页五行】
　　一清按十一字是注混作经
　　东南流迳卢氏城东而流注于洛水【卷十五三页八行】
　　一清按东而二字当倒互孙濳校正
　　又东龙翼合三川【卷十五三页八行】
　　一清按龙字衍文孙濳校
　　陵阜原险【卷十五三页十一行】
　　一清按险当作隰
　　洛水东与髙门水合【卷十五三页十五行】
　　一清按八字是注混作经
　　洛水又东松杨溪水注之【卷十五三页十九行】
　　一清按十字是注混作经杨当作阳方舆纪要云宁县西六十里有松阳关极险阨下松阳山同
　　又东合黄城溪水【卷十五四页一行】
　　一清按城当作亭禹贡锥指校
　　有二峰【卷十五四页一行】
　　一清按有上落山字
　　及其长霄冒颠【卷十五四页三行】
　　笺曰颠一作岭一清按颠字义通
　　方乃就辨优劣耳【卷十五四页三行】
　　笺曰宋本作方可一清按乃字不误
　　洛水又东得荀公汉口【卷十五四页六行】
　　笺曰孙云汉口当作涧口一清按当作溪口溪与汉近
　　命参将戴延之【卷十五四页十行】
　　一清按参将当作参军晋书职官志诸公及开府从公为持节都督増参军为六人延之时从宋武帝西入长安正居此职作西征记也延之名祚见隋书经籍志
　　洛水又东库谷水注之【卷十五四页十三行】
　　一清按九字是注混作经
　　水发北鹈鹕涧【卷十五四页十五行】
　　一清按发北二字当倒互
　　城西隖【卷十五五页五行】
　　一清按城西下落有字
　　有二源【卷十五五页八行】
　　一清按有上落水字
　　黍艮谷水入焉【卷十五五页十行】
　　一清按艮禹贡锥指作良
　　山出多重固【卷十五五页十行】
　　一清按出字衍文
　　洛水又东合杜杨涧水【卷十五六页四行】
　　一清按杨禹贡锥指作阳下杜阳溪同
　　洛水又东渠谷【卷十五六页七行】
　　笺曰谢云渠谷上下疑有阙一清按无阙文也六字是注混作经
　　在上迢逓层峻【卷十五六页八行】
　　一清按在当作左
　　洛水又东迳宜阳县故城南【卷十五七页八行】
　　一清按十一字是注混作经
　　洛水又东与厌梁之水合【卷十五七页十五行】
　　一清按厌梁山海经作厌染
　　水出县北山【卷十五七页十六行】
　　笺曰传一作一清按山海经正作傅山朱氏何不据之改正乎
　　禄泉注之其水近出北谿【卷十五七页二十行】
　　一清按泉下落水字近字与北字当互易下云水东出近川是其词例也
　　东南与湖长涧水防【卷十五八页九行】
　　一清按湖字衍文
　　洛水又东枝渎左出焉【卷十五八页十七行】
　　一清按九字是注混作经
　　故渎又东迳周山【卷十五八页十九行】
　　一清按故渎当作枝渎下同
　　周山在柏亭西柏【卷十五九页二行】
　　一清按西柏当作西北
　　又东北迳三王陵东北出焉【卷十五九页三行】
　　一清按东北出焉上全祖望校増谷水二字
　　故渎东北歴制乡【卷十五九页十一行】
　　一清按故渎当作枝渎谷水注云洛水枝流入焉是也
　　东抗恵水【卷十五十页二行】
　　一清按抗当作枕
　　五营士屯都亭【卷十五十页三行】
　　一清按五营上落率字后汉书何进校补
　　置函谷关广城伊阙大谷轘辕旋门平津孟津等八关都尉治此【卷十五十页三行四行】
　　一清按函谷关关字衍文平津上落小字后汉书灵帝纪校正
　　郡国志曰所谓甘城也【卷十五十页十八行】
　　一清按曰字衍文
　　因西为千里【卷十五十一页四行】
　　一清按因西下落方八百里四字汉书地理志云初雒邑与宗周通封畿东西长而南北短短长相覆为千里师古曰宗周镐京也方八百里八八六十四为方百里者六十四也雒邑成周也方六百里六六三十六方百里者三十六二都得百里者方千里也故诗云邦畿千里
　　迁自序云【卷十五十一页六行】
　　一清按迁上落司马二字
　　宸居洛邑【卷十五十一页八行】
　　笺曰宸一本作定一清按宸居犹言皇居也改作定非
　　祝良字石卿【卷十五十一页十二行】
　　一清按石卿黄省曾本作召卿后汉书顺帝纪云祝良为九真太守章懐注曰良字邵卿长沙临湘人又厐参章懐注引谢承书云祝良字召卿长沙人聪明博学有才干以廉平见称也
　　因名司州焉【卷十五十一页十七行】
　　一清按因名上落后世二字全祖望校増
　　招延与道士浮丘同逰□洛之浦【卷十五十二页一行】
　　一清按与字当移在道士之下
　　西北流于刘聚【卷十五十二页十行】
　　一清按流下落注字
　　又东偃师故县南【卷十五十二页十五行】
　　一清按又东下落迳字
　　重源又发侧缑氏原【卷十五十三页一行】
　　一清按侧字当移在缑氏原下
　　控鹤斯阜【卷十五十三页三行】
　　一清按鹤孙濳校改鹄
　　有司空宻陵光侯郑庙碑【卷十五十三页十行】
　　一清按郑下落袤字光当作元晋书校
　　洛水又北阳渠水注之【卷十五十三页十五行】
　　一清按九字是注混作经
　　水南谓之南鄩中水之南鄩【卷十五十三页十七行十八行】
　　一清按中水之南鄩五字重文宜衍
　　世谓之温水泉【卷十五十三页二十行】
　　一清按水泉二字当倒互
　　水侧有重人穴【卷十五十二页二十行】
　　笺曰重一作童一清按当作僵渭水注有僵人穴亦其类也且道元引西征记而又自为之説朱氏岂不审耶
　　洛水又东【至】罗水注之【卷十五十四页九行】
　　一清按十四字是注混作经
　　出方山罗川【卷十五十四页十行】
　　一清按出上落水字
　　出南浦陂【卷十五十四页十行】
　　一清按浦当作蒲上云蒲池水可证
　　谓之长川罗【卷十五十四页十一行】
　　一清按川罗二字当互易河南郡志云长罗川在巩县西南
　　白相涧水注之【卷十五十四页十五行】
　　一清按白相孙濳校改白桐下同
　　又北九山东谿水入焉【卷十五十四页十六行】
　　一清按东字衍文孙濳校
　　昔宻有卜城者【卷十五十四页十七行】
　　一清按城孙濳校改成
　　又西北迳潘岳子父墓前【卷十五十五页十四行】
　　一清按子父二字当倒互
　　明乐泉注之【卷十五十六页二行】
　　一清按泉下落水字
　　三泉并导【卷十五十六页二行】
　　一清按三当作五下云世谓之五道泉可证也
　　又东北洞水发南谿石泉世亦名之为石泉也【卷十五十六页九行】
　　一清按洞水当作泂水下石泉下落水字
　　世又名之曰盐谷水【卷十五十六页十一行】
　　一清按盐谷当作盘谷
　　亦以为巩东邑名也【卷十五十六页十二行】
　　一清按亦以上落服防二字黄省曾本校补
　　洛水又东北流入于河【卷十五十六页十六行】
　　一清按九字是注混作经
　　赤文篆字尧帝又循坛河洛【卷十五十七页三行】
　　一清按篆起周宣盖是緑字之误循当作修路史校改
　　什政之度【卷十五十七页五行】
　　一清按什当作七
　　以授之【卷十五十七页六行】
　　一清按之下落尧字
　　舜又习尧祀【卷十五十七页十行】
　　一清按祀当作礼下云习礼尧坛
　　伊水篇
　　伊水出南阳县西蔓渠山【卷十五十八页一行】
　　一清按当作南阳鲁阳县元和郡县志引此文作南阳鲁县盖亦脱阳字汉志南阳郡鲁阳县下云古鲁县续志云鲁阳有鲁山刘昭补注引前志曰古鲁县以相证春秋分记曰在夏为鲁县刘累迁于鲁汉为鲁阳是也说者谓地理志伊水出农卢氏熊耳山与水经何以有异不知南阳有三熊耳卢氏之外宜阳陜俱有之作水经者恐其混而无别乃据山经云蔓渠之山伊水出焉以立文又恐蔓渠之名不显人或疑之故云南阳鲁阳县西也卢氏熊耳山在鲁阳县之西县西北九十里有歇马岭道出卢氏惟举此为名始无防移矣不然淮南子以为伊水出上魏山而括地志又有出峦山一名闷顿岭元和志则有出鸾掌山之别此水经之所以精覈而取校古书之所以可贵也世本水经注乃云出南阳县西试思两汉南阳郡治宛隋人始废南阳郡改宛县曰南阳县至今因之在汉魏六朝无有是名也以胡东樵吴任臣之好辨悉心研究禹贡锥指山海经补注皆不能指其缺失信乎读书之难也
　　水自熊耳东北【卷十五十八页四行】
　　一清按水上落伊字
　　京相璠之着春秋地名亦云【卷十五十九页四行】
　　一清按之字衍文春秋下落土字
　　水出新城县之狼睾山之西南阜下【卷十五十九页十二行】一清按下之字衍文
　　东流狐山南【卷十五十九页十五行】
　　笺曰宋本作孤山一清按东流下落迳字
　　即陆浑山者也【卷十五十九页十九行】
　　一清按山字衍文者当作都全祖望校
　　县西号畧池【卷十五二十页五行】
　　笺曰号当作虢一清按池当作地
　　春秋所谓东尽于虢畧者也【卷十五二十页五行】
　　一清按于字衍文何焯校
　　涧出侯谿【卷十五二十页六行】
　　一清按涧当作水出下黄省曾本有西北二字
　　鲁僖公二十二年春晋迁陆浑之戎于伊川【卷十五二十页九行】一清按春当作秦左氏校
　　祖涧东逝【卷十五二十页十一行】
　　一清按祖当作阻
　　渚水上承陆浑县东禅渚【卷十五二十页十二行】
　　一清按禅渚之渚当作陂
　　郭景纯注云一禅音暖【卷十五二十页十四行】
　　笺曰郭景纯云禅音填一清按今道元引郭注云禅一音暖足正世本之误一禅二字当倒互
　　而长有贤徳【卷十五二十一页二行】
　　一清按而长二字当倒互
　　北汶【卷十五二十一页十行】
　　笺曰孙云汶字疑误一清按孙濳云当作北注
　　北水出广城西南西南迳杨志坞北【卷十五二十一页十三行】一清按城当作成广成下落泽字西南二字重文宜衍
　　西流陆浑【卷十五二十一页十四行】
　　一清按西流下落迳字陆浑下落县南二字孙濳校増
　　河南十二县簿曰【卷十五二十一页十五行】
　　一清按县下落境字后同
　　屈而迳杨坞南【卷十五二十一页十六行】
　　一清按当作杨志坞落志字
　　伊水又迳西北当堦城西【卷十五二十二页一行】
　　一清按迳字当移在西北之下
　　狂水出焉西南流【卷十五二十二页四行】
　　一清按西南流下落注于伊水四字山海经校补
　　又南迳纶氏故城东【卷十五二十二页八行】
　　一清按纶氏下落县字
　　南流迳纶氏城西【卷十五二十二页九行】
　　一清按纶氏下落县故二字
　　水有二源【卷十五二十二页十行】
　　一清按二当作三下云故世有三交之名也可证
　　并出山南流合舍【卷十五二十二页十一行】
　　笺曰宋本作并出山南合流衍一舍字一清按非也于文并出山【句】南流合舍【句】宋本之妄不待言
　　葢记水之涨灭也【卷十五二十四页十四行】
　　一清按灭当作减
　　石壁又有石铭云【卷十五二十四页十四行】
　　一清按石壁之石当作右
　　欲食之【卷十五二十五页二行】
　　一清按食战国防作贫
　　今伊水【卷十五二十五页七行】
　　笺曰今当作合一清按今字不误伊当作无
　　汉书郊祀志曰【卷十五二十五页九行】
　　一清按汉书上落后字
　　广志曰【卷十五二十五页十四行】
　　笺曰谢云广志以上疑有脱落一清按无缺文也盖其书体例如此不得以人鱼事与上文义不属疑之
　　声如小儿【卷十五二十五页十五行】
　　一清按小儿下尔雅释鱼注有嗁字史记正义同今补正
　　形如鳢【卷十五二十五页十五行】
　　一清按鳢为鲮鳢也本草陶隠居云鲮鳢形似鳖而短小又似鲤鱼有四足山海经曰蔓渠之山伊水出焉有兽焉其名曰马腹其状如人面虎身其音如婴児是食人此与沔水注中庐疎水之水虎颇相类道元又以人鱼释之详见下
　　司马迁谓之人鱼【卷十五二十五页十六行】
　　笺曰山海经厌染之水出傅山之阳南流注于洛其中多人鱼不云伊水岂古今相沿并厌染之水名伊水乎一清按厌染之水见洛水注朱氏只知人鱼字出厌染之水而不悟伊水亦有马腹之文也
　　水篇
　　其水歴泽东南南【卷十五二十六页三行】
　　一清按下南字黄省曾本作流
　　古旧亭之处也【卷十五二十六页三行】
　　一清按旧亭当作朁亭郡国志谷城水出刘昭补注引博物志曰出潜亭山汉志作朁亭师古曰朁音潜从水后人所加耳
　　涧水篇
　　山海经曰北流注于谷【卷十五二十六页十七行】
　　一清按九字衍文
　　即周书所谓我卜涧水东言水者是也【卷十五二十七页二行】笺曰御览引此无言水二字一清按于文当作言是水者也孙潜校正
　　东南流注于离山涧水也【卷十五二十七页十一行】
　　一清按离山二字衍文
　　旧与谷水乱流流同南入于洛【卷十五二十七页十二行】
　　笺曰一作同流一清按全祖望曰流字重文宜衍
　　今河南使水【卷十五二十七页十五行】
　　一清按使当作死即死谷也见谷水篇
　　谷水篇
　　汉景帝三年初徙万戸为【卷十六一页十一行】
　　一清按汉书地理志渑池县下云景帝中二年初城徙万家为县初下落城字为下落县字
　　谷水处也【卷十六一页十三行】
　　一清按谷水下落出字孙濳校増
　　耆喭曰【卷十六一页十五行】
　　一清按喭当作彦
　　谷水又东迳土崤北【卷十六一页十九行】
　　笺曰孙云土字疑误盖有东西二崤此或作西崤也一清按非也玉海云吕氏春秋九塞殽其一也左晋败秦师于殽公羊云殽之嵚岩谷梁传云殽岩崟之下春秋正义曰俗呼为土殽石殽其厄道在两殽之间土字不误
　　所谓二崤也【卷十六一页二十行】
　　一清按二当作三胡渭云河水篇云河之右则崤水注之水出河南盘崤山东北流与石崤水合水出石崤山山有二陵南陵北陵也又云河水又东千崤之水注之水南导于千崤之山即所谓三崤山也史记正义亦曰殽三殽山也在洛州永宁县西北二十八里北史崔宏云三崤地险人多冦刧指谓此也
　　东西流注于谷【卷十六二页一行】
　　一清按西当作南
　　又东迳于雍谷谿【卷十六二页六行】
　　一清按于字衍文
　　晋水歴侧【卷十六二页七行】
　　一清按晋当作崤
　　谷水又迳白超垒南【卷十六二页十三行】
　　笺曰白超字误俱当作白起一清按非也元和郡县志云白超故城一名白超垒一名白超坞汉末黄巾贼起白超筑此以自固周书魏除白超防主又隋韩擒虎尝为白超防主见其碑文盖南北阻兵常为戌镇据此则非秦之白起明矣
　　故治宫所在【卷十六二页十七行】
　　一清按治宫当作冶官下水冶之冶亦误作治
　　山海经曰其中多碧【卷十六三页十六行】
　　一清按山海经曰四字重文宜衍碧下落緑字今校补
　　自下通谓之涧水为谷水之兼称焉【卷十六三页十八行】
　　一清按谓之之字羡文
　　源出北县【卷十六四页三行】
　　一清按北县二字当倒互
　　波水出于其隂【卷十六四页八行】
　　笺曰山海经作陂水一清按尔雅释水云水自洛出为波今本山海经陂字乃刻之误
　　山海经曰【卷十六四页九行】
　　一清按四字重文宜衍
　　出擅山【卷十六四页二十行】
　　一清按擅当作檀檀山见洛水注
　　又东迳【卷十六五页七行】
　　一清按洛水注云枝渎东北歴制乡迳河南县王城西又北入于谷又东迳下落河南王城西五字
　　河南城西北【卷十六五页九行】
　　一清按河南下落王字
　　十年定鼎【卷十六五页十六行】
　　一清按十当作卜
　　大水并瀑【卷十六七页七行】
　　一清按名胜志引此文作迸瀑
　　后张方入洛破千金堨公私赖之【卷十六七页十七行】
　　一清按全祖望云张方破堨何以反云公私赖之据晋书李矩传补京师水碓皆涸永嘉初汝阴太守李矩汝南太守袁孚修之以利漕运二十七字
　　北引渠【卷十六八页六行】
　　一清按北上落谷水二字全祖望校补
　　晋惠帝造石渠于水上【卷十六八页七行】
　　一清按渠当作梁
　　到三年三月十五日毕记【卷十六八页十一行】
　　一清按记当作讫下并纪之纪是记字
　　又潘岳西征赋曰【卷十六八页十三行】
　　一清按又字衍文
　　谓之金水【卷十六八页十五行】
　　一清按当作金谷水落谷字
　　北有退门【卷十六九页十二行】
　　一清按退门当作防门
　　函北连庑防墉北广榭【卷十六九页十三行】
　　一清按函北当作西北连庑下落函字孙濳校正
　　髙视常以避暑【卷十六九页十四行】
　　笺曰髙视字误当作髙欢一清按非也何焯云道元生于孝昌二年不及神武时全祖望曰当作髙祖即后魏孝文帝也
　　故向地也【卷十六九页十七行】
　　一清按地当作城
　　永嘉乱【卷十六九页十七行】
　　一清按永嘉下落之字
　　号曰洛阳垒【卷十六九页十七行】
　　一清按曰字衍文名胜志校
　　江无复髣髴矣【卷十六十页九行】
　　笺曰谢云详上文当作九江或作溪谷一清按何焯云江可该九不烦増改
　　歴防圃中【卷十六十页十行】
　　一清按防亦作蔬二字通用
　　以锱石为口【卷十六十页十一行】
　　一清按锱当作缁湿水注云是洛阳八风谷之缁石也盖黒石也
　　又瑶华宫南【卷十六十页十二行】
　　一清按又下落迳字
　　入为神居矣【卷十六十页二十行】
　　一清按入当作实
　　池中有魏文帝九花樷【卷十六十一页一行】
　　笺曰九花樷当作九华殿洛阳宫殿簿有明光殿式干殿九华殿蔬圃殿而魏志云青龙三年还洛阳复崇华殿改名九龙殿一清按非也程大昌演繁露云水迳洛阳天渊池中有魏文帝九华楼楼字亦误据魏书黄初七年三月筑九华台今校正
　　池南置魏文帝茅茨堂【卷十六十一页三行】
　　一清按置当作直
　　而桢抠坐磨石不动【卷十六十一页十三行】
　　笺曰一作匡坐一清按抠坐抠衣而坐作徒磨石故其坐若此若匡坐则正坐也何以磨石
　　此非刘桢也【卷十六十一页十三行】
　　笺曰也当作邪一清按阎若璩云唐韵正古也与邪通用晋书魏舒有主人妇夜产俄闻有车马之音相问曰男也女也今注中多以邪为也
　　陆机洛记【卷十六十二页十二行】
　　笺曰脱一阳字一清按记下又脱一曰字黄省曾本校
　　今太仓西南地水名【卷十六十二页十四行】
　　一清按地当作池
　　杜预因其一证必是狄泉【卷十六十二页十六行】
　　一清按必是上落谓字狄泉当依篆文作翟泉
　　不更层墉【卷十六十三页二行】
　　一清按层当作増
　　北对芒阜【卷十六十三页九行】
　　笺曰当作邙阜即北邙也一清按北邙之邙亦作芒晋太安二年成都王頴自邺举兵内向帝军于芒山以拒之是也下芒垄北芒并如字
　　连岭修垣【卷十六十三页九行】
　　一清按垣当作亘黄省曾本校
　　屋南迳建春门【卷十六十三页十三行】
　　笺曰谢云宋本作屈而迳建春门一清按南字不误盖谷水东出折而南流也
　　桥之石柱铭云【卷十六十三页二十行】
　　一清按石当作右
　　监椽【卷十六十四页七行】
　　一清按椽当作掾
　　左北平【卷十六十四页七行】
　　一清按左当作右
　　败此而返【卷十六十四页九行】
　　一清按此当作北
　　嵇叔夜为司马昭所害处也【卷十六十四页十一行】
　　一清按嵇叔夜上名胜志引此文有亦字
　　后张纯堰洛而通漕洛中公私懐赡【卷十六十四页十八行】一清按而御览引此文作以懐全祖望校改穰
　　故河南十二县簿云【卷十六十五页四行】
　　一清按故字衍文县下落境字
　　右宫门也【卷十六十五页十四行】
　　一清按右当作古
　　尝无毁壊【卷十六十五页十七行】
　　一清按尝全祖望校改曽
　　犹象而魏之上加复思以易观矣【卷十六十七页五行】
　　笺曰孙云此当作犹象魏之上而加复思以易观矣一清按困学纪闻云杨植许由庙碣云尧而许之日而月之独孤及仙掌铭云日而月之星而辰之同一句法杨慎曰唐文粹日而月之星而辰之本荘子尸而祝之社而稷之语然日月星辰语若出今人其不见笑也几希是注象而魏之句本古法非误文也
　　渠水又枝分南迳出太尉司徒两坊间【卷十六十七页十五行】一清按迳出二字当倒互
　　西国有爵离浮图【卷十六十八页四行】
　　笺曰爵一作鬰一清按非也爵离寺见河水注引释氏西域记
　　惟祧庙别无【卷十六十八页十五行】
　　一清按别当作则
　　元王东渡魏社代昌矣【卷十六十八页十八行】
　　笺曰王一作皇魏一作晋一清按非也道元生于拓跋朝是时魏都洛阳记此正以表晋衰魏兴之兆安得云晋社代昌乎元王字亦不作皇例以称刘裕为刘武王知之所谓岛夷索虏南北竞长也
　　迳太仓南东出阳门【卷十六十九页十二行】
　　一清按方舆纪要雒阳城正东曰东中门魏晋以后曰东阳门东出二字当倒互
　　谷水迳阊阖而南土山东【卷十六十九页十三行】
　　一清按迳当作自阊阖下落门字而南下落迳字黄省曾本校正
　　以故门卯出【卷十六十九页十八行】
　　一清按卯当作邪
　　是汉明帝梦见大人【卷十六十九页十九行】
　　一清按是孙濳校改昔
　　华桥汉书曰【卷十六二十页九行】
　　一清按隋氏经籍志后汉书十七卷本九十七卷今残缺晋少府卿华峤撰
　　谷水又南迳西门门【卷十六二十一页二行】
　　一清按方舆纪要其南一门曰广阳门亦曰西阳门后魏主宏改曰西明门上门字误当作明
　　故津阳门也【卷十六二十一页四行】
　　一清按方舆纪要又西曰津门以洛水从此而入城魏晋以后曰津阳门
　　漂落害者众【卷十六二十一页五行】
　　一清按落字衍文何焯校
　　津阳城门校【卷十六二十一页五行】
　　一清按校下落尉字何焯校补
　　谏议大夫陈宜【卷十六二十一页六行】
　　一清按陈宜当作陈宣寰宇记引后汉书曰建武十年洛水泛涨谏议大夫陈宣云云是也
　　北对南阳南宫【卷十六二十一页十二行】
　　一清按括地志洛阳故城内有南宫北宫南阳字误当作洛阳
　　故孝亷功曹【卷十六二十二页八行】
　　一清按故上落皆伦二字全祖望校补
　　汉官曰【卷十六二十二页十三行】
　　笺曰汉官下宋本有一仪字一清按何焯云不当有仪字陈振孙书録解题曰汉官仪一卷后汉军谋校尉汝南应劭仲逺撰按唐志有汉官五卷汉官仪十卷今惟存此一卷载三公官名及名姓州里而已其全书亡矣道元及见旧籍故宜无舛而猥云宋本此所以不免为阎百诗冯定逺所诮也
　　遂坚传之刻记年月日以名焉【卷十六二十二页十五行】
　　笺曰坚当作防一清按何焯云坚字不误传当作缚刻记上落因字以后汉书注文选注参校
　　殷人之左学【卷十六二十三页一行】
　　一清按左学下落右学二字以礼记王制校补
　　嘉平四年【卷十六二十三页五行】
　　一清按嘉平当作熹平
　　光禄大夫弹【卷十六二十三页六行】
　　笺曰汉书光禄大夫马日殚一清按后汉书蔡邕传云光禄大夫杨赐谏议大夫马日殚朱氏所引何踈缪也
　　芜防剧者【卷十六二十三页十九行】
　　笺曰宋本作剧务一清按黄省曾本芜作无言于剧务则无防也
　　髙堂谿等【卷十六二十四页十六行】
　　一清按后汉书作堂谿典此文误也
　　阳嘉八年【卷十六二十四页十一行】
　　一清按阎若璩云阳嘉止四年八是元字之误盖作毕即立碑也下九年亦当是元年
　　存半毁几【卷十六二十四页十六行】
　　笺曰当作存毁几半一清按存半毁几言所存者如此而毁者凡几也朱氏以意妄改所未安矣
　　迳清阳门东【卷十六二十四页十九行】
　　一清按清当作青
　　为治军所处【卷十六二十五页十三行十四行】
　　一清按治当作洛处当作乘名胜志引此文校正
　　隠沦妄死【卷十六二十五页十七行】
　　笺曰宋本作忘死一清按非也妄死谓诈死耳字不误
　　竒制作【卷十六二十六页三行】
　　笺曰奇制作未详玉海引此注无此三字一清按竒制作谓桥之制作甚竒即上制作甚佳之意岂可以玉海所引无之而遂疑之
　　阳渠水又东流迳汉广野君郦食其庙南【卷十六二十六页六行】笺曰迳当作经一清按前后注文俱作迳此等实为辞费
　　阳渠又东迳亳殷南【卷十六二十六页十二行】
　　一清按阳渠下落水字
　　晋太康地理记并言四横死于是亭【卷十六二十六页十五行】一清按晋太康下落记字地理记当作地道记兼引二书故曰并言也
　　将晓出税驾【卷十六二十七页三行】
　　一清按税驾下黄省曾本有逆旅二字
　　上有山阳王家墓【卷十六二十七页四行】
　　一清按上孙濳校改止
　　甘水篇
　　故世人目其所为甘棠焉【卷十六二十七页十五行】
　　一清按甘棠黄省曾本作甘掌如华掌鸾掌之类元和郡县志河南府寿安县下云汉宜阳县地后魏分新安置甘掌县是也
　　梦汁而平【卷十六二十七页十八行】
　　笺曰孙云梦汁疑作广濶一清按全祖望云先司空本是夷污二字
　　今河南河南县有甘水【卷十六二十八页五行】
　　一清按河南县下落西南二字郡国志河南尹河南县有甘城刘昭补注曰杜预曰县西南有甘泉即此水也
　　漆水篇
　　又东迳漆沮入于洛【卷十六二十八页十行】
　　笺曰克家云东迳史记作东过一清按尚书本作东过不独史记也且道元注例用迳字以别于经文之过入于洛当从经文作入于河盖渭水至华隂入河而洛水则至华隂入渭今云渭入洛其舛甚矣朱氏顾遗其大而摘其细何也黄省曾本原作河
　　逾梁上【卷十六二十八页十二行】
　　一清按上当作山
　　自土漆沮【卷十六二十八页十三行】
　　一清按依经文当作沮漆
　　岐川在杜陵埤【卷十六二十八页二十行】
　　笺曰孙云杜陵当作杜阳埤宋本作北一清按岐川字亦误当作岐山见渭水注
　　谓之柒渠【卷十六二十九页一行】
　　笺曰当作漆一清按古字通用不必改也
　　漆水出漆县西北岐山东入渭【卷十六二十九页二行】
　　一清按西北下落至字诗地理考引此文校増
　　今说互出【卷十六二十九页四行】
　　笺曰旧本作牙一清按黄省曾本作防古文互字若作牙音其义矣
　　浐水篇
　　水篇
　　县以汉景帝二年置【卷十六二十九页十七行】
　　笺曰宋本以字下有溪名二字一清按于文不当有此二字汉书地理志左冯翊祋祤县景帝二年置
　　水出东北而西南迳铜官川【卷十六二十九页十八行】
　　一清按出下落县字而字衍文孙濳校正
　　西瓠口【卷十六三十页四行】
　　一清按西下落邸字史记河渠书校补
　　渠竝北山【卷十六三十页五行】
　　一清按渠上史记河渠书汉书沟洫志皆有为字
　　溉泽卤【卷十六三十页八行】
　　一清按泽卤下落之地二字史记河渠书校补
　　河渠书曰凿泾水自中山而
　　一清按而当作西史记云凿泾水自中山西邸瓠口为渠道元盖割裂引之
　　南纪治谷水【卷十六三十页十六行】
　　笺曰纪当作絶一清按治当作冶方舆纪要云冶谷在泾阳县西北五十余里亦谓之谷口云阳宫记曰冶谷去云阳八十里山出铁有冶铸之利故因名有水曰冶谷水分渠十二是也
　　渭此水也【卷十六三十一页七行】
　　笺曰一作此渭一清按非也渭当作谓
　　俗谓是水为渠水也【卷十六三十一页十一行】
　　一清按渠水当作柒水
　　其水又东北流注于洛水矣【卷十六三十二页二行】
　　一清按矣黄省曾本作也




　　水经注笺刋误卷六
　　钦定四库全书
　　水经注笺刋误卷七
　　仁和赵一清纂
　　渭水篇
　　水出南鸟鼠山渭水出谷【卷十七一页十行】
　　一清案出南二字当倒互
　　他说曰【卷十七一页十一行】
　　一清案他説当作地説
　　右得封湲水【卷十七一页十四行】
　　一清案湲当作溪
　　二源合注成一川【卷十七一页十八行】
　　一清案成上落共字
　　荀宇【卷十七二页二行】
　　一清案后汉书温序传是茍宇朱氏误引作荀宇
　　迹长三尺一寸【卷十七二页七行】
　　一清案一寸魏书作二寸
　　俱左则过水右注之【卷十七二页十一行】
　　一清案全祖望云俱当作其右当作合
　　汉灵帝五年【卷十七二页十四行】
　　一清案续志汉阳郡下刘昭补注引秦州记曰中平五年分置南安郡此落二字
　　赤亭水出东山赤谷【卷十七二页十四行】
　　一清案出下落郡之二字通鉴注引此文校増
　　二源合舍【卷十七二页十七行】
　　笺曰舍宋本作注一清案舍字不误未可因上有二源合注之文而托为宋本以妄改之也
　　永元元年帝封耿秉为侯国也【卷十七二页二十行】
　　一清案帝上落和字
　　出西南山下【卷十七三页四行】
　　一清案出上落水字
　　渭水又东与落门西山【卷十七三页十行】
　　一清案与当作迳胡渭校改
　　东门得上门谷水【卷十七三页十四行】
　　一清案上门字当作北
　　左则有温谷【卷十七三页十五行】
　　笺曰左宋本作右一清案有字衍文温谷下落水字
　　又东出黑水【卷十七三页卜七行】
　　一清案黑水下落峡字
　　渭水至黑水峡【卷十七三页十九行】
　　一清案至当作自孙濳校
　　其水道平襄县南山温溪【卷十七三页二十行】
　　一清案道字误当作导源二字
　　东北流迳平襄县南城【卷十七四页一行】
　　一清案当作故城南孙濳校改
　　王莽之谓平襄县矣【卷十七四页一行】
　　笺曰之当作所一清案之下落所字非之字当作所也汉志莽曰平相襄字误县字衍文
　　野鸡自鸣【卷十七四页八行】
　　一清案自黄省曽本作皆
　　信而有徴【卷十七四页十三行】
　　一清案徴下落矣字名胜志校増
　　后马超之围冀也【卷十七四页十六行】
　　一清案后下落汉字孙濳校补
　　卿欲令长者出不利之言乎【卷十七四页十九行】
　　一清案利当作义魏书校改
　　次东浊谷水【卷十七四页二十行】次东黄土川水【卷十七五页一行】一清案两次东下俱落有字
　　而北流于渭【卷十七五页二行】
　　一清案流下落注字孙濳校増
　　自西东防【卷十七五页十二行】
　　一清案东当作来
　　汉阳长吏【卷十七五页十三行】
　　一清案吏当作史
　　源导西北当亭川【卷十七五页十七行】
　　一清案当作水导源孙濳校正
　　汉以为天水县王莽之阿阳郡治也【卷十七五页十九行】
　　一清案汉志天水郡武帝元鼎三年置莽曰填戎明帝改曰汉阳续志汉阳郡永平十七年更名葢未尝以天水名县也天水下落郡字汉以为天水郡【句】县【句】王莽之阿阳郡治也阿阳郡葢王莽之支郡
　　左则阁水入焉【卷十七六页八行】
　　一清案阁当作閤寰宇记所谓閤川水也落川字
　　其水又西歴略阳川【卷十七六页十行】
　　一清案歴黄省曽本作入
　　渥渠水【卷十七六页十三行】
　　一清案渥当作埿下云埿峡是也
　　自安民县之杨城永始二年成帝罢安定呼他苑以为安民县起官寺市里从审倾回中【卷十七六页十六行十七行】笺曰里下脱来歙二字审倾当作畨须一清案朱氏改审倾为番须是也其云市里下脱来歙二字非也永始二年以下至市里二十二字是释安民县乃注中注后人转写作大字致文义多不可通若依原本则云自安民县之杨城从番须回中文从字顺今欲于番须上再加来歙二字不且与上文有隔碍耶
　　将军金梁城等【卷十七六页十九行】
　　一清案后汉书来歙作守将金梁城字衍文
　　光武亲将【卷十七七页一行】
　　一清案亲将下落救之二字全祖望校增
　　与渭谷水合【卷十七七页四行】
　　一清案渭当作蒲
　　川水水又西南【卷十七七页五行】
　　一清案水字重文宜衍
　　石岩水注之【卷十七七页九行】
　　一清案岩孙潜校改宕
　　得金黑水【卷十七七页十三行】
　　一清案得上落乂字
　　东出更胡谷【卷十七七页十五行】
　　一清案更字衍文
　　又东得六合水【卷十七七页十九行】
　　一清案六合当作六谷谷名也魏书地形志正始初改置南秦州治骆谷城方舆纪要巩昌府成县有洛谷川古字音同通用
　　又东南流于渭是也【卷十七八页一行】
　　一清案流下落入字
　　渭水东歴县北封山流之隂迳固岭北东【卷十七八页三行四行】笺曰孙云封山当作邽山宋本无流字固岭北东下云一本无此东字一清案魏书地形志秦州天水郡上封县云犯太祖讳改葢本汉陇西郡之上邽县后魏避其主珪嫌名改上邽曰上封道元从新制书之卷中邽字皆后人所改改之不尽尚留此遗迹耳流字当移在之隂下北东二字当互易均非羡文也
　　北歴泉溪【卷十七八页八行】
　　一清案北下落出字
　　渭水又东南出桥西亭西【卷十七八页九行】
　　一清案上西字衍文
　　百涧声流【卷十七八页十行】
　　笺曰当作羣流一清案声流言泉流有声也
　　右则曽席水【卷十七八页十一行】
　　一清案水下落入焉二字孙潜校増
　　借水又次东北【卷十七八页十五行】
　　一清案次字衍文
　　次东有大鲁溪水【卷十七八页十六行】
　　一清案溪当作谷下有小鲁谷水
　　咸自北山注离注借水【卷十七八页十七行】
　　笺曰宋本作咸自北山注借水无离注二字一清案非也注离乃流字之误孙潜校改下注字重文宜衍
　　借水又带五水【卷十七八页十八行】
　　一清案又当作右
　　借水又东得其阳谷水【卷十七九页十三行】
　　一清案其字衍文
　　又得宕水谷水【卷十七九页十四行】
　　一清案又下落东字上水字衍文孙濳校正
　　出西南马门溪【卷十七九页十五行】
　　一清案出上落水字
　　众川泻浪【卷十七九页十八行】
　　笺曰谢云一本作众川泻注一清案泻浪字不误
　　莎谷水出南北莎溪【卷十七十页四行】
　　一清案北当作山
　　西南出龙谷【卷十七十页六行】
　　笺曰谷古本作口一清案龙当作陇
　　西南流磨细野峡【卷十七十页七行】
　　一清案磨当作歴
　　又迳清水城南【卷十七十页九行】
　　一清案清水下落县故二字
　　川有育故亭【卷十七十页十一行】
　　一清案育故亭误当作故秦亭史记秦本纪孝王曰朕其分土为附庸邑之秦徐广曰今天水陇西县秦亭也
　　左长谷水【卷十七十页十七行】
　　一清案左下落则字
　　羌水南入清水【卷十七十页十八行】
　　一清案羌水下落又字
　　其道源西北诸溪【卷十七十页十九行】
　　一清案当作其水导源西北绵诸溪今校正
　　北出思溪【卷十七十页二十行】
　　一清案出字下落长字
　　又东南歴绵诸故道北【卷十七十页二十行】
　　一清案汉书地理志天水郡有绵诸道县有蛮夷谓之道此文误也当作绵诸道故城北
　　入西北【卷十七十一页三行】
　　一清案入当作又
　　其水北流注泾泾谷水又西北白城谷【卷十七十一页七行】一清案泾字重文宜衍西北下落合字谷字衍文
　　谷水又东北歴董亭下【卷十七十一页九行】
　　一清案谷水上落泾字
　　白水出东南白溪水【卷十七十一页十三行】
　　一清案白溪水之水衍文
　　水出南刑马山【卷十七十一页十六行】
　　一清案出南二字当倒互
　　众水泻浪【卷十七十一页十九行】
　　一清案水当作川
　　出北山【卷十七十二页一行】
　　一清案出上落并字孙潜校増
　　次东丘谷水【卷十七十二页二行】
　　一清案次东下落得字
　　迳南田县南【卷十七十二页四行】
　　一清案元和郡县志南由县后魏孝明帝于南由谷置方舆纪要曰属武都郡西魏废为南由镇禹贡锥指曰陇州东南百二十里有南由故城本汉汧县地后魏析置魏书地形志武都郡有南田县则字之误也
　　水出刑县之数歴山也【卷十七十二页五行】
　　一清案刑县当作县
　　阚骃以是水为沂水言【卷十七十二页七行】
　　笺曰言宋本作焉一清案沂水当作汧水
　　阚骃十三州志曰与此同【卷十七十二页九行】
　　一清案曰字衍文
　　水东入散关【卷十七十二页十一行】
　　一清案水上落渭字
　　于宝【卷十七十二页十四行】
　　一清案于当作干
　　渭水又东迳西武功北【卷十七十三页二行】
　　一清案当作武功县西北今校改
　　俗以散关城【卷十七十三页二行】
　　笺曰城宋本作名一清案于文当増名字于散关之下不当改城为名也
　　渭水又与其捍水合【卷十七十三页四行】
　　一清案其字衍文
　　渭水又东而【卷十七十三页十七行】
　　一清案而当作南
　　有宝鸡鸣祠【卷十七十三页二十行】
　　一清案西京赋云陈宝鸡鸣在焉史记封禅书云文公获若石云于陈仓北坂城以一牢祠命曰陈宝瓒曰陈仓县有宝夫人祠葢广异名也寰宇记通鉴地理通释作宝鸡祠是注宝鸡鸣祠上当有陈字
　　昔秦文公咸伯之言【卷十七十四页一行】
　　笺曰咸当作感伯下脱一道字一清案淯水注作阳伯当是伯阳之误史记周本纪宣王太史伯阳甫唐固曰伯阳父周柱下史老子也神仙传老子名重耳字伯阳葢李耳西入关又与秦文公同时当是也而朱长孺注李义山诗引此文云昔秦文公感伯王之言葢直以意増耳
　　黄帝孙舜妻盲冢【卷十七十四页八行】
　　一清案冢下落祠字汉书地理志校补
　　伏牺生成起起徙治陈仓也【卷十七十四页十行】
　　笺曰起起宋本作纪纪一清案下起字重文宜衍
　　今滠水对亮城【卷十七十四页十五行】
　　一清案滠水当作汧水方舆纪要云石鼻城在宝鸡县东北三十里诸葛武侯所筑水经注今汧水对亮城是与郝昭相御处也
　　渭水又东与阳谿合【卷十七十四页十七行】
　　一清案阳谿下落水字
　　水出汧县之蒲谷乡中谷【卷十七十五页五行】
　　笺曰旧本作维一清案非也説见下
　　决为蒲薮【卷十七十五页六行】
　　笺曰旧本作一清案周礼职方雍州薮曰蒲寰宇记陇州汧源县下引晋太康地志云汧县有蒲合乡中谷朱氏上以维字改此又以为纷纷牵引总属辞费
　　世谓之小陇山【卷十七十五页八行】
　　笺曰旧本作小龙山一清案元和郡县志云小陇山一名陇坂又名分水岭葢与大陇山连麓朱氏以陇为龙大谬
　　潭涨不测【卷十七十五页十行】
　　笺曰孙云涨当作深一清案涨字不误
　　乱为一【卷十七十五页十四行】
　　一清案乱为一下落水字孙濳校増
　　源流奋通【卷十七十五页十四行】
　　笺曰奋古本作旧一清案奋通言水势迸暴也作旧字何説乎
　　崩峦倾返【卷十七十五页十七行】
　　笺曰返一作仄一清案倾返状山势臲卼也仄训偪仄义有未安
　　古之汧山也【卷十七十五页十八行】
　　一清案地理志云古文以为汧山今校补
　　水溢石空【卷十七十五页十九行】
　　笺曰空宋本作穴一清案空读上声与孔同小穴也韩非子空窍者神明之戸牖史记大宛传楼兰姑师小国耳当空道朱氏以穴字笺之殆误读平声耳
　　漰渀荡发源穴川【卷十七十五页二十行】
　　笺曰穴宋本作成川一清案寰宇记引此作漰渀震荡发源成川今校补
　　汧水又东南以迳隃麋县故城南【卷十七十六页一行】
　　笺曰又宋本作成川一清案以字衍文此与上所据宋本同一纰缪均不顾文义之通否而此为尤甚
　　昔郭歙耻王莽之徴【卷十七十六页二行】
　　一清案汉书鲍宣传是郭钦释详本卷
　　故郁之平阳亭也【卷十七十六页十行】
　　一清案史记注作郿之平阳亭郁字误寰宇记曰地道记郁夷省倂郿葢王莽之乱郁夷之人权寄理郿界因倂于郿刘昭郡国志补注郿县下引帝王世纪秦出公徙平阳是也
　　汧水又东流于渭水【卷十七十六页七行】
　　一清案东流下落注字下水字衍文
　　今人谓之几谷【卷十七十六页十一行】
　　一清案几当作凡音桓史记正义校
　　有石室【卷十七十六页十二行】
　　一清案有下落一字孙濳校増
　　水流次平石钓处【卷十七十六页十二行】
　　一清案流字衍文史记正义校
　　两厀遗迹犹存【卷十七十页十三行】
　　笺曰厀当从膝一清案厀胫头节也从卩桼声徐锴系曰今俗作膝
　　渭水又东迳石源【卷十七十六页十五行】
　　一清案石源字误当作积石原元和郡县志云积石原在郿县西北二十五里方舆纪要云积石原在渭水北亦曰北原五丈原谓之南原也
　　雍州郭淮【卷十七十六页十七行】
　　一清案魏书郭淮领雍州刺史此落二字
　　亮至【卷十七十六页十九行】
　　一清案寰宇记引此文亮至下有果不得上四字今校补
　　又迳五丈原北【卷十七十六页十九行】
　　一清案又下落东字孙濳校増
　　魏春秋曰【卷十七十六页十九行】
　　一清案隋书经籍志魏氏春秋二十卷孙盛撰落氏字后并同
　　诸君无事矣【卷十七十七页一行】
　　笺曰晋书曰诸军无事矣一清案御览引魏氏春秋作诸君元和郡县志同葢唐人尚以旧籍为据不用晋书也
　　又东迳武功县北【卷十八一页六行】
　　一清案迳当作过
　　斜水自南注之【卷十八一页七行】
　　一清案自南下落来字胡渭校増
　　水又东迳马冢北【卷十八一页十三行】
　　一清案水上落渭字
　　县有太一山【卷十八一页十六行】
　　一清案一汉志分注作壹
　　长安人刘终于崩【卷十八二页五行】
　　笺曰刘终以下文理不属葢脱简也一清案孙濳用柳佥钞本校补四百二十字真希世之宝也详本卷
　　忘也惠公孝公立是【至】非实也【卷十八二页八行九行十行】
　　笺曰孙云自忘也至此四十一字文不相续疑有脱误一清案非也忘当作志谓崔骃及皇览缪志也立当作并黄省鲁本校
　　俗名也北出河桃谷【卷十八二页十三行】
　　笺曰谢云宋本作俗名之北水出河一清案非也俗名也【句】北出河桃谷【句】道元以东水是俗名其水出于河桃谷孙汝澄以出河为句缪甚
　　于雍县城南【卷十八二页十八行】
　　一清案雍县下落故字
　　大栾水注之出西北大道川【卷十八四页四行】
　　一清案栾寰宇记作峦出上落水字
　　二川洋逝【卷十八四页八行】
　　一清案洋当作幷
　　迳岐山而【卷十八四页九行】
　　一清案而当作西孙潜校改
　　炎帝神农氏姜母安登【卷十八四页十六行】
　　笺曰谢云姜母安登宋本作母曰姜姒防云谢引宋本亦误据世纪当作神农氏姜姓母安登一清案于文是炎帝神农氏【句】姜母安登【句】本无误也今三皇纪作女登
　　水合而迳美阳县之中亭川水也【卷十八四页十八行】
　　一清案上水字衍文
　　东迳杜阳故城【卷十八四页二十行】
　　一清案杜阳下落县字
　　又故谷县有杜阳山【卷十八五页一行】
　　一清案谷当作虢汉书地理志右扶风有虢县汉初幷入雍故谓之故虢也
　　在大柱山南【卷十八五页三行】
　　一清案大柱当作天柱寰宇记校改
　　县自杜水东二坑水注之【卷十八五页五行】
　　一清案自当作有东上落又字
　　一水西北渎魋水二合而东歴五将山【卷十八五页六行】一清案西北下落与字二字衍文
　　泉南迳梁山宫西【卷十八五页八行】
　　一清案泉当作东
　　渭水之东【卷十八五页十七行】
　　一清案之当作又
　　芒水出南芒谷【卷十八五页二十行】
　　一清案南下落山字谓终南山也宋敏求长安志校补
　　又屈而入于渭【卷十九一页九行】
　　笺曰谢云宋本作又屈西北入于渭一清案孙潜云又屈而下落西北二字而字不衍
　　渭水又东北迳黄山宫南【卷十九一页十行】
　　一清案十字是注混作经
　　惠帝三年起者也【卷十九一页十一行】
　　一清案汉志注是二年三字误
　　就水注之【卷十九一页十四行】
　　一清案四字是注混作经
　　就水歴圃北【卷十九一页二十行】
　　笺曰孙云圃字疑悮或是陵字一清案名胜志引此文作歴竹圃北元和郡县志司竹园在盩厔县东十五里史记渭川千亩竹汉书王莽霍鸿负倚芒竹亦谓之鄠杜竹林有司竹都尉即此地也笺説非是
　　渭水又东合田谿水【卷十九二页三行】
　　一清案八字是注混作经
　　北流长杨宫西【卷十九二页四行】
　　一清案北流下落迳字
　　水上承盩厔南南泉【卷十九二页五行】
　　一清案上南字重文当作县泉当作厡
　　有蒙茏源【卷十九二页八行】
　　一清案源汉书地理志作渠成林源灵轵源之源并当作渠
　　东迳县苑
　　一清案苑当作北
　　河渠以引堵水【卷十九二页九行】
　　一清案汉书沟洫志云关中灵轵成国湋渠引诸川如淳曰湋音韦韦水出韦谷此河渠是湋渠之误
　　渭水又东迳槐理县故城南【卷十九二页十一行】
　　一清案十一字是注混作经
　　章邯为雍王都废丘居槐里【卷十九二页二十行】
　　笺曰谢云居槐里三字疑衍一清案是注正释槐里故重言之较栎阳高奴加详焉非赘词也
　　东有涌水【卷十九三页四行】
　　笺曰宋本作漏水一清案涌水字不误
　　又北迳苇围西【卷十九三页六行】
　　一清案围当作圃名胜志校
　　东北迳五柞相去八里【卷十九三页八行】
　　笺曰宋本作东北迳五柞宫一清案长安志引此文五柞宫下尚有西长杨五柞二宫七字寰宇记盩厔县下亦有之今补入
　　在盩厔县西【卷十九三页十行】
　　笺曰西一作矣一清案汉书注作西笺説之谬可知矣
　　渭水又东合甘水【卷十九三页十三行】
　　一清案七字是注混作经
　　在水东【卷十九三页十四行】
　　一清案在下落甘字水下落之字孙濳校补
　　故马融曰有扈甘南郊地名也【卷十九三页十五行】
　　笺曰南一作西一清案南字不误甘字当移在有扈之上尚书音义校正
　　合渼陂水【卷十九三页十八行】
　　笺曰渼古本作美一清案渼陂之渼十道志元和郡县志长安志杜子美诗俱作渼与美通不必改也
　　上仍使太中大夫虞邱寿王【卷十九四页五行】
　　一清案仍当作乃
　　他説云【卷十九四页十五行】
　　一清案他説当作地説
　　水防无他高山异峦【卷十九四页十五行】
　　一清案名胜志引此文作水所滙处今补改正
　　武帝建武二年【卷十九四页十七行】
　　一清案建武当作建元
　　渭水又东与镐水合【卷十九四页二十行】
　　一清案九字是注混作经
　　自汉帝穿昆明池【卷十九五页三行】
　　一清案当作汉武帝落武字
　　过镐池曰【卷十九五页六行】
　　一清案初学记引学资春秋作素车上人曰孙濳据之改过镐池为车上人
　　镐水北迳谿灵台西【卷十九五页十五行】
　　笺曰宋本作汉灵台一清案寰宇记引此文作清灵台
　　镐水又北迳于渭【卷十九五页十八行】
　　一清案迳当作注
　　渭水又东北迳渭城南【卷十九六页三行】
　　一清案九字是注混作经
　　秦里其霸【卷十九六页八行】
　　笺曰西京赋作秦里其朔薛综注云里居也朔北也秦地居其北是曰咸阳一清案霸者幽隂之义与朔字意同汉书律歴志曰四月己丑朔死霸死霸朔也生霸望也是此义也
　　而沈水注之【卷十九六页十二行】
　　一清案五字是注混作经
　　俗言真女楼【卷十九八页三行】
　　一清案真女当作贞女汉志注校
　　繁钦建章鳯楼阙赋【卷十九八页六行】
　　一清案何焯校衍楼字
　　而实非也【卷十九八页十二行】
　　一清案而下落即字孙濳校増
　　池中有渐台三十丈【卷十九八页十三行】
　　一清案渐台下落高字名胜志校増
　　南有壁门【卷十九八页十五行】
　　一清案壁当从玉作璧下云璧玉门也
　　引它水入长安城【卷十九八页二十行】
　　笺曰宋本作引高都水一清案孙濳校改沈水于它字为近
　　以法牵牛【卷十九九页十四行】
　　一清案牵牛下落南有长乐宫北有咸阳宫欲通二宫之间故造此十九字史记索隐引黄图及别本水经注皆有之
　　南北二百八十步【卷十九九页十四行】
　　一清案二史记索隐作三
　　柱南京兆立之柱北冯翊立之【卷十九九页十七行】
　　一清案两立字长安志作主字
　　我貌狞丑【卷十九九页二十行】
　　笺曰古本作狼丑一清案狰狞状恶也朱氏作狠丑与狞字义无别又误刻为狼字
　　桥三丈【卷十九十页四行】
　　一清案桥下落广字孙濳校増
　　魏武帝遂更修之【卷十九十页四行】
　　一清案遂字衍文
　　渭水又东与沈水枝津合【卷十九十页九行】
　　一清案十字是注混作经
　　北流于渭【卷十九十页十二行】
　　一清案流下落注字
　　渭水又迳长安城北【卷十九十页十三行】
　　一清案八字是注混作经又下落东字胡渭校増
　　王莽更名长安【卷十九十页十五行】
　　一清案汉书地理志作常安长字误
　　城正亭【卷十九十一页一行】
　　一清案城三辅黄图作诚
　　其内有长安厨官在事故城曰厨门也【卷十九十二页五行】一清案事当作东城当作名
　　其水有客舍【卷十九十二页七行】
　　一清案水方舆纪要作外
　　为徒之经【卷十九十二页十行】
　　笺曰一作为往来之径一清案此文见三辅决録朱氏何以不名其书
　　东迳河池北【卷十九十二页十五行】
　　一清案河池下落陂而二字孙潜校増
　　其制上圆下方九宫十二室四向五色【卷十九十二页十八行】一清案大戴礼盛德篇云明堂九室明堂月令篇云九室十二堂刘歆取考工补周礼冬官之阙匠氏一职记轨步之制因及明堂有云夏后氏世室五室九阶四旁两夹牕白盛殷人重屋四阿周人明堂度九尺之筵东西九筵南北七筵堂崇一筵五室凡室二筵淳于登作五室之説则云水木用事交于东北木火用事交于东南火土用事交于中央土金用事交于西南金水用事交于西北郑康成注礼主考工説谓大戴所记创于秦相吕不韦之作春秋并非古制而主大戴者极訾康成注悉本淳于登月令异义有乖正论九室五室互相讥讪竟成门户按北史封轨云吕氏月令见九室之义大戴之礼着十二堂之文又袁翻传云明堂五室三代同焉道元北方之学者兼取戴记考工之制故湿水篇有明堂上圆下方四周十二户九室之文此注复列九宫十二堂四向五室之义世本堂字误作室下室字又嫌与上重文乃改作色流俗纰缪甚矣其妄也
　　汉平帝永始四年【卷十九十二页十九行】
　　一清案永始是元始之误
　　头于渭尾达樊川【卷十九十三页九行】
　　笺曰三辅黄图云头入渭水尾达樊川一清案通鉴注引此文作头临渭水是也
　　有阊阖公车诸门【卷十九十三页十四行】
　　笺曰公车古本作正车玉海引此作止车门一清案关中记云未央宫有阊阖门止车门止字是也
　　故渠北有楼汉京兆尹司马文预碑【卷十九十四页十行】
　　一清案楼下落竖字名胜志校増
　　苏□曰王宫家渠也【卷十九十四页十二行】
　　一清案汉书王嘉注苏林曰王渠官渠也今校正
　　史王孙及王夫人【卷十九十四页十六行十七行】
　　一清案七字重文宜衍
　　故时人谓之马冢【卷十九十五页二行】
　　笺曰按旧本脱误呉琯移遂葬焉二十二字续此是矣复误以霸水注续马冢之后错简如初今特改正一清案呉本错误固多朱氏改正亦未为得清溪胡渭作禹贡锥指二十卷悉取常熟黄仪之説更定余亟从之惟李夫人荚陵一条全祖望又据黄图移在汉武帝茂陵之下今为先具错简之辞然后枚举误文可无遗憾已
　　又东过霸陵县北【至】陵之南【卷十九二十七页十行至三十二页十六行】一清案又东过霸陵县北经文接前十五页二行注马冢之次行陵之南下接前二十三页十一行如北一里即李夫人冢
　　霸水者上地名也【卷十九二十七页十一行】
　　一清案水者二字当倒互黄省曽本校改御览长安志引此文并如之此本应劭语道元袭用之耳
　　西北有铜公水【卷十九二十七页十三行】
　　一清案公当作谷寰宇记校
　　次东有轻谷【卷十九二十七页十四行】
　　笺曰轻谷下脱一水字一清案名胜志引此文作辋谷水方舆纪要云蓝田县有辋谷水在县南八里商岭水自蓝桥伏流至此有千圣洞细水洞锡水洞诸水防焉如车辋环凑自南而北圜转二十里过此则豁然开朗林野相望亦谓之辋川王维云辋水沦涟是也轻字误
　　又西流入渥水【卷十九二十七页十五行】
　　一清案长安志云刘谷水一名泥水方舆纪要云晋永和十年桓温伐秦破青泥是也下清渥军清渥城并当作埿
　　迳蓝田县也【卷十九二十七页二十行】
　　一清案也当作北
　　梁惠王三年【卷十九二十八页一行】
　　一清案恵下落成字竹书纪年校増
　　史记秦襄王葬芷阳者也是【卷十九二十八页十行】
　　一清案也是二字当互易
　　汉文帝尝欲从霸西驰下峻阪【卷十九二十八页十二行】
　　一清案霸下落陵上二字汉书爰盎校补
　　水出杜县白鹿源【卷十九二十八页十六行】
　　一清案源当作原
　　谿水又西北【卷十九二十八页十七行】
　　一清案谿水上落荆字
　　即是原【卷十九二十八页十九行】
　　一清案原下落也字
　　孟谷次东又大谷【卷十九二十九页二行】
　　一清案孟谷上落次东有三字又当作有长安志校正
　　东有土门谷【卷十九二十九页三行】
　　一清案东上落次字
　　五水北谷西北歴风凉原东【卷十九二十九页三行】
　　一清案谷西当作合而长安志校
　　有大狗来下【卷十九二十九页八行】
　　一清案大长安志作天
　　水发自原下【卷十九二十九页十四行】
　　一清案原当作亭即下霸陵县之故亭
　　故源左出焉【卷十九三十页六行】
　　一清案源当作渠
　　予以神明三年【卷十九三十页十九行】
　　一清案明下落圣祖黄虞遗统受命至于地皇四年为十五年正以二十字汉书王莽传校补
　　其名霸为长存桥【卷十九三十页二十行】
　　一清案霸下落桥字王莽校补
　　秦庄王葬于芒荡之丽山【卷十九三十一页二行】
　　一清案芒荡当作芷阳
　　东北迳霸县故城南【卷十九三十一页六行】
　　一清案霸下落城字晋书地理志京兆郡有霸城县葢曹氏所改魏书地形志霸城县晋改
　　汉文帝之霸陵汉县也【卷十九三十一页十六行】
　　一清案下汉字衍文
　　计其日似近五百年矣【卷十九三十一页九行】
　　一清案其黄省曽本作尔似当作以古以已字通用
　　又合漕渠【卷十九三十一页十六行】
　　一清案又当作右
　　引渭今源自昆明池南傍山原【卷十九三十一页十八行】
　　一清案今源当作合渠
　　今霸水又北迳秦虎圈东【卷十九三十二页一行】
　　一清案今字衍文
　　血出溅虎【卷十九三十二页四行】
　　笺曰溅旧本作践一清案集韵溅污洒也史记蔺相如曰请得以颈血溅大王是其义也
　　迳汉武帝茂陵南【卷十九三十二页八行】
　　一清案迳上落又字
　　陵之南【卷十九三十二页十六行】
　　一清案南上落西字
　　如北一里【至】赋诗悼伤【卷十九二十三页十一行至十八行】
　　一清案如北上接后三十二页十六行陵之南赋诗悼伤下接后三十二页十六行故渠又北分为二渠黄图云荚陵在茂陵北一里寰宇记雍州兴平县下云茂陵在县东北十九里李夫人陵在县北十六里是也
　　如北一里【卷十九二十三页十一行】
　　笺曰如当作而一清案如字不误
　　世谓之荚陵【卷十九二十三页十二行】
　　笺曰一作莱陵一清案荚字不误黄图校
　　以厚礼葬【卷十九二十三页十九行】
　　一清案厚全祖望校改后
　　故渠又北【至】今无水【卷十九三十二页十六行十七行】
　　一清案故渠又北上接前三十三页十八行赋诗悼伤今无水下接前二十三页十八行故渠又东迳茂陵县故城南
　　故渠又东迳茂陵县故城南【至】分卑尊之名者也【卷十九二十三页十八行至二十四页十九行】
　　一清案故渠上接后三十二页今无水十八行分卑尊之名者也下接后二十六页四行故渠又东迳汉丞相周勃冢南
　　故渠又东迳茂陵县故城南【卷十九二十三页十八行】
　　笺曰此故渠篇内不见张本疑有脱误一清案注云渭水又东防成国故渠又迳汉武帝茂陵南又北分为二渠东迳虎圈南而东入霸一水北合渭今无水下接是注故渠又东迳茂陵县故城南至汉景帝陵南又东南注于渭今无水成国故渠西京时已有之而卫臻更修复之世本彼具霸陵县下此华隂县中前后倒置不相贯串又渠字或讹作源一望迷离遂以为不见张本疑其有脱误耳今为更正始可追寻恨不起中尉于九原而告之
　　渠北故坂此即龙渊宫【卷十九二十四页一行】
　　一清案此当作北
　　又成帝延陵南【卷十九二十四页七行】
　　一清案又下落东迳二字
　　故渠又东迳渭陵【卷十九二十四页八行】
　　一清案渭陵下落南字
　　元帝永元四年【卷十九二十四页九行】
　　一清案永元当作永光
　　又迳惠帝安陵南【卷十九二十四页十行】
　　一清案又下落东字
　　故渠又东迳汉丞相周勃冢南【至】东南流注于渭水【卷十九二十六页四行至二十七页九行】
　　一清案故渠上接前二十四页十九行分卑尊之名者也东南流注于渭水下接前二十页十七行右迳新丰县故城北
　　渭水又东迳霸县北【卷十九二十六页七行】
　　一清案当作霸城县落城字
　　臰闻数月【卷十九二十六页十七行】
　　一清案月当作里
　　东南流注于渭水【卷十九二十七页九行】
　　一清案于文当重一渭字下渭水二字与右迳新丰县故城北句接连
　　石迳新丰县故城北【至】不得为湖湖西【卷十九二十页十七行至二十三页十一行】
　　一清案石字误当作右上接后二十七页九行渭水二字不得为湖下接前十六页二十行苏林曰湖西二字衍
　　水出丽山东也【卷十九二十页十八行】
　　一清案也当作北
　　水本导源东流【卷十九二十页十九行】
　　笺曰东一作北一清案非也下云后秦始皇葬于山北水过而曲行东注北转则东字不误
　　下涸三泉【卷十九二十一页四行】
　　一清案涸当作锢史记始皇本纪穿三泉下铜徐广曰一作锢锢铸塞
　　项羽入关以三十万人【卷十九二十一页十一行】
　　一清案入关下落发之二字黄省曽本校増长安志引此文亦有之
　　始皇与神女唾之生疮【卷十九二十一页十二行】
　　一清案神女下有缺文朱无易引三秦记补游而忤其防神女七字
　　又北絶漕槃沟注于渭【卷十九二十二页五行】
　　一清案漕渠汉大司农郑当时所开槃沟乃渠字之误
　　旧大道北下坂下坂名也古有鸿宁【卷十九二十二页十六行】一清案下坂二字重文史记项籍本纪云在新丰鸿门孟康曰在新丰东十七里旧大道北下坂口名也今校正鸿宁当作鸿门亭
　　郭縁生或云【卷十九二十二页十一行】
　　一清案郭縁生下落曰字全祖望校増
　　孟康言在新城东十七里无之【卷十九二十三页一行】
　　笺曰城宋本作丰一清案无之二字衍文
　　非谓地也【卷十九二十三页一行】
　　一清案地当作城
　　苏林曰【至】俱北入渭【卷十九十六页二十行至十七页十九行】
　　一清案苏林曰上接后二十三页十一行不得为湖俱北入渭下接后二十四页十九行渭水又东迳下邽县故城南
　　苏林曰戯邑名在新丰东南三十里【卷十九十七页一行】
　　笺曰宋本云在郑东南一清案非也郡国志新丰东有鸿门亭及戯亭刘昭补注引苏林曰县东南四十里此段注原在霸水新丰之下朱氏既误割入郑县不得不假宋板改去新丰字以实其説也
　　造延陵为初陵以为非霸曲亭南更营之【卷十九十七页七行】一清案非下落吉于二字
　　统归三壑【卷十九十七页十四行】
　　一清案三当作一
　　首水南倒虎山【卷十九十七页十五行】
　　一清案南下落出字
　　渭水又东迳下邽县故城南【至】今无水【卷十九二十四页十九行至二十六页四行】一清案渭水又东迳下邽县故城南上接前十七页十九行俱北入渭今无水之次行接前十五页四行又东过郑县北经文霸陵县一条注尽此
　　北迳郿加谷【卷十九二十五页一行】
　　一清案郿名胜志校改媚寰宇记云竹水出媚谷是也
　　口起谷口【卷十九二十五页四行】
　　一清案口起汉书沟洫志作首起
　　白渠在后【卷十九二十五页五行】
　　一清案在后汉书沟洫志作起后
　　即水所治也【卷十九二十五页六行】
　　一清案治黄省曽本作始
　　符坚【卷十九二十五页十行】
　　一清案符当以草作苻
　　汉书高帝关中【卷十九二十五页十九行】
　　一清案高帝下落克字全祖望校増
　　王莽之师高也【卷十九二十五页十九行】
　　一清案汉书地理志作师亭
　　又东过郑县北【至】裴毕字君先立【卷十九十五页四行至十六页二十行】一清案又东过郑县北经文之右行接后二十六页四行今无水裴毕字君先立下接后十七页十九行渭水又东石桥水防
　　以亢杜洪【卷十九十五页八行】
　　一清案亢当作抗
　　于孤相原西【卷十九十五页九行】
　　一清案相寰宇记引此文作柏
　　出英山【卷十九十五页十行】
　　一清案出上落水字
　　北流与招水相得水乱流【卷十九十五页十一行】
　　一清案下水字衍文
　　灌水又北注于渭【卷十九十五页十二行】
　　笺云此后皆叙郑县事旧本错简今改正一清案朱氏之改正郑县注是矣然割截未清致有下句之缪
　　又迳观愚之山北流入于渭【卷十九十五页十二行十三行】
　　笺曰孙云观愚字误山海经作符禺之山符禺之水出焉北流注于渭一清案朱氏惟据上有禺水遂误以十一字移此不知其文与上下絶不相蒙也后二十页十六行十七行注云渭水又东合沙渠水水即符禺之水也南出符以下缺文当取此处禺之山北流入于渭八字补入乃成文而华隂县注亦终矣此十一字当衍去
　　渭水又东西石桥水南出马岭山【卷十九十五页十四行】
　　一清案石桥水有二皆出马岭山道元两叙其源流一流迳郑城西为西石桥水一流迳郑城东为东石桥水郭縁生云郑城东西十四里各有石梁者是也方舆纪要云刘裕伐秦王镇恶自河入谓秦将姚难自香城引兵而西镇恶追之秦主自霸上还屯石桥以为之援此西石桥也唐中和初昭义帅高浔合河中兵讨黄巢寻败于石桥浔奔河中华州复为巢所陷此东石桥也
　　虢侩又灭【卷十九十六页二行】
　　笺曰国语作郐一清案郐古作侩世本所谓四曰求言是为侩人后乃除人加邑毛诗国风又作桧
　　幽王卒于戯【卷十九十六页六行】
　　笺曰旧本作宫呉改作卒一清案全祖望云皆非也宫字是□字之误
　　及迁封于彼【卷十九十六页九行】
　　一清案及当作乃
　　渭水又东石桥水防【至】南出符【卷十九十七页十九行至二十页十七行】一清案渭水上接前十六页二十行裴毕字君先立南出符之次行接后三十二页十八行东入于河经文
　　渭水又东石桥水防【卷十九十七页十九行二十行】
　　笺曰宋本作又东与一清案朱氏亦因本文防字以意度之应有与字故云尔非必真据宋板也知者与字当增在东字之上此东石桥水也説见前
　　郑城东十四里各有石梁者也【卷十九十八页三行】
　　一清案东下落西字
　　水南出良余山之隂【卷十九十八页十行】
　　一清案寰宇记引此文是粮余山
　　洛水入焉【卷十九十九页五行】
　　一清案寰宇记引此文作洛水东南沮水入焉全祖望云此误也当作渭水东南洛水入焉
　　王莽之华疆也【卷十九十九页十一行】
　　一清案汉书地理志作华坛
　　以节栢之心为博箭【卷十九十九页十四行】
　　笺曰节一作松一清案节栢字不误岂可因礼记松栢有心之文辄为更易乎
　　昭王常与天神博于是【卷十九十九页十五行】
　　一清案常当作尝
　　登华见父与数人博于石上【卷十九十九页十八行】
　　一清案登华下落山字
　　敕度世令还山山层云秀【卷十九十九页十八行】
　　一清案山字重文宜衍事见神仙
　　元帝又刋其二十余字二书有重名于海内【卷十九二十页三行】一清案元帝误当作文帝寰宇记华州华隂县下云北庙有古碑九所其一是汉镇逺将军段煨更修之碑黄门侍郎张防书魏文帝与钟繇各于碑隂刻二十字此碑垂名海内释亦作元帝恐钟公不逮事常道乡公也此在南宋初年刻本已讹何焯校改帝作常元常钟繇字不且与下侍中司校尉之文有碍耶刋其下落碑隂二字重名下落垂字
　　不得言在斯为非矣【卷十九二十页十三行】
　　一清案于文当重一斯字
　　城因原土【卷十九二十页十四行】
　　一清案土当作立
　　渭水又东合沙沟水【卷十九二十页十六行】
　　一清案沙沟当作沙渠
　　南出符【卷十九二十页十七行】
　　一清案南出符下缺禺之山北流注于渭八字朱氏误入前十五页十三行当移彼就此也
　　东入于河【卷十九三十二页十八行】
　　一清案东入于河之右行接前二十页十七行南出符缺文之次东入上落又字禹贡锥指曰渭水又东合昆明故渠自此以后多错简黄子鸿据他书及州县图志悉为更定以今舆地言之渭水又东迳长安县北又东迳咸宁县北高陵县南又东迳临潼县北又东迳渭南县北又东迳同州南华州北又东北迳华隂县北又东入于河是曰渭口


　　水经注笺刋误卷七
<史部,地理类,河渠之属,水经注释__水经注笺刊误>
　　钦定四库全书
　　水经注笺刋误卷八
　　仁和赵一清纂
　　漾水篇
　　西源岀陇西燔冢山防泉【卷二十一页九行】
　　一清案陇西下落西县二字汉书地理志校补泉胡渭曰当是白水之误
　　又言陇西县嶓冢山在西【卷二十二页六行】
　　一清案陇西下当重一西字
　　天子自春山【卷二十二页十八行】
　　一清案穆天子传作舂山
　　事同徐吾来渊之异【卷二十三页十二行】
　　笺曰徐吾当作余吾汉书应劭注余吾在朔方一清案山海经作余吾与徐字为近
　　亦西垂官也【卷二十四页七行】
　　一清案史记秦本纪文公元年居西埀宫官字误
　　世祖至阳河【卷二十四页十一行】
　　一清案汉书地理志天水郡有河阳县河字当倒互
　　请蜀救至【卷二十四页十六行】
　　一清案全祖望云请蜀上据后汉书当补王元二字
　　愿诸将亟罢【卷二十五页一行】
　　一清案宋本作亟还一清案亟罢本后汉书隗嚣
　　始昌县故城西【卷二十五页三行】
　　一清案始昌上全祖望校増直字
　　故城西也【卷二十五页四行】
　　一清案城西当倒互作西城汉西县晋改曰始昌属天水郡见晋书地理志
　　水有盐官【卷二十五页七行】
　　一清案水下全祖望校增北字
　　兰军水出于西北【卷二十五页十行】
　　笺曰兰军字误宋本作兰单而下文又有兰坑疑作兰坑一清案非也方舆纪要巩昌府成县有兰臯戍萧子显曰武兴西北有兰臯戌去仇池二百里宋元嘉十九年遣裴方明等伐仇池杨难当遣其将苻宏祖守兰臯是也元丰九域志阶州将利县有兰臯镇
　　鸡水出南鸡谷【卷二十五页十三行】
　　一清案出南二字当倒互
　　二源水合注【卷二十五页十五行】
　　一清案水字衍文
　　宋太祖遣龙骧将军裴方明伐杨难当将妻子北奔【卷二十六页六行】
　　一清案全祖望云于文当重难当二字
　　安西参将鲁尚期【卷二十六页六行】
　　一清案宋书氐胡传作参军
　　祁山在璠冢之山【卷二十六页九行】
　　一清案璠冢之璠当从山作嶓
　　溪径逶迤【卷二十六页十四行】
　　一清案溪径之溪当以足作蹊或从彳作徯
　　汉水又西迳南岸北中岸之上下有二城相对【卷二十六页十七行】
　　笺曰防宋本作岈一清案此文多误当作汉水又西迳南岈此岈之中【句】中字移在之字之下
　　祁山县去沮五百里【卷二十六页十八行】
　　一清案祁山未尝置县此县当移在去沮之下
　　然世俗名之为皆陵水非也【卷二十七页七行】
　　笺曰皆作阶一清案然字衍文
　　东南得城阶水【卷二十七页九行】
　　笺曰孙云疑作武阶一清案东南上落又字孙潜校增
　　故都为目矣【卷二十七页十七行】
　　一清案故下落以字御览引此文校増
　　县曰循虏县【卷二十七页十八行】
　　一清案下县字衍文
　　为氐大师【卷二十八页二行】
　　一清案大师当作太师太平寰宇记校改
　　谷有二源合同注一壑【卷二十八页二行】
　　一清案谷当作水合字衍文
　　汉水又东合洛汉水【卷二十八页六行】
　　笺曰孙云洛汉当作洛溪一清案非也方舆纪要巩昌府成县即故武都郡治也有六汉水即洛汉水也其水源出西和县境即汉绵诸道地流迳成县之六汉堡又西入西汉水六洛音同通用
　　飞流下注【卷二十八页十四行】
　　一清案流黄省曽本作清
　　今广业郡治【卷二十九页五行】
　　笺曰宋本作广汉一清案非也方舆纪要巩昌府成县下云后魏析下辨道地置广业郡领白石等县魏书地形志广业郡东益州后并同
　　峡中白水生大石【卷二十九页八行】
　　笺曰白一作当一清案非也御览引此文是峡中有泉生大石今校正
　　诩使烧石以水灌之【卷二十九页十行】
　　一清案御览引此文水作醋新唐书地理志云严砺自长举县西疏嘉陵江二百里焚巨石沃醯以灌之通漕以馈成州戍兵即诩之遗法也后汉书注亦误作水字
　　浊水又东南渥阳水北出渥谷【卷二十九页十一行】
　　一清案方舆纪要巩昌府成县下云泥阳川在县东五十里祝穆云水自天水谷发源东南流至泥阳镇与栗亭水合东南入徽州界注嘉陵江隋志后魏置泥阳县西魏废入同谷即此处也与地形志北地郡之泥阳县葢异地而同名此县旋置旋废魏収故不録之渥字误
　　驻月驾矣【卷二十十页六行】
　　一清案驻黄省曾作枉孙潜云栁佥本同
　　西南至山【卷二十十页十行】
　　一清案至下落秦冈二字全祖望校补
　　故道水右又合黄卢山水【卷二十十页十一行】
　　一清案右又二字当互易
　　汉世有鳯凰至【卷二十十一页二行】
　　笺曰旧本作鳯凰上疑当作止呉本作至一清案御览引此文作止焉
　　西流注汉水又迳晋寿城西【卷二十十一页十五行】
　　一清案黄省曽本重汉水二字
　　白水又东南迳隂平故城南【卷二十十二页十一行】
　　一清案隂平下落道字汉志续志校増
　　水出长松县西南而白马汉【卷二十十二页十四行】
　　笺曰汉一作溪一清案而字衍文
　　白水又东合空冷水【卷二十十三页四行】
　　一清案冷当从水作泠
　　西南合南注【卷二十十三页六行】
　　一清案下南字衍文
　　共成三溪【卷二十十三页八行】
　　一清案三当作一
　　入极溪便即水源也【卷二十十二页十二行】
　　一清案入上落东字黄省曽本校便字衍文
　　来合白水【卷二十十三页十五行】
　　一清案来当作东
　　白水又东南于吐费城南【卷二十十四页四行】
　　笺曰孙云疑脱迳字一清案于当作迳胡渭校改
　　故遂城为葭萌矣【卷二十十四页六行】
　　一清案遂下落名字
　　与津吏诤打伤其破头者【卷二十十四页九行】
　　一清案打伤下全祖望据范史段翳传校补开笥得书言五字翳字元章
　　即是也【卷二十十四页十七行】
　　一清案即是下落水字
　　又东南迳平城东【卷二十十五页五行】
　　一清案平城当作始平城魏书地形志南白水郡有始平县
　　水西北出郑县南【卷二十十五页八行】
　　一清案江水注云宕渠水即濳水渝水矣出汉中郡南郑县巴岭山郑县南当作南郑县
　　与难水合【卷二十十五页九行】
　　一清案难下落江字寰宇记校补
　　又东南入汉【卷二十十五页十一行】
　　一清案入下落于字寰宇记校补
　　又东南入汉州江津县东南入于江【卷二十十五页十二行】一清案此条经文之误详具本卷
　　故仲雍谓涪内地者也【卷二十十五页十三行】
　　一清案故当作庾仲雍下落所字通鉴注引此文校正
　　丹水篇
　　名高猪山也【卷二十十五页十五行】
　　一清案名上落一字
　　水出上洛县西南楚山【卷二十十五页二十行】
　　一清案水下落源字名胜志引此文校増
　　其水两源合舍【卷二十十六页一行】
　　笺曰宋本无舍字一清案合舍字屡见注中笺说非是
　　入于汋【卷二十十六页七行】
　　一清案汋当作汮即均水也下同
　　殷汤之名【卷二十十六页九行】
　　一清案汤当作商
　　晋楚之盟【卷二十十六页十二行】
　　一清案左是晋楚有盟朱笺欲改之字作有然古人引书多抄变其词茍无害也于义则可
　　循之则可矣【卷二十十七页六行】
　　一清案循当作修
　　黄水出北予山【卷二十十七页十七行】
　　笺曰一作北子山一清案汉书地理志析县下云黄水出黄谷鞠水出析谷俱东至郦入湍水湍水经云出郦县北芬山黄水鞠水同出北芬山特异谷耳笺説无据
　　因为立顺阳郡【卷二十十八页三行】
　　一清案为立二字当倒互
　　谓之淅水【卷二十十八页十六行】
　　一清案水当作口孙潜校改
　　汝水篇
　　亦言出南阳鲁阳县之大盂山【卷二十一一页八行】
　　笺曰汝州志大盂山在鲁山县西五十里山顶低洼四围若城一清案朱氏以鲁山县笺鲁阳县大缪汉书地理志南阳郡鲁阳县下云有鲁山古鲁县未尝以鲁山名县也至唐初复置鲁州始改县曰鲁山至今因之
　　黄栢谷【卷二十一一页十三行】
　　一清案黄当作蒙説见下
　　左右深植【卷二十一一页十五行】
　　一清案深下落松列二字呉琯本校増
　　歴蒙栢谷【卷二十一一页二十行】
　　笺曰孙云按上文当作黄栢谷一清案何焯云以下文观之则上文黄字亦当作蒙孙氏误矣
　　水又东北趣狼臯山者也【卷二十一二页四行】
　　一清案水上落汝字
　　北流迳石堨东【卷二十一二页十二行】
　　一清案堨当作碣
　　揆厥灵圃【卷二十一二页二十行】
　　一清案圃黄省増本作囿
　　温水殷源【卷二十一三页七行】
　　笺曰殷一作数一清案非也殷盛也字不误
　　茨甍交池石沼【卷二十一三页八行】
　　一清案寰宇记引此文作茨甍交拒方塘石沼今改正
　　水出兆山【卷二十一三页十三行】
　　一清案兆当作北黄省曽本校
　　劲期于卫【卷二十一五页五行】
　　笺曰期当作朝一清案史记卫世家云怀君三十一年朝魏怀君即劲也卫字误黄省曽本作魏
　　王莽之嘉荑也【卷二十一五页九行】
　　一清案汉书地理志作嘉美
　　谓之黄城【卷二十一五页十行】
　　一清案谓之上落世字
　　按汉书【卷二十一五页十二行】
　　一清案汉书上落后字此足谢承书
　　先诣行所【卷二十一五页十三行】
　　笺曰孙云行所当作行在一清案春秋经书公朝于王所即行在也不当妄改
　　又东南颍川郏县南【卷二十一五页十六行】
　　一清案又东南下落过字
　　南迳水蓼堆东【卷二十一五页二十行】
　　一清案水当作木
　　乱注汝水县【卷二十一六页十三行】
　　笺曰县宋本作也一清案乱下落流字
　　水出南鲁阳【卷二十一六页十五行】
　　一清案南下落阳字説文校补
　　北渎水有穷通【卷二十一七页一行】
　　一清案北当作此
　　有増台记纪氏台【卷二十一七页五行】
　　一清案名胜志引此文作有层台谓之纪氏台今补正
　　水出亭城西而南迳夏亭城西【卷二十一七页十一行】
　　一清案亭城西而南迳六字衍文
　　即襄城之城父也【卷二十一七页十七行】
　　一清案城父下落县字黄省曽本校増
　　报杨渠之役【卷二十一九页六行】
　　一清案左传作杨梁
　　汉水又东【卷二十一九页十行】
　　一清案汉水当作湛水
　　王莽更之定城矣【卷二十一九页十五行】
　　一清案更之下落曰字
　　尝不耗竭【卷二十一十页二行】
　　一清案尝当作常
　　征天下能为兵法【卷二十一十页五行】
　　一清案兵法下落者字呉琯本校
　　瞰临城【卷二十一十页十一行】
　　一清案城下落中字后汉书光武帝纪校补
　　统兼厥称矣【卷二十一十一页三行】
　　一清案矣黄省曽本作耳
　　汝水又东得醴口水水出南阳雉山【卷二十一十一页七行八行】一清案口水二字当互易雉山当作雉县汉书地理志校
　　郭景纯【卷二十一十一页十四行】
　　一清案于文落曰字全祖望校増
　　楚惠王以封诸梁子【卷二十一十二页三行】
　　一清案沈诸梁子高落高字
　　吏民终不为动【卷二十一十二页十行】
　　一清案吏民下落推排二字黄省曽本校补后汉书本元有之
　　乃沐浴服饰寝其【卷二十一十二页十一行】
　　一清案其下落中字黄省曽本校増后汉书本有之
　　是以于氏书之于神化【卷二十一十二页十六行】
　　一清案于氏当作干氏
　　而下注澧水【卷二十一十二页十八行】
　　笺曰旧本作醴水一清案醴澧字通用
　　庙前有公子高诸梁碑【卷二十一十二页十九行】
　　一清案公字上落叶字如曰公子高则疑于公子矣
　　残毁頽阙【卷二十一十三页一行】
　　笺曰一作顿阙一清案頽字不误
　　故塘方二里【卷二十一十三页五行】
　　一清案故当作陂
　　并诸梁之所堨也【卷二十一十三页七行】
　　笺曰也旧本作地一清案也字不误
　　东与芹沟合【卷二十一十三页九行】
　　一清案芹沟下落水字
　　建安元年【卷二十一十四页二行】
　　一清案安帝改元有建光无建安按后汉本是永初元年封此后人填写之説
　　城北名焉湾中有地数顷【卷二十一十四页七行】
　　笺曰疑作城比名焉一清案孙潜云栁佥本作马湾若如笺説正不知作何等语也
　　降栗渚【卷二十一十四页十三行】
　　一清案降下落眺字寰宇记校増
　　永元三年【卷二十一十五页一行】
　　一清案后汉书安帝即位建元永初后改元初后父之封在元初三年见后纪永元字误
　　汶水水首受慎水【卷二十一十五页五行】
　　笺曰孙云汶水当作陂水一清案水字重文宜衍此即洧水篇之汶水唐时尚有汶栅港
　　堑水乂自渎东北流注七陂【卷二十一十五页十二行】
　　一清案七陂当作北陂此与上南陂陂水两分也
　　积为同陂【卷二十一十五页十二行】
　　一清案同当作鲖汉书地理志汝南郡鲖阳县应劭曰在鲖水之阳也
　　周公举之为鲁卿士【卷二十一十六页一行】
　　笺曰宋本无鲁字一清案尚书蔡仲之命曰周公以为卿士孔安国云周公圻内诸侯二卿治事孔颖达正义云周公为畿内诸侯得立二卿左定公四年亦云周公举之以为己卿士杜预注曰为周公臣注从史记蔡世家曰为鲁卿士朱氏不审乃托名宋本去之灭裂经史甚矣其妄也
　　王命之以蔡中吕地也【卷二十一十六页六行】
　　笺曰中吕未详一清案云南有荆蛮申吕中当作申
　　东南流注至上蔡西冈【卷二十一十六页十二行】
　　一清案至字衍文
　　陂东流【卷二十一十六页十三行】
　　一清案陂下落水字
　　后以为县【卷二十一十六页十四行】
　　一清案后下落楚字全祖望校増
　　时天下大旱【卷二十一十七页五行】
　　一清案下字衍文
　　熹乃积柴自焚【卷二十一十七页六行】
　　一清案熹字
　　主簿崇小史张化【卷二十一十七页六行】
　　笺曰史宋本作吏一清案主簿下落侯字孙潜校补小史字不误
　　建武十五年更名【卷二十一十七页十六行】
　　一清案名字衍文是更封铚侯铫丹为侯国
　　民谓之楚王瑟城【卷二十一十七页十九行】
　　笺曰瑟城当作琴城一清案城字衍文
　　铜陂东注为富水【卷二十一十七页二十行】
　　一清案铜当作鲖
　　又东为北清陂者也【卷二十一十八页四行】
　　笺曰当作又东北为清陂一清案清陂当作青陂此陂亦名青龙陂也
　　故陈也【卷二十一十八页五行】
　　一清案也当作地
　　陂水于东迳新息亭北【卷二十一十八页八行】
　　一清案于当作又
　　庙前有阪【卷二十一十八页十四行】
　　一清案阪当作陂
　　汝水又东南迳县故城西【卷二十一十九页五行】
　　一清案迳下落原鹿二字
　　杜预所释地曰【卷二十一十九页五行】
　　一清案所字衍文
　　颍水篇
　　其水导源崇高县【卷二十二二页三行】
　　笺曰崇一作嵩一清案汉书地理志云崈高武帝置以奉太室山是为中岳有太室少室山庙古文以嵩高为外方山也师古曰崈古崇字
　　其水东流南阳城西【卷二十二页十一行】
　　一清案南当作迳
　　是樵父还牛处也【卷二十二二页十七行】
　　笺曰一作樊父一清案困学纪闻云古今人表许繇巢父为二人谯周古史考许由夏常居巢故一号巢父则巢许为一人应休琏又谓之山父
　　颍水又东出阳城关【卷二十二三页五行】
　　一清案章怀后汉书光武帝纪注云阳关聚名下亦云阳关聚城字衍文
　　亨神于大陵之上【卷二十二三页十五行】
　　笺曰脱一启字一清案亨当作享
　　俗谓之台陂【卷二十二三页十八行】
　　一清案台陂上落钧字
　　东迳阳翟故城北【卷二十二三页二十行】
　　一清案阳翟下落县字
　　王隐曰翟本栎也【卷二十二四页六行】
　　一清案翟上落阳字
　　侧水有九山祠碑【卷二十二四页七行】
　　笺曰当作水侧一清案侧水谓临侧水际也字不误
　　颍水又东南迳栢祠曲东歴罡台北陂【至】葢颍水之防淮也【卷二十二四页十四行至五页一行】
　　笺曰自台北陂以下原错在东南临颍县注后今据宋本改正一清案黄省曽本之错误不待言彼文歴罡之下以台临水方百步至水受大漴经注共二十三行计四百十字接入丘城南之上是文当移接后又东公路台北之下陂陂水南流积为江陂之上明白易晓朱氏误割台北陂至水受大漴经注一百七十二字于此遂至迷瞀几不可复辨孙潜依栁佥抄本又为改正方还旧观矣
　　东歴罡【卷二十二四页十四行】
　　一清案东歴罡下当接后五页五行丘城南至十页十九行所未详
　　登禅于是地【卷二十二五页九行】
　　一清案登下落坛受二字
　　昔魏文帝禅于此【卷二十二五页十一行】
　　一清案禅上落受字
　　遂于防昌筑灵台也【卷二十二五页十二行】
　　一清案台黄省曽本作坛
　　水出褒城县之邑城下【卷二十二五页十七行】
　　一清案褒城当作襄城
　　颍水自县西小防水出【卷二十二六页一行】
　　一清案县西下落注字出下落焉字孙潜校增
　　颍水东南迳泽城北【卷二十二六页三行】
　　一清案泽当作睾下臯泽字相似之泽亦当作睾
　　即古城臯亭矣【卷二十二六页三行】
　　一清案城臯二字当倒互
　　王莽更之曰华望县也【卷二十二六页九行】
　　一清案县字衍文
　　征太常也【卷二十二六页十三行】
　　一清案也名胜志作焉
　　又南过汝阳县北【卷二十二六页十五行】
　　一清案全祖望云汝古皆作女道元以为方俗之音非也但不知汉人何以独用古字于女阳女隂而其余则否
　　又东迳博阳县城东【卷二十二六页二十行】
　　一清案县下落故字
　　颍水自东堰南流【卷二十二七页十二行】
　　一清案东堰二字当倒互
　　又东迳刺史贾逵祠北【卷二十二七页十八行】
　　一清案刺史上落魏豫州三字
　　贾良道【卷二十二七页二十行】
　　笺曰当作梁道一清案注中季梁作季良袁良作袁梁颇多互借此亦其一也
　　颍水东侧颍有公路城【卷二十二八页七行】
　　一清案下颍字衍文
　　丘头枕水【卷二十二八页十行】
　　一清案丘头下落南字呉琯本校増
　　颍水又东南于故城北【卷二十二八页十二行】
　　一清案东南下落流字孙潜校増
　　水上承阳都陵【卷二十二八页十三行】
　　笺曰陵宋本作阪一清案皆非也当作陂
　　又东南迳宋公县故城北县郪丘者也【卷二十二八页十四行】一清案公字衍文郡国志云宋公国葢以为宋是公国耳与他县云侯国例合师古曰封于新郪号为宋国后汉书郭宪云汝南宋人可证也郪丘上落即所谓三字全祖望校增
　　新沟注之新沟首受交口【卷二十二八页十八行】
　　一清案两新沟下俱落水字
　　封吕清为侯国【卷二十二八页二十行】
　　一清案史表作吕青
　　细水又东南迳细阳故城南【卷二十二九页二行】
　　一清案细阳下落县字
　　汝隂县西地有呉城也【卷二十二九页八行】
　　一清案地当作北
　　汝水别渎又东迳公路【卷二十二九页十八行】
　　笺曰此文原本错写入东南过颍阳县注中今据宋本改正一清案公路下呉琯本有台北二字朱氏错割入前四页十四行东歴罡之下今移接于此
　　汉书宣帝封广陵厉王子刘昌为侯也【卷二十二九页十九行二十行】一清案书字衍文也当作国
　　出于二利之间关女阳之县【卷二十二十页二行】
　　一清案于文当重一间字
　　王莽更名之曰治【卷二十二十页七行】
　　一清案汉书地理志作闰治今校补
　　故陶丘县也【卷二十二十页十六行】
　　一清案县当作乡
　　汝隂郡汝【卷二十二十页十七行】
　　一清案魏书地形志汝隂郡晋武帝置治社亭城县曰汝隂下汝字误当作治
　　所未详【卷二十二十页十九行】
　　一清案所未详之次行接前五页二行又东南至慎县经文至五行水受大漴注文朱氏误割黄本错简今改正
　　颍水又东南江陂水注之【卷二十二五页四行】
　　笺曰注宋本作流一清案下云陂水南流积为江陂江亦陂名改作流字非
　　水受大崇【卷二十二五页五行】
　　一清案水受大崇下接前四页十四行陂陂水南流至五页一行葢颍水之防淮也朱氏误割黄本错简今改正大崇之崇当加水作漴方舆纪要寿州下云大漴陂在下蔡城西北百二十里淮水篇又作天淙陂误也
　　台北陂陂水南流【至】葢颍水之防淮也【卷二十二四页十四行至五页一行】
　　一清案台北二字系后九页十八行汝水别渎又东迳公路下文朱氏误割黄本错简于此今移接于彼陂字上接下五页五行水受大漴至葢颍水之防淮也颍水注尽此次行接后十页二十行洧水经文洧水篇
　　清水东南流【卷二十二十一页二行】
　　一清案清当作洧
　　在山上【卷二十二十一页五行】
　　一清案在上落坞字
　　茔四周【卷二十二十一页六行】
　　一清案茔下落域字
　　河内宻人也【卷二十二十一页九行】
　　一清案内当作南
　　凋毁殆尽矣富而非义【卷二十二十一页十二行】
　　一清案矣释载此文作夫
　　东南流于洧【卷二十二十一页十七行】
　　一清案流下落注字
　　洧水又东流南与承云二水合【卷二十二十二页一行】
　　一清案流南二字当倒互
　　以郑不时城也【卷二十二十二页五行】
　　一清案左是郑所以不时城也今本误
　　西北流注于洧水水又东南与马关水合【卷二十二十二页十二行】一清案上水字重文当作洧
　　水出北武定冈【卷二十二十二页十四行】
　　一清案出北二字当倒互
　　是谓之郐郐人者郑是也【卷二十二十三页五行】
　　一清案史记注引宋忠世本曰是为郐人郐人者郑是也今校正郑字亦误当作郐详本卷
　　郐荥之南【卷二十二十三页十一行】
　　一清案全祖望云郐当作都郐之国都也
　　登南曰隂【卷二十二十三页十六行】
　　笺曰登当作参一清案夫参南何以曰隂乎全祖望云是水南之误
　　洧水又东迳新郑故城中【卷二十二十四页一行】
　　一清案新郑下落县字
　　史伯谓郑桓公曰华君之土也【卷二十二十四页十四行】
　　笺曰郑语史伯谓郑桓公曰鄢蔽补丹依防歴莘君之土也似非华字一清案史记郑世家虢果献十邑注云虞翻曰十邑谓虢郐鄢蔽补丹依防歴华也索隐引国语亦是华字困学纪闻郑语依防歴莘引史记郑世家注及水经注俱作华字以证今本之失葢宋本原有作莘字者厚斋故特纠正之何焯曰明道二年国语本前华后河正作华字
　　苑陵县【卷二十二十五页六行】
　　笺曰当作宛陵一清案通鉴释文辨误云魏大都督宇文贵进据颍川东魏行台任祥退保宛陵史炤曰宛陵宣城邑彭泽聚在西按史炤参取汉书地理志及晋书地理志以为释殊不知地理志汉河南郡又有宛陵县晋属荥阳郡后魏属陈留郡天平以后属广武郡任祥所退保者也详考诸志宣城之宛陵与任祥所保之苑陵字有苑宛之异写者误以苑为宛史炤遂误释为宣城之宛陵所谓差之毫厘缪以千里也朱氏之误殆与史炤同而渠水注又改为菀菀音郁更为非矣
　　捕章山水注之水出东捕章山【卷二十二十五页八行】
　　一清案章当作獐河南总志云校出东二字当倒互
　　于上下得一树根甚壮大【卷二十二十六页四行】
　　一清案上当作土
　　又按京社地名并云【卷二十二十六页八行】
　　一清案社当作杜谓京相璠春秋土地名及杜预春秋释地也
　　其枝水东南流注沙【卷二十二十六页十二行】
　　一清案东南呉琯本作东北
　　洧水又东迳隐陵县故城南【卷二十二十六页二十行】
　　一清案隐陵当作鄢陵汉书地理志颍川郡有鄢陵县
　　京相璠曰【卷二十二十七页十六行】
　　一清案曰下落郑地也三字黄省曽本校补
　　因洧水之北防也【卷二十二十七页十七行】
　　一清案因当作固全祖望校
　　又东洧水左迤为鸭子陂也【卷二十二十八页四行】
　　一清案也字衍文
　　洧水自穴口【卷二十二十八页六行】
　　一清案穴口上落大字
　　左合庾沟【卷二十二十八页七行】
　　一清案下云余波南入甲庾沟此脱甲字庾当作庚亦见渠水注
　　余波南入甲庾沟【卷二十二十八页十行】
　　笺曰克家云波当作陂一清案波字不误汳水经云余波南入睢阳城中获水注云水上承安陂余波北迳阿育王寺侧葢其词例也惟波流所界乃能入沟注洧若陂是定体何以能入与注乎
　　水上承洧水新波县南【卷二十二十八页十二行】
　　笺曰波宋本作汲一清案洧水下落于字
　　即经所谓茅邑地也【卷二十二十八页十六行】
　　一清案茅邑地当作茅城邑
　　西纳北异流【卷二十二十八页十七行】
　　一清案于文当作西北纳潩流谓潩水也
　　东西减里【卷二十二十九页四行】
　　一清案减当从水作减
　　河水又东迳习阳城西【卷二十二十九页十一行】
　　一清案河水当作洧水
　　潩水篇
　　升于洪堤上【卷二十二十九页十四行】
　　一清案洪堤下落之字
　　而流为陂【卷二十二十九页十六行】
　　一清案而流二字当倒互
　　支流脉乱【卷二十二二十页八行】
　　一清案脉当作派
　　又南迳皇帝【卷二十二二十页十四行】
　　笺曰孙云按下文当作皇台一清案黄省曽本作皇亭
　　潩水又南分二水【卷二十二二十页十五行】
　　一清案分下落为字
　　东迳曲强东【卷二十二二十页十七行】
　　一清案曲强下落城字
　　即是社县之浊城也【卷二十二二十一页一行】
　　一清案是社当作长社
　　水上承陂水【卷二十二二十一页三行】
　　一清案陂水上落皇字
　　潩水又东迳武亭间【卷二十二二十一页六行】
　　一清案当作又迳东西二武亭间下云两城相对是也
　　具水城西【卷二十二二十一页十行】
　　笺曰具宋本作其一清案其水下落自字
　　陂上承狼陂【卷二十二二十一页十一行】
　　一清案陂下落水字于文是陂水上承狼陂
　　春秋左曰楚子伐郑师于狼是也【卷二十二二十一页十三行】一清案左传作狼渊今校补事在文公九年
　　迳臣陵城北【卷二十二二十一页十四行】
　　笺曰一作巨陵一清案春秋分记引京相璠土地名作巨陵顾祖禹曰又谓之大陵
　　潧水篇
　　如前莘后河【卷二十二二十二页八行】
　　一清案国语若前华后河韦昭解华华国也道元注洧水能引韦氏之説则此莘字是后人写之误无疑
　　循典刑以守之【卷二十二二十二页九行】
　　一清案循国语作修
　　世所谓之为郐水也【卷二十二二十二页十二行】
　　一清案所孙潜校改亦
　　渠水篇
　　渠水自河与沛乱流东荣泽北【卷二十二二十二页十八行十九行】一清案沛当作泲东下落迳字荣泽之荣当从水作荥经相承朱氏笺云旧本作荥其陋如此
　　犹秦之有具圃【卷二十二二十三页三行】
　　一清案具圃当作具囿
　　上下二十四浦津津流迳通【卷二十二二十三页五行】
　　一清案津字重文
　　大斩小斩【卷二十二二十三页六行】
　　笺曰御览引此作大斩小斩一清案今御览正作渐字
　　梁惠成王十年【卷二十二二十三页十一行】
　　一清案御览引此文作十五年竹书纪年事在周显王八年正梁惠成王之十年御览误也
　　渠又右合五池沟【卷二十二二十三页十五行】
　　一清案又当作水
　　中流渠【卷二十二二十三页十六行】
　　笺曰中宋本作下一清案流下落入字
　　魏嘉平二年【卷二十二二十三页十七行】
　　一清案三国志司马懿取王陵在嘉平三年二字误
　　渠又东不家沟水注之出京县东南梅山北谿【卷二十二二十三页十九行二十行】
　　笺曰宋本作十家沟一清案寰宇记云郑水一名不家沟不姓见晋书束晳有不凖不姓之不转注古音音彪或云与丕防字通春秋之防郑亦作丕葢其地有不姓人居之故即姓以名沟也朱笺所引宋本非矣渠下落水字出京县上又落水字
　　蒍子冯公子格率鋭师侵费【卷二十二二十三页二十行】
　　一清案上蒍子冯上落楚字
　　俗又谓之管水东北分为二水【卷二十二二十四页六行七行】
　　一清案又当移在东北之上孙潜校正
　　汉书曹参靳击羽婴于昆阳【卷二十二十四页十一行】
　　笺曰靳汉书作称一清案汉书无此字葢是衍文
　　清水又屈而北流【卷二十二二十四页十九行】
　　一清案当作清池水落池字
　　水出毕城南冈【卷二十二二十四页二十行】
　　一清案毕城当作华城
　　西入黄崕沟【卷二十二二十四页二十行】
　　一清案全祖望云此即济水注之黄雀沟郑国别有黄崕沟非此沟也
　　苑陵县【卷二十二二十五页七行】
　　笺曰苑当作菀一清案此是世本郡国志误文朱氏据之非矣详见洧水篇
　　余按林乡故城在新郑北东【卷二十二二十五页八行】
　　一清案北东二字当倒互
　　如北七十许里苑故城【卷二十二二十五页九行】
　　一清案苑下落陵字
　　今是亭南去新郑故城四十许里【卷二十二二十五页十二行】一清案新郑下落县字
　　积古之【卷二十二十五页十五行】
　　笺曰克家云疑作稽古一清案积古犹诗言振古字不误
　　世所谓之靖涧水也【卷二十二二十六页四行】
　　一清案所字衍文
　　又北东迳伯禽城北【卷二十二二十六页十一行】
　　一清案北东二字当倒互
　　即潘岳都碑【卷二十二二十六页十三行】
　　一清案都下落乡字
　　服防曰博浪阳武二水沙名也【卷二十二二十七页四行】
　　一清案此文误也当作博浪阳武沙水二名也详见本卷
　　故世又谓中牟台【卷二十二二十七页九行】
　　一清案又谓下落之字
　　遗台并存【卷二十二二十七页十三行】
　　一清案台通鉴地理通释作基
　　世谓此亭为却城【卷二十二二十七页二十行】
　　一清案却当作防
　　东流北迳焦城东【卷二十二二十八页三行】
　　一清案流北二字当倒互
　　阳丘亭西也谓之焦沟水【卷二十二二十八页四行】
　　一清案也当作世
　　秦公孙壮率郑围焦城【卷二十二二十八页五行】
　　笺曰率当作伐一清案率下落师伐二字孙潜校増今本竹书无此二字葢以意増
　　东北流迳中牟县故城【卷二十二二十八页十四行】
　　一清案城下落南字孙潜校増
　　按中牟当在湿水之上矣【卷二十二二十九页三行】
　　一清案湿当作□古漯字春秋分记云定九年晋车千乘在中牟晋地也在河北赵世家曰献侯即位治中牟赵界自漳水以北不及河南臣瓒曰此中牟在漯水之上又史记注引汲郡古文上作北
　　而瓒迳湿水【卷二十二二十九页十二行】
　　一清案而瓒下全祖望校增但字
　　其水东流北徙注渠水【卷二十二二十九页十九行】
　　一清案徙呉琯本作屈
　　所谓自酱魁城到酢沟十里者【卷二十二三十页一行】
　　一清案者下落也字
　　而左防渊流【卷二十二二十页一行】
　　一清案流当作水
　　水东南迳西赤城北【卷二十二二十页五行】
　　一清案水上落渠字西字衍文孙潜校正
　　周梁伯之居也【卷二十二三十页十一行】
　　一清案也名胜志矣
　　续述征记曰以此城为师旷城【卷二十二三十页十七行】
　　一清案名胜志校衍曰字
　　魏惠之朝居【卷二十二三十页十九行】
　　笺曰旧本作即居疑当作所居一清案朝居犹皇居也
　　为大沟于此郛【卷二十三三十一页二行】
　　笺曰此一作北一清案舆地广记玉海引此文并作此明北字是后人所改然而宋本误也
　　余谓故汴涉隂沟矣【卷二十二三十一页四行】
　　笺曰当作汴沙一清案汴沙下落为字全祖望校増
　　汉氏之仪水【卷二十二三十一页五行】
　　笺曰一作浚仪水一清案此下有错简孙潜依栁佥钞本改正浚仪水下接后三十二页九行无佗也至三十三页十一行所谓东汜者也下接此页五行又东北迳中牟县南至三十二页九行楚东有沙水谓此水也止本条浚仪县注尽此次行接三十三页十二行又屈南至扶沟县北经文玉海二十一卷浚仪渠下引水经注云浚仪县竹书纪年梁惠成王三十一年三月为大沟于此郛以行圃田之水陈留风俗曰县北有浚水像而仪之故曰浚仪续述征记曰汴沙到浚仪而分汴东注沙南流虽于字句有芟节然续述征记之文次于陈留风俗之下足证栁本较朱笺为长又栁本于又东北迳中牟县南上有其水二字葢谓汜水也左僖公三十年秦军汜南杜预曰此东汜也在荥阳中牟县孔颖达正义引释土地名曰此东汜也荥阳中牟县南汜泽是也今以中牟县南之文接在所谓东汜之下以其水二字贯之益见栁本之善注末云楚东有沙水与下扶沟县注沙水又东南迳牛首乡东南文义尤顺也方舆纪要云汜水在中牟县南东北入官渡水杜预曰此为东汜水左秦军汜南葢此水之南也又云官渡水在中牟县北中牟台下其説亦与郦注合
　　其水更南流【卷二十二三十二页十二行】
　　一清案更当作东
　　梁水于此【卷二十二三十二页一行】
　　一清案梁水当作渠水
　　故尉氏县有波乡亭波亭【卷二十二三十三页三行】
　　一清案上亭字衍文
　　又东北迳中牟县南【卷二十二三十三页五行】
　　一清案又东北上落其水二字栁佥本校增
　　又屈南至扶沟北【卷二十二三十三页十二行】
　　一清案扶沟下落县字
　　鲁沟又东南迳圉县故城北【卷二十二三十三页十五行】
　　一清案鲁沟下落水字下同
　　八里沟出焉【卷二十二三十四页八行】
　　一清案八里沟下落水字
　　又有子羽祠祈祷焉【卷二十二三十四页十一行】
　　一清案祠下落民字
　　郑伯劳屈生于氏也【卷二十二三十四页十七行】
　　一清案氏字下落者字
　　又南迳右苍城西【卷二十二三卜四页十八行】
　　一清案寰宇记陈留县下云石苍城在县西南七十里城冢记云郑庄公理开封东南筑此城积仓粟因名盛仓城盛与名音近故号石仓城右字误
　　又南迳邵亭西【卷二十二三十四页十九行】
　　一清案当作邵陵亭落陵字
　　又有长明沟水注之【卷二十二三十五页五行】
　　一清案有当作西
　　泽即荥阳苑陵县东【卷二十二三十五页七行】
　　一清案即当作在
　　水出西城北【卷二十二三十五页十行】
　　一清案西城二字当倒互
　　陂在长社东北【卷二十二三十五页十二行】
　　一清案长社下落县字
　　城侧向冈【卷二十二三十五页十四行】
　　一清案城侧下落有字
　　长明沟又东迳尉氏县故城南【卷二十二三十五页十七行】
　　一清案长明沟下落水字
　　康沟又东迳城沟县之白亭北【卷二十二三十六页五行】
　　笺曰宋本作扶沟一清案康沟下落水字下同
　　而东南合石水【卷二十二三十六页十二行】
　　一清案石当作右
　　沙水又南迳小扶城西而流也【卷二十二三十七页四行】
　　一清案而当作南
　　汉顺帝永平中封陈敬王孙子恭为侯国【卷二十二三十七页五行六行】
　　笺曰永平一作永元一清案后汉书陈敬王羡永元十二年封敬王子思王钧六弟为侯注云伏侯古今注曰番为阳都乡侯千秋为新平侯参为周亭侯寿为乐阳亭侯宝为博平侯旦为高平侯周亭侯即平周亭侯也名参不名恭永元和帝年号非顺帝孙字衍文
　　梁陈扶乐人【卷二十二三十七页七行】
　　一清案释国三老袁良碑云良陈国扶乐人郡国志陈国有扶乐县落国字
　　其一者东南过陈县也【卷二十二三十七页十一行】
　　笺曰克家云也疑作北一清案也字不误承上其一者为文
　　犹为羲神实中【卷二十二三十七页十九行】
　　笺曰谢兆申云当作羲城一清案全祖望云非也神即祠也
　　清惠着闻【卷二十二三十八页六行】
　　一清案清惠上释校补王字又落君字此即上汉陈相王君造四县邸阁之碑也
　　县曰陵陈【卷二十二三十八页十九行】
　　一清案陵陈二字当倒互汉书地理志校正
　　沙水出焉【卷二十二三十八页十九行】
　　一清案沙当作新
　　南暨华城【卷二十二三十九页一行】
　　一清案寰宇记引此文作荦城下云柽即荦也华字误
　　东迳涝城北【卷二十二三十九页二行】
　　一清案□城当作荦城
　　大军至百尺堨【卷二十二三十九页七行】
　　一清案大军下落掩字三国志王凌校
　　史官方之举正【卷二十二三十九页十七行】
　　笺曰一作华正一清案当作华王谓华歆王朗
　　谓之阳都【卷二十二三十九页十八行】
　　一清案阳都下落陂字
　　水上沙水之津【卷二十二三十九页十九行】
　　笺曰上字下宋本有承字一清案之当作枝
　　俗谓之章水也一水东注即注水也俗谓之欠水也【卷二十二四十页四行五行】
　　一清案章水当作漳水即漳头水互见隂沟水篇注水春秋分记作濮水即春秋注所谓夷田在濮水西者是也欠水当作父水寰宇记城父县下云父水在县东四里受漳水南流经县入蒙水经云沙水支分东注
　　沙水故城北【卷二十二四十页十一行】
　　一清案沙水下落迳字











　　水经注笺刋误卷八
　　钦定四库全书
　　水经注笺刋误卷九
　　仁和赵一清纂
　　阴沟水篇
　　阴沟首受于大河卷县故渎【卷二十三一页七行】
　　一清按于字当移在大河之下
　　俱东絶济队【卷二十三一页十一行】
　　一清按队当作隧
　　右沟东西迳阳池城北【卷二十三一页十一行】
　　一清按右沟当作右渎东西当作东南阳池当作阳武
　　东南絶长城【卷二十三一页十二行】
　　一清按东南上落又字
　　故云出武阳【卷二十三一页二十行】
　　一清按武阳当倒互作阳武
　　左屈沟与梁合【卷二十三一页二十行】
　　一清按沟字当移在梁字下浚仪渠水注云王贲断故渠引水东南出谓之梁沟是也
　　故经云阴沟出蒗荡者也【卷二十三二页三行】
　　笺曰者一作渠一清按蒗荡下落渠字非者字当作渠
　　碑字倾低【卷二十三二页八行】
　　一清按字当作宇隶释校改
　　大棘也地【卷二十三二页十六行】
　　一清按全祖望云也地当作楚地
　　濄水又东迳武平县故城【卷二十三三页四行】
　　一清按故城下落北字
　　有汉尚书虞诩碑【卷二十三三页四行】
　　一清按尚书下落令字释校后汉书本传云永和初迁尚书令
　　康仲后【卷二十三三页五行】
　　笺曰康一作虞一清按后汉书本传注引此文云虞仲之后
　　子孙不必不为九卿【卷二十三三页九行】
　　笺曰宋本作亦不失为九卿一清按后汉书本传作子孙何必不为九卿隶释引此文云子孙未必不为九卿今校正
　　故乡矣【卷二十三三页十三行】
　　一清按乡上落广字
　　入谷谓死濄也【卷二十三三页十五行】
　　一清按谓当作为
　　濄水又南东屈迳苦县故城南【卷二十三三页十六行】
　　一清按南东二字当倒互
　　濄水又东而北屈至颡乡【卷二十三三页二十行】
　　笺曰颡当作頼一清按而字衍文頼乡下落西字
　　叔彭生会晋郤缺于承匡【卷二十三四页二行】
　　一清按叔下落仲字春秋校补
　　冠带之徒【卷二十三四页七行】
　　笺曰徒旧本作徙一清按徒众也字不误
　　自隐隶之【卷二十三四页八行】
　　一清按自上落十二年三字黄省曾本校补隐当作汉书陈留郡有县
　　有汉阳种令许叔台碑【卷二十三四页十二行】
　　一清按汉书地理志广平国有阳台县许叔台当作许叔种字倒互耳
　　建宁六年【卷二十三四页十四行】
　　笺曰一作元年一清按建宁止于五年元年为是
　　汉桓帝尼宫【卷二十三四页十九行】
　　笺曰宋本作桓帝遣宦臣一清按孙潜校改作宦官
　　又有李老母庙【卷二十三五页四行】
　　笺曰克家云旧本作李母前庙疑当作李老君母庙一清曰老字衍文
　　然即此城也【卷二十三五页十一行】
　　一清按然当作疑
　　皆雕镂云炬【卷二十三五页二十行】
　　笺曰当作云烟一清按炬火炬也字不误
　　碑阴又刋石策【卷二十三六页二行】
　　一清按石防何焯校改诏防
　　有兄腾冢【卷二十三六页四行】
　　笺曰旧本作腾兄冢按司马彪续汉书曹节四子长伯兴次仲兴次叔兴腾字季兴所谓腾兄则伯仲与叔也腾更无弟吴本作兄腾似误又腾少除黄门从官自小黄门迁至中常侍大长秋在省闼三十余年亦未尝为颍川太守也一清按释载此文正作有腾兄冢伯仲叔季腾最知名余则有字而无名三国志魏书曹仁传云仁太祖从弟裴松之注引魏书曰仁祖褒颍川太守斯其人也朱氏乃以腾未尝为颍川太守哓哓不置真痴人说梦也
　　厯太中大夫司马长史引侍中【卷二十三六页十行】
　　一清按引字衍文释校
　　【习】读书传【卷二十三六页十三行】
　　一清按习读上落春夏二字三国志注校补
　　都督杨州【卷二十三七页一行】
　　一清按杨州当作州
　　冢南冢南枕道有碑【卷二十三七页四行】
　　一清按冢南二字重文宜衍
　　右北平无终年化【卷二十三七页六行】
　　笺曰年化当作牟化即造碑故吏姓名也一清按释引此文作年化年亦姓也
　　濄水又东南迳城父县故城【卷二十三七页十行】
　　一清按故城下落北字
　　东北流迳城父故城西【卷二十三七页十二行】
　　一清按城父下落县字
　　临侧濄水【卷二十三七页十七行】
　　笺曰当作侧临一清按临侧字屡见
　　后罢州立郡【卷二十三七页十八行】
　　笺曰旧本作罢州立碑吴本改为立郡一清按魏书地形志谯州景明中置涡阳郡孝昌中陷领南谯郡涡阳县属焉此即所谓罢州立郡者也
　　义北门生【卷二十三八页九行】
　　一清按赵琦美云下有义城北字是城字之误辨引此文作义士
　　迁九江彭城陈留四部【卷二十三八页十六行】
　　一清按部当作郡
　　汳水篇
　　丹泌乱流【卷二十三九页八行】
　　一清按泌当作沁
　　荀晞【卷二十三九页十七行】
　　一清按晋书列传是茍晞朱笺既引晋书尚仍荀字之误何也
　　是则料禀亭也【卷二十三十页十六行】
　　一清按料当作科
　　故曰成安也【卷二十三十页十七行】
　　笺曰谢云曰字疑衍一清按曰字乃陈留风俗传文不宜衍
　　汉章帝东廵【卷二十三十一页五行】
　　一清按汉字衍文
　　陈菑县【卷二十三十一页六行】
　　一清按郡国志考城县属陈留郡落留字
　　应亨吉元符【卷二十三十一页七行】
　　一清按元全祖望校改之
　　赐越有先列考武王【卷二十三十一页八行】
　　笺曰先一作光一清按当作烈考武皇谓武帝也
　　汳水东迳周坞侧【卷二十三十一页十五行】
　　一清按汳水下落又字
　　汉熹平君立【卷二十三十二页十三行】
　　笺曰按熹平是汉灵帝年号此云熹平君知有脱误也宋本亦然其坠失乆矣一清按全祖望云钱遵王本熹平下有中某二字从之
　　弟刻石树碑【卷二十三十二页十五行】
　　一清按弟上落其字全祖望校增
　　隧前有师子天鹿博作百树柱八所【卷二十三十二页十六行】笺曰博宋本作瑼一清按释载此文作累塼作百达柱黄省曾本同惟误以塼为博
　　余波南入淮阳城中【卷二十三十二页十八行】
　　一清按淮阳当作睢阳汉西京梁国治睢阳续志睢阳亦居梁国领县之第一注云唯睢阳城南侧有小水南流入于睢是也
　　汳水又东迳贯城南【卷二十三十二页十九行】
　　一清按贯城当作贳城
　　汳水又东迳违县故城北【卷二十三十三页四行】
　　一清按违县当作防县
　　博闻道家【卷二十三十四页十七行】
　　一清按闻当作问释校
　　时令太山万喜【卷二十三十五页四行】
　　笺曰喜当作熙一清按当加灬作熹
　　国相东莱王璋字伯义【卷二十三十五页九行】
　　一清按后汉书党锢传王璋字伯仪东莱曲成人少府卿
　　既有经见【卷二十三十五页十一行】
　　一清按有黄省曾本作在
　　获水篇
　　宋大夫【卷二十三十五页十五行】
　　一清按夫竹书纪年作水黄　　　　　　　　　　　　　　　　【省】曾本元是水字
　　获水自防东山【卷二十三十五页十六行】
　　一清按山当作出
　　汳水又东迳虞县故城北【卷二十三十六页一行】
　　一清按汳水当作获水
　　城东有汉司徒盛允墓公字伯世【卷二十三十六页四行】
　　一清按墓下落碑字释校补公当作允盛允为司徒在桓帝延熹三年见范史桓帝纪何焯云当作盛兊见姓氏急就篇然当以史为正
　　上承黄陂【卷二十三十六页十三行】
　　一清按上承上落水字
　　获水又东迳砀山县故城北【卷二十三十七页一行】
　　一清按两汉志后魏志俱作砀县无山字
　　见者佀狗【卷二十三十七页六行】
　　一清按见者下落云字黄省曾本校增
　　上承阳陂【卷二十三十七页八行】
　　一清按上承上落水字阳陂当作砀陂
　　山有陈胜墓秦乱【卷二十三十七页十五行】
　　一清按秦乱上落覩字孙潜校增
　　王莽之子秋也【卷二十三十七页十八行】
　　一清按汉书地理志作予秋子字误
　　获水又东厯洪沟东注之【卷二十三十七页十八行】
　　一清按下东字当作水
　　即地理志之虹县【卷二十三十七页二十行】
　　一清按虹为防蝀音戸公切汉书地理志沛郡县莽曰贡师古曰亦音贡是与虹字有别郡国志作虹县斯则司马彪之异词非班固之实录也
　　获水北流注之【卷二十三十八页五行】
　　一清按六字是经混作注获当作睢盖睢水入获也注云疑即经所谓睢水葢指此也
　　世谓之萧县南山也【卷二十三十八页五行】
　　一清按县黄省曾本作城
　　处耗积石为梁【卷二十三十八页十二行】
　　笺曰耗字疑衍一清按处耗二字当互易谓水痕减落之处也
　　即刘中书澄之所谓白沟水也【卷二十三十九页二行】
　　笺曰谢云白沟当作白渎一清按萧县志云白沟在县西北二十里沟字不误
　　俗名曰净净沟也【卷二十三十九页三行】
　　笺曰宋本但作名之曰净沟也一清按净浄沟之义如深深渠骉骉水源源水涓涓水之类朱氏不察必欲去此重文亦昧矣
　　勒鱼石于彭城【卷二十三十九页二十行】
　　一清按勒孙潜校改勤事在春秋襄公九年
　　文颍曰【卷二十三二十页二行】
　　一清按文颍之颍当从禾不从水
　　项羽都【卷二十三二十页三行】
　　一清按都下落焉字
　　魏中郎徐庶【卷二十三二十页八行】
　　一清按中郎下落将字
　　小城西又一城【卷二十三二十页十行】
　　一清按又下落有字
　　宫观门阁【卷二十三二十页十二行】
　　一清按阁黄省曾本作閤说文閤门旁户正韵内中门也周圻名义考曰阁为庋阁之阁礼内则天子之阁汉天禄等阁皆谓重屋也閤为闺閤之閤文翁传闺閤公孙宏东閤皆谓门也音义并异非可混称下邑閤如初之閤亦同
　　故彭祖国也【卷二十三二十页二十行】
　　一清按故汉书地理志作古
　　汴带泗【卷二十三二十一页三行】
　　一清按汴上落衿字
　　睢水篇
　　按在留使乡聚名也【卷二十四一页十行】
　　一清按汉志陈留县下注臣瓒曰留属陈故称陈留盖留本郑邑为陈所并是以郦释高阳为故留之乡聚名也使字误当作故
　　故自陈留【卷二十四一页十八行】
　　一清按陈留下落徙涿二字全祖望校增
　　陂之东合洛架水口【卷二十四二页六行】
　　一清按之当作水
　　必曰睢阳【卷二十四三页十一行】
　　一清按刘昭补注郡国志引地道记曰梁孝王筑城三十里小鼓唱节杵下而和之称睢阳曲注落曲字
　　集于彭梁之东【卷二十四四页四行】
　　一清按梁当作城
　　蠡台而西【卷二十四四页八行】
　　一清按而当作如
　　东即梁王之吹宫也【卷二十四四页十五行】
　　一清按宫当作台
　　复道自宫东出杨州之门左【卷二十四五页四行】
　　一清按沈炳防云当作东出杨门之左州字衍文
　　茍不骄述夫何舍焉【卷二十四六页二行】
　　笺曰蔡中郎集载此碑作茍不皦述夫何考焉一清按金石文载此碑作苟不矫述夫何舍焉释改作称述
　　鼎名文曰【卷二十四六页九行】
　　一清按名当作铭
　　庙南列二柱【卷二十四六页十三行】
　　一清按二下落石字黄省曾本校增
　　庙前东北有石驼【卷二十四六页十四行】
　　一清按石驼上落二字黄省曾本校增
　　亦不甚雕饰【卷二十四六页十五行】
　　一清按饰黄省曾本作毁
　　积而为逢洪陂【卷二十四六页十六行】
　　笺曰御览引水经注作积而为逢淇陂一清按淇字误文何足据也
　　卖鞾履为业矣【卷二十四七页六行】
　　一清按为业下落以正月朔日会故妪于乡亭西社教令服食不老即此处二十二字名胜志引此文校补
　　王莽之传治【卷二十四七页十行】
　　一清按传治下落也字名胜志校补
　　芒砀县之间【卷二十四七页十八行】
　　一清按芒砀下落二字御览引此文校补
　　宋恭公之所都也【卷二十四八页十行】
　　一清按恭当作共
　　睢水又左合白渎水【卷二十四八页十五行】
　　一清按白渎水当作白沟水见前获水注
　　又详【卷二十四九页一行】
　　一清按又当作未
　　睢水迳谷熟两分而睢水为蕲水【卷二十四九页一行】
　　一清按而字当移在为蕲水之上
　　通为兼称【卷二十四九页二行】
　　一清按为当作谓
　　睢水又东迳苻离县故城北【卷二十四九页十行】
　　一清按汉书地理志作符离
　　睢水东迳临淮郡之取虑故城北【卷二十四九页十二行】
　　一清按取虑下落县字睢水下落又字
　　沟旧上承蕲水【卷二十四九页十六行】
　　一清按沟当作渎即长直故渎也
　　瓠子水篇
　　河水旧东河【卷二十四十一页八行】
　　一清按下河字当作流
　　殷之相又都之【卷二十四十一页十一行】
　　一清按当作相土落土字史记殷本纪昭明卒子相土立索隐曰相土佐夏功着于商诗颂曰相土烈烈海外有截是也左传曰昔陶唐氏火正阏伯居商丘相土因之是始封商也
　　张晏曰依河水自固【卷二十四十一页十四行】
　　一清按自固下落又东迳咸城南六字全祖望云以先司空本校增
　　杜预曰东郡濮阳县有咸城者也是【卷二十四十一页十五行十六行】一清按春秋左传注濮阳县下有东南二字咸城当作咸城也是二字当倒互
　　魏都尉治【卷二十四十一页二十行】
　　一清按魏分立东西两都尉此为东部都尉治落二字
　　瓠河故渎又东迳句阳之成阳【卷二十四十二页二行】
　　一清按句阳下落县字成阳上落小字
　　是为谷【卷二十四十二页四行】
　　一清按谷字下落林字
　　六国时沮楚同【卷二十四十二页十八行】
　　一清按同下落音字
　　而北去濮阳三十五里【卷二十四十二页十八行】
　　一清按而字当作西
　　又东北迳句阳县之小成阳县故东垂亭西【卷二十四十三页二行】
　　一清按小成阳县之县当作城故东二字当倒互
　　而东杜考地验城【卷二十四十三页七行】
　　笺曰当作京相一清按非也当作京杜谓京相璠及杜预耳与洧水篇京杜地名文义正同
　　春秋隐公八年宋公衞侯遇于犬丘经书垂也【卷二十四十三页十行】
　　笺曰左传作犬丘一清按注引经传俱不误笺说云云于义何取
　　称曰灵都【卷二十四十三页二十行】
　　一清按后汉书章帝纪注引述征记作灵台释载此文亦作台都字误也
　　记于尧妃【卷二十四十四页十一行】
　　一清按尧妃下落祠字即中山夫人祠也
　　尧陵北山甫墓南二冢间伍贠祠【卷二十四十四页十二行】
　　一清按山甫上落仲字伍贠上落有字
　　池泽之东北有陶墟【卷二十四十四页十八行】
　　一清按池御览引此文作迤
　　定陶西南陶丘舜也【卷二十四十五页四行】
　　笺曰舜一作亭一清按全祖望云非也舜下落所陶二字朱氏但见汉志注有陶丘亭之文故改舜字以迁就之而不知其有脱文也
　　田布杀其大夫公孙公孙以廪丘叛于赵【卷二十四十五页八行】笺曰今竹书作田布杀其大夫公孙孙公孙孙以廪丘叛于赵一清按索隐曰纪年齐宣公十五年立田悼子悼子卒乃次立田和是为太公和田太公相齐宣公宣公卒田会自廪丘叛于赵下公孙乃公孙会也今朱氏引竹书作两公孙孙杀者是人而叛者又即其人岂可通乎史记齐世家亦云宣公五十一年卒田会反廪丘也
　　春秋传曰取晋羊角【卷二十四十五页十二行】
　　一清按传曰下落乌余二字
　　天大雨【卷二十四十五页十二行】
　　笺曰天旧本作有一清按天字不误
　　今鲁邑也【卷二十四十五页十四行】
　　一清按今字误当作高鱼二字
　　田单之功【卷二十四十七页三行】
　　一清按之功下落可立二字黄省曾本校增三国志程仲德传元有之
　　枝渎上承将渠【卷二十四十七页六行】
　　一清按当作故渎枝字误
　　河水自泗口出为济水济水【卷二十四十七页十六行】
　　一清按河水注云四渎津西侧岸临河有四渎祠东对四渎口河水分泲亦曰泲水受河也济水注云河水自四渎口东北流而为清清即泲也泗口是四渎口之误为当作会济水二字重文宜衍
　　即地理志曰如水矣【卷二十四十八页五行】
　　一清按曰当作之名胜志校改
　　又屈其城南【卷二十四十八页十四行】
　　一清按又屈下落迳字
　　都高邑【卷二十四十八页十五行】
　　一清按汉书地理志千乘郡有高苑县邑字误
　　故俗谓之东苑也【卷二十四十八页十六行】
　　一清按东下落高字
　　其上源出盘阳【卷二十四十九页三行】
　　一清按上源二字当倒互汉书地理志济南郡有般阳县应劭曰在般水之阳后魏地形志作盘阳
　　旱则竭耗【卷二十四十九页五行】
　　一清按耗黄省曾本作涸
　　时水西北至梁邹城入于沛【卷二十四十九页七行】
　　一清按沛当作泲
　　汶水篇
　　出草药【卷二十四十九页十五行】
　　一清按草药二字当倒互名胜志校改
　　奉高县汉武帝元封元年立以奉【卷二十四二十页十行】
　　一清按以奉下落太山之祀四字全祖望校增
　　唯趺存焉【卷二十四二十页十六行】
　　一清按唯下落故字释校补
　　又西南迳奉高县故城而【卷二十四二十一页二行】
　　一清按而当作西
　　出分水谿【卷二十四二十一页二行】
　　一清按出上落水字
　　东南流迳□山东右天门下谿水【卷二十四二十一页三行】
　　一清按右当作合
　　东南流迳龟阴之龟田山【卷二十四二十一页十四行】
　　一清按左传齐人来归郓讙龟阴之田龟田二字当倒互
　　又有石勒建武十三年【卷二十四二十二页四行】
　　笺曰后汉郊祀志云建武三十年羣臣上言宜封禅泰山诏不许三十二年正月上读河图感动乃求元封时封禅故事是年二月东巡狩至于岱宗辛邜封泰山甲午禅于梁阴此云十三年乃三十年之误也一清按注明云石勒建武十三年朱氏以汉建武证之以为当作三十年可哂甚矣但建武是石虎年号注云石勒误耳
　　又东南流迳南明堂下【卷二十四二十二页十行】
　　一清按下南字衍文
　　降坐明常【卷二十四二十二页十一行】
　　一清按常当作堂
　　于是上令奉高作明堂于汶水【卷二十四二十二页十六行】
　　一清按汶水汉书郊祀志作汶上
　　非忧王实之无柱也【卷二十四二十三页四行】
　　笺曰宋本作王室一清按当作正室何焯校改
　　赤眉渠师樊崇所堡也【卷二十四二十三页七行】
　　一清按师当作帅
　　山东巢父庙【卷二十四二十三页七行】
　　一清按山东下落有字名胜志校增
　　阳虎据之以叛【卷二十四二十四页三行】
　　笺曰旧本作居之一清按据亦作据笺说非
　　淄水又迳郕北【卷二十四二十四页十一行】
　　一清按郕下落县字续志济北国成本国刘昭补注曰左传衞师入郕杜预曰东平刚父县西南有郕乡刚父晋志作刚平
　　县北有曲水池亭【卷二十四二十五页二行】
　　一清按池字衍文左传注校
　　公会祀侯莒子于曲池【卷二十四二十五页三行】
　　一清按春秋经文有盟字今校补
　　汉章帝元和三年东巡太山【卷二十四二十五页五行】
　　一清按后汉书章帝纪是二年
　　汶水又西迳汶阳县故城北而注【卷二十四二十五页七行】
　　一清按而当作西
　　洗水出焉【卷二十四二十五页九行】
　　笺曰谢兆申云洗当作洸克家云出焉当作注焉一清按出字不误洙水注云洸水出东平阳上承汶水又云洗水又东南流注于洙水则洸水所注者洙水也非汶水也
　　县治铸乡故城【卷二十四二十五页十行】
　　笺曰宋本作冶铸乡一清按非也蛇丘县治铸乡故城岂可改治为冶乎
　　地理志乡故阐也【卷二十四二十五页十四行】
　　一清按汉书地理志泰山郡刚故阐乡字误
　　俗又谓之关亭【卷二十四二十五页十七行】
　　一清按关亭当作阐亭
　　非礼是也【卷二十四二十六页五行】
　　一清按传文曰非礼也此衍是字
　　然是东去冈城四十里【卷二十四二十六页十五行】
　　一清按然是下落亭字
　　又西南过平章县南【卷二十四二十六页十七行】
　　一清按汉书地理志东平国有章县落东字
　　景帝中和六年【卷二十四二十六页十八行】
　　一清按和字衍文
　　王莽之有盐城也【卷二十四二十六页二十行】
　　一清按城字衍文
　　故在无盐城东北五十里【卷二十四二十七页一行】
　　一清按城字当移在故字之下
　　水出肥县东城自源【卷二十四二十七页二行】
　　一清按汉书地理志泰山郡有肥成县肥下落成字城字衍文自源全祖望校改白原
　　王莽之成富也【卷二十四二十七页六行】
　　笺曰旧本作城富一清按汉书地理志正作成字何旧本之足云
　　应劭曰古厥也【卷二十四二十七页十七行】
　　一清按汉书地理志注引仲瑗云古厥国落国字
　　东平王云及后谒【卷二十四二十八页二行】
　　一清按后谒下有错简下文汉书石立宣帝起之表也十字当移于此后谒下落曰字汉书之书当作世全祖望校正
　　古中都城【卷二十四二十八页八行】
　　一清按城吴琯本作也
　　东遂为泽渚【卷二十四二十八页十二行】
　　一清按遂当作迳
　　汶水又西迳洽乡城南地理志曰所谓无盐有洽乡者也【卷二十四二十八页十九行二十行】
　　一清按洽乡当作郈乡师古曰郈音后曰字衍文
　　世祖叔母名良【卷二十四二十九页一行】
　　一清按母当作父即赵孝王也后汉书校
　　东平宪王仓【卷二十四二十九页六行】
　　一清按仓当作苍后汉书校
　　元和三年【卷二十四二十九页六行】
　　一清按三当作二后汉书章帝纪校
　　一水西迳湏昌城南入浦【卷二十四二十九页九行】
　　一清按浦当作泲
　　泗水篇
　　皆为非也【卷二十五一页十三行】
　　笺曰御览引此注云皆为此也一清按道元以舜不居泗上故以陶墟舜井之说为非矣
　　预以木为曲状【卷二十五一页十九行】
　　一清按状全祖望校改洑
　　时则谓之原泉祠【卷二十五二页三行】
　　一清按则孙潜校改人
　　春秋襄公二十年季武子取卞【卷二十五二页四行】
　　一清按左传是二十九年落九字
　　西南迳鲁县北【卷二十五二页十一行】
　　一清按迳当作过
　　京相璠曰杜预并言【卷二十五二页十四行】
　　一清按曰下全祖望校增服防二字
　　背洙泗墙【卷二十五二页十七行】
　　一清按阎若璩云正义引从征记泗墙二字作面泗章怀后汉书注亦云
　　冢记【卷二十五三页三行】
　　一清按全祖望云当作冢墓记
　　孔丛子曰【卷二十五三页八行】
　　一清按何焯云子字衍文后人所妄加黄省曾本无子字义门之言良是
　　石以磬制【卷二十五五页三行】
　　一清按以孔宏复曲阜志引此注文作似
　　公山不狃帅费攻鲁【卷二十五五页四行】
　　一清按费下落人字左传校补
　　汉书秘之【卷二十五五页十行】
　　笺曰宋本作汉时一清按全祖望校改世
　　池台悉石也【卷二十五六页十四行】
　　一清按池字衍文御览引此注云台之基岸悉石也今校正
　　吾闻也【卷二十五七页一行】
　　一清按也当作之
　　今城邹山之阳【卷二十五七页十六行】
　　一清按今城下落在字孙潜校增
　　绎邑之所依为名也【卷二十五七页十九行】
　　一清按所依下落以字通鉴注校补
　　永嘉中太尉郗鉴将乡曲逃此山【卷二十五八页三行】
　　一清按通鉴注引此文永嘉上有晋字逃作保
　　诗所谓保其鳬峄者也【卷二十五八页七行】
　　一清按其经文是有字
　　漷水又西迳至湖陆县入于泗【卷二十五八页二十行】
　　一清按迳字衍文
　　齐田盻及宋人伐我东鄙【卷二十五九页五行】
　　一清按盻当作肸
　　平阳东北有漆乡漷今见有故城【卷二十五九页八行】
　　一清按漷当作郭
　　洸水从北西来流注之【卷二十五九页十行】
　　一清按北西二字当倒互
　　封将军陈错为槖侯【卷二十五九页十五行】
　　笺曰史记汉书功臣表并作槀侯陈锴为将从击陈豨有功旧本水经注亦作藁侯此注改作槖侯未知何据岂郦君所见史汉别本有异乎一清按非也世本史汉表俱作槀侯师古音公老翻而小司马则以为山阳之属县也山阳之属县曰槖臣瓒音之曰拓郦在顔前想六朝时汉表元作槖字至唐始误作藁师古不能据地理志以正之朱氏乃云旧本水经注作藁此注改作槖而且揶揄之曰岂郦君所见史汉别本有异乎一似旧本更属他人之书而此注为郦君所手定借曰异同要是后来传写翻刻之讹朱氏宁亦知之否乎又史表是陈错故索隐曰汉表作锴音揩三苍云九江人名防曰锴今云史汉表并作锴岂其然乎
　　盖洸洙相入受通称矣【卷二十五九页十九行】
　　一清按相入下落互字
　　菏水即沛水之所苞注以成湖泽也【卷二十五十页五行】
　　一清按沛当作泲
　　地理志曰故湖陆县也【卷二十五十页十一行】
　　一清按前汉为湖陵续志云湖陆故湖陵章帝更名此引班书不得曰故湖陆
　　昔桓温北入也【卷二十五十页十四行】
　　一清按桓温下落之字
　　北枝水西出迳蕃县北【卷二十五十页十七行】
　　一清按此文误也当作北水枝出西迳蕃县北
　　其水又溉于丘焉【卷二十五十一页五行】
　　笺曰于丘当作公丘一清按丘即公丘也单举之以见义耳
　　县故城在滕西北【卷二十五十一页六行】
　　一清按西北下落城周二十里内有子城九字名胜志校补
　　地理志曰其水西流注于沛【卷二十五十一页十四行】
　　一清按汉书地理志鲁国蕃县下云南梁水西至湖陵入沛渠此世本之误沛当作泲下沛字俱当作泲
　　故是水为吴王所掘非也【卷二十五十二页二行】
　　一清按故下落谓字
　　止自泗川耳【卷二十五十二页三行】
　　一清按自当作是
　　以今忖古知一延之之不通情理矣【卷二十五十二页六行】一清按于文当作益知一字误
　　左泗水之滨【卷二十五十二页十一行】
　　一清按左当作在
　　晋解扬围楚致命【卷二十五十二页十八行】
　　一清按围楚二字当倒互言入楚围以致命楚围上仍有脱字
　　其有乱乎【卷二十五十三页五行】
　　一清按有左传是在字
　　又东迳山阳郡【卷二十五十三页十行】
　　一清按六字是注混作经
　　而立公子慿【卷二十五十三页十四行】
　　一清按慿左传作冯
　　殷帝沃丁之时时伊尹卒【卷二十五十三页十九行】
　　一清按时字重文宜衍
　　迳卬城县故城南【卷二十五十四页三行】
　　一清按迳上落又东二字卬城是郜城之误
　　王莽更名之曰郜城矣【卷二十五十四页四行】
　　一清按郜城字误当作告成汉书地理志校
　　又东迳单父故城南【卷二十五十四页五行】
　　一清按单父下落县字
　　王莽更名斯县为利善矣【卷二十五十四页九行】
　　一清按汉书地理志山阳郡单父县莽曰利父师古曰音善甫后人讹写作利善也
　　水上承□水【卷二十五十四页十行】
　　笺曰一作潍水下同一清按潍□古字通用详潍水篇
　　又迳丰西潭【卷二十五十四页十四行】
　　一清按潭当作泽
　　清水即泗水之别名也【卷二十五十五页七行】
　　一清按泗水当作泡水
　　县治故县南垞上【卷二十五十五页二十行】
　　一清按故县之县黄省曾本作城
　　故亭今有高庙【卷二十五十六页一行】
　　一清按高下落祖字
　　庙阙崩裭【卷二十五十六页二行】
　　一清按裭字误刻当作禠
　　山抗泗水上而尽石【卷二十五十六页八行】
　　一清按抗寰宇记引此文作枕而当作西西上二字当倒互
　　其所持天基二石【卷二十五十六页十四行】
　　一清按天基当作天竺
　　今彭城南有项羽掠马台【卷二十五十七页五行】
　　一清按掠当作凉
　　推考书墓事近于此也【卷二十五十七页六行】
　　一清按墓事二字当倒互
　　即陆赋所云【卷二十五十八页一行】
　　一清按此是陆机行思赋全祖望校补三字
　　晋太原九年【卷二十五十八页二行】
　　一清按晋武帝建元太元原字误也
　　以利运漕者【卷二十五十八页四行】
　　笺曰晋书以利漕运一清按者字衍文
　　沂水流纳注焉【卷二十五十八页七行】
　　一清按纳字衍文
　　王莽之闰俭【卷二十五十八页十行】
　　一清按闰俭下落矣字孙潜校增
　　秦嘉东阳郡【卷二十五十八页十行】
　　一清按郡下落人字汉书高帝纪注校增详本卷
　　其上城中有司马石苞【卷二十五十八页十三行】
　　一清按司马上落大字
　　因相询问【卷二十五十八页十八行】
　　笺曰风俗通云因相借问一清按黄省曾本作寻问
　　王莽之乐亭也【卷二十五十九页二行】
　　一清按乐亭上落和字汉书地理志校增
　　以即名之也【卷二十五十九页二行】
　　一清按以即二字当倒互
　　泗水东南至下相县故城东【卷二十五十九页六行】
　　一清按至黄省曾本作迳
　　更增修郭【卷二十五十九页十五行】
　　一清按郭当作廓
　　泗水又东南迳淮阳城城北临泗水【卷二十五十九页十九行】笺曰一本无城字一清按非也下城北二字当倒互于文是泗水又东南迳淮阳城北【句】城临泗水沂水篇
　　东南左合桑预水【卷二十五二十页十四行】
　　一清按东南下落流字
　　出鲁山【卷二十五十页十五行】
　　一清按出上落水字
　　东南流注沂水水又东迳盖县故城南【卷二十五二十页十六行】一清按上水字当作沂
　　与沂水合【卷二十五二十一页二行】
　　一清按沂水上胡渭校增小字
　　孟康曰县故邺邑今邺亭是也【卷二十五二十一页三行】
　　一清按两邺字汉志注俱作郓今校改
　　封城阳共王弟吉为东苑侯【卷二十五二十一页四行】
　　笺曰孙按史汉年表俱作东莞侯索隐曰属琅琊一清按史汉表皆作子注云弟误也下卢侯稀亦误以子为弟
　　水出时密山莒地莒人归共仲于鲁及密而死是也【卷二十五二十一页十六行】
　　一清按山下落春秋时三字莒地下落左氏传三字方舆纪要引此文校增
　　密水东南流迳东安城南【卷二十五二十一页十六行】
　　一清按密水上落时字下同
　　又南东庐川水注之【卷二十五二十二页七行】
　　一清按南东二字当倒互庐川当作卢川
　　右合防阴二水水出阴山【卷二十五二十二页十二行】
　　一清按二字衍文水出防阴山当作防山之阴
　　有洛水注之【卷二十五二十三页四行】
　　一清按汉书地理志泰山郡南武阳县冠石山治水所出洛当作治下同
　　有祠【卷二十五二十三页七行】
　　一清按汉书地理志校衍防字
　　洙水篇
　　汉景帝中元五年封后兄信为侯国【卷二十五二十五页十一行】一清按元字衍文后兄下落王字
　　于汴城西西南泗水流【卷二十五二十六页一行】
　　一清按西南全祖望校改而与
　　洙水西北流迳孔里此【卷二十五二十六页三行】
　　一清按此当作北
　　门又结石为水门【卷二十五二十六页五行】
　　一清按又黄省曾本作右
　　邾庶其以漆闾丘来奔者【卷二十五二十六页八行】
　　一清按者下落也字
　　洸水出东平【卷二十五二十六页十三行】
　　一清按汉书地理志泰山郡有东平阳县落阳字
　　水首受洙【卷二十五二十六页十八行】
　　一清按洙下落水字
　　洸水又东南流注于洙水又南至高平南入泗【卷二十五二十七页三行四行】
　　一清按洙下当重一洙字高平下落县字
　　沭水篇
　　左右岘水【卷二十六一页十二行】
　　一清按右当作合通鉴注校
　　水出东诸县西箕山【卷二十六一页十六行】
　　一清按汉书地理志无东诸县而诸县别有东诸城见潍水篇县当作城
　　如殖有罪【卷二十六二页二行】
　　一清按如殖下落死字孙潜校补
　　城为之坠【卷二十六二页七行】
　　一清按坠当作隳许规切本作隓说文解字败城阜曰隓徐锴曰俗作隳非是今相承通俗用之
　　璧带饰以金银【卷二十六二页十三行】
　　一清按璧当作壁
　　水发三注山【卷二十六二页十八行】
　　一清按注当作柱方舆纪要校
　　西南流迳辟城城南【卷二十六二页十九行】
　　一清按城字重文宜衍
　　郎祝鲁之音【卷二十六三页十三行】
　　一清按郎当作即
　　王莽更之祝其亭也【卷二十六三页十四行】
　　一清按更之下落曰字
　　汉景帝八年封石绾为侯国【卷二十六三页十六行】
　　一清按史汉表传皆是衞绾石字误也又八年亦是六年之误见本篇
　　沭水又南迳陵山西【卷二十六三页十七行】
　　一清按陵山上落建字方舆纪要云建陵山在海州沭阳县西北百里与山东郯城县接境山南北长而东西狭上多陵汉因以名县
　　魏正元中齐王之镇徐州也【卷二十六三页十八行】
　　一清按正元曹魏高贵郷公纪年此是拓防魏孝明帝正光年中事也齐王即萧宝夤魏书萧宝夤传云神龟中出为都督徐南兖二州诸军事车骑将军徐州刺史正光二年征为车骑大将军是也
　　自流三十里【卷二十六三页十九行】
　　一清按自下落戍字
　　柤水而南【卷二十六五页七行】
　　一清按而当作西
　　巨洋水篇
　　王韶之以为巨□【卷二十六五页十二行】
　　一清按□当作蔑通鉴注校
　　山导丹水有二源【卷二十六五页十八行】
　　一清按山导二字衍文全祖望校
　　西丹自穴山【卷二十六五页十九行】
　　一清按西丹下落水字穴山是凡山之误
　　出方山【卷二十六五页二十行】
　　一清按出上落水字
　　丹水又东北迳望台东【卷二十六六页五行】
　　一清按当作望海台方舆纪要云望海台在寿光县东北四十里相传秦始皇所筑下云巨洋水又东北迳望海台西东北流伏琛晏谟并以为平望亭是也
　　有一祀目之为冶泉祀【卷二十六六页九行】
　　一清按二祀字俱当作祠
　　持节东州【卷二十六六页十三行】
　　一清按持节当作侍节齐乘校隋书麦防杖传云陪麾问罪亦其义也
　　巨洋又东北迳委粟山东【卷二十六七页二行】
　　一清按巨洋下落水字
　　东南迳逢山下祠西【卷二十六七页四行】
　　一清按下字衍文汉书地理志校
　　洋水又南东厯逢山下【卷二十六七页五行】
　　一清按南东二字当倒互
　　麓三成【卷二十六七页五行】
　　一清按麓上落山字齐乘校补
　　闻数十里【卷二十六七页八行】
　　一清按闻上落声字方舆纪要校增
　　地理志石膏山洋水是出也【卷二十六七页十二行】
　　一清按汉书地理志临朐县石膏山洋水所出此落所字是出二字当倒互
　　巨洋又东北得邳泉口【卷二十六七页十三行】
　　一清按巨洋俱当作洋水落水字后并同盖即齐乘之所谓北洋矣
　　左思齐都赋曰岭其左是也【卷二十六七页十九行】
　　一清按岭下落镇字下引齐都赋牛岭镇其南
　　王莽更之愈县也【卷二十六八页四行】
　　一清按愈汉书地理志作俞更之下落曰字
　　台西有方地【卷二十六八页五行】
　　一清按地名胜志作池
　　浑侧有一坟【卷二十六八页八行】
　　一清按浑当作墓
　　汉武帝元朔三年【卷二十六八页十四行】
　　一清按三表作二
　　又西北流而注于巨淀矣【卷二十六八页十五行】
　　笺曰谢云当作注于巨洋一清按汉志云石膏山洋水所出东北至广饶入钜定谢说非是
　　巨洋水自湖东北流【卷二十六八页十七行】
　　一清按淄水注云巨淀县东南则巨淀湖注落二字
　　水出剧县南有崩山【卷二十六九页一行】
　　一清按有当作角名胜志校改
　　俗人以其山角【卷二十六九页二行】
　　一清按山角下落若崩二字名胜志校补
　　今曰狼水【卷二十六九页十三行】
　　一清按当作白狼水落白字
　　今河南有寻也【卷二十六十页一行】
　　一清按也当作地
　　皇甫谧曰衞也【卷二十六十页三行】
　　一清按也当作地
　　夏相徙南丘【卷二十六十页四行】
　　一清按南丘当作帝丘
　　收斟灌寻二国之余烬【卷二十六十页十一行】
　　一清按斟灌下落斟字
　　以上推传【卷二十六十页十五行】
　　一清按上当作土
　　巨洋水东北迳望海台西【卷二十六十一页一行】
　　一清按水下落又字孙潜校增
　　淄水篇
　　少为府小吏【卷二十六十一页二十行】
　　一清按小吏当作小史下同
　　岑山上有神象【卷二十六十二页一行】
　　一清按岑山二字当倒互
　　东北流山尔雅出前左之文【卷二十六十三页十五行】
　　一清按山全祖望校改由
　　又去莱差近【卷二十六十三页十八行】
　　一清按又上落缘陵二字
　　其犹晋氏深翼居绛【卷二十六十四页九行】
　　一清按居全祖望校改名
　　虏其民宝居因郭以名之【卷二十六十四页十一行】
　　笺曰当作虏其民实居郭因以名之一清按春秋经庄公六年齐人来归衞俘孔氏正义曰释例曰齐人来归衞宝公羊谷梁经传及左氏传皆同唯左氏经独言衞俘三家经传有六其五皆言宝说文保从人□省古寳保二字通用或转写作俘此即虏其民宝之说事见孟子及战国防盖湣王虏燕之民宝以居临淄之外郭齐民故称之虏城民即旄倪宝即重器朱氏改宝为实非也
　　汉高六年【卷二十六十四页十二行】
　　一清按汉高下落帝字
　　世谓之治岭山【卷二十六十五页三行】
　　一清按治当作冶
　　宜城修筑【卷二十六十五页十二行】
　　一清按城当作试孙潜校改
　　其不可固城者在此【卷二十六十五页十四行】
　　一清按不孙潜校改水
　　水出南山顶洞开望若门【卷二十六十六页八行】
　　一清按南山下名胜志重一山字若门下吴琯本有焉字今校补
　　状同洪井【卷二十六十六页十一行】
　　一清按井当作河
　　水北则长庑徧驾【卷二十六十六页十五行】
　　笺曰旧本作偏驾一清按徧字较长
　　阳水又东东迳阳城东南【卷二十六十六页十七行】
　　笺曰下东字疑衍一清按非也当移在阳城之上
　　即谓城之东阳城【卷二十六十六页十九行】
　　一清按上城字衍文
　　竭穷斯牲【卷二十六十七页七行】
　　一清按竭孙潜校改谒
　　伏琛所未详也【卷二十六十八页三行】
　　一清按未黄省曾本作不
　　侍其衡【卷二十六十八页四行】
　　笺曰三字未详一清按巵林云玉海姓氏急就篇曰侍其氏汉广野君裔孙赐氏食其后有为武帝侍中者合官与氏而称焉汉有侍其元矩魏有侍其衡附曰广野君在高祖初至武帝时七十年安得遽至裔孙而又曰后为侍中者何年寡而世多也伏滔青土人物论称后汉有侍其元矩与孙宾硕刘公山并叙正当魏武时又为齐人则元矩非即衡字耶
　　女水东北流迳东平安县故城南【卷二十六十八页十二行】
　　一清按汉书地理志甾川国东安平县下云菟头山女水所出东北至临淄入钜定阚骃曰博陵有安平故此加东平安二字当倒互
　　然后更流注北杨水【卷二十六十八页十三行】
　　一清按杨当作阳
　　博陵有平【卷二十六十八页十八行】
　　一清按有下落安字汉志校补
　　又迳安平城东【卷二十六十八页二十行】
　　一清按安平上落东字
　　东北入淀【卷二十六十八页二十行】
　　一清按淀上落巨字
　　葂头山【卷二十六十九页一行】
　　一清按葂当作菟汉志校
　　时水出齐城西南北二十五里【卷二十六十九页三行】
　　一清按南字衍文通鉴注校
　　即如水也【卷二十六十九页三行】
　　笺曰孙云如水当作耏水一清按如水本汉志别作耏水瓠子水注云时即耏水也音而即地理志之如水矣彼入泲而此入淄迳流虽异而名称是同正不当改如作耏也
　　故谓之愚公故山水有石梁【卷二十六十九页九行】
　　一清按下故字衍文
　　亦谓为石梁水【卷二十六十九页十行】
　　一清按亦谓下落之字
　　本渠也【卷二十六十九页十五行】
　　一清按左传昭公十一年楚申无宇曰齐渠丘实杀无知杜预注曰渠丘今西安也齐大夫雍廪邑落丘字
　　世谓寒泉也【卷二十六十九页二十行】
　　一清按世谓下落之字
　　张逸问赞云【卷二十六二十一页一行】
　　一清按问下落书字何焯校增
　　然棘下又是齐城内地名【卷二十六二十一页五行】
　　一清按齐当作鲁何焯校改
　　虽异名于见【卷二十六二十一页八行】
　　一清按于当作两
　　台西有石杜碑【卷二十六二十一页二十行】
　　笺曰一作石柱碑一清按非也释载此文作石社碑
　　葵丘不在齐也【卷二十六二十二页五行】
　　一清按葵丘上落明字名胜志校增
　　以时而往还之期【卷二十六二十二页七行】
　　一清按而当作为
　　故今无宠之姝【卷二十六二十二页八行】
　　一清按妹当作妹左传校
　　因无知之绌【卷二十六二十二页九行】
　　笺曰绌当作出一清按左传云僖公之母弟曰夷仲年生公孙无知有宠于僖公衣服礼秩如适襄公绌之绌字本经传不可妄改也
　　时水西左迤为潭【卷二十六二十二页十五行】
　　一清按下云又西北流注于时此不得云时水也当是余水之误
　　渑水又西迳乐安南博昌县故城南【卷二十六二十二页十九行】一清按上南字衍文
　　在齐西北四十里【卷二十六二十三页二行】
　　一清按在齐下落城字
　　又东北至皮丘沈【卷二十六二十三页十八行】
　　一清按沈当作坈如马常坈之坈下同
　　汶水篇
　　赵烈侯【卷二十六二十四页五行】
　　一清按何焯云据竹书纪年赵烈侯在未命侯以前当依今本作子
　　史记所谓齐威王越赵侵伐我长城者【卷二十六二十四页六行】一清按史记田齐世家云威王九年赵人归我长城六国表云威王十一年赵取我长城又赵成侯七年侵齐至长城越黄省曾本作曰音近致讹伐我二字当倒互
　　汶水自县东北迳峿城北【卷二十六二十四页九行】
　　一清按沈炳防云郚诸本误作峿春秋庄公元年齐迁纪郚杜预曰郚在朱虚县东南说文郚东海县故纪侯之邑汉书地理志东海郡有郚乡县续志无之盖东京废省而刘昭补注朱虚下引左传杜注皆作郚无从山作峿者是葢因上峿山而讹以为县名也
　　朱虚县东四十里有峿亭城【卷二十六二十四页十行】
　　一清按亭城二字当倒互峿当从阝作郚
　　亭在丘城东北十里非城也【卷二十六二十四页十七行】
　　一清按丘城上落渠字下城字衍
　　又东北入于县【卷二十六二十四页十九行】
　　一清按汉书地理志琅琊郡朱虚县下云泰山汶水所出东至安丘入维县字误
　　潍水篇
　　潍水出琅琊箕县【卷二十六二十五页五行】
　　一清按元和志潍水在密州莒县东北八十里潍水所出注云潍水导源潍山箕县下落潍山二字
　　城即秦王之所筑也【卷二十六二十五页八行】
　　一清按王当作皇下同
　　谓琅琊台【卷二十六二十五页九行】
　　一清按谓下落之字
　　乃徙黔首二万户于琅琊山下【卷二十六二十五页十一行】
　　一清按二当作三史记校
　　高五里【卷二十六二十五页十二行】
　　一清按高当作广
　　渊主灵焉【卷二十六二十五页十三行】
　　一清按主天中记引此文作至
　　东南流析泉县东【卷二十六二十五页十九行】
　　一清按流下落迳字
　　晏谟并明潍水为扶淇之水【卷二十六二十六页十三行】
　　一清按晏谟下落伏琛二字
　　王莽之合丘也【卷二十六二十六页十七行】
　　一清按合当作令汉书地理志校
　　亦曰障日山【卷二十六二十八页九行】
　　一清按障日山下落山势高峻隔絶阳曦即此山也十二字名胜志引此文校补
　　东北迳高密故城南【卷二十六二十八页十五行】
　　一清按高密下落县字
　　宣帝平始元年【卷二十六二十八页二十行】
　　一清按平始当作本始
　　水西有鴈阜【卷二卞六二十九页四行】
　　一清按寰宇记引高士传曰郑元葬于剧东后以墓坏归葬砺阜在高密县西北五十里鴈字误也
　　地理志曰有三石山祠【卷二十六二十九页十三行】
　　一清按三石山当作三戸山今本汉志亦误作石字方舆纪要山东平度州三固山一名三户山汉书郊祀志宣帝信方士言祠太室山于即墨三戸山于下密即此山也
　　余按应劭【卷二十六二十九页十四行】
　　一清按应劭下落曰字
　　又东九迳都昌县东【卷二十六二十九页十六行】
　　一清按迳当作过
　　胶水篇
　　又迳扶县故城西【卷二十六三十页十行】
　　一清按扶汉书地理志作邞
　　春秋僖公九年【卷二十六三十页十三行】
　　一清按经传是二十九年落二十字
　　王莽之柣国也【卷二十六三十页十七行】
　　笺曰宋本作秩国一清按非也汉书地理志琅邪郡柜县莽曰祓同祓师古曰音废
　　又东北迳晏伏所谓黔陬城西四十里有胶水者也【卷二十六三十页十九行】
　　一清按四十里有胶水者也八字重文宜衍
　　今胶水北迳晏伏所谓西黔陬城东高密郡侧有黔陬县【卷二十六三十一页二行】
　　一清按今字当移在高密郡侧之上
　　县王莽更名之曰原亭也【卷二十六三十一页六行】
　　一清按县下落故字曰字衍文
　　故莱夷邑也【卷二十六三十一页六行】
　　一清按莱夷下落维字汉志校补
　　胶水又北迳胶阳东【卷二十六三十一页九行】
　　一清按胶阳下落县字
　　又东北迳左会一水【卷二十六三十一页十一行】
　　一清按迳当作流
　　县故王莽更之东莱亭也【卷二十六三十一页二十行】
　　一清按更下落名字
　　所谓之溟海者也【卷二十六三十二页五行】
　　一清按之字衍文




　　水经注笺刋误卷九
<史部,地理类,河渠之属,水经注释__水经注笺刊误>
　　钦定四库全书
　　水经注笺刋误卷十
　　仁和赵一清纂
　　沔水篇
　　沔水【卷二十七一页六行】
　　一清按丏音勉丐音盖沔水之沔从丏不从丐今文多误不可不辨也
　　岀河池县【卷二十七一页八行】
　　一清按出上落水字
　　沔水又东南【至】曰沮口【卷二十七一页十行】
　　一清按十八字是注混作经
　　汉水又东北合沮口【卷二十七一页十三行】
　　一清按胡渭校衍汉水二字
　　故如淳曰北方人谓汉水为沔水【卷二十七一页十五行】
　　一清按北汉志注作此今校改
　　沔水又东【至】浕水入焉【卷二十七一页十八行】
　　一清按十三字是注混作经
　　往汉中断絶阁道【卷二十七二页二行】
　　一清按蜀志刘焉传作住汉中从亻不从彳阁道作谷道疑是史误
　　沔水又东迳武侯垒南【卷二十七二页十行】
　　一清按九字是注混作经
　　沔水又东迳沔阳故城南【卷二十七二页十三行】
　　笺曰原本此十字是注文谢云据宋本作经文一清按沔水篇多混注作经原本十字是注此蛛丝马迹之犹可追寻者也谢耳伯又改易之误矣沔阳下落县字
　　即汉王位于此【卷二十七二页十五行】
　　一清按蜀志先主传云羣下上先主为汉中王落中字
　　莫知墓营所在【卷二十七三页一行】
　　一清按营当作茔
　　沔水又东迳西乐城北【卷二十七三行十二行】
　　一清按九字是注混作经
　　在山上【卷二十七三页十三行】
　　一清按方舆记要引此文作城在沔阳东山上今校补
　　梁州刺史杨亮以即险之固【卷二十七三页十五行】
　　一清按以字衍文
　　后刺史姜守潘猛亦相仍此城【卷二十七三页十六行】
　　一清按相仍下落守字
　　容裘谿注之【卷二十七三页十六行】
　　一清按谿下落水字
　　汉水又左得度口水【卷二十七三页二十行】
　　一清按八字是注混作经
　　二曰浊检【卷二十七四页一行】
　　一清按二当作一
　　汉水又东黄沙水左注之【卷二十七四页九行】
　　一清按十字是注混作经
　　汉水又东合褒水【卷二十七四页十六行】
　　一清按七字是注混作经
　　泉悬注【卷二十七五页十行】
　　一清按泉上落有字
　　逮灵帝建和二年汉太中大夫同郡王升【卷二十七五页十五行】一清按灵帝当作桓帝汉太中大夫据碑是汉中太守
　　所谓北出褒【卷二十七六页三行】
　　一清按褒下落斜字
　　汉水又东迳汉庙堆下【卷二十七六页九行】
　　一清按九字是注混作经
　　故以南为称【卷二十七六页十七行】
　　一清按南下落郑字
　　故水得其名【卷二十七七页六行】
　　一清按名下落矣字名胜志校增
　　汉水又东得长柳渡【卷二十七七页十行】
　　一清按八字是注混作经
　　归之宋府【卷二十七七页十六行】
　　一清按宋下落公字何焯校增
　　汉水又左防文水【卷二十七七页二十行】
　　一清按七字是注混作经
　　汉水又东黑水注之【卷二十七八页五行】
　　一清按八字是注混作经
　　左谷水出西面【卷二十七八页十三行】
　　笺曰克家云当作西南一清按面字不误盖左谷水与涔水异源而同流也
　　左谷水出汉北【卷二十七八页十四行】
　　笺曰宋本作右一清按左谷水出汉志亦见上右谷水则未闻也
　　即智水也【卷二十七八页十四行】
　　笺曰六朝壻字皆书作聓此智水智乡即聓水聓乡也后世传写误作智字一清按壻汉碑作聟与智字形尤近古已然何待六朝
　　壻之行未还【卷二十七八页二十行】
　　一清按寰宇记释引此文俱无之字是也晏公类要作知字知即聟之缺文后人更加壻字于知字之上作壻知行未还今本之字又从知字音同转讹金石文字记壻字一传为□再传为□三传为聓四传为聟皆胥之变也诗有女同车释文壻音细字林作□战国防韩且坐而胥亡乎胥臣之反而行并作咠书大传不爱人者及其胥余作咠晋书五行志沦咠作北音义咠息鱼反张骏传有黄龙见于揖次之嘉泉吕光载记迎大豫于揖次音义揖子鱼反次音恣汉书地理志武威郡有壻次县此皆胥字之误汉仙人唐公房碑壻字作聟晋王右军帖有女聟字
　　其俗以为【卷二十七九页二行】
　　笺曰以为下脱一壻字一清按非也寰宇记引此文是信然二字今校补释载此文作其俗以为神盖盘洲以意增尔
　　百姓为之立庙于其处也【卷二十七九页三行】
　　一清按何焯校衍也字
　　上有匈奴城【卷二十七九页五行】
　　笺曰旧本作上有匈如城呉改作匈奴城未有所因防疑当作上有丘如城一清按匈奴城即胡城也魏书地形志梁州汉中郡汉阴下云有胡城元丰九域志兴元府汉中郡下云有古胡城蜀记云汉张骞使匈奴与胡妻及堂邑父俱还至汉中筑城居之即此城也事见汉书张骞传行水金鉴匈奴城在今城固县西然则吴琯改本不误可以释中尉之疑矣
　　汉水又东至灙城南与洛谷水合【卷二十七九页十九行】
　　一清按十三字是注混作经
　　西南注汉水【卷二十七十页二行】
　　一清按汉水下通鉴注引此文有所谓洛口也五字今校补名胜志曰傥谷亦名骆谷南口曰傥北口曰骆骆洛音同通用
　　汉水又东迳小城固南【卷二十七十页三行】
　　一清按九字是注混作经城固之城当作成前后并同
　　汉水又东迳石门滩【卷二十七十页十一行】
　　一清按八字是注混作经
　　水东出寒泉涌山顶【卷二十七十页十三行】
　　一清按寒泉下落岭泉二字下蘧蒢溪口注云阳都坂西连寒泉岭是也方舆纪要云寒泉水出洋县东北寒山
　　汉水又东迳嬀虚为滩【卷二十七十页十七行】
　　一清按九字是注混作经为字衍文
　　或作妫墟故舜所居也后或姓姚或姓妫【卷二十七十页十九行】一清按妫墟当作姚墟刘昭郡国志补注曰帝王世纪云姚墟在西北困学纪闻曰左传正义曰世本舜姓姚氏虞思犹姓姚也至胡公周乃赐姓为妫是即姓姚姓妫之分此文姚墟字故与上妫墟别也舜所居也四字重文宜衍
　　事妄未知所从【卷二十七十页二十行】
　　一清按事当作是
　　汉水又东迳□经滩【卷二十七十一页二行】
　　笺曰经旧本作俓一清按八字是注混作经
　　汉水又东迳小大黄金南【卷二十七十一页四行】
　　一清按十字是注混作经
　　宋遣秦州刺史萧思话【卷二十七十一页十行】
　　一清按萧思话下落西讨二字全祖望校增
　　话令阴平太守萧祖【卷二十七十一页十行】
　　一清按萧祖字误当作萧垣宋书萧思话校
　　汉水又东合蘧蒢汉口【卷二十七十一页十一行】
　　笺曰克家云当作溪口一清按九字是注混作经
　　好乘危缀饮【卷二十七十一页十三行】
　　一清按缀当作啜
　　汉水又东右会洋水【卷二十七十二页一行】
　　一清按八字是注混作经
　　又故目其地为洋川用表夫人诞载之休祥也【卷二十七十二页七行】
　　一清按又故二字当倒互洋川御览引此文作祥川诞载二字当倒互
　　汉水又东厯敖头【卷二十七十二页十一行】
　　一清按七字是注混作经
　　汉水又东合直水【卷二十七十二页十四行】
　　一清按七字是注混作经
　　又南蓰阁下【卷二十七十二页十六行】
　　一清按又南下落迳字
　　汉水又东迳直城南【卷二十七十二页十九行】
　　一清按八字是注混作经
　　又东迳千渡而至虾蟇岭【卷二十七十二页二十行】
　　一清按岭黄省曾本作□葢頧字之误音都囬切地之高阜隆起形似虾蟇故以名之亦谓之虾蟇培赵次公东坡诗注云昔先生与子由自眉州乡里舟行趋京师过峡州虾蟇培从舟中望之颐颔口吻甚类虾蟇即此石也
　　汉水又东迳晋昌郡之宁都县南【卷二十七十三页二行】
　　一清按十三字是注混作经
　　治王谷【卷二十七十三页三行】
　　一清按治上落县字
　　汉水又东迳鱼脯谿口【卷二十七十三页五行】
　　一清按九字是注混作经谿黄省曾本作谷
　　汉水又东迳鼈池而鲸滩【卷二十七十三页八行】
　　一清按而当作为
　　汉水又东右得大势【卷二十七十三页十二行】
　　一清按八字是注混作经
　　汉水右对月谷口【卷二十七十三页十六行】
　　一清按七字是注混作经
　　汉水又东迳西城县故城南【卷二十七十三页十九行】
　　一清按十一字是注混作经
　　汉水又东为鳣湍【卷二十七十四页六行】
　　一清按七字是注混作经
　　汉水又东合旬水【卷二十七十四页九行】
　　一清按七字是注混作经
　　今人不能上【卷二十七十四页十四行】
　　一清按今字衍文
　　不知所道【卷二十七十四页十五行】
　　一清按道当作述
　　山下石坛【卷二十七十四页十五行】
　　一清按山下下落有字
　　旬水东南注汉之旬口【卷二十七十四页十六行】
　　一清按汉下落谓字
　　汉水又东迳木兰南【卷二十七十四页十七行】
　　一清按八字是注混作经木兰下落寨字吴琯本校增
　　石岸有城【卷二十七十四页十八行】
　　一清按石当作右
　　汉水又东左得育汉【卷二十七十五页一行】
　　笺曰克家云当作育溪一清按八字是注混作经
　　与晋旬阳二县分界于是谷【卷二十七十五页二行】
　　一清按宋书州郡志魏兴太守领兴晋令旬阳令兴晋令魏立曰平阳晋武帝太康元年更名羊元之封兴晋侯即此县与当作兴
　　汉水又东注谷甲水口【卷二十七十五页二行】
　　笺曰注一作迳一清按非也黄省曾本无注字葢缺文谷字乃合字之误
　　于地理属农【卷二十七十五页八行】
　　一清按地理下落志字郡国志南阳郡析故属农有丰乡城是也
　　甲水又东南迳魏兴郡之兴阳南【卷二十七十五页十行】
　　笺曰晋志魏兴郡有洵阳无兴阳一清按当是兴晋之讹兴晋下落县字
　　汉水又东迳魏兴郡之锡县故城北【卷二十七十五页十四行】一清按十四字是注混作经
　　入谷有长谷故城【卷二十七十五页二十行】
　　一清按长谷黄省曾本作长利
　　汉水又东厯姚方【卷二十七十六页一行】
　　一清按七字是注混作经
　　故地留姚称也【卷二十七十六页二行】
　　一清按是卷之尾当接二十九卷一页七行又东过堵阳县至八页三行习凿齿又为其宅铭焉上魏兴郡锡县与上粉县界相连上粉分自房陵房陵锡汉志并属汉中郡裴松之三国志注云隆中在襄阳城西二十里沔水上中下三篇当省中篇分上下二篇不然二十八卷之末已叙沔汉入海之道何缘复厯荆襄之境乎禹贡锥指曰以今舆地言之汉水又东北迳兴安州北又东迳洵阳县南又东迳白河县北又东迳郧西县南又南迳郧县南又东北迳均州北又东南迳光化县南又东南迳谷城县东北又东南迳襄阳县北此即汉水自魏兴郡之锡县故城北至襄阳县北所流之境也
　　又东过堵阳县堵水出焉自上粉县北流注之【卷二十九一页七行】
　　一清按此卷经注当移接二十七卷十六页二行故地留姚称也之次焉字衍文
　　言二滩阻碍【卷二十九二页五行】
　　一清按阻碍下落也字寰宇记校增
　　又东过郧阳县南【卷二十九二页六行】
　　一清按史志无郧阳县晋立郧乡县寰宇记云郧乡故锡所改注文可见阳字误也
　　与真不别【卷二十九二页八行】
　　一清按不别下落山北有崖旁视之有一穴甚明号为星牖十六字寰宇记校补
　　汉水又东迳郧乡县故城南【卷二十九二页九行】
　　一清按十一字是注混作经
　　郧有关【卷二十九二页十一行】
　　一清按汉书地理志曰有郧关郧有二字当倒互
　　汉水又东迳琵琶谷口【卷二十九二页十三行】
　　一清按九字是注混作经
　　庾仲雍汉记【卷二十九二页十七行】
　　一清按隋书经籍志汉水记五卷庾仲雍撰落水字
　　东西流为沧浪之水【卷二十九二页十八行】
　　一清按西当作南胡渭校
　　地连纪郢【卷二十九三页三行】
　　一清按郢当作鄀胡渭校
　　汉水又东为佷子潭【卷二十九三页五行】
　　一清按八字是注混作经
　　汉水又东南迳武当县故城北【卷二十九三页八行】
　　一清按十二字是注混作经
　　世祖封邓晨子堂为侯国【卷二十九三页九行】
　　一清按堂后汉书本传作棠
　　汉水又东平阳川水注之【卷二十九三页十一行】
　　一清按十字是注混作经
　　沔水又东南迳县城东【卷二十九三页十五行】
　　一清按九字是注混作经迳下落武当县下落故字
　　沔水又东迳龙巢山下【卷二十九四页二行】
　　一清按九字是注混作经
　　又东南迳涉都县东北【卷二十九四页五行】
　　笺曰宋本作涉都城一清按九字是注混作经
　　王莽更名南庾者也【卷二十九四页十二行】
　　一清按庾汉书地理志作庚
　　又南迳谷城东【卷二十九四页十三行】
　　一清按迳当作过
　　学教立碑【卷二十九四页十八行十九行】
　　一清按学教二字当倒互
　　沔水又东南得洛溪口【卷二十九五页一行】
　　一清按九字是注混作经
　　北抗洛溪【卷二十九五页二行】
　　一清按抗当作枕
　　又南过筑阳东【卷二十九五页四行】
　　一清按筑阳下落县字
　　又东迳学城南【卷二十九五页十二行】
　　一清按六字是注混作经
　　冠军张仲逾【卷二十九五页十八行】
　　一清按逾释载此文作瑜
　　沔水又南迳筑阳县东【卷二十九六页二行】
　　一清按九字是注混作经
　　世祖封吴财为侯国【卷二十九六页九行】
　　一清按后汉书吴汉传作盱章怀注云盱音火俱反财字误也
　　沔水又东为漆滩【卷二十九六页十二行】
　　一清按七字是注混作经
　　即郡国志所谓武当县之和聚【卷二十九六页十八行】
　　一清按续志是和城聚落城字
　　有大石激【卷二十九六页十九行】
　　笺曰激当作礉其字从石一清按激字不误说文激碍衰疾波也一曰半遮也汉书沟洫志云为石隄激使东注激者聚石于隄旁冲要之处所以激去其波也济水注云立激岸侧以捍鸿波是也若从石作礉音覈又音敲非其义矣
　　女嫁为阴县佷子【卷二十九七页三行】
　　一清按为当作于
　　沔水又东迳乐山北【卷二十九七页十三行】
　　一清按八字是注混作经
　　沔水又东迳隆中【卷二十九七页十六行】
　　一清按七字是注混作经
　　沔水又东合檀溪水【卷二十八一页十三行】
　　一清按八字是注混作经
　　情邈灌疏【卷二十八一页十七行】
　　一清按疏黄省曾本作蔬二字通用
　　楚之北津戍矣【卷二十八二页九行】
　　一清按矣黄省曾本作也
　　其土古鄢都卢罗之地【卷二十八二页十行】
　　一清按都当作鄀
　　号此为北部【卷二十八二页十一行】
　　一清按北部下孙潜校増焉字
　　邑居隐赈【卷二十八二页十二行】
　　笺曰隐赈当作殷赈薛综西京赋注云殷赈谓富饶也一清按上林赋湛湛隐隐注云隐隐盛貌汉书礼乐志郊祀歌休嘉砰隐溢四方师古曰砰隐盛意古字多假借不必例彼规此
　　沔水又迳平鲁城南【卷二十八三页七行】
　　一清按八字是注混作经
　　东对樊仲山甫所封也【卷二十八三页八行】
　　一清按樊下落城字顾炎武校增
　　沔水中有鱼梁洲【卷二十八三页二十行】
　　一清按七字是注混作经
　　沔水又迳桃林亭东【卷二十八四页八行】
　　一清按八字是注混作经
　　杜元凯碑处【卷二十八四页十三行】
　　一清按杜元凯下落沈字
　　沔水又东南迳蔡洲【卷二十八四页十四行】
　　一清按八字是注混作经
　　洲大岸西有洄湖【卷二十八四页十七行】
　　一清按大当作东
　　又作石伏逗【卷二十八五页六行】
　　一清按伏当作洑
　　广十二步【卷二十八五页七行】
　　一清按十二当倒互作二十
　　沔水又东南邑城北【卷二十八五页十七行】
　　一清按宋本作东南迳一清按八字是注混作经
　　沔水又东合洞口【卷二十八五页二十行】
　　一清按七字是注混作经
　　西流迳今山北【卷二十八六页六行】
　　一清按今山字误当作金山
　　苏伯河望气处也【卷二十八六页九行】
　　一清按河当作阿后汉书光武帝纪校改
　　沔水东南迳黎丘故城西【卷二十八七页十一行】
　　一清按十字是注混作经
　　朱祐自观城瀹丰于黎丘是也【卷二十八七页十四行】
　　笺曰后汉书作围丰于黎丘一清按郡国志邔侯国有犂丘城刘昭补注朱祐禽秦丰苏岭山当作擒
　　东流至即县北界【卷二十八七页十六行】
　　一清按即当作邔汉书地理志南郡邔县孟康曰邔音忌
　　谓疎口也【卷二十八七页十七行】
　　一清按谓下落之字
　　好在碛中【卷二十八七页十八行】
　　一清按刘昭郡国志补注引荆州记作碛上
　　又南过邔县东北【卷二十八八页三行】
　　笺曰邔一作印一清按此是今本郡国志误文当以史记年表汉书地理志作邔字为正
　　汉高帝十二年【卷二十八八页五行】
　　一清按二史表作一
　　此中猪屎臭【卷二十八八页十二行】
　　一清按此中下落作字孙潜校增
　　沔水又南得木里水会【卷二十八八页十六行】
　　一清按九字是注混作经
　　夷水出自房陵东流注之【卷二十八八页二十行】
　　一清按房陵下落县字杨慎本校增
　　即汴水也【卷二十八九页六行】
　　笺曰谢云汴一作汒疑作沵一清按非也通鉴注作沶音怡方舆纪要云沶水在宜城县西晋怀帝永嘉四年刘聪逼洛阳荆州刺史王澄自将欲援京师至怡口众散而还即此
　　上通梁州没阳县之黙城山【卷二十八九页六行】
　　一清按没阳当作沔阳
　　其水东迳新城县之沵乡县分房陵丘【卷二十八九页七行八行】一清按魏文帝合房陵上庸西城三郡为新城郡以孟达为太守见三国志刘封传新城县当作新城郡晋书地理志新城郡统沶乡县宋书州郡志作祈乡令何志魏立晋太康地理志作沶音祁丘字误当作立
　　迳蛮城城南在宜城南三十里【卷二十八九页十二行】
　　一清按上城南二字当倒互
　　引西山谷水即是水者也【卷二十八九页十四行】
　　一清按当作长谷水落长字荆州记校增长谷即左传之荒谷也者字衍文
　　颉郡人也【卷二十八十页三行】
　　笺曰宋本作郡人也一清按郡字似误刻不然与本文何异乎释载此文作鄀人
　　见一冢东向【卷二十八十页四行】
　　一清按冢当作家释校改
　　孤坟向□【卷二十八十页六行】
　　笺曰向宋本作尚一清按□释作整
　　汉末多士其中【卷二十八十页十三行】
　　一清按多士当作名士下落居字何焯校
　　以闻侍中厐季【卷二十八十页二十行】
　　一清按闻当作问
　　沔水又迳鄀县故城南【卷二十八十一页二行】
　　一清按九字是注混作经
　　即楚昭王为吴所迫絶郢徙都之【卷二十八十一页五行】
　　一清按絶当作纪汉书地理志江夏郡若县下云楚
　　昭王畏吴自郢徙此纪郢上落自字
　　沔水又东敖水注之【卷二十八十一页八行】
　　一清按八字是注混作经
　　寔曰敖口【卷二十八十一页十二行】
　　一清按寔当作是
　　沔水又东南与臼水合【卷二十八十一页十六行】
　　一清按九字是注混作经
　　水出竟陵县东北耶屈山【卷二十八十一页十七行】
　　一清按左传定公五年杜预注曰江夏竟陵县有臼水出聊屈山西南入汉耶字误
　　又东过荆城东【卷二十八十一页十九行】
　　一清按六字是经混作注
　　沔水自荆城【至】章山东【卷二十八十一页二十行】
　　一清按十六字是注混作经
　　沔水又东右会权口【卷二十八十二页四行】
　　一清按八字是注混作经
　　沔水又东南与阳口合【卷二十八十二页八行】
　　一清按九字是注混作经阳口晋书作扬口通鉴注引此文俱作扬下同
　　又东北路曰湖水注之【卷二十八十二页十七行】
　　笺曰克家云路当作流一清按非也白湖亦曰路白湖与中湖昏官湖而为三杜预开扬口起夏水达巴陵即是水也
　　春秋水盛【卷二十八十二页二十行】
　　一清按秋当作夏方舆纪要校
　　通路自湖【卷二十八十三页三行】
　　一清按自当作白
　　杨水又东北流得东赤湖水口【卷二十八十三页七行】
　　一清按杨水当作水得东二字倒互
　　湖东北有大置台【卷二十八十三页八行】
　　一清按寰宇记江陵县下云清暑台一名大暑台在城东二十里置字误也
　　有灵港水【卷二十八十三页十行】
　　一清按港当作溪晋书桓传云义军乘胜竞进振该等距战于灵溪是也
　　国语所谓楚灵王阙为石郭陂汉以象帝舜者也【卷二十八十三页十四行】
　　一清汉当作溪即所谓灵溪也
　　杨水又东北与祥谿水合【卷二十八十三页二十行】
　　一清按祥谿当作柞谿
　　西迳杨水【卷二十八十四页八行】
　　一清按迳当作注
　　即趣汉津【卷二十八十四页十五行】
　　一清按蜀志先主传云斜趣汉津斜与邪同
　　浩若沧海【卷二十八十四页十七行】
　　笺曰浩宋本作渺一清按浩字义通
　　洪潭巨浪【卷二十八十四页十七行】
　　笺曰克家云疑作洪涛一清按潭字不误
　　又东南迳江夏云杜县东【卷二十八十四页二十行】
　　一清按迳当作过
　　即堵口也【卷二十八十五页一行】
　　一清按全祖望云堵口当作防口晋书甘卓传作猪口若作堵口则是堵水之口非矣互见夏水篇
　　左传所为若敖聚于防是也【卷二十八十五页一行】
　　一清按为当作谓聚当作娶
　　沔水又东迳左桑【卷二十八十五页四行】
　　一清按七字是注混作经
　　昭王南征之不复【卷二十八十五页六行】
　　一清按之左传作而
　　沔水又东合巨亮水口【卷二十八十五页十行】
　　一清按九字是注混作经
　　水北承亮湖【卷二十八十五页十一行】
　　一清按亮上落巨字
　　沔水又东得合驿口【卷二十八十五页十二行】
　　一清按八字是注混作经
　　沔水又东谓之横桑【卷二十八十五页十六行】
　　一清按八字是注混作经
　　沔水又东谓之郑潭【卷二十八十五页十八行】
　　一清按八字是注混作经
　　今谓世数既悬【卷二十八十五页十九行】
　　一清按今当作余
　　沔水又东得死沔【卷二十八六页二行】
　　一清按七字是注混作经
　　沔水又东与力口合【卷二十八十六页五行】
　　一清按八字是注混作经
　　沔水又东南涢水入焉【卷二十八十六页九行】
　　一清按九字是注混作经
　　水南通县之太白湖【卷二十八十六页十行】
　　一清按县上落沔阳二字江水注参校增
　　沔水又东迳沌阳县北【卷二十八十六页十一行】
　　一清按九字是注混作经
　　案地说言汉水东行触大别之陂【卷二十八十七页一行】
　　一清按陂何焯校改阪
　　水遵巢湖【卷二十八十七页十一行】
　　一清按遵当作导
　　西流注栅水【卷二十八十七页十五行】
　　一清按西下落南字通鉴注校补
　　山上有虎山【卷二十八十八页二行】
　　一清按虎山下落城字
　　登城鼔噪【卷二十八十八页七行】
　　一清按城黄省曾本作塘三国志吴书丁奉传云遂据徐塘方舆纪要云徐塘在濡须水东
　　胡景城北【卷二十八十八页十行】
　　一清按胡景下落略字梁天监四年侵魏合肥胡景略与赵祖悦同军交恶而韦叡解之事见南史韦叡传然有大可疑者梁天监四年是魏孝昌元年明年道元被害于阴盘其成书又不知在何时安得遽取胡赵筑城以相证而又云魏事已乆难用取悉何耶此与襄阳水下引吴均诗同一蔽也
　　谓之栅口水【卷二十八十八页十三行】
　　一清按当作栅水口即栅江口也
　　而方界石城也【卷二十八十八页十七行】
　　一清按界当作届
　　地理志曰毗陵县旧防稽之属县丹徒县也北二百步有故城【卷二十八十八页十九行】
　　一清按也字当移在属县之下
　　经书在北江则可【卷二十八十九页二行】
　　一清按江字衍文
　　东合天溪【卷二十八十九页五行】
　　一清按天当作大
　　南江又东与贵长池水合【卷二十八十九页七行】
　　一清按十字是注混作经
　　南江又南东迳宣城之临城县南【卷二十八十九页十行】
　　一清按十三字是注混作经又南之南衍文
　　南江又东与桐水合【卷二十八十九页十二行】
　　一清按八字是注混作经
　　汉水又北合东汉水【卷二十八二十页二行】
　　一清按汉水当作溪水即旋溪也
　　而同注南江之北【卷二十八二十页七行】
　　一清按于文当重一江字
　　南江又东迳宁国县南【卷二十八二十页七行】
　　一清按九字是注混作经
　　此保险【卷二十八二十页九行】
　　一清按此下落乡字刘昭郡国志补注引吴地记校补
　　南江又东北为长渎厯河口【卷二十八二十页十五行】
　　一清按十一字是注混作经河口当作湖口下云谓之五湖口是也
　　江南东注于具区【卷二十八二十页十六行】
　　一清按江南二字当倒互
　　五湖谓长塘湖太湖射贵湖滆湖也【卷二十八二十页十七行】笺曰射贵湖下脱上湖二字一清按方舆纪要云五湖虞翻云太湖有五滆湖洮湖射湖贵湖及太湖为五湖郦道元曰长塘湖射湖贵湖滆湖与太湖而为五此即虞氏之说又云射贵湖今常州之芙蓉湖当时或分为二故虞翻以射贵为二湖也名胜志云上湖一名射贵湖则上湖即射贵矣盖上湖之名晚出故以射贵可分为二湖以当五湖之数而不容增上湖于射贵之下读者审之朱长文续吴郡图经则以为道元谓长荡湖贵湖上湖滆湖与太湖而为五盖传闻之异乆矣
　　越伐吴而战于五湖是也【卷二十八二十页十九行】
　　一清按而字衍文
　　斯乃太湖之摄通称也【卷二十八二十页十九行】
　　一清按之下落兼字孙潜校增
　　今在余姚鸟道山北【卷二十八二十一页十六行】
　　笺曰旧本作曰北一清按北上落西字会稽志引此文校正作曰字误也
　　杨修五湖赋曰【卷二十八二十一页六行】
　　一清按杨修当作杨泉何焯校
　　俗说此本在太湖中【卷二十八二十二页十行】
　　一清按此下落山字续吴郡图经引此文校增
　　禹治水移进近东又西南有两小山【卷二十八二十二页十行】一清按续吴郡图经引此文作禹治水移进近吴又东及西南有两小山今改正
　　自此以求差深【卷二十八二十二页十三行】
　　一清按求续吴郡图经引此文作东
　　东则松江出焉【卷二十八二十二页十四行】
　　一清按六字是注混作经续吴郡图经亦作注
　　松江北去吴国五十里【卷二十八二十二页十七行】
　　一清按吴国下落南字
　　国南五十里【卷二十八二十二页十八行】
　　一清按五字重文宜衍
　　江水竒分谓之三江口【卷二十八二十三页四行】
　　笺曰竒分当作岐分尔雅水岐为渚一清按广韵竒异也言所出异道也字不误九字是注混作经续呉郡图经引此文亦是注
　　庾仲初杨都注曰【卷二十八二十三页七行】
　　一清按当作扬都赋注落赋字
　　与松江而三也【卷二十八二十三页九行】
　　一清按续吴郡图经引此文而三下有非禹贡之三江七字今校补
　　即吴之柴僻亭【卷二十八二十三页十九行】
　　一清按僻当作辟汉书地理志校师古曰辟读曰壁
　　晋太康中分嘉兴治【卷二十八二十四页四行】
　　一清按治孙潜校改立
　　王莽名之辰武【卷二十八二十四页十一行】
　　一清按汉书地理志作展武辰字误
　　汉安帝武原之地【卷二十八二十四页十一行】
　　一清按安帝下落时字孙潜校增
　　谷水于县出为散浦【卷二十八二十四页十四行】
　　一清按吴郡志开元五年刺史张廷珪奏置海盐县澉浦镇至元嘉禾志澉浦在海盐县南四十五里散字误
　　东余姚县【卷二十八二十五页二行】
　　一清按东下落至字
　　江水又东迳黄桥下【卷二十八二十五页七行】
　　一清按八字是注混作经
　　江水又东迳绪山南【卷二十八二十五页十行】
　　一清按陈书徐陵传子仪隐于钱塘之赭山潜说友
　　咸淳临安志云赭山在盐官县西南四十五里姚寛西溪丛语云夹岸有山南曰龛北曰赭二山相对谓之海门海宁县志云赭山与绍兴龛山相对盖浙江潮汐所由也绪字误
　　时有江南者【卷二十八二十五页十二行】
　　一清按有当作在
　　江水又东迳余姚县故城南【卷二十八二十五页十八行】
　　一清按十一字是注混作经
　　因其句余山以名县【卷二十八二十六页一行】
　　笺曰宋本作句章山一清按山海经南山经曰句余之山无草木多金玉郭璞注曰今在会稽余姚县南句余县北故此二县因此为名见张氏地理志张氏疑是张勃朱氏以注下有句章之名伪托宋本改句余为句章岂知出于山海经乎又寰宇记引郭璞注云山多珧璋故取二县以为名较今本山海经注多一句吴志伊广注之所未及引也
　　江水又东注于海【卷二十八二十六页四行】
　　一清按七字是注混作经
　　潜水篇
　　大禹自通汉疏通【卷二十九八页八行】
　　一清按通汉当作导汉
　　水暴长【卷二十九八页十六行】
　　一清按水上落汉字寰宇记果州相如县西汉水下引此文校增
　　莫不于水上祭【卷二十九八页十六行】
　　一清按祭下落之字寰宇记校增
　　其南源取巴西【卷二十九八页二十行】
　　一清按取下落道字
　　湍水篇
　　东南流迳南郦县故城东【卷二十九九页三行】
　　一清按汉书地理志郦属南阳郡此落阳字
　　史记所谓下郦也【卷二十九九页四行】
　　一清按郦下落析字
　　云是左桃伯碑【卷二十九十一页一行】
　　笺曰列士传左伯桃一清按非也释引此文作左伯豪黄省曾本原是豪字后汉书云左雄字伯豪涅阳人是也列士传之左伯桃未能知其葬处魏书地形志濮阳郡廪丘县有左伯桃冢宝刻丛编引访碑录云左伯桃碑在安肃县西十五里皆去涅阳甚逺朱氏不引范史而杂引他传葢好竒之过也
　　邓飏为晨宅略存焉【卷二十九十一页九行】
　　一清按为当作谓
　　均水篇
　　又南当涉都邑县北【卷二十九十一页十八行】
　　一清按续志筑阳有涉都乡汉表武帝封南海守弃子嘉为涉都侯则西京已有是邑而未为县师古曰邑繁于县县字羡文
　　封衞尉马康为侯国晋太康中立为顺阳【卷二十九十二页一行二行】
　　一清按马康是马廖之误见范史马援传顺阳下落郡字见晋志
　　谓之汋口者也【卷二十九十二页三行】
　　一清按汋口当作汮口北史魏广阳王建弟嘉孝文南伐诏嘉断均口益验梁书汮均口之误何焯曰梁书汮均口均字是读者所音后人误以入行魏书孝文纪只作均口虽易以今字尚不至重复也今人读史不知汮均重音改作汋均口
　　故地理志谓之淯水【卷二十九十二页八行】
　　一清按汉书地理志农郡卢氏县下云育水南至顺阳入沔全祖望曰育淯之不可混犹汮均之不可通也葢与过邓入沔之淯水有别也下同
　　粉水篇
　　粉水导源东流【卷二十九十二页十一行】
　　一清按寰宇记云粉水出房陵县东流葢本水经以立文也导源下落房陵二字
　　谓之粉水【卷二十九十二页十四行】
　　一清按水当作口
　　粉水有文将军冢【卷二十九十二页十五行】
　　一清按粉水下落旁字全祖望校增
　　白水篇
　　王莽更之曰朝阳也【卷二十九十二页二十行】
　　一清按汉书地理志南阳郡朝阳县莽曰厉信注文曰朝阳也四字衍
　　泚水篇
　　经云泄水从南来【卷二十九十三页九行】
　　一清按南来下落注之二字黄省曾本校增
　　葢悮引寿春之泚泄耳【卷二十九十三页九行】
　　一清按寿春之泚水是沘字字或作淠淠沘音同泄水流合焉经云沘水出庐江灊县西南霍山东北东北过六县东北入于淮泄水出博安县北过芍陂西与沘水合西北入于淮是泄水与入蔡之泚水了无关涉此篇经云泄水从南来注之自是经误道元故辞而辟之汉志则以南阳泚阳之泚水为比水水经则以庐江灊县之比水为泚水交失之矣是注泚字误当作沘
　　泚水又西南厯长冈月城北旧泚水又会马仁陂水【卷二十九十三页二十行十四页一行】
　　一清按旧字当移在月城上又孙潜校改右
　　公私引列【卷二十九十四页三行】
　　一清按列当作裂
　　与绪水枝津合【卷二十九十四页四行】
　　一清按淯水注云地理志曰泚水堵水皆言入蔡互受通称绪字误
　　二源防小【卷二十九十四页十三行】
　　一清按二寰宇记校改其
　　城周回侧水【卷二十九十四页十三行】
　　一清按侧水下寰宇记引此文有申伯之都邑五字今校补
　　岸下湥【卷二十九十四页十五行】
　　一清按岸上落高字名胜志校增
　　郡国志曰以为新野之东乡【卷二十九十四页二十行】
　　一清按曰字衍文
　　故蓼国也【卷二十九十五页十二行】
　　一清按汉书地理志湖阳县下云故廖国也师古曰廖音力救反左氏传作飂字其音同耳汉六安国有蓼县则是舒蓼之蓼音六盖字形之似而其地相去甚逺
　　爰自宅阳【卷二十九十五页十五行】
　　笺曰宅阳乃比阳之误一清按非也以释校是宅阳
　　起庐舍【卷二十九十五页十七行】
　　一清按起上落广字名胜志校增
　　为无穷之巧不可言【卷二十九十五页二十行】
　　一清按之下落功字何焯曰以钞本释校增
　　又西南流于淯水也【卷二十九十六页十四行】
　　一清按流下落注字
　　淮水篇
　　淮水又东迳义阳县【卷三十一页二十行】
　　一清按八字是注混作经
　　淮水又迳义阳县故城南【卷三十二页三行】
　　一清按十字是注混作经
　　世谓白茅城【卷三十二页四行】
　　一清按世谓下落之字
　　淮水又东油水注之【卷三十二页十五行】
　　一清按八字是注混作经
　　汉和帝建初四年封子全为王国【卷三十二页十六行】
　　一清按建初是章帝纪年子全见范史章八王传和帝字误
　　淮水又东曲岸北【卷三十二页十七行】
　　一清按又东下落迳字
　　沿流波三丈【卷三十二页十八行】
　　一清按流字衍文
　　王莽之利新也【卷三十二页一行】
　　一清按利新汉书地理志作新利
　　淮水又东北与大木水合【卷三十三页二行】
　　一清按十字是注混作经
　　淮水又东北流左会湖水【卷三十三页五行】
　　一清按十字是注混作经
　　淮水又东迳安阳县故城南【卷三十三页七行】
　　一清按十一字是注混作经
　　淮水又东得浉口水【卷三十三页十三行】
　　一清按八字是注混作经
　　浉水又东迳义阳故城北【卷三十四页四行】
　　一清按义阳下落县字
　　东迳钟武故城南【卷三十四页六行】
　　一清按钟武下落县字
　　世祖封邓邯为鄳县按苏林曰【卷三十四页十行】
　　笺曰宋本作鄳县侯按字衍文一清按非也鄳县当作鄳侯按字仍存
　　北流至瑟水注之【卷三十四页十二行】
　　一清按至字衍文
　　罗山西【卷三十四页十四行】
　　一清按罗山西下落俗谓之仙居水六字名胜志引此文校补
　　又东迳新息县南【卷三十四页十五行】
　　一清按迳当作过
　　淮水又东迳浮光山北【卷三十四页十八行】
　　一清按九字是注混作经
　　即弋山也【卷三十四页十九行】
　　一清按寰宇记引此文作即弋阳山也出名玉及黒石堪为碁其山俯映长淮每有光辉淮水又东今校补二十四字
　　又有魏汝南太守程尧碑【卷三十五页二行】
　　一清按程尧当作程晓魏书程仲德传云分封少子延及孙晓为列侯晓嘉平中为黄门侍郎裴松之注引世语曰晓字季明有通识隋书经籍志有程晓集二卷梁有录一卷即其人也
　　蛮田益宗効域【卷三十五页三行】
　　一清按域当作诚
　　淮水又东合慎县水【卷三十五页四行】
　　一清按县字衍文
　　又东迳南入淮【卷三十六页一行】
　　一清按迳字衍文南下落流字
　　淮水又东右壑水【卷三十六页五行】
　　笺曰宋本右下有合字一清按七字是注混作经
　　淮水又东北申陂枝水注之【卷三十六页十行】
　　一清按十一字是注混作经
　　淮水又东【至】白城南【卷三十六页十三行】
　　一清按十五字是注混作经
　　淮水又东迳长陵戍南又东青陂水注之【卷三十六页十五行】一清按十六字是注混作经
　　淮水又东北合黄水【卷三十六页十九行】
　　一清按八字是注混作经
　　水导木陵山【卷三十六页十九行】
　　一清按导下落源字
　　南有子相庙【卷三十七页三行】
　　一清按子相当作子胥初学记校
　　淮水又东北淠水注之【卷三十七页十一行】
　　笺曰淠一作一清按非也淠水即沘水淠沘音同九字是注混作经
　　军所谓顿防【卷三十七页十三行】
　　一清按谓字衍文
　　淮水又东谷水入焉【卷三十八页五行】
　　一清按八字是注混作经
　　东南注【卷三十八页十一行】
　　笺曰注下当有之字一清按不当有之字于文似落淮字耳
　　淮水又东北左会润水【卷三十八页十三行】
　　一清按九字是注混作经
　　而东入【卷三十八页十七行】
　　一清按而东下落于淮二字胡渭校补
　　淮水又东北穷水入焉【卷三十八页十八行】
　　一清按九字是注混作经
　　淮淮中有洲【卷三十九页六行】
　　一清按淮字重文宜衍
　　使镇西将军豫州刺史诸葛诞【卷三十九页七行】
　　一清按镇西当作镇东
　　泚水洪水合北注之【卷三十九页十一行】
　　一清按此庐江灊县之沘水也泚字误合北下落流字
　　左合泚口【卷三十九页十三行】
　　一清按泚口当作沘口
　　淮水又东流【至】寿春县故城西【卷三十九页十五行十六行】
　　一清按二十六字是注混作经
　　东南迳苍陵北【卷三十九页十五行】
　　一清按方舆纪要云寿州西北有苍陵城魏书地形志云寿春故楚有苍陵城是也苍陵下落城字
　　淮水又北左合椒水【卷三十十页三行】
　　一清按八字是注混作经
　　东北流迳虵地南【卷三十十页四行】
　　一清按地当作城
　　谓之清水口者左合椒水焉【卷三十十页五行】
　　一清按者下落也字全祖望云左合椒水焉羡文当衍葢迳虵城南者即椒水也何合之有
　　肥水从城而北入于淮【卷三十十页八行】
　　一清按而当作西
　　南为肥水北为鸡陂【卷三十十页十九行】
　　一清按肥水上落夏字下鸡水又会肥水亦落夏字
　　夏肥东流【卷三十十页十九行】
　　一清按夏肥下落水字
　　淮水又北迳山峡中谓之硖石【卷三十十一页三行】
　　一清按十二字是注混作经
　　下蔡新城也【卷三十十一页十二行】
　　一清按下蔡上落即字寰宇记校增
　　淮水东迳八山北【卷三十十一页十三行】
　　一清按当作八公山落公字
　　北迳萧亭东【卷三十十一页十七行】
　　一清按北迳上落又字
　　肥水县东北注者也【卷三十十二页二行】
　　一清按肥水下落从字
　　淮水又北迳莫耶山西【卷三十十二页四行】
　　一清按九字是注混作经
　　禹娶在山西【卷三十十二页十六行】
　　一清按娶当作墟
　　淮水又东北濠水注之【卷三十十三页一行】
　　一清按九字是注混作经
　　水出莫耶山东北之溪【卷三十十三页二行】
　　一清按之字当移在东北上
　　淮水又北沙水注之【卷三十十三页四行】
　　一清按八字是注混作经
　　淮出于荆山之左【卷三十十三页七行】
　　一清按淮当作渠
　　西扬涛北注之【卷三十十三页八行】
　　一清按西北堂书钞引此文作而
　　淮水又东迳夏丘县南【卷三十十四页八行】
　　一清按九字是注混作经
　　竹书纪年梁惠成王十七年宋景鼔衞公孙仓会齐师围我襄陵【卷三十十四页十四行】
　　一清按景鼔黄省曾本作景公误也史记十二诸侯年表宋终于景公之四十年实周敬王之四十三年也年表云六十四年卒宋世家同葢卒于周元王之二十四年六国表魏惠王十七年为周显王十五年去景公之卒已九十二年矣今从吴琯本所改考正之景鼔之族疑出景公以諡为氏者也
　　十八年惠成王以韩师诸侯师于襄陵县【卷三十十四页十五行】一清按韩师下落败字县字衍文孙潜校正今本竹书纪年作惠成王以韩师诸侯师县于襄陵大缪
　　又东迳杨亭北【卷三十十五页十行】
　　一清按杨亭当作阳亭
　　今睢阳东南三十里有故杨梁【卷三十十五页十三行】
　　一清按今字衍文杨梁下落城字
　　汉武帝元年封杜延年为侯国【卷三十十五页十五行】
　　一清按汉书功臣表杜延年以昭帝元凤元年封是注有缺误今改正
　　出谯城北自汀陂【卷三十十六页三行】
　　一清按出上落水字自当作白
　　王莽更之曰留城也【卷三十十六页六行】
　　一清曰按留城汉书分注作单城是也宋祁谓郸有留音非也宋书索虏传云步尼公进军清东屯留城此春秋传侵宋吕留之留汉县属楚国沛郡之郸县苏林音多寒反不当作留音也
　　嵇本姓奚【卷三十十六页六行】
　　一清按嵇下落康字
　　故为嵇字【卷三十十六页七行】
　　一清按故三国志注引虞预晋书作改
　　地理志曰故垂乡也【卷三十十六页十二行】
　　一清按垂汉书作□师古曰音直恚反又高帝纪十二年冬十月上破布军于会缶孟康曰音侩保邑名属沛国蕲县苏林曰缶音□师古曰会音工外反缶音丈瑞反苏音是也此字本作□而转写者误为缶字耳音保非也黥布传正作□字此足明其不作缶也史记高祖纪作会甀裴骃曰汉书音义音侩保邑名甀直伪反黥布传索隐曰上古外反下持瑞反吴王濞传索隐曰会音古兑反甀音锤以是知汉纪缶字音保诚误也
　　应劭曰城在【卷三十十六页十七行】
　　一清按城在下落谷水之阳四字汉志校补
　　南迳蚿城南【卷三十十六页十八行】
　　一清按蚿字误当作虹即地理志沛郡县续志作虹
　　又东合长直故沟【卷三十十六页二十行】
　　一清按沟当作渎下同
　　又东南至巉石【卷三十十七页八行】
　　一清按巉石下落山字
　　淮水又东迳浮山【卷三十十七页九行】
　　一清按七字是注混作经
　　淮水又东迳徐县南厯涧水注之【卷三十十七页十七行】
　　一清按十三字是注混作经
　　导徐城西北徐陂【卷三十十七页十八行】
　　一清按导上落水字
　　淮水又东池水注之【卷三十十七页二十行】
　　一清按八字是注混作经
　　汉以数千骑追羽帅二十八骑【卷三十十八页二行】
　　一清按于文当重一羽字
　　因四隤出【卷三十十八页二行】
　　一清按汉书项籍传云因四隤山而为圜阵外向孟康曰四下隤陁也
　　淮水又东蕲水注之【卷三十十八页七行】
　　一清按八字是注混作经
　　蕲水又东南北入丈八故沟出焉【卷三十十八页十二行】
　　笺曰克家云当作八丈故渎一清按出焉二字衍文
　　又东流南北长直故渎出焉【卷三十十八页十三行】
　　一清按当作又东南流北字衍文
　　又东流入徐县【卷三十十八页十四行】
　　一清按又东下落南字
　　淮水又东厯客山迳盱眙县故城西【卷三十十八页十七行】一清按十四字是注混作经
　　北临淮水【卷三十十九页九行】
　　一清按北上落城字
　　旧水道也【卷三十十九页十七行】
　　一清按旧下落江字
　　而北至末口淮【卷三十二十页一行】
　　一清按而当作西末口下落入字胡渭校正
　　王莽郡曰江平县曰安定【卷三十二十页五行】
　　一清按王莽下落更名二字安定汉书地理志作定安
　　又自湖之南北口【卷三十二十页十一行】
　　一清按北字衍文胡渭校
　　陈穿沟更凿白马濑百里渡湖者也【卷三十二十页十三行】一清按是陈敏穿沟落敏字
　　中渎又东【卷三十二十页十九行】
　　一清按中渎下落水字
　　四年常山宪王子思王商为国【卷三十二十一页三行】
　　一清按四年下落封字
　　寔曰口也【卷三十二十一页七行】
　　一清按寔当作是曰下落淩字
　　即经所谓之小水者也【卷三十二十一页八行】
　　一清按之字当移在即经下
　　应劭曰浦岸也【卷三十二十一页十行】
　　一清按浦岸字误汉书地理志注作淮涯
　　葢侧淮渎【卷三十二十一页十行】
　　一清按葢下落临字
　　淮水出县故城【卷三十二十一页十行】
　　一清按故城下落东字
　　厯朐县与沐合【卷三十二十一页十二行】
　　一清按沐当作沭即沭水也
　　又匡胊山西【卷三十二十一页十二行】
　　笺曰匡字譌未详一清按当作迳
　　乃往观所【卷三十二十一页十九行】
　　笺曰所字衍一清按孙潜校改焉
　　其神化为黄龙【卷三十二十二页七行】
　　笺曰黄龙字误一清按非也黄龙字见山海经郭璞注之开筮
　　游水左迳琅琊即丘县故城之西【卷三十二十二页十四行】
　　一清按即丘字误当作计斤汉书地理志琅琊郡有计斤县若即丘则东海之属县也
　　即此水也【卷三十二十三页五行】
　　一清按水当作城















　　水经注笺刋误卷十
<史部,地理类,河渠之属,水经注释__水经注笺刊误>
　　钦定四库全书
　　水经注笺刋误卷十一
　　仁和赵一清纂
　　滍水篇
　　水出北山七泉竒发【卷三十一一页十四行】
　　一清案北山下落阜字寰宇记校增泉当作□
　　南流注滍水【卷三十一一页十七行】
　　一清案流字衍文
　　救养者【卷三十一一页十九行】
　　笺曰白氏六帖作救痒一清案痒本作□荀子荣辱篇骨体肤理辨寒暑疾□凡从疒后人所加
　　有鲁县居其阳【卷三十一三页一行】
　　一清案有鲁下落山字汉书地理志校增
　　水南有汉中常侍长乐太仆吉侯苞【卷三十一四页十二行】一清案金石録汉字源引此文俱作吉成侯州苞今校补
　　基西枕冈【卷三十一四页十二行】
　　一清案基释作墓
　　淯水篇
　　攻离山【卷三十一五页十四行】
　　笺曰孙按山海经云支离之山淯水出焉一清案方舆纪要云郡志云淯水出嵩山县双鸡岭双鸡盖攻离之譌然方俗之称字随读改山海经作支离字形之近也
　　淯水导源【卷三十一五页十七行】
　　一清案导源下落农二字全祖望校增
　　淯水又东南流雉县之雉衡山【卷三十一五页二十行】
　　一清案流下落歴字
　　有阳伯者【卷三十一六页十二行】
　　一清案阳伯当作伯阳详渭水篇刋误
　　淯水又东南流迳博望县西北故城东【卷三十一六页十八行】一清案西北二字衍文
　　郡东北一百二十里【卷三十一六页十九行】
　　一清案郡上落在字
　　地理志曰南阳有望县【卷三十一七页一行】
　　一清案当作博望县落博字
　　功曹栢孝长【卷三十一七页四行】
　　笺曰九州春秋曰时柏季长在城中一清案魏书注引九州春秋正作柏孝长季字误刻也
　　清水又南【卷三十一七页七行】
　　一清案清水当作淯水
　　或是余夏迳驿途【卷三十一七页十五行】
　　一清案迳释作景
　　墓楼东平林不【卷三十一八页四行】
　　一清案不释作下
　　谓之【卷三十一八页五行】
　　一清案谓之下落肄水二字
　　东出赭阳【卷三十一八页十二行】
　　一清案全祖望云汉志续志晋志皆作堵阳魏收志始作赭阳然水经旧本仍作堵阳章怀注引水经注云堵水南迳小堵乡可证也世本忽堵忽赭不亦惑乎予谓六朝后魏改堵为赭道元于沔水篇作堵于滍淯篇改从赭各存所是正无取乎从同也
　　而道方城【卷三十一八页十二行】
　　一清案而孙潜校改西
　　郡国志所谓宛有里野津【卷三十一八页十五行】
　　一清案野字衍文
　　温以升平五年与范汪众军北讨列营淯水【卷三十一八页十六行】
　　笺曰按晋书穆帝本纪桓温遣诸将讨河北在永和五年而范汪传云桓温北伐令汪率文武出梁国以失期免为庶人卒于家本纪范汪之废则在升平三年与此互异一清案晋书穆帝纪永和五年桓温北伐乗石遵之乱也十年伐关中讨苻健也十二年又北伐则讨姚襄也海西公太和四年又北伐慕容暐盖不仅永和五年一役而已范汪之废温公通鉴目録书于升平五年而穆帝纪升平五年又无废汪事汪废在哀帝纪之冬十月即升平五年之冬十月也汪传以为温令汪率文武出梁国似是讨姚襄事温传所云以谯梁水道既通请徐豫兵乗淮泗入河是也然升平五年春正月北中郎将都督青徐兖冀幽五州诸军事徐兖二州刺史郄昙卒二月以范汪代之又在伐姚襄之后岂温以汪势既盛忌之追论前事而废之耶朱氏以汪废在升平三年三岂五之误刻耶
　　故申伯之国【卷三十一八页十九行】
　　一清案国黄省曾本作都
　　其东城城内有旧殿基【卷三十一九页四行】
　　一清案城字重文宜衍
　　有基周一百步髙五丈【卷三十一九页六行】
　　一清案有下落殿字五丈当作五尺
　　地西三里【卷三十一九页六行】
　　一清案地当作城黄省曾本校
　　魏书曰公征至宛【卷三十一九页十二行】
　　一清案三国志注引魏书曰公南征此落南字
　　祠亡将士【卷三十一九页十三行】
　　一清案亡上落阵字三国志注校补
　　紫谿又迳宛西【卷三十一九页十五行】
　　一清案紫谿当作梅谿
　　案汉髙帝七年【卷三十一十页二行】
　　一清案案字衍文
　　遣颍阳侯祭遵西击邓奉弟众【卷三十一十页五行】
　　一清案众后汉书祭遵传作终
　　又谓之汝谿之流【卷三十一十页六行】
　　一清案下之字当作合
　　苞隰衍注【卷三十一十一页十五行】
　　一清案全祖望校改作隰衍苞注
　　割南阳伍属阳蔡阳穣邓山都封为【卷三十一十二页一行】笺曰属下当脱一字一清案晋志义阳郡统县十二有棘阳落棘字为黄省曾本作焉
　　王莽更名曰丰穣也【卷三十一十二页九行】
　　一清案汉书地理志注作农穣
　　赭水出棘阳县北【卷三十一十二页十七行】
　　一清案棘阳当作堵阳寰宇记云唐州方城县本汉堵阳县有堵水一名柘水水经注云堵水出堵阳县北山落山字
　　世祖建武二年成安侯臧宫从上击赭也【卷三十一十二页十九行】一清案赭下落乡字后汉书臧宫传不书击堵乡事见岑彭传云三年夏帝自将征奉至堵阳邓奉夜逃归淯阳彭复与耿弇贾复及积弩将军傅俊都尉臧宫等从追邓奉于小长安帝率诸将亲战大破之奉迫急乃降而彭于建武二年冬十一月先率朱祐贾复耿弇王常郭守刘宏刘嘉耿植八将军先击堵乡邓奉来救董防彭等攻之不尅帝故自将征之傅俊臧宫皆从二年当作三年以光武帝纪及岑彭传校正也字衍文
　　赭水县【卷三十一十三页四行】
　　一清案赭水下落于字
　　古今断冈两舌【卷三十一十三页五行】
　　笺曰当作左右断冈两舌一清案非也古今是右合之误
　　东为荣源【卷三十一十三页八行】
　　一清案荣当作荥潕水注云荥水上承赭水是也
　　俱水枝分【卷三十一十三页九行】
　　一清案俱当作其
　　谓所受焉【卷三十一十三页十一行】
　　一清案谓当作唯
　　故谢沈汉书【卷三十一十三页十二行】
　　一清案汉书上落后字隋书经籍志校增故字衍文
　　前营皆阻两川【卷三十一十三页十三行】
　　一清案皆当作背后汉书齐武王传云南渡潢淳水临泚水阻两川间为营絶后桥示无还心是也
　　二军溃【卷三十一十三页十四行】
　　一清案二当作三
　　县在棘之阳【卷三十一十三页十六行】
　　一清案棘下落水字汉书地理志校补
　　后汉兵起击唐子乡【卷三十一十三页十八行】
　　笺曰乡一作卿一清案唐子乡地名光武帝本纪注云唐子乡有唐子山在今唐州湖阳县西南
　　世以棘子木为力子之木也【卷三十一十四页五行】
　　一清案之字衍文
　　西过邓县东南入于沔【卷三十一十四页八行】
　　一清案西过上落又字南入于沔四字柳佥钞本另为一条在鄾聚注之后
　　清水右合浊水【卷三十一十四页九行】
　　一清案清水当作淯水
　　浊水又东迳邓塞者【卷三十一十四页十三行】
　　一清案者当作南
　　防水篇
　　其南渎东南流行【卷三十一十五页八行】
　　一清案行字衍文
　　时人谓之防水【卷三十一十五页八行】
　　一清案谓之下落大字孙潜校补
　　清陵陂水自陂东注之【卷三十一十五页十三行】
　　一清案清当作青
　　盖借防汾注【卷三十一十五页十四行】
　　一清案汾当作沿
　　灈水篇
　　灈水出汝南吴房西北兴山【卷三十一十五页十七行】
　　一清案兴山当作奥山方舆纪要云遂平县西七十里有奥来山即是山也亦见山海经及瀙水注
　　白羊出北渊【卷三十一十六页三行】
　　一清案北当作此
　　野母惊仆【卷三十一十六页四行】
　　一清案仆当作扑楚辞天问注手拍曰扑上云俗禁拍手是也
　　封吴汉孙且为侯国【卷三十一十六页七行】
　　一清案且范史作旦
　　瀙水篇
　　而东与此水合【卷三十一十六页十一行】
　　一清案全祖望云此当作泌以先司空本校改寰宇记云唐州泌阳县汉舞隂县泌水在邑界是也潕水篇
　　其水又东流入于潕潕水东北迳于东山西西流入潕【卷三十一十七页十六行】
　　一清案全祖望云上重文二潕字当作叶陂不然潕水何以流入于潕乎以汝水注叙沣水文参校正之
　　水出黄城山【卷三十一十七页十七行】
　　一清案水上落有谿二字全祖望校增
　　苦莱于东之间【卷三十一十七页十八行】
　　一清案方舆纪要云黄城山在叶县北十里一名苦菜山一名长城山莱字误也
　　若南北虽无基筑【卷三十一十八页八行】
　　一清案若字衍文南北御览引此文作北面
　　郡国志曰叶县有长城曰方城【卷三十一十八页十一行】
　　一清案今本郡国志作叶县有长山曰方城此注落山字彼文落城字刘昭补注引杜预曰方城山在县南可证也
　　晋太康地理志曰【卷三十一十八页十七行】
　　一清案理字衍文
　　以阳翟郭镇之为尚书令【卷三十一十九页四行】
　　一清案之字衍文郭镇后汉书有传
　　涢水篇
　　处平县众阜之中【卷三十一十九页八行】
　　一清案县当作原
　　而穴内常有风热火无能以经乆故也【卷三十一十九页十二行十三行】
　　笺曰旧本作风势吴本改作风热一清案当作风爇而当作以火字以字俱衍文
　　水出洪山【卷三十一二十页一行】
　　一清案当作大洪山落大字
　　山上土山【卷三十一二十页二行】
　　笺曰山上二字疑脱误一清案下云富水左合土山水世谓之章水于文当作水出土山
　　东南迳隋县西【卷三十一二十页三行】
　　一清案迳当作过
　　隋为大者也【卷三十一二十页四行】
　　笺曰孙云左传作随一清案随古作隋战国防宝珍隋珠盖不独杨坚受禅始去辵为隋也
　　晋武太康中立【卷三十一二十页五行】
　　一清案晋武下落帝字
　　又东南流于溠【卷三十一二十页八行】
　　一清案流下落入字方舆纪要校增
　　涢水又南迳石岩山北【卷三十一二十一页四行】
　　一清案涢水下全祖望校増防之二字
　　追斩于江夏【卷三十一二十一页六行】
　　笺曰旧本作斩于江矣吴本改作斩于江夏一清案春秋分记引此文作江涘说文涘水厓也音俟
　　盖涢水又东南流【卷三十一二十一页九行】
　　一清案盖字下落涢水之通称矣全祖望曰以先司空本校増寰字记亦云清发涢水之别名可证也
　　又西南流迳杜城西【卷三十一二十一页十四行】
　　笺曰孙按汉志江夏郡有云杜县杜城疑误一清案汉志江夏郡无新市县续志有之盖东京分安陆县立也与云杜并列晋志宋志因之则云杜非新市治所矣方舆纪要云云杜城在沔阳州景陵县西北南新市城在承天府京山县东北百里水经注新市治杜城杜佑曰在今富水县北笺说非也
　　分安陆立县【卷三十一二十一页十六行】
　　一清案县字衍文
　　漻水篇
　　亦云乡故赖国也【卷三十二一页十六行】
　　一清案亦云下落赖字
　　蕲水篇
　　水即谓巴水也【卷三十二二页三行】
　　一清案水上落五字即谓下落蕲水希水四字盖蕲水希水巴水赤亭水西归水合为五水也见宋书夷蛮传
　　县从江州【卷三十二二页七行】
　　一清案从当作徙
　　谓蕲口【卷三十二二页十行】
　　一清案谓下落之字
　　决水篇
　　俗名之檀山岘【卷三十二二页十三行】
　　一清案山方舆纪要引此文作公亦见梁书裴防传
　　即注水也【卷三十二三页八行】
　　笺曰孙云当作灌水一清案非也据汉志是淮水淮即灌也非出桐柏之淮然其字相承已古要不可改而作灌
　　灌水于蓼亦入决【卷三十二三页十二行】
　　一清案入决下落县西蓼邑即臯陶之封邑也十一字寰宇记引此文校补
　　沘水篇
　　泚水出庐江县西南霍山东北【卷三十二四页六行】
　　一清案泚水当作沘水后汉书光武本纪云与甄阜梁丘赐战于沘水章怀注云沘水在今唐州沘阳县南庐江县亦有沘水与此别也章怀所云唐州沘阳县之沘水是泚水之误其云庐江县亦有沘水即是水也道元云沘字或作淠以沘与淠音同若从此作泚相去逺矣篇中泚字俱当作沘
　　或作淠水又东北迳博安县【卷三十二四页十二行】
　　一清案于文当重一淠字
　　水出东南蹹川【卷三十二四页十四行】
　　一清案当作蹹鼓川落鼓字
　　淠水又西北分为二水出焉【卷三十二五页二行】
　　一清案二水下落芍陂二字
　　泄水篇
　　上承北水【卷三十二五页九行】
　　一清案北字当作比即比水也
　　于麻步川西北歴山濡谿【卷三十二五页九行】
　　一清案山当作出移在西北下
　　西与泚水合【卷三十二五页十一行】
　　一清案泚当作沘
　　安丰县【卷三十二五页十二行】
　　一清案安丰县上落迳字
　　谓之其濡口【卷三十二五页十三行】
　　一清案其濡口当是濡须口之误
　　肥水篇
　　肥水又北迳获城东又北迳荻江东【卷三十二五页十九行】一清案获城当作荻城荻江当作荻丘南北朝置戍守于此魏书李神传为陈留太守领荻丘戍主亦曰荻城梁普通五年裴防自合肥防荻城是也
　　又北迳死马塘东【卷三十二六页四行】
　　一清案死马误魏书王肃宋书刘勔等传俱作死虎通鉴宋纪明帝泰始三年殷琰将刘顺柳伦皇甫道烈厐天生等马步八千人东据宛唐胡三省曰杜佑通典作死虎又齐纪东昏侯永元二年萧懿遣禆将胡松李居士帅众万余屯死虎胡三省曰通典曰死虎地名在夀州夀春县东四十余里以此证之足知宋书明帝泰始三年刘勔破刘顺于宛唐即死虎之误也通鉴注引此文作死虖字近致讹通典作死武则唐人避讳故也
　　肥水东北又合阎润水上承施水【卷三十二六页六行】
　　笺曰谢据宋本作肥水又北右合阎润水一清案非也东北字不误阎润当作阎涧上承上当重一水字
　　北流迳复道县西【卷三十二六页七行】
　　一清案汉志逡遒县续志作浚遒晋志作逡道此复道是浚道之误
　　水分为涧二洛涧出焉【卷三十二六页十四行】
　　一清案上涧字衍文
　　魏太尉王陵与吴将张休文战于芍陂【卷三十二六页二十行】一清案文当作大事见吴书顾谭传
　　文钦之叛吴军北入诸葛绪拒之于黎浆【卷三十二七页四行】笺曰魏书诸葛诞在夀春被徴为司空遂举兵反杀扬州刺史乐綝遣人至吴求救吴遣全怿等与文钦俱来吴将朱异以诞被围再以大众来迎诞等渡黎浆水此云诸葛绪拒之于黎浆所未详也一清案诸葛绪事在邓艾传毌丘俭作乱文钦以后大军破败于城下艾追之至丘头钦奔吴吴大将军孙峻等号十万众将渡江镇东将军诸葛诞遣艾据肥阳艾以贼势相逺非要害之地辄移屯附亭遣泰山太守诸葛绪等于黎浆拒战逐走之即注所引事也
　　谿水引渎北山【卷三十二七页十一行】
　　一清案山当作出
　　肥水西迳夀春县城北【卷三十二七页十六行】
　　一清案县下落故字
　　又西石桥门北【卷三十二八页四行】
　　一清案又西下落迳字
　　仓光都水【卷三十二八页七行】
　　笺曰史记仓兕仓兕总尔舟楫王充论衡作仓光一清案非也史记齐世家苍兕索隠曰本或作苍雉按马融曰苍兕主舟楫官名王充云苍兕水兽九头然则论衡本作苍兕不如朱氏所云
　　肥水又左纳葛陂渎【卷三十二九页五行】
　　一清案葛当作芍
　　引渎夀春北【卷三十二九页六行】
　　一清案夀春下落城字
　　沈约宋书言大始元年【卷三十二九页十二行】
　　一清案泰始是宋明帝年号作大非
　　故佐厐□为庙赞【卷三十二九页十四行】
　　笺曰一作故吏一清案故吏犹故佐也□当从玉作珽
　　西北流水北出际有曲水堂【卷三十二十页三行】
　　一清案水字当移在北出下
　　又西北流【卷三十二十页四行】
　　一清案流下落迳八公山四字全祖望校増
　　谢北御苻坚祈八公山【卷三十二十页四行】
　　笺曰谢云祈疑作于一清案祈祷也左氏所谓战祷也道元故以非八公之灵有助盖苻氏将亡之惑解之
　　施水篇
　　余案川亡派别【卷三十二十页十二行】
　　笺曰川亡字误当作川流一清案通鉴释文辨误作川殊今校正
　　自城父东迳合肥县【卷三十二十页十四行】
　　一清案自上落施水二字孙潜校増
　　居四水中【卷三十二十页十四行】
　　一清案居上落城字
　　沮水篇
　　沮水出汉中房陵县淮水【卷三十二十一页四行】
　　一清案淮水杨慎刋本作淮山山字是也淮字则非矣方舆纪要湖广大川下云沮水本作睢左传定四年吴人败楚及郢楚子出涉睢又哀六年楚子所谓江汉睢漳者也后作沮又譌为柤今襄阳以南沮水左右皆曰沮中亦谓之柤中后汉建武二十三年南郡蛮反刘尚讨破之杜佑曰潳山蛮也潳亦作柤即柤中蛮矣郡县志南漳县东北一百八里有柤山吴朱然诸葛瑾从沮中险道北出处也吴志赤乌四年朱然围樊诸葛瑾取柤中汉志沮水出东山盖异名也沮山本因沮水得名字亦作睢后人因汉志上文有淮山淮水所出之文而误作淮又讹山为水今校正
　　沮水又东南迳当阳县城北县城因冈为阻北抗沮川【卷三十二十二页三行】
　　一清案当阳县下落故字下县字衍文抗当作枕
　　传云子胥造驴磨二城以攻麦邑【卷三十二十二页十行】
　　一清案麦邑下落即谚所云东驴西磨麦城自破者矣十四字名胜志引此文校补
　　漳水篇
　　新城沛乡县界【卷三十二十二页十七行】
　　一清案沛乡当作沶乡晋书地理志校
　　县旧城东北一百四十里【卷三十二十二页十九行】
　　一清案旧城下落在字
　　又东迳于麦城东【卷三十二十三页二行】
　　一清案于字衍文
　　鸟扶邑【卷三十二十三页七行】
　　一清案鸟当作乌
　　东至江陵入杨水【卷三十二十三页九行】
　　一清案杨水当作阳水汉书地理志校
　　夏水篇
　　夏水出江流【卷三十二十三页十一行】
　　一清案注云江流豫章口东有中夏口此江流字误当作江津方舆纪要荆州府东南二十五里有夏水口亦谓之豫章口二十里有江津戍或谓之津乡荆州记江陵县东三十里有津乡盖沿江津得名汉时于此置戍有江津长司之夏水盖出于此江津戍亦见江水注
　　江之泛也【卷三十二十三页十二行】
　　一清案泛当作沱
　　割华容诸城为頴王都【卷三十二十三页十八行】
　　一清案全祖望云晋志割南郡之华容州陵监利三县别立丰都合四县置成都郡为成都王頴国今曰頴王都文义未合王頴二字当倒互
　　晋太原地记【卷三十二十四页二行】
　　一清案原当作康
　　水又东迳监利县南【卷三十二十四页七行】
　　一清案水上落夏字
　　谓之堵口焉【卷三十二十四页十九行】
　　一清案堵口是防口之误下同详沔水篇
　　羌水篇
　　羌水出羌中叅粮【卷三十二十五页八行】
　　笺曰孙按汉志引水经云羌水出羌中叅谷一清案此师古注引水经非班固原文叅粮当是叅狼之讹后汉书羌无弋爰劒传云或为叅狼种武都羌是也谷因种人得名狼误作粮转冩作粮今本汉书注脱狼字
　　水又东南迳宕昌婆州城东南【卷三十二十五页十行十一行】
　　一清案水上落白字昌字衍文
　　从此谷将出北道【卷三十二十五页十三行】
　　一清案此谷当作孔函谷三国志校
　　维更从此道渡桥头【卷三十二十五页十三行】
　　一清案此道当作北道三国志校
　　又东南葭芦城西【卷三十二十五页十六行】
　　一清案东南下落迳字
　　又东南迳三部城南【卷三十二十五页十八行】
　　一清案三部当作五部方舆纪要云阶州盘堤城后魏太和四年置南五部郡寻改为县寰宇记引郡国志云武都沮水之西有角弩谷即蜀将姜维勦五部氐羌之所
　　东南右妾水合【卷三十二十五页十八行】
　　一清案右下落与字
　　涪水篇
　　王莽之统睦【卷三十二十六页九行】
　　一清案统睦下落矣字孙潜校増
　　屈而东西流入于涪【卷三十二十六页十四行】
　　一清案西当作南
　　枝出焉【卷三十二十六页十八行】
　　一清案枝下落津字
　　梓潼水篇
　　其水导源【卷三十二十七页十行】
　　一清案导源下全祖望校増山中二字
　　又西南至小广魏县【卷三十二十七页十三行】
　　笺曰孙云小广魏当作小广汉衍一县字一清案道元多改广汉为广魏观涪水篇自知之
　　亦言涪水至北入汉水亦谓之为内水【卷三十二十七页十四行】一清案北当作此内水下落也字
　　势动山谷【卷三十二十七页十七行】
　　笺曰势当作声一清案后汉书臧宫传云右步左挟船而引呼声动山谷明与注左步右骑之文相违郦盖习用谢书不关范史也
　　左沔为三水口也【卷三十二十八页八行】
　　一清案左当作合
　　江水篇
　　小大百数【卷三十三一页九行】
　　一清案大当作水
　　亦谓之为天谷也【卷三十三一页十一行】
　　一清案当作天彭谷落彭字
　　汉延平中【卷三十三一页十四行】
　　一清案延平当作元延何焯校正
　　江水自天彭阙【至】氐道县北【卷三十三一页十七行】
　　一清案十六字是注混作经
　　自白马岭回行二千余里【卷三十三一页二十行】
　　一清案千胡渭校改十
　　至湿坂【卷三十三二页三行】
　　一清案方舆纪要云茂州茂湿山在州北十二里林木茂密常有岚气益州记云江至湿坂而稍大是也湿当作湿
　　东北百四十里崃山【卷三十三二页八行】
　　一清案崃上落曰字黄省曽本校増
　　又有湔水入焉【卷三十三二页二十行】
　　一清案六字是注混作经
　　江水又东别为沱【卷三十三三页四行】
　　一清案七字是注混作经
　　江水又歴都安县【卷三十三三页八行】
　　一清案七字是注混作经
　　于江作塴【卷三十三三页九行】
　　一清案于当作阏
　　又羊摩江灌江西【卷三十三三页十四行】
　　一清案又下落引字全祖望校増
　　盛不没要【卷三十三三页十五行】
　　一清案要当腰
　　光兴上照【卷三十三四页七行】
　　笺曰华阳国志作光映上昭一清案依文自通不必改
　　江水又迳江乡县【卷三十三四页八行】
　　一清案江乡当作江原汉志校
　　神歳取童女二人为妇【卷三十三四页十五行】
　　一清案神上落江字
　　吾鬬疲极【卷三十三四页十八行】
　　一清案疲黄省曽本作大
　　永初后学堂遇火【卷三十三五页二十行】
　　笺曰旧水经作永年华阳国志作永初谢云宋本作永平一清案当从华阳国志为是
　　有望穿【卷三十三六页七行】
　　一清案望穿下落原字刘昭郡国志蜀郡广都县下补注引任豫益州记曰县有望川源凿石二十里引取郫江水灌广都田云后汉所穿凿者华阳国志云广都有渔田盐井之饶江有渔漕梁山有铁鑛江西有安稻田穿山崖过水二十里即望川源矣若此神功要非李氷不能也
　　城北十里曰升迁【卷三十三六页九行】
　　一清案华阳国志作升僊桥今校正
　　江水又东絶绵洛【卷三十三六页十九行】
　　一清案江水当作湔水
　　斯为北江水又东至南安为壁玉津【卷三十三七页一行】
　　一清案于文当重一江字壁当作璧何焯云据文选注校寰字记云玉津县本汉南安县地隋大业中置以江有璧玉津故以为名
　　出江源县【卷三十三七页九行】
　　一清案江源字误当作江原汉书地理志校
　　汉武元封四年以蜀都西部邛莋邛理旄牛道【卷三十三七页十八行十九行】
　　一清案汉武下落帝字蜀都当作蜀郡下邛字衍文
　　文井水又东迳江都县【卷三十三八页四行】
　　一清案江都当作江原
　　东南至云南都之蜻蛉县【卷三十三八页九行】
　　笺曰都宋本作郡一清案全祖望云蜻蛉县下落入于仆三字
　　仆水又迳寜州建寜县【卷三十三八页十二行】
　　一清案晋志云建寜郡蜀置治咮县宋志云建寜太守汉益州郡刘氏更名建寜是郡非县也县字误
　　故南入谓之屯下【卷三十三八页十三行】
　　一清案入当作人古人字与入似
　　又东至来唯县入劳水【卷三十三八页十五行】
　　一清案又东上落仆水二字
　　仆水东至交州交阯郡麊泠县南流入于海【卷三十三八页十六行】
　　一清案全祖望云据汉志是劳水入海非仆水也仆水入劳不入海仆水二字衍文
　　亦谓之平谟水曰外水【卷三十三八页二十行】
　　一清案谟当作模亦字当移在曰字上通鉴注引此文校増
　　汉河平中【卷三十三九页二行】
　　一清案河平当作和平
　　与涐水合【卷三十三九页十三行】
　　一清案涐当作渽下同
　　又东注水北流注【卷三十三九页十九行】
　　笺曰孙云注水疑误北流注下当有之字一清案注水是渚水之讹注渚音相近注云渚水则未闻是也
　　有仁道【卷三十三九页二十行】
　　一清案仁当作人
　　其堑之迹犹存【卷三十三十页四行】
　　笺曰堑旧本作錾一清案錾下落凿字方舆纪要校増
　　县有蜀王兵兰【卷三十三十页七行】
　　笺曰华阳国志云江有兵栏李氷烧之后汉志云有玉岳兰一清案兵阑天子之门禁也汉书汲黯传上尝坐武帐黯前奏事孟康曰今御武帐置兵阑五兵于帐中也史记索隠曰天子门有兵栏曰司马门也庾子山作吴明彻墓志云长沙楚铁更入兵栏正使此事兰栏防三字通用郡国志之玉岳兰盖误文耳
　　犹有赤白黄五色焉赤白照水黄鱼从焚来【卷三十三十页十行】
　　笺曰后汉志云越巂旧本有僰人崖有五色赤白映水黄一清案此是华阳国志文刘昭补注郡国志引之道元钞变其词以赤白黄并于五色之上则下文不应又重赤白黄四字全祖望校衍之是也焉字当移在照水之下鱼从焚来补注作鱼从楚来当从僰来为正
　　符有光洛【卷三十三十页十五行】
　　笺曰华阳国志云符有先络一清案困学纪闻云孝女叔先雄水经注以为光终符县人符有光洛僰道有张帛原注洛疑即终字何焯曰雄盖雒字转冩之误后汉书亦误当从华阳国志
　　江水又与符里水合【卷三十三十页十七行】
　　笺曰孙云汉志汾关山符黒水所出一清案八字是注混作经
　　导源汾关山北水流【卷三十三十页二十行】
　　一清案水字衍文
　　出南广县【卷三十三十页二十行】
　　一清案出上落水字
　　洛水出洛县漳山【卷三十三十一页五行】
　　一清案汉志作音山盖世本有缺画耳
　　县曰广信也【卷三十三十一页十二行】
　　一清案汉志莽改雒县曰吾雒后人不知西京广汉郡治雒而以广汉县宜为郡治故改县曰广信以实之而不悟其非也黄省曽本元作吾雒可知旧本不误也
　　后洛县【卷三十三十一页十四行】
　　一清案后下落治字方舆纪要云汉雒县属广汉郡后汉为郡治盖广汉本治雒县之乗乡安帝时移治涪城后更治雒县刘焉徙治绵竹也
　　益州旧以蜀郡广汉犍为三蜀【卷三十三十一页十八行】
　　一清案犍为下当重一为字
　　为一州称望【卷三十三十一页十九行】
　　一清案为字衍文
　　洞泉泉出【卷三十三十二页二行】
　　一清案洞当作泂下泉字当作潜
　　又迳犍为牛鞞水【卷三十三十二页十一行】
　　一清案犍为下落牛鞞县为四字汉书地理志犍为郡有牛鞞县盖因此水得名下云县汉武帝元封二年置可证也
　　又迳安汉县【卷三十三十二页十三行】
　　一清案晋书地理志江阳郡有汉安县宋书州郡志东江阳太守领汉安县前汉无后汉属犍为晋太康地志属江阳晋中兴书曰穆帝永和二年以汉安獠反复置汉安县若安汉则巴郡之属县在今顺庆府东北三十五里注误也二字当倒互
　　曰中水【卷三十三十二页十五行】
　　一清案曰上落亦字
　　江水迳安汉县北【卷三十三十三页六行】
　　一清案七字是注混作经安汉二字当倒互
　　江水东迳樊石滩又迳大附滩【卷三十三十三页九行】
　　一清案十二字是注混作经
　　汉武帝建初六年【卷三十三十三页十三行】
　　一清案建初当作建元
　　汉武元鼎二年立【卷三十三十三页十四行】
　　一清案汉武下落帝字
　　北迳安县界之东【卷三十三十三页十六行】
　　笺曰孙云北迳安县疑有脱落按汉志犍为有南安县有符县一清案名胜志引此文作安乐县元和郡县志云合江县晋置安乐县梁改安乐戍寰宇记云县有安乐山注云县治安乐水防盖以山水受氏也
　　故属巴【卷三十三十四页十一行】
　　一清案此文有脱误当作故属巴渠宋书州郡志云魏兴太守领宣汉令永初郡国何徐属晋昌本建平流杂民又巴渠太守领宣汉令与郡新立是也
　　巴治江州【卷三十三十四页十七行】
　　一清案巴字衍文
　　巴汉世郡治江州巴水北北府城是也【卷三十三十五页一行】一清案郡字当移在汉世之下
　　承三江之防【卷三十三十五页六行】
　　一清案三当作二即涪内水蜀外水也
　　亦谓之为立水矣【卷三十三十五页十一行】
　　一清案立水当作粒水
　　江水北岸【卷三十三十五页十二行】
　　一清案水当作之
　　常璩仲雍并言【卷三十三十五页十三行】
　　一清案当作庾仲雍落庾字
　　又江水东至枳县西延江从防牱郡北流西屈注之【卷三十三十五页十五行】
　　一清案江水二字衍文延江下落水字防牱当作防柯
　　东迳阳关巴子梁【卷三十三十五页十六行】
　　一清案东迳上落江水二字
　　今无人居【卷三十三十五页十八行】
　　一清案今名胜志作全
　　江之两岸有枳县治【卷三十三十五页十九行】
　　一清案两岸禹贡锥指作南岸方舆纪要云贾躭四夷县道记涪陵故城在蜀江南涪江西其涪江南自黔中来由城之西泝蜀江十五里有鸡鸣峡上有枳城即汉枳县
　　其水南道武陵郡【卷三十三十六页三行】
　　笺曰宋本作迳一清案非也当作导
　　塞射疮【卷三十三十六页五行】
　　一清案何焯云创古字疮俗字
　　而届于积石东为桐柱滩【卷三十三十六页九行】
　　一清案积石当作黄石后汉书光武帝本纪岑彭破公孙述将侯丹于黄石章怀注云即黄石滩也杜佑曰今谓之横石滩亦谓之石梁桐柱当作铜柱寰宇记云涪陵江中有铜柱滩昔人于此维舟见水底有铜柱故名
　　又迳东望峡东歴平都【卷三十三十六页十行】
　　一清案九字是注混作经
　　巴子虽都江平州【卷三十三十六页十二行】
　　一清案平字衍文
　　江水又迳虎须滩【卷三十三十六页十五行】
　　一清案七字是注混作经
　　江水又东迳临江县南【卷三十三十六页十七行】
　　一清案九字是注混作经
　　王莽之盐江县也【卷三十三十六页十八行】
　　一清案汉书地理志作监江
　　防注谿井水【卷三十三十六页二十行】
　　笺曰孙云当作注盐井谿水一清案非也井字衍文
　　江水又东得黄华水口【卷三十三十七页一行】
　　一清案九字是注混作经
　　左迳石城南【卷三十三十七页三行】
　　一清案五字是注混作经
　　又东至平洲【卷三十三十七页五行】
　　一清案五字是注混作经
　　又东迳壤涂而歴和滩又东迳界坛【卷三十三十七页七行】一清案十四字是注混作经
　　又东过鱼复县南夷水出焉【卷三十三十七页八行九行】
　　一清案十一字是经混作注
　　江水又东右得将龟谿口【卷三十三十七页十行】
　　一清案十字是注混作经
　　江水又东南防北集渠【卷三十三十七页十三行】
　　一清案九字是注混作经南防二字当倒互
　　二谿水涪陵县界【卷三十三十七页十四行】
　　一清案水下落出字
　　三口相去各数十步【卷三十三十七页十五行】
　　一清案三当作二
　　江水又右迳池谿口【卷三十三十八页一行】
　　一清案又下落东字池当作汜八字是注混作经
　　江水又东迳右龙【卷三十三十八页三行】
　　一清案右当作石七字是注混作经
　　又东迳羊肠虎臂滩【卷三十三十八页六行】
　　一清案八字是注混作经
　　江水又东彭水注之【卷三十三十八页九行】
　　一清案八字是注混作经
　　彭谿又入迳朐忍县西六十里南流至于江【卷三十三十八页十四行】
　　一清案彭谿下落水字入字衍文至当作注
　　江水又东右迳朐忍县故城南【卷三十三十八页十六行】
　　一清案十二字是注混作经
　　之南岸【卷三十三十八页十八行】
　　一清案之上落江字
　　江水又东迳瞿巫滩【卷三十三十八页二十行】
　　一清案八字是注混作经
　　江水又迳东阳滩【卷三十三十九页十一行】
　　一清案七字是注混作经
　　山有大小石城【卷三十三十九页十四行】
　　一清案石城下落势字巴汉志校増
　　故地理志曰县有橘官有民市【卷三十三十九页十五行】
　　笺曰按汉志巴郡朐忍县注云南有橘官盐官此云民市盖传冩之譌也一清案此篇多志市集有民市三字道元所自云非引班书亦非传冩之譌
　　江水又迳鱼复县之故陵【卷三十三十九页十七行】
　　一清案十字是注混作经
　　江水又东为落牛滩迳故陵北【卷三十三二十页一行】
　　一清案十二字是注混作经
　　江水又右迳夜清而东歴朝阳道口【卷三十三二十页九行】一清案十四字是注混作经又下落东字
　　江水又东左迳新市里南【卷三十三二十页十一行】
　　一清案十字是注混作经
　　江水又东右合阳元水口【卷三十三二十页十三行】
　　一清案十字是注混作经
　　水口出阳县西南髙阳山东【卷三十三二十页十四行】
　　一清案口字衍文出下落髙字方舆纪要云归州兴山县有髙阳城在县西楚旧城也刘昫曰兴山县治髙阳城晋书地理志建平郡统兴山县宋书州郡志云今无髙阳县亦不详建置之由
　　江水又东迳南乡峡东迳永安宫南【卷三十三二十一页一行】一清案十四字是注混作经
　　左右民多垦其中【卷三十三二十一页四行】
　　一清案民下落居字
　　江水又东迳诸葛亮图垒南【卷三十三二十一页五行】
　　一清案十一字是注混作经
　　有亮所造八阵图【卷三十三二十一页六行】
　　笺曰宋本云所作一清案造犹作也无异义也
　　江水又东南迳赤岬西【卷三十三二十一页十一行】
　　一清案九字是注混作经南字衍文赤岬下落城字郑樵通志地理畧校増寰宇记防州奉节县下云赤甲城公孙述作与旧白帝城相连即楚地江关之要焉方舆纪要云赤甲山上有石城类要云即鱼复县之故址也
　　其土悉赤【卷三十三二十一页十四行】
　　一清案土黄省曽本作石
　　江水又东迳鱼复县故城南【卷三十三二十一页十七行】
　　一清案十一字是注混作经
　　唯禆儵鱼人逐之是也【卷三十三二十一页十九行】
　　一清案儵当作鯈左传校
　　东西十七丈【卷三十三二十二页八行】
　　一清案寰宇记引此文作七十
　　犹斩为路【卷三十三二十二页十行】
　　一清案斩下落山字寰宇记校増
　　亦有裁处矣【卷三十三二十二页十四行】
　　笺曰处宋本作出一清案非也裁下落出字
　　江水又东迳广谿峡【卷三十三二十二页十八行】
　　一清案八字是注混作经
　　寻则降雨【卷三十三二十三页二行】
　　一清案则当作即
　　盖自昔禹凿以通江【卷三十三二十三页十一行】
　　一清案盖上落其峡二字黄省曽本校増
　　夏后防凿者【卷三十三二十三页十二行】
　　一清案者下落也字
　　又东出江关入南郡界【卷三十三二十三页十二行】
　　一清案九字是经混作注
　　江水自关东迳弱关捍关【卷三十三二十三页十三行】
　　一清案十字是注混作经捍当作扞
　　自巫上皆其城也【卷三十三二十三页十八行十九行】
　　一清案自巫下落东字城当作域
　　又东过巫县南盐水从县东南流注之【卷三十三二十三页十九行】一清案十五字是经混作注此条经文是三十四卷之首误截于此
　　江水入东乌飞水注之【卷三十三二十三页二十行】
　　笺曰克家云入东当作又东一清案九字是注混作经此条是三十四卷注之首误截于此
　　水出天门郡【至】乌飞口【卷三十三二十四页一行二行三行】
　　一清案此条注是三十四卷之首连下卷江水又东迳巫县故城南误截于此
　　江水又东迳巫县故城南【卷三十四一页六行】
　　一清案十字是注混作经与上卷注乌飞口接
　　江水又东巫溪水注之【卷三十四一页十一行】
　　一清案九字是注混作经
　　井南有盐井【卷三十四一页十四行】
　　一清案上井字当作水
　　其水飞清洁石穴并髙泉【卷三十四一页十七行】
　　一清案洁字当移在石穴之下
　　江水又东迳巫峡【卷三十四一页十九行】
　　一清案七字是注混作经
　　江水歴峡东迳新崩滩【卷三十四二页三行】
　　一清案九字是注混作经
　　汉和帝永元十三年【卷三十四二页四行】
　　一清案续汉书五行志是十二年
　　封于巫山之台【卷三十四二页十五行】
　　一清案台御览引此文作阳
　　髙唐之姬【卷三十四二页十六行】
　　一清案寰宇记引江源记云楚辞所谓巫山之阳髙丘之岨岨字与上下文叶
　　王命急宣【卷三十四三页一行】
　　一清案王命上落或字御览引此文校増
　　不以疾也【卷三十四三页二行】
　　一清案以当作似寰宇记引此文作加
　　其间清荥峻茂【卷三十四三页四行】
　　一清案荥当作荣
　　江水又东迳石门滩【卷三十四三页八行】
　　一清案八字是注混作经
　　斩上防道【卷三十四三页十二行】
　　笺曰吴志作兠道一清案何焯云防字是也史文误
　　屈原宅于今具存【卷三十四四页八行】
　　一清案屈字衍文原下落田字黄省曽本校正
　　江水又东迳城北【卷三十四四页十行】
　　一清案七字是注混作经迳下落其字胡渭校増
　　其城凭岭作固【卷三十四四页十一行】
　　一清案其字衍文
　　地理志以为吴子之丹阳【卷三十四四页十五行】
　　一清案汉书地理志丹阳郡丹阳县下云楚之先熊绎所封十八世文王徙郢此是班固误记宋祁曰丹阳当作丹杨是也晋书地道记云丹杨县丹杨山多赤柳在西寰宇记润州丹阳县下云本汉曲阿县地唐天宝元年复为丹杨县以邑界杨树生丹为名故今字从木为称按宋志亦从木作丹杨乐记故以复为释之何焯校衍子字改阳为杨
　　江水又东南迳防城南【卷三十四四页十八行】
　　一清案九字是注混作经
　　跨据川阜【卷三十四四页十九行】
　　一清案跨据上落城字
　　皆枕深谷【卷三十四四页十九行】
　　一清案皆当作背
　　东带乡溪【卷三十四四页二十行】
　　一清案乡口溪见下此落口字
　　江水又东迳归乡县故城北【卷三十四五页五行】
　　一清案十一字是注混作经
　　余谓袁松此言【卷三十四五页九行】
　　一清案袁松即袁山松晋书有传谢安传作袁崧而是注前后亦多作袁崧盖合二字为一终当以山松为是
　　西南入县【卷三十四五页十一行】
　　一清案南黄省曽本作北
　　江水又东迳信陵县南【卷三十四五页十四行】
　　一清案九字是注混作经
　　而注大江也【卷三十四五页十六行】
　　一清案而注下落于字黄省曽本校増
　　江水又东过夷陵县南【卷三十四五页十七行】
　　一清案江水二字衍文
　　盛之谓空冷峡【卷三十四五页十八行】
　　一清案谓下落之字冷当作泠通典寰宇记俱作空舲峡顾祖禹曰夏秋水泛必空舲乃可上然作泠字于义亦得梁书王僧辩传作空灵滩即湘水注之空泠峡也
　　其间逺望交岭表【卷三十四五页十九行】
　　一清案望下落势字寰宇记校増
　　江水歴峡东迳宜昌县之埵灶下【卷三十四六页三行】
　　笺曰埵灶洽闻记云挿灶一清案十三字是注混作经
　　江水又东流头滩【卷三十四六页九行】
　　一清案七字是注混作经东下落迳字
　　其水并浚激奔防【卷三十四六页十行】
　　一清案浚何焯校改峻
　　倐忽沦没别无期【卷三十四六页十一行】
　　一清案倐当从犬作倏从火作倐非
　　江水又东迳宜昌县北【卷三十四六页十三行】
　　一清案九字是注混作经
　　便得宜昌县【卷三十四六页十六行】
　　一清案县下落也字御览引此文校増
　　江水又东迳狼尾滩而歴人滩【卷三十四六页十七行】
　　一清案十二字是注混作经
　　江水又东迳黄牛山【卷三十四七页一行】
　　一清案八字是注混作经
　　有色如人负刀牵牛【卷三十四七页三行】
　　笺曰孙云当作有石一清案当作有石色荆州记校増
　　加江湍纡回【卷三十四七页四行】
　　一清案加下落以字寰宇记校増
　　朝发黄牛暮宿黄牛【卷三十四七页六行】
　　一清案二句下御览引此文有三朝三暮黄牛如故八字今校补
　　江水又东迳西陵峡【卷三十四七页八行】
　　一清案八字是注混作经
　　及余来践跻此意【卷三十四七页十五行】
　　一清案跻孙校改赍
　　始信之耳闻不如亲见矣【卷三十四七页十五行】
　　一清案之字当移在耳闻下
　　江水歴禹断江【卷三十四七页二十行】
　　一清案六字是注混作经
　　南峡北有北谷村【卷三十四八页一行】
　　一清案寰宇记引郡国志曰西陵有七谷村北字误
　　江水出峡东南流迳故城州【卷三十四八页五行】
　　一清案十一字是注混作经
　　据此城降晋遣太傅羊祜接援【卷三十四八页九行】
　　一清案于文当重一晋字
　　江水又东迳故城北【卷三十四八页十一行】
　　笺曰宋本作陆抗故城北一清案非也若此有陆抗二字则下不应又以所谓陆抗城也释之八字是注混作经朱氏盖不识也
　　四面大险【卷三十四八页十二行】
　　一清案大当作天
　　后复夷陵【卷三十四八页十九行】
　　一清案后复下落曰字
　　尝有白马出穴食人逐之【卷三十四八页二十行】
　　笺曰食字下疑有禾麦字乃成文理白帖引荆州记正同但云昔有马从穴出因复还入潜行乃出汉中一清案尝有白马出穴【句】食【句】人逐之自足成文正不必有禾麦字也
　　正可见其逺峯耳【卷三十四九页六行】
　　一清案见其黄省曽本作再见
　　江水又东迳白鹿岩【卷三十四九页七行】
　　一清案八字是注混作经
　　江水又东歴荆门虎牙之门【卷三十四九页十行】
　　一清案十一字是注混作经下门字当作间后汉书注校
　　虎牙在此【卷三十四九页十一行】
　　一清案此当作北后汉书注引此文校
　　此三山【卷三十四九页十二行】
　　一清案三当作二
　　刘备曰宜都【卷三十四十页五行】
　　一清案刘备下落改字孙潜校増
　　下临青江【卷三十四十页九行】
　　一清案青当作清即佷山清江也
　　又东过枝江县南沮水从北来注之【卷三十四十页十四行】一清案十四字是经混作注
　　江水又东迳上明城北【卷三十四十页十五行】
　　一清案九字是注混作经
　　地理志曰江沲出西南东入江是也【卷三十四十页十九行】笺曰江沲当作江沱地理志蜀郡郫县注禹贡江沱在西南东入大江一清案汉志南郡枝江县下云江沱出西东入江师古曰沱即江别出者按此是荆州之沱朱氏引梁州之沱以相证可谓踈卤矣又班志枝江之沱无南字恐是世本脱失耳
　　大败于津乡【卷三十四十一页三行】
　　一清案何焯据左传校衍乡字杜预曰津楚地或曰江陵县有津乡
　　此津乡县即其地也【卷三十四十一页五行】
　　笺曰津乡县旧本作津乡吴改作县亦无所据汉晋地志无津乡县也或是似字之譌一清案何焯曰疑当作殆
　　中桑田甘果【卷三十四十一页九行】
　　一清案中下落有字
　　乃漕一洲【卷三十四十一页十一行】
　　一清案漕寰宇记作増
　　义熙初武烈王斩桓谦处【卷三十四十一页二十行】
　　笺曰武烈王当是武陵王按宋书髙祖讨桓败走江陵乃奉武陵王遵为大将军承制大赦天下走至枚回洲斩首传京师义熙元年正月刘毅等至江津破桓谦桓振江陵平一清案何焯云武烈乃烈武之譌宋临川烈武王道规也事见本传朱氏盖未详桓谦复以谯纵蜀师冦江陵之事耳
　　其子孙世令【卷三十四十二页十三行】
　　一清案世令当作至今释校
　　江水又东防沮口【卷三十四十二页十四行】
　　一清案七字是注混作经
　　县江有洲【卷三十四十二页十七行】
　　一清案江当作北名胜志校
　　王昭之【卷三十四十二页二十页】
　　一清案昭当作韶
　　江水又东迳鷰尾洲【卷三十四十三页九行】
　　一清案八字是注混作经
　　合承大溪【卷三十四十三页十行】
　　一清案承当作成黄省曽本校
　　江水东得马牧口【卷三十四十三页十三行】
　　一清案七字是注混作经
　　江水又东迳江陵县故城南【卷三十四十三页十三行】
　　一清案十一字是注混作经
　　县曰江陵【卷三十四十四页七行】
　　一清案汉书地理志注作江陆
　　遵善于防攻【卷三十四十四页十二行】
　　笺曰孙云防攻当作方功谓以方计土功也一清案汉书张汤传云治方中孟康曰方中陵土作方也师古曰古谓掘地为阬曰方今荆楚俗土功筑作算程课者犹以方计之朱氏言之不详
　　江水又东迳郢城南【卷三十四十五页四行】
　　一清案八字是注混作经
　　江水又东得豫章口【卷三十四十五页八行】
　　一清案八字是注混作经
　　曲而极水曲之势【卷三十五一页八行】
　　一清案曲而当作屈西全祖望校改
　　涌水出焉【卷三十五一页九行】
　　一清案涌当作涌
　　江水又东涌水注之【卷三十五一页十行】
　　一清案八字是注混作经
　　南通于江【卷三十五一页十一行】
　　一清案于江下落二水之间四字
　　春秋所谓阎敖游涌而逸于二水之间者也【卷三十五一页十一行十二行】
　　一清案春秋下通鉴注引此文有左氏三字今校増于二水之间五字衍文
　　江水又迳南平郡孱陵县之乐乡城北【卷三十五一页十五行】一清案十五字是注混作经
　　又东右合油口【卷三十五一页十八行】
　　一清案六字是注混作经
　　又东迳公安县北【卷三十五一页十九行】
　　一清案七字是注混作经
　　杜预克定江南置华容置之【卷三十五二页一行】
　　一清案上置字吴琯本作罢
　　南郡治矣以华容之南乡为南郡【卷三十五二页二行】
　　一清案矣当作吴
　　北是渊也相接【卷三十五二页五行】
　　笺曰孙云渊当作沦一清案非也名胜志引此文作渊潭于文当是渊池池字与也字形相近北是误当作自此
　　江水左防江口【卷三十五二页七行】
　　一清案六字是注混作经江口杨慎本作髙口下云故市口水与髙水相通是也
　　对黄州【卷三十五二页八行】
　　一清案对上落右字赵彦卫云麓漫钞云江水东注凡水经左者皆北岸右者皆南岸左防髙口髙口在北黄州宜在南故云右对也下云江水又东右得聂口左对聂州是其例也
　　江水又东得故市口【卷三十五二页九行】
　　一清案八字是注混作经
　　江水又右迳杨岐北山【卷三十五二页十一行】
　　一清案九字是注混作经北山二字当倒互寰宇记云杨岐山在石首县西一百步宋鲍明逺杨岐守风诗云洲回风正悲江寒雾未歇即此也
　　大江又东左合子夏口【卷三十五二页十三行】
　　一清案九字是注混作经
　　故曰子夏也【卷三十五二页十四行】
　　笺曰当作故曰夏口也一清案非也通鉴注引此文是子夏江有江夏中夏之名此云子夏下文子练口是其证也
　　大江又东左得侯台水口【卷三十五二页十五行】
　　一清案十字是注混作经
　　大江右得龙穴水口【卷三十五二页十七行】
　　一清案八字是注混作经
　　生死命也【卷三十五二页二十行】
　　一清案生下落性也二字寰宇记引此文校増
　　江水自龙巢而东俞口【卷三十五三页二行】
　　一清案九字是注混作经东下落得字
　　江水北岸【卷三十五三页三行】
　　一清案水当作之
　　故监县尉治也【卷三十五三页四行】
　　一清案晋书地理志南郡统监利县寰宇记引荆州图副云晋太康五年立落利字
　　又东得清阳土坞二口【卷三十五三页五行】
　　一清案九字是注混作经
　　大江右迳石首山北又东迳赭要【卷三十五三页七行】
　　一清案十三字是注混作经
　　江水左得饭筐上口【卷三十五三页九行】
　　一清案八字是注混作经
　　江水右防饭筐上口【卷三十五三页十七行】
　　一清案上当作下
　　江水又右得上檀浦【卷三十五三页十八行】
　　一清案八字是注混作经
　　江水又东迳竹畦南【卷三十五三页二十行】
　　笺曰宋本作竹町一清案八字是注混作经
　　江中有观详溠【卷三十五四页一行】
　　一清案详全祖望校改洋
　　江水又东左得二夏浦【卷三十五四页七行】
　　一清案九字是注混作经
　　夏浦俗谓之西江口【卷三十五四页八行】
　　一清案夏浦二字衍文
　　又东迳彭城口【卷三十五四页十二行】
　　一清案六字是注混作经
　　江水自彭城矶东迳如山北【卷三十五四页十五行】
　　一清案十一字是注混作经
　　江水又左迳白螺山南【卷三十五四页十八行】
　　一清案九字是注混作经
　　江中也【卷三十五四页十九行】
　　一清案江中下落山字晏公类要校増
　　江水左迳止乌林南【卷三十五五页一行】
　　笺曰止当作上一清案八字是注混作经
　　又东迳乌林南【卷三十五五页三行】
　　一清案此当作下乌林落下字
　　江水又东左得子练口【卷三十五五页四行】
　　一清案九字是注混作经
　　江水左得中阳水口又东得白沙口【卷三十五五页十七行】一清案十四字是注混作经
　　亦谓之流口【卷三十五六页四行】
　　一清案流当作港即长洋港口也
　　东北流之长洋港东北流迳石子冈【卷三十五六页五行】
　　一清案之当作注长洋港下落又字
　　江水东右得聂口【卷三十五六页十三行】
　　一清案七字是注混作经江水下落又字
　　江水左迳百人山南【卷三十五六页十五行】
　　一清案八字是注混作经
　　昔周瑜与黄盖诈魏武大军所起也【卷三十五六页十六行】一清案所起当是处所之误
　　江水东迳大军山南【卷三十五六页二十行】
　　一清案八字是注混作经
　　出江州武昌郡武昌县泰山【卷三十五七页二行】
　　一清案出上落水字泰山魏书宣武帝纪亦作金山
　　江水又东迳小军山南【卷三十五七页六行】
　　一清案九字是注混作经
　　江水又东迳鸡翅山北【卷三十五七页八行】
　　一清案九字是注混作经
　　沌水上承阳县之白湖【卷三十五七页十一行】
　　一清案阳县上落沔字白湖上落太字通鉴注寰宇记引此文并同今校补两汉志沔阳县属汉中郡晋宋因之后魏属华阳郡去江夏絶逺寰宇记汉阳军下云魏初定荆州屯沔县舆地志曰鲁山下有城即吴江夏太守所理之境晋立沔阳县属江夏郡歴宋齐梁因之按魏书文防传云别屯沔口非沔县也晋书陶侃传亦云镇于沌口移入沔江沔江即沔口又不云是沔阳惟宋志荆州总序云刺史陶侃治沔阳后治武昌祝穆方舆胜览云魏立荆州屯沔阳为重镇盖在沔水之阳亦即沔口又谓之临嶂城魏始立城晋乃置县即旧江夏太守治乐史之说故为非矣
　　迳阳县【卷三十五七页十一行】
　　一清案宋书州郡志江夏太守领沌阳子相江左立寰宇记云晋于林鄣立沌阳县属江夏郡
　　江水又东迳叹父山南对叹州【卷三十五七页十六行】
　　一清案十二字是注混作经
　　亦曰叹步矣【卷三十五七页十七行】
　　一清案叹步黄省曽本作炭步
　　江水又东迳鲁山南【卷三十五七页十九行】
　　一清案八字是注混作经
　　右翼际山也【卷三十五七页二十行】
　　一清案右当作古
　　地理志曰夏水过郡入江夏也【卷三十五八页二行】
　　一清案入江下落故曰江三字汉志校补
　　然亦曰偃月垒【卷三十五八页六行】
　　一清案然字衍文
　　陆统【卷三十五八页七行】
　　一清案吴书是凌统陆字误
　　江水溠洄状浦【卷三十五八页十一行】
　　一清案状当作洑
　　目之为鹄湾鹄山东北对夏口城【卷三十五八页十四行】
　　一清案鹄湾鹄山上俱当有黄字
　　江水左得湖口【至】安陆镇之延头【卷三十五八页十九行至九页三行】一清案九十八字是注混作经
　　水通大湖【卷三十五八页十九行】
　　一清案当作太白湖
　　东南注于江【卷三十五八页二十行】
　　一清案东南寰宇记引此文作东流
　　江之有武口【卷三十五九页三行】
　　笺曰有宋本作右一清案右下落岸得二字
　　宋永嘉二年【卷三十五九页四行】
　　一清案永嘉当作元嘉
　　江水东迳若城南【卷三十五九页九行】
　　一清案七字是注混作经
　　东有苦菜【卷三十五九页十二行】
　　一清案苦菜下落口字
　　二口【卷三十五九页十八行】
　　一清案二口当作浦口即赤溪夏浦口也
　　又东迳具矶此【卷三十五九页十八行】
　　笺曰宋本作贝矶一清案此当作北
　　江右岸【卷三十五九页十九行】
　　一清案江下落之字
　　江水右得黎矶北【卷三十五十页一行】
　　一清案七字是注混作经
　　得其音而忘其事【卷三十五十页四行】
　　一清案事当作字
　　蛮田超秀为刺史【卷三十五十页五行】
　　一清案梁书安成王秀传作田超秀今从魏书孝明帝纪作田秀超
　　出黄武山南【卷三十五十页十一行】
　　一清案出上落水字
　　举水又南东歴赤亭下【卷三十五十页十三行】
　　一清案南东二字当倒互
　　谓之举洲【卷三十五十页十四行】
　　一清案洲当作口
　　夏有洰水【卷三十五十页十六行】
　　一清案夏上落江字
　　江水又东迳邾县故城南【卷三十五十页十九行】
　　一清案十字是注混作经
　　汉髙帝三年【卷三十五十页二十行】
　　一清案三当作元
　　旧吴时客舎于洲上方便谓所止焉【卷三十五十一页四行五行】一清案时下落筑字名胜志引此文校増谓当作唯
　　鄂县北江水右得樊口【卷三十五十一页六行】
　　一清案九字是注混作经
　　庾仲雍江水记云【卷三十五十一页七行】
　　一清案隋书经籍志校衍水字
　　乃防刀急止【卷三十五十一页十一行】
　　一清案止当作上
　　江水又左迳赤鼻山南【卷三十五十一页十六行】
　　一清案九字是注混作经
　　又东迳西阳郡南郡治即西阳县也【卷三十五十一页十八行】一清案十四字是注混作经
　　江之右岸有鄂县故城【卷三十五十一页二十行】
　　一清案九字是注混作经
　　旧樊楚也【卷三十五十二页一行】
　　一清案也当作地
　　孙权以魏黄初元年中【卷三十五十二页四行】
　　一清案中字衍文
　　依夕【卷三十五十二页十一行】
　　笺曰依夕字误当作依希一清案非也钟惺曰依夕犹言傍晚太平御览引武昌记正作依夕
　　大子卤簿中【卷三十五十二页十四行】
　　一清案大子当作天子
　　而其首虎以争之【卷三十五十二页十八行】
　　一清案以字当移在而字下
　　权告天位于此【卷三十五十三页三行】
　　一清案告天下落即字
　　又得东五丈又得次浦【卷三十五十三页六行】
　　一清案得东二字当倒互五丈下落浦字又下落东字
　　江水左则巴水注之【卷三十五十三页九行】
　　一清案八字是注混作经
　　又东迳轪县故城南【卷三十五十三页十四行】
　　一清案八字是注混作经
　　东防希水口【至】县故城【卷三十五十四页一行】
　　一清案十九字是注混作经出县上落水字
　　霖雨暴病【卷三十五十四页六行】
　　笺曰孙云疑防【阙】一清案孙校改疾
　　大江右岸有厌里口安乐浦【卷三十五十四页七行】
　　一清案十一字是注混作经
　　江水左得赤水浦【卷三十五十四页十行】
　　一清案七字是注混作经
　　江水又东迳南阳山南【卷三十五十四页十二行】
　　一清案九字是注混作经
　　江水又东迳西陵县故城南【卷三十五十四页十五行】
　　一清案十一字是注混作经
　　江水东歴孟家防【至】其北【卷三十五十四页十八行十九行】
　　笺曰孙云防疑作溠一清案十九字是注混作经
　　山连迳江则【卷三十五十五页一行】
　　一清案则当作侧
　　蕲水从北东注之【卷三十五十五页四行】
　　笺曰克家云疑作北来一清案北东字本禹贡不误
　　江水又得常口【卷三十五十五页五行】
　　笺曰宋本作韦口一清案当作苇口下云浦东有苇山可证也又当作右
　　此即西阳寻阳二郡界也【卷三十五十五页十五行】
　　笺曰西阳一作南阳一清案宋书州郡志云西阳太守本县名二汉属江夏魏立弋阳郡又属焉恵帝又分弋阳为西阳国属豫州在今湖广黄州府境东南至九江府二百四十里
　　右岸有土复曰江浦也【卷三十五十五页十六行】
　　一清案曰当作口
　　又东得苦莱水水口【卷三十五十五页二十行】
　　一清案水字重文宜衍
　　西北流迳阳县【卷三十五十六页一行】
　　一清案当是阳新县落新字
　　亦谓之飞夜游女矣【卷三十五十六页五行】
　　一清案飞夜二字当倒互朱翌猗觉寮杂记云岭外人家婴儿衣暮则急收不可露夜土人云有虫名暗衣夜见小儿衣必飞毛着其上儿必病寒热乆则瘦不可疗其形大如蝴蝶水经谓之夜飞游女搜神记又谓之夜游女以为即车也
　　咸沃壤【卷三十五十六页九行】
　　一清案咸下落成字孙校増
　　江水口右东得兰溪水口【卷三十五十六页十行】
　　一清案口当作又右东二字当倒互
　　又东左得青林口【卷三十五六页十一行】
　　一清案七字是注混作经
　　即水【卷三十五十六页十二行】
　　一清案寰宇记蕲州广济县下引此文曰江水左傍青林湖即利水今校补八字利水世本水经注作刋水前后经注俱校改












　　水经注笺刋误卷十一
<史部,地理类,河渠之属,水经注释__水经注笺刊误>
　　钦定四库全书
　　水经注笺刋误卷十二
　　仁和赵一清纂
　　青衣水篇
　　县故有青衣羌国也【卷三十六一页八行】
　　一清案有当作古
　　桓水篇
　　地志曰【卷三十六二页六行】
　　一清案当作地理志落理字
　　阻漾支津【卷三十六三页六行】
　　一清案阻当作沮
　　暨于衙岭之南溪川【卷三十六三页七行】
　　一清案川胡渭校改水
　　若水篇
　　汶山曰莋【卷三十六四页六行】
　　一清案莋华阳国志作夷
　　河中有蛙巂山【卷三十六四页十一行】
　　笺曰华阳国志云卭都河中有奉巂山一清案刘昭郡国志补注引华阳国志作蜯巂山今改正
　　司马相知定西夷【卷三十六五页三行】
　　一清案汉书是西南夷传本传亦有南字今校补
　　水又与母血水合【卷三十六五页十一行】
　　一清案水上落若字
　　泸江水【卷三十六六页二行】
　　一清案水下落注之二字孙潜校补
　　又有光珠穴【卷三十六六页二十行】
　　一清案御览引此文作珠光穴
　　徙之禁防【卷三十六七页九行】
　　一清案防何焯校改旁
　　最为髙秀【卷三十六七页十一行】
　　一清案髙秀名胜志引此文作杰秀
　　泸水源出曲罗旧【卷三十六七页十七行】
　　一清案旧全祖望云当作巂曲罗巂者巂人种名唐置曲州以此
　　看都濩泚住柱呼尹【卷三十六八页二行】
　　笺曰二语未详一清案说文濩雨流霤下貌又广韵布濩流散也泚汗出也言行道艰苦流汗也呼尹当作呼伊住柱呼伊停仗呼其畴类也泚伊相叶古三声通韵惟看都二字义难通晓
　　庲降贾子左担七里【卷三十六八页二行】
　　笺曰庲降屯名也华阳国志云建寜郡治故庲降都督屯也李充蜀记云蜀山自绵谷葭萌道径险窄北来担负者不容易肩谓之左担道一清案蜀志李恢为庲降都督领交州刺史住平夷后马忠为庲降都督移治建寜味县裴松之曰庲降去蜀二千余里时未有寜州号为南中置此职以总摄之平夷城在今云南陆凉州又曲靖军民府南寜县有废味县此蜀汉之庲降屯若江由左担道即隂平道邓艾由之入蜀在今四川龙安府平武县界去南中絶逺不得因蜀记左担字漫引之也
　　马搏颊坂【卷三十六八页三行】
　　一清案颊方舆纪要作颡说文颊面旁也非能搏者颡之训为额易说卦传其于马也为的颡是也
　　亦咸言至僰道入江【卷三十六八页九行】
　　一清案咸当作或
　　为母给江膂水【卷三十六八页十一行】
　　笺曰华阳国志云为母汲江裔水一清案全祖望云江膂江心也膂字不误
　　沫水篇
　　又有利慈晋太始九年黄龙二见于慈池【卷三十六九页三行四行】一清案利慈下落渚字慈池当作利慈全祖望校改
　　水又东迳开邦县【卷三十六九页十行】
　　一清案水上落沫字
　　而东出于江源县也【卷三十六九页十一行】
　　一清案源当作原
　　昔沫水自防山至南安而溷崖【卷三十六九页十三行】
　　笺曰孙云当作若沫水一清案非也汉书司马相如传云西至沫若水又云故乃关沫若谓沫水及若水也孙汝澄误以二水为一名又以己意改沫若为若沫缪之甚矣御览引此文是昔字而当作为
　　延江水篇
　　而南入鄨水【卷三十六九页二十行】
　　一清案鄨水当作黚水汉书地理志校下同
　　而东注于延水【卷三十六十页二行】
　　一清案延水当作延江水下并同
　　出犍为汉阳道【卷三十六十页二行】
　　一清案出上落水字
　　故邑郡之南鄙【卷三十六十页八行】
　　一清案邑当作巴两汉志涪陵属巴郡
　　将有迳之处【卷三十六十页十六行】
　　一清案处字衍文全祖望校
　　又东南至武陵西阳县【卷三十六十页二十行】
　　一清案西阳当作酉阳汉书地理志校
　　酉水东南至沅陵县入于沅【卷三十六十一页十一行】
　　一清案十一字是延江水篇注尾误作酉水篇经文存水篇
　　周水又东迳牂柯郡之无敛县北【卷三十六十一页十八行】
　　一清案无敛当作毋敛汉书地理志校
　　温水篇
　　温水又西南迳滇池于西北【卷三十六十二页十二行】
　　笺曰于当作之一清案非也于下落县字
　　温水又西防水泽【卷三十六十二页十九行】
　　一清案水泽当作大泽汉书地理志益州郡滇池县下云大泽在西是也
　　桥水东流毋单县注于温温水又东南兴古郡之毋掇县东【卷三十六十三页五行六行】
　　一清案桥水东流温水又东南下俱落迳字孙校増汉书地理志毋棳县师古曰棳之恱反其字从木
　　与南桥【卷三十六十三页七行】
　　一清案南桥下落水合二字
　　梁水上承河水与俞元县【卷三十六三页七行】
　　一清案与当作于
　　置兴古治宛温县【卷三十六十三页十一行】
　　笺曰孙云汉志牂柯郡有宛漏县此宛温疑误一清案今本汉书正作宛温盖所见者误本耳兴古下落郡字
　　是以刘禅分兴古之盘南【卷三十六十三页十三行】
　　一清案汉书地理志益州郡律髙县盢町山出银铅师古曰盢音呼防反今俗本盘字误也
　　凡祭祀賔客之祼事【卷三十六十三页十九行】
　　一清案祭祀黄省曽本作祭醊
　　县有斤南水【卷三十六十四页九行】
　　笺曰汉地志云郁林郡临尘县有斤南水一清案今汉书作斤员宋祁曰一作斤南朱氏据小宋之说以班固欲求媚于道元而不知自蹈于妄作也
　　又东骧水出焉【卷三十六十五页十一行】
　　一清案骧水汉书地理志作驩水
　　郁林又东【卷三十六十六页九行】
　　一清案林当作水
　　谓之临贺【卷三十六十六页十行】
　　一清案谓之上落亦字临贺当作临水
　　东南流萌渚峤西【卷三十六十六页十一行】
　　一清案流下落迳字
　　牢水南出交州合浦郡【卷三十六十七页一行】
　　一清案牢字衍文
　　汉武元鼎六年【卷三十六十七页二行】
　　一清案汉武下落帝字
　　漕口马援所漕水东南曲屈通郎湖【卷三十六十七页十行十一行】一清案漕口当作浦口曲屈黄省曽本作屈曲
　　山南长岭连接天障岭西卢容水凑隠山绕西卫北【卷三十六十七页十三行十四行】
　　一清案全祖望据后文校衍此二十字
　　以为界疆【卷三十六十七页十七行】
　　一清案界疆二字当倒互
　　区粟城南长岭东【卷三十六十七页十八行】
　　一清案全祖望据后文校衍此七字
　　隠山绕【卷三十六十七页十九行】
　　一清案全祖望据后文校衍此三字
　　东迳区粟故城南【卷三十六十七页十九行】
　　一清案故字衍文
　　交州外城记曰【卷三十六十八页二行】
　　一清案城当作域后同
　　城西折十角【卷三十六十八页六行】
　　笺曰此十字譌一清案非也折当作拆集韵拆裂也开也言其城角作十字形开裂也王隠晋书曰何曽尊豪累世蒸饼上不作十字不食亦取开裂象形之义
　　凡殿南向【卷三十六十八页十行】
　　一清案殿上落宫字
　　市居周匝绕岨峭地险【卷三十六十八页十一行】
　　一清案匝字衍文黄省曽本作市居周居绕岨峭地险亦误下居字衍故知原文无匝字也
　　必不皆有其实【卷三十六十九页一行】
　　一清案必不二字当倒互
　　东与卢容水合【卷三十六十九页七行】
　　一清案东字衍文
　　谓之狼湖【卷三十六十九页八行】
　　一清案狼当作
　　从湖入四防漕【卷三十六十九页九行】
　　一清案漕当作浦下同
　　填尸城观【卷三十六十九页十六行】
　　一清案城当作成谓筑成京观也
　　晋太康三年省日南部属国都尉【卷三十六十九页十七行】
　　一清案部当作郡
　　遣武陈延劳佛子【卷三十六二十页七行】
　　一清案武下落士字子字衍文
　　郁林南仓通夀泠【卷三十六二十页十一行】
　　笺曰林一作水一清案仓字衍文
　　吴赤乌十一年魏正始元年【卷三十六二十二页三行】
　　一清案吴赤乌十一年当魏正始九年元字误
　　自卢容县至无恋【卷三十六二十二页五行】
　　笺曰无恋未详汉志九真郡有无编县恐是无编之譌一清案卷末无变水恋当作变未可以九真无编当之
　　渡庇景【卷三十六二十二页八行】
　　一清案当作度比景详本卷
　　鱼食生肉【卷三十六二十二页十行】
　　一清案鱼字当移在生字下
　　令军水进【卷三十六二十三页六行】
　　一清案水当作大
　　是有灵神【卷三十六二十四页六行】
　　一清案灵神二字当倒互御览引此文校改
　　脱裸种【卷三十六二十四页十七行】
　　一清案脱下落衣字
　　卫山回东【卷三十六二十五页一行二行】
　　笺曰山旧本作北一清案非也当作曲街回北下云曲街回东可证也
　　上起塼城一丈【卷三十六二十五页六行】
　　一清案城当作墙
　　上倚板【卷三十六二十五页七行】
　　一清案上字上落塼字
　　杀交阯太守宝别驾阮郎【卷三十六二十五页十三行】
　　一清案晋书作杜宝阮朗今校补
　　回度曲掖【卷三十六二十五页二十行】
　　笺曰当作回廊一清案非也回度犹言回行也
　　檐宇如承【卷三十六二十六页三行】
　　笺曰宋本作相承一清案如字不误乃瞻望拟议之词
　　神祠塔【卷三十六二十六页三行】
　　笺曰旧本作神干一清案祠字不误
　　与其儿落金席上光色起【卷三十六二十六页十行】
　　一清案金字当移在席上之下黄省曽本校正
　　更于草甲萌芽【卷三十六二十七页十行】
　　笺曰更宋本作至草甲旧本作草更一清案甲字不误易曰百果草木皆甲坼后汉书章帝纪云方春生养万物孚甲注云叶里白皮也
　　扶南去林邑四千【卷三十六二十八页一行】
　　一清案四千下落里字
　　晋功臣表所谓金遴清迳【卷三十六二十八页八行】
　　一清案遴当作潾金潾地名张籍诗行人几日到金潾亦作金隣吴都赋云金隣象郡之渠梁书扶南传云次伐金隣国是也
　　儋耳俱在朱崖【卷三十六二十九页二行】
　　一清案朱崖当移在俱在之上俱在下又有脱文详本卷
　　入项陵东南者也【卷三十六二十九页十三行】
　　一清案山海经作须陵项字误
　　言始则可【卷三十六二十九页十四行】
　　一清案则黄省曽本作或
　　淹水篇
　　叶榆水篇
　　因名吊鸟【卷三十七二页五行】
　　一清案因名下落曰字
　　一子不能去【卷三十七二页十三行】
　　一清案一黄省曽本作小
　　榆水不迳其县【卷三十七三页十二行】
　　一清案当作叶榆水落叶字下同
　　东南迳秦藏县也【卷三十七三页十八行】
　　一清案也字衍文
　　同注滇泽【卷三十七三页十九行】
　　一清案汉书地理志注作滇池泽落池字
　　又东北流滇池县南【卷三十七三页二十行】
　　一清案流下落迳字
　　东迳梁水郡北【卷三十七四页六行】
　　笺曰梁水字误当作卑水汉地志越巂有卑水县一清案温水注云温水上合梁水故自下有梁水之称是以刘禅分兴古之盢南置郡于梁水县也宋志梁水太守晋成帝分兴古立晋书王逊传云分永昌为梁水郡盖西晋废而东晋复置耳若卑水是县名越巂之去南中道里隔越朱氏误矣
　　诸葛亮入南【卷三十七四页十九行】
　　一清案南下落中字
　　交阯外域记【卷三十七五页十七行】
　　一清案当作交州阯字误
　　将妻起贼【卷三十七六页四行】
　　一清案妻当作诗盖徴侧将其夫作贼也黄省曽本校
　　越遣太子名始【卷三十七七页六行】
　　一清案当作南越落南字下并同
　　安阳王有女名曰眉珠【卷三十七七页九行】
　　一清案南越志作媚珠眉字误
　　左合此水【卷三十七七页十九行】
　　一清案此当作北
　　交州刺史杜恵度【卷三十七八页二行】
　　一清案恵晋书作慧下同
　　赴火而死【卷三十七八页三行】
　　一清案火晋书作水
　　其水又东迳曲易县【卷三十七八页七行】
　　笺曰孙云曲易当作由易汉志交阯郡有由易县一清案汉志续志晋志皆作曲易无作由易者
　　东南流入稽度县【卷三十七八页十二行】
　　一清案汉书地理志是稽徐县度字误
　　本县交阯郡治也【卷三十七八页十三行】
　　一清案本县二字当倒互
　　县本自交阯南行【卷三十七八页十四行】
　　一清案本字衍文
　　江水对交阯朱防县【卷三十七八页二十行】
　　一清案水黄省曽本作北
　　林邑记所谓外越安定县纪粟者也【卷三十七九页十行】
　　一清案县字衍文
　　县江中有牛【卷三十七九页十行】
　　一清案刘昭郡国志补注引交州记作有水牛落水字县字衍文
　　夷水篇
　　夷水又东迳建平沙县【卷三十七九页十九行】
　　一清案晋书地理志建平郡统沙渠县落渠字
　　夷水自沙渠入县【卷三十七十页三行】
　　一清案入县二字当倒互
　　能中者举以为君【卷三十七十页十二行】
　　一清案举黄省曽本作奉
　　即盐阳石也【卷三十七十一页二行】
　　一清案盐字衍文
　　将知是隂石【卷三十七十一页三行】
　　一清案是字衍文
　　都孙昔尚孝【卷三十七十一页九行】
　　笺曰孝字当作存一清案昔当作息
　　卒至六月中【卷三十七十二页四行】
　　一清案卒黄省曽本作言
　　有石林甚整【卷三十七十二页十四行】
　　一清案林当作牀
　　杂石中耳【卷三十七十三页一行】
　　一清案杂石孙潜校改惟实
　　大者悉多倒悬【卷三十七十三页八行】
　　笺曰悉一作如乌一清案于文落如乌二字悉字宜存
　　油水篇
　　东过其县北【卷三十七十四页四行】
　　笺曰据宋本补五字一清案此五字经文当补在注入油水也之次行另为一条赵琦美本校正
　　王莽更名孱陵也【卷三十七十四页七行】
　　一清案汉书地理志注作孱陆
　　澧水篇
　　西碣充县废省临澧即其地县临封县之故治【卷三十七十四页十六行】
　　一清案碣当作掲废省临澧四字衍文当作后即其地为临澧县之故治全祖望校改
　　茹水东流澧水【卷三十七十四页二十行】
　　笺云克家云当作东流入澧水一清案孙潜校増注字
　　澧水又东迳零阳县南蕴郡零溪以著称矣【卷三十七十五页十二行】
　　一清案蕴字误全祖望校改縁移在郡字下
　　右防渫渫木出建平郡【卷三十七十五页十三行】
　　一清案渫木二字误当作右防渫水水出建平郡
　　采常以冬月【卷三十七十五页十五行】
　　一清案采下落之字
　　广二百丈【卷三十七十六页一行】
　　一清案广二百丈下御览引荆州图副记有门角上各生一竹倒垂下拂谓之天帚天中记引此文亦有之今校补
　　澧水又东歴层步出【卷三十七十六页二行】
　　一清案出当作山方舆纪要云澧州石门县有层步山在县东北三里外望如一内有三重
　　水出西北天门郡界【卷三十七十六页七行】
　　一清案北当作南
　　南流歴涔泙屯【卷三十七十六页七行】
　　一清案泙方舆纪要作坪此是吴屯所也吴书周泰传荆州平定将兵屯岑是也
　　澧水又东迳安南县西【卷三十七十六页十行】
　　一清案晋书地理志南平郡统南安县安南二字当倒互
　　王仲宣赠孙文始诗曰【卷三十七十六页十二行】
　　一清案文选赠答诗有王仲宣赠士孙文始一首李善注引三辅决録注曰士孙孺子名萌字文始落士字萌即士孙瑞之子献帝都许録瑞功封萌都亭侯
　　谓之决口【卷三十七十六页十四行】
　　笺曰克家云疑作湖口一清案当作沙口即赤沙湖口也上云澧水又东与赤沙湖水防是也
　　沅水篇
　　沅水出防柯且兰县【卷三十七十六页十八行】
　　一清案汉志续志皆作故且兰落故字详本卷
　　东迳无阳县【卷三十七十六页十九行】
　　笺曰旧本作注文据宋本是经文一清案非也仍当作注说详本卷
　　对无水【卷三十七十七页一行】
　　一清案对上落县字
　　盖以苍梧郁州佐山之类也【卷三十七十七页五行】
　　一清案以当作亦佐山当作东武怪山全祖望校正
　　水又一【卷三十七十七页八行】
　　一清案水上落沅字一当作东
　　水出义陵郡义陵县【卷三十七七页九行】
　　一清案当是武陵郡义字误
　　其城刘备之秭归焉出五溪【卷三十七十七页十一行】
　　笺曰秭归以下有脱误一清案此处无脱文焉当作马良二字之犹往也详本卷
　　东南流独母水【卷三十七十七页十六行】
　　一清案流下落合字孙校増
　　谓雄溪樠溪力溪无溪酉溪辰溪其一焉【卷三十七十七页二十行】笺曰宋书说五溪曰雄溪樠溪酉溪潕溪辰溪而无力溪二字一清案后汉书马援传章怀注引郦注及东坡小圃五咏薏苡诗王十朋集注李厚引水经注俱无力溪唐宋相沿足证世本之误
　　悉是蛮左右所居【卷三十七十八页二行】
　　一清案六朝人称蛮郡曰左郡蛮县曰左县故称蛮左谓五溪蛮也右字衍文
　　故谓此蛮五溪蛮也【卷三十七十八页二行】
　　一清案此蛮下落为字
　　水又迳沅陵县西【卷三十七十八页二行】
　　一清案水上落沅字
　　下有二石【卷三十七十八页十五行】
　　一清案石下落室字孙潜校増
　　故不可以言也【卷三十七十八页十六行】
　　一清案不可下落得字孙校増
　　移县治县之旧城【卷三十七十八页十九行】
　　一清案下县字衍文
　　东南流阳故县南【卷三十七十九页二行】
　　笺曰阳故县上缺一无字一清案无阳上又落迳字
　　承明讨五溪蛮营军所筑【卷三十七十九页八行】
　　一清案筑下落也字
　　沅水又东溪水南出茗山【卷三十七十九页十二行】
　　笺曰一作沅水又合东溪溪水南出茗山一清案本文无脱字
　　北防沅川水【卷三十七十九页十三行】
　　一清案水字衍文
　　故谓夷望也【卷三十七二十页十行】
　　一清案谓下落之字
　　龚之【卷三十七二十一页二行】
　　一清案何焯云宋本晋书作袭之通志氏族畧晋有隠士袭之南史有袭蒍盖希姓也
　　割汉北与秦至三十年又取楚巫黔及江南地以为黔中郡【卷三十七二十一页四行五行】
　　一清案割上落楚字又取上落秦字
　　山西带循溪【卷三十七二十一页十行】
　　一清案循当作脩
　　吴丹阳太守李衡【卷三十七二十一页十七行】
　　一清案当作丹杨
　　城侧沅水【卷三十七二十二页一行】
　　一清案城下落临字
　　其上承诸湖【卷三十七二十二页二行】
　　一清案其下落水字
　　泿水篇
　　郁水郁林之阿林县【卷三十七二十二页十四行】
　　一清案郁水下落自字
　　苍梧太守长沙吴臣【卷三十七二十二页二十行】
　　一清案三国志吴书步隲是吴巨臣字误下并同
　　县有鹄奔亭【卷三十七二十三页七行】
　　笺曰搜神记云鹄奔亭谢承后汉书作鹊巢亭一清案列异云鹄奔亭方掘其尸时有双鹄来奔其亭故名江淹狱中上书曰梧丘之魂不愧于沈首鹄亭之无恨于灰骨正使此事
　　盖乗斯水西入越也【卷三十七二十四页四行】
　　一清案西当作而
　　使陆贾就立佗为越王【卷三十七二十四页十一行】
　　一清案史记尉佗传是南越王
　　慎厥其身【卷三十七二十五页十二行】
　　笺曰厥一作终一清案于文是慎终厥身其字衍
　　广州记称吴平晋卢循为刺史【卷三十七二十五页十九行】
　　一清案三国志注引交广记是滕脩晋书有传
　　脩始复谢【卷三十七二十六页一行】
　　一清案复当作服交广记云脩乃服之是也
　　员水又东南一千五百里入南海【卷三十七二十六页十五行】一清案十三字是注混作经
　　资水篇
　　又迳都梁南【卷三十八一页十二行】
　　一清案都梁下落县字
　　以封长沙定王子敬侯定之邑也【卷三十八一页十三行】
　　一清案敬侯定当作遂史记年表校
　　东北流迳扶阳县南【卷三十八一页十八行】
　　一清案宋书州郡志云邵陵太守领扶县令汉旧县晋曰夫夷汉属零陵晋属邵陵今云扶者疑是避桓温讳去夷夫不可为县名故为扶云阳字衍文
　　谓之邵陵浦口水也【卷三十八二页一行】
　　笺曰谢耳伯云当作浦水口一清案本文不误谢说非也
　　县故邵陵也【卷三十八二页五行】
　　一清案邵陵当作昭陵说见下
　　谿又东得髙平水口【卷三十八二页五行】
　　一清案又当作水
　　西南流髙平县南【卷三十八二页六行】
　　一清案流下落迳字
　　西北流迳邵陵南【卷三十八二页八行】
　　一清案邵陵当作邵阳宋志云邵陵太守领邵陵子相何志属长沙二汉无吴録属邵陵又邵阳男相吴立曰昭阳晋武改晋志邵陵统邵陵县又统邵阳县是也则昭陵是吴所置亦晋武改之而沈约不云当以水经注正之
　　谓之邵阳水口【卷三十八二页十行】
　　笺曰克家云当作邵陵一清案邵阳字不误不得因上有邵陵浦口水而改之
　　涟水篇
　　资水之别【卷三十八三页六行】
　　一清案全祖望云四字是注混作经以先司空本校改
　　湘水篇
　　应劭曰湘出零陵山【卷三十八三页十九行】
　　一清案汉志注无陵字何焯云此长沙临湘县之零山不可妄加陵字
　　又东北迳观阳【卷三十八四页八行】
　　一清案观阳下落县字
　　汉武元朔五年【卷三十八四页十三行】
　　一清案汉武下落帝字后同
　　南流山【卷三十八四页十七行】
　　一清案流全祖望校改留
　　其水导源西北流县冯谿以托名焉【卷三十八五页五行】
　　一清案冯谿二字当移在导源下
　　是商州改装之始【卷三十八五页七行】
　　一清案州当作舟
　　都谿水又南迳新县东【卷三十八五页二十行】
　　一清案方舆纪要道州寜逺县下云舂水亦曰舂陵水出舂陵山东南流入桂阳蓝山县界下流至衡州府常寜县入于湘水又云县有都谿水欧阳忞曰即舂陵水也常寜县古新寜县三国吴时析来阳县置新平县晋书地理志新寜县属湘东郡元和郡县志云吴置新平县宋元徽中号新寜下云新寜故新平也又云舂水又北迳新寜县东盖都谿在南而舂水在北互受通称津渠灌注矣此文新下落寜字
　　谿水又北流注于营阳峡【卷三十八六页六行】
　　一清案谿水当作营水
　　本泉阳之北部【卷三十八七页七行】
　　一清案泉阳当作泉陵汉书地理志校
　　其水浊扬清泛浊【卷三十八七页十七行】
　　一清案上浊字衍文
　　湘水北又歴印石【卷三十八九页二行】
　　一清案北又二字当倒互
　　石在衡水县【卷三十八九页三行】
　　一清案方舆纪要云衡山县汉湘南县地三国吴析置衡阳晋改衡山水字误
　　江水又有磐石【卷三十八九页三行】
　　一清案江水当作湘水又当作右侧二字名胜志校改
　　临水而石悉有迹【卷三十八九页四行】
　　一清案而字衍文
　　治洪水血马祭山【卷三十八九页十行十一行】
　　一清案治上落禹字血马当作用白马全祖望校改
　　太守何承天徙郡湘西矣【卷三十八九页十九行】
　　一清案太守上落晋字郡当作治
　　日华水出桂阳郴县华山【卷三十八九页二十行】
　　一清案当作日华山落日字
　　漉水从东注之【卷三十八十页六行】
　　一清案从东下落南来二字以漉水篇经文校补
　　而傍湘水【卷三十八十页九行】
　　一清案而当作西方舆纪要云建寜城在湘潭县西百六十里湘江亦在县西是也
　　水又北迳昭山西【卷三十八十页十三行】
　　一清案水上落湘字
　　水西有橘州子戍【卷三十八十页十七行】
　　笺曰孙云疑作橘子洲戍一清案子戍戌之小者耳犹子城之类
　　故南境之地也【卷三十八十一页二行】
　　一清案故下落楚字名胜志校増
　　郡廨西陶侃庙【卷三十八十一页十行】
　　一清案西下落有字
　　预发冡人【卷三十八十一页十七行】
　　一清案预当作豫
　　湘浦矣【卷三十八十二页三行】
　　一清案矣准上文当作也
　　湘水又左岸有髙口【卷三十八十二页九行】
　　笺曰又宋本作之一清案又字衍文
　　受湘西入焉【卷三十八十二页十行】
　　一清案受上落首字
　　髙水南北与下鼻浦合【卷三十八十二页十一行】
　　一清案南黄省曽本作西
　　南流于锡谓之三阳迳【卷三十八十三页三行】
　　一清案南流下落注字阳当作锡
　　湘水又北津北【卷三十八十三页四行】
　　一清案又北下黄省曽本有枝字于文是枝津北出津北下又落出字
　　又合黄陵水口【卷三十八十三页八行】
　　一清案又黄省曽本作右
　　如樗蒲矣【卷三十八十三页十二行】
　　一清案初学记引此文作如樗蒲矢今校正
　　秦长沙立郡【卷三十八十四页八行】
　　一清案立字当移在长沙之上
　　即罗渊也【卷三十八十四页十一行】
　　一清案罗渊上落汨字说文校补
　　世谓汨罗口【卷三十八十四页十六行】
　　一清案谓下落之字
　　湘水自汨口【卷三十八十四页十八行】
　　一清案汨下落罗字
　　湘水左防水青口【卷三十八十五页四行】
　　一清案当作清水口长沙府志云清水潭在益阳县西七里
　　世或谓之麋湖口也【卷三十八十五页七行】
　　一清案口字衍文
　　水又北迳金浦戍【卷三十八十五页九行】
　　一清案水上落湘字
　　此四水同注洞庭北北防大江【卷三十八十五页十一行】
　　一清案北字重文宜衍
　　北对大江【卷三十八十六页八行】
　　一清案对黄省曽本作届
　　漓水篇
　　出西北卲陵县界【卷三十八十六页十六行】
　　一清案出上落水字
　　故山水即名焉【卷三十八十七页三行】
　　一清案此句下御览引此文有验其山有石窦下深数丈洞穴深逺莫究其极十八字今校补
　　魏文帝咸熙二年【卷三十八十七页四行】
　　一清案咸熙是曹奂年号裴松之注引魏世谱曰谥曰元皇帝文字误
　　山临水【卷三十八十七页九行】
　　一清案山临下落漓字
　　石闲有色类羊【卷三十八十七页九行】
　　笺曰孙云当作有石一清案色字不误如作石字则云石闲有石类羊岂可通乎下云石色状鸡可证也
　　山石色状鸡【卷三十八十七页十行】
　　一清案山字衍文
　　谿水又南注熙平【卷三十八十七页十四行】
　　一清案熙平下落水字
　　塘水从山下注塘【卷三十八十七页十五行】
　　一清案塘水黄省曽本作有水
　　因名此潭为朝夕塘矣【卷三十八十七页十七行】
　　一清案潭黄省曽本作塘
　　谓之平水【卷三十八十八页二行】
　　一清案平乐水名县取名焉上云左合平乐谿口是也落乐字
　　出永丰县西北濡山【卷三十八十八页四行】
　　一清案出上落水字
　　又注于漓水之上有漓水关【卷三十八十八页六行】
　　一清案于文当重漓水二字下漓水字当移在又注于之下
　　出临贺富川县北符灵冈【卷三十八十八页七行】
　　一清案出上落水字
　　溱水篇
　　肆水出临武西南【卷三十八十八页十二行】
　　一清案肆当作肄
　　谿之东南流【卷三十八十八页十六行】
　　笺曰之宋本作又一清案当作水
　　左防黄泠谿水谿水出郴县黄泠山【卷三十八十八页十六行】一清案两黄泠俱当作黄岑何孟春郴阳志曰黄岑山或曰王禽山又曰骑田岭五岭之一也宜章一县之水南出韶之乐昌以入于曲江与来水可互证也下谿字衍文
　　武水又南入里山【卷三十八十八页十七行】
　　一清案里当作重
　　崩千余丈【卷三十八十九页六行】
　　一清案千当作十
　　王歆始兴记曰【卷三十八十九页八行】
　　一清案当作王歆之落之字后同
　　林水源里有室【卷三十八十九页八行】
　　一清案太平广记引水经作有石室落石字
　　列罗十瓮【卷三十八十九页八行】
　　一清案太平广记引水经列作行
　　以银相备【卷三十八十九页十二行】
　　一清案备太平广记引水经作偿
　　视则奴死银在矣【卷三十八十九页十二行】
　　一清案太平广记引水经视上有觉字
　　俄顷即熟【卷三十八十九页十四行】
　　一清案熟当作热
　　又言县皆号曲江曲山名也【卷三十八十九页二十行二十页一行】一清案皆当作昔曲江当作曲红下曲字下落红字金石録防尾校正释及杨慎水经碑目黄省曽本同名胜志曰汉志桂阳郡有曲江县旧图经汉置曲红县以东连曲红冈也后因其下有江故改名曲江亦非也说详本卷
　　连谿山即大庾岭也【卷三十八二十页六行】
　　一清案连当从水作涟
　　谓之涟【卷三十八二十页八行】
　　一清案涟下落口字
　　其髙百仞【卷三十八二十页十八行】
　　笺曰其一作石一清案其字不误
　　石本桂阳武城县【卷三十八二十一页二行】
　　笺曰两汉地志桂阳郡但有临武县而无武城疑字误也一清案沈炳巽云晋志桂林郡统武城县朱氏但见误本作桂阳疑武城县之有讹而不知为孙吴所置阳当作林
　　溱水自此有始兴大江之名【卷三十八二十一页八行】
　　一清案大江当作大庾上云庾仲初谓之大庾峤水也
　　出淮浦关【卷三十八二十一页九行】
　　一清案洭浦关见洭水篇淮字误
　　旧益县也【卷三十八二十一页十行】
　　一清案益当作汉汉书地理志桂阳郡有浈阳县
　　是以今行者【卷三十八二十一页十三行】
　　笺曰宋本旧本俱作今者吴本増一行字一清案盖宋本旧本有脱字耳何足据也
　　山海经所谓防水出桂阳西北东南注肆入郭浦者也【卷三十八二十二页二行三行】
　　一清案防水当作湟水肆当作肄郭浦当作敦浦
　　坛宇虚肃【卷三十八二十二页五行】
　　一清案虚当作灵
　　吾家在观前【卷三十八二十二页九行】
　　一清案观下落岐字
　　洭水篇
　　而又与斟水合【卷三十九二页五行】
　　一清案又当作右
　　洭水又南迳县故城西【卷三十九二页七行】
　　笺曰孙按南迳下疑脱含洭二字一清案全祖望云先赠公云见宋本是阳山二字
　　洭水又南东流也【卷三十九二页十四行】
　　一清案南东二字当倒互
　　东出尧山【卷三十九三页二行】
　　一清案东上落水字
　　深水篇
　　钟水篇
　　钟水出桂阳南平县都山【卷三十九四页四行】
　　笺曰宋本作部山一清案非也都山即都厐峤也东坡有送邵道士彦肃还都峤诗王梅溪注曰洞天福地记三十六小洞天第十二都峤山是也未可因注部龙字擅相改易
　　鸡桂声相近【卷三十九四页八行】
　　一清案鸡当作漼上云峤水南入始兴漼水此云漼桂声相近故字随读变也经仍其非矣郦盖以经文漼水为非也方舆纪要云桂阳州蓝山县汉南平县地有岿水源出九疑山合县诸水入桂阳州界防舂陵水又曰舂陵水又名舂水亦曰钟山盖岿漼声之转岿水即漼水亦即桂水也经注并误漼为鸡盖俗本之失耳
　　又东北入于湘【卷三十九四页十三行】
　　一清案六字赵琦美本另为一条在魏寜县注后耒水篇
　　汝县在郡东三百里余【卷三十九五页二行】
　　一清案汝下落城字宋志桂阳太守领汝成令江左立即注汝城县也今郴州桂阳县地
　　县有緑水出县东侯公山【卷三十九五页五行】
　　一清案巵林云荆州记桂阳郴县东界侠公山下有渌溪源官常取此水为酒晋书武帝太康元年简文帝咸安元年并荐酃渌酒于太庙岂合酃湖渌溪之醖为祼鬯尝酎之典与緑水当作渌水侯公山当作侠公山
　　昔吴隠之挹而不辞【卷三十九五页十三行】
　　一清案辞当作乱晋书校改
　　贪岂能污其真乎【卷三十九五页十四行】
　　一清案真当作贞
　　内有白虎【卷三十九六页十行】
　　一清案白黄省曽本作石
　　又曰【卷三十九六页二十行】
　　一清案黄省曽本作又说
　　穿二井【卷三十九七页一行】
　　一清案二孙潜校改一
　　县有汉水【卷三十九七页十九行】
　　一清案汉当作溪
　　川之北石卢塘【卷三十九七页二十行】
　　一清案石全祖望校改有
　　伦汉黄门郎【卷三十九八页五行】
　　一清案黄门郎士人之官伦是宦者不当有郎字
　　尚有酃县故治此【卷三十九八页十一行】
　　一清案故下落城字
　　洣水篇
　　下注洣水谓之容口【卷三十九九页九行】
　　一清案容口下当接十行水有大穴容一百石出于此水因以名曰十六字出于此水当作水出于此名曰当作名焉
　　县有歴水【卷三十九九页十行】
　　一清案歴水下当接十一行下注洣水云云
　　容水下注水谓之歴口【卷三十九九页十一行十二行】
　　笺曰下注下脱洣字一清案容水二字衍文下注洣水上接前十行县有歴水
　　遗味在兹【卷三十九九页十七行】
　　一清案味黄省曽本作咏
　　漉水篇
　　余谓漉渌相近【卷三十九十页五行】
　　一清案漉渌下落声字
　　浏水篇
　　浏水出临湘县东南浏阳县【卷三十九十页八行】
　　一清案宋志湘州刺史治临湘领浏阳侯相吴立县字误
　　防水篇
　　世犹谓之为罗侯【卷三十九十页十八行】
　　一清案罗侯下落城也二字孙潜校増方舆纪要云罗县城在湘隂县东六十里春秋时罗国地秦置县汉晋皆属长沙郡
　　又西累石山【卷三十九十页二十行】
　　一清案又西下落至字全祖望校
　　赣水篇
　　刘澄之曰县东南有章水西有贡水西是为谬也【卷三十九十一页十五行十六行】
　　一清案下西字衍文是为谬也四字当移在因以名县焉之下县治二水之闲三语尚是刘澄之之词是为谬也下是道元解说如此宋李厚注东坡诗引水经注亦无四字可知世本之误
　　而不知逺失其水实矣【卷三十九十一页十七行】
　　一清案水字衍文
　　迳赣县东【卷三十九十一页十九行】
　　一清案迳上落又北二字胡渭校増
　　十三州志曰称庐水西出长沙安复县【卷三十九十二页五行六行】笺曰安复当作安成汉地志长沙安成县莽曰用成一清案全祖望云考晋太康中改安成为安复宋齐因之阚氏作志时称安复是也唯是县改安复时郡亦改称安成则当云安成安复不当袭旧曰长沙也朱氏欲改安复为安成殆不考晋志故耳曰字衍文
　　即王莽之用成也【卷三十九十二页八行】
　　一清案汉志注作思成今校正
　　汉献帝初平二年【卷三十九十二页十一行】
　　笺曰一作兴平一清案吴书孙防以兴平二年渡江焉得有初平立郡之事乎此等直当据史改正耳
　　王莽之循晓也【卷三十九十二页十八行】
　　一清案汉志作脩晓今校正
　　赣水又迳谷鹿洲【卷三十九十四页七行】
　　一清案谷鹿洲下落即蓼子洲也五字名胜志引此文校补
　　赣水又北迳南昌县城西【卷三十九十四页九行】
　　一清案县下落故字
　　豫章郡树生庭中【卷三十九十四页十八行】
　　一清案郡字当作樟河水注引应劭汉官仪校
　　豫章常为生【卷三十九十四页二十行】
　　一清案章当从木作樟
　　云王子乔控鹤所迳过也【卷三十九十五页十七行】
　　一清案鹤当作鹄
　　水通大江【卷三十九十六页四行】
　　一清案寰宇记作章江大字误
　　水盛则闭之【卷三十九十六页八行】
　　一清案水盛下全祖望校増旱字
　　水又西流注于赣又有僚水入焉【卷三十九十七页十二行】
　　一清案水上孙校増鄱字僚水全祖望云寰宇记作缭水以范史校之良是
　　其水东北迳昌邑【卷三十九十七页十七行】
　　一清案寰宇记云昌邑城在洪州北水路一百三十七里雷次宗豫章记云昌邑王贺既废之后宣帝封为海昏侯东就国筑城于此注落城字
　　脩水出艾县而东北迳豫章寜县故西安也【卷三十九十八页二行】
　　一清案而名胜志作西豫章寜县章字衍文晋书地理志豫章郡统豫章县无豫寜县豫章记云豫章县建安立皆误也考豫章名县前乎此王莽改鄡阳曰豫章后乎此隋平陈废豫章郡为豫章县要非所论于汉晋之世也宋书州郡志豫章太守领豫寜侯相汉献帝建安中立吴曰要安武帝太康元年更名要字亦误当作西方舆纪要江西南昌府武寜县下云西安废县后汉置晋以后曰豫寜宋王僧绰封豫寜侯是也
　　同溱一渎【卷三十九十八页五行】
　　笺曰溱宋本作凑一清案溱与臻同汉书王褒传万祥毕溱是也
　　庐江水篇
　　山图曰【卷三十九十八页十四行】
　　一清案山上落开字
　　本性匡【卷三十九十八页十六行】
　　一清案性当作姓
　　同乌号【卷三十九十九页六行】
　　一清案同上落事字
　　下散漫千数步【卷三十九二十页九行】
　　一清案数御览引此文作许
　　吾何面于当世也【卷三十九二十一页七行】
　　一清案广记引搜神记面下有目字
　　迳见二女于岸侧【卷三十九二十一页八行】
　　一清案迳御览引此文作遥
　　山东有石镜照水之所出【卷三十九二十一页十行】
　　笺曰照水未详一清案下云又有二泉常悬注若白云带山即石镜所照之水也
　　晨光初曜【卷三十九二十一页十一行】
　　一清案曜名胜志引此文作散
　　悉巨井【卷三十九二十一页十五行】
　　一清案悉下落成字孙潜校増
　　渐江水篇
　　故名新安【卷四十二页一行】
　　一清案吴书贺齐传是新定安字误
　　齐以铁椓山【卷四十二页五行】
　　一清案字误当作杙音弋橜也铁杙者取寸铁如木橜所以縁而升山也
　　于是立始新之尉【卷四十二页十二行】
　　笺曰宋本作都尉一清案始新无都尉据吴书贺齐传是立始新府耳尉字误也
　　髙十丈五尺围【卷四十二页十五行十六行】
　　笺曰孙云十丈当作一丈五尺宋本作五十一清案非也围字当移在五尺之上本文无误也
　　不胜卒【卷四十二页十九行】
　　一清案不胜下落哀字
　　浙江水又北迳新城县桐溪注之【卷四十二页十九行】
　　一清案水字当移在桐溪下
　　西临后涧【卷四十三页一行】
　　一清案后当作浚
　　名曰蛟龙池【卷四十三页二行】
　　一清案蛟御览引此文作浣
　　中道挟水【卷四十三页五行】
　　一清案挟当作夹下连山挟水之挟同
　　迳白山之隂【卷四十三页七行】
　　一清案方舆纪要广徳州灵山下云又南十里曰桐山亦曰桐源山一名白石山桐水发源于此又曰桐水源出州南白石山或谓之白石水杜氏曰白石之水冲突则三湖皆为泛滥是也注落石字
　　桐庐谿又东北迳新城县入浙江【卷四十三页十五行】
　　一清案桐庐县名桐谿谿名二名不相及今连称之非也庐字衍文
　　县故富春孙权省幷桐庐咸和元年复立为县【卷四十三页十六行十七行】
　　一清案孙权下落置后二字元当作九以宋志校正
　　以讨士琮【卷四十四页二行】
　　笺曰吴志全琮此云以讨士琮疑是字误一清案全祖望云当作以讨山越命全琮于文义方合
　　建武十六年县民郎雅乱【卷四十四页十三行】
　　一清案建武当作建安郎雅当作郎稚吴书贺齐传校乱上落作字
　　王莽之进睦也【卷四十四页十七行】
　　一清案何焯曰进宋本汉书作淮俗本误全祖望曰义门之言是也梁书刘仁茂反侯景拒谢答仁于下淮陈书留异出下淮抗御沈恪皆即其地
　　县南有大壁山【卷四十四页十九行】
　　笺曰孙云疑作大涤山一清案非也名胜志云由拳山一名大辟山此山在大涤之左壁
　　后有羣乌衔鼔【卷四十五页二行】
　　笺曰异苑云羣乌衔鼓集顔所居村一清案寰宇记义乌县下引异苑云羣乌助衔土块为坟乌口皆伤朱氏所引系误本
　　縠水入焉【卷四十五页六行】
　　一清案汉志作谷水黄省曽本原是谷字
　　东阳郡【卷四十五页八行】
　　一清案东阳郡上落字
　　与永康水合【卷四十五页十行】
　　一清案永康下落谿字
　　上承信安县之苏姥布【卷四十六页五行】
　　一清案上承上落水字
　　有如石牀【卷四十六页七行】
　　一清案如石二字当倒互
　　谿水又连迳长山县北【卷四十六页十七行】
　　一清案连当作东
　　支鼎而爨【卷四十七页八行】
　　笺曰旧本支鼎作梧鼎一清案梧鼎字出范史徐登传支鼎义自通
　　昔子胥死于吴【卷四十八页十四行】
　　一清案死当作亮全祖望云隋人避讳改忠为亮今误本作死字非也
　　文种城于越【卷四十八页十七行】
　　一清案何焯云隋人避忠字写本乃作诚又讹作城
　　葬于重山【卷四十八页十七行】
　　一清案重山寰宇记作种山御览云吴防稽分地曰种山大夫种所葬也在西乡郭外后潮水穴山漂去其尸俗云伍子胥乗潮水取以去今山胁有缺处
　　此湖草秽壅塞【卷四十九页九行】
　　一清案秽当从草作薉下同
　　行旅所从以出浙江也【卷四十九页十五行】
　　一清案此处有错简依全祖望本校正浙江也下接十五页十一行浙江又东迳御儿乡至湖水上承妖臯谿而下注浙江二百九十五字于此下接次行又迳防稽山隂县
　　天明河欲清脚折金乃生【卷四十十五页十三行十四行】
　　一清案御览引万善歴曰天方明又曰鼎脚折今校补
　　是因诏为语儿乡【卷四十十五页十四行】
　　一清案是因二字当倒互
　　因借地民【卷四十十五页十五行】
　　一清案民当作名
　　浙江又东迳祖塘谓之祖渎【卷四十十六页一行】
　　一清案三国志吴书孙静传作查渎裴松之注云查音祖加反下祖字皆当作柤
　　朗负阻守【卷四十十六页二行】
　　一清案负阻下落城字三国志校补
　　又迳防稽山隂县【卷四十九页十六行】
　　一清案又迳上接十六页六行湖水上承妖臯谿而下注浙江
　　故号曰贺台吴【卷四十十页十行】
　　一清案吴当作矣
　　山上无髙木【卷四十十页十四行】
　　一清案无下落甚字御览引此文校补
　　山海经曰夕水出焉【卷四十十页二十行】
　　一清案山海经是勺水郭璞注曰勺或作多然则夕字正得多字之半耳
　　禹治水旱【卷四十十一页三行】
　　一清案旱日知録引此文作毕
　　山东有硎【卷四十十一页六行】
　　一清案硎是湮井之误御览校正
　　孙畅之述征书云【卷四十十一页九行】
　　一清案征字衍文
　　言夏禹发之【卷四十十一页十行】
　　笺曰言字衍一清案言字仍存
　　故为射的【卷四十十一页十二行】
　　一清案为当作谓
　　吴越春秋所谓欧冶锢以成五劒【卷四十十一页十九行】
　　笺曰孙云锢疑作铸一清案当作涸吴越春秋曰赤堇之山已令无云若耶之溪深而莫测故战国防曰涸若邪而取铜破堇山而取锡也
　　父老人持百钱【卷四十十二页四行】
　　一清案父老上黄省曽本有此谿二字今校补
　　吴黄门郎吴哀明【卷四十十二页十五行】
　　一清案黄省曽本作杨哀明防稽志引此文亦作杨下云亭埭皆以杨为名是也
　　山北湖下有练塘里【卷四十十二页十九行】
　　一清案练塘徐天祐吴越春秋注引越旧经作链塘下云勾践錬冶铜锡之处是也
　　王封勾践于越【卷四十十三页一行】
　　一清案王上落吴字
　　县湖北【卷四十十三页七行】
　　一清案县下落南字
　　越事吴处【卷四十十三页十九行】
　　一清案处字衍文黄省曽本校
　　涧延流【卷四十十四页六行】
　　一清案涧上落割字防稽志引此文校补
　　亭本山下【卷四十十五页五行】
　　一清案本下落在字孙潜校増
　　防稽其一焉【卷四十十五页十一行】
　　一清案一焉下接十六页七行又迳永兴县南
　　故孙权改曰元兴【卷四十十六页九行】
　　一清案当作永兴
　　江水之导源乌伤县【卷四十十六页十行】
　　一清案之当作又
　　先名上诸暨亦曰勾吴矣故国语曰勾践之南至勾吴【卷四十十七页一行】
　　一清案勾吴国语作勾无韦昭曰诸暨有勾无亭括地志以为勾乗山也山在县南五十里又阚骃曰勾践之地南至勾无其后并吴因大城之章霸功以示子孙故曰勾章
　　沙渚平静【卷四十十七页二十行】
　　一清案静御览引此文作净
　　浦阳江又东北迳始寜县山之成工峤【卷四十十八页一行】一清案曹学佺云图经称谢破苻坚归越人荣之磨石大书成功峤三字深刻其上则以为成工峤者误也
　　言诸仙之所憩【卷四十十八页五行】
　　一清案诸仙御览引此文作都仙都诸音同
　　常有陂湖之患【卷四十十九页三行】
　　一清案湖当作潮
　　至王莽之防稽也【卷四十十九页九行】
　　一清案至字衍文
　　以咏终朝【卷四十十九页十八行】
　　一清案咏当作永
　　庙今移入里山北【卷四十二十页二行】
　　笺曰北一作此一清案北字不误
　　江南有上塘阳中三里【卷四十二十页七行】
　　一清案三当作二
　　又东北迳永兴【卷四十二十一页三行】
　　一清案永兴下落县字
　　斤江水篇
　　日南水篇
　　得至临尘入郁【卷四十二十一页十三行】
　　一清案得当作行
　　外此皆出日南郡西东东入于海【卷四十二十一页十六行】
　　一清案东字重文宜衍
　　禹贡山水泽地所在篇
　　言汉武帝见【卷四十二十二页五行】
　　一清案见字上下有脱文当云言汉武帝尝见之
　　古文之惇物山也【卷四十二十二页十七行】
　　笺曰禹贡云终南惇物至于鸟防按禹叙雍州不言华山故以惇物当之然西倾朱圉鸟鼠至于太华已记之矣汉书云惇物山垂山也岂垂华字相乱耶一清案汉志字不错此是道元错引
　　王屋山在河东垣曲县东北也【卷四十二十三页一行】
　　一清案两汉志晋志皆作垣县曲字衍文
　　右夹而纳河【卷四十二十三页十行】
　　一清案右夹二字当倒互禹贡校
　　关山在扶风汧县之西也【卷四十二十四页一行】
　　笺曰禹贡无关山汉志扶风汧县有吴山在西古文以为汧山周礼雍州之镇曰岳山郑云吴岳也一清案经典释文尚书音义曰岍音牵又作汧山马本作开释名曰吴山谓之开山盖刘熙郑康成弟子而康成马融弟子也故同马本关山是开山之讹又脱禹贡北条山也注
　　东北流为一水姑臧县故城西【卷四十二十五页三行】
　　一清案一水下落迳字
　　有双阙其上【卷四十二十五页六行】
　　一清案双阙下落起字以晋书张轨传校増
　　泉源徙发【卷四十二十五页七行】
　　一清案徙当作陡音斗通作斗史记封禅书成山斗入海昌黎答张十一诗斗觉霜毛一半加皆其义也
　　乃张氏之世居也【卷四十二十五页十四行】
　　一清案乃黄省曽本作及
　　置武威县武威郡【卷四十二十六页六行】
　　一清案阎若璩云汉武帝太初四年以休屠王地置武威县为武威郡治县居班志之第二武威郡下落治字
　　居延泽在其县故城东【卷四十二十六页十五行】
　　一清案东下落北字以汉志注校补
　　流沙与水流行也【卷四十二十六页十六行】
　　一清案流沙下当重一沙字
　　又歴员丘不死之西【卷四十二十七页六行】
　　一清案不死下落山字山海经校补
　　三危山在炖煌县【卷四十二十七页七行】
　　一清案炖煌之敦不从火
　　并于月氐者也【卷四十二十七页十二行】
　　一清案月氏音支不作氐
　　汉武帝后元分酒泉置【卷四十二十七页十二行】
　　一清案后元下落年字
　　朱圉山在天水北冀县南【卷四十二十七页十四行】
　　一清案冀县当作冀城注故云即冀县
　　后玉人理之【卷四十二十八页九行】
　　一清案后下全祖望校增王使二字
　　敷浅原地在豫章厯陵县西【卷四十二十九页七行】
　　一清案西当作南汉志注校改师古亦云在豫章厯陵南
　　彭蠡泽在豫章彭泽县北【卷四十二十九页八行】
　　一清案汉志分注云在西师古曰在西北从之
　　中江在丹阳芜湖县南【卷四十二十九页十行】
　　一清案汉志注作西南今校增
　　三澨地之南在卭县之北【卷四十三十页八行】
　　一清案当作三澨地在南郡邔县之北地字是后人所改详本卷
　　触大别山陂【卷四十三十页十一行】
　　一清案陂何焯校改阪
　　司马防越缢于蓬澨【卷四十三十页十六行】
　　笺曰左传作防澨一清案何渭云盖以上文有防字而误宋绍兴间括苍李如箎作东园丛説引左传正作蓬澨可知世本之非当据六朝旧典以正之也
　　然池流多矣【卷四十三十一页一行】
　　笺曰孙云池当作沱一清案徐锴説文解字系传曰沱沼之沱通用此字今别作池非是观楚金所释则古字通作沱故曹粹中诗传旱麓篇以出旱山之池水为沱水此与江沱之沱声画并同而义异
　　而不能辨其所在【卷四十三十一页一行】
　　一清案而孙潜校改亦







　　水经注笺刋误卷十二
