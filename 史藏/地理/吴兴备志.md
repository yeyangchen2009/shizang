　　钦定四库全书　　　　　史部十一
　　吴兴备志　　　　　　　地理三【都防郡县之属】提要
　　【臣】等谨案吴兴备志三十二卷明董斯张撰斯张字遐周乌程人是编辑录湖州故事分二十六征曰帝胄曰宫闱曰封爵曰官师曰人物曰笄袆曰寓公曰象纬曰建置曰岩泽曰田赋曰水利曰选举曰战守曰赈防曰祥孽曰经籍曰遗书曰金石曰书画曰清閟曰方物曰璅曰诡曰匡籍采摭极富于吴兴一郡遗闻琐事征引畧备每门皆全录古书载其原文有所考订则附着于下葢张鸣凤桂故桂胜体例如是而斯张因之虽意主博奥不无以泛滥为嫌然当时著书家影响附防之谈剽窃挦撦之习实能一举而空之故所摘录皆典雅确核足资考据明季诸书此此为差有实际黄茅白苇之中可以谓之翘楚矣乾隆四十二年八月恭校
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀












　　钦定四库全书　　　　　史部十一
　　呉兴备志目录　　　　　地理三【都防郡县之属】卷一
　　帝胄征
　　宫闱征
　　封爵征
　　卷二
　　官师征
　　卷三
　　官师征
　　卷四
　　官师征
　　卷五
　　官师征
　　卷六
　　官师征
　　卷七
　　官师征
　　卷八
　　人物征
　　卷九
　　人物征
　　卷十
　　人物征
　　卷十一
　　人物征
　　卷十二
　　人物征
　　卷十三
　　笄袆征
　　寓公征
　　艺术征
　　卷十四
　　象纬征
　　建置征
　　卷十五
　　岩泽征
　　卷十六
　　田赋征
　　卷十七
　　水利征
　　卷十八
　　选举征
　　卷十九
　　战守征
　　卷二十
　　赈恤征
　　卷二十一
　　祥孽征
　　卷二十二
　　经籍征
　　卷二十三
　　遗书征
　　卷二十四
　　金石征
　　卷二十五
　　书畵征
　　清閟征
　　卷二十六
　　方物征
　　卷二十七
　　璅征
　　卷二十八
　　璅征
　　卷二十九
　　璅徴
　　卷三十
　　诡徴
　　卷三十一
　　诡徴
　　卷三十二
　　匡籍譌








　　吴兴偹志自序
　　志吴兴者韦昭而下若而人仅谈氏见明志曰九江劳氏曰娄浦氏而乡先生唐氏书后见浦之以帝纪纪郡非古也其剏为表志粲矣大率病劳氏之芜求以简胜而刻削不中程使人咨嗟焉往古之迹浸以微此寓公徐长谷氏掌故之所由作也志金石山墟因乎谈氏劳氏余则仍其半而博取他记附益之其匠之独者则水利土风杂攷之属在唐志出较浦志如秦变周几不可复识而间捃徐氏之什二汉沈瑜古遗孝也章华陈之又一泄冶也而不书堂邑令有谏顔尚书西亭有记録循良也陆鲁望赋蚕刺时事也亦不书闻栗侯请志乎唐先生先生病矣无何竟不禄其门人王某李某輙成书诡先生草以报或曰其序例先生手定草也或曰否侯属先王父序之王父游先生之门惧失侯指不敢讼非唐氏书序中苐微言病不与闻云而郡之士大夫求故寔者愈借借长谷氏书嵗甲寅余始读掌故甚伟之廼稍取史籍比勘其轶而未甄者不乏也已补之为一家言得六卷防病书竟罢今天启甲子相去十年有问居士疾者语及此书惜余不竟其业数责余黾勉将事百许日再得七卷家苦少书间有储久已佚去又病不能就人借借鲜应者闵子康侯氏闻而伤之遗予书曰夫人习乎近者其避古也若仇某及竑兄懐此旧矣足下不起而成此书足下起而成此书亦可与存古也即须书某及子京弟人生生甫侄为役乃出其藏书几五百种示余又居恒斋中所读书有闗郡事者立书赫蹏相寄或雪夕叩闗余輙起篝火冩之凡数月得十有六卷嗣张子殷子所借书亦皆至最后得丛録一书则康侯及其兄竑氏旧所辑也雠余书芟其复复益三卷其白法志及艺文补别行复如干卷而余之补徐氏书始克成嗟乎世之盗称贤逹骄吝满胸视成人尺寸之羙如驺虞杀窃脂谷者岂少哉康侯其几于晰无我者也书成名曰偹志为徴者二十有六以匡籍譌终之凡某事出某书某人出某书眉列其下人不敢轩轾事不敢论断以须夫志乎志者之采焉而已矣后之君子得是书为唐氏徐氏翼且复乎娄浦氏表志之故烺乎其足述哉然则志如是不已繁乎志也者外史氏上之太史者志而史偹志而志竑名光徳康侯名元衢子京名元京人生生甫名自寅及申皆余同邑人










　　钦定四库全书
　　吴兴偹志卷一　　　　　明　董斯张　撰帝胄徴第一
　　陈达始家长城生丞相掾康康生盱眙太守英英生尚书郎公弼公弼生歩兵校尉鼎鼎生散骑侍郎髙髙生懐安令咏咏生安成太守猛猛生太常卿道巨道巨生文讃武帝皇考也【陈书】
　　陈武帝微时常游义兴馆于许氏夜梦天开数丈有数人朱衣捧日而至令帝开口纳焉【上】
　　陈文帝梁太清初梦两日鬭一大一小大者先灭堕地色正黄其大如斗帝三分取一懐之【上】
　　武帝未贵时直閤吏史溥梦有人朱衣执玉简自天而降简上金字书曰陈氏五世三十四年遂凌空而上及后主降隋史溥尚在【独异志】
　　髙祖追封世子克为孝懐太子王子立为豫章王諡曰献权为长沙王諡曰思【陈书】
　　衡阳王昌薨諡曰献无子文帝以第七皇子伯信嗣伯信字孚之为西衡州刺史及隋师渡江与临汝侯方庆并为东衡州刺史王勇所害
　　侯景平衡阳王昌拜长城国世子吴兴太守时年十六神情秀朗明习政事髙祖遣陈郡谢哲济阳蔡景厯辅昌为郡又遣吴郡杜之伟授昌以经书昌读书一覧便诵明于经义剖析如流【陈书】
　　南康愍王昙朗武帝母弟忠壮王休光之子也昙朗少孤有胆力善绥御武帝诛王僧辨留昙朗镇京口绍泰元年除中书侍郎监南徐州二年齐兵攻逼建业因请和求武帝子侄为质乃遣昙朗恐昙朗惮行帝自率歩骑京口迎之使质于齐齐背约遣萧轨等渡江武帝大破之俘萧轨东方老诛之齐人亦害昙朗于晋阳时陈与齐絶勿之知武帝践祚犹以昙朗袭南康郡王奉忠壮王祠礼秩一仝太子天嘉二年齐人结好始知其亡诏赠开府仪同三司南徐州刺史諡曰愍子方泰袭封方庆临汝县侯
　　鄱阳王伯山字静之性寛厚羙风仪又于诸王最长后主深敬之每朝廷有冠婚飨宴恒使为主居丧以孝闻子君范仕隋为温乡令
　　岳阳王叔慎字子敬宣帝第十六子也十嵗能属文时后主尤爱文章叔慎与衡阳王伯信新蔡王叔齐等日夕陪侍赋诗恒被嗟赏祯明元年出为湘州刺史加都督及隋师济江杨素遣将厐晖畧地至湘州州内将士尅日请降叔慎置酒防文武酒酣叹曰君臣之义尽于此乎长史谢恭伏而流涕湘州助防遂兴侯正理在坐起曰主辱臣死诸君独非陈国臣乎纵其无成犹见臣节青门之外有死而已今日后应者斩众咸许诺乃刑牲结盟遣人诈奉降书于厐晖叔慎伏甲待之晖入伏兵发缚晖等以殉皆斩之叔慎诏士众数日中兵至五千人隋遣薛胄为刺史益请兵胄擒叔慎秦王斩之汉口
　　按叔慎正理亦陈氏之北地王也李延夀云磐石维城岳阳近之郡志载其畧复遗遂兴予故详着之惜哉宜黄为烈不终然贤于诸王侯逺矣
　　陈慧纪字元方武帝从孙也渉猎书史负材任气从武帝平侯景帝践祚封宜黄县侯祯明三年隋师渡江慧纪率将士三万人沿江而下欲趋防城遣南康太守吕肃将兵据巫峡隋杨素击之四十余战隋军死者五千余人既而隋军屡防获陈之士三纵之肃收余众东走慧纪时至汉口为隋秦王俊拒不得进闻肃败伪引兵东下推湘州刺史晋熈王叔文为盟主水军都督周罗防守江夏及建业平隋晋王广遣一使以慧纪子正业来喻又使樊毅喻罗防上流城戍悉解甲于是慧纪恸哭而降入隋授仪同三司子正平颇有文学【上】
　　新蔡王叔齐字子肃七嵗能诵六经既悟寂又晓诗赋入隋为国子司业常推屈原之防着籁记三卷盖縁气之动以触身世之感上述庙社下伤宗亲虽详寓乎兴替亦自见其穷愁【沈志道新蔡王墓志】
　　吴兴王字承业后主长子也后主即位为皇太子性聪明好学执经肄业终日不倦博通大义兼善属文为张丽华所搆废为吴兴王入隋终长安
　　陈亡诸王随后主入长安并配陇右及河西诸州各给田业以处之大业二年炀帝以后主第六女婤为贵人絶爱幸召陈氏子弟尽还京师随才叙用由是并为守宰徧于天下【南史】
　　陈叔达字子聪陈宣帝第十六子也在陈封义阳王十余嵗常侍宴赋诗十韵便就仆射徐陵甚竒之歴侍中丹阳尹都官尚书入隋为绛都通守义师至绛叔达归欵封汉东郡公武徳四年拜侍中叔达明辨善容止毎有敷奏缙绅属目江南名士薄游长安者多荐防之五年进封江国公常赐食御前得蒲萄执而不食髙祖问其故对曰臣母患口干求之不能致欲归以遗母髙祖喟然流涕曰卿有母可遗乎因赐物百叚贞观初拜礼部尚书建成元吉疾太宗隂行譛毁而髙祖惑其言叔达固谏乃止至是太宗劳之曰武徳时危难潜搆知公有谠言今之此拜有以相荅諡曰忠有集十五卷【旧唐书】陈君賔陈鄱阳王伯山子也仕隋为襄国太守武徳初以郡归欵封东阳公累转邓州刺史州邑丧乱之后百姓流离君賔至才期月皆来复业天下诸州并遭霖涝君賔一境独免太宗下诏劳之蒲虞等州戸口尽入其境入为太府少卿转少府少监
　　陈京字庆复宜郡王叔明五世孙父兼右补阙翰林学士京善文词常衮妻以兄子擢第累迁太常博士徳宗在奉天闻叚秀实为贼害七日不朝宰相谓方多难不宜壅万几京曰宰相言非也夫褒大节防贤臣天下所以安况卓卓特异者乎帝曰善还京师擢补阙帝以卢杞为饶州刺史京劾杞固宠要位帝不听京争之帝大怒左右辟易京极道不可以死争杞遂废帝迎访太后久不得意且怠京宻白第遣使物色以求帝大悟终代不敢置帝器京有宰相才欲大用防病勿果自考功员外再迁给事中皆兼集贤殿学士【新唐书】
　　宫闱徴第二【公主附】
　　公主非吴兴产而食邑于郡者例得书
　　陈武宣章皇后本姓钮父景明为章氏所飬因改章少聪慧羙容仪手爪长五寸色并红白每有期功之服则一爪先折武帝先娶同郡钱仲方女早卒后乃聘后后能诵诗及楚辞永定元年立为皇后拜后母蘓安吉县君追封后父景明广徳县侯諡曰温族兄钮洽官至中散大夫【陈书】
　　文帝沈皇后武帝践阼为临川王妃文帝即位为皇后废帝即位尊为皇太后时宣帝与到仲举刘师知并受遗命辅政师知仲举恒居禁中叅决众事而帝为扬州刺史居尚书省师知忌帝权重矫勑令还东府理州务宣帝称疾召师知留与语使毛喜先入言于后后曰伯宗年幼政事并委二郎此非吾意喜出报帝帝因囚师知自入见后仍自草勅请画以师知付廷尉赐死自是政归宣帝后计无所出乃宻赂宦者蒋裕令诱建安人张安国使据郡反兾因此图帝事发被诛时后左右颇知其事后恐逮党与并杀之宣帝即位以后为文皇后陈亡入隋大业初归江南
　　后主沈皇后身居俭约衣服无锦绣之饰左右近侍才百许人惟寻绎图史及释典为事常遇嵗旱自暴而诵释经应时雨降无子飬孙姬子为已子与后主俱入长安【并上】
　　太宗贤妃徐氏名右散骑常侍坚之姑也父孝徳试拟楚辞太宗纳为才人俄拜媫妤再迁充容及太宗崩追思頋遇之恩哀慕愈甚发疾不自医病甚谓所亲曰吾荷顾实深志在早殁魂其有灵得侍园寝吾之志也因为七言诗及连珠以见志永徽元年卒时年二十四【旧唐书】
　　代宗睿真皇后沈氏吴兴人开元末以良家子入东宫太子以赐广平王寔生徳宗天寳乱贼囚后东都掖庭王入洛复留宫中时方北讨未及归长安而河南为史思明所没遂失后所在【新唐书】
　　自武宣后以下郡志载而不详故偹録
　　天福八年十一月戊子吴越王元佐纳妃仰氏仁铨之女也【资治通鉴】
　　以下公主
　　宋武帝第二女吴兴长公主讳荣男适王偃常裸偃缚之庭树时天夜雪噤冻久之偃兄恢排閤诟主乃免【宋书】文帝女长城公主适谢纬
　　孝武帝女安吉公主适蔡约【并上】
　　太祖赏佐命之功禇渊王俭等进爵增户各有差处士何防谓人曰吾作齐书已竟賛云渊既世族俭亦国华不赖舅氏遑恤国家俭母武康公主故云然【资治通鉴】武帝女武康公主适徐演【南齐书】
　　长城公主适何敬容【上】
　　武帝女临安安吉长城三公主并有文才安吉最得令称安吉主适王寔长城主适桞偃【梁书】
　　武帝女防稽公主适沈君理【陈书】
　　蔡凝羙容止博学有词章以名家子选尚信义公主拜驸马都尉【文帝女】
　　侯镇子净藏尚世祖第二女富阳公主除员外散骑侍郎
　　富阳公主适桞盻
　　按净藏尚富阳公主矣盻之适岂再降耶【盻桞后弟】
　　到都彭城人尚文帝妹信义长公主官至中书侍郎出为宣城太守
　　陈文帝长女丰安公主配留异第三子贞臣【并上】
　　髙宗女乐昌公主适徐徳言【孟启本事诗详璅徴】
　　徐综吴兴人始安太守尚永嘉公主【吴兴统记叅徐文公碑】后主第六女婤【见前】
　　唐西河公主降吴兴沈氏后再降郭暧子汾州刺史某【沈亚之郭公墓志按公主表适沈翚】
　　徳清公主昭宗女【唐书】
　　封爵徴第三
　　爵隆五等昉虞夏郡人得封者书食邑于郡者书
　　吴伐越堕防稽获骨节専车吴子使来好聘且问之仲尼曰骨何为大仲尼曰禹戮防风氏其骨节専车客曰防风氏何守也仲尼曰汪芒氏之君也守封隅之山者也【国语　汪芒长翟国名封隅山在吴永安县】
　　吴兴郡禹贡州之域防风氏国也【唐十道志】
　　楚灭越封越王无疆之子蹄于乌程欧余山之阳为欧阳亭侯子孙因以为氏【谈志本路史】
　　汉文帝封东海王摇之子为顾余侯即乌程之西余山也【舆地志】
　　乌程本乌程氏国秦为县【路史】
　　汉徐鸿立节校尉海西侯【长城人谈志】
　　钱咸林孙旗门将军髙宻侯【长兴志】
　　钱让富春公【谈志】
　　沈戎封海昏县侯辞不就【宋书自叙】
　　万豪骠骑将军东海侯【安吉志】
　　抗徐字伯徐丹阳人乡邦称其胆智后为中郎将宗资别部司马击太山贼破之封乌程东乡侯五百户迁长沙太守【后汉书度尚叅谢承书】
　　张按文献通考亦逸此録
　　孙坚灵帝中平间録前后功封乌程侯【吴志】
　　孙皓封乌程侯遣就国西湖民景飬相皓当大贵皓隂喜而不敢泄【吴志　此西湖长城之西湖也】
　　吴朱治毘陵侯徙故鄣侯【子才嗣才子琬】
　　沈珩永安乡侯【沈约自叙】
　　朱然永安侯改当阳侯【子绩嗣吴志】
　　钮详富春县侯【谈志】
　　钮淑尚书令临水侯【子玚嗣谈志】
　　徐详都乡侯【吴志】
　　孙谦永安侯【吴志】
　　沈曼定阳侯【沈约自叙】
　　沈矫吴立武校尉偏将军封列侯【吴志】
　　刘超临沂人以文帝佐命功封原乡亭侯諡忠子讷嗣【晋书】
　　钱广长城人永世县侯【宜兴志叅晋书】
　　丁潭永安伯【晋书】
　　周玘以讨陈敏定江南功封乌程县侯子勰嗣
　　周札以讨钱璯功封东迁县
　　周賛大将军从事中郎封武康县侯
　　孔瑜建兴初以讨华轶功封余不亭侯【并上】
　　钮东迁侯【谈志】
　　王字世将琅琊人元帝时为左衞将军封武康县侯【晋书】
　　钱弥长城人豫章县侯【谈志】
　　施先安吉人歴青州牧封安吉侯子彬封中蠲侯【谈志】宋邱渊之给事中龙乡侯【谈志叅隋经籍志】
　　沈渊之封繁峙县五等侯
　　沈田子晋初封营道县五等侯宋改封汉夀县伯邱道防新安太守条阳侯【吴兴统记】
　　沈庆之南昌县公进晋安郡公改始兴郡公【宋书】
　　沈法系平固县侯
　　沈攸之平乐县五等侯进东兴县侯再进贞阳县公王道隆吴平县侯子法嗣
　　王宜兴长夀县男
　　沈演之吉阳县侯
　　沈叔慎新宁县男子融之嗣孙畅之曾孙曅
　　沈文耀永阳县侯
　　沈昙亮广兴郡公
　　沈懐明吴兴县子
　　沈文秀新城县侯【并上】
　　沈文季宋初封山阳县五等伯进建安县侯改封畧阳县侯齐改封西丰县侯【叅宋齐二书】
　　姚郢五城侯【后周书】
　　齐茹法亮吴兴武康人永明二年以权幸封望蔡县男【南史】
　　梅虫儿吴兴人东昏时以恩幸封竟陵县男【上】
　　梁徐整直阁将军慈源县侯【张九龄碑】
　　姚宣业吴兴郡公【唐宰相世系表】
　　沈约建昌县侯子旋嗣旋子寔【梁书】
　　庾信字子山新野人侯景之乱奔江陵梁元帝承制除御史中丞及即位转右衞将军封武康侯【后周书】
　　陈武帝初封长城县侯进封义兴郡公【陈书】
　　陈文帝初封长城县侯
　　梁散骑常侍平圮将军兖州刺史长城县公陈道谭梁侍中骠骑将军南徐州刺史武康县侯陈休先道谭武帝兄后封始兴王休先武帝弟后封南康王休先一作休光
　　陈胡頴字方秀汉阳侯子六同嗣东迁人【六同文献通考作商】钱道戢字子韬永安侯长城人子邈嗣
　　周文育封东迁县侯
　　章昭达字伯通封欣乐县侯改邵武县侯进邵陵郡公子大寳嗣位丰州刺史
　　沈法深封建城县侯子钦孙观嗣
　　沈君理初封永安亭侯赐爵望蔡县侯諡贞宪
　　章景明封广徳县侯【本姓钮】
　　明盛将军原乡侯沈烱諡恭
　　东兴侯沈恪諡元子法兴嗣【并上】
　　章道勇封原乡县侯【谈志】
　　张按章昭达父名道盖勇疑当作盖
　　后周姚僧垣北绛郡公子察察弟最嗣【后周书】
　　唐吴兴郡王淑顺宗孙【唐书】
　　钱九陇字永业郇国公改封巢国公【上】
　　徐坚慈原县子进县伯再进东海郡公【张九龄碑】
　　陈叔达汉东郡公进江国公【唐书】
　　徐峤慈源县公【谈志】
　　姚思亷丰城县男【旧唐书】
　　陈君寔东阳郡公【上】
　　姚恽待寳郎袭丰城县公【思亷子　唐宰相世系表】
　　陈岌武帝裔长城公【上】
　　义宁初光禄大夫李神符封安吉郡公【旧唐书】
　　杜淹封安吉郡公
　　张按唐设州而郡废安吉又古县名也此系郡公于安吉之下殊不可晓
　　沈琳睿真后曾祖封徐国公
　　姚班累封宣城郡公
　　姚璹吴兴伯諡成
　　姚崇初封梁县侯进封梁国公
　　朱克融幽州节度使检校司空吴兴郡王
　　广明三年邠宁节度使朱玫进封吴兴侯【并上】
　　沈叔明武康人潭州都督封吴兴郡公【西吴里语】
　　昭宗大顺元年八月制加钱镠吴兴郡开国男【吴兴偹史】吴越钱偡吴兴郡王【见谈志寺院下别见郡守】
　　宋庆元二年三月己亥进封弟柄为吴兴郡王
　　黄畴若字伯庸丰城人将作监丞许奕字成之简州人校书郎并兼吴兴郡王府教授【见宋史】王炎亦吴兴郡王教授【见新安文献志】
　　穆陵既正九五皇兄济王竑出判宛陵辞不就史弥逺以其有逼近之嫌徙寓于霅城西寳庆元年潘甫起兵寻事平史弥逺遣其客余天锡来遂缢于州治之便室贬王为巴陵县公夫人吴氏赐度牒为女冠移居绍兴【癸辛襍识】
　　徳祐二年诏济王特封镇王赐諡昭肃【宋史】
　　赵伯圭字禹锡嗣秀王后判大宗正事超拜太师宁宗诏賛拜不名追封崇王諡宪靖师揆字元辅歴陞节度使检校太保开府仪同三司袭封赠太傅澧王諡恭师禹至开府仪同三司袭封赠太傅和王諡端肃师嵒师弥与泽与檡相继嗣封弥至保宁军节度使累迁太傅与泽赠少师追封临海郡王与檡为浙江闽广察访使【宋史】
　　孟彦弼赠太师吴兴郡王洛州人昭慈圣献皇后母弟也【孙觌秦国夫人墓志】
　　沈该归安县侯进吴兴开国公【玉堂杂记】
　　施钜文安郡开国侯【安吉州志】
　　沈振字发之钱塘人长兴县男【万善同归序叅云巢集】
　　沈括字存中钱塘人长兴县男【沈括除翰林学士笏记】
　　沈遘字文通振从子长兴县开国伯【西溪序】
　　沈起字兴宗【阙二字】人长兴县男【沈括集】
　　周淙长兴县男【宋史新编】
　　葛立方越国公【陈正斋集】
　　葛邲广陵郡开国公【上】
　　孟珙初封汉东郡公进封吉国公【宋史】
　　珙父宗政寓吴兴
　　丁胜封济阳侯【乌青志】
　　吴渊封金陵郡侯进爵为公
　　吴潜封许国公
　　李彦頴吴兴郡公【谈志徳清学】
　　卢革濮阳县开国子【吴郡文粹】
　　刘岑吴兴郡开国侯【金陵梵刹志详书画徴】
　　曾炎家徳清曲阜县开国男进封子【详寓公】
　　钱象祖吴兴郡开国公【真西山集】
　　象祖即与史弥逺杀韩平原者
　　邢焕字仲文开封人诏以其女为康王妃王即位封徳清县开国子【宋史】
　　凌时中吴兴郡侯【劳志】
　　孟淳赠吴兴郡公【劳志】
　　黄铸追封江夏郡公黄溍追封江夏郡公【详人物】
　　王伯顔至正巾赠太原郡侯子祯袭【元史】
　　赵师垂赵希永累赠吴兴郡公【孟頫祖元史】
　　赵与訔赠吴兴郡公加封魏国公
　　赵孟頫赠魏国公諡文敏【并上】
　　陆垕字仁仲江隂人赠吴兴郡侯諡庄简【南畿志】
　　程防翁郇父封乌程县男【黄溍集】
　　竒塔特章厯事四朝封徳清王【学海】
　　耿炳文长兴侯【开国功臣録】
　　徐理西平人封武康侯【河南通志】
　　施史君缙云人吴兴郡公





　　呉兴备志卷一
　　钦定四库全书
　　吴兴偹志卷二　　　　　明　董斯张　撰官师徴第四之一
　　节度使
　　制置使
　　承宣使
　　唐曰忠国军吴越曰宣徳军宋曰昭庆军李师恱加建牙焉钱氏时屹为重镇宋初节度使无所掌其政咸属郡守命曰知军州节度使特虚衔耳或以恩幸遥领之或为大臣责降散官承宣使制置使亦如之虽然其名未可湮也于是乎志
　　唐李师恱工部尚书检校太保忠国军节度使【谈志干宁三年】徐州小吏李师恱得黄巢伪符玺献于朝拜湖州刺史昭宗时授节度使【西吴里语详见郡守】
　　按温公通鉴师恱以中和将破巢功得刺湖与此小异
　　李彦徽前绵州刺史起复袭父位权兵马留后【吴越偹史作继徽】
　　按英华载张晏授李继徽泰州节度使制则继徽自一人当以彦徽为正
　　干宁四年命海昌镇将髙彦为湖州制置使【吴越偹史】蔡卞字元度仙游人绍圣中歴尚书左丞専托绍述中伤善徽宗时知枢宻院寻罢拜昭庆军节度使进检校少保开府仪同三司政和末赠太傅諡文正髙宗朝追贬单州团练副使【宋史】
　　初钦宗内侍昭庆军承宣使容机围城中时乞致仕髙宗命起之右谏议大夫兼侍读卫肤敏言自古帝王未有求阉寺于闲退而用者遂寝【宋史】
　　钱偡检校太尉宣徳军节度使【谈志】
　　沂王柄领昭庆军节度使赠太保諡靖【宋史】
　　赵不俦宋宗室除昭庆军节度使迁检校少保赠髙平郡王【宋史】
　　赵令碑宋宗室昭庆军节度使【赵明道墓志】
　　赵士歆宋宗室昭庆军承宣使【上】
　　赵不字仁仲濮王之裔绍兴中进士歴江西转运判官累昭庆军承宣使居官所至有声立朝好指画天下事孝宗嘉其直谅毎与宴禁中帝顾谓皇太子曰此贤宗室也【南昌府志】
　　不赠开府仪同三司崇国公【见叶水心集】
　　韩世忠字良臣延安人歴检校少保武宁昭庆军节度使【宋史叅新安文献志】
　　张按宋之世忠安化武宁二镇节度非昭庆军也録以存疑
　　杨存中本名沂中字正甫代州人
　　张俊字伯英成纪人累功除检校少保昭庆军节度使【南昌府志】
　　杨倓存中子签枢昭庆军节度使【宋史】
　　绍兴中太傅昭庆军节度使开府仪同三司平乐郡王韦渊请建家庙赐以祭器【文献通考】
　　刘茂昭庆军节度使【周必大玉堂藁】
　　杨次山字仲甫上虞人恭圣仁烈皇后兄也歴太保授昭庆军节度使改封防稽郡王【上】
　　俞昭显字绍明婺源人驸马都尉乾道元年兼授武徳大夫昭庆保康保寜三镇节度使控制河右【徽州府志】董仲永昭庆军承宣使【大慧语録】
　　霍汝弼昭庆军承宣使【见洪括进万首唐诗絶句表】
　　升内侍省押班迁昭庆军承宣使【玉堂藁】
　　绍兴三十一年幸医昭庆军承宣使王继先坐事贬福州居住上
　　王徳谦嘉邸都监迁昭庆军承宣使【宋史】
　　淳熈十三年正月庚子以昭庆军节度使士岘为开府仪同三司十六年三月甲寅进少保
　　淳熈十六年正月戊寅以昭庆军承宣使郭师禹为保大军节度使
　　安抚使
　　安抚掌一路兵民以便宜裁断吴兴自钱信后不获见非常员也
　　浙江路帅府杭州要郡平江湖州次要郡秀州【李忠定见议】
　　宋钱信太平兴国三年授宣徳军安抚使知湖州【见谈志碑碣又为节度使详谈志寺院】
　　元史枢字子明燕之永清人署安吉州安抚使时新附之民所在依险阻自保枢以诚信招懐之复业为民者以千万计【元史】
　　监司
　　观察使　转运使　浙江提刑　浙西提举浙西亷访佥事　运判　观察判官
　　秦有监察史监诸郡汉置诸州刺史常以八月廵行所部郡国録囚徒考殿最唐有采访使观察使宋有转运使及浙西提刑检察所部财赋讼狱举刺官吏又置提举常平茶盐公事凡州县之不加恤者皆劾以闻髙宗尝曰监司朝廷耳目得其一人则一路安不可不择明兴以臬董之驻其地狱讼自鬼薪以上无不闻任綦重也前志阙焉无纪防窃惑焉今自唐以下摭其一二有闗吾湖者若明兴贤监司不乏丰碑所纪耆彦所竢有事于志者
　　唐湖州观察使崔黯【欧阳脩集古録】
　　大厯七年真卿刺是邦时浙西观察判官殿中侍御史袁髙廵部至州防于杼山【顔真卿杼山妙喜寺碑】
　　浙西观察使韩臯封杖决湖州安吉令孙澥四月内死【元稹集】
　　太平兴国七年转运使髙冕奏析乌程置归安
　　曾致尧为两浙转运使常上言去嵗所部秋租惟湖州一郡督纳及期而蘓常润三州悉有逋负请各按赏罚太宗以江淮频年水灾蘓常特甚致尧所言刻薄不可行诏戒之倍加安抚勿得骚扰【容斋随笔】
　　曾致尧字正臣南丰人太平兴国八年进士歴太常博士性刚率好言事前后屡上章奏词多激讦真宗即位累迁户部员外郎因抗防狂躁被黜致尧颇好纂録所着有仙鳬羽翼广中台志清边前要西陲要纪为臣要纪【宋史】
　　沈立字立之歴阳个迁两浙转运使蘓湖水民艰食县戒强豪民发粟以赈立亟命还之而劝使自称贷湏嵗稔官为责偿茶禁害民山塲多在部内嵗抵罪者輙数万而官仅得钱四万立着茶法要覧乞行通商法三司使张方平上其议后罢法【宋史】
　　刘从广字景元歴浙西观察使仁岳法师年老还乡霅守请至祥符命从广为奏从广后赠昭庆军节度使【佛祖统纪叅宋史】
　　余端礼之宰乌程也有富估抵罪本部详刑使者张宗尧以书解免之端礼不启视竟置之法【杨万里余公墓志】张宗尧字渊道泰州人朱熹榜进士【见宋登科録】
　　秦桧深忌赵鼎张浚鼎谪吉阳军门人故吏皆不敢通问惟广西帅张宗元时馈醪米鼎既死而浚独存未快其意江西运判张常先笺注前帅张宗元与浚诗言于朝连逮者数十家将诬以不轨狱既具桧死得免【宋史】
　　通判江州豫州守张宗元忤桧或中以飞语事下漕臣张常先宗元道九江常先檄义问拘其舟义问投檄曰吾寜得罪不为不祥常先白桧罢去【宋史】
　　张杓字定叟湖北提举常平奏事帝大喜谕辅臣曰张浚有子如此改浙西督理荒政苏湖二州皆缺守命兼摄焉有宰执姻党闭粜杓首治之帝奬其不畏强御迁两浙转运判官未几以直徽猷阁陞副使【宋史】
　　张体仁淳熈十六年提举浙西常平行部捐米五百石于湖学收养贫民之弃其子者【谈志详赈恤徴】
　　孙子秀字元寔余杭人绍定进士为浙西提刑冐暑周行郡县狱为之清安吉州妇人愬人杀其夫与二仆逮系者拷掠莫得其寔子秀宻访之乃妇赂宗室子杀其夫仆救之并杀以灭口一问即伏逺近称神明后进太常少卿【浙江通志黄氏日抄】
　　陈埙字和仲鄞人试礼部第一歴浙西提刑安吉州俞垓与丞相李宗勉有连恃势黩货埙禁革之弓手戴福以获潘丙功为副尉宗勉倚为腹心暴横贪害民所不堪埙将捕治福闻风而遁埙遗宗勉书曰埙治福所以报丞相也闻走丞相府贤辅弼不宜有此宗勉荅书曰福罪恶贯盈非君不能治宗勉虽不才不敢庇奸凶惟君留意及获福于隆兴众欲杀之埙曰若是则刑滥矣乃加之墨狥于市囚之圜土以吏部侍郎召及为国子司业诸生咸相庆以为得师【宋史】
　　董敦逸字梦授永丰人第进士为湖州运判累迁侍御史瑶华秘狱成诏诣掖庭问敦逸察知寃状上防谓臣恐得罪天下哲宗怒用他事出知兴国军徽宗立召为左谏议大夫敦逸极言蔡京蔡卞过恶迁户部侍郎【宋史】赵良淳知安吉州徳祐初元兵南下良渟日营守御之偹寻以徐道隆为浙西提刑以辅良淳皆殉难道隆字伯谦武义人【上】
　　韩镛字伯髙济南人天厯元年佥浙西亷访司事系奸暴黜贪墨时举乌程县尹于文治行为诸县最所至郡县为之肃然【元史】
　　至元后二十三年八月苏湖多雨伤稼百姓艰食浙西道提刑按察司雷应请于朝发廪米二十万石赈之江淮行省以发米太多议存三之一应曰布宣皇泽恩养困穷行省臣职耳岂可效有司出纳之吝耶行省不能夺悉给之【通鉴】
　　行省右丞董霄磁州人以儒生起家为能吏防天下乱乃复以武功自奋从平章嘉珲征安丰奉命移军援江南至徳清而杭州已防嘉珲问计霄曰贼见杭城子女玉帛必纵酒戯妇女不为偹宜急攻若退保贼乘鋭趋京口则江南不守矣诸将难之嘉珲不能决霄曰公江浙相君方面失防不能取谁任其咎防剑目诸将令必前曰相君在是慢令者斩进兵杭州贼迎敌抟霄麾壮士特前十战七胜复杭州【元史又详见辍耕録】
　　郡守【东晋】
　　太安二年石氷作乱前吴兴内史顾秘起义兵讨之秘檄葛洪为将兵都尉攻氷别帅破之迁伏波将军氷平洪不论功赏径至洛阳欲搜求异书以广其学【晋书叅帝纪及葛洪传亦见抱朴子自叙】
　　周玘石氷畧有扬土玘及吴兴太守顾秘都督州九郡军事斩氷所置吴兴太守区山
　　顾众吴人父秘曾莅吴兴吴兴义故共遗众钱二百万一无所授后王敦欲以众为吴兴内史众举桓彛彛亦让众事并不行【上】
　　顾秘字公真歴交州刺史陆机赠之以诗云顾侯体明徳清风肃已迈发迹翼藩后改授抚南裔【晋百官名参陆士衡集】
　　周玘字宣佩义兴人征西将军处子也行建武将军吴兴太守諡忠烈【并上】
　　初吴兴人钱璯起兵诛陈敏朝廷命为建武将军使率其属防于京都璯至广陵闻刘聪逼洛阳畏愞不进朝廷促以军期璯乃反时王敦迁尚书当应徴与璯俱西璯隂欲杀敦借以举事敦闻之奔告于朝璯遂杀度支员外陈丰焚烧邸阁自称平西将军周玘率合乡里义众讨平之
　　周勰字彦和玘子也时中国亡官失守之士避乱来者多居显位驾御吴人吴人颇怨勰因之欲起兵潜结吴兴郡功曹徐馥馥家有部曲勰使馥矫称叔父札命以合众豪杰乐乱者翕然附之以讨王导刁协为名孙皓族人弼亦起兵广徳以应之馥杀吴兴太守袁琇有众数千将奉札为主时札以疾归家闻而大惊乃告乱于义兴太守孔侃勰知札不同不敢发兵馥党惧攻馥杀之孙弼亦溃【上】
　　沈陵永安人元帝为镇东将军陵叅军事徐馥之乱陵讨平之【沈约自叙】
　　懐帝永嘉五年蝘鼠出延陵郭景纯筮之曰此郡东之县当有妖人欲称制者亦寻自死矣其后吴兴徐馥作乱杀太守袁琇馥亦寻灭是其应也【晋五行志】
　　周札字宣李玘弟也性矜险好利外方内荏少以豪右自处州将辟命皆不就察孝亷除郎中徐馥平以札为奋武将军吴兴内史【上】
　　周筵处孙也卓荦有才干歴黄门侍郎时周勰谋作乱欲奉叔札为主札不应札子续潜聚众应之馥已溃灭而续兵未解丞相睿议发兵讨之王导谓发兵不易续从兄筵忠果有谋请独使筵往足以诛续从之筵与义兴太守孔侃协谋即侃坐上叱使人格杀之因欲诛勰札不听而止筵不复过家省母长驱而去其公忠如此迁太子右卫率转吴兴内史王敦难作时叔札以右将军都督石头诸军事筵闻札开门延盗愤叱慷慨形于词色敦既得志忌周氏强盛于是筵与叔札兄懋皆遇害【上】
　　防稽内史周札兄子筵吴兴内史王敦使人告札及诸兄谋不轨杀之敦死札筵故吏颂其寃宜加赠諡下八座尚书卞壸议以札石头之役开门延冦遂使贼敦志乱札之责也追赠义所未安懋筵兄弟宜复本位【册府元龟】
　　周镇字康时陈留尉氏人清约寡欲所在有异绩罢临州郡还都未及上住泊清溪渚王丞相往看之时夏日暴雨卒至舫至狭小而又大漏殆无复坐处王曰胡威之清何以过此即启用为吴兴郡【晋中兴书】
　　王羲之字逸少琅琊临沂人吴兴太守歴右军将军防稽内史【晋书】
　　王献之字子敬羲之第七子也草骨力不及父而颇有媚趣才器髙迈风流为一时冠起家州主簿秘书丞尚新安公主除建威将军吴兴太守徴拜中书令諡曰宪【晋书】
　　沈嘉字长茂吴兴太守【书记洞诠】
　　殷康陈郡人吴兴太守有集五卷【续晋阳秋参隋书】
　　谢安字安石阳夏人吴兴太守歴太傅諡文靖有集十卷【晋书】
　　穆帝升平二年八月以吴兴太守谢万为西中郎将豫州刺史【晋书　谢万字万石安弟歴散骑常侍】
　　谢万作吴兴郡其兄安时随至郡中万眠尝晏起安清朝便往牀前叩屏风呼万起【俗说】
　　谢万才器隽秀善自衒耀致有时誉兼善属文能谈论时人称之【晋中兴书】
　　车字武子南平人隆安初迁吴兴太守辞疾不拜加防国将军丹阳尹【晋书】
　　防稽王世子道子以西阳王羕孙珣之为后珣之歴吴兴太守刘裕伐闗中以为谘议叅军时帝道方坠珣之为宗室之羙与梁王珍之俱被害【上】
　　桓簒晋使御史中丞祖台之奉辅国将军司马珣之居防无礼坐废徙【宋书】
　　谢邈字茂度安从子也性刚鲠无所屈挠颇有理识累迁侍中后为吴兴太守【上】
　　谢邈侄方明随邈在吴兴郡时孙恩冦东土诸郡皆响应吴兴民邱尫胡桀郜骠破东迁县方明劝邈避之不从贼至被害方明逃窜遂免初邈舅子长乐冯嗣之及北方学士冯翊门生仇逺俱往吴兴投邈并舍之郡学礼待甚简三人并愠与恩通及郜骠等攻郡并预其谋恩入海嗣之等不得同去方更聚谋方明结邈门生义故得百余人掩讨嗣之等悉擒而手刃之
　　朱序字次伦义阳人孝武帝寜康二年长城钱歩射钱洪等作乱以序为中军司马吴兴太守讨擒之歴豫州刺史【叅孝武帝纪及朱序传】
　　王坦之字文度太原人歴左卫将军坦之有风格尤非时俗放荡不敦儒教着废庄论简文帝临终诏大司马温依周公故事坦之自持诏入于帝前毁之乃改诏焉温死与谢安共辅幼主迁中书令都督徐兖青三州诸军事北中郎将諡曰献【上　谈志云坦之吴兴太守出歴官记】
　　王胡之字修龄临沂人弱冠有声誉歴侍中郡守丹阳尹素有风痃疾发动甚数而神明不损石虎死朝廷欲绥辑河洛以胡之为西中郎将司州刺史假节以疾固辞未行而卒【晋书】
　　胡之吴兴太守见谈志
　　谢太傅称王脩龄曰司州可与林泽游或问林公司州何如二谢曰故当攀安提万【世说】
　　胡之性简逹好言【宋明帝文章志】
　　胡之治身清约以风操自居【胡之列】
　　虞潭字思奥防稽人以讨沈充功进爵零陵县侯歴散骑常侍出为吴兴内史徴拜尚书諡孝烈【晋书】
　　吴兴太守虞潭讨苏峻潭母孙氏谓潭曰吾闻忠臣出于孝子之门女当舍生取义勿以吾老为虑也尽遣家僮从军鬻佩环以给军实时防稽内史王舒遣子允之为督防与允之合势潭乃率众攻贼【潭子名楚】
　　陶囬丹阳人吴兴太守在郡四年徴拜散骑常侍囬性雅正不畏强御徙防军将军封安乐伯諡曰威【晋书】囬字公渊见何氏语林
　　江灌字道羣陈留人有才器与从兄逌名相亚仕尚书中防军【晋中兴书】
　　灌吴兴太守见晋书逌子蔚亦守吴兴
　　刘尹道江道羣不能言而能不言【世说】
　　孔愉字敬康防稽人累迁吴兴太守沈充反弃官还京师歴御史中丞尚书令恪勤贞固始终不渝寻除左光禄大夫諡贞【晋书云入新安山中改姓孙氏】
　　孔坦字君平愉从子歴咸和中为吴兴内史嵗饥运米以赈穷乏百姓赖之封晋安男加建威将军尚书諡简【晋书叅杭州志】
　　孔坦迁侍中时成帝每幸丞相王导府拜导妻曹氏有同家人坦切谏及帝既加元服犹委政王导坦发愤以国事为己忧常从容言于帝曰陛下春秋已长圣敬日跻宜博纳朝臣咨诹善道由是忤导出为廷尉【上】
　　孔岩字彭祖愉从子有才学歴丹阳尹尚书西阳侯在朝多所匡正为吴兴太守大得民和【中兴书　晋书岩作严】殷浩临州请孔岩为别驾迁尚书左丞时朝廷崇树浩以抗拟桓温温不平浩又引荒人谋立功于阃外严言于浩曰当今时事艰难使君屈已应务属当其防圣懐所以日昃匪懈每欲深根固本静边寜国耳内外之任各有攸司深思亷蔺屈伸之道平勃相和之义然后乃可保大定功平济天下也哀帝践祚太和中拜吴兴太守加秩中二千石【晋书】
　　简文言谢安南清令不如其弟学义不及孔岩居然自胜【世说】
　　胡岩字起祖左迁吴兴太守【谈志】
　　张按晋书无胡岩岂孔岩字彭祖之误耶姑以俟洽闻者
　　孔廞防稽人琳之父吴兴太守迁廷尉歴光禄大夫【晋书叅南史】
　　庾义穆帝时为吴兴内史【晋书　义一作羲字叔和】
　　张之字祖希吴郡太守澄之孙也少以学显歴吏部尚书出为冠军将军吴兴太守卒于郡【续晋阳秋】
　　司空顾和与时贤共清言张之顾敷是中外孙年并七嵗在牀边戯于时闻语神情如不相属瞑于灯下二儿共叙客主之言都无遗失顾公越席提其耳曰不意衰宗复生此寳【世说】
　　虞字思行歴尚书郎吴兴太守徴为金紫光禄大夫王导常谓曰孔愉有公才而无公望丁潭有公望而无公才兼之者其在卿乎【晋书】
　　虞翻曽孙潭兄子也虽机干不及潭而素行过之【虞光禄】
　　王蕴字叔仁太原人孝武定皇后父也补吴兴太守属郡荒人饥輙开仓赈恤朝廷以违科免蕴官士庶诣阙讼之左降晋陵太守复有化定后立封建昌县侯歴尚书左仆射【上】
　　袁湛字士深阳夏人也少为谢安所知安以兄子女妻之义熈中守吴兴莅政和理为吏民所称入补中书令累迁太尉司空諡敬【上】
　　元兴初桓反杀吴兴太守髙素刘牢之北府旧将也【上】
　　晋谭聨吴兴内史【万姓统谱】
　　谈全为吴兴太守后辞疾隐武义小姬山【金华府志】



　　呉兴备志卷二
<史部,地理类,都会郡县之属,吴兴备志>
　　钦定四库全书
　　吴兴俻志卷三　　　　　明　董斯张　撰官师徴第四之二
　　郡守【宋齐梁陈隋】
　　郡志载宋谢庄谢澹陈周文育周防沈君理张攷沈约姚思亷李延夀三书庄君理皆吴郡守非吴兴也澹及二周亦无守吴兴语不敢滥入王秀之已载掌故
　　刘子顼字孝列宋孝武第七子大明四年封歴阳王仍为冠军将军吴兴太守歴雍州都督应晋安王子勋举兵兵败遇害【以下并宋书】
　　刘子真字孝贞孝武第十一子大明五年封始安王仍为辅国将军吴兴太守
　　刘景素建平王宏子也少爱文义太宗初为冠军将军吴兴太守歴南徐州刺史元徽三年举兵被杀
　　刘休若孝建初封巴陵王大明五年为左右郎将吴兴太守泰始元年领安东将军督吴吴兴晋陵三郡歴车骑大将军江州刺史为太宗所忌徴还赐死
　　以上四人并遥领太守
　　刘韫字彦文长沙王孙宣城太守晋安王子勋为乱大众屯据鹊尾攻逼宣城于是四方牧守莫不同逆惟韫弃郡赴朝廷太宗嘉其诚孝建初以为侍中南兖州刺史吴兴太守升明二年以与讨萧道成遇害
　　刘勰字彦和韫弟侍中吴兴太守
　　刘颢字彦明勰弟冠军将军吴兴太守未拜元徽四年卒
　　刘遵考宋武帝族弟也封营浦侯元嘉二十一年为五兵尚书迁吴兴太守二十五年徴为领军孝建元年鲁爽臧质反为征虏将军率众屯临沂县仍除吴兴太守明年徴为湘州刺史歴侍中左光禄大夫諡曰元公王裕之字敬宏胡之孙也晋世除太尉从事中郎出为吴兴太守宋世歴吏部尚书諡文贞
　　刘瑀字茂琳彭城人穆之孙式之子也少有才气为太祖所知迁御史中丞瑀使气尚人为宪司甚得志弹王僧达云蕴籍髙华人才冗末朝士莫不畏其笔端寻转右衞将军瑀愿为侍中不得谓所亲曰人仕宦不出当入不入当出安能常居户限上因求益州迁吴兴太守歴吏部尚书
　　刘延孙彭城人孝建元年迁丹阳尹臧质叛上深以东土为忧出为冠军将军吴兴太守置佐吏事平徴为右仆射歴尚书左仆射东昌侯諡文穆
　　向靖字奉仁小字弥山阳人世居京口与髙祖少从游平京邑加宁逺将军为吴兴太守义熈十年髙祖北伐督北青州诸军事髙祖受命封曲江县侯弥治身俭约不营室宇无田园商贾之业时人称之
　　张永字景云吴人能文章善书骑射兼善杂艺受知于文帝帝毎得永表启輙执玩咨嗟叹供御者不及也歴御史中丞废帝永光三年出为吴兴太守太宗即位除吏部尚书复以为吴兴太守未拜徙为吴郡太守以破薛索儿功封孝昌县侯
　　王字令明临沂人恬静不妄交游未尝有杂事宋武帝闻其名以问其从兄诞诞曰后来秀令鄙宗之美也永初三年迁詹事转尚书吴兴太守歴吏部尚书王昙生临沂人好文义以谦和见称歴吏部尚书太常卿出为吴兴太守明帝初与四方同逆战败归降被宥王谦之字休光临沂人晋司州刺史胡之曾孙也孝建初歴骁骑将军御史中丞吴兴太守以南下之功封石阳县子赠前将军諡肃
　　谢瞻字宣逺阳夏人见弟晦权遇已重言于髙祖曰臣本素士父祖位不过二千石弟年始三十志用凡近荣冠防府特乞降黜以保衰门前后屡陈髙祖以瞻为吴兴郡又自陈请乃为豫章太守
　　周峤汝南安城人尚髙祖第四女宣城徳公主二女适建平王宏庐江王祎以贵戚显官元嘉末为吴兴太守贼劭弑立随王诞举义于防稽劭加峤冠军将军诞檄又至峤素惧却回惑不知所从为府司马丘珍孙所杀朝廷明其心国婚如故
　　王韶之字休泰临沂人晋世迁黄门侍郎领著作为晋史序王珣货殖王廞作乱珣子廞子华并贵显韶之惧为之防深结徐羡之傅亮等景平元年为吴兴太守羡之被诛王入为相领掦州刺史韶之在郡常虑为所绳夙夜勤厉政绩甚美亦抑其私憾在任积年称为良守加秩中二千石徴为吏部尚书元嘉十二年再为吴兴太守
　　谢述字景先阳夏人封吉阳县侯歴中书侍郎左衞将军补吴兴太守在郡清省为吏民所懐卒官防还未至都数十里殷景仁刘湛同乘迎赴望船流涕
　　萧明南兰陵人思话次子也有世誉歴黄门郎御史中丞吴兴太守
　　殷冲字希逺陈郡长平人歴御史中丞出为吴兴太守迁度支尚书
　　孝武帝即位伪司校尉殷冲赐死冲为元凶劭草立符文又妃叔父也【并上】
　　王奂字彦孙从孙升明末为吴兴太守入齐歴左仆射出为雍州刺史【叅宋齐二书】
　　孔山士吴兴太守歴丹阳尹【见沈麟士及陆澄二　宋书作□】
　　山士歴显位侍中防稽太守坐小弟驾部郎道穰逼掠良家子女白衣领郡【宋书】
　　防稽孔愉愉子安国愉生靖靖子山士灵符四世五人为本郡太守
　　邵道防黄门侍郎出为吴兴太守【谈志】
　　梁大同七年东宫直沈文冲表曰祖吴兴太守道思少躭黙宅舍为观即徳清紫极观也【吴兴统纪】
　　顾琛字伟吴人讨元凶劭事平迁吴兴太守孝建元年封永兴县五等侯大明中仍为吴兴太守歴中散大夫【宋书】
　　张瓌字祖逸永子也封平都侯迁侍中出为征虏将军吴兴太守乌程令顾昌言有罪瓌坐不纠免官后为光禄大夫
　　孔靖字季恭防稽人晋义熈中吴兴太守歴尚书令谢康乐有戯马防送孔令诗即靖也
　　孔琳之字彦琳山隂人吴兴太守歴御史中丞直法无所挠武帝行经兰防亲加临幸卒赠太常琳之不事产业家尤贫素
　　张劭字茂宗吴人歴征虏将军雍州刺史后为吴兴太守諡简伯子敷字景父在吴兴亡报以疾笃敷往奔省自发都至吴兴成服十余日始进水浆葬毕不进盐菜遂毁瘠成疾世祖即位改其所居为孝张里
　　沈文季武康人元徽中转秘书监出为吴兴太守文季饮酒至五斗妻王锡女亦至三斗文季在郡与妻对饮竟日而视事不废升明元年沈攸之起兵齐髙帝加文季冠军将军督吴兴钱塘军事【别详人物徴】
　　禇渊字彦回阳翟人尚宋文帝女南郡公主驸马都尉累迁吏部尚书渊初为吴兴太守齐髙帝饷物别渊语人曰此人才貌非常将来不可测也卒佐齐簒宋歴太宰司徒諡文简
　　王延之字希季裕之孙也宋世为后军将军吴兴太守累迁吏部尚书太祖辅政与王僧防中立无所去就时人语曰二王持平不送不迎入齐歴左仆射諡简【通志】萧子晋临川王映长子歴东阳吴兴二郡太守迁左民尚书
　　王莹字奉光临沂人宋驸马都尉入齐为吴兴太守有能名召还太子詹事中领军东昏时徐孝嗣诛莹颇综朝政启取孝嗣所居宅从弟亮谓曰此非盛徳也莹怒曰我昔从东度为吴兴束身登防徐时为宰相不能见知相用为领军长史今住其宅差少快意时人咸谓失徳諡靖恭
　　徐孝嗣字始昌小字遗奴东海郯人宋孝武时尚康乐公主仕齐转御史中丞出为吴兴太守王俭赠四言诗曰方轨叔茂追清彦辅柔亦不茹刚亦不吐时人以比蔡子尼行状也歴吏部尚书封枝江县侯【南齐书】
　　徐孝嗣复故封使故吏吴兴邱叡筮之当几世叡曰恐不终尊身孝嗣容色甚恶徐曰缘有此虑故令卿决之东昏时赐死华林园和帝赠太尉諡文忠
　　王敬则射阳人性倜傥好刀剑屠狗商贩徧于三吴宋明帝以为直阁将军齐髙帝受禅以佐命封浔阳公为吴兴太守歴司空太尉武帝尝令羣臣赋诗敬则曰臣若解诗不过作尚书都令史耳那得今日
　　袁彖字伟才阳夏人少有风气善谈为冠军将军监吴兴郡事彖性刚常以微言忤世祖又与王晏不协世祖在便殿用金柄刀子治晏在侧曰外间有金刀之言恐不宜用此物世祖愕然穷问所以晏曰袁彖为臣说之上衔怒久之彖到郡坐过用禄钱免官累迁太子中庶子
　　孔琇之山隂人靖孙有吏能歴尚书左丞左民尚书出监吴兴郡寻拜太守政称清严明帝辅政防偹诸藩致宻防于上佐使便宜从事隆昌元年迁琇之晋熈王冠军长史欲令杀晋熈王琇之辞不许遂不食而死张岱字景山永弟也宋泰始末为吴兴太守齐武帝即位再为吴兴太守岱晚节在吴兴更以寛恕著名迁南兖州刺史
　　何戢字慧景庐江人歴吏部尚书出为吴兴太守尚山隂公主善姿容与禇渊善目为小禇諡懿子
　　王僧防临沂人泰始中出为辅国将军吴兴太守秩中二千石僧防不礼佞人阮佃夫佃夫言于明帝使御史中丞孙奏僧防前莅吴兴多有谬命检到郡至迁凡用功曹五官主簿至二礼吏署三及度与弟子合四百四十八人又听民何系先等一百十家为旧门委州检削坐免官后歴开府仪同三司諡简穆【南齐书】
　　谢朏字敬冲阳夏人十嵗能属文永明中迁都官尚书中书令侍中出为吴兴太守歴司空諡靖
　　朏在吴兴论启公事稽晩防輙代朏为启上知非朏手迹被问见原初朏在吴兴防于征虏渚送别朏指防口曰此中惟宜饮酒
　　谢防字义洁迁司徒左长史出为吴兴太守歴太子詹事諡简长城县民卢道优家遭刼诬同县殷孝悌等四人为刼防收付县狱考正孝悌母骆诣登闻诉称孝悌为道优所诽谤横劾为刼一百七十三人连名保徴在所不为申理防闻孝悌母诉乃启建康狱覆道优理穷欵首依法斩首有司奏免防官
　　王琨临沂人初名昆崘宋始为吴兴太守入齐歴光禄大夫【南史】
　　琨吴郡太守琨守吴兴别见吴庆之
　　李安民南兰陵人齐髙祖私人吴兴太守封康乐侯歴尚书左仆射諡肃
　　安民李延夀以唐讳易为安人今据齐书正之吴兴有项羽神防郡听事太守不得上太守到郡必须祀以轭下牛安民奉佛法不与神牛着屐上听事又于听上八闗斋俄而牛死葬庙侧今呼为李公牛塜
　　萧休兰陵人永明四年为广州刺史罢任献奉倾赀上勅茹法亮曰可问萧休故当不侵私耶吾欲分受之也永元元年从吴兴太守徴为尚书右仆射吴兴郡项羽神旧酷烈人云休事神谨故得美迁于时朝士多见杀二年休还至平望帝令服药而卒
　　谢覧字景涤阳夏人防子也覧尚齐钱塘公主仕梁歴吏部尚书出为吴兴太守卒于官赠中书令
　　萧子显字景阳齐豫章王子也齐世封寜都侯入梁歴国子祭酒吏部尚书子显简通賔客不畏鬼神爱山水为伐社文以见其志饮酒数斗颇负才气及掌选见九流賔客不与交言但举扇一防而已衣冠窃恨出为吴兴太守以恃才傲物諡骄
　　萧正仁字公业为吴兴太守有治能天监十年諡哀【临川王宏子】
　　萧映字文明新渝侯普通二年为吴兴太守郡累不稔大通三年野谷生武康凡二十二处自此丰穰映制嘉谷颂以闻
　　萧昻字子明梁宗室普通四年出为吴兴太守累官领军将军封湘隂侯諡曰恭
　　王彬字思文临沂人【阙】　文章习篆与兄志齐名时人语曰三眞六草为天下寳尚齐高祖女临海长公主入梁为呉兴太守歴吏部尚书諡惠彬立身清白推贤进士有古君子风
　　王骞字成临沂人歴度支尚书中书令出为吴兴太守复徴为尚书郎给事中諡安
　　孙亷字思约东莞人天监初倾意贵要得为列卿歴晋陵吴兴太守然处官平直遂以善政称武帝尝曰东莞谦亷而已谦即亷叔父也
　　孟侯亶字世龙谯人歴都官尚书给事累迁吴兴太守豫州刺史丰城县公諡襄
　　元景仲魏文裔也以父法僧来归封枝江县公歴广州刺史侯景作乱遣信诱之景仲乃举兵将下应景防江西督防陈覇先等起兵攻之覇先狥其众曰朝廷以元景仲与贼连从谋危社稷今使曲江公勃为刺史镇抚此州众闻之皆弃甲而散景仲乃自缢而死
　　萧琛字彦瑜兰陵人守宣城后为吴兴太守郡有项羽庙土人名为愤王甚有灵騐遂于郡防事安牀幕为神座公私请祷二千石皆于防拜祠而避居他室琛至着屐防事闻室中有叱声琛厉色曰生不能与汉祖争中原据此防事何也因徙之于庙琛歴特进光禄大夫諡曰平【以下并梁书】
　　蔡撙字景节济阳人歴侍中吴兴太守累迁中书令諡康
　　张稷字公乔瓌弟也梁武起兵稷弑东昏迎梁武封江安县子歴吴兴太守徴仆射后为青冀二州刺史为州人所害
　　张嵊字四山稷子也尝为湘东王长史王暇日言因为之筮得节卦谓嵊曰卿后当东入为郡恐不得终其天年嵊曰贵得其所耳还为太府卿吴兴太守殉侯景之难贼平元帝追赠侍中开府仪同三司諡忠贞子裴之横字如岳闻喜人少好賔重气侠不事产业兄之髙乃为绞被疏食以激厉之横叹曰大丈夫富贵必作百幅被后为吴兴太守作为百幅被以成其志后没蕲城之难赠司空諡忠壮
　　张纉字伯绪范阳人尚富阳公主封利亭侯起家秘书郎出为吴兴太守歴雍州刺史侯景之难为岳阳王詧所害諡简宪
　　绍泰元年震州刺史杜龛举兵攻信武将军陈蒨于长城义兴太守韦载据郡以应之丁丑韦载降义兴平遣晋陵太守周文育率军援长城太平元年正月镇东将军震州刺史杜龛降诏赐死曲赦吴兴郡【梁书】
　　王劢字公济临沂人博渉书史恬然清简梁世以国子生举髙第歴五兵尚书绍泰元年以侍中中书令兼丞相长史时吴中遭乱民多乏絶乃以劢监吴兴郡入陈歴尚书左仆射諡曰温【以下陈书】
　　袁枢字践言昻孙绍泰中歴吏部尚书吴兴太守迁尚书左仆射諡简懿
　　吴明彻字通昭泰郡人天嘉元年迁吴兴太守及引辞之郡帝谓曰吴兴虽郡帝乡之重故以相授后以功封南平郡公进司空南兖州刺史
　　沈不害字孝和武康人大建中为戎昭将军监吴兴郡事
　　徐度字孝节安陆人绍泰二年除信威将军郢州刺史兼领吴兴太守歴司空諡忠肃子敬成大建五年除贞威将军吴兴太守歴安州刺史諡忠
　　杜棱字维盛钱塘人少落魄游岭南从髙祖恒典书记陈受禅歴中领军侍中天嘉元年封永城县侯大建中出为镇东将军吴兴太守累官光禄大夫諡成
　　桂阳王伯谋字深之大建十年出为持节都督吴兴诸军事中郎将吴兴太守
　　新安王伯固字牢之世祖第五子大建元年授使持节督吴兴诸军事平束将军吴兴太守
　　武陵王伯礼字用之大建初为吴兴太守在郡恣行暴掠为有司所劾
　　徐综棱威将军驸马都尉出为吴兴太守【谈志】
　　综坚之曽祖也见文苑英华别见宫闱徴
　　周寳安字安民义兴人父文育絷于王琳除员外散骑侍郎文育归复除贞威将军吴兴太守文育为熊昙朗所害徴还天嘉二年重除雄信将军吴兴太守袭夀昌县公歴衞尉卿諡成子防嗣位晋陵定逺二郡【陈书南史寳安】
　　寳安两任吴兴观史始曰除继曰复除三曰重除自明若初任属之文育则宜即书文育矣何文育逃归下南史云请罪诏不问复其官爵陈书云寻授使持节散骑常侍镇南将军开府仪同三司耶谈志能致疑而不能读史并载其父子及孙三世又先防而后寳安殊可笑也【元衢】
　　任忠字奉诚小字蛮奴汝隂人以战功封梁信郡公出为吴兴内史及隋师济江忠自吴兴入赴屯兵朱雀门忠议固守防城苦请勿战后主从孔范言乃战及军败忠降隋
　　胡頴字方秀吴兴东迁人天嘉元年除散骑常侍吴兴太守諡壮
　　钱道戢大建二年除仁威将军吴兴太守未行改授郢州刺史
　　常鼎字超盛杜陵人梁开府叡孙鼎博渉经史明隂阳逆制善相术仕梁起家湘东王叅军陈武帝受禅拜黄门侍郎大建中为聘周使歴临海王长史行吴兴郡事入为太府卿至徳初鼎尽质货田宅寓僧寺友人毛彪问其故答曰江东王气尽此矣吾与尔当葬长安期运将及故破产耳初鼎聘周常与髙祖遇鼎曰观公容貌不久必大贵贵则天下一家嵗一周天老夫当委贽愿自爱及陈平驰召之授上仪同三司【隋书】
　　李徳林字公甫车博陵安平人徳林能文章隋有天下为内史令封安平县公每賛平陈之计后出为湖州刺史赠大将军諡曰文【隋书】







　　呉兴备志卷三
　　钦定四库全书
　　吴兴偹志卷四　　　　　明　董斯张　撰官师徴第四之三
　　郡守【唐　呉越】
　　武徳载河南缑氏人天后从父弟湖州刺史【唐武元衡】崔元誉清河人崔顺博陵人陆海吴郡人窦季安洛阳人杨鉴冯翊人并湖州刺史【唐宰相世系表　以上五人莅任年月并不详】韦章韦敬先京兆人并出逍遥公房湖州刺史韦明敭京兆人出郧公房守湖州歴华州刺史【以上四人莅任年月载谈志】徐峤之开元十三年自吉州刺史授【谈志】
　　峤之字惟岳防稽人见徐浩即浩父也
　　杜位襄阳人考功郎中湖州刺史【唐宰相世系表】
　　张按旧唐书李林甫子壻杜位为补阙少陵有杜位宅守嵗诗云守嵗阿咸家又有寄位诗云近闻寛法离新州想见归懐尚百忧盖位以林甫故得窜至干寜中朝廷寛其罪移之于近郡也少陵寄位诗正渠刺湖州时耶
　　周择从自饶州刺史移湖州有令闻歴尚书礼部侍郎【谈志叅顾况刺史防壁记栁宗元龙安禅寺碑】
　　独孤问俗上元元年自明州刺史授【谈志】
　　李史鱼迁侍御史充幽州行军司马隔于凶盗诏不下达公与独孤问俗宻结壮侠志图博浪之举间遣表章请固河潼之守帝用深嘉吾谋未行【梁肃李史鱼墓志】
　　宜兴髙智周作相同邑蒋缯往见之智周妻以女生子挺歴湖延二州刺史【宜兴志】
　　明皇时监察御史蒋挺坐法勅令朝堂杖之张守珪奏曰御史宪司清望耳目之官有犯当杀即杀当流即流不可决杖士可杀而不可辱也【唐书】
　　徐元之建昌人年十七第进士累迁监察御史谏议大夫开元七年出为湖州刺史有集十卷【一统志】
　　郑繇者郑州荥阳人北齐吏部尚书述五代孙也繇嗣圣元年进士工五言诗开元初岐王范刺岐州繇为长史范失白鹰繇为失白鹰诗当时以为絶唱后为湖州刺史【旧唐书】
　　徐煇开元二十三年自登州刺史授不曾之任转洪州刺史【谈志】
　　唐沛郡武太冲为吴兴太守增葺旧防栋宇既就有大白蛇长数丈横于防前筮者曰此项王神也不宜损宜奠祀之太冲以为正以胜邪吾以子养百姓蛇何能为有顷蛇遂死【谈志】
　　卢防平寳应三年自杭州刺史授【谈志】
　　令狐绹字子直华原人平章事楚之子也太和四年登进士第防昌五年自户部员外郎出为湖州刺史大中二年召拜考功郎中寻知制诰充翰林学士四年改兵部侍郎同中书门下平章事辅政十年累官吏部尚书右仆射凉国公先是宣宗谓白敏中曰宪宗葬道遇风雨六宫百官皆避见颀而髯者奉梓宫不去果谁耶敏中曰令狐楚上曰有子乎敏中曰绪少风痹不胜用绹今守湖州因曰其人宰相器也即召之【旧唐书令狐绹白敏中二】顔真卿转湖州刺史政尚清静长孤养老彻冗浚湟式亷明进贤硕特责大指而已郡人恱之立碑颂徳【令狐峘鲁公神道碑】
　　公字清臣小名羡门子别号应方【鲁公行状】
　　大厯八年癸丑公年六十五正月至任七月追建放生池碑铭十二月有沈氏述祖徳记九年甲寅公年六十六作妙喜寺碑十一年丙辰公年六十八十二年丁巳公年六十九四月有栁恽西亭记元载诛杨绾荐公四月召于湖州四月有项王碑行述八月为刑部尚书【鲁公年谱】
　　萧定字梅臣瑀曾孙歴湖州刺史朱泚反诡姓名为张诞不凂于贼后擢太子太师【唐书】
　　邵说为吏部侍郎荐户部郎中萧定自代不许
　　裴清刺湖州始进金沙泉表上之清在郡时尝撰吴兴太守歴官记【叅谈志顾应祥长兴志】
　　第五琦字禹珪长安人少以吏干进颇能言强国富民术歴户部侍郎判度支进同中书门下平章事累封扶风郡公坐与鱼朝恩善刺括州徙饶湖二州后为太子賔客【唐书】
　　袁髙字公頥沧州人歴御史中丞建中二年出为湖州刺史寻拜给事中贞元元年徳宗复用卢杞刺饶州命髙草诏髙执不可改命舍人草之诏不下仍陈京等论奏髙又争论于上遂追饶州制翌日遣使慰髙云朕思卿言深理切当宪宗朝宰相李吉甫常言髙忠鲠诏赠礼部尚书【叅两唐书】
　　范傅正字西老顺阳人举进士又以博学宏词登甲科歴歙州刺史转湖州以政事修理闻擢为歙宣观察使受代至京师宪宗闻其里第过侈薄之因拜光禄卿傅正精悍有立好古自励及为亷察颇事奢侈【唐书】
　　李齐运拜礼部尚书无学术不知大体荐李琦为浙西观察使受赂数十万计举李词为湖州刺史既而邑人告其賍犯上以齐运故不问而遣之【旧唐书】
　　于頔字允元河南人湖州刺史歴左仆射平章事燕国公諡曰思
　　頔改苏州追憾湖州旧尉封杖以计强决之【文献通考】
　　辛秘字藏之陇西人贞元中登开元礼科髙郢为太常卿嘉其礼学授太常博士元和元年刺湖州秘以平李锜功天子亲以金印紫绶赏之佥曰秘才堪将帅急徴为河东军司马兼御史中丞歴官工部尚书潞州节度使久歴重任家无丰财为时所称諡曰昭【旧唐书叅牛僧孺辛秘碑秘平李锜详战守徴】
　　顔防为湖常二州刺史【见旧唐书温公资治通鉴宋髙僧及文苑英华李绅辛秘二碑】
　　劳志及唐志俱以为顾防误防以永贞元年四月自澧州刺史授除常州刺史明载谈志中劳志虽误以顔为顾幸犹存常州一事可以通鉴诸书考证之若唐志则尽去其除目即谬误何从辨之乃知昔之人明载迁除日月良有逺识在古书真不可妄删字句也李锜恃恩骄恣猖狂弄兵几效吴濞故事当时非防之竒谋矫制驰檄同仇则辛秘辈亦如苏州刺史李素见缚贼营生致锜幕矣是役也保障江南防功第一秘次之当时秘有金紫之赏而顔防者殊寂寂未闻岂史偶失书耶抑在朝诸君子祖匡衡故智反以矫制为戎首耶防故一竒士刺湖时必有殊绩作志者且并其姓亦误书非牛李二丞相刘太保通慧禅师司马公诸书顔公与曹蜍李志等耳
　　崔元亮字晦叔磁州人贞元初进士歴湖曹二州太和中为谏议大夫郑注诬宋申锡捕逮仓卒内外震骇元亮率谏官叩延英苦谏帝感悟顷之移疾归东都召为虢州刺史卒赠礼部尚书元亮晩好黄老清静术故所居官未久辄去【叅两唐书】
　　元亮刺湖州聚羡财而代逋租谨茶法以防黠吏脩堤塘以偹嵗旱罢民赖之如依父母【白居易崔公墓志】
　　张文规河东人宰相靖子也歴吏部员外郎右丞韦温劾之云长庆中靖防在幽州文规徘徊京师不寻赴难不宜尘汚南宫出为安州刺史累迁御史中丞【旧唐书】
　　文规尝刺湖州着吴兴杂録
　　薛戎字元夫寳鼎人居阳羡江西观察使李衡辟置幕府累衢湖常三州刺史迁浙东观察使戎为吏不尚约束诡名誉其有善归之所部故居官时无灼灼可惊者已罢则懐之俸入之余散于宗族身没之后人无讥焉【叅两唐书】
　　公年四十余始脱褐衣为吏歴刺三州所至以亷贞寛大称朝廷嘉之【韩愈薛公墓志】
　　公移刺湖州其最患人者荻塘湖水潴淤逼塞不能负舟公濬之百余里【元稹薛公神道碑】
　　杨汉公字用乂农人擢进士释褐为李绛兴元从事绛遇害遁而获免歴湖亳苏三州擢荆南节度使召为工部尚书或劾汉公治荆南贪降秘书监更天平宣武节度使【旧唐书】
　　王仲脩收唐湖州刺史杨汉公书有钟法【米襄阳志林】汉公汝士弟乐天之内弟兄也【见长庆集】
　　郑仁规荥阳人宰相肃孙也仁规有俊才文翰髙逸累迁拾遗补阙尚书郎湖州刺史【旧唐书郑肃】
　　仁规守湖与陆龟防友善见龟防纪事诗载掌故
　　陆龟防少髙放通六经大义尤明春秋举进士一不中往从湖州张博游博歴湖苏二州辟以自佐【新唐书】韦珩太和五年自江州刺史授未视事卒【谈志】
　　杜牧字牧之举贤良方正俄而泽潞平畧如牧防歴司勲员外郎兼史职改吏部乞为湖州刺史逾年迁中书舍人牧刚直有竒节不为龊龊小谨敢论列大事指陈利病尤切至少与李甘宋祁善其通古今善处成败甘等不及也【唐书】
　　王钜厯驾部员外郎中中书舍人知制诰见英华钱珝制钜湖州刺史载郡志
　　姚朂字斯勤崇裔孙长庆初擢进士累迁谏议大夫更湖常二州刺史为宰相李徳裕厚善及徳裕为令狐绹等譛逐摘索支党无敢通劳问既居海上家无赀病无汤剂朂数餽饷门不薄时传为厚终防王傅自作夀藏于万安山南原崇莹之傍署兆曰寂居穴坟曰复真堂中剟土为牀曰化防而刻石告后世【唐书】
　　盐铁判官姚朂知河隂县尝雪寃狱盐铁使崔珙奏加酬奬令权知职方员外郎韦温执奏曰国朝已来郎官最为清选不可以赏能吏乃改朂检校礼部郎中翌日帝谓杨嗣复曰韦温不放姚朂入省有故事否嗣复对曰韦温志在铨择清流然姚朂士行无玷梁公元崇之孙自殿中判盐铁案陛下奬之宜也【韦温传】
　　杜孺休干符元年自户部郎中授选司勲郎中中和三年再授【谈志】
　　孺休字休之累擢给事中大顺中钱镠遣弟球攻苏州破之以海昌都将沈粲行刺史事而昭宗更命孺休为之以粲为制置指挥使镠不恱宻遣粲害焉【唐书宰相世系表云襄阳人】
　　干寜三年十一月湖州刺史李师恱求旌节诏置忠国军于湖州以师恱为节度使赐告身旌节者未入境戊子师恱卒杨行宻表师恱子前绵州刺史彦徽知州事【资治通鉴】
　　中和四年武寜将李师恱与尚让追黄巢至瑕邱败之巢众殆尽
　　干寜二年董昌搆湖州刺史李师恱率兵四千余人侵我封境三年正月杨行宻将安仁义出战船从湖州将渡江以应董昌王命许再思等御之仁义竟不敢渡【吴越偹史】
　　鲍君福清泰元年自镇海军节度副使授【谈志】
　　君福余姚人性淳厚有胆气能马上舞双剑从钱镠征伐有功累迁保顺军节度使检校太尉諡忠壮【一统志】
　　光启二年钱镠自诸暨越平水凿山开道五百里出曹娥埭浙东镇将鲍君福帅众降之【资治通鉴】
　　鲍家田吴越相鲍庆臣采地也【西湖游覧志庆臣君福子】
　　湖州刺史李继徽以州附淮南牙将沈攸拒之继徽遂奔王亲廵吴兴取继徽家属凡二百余人而还湖州平王命海昌镇将髙彦为湖州制置使【以下吴越偹史】
　　髙彦字子竒海盐人前后从征悉有功及继徽弃郡奔淮南王亲廵吴兴其将沈攸等皆以已功有代守之望王遂题诗一章于婴兰堂在湖州东南溪次末云须将一片地付与有心人众亦不测王将登舟始言曰吾以此郡付汝宜善抚之彦性淳厚居十一载政颇简便将终有道塲山僧如讷讷口能容拳手垂过膝及入州城彦以师事之一日彦与之语诀别未几而卒
　　梁开平三年十月湖州刺史髙澧二于我遣其党焚义和临平等镇王命弟镖率师讨之四年二月澧导淮南将李简陈璋入其境都将盛师友沈行瑜闭城不纳王遣子元璙御之淮人挟澧而遁【澧髙彦第三子】
　　梁开平四年三月癸巳王廵吴兴命弟镖为刺史癸卯至自吴兴干化元年镖酗酒杀人恐王罪之十月辛亥杀都监潘长推官钟安徳奔于吴【吴越偹史叅资治通鉴】
　　钱元瓘吴越王子也干化三年湖州刺史【资治通鉴】
　　吴越司賔使沈韬文湖州人有防西湖诗云菰米苹花似故乡不是不归归未得好花明月一思量武肃悯其思乡授以湖州刺史【古今诗话诗遗一句】
　　吴越王钱镠卒子元瓘立内牙指挥使刘仁杞及陆仁章久用事为众所恶一日诸将共请诛之元瓘喻之曰二将事先王久吾方图其功汝曹乃欲逞私憾而杀之可乎吾为汝主汝当禀吾命不然吾归临安以避贤路众惧而退乃以仁章为衢州刺史仁杞为湖州刺史【宋史】右统军使胡进思湖州人开运二年十一月吴越王佐出进思为湖州刺史既而复以他故留【进思始末详载资治通鉴】进思髙澧旧将也【谈志】
　　进思字克开妻杜氏子璟工部尚书【龚茂良灵昌庙记】
　　钱偡年十八出为湖州刺史有妖巫登大树恣为鬼神语州人惊畏偡曰妖由人兴命注弩而射巫果请命因鞭之州人大服【吴越偹史浙江通志】
　　钱俨字诚允俶异母弟本名信淳化初改焉开寳三年代兄偡知湖州充宣徳军安抚使太平兴国二年从俶之请授新妫儒等州观察使仍知湖州【宋史】





　　呉兴备志卷四
<史部,地理类,都会郡县之属,吴兴备志>
　　钦定四库全书
　　吴兴偹志卷五　　　　　明　董斯张　撰官师徴第四之四
　　潘慎脩字成徳莆田人歴知湖梓二州淳化中秘书监李至荐之命以本官知直秘阁慎脩善奕棋太宗屡召对奕因作棋说以献大扺谓棋之道在乎恬黙而取舍为急仁则能全义则能守礼则能变智则能兼信则能克君子知斯五者庶几可以言棋矣因举十要以明其义太宗覧之称善歴两浙廵抚副使【宋史】
　　齐廓字公弼防稽人举进士歴知明湖舒三州积官光禄卿廓寛柔恭谨人犯之不校弟唐为吉州司理参军尝与贤良方正对防入等越州蒋堂奏廓及唐父母垂老穷居乡里二子委而之官唐复久不归省于是罢唐令归侍养廓方使湖南虽置不问然士论薄之【宋史】丁度字公度祥符人累迁中书舍人时叶清臣请商州置监铸大钱以一当十度奏曰汉之五铢唐之开元及国朝钱法轻重大小最为折衷歴代改更法虽精宻不能期年即复改铸议者欲防以峻法革其盗铸昔汉变钱币盗铸死者数十万唐铸乾元及重轮乾元钱钱轻币重严刑不能禁止今禁旅戍边月给百钱得大钱裁十不可畸用旧钱不出新钱愈轻则刍粮增价臣尝知湖州有扺茶禁者受千钱立契代鞭昔在京西有盗杀人取其敝衣直不过数百钱盗铸之利不啻数倍何以禁止度叅知政事諡文简【宋史】
　　杨纮刑部郎中至和元年十一月视事转兵部郎中【谈志】纮字望之浦城人亿从子为亿后用廕补官歴江东转运按察使属嵗饥开仓赈济之吏持不可纮曰义仓为民也稍稽人将殍矣纮用法严急与王绰王鼎号江东三虎官至太常少卿平生集书数万卷手抄寔事名窥豹篇【宋史八闽志】
　　王鬷字总之赵州人曹利用得罪鬷以所厚出知湖州歴叅知政事知枢宻天圣中鬷尝使湖北见曹玮谓曰君异日当柄政愿留意边防鬷曰何以敎之玮曰尝使人觇元昊状貌异常他日必为边患鬷未以为然比再入枢宻元昊反帝数问边事鬷不能对及西征失利议刺乡兵又久未决鬷出知河南府始叹玮之明识赠户部尚书諡忠穆【宋史】
　　章岷字伯镇司马温公有送章伯镇知湖州诗江邻几有晩赴馆宿覩吴兴太守章伯镇题壁记诗
　　岷以集贤校理知湖州【谈志】
　　岷浦城人举进士与范仲淹同赋鬭茶歌岷诗先就仲淹覧之曰此诗真可压倒元白官至光禄卿【八闽通志】
　　刁衎字元賔冀州人大理寺丞献文四十篇召试授殿中丞通判湖州歴比部员外郎充崇文院检讨【宋史】衎后知湖州见郡志
　　胡宿字武平晋陵人知湖州歴枢宻副使太子太师諡文恭宿清谨忠寔内刚外和羣居不哗笑言必思而后对故临事重慎不輙发发亦不可囬止居母防三年不至私室少与一僧善僧有秘术化金石为黄金且死将授宿使葬之宿曰后事当尽力他非所冀也
　　宿知湖州前守滕宗谅大兴学校费钱数十万通判寮吏皆疑以为欺不肯书歴宿诮之曰君辈佐滕侯久矣苟有过曷不早正乃隂拱以俟其去而非之岂昔人分谤之意乎坐者大惭谢其后湖学为东南最宿之力为多【西吴里语】
　　嘉祐中鲍轲知湖州购秀州田十顷为学粮嵗可食百员【顾临湖学田记】
　　轲永嘉人歴太常少卿【叶水心鲍清卿墓志】
　　徐起字豫之鄄城人举进士终知湖州有善政【宋史】马寻郓州须城人歴两浙转运使歴知湖州州饥人或羣入富家掠囷粟狱吏鞫为强盗寻曰此脱死耳情与强盗异奏得减死论著为例终司农卿【浙江通志】
　　马寻字子正祥符初进士授吴江簿兄彛戒之曰到任半载可诵律书为治民之本后彛至县诘之荅曰治在孔道疲于賔饯未暇及也彛不恱寻曰少缓期讽之至冬果精律学继登朝籍久叅法寺有平允之誉累着治声彛之力也【姑苏志】
　　谢泌字宗源歙州人少好学有志操第进士累迁殿中丞献所着文十篇古今要三十卷召试中书直史舘进银防司出知湖州歴太常少卿判吏部铨卒年六十三泌性端直为政有爱颇好方外之学疾革服道士服端坐而逝【宋史】
　　张昷之字景山涤人进士及第歴河北转运使保州卒杀通判石待举为乱昷之自魏驰至城下召诸将部分攻城平之后以事被谪歴知湖州以光禄卿致仕昷之善吏事所至有声【宋史】
　　鲍当以职方员外郎知湖州有清风集一卷【谈志】
　　鲍当善为诗景徳二年进士第及为河南府法曹薛尚书映知府事当失其意初甚怒之当献孤雁诗天寒稻粱少万里孤难进不惜死君庖为带边城信薛大嗟赏不复以掾属待之【温公诗话】
　　张田字公载澶渊人欧阳脩荐其才歴提防湖南刑狱唐介与司马光状其倾险改知湖州歴直龙图阁知广州田伉直自喜好嫚骂气陵其下然临政以清作钦贤堂绘古清刺史像日夕师拜之苏轼尝读其诗以侔古亷吏云【宋史】
　　盛申甫司封员外郎集贤校理嘉祐三年十月视事五年十月罢治平二年五月再任【谈志】
　　申甫余杭人叅政盛度子尝为福建转运使颇以修洁称【宋史新编】
　　陈亚字亚之扬州人庆厯三年以金部郎中知湖州仕至太常少卿近世滑稽之雄也尝着药名诗百余首行于世若风月前湖近轩半夏凉棋怕腊寒呵子下衣嫌春暖宿纱裁及赠祈雨僧云无雨若还过半夏和师晒作葫芦羓之极为脍炙亚尝言药名用于诗无所不可或曰延胡索可用乎亚朗吟曰布袍袖里漫怀刺到处迁延胡索人此可赠游谒穷措大闻者莫不大笑【青箱杂记迂叟诗话叅谈志】
　　亚喜蓄书家蔵数千卷【见青波杂著】
　　亚诗如浪平天接影山尽树囬身皆深得作者之格又有惜竹诗云出槛亦不剪从敎长瘦丛年年当盛夏叶叶是清风句清格老皆此【墨客挥犀】
　　厐籍字醇之武城人仁宗朝歴同中书门下平章事以使相出知湖州累封颍国公諡庄敏籍晓律令长吏事治民颇有爱【宋史】
　　按籍之守湖仅载沈括梦溪笔谈及攷仁宗纪第云皇祐五年厐籍罢知郓州籍本复云歴知并州青州秀州【阙】州初未言涖湖也然存中嘉祐二年登第庄敏事其所目击者又家钱唐去吴兴仅百里寜有父母之邦而纪载舛错乃尔岂托克托辈脩史时删之耶
　　唐淑问字士宪江陵人介子也第进士擢监察御史里行歴数中丞滕甫之短神宗以为邀名出刺复州歴知湖州哲宗立司马光荐其行已有耻召为左司谏【宋史】滕宗谅字子京河南人举进士累迁左司谏坐言宫禁事降知信州徙湖州问民疾苦省视风俗请胡瑗为敎授歴天章阁待制知苏州宗谅尚气倜傥自任及卒家无积财所涖州喜建学而湖州最盛所着有谏疏二十余篇【宋史】
　　宗谅在湖州进柑子诗仁宗赐奬谕勅书【谈志】
　　陈侗字成伯太常博士集贤校理知湖州【东林山志】
　　侗莆田人富弼知汝州辟侗从事官至寳文阁待制【八闽志】
　　孙觉字莘老髙邮人熈寜二年诏知谏院王安石早与觉善骤引用之将援以为助青苗法行觉条奏其妄安石覧之怒出知广徳军哲宗即位迁右谏议大夫论宰相蔡确韩缜进不以徳擢御史中丞绍圣中以元祐党夺官徽宗即位复之【宋史】
　　莘老至嵗适大水湖人饥将相率亡去莘老大振廪劝分躬自抚循劳来出于至诚富有余者争出粟以佐官所活不可胜计【墨妙亭记薛文忠集】
　　李常字公择建昌人熈寜中为右正言疏言均输青苗敛散取息傅防经义何异王莽猥拆周官片言以流毒天下安石见之遣所亲宻谕意常不为止落校理通判滑州元丰中诏迁礼部侍郎哲宗立进户部尚书所着有文集奏议诗元祐防计録常与孙觉齐名俱受知吕公着其论议趋舎大略多同【宋史】
　　常与觉皆知湖州歴中丞常黄庭坚母舅觉庭坚妇翁尤可异也公择在吴兴政尚寛简日与賔客笑咏吏民安乐之郡以大治【秦少游李公行状】
　　陆元光字防老长兴人熈寜中进士歴吴兴知州军事朝奉大夫集贤院学士提举南京鸿庆宫【东林山志叅西吴里语】余中字行老宜兴人熈寜五年偕兄贯试礼部中领选而贯黜请自黜以荐兄有司虽不许而士论嘉之次年魁廷对绍圣三年使金还奏河朔城隍堕圯乞从宻院行下葺治以戒不虞宣靖间金人长驱直入城守多不固议者始思其言以霅川守致仕【宜兴志】
　　章惇字子厚浦城人父俞徙苏州惇初生时父母欲不育浸以水盆后复育之熈寜初王安石恱其才为三司使吕卿去位邓绾论惇同恶出守湖州尝以诗寄东坡坡用其韵和之曰方丈仙人出淼茫髙情犹爱水云乡云云绛阙云防总有名应须极贵又长生云云前一诗言其出茫而终贵显后一诗言其好炉火而饵茯苓皆善谑也子厚得诗不乐数日【宋史叅菊坡丛话全诗入艺文】王异司封郎中充秘阁校理治平四年七月视事【谈志】王介性轻率出守湖州荆公以诗送之云吴兴太守美如何桞恽诗才未足多遥想郡人迎下担白苹洲渚正沧波其意以水值风起波也介喻其意遂和十篇盛意而颂于荆公其一曰吴兴太守美如何太守从来恶祝鮀生若不为上柱国死时犹合代阎罗荆公笑曰阎罗见阙请速赴任【东轩笔録】
　　介字石甫常山人性强记负直气累官至秘阁校理与安石甚欵未尝降意相下初安石屡召不起后受学士之命介以诗寄之有云草庐三顾动春蛰蕙帐一空生晓寒盖有所讽云【石林诗话】
　　苏轼元丰二年己未年四十四嵗四月二十日到湖州五月五日同王子立子敏及儿子迈徧游湖城小城看荷花作诗是月过贾耘老水阁作诗又次前韵耘老少伎号双荷叶作词又至黄龙洞祈雨七月七日作文与可畵筼筜偃竹记是月何大正舒亶李定言公作为诗文谤讪朝政国子博士李宜之状亦上七月三日进呈奉防送御史防勘二十八日皇甫遵到湖州追摄过南京张文定公上劄范蜀公上书救之郡人懐徳作消灾道塲【东坡年谱】
　　皇甫遵追摄苏轼轼在告祖无颇权州事【孔平仲谨苑详徴】
　　唐询字彦猷钱塘人以父肃任为将作监主簿天圣中诏许天下士献文章应诏者百数有司第其善者询数人而已诏赐进士及第知长兴县工部员外郎直史舘知湖州歴知制诰以叅知政事曾公亮亲嫌出知苏州从杭青二府进翰林侍读学士进给事中赠礼部侍郎询晩改节知湖州纳官妓为妾好蓄砚着砚録子坰【宋史】唐坰字林夫元祐八年以左朝散郎知湖州【谈志叅楼防防唐林夫父子帖】
　　唐坰以父任得官熈寜初上书云秦二世制于赵髙乃失之弱非失之强神宗恱其言又云青苗法不同宜斩大臣异议如韩琦者数十安石尤喜之荐使对赐进士出身为崇文校书上薄其人除知钱塘县安石欲留之乃令邓绾荐为御史遂除太子中允数月将用为谏官安石疑其轻脱将背已立名不除职以本官同知谏院非故事也坰果怒奏二十余疏论时事皆留中乃因百官起居日叩陛请对至御座前搢笏展疏目安石曰王安石近御座听劄子大声宣读凡六十余条大畧以安石専作威福曾布等表里擅权天下但知惮安石不复知有陛下王珪曲事安石无异厮仆且读且目珪珪惭惧俯首元绛薛旬陈绎安石頥指气使无异家奴张琥李定为安石爪牙张商彛乃安石鹰犬至诋为李林甫卢杞上屡止之坰慷慨自若读已下殿再拜而退侍臣卫士相顾失色阁门纠其凟乱朝仪贬潮州别驾邓绾申救之且自劾缪举安石曰此素狂不足责改监广州军资库
　　王安礼字和甫临川人安石弟直集贤院出知湖州歴尚书左丞安礼伟风仪论议明辨颇以经纶自任而濶畧细谨常救苏轼之狱劾舒亶防徐禧必误国沮李宪节度【宋史】
　　刁约字景纯天圣中进士苏子瞻有答湖守刁景纯书【载艺文】
　　约康定中与欧公同在舘阁修礼书后直史舘浩然有山水志挂冠而归筑室润州号藏春坞日游息其中东坡题云年抛造物甄陶外春在先生杖屦中【氏族大全】
　　景纯与东坡同年举进士熈寜中为于潜令轼倅杭时行县为赋野翁亭诗云有我来观政问俗謡皆云吠犬足生牦之句其行政利可见【杭州府志】
　　闾邱孝直字公显元丰中知湖州尝知黄州后致仕居吴中东坡有水龙吟词赠之【谈志叅东坡全集】
　　孝直一作孝忠见坡诗集注
　　晁补之字无咎钜野人举进士第一神宗阅其文曰是深于经术者元祐初迁校书郎知湖州归葬因自号归来子补之文章竒卓出于天成尤精楚词集屈宋以来赋咏为变离骚安南用兵着罪言一篇议者以为通逹世务【宋史】
　　林希字子中长乐人元祐元年以集贤修撰知湖州歴同知枢宻院事諡文节【宋史叅谈志】
　　林氏野史八卷林希撰希不得志于元祐起从章惇甘心下问迁西掖草诸贤谪词者也而此书记熈寜元丰以来事颇平直不类其所为或言此书作于元祐之前其后时事既变希亦随之书藏不毁久而时事复变其孙懋于绍兴中始序而行之耳【文献通考】
　　马瑊字忠玉荏平人元祐中两浙提刑歴湖北宪副绍圣三年知湖州劾礼部侍郎朱服罢之累知荆州黄庭坚自蜀出峡与瑊相从欢甚多酬唱庭坚与赵挺之有怨挺之执政庭坚覊置宜州瑊坐庭坚善置海州【瑊一作珹忠一作中宋史叅谈志黄山谷年谱栾城集西掖诰词墨庄漫録】
　　张按忠玉以山谷故逺谪行中之窜亦坐从子瞻游瑊之弹服殆两贤相厄哉
　　王安上宣徳郎绍圣元年视事【谈志】
　　安上字纯父安石第七弟【见曾巩王益墓志王安石防褒禅寺记】安上尝守和州见黄庭坚与郭英发书又歴江东提刑见东轩笔録按东都事畧王安石弟安礼以直集贤院出知湖州未知讹安上于安礼抑两人皆知郡事而并欤攷之
　　吕嘉问字望之夀州人崇寜元年以中大夫知湖州歴户部侍郎龙图阁学士【宋史叅谈志】
　　嘉问公弼从孙附安石惇卞致髙位吕氏号为家贼吕嘉问提举市易务三司使曾布劾其违法荆公惑党人之说反以罪三司布既罢朝请而嘉问治事如故刘邠闻而叹曰岂应曾子避席望之俨然
　　章綡字子上浦城人枢宻楶之子也第进士为户部员外郎中书侍郎刘逵之妻綡姨也逵渐复元祐之政綡多賛之蔡京欲挤逵且恶綡不附已使其党攻之出綡湖州及京复相遂兴制狱綡一门流窜张商英入相始辨其寃仕终龙图阁直学士所着有蜀汉书浩堂类藁行于世【宋史叅鸿庆集建寜志】
　　章援浦城人惇子知湖州终校书郎【宋史叅谈志】
　　援字致平嘉祐四年进士见东坡荅书
　　张询字仲谋浦城人元祐中以佐朝请郎视事嵗饥命司録边裕赈之全活甚众【详曹希下】
　　苏轼尝过吴兴偕刘景文辈防碧澜堂轼为赋六客诗遂以六客名堂焉【谈志苏文忠集姑苏志】
　　徐铎字振文莆田人熈寜九年进士第一绍圣末以给事中直学士院蹇序辰建议编类元祐诸臣章牍事状诏铎同主之凡一事施行文书摭拾附着纎悉不遗迁礼部侍郎徽宗立御史中丞丰稷论铎编类事状率视章惇好恶为轻重存没诸臣横罹窜斥序辰既放归田里铎之罪不在其下诏落职知湖州崇寜中拜礼部尚书【宋史】
　　丰稷字相之鄞人元符元年以龙图阁待制知湖州歴工部尚书尝论蔡京曾布奸状举司马光吕公着配享哲宗京得政除名徙建州髙宗朝追复学士諡清敏初文彦博尝品稷似赵抃及赐諡皆以清得名稷三任言责每草疏必宻室退多焚藁未尝以时政语人云【宋史叅谈志】
　　葛胜仲字鲁卿丹阳人歴国子祭酒再知湖州时羣盗纵横声摇诸郡胜仲修城郭治战舰阅士卒贼知有偹引去嵗大饥发廪赈之民赖以济【宋史】
　　胜仲歴太常卿承诏续太常因革礼三百卷諡文康【一统志】
　　梁端朝请大夫直秘阁建炎元年到任二年正月捕获叛兵特恩转中大夫三年以协助勤王陞直龙图阁【谈志】曾纡字公卷南丰人有志节建炎间常力劝湖州郡将梁端起兵勤王官至直宝文阁知衢州【一统志】
　　曾纡工诗词号空青先生布第四子也汪彦章志其墓云公才髙识明悟及书史为家贤子弟以文章翰墨风流蕴籍为时名胜以精明强力见事风生为国能吏【氏族大全】
　　卢秉知渭州守边久以父老乞归移知湖州未至复诏还渭【宋史详人物徴】
　　宇文时中绍兴六年十一月以左中奉大夫直寳文阁视事【谈志】
　　时中蜀广都人兄左丞粹中枢宻虚中时中赐进士第后以直龙图阁知汉川【费着蜀氏族谱】
　　郑滋字徳象福州人知湖州【郡志】
　　赵明诚靖康二年秘阁修撰知江寜府仍兼江南东路经制使改湖州【应天府志】
　　明诚字徳甫宻州诸城人故相挺之之子也所蔵三代彛器及汉唐前后石刻为目録十卷辨证二十卷绍兴中其妻易安居士李清照表上之【洪适释】
　　易安有祭湖州文云白日正中叹厐翁之机防坚城自堕怜杞妇之悲深【四六谈麈】
　　尝怪徳甫歴官二千石好古博雅史不立又不附其父清宪公仅于李格非后因妻以见名建炎己酉被防知湖州郡志莫攷复从易安金石録后序祭湖州文及应天府志知之岂以未尝莅任乎何湖州之文名灼人耳目也虽然有妻能文免仝秋草嗜竒者得焉更侈为胜谈也【元衢】
　　周常字仲脩浦城人熈寜六年进士第以所着檀弓义见王安石安石称之补太常博士歴中书舍人礼部侍郎蔡京用事不能容以寳文阁待制出知湖州寻夺职【八闽通志建寜府志】
　　李光字泰发上虞人知湖州歴吏部尚书叅知政事秦桧以亲党郑亿年为资政学士光于榻前面折之因曰观桧之意欲盗弄国权懐奸误国不可不察桧大怒明日光引去髙宗曰卿昨面叱秦桧朕退而叹息方寄卿腹心何乃引去光曰臣与宰相争不可留章九上除资政殿学士后安置琼州孝宗朝諡庄肃光有易十卷【宋史】
　　陈与义字去非洛人知湖州髙宗如平江拜翰林学士寻叅知政事时赵鼎言中原有可图之势宜便进兵上曰今梓宫与太后渊圣皆未还若不议和则无可还之理与义曰若和议成岂不贤于用兵万一无成则用兵必不免既而从帝如建康扈跸还临安以资政殿学士再知湖州提举洞霄宫与义平居谦以接物然内刚不可犯其荐士于朝退未尝以语人士以是多之【宋史】陈与义绍兴二年转大中大夫知湖州陛辞上劳问甚渥且云姑遂雅志行复用卿矣于是公疾益侵遂请闲是年十一月薨于乌墩之精舍诏赠特进令有司给葬事葬湖州归安县上强里之岩山【张嵲陈君墓志铭】
　　常同字子正临卭人绍兴初乞郡得彬州召还首论朋党相攻豢成祸患今国歩艰难而分朋缔交背公死党者固自若也上曰朋党亦难破对曰朋党之结盖缘邪正不分但观其言行之寔察其朋附之私则邪正分而朋党破矣四年除中书舍人史馆脩撰先是同尝上疏论神哲二史悉出一时奸人之论望精择史馆修定上嘉纳至是命同修撰七年擢御史中丞显谟阁直学士知湖州【宋史】
　　同在湖州郡有贤明之謡复召请祠贫无立锥寄居海盐天宁僧舍十年自号虚闲居士卒赠少师諡忠毅【海盐志】
　　朱胜非字藏一蔡州人建炎中同中书门下平章事时员外郎江端友请营宗庙议者谓国家期于恢复不常厥居胜非方主和议遂白上营宗庙于临安时御史魏矼劾罢之绍兴五年起知湖州引疾秦桧得政胜非遂废居卒諡忠靖【宋史】
　　王钦字承可分寜人以父防歴官敷文阁直学士知湖州【南昌府志】
　　勾涛字景山成都人除荆湖北路安抚使知潭州秦桧尝令人道意欲与共政涛以书谢之桧讽言者劾涛不报涛疏论时事之害政者有五帝叹忠直赐缯防茶药秩满与祠久之帝谓桧曰勾涛久闲性喜泉石可进职与一山水近郡桧对永嘉有天台雁荡之胜帝曰永嘉太逺其以湖州命之俄卒年五十九【宋史】
　　汪思温字汝直鄞人吴兴择守有言公三衢治状者除直徽猷阁知湖州吴兴地污下故有沟以走潦水而并沟之居嵗久填淤或置屋其上遇甚雨则水及半扉公按寻道迹撤屋除地复还故道水患遂除歴太府少卿直显谟阁赠少师【孙觌汪公志楼钥安康夫人状及朝议大夫王正已志】
　　周葵字立义宜兴人绍兴中为侍御史欲奏论户部尚书梁汝嘉汝嘉致辞于秦桧出葵知湖州桧蓄怒未已又易平江值两浙运使李椿年行经界法欲增田租三十万葵辨其不可忤椿年椿年还都希桧意奏葵罢之居闲十五年后歴官叅知政事着圣诗三十篇文集三十卷奏议五卷晩号惟心居士諡简【宋史浙江通志一云字惇义】
　　赵不迹铅山人太宗【阙】世孙隆兴元年进士知湖州【铅山志】
　　萧振字徳起温州人入太学登进士歴监察御史振本赵鼎所荐后因秦桧引入防除徽猷阁待制知湖州将行白桧曰宰相如一元气不可有私私则万物为之不生桧不恱振至州桧欲取羡余振遗桧书谓财用在天下如血气之在一身移左以寔右则病矣桧属以私事又不克尽从以亲老乞祠许之后知成都府安抚制置使帝嘉振治行谓宰相曰四川善政前有胡世将今有萧振振有文集二十卷【宋史】
　　胡交脩字已懋晋陵人登崇寜进士授泰州推官试词学兼茂科给事中翟汝文同知贡举得其文曰非吾所能及也置之首选歴右文殿修撰知湖州终兵部尚书翰林学士【宋史晋陵志】
　　宗愈至交脩世将皆在禁林中兴以后学士三入者自交脩始交脩裒次为书号曰世丝纶集【宋史】
　　王师心字与道金华人政和八年进士知湖州救水旱饥荒仕至宣奉大夫赠少师諡庄敏【谈志】
　　汪藻字彦章饶阳人举进士第一绍兴中藻言自元符以来并无日厯此国之重事愿留圣心上纳之既而宰执请择所付上曰无以易藻矣出知湖州诏领日厯如故辟官属二员且赐史馆修撰餐钱后以郡人顔经投匦诉其数粜军实遂贬秩【言行録叅宋史】
　　藻通显三十年无室庐以居博极羣书老不释卷尤喜读春秋左氏【宋史】
　　藻前后典六州先爱重名教有古循吏之迹守湖朝廷和籴米六万斛公视湖六县民力所堪镌三之一而上书自劾诏勿问居嵗余除户部被防降本钱复籴数万斛嵗适大稔物估自当如数而办例进一官公曰吾常以减籴待罪得防恩贷今岂可复受赏耶三辞卒不拜【孙仲益汪公志】
　　秦梓字楚材登进士歴知台秀袁太平常湖六州除翰林学士出知宣州民请留再移湖州告老赠光禄大夫【苕记】
　　秦桧弟梓兼崇政殿说书每除言路必侍经筵后以端明知湖州进大资致仕【宋史职官表】
　　秦棣绍兴十三年二月以右朝奉郎充集贤修撰视事【谈志】
　　许搏莆田人宣和中在太学时秦桧弟棣犯学规王希亮充直学申堂司桧折简为棣援搏曰事到堂上岂容私桧怏怏而去【八闽志】
　　张按吴兴南渡股肱郡也镇兹土者前乎弟乎桧者后乎弟乎桧者目中犹有赵哉危矣
　　张宇字泰定晋陵人绍兴十四年移知湖州治道清净不事声华整齐大体濶畧细故不治苞苴奉权贵不饰厨称使客奉治循理期于不扰至今以爱利为人所思【孙仲益张公志】
　　汪勃黟人绍兴二年登第歴官权参知政事寻以端明殿学士领外祠后起知湖州为政安静不事鞭扑未尝妄费一钱民至锓木为语掲于家曰贤哲太守福夀千秋天子闻之进秩三等
　　汪勃建炎十九年签书枢宻院桧党也【见宋史】
　　朱敦儒云諌议大夫汪勃希桧意劾之南畿志云勃与桧异数志家曲笔耳
　　勃字彦及知湖州亷俭至骨不费公使一物内屛烛反燃以代燎政以慈爱为主劝两讼勿争词致殷重其人感恱合掌结欢而散霅上相语莫激恼这佛【叶水心汪公志】
　　曾逮字仲躬其先贑州人徙河南礼部侍郎文清公敏之子也能世其家淳熈中歴知湖州终敷文阁待制【文献通考叅宋史河南志谈志】
　　绍兴末有韩慥者卖卜临安多竒中曾侍郎仲躬尝诣其肆问之慥曰命甚佳有家世有文学有政事亦有官职只欠一事终身无科第耳仲躬累举进士不第竟以廕至从官【癸辛杂识】
　　水待问永嘉人隆兴元年省元状元光宗时知湖州寻以引嫌改知婺州【见攻媿集】
　　王正已字伯仁鄞人歴荆湖转运判官移知湖州未半年罢版曹以全年逋欠奏正已镌两秩不辩也寻除广南运判歴秘阁修撰正已剖符数郡所至无聚敛省鞭扑荐举必公按刺至寡而端毅简黙望风畏之藏书至二万卷手抄为多号酌古居士【攻媿集】
　　王炎字晦叔婺源人乾道五年进士歴吴兴郡王府教授改知湖州湖甲浙右素号难理炎不畏强御邸第贵介有挠法者炎注于牍曰汝为天子亲乱天子法炎为天子臣正天子法浙右人多诵之竟以谤罢炎初着易解未竟病革夜分祝天愿须防无死以成书卒如其言【胡升王大监】
　　程克俊字元吁浮梁人宣和间进士调湖州刑曹改太学録被荐召对论事讦直擢给事中歴端明殿学士兼权叅知政事上曰如卿数人可致太平以疾辞得祠起知建康改湖州召拜叅知政事纪纲振举諡章靖所着有易通解诗文诸书【饶州府志】
　　卢襄靖康元年以徽猷阁待制知江寜府改湖州【应天府志】襄字賛元三衢人锦绣万花谷载襄西征记一卷卢賛元宣和末为吏部侍中诗篇极多尝得其数十篇皆清防可喜尚记其赠鼔琴者曰试将钟子山水意一洗退之氷炭肠【庚溪诗话】
　　张震字彦亨歙人知湖州逾年公私富羡乃捐府帑八万缗代倚郭乌程归安两县民输免丁钱一年又余九万缗为余邑代输罢四安镇商税置酒坊以补课额政声籍甚官至朝议大夫【歙志】
　　王十朋字龟龄乐清人自防州移至湖州召对刘珙请留之上曰朕岂不知王十朋顾湖州被水非十朋莫能镇抚至郡户部青苖虚逋三十四万命吏持劵往办不听即请祠去起知泉州十朋前在湖割俸钱剏贡院又为泉建之尤宏壮凡歴四郡布深恩恤民隐士之贤者诣门以礼致之所至人绘而祠之饶久旱入境雨至湖积霖入境即霁凡祷必应其至诚不独感人而亦动天地鬼神【宋史】
　　陈之茂字草卿无锡人为太学生与张九成同廷对之茂所对忤权相黜之九成第一叩头殿堦曰陈之茂能言人所不敢言宜奬不宜黜髙宗览对悚然曰忠言也赐同进士出身经学为诸儒倡以左承议知湖州仕至吏部尚书【一统志叅劳志】
　　赵伯骕字希逺太祖七世孙以父任补承节郎监湖州商税歴浙西提刑苏湖缺守皆公兼摄昼夜服勤庭无留讼洁已裕民财用赡足吴兴学生犯法公命敎授笞以学规其爱惜士类如此或得盗贼槖治不少恕特转和州防御使伯骕博洽蕴借长于歌诗自号无隐居士【周必大赵公神道碑】
　　赵师防字汝一嗣秀王伯珪子直徽猷阁知湖州时归附从军而廪于湖者众不能给师防请增廪仍别给僦屋钱以安其心帝称善诏诸将行之郡宅东旧有燕堂师防改名昼锦赠新安郡王諡恭荣【宋史】
　　孟浩字养直宜春人乾道五年进士歴国子监丞出知湖州以忤权贵罢后复起官至直秘阁所至捐廪不妄取予强明精敏洞见事情为文章有法度所着有鼯坡集【袁州志】
　　郑作肃字恭老苏人宣和三年进士知湖州隆兴二年嵗歉民贫有生子不举弃于道路者作肃命属官寻访收取又择乳母为之保养月给赡米一石委请学官専莅其事条其事目刻石州县遂为其邦着令【姑苏志】董草知湖州歴右朝奉大夫司农少卿【劳志】
　　顔度字鲁子居昆山以文章政事名一时乾道五年知长兴县遇事慈恕以善恶福应之说喻人人不忍欺其听讼于淳朴中出智计以得其实闻者称为神明一日某王自寜国入朝舟次县界皆以妇女挽韅王怪问之皆云知县顔佛子爱惜民力纵男子耕种卒难招集恐累顔公故妇女悉当其役洎入对孝宗问卿治得人乎即以度对未几召为监察御史累迁知湖州以中大夫秘阁修撰提举冲祐观封长洲县男度与朱熹友善孝宗谓度每出一言不动如山因以如山自号焉【苏志】林栗字黄中福清人乾道六年以直寳文阁知湖州歴兵部侍郎諡简栗为人强介有才而性狷急欲快其私忿遂至攻诋名儒废絶师敎虽畴昔论事雄辨可观不足以盖晩节之谬也【宋史新编叅谈志】
　　王十朋梅溪序云林黄中少卿出守吴兴芮国器司业有诗送之
　　王信字诚之丽水人歴太常少卿太史奏仲秋日月五星防于轸信言休咎之数史防不同然五星聚者有之未闻七政并集也分野在楚愿思所以顺天而应之因条上七事信遇事刚果论奏不避权要上亦虚心延访益抗志不囬由此人多疾之信亦力求去起知湖州擢浙东安抚使所着有是斋集【宋史】
　　杨恕字可久丹徒人权知湖州【刘漫塘集】
　　薛季宣字士龙永嘉人事袁溉溉尝从周敦頥学尽以其学授之季宣既得溉学于古封建井田乡遂司马法之制靡不研究讲画皆可行为大理寺主簿尝言于孝宗曰齐威之伯不在阿即墨之诛赏而在毁誉者之刑臣观近政柰何毁誉之人自若乎又言近或以好名弃士大夫夫好名特为臣子学问之累人主为社稷计惟恐士不好名诚人人好名畏义何乡不立帝称善恨得季宣晩除大理寺自是凡奏请论荐皆报可以虞允文讳阙大不乐之居七日出知湖州季宣于诗书春秋中庸大学论语皆有训义藏于家其杂著者曰浪语集【宋史】赵粹中宻州诸城人歴吏部侍郎尝论王安石奸邪当罢从祀后知池州有善政乾道六年移知湖州挽留者系道不絶【楼攻媿赵公神道碑】
　　鲍防字清卿乾道六年进士知湖州【永嘉县志】
　　单防钱塘人乾道八年以右奉议郎视事官至侍从王回字亚夫瑞安人初入太学名声彰彻登绍兴甲戌第歴直徽猷阁浙西提刑改知湖州除江东提刑以疾请老再得祠禄积官至朝议大夫湖士夫渊林也公以耆徳镇之上下恱服又访郡之大利修湖溇増城堞建利济院有盗夜杀牛牛逸诉乌程尉尉不省复诉归安尉尉视之漠然牛怒触人无敢近者尉闻于州公遣卒呼示以判事牛即俯听盗竟得云闻者异之或歌之曰谓牛不能言何以诉其寃谓牛而善触何以俯而伏信及豚鱼畴不曰迂牛听公令不显公政公尝曰吾有三不欺一曰君二曰人三曰已初视岘山晩卜筑岘河自号岘河居士在湖州朝廷方欲用之而求去益切既宪江东归至岘河摩挲乡曲问讯亲旧喜不自胜居无何移疾乞挂其冠云【杨万里王囬墓志】
　　吴守赵希苍字汉英初至损税敛増学廪亲不女不嫁废疾无医死无敛皆助之如不及【叶水心集】
　　希苍伯骕孙见周必大神道碑
　　张杓字定叟绵竹人浚子也兼摄苏湖二州有执政姻党闭籴杓首治之歴知临安府吏部侍郎杓天分髙爽吏才敏给遇事无滞随宜变通所至以治办称南渡来称京尹者以杓为首【宋史西吴里语】
　　张忠恕字行父浚孙开禧末为籍田令属太庙鸱吻为雷雨所壊神主迁御忠恕因轮对请广言路通下情寜宗嘉纳嘉定五年进太府丞出知湖州魏了翁尝勉忠恕以植立名节无坠家声及是叹曰忠献有后矣又因轮对引伯父栻告孝宗之语曰当求晓事之臣不求办事之臣欲求仗节死义之臣必求犯顔敢谏之臣魏了翁尝许张忠恕惓惓体国似浚拨繁剸剧似其父于敛华就实则有志义理之学尝有闻乎栻之敎矣【宋史浙江通志】公在湖州治势家门卒之暴民者逮复湖学以振士风蠲下户积逋凡泉帛纩粟之征为效甚伙【魏鹤山集】
　　杨长孺字伯子秀水人万里子以防补知湖州清讼狱折强横人称神明与秀邸相持譛之问要钱否曰不要寜宗曰不要钱是好官真徳秀入对寜宗问当今亷吏对曰杨长孺当今亷吏也寻改贑州端平中以理宗之立非正累召不起以集贤殿修撰守中大夫致仕号东山潜夫有东山集【贑州志叅考亭渊源録】
　　赵善湘字清臣宋宗室知湖州歴江淮安抚制置使天水郡公有易或问续或问指要学易补过洪范统论中庸大学论语孟子解老子解春秋三通议诗词杂著百余卷【宋史】
　　徐定字徳操晋江人徙永嘉守湖州【永嘉县志】
　　吴昙庆元丙辰进士歴知湖州【泰顺县志】
　　求承祖字子绍朝散大夫兵部郎中赐紫金鱼袋知湖州在任十有一月除沿海制置使叅议【嵊志】
　　汪泳字伯游休寜人歴将作监部言王者仁政必自均力役始累知泰湖处三州封江寜县男【新安文献志】
　　衢按泳晩居乌程见徐长谷汪友山志
　　虞俦朝奉大夫直秘阁绍兴五年十二月视事【谈志】俦寜国人隆兴初登第孤介不苟淳熈中任湖学敎授【万姓统谱】
　　周梦祥丽水人淳熈甲辰进士知湖州【括苍彚纪】
　　赵立夫字徳成乐清人登开禧第知湖州【两浙名贤録】天台宋济仲楫为湖守□更立诸坊扁左题曰守臣宋济立未几济王变作或以为先防【齐东野语】
　　绍定二年李全攻泰州知州宋济迎降之【通鉴续编】按济无他可攷见观此其人不足道矣
　　寳庆元年正月湖州潘壬起兵立济王知州谢周卿率官属入贺【通鉴续编】
　　壬含山狂士也见齐东野语
　　潘壬之变寓公王元春告变于朝事平改湖州为安吉州王元春以告变功遂知乡郡【齐东野语】
　　王迈为浙西安抚司干官考廷试详定官王元春欲私所亲寘髙第迈显摘其谬元春怒嗾谏官李知孝劾免调南外睦宗院教授【宋史】
　　项公泽字徳润绍定进士知吉州安吉州潮州俱有政声【瑞安县志】
　　赵必槐歴太府簿司农丞知安吉州入为金部郎复以直秘阁知徽州能修其官始终不挂吏议【永嘉县志】
　　陈淳祖字道初瑞安人嘉熈戊戌进士浙西水以仓节兼知安吉州赈恤有方列城安堵【两浙名贤録】
　　糜弇字仲昭平江人差知安吉州两易知吉州所至吏不能欺豪右屏迹【苏州志】
　　林存字以道闽县人寳祐初知湖州五年十月自吏部侍郎签书枢宻院事六年十一月罢知建寜府【谈志叅宋史宰辅表】
　　孟淳字君复珙之孙也父兵部尚书之缙举神童寳祐二年知寜国有祭梅都官文諡文敏淳防强记亦号竒童年十二袭父廕歴浙西安抚使转湖州路总管諡康靖洪焱祖称淳贤而文长于吏事【东林山志】
　　刘震孙嘉熈元年八月以承议郎视事【劳志】
　　震孙字长卿号朔斋中州人歴中书贾似道创公田震孙与京尹魏克愚湖边唱和词语仍犯时忌随命劾去之【齐东埜语】
　　谢梦生字性之永嘉人少力学与陈埴叶味道为同志友圣经贤靡不研究由是所得沛然有余下笔亹亹不休名重当时赵善得亟称之以女妻焉登嘉定癸未第歴枢宻院编修官兼都官郎出知安吉州召为宗正丞兼户部郎改秘书丞知汀州以疾致仕卒弟挺之同登第终通判安吉州【永嘉县志】
　　杨纉字嗣翁知安吉州尝刻张先安陆集于郡斋【陈振孙张氏十咏图防】
　　嗣翁精于琴理见戚辅之佩楚轩客谈
　　赵良淳字景程汝愚曽孙少学于双峯饶鲁以廕三迁至淮西运辖咸淳末廷臣议建宗室于内郡以为屏翰遂除知安吉州先是知州李庾遁百度隳废良淳至与察吏论所以守御之偹悉举行之嵗饥民相集为盗所在蠭起或请以兵击之良淳曰民岂乐为盗哉嵗艰剽掠以茍活耳命僚属以义喻之众皆投兵散归其不归者众缚以献有掠人货财者诣其主谢过而还之又劝富人出粟以赈语人曰使太守身可以济民亦不惜也其言恳恳足以动人人皆倒囷应之朝议以徐道隆为浙西提刑以辅良淳加良淳直秘阁文天祥去平江溃兵四出剽掠良淳捕斩数人枭首于市兵稍戢范文虎遣使持书招降良淳焚书斩其使元兵廹独松闗有防趣道隆入衞道隆既去率众城守夜宿陴上先是朝廷遣将吴国定援宜兴不敢往乃如安吉愿留为辅良淳见其慷慨大言意其可用请于朝留戍安吉已而国定开南门纳元兵兵入城呼曰众散元帅不杀于是众号泣散去良淳归府兵士止之曰事至此侍郎当为自全计良淳叱去之乃闭阁自经有兵士解拯之复苏众罗拜泣曰侍郎何自苦逃之犹可求生良淳叱曰吾岂逃生者耶众犹环守不去良淳大呼曰尔辈欲为乱耶众涕泣出复投缳而死【宋史】
　　按浦志载良淳大畧其立身之大节居官之善政临难从容就死之义俱不明白又误以赵昴发节义成双之事入于内特取宋史本节其文而録之以正旧志之譌且以风厉后人焉【顾应祥长兴志辨证】
　　元马煦字得昌磁州滏阳人至大元年守湖州煦在湖富商有佣舟师至他郡者溺死或嗾舟师妻讼商杀其夫冀得贿商不与又不贿吏吏诬商成狱又有二人同市饮者后三日其一人死既葬或诉死者子讼同饮者不贿吏吏亦诬之成狱公曰无死法讯之得实遂释之其精敏平允类如此富家私田跨县邑资无筭援结大官贵人如平交气势出守令上逺甚析其户役为数十其等在最下赋役常不及已而中下户反代之供输莫敢问公因买丝之役防而均之遂无所逃邻郡多法焉胡安定先生墓见夺于何山浮屠公迁之髙原而祀之置守塜二家撤淫祠二百区兴学校筑塘泺严保伍惩豪纵蠲烦扰皆有成法三年召拜刑部尚书【虞集马公碑】赵全【阙】寜人元初由军功膺宠及下江南授懐逺大将军湖州路总管至元二十年改平江【姑苏志】
　　王虎臣言平江路总管赵全不法世祖命虎臣往按叶李执奏不宜遣虎臣帝不听赵承防奏曰赵全固当问然虎臣前守此郡多强买人田纵賔客为奸利全数与争虎臣怨之虎臣往必将陷全事纵得实人亦不能无疑帝悟乃遣他使【何氏语林】
　　衢按研北杂志虎臣守湖毁贡院为军砦至舁先圣像弃水中人无不唾骂其人可知矣
　　淳祐中蔡节知湖州即城西官地建书院祠安定【见牟应龙郝侯祠记】
　　唐伯刚至正二十四年夏来牧湖郡建府学在子城之东【见敎授方安记】
　　髙谦字舜臣磁州人兼习儒吏释将仕佐郎歴湖州路总管致仕加吏部尚书纂述格律百八十册【彰徳府志】张□崇徳人湖州府尹【崇徳志详邑令】
　　杨训文潼川人元淮海书院山长遇乱不能去居江都吴元年徴为起居注上称训文谨厚谕令始终一致两迁中书省左司郎中改太常卿知湖州府移至汀州入礼部与陶凯同为尚书已而改户部出为河南行省叅政洪武五年卒训文学行政事有名【吾学编】













　　呉兴备志卷五
<史部,地理类,都会郡县之属,吴兴备志>
　　钦定四库全书
　　吴兴偹志卷六　　　　　明　董斯张　撰官师征第四之五
　　郡丞　　　　　　　治中
　　别驾　　　　　　　长史
　　司马　　　　　　　通判
　　同知　　　　　　　推官
　　晋庾翼字季恭吴兴郡丞厯安西将军荆州刺史諡曰肃
　　翼为丞见顔鲁公传
　　齐傅琰由武康令除吴兴郡丞【南齐书详邑令】
　　唐李澥字坚永赵郡人天寳中进士佐晋陵吴兴丹阳三郡厯尚书郎柱下史其佐郡也亷使辄移其守以避澥大率以古良二千石之理为之【穆员外刑部郎中李府君墓志】按志夫人卢氏至德二年九日乙亥捐于吴兴郡长史之馆
　　卢承礼范阳人李恁陇西人并湖州司马【唐宰相世系表】岑况盐官人湖州别驾
　　韩朝宗京兆人初厯左拾遗谏睿宗作乞塞胡戱厯山南东道采访使开元末海内无事讹言兵当兴衣冠潜为避世计朝宗庐终南山为长安尉霍仙竒所发贬吴兴别驾朝宗善识防后进尝荐崔宗之严武于朝当时咸归重之【新唐书】
　　此朝宗即李白时所谓但愿一识韩荆州者广舆记以为名会不知防乃愈之兄因其字合名而悮合为一人耳【元衢】
　　李洪前御史中丞自河北负谴遇恩再移为湖州长史素知画公精于佛理因请益焉先问宗源次及心印公笑而后答【皎然诗式】
　　萧憬兰陵人朝散大夫湖州司马【穆员外萧公墓志唐宰相世系表名文憬】
　　独孤屿洛阳人湖州别驾【独孤及毘陵集】
　　裴怀俭河东人厯湖州治中【张説崔君神道碑】
　　冯昭泰字遇圣长乐人厯湖州长史束湿不回聚蚊交讪贬为饶州司马迁括州刺史赠工部尚书【张説冯公神道碑】薛同河东汾阳人官湖州长史赠刑部尚书即湖州刺史戎之父也【韩文公薛氏墓志】
　　张幸元和间湖州长史【白乐天集】
　　薛卿教量移湖州别驾【见皎然集】
　　干宁三年水部郎中何迎表荐朱朴为相骤迁至右谏议大夫四年朴贬迎亦贬湖州司马【资治通鉴】
　　封特卿为湖州军倅与同年李大谏诗酒唱酬以疾阻欢及愈有诗曰已负数条红画烛更辜双带绣香毬白苹洲上风烟好扶病须到后筹【诗话总】
　　户部尚书封敖渤海蓚人子彦卿望卿从子特卿皆进士及第咸通中厯位清显【旧唐书】
　　衢按唐宰相世系表特卿字亚公
　　刁衎字元寳太祖时通判湖州上疏请定天下酒税额修郡县城隍条约牧宰除两浙丁钱禁汴水流尸凡五事【浦志书史】
　　王尧臣字伯庸虞城人举进士第一厯陜西安抚使有能名拜叅知政事諡文安改諡文忠先是天圣五年尧臣释褐将作监丞通判湖州是年狄齐始投拱圣营为卒晩年同入枢密院齐为使尧臣副焉【宋史叅东轩笔録】周延隽字仲章通判湖州
　　王安石集有送周都官判湖州诗又送周仲章使君云看君东下霅溪船即都官也梅尧臣亦有诗送之【延隽见谈志】
　　胥偃厯翰林学士以文章取髙第以清节为时名臣为人沈厚周密其居家虽燕必严不少懈
　　欧阳修胥氏夫人墓志偃即修妇翁也偃尝通判湖州见谈志
　　偃字安道长沙人进士甲科累迁知制诰学士【宋史】胥偃未仕时家有良田数千顷既贵悉以与族人尝与谢绛受诏试中书吏而大臣有以简属偃不发视而焚之且曰发而言之不亦伤刻薄乎【厚徳録】
　　李轲四预乡举庆厯六年释褐授湖州长史仕晩位卑【石徂徕集见黄氏日抄】
　　按郡志轲归安人进士
　　胥元衡字平叔偃子也少以防为将作监主簿六迁为殿中丞鎻防应进士举得出身又三迁为尚书都官员外郎通判湖州【曾巩胥君墓志】
　　苏舜钦字子美铜山人少慷慨有大志当天圣中学者为文多病对偶独舜钦与河南穆脩好为古文范仲淹荐为集贤校理随以事为王拱辰所中出为湖州长史坐放废寓湖中读书特发愤为歌诗豪放惊人每酒酣草书争为人所传及谪死人多惜之【浙江通志】
　　郡志载而不详舜钦未尝莅任録此正之
　　章衡字子平浦城人嘉祐二年进士第一通判湖州直集贤院改盐铁判官同修起居注物有挂空籍奏请蠲之三司使忌其能出知汝州厯集贤学士【宋史】
　　薛长字元卿绛州亚平人太子右赞善大夫厯通判湖州【欧阳修薛君志】
　　黄炎字晦之雩郡人博学能文十二嵗咏日以况志弱冠登嘉祐八年进士试鴈门令新法坐罪罢平生清介与孔毅甫孙介夫曾子固厚善尝着安邦论未竟有防差充四川亷访使复任朝散郎通判湖州【贑州府志】
　　张太宁通判湖州【见谈志】
　　太宁尝为大理丞见沈遘西溪集
　　求元忠字正国崇宁二年进士朝奉大夫通判湖州军事【志】
　　左誉字与言大观三年进士湖州通判陈侍郎公辅铭其墓【临海县志】
　　陈能干字勉仲浦城人以行艺贡辟雍政和中登第通判湖州迁员外郎【建宁志】
　　许将闽人通判湖州【详见曺幕】
　　周执羔字表卿弋阳人宣和六年进士第二授湖州司士曺事绍兴五年通判湖州厯礼部侍郎孝宗患人才难知执羔曰今一介干进亦防赐召口舌相髙殆成风俗岂可使之得志哉上曰卿言是也拜尚书侍读执羔有雅度立朝无明背治郡亷恕有循吏风【宋史】
　　陆时雍淳安人防孤贫与兄力樵飬母稍长补郡学生念母兄食不给语掌膳曰吾日饭勿尽炊愿辍一膳遗母自以一膳分为晨午其苦节孝养如此后登宣和进士第中博学宏词科通判湖州厯秘书丞复请以恩官其兄子【谈志通判题名叅大明一统志】
　　张焘字子功德兴人宣和中进士第三李纲为亲征行营使辟焘入幕纲罢焘亦贬建炎初通判湖州明受之变贼矫诏俾焘抚谕江浙焘不受厯兵部侍郎排和议出帅蜀自蜀归卧十有三年秦桧死除吏部尚书谥忠定【上】
　　建炎元年以张焘通判常州改湖州赐绯衣银鱼二年诏颁廵社法于东南聴民自偹器械结队伍焘上不便者十六事卒罢之【周必大张忠定公神道碑】
　　郑泰汴人绍兴中以进士判湖州遂家徳清【见徐天目郑篁溪传】安僖秀王子偁髙宗族兄也宣和元年舍试合格调嘉兴丞是年子伯琮生后被选入宫是为孝宗子偁召赴都堂省察改宗教郎通判湖州【宋史】
　　按谈志子偁添差湖州通判
　　江都仲并字弥性绍兴壬子进士晩丞光禄寺并尝倅湖籍中有所盼为作生朝青词好事传诵之坐谪官其训词畧曰尔为凟侮之词曾不知畏天其知畏吾法乎并有浮山集十六卷【文献通考】
　　贾廷佐字子埜真定人随跸南渡绍兴二年进士迁大理司直时秦桧主和议廷佐誓以死争忤秦桧意出通判湖州和议成廷佐奉祠而归【东阳县志】
　　林霆通判湖州郑樵为作芹斋诗云湖州别驾林三省挂却朝冠便自由【详艺文】
　　林霆字时隠莆田人擢进士博学深象数与郑樵为金石交聚书数千卷皆自校雠谓子孙曰吾为汝曹获良产矣绍兴中为勅令所删定官力诋秦桧和议挂冠去当世髙之【宋史新编】
　　宋宗説新安人霅川倅【李以申宋尚书传】
　　徐梦雷嘉定十六年武举仕至湖州倅【东阳邑志】
　　李友直字叔益余姚人史浩壻淳熙二年进士补通判婺州改湖州程大昌曰友直澄之不清挠之不浊渊乎似有道者莫叔光谓如美玉无瑕可指【绍兴府志】
　　友直淳熙十一年倅湖州湖州剧郡数易守公间行郡事辄称治吏引例卷以摄丞当増俸叱去之一金不取也提刑陈公公亮提举黄公遹将力荐于朝公力辞之赵公不迹来守强敏明察官吏惮且谓公必不合公不改其度守为之降色辞公亦以吏师事之始终宾敬不可得而亲疎时人两贤之【楼钥李友直墓志】
　　洪光祖丹阳人右朝奉郎通判湖州【楼钥洪子忱墓志】
　　宋翔字子飞通判湖州摄郡事【见谈志】
　　翔崇安人绍兴十二年进士为张浚十客之一韦太后既归献绍兴乐府十二章【续文献通考】
　　张晋望倅湖州【见刘宰集】
　　按晋望其字不知何名
　　张宗涛通判湖州【见刘奉议墓志】
　　朝请郎前通判湖州曾槃【槃别见建置征】
　　槃遂安詹靖之壻陆游为詹作墓表
　　朱希顔字景渊吴门人通判湖州有善政【详刘漫塘墓表见艺文】徐纲字希顔乾道壬辰进士添倅湖州【崇德志】
　　史涛四明人初名右谷通判湖州【楼钥叶夫人墓志】
　　梁季珌字餙父丽水人通判湖州湖去京百里而遥台省监司之滞讼悉以委公公阅实其事不为吏欺裁处其平不为势挠自本州以及旁郡事多赖公以直经制之人旧多干没当路之督责无己时公检校弥密嵗额整办又斥其余以补前政之亏数以万计诸司列上其政孝庙雅闻公名有防令都堂审察公素靖退力求外补执政拟他郡上亲擢公信州【刘漫塘集】
　　陈贵诚通判湖州【武康志】
　　袁甫字广微郢人嘉定七年进士第一厯校书郎转对言边事之病不在外而在内偷安之根不去规模终不立壅蔽之根不去血胍终不通忌嫉之根不去将帅终不可择欺诞之根不去兵财终不可治出通判湖州考常平弊原以增积贮核隠产增附婴儿局厯起居舎人兼崇政殿説书时相郑清之以国用不足履畆使输劵甫奏其害尝读资治通鉴至汉髙入闗辞秦民牛酒因奏今日无以与人反横科之其心喜乎怒乎本朝立国以仁陛下以为此举仁乎否乎帝为恻然累吏部侍郎国子祭酒时边警日至甫条十事权兵部尚书谥正肃有孝经説孟子解及文集行世【宋史】
　　方山京字子髙慈谿人景定三年廷对第一度宗登极添差通判安吉州【宁波府志】
　　归罕仁吴人咸淳中为湖州通判【归太仆集】
　　谢晟孙字唐卿钱唐人徳祐初通判安吉【黄溍谢公墓志】全清夫会稽人嘉熙二年进士【绍兴府志】
　　方回字万里歙人厯官所至皆得幕府誉独与贾似道不偶登第后逾纪始改官通判安吉州都堂禀议时则元祐元年矣【洪杏廷方总管传】
　　张按周公谨杂事识中极诋方回无行祝希哲乃复曲防之余谓文士笔锋都不足据只渠易服迎降偃然居总管之任便是名教扫地祝不必过防周亦不必苛责也回有诗选名瀛奎律髓杨用修尝序之
　　袁裒字徳平四明人著书学纂要为湖州推官【宋史】史崇方金坛人咸淳四年进士任湖州推官【镇江府志】蓟邱李衎字仲宾号息斋道人为吴兴别驾喜写墨竹用文与可法动笔郁然赵松雪推重之题其竹云李侯写竹有清芬满纸墨光浮翠筠萧郎已逺丹青死欲写此君惟此人【六研斋笔记叅戴剡源集王氏画苑】
　　元赵雍字仲穆孟頫子同知湖州路总管府事【书绘寳鉴】至大中马煦牧吴兴重建府治命推官范忠董之【湖州路重建府治记见劳志】
　　何颐贞为湖州推官【见辍耕録】
　　颐贞名贞立长沙人见松雪亝集序
　　湖州推官刘沂撰重修溪光亭记【今在县仪门右】
　　曹幕
　　郡主簿　　　　　　叅军
　　签判　　　　　　　书记
　　经厯　　　　　　　监税
　　晋沈警宋沈璞俱为郡主簿【沈约自叙】
　　刘子顼守吴兴以殷琰为録事叅军行郡事【宋书】
　　沈文秀初为郡主簿功曹吏【檀道济】
　　邱仲孚永明初太守徐孝嗣辟为主簿【梁书】
　　梁新渝侯萧映为吴兴郡将召沈恪为郡主簿
　　天监初栁恽为吴兴守召吴均补郡主簿日引与赋诗均尝不得意赠恽诗而去久之复来恽遇之如故沈崇傃天监二年桞恽辟为主簿【并上】
　　李众陇西人吴兴郡司功叅军【唐宗室世系表】
　　李真湖州録事叅军李锢湖州叅军【上】
　　裴季卿襄阳人湖州司士叅军【唐宰相世系表】
　　刘彦直湖州司功叅军
　　姚希齐陜州人思亷后湖州司功叅军
　　郑朗荥阳人湖州兵曹叅军【并上】
　　朗字有荣厯中书门下平章事赠司空始朗举进士有相者言君当贵然不可以科第进俄而有司擢朗第一既又覆实被放相者贺曰安之已而果然【新唐书】
　　咸通十三年正月前中书舍人封彦卿贬湖州司户坐宰相于琮之亲党也【旧唐书】
　　唐庆澄庆徳元年为吴兴郡左衞録事叅军【一统志】李坛湖州防御推官温璐湖州防御判官【见英华志】
　　张标湖州録事叅军【上】
　　梅尧臣字舜俞宣城人尝监湖州盐税尧臣为诗深远古淡间出竒巧欧阳修以为师友注孙子十三篇撰戴记二十八卷毛诗小传二十卷宛陵集四十卷尧臣晩为诗益工有人得西南夷布弓衣其织文乃尧臣诗也【浙江通志】
　　郑戬承奉郎守太常寺奉礼郎签书宣徳军节度判官防公事【谈志】
　　戬字天休吴县人厯陜西经畧安抚使吏部侍郎赠太尉谥文肃戬遇事果敢必行然凭气近侠用刑峻深士民怨之【宋史】
　　戬为杨文公亿门人【见归田録】
　　曾公亮字明仲晋江人天圣进士知防稽县坐父买田境中谪监湖州酒税厯平章事封鲁国公拜司空谥宣靖公亮庄重沉黙然性啬善殖货帝以方张安世【宋史】许将字冲元闽人举进士第一欧阳修读其赋谓曰君辞气似沂公未可量也签书昭庆军判官代还当试馆职辞曰起家为官本代耕耳愿以守选余日读所未见书宰相善其志通判湖州厯尚书左丞中书侍郎谥文定【宋史】
　　边裕字道夫家于吴以江宁府司録监湖州酒税嵗荒饥殍横道知州张珣委以赈防全活甚众有寓士疾革裕初未识之即视馈药死殓以棺衾后二十年其子知章过湖故老相指曰此吾边司録子也厯润州观察推官除管勾南京留司御史台公事【姑蘓志】
　　李垂字舜工聊城人登进士第上兵制将书自湖州録事叅军召为崇文校勘累迁著作郎上导河形胜书欲复九河故道时论重之丁谓执政垂未尝徃谒或问其故垂曰谓恃权怙势观其所为必逰朱崕吾不欲在党中谓闻而恶之罢知亳州【东都事畧颍川志】
　　陈彭年字永年抚州人为大理寺详断官坐事出监湖州酒税厯叅知政事谥文僖彭年附王钦若兴符瑞识者鄙之【宋史】
　　丁寳臣字元珍晋陵人景祐中进士以太常丞监湖州酒税厯叅知政事太常礼院【欧阳修丁君墓表】
　　寳臣东坡同年见东坡书欧阳公黄牛庙诗后王安石志其墓曰文于辞为达行于徳为充
　　吕士元字佐尧江宁人湖州司理刚介有节长于为政赠太常博士【欧阳修吕君墓志】
　　陶节夫浔阳人湖州録事叅军某顷嵗谪守宣州而节夫叅军事甚宜其职【沈括长兴集】
　　赵师臯　赵善临　郑镇　并湖州签判【见建置徴】
　　刘异湖州司法叅军【上】
　　异字成伯兴化人天圣中进士厯屯田员外郎与蔡襄友善【何浦阳人物志榕隂新检】
　　吕延之真州扬子县人湖州节度判官赠屯田郎中【蔡防吕士昌墓志】
　　陈瓘字莹中南剑州人中甲科调湖州掌书记厯左司谏论蔡京蔡卞奸恶崇宁中窜亷州靖康初赠谏议大夫髙宗赐谥忠肃【宋史】
　　元丰二年初任昭庆军掌书记湖州府学教授七年改濠州定逺宰【陈忠肃年谱】
　　陈师锡字伯修建阳人熙宁中游太学有隽声及廷试奏名在甲乙科神宗偶读其文屡加叹赏顾侍臣曰此必陈师锡也啓封果然擢为第三调昭庆军掌书记厯监察御史元祐初迁工部员外郎坐党论置郴州师锡始与陈瓘同论京卞时号二陈绍圣中赠直龙图阁【宋史】闲乐奏议一卷陈师锡撰熙宁九年第进士苏轼知湖州师锡掌书记器之倚以为政轼得罪捕诣台狱亲朋多畏避师锡独出饯之又安辑其家轼入西掖荐自代明着其事师锡在元丰己为察官坐论进士习律罢出建中靖国初再入未几又罢【书録解题参建宁府志】
　　雷觉民字将道建安人第进士调漳浦尉改湖州司録太守不以时给粮诸军喧于庭乆不退觉民谕以经制钱代给后当积日俸为偿之诸军感谢而去【建宁府志】张哿初名驾字安时南剑州人熙宁九年进士厯监湖州新市镇终知广济军【杨山集八闽通志】
　　文安国元丰八年湖州签判【钟鼎欵识详征】
　　文勋字安道东坡文勋篆赞云安国用笔意在前防文勋画扇云安国作方界畧不抒思黄鲁直文勋赞云为吏不残去其败羣好贤喜士黾勉而勤勋嗜古而癖载米襄阳志林
　　李宗师兴化人莫俦榜第二人湖州掌书记【八闽志】唐稷字尧弼会昌人政和二年登乙科宣和五年授湖州叅军兼管左右狱多平反【贑州府志】
　　楼异字试可明州人进士髙第尝监湖州乌镇税厯徽猷阁直学士【见楼攻媿王逸老八仙歌防安康郡夫人行状叅宋史新编】
　　钱观复字知原常熟人政和五年进士调湖州户曹朱勔以乡人固欲妻以女辞不受知广徳军嵗上供民米输送回逺加敛水脚钱乃请寄廪湖之四安至国门才五日费减大半【姑苏志】
　　李敦正莆田人建炎二年进士湖州签判【八闽志】
　　周大年济南人廸功郎湖州司李叅军【周必大周枢神道碑】曾惇字宏父布之孙纡之子也绍兴中尝为湖州司録厯知台州【玉照新志叅文献通考】
　　蘓掖丹阳人舜钦子也承议郎湖州司户叅军【见欧阳修蘓子美沈辽长寿太君二志】
　　薛从永嘉人湖州司法【叶水心薛绍墓志】
　　葛书思江隂人尝监湖州新市镇有仙潭杂咏刻石墨妙亭厯朝奉郎赠太师谥清孝即丞相邲之曾祖也【见劳志叅陈止齐集】
　　王文礼字立之龄先生子也由太学用詹事恩补承务郎监湖州乌青镇有医善为方得赐带如从官吏畏之宴圣节居卿监上公按令黜其班又有讼其留人子女者夺以还民医不胜忿挟他势摇公因力求去【叶水心集】按宋史十朋子闻礼当以史为正医即王克明也王十朋子闻诗闻礼皆笃学自立闻礼知常州江东转运判官为治能守家法【宋史】
　　王字渭夫少嗜读书明周礼寳庆二年进士调昭庆军节度掌书记诸公交荐除太学録【仙游县志】
　　朱埜字文之文公次子用补官厯监徳清县新市镇【考亭渊源録】
　　汤宋彦字时美金坛人授廸功郎湖州司户叅军湖剧郡户冗曹公以妙年居之有裕録重囚于狱得其寃状自请更询未几更获正囚阖郡称其明【刘漫塘汤君行述】许开字仲啓湖州签判【谈志】
　　黄童绍兴八年进士监湖州新市镇【兴化志】
　　王介字元石金华人绍兴初进士授昭庆军判官宁宗立韩侂胄出入禁中介力攻之坐是斥去累官中书舍人会不雨乞册免宰相史弥逺出知嘉兴府谥忠简【一统志宋史】
　　王介东阳郡人授昭庆军签书节度判官防公事光宗久不觐重华宫介走书讽赵汝愚宜率百僚守宁和门竢六飞之动入为学官又上疏恳言之介初学于吕祖谦徙居金华故文学有原委【姑蘓志】
　　刘暠文林郎昭庆军节度判官【黄溍刘録事墓志】
　　汤谊伯丹阳人湖州户曺【姑蘓志叅宋史】
　　葛应龙天台人淳祐戊申受辟江西帅监徳清左库尝于余不溪上建左顾亭【葛应龙左顾亭记】
　　洪兴祖字庆善丹阳人少读礼至中庸顿悟性命之理绩文日进登政和上舍第为湖州士曺绍兴四年蘓湖地震兴祖时为驾部郎官应诏上防具言朝廷纲纪之失为时宰所恶主管太平观直敷文阁兴祖好古博学自少至老未尝一日去书着老庄本防周易通义系辞要防古文孝经序赞离骚楚词考异行于世【宋史】
　　兴祖又为湖学教授【郡志】
　　赵师揆添差湖州签判【宋史】
　　郑琚字伯润寿昌人性明敏轻财好施淳祐间登进士乙科咸淳十年迁安吉州司李叅军推情治狱人无寃滥【严州府志】
　　徐子端字克之丰城人鹿卿子也防入仕初调监乌青镇时更造楮币漕司责以日解槿叶千斤吏牒旁午子端谓非庶工所有累请得免转黄州推官厯官所在见称及宋运革杜门读书作后泉散人传引蔡季通独行不愧影独寝不媿衾之语以自拟【南昌府志】
　　刘黻字声伯乐清人试太学以才署昭庆节度掌书记【宋史新编】
　　文及翁蜀人官吴兴为节度府掌书记【朱吉甫墓碑】
　　陈荣承节郎咸淳中监南浔镇事【嘉应庙碑】
　　元王廓字元举徐州人至正二年燕南第一人授湖州经厯【徐州志】
　　杨黙冀宁人湖州録事判官【贡师泰州志】
　　刘济字仲源河间肃宁人湖州路总管府经厯【黄溍刘都事志】顾岩寿字子静以儒进厯湖州路总管府经厯器识逺博学通时厯职三十年所至有政声【镇江志】
　　胡居善字伯仁天台人至正间授湖州路録事司判官【天台志】
　　武臣
　　骆牙字旗门梁太清末世祖尝避地临安牙母凌覩世祖仪表知非常人宾待甚厚及世祖为吴兴太守引牙为将帅因从平杜龛张彪等每战輙先锋陷阵勇冠众军以功授直阁将军【陈书】
　　乌戍镇守将军乌赞张掖人邠国公重之犹子也初赞侍重为潞州牙将时王承宗叛王师讨之潞帅卢从史密与贼通赞与重画谋缚从史于帐下斩之朝廷赏其功授重为怀州刺史充河阳三城节度使而以赞为左司马充湖州镇海军节度使李锜以乌墩为湖州要地檄赞将兵戍宪宗元和二年李锜反遣使来谕赞令起兵即斩其使曰吾岂从贼反叛者耶锜闻之怒自引兵犯乌墩赞与副将吴起勒兵御之赞兵以众寡不敌遂战没已而收葬于镇上智潭之北时元和二年十月也未几锜就擒镇民请于朝立庙墓前以祀【浙直分署纪事本末録】
　　朱行先字蕴之吴郡人也少亲戎律长习武经始职于建宁都从髙公彦征讨有功寻彦分符霅渚亦随于治太守用为心膂或邻境有冦总握兵柄仗剑前驱无不望风瓦解减灶之谋投醪之谊偹尽其妙以是闻于圣聪叠被宠加荐厯珥貂益为霅守所重自渤海公厌世髙湮乱行府君奋臂一呼率众归国时天下都元帅吴越国王亲统全师抚宁郡县以有功者宜加爵赏遂封协力勤王功臣寻封右仆射寳大元年四月终于静海镇之官舍世墓在乌程县不克归葬在开元府海盐县厝于埜村【谢谔朱府君墓志】
　　屠环智字寳光世居澉浦青山母顾梦抱璧有光而生故名环智少负勇畧从吴越武肃王起乡兵拒黄巢与幕府筹画积功领常州刺史越州都指挥使副髙彦守湖徐绾内叛遣环智与子渭赴难至灵隠山贼围数重两人转战身被百创环智奋力一呼手搏数贼以援絶同遇害王恸其殉国以衣冠归葬青山赠武康节度使银青光禄大夫检校尚书右仆射开府仪同三司子晟吴兴判官【海盐县图经】
　　侍其曙字景升咸平中以閤门祗候为蘓杭湖秀等州都廵检使【嵎畧】
　　曙为人沉敏有干畧善论利害【宋史】
　　王霆字定叟东阳人理宗即位充浙西副都监湖州驻劄时潘甫等起兵事甫定霆因绥抚之【宋史】
　　宋末张濡冯骥皆独松关戍将郁天兴吴明皆四安镇戍将【宋史详战守征】
　　按吴明冯骥咸殉防古之难视刘整范文虎二贼人禽哉抑可奴畜梦炎宜中軰谓甲胄不如佩玉吾勿信也亟当表出之
　　费愚字子贤国初从举义渡江为广徳翼元帅时张士诚据浙西丙申我兵克安吉上命子贤与总管张俊徳戍其地二人因筑城守之士诚连嵗出兵皆为所败乙巳冬士诚遣其将张左丞帅兵八万来攻时城中仅三千人愚等坚守设车弩以御之因射杀其枭将二人敌惊溃城赖以全【安吉州志】
　　刘成负胆智骁勇絶伦国初归附耿炳文取长兴败张士诚守将为守御计士诚遣其左丞潘元明元帅严再兴入冦成与炳文击败之每战輙胜防不敢犯洪武三年置海宁衞以成为指挥佥事后以杀贼中流矢卒人思其功祀之【宿州志】
　　功臣録云窃观吾圣祖取天下于羣雄惟以伪汉为劲敌鏖战数年卒就殱无所逃命以伪吴不敢相援故也伪吴所以不敢相援者以炳文守长兴则成实佐之也当姑蘓鸱张长兴其必争之地孤城血战厯十余稔吴保无虞由斯言之成之功岂细也哉
　　伪吴湖州左丞张天骐湖州将尹义石清长兴将李福安赵打虎【详战守征】















　　吴兴偹志卷六
　　钦定四库全书
　　吴兴偹志卷七　　　　　明　董斯张　撰官师征第四之六
　　州邑
　　汉严防字少通治严氏春秋冯君章句为乌程长举孝亷迁东牟侯相下邳祝长典牧十城所在若神【赵明诚金石録】费鳯乌程人试守故鄣长【洪适释人物】
　　吴骆统字公绪会稽人时饥荒乡里及逺方客多有困乏统为之饮食衰少其姊仁爱有行寡居无子见统甚哀之数问其故统曰士大夫糟糠不足我何心独饱姊曰诚如是何不吿我而自苦若此乃自以私粟与统又以吿母母亦贤之遂使分施由是显名孙权以将军领会稽太守统年二十试为乌程相民户过万咸叹其惠理权嘉之召为功曺行骑都尉妻以从兄女【吴志】
　　孙河字伯海坚从子也出后姑俞氏后复姓为孙质性忠直讷言敏行有气干能服勤少从坚征讨尝为前驱后领左右兵典知内事待以腹心之任又从策平定吴会从权讨李术破之拜威冦中郎将领庐江太守【吴志】河为乌程长见吾粲传
　　晋殷康为武康令教曰郭邑居民有死丧者可令送两坩粥【太平御览】
　　陶范字道则侃第十子也侃诸子中最知名厯尚书秘书监【陶侃别传】
　　范乌程令见世説已入掌故
　　贺循字彦先山隂人节髙厉好学博闻举秀才除阳羡武康令顾荣陆机陆云表荐之曰伏见吴兴武康令贺循徳量茂才鉴清逺厯践三城刑政肃穆守职下县州党帖然召为太子舎人元帝时领太子太傅时朝廷初建动有疑议宗庙制度皆循所定为一时儒宗赠司空谥曰穆【虞预晋书】
　　张亢字季阳安平人载协弟也才藻不逮二昆亦有属缀又解音乐伎术时人谓协载亢陆机云曰二陆三张中兴初过江领著作郎补乌程令入为散骑常侍复领佐著作郎
　　许裴字季显义兴阳羡人乌程令【晋百官名叅许氏谱】
　　张按裴己载掌故苐不详其邑里耳故出之
　　河内司马飏为乌程令将赴职戴洋曰君宜深慎下吏飏后果坐吏免官洋又谓曰卿虽免官十一月当作郡加将军至期为太山太守振武将军【晋书】
　　袁猷字申甫阳夏人少与兄瓌齐名寻相率渡江瓌为丹阳令猷为武康令有政声厯侍中衞尉卿
　　羊不疑太山南城人乌程令厯桂阳太守
　　夏侯愔谯郡人为乌程令孙恩自海袭防稽有众数万于是吴郡陆瓌吴兴邱尫等凡八郡一时俱起杀长吏以应之吴兴太守谢邈嘉兴顾与愔等皆遇害【并上】册府元作裔避宋讳耳
　　宋臧谌之东莞人元嘉中为尚书都官郎乌程令【以下沈约宋书】
　　刘亮彭城人大明中为武康令时境内多盗铸钱亮掩讨擒杀以干计厯封顺阳侯厯梁益二州刺史
　　刘秀之字道寳东莞人司徒穆之从兄子也为无锡阳羡乌程令并着能名封康乐郡公厯尚书右仆射谥忠成
　　虞玩之字茂瑶余姚人少闲刀笔泛涉书史仕宋为乌程令路太后亲朱仁弥犯罪依法録治太后怒诉孝武坐免官厯骁骑黄门郎
　　宋文帝以彭城王义康嫌隙既成乃诛刘湛及乌程令盛昙泰等昙泰为义康所逐
　　顾凯之字伟仁吴人元嘉中为东迁令后为吴郡太守风节过峻终湘州刺史谥曰简子
　　张祐髙平人厯武康钱唐令并着能名时有北地傅僧祐颍川陈珉并以吏才见知宋世言长吏者必以三人为首
　　何敬叔东海郯人也齐长城令有能名在县清亷不受礼遗夏至节忽榜门受饷数日中得米二千余斛他物称是悉以代他人输租【南史】
　　裴松之字世期河东人博览坟籍立身简素义熙初为故鄣令转中书侍郎上使注陈寿三国志松之鸠集讹广增异闻既成奏之上览之曰裴世期可不朽矣荀卞之大明七年为乌程令【详祥孽徴】
　　江秉之字元叔厯乌程建康令迁临海太守并以简约见称在郡尝作一书案去官留以付库
　　王伟之为乌程令亷介特甚书籍之外家无长物伟之少有志尚当世诏命表奏辄自书写泰元隆安时事小大悉撰録之子韶之因此私自撰晋安帝阳秋【宋书】
　　沈怀逺武康令【见隋经籍志】
　　武康令谢沈【宋书蔡兴宗传】
　　朱龄石字伯儿沛人也武帝以为镇军叅军迁武康令厯雍州刺史
　　张岱东迁令时殷冲为吴兴太守谓人曰张东迁亲贫须养所以栖迟下邑然名器方显终当致大位【岱详见郡守】沈攸之孝建七年为龙骧将军武康令
　　沈文秀字仲逺武康人初为郡主簿功曹起家东海王叅军迁武康令【详人物征】
　　傅琰字季珪灵州人仕宋为武康令迁山隂令着能名二县皆谓之傅圣赐爵新亭侯元徽中迁尚书左丞琰与父僧祐并有竒绩时云诸傅有理县谱子孙不以示人时山隂令邱仲起长城令何敬叔故鄣令邱寂之皆有能名而不及琰也【南史】
　　齐庾肃之孔欣之俱武康令肃之迎沈道防为立宅道防隠居乡里相率受学欣之厚为赀给焉【南史】
　　南齐顾昌言乌程令坐父法秀宋泰始中战亡遗骸不反而昌言宴乐如常有司请加以清议【説传　昌言吴郡县人】豫章文献王萧嶷字宣俨太祖第二子起家为太学博士长城令【南齐书】
　　傅映字徽远灵州人为武康令髙祖师取建康吴兴太守袁昂自谓门世忠贞固守臣节乃访于映映劝背昏向明寻以公事免天监初除建安王长史乌程令所受俸禄悉以归兄累迁光禄卿
　　苏侃字休烈涉猎诗书宋时出身正员将军补长城令【南齐书】
　　何远字义方郯人梁武践阼以奉迎功封广兴男后为武康令愈厉亷节除淫祀正身率职人甚称之太守王彬巡属县诸县皆盛供帐以待焉至武康远独具糗水而已彬去远送至境进斗酒只鹅而别彬戱曰卿礼有过陆纳将不为古人所笑乎武帝闻其能擢为宣城太守自县为近畿大郡近代未之有也其轻财好义周人之急言不妄发盖天性也每戱语人曰卿能得我一妄语则谢卿以一缣众共伺之不能记也【梁书】
　　禇云字士洋阳翟人为曲阿乌程延陵令并称清慎厯御史中丞湘东王谘议叅军
　　隂铿字子坚姑臧人善五言诗为时所重释褐梁湘东王法曹行叅军累迁晋陵太守员外散骑常侍有集三卷
　　铿有罢故鄣令诗一卷见隋志
　　伏挺字士标平昌人好属文乐安任昉相叹异齐末则举秀才对策为当时第一髙祖义师至挺迎谒于西林髙祖见之甚悦谓曰顔子引为征东行叅军时年十八天监初除中军叅军事累为晋陵武康令罢县还仍于东郊筑室不复仕后出仕寻除南台治书因事纳贿当被推劾挺惧罪遂变服为道人久之藏匿后遇赦因此还俗太清中客游吴兴侯景乱中卒
　　范岫字賔济阳考城人外祖顔延之早相品题以为中外之寳仕齐为长城令厯梁吏部尚书
　　江蔿济阳人淹子也袭封临沮县伯自丹阳尹丞为长城令有罪削爵普通四年髙祖追念淹功复封为吴昌伯
　　殷不佞字季卿长平人少立名节居父丧以至孝称好读书尤长吏事承圣初为武康令【上】
　　沈文阿字国衞武康人仕梁为五经博士简文在东宫引为学士及侯景冦逆简文别遣文阿招募士卒入京师城陷与张嵊共保吴兴嵊败文阿窜于山埜景素闻其名求之甚急文阿穷迫不知所出登树自缢遇有所亲救之便自投而下折其左股及景平髙祖以文阿州里表为原乡令【以下陈书】
　　梁元帝于荆州即位授姚察原乡令【察武康人详人物徴】
　　周正字思行汝南安城人梁都官尚书入陈厯国子祭酒尚书右仆射諡曰简子所着周易讲疏十六卷论语疏十一卷庄子疏八卷老子疏五卷孝经疏二卷集二十卷行于世【隋经籍志】
　　正为安吉令见陈书
　　庾持字元徳鄢陵人父沙弥长城令持笃志好学尤长书记以才艺闻解褐为安吉令天嘉初迁尚书左丞以预长城之功封崇徳县子厯大中大夫
　　徐秀郯人年十五擢髙第厯徳清长城丹阳三县令【顔真卿徐府君碑】
　　王实唐宰相涯父也湖州安吉县令赠尚书刑部员外郎【文苑英华王涯家庙碑】
　　韦铎京兆人乌程令【唐宰相世系表】
　　孙尚复武邑人徳清令
　　李濬后魏平棘令系之裔郑防荥阳人并武康令【并上】李宠渤海王裔乌程令【唐宗室世系表】
　　解禹字徳禹天寳中举进士为湖州安吉县令用荐为吉州刺史【解春雨集】
　　李清字士澄天寳十二年进士宰乌程尝有咏石季伦诗【唐诗纪事又见顔真卿西亭记】
　　韦承庆渤海人字延休郑州阳武人也少恭谨事继母以孝闻弱冠举进士累迁太子司议郎仪鳯中太子贤监国颇近声色承庆上书谏之承庆又以人之用心多扰浊浮躁罕诣冲和之境乃着灵城赋以广其志调露初东宫废出为乌程令风化大行厯天官侍郎兼修国史承庆自天授以来三掌天官铨授平允海内称之寻同平章事【旧唐书】
　　武康响应山下有碧玉潭神龙所居神龙八年令刘汭祷雨而应【劳志】
　　权逢吉为长兴令时县西有西湖可溉田三千余顷旧引方山泉注之为豪家所堰莫敢谁何逢吉决堰仍引泉溉田乡人赖焉【浙江通志】
　　崔孚博陵人厯湖州长城令长城之理加于前二邑令政成秩满解印罢去【白香山集】
　　李某元和十年乌程令【见谈志德清觉海寺条下李误作米】
　　王晏农人武康令【见权徳舆王妣夫人杨氏墓志】
　　独孤及字至之洛阳人武康令厯常州刺史【唐书】
　　胡传美害武康令有游碧落观诗【稿简赘笔见艺文】
　　李府君讳晤厯金坛乌程晋陵三县令府君为人笃于内行饰以吏事动有常度居无惰容所莅之邑有善政辞满之日多遗爱【白居易赵郡李公家庙碑】
　　晤宰相绅之父也【见唐书】
　　皇考湖州徳清令讳察躬行孝悌之德振扬家声【栁子厚叔父殿中侍御史墓志】
　　喻鳬毘陵人有诗名开成进士全唐诗话云卒于乌程令【西吴里语】
　　鳬字坦之尝谒杜紫薇不遇曰我诗无罗绮铅粉气宜不售也【宜兴志】
　　宋裴大亮大理寺丞知长兴县【见胡宿为谢安置守冡表】
　　曾士倬禺山人知乌程县【东林山志】
　　刘嘉成政和戊戌进士知德清县厯判楚州【武义县志】章望之字表民浦城人除知乌程县趣令受命固辞以光禄寺丞致仕【宋史】
　　望之伯父得象得官以宰相嫌遂不仕【文献经籍考】
　　王正已湖州徳清县令【王安石吏部侍郎句公墓志此又一王正已也】
　　齐融号衡山居士与王正巳相友善一时名士也【氏族大全】
　　陈洙字师道建阳人令乌程与王安石游安石有诗送之【瀛奎律髓】
　　陈洙字师道登进士第厯殿中侍御史嘉祐中上疏助司马光乞早建嗣且曰陛下以臣为怀异日之图莫若杀臣之身用臣之言疏方上即仰药以卒奏下大计遂定仁宗闻洙死赐钱百万元祐初用光言官其一子【八闽通志】
　　詹祥字周文崇安人祥符元年进士乌程令
　　石元之新昌人天圣五年进士乌程令
　　苏耆字国老叅知政事易简之子舜钦之父也有才名尝宰乌程厯工部郎中直集贤院赠刑部侍郎【宋史叅东坡刘夫人墓志米防阳志林四川志　耆见郡志】
　　方仲弓乌程令
　　天圣七年有小臣方仲弓请立刘氏七庙鲁宗道谏而止【通鉴】
　　明道壬申河南窦克知徳清县始作圣庙值巽之隅文雅之士班班出焉【沈与求重修孔庙碑】
　　狄遵孔字子安湘潭人以父任在安吉时马寻守湖州少公恐不任事安吉大姓俞氏所为多不法前后令多不敢击俞氏私酿酒椎牛会客公捕得劾治寻大惊曰乃能如我少时【黄山谷狄公志】
　　柯述字仲常南安人知湖州归安县修水田蓄泄之利【八闽志】
　　谢伯宜字仲圣龙溪人知湖州长兴县开水利蝗不入境诸台以闻迁奉议郎赐绯厯任凡六司议谳者四平反者多【上】
　　钱顗字安道无锡人知贑乌程二县皆以治行闻治平末为殿中侍御史许遵议谋杀刑名未定而入判大理顗以为一人偏词不可以汩天下之法遵所见迂不可以当刑名之任不从二年而贬将出台责同列孙昌龄曰君媚事王安石得为御史亦当少思报国奈何将欲附会以求美官顗自当远窜君自谓得策耶拂衣上马去后自衢徙秀州家贫母老至丐贷亲友以给朝晡而怡然无谪官之色【宋史】
　　李余庆字昌宗以叔父任起家应天法曹叅军遇事輙争之留守者不能夺也卒荐公改太常寺太祝知湖州归安县厯知常州【王安石李公志】
　　沈兼字子达明州人迁衞尉寺丞知湖州归安县【王安石沈君墓忘】
　　陆广字彦博侯官人天圣二年进士令乌程【王安石陆君墓志】尹熙古天圣中以中大夫行国子博士防军知安吉县【安吉志】
　　孙载字积中昆山人治平三年举进士初为河中府户曹迁徳清令开説是非出于至诚讼有累年不决者闻载一言即感悟弃去熙宁八年杭秀湖三郡饥载谕富室倍籴至明年平其价出粜一邑之民赖以全活【浙江通志】陈吉老字子州仙游人厯知扬州与韩世忠戮力恢复秦桧主和议吉老累疏争辨请出逐之赠奉直大夫【八闽志】
　　吉老知长兴见郡志
　　陈辅字安国明州象山人嘉祐二年进士第厯著作佐郎知安吉县嵗饥籍富家出粟食流民所活以千计将代民诣郡及使者言古之循吏所去见思我曹于陈君不待去而思思其将去而不乐也使者知其才命摄华亭徙摄寿昌时王介守湖请使者曰安吉不可以无陈君也乃得归道闻其系囚众以旦至邑遽阅牍有竞渡殴人死至系百人者且情得矣即械应法者于州余悉遣去幕庭为虚人人欢舞天目山水溉一邑其附山六乡为防专利而下二十一乡请决堤主簿刘璹视之千余人拥璹鬬堤下璹走还君徐以他事至旁佛舍召六乡老人谕散之与约决堤三日慰二十一乡民老人唯争趋令而溪悍猛既决则三日不能复下乡用穰朝廷初以七十五等定家业均役钱使者厉君立浙西法而翰林沈公括方察访二浙遽言于朝遂推其法浙东【晁无咎陈君墓志】
　　张着河间人嘉祐中以秘书丞知安吉县【安吉志】
　　许遵字仲涂泗州人第进士又中明法擢大理寺详断官知长兴县兴水利邑人立石纪之遵出知寿州润州又请提举崇福宫寻致仕累官中散大夫【宋史】
　　陈察海州人为宣徳郎知乌程县事某与乌程同年进士乌程允笃君子也与余雅善【沈括长兴集】
　　冷源元符中任武康令【万姓统谱】
　　毛滂字泽民元符中令武康尝筑东堂于衙斋有生远楼画舫亝潜玉庵清泉修竹率多远韵滂时作长短句声文遒媚缉之为东堂词蓦山溪一序尤脍炙人口东坡称其文章典器可偹著述【劳志叅东堂词文献通考】
　　蘓子由送滂诗云酒肠天与浑无敌诗律家传便出人【栾城集】
　　滕中字元直甫子以补官厯知安吉有美政终承议郎亷勤自将治民守边所至有声尤长于诗【万姓统谱】王勲郢人政和八年进士绍兴七年知湖州长兴县有治声髙宗皇帝以广南舶政大弊命择士人修洁者为之枢密沈公与求以勲荐既对擢提举市舶果以清裁著名赠金紫光禄大夫【楼攻媿集】
　　勲子正己见郡守
　　吴桓字孟文龙溪人熙宁间陈三要三术甚切时务元丰八年进士以奉议郎知湖州长兴县【杨山集八闽通志】林概字端父福清人举进士以秘书省校书郎知长兴县厯知连州康定初上封事谓古者民为兵而今兵食民古马寓于民而今不习马此兵与马之大患也又行阵无法而出于临时将无素偹而取于仓卒军不予权而监于宦侍若是者虽得古之材使循今之法亦必屡战而屡败官至集贤校理【宋史浙工通志】
　　林防知长兴嵗大饥出俸粟诱富人输数千石以饲饥者【八闽志】
　　丁大声知武康县程大昌之壻也【周必大程公墓志】
　　孙畋字无逸绍兴元年知钱唐县以谗谤免所居官公议讼公非罪差建宁府粮料院未赴改湖州安吉县厯签书镇江判官【孙觌撰墓志铭】
　　徐良能字彦才绍兴五年进士知安吉竭力赈艰食之民除水灾之赋民为之绘像祀于学宫及刻石以纪其政去之日争致赆一无所受待次家贫至出产以给食处之泰然厯龙图阁侍制【兰溪邑志】
　　范镕字茂寛知武康父老诉前令定物力溢故者十余万科输不前欲更之吏白板已上郡须三嵗可改曰是困吾民一日不可可三年乎立除其十之二继列其弊白于郡追易前板民以为利【上】
　　乾道六年知湖州长兴县茹骧坐賍免编管台州仍籍没家财叅知政事钱良臣奏臣昨任淮东总领日失举茹骧改官今以賍败法当同坐诏览良臣所奏乃欲以身行法国有常宪朕不敢私勉从所请可镌三官于是陈岘张宗元赵磻老徐本中并坐举骧各降三官【文献通考见登科録】
　　茹骧之字曰伯骏嵊县人绍兴戊辰进士
　　史岩之知长兴县嵩之弟也【见叶水心史进翁墓志】
　　镏有开廸功郎安吉州乌程令【欧阳镏更亝墓碑】
　　陈希莆田人通直郎知武康县【楼攻媿陈居仁行状】
　　林大中绍兴三十年进士调左廸功郎湖州乌程县主簿贫甚俸薄郡欲日有赠餽卒谢之所立已如此淳熙七年知湖州长兴县县在浙右号称难治公益究心官事民情孚洽若有相之者嵗饥官无赢蓄公方忧虑而无策夜半涌水自荻浦灌河声震数里米舟辐辏阖境以为神和买比经界前増四之三公必欲寛之推见众弊获免者五千余户增输以实者帖给讼牒必竟曲直不许私和或谓恐益多事公曰此乃省事之法也以是诟讼日稀期限寛而信可展而不可违去如始至所下文移无一纸遗于民间【楼攻媿林正惠公神道碑永康县志】
　　大中字和叔厯中书舍人给事中以忤韩侂胄罢归或劝通胄书对曰福不可求吾为省郎时一言承意岂至今日耶客曰纵不求福盍亦免祸对曰福不可求而得祸可惧而免耶侂胄诛即召见试吏部尚书签书枢密院事谥正惠【宋史】
　　詹仪之遂安人时张栻守郡吕祖谦分教仪之日以学问为事尝宰乌程终吏部侍郎【谈志叅严州志】
　　仪之字体仁从晦庵先生游见朱文公大全书问中时又有门人詹体仁字元善者亦从文公游吾郡寓公也
　　方道字夷吾严州人淳熙八年以通直郎知湖州武康县武康宻迩行都易致越诉君律身既严剖决公平不科罚一钱寛猛得宜讼亦衰少县出丝纩赖以济税课郡利其羡使别储以候命县无所从出商人患苦倍征旁出山蹊公私交病君请于郡复旧规蠲宿逋申法禁减则例以招之曾不逾时来者辐辏井邑为之改观米运至丰储仓退却至数百斛典吏鬻妻子不足以偿君为于他州贱籴取赢以补其数又以余赀代下五等畸税义役良法也行之或反以致害君更立规式劝谕诚笃民咸信之追科不事鞭扑间出郊埜食用百须皆随无纎粟之扰于是争先就役他县至取以为法后有欲更张者老防叩阍几二千人竟仍其旧尝久雨有怪民出昌言水且大至人皆悚惧谋避亟捕至庭焚其书械系以俟既不騐杖而逐之有诉夫久出不还知其必死而迹不明者君为设方畧得姓徐者一问即承境内盗贼帖息雨旸致祷多騐洊值丰年上下熙然提刑刘公頴行部谓太守曰自蘓至此惟武康无一词致前盖君专务行所学视四境如一家不表暴以取赫赫名而民受实惠其去也遮道挽留越境追送者不以数计终淮南安抚司叅议官所着有觉斋闻见録【楼攻媿方君墓志】宋蔡开字子明崇徳人淳熙辛丑第进士宰徳清值军兴征调县为不扰及去民攀留之厯知卲武着畏亝集十五卷【万姓统谱】
　　萧徳乌程令杨万里淳熙荐士録云徳藻文学甚古气节甚髙其志常有为其进未尝茍合老而不遇士论屈之今为湖北叅议官【徳藻详见掌故】
　　郑昭先字景绍闽县人淳熙进士初主浦城簿叹曰侥幸一第问学未悉遂游朱文公之门迁知归安邑民爱之累官知枢密院事兼叅知政事进右丞相辞不拜立朝累有奏防言皆切直谥文靖有【阙】湖遗稿五十卷真徳秀为序【八闽志】
　　莫若冲字子谦淳熙乙未进士尉湖之安吉郡委聴断争者心服改秩知安吉邑人交庆以平允称【崇徳志】徐浚字明道绍兴甲戌进士始尉徳清有声改秩知乌程多惠政【上】
　　俞应符字寳文钱唐人归安令嘉定十四年自给事中除签书枢密院事
　　蒋重珍字良贵无锡人嘉定末进士第一签判奉国军理宗召入对首以自天子以至庻人所当知者本心外物二者之界限为言次论苞苴盛行民为其害迁校书郎辞不就明年待命霅川移文閤门请对当路惮之寻知安吉州歴官刑部侍郎致仕諡忠文【宋史】
　　赵与懽字悦道宋宗室嘉定进士以直寳章阁知安吉州有富民愬防子察之非其本心姑逮其子付狱徐亷之乃二兄强其父析业与懽晓以法开以天理皆欣然感悟又嫠媪仅一子亦以不孝吿留之郡防日给防馔俾亲馈晨昏以礼未周日母子如初二家皆画像事之厯户部侍郎权兵部尚书尝谓士大夫有贪声则虽竒方奥学徒以蠧国害民耳追封奉化郡王【宋史】
　　衢按郡志前事逸之后事以为二子悮且逸画像句
　　赵潗字伯逺淳熙间为长兴令邑蝗潗募力收捕至三千余石又大旱河竭米价腾涌潗出官钱增直籴粟粟商辐辏人皆得济士民咸徳之【浙江通志】
　　诸葛千里乌程令【详主簿吕午条】
　　陆景文字叔辨为安吉令【松江府志】
　　赵彦衞字景安绍熙间宰乌程有能名厯通判徽州有云漫抄二十卷续钞二卷【书録解题】
　　余端礼字处恭龙游人第进士知乌程县累迁吏部尚书同知枢密院事少保郇国公赠太傅谥忠肃【宋史】蒋岘字伯见奉化人性刚不阿庆元二年进士令武康有治声【浙江通志】
　　寳庆丁酉火灾议者以为济王之寃殿院蒋岘谓火灾止是失偹更无余説且云君臣已定父子不可言兄弟不当问此周公谨所志者又宋史王迈传云蒋岘附弥逺迈劾之按此则岘为能吏不可谓纯臣矣
　　顔逸顔子四十一代孙武康令【圣门志】
　　章鉴字君保嘉熙中令余杭志确而众信洁而吏庄虑深而弊浅俗和刑清逺慕近悦【谢梦生东莱读书堂记郡志入古迹类今出之】
　　张按晩宋有两章鉴一字公秉分宁人咸淳间拜右丞相所称满朝懽者其人也君保为昌化人见癸辛杂识
　　李芾字叔章衡州人知徳清县属浙西饥芾置保伍赈民活数万计迁主管酒库所徳清有妖人扇民为乱民蜂起附之至数万人遣芾讨之盗闻其来众立散移浙西提刑时浙西多盗羣穴太湖中芾迹得其出没按捕之盗骇散【宋史】
　　韩补玉山人奉议郎知安吉州武康县【程洺水集】
　　衢按劳志有韩亚卿岂即其人
　　安吉州归安令黄申【戴表元浏阳教授李君志李余姚人申之外孙按劳志有黄荦】梁琮字宗本相台人至元中宰长兴慨然以敬教劝学为急敦诗书礼逢掖每儒官教授必亲至讲室与诸生疑难答问质判精防胥吏文无害者咸在列聴率至夜分乃罢【髙纯厚长兴修庙学记】
　　魏信为归安令博闻强记终日端坐人莫敢干以私者时定浙西坊里之役信以田为率贫富均一民怀其惠【劳志】
　　赵孟实黄岩人宋宗室知长兴县【黄岩邑志】
　　沈拱辰字国祥吴县人至元丁丑尹安吉锄强植弱奸豪屏迹事至立决吏受成而已【浦志】
　　李拱辰字廷弼滏阳人皇庆二年春升承值郎湖州路归安县尹邑附于郡事多掣肘公守法不附有争家财而骨肉相者谕以天理感悟而去有以死狱诬平民者折以片言遂伏其辜京师贵近有指邑民之妻为其逃婢者中使督捕甚急公不为遣卒归其夫每嵗二税先期至者輙劳以羊酒人皆知劝莫敢自后前是土田多荒责里胥代输其租公屏吏卒步入阡陌间视地之肥瘠定为嵗入之数募有力者使垦种之有防经理田土奉行者率务增加以为功公不茍随聴民自占主者以所增田仅百五十顷议倍加其赋公曰吾官可弃民不可病也卒从公言仍其旧台省交章举公亷能延祐四年夏除承徳郎中书户部司计【黄溍李公志】
　　衢按郡志俱以字为名宜改正
　　张炯字元明武康县尹筑渠堰御水患民赖其功终湖州府尹【崇徳志】
　　张炳字元晖炯弟安吉县尹循良著绩有去思碑【上】杜遂徳清令【金华县志】
　　按劳志有吕遂岂姓误与
　　僧努别名巴哩承务郎乌程县达噜噶齐【程雪楼秦国先墓碑】赵桂缙云人延祐间乌程县尹【黄学士集括苍彚志】
　　朱徳润字择民昆山人工诗文延祐末游燕赵孟頫荐之召见命为编修明年授镇东儒学提举以归喀喇库库袁桷皆与友善后摄守长兴至则市无一人乃郊召父老吿之以其故仍即印号给其照身以识别乎冦且曰汝所怖者官军耳保此则官军不汝犯于是黎民麇集未竟日得户万四千八百九十九寻以病免有存复斋稿十卷【姑苏志叅虞伯生跋】
　　曹宗辅至顺中知徳清县修令示人而人自避之爱民如子既去邑人立去思碑【一统志】
　　沈梦麟郡人至正间为武康尹不尚刑罚吏民畏服【劳志】哈喇哈达字得之北庭人至正十三年为长兴州达噜噶齐风采政事皆可称【杨亷夫长兴州庙学记】
　　于文字寿道平江人延祐二年乙科迁乌程县尹乌程有富民张甲之妻王无子张纳一妾于外生子未晬王诱妾以儿来寻逐妾杀儿焚之文闻而发其事得死儿遗骨王厚诱妾之父母置邻家儿为妾所生儿初不死文令妾抱儿乳之儿啼不就乳妾之父母吐实乃呼隣妇至儿见之跃入其怀乳之即饮王遂服辜时韩镛佥浙西亷访司事作乌程謡以纪其绩文官至嘉议大夫礼部尚书尝考试浙江乡闱所取士后多知名为文雅正其于政事为尤长云【元史】
　　韩约字彦礼真定人知长兴州有防古人夺民妻女前此莫敢谁何约至举正其罪下箬寺僧为仇人诬吏右仇相为根抵累年不决约辨其诬释之善政多此【浙江通志】
　　牟应复巘之次子归安县尹有政声【劳志】
　　杨景行字贤可泰和人举进士厯抚州路推官转归安县尹年七十以翰林待制朝列大夫致仕平生所厯州县有惠政民立石颂之【吉安府志】
　　黄以贞连州人徳清令以政事闻【宋学士集】
　　徳清县达噜噶齐布哷齐河西人县尹蘓靖临清人【黄溍徳清县学祭器集记】
　　虞安泽常熟芝溪人胜国时任徳清尹【宋濓书虞思斋事】
　　州邑佐
　　丞　　　　　　　主簿
　　尉
　　蒋静曾遇赵廷入掌故不録
　　苏颋字廷硕武功人司徒瓌子颋少有俊才一览千言弱冠举进士授乌程尉厯迁紫薇侍郎与宋璟同知政事璟刚正多所裁抑颋皆顺从其美若上前承防敷奏及应对则颋为之助相得甚悦璟尝谓人曰吾与苏家父子前后同时为宰相仆射长厚诚为国器若献可替否罄尽臣节断割吏事至公无私则颋过其父也【旧唐书】王绍字徳素太原人以厚实为士友所重顔鲁公守吴兴特器之表授武康尉【李绛王绍志】
　　许授循理喻义调武康丞满嵗葺田庐于霅溪之上忘怀进取【权徳舆许君夫人韦氏墓志】
　　薛铸汾隂人乌程尉【唐宰相世系表】
　　李金赵郡人武康尉【上】
　　李文约陇西人安吉主簿【唐宗室世系表】
　　李实乌程尉【上】
　　大厯中乌程尉陈褒撰升望记【谈志】
　　李忠乌程尉【文苑英华薛延珪制】
　　杜登襄阳人武康尉【杜甫卢太君墓志】
　　潘述长城丞【杼山碑】
　　卢纶有送潘述下第诗
　　赵令则天水人安吉县丞【上】
　　吴越时钟廷翰摄安吉主簿【尧山堂偶镌】
　　梁王耕睦州桐庐人乌程县丞【张栻王緖墓志】
　　吴越时奉梁正朔故云
　　宋周诜道州永明人归安主簿【宋史欧阳修周君墓表】
　　任适乌程尉梅尧臣有诗送之【宛陵集】
　　蔡昕字景叔嘉祐六年进士调归安主簿事敏而达太守张田及沈杭州遘皆器其为人【朱乐圃余稿】
　　钱先芝校书集贤院调乌程桐庐二县尉迁宁徳令【沈辽钱升卿墓志】
　　钱世雄字济明武进人吴兴尉【见参寥诗东坡集岘山志】
　　济明号水华居士公辅君倚之子也见东坡跋君书
　　周古武康尉赵清献有诗送之【诗载艺史】
　　韩球字伯玉相州人授德清尉发奸摘伏如老于从政者【韩魏公长兄徳清尉墓志　球即公彦之父也】
　　乌程县主簿张次道【余武溪李虚舟志】
　　胥茂谌敦厚敏达学问自将调湖州乌程县主簿【黄山谷胥夫人谢氏志】
　　茂谌长沙人元衡子也【见南丰集】
　　郭周子孚字仲光建安人事母至孝熙宁间调徳清簿迁闽县令尝游苏轼之门声称借甚
　　潘景夔字和叔松阳人初为徳清尉邑有富民为盗所掠躬捕获二十人法当改秩同竂贺之景防愀然曰是得无诖悮者耶若以幸赏为心则吏卒锻链以成狱吾不忍为也同僚叹服【括苍彚纪】
　　何俌字徳辅龙泉人登绍兴进士调德清县主簿时和好初成俌裒少康宣王光武元帝事可施行者为评议号中兴鉴上之除绍兴府教授累官工部侍郎【上】方徳字元相宣州南陵人宣和三年赐上舍出身调湖州武康尉武康之乞人丐于沈氏遗之不满其意坚卧不去数日死沈氏之仇吿其杀人狱乃疑吏甚恐尉至即得其实一邑皆惊上官闻尉能交口争荐用吏部闗陞法迁左从政郎【周紫芝方君志】
　　孙邈字明逺晋陵人授将仕郎安吉主簿邑大事剧君以亷恪协賛令治吏使者交荐之【邹浩孙叔权志】
　　徳清县令徐良佐【邹浩孙叔权志】
　　乌程县丞刘佖【邹浩林夫人志】
　　武康尉王騠【邹浩苏公行状】
　　刘秘莆田人元丰二年进士宣徳郎乌程县丞【八闽志】周邦绩元丰中长兴尉【详见金石征】
　　马友直字伯忠建炎二年以累举主武康簿【姑苏志】李端友绍兴十八年廸功郎添差归安县尉二十二年徳清县尉【孙鸿庆居士集】
　　赵傅霖庆元二年进士徳清主簿【永康县志】
　　林栻大中孙以廕为归安主簿【上】
　　陆三省长兴丞赵汝郴长兴簿【长兴志】
　　吴逢惠安人徳清簿【八闽志】
　　陈睍丰有后史岩之陈暐俱长兴尉【长兴志】
　　王槛三衢人通直郎湖州徳清县丞【刘漫瑭集】
　　洪秉哲字晦叔丹阳人嘉泰二年进士厯归安簿迁嘉兴通判直寳章阁【镇江府志】
　　沈与求摄归安尉【见溪集】
　　赵希白宋宗室乌程县主簿【见楼攻媿赵公墓志】
　　秦钜武康县丞【见楼攻媿史浩神道碑】
　　陆簴乌程丞陆龙武康尉【见陆防王令人志】
　　俱会稽陆游子簴厯知江州
　　王伯广字师德常熟人绍兴十二年进士调徳清尉归乡里悉以家产与诸弟伯广文章出于天性尤工于诗四六亦为人脍炙与张孝祥友善所着聴雨集藏于家【姑苏志】
　　廸功郎乌程主簿张端节【叶水心李公志】
　　孔端直字子固通直郎湖州武康丞【圣门志】
　　吴交如字亨会金坛人登绍兴十五年进士为乌程尉再中法科入为大理评事厯大理卿明年狱空玺书嘉奬性乐易称为长者【镇江府志】
　　湖州武康主簿毛崈【见周益公黄石墓志】
　　张士能吴郡人乌程尉【见周益公张廷杰墓志】
　　乌程尉朱昺【夷坚志】
　　乾道六年左廸功郎新武康尉刘炜【入蜀记】
　　王贲之乾道壬辰进士长兴丞【诸暨邑志】
　　曾棠文清公几孙廸功郎长兴尉丁松年文林郎长兴丞【陆游曾文清墓志】
　　徐天祐字受之山隂人铨试词赋第一归安尉【绍兴府志】方淑字智善徳清丞着春秋直音三卷刘给事一止为作序【文献通考】
　　潘方字仲矩安吉尉【西吴里语】
　　王从维人右承事郎湖州长兴县丞【吕东莱王居正行状】贝钦世字圣美登绍兴二十四年进士调武康丞居官亷介太守王十朋表荐之改令江隂厯建康签判【上虞志】冷世光字宾王常熟人绍兴元年进士调归安簿【姑蘓志】黄庑新昌人从事郎长兴簿【叶水心黄仁静墓志】
　　詹体仁浦城人第进士为归安丞厯直龙图阁徙居苕霅翫愒水石诵读悠然厯司农少卿【叶水心集详寓公征】
　　应傃字自得昌国人六嵗能诗登绍熙四年进士调乌程尉议毁淫祠独存徐子庙隣邑有沈氏兄弟讼财郡檄傃按实傃委曲开谕适沈有子魁乡荐因赋诗儆之有云嘉木灌丛春意好可怜不种紫荆花兄弟感悟其争遂息官至文林郎【万姓统谱两浙名贤録】
　　吴曦廸功郎主湖州武康簿【周益公林保神道碑】
　　章质夫廸功郎归安县主簿【杨诚亝余端礼墓志】
　　张彦清字叔澄浦城人绍熙初登第安吉县丞从朱子游得其大指又与李公吕游质疑辨惑造诣日深故见理明而自信笃终其身勿畔焉【真西山为作墓志考亭渊源録】
　　张即之字温夫叅知政事孝伯之子以父恩授承务郎乌程丞寳祐四年余晦入蜀以谗劾阆州守王惟忠下诏狱锻链坐弃市即之虽闲居移书言于制置司贾似道恤其遗孤未几似道入相给还首领以礼改塟多即之倡义云即之以能书闻天下【宋史】
　　吕午字伯可歙县人嘉定四年进士授乌程主簿










　　吴兴偹志卷七
<史部,地理类,都会郡县之属,吴兴备志>
　　钦定四库全书
　　吴兴偹志卷八　　　　　明　董斯张　撰人物征第五之一
　　费泛字仲虑乌程人察孝亷除郎中屯骑司马迁萧令视民如子先教后罚在位九年奸冦不发三年不断狱祯祥感应时沛有蝗独不入界国以状闻拜梁相泛二子鳯堂邑令政九江太守泛卒政子□立碑纪之【洪适释费泛碑】
　　按泛已载郡志但语太畧耳志所据当亦此碑碑中仅有先教后罚一语志易之为赏罚严明无论词不雅驯失立碑者本指矣兹稍节汉碑録之详见萟文
　　费鳯字伯箫践郡右职三贡献计辟州式部忠以衞上汉安二年吴郡太守郭君以君有自公之年三十一举孝亷拜郎中除陈国新平长静而为治匪烦匪扰功成事就色斯髙举退已进弟不营荣禄栖迟厯稔鄣土不庭黔民作慝试守故鄣长强者绥以徳弱者抚以仁牧守旌功转堂邑令垂拱不言而民化之祖业良田畆直一金推予弟息鳯以熹平六年卒故鄣施业字世坚偕堂邑义民戚忠治其防鳯妻之弟卜及甘陵石勋子才皆诔之鳯孙字元宰【防释费鳯二碑详萟文】
　　张按鳯弟九江太守政碑所云退已进弟者即政也鳯父子郡志亦载其畧乃悉取汉碑芟之殊令观者惘惘嗟乎汉之传今兹者仅一二三碑真拱璧哉
　　汉平帝时有邱俊者持节安辑江淮属王莾簒位遂留江左居乌程汉大司马腾交州太守聪阳羡令昭宋尚书右丞渊之新安太守道防建安太守道成梁黄门侍郎迟杂见于王俭姓系元和姓纂诸书
　　张按汉有两邱腾其一冲帝时九江太守
　　姚氏汉青州刺史恢尚书左仆射皓吴太常卿信晋九江太守渠墓皆在郡境有碑姚之居吴兴也久矣姓氏书谓王莽封田豊奉舜祀豊子恒避莽乱过江居吴郡改姓为妫五世孙敷复改姓姚始居武康敷生信信子宁海太守陶陶子太傅奋奋六世孙僧垣子察察隋蜀王友自晋至梁多显人藏散骑常侍宣业吴兴郡公武韫璿寿钦文祥六人皆给事中
　　钮氏汉有关内侯馥而冲充皆以牧守袭爵其为姓旧矣又名绰者东汉荆兖青三州刺史衡九真太守详富春侯淑吴尚书令临水侯玚晋察孝亷袭临水之封东迁侯淑及宋御史中丞滔墓同境必其后也吴景帝有钮后陈武宣章后本亦钮姓【上】
　　钱让字徳髙吴郡乌程人累迁广陵太守都督九江诸军事徐兖二州刺史封富春侯食邑五千戸卒年六十二赠富春公谥曰哀天子临吊哀恸给兵吏一千人加威仪还葬本乡赐钱十万黄金百镒锦被十张与让母赵氏【劳志】
　　沈戎字威卿戎长子鄷字圣通第二子浒字仲髙安平相少子景河间相演之庆之昙庆怀文其后也仲髙子鸾字建光少有髙名举茂才公府辟州别驾从事史时广陵太守陆稠鸾之舅也以女妻之子直字伯平州举茂才亦有清名子瑜仪俱少有至行瑜十嵗仪九嵗而父亡居防毁瘠过于成人外祖盛孝章汉末名士也深加忧伤每抚慰之兄弟并以孝着仪字仲则笃学有雅才以儒素自业时海内大乱兵革并起经术废弛士少全行而仪淳深隠黙守道不移风贞整不妄交纳惟与族子仲山叔山及吴郡陆公纪友善州郡礼请二府交辟公车征并不屈以寿终子宪字元礼左中郎将新都都尉定阳侯才志显于吴朝子矫字仲桓以气节立名仕为立武校尉偏将军孙皓时有将帅之称吴平为郁林长沙二太守不就【沈约宋书自叙】
　　沈戎子孙见史传者一百五十八人三十八人有正传一百二十人附传宋梁陈间皇后三人尚主者五人唐沈君谅相武后睿真太后亦曰吴兴人至今人物视三姓为盛云【谈志】
　　沈丰字圣达一云圣通永平中为郡主簿后迁零陵太守为政慎刑重杀罪法辞讼初不厯狱嫌疑不决一断于口鞭杖不举市无刑戮寮友有过初不暴扬有竒谋异畧輙为谈述曰太守所不及也到官一年甘露降芝草生官至尚书令【东观记叅沈约自叙郡志载而不详故偹録之】
　　吴郡沈豊为郡主簿太守第五伦母老不能之官伦每至腊节常感恋垂泣遣豊迎母广陵母见大江畏水不敢渡豊祭神令子孙对母饮酒醉卧便渡【谢承后汉书】
　　沈景戎之少子永建中为侍御史时河间王政狠傲不奉法帝以景素强毅擢为河间相景到国谒王王不正服箕踞殿上侍郎赞拜景峙不为礼问王所在虎贲曰是非王耶景曰王不正服常人何别今相谒王岂谒无礼者耶王惭而更服景然后拜出诣王傅责之曰前发京师陛见受诏以王不恭使相检督诸君空受爵禄曽无导训之义因捕诸奸人奏案其罪出寃狱百余人政遂改节悔过自修子彦荆州刺史孙嘉晋吏部尚书【后汉书河间王及朱子纲目叅唐宰相世系表】
　　沈景为河间相拜二千石妻子不厯官舎五日一炊常食亁糒【谢承后汉书】
　　沈友字子正吴郡人年十一华歆行风俗见而异之因呼曰沈郎可登车语乎友逡巡却曰君子讲好防宴以礼今仁义凌迟圣道渐坏先生啣命将何以裨补先王之教整齐风俗而轻脱威仪犹负薪救火无乃更崇其炽乎歆惭曰自桓灵以来虽多英彦未有防童若此者弱冠博学多所贯综善属文辞兼好武事注孙子兵法又辩于口每所至众人皆黙然莫与为对咸言其笔之妙舌之妙三者皆过絶于人孙权以礼聘既至论王伯之畧当时之务权敛容敬焉陈荆州宜并之计纳之正色立朝清议峻厉为庸臣所譛诬以谋反权亦以终不为已用故害之时年二十九【张勃吴録】
　　沈珩字仲山吴郡人少总经萟尤善春秋内外传孙权以珩有知谋能专对乃使至魏魏文帝问曰吴嫌魏东向乎珩曰不嫌曰何以曰信恃旧盟言归于好是以不嫌若魏渝盟自有豫偹又问闻太子当来宜然乎珩曰臣在东朝朝不坐宴不与若此之议无所闻也文帝善之乃引珩自近谈语终日珩随事响应无所屈服珩还言曰臣密叅侍中刘晔数为贼设奸计终不久慤臣闻兵家旧论不恃敌之不我犯恃我之不可犯今为朝廷虑之且当省息他役特务农桑以广军资修缮舟车增作战具令皆兼盈抚养兵民使各得其所延揽英俊奬励将士则天下可图矣以奉使有称封永安乡侯官至少府【吴书】
　　珩使魏时为西曹掾见吴志
　　武康旧名永安属吴郡武康之沈前史但云吴郡人沈仲山见休文自叙武康有五官渎吴五官中郎将沈珩所居乃吴书亦以为吴郡人可证也沈自唐以前吴兴而外无闻人沈友为武康产明矣
　　朱治字君理以年向老思恋土风自表屯故鄣以为镇抚山越诸父老故人莫不诣门治皆引进与共饮食乡党以为荣子才素为校尉领兵既嗣父爵迁偏将军才弟纪权以策女妻之亦以校尉领兵纪弟纬万嵗才子琬袭爵为将至镇西将军【吴志】
　　吾粲字孔休乌程人仕吴与吴郡陆逊卜静等比肩齐声孙权召为主簿【吴志】
　　沈陵字景髙矫子也晋元帝为镇东将军命叅军事子延字思长颍川太守始居县东乡之博陆里余乌村延子贺字子宁桓冲南中郎叅军贺子景字世明惇笃有行业学通左氏春秋家产累千金为东南豪士无进仕意子穆夫字彦和坐孙恩妖党见戮【沈约宋书】
　　陈敏据江东子弟凶暴所在为患周玘顾荣之徒常惧祸败遣使密报征东大将军刘准遣兵临江已为内应准遣州刺史刘机宁远将军衡彦等出厯阳敏使弟昶及将军钱广次乌江以拒之钱广家在长城玘乡人也玘潜使图昶广遣其属何康钱象投幕遂白事于昶昶倾头视书广挥刀斩之称州下已杀敏敢有动者夷三族吹角为内应先勒兵在朱雀桥陈兵水南玘荣又説甘卓卓遂背敏敏率万余人将与卓战未获济荣以白羽扇挥之敏众溃【晋书】
　　广字敬平封永世县侯【宜兴志】
　　晋施彬安吉人初令山隂累官信安义兴二郡太守厯尚书左丞征西大将军太兴元年以功封中蠲侯食邑本县一千三百户谥曰明【叅谈志安吉志彬一作斌】
　　沈孟颋宋左光禄大夫戎八代孙【劳志】
　　沈田子字敬光父穆父为宗人沈预所吿遇害田子及弟林子志复父仇卒斩预首祭父祖塜后破卢循爵都乡侯入关以擅戮王镇恶见杀林子以其子亮为之后【沈约宋书】
　　田子请镇恶计事使宗人敬仁于坐杀之
　　沈林子字敬士从宋武帝伐姚破弟绍军掳以千数悉获绍器械资实时诸将破贼皆多其首级而林子献防书至每以实闻武帝问其故林子曰夫王者之师本有征无战岂可复增张虚获以示夸诞昔魏尚以盈级受罚此亦后乗之良辙也武帝曰乃所望于卿也厯封汉夀县伯赠征虏将军谥曰怀伯少子璞字道真累迁淮南太守元凶弑立璞以奉迎之晩见杀
　　沈邵字道辉林子子涉猎文史袭爵驸马都尉奉朝请防彊弩将军缺上诏録尚书彭城王义康曰沈邵人身不恶吾与林子周旋异常可以补选于是拜彊弩将军出为钟离太守在郡有惠政子侃嗣封官至南沛郡太守
　　沈亮字道明林子子也清撡好学善属文未弱冠州辟从事会稽太守孟顗在郡不法亮纠劾免官厯义成太守莅官清约为太祖所嘉每远方贡献絶国勲器輙班赉焉又赐书二千卷
　　沈渊子字敬深少有志节随髙祖克京城封繁峙县五等侯叅知镇军车骑中军事子正字元直淹详有风度美丰姿善容止好老庄之学弱冠辟州从事演之称之曰此宗中千里驹也随王诞镇会稽防安东军事元凶弑立分江东为会州以诞为刺史诞将受命正説司马顾琛曰国家此祸开辟未闻今以江东义鋭之众为天下倡始若驰一介四方讵不响应此以雪朝廷寃耻大明臣子之节岂可北靣凶逆使殿下受其伪宠琛曰江东忘战日久士不习兵虽云逆顺不同然强弱有异当须四方有义举者应之不为晩也正曰天下若有无父之国则可矣苟其不尔宁可自安仇耻而责义于余方今正以弑逆寃丑义不同戴举兵之日岂必求全耶冯衍有言大汉之贵臣将不如青齐之贱士乎况殿下义兼臣子事实家国者哉琛乃与正俱入説诞诞犹豫未决会浔阳义兵起世祖使至诞乃加正宁朔将军孝建元年除齐北海二郡太守
　　沈云子渊子弟元嘉中为晋安太守云子子焕字士蔚少为驸马都尉奉朝请厯散骑侍郎南昌令有能名元徽中迁宁远将军交州刺史云子又有弟防子
　　沈庆之厯司空封始兴郡公每履行田园无人从行遇之者不知其为三公也朝廷赐庆之三望车庆之曰吾每游田园有人时与马成三无人时与马成二今乗此车安所之乎桞元景与顔师伯尝诣庆之鸣笳列卒满道会庆之在田见之曰吾与诸公并起贫贱一时遭际荣贵至此惟当共思损挹之事老子年已八十见成败已多诸君此竒服欲何为乎揷杖而芸不为之顾【宋书庆之字先】
　　竟陵王诞反以庆之为兖州刺史率众讨之至欧阳诞遣庆之宗人沈道愍赍书説庆之饷以玉环刀庆之遣道愍数以罪恶庆之至城下诞登楼谓之曰沈君白首之年何为来此庆之曰朝廷以君狂愚不足劳少壮故使仆来耳庆之兄子僧荣时为兖州刺史镇瑕邱遣子怀明率数百骑诣受庆之节度
　　沈庆之弟邵之元嘉中庐陵王行叅军兄子僧荣敞之之子也孝建初为安成相荆江叛发兵拒臧质质遣其安成相臧眇之讨僧荣击破之大明中为兖州刺史子怀明建威将军封吴兴县子厯南兖州刺史义阳王昶反沈庆之从帝渡江总统众军少子文耀年十余嵗善骑射帝爱之封永阳县侯食邑千戸沈法系字体先庆之从弟亦有将才世祖伐逆加宁朔将军领三千人前发与柳元景旦至新亭元景居中营宗慤居西营法系居东营东营据冈贼攻元景法系临射之所杀甚众法系堑外树悉伐之令倒贼劭来攻縁树以进彭排多开隙选善射手的发无不中事平以为始兴太守讨萧简于广州斩之广州平封库藏付邓琬而还官至骁骑将军浔阳太守
　　庆之长子文叔位侍中废帝赐庆之死文叔引药自杀文叔子昭明位秘书郎闻父死曰何忍独生亦自缢死元徽元年还复先封时改始兴为广兴昭明子昙亮袭广兴郡公
　　沈演之字台真厯吏部尚书虽未为宰相任寄不异素有心气疾病厯年上使卧疾治事性好举才申济屈滞而谦约自持上赐女伎不受车驾拜京陵演之以疾不从上还宫召见自勉到坐出至尚书下省暴卒追赠散骑常侍金紫光禄大夫諡曰贞侯子睦至黄门郎通直散骑常侍大明初坐要引上左右俞欣之访评殿省内事又与弟西阳王文学勃忿防不睦坐徙始兴郡沈赤黔厯廷尉卿劲之演之祖也
　　演之兄融之子畅之袭宁新县男大明中为海陵王谘议叅军子曅嗣齐受禅除
　　沈勃好为文章善弹琴能围碁而轻薄逐利泰始中为太子右卫率加给事中时欲北讨使勃还乡里募人多受货贿上怒下诏徙付梁州元徽初以例得还结阮佃夫王道隆等复为司徒左长史为废帝所诛顺帝即位追赠本官勃弟统大明中为著作佐郎
　　沈伯玉字徳润防子子也温恭有行业能文章厯衞尉丞世祖旧臣故佐普皆升显伯玉自守私门朔望未尝问讯颜师伯戴法兴等并有藩邸之旧一不造问由是官次不进上以伯玉容状似画图中仲尼像常呼为孔某旧制车驾出行衞尉丞直门常戎服张永谓伯玉曰此职乖卿志王景文亦与伯玉有旧常陪辇出指伯玉白上孔某竒形容上于是特聴伯玉直门服衣累迁永世令有能名伯玉性至孝奉亲有闻未尝妄取于人有物輙散之故知弟仲玉泰始末为宁朔长史蜀郡太守
　　沈攸之字仲达厯荆州刺史宋季起义雍州刺史张敬儿袭之先是攸之自江陵下以边荣为留府司马守城城败见敬儿敬儿问曰边公何为同人作贼不早来荣曰沈荆州举义兵匡社稷身虽可灭要是宋室忠臣天下尚有直言之士不可谓之为贼身本不靳生何须见问敬儿命斩之荣欢笑而去容无异色
　　沈攸之父叔仁为衡阳王义季征西长史兼行叅军镇彭城
　　沈攸之弟登之新安太守去职在家为吴兴太守沈文秀所收斩弟雍之鄱阳太守雍之与攸之异生诸弟中最和谨尤见亲爱雍之弟荣之尚书库部郎【宋书】攸之长子元琰司徒左长史第二子懿太子洗马第三子文和中书郎
　　沈攸之从子怀宝为晋安王将师在赭圻遣亲人杨公赞赍密书招诱攸之攸之斩公赞封怀宝书呈太宗寻尅赭圻
　　沈文秀字仲远庆之弟子也父邵之南中郎行叅军文秀宋前废帝时累迁青州刺史将之镇部曲出次白下文秀谓庆之以帝狂悖祸在难测欲因此众力图之庆之不从既行庆之果见杀又遣直閤张方兴领兵诛文秀未至而明帝已定乱时晋安王子勋据浔阳文秀与徐州刺史薛安都并同子勋反浔阳平定明帝遣其弟文炳召之便归命诣罪即安本任封新城县侯先是冀州刺史崔道固亦据厯城同反文秀遣信引魏魏遣慕容白曜援之及至而文秀已受朝命文秀善于抚御后魏围三载无叛者五年为魏所克终于北【并上】
　　白曜既下厯城并力攻讨自夏至春始克文秀取所持节衣冠俨然坐于斋内乱兵入曰文秀何在文秀曰各二国大臣无相拜礼白曜忿之因至挝挞后还其衣为之设馔与长史房天乐司马沈嵩等鎻送京师面缚数罪宥待以下客给以粗衣疏食献文重其节义稍亦嘉礼之拜外都下大夫太和三年迁外都大官孝文嘉其忠于其国赐绢防二百疋后为征南都将临发赐以戎服除怀州刺史假吴郡公【后魏书】
　　沈文秀子保冲大和中奉朝请大将军宋王外兵叅军后为南徐州冠军长史二十一年坐援涟口退散有司处之死髙祖诏曰保冲文秀之子可特原命配洛阳作部终身既而获免【后魏书】
　　沈髙文秀族子聪明有笔札文秀以为司马甚器重之随文秀至怀州
　　沈陵字道通亦文秀族子太和十八年髙祖南伐陵擕族孙智度归降引见于行宫陵资质妍伟词气辩畅髙祖竒之礼遇亚于王肃【并上】
　　沈怀文字思明父宣新安太守怀文尝为楚昭王二妃诗见称于世除尚书殿中郎隠士雷次宗被征居钟山后南还庐岳何尚之设祖道文士毕集为联句诗怀文所作尤美辞髙一座迁州别驾从事史江夏王义恭迁西阳王子尚为州居职如故时荧惑守南斗上乃废西州旧馆使子尚移居东城以厌之怀文曰天道示变宜应之以徳今虽空西州恐无益也不从而州竟废矣大明二年迁尚书吏部郎【宋书】
　　沈怀远怀文弟为始兴王濬参军深见亲待坐纳王鹦鹉为妾世祖徙之广州使广州刺史宗慤于南杀之会南郡王义宣反怀远颇闲文茟慤起义使造檄书并衔命至始兴与始兴相沈法系论起义事平慤具为陈请由此见原至武康令撰南越志及文集并传于世邱渊之字思元乌程人博学有才识文帝即位以旧恩厯侍中都官尚书吴郡太守龙乡侯所着文章一百卷【劳志】
　　黄回率众出新亭诸将任侯伯彭文之王宜兴等谋应袁粲攻髙帝于朝堂事既不果髙帝抚之如旧回与宜兴素不协斩之宜兴吴兴人也形状短小而果劲有胆力少年时为劫不须伴郡县讨逐围绕数十重终莫能擒尝舞刀楯回使十余人以水交洒不能着明帝泰始中为长夀县男至是被杀【宋书黄回传】
　　张按宜兴谋应袁粲此不肯作禇渊生者也世仅知仲达宋世忠臣未有齿宜兴者可慨然
　　吴兴邱珍孙言论尝侵蔡兴宗珍孙子景先人才甚美兴宗与之周旋及景先为鄱阳郡会晋安王子勋为逆转在竟陵为吴喜所杀母老女防流离夏口兴宗至郢州亲自临哭致其防柩家累皆得东迁【宋书】
　　珍孙厯宁朔将军见禇伯玉传
　　丹徒县令沈巑之以清亷抵罪邱寂之曰亷吏真不可为也政当处季孟之间巑之吴兴武康人性疎直在县自以清亷不事左右浸润日至遂鎻系尚方叹曰一见天子足矣上召问曰复欲何陈对曰臣坐清所以获罪上曰清复何以获罪曰无以承奉要人上曰要人为谁巑之以手板四面指曰此赤衣诸贤皆是若臣得更鸣必令清誉日至巑之虽危言上亦不责后知其无罪重除丹徒令入县界吏人候之谓曰吾今重来当以人肝代之不然清名不立【南史】





　　吴兴偹志卷八
　　钦定四库全书
　　吴兴偹志卷九　　　　　明　董斯张　撰人物征第五之二
　　沈昙庆怀文从父兄也父发员外散骑侍郎昙庆仕宋位尚书左丞时嵗有水旱昙庆议立常平仓以救人急文帝纳其言而事不行大明元年为徐州刺史时殿中员外将军裴景仁助戍彭城景仁本北人多悉关中事使撰秦纪十卷叙苻氏事其书传于世昙庆谨实清正所莅有称绩尝谓子弟曰吾处世无才能图作大老子耳世以长者称之终祠部尚书【南齐书】
　　沈俨之字士恭徐州刺史昙庆子亦不仕永明元年征中书郎
　　沈文季字仲达文叔弟也以寛雅正直见知尤善博及弹碁在宋封山阳县五等伯位中书郎父庆之遇害诸子见收文叔谓之曰我能死尔能报遂自杀文季挥刀驰马去收者不敢追遂免明帝立为黄门郎沈攸之起义齐髙帝加文季冠军将军督呉兴钱唐军事改封西丰县侯文季风采棱岸善于进止厯尚书右仆射王晏尝戯文季为吴兴仆射文季答曰琅琊执法似不出卿门建武二年魏军南伐明帝以为忧制文季镇寿春文季入城严加偹守魏军寻退百姓无所损后东昏屡行杀戮尚书令徐孝嗣深怀忧虑欲与文季论时事文季輙引以他辞终不得及文季以时方昏乱托老疾不预朝机兄子昭畧谓文季曰阿父年六十为员外仆射欲求免乎文季笑而不答未几见害先被召便知败举动如常登车顾曰此行恐徃而不反于华林省死朝埜寃之中兴元年赠司空諡曰忠宪公
　　世祖在东宫于圃宴会朝臣文季数举酒劝禇渊渊甚不平啓世祖曰沈文季谓渊经为其郡数加渊酒文季曰惟桑与梓必恭敬止岂如明府亡国失土不识枌榆遂言及兵事渊曰陈显达沈文季当今将畧足委以边事文季讳称将门因是发怒啓世祖曰禇渊自谓是忠臣未知身死之日何面目见宋明帝世祖笑曰沈率醉也中丞刘休举其事见原后豫章王北宅后堂集会文季与渊并善琵琶酒阑渊取乐器为明君曲文季便下席大唱曰沈文季不能作妓儿
　　沈麟士父防之宋乐安令麟士防而俊敏年七嵗聴叔父岳言宾散言无所遗失岳抚其背曰若斯文不絶其在尔乎及长有髙尚之志作散赋太守孔山士辟不应宗人徐州刺史昙庆侍中怀文左率勃来候之未尝答也会稽孔源休辈皆从学焉年过入十耳目犹聪明家故被火灾乃手抄故所燬亡书成二三千卷满数十箧人以为飬身静黙之所致也卒年八十五遗令祭奠惟清水一盂子孙奉而行之【上】
　　沈宪字彦璋演之从祖弟子也宪少有干局为驾部郎宋明帝与宪碁谓曰卿广州刺史材也补乌程令甚着政绩太守禇彦回叹以为方圆可施以吏能累迁少府卿武陵王晔为防稽以宪为左军司马带山隂令政声大着孔稚珪请假东归谓人曰沈令料事特有天才【南齐书】
　　沈冲字景绰怀文子也怀文得罪被系冲兄弟行谢情哀貌苦见者伤之入齐屡迁御史中丞五兵尚书冲与兄淡渊名誉有优劣世号为腰鼓兄弟淡渊并厯御史中丞兄弟三人皆为司直晋宋未有也永明中渊弹吴兴太守袁彖建武中彖从弟昂为中丞到官数日奏弹渊子缋父在僦白幰车免官禁锢冲母孔氏在东邻家失火疑为人所焚爇大呼曰我三儿皆为御史中丞与人岂有善者方恐肌分骨散何但焚如兄弟后并厯侍中武帝方欲任冲寻卒追赠太常諡曰恭子
　　邱灵鞠乌程人父道真防军长史累迁员外郎后为乌程令不得志泰始初坐事禁锢数年禇渊为吴兴太守谓人曰此郡才士惟有邱灵鞠及沈勃耳乃啓申之武帝即位寻领东观祭酒灵鞠曰人居官愿数迁使吾终身为祭酒不恨也灵鞠好饮酒臧否人物在沈渊坐见王俭诗渊曰王令文章大进灵鞠曰何如我未进时【上】齐竟陵王子良开西邸招文学王僧孺与太学生邱国宾邱令楷辈并以善词藻游焉国宾吴兴人以才志不遇著书以讥雄令楷亦吴兴人【南史】
　　太学生会稽魏准以才学为王融所赏融欲奉竟陵王子良准鼓成其事虞羲邱国宾私相谓曰竟陵才弱王中书无断败在眼中矣后如其言【王融传】
　　吴兴邱仲起字子震为晋平郡清亷自立禇渊叹曰见可欲心不乱此杨公所以遗子孙也元徽中官至廷尉【上】
　　吴兴沈徽孚以士流通书舍人而已无权利徽孚粗有笔札建武中文诏多其辞也官至黄门郎【南齐书】
　　始安王遥光劝上并诛髙武子孙于是并勅竟陵王昭胄等六十余人入永福省令太医煮椒二斛谓舍人沈徽孚曰椒熟则一时赐死期三更当杀之会上暂卧主书单景隽啓依防毙之徽孚坚执曰事须当更审尔子恪徒跣奔至建阳门上闻惊觉曰故当未赐诸侯命耶徽孚以答上抚床曰遥光几误朕事及见子恪顾问流涕诸侯悉赐供馔【子恪传】
　　沈瑀字伯瑜武康人父昶事宋建平王景素景素谋反昶先去之后系狱瑀诣台陈请得免罪由是知名为奉朝请初瑀在竟陵王家素与范云善齐末尝就云宿梦坐屋梁柱上仰见天中有字曰范氏宅至是瑀谓帝説之帝曰云得不死此梦可騐及帝即位云荐瑀自暨阳令擢兼尚书右丞瑀荐族人沈僧隆僧照并有吏干帝并纳之厯浔阳太守为信成萧頴达长史瑀性倔强每忤頴达頴达衘之天监八年因入谘事辞又激厉頴达作色曰朝廷用君作行事耶瑀出谓人曰吾死而后已终不能侧倾面从是日于路为人所杀多以为頴达害焉子续累讼之遇頴达寻卒事不穷究续乃布衣疏食终其身【梁书】
　　沈瑀为建徳令教民一丁种桑十五株柿四株及梨栗女丁半之顷之成林矣【合璧事类】
　　沈瑀为州部从事时建康令沈徽孚恃势傲瑀瑀以法绳之众惮其强【沈瑀传】
　　沈约字休文性不饮酒虽遇隆重而居处俭素立宅东田瞩望郊阜尝为郊居赋以序其事左目重瞳子腰有紫志聪明过人好坟籍聚书至二万卷京师莫比少时孤贫丐于宗党得米数百斛为宗人所侮覆米而去及贵不以为憾
　　裴子野祖松之宋元嘉中受诏续修何承天宋史未成而卒子野尝欲继承先业及齐永明末沈约所撰宋书称松之已后无闻焉子野更撰为宋史畧二十篇云戮淮南太守沈璞以其不从义师故也约惧徒跣往谢之请两释焉约削宋史子野亦削宋畧【南史叅杨休玠八代谈薮】
　　沈顗字处黙齐永明中征拜著作郎太子舍人通直郎并不起梁天监四年大举北侵南阳乐藏为武康令以顗从役到建业州别驾陆任以书与吴兴太守桞恽责其不能甄善别贤恽大慙即表荐之所着文章数十篇
　　沈峻字士嵩武康人家世农夫至峻好学与舅太史叔明师事宗人沈麟士在门下积年昼夜自课睡则以杖自击其笃志如此遂博通五经尢长三礼为国子助教兼五经博士于馆讲授聴者常数百人及中书舍人贺琛奉勅撰梁官乃啓峻仝补西省学士助撰録书成入兼中书舍人出为武康令
　　邱迟字希范灵鞠子八嵗便属文灵鞠常谓气质似我梁武帝平建业引为骠骑主簿甚被礼遇时劝进梁王及殊礼皆迟文也及践阼迁中书郎待诏文徳殿时帝着连珠诏羣臣继作者数十人迟文最美坐事免乃献责躬诗上优辞答之后出为永嘉太守在郡不称职为有司所纠帝爱其才寝其奏天监四年临川王宏北侵魏以为谘议叅军领记室时陈伯子在北与魏军来拒迟以书喻之伯子遂降
　　邱仲孚字公信灵鞠从孙少好学读书常以中宵钟鸣为限灵鞠尝称为千里驹齐永明初为国子生王俭曰东南之美复见邱生举髙第未调还乡里家贫乃结羣盗为之计刧掠三吴仲孚聪明有智畧羣盗畏服所行皆果故亦不发复为卫尉卿领大匠累迁豫章内史在更厉清节顷之卒赠黄门侍郎【梁书】
　　吴兴邱师施以亷洁称罢临安县还惟有二十笼簿书并是仓库劵帖当事比以范述曾位至台郎【南史】
　　沈崇傃字思整怀明子也太守桞恽辟为主簿崇傃从恽到郡还迎其母母卒崇傃以不及侍疾将欲致死水浆不入口昼夜号哭旬日殆将气絶兄弟谓之曰殡葬未申遽自毁灭非全孝之道也崇傃之瘗所不避雨雪倚坟哀恸每夜恒有猛兽来望之有声如叹息者家贫无以迁窆乃行乞经年始获塟焉郡县举其至孝经年为永宁令自以禄不及养怛恨愈甚至县卒时年三十九【梁书】
　　沈旋字士规袭爵建昌侯位司徒右长史以母忧去官因疏食辟谷服除犹絶粳粱諡曰恭旋弟趋字孝鲤亦知名位黄门郎旋子实嗣侯实弟众
　　沈众字仲兴好学有文词仕梁累迁太子中允侯景之乱表求还吴兴召募故义部曲以讨贼梁武许之及景围台城众率宗党及义附五千余人入援军容甚整景深惮之梁武于城内遥授太子右卫率防城防乃降景景平元帝以为司徒左长史魏克江陵见掠寻亦逃归陈武帝受命厯中书令起部尚书众性狷急厯诋公卿非毁朝政帝怒因其休暇还武康于吴中赐死
　　吴均欲撰齐书求借齐起居注及羣臣行状武帝不许遂私撰奏之称帝为齐明帝佐命帝恶其书实録使中书舍人刘之遴诘问数十条竟支离无对勅付省焚之免职【上】
　　按此均史笔不让南董旧志何没没耶
　　沈浚字叔源侯景之乱避难来归吴兴太守张嵊往见之谓曰贼臣凭陵人臣効命之日今欲収集兵刄保据贵乡虽复万死诚亦无恨浚因劝嵊起义时邵陵王纶东奔至钱唐闻之遣前舍人陆邱公板授嵊征东将军嵊曰天子防尘今日何情复受荣号留板而已侯景乃遣其中军侯子鉴击嵊嵊败死之【南史】
　　沈烱字初明祖瑀浔阳太守父续王府记室叅军侯景之乱宋子仙据吴兴使召烱委以书记烱固辞子仙怒命斩之或救之仅而获免及子仙败王僧辨搆得之羽檄书皆出于烱武帝南下与僧辨登坛设盟烱为其文及景东奔至吴获烱妻虞及子行简并杀之景平元帝愍烱爵原乡侯魏克荆州烱被禽寻来归厯司农卿御史中丞入陈位明威将军諡恭子【陈书】
　　江陵平梁御史中丞沈烱迁长安太祖授仪同三司甚礼待之烱恐太祖爱其人才恒闭门却扫无所交游时有文章随即毁弃不令流布尝独行经汉武通天台为表奏之陈已思归之意奏讫其夜烱梦见宫禁之所兵衞甚严烱便以情事陈诉闻有人言甚不惜放卿几日可至若一日内见出关此恐不复由我寤而异之当时以为恍惚十余日便有命放还遂与王充等东归【三国典畧】
　　章昭达字伯通武康人祖道盖齐广平太守父法尚州议曹从事侯景之乱昭达悉募乡人入援台城后厯建大功官至开府仪同三司初陈世祖尝梦昭达升于台及旦以梦吿之至是侍宴世祖顾昭达曰卿忆梦否何以偿吾昭达对曰当竭犬马之用以尽臣节自余无以奉偿【陈书】
　　湘州刺史华皎叛奉萧岿为主士马甚盛岳阳太守章昭裕等并于皎髙宗遣徐度讨之皎败奔江陵皎党诣军请降俘获万余人皎党并诛惟任蛮奴章昭裕等获免昭裕昭达之弟也【上】
　　沈君理字仲伦吴兴人祖僧畟父廵君理美风仪博学有识鉴陈武帝镇南徐州廵遣君理致谒命尚会稽长公主帝受禅拜驸马都尉封永安亭侯为吴郡太守时兵革未宁百姓荒散君理总集士卒修饰器械深以干理见称大建中厯吏部尚书宣帝以君理女为皇太子妃赐爵望蔡亭侯位侍中右仆射諡贞宪【陈书】
　　君理子遵俭早卒以弟君髙子遵礼为后
　　沈迈君理叔方正有干局厯散骑常侍【南史】
　　沈君髙字季髙君理弟广州刺史岭南俚獠世相攻杀君髙本文吏无武干推心抚御甚得民和諡曰祁子
　　沈君公君理弟自梁元帝败后常在江陵祯江中与萧瓛萧岩叛隋归陈后主擢为太子詹事君公博学有才辨善谈论后主深器之陈亡入隋文帝以其叛亡命斩于建康【上】
　　沈洙字道少方雅好学不妄交游通三礼春秋左氏传精识强记仕梁为祠部尚书郎侯景之乱洙窜于临安时文帝在焉亲就习业及武帝入辅除国子博士与沈文阿同掌仪礼武帝受禅加员外散骑常侍厯大匠卿【陈书】
　　徐整吴兴人梁直阁将军慈源侯整生综陈始安太守综生方贵隋延州临真令方贵生唐采州刺史孝徳即齐之父也【张九龄徐文公碑】
　　沈文阿字国衞峻子也性刚强有膂力少习父业研精章句绍泰元年入为国子博士寻领步兵校尉兼掌仪礼自太清之乱台阁故事无有在者文阿父峻梁武时尝掌朝仪颇有遗稿乃斟酌裁撰礼度皆自出之及陈武帝受禅文阿輙弃官还武康帝大怒发使徃诛之时文阿宗人沈恪为郡请使者寛其死即面防鎻致于上前上视而笑之曰腐儒复何为者遂赦之【陈书】
　　贞观十四年诏以沈重沈文阿等前代名儒学徒多行其义命求其后【旧唐书】
　　沈恪字子恭深沉有干局侯景围台城起东西二土山以逼城城内亦作土山应之恪为东土山主昼夜拒战以功封东兴侯入陈厯特进金紫光禄大夫諡曰光子法深嗣
　　按德清有东主山沈恪以拒侯景功封侯即家焉东主二字本陈书
　　文皇后兄沈钦武康人父法深梁安前中録事叅军赠光禄大夫建成侯钦袭封位尚书左仆射素无伎能奉已而已谥曰成子观嗣颇有学识厯御史中丞
　　隋髙祖开皇九年以陈都官尚书孔范御史中丞沈观等邪佞于其主以致灭亡北投边裔
　　沈不害字孝和举明经天嘉初除嘉徳殿学士自梁季防乱至是国学未立不害上书诏嘉答之又表改定乐章诏使制三朝乐歌八首合二十八曲行之乐府太建中转员外散骑常侍光禄卿寻为戎昭将军武陵王长史行吴兴郡事俄入为尚书左丞不害通经术善属文虽博综坟典而家无卷轴每制文撡茟立成曾无寻检周正尝称之曰沈生可谓意圣人乎子志道字崇基少知名位安东新蔡王记室叅军
　　沈重字徳厚武康人弱嵗而孤居防合礼及长专心儒学从师不逺千里遂博览羣书尤明诗礼及左氏春秋大同二年除五经博士梁元帝之在藩也甚叹异之及即位遣主史何武迎重西上及江陵平重乃留事梁主萧詧为中书侍郎累迁廷尉卿詧又令重于合欢亭讲周礼周髙祖以重经明行修遣上士桞裘至梁征之天和中于紫极殿讲三教义枢机明辨咸为诸儒所推【后周书】
　　沈君游吴兴人祖君畟父廵君游博学有词采仕萧岿位至散骑常侍有文集十卷【后周书】
　　姚僧垣字法衞吴兴武康人吴太常信八世孙曾祖郢宋员外散骑常侍五城矦父菩提梁髙平令尝婴疾厯年乃留心医药梁武帝心又好之每召菩提讨论方术言多会意由是颇礼之太清元年转湘东王记室叅军僧垣少好文史不留意于章句时商畧今古则为学者所称及侯景围建业僧垣乃弃妻子赴难武帝嘉之授戎昭将军湘东王府记室叅军及宫城陷百官逃散僧垣假道归至吴兴谒郡守张嵊嵊见僧垣流涕曰吾过荷朝恩今报之死君是此邦大族又朝廷旧臣今日得君吾事办矣俄而景兵大至攻战累日郡城遂陷僧垣窜避乆之乃被拘执景将侯子鉴素闻其名深相器遇因此获免及简文嗣位僧垣还建业以本官兼中书舍人元帝平侯景召僧垣赴荆州改授晋王府谘议其时虽平大乱而任用匪才朝廷混杂无复纲纪僧垣每深忧之谓故人曰吾观此祸败不乆今时上策莫若近关闻者皆窃笑及周克荆州僧垣犹侍元帝不离左右为军人所止方涕泣而去有梁后畧十卷行于世【后周书】按僧垣弃妻子赴建业之难及荆州陷犹侍元帝真义士也李延寿以僧垣入艺术郡志因之不着其大节何耶
　　吴兴章华字仲宗家本农夫至华独好学与士君子游处颇通经史善属文侯景之乱游岭南居罗浮山寺专精习业欧阳頠为广州刺史署为南海太守頠子纥败乃还都后主时除大市令非其所好乃辞以病祯明初上书极谏书奏后主怒即日斩之【陈书章华已载典故此特详之】姚察字伯审六嵗诵书万余言十二能属文年十三梁简文时在东宫引于宣猷堂聴讲论语仕陈厯度支吏部尚书入隋大为文帝所重帝谓侍臣曰平陈之后惟得此人封北绛郡公帝即位拜太子内舍人【南史】察自居显要一不交通常有门生不敢厚饷送南布一端花练一匹察谓曰吾所衣者止是麻布蒲练此物于吾无用既欲相欵接幸不烦尔此人逊谢察厉色驱出自是莫敢餽遗
　　沈光字总持吴兴人也父君道仕陈吏部侍郎陈灭家于长安皇太子勇引署学士光少骁防善戯马为天下之最畧综书记微有词藻尝慕立功名不拘小节家甚贫寠父兄并以佣书为事光独跅交通轻侠为京师恶少年之所比附人多赡遗得以养亲每致甘食美服未尝困匮帝以为折冲郎将赏遇优重帝每解衣推食以赐之同軰莫与为比光自以荷恩深重思怀竭节及江都之难潜搆义勇将为帝复仇先是帝宠眤宫奴名为给使宇文化及以光骁勇方任之令其总统营于禁内时麦孟才钱杰等隂图化及谓光曰吾等荷国厚恩不能死难以卫社稷斯则古人之所耻也今又俛首事仇受其驱率有腼面目何用生为必欲杀之死无所恨公义士也肯从吾乎光泣下沾襟曰是所望于将军也仆领给使数百人并荷先帝恩遇今在化及内营以此复仇如膺鹯之逐鸟雀万世之功在此一举愿将军勉之孟才为将军领江淮之众数千人期以营将发时晨起袭化及光语泄陈谦吿其事化及大惧曰此麦铁杖子也及沈光者并勇决不可当须避其锋是夜即与腹心走出营外留人吿司马徳戡等遣领兵马逮捕孟才光闻营内喧声知事发不及披甲即袭化及营空无所获值舍人元敏数而斩之遇徳戡兵入四面围合光大呼溃围给使齐奋斩首数十级贼皆披靡徳戡輙复遣骑持弓翼而射之光身无介胄遂为所害麾下数百人皆鬪而死一无降者壮士闻之莫不为之陨涕【隋书】光载郡志不详故全録
　　沈法兴恪子也隋季起兵发自东阳将趋江都下余杭郡北至乌程精兵六万毘陵通守路道徳拒之法兴请与和因袭杀道徳据有江表十余郡后闻越王侗立乃上表自称大司马録尚书事天门公承制置百官颇依陈氏故事是时杜伏威据厯阳陈棱据江都李子通据海陵法兴三面受敌军数挫陈棱寻为李子通所围送质求救法兴使其子纶帅兵救之子通率众攻纶大败乗胜济江陷其江口法兴使蒋元超拒之于庆亭元超战死法兴左右数百人投吴郡贼帅闻人遂安遣其将叶孝辩迎之法兴至中路而悔欲杀孝辩更向会稽孝辩觉之法兴惧赴江死【旧唐书】
　　按杨广弑父贼也大业之末民生涂炭羣雄并起使法兴好谋而成安知江左不太原乎要其人与钱鳯沈充不伦矣










　　吴兴偹志卷九
<史部,地理类,都会郡县之属,吴兴备志>
　　钦定四库全书
　　吴兴偹志卷十　　　　　明　董斯张　撰人物征第五之三
　　唐施世瑛字玉华勇断有才隋末天下大乱乃纠宗族及乡里子弟聚粮自守闻唐髙祖起率众从之髙祖赐金钟一口锦五段勅书褒之拜为桞州刺史【安吉志】武徳三年李子通攻陷武康四年七月以安吉人施世瑛使持节督诸军事安州刺史征子通未行其年八月子通平施世瑛改杭州刺史【余杭志】
　　武徳四年二月戊午王世充郑州司兵沈悦遣使诣左武侯大将李世勣请降左衞将军王君廓夜引兵袭虎牢悦为内应遂拔之获其荆王行本及长史戴胄悦君理孙也【资治通鉴】
　　姚思亷字简之父察思亷少受汉史其父能传家业勤学寡欲未尝言及家人产入隋为代王侑侍读防义师克京城府寮奔骇惟思亷侍王不离其侧兵将升殿思亷厉声曰唐公举义本匡王室卿等不宜无礼于王髙祖闻而义之贞观初迁文学士列于十八学士图令文学禇亮为之赞曰志苦辛勤纪言实録临危殉义余风励俗又受诏书与魏征同撰梁陈二史其编次笔削皆思亷功也太宗将幸九成宫思亷切谏太宗嘉之赐帛厯散骑常侍赐爵丰城县男諡曰康子处平官至通事舍人处平子璹【旧唐书】
　　家有阎博陵画唐秦府十八学士各有真赞亦唐人书多与旧史不同姚柬字思亷旧史姚思亷字简之【避暑録】
　　姚璹字令璋武后世以直谏称厯文昌左丞同平章事諡曰成
　　姚班璹弟也举明经累封宣城郡公班尝与璹数年间俱为定州刺史戸部尚书时人荣之班尝以其曾祖察所撰汉书训纂多为后之注汉书者隠没名氏将为已説班乃撰汉书昭训四十卷以发明旧义【上】
　　班当作
　　陜郡姚氏出自武康梁有征东将军吴兴郡公宣业宣业生安仁隋汾州刺史安仁生祥隋怀州刺史祥生懿隽州都督元之即懿子也【唐宰相世系表】
　　张按元之自吴兴入关不过五世自隋至武后不过百年呉兴名贤元之当采入
　　姚崇本名元崇字元之武后时以字行后避开元号更今名武后朝厯任夏官尚书张柬之等迎中宗复辟崇预谋先天二年以兵部尚书同中书门下三品时承武韦凟政之后纪纲大坏宰相至十七人台省要职乃至无限数崇先有司罢冗职修法而纪官任百必各当其官责成于下而权归于上又吏事明敏朝机政务边屯士马皆黙综时决剖割不滞帝倚崇以大政而卢怀慎清谨得并相崇尝疾谒吿十余日政事委积怀慎不能决入惶恐谢帝莞然曰朕以天下事付姚崇独借卿坐镇雅俗耳崇既出须臾裁决立尽后病痁请吿帝遣使劳问日数十軰会相怀慎薨源乾曜独对所白善帝曰是必崇画有不称曰何不就崇识之迁崇四方馆养疾聴家人入侍得就咨崇固辞帝曰设四方馆为官吏徙君居之为社稷也恨不可使卿居禁中耳何庸辞已而请避位不许荐广州都督宋璟自代乃得请进开府仪同三司而老谥文宪子奕修谨至尚书右丞彛光禄少卿异宗正少卿孙【阙】侍御史曾孙合朂咸知名【唐书叅函史朂见官师征合能诗选极集传世】
　　沈伯仪吴兴人垂拱元年为太子右谕徳初韦万石议明堂大飨事上言议未能定于是伯仪等更议之厯祭酒文馆学士【唐书议载萟文】
　　武后光宅元年十月以右史武康沈君谅为正諌大夫同平章事垂拱元年君谅罢【通鉴】
　　徐齐字将道湖州长城人父孝徳以女为才人官至果州刺史齐八嵗能为文太宗召试赐所佩金削刀髙宗时累迁兰台舍人【唐书】
　　齐善于文诰甚为当时所称髙宗爱其文令侍周王等属文以职在枢剧仍勅间日来徃焉以漏泄机密左授苏州司马睿宗即位追録旧恩累礼部尚书【旧唐书】
　　徐坚字元固齐子也防有敏性圣厯中属文典厚杨再思目为鳯阁舍人様子厯黄门侍郎时观察使李知古请兵击姚州西贰河蛮既降附又请筑城重征税之坚以蛮人生梗可以覊縻属之未得同华夏之制劳师渉逺所获不补所损独建议以为不便睿宗不从令知古发剑南兵徃筑城将以列置州县知古因是欲诛其豪杰子女以为奴婢蛮众惧乃杀知古相率叛役徒奔溃姚隽路厯年不通累迁光禄大夫坚多识典故前后修撰格式氏族及国史等时论美之
　　徐坚多识典故凡七入书府【大唐遗事】
　　徐齐庄齐弟也坚进爵东海郡公迁黄门侍郎又以删定格令进爵二等坚请回授叔齐庄帝怀之封齐庄为长城县子【张九龄徐文公碑】
　　徐峤字巨山坚子也开元中为驾部员外郎集贤院学士迁中书舍人内供奉外河南尹封慈源县公父子相次为学士自祖及孙三世为中书舍人【谈志】
　　开元二十四年徐峤为大理少卿
　　徳宗敦崇外族赠沈太后父吴兴沈易直太师易直子库部员外郎介福赠太傅介福子徳州刺史士衡赠太保易直第二子秘书少监震赠太尉时沈氏封赠拜爵者百余人贞元七年诏外曾祖隋陜令沈琳赠司徒追封徐国公与外祖赠太师易直等立五庙后无近属惟族子房为近徳宗用为金吾将军【新唐书】
　　沈震德清人御史中丞麟士二十叶孙沈恪太庙斋郎麟士十九叶孙【顔真卿吴兴沈氏祖徳碑】
　　顔真卿为平原太守兼防御使以前侍御史沈震为判官【鲁公行状】
　　按此沈震岂即赠太尉者耶
　　沈怀文吴兴人举孝亷为休宁主簿丁母忧三年庐墓侧手植松栢二千株每一号恸众鸟为之哀鸣翔集墓木山中旧多虎自此乃絶【劳志】
　　沈峤乌程人父卒庐墓六年不栉不沐醎酸不入口哭则呕血刺血书经年三十而卒有文集十卷【上】
　　沈清乌程人婺州刺史大厯中李希烈陷汴州浙东西观察使韩滉使清勒嘉兴子弟四百人翼于润州士众发自升山逐逆党至汴口力战而死诏赠衞尉少卿兼左金吾卫将军即发军之地置祠以祀【劳志】
　　髙仲武评钱起诗云员外诗体格新竒理致清赡右丞没后员外为雄芟齐晋之浮游削梁陈之靡嫚逈然特立莫之与羣且如鸟道挂疎雨人家残夕阳牛羊上山小烟火隔林疎又长乐钟声花外尽龙池桞色雨中深皆特出意表标雅古今又穷达恋明主耕桑亦近郊则礼义充全忠孝兼至足可长名流为后楷式士林语曰前有沈宋后有钱郎
　　按摩诘有送钱少府归蓝田诗钱亦于归蓝田旧居望终南别业屡形篇咏似流寓于秦至续怪録谓故华州刺史徽子方义家在华州则其后竟为秦人矣【元衢】
　　钱徽字蔚章起子也厯翰林学士中书舍人加承防拜礼部侍郎出刺江州初州有盗刼贡船捕吏取滨江恶少年二百人系讯徽按其枉悉纵去数日舒州得真盗州有牛田钱百万刺史以给宴饮赠饷者徽曰此农耕之偹可他用哉命代贫民租入转湖州迁工部侍郎以吏部尚书致仕赠尚书右仆射子方义终太子宾客【新唐书】
　　方义尝为侍御史见续怪録【详□徴】
　　钱徽子可复可及皆登进士第可复累官至礼部尚书太和九年郑注出镇鳯翔李训选名家中子以为宾佐授可复检校兵部郎中兼御史中丞充鳯翔节度使训败可复为监军使所害【旧唐书】
　　钱珝字瑞夫徽防子也善文辞宰相王溥荐知制诰进中书舍人溥得罪珝贬抚州司马【新唐书】
　　后唐崔沂初仕唐昭宗时累迁至员外郎知制诰性抗厉守道而文藻非优尝与同舍顔荛钱珝俱秉笔见荛珝赡速草制数十无妨笑谈而沂自愧翌日谒相国诉曰沂疎浅不足以供词翰之职移为谏议大夫【册府元】
　　沈既济博通羣书史笔尤工吏部侍郎杨炎见而称之建中初召拜左拾遗史馆修撰位终礼部郎【唐书】
　　沈师字子言既济子擢进士登制科乙第授中书舍人性恬退无竞时翰林未有承防次当师为之固称疾宣召不起以本官兼史职俄兼御史中丞吏部侍郎【上】沈吏部师性和易不从流俗不矫亢观察三郡去镇无余蓄京城居处隘陋不加一椽所辟宾僚无非名士身没之后家至贫苦二子继业并致时名人以报施不妄【唐语林因话録】
　　传师父既济撰建中实録十卷为时所称师在史馆豫修宪宗实録未成亷察河南特诏赍一分史稿成于理所子枢询皆登进士第【旧唐书】
　　沈询咸通中检校戸部尚书昭义节度使为政简易性本恬和奴归秦通询侍者将戮之未果结牙将为乱夜攻府第询举家遇害【新唐书】
　　枢字仁伟官至丞郎人物酷似先徳见北夣言又唐诗纪事询字诚之询子舒舒子丹舒州团练教官丹子牢李氏饶州刺史见王安石贵池主簿沈君墓表
　　吴兴沈顔字可铸师孙天复初进士为校书郎属乱离奔湖南吴国为兵部郎知制诰翰林学士顔少有词藻琴碁皆臻妙塲中语曰下水船言为文敏速无不载也性闲淡不乐世利尝疾文章浮靡仿古著书百篇取元次山聱叟之説附已志而名书曰聱书其自序云自孟轲以后千余年经百千儒者咸未有闻焉天其极付在鄙子其夸诞如此陈氏曰顔师之孙其文骫骳而自叙之语极其矜负【文献通考】
　　沈既济旧志云徳清人新旧两唐书俱云吴人按王荆公贵池主簿沈君墓表云其先武康人武康族乆显至唐有既济生师则既济为吴兴产昭昭矣又晁公武读书志云吴兴沈顔师之孙沈氏谱曰师自吴兴徙吴徳清志亦同谱説
　　徳清志云武康当既济时析为徳清乆矣徳清乡贤祠首列师
　　孟庭玢昆山尉庭玢三子郊鄷郢【韩愈贞曜先生墓志】
　　杨衡吴兴人字中师弱冠有竒才与蜀郡符载北海王简言陇西李元象习业青城山楼浔阳庐阜以林壑相髙精综六籍翺翔百氏为江湖间人寻擢第礼闱侨寓荆州官大理评事【文苑英华】
　　沈光吴兴人有洞庭乐赋韦岫曰此赋乃一片宫商此即为太白酒楼记者北梦言以光为尧误光厯闽从事侍御史
　　沈亚之字下贤元和十年进士泾原李彚辟书记为秘书省正字长庆初补泺阳尉四年为福建都团练副使事徐晦后累进殿中丞御史内供奉太和三年栢耆宣慰徳州取为判官耆罢亚之贬南康尉终郢州掾亚之以文词得名狂贪冒辅耆为恶故及于贬常游韩愈门李贺杜牧李商隠俱有拟沈下贤诗亦当时名辈所称许云【晁公武读书志】
　　周朴字太朴吴兴人唐季避乱于福州乌石山僧寺假犬室以居不饮酒茹荤块然独处诸僧辰粥卯食朴亦擕巾盂厠诸僧下毕饭而退率以为常郡中豪贵设供率施僧钱朴即廵行拱手各丐一钱有以三钱与者朴止受其一了得十钱以偹茶药之费将尽复然僧徒亦未尝也性喜吟诗尤尚苦澁每遇景物搜竒抉思日旰忘返茍得一联一句忻然自快与僧灵观长官薛逢为友干符七年黄巢陷城求得朴问曰能从我乎答曰我尚不仕天子焉能从贼巢怒杀之涌白膏数尺后人以为神祀乌石山诏赐庙号曰刚显【福州府志叅唐诗纪事及唐诗品彚】李升本徐氏湖州安吉人其父为安吉令先是其家有柑树结一实大如斗其父异之将献郡守有谓其父曰此果非常所有即上献来年见征安知复有此物不如勿献其父然之因会邻里将共食即席剖之有赤蛇在实中割者大惊投刄于地俄而赤蛇走其母榻下寻之了无所见未几其母遂孕知诰【吴越偹史】
　　陈水南臬宪尝以南唐李升宜继唐后遂改马令南唐书为唐余纪传此犹萧常以三国蜀志为续后汉书也然昭烈世系甚明犹觉以铢程鉴李升自祖父以上名称皆当时文臣创造宋人已识及此更读吴越偹史升本安吉砦将潘某之子升姓实潘也水南时特以五季簒祚短促不足继统不若南唐声名文物雄擅江左不愧唐后耳第温公通鉴朱子纲目当时捉笔计必极下啇校当不俟水南为之也比余见陆防南唐书及玉壶野史南唐近事诸书所载李氏种种陈书皆无岂水南未之见耶【姚士麟见只编】
　　张按一升也而忽潘忽徐忽李何据乎
　　余忆徐知诰为安吉产而十年废学竟忘其出何书嘉平月二十五日康侯忽遣使録此纸遗予乃知其为钱俨笔不减真珠船也马陆两书都以知诰为彭城人温公云徐州李荣子岂南唐人为国讳务观亦仍其説钱氏书反为实録耶姑存疑以俟博闻者甲子嵗斯张识
　　沈韬文吴兴人父攸常州刺史韬文性介洁好学能属文吴越时为元帅典谒叅军机务有所裨益后命牧乡郡以为湖州刺史甚有清名【一统志】
　　金陵李氏始以唐号国钱文穆王问之曰金陵冒氏族于巨唐不亦骇人乎沈韬文曰此可取譬也且如乡校间有姓孔氏者人则谓之孔夫子复何怪哉王大笑赏巵酒【天中记】
　　韬文尝为吴越司宾使有防吴越诗曰菰米苹花似故乡【遗一句】不是不归归未得好风明月一思量武肃悯其思乡授以湖州刺史【古今诗话】
　　后唐长兴四年顺化节度使钱元珦骄纵不法每请事于王府不获輙上书悖慢吴越王元瓘遣牙将仰仁诠诣明州召之仁诠左右虑元珦难制劝为之偹仁诠不从常服径造防事元珦见仁诠至股栗遂还钱唐幽于别第仁诠湖州人也【资治通鉴】
　　沈承礼乌程人仕钱氏厯福州节制俶归朝徙承礼镇宻州初秦王廷美之败也有司按騐俶惟濬孙承祐及陈洪进皆常有赠遗独承礼无焉【宋史】




　　吴兴偹志卷十
　　钦定四库全书
　　吴兴偹志卷十一　　　　明　董斯张　撰人物徴第五之四
　　叶参字次公国初州人业儒者寡参卓然自立咸平中豋第为举子倡景祐中自兵部郎中出守乡郡金部尚书王惟正作诗送之三司度支韩琦太常丞吕公绰薛绅秘书丞余靖曽公亮皆有诗饯其行今刻石郡庠【谈志】叶清臣字道卿参子也厯侍读学士知河阳赠左谏议大夫清臣天资爽迈遇事敢言数上疏论天下事陈九议十要五利皆当世可行者有文集一百六十卷子均字公秉尚书司封员外郎知洪州【劳志】
　　清臣天圣初上御崇政殿策士试云瑞纪官赋宋郊第一清臣次之与张文定再入翰林凡六年
　　张按范成大吴郡志云叶参少卿尝守吴既谢事囙居焉作九桧堂以佚老然则东吴寓公自参始又按吴郡志堂过叶道卿小园诗云秀野亭连小隠堂红蕖绿篠媚沧浪弁山居士无归意却借吴侬作醉乡自注云弁山居士道卿自号观此则清臣本苕产信矣
　　陈枢字慎之长兴人知泉州曽巩荐之曰枢质性纯笃治民为循吏积十有五年不上其课故为郎乆不迁方朝廷抑奔竞尚亷素之时宜防特诏有司奏枢课优进其官以奨恬退迁尚书都官员外郎诰曰吾宠枢也所以戒奔竞【曽巩陈君墓志详见艺文】
　　枢为旌德令省刑薄税为民兴利以曽巩论荐官至尚书【南畿志】
　　按曽巩志枢迁尚书员外郎耳此云尚书殊悮邓氏函史亦仍之
　　刘宜翁名谊元丰间自广东移江西皆为提举常平官上疏论新法勒停或云宜翁晩得道不出论新法疏大略有云自唐租庸调法坏五代至皇朝税赋凡五増其数矣今又大更张不原其本敛愈重民愈困为害凡十又言变祖宗法者陛下也承意以立法者安石也讨论润色之者惠卿曽布章惇之徒也其语激切深至内批云谊张皇上书公肆诞慢上惑朝廷外摇众聼可特勒停【曲洧旧闻徽州志】
　　谊长兴人中丙科从异人受出世法蘓轼尝有与刘宜翁使君书【大明一统志苏文忠集】
　　胡志康字永寜父瑗尝为湖州教授由如臯徙居乌程志康于嘉祐三年上舎释褐授朝奉郎杭州观察推官谳鞫狱情民心允服是年瑗上疏请致仕卒志康扶榇归于邑之何山南起复以忧卒子獬解鲜登熈宁余中榜进士通判衢州元初后遭杨总统之难散居嘉湖及苏州之娄江逺孙泽建家庙以祀【乌程新志】
　　孙侔字少述吴兴人父及都官员外郎侔精识元解能得圣人深意多所论撰知制诰唐询表其孝行赐之粟帛累徴不赴元丰中除通直郎兄观太常博士亦有学行【林希孙侔传见宋文鉴】
　　沈播其先武康人再世家于钱塘父玉尚书屯田郎中知真州军州事遂家焉播天圣二年以进士起家楚州司法参军再调贵池县主簿令不能而县大治者君之力也尝摄铜陵县事有兄弟争财者为辨其曲直卒使之感悟让财相与同居其去也两县人追送涕泣逺焉而后去事生严丧死哀自族人至于防友无所不尽其心终身好书未尝一日不读而于酣乐嫚戯未尝豫也循道守官以不谄其上而防至于殆者数矣故其仕常有去志而无防心年三十六疾卒于京师子男四人皆进士曰伯荘未仕曰季长越州司法参军王安石妹壻曰叔通秘书省著作佐郎曰次通试将作监主簿季长子铢字平少从安石学进士髙第歴龙图阁待制知宣州弟锡字子昭以王安礼任歴知海泰汝宣四州以通议大夫致仕卒赠宣奉大夫【王荆公曽南丰两集参宋史维志】
　　陈舜俞字令举乌程人博学强记举进士又举制科第一熈寜中以屯田郎中知山隂县诏俟代还试舘职舜俞辞青苖法行舜俞不奉法上疏自劾谪监南康军塩酒税五年而卒舜俞始尝弃官归居秀之白牛村自号白牛居士已而复出遂贬死苏轼为文哭之称其学术才能兼百人之噐慨然将以身任天下之事而人之所以周旋委曲辅成其天者不至一斥不复士大夫识与不识皆深悲之云
　　舜俞以言新法谪居南康骑牛游庐山诗画皆传于世舜俞初从安定胡先生学熈宁中六客其一也其墓在城南之苏湾子孙犹宅于乌鎭【文献通考】
　　舜俞通判夀州见中都志
　　张先字子野能诗词以秘书歴知虢州渝州【见梅舜俞集】吴江有如归亭康定元年知县事秘书张先始为大之【吴郡志】
　　张先元丰中判秀州先有俊才尤工诗【嘉兴志】
　　先子文刚字常胜王安石妹婿也安石尝志其墓【详掌故艺文】
　　刘述字孝叔第进士累官提防江西刑狱六年不奏考功课改荆湖等路转运使再迁刑部郎中神宗立召为侍御史知杂事又十一年不奏课帝知其乆次授吏部郎中王安石争谋杀刑名述兼判刑部驳之及勅下述封还中书执奏不已安石白帝诏开封府推官王克臣劾述罪于是述又率御史刘锜钱顗共上疏曰安石执政未数日中外人情嚣然胥动盖以専肆胸臆轻易宪度无忌惮之心故也安石自应举歴官事尚尧舜之道以倡率学者及遭时得君首议财利务为容恱言行乖戾一至于此刚狠自任则又甚焉岂宜处之庙堂以乱国纪愿早罢逐以慰天下元元之心曽公亮隂自结援以固宠赵抃括拱手但务依违大臣事君岂当如是疏上王安石奏先贬锜监处州塩酒务顗监衢州塩税开封府狱具述三问不承安石欲置之狱司马光与范纯仁争之乃议贬为通判帝不许以知江州迁温州述以五事训人曰孝义务学谨身勤力蓄积民咸化之【浙江通志】
　　莫君陈字和中从安定先生学熈宁中新置六法科首中其选甚为王安石噐重御家严整如官府然东坡有西湖跳珠轩诗赠莫同年即君陈也长子砥字彦平知识疏通尝知永嘉生徒稍众而飬士额少公为増额士感之为立生祠子伯虚字致逺为即继守温州立思齐堂以记其事后知常州和气所召春有瑞梅甘露夏麦秀两岐秋禾合颖皆瑞应也后退居里社注意佛书撰修行净土书法门华严经意并行于世又解释楞严圎觉经意藏于家诸孙蒙漳【谈志孙觌梅露堂记】
　　伯虚尝令昆山【见苏州志】
　　杨万里淳熈荐士录荐莫漳云长于史学达于吏事【杨诚斋集】
　　隆兴元年永嘉饥莫守伯虚镂榜逺播饥荒之声致客艘四集米价大贱【温州府志】
　　莫磻字彦辅君陈第二子有子曰伯镕字噐之少有髙世志年五十即归林以迎师教子为事子三人曰济曰汲曰冲皆有峻声擢进士第时号三莫后济冲又中博学宏词科磻又有孙曰澄庚辰进士亦知名于时【谈志】仰仁谦吴兴人太平兴国间以太子舎人知永嘉县亷慎有容抚民如子时钱氏方归疆土仁谦始为邑令政事一新后卒于官子孙囙家焉三世孙忻【温州府志】
　　仰忻字天贶力学笃行年五十余执母丧尽礼躬自负土庐于墓侧有慈乌白竹之瑞元祐间郡守郏亶疏于朝乞加旌奨绍圣间郡守杨磻表其里曰孝亷大观二年八行取士郡以忻应诏未防卒特赠将仕郎子师常师尹皆业儒有声尝有富室欲通防忻着同姓圗拒之姬周郑江与仰同姓后世论氏不及姓非也有训童规鉴永嘉百题诗集
　　刘焘字无言谊次子东坡知元祐三年举读其文曰必岩谷间苦学者中第三廷对又中甲科尤善书尝被诏脩阁帖十卷【谈志】
　　姚舜仁字令由归安人元丰八年登第为太学正召对称防除馆职迁库部员外郎进明堂定制图并序上赐对褒奨降诏可其奏又撰明堂训解一卷拟上之而疾后兄舜咨表进以成其志【谈志】
　　朱承逸霅人积善好施庆厯庚寅嵗以米八百石作粥散贫是嵗生孙名服熈寜中金榜第二人仕至中书舎人服子彧次孙肱亦登第著名节遂为吾鄊名族焉天之报善昭昭也如此【癸辛杂志参说郛】
　　承逸代人偿债事见掌故不重录承逸子临亦进士肱字亦中
　　朱临字正夫年未四十以大理寺丞致仕居吴兴作仰髙亭于城上服肱其子也【稗海】
　　朱服字行中歴监察御史里行绍圣初诋变法召为中书舎人拜礼部侍郎湖州守马城言其居丧疏几筵而处他室谪知莱州又坐与苏轼防贬海州团练副使蕲州安置【宋史】
　　服子彧字无惑着萍洲可谈
　　朱服乌程人哲宗时知庐州嵗饥便宜赈给全活十余万口明年大疫又课医持药分拯之赖以安者甚众徽宗即位召为集贤殿脩撰再知庐州【庐州府志】
　　姚孝孙字光祖安吉人官司农主簿【安吉州志姚祐父也】
　　姚祐字伯受长兴人徽宗初除防州路转运判官且行防帝幸禁苑御弓矢祐奏圣武临射赋帝大恱防为右正言厯陈绍述之说迁左司諌建议置辅郡以拱大畿厯延康殿学士礼部尚书赠特进諡文僖【宋史】
　　余拂君厚霅川人也其居在汉铜官庙后溪山环合有相宅者言此地当出大魁君厚之父朝奉君云与其善之于一家不若推之于一郡即迁其居于后以其前地为乌程县学不二三年君厚为南宫魁而莫俦贾安宅继魁天下【春渚纪闻】
　　蔡京书元祐党人碑三百九人归安沈千与焉【见宋史帝纪】何椒邱集千元丰二年进士郡志悮作于【元衢】
　　余汝尚字退翁乌程人登第渉厯州县无营进心还家苦贫未能防禄飬又从赵抃于青州以屯田郎中致仕卒孙俟敷文阁直学士【宋史新编】
　　贾收号耘老仁宗朝梅挚公仪出守杭州上赐之诗有曰地有吴山美东南第一州梅以上诗语名堂士大夫防题甚众东坡倅杭因命笔吏尽录之而未着其姓名黙定诗之髙下遂以耘老诗为冠【庚溪诗话】
　　贾安宅字居仁收之从孙年十八入太学升上舎二十二廷试魁天下召对除校书郎累迁至户部侍郎兼太上皇帝潜邸賛读建炎中以旧学为给事中封驳无所回避厯事三朝累司文柄其所选抡皆得成材徽宗尝手诏奨谕之子选详明掌故通达法理为刑部侍郎【谈志今志载而不详】
　　郑居中去位侍御史张朴言朋党分攻非朝廷福若不揃其尤乆则难圗于是宇文黄中贾安宅等六人皆罢凡蔡京所恶亦指为居中党而逐【宋史】
　　衢按安宅除中书舎人制云西防本政事之地内史掌诰命之文见职略绍兴二年以给事中除工部侍郎见朝野杂记选为福建安抚使于淳熈十四年新灵泽庙奏改防应见八闽通志
　　卢革字仲辛湖州人少举童子知杭州马亮见革诗异之秋贡士宻戒主司勿遗革革闻语人曰以私得荐吾耻之去勿就后二年遂首选年十六【宋史】
　　卢秉字中甫革子也未冠有隽誉尝谒堂坐池亭堂曰亭沼粗适恨林木未就耳秉曰亭沼如爵位时来或有之林木非培植根株勿成大似士大夫立名节也堂赏味其言中进士甲科浮沉州县二十年人无知者王安石得其壁间诗累擢提防两浙刑狱领塩事持法苛严厯集贤殿脩撰知渭州西讨有功进龙圗阁直学士秉守邉乆以殳老乞归移知湖州未至复诏还渭元祐中知荆南刘安世论其行塩法虐民降秩奉祠【宋史】叶少蕴崇观间骤贵显三十一嵗掌外制次年遂入翰林中废至建炎乃执政然才数日而罢平生所厯州镇皆有能声胡文定安国尝以其蔡頴南京之政荐于朝谓不当以宿累废晩节两帅金陵当乌珠临江移三山平羣防其功不可没也秦桧秉政欲令帅蜀辞不行忤桧意以崇庆节度使致仕【文献通考】
　　蔡京初以童贯为陜西宣抚取青唐公闻见京问之曰贯以八寳防除节度已非祖宗法今又以执政之任付之青唐朝廷所必欲得也使成功则何以处之京有媿色既得青唐公又见京问何以赏贯沉思未荅公曰节度使上惟有开府仪同三司不识朝廷遂与之否京曰恐未至是公曰幸甚外人以为必进此官矣某忧不能幸不至此则已设或有之今日言与他日言其受祸一也何迟速之间【宋名臣言行录】
　　崇宁初蔡太师持绍述之説为相既悉取元祐廷臣及元符末上书论新法之人指为谤讪而投窜之又籍其名氏刻之于石谓之党籍碑且将世世锢其子孙其后再相亦自知其太甚而未有以为説叶左丞为祠部郎从容谓之曰梦得闻天下有道则庶人不议今举籍上书之人名氏刻之于石以昭示来世恐非所以彰先帝之盛德也蔡大感悟其后党禁稍弛而碑竟仆焉胡尚书直儒闻之叹曰此人宜在君侧【却扫编】
　　石林为蔡京客故避暑録所书政宣间事尊京曰鲁公凡及蔡氏毎委曲回护而于元祐斥司马温公名何也建炎绍兴初仕宦者供家状有不系蔡京王黼等亲党一项今日江湖从学者人人讳道是门生石林其矫一时之耶【清波杂著】
　　乌程派梦得七世祖彪生刑部侍郎逵事吴越刑部夫人永安郡太君羊氏湖州叶氏始自缙云迁湖州而居乌程者以乌程县霅川鄊中书省为定着【水东日记】
　　少蕴子栋柱模见石林燕语柱为永州太守子节为宜兴丞见周平园乾道丁亥泛舟防山录
　　刘士英字仲发武康人靖康初通判太原府金人围城被执旋被害旌其庙曰忠烈妻陈氏居父母家亦被掳获赴井死【姑苏志郡志载仲发不及妻故偹载　陈氏苏人】
　　沈畸字德侔德清人崇宁中擢监察御史六察无言事法畸诣匦上十事言花石扰民土木国冗费多防泽滥议论异同下情暌隔其论当十夹锡钱最为剀当进殿中侍御史建炎初赠龙圗阁直学士子濬为右正言【宋史】
　　完顔宗弼攻临安钱塘令朱跸率民兵邀敌欵拒使杭民得为逃死计行二十里敌逆战中伤犹叱左右负己再战【西湖志】跸字子美吴兴人朱大亷跸长子右廸功郎朱孝亷跸次子右修职郎【安吉志】
　　沈昭逺字传耀归安人政和八年以上舎擢第绍兴十三年累官中书舎人擢戸部侍郎朝请大夫知袁州旧试贡士皆寄僧舎昭逺始创贡院民输义仓米仓吏违法倍敛力为减其半时四邑羡余钱米上邑不下数十万昭逺曰此非天降非地出无非虐取于民尽却之民皆感悦十六年擢敷文阁待制知洪州【一统志江西通志】绍兴十二年九月昭逺使金贺生辰【宋通鉴】
　　卢知原字行之德清人以父任至梓州路转运副使王黼当国费出无艺知原因疏言之黼怒罢去乆之起提防东京刑狱陞秘阁脩撰提举河北髙宗即位知温州帝东幸知原由海道转粟及金缯十万至台州奨擢右文殿脩撰管内安抚使凡四年民绘像祠之厯徽猷阁待制知临安府谏官唐辉论其乖谬以旧职奉祠弟法原【宋史】
　　知原秉子也【见谈志】
　　卢法原字立之积官吏部尚书绍兴元年知防州寻进端明殿学士川陕宣抚副使金人攻关辅叛将史斌防兴州法原初坚壁不战既而河东经制使王爕以乏食班师法原开闗纳之与爕同破斌复兴州方巨盗充斥秦陇叛兵欲窥蜀法原极意拊循严为偹御传檄诸路人心稍安视山川险阻分地置将闗师古屯通州刘锜屯巴西前后屡捷上所倚重防乌珠攻关为吴玠所败法原素与玠不睦玠因奏功讼法原之过帝手诏诘问法原辩甚力上颇不直之忧恚卒始法原之擢宣抚也上从容谓知原曰朕方以川陕付法原盖兄弟皆以材见称于世云【宋史】
　　衢按临海县志绍兴中知原来寓墓在署东一百二十里尝夣人告云生山东死柑桐后果焉赤城旧志遂云山东人悮子连见暌车志曽孙子章字元平嘉泰二年进士见赤城旧志
　　卢球革之孙嘉祐八年通判宣州【寜国府志嘉疑作元】
　　卢彦仁秉之孙【吴中旧事】
　　刘珏字希范迁吏部侍郎同脩国史言淮甸偹敌兵食为先乃今以降卒为见兵以籴米为见粮无一可恃维城池未脩军旅多阙卒有不虞何以待之已而金人果乗虚大入帝急如临安府以珏为龙图直学士知宣州隆祐太后奉神主如江西诏珏为端明殿学士权同知三省枢宻院事从行至洪州疏言脩治廵幸道路之役乞降诏悉罢金人攻吉州分兵追太后舟至太和县卫兵皆溃珏奉太后退保防州言者论不己连谪秘书少监贬衡州绍兴初以朝散大夫分司西京追封龙图阁学士【宋史】
　　李刚罢中书舎人刘珏行词谓刚勇于报国数至败衂坐贬【胡安国传】
　　成无玷字士慤少有才气善文崇宁四年夏赵懐德举国効顺无玷撰端门受降颂以献之徽宗覧而褒之明年赐进士及第调江西令【劳志】
　　绍兴二十四年十一月丁夘施钜自吏部侍郎除参知政事二十五年四月乙酉施钜罢提举太平兴国宫【宋史】钜字大任安吉人
　　自桧独相至死之日易执政二十八人皆世无一誉柔佞易制者如孙近韩肖胄施钜郑仲熊之徒率防之冗散遽跻政地然甫入即出或一阅月或半年即罢去【宋史】
　　陶旐字季成吴兴人父彖进士起家卒官承议郎通判鄂州君少孤力学元符三年进士乙科厯知东阳县有善政邑人画像祀之君不以希世为心临事明敏毅然敢为所居可纪他人莫及也【汪藻陶君墓表】
　　沈与求字必先德清人累迁殿中侍御史论范宗尹年少为相恐悮国事绍兴四年为浙西路安抚使复以吏部尚书召除参知政事金人将入侵上谕辅臣曰朕当亲总六军与求賛之上书车攻诗以赐上曰朕以二圣在逺屈已通和今豫逆乱如此安可复忍与求曰和亲乃金人屡试之策不足信也因奏诸将分屯江岸而敌人徃来淮甸当遣岳飞自上流取间道乗虚撃之彼必有反顾之忧五年兼权知枢宻院事六年张浚出视师不告同列与求叹曰大事不与闻何以居位遂丐祠罢出知明州諡忠敏【宋史】
　　俞俟字居易汝尚孙宣和中知真定获鹿县辟为归安县令县在郡邦人多难之乃预定规模处之以公葛胜仲知州事待俟甚厚或至治与之谈所至有治声累迁敷文阁学士【西吴里语】
　　俞汝尚孙俟曽孙南仲俱早年丐休告命有流传父子当世荣之四世纳禄抑又过焉之语【谈志】
　　沈时升字维中霅川人宣和末来令慈谿诚心抚字爱民如子俗咸化之无敢梗政既去父老请立祠于治内名沈公堂其子该为丞相【寜波府志】
　　调字宜衍该字约父俱时升子
　　待制沈调宣和间为越州士曺掾方腊乱太守刘韐募民能得贼首一级赏钱二万调闻之遽见请以为如是则小人规利或杀平人乞令必生擒乃给赏仍倍其数不阅日郡人俘数十軰以献命调覈其寔其间附贼者才三四人乃请尽释其余韐从之自后凡有称得贼者悉付调辨騐全活殆数千人
　　绍兴二十五年十二月甲午沈该自敷文阁待制知防州除参知政事二十六年五月壬寅沈该自参知政事除左仆射同平章事二十九年六月己酉沈该以观文殿大学士提举洞霄宫寻夺职闲住【宋史】
　　孙道夫侍讲奏敌有窥江淮意上曰朝廷待之甚厚彼以何名为兵端道夫曰彼身弑其父兄而夺其位兴兵岂问有名宰相沈该不以为虑道夫毎进对輙言武事该疑其引用张浚忌之遂请外知绵州致仕【宋史】
　　周操字元持登绍兴乙夘第知徽州黟县以忤权要去职后除国子录当轮对上意欲兴武学以问操操厯以夲朝建制之因对遂兼武学博士后厯言路陞八座及为詹事东宫加礼敬焉有奏议二百卷藏于家操厯尚书吏部员外郎【归安志】
　　操尝以徽猷阁直学士知太平州见陆防入蜀记以左朝散郎充秘阁脩撰知衢州【见衢州志】
　　隆兴元年敌移书取海泗唐邓且邀嵗币左正言郑丙持不可俄以王之鍳龙大渊徃议丙与侍御史周操复言四郡固不当议若归陵寝乃予嵗币聘使未应出境上命罢使【周必大郑丙神道碑】
　　施元之字德初长兴人左宣教郎衢州刺史于郡立【阙】风亭及超览堂洪迈毛幵为记【衢州府志】
　　元之任贑州太守见刘后村杜郎中頴志
　　施宿字武子长兴人庆元初知余姚县其为政务大体兴废举坠不争细谨尤加意风教市田置书教诲学者姚北濒海嵗役民脩堤民甚苦之宿更筑石堤建荘田二千畆以备修堤之役与前令谢景初同称【浙江通志两浙名贤録】
　　施宿晩为淮东仓曺时有故旧在言路因书以遗番萄归院相防出以荐酒有问知所自憾其不已致也劾之无以薮罪宿尝以其父元之所注坡诗刻之仓司有所识傅穉字汉孺湖州人穷乏相投善欧书遂俾书之锓板以赒其归因摭此事坐以賘私其女适章农卿良朋云【癸辛杂志】
　　周淙字彦广长兴人父需字仲逹以进士起家广东运判知太平州淙警敏力学以父任为郎绍兴末知濠梁淮楚旧并有山水置砦自卫者淙为立约束结保伍金主亮倾国犯邉民頼全活者不可胜计孝宗受禅王师进取虹县中原之民翕然来归扶老擕防相属于道淙计口给食行者犒以牛酒居者处以室庐人人感悦张浚视师驻于都梁谓淙曰有急公当与死淙亦感激至谓头可防身不可去浚入朝悉陈其状上嘉叹不己进直徽猷阁帅淮扬时两淮经蹂践民多流亾淙极力招辑安堵如故未防知临安府请禁贵近奢靡浚河流以通舟楫进右文殿脩撰奉祠归【宋史臧衍长兴志】
　　衢按谈志进士表需元丰五年进士至绍兴末八十余年矣不知其夀若何淙晩年生者耶
　　李彦頴字秀叔德清人金入浙西父扶家人逃避彦頴方十嵗追不及敌已廹其后能趋仄径乱流获济调富阳丞御史周操荐为御史防主簿金败盟张浚督师进讨孝宗方向浚执政坚主和陈良翰周操不以为然右正言尹穑隂附执政荐引同已者转言和于上前上惑之罢督府良翰操相继黜而穑进迁諌议大夫一日穑以和战守叩彦頴荅曰人所见固不同公既以和议为是曷不明陈于上前以身任之事成功归于公不成奉身而退若欲享其利而不及其害国事将谁倚穑大怒自是衔彦頴隂排之改国子博士权吏部郎中厯升詹事兼吏部侍郎权尚书兼侍读时廷臣多以中批斥去彦頴言臣下有过宜显逐之使中外知获罪之由以为戒今譛毁潜行斥命中下将隂邪得伸善丧气非盛世事也除吏部尚书既而自签书枢宻擢参知政事坠马在告力求去以资政殿学士知绍兴府勤约有惠政与祠复参知政事諡忠文子沐庆元中为右正言排赵汝愚公论丑之【宋史】
　　孝宗命选諌官虞允文以李彦頴林光朝王质对【宋史】
　　刘一止字行简归安人七嵗能属文有司欲举八行曰行者士之常不就登进士第绍兴初试馆职其略曰事不克济者患在不为不患其难圣人不畏多难以因难而图事耳如其不为俟天命自回人事自正敌国自屈盗贼自息有是哉髙宗称善除秘书省两浙类试以科举方变欲得通时务者同列皆患其无人一止出一卷曰是宜为者乃张九成也众皆服迁监察御史上疏谓天下之治众君子成之而不足一小人败之而有余君子虽众其道孤小人虽寡势易蔓不加察则小人伺隙而入以败政矣秦桧请置脩政局一止言周宣王内脩政事脩其外攘之策而已今之所脩特簿书狱讼迁降营缮之务未见其所当急也又请仿刘晏法濒江置司以制国用乡村置义仓以偹水旱浚多采用其言迁起居郎奏事帝迎语曰朕亲擢也由六察迁二史祖宗时有防一止谢先朝惟张徴李捝耳因极陈堂吏宦官之蠧执政植私党无忧国心翌日罢奉祠厯擢中书舎人兼侍读莫将赐出身除起居郎一止论将以助和议骤缀从班臣耻与同命乞并罢不报迁给事中居鎻闼百余日缴奏不已用事者始忌奏其迎合李光复罢奉祠秦桧死召至国门以病不及拜力辞年八十三一止冲淡寡欲尝诲其子曰吾平生通塞聼于自然惟机械不生故方寸自有乐地博学无不通为文不事纎刻制诰坦明有体其草顔鲁公孙特命官制甚伟帝叹赏为手书之诗自成家吕本中陈与义读之曰语不自人间来也有类稿五十卷子峦嶅弟寜止【宋史】
　　绍兴九年有诏侍从两省荐西北人材御史周葵同给事中刘一止荐吕广问参政李光客也【周必大简惠公神道碑】
　　寜止字无虞登进士甲科厯両浙转运判官苗刘之变宁止驰诣吕頥浩刘光世勉以忠义退而具军湏以助勤王髙宗复辟累迁吏部侍郎进徽猷阁直学士寜止有文名慷慨喜论事指切时政多人所难言乞禁王安石日录复贤良方正科用司马光十科取士法仿唐宰执论事以谏官侍立皆其显者寜止与一止岑皆羣从昆弟帝尝称寜止忠一止清岑敏云
　　范成大与寜止初赴廷试京师人已传惟防阳一范吴兴一刘直言暨胪传尽甲科不见二公姓名李丞相士羙以考官侍立出班奏知徽宗亟令索此二卷进读嘉叹再三遂俱寘第二甲首【楼攻媿集】
　　刘度字汝一博览强记内翰汪藻奉祠领日厯寓居西寺一见异之以制科表荐【谈志】
　　度脩洁博习叶梦得汪藻皆以贤良方正荐旋第进士入为学宫馆职孝宗即位擢谏议大夫前后上九十余疏其子瑞金宰深知裒成上下卷周必大为之序【平园续稿深知郡志作深之】
　　刘崧字伯髙峤字仲髙岑字季髙吴兴人也东坡先生所赋吴兴文人之诗刘孝叔诸孙也三公才学官位士夫例能称之汪彦章尝铭仲髙之墓仲髙任福建提刑日书武夷山三大字甚竒今石刻尚存【合壁事类】
　　刘岑迁溧阳博学爱士有古君子风先世居乌程之杼山曽祖述为御史忤荆公出知江州司马温公折简与孝叔有道胜名立之语岑遂以道胜名其堂【溧阳县志】
　　季髙三子右通直郎防右脩职郎治司属官泌【周平园泛舟逰山录】
　　绍兴以来文散阶皆左右字以别有无出身惟甞犯賍者则去之刘岑季髙得罪秦氏坐賍废后复去其左字季髙署衔不以为媿也【齐东野语】
　　绍兴二十五年秦桧死复张浚赵汾刘岑等官【宋史】
　　芮晔字国噐官左从政郎仁和县尉尝和沈长卿牡丹诗云寜令汉社稷变作莾乾坤秦桧恶之防窜化州桧死始召用为广东提刑以文章饬吏事雍容儒雅人推重之【参广东通志宋史新编尧山堂外纪】
　　叶颙进尚书左仆射首荐王十朋周操芮晔等可偹执政侍从防諌【宋史】
　　秦桧乆专朝政而士大夫急于进者多附桧意掎摭人之语以为谤讪通判常州沈长卿尝与参知政事李光启曰缙绅守和亲甘出娄敬之下防要荒难结信孰虑吐畨之刼盟桧时己恶之绍兴二十五年六月与左从政郎芮晔同赋牡丹诗为隣舎人所告以为讥议送大理寺狱具桧奏其事签书枢宻院权参知政事郑仲熊嘿无一言罢朝桧颇咎之时有防长卿晔皆除名编管于是侍御史董德元右正言王珉论仲熊遂罢为提举太平兴国宫【宰辅编年录】
　　芮国噐毎对人説话退必入室黙思【吕东莱集】
　　晔子正言卲武太守及言上髙宰【见周必大芮氏家藏集序】
　　芮辉字国瑞乾道中提举浙西常平除江西运判【吴郡志南昌府志】
　　芮国瑞为桐川簿过倪偁曰与我游者皆有歌诗然珠玉之赐不如药石之赠公曰建平吏防民奸子何以处之曰以严驭吏以恕待民奉公以勤律身以俭交同寮以诚暇日读吾所未见书以増其所未至公善之【氏族大全】
　　吴兴莫汲字子及解试省试廷对皆居前列一时名声借重后为学官以语言获罪南迁石龙地并海子及素负迈徃之气暇日具大舟招一时賔友之豪泛海以自快将至北洋海之尤大处也舟人畏不敢进子及大怒胁之以剑不得已从之及至其处四顾无际湏防风起浪涌舟掀簸如桔橰见三鱼皆长十丈余浮弄日光其一若大鮎状其二状类尤异众皆战栗不能出语子及命大白连酌赋诗数絶略无忌意兴尽乃返其一絶云一帆防破碧落畍八面展开虚无天柁楼长啸海波涌今夕何夕吾其仙【齐东野语】
　　衢按宰辅编年录前知衢州赵令衿居衢州因观秦桧家庙记口诵君子之泽五世而斩之句通判汪召锡教授莫汲于坐间闻之因告令衿谤讪既而诏谪令衿于汀州且置狱桧死上谓参知政事魏良臣等曰赵令衿赵汾被罪事起汪召锡莫汲卿等可即治之执政奏莫汲张常先陆升等八人以告讦滥叨官爵上曰此大害风教悉送逺郡编管乃粤东志谓汲为国子监正桧恶其主张善类谪化州谬矣
　　莫蒙字子防归安人提举广南市舶张子华以賘败朝廷命蒙徃鞫之蒙正其罪又言秦熺郑时中受子华赂计直数十缗还朝除大理寺正吏部火连坐者数百人乆不决命蒙治之蒙察最可疑者防于狱出余人为耳目以踪迹之约三日复来遂得其实系者乃得释【宋史】莫蒙绍兴中知州城圯命蒙増筑规度城闉分授诸将各刻姓名甃堞间悬重赏激劝阅数月告成【一统志】
　　莫济温粹和易而立朝鲠亮毅然不可移为给舎封驳有常知温州以儒雅饬吏事为明州长吏辅以正道后知泉州所至皆称循良【谈志】
　　陈居仁尝言防阁宜多用明习典故之人帝问其人以李焘莫济对【宋史】
　　从官梁克家莫济俱求补外陈俊卿奏二人皆贤其去可惜【上】
　　济字子齐尝为防稽教授【绍兴志】
　　沈夏字得之德清人绍兴中为太常主簿赐对便殿论古昔公卿身兼将相南巢之举尹实视师东山之征周公专之汉之诸葛晋之杜预唐之李靖类皆儒者之杰出乃今士大夫口不谈兵缓急孰可任用上悦除宗正丞淳熈中迁工部侍郎厯同知枢宻院事时大臣专政夏凝然中立毎公防一揖之外无他言有所论议不为少贬諡简肃【浙江通志】
　　沈枢字持要厯吏部侍郎封安吉县开国男諡献敏【安吉州志】
　　沈詹事持要坐叶丞相论恢复贬筠州沈方售一妾年十七八擕与俱行处筠凡七年既归呼妾父母以女归之犹处子时人以比张忠定公咏防稽潘方仲为安吉尉献诗云昔年单骑向筠州覔得歌姬共逺游去日正宜供夜直归来浑未识春愁禅人尚有香嚢愧道士犹懐炭妇羞鐡石心肠延夀药不风流处却风流【厐元瑛谈薮】
　　李浃字兼善彦頴中子也以父防提举浙东常平防稽督零税急械系满府县値公摄帅尽释之士民歌呼叉手至额曰真李参政児也以兵部郎召迁太府少卿建言忤韩侂胄出福建运判子仁本知南陵县仁及知仁和县仁表廸功郎仁元通仕郎【叶水心李公墓志详艺文】
　　沈作賔字賔王以父任登仕厯知台州五十日尽除前政之邦人胥恱前守嫉其胜已也日媒孽之罢去庆元初帅浙东韩侂胄方用事族有居越者私酿公行作賔逮捕寘于狱窜其奴除两浙转运副使入奏攅宫一司嵗拨经捴制钱为缗率四万有竒未见壊輙皆脩造妄费固不足计亦非所以安神灵彰圣孝自今有以营缮闻于朝下守臣稽覈画防而后兴役上首肯再三而脩奉者不乐也迁权工部侍郎兼户部厯江西安抚使兼知隆兴府在郡撙钱二千余万缗僚属请献之朝作賔谓平生未尝献羡一半归帅司犒师半本府进显谟阁学士致仕赠金紫光禄大夫【宋史】
　　刘唐稽字林宗枢宻珏子能嗣家学治室曰飬浩斋翰林学士汪彦章荐之朝又为记厯知常州【孙仲益鸿庆集】曺清乌程人父尝杀人繋狱清自诬手刃代刑其尸遡流至家西阳村邑人庙祀有祈輙应
　　曽霅之乌程人寳祐间霅之父获罪当刑代死吏上其事遂为立庙【西吴里语】
　　丁胜乌程人善骑射嘉平十五年以卒伍从淮东安抚制置司许国镇襄阳国之出偹李全也时李全阳为国下见必拜国喜曰吾折伏此人矣胜曰全猾人也终不能为相公下愿深偹之寳庆元年正月全叛国走死统制彭兴及亲兵赵社朱虎皆降惟胜与张世雄不屈提亲兵与贼巷战斩贼将马良胜之州归赵范范授胜副统制绍定三年七月诏削全官爵命赵范赵葵率兵讨之四年正月胜与范葵败全兵于新塘全败死授淮节度使防守扬州赠太尉【乌青志】
　　丁胜起自羣盗以功为福州观察使大将军嘉熈间以老乞内任朝廷授以浙西捴管尝驻兵平江守史宅之毎侮之胜曰丁胜是作贼后来作官尚书作官了却未作贼宅之自是不敢复为戯慢淳祐初马光祖为畿宪防都内有巨防许大四聚众州县大扰而宪司议遣胜勦捕胜力辞行光祖诮其畏怯胜曰昔光武见大敌勇见小敌怯今贼势叵测而先遣总管万一不利后使何人光祖始服【杭州府志】

　　吴兴偹志卷十一
<史部,地理类,都会郡县之属,吴兴备志>
　　钦定四库全书
　　吴兴偹志卷十二　　　　明　董斯张　撰人物徴第五之五
　　偁字文举号绮川居士南渡时居东林登绍兴进士任承议郎太常年五十二卒赠少师所着有绮川集十五卷子恕愿思并登进士第
　　恕字行甫淮东抚干愿字添甫知建平恕子祖淳字子孟亦登进士【东林山志】
　　倪思字正甫试礼部侍郎兼直学士院韩侂胄先以书致殷勤曰国事如此一世人望岂专以洁已为贤哉思报曰但恐方拙不能狥时好耳遂入见论言路不通自吕祖俭谪徙而朝士不敢输忠自吕祖泰编窜而布衣不敢极説又言苏师旦賘巨万当戮皇甫斌李爽秦世辅溃将皆罪大罚轻又士大夫寡亷耻有列拜门要称门生不足甚至于防父者侂胄大怒思既退谓侂胄曰公明有余而聪不足堂中剖决如流此明有余为苏师旦防蔽此聪不足也周筠与师旦并为奸利师旦己败筠尚在人言平章骑虎不下之势此李林甫杨国忠晚节也侂胄悚然曰闻所未闻司谏毛宪劾思予祠侂胄殛除权兵部尚书兼侍读求对言大权方归所当防防一有干预端倪必且仍蹈覆辙侂胄虽诛而人言犹有未靖者盖以枢臣犹兼宫賔不时宣召宰执宜同班同对枢臣亦当逺权以息外议枢臣谓史弥逺也金人求侂胄函首命廷集议思谓有伤国体既与金讲解中书议表贺有以和成为二府功欲迁秩者思执不可乃止寻以忤弥逺求去以寳谟阁直学士知福州弥逺拜右丞相陈晦草制用昆命元语思叹曰董贤为大司马册文有允执厥中一言萧咸以为尧禅舜之文长老见之莫不心惧今制词所引此舜禹揖逊也有如萧咸者读之得不大骇乎乃上省牍请贴改麻制下分析弥逺遂除晦殿中侍御史即劾思藩臣僣论麻制镌职而罢思性刚介不茍合尝言与其为有瑕执政寜为无瑕从官故庆元嘉定之间屡召屡出名重天下【宋史】
　　思子祖仁字子荣通判南剑州祖礼字子简知金谿县祖智字子大监丹徒县事祖信字子诚充福建干辨公事祖义字子由思次子知无锡县编吴兴分类诗集三十卷【东林山志】
　　倪祖常字子武思第六子有学行淳熈中中慱学宏词科嘉定壬午四月自毘陵易守徽州先州民困于和籴郡计二万斛强无为有人所勿堪祖常恻然加念屡牍申省事得寝凡兴利除害去灾致顺甃通道之衢广赈乏之廪创嘉賔之馆新明刑之宇宣布令条而民兴行谊出入阡陌而农务耕桑教化所闗悉意奉行有古循良之风治最上闻士民茹德累官朝散大夫华文殿脩撰兼礼部侍郎【东林山志】
　　沈偕字君与号太清子东老之子登进士厯左宣德郎终知池州宣德县
　　东老沈氏之老自谓也湖人因以名之其子偕作诗有可观者【东坡题东老庵诗集】
　　沈友直字伯益偕之子以太学上舎中贤良方正孝亷等科政和中赐第授颍昌府教授教道有方执经席下成就才能者甚众考课为诸路最子长卿
　　沈脩字诚中东老曽孙贤而才虽贫有守挺挺得祖风【上】
　　沈长卿字文伯霅川人乾道改元信州判官编西汉总类二十六卷【赵希弁郡斋读书志别记】
　　沈清臣字正卿乌程人绍兴丁丑进士因上书极论諌官不当用归正人语侵时宰贬封州放还隠居城南号晦岩剏书屋以来四方学者召入迁至皇子嘉王府翊善丐祠即所居治圃筑亭掲阁目曰潜溪多所讽咏后以秘阁脩撰终于家【西吴里语】
　　沈清臣绍兴末知封州政尚简易一介不取风节凛然人望而畏之谓不媿其名云【广东志】
　　淳熈十六年二月庚寅诏中书舎人罗防具可为台諌者防以叶适沈清臣等八人上之【宋史】
　　沈度字公雅德清人绍兴间令余干政有三善田无废土市无闲居狱犴无宿繋民讴歌之以考功郎中除直秘阁知平江府乾道二年七月召赴行在上曰甲申之嵗委卿守吴门未防治行昭著果如朕所料可谓得人又询吴中嵗事如何具以丰穰对上曰二年以来水涝轸忧惟恐惧修省以百姓为念耳度奏臣初到郡水歉艰食荷陛下捐四万石马料以赈济全活甚众上曰正赖良守措置汉宣帝所谓与我共理者其惟良二千石乎即以为中书门下省检正诸房公事四年又以直龙图阁知建寕府是时朱子在崇安为属吏创立社仓均籴偹贷度乃以钱六万缗助其役仓成民赖之朱子为记其事又知临安府仕终兵部尚书【范成大吴郡志王鏊姑苏志及维扬志】
　　衢按骖鸾录谓过德清徃过公雅考室而扬志谓为播曽孙不知迁在何时录又谓公雅素过庭所教常有知止易足之説不知指何人宋史传铢锡而不传公雅何也
　　刘坦之字平子吴兴人淳熈初知歙县勤于催科抚字之任作知县壁记庆元二年六月以朝请大夫知台州三年十二月除河北路提举常平茶塩【徽州志赤城旧志天台诗续集】
　　嘉定二年正月丁巳章良能自御史中丞除中大夫同知枢宻院事六年四月丙子章良能除参知政事章文庄少好雅洁性滑稽居一室必汛扫巧饰陈设琴书或讥其无逺志一日大书素屏曰陈蕃不事一室而欲扫除天下吾知其无能为矣识者知不凡后居两制登政地【齐东野语】
　　章文庄公以右史直禁林时宇文挺臣绍节为司諌指公为谢深甫丞相之党出知温陵既而公入为言官遍厯三院为中执法时挺臣以京湖宣抚使知江陵府入觐除端明殿学士挺臣懐前日之疑不敢拜文庄识其意乃抗疏言公论出一时之见岂敢以报私憾乞趣绍节就职未几公亦登政地【上】
　　章文庄参政与其兄宗卿虽世家五马而清贫自若少依乡校与沈丞相该之家学相连章日过其门沈氏少年与客坐于事时方严冬二章衣掩胫沈哂之曰此人防着及时衣客儆之曰二章才学乡曲所推不可忽也章亦防闻之既而兄弟聨登第骎骎通显沈氏之屋适有出售者宗卿首贾之以居焉【癸辛杂识】
　　良能字达之吴兴人即癸辛杂识中所谓章参政文庄公也城南有嘉林园良能宋史不为立传兄良肱字翼之亦举进士厯宗卿攷宋史吕午传有浙东提举章良朋者当亦文庄羣从耶良能子叔防倅襄州见齐东野语良朋为施宿壻适康侯以冩本癸辛杂识见示多防稽商氏刻本所未载者得此一条快甚【详琐征】
　　良能吴兴人史传靡可攷无弁阳老人书几与草同腐矣著述之不可已如是张按宋史史弥逺初革韩侂胄之政召还正人良能与楼钥娄机同执政当亦一时佳士史家不为立传何也
　　章良朋字益之庆元三年为旌德尉嘉定中为庆元刺史兼权沿海制置使司公事时留吕午在幕海波未平问策安在午亷知调军出海粮尽即还军获防物官尽拘收乃与制置司干官施一飞议粮尽再给不许擅还贼舟所有悉以给军海道遂清绍定元年三月以朝奉大夫直寳谟阁知平江府七月致仕【见宋史寜国寜波姑苏三志】谈钥与文庄兄弟同于淳熈时登第而文庄又为周宻外大父其为湖人无疑矣括纪亦列之选举岂其先本括人自其父驹来湖耶驹绍兴十八年进士见考亭登科录为寜海尉上虞令见临海绍兴两志良肱嘉定间福建转运司判官见八闽通志江西提刑见海亭四六知临安府见杭志【元衢】
　　赵时逄遯可为贑州守贑妓朱云楚警慧知书赵尝防客果实有炮栗赵指之曰栗破缝黄见坐客属对皆莫能楚輙曰妾有对取席间藕片以进曰藕防露丝飞赵大竒之【贑州志注汉东人当是寄贯】
　　时逢宗室孝光间知仁和县【杭州府志】
　　蒋南金字汝贵德清人淳熈八年登第嘉定中知容州兴学校立贡院在任三年日以教养为事未尝有逸豫游乐之好【梧州志】
　　俞徴字子清汝尚孙以清介自持所至有治声为刑部侍郎丐休除寳谟阁待制放意泉石创圃于南门之外去城二里许与小浮玉山相对号曰无尘时以扁舟徃来饮酒赋诗自乐焉【谈志】
　　吾乡前軰俞且轩侍郎善墨戯竹石为人寳重然人知其能画而不知其为人因书其概于此侍郎名徴因伯祖阁学字居易恩入仕中刑法科短小精悍清淡简约乐易无崕防而居官守正不阿其为福建检法陈丞相帅三山治盗过严一日驱数十囚欲投诸海徴白其长曰朝廷有宪部而郡国无宪台可乎力争之因命阅实遂为区别戮者黥者各若干陈始怒而后喜其有守悉从之且荐以京秩为刑部郎日有乡豪素以侠称为时所畏杀人诿其奴狱上驳之请自鞫豪因得其直光宗壮之即日除大理少卿然竟为豪挤去又常徳有舟稍程亮杀廵检宋正国一家十二口累嵗始获乃在寜庙登极赦前吏受其赂欲出之徴奏援太祖庙戮范义超故事以为杀人于异代既更开国大霈犹有所不赦况亮乎于是遂正典刑后权刑部侍郎以待制致仕家居十年乃终年七十八且轩其自号也俞氏自退翁起家七十而纳禄至徴凡五人且皆享髙年有园池琴书歌舞之乐乡曲荣之后余得竹石二纸于故家叶如黍米亦竒润自成一家上题印居易戱作盖阁学俟所为也因知子清戯墨有所自来此亦人所未知者因表而出之【齐东野语】
　　沈诜字宜之以大父与求廕补京秩锁赐出身绍熈初光宗嗣位厯官左右司直转运两浙本路旧无试闱诜于抱城北隅列屋三百楹嵗减官钱甚伙奏蠲德清税务钱二万四千缗初至漕额才十八万缗去之日至六十余万进太府卿榜所居曰归来开禧中谒告家居已十年矣召起归班时韩侂胄议大举诜论中兴与创业不同今以所当保之基兾不可必之功宜审所防莫若偹修以观变台臣谓其动摇国论予祠去更化初召除刑部侍郎迁户部尚书【德清志】
　　沈诜淳熈间知临江军尝买民坵以广贡院又翻刻二刘春秋传权衡意林于郡学宫【临江府志】
　　葛公谦问文康公孙也魁然重厚古君子宦情世故皆应以无心文采外着深契禅悦终倅毘陵葛名郯【清波杂志详白法志郯吴兴人】
　　葛郛淳熈间知兴化军事【八闽通志】
　　郛淳熈七年以朝奉郎通判润州【鎭江府志】
　　葛邲字楚辅吴兴人髙祖宻至邲五世登科第大父胜仲至邲三世掌词命邲少警敏以廕为上元丞登第除国子博士轮对论州县受纳及鬻爵之又论征嵗増之害上召令条陈邲以六事对皆切中时除侍御史论救荒三事累迁给事中除刑部尚书邲为东宫僚属八年孝宗书安遇二字以赐又出梅花诗命邲属和眷遇甚渥光宗受禅除参知政事又除知枢宻院事绍熈四年拜左丞相专守祖宗法度荐进人物博采公论惟恐其不闻之尝曰十二时中莫欺自己其实践如此赠少师諡文定【宋史】
　　寳庆二年三月戊寅建昭勲崇德阁赵普曹彬薛居正石熈载潘羙李沆王旦李继隆王曽吕夷简曹玮韩琦曽公亮富弼司马光韩忠彦吕頥浩赵鼎韩世忠张浚陈康伯史浩葛邲后益以赵汝愚凡二十四人皆图形其上【通鉴】
　　沈介字德和德清人厯中书舎人以次对知平江召归上疏甚剀切偹言敌必为患明年敌犯两淮乃以兵部尚书为荆湖制置及再知郡上谕以平江辅郡极难其人知卿政事特加遴选当为朕抚恤百姓均财节用使恩威并施为佳如常平钱米以偹防荒训兵令精不必増补至于兵噐亦令坚致其眷遇如此
　　沈介绍兴二十七年十二月以左朝散郎知台州为政有声雨旸祷輙应【赤城旧志】
　　黄中字通老副沈介使金还累迁权礼部侍郎中之初还也言金治汴宫必徙居见廹宜早为计上矍然宰相顾谓中曰沈介归殊不闻此何耶居数日中白宰相请以妄言待罪汤思退怒语侵中已乃除介吏部侍郎徙中以补其防【宋史】
　　沈介乾道四年以显谟阁学士守信郡前此赵师严在任时州兵尝欲援往例有所求不获遂聚谋乱后虽散府库以抚之复反侧不安介代至诛首领二人余皆安堵嵗饥赈贷有方民得不死是嵗六月移知溧州去之日老稚扶擕行数十里涕泣不能舎【广信府志】王正功为荆湖转运主管时尚书沈公介为帅尤简贵威重裁决无敢輙经外台者理或未安君改之不疑沈公更加儆异不以为忤也沈公更荐之又为延誉【楼攻媿王止功墓志】
　　公知绍兴十二年贡举考博学宏词科得洪遵沈介洪适以所试制词进读上曰是洪皓子耶父在逺能自立此忠义报也遂以遵为秘书省正字介适并为勅令所删定官自中兴以来词科登选即入馆自是科始【程克俊家】
　　吴兴沈文炳尧夫有声国学养亲不仕尝作论语解周必大序之【平园续槀】
　　李元吉湖州人淳祐间知福清颇以师儒自任为人仁明峭直不可干以私始视事毎日二百余状未期月惟三状时剑建盗起他防隅官练兵尽激其变独福清晏然监司亦不之责尝曰吾为政惟容吏軰一二人故一时雁鹜弃逐殆尽易箦之际惟以悯雨恤刑为念对妻子无私语【八闽通志】
　　章谦亨字牧叔吴兴人绍定间知铅山为政寛平人号为佛家置像而祀焉其兴养学士御盗安民礼贤表俗蠲赋救荒之绩邑人勒之章岩识不忘云【铅书】
　　谦亨于嘉定十七年知泰兴县见维志嘉熈三年朝请大夫直秘阁浙东提刑兼知衢州【见衢志】
　　章爕嘉泰四年浙东提刑开禧二年知绍兴府刘宰任浙东判官时有谢章仓爕举改官启【刘漫塘集】
　　朝廷与金人约和金人约函致韩侂胄首诏令台諌侍从两省杂议黄畴若与章爕等奏乞枭首然后函送敌国人讥其有失国体【宋史】
　　朱应元字见则厯监察御史崇政殿説书首劾时宰去之后为丁大全所忌被论左迁复除监察御史升右文殿侍讲防星变贾似道当国众畏缩莫敢言应元极陈时政以起居舎人斥归【安吉志】
　　周颉字元吉厯左右司郎中直龙圗阁福建转运使有适庵集百卷与杨万里程大昌洪迈诸贤倡酬诗二卷【安吉志】
　　绍兴四年郑丙以正奉大夫致仕时史丞相浩沈詹事枢右司郎中周颉与丙皆同年进士退休于二浙诗筒倡酬人竞传之【周必大郑丙神道碑】
　　周祐字子受自长城徙居武康以春秋登进士第沉静寡交不事表暴恬熈若布素无仕进心丞相留正葛邲以文行荐于朝除诸王宫教授以疾力辞累敦促赴阙卒不就【両浙名贤录】
　　朱焕文字实甫弱冠有声胄监时马碧梧为相择壻于六舘得焕文曰可妻也以其女归之初署廸功郎后以湖州教授致仕属文敏丽尤善诗有北山藁若干卷【安吉志】
　　朱天钖归安人父丧哭泣庐墓三年有司闻于朝旌之【归安志】
　　钱几字君慿号圃翁游心儒术学有源委为一乡士夫冠冕徴辟不起凡邑士之登科者第其榜籍为圗以奨励后学尤长于诗有云上若溪头老圃家一瓢沉醉是生涯之句着诗集三卷【臧衍长兴志】
　　陈晦字自明中童子科继中博学宏词科仕至刑部侍郎兼中书舎人有文集三十卷
　　陈璧字君玉一字起度官至大理寺丞知泰州撰本县庙学瑞芝记见存刻石着诗文一百卷【并上】
　　朱震字震之号坦斋防頴异从父官青阳晦庵先生一见竒之比长受教于袁洁斋之门义理精洽一日友人与论持敬震曰只须言存诚论顔子未达一间曰体以心其间自见嵗晩笑傲林泉灯夕里人招之勿徃谢以诗曰赖有半牕知已月已多一防读书灯闻者传诵【安吉志震有益泉集三十卷】
　　赵善养字浩然居武康十九嵗登进士再中法科官至朝奉大夫子汝成汝忱俱登第【劳志】
　　赵浩然宋宗室德昭之后博学能诗为人倜傥一时豪杰多与之游举授春坊授经郎尝与大都文衡出判吉州有善政【长兴志】
　　赵彦博字富文居武康之上陌太宗八世孙登进士第守郡持节俱以能称迁工部侍郎子賛夫孙时逢俱登第【劳志】
　　闵康侯云南渡以来太宗后尚有人也思陵舎本宗而登秀邸何耶或云天命有在
　　赵伉夫字尊道霅川人开禧乙丑知上髙县内腴而外瘠政尚慈恕不忍横敛民懐爱之目为赵佛子逾年政成事理入为枢宻院承防官至浙东提刑【江西通志上髙志】陈振孙字伯玉安吉人藏书数千卷各为解题讐勘精覈鄱阳马端临多采其语成书提举浙西举行万户停废醋库邦人德之管摄兴化篆折狱平允时皆服其得法之意焉【姑苏志参癸辛杂识文献通攷】
　　朱泰湖州人家贫鬻薪养母尝适数十里外易甘防一日鸡初鸣入山及明憇于山足遇虎搏撄负之而去泰已瞑行百余歩忽稍醒厉声曰虎为暴食我所恨母无托尔虎忽弃泰于地走不顾如人疾驱状泰匍匐而归母扶持以泣泰无恙里人目为朱虎残【宋史新编】
　　王圭字君玉范成大外孙也父迈字德逺安吉人依妻家以居登进士终通判太平州圭于父卒忍贫力学孝于其母嘉定十年登第主松阳簿以才干就升为令行经界井井有条至今版绘其式制行于天下为经界者凖则后知常州入为司封郎终朝散大夫自号静观有文集十卷其居官亷家无余赀死无以敛子敏学强学俱以圭廕厯任亦以亷谨闻【姑苏志】
　　程覃字防元文简公季子提举両浙常平茶塩权沿海制置司事嘉定六年莅任以东钱湖它山堰灌溉甚每患湮圮始置田租以所收嵗给浚导者拨钱及田造噐服以劝学蠲海错果蓏之征以惠民凡公府廨舎城郭戎噐仓塲桥道以至乡饮噐具纎悉毕偹人服其整十年知临安府绍定四年知绍兴府终司农卿集英殿修撰兄凖知庆元府阜通判庐州【徽杭寜绍四志白獭髄】
　　周俌字正甫安吉人寳祐四年知新昌县事刚正明敏不畏强御时丁大全引用污吏预令州县上供俌举手誓天曰俌头可防决不为新昌开此例上命督责益急俌持之愈确当时咸以顽令目之其后他州县被害积五六年不已而新昌以俌故独免云秩满摄监察御史忌者讽台臣劾去公论惜之【绍兴府志】
　　芮立言嘉泰初知邵武军事为治清亷明决【八闽志】芮及言字子及嘉泰三年知上髙县政事精勤容貌严厉一县惮之号为小监司尝书所坐屏后少饮酒加餐饭勤出廨公事办莅官四年终始如一【上】
　　壶徴字慎之云岩令德之六世孙也嘉定间为舒州通判致仕归济王竑爱幸之王为史弥逺所害徴同死焉见西山广记曽舍粟五百石以济镇人【乌青志】
　　吴渊字道夫嘉定中第进士差浙东制置使司干办公事丁父忧诏以前职起复力辞勿许再辞且贻书政府曰冒哀求荣平生大节扫地矣他日何以事君时史嵩之方起复或曰得无碍时宰乎渊勿顾诏从之厯江西安抚使防嵗大祲讲行荒政全活者百万人复知镇江平江兼浙西両淮发运使嵗亦大祲因渊全活者又百余万人进沿江制置使三郡屯田使朝廷付渊以光丰蕲黄之事凡剏司空山燕家山金刚台等大砦三小砦二十有一团丁壮立队伍无事则耕有警则御诏以渊兴利除害封金陵郡公累官参知政事卒赠少师谥庄敏渊有才畧迄济事功所至兴学养士然政尚严酷好兴罗织之狱籍入豪横故时有蜈蚣之謡其弟潜亦数谏止之所着易解及退庵文集奏议【徽州府志】
　　吴潜字毅夫渊弟也举进士第一厯左丞相许国公元兵渡江攻鄂州别将由大理下交趾破广西湖南诸郡潜奏今鄂渚被兵湖南扰动推原祸根良由近年奸臣佥士设为虚议迷国误军其祸一二年而逾酷附和逢迎媕阿谄媚积至于大不靖臣年将七十捐躯致命所不敢辞所深痛者臣交任之日上流之兵已逾黄汉广右之兵己蹈賔栁谓臣壊天下之事亦可哀己又论国家安危治乱之原盖自近年公道晦蚀私意横流仁贤空虚名节防败忠嘉絶响谀佞成风天怒而陛下不知人怨而陛下不察稔成兵戈之祸积为宗社之忧乞令大全致仕沈炎等与祠不报属将立度宗为太子潜宻奏云臣无弥逺之材忠王无陛下之福帝怒竟以炎论劾落职寻责授化州团练使循州安置潜预知死日语人曰吾将逝矣夜必大雷风已而果然至四鼓开霁撰遗表作诗颂端坐而逝景定三年五月也德祐初赠少师【宋史】
　　吴渊吴潜皆生长德清非流寓也潜死时焚青词以告天为诗曰夫子曵杖逍遥曽子易箦兢战圣贤乐天知命吴子中庸一线又曰生在湖州新市镇死在循州贡院中一塲杂剧也好笑来时无物去时空【德清新志】
　　吴璞字禹珉号觉轩许国公长子登淳祐四年进士第授校书郎除嘉兴府通判添沿江镇抚使信赏必罚将士用命大败元人兵于泗州及知镇江治城导隍严于守偹邉患永息寳祐六年除吏部尚书掌左选与丁大全不协叹曰吾不能为梁成大吕惠卿遂抗章丐闲文天祥称其有休山立之韵日光玊洁之襟【德清新志】屠瓉字元卿好读书洁行举明经当理度时国事日舛于是托空门终身不仕别号有髪僧云【浙直分署纪事本末】沈平字东臯乌程人雅好文郑清之吴潜皆与之游荐于朝欲官之皆以疾辞不赴人称为沈防士云当时里中碑刻多出其手所着东臯遗槀若干卷乌青记四卷行于世【乌青志】
　　赵与訔字仲父秀安僖王四世孙以父廕调饶州司户参军厯户部侍郎东平刘震孙曰与訔于时为循吏于朝为名臣于国为信厚公族世以为知言子孟頔孟颁孟硕孟颂孟頖孟颢孟頫孟吁皆显贵【归安志】
　　常楙字长孺武康人厯两浙转运使修筑海塩海宴塘既而以集英殿修撰知平江府值旱故事郡守合得缗钱十五万楙悉以为民食军饷助捐苖九万税十三万版张十六万又蠲新苗二万八千大寛公税之力飞蝗几入境疾风飘入太湖节浮费修守库既代有送还事例自给吏卒外余金万楮悉不受吏惊曰人言常侍郎不爱钱果然改浙东安抚使【姑苏志】
　　常楙浙东安抚使值水灾捐万楮以赈之又以诸暨被水尤甚给二万楮付县折运民食不至乏絶民各祀于家会稽山隂死者暴露与贫无以为殓者造棺以给之召为刑部侍郎平反伪狱全活甚众【浙江通志】
　　宋时丁氏世家吴兴之安吉名晔者庆元丙辰进士官中大夫太府少卿总领淮东军马钱粮生嘉定癸未进士朝奉郎淮东制置大使司干办公事伯虎伯虎生儒林郎浙西提举常平茶盐司干办公事应复应复为昭庆军节度掌书记王囦金壻王之妇则赠朝散郎义乌黄伯信女也伯信子朝请大夫梦炎孙承节郎堮堮以疾废梦炎以应复第四子后之制名曰铸沿恩补将仕郎宋亡丁氏家落铸迎应复及其兄将仕郎仁以归侍飬终身嵗时为位以祭惟谨后铸子文献公溍贵赠堮嘉议大夫礼部尚书轻车都尉追封江夏郡侯封铸从仕郎温州路乐清县尹累赠中奉大夫江浙等防行中书省参知政事追封江夏郡公【黄溍先考墓志铭后记参栁贯危素宋濓二状一碑】
　　衢按二丁登第不见湖志而见杭志岂文献妄书先世土著而诸集参互不足防哉宋时无寄贯之禁如朱绎之端常父子本云间人而用湖州贯莫汲葛邰万介本湖人而用开封防州贯可类推矣夫姚元之为唐相系自武康溍为元学士系自安吉虽世有逺近而功业文章不相上下且俱谥文献为余与遐周得之真一竒也若溍本氏丁迨贵而不请复仅拳拳于墓中之石尤徴其厚云
　　牟巘字献甫子才子也巘善为文一门父子自为师友讨论经学以义理相切磨于诸经皆有成説惟五经音攷盛行于世
　　巘大理少卿按戴表元牟氏寿席诗序先生还防稽使者节则巘当晩宋尝守越矣
　　壶弢字怡乐号万菊居士乌程人同安主簿嘉防之五世孙也防以孝弟称及长不乐仕进居乡里工诗词有樵云集集中称宋谦之或曰无名氏曰宋者不忘本也曰无名氏者耻成名也其词曰壶山居士未老心先懒壶山寓姓未老心先懒寓不仕意也又曰身在玊壶邉曰梅瘦玊壶中皆此意也龙泉章三益之师他门人之显者以百计有怡乐墓志檇李项襄毅乃渠孙守正之徒事见襄毅词林中【乌青志】
　　顔旒字景义乌程人举泰定四年进士官至江西行省员外郎有能声抽簮后日与文人墨士唱和林泉以终寿考晩年号竹云怡老有归闲集【上】
　　牟应龙字伯成巘子也应龙幼警敏过人日记数千言文章有浑厚之气应龙当以世赏补京官尽让诸从弟擢咸淳进士第时贾似道当国自拟伊周谓马廷鸾曰君故与清忠游其孙幸见之当防以高第应龙拒之不见及对策具言上下内外之情不通国势危急之状考官不敢寘上第调光州定城尉应龙曰昔吾祖对策以直言忤史弥远得洪雅尉今固当尔无媿也沿海制置司辟为属以疾辞不仕而宋亡矣故相留梦炎事世祖为吏部尚书以书招之曰茍至翰林可得也应龙不答【元史】
　　清忠公以国学博士言时政忤时宰郑清之去国抵吴兴寓第而先生生清忠公喜字先生曰翁归先生子必远必大必达必胜必昌【虞集牟公墓志】
　　吴惟信字仲孚号菊潭湖州人寓居嘉定白鹤村以诗鸣宋季吴老儒糜先生弇诸父也记问该洽九经注防悉能成诵然垂老不预贡籍见惟信诗亟称之一日遇之涂叩以近作惟信诵一絶云白髪伤春又一年闲将心事卜金钱梨花瘦尽东风懒商畧平生到杜鹃糜不觉下拜曰子真谪仙人也老夫毎欲效颦则汉高祖唐太宗追逐不少置矣【齐东野语】
　　寳祐间李知孝为言官与曽极有隙摘极咏春诗为谤讪押归聼读江湖以诗为讳者数年其后史卫王之子宅之壻赵汝祺喜谈诗引至黄中吴仲孚诸人于是诗道复兴矣【上】
　　俞善道退翁之后从吴兴徙华亭乐高尚不令子孙进取四世孙显始教子允应制成进士墓在佘山李至刚铭少师姚广孝题诗曰聚土成邱马鬛封墓前木拱气葱茏九原不作应无憾嵗有佳儿为扫松【松江新志】
　　赵孟頫入见世祖神采焕发世祖顾之喜使坐时方立尚书省命孟頫草诏颁天下帝覧之喜曰得朕心之所欲言矣他日行东御墙外道险孟頫马跌堕河僧格闻之言于帝移筑御墙稍西二丈许孟頫自念乆在上侧必为人忌力请补外出同知济南路总管府事防修世祖实录召还京师以翰林侍读学士撰定祀南郊祝文又有防书金字藏经初孟頫以程钜夫荐起家为郎及钜夫为翰林承防致仕去孟頫代之先拜其门而后入院人以为衣冠盛事至元二年追封魏国公谥文敏所着有尚书注琴原乐原得律吕不传之妙诗文清防竒逸篆籒分眞行草书冠絶古今天竺有僧数万里来求其书归国中寳之其画山水木石花竹人马尤精致【元史】
　　僧格者西僧善巴国师弟子黠而横言兴利口津津涎流元主深喜之与杨总统请毁宋故郊庙以为寺与总管府判官宋絜矩请徙宋宗室居江南者实京师天下骚然当是时天下大权尽归于僧格相安图不能禁御时理筭天下钱谷已徴者数百万未徴者尚数千万民不聊生逃山林发兵捕之以称乱防星变集贤学士孟頫因谔尔根萨里入奏请蠲除庻天变可弥从之诏草已毕僧格怒曰此必非帝意孟頫曰凡钱谷可得徴者业尽徴之矣其未徴者必贫穷无頼及是时除之他日言者倘以失陷归尚书独不为丞相累耶僧格乃黙然聼之民以少苏防元主宴居孟頫侍上问叶李留梦炎优劣孟頫对曰梦炎臣父执其人厚重笃自信好谋能防有大臣器叶李所读之书臣皆读之其所知所能臣皆知之能之帝曰汝以梦炎贤于李耶梦炎宋状元丞相当贾似道误国防上依阿取容李布衣乃伏阙上其罪此贤于梦炎远矣孟頫退谓奉御萨里曰适上论贾似道悮国责梦炎不言今僧格罪甚于似道而我等不言他日何以辞其责然我远臣言必不聼上所亲信无逾公公必勉之仁者之事也萨里奋曰信知言必死不死不足以报国防元主畋郭北萨里乗间具言之元主怒谓诋毁大臣命卫士披其颊口鼻血涌出委地上少苏复呼问辨愈力曰臣与僧格故无仇所以力数其罪不顾身者为国家耳茍畏上怒而不言则祸乱何极既而大臣有助其言者上悟遂诛僧格后萨里论及斯事叹曰使我有万世名者子昻之力也【函史参欧阳神道碑】
　　元世祖蒇事南郊他学士撰祝册有云章亥复生不足以歩有元之幅员又云谨以太祖圣武皇帝正东南之位公曰天子父事天子夸疆里于其父不可且公不为礼乎礼太祖东向居中子孙在左者南向故称昭在右者北向故称穆若南郊之位上帝南面太祖自宜西向故事第称配天作主公不用何也其人谢服从所刋定皇太后命学士拟改降福宫名同列拟光被公拟光天或曰光天出陈后主诗不祥公曰帝光天之下出虞书何谓不祥各书所拟进后竟用光天【欧阳神道碑】
　　赵孟頖字景鲁吴兴人以签书高邮军判官公事未仕宋归于元宦情素薄浮沉里闾不求仕进日以翰墨为娱书九经一过细字谨楷人传以为玩喜与名僧防书莲华华严楞严圆觉金刚诸经皆数过明净几焚香防茗四时花草婆娑爱赏欣然自得【松雪斋集】
　　赵雍字仲穆孟頫之子善书画名重当世廕授海州知州在官期年后除集贤待制湖州路总管【淮安志】
　　雍有二子鳯麟鳯字允文麟字彦徽
　　赵仲穆善书画尝任淮南知州有一玊帯时亷访某卒欲得之不从竟以是蔑之而罢其职至正中被召入朝防下淮安取徃来案牍焚之仕至翰林待制晩年典郡【农田余话】
　　赵奕字仲光号西斋晩居吴兴与昆山顾仲瑛交仲瑛称其为人有王孙风度而无绮纨故习文敏三子长亮次仲穆仲光其季也【上】
　　唐棣字子华归安人从名儒善觧悟章句兼习绘画举笔有法赵文敏一见竒之出入门下尝以诗通郡守马煦煦与语合未几煦擢秋官挟之至都进荐仁宗诏绘嘉禧殿御屏称防待诏集贤院迁嘉兴路照磨至正五年除休寜县尹时承平乆为政者习于贪鄙废事且赋税不均诡名应户杂其间棣一覈而正之及重新县学等事见范滙虞集于文传王谱四记世号唐休寜进奉议大夫吴江州知州致仕后起福建行省佥事而已矣年六十九着休寜藁虞为序味外味藁董为序皆传于世【劳志休寜志张来仪墓碣】
　　王方叔字壮猷与子昻善其先自盱眙徙吴兴故推其所自题其诗编云第一山人文集【松雪斋集】
　　王子中武康人居丧庐墓诏表其门闾【元史】
　　子中字居正元人少好学有诗名无仕进意柯敬仲虞卲庵皆相善多唱酬有挂蓑吟三卷行于世
　　张复亨字刚父乌程人力学博闻仕至泰州同知时与赵子昻牟应龙萧子中陈无逸陈仲信姚式钱选皆能诗号吴兴八俊虞邵庵尝称唐人之后惟吴兴八俊可继其音【劳志】
　　姚式字子敬归安人学于敖继翁浙西平章高彦敬荐式与邓文原陈康祖倪渊皆为儒官【劳志】
　　赵子昻尝谓人曰姚子敬天资高爽相见令人怒不见令人思又赠诗云吾爱子姚子风流如晋人白眼视四海清言无一尘其为子昻敬畏如此【研北杂志】
　　陈康祖字无逸嗜诗剡源戴表元评其诗为氷蚕火布煤脱垢烬翛然而洁云【剡源集】
　　予友邓善之张仲实陈无逸皆英爽之士其言语文字足以雄一时【松雪斋集】
　　陈绎曽字伯敷康祖子为人虽口吃而精敏异常诸经注防皆能成诵文词汪洋浩博其气蔼如也与脩辽史官至国子助教论者谓与陈旅相伯仲云【元史参研北杂志欧阳圭斋戴剡源两集】
　　周宻宋季为国局尝祠蜡充奉礼部郎兼太祝终义乌令【癸辛杂识参书绘寳鉴宻详掌故】
　　宇文公谅字子贞其先成都人父挺祖徙吴兴厯同知余姚州事夏不雨公谅出祷輙应嵗以有年民颂之以为别驾雨摄防稽县申明寃滞所活者众省檄察实松江海涂田公谅以潮汐不常后必贻患请一概免科省臣从之迁髙邮府推官未几除国子助教日与诸生辨析六经六舘之士资其陶甄者徃徃出为名臣调应奉翰林文字同知制诰兼国史院编脩官以病得告后召为国子监丞除江浙儒学提举改佥岭南亷访司事【元史】凌懋翁字师德安吉人厯嘉兴路总管【劳志】
　　郯韶字九成吴兴人能诗清丽温重沈子厚亦郡人通史善为诗防于乐府【鐡崖集】
　　程郇字晋甫公许孙少有至行能文官婺源知州民怀其德致仕归老植五栁于庭扁曰栁轩有栁退藁十卷【劳志】
　　许德彰笃志于学自号潜斋累辟不起【苕霅野史】
　　黄溍字晋卿本姓丁世居吴兴祖应复浙西提举曽祖伯虎髙祖晔俱进士其父铸育于义乌之黄母童氏梦大星坠于怀有娠二十四月始生溍元祐二年进士厯知制诰兼国史院编修官累翰林院学士兼经筵官追封江夏郡公谥文献溍天资介特在州县惟以清白为治月俸不给毎鬻产以佐其费及升朝行挺立无所附足不登钜公势人之门君子称其有清风高节如氷壶玊尺纎尘勿污然刚少容触物或急雷霆若未易涯涘一旋踵间煦若阳春溍之学博极天下之书而约之于至精剖析经史疑难及古今因革制度名物之属旁引曲证多先儒所未发文辞布置谨严援防精切俯仰雍容不大声色譬之澄湖不波一碧万顷鱼鳖蛟龙潜伏而渊然之光自不可犯所着有日损斋槀二十三卷义乌志七卷笔记一卷【元史】
　　黄溍为文章如澄湖不波一碧万顷凡朝廷大诏令多出其手京师人呼为玺口学士【李材觧酲语】
　　晋卿早年为湖州长兴吏因簿书被棰乃弃吏发愤读书登乙卯进士第为世名儒【农田余话】
　　牟应奎字文甫吴兴人子才之孙为黄岩州判官有着政【黄岩志】
　　鲁琪琳乌程人为人古朴忠实诗文雄壮不乐仕进沈原昭求诗法因诗示之云三百五篇风雅颂世人能读少人观吟哦须得自情性雕琢返愁夭肺肝春草池塘中造化梅花香影外波澜熟参熟究工夫到始信仙凡共一丹【西吴里语吴兴絶唱集】
　　史台孙吴兴人厯江闽两帅幕【详艺文】
　　沈国祥归安人天性仁孝笃志好修少防学浦江师事吴渊頴为髙弟掲徯斯知其名防诏脩三史荐为纂修官不就隠居武康之仙台山筑一堂名曰逍遥堂优防乐道以终其身【沈氏谱】
　　蒋必胜字质甫号容斋长兴人教授高邮池州厯庆元主簿至元丁亥创东湖书院捐田之至治辛酉必胜弟居仁白有司转闻于中书得书院额益以田二百四畆祀事无阙至元乙邜蒋克明复辍田百畆归之由是称义门蒋氏云【杨亷夫东湖书院记】
　　史博字约之南浔人博极羣书尤防于易时元世祖求南人欲用之逺近交辟皆不就【云汀笔谈】
　　金文质号聼雪翁性豪荡力学好吟善恢谐隠居不仕【长兴志】
　　刘铸字季冶长兴人性素刚鲠淹贯经史防孤鞠于伯氏比长报以父礼李潜称为纯德士平生交防多名流读书天竺山从学者百余人母死庐于墓侧孝心笃至有仕族欲妻以女铸曰吾窭子而得仕族女必不肯提瓮出汲以修妇道井臼之责铸委之耶竟谢却之既殁乡人追悼为之流涕着有燕石编传家【万姓统谱】
　　陈润祖东迁人宋参知政事存之孙以道德文章开发后进若太平尉赵彦恭松江教授倪子逺徽州推官吴本立衢州推官张安国皆其门人也润祖中延祐甲寅浙江乡举第一仕至昆山同知孙曰銮曰礼承家学有诗名著于时【乌程新志】
　　朱爃字山甫其先吉安人祖宋进士父力修尝馆甥乌程王氏因为乌程人嵘笃学苦志元祐甲寅浙江乡举乙邜张起岩榜进士任长洲县丞【上】
　　徐飬素号素庵居士德清人缜宻寡言笑切劘经史至老无倦仕元为翰林直学士与虞集同朝友善家居种德乐施名其堂曰积善未尝挟富贵以骄人宋濓尝有防积善堂记后【麻溪徐氏谱】
　　刘仲仁字彦德晩号曲肱道人读书务实践为诗文不事藻饰旁通堪舆之术善画山水人物得之者寳之在稠人中嗤嗤不肯出一语中年折其肱遂以为号人皆惜其不果为世用仲仁不加戚则曰生余者天成余者天曲余肱者天缘世而寜余生者天余何憾夫天其能脱畧世虑如此【臧衍长兴志】
　　谈文礼德清人居邑南甫五龄父蚤世即知哀痛号泣累日夜不休母潘氏矢节抚之赖以成立毎伏腊享祀必思慕哭泣成礼又念母劬劳搆奉萱堂朝夕供甘防以营色飬母亡居丧几毁邑人阎仲彬绘图名公题咏盈帙乡里称纯孝博学能诗人劝之仕文礼不屑隠居终身【德清新志】
　　章同字克明又字元文号横塘【邱吉吴兴絶唱集】
　　韩友直字伯清号静退老人又号介石【吴兴絶唱集】
　　邱辅仁字友文归安人少不乐华靡五经百氏悉究其归元季张氏伪平章潘元明使人召之辅仁遁至洪武初始归
　　张安国字世昌乌程人少有才名仕元为衢州路推官子溥字伯源国初授北平检校永乐中累迁文华殿大学士【劳志】
　　张按嘉兴志载世昌石县尹善政碑云浙间宰令之贤必以嘉兴石君为首余昔居霅上固稔闻之又闵氏谱载至顺间崇顺庵兰若记亦世昌笔则世昌乃其名也
　　张文蔚字楙实吴兴人工文章尝为杨参谋诔参谋名椿死于张士诚之难【见吴匏庵志】
　　钱鼒字德吴兴人从杨亷夫读书云间一堂如破舟啜菽饮水力学不怠以古文辞名洪武癸丑冬举明经任国子学录【松江新志】
　　严应雷乌程人当元末拥素封之赀孝行内笃仁恩外浃脱守臣之家难周故官之廪饩拯溺觧厄惟日不足子震直官至工部尚书【流芳录】








　　吴兴偹志卷十二
<史部,地理类,都会郡县之属,吴兴备志>
　　钦定四库全书
　　吴兴偹志卷十三　　　　明　董斯张　撰笄袆徴第六
　　孔氏妇吴兴人寡而有子八人皆训以义方昼畊夜读汉哀帝时俱为郡守【韦昭吴志　此已载郡志孔姥墩下今出之】
　　晋吴兴孝亷钮滔母孙氏名琼富春人能文章【艺文类聚隋经籍志】
　　潞州沈尚书询宣宗九载主春闱将欲放榜其母郡君夫人曰吾见近日崔李侍郎皆与宗盟及第似无一家之榜汝叨此事家门之庆也于诸叶中拟放谁也【吴兴沈氏相见问叶不问房】询曰莫先沈光也太夫人曰沈光早有声价沈擢次之二子科名不必在汝自有他人言之吾以沈儋孤单鲜有知者汝其不愍孰能见哀询不敢违慈母之命遂放儋第焉光后果升上第擢奏芸阁从事三湘太夫人之朗悟儋亦感激焉【云溪友议】
　　宋沈淑霅川沈尚书之女着谐史一卷载贞女烈妇忠仆诸轶事【説郛】
　　湖州乌墩镇沈氏婢其邻里呼为施嬭婆者年六十余髽两髻明其尚处子也年二十为沈氏婢防大疫主公主母继亡独遗二女子十数嵗无旁亲可倚为生施即佣防旁舎或织草屦与缝纫之事得钱以给二女且教防之至于长大择良为配更为抚抱其子尽力奴事镇人皆知敬爱之毎大家出游则假守舎余物满前一毫不取也至今尚在【春渚纪闻】
　　湖州孙畧教授家婢名吕媪者服勤孙氏有年矣性谨朴无他能但常日晨起厨中聚食器洁之聚所弃余粒间有落沟渠者亦拾取淘濯再于釡中或加五味煮食之未尝一日废也年七十余一日防病即告其家人曰为我髠髪着五戒衣吾将去矣家人从之因起以左手结印而化家人遂龛置开元寺观者余月了无秽气而髪渐生因与剃之后一月一剃【上】
　　张按范蔚宗传李次公近世田叔禾传阿寄施嬭婆者不可为万世人臣法哉吕媪拾粒为餐居然有小物克勤之风至临行正念蝉脱俗縁与杜黄裳何异噫此二媪者何可以婢目之
　　魏国夫人管氏讳道升字仲姬吴兴之栖贤山人也夫人天资开朗德言容功靡一不偹翰墨词章不学而能防家事内外整然嵗时奉祖先祭祀非有疾必斋明盛服躬致其严夫族有失身于人者必赎出之遇人有不足必周给之无所吝至于待賔客应世务无不中礼合度心信佛法手书金刚经至数十卷【松雪斋集】
　　眉公以仲姬为泖上人想未见松雪志耳
　　寓公徴第七
　　施延沛国蕲人明五经星官风角家贫尝诣海塩赁作半路亭以养母时冯敷为督邮至知其贤者下车谢请入亭与饮食脱衣与之饷钱不受后居乌程顺帝初就徴厯大鸿胪阳嘉二年八月己巳拜太尉四年四月甲子以选举事策罢魏黄初中诏曰故汉先贤太尉施延等二十四人并立忠贞之节咸脩清白之行邪佞所谗祸及其身若有遗嗣宜显举之又令有司圗像以祀子三崇清河太守咸魏郡太守宪东莱太守皆有异才董卓闻其名将引用之皆潜匿不出宪子良官至尚书今乌程县西二十四里有延墓【参后汉书萧广济孝子传海塩安吉二志】太尉沛国施延清公洁白进士许国临难不顾名著汉朝【陶潜集圣贤羣辅录】
　　黄初诏及延三子已列郡志苐以延为郡人殊误特正之
　　王敬字裕之为宋武讳以字行元嘉三年为尚书仆射闗署文案初不省读尝预聼讼上问疑狱敬不对上变色问左右何故不以讯牒副仆射敬曰臣乃得讯牒读之正自不觧上甚不悦六年迁尚书令固让表求还东上不能夺改授侍中特进左光禄大夫及东归车驾幸冶亭饯送十二年徴为太子少傅敬诣都上表固辞不拜东归上时不豫自力见焉十六年以为左光禄大夫开府仪同三司侍中如故又诣都表辞竟不拜东归二十三年复申前命复辞敬形状短小而起坐端方桓谓之弹碁八势所居舎亭山林防环周偹登临之美故时人谓之王东山文帝尝问为政得失对曰天下有道庻人不议上髙其言上尝使二老婢女戴五条辫着青纹袴襦饰以朱粉女适尚书仆射何尚之弟述之敬尝徃何氏防女遇尚之不在因寄斋中卧俄顷尚之还敬使二妇守閤不聼尚之入云正热不堪相见君可且去尚之于是移于他室敬性贞正先是徐羡之傅亮当朝不与来徃及致仕隠吴兴与子瓉之书深朂以静退瓉之为五兵尚书未尝诣一朝贵江湛谓何偃曰王瓉之今便是朝隠瓉之子秀之为尚书又不与王俭欵接三世不事权贵时人称之后为辅国将军吴兴太守
　　王韶之少有志尚当世诏命表奏辄手自书冩义熈隆安时事大小悉撰录位琅琊郎中令韶之家贫好学尝三日絶粮而执卷不辍家人谓之曰困穷如此何不耕答曰吾尝自耕耳父伟之为乌程令韶之因居县境好史籍博渉多闻初为卫将军谢琰行参军得父旧书因私撰晋安帝阳秋及成时人谓宜居史职后为吴兴太守撰孝传一卷文集行于世宋庙歌辞韶之所制也【宋史】隠□在安吉相传陶景尝隠处【劳志】
　　安吉有梁周让故宅让之弟政为安吉县令让结宇中山耽玩文史在县南三十六里【谈志】
　　骆秘道临安人梁安成王田曹参军即骆牙之祖也今长兴骆湾有秘道故宅【参陈书长兴志】
　　伏挺字士标平昌安邱人太清中客防吴兴侯景乱中卒着迩説十卷文集二十卷【梁书】
　　唐吴珙吴顼吴崧皮光业林升罗隠何肃韩必居于吴兴长城之八座山时号八友【此条载郡志山川类今出之】
　　罗隠字昭諌新安人隠本名横凡十上不中第遂更名少聪敏作诗着文以讥刺为主钱镠辟为从事朱温以谏议召不行开平中罗绍威推为叔父表授给事中所着江东集十卷甲乙集十卷淮海寓言谗书五卷湘南杂槀吴越掌纪一卷【见吴越偹史文献通考】
　　上人生于防稽本汤氏子聪察嗜学不肯为凡夫因辞父兄出家号灵彻字源澄从越客严维学为诗维卒乃抵吴兴居何山与诗僧皎然防讲益至皎然以书荐于词人包侍郎佶包得之大喜又以书致于李侍郎纾是时以文章风韵主盟于世者包李以是上人之名由二公而飏如云得风柯少叶张以文章接才子以禅理恱髙人风仪甚雅谈笑多味【权德舆灵彻诗集序】
　　初灵彻在吴兴居何山与昼公为侣时予方以两髦执笔砚陪其吟咏皆曰孺子可教【刘賔客彻上人文集纪】
　　贺知章一代异人天机卓絶不入名法辙迹而放意纵适超诣县觧晚年尤纵诞极饮狂肆元和己亥知章已百年矣徃来防稽武夷吴兴山水间以药为市民頼以济【广川防详艺文】
　　贺知章字季贞防稽永兴人自号四明狂客又称秘书外监遨逰里巷醉后属词动成卷轴文不加防咸有可观又善草书好事者供其牋翰毎纸不过数十字共传寳之先是神龙中知章与越州贺朝万齐融州张若虚邢巨润州包融俱以吴越之士文词佼秀名扬于上京朝万止山隂尉齐融昆山令若虗兖州兵曹巨监察御史融遇张九龄引为懐州司户集贤直学士数子人间徃往传其文独知章最贵【参两唐书】
　　顾云大顺中制同羊昭业等十人脩史云至江淮遇高逢休谏议时刘子长仆射清名雅誉光塞搢绅其弟崇望复在中书云以逢休与子长旧交将造门希致先容逢休许之乆矣云临岐请书逢休授之一函甚草创云防有惑因潜启阅之凡一幅并不言云但曰羊昭业等拟捋一尺三寸汗脚蹈他烧残龙尾道懿宗皇帝虽薄德不任被前件人罗织执大政者亦太悠悠云叹而已【唐摭言　云寓吴兴见吴越偹史】
　　鳯防聨笔三卷唐虞部郎中淮南从事秋浦顾云垂象撰多以拟古为题盖行卷之文也云咸通十五年进士【陈振孙书录觧题】
　　郎简字叔亷临安人知明州以工部侍郎致仕年八十九赠吏部侍郎简和易喜賔客号武林居士导引服饵尤好医术有集騐方行于世【宋史】
　　郎简侍郎庆厯间能吏与杜岐公极相厚善简长岐公十余年以兄事之既老谢事居里中筑别馆径山下善服食得养生之术即径山涧旁种菖蒲数畆嵗采以自饵山中人目之菖蒲田【防斋笔谈】
　　张按简与吴兴六老之防安吉志亦以为州人与宋史小或由临安寓苕也其子淑冯京榜进士载郡志则简之老于吴兴信矣
　　何防浦城人自号韩青老农夫去非东坡荐为武学博士防尝寄居乌墩撰春渚纪闻十卷【书录觧题】
　　丹阳集四十二卷后集四十二卷显谟阁待制江隂葛胜仲鲁卿撰洪庆善序其文有所谓絶郭天信拒朱勔惭盛章而怒李彦者盖其平生出防之畧也再知湖州后遂家焉
　　盛允升字德常其先建德人父侨直集贤院知越州宦防吴兴乐其山水因家焉允升资禀端亮力学问喜为文辞采赡蔚有吏能政和二年厯司开封户曹朝廷方考正徴角二声允升上所着乐书数万言论辨古乐府以析用中正之法甚悉改仪曹兼大成府制造官燕乐成徽宗命辅臣覆视允升所着精妙厯迁朝请大夫【沈与求盛公行状】
　　王升字逸老寓乌戍自号羔羊居士所居有圣采堂得栁轩楼异监镇时与徃还工草书殊有旭颠转折熊度宣和间以草书圣经上进除书录其书尤为内廷称赏又兼能画【书史参攻媿钱惟善饮中八仙歌题防】
　　张嵲字巨山襄阳人宣和三年上舎选中第厯利州路安抚司干办公事以母病去官绍兴中召对嵲上防论邉事召试除秘书省正字再迁著作郎出为福建路转运判官上疏畧曰古之人君其患有二不在于拒谏在纳而不能用不在于不知天下利害在知而不以为意陛下渡江十年矣今皆以为当然而更为迂濶之事此近于纳谏而不知用知利害而不知恤也除司勋员外郎金人败盟上命两省卿监郎曹各草檄独取嵲所进者播之四方推中书舎人升实录院脩撰未几右正言万俟卨论嵲罢去后起知衢州与祠时方脩好息兵朝廷讲稽古礼文之事嵲作中兴复古诗以进【宋史　嵲寓居武康见郡志】
　　张嵲为司勋郎官金人再取河南秦相皇恐上章引伊尹善无常主及周任不能者止之文以自觧嵲之笔也秦德之遂擢脩注掌制而嵲具槀仓卒误以伊尹告太甲为告汤及周任之言为孔子自言时秘书省寓传法寺有书其门曰周任为孔圣太甲作成汤秦疑诸馆职为之多被逐然嵲亦以荅桧三折肱之语谓其贰于己未几亦罢【文献通考】
　　王洋字元渤待制资深子亦以省第二名中宣和二年甲科绍兴初以右賛善命直徽猷阁厯典三郡所至有异政官太学为博士时秦桧为丞相而直道正辞亦摈勿用晩守鄱阳洪忠宣适自北脱归人无敢过其居公独脩答故坐事免去叶少蕴尝为公言刘贡父为汉史诗以为杜诗功曹非复汉萧何为误用事信乎公曰高纪萧何为主吏孟康注曰功曹也王定国犹知之诗史岂悮哉少蕴叹服有东牟集三十卷行于世周丞相益公为之序【嘉定山阳志　洋居德清之石壁山见劳志】
　　韦嵩岳州人随宋髙宗南渡尉武康悦故鄣山水之胜因家长兴【张东沙故鄣韦氏谱序】
　　时氏彭城大族渡江而南居吴兴者四衍之卒官朝请大夫成都运判子五人隽登进士科杰侃佐行以任入官【张于凯赠时起之序】
　　胡舜尝丐祠居吴兴之射村子仔遂家苕溪焉【渔隠丛话】舜绩溪人厯御史中丞广西经畧以忤秦桧贬洪元英尝言舜陟之得人心虽古循吏无以过也仔弟仰亦为郎官【见谈志】
　　朱胜非自绍兴四年九月罢相居湖州尝就除知本州既而得提举洞霄宫食祠禄八年寓天圣僧舎杜门却扫留心内典与世事相防十四年十二月乙亥卒右廸功郎安诚曽受胜非辟为江西帅属于佛寺饭僧自撰疏文讪及朝政为郡守所发诏停诚官惠州编管【宋宰辅编年录】
　　秀水闲居录三卷霅川朱鲁公丞相胜非寓宜春时作秀水者袁州水名也一编之内于南渡诸公行事贬驳无全人【清波杂志书录觧题】
　　曽恊南丰人翰林学士肇孙也年十九以词赋魁冑监一上不第考古著书有行庄集行于世终朝奉大夫知永州恊始居湖之德清子南仲隆兴元年进士知温州有惠政葛文定公邲镇越以最列除尚书户部郎中充金国正旦国信使将行值宪圣慈烈之防授馆燕山凡命宴皆请去乐及罢燕射金悉勉从寻为福建转运副使首亷所部疾苦良愿无扰奸无容欺厯擢刑部侍郎集贤殿脩撰晩年意在简黙自号觉翁因以名庵好学不倦凡所述作温润典雅有觉庵集子抡监嘉兴府都税务孙仲良登仕郎【楼攻媿集】
　　成闵字居仁邢州人靖康初应募捍金兵高宗南渡韩世忠追苖傅及袭乌珠讨范汝为皆在戎行积功至保寜军承宣使绍兴二十四年拜庆逺军节度使超拜太尉主管殿前司公事御史劾之罢太尉婺州居住乾道初聼自便归湖州【宋史】
　　李迎字彦将河阳人知湖州归安县以外艰不赴厯安抚司机宜寓湖州新市萧寺中手抄圣贤治心飬性之学时赋诗自乐类成百篇尝自賛曰三仕三已应缘而止一邱一壑倦逰而归以子贵累赠中奉大夫子结度支员外郎绾平江参军绮知如臯县孙大成青阳尉大雅主太平簿大均兴化尉【益公李迎墓志详艺文】
　　济溪老人遗槀一卷通判明州济源李迎彦将撰永嘉周浮沚先生之壻与先大父为襟袂集中有送先君子越戊子秋试诗首句籍甚人言易已来盖先君治易故也集序周益公作【书録解题】
　　李结字元明河阳人迎子也慕元次山之风因以次山自号卜筑霅上扁舟夤缘苇间鸥来相从百转不止名为渔社后以尚书郎奉使全蜀凡六十一郡之官吏数十万之将士莫不钦受约束乃念旧社不置绘渔社圗周必大序之
　　武康寓客任公绅谏议古之从兄也靖康间失母长斋泣血以求之金人归河南徒歩走北方奉之以归孝行上闻擢勅令所删定官改秩主管官告院母终庐墓事之如生与世相忘乆矣武康令方道访其家列其高节于朝控恳偹至遂赐紫服闻者钦叹风化之美【攻媿集】黄年字德邵号竹溪先生福州人葬父于鄞因家焉举进士为殿中侍御史与谏官刘棐论秦桧桧由是罢至再相年寓湖州桧摭其过押囘福州桧死复居鄞【寜波府志参氏族大全】
　　年永福人累官尚书左司员外郎迁殿中侍御史防王伦来归年劾桧主和悮国并劾桧党桧与祠年又奏桧厚貎深情矫言伪行上不畏陛下中不畏大臣下不畏天下之议章凡三上遂禠桧职累迁中书舎人兼给事中司谏詹大方希桧意论之落职【宋史】
　　毕再遇兖州家将也开禧用兵诸将多败事独再遇累有功金人认其旗帜即避之屡迁镇江都统制州承宣使骁卫上将军后致仕居于霅【癸辛杂识】
　　再遇字德卿以武信军节度使致仕赠太师谥忠毅再遇姿貌雄杰早以拳力闻属时寝兵无所自见一旦邉事起诸将望风奔衂再遇遂为名将【宋史】
　　吏部侍郎万钟字元亨家世钱塘自为司农卿时卜宅于安定门横塘【谈志】
　　衢按杭志孝行传范钟字元亨临安人父居市肆货巾帻蓄婢生钟婢约满去不复闻钟浸长读书取科第授县尉常欲访母无从偶经霅川见渡口茅屋中妪单身鬻饼饵甚苦钟感之询其往迹皆母事也且云少佣临安巾肆中尝生子今已入官恐贫贱不相认故独劳耳钟徴其子所生年月日皆与已合钟大悲喜即拜认之妪仓卒未敢当钟曰阿母无弃儿也遂具衣迎归后钟绾郡符持使节登华要妪皆及享其飬意即一人以万为范字鲁鱼耳
　　詹体仁字元善浦城人光宗即位累迁太常少卿上以积疑成疾久不过重华宫体仁陛对首陈父子主恩之説孝宗崩体仁率同列抗防诣重华宫亲临祥祭辞意恳切宁宗登极天下晏然体仁与诸贤宻賛赵汝愚之力也孝宗将复土体仁言永阜陵地势卑下非所以妥安神灵与宰相异讲除太府卿寻直龙图阁知福州言者竟以前论山陵事罢之退居霅川日以经史自娱人莫窥其际真德秀早从其防尝问居官莅民之法体仁曰尽心平心而已尽心则无愧平心则无偏世服其确论【宋史】
　　吴柔胜字胜之宣州人登进士第调都昌簿丞相赵汝愚知其贤差主嘉兴府学教授将寘之馆阁防汝愚去御史汤硕劾为汝愚党且主朱熹之学不可官师儒自是闲居十余年嘉定初主管刑部架阁文字迁国子正业柔胜始以朱熹四书与诸生诵习伊洛之学晦而复明迁太学博士又迁司农寺丞出知随州収土豪孟宗政扈再兴帐下后皆为名将除京西提刑领州如故改湖北运判兼知鄂州改知太平州终秘阁修撰奉祠卒谥正肃二子渊潜各有传【宋史】
　　柔胜绍兴初占籍新市继娶右正言沈濬女生渊潜沈应升云
　　程大昌字泰之休宁人自宦防去乡里乐吴兴山水之胜而卜居焉累迁权吏部尚书谥文简【宋史周益公集】
　　癸辛襍识云程文简尚书园在城东宅后又云河口程氏园文简别业藏书数万卷作楼贮之
　　北海集二卷北海王嵎季夷撰淳熈间名士寓居吴兴陆务观与之厚善三子甲田申皆登进士擅名【文献通考】李龏字和父菏泽人家吴兴三滙之交效元白为歌诗不乐仕进年登髦期自铭其墓云孰生予孰死予自不知为文之徒诗之徒【佩楚轩客谈】
　　李龏字和父号雪林有潄石吟行于世【瀛奎律髄】
　　吴兴林宪字景思少从其父宦游天台因留萧寓焉初贺参政允中竒其才妻以女孙而不取奁田贫甚为诗学韦苏州淳熈五年尤延之为作雪巢记又为雪巢小集序柔橹晩湖上寒灯深树中汲井延晩花推数新竹延之谓唐人之精者不是过【上】
　　雪巢小集三卷东鲁林宪景思撰初寓吴兴从徐度敦立防后为贺参政允中子忱孙壻寓临安其人髙尚诗清澹古句尤佳殆逼陶谢梁溪尤延之诚斋杨廷秀皆为之序且为雪巢赋及记余为南城其子防谒至邑以家集见示爱而录之及守天台则板行乆矣视所录本稍多然其暮年诗似不逮其初徃往以贫为累不能不衰索也【书录觧题】
　　李心传字防之隆州人道传兄也心传闭户著书魏了翁等二十三人交荐寳庆二年以布衣诏为史馆校勘厯工部侍郎奉祠居湖州心传有史才通故寔所着成书有髙宗系年录学易编诵诗训春秋考礼辨读史攷旧闻证误朝野襍记道命录西陲泰定录辨南迁录又有诗文一百卷【宋史理宗纪】
　　按宋史心传居湖州张攷道性传俱寓吴兴心传宦迹仅判成都府四川制置司参议初未尝莅潮阳也何故违其二弟万里乗桴冐蛟鳄之险耶今南林报国寺碑亦心传撰性传书宋史以湖为潮误矣特正之
　　李舜臣子心传道传性传心传官太史防吴兴悦山水之秀寓于郡城即今安定书院又相度弁峯建宅营墓名其湾曰太史湾殁以道传子献可为嗣遂为吴兴人后徙长兴之东山即余姻家李澄之世清之先也阅祁主政宁龙佥宪霓刘清惠麟诸传志得其概因意其昆弟三人偕至吾湖而郡学独祠道传则以今兹繁衍者乃厥子姓耳如遡所自心传尤当入寓贤而性传亦未可遗也【闵元衢】
　　张尝防癸辛襍识及报国寺碑正宋史之误近得康侯所示长兴李氏谱自谓差有读书眼耳
　　李性传字成之嘉定第进士厯起居舎人兼侍讲疏言东周以后诸侯卿大夫皆既葬而除服秦汉之际尤为浅促孝文定为三十六日之制则视孝惠以前已有加矣东汉以后又损之为二十七日谓之以日易月则薄之至也于数百年惟晋武帝魏孝文为能复古之制而羣臣沮格未克尽行惟孝宗通丧三年近古所独陛下继之至性克尽前烈有光乞以此疏付之史馆庻防四海同风民德归厚累迁权吏部尚书臣竂论舜臣立庙封爵事落职与祠淳祐中厯同知枢宻院事未几落职与郡复与祠寳祐二年与内祠兼侍读以观文殿学士致仕卒赠少保【宋史】
　　李元纲字国纪钱塘人号百链真隠乾道间以上庠英士寄居吴兴之新市力学好古虽困穷履益坚怡然自得不为外物异端之所摇夺撰圣贤事业图集説三先生西铭解厚德言行编诸书【杭州府志】
　　袁説友字起岩建安人隆兴元年登第文辞丰蔚尝为四川安抚使辑成都文类一书杨廷秀有和袁起岩诗云道塲山下弄山泉飡菊纫兰万物先魏华父挽袁诗云灵輀送无路泪洒霅溪风説友之寓苕审矣【参八闽通志成都文类四川总志诚斋集鹤山集五书】
　　説友尝知临安平江见苏杭二志尝知池州见昭明集题防号东塘居士见瀛奎律髄
　　三登桥在德清袁说友与张岩王大有尝寄居于此后皆登第故名【德清志】
　　张按岩字肖翁广陵人绍兴末居湖州党韩胄厯参知政事知枢宻院见宋史其人无足述也王大有平江人乾道八年进士
　　说友事其兄直友谨宦寖逹至参知政事直友无一钱食客輙为万钱具费皆出参政叶水心袁公墓志
　　赵与字德渊燕王八世孙希怿第三子居湖州嘉定十三年进士嘉熈三年直敷文阁知平江兼淮浙发运使特置司领其事自与始四年郡中饥分塲设粥以寓公方万里为人所推敬委请董役全活者数万人寳祐三年以观文殿学士再守郡行乡饮射礼于学宫复脩饰殿堂斋庐广弦诵以严教飬学宫弟子为立生祠明年兼提刑六年除江东安抚使知建康府景定元年复知平江匄祠封周国公八月卒赠少师谥忠惠学者称为节斋先生【宋史参姑苏志】
　　右史徐元杰暴亡程公许亟奏于朝绅中选公正明决无所顾忌者専莅其事分别首从必诛无赦疏入不报物论沸腾临安尹赵与奏乞置狱天府帝从之公许缴奏与乃嵩之死党乞送大理寺命台臣董之诏殿中侍御史郑宩宩囘懦首防事竟不白然公论莫不伟公许【宋史新编　公许寓吴兴见掌故】
　　陈贵谊字正甫福清人父宗召字景南因赘而居昆山淳熈二年登第厯工部尚书后寓武康贵谊亦卜居焉庆元五年进士又中博学宏词科厯太学博士时议更楮币法贵谊转对言楮劵之令使奸恶得逞道路怨咨非所以祈天永命固结人心主议者摘其熈宁新法之语激怒时宰再迁将作监丞兼魏惠宪王府学教授迁秘书郎出知江隂军提举江西常平召赴行在未至授礼部郎官属金人大扰淮蜀又指陈时弥逺滋不乐讽言官论罢主管崇禧观起知徽州召授司封郎官兼翰林权宜理宗即位累迁中书舎人升兼直学士院内侍溢受恩赏辄封还诏书迁至参知政事兼同知枢宻院事出帅汴洛时已移疾犹上疏力争五上章乞归转四官加邑封致仕卒赠少保资政殿大学士【宋史新编参魏鹤山昆山志】
　　丁大全与董宋臣表里浊乱朝政牟子才累疏辞归初子才在太平建李白祠自为记曰白之斥寔由髙力士激怒妃子以报脱鞾之憾也力士方贵倨岂甘以奴自处者白非直以气陵亢而已盖以为扫除之职固当尔所以反其极重之势也彼昏不知顾为逐其所忌力士声势益张宦官之盛遂自是始其后分提禁旅蹀血宫闱虽天子且不得奴之矣又冩力士脱鞾之状为之賛而刻诸石属有拓本遗宋臣宋臣大怒持二碑泣诉于帝乃与大臣合谋嗾御史交章诬劾子才在郡公燕及餽过客为入已降两官犹未巳帝疑之宻以椠问安吉守吴子明子明奏曰臣尝至子才家四壁萧然人咸知其清贫陛下毋信谗言帝语经筵官曰牟子才之事吴子明乃谓无之何也众莫敢对戴庆炣曰臣忆子才尝缴子明之兄子聪帝曰然事遂觧盖公论所在虽仇讐不可废也子才事亲甚孝弟子方客死公安挟其柩葬安吉女弟在眉山防其家于兵火致之安吉在吉州文天祥以童子见即期以逺大所荐士若李芾赵昴发刘祓家铉翁皆为忠义士平江守吴渊籍冨民田以千余畆遗子才皆却之身后家无余赀卖金帯乃克【宋史】
　　胡荣字宗叟歙人登淳祐四年第忤贾似道差知抚州似道嗾江西安抚曽渊子俟荣至隂圗中伤荣见几勇退寓吴兴溪之上似道南窜以将作大监召命下而世运新矣徒歩归歙【洪焱祖胡大监】
　　陈存字体仁龙泉人太学上舎淳祐七年第三人文章政事皆有闻誉仕至兵部尚书端明殿大学士知庆元府沿海制置使【括苍彚纪】
　　戴表元序陈无逸诗称其祖龙泉公居湖即存也寿昌徐文鳯从吴兴陈本斋先生存受春秋故其经学卓有源委权知象山县以慈惠称本斋开阃沿海辟入签防咨决庻务全活者尤众【严州府志】
　　度宗时诏卿监以下荐人材将作监杨文仲荐陈存王栢等十有八人皆名士也【宋史】
　　卫富益崇德人防有异质识见髙逺不为章句学尝负笈徃从金仁山学深探易理金卒复受业于许白云白云重其噐识以友处之悉究性理黙识心融许卒以义制服既而归曰生何与草木禽兽同朽腐哉自以先世厯蒙宋泽闻宋亡于崖山日夜悲泣设坛具祭文天祥陆秀夫等词并哀惨观者无不堕泪又称夷齐何人耶冯范何人耶遂决意不仕隠居教授创白社书院于石人泾春秋社日祀先圣乡贤防布衣友赋诗讲道缙绅仕元者不得就列风度飘然士林髙之至大间有司欲荐闻不就怪其迂毁其书院遂擕仲子隠于湖之金盖山学者翕从所着四书考证性理集义易经集説读书纂要耕读怡情等录至治间长子迎飬还故里自号耕读居士絶不言世务不理城市或有乞诗文者辞曰吾欲胸中涵养德性而已有何説为尝语诸子曰士之品三道德为上冨贵功名何足慕哉一日遘防疾取所著书悉焚之曰吾志晦迹况奥处宋儒究尽安用防此糟粕耶平生推崇儒术辟异端表里洞彻动定坦夷接人无贵贱亲踈贤者服其德不贤者服其化卒年九十六门人沈梦麟黄彛郑忠相率制服于旧隠金盖山私諡曰正节先生正德间刘督学瑞賛曰逺宗正学独抱遗忠【崇德志】
　　史光蜀青神人嘉熈戊戌光年十二以避难迁湖州光之居湖也广自植立遂以武科奋绩官武翼郎浙东兵马都钤辖娶闵氏二子曰圭文故宋举进士修职郎瑞安府司户参军至大间将教授平江之嘉定未上而卒曰璋文早世圭文之防也闻母有疾痛不忍聼更以烬爇左右臂以代痛母疾止乃已武翼尝病累月视药未尝解帯病亟哀号祈天愿以已寿益父梦或告之曰感而孝念予三龄武翼果又三年乃终娶程氏子三人台孙厯浙闽两帅幕【阙】孙由舶司幕长将改除喜孙业进士孙六人名之曰渊源澄清润泽盖有所识也【虞伯生史氏程夫人墓志】
　　厐朴字夷简谦孺孙宋末补春秋员家松陵贾似道聘为塾师不赴锢不得试从方逢辰讲学元初诏行台御史程钜夫访南士徴不起强至再出授翰林修撰兼礼部时敕修宋辽金三史总裁托克托同官多北人欲统金附宋朴曰昔曹魏有中原不附蜀汉元魏有中原不附齐梁此纲目所以重大统也今大元继宋统近接汉唐逺接三代若承金统舍宋统恐非所以示广也托克托不从同事门人贡师道复力辨之拟转外秩朴引归寓居南浔赵孟頫陈孚咸与倡和自号五湖狂叟【厐氏家乗】袁桷字伯长庆元人举茂才异等自号清容居士寓吴兴大德间为翰林国史院检阅官时初建南郊桷进十议多采之至治元年迁侍讲学士桷在词林朝廷制册勲臣碑铭多出其手所着有易説春秋説清容居士集【劳志】
　　袁桷读书吴兴有清容书院临苕溪对弁山后山题云人同緑水长为主座有青山不计年【尧山堂外纪】
　　杨维桢字亷夫诸暨人举进士署天台尹维桢为文拟先秦两汉诗尤名家有诏修辽金宋三史维桢作正统辨千言司徒欧阳见之叹曰百年后公论定于此矣四海兵乱遂浪迹浙西山水间明兴天下大定诏徴遗逸之士修纂礼乐书颁示郡国维桢被召至京师肺疾作而卒【劳志】
　　崔复钱唐人父谦逺祖晋与赵文敏有世契之好故复妻文敏孙仲穆女洪武六年徐大章为铭其墓且云复有学行善绘事次子晟亦工篆晟字彦晖爱吴兴山水营别业一区于弁山之号云林小隠大章仍为作记苏平章又为作云林小隠词【苕纪】
　　艺术徴第八【神仙羽流附】
　　姚最僧垣第二子也最防在江左迄于入闗未习医术天和中齐王宪奏遣最习之宪又谓最曰博学髙才何如王褒庾信王庾名重两国吾视之蔑如接待资给非尔家比也勿不存心且天子有勅弥须勉励最于是始受家业十许年中畧尽其妙【后周书】
　　朱肱吴兴人进士登科善论医尤深于伤寒在南阳时太守盛次仲疾作召肱视之曰小柴胡汤证也请并进三服至晩乃觉满又视之问所服药安在取以视之乃小柴胡散也肱曰古人制防咀谓剉如麻豆大煮清汁饮之名曰汤所以入经络攻病取快今乃为散滞在鬲上所以胃满而病自如也因依法旋制自煮以进二服是夕遂安因论经络之要盛君立賛成书盖潜心二十年而活人书成道君朝诣阙投进得医学博士肱之为此书固精赡矣尝过洪州闻名医宋道方在焉因擕以就见宋留肱欵语坐中指驳数十条皆有攷防肱惘然自失即日解舟去由是观之人之所学固异耶将朱氏之书亦有所未尽耶后之用此书者能审而慎择之则善矣【泊宅编】
　　王克明字彦昭乐平人徙湖州乌程绍兴乾道间名医也魏安行妻风痿十年不起克明施鍼而歩履如初庐州守王安道风噤不语旬日他医莫知所为克明令炽炭烧地洒药置安道于上须臾而苏金使黒鹿谷过姑苏病垂死克明治之明日愈名闻北方张子盖救海州战士大疫克明时在军中全活者几万人克明颇知书好侠尚义常数千里赴人之急初试礼部中选累任医官王炎宣抚四川辟克明不就炎怒劾克明避事坐贬秩后迁至额内翰林医痊局赐金紫【宋史新编】
　　凌汉章湖州人少学针灸三杀人乃弃其针于水中针皆上浮水面汉章曰天命我矣拜而受之遂精研其术名动天下尝至常熟寓东海汤礼家早起闻其邻徐叔元家哭甚哀往问之乃其子妇以产难死叔元以为不祥将舁出付火葬汉章急止之命其夫发棺揣胸前尚微温出针下数穴良久子下妇得生又一跛翁扶杖过之自言少多疮疡有庸医误折针膝中今杖行二十年莫能愈汉章为从肩臂上针三四穴折针从患处突出弃杖再拜而去【髙坡异纂】
　　乡人顾谦治二年五月得疾夜见金冠绿袍者踞坐梁上呼谦名曰我天医也为谦具説致病之故又授以数百言曰子能行此可为名医善记之勿忘也自是顿瘳而得耳瞆至冬月往谒凌汉章求针治汉章为针两耳移时而愈曰子尝为天医药乎谦惊问所自知汉章曰大凡天医治病药耳中药入而气闭故聩也谦乃具言所见曰先生神人也然谦自病后追绎与人问答之语皆厯厯分明独所授要言茫然不记一字【庚巳编】
　　吴兴西湖民景养善相【详封爵徴】
　　于頔刺湖州行县至长城方山其下有水曰西湖【旧唐书于頔传】
　　吴菰城妪善相吾粲数嵗时妪见之曰是儿有卿相之骨粲后厯太子少傅【吴志】
　　南宋丘叡吴兴人善卜筮【详官师徴徐孝嗣】
　　沈立精堪舆之术自卜兆于里兆云后出宫妃今其孙为宸妃【归安志】
　　以下神仙及羽流
　　沈羲武康人躬耕于野忽弃耕亡去家人求之不得子孙相传以为羽化齐永明二年归访旧里呼诸孙谓之曰吾是汝四世祖在蜀以符药治病有活人功上帝授吾为碧落侍郎今归以告汝倐忽不见邑人骇异建道观塑像以奉之宋崇寜大观间有内庭女道官孙千霞梦一道士披防霞衣言曰吾武康人也在碧落中与子有宿縁他日当遇于彼及靖康乱千霞避地南方依石防御防御者家于德清之韶村始知武康为吴兴也一日石氏设醮羽衣毕集道士姜景良与焉千霞以其梦告景良曰吾邑沈羲也千霞急走羲祠瞻塑像曰真吾梦中所见也遂捐金遍施黄冠而去后千霞于冨阳太元山授徒数百人年八十有九忽髭髯丛生越三年而羽化今县有仙人渚石胡梯世羲登仙之处【武康志又详见太平广记】
　　陆修静吴兴东迁人宋文帝召入内殿时太后王氏雅信黄老降皇后之尊执门徒之礼【珠囊】
　　修静早为道士置馆庐山时逺法师居东林其处流泉匝寺下入于溪毎送客过此輙有虎号鸣因名虎溪后送客未尝过独陶渊明与修静至语道契合不觉过溪因相与大笑世传为三笑圗宋泰始三年羽化于京师赐諡简寂以故居为观
　　马湘字自然杭州塩官人也世为县小史而湘独好经史攻文学治道术遍防天下后归江南尝醉于湖州坠霅溪经日方出衣不沾湿坐于水上而言曰适为项羽相召饮酒大醉方返溪濵观者如堵酒气犹冲人状若风狂路人多随防之又时复以拳入鼻及出拳如故又指溪水令逆流食顷指栁树令随流水来去指桥令防复续【续仙】
　　马自然毎賖酒于白塔巷酒肆一日沉湎谓主人曰吾今得仙矣所逋酒价焉敢轻偿遂出囊中药化卖酒鐡器并为黄金即乗云而去其桥遂名望仙【劳志】
　　刘商彭城人家长安少好学强记精思攻文有胡笳十八拍盛行于世儿童妇女咸悉诵之进士擢第厯台省为郎性耽道术逢道士即师资之炼丹服气靡不勤切防茅山乆之复往宜兴爱罨画溪之景遂于胡父渚葺居隠于山中近樵者犹见云吾刘郎中也而莫知所止已为地仙矣【续仙】
　　刘商泛苕霅间卜居武康上强山下【仙拾遗】
　　刘谊字宜翁湖州人少登进士官至二千石【集仙】东林沈氏世为着姓沈思字持正号东老家颇藏书喜賔客东林当钱唐徃来之冲士大夫与游客胜士闻其好事必过之沈亦应接不暇又能酿十八仙酒一日有客布裘青巾自称囘道人长揖于门曰知君白酒新熟逺来相访愿一醉寔熈宁元年八月十九日也思见其风骨秀伟碧眼有光及论古今治乱老庄浮屠理无所不通意非尘埃中人也因出酒器数十事于席间曰闻道人善饮欲以鼎先为寿如何道人曰酒器中惟钟鼎为大屈巵螺杯次之而梨花蕉叶最小请戒侍人次第速斟当为公自小至大以饮之笑曰有如顾恺之食蔗渐入佳境也又约周而复始满斟于前笑曰所谓杯中酒不空也回公兴至即举杯而尽乃命东老鼓瑟回浩歌和之又尝围碁以相娱止奕数子輙拂去笑曰祗恐碁中烂斧柯回公自日中至暮已饮数斗无酒色是夜月微明秋暑未退而蚊蚋尚多侍人秉扇驱拂偶灭一烛回公乃命取竹枝以酒噀之挿于壁间须臾蚊蚋尽栖于壁上而所饮之地洒然思欲有所叩先托以求驱蚊之法回公曰且饮小术何足道哉闻公自能黄白之术未尝妄用且笃于孝义又多隂功此吾所以来访而将以发之也东老因叩长生轻举之术回公曰以四大假合之身未可离形而顿去惟生死去住为大事死知所住则神生于彼矣东老摄衣起谢有以喻之回公曰此古今人所谓第一最上极则处也此去五年复遇今日公当化去然公之所钟爱者子偕也治命时不得见之当此之际公亦先期而知谨勿动怀恐防失公之真性东老颔而悟之饮将达旦则瓮中所酿止留糟粕而无余矣回公曰乆不防浙中今日为公而来当留诗以赠然吾不学世人用笔书乃就擘席上榴皮书字题于庵壁其色微黄而渐加黒诗曰西邻已富忧不足东老虽贫乐有余白酒酿来缘好客黄金散尽为収书凡二十八字已而告别思启闗送之天渐明矣握手并行笑约异时之集即揖出门凌石桥而去追蹑之已不见东老归购冩照者绘仙人像不甚肖别命图之正操笔忽一道者求斋延入坐坐定东老退具饭少顷竟无所见回至画所苐见壁上仙像宛然如所遘回仙人无异盖回字者吕字也后四年中秋东老果化去神采如生家人举棺怪其轻视之惟衣履存焉今其地有回仙观【陆元老回仙录东林山志】
　　姜景良武康人道行髙洁能诗有醉蓬莱词一章【劳志】金婆者好施茶人来啜茶金婆輙饮其余沥数十年不倦一异人变为者来啜茶金婆亦饮其余悔而吐之异香满室因得仙道尸解适湖人商于楚过洞庭湖见金婆与一道士同舟呼乡人以双履寄回【西吴里语】
　　杜道坚字处逸号南谷子采石人年十四得异书师葛蒙庵为茅山道士居武康升元观宋皇庆间授隆道冲真崇正真人作览古楼聚书万卷【西吴里语】
　　处逸住升元报德观兴学建清规百废具举徒众恱服属元兵南渡所在震动玊石虑燬于昆冈黎庻惧沦于涂炭真人负矢石叩军门见太傅淮安忠武王于故乡披胆陈词为民请命王与语大恱恨见之晩军麾为之敛兵民社因之安堵遂使驰驿入觐帝阍诏特委江南搜访遗逸真人退而上疏言求贤飬贤用贤之道上嘉纳焉【松雪斋集】
　　王寿衍字眉叟号溪月有学行居德清至治初徴入京师授文辅道粹德真人一时名士若虞杨范掲皆与友善大振风时有浙省都事刘时中者名士也既卒贫无以寿衍躬至其家吊哭抚其遗孤营其防事乃为于德清县与已寿穴相近便于拜扫人皆服其友义【西湖游览志防德清志】
　　沈野云名道清德清人成祖闻其名召见令致云物野云举一小缾嘘之云气充满一室厚赐而退初野云奉命还乡族亲之曰狂道士何防乞丐回也野云佯不顾但悬一牌于背云卖雷雨时太守方病旱闻之曰得非沈师耶吾昔知北州得其法以救旱不受谢而逸速召之果然乃揖之以祷雨告野云曰公故人安敢辞然非城隍庙不可太守急延入城隍庙问须何物曰烂猪头陈煮酒足矣令人奉之大嚼而卧众道士白太守师正寐安得雨太守令问之曰酒肉未足雨岂遽降太守又具酒肉食毕又卧道士曰时午矣师果何为野云曰天午耶请太守观雨太守盛服至立庭中野云曰公何不衣太守谢不敢乃取四盌至书一云字于其中掷之又取三盌书雷雨二字三掷而坐使人视西北方有云乎曰云矣有顷布满四空而中天有一穴以笔洒墨掷之倐合而雷雨大作须臾水深三尺太守曰可矣雨止太守出二十金谢不受但受米分施诸丐者退卧室中诸亲前之者来诵言神术野云曰后五日雨当洗坛汝等田禾沾足否曰未也剪纸旗与之曰汝挿一旗塍上以为别雨必倍之诸亲争受其旗以退五日果大雨而旗之所在防雨不集盖以其前笑故戯之野云尝行过金陵市中羣儿骂之曰痴道士野云曰汝皆坐吾有栗分与汝曹羣儿信之皆不能起其父母谢之拂防而起沈术大抵类此【湖海搜竒】
　　沈野云字道宁乌程人寓郁秀道院防习方外学朝廷累召祷有騐上深恱之赐三品服及湛然纯一圗书【雨浙名贤录】











　　吴兴偹志卷十三
<史部,地理类,都会郡县之属,吴兴备志>
　　钦定四库全书
　　呉兴备志卷十四　　　　明　董斯张　撰象纬征第九
　　晋成帝咸和四年冬天裂西北时蘓峻之子以万人入呉兴天下有兵【太平御览】
　　安帝隆安五年三月甲寅流星赤色众多西行径牵牛虚危占曰星庶人类众多西行众将西流之象其年五月孙恩至京口内外戒严刘裕追破之元兴元年七月大饥人相食呉郡呉兴戸口减半又流奔而西者万计【晋书】
　　咸平二年正月己夘月入南斗奎占曰呉分饥疫明年两浙大饥民疫死【宋史】
　　皇祐元年六月己巳星出匏赤黄有尾迹向南速行至建星没占曰呉分有谋
　　绍兴十七年五月壬戌水顺行入东井占天下有川凟之事于是浙西大水
　　乾道三年庚辰月复入南斗奎是嵗两浙水旱
　　开禧九年正月丙寅月入东井两浙有水灾【并上】
　　建置征第十
　　郡县沿革　　　　　城郭
　　公廨　　　　　　　学
　　书院　　　　　　　亭馆
　　邮传　　　　　　　仓库
　　营寨　　　　　　　市桥
　　坊巷【祠观附】
　　张按郡县沿革其名有相淆者后魏以襄州有洞庭湖改为湖州西呉里语混载之如乐逊兾儁席固皇甫道为湖州刺史李夀湖州户曹从事李叔让湖州长史是也呉永安二年分侯官为呉兴县江淹自序云呉兴地在东南峤外闽越之旧境图经云晋尚书郎陆迈宋贺道力梁尚书郎江淹王琰皆为呉兴令宋檀道济封呉兴县侯沈怀明呉兴县子是也又长兴旧名长城武康旧名永安唐武德三年以武康为安州四年复改为武州攷隋书及宋史地里志三州县旧名长城百泉县后魏置长城郡黄石县西魏改曰长城如北齐信都芳后周令狐整封长城县子是也阳安县西魏置武康郡如西魏崔士谦隋令狐熈封武康郡公是也洋州赵宋置武康军如福王与苪及韩琦姚麟俱武康军节度使毕再遇武康军承宣使是也浠水旧置永安郡黄冈亦名永安普安郡梁改为安州武陵郡梁改为武州又宋史云开德府有德清军保安军又有德清砦盛之云荆州有乌程乡不谙九域之书几何不眯目耶
　　晋分天下为十九郡扬州隋初州行台大业末徐州总管【见统纪】
　　唐分道置使属江南东道宋领县六属浙西路【谈志】旧图经统记诸书据通典元和郡国志皆曰梁改为震州陈后为呉兴郡绍兴中续图经辨之曰自秦置郡至陈未尝改革隋氏一统始改郡为州太守为刺史按梁书杜龛传龛为震州刺史呉兴太守后遂以郡兵拒陈文帝军是梁分浙西数郡为震州治呉兴非改郡也其说亦未审自秦置郡汉元封中已分十三州置刺史至梁天监十年有州二十三郡三百五十县千二十二后又恢拓土宇以旧州遐濶多所析置大同中有州一百七郡县亦称此谓隋始改郡非也以隋志攷之自梁以来徃往以郡为州以县为郡又别置诸县纷纷不一故自天监官多兼领盖当时以呉兴郡为震州而乌程为呉兴郡初未尝废郡名也旧唐志曰梁置震州取震泽为名是矣
　　旧传晋郭璞欲移郡于东迁每立□辄为飞鸟啣去其女亦善地理启璞无徙因旧址损益之可以永无残破之虞璞从之其女今号迁城小娘子从璞庙食续图经云即置于呉而璞当晋惠怀之际避地东南事不相类乃于菰城云秦改县为乌程至晋始移治于苕霅之上乌程县治即古郡治又自相抵牾窃详乌程治所当秦汉间已徙于今之郡中故呉寳鼎置郡诏谓永安故鄣等水悉注于乌程若在菰城岂得云此故知呉已前已在今处既以县为郡则必即县治为郡治而县治为他徙矣璞随元帝渡江仕为尚书郎损益古城之制相隂阳审向背庸有是理也今罗城之内苕水入西门余不溪入南门至江子滙合流为霅水以出北门趋太湖西南诸山囬环拱揖屏列于前北有弁峰以踞于后子城居中面二水之冲挹众山之秀又四面多大溪广泽故立郡以来无兵革之患意非璞不能定不必引飞鸟以神其事也【上】
　　晋太康三年平呉以平阳郡有永安县改曰永康惠帝永元九年改元永康以年号同始改曰武康唐武徳三年李子通攻防郡县以武康置安州四年八月呉王杜伏威遣其将王雄诞平子通改安州为武州【旧唐书叅余英志】湖州五湖之表州以为名【郡国志】
　　湖州上呉兴郡昭庆军节度寳庆初改安吉州县六乌程归安安州长兴【望】德清【】武康【上】贡白纻漆器【宋史】故长州在长兴县隋大业末沈法兴置此州后废【一统志】故安州在武康县唐志云李子通立安州又曰武州唐初因之寻废【上】
　　呉兴在景德初有管鎭二十四其八已废止有施渚大钱东林乌墩东迁市山巡莫安吉长兴德清武康新市四安梅溪水口合溪共一十六所至熈丰间王存脩九域志所载止存其六乌程有乌墩归安有施渚安吉有梅溪长兴有四安水口德清有新市至嘉泰中又废水口置和平国朝设后潘大钱琏市四安臯塘独松天目松坑口新市下塘巡检司凡十所又商贾聚集之处今皆称为市镇其处一十有七【劳志】
　　以下城郭
　　郡城唐时开九门放生池侧有阊门定安门东西各有瓮门并废宋门六今因之【谈志】
　　古户城统记云在乌程县西一十九里呉孙皓时置文皇帝陵户二百家城于此
　　古卜城统记云在乌程县西南六十里宋畧云龙骧将军益州刺史卜天与所筑因名古卜城
　　后府城在郡西北二十五里呉地志云呉大帝所筑一云太子和筑【上】
　　南浔城在县东七十二里周三里元至正十三年张士诚筑洪武二年十月拆其石脩筑蘓州城【劳志】
　　穆王城在凤亭乡昔岳飞于此垒土结营后封鄂王谥武穆遂以穆王城呼之其将坛犹在【安吉志】
　　长城县治内有子城外七门东曰朝宗西曰宜兴南曰长城北曰吉祥东南曰迎恩西南曰广德东北曰茹菇【劳志】
　　九里城在县西南一百九十里
　　东林城在县西南四十九里
　　西林城在县西南四十八里【已上二城呉时所筑】
　　大骑城小骑城并在县西南一百二十里呉王濞所筑朱城在县东南二十五里舆地志云严白虎壻朱叔亷所筑
　　四安城元季武万户重筑城有四门东曰长安西曰广安南曰吉安北曰宜安址尚存【以上俱长兴】
　　按谈志安吉旧无城郭有六门惟西北二门有名西曰齐云门北曰迎恩门古桃志又载东曰迎春南曰崇阳东北曰沙井西南曰教塲
　　德清县城旧在余英溪北隋仁夀二年中使蘓伦徙于溪南【并上】
　　以下公廨
　　沙墀在郡防事前墀外皆甃砌独此方濶铺以沙久莫之改绍兴中太守王防命砌合之忽夜得梦翌早亟去新甃至今如故【谈志】
　　旧传郡治大廨居其中谯门翼其前卞苍翼其后清风防景销暑蜿蜒于左有青龙象明月一楼独峙西南隅为虎踞之形合隂阳家之说【卞苍楼名】
　　元马煦牧呉兴重建府治堂曰帅正右曰公生明两推官之所居也左曰思无邪众郡幕之所舎也【湖州重建府治记】浙西道院在郡治防西即旧吏隐堂也徐仲谋为记宣和中葛胜仲易为道院【谈志】
　　添差通判防事侧旧号山斋知州事陈之茂改曰无倦有记
　　通判防在谯门内西偏旧司法防绍兴七年始为添差通判防题名有记刻石
　　佥判防在衙东门内天圣中章侁作防壁记治平中状元许将建亭城上徐仲谋名曰桂香亭
　　添差佥判防在子城外西淳熈中赵师臯始居于此赵善临创防事郑鎭脩许开仲启为记
　　节度掌书记防在佥判防西有集虚堂元丰三年陈师锡为记
　　録事叅军防在子城外之西
　　司理参军防在子城外之西司理院在焉
　　司法参军防寳元初李惟甫请于郡建于子城西偏刘异为记后为添差通判防
　　司户参军防在司理院内
　　兵马钤辖防寓禧寺路分都监防在添差佥判防西旧兵马司也
　　兵马司在路分防南兵马都监寓焉
　　睦宗院在景德寺西廊
　　乌程丞防在县治东唐时尉曹仓防有唐尉陆求修仓防碑咸通以来为主簿防后置丞始为丞防主簿在县治南旧在丞防绍兴中寓普宁寺后在浮玉亭【并上】以下学
　　湖州郡学旧在城西丁酉春燬于兵海陵潘元明赎城北莘氏地及天寕寺圃以为庙学之基甲辰海陵唐志大始积财发廪造大成殿两庑防门既而永嘉陈昧设圣人四配十哲诸贤之像于庙西建讲堂门廊其黝垩丹漆之饰将完而一新矣前知府张宗敏复立櫺星门饰圣贤像毕讲堂工今知府頋公惟德乃大完之【明揭云孔子庙碑】
　　立教堂讲堂也胡安定取三礼图仪物黜其于古无攷而益求其未见者命工绘于壁嵗久遂加圬墁绍兴十二年教授闗注于壁间彷佛见旧画重加绘事有郡人刘一止记【谈志】
　　经史阁在立教堂后阁枕罗城气象显敞其下为堂曰养源左序曰直舎右序为进士题名所绍兴三十二年知州事郑作肃修
　　礼象阁在斋馆池上绍熙二年知州事王回建为楼五楹上绘礼像下之东西序为两县学
　　小学旧在斋馆后面大池置生员破供视太学斋生三之二有教谕以司训导后废绍熙二年移置池左运使沈诜拨田二百余亩专赡小学生
　　志复斋在斋馆东以处习武进士也隆兴以来兼崇武学生徒之肄武业者教授防掌之季补月书破供并同诸斋生绍兴四年始立射圃在志复斋东乾道四年知州事唐瑑建有亭曰观德时朝防令赐第进士习射上亲阅于殿廷赏赐有差故郡置圃取孔子矍相之义【并上】以下书院
　　东湖书院在长兴县东北二十五里元时邑人蒋必胜剏诏赐额名【续文献通考】
　　淳熈十五年武康巨室闻人观国观时遵其父武经君頥命作大成殿奉先圣及先师十哲像揭徽宗御书殿额郡人萧德藻作记【谈志】
　　髙定子蜀人作同人书院于夹江修长兴学创六先生祠盖以教化为先务【宋史】
　　梅溪书堂在梅镇宋淳祐十一年天台郭居和建内设圣像旁立四斋集生徒肄业其中今有遗址【安吉志】东山书堂在州东三里桂阳范镗建储书万卷招逺近士子居之【上】
　　以下亭馆
　　杜牧之有云不是闲人闲不得愿为闲客此闲行呉兴因建得闲亭【留青日札】
　　逺光亭在武康县后溪之上宣和三年朱容建邑人刘士英有记庆元六年知县丁大声改筑
　　武康有潜玉庵县令毛滂建淳熈十二年县令程九万聚石作亭名松桂林
　　余英馆在余英溪上馆南有防鸳沼张子野词云防鸳池沼水溶溶南北小桡通即此也
　　乌鎭南郊本萧梁之南亭有故营以卫太子五代时为镇官接中朝诏使之所宋髙宗自呉江取道驻跸于此【乌青志】
　　天隐楼在甘泉巷口宋之官酒楼也
　　庆和楼在上智潭北宋茶坊也每嵗元宵则于池内张水灯戱最为繁盛第一春亭在官酒务衙内宋景定元年迪功郎酒正呉予之建【并上】
　　德清县治有松竹堂在防西旧名宜堂后取韩退之出宰山水县读书松竹林之句易名又有醉花堂香雪亭明秀亭在县圃内亭北甃药栏种桃花海棠榜曰红云岛醉雪亭在明秀亭左取王荆公釄诗醉红撩乱雪争开之句为名
　　纵云台在县斋县令沈造与沈长卿陈祖安觞咏于此取退之释峤孤云纵遂名纵云刘一止为记
　　清意亭在县治后宋县令章鉴得古梅甚竒结亭于前扁曰清意
　　贡茶院在长兴县西北四十五里贞元十七年刺史李词以吉祥寺东廊三十间置有修贡堂堂上有唐贡茶刺史题名【并上】
　　以下邮传
　　谢塘馆在谢塘【谈志】
　　余不馆在州南
　　景山馆在州东一十八里唐贞元十年于頔置
　　东迁馆在州东四十里本名太湖馆开元中张景遵置大厯九年顔真卿易名东迁在古东迁县地故也震泽馆在州东九十里开元年间张景遵置【并上】
　　以上五所并皆唐时所置宋时已废不存震泽今亦属呉江
　　德清县余不馆在县南二百歩唐天授二年置【谈志】安吉州并慈馆在县南【上】
　　南浔馆驿在南浔镇洪武二年置十年革【劳志】
　　以下仓库
　　永寕仓在白苹洲上唐李师悦建名永盈后曰永寕嘉祐七年知州事鲍轲修淳熈八年胡南逢重建参议萧德藻为记常平仓在永寕仓内西仓在清源门内北防临溪贮义仓米【谈志】
　　军资库在谯门内旧架阁楼东咸通十五年刺史张抟建嘉祐中知州事张田重修徐仲谋记
　　乌程预备仓四所黄墅后村祐村后潘洪武二十三年置义役仓在县治东北【劳志】
　　乌镇都税务司在众安桥南知酒醋务兼収两镇税务设官提领一员后两浙塩运使司大德间移于南浔革罢【乌青志】
　　按谈志宋世浔溪有酒坊
　　归安预备仓四所花城东林千金思溪洪武二十三年置【劳志】
　　安吉国朝预备仓二所一在顺安乡一在梅溪乡义役仓在县北三百歩正统八年置
　　长兴预备仓四所白鸟乡方山乡惟新乡吉祥乡洪武二十三年置义役仓在县治东南
　　德清国朝预备仓四所乐舎后栁神林澉村义役仓在县治内仪门西丰德库在谯门内东北仪仗库在忠爱楼西
　　武康预备仓四所崇仁泰原庆安武都义役仓在县治西【并上】
　　以下营寨
　　教塲在郡治西北淳熈八年知州事胡南逢重修亭宇榜曰正已【劳志】
　　长兴教塲在尉司西有序賔亭县令林防建德清教塲在尉司后安吉教塲在尉司后武康教塲在县治东元置镇守营寨有万户府翼
　　宋大钱廵检寨在乌程县北十八里元大钱湖口寨治在本处
　　廵检司四所乌镇永新后潘常乐
　　宋湖秀廵检寨在归安县东南射村
　　元廵检司四所湖秀施溪千金琏市
　　宋长兴四安廵检寨在县西南三十三里
　　元廵检司二所四安臯塘
　　牧马寨在德清县西九里宋牧马于此淳熈间移于下菰城
　　下塘廵检寨在德清县东南十八里绍兴二十七年置又荷叶浦寨在县东南二十七里嘉定七年郡守林岳置
　　宋安吉幽岭廵检寨在县南六十里【并上】
　　以下市桥
　　乌程县之东数十里有泊宅村时人不晓泊宅之义予寓居之明年买田适在村下因阅金石遗文昔顔鲁公守湖州张志和浮家泛宅往来苕霅间此乃志和泊舟之所也续仙云志和越人而唐史以为婺人予喜卜筑之初闻同里之髙风遂得友其人于千载因作诗识之【泊宅编】
　　湖州德清县南前溪村则南朝习乐之处今尚有数百家习音乐江南声伎多自此出所谓歌舞出前溪也【大唐传】
　　陆市在德清县南十五里旧为市一夕平沉居人遂徙而东去所谓新市也陆市今为溪港下有堦基础石甚多水浅天晴厯厯可见舟过竹篙着底砖石相击有声人或得铜铁陶瓦之器【谈志】
　　栁村在水口镇东多植栁杜牧之诗栁村穿窈窕桃涧度喧豗又曰春风最窈窕日暮栁村西唐时修贡舟处【长兴志】
　　鲁般屋在东林山民戴氏居之相传其先世遇异人欵之甚洽为建屋数椽而去今欹甚矣视椽际多罅虽暴雨无漏痕世谓鲁般造云【东林山志】
　　骆驼桥在霅溪上旧传此桥梁或摧圯将坠夜逺处闻桥上若有千余人工作呼声及旦桥梁之将坠者焕然一新皆啇舶上桅樯木也居处近桥者一无所闻觉或曰此鲁般仙也【天中记】
　　玩花桥在岘山寺门【岘山志】
　　通锦桥在东林市北宋鲁国忠襄公孟珙筑别业于寳溪之西常逰锦峰建此以便陆行故名【东林山志】
　　前石桥后石桥在府治西北妙观后唐太和六年郡人徐氏以路多垫溺遂自前石桥至后石桥以石为路碑刻在文宣王庙碑隂【劳志】
　　仓桥在府治东旧名采苹桥以其在白苹洲北后人因桥南有仓故名仓桥
　　斜桥在骆驼桥西北以其水出自子城濠而形斜故名崔载华消暑楼诗云卷帘对斜桥即此也
　　皇祐桥在慈感渡口【并上】
　　朱胜非云呉人谓虹桥为无星桥今呉兴郡城有无星桥即虹桥也【西呉里语】
　　以下坊巷
　　丛桂坊旧名仁政坊在隆兴桥直至郭尚书庙华表对峙太师观文赵忠惠公府第在焉忠惠子江隂太守孟奎擢丙辰第咸淳乙丑少监孟圻运判孟机师孟垕一榜同登先是太师国公希怿监簿兴惁都承与懃忠惠公与世济科美改今名【谈志】
　　苕隂坊在仪凤桥西后名状元坊以贾安宅故名聼履坊在沈约宅前
　　乌氏坊程氏坊俱在乌程县南
　　章后坊在天寕寺前章皇后宅故名
　　白华坊以潘综纯孝居此故名
　　以下祠观
　　佑圣宫在弁山阳宋绍兴初道士沈无碍结庵恍惚见真武像命工图写刻石既而庵前石涧一龟一蛇相随而出自是建祠【劳志】
　　修真观在乌镇按陈观碑记宋咸平元年尝有道士张洞明者修真于此数有青鸾集其上元末遭兵燹洪武初里人稍稍辇菑披莱而建之天顺间住持邱玉岩者复缮云【浙直分署记事本末】
　　冲真观在长兴县东二里晋咸康元年建唐髙宗麟德三年正月一日封泰山日有重轮勅天下郡邑各置观一所以重光为额遂立为重光宫宋治平二年改今额殿侧有八角井世传葛仙炼丹处
　　张渤后汉人初居郡之白鹤山唐顔真卿碑载其事干寕中邑人避宣城乱寓居弁山立草堂祀神时李师悦为守梦神丐授馆乃建祠于弁山之隅统记云旧传王之栁赵二姬实白鹤山之人建中靖国初知州事徐铎始创今庙【谈志】
　　祠山张大帝张秉武陵人一日行山泽间遇仙女谓曰帝以君功在呉分故遣相配长子以木德王其地
　　约逾年再防秉如期徃果见前女归之曰当世世相承血食呉楚后生子渤为祠山神神始自长兴自流圣泽欲通津广德便化为豨役使隂兵后为夫人李氏所见工遂辍故避食豨【群碎録】
　　湖州人事广德张王者不食猪肉言张王曽现身为猪故并刚鬛一牲避之不敢以祭亦不敢食陆德明曰鲧为黄熊东海人祭禹庙不用熊白及鳖亦此意也
　　广德州横山有庙志云生西汉末防苕霅之间夫人李氏亦有昭妃庙至今香火甚盛以二月八日生辰先一日必多风后一日必多雨俗人相传以为神请其夫人之小姨饮酒故加以风雨欲视其足也可谓凟神矣然至今此日风雨甚騐亦异事也又有埋藏之异是日土人杀牛祀之坎其庭中以所祭牛牲及噐皿数百瘗于坎中明日发视之空坎一无所有【留青日札】
　　陈武帝永定二年正月甲寅遣中书舎人韦鼎防呉兴楚王神为帝【陈书】
　　范丹庙在归安县七里店【归安志】
　　诸葛瑾庙在屠村【上】
　　汪藻守湖州建言昔章圣皇帝幸亳次雎阳亲屈帝尊临见防庙旌廵逺异代之忠以风厉天下顔真卿叱叛臣李希烈而死庙食呉兴距行殿不能百里宜防褒典増忠臣义士之气诏从之赐号忠烈诏下公大治祠屋书榜揭之郡有籍録朱勔牕户数十种丹漆之光可鉴寮吏请为州治楼观之饰公曰吾葺鲁公祠可用为轮奂州人大悦【孙仲益汪公墓志】
　　协顺庙在石冢其神陆圭昭庆军人宋熈寕间以祖泽补右爵调真州兵马都监宣和末引兵进攻方腊败之死而为神绍兴间海涛冲激江岸神檄隂兵却潮潮势遂平淳祐间江潮冲激尤甚随筑随圯神与三女扬旗空中浮石江面以显其灵防頼以成浙西帅臣徐栗以其事闻于朝赐庙额曰协顺封神为广陵侯三女为显济通济永济夫人一主防防一主起水一主交泽傍有小庙祀十二潮神各主一时【西湖防览志】
　　乌将军庙在乌镇将军姓乌讳賛仕于典午之东总戎讨贼至东溪而没禆将呉起就墓于乌镇后起集余兵下城邑经檇李而还设豆觞祀于神神凭卒而言曰子有功皆吾也吾当复承祐兹土观聼者翕然遂创庙宋睦冦将至镇境民皆祷于神已而贼自遁人有自贼中来言贼见云蒸雾塞旌旗蔽空疑有官兵故返云呉越钱镠遣兵戍乌程东南之九十里以立一障谓之乌戍庙侧有上智潭旱涝水不増减【上】
　　按典午司马也乌青志复以为乌重之侄一賛也或晋或唐安凭乎
　　西呉季子庙在归安县西南前邱村祀呉季子札【浦志】朱明府庙在安吉州西南五里祀呉扬州别驾偏将军朱纪有墓在焉【上】
　　永灵庙在新市镇神姓朱讳泗晋懐帝时为镇国大将军遭时多难力战死国诏就邉立庙后族人感梦神建庙于此呉越钱氏封保寕将军绍兴五年赐庙额【劳志】恵应庙在德清县东北梅林村祀汉钜鹿太守魏覇神兄弟雍睦为州里所慕和帝时举孝亷迁钜鹿太守及卒里人祀之为土神宋建炎中金兵入境着灵异嘉泰三年赐庙额惠应【上】
　　德清东岳庙后土夫人像冠作九龙从后向前与髙宗瑞应图太妃冠服不殊又足蹑岐头履如米南宫所画文德皇后遗像盖宋人塑手也貎亦端整惜乎剥坏耳【见只编】
　　灵应庙在武康县南二百歩神姓徐讳天祐宋时县人也一日谓人曰吾将往山东为国办事言讫而逝邑人遂为立祠淳熈间县中火知县方导见神扑灭之【劳志】天目龙神庙在孝丰县金石乡庙有龙井邑人祷雨最騐每嵗春秋二祀谈志云庙有古杉侵云上已枯朽枝叶鬰然父老相传仅百嵗今不存矣【劳志】








　　吴兴备志卷十四
　　钦定四库全书
　　呉兴备志卷十五　　　　明　董斯张　撰岩泽征第十一
　　园第【陵墓附】
　　句余东五百里曰浮玉之山北望具区【具区太湖也】东望诸毘【水名】有兽焉其状如虎而牛尾其音如吠犬其名曰彘是食人苕水出于其隂北流注于具区其中多鮆鱼【山海经】
　　天目山左髙于地七千五百丈右髙于地七千丈从广三十里上有渊中有鱼可食无毒虫【太平御览】
　　天目山第三十四洞天名太微盖之天上有两池如左右目因名天目其泉有异形之鱼【洞渊集】
　　天目山有两湖谓左右目故名天目也山极髙峻上多美石泉水名茶【地舆志】
　　天目山极髙峻崖岭疎叠西临涧山上有霜木皆是数百年树谓之翔凤林东面有瀑布下注数畆深沼名曰蛟龙池【水经注】
　　弁山者勾践于此山铸铜铜不铄埋之生马棰勾践遣使者取徙于南村种之饰治为马棰献于呉【呉会分地记御览所司】
　　弁山和采玉处山东足有一篑髙数尺晋太康中人开之风雨晦防遂止厯代莫知所封【郡国志】
　　乌程弁山本名土山有项籍庙自号弁王因名山足有一石柜髙数尺陈郡殷康尝往开之风雨晦防乃止【说苑康呉兴太守】
　　孺山在乌程县东二十八里后汉徐孺子哭友人兾州刺史姚元起于此时九江呉子翼嘲之曰南州孺子吊生送死前慰林宗后伤元起山有孺子祠故名宋绍兴中郡侯撤淫祠土人按图经为言祠得不废【谈志】
　　西余山在县东一十八里汉封东海王子为顾余侯即此【劳志】
　　吾乡妙喜谓之杼山谓夏王杼尝廵厯于此故名其西曰夏驾山又有夏王村【癸辛杂识】
　　敢山在德清或云呉丞相阚泽所居当作阚【谈志】
　　戴山在乌程晋戴逵尝居之【劳志】
　　葛仙山在乌程县南晋葛洪隠此有炼丹灶捣药臼职方图志云葛洪炼丹处天下十有三乌程居其三即此山也【西呉里语】
　　呉兴人指南门外二十余里下菰菁山之间一帯逺山为西塞山也山水明秀真是絶境家有小舫时时载酒浮游其上当八九月秋气澄爽尤可爱玩特恨无志和诗笔胸次耳【经锄堂襍志】
　　欧余氏今乌程东二十里有欧余山一曰乌山一曰欧亭山以王逸少升之曰升山【路史】
　　绣毬山在锦峯西北多篠簜旧传罗隐云官泽水长流东林滚绣毬菁山如走马代代出公侯【东林山志】
　　学士山在蘓湾面对岘山右挹碧湖子瞻常防故名或曰即方屛山【岘山志】
　　上下钓鱼山俗名鲍山潘塘山志云从钱山北去为潘塘山上钓鱼岗迤而髙下钓鱼石坦而夷逺望如严陵钓台近挹如石公之陂陀石
　　上下河口山程文简公读书处上有武安王庙钓鱼河口四山相对四山交防而湖盘潴于内【并上】
　　白鹤山出山石精好作为碑版江东记云员邱山石精好不谢呉兴即此也【谈志】
　　邸阁山在长兴呉大帝遣从弟孙夐修故障邸阁下有邸阁溪【呉地志】
　　蓻香山在长兴县北一十五里相传为西施种香之所又名湖陵山【劳志】
　　龙牙洞在安吉州西南五十里宋时有僧智光于洞中得龙骨遂结庵居之名庵曰不朽洞曰龙牙【一统志】武康铜官山有石燕洞燕之隐见以春秋分与巢燕同见则其地多雨【西吴里语】
　　湖州江子滙旧多蚊马仙泊舟之后至今不生夏月多聚舟【杨升庵集】
　　苕溪一源自天目一源自独松合浮玉山水至呉兴入于太湖霅水亦箬水之异名也水深不可测俗谓之霅水【舆地志】
　　苕溪夹防多苕花相传古有尹公者有异术此水或潮至日暮风生长数寸号为尹公潮【图经】
　　统记云兴国寺在霅溪馆西霅溪馆今防溪亭是也而乌程县南浮玉亭旧名霅水堂县西有霅水乡二处所临乃是苕水今余杭又有苕溪馆定安门内有四水亭皆相承之悮【谈志】
　　真珠泉在乌程县西南二十五里妙喜之东北池方丈余其泉清激观者以足震地则泉中水泡连起如珠【劳志】横塘面南山之胜对南溪之流自郡户口蕃盛士族渐多増土为园池贾牧诗曰洄洄流水抱横塘兰芷无风也自香及建炎中徙慈感教院于上春月多逰人来往今大半为亭馆沼沚矣【谈志】
　　潮音渡在慈感寺内
　　月河在府治东形如初月【劳志】
　　凡常河在乌程县西二十七里【上】
　　浔溪在县东七十二里其水自郡城运河东流与震泽鸎脰湖接【大明一统志】
　　芙蓉池在郡城白苹洲杨汉公所开池中有千叶莲放生池在郡城距罗城有阊门遗迹池周数十畆蘓湾在岘山寺前其堤蘓子瞻为守时所筑因名其湾曰蘓公湾堤曰蘓堤【上】
　　夹山漾在山之隂两防皆山故名山名鸡笼亦名夹山漾在其西左右有能仁福山二放生池【岘山志】
　　百花洲宋熈寕中郡守孙觉创开于岘山之外植芰荷内栽花栁亭榭参差竹木森修水陆通道往来鳞集钓鱼湾在乌程县西三里古称张志和钓鱼处【上】梅泾一名东梅堰在乌程县西南六十里以古梅亭为名【劳志】
　　炼丹井在东林山天凿无痕寛深十寻其泉冽虽大旱不涸世传葛洪尝炼丹于此【东林山志】
　　合溪画溪箬溪本同一溪其发源处为合溪有朱藤处为画溪其下为箬溪【长兴志】
　　小白瀬在长兴县东南三里一名白灵湍【劳志】
　　石鼓堰长一十四里濶五十歩在县北一十七里其源出天目山可溉田百顷唐圣厯元年县令钳耳知命所造【上】
　　余渔浦一名余吾溪虞舜渔时人化之徕居【路史】
　　上池在长兴县西二十五里陈武帝别墅也
　　五官凟在武康县北二十里呉五官中郎沈珩居之因名【上】
　　虎溪在湖州安吉县方真人修道处【杜光庭七十二福地记】梅溪在安吉东北昔年尝有紫梅花盛开又号紫梅溪【劳志】
　　乳水潭广一丈与下潭相去数百歩味甘色白可瀹茗或三潭水涌则浑为一平则乳色自分【安吉志】
　　抛钱池在州东东岳庙前乡人每祈祷以纸钱投之视其浮沉以卜吉防【上】
　　以下园第
　　呉兴山水清远城据其防状其景者曰水晶宫曰水云乡曰极乐国城之内触处见山触处可以引溪流故凡为园囿必景物幽雅虽近市如在云岩江村所以为贵也唐开成中白苹洲有三园钱氏时清源门内有芳菲园国朝寳元中定安门内有南园今废为庾廪矣居宅矣招提矣园之亭馆自白苹外俱不可见乡老寓公多为芳圃亭宇相望沼沚旁聮花木蓊茂逰者争物固不能两盛也【谈志】
　　程氏园文简公别业也去城数里曰河口藏书数万卷作楼贮之【癸辛襍识】
　　小隠亭桂芳亭丛桂亭探梅亭俱在沈知丞园内亭台森列相传有三十余所今逸其名皆张即之书匾一池可容舟楫人以武陵园拟之
　　吟望堂水天一色堂在沈左藏园内
　　流杯亭风月无尽藏亭在顾尚书园内【并上】
　　嗣秀王伯圭湖州私第中有堂曰庆逺圃曰小隐楼曰溪山胜防扁榜皆三朝宸翰也【楼攻媿崇宪靖王行状】
　　以下陵墓
　　九女塜黄巢之乱尝发其巅有穴可缒而下见石屋一区壁间隐若有碑刻图画【劳志】
　　呉越王妃许夫人墓在安吉州东南三十里铜山乡【上】呉中书令钮淑墓在乌程县西十里【谈志】
　　丹阳太守太史慈墓在乌程县西十七里
　　晋黄门侍郎潘尼墓在乌程县西八里
　　宣城太守邱珍孙墓在归安县南十八里
　　原乡侯章道勇墓在乌程县南一百里【并上】
　　五代时钱超墓在长兴县西七里白莲山呉越钱氏有国超以宣德军节度使推主陂门宗人事墓上有松一本如指丛生俗呼为五枝松【长兴志】
　　宋秘书监徐广墓在县北二十八里【上】
　　宋安【阙】郡王伯□墓在通安桥东南【乌青志】
　　僧遵式墓在夀圣塔院之西北隅朝散郎郑续撰塔铭【上】
　　宗正少卿姚舜仁墓在乌程澄静乡赵村【谈志】
　　中奉大夫李弼儒子朝奉大夫李迎乌程县三碑乡金山原周必大志其墓【平园续槀详艺文】
　　龙图阁学士程大昌墓在安吉县梅溪乡邸阁山【上】赵彦倓厯福建转运司使直显谟阁少卿于武康县上栢山【武康志】
　　朝请大夫盛允升墓在金盖山【龟溪集】
　　考功员外郎括苍鲍慎由钦止元祐初以任子试吏部铨第一复登进士乙科甫脱选即为郎其父粹始居于呉故于呉兴【文献通考】
　　沈严寕海军节度掌书记以寳元三年二月于德清县之永和乡范仲淹志其墓【范文正公集】
　　嘉泰改元嗣秀王伯圭赐第为火灾延燔乞还湖州故居守园庙二年九月薨十一日诸孤奉王之丧于乌程县永新乡成山之原【楼攻媿崇宪靖王行状】
　　宋鲁詧朝请大夫归安县至孝乡仙周必大志其墓
　　宋鲁訔直敷文阁武康县庆安乡后汪村之原亦必大志其墓
　　袁直友字声史建安人父延孺知武进县武进君于乌程厉山初虞丞相荐君既不受举进士亦不中第弟说友知衢州光宗立持其表来贺得海盐催煎未久弃去为常州推官又弃去以嘉定六年二月二日卒年八十五月六日祔于武进君之墓【叶水心袁公墓志】
　　赵孟頖墓在蘓湾之方屏山今为学士山【岘山志】
　　姜处恭字安礼临海人寓嘉兴祖仲思朝散郎父訦从政郎武康上柏岩山处恭从政君墓西百歩叶适铭其墓曰其诗则传尚不忘哉【叶水心集】
　　胡安定先生墓所旧有表思堂碧涧庵乃墓所奉祀先生之处田二十畆地十三段则墓所奉祀先生之资【王麟重修安定墓记】
　　陈贤良墓在乌程三碑乡蘓湾里盖山与其妻夀安县君娄氏同域清真先生铭其墓【嘉兴志】
　　元休寕县尹唐子华墓在乌程县西南二十五里沈村【劳志】
　　元上元主簿牟应龙墓在三碑乡【上】
　　李龏字和父赵文耀为志之何道两山间植梅树百株赵德符题其墓曰宋诗人雪林李君之墓【佩楚轩客谈】




　　吴兴备志卷十五
<史部,地理类,都会郡县之属,吴兴备志>
　　钦定四库全书
　　吴兴备志卷十六　　　明　董斯张　撰
　　田赋征第十二
　　唐嵗贡御服折造布二百二十端紫笋茶一万串供上食厨糙糯米一千三百八十三石三斗三升黄糙米一百九十八石木糁四坩木煎三坩单黄杬子一千三百五十颗重黄杬子一千三百颗【谈志】
　　按新唐志湖州土贡御服乌眼绫折皂布绵防布纻糯米黄桤紫笋茶木杬子乳柑蜜金沙泉统记云龙徳三年贡布三十端供御服折造布二百九十疋大厯六年始进木糁大厯元年进木煎单黄杬子二年进白蜜三石重黄杬子五年进以上州司并以两税钱和市充
　　黄糙米贞元十三年进糙糯米十四年进砂盆十五年进元和五年减米六十六石本郡未尝经兵火架阁典籍具在统记兴国中摄本州长史左文质纂有可考据故所载年代数目可以补史之遗缺
　　宋太平兴国三年贡乳柑五百颗白编布二十疋紫笋茶一百角金砂泉一缾其缾浪银打成并锁钥重五十六两大中祥符间贡白编布二十疋乳柑五百个熈寜中贡白纻二十疋漆器三十事绍兴以来贡白纻编布二十疋
　　窃考唐之嵗贡如乌眼绫绵防布纻唐初所贡数虽不详统记载龙徳三年布三十端可见其不多矣供御服折造布与木杬子茶蜜代宗大厯元年至六年始进惟是以两税钱和市供故不甚病民糯米黄糙与沙盆徳宗贞元十三年至十五年始进至元和中米已三损其一乳柑不载所进之年紫笋茶大厯五年始于顾渚置贡茶院院侧有碧泉涌沙粲如金星则金沙泉亦大厯后所进也唐自髙祖太宗以慈俭保养天下物贡有常未尝妄取后嗣相承至于肃宗不闻更易大厯贞元间荐经兵革贵官用事至以口腹之奉责供于逺不惮烦费累増不已亦足见唐室盛衰之政也入国朝吴越归版圗于职方郡始修贡每歳惟贡编布乳柑茶角缾泉如统记所载视唐数已大歉后又减茶泉故旧图经惟载柑布二物后又免进柑故九域志惟载白纻漆器今止贡白编布而已列圣相承以节约为家法先王所谓物土之宜而致其利者代益以损可为万世法【以上并谈志】
　　熈寜十年以前天下诸州商税嵗额浙西路杭十三务十万贯以上湖十务秀七务俱五万贯以下酒课嵗额杭十务三十万贯以上湖六务秀十七务俱十万贯以上【文献通考】
　　张按浙西三郡湖最险僻十苕水不抗一钱唐即秀之殷赡浓华何翅天上而宋世税额视杭且半实与秀衡湖民生此时寜无苌楚之叹圣世旷然一蠲之何幸也
　　绍兴间三丁共纳绢一疋为钱七贯省每丁计纳两贯三百以上细民重困多有转徙三十二年转运司行下给甲帖付人户自排丁名以是絶隐漏之数多増剰知州事陈之茂陈请乞以所増剰丁各抵元数从之自是五丁共绢一疋每丁仅纳一贯三百文减防及半民得小苏然视他郡犹重也乾道八年知乌程县事余端礼力请于朝丞相曽懐将相府别项钱抵纳又减作七丁共捐纳一疋今每丁纳一贯省又折纳官会率为钱五百是二公之徳乡人不可忘也【谈志】
　　景定四年贾似道以国计困于造楮富民困于和籴思有以变法而未得其説知临安府刘良贵献买公田之防春二月买公田于浙西临安通判陈言往湖秀催督谢奕焘赵与訔王唐珪马元演买田湖州浙西六郡买田三百五十余万畆初买田时务欲数多不计田之美恶及收入之际田畆或少或瘠佃人或贫或顽凡有所负及不足之数悉取偿于田主于是六郡人莫不破家者矣【通鉴续编】
　　张按癸辛襍志知郡谢奕焘寓公赵与訔抚干王唐珪临察判马元演五月复立分司以董楷司安吉公田与訔即孟頫之父也
　　元延祐元年秋诏江南民自实田先是张驴言浙江江西田多败蔽请经理即命驴往限民四十日以所有田自实于官期限猝廹富民黠吏并縁为奸民不聊生枢宻副使吴元珪入见言江南平防四十年户有定籍田有定畆今经理者务増多为能元元困苦变生不测非国之福命遵旧制免江西浙江自实田租张驴在浙江复以括田迫民有死者御史台累言其害故有是诏【函史】
　　洪武七年甲寅五月上以苏松嘉湖四府租税太重特令户部计其数如畆数税七斗五升者除其半以苏民力【松江新志】
　　洪武十七年甲子七月命苏松嘉湖四府以黄金代输今年田租【上】
　　建文二年三月翰林院侍书史仲彬疏曰国家有惟正之供赋役不均非所以为治江浙本赋重而苏松嘉湖又以籍入沈万三史有为黄旭纪定准租起税此以惩一时之顽岂得据为定则乞悉减免以苏民困窃照各处起科畆不过斗即使江南地饶亦何得倍之奈有重至石余者臣往年面奏先帝赋敛太重防防加劳特以臣本苏人而史有为又臣之族属也恐坐以私未敢尽言幸逢皇上明圣事每从寛敢竭愚忠伏听采择疏上报可【致身録】
　　正统元年三月令浙江嘉湖直苏松等府官田起科每畆秋粮四斗一升以上至一石者减作二斗七升二斗七升以上至四斗者减作二斗一升一斗至二斗者减作一斗从巡抚周忱之言也【资治通鉴】
　　国朝湖州嵗贡南京僵蚕一十五斤干葛五十斤桑白皮二十斤牛胆南星二斤乌梅三十斤蔓荆子三斤草决明五斤礼部僵蚕一百三十五斤乌梅三百七十斤干葛五百五十斤桑白皮二百八十斤牛胆南星一十八斤蔓荆子二十七斤草决明四十五斤枳实三百八十斤【浙江通志】












　　吴兴备志卷十六
　　钦定四库全书
　　呉兴备志卷十七　　　　明　董斯张　撰水利征第十三
　　三江既入震泽底定孔子以太湖为震泽而不名三江意若以北江中江与南江为三江在荆州之分汉沱参流则别为三在扬州之分因入于海则合于一所谓北江者今丹阳而下钱唐皆是也孔子本未尝至呉故其解北江以自彭蠡江分为三入震泽为北江入海不知北江本与震泽相通以太湖为震泽亦非是周官九州有泽薮有川有浸州泽薮为具区其浸为五湖既以具区为泽薮则震泽即具区也太湖乃五湖之总名耳凡言薮者皆人资以为利故曰薮以富得名而浸则但水之所钟也今平望八尺震泽之间水弥漫而极浅与太湖相接而非太湖自是入于太湖自太湖入于海虽浅而弥漫故积潦暴至无以泄之则溢而害田所以谓之震犹言三川皆震者然蒲鱼莲芡之利人所资者甚广亦或可隄而为田与太湖异所以谓之泽薮他州之泽无水暴至之患则为一名而已而具区与三江通塞为利害故二名以别之禹贡方以既定为义是以言震泽而不言具区此非呉越之人不知而先儒皆北人但据文为説宜其显然失之地理而不悟也【避暑録】
　　三江与震泽相通者或泄震泽而入海或合震泽而入海其一为吴淞江固无疑矣其二不可名今青龙华亭昆山常熟皆有江通海与震泽连意必在其间韦昭言浙江浦阳松江者其妄固不待较而王氏言入者亦不可为入海凡言入于渭入于河皆由之以往言其终也三江既自为别水非有所从来前既未尝言入于海不得直言入于岛知入之为入海但文适同耳当如既陂既泽既导既潴之各就其水言之既入者言由地中行也凡傍海之江皆狭非大江比海水两潮相往来始至而悍激则与沙俱至既退而后则留其沙而水独返故不过三五嵗即淤浸障塞水不入于江则不能通于海知泽受之而为害若江水自由地中行各分而入海震泽安得有决溢耶【避暑録】
　　唐宪宗元和中湖州刺史范傅正开平望官河淤淀【呉江志】
　　按平望古属吴兴
　　苏轼言三呉之水潴为太湖太湖之水溢为松江以入海海日两潮潮浊而江清潮水常欲淤塞江路而江水清驶随辄涤去海口常通则吴中少水患昔苏州以东公私船皆以篙行无陆挽者自庆厯以来松江大筑挽路建长桥以扼塞江路故今三吴多水欲凿挽路为十桥以迅江势亦不果用人皆以为憾【宋史】
　　苏文忠疏言吴中水利甚为切当治中工部侍郎徐公贯治水亦用此法先将吴江长桥一带茭苇之地疏濬深阔后濬吴松诸江导水以入于海然后开湖州诸港泄天目诸山之水以入于湖数十年湖无水患今长桥一带日渐塞又于各江钉桩以防海冦使江水不得迅驶海潮之沙停滞以致湖水不得泄去有志于经世者宜知之【长兴志】
　　张纶字公信汝隂人天禧中为江淮发运副使居二嵗増米八十万疏五渠导太湖入海复租米六十万【合璧事参宋史】
　　干兴元年五月丁亥诏苏湖秀州积水害稼其发隣郡兵疏导壅淤仍令发运使董之甲午遣尚书职方员外郎杨及往苏湖秀州催督疏导【姑苏志】
　　庆厯二年守臣以松江风涛漕运多败官舟遂筑长堤界于松江太湖之间横截五六十里又修荻塘通湖州凡九十里【吴江志】
　　葛书举字规叔江隂人熈宁中调余杭县主簿是时朝廷兴修二浙水利议者谓苕霅二水出于天目之山而溢于太湖书曰三江既入震泽底定今二江并废独一松江入海故太湖之水壅而吴兴被患遂欲废北闗长安二埭上塘之渠以与下塘相通又于余杭之南股引苕溪之水达于漕渠穿钱唐之市而入于江以纾吴兴之患时多以为然部使者檄君行视君以为吴兴之水原于太湖太湖广袤四万八十余顷旁占数郡其所灌输非独苕霅也书称三江震泽説者不同就如议者之言则寻常沟渎之流岂可以比二江之任祗益纷扰耳且钱塘二埭其来久矣大役之兴古人所重固执不可议者不能夺其事遂寝故龙图阁直学士李公常时守吴兴闻君之説贻书嘉叹部使者亦知君而交荐之【秦观葛宣徳墓志】
　　熙宁六年沈括言浙西诸州水患久不疏障堤防川渎皆湮废之乞下司农贷钱募民兴役从之【文献通考】
　　方道通判平江府尝论太湖髙于运河当疏霅川浦溇之要者庶无饥嵗后湖守得其説为之果有功焉【楼攻媿集】绍兴间两浙转运副使赵子防知平江府蒋璨言太湖者数州之巨浸而独泄于松江之一川势有不逮是以昔人于常熟之北开二十四浦导之江昆山之东开一十二浦纳之海后为潮汐沙积而开江之卒亦废于是数州民田有淹没之患诏监察御史任古视之【西吴里语】隆兴三年八月诏江浙水利久不讲修势家围田湮塞流水诸州守臣按视以闻于是知湖州郑作肃等并乞开围田濬港渎诏湖州委朱夏卿【宋通鉴】
　　徐谊论浙西水利曰昔下流不疏而水上溢故凿直曲港还三江故道开宜兴百渎所以顺导下流也惟髙亢田径乃潴堰之尔昔之言水如单锷郏亶皆是也今开吴松江下流与宜兴渎属之海者无虑数十百所异时浦港磬折以趋海今近浦之民多取径直决苏湖常秀旧为泽国比年雨或后至种且不入盖围田众而疏导多也小人见利不畏其害围于浅水既为髙田围于茭荡既为稻田二惧不已复有下脚始之重陂大半为土始之良田皆水自晒十日不雨农废作业然且仍用旧説又将疏之失利害之实矣故旧田沟浍当濬治围田下脚无辄开已开未填当捺合今之言水者能行是三説则髙原旧田还为衍沃而农不病矣【叶水心徐谊墓志】元大徳元年彻尔为江浙行省平章政事时江浙税粮甲天下平江嘉兴湖州三郡当江浙十六七而其地极下水钟为震泽东注由吴松江入海嵗久江淤塞豪民利之封土为田由是浸淫泛溢败诸郡禾稼朝廷命行省疏导之发卒数万人彻尔董其役凡四阅月毕工【续文献通考】
　　绍兴间大理寺丞周环言临安平江湖秀四州低下之田多縁清水浸灌盖縁溪山诸处并居太湖水为二派东南一派由松江入于海东北一派由诸浦注于江其江泄水诸浦中惟白茅浦最大今为沙泥淤塞每嵗暑雨稍多则东北一派水必壅溢遂致浸伤农田欲望令有司相视于农隙开决白茅浦故道俾水势分派流畅实为四州无穷之利近年以来浙西常有水患公私交病崇宁绍兴间疏导故迹尚可寻访乃未有建明者四十二湾古云九里为一湾一湾低一尺二百四十里到三江口三百六十里到大海三江口江面阔九里地势低于震泽三丈潮水来时水髙三丈到震泽底定震泽即太湖也所以谓之平江三江口吴江水与湖水相防合之处谓之滙也【名臣奏议】
　　隆庆四年二月从抚臣海瑞奏重濬南直之吴淞江白茒塘瑞因请量留各处赃罚银漕粮二十万石折银济工有防聴其动支苏松常及杭嘉湖赃罪银余不许【续文献通考】
　　湖地春秋苦霖冬夏苦旱垅髙者病出亩下者病入然则治水奈何亦寻其源究其纳而已矣源何在在天目山之隂苕溪东过安吉州入于郡北门与江渚滙合山之阳为余不溪东过归安县入于郡南门亦与江渚滙合然则江渚滙者其众流之所防乎滙而支流东径骆驼桥出临湖门复防入于毘山溪以纳于太湖此我湖水势之大畧也然则太湖者其百川之所归乎安吉孝丰陆地也遇泛则有懐襄之患乌程归安诸邑水乡也因涨则有田庐之厄水之害湖郡比他郡尤甚者此也然救之岂无术乎抑拯之者之因其习也夫习有可因古者常以竹为围置石于中以捍广苕之水今犹昨也亦因之而已矣若夫广苕诸乡豪纵于昔吾见塞源断流髙者闸水以自便下者积水以畜鱼一遇水发堤防壅塞不由故道此其发源受病一也濵湖诸民徧植杞栁填委诸溇日积月累渐成芦荡洼者为鱼池广者为桑地溇港不得泄其归啓闭无所因其此其归纳受病一也宋守叶邦荣有水政书王回有启闭溇闸碑侍郎徐贯之有疏参政周季麟有议今果能遵行否夫有规制以开其源毋壅蔽毋为势家所占则水得以润下有版闸以导其归毋湮废毋为小民所侵则水得以受纳又能因其地形曲为堤防因其硗确预使储水上游勿积下流勿壅诸经占佃者毅然使复还其故水患庶乎其少弭【王道隆野史】
　　夫塘决海昌患在一邑耳往时当事诸贤顾役及外郡者何哉亦以地脉相因其利害之所闗甚大也盖海宁于吴为陲于越为首地形最髙故境内麻泾洛塘长水塘诸水皆从北流一从东北由松趋沪渎江入海一从正北过吴江趋白茅港入江俗因指吴江塔巅与长安坝址相并则海宁之地髙于他郡邑其辨甚明故海寜之海一决注彼诸处如建瓴然嘉湖苏松之民其不胥为鱼鼈者几希矣然则障海昌者亦所以障列郡塘之修废其有闗于东南利害甚切【姚善海塘考】







　　吴兴备志卷十七
　　钦定四库全书
　　吴兴备志卷十八　　　　明　董斯张　撰选举征第十四
　　荐辟　　　　　　　进士
　　宏词　　　　　　　乡举【封防附】
　　宋制丹阳吴郡防稽吴兴四郡嵗举二人余郡各举一人【通典】
　　汉沈鸾沈直州举茂才【以下详人物徴】
　　沈亮州辟从事
　　沈正弱冠州辟从事
　　晋钮锡察孝亷
　　邱滔举孝亷
　　晋沈陵东海王越辟从事
　　沈演之举秀才为嘉兴令有能名
　　沈冲举秀才为廵抚记室
　　沈宪初应州辟为主簿
　　邱迟在齐以秀才累迁殿中郎
　　邱仲孚永明初为国子生举髙第
　　沈不害年十四补国子生举明经
　　姚璹姚班举明经
　　唐沈怀文沈豪之并举孝亷【并上】
　　沈望徳清人举孝亷为兖州司马【见释真乗传】
　　钱珝以宰相王荐辟知制诰【详人物徴】
　　宋仰忻举八行
　　沈友直举贤良方正孝亷
　　赵奕举茂才【赵文敏神道碑】
　　以下进士
　　邬载天寳十二年登第【唐诗纪事】
　　载吴兴人见掌故
　　唐以诗取士钱起之鼔瑟李□之霓裳是也起名在第六豹舄赋【困学纪闻】
　　衢按姑苏志起天寳十年进士
　　沈亚之元和十年进士【详人物征】
　　杨衡大厯间擢第【文苑英华详艺文】
　　沈询沈枢傅师子俱进士孙沈顔天复初进士【详人物征】钱可复可及俱徽子登进士【旧唐书】
　　沈光呉兴人罗隠有送沈光及第诗【文苑英华】
　　邵锡呉兴人僧无可有送邵锡及第归湖州诗【上】蒋子友干符中进士【见谈志寺院下详白法志】
　　沈严字叔寛德清人祥符八年省试第四人廷试中甲科除南康军判官厯海寕军掌书记【范文正沈严墓志详掌故艺文】叶清臣天圣二年第二人及第【氏族大全】
　　张按事文集清臣名在第六详琐征
　　范说呉兴人咸平三年进士同学究出身厯司封员外郎【陈振孙张氏十咏图防】
　　周颂呉兴人天圣八年进士厯大理丞【上】
　　余拂南宫魁【详人物】
　　卢革年十六省试解元
　　林肇寳元中进士
　　励静湖州人嘉祐中进士【西呉里语】
　　沈当字退夫德清人赐同三礼出身累国子监丞【仁宗朝】
　　熈寕三年庚戌榜壶德字季升元丰间为云岩令性孝友工书画与楚州徐积善同师胡安定公事见西山广记乌镇人【乌青志】
　　吴镇卿宣和中进士【详人物】
　　王迈子圭俱登进士
　　张按宋有三王迈一字实之莆人见宋史一字英伯京口人见柱史一字徳逺安吉人范石湖之婿也
　　赵善养年十九登进士子汝成汝恂俱登第
　　赵彦博子賛夫孙时逢俱进士
　　沈播　播四子【俱详人物】
　　时隽登进士【详寓公】
　　葛郯省闱十六人葛邰甲科第七人【俱详征】
　　沈介彦声之孙年十八登进士【劳志】
　　朱吉甫贡举擢本经第一【安吉志】
　　潘蕡归安人乙科授廸功郎调髙邮军司兵曹事【沈与求朱夫人墓志】
　　潘莘蕡兄亦登进士授廸功郎调西安县尉【上】
　　曾炎隆兴元年进士【别见寓公】
　　庆元二年丙辰榜顾元龙任黄岩县丞【乌青志】
　　端平二年乙未榜顾岩元龙子仕至礼部尚书
　　淳祐十年庚戌特科沈□仕至工部侍郎
　　泰定四年丁夘科顔旒字景义仕至江西行省贠外郎【并上】
　　史圭文吴兴人故宋举进士授修职郎瑞安府司户叅军【虞集史氏程夫人墓志详寓公】
　　赵麟字彦征雍子也以国子生登第【书绘寳鉴】
　　以下制策宏词
　　仁宗朝以制策登科者十五人轼忝冒时有富彦国张道安陈令举轼与家弟辙辈九人存焉当时名公咸以陈贤良称之【东坡诗集叅司马温公集】
　　湖士中博学宏词科者绍兴壬戌沈介辛未莫冲甲戌莫济淳熈戊戌倪思【玉海】
　　陈晦字自明中童子科继中博学宏词科仕至刑部侍郎兼中书舎人有文集三十卷【长兴志】
　　倪祖常中博学宏词科官至侍郎【东林山志】
　　以下乡举
　　唐乡贡进士李翊【见掌故金石】
　　潘芑莘兄由乡荐肄太学【龟溪集】
　　宋刘曈乡进士【武康志】
　　谈重字元鼎呉兴人屡领乡荐【齐东野语】
　　张元防号爱松居士宋乡贡进士【乌青志】
　　壶嘉防字子礼乌程人中嘉定十四年乡试为同安主簿见西山广记【乌青志】
　　屠瓉临安省元【详人物】
　　赵彦亨文敏公从孙也通周易至正乙巳试艺浙江乡闱与荐【宋学士集】
　　沈梦麟字元昭元癸巳以易经中乙科
　　以下封廕
　　张维乌程人能诗以子先贵赠尚书刑部侍郎【孙莘老张氏十咏图防】
　　刘余庆以从子述贵赠殿中丞周守中以子颂贵呉琰以子知几贵俱赠大理丞【癸辛襍识】
　　陈迪长兴人以子枢贵赠尚书屯田员外郎配周氏封德清县君【曽南丰集】
　　葛立方以子邲贵赠太师封越国公配雍氏赠陈国夫人【陈止斋集】
　　元程子涞公许子以孙郇贵赠奉直大夫【黄文献集】
　　程防翁以子郇贵赠奉训大夫台州路黄岩州知州飞骑尉追封乌程县男配陶氏封乌程县君
　　倪守真以子渊贵赠承务郎松江府判官配濮氏赠恭人【并上】
　　张按明兴以来乌程陈实以子秉中贵赠翰林编修【见黎淳陈秉中墓志】又乌程呉昻以子琼贵封承徳郎武选司主事【见华亭张弼墓志】郡志阙焉无纪况前朝哉兹特搜其一二酌古者其广之
　　卢知原法原俱以父任入官　沈诜以大父与求廕补京秩
　　周淙　李浃　倪思诸子　沈作賔【俱见宋本传】
　　李澄彦頴子以廕至兵部侍郎【德清志叶水心集】
　　葛邲以廕补上元丞后登第【本传】
　　俞征以伯祖俟恩入仕【齐东野语】
　　赵与訔以父希永廕调参军【松雪斋集】
　　时杰时侃时佐时行以父衍之廕入仕【合璧事】
　　李仁本通直郎知南陵县李仁方承事郎知仁和县李仁表迪功郎海盐县主簿李仁元通事郎俱太府少卿李浃廕【叶水心集】
　　赵孟頔以与訔廕补承务郎【松雪斋集】
　　赵雍以孟頫廕授海州知州【文敏公神道碑】













　　吴兴备志卷十八
　　钦定四库全书
　　吴兴备志卷十九　　　　明　董斯张　撰战守征第十五
　　黄武五年丹阳会稽吴兴山冦攻没郡县乃分三郡要害地置东安郡居富春以抗扼之【吴志】
　　寳鼎元年冬十月永安山贼施但等聚众数千人刼皓庶弟永安侯谦出乌程取孙和陵上鼔吹曲盖比至建业众万余人丁固诸葛靓逆之于牛屯大战但等败走获谦谦自杀【吴志】
　　沈充之走吴兴也假庾亮持节都督东征诸军事追充事平以功封永昌县开国公【晋书】
　　太宁二年十二月沈充故将顾飏反于武康攻烧城邑州县讨斩之
　　王舒字处明成帝时将征苏峻出舒为外援授防稽内史峻作逆假节都督行州刺史事时吴国内史庾氷弃郡奔舒舒移告属县渡浙江遣前锋进据无锡吴兴太守虞潭率所领屯乌包亭不敢进时暴雨大水贼管商乘船旁出袭之潭败还呉兴于是贼转攻呉兴潭诸军复退贼掠东迁余杭武康诸县舒遣子允之以精锐三千邀贼于武康破之贼委舟走允之收其器械进兵助潭时贼韩晃既破宣城转入故鄣长城允之遣朱焘等击之斩首千余级纳防二千人
　　孙恩之乱刘牢之率众东讨拜表輙行至呉与卫将军谢琰击贼屡胜杀伤甚众径临浙江进拜前将军都督呉郡诸军事时谢琰屯乌程遣司马髙素助牢之牢之率众军济浙江恩惧逃于海谢琰督呉兴义兴二郡军事讨孙恩至义兴斩贼许允之进讨呉兴贼邱尫破之【并上】
　　泰始二年春正月乙未晋安王子勋即伪位于浔阳丙午呉郡太守顾琛吴兴太守王昙生并举兵反二月壬申呉兴太守张永右将军东讨丁亥建武将军呉嘉公率诸军破贼于呉兴【宋书】
　　梁王清临沂人厯南安将军承圣末陈武帝杀太尉王僧辩遣文帝攻僧辩壻杜龛龛告于清引兵援龛大败文帝于呉兴追奔至晋陵时广州刺史欧阳顔亦同清援中更改异杀清而归武帝【梁书】
　　初杜龛恃王僧辩之势不礼于陈覇先在呉兴每以法防其宗族覇先深怨之及将图僧辩宻使兄子蒨还长城立栅以备龛僧辩死龛据呉兴拒霸先义兴太守韦载以郡应之僧辩弟僧智为呉郡太守亦据城拒守蒨至长城收兵才数百人龛遣其将杜泰将兵攻之数旬不克而退覇先使周文育攻义兴不利自表东讨留侯安都杜棱宿卫至义兴防其水栅谯秦刺史徐嗣徽从弟嗣先僧辩之甥也亡就嗣徽以州入于齐嗣徽宻结南豫州刺史任约将兵乘虚袭建康据石头防骑至阙下侯安都闭门令城中登陴闚贼者斩及夕嗣徽等还安都夜为战备将旦嗣徽等又至安都出战大破之嗣徽等奔还石头覇先以书谕韦载载防覇先引与谋议卷甲还建康使周文育裴忌攻呉郡忌轻行夜至城下鼔噪薄之僧智奔呉兴忌入据郡及龛败王僧智与僧愔遂奔齐【纲目通鉴】
　　陈遂兴侯详髙祖踈属也髙祖东征杜龛详别下安吉原乡故鄣三县龛平以功授散骑侍郎假节雄信将军青州刺史【陈书】
　　韦冲京兆人开皇中检校括州事时呉兴贼帅罗慧方聚众为乱攻围乌程诸县冲率兵击破之封义丰县侯【隋书】
　　辅公祏据江南李孝恭李靖讨之公祏败乗胜逐北转战百余里公祏弃城东走宿常州其将呉骚等谋执之公祏觉之弃妻子斩闗走孝恭命骑将追之至武康擒公祏及其伪仆射西门君仪等致麾下江南悉平是役也李勣亦从【旧唐书李孝恭李靖李勣三叅浙江通志】
　　上元元年十二月刘展将孙待封防湖州展以待封领湖州事二年春待封自武康出将防张景超攻杭州温晁据险击败之待封脱身奔乌程展死诣李藏用防【资治通鉴】
　　按待封他日寕死不肯附成藏用反状可称不逺复矣【元衢】
　　李锜贞元中累至湖杭二州刺史迁润州刺史兼盐铁使积财进奉以结恩泽徳宗甚宠之锜恃恩骄恣遣心腹五人为所部五州鎭将姚志安处蘓州李深处常州赵惟忠处湖州邱自昌处杭州髙肃处睦州各有兵数千伺察刺史动静至是锜遂称兵置五劔分授管内镇将各令杀其刺史常州严防用客李云计矫制称诏讨副使斩李深檄蘓杭湖睦请仝进讨是时辛秘为湖州刺史贼党以秘儒者甚易之秘潜募乡闾子弟数百人遣衙门将邱知二袭惟忠营破之知二中流矢坠马起而复战斩惟忠焚其营一州遂安蘓州刺史李素为姚志安所系钉于船舷生致于锜未至而锜败得免【资治通鉴参旧唐书李锜辛秘二】
　　干符五年夏四月王仙芝别将曹师雄冦湖州镇海节度使裴璩遣兵击破之【资治通鉴】
　　干寕二年六月以钱镠为浙东招讨使封郡王镠发兵击董昌九月昌求救于杨行宻十月行宻遣田頵安仁义攻杭州镇戍以救昌昌使湖州将徐淑防淮南将魏约共围嘉兴镠遣其将顾全武救嘉兴破乌墩三年正月安仁义以舟师至湖州欲渡江应董昌钱镠遣武勇都指挥使顾全武等守西陵仁义不能渡四年四月镠遣顾全武等将兵三千自海道救嘉兴至城下击淮南兵大破之淮南将田頵屯驿亭埭全武等乘胜逐之甲戌頵至自湖州奔还复追败之【上】
　　干寕三年江淮巨贼张雄犯乌墩烧刼几尽【乌青志】唐昭宗时韩守盛以功拜池州刺史杨行宻表徙湖州刺史以兵防送而李师悦在湖州与杭州刺史钱镠战不解于是蘓湖常润乱甚【西呉里语】
　　宋髙宗建炎戊申五月嘉兴州军士徐明等作乱道经乌墩僧性寳见贼说谕之贼乃敛兵而去得免焚掠【乌青志】
　　穆陵既正九五之位皇兄济王竑出封宛陵辞不就史丞相仝叔以其有逼近之嫌遂徙寓于霅城之西寳庆元年乙酉正月八日含山狂士潘甫与弟壬丙率太湖亡命数十人各以红半袖为号乗夜逾墙而入至邸索王声义举推戴王闻变易敝衣匿水柜中久而得之拥至州治旋徃东岳行祠取龙椅置设防以黄袍加之王号泣不从脇之以兵不获已与之约曰汝能勿伤太后官家否众诺遂发军资库出金币楮券犒军命守臣谢周卿率见任及寄居立班且掲李全榜于州门声言史丞相私意援立等罪且称见率精兵二十万水陆并进皆耸动以为山东狡谋比晓则执兵者大半皆太湖渔人廵校司弯卒軰多识之始疑其伪王乃与羣将谋帅州兵之其数原不满百也潘壬竟逸去【后获之楚州河岸】寓公王元春遂以轻舟告变于朝急调殿司将彭忳赴之兵至贼已就诛矣主兵官茍统领者坚欲入城意在乘时刼掠舟抵南闗张王祠下忽若有方巾白袍人挤之入水于是亟闻之朝廷亦以事平俾班师焉使非有此一城必大扰矣越一日史相遣其客余天锡来且颁宣医视疾之旨时王本无疾实使之自为计遂缢于州治之便室舁归故第治防始欲治防西余山寺其后遂藳葬西溪焉初朝廷得报谓出山东谋史揆惧甚既而事败李全亦自通于朝以为初不预闻疑虑始释遂下诏贬王为巴陵县公夫人吴氏赐度牒为女冠移居绍兴改湖州为安吉州王元春以告变功遂知郷郡时秀王第十三子师弥逃难菁山园庙亦奨其能守园陵躐升嗣袭甚者以潘阆尝从秦王为记室有仝谋之嫌亦黜其先贤之配焉先是天台宋济中楫为守日更立诸坊扁其左题曰守臣宋济立未防变作或以为先防云【齐东野语】
　　元兵入建康临安震恐遣张濡戍独松闗郁天兴戍四安镇赵淮戍银杏浦坝张世杰遣阎顺进军广徳后阎顺战安吉县复取鳯平张濡部曲害元行人严忠范于独松闗执防希贤送临安因免安吉县租【宋史】
　　元兵发建康叅政阿娄罕四万户总管鄂啰齐将右军出四安镇趣独松闗遂破四安镇正将吴明死之破独松闗冯死之张濡遁隣邑【宋史】
　　至正十六年二月张士诚遣兵陥湖州路八年太祖命元帅费子贤总管张徳守安吉筑城固守士诚出兵来攻别将廖永安与战于太湖乘舟深入后军不继为所获士诚欲降之永安不屈遂拘囚之太祖念其守义遥封楚国公后竟囚死二十五年十二月士诚兵防安吉守将费子贤击却之二十六年八月徐逹等受命将发太祖问诸将曰尔等此行用师孰先常遇春对曰逐枭者必覆其巢去防者必熏其穴此行当直捣姑苏姑苏既破其余诸郡可不劳而下矣太祖曰不然士诚起盐徒与张天骐潘元明等皆强梗之徒相为手足士诚苟至穷蹙天骐軰惧俱毙必并力救之今不先分其势而遽攻姑蘓若天骐出湖州元明出杭州援兵四合难以取胜莫若出兵先攻湖州使其疲于奔命羽翼既疲然后移兵姑蘓取之必矣遇春犹执前议太祖作色曰湖州失利吾自任之若先攻蘓州而失利吾不汝贷也遇春不复敢言于是逹等率诸军发龙江至太湖遇春击败士诚兵于湖州港口禽其将尹义陈旺遂次洞庭山进至湖州之毘山又击败其将石清汪海擒之张士诚驻军湖上不敢战而退师至湖州之三里桥士诚兵分三路来拒参政黄寳当南路院判陶子实当中路左丞张天骐自当北路仝佥唐侃为后继达进攻之遣遇春攻寳王弼攻天骐达自中路攻子实别遣骁将王国寳率长鎗军直扼其城寳败走欲入城城下钓桥已防不得入复还力战被擒并获其元帅胡贵以下官二百余人天骐子实皆不敢战敛兵而退士诚又遣司徒李伯升来援由荻港入城被围伯升及天骐闭户拒守达遣国寳攻其南门自以大军继之其仝佥余得全院判张德义及陶子实出战复败走士诚又遣平章朱进王晟仝佥戴茂吕珍院判李茂及其第五子号五太子者率兵六万来援号三十万屯城东之旧馆筑五寨自固达与遇春汤和等分兵营于东阡镇南姑嫂桥连筑十垒以絶旧馆之援李茂唐杰王晟惧不敌皆遁去士诚壻潘元绍时驻兵于乌镇之东为吕珍等声援乘夜击之亦遁遂填塞河港絶其粮道士诚知事急乃亲率兵来援达等与战于皂林之外又败之虏其戴元帅及甲士三千余人九月士诚复遣其仝佥徐志坚以轻舟出东阡镇觇我师欲攻姑嫂桥遇春遇之与战防大风雨天晦甚遇春令勇士乘刬船数百突击之擒志坚得兵二千余人士诚自徐志坚败甚惧遣其右丞徐义至旧馆觇形势将还报遇春以兵扼其归路义不得出乃隂遣人约士信出兵与旧馆兵合力来战士诚又遣赤龙船亲兵援之义始得脱潘元绍率赤龙船兵屯于平望复别乘小舟潜至乌镇欲援旧馆遇春由别港追袭之至平望纵火焚其赤龙船军资器械一时俱尽众军散走自是旧馆兵援絶馈饷不继多出防者十月达以所获将士狥于湖州城下城中大震遇春兵攻乌镇徐义潘元绍及甘院判枢战不胜退走遇春追至弁山遂攻破其平章王晟陆寨余军奔入旧馆之东壁其仝佥戴茂乞防是夕晟亦防达复攻弁山水寨顾时引数舟绕士诚兵船船上人俯视而笑时觉其懈率壮士数人跃入其舟大呼奋击余舟竞进薄之士诚五太子盛兵来援遇春稍却薛显率舟师直前奋击众大败五太子及朱暹吕珍以旧馆防得兵六万人遇春谓显曰今日之战将军之力居多吾固不如也五太子者士诚养子本姓梁短小精悍能平地跃起丈余又善没水暹珍亦善战士诚倚之至是皆防士诚为之夺气十一月旧馆防至父老进贺太祖曰此民之福也自此东南可定转输之劳亦可少苏矣旧馆既防达遣冯国胜以防将狥湖州城下语李伯升出防伯升在城上对曰张太尉养吾厚吾不忍背之抽刀欲自刎为左右抱持得不死左右语之曰援絶势孤久困城中不如防伯升俯首不能言其左丞张天骐总管陈昧以城降伯升遂亦降于是逹引兵向姑苏至南浔元帅王胜降【以上俱平吴録】
　　是役也华髙康才于光皆从【宋学士集】
　　按宋濂开平王神道碑云师攻湖州时伪丞相张士信悉发国中兵为援屯于旧馆出我师之背王统竒兵由大钱港入结营东阡复出敌背则大钱港亦州之要害地
　　张士诚下湖州改元天祐以其壻潘原明为在丞镇吴兴原明在郡以郡城广大难守规而小之以人依桥髙不可过马刬而平之潘骄侈名娼数十人有苏氏者才色兼美酒后寻其罪斩之以金盘荐其首于客宴王师下湖州潘伏诛台城投其首于溷【西吴里话】
　　按平吴录云李文忠进兵杭州平章潘原明惧遣贠外方彛诣军门请纳欵文忠宣上命慰谕之遣原明以下入朝太祖以原明全城归附仍授平章官属皆仍旧职又黄金原明传云洪武十四年以原明署云南布政事其后赐葬钟山当王师入湖时李伯升为政何闗原明宋君巷说乃尔
　　丁酉二月耿炳文自广徳取长兴张士诚将赵打虎以兵三千迎战败之追至城西门打虎走湖州遂克长兴获战船三百余艘擒士诚守将李福安达实宻等义兵万户蒋义率所部二百人降有儒士温祥卿者避乱挈家来归炳文与语竒之遂留賛军事用其策分兵据要害设战具为守御计三月改长兴州为长安州立永兴翼元帅府以炳文为总兵都元帅守之五月士诚遣其左丞潘原明元帅严再兴入防屯上新桥炳文击败之生擒数百人斩首甚众原明等遁去逾四年辛丑十月士诚复遣司徒李伯升率众十余万防城下城中兵仅七千上命帐前都先锋陈徳等率建康兵元帅华髙等率宜兴兵万户费聚等率广徳安吉兵徃援之比至防兵夜击营诸军皆溃炳文婴城固守明日遣副元帅刘成出西门迎击败之敌军下瞰城中运土石填濠隍烧水闗攻城益急炳文昼夜应敌凡月余既而援兵至伯升弃营遁甲辰九月改永兴翼元帅府为永兴卫亲军指挥使司以炳文为指挥使十月士诚丞相张士信以兵来侵炳文破之获其元帅宋兴祖士信愤怒复益兵围城炳文复与指挥同知费聚出战败之自是士诚夺气不敢复圗长兴矣炳文守长兴凡十年孤城血战卒保无虞其功最大丙午八月上命将伐士诚先取湖州调炳文从事十一月湖州平【黄金开国功臣録】
　　丙午秋天兴右翼副元帅吴桢従大将军逹率马歩走师由港口取湖州公勒竒兵出旧馆扼之战以大防【刘崧吴襄毅神道碑】
　　辛丑嵗常遇春从上破江州冬十有一月张士诚防长兴命遇春徃援士诚兵败俘杀五千余人【宋濓开平王神道碑】国初伪汉陈友谅为劲敌伪呉张士诚次之呉能西扰建业我则不敢越鄱阳而取武昌矣是时以长兴侯耿炳文守长兴江隂侯吴良守江隂长兴守则陆骑不能出徽歙所以断平江之掌股江隂守则舟师不敢窥通泰所以扼平江之襟喉呉不我扰而陈氏防张氏继之矣【见闻杂记】
　　永乐二十一年阳武侯薛禄奉命讨捕湖州叛冦【杨士竒薛公神道碑】
　　王晋溪在本兵时适湖州孝丰县汤麻九反势颇猖獗浙江廵按御史解冕奏闻朝廷下兵部议晋溪呼赍本人至兵部大言数之曰汤麻九不过一毛贼只消本处差数十火夫缚之此何足奏报欲朝廷发兵殊伤国体此御史不职即当考察论罢矣赍本人囬浙江说此语一时皆以为湖州江南地朝廷不肯处分岂置之度外耶倘贼势蔓延猝不可扑灭本兵甚为失防贼亦侦知此语恣意刼掠不设隄备先是户部为查钱粮差都御史许延光在浙江晋溪即请宻勅许公讨之且授以方畧即命宪副彭姓者潜提民兵数千余出其不意乘夜而徃贼方掳掠回相聚酣饮兵适至即时擒斩无一人得脱者尔时若朝廷命将遣兵彼必负固拒命淹顿日久不但胜负未可必纵胜而兵劳财费亦已甚矣晋溪此举盖不烦一旅不损一财而地方寻定谋之庙堂之上而定难于数千里之外若身履其地所谓折冲于樽俎者非耶【四友斋丛说与石淙碑微异攷杭志斯时无宪副彭姓者】
　　湖有白包巾之变妖人马道师煽众骗财无他志有司捕之急适民兵三月不给粮乃相搆而乱先生驰入府请速追原捕差因谕安乱者并散补民兵应得已而议报诸司申檄先生力劝缓抑其辞时有欲穷诘之者先生白当事者曰众逞其情而隂德归损于公公则愚矣又白承勘者曰一字千命举笔神知乃以前后事由徧白诸司曰寕失不经古圣人良法于是全活甚众【唐枢木钟台集】
　　梅溪有江天祥之乱公私戒严兵无可卫调者部使及监司议抚以托于先生先生遂入其巢谕之曰汝之仇赵吾甚怜其情乃忿发转仇于国法其为计左矣江曰大人言则过乎先生曰法度乃国家法度有仇许汝自白有司不公许汝并白有司并白而不行直咎命而已敢与国家敌国家合四海之力如蠒丝牛毛国家法度能治汝鲜隐国家存恤不辜之仁谁能照汝隐情吾甚为汝怜之今为汝计莫若急卸刀备吾能保汝待以不死江曰大人何自而来先生曰部使监司属之来江曰其属之来何故先生曰亦为兵力不足江曰既不足兵力何以谓国家能治我先生曰兵力不足者于湖于浙言之合四海之力而于汝谓之不足耶江曰信以何术贷我先生曰诸司不可凭只吾不欺一念可以献信江曰大人何以信诸司先生曰诸司图之急乗其急而应之即赴戎所可全信也江曰设诸兵力足以谋大人大人何指先生曰吾安肯欺汝始唐三府谋于吾吾以急请兵告吾几中汝江曰公诚神人也语唐三府计已牒知之吾谨任公进止遂撒凶防散党与出领谳罚【上】浙之三司方伯王绍何天衢宪长梁材都指挥陈璠暨仝官以书抵予请曰湖之孝丰有汤许二姓者恃险为乱不受约束不输赋税潜纳亡命时出杀掠人而夺其货财焚人室庐刼库藏拒敌官军有司不能制守土者以为忧然莫敢任其事廵按监察御史解冕议曰防贼奸宄为民大蠧滋不可长乃具疏以闻上命巡抚南直都御史张津督师讨之既受勅乃率三司长贰各简精锐分路进勦部署已定躬率大军直临冦境贼欲战不敌欲窜不能旋伏道旁延颈就缚间有奔佚山林下令必生致之不遗寸镞而三十年之患一旦悉平上闻防嘉赏【杨一清平冦碑】
　　嘉靖三十六年九月有乌镇李道人之乱放火刼掠镇民逃窜兵宪天津刘公涛发兵擒之旬五而定先于二十六年间有乌镇西栅双阳村李道人名松身短面黄三须约年三十余嵗来游本镇托住镇民沈松家设立道塲持斋讽经自言谙晓道法呼风唤雨称为白莲教主善度众生妄刻江山水石保命长生天福印记多制白巾为号妖言末刼之年地方大灾太湖水干五十余里现岀金寳不久洪水泛涨民将鱼鳖从吾斋戒给与印信白巾临期免死使沈松与仝镇隂阳生郭震教煽惑人心震又言道士左手有山河右手有社稷脚底有乾坤二字实系真命主由是四逺村愚北面受戒者不知几千百人因而分为大乘苦空等七十二教名色在七十二处起兵救度十三布政司九十二亿人归我遂有拳教李南蒋朋称为李把縂蒋先锋尊李道人为师待招兵众多一时起兵先占湖州各处兵到共成大事更有嘉湖兵道水兵把縂武生毛筌及陆兵队长姜纬拳教髙仙秀水县胥江叔约仝张龙等亦投李道人为师道人言天下该换吾已各处招兵你门亦各处招兵助我明年三月内起兵成事俱有大官筌等各归謡言暗地结义招兵俄有武生胡亮为筌招拉作逆言兵马俱齐有李道人为主各处将白巾号布分散准在九月十四甲子日甲子时起兵攻城约于城外五里亭取齐各分兵围绕四门放囚刼库云云亮知大逆佯许潜归宻发于刘兵宪急督把縂王彦忠千户崔丹金廷润镇抚刘钦等发兵勦捕须臾毛筌髙仙姜纬受缚于张龙楼上获妖印一颗号布三疋白巾三顶妖书二本一面督行湖州所领兵指挥蔡茂思千户李钺到镇擒捕兵到止擒沈松一人李道人同沈林沈干蒋朋俱各逃脱更欲乘机作乱刼夺沈松蒋朋等遂举火为号至双林朋起青旗桑四家起白旗意图二路起兵接应不至更闻筌等已擒随即縁贼党五百余人并李南张济等驾船至镇将房屋焚烧口称随我归死镇民皆逃朋见嘉兴兵至朋故身穿红袍张青绢伞掳掠居民驾舟前徃双林屯住又言毛兵即来助我呉江宜兴等兵不时就到众可安心及见官兵有旗招抚朋等令不许聼从违者斩首然见势孤各各先窜李南夜投唐氏千户崔丹督兵围捉南出拒敌杀伤兵士朱森邬江戮死李成王恩等南即就各贼旋遁双林迤西官兵追至西漾适与湖州兵合蒋朋等遂率众上防拒敌两军夹击奔走不及就阵擒获朋震等五十八名送道研审得姚呉等四十六名被掳摇船当即释放惟李南蒋朋等十有二名从贼分有印信白布从贼枭斩余俱不问此诚村市一大变也嵗壬辰有以仝州白莲党变宻告开府而沈公率以善巧黙散之为德厚矣适见旧案节録以为白莲村社之戒【见只编】
　　霅川自唐末五代以来不经兵火此非天幸盖其地险可守者二十不当孔道非必争之地一也陂泽弥望涂泥沮洳舟车皆阻二也环城无驻足之地难下寨难施炮架难用绰路马难推鹅车洞车云梯之属三也城外居民屋宇不过数十家临时拆毁容易四也地薄数尺即水不可穿穴地道五也塘路多有水港间防六也陆行不可并马七也城上非沙难頺八也舟楫轻防人人能投水九也油泥可用浇泼塘路及近城去处去一二尺干土以油泥实之油泥厚尺许非一两月不能实马与人踏践无不蹶防十也钉桩犬牙相错多下暗桩舟载稍重则为暗桩所碍舟稍大则不能入桩进退不可十一也茭葑堆积以覆陷穽诱之陷没放水浸田使不可行十二也城中多大家有资力可召募群不逞羣不逞为官收拾既可免窃发又多趫勇可用十三也去山逺无以髙临下之势十四也水流不湍峻不可引以灌城十五也敌竒正兵不敢来不过偏师到此已是冬末春初不能久留十六也两溪灌注无渴乏之患十七也家家近水火攻易救十八也西南北水面濶虽闭门久气不鬱壅不致生病十九也有鱼虾螺蚬菰茭鳬茈藕根可以助食二十也大凡守城须先逺守城外险处南门陆路当守何山岭水路当守衡山东门当守旧馆升山水路当守河口毘山青塘门西门当守法华仁王山路水路当守永夀北门水路当守大钱等处险不能拒然后退而守城尽拆桥梁辇去防【若不辇去彼作炮用】环城港防皆施桩陆路当掘坑用油泥茭葑暗施铁蒺藜苦竹枪使之川陆无路舟马皆不可近城先之以守远险次之以守近险然后守城是三重城也又守处在逺城中人少惊恐人心自安敌至则又当挠之或刼其火头辎重或夜刼其寨敌睡重易刼或放火或决水或出竒兵于其后及其左右近城村落隔水抄掠亦难不过一月乏食遁矣然而尾而袭之常逺而勿迫自然陷溺非惟可保性命亦且立峻功矣然必人心一部分定号令明斥堠逺赏罚信权出于一勿有二三禁虚惊禁妄言禁喧笑主谋者不怯畏处之恬然虽破城犹可巷战死鬬也若其积粮积薪及守城噐具自有常度不必详述至于临时机变随机而应又难预言【经锄堂襍志】
　　吾郡武备自汉而下或设营以团练或保伍以从戎其制虽不可攷而都督之设防军之名建威将军之立晋王献之宋谢庄何戢梁信都遵皆尝以前官帅湖军平内难矣而蘓峻之逼迁天子也虞潭得起兵于三呉折冲御侮之士见于史书者炳炳有谓湖兵不亚闗中之语矣降至于唐无闻焉盖其始有府兵而天下无兵其既也有藩鎭之强而李师悦无取兵之策故也钱镠始重其地以钱偡为节度使镇之制两厢设禁衞宋设禁军营有四元平江南以禁厢八营并为四领以録事司江浙行省自宋至元将之设有专官兵屯之数有定额而教阅不娴讲武无地食粟而已伪呉罢録事司以禁厢分属二县【乌程归安】我师克长兴置元帅府士诚改千户所移于郡操兵二百八十八人运兵六百二十七人屯兵五百二【俱旧额】新附者殆不可计居之以官房优之以廪饩弛之以差徭今之驭将可谓渥以殊礼矣而卒流于将骄卒惰何哉亦曰教之不素耳尝试筹之郡西南多山且平衍可以弓亦可以骑东北多水可以舟当春夏水盛以具区为江汉之境【或以附近碧浪湖一帯亦可】聫以大舰其战也以水教秋冬移之广苕【或以附近弁山一帯亦可】示之阵教之骑二法行又选以民兵夹以军伍厚优恤浓赏劳水战三日则休之日以十陆战三日则休之日以七其当战也号令必严赏罚必信器械必精甲胄必鲜坐作进退必齐以一起伏合散必舒以徐夫然后可兵可民可吏可将可川陆可水火持此豫教之众以备不虞而武事立【王道隆野史】








　　吴兴备志卷十九
<史部,地理类,都会郡县之属,吴兴备志>
　　钦定四库全书
　　吴兴备志卷二十　　　　明　董斯张　撰赈恤征第十六
　　汉阳嘉二年春二月甲申诏以吴郡饥荒贷人种粮【后汉书】
　　吴赤乌十三年秋八月故鄣宁国诸山崩鸿水溢诏原逋责给贷种食【吴志】
　　晋咸安二年三吴大旱人多饿死诏所在赈给【晋书】宋泰始二年曲赦吴吴兴义兴晋陵四郡【宋书】
　　元嘉七年吴兴晋陵义兴大水遣使廵行赈恤
　　十二年六月丹阳淮南吴兴义兴大水京邑乘船己酉以徐豫南兖三州防稽宣城二郡米数百万斛赐五郡遭水民
　　孝武孝建二年秋八月三吴民饥诏所在赈贷
　　大明元年五月吴兴大水人饥乙夘遣使开仓赈恤废帝永光元年八月丙戌原除吴吴兴义兴郡大明八年以前逋租【并上】
　　齐建元六年九月辛丑诏二吴义兴三郡遭水减今年田租【南齐书】
　　永明五年八月乙亥诏今夏雨水吴兴义兴二郡田农多伤详蠲租调
　　永明六年八月乙夘诏吴兴义兴二郡水潦被水之乡赐痼疾笃癃口二斛老疾二斛小口五斗
　　永明八年诏吴兴水淹过度开所在仓赈赐
　　永明九年都下大水吴兴偏剧竟陵王子良开仓赈救贫病不能立者于第北立廨收养给衣及药【并上】
　　太和二年六月戊寅苏湖二州水赈米二十二万石以本州常平义仓斛斗给【旧唐书】
　　宋太平兴国六年四月丙戌罢湖州织罗放女工【通鉴】皇祐四年二月庚子蠲湖州民所贷官米【上】
　　嘉祐六年秋七月诏赈恤浙江灾【宋史】
　　政和七年诏罢浙江花石纲【宋史】
　　建中靖国元年自七月雨至于十月苏湖秀三州水赈之
　　绍兴二十三年湖秀二州大水赈之
　　绍兴二十八年九月癸【阙】蠲平江绍兴湖州被水民逋赋
　　绍兴二十九年湖秀诸州饥赈之
　　绍兴三十一年正月丁亥免湖州増丁所输绢
　　孝宗时湖州安吉夏租茧丝之征既输细丝又输细绫又输细绢御史谢谔请蠲其一从之【杨诚斋谢昌国神道碑】庆元元年正月乙巳蠲严台湖三州贫民身丁折帛钱一年九月己酉蠲严台湖三州被灾民丁绢【宋史】
　　绍定六年诏两浙转运司临安府嘉兴府安吉州竹木之征再蠲三月【续文献通考】
　　寳祐三年二月都省言临安安吉嘉兴属县水涝溺死颇众诏各部守臣给钱埋瘗时马光祖知荣王与苪府有积粟三徃见之王以他辞光祖乃卧于客次王不得已见焉光祖厉声曰天下谁不知储君为大王子今民饥欲死不以此时收人心乎王以廪虚辞光祖探怀中出片纸曰某荘某仓若干王语塞遂许以三十万光祖遣吏分给活饥民甚众
　　景定二年九月辛酉诏湖秀二郡水灾令其亟劝分监司申严荒政
　　景定三年二月丁亥朔临安安吉嘉兴属邑水民溺死甚众诏守臣给槥瘗之【并上】
　　咸淳六年闰十月己酉安吉州水免公田税四万四千八十石【宋通鉴】
　　徳祐元年十一月赐长兴武康县民钱并免今年田租【宋史】
　　元至元二十五年夏四月癸酉尚书省臣言杭苏湖秀四州大水民鬻妻女易食请辍上供米二十万石审其贫者赈之帝是其言【元史】
　　大徳六年六月杭嘉湖等路饥赈粮二十五万一千余石【续文献通考】
　　天厯二年江浙行省言常州湖州诸路饥民当赈粮一十四万三千余石从之【续文献通考】
　　至顺元年江浙大水民饥诏行省以入粟补官钞三千锭及劝出粟十万石赈之
　　至顺二年湖州安吉太湖溢漂民居二千八百九十户溺死一百五十七人命江浙行省赈恤之
　　中统二十四年正月苏湖常秀四州俱饥十二月免浙江鱼课三千锭听民自渔
　　至正元年以两浙水灾免嵗办余盐三万引【并上】
　　洪武二年十二月赈应天杭湖苏松诸郡贫民人给米一石棉布一匹【松江新志】
　　厉子温青田人国初以明经擢监察御史洪武癸丑命踏湖州水荒以实复命上曰先曰无尔独曰有莫不知所以者乎对曰天知地知臣知君独不知帝忿其言不逊斩之后果如其言因榜书于午门曰豪杰御史厉子温【括仓彚纪】
　　洪武戊午八月诏免长兴安吉两县今年秋粮【通纪】洪武庚申春三月减苏州松江嘉兴湖州四府税额先是张士诚窃据其地而苏州尤称富庶徐逹常遇春等统精兵二十万攻之数年始下太祖怒其附防持城不降乃取诸豪族租簿俾有司加税故苏赋特重而松江嘉湖次之葢以惩一时云至是命户部裁其额凡一畆科七斗五升至四斗五升者减十之二四斗三升至三斗六升者止征三斗若五升以下仍旧【上】
　　永乐二年六月命太子少师姚广孝徃苏湖等府赈济【资治通鉴】
　　永乐二年十一月以苏松杭嘉湖等府水灾蠲其今年粮六十万九千九百余石【松江新志】
　　永乐三年浙西大水右佥都御史象山俞士吉与户部尚书夏原吉通政赵居任大理少理袁复奉勅徃治兼督农务时湖州被灾尤极粮五六十万仝事者以所之数反十倍于所输欲损其数以上士吉力争曰欺君病民吾不忍为也虽重得罪吾自任之竟以实闻上允纳悉蠲其输仍刺发廪赈之民頼以苏【宁波府志】
　　四年九月赈苏松常杭嘉湖六府流徙复业民户十二万二千九百有竒给粟十五万七千二百石有竒【松江新志】永乐九年湖州府无征粮米十七万二千四百余石所司一防催征民日逃亡浙江按察司周新奏乞遣官覆验上即命户部覈实蠲免【防槐嵗钞】
　　十二年十一月蠲苏松嘉湖杭五府水灾田租四十七万九千七百余石初有司请减半征之上谓户部尚书夏原吉等曰民田被水无收未有以赈之又可征税耶悉蠲之【松江新志】



　　吴兴备志卷二十
　　钦定四库全书
　　吴兴偹志卷二十一　　　明　董斯张　撰祥孽征第十七
　　晋元帝永昌二年五月吴兴大水【晋书】
　　按元帝纪永昌止元年乃一书自相背而来书称二年者亦不一【元衢】
　　明帝太宁元年五月吴兴大水【宋书】
　　成帝咸和四年七月吴兴大水【晋书】
　　咸康二年四月戊午甘露降吴兴武康县庚申又降武康【宋书】
　　废帝太和中乌程阁下生莲花【万嵗厯】
　　掌故误以为唐太和详匡籍譌
　　安帝元兴元年七月大饥人相食吴郡吴兴户口减半又流奔而西者万计【晋书】
　　宋元嘉三年闰正月己丑甘露降吴兴乌程太守王韶之以闻【宋书】
　　元嘉十三年二月甘露降吴兴武康董道益家园树元嘉十九年二十年白两见于吴兴
　　元嘉二十年七月吴兴郡后池芙蓉二花一蒂太守孔山士以闻
　　大明五年四月辛亥甘露降吴兴安吉太守厯阳王子顼以闻
　　大明七年春太湖边忽多防其年夏水至悉变成鲤鱼民人一日取转得三五十斛明年大饥
　　大明七年十二月辛丑朔甘露降吴兴乌程令茍卞之以闻
　　太始二年九月壬寅白乌降吴兴乌程太守郄颙以献明帝泰始中吴兴东迁沈法符家鸡有四距
　　泰始六年九月己巳八眼见吴兴故鄣太守禇渊以献
　　孝建三年七月庚午嘉禾生武康县
　　后废帝元徽四年十一月乙巳吴兴乌程余山道人慧获苍玉璧太守萧惠开以献
　　升明二年十一月甘露降吴兴卞山太守王涣以闻【并上】齐建元二年吴兴大水故鄣县枫树连理两株相去七尺大八围去地一丈仍相合为树冺如一木【南齐书】永明元年武康民沈崇家石榴连理太守杨文崇以闻永明二年七月乌程县陈文则家槿树连理
　　永明五年夏吴兴水雨伤稼
　　吴兴东迁民吴休家女人双生二儿胷以下脐以上合葢人疴也
　　永明六年吴兴大水【并上】
　　梁中大通三年吴兴野谷橹生布满山泽百姓获利【梁书】唐太和五年六月辛夘苏杭湖水害稼【旧唐书】
　　太和七年十月辛酉润常苏湖四州水害稼
　　开成三年夏苏湖二州水溢入城【并上】
　　干符五年黄巢破宣州以清明前二日入长城居民匿山谷间避之幸脱祸因以清明后补节一日相庆【长兴志】
　　天祐二年冬十月有兽入吴兴一角麟趾【吴越偹史】
　　宋熈宁八年长兴旱太湖水退数里见古街衢井灶焉【长兴志】
　　元祐四年夏两浙旱【文献通考】
　　元祐五年浙西水六年两浙水【宋史】
　　大观元年十月苏湖水灾【并上】
　　政和五年八月苏湖水灾
　　绍兴六年湖秀海风害民田
　　绍兴三十二年六月浙西大霖雨
　　谈庚安吉布衣也绍兴中言本邑去秋园并蒂合而为一此皇帝孝治天下故见祥瑞以昭天意【氏族大全】隆兴元年秋湖州螟为谷灾
　　隆兴二年七月苏湖大水
　　乾道元年春湖秀大饥殍徙者不可胜计州县为糜食之
　　乾道六年冬湖秀饥
　　乾道十一年江东浙西诸州水
　　淳熈八年七月不雨至于十一月湖常旱【并上】
　　开禧二年四月长兴地生毛状如马鬣或苍或赤或白濵湖皆有之长数寸焚之臭如燎毛【西吴里语】
　　开禧三年夏秋久旱大蝗羣飞蔽天先是浙西郡县首种不入或种荳粟皆既于蝗时韩侂胄开邉兵连祸结故有此孽【文献通考】
　　嘉泰二年正月二十二日午刻有村媪擕防稚百十成羣惊走声言有盗捕婴儿祭江閧然播泛湖入山藏避宰尉禁约方止【长兴志】
　　嘉泰二年浙西大蝗若烟雾蔽天其堕亘十余里【宋史】嘉定七年六月浙郡蝗
　　嘉定十一年六月浙西大霖雨
　　开庆十年八月安吉武康水
　　淳祐二年六月盛夏积雨浙右大水【并上】
　　咸淳十年八月癸丑大霖雨天目山崩水涌流安吉临安余杭民溺死者无算【武林纪事】
　　元世祖中统二十五年三月湖秀水坏田稼【元史】
　　中统二十九年六月湖州路水【并上】
　　大徳四年秋両浙饥【函史】
　　赵子昻别业在徳清龙洞山元大徳庚子嵗紫芝生其游亭戴表元为记【剡源集】
　　成宗元贞元年五月湖州乌程县水
　　二年湖州嘉兴路饥【并上】
　　天厯二年冬大雨雪太湖氷厚数尺人履氷上如平地【研北襍志】
　　景泰五年郡大水饥御制城隍庙祭文命巡抚尚书孙原贞祀【劳志】
　　成化九年二月甘露降东林里人陈政家庭树越旬始晞【东林山志】
　　嘉靖二十四年旱太湖水缩民有得轩辕镜于其防者【长兴志】
　　嘉靖三十二年六月初十日乡中羣小儿惊走入市言有捕婴童祭江者有司禁之乃止【上】
　　隆庆四年八月浙江湖州山崩成湖【续文献通考】











　　吴兴偹志卷二十一
　　钦定四库全书
　　吴兴偹志卷二十二　　　明　董斯张　撰经籍徴第十八【寓公著述附】
　　吴太常姚信集二卷又周易注十卷昕天论一卷士纬二卷【隋经籍志】
　　晋征西主籍邱道防集五卷
　　沙门支昙谛集六卷
　　松阳令钮滔母孙琼集二卷
　　吴兴孝亷钮滔集五卷
　　益阳令吴商集五卷又襍礼义十一卷礼答难十二卷襍议十二卷又礼诫襍记故事十三卷防襍事二十卷吴兴太守沈充集十卷【并上】
　　陆修静道德经新说一卷【髙似孙子畧】
　　征虏将军沈林子集十卷【隋经籍志】
　　给事中邱渊之集七卷【太平御览】
　　金紫光禄大夫沈演之集十卷
　　侍中沈懐文集十二卷又隋王入沔记十卷
　　南阳太守沈亮集七卷【并上】
　　南越志七卷武康令吴兴沈怀逺撰此五岭诸书之最在前者也怀逺怀充之弟见宋书【书录解题】
　　司徒左长史沈勃集五卷【隋经籍志】
　　太子舍人沈麟士集六卷又经传义疏一卷
　　国子博士邱迟集十卷又集钞四十卷
　　吴兴孝亷刘氏集九卷【并上】
　　特进沈约宋书一百卷齐记二十卷注梁武帝连珠一卷諡例十卷子钞六卷襍钞十卷珠丛一卷袖中畧记三卷袖中畧集三卷宋世文章志二卷梁新官品十六卷梁仪注十卷又俗说一卷襍记二卷四声四卷【隋经籍志】
　　奉朝请吴均集二十卷注后汉书九十卷齐春秋三十卷庙记十卷十二洲记十六卷吴郡钱塘先贤传五卷续文说五卷续齐谐记二卷
　　黄门郎沈璇集尔雅志十卷
　　州从事太史叔明孝经义一卷孝经发题四卷论语集解十卷
　　后梁散骑常侍沈君攸集十三卷
　　陈后主集十三卷
　　沈后集十卷
　　国子博士沈文阿春秋左氏经传义畧二十五卷防服经传义疏四卷防服发题四卷经典大义十二卷经典儒大义序录二卷
　　姚察文集三十卷文章始一卷梁书帝纪七卷
　　沈炯前集七卷后集十三卷
　　后周散骑常侍沈重乐律义四卷钟律五卷
　　姚僧垣集騐方十卷【并上】
　　姚朂起予集四十卷【旧唐书】
　　姚最梁后畧十卷本草音义三卷续畵品一卷述系传一卷【上】
　　最又有序行记十卷述行记十卷见经籍志
　　徐坚集三十卷又注史记一百三十卷晋书一百一十卷大隐书三卷【旧唐书】
　　姚思亷梁书五十六卷陈书三十六卷
　　邱光庭兼明书十二卷规书一卷康教论一卷海潮论一卷海潮记一卷名贤姓氏相仝录一卷
　　陆羽警年十卷穷神记十卷茶记一卷教坊录一卷沈既济选举志三卷江淮记乱一卷建中实录十五卷陆防诗编十卷又赋六卷
　　沈光集十五卷
　　沈顔陵阳集五卷聱书十卷解聱十五卷
　　沈亚之集十卷【晁氏读书志】
　　吴兴襍录七卷唐湖州刺史张文规撰文规张荐之后彦逺之父其为郡在会昌二年【文献通考】
　　宋璲苕川总载集十卷【宋经籍志】
　　宋璲吴兴人物志十卷璲字胜之乌程人【唐艺文志】
　　诗式五卷诗议一卷唐长城皎然清昼撰【髙僧传】
　　张光安陆集一百卷【癸辛襍志】
　　朱临春秋统例二十卷春秋私记一卷春秋外传十卷朱服文集十三卷校定六韬六卷校定孙子三卷校定司马法三卷校定吴子二卷校定三畧三卷国子监文费令式一卷
　　俞汝尚溪堂集四卷
　　卢秉文集十卷又奏议三十卷
　　萍洲可谈二卷吴兴朱彧无或撰
　　春秋通训十六卷五礼例宗共十卷直秘阁张大亨嘉父撰【文献通考】
　　朱肱内外二景图三卷大隐翁酒经一卷
　　南阳活人书二十卷朱肱撰【并上】
　　吴兴统记十卷摄湖州长史左文质撰分门别古事颇详序称甲辰嵗者本朝景德元年也
　　南纪序五卷知汉阳军于霆教授施士衡编
　　何防春渚纪闻十三卷
　　孔子编年五卷新安胡仔元任撰其父舜陟命仔采摭经传为之【书录解题】
　　叶清臣春秋纂十卷【上】
　　石茂良靖康录一卷
　　朱胜非奏议十五卷
　　叶梦得春秋谳三十卷春秋考三十卷春秋传二十卷石林春秋八卷春秋指要总例二卷论语释言十卷孟子道义二卷石林集一百卷又建康集八卷金石考若干卷【宋经籍志】
　　石林书传十卷叶梦得撰少蕴博极羣书强记絶人书与春秋之学视诸儒最精【书录解题】
　　老子解二卷石林词一卷维过江录一卷俱叶梦得撰【文献通考】
　　叶石林上元古迹【客座赘语】
　　沈琯南归录一卷【文献通考】
　　陈都官集三十卷陈舜俞撰【上】
　　葛立方韵语阳秋三十卷归愚集二十卷又归愚词一本
　　信斋词一卷葛郯谦问撰
　　刘行简词一卷刘一止撰尝为晓行词盛传于京师号刘晓行【并上】
　　刘一止苕溪集五十卷【宋经籍志】
　　刘宁止教忠堂类藁十卷
　　葛邲文词集二百卷词业五十卷
　　葛郛载德诗四卷
　　朱胜非行状一卷刘岑撰
　　朱胜非年表一卷胜非孙昱着
　　倪思易训三十卷中庸集议一卷论语义证二十卷合宫严父书一卷北征录七卷【并上】
　　齐斋防谏论二卷尚书霅川倪思正父撰【书录解题】
　　张有五声韵谱一卷比常韵无悮【学古编】
　　却扫编三卷徐度撰【文献通考】
　　建炎以来系年要记二百卷工部侍郎李心传微之撰葢与李巽岩长编相续亦尝自隆兴后相继为之会蜀乱散失不可复得【文献通考】
　　建炎以来朝野甲乙集共四十卷李心传撰上自帝系帝徳朝政国典下及见闻琐碎皆录之葢南渡以来野史之最详者【上】
　　孝宗要录初草二十卷李心撰【经籍志】
　　春秋考义十二卷旧闻证误十五卷俱李心传撰西陲泰定録九十卷李心传撰
　　丁丑三礼辨中兴艺文志李心传撰【并上】
　　晦庵语録四十六卷著作佐郎陵阳李道传贯之裒晦翁门人廖德明子晦而下三十二家刻之九江【文献通考】
　　晦庵续录四十六卷李太史之弟枢宻性传成之又得黄干直卿而下四十一家及前録所无者刻之
　　临安志十五卷府帅吴兴周淙彦广撰【并上】
　　施宿大观法帖总释二卷又石鼔音一卷【宋经籍志】
　　沈枢通鉴总二十卷宜林集三十卷【上】
　　沈诜东溪集二卷【见劳志】
　　沈该神宗寳训一百卷翰林学士年表一卷阴符经注一卷【上】
　　程大昌集二十卷禹贡论五十二篇别有演繁露十四卷又六卷攷古编十六卷易原雍录各十卷易老通言十卷【文献通考】
　　北边偹对六卷程大昌撰【上】
　　参政章良能有嘉林集百卷【癸辛襍识】
　　刘光祖后溪集若干卷
　　倪恕安陆酬唱集六卷
　　莫君陈月河所闻一卷
　　谈氏家传一卷谈钥撰
　　沈复四益斋集若干卷【见眞西山集】
　　晦岩集十二卷秘书丞沈清臣正卿撰
　　钱几集二卷【长兴志】
　　周颉适庵集一百卷【上】
　　朱焕文北山藳若干卷【安吉志】
　　王洋东牟集二十九卷
　　李迎遗藳一卷
　　牟子才内制五卷外制三卷奏议二十卷经筵讲义五卷口义二卷故事二卷偹边三防
　　近世厚徳录四卷百链真隐李元纲国纪编沈濬道原为作序【文献通考】
　　姜防读书谱一卷白石丛槀十卷绛帖评二十卷集古印谱十卷
　　林洪字龙文德清柯山人有山家清供一卷【说郛】
　　陈振孙书录解题聚其家藏之书而评之
　　振孙号直斋吴兴人见文献通考发端
　　韦居听舆一卷宋陈【阙】直斋之子霅川人【说郛】
　　衢按直斋有子名造见齐东野语不知即此人否
　　稿简赘笔二卷承议郎章渊撰渊字伯深援之孙襄阳志四十卷宋郡守朐山髙防命教授吴兴刘宗幕官上蔡任□编纂为书详偹志之佳者【文献通考】
　　昭明太子事实二卷知池州赵彦博富文编昭明庙食于池元祐赐额曰文孝【书録觧题彦博武康人】
　　髙斯得徽宗长编孝宗实录若干卷刋正杜佑通典若干卷【续文献通考】
　　耻堂集诗肤说仪礼合抄増损俱髙斯得撰
　　防古偹录一卷宋孟珙撰【説郛】
　　闲治静本论五卷将论五卷知枢宻院广陵张岩肖翁撰【书录解题】
　　岩虽匪人然其才亦有可取惜不善用耳【岩寓吴兴】
　　程公许着尘缶文集内制外制奏议奉常议掖垣缴奏金华讲义共若干卷
　　寓山集三十卷吴兴沈作喆明逺撰丞相该之侄绍兴五年进士改官为江西运官常为悲扇工诗忤魏良臣陷以深文夺三官【文献通考】
　　仝庵集一卷吴兴施士衡德求撰尝试中教官为宣州签幕坐废虽牵复仕竟不进【上】
　　宋释赞宁鹫岭圣贤录一百卷宋髙僧传三十卷僧史畧三卷要言一卷笋谱一卷传载八卷【宋经籍志】
　　元姚子敬选古今乐府一卷以夏英公喜迁莺宫词为冠【升庵词品】
　　王子中挂蓑吟三卷【劳志】
　　周宻有浩然斋日钞【见本草纲目】絶妙好词【见乐府指迷】云烟过眼录【见秘笈】客谈【见歴代小史】
　　卫富益着四书考证易经杂说读史纂要怡情録共若干卷
　　王方叔有第一山人集【松雪斋集】
　　宇文公谅着折桂集观光集辟水集以斋书藁玉堂漫藁越中行藁共若干卷【元史】
　　程郇栁轩退藁十卷【上】
　　陈绎曾古文矜式二卷
　　衢按绎曾又有翰林要诀见弇州法书苑
　　赵孟頫印史二卷演琴赋一卷【续文献通考】
　　夏文彦字士良吴兴人着图绘寳鉴若干卷
　　吴兴志二十卷枢宻院编修郡人谈钥元时撰嘉泰元年也其为草未得为尽善【并上】
　　吴惟信字仲孚吴兴人有菊潭集【癸辛襍识】
　　厐隆石舟诗话二卷篷吟藁一卷【厐氏家乘】
　　周礼集说十卷吴兴前溪陈友仁君复撰
　　陆昆吴兴名贤录若干卷王道隆吴兴名贤续录六卷道隆又有苕霅野史若干卷【经籍志】
　　严震直流芳录三卷
　　长洲陈颀景泰间分教湖州尝取旧志编辑成书成化八年浔阳劳钺廷器守湖与儒士张渊朝夕讨论重加增补得二十二卷【见彭华夏时正劳志序】
　　臧衍字有原与定山庄孔交着长兴县志
　　闵珪庄懿公集十卷
　　孙一元太白山人漫藁若干卷
　　施侃菁阳集四卷
　　凌震练溪集四卷
　　施峻琏川诗集八卷文集六卷
　　潘季驯留余堂集十二卷河防一览若干卷
　　施儒西亭集十二卷
　　沈节甫太仆主人集十六卷
　　钱镇淡庵集五十卷
　　沈桐观颐集二十卷
　　刘麟南坦集十二卷【国史经籍志】
　　闵元衢辑南坦未刻藁藏于家
　　唐枢木钟台集三十二卷
　　骆文盛两溪集七卷
　　董份泌园集三十二卷史记评钞四十卷汉书评钞四十卷后汉书评钞二十卷
　　茅坤鹿门集四十六卷史记钞若干卷汉书钞若干卷五代史钞二十卷唐宋八大家文钞一百四十四卷浙直分署纪事本末二卷
　　顾应祥崇雅堂集十四卷读易愚得一卷惜隂录十二卷授时厯法撮要一卷勾股筭术一卷测圆筭术四卷弧矢筭术一卷归田诗四卷人代纪畧四卷
　　闵如霖午塘集十六卷
　　蔡汝楠自知堂集二十四卷五经劄记若干卷
　　徐中行天目集二十一卷
　　陈良谟见闻纪训二卷
　　徐献忠掌故集十七卷乐府原十五卷
　　王豫随槎集四卷四书识大录若干卷
　　朱长春甲集五十二卷乙集若干卷管子二十四卷许孚远敬和堂集十卷学庸论语述五卷
　　赵金淮献集三卷浮休集一卷医学经畧十畧
　　吴惟岳海岱集四卷天目山房歳编二十八卷
　　董道醇黄门集一卷韩文评抄二十卷
　　董嗣成青棠集十卷光禄遗编四卷
　　慎防文则大成二十二卷名山记十六卷
　　陈深十三经解话若干卷诸子品节若干卷诸史品节若干卷
　　凌约言鳯笙阁简抄四卷
　　凌廸知万姓统谱一百五十卷文林绮绣二十卷名世苑四十卷国朝名公翰藻五十二卷
　　凌稚隆史记评林一百三十卷汉书评林一百卷左传评注测义若干卷
　　姚翼海屋集十四卷家规通俗编十二卷
　　陈霆水南集续集雨山墨谈唐余纪传緑乡笔林水南闲居录宣靖偹史渚山堂诗话词话山堂琐语仙潭志共一百余卷
　　吴兴王雨舟济人物髙逺刻意诗词其所着有宫词一卷有水南词一卷有谷应集有铁老吟余其宫词尤蕴借可喜【夷白斋诗话】
　　济倅横州采其风土物宜与域中异者为书二卷曰君子堂日询手镜载国朝典故刘清惠为作墓志【元衢】
　　李乐见闻杂记十卷乌青志若干卷
　　臧懋修负苞堂集八卷古诗所五十六卷唐诗所四十七卷
　　茅翁积芸晖馆集十二卷
　　茅国绩菽园集二十卷
　　郑明选侯升集四十卷
　　元夫白鹤园集若干卷
　　吴梦射堂诗钞十四卷
　　横塘集二卷屠隆寓湖着
　　范汭湛园集四卷
　　谢肇淛下菰集六卷又吴兴友乘见曹能始石仓二藁朱国桢涌幢小品三十二卷
　　又着国朝史防晩年精神所注事核而赅留资贻后仅劂其半识者有散佚之虞焉门人闵元衢识
　　沈演止止斋集七十卷
　　茅瑞徴澹朴斋初集十七卷禹贡滙疏十三卷
　　闵梦得宦牒辜功十二卷
　　骆从宇淡然斋存藁六卷








　　吴兴偹志卷二十二
　　钦定四库全书
　　吴兴偹志卷二十三　　　明　董斯张　撰遗书徴第十九
　　记吴兴始韦曜氏谈钥志所载仅一则耳踵起数十家都已佚顔鲁公地记录集中幸不冺冺焉张之山墟名吴均入东地旧志犹存一二谦之记散见艺文聚初学记太平御览后汉书注谈钥志说郛诸书余取录之庶尝鼎一脔耳傥有藏诸书之全者乎慰我□饥
　　山谦之吴兴记【二十一则】
　　谦之棘阳令好学多著述又有南徐州记丹阳记宋书载隋经籍志及沈约自叙
　　郡廨署旧在乌程县治
　　乌程县有穴圆三丈内转寛大有钟乳云通包山乌程县南百里有桐墟又百五十里有栁墟又有栁河乌程县东南三十里有桑墟
　　九乳山在乌程县西南三十一里有九峯如乳状石城山在乌程县西三十里昔乌程人严白虎于此垒石为城与吕防战
　　卞山峻极非清秋爽月不见其巅盖云雾常封耳卞山洞中有石如玉人谓之瑶琨石
　　卞山有项王走马埒洗马池
　　卞山有项王系马树石间有项王马蹄
　　吴兴本无杨梅太史慈卞山三州来祭越有杨梅因种号卞山杨梅
　　按容斋三笔云孙权使慈为建昌都尉于新吴今洪府奉新县也邑中立庙敬事乾道中封灵惠侯似与此左然名士争借为重其墓两处载之恒也或墓原在弁山而于彼灵应因庙而遂以墓附会耶【元衢】
　　吴景帝钮皇后父卞山令百姓兼丁三千人开之按吴志孙休薨諡景皇帝夫人朱据女休即阼立为皇后休卒尊为皇太后别无钮皇后但顔鲁公石柱记乌程县有吴景帝钮皇后陵而此记陵墓无之未知何据【谈志】
　　东迁县有孺子山徐孺子入吴哭友人尝登之因以为名
　　阚山以其山峯在阚神祠南盖吴丞相阚泽所居也乌山乌巾居此故也
　　含山在县东南一百八里震泽东望苍然茭苇烟蔚之中髙邱卓然因以名焉
　　乌程有梅墟梅林梅亭
　　衡山一名横山
　　车溪出美鱼
　　乌程温山出御荈【荈劳与谈作芹】
　　乌程县北垄山有紫石英甚光明但小黑其山东临大谿西帯长渎
　　乌程县西北有项籍祠兴平二年太守许贡奏分县为永安县















　　吴兴偹志卷二十三
　　钦定四库全书
　　吴兴偹志卷二十四　　　明　董斯张　撰金石征第二十【凡郡人墓志附】
　　乌程禅幽寺有式道人碑【南宋时见谈志】
　　德清大中乾元寺释伽寳殿四字梁武帝书大中乾元之寺六字唐栁公权书【谈志】
　　天目紫阳观梁昭明太子勒碑记【劳志】
　　陈始兴昭烈王碑沈烱撰【艺文聚】
　　陈新蔡王墓志沈志道撰【吴兴丛录】
　　报徳寺在长兴五峯山有陈博士虞寄碑【劳志】
　　陈吴兴郡庐陵王德政碑江总撰【艺文聚】
　　沈傅师墓志侄尧章书【郑樵金石畧】
　　罗池庙碑记韩愈撰沈师书【赵明诚金石录】
　　栁州井铭栁宗元撰防泉诗宇文鼎撰俱沈傅师书西台舍人赠泗州刺史徐府君碑张说撰【文苑英华】
　　天下放生池碑在鲁公祠唐肃宗御书题额银青光禄大夫使持节升州诸州军事升州刺史充浙西节度使兼江宁军使柱国丹阳县开国侯臣顔真卿撰并书大厯八年于州骆驼桥北建【谈志】
　　白苹亭记在墨妙亭唐殿中侍御史内供奉李直方撰前太仆寺主簿史镐书并篆额后防元和元年夏节度判官侍御史王澹获览此作【谈志】
　　郑樵金石畧云镐分书
　　故光禄大夫右散骑常侍集贤院学士赠太子少保东海徐文公神道碑张九龄撰【曲江集】
　　章后坊有唐经幢十数刻尼名【谈志】
　　归安永兴寺唐进士吕行周记顔真卿篆额即鹿苑寺也【已载郡志寺观今出之】
　　明月峡有唐人书顔真卿蚕头鼠尾碑尤巨【长兴志】长兴广惠教寺唐尚书王缮撰碑【长兴志】
　　报恩光孝禅寺文殊堂额顔鲁公书又有谢安石碑裴清撰【谈志】
　　唐丞相李绅墓碑在乌程干宁三年立【劳志】
　　寳相寺在德清唐汉阳王张柬之为碑又静林寺张柬之碑【谈志】
　　乌程有唐兴善寺碑宋瑞相院碑【见劳志名宦】
　　大唐兴善寺碑字径三尺体势壮逸相传燕公张说书寺在新市今号觉海故令陈子方龛于乾元寺后置墨亭【谈志】
　　勅书褒战功记在甲仗库前唐宪宗赐刺史辛秘及慰问将士诏也
　　长兴有崔祐甫铭崔植诰崔赵村在罨画溪之右崔即唐相祐甫后也家藏韩愈所作祐甫墓铭虽蝉腐而精彩如新又藏崔植崔逖等诰数轴吏部尚书真卿吏部侍郎说尚书上柱国邕知制诰揆吏部尚书林甫平章事墀笔迹并存其家寳之官为蠲其丁钱【并上】
　　东林祗园寺石经幢唐大中五年五月二十一日卞欢沈暹等奉勑建沈斌书【东林山志】
　　碧澜堂有杜牧书扁三大字吴越王钱镠尝题诗于壁【大明一统志】
　　华藏寺有钱王防戒牒【谈志】
　　武康学大成殿徽宗御书题额【谈志】
　　归安天申介福宫在东林山髙宗御书额【已载郡志寺观今出之】
　　武康升元报德观髙宗御书额
　　武康显忠崇孝资福禅寺髙宗御书寺额
　　李氏南园在霅川有怀岷阁宋理宗御书【癸辛襍识掌故已载名园今出之】
　　黄龙洞有真宗朝金字牌【上】
　　太子右师御率府副率沈君墓志铭曽巩撰【南丰集】德清县君周氏墓志铭在卞山尚书都官员外郎陈君墓志铭在雉山并曾巩撰【上】
　　孝丰县百福院记宋知怀州孔叔詹撰【劳志】
　　安定先生胡瑗墓表欧阳修撰并书【有旧榻本在予家】
　　慈感寺超览阁三字蔡京书【详瑮征】
　　重修至圣文宣王庙记宋直史舘陈尧佐记刻置德清学
　　重修孔子庙碑宋德清令窦充撰刻石在学
　　郑闲靖留题月泉壁
　　宋郑如几与沈彦居吴子常周美中同游慈相寺月泉访东坡题壁
　　重修德清县宇记宋邑人郑如几撰并书
　　重修德清社坛记宋县尉张逸民撰刻置坛内
　　增修德清学记宋县尉张逸民撰并书
　　德清县学赡士田碑宋知县黄耕撰立石在学
　　重修德清学记宋知县赵伯抟撰刻之学中
　　德清义庄赈济田碑宋知县黄耕立石在学
　　仙潭二大字宋状元吴潜书牓于仙潭湾上【已上并德清县志】
　　狮子吼寺宋编修沈瀛记【劳志】
　　鹿苑寺重修隆兴中侍郎葛立方宗丞沈询进士吴椿有诗并记刻石
　　青莲院刘一止记
　　觉海寺有法鉴讲师若愚塔铭【并上】
　　特进陈与义墓铭礼部侍郎张嵲撰【在广德乡】
　　谢安墓在长兴三鵶村大观三年县尉周邦积题其墓柱曰太文靖谢公之墓【长兴志】
　　长兴梵惠教寺江东汪用汝记
　　长兴澄心教寺宋祥符中有碑记
　　吴季子庙在长兴合溪绍兴中重修祝鉴记
　　长兴大雄教寺治平中石曼卿书额元赵孟頫记长兴玉窦泉宋侍郎钱伯言记【并上】
　　灵济庙碑焦络撰【谈志】
　　湖州贡院记状元张孝祥书额大諌刘度记司业芮晔书【谈志】
　　刘焘稽古阁三字在州学
　　厯年图碑昼锦堂碑并在安吉县学韩磊刻【磊安吉令】眞武画像碑在佑圣宫丞相沈该赞
　　曹孝子祠堂刘焘记
　　赵直讲祠堂记在鲁公堂乾道中仲并撰
　　孺子山徐孺子庙绍兴中重修江都唐法记【并上】
　　太府少卿福建运判直宝谟阁李浃墓志铭翰林医痊王克明墓志铭叶适撰
　　姜安礼墓志铭【在武康上栢岩山】福建运使直显谟阁少卿赵彦倓墓铭【在武康上栢山】大宗丞兼权度支郎中高子润墓志铭【在武康上栢山】袁声史墓志铭【在乌桯厉山】俱叶适撰
　　尚书礼部侍郎致仕赠大中大夫卫公肤敏神道碑【乌程戴坞】汪藻撰【浮溪集】
　　安吉州乌程县南林报国寺碑记奉议郎秘书省著作佐郎兼四川制置副使司参议官李心传撰朝散大夫起居郎兼侍讲李性传书朝奉郎试中书舍人兼权吏部侍郎兼同修国史院实録院仝修撰洪咨防题额宋嘉熈元年立【碑见在寺中】
　　浔溪祗园寺庄田碑记左朝奉郎签书江隂军判官防公事赐绯鱼袋丁昌朝撰右通直郎前福州怀安县主管学事兼劝农公事练汝舟题额绍兴二十一年立【碑存寺中】
　　沈东老祠堂碑记元丰七年吴兴知州军事朝奉大夫集贤院大学士提举南京鸿庆宫赐紫金鱼袋里人陆元光撰【东林山志】
　　东林山灵应庙碑绍兴十六年前进士左承直郎权通判常州军州主管学事兼管劝农事借绯鱼袋里人沈长卿撰左廸功郎新严州分水县尉兼主簿主管学事巡捉私茶塩里人倪偁书进士沈绎之立石
　　囬仙人祠堂记绍兴二十二年左朝奉大夫检校中书事直史馆编修赐紫金鱼袋邑人刘一止撰敷文阁直学士左朝议大夫知史舘编修兼侍讲劝农事俞俟书囬仙馆记程公许撰杨栋书李性传篆额
　　张按栋字元极青神人歴参知政事
　　玲珑山张谦中篆归云洞三大字
　　端禅师行业记郡人刘焘撰并书【端师子语録】
　　湖州常炤院记开禧三年陆游撰【渭南集】
　　沈賔王山记开禧乙丑杨万里撰【诚斋集】
　　安吉州朱夫人墓志铭建炎己酉沈与求撰【在凤亭山龟溪集】朝请郎陶旐墓表建炎二十五年汪藻撰【在法华山浮溪集】湖州胜赏楼记嘉定十五年叶适撰【水心集】
　　沈德和北村记叶适撰【上】
　　万钟南园记庆元二年焕章阁学士洪迈撰【谈志】
　　玲珑山有唐杜牧题名又绍兴癸夘葛鲁卿林彦政刘无言莫彦平叶少蕴题名【谈志此已载掌故山墟今出之】
　　德清县防壁记宋吴永叔撰【事文聚】
　　朱吉甫墓碑记文及翁撰【在安吉县移风乡　孝丰志】
　　提干文林赵崇禅墓志铭咸淳戊辰黄震撰【在武康金龙山黄氏日抄】
　　长兴县主学防题名记咸淳七年黄震撰【上】
　　安吉仁济庙两廊记鲁伯能撰【安吉州志】
　　宋安吉县令题名记刘希仁撰【上】
　　按希仁莆人位编修刘克庄之弟也
　　朝散郎致仕胡君墓志铭汪藻撰【浮溪集】
　　即胡仔之祖也墓在安吉县管城之原
　　资政殿学士牟子才墓志铭高斯得撰【在菁山劳志】
　　贡院记在贡院中【上】
　　吴兴封山资敬寺记释大防撰【防笑隐语録】
　　湖州路资福寺钟铭释大防撰【上】
　　湖州总管郝侯祠记天目圆照庵记俱释本明撰【中峯广録】管公楼孝思院记元封赠吴兴郡公赵公碑先侍郎阡表魏国夫人管氏墓志铭俱赵孟頫撰【松雪斋集】
　　大雄寺阁记重修观堂记眞人杜道坚碑俱赵孟頫撰【上】
　　天圣寺有古桧赵子昂题曰古桧堂【劳志】
　　妙观赵子昂书额
　　金婆楼迎眞道院赵子昂题额【上】
　　牟巘墓志铭赵子昂撰【在三碑乡】
　　湖州路总管府题名记皇庆元年集贤侍讲学士中奉大夫赵孟頫撰并书
　　推官防题名记至大二年四明袁裒撰赵孟頫书并篆额
　　长兴县修建东岳行宫记资善大夫徽州路摠管孟淳撰集贤侍讲学士中奉大夫赵孟頫书
　　重修飞英舍利塔记资善大夫常州路摠管孟淳撰文林郎江浙等处儒学提举赵孟吁书
　　元故中奉大夫岭北湖南道肃政亷访使邓公神道碑【在德清千秋乡百寮山】吴澄撰
　　重建防圣万寿禅寺记断崖和尚塔铭虞集撰【道园学古録】史氏程夫人墓志铭虞集撰【上】
　　牟应龙墓铭虞集撰【在三碑郷】
　　至正五年特赐赵孟頫墓道之碑勅翰林学士欧阳为文集贤侍讲学士苏天爵书丹翰林学士承防张起岩篆额【松雪斋集】
　　德清县学祭噐记沈氏义庄记俱黄溍撰【黄学士集】
　　奉训大夫源州知州程郇墓志铭【在乌程永新乡桃坞】
　　承务郎杭州路富阳县尹倪渊墓志铭【在昆山】
　　信州路摠管府判官谢公墓志铭【德清永和乡方山并上】
　　陈子中墓碣【乌程菁山上】
　　紫芝亭记敷山记俱戴表元撰【剡溪集】
　　妙观重建玉皇殿记东湖书院修造田记长兴州重建学宫记俱杨维桢撰【劳志】
　　湖州路安定书院夫子燕居堂碑铭富珠哩翀撰湖州路归安县修学记储惟贤撰
　　新复徳清塘隄岸记程郇撰【并上】
　　重建锦峰塔院碑记大德四年汉东孟淳记昭武谢公麟书前进士三山唐垕题【东林山志】
　　东林山观鱼亭至正庚子魏人赵彦徴籀书题其楣张师古撰记【上】
　　南浔重修城记南浔镇儒学教谕杨天显书至正辛丑立【碑在垂虹桥劳志】
　　爱山台记元张世昌撰【上】
　　安吉县唐李卫公庙石记元范文辅撰【安吉州志】
　　湖州孔子庙碑揭云撰【劳志】
　　莫月鼎碑宋濓撰【宋学士集】
　　元故湖州路德清县君陈府君墓铭宋濓撰【并上在三碑郷】吴孟思墓志铭刘基撰【在武康封禺山】
　　慈感寺毘罗阁记郡人杨复撰
　　重修岘山显化禅寺记杨复撰【岘山志】
　　太常司丞张来仪墓铭童冀撰【在九里冈静居集】
　　湖州府属县义仓记黄淮撰【劳志】
　　重建府治记重修碧澜堂记张亷撰
　　湖州府重修庙学记魏骥撰
　　乌程县学明伦堂记周忱撰
　　乌程县儒学重修记李旻撰【并上】
　　湖州府新置孝丰县记程敏政撰【篁墩文粹】
　　明封刑部主事浩斋陆君墓碑【在焚泽王文成集】
　　重修安定先生墓记陆麟撰【清惠集】
　　湖州府学尊经阁记袁袠撰【袁永之集】
　　逸老堂碑文夀承书笔师圣教序当为山中碑刻第一【岘山志】
　　毗山汉夀亭侯关公庙碑浙直分署碑俱董浔阳撰【泌园集】
　　唐一庵先生祠堂记许孚远撰【敬和堂集】
　　重修天圣寺碑秀水沈思孝撰平湖陆光祖篆额郡人董嗣成书万厯癸巳年立
　　千松禅院二碑一四明屠隆撰一归安沈桐撰【碑存寺中】

　　吴兴偹志卷二十四
<史部,地理类,都会郡县之属,吴兴备志>
　　钦定四库全书
　　吴兴偹志卷二十五　　　明　董斯张　撰书画征第二十一【郡人所藏名迹附】
　　贺邵字兴伯吴兴人官至中书令与皇象同时其体瘠而不流逸而寡礼【书小史】
　　张按陈夀书兴伯山隂人书史云云岂邵曽寓吴兴耶邵史作劭
　　邱道防善草书与羊欣同受笔法于王献之殊劣于欣李嗣真曰道防谬登髙品迹乃浮漫【书小史】
　　邱道防善书便书素时司马珣之为吴兴令羊欣弟伦为临安令欣至吴兴防弟珣之乃以道防素书洛神赋示欣欣嗟咨其工以为胜已道防乌程人官至相国主簿【张怀瓘书品】
　　王道迄乌程人渉学善书形貌又美太守王韶之谓人曰有子弟如王道迄无所少始兴王濬以为世子师补中书令史弟道隆亦知书【宋书】
　　右军孙智永禅师自临千字文八百本散与人间江南诸寺各留一本永往住吴兴永福寺积年学书秃笔头十瓮每瓮皆数石人来覔书并请题头者如市所居户限为之穿穴乃用铁叶裹之人谓铁门限后取笔头瘗之号为退笔塜自制铭志
　　尚书故实永福一作永兴吴兴一作防稽
　　防稽僧智果工书尝谓永师曰和尚得右军肉智果得骨永草书入妙行入能永兄智楷亦能书【并上】
　　顔鲁公有湖州帖【宣和书谱】
　　唐礼部尚书沈傅师书道林诗在潭州道林寺四絶堂以杉板薄略布粉不尽纹故岁乆不脱沈牌某官潭借留书斋半歳榻得其石本为橅石僧希白务于劲快多改落笔端直无复缥渺萦洄飞动之势【宝章待访録】
　　傅师道林诗字大如掌书牌尝以一小阁贮之米元章为微官时防宦过其下舣舟湘江就寺主僧借观一夕张帆擕之遁去僧亟讼于官官为遣健步追取还世以为口实【米襄阳志林】
　　按此则所云借留者米自文耳
　　释髙闲乌程人寓湖州开元寺具戒律善草书宣宗时召对赐以紫袍加大德号颇为韩愈所知作序送之大抵愈所论书其书法出张颠流离颠沛必于草书发之故其变动犹鬼神不可端倪学者当求颠之心而不当逐其迹也已而要其归正而语若诋毁盖知愈者必谓愈深知闲而不知愈者以为愈之黜闲也【宣和书谱】
　　唐髙闲书令狐楚诗真迹在户部尚书康季常家某见石本在湖州【墨池编】
　　刘泾尝作书话以懐素比玉髙闲比金【艺林伐山】
　　卞忠烈墓前华表宋龙图阁直学士叶清臣书
　　净土禅寺石刻莲花经叶清臣书【杭州府志】
　　宋许采字师正吴兴人字画规模钟王殆窥其妙【书史会要】姚赞吴兴人工八分书【书史会要】
　　杨凝式晋开运元年甲辰四月十五日有防花八韵时年七十二题于洛阳一僧舍书上后云维晋九载今刻石在湖州前殿中侍御史刘焘家【防宦纪闻】
　　沈思东老庵囬仙桥俱苏轼书【刘一止囬仙桥祠堂碑记】
　　刘焘以草书名世晚年用笔圆熟黄庭坚题续法帖云刘焘笺题便不今人书使之春秋髙江东又出一羊欣薄绍之矣【书史】
　　建中靖国中曽丞相布当国命刘焘为馆职取淳化所遗与近出者别为续法帖十卷字多作焘体陈绎曽云太清楼续阁帖刘焘无言模刻工夫精致亚于淳化肥而多骨求偹于王着乃失之粗硬遂少风韵【古今法书苑】
　　朱服绍圣中召试中书舍人上曰服文词可采书札亦工【书史】
　　刘岑字季髙能草书纵逸而不拘盖有自得之趣【上】刘侍郎季髙居建康中书舍人张孝祥字安国时为帅还往甚宻一日安国忽具衣冠造季髙季髙惊异未出先令人问盛服而来何故安国曰欲北面书法季髙不辞让着道服而出安国则令人扶季髙纳再拜者再季髙亦不辞让安国请曰云云季髙荅曰云云大意令安国学李邕书【诗话】
　　吴兴慈感寺有新堂未名蔡京偶过之为书榜曰超览有坐客贺曰行即走召而人臣四见矣明年京遂入相【泊宅编】
　　霅溪沈作舟善书绍兴丁巳五月十有四日茅山顔鲁公碑大风吹折作舟扶起并镌名于背后【苕记】
　　宋人书习钟法者姜防尧章【研北杂志】
　　尧章作綘帖评旁正曲引有功于今古缺亦疑之赵子固目尧章为书家申韩又谓姜书精妙过于黄米【并上】
　　赵魏公云篆法自秦李相至宋吴兴道士张有而止后世的的有所据依【研北杂志】
　　徐滋字元象宋杞字子和俱吴兴人张有髙弟子习篆得其法【书史】
　　松雪翁书法妙天下而人鲜有知之者公平日博观歴代真迹石刻深求古人笔意其挥翰时如庖丁鼔刀郢匠运斤不动神色而自合矩度岂俗笔可得而拟耶翁尝有诗云学书工拙何足计名世不难传后难当有深知书者出未容俗子议其间又云古来名刻世可数余者未精心不降欲使清风传万古须知明月印千江【霏雪录】延祐元年十一月十九日彰徳朱长儒求书晋侍中之庙六大字余每敬其忠节不辞而书之运笔若有神助是夜京口石民瞻馆于书室中梦一丈夫晋人衣冠蓬首衣流血被面谓民瞻曰我侍中也今日赵子昻为余书庙额故来谢之民瞻既觉犹汗流亦异事也【松雪斋集】
　　元兵伐宋至巴陵女子韩希孟者魏公五世孙也嫁贾尚书之子琼岳州破被掳明日以衣帛书一诗自投于江而死长兴州判官沈思安尝托刘元履丐子昂为书其诗元履诺而未言一夕梦一妇人云趣为我求书庶因大人君子之笔发摅幽愤松雪闻而异之乃为书一通【辍耕录】
　　元世祖命为殿上春联子昂题曰九天阊阖开宫殿万国衣冠拜冕旒又命书应门春联曰日月光天德山河壮帝居又出宋艺祖神像命之题赞以观其志子昂踧踖良久题曰玉帯绯袍色色新一囬展卷一伤神江南江北新疆土曽属当年旧主人【濯缨亭笔记】
　　鲜于困学圹志赵文敏公书小楷精絶篆笔出石鼔文少师庐陵杨公得之吴人武昌陈士谦家藏文敏自书哀困学五字古诗一首行书亦佳【水东日记】
　　胡汲仲谓子昂书上下五百年纵横一万里举无此书【硏北襍志】
　　袁伯长谓子昂书法髙踵魏晋为律书则专守唐法故虽造次酬荅必守典则【上】
　　赵吴兴写龙门三自省偈自谓无虑数十百本曰愿一切见闻悉皆成佛【太平清话】
　　赵子昂家藏智永千字文为汤君载借摹易去一百六十五字【硏北襍志】
　　子昂书秋兴赋行书墨迹一卷笔法全出献之其卷向为吾乡进士王缉之所藏后有张东海防今藏于项希宪家【太平清话】
　　赵松雪小楷尚书序甚精工前有小像上书延祐五年提举杨叔谦畵时余为翰林学士承旨年六十有五【焦氏说楛】
　　天宁万夀禅寺郡城中天宁寺额子昂书相传云子昂初于僧防下大食桌上试书六字遒媚斐亹后更他书皆不及遂以桌面板镂刻为寺额盖赵之得意笔也【苕记】余家有松雪小楷大洞玉经字如蝇头共四千八百九十五字圆匀遒媚眞可与黄庭并观余尝呼为墨皇每移至衡山斋中即竟日展玩在南京因槖中空乏有人以重赀购去至今在梦寐也【四友斋丛说】
　　赵集贤与人写碑若非茅绍之刻则不书亦以此人稍能知其笔意耳【上】
　　衢见文敏篆书心经末附四明茅绍之刻
　　解学士评赵文敏神明英杰仪鳯冲霄祥云捧日又谓文敏学书十年不下楼【古今法书苑】
　　方逊志评子昂书如程不识将兵号令严明不使毫髪出法度外故动无遗失【上】
　　子昂亭林图其眞迹粘村民屋壁上王野賔买得之售项氏【书畵史】
　　文敏始事张即之得南宫传而天资英迈积学功深尽掩前人超入魏晋当时翕然师之【解缙书畵传授】
　　管夫人字仲姬赵魏公室有才畧聪明过人能为词章亦善书仁宗尝取夫人书合魏公及子雍书装为卷轴识以御寳命藏之秘书监曰使后世知我朝有一家夫妇父子皆善书也【书史】
　　观音大士像大徳丙午春三月清明日吴兴弟子管氏志心斋沐焚拜写【墨刻】
　　衢从内弟沈尚父见此乃楷书也末有隂文管氏之章阳文玉堂青夫人二篆女史以为为管作误矣
　　赵孟頖字景鲁文敏兄书法师二王【书史】
　　文敏弟孟吁字子俊官至知州亦工书【上】
　　赵雍王叔明俱工书【续文献通考】
　　姚子敬书自杨凝式上泝王大令使人想见其翕然埃之表时为小楷极清吴师道尝为之防
　　元薛汉字宗海徳清人官至国子助教楷字宗欧阳率更【书史防要】
　　陈绎曽学优识博真草篆俱通习之各得其法元吴仲章吴兴人留心翰墨有声于时【并上】
　　吴兴山水图记文征明书在江隂【古今碑帖考】
　　孙太初手迹有诗草帖诸世者诸公讳偁其子彪湖公讳夏能法书古文词于其孙清之所藏见之【上】以下画
　　余家有纸本曹不兴如意轮图【米襄阳志林】
　　古来丹青其最髙逺者以曹不兴女授黄帝兵符图为第一【米芾画史】
　　裴孝源公私录画有弗兴画二卷谓九州名山图秦皇东游图【韵语阳秋】
　　张僧繇为吴兴太守画白塔寺弥勒佛像世称其妙【吴兴统记】
　　南史僧繇梁时为吴兴太守值昭明太子偶患风恙医不能效僧繇乃画二狮子宻悬于青宫禁门之上其夕太子即有起色
　　张僧繇五代梁时吴兴人【姚最续画品】
　　楞伽会图一卷寳积变相图一卷俱张儒童画
　　儒童僧繇之子太平清目不载出贞观画史
　　沈昙庆醉像陆探防画昙庆吴兴人【并上】
　　朱审吴兴人工画山水深沉瓌壮险黒磊落湍濑激人平逺极目建中间颇知名【张彦逺歴代名画记】
　　张志和号烟波子常渔钓洞庭初顔鲁公典吴兴知其髙节以渔舟歌五首以赠之张乃为卷轴随句赋象人物舟船鸟兽烟波风月依字成形曲尽其妙【画断】
　　真子为乌程李明府画武城图皎然有赞【杼山集】吴僧皎然亦工画【国史补】
　　刘商官为郎中爱画松石树木格性髙迈时有毕庶子亦善画松树水石时人云刘郎中松树标毕庶子松根絶妙【朱景賔唐朝名画录】
　　荆浩河内人自号洪谷子御府藏白苹洲五亭图【张彦逺厯代名画记】
　　周文矩句容人御府藏写李季兰像一髙闲图一【上】季兰真思陵题元仲山家物【云烟过眼录】
　　叶助字天祐收蜀范琼画梁武帝写志公图一幅武帝白冠衣褐【米元章画史】
　　燕文贵吴兴人军中善画山水及人物初师河东郝惠太宗朝驾舟来京师多画山水人物货于天门之道待诏髙益见而惊之遂售数畨辄闻于上且曰臣奉诏写相国寺壁其间树石非文贵不能成也上亦赏其精笔遂召入图画院端拱中敕画臣面进纨扇上览文贵者甚説尝画七夕夜市图状其浩壤之所至为精偹富商髙氏家有文贵画舶船渡海图一本大不盈尺舟如叶人如麦而樯帆篙橹指呼奋跃尽得情状至于风波浩荡岛屿相望蛟蜃襍出咫尺千里何其妙也【大梁刘氏圣朝名画评】
　　文贵为翰林艺学将仕郎守云州云应主簿【研北襍志】清江九华图一卷画秋浦西防防中横大江林木椒台极其精细全燕文贵后有石林二印石林艺文隐居世寳空青书【云烟过眼録】
　　子瞻出城见坡竹秀擢可爱囬访耘老【见睌香堂苏帖前有眉山苏轼印后有犹贤乎已印】
　　老米苕溪春晩图在王医士家【都穆寓意编】
　　云山烟树总糢糊此是南宫鹘突图自是顶门无慧眼临窻墨迹淡如无米老此图初藏于苕川李振叔后入严尚书府中今宫保闵公得之盖严与李同郡而宫保为尚书外孙流有自而收蓄得所此老亦无所恨矣治癸亥长洲吴寛书【米襄阳志林】
　　李伯时有水晶宫明月馆图【王氏画苑】
　　僧梵隆字茂宗号无住吴兴人善白描人物山水师李伯时髙宗极喜其画每见辄品题之然气韵笔法皆不逮龙眠【图绘宝鉴】
　　梵隆为叶少蕴门僧久居弁山故其作画极多徳夀宫评画以隆为龙眠嫡嗣【研北襍志】
　　江参字贯道江南人长于山水形貌清癯嗜香茶以为生初以叶少蕴左丞荐于宇文湖州季防今其家有泉石五幅一本笔墨学董源而豪放过之季防欲多取其画而贯道忽被召去止得此图深以为歉后季髙侍郎再寄江居图一卷作无尽景始少慰焉【邓公夀画纪】贯道居霅川深得河天之景平逺旷荡尽在方寸长于山水师董源巨然赵叔问居三衢治园作馆取楚词之言名之曰崇兰尝与陈简斋程致道从容其中命贯道为之图令画史各画其上乃赋诗焉【图绘宝鉴】
　　李次山有霅溪渔社图周益公必大为之跋【省斋稿】俞澂字子清吴兴人作竹石得文苏二公笔意清润可爱光宗朝任大理少卿寳谟阁待制澂号且轩【癸辛襍识】管洞于长兴城山寺罗汉壁作猿鹤皆走而复归【图画宝鉴】陈籛善写芝草陈傅良尝跋之【止斋集】
　　道士林灵素善作墨竹湖州妙观有石刻一枝尚存【图绘宝鉴】
　　吴兴赵公尝取汝南先贤所记汉司徒袁公卧雪事写为图以遗吴门袁易通甫且曰予作此图以通甫好修之士景慕其髙乡耳则君之人品固不问可知【黄溍袁易墓志】
　　赵松雪有墨竹在崇徳士人家吾乡华亭卫富益先生题一絶句其上云汉家日暮龙沙逺南国春深水殿寒留得一枝烟雨【阙】又随人去报平安【俨山诗话】
　　松雪画渊明像一卷题云既书归去来辞余兴未尽乃作竹石渊明亦当爱此耶【太平清话】
　　鹊华秋色卷子昂为周公谨作山头皆着青緑全学王右丞【上】
　　子昂马学龚翠岩【霏雪録】
　　承防画滚马管夫人隔垣窥公作滚马形自此絶笔见董思白画防
　　赵子昂如来雪山叅道绢画为吾乡罗渊泉物罗且死嘱其细君以是乞铭于家君家君前夜梦一佛白云中下临余家晨起得此适符之佛坐古松下以手按膝宛然如生故是神物【焦氏説楛】
　　赵文敏黄鹤山樵皆有清弁图余逰弁山维舟其下知二公之画各能为此神写照然山川灵气无尽余于二公笔墨蹊径外别搆一境未为蛇足也【画防】
　　松雪为清宻作画题诗云鸥波风日好吮笔写幽闲松顶堆苍鬣峰头拥翠环言寻伴侣静处倚潺湲谁得个中趣白云开逺山延祐戊午九月【张爰平宝绘録】
　　爰平名泰阶我湖守也所得古画尽笔于此书如魏公洎管夫人仲穆叔明舜举政复不少而且皆有题咏不及偹采聊见一斑云【元衢】
　　赵子昂秋江待渡图【青录长幅】旁细书云为叔固公摹【李叔固也】上有张伯雨诗常熟陈原锡家物后丹客得之以售郡人沙生今二十五年归洞庭人家【并上】
　　管夫人性喜兰梅下笔精妙不让水仙有时对庭中修竹亦自兴致不能自休【丹青记】
　　管夫人画与文敏争重其画兰幽絶题云赵管才髙栁絮风水晶宫里画幽丛秋来纫在夫君佩笑杀逥文漫自工【松江新志】
　　董宰题云管夫人墨竹世多有之余见山庐绣佛图亦工山水今复见此佛像及小楷皆有法度虽文敏续书数十行不能逺过也【上】
　　管夫人画竹卷前书竹赋字清劲竹潇洒后书至大【阙】年四月二日余奉松雪于鸥波亭观雨颇有清兴松雪谓余曰不可无记遂作此卷旧是商文毅公家物今归金粟斋中【焦氏说楛】
　　唐子华树石上有赵松雪题字数行云子华画树石笔意俱到曲尽物理更能学古人假以岁月亦可名世也【珂雪斋外集】
　　管夫人竹子华每为作防
　　檇李李日华有子华秋山行旅图仿郭河阳【并上】
　　钱选字舜举花木翎毛师赵昌青绿山水师赵千里【图绘宝鉴】
　　赵彦正仲穆侄工人马【图绘宝鉴】
　　赵雍号山斋官至集贤待制同知湖州路摠管府事画山水师董源尤善人马书篆多精妙子凤字允文画兰竹与乃父乱真集贤每题作已画以酬索者故其名不显麟字彦徴以国子生登第今为浙江行省检校善画人马
　　周宻字公谨号草窻宋宝祐中为义乌令家藏名画法书颇多善画墨竹兰石
　　赵孟吁工画人物花鸟颇佳【并上】
　　王叔明防吴兴人赵文敏之甥也隐于仁和之黄鹤山号黄鹤山樵善词翰画学王维与倪元镇齐名【西湖游览志】叔明为句章王景行作蛟门春晓图宋景濓为赋长歌【见宋集】
　　霅有华溪胜国时人多写华溪渔隐葢是赵承防倡之王叔明赵家甥故亦作数幅今皆为宰所藏每欲买山霅上作桃源人以应画识为余图赵王孙桃花緑山一册【太平清话】
　　叔明居吴兴最近太湖屡游东西洞庭两山尝见其溪桥玩月图又名具区林屋图皆摹王右丞石穴嵌空树枝刻画为未变唐法也【宰画防】
　　余见檇李黄履常中丞家王叔明乐志论分寸许段与盛懋田家乐相似【上】
　　孟玉涧字天泽胡廷晖字钦亮皆吴兴人画青緑山水花鸟虽极宻然未免工气【图绘寳鉴】
　　张文枢字石隐德清人幼尝为僧能画山水学巨然亦善墨竹
　　徐恺字士元南浔镇人画山水师李成
　　恺幼从外氏姓称莫士元
　　莫廷归安人能诗工画山水【劳志】
　　赵雍家有阎立本作十八学士虞世南房元龄最佳余家旧藏林邑进鸡鹅图盖唐贞观时径进太宗以其思归并二女皆送还国乃阎立本真迹也【云烟过眼録】
　　林静字子山善画马【上】
　　明初张羽亦善画师小米【太平清话】
　　沈巽字士偁精于绘事尝为曹孔章作水晶宫图赠贝琼琼作水晶宫诗子孟均亦善画【吴兴画苑】
　　巽又有枇杷双鼠图吴匏庵题
　　阎骧善画有溪山图一卷长兴杨复题笔气洒落学郭熈而山水平逺有辋川遗意【并上】
　　刘坦翁司空晚好静摄尝独坐暗室子姓来朝不知所在必髙声示之又剖竹编成似陶令篮舆悬之于梁仅可弓卧而其上下收放之机皆自握今闻雉城长老言如此金陵琐事亦载之然此岂可形之于绢素抑岂翁所托神楼乃谓徴仲之图及名公歌咏皆不得其防误矣图后入鲍氏转归丁长孺家
　　近来推关何思画乌戍唐灵水泷以百尺全绢丐之景偹四时相禅无迹米仲诏顔曰川岩无尽图灵水出游每贮奚囊己巳客都城外延夀庵值有人猝至濳瘗地坑俟退而取封识宛然殆神物防持哉今行者多赝笔【并上】
　　清閟徴第二十二
　　载顔鲁公地记者不书详遗书徴
　　孔愉放左顾遂作一鼎其文曰孔敬康鼎沈之于水【即今德清县泽中　虞荔鼎録】
　　沈约有香炉曰辟尘谢灵运有帐亦曰辟尘【采兰志】沈玩琴曰霜霄铁马【古琴録】
　　陈武帝即位铸一鼎其文曰元勋沉于浙江【虞荔鼎録】陈宣帝于太极殿中铸一鼎其文曰忠烈常称丁初正书【上】
　　大宁寺有章后镜一面【谈志】
　　天圣禅院有钟唐咸熈中铸刻景清禅院【上】
　　叶石林老日以古铜鸠头装天台藤又涂金兕觥挟二物游山水间【太平清话】
　　宋德清溪李大卿之子娶韩平原之女奁具中有白玉出香狮子髙尺五寸精妙无比真竒玩也后闻归之福邸【西吴里语】
　　汉铜马式藏周公谨家其初破为数段铸工以药焊栅之复完如新【研北襍志】
　　赵子昂学士至京师得古玉辟邪二制作精妙世罕其比一牡者为李叔固藏去遂失其偶赵夫妇不悦者累日一尚在其子雍处余并得见之【上】
　　余家有火浣布尺余外祖知泉州日得之里人后归予家又蜡沉重二十四两【云烟过眼録】
　　玛瑙盏二只其一纯白中有金鱓鱼一条其一纯红中有白鳅鱼一条【上】
　　鲜于伯机赠赵松雪琴曰震余云是许旌阳手植桐木所斵【说楛】
　　赵子昂有琴名松雪但时出横床未尝抚弄【上】
　　子昂得灵壁石笔格状如钻云螭虎【太平清话】




　　吴兴偹志卷二十五
　　钦定四库全书
　　吴兴偹志卷二十六　　　明　董斯张　撰方物徴第二十三
　　邹阳酒赋云其品则沙洛緑酃乌乡若下【初学记】张次贤名能臣有郧乡涪江二集尝记天下酒名湖州碧兰堂及霅溪皆名酒也【曲洧旧闻】
　　湖州又有六客堂酒见武陵旧事
　　浙西茶湖州为上御史大夫李栖筠典郡日陆羽以为冠于他境栖筠始进故事湖州紫笋到先荐宗庙后分赐近臣紫笋生顾渚【蔡寛夫诗话】
　　唐制湖州造茶最多谓之顾渚贡焙进造一万四千八百斤焙在长城县西北大厯五年已后始有进奉至建中二年袁髙为郡进三千六百串并诗刻石在贡涪【南部新书】
　　袁州界桥茶其名甚着不若湖州之研膏紫笋烹之有緑脚垂下【天中记】
　　开宝中窦仪以新茶饮予味极美奁面标云龙坡山子茶龙坡是顾渚之别境【清异録】
　　唐制清明日湖州进紫笋茶【荆楚歳时记】
　　岘山麓近僧房处有茶味亦佳按六安州有小岘山出茶名小岘春若此茶当名碧岘春耶【岘山志】
　　凡茶以初出雨前细者佳惟立夏开园吴中所贵梗粗叶厚微有萧箬之气还是夏前六七日如雀舌者佳最不易得每岁只宜亷取多取则土人必淆襍为赢无复真者【熊明遇茶疏】
　　两山之夹曰嶰俗止云嶰茶则山尽嶰也嶰以名者是产茶处山之夕阳胜于朝阳庙后山西向故称佳摠不如洞山南向受阳气特专称仙品然只数十畆而已凡茶产于平地多受土气故其质浊茗产髙山岩石浑是风霜清虚之气故为可尚【并上】
　　陆羽与皎然朱放辈论茶以顾渚为第一【读书志】
　　茶性最寒惟顾渚茶独温和饮之宜人厥名紫笋他茶久置则有防迹惟此茶久置清若始烹闻此地有涌金泉以造茶时溢茶毕则涸【冯元成碑谈】
　　吴兴白苹洲有学士石三为赵文敏家玩石亦混沌无大岩壑【见只编】
　　元季吴兴有杨均显者善制笔张光弼有诗赠之【谭辂】国初吴兴笔工陆文宝醖借喜交名士杨铁老为着頴命托以秦中书令制官复自注中书令秦无此官前辈临文审于用事如此【陆平泉清暑笔谈】
　　智永禅师结庵琏溪往来永兴寺笔工萃于此乡北取兔毫于溧之中山南取緑管于越之文山故其制独精元冯应科陆大宝俱□琏人其乡旧祀防恬至今有瘗笔塜防家漾古迹【归安新志】
　　王古用归安良笔工也子麟仕佥宪【劳志】
　　治时吴兴笔工造笔进御有细刻小标记云笔匠施阿牛孝宗见而鄙其名内侍以小名对敇易名曰施文用至今犹然吴兴笔工张永贤说【戒庵漫録】
　　郡旧有铜坑工人铸镜得诀大小方圆照鉴若一自官禁铜镜渐艰得工价颇亷器亦不迨昔【谈志】
　　德清市亭山陶器大瓮容三十石小者二十石名之曰□余处无此大器也【括地志】
　　蜀中锦有眞红湖州大百花孔雀锦有四色湖州百花孔雀锦有二色湖州大百花孔雀锦【元费着锦谱】
　　黄草布东乡有极细轻织成花纹者暑月可以为衣【谈志】黄草可绩为布出琏市【劳志】
　　禹贡所云卉者即黄草也见罗泌路史
　　湖州蚕丝有头蚕二蚕细而白者谓之合罗稍粗者谓之串五又粗者谓之肥光合郡俱有而独盛于归安湖丝虽遍天下而湖州身无一缕可慨梁陈故事吴兴太守周敏劝人种桑顔眞卿西亭记乌程令李清种桑盈数万本草有山桑家桑极桠者名鸡桑尔雅有女桑檿桑齐民要术有荆桑今乡土所种有青桑白桑黄藤桑鸡桑富家有种数十种者檿桑山桑也生于野【谈志】稻粒白无芒而秆矮五月而种九月而熟谓之师姑秔湖州録云言其无芒也其粒赤而稃芒白五月初而种八月而熟谓之早白稻九月而熟谓之晩白其秀最易谓之下马看又谓之三朝齐湖州録云言其齐熟也其粒小而性柔有红芒白芒之等七月而熟者曰香秔其粒小色斑以三五十粒入他米数升炊之芬芳馨美者谓之香子又谓之香其在湖州一穗而三百余粒者谓之千穗糯其粒长而酿酒倍多者谓之金钗糯其粒大而色白芒长而熟最晩其色易变其酿酒最佳谓之糯卢黄湖州谓之泥里变言其不待日之晒也其在湖州色乌而香者谓之乌香糯其秆挺而不仆者谓之铁梗糯芒如马鬃而色赤者谓之马鬃糯【稻品】
　　吴兴米炊之甑香白马荳食之齿醉虢国夫人厨吏邓连以此米捣为透花□以豆洗皮作灵沙臛以供翠鸳堂【品物聚记】
　　猫竹笋出如猫头又名猫头竹其干至大笋味甘美异于他种出楼贤者最胜
　　苦竹其节长笋味苦筀竹其篾柔韧可为器用桃枝竹如蕲竹其篾韧可代藤用【并上】
　　戍山周围十五里悉产青松法华寺前有松径数里长兴有松村【谈志】
　　德清文墅山郭先生手植栢千株太观绕坛有古栢十九株【上】
　　吴兴山中有一树竹而有实似夹状乡人见之以问陆澄澄曰名洛如花郡有文士则生【张宝就印録】
　　顾渚山有子树其木如玉色渚人采之以为杖【上】唐贡乳柑本草乳柑沙柑山柑注柑有朱柑黄柑石柑而土人以乳柑为贵与橘同种而不蕃人甚珍之【谈志】湖州岁贡黄鼋子连蒂木李景先自和牧谪为司马戯湖守苏特曰使君贵郡有三黄鼋子五蒂木特颇啣之【苕记　按鼋当作杬】
　　土人植桃种不一徐陵孝义寺碑有绀桃旧编载以早红桃为上杨叶桃次之御爱桃红白可玩昆仑桃表黑肉赤又有杨桃藤生山谷本草所谓狝猴桃也梅湖郡尤甚吴兴记乌程有梅墟梅林梅亭德清有梅埭旧编云今武康德清绵亘山谷其种以堂头为上横枝梅消梅次之又有红梅重梅鸳鸯梅千叶湘梅蜡梅惟红梅鸳鸯有实菁山诸处亦多【谈志　按劳志消出道塲山下】
　　梨亦不一有黄梨青消梨麋梨品俱下独安吉陈公梨风味亚于鵞梨在雪梨之上今安吉有金花梨牟端明园硕果轩有大梨一株【癸辛襍识】
　　陈士良云林檎有三种长者为奈圆者为林檎小者为梣武康德清林檎絶佳又有金林檎实小而花极可观张按林檎即王右军帖所称来禽也
　　南沈尚书园果树极多林檎尤甚【癸辛襍识】
　　叶氏石林一径产杨梅盛夏之际十余里间不减闽中荔枝也【并上】
　　樱桃谓之含桃出乌程下徐村【按劳志云今道塲山下】
　　月旦花宋时德清岳祠庑下有花一本春时盛放每告朔设防特开数朶时号月旦花今惜无本【愼官花木考】淳熈十一年六月车驾过宫太上同至飞来峰看水嬉时荷花盛开太上于池心云此种五花同干近伯圭自湖州进来前此未见也【后武林旧事】
　　菱本草谓之芰图经云实有二种一四角一两角两角者有果菱差小有湖趺菱色红而大有青菱色青角曲而利四角者有野菱最小角极铦有泰州菱实丰而美近又有无角者谓之馄饨菱秋晩采实竹箔晒干去殻为米以为果地名有菱湖皎然诗云路入菱深处【谈志】霅上吴越钱氏子弟席上取一各言其子之数言定剖观负者张宴谓之战【清异録】
　　乌戍甜有名有青白二种胡北人呼为黄越生白小者糟藏之【谈志】
　　长兴县西湖出佳莼尝贡德清沈顗兵荒采莼芹根供食今水乡亦种夏初采卖软滑宜羮夏中辄麄澁不可食不如吴中者至秋初亦软美【今出苏湾者佳】萝卜合溪出者最佳岁常入贡苏东坡所谓消梨嫩者塩水渍之可以致逺性便黄土故山乡尤宜种【上】
　　菜之美者具区之菁【吕氏春秋】
　　湖州白菜出郡城东门外者甚佳移种他处则为青菜油菜其品味变矣与郡之龙溪中鳊鱼同称谓之大头菜小头鱼【西吴里语】
　　菰根一名茭首菰三年以上心中生防如藕白软中有黑脉堪噉今水乡亦多种【谈志】
　　乌戍乳酥最佳【上】
　　夏至日以南烛草染糯作乌饭僧道尤尚此食南烛草即今黑饭草也今俗四月八日多造以供佛因相餽送【吴兴统记】
　　唐吴昭德吴兴人善造鲈脍时人嘲之曰鲈若値吴缕细花铺若非遇吴费醋及葫【谈志】
　　德清黄雀形如雀而小惟冬春间有之【劳志】
　　田家畜家鳬取子煎杬木汁藏之谓之杬子南史陈武帝与齐兵相拒文帝送米三千石鸭千头即炊米煮鸭誓军攻之齐军大溃今水乡乐岁尤多蓄【上】
　　顾渚山頳石洞有緑蛇长可三尺余大小指好栖树杪视之若鞶带纒于柯叶间无螫毒见人则空中飞【顾渚山记】
　　吴兴泽国春夏之交地尤卑湿仍多蚊蚋东坡作守日有诗云风定轩窗多豹脚雨余栏楯上蜗牛眞纪实也【苕溪渔隐丛话】
　　风俗占云青雨喷浪天必大风【吴兴统记】
　　张志和渔父词云桃花流水鳜鱼肥鳜音愧牛羊以有肚能噉诸鱼皆无肚惟此鱼有之江南谓之鮰鱼银鱼虽细惟州富有一名脍残色白如银【谈志】
　　湖乡冬月野鳬成羣而来动盈千万声如疾风谓之防阵盖江东谓小鳬之多曰防又方言万物盛多曰防【西吴里语】
　　画鮎鱼也而似鼠形黑色有尾长兴出茶之处有之多在岩岸临水深鬰之下专候画眉鸟而食之故以为名【暖姝由笔】
　　顾渚山记云山中有鸟如鸲鹆而小苍黄色每至正二月作声云春起也至三四月作声云春去也采茶人呼为报春鸟【太平御览】
　　顾渚山有报春鸟春至则鸣秋分则止鶗鴂之也【述异记】







　　吴兴偹志卷二十六
　　钦定四库全书
　　吴兴偹志卷二十七　　　明　董斯张　撰璅徴第二十四之一
　　三吴之说世未有定论十道四畨志以吴郡及丹阳吴兴为三吴又以义兴吴兴及吴郡为三吴元和郡国图经同前说水经注云汉阳羡周嘉上书以县逺赴会至难求得分置遂以浙江西为吴东为会稽后又分为三曰三吴吴兴吴郡会稽共一焉按晋书成帝咸和三年苏峻反吴兴太守虞潭与庾氷王舒起义兵于三吴时氷为吴郡太守舒为会稽太守又孙恩攻防会稽刘牢之遣将桓宝率师救三吴又陶囬为吴兴太守年饥谷贵三吴尤甚囬开仓赈之一境获全诏会稽吴郡依囬赈恤据此则吴郡与吴兴会稽三郡为三吴甚明又虞潭传苏峻反潭为吴兴太守诏加潭督三吴晋陵宣城义兴五郡军事又宁康二年太后诏曰三吴奥壤水旱并臻宜时拯卹三吴义兴晋陵及会稽遭水之县全除一年租据此则义兴固在三吴之外而太后之诏会稽亦复在三吴之外岂一时称谓未有定议抑史文自有详简差互耶或云虞潭所督三吴晋陵宣城义兴计六郡而称五部潭自为吴兴太守矣增督五郡盖丹阳其一也又以太后诏考之则会稽决不在三吴之数桓宝救三吴者以孙恩既防会稽遂逼呉中故云今当以十道四畨志及郡国志别说为正【范成大吴兴志】
　　宋大明三年诏以丹阳吴郡吴兴等六郡为王畿【资治通鉴】分吴丹阳为吴兴郡者吴宝鼎元年也置吴兴县于建安郡者吴永安三年也郡县名虽同而地之相去逺矣六朝史梁陈无地理志晋宋齐有之皆仍吴之旧隋则或改或省焉晋宋陆迈贺道力江淹梁王琰皆吴兴令【淹称梁人令在宋时】
　　又宋檀道济沈懐明唐沈佺期封吴兴县侯与子与男其明冠以建安郡者封懐明诏洎淹本传也淹尝自叙云吴兴地在东南峤外闽越之旧境而游黄蘗山诗亦云闽云连越边何顔鲁公杼山碑遮淹赋诗事乎宋转运使高冕奏云古吴兴郡倚郭管乌程吴兴两县未必不由于此旧图经复因唐书沈伯仪传云湖州吴兴人统记载南封记云齐吴兴县邱灵鞠撰而傅会之但既谓武后时有吴兴县又疑齐有吴兴县未可知既谓灵鞠乌程人又疑恐是吴兴县令中无所主展转支离抑知灵鞠官至长沙王车骑将军【一作长史】前令乌程而吴兴县创于吴省于隋迨武德四年复置更名唐兴也在统记于吴兴下漏乌程二字在唐诗列传与地里志自相抵牾安得为倚郭两县之证哉因是而知唐宰相世系表之有于安贞吴兴令亦误也世逺籍遥湖州本隋置而齐王僧防录古来能书人名谓大令同时之康昕吴兴湖州人郡名未改而预书县名已亡而叠见两者不相耶志首沿革谈监簿存而不论张子静辨而未明故窃考之以俟外史氏采云【闵元衢】
　　沈自汉以后居武康者为大族齐郡丹阳下邳皆沈望其人微不足称自以其望卑少折而入于武康故武康之沈亦不自知其所出【沈括沈兴宗墓志】
　　长兴有钱胥二氏载太平寰宇记李宗谔图经及王曾九域图志今邑惟有钱氏而胥氏无闻焉【长兴志】
　　施姓明姓麴姓闻姓木姓水邱姓皆以吴兴着望【合璧事】氏族鞠氏余氏钱氏尤氏沛氏俱望出吴兴【西吴里语】陶隐居书如吴兴小儿情状虽未成长而骨体甚峭快【梁武帝书评】
　　宋世谚曰苏湖熟天下足【郑虎臣吴部文粹】
　　湖州土俗歳十二月人家多设鼔而乱捶之昼夜不停至来年正月半乃止问其本无能知者但相传云此名打耗打耗云者言惊去鬼祟也世说祢衡作渔阳掺挝正是正月十五案时而言此说近之【演繁露】
　　吴兴人说乆雨遇雷地脉必开山为之发洪一山至有数十处水迸而出或深至五六丈者【研北襍志】
　　湖州各乡村人歳时晩间以竹苇襍地草木束为一大炬若庭燎然举火燃之名曰防田蚕谓宜耕种育蚕二事又因之以祭田公田母【西吴里语】
　　吾郡称水晶宫摘杨汉公诗中语坡诗注云湖州四面皆水谓之水晶宫乃常建题法院诗胜景门开对逺山竹深松老半含烟皎月殿中三弄磬水晶宫里一声禅逸史纪太阴夫人度卢杞曰此水晶宫也金凤外传闽王尝筑水晶宫于西湖旁列台榭周逥十余里晁氏客语吕原明元祐间侍讲大雪不罢讲讲孟子有感哲庙一笑喜为诗云水晶宫殿玉花零防缀宫槐卧素屏特辍下帘延墨客不因风雪废谈经又吴正献夫人李氏雪夜诗云絮如栁陌三春雨花落梨园一笛风百尺玉楼帘半卷夜深人在水晶宫此三字乃不令吾郡专美耶竹坡诗话汪内相将赴临川曾吉甫以诗迎之有云白玉堂中曽草诏水晶宫里近题诗韩子苍改云白玉堂深曽草诏水晶宫冷近题诗吉甫闻之以子苍为一字师按偶隽浮溪自湖移抚故曾诗云尔但水晶宫着一冷字无乃蛇足不如易之以晓字【病余赘笔】
　　吴兴沈统铸小钱谓之沈郎钱【晋书食货志】
　　沈昭畧齐侍中文叔之子性狂俊使酒任气朝士常惮而容之尝醉负杖至芜湖苑遇琅琊王约张目视之曰汝王约耶何肥而痴约曰汝沈昭畧耶何瘦而狂昭畧抚掌大笑曰瘦已胜肥狂又胜痴约文景之子【谈薮】王道隆乌程人稍知书太始二年兼中书通事舍人道隆为明帝所委过于佃夫而和谨自保不妄毁伤人元徽二年桂阳王休范举兵奄至道隆见杀【宋书】
　　时右军将军王道隆任参内政权重一时蹑履到前不敢就席良久方去竟不呼坐【蔡兴宗传】
　　宋明帝宴会朝臣以南台御史贺臧为柱下史纠不醉者沈文季不肯饮酒被驱下殿【南齐书】
　　元徽中童谣曰襄阳白铜鞮郎杀荆州儿后沈攸之反雍州刺史张敬儿袭江陵杀沈攸之子元琰等【齐书】萧惠明为吴兴太守郡界有卞山山下有项羽神庙相承云羽居郡事前后七人不敢上惠明谓纲纪曰孔季恭曽为此郡未闻有灾遂盛设筵榻接賔数日未几惠明忽见一人长丈余张弓挟矢向之既而不见因发背而殒【宋书】
　　齐太祖之为齐王也置酒为乐清河崔思祖侍宴谓寺中沈文季曰羮脍为南北所推文季荅曰羮脍乃是吴食非卿所知思祖曰庖鼈脍鲤似非句吴之诗文季曰千里莼羮岂关鲁衞之士帝称美曰莼羮颇须归沈【谈薮】初徐孝嗣复故封使故吏吴兴邱叡筮之当传几世叡曰恐不终尊身孝嗣容色甚恶徐曰縁有此虑故令卿决之【南史】
　　齐建武四年吴兴姚方兴于大航头得孔氏传古文舜典亦太康中书乃表上之事未施行方兴以罪致戮至隋开皇初购求遗典始得之【尚书注疏】
　　按隋书作吴姚方兴盖隋尅陈后废吴兴入吴故云
　　齐永明初中书舍人四人各住一省谓之四户以吴兴茹法亮临海吕文显等为之既摠重权势倾朝廷守宰数换迁去来四方倾重饷遗数百万【通鉴】
　　梅虫儿吴兴人与茹法珍齐东昏时并为制局监见爱幸后为梁武所戮【南齐书】
　　梁高祖尝作五字叠韵曰后牖有朽栁命朝士并作刘孝绰曰梁王长康强沈约曰偏眠船舷边庾肩吾曰载匕每碍埭徐摛曰臣昨祭禹庙残六斛熟鹿肉何逊用曹瞒故事曰膜苏姑枯卢吴均沉思良久竟无所言髙祖愀然不悦俄有诏曰吴均不均何逊不逊宜付廷尉【谈薮】
　　沈休文羸劣多病数米而食羮不过一筯【青阳记】
　　沈休文多病六月犹绵绢温炉食姜椒饭不尔则委顿【自庆集】
　　齐吴均为文多慷慨军旅之思梁武帝围台城朝廷问外御之计均忙惧不知所对但云愚意速降为上【谈薮】梁世有谣云王气在三余梁武帝闻之乃于余千余姚余杭皆为厌胜又汉末童谣云天子当兴三余之间长城有余千山余甖溪余鱼浦陈武帝兴焉【谈志】
　　长城北五里有雉山梁武帝时闻童谣云鸟山出天子乃于江左以鸟名者凿之而雉山独遗焉及武帝兴为长城下若里实应其谣【上】
　　陈子高会稽人世祖时为吴兴太守子高年十六为总角容貌美丽状如妇人世祖见而问之能事我乎子高许诺本名蛮子世祖改命今名执偹身刀世祖宠之【小名录考陈书氏韩】
　　北齐卢思道聘陈陈主用观音语弄思道曰是何商人赍持重宝思道即以观音语报曰忽遇恶风漂堕罗刹鬼国陈主大惭【启顔录】
　　徐德言尚后主妹乐昌公主时陈政方乱德言知不相保谓其妻曰以卿之才容国亡必入权豪之家倘情缘未断尚冀相见乃破一照各执其半约曰他日必于正月望日卖于都市我当在即以是日访之及陈亡公主果入越公杨素府宠嬖殊厚德言流离困苦仅能至京遂于正月望日访于都市有苍头卖半照者大高其价人皆笑之德言直引至其居设食具言其故出半照合之仍题诗曰照与人俱去照归人不归无复嫦娥影空留明月辉公主得诗涕泣不食素知怆然改容即召德言相见仍与偕饮素令公主赋诗公主遂口占一絶云今日何迁次新官对旧官笑嗁俱不敢方见作人难素厚遗之送还江南竟以终老【孟启本事诗】
　　宁海浮门土多陈姓盖六朝时霸先之后隋灭陈尽室避乱于此歴唐五代以赀雄其家砖甓皆湖州物人取以为砥【赤城志】
　　李百药字重规德林子也七岁解属文大业九年授建安郡丞行达乌程属江都难作沈法兴以为大司马府掾后法兴为李子通所破又命为中书侍郎【旧唐书】李安期百药子也防聪辩七歳解属文初百药大业末出为桂州司马行至太湖遇逆贼将加白刃安期跪泣请代父命贼哀而释之【上】
　　杨国忠会诸亲时知吏部诠事欲大噱呼选人名引入中庭不问资序短小者补道州参军胡者与湖州文学帘中大笑【刘禹锡嘉话】
　　唐诗僧皎然居湖州妙喜今宝积寺是其故庐自言谢灵运后诗祖其家法自许甚髙顔鲁公为守时与张志和陆鸿渐皆为客意其人品亦必不凡吾尝至妙喜访其遗迹无复有但山颠坟存耳其诗十卷尚行于世无甚令人喜者以为优于唐诗僧可也【石林诗话】
　　钱起与郎士元齐名时人语曰前有沈宋后有钱郎然郎岂敢望哉起诗遇雨诗云云衔七曜起雨拂九门来宴宋监宅云晩钟过竹静醉客出花迟罢官后云秋堂入闲夜云月思离居对雨云生事萍无定愁心云不开亦可谓奇句矣士元诗岂有如此句者乎【韵语阳秋】
　　乌程女道士李冶字季兰高仲武评其诗上仿班姬则不足下比韩英则有余不以迟暮亦一俊媪【唐诗纪事参中兴间气集】
　　季兰已详掌故但混入人物殊不伦复不书其名特正之
　　常鲁公使西畨烹茶帐中賛普问曰此为何物鲁公曰涤烦疗渴所谓茶也賛普曰我此亦有遂命出之以指曰此夀州者此舒州者此顾渚者此蕲门者此昌明者此防湖者【国史补】
　　唐崔元亮故宅在长兴县西崔湾元亮磁州昭义人长庆中为湖州刺史因家于此唐相崔祐甫之后也后其裔有居崔湾者家藏韩愈所作祐甫墓铭虽蝉腐而翰墨精彩如故又藏崔逖崔値等诰敕数轴及顔眞卿张说李邕李揆李林甫诸公笔迹宋时复其家今尽失之【谈志】
　　孟郊为溧水尉开射鸭堂【坡诗注】
　　韩有诗赠贾岛云孟郊死北邙山日月风云顿觉闲天地文章声断絶故生贾岛在人间【唐宋遗史】
　　孟郊下第诗曰弃置复弃置情如刀剑伤又再下第诗曰再度长安陌空将泪见花后及第有诗曰昔日龌龊不足嗟今朝旷荡恩无涯青春得意马蹄疾一日防遍长安花一日之间花皆看尽何其速也进取得失盖亦常事而器宇不宏至于如此何其鄙也【唐宋遗史】
　　孟郊贾岛皆以诗穷至死而平生尤自喜为穷苦之句孟有移居诗云借车载家具家具少于车乃是都无一物耳又谢人惠炭云暖得曲身成直身人谓非其身偹尝之不能道此句也贾云鬓髪虽有丝不堪织寒衣就令织得能得几何又其朝饥诗云坐闻西床琴冻折两三人谓其不止忍饥也其寒亦何可忍也【六一诗话】栁子玉文郊寒岛瘦元轻白俗此语具眼客见诘曰子盛称东坡祭白乐天孟东野书又爱元微之诗而取此语何也仆曰论道当严取人当恕此八字东坡论道之语也【许彦国诗话】
　　石旻有奇术宝厯中随尚书钱徽至湖州学院子弟皆在时暑月猎者进一兔钱命作汤方共食旻笑曰可留兔皮聊志一事遂钉皮于地垒堑涂之上朱书一符独言曰恨较迟恨较迟钱氏兄弟诘之旻曰欲与诸君共记夘年也至太和九年钱可复凤翔遇害歳在乙夘也【集异记】
　　唐太和末杜牧自侍御史佐沈传师宣城幕雅闻湖州为浙西名郡风物妍好且多丽色往游之时刺史崔公亦牧之素所厚者颇喻其意凡籍之名妓悉为致之牧殊不惬所望使君复其意牧曰愿得张水戏使州人毕观之俟其云合牧当闲行寓目冀或有阅焉使君大喜如言至日两岸观者如堵迨暮竟无所得将罢忽有老姥引髽髻女才十余岁牧熟视之曰眞国色也因使语其姥将致舟中姥女皆欢牧曰且不即纳当为后期吾十年必为此郡若不来乃从所适因以重币结之大中三年牧移授湖州刺史比至郡亟使召之女母惧其见夺也因擕防以诣牧诘其母曰昔既许吾矣何为适人母拜曰向约十年不来而后嫁嫁已三年矣牧俛首曰辞也直强之不祥乃礼而遣之因为怅别诗云自恨寻芳到已迟往年曾见未开时如今风摆花狼籍緑叶成隂子满枝田画诗云弟病兄孤失所依当时书语最堪悲岂图乞得南州牧却恨寻春去较迟正以讥牧之放肆之过也【丽情集诗林广记】
　　杜牧欲来湖州寻旧约三上时相书以弟顗病求医为辞乞知湖州既至而私愿复不谐后世果可欺耶【泊宅集】贾餗与沈传师善餗拜相传师前死尝梦云君可休矣餗寤祭之寝复梦曰事已然叵奈何餗与李训谋覆族然实不与训谋也若传师者死不忘友今之翻面弄舌者可以愧矣【涌幢小品】
　　徐晦嗜酒沈传师善飡杨嗣复云徐家肺沈家脾眞安稳耶【语録】
　　世传周秦行记非牛奇章所作是李卫公门人韦瓘所撰开成中曾为宪司所覆文宗览之笑曰此必假名僧孺是贞元中进士岂敢呼德宗为沈婆儿也事遂寝【贾氏谈录】
　　沈询在昭义尝宴府中宾友乃便歌着词令曰莫打南来鴈从他向北飞打时防打取休使两分离及归而夫妻皆为嬖妾夫归秦所杀【北梦言】
　　沈亚之尝客游为小辈所试曰某改令书俗各两句伐木丁丁鸟鸣嘤嘤东行西行遇饭遇羮亚之答曰如切如磋如琢如磨欺客打妇不当喽啰【摭言】
　　沈云翔亚之弟也咸通中自云翔辈十人皆通中贵号芳林十哲芳林门名由此入内故也【上】
　　唐之晩年诗人无复李杜豪放之格然亦务以精意相高如周朴者搆思尤艰每有所得必极其雕琢故时人称朴诗月锻季链未及成篇已播人口其名重当时如此而今不复传矣予少时犹见其序其句有云风暖鸟声碎日高花影重又云晓来山鸟閙雨过杏花稀诚佳句也【六一诗话】














　　吴兴俻志巻二十七
<史部,地理类,都会郡县之属,吴兴备志>
　　钦定四库全书
　　吴兴偹志卷二十八　　　明　董斯张　撰璅徴第二十四之二
　　柳开守维后圃遇隂雨即青焰夕起触近即散賛寜曰此燐火也兵战血或牛马血着土则凝结为此气桞掘之皆断鎗折劒乃古战地因赠诗曰空门今日见张华【天中记】
　　江南徐知谔尝得畵牛一轴昼则啮草槛外夜则归卧栏中知谔献后主煜煜持贡阙下太宗张后苑以示羣臣俱无知者以问賛寜賛寜曰南倭海中方诸蚌有泪得之和色着物则昼隠而夜显沃焦山时或风烧岚石落海防得之滴水摩色染物则昼显而夜晦诸学士皆以为无稽寜曰见张骞海外异物记后杜镐检三馆书目果见于六朝旧本书中载之【尧山堂外记】
　　宋太宗时賛寜充史馆编修夀八十四王处纳推其命孤薄三命禽畧六壬遁甲俱无夀贵处纳谓寜曰师生时正得天贵星临门寜曰母谓生我时钱文穆王徃临安拜茔过门雨作避于茅檐甚乆浣浴襁籍徘徊方去【湘山野录】
　　宋郊字伯庠在翰林有指公姓名诬以它说者公因请更名尝贻书叶道卿清臣目为同年叶戏答曰清臣宋郊榜第六人登第编阅小录无宋庠者不知何许人公答诗云纸尾勤勤问姓名叶林依旧玷华缨莫惊书录题臣向便是当时刘更生【事文聚】
　　宋庠叶清臣郑戬及庠弟祁同年登第皆有名称康定中庠为叅知政事戬为枢宻副使清臣任三司使祁为天章阁待制趋向既同权势亦盛时人谓之四友吕夷简深忌之指为朋党俄有无名子作诗谤庠有天下文章惟独我榜中龙虎更无人之句余韵甚多深讦庠之私语上闻乃尽罢四人为郡仍降诏天下戒朋比焉【儒林公议】
　　滕元发谪知筠州时尚舣舟国东普照寺先子实公之客托撰陈情表自辨表入神宗大悦以公知湖州湖乃公所乞也是时林子中作礼部员外郎与公壻何洵直邦彦同曹闻滕公得湖州以诗贺邦彦曰清风楼下两溪春三十余年一梦新欲识玉皇香案吏水晶宫里谪仙人谓公初登第时倅湖州距是三十年矣
　　先子为滕作表手简尚在今乃误印在东坡集本文内
　　此条出王性之王公四六话张按掌故载而不详故详録之王表与蘓书繁简婉直不同不知滕当时果用何人笔也【元衢】
　　吴僧文防戒律精至孙莘老知湖州日问吕吉甫如何时吉甫在润州防曰只三年便在官家左右更有一人白晳而肥一人美髯而长后三年吉甫果参大政同列韩子华冯当世皆如防所言【孙公谈圃】
　　元丰间章岵守苏与郡之长老游从饮酒赋诗为十老防时米黻以杭州从事罢经吴为作叙卢革首焉革字仲新大中大夫致仕上防军濮阳县开国子年八十二黻叙云濮阳公冲襟爽彻淑质端清积厚施逺父子显荣【吴都文粹米襄阳志林】
　　按革徳清人后寓吴阊见劳志革子秉俱详人物
　　文同字与可蜀人与苏子瞻厚为人靖深超然不撄世故善畵墨竹作诗骚亦过人熈寜初时论既不一士大夫好恶纷然同在馆阁未尝有所向背时子瞻数上书论天下事退而与賔客言亦多以时事为讥诮同极以为不然每苦口力戒之子瞻不能聼也出为杭州通判同送行诗有云北客若来休问事西湖虽好莫吟诗及黄州之谪正坐杭州诗语人以为知言【石林诗话】
　　昔年过洛见李公简言真宗既东封访天下隐者杞人杨朴能为诗召对自言不能上问临行有人作诗送卿否朴曰惟臣妻有一首云更休落魄躭杯酒且莫猖狂爱咏诗今日捉将官里去这囬断送老头皮上大笑放还山余在湖州坐作诗追赴诏狱妻子送予出门皆哭无以语之顾谓妻子曰子独不能如杨处士妻作一诗送我乎妻子不觉失笑余乃出【东坡集】
　　苏轼以吟诗有讥讪言事官章疏狎上朝廷下御史防差官追取是时李定为中书丞对人太息以为人才难得求一可使逮轼者少有如意于是太常博士皇甫僎被遣以往僎擕一子二防卒倍道疾驰驸马都尉王铣与子瞻游厚宻遣人报苏辙辙时为南京幕官乃亟走介往湖州报轼而僎行如飞不可及至润州适以子病求医留半日故所遣人得先之僎至之日轼在告祖无颇权州事僎径入州具鞾袍秉笏立庭下二防卒夹侍白衣青巾顾盻狞恶人心汹汹不可测轼恐不敢出乃谋之无颇无颇云事至于此无可奈何须出见之轼议所以服自以为得罪不可以朝服无颇云未知罪名当以朝服见也轼亦具靴袍秉笏立庭下无颇与职官皆小帻列轼后二卒懐防牒拄其衣若匕首然僎又久之不语人心益疑惧轼曰轼自来激恼朝廷多今日必是赐死死固不辞乞归与家人诀别僎始肯言曰不至如此无颇乃前曰大博必有被受文字僎问谁何无颇曰无颇是权州僎乃以防牒授之及开视之只是寻常追摄行遣耳僎促轼行二狱卒就直之即时出城登舟郡人送者雨泣顷刻之间拉一太守如驱犬鸡此事无颇目击也【孔平仲谈苑】
　　蒋希鲁居姑苏延卢仲甫秉后圃希鲁曰亭沼粗适恨林木未就仲甫曰亭沼譬爵位时来则有之林木譬名节非素修不成【困学纪闻】
　　苏坚字伯固丹阳人翰林学士绅之后也坚有诗名苏子瞻守杭时以临濮县主簿监杭州商税主开湖之议见子瞻申三省状子瞻与坚唱和及七夕重九词见苏集北归答伯固书四首云论语説得暇当录呈何时得与公久聚尽发所蕴分付耶坚子庠号后湖子瞻亦极赏之称为吾宗云【苏文忠全集防文献通考李蓘秇圃集】
　　曹辅字子方海陵人以太仆丞权福建运使与子瞻赓咏亦多尝为辅赋西江月一阕黄鲁直赠以诗云曹侯黄须便弓马从军赋诗横槊间阿瞒文武儿如虎逺孙风气犹班班张耒文潜与子方并典试闱有同文唱和曹君亦诗豪也坡谪惠州与子方书云専人至教赐累幅慰抚周尽又云専人辱书仰服眷厚子方真不以寒暑易交情者【苏黄二集叅瀛奎律髄】
　　按宋有两曹辅其一字载徳南剑州人钦宗时签枢宻院
　　张弼字秉道子瞻辛未嵗离杭至润赠以临江仙一阕云我劝髯张归去好从来自已忘情尘心消尽道心平江南与塞北何处不堪行秉道盖宦于杭者未详何许人【东坡全集】
　　杨绘字元素绵竹人少竒警读书五行俱下皇祐初擢进士第二人神宗朝知谏院擢御史中丞时王安石用事贤士多谢去绘言老成人不可不惜当今旧臣多引疾求去范镇年六十有三吕诲五十有八欧阳修六十有五而致仕富弼六十有八而引疾司马光王陶皆五十求散地陛下可不思其故乎又言方今以经术取士独不用春秋宜令学者以三觧经免役法行绘陈十害安石使曾布疏其説诏绘分析固执前议遂罢为侍读学士知亳州再知杭州绘为吏敏强主爱利而性疏旷讫以见斥云尝居无为山号无为子为文立就有集四十卷其序书九意云诗书春秋同出于史而仲尼或删或修莫不有笔法焉诗春秋先儒皆言之书独无其法耶故作断尧虞书夏书禅让稽古商书费誓秦誓意九篇【宋史叅晁氏读书志】
　　按东轩笔录载绘为王永年事降荆南副使而居荆南日又出家妓宴客致胡师文狎侮反遭拳殴人品如此史何以称之
　　刘季孙字景文开封人环庆死事将平之子也能作七字家藏书数千卷善用事送孔宗翰知州诗有云诗书鲁国真男子歌吹扬州作贵人多称其精当以右班殿直监饶州酒务王荆公为江东提刑廵歴至饶按酒务始至防事见屏间有题小诗曰呢喃燕子语梁间底事惊回梦里闲説与傍人浑不解杖藜擕酒防芝山问専知官谁所作答以季孙诗即召与之语嘉叹升车而去不复问务事既至舍适学生持状请差官摄学事公判监酒殿直一郡大惊遂知名为杭州钤辖子瞻作守深知之尝以诗寄子瞻云四海共知霜鬂满重阳曾挿菊花无子瞻大喜在颍州和季孙诗所谓一篇向人写肝肺四海知我霜鬂须盖记此也又云景文有英伟气如陈元龙之流荐之以左库藏使知隰州以殁有集十卷【东坡集叅石林诗话书录解题】
　　吾湖前后六客俱以坡翁重公择仲谋子野孝叔令举已见官师人物独伯固等人或未详其出处遐周録诸书未遑就绪余稍为诠次盖存其名宜徴其实可以一时之寄迹而忽之哉崇祯壬午冬至前十日元衢识
　　元丰间彧先公为右史神考遣使治楚州新河面戒之曰东南不惯兴大役卿且为朕忧惜兵民大哉王言简而有体【萍州可谈】
　　先公帅广崇寜元年正月游蒲涧同越俗也见游人簮鳯尾花作口号中一聨云孤臣正泣龙须草游子空簮鳯尾花盖以被遇先朝自伤流落后监司立论乃指此句以为罪其诬注云契勘正月十二日哲宗皇帝已大祥岂是孤臣正泣之时鞠狱竟无他意谗口真可畏如此也
　　先公在元祐背驰与苏辙尤不相好公知庐州辙门人吴俦为州学教授公延乡人方素于学舍讲三经义辙为内应公坐降知夀州后在广州与东坡邂逅各出诗文相示既得罪范致虚行责词云謟交轼辙宻与逢迎媚附安李隂求进迁或以辙事语范范曰吾固知之但不欲偏枯却属对范学于先公或疑其背师盖国事也范操行非希指下石者
　　张按服以友东坡被放故彧为其父辩哓哓焉非党眉山者岂知二苏名施后世到今不朽视惇卞軰何啻鸳雏视丸耶彧之为见亦异乎皇甫威明矣
　　姚祐元符初为杭州敎授堂试诸生出易题干为金坤亦为金也盖福建本书籍刋板舛错坤为釡脱二防故姚悮读作金诸生疑之因上请姚复为臆説而诸生或以诚告姚取官本视果釡也大慙曰祐买着福建本升堂自罸一直其不防短如此【并上】
　　张子野能为诗及乐府至老不衰居钱塘年八十余家犹蓄声妓子瞻尝赠以诗有莺莺燕燕之语全用张氏故事戱之【石林诗话】
　　张子野郎中以乐章名擅一时宋子京尚书竒其才先往见之遣将命者曰尚书欲见云破月来花弄影郎中子野屏后呼曰得非红杏枝头春意閙尚书耶遂出置酒尽欢盖二人所举皆其警策也古今诗话亦云子野尝作天仙子词曰云破月来花弄影士大夫多称之张初谒见欧阳公迎谓曰好云破月来花弄影恨相见之晩也【遯斋闲覧】
　　潘及甫字宪臣厉志文行闻胡安定倡学于湖往从之安定见其文喜曰非诸生比也遂补学职妻以女弟庆厯中登进士【维志】
　　兵部侍郎莫卞居塲屋日因赴浙漕梦人就旅邸报姓莫人作状元卞出迎之乃云名俦非卞也时卞已投卷是举登科明年得子因名俦后二十四年俦作大魁卞对贺客言之【墨庄漫録】
　　京城既防敌遣使籍帑藏至军器库防阅兵仗时莫夀朋以内相为馆伴因曰自今两朝和好当载戢干戈载櫜弓矢敌使应声曰我曹脚转后请云左属櫜鞬右执鞭弭与君周旋【闲燕常谈夀朋莫俦字】
　　旧制麻三道以上防宣学士分撰元丰未邓润甫为学士一夕鎻麻二十二通靖康元年麻六道权直院莫俦独宿【困学纪闻】
　　金人令吴升莫俦道意防往返数四京师人谓之防疾鬼六月九日莫俦责授寜化军节度副使全州安置【李纲建炎时政记】
　　莫俦谪曲江其家苍头奴为朱胜非治疽而愈奴为俦请得复官【宋史】
　　桂南升贵溪人政和间举进士靖康之变金人欲立异姓莫俦等招尼玛哈意在张邦昌张俊胡寅等趋入太学南升于广防叱莫俦曰汝尝作大魁乃如此举措不愧后世清议耶俦不敢出一语【广信府志】
　　大观中章庄敏公质夫之子綖为时相诬以盗铸诏开封尹李孝夀来置狱连逮千余人屯甲士围其家钲鼓声彻昼夜郡人震骇狱不成又遣御史沈畸萧服姚防来重鞫之甚至州人多闭户或隙中窥观不敢正视识者知其非太平气象其后遂有建炎南渡之变方章氏事前城中小儿所在羣聚而唱云沈逍遥沈逍遥莫知其由已而三御史至【姑蘓志】
　　宣和中王鼎为刑部尚书年甫三十时卢枢宻益卢尚书法原俱为吏部侍郎而并多髯王嘲之曰可怜吏部两胡卢容貌威仪摠不如卢尚书应声曰若要少年并美貌须还下部小尚书闻者以为快【却扫编】
　　余家自曾伯祖侍郎讳宫以甲科起家至庆厯中曾大父通议公杨寘榜相继及第尔后世世有人大父清孝公余中牓先人文康公何昌言牓某黄公度牓至小子邲朱待问牓连五世矣当时尊长皆有诗以纪庆曾大父赠先祖诗云家何用富金籯教子何如只一经庆厯科名今已继更教来叶嗣前馨先大父赠伯父及先人诗云广塲笔阵数千人喜汝穿杨箭镞亲庆绪绵长时幸防文科兴复事还新昔年继牓熈寜嵗今偶同科绍圣春从此莫教书种断孙曾应复值昌辰文康公赐某诗云儿曹春牓预言窃吹知难复士乡黄绢未能摛好语青氊偶幸继前芳穿杨喜共东床客【女夫章倧同牓】攀桂同标北寺房圣世选才如华岳积尘曾不愧毫芒予尝赠邲诗云吾家五世十三人竞撷丹枝撼月轮庆厯贤科开后裔隆兴事业继前尘泥金帖报家庭喜烧尾筵张帝里春从此芳应未艾桂香应已袭天伦通议之子若孙若曾孙在桂籍者已经十有三人故言之于前长子郛亦不废学业故期之于后他宗从登科者甚多各有诗纪庆不暇録【葛立方防语阳秋】
　　郯侄留意星厯学绍兴癸酉取解漕防斗为帝车赋省试复以日星为纪三台色齐为诗赋题其所为贯穿甘石之学甚详小孙女夜梦郯登楼至十六级而止筮之为省闱第十六人之祥已而果然予作诗赠之曰张铃走帜到金溪喜子文闱预品题名字巍峩先蘂榜词章斐亹动文奎阶梯已合婴儿梦星斗光分太乙藜后日胪当第一天伦科甲尚为低时郯弟邵王佐榜甲科第七人【上】
　　章茂深尝得其妇翁石林所书贺新郎词曰睡起啼莺语章疑其悮颇诘之石林曰老夫尝考之矣流莺不解语啼莺解语见禽经【野客丛书】
　　石林二字出楚辞天问见米襄阳志林
　　叶少蕴少年贵盛平生好收书逾万卷置霅川山居建书楼以处之极为华焕丁邜年其宅与书俱荡一燎李防发家旧有万余卷亦以是嵗火岂厄运所遇耶【挥尘録】石林每夜必延诸子女儿妇列坐説春秋听者不悦曰翁翁又请説春秋耶【野客丛书】
　　刘资政班靖康间为太常少卿因检礼器库见有故祭服甚多将建请以为战士衲衣有老吏谏曰祭器敝则埋之祭服敝则焚之礼也奈何以为战士衣乎刘黙然无以应【却扫编】
　　廸功郎漳浦髙登彦先考试湖州防问忤秦相谪死【书録觧题】
　　游操字存诚宋绍兴中与潘良能沈介洪景伯俱为秘书省正字同日赴馆少监秦熺于防食之次出对曰潘游洪沈泛瀛洲有欲用绛绎绘维绾纶綍为对盖熈寕中韩维陈绎韩绛杨绘相先后除学士也【氏族大全】
　　仲弥性并淮上知名士也登第之后诸侯交辟久之得通判湖州杨娼韵者以色艺显名一时弥性惑之誓以偕老韵以诞日尝作醮供弥性为代作醮词其黩穹甚矣寻即俱去适王承可鈇为郡守与之启云方将歌别驾之功闻已泛扁舟之兴弥性坐废二十余年迨秦桧殂始获昭雪既而入丞光禄出守蕲春以疾终于淮东仪幕【玉照新志词载艺文】
　　渡江后两入玉堂者十六人沈忠宪与求倪侍郎思与焉【事文聚】
　　张按溪集沈公谥忠敏此云忠宪何据
　　髙宗时幸医王继先怙宠干法闻边警亟辇重寳归吴兴为避敌计杜莘老疏其十罪窜之【宋史】
　　绍兴中沈守约汤进之二丞相父皆名举于是改提举书局为提领此则朝廷为臣下避家讳也【齐东野语】
　　蜀老言绍兴初漕粟嘉陵以饷边每一斛至军中计其费为七十五斛席大光胡承公为帅始议转搬折运于是费减十六七向非二公蜀已大困矣故至今蜀人谓承公为湖州镜【老学庵笔记】
　　胡世将字承公常州人四州安抚制置使折运事亦见宋史前承公帅蜀者席生亦有能名宋史云旦字晋仲笔记云大光何也
　　张按秦嘉书云顷得此镜既明且好湖州镜之称葢况承公清能鍳物耶往嵗邻人屋发古墙得镜一遗余镜防薄欵似唐制铜质莹然光奕奕有清寒气殆数链所获背有铭云淳熈二年湖州石十五郎造字体稍苏长公书湖州以镜名宋世已然今薛氏独着声市间多赝售者余欲畧放秦式买宣铜百链造之后百年品当踞汉工上商之好事者若曰贾如是钝乎何云之后世
　　绍兴二十五年秦桧死诏莫汲张常先等八人并以告讦滥叨官爵送逺郡编管【续纲目】
　　魏掞之过衢客郡守章杰之家防故相赵忠简公鼎之表归自海外杰雅以私怨赵旦希秦桧意逮治其家势烈如火掞之独慨然以书谯杰长揖而去杰亦无以害也【张南轩集】
　　杰是子厚之裔臧衍长兴志列于宋进士中不可因闽志亦列谓非我湖人也
　　秦防之丞相卒魏道弼作叅政委任颇专且大拜矣翰苑欲先作白麻又不能办假手于士人陈丰丰以其姓魏遂以晋绛和戎对郑公论谏久之道弼出典藩而沈守约万俟元忠并拜左右揆翰苑者仓猝取丰所作制以与沈公而忘易晋绛郑公之语实录例载拜相麻予在史院欲删此一聨会去国不果【笔记】
　　秦防之主和议大帅皆罢兵权赐田宅予为岳侯作谢表有云功状蔑闻敢遂良田之请谤书狎至犹存息壤之盟防之读之不乐【沈明逺寓简】
　　夀皇赐宰执宴御前杂剧妆秀才三人首问第一秀才仙乡何处曰上党人问次曰泽州人问三曰湖州人又问上党秀才汝乡出甚生药曰某乡出人参次问泽州者曰出甘草又问湖州者曰出黄蘖如何湖州出黄蘖最是黄蘖苦人当是时皇伯秀王在湖州故有此语夀皇即日召入赐第奉朝请【贵耳集】
　　芮晔一字仲防东莱第三妻乃其女也【吕成公集】
　　唐枢曰乌程自来惟芮晔倪渊有志圣贤惜无谁与归
　　魏掞之建阳人诏举遗逸部刺史芮公晔帅其寮与帅守六人者共以掞之行谊为言于是诏特徴之【朱文公魏元履墓志】
　　杨万里淳熈荐士録荐李沐云大臣之子而绰有寒畯之甲科之隽而益励文辞之事
　　按李沐秀叔子也其后韩侂胄引为右正言歴诋善诚斋牍云云知人之难如此
　　洪頴字洪甫先世吴兴人迁四明举淳熈五年进士第一【攻媿集】
　　孝庙欲除张説签书枢宻院事在廷诸儒力争孝庙一日盛怒与周益公言朕将用花臂者为枢宻使益公答云臣敢为天下倡秘书省正字沈瀛当轮对一奏劄荐张説反不称防即自免周益公后至宰辅沈正字止此识见浅深亦足以卜前程逺近【贵耳二集】
　　张説之爲承防也朝士多趋之王质景文沈瀛子夀始俱在学校有声既而俱立朝物誉亦归之相与言吾侪当以诣説为戒众皆闻其说而壮之已而质潜往説所甫入客位而瀛已先在焉相视愕然明日喧清议鄙之乆皆不安而去焉【齐东野语】
　　周必大子充莫济子齐坐缴张説枢宻之命皆投闲张説乃露章荐之两人皆得郡周得建寜莫得温莫意欲往周迁延不进喻子才有书言激定生患故东汉有士大夫之祸盖必以温为是建为非汪圣锡报云东汉之患生于激西汉之患生于养方今患在养不患在激也【癸辛杂録】
　　张説开封人以父任为右职娶夀圣皇后女弟累迁知閤门事孝宗迁至签书枢宻院事淳熈元年连降明州观察使责居抚州三年许自便七年卒于湖州【宋史】王季海丞相为太常少卿时葛丞相楚辅为浙东叅议官以启贺季海用鸡檄对鹅经季海赏其的对鸡檄乃用王勃为诸王作鬭鸡檄【杨诚斋诗话】
　　投人诗之有语忌者不可不知周茂振贺刘季髙由谪籍放自便启云十年去国惊我马之虺隤一日还家喜是翁之矍铄季髙曰是翁对我马【上】
　　知湖州陈之茂进职知平江孝宗知之茂尝毁史浩曰卿岂以徳报怨耶对曰臣不知有怨若以为怨而以徳报之是有心也莫济作詹事王十朋行状诋毁尤甚浩荐济作内制孝宗曰济非议卿者乎浩曰臣不敢以私害公遂除中书舍人兼直学士院待之如初【楼钥史浩行状】程文简着演繁露初成髙文虎炳尝假观称其博赡其子似孙续古时年尚少因窃窥之越日程索囬元书续古因出一帖曰繁露话其间多文简所未载而辨证尤详文简虽甚赏之而心实不能堪或议其该洽有余而轻薄亦太过也【齐东野语】
　　四月戊子早过湖州望城中楼观缥缈环以溪山宜晋唐以来以为名郡也申时过徳清县溪桥颇壮丽有左顾亭谓放也二更宿鳯口【周平围隆兴癸未自后省归庐陵日记】霅川月河莫氏称望族以春秋驰声尝至一酒楼饮壁间有题字云春王三月公与夫人防于此楼葢轻薄子携妓饮于此所题耳莫即援笔题其下云夏大旱秋饥冬雨雪公薨君子曰不度徳不量力其死于饥寒也宜哉见者大笑【行都纪事】
　　近时称白石者乐清钱文字文季畨阳姜防尧章三山黄景説岩老各因其居号之耳尧章居苕溪上潘徳久字之曰白石道人诗云屋角红梅树花前白石生【爱日斋聚抄】
　　侂胄诛御史章爕论张岩与苏师旦朋奸误国夺两官寜宗谓兵衅方开岩尝言其不可许自便复元官奉祠以银青光禄大夫致仕【宋史】
　　岩大梁人绍兴末居湖州
　　霅川张防者曩与韩侂胄同知閤门事颇以知书自负方议内禅时赵汝愚独与侂胄计议防弗得与闻内懐不平至是谓侂胄曰赵相欲専大功君岂惟不得节度将恐不免岭海之行矣侂胄愕然因问计防曰惟有用台諌耳侂胄问若何而可防曰御笔批出是也侂胄悟即以内批除所知刘徳秀为监察御史杨大法为殿中侍御史罢吴猎监察御史而用刘三杰代之于是言路皆侂胄之党汝愚之迹始危【上】
　　李心道命録云省闱知贡举叶翥倪思刘徳秀奏论文复言伪学之魁以匹夫窃人主之柄鼓动天下故文风未能丕变乞将语録之并行除毁是科取士稍涉义理者悉见黜落六经语孟中庸大学之书为世大禁初疑文节正人何亦尔尔及阅宋史韩侂胄云吏部尚书叶翥要侍郎倪思列疏论伪学思不从侂胄乃擢翥执政而免思官又齐东野语云王柟使金归以金人欲求侂胄凾首为辞诏侍从两省台谏集议林枢宻大中楼吏部钥倪兵部思皆以为和议重事待此而决奸凶已毙之首又何足惜与其亡国寜若辱国而倪公主之尤力且谓在朝有受其恩欲为之地者盖朝堂集议之时独章文庄良能于众中以事关国体抗词力争所谓欲为之地者指文庄也乃史于钥谓和议待此而决奸凶已毙之首又何足恤外复有章爕等奏乞枭首然后函送敌国惟思谓有伤国体焉因按魏华父撰文节志有云章良能将除御史中丞公进台諌论三篇上以付中书章见之滋不悦公力请外补上谕留再三公曰侂胄以台諌为私人今章良能未除中书前一日亦以小舆见弥逺矣是思与艮能虽同郡道不相谋而弁阳为良能外孙但据日録家乘书之安知其是非颠倒也【双林寓牍】
　　庆元二年移内侍林亿年于湖州【宋史宦者】
　　朝散大夫刘三杰奏今日之忧有二有边境之忧有伪学之忧边境之忧有大臣以任其责臣未敢轻论若夫伪学之忧姑未论其逺请以三十余年以来而论之其始有张栻者谈性理之学言一出口嘘枯吹生人争趋之可以获利栻虽欲为义而学之者已为利矣又有朱熹者専以为利借大学中庸以文其奸而行其计下一拜则以为顔闵得一语即以为孔孟获利益广而肆无忌惮矣然犹未有在上有势者为之主盟已而周必大为石相欲与左丞相王淮相倾而夺之柄知此曹敢为无顾忌大言而能变乱黒白也遂诱而寘之朝列卒借其力倾去王淮而此曺愈得志矣其后留正之来虽明知此曹之非顾势已成无可奈何反借其党与心腹至汝愚则素懐不轨之心非此曹莫与共事而此曹亦知汝愚之心也垂涎利禄甘为鹰犬以觊幸非望故或驾姗笑于君父或以三女一鱼之符以惑众庶甚至因雷风不时之变则以天动威以彰周公之徳有如刘光祖因陛下未登极人情汹汹之时则诈有防但得赵家肉一块足矣之语有如徐谊其他扇妖造怪不可胜数盖前日之伪党至此变为逆党矣頼陛下圣明去之之早此宗庙社稷无疆之福然此曹潜形匿影日夜伺隙雨稍愆则喜见顔色闻敌国侵扰之报则移于吾之君父此如鬼蜮百方害人防之不至必受其祸臣谓今日之防惟当销之而已其习伪深而附逆固者自知罪不容诛终不肯为国家用其他能革心易虑则勿遂废黜使之去伪从正以销今日之忧取进止闰六月六日奉圣防依【庆元三年　上】
　　刘三杰者尝为监察御史未三月以忧去免防入见因上此疏侂胄大喜即日除石正言明年九月除侍御史又明年七月遂除兵部侍郎【道命録】
　　三杰字汉臣长兴人见劳志
　　安定胡先生后竟无闻端平间郡胡楷世行得其女孙于城西时氏遂白郡博士杨防度淑宪我先人实相其事率乡曲具奁饰得郡庠诸生陈生应甫遂以归之为安定存一线云【三桞轩杂识】
　　方腊乱归安陆行儿聚党应之【宋史陈遘】
　　富阳孙守荣七嵗病瞽遇异人教以风角乌占之术号富春子寳庆间游吴兴闻谯楼鼓角声惊曰旦夕且有变土人当有典郡者见王元春即贺之曰作乡郡者必君也元春初不之信越两月潘丙作乱济王命元春告变朝廷以其有功果令典郡【宋史新编】
　　端平三年六月行都大火士民上书咸诉济王寃者侍御史蒋岘史党独倡邪説谓水火天数何预故王事遂劾方大琮王逸刘克庄鼓扇异论同日去国并斥进士潘昉姓同逆贼语渉不顺皆论以汉法【宋季三朝政要】
　　蒋良贵签判安吉州时水灾后修城郡守赵希观属良贵作记用浩浩字希观欲改良贵不可曰以宰相父名而宗室避之此非艺祖皇帝所望于金枝玉叶也闻者壮之【困学纪闻】
　　李庭芝得乡举不行以策干荆帅孟珙请自效珙善相人顾诸子曰李生名位当过我授权建始县淳祐初举进士辟珙幕中珙卒庭芝扶柩塟之兴国弃官行三年防【宋史】
　　湖州民潘甫与弟丙壬聚亡命数十为乱夜入州刼济王寻败甫死于兵丙磔于市壬逸去余党就擒守臣谢周卿通判张宗涛以下悉付大理狱诏以徐公瑄鞫其事公矢其寮曰国体民命为重身为轻不可为利害幽有鬼神吾侪谨之先是寺之推鞫或付胥徒公偕二丞日躬讯之时壬未就逮蔓及亡辜时宰疑壬本生父匿之命公织其罪公弗听未几得壬于楚州时宰面授风防又数以手简罗致不附己者且谕公可立致贵显公语诸子曰王忠嗣唐武将也且不肯以人命易官吾忍以讼易服乎吏有希防摘壬词谓它伪拟某人为某官公手裂之吏为危语公曰吾代诸贤受祸弗恤也狱具腾书于朝曰唐天寳之乱陈希烈等将抵死李岘独曰衣冠奔亡各顾其生可尽责耶彼罪状显著岘欲脱之况变生仓卒迹渉疑似者乎湖之守贰不能死犹曰可罪谓与闻谓故从不已过乎又论许泽等六人罪不当死诏徐焕沈源不贷余悉原之公复执论数四不报壬党有偶同姓者傅之死议者公竟出之从政郎周成子坐与潘交时宰疑檄出其手騐治亡状公以数百言争之一日保章氏奏荧惑犯左执法廷尉当之公曰吾寜以身易人之死也方湖党之就鞫也时宰既以付公又擢何处仁为治狱少卿魏执中为丞林演以簿摄丞既而何以未至辞不与公据正不阿二丞翕然从公或曰故王不过朽骨残胔安能富贵人虽归狱于王无害也而诸公违时宰捐躯命以昭其寃不亦左乎公曰吾岂不知此亡何四人同日罢【魏了翁大理少卿徐公墓志】
　　吴兴向氏宋钦圣后族也家富而俭不中节至于屋漏亦不整治列盘盎以承之有三子尝访名于客长曰涣次曰汗曰仌父不之疑他日有呼其名曰涣汗冰方悟为戏也【癸辛杂识仌古冰字】
　　文本心典淮郡萧条甚谢贾相啓云人家如破寺十室九空太守若头陀两粥一饭【山房随笔】
　　本心寓公也
　　景定元年夏四月出内侍董宋臣于安吉州【通鉴】
　　贾师宪柄国日尤喜苕溪之鱼赵与可因造大盘养鱼至千头复作机使相灌输不少停鱼游泳拨刺自得如在江湖中数舟上下运不絶焉【癸辛杂识】
　　隆国育圣黄夫人徳清人初入魏峻叔髙家既出复归李仁本媵其女以入荣邸名定喜时嗣王与芮苦无子一幸而得男是为度宗然自处极谦抑虽骤贵盛每遇邸第亲戚至不敢坐常以妳子自称人亦以此名之或者有魏妳子之谤其实不然也秦齐国夫人胡氏亦同邑人相去才数里贾渉济川以制置日舟过溪见妇人浣衣者偶盼之因至其家问夫何在曰未归语稍洽调之曰肯相从乎欣然惟命及夫还扣之亦无难色遂擕以归既而生似道未几去嫁为民妻似道年长始奉以归性极严毅似道畏之当景定咸淳间屡入禁中隆国至与同寝处恩宠甚渥年至八十有三上方赐秘器及氷脑各五百両时银绢四千疋命中使防葬漕帅供费凡両辍朝赐谥柔正又赐功徳寺及田六千畆可谓盛矣一邑产二女贵人前此所未有也【齐东野语】
　　宋史亦载而不详张按李仁本即彦頴之孙浃之子也
　　衢按通鉴隆国偕全太后北行似不逮胡氏先卒矣
　　徳祐元年二月戊辰知太平州孟之缙以城降于元三月庚寅签书文及翁讽防臣劾已章未上亟出关道癸巳岳州摠制孟之绍以城降于元五月辛邜借吕文焕孟之缙等家十二月癸丑遣少卿陆秀夫等使元军诏吕文焕赵孟桂通好二年正月辛未以常楙叅知政事己邜常楙遁【宋史】
　　张按赵氏郡志载乱世能不渝其节可尚也之缙忠襄次子以専城降敌何以见无庵先生于地下乃不能化其妇百链之刚古人诵刑于浪说耳之绍不载东林志必之缙伯仲也本心长孺二公号一时贤执政亦效陈宜中留夣炎防窜何耶
　　衢按之缙谋以城降倅鄞人丰存芳谏不听詈之之缙引防古兵屠其家同死者十八人卒方义窃其八嵗孤礼长于民间非独有愧于其妇兼有愧于其卒矣
　　乙亥嵗国事将危忽传孟之缙妻赵孟桂见为巴延丞相次妻者朝廷遂以太后命遣人赍金帛与之俾賛和议继得孟桂囬奏云和议将成遂复赐手诏并以金帛慰之继而寂然无动及事定孟桂南归霅川盖未尝为巴延次妻亦未尝得诏书及赐物也盖奸人乘危造为此説以骗脱朝廷金帛耳问探不明有同儿戏国安得不亡哉孟桂乃赵忠惠与之妹今为尼改名子桂【一作妙惠】住湖州广福【一作惠】寺云【癸辛杂録】












　　吴兴备志卷二十八
　　钦定四库全书
　　吴兴备志卷二十九　　　明　董斯张　撰璅徴第二十四之三
　　赵子昻有古琴二一曰大雅一曰松雪因以大雅名堂号松雪焉婿王筠庵国器字徳琏即防父也【尧山堂外记】松雪肌极细润常服止用软绫绢遇絺葛肌即伤擦元主以其仪观非常且宋宗室惧为众望所归窃忌之一日歩至馆阁适据案读乃黙从后相其肩背笑云此不过秀才官耳自是信任不疑【上】
　　赵子固公从弟子昻自苕中来访公闭门不纳夫人劝之始令从后门入坐定苐问弁山笠泽近来佳否子昻曰佳公曰弟奈山泽佳何子昻慙退公便令苍头濯其坐具【乐部私语】
　　余从徳清赵氏见文敏公家用簿书法随手运笔精妙凡养蚕树桑稼穑工料奴婢日给与今不殊第往往用作食及乌豆之动至百斤百石此皆今时南方不用岂古今习俗有不同者耶【姚士麟见只编】
　　赵松雪公宋之宗室而仕元人皆议之有题其畵者赵家公子玉堂仙畵出苕溪似辋川多少青山红树里岂无十畆种田其讥之也深矣恐亦伤于太刻天命有在宋祀巳墟族属疎逺又无责任仰事俯育为禄而仕民之道也但当辞尊居卑时懐黍离之感而已
　　赵子昻过州迎月楼赵家其主求作春聨遂题之曰春风阆苑三千客明月扬州第一楼其家以紫金壶奉酬【寓圃杂记】
　　松雪防时尝馆于嘉定沈文辉沈方营义塾松雪乘兴遽为书榜自谓惬意及落成累书不逮竟用初笔【嘉定县志】元有松人谒赵文敏公公在内未出问是何人答曰吾是云间人公随应曰君非日里鬼【闲中今古】
　　钱塘祝吉甫居西湖上搆小楼眺尽湖山之胜宾客尝满隣有富豪筑髙墙数仞蔽之吉甫因鬱鬱不乐赵松雪访吉甫登楼为书二字扁曰且看无何隣以通畨簿録家徙垣屋摧毁小楼内湖山如故【西湖志余】
　　赵文敏孟頫胡石塘长孺至元中有以名闻于上被召入见问文敏防甚麽奏曰做得文章晓得琴棋书畵次问石塘奏曰臣晓得那正心修身齐家治国平天下本事时胡所戴笠相偏欹上曰头上一个笠儿尚不端正何以治国平天下竟不録用【农田余话】
　　赵文敏小像一轴止半身其面圆而俊伟神观焕烂世祖所谓神仙中人也公有七言律诗题其上后有男雍重装四字友人刘无已家见之【眉公笔记】
　　赵松雪与夫人管氏畵像余尝见于茅山赵继先家继先其遗也松雪须髪少斑然面上童顔幞头紫袍玉带象笏署云魏国公赵某夫人貌丰伟所服乃禙子然俱坐锦墩继先谓闻之祖父此元主宣入赐坐命畵工貎者也【两山墨谈】
　　予过演福寺僧房见赵子昻亲书探梅访僧一絶句云轻轻踏破白云堆半为寻僧半探梅僧不逢兮梅未放野猿笑我却空囬松雪集失载【七修藁】
　　赵魏公刻私印曰水晶宫道人钱塘周草先生宻以玛瑙寺行者属比之魏公遂不用此印后见先生同郡崔进之药肆悬一牌曰养生主药室乃以敢死军医人对之进之亦不复设此牌魏公语人曰吾今日方为水晶宫吐气矣【辍耕録】
　　赵魏公夫人管道升善书畵吾竹房尝题其所畵竹石竹房有一私印是好嬉子三字即以此印倒用于防尾人皆以为竹房之误魏公见之曰此非误也这瞎子道妇人防作畵倒好嬉子【何氏语林】
　　顾信字善夫居太仓善笔札从赵文敏公游每得文敏书即镵诸石寘一亭扁曰墨妙文敏为其好学乐为之书【张防吴中人物志】
　　周弁翁酿白醪字曰秋玉【佩韦轩客谈】
　　飞来峯诸处元僧杨琏眞伽凿成观音罗汉像以千百计中天竺佛殿后壁山水乃王叔明所畵嵗久剥落有逊斋子为补之开化方豪题其上云飞来峯天竒也自杨总统镌之天竒凿矣叔明畵人竒也自逊斋子补之人竒损矣此二者山中千古不平之疑案也予法官也不翻是案何以服人为时诵【西园杂记】
　　蘓友龙字伯防金华人元季自承事郎转文林郎行枢宻院照磨伪吴张士诚据姑蘓既降公持诏书往湖州责其戍将潘允明行郊迎礼礼成允明欲西向坐公公曰以爵则吾幕僚虽相向坐亦以为过然吾所持者诏书君敢与诏使抗礼耶挟胡床中席而坐允明惧服临发赆米百斛锦二十端公笑辞曰君谓使者而可以货取耶【宋学士集】
　　张士诚取三兴土筑王府基嘉兴宜兴长兴【紫桃轩又缀】前江浙副提举刘基尝游西湖有异云起西北光映湖水时鲁道原宇文公谅诸同游者皆以为庆云将分韵赋诗基独纵饮不顾大言曰此天子气也应在金陵十年后有王者起其下吾当辅之时杭城犹全盛诸老大骇以为狂悉去之【启运録】
　　沈万三名富字仲荣其弟万四名贵字仲华本湖州南浔人父沈祐始徙蘓之长洲东蔡村贵之子汉杰又徙于化周庄今南京防同馆乃其故宅初居东蔡村时人以污菜之地归之祐躬率子弟服劳粪治有方潴泄有法由是致富不赀后流云南寻命选大戸家为京六曹得汉杰之子曰玠者擢员外郎受官辞禄上器重之至今二家子孙在流所者尚富或云善防化术【留青日札】刘三吾撰沈汉杰墓志沈之先为吴兴人后徙长洲之东蔡村万三讳富字仲荣与其弟万四仲华率先两浙输其税为石者万又尝献白金为两千百以佐用度太祖却之不得乃俾造廊房者六百五十披甲马者千以万四曾孙玠为仓曹戸部员外郎玠之父曰汉杰卒塟南兴隆荡之北先外舅东楼公则云仲荣子茂旺国初献白金千锭黄金百斤凡京城守街道桥梁甲马钱谷之多取资于沈乃以茂为广积库提举侄孙为户部员外郎坐事当辟以营建工未就但黥其额后为蓝党犹得乘马出入工毕尽録其家发辽阳戍籍其田数千顷每畆定赋九斗三升至今吴民粮额之重坐此【近峯闻畧】
　　大理少卿吴兴杨先生复在南京时颇家贫畜三豕日命童子于后湖采苹藻饲之有法司官家人与童子争且殴之法司官以先生不能避嫌先生戏作一絶句云太平门外后湖边不是君家祖上田一防浮萍容不得如何肚里好撑船【寓圃杂记】
　　成化间湖有苕溪社诸公则教授汪翁善侍讲陈秉中封主事吴昻知县汪善廵检沈观诗人邱吉唐广吴玲沈祥陈銮医官李昻医士王杰畵工毕文布衣范濬吴瓛史珣每嵗一月一防皆赋诗一章后有乐天乡社乃致政诸公如断事沈政知州陆震知县俞叙县丞史纪教谕王銮复同义官尹政范渊俞敞王玭游刚宣寜游观布衣张海范濬沈祥马海包敏吴玲陈敬中张康孙敞范生軰不数年诸公代谢所存张马范孙诸人为耆英防皆暮年无事素善文墨时泰家丰从容晏集以乐其生邱吉史珣即家贫草泽亦以斯文结好然不介意盖先民风俗淳厚絶无世俗之态如此【岘山志】
　　杭州戒坛焚毁朝命布按两司重建所费甚广因召湖州吴汝辉嘉兴曹良数人劝募汝辉入见请问几何方伯曰度得银万両则可汝辉曰愿一力当之宪长杨纪宗曰何易如此得无诳耶汝辉曰民有一子不肖虽有所积死后必为他人所取何如奉承胜事时两司官皆在闻之称叹既而汝辉以十木匣装银千锭诣献于司宪长特设席于后堂邀请同僚共宴复以彩帐亲送之【寓圃杂记】
　　盛事述中子先父登进士者万厯庚辰董礼部嗣成又三年癸未父道醇叔侄尚书闵少保珪宗伯如霖妇翁与壻同在大位者嘉靖中吴太保鹏为吏部尚书而壻董公份为学士无何亦迁工部尚书三代甲科同时俱在者礼部尚书董份辛丑子南工部给事中道醇癸未孙礼部郎中嗣成庚辰三代俱无恙四总河道者潘公季驯初以佥都理河道丁忧归再以副都任三以副都御史徃任以宫保尚书归四复以右都御史任大臣眉夀者蒋防靖瑶八十九刘清惠麟董宗伯份俱八十六顾宫保应祥八十三闵庄懿八十二早逹者蔡侍郎汝楠十八嵗第进士【弇山堂别集】
　　闵元衢曰先宗伯于先庄懿为从孙非叔侄也
　　刑部尚书闵珪谳狱不称上防怒甚一日与尚书刘大夏论及之刘与闵同年交厚且知其为人欲觧救之而未敢言俟上谕毕对曰法司执法恩归朝廷似未可深怪上曰尔第云古昔何人如此执法大夏见圣怒莫知所对上诘之对曰尝闻孟子云舜为天子臯陶为士执之而已上黙然久之怒意未觧大夏窃意所对欠避讳心悔其失上徐曰朕亦知闵珪是老成人物欲求一人以易之不可得但此事执之太过耳明日奏下允刑部之议吁上之明烛人心而强于从善如此【治世遗闻】
　　武宗驾至淮安太守薛赟沿河皆拆去民房以便扯船縴皆索民间绢帛两淮为之大扰过州蒋瑶为州太守独不拆房曰沿河非圣驾临幸之地扯船自有河岸可行何必毁壊民居有罪知府自当之江彬防要州报大戸蒋曰州止有四个大戸其一是两淮塩运司其二是州府其三是州钞关主事其四是江都县州百姓穷别无大戸江又防云朝廷要选绣女蒋曰州止有三个绣女江问今在何处蒋曰民间并无知府有亲女三人朝廷必欲选时可以备数江语塞其事遂寝州安堵如故后武宗崩薛赟治罪蒋累官工部尚书【四友丛説】
　　吴兴蒋尚书瑶尝为州太守抵任之日过一委巷适楼居防女悮将盆水倾下溅公袍带尽汚矣公无几防动色顷之捕卒缚防女父至公曰彼出不意中耳何罪立释之复问曰得无惊防女乎劳以金钱去越数载公以乏嗣从广陵娶妾所娶即前女也举二子昌公后谓非徳报耶【陆伯生樵史】
　　刘清惠公麟觧尚书归里常衣白布袍首乌纱巾徒步过其友定陶大尹赵公守家已而某叅政者突至不知其为刘公也颇易之公逡廵一揖而退主人送客入叅政问揖者为谁答曰南坦公也叅政大惭沮时叅政之舆从赫奕甚且相见不为礼故也大尹之子为余言又尚书少从大尹父馆千户明经者授举子业故与大尹善来则烹牛肚麺觔炊饮待之公所好如此【客座赘语】吴甘泉长兴吕山人也博物洽闻于书无所不读而尤精于数其学主先天加一倍法而以时日占之吉防成败之理具有左騐时都御史俞公谏抚吴郡牒报者日至公以为忧延甘泉而问焉甘泉以数推之曰贼必来来未及城而败计其时盖中秋节也已而果然余将举山妻塟事而甘泉适至试以塟日隂晴卜之甘泉曰自午而前半隂晚乃雨至期卒如所料所著书数千卷时人称之曰甘泉先生【伍余福莘野纂闻】
　　箬溪顾先生应祥官廵抚家居盛暑中有二司访之呼田间一老奴挥扇奴取小兀坐先生后先生不觉也既觉诘之奴曰汝有风足矣何管我坐为主賔大笑此奴不可谓知礼然膴仕而风味若此山家真率了无官套令人叹羡云【见闻杂记】
　　武康张沂字希曽弹张后隂强阳弱外家不法事疏出屠吏部滽骇而谓之曰汝死于此矣不意孝宗允其奏屠使速去以避祸后孝宗思之曰某乃好官人何乆不见复举为南京工部名自此重【暖姝山笔】
　　太宰黙泉吴公鹏筮仕都水司主事提督徂徕泉前任为湖州陈公良谟公特访之别时问曰兄何以教我陈公具一小册题曰交新忠告条于左曰某事吾所经画颇当君宜仍之某事宜于前而今有吾欲改而未改君宜易之某人可用君用之弗疑某人不可用吾欲黜未黜凡十余条吴公初至按册试一二众以为宜乃遂悉措诸行人翕然称善吴公后官冡宰以是与陈公为相知【先进遗风】
　　孝丰吴封君南山公之父讳玒行八其人谨愿畏法一日自外归过其别墅望见东园中有人正在树偷栗乃亟勒马转迂路三四里抵家语其故且曰设吾过而彼见之必仓皇坠地非死则重伤矣今恣其所取损吾几何哉【见闻纪训】
　　归安施相之佐翊之佑兄弟俱为知州致仕家居田产叅差有唇齿之隙亲友日为处分不能觧同邑溪亭严公凤素以孝友着闻事兄如父周防保爱无所不至是时偶遇翊之于舟中语及产事公颦蹙谓曰吾兄懦吾正苦之使得如令兄之力量可以尽夺吾田吾复何忧因挥涙不已翊之乃恻然【见闻纪训】
　　驸马都尉崔元以关説狱情为刑部主事陆澄所劾且并其名帖封入上曰刑官执法不容嘱托自其职分何必以帖封奏竟置不问后澄以议不合见摈迨大礼既定乃自悔议礼之非初为人所诖误后质于师王守仁而知张桂诸贤之是疏下吏部尚书桂蕚言澄修慝不隐事君不欺宜聼自新以风各司于是诏复其官后上阅明伦大典见澄原疏谓澄造悖理之论惑诱愚防又假以悔罪为辞悖恶奸巧仍谪之【累瓦编】
　　吕柟称陆元静人品甚髙其学问得于致良知者为独深惜其矫情干誉所守不固为九重勘破也【元衢】
　　山泉归田之后以坟典为乐从一庵浔阳弇州诸公借书浔阳常两评欧文而初本失之友人故借后本于山泉深致恨恨且云故书之不阙即故人之不可忘也其珍惜至此犹肯示于人视近之拥百城者虽懿戚素交不一假借相去何如哉弇州有慎侍御子正借书絶句云苕水穿阶草满除潇然都似子云居十年铅椠头堪白又乞邢家未校书【闵元衢防林寓牍】
　　吾湖前軰煞有眼力防防文字嘉靖戊戌防元袁公讳炜闵午塘先生所取也癸丑防元曺公大章董浔阳先生所取也丁未防元胡公正防则吴霁寰先生以正郎同考取之【见闻杂记】
　　闵公午塘宦京都时得一弃宅人不敢居闵曰此宅幽暗故隂气盛也乃掲瓦推壁使暴烈日中乆之方修葺居之竟无恙盖其隂气已散故也【説余】
　　唐荆川厯数之学得箬溪顾尚书其法又得东臯周防官印正尝云知厯理又知厯数此吾之所以异于儒生知死数又知活数此吾之所以异于厯官【金陵事】余为比部郎尝与蔡子木徐子与吴明卿谢茂秦饮谢时再游京师诗渐落子木数侵之已被酒髙歌其防州诸咏亦平平耳甫发歌明卿輙鼾寝鼾声与歌声相低昻歌竟鼾亦止为若初醒者子木面色如土子与复与子木论文不合而罢后五嵗而子木以中丞抚河南子与守汝寜明卿谪归徳司李张肖甫谪裕州同知皆属吏也子木张宴备賔主身行酒炙曰吾乌得有其一以慢三君子寻具疏荐之【弇州巵言】
　　周氏纪言载唐一庵先生与众友夜话将入寝问此时还有事当料理否众曰无一庵谓今天盛寒吾軰饮酒乐甚诸从人尚未有寝所众谢不及所以然者以此时惟欠伸思睡而已而一庵独体悉于众情之所勿察真仁人之言佛菩萨之慈悲也【竹窓二笔】
　　有友人谒湖州唐一庵先生顔色雕瘁问治生之术何为而可一庵语之曰天生人以耳目手足能视聼行持此固天以治生之道付之足可养人惟不肯勤渠尽耳目手足之用是以贫苦耳君第勿惰其四肢当勿忧贫其人欣然谢而去后二年谒先生则已鲜美无向时贫窭色先生问之曰近年为童子师朝夕勤诲童子云集頼此以充衣食吾人慎勿惰其四肢哉【推篷寤语】
　　嘉靖乙丑吾湖张庄僖公掌院公子天秩偕余至防塲前阅示防塲侍御已出示不许举人进栅内闲走捕者因执张从一人欲送御史所张公子声色不动其从者亦不曰吾御史大夫人也任缚去既而释之可见庄僖公家法之谨饬而子若仆之闲于教也
　　吴小陵先生一儒于茅公坤为乡同年戊戌同上春官又同邸寓茅举进士小陵下第安其寓不徙且为茅书帖佐冗检防他事得失进退之际漠然不介其懐也友人兄弟同寓于杭弟报防兄茫茫迁他所去然则小陵之贤于人逺矣哉后庚戌成进士官至太平知府张庄僖公为给事中魏时亮所劾魏新进未知公之素而张之亲吴某托公永吏部不得怨公而掲之魏者公既去众知所自来吴考察夺官魏江右人后副院席庄僖子天徳行取至京深虑旧郄魏闻之引见且谢曰少年入流言误弹尊公终身为恨今乃得补过遂荐入防【涌幢小品】
　　壬戌都察院左都御史张永明以疾乞休许之令驰驿归永明清谨自持在中防颇以振饬纪纲为任是时文选郎中吴汝桂都给事中胡应嘉等鼓党与干擅朝政公卿多畏避之永明不为挠遂为其党魏时亮所丑诋竟不安于位而去公论惜之按是时永明争部院见堂之礼选郎罗某见诎而其党遂羣起而攻之虽以徐阶当国而不能挽其去可谓介于石不终日者矣其后时亮谪官盖偿永明之无故见罢也而万厯中举朝无知前事者特起时亮官至尚书【世庙识余录】
　　吴俊伯如佛门中讲师虽多而不识本来面目【艺苑卮言评文】徐防文张来仪如乡士女有质有情而乏体度张静之如小棹急流一瞬而过无复雅观刘元瑞如闽人强作齐语多不辨孙太初如雪夜偏师间道入蔡又如鸣蜩伏蚓声振月露体滞泥壤施平叔如小邑民筑室器物俱完蔡子木如骄女织流黄不知丝理强自斐然吴峻伯如子阳在蜀亦具威仪又如初地人见声闻入大乘则逺【艺苑巵言评诗】
　　吴兴臧公继芳尝守吾郡以清白称比迁楚臬使卒于官僚友检其槖装磬如也惟一竹篓封置空斋举之颇重诸大夫疑曰此中有物乎防藏以公子至则启视之乃一药磨也诸大夫且笑且叹昔鬰林守载石压舟以归公其人矣【陆伯生樵史】
　　归安有萧总管者滛祠也豪右欲诅有司輙先赛庙庙壮丽特甚戚南为令时一日过之值赛期入庙中列赛者阶下谕以祸福恐其不觧譬之曰天久不雨若能祷神得雨则善不尔庙且毁罪不赦也舁木偶道桥上竟不雨遂沉木偶如言又数日舟行忽木偶自水跃舟中侍人失色走曰萧总管来萧总管来君笑曰是未之焚也命系之顾岸旁有社祠别遣黠易服入祠戒之曰伺水中人出械以来已而果然盖防诸赛者必且贿没人为之也【罗念庵前刑科都给事中戚南状】
　　蔡公汝南尝为楚方伯一日徐子与吴明卿并过武昌公欵之黄鹤楼出诗草就正二君览毕黙然不出一语蔡大失望无何蔡公持中丞节抚洛二君皆以属郡守入谒私相顾曰倘公记及黄鹤楼故事奈何反执手板进公笑曰二君我故人也可行此耶然擕手即命酌二君退而悔曰真可愧矣【陆伯生樵史】
　　臧公尧山守吾郡值金泽盗丁彪聚众百余人贩塩湖海间抚防议勦公曰盗本无他志兵一兴当有玉石俱焚者请无议勦谕令自归脇从者卒缚彪以献【云间杂识】徐文贞当国按院陈公文建青宫太师坊上扁之日按君率属北向行四拜礼独太守尧山臧公挺然独立按君问曰府官何以不拜对曰此特相公空衔耳且通衢拜跪亦不雅按君黙然【上】
　　沈防州先生工部亚卿镜宇公之封翁也家教甚严子孙畏惮每夜膳毕子孙俱集灯下听教必至更深寒暑无异一日李子过访留饭先生安席镜宇公居长执杯箸送先生主賔相对自始至终时先生四子俱侍并不闻一字出声亦可谓难得之家法矣【见闻杂记】
　　邵康山先生为学人家居不谒太府万石梁公一日问唐师曰闻贵郡有邵春元何以不相见师曰他要讲礼过然后见耳万公曰礼不必讲相见自然上坐遂投帖先拜邵邵答之此不惟见万公礼贤下士之髙节而邵公之为人愈可想其清修自重矣
　　嘉靖乙丑肃皇帝春秋髙矣臣范应期对策领囬寓邸恭读御批第一甲第一名成祖着有司遵奉改正盖应期悮冩成祖文皇帝为太宗文皇帝故御批云云可见天生圣人其精明逈出前代彼阁部大臣乌能彷佛其万一也
　　凌公约言因闵午塘先生始识南渠吕先生本于都下凌时尚未领乡荐也后数年入南雍肄业吕为少司成矣师生之分悬絶吕特访之于寓又十余年凌谒铨曺受全椒令吕入内阁凌执官衘帖子谒之吕趋迎曰何以套为必欲以生平礼延之上座凌固辞吕笑曰使汝作相终欲置吾傍坐耶令从者坚持其坐不能动凌竟当客礼焉吕公盛徳何止加人一等【见闻杂记】
　　按院临湖太守万公云鹏率属官入见安吉州守某偶称按院为老爷盖一时之悮非违众足防也太守面叱之曰不才按院亦色动既出乌程令前峯戴公归安令南戚公白太守曰知州称呼过误老大人只宜退而教之面叱非礼万公随揖二令曰承教果是我过当了次日又至两邑门外投侍生单帖嘱门吏曰多上覆吾特来谢教公之勇于从谏如此一守二令其皆有古人之风矣哉事在嘉靖七年间
　　姥溪施运同名可大祖号隣溪年六十余须发皤然矣与客对坐时有族叔在襁褓中者乳母抱而过焉隣溪忽竚立客问曰何故答曰家叔过此成间人物而又深于诗礼者钟祥毓秀曽孙聨登科甲者二人
　　徐子与先生好客尤好少年美丽者一客丑甚自负能诗介蔡子木先生荐之子与蔡作书盛言客自喜可喜状以家人将之恐客之窥书而求易也子与得之大欢亟延入愕然笑吃吃不止赠以诗曰自信金声能掷地谁知玉貌不如人客犹得意示为重【涌幢小品】
　　隆庆四年九月大学士髙拱极论先朝得罪诸臣不宜防擢显先帝之过上是而褒之浙江抚臣谷中虚乞加主事唐枢秩拱寝奏【史防】
　　御史房寰督学南畿多物议忌海忠介刚正极力丑诋至目为天下大盗古今剧贼章再上进士彭旦阳顾泾凡诸敬阳不平连名劾寰扫灭公论排挤公忠乞赐罢黜寰有大援三臣皆得罪削籍南駉卿沈公继山疏曰近一二年来今日以建言防人之口明日以出位加人之罪且移文各衙门讥察禁阻而进士观政复令堂官约束教训夫约束贪竞等风可也而反约束其谠言直谏教训忠良等语可也而反教训其箝口缄唇此风一倡其何极谏官避祸市宠不言矣而庶官又不当言大臣持禄养交不言矣而小臣又不许言万一有权奸大孽机宻重情皇上孰从闻之然则今日约束教训甚非国家之利也臣岂不知臣之言也是亦出位不防喜事之讥必受好名之罚然使举朝俱不言事斯人尽不顾名世道将何所底止哉请复彭遵古等官务除壅蔽之习亟反依违之风疏上防防切责寰复攻海沈二公肆言臣为善二十年既与沈思孝枘凿不谋生平大节亦可防见又言臣曲谨木彊无不如海瑞独瑞崇诡餙虚希宠干进则不屑为即少世庙一疏又不敢效语絶诡诞天下共疾其罔上无耻竟获优容予谓四贤一不肖今再覩矣【伍袁萃林居漫录】
　　李临川先生以名谏佥臬投簮归老朴俭一如寒素尝谓予曰今贵家子弟往往致餙精舍炉香缾卉珍玩种种罗列于前而一经四籍未尝触目口语人曰此吾读书处也余每忆少小为诸生时床前但燃一缸内人女红余摊书共照每至夜分未尝无得也此盖先生所为铮铮林下者乎【见只编】
　　李临川先生初授新淦县令萧公廪方为御史有名过之先生来谒未即见先生曰柱史至县界则令为主公为客令来谒则公为主我为客不得迟迟萧颇愠曰偏只知县过口既见色甚厉后防曾见防谈及言状曾曰此贤令未可轻议萧后再过李再见深引过谢之前軰风度如此【涌幢小品】
　　徳清有老人蔡四者余于丙子嵗见之年百有四龄矣余问何以得此夀老人曰童子欲夀乎然夀在天耳老子食色犹人三十病瘵气不絶者一线若有人语予曰鹿角胶三字以告吾妻妻问之医往武林搆得食仅觔许遂完健如初自兹日服延筭到今顾语之他人则不騐也岂非天乎时泗上赵卓庵侍御为令以粟帛礼待又四年而殁【贤奕编】
　　神庙怒妖书离间意在必缉而锦衣百户崔徳妄以皦生光邀功防审时皦已频刑不能动舁至沈侍御裕前沈厉声曰妖书是汝作如何不招皦举首乞怜曰实不是小人作沈声色愈厉皦怒目切齿恨而过之正法后沈出差行至半途得病沉重谓仆从曰吾生平自揣无愧惟审妖书时畧渉孟浪原不该硬坐皦某今昏惑中每见某向我索命吾病其不起矣已而果卒史防但注造书东殿中书赵士祯之死而此则见于中涓刘若愚酌中志畧然其时右少宗伯李九我颇罗织所断十二欵以及始祸之崔何皆无报也王冏伯于沈与赵各有诗称之岂亦悮于闻与【病余赘笔】
　　一説沈愚皦云尔姑承认我于临期免尔死皦遂不辩沈之卒在徳州【上】
　　嵇竹城元夫川南太史之子也以简傲忤嘉禾节推坐死髙中当国出太史门营觧得免召入京中执手示六卿云此座主之子天下竒才也趋者辐辏却之不应商人以万金求请亦不应髙失位随至芦沟桥检囊中仅三十金付之归贫甚嵗暮大雪坐涯次酌水给谏李临川时家居谓侍儿曰此时嵇必大困载酒炽炭棹舟从之共醉赠赀而归未几卒【涌幢小品】
　　谢在杭司理吴兴时太守北人极忌衣白或出遇白衣者輙置之法因前守卒于官甫莅任尽撤其堂宇舍掘地数尺重为架造百姓苦之在杭作吴兴竹枝词数首有云五月新丝白胜绵轻罗织就雪花鲜为郎制得防裆子官府头行不敢穿又云腊尽春生年复年望郎长望太湖边水门不闭闻箫鼓廽避黄堂采木舡太守闻之不悦时当计吏遂隂中之调为东昌司理然民间盛其诗为口实也【竹杂录】
　　胡彭述字信甫海塩人性好书见异册至典质买之不靳吴兴书贾每一来欣然予之饮食有一贾疫舟中不能归命老苍头摇橹送归去人以为咲勿顾也尝论次所藏书作好古堂书目自立序【海盐图经】
　　余镇中御书阁相传为宋髙宗南渡过此留徽宗畵鹰一幅而去又赵松雪滚马图一僧世守袁胥防戍吾湖宿其处题曰御书阁下鹰还在明义庵中马尚存明义庵一曰法华即御书所剏处也今庵阁如故而二物失之已久且胥防见时是嘉靖初年事失去是六十年前事盖小沙弥窃去归董氏质库中仅得银二両事觉僧往还不可得诉于大宗伯浔阳公公厚赠留之然非所甚好为苍头持去不知归何处乃孙青芝祠部问于祖不应细访求絶无踪迹盖妙畵通灵必鬼神所寳化去久矣【涌幢小品】
　　庚午云间钱公之被逮也梦自俯伏于庭旁一人金盔紫袍揎防而立又一人指之曰此救汝者问为谁曰姓闵适伯兄冡宰公初任摠宪防谳间钱向公辩最深公必随事折之而其议刑缓急独众异梁大司马身在事外者也以危言相怵河南道御史吴属官也至欲公书所议为据而公不为动也乃上疏报可是冬适停刑明年夏特防释而遣戍梦之灵至是哉钱公不胜感激闻公致政从戍所以书来谢云【病余赘笔】
　　梁名廷栋吴名阿衡皆中州人又同年也



　　吴兴备志卷二十九
<史部,地理类,都会郡县之属,吴兴备志>
　　钦定四库全书
　　吴兴备志卷三十　　　　明　董斯张　撰诡徴第二十五之一
　　许子将墓在豫章郡之四里昔子将以中国大乱逺来渡江随刘繇而卒于阊门里于时汉兴平二年也吴天纪中太守吴兴沈季白日于厅事上坐忽然如梦见一人着黄单衣黄巾称汝南许子将求改塟因忽不见即求其防不知处所遂招魂塟之命文学施遐为招魂文【豫章记】
　　吴兴施绩为寻阳督能言论有门生亦有理意常秉无鬼论忽有一黒衣白帢客来与共语遂及鬼神移日客词屈乃曰君辞巧理不足仆即是鬼何以云无问鬼何以来答曰受使来取君期尽明日食时门生请乞酸苦鬼问有人似君者否门生云施绩帐下都督与仆相似便与俱往与都督对坐鬼手中出一铁凿可尺余安着都督头便举椎打之都督云头觉防痛向来转剧食顷便亡【搜神记】
　　葛字孝先丹阳句容人号曰葛仙过武康见一人家病作请正祝妖邪邪附巫者与仙公饮公故不饮而邪妖出语不逊仙公厉声叱曰奸鬼敢尔勅五伯拽妖邪头附柱鞭背但闻鞭声出血流地妖邪伏罪乃止【列仙全】江子滙有蜃栖其下滙东有葛仙翁祠仙翁恐蜃为患今民间每嵗元宵前后家家鸣鼓以压之其声若曰葛公在葛公在有见老人行市中形貎甚怪闻元宵鼓谓人曰吾听鼔声輙头痛不能堪奈何忽不见人以为蜃精【西吴里语】
　　晋元康初中夜见有人坐武康县楼上身长数丈垂膝至地县令防稽贺循知之曰此地本防风氏之国其防风氏之神乎遂立庙于县东【徴异记】
　　升明中荆州刺史沈攸之廐中羣马夜輙踯躅惊嘶如似见物攸之令人伺之见一白驹以绿防系腹直自外来圉者具言攸之使人夜伏槛边伺之俄而见白驹来忽然复去视廐门犹闭计其踪迹直入阁内时人见之咸谓之怪检内人惟爱妾冯月华臂上一玉马以绿防系穿之至夜輙脱至枕边每为失去晓时则还试取防之蹄上有泥后攸之败不知所在【渚宫故事】
　　沈休文雨夜斋中独坐风开竹扉有一女子擕络丝具入门便坐风飘细雨如丝女随风引络络绎不断断时亦就口续之若真丝焉烛未及防得数両起赠沈曰此谓氷丝赠君造以为氷纨忽不见沈后织成纨鲜防明净不异于氷制扇当夏日甫擕在手不摇而自凉【贾氏説林】吴兴俞亮以永明八年补防军府吏于常眠处闻有羊声疑为神怪窃于户窥之见其床下有一羊可髙二尺毛色若丹光耀满室【续异记】
　　齐豫章王萧嶷亡后忽见形于沈文季曰吾病未应死皇太子加膏中十一种药使吾不差汤中复加药一种使吾痢不断吾已诉先许还东郕当判此事便懐出青纸文书示文季云与卿少旧为呈主上也俄而失所在文季惧不敢少时文惠太子薨【寃魂记】
　　梁箫猷为吴兴太守吴兴故有楚覇王神像在府治防中猷每祭神与交饮至一斛每酬祀尽欢极醉神影亦有酒色所祷必从后为益州刺史江阳人齐狗儿反众十万攻州城猷兵粮俱尽人有异心乃遥祷请救是日有田父逢一骑络铁从东方来问去城几里曰百四十里时日已晡骑举矟曰后人来可令之疾马欲及日破贼俄有数百骑如风一骑过请饮田父问为谁曰吴兴楚王来救临汝侯齐狗儿遂平当此时吴兴祈祷于神数日无騐后乃见侍卫土偶皆泥湿如汗猷后封临汝侯故神云【南史】
　　吴郡陆凭少有志行神彩秀彻笃信谦让家湖州长城性悦山水一闻竒丽千里而徃贞元乙丑嵗三月游永嘉遘疾而殁凭素与吴兴沈苌友善苌梦凭顔色憔悴曰吾游至永嘉苦疾将困君为知吾者愿托家事苌悲之又叙旧欢晏语乆之因述文章话虚无之事乃谓苌曰赠君浮云诗一萹以寄其懐诗曰虚虚复空空瞬息天地中假合成此像吾亦非吾躬悲吟数四临去曰凭船已发来明日午时到此执手而去及觉所记甚分明乃书而录之如期而凭防船至苌抚孤而恸赙助倍礼词人杨丹为之志具旌神感铭曰笃生府君美秀而文没而不起寄音浮云【通幽记】
　　唐蘓颋为乌程尉暇日曾与同僚泛舟防溪醉后讽咏因至道矶寺寺前是霅溪最深处俗相云此水深不可测有蛟螭代为人患颋乘醉歩行还自骆驼桥遇桥破堕水直至潭底水中有人令扶尚书出冉冉至水上颋遂得济【广异记己见郡志古迹此加详】
　　大厯中有进士窦裕者家寓淮海下第将之成都至洋州无疾卒尝与淮隂令吴兴沈生善别有年矣声尘两絶莫知其适沈生自淮海调补金堂令至洋州舍于馆亭中是夕风月清朗夜将半生独居有所亡而不得其寝俄见一白衣丈夫自门歩来且吟且嗟似有恨而不舒者久之吟曰家依楚水岸身寄洋州馆望月独相思尘襟泪痕满生见之甚觉窦裕特起与语未及遂无见矣乃叹曰吾与窦君别久矣岂为鬼耶明日驾而去行未数里有殡其路前有识者曰进士窦裕殡宫生惊即驰至馆问馆吏曰有进士窦裕自京游蜀至此暴亡太守命殡于南二里许道左殡宫是也即致奠拜泣而去【宣室志】
　　元和中进士陆乔家于丹阳居有亭沼号为胜境一夕有叩门者仪状秀逸请其名氏曰吾沈约也闻君善诗故来耳既而呼左右曰召青箱来俄有一儿至年可十余嵗指谓乔曰此吾爱子也以青箱为名欲继吾学也此亦好为诗近从吾与范仆射过防城相与感旧援笔立成讽之曰六代旧山川兴王几百年繁华今寂寞朝市昔喧阗夜月琉璃水春风卵色天伤时与懐古垂泪国门前【宣室志】
　　崔元亮荥阳人也奕世好道勤于香火常讽诵黄庭道徳经寳厯中授湖州刺史修黄箓斋于紫极宫有鹤二百五十六只集降坛上内一只立于虚皇防顶周身皎白朱顶而已紫气弥亘坛所自辰及酉方散杭州刺史白居易为讃元亮自是通感弥加精诚一旦于静室诵黄庭经度人经执手炉于静室讽经奄然化去归葬荥阳坐龛中但有手炉法水也【杜光庭神仙感遇】
　　宋熈寜十年湖州知州章惇卜葬母于长兴周行累日无所得梦有二人告之曰头枕灵山脚踏白莲惇惊起待旦而行道问樵夫果得二山寻防路而入忽有庙宇题曰张李二王惇骇异使葬师视之穴在庙中遂祷以迁庙之意是夕大雷雨及旦庙已迁于山之东北遂以葬其母惇为宋之奸臣而鬼亦畏之何耶【西吴里语】
　　鄱阳髙嵲就馆于邑宰以无讼堂为学舍池中莲生花双头丞贾选见之曰此嘉祥也先君大观二年在吴兴乡校肄业直庐后产此花守兵白教授率诸生来观之折取谛玩叶间隐隐有金书先君姓名三字诸生共致庆语勉令力学以来嵗大魁相期轻薄子翕然笑曰贾癞子作状元是天下无士也时正病疮疡遍体故云至秋获荐送廷对果第一贾名安宅【夷坚志】
　　雌雄木生沈东老庵左回仙桥东其木一本二干撑云突兀髙十余丈枝叶秀异不辨其为何木也雄者花而不实雌者实而不花永乐间已朽人伐而薪之其根尚存回仙桥轮囷玲珑如卿云万态诚竒物也沈偕诗曰闻説真仙女灵根庇万家不知其何所指而云然【东林山志】







　　吴兴备志卷三十
　　钦定四库全书
　　吴兴备志卷三十一　　　明　董斯张　撰诡徴第二十五之二
　　芮晔初任仁和尉长河堰有龙王庙每祭则有小蛇出或上香炉或饮于杯往来者谨事之堰嵗数壊人以为龙所为芮疲于修筑之役一日焚香设奠蛇果出炉上芮端笏数之曰有功于民者乃得祀龙庙食于此未尝有功而嵗数壊堰劳民之力为罪多矣无功有罪于国法当杀即举笏斩之应手碎是夕宿于近地疾风甚雨大木尽防土人大恐而芮处之自若后卒为名臣云【齐东野语】
　　太湖渔者陆氏子举网得蠏如斗大以剪其网皆断陆怒欲烹之其侣老于渔者曰不可吾闻蟹之殊甚者必江湖之使也烹之不祥乃释之蟹至水横行里许方没【陆肱蟹谱】
　　嗣秀王伯圭为安僖卜宅兆衔哀走数百里惟乌程之菁山最佳卜之而吉然念力不能致徘徊其处一叟忽前曰官岂姓赵而欲求葬地乎王矍然曰汝何以知之叟曰尝梦神告我矣指所卜之地以售今寝园是【楼钥崇靖宪王行状】
　　淳熈间乌镇西利济院有道人祝道诚者颇有行谊死之日见梦于镇人黄岩县县丞顾元龙曰我当为公之子但公无家眷于此吾故托生黄岩民项氏家元龙梦觉甚竒之翌日访之民有项氏妇果于是夜产一男产妇将就褥时亦梦一神人谓曰所生者非汝子当为顾县丞嗣于是元龙遂收项氏子为己子以其生于岩邑故名之曰岩及元龙任满归其徒又梦神谓曰尔师明日未时归可至通河桥相其徒如期而往遇元龙元龙因道其事岩生之日即道诚之死期也岩后仕至礼部尚书【乌青志】
　　淳熈中有钱三翁者衣衲茹素胁不沾席者五十年俗呼布衲翁时徳清建阜安桥属主其事一夕谓其徒曰翌朝有餽酱谨视之明日果有青坡村民献酱二瓮探之得银二笏以充桥费人异其前知常摩挲桥曰此可过五百年寳庆丁亥秋震风凌雨民庐寺观多壊此桥屹然中流片石不摇【齐东野语】
　　长兴县有老妪采桑次被虎啣入深谷中不伤之其虎就将蹲自旦至午妪告曰某之年迈莫有宿业否今困于此又不食乞大圣念之呼虎为大圣虎遂伸一脚于妪前看之有一竹籖在爪下妪曰莫要去耶虎掉尾防头似相感之状妪乃为防之虎迅跃数四却啣之旧所并无损至夜置一鹿于门首去【葆光录】
　　太湖之间村民耕耘之暇多事网钓以甘口腹独沈文寳家全家好善用钱买所获之禽鱼放焉众笑其痴沈独为喜后值疫疾人有梦见疫鬼执旗一束自相语曰除沈家放生外余排门并可挿旗其居民三百余家皆染疾死者过半独沈全家获免后享髙夀而卒【好生录】刘诚意伯温元时常馆于归安花城沈氏每夜有妖化一女子来就之刘知其妖绐曰汝欲为夫妇必择日具酒乃可耳因与订期刘谓其徒曰今日有客来可具酒肴待之然其人踪迹甚竒勿窥瞷至夜妖果至刘与共酌强之痛饮妖醉先就枕酣睡口中吐出一物精光耀室内刘取而吞之妖惊觉泣曰我养此丹己八百年矣欲得子精气成上仙耳今为子所食子必为王者师我逝矣然我与子有恩明日可至某所吊我刘次日依其言往焉有一雉死于草莽间刘为瘗之刘自是神智倍常后果佐太祖髙皇帝定天下焉【西吴里语】
　　慈感寺前桥曰湖音水清澈有蚌浮水面吐珠人皆见之每风雨即有蛟龙来攫永乐中夏忠靖治水至湖宿寺中夜有神黒衣白里率一美女来见公不为动徐诉曰久窟于此嵗被隣豪欲夺吾女若得大人一字为镇彼即慑服不敢动公书一诗与之中有蚌倾心之句神拜领而去未几公至吴淞江有金甲神来诉曰聘一隣女已久无頼赚大人手笔抵塞不肯嫁请改判公张目视之金甲神甚怖冉冉而退公因悟曰是矣慈感蚌珠之仇也牒于海神次日大风雨震电有一蛟死于钱溪之北文皇方有侦卒报知及还朝问状对曰此皆陛下威徳百神効灵听命臣何敢与上甚悦杨文贞请录付史馆上不许万厯己亥余游太和至荆州文贞六代孙现为兵使者对余言如此【涌幢小品】
　　忠靖全聨贝叶晓翻龙侧耳珠光夜吐蚌倾心宿寺咏也
　　吴兴唐训科广尝得周公谨所着癸辛杂识见载方回事恶周之薄作一絶句解之其夜梦一丈夫曰吾宋方回也杭人周宻与予有塲屋之隙作书痛谤予何以雪寃二百年后頼有子知我幸终为白之唐唯唯而寤诘旦有人送瀛奎律髓至实虚谷所编也唐曰此殆方君报我耳【祝子志怪录】
　　闵庄懿入郡斋读书东楹忽疾风迅雷大雨如注衣领皆湿移书就西楹未及展诵忽震雷击碎东楹栋瓦无一遗者公获无恙天顺癸未公赴防试文塲恍惚若有神助公以早投卷不与难二事皆异之【名世苑】
　　成化间差锦衣卫官王瘤子下江南取寳湖有陈姓者家有一铁笛一室中吹之则一室中蝇蚋俱遁为王取去【西吴里语】
　　王雨舟名济湖之乌镇市人也其父王翁家巨富而性吝无子其家临市河傍有市桥久废矣一日有老僧至门以修桥为请怒叱数四其请益坚翁曰汝以市中募縁吾当为主僧不肯必欲翁一力成之不得已而诺焉费之百金成焉仍建亭桥侧俾僧居之僧戒律清苦时时与翁徃来笑语甚相得也居且十年时翁侧室有姙将就馆矣一夕翁梦此僧踉跄进门径入闺中翁梦中大怒追逐遂醒而内室啼声闻矣举家大喜天明得外报云僧于半夜坐化于亭中翁大惊因命其子曰济盖取义于桥也雨舟后官横州别驾词翰俱佳亦无子性坦夷有大度穷极声色富乐终身与余先君交善此其所自言也【碧里杂存】
　　湖州凌汉章成化间针术神灵擅名吴浙尝谓予先子从吾翁曰昔曾于市中见一丐者形躯长大而防恶面颊天生一手掌痕有十余丐者从之既去问于主人主人曰此丐姓聂父聂某原为司务之官因早朝从行吏失擕笏板怒甚掌其面遂仆地死后家居其妻有娠忽一白日见前吏入门径入其室已而妻生一子掌痕宛然在面父已心知之矣始能言即有报仇之语比长日以杀父为事父谨防之几被其弑者屡矣夫妻相议逃避竟不知所徃其子遂纵酒色为非将家业费尽而为丐云凌时感其事作诗记之曰平生不信有隂魂丐面而今见掌痕寄与世间君子道莫教结怨种寃根【上】治癸丑湖州俞氏敷演棃园饮客酒罢有二青衣持灯至曰吾乃严尚书府中召汝今夕演戏随以白金半锭授之诸优如召从至一大厦雕梁畵栋席间章缝毕集惟饮食殊不可啖主公命云今夕宜演赵盾故事直未许鸣金诸优演罢久之未晓复睡一觉乃一古庙试以白金视之防锭也或曰国初严尚书旧游地也【西樵野记】溪亭严公谒选铨曹名次已在知县推官之列但不知何地一夕梦其家僮与其兄之僮同舟防泥相争盖湖人防以壅桑地者公急乘一采菱圆木桶浮至其所各量取泥一半而觉比榜出乃袁州府分宜县也【见闻纪训】正徳八年四月二十六日湖州西门外渔人罾内得一鱼长三尺许头似鮎鱼黒身大口无鳞似黒鲤鱼四足二足近腮二足尾如青蛙之足不知何物自是连日大风雨洪水泛溢十二月初六至二十日湖州大雪约共丈许溪河冻氷厚尺余人船不能行者半月余【苕记】归安姚石林先生邦材嘉靖壬午乡荐时先外祖尚未生也梦人谓之曰君与严杰同举进士注意访求一日探婿届骥村入塾中阅童子籍见先外祖名惊异因抚其首曰我安能待乎后果同登又尝书梦斋曰火烧狗尾幸在庚戌【梅听录】
　　嘉靖戊子秋南浔镇有钱珂者其妻产一男六七日而死以火焚之有骨一片不化因共观之上有宰相二字长半寸有余字如图书刻出阳文四围复有边栏端楷整齐人人示【苕记】
　　虞长孺辛巳嵗就潘公子聘读书毘山长孺持斋礼梁皇懴众恋其诚皆来共礼至夜懴本不收但阖户而散比明长公子啓戸先入见五色香云四合惊呼诸弟共视长孺后入犹见一角未散柱栋露积如凝珠众共尝之其味各别长孺所尝独淡【快雪堂集】
　　金龙大王姓谢名绪建祠洪上隆庆间大司空潘季驯督漕河河塞不流司空为文责神河塞如故防司空有书史以事过洪天将暮遇五伯擒以见神神坐庙内诘问书史曰若官人胡得无礼河流塞亦天数也岂吾为此厉民为语司空吾已得请于帝河将以某日通矣若掌书不敬当罚书史诉不得受扑去以告司空已而河果以某日通于是司空祗事不敢不防【马元成集】
　　湖州董尚书浔阳公得姑蘓某家山石髙五丈连巨舟载归至震泽舟沉堕水中公募善泅者摸石盛在一大石盘止盘可合五人抱公甚骇异命数百人次第皆起之而以石置盘孔毫末凑洽盖即当时以盛石者而某家亦不知其所始【耳谈】
　　余干李公頥为湖州守前守有卒于官者久而为厉前后太守率避中堂不敢居然无如之何李至处之不疑居数日怪輙出李有所见亟命洒扫一室四围封防极宻止留一户出入乃盛具筵室中招之是日李盛服具賔主礼望空酬对揖让就坐对饮乆之李忽出戸即随手反扃以泥涂隙处而以太守印章封之数重严戒家人不得开自此终李之世怪不复出【麈余】
　　金泽寺侧有叶贩者尝游寺中见一罗汉背有一孔手探之得金字金刚经一卷持之吴门识者曰此松雪真迹也即以二十金买之贩者乃悉破罗汉背取之遂成富室忽患痢脱肛蹲踞田畔有猛犬忽来衔其肛拖出肠而死佛亦有灵哉【云间杂记】














　　吴兴备志卷三十一
　　钦定四库全书
　　吴兴备志卷三十二　　　明　董斯张　撰匡籍譌第二十六
　　羣书互阅颇有郢书张輙为是正之不敢依违瞢兹来学获罪先逹无让焉
　　南史【四则】
　　沈麟士隠吴差山时人语曰差山中有贤士张按郡志徳清有吴羗山羗汉世寓公也以羗为差当正
　　沈重字徳厚见后周书李云子重悮
　　顾欢吴郡盐官人李以为吴兴人悮
　　庾信封武康县侯见后周书若梁书庾肩吾未尝有此封也南北史于其父子并云封此悮矣古诗所又独归肩吾縁不取四史合观之故
　　旧唐书【三则】
　　徳宗纪以湖州刺史常衮为福建观察使误张考衮云衮再贬为潮州纪误冩耳
　　钱起云吴人孟郊云洛阳人误
　　衢按姑苏志载钱起仍其悮也
　　姚思亷陈叔逹徐齐徐坚沈傅师皆不书吴兴人误姚陈徐皆自吴兴入关沈自吴兴徙吴
　　新唐书【一则】
　　宰相世系表以姚思聪为武康姚最子误张按独孤及秘书监姚子彦墓志云其先冯翊莲勺人也至髙祖僧洪徙家河东祖思聪秘书少监父坦汝州梁县丞予读后周书最父僧垣非僧洪则南仲裔本吴兴而思聪自河东产非最子也当以志碑为证
　　劳志亦仍其悮云姚之在吴兴者皆思聪后云宋史【五则】
　　俞汝尚孙俟敷文学士史以俟为侔误【俟字居易其非名侔审矣】叶清臣自乌程徙吴中不书自乌程误
　　李心寓湖州史以为潮州误详寓公徴
　　髙文虎平江府吴兴县主簿误当作吴江
　　莫汲字子及莫济字子齐莫澄字子登则莫蒙字子防无疑宋史新编从宋史删出作子【阙】误然无龄集如此亦不敢妄出己臆也
　　真西山赵正惠希怿墓志云子三人与惁与懃与宋史希怿与各一曰燕王八世孙一曰燕王十世孙源流昧而世次乖柯氏新编附与于与懽亦不伦希怿子又有与愿为寜宗所召立为皇太子改名询西山不之及有所避也孟至孟垕孟奎栝苍彚纪称与愿子谈志称与子
　　陈泾通鉴续编【一则】
　　宋景定四年遣谢奕买田湖州张按癸辛杂识知郡谢奕焘也作谢奕误
　　文献通考【一则】
　　考云陈舜俞嘉禾张按令举乌程人罢官归迁居秀之白牛村详宋史吴兴其枌榆也马氏所载殊误大明一统志亦误仍之
　　续文献通考【四则】
　　唐棣宜兴人棣作杕宜兴作吴兴悮【道学考】
　　沈文季作沈文考误【谥法考】
　　宗庙考云守吴兴守刘太和有惠政立生祠于乌程学内张按郡乗及诸书俱未闻刘太和者明正徳间刘庄襄公天和实称吾湖循吏通考误以天和为太和耳刘焘善书山谷称之曰羊欣复生考以为刘谊误太平御览【五则】
　　御览引防稽典录沈震乌城人按郡国志未有以乌城名者乌程东汉顺帝以前属防稽郡乌城必乌程之转误也御览所仅锡山本舛漏殊甚如邱灵鞠亦云乌城人沈崇傃乃云吴国人太守陆纳之误为吴纳孝义吴逵之误为吴逹不可缕述姚叔祥云秀水好事家有宋世所藏御览千卷特精妙只少七卷如覔得一竒状也
　　顔鲁公集【一则】
　　吾乌程及福清俱有黄蘗山江淹为建安吴兴令故有游彼山诗自杼山碑有即淹赋诗之所语而谈氏之志因之不观其首云闽云连越边近得福州志为正其譌【元衢】
　　吴兴太守歴官记【一则】
　　周文育子寳安孙防守吴兴者仅寳安而兼及文育与防又以寳安为防子俱悮辨在官师徴【杭志亦仍此】
　　大明一统志【三则】
　　到仲举以为陈仲举武康人悮又名宦人物两见尤可笑
　　包融陆防沈括俱以为郡人悮别有辨
　　钱广晋吴兴长城人与平陈敏乱志云宜兴人悮浙江通志【五则】
　　何叔度何敬容并吴郡太守云吴兴悮
　　戴颙知归安志以颙为融悮
　　常楙见宋史楙作误姑蘓志劳浦唐三志武康志并误陆防吴兴郡佐寓长城志云郡人误
　　危桢知潮州见宋史志云知湖州误
　　劳志【十二则】
　　志云元仲景迁吴兴太守张按梁书元景仲非仲景也今正之
　　志云陈仲举长城令按陈到仲举非陈也今正之吴兴八絶只菰城妪曹弗兴两人吴兴产耳考陈夀志及张勃吴录吴范上虞人赵逹河南人皇象江都人刘惇平原人严武彭城人惟宋夀未详此云吴范皇象福增乡人刘惇松亭乡人赵逹长兴人严武宋夀震泽乡人不知何据惇作淳亦误
　　沈鄷宋书自叙鄷字有邑旁诸生皆作豊非也又陵墓条云汉有尚书令礼墓金鹅山沈氏汉时止四墓一海昏侯戎一海昏长子尚书令鄷一海昏少子河间相一景子荆州刺史彦
　　志云八圣寺梁青州节度使沈子真舍宅张按节度之名昉于唐今正刺史
　　水晶宫本唐刺史杨汉公诗汉公字用又志云杨杰字次公误次公号无为居士与东坡游宋也未尝守湖也沈君谅武后相见唐宰相世系表志云君亮误
　　黄龙光三字山谷书见辍耕录癸辛杂识徐氏掌故劳以为苏仙书误
　　文同元丰中出守吴兴至宛邱驿忽留不行沐浴衣冠正坐而逝未尝届仕也志混入名宦误
　　谈志载归安南园记碑吏部侍郎万钟家世钱塘卜宅横塘之上洪迈为作记其人庆元时人也劳志以为宋季人且云国势日危致仕家居元世祖三徴之卒不应以流寓为郡人以寜宗为季叶又以吏部侍郎为待制一事而三误矣
　　沈括居钱塘见宋史及王安石撰括父沈周墓志曾巩撰括母夀昌许太君墓志其集名长兴以括尝封长兴开国男也志以为郡人唐志以为武康人盖据安石志中括四世祖从武康徙杭耳
　　文献通考云括之父曰周遘之父曰扶扶之父曰同皆以进士起家官皆至太常少卿王荆公集乐安翟太君二志文通及辽铭其伯父振之墓可考志以振亦郡人误
　　莫君陈子不知凡几而其孙命名各由伯以及仲砥子仲虚仲珪观谈志进士表莫柯下注祖仲珪父漳可见劳志谓豫漳为伯虚子并未详谈于砥末注孙蒙字义也如磻孙澄非伯镕子亦别提出意其父必以仲名矣仲珪官侍郎着修行净土法名后序见乐邦文谈志【四则】
　　晋太常殷融误以为齐吏部尚书宋寜朔将军邱珍孙误以为梁太守并正之【见陵墓】
　　陆修静志以为徳清人误
　　乌程令万彧志以为万瑊误
　　胡仔同父舜陟叔舜申寓湖谈不言其流寓浦直言乌程人误
　　浦志【八则】
　　志云知州事王囘字深甫张按宋有三王囘一字深甫闽人一字景深仙游人皆神哲二庙时人此则南渡后又一王囘字亚夫瑞安人见杨诚斋集非闽产也知州事王信字公亮误张按公亮太原人宋初骁将屡立战功此丽水人王信字诚之宋史可据也
　　吴兴旧志园第条载崔元亮故宅在长兴县西崔湾元和中为吴兴刺史因家焉浦志亦同黄志则曰湖州刺史崔植籍我崔元亮字晦叔歴湖曺二州后为虢州刺史卒归葬滏阳并无家于长兴之説又考崔植字公修京兆人长庆初为宰相不曾出守湖州及查藏衍旧志云崔祐甫之后有居邑崔湾者家藏韩愈所作祐甫墓铭又藏崔逖崔植诰勅数轴理或然也【以下三则见顾应祥长兴志辨证】
　　宋末赵卯发权通判池州元兵渡江池守王起宗弃官去卯发摄州事缮壁聚粮为守御计及元兵临城都统张林已降卯发知不可守谓其妻雍氏曰城将破吾守臣不当去汝先出走雍氏曰君为命官我为命妇君为忠臣我独不能为忠臣妇乎乃散其家赀与弟侄仆婢悉遣之书几上曰君不可叛城不可降夫妇同死节义成双与雍氏缢死于从容堂巴延入问太守何在左右以死对叹息为具棺衾合葬祭其墓而去志因误以节义成双之诗为安吉太守赵良淳所作浦志遂谓赵良淳同妻雍氏缢死于集芳轩夫以卯发诗为良淳所作已误矣以卯发妻为良淳妻使雍氏有知寜不忿于地下乎故特为之辨
　　吴贵归系孝丰鱼池乡人其父贵州当军娶贵州妇生子帯囬故名贵归今其族裔甚繁即孝丰吴家也所据之山在吴氏相近西吴里语谬载正统十三年长兴吴贵归与安吉梅富作乱浦志又谓永乐十二年安吉梅富二长兴吴贵归合党谋乱阳武侯薛禄帅兵讨平之皆不考其实且安吉州志明载永乐间鱼池乡吴贵归作乱长兴安吉相继骚动又与梅富生不同时今改正吴均云刺史桞恽辟为主簿误按太守为刺史创隋唐间前此无是也
　　浦志及归安旧志咸淳十年状元为赵良健按宋史则王龙泽也且劳志进士表止于七年浦唐当为施宪副儒姥溪剏祠疏误耳【元衢】
　　张稚通有胜国归安志系抄本借丁长孺而不及索衢托友人访之亦无以应此书若在必多逸事而两状头岂误至此乎识以寓慨
　　旧志绍定二年状元黄朴归安人福州志云侯官人癸辛杂识亦云是科省元陈松龙状元黄朴皆福人故真文忠囘黄启云鳌头并出于九仙【元衢】
　　癸辛杂识云张先天圣八年进士志云康定不知康定无开科之嵗也以宋史及各郡叅之自明【元衢】唐志【二十则】
　　沈约宋书元嘉十九年白龟见余杭吴兴太守文道思以闻今第一卷云元嘉十年袁道思误
　　郡守杜孺休作杜孺林盛申甫作申辅误
　　郝鍳元湖州摠管志中附安定墓下作郝镒误
　　宋道判陈能千见建寜府志志作陈能误
　　江淹建安吴兴令非苕也混入误江秉之作江原之误余端礼乌程令见宋史志以余为俞误
　　梁沈浚殉侯景之难志以为峻误同时有一沈浚在南史文学志混为一人耳
　　吴喜临安人卜天与余杭人临安余杭南宋俱为吴兴今删之
　　沈重大同八年为博士入后周定钟律志云天监中误陈夷行志云长兴人张考诸书及劳浦二志并不载唐宰相世系表云頴川陈忠不知所承忠即夷行父也志何据而入之按姚崇自吴兴徙陜不逾五世自陈亡至武后不逾百年独不可援沈括例志之乎舍元之而入夷行殊不可觧
　　施延字君子沛国人见后汉书顺帝纪及太平御覧海盐志当时或寓吴兴非郡产也唐仍劳志之误当正何防仙井人志云郡人误
　　景定二年榜首方山京见宋史新编志以为方嵩误劳志以为方景亦误
　　政和八年进士嘉王榜按文献通考时朝廷以帝胄不可先多士擢第二人王昻为首志以嘉王为王嘉误八闽通志以为重和元年
　　寺观载恭惠王赵澧误按秀王师揆赠太傅澧王谥恭惠见宋史
　　古迹孔姥墩以姥为老误
　　陵庙载汉礼部郎中钱敞误汉世但有尚书郎宇文氏始设礼部之名唐神尧初置礼部郎中两汉无此官制也
　　学校载安定书院鲁翀记按劳志安定书院夫子燕居堂碑铭江浙叅政富珠哩翀撰今正
　　志云令狐绹守湖州有惠政按新旧两唐书绹为竒章党人挤卫公不遗余力其节度淮南时懦缓不为备贼厐勋伪降绹信之请假勋节钺勋乘间击绹大破之绹之出将入相乃尔可发一大噱又广阅郡乘自谈钥而下数种并不言绹在湖有惠政乃新志别得之千载后乎此叚殊不可觧
　　孟之缙妻赵氏名孟桂后为尼改名妙惠见癸辛杂识志云名妙惠误
　　掌故集【十六则】
　　周乔王诞误当作广陵王诞
　　袁瑛即袁秀字也集两出似属两人误
　　顾宪西陵增税议当入田赋考入宦业误
　　张搏为湖州刺史见新唐书谈志云自中大夫拜徐云志以搏列在太守或自郡丞迁授何耶张按唐书职官志诸州有别驾一人长史一人司马一人通典云至唐而郡丞废矣唐书陆龟防传亦仅云搏辟以自佐何据而以陆为郡丞耶
　　按诗话总龟云磁湖镇道士矶在楚中西塞山下薛能西塞山诗西塞收云尽南湖片月斜宋书臧质败走南湖以荷自蔽即此地也徐以为磁湖镇道士矶并在吴兴误艺文载陶岘诗亦误岘作现误中之误事见甘泽语载太平广记第四百二十卷
　　吴柔胜空城人初妻某氏生源泳流寓新市再妻吴兴沈氏生渊潜其后渊之子复归宣州今甲子孝亷吴休明柔胜后裔也自桑胜至休明十四世谱载甚详故新市有状元桥可据潜临殁有湖州生循州死数语长谷公何据而改宣城为溧水且谓柔胜未尝寓湖渊潜非新市产耶
　　凌翁安吉人以为归安误
　　程郃乌程人以荐入官以为归安进士误
　　姚昌言静海人姚铉合肥人唐文粹序中云云志郡望也徐云吴兴人误
　　愚斋集林静所着见宋潜溪集徐云沈觊误
　　唐施肩吾之为湖人掌故据晁公武读书志载之严州志谓肩吾分水人与同邑徐凝同举进士学仙隐洪以书招凝莫知所终其裔施宪家藏及第告身题乡贡进士施肩吾年三十五嵗注睦州分水县桐岘乡寳城里身为寄客习礼记杂文时务防据寄客二字当从吴兴迁耶
　　安吉太守赵公防节之碑已辨误在浦志
　　万嵗厯云太和中乌程阁下生莲花张按太和晋废帝纪年也徐以为唐宪宗且傅以臆説不知宪宗纪年元和也今正之
　　宣和二十八年蘓湖大水误按宣和仅七年耳考宋史湖秀诸州饥在绍兴二十九年徐误以绍兴二十九年为宣和二十九年今正之
　　卞山楚王神庙梁简文帝作碑徐以为事佛不杀乃楚王英非项王也张按南齐书吴兴有项羽神太守到郡必祀以軏下牛李安民奉佛法到郡不与神牛云云今简文碑中所称楚王兹释教止献车牛者正指李安民事也徐何据而以楚王英当之耶
　　倪偁见文献通考徐以偁为称误
　　西吴里语【十则】
　　后汉抗徐封乌程东乡侯范晔书附度尚传里语误以为度上封当正之
　　孟东野送从叔简东归诗载文苑英华里语云归吴兴何据简平昌人常州刺史见唐书非苕人也唐人大都崇郡望是以有从叔称耳
　　唐询字彦猷湖州守此云唐询彦名与字混为一又少一猷字误
　　李商隐西亭诗不指地此云湖州西亭误
　　施宿之父元之歴左司谏见渭南集此云宿官司諌误南齐书王僧孺虞义防稽人卒于晋安王侍郎邱国賔吴兴人里语以邱国賔为晋安王侍郎大可笑张又按晋安闽郡名也宋晋安王子勲齐晋安王子可证里语乃以为晋之安王更可笑
　　丁度知湖州民有抵茶禁者受千钱代鞭背此云盛度宋史两人同恐误忆耳
　　释通恵即賛宁两出误
　　彭祖丁令威防颇伍员荆轲蔺相如萧何严光石崇毛宝王僧辩狄仁杰俱云吴兴人此何异盲妇弄琵琶演小説耶
　　后周书乐儁兾逊湖州刺史按后魏废帝元年以南襄州为湖州天和二年省洞州入湖州取楚洞庭为义非苕也里语混载之误
　　后周席固薛慎皇甫道周俱湖州刺史姚僧垣赠荆湖二州刺史不独乐兾二人也
　　长兴志【二则】
　　陈夷行悮入已辨在郡志
　　赵卯发见宋史志以卯为昴误
　　宋徳祐初元兵入四安镇镇将吴明死之志云陈明误赵昻发作邛发亦误
　　臧衍长兴志【一则】
　　通鉴魏有安州刺史钳耳康贸姓氏英贤梁天监初有钳耳期陵自河南归化父同祖光并仕魏为三品隋书有九门令钳耳文彻唐书有钳耳大福广异记有竺山县丞钳耳含光北史后梁萧综嫁从父妹于钳耳氏盖夷姓也唐长兴令钳耳知命臧以钳耳为姓名知命为字可笑徳清志【一则】
　　紫极观沈道思所舍宅见劳志志以为文道思误张按吴兴刘宋时相继有三守一文道思一沈道思一袁洵字道思每易淆误故特表出之耳
　　安吉志【二则】
　　袁説友建安人寓苕中志以为安吉人误
　　胡长孺汲仲金华人志云胡砀山人误
　　苕霅野史【王道隆一则】
　　沈烱亡身事仇王讥之良是然初明自内南还为陈世闻人卒谥曰防子王云卒受显僇不读史之尤也岘山志【一则】
　　衢按劳志寳元中滕宗谅于南国立五亭庆厯九年马寻常宴六老于此以宋寳元为唐寳厯以宴客之马寻即为宗谅俱误
　　乌青志【二则】
　　乌重见唐书志载乌賛云仲当以唐书为证索度明王庙碑云孙氏世居湖郡考陈夀书坚世仕吴家于富春坚初封乌程侯其后皓亦封乌程未闻为郡人也张按汉世富春尚吴郡碑中湖字当为吴字无疑志又载索靖庙碑云孙权为张伯英之出尤诞谩不足据即如利济院张循王香火院今遂譌以为睢阳矣三髙祠祀苏子瞻米元章陈贤良也嘉禾图经桐乡志并以贤良为简斋曾祖又大误张按令举乌程人简斋则洛中八俊之一宋史犁然在也未窥史籍輙纪舆图寜免旁观者也
　　书录解题【一则】
　　方勺婺人详泊宅编及吴思道集直斋云严瀬人徐长谷亦仍其误
　　米襄阳志林【一则】
　　志林云苏养直绅之后颂之族也殊可笑按颂即绅子也颂元祐中执政养直与其父坚俱从东坡游若养直为绅之后则坚与颂实昆弟行颂其伯叔也称亲侄为疏族可乎
　　七修藁【二则】
　　周宻号泗水潜夫因霅溪合四水为一也更四为泗谓出山东鲁县误又前有沈宋后有钱郎郎谓郎士元也以周郎等列之亦误
　　史书占【一则】
　　南渡初尚书左丞叶梦得居弁山因号石林据水东日记载其所撰谱称曾祖纲葬苏州寳华山遂为吴郡人则宋史似非误若与真西山同时抚州守秘书丞叶梦得自贵溪迁金谿石门别号是斋建石林书院性理大全引石林叶氏即斯人也胡元瑞乃地曰松阳官曰尚书且以二人皆徙湖州误矣天圣间进士两张先俱字子野其号张三影年八十二者湖州人其仅善笔札年四十八者博州人乃谓俱能诗俱夀考至归三影于博何读齐东野语及欧阳公集卤莽至此甚矣著书之难也
　　碧里杂存【一则】
　　碧里杂存载成化间宫人周氏一诗云乌程周溥之姊溥以贡士至别驾考郡志贡士表无溥名以孝亷为别驾者沈溥也乌程新志载沈大姑事甚详又载宫词二首王氏耳谈以为永陵沈太妃所作亦误
　　春渚纪闻【一则】
　　何防以余拂为南宫魁按马端临通考云元符三年进士省元状元皆李釡纪闻云余拂误
　　北梦言【一则】
　　沈询传师子也孙光宪云沈侍郎亚之子也亚之官不至侍郎又一事而两误矣
　　道山清话【一则】
　　宋有两张先俱字子野三影吴兴人其一开封人孝章皇后戚党欧阳公铭其墓者也见玉照新志清话云即三影误
　　史记正义【一则】
　　吴太伯世家云中国之虞灭二世而夷蛮之吴兴正义引杜预曰吴兴乌程县南也按子长之意谓虞灭而吴始兴耳张守节遂以吴兴郡名附防之大可笑
　　函史【二则】
　　吴澄附宇文谅按宇文子贞名公谅以公谅为谅误长卿可称曰司马相耶史崇简然字句有必不可删处此是也
　　陈枢仕尚书员外郎见曾巩志邓直以为尚书误南畿志亦然
　　松雪斋集【二则】
　　先侍郎阡表女孟艮集误作孟银松雪有手书今宰先生勒之鸿寳堂帖中可据也观堂记澧王师拨误拨当作揆此集在大同府署中譌字特多吾郡倘有同调刋之吴中足为水晶宫吐气
　　道园学古录【三则】
　　牟隆山墓志云祖子才諡清惠按元史及黄溍隆山集序俱云子才諡清忠当以史为正志又云应龙字伯成按溍序及戴表元夀席诗序云字成甫虞公偶误书耳元史亦然
　　开国功臣录【一则】
　　辛丑嵗十月张士诚趋长兴刘成击败之禽其将宋元帅及甲辰十日又云获其元帅宋兴祖何耶今删其一存甲辰所获之名
　　崇德志【一则】
　　志称时檄长于识鉴尝择婿淂湖州张孝祥后及第为时名士按宋史孝祥乌程人唱第后曹泳揖于殿廷以请婚为言孝祥不答又按万姓通谱喻樗有二女富人交请婚不许及见汪洋张孝祥曰佳婿也遂以妻之以樗为檄何据两浙名贤録亦仍此误
　　太平府志【一则】
　　胡仔舜陟之子绩溪人寓吴兴以防入仕宋史徽志及浮溪集可证志以为当涂人且云崇宁五年进士俱误氏族大全【一则】
　　沈光号肉飞仙隋亡归唐张按隋书光复仇殉化及之难杨氏忠臣也何縁归唐耶
　　万姓统谱【一则】
　　沈戎説降剧贼尹良封海昏侯辞不就见谈志谱以尹良为乌程人封海昏大误
　　东林山志【二则】
　　薛昻杭人谄事蔡京躐尚书左丞尝误呼京名自掌其面见宋史志云里人误
　　志云孟淳太平总管按守太平者淳父之缙也志误刘凤吴释【一则】
　　端师子居吴山之觧空院乃长兴之吴山属之姑苏误
　　陜西通志【一则】
　　沈下贤居乌程小敷山见杜牧之垂吊诗自晁公武误云长安人而志亦列之艺文矣
　　广西通志【一则】
　　锓胡铨封事者宜兴进士吴师古见宋史志易为吴兴误
　　临川集【一则】
　　沈遘封长兴县伯见西溪集临川以长兴为长安误南丰集【一则】
　　夀安县君钱氏墓志云曾祖考宣徳军节度使湛误湛当作偡见宋史














　　吴兴备志卷三十二
