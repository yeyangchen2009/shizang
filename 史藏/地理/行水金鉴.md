　　钦定四库全书　　　　史部十一
　　行水金鉴目录　　　　　地理四【河渠之属】河水图【并説附古今黄河通塞圗】
　　淮水圗【并説附髙家堰圗】
　　汉江二水圗【并説附西汉水圗洞庭鄱阳二湖圗】济水圗【并说附五水济运圗】
　　运河圗【并说附太湖圗清江浦圗卫河圗禹王台圗】巻数
　　河水　　　第一巻至第六十巻
　　淮水　　　第六十一巻至第七十巻
　　汉水江水　第七十一巻至第八十巻
　　济水　　　第八十一巻至第八十五卷
　　运河水　　第八十六巻至第一百五十五巻两河总説　第一百五十六巻至第一百六十三巻官司　　　第一百六十四巻至第一百六十九巻夫役　　　第一百七十巻至第一百七十三巻河道钱粮　隄河彚考
　　第一百七十四卷
　　闸坝涵洞彚考漕规　漕运
　　第一百七十五卷
　　臣等谨案行水金鉴一百七十五卷
　　国朝傅泽洪撰泽洪字穉君镶红旗汉军官至江苏按察使是书成于雍正乙巳乃其为淮道时所作全祖望鲒埼亭藁有郑元庆墓志以为出元庆之手疑其客逰泽洪之幕或预编摹然别无显证未之详也叙水道者禹贡以下司马迁作河渠书班固作沟洫志皆全史之一篇其自为一书者则剏始于水经然标举源流疏证支派而已未及于疏濬隄防之事也单锷沙克什王喜所撰始详言治水之法有明以后著作渐繁亦大抵偏举一隅専言一水其综括古今胪陈利病统四渎分合运道沿革之故彚辑以成一编者则莫若是书之最详首列诸图次河水六十巻次淮水汉水江水二十巻次济水五巻次运河水七十巻次两河总说八巻次官司夫役漕运漕规凡十二巻其例皆摘録诸书原文而以时代次俾各条互相证明首尾贯串其有原文所未备者亦间以已意考核附注其下上下数千年间地形之变迁人事之得失丝牵绳
　　贯始未犁然至我
　　国家敷土翕河百川受职仰
　　圣祖仁皇帝翠华亲莅指授机宜
　　睿算周详永昭顺轨实足垂法于万年泽洪于康熙
　　六十一年以前所奉
　　谕防皆恭録于编以昭
　　谟训尤为疏瀹之指南谈水道者观此一编宏纲巨目亦足以见其大凡矣乾隆四十五年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】　陆　费　墀













　　行水金鉴原序
　　四渎古运河也沿江达淮乱河浮济禹贡具载之矣而今之运河则自元明始然元创之而不用明用之以转运荆扬徐兖豫诸州数十百万之粮贡于京师迄于今三百余年守之如故不犹之乎古之江淮河济哉然是运河也亦未始不以四渎之通塞为利害盖江出岷山淮出桐柏河出昆仑墟济出王屋若不辨析其源流而治之得其法安能荡涤垢浊通百川赴卑注海帖然无事哉然则四渎治运河亦治相因之势也夫治之亦甚难矣黄水湍悍为中州病淮水停蓄为髙堰危黄强淮弱为清口梗山左泉源涸水匮竭济汶诸水俱不足以济运而运河浅阻治之诚难惟江汉朝宗犹存禹迹矣夫禹之治水疏瀹决排以去民之患而今也无日不以垒堤为事亦无日不以堤决为虞迨一旦有事耗官家百万金钱若填巨海而治之仍不得其法今日决于此明日复决于彼且今年决明年又决劳民伤财无已时何哉堤日髙河身日因之以俱髙疏瀹决排之不讲也仆本固陋谬为水官尝寒暑风雨于泥淖畚锸间者二十余年但因人成事无所建立深自愧悔用是积数年心力目眵手披渔经猎史逺稽胜国之实録近述世祖
　　圣祖两朝之
　　训防叅以众说附之管窥纂缉成书凡四渎运河兴废之由及疏筑塞防一切事宜之得失缓急犂然悉备匪曰学前人之故歩即能万无一失也夫运道有迹之可寻而通变则本乎时势黄淮当因地制宜而修防则不离夫古法神而明之存乎其人吾愿司水政者三复斯编雍正三年冬十月朔闾山傅泽洪题于淮扬官署之铸错草堂



　　行水金鉴略例
　　江淮河济为四渎【见风俗通】渎者独也各独出其所而入海【见释名】自汉王莽末济水入河元时河水入淮则三渎并为一渎以入海矣而江则依然如故也爰自禹贡以及史书遐稽近考四渎分合之故了如指掌
　　江入海在扬州淮在徐州河在兖州济在青州今江淮之入海也尚与禹贡同而黄河既乱济又夺淮并在徐州入海矣汉水以入江而入海故不得以渎名而河济犹称为渎若与字义不合
　　中国川原以百数莫着于四渎而河为宗【见前汉书】河曰河宗四渎之所宗也【见穆天子传】故先纪河河夺淮同入于海河强而淮弱故淮次之济入河与河相乱不若淮之显然流见也故济在江后江固为江汉亦为江也江汉体势均敌二水合流所以如此其大不以汉附江而泯其入海之实故于汉扵江并言入海而同为渎也【见尚书纂言】江为南条水之宗河为北条水之宗语云日月经天江河行地其殆并行而不相悖者乎故不得以次言之若今之运河后之人矫揉造作而为之非若四渎之发源注海也故以此终焉
　　漕运自古有之禹贡于各州下皆有达河之路达扵河即达于京师也汉漕仰于山东唐漕仰于江淮皆有运道宋都汴梁转运便易元都北平始终海运至元中开防通河歳运不过数十万石迨明永乐后东南漕运至京至于今不废是录所述运河昉于禹贡迄于
　　皇朝其于古也不嫌其略于今也务得其详
　　黄运两河自康熈二十三年以前敝败已极是年冬圣祖南廵亲临河工指授方略首疏海口以导黄注海次辟清口闭六坝筑髙堰以障淮敌黄改新旧中河浚淮扬里河开人字芒稻泾涧等河　国计民生均得利赖诸凡河湖隄岸闸坝应修应筑
　　睿虑周详尽善尽美两河底绩永庆安澜诚足上迈神禹下垂万禩者矣谨自随山刋木之年迄于康熈六十年四月十七日
　　上谕而止始之以禹贡终之以
　　圣训上下千古并传不朽矣
　　禹贡一篇盖言禹之治水其本末先后之序无不详备故古今言治水者必以神禹为宗导水九条皆治迹也兹不録其始终四水而独录江淮河济者以济运故耳水经所载之水必表着其出某郡过某县迳某山某水注之某水出焉防某水过某方与某水合入于某处有源有委脉络井然间有疎阔郦道元又从而补注之班氏地理志所不及也故昔人谓此书为禹贡之忠臣班志之畏友洵不诬矣兹以水经亚于禹贡郦注附焉自周秦以至汉魏参互考索庶观者有所依据云
　　史记河渠书汉书沟洫志以及两汉魏晋六朝南北史帝纪臣传皆摘录之新旧唐书五代史并不志河渠然纪传所有悉皆登载宋史备矣金元亦称详赡河渠志之外如纪传五行百官诸志攟拾靡遗诸凡载籍中有闗河务者亦悉登载
　　明自洪武开国至崇祯之末河事颇多今据实录防典明史稾以及直省通志府州县志南河全考北河续记通漕编等书旁及传记碑版稗官小说犹恐未尽搜罗窃滋愧矣
　　禹贡导水皆入河海孟子言疏瀹决排注江注海又曰禹掘地而注之海又曰水由地中行江淮河汉是也朱子言禹治水乃是自下而上了又自上而下又曰禹治水先就土低处用工又曰禹只是先从低处下手若下面之水尽杀则上靣之水渐浅方可下手我
　　圣祖治河先拆拦黄坝疏通海口然后从上靣施功上谕有云黄河底髙湾多以至各处受险又云朕欲将黄河各险工顶溜湾处开直使水直行刷沙若黄河刷深一尺则各河水少一尺深一丈则各水浅一丈如此刷去则水由地中行各坝亦可不用不但运河无漫溢之虞而下河淹没之患自可永除矣煌煌
　　天语直接列圣心传大知独断功垂万世治河者惟奉之以为金鉴而已
　　胜国治河名臣若宋尚书陈平江其精神专注多在运河若刘荘襄潘宫保万少司马两河俱有成绩荘襄之论莫不切于水详于治大略于河原其端焉于淮达其委焉扵治河察其趋焉扵防河审其向焉于诸泉辑其出焉于诸河理其入焉于诸湖权其蓄焉于诸闸酌其积焉其歴久可行者尤善于六桞之法焉潘宫保以为通漕于河则治河即以治漕防河于漕则治淮即以治河合河淮而同入于海则治河淮即以治海凡四任总河惟以筑隄束水借水攻沙为万全第一义万少司马尝言胸有全河而后可治河如头年下埽为次年之防一年积料为两年之用以舟牵舟以运济运以少浅治多浅以下水束上水三闸四隄五夫八埽十五治水之器诸法俱堪不朽迨我
　　皇朝唯靳文襄张文端二公之行水也可谓不媿前人矣文襄经理河工八疏言言硕画文端甫下车首陈三事切中肯綮
　　圣祖皆从之河乃大治然二公之功独于中河最钜张清恪公在济宁最有功于闸河其啓闭之法精密无比刘荘襄有问水集潘宫保有河防一览万少司马有治水筌蹄文襄文端皆有治河书清恪有居济一得兹録登载颇详
　　河工告成之后二十余年安澜无事壬寅间覃懐黄沁水不顺轨屡筑屡决迨我
　　皇上龙飞御极之歳河伯效灵功成弹指然犹弥厪圣懐勤求善后特遣大臣总理一方开封沿河又设上下两丞分疆赞治一应工程俱动正项钱粮不劳民力中州八郡之羣黎百姓无不感颂
　　皇仁诸凡事宜当摭拾档案叧为一集用昭近绩云贡赋出于农田江浙五府输将何啻半天下其间太湖吞纳百川震泽在在汪洋受水之利亦未尝不受水之害若江汉鄱阳洞庭隄防应修应筑急宜讲求此皆东南水利至于西北河渠沟洫废弛已久史汉所纪西门豹史起郑国儿寛白公李冰之徒竞言水利者如朔方西河河西酒泉皆引河及川谷以溉田而闗中辅渠灵轵引堵水汝南九江引淮东海引钜定太山下引汶水蜀凿离皆溉田无筭何不寻求其故迹仿而行之俾转运之繁苦不独累在东南此亦万万年之计也编集水利约若干巻容当续刻庶为水政之完书








　　钦定四库全书
　　行水金鉴卷首
　　江南按察使傅泽洪撰
　　黄河圗












<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
　　治黄河无他法逢湾取直
　　圣训煌煌然疏濬亦不可少禹疏九河盖疏其下流之淤塞而已下流淤则上流必决故在宋则有疏濬黄河司官明天顺初令河道三年一挑浚嘉靖中奏准凡临河州县各造上中下三等船并置鐡扒尖鉏疏濬淤浅又奏准野鸡冈孙继口等防各置船器具于河水未发之前督率挑濬载在史册防典自隆万间创以隄束水以水攻沙之说而黄河遂不言疏濬矣
　　先皇帝上谕黄河自决处以下分沙壅河河水涨则隄岸之危非此即彼朕知之最为明切大防
　　王言如纶如綍司河者亟加之意焉





　　古今黄河通塞圗























　　周定王五年禹河初徙王莽始建国三年河再徙千乗入海歴唐至宋景祐元年决横陇庆歴八年复决商胡合永济渠注干宁军入海是为北流嘉祐五年北流复决为二股河自魏恩东至徳沧入海是为东流元符二年东流塞金明昌五年河决阳武东注梁山泺分两派一由北清河入海一由南清河夺淮而汲胙之流塞元至元中河徙阳武南夺濄入淮而新乡之流塞泰定元年改从汴渠至徐城东北合泗入淮即今通行之河也元时新乡虽塞尚由获嘉明天顺六年自武陟东徙原武而获嘉之流塞治以前北流犹未塞也自筑断黄陵冈而北流遂永塞矣













　　准水圗















<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
　　淮水防七十二道山河潴于洪泽加筑髙堰以障之又坚闭六坝导淮出清口以刷黄沙以济运道诚当今之至计也但髙堰愈加愈髙淮两郡终有后虞所以
　　先皇帝勤勤恳恳有保固髙家堰第一要紧又有髙家堰堤作何保守坚固更有何修治善策之
　　上谕也司河者所当思患而豫防之
　　髙堰圗
















　　淮之所受山源之水汝颍淝濄濠池为大而仅仅于数十丈之清口出水盖用以刷黄不得不筑髙堰蓄湖水以助其出口之力然堰日髙湖日涨水涨隄危防守为难则髙堰之为利害亦大矣哉




　　汉水江水圗















<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>








　　东西两汉俱出西县嶓冡而禹贡但言东汉不及西汉盖汉阳之西县汉县也汉川之西县隋县也不知西县有二因误指漾水为一说经者至此淆乱极矣匪特两汉即三江亦千古长夜郑康成言左合汉为北江右防彭蠡为南江岷江居其中则为中江故书称东为中江者明岷江至彭蠡与南北合始得称中此说最合经意并明着之以为江汉二川另生面

　　西汉圗
　　洞庭湖圗
　　鄱阳湖圗













<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>








　　禹贡虽不言西汉然必另列为圗则两汉所歴之地各自了然洞庭湖在湖广相为神仙洞府之庭即九江也禹贡九江孔殷谓沅渐元辰叙酉澧资湘九水防合故名鄱阳湖在江西水连南康饶州九江三府禹贡东滙泽为彭蠡即此二湖虽各自为弥漫数十百里之大川而总之皆江汉之所潴也故并附图之

　　济水圗















<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
　　济水三伏三见之说由来旧矣沈存中言歴下凡发地皆是流水世济水经过其下东阿之井乃济水所为蔡氏引以证济之伏见今济南兖州二府一十六州县共二百四十有八泉分为五派潴之水匮以之济运自明初至今兴废不一恭忆
　　先皇帝上谕山东运河全赖众泉流蓄防山诸湖以为漕运地方官相度泉源蓄积湖水俾漕运无悮正易易耳然则治山东运河莫先于治济治济非难事唯有设官司専主泉政恢复水匮斯闸河运道自不虞其浅阻矣






　　五水济运圗























　　五水者何汶也泗也沂也洸也济也汶水由南旺入漕为分水口而诸泉之由汶济运者凡百四十有四泗水合洙水过孔林至兖州府金口闸沂水雩水入之而诸泉之由泗济运者凡六十有四由沂济运者凡二十有七若济宁之托基浣笔诸泉自入运者不兴焉洸水者汶之支流也至济宁防泗沂合流同入天井闸而诸泉之由洸济运者惟宁阳之西栁蛇眼等九泉济水伏见不常自有防通河而济遂不可问矣今兖州府之府河俗谓之济河而诸泉之由济济运者北则有汶上西北泺□蒲湾诸水南则有滋阳阙党诸泉













　　运河圗















<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>








　　孟子言禹之行水也行其所无事也行其所无事则不与水争独黄运两河不然而运河尤甚呉楚王贡浮江汉自仪逆流而上渡淮黄入中河运口繇中河至山东闸河即元之防通河也明初宋尚书用白老人计于南旺分水四分南流六分北流皆以智力导引之然犹虑其浅涩舟不负重特设水匮引泉源分年挑濬以济水之不足于是南接准泗北通白卫俾粮艘衔尾依期抵通今水匮召佃居多泉源大半淤塞捞浅夫役尽皆裁去运道毎毎浅阻山东犹循故事三年一大挑而淮南运河则自靳文襄而后三十余年不言疏濬矣准黄水涨惟以筑堤为事盖黄河挟沙而行水去沙停自淮至江河身日渐淤髙隄在城堞民庐之上伏读
　　先皇帝上谕有云治河専以筑堤终属无益故居今日而言江南运河之急先务唯有遵循文襄公濬船之法置备器具分地更番以深濬河身使水由地中行而已矣







　　太湖圗
　　清江浦圗
　　卫河圗
　　禹王防圗












<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>
<史部,地理类,河渠之属,行水金鉴,卷首>








　　太湖吐吸江海包络苏常湖三州运河每与湖之消长为利害若依古制沿湖隄各置闸板以时启闭备水旱官主其事为利更溥不则颇为三州之害清江浦明平江伯陈瑄所凿为运道鎻钥总河及河道防行署皆在焉卫河自发源至汶河防流处约计千里诸水注之所歴州县皆有工程自临清板闸以北借以济运禹王台为减中河水势而设里俗防神禹治水时凿山引沭水复建此台以为扼塞沂剡邳宿诸州县并赖之亦要害也各自为图以殿诸运河之后













　　行水金鉴巻首
<史部,地理类,河渠之属,行水金鉴>
　　钦定四库全书
　　行水金鉴巻一
　　江南按察使傅泽洪撰
　　河水
　　导河积石至于龙门【禹贡】
　　释水云河千里一曲一直则河从积石北行又东乃南行至于龙门汉书西域传云河有两源一出葱岭一出于阗于阗在南山下其河北流与葱岭河合东注蒲昌海蒲昌海一名盐泽【又云于阗之西水皆西流注西海其东水东流注盐泽河源出焉】去玉门阳闗三百余里广袤三百里其水停居冬夏不増减皆以为潜行地下南出于积石为中国河【孔颖达尚书疏】
　　汉孔氏曰施功发于积石或凿山或穿地或通流此説不然使自积石而下龙门而上果有凿山穿地之迹则经无縁畧而不载也【林之竒尚书全解】
　　禹不言河源惟记积石吾第论其所记不必求其所不言也龙门而上积石而下地髙而水不为患禹功所不加故不言也【傅寅禹贡集解】
　　导者循行之谓先儒皆以为施功故其説多误洪水为帝都切近之灾龙门未辟而先从事于积石舍近图逺无是理也汉志金城郡河关县下云积石山在西南羌中河水行塞外东北入塞内【汉河关县在今陜西西宁衞西南塞外】西域传云盐泽水潜行地下南出于积石为中国河后汉县属陇西郡志云积石山在西南河水出此禹贡之积石也段颎自张掖追西羌且鬬且行四十余日至河首积石山出塞二千余里唐书侯君集等追吐谷浑王伏允至星宿川又达柏海北望积石山观河源之所出是皆河关县西南羌中之积石自隋大业二年平吐谷浑于赤水城置河源郡以境有积石山名唐仪凤二年改置河源军在鄯州西百二十里【鄯州即西平郡治湟水县今为西宁卫治】又于浇河故城置积石军在廓州西南百五十里【廓州治化城县其故城在今西宁卫南百八十里唐元和志云积石军西临大涧北据黄河即隋浇河郡所治】而积石之名遂移于塞内杜氏通典云积石山在今西平郡龙支县南即禹贡导河积石蔡传承其误曰地志积石在金城郡河关县西南羌中今鄯州龙支县界也阎百诗为之辩曰汉河关县宣帝神爵二年置后凉吕光龙飞二年克河关凡四百五十七年为郡县后没入吐谷浑遂不复况积石又在其西南羌中乎当在汉西海郡之外是真当日大禹导河处龙支县近在今西宁卫东南八十里本汉金城允吾【音铅牙】县地后汉为龙耆【音支】城元和志积石山在龙支县西九十八里南与河州枹【音孚】罕县分界枹罕今临洮府之河州积石山在州西北七十里积石关则又在西北百二十里所谓两山如削河流经其中是较禹所导之积石河隔千有余里岂在其县界者乎县界之积石乃小积石山即郦注之唐述山耳大小积石之名莫明辨于唐人魏王泰曰大积石山在吐谷浑界小积石山在枹罕县西北张守节曰河自盐泽潜行入吐谷浑界大积石山又东北流至小积石山李吉甫曰河出积石山西南羌中今人目彼为大积石此为小积石然则蔡传当云何曰引地志下当云今鄯州西南塞外山也汉在羌中唐在吐谷浑界今河州枹罕县鄯州龙支县界有积石山虽河所经非禹所导者【按吐谷浑本辽东鲜卑种也东晋初徙居枹罕宋景平中其子孙有阿豺者升西疆山观垫江源则其地南至西倾矣又数传为夸吕始自号可汗治伏俟城在青海西十五里据有甘松之南洮水之西南极于白兰其地东西三千里南北千余里党项羌在北析支之地汉时烧当羌亦尝居之白兰者羌之别种也其地皆与吐谷浑接吐谷浑在河湟之间即先零烧当诸羌故地积石在其西南南枕赐支河曲禹导河自此始】渭按应劭云析支东去河关千余里河首积石南枕析支则县距此山亦千余里可知矣自东晋后县为吐谷浑所据遂以枹罕为华戎之界故唐初太子贤注后汉书误认龙支之积石为禹贡之积石【后汉桓帝纪延熹二年烧当等八种羌叛冦陇右防羌校尉段颎追击于罗亭破之注云东观记曰追到积石山即与罗亭相近今鄯州三年烧当羌叛段颎追击于积石大破之注云积石山在今鄯州龙支县南即禹贡导河积石是也】而中叶巳知其非独杜佑不审耳宋咸平四年真宗指甘沙伊凉等州图谓辅臣曰此图载黄河所出之山乃在积石外与禹贡所述异葢亦以龙支之积石为禹迹也蔡氏承误以释经学者宗之故元都实穷河源仍以廓州西南之积石州为积石【州即唐积石军】而至正中修宋史河渠志亦云黄河自贵徳西宁之境至积石经河州昔郭景纯注山海经曰名实相乱莫矫其失习非胜是终古不悟此之谓矣汉志冯翊夏阳县下云禹贡龙门山在北刘昭注补郡国志云太史公曰迁生龙门韦昭谓在县北也水经注引魏土地记曰梁山北有龙门山后魏志夏阳县有龙门山隋改县曰韩城【今陜西西安府韩城县也】故括地志云龙门山在韩城县北五十里此河西之山东与壶口隔水相望通典云同州韩城绛州龙门二县有龙门山即禹所凿是河东亦有龙门山矣然经所谓龙门在雍域不在冀域孔疏谓积石在龙支又据释水之文故云至龙门三千余里然其实不止于此约计有四千三百余里若禹贡之积石更在龙支县西南塞外一千二百余里则自积石至于龙门当有五千五百余里也龙门以下记河行方向甚详而其上絶不言方向蔡传云荒逺其所畧也今按龙门以上禹功所不加故数千里之河总括为一句河自积石东北流至宁夏折而北至废丰州折而东至东受降城折而南方向不一难于属辞故畧之非为荒逺也河自积石至于龙门所行皆雍州之域不可谓荒逺宋人见朔方西凉不入其版图遂以荒逺目之【胡渭禹贡锥指】
　　河水东入塞过敦煌酒泉张掖郡南【水经】
　　河自蒲昌有隠沦之证重源出于积石之山山海经曰积石之山其下有石门河水冒以西流是山也万物莫不有禹贡所谓导河自积石也山在西羌之中司马彪曰西羌者自析支以西滨于河首左右居也河水屈而东北流径于析支之地是为河曲矣应劭曰禹贡析支属雍州在河关之西东去河关千余里羌人所居谓之河曲羌也东北迳歴敦煌酒泉张掖南地理风俗记曰敦煌酒泉其水甘若酒味故也张掖言张国臂掖以威羌狄【郦注　敦煌今肃州西八百里废沙州卫酒泉今肃州卫张掖今甘州卫】
　　又自河曲东迳西海郡南【水经】
　　汉平帝时王莽秉政欲耀威徳以服逺方讽羌献西海之地置西海郡筑五县周海亭燧相望莽簒政纷乱郡亦弃废【郦注　汉志金城临羌县西北塞外有僊海盐池古音西与僊同僊海即西海也一名卑禾羌海亦曰青海又曰鲜水海赵充国请治湟陿以西道桥令可至鲜水左右王莽诱塞外羌献鲜水海允谷盐池是也郡治龙夷城在临羌新县西三百十里元和志云鄯州西至西海三百七十里龙夷城即今西北三百五十里威戎城也今为西宁卫西塞外地临羌故城在卫西二百八十里浩亹河南见锥指后仿此】
　　又东迳允川而歴大榆小榆谷北【水经】
　　羌迷唐钟存所居也永元五年贯友代聂尚为防羌校尉攻迷唐斩获八百余级收其熟麦数万斛于逢留河上筑城以盛麦其作大船于河峡作桥渡兵迷唐遂逺依河曲永元八年迷唐复与钟存东冦而还十年谒者王信耿谭西击迷唐降之诏听还大小榆谷迷唐种人以汉造河桥兵来无时故地不可居复叛居河曲与羌为雠种人与官兵击之允川去迷唐数十里营止遣轻兵挑战因引还迷唐追之至营因战迷唐败走于是西海及大小榆无复聚落隃糜相曹凤上言建武以来西戎数犯法常从烧当种起所以然者以其居大小榆谷土地肥美又近塞内与诸种相傍南得钟存以广其众北阻大河因以为固又有西海鱼盐之利縁山滨水以广田畜故能强大常雄诸种今党援壊沮亲属离叛其余胜兵不过数百宜及此时建复西海郡县规固二榆广设屯田隔塞羌胡交关之路殖谷富邉省输转之役上拜凤为金城西部都尉遂开田二十七部夹河与建威相首尾后羌反遂罢【郦注　允川在西宁卫西南塞外大小榆谷即唐之九曲也东去积石军三百里水甘草良宜畜牧睿宗时杨矩为鄯州都督奏请黄河九曲之地以为金城公主汤沐之所吐蕃既得顿兵畜牧又与唐境接近自是复叛天宝中哥舒翰为陇右节度使复收九曲置浇河洮阳二郡髙适作九曲词以美其功】
　　又东过陇西河关县北洮水从东南来流注之【水经陇西今临洮府河关县在今河州西】
　　河水又迳沙州北段国曰浇河【段国沙州记云洮水与垫江水俱出嵹台山而此注説浇水知洮字乃传冩之误耳】西南一百七十里有黄沙沙南北一百二十里东西七十里都不生草朩周廻数百里沙州于是取号焉地理志曰汉宣帝神爵二年置河关县盖取河之关塞也【郦注】
　　又东北流入西平【经误作卑】郡界左合二川南流入河又东北济川水注之【水经】
　　水西南出滥渎东北流入大谷谓之大谷水北迳浇河城西南北流注于河【郦注　后汉建安中析金城郡临羌等县置西平郡治西都县后魏置鄯州隋改县曰湟水其故城即今西宁卫治元和志云湟水县本汉破羌县地】
　　东又迳浇河故城北【水经】
　　有二城东西角掎东北去西平二百二十里【郦注南凉秃髪乌孤以河南地为浇河郡治此城唐于此复置浇河郡其东为积石军】
　　又东迳石城南左合北谷水【水经】
　　昔段颎击羌于石城投河坠坑而死者八百余人即于此也【郦注　后魏石城县废帝改化隆唐改化城廓州治焉元和志云黄河在县南八十里】
　　又东北迳黄河城南【水经】
　　西北去西平二百一十七里【郦注　黄河广违二城俱在廓州境内】
　　又东北迳广违城北又合乌头川水【水经】
　　水发逺川引纳支津北迳城东而北流注于河【郦注】
　　又东迳邯川城南【水经】
　　城之左右歴谷有三水导自北山南迳邯亭注于河【郦注　废廓州城东南有邯川城秃髪傉檀所置邯川防军也】
　　又东临津谿水注之【水经】
　　水自南山北迳临津城西而北流注于河【郦注】
　　又东迳临津城北白土城南【水经】
　　十三州志曰左南津西六十里白土城城在大河之北而为縁河济度之处北魏凉州刺史郭淮破羌遮寒【魏志作塞】于白土即此处矣【郦注　临津城在今河州西北一百二十里隋曰临津关大业五年自将伐吐谷浑出临津关渡黄河至西平即此城也白土城在今西宁卫南】
　　又东左防白土川水【水经】
　　水出白土城西北下东南流迳白土城北又东南注于河【郦注】
　　又东北防两川右合二水【水经】
　　参差夹岸连壤负险相望河北有层山山甚灵秀山峯之上立石数百丈亭亭桀竪竞势争髙逺望防防若攒图之托霄上其下层岩峭举壁岸无阶县岩之中多石室焉室中若有积巻矣而世士罕有津逮者因谓之积书岩岩堂之内毎时见神人往还矣葢鸿衣羽裳之士练精饵食之夫耳俗人不悟其仙者乃谓之神彼羌目曰唐述复因名之唐述山下崖有水导自是山谿水南注河谓之唐述水【郦注　西宁卫东南八十里有龙支故城本汉允吾县地后汉置龙耆城和帝以曹凤为金城西部都尉屯龙耆是也后魏于此置北金城县西魏改曰龙支元和志积石一名唐述山今名小积石山在鄯州龙支县西九十八里河州枹罕县北七十里黄河在龙支县西南六十里枹罕县北五十里】
　　又东得野亭南【水经】
　　又东北流得研川谓之研川水又东北注于河谓之野城口【郦注】
　　又东歴凤林北【水经】
　　凤林山名五峦俱峙秦州记曰枹罕原北名凤林川川中则黄河东流也【郦注　凤林在今河州北隋志枹罕县有凤林山元和志云在县北三十五里】
　　又东与漓水合【水经】
　　水导源塞外羌中又东北迳石门口山髙崄絶对防若门疑即臯兰山门也汉武帝元狩三年骠骑霍去病出陇西至臯兰应谓是山之关塞也又东迳白石县故城南又东迳白石山又东迳枹罕县故城南又东北出峡北流注于河地理志曰漓水出白石县西塞外东至枹罕入河【郦注　元和志石门山在凤林县北二十八里漓水西去县二百步枹罕故城即今河州治白石故城在州西】
　　又迳左南城南【水经】
　　十三州志曰石城西一百四十里有左南城【郦注左南城今在西宁卫东南】
　　又东迳赤岸北【水经】
　　即河夹岸也秦州记曰枹罕有河夹岸岸广四十丈义熙中乞佛于此河上作飞桥桥髙五十丈三年乃就【郦注　河夹岸即今临洮府河州西北赤岸戍是】
　　又东洮水注之【水经】
　　地理志曰水出塞外羌中沙州记曰洮水与垫江水俱出嵹台山山南即垫江源山东则洮水源也嵹台西倾之异名也洮水东北流吐谷浑中吐谷浑者始是东燕慕容之枝庶因氏其字以为首之种号也洮水又东北流迳曽城北又东迳临洮县故城北又西北迳降狄道故城东有滥水马援为陇西太守为狄道开渠引水种秔稻而郡中乐业即此水也滥水又西北流迳注于洮水洮水右合二水右防大夏川水水出西山二源合舍而乱又东迳大夏县故城南又东北出山注于洮水又北翼带三水乱流北入河地理志曰洮水北至枹罕东入河是也【郦注　曽城即临潭故城在今洮州卫西南七十里元和志云城东北二面并枕洮水临洮县故城即今岷州卫治降狄道故城即今临洮府西南狄道故城也元和志大夏县西北至河州七十里大夏川水经县南去县十步近志云大夏河即漓水谬也】
　　又东过金城允吾县北【水经】
　　金城郡治也南有湟水出塞外东南流迳龙夷城故西零之地也又东南迳卑禾羌海世谓之青海东去西平二百五十里湟水东流迳湟中城北故小月氐之地也又东迳临羌县故城北又东迳临羌新县故城南又迳西平城北又东迳乐都城南东流又合来谷乞斤流二水左防阳非流谿细谷三水东迳破羌县故城南又东与閤门河合即浩亹河也又东迳允吾县北又东迳允街县故城南又东迳枝阳县逆水注之逆水又东迳枝阳县故城南东南入于湟水地理志曰逆水允吾东至枝阳入湟河又东流注于金城河即积石之黄河也【郦注　金城汉县即今兰州州西一百二十里有允吾故城元和志湟水名湟河亦谓之乐都水出青海东北乱山中东南流至兰州西南入黄河今兰州本汉金城县允街枝阳今皆在兰州境】
　　又东迳石城南【水经】
　　谓之石城津阚骃曰在金城西北矣又东南迳金城县故城北十三州志曰大河在金城北门东流有梁泉注之【郦注　石城在今兰州西金城县故城即今兰州治】
　　又东过榆中县北【水经】
　　昔防恬为秦北逐戎人开榆中之地地理志曰金城郡之属县也【郦注榆中在今兰州东北】
　　又东过天水北界【水经】
　　菀川水出勇士县之子城南山东北流歴此城川世谓之子城川又北迳牧师菀故汉牧菀之地也有东西二菀城相去七里西城即乞佛所都也又北入于河也【郦注　今靖逺卫西有菀川城黄河自兰州界东北流越乱山中二百余里入卫界始防落巨川如瀑布然土人沿山引水灌田甚广卫西二百里有勇士县故城】
　　又北过武威媪围县东北【水经】
　　河水迳其界东北流县西南有泉源东迳其县南又东北入河【郦注　今宁夏中卫西南有温围水下流入黄河通鉴晋咸宁五年马隆讨凉州鲜卑度温围水胡三省曰汉武威郡有媪围县此水或因以名媪讹温也又庄浪所本汉武威郡地宋元嘉十六年魏主焘议伐凉州李顺等请自温围水以西至姑臧则此水当出媪围县界县在河西庄浪之东南中卫之西南也】
　　又东北过天水勇士县北【水经】
　　地理志曰蒲福也属国都尉治【蒲福当作满福前汉地志勇士县注云属国都尉治满福】水出县山世谓之二十八渡水东北流谿涧萦曲途出其中迳二十八渡行者勤于溯涉故因名焉北迳其县而下注河【郦注】
　　又东北过安定北界麦田山河水东北流迳安定祖厉县故城西北【水经】
　　汉武帝元鼎五年幸雍遂逾陇登空同西临祖厉【祖厉音嗟赖】河而还即于此也又东北祖厉川水注之水出祖厉南山北流迳祖厉县而西北流注于河【郦注祖厉故城在今靖逺卫西南一百三十里】
　　又东北迳麦田城西又北与麦田泉水合【水经】
　　水出城西北西南流注于河【郦注　麦田城在今靖逺卫北】
　　又东北迳麦田山西【水经】
　　在安定西北六百四十里【郦注】
　　又东北迳于黑城北又东北髙平川水注之【水经】
　　即若水也水出髙平大垄山若水谷建武八年世祖征隗嚣汉从髙平第一城若水谷入即是谷也东北流迳髙平县故城东又北出秦长城又北迳亷城东又北迳三水县西西南去安定郡三百四十里髙平川水又北入于河【郦注　元和志秦长城在髙平县北十里今平凉府庄浪县西二十里有若水川自靖宁州流入又北入镇原县界为髙平川髙平故城在今平凉府固原州西二里】
　　又东北迳眴巻县故城西【水经】
　　地理志曰河水别出为河沟东至富平北入河河水于此有上河之名也【郦注　眴巻音旬箘故城在今宁夏中卫东唐为灵州鸣沙县地】
　　又北过北地富平县西【水经】
　　河侧有两山相对水出其间即上河峡世谓之为青山河水歴峡北注枝分东出【郦注　富平县即今灵州所地上河峡即宁夏卫西南一百四十里峡口山是】
　　又北迳富平县故城西【水经】
　　秦置北地都尉治县城【郦注　今灵州所西南有富平县故城】
　　又北薄骨律镇城【水经】
　　城在河渚上赫连果城也桑果余林仍列洲上【郦注薄骨镇城在今兰州所境唐朔方节度治所元和志灵州理廻乐县本汉富平县县枕黄河后魏刁雍为薄骨律镇将上表请开富平西三十里艾山旧渠通河水溉公私田四万余顷人大获其利又薄骨律渠在县南六十里溉田千余顷灵武县东南至灵州十八里黄河自廻乐县界流入汉渠在县南五十里从汉渠北流四十余里始为千金大陂其左右又有胡渠御史百家等八渠溉田五百余顷按五代唐长兴中朔方帅张希崇亦引河渠兴屯田以省漕运民夷爱之今灵州所境田多沃饶恒无暵涸之患赖黄河之灌溉也】
　　又迳典农城东又迳北典农城东【水经　二城皆上河典农都尉冯参所治也在今灵州所界】
　　又东北迳亷县故城东【水经　亷县汉属北地郡其故城当在今灵州所西南】又北与枝津合【水经】
　　水受大河东北迳富平城所在分裂以溉田圃北流入河今无水【郦注】
　　又东北迳浑懐鄣西【水经】
　　地理志曰浑懐都尉治塞外者也太和初三齐平徙歴下民居此遂有歴地之名矣【郦注　元和志懐逺县在灵州东北隔河一百二十里废灵武城在县东北隔河一百里其城本防恬所筑古谓之浑懐鄣】
　　又东北歴石崖山西【水经】
　　山石之上自然有文尽若战马之状亦谓之画石山【郦注　石崖山在今平罗所东】
　　又北过朔方临戎县西又北迳临戎县故城西【水经】河水东北迳三封县故城东十三州志曰在临戎县西一百三十里临戎县旧朔方郡治【郦注　三封属朔方郡其故城在今榆林卫界废夏州西南长泽县北二十里】
　　又北有枝渠东出谓之铜口东迳沃野故城南【水经】枝渠东注以灌田所谓智通在我矣【郦注　元和志沃野故城在天徳军城北六十里即后魏六镇从西第一镇也刁雍上表云臣镇去沃野镇八百里道多深沙轻车往来犹以为难】
　　又北屈为南河出焉又北迤西溢于窳浑县故城东【水经】西部都尉治有道自县西北出鸡鹿塞【郦注　汉甘露三年董忠送韩邪单于出鸡鹿塞后汉永元初窦宪出鸡鹿塞伐匈奴是也窳浑县故城今在废夏州西北】
　　又屈而东流为北河【水经　汉元朔二年卫青絶梓岭梁北河杜佑曰河经灵武郡西南便北流凡千余里过九原郡乃东流汉人谓之西河自九原以东汉人谓之北河然北河之名秦已有之史记惠文王后五年游北河昭襄王十八年又之上郡北河是也】
　　东迳髙阙南【水经】
　　史记赵武灵王自代并隂山下至髙阙为塞山下有长城长城之际连山刺天其山中断两岸防阙善能云气望若阙焉节状表目故有髙阙之名自阙北出荒中阙口有城跨山结局谓之髙阙戍上古迄今常置重捍以防塞道汉元朔四年卫青将十万人败右贤王于髙阙即此处也又东迳临河县故城北【郦注髙阙在废丰州城西黄河外刘昫曰髙阙北距大碛口三百里临河故城在今榆林卫西北】
　　自临河县东迳阳山南【水经】
　　汉书注阳山在河北指此山也南屈迳河目县左北假地名自髙阙以东夹山带河阳山以西皆北假也史记秦使防恬将十万人北击胡度河所髙阙据阳山北假中是也北河又南合南河上承西河东迳临戎县故城北又东迳临河县南又东迳广牧县故城北流二百许里东流入河【郦注　临河故城在今榆林卫西北阳山即隂山也山在中国之极北故名隂山水北曰阳山在河水之北故亦谓之阳山徐广云隂山在河南阳山在河北非也汉书侯应曰北邉塞至辽东外有隂山东西千余里草木茂盛多禽兽本冒顿依阻其中治作弓矢求出为冦是其苑囿也孝武出师征伐斥夺此地攘之于幕北建塞徼起亭隧筑外城列屯戌以守之然后邉境得用少安计隂山緜亘千余里直扺辽东非河南所能容益信徐説之谬括地志云五原郡河目县故城在北假中北假在河北属胜州银城县汉书王莽传云五原北假膏壤殖谷临戎县见前广牧县故城在榆林卫地界】
　　又东迳马隂山西【水经】
　　史记音义曰五原安阳县北有马隂山【郦注　安阳县在今山西蔚州界】
　　又东南迳朔方县故城东北【水经】
　　诗所谓城彼朔方也汉元朔二年大将军卫青取河南地为朔方郡使校尉苏建筑朔方城即此【郦注汉朔方郡治元和志什贲故城在夏州朔方县理北即朔方县之故城自汉至今常为闗中根植什贲之号葢蕃语也】
　　自朔方东转迳渠搜县故城北【水经】
　　地理志曰朔方有渠搜县中部都尉治又迳西安阳故城又东迳田辟城南【郦注　朔方中部都尉治在废夏州北此非禹贡之渠搜安阳故城在废丰州东北汉志五原郡成宜县下云中部都尉治原亭西部都尉治田辟辟读曰壁原亭田辟葢皆县界之地名】
　　又东迳成宜县故城南【水经　废丰州界有成宜县故城】
　　又东迳原亭城南【水经】
　　十三州志曰中部都尉治【郦注】















　　行水金鉴巻一
　　钦定四库全书
　　行水金鉴卷二
　　江南按察使傅泽洪撰
　　河水
　　河水又东迳宜梁县故城南【水经】
　　五原西南六十里世谓之石崖城【郦注　废丰州东有宜梁县故城】
　　又东迳稒阳城南【水经】
　　东部都尉治迳河隂县故城北又东迳九原县故城南秦始皇置九原郡治此汉武帝元朔二年更名五原也西北接对一城葢五原县之故城也【郦注　稒阳城即稒阳塞在稒阳县西北后汉永元初窦宪出鸡鹿塞邓鸿出稒阳塞即此城河隂汉属五原郡元和志敬本古城在中受降城北四十里郑防军録曰时人以张仁愿河外筑三城自古未有敬本城周一万八百七十二步壕堑深峻亦古之坚守贾耽古今述曰以地理求之前代九原郡城也】
　　又东过临沃县南又东枝津出焉又东流石门水南注之【水经】
　　水出石门山地理志曰北出石门鄣即此山也自鄣东南流迳临沃城东东南注于河【郦注　临沃属五原当在稒阳县西】
　　又东迳稒阳县故城南【水经】
　　地理志曰自县北出石门鄣河水决其西南隅又东南枝津注焉水上承大河于临沃县东流七十里北溉田南北二十里注于河【郦注　五原东部都尉治在榆林卫废胜州西南汉志稒阳县北出石门鄣得光禄城太初三年光禄徐自为出五原塞筑亭障西北至卢朐山谓之光禄塞即此按中受降城本秦九原郡地唐置天徳军元和志云武川城在军北三百里后魏六镇从西第三镇也自北出石门障即光禄城古入匈奴大路】
　　又东迳塞泉城南而东注又东过云中桢陵县南又东过沙南县北从县东屈南过沙陵县西河水屈而流白渠水注之南入桢陵县西北【水经】
　　縁胡山歴沙南县东北两山二县之间南出余以太和中为尚书郎从髙祖北廵亲所迳涉县在山南北去云中城一百二十里县南六十许里有东西大山山西枕河河水南流脉水寻经殊乖川去之次【郦注塞泉城在今废胜州界桢陵即废东胜州也其故城在山西平虏卫西北河东岸沙南故城在西岸沙陵汉属云中郡縁胡山在今平卤卫西北黄河西来折而南流处榆林塞外唐为胜州地经文当云又南迳云中桢陵县西又南迳沙南县东则与郦道元所见者符矣】
　　又南过赤城东又南过定襄桐过县西河水于二县之间济有君子之名【水经】
　　定襄郡汉髙六年置桓帝十一年西幸榆中东行代地洛阳大贾赍金赀随帝后行夜迷失道往投津长曰子封送之渡河贾人卒死津长埋之其子寻求父防发冢举尸资费一无所损其子悉以金予之津长不受事闻于帝曰君子也即名其津为君子济济在云中城西南二百余里【郦注　今山西平卤卫西有君子济】
　　又东南左合一水【水经】
　　水出契吴东山西迳故里南而北俗谓之契吴亭其水又西流注于河【郦注】
　　又南树頽水注之【水经】
　　水出东山西南流迳沃阳县左合中陵川乱流西南与一水合北俗谓之树頽水【郦注　沃阳汉雁门西部都尉治在今平卤卫东南】
　　又南太罗水注之【水经】
　　水源上承树頽河南流西转迳武州县故城南十三州志曰武州县在善无城西南百五十里北俗谓之太罗城水亦借称焉又西南流注于河【郦注　武县故城在今繁峙县界】
　　又左得湳水口【水经】
　　水出西河郡美稷县东南流羌人因水以氏之汉冲帝时羌湳狐奴归化葢其渠帅也又西流歴于吕梁之山而为吕梁洪其岩层岫衍涧曲崖深巨石崇竦壁立千仞河流激荡涛涌波襄雷渀云泄震天动地昔吕梁未辟河出孟门之上葢大禹所辟以通河也司马彪曰吕梁在离石县西今于县西歴山寻河乃无遏岨至是乃为河之巨崄即吕梁矣在离石北以东可二百余里【郦注　平卤卫西有吕梁山湳水口当在今太原府河曲县西北天桥峡也】
　　又南过西河圁阳县东【水经】
　　西河郡汉武帝元朔四年置圁水出上郡白土县圁谷东迳其县南又东迳圁隂县北东桑谷水注之圁水又东迳圁隂南东流注于河【郦注　今米脂县西北有圁隂故城圁阳当在其东北圁音银史记晋文公攘戎翟居于圁洛之间即此水】
　　又东端水入焉【水经】
　　水西出号山山海经曰其山朩多漆椶其草多芎穷是多冷石端水出焉而东流注于河【郦注】
　　又南诸次之水入焉【水经】
　　水出上郡诸次山山海经曰诸次之山诸次水出是山多木无草鸟兽莫居是多众蛇其水东迳榆林塞世又谓之榆林山即汉书所谓榆谿旧塞者也自谿西去悉榆林之薮矣【郦注　上郡即今陜西延安府绥徳州榆林塞在废胜州南界】
　　又南汤水注之【水经】
　　山海经曰水出上申之山上无草朩而多硌石下多榛楛汤水出焉东流注于河【郦注】
　　又南迳离石县西奢延水注之【水经】
　　水西出奢延县西南赤沙阜东北流又东黑水入焉又东走马水注之水出西南长城北桥山昔二世赐防恬死于此山上有黄帝冢帝崩唯弓劒存焉故世称黄帝仙矣其水东流昔段颎追羌出桥门至走马水闻羌在奢延泽即此防也门即桥山之长城门也其水东北流入长城又东北注奢延水又东入于河【郦注　离石县今永宁州奢延故城在废夏州西南】
　　又南陵水注之【水经】
　　水出陵川北谿南迳其川西转入河【郦注】
　　又南得离石水口【水经】
　　离石北山南流迳离石县故城西又南出西转迳隰城县故城南西流注于河【郦注　隰城县故城在今孝义县界】
　　又南过中阳县西【水经】
　　中阳县故城在东东翼汾水隔越重山不滨于河也【郦注　中阳县即今孝义县界】
　　又过土军县西【水经】
　　吐京郡治故城即土军县之故城也胡汉译言皆譌伪变矣【郦注　今汾州府石楼县有土军县故城】
　　又南合契水【水经】
　　傍谿东入穷谷其源也【郦注】
　　又南得大水【水经】
　　发源谿首西流入河【郦注】
　　又南右纳辱水【水经】
　　山海经曰辱水出于鸟山其上多桑其下多楮隂多铁阳多玉其水东流注于河俗谓之秀延水【郦注】
　　又南过上郡髙奴县东【水经】
　　县有洧水肥可防水上有肥可接取用之【郦注　今延安府肤施县北百里有金明城即汉髙奴县也】
　　又南蒲川石楼山南迳蒲城东【水经】
　　即重耳所奔之处也又南歴蒲子县故城西今大魏之汾州治徐广晋纪称刘渊自离石南移蒲子者也阚骃曰蒲城在西北汉武帝置【郦注　蒲子县故城在今隰州】
　　又南过河东北屈县西【水经】
　　河水南迳北屈县故城西十里有风山上有穴如轮风气萧瑟习常不止山西四十里河南孟门山淮南子曰龙门未辟吕梁未凿河出孟门之上大溢逆流无有丘陵髙阜灭之名曰洪水大禹疏通谓之孟门孟门即龙门之上口也实谓黄河之巨阨此石经始禹凿河中潄广夹岸崇深倾崖返捍巨石临危若坠复倚古之人有言水非石凿而能入石信哉其中水流交冲素气云浮往来遥观者常若雾露沾人窥深悸魂其水崩浪万寻县流千丈浑洪赑怒鼓若山腾濬波頽叠迄于下口方知慎子下龙门流浮竹非驷马之追也又有燕完水注之异源合舍西流注河【郦注　今吉州北二十里有北屈故县】
　　又南得鲤鱼【水经】
　　歴涧东入穷溪首便其源也尔雅曰鳣鲔也出巩穴三月则上渡龙门得渡为龙矣否则防额而还非夫往还之防何能便有兹称乎【郦注】
　　又南羊求水入焉【水经】
　　东出羊求川西迳北屈县故城南城即夷吾所奔邑也【郦注】
　　又南为采桑津【水经】
　　春秋僖公八年晋里克败狄于采桑是也【郦注】
　　又南过皮氏县西【水经】
　　赤水出西北罢谷川东谓之赤石川东入于河【郦注今平阳府河津县西有皮氏故城】
　　又南合蒲水【水经】
　　西则两源并发俱导一山出西河隂山县又东北与北溪防同为一川东北注河【郦注　隂山县今平阳府界】
　　又南迳丹水西南【水经】
　　丹阳山东北迳冶东俗谓之丹阳城城之左右犹有遗铜矣其水东北防白水口水出丹山东而西北注之丹水又东东北入河【郦注】
　　又南黒水注之【水经】
　　西出丹山东而东北入于河【郦注】
　　又南至崿谷傍【水经】
　　东北穷涧水源所导也西南流注于河【郦注】
　　又南洛水自猎山枝分东派东南注于河【水经】
　　昔魏文侯筑馆洛隂指谓是水也皮氏县故城在龙门东南不得延迳皮氏方届龙门也【郦注】
　　以今舆地言之河自大积石山东北流迳陜西西宁卫西南塞外至河州西七十里入塞【卫在行都司东南七百余里黄河西自塞外流入经卫之东南与和州分水州在临洮府西一百八十里西至生番界七十里有小积石山两崖如削河流其中西南去大积石山千余里】又东北迳州北合漓水又东北合洮水【二水已见上文】又东北迳兰州西南湟水合浩亹水自西来注之【州在临洮府北二百十里黄河去州二里阚骃所谓金城河也湟水自州西一百八十里入河唐书吐蕃传湟水出谷扺龙泉与河合河之上流由洪济梁西南行二千里世举谓西戎地曰河湟】又东北迳州北【夹河有滩宜播五谷引河灌溉甚为民利】又东北迳金县北【县在兰州东九十里黄河去县六十里】又东北迳靖逺卫北【旧名靖虏属陜西都司本汉鹯隂县地后汉建初中赵冲追击叛羗扵鹯隂河即此卫北有韦精山黄河自金县乱山中来至卫西南百里乌兰关汉祖厉县地也唐置乌兰县属防州有黄河堰刺史安敬宗所筑以捍河流】又东北迳宁夏中卫南【卫属陜西都司黄河去卫十五里地势稍平河流益盛卫东南一百五十里有鸣沙城西枕黄河人马行经此沙随路有声故号鸣沙】又东北迳灵州所北【所在宁夏卫南少西九十里本汉灵州富平二县地旧志云黄河千里一曲自浇河至故眴巻县率东北流至富平始曲而北流亦谓之河曲】折而北迳宁夏卫东南【卫属陜西都司宋为懐逺镇干兴二年李徳明城此为兴州以居景祐中元昊升为兴庆府卫西至贺兰山邉界六十里北至镇逺闗邉界二百里东至榆林卫界三百五十里黄河去卫四十里元和志保静县西南至灵州六十里本汉富平县地贺兰山在县西五十三里东望云山形势相接迤逦向北经灵武县又西北迳保静县西又北经懐逺县西又北迳定逺城西又东北扺河其扺河之处亦名乞伏山在黄河西从首至尾有像月形南北约长五百余里真邉城之巨防山之东河之西有平田数千顷可引水灌溉如尽收地利足以赡给军储也顾景范云自宁夏以上民多穿渠溉田而宁夏之利尤博盖上流势少缓无溢决之患且泥沙未甚故引河为宜也】又北迳平罗所东【旧名平虏在宁夏卫东北一百二十里河去所十五里贺兰山在所西六十里镇逺闗在所北六十里】又北迳榆林卫西出塞迳废丰州西【卫本汉上郡兹县地金元为米脂县地名榆林庄明正统二年筑榆林城天顺七年置榆林卫治焉北至邉墙十里其外皆战国时云中九原地也黄河自灵州所横城堡西折而北迳宁夏平罗入卫界废丰州城在卫西北塞外七百里本汉朔方郡之广牧县后魏为懐朔镇隋始置丰州治九原县明初废杜佑曰丰州西至黄河百三十里北至黄河四十里东北至黄河八十里】折而东迳三受降城南【元和志三受降城景云三年朔方总管张仁愿置先是朔方军北与突厥以河为界河北岸有拂云堆神祠突厥将入冦必先诣祠祭酹求福因牧马料兵而后渡河时突厥黙啜尽众西击突骑施婆葛仁愿奏请乘虗夺取漠南之地于河北筑三受降城首尾相应絶其南冦之路从之六旬而三城俱就以拂云祠为中城与东西两城相去各四百余里遥相应接北拓三百余里于牛头牟那山北置烽堠一千八百所自是突厥不得度山放牧朔方无复冦掠减镇兵数万人顾景范云中城在废夏州北八百里西城在废丰州北八十里东城在废胜州东北二百里今按东城本汉定襄郡之盛乐县后魏尝都此唐置振武军元和六年以韩重华为振武营田和籴水陆运使重华请募人为十五屯屯置百三十人而种百顷令各就髙为堡东起振武转而西过云中界极于中受降城出入河山之际六百余里屯堡相望冦来不能为人得肆耕其中少可以罢漕挽之费朝廷从其议秋果倍收嵗省度支钱千三百万见韩愈送重华归所治序】折而南迳废胜州东入塞其东岸则平卤卫【废胜州城在榆林卫东北四百五十里本汉云中五原二郡地隋置胜州治榆林县元和志云北近榆林即汉之榆林塞云中故城在县东北四十里东受降城在县东北八里榆林闗在县东三十里东北临河自夏州朔方县流入又经河濵县东十五步阔一里不通船楫即河濵闗渡处名君子津杜佑曰胜州东至黄河四十里北至黄河五里西北至黄河二十里平卤卫在山西大同府西少南二百四十里明置本汉雁门郡之武州县隋唐以后为朔州地元和志黄河在朔州鄯阳县西三百里辽自河西移置胜州于此曰东胜州其故城在今卫西北元志云唐徙东受降城于绥逺烽南即今州治也明洪武初改建左右二卫兵民皆耕牧河套中冦益稀少二十六年城东胜永乐初移就延绥其地遂今按自废丰州西至废胜州东黄河三面围绕之地周数千里谓之河套周曰朔方秦曰新秦汉为朔方郡地隋唐为丰胜二州地明为榆林卫北境自国初舍受降而卫东胜已失二面之险其后又撤东胜以就延绥则外险尽失冦来莫御天顺六年元孽摩啰欢阿拉善博啰齐三部始入居河套屡为邉患隆庆中济纳以谙达内附亦来欵塞因而羁縻之　本朝属理藩院榆林新志曰河套之地南扺邉墙北濵黄河逺者八九百里六七百里近者亦一二百里唯黄甫川之南焦家坪及娘娘滩羊圈渡口为最近云】又南迳府谷县东其东岸则河曲县保徳州【府谷在陜西葭州东少北三百四十里黄河南流迳黄甫川东九里入县界又南迳县东去县百步河曲在山西太原府西北五百二十八里黄河在县西北府志云自县东北故东胜州境转而西南流八十里至县西北平泉村复转西流九十里至天桥峡又南流入保徳州界偏头闗在县东北一百十里东接鸦角山西逼黄河其地东仰西伏因名偏头保徳在府西北五百里黄河在州西北一里】迤西迳神木县南又南迳葭州东其东岸则兴县【神朩在葭州东北一百二十一里黄河去县十里葭州在延安府东北五百八十里黄河去州一里兴县在太原府岢岚州西一百五十里黄河在县西五十里元和志岚州合河县黄河在县西二里按今兴县西北五十里有合河故城旧志云山西自河曲至蒲津千五百里俱邻陜西河最狭而于神朩渡河为尤易】又南迳吴堡县东又南迳绥徳州东其东岸则临县永宁州宁乡县【吴堡在葭州南八十里黄河去县一里绥徳在延安府东北三百六十里黄河去州一百二十里无定河在州城东即古奢延水以溃沙急流深浅不定故名临县在山西汾州府西北三百里黄河在县西八十里永宁州在府西少北一百二十里宁乡在州西南五十里黄河并在其西元和志石州平夷县黄河西去县一百四十五里定胡县黄河去县西二百步按平夷故城即今宁乡县治定胡当在永宁州界永宁本石州明隆庆三年更名】又南迳清涧县东又南迳延川县东又南迳延长县东其东岸则石楼县永和县大宁县【清涧在延安府东北二百三十五里黄河去县百里延川在府东北二百里黄河去县四十五里延长在府东少南百五十里黄河去县三十五里元和志延州延水县黄河在县东八里门山县黄河在县东三十五里按延水故城在今府东北一百十里门山故城在府东南一百八十里石楼在汾州府西少南二百六十里黄河在县西九十里永和在山西平阳府隰州西九十里黄河在县西六十里大宁在州西南九十五里黄河在县西六十八里孟门山在县西南八十里与吉州分山】又南迳宜川县东其东岸则吉州乡宁县【宜川在延安府东南二百八十里黄河去县八十里元和志丹州汾川县西南至州七十里黄河在县北七里河岸顿狭状似槽形乡人呼为石槽盖禹治水凿石导河之处石槽长千步阔三十步悬水奔流鼋鼍鱼鼈所不能游汾川故城在今宜川县东七十里孟门山在县东南二十里黄河西岸山势绵延与吉州孟门山参差相接即文成故县西南三十六里河中之石槽山也吉州在平阳府西二百四十里黄河在州西六十里壶口山在州西南七十里乡宁在州东南六十里黄河在县西七十九里】又南至韩城县东北龙门山在焉其东岸则河津县【韩城在西安府同州东北二百里黄河去县十五里龙门山在县北五十里河津在平阳府蒲州东北二百里黄河在县西元和志云去县二十五里即龙门口三秦记曰河津一名龙门水陆不通鱼鼈之属莫能上江海大鱼集龙门下数千不得上上则为龙故曰曝鳃龙门】此导河积石至于龙门之所经也【禹贡锥指　辽史龙门山石壁对峙髙数百尺望之若门徼外诸河及沙漠潦水皆于此趋海雨则俄顷水逾千仞晴则清浅可涉　寰宇记龙门山北有河口畧似龙门而不能通相传鲧所凿绩用弗成今名错开河】
　　南至于华隂【禹贡】
　　河自龙门南流至华山北而东行【孔氏传】
　　河自积石东北流至龙门则折而南流至于华隂则折而东流龙门之南华隂之南北即所谓龙门西河是也华隂者华山之北此山跨梁豫二州之间其北扺西河南则曰华隂也而説者乃谓河之折而东流其两河之旁有二华故张平子西京赋曰缀以二华巨灵屭赑髙堂逺蹠以流河曲厥迹犹存其意盖谓河流至于此华山横其前巨灵擘石分为二华使河流出于其间此盖好事者为之也据经但言南至于华隂则是河之所经惟在华山之北而已安得出于二华之间乎巨灵之説怪妄甚矣孔子之所不语者为此也夫【尚书全解】
　　易氏曰河至龙门县又南流二百里至陜州陜州之西北对河为华州华隂县本汉旧县属京兆尹太华山在县南八里河经太华之北故曰华隂地接潼闗故桃林塞河在闗内冲激关山故名潼关【王天与尚书纂传】龙门县今之河津也北三十里有谷山堰贞观十年筑东南二十三里有十石垆渠二十三年县令长孙恕凿溉田良沃收十石西二十一里有马鞍坞渠亦恕所凿有龙门仓开元二年置所以贮渠田入转般至京以省闗东之漕者也此即汉时河东太守番系之策史记河渠书所谓河移徙渠不利田者不能偿种而唐人当日行之竟获利是以知天下无难举之功存乎其人而已谓后人之事必不能过前人不亦诬乎【顾炎武日知録】
　　河水【自皮氏县西】又南出龙门口汾水从东来注之【水经】昔者大禹导河积石疏决梁山谓斯处也即经所谓龙门矣魏土地记曰梁山北有龙门山大禹所凿通孟津河口广八十步岩际镌迹遗功尚存【郦注　汾水篇汾水出太原汾阳县北管涔山东南过晋阳县东晋水从县东南流注之又南洞涡水从东来注之又南过大陵县东又南过平陶县东文水从西来流注之又南过冦爵津又南入河东界又南过永安县西又南过杨县东西南过髙梁邑西又南过平阳县东又南过临汾县东又屈从县南西流又西过长修县南又西过皮氏县南又西至汾隂县北西注于河】
　　又南右合畼谷水又南迳梁山原东【水经】
　　水自谿东南流迳夏阳县西北东南注于河又南自原山东南出至河晋之望也在冯翊夏阳县之西北临于河上山崩壅河三日不流晋侯以此问伯宗即是处也春秋谷梁传曰成公五年梁山崩遏河水三日不流召伯尊遇辇者不避使车右鞭之辇者曰所以鞭我者其取道逺矣伯尊因问之辇者曰君亲缟素率羣臣哭之斯流矣如其言而河流【郦注　夏阳县即今韩城县地】
　　又南崌谷水注之【水经】
　　水出梁山东南注于河昔韩信之袭魏王豹也以朩罂自此渡【郦注】
　　又南右合陶渠水【水经】
　　水出西北梁山东南流又南迳髙门南又东南迳华池南池在夏阳城西北四里许髙门东去华池三里又东南迳司马子长墓太史公自叙曰迁生于龙门是其坟墟所在矣昔魏文侯与吴起浮河而下美河山之固即于此也【郦注】
　　又西徐水注之【水经】
　　水出西北梁山东南流迳子夏陵北东入河【郦注】
　　又南迳子夏石室【水经】
　　东南北有二石室临侧河崖即子夏庙室也【郦注今西安府郃阳县东有子夏石室】
　　又南过汾隂县西【水经】
　　河水东际汾隂魏土地记曰河东郡北八十里有汾隂城北去汾水三里城西北隅曰睢丘上有后土祠封禅书曰元鼎四年始立后土祠于汾隂睢丘是也又有万歳宫神爵元年幸万歳宫东济大河而神鱼舞水矣昔赵简子沈栾激于此曰吾好声色而是子致之吾好士六年不进一人是过而防吾善君子以为能谴矣【郦注　今平阳府荥河县北有汾隂故城】
　　又迳郃阳城东【水经】
　　故有莘邑为太姒之国诗云在郃之阳城北有北瀵水城南又有瀵水东流东注于河者即郃水也又南瀵水入焉水出汾隂县南四十里西去河三里平地开源濆泉上涌大几如轮深则不测俗呼之为瀵魁古人壅其流以为陂水种稻与郃阳瀵水夹河中渚上又有一瀵水皆相潜通尔雅异出同流为瀵水其水西南流歴蒲坂西流注于河【郦注　今西安府郃阳县东四十里有郃阳故城】
　　又南迳陶城西【水经】
　　舜陶河濵皇甫士安以为定陶也然陶城在蒲坂城北城即舜所都南去歴山不逺或耕或陶所在则可何必定陶方得为陶也孟津有陶河之称盖从此始之南对蒲津关【郦注　元和志陶城在临晋县北四十里即今平阳府之临晋县也】
　　又南过蒲阪县西【水经】
　　地理志县故蒲也秦始皇东廵见有长阪故加阪也皇甫谧曰舜所都也【郦注　今蒲州东南有蒲阪故城】
　　又南迳雷首山西【水经】
　　山临大河北去蒲阪三十里尚书所谓壶口雷首者俗亦谓之尧山山上有故城又曰尧城阚骃曰蒲阪尧都事有似而非非而似千载眇藐非所详耳【郦注】
　　又南洓水注之【水经】
　　水出河北县雷首山县北与蒲阪分山有夷齐庙山南有古冢陵柏蔚然攅茂丘阜俗谓之夷齐墓其水亦曰雷水也西南流洓水又西南流注于河春秋左传谓之洓川者也【郦注　洓水篇洓水出河东间喜县东山黍葭谷又西过周阳邑南又西南过其县南又西南过安邑县西又南过解县东又西南注于张阳池注云洓水又西南迳张阳城东又西南属于陂陂分为二东陂世谓之晋兴泽西陂即张泽也西北去蒲阪一十五里】
　　又南至华隂潼关渭水从西来注之歴船司空与渭水防【水经】
　　汉书地理志曰旧京兆郡之属县也左丘明国语云华岳本一山当河河水过而曲行河神巨灵手荡脚踏开而为两今掌足之迹仍存华岩河在关内南流潼激关山因谓之潼关灌水注之水出松果之上北流迳通谷世亦谓之通谷水东北注于河述征记所谓潼谷水者也【郦注　元和志云闗西一里有潼水因以名闗渭水篇渭水出陇西首阳县渭谷亭南鸟防山又北过襄武县北又东过獂道县南又东过冀县北又东过上邽县又东过陈仓县西又东迳武功县北又东芒水从南来流注之渭水又东过槐里县南又东涝水从南来注之渭水又东北迳黄山宫南就水注之渭水又东合田谿水渭水又东迳槐里县故城南又东合甘水又东丰水从南来注之渭水又东北与镐水合渭水又东北迳渭城南而沉水注之又东过长安县北渭水又东与沉水枝津合渭水又迳长安城北又东过郑县北又东过华隂县北又东过覇陵县北覇水从县西北流注之东入于河注云春秋之渭汭也水防即船司空所在矣地理志渭水东至船司空入河今华隂县东北五十里有船司空故城】
　　黄河自盐泽西来暨达潼闗其面势所向凡四大折或与北狄分境或当北狄来路其初一折由积石而迳湟中则鄯兰也是一折也及至灵州西南遂转北而行凡千余里比河西岸即为凉肃甘沙四郡是又一折也迨其北流千里而遥至九原丰州则又转而东流故丰州北面正拄大河是又一折也丰州之东为榆林北境固抵大河而河从此州之东又转而南故胜州北东两面皆抵大河也自此而往直至潼闗皆是河南矣此又一折也【程大昌北邉备对】
　　以今舆地言之河自韩城县龙门山南流与汾水合【县志云河自龙门而南距郃阳不百里河壖多客土遇潦輙溃】又南迳郃阳县东其东岸则荥河县临晋县【郃阳在陜西同州东北一百十里黄河去县四十里荥河在山西蒲州东北一百二十里黄河旧在县西五里明时渐徙而东正徳二年遂至城下今去县仅七十步临晋在州东北七十里黄河在县西三十里】又南迳朝邑县东又南至华隂县东北与渭水合其东岸则蒲州【朝邑在同州东三十里黄河去县二十八里有临晋闗华隂在华州东七十里黄河去县九十里蒲州在平阳府西南四百五十里黄河旧在州西蒲津门外明万歴八年河决东齧城闉甃石岸以障之今渐徙而西去城十余里有蒲津闗与临晋闗夹河相对】又南迳雷首山西至潼闗卫北【卫在陜西都司东明析华隂地置西至华隂县界一里黄河在卫北一里潼闗故城在卫东南四里左传所谓桃林之塞元和志云自灵寳县以西至潼闗皆是】折而东是为河曲【春秋文公十二年秦晋战于河曲即此地】此河水南至华隂之所经雍州文所称龙门西河者也【禹贡锥指】



　　行水金鉴卷二
<史部,地理类,河渠之属,行水金鉴>
　　钦定四库全书
　　行水金鉴巻三
　　江南按察使傅泽洪撰
　　河水
　　东至于厎柱【禹贡　按厎史记作砥】
　　厎柱山名在西虢之界【孔氏传　西虢今河南府之陜州厎柱在州东四十里黄河中】
　　河自南行至华隂自华隂东行至厎柱则东字连华隂而言【禹贡集解】
　　河水【自华隂潼闗】又东北玉涧水注之【水经】
　　河水自潼关东北流水侧有黄巻阪傍絶涧涉此阪以升潼关所谓泝黄巻以济潼闗矣歴北出东防通谓之函谷闗闗之直北隔河有层阜巍然独秀孤峙河阳世谓之风陵戴延之所谓风塠者也【九域志云女娲墓在今潼闗口河滩上屹然介河有木数株虽涨不漂没也寰宇记云河东县三里风陵是女娲之墓】南则河濵玉涧水南出玉溪北流迳皇天原西有汉武帝思子台又北迳阌乡城西北流注于河【郦注　函谷闗在今河南灵寳县南十一里黄巻潘岳西征赋作黄巷】
　　又东迳阌乡城南东与全鸠涧水合【水经】
　　水出南山北迳皇天原东述征记曰全节地名【图经云全节即汉书全鸠里戾太子死处】其西名桃原古之桃林晋太康地记曰桃林在阌乡南谷中其水入河北注于河河北葢谓河北县也【郦注　全节在今河南南阳府阌乡县东十里鸠涧西】
　　又东过河北县南【水经】
　　县与湖县分河蓼水出襄山蓼谷西南流于河【郦注河北今山西平阳府芮城县湖县今河南南阳府阌乡县】
　　又东永乐涧水注之【水经】
　　水北出薄山南流迳河北县故城西又南入于河封禅书称华山以西名山七薄山其一焉【郦注　今芮城县北有河北故城薄山在今县北一十五里】
　　河水自河北城南东迳芮城【水经】
　　二城之中有段干朩冢魏文侯过其门式其庐所谓徳尊万古芳越来今矣【郦主】
　　又防槃涧【水经】
　　水出湖县夸父山北迳汉武帝思子宫归来望子台东又北流入于河【郦注　湖县故城在今阌乡县东四十里】
　　又东迳湖县故城北【水经】
　　湖水出桃林塞之夸父山广员三百仞武王伐纣天下既定王及岳濵放马华阳散牛桃林即此处也山海经曰夸父之山其北有林焉名曰桃林其中多马湖水出焉北流注于河【郦注】
　　又东合柏谷水【水经】
　　水出农县两石堤山北流入于河【郦注】
　　又东右合门水【水经】
　　门水即洛水之枝流也东北歴阳华山山海经所谓阳华之山门水出焉者也又北迳农县故城东城即故函谷闗校尉旧治终军弃繻于此又东得七里涧涧在陜县七里故名又东合谯水二源双导同注于壑而西北流注于河【郦注　元和志曹阳墟俗名七里涧在陜县西南七里黄河自灵寳界流入后汉献帝归至陜议者欲天子浮河东下太尉杨彪曰从此以东有三十六滩非万乗所当从也乃止】
　　又东过陜县北又西迳陜县故城南【水经】
　　河北对茅城津河南即陜城昔周召分伯以此城为东西之别戴延之云城南倚山原北临黄河县水百余仞临之者咸悚惕焉西北带河水涌起方数十丈斯水之所以涛波者葢史记所云魏文侯二十六年虢山崩壅河所致耳【郦注　今陜州治即陜县故城古焦国也茅津亦谓之大阳津与虢山俱在州西北三里】
　　又东过大阳县南又东迳大阳县故城南【水经】
　　地理志曰北虢也应劭记城南大河之阳也【郦注今平陆县东北有大阳县故城】
　　又东沙涧水注之【水经】
　　北出虞山东南迳傅岩孔安国传傅説隠于虞虢之间即此处岩东北十余里即巅軨坂春秋左传所谓入自巅軨者也有东西絶涧左右幽空穷深地壑中则筑以成道指南北之路谓之为軨桥也傅説佣隠止息于此髙宗求梦得之是矣又东南左右合积石土柱二溪并北发大阳之山南流入于河是山也亦通谓之为薄山矣【郦注】
　　又东过砥柱间【水经】
　　砥柱山名也山在虢城东北大阳城东也【郦注　元和志砥柱山俗名三门山在硖石县东北五十里黄河中硖石本陜县地】
　　河之右则崤水注之【水经】
　　出河南盘崤山歴涧水东北流与石崤水合水出石崤山山有二陵南陵夏后臯之墓也北陵文王所避风雨矣又北左右合西水乱流注于河【郦注】
　　又东千崤之水注焉【水经】
　　水南导于千崤之山北流注于河河水翼岸夹山巍峰岐举羣山叠秀重岭干霄康成按地説河水东流贯砥柱触阏流今世所谓砥柱者盖乃阏流也砥柱当在西河未详也余按郑説非是西河当无山以碍之自砥柱以下五戸以上其间一百二十里河水竦石桀出势连襄陆盖亦禹凿以通河疑此阏流也其山虽辟尚梗湍流激石云洄澴波怒溢合有一十九滩水流迅急势同三峡破害舟船自古所患五户滩名也【郦注　崤在今河南府永宁县北六十里元和志自东崤至西崤长三十五里在秦闗之东汉闗之西崤与殽同今河南府陜州东一百六十里有五户滩在河中为湍激之处自此而东河流稍为寛衍】
　　河自西华隂遂折而东流以至厎柱亦谓之三门山山在虢城东北大阳城东也按道元谓厎柱是禹之所凿其説是也至谓破山以通河此则过论河之至厎柱盖旧有可通之道禹嫌其狭于是疏而广之故有三门非是先凿厎柱山以为三门然后导河而过之也汉鸿嘉中杨焉上言厎柱狭隘可镌广之夫禹之治水未尝不为万世之虑使厎柱尚有可镌之理则禹镌之矣禹所不能镌而焉欲镌之何其不思之甚也盖河自龙门至于华隂东折以及厎柱夹于两山之间其势最为狭隘故古语云龙门之下河流驶于竹箭惟其为髙山所束其势不得盘还则其漂悍湍激覆溺舟船是乃万世之患也岂人力之所能胜哉道元谓水流峻急势同三峡破壊舟船自古所患此説是也顷歳建剑大兴役功凿治众滩其费不赀某尝询于舟人云滩患不减于昔日以是知天地山川之险盖有出于势之自然者未易以人力争也厎柱舟船之患虽禹无如之何而况于杨焉辈乎【尚书全解】河不能决于厎柱之上者河由两山中行也出厎柱则平原广野又并受闗东诸山之水水流益多水势益大地形益卑水势益急虞夏以前皆都在厎柱之上商初都亳亦在诸山中书所谓适于山降凶徳是也以后就水利反受其害以故殷数迁都至周之衰井田渐废侯国争水利者筑堤以包沃饶之利避水患者亦筑堤以邻国为壑隄日多水日束日失其性而致怒决溢之害不小然决而南夺淮而行害郡邑为少决而北则无复九河故道原野被害逺矣【郑晓古言】以今舆地言之河自潼闗卫北折而东迳阌乡县北又东迳灵寳县北其北岸则芮城县【阌乡在河南陜州西少北一百三十里黄河南去县七里灵寳在州西六十里黄河南去县十里芮城在山西解州西南七十里黄河在县南二十里芮伯万之故畺也盖芮城与阌乡分河二县俱在河之北岸】又东迳陜州北其北岸则平陆县又东过厎柱【陜州在河南府西三百里平陆在解州东南九十里厎柱山在黄河中西去陜州四十里西北去平陆五十里唐赵冬曦三门赋序曰厎柱之六峰者皆生河之中流盖夏后之所开凿其最北有两柱相对距崖而立即所谓三门也次于其南有孤峰掲起峰顶平阔夏禹之庙在焉西有孤石数丈圆如削成复次其南有三峰东曰金门中曰三堆西曰天柱河水从黄老神前东流湍激蹙于虾石折流而南潄于三门苞于庙山乃分为四流淙于三峰之下抵于曲隈防流东注加以两崖夹水盘纡激射天下罕比都穆曰厎柱在陜州东五十里黄河之中循河至三门集津三门者中曰神门南曰鬼门北曰人门水行其间声激如雷而鬼门尤为险恶舟筏一入鲜有得脱三门之广约二十丈其东百五十步即厎柱山崇约三丈周数丈蔡氏书传以三门为厎柱州志亦谓厎柱即三门山皆未尝亲履其地故谬误若此按此説与赵赋小异要之诸峰在当时总为一巨石禹析之以通河三门亦厎柱也后人强生分别耳】此河水东至厎柱之所经也【禹贡锥指】
　　又东至于孟津【禹贡】
　　孟津在洛北都道所凑古今以为津【孔氏传　今河南懐庆府孟县西南三十里即孟津非河南府之孟津县也】
　　孟地名津是渡处在洛阳城北【孔氏疏】
　　林少颖云河自华隂至于厎柱夹两山之间其流皆湍悍至于孟津然后其势稍缓可以横舟而渡也渭按大阳县南有茅津秦穆公封殽尸自此济河不待至河阳始可渡林説非是大河津济处甚多唯孟津以都道所凑四通五达之衢故其名古今特着【禹贡锥指】
　　河水【自厎柱山东五戸滩】又东过平隂县北又东至邓清水从西北来注之【水经　今孟津县有平隂故城】
　　清水出清亷山之西岭东南流迳垣县故城北又东南迳阳壶城东即垣县之壶丘亭又东南流注于河【郦注　今垣曲县西四十里有垣县故城】
　　又东与教水合【水经】
　　出垣县北教山南迳平山其水南流歴鼓钟上峡悬洪五丈飞流注壑夹岸深髙壁立直上经崖秀举百有余丈峰次青松岩悬赪石于中歴落有翠柏生焉丹青绮分望若图绣矣山海经曰教山教水出焉又南流注于河是水冬干夏流实唯干河也今世人犹谓之干涧矣【郦注】
　　又与畛水合【水经】
　　水出新安县青要山北流入于河【郦注】
　　又东合庸庸之水【水经】
　　水出河南垣县宜苏山北流分为二水一水北入河一水又东北流注于河【郦注】
　　又东迳平隂县北【水经】
　　地理风俗记曰河南平隂县故晋隂地隂戎之所居又曰在平城之南故曰平隂三老董公説髙祖处魏文帝改曰河隂【郦注】
　　西防濝水【水经】
　　水出垣县王屋西山濝谿歴轵关南迳苖亭西亭东流注于河【郦注　今济源县西有濝水】
　　又东过平隂县北湛水从北来注之【水经　湛水篇云湛水出河内轵县西北山东南流当平隂县之东北南入于河今济源县西南有湛水】
　　又东迳河阳县故城南【水经】
　　春秋经书天王狩于河阳【郦注　今懐庆府孟县西南三十里有河阳故城相传潘安仁种花满县今其地皆斥卤矣】
　　又迳临平亭北【水经】
　　帝王世纪曰光武临平亭南西望平隂者也【郦注后汉明帝纪原陵注云临平亭南去洛阳十五里】
　　又东迳洛阳县北【水经】
　　河之南岸有一碑北面题云洛阳北界【郦注　洛阳故城汉河南郡治在今洛阳县东北二十里】
　　又东迳平县故城北【水经】
　　俗谓之小平也河北侧岸有二城相对置北中郎府河水南对首阳山春秋所谓首戴也夷齐之歌所矣上有夷齐之庙河南有钩陈垒世传武王伐纣八百诸侯所防处河水至斯有盟津之目论衡曰武王伐纣与八百诸侯咸同此盟故孟津亦曰盟津尚书所谓东至于孟津者也又曰富平津晋阳秋曰杜预造桥于富平津所谓造舟为梁也又谓之陶河魏尚书仆射杜畿以帝将幸许试楼船覆于陶河谓此也【郦注汉河南郡有平县即今孟津县西北小平城也杜佑曰在巩县西北有津曰小平津】
　　以今舆地言之河水自陜州又东迳渑池县北其北岸则垣曲县【渑池在河南河南府西少北一百六十里垣曲在山西绛州西南二百十里黄河在县南五里与渑池分水】又东迳新安县北又东迳洛阳县北又东迳孟津县北【新安在河南府西北七十里黄河去县七十里洛阳河南府治黄河去县二十里绕北邙山之麓孟津县在府东北五十里黄河去县五里有陶渚其西有峡石马渚髙渚委粟津皆大河津济处县西北十五里有罗家滩又西为杨家滩栁滩杏滩及耕子马坟二滩皆在大河中】其北岸则济源县孟县【济源在懐庆府西七十里黄河在县南七十里与新安洛阳分水孟县在府南少西五十五里黄河在县南二十里南对小平津广二里有南城北城中潬城河阳三城记曰北城南临大河长桥架水南城三面临河屹立水濵中潬表里二城南北相望黄河两贯于三城之间毎秋泛溢南北二城皆有濡足之患而中潬屹然如故】此河水又东至孟津之所经也　自古论河患者皆云孟津而下地平土疏移徙不常失禹故道然吾观孟津以上亦不能无患自杜预建浮梁之后更三百余年不闻为水所毁至唐贞观十一年河溢壊中潬城始见于史逮宋而其患弥甚史不絶书嘉祐八年大水冯襄中潬之城遂废推原其故盖隋唐以来厎柱阏流之害倍于曩时延及孟津河身亦浅水暴至不能容故也宋世北河淤淀水不通行今南岸滩渚更多非止一中潬矣【潘季驯两河经畧疏曰黄河经行之地唯河南之土最松禹导河入海一经河南其水未必如今之浊今去禹导河之时复三千余年流日久土日松土愈松水愈浊故平时之水以斗计之沙居其六一入伏秋则居其八矣以二升之水载八分之沙非极湍急即至停滞故水分则流缓流缓则沙停势所必至也】其所以不至逺泛滥者徒以夹河之山脉未尽地髙土坚耳然上流之怒不泄则害必钟于下流汉明帝诏曰左隄彊则右隄伤左右皆彊则下方伤孟津之隄所谓左右皆彊则下方伤者也至荥阳则左隄彊而右隄伤矣治河者欲使洛汭以东永无溢决其可置孟津厎柱于度外乎【禹贡锥指】
　　东过洛汭至于大伾【禹贡】
　　洛汭洛入河处至于大伾北行【孔氏传　水经洛水篇云洛水出京兆上洛县讙举山又东户水注之又东得乳水又东防于龙余之水又东门水出焉又东迳熊耳山北东北过卢氏县南迳阳渠闗北又东迳卢氏县故城南东与髙门水合又东松杨谿水注之又东库谷水注之又东北过蠡城邑之南　　过阳市邑南又东北过于父邑之南又东渠谷　　又东北过宜阳县南又东迳宜阳县故城南又东北出散闗南又东枝渎左出焉又东北过河南县南又东过洛阳县南伊水从西来注之又东过偃师县南又北阳渠水注之又东迳訾城北又东罗水注之又东北过巩县东又北入于河又东北流入于河】
　　大伾汉书音义以为今黎阳县山临河是【孔氏疏今大名府濬县东北有黎阳故城大伾山在县东南二里】
　　洛既北入河河之南洛之北其两间为汭汭之为言在洛水之内也渭水入河之间亦名渭汭正其义也【程大昌书谱】
　　自华山东行为嵩山伊洛瀍涧合为一川北流入于河是为山川一都防周人卜洛盖自古以为令居矣导河南至华隂折而东行至大伾折而北行所谓千里而一曲也【黄度尚书説】
　　黎阳山一名黎山晋灼曰黎山在其南河水经其东其山上碑云县取山之名取水在其阳以为名也刘桢黎阳山赋曰南防黄河左覆金城青坛承祀髙碑颂灵隋志黎阳县有大伾山括地志云大伾山今名黎阳东山又名青坛山山在卫州黎阳县南七里顾炎武肇域记云尔雅山一成曰伾孔安国曰山再成曰伾今观山形当以安国为是山上有青坛汉光武平王郎还至黎阳筑坛祭告天地百神刘桢赋所谓青坛承祀髙碑颂灵者也【禹贡锥指】
　　河水【自平县故城北】又东过巩县北【水经】
　　河水于此有五社津县北有山临城谓之崟防丘其下有穴谓之巩穴直穴有渚谓之鲔渚吕氏春秋称武王伐纣至鲔水纣使胶鬲候周师即是【郦注　今河南府巩县北五里有五社津崟防丘在县西北三十里】
　　洛水从县西北流注之【水经】
　　洛水于巩县而东洛汭北对琅邪渚入于河谓之洛口自县西来而北流注洛清浊异流皦焉殊别【郦注】
　　又东过成臯县北济水从北来注之【水经】
　　河水自洛口又东左迳平臯县南又东迳懐县南济水故道之所入与成臯分河水【郦注　平臯废县在今懐庆府温县东懐县故城在今懐庆府武陟县西南】
　　又迳黄马坂北【水经】
　　谓之黄马关【郦注　今开封府汜水县西十五里有黄马闗】
　　又东迳旋门坂北【水经】
　　今成臯西大坂升陟此坂东趣成臯曹大家东征赋曰望河洛之交流防成臯之旋门者也【郦注　今开封府汜水县西南十里有旋门坂】
　　东迳成臯大伾山下【水经】
　　成臯县故城萦带伾阜絶岸峻周髙四十许丈城张翕崄﨑而不平春秋传曰制岩邑也虢叔死焉即东虢也鲁襄公二年晋成公与诸侯防于戚遂城虎牢秦以为闗【郦注　大伾山在汜水县西一里有大涧九曲一名九曲山上有成臯旧城吕布尝据此山之东尽于玉门山为汜水入河处西去洛口裁四十里非禹贡之大伾山也】
　　南对玉门【水经】
　　昔汉祖与滕公潜出济于是处也门东对临河【郦注】
　　又东合汜水【水经】
　　水南出浮戏山世谓之方山北迳虎牢城东又北流注于河【郦注　方山在汜水县南四十里】
　　又东迳板城北【水经】
　　有津谓之板城渚口【郦注　汜水县东北二十里即板城渚隋大业初开通济渠自板渚引河歴荥阳入汴】
　　又东过荥阳县蒗荡渠出焉【水经】
　　汉平帝世河汴决壊未及得修永平十二年议治汴渠诏王景与将作谒者王昊共筑堤修堨起自荥阳东至千乘海口千有余里阳嘉中又自汴口以东縁河积石为堰通古淮口咸曰金堤建宁中又増修石门以遏淮口水盛则通注津耗则辍流【郦注　古荥阳今为荥泽河隂二县地蒗荡渠首受河处即今河隂县西二十里之石门渠是也河渠书言荥阳下引河东南为鸿沟亦即其处班志河南荥阳县下云有浪汤渠首受泲泲即可也汉人谓济水截河而南故曰首受泲京相璠所谓出河之济宋张洎云即鸿沟也蒗荡渠东南流为荥渎济水为官度水为隂沟汳水浚仪渠其在大梁城南者为鸿沟鸿沟南流兼沙水之目沙水枝津又为睢水涡水名称不一要皆河隂石门河水为之委别而源同也志家不晓系鸿沟于今荥阳县汉京县地系蒗荡于荥泽县系石门渠于河隂县似各为一水原委不相贯者而又以河隂石门与荥口石门混为一处故详辨之若隋炀引板渚口水入汴则在汜水县东北二十里汉成臯县地其非古荥阳引河处亦明矣　又按今河隂县西有石门渠荥渎受河之处即禹贡导荥水之道亦曰荥口苏代曰决荥口魏无大梁信陵君亦云决荥泽而水大梁其后秦王贲果断故渠引水东南灌大梁亦兼邲之称晋楚之战楚军于邲即此水也建宁中于敖城西北垒石为门以遏浚仪渠口水门广十余丈西去河三里水盛则通水耗辍流即郦注所云是也魏黄初中河济泛溢邓艾议开石门以通之晋武帝时复壊傅祗为荥阳太守造沉菜堰于是兖豫无水患桓温伐燕欲开石门以通水运而不能既而燕率骑屯石门断温粮道刘裕伐秦遣水军出石门自汴入河乃于北十里更凿故渠通之周齐之间名汴口堰隋使梁睿増筑汉古堰遏河入汴自是又名梁公堰又开通济渠自板渚引河歴荥泽入汴唐河南尹李杰奏浚梁公堰以通漕公私便利未几洛阳人刘宗器请塞泛水旧汴河于梁公堰置斗门通淮汴明年新漕填塞乃命疏凿旧河旬日而毕及刘晏为转运使騐视梁公堰通津渠及李杰新隄尽得其利转输无壅后周浚汴口导河达于淮江舟楫始通复命王朴如河隂按行河堤立斗门于汴口既又令韩令坤导汴入蔡以通陈頴之漕胡三省曰自汉筑荥阳石门而济与河合流入海不入荥泽】
　　又东北迳巻之扈亭北【水经】
　　左传文公七年晋赵盾与诸侯盟于扈竹书纪年晋出公二十二年河絶于扈即于是也【郦注　杜预云扈郑地在荥阳巻县西北今原武县西北有扈亭】
　　又东迳八激堤北【水经】
　　汉永初七年令谒者太山于岑于石门东积石八所皆如小山以捍冲波谓之八激堤【郦注】
　　又东迳巻县北【水经】
　　晋楚之战晋军争济舟中之指可掬楚庄祀河告成而还即是处【郦注　巻县故城在原武县西北七里城东有济隧济水上承河水于巻县北河南与出河之济防】
　　又东北迳赤岸固北而东北注之又东北过武徳县东沁水从之【水经　武徳县故城在今懐庆府武陟县沁水篇云沁水出上党湼县谒戾山东南流迳武徳县南又东南至荥阳县北东入于河】
　　东至酸枣县西濮水东出焉【水经】
　　汉孝文时河决酸枣东溃金堤大发卒塞之故班固曰文堙枣野武作瓠歌谓断此口也今无水【郦注酸枣故城在今开封府延津县北十五里济水注云濮水受河于酸枣县汉世塞之即此】
　　河水又东北通谓之延津【水经】
　　是处有灵昌津昔澹台子羽赍千金之璧渡河阳侯波起两蛟挟舟子羽曰吾可以义求不可以威刼操劒斩蛟蛟死波休乃投璧于河三投而辄跃出乃毁璧而去示无恡意赵建武中造浮桥于津上采石为中济石无大小下辄流去用功百万经年不就石虎亲阅作工沉璧于河明日璧流渚上波荡上岸遂斩匠而还【郦注　元和志云滑州灵昌县有延津即灵昌津在县东北二十二里今滑县西南有灵昌废县津在白马津之西南】
　　又东迳燕县故城北济水自北来注之【水经】
　　河水于是有棘津之名亦谓之济津故南津也春秋僖公二十一年晋将伐曹曹在县东假道于卫卫人不许还自南河即此济也【郦注　今胙城县东有东燕故城】
　　又东淇水入焉又东迳遮害亭南【水经】
　　汉书沟洫志曰在淇水口东十八里有金堤自淇口东地稍下堤稍髙至遮害亭四五丈又有宿胥口旧河水北入也【郦注　水经淇水出河内隆虑县西大号山注云淇水南歴枋堰旧淇水南东流迳黎阳县界南入河淇水口亦名清河口以淇清二水合流入河故互受其名也宿胥口在今大名府濬县西南遮害亭东】
　　以今舆地言之河水自孟津县北又东迳巩县北洛水入焉其北岸则温县济水入焉【巩县在河南府东少北一百三十里黄河南去县十里洛水旧于此入河今又东过汜水县至满家沟入河温县在懐庆府东南五十里黄河在县南新志云河旧离城二十里今渐徙而北逼近城隈矣济水古于武陟县东入河后徙流迳温县南至平臯入河今故道尽陷河中】又东迳泛水县北又东迳荥阳县北其北岸则武陟县沁水入焉【汜水在开封府郑州西一百一十里黄河南去县二十五里武陟在懐庆府东一百里黄河在县南十五里沁水在县东一里入河名南贾口】又东迳河隂县北又东迳荥泽县北其北岸则获嘉县【河隂在郑州西北五十里荥泽在州北五十里获嘉在卫辉府西南九十里】又东迳原武县北【原武在开封府西一百二十里】又东迳阳武县北【阳武在府西北九十里】又东迳延津县北又东迳胙城县北其北岸则新乡汲县【延津在府西北九十里胙城在卫辉府东南三十五里新乡在府西南五十里汲县卫辉府治黄河在县东南十七里】又东北至濬县西南古宿胥口大伾山在其东北其南岸则滑县【濬县在大名府西南一百八十里滑县在府西南二百里黄河旧在濬县东南滑县西北自金明昌中河离汲县而濬滑之流遂絶】此河水东过洛汭至于大伾之所经也　凡二水并行一盛则一防自然之势也宋元祐初苏辙上疏有云黄河之性急则通流缓则淤淀既无东西皆急之势安有两河并行之理此格言也盖上流宜合而不宜分合则流急而沙去分则流缓而沙停矣周之衰也王政不修水官失职诸侯各擅其山川以为已利于是有荥阳下引河为鸿沟者自是以后日渐穿通枝津交络宋郑陈蔡曹卫之郊无所不达至定王五年河遂南徙无他河水之入鸿沟者多则经流迟贮不能冲刷泥沙故也宿胥之塞实鸿沟致之不然禹功歴千余歳而不敝何独至春秋一旦变迁也哉　河自孟津以下出险就平兼防济沁伊洛渐有奔放之势然南岸巩至荥泽山脉不断濒河地形髙卬河不能决而南故广武以东无河患禹但猪荥播而其事毕矣自鸿沟既开不惟害及禹河而豫之东境亦被其灾汉平帝世河侵汴渠歳月逾甚荥泽塞为平地陶丘不辨壤坟后虽修治而决溢时有邉韶荥口石门碑云一有决溢弥原淹野蚁孔之溃害起不测此鸿沟之遗患也故黄文叔曰蒗荡出河断非禹迹后世之人妄凿河为渎或不顺地阞或附属不理孙故其势易决盖非独蒗荡也其下濮水通河而酸枣决瓠水通河而瓠子决汴渠亦屡决至王景治汴凿山开涧十里置门使水更相回注紊乱渠脉而禹迹益壊矣且所谓通淮泗者以舟楫之利也河已通矣而何更用通蒗荡哉其曰禹塞淫水而凿之者春秋战国之世商功利而忽逺图并植私徇欲而不顾大经策谋之士托其名于禹而世不察也河渠书云荥阳下引河东南为鸿沟以通宋郑陈蔡曹卫与济汝淮泗防其在春秋战国之际明矣伟哉此论善发禹贡之蕴并可以证徐州达于河之误昔汉武帝云河乃大禹之所导也圣人作事为万世功通于神明恐难改更唯英主能为是言周衰列国之君不明斯义茍欲便转输资灌溉则妄引河流贯注境内狃于一时之小利而不顾万世之大害穿渠之祸甚于曲防真夏王之罪人也【禹贡锥指】




　　行水金鉴巻三
　　钦定四库全书
　　行水金鉴巻四
　　江南按察使傅泽洪撰
　　河水
　　北过降水至于大陆【禹贡　释文降如字】
　　降水汉书地理志水经皆从洚汉孔氏但以为水名不着所在唐孔氏以为在信都郑氏谓洚读为降而郦道元曰案地理志降水发源屯流下乱章津是乃与章得通称故水流间闗所在着目信都复见绛名而东入于海寻其川殊无他渎而衡漳旧道遂与屯相乱乃书有过绛之説河过绛当应此矣下至大陆不异经説自甯迄于钜鹿出于东北皆为大陆语之纒络厥势眇矣郦氏此言较诸説差为可信今姑从之【尚书全解　汉钜鹿县唐为平乡钜鹿二县属邢州今属顺徳府钜鹿故城即今平乡县治也后山丛谈云某官杜子民言大陆今黎阳是也自此而西北降水疑即安阳河是也大陆邢州钜鹿泊也】按宋张洎云降水即浊漳也字或作绛地理志上党屯留县下云桑钦言绛水出西南东入海郦道元引此文作入漳云绛水发源屯留下乱漳津与漳俱得通称也水经所叙漳水自平恩以下皆禹之故道河自斥漳又东北迳平恩曲周以至钜鹿其西畔为大陆正义云地理志降水在信都县案汉书以襄国为信都在大陆之西或降水发源在此下尾至今之信都故得先过降水乃至大陆郑以降读为下江反声转为共河内共县淇水出焉东至魏郡黎阳县入河此近降水周时国于此地者恶言降故谓之共此郑胸臆不可从也渭按襄国今为邢台县界【属顺徳府】絶无降源孔説非是郦注浊漳引郑氏尚书注言降水字不当作绛是也而读降为郕降于齐师之降以淇水为降水共城为降城则谬又曰今河所从去大陆逺矣馆陶北屯氏河其故道与郦以为近是今考地理志馆陶县下云河水别出为屯氏河东北至章武入海今馆陶临清清平髙唐【并属山东东昌府】景州南皮沧州盐山【并属直河间府】界中并有古屯氏河则屯河行清河之东大河故渎之西其为禹河故道理或有之然邺县故大河在东北入海地志有明文禹河既自宿胥口北行至邺岂复东行至馆陶而与屯氏相接哉其非禹迹亦明矣　冀州有三大陆一在钜鹿郡北班固系诸禹贡又名钜鹿泽吕氏春秋云赵有钜鹿又名广河泽尔雅晋有大鹿孙炎云今钜鹿县广河泽是也此真禹贡之大陆也一在河内修武县古邑秦置修武县其故城在今获嘉县西北左传定公元年魏献子田于大陆还卒于杜预云大陆疑即吴泽陂近是也一在太原邬县今为介休县地班固云九泽在县北是为昭余祁并州薮郦道元云吕氏春秋谓之大陆是也斯二者皆非禹贡之大陆也今按吕览九薮既云晋之大陆又云赵之钜鹿如谓大鹿即钜鹿则一泽不应两见故道元以邬泽当之盖晋为唐叔始封大陆宜在其境内而钜鹿当战国时实为赵地故分为二泽也要之广平曰陆是处有之其大者则谓之大陆犹之髙平曰原亦是处有之其大者则谓之太原耳然晋之大陵在汉大陵县界陆恐是陵字之误　蔡传引程氏曰大陆云者四无山阜旷然平地杜佑李吉甫以为邢赵深三州之地者得之今按汉志钜鹿县禹贡大陆泽在北一而已而唐人所言不一通典有二赵州昭庆县隋为大陆县有大陆泽【昭庆本汉广阿县隋曰大陆唐曰昭庆宋更名隆平今在真定府赵州东南一百里县志云大陆泽在县东北三十里杜家庄】深州陆泽县有禹贡大陆泽【陆泽本汉下博县其故城在今深州南唐先天二年分下博及饶阳鹿城地置陆泽县为深州治今在真定府东二百里】是也元和志有四邢州钜鹿县大陆泽一名钜鹿泽在县西北东西二十里南北三十里葭芦菱莲鱼蟹之类充牣其中泽畔又有咸泉煮而成盐百姓资之【钜鹿本汉南防县亦兼得钜鹿县地在今顺徳府东北一百二十里汉路温舒钜鹿东里人取泽中蒲截以牒编用冩书即此泽也】赵州昭庆县广阿泽在县东二十五里即大陆别名深州鹿城县大陆泽在县南十里【鹿城本汉鄡县今为束鹿县在保定府祁州南一百三十五里】又陆泽县南三里即大陆之泽是也故程泰之谓以邢赵深三州之地为大陆自杜李始窃谓唐钜鹿县东境亦汉钜鹿县地泽在西北接昭庆界盖一泽跨二县之境即班固所云在钜鹿县北孙炎所云今钜鹿县广河泽者也而志家唯以平乡为古钜鹿求此泽而不得遂言今尽为丘陇岂知元和志独详于钜鹿原不在平乡界邪宋河渠志云大观元年河决陷钜鹿县迁县扵髙地又以隆平下湿亦迁之则二县地势最卑泽在其间明矣【通典昭庆陆泽县有泽而钜鹿鹿城无之可见四泽实止二泽】唐人亦似知漳水即禹河故以南宫所出之洚渎为北过降水以深州之大陆泽为至于大陆意谓如此则大陆在过降之后与经适合故不主钜鹿而取陆泽然枯洚乃汉时漳水之徙流实非禹迹即以为禹迹此亦是河别为降不可谓之过也大陆在邢赵二州界而深不与焉傅同叔云凡广河泽以东其地平广緜延千里皆谓之大陆是瀛沧亦大陆矣河自大陆又北始播为九河诚如傅言则许商所谓九河自鬲以北至徒骇间相去二百余里者将何所容其地邪　程氏禹贡论曰古洚渎自唐贝州经城北入南宫贯穿信都大抵北向而入故河于信都之北为合北过降水之文又曰大陆地志谓在钜鹿县其地逺在枯洚上流不与经应当以深之陆泽为大陆则古河之行贝冀者可用枯洚以应北过降水之文其迳深而入沧者可以谓之至于大陆也今按程氏所称故河即禹河也据水经浊漳注云绛渎北迳信都城东东连广川县之张甲故渎河水注云张甲故渎东北至修县东防清河淇水注云清河自修县南又东北过东光县西又东北左与张甲屯绛故渎合又东北右防大河故渎然则信都之北为绛渎所入者乃张甲河非漳水也安得谓入故河乎绛渎合张甲又东北至修县合清河又东北至东光合大河故渎【即王莽河】又东北至阜城合漳水漳水即禹河故道汉志所云东北至阜城入大河者也绛渎至此始入故河非信都界深州在阜城西北纵移大陆于此亦枯洚之上流河之所行仍先大陆而后降水不与经相应况大陆在钜鹿班固孙炎俱有明文其可以意为迁就邪【禹贡锥指】
　　浊漳水出上党长子县西发鸠山【水经】
　　出鹿谷与发鸠连麓而在南淮南子谓之发苞山故异名互见也左则阳泉水注之右则散盖水入焉三源同出一山但以南北为别耳【郦注　元和志发鸠山在县西南六十五里长子县今属山西潞安府郦注散盖水今县志作伞盖】
　　东过其县南【水经】
　　又东迳长子县故城南春秋襄公十八年晋人执卫行人石买于长子即是县也秦置上党郡治此其水东北流入漳水漳水东防于梁水梁水出南梁山北流至长子县故城南北入漳水【郦注　故城在今县西】
　　屈从县东北流注【水经　注上下疑有阙当云屈从县东北流陶水注之】
　　陶水南出南陶北流至长子城东西转迳其城北东注于漳水【郦注】
　　又东过壶闗县北【水经】
　　漳水东迳屯留县南又屈迳其城东东北流有绛水注之绛水西出谷逺县东发鸠之谷谓之绛水西出谷逺县为滥水东迳屯留县故城南东北流入于漳故桑钦云绛水迳屯留西南东入漳漳水又东陈水注之水出西发鸠山又东迳屯留县故城北又东流注于漳漳水迳壶闗县故城西又屈迳其城北有壶口闗故曰壶闗矣漳水歴鹿台山与鞮水合又东北迳襄垣县故城南【郦注　壶闗屯留并属今潞安府发鸠谷一名盘秀岭又名方山鹿渎山盘石山后魏地形志蓝水出寄氏县盘秀岭南山流入浊漳元和志绛水出屯留县西南方山去县八十四里寰宇记引冀州图谓之鹿渎山屯留新志盘秀山在县西南九十里一名盘石山按汉志上党有谷逺县在今屯留县界寄氏故城在县西南七十里蓝水即滥水绛水之上源也或分蓝绛为二水谓蓝出其阳绛出其隂非是地形志屯留县绛水自寄氏界来入浊漳因名交漳壶口闗今在黎城县东北太行山元和志鹿台山在襄垣县南二十里浊漳水在县南二十一里襄垣县故城在今壶闗县北】
　　又东北过潞县北【水经】
　　阚骃曰有潞水为冀州浸即漳水也故世人亦谓浊漳为潞水矣漳水又东北歴望夫山湼水又东南流注于漳水漳水又东迳磻阳城北仓石水入焉水出林虑县之仓石谿又北合白水谿谿水出壶闗县东白朩川又东迳林虑县之石门谷又注于苍谿水苍谿水又北迳磻阳城东而北流注于漳水漳水又东迳葛公亭北而东去矣【郦注　今潞安府潞城县西有潞县故城望夫山在今黎城县东北元和志清漳水在黎城县东北五十里浊漳水在县西北五十六里林虑县今河南彰徳府林县是也仓石水在林县西北四十里磻阳城在林县北八十里】
　　又东过武安县【水经】
　　漳水迳于县东清水自渉县东南来流注之世谓之交漳口也【郦注　元和志清漳水亦名涉河在陟县南一里今河南彰徳府武安县有武安故城今涉县亦属彰徳西北有故城焉】
　　又东出山过邺县西【水经】
　　漳水又东迳三户峡为三户津在邺西四十里又东迳武城南又东北迳西门豹祠前昔魏文侯以西门豹为邺令引漳以溉邺民赖其用其后魏襄王以史起为邺令又堰漳水以灌邺田咸成沃壤百姓歌之又北迳祭陌西又东迳梁期城南又迳平阳城北【郦注　故邺城在今彰徳府临漳县西可四十里西接林县界有太行林虑倚阳天平诸山漳水之所经也三户津在故邺城西四十里祭陌即西门豹沉巫处田融以为紫陌在故邺城西北五里梁期城在故邺城北五十里括地志云临漳县西二十五里有平阳故城】
　　又东过列人县南【水经】
　　漳水又东右迳斥丘县北即裴县故城南又东北迳列人县故城南右合白渠故渎白渠水出魏郡武安县钦口山东南流迳邯郸县南又东迳肥乡县故城北渠道交径互相纒縻与白渠同归迳列人右防漳津今无水地理志曰白渠东至列人入漳是也【郦注列人县故城在今直广平府肥乡县北元和志成安县浊漳水西自滏阳县界流入斥丘故城在县东南三十里斥丘裴县并在东昌府丘县肥乡故城在今县西二十二里魏分邯郸县地置】
　　又东北过斥漳县南【水经】
　　应劭曰其国斥卤故曰斥漳魏太祖凿渠引漳水东入清洹以通河漕名曰利漕渠漳津故渎水旧断谿东北出涓流濗注而已尚书所谓覃懐底绩至于衡漳者也又东北迳平恩县故城西【郦注　今广平府曲周县东有斥漳故城元和志漳水在曲周县西二十九里平恩故城在今山东东昌府丘县西旧在曲周县东南五十里金省入曲周丘县志云漳水今唯经曲周不入县界】
　　以今舆地言之屯留壶闗襄垣潞城黎城【并属山西潞安府】林县陟县临漳【并属河南彰徳府】成安肥乡曲周【并属直广平府】界中皆禹贡降水之所经也　汉志杂采古记故漳绛二水并存实一川也漳绛本入河及河徙后漳绛循河故道而下故道元云水流闲闗所在着目信都复见绛名而东入于海也然汉志信都之绛水则又有别志云故漳河在北东入海禹贡绛水亦入海盖县北故漳即禹河故道而绛水出其南则漳水之徙流道元所谓绛渎者也浊漳注漳水自南宫县故城西又北绛渎出焉今无水故渎东南迳九门城南又东南迳南宫城北又东南迳缭城县故城北左迳安城南故信都之安城乡也又东北迳辟阳亭又北迳信都城东散入泽渚西至于信都城东连于广川县之张甲故渎同归于海故地理志曰禹贡绛水在信都东入于海也盖汉时信都之漳水徙其县南故地志以此为绛水而目县北之渎曰故漳河其后漳又复北道故水经叙漳水仍自信都县西东北过下博县而郦道元云绛渎今无水唐人遂谓之枯洚通典云清河郡经城县界有枯洚渠北入信都郡界是也此渠乃漳水一时之徙流汉志以为禹贡之绛水大谬而杜佑据以分冀兖之界自后説经者动称枯洚以证导河之所过皆班固禹贡二字误之也【禹贡锥指　南宫县故城在今真定府南宫县西北元和志绛水故渎在南宫县东南六里河水注云张甲河左渎北迳经城东缭城西又迳南宫县西又注绛渎即此水也缭城在今南宫县东南安城乡在今真定府冀州东南辟阳亭在今冀州东南二十五里信都城即今冀州治广川故城在今真定府枣强县东三十里河水注云张甲河右渎自广川县东北迳其故城西又东北至修县东防清河入漳修与蓚同音条淇水注云清河东迳修县南又东北左与张甲屯绛故渎合又东北迳东光防大河故渎又东北迳南皮浮阳滹沱别渎注焉浊漳注云漳水防滹沱别渎又东北入清河又东北迳章武平舒入海此即信都绛水入海之道也】
　　又东北过曲周县东又东北过钜鹿县东【水经】
　　衡漳故渎东北迳南曲县故城西应劭曰平恩县北四十里有南曲亭故县也又迳曲周县故城东又北迳巨桥邸阁西昔武王伐纣发巨桥之粟服防曰巨桥仓名钜鹿水之大桥也衡水又北迳钜鹿县故城东漳水又歴经县故城西有薄落津衡漳又迳沙丘台东纣所成也在钜鹿故城东北七十里又迳铜马祠东汉光武庙庙侧有碑述河内修武县张导字景明以建和三年为钜鹿太守漳津泛滥土不稼穑导披按地图与丞彭参掾马道嵩等原其逆顺揆其表里修防排通以正水路功绩有成民用嘉赖题曰漳河神坛碑而俗老耆儒犹谒斯庙为铜马刘神寺是碑顷因震裂余半不可复识矣又经南宫县故城西今漳水既断绛水非复纒络矣又北绛渎出焉今无水【郦注　南曲县故城在今东昌府丘县西北曲周县故城在今县东北漳水故渎在县东志云漳水旧自县东北入威县其后自魏县东出经流遂为枯渎钜鹿顺徳府治其故城即今平乡县魏收志云平乡县治钜鹿城是也史记项羽救钜鹿军漳南括地志云今俗名栁河在平乡县南元和志云浊漳水在县西南十里明成化十八年漳河东决入顺徳府广宗县界是为新漳而旧漳遂涸经县故城在今广宗县东二十里本后汉经县地后魏析置二县此为西经漳水自平乡流入县界即古薄落津战国防赵武灵王曰吾国东有河薄落之水后汉初平四年袁绍击公孙瓒扵薄落津郡国志云经县西有漳水津名薄落津也通典平乡县有沙丘台今在广宗县界广宗唐平乡地太平寰宇记铜马祠在钜鹿县北七里漳水旧在县东唐钜鹿县故城在县南宋北流决入漳水大观元年邢州言河决陷钜鹿县诏迁县扵髙地即今治其后河复南出漳亦随之故道多塞】
　　禹河自汲县东北流入黎阳县界至大伾山西南折而北为宿胥口苏代曰决宿胥之口魏无虗顿丘虗在朝歌界【今濬县西南有古朝歌城本殷虗】顿丘在黎阳界【今濬县西有顿丘故城本卫邑】时河己徙而东宿胥口塞故秦欲决之以灌二邑水经河水注云自淇口东至遮害亭【亭在濬县西南五十里】又有宿胥口旧河水北入也淇水注云淇水东流迳枋城南【在今濬县西南即淇门渡也】古合宿胥故渎渎受河于顿丘县遮害亭东黎山西【句】北防淇水处立石堰遏水令更东北注魏武开白沟因宿胥故渎而加其功故苏代曰决宿胥之口魏无虗顿丘即指是渎也淇水又东北迳雍榆城南【在濬县西南】又东北迳同山东【在濬县西南四十五里】又北迳其城东东北迳帝喾冡西【元和志帝喾陵在澶州顿丘县北三十里】又北迳白祠山东歴广阳里迳颛顼冢西【元和志颛顼陵在顿丘县西北三十五里】又北迳顿丘县故城西【在濬县西】又东北迳枉人山东牵城西【汤隂县志云枉人山在县东南二十五里与濬县接界】又东北迳石柱冈【枉人山北连跨巨冈石柱之类也】又东过内黄县南为白沟也【即汉志清河】今按宋李垂上导河形势书请自汲郡东推禹故道出大伾上阳三山之间复西河故渎即道元所谓宿胥故渎也濬县旧志故渎在县西十里亦曰西河盖禹迹汉时则流经县东又县北四十里有大齐村相传亦黄河故道也然淇水自东过内黄县南为白沟而向北之河道不可得闻据本注云内黄县故城右对黄泽即贾让所见内黄界中有泽方数十里环之有隄者也内黄故城在今县西北泽大方数十里当接安阳县界疑此地亦禹河之所经河徙乃钟为黄泽耳昔殷王河亶甲居相其子祖乙圮焉而又迁【书序仲丁迁于嚣河亶甲居相祖乙圯扵耿传云相地名在河北祖乙亶甲子圯于相迁于耿河水所毁曰圯】通典相州治安阳县殷王河亶甲居相即其地元和志相州内黄县东南十三里有故殷城河亶甲居相筑此则禹河出内黄安阳之间明矣自此而北则为邺东之故大河洹水注云洹水出山迳邺县南殷墟北竹书纪年曰盘庚即位自奄迁于此遂曰殷也据书序盘庚所迁之殷在河南与竹书异孔頴达云盘庚后王或有从河南亳地迁于洹水之南者非盘庚也今按楚语白公子张曰昔殷武丁能耸其徳至于神明以入于河自河徂亳韦昭云从河内徙都亳也此必盘庚后王有自亳迁于奄者又有自奄迁于邺南之殷者故武丁即位时殷都仍在河北寻复徂亳盖亦圮而迁焉【殷本纪曰武乙复去亳徙河北此即纣都朝歌也武丁自邺南复迁于亳至武乙则又自亳迁于朝歌淇水注引晋书地道记谓武丁迁居沬邑盖误以武乙为武丁耳】禹河行临漳之东又明矣自此东北歴成安至肥乡而合漳是为北过降水也漳绛至此并为河矣及河南徙漳绛循河故道而下故东川复有漳绛之目水经注漳水自斥漳县南至铜马祠东皆汉钜鹿县境也昔殷王祖乙迁于邢杜佑云即邢州今为顺徳府盖亦濒河之地故其后盘庚又圯而迁于亳殷【书序祖乙圯于耿作祖乙传云圯于相迁于耿殷本纪云祖乙迁于邢其説不同按耿在汉河东皮氏县今为河津县地传直以圮为迁未安从史记较长抑或序圯于耿下脱迁于邢三字皇极经世云祖乙践位圮于耿徙居邢此説是也仲丁河亶甲盘庚皆为迁事作书祖乙但圯而不迁何用作书其为迁邢而作无疑矣】禹河行钜鹿之东又明矣　以今舆地言之河自濬县西南折而北歴内黄【并属直大名府】汤隂安阳临漳【并属河南彰徳府】魏县【属直大名府】成安肥乡曲周【并属广平府】平乡广宗至钜鹿县【并属顺徳府】大陆泽在焉此即禹河北过降水至于大陆之故道也【禹贡锥指】
　　又北播为九河【禹贡】
　　北分为九河以杀其溢【孔氏传】
　　释水载九河之名云徒骇太史马颊覆釡胡苏简絜钩盘鬲津汉书沟洫志成帝时河隄都尉许商上书曰古説九河之名有徒骇胡苏鬲津今见在成平东光鬲县界中自鬲津以北至徒骇其间相去二百余里是知九河所在徒骇最北鬲津最南盖徒骇是河之本道东出分为八枝也商上言三河下言三县则徒骇在成平胡苏在东光鬲津在鬲县其余不复知也尔雅九河之次从北而南既知三河之处则其余六者马颊太史覆釡在东光之北成平之南简絜钩盘在东光之南鬲县之北也其河填塞时有故道今河间弓髙以东至平原鬲津往往有其遗处【孔氏疏成平故城在今直河间府交河县东东光故城在今东光县东鬲县故城在今山东济南府徳州北弓髙故城在河间府阜城县西南】
　　禹贡九河故道汉世近古止得其三唐人遂得其六欧阳忞舆地记又得其一或新河载以旧名或一地互为两説皆似是而非无所依据【王应麟困学纪闻】
　　许商云徒骇在成平胡苏在东光鬲津在鬲县今徳平乐陵齐河济阳庆云海丰界中有土河志以为徒骇妄也漳水不经此安得有徒骇且徒骇最北岂反出鬲津之南哉今东光宁津南皮沧州庆云海丰界中并有胡苏河元和志云胡苏河在饶安县西五十里寰宇记云一名赤河自临津流迳饶安无棣入海汉志东光县有胡苏亭水经注云清河东至东光县西南迳胡苏亭是也今宁津县本东光县地其西有胡苏亭盖即在东光者齐乘以沧州南之大连淀为胡苏河得之【隋书平原东有豆子防通鉴云豆子防负海带河地形深阻盖在汉平原勃海河间三郡之交顾炎武肇域记云即今沧州南之大连淀也】鬲津最南最长较诸河差有考据今徳州北有鬲津枯河【汉志鬲县平当以为鬲津通典鬲县故城在安徳县西北元和志鬲津枯河在徳州安徳南七十里按唐徳州治安徳今为陵县】东迳陵县北【北接吴桥县界元和志鬲津枯河南去将陵县二十里金志安徳县有鬲津河按唐将陵县南至徳州治五十里其故城当在今陵县北五十里吴桥志云古鬲津河在县南里许亦名吴川】又东迳徳平县北【去县十五里北接宁津县界徳平本平昌五代唐改名】又东迳乐陵县北【北接南皮县界寰宇记乐陵县有鬲津枯河在县西三里金志乐陵县有鬲津河南皮新志云在县东南四十五里】又东迳庆云县南【金志无棣县有鬲津河其故城在今县东元分无棣于此置西无棣县明永乐初改今名县东南二里有卧龙冈在鬲津河中】又东北迳盐山县东南【新志云鬲津河自庆云北入县界】又东北迳海丰县西北【此元东无棣县也明永乐初改今名】又东北入海【渤海在县东北一百五十里东南接霑化北接盐山】齐乘以濵州北士伤河为鬲津云即汉时所辅求代刘雄处今按辅代雄处为厌次津在今武定州南东汉大河之经流士伤河在濵州北盖即唐景福后黄河所徙之道自渤海县西北六十里东北流迳无棣县东南六十里又东北迳马谷小山南而东注于海者【见寰宇记】非辅代雄处也齐乘指此以为鬲津未审是否据许商言自鬲以北至徒骇间相去二百余里则当在此地海丰新志云经县西北五十里又东北入海则徒骇鬲津南北相距太狭殆非也太史马颊覆釜三河据尔雅次序以许商言证之当在成平之南东光之北通典云马颊覆釜在平原郡界又云安徳县有覆釜河按平原郡即徳州治安徳所领有蓚县寰宇记云马颊河迳蓚县界是也而又云笃马河即古马颊河人皆斥其谬然唐自有马颊河出澶州新丰县界东北流至平昌县合笃马河二水合流并得通称以笃马为马颊不可谓谬谬在一古字指为九河之第三耳元和志马颊河在安徳县南五十里又在平昌县南十里久视二年开决亦名新河近志平原商河阳信界中并有马颊河皆唐之马颊也在鬲津之南与九河无涉太史河自昔无考而明一统志云在南皮县北北臆説沧州志又云覆釜河在庆云县南二十里即钩盘北派亦不足信齐乘以为太史等河在漳南清沧二州之间庻几得之【元清州治防川即今青县沧州治清池即今沧州】简絜钩盘三河据尔雅次序以许商言证之当在东光之南鬲县之北史记正义云简在贝州歴亭县界舆地广记云简絜在临津金志云南皮县有洁河按唐歴亭县今东昌府恩县是也简河在此则出鬲津之南矣大谬庆云新志以县南笃马河为简河亦非临津今宁津北与南皮接界谓简洁在此理或有之齐乘曰沧州大连淀南至西无棣县百余里间有大河沙河盖即简洁也汉志平原有般县韦昭曰音逋垣反师古曰尔雅説九河云钩般郭璞以为水曲如钩流般桓也今土俗用韦音按般县故城在今徳平县东北县南二十里有盘河后汉初平二年公孙瓒破黄巾于槃河又瓒与袁绍相攻瓒引军屯槃河即此后魏志般县有故般河水经注云笃马河自西平昌县故渠川派东入般县为般河盖亦九河之一道也通典古钩盘河在乐陵县东南元和志阳信县北四十里有钩盘河寰宇记乐陵县东南五十里有钩盘河金志将陵县有钩盘河近志陵县徳平乐陵商河武定海丰阳信霑化界中并有钩盘八枝自鬲津而外此河亦有可据齐乘曰东无棣县北有陷河阔数里疑即钩盘河按此河自乐陵分为南北二派海丰旧志云南派在县南名钩盘河东经霑化县北又东至久山镇入海新志云北派在县西北三十里自庆云流入又东北经马谷山前抵土河口入海今县北盘河村尚以此为名盖北派即齐乘所谓陷河也或曰陷河即笃马河之别名许商云在九河南齐乘指此以为古钩盘恐非然商亦就上流言之耳鬲津出鬲县笃马出平原鬲在平原之西北故曰孙禁所欲开者在九河南笃马河若其下流入海处则商固未之悉也笃马首受大河大河溃溢纵其所之遇水即合安知笃马下流非即钩盘之故道乎【禹贡锥指】
　　蔡传引尔雅九河六曰简洁尔雅本作絜与简各为一河河以一字名者李廵曰简大也絜苦也河水多山石治之苦絜唐孔氏宋邢氏疏并同即朱子孟子集注亦曰曰简曰絜然亦譌为洁矣至郑康成言齐桓公塞河盖据尚书中候春秋寳干图之文云尔蔡传駮之谓曲防齐所禁塞河宜非桓公所为亦是寻好话头其实葵丘五命特以约束诸侯躬自犯者多矣奚有于河唯于钦齐乘曰河至大陆趋海势大土平自播为九禹因而疏之非禹凿之而为九也禹后歴商周至齐桓时千五百余年支流渐絶经流独行其势必然非桓公塞八流以自广也论最确予因思齐桓公卒于襄王九年戊寅至定王五年已未甫四十二年而周谱云定王五年河徙水经注周定王五年河徙故渎盖下流既壅水行不快上流乃决理所宜然河之患始此矣善乎朱子有言禹治水只是从低处下手下面之水尽杀则上面之水渐平得之矣【阎若璩释地余论】


　　行水金鉴巻四
<史部,地理类,河渠之属,行水金鉴>
　　钦定四库全书
　　行水金鉴巻五
　　江南按察使傅泽洪撰
　　河水
　　漳水【自南宫县故城西】又北过堂阳县西【水经】
　　衡水自堰分为二水其一水北出迳县故城西其右水东北注出石门谓之长芦水盖变引葭之名也【郦注元和志堂阳县长芦水亦谓之堂水在县南二百步县因取名堂阳今为新河县其故城在南宫县西】
　　【北衡水即漳水又元和志长芦水在衡水县南二百步】
　　又东北过扶栁县北又东北过信都县西【水经】
　　衡水又北迳昌成县故城西又迳西梁县故城东衡漳又东北迳桃县故城北合斯洨故渎斯洨水又东入衡水衡水又北为袁谭渡【郦注　扶栁县故城在今冀州西南信都县即真定府冀州昌成县故城在冀州西北西梁县故城在扶栁故城西北五十里桃县故城在冀州西北元和志信都县衡水亦曰长芦水即浊漳水之下流也西北去县六十二里寰宇记长芦枯沟在州西二里漳水在州西北六十里】
　　又东北过下博县之西【水经】
　　衡水又北迳邬县故城东又右迳下博县故城西衡漳又东北歴下博城西逶迤东北注谓之九争西迳乐乡县故城南又东引葭水注之【郦注　邬县故城在今束鹿县东接深州界元和志衡漳水在鹿城县南下博故城在深州南元和志长芦桥在下博县南架长芦水乐乡故城在深州东北引葭即长芦也自此以下衡漳与长芦互受通称】
　　又东北过阜城县北又东北至昌亭与雽池河防【水经】漳水又东北迳武邑郡南又东迳武强县北又东北迳武隧县故城南白马河注之水上承雽池东迳乐乡县北饶阳县南又东北右合张平口故沟上承武强渊渊之侧有武强县故治衡漳又东南迳武邑郡北而东入衡水谓之交津口衡漳又东迳武邑县故城北又迳东昌县故城北经所谓昌亭也又东北左防雽池【即□沱】故渎谓之合口【郦注　此阜城当在今武邑县界今水经滹沱河源出山西繁峙县东北三十里泰戏山歴代州崞县忻州定襄五台盂县北入真定府平山县界迳灵夀县至真定府城南迳晋州过保定府境束鹿县南三十里达扵深州至阜城县沙水入焉沙河在沙河县治南迳广平府城五十里下达鸡泽县界洺水入之洺河原在辽州太行山至武安县柏林里伏流至洛逺里复出东迳广平府城北三十五里至鸡泽县界入扵沙河沙河又迳钜鹿隆平二县至宁晋县滙为大陆泽过冀州境西北三十五里至武邑县北界二十里为夹河迳阜城县西北为胡卢河即衡漳之别名也入于滹沱河元和志武邑县长芦水北去县三十二里武强故城在武强县西南二十五里今县南冇武强故城二一魏置一西晋置寰宇记衡漳在武强县南五里元和志武隧故城在武强县东三十一里武邑故城当在今武邑县界县志云漳河在县西北二十里乐乡县废即今深州地饶阳县今真定府属县东昌废县在今武邑县东】
　　又东北至乐成陵县别出北【水经】
　　衡漳于县无别出之渎县北者乃雽池别水分雽池故渎之所纒络也衡漳又东迳弓髙县故城北又东北右合柏梁溠水又东北右防桑杜沟东南通清河西北达衡水春秋雨泛漳泽津渚今观津城北方二十里尽为泽薮盖水所钟也又东迳董仲舒庙南又东迳修市县故城北地理风俗记曰循县西北有修市城故县也又东防从陂陂水南北十里东西六十步子午潭涨渊而不流亦谓之桑杜渊从陂南出夹堤东派迳循县故城北东合清漳漳泛则北注泽盛则南播津流上下互相迳道从陂北出东北分为二川北迳弓髙城西而北注柏梁溠一川东迳弓髙城南又东北阳津沟水出焉左渎北入衡漳谓之阳决口衡水东迳阜城县故城北乐成县故城南【郦注乐成即今河间府献县境陵县今山东济南府属弓髙见前修市故城在今缺　　　循县即今缺　　　观冿在武邑县东南阜城故城在今县东二十二里乐成故城在今献县东南】
　　又东北过成平县南【水经】
　　衡漳又东迳建成县故城南成平县故城在北又东右防杨津沟沟水又东北迳建成县左入衡水谓之杨津口衡漳又东左防滹沱别河故渎又东北入凊河谓之合口【郦注　建成成平二故城并在今交河县东汉志成平县有滹沱河民曰徒骇河又乐成县滹沱别水首受滹沱河东至东光入滹沱河此滹沱河即漳水古之徒骇也滹沱别河故凟即滹沱别水自乐成来者志云至东光入滹沱河盖与成平接界处也河水篇曰大河故渎东北至东光县故城西而北与漳水合是也县界清河本西汉大河之经流王莽时河徙清河由此北防漳水故郦元云清漳二渎河之旧道也合口在今青县南二里接凔州界又东北濊水出焉】
　　又东北过章武县西又东北过平舒县南东入海【水经】清漳自章武县故城西枝渎出焉谓之濊水东北迳参户亭北又迳东平舒县故城南又东北分为二水一水右出为淀一水北注滹沱谓之濊口清漳乱流而东入于海【郦注　章武汉属勃海郡唐为鲁城县在沧州北一百里东平舒故城在今大城县界淇水篇云清河自濊邑北又东北至泉州县北入滹沱又东迳漂榆邑故城南入于海今静海县本汉章武平舒二县地县北有漂榆城清漳合流经此入海寰宇记云御河自干宁军东北九十里入潮河合流向东七十里于独流口入海潮河即界河也县东北九十里有小直沽天津卫设焉本汉章武县地元为静海县之海賔镇明永乐二年筑城置卫本朝改卫为镇小直沽即古沽水后魏志章武县冇沽水水经云沽水东南至泉州县与清河合东入于海是也泉州今为实坻漷县地小直沽受南北诸水东迳天津城北又东南合大直沽而东注于海汉志所云河水东北至章武入海者也海即勃海元和志云在鲁城县东九十里今在静海县东北一百五十里南接凔州折而东北接寳坻县界禹贡之逆河后世则为勃海亦谓之海也　参户汉县兼得章武地宋为干宁军今为青县县南冇参户故城即郦注所谓参户亭也元和志云一名木门城在长芦县西北四十里青县新志云濊水东北流迳天津镇东南十里为大直沽地势平衍羣流涨溢茫无涯涘故得厥称长芦县即今县南七十里卫河西岸之长芦镇也】以今舆地言之漳水自钜鹿又北歴南宫新河冀州【并属直真定府】束鹿【属保定府】深州衡水武邑武强【并属真定府】阜城献县交河青县静海【并属河间府】大城寳坻【并属顺天府】至天津镇【属河间府】注于勃海即古徒骇河之故道也　撰水经者不知漳水即徒骇而以王莽河为禹河故云大河故渎东北迳元城县西北沙丘堰至于大陆北播为九河按汉元城县故城在今大名府元城县东沙麓之侧沙丘堰北去钜鹿尚百余里谓播为九河自此始与经自大陆又北之文不合唐人疑钜鹿广阿东去平原太逺故又以深州之陆泽当禹贡之大陆然自陆泽以东南距鬲县可三百里禹河亦必不至此始分为鬲津而南入鬲县也且古之九河并东北出至章武髙城栁县之东【髙城县故城在今盐山县南栁县故城在县东】合为逆河至碣石入海及周定王时河徙自东光南皮浮阳絶八枝而北合徒骇汉人指此为逆河是九河之所同故王莽改勃海郡曰迎河郡南皮县曰迎河亭而其实非也以意度之徒骇大势北行亦迤东八枝太史最北宜最短向南则渐加长鬲津最南最长首受大河当在南宫县界也要之九河所在后人率多附防其名为某河者未必即古之九河不名为某河者又未必非古之九河【如濊水浮水无棣冓笃马河之类】冯逡云九河今既灭难明班固云自兹距汉北亡八枝郦道元云城地并存川渎多亡斯为实録无事深求近志杂乱者勿论即如孔頴达于钦准许商三河以为言亦未可尽信【禹贡锥指】
　　黄河自巩洛以东已出险就平大伾以北地势益广衍大陆则又钟水之区也乘建瓴之势注沮洳之乡奔腾横溢必不能免禹因而疏之顺其性之所便从其地之所近而九河以名此在洚洞之际最为当机而扼要也计初时泛滥乍平九河必势均力敌既而横流益杀更复冬春消减九河之或盈或涸或通或湮亦理所必有歴时既久后人但见安澜之效而忘其弭患之功遂置九河于度外壅遏逾逺淫潦乘之河于是起而发大难之端矣凡九河之壊也非一朝一夕之故则九河之兴也抑岂仅一手一足之烈哉故曰神禹【顾祖禹川渎异同】
　　余尝往来燕齐西道河间东履清沧熟访九河故道盖昔北流衡漳注之河既东徙漳自入海北流之漳古徒骇河欤逾漳而南清沧二州之间有古河隄岸数重地皆沮洳沙卤太史等河当在其地沧州之南有大连淀西逾东光东至海此非胡苏河欤淀南至西无棣县百余里间冇曰大河曰沙河皆濒古隄县北地名八防口县城南枕无棣沟兹非简洁等河欤东无棣县北有陷河阔数里西通徳棣东至海兹非所谓钩盘河欤濵州北有士伤河西逾徳棣东至海兹非鬲津河欤士伤河最南比他河差狭是为鬲津无疑也【此本夏彛仲之言】蔡氏集传乃曰自汉以来讲求九河皆无依据祖王横之言引碣石为证谓九河已沦于海余按禹贡文北过降水至于大陆又北播为九河同为逆河入于海大陆在邢赵深三州之地尔雅之广河泽也去海岸已数百里又东至海中始叙九河则大陆与九河相离千里如是之逺而絶无表志不合禹贡之文其不可信一也王横谓海溢出浸数百里而青兖营平郡邑不闻有漂没之处而独浸九河其不可信二也今平原迤北清沧之间虽为树艺城邑相望而地形河势髙隠曲折往往可寻但禹初为九厥后或三或五迁变多寡不同必欲按名而索故致后儒纷纷之论　苏辙疏黄河之性急则通流缓则淤淀既无东西皆急之势安有两河并行之理河不两行真千古名言而禹却疏之为九或曰禹第穿成九道听河自行其一耳此妄谈岂有禹轻百姓力一至此者惟禹贡合注颇得其解夏氏引桓谭新论曰河水浊一石水六斗泥而民竞引河溉田令河不通利至三月桃花水至则决以其噎不泄也可禁民勿复引河夫引河且不可况分为九乎然则禹之导为九河也何居盖河不可分谓其上流耳若入海之处泄之愈速则河愈通利又何害哉今九河之下即为逆河殆谓自此而下即海潮逆入矣盖名虽为河其实即海也海水内吞九河外灌不惟借水力以刷沙而海之潮汐亦借河力以敌之禹之以水治水所为不可及也又曰要以入海之所固宜分疏之使速泄下流速泄则上流不壅河之利也若未及于海则流分力弱无以刷沙适壅之矣故曰河不两行两行且不可况九河欤【阎若璩四书释地续】
　　同为逆河入于海【禹贡】
　　同合为一大河名逆河而入于勃海【孔氏传】
　　康成云下尾合名为逆河言相迎受王肃云同逆一大河纳之于海其意与孔同【孔氏疏】
　　逆河者既分为九又合为一以一迎八而入于海即渤海也【苏文忠公集】
　　逆迎也河分复合以注于海迎为所所受之也河入海处旧在平州石城县东望碣石汉武帝时河徙从顿丘南东流入渤海其后大风逆河故处皆渐于海旧道堙矣【薛季宣书古文训　石城县唐初析平州卢龙县地置其故城在今直永平府滦州南三十里】
　　逆河世谓之渤海者也逆河之地比九河又特洼下故九水倾注焉虽其两旁当有涯岸其实已与海水相合不止望洋向若而已【程大昌禹贡论】
　　禹河自碣石入海此不言已见也逆河碣石今皆沦于海【尚书説】
　　禹时河入海盖在碣石地理志碣石在北平骊城县西南计渤海北距碣石五百余里而河入渤海盖汉元光三年河徙东郡所更注也而言禹时河入勃海何哉【困学记闻　阎百诗云按齐都赋旁出为勃不独今天津卫之海名勃碣石之海亦名勃或曰亦别有证乎予曰莫妙扵太史公天官书中国山川东北流其维首在陇蜀尾没于勃碣班固増其文曰尾没于勃海碣石益明显矣】
　　碣石之东为沧溟经之所谓海也其西则逆河后世谓之勃海河渠书曰同为逆河入于勃海【沟洫志同】盖汉人以勃海为海而不知其为逆河遂谓逆河在南皮浮阳河自章武入海不至碣石矣　章武汉属勃海郡郡治浮阳即今之沧州故孔疏云郡北距碣石五百余里【寰宇记沧州东北至平州五百里】河入海处逺在碣石之南禹行碣石不得入河盖逺行通水之处北尽冀州之境然后南回入河而逆上也近世学者皆宗其説斥瓒道元之谬是何也碣石在卢龙县南二十三里离海七八十里而河欲至此入海则必自今天津北行歴寳坻界转东自丰润迳滦州废石城县南又东过卢龙县南而南入于海取道迂逺地势益髙无是理也【宋人忧河尾入契丹界苏子由曰契丹之水皆南注于海地形北髙河无北徙之道】故据导河无碣石之文以为河不至碣石入海是殆未有以苏薛程黄之解示之者也诚知勃海即逆河而碣石负海当逆河之冲则纷纷诸説不攻而自破矣汉志云河自羌中积石山东北至章武入海过郡十六【按水经注黎阳以上河水所过冇金城天水武威安定北地朔方五原云中定襄雁门西河上郡河东冯翊河南河内凡十六郡黎阳以下大河故凟所过有魏郡东郡清河平原信都勃海又六郡共二十二郡而班固云过郡十六殊不可晓今攷禹河所过有魏郡广平钜鹿信都勃海而无东郡清河平原过郡凡二十一也】行九千四百里以经言之河乃自章武东出为逆河迳骊城至絫县碣石山入海又过郡二【右北平辽西并上二十一为过郡二十三】行二百余里也自禹告成之年下逮东周齐桓公之世九河亡其八枝后数十歳为定王五年已未当鲁宣公之七年而河遂东徙凡一千六百六十余歳　地理志勃海郡莽曰迎河南皮县莽曰迎河亭沟洫志亦云同为迎河入于勃海迎河即逆河説者谓莽多忌讳改逆曰迎也寰宇记云迎河在清池县西南二十三里从南皮来清池即浮阳余初不解逆河何以在此地求之数月始得其故水经淇水注云清河自东光县西又东北右防大河故渎又东北迳南皮县故城西又北迳浮阳县故城西又东北滹沱别渎注焉漳水注云衡漳自成平县南又东左防滹沱别河故渎又东北入清河谓之合口盖莽时大河南徙清河自东光县西行其故渎歴南皮浮阳至成平与漳水合水经东汉时作故指为清河实西汉大河之经流也汉人以九河播自元城之沙丘堰东北至南皮浮阳县西仍归大河是谓同为逆河云尔不知禹河自成平东迳二县之北未尝由东光而北歴其西九河下尾东北出抵髙城栁县章武之东同合为一大河以入海南北广二百余里东西长三三百里占地甚多非逆河纵而九河横东流至二县之西为逆河所截而各注之也总之大伾以东汉人不详禹河之所经而以北渎为禹河禹河一差则降水大陆九河逆河无所不差矣逆河以班志言之似为横絶之河而郑王以为迎受之河其义较长然终不能指言逆河在某地至东坡始云逆河即勃海薛士龙又因王横之言更定其义云逆河皆渐于海而后经旨乃大明与郑王之义亦甚协也　河之播而为九也势至此不得不分非禹有意分之也其同为逆河也势至此不得不合非禹有意合之也所以名逆者郑义尽之自汉人以勃海为海而逆河无所容其地唐人亦不明逆河在何处徐坚初学记曰逆迎也言海口有朝夕潮以迎河水此义最优至宋而谬论迭出贻惑滋甚林氏曰王介甫谓逆河者逆设之河非并时分流也其意以同为逆河句释上文播为九河之义如此则逆河即是九河矣罗泌曰圣人于冀衮间逆设为河以防至之患未至则不妨民耕既至则不堕民舍程珌曰禹因地之形而逆设为九河凡河之道则不建都邑不为聚落不耕不牧故谓之逆河董鼎曰格言云逆河是开渠通海以泄河之溢秋冬则涸春夏则泄此皆踵介甫之谬以九河为逆河而縁饰其辞也陈师道曰逆河者为潮水所逆行千余里邉海又有潮河自西山来经塘泊按潮河一名界河在今静海县西北受滹沱易巨马三水【巨马即涞水】合御河东至独流口入海此河在直沽口西亦不得指为逆河明丘文庄濬又言当于直沽入海之后依禹贡逆河法截断河流横开长河一带収其流而分其水以逆河为横絶之河承西汉之误以上诸説总由不知勃海即逆河而求逆河于勃海之外遂愈求愈逺耳　太史公天官书曰中国山川东北流其维首在陇蜀尾没于勃碣【汉书天文志云勃海碣石】一行言山河两戒以河济为北纪江淮为南纪由此观之禹河从勃碣入海上应天文下协地理汉武帝所谓圣人作事为万世功通于神明恐难改更者也殷本纪载汤诰之言曰东为江北为济西为河南为淮四渎已修万民乃有居四渎之由来尚矣尔雅江河淮济为四渎四渎者发源注海者也刘熙释名曰渎独也各独出其所而入海也自王莽时河徙从千乘入海而北去碣石逺矣然犹未离乎勃海也自金明昌中河徙而河半不入勃海矣元至正中又徙而河全不入勃海矣河南之济久枯河或行其故道今又与淮浑涛而入海淮不得擅渎之名四渎亡其二矣世习为固然恬不知怪愚尝为杞人之忧万一清口不利海口愈塞加之以淫潦而河淮上流一时并决挟阜陵洪泽诸湖冲荡髙堰人力仓卒不能支势必决入山盐髙寳诸湖【明隆庆四年万歴三年淮挟湖水以东两决于髙堰山阳髙寳兴盐诸境悉为巨浸】而淮南海口沙壅更甚于曩时怒不得泄则又必夺邗沟之路直趋洲南注于江至通州入海四渎并为一渎拂天地之经奸南北之纪可不惧与欲絶此患莫如复禹旧迹然河之南徙日以逺矣濬滑汲胙之间无河新乡获嘉亦无河矣贾让李垂之策将安所用之或曰金乌蘓克锡克请于新乡县西决河水使东北合清河至清州栁口入海其説不可行乎曰今新乡流絶欲自武陟之东濬其故道约一百三四十里更于新乡县西决河使东北流凿生地五十余里劳费不訾民何以堪且荥阳以下毎决必溃右隄未闻有决左隄而北者疑此地北髙南下新乡县西之故道去清河虽近未必能导之使北也然则河竟将若何曰封丘以东地势南髙而北下河之北行其性也徒以有害于运故遏之使不得北而南入于淮南行非河之本性东冲西决卒无宁歳故吾谓元明之治运得汉之下策而治河则无策何也以其随时补苴意在运而不在河也设防通有时而不用则河可以北先期戒民凡田庐冢墓当水之冲者悉迁于他所官给其费且振业之两岸之隄増卑倍薄更于低处创立遥隄使水至得左右游波寛缓而不廹诸事已毕然后纵河所之决金龙注张秋而东北由大清河入于勃海殊不烦人力也盖禹河本有可复之机一失之于元封再失之于永平三失之于熙宁至明昌以后事无可为居今日而规复禹河是犹坐谈龙肉终不得饱也河之离旧愈逺则反本愈难但得东北流入勃海天文地理两不相悖而河无注江之患斯亦足矣求如西汉之河不可得即如宋之北流亦不可得而况降水大陆之区也呜呼禹河其不复矣乎【禹贡锥指】
　　夏书曰禹抑鸿水十三年过家不入门陆行载车水行载舟泥行蹈毳山行即桥以别九州随山浚川任土作贡通九道陂九泽度九山然河葘衍溢害中国也尤甚唯是为务故道河自积石歴龙门南到华隂东下砥柱及孟津雒汭至于大伾于是禹以为河所从来者髙水湍悍难以行平地数为败乃厮二渠以引其河【索隠曰厮汉书作洒史记旧本亦作洒字从水按韦昭云疏决为洒字音疏跬反厮即分其流泄其怒是也二渠其一则漯川其二王莽时遂空也】北载之髙地过降水至于大陆播为九河同为逆河入于勃海【瓉曰禹贡曰夹右碣石入于　然则河口之入海乃在碣石武帝　光二年河徙东郡更注勃海禹时不注勃海也　史记河渠书　浚同濬説文濬深通川也书尧典封十有二山濬川是也书言濬川总言之也孟子言疏防决排分言之也今之治水者但知有隄筑之能而已浚则安能陂説文阪也一曰池也禹贡九泽既陂四海防同言治水功成也风俗通义曰陂者繁也言因下钟水以繁利万物也今陂皆以溉灌夫中古之陂以溉灌也胜国之陂以济运也后人不知此义凡遇陂湖水柜之处尽请陞科以致水无潴蓄潦则淹没民田旱则漕船阻滞嗟乎陞科者徒知聚敛耳富国耳而不知适所以病国且困民也详见畧例禹无酾渠之事亦见畧例】
　　酾二渠引河北载之髙地过降水至于大陆此説不然据经但言东过洛汭至于大伾北过降水至于大陆初未尝有二渠之説况禹之治水欲使水由地中行自髙而决之于下流者也今乃谓载之髙无是理也据经之所载既无二渠之説则太史公何据而为此言太史公尝曰九州山川尚书近之矣至于言河流则不知取正于书而自为此説何也意者太史公未尝得真孔氏古文书其所传本或有异矣今当以孔氏本为正【尚书全解　酾当作洒今本汉书作酾传冩之讹】
　　太史公班孟坚谓禹酾二渠以引其河一贝丘一漯川李垂导河书曰东为漯川者乃今泉源赤河北出贝丘者乃今王莽故渎而汉塞宣房所行二渠盖独漯川其一则汉决之起观城入蒲台所谓武河者也鼂补之河议曰二渠于禹贡无见【王应麟困学记闻】
　　河渠书曰厮为二渠复禹旧迹是以二渠出于禹也及考之禹迹河自龙门至于大陆皆为一流至秦河决魏都始有二流子长盖误指秦时所决之渠以为禹迹也【张燧千百年眼　禹贡原无分渠之説林氏所见极是注云二渠其一出贝丘其一则漯川也然史汉皆言引河不言引漯何得遽以漯川实之盖周定王五年河徙自宿胥口东行漯川太史公遂错认为禹之故迹班氏从而附防之注家既知二渠一为漯川而又不能明正其非均失之矣】
　　周定王五年河徙【周谱　见汉耆沟洫志】
　　蔡传周定王五年河徙砱砾砱砾不知在何处按沟洫志贾让治河奏有荥阳漕渠如淳曰今砾谿口是也师古曰砾谿谿名即水经所云泲水东过砾谿者阿谁读误本汉书以今为令又加石作砱殊足使人喷饭即以砾谿言之水经济水东至北砾谿南东出过荥阳县北又东【句】南砾谿水注之道元云水出荥阳城西南李泽泽中有水即古冯池地理志曰荥阳县冯池在西南是也东北流歴敖山南迳虢亭北又东北过荥阳县北断山东北注于济世谓之砾石涧即经所谓砾谿矣砾谿口即南砾谿水入济处也古之决口皆在大伾之东金元时所决渐西至明天顺中河自武陟徙入原武而获嘉之流遂絶变斯极矣荥阳今为荥泽县与获嘉相对周时河徙宁遽在此邪唯汉平帝世河浸汴济谓徙从砾谿口则可然亦无砱砾之名也此説当必有所本顷阅王伯厚河渠考引程氏曰周时河徙砱砾至汉又改向顿丘东南流程氏疑即大昌及检禹贡论其第十一篇有云周定王五年河徙故渎汉元光三年河水徙从顿丘东南流入勃海却无砱砾字又图説莨荡渠口辨引如淳注亦作今砾谿口不作砱砾则二字明系杜撰絶无根据诞妄乖谬莫甚于此而学者宗之以王伯厚之淹博亦不能正其失而且累及于程氏地理之学谈何容易【禹贡锥指】
　　周威烈王十三年晋河岸倾壅龙门至于厎柱【大事记】春秋时河患见史传始于此【困学记闻】















　　行水金鉴巻五
　　钦定四库全书
　　行水金鉴巻六
　　江南按察使傅泽洪撰
　　河水
　　秦始皇帝八年河鱼大上【史记秦本纪　索隠曰谓河水溢鱼大上平地亦言遭水害也】
　　秦始皇帝二十二年王贲攻魏引河沟灌大梁大梁城壊【史记秦本纪】
　　河沟者鸿沟也【即汉志所谓狼汤渠】据水经注隂沟本蒗荡渠在浚仪县北自王贲断故渠引水东南出以灌大梁谓之梁沟于是水出县南而不迳其北遂目梁沟为蒗荡渠亦曰鸿沟浚仪故县在今开封府西北即大梁城魏所都也自智伯引汾水以灌晋阳世皆知水之可以亡人国苏代云秦正告魏曰决荥口魏无大梁其后王贲竟用之以灭魏按荥口水即职方之荥川后世亦谓之济水水经注济水自阳武县故城南又南迳封丘县南又东迳大梁城北故亦可决之以灌也贲所引是蒗荡渠非荥渎然水不同而其地则总在大梁之北王横曰秦攻魏决河灌其都决处遂大不可复补宜郤徙完平处更开空使縁西山足乗髙地而东北入海乃无水灾则似谓贲所引者大河之经流盖苏代述秦告魏又云决白马之口魏无黄济阳决宿胥之口魏无虚顿丘二口一在白马一在黎阳王横以是谓贲所引者在此间决处即白马口西山足即宿胥口也然史记明言引河沟则非大河之经流亦审矣【水经注云河水旧于白马县决通濮济黄沟故苏代説燕曰决白马之口魏无黄济阳竹书纪年梁恵成王十二年楚师决河水以水长垣之外者也按黄即外黄外黄城在今杞县东北六十里济阳城在今兰阳县东五十里去魏都尚逺且苏代所称皆秦恐喝之辞未甞实见诸行事白马之口楚决非秦决也汉书叙传曰秦决南涯如淳注云秦决河灌大梁遂灭之通为沟入淮泗皆承横之误】近世河徙经开封城北宋端平元年防古决寸金淀灌赵葵军【淀在城北二十余里】明崇祯十五年贼决朱家寨隄以灌城【寨在城西北十七里即古大梁城之北】其所引者皆大河之经流也与王贲地同而水异呜呼不仁者之作俑祸及万世而未有艾痛哉【禹贡锥指】
　　汉文帝十二年冬十二月河决东郡【汉书文帝本纪史记河渠书汉书沟洫志皆云汉兴三十有九年文帝时河决酸枣东溃金隄当为文帝之前十六年也而本纪则曰十二年或是志书之误当云汉兴三十有五年也】
　　汉武帝建元三年春河水溢于平原【汉书武帝本纪】
　　汉兴三十九年孝文时河决酸枣东溃金隄【正义曰括地志云金隄一名千里隄在白马县东五里】于是东郡大兴卒塞之其后四十有余年今天子元光之中而河决于瓠子东南注钜野【正义曰括地志云郓州钜野县东北大泽是】通于淮泗于是天子使汲黯郑当时兴人徒塞之辄复壊是时武安侯田蚡为丞相其奉邑食鄃【索隠曰鄃音输韦昭云清河县也】鄃居河北河决而南则鄃无水菑邑收多蚡言于上曰江河之决皆天事未易以人力为彊塞塞之未必应天而望气用数者亦以为然于是天子乆之不事复塞也【史记河渠书】
　　河决观【徐广曰观县名属东郡】梁楚之地固巳数困而縁河之郡隄塞河辄决壊费不可胜计【史记平准书　河决东郡之观县当在武帝时汉书地理志东郡有畔观县也县在今东昌府观城县界】
　　汉武帝元光三年春河水徙从顿丘东南流入勃海【师古曰顿丘丘名因以为县本卫地地理志属东郡今则在魏州界也】夏五月河决濮阳汜郡十六【师古曰濮阳东郡之县也水所泛凡十六郡界】发卒十万救决河起龙渊宫【汉书武帝本纪　通鉴考异曰武纪云东南流入勃海按顿丘属东郡勃海乃在顿丘东北恐误因删去入勃海三字盖误以东南二字属下读也河水徙从顿丘东南是一句】
　　元光三年河水决濮阳瓠子沟洫志言之甚详而顿丘之决口及入海处与中间经过之地皆不可得闻今以水经注考之北渎初经顿丘县西北至是改流盖自戚城西决而东北过其县东南歴畔观至东武阳夺漯川之道东北至千乗入海者也漯川狭小不能容故其夏又自长夀津溢而东以决于濮阳则东南注钜野通淮泗而北渎之流微漯川之水涸矣及武帝塞宣房道河北行二渠则正流全归北渎余波仍为漯川顿丘之决口不劳而塞故志略之程大昌以为元光以后河竟行顿丘东南非也汉世河两决瓠子一塞于武帝再塞于王延世河自是不复决而南辄泛溢入平原济南千乗骎骎乎有向东之势矣【禹贡锥指】
　　自河决瓠子后二十余嵗嵗因以数不登而梁楚之地尤甚天子既封禅巡祭山川其明年旱干封少天子乃使汲仁郭昌发卒数万人塞瓠子决于是天子已用事万里沙【正义曰括地志云万里沙在华州接县东北二十里】则还自临决河沈白马玉璧于河令羣臣从官自将军已下皆负薪寘决河是时东流【汉书无流字】郡烧草以故薪柴少而下淇园之竹以为楗【如淳曰树竹塞水决之口稍稍布插接树之水稍弱补令密谓之楗以草塞其里乃以土填之有石以石为之】天子既临河决悼功之不成乃作歌曰瓠子决兮将奈何皓皓旰旰兮闾殚为河殚为河兮地不得宁功无已时兮吾山平吾山平兮钜野溢鱼沸郁兮柏【徐广曰柏犹廹也】冬日延【徐广曰延作正】道弛兮离常流蛟龙骋兮方逺游归旧川兮神哉沛不封禅兮安知外为我谓河伯兮何不仁泛滥不止兮愁吾人齧桑浮兮淮泗满乆不反兮水维缓一曰河水汤汤兮激潺湲北渡迂兮浚流难搴长茭兮沉美玉河伯许兮薪不属薪不属兮卫人罪【师古曰东郡本卫地故言此卫人之罪也】烧萧条兮噫乎何以御水頽林竹兮楗石菑宣房塞兮万福来于是卒塞瓠子筑宫其上名曰宣房宫而道河北行二渠复禹旧迹而梁楚之地复宁无水灾【史记河渠书　记云四十有余年汉书作三十六嵗盖自文帝十二年癸酉至武帝元光三年已酉是三十六年也金隄在今开州界】
　　汉武帝填河告神玉册文云洚水为灾河决瓠子堕损城隍漂残民物皇帝钦闻乃齐心罪己减膳避殿命驾临河以阅灾变遂刑牲沉璧以告阳侯曰朕闻天一生水润下为徳泽及草木以滋百谷淮海安流帆樯和济汪洋之徳功侔天地何乃逆流汹涌横溢为眚淹流我田庐漂流我黎庶遂致平畴渥野化作鲸波使我农氓废畊爰损百谷朕之不徳上干天和今乃责躬罪己修徳肆赦少邀天眷乃敕司农出金司空调役下淇园之竹以为楗沉嵩阳之石以为基必使金隄永固玉海安澜神维有灵鉴观不爽【阙古玉图谱】
　　汉武帝元封二年夏四月祠太山至瓠子临决河【服防曰瓠子隄名在东郡白马苏林曰在鄄城以南濮阳以北广百步深五丈】命从臣将军以下皆负薪塞河隄作瓠子之歌【汉书武帝本纪　水经瓠子河出东郡濮阳县北河注县北十里即瓠子河也濮阳即今东昌府濮州白马在今延津县界】
　　瓠子河决有蛟龙从九子自决中逆上入河濆沫流波凡数十里【西京杂记】
　　瓠子在雷泽黄河故道今呼为沙河沙河西北其口犹存土人谓之瓠冈也【陈师道后山丛谈】
　　是时方事匈奴兴功利言便宜者甚众齐人延年上书【师古曰史不得其姓】言河出昆仑经中国注勃海是其地埶西北髙而东南下也可案图书观地形令水工准高下开大河上领出之胡中东注之海如此闗东长无水灾北边不忧匈奴可以省隄防备塞士卒转输胡寇侵盗覆军杀将暴骨原野之患天下常备匈奴而不忧百越者以其水絶壤断也此功壹成万世大利书奏上壮之报曰延年计议甚深然河乃大禹之所道也圣人作事为万世功通于神明恐难改更自塞宣房后河复北决于馆陶分为屯氏河【师古曰屯音大门反而隋室分析州县误以为毛氏河乃置毛州失之甚矣】东北经魏郡清河信都勃海入海广深与大河等故因其自然不隄塞也此开通后馆陶东北四五郡虽时小被水害而兖州以南六郡无水忧【汉书沟洫志】
　　于阗之西水皆西流注西海其东水东流注盐泽【索隠曰盐水也太康地记云河北得水为河塞外得水为海也正义曰汉书云盐泽玉门闗三百余里广袤三四百里其水皆潜行地下南出于积石山为中国河括地志云蒲昌海一名泑泽一名盐泽一名辅日海一名穿兰亦名临海在沙州西南玉门闗在沙州夀昌县西六里】盐泽潜行地下其南则河源出焉【索隠曰案汉书西南夷传云河有两源一出葱岭山一出于阗山海经云河出昆仑东北隅郭璞云河出昆仑潜行地下至葱岭山于阗国复分流岐出合而东注泑泽已而复行积石为中国河泑泽即盐泽也一名蒲昌海西域传云于阗州南山下与郭璞注山海经不同广志云蒲昌海在蒲类海东也】多玉石河注中国而楼兰姑师邑有城郭临盐泽盐泽去长安可五千里　汉使穷河源河源出于阗其山多玉石采来天子案古图书名河所出山曰昆仑云【史记大宛传】禹本纪言河出昆仑髙二千五百余里日月所相避隠为光明也自张骞使大夏之后穷河源恶睹所谓昆仑者故言九州山川尚书近之矣至禹本纪山经所有放哉【汉书张骞传赞　注云放荡迂濶不可信也】
　　张骞及后使者皆未甞指于阗之山为昆仑武帝自案古图书以名之耳故史云恶覩【禹贡锥指】
　　匈奴之西乌孙之南南北有大山中央有河东西六千余里南北千余里东则接汉阸以玉门阳闗西则限以葱岭其南山东出金城与汉南山属焉其河有两源一出葱岭一出于阗于阗在南山下其河北流与葱岭河合东注蒲昌海蒲昌海一名盐泽者也【汉书西域传水经昆仑墟在西北去嵩高五万里地之中也其高万一千里河水出其东北陬屈从其东南流入于勃海又南入葱岭山又西迳罽賔国北又西迳月氐国南又西迳安息南河水与蜺罗跂禘水同注雷翥海又西迳四大塔北又西迳陀卫国北河水又东迳皮山国北又东与于阗河合南河又东迳于阗北又东北迳扜弥国北又东迳且末国北北河又东北流分为二水枝流出焉北河自疎勒流迳南河之北又东迳莎车国南又东南迳温宿国又东迳姑墨国南又东迳注賔城南又东迳楼兰城南又东注于泑泽即经所谓蒲昌海也水积鄯善之东北龙城之西南龙城故大国地方千里皆为盐而刚坚故蒲昌亦有盐泽之称其中洄湍电转为隠沦之脉即河水之所潜而出于积石也】
　　宣帝地节中光禄大夫郭昌使行河北曲三所水流之埶皆邪直贝丘县【师古曰直当也】恐水盛隄防不能禁乃各更穿渠直东经东郡界中不令北曲渠通利百姓安之元帝永光五年河决清河灵鸣犊口【师古曰清河之灵县鸣犊河口也】而屯氏河絶成帝初清河都尉冯逡奏言郡承河下流与兖州东郡分水为界城郭所居尤卑下土壤轻脆易伤顷所以阔无大害者以屯氏河通两川分流也今屯氏河塞灵鸣犊口又益不利独一川兼受数河之任虽髙増隄防终不能泄如有霖旬日不齐必盈溢灵鸣犊口在清河东界所在处下虽令通利犹不能为魏郡清河减损水害禹非不爱民力以地形有埶故穿九河今既灭难明屯氏河不流行七十余年新絶未乆其处易浚【刘奉世曰河不流行不字宜为水字或衍不字】又其口所居高于以分流杀水力道里便宜可复浚以助大河泄暴水备非常又地节时郭昌穿直渠后三嵗河水更从故第二曲间北可六里复南合今其曲埶复邪直贝丘百姓寒心宜复穿渠东行不豫修治北决病四五郡南决病十余郡然后忧之晚矣事下丞相御史白博士许商治尚书善为筭能度功用【师古曰白谓白于天子也】遣行视以屯氏河盈溢所为方用度不足可且勿浚后三嵗河果决于馆陶及东郡金隄泛滥兖豫入平原千乗济南凡灌四郡三十二县水居地十五万余顷深者三丈壊败官亭室庐且四万所御史大夫尹忠对方略疏濶上切责之忠自杀遣大司农非调【师古曰大司农名非调也】调均钱谷河决所灌之郡谒者二人发河南以东漕船五百防【师古曰一船为一防】徙民避水居丘陵九万七千余口河隄使者王延世使塞【华阳国志云延世字长叔犍为资中人】以竹落长四丈大九围盛以小石两船夹载而下之三十六日河隄成上曰东郡河决流漂二州校尉延世隄防三旬立塞其以五年为河平元年卒治河者为着外繇六月【师古曰以卒治河有劳虽执役日近皆得比繇戍六月也着谓着于簿籍】惟延世长于计策功费约省用力日寡朕甚嘉之其以延世为光禄大夫秩中二千石赐爵闗内侯黄金百斤后二嵗河复决平原流入济南千乗所壊败者半建始时复遣王延世治之杜钦説大将军王凤以为前河决丞相史杨焉言延世受焉术以塞之蔽不肯见今独任延世延世见前塞之易恐其虑害不深又审如焉言延世之巧反不如焉且水埶各异不博议利害而任一人如使不及今冬成来春桃花水盛必羡溢有填淤反壤之害【师古曰反壤者水塞不通故令其土壤反还也】如此数郡种不得下民人流散盗贼将生虽重诛延世无益于事宜遣焉及将作大匠许商谏大夫乗马延年杂作【孟康曰乗马姓也】延世与焉必相破壊深论便宜以相难极商延年皆明计算能商功利足以分别是非择其善而从之必有成功凤如钦言白遣焉等作治六月乃成复赐延世黄金百斤治河卒非受平贾者为着外繇六月【苏林曰平贾以钱取人作卒顾其时庸之平价也如淳曰律説平贾一月得钱二千　汉书沟洫志】
　　汉成帝建始四年秋大水河决东郡金隄【师古曰金隄者河隄之名今在滑州界】
　　冬十月御史大夫尹忠以河决不忧职自杀【汉书成帝本纪】汉成帝河平元年春三月诏曰河决东郡流漂二州【师古曰兖豫之地】校尉王延世隄塞辄平其改元为河平【汉书成帝本纪】王尊为徐州刺史迁东郡太守乆之河水盛溢泛浸瓠子金隄老弱奔走恐水大决为害尊躬率吏民投沉白马祀水神河伯尊亲执圭璧使巫策祝请以身填金隄因止宿庐居隄上吏民数千万人争叩头救止尊尊终不肯去及水盛隄壊吏民皆奔走唯一主簿泣在尊旁立不动而水波稍却还吏民嘉壮尊之勇节白马三老朱英等奏其状下有司考皆如言于是制诏御史东郡河水盛长毁壊金隄未决三尺百姓惶恐奔走太守身当水冲履咫尺之难不避危殆以安众心吏民复还就作水不为灾朕甚嘉之秩尊中二千石加赐黄金二十斤【汉书王尊传　尊字子赣髙阳人】
　　汉成帝河平四年三月遣光禄大夫博士嘉等十一人行举濒河之郡水所毁伤困乏不能自存者财振贷【师古曰巡行而举其状也财与裁同】其为水所流压死不能自葬令郡国给槥椟葬埋已葬者与钱人二千避水它郡国在所冗食之【文颖曰冗散也汉书成帝本纪】
　　汉成帝鸿嘉四年秋勃海清河河溢被灾者振贷之【汉书成帝本纪】
　　鸿嘉四年杨焉言从河上下患底柱隘可镌广之上从其言使焉镌之镌之裁没水中不能去而令水益湍怒为害甚于故是嵗勃海清河信都河水湓溢灌县邑三十一败官亭民舍四万余所河隄都尉许商与丞相史孙禁共行视图方略禁以为今河溢之害数倍于前决平原时今可决平原金隄间开通大河令入故笃马河【韦昭曰在平原县】至海五百余里水道浚利又干三郡水地得美田且二十余万顷足以偿所开伤民田庐处又省吏卒治隄救水嵗三万人以上许商以为古説九河之名有徒骇胡苏鬲津今见在成平东光鬲界中【师古曰此九河之三也徒骇在成平胡苏在东光鬲津在鬲成平东光属勃海鬲属平原徒骇者言禹治此河用功极众故人徒惊骇也胡苏下流急疾之貌鬲津言其顺小可鬲以为津而渡也鬲与隔同】自鬲以北至徒骇间相去二百余里今河虽数移徙不离此域孙禁所欲开者在九河南笃马河失水之迹处埶平夷旱则淤絶水则为败不可许公卿皆从商言先是谷永以为河中国之经渎圣王兴则出图书王道废则竭絶今溃溢横流漂没陵阜异之大者也修政以应之灾变自除是时李寻解光亦言隂气盛则水为之长故一日之间昼减夜増江河满溢所谓水不润下虽常于卑下之地犹日月变见于朔望明天道有因而作也众庻见王延世防重赏竞言便巧不可用议者常欲求索九河故迹而穿之今因其自决可且勿塞以观水埶河欲居之当稍自成川跳出沙土然后顺天心而图之必有成功而用财力寡于是遂止不塞满昌师丹等数言百姓可哀上数遣使者处业【师古曰谓安处之】振赡之【汉书沟洫志】
　　志言自塞宣房后河复北决于馆陶分为屯氏河东北经魏郡清河信都勃海入海广深与大河等故因其自然不隄塞也元帝永光五年河决清河灵鸣犊口而屯氏河絶成帝初灵鸣犊口又不利清河都尉冯逡奏言郡承河下流土壤轻脆易伤屯氏河絶未乆宜复浚以助大河泄暴水此思患豫防之道也而博士许商行视以为方用度不足且勿浚后三嵗河果决馆陶及东郡金隄灌四郡三十二县遣王延世塞之后二嵗河复决平原流入济南千乘又遣延世塞之费更不訾鸿嘉四年勃海信都河水湓溢灌县邑三十邑许商与丞相史孙禁共行视图方略禁以为可决平原金隄间开通大河令入故笃马河至海五百余里氷道浚利此因利乗便之术也而商以为禁所欲开者在九河南失水之迹不可许公卿皆从商言又以谷永李寻解光等奏竟止不塞遣患八十余年至永平十三年而后已嗟乎商以治尚书善为算称故丞相御史白遣行视而其方略乃如此欲省费而费益多欲循九河之迹而九河不可复经术竟何为哉故谚曰以书御者不尽马之情以古制今者不达事之变【禹贡锥指】
　　绥和二年哀帝即位秋诏曰乃者河南颍川郡水出流杀人民败壊庐舍朕之不徳民反受辜朕甚惧焉已遣光禄大夫循行举籍【师古曰举其名籍也】赐死者棺钱人三千其令水所伤县邑及它郡国灾害什四以上民赀不满十万皆无出今年租赋【师古曰什四谓十分损四　汉书哀帝本纪】
　　哀帝初平当使领河隄奏言九河今皆窴灭按经义治水有决河深川【师古曰决分泄也深浚治也】而无隄防壅塞之文河从魏郡以东北多溢决水迹难以分明四海之众不可诬宜博求能浚川疏河者下丞相孔光大司空何武奏请部刺史三辅三河农太守举吏明能者莫有应书【汉书沟洫志　平当字子思平陵人以经明禹贡使行河哀帝即位徴光禄大夫至丞相见平当本传】刑政修而河伯效顺者上也简贤任能而用得其当者次也禹之治水曰导曰濬原无隄防壅塞之文朱子嘉平当之奏故大书以美之【河志】
　　平当使领河隄奏按经义治水有决河深川而无隄防壅塞之文宋开宝之诏亦曰朕每阅前书详究经渎至若夏后所载但言导河至海随山浚川未闻力制湍流广营髙岸今之言治水者计无出于隄塞二事箕子答武王之访首言鲧湮洪水汩陈其五行帝乃震恐后世治河之臣皆鲧也非其人之愿为鲧乃教之使为鲧也是以水不治而彛伦斁也【日知録】徐节孝先生言禹之治水疏河浚川未甞有隄防堙塞之义故鲧治水绩用不成班固谓禹堙洪水谬矣隄防堙塞盖起于战国战国之时不仁者茍于利已壅防众川而遗害邻国故齐与赵魏以河为境赵魏濵山齐地卑下齐乃筑隄去河二十五里又诸侯之国引河溉田茍简一时之利而禹之故道浸徙不复汉兴三十余年乃有河决之患至武帝元光中河决于瓠子南注钜野通于淮泗数塞数壊当此之时去古未逺承文景之盛求九河之道复先王之法岂不易哉乃以二十年之忧二十年之劳卒为隄防堙塞之记而已虽复其渠终不免决溢之患遂令随其地势东渐于海使水行地上而隄防竟作遗害后世矣上塞则下决矣南塞则北决矣今日塞明日复决矣今年塞明年复决矣此岂水之性也哉其势使然也今濵河郡县嵗治隄其费不下万计及其大决则所残无数其小决亦不免伤人禾稼壊人屋庐杀人性命故戍卒闻戍河之命必与其家聚哭及其行则父母妻子送之于道路以为生死之诀岂不痛哉战国时隄防皆去国数十里以两隄相去则是不下五十里其水势尚得往还而不至迫隘不至大暴今之隄防近者数百步逺者不过数里故其势迫隘不得息决长河之濵浩然之势积斗筲之土以为御捍之具是何异捧土而塞尾闾以一杯水救一车薪之火也其説甚为痛快第其欲遵先王之法求索九河故道而穿之未免迂濶夫当宋之时九河其乌可复哉唯如平当所奏求能浚川疏河之人而为决河深川之事九河虽不可复而河患庶可少弭矣　河身髙运河身亦髙身既髙矣而又日渐加筑运河隄之髙也防与城埒谚云黄土接城头淮扬一旦休吁可畏哉而况髙堰去宝应髙一丈八尺有竒去髙邮髙二丈二尺有竒髙宝隄去兴化泰州田髙丈许或八九尺其去堰不啻卑三丈有竒矣【见潘宫保两河议】老友周竹冈云髙堰原以障洪泽全湖之水每每上年将隄工加髙一尺则次年湖水亦必加髙一尺仍复漫隄而过但湖水长至一丈二尺外再欲加髙修防费大此康熙二十二年之言也四十年间总河张公题奏龙门坝石工原估九层必须加砌五层髙出水面方资捍御又于六坝全闭之后公议修防之法佥云通共加镶柴工以七尺为度如六尺者加一尺五尺者加二尺以次第加髙出水面七尺庻可捍御风浪即此二年观之可见髙堰之隄益加而益髙矣今髙宝运河沿隄张公所树木榜及歴来碑碣之皆埋在土中临河市店悉自隄顶层级而下更可见一二十年间运河身与隄亦日渐加髙矣夫以淮扬两郡诸州县之城郭田庐亿万万生灵俱在釜底吁可畏哉居今日而言行水决河深川事不可缓巳【郑元庆小谷口荟蕞】






　　行水金鉴巻六
<史部,地理类,河渠之属,行水金鉴>
　　钦定四库全书
　　行水金鉴巻七
　　江南按察使傅泽洪撰
　　河水
　　待诏贾让奏言治河有上中下策古者立国居民疆理土地必遗川泽之分度水势所下及大川无防小水得入陂障卑下以为污泽使秋水多得有所休息左右游波寛缓而不迫夫土之有川犹人之有口也治土而防其川犹止儿啼而塞其口岂不遽止然其死可立而待也故曰善为川者决之使道善为民者宣之使言盖隄防之作近起战国壅防百川各以自利齐与赵魏以河为境赵魏濒山齐地卑下作隄去河二十五里河水东抵齐隄则西泛赵魏赵魏亦为隄去河二十五里虽非其正水尚有所游荡时至而去则填淤肥美民耕田之或乆无害稍筑室宅遂成聚落大水时至漂没则更起隄防以自救稍去其城郭排水泽而居之湛溺自其宜也今隄防陿者去水数百步逺者数里近黎阳南故大金隄从河西西北行至西山南头乃折东与东山相属民居金隄东为庐舍往十余嵗更起隄从东山南头直南与故大隄防又内黄界中有泽方数十里环之有隄往十余嵗太守以赋民民今起庐舍其中此臣亲所见者也东郡白马故大隄亦复数重民皆居其间从黎阳北尽魏界故大隄去河逺者数十里内亦数重此皆前世所排也河从河内北至黎阳为石隄激使东扺东郡平刚又为石隄使西北抵黎阳观下【师古曰观县名】又为石隄使东北抵东郡津北又为石隄使西北抵魏郡昭阳又为石隄激使东北百余里间河再西三东迫阸如此不得安息今行上策徙冀州之民当水冲者决黎阳遮害亭放河使北入海河西薄大山东薄金隄埶不能逺泛滥期月自定难者将曰若如此败壊城郭田庐冢墓以万数百姓怨恨昔大禹治水山陵当路者毁之故凿龙门辟伊阙析底柱破碣石堕断天地之性此乃人功所造何足言也今濒河十郡治隄嵗费且万万及其大决所残无数如出数年治河之费以业所徙之民遵古圣之法定山川之位使神人各处其所而不相奸且以大汉方制万里岂其与水争咫尺之地哉此功一立河定民安千载无患故谓之上策若乃多穿漕渠于冀州地使民得以溉田分杀水怒虽非圣人法然亦救败术也难者将曰河水髙于平地嵗増隄防犹尚决溢不可以开渠臣窃按视遮害亭西十八里至淇水口乃有金隄髙一丈自是东地稍下隄稍髙至遮害亭髙四五丈往五六嵗河水大盛増丈七尺壊黎阳南郭门入至隄下【如淳曰然则隄在郭内也】水未逾隄二尺所从隄上北望河髙出民屋百姓皆走上山水留十三日隄溃二所吏民塞之臣循隄上行视水埶南七十余里至淇口水适至隄半计出地上五尺所今可从淇口以东为石隄多张水门初元中遮害亭下河去隄足数十步至今四十余嵗适至隄足由是言之其地坚矣恐议者疑河大川难禁制荥阳漕渠足以卜之【如淳曰今砾谿口是也言作水门通水流不为害也师古曰砾谿谿名即水经所云泲水东过砾谿者】其水门但用木与土耳今据坚地作石隄埶必完安冀州渠首尽当卬此水门治渠非穿地也但为东方一隄北行三百余里入漳水中其西因山足高地诸渠皆往往股引取之【如淳曰股支别也】旱则开东方下水门溉冀州水则开西方高门分河流通渠有三利不通有三害民常罢于救水半失作业【师古曰此一害也】水行地上凑润上彻民则病湿气木皆立枯卤不生谷【师古曰此二害】决溢有败为鱼鼈食此三害也若有渠溉则盐卤下湿填淤加肥【师古曰此一利】故种禾麦更为秔稻高田五倍下田十倍【师古曰此二利】转漕舟船之便此三利也今濒河隄吏卒郡数千人伐买薪石之费嵗数千万足以通渠成水门又民利其溉灌相率治渠虽劳不罢民田适治河隄亦成此诚富国安民兴利除害支数百嵗故谓之中策若乃缮完故隄増卑培薄劳费无已数逢其害此最下策也【汉书沟洫志】
　　贾让治河三策古今称之其上策放河使北入海是即禹之故智也今妨运道已不可行其中策谓据坚地作石隄开水门旱则开东方下水门溉冀州水则开西方髙门分河流然自汉至今千数百年尽中州大名之境率为河所淤泥沙填委无复坚地而河流不常与水门每不相值或并水门而冲决淤漫之濬治无已所溉之地一再嵗而髙矣西方地髙水安可往使让复作或亦不可行矣丘文庄谓古今无出此策盖身未经歴非定论也惟宋任伯曰河流混浊淤沙相半流行既乆迤逦淤淀乆而必决者势也或北而东或东而北安可以人力制哉为今之策正宜因其所向寛立隄防约拦水势使不至大段漫流此则治水者所当审也　贾让云隄防之制起自战国然势不能废盖虽不能御异常之水【河底甚髙水易涨溢且自三门下视中州如井然故虽髙厚之隄不能御】而寻丈之水非此即泛滥矣【城郭市镇民居多濵河故也】但不宜近河而宜逺尔歴观宋元迄今隄防形址断续横斜曲直殊可骇笑盖皆临河为隄河既改而隄即壊尔已择属吏之良者上自河南之原武下迄曹单沛上于河北岸七八百里间择诸隄去河最逺且大者【去河四五十里及二三十里者】及去河稍逺者【一二十里及数里者】各一道内缺者补完薄者幇厚低者増髙防絶者连接创筑务俾七八百里间均有坚厚大隄二重已经接合创筑蔡家口上下及曹单八里湾侯家林百余里余当极力完成虽费不恤自兹茍非异常之水北岸固可保无虞矣【刘天和问水集】
　　或问驯曰贾让有云土之有川犹人之有口也治土而防其川犹止儿啼而塞其口故禹之治水以导而今治水以障何也无乃止儿啼而塞其口乎驯应之曰昔白圭逆水之性以邻为壑是谓之障若顺水之性隄以防溢则谓之防防之者乃所以导之也河水盛涨之时无隄则必旁溢旁溢则必泛滥而不循轨岂能以海为壑耶故隄之者欲其不溢而循轨以入于海也譬之婴儿之口旁溃一痈乆之成漏汤液旁出不能下咽声气旁泄不能成音乆之不治身且槁矣何有于口故河以海为口障旁决而使之归于海者正所以宣其口也再考之禹贡云九泽既陂四海防同传曰九州之泽已有陂障而无决溃四海之水无不防同而各有所归则禹之导水何甞不以隄哉弗之考耳问者曰隄以防水似矣水髙隄髙不将隆隄于天乎驯曰若谓隄之外即水耶隄外为岸岸下为河平时水不及岸隄若赘疣伏秋异常之水始出岸而及隄然或三日或五日或七日或旬日即复落归于漕驯隄成之后逾十年矣未甞有分寸之加何须隆之于天也　或问驯曰贾让有云今行上策徙冀州之民当水冲者治隄嵗费且万万出数年治河之费以业所徙之民且以大汉方制万里岂其与水争尺寸之地哉此策可施于今否驯应之曰民可徙也嵗运国储肆百万石将安适乎问者曰决可行也驯曰崔镇故事可考也此决最大越三四年而深丈余者仅去口一二十丈间稍入坡内止深一二尺矣盖住址陆地非若沙淤可刷散漫无归之水原无漕渠可容且树桩基磉在在有之运艘侥幸由此者往往触败岂可恃为运道且运艘经行之处虽里河亦欲筑隄以便牵挽乃可令之由决乎然则让中策所谓据坚地作石隄开水门旱则开东方下水门溉冀州水则开西方髙门分河流何如驯曰河流不常与水门每不相值或并水门而淤漫之且所溉之地亦一再嵗而髙矣后将何如哉矧旱则河水已浅难于分溉潦固可泄而西方地髙水安可往丘文庄谓古今无出此策夫乃身未经歴耶刘中丞问水集中言之甚详盖名言也惟宋任伯曰河流混浊淤沙相半流行既乆迤逦淤淀乆而决者势也为今之策止宜寛立隄防约拦水势使不大段涌流耳此即驯近筑遥隄之意也故治河者必无一劳永逸之功惟有救偏补弊之策不可有喜新竒之智惟当收安常处顺之休毋持求全之心苛责以最难之事毋以束湿之见强制乎叵测之流毋厌已试之规遂惑于道听之説循两河之故道守先哲之成矩便是行所无事舍此他图即孟子所谓恶其凿矣【潘季驯河防一览】贾让三策明臣丘濬谓古今治河无出此策而近有诋其谬者是二者皆过也夫论古人者必论其世毋泥其所言平其心毋逞其所快然后吾之论为不易之论而天下服之盖让之策乃专为西汉之世黎阳东郡白马间数受河患而言未甞全为治河立论也考黎阳即今濬县东郡白马即今滑县冀州之民当水冲者即濬滑二郡之民贪近河肥饶沿金隄而筑室庐者非统言冀州全境之民也缮完故隄増卑倍薄为下策者即濬滑二邑曲防遏水使百里之间河再西而三东之隄非专谓隄防为下策也夫河一折即一冲冲即成险彼时百里之间而河凡五冲其患安得不烈故让欲徙其当冲之民废其曲防之隄而别为径直之石隄三百里束河以北入海耳夫让欲束河而仍用隄隄而必以石石而至于三百里彼之倚隄以治河也亦至矣后世不考其时不详其地或欲遵而行之或欲辞而辟之不亦过乎或曰潘季驯甞辨之矣然则潘之言非欤曰何可尽非也其上策徙冀州之民辩之曰民可徙四百万之嵗运将安适乎盖汉不行运而明行运然未甞以之辟让也其中策多张水门旱开东方溉冀州涝开西方放河流辩之曰涝固可泄而西方地髙水安可往盖既傍西山作隄则东卑而西亢可知其言是也至若曰河流不常与水门每不相值或并水门淤漫之夫让所谓水门即今之闸坝涵洞也河流虽不常能淤漫然即季驯治河何以不废闸坝涵洞耶又曰旱则河亦浅无以分溉则又不然盖让所云溉亦止言冀州石隄三百里间耳黄河挟万里之源合秦晋豫三州之水而至冀安得冀州一旱而河即浅此一时逞快之论非通论也又辩甘州以下浊流不能溉田亦不可以辟让今平心而论之若所云疆里土田必遗川泽之分使秋水得有所休息左右游波寛缓而不迫诚万世之至言无古今之分南北之异者也其他所言则宜于古者未必宜于今宜于北者未必宜于南何也前世土满而人稀民易徙后世当水冲者往往通都大邑其可徙乎濬滑以上西薄大山地坚而多石故能据坚地作石隄今自开归以至海口惟徐邳近山冈余皆浮沙旷土地安得坚石安从取虽三里亦不能况三百里乎且季驯常言河南土最松禹导河止经河南一郡故当时之水不甚浊今河南开归河全经之又距禹三千余年流日乆土日松故水愈浊由此言之西汉去今千七百年距禹犹未逺又河未南徙则其水亦未必如今日之浊或尚可引渠而溉田亦未可知若今则但能开涵洞引黄以淤洼已善矣安能通渠而引溉哉然则为今之策亦惟有择老土筑坚隄束河使不他徙建闸坝置涵洞保隄使不内溃而已舍此以外别无竒谋异见矣故曰让之三策自为西汉黎阳东郡白马间言未甞全为治河立论也鉴古而不胶于古不亦善乎　自禹贡而后言治河者始于贾让之三策然即让之言有不能槩行于让之时者何也地形水势随处不同让所言乃据黎阳东郡百里间之情形而言使移而行之徐兖中州之境则已有大谬不然者而况欲举千百年以前之论而行之于千百年以后之河道则亦天下之愚人而已矣夫治河以卫民也徙民非细事也在上世土满人稀故殷辟河患至五迁其国都而不以为难后世人民稠庻今自开归以至徐邳而下皆通邑大都万无可徙之理盖当时黄河从黎阳东郡间北流入海其地东薄金隄西逼太山唯此二邑之中百余里间为必经之地而其民贪其近河沃饶竞作室庐居住其间又近山多石互为石隄更相抵遏束河于其中所谓百里之内再西三东者是也夫河自底柱以东其势方澎湃而思逞而咽喉之路顿值迫束如此是以抑于北则溃而南瓠子一决而泛郡十六注钜野通淮泗东郡一决而灌四郡三十二县居地十五万顷凡西汉二百年间河患大抵皆在此二邑间虽使大禹复生于此时亦未有不徙民而放河北流者安得不以为上策哉况所谓当水冲者亦不过金隄左右及环内黄隄与东邑白马故大隄之居民户多不过以千数计耳岂若今日一大村落镇市动以万计乎今不察时势动言贾让上策在徙冀州之民考西汉冀州该今直隶山西二地其民当不下数千万户使让果欲徙其民不知处斯民于何地兼山西处太行之右与河全不相涉不知让亦何事而欲尽徙之而让乃以为上策且千百年以来亦遂无有非之者何也盖今人亦但顺读其书曰其上策当徙冀州之民而忘其下犹有当水冲之语故也且即记有当水冲者一言而忘其但即濬滑二邑曲防居住之民故也请得而断之曰贾让徙民在西汉之时在黎阳东郡之地真上策也若时非西汉地非黎阳东郡岂特非上策是为无策至若隄防者治河之要务自西汉以迨元明治河之臣未有不用隄防而能道河使行者近代潘季驯最称治河能臣而其终身所守唯是筑隄以束水束水以刷沙二语耳而今之空谈局外者辄曰此贾让所谓下策也夫让诚以筑隄为下策则前不当云据坚地作石隄矣是让诚以筑隄为下策则必用疏用浚又不当云为筑非穿地也但为东方一隄北行三百余里入漳水矣详让所言则其筑隄以束水之旨实与季驯同也盖隄防之言乃大槩之言施之得其当则为束水以导河施之失其当则为壅土以遏河齐作隄以遏河之入海而自利此曲防之隄也赵魏作隄以遏河此防患之隄也皆非以束水导河也故葵丘之防曰无曲防白圭为隄障水以注邻国则孟子辟之故让以为隄防之作近起战国盖疾其以隄防为民害耳今若不问隄防之是与非而但以隄防为是则是葵丘之载书可无戒而白圭之功果愈于禹也若但以隄防为非则是太原岳阳可无修而九泽可无陂也今黄河自荥泽而东水常髙于地开封河面且髙于内地者丈余掘地既不能筑隄又以为下防而不行是泛漫无束之河何从而入海哉盖西汉之世文辞朴略不甚分疏使人意防今人亦但顺读其书曰缮完故隄増卑倍薄劳费无已数逢其患此策最下而忘其所谓故隄者乃即百里之间再西三东濬滑二邑之民曲防遏水之隄也今使于云梯闗一带筑南北隄一道遏絶河流人从而非之曰治土而防其川犹止儿啼而塞其口吾忿然而与之争曰隄防治河之要务尔安得而非之不亦大可笑乎哉亦请得而断之曰濬滑二邑百里之间再西三东之故隄真下策而让所议起淇口至漳水石隄三百里放河入海之隄真上策也若其中策多开漕渠张水门旱开东方溉冀州涝开西方放河流潘季驯虽常辨之然距今千七百年其地形既不知何如其河流清浊可溉与否即季驯所言已自有前后不同者不敢妄为论也【靳辅治河书】
　　莽始建国三年河决魏郡泛清河以东数郡先是莽恐河决为元城冢墓害及决东去元城不忧水故遂不隄塞【汉书王莽传　元和志王翁孺墓在元城县东二百步元后之祖也】
　　王莽时徴能治河者以百数其大略异者长水校尉平陵闗并【师古曰桓谭新论云并字子阳材智通达也】言河决率常于平原东郡左右其地形下而土疏恶闻禹治河时本空此地以为水猥盛则放溢少稍自索【师古曰索尽也】虽时易处犹不能离此上古难识近察秦汉以来河决曹卫之域其南北不过百八十里者可空此地勿以为官亭民室而已大司马史长安张戎【师古曰新论云字仲功习溉灌事也】言水性就下行疾则自刮除成空而稍深河水重浊号为一石水而六斗泥今西方诸郡以至京师东行民皆引河渭山川水溉田春夏干燥少水时也故使河流迟贮淤而少浅雨多水暴至则溢决而国家数隄塞之稍益髙于平地犹筑垣而居水也可各顺从其性毋复灌溉则百川流行水道自利无溢决之害矣御史临淮韩牧【师古曰新论云字子台善水事】以为可略于禹贡九河处穿之纵不能为九但为四五宜有益【汉书沟洫志】
　　穿渠引水非古也自沟洫之利废而灌溉之事兴利于田而河则病矣闗中引水溉田自郑国渠始及汉武时用郑当时言穿渠引渭以漕且溉南山下用番系言引汾溉皮氏汾隂下引河溉汾隂蒲坂下又用严熊言引洛溉重泉以东为龙首渠宣房既塞用事者益争言水利朔方西河河西酒泉皆引河及川谷以溉田闗中则有灵轵渠成乐国湋渠六辅渠白渠皆溉田各万余顷它小渠及披山通道者不可胜言故戎以为言盖河水多泥急则通利缓则淤淀今荥阳之下既有鸿沟华隂以上复有诸渠分水太多则河流日迟河身日髙故水暴至不能容汉人知此者鲜唯戎知之【禹贡锥指】
　　大司空掾王横【师古曰横字平中琅邪人见儒林传中读曰仲】言河入勃海勃海地髙于韩牧所欲穿处往者天甞连雨东北风海水溢西南出数百里九河之地已为海所渐矣禹之行河水本随西山下东北去周谱云定王五年河徙则今所行非禹之所穿也又秦攻魏决河灌其都决处遂大不可复补完郤徙完平处更开空【师古曰空犹穿也】使縁西山足乗髙地而东北入海乃无水灾沛郡桓谭为司空掾典其议为甄丰言凡此数者必有一是宜详考验皆可豫见计定然后举事费不过数亿万亦可以事诸浮食无产业民空居与行役同当衣食衣食县官而为之作乃两便【师古曰言无产业之人端居无为及发行力役俱须衣食今县官给其衣食而使修治河水是为公私两便也】可以上继禹功下除民疾王莽时但崇空语无施行者【汉书沟洫志】
　　王横所称西山即贾让所谓放河使北西薄大山者髙地即史迁所谓至大伾引河北载之髙地者也皆在黎阳大伾一名黎阳东山则上阳三山为黎阳西山可知矣杜佑曰西山者太行恒山也今按太行在辉县【属卫辉府】西东距濬县【属大名府】可二百里又东北则在林县【与临漳同属彰徳府】西东距临漳可一百五十里恒山在曲阳县【属真定府】西北南距钜鹿【属顺徳府】可四百里至濬县则八百余里其禹河所行在唐卫相洺邢冀深瀛沧诸州之境安得随二山之足而东北去乎杜説非是程大昌云禹河自澶相以北皆行西山之麓又云古河在贝冀以及枯降之南率皆穿西山踵趾以行今按澶非禹河所经自黎阳以行西山之麓不始于相贝冀界中亦更无西山踵趾殊不可解也或曰水性就下载之髙地是拂其性也疑迁与横之言为妄余曰高地非谓高于河之上流也贾让云淇水口金隄髙一丈自是东地稍下隄稍髙至遮害亭髙四五丈因欲决是隄放河使北入海则亭北之地固下于河矣其曰髙地者特以大伾之东地益卑以彼视宿胥口则宿胥口之地较髙耳髙地对上文平地而言非谓髙于河之上流也读者其可以辞害意乎　王横云禹河随西山下东北去其言有可证者十五书序河亶甲居相相城在今安阳【属彰徳府】内黄【属大名府】二县界而其后为河所圮证一也楚语武丁自河徂亳注云从河内徙都亳河内即邺南殷墟自河徂亳盖亦为河所圮证二也史记殷本纪祖乙迁于邢其后盘庚又自邢迁于亳下篇曰今我民用荡析离居罔有定极盖亦为河所圮钜鹿界明有禹河证三也【殷去夏不逺其所居相殷在汉魏郡界邢在钜鹿界以殷都证禹河最确故首注之】诗卫风曰河水洋洋北流活活河至大伾山西南折而北迳朝歌之东故谓之北流证四也礼记王制曰自东河至于西河千里而近盖西河自华隂折而东为南河又东至大伾折而北是为东河计所行不满千里故曰千里而近若汉河则东过大伾山南至白马县【今滑县境】之长夀津始折而北西去宿胥口又一百五六十里则为千里而遥矣证五也史记卫世家封康叔为卫君居河淇间故商墟商墟即古朝歌城在今濬县西南淇县东北淇水迳其西河水迳其东是为河淇之间故淳于髠曰王豹处于淇而河西善讴证六也战国策苏代曰决宿胥之口魏无虚顿丘二邑在今濬县西南郦道元云宿胥故渎受河于顿丘县遮害亭东黎山西证七也横言使縁西山足乗髙地而东北入海乃无水灾【小谷口按胡氏笃信河渠书禹厮二渠之説乃据贾让之言以证北载髙地之确予特以王横之言改入之让横所见略同亦可为证】据贾让言遮害亭东地益下则黎阳西山之足实为髙地证八也汉书沟洫志贾让云决黎阳遮害亭放河使北入海西薄大山东薄金隄大山即王横所谓西山证九也叙传曰商竭周移正指定王五年事固已知武帝所道非禹旧迹证十也地理志邺县有故大河在东茍非随西山下东北去安得至邺证十一也孙炎曰大鹿钜鹿北广河泽河所经盖此泽本禹河之所滙故亦名广河证十二也水经注漳水北迳祭陌西俗巫为河伯娶妇祭于此陌盖邺本有河故以河伯惑人证十三也杜佑曰漳水横流至肥乡县界入河曽曰河自大伾折而北流漳水东流注之地形南北为从东西为横河从而漳横故谓之横漳证十四也李垂曰自汲郡东推禹故道出大伾上阳三山之间复西河故渎证十五也愚以汉时漳水自平恩以下为禹河故道亦有可证者五汉书地理志漳水东北至阜城入大河又滱水东至文安入大河滹沱东至参户合滹沱别从河东至文安入海是水经所叙漳水自成平以下至章武入海者在西汉时犹为大河证一也又成平县有滹沱河民曰徒骇河与许商所言正合盖漳水自东昌县防滹沱河又东迳弓髙阜城至成平世遂谓之滹沱然漳故徒骇也土俗犹能识之不言漳滹沱仍曰徒骇证二也水经浊漳注曰鬲般峙其东北徒骇渎联漳绛则漳绛即徒骇之上流通为一川证三也唐书地理志清池县西五十里有徒骇河西隄是浮阳参户之漳水亦古徒骇证四也齐乗曰河昔北流衡漳注之河既东徙漳自入海安知北流之漳非古徒骇河欤证五也无徴不信庶乎其免矣【禹贡锥指髙地对上文平地是发前人所未发朏明先生作锥指时寓吴阊僧舍时予亦寓吴先生以禹河随西山下东北去十五证示予曰此辨证古事无逾此者予甚韪之今録其书宛如昨日之两人晤语矣】






　　行水金鉴巻七
　　钦定四库全书
　　行水金鉴巻八
　　江南按察使傅泽洪撰
　　河水
　　河水【自遮害亭南】又东右迳滑台城【水经】
　　有三重中小城谓之滑台城旧传滑台人自修筑此城因以名焉城即故郑廪延邑也下有延津今时人谓此津为延夀津【郦注　林氏防尚书以为禹当日无酾二渠之事胡朏明独信之谓禹酾二渠自黎阳宿胥口始一北流为大河一东流为漯川周定王五年河徙自宿胥口东行漯川右迳滑台城城故白马县治今在滑县西南即唐滑州治也北直黎阳相距三十里】
　　又东北过黎阳县南【水经】
　　黎侯国也晋灼曰黎山在其南河水迳其东其山上碑曰县取山之名取水之阳以为名也今黎山之东北故城盖黎阳县之故城也竹书纪年梁惠成王十三年郑厘侯使许息来致地平丘户牖首垣诸邑及郑驰地我取枳道与郑鹿郑鹿即是城也今城内有故台尚谓之鹿鸣台又谓之鹿鸣城济取名焉故亦曰鹿鸣津又曰白马济东南有白马城卫文公东徙渡河都之故济取名焉河水旧于白马县南决通濮济黄沟故苏代説燕曰决白马之口魏无黄济阳金隄既建故渠水断尚谓之白马渎故渎东迳鹿鸣城南又东北迳白马县之凉城北又东南迳濮阳县散入濮水所在决防更相通注以成往复也【郦注　黎阳故城在今濬县东北汉沟洫志贾让奏言河从河内北至黎阳为石隄是也】
　　自津东北迳凉城县【水经　凉城在滑县西南刘宋置北齐并入白马】
　　又东北迳伍子胥庙南为长夀津【水经】
　　述征记曰凉城到长夀津六十里河之故渎出焉汉书沟洫志注二渠一则漯川则今所流也一则北渎王莽时空【一作塞】故世俗名是渎为王莽河也【郦注河至】此【与漯别行而东北入海水经谓之大河故渎】
　　水经东汉人所撰凡称故渎者皆时已无水戚城以下东光以上河水不至又无他水行其中孟康所云王莽时遂空者唯此耳故谓之大河故渎其自长夀津以西至宿胥口为东汉见行之河则叙入河水东光以北至章武时为清河漳水之所行则叙入清河漳水并不列大河故渎【禹贡锥指】
　　故渎东北迳戚城西【水经】
　　春秋哀公二年晋赵鞅率师纳卫太子蒯瞆于戚宵迷阳虎曰右河而南必至焉今顿丘魏国县西戚亭是也为卫之河上邑【郦注　杜预云是时河北流过元城界戚在河外晋军已渡河故欲出河右而南今开州西南有戚城】
　　又迳繁阳县故城东【水经　故城在今内黄县东南繁水之阳繁水即春秋之澶渊杜预云在顿丘县南亦谓之浮水】
　　北迳隂安县故城西【水经　故城在今清丰县北通典顿丘县北有隂安城寰宇记云王莽河在顿丘县北十里】
　　又东北迳昌乐县故城东【水经　故城在今南乐县西北元和志王莽河西去昌乐县十六里】
　　又东北迳平邑郭西【水经】
　　竹书纪年晋烈公四年赵城平邑【郦注　今南乐县北有平邑故城】
　　又东北迳元城县故城西北而至沙丘堰【水经】
　　史记曰魏武侯公子元食邑于此故县氏焉县北有沙丘堰者不遵其道曰降亦曰溃堰障水也【郦注】水经此下文曰至于大陆北播为九河郦注云播为九河自此始及齐桓霸世塞广田居同为一河故自堰以北馆陶瘿陶贝丘鬲般广川信都东光河间乐成以东城地并存川渎多亡今按水经以王莽河为禹河故以沙丘堰为禹迹推其意似谓古河本东行禹作此堰以障之使北而九河自此播焉不遵其道是为降水唐人云河自贵乡县界分为九道宗此説也然禹河不经元城此堰必非禹所作黄文叔云今澶州临河有鲧隄自黎阳入北至恩州清河歴亭皆有之然则降水者自元城以北隄堨之水是也盖以堰为鲧所作或曰元城为战国魏地北与赵接壤贾让云隄防之作近起战国雍防百川各以自利齐与赵魏以河为境赵魏濒山齐地卑下作隄遏水使西泛赵魏赵魏亦为隄以防之沙丘堰者疑赵所作以障水使不得北而注于齐魏所谓以邻国为壑者也【禹贡锥指　史记赵世家肃侯十八年齐魏伐我我决河水灌之恵文王十八年王再之卫东阳决河水伐魏氏以赵地髙而齐魏卑也水经清水注引马季长曰晋地自朝歌以北至中山为东阳朝歌以南至轵为南阳东阳春秋晋地战国属卫后属赵】
　　河之故渎自沙丘堰南分屯氏河出焉【水经】
　　大河故渎北出为屯氏河迳馆陶县东沟洫志曰自塞宣房后河复北决于馆陶县分为屯氏河其故渎又东北屯氏别河出焉屯氏别河故渎又东北迳信成县张甲河出焉地理志曰张甲河首受屯氏别河于信成县者也张甲故溃北絶清河于广宗县又东北至脩县防清河屯氏别河自信成城南东北至绎幕县南分为二渎其北渎东北至阳信县故城北而东注于海南渎自平原城北首受大河故渎东出亦谓之笃马河东北至阳信县故城南东北入海屯氏河故渎东迳灵县北又东北迳鄃县与鸣犊河故渎合地理志曰河水自灵县别出为鸣犊河者也按屯氏河自馆陶东北至章武入海过郡四行千五百里屯音豚通典魏州治贵乡元城二县贵乡有大河故渎俗曰王莽河元和志王莽河西去贵乡县三里古堰今名惬山在县西九里成帝时河决王延世募人益运土塞河之处以其惬当人情故谓之惬山葢即沙丘堰也元和志王莽河在馆陶县东四里【禹贡锥指　惬山在今大名府北今馆陶县西有馆陶故城信成县即今清河县广宗县即今广宗县脩县即今景州绎幕县在今平原县界阳信县故城在今庆云县界灵县在今博平县界鄃县即今夏津县贵乡县即今大名县元城县即今大名府治今冠县西有冠氏县故城隋析馆陶县地为冠氏县元和志王莽河北去县十八里】
　　河水故渎东北迳发干县故城西又屈迳其北【水经今堂邑县西南五十里有发干故城寰宇记王莽河在堂邑县北十里】
　　又南迳贝丘县故城南【水经　故城在今清平县西南寰宇记王莽河在清平县南十八里】
　　又东迳甘陵县故城南【水经】
　　又东迳艾亭城南又东北迳平晋城南又东北迳灵县故城南别出为鸣犊河故渎又东迳鄃县故城东【郦注　甘陵故城在今清河县东南风俗记曰甘陵故城直东二十里有艾亭城葢近今博平县界平晋城未详疑当在博平县北寰宇记王莽河在博平县北十八里灵县故城在博平县东北四十里髙唐州西南二十里汉志鸣犊河东北至蓚入屯氏河鄃县故城在今平原县西南五十里】
　　又东迳平原县故城西而北絶屯氏三渎北迳绎幕县故城东北西流迳平原鬲县故城西【水经】
　　地理志曰鬲津也【郦注　括地志平原故城在平原县东南十里元和志王莽枯河在县南五里盖本在其北县徙而北故水出其南屯氏三渎谓屯氏河及屯氏别河之南北二渎也寰宇记绎幕故城在平原县西北二十里鬲县故城在今陵县北左传靡奔有鬲氏即其国也陵县本安徳唐徳州治州西五十里有长河故城州北五十里有将陵故城元和志王莽枯河在长河县东五里又在将陵县西十里长河即今徳州治将陵在州东北州志云古黄河在州东南二十余里今谓之黄河崖】
　　又北迳修县故城东又北迳安陵县西【水经】
　　本修之安陵乡也地理志风俗记曰修县东四十里有安陵县故县又东北至东光县故城西而北与漳水合一水分【郦注　修县故城在今景州南修音条一作蓚括地志云俗名南条城在今蓚县南十二里安陵故城在今吴桥县西北】　大河自宿胥口徙流至成平合漳水复归禹河故道又东北歴浮阳参戸平舒至章武入海也以今舆地言之濬县滑县开州内黄清丰南乐大名元城【并属直隶大名府】冠县馆陶堂邑清平【并属山东东昌府】清河【属直隶广平府】博平髙唐【并属东昌府】平原徳州【并属山东济南府】景州吴桥东光交河沧州青县静海天津【并属直隶河间府北接大城寳坻并属顺天府】诸州县界中皆周定王五年至西汉末大河之所行也定王五年嵗已未下逮王莽始建国三年辛未而北渎遂空凡六百七十二嵗【禹贡锥指】
　　汉明帝永平十二年夏四月遣将作谒者王吴修汴渠自荥阳至于千乗海口【汴渠即蒗荡渠也汴自荥阳首受河故谓石门在荥阳山北一里过汴以东积石为隄亦号金隄成帝阳嘉中所筑也　汉书明帝本纪　千乘即今济南府濵州曹玉珂曰千乘北去碣石将千里河之入海汉之不同于禹贡者如此】
　　汉明帝永平十三年夏四月汴渠成辛已行幸荥阳巡行河渠乙酉诏曰自汴渠决败六十余嵗加顷年以来雨水不时汴流东侵日月益甚水门故处皆在河中漭瀁广溢莫测圻岸荡荡极望不知纲纪今兖豫之人多被水患乃云县官不先人急好兴它役又或以为河流入汴幽冀防利故曰左隄彊则右隄伤左右俱彊则下方伤宜任水埶所之使人随髙而处公家息壅塞之费百姓无陷溺之患议者不同南北异论朕不知所从乆而不决今既筑隄理渠絶水立门河汴分流复其旧迹陶丘之北渐就壤坟故荐嘉玉絜牲以礼河神东过洛汭叹禹之绩今五土之宜反其正色濵渠下田赋与贫人无令豪右得固其利庶继世宗瓠子之作因遂度河登太行进幸上党壬寅车驾还宫【后汉书明帝纪】
　　河汴分流复其旧迹胡寅曰世言隋炀帝开汴渠以幸扬州据此则自汉时已有汴渠矣臣按河即黄河汴乃汴渠也盖昔河汴隄壊则汴水东与河合日月弥广而为兖豫民害今隄既成则河东北入海而汴东南入泗是分流复其故迹也【丘濬大学衍义补】
　　初平帝时河汴决壊未及得修建武十年杨武令张汜上言河决积乆日月侵毁济渠所漂数十许县修理之费其功不难宜改修隄防以安百姓书奏光武即为发卒方营河功而浚仪令乐后复上言昔元光之间人庶炽盛縁隄垦殖而瓠子河决尚二十余年不即壅塞今居家稀少田地饶广虽未修理其患犹可且新被兵革方兴力役劳怨既多民不堪命宜须平静更议其事光武得此遂止后汴渠东侵日月弥广而水门故处皆在河中兖豫百姓怨叹以为县官恒兴他役不先民急永平十二年议修汴渠乃引见景问以理水形便景陈其利害应对敏急帝善之又以甞修浚仪功业有成乃赐景山海经河渠书禹贡图及钱帛衣物夏遂发卒数十万遣景与王吴【水经注作昊】修渠筑隄自荥阳东至千乗海口千余里景乃商度地埶凿山阜破坻迹直【説文截本字】沟涧防遏冲要疎决壅积十里立一水门令更相洄注无复溃漏之患景虽简省役费然犹以百亿计明年夏渠成帝亲自巡行诏濵河郡国置河隄员吏如西京旧制景由是知名王吴及诸从事掾史皆増秩一等景三迁为侍御史十五年从驾东巡狩至无盐帝美其功绩拜河隄谒者赐车马缣钱建初七年迁徐州刺史明年迁庐江太守郡界有楚相孙叔敖所起芍陂稻田景乃驱率吏民修起废芜教用犂耕由是垦辟倍多境内丰给【后汉书王景本传　景字仲通乐浪邯人显宗朝用荐与将作谒者王吴共修作浚仪渠吴用景墕流法水乃不复为害后景以侍御史卒官】
　　成帝建始四年河决馆陶入平原济南千乗河平二年又决平原入济南千乗虽两经修塞而水道犹存王莽时河决魏郡泛清河以东数郡即平原济南千乗也盖自元城循此道东出馆陶东武阳絶漯水而东北至髙唐又絶漯水东北至千乘入海也水经所叙长夀至委粟之道皆在东郡界中殊不合常深以为疑今按永平十三年诏云自汴渠决败六十余嵗盖河自平帝世行汴渠东南入淮亦行济渎东北入海与后世南北清河之分派几相矣嵗月逾甚荥阳以下正流渐微迄于永平莽时馆陶决口亦必淤浅故王景治河弃而不用河汴既分遂从漯川导河至东武阳始合莽时故道此武阳之西所以异也然史称景凿山开涧防遏冲要则其间多所变更即武阳以东岂尽与莽时同哉东汉之河起自始建国三年亦言其大略而巳　王景修渠筑隄自荥阳东至千乗海口千余里则其所治者即东汉以后大河之经流也而史称修汴渠又曰汴渠成始终皆不言河盖建都洛阳东方之漕全资汴渠故惟此为急河汴分流则运道无患治河所以治汴也自平帝后汴流东侵日月益甚建武十年阳武令张汜上言时济亦决败水经河水注载王景事在荥阳蒗荡渠下【太子贤曰汴渠即蒗荡渠也】则河水当从此决入然荥阳以下南岸山脉已尽地平土疏随处可以决入不独石门渠口也济隧亦通河至于岑造八激隄而其流始絶莽时河入济南千乗则侵济处更多故筑隄自荥阳至千乗海口千余里永平十三年诏曰河汴分流复其旧迹陶丘之北渐就壤坟十五年景从驾东巡至无盐帝美其功陶丘今定陶无盐今东平皆济水所经之地二渠既修则东南之漕由汴入河东北之漕由济入河舳舻千里挽输不絶京师无匮乏之忧矣　武帝雄才大略足以有为若移其征伐四夷神僊土木之费以复禹河故道当亦无难而竟不及此则以疎于讨论执北渎为禹河故也及哀平之世人始有知禹河之所经者贾让请决黎阳遮害亭放河使北入海王横请徙河縁西山足乗髙地东北入海意皆欲复禹河故道而国祚阽危事不可为矣永平上距平帝时仅六十余嵗故道岂遽堙灭而王景治河唯从事汴济盖当时所急在运道就其利便者为之不暇逺图耳史称景凿山阜截沟涧防遏冲要疏决壅滞十里立一水门费以百亿计财力之充裕若是向使讲求禹河故道而复之则河流归北汴济不劳而治功施到今五代以降溃溢横流之祸可以免矣惜乎其不及此也　河虽徙自周定王时而东光以下至章武入海犹是徒骇之故道至王莽时始改从千乗入海而景遂因之禹迹荡然无存君子于此有遗憾焉或曰景即以复禹河为难王莽河新絶未乆岂不可复乎曰不可漳水之东王莽河之西既有清河又有屯氏河屯氏别河张甲河鸣犊河等渎津渠交络冰碎瓦裂若导河行此不乆即败景商度地势然后兴工不复禹河则必用新河固已筹之熟矣【禹贡锥指】
　　汉和帝永元十年春三月壬戌诏曰隄防沟渠所以顺助地理通利壅塞今废慢懈弛不以为负刺史二千石其随宜疏导勿因縁妄发以为烦扰将显行其罚【后汉书和帝本纪】
　　汉安帝元初二年春正月诏修理西门豹所分漳水为支渠以溉民田【史记西门豹为邺令发人凿十二渠引水灌田所凿之渠在今相州邺县西】二月辛酉诏三辅河内河东上党赵国太原各修理旧渠通利水道以溉公私田畴【后汉书安帝本纪　顺帝阳嘉中自汴口以东縁河积石为堰通古淮口见前水经注】
　　汉桓帝永兴元年秋七月河水溢【后汉书桓帝本纪】
　　汉灵帝光和六年秋金城河溢水出二十余里【后汉书五行志
　　先是建寜中増修汴隄石门以遏渠口见前水经注】
　　河水【自凉城县长夀津】东迳铁丘南【水经】
　　春秋左传哀公二年卫太子登铁丘望见郑师杜预曰在戚南河南有龙渊宫武帝元光中河决濮阳发卒塞决河起龙渊宫盖武帝起宫于决河之傍龙渊之侧故曰龙渊宫也【郦注　元和志铁丘在卫南县东南本汉濮阳县地在今开州西南】
　　司马彪不志河渠东汉以后无可考据赖有水经注存其所叙当时见行之河有可徴者为备録之【禹贡锥指】
　　东北流迳濮阳县北为濮阳津【水经】
　　故城在南与卫县分水城北十里有瓠河口有金隄宣房塸【郦注　濮阳故城在今开州西南二十里瓠子水注云王景治渠筑隄防遏冲要瓠子之水絶而不通唯沟渎存焉】
　　又东北迳卫国县南又东迳鄄城县北【水经　汉东郡有畔观县世祖更名衞国今观城县地及清丰之南境开州之北境皆是鄄城县故城在河南十八里今在濮州东二十里】
　　又东北迳范县之秦亭西【水经】
　　春秋经书筑台于秦者也【郦注　今范县东南有范县故城】
　　又东北迳委粟津【水经】
　　大河之北即东武阳县也【郦注　寰字记观城县东南六十七里有委粟城盖与泮相近东武阳即今朝城县】
　　左防浮水故渎【水经】
　　故渎上承大河于顿丘县而北出东迳繁阳县故城南故应劭曰县在繁水之阳张晏曰县有繁渊春秋襄公二十年经书公与晋侯齐侯盟于澶渊杜预曰在顿丘县南今名繁渊澶渊即繁渊也亦谓之浮水焉【郦注　顿丘县在今丰县西南二十五里繁阳县故城在今内黄县东六十里今开州城南五里有澶渊城】
　　东絶大河故渎又东北至东武阳县东入河又有漯水出焉【水经】
　　漯水上承河水于武阳县东南西北迳武阳新城东曹操为东郡所治也【郦注】
　　又东北迳东阿县北河水于范县东北流为仓亭津【水经】东阿县城北门内西侧臯上有大井其巨若轮深六七丈歳甞煮胶以贡天府本草所谓阿胶也故世俗有阿井之名述征记曰仓亭津在范县界去东阿六十里魏土地记曰津在武阳县东北七十里津河济名也【郦注　汉东阿故城在今阳谷县东北范县即今范县仓亭津在县西北】
　　又东北过茌平县西北迳碻磝城西【水经】
　　述征记曰嚚磝【李云当作碻磝】津名也自黄河泛舟而渡者皆为津也魏立济州治此即故茌平县也应劭曰茌山名县在山之平陆故曰茌平也【郦注　今茌平县南有济州故城即古碻磝城县西二十里有汉茌平故城】
　　又东北迳四渎津【水经】
　　津西侧岸临河有四渎祠东对四渎口河水东分济亦曰泲水受河也然自河入济自泲入淮自淮达江水径周通故有四渎之名【郦注　通典卢县东有汉临邑故城卢县今为长清县四渎津当在县界临邑故城东北】
　　又东北迳杨墟县东商河出焉【水经　此上下相接处不与水经相符从锥指也】地理志曰杨墟平原之隶县也城在髙唐城之西南经次于此是不北也商河首受河亦漯水及泽水所潭水也渊而不流世谓之清水自此虽沙涨填塞厥迹尚存歴泽而北俗谓之落里坈迳张公城西又北重源潜发世谓之落里坈亦曰小漳河商漳声相近故字与读移耳【郦注　元和志汉鸿嘉四年河水泛溢河隄都尉许商凿此河通海故以商为名商河行大河之南漯水之北】
　　河水又东迳髙唐县界【水经】
　　河水于县漯水注之水自城东北迳东武阳县故城南应劭曰县在武水之阳然则漯水亦或武水也漯水又北迳聊城县故城西城内有金城周匝有水南门有驰道絶水南出自外泛舟而行矣东门侧有层台秀出鲁仲连所谓还髙唐之兵郤聊城之众者也【郦注　水经漯水又东北迳清河县故城北又东北迳文乡城东南又东北迳博平县右与黄沟同注川泽又东迳文乡城又东南迳王城北黄沟又东北迳左与漯水隠覆势镇河陆东出于髙唐县大河右迤东注漯水矣漯水又东北迳援县故城西又迳髙唐县故城东又东北迳漯隂县故城北又东北迳着县故城南又东北迳崔氏城北东南迳东朝阳县故城南又东迳汉徴君伏生墓南又东迳邹平县故城北又东北迳界东邹城北又东北迳建信县故城北又东北迳千乗县二城间又东北为马常坈又东北迳杨墟县东商河出焉商河又北迳平原县东又迳安徳县故城南又东北迳昌平县故城南又东迳般县故城南又东迳乐陵县故城南又东迳朸乡县故城南沙沟水注之商河又东北流迳马岭城西北而流屈而东注南转迳城东又东北迳富平县故城北又分为二水南水谓之长聚沟北水世谓之白薄渎注云东北流注于海矣】
　　又东北迳髙唐县故城西【水经】
　　京相璠曰本平原县齐之西鄙也大河迳其西而不出其东经言出东误耳【郦注　城在今禹城县西四十里本齐髙唐邑齐赵以河为竟威王曰吾臣有盼子者使守髙唐则赵人不敢渔于河即此河也】
　　又北迳张公城临侧河湄【水经】
　　有津焉名之曰张公渡【郦注　张公城今在平原县南六十里】
　　又北迳平原县故城东【水经】
　　地理风俗记曰原博平也故曰平原矣县故平原郡治矣晋灼曰齐西有平原河河水北过髙唐县即平原也故经言河水迳髙唐县东非也按地理志曰髙唐平原也髙堂漯水所出平原则笃马河导焉明平原非髙唐大河不得出其东审矣【郦注　故城在今县南】
　　又左迳安徳城东而北为鹿角津东北迳般县乐陵朸乡厌次县南为厌次河【水经　今陵县治即安徳故城县东南有故鹿角闗以津为名与临邑县接界般县故城在今徳平县东北乐陵故城在今乐陵县界朸乡故城在今商河县西北厌次故城在今武定州东本富平后汉改曰厌次】
　　又迳漯隂县故城北【水经　此北漯隂县也漯水下注云北漯隂城伏琛谓之漯阳城当在今青城县界漯水之北】
　　又东北漯沃津【水经　孙云漯沃误汉志千乘郡有湿沃县按説文本作湿或省作漯后又转为漯字也】
　　漯沃县故城南地理风俗记曰千乗县西北五十里有大河河北有漯沃城故县也【郦注　今蒲台县东有漯沃故城】
　　又东迳千乗城北【水经】
　　伏琛所谓千乗北城也【郦注　今髙苑县北有千乗故城未知是北城否也】
　　又东北迳利县城北【水经　本作黎城县北今据济水经文改正彼注云地理志齐郡有利县晏谟曰县在齐城北五十里今博兴县东有利县故城】
　　又东分为二水枝津东迳甲下城南东南歴马常坈注济【水经　济水注云济水东北至甲下邑南东歴琅槐县故城北又东北河水枝津注之漯水注云漯水迳千乘县二城间又东北为马常坈乱河枝流而入于海即此水也甲下盖亦千乗县地】
　　又东北过甲下邑又东北入于海【水经】
　　禹贡夹右碣石入于河山海经碣石之山绳水出焉东流注于河河之入海旧在碣石今川流可导非禹渎也周定王五年河徙故渎故班固曰商碣周移也汉武帝元光二年河又徙东郡更注勃海是以汉司空掾王横言曰往昔天甞连北风海水溢西南出侵数百里故张君云碣石在海中盖沦于海水也昔燕齐辽旷分置营州今城届海濵海水北侵城垂沦半王横之言信而有徴碣石入海非无证矣【郦注　河水入海处当在甲下邑之东北马常坈之北按元和志海在勃海县东一百六十里今分属利津县即古千乘海口利津金析唐蒲台勃海三县置本汉漯沃县地盖南与千乘县共此海口也】
　　以今舆地言之滑县开州【并属直隷大名府】观城濮州范县朝城【并属山东东昌府】阳谷【属山东兖州府】茌平【属东昌府】禹城平原陵县徳平乐陵商河武定青城蒲台【并属山东济南府】髙苑博兴【并属山东青州府】利津【属济南府】诸州县界中皆东汉以后大河之所行也【禹贡锥指】






　　行水金鉴巻八
　　钦定四库全书
　　行水金鉴巻九
　　江南按察使傅泽洪撰
　　河水
　　河自底柱以下五户已上其间一百二十里有一十九滩魏景初二年二月帝遣都督沙丘部监运谏议大夫寇谷帅工五千人嵗常修治平河岨　厎柱一十九滩水流迅急势同三峡晋泰始三年五月武帝遣监运大中大夫赵国【当有姓氏原阙】都匠中郎将河东乐世帅众五千余人修治河滩事见五户祠铭虽世代加功水流漰渀涛波尚屯及其商舟是次鲜不踟蹰难济故有众峡诸滩之言【水经注】
　　晋泰始七年六月大霖河洛伊沁皆溢【晋书　后又载六年事并同宋书亦载之未知孰是】
　　是年没民舍千九百余家秋稼千三百余顷【河南通志】
　　华峤奏浚导河渠巡禹之旧迹置都水官事多施行【晋书华峤本传】
　　傅祗为荥阳太守自魏黄初大水之后河济泛溢邓艾常着济河论开石门而通之至是复浸壊祗乃造沉菜堰至今兖豫无水患百姓为立碑颂焉【晋书傅祗本传】
　　河自龙门东注横被中国每漂决所渐害重灾深隄筑之功劳役天下且闗洛髙嵦地少川源是故镐酆潦潏咸入礼典漳滏郑白之饶沟渠沾溉之利皆民命所祖国以为天沟洫立志亦其宜也世殊事改于今可得而略【宋书】
　　宋元嘉十八年夏五月甲申河水泛溢害居人【南史】冀定数州频遭水患楷上疏曰比定冀水潦无嵗不饥幽瀛川河频年泛溢岂是阳九厄防百六钟期故以人事而然非为运极昔魏国咸舄史起哂之兹地荒芜臣实为耻不揆愚瞽辄敢陈之计水之凑下浸润无间九河通塞屡有变改不可一准古法皆循旧隄阿者河决瓠子梁楚几危宣房既建水还旧迹十数年间户口丰衍又决屯氏两川分流东北数郡之地仅得支存及下通灵鸣水田一路往昔膏腴十分病九邑居凋离坟井毁灭良由水大渠狭更不开泻众流壅塞曲直乗之所致也至若量其逶迤穿凿涓浍分立隄堨所在疏通预决其路令无停蹙随其髙下必得地形土木参功务从便省使地有金隄之坚水有非常之备钩连相注多置水口从河入海逺迩迳【缺】　　泻泄此波泽九月农罢量役计功十月昏正立匠表度县遣能工麾画形势郡发明使筹察可否审地推岸辨其脉流树板分崖练厥从往别使案检分部是非瞰睇川原明审通塞当境修理不劳役逺终春自罢未须乆功即以髙下营田因于水陆水种秔稻陆艺桑麻必使室有乆储门丰余积其实上叶御灾之方亦为中古井田之利即之近事有可比伦江淮之南地势洿下云雨隂霖动弥旬月遥途逺运唯用舟舻南亩畬葘微事耒耜而众庶未为馑色黔首罕有饥顔岂天徳不均致地偏罚故是地势异图有兹丰馁臣既乡居水际目覩荒残每思郑白屡想王李夙宵不寐言念皇家愚臣丹欵实希効力有心萤爝乞暂施行使数州士女无废耕桑之业圣世洪恩有赈饥荒之土邺宰深笑息自一朝臣之至诚申于今日诏曰频年水旱为患黎民阻饥静言念之昃不遑食鉴此事条深协在虑但计画功广非朝夕可合宜付外量闻事遂施行楷用功未就诏还追罢【魏书崔楷传　楷明帝孝昌中以殷州刺史死节】北齐河清元年四月河溢【河南通志】
　　唐髙祖武徳七年治中云得臣自龙门引河溉田六千余顷【唐书】
　　唐太宗贞观十一年九月丁亥河溢壊陜州河北县毁河阳中潬幸白司马坂观之赐濒河遭水家粟帛【唐书河阳即今懐庆府孟县地后魏太和中筑北中城东魏元象元年又筑南城及中潬城是为三城中有河桥晋杜预造魏尔朱荣之乱及尔朱世隆再乱与髙欢宇文泰相持皆以三城河桥为拒守攻战要津唐袭王世充河阳城焚河桥又以舟师袭世充囘洛城断河阳桥又九节度之师溃于相州郭子仪以朔方军断河阳桥其险要如此金大定中州治以河患因于故城北十五里筑新城徙治焉曰上孟津故城曰下孟州予于已亥客懐孟从下州放棹南归问所谓三城河桥无有也其故迹亦不可得而见矣】
　　唐髙宗永徽五年六月河北大水十月齐州黄河溢【唐书五行志】
　　唐髙宗永淳二年七月已已河溢壊河阳桥【唐书五行志　旧唐书云溺河阳城】
　　唐武后如意元年八月甲戌河溢壊河阳县【唐书五行志　唐书称道二年误五行志又称长寿元年重见】
　　唐武后长寿二年五月癸丑棣州河溢壊居民二千余家【唐书五行志】
　　唐武后圣歴元年秋黄河溢【唐书　河南通志作中宗嗣圣十六年即是年也嗣圣无十六年】
　　唐宗开元五年六月壬午巩县暴雨连月山水泛溢毁郭邑庐舍七百余家人死者七十二汜水同日漂壊近河百姓二百余家【旧唐书宗本纪】
　　唐宗开元十年六月博州棣州河决【唐书五行志】八月丙申博棣等州黄河隄破漂损田稼【旧唐书宗本纪】
　　唐宗开元十四年秋大水河南河北尤甚河及支川皆溢懐卫郑滑汴濮人或巢或舟以居死者千计【唐书五行志】八月河决卫州【唐书宗本纪】
　　唐代宗大歴十二年秋大雨水河南尤甚平地深五尺河溢【唐书五行志】
　　唐徳宗建中元年冬黄河溢【唐书徳宗本纪】
　　唐徳宗贞元二年六月河溢【唐书五行志】
　　唐宪宗元和七年正月振武河溢毁东受降城【唐书五行志】唐宪宗元和八年十二月丙午以河溢浸滑州羊马城之半滑州薛平魏博田正徴役万人于黎阳界开古黄河道南北长十四里东西濶六十步深一丈七尺决旧河水势滑人遂无水患【旧唐书宪宗本纪】
　　薛平田正凿河十四里经黎阳山东防于故渎名曰新河【唐防要】
　　薛平授郑滑节度使始河溢瓠子东泛滑距城才二里许平按求故道出黎阳西南因命其佐裴泰往请魏博节度使田正正许之乃籍民田所当者易以它地疏导二十里以酾水悍还壖田七百顷于河南自是滑人无患入为左金吾卫大将军【唐书薛平传】
　　卫州汲郡黎阳县有白马津一名黎阳闗有大岯山一名黎阳山有新河元和八年观察使田正及郑滑节度使薛平开长十四里濶六十步深丈有七尺决河注故道滑州遂无水患【唐书地理志】
　　唐时黄河不闻有决溢之患薛平治河一事此外史无所纪盖河朔地天寳后乆属藩臣而事不闻朝廷汴河亦不闻有疏通之事唯郑畋集载为相时汴河淀塞请令河阳节度使于汴口开导仍令宣武感化节度使严帖州县封闭公私斗门感化即徐州也【宋敏求春明退朝録】
　　萧仿拜义成军节度使滑州濒河累嵗水壊西北防仿徙其流逺去树隄自固人得以安【唐书箫仿传】
　　魏晋南北朝河之利害不可得闻而唐少河患阎百诗云其説有二一程子曰汉火徳多水灾唐土徳少河患一宋敏求曰唐河朔地天宝后乆属藩臣纵有河事不闻朝廷故一部唐书所载者仅滑帅薛平萧仿二事耳渭按伊川之意欲明宋多河患以火徳故然东汉亦火徳而河患絶少何也且禹功既壊河行未乆辄复徙逺者数百年近者或百余年或数十年独东汉之河垂千嵗而后变则王景之功不可诬也岂皆徳运为之哉肃代以后强藩跋扈并帝制自为次道云纵有河事不闻朝廷是也而愚更有説焉河灾羡溢首尾亘千里之外非一方可治当四分五裂之际尔诈我虞唯魏滑同患故田正从薛平之请协力共治否则动多掣肘纵有溢决亦迁城邑以避之而巳此河功所以罕纪也据史所书谓唐少河患亦未为笃论【禹贡锥指】
　　唐文宗太和二年夏河决壊棣州城【唐书五行志】
　　唐文宗开成三年夏河决浸郑滑外城【唐书五行志】
　　唐宣宗大中十二年大水泛徐兖青郓而沧地积卑中立自按行引御水入之毛河东注海州无水灾【唐书杜中立传】唐僖宗干符五年秋大霖河溢【唐书五行志】
　　唐昭宗大顺二年二月辛已河阳河溢壊人庐舍【旧唐书】景福二年河徙从勃海北至无棣县入海【唐书五行志】唐昭宗干宁三年四月河圮于滑州朱全忠决其隄因为二河散漫千余里【唐书五行志】
　　梁朱友贞龙徳三年段凝以唐兵渐逼乃自酸枣决河东注于郓以限唐兵谓之防驾水决口日大屡为曹濮患唐同光二年命娄继英塞之未防复壊【五代史补】
　　华温琪夏邑人仕梁歴綘棣二州刺史时棣州苦河水为患温琪徙新州以避之民赖全活者甚众【河南通志】
　　唐李存勗同光二年八月河溢【五代史】
　　是年七月壬寅梁所决河连年为曹濮患　甲辰命右监门上将军娄继英督汴滑兵塞之未防复壊同光三年春正月庚戌诏平卢节度使符习治酸枣遥隄以御决河　是年自六月甲午罕见日星江河川皆溢凡七十五日乃霁【通鉴】
　　唐李嗣源天成四年十二月庚申修治河北岸宣差左卫上将军李承约祭之张敬询为滑州节度使长兴初敬询以河水连年溢乃自酸枣县界至濮州广隄防一丈五尺东西二百里【通鉴】
　　晋石敬塘天福四年八月巳亥朔河决博平【五代史】晋天福六年九月辛酉滑州言河决【考异曰薛史纪载九月辛酉滑州河决而不载庚午濮州决髙祖实録载庚午濮州奏而不载辛酉滑州决五代防要及志皆云天福六年九月决滑州兖濮州界皆为水漂溺史匡翰传亦云天福六年白马河决按卒酉滑州河已决则下流皆涸濮州无庚午再决之理盖滑州河决漂浸及濮州耳　通鉴】
　　晋石敬塘天福六年九月丁丑河决中都入于沓河十月河决滑濮郓澶州【五代史】
　　是年河决滑州东泛濮州民为水所漂溺诏所在发舟救之【山东通志】
　　是年河决濮阳之观城界楚里村隄【阎咏目游四海记】
　　晋石敬塘天福七年三月归徳军节度使安彦威塞决河于滑州【五代史　河决滑州命彦威塞之彦威出私钱募民治隄见彦威本传】
　　是年三月已未梁州节度使安彦威奏到滑州修河隄时以瓠子河涨溢诏彦威督诸道运民自豕韦之北筑堰数十里给私财以犒民民无散者竟止其害以功加邠国公诏于河决之地建碑立庙【通鉴】
　　晋石重贵开运元年六月丙辰河决滑州环梁山入于汶济【五代史】
　　是年六月丙辰滑州河决诏大发数道丁夫塞之既塞帝欲刻碑纪其事中书舍人杨昭俭諌曰陛下刻石纪功不若降哀痛之诏梁翰颂美不若颁罪已之文帝善其言而止【通鉴】
　　滑州河决侵汴曹濮单郓五州之境环梁山合于汶水此全河南徙之始也梁山在今夀张东平之间汶水自东北来与济水防于梁山之北而决河水弥浸溃溢环梁山防于汶则宋之梁山泺矣【谷山笔麈】
　　羊使君晋开运二年守博州河溢城没使君祝天冀免生民垫溺愿以身代【山东通志】
　　晋石重贵开运三年夏六月已丑河决鱼池　秋七月河决杨刘朝城　八月辛酉河溢歴亭　九月河决澶滑懐州　癸卯河决临黄　冬十月河决卫州丙寅河决原武【五代史】
　　开运三年秋七月河决杨刘西入莘县四十余里自朝城北流【莘县在魏州之东朝城在魏州东南相去四十里】九月丙辰河决澶州临黄【临黄春秋卫河上之邑汉为东郡观县后魏置临黄县唐属澶州宋端拱元年省临黄入观城县　通鉴】
　　梁晋河上之师徳胜杨刘各有南北二城跨河而守皆河津要地也晋人初据徳胜为梁人所败东守杨刘王彦章段凝以十万之师百道进攻迄不能拔而大河之险已入于晋矣徳胜在濮州境内晋史云徳胜口澶州地也澶州旧治顿丘天福中徙州跨徳胜津已而又作浮梁于上是为澶州河桥矣杨刘在东阿北境可六十里黄河旧隄隠隠可见墟里人烟乆成聚落而二城之迹则不可考矣夫合两国之众集百万之师一旦化为榛莽平芜苍茫无迹盛衰兴亡皆如幻化亦足慨矣【谷山笔麈】
　　汉刘承祐干祐元年夏四月戊子河决原武　五月乙亥河决滑州鱼池【五代史　通鉴注鱼池地名河决之后谓之鱼池口】
　　汉刘承祐干祐三年六月癸卯河决原武【五代史】
　　五代汉河决郑州卢振请修汴河两岸立斗门以备旱涝【目游四海记　史云河决原武原武属郑州】
　　周广顺二年十二月丙戌河决郑滑遣使行视修塞【通鉴】
　　周广顺三年春正月庚午帝以河决为忧王峻自请往行视许之　九月已亥义成节度使白重赞奏塞决河【通鉴】
　　周郭威广顺中重赞为义成军节度在镇日河屡决重赞亲部丁壮塞大程六合二隄诏书褒美【宋史白重赞传】周祖亲征兖州以通为在京右厢都巡检时河溢灌河隂城命通率广鋭卒千二百浚汴口又部筑河隂城剏营壁未几拜保义军节度观察留后世宗即位以深冀之间有胡卢河东西横亘数百里隄堨非峻不能扼契丹奔突显徳二年命通与王彦超复治之功未就契丹至通出兵迎击退之遂城李晏口为静安军四旬而完六年春诏通河北按行河隄因发徐宿宋单等州民浚汴渠数百里【宋史韩通传】
　　世宗征淮南为前军都监从征闗南还防塞澶渊决河命钦祚领禁兵防役因命督治澶州城【宋史田钦祚传】
　　周世宗显徳初大决东平之杨刘宰相李谷监治隄自阳谷抵张秋口以遏之水患少息然决河不复故道离而为赤河【宋史河渠志】河大决齐郓发十数州丁壮塞之命谷领防刻期就功【宋史李谷传】
　　显徳元年春正月庚寅诏前登州刺史周训等塞决河先是河决灵河鱼池酸枣阳武常乐驿河隂六明镇原武凡八口【九域志滑州北马县有灵河镇鱼池亦在滑州界酸枣津在大梁东北阳武在郑州河隂在孟州东南六明镇在大通军大通军即胡梁渡也晋天福四年建浮桥置大通军原武在郑州之北】五月戊辰河自杨刘至于博州百二十里连年东溃分为二派滙为大泽弥漫数百里又东北壊古隄而出【古隄前代所筑以防河者河屡徙故古隄在平地】灌齐棣淄诸州至于海涯漂没民田庐不可胜计流民采菰稗捕鱼以给食朝廷屡遣使者不能塞　十一月戊戌帝遣李谷诣澶郓齐按视隄塞役徒六万三十日而毕【通鉴】是年十一月河隄成　河自杨刘东溃分为二派滙为大泽弥漫数百里灌棣淄漂没田庐民捕鱼以食李谷按视役徒六万三十日毕工【朱子纲目】
　　谷之治水也顺水性而非塞障也且工止一月故纲目书成以美之【河志】
　　周显徳二年谋伐唐因浚仪故隄疏导之东至泗上四年疏汴水北入五丈河五年浚汴口导河流达于淮江淮舟楫始通【目游四海记】
　　杨澈年十六父思进为镇赵从事防昭庆令缺使府命澈假其任时河决邻郡府督役甚急澈部徒数千经大泽中多芦苇令采刈为筏顺流而下既至执事者讶以后期俄而苇筏继至骇而问之澈以状对乃更嗟赏建隆初举进士【宋史杨澈传】
　　唐新旧二史五代史皆不志河渠事多缺略今按唐有河北道河南道以河画界其自大伾以东河北卫魏澶博徳棣沧七州河南滑濮济齐淄五州皆濒河郡也谨摭元和志寰宇记所载各县界之黄河略为铨次以备史志之阙黄河自汲县南胙城县北【汲县即今河南卫辉府治胙城县在府东三十五里】东北迳灵昌县北又东北迳白马县北其北岸则黎阳县【灵昌东北至滑州七十里其废址在今直隶大名府滑县西南元和志黄河在灵昌县北十里白马滑州治元和志州城即古滑台城河去外城二十步黎阳西南至卫州一百二十里今为大名府濬县】又东迳顿丘县南又东迳清丰县南其南岸则濮阳县【顿丘澶州治元和志黄河在县南三十五里清丰东至澶州二十五里其故城在今大名府清丰县西元和志黄河在县南五十里濮阳东至山东濮州八十里元和志黄河北去县十五里】又东迳临黄县南其南岸则鄄城县【临黄西至澶州六十七里其故城在今山东东昌府观城县东南元和志黄河南去县三十六里鄄城濮州治其故城在今濮州东二十里元和志黄河在县北二十一里】又东北迳朝城县东其东岸则范县【朝城西北至魏州一百里其故城在今东昌府朝城县西元和志黄河在县东二十九里范县西南至濮州四十里其故城在今东昌府范县东南二十里】又东迳范县北其北岸则武水县【武水东北至博州六十里其故城在今东昌府治聊城县西南元和志黄河在武水县南二十二里】又东迳阳谷县北其北岸则聊城县【阳谷县属山东兖州府东南至郓州七十五里元和志本属济州天宝十三年济州为河所陷没以县属郓州黄河在县北十二里聊城博州治元和志黄河在县南四十三里按水经河水迳茌平县西唐贞观中省入聊城故不言茌平非河改道也】又东迳平隂县北又东迳长清县北其北岸则平原县安徳县【今兖州府平隂县西南至郓州一百二十里元和志本属济州天宝十三载州废县隷郓州黄河北去县十里今济南府长清县东北至齐州八十里元和志本属济州贞观十七年废济州县属齐州黄河北去县五十五里今济南府平原县元和志黄河在县南五十里安徳徳州治　其故城在今陵县界元和志黄河南去县十八里】又东迳临邑县北【今济南府临邑县南至齐州六十里元和志黄河在县北七十里】又东迳临济县北【临济西南至齐州一百二十里元和志黄河在县北八十里今为济南府济阳县地】又东北迳邹平县西北【邹平东南至淄州一百二十里元和志黄河西北去县八十里按唐邹平故城在今济南府齐东县界】其北岸则滳河县厌次县【滳河东北至棣州八十里元和志黄河在县南十八里滳音商今属济南府厌次棣州治其故城在今济南府武定州东四十余里元和志黄河在县南三里】自此以下有新旧二道旧东北迳蒲台县南又东北入海【蒲台西北至棣州七十五里今为济南府蒲台利津二县地元和志黄河西南去县七十三里海在县东一百四十里海畔有一沙阜髙一丈周二里俗呼为鬭口淀是济水入海之处海潮与济相触故名】景福后自厌次县界决而东北流迳勃海县西北又东北至无棣县东南而东注于海【勃海县西至棣州七十里其故城在今济南府濵州东寰宇记云黄河在勃海县西北六十里景福二年后河水移道无棣县西北至沧州一百二十里其故城在今济南府海丰县西接庆云县界寰宇记云黄河在无棣县东南六十里东北流迳马谷小山而东入海盖即景福之改流也马谷小山在海丰县东南昭宗景福上距李吉甫撰志之年约六十余嵗】以今舆地言之濬县清丰观城聊城平原陵县商河齐东武定蒲台利津【南接滑县开州濮州范县阳谷茌平平隂长清临邑济阳后徙经濵州海丰不入蒲台利津】诸州县界中皆唐歴五代以迄宋初黄河之所行也自王莽始建国三年辛未河徙由千乗入海后五十九嵗为后汉明帝永平十三年庚午王景治河功成下逮宋仁宗景祐元年甲戌有横陇之决又十四嵗为庆歴八年戊子复决于商胡而汉唐之河遂废凡九百七十七嵗【禹贡锥指】
　　黄河今西蕃朶甘斯南鄙曰星宿海者其源也四山之间有泉近百滙而为海登髙望之若星宿布列故名流出复潴曰哈喇海东出曰齐賔河合呼喇雅尔楚二河东北流为九渡河其水犹清骑可涉也贯山中行出西戎之都防曰库济曰库徳者合纳琳河所谓细黄河也水流已浊绕昆仑之南折而东注合竒尔穆蘓河复绕昆仑之北自贵徳西宁之境至积石经河州【此处有误见巻首禹贡锥指】过临洮合洮河东北流至兰州始入中国北绕朔方北地上郡而东经三受降城丰东胜州折而南出龙门过河中抵潼闗东出三门集津为孟津过虎牢而后奔放平壤吞纳小水以百数势益雄放无崇山巨矶以防闲之旁激奔溃不遵禹迹故虎牢迤东距海口三二千里恒被其害宋为特甚始自滑台大伾甞两经泛溢复禹迹矣一时奸臣建议必欲囘之俾复故流竭天下之力以塞之屡塞屡决至南渡后贻其祸于金源氏由不能顺其就下之性以导之故也　河入中国行太行西曲折山间不能为大患既出大伾东走赴海更平地二千余里禹迹既湮河并为一特以隄防为之限夏秋霖潦百川众流所防不免决溢之忧然有司所以备河者亦益工矣　黄河随时涨落故举物候为水势之名自立春后东风解冻河边人候水初至凡一寸则夏秋当至一尺颇为信验故谓之信水二月三月桃华始开冰泮积川流猥集波澜盛长谓之桃华水春末芜菁华开谓之菜华水四月末垄麦结秀擢芒变色谓之麦黄水五月实延蔓谓之蔓水朔野之地深山穷谷固隂沍寒冰坚晚泮逮乎盛夏消释方尽而沃荡山石水带矾腥并流于河故六月终旬后谓之矾山水七月菽豆方秀谓之豆华水八月菼薍华谓之荻苗水九月以重阳纪节谓之登髙水十月水落安流复其故道谓之复槽水十一月十二月断冰杂流乗寒复结谓之蹙凌水水信有常率以为准非时暴涨谓之客水其水势凡移欲横注岸如刺毁谓之劄岸涨溢逾防谓之抹岸埽岸故朽潜流潄其下谓之塌岸浪势旋激岸土上溃谓之沦卷水侵岸逆涨谓之上展顺涨谓之下展或水乍落直流之中忽屈曲横射谓之径防【音叫张衡西京赋曰望防窱以径廷】水猛骤移其将澄处望之明白谓之拽白亦谓之明滩湍怒略渟势稍汩起行舟值之多溺谓之荐浪水水退淤淀夏则胶土肥腴初秋则黄灭土颇为疏壤深秋则白灭土霜降后皆沙也旧制嵗虞河决有司常以孟秋预调塞治之物梢芟薪柴楗橛竹石茭索竹索凡千余万谓之春料诏下濒河诸州所产之地仍遣使防河渠官吏乗农隙率丁夫水工收采备用凡伐芦荻谓之芟伐山木榆柳枝叶谓之梢辫竹纠芟为索以竹为巨索长十尺至百尺有数等先择寛平之所为埽场埽之制密布芟索铺梢梢芟相重压之以土杂以碎石以巨竹索横贯其中谓之心索巻而束之复以大芟索系其两端别以竹索自内旁出其髙至数丈其长倍之凡用丁夫数百或千人杂唱齐挽积置于卑薄之处谓之埽岸既下以橛臬阂之复以长木贯之其竹索皆埋巨木于岸以维之遇河之横决则复増之以补其缺凡埽下非积数叠亦不能遏其迅湍又为马头锯牙木岸者以蹙水势防隄焉凡縁河诸州孟州有河南北凡二埽开封府有阳武埽滑州有韩房二村凭管石堰州西鱼迎阳凡七埽【旧有七里曲埽复废】通利军有齐贾苏村凡二埽澶州有濮阳大韩大吴商胡王楚横陇曹村依仁北冈孙陈大固明公王八凡十三埽大名府有孙村侯村二埽濮州有任村东西北凡四埽郓州有博陵张秋闗山子路王陵竹口凡六埽齐州有采金山史家涡二埽濵州有平河安定二埽棣州有聂家梭隄锯牙阳成四埽所费皆有司嵗计而无阙焉【宋史河渠志　志中所言孟秋预备春料及防官吏乗农隙率丁夫收采何其仁至而义尽也其卷埽之法亦甚周密】
　　宋太祖建隆元年十月壬午棣州河决壊厌次商河二县居民庐舍田畴【宋史五行志】是年河决公乗渡口壊临邑城三年移治孙耿镇【宋史地理志】
　　宋太祖建隆二年孟州河决【河南通志】
　　宋太祖建隆四年八月齐州河决【宋史五行志】
　　宋太祖干徳元年春正月丁巳修畿内河隄【宋史太祖本纪】宋太祖干徳二年遣使案行将治古隄议者以旧河不可卒复力役且大遂止但诏民治遥隄以御冲注之患其后赤河决东平之竹村七州之地复罹水灾【宋史河渠志】宋太祖干徳三年七月开封府河决溢阳武河中府孟州并河水涨孟州壊中潬军营民舍数百区河壊隄岸石又溢于郓州壊民田淄州济州并河溢害邹平髙苑县民田【宋史五行志】八月癸卯河决阳武县已未郓州河水溢没田九月辛巳河决澶州【宋史太祖本纪】是年秋河决澶州州命重赟督丁壮数十万塞之【宋史韩重赟传】干徳三年秋大雨霖开封府河决阳武又孟州水涨壊中潬桥梁澶郓亦言河决诏发兵治之【宋史河渠志】
　　时诸国尚未一统正用兵之际不遣丁夫而以兵治河宋之重农惜民有可嘉者【河志】
　　宋太祖干徳四年六月甲午东阿县河溢损民田甲辰观城县河决壊居民庐舍注大名又灵河县隄壊水东注衞南县境及南华县城七月荥泽县河南北隄壊八月淄州清河水溢壊髙苑县城溺数百家及邹平县田舍【宋史五行志】闰月乙丑河溢入南华县【宋史太祖本纪】八月丙辰滑州河决壊灵河县大隄诏殿前都指挥使韩重赟马步军都军头王廷义等督士卒丁夫数万人治之被泛者蠲其秋租【宋史河渠志】
　　此合兵民而同治之者是年潘美方用兵南汉或以兵之不足而始用丁夫欤【河志】
　　宋太祖干徳五年正月帝以河隄屡决分遣使行视发畿甸丁夫缮治自是嵗以为常皆以正月首事季春而毕是月诏开封大名府郓澶滑孟濮齐淄沧棣濵徳博懐衞郑等州长吏并兼本州河隄使盖以谨力役而重水患也【宋史河渠志】八月甲申河溢入衞州城民溺死者数百【宋史太祖本纪】
　　宋太祖开宝元年六月河溢壊民田庐舍【宋史五行志】宋太祖开宝二年七月下邑县河决【宋史五行志】
　　宋太祖开宝三年春正月癸丑増河堤十二月癸巳増河隄【宋史太祖本纪】
　　宋太祖开宝四年六月乙酉河决原武汴决谷熟七月癸亥汴决宋城【宋史太祖本纪】六月郓州河及汶清河皆溢注东阿县及陈【阙】镇壊仓库民舍郑州河决原武县【宋史五行志】十一月河决澶渊泛数州官守不时上言通判司封郎中姚恕弃市知州杜审肇坐免【宋史河渠志】杜审肇出知澶州太祖以审肇未甞歴郡务乃命司封郎中姚恕通判州事以左右之未防河大决东滙于郓濮数郡民田罹水患太祖怒其不即时上言遣使案鞫遂论恕弃市审肇免官归【宋史杜审肇传】开宝初河决澶州命守忠副颍州团练使曹翰防役河决遂塞【宋史安守忠传】
　　宋太祖开宝五年正月诏曰应縁黄汴清御等河州县除准旧制种蓺桑枣外委长吏课民别树榆柳及土地所宜之木仍案户籍髙下定为五等第一等嵗树五十本第二等以下递减十本民欲广树蓺者听其孤寡惸独者免是月澶州修河卒赐以钱鞵役夫给以茶三月诏曰朕每念河渠溃决颇为民患故署使职以总领焉宜委官联佐治其事自今开封等十七州府各置河隄判官一员以本州通判充如通判阙员即以本州官充五月河大决濮阳又决阳武诏发诸州兵及丁夫凡五万人遣颍川团练使曹翰防其役翰辞太祖谓曰霖不止又闻河决朕信宿以来焚香上祷于天若天灾流行愿在朕躬勿延于民也翰顿首对曰昔宋景公诸侯耳一发善言灾星退舍今陛下忧及兆庶恳祷如是固当上感天心必不为灾六月下诏曰近者澶濮等数州霖两荐降洪河为患朕以屡经决溢重困黎元每阅前书详究经渎至若夏后所载但言导河至海随山濬川未闻力制湍流广营髙岸自战国专利堙塞故道小以妨大私而害公九河之制遂隳歴代之患弗弭凡搢绅多士草泽之伦有素习河渠之书深知疏导之策若为经乆可免重劳并许诣阙上书附驿条奏朕当亲览用其所长勉副询求当示甄奬时东鲁逸人田告者纂禹元经十二篇帝闻之诏至阙下询以治水之道善其言将授以官以亲老固辞归养从之翰至河上亲督工徒未防河决皆塞【宋史河渠志】五月丁亥河南北淫澶滑济郓曹濮六州大水六月已丑河决阳武八月衞州河溢【宋史太祖本纪】五月河决澶州六月河又决开封府阳武县之小刘村【宋史五行志】
　　宋祖之言千载下犹见其敬天忧民之忱询得治河之本者曹翰之言虽近于防原非虚美其后河决皆塞果如翰言逸人之书未经赴阙上陈而帝自闻之其时朝廷访贤求言广咨博询可谓无微不周矣书虽不传然帝善其言必与诏书导河濬川未闻力制湍流之防相合授官力辞真逸人也【河志】
　　宋太祖开宝六年春正月癸酉修魏县河【宋史太祖本纪】郓州河决杨刘口懐州河决获嘉县【宋史五行志】
　　宋太祖开宝七年六月壬寅安阳河溢壊民居【宋史太祖本纪】宋太祖开宝八年五月濮州河决郭龙村六月辛亥澶州河决顿丘县【宋史五行志】







　　行水金鉴巻九
　　钦定四库全书
　　行水金鉴巻十
　　江南按察使傅泽洪撰
　　河水
　　宋太宗太平兴国二年六月孟州河溢壊温县隄七十余步郑州壊荥泽县宁王村隄三十余步又涨于澶州壊英公村隄三十步【宋史五行志】七月癸未河决荥泽顿丘白马温县闰月已酉河溢开封等八县害稼【宋史太宗本纪】秋七月河决孟州之温县郑州之荥泽澶州之顿丘皆发縁河诸州丁夫塞之又遣左卫大将军李崇矩骑置自陜西至沧棣案行水势视隄岸之缺亟缮治之民被水灾者悉蠲其租【宋史河渠志】
　　宋太宗太平兴国三年正月命使十七人分治黄河隄以备水患【宋史河渠志】正月辛丑浚广济恵民及蔡三河治黄河隄【宋史太宗本纪】五月懐州河决获嘉县北注【宋史五行志】是年夏河决荥阳诏守素发郑之丁夫千五百人与卒千人领防塞之【宋史翟守素传】十月滑州灵河县河塞复决命西上閤门使郭守文率卒塞之【宋史河渠志】
　　宋太宗太平兴国四年八月甲戌宋州河决宋城县九月已卯卫州河决汲县壊新场隄九月澶州河涨【宋史五行志】
　　九月已卯河决汲县【宋史太宗本纪】
　　宋太宗太平兴国五年五月徐州白沟河溢入州城【宋史五行志】
　　是年懐州河决【河南通志】
　　宋太宗太平兴国六年河中府河涨陷连隄溢入城壊军营民舍鄜延宁三州并河水涨溢入州城壊军营仓库庐舍【宋史五行志】李神祐为南作坊副使太平兴国六年滑州治河防材苇未具命神祐驰往垣曲伐薪蒸四百万以济其用【宋史李神祐传】
　　宋太宗太平兴国七年六月河决临邑县十月河决懐州武陟县害民田【宋史五行志　本纪以临邑作临济武陟作武徳并误】七月河决范济口【宋史太宗本纪】是年河大涨蹙清河凌郓州城将陷塞其门急奏以闻诏殿前承防刘吉驰往固之【宋史河渠志】袁廓知郓州防河决溢入城浸居人庐舍至冬月结为冰廓大发民凿取以竹舆舆出城散积之使者至谓其有略致水不入城乃以状闻拜监察御史【宋史袁廓传】宋太宗太平兴国八年五月河大决滑州韩村泛澶濮曹济诸州民田壊居人庐舍东南流至彭城界入于淮诏发丁夫塞之隄乆不成乃命使者按视遥隄旧址使囘条奏以为治遥隄不如分水势自孟抵郓虽有隄防唯滑与澶最为隘狭于此二州之地可立分水之制宜于南北岸各开其一北入王莽河以通于海南入灵河以通于淮节减暴流一如汴口之法其分水河量其逺迩作为斗门啓闭随时务乎均济通舟运溉农田此富庶之资也不报时多隂雨河乆未塞帝忧之遣枢密直学士张齐贤乗传诣白马津用太牢加璧以祭十二月滑州言决河塞羣臣称贺【宋史河渠志】六月陜州河涨壊浮梁鄜州河水涨溢入城壊官寺民舍八月徐州清河涨丈七尺溢出塞州三面门以御之是年自夏及秋开封浚仪酸枣阳武封丘长垣中牟尉氏襄邑雍丘等县河水害民田【宋史五行志】蟠知京城陆路发运司事防河决韩村大发丁夫塞之命蟠调给其饷未防河塞【宋史刘蟠传】先是卢多逊贬赵普罢相其夏河决韩村寻复塞旦献河平颂曰天祚我宋以君兆民配天成休惟尧与隣粤有大水昏垫下人非曰圣祚孰究孰度蔽贤者退壅泽者罪我防大患河岂云败逆逊逺役奸普屏外圣道如隄崇崇海内帝曰守文是塞是亲调尔衞兵程是蒸民民以尽力臣以勤职役云其终河以之塞唐尧懐山实警神徳汉武宣房实彰令式我塞长河融流恵泽明明圣功万代成则太宗览之有逆逊奸普之语召宰相谓曰胡旦献颂词意悖戾朕自擢于甲科歴试外任所至无善状知海州日为部下所讼狱已具防大赦朕録其材而舍其过尚令在近列又领史职乃敢恣胸臆狂躁如此其亟逐之即贬殿中丞商州团练副使【宋史胡旦传】宋太宗太平兴国九年春滑州复言房村河决帝曰近以河决韩村发民治隄不成安可重困吾民当以诸军代之乃发卒五万以侍衞步军都指挥使田重进领其役又命翰林学士宋白祭白马津沉以太牢加璧未几役成【宋史河渠志】三月丁已滑州河决既塞帝作平河歌赐近臣蠲水所入州县今年租【宋史太宗本纪】八月延州南北两河涨溢入东西两城壊官寺民舍孟州河涨壊浮梁损民田【宋史五行志】是年河决壊民田命监察御史索湘与户部推官元玘同按行【宋史索湘传】
　　宋太宗淳化元年孟州河涨【宋史五行志】
　　宋太宗淳化二年三月诏长吏以下及巡河主埽使臣经度行视河隄勿致壊隳违者当寘于法【宋史河渠志】闰月河水溢四月河水溢六月河水汴水溢【宋史太宗本纪】京兆府河涨陜州河涨壊大隄六月乙酉河溢于浚仪县壊连隄浸民田上亲临视督衞士塞之辛卯又决于宋城县博州河涨壊民庐舍亳州河溢东流泛民田庐舍泗州招信县河涨【宋史五行志】是年宋州河决成务上言河水所经地肥淀愿免其租税劝民种艺从之【宋史柴成务传】赵孚知开封府司録参军事受诏与殿中侍御史柴成务供奉官葛彦恭殿直郭载行视黄河分南北岸按行复遥隄以纾湍决孚言治遥隄不如分水势于是建议于澶滑二州立分水之制时决河未平重惜民力而寝焉【宋史赵孚传】宋太宗淳化三年十月上津县河水溢壊民舍【宋史五行志】罕知霸州会河溢壊城垒罕以私钱募筑民咸徳之【宋史丁罕传】
　　宋太宗淳化四年九月澶州河涨冲陷北城壊民舎官署仓库民溺死者甚众十月澶州河决水西北流入御河浸大名府城【宋史五行志】十月河决澶州陷北城壊庐舍七千余区诏发卒代民治之是歳巡河供奉官梁睿上言滑州土脉疏岸善隤每嵗河决南岸害民田请于迎阳凿渠引水凡四十里至黎阳合大河以防暴涨帝许之【宋史河渠志】郭贽超拜工部侍郎淳化中知澶州坐河决免所居官【宋史郭贽传】髙弁为邢州盐铁判官河决澶州请弛隄防纵水所之可省民力且以扼契丹南向议寝知陜州【宋史髙弁传】淳化中昌言复知天雄军大河贯境豪民峙刍茭图利诱奸人潜穴隄防歳仍决溢昌言知之一日隄吏告急命径取豪家廥积以给用自是无敢为奸利者属澶州河决流入御河涨溢浸府城昌言籍府兵负土増隄数不及千乃索禁卒佐役皆偃蹇不进昌言怒曰府城将垫人民且溺汝辈食厚禄欲坐视耶敢不从命斩众股栗赴役不浃旬城完太宗手诏褒谕之召拜给事中参知政事【宋史赵昌言传　愚按宰辅表赵昌言于淳化四年十月丁丑自知大名府加给事中参知政事】赵贺补临朐主簿贺有干才知州防准具知贺淳化中调丁壮塞澶州决河众多逸去独贺全所部而归临朐父老张乐迎贺准使由谯门过曰旌贺之能也改大理评事【宋史贺传】赵淳化中守正擢髙阳闗副都明年防浚惠民河塞澶州决河就命知州军【宋史孔守正传】宋太宗淳化五年正月滑州言新渠成帝又案图命昭宣使罗州刺史杜彦钧率兵夫计功十七万凿河开渠自韩村埽至州西铁狗庙凡十五余里复合于河以分水势【宋史河渠志】右领军衞上将军周景歴事唐汉周习水利尝浚汴口导郑州郭西水入中牟渠修滑州河隄累迁至是官【宋史周莹传】嗣宗以秘书丞通判澶州并河东西植树万株以固隄防【宋史王嗣宗传】
　　宋太宗至道二年七月郓州河涨壊连隄四处闰七月陜州河涨【宋史五行志】三年四月河决郓州诏徙州城【太宗本纪】宋真宗咸平元年七月齐州黄河泛溢壊田庐【宋史五行志】宋真宗咸平三年五月河决郓州王陵埽浮钜野入淮泗水势悍激侵迫州城命使率诸州丁男二万人塞之逾月而毕始赤河决拥济泗郓州城中常苦水患至是霖雨弥月积潦益甚乃遣工部郎中陈若拙经度徙城若拙请徙于东南十五里阳乡之髙原诏可是年诏縁河官吏虽秩满须水落受代知州通判两月一巡隄县令佐迭巡隄防转运使勿委以他职又申严盗伐河上榆栁之禁【宋史河渠志】是年河决郓州王陵埽遣承翰防塞时议徙郓州以避河患又诏承翰与工部郎中陈若拙乗传规度徙于旧治之东南【宋史阎承翰传】
　　宋真宗咸平五年六月恵民河涨溢军营【宋史五行志】王济改盐铁判官车驾巡师大名调丁夫十五万修黄汴河济以为劳民诏济驰往经度还奏省十六七张齐贤时为相以河决为忧因对并召济见齐贤请令济署状保河不决济曰河决亦隂阳灾沴宰相茍能和隂阳弭灾沴为国家致太平河之不决臣亦可保齐贤曰若是则今非太平耶济曰北有契丹西有继迁两河闗右嵗被侵扰以陛下神武英略茍得其人可以驯致今则未也上动容独留济问边事【宋史王济传】
　　宋真宗景徳元年九月澶州言河决横陇埽四年七月又壊王八埽【又见五行志】并诏发兵夫完治之【宋史河渠志】九月乙已河决澶州遣使具舟济民给以粮饷【宋史真宗本纪】石知颙掌亲王诸宫事景徳中自京抵泗遣徒治河隄命总其役初计工累月及是浃日而毕上面加褒谕授入内都知【宋史石知颙传】李遵勗出知澶州会河水溢将壊浮梁遵朂督工徒七日而隄成迁昭徳军节度观察留后【宋史李遵勗传】宋真宗大中祥符三年九月河决河中府白浮梁村【宋史五行志】十月判河中府陈尧叟言白浮图村河水决溢为南风激还故道明年遣使滑州经度西岸开减水河九月棣州河决聂家口【宋史河渠志】
　　宋真宗大中祥符四年八月河决通利军大名府御河溢合流壊府城害田人多溺死九月河溢于孟州温县【宋史五行志】
　　宋真宗大中祥符五年正月河决棣州聂家口【宋史五行志】棣州请徙城帝曰城去决河尚十数里居民重迁命使完塞既成又决于州东南李民湾环城数十里民舍多壊又请徙于商河役兴逾年虽扞防完筑裁免决溢而湍流益暴壖地益削河势髙民屋殆逾丈矣民苦乆役而终忧水患八年乃诏徙州于阳信之八方寺　著作佐郎李垂上导河形胜书三篇并图其略曰臣请自汲郡东推禹故道挟御河较其水势出大伾上阳太行三山之间复西河故渎北注大名西馆陶南东北合赤河而至于海因于魏县北析一渠正北稍西迳衡漳直北下出邢洺于夏书过洚水稍东注易水合百济防朝河而至于海大伾而下黄御混流薄山障隄势不能逺如是则载之髙地而北行百姓获利而契丹不能南侵矣禹贡所谓夹右碣石入于海孔安国曰河逆上此州界其始作自大伾西八十里曹公所开运渠东五里引河水正北稍东十里破伯禹古隄迳牧马陂从禹故道又东三十里转大伾西通利军北挟白沟复西大河北迳清丰大名西歴洹水魏县东暨馆陶南入屯氏故渎合赤河而北至于海既而自大伾西新发故渎西岸析一渠正北稍西五里广深与汴等合御河道逼大伾北即坚壤析一渠东西二十里广深与汴等复东大河两渠分流则三四分水犹得注澶渊旧渠矣大都河水从西大河故渎东北合赤河而达于海然后于魏县北发御河西岸析一渠正北稍西六十里广深与御河等合衡漳水又冀州北界深州西南三十里决衡漳西岸限水为门西北注滹沱潦则塞之使东渐勃海旱则决之使西灌屯田此中国御边之利也两汉而下言水利者屡欲求九河故道而疏之今考图志九河并在平原而北且河壊澶滑未至平原而上已决矣则九河奚利哉汉武舍大伾之故道发顿丘之暴冲则滥兖泛齐流患中土使河朔平田膏腴千里纵容边寇劫掠其间今大河尽东全燕陷北而御边之计莫大于河不然则赵魏百城富庻万亿所谓诲盗而招寇矣一日伺我饥馑乗虚入寇临时用计者实难不如因人足财丰之时成之为易诏枢密直学士任中正龙图阁直学士陈彭年知制诰王曽详定中正等上言详垂所述颇为周悉所言起滑台而下派之为六则縁流就下湍急难制恐水势聚而为一不能各依所导设或必成六派则是更増六处河口悠乆难于隄防亦虑入滹沱漳河渐至二水淤塞益为民患又筑隄七百里役夫二十一万七千工至四十日侵占民田颇为烦费其议遂寝【宋史河渠志　垂字舜工聊城人咸平进士】
　　是年春河决棣州聂家口诏免棣州民物入城市者税一年免棣州租十之三【山东通志】
　　宋真宗大中祥符六年六月保安军积河溢浸城垒壊庐舍判官赵震溺死又兵民溺死凡六百五十人八月河决澶州十月濵州河溢于定镇【宋史五行志】
　　宋真宗大中祥符七年诏罢葺遥隄以养民力八月甲戌河决澶州大吴埽役徒数千筑新隄亘二百四十步水乃顺道【宋史河渠志】十一月乙酉濵州河溢于定镇【宋史五行志】
　　是年诏棣州经水流民归业者给复三年【山东通志】
　　宋真宗大中祥符八年京西转运使陈尧佐议开滑州小河分水势遣使视利害以闻及还请规度自三迎杨村北治之复开□河于上游以泄其壅溢诏可【宋史河渠志】七月坊州河溢民有溺死者【宋史五行志】
　　宋真宗大中祥符九年九月癸卯雄霸河溢【宋史真宗本纪】禹珪移澶州防河隄决溢禹珪率徒塞之宰相王旦使兖州还言其状优诏褒之【宋史张禹珪传　按宋史宰辅表王旦自景徳三年为相至天禧元年七月免旦传天禧初进位太保为兖州太极观奉上宝册使则禹珪治河当在是年间】
　　宋真宗天禧元年为右正言会嵗饥河决滑州大兴力役饥殍相望请策免宰相以应天变【宋史刘传】宋真宗天禧三年六月河决滑州城西南漂没公私庐舍歴澶州濮郓济单至徐州与清河合浸城壁不没者四版明年既塞六月复决于西北隅【宋史五行志】六月乙未夜滑州河溢城西北天台山旁俄复溃于城西南岸摧七百步漫溢州城歴澶濮曹郓注梁山泊又合清水古汴渠东入于淮州邑罹患者三十二即遣使赋诸州薪石楗橛芟竹之数千六百万发兵夫九万人治之【宋史河渠志】滑州河决泛澶濮郓齐徐境遣使救被溺者防八月丁亥滑州又决【宋史真宗本纪】张惟吉为殿头髙阳闗路走马承授公事防塞滑州天台埽役迁西头供奉官【宋史张惟吉传】是年守恩为入内押班河决滑州命为修河钤辖郊祀召为行宫使复还本任四年春河复故道迁文思院使【宋史邓守恩传】王贻永知徐州河决滑州徐大水贻永作隄城南以御之改卫州团练使【宋使王贻永传】瑊为河北转运使天禧中河决澶渊瑊视役河上隄垫数里众皆奔溃而瑊独留自若须臾水为析去众颇异之迁工部郎中瑊复右谏议大夫会河决徙知滑州总领修河既而以嵗饥罢役瑊言病民者特楗刍耳幸调率已集若积之经年则朽腐为弃物后复兴工敛之是重困也乃再诏塞河河平擢枢密直学士【宋史寇瑊传　刍楗经年朽腐重敛困民之言何其痌瘝闾阎之至也今之治水者当三复斯言】
　　宋真宗天禧四年二月癸未滑州决河塞【宋史真宗本纪】羣臣入贺上亲为文刻石纪功　是年祠部贠外郎李垂又言疏河利害命垂至大名府滑卫徳贝州通利军与长吏计度垂上言臣所至并称黄河水入王莽沙河与西河故渎注金赤河必虑水势浩大荡浸民田难于隄备臣亦以为河水所经不无为害今者决河而南为害既多而又阳武埽东石堰埽西地形污下东河泄水又艰或者云今决处漕底坑深旧渠逆上若塞之旁必复壊如是则议塞河者诚以为难若决河而北为害虽少一旦河水注御河荡易水迳干宁军入独流口遂及契丹之境或者云因此摇动边鄙如是则议疏河者又益为难臣于两难之间辄画一计请自上流引北载之髙地东至大伾泻复于澶渊旧道使南不至滑州北不出通利军界何以计之臣请自衞州东界曹公所开运渠东五里河北岸凸处就岸实土坚引之正北稍东十三里破伯禹故隄注裴家潭迳牧马陂又正东稍北四十里凿大伾西山酾为二渠一逼大伾南足决古隄正东八里复澶渊旧道一逼通利军城北曲河口至大禹所导西河故渎正北稍东五里开南北大隄又东七里入澶渊旧道与南渠合夫如是则北载之髙地大伾二山脽股之间分酌其势浚泻两渠滙注东北不逺三十里复合于澶渊旧道而滑州不治自涸矣臣请以兵夫二万自来嵗二月兴作除三伏半功外至十月而成其均厚埤薄俟次年可也疏奏朝议虑其烦扰罢之　初滑州以天台决口去水稍逺聊兴葺之及西南隄成乃于天台口旁筑月隄　六月望河复决天台下走衞南浮徐济害如三年而益甚帝以新经赋率虑殚困民力即诏京东西河北路经水灾州军勿复科调丁夫其守扞隄防役兵仍令长吏存恤而番休之【宋史河渠志】
　　宋真宗天禧五年正月知滑州陈尧佐以西北水壊城无外御筑大隄又叠埽于城北防州中居民复就凿横木下垂木数条置水旁以防岸谓之木龙当时赖焉复并旧河开枝流以分导水势有诏嘉奨【宋史河渠志】天禧中河决起知滑州造木龙以杀水势又筑长隄人呼为陈公隄【宋史陈尧佐传】李若谷为京东转运使会河决白马调取刍楗同列卢士伦协三司意趣刻扰州县而若谷寛之士伦不悦搆于朝徙知陜州天圣初判三司户部勾院累迁太常少卿集贤殿修撰知滑州河齧朝村隄夜驰往督兵为大埽至旦隄完以右谏议大夫知延州州有东西两城夹河秋夏水溢岸辄圮役费不可胜纪若谷乃制石版为岸押以巨朩后虽暴水不复壊转给事中参知政事以太子少傅致仕【宋史李若谷传　若谷字子渊丰县人举进士补县尉歴知连州真宗朝累迁度攴员外郎出为转运】
　　宋仁宗天圣元年五月甲戌命鲁宗道按视滑州决河八月乙未募民输芟塞滑决河【宋史仁宗本纪】髙继勲以建
　　雄军节度使知滑州河水暴溢齧隄岸继勲虽老弱自督役露坐河上暮夜犹不辍水乃杀怒滑人徳之【宋史髙继勲传】天圣初议塞滑州决河以君平习知河事命以左侍禁签书滑州事兼修河都监既而河未塞召同提防开封府界县镇公事以甞防滑州隄有功特迁内殿崇班君平以京师数罹水灾请委官疏凿近畿诸州古沟洫乆之稍完遂诏畿内及近畿州县长吏皆兼管勾沟洫河道复为滑州修河都监君平有吏材尤明于水利自议塞河朝廷每访以利害河平君平且死论者惜之【宋史张君平传】李渭官太常博士防河决滑州天圣初上治河十策参知政事鲁宗道奉诏行河奏渭换北作坊副使与张君平并为修河都监未几皆罢【宋史李渭传】冲迁太常博士河决棣州知天雄军寇准请徙州治河命冲往按视还言徙州动民亦未免治隄不若塞河为便遂以冲知棣州自秋至春凡四决冲皆塞之就除殿中侍御史准为枢密使卒从州信阳而冲坐守护河隄过严民输送往来隄上者辄榜之为使者论奏徙知襄州冲复上疏论徙州非便着河书以献为京西转运塞滑州决河权知滑州参知政事鲁宗道总河事用太常博士李渭策欲盛夏兴役冲言徒费薪楗困人力虽塞必决遂罢知河阳【宋史孙冲传】是年以滑州决河未塞诏募京东河北陜西淮南民输薪蒭调兵伐濒河榆柳赒溺死之家　二年遣使诣滑衞行视河势【宋史河渠志】梅挚进龙图阁学士知滑州州岁备河调丁壮伐滩苇挚以疲民奏用州兵代之河大涨将决夜率官属督工徒完隄水不为患诏奨其劳【宋史梅挚传】崔立通判许州会滑州塞决河调民出刍楗命立提举受纳立计其用有余而下户未输者尚二百万悉奏弛之知江隂军属县有利民港乆废立教民复治既成溉田数千顷及开横河六十里通运漕累迁太常少卿【宋史崔立传】
　　宋仁宗天圣五年七月丙辰发丁夫三万八千卒二万一千缗钱五十万塞滑州河决十月丙申滑州言河平【宋史仁宗本纪】是年塞决河转运使五日一奏河事十月丙申塞河成以其近天台山麓名曰天台埽宰臣王曽率百官入贺十二月濬鱼池归减水河【宋史河渠志】郭谘知济隂县建言澶滑隄狭无以杀大河之怒故汉以来河决多在澶滑且黎阳九河之原今若引河出没子山下穿金隄与横陇合以达于海则害可息诏本道使者共议弗合【宋史郭谘传　谘知济隂史不记其年当在此时谘之议甚善惜当时未及举行以致澶滑之患弗息自天台既塞之后滑州之患大抵移于澶州矣又按谘传康定西征谘上战略擢通判镇戎军知谏院欧阳修言谘方田法简而易行诏谘均蔡州上蔡县税以母忧去官用丞相吕夷简荐起为崇仪副使提举黄御河隄岸时富弼使契丹谘入对陈大水御戎之要诏与杨懐敏邓保信行河其议决黎阳大河下与胡卢滹沱后唐河以注塘泊混界河使东北抵于海上溢鹳鹊陂下注北当城南视塘泊界截燕疆东至海口西接保塞唯保塞正西四十里水不可到请立堡砦以兵戍之诏储用兴役会契丹约和而止】
　　宋仁宗天圣六年八月乙亥河决澶州王楚埽凡三十步【宋史河渠志】
　　宋仁宗天圣七年六月河北大水壊澶州浮桥【宋史五行志】张观以资政殿学士尚书礼部侍郎知相州徙澶州河壊孙陈埽及浮梁州人大恐或请趋北原以避水患观曰太守独去如州民何乃躬率卒徒増筑之隄完水亦退徙郓州【宋史张观传】姚仲孙权知澶州河壊明公埽绝浮桥仲孙亲总河役隄上埽一夕复完权知大名府夜领禁兵塞金隄决河是嵗澶魏虽大水民不及患进礼部郎中【宋史姚仲孙传】韩综通判邓州天雄军会河溢金隄民依丘冢者数百家综令曰能济一人予千钱民争操舟栰以救已而丘冢多溃吕夷简自北京入相荐为集贤校理【宋史韩综传】
　　宋干徳至淳化中屡疏黄河运道天圣七年髙弁髙继密等上黄河诸埽图【玉海】
　　宋仁宗天圣八年始诏河北转运司计塞河之备良山令陈曜请疏郓滑界糜丘河以分水势遂遣使行视遥隄【宋史河渠志】康徳舆为閤门只候河齧阳武埽诏徳舆完筑歴开封府西路都巡检兼领埽事改巡护开封府等六州黄河隄岸天圣中使夏州迁内殿崇班河隂兵马都监建沿汴斗门以节水防积雨汴水将溢徳舆请自京西导水入防龙河水不得溢歴知原州【宋史康徳舆传】宋仁宗明道二年徙大名之朝城县于杜婆村废郓州之王桥渡淄州之临河镇以避水【宋史河渠志】
　　宋仁宗景祐元年七月甲寅河决澶州横陇埽【宋史仁宗本纪】肃之监大名军资库大河溢府檄修冠氏隄功就弗扰民悦之请为宰为御河催纲横陇之决使者檄防金隄满嵗无河患通判澶州【宋史李肃之传】
　　宋仁宗康定元年九月甲寅滑州大河泛溢壊民庐舍【宋史五行志】
　　宋仁宗庆歴元年诏权停修决河自此乆不复塞而议开分水河以杀其暴未兴工而河流自分有司以闻遣使特祠之　三月命筑隄于澶以扞城【宋史河渠志】陈执中拜集庆军节度使同平章事判大名府河决商胡走大名程琳欲为隄不果成而去执中乗年丰调丁夫増筑二百里以障横溃以吏部尚书复拜同平章事【宋史陈执中传
　　按陈执中同平章事在庆歴五年】
　　宋仁宗庆歴八年六月癸酉【本纪丙子】河决澶州商胡埽决口广五百五十七步乃命使行视河隄【宋史河渠志】张焘提防河北刑狱摄领澶州七日而商胡决焘拯溺救饥所全活者十余万犹坐免数年复提举河东又为陜西都转运使蒲津浮桥壊镇牛皆没水中焘以策列巨木于岸以为衡缒石其杪挽出之桥复其初加龙图阁学士知成都府【宋史张焘传】李璋知澶州防塞商胡会河涨讹言水且至璋据防事自若人心乃安河亦不溢徙曹州观察使仁宗制忠孝李璋字赐之【宋史李璋传】惟吉为入内都知商胡决为澶州修河都钤辖转运使施昌言请亟塞崔峄以为嵗灾民困役宜缓命惟吉按视言河可塞而民诚困财用不足宜少待之从其议迁如京使【宋史张惟吉传】贾昌期判大名兼河北安抚使时河决商胡埽昌期请复故道不从语在河渠志六塔功败濵棣徳博民多水患昌期振救之甚力内侍刘恢往视还言河决赵征村与帝名嫌为不祥时皆谓昌期使之以摇当国者【宋史贾昌期传】沈立签书益州判官提举商胡埽采摭大河事迹古今利病为书曰河防通议治河者悉守为法歴京西北转运使都水方兴六塔河召与议立请止修五股等河及漳河分杀水势以省役从之加集贤修撰知沧州【宋史沈立传】庆歴中决北都商河乆之未塞三司度支副使郭申锡亲往董作凡塞河决垂合中间一埽谓之合龙门功全在此是时屡塞不合时合龙门埽长六十步有水工髙超者献议谓埽身太长人力不能压埽不至水厎故河流不断而绳缆多绝今当以六十步为三节每节埽长二十步中间以索连属之先下第一节待其至厎穴压第二第三旧工争之以为不可云二十步埽不能断漏徒用三节所费当倍而决不塞超曰第一节水信未断然势必杀半压第二节止用半力水纵未断不过小漏耳第三节乃平地施功足以尽人力处置三节既定即上二节自为浊泥所淤不烦人功申锡主前议不听超説是时贾魏公帅北门独以超之言为然隂遣数千人于下流收漉流埽既定而埽果流而河决愈甚申锡坐谪卒用超计商河方定【沈适梦溪笔谈】
　　宋仁宗皇祐元年二月甲戌河北黄御二河决并注于干宁军【宋史五行志】是年移滑州防河溢鱼池埽且决希亮悉召河上使者发禁兵捍之庐于所当决吏民涕泣更谏希亮坚卧不动人比之王尊【宋史陈希亮传】
　　宋仁宗皇祐三年七月辛酉河复决大名府馆陶县之郭固口【五行志同】四年正月乙亥塞郭固而河势犹壅议者请开六塔以披其势【宋史河渠志】周沆擢天章阁待制河北转运使李仲昌建六塔河之议以为费省而功倍诏沆行视沆言近计塞商胡本度五百八十万工用薪刍千六百万束才用功一万薪刍三百万均一河也而功力不相侔如是盖仲昌先为小计以来兴役尔况所防新渠视河广不能五之一安能容受此役若成何必泛溢齐博濵棣之民其鱼矣既而从初议河塞复决如沆言又徙河东转运使【宋史周沆传】蔡挺为开封府推官提防府界公事部修六塔河用李仲昌议塞北流入于六塔一夕复决兵夫茭楗漂溺不可计降知滁州言者以为轻乃贬秩停官【宋史蔡魏挺传　委】瓘知广州召还纠察在京刑狱议者请开六塔河塞商湖北流宰相主其説命瓘按视还奏以为不可塞【宋史魏瓘传】燕度知滑州滑与黎阳对境河埽下临魏都霖潦暴至薪刍不属度曰魏实为河朔根本不可坐视成败悉以所储茭楗御之埽赖以不溃复为户部判官【宋史燕度传】张择行为大理寺丞初石亭县掾檄将陵塞决河众或登舟以济择行独以为不可皆笑其怯既而舟果覆择行坐隄上董役埽卒不溃【宋史张择行传】







　　行水金鉴巻十
<史部,地理类,河渠之属,行水金鉴>
　　钦定四库全书
　　行水金鉴巻十一
　　江南按察使傅泽洪撰
　　河水
　　宋仁宗至和元年遣使行度故道且诣铜城镇海口约古道髙下之势【宋史渠志】
　　宋仁宗至和二年十二月丁亥修六塔河【宋史仁宗本纪】是年翰林学士欧阳修奏疏曰朝廷欲俟秋兴大役塞商胡开横陇回大河于古道夫动大众必顺天时量人力谋于其始而审于其终然后必行计其所利者多乃可无悔比年来兴役动众劳民费财不精谋虑于厥初轻信利害之偏説举事之始既巳仓皇羣议一揺防复悔罢不敢逺引他事且如河决商胡时执政不慎计虑遽谋修塞凡科配梢芟一千八百万骚动六路一百余军州官吏催驱急如星火民庶愁苦盈于道涂或物已输官或人方在路未及兴役寻已罢修虚费民财为国敛怨举事轻脱为害若斯今又闻复有修河之役三十万人之众开一千余里之长河计其所用物力数倍往年当此天灾岁旱民困国贫之际不量人力不顺天时知其有大不可者五盖自去秋至春半天下苦旱京东尤甚河北次之国家常务安静振恤之犹恐民起为盗况于两路聚大众兴大役乎此其必不可者一也河北自恩州用兵之后继以凶年人户流亡十失八九数年以来人稍归复然死亡之余所存者几疮痍未敛物力未完又京东自去冬无雨雪麦不生苗将逾暮春粟未布种农心焦劳所向无望若别路差夫又逺者难为赴役一出诸路则两路力所不任此其必不可者二也往年议塞滑州决河时公私之力未若今日之贫虚然犹储积物料诱率民财数年之间始能兴役今国用方乏民力方疲且合商胡塞大决之洪流此一大役也凿横陇开久废之故道又一大役也自横陇至海千余里埽岸乆已废顿须兴缉又一大役也往年公私有力之时兴一大役尚须数年今猝兴三大役于灾旱贫虚之际此其必不可者三也就令商胡可塞故道未必可开鲧障洪水九年无功禹得洪范五行之书知水润下之性乃因水之流疏而就下水患乃息然则以大禹之功不能障塞但能因势而疏决尔今欲逆水之性障而塞之夺洪河之正流使人力斡而回注此大禹之所不能此其必不可者四也横陇湮塞已二十年商胡决又数嵗故道已平而难凿安流已久而难回此其必不可者五也臣伏思国家屡嵗灾谴甚多其于京东变异尤大地贵安静而有声巨嵎山摧海水摇荡如此不止者近十年天地警戒宜不虚发臣谓变异所起之方尤当过虑防惧今乃欲于凶艰之年聚三十万之大众于变异最大之方臣恐灾祸自兹而发也况京东赤地千里饥馑之民正苦天灾又闻河役将动往往伐桑毁屋无复生计流亡盗贼之患不可不虞宜速止罢用安人心　九月诏自商胡之决大河注食隄埽为河北患其故道又以河北京东饥故未兴役今河渠司李仲昌议欲纳水入六塔河使归横陇旧河舒一时之急其令两制至待制以上台谏官与河渠司同详定之修又上疏曰伏见学士院集议修河未有定论岂由贾昌朝欲复故道李仲昌请开六塔互执一说莫知孰是臣愚皆谓不然言故道者未详利害之原述六塔者近乎欺罔之缪今谓故道可复者但见河北水患而欲还之京东然不思天禧以来河水屡决之因所以未知故道有不可复之势臣故谓未详利害之原也若言六塔之利者则不待攻而自破矣今六塔既已开而恩冀之患何为尚告奔腾之急此则减水未见其利也又开六塔者云可以全回大河使复横陇故道今六塔止是别河下流己为濵棣德博之患若全回大河顾其害如何此臣故谓近乎欺罔之缪也且河本泥沙无不淤之理淤常先下流下流淤高水行渐壅乃决上流之低处此势之常也然避高就下水之本性故河流己弃之道自古难复臣不敢广述河源且以今所欲复之故道言天禧以来屡决之因初天禧中河出京东水行于今所谓故道者水既淤涩乃决天台埽寻塞而复故道未几又决于滑州南铁狗庙今所谓龙门埽者其后数年又塞而复故道已而又决王楚埽所决差小与故道分流然而故道之水终以壅淤故又于横陇大决是则决河非不能力塞故道非不能力复所复不久终必决于上流者由故道淤而水不能行故也及横陇既决水流就下所以十余年间河未为患至庆歴三四年横陇之水又自海口先淤凡一百四十余里其后游金赤三河相次又淤下流既梗乃决于上流之商胡口然则京东横陇两河故道皆下流淤塞河水已弃之高地京东故道屡复屡决理不可复不待言而易知也昨议者度京东故道功料但云铜城已上乃特高尔其东北铜城以上则稍低比商胡已上则实高也若云铜城以东地势斗下则当日水流宜决铜城已上何缘而顿淤横陇之口亦何縁而大决也然则两河故道既皆不可为则河北水患何为而可去臣闻智者之于事有所不能必则较其利害之轻重择其害少者而为之犹愈害多而利少何况有害而无利此三者可较而择也又商胡初决之时欲议修塞计用梢芟一千八百万科配六路一百余州军今欲塞者乃往年之商胡则必用往年之物数至于开凿故道张奎所计工费甚大其后李参减损犹用三十万人然欲以五十步之狭容大河之水此可笑者又欲增一夫所开三尺之方倍为六尺且阔厚三尺而长六尺自一倍之功在于人力已为劳苦云六尺之方以开方法算之乃八倍之功此岂人力之所胜是则前功既大而难兴后功虽小而不实大抵塞商胡开故道凡二大役皆困国劳人所举如此而欲开难复屡决己验之故道使其虚费而商胡不可塞故道不可复此所谓有害而无利者也就使幸而暂塞以纾目前之患而终于上流必决如龙门横陇之比此所谓利少而害多也若六塔者于大河有减水之名而无减患之实今下流所散为患已多若全回大河以注之则濵棣德博河北所仰之州不胜其患而又故道淤涩上流必有他决之虞此直有害而无利耳是皆智者之不为也今若因水所在增治隄防疏其下流浚以入海则可无决溢散漫之虞今河所歴数州之地诚为患矣隄防歳用之夫诚为劳矣与其虚费天下之财虚举大众之役而不能成功终不免为数州之患劳嵗用之夫则此所谓害少者乃智者之所宜择也大约今河之势负三决之虞复故道上流必决开六塔上流亦决河之下流若不浚使入海则上流亦决臣请选知水利之臣就其下流求入海路而浚之不然下流梗涩则终虞上决为患无涯臣非知水者但以今事可验者较之耳愿下臣议裁取其当焉预议官翰林学士承防孙抃等言开故道诚久利然功大难成六塔下流可导而东去以纾恩冀金隄之患　十二月中书上奏自商胡决为大名恩冀患先议开铜城道塞商胡以功大难卒就缓之而忧金隄泛溢不能捍也愿备工费因六塔水势入横陇宜令河北京东预完隄埽上河水所居民田数诏下中书奏以知澶州事李璋为总管转运使周沆权同知潭州内侍都知邓保吉为钤辖殿中丞李仲昌提举河渠内殿承制张懐恩为都监而保吉不行以内侍押班王从善代之以龙圗阁直学士施昌言总领其事提防开封府界县镇事蔡挺勾当河渠事杨纬同修河决修又奏请罢六塔之役时宰相富弼尤主仲昌议疏奏亦不省【宋史河渠志】先是富弼用朝士李仲昌防自澶州商胡河穿六塔渠入横陇故道北京留守贾昌朝素恶弼阴约内侍武继隆令司天官二人俟执政聚时于朝廷抗言国家不当穿河于北方致上体不安彦博知其意有所在然未有以制之后数日二人又上言请皇后同聴政亦继隆所教也彦博徐召二人诘之曰天文变异汝职所当言何得辄与国家大事二人惧色变彦博曰观汝直狂愚耳未忍治汝罪自今无得复然既而议遣司天官定六塔方位二人至六塔恐治前罪更言六塔在东北非正北也帝疾愈彦博等始归第【宋史文彦博传】修在翰林八年知无不言河决商胡北京留守贾昌朝欲开横陇故道回河使东流有李仲昌者欲导入六塔河议者莫知所从修以为河水重浊理无不淤下流既淤上流必决以近事验之决河非不能力塞故道非不能力复但势不能久耳横陇功大难成虽成将复决六塔狭小而以全河注之濵棣德博必被其害不若因水所趋增隄峻防疏其下流縦使入海此数十年之利也宰相陈执中主昌朝文彦博主仲昌竟为河北患【宋史欧阳修传】
　　或问驯曰欧阳修有云黄河已弃之故道自古难复而驯之见舎复故道之外无有也无乃不可乎驯应之曰修之言未试之言也且但云难复非不可复也驯尝考之史曰汉元光中河决瓠子注钜野后二十余年武帝自临决河沈璧投马羣臣负薪塞之复禹旧迹而梁楚之地无水灾云夫禹旧迹非故道乎堙淤二十余载而一塞决即复通之何云故道不可复乎且即以神禹治水言之九河曰疏济漯曰瀹汝汉曰决淮泗曰排传者曰疏通也瀹亦疏通之意排决皆去其壅塞也固未尝有开凿之説故孟子谓之行所无事而他日告公都子者有曰禹掘地而注之海传者恐人以掘为疑即解之曰掘地掘其壅塞也盖天地开辟之初即有百川四渎原自朝宗于海高卑上下脉络贯通原不假于人力嵗久湮淤至尧时泛滥之极禹不过审其高卑上下之势去其壅塞湮淤之处以复天地之故道耳固未尝剏掘一河也吾人知识不逮神禹逺甚乃欲舍故道而另凿一河可乎禹无论矣即如贾鲁治河亦以复故为主传记可考也且自我朝以来徐邳之间屡塞屡通如以故道为不可复则徐邳久为陆矣借令欲弃故道而凿新河无论其无所也即使得便宜之地而凿之人力能使阔百丈以至三百丈深三四丈以至五六丈如故河乎即使能之将置黄河于何地乎如不可置黄河何择于新故故则淤新则不淤驯不得而知也尽信书不如无书修言不足信也【河防一览】
　　德舆大名府路钤辖提举金隄至和中河决小吴埽破东隄顿丘居民避水者趋隄上而水至不得达德舆以巨船五十顺流以济之遂免垫溺【宋史康徳舆传】
　　宋仁宗嘉祐元年四月壬子朔塞商胡北流入六塔河不能容是夕复决溺兵夫漂刍藳不可胜计命三司盐铁判官沈立往行视而修河官皆谪宦者刘恢奏六塔之役水死者数千万人穿土干禁忌且河口乃赵征村于国姓御名有嫌而大兴臿斸非便诏御史吴中复内侍邓守恭置狱于澶劾仲昌等违诏旨不俟秋冬塞北流而擅进约以致决溃懐恩仲昌仍坐取河材为器懐恩流潭州仲昌流英州施昌言李璋以下再谪蔡挺夺官勒停仲昌垂子也由是议者久不复论河事【宋史河渠志】四月诸路言沿河决溢河北尤甚【宋史仁宗本纪　五行志载在二年】韩绛知制诰乞守河阳召判流内铨河决商胡用李仲昌议开六塔河而患滋甚命绛宣抚河北时宰主仲昌人莫敢异绛劾其蠧国害民罪不可贷仲昌遂窜岭表迁龙圗阁学士【宋史韩绛传】
　　宋初河道与唐五代略同欧阳修所称京东故道是也景德元年河决澶州横陇埽【在今开州东】寻复修塞景祐元年又决横陇遂为大河之经流迨庆歴八年河又决州之商胡埽【在开州东北三十里】而横陇断流欧阳修谓之横陇故道今濮州东【河去州六十里自开州入宋横陇决河盖由此东注郓州治须昌县今东平州西须昌故城是也】东平州西范县东【河去州七十里西接范县界赤河在州西北又有游河金河欧阳修所谓游金赤三河也三河俱上接开州界今堙灭】阳谷县东南【河去县六十里】东阿县北【县志云黄河故道在县北四十里西南自阳谷县界来经铜城南又东经清泠口又东经陵山又东北经杨刘南又东北入长清县界按铜城镇在县北少西三十八里杨刘镇在县北有城旧临河津】皆有旧黄河即宋横陇决河之所行也自长清而下则与京东故道合矣【时黄河在长清县北五十五里】至和二年李仲昌议开六塔河引归横陇故道従之【六塔地名今清丰县西南三十里六塔集是也宋时穿渠自今开州北十七里引商胡决河流经此地东南入横陇故道是为六塔河】嘉祐元年六塔河复决修河官皆谪窜自是之后无复言横陇者而京东故道遂废　后汉书五行志书河溢者二一桓帝永兴元年秋河水溢漂害人物而不言某郡一灵帝光和六年秋金城河溢水出二十余里盖王景治河未乆荥阳以东至千乗海口皆安流如故也魏晋迄隋史皆无可考唐书五行志荥阳之下有河灾自长夀二年决棣州始开元十年博棣二州河决十四年魏州河溢十五年冀州河溢河患由是渐多唐会要云元和八年河溢瓠子泛滑州则澶滑之间祸自此始矣后嵗月逾甚而其所以治之者不过筑隄置埽开减水河而己殊不知河之淤淀常先下流下流既淤则上流必决徒治澶滑无益也分水愈多经流愈缓海沙日进河沙不出故太和二年棣州河决至壊其城则蒲台以东塞可知已景福二年河徙従勃海县北至无棣县入海职是故也迨宋时沧州海口又淤故大中祥符三年决于棣州五年大决河势高民屋丈余徙州于阳信界中而澶滑之间嵗不得宁矣盖自唐以来治河者皆不知此理故劳而罔功终有横陇之决然河虽改流而京东故道犹未尽堙茍疏其壅滞先自海口讫于德博则故道可复而澶滑之患亦纾王景千年之旧迹至今存可也横陇既通又不治其下流而海口先淤游金赤三河赤淤故复有商胡之决是时縦欲回河亦当先治其下流则横陇故道复亦无难而顾従事于六塔北流一闭当夕而败李仲昌之罪所以不可逭也欧阳公奏云下流梗涩终虞上决为患无涯此深得大禹治水之旨宋议河者尚有可采而水官皆不得其人舌敝耳聋不见成功有以也【禹贡锥指】
　　宋仁宗嘉祐三年秋七月丙子诏广济河溢原武县河决遣官行视民田振防被水害者十一月已丑置都水监罢三司河渠司【宋史仁宗本纪】
　　宋仁宗嘉祐五年河流派别于魏之第六埽曰二股河其广二百尺自二股河行一百三十里至魏恩德博之境曰
　　四界首河七　　　　　　　　　【月】都转运使韩贽言四界首古大河所经即沟洫志所谓平原金隄开通大河入笃马河至海五百余里者也自春以丁壮三千浚之可一月而毕支分河流入金赤河使其深六尺为利可必商胡决河自魏至于恩冀干宁入于海今二股河自魏恩东至于德沧入于海分而为二则上流不壅可以无决溢之患乃上四界首二股河圗【宋史河渠志】韩贽为河北都转运使河决商胡而北议者欲复之役将兴贽言北流既安定骤更之未必能成功不若开魏金隄使分注故道支为两河或可纾水患诏遣使相视如其防才役三千人几月而毕入判都水监权开封府【宋史韩贽传】二股河者商胡决河之别派也韩贽言古大河即王莽河二股河出其东南絶王莽河而东北入海盖即唐马颊河之故道也考之近志马颊河自清丰县西南东北流迳朝城县东【元和志黄河在清丰县南五十里马颊河首受河水盖即于县西南三十里六塔集与开州接界处欧阳公曰今六塔止是别河下流已为濵棣德博之患是当时已有六塔河东北经濵州入海者六塔河即马颊河之别名但李仲昌所开引商胡北流絶六塔河东南入横陇故道而二股河则派于魏之第六埽东合马颊河而东北至沧州入海此其所以异耳宋朝城县城在今南乐县东二十五里俗称韩张堡东与今朝城县接界】又北迳莘县西又北迳堂邑县西又东北迳博平县西北絶王莽河而北迳清平县东又东北迳夏津县东南又东北迳高唐州西北【唐为高唐县】又东北迳恩县南【唐为歴亭县】又东北与平原县分水又东北絶王莽河迳陵县南【唐为安德县】元和志云马颊河在安德县南五十里是也又东北合笃马河笃马河自平原流入县界水经注曰屯氏别河南渎自平原城北首受大河故渎东出亦通谓之笃马河【汉志平原县有笃马河东北入海五百六十里孙禁欲决金隄今大河入笃马河即此也】东北迳西平昌县故城北【城在今德平县西南后魏去西字元和志平昌县有马颊河在县南十里乆视二年开亦名新河盖即安德县南马颊河东北合笃马河之道也】又东北迳般县故城北【城在德平县东北德平北接寜津县界宁津志云县南二十五里有土河自陵县流入又东入乐陵界相传即古笃马河】又东迳乐陵县故城北【城在今县东寰宇记云马颊河在乐陵县东六十里从滳河县北界来即古笃马河也金志乐陵县有笃马河按二水既合例得通称故笃马亦名马颊水出其东盖县自故城徙而西也】又东北迳阳信县故城南【城在今海丰县界北齐移治马岭城在今阳信县南】又东北入海【勃海在海丰县东北一百五十里庆云海丰皆汉阳信县庆云志云有马颊河自乐陵流入至城东南注鬲津河又云长城岭在县南四十里势如冈陵或谓禹所筑九河隄也按此亦未是禹迹盖宋时东流所经筑此以为隄耳海丰新志云钩盘北派在县西北三十里自庆云流入又东北迳马谷山前抵土河口入海按此即古笃马河亦名陷河齐乗曰东无棣县北有陷河阔数里西通德棣东入海是也旧志云自乐陵至县界有古黄河隄在县西三里绕城北至东北七里而止旧为大河所经盖即宋东流由笃马河入海处】以今舆地言之二股河合马颊河东北至德平县合笃马河又东北经乐陵海丰入海海丰本无棣与乐陵俱属沧州故韩防云二股河自魏恩东至德沧入海【禹贡锥指】
　　宋仁宗嘉祐七年七月戊辰河决大名第五埽【宋史河渠志】宋仁宗嘉祐八年秋大水毁河阳中潬
　　河中一洲名曰中潬上有河伯祠水环四周乔朩蔚然嘉祐八年秋大水冯襄了无遗迹中潬由是遂废【容斋随笔　今懐庆府孟县西有河阳废县中潬即今河中之郭家滩也见新志】
　　郑骧为度支副使河决德州入王纪口议欲徙州诏骧往视之还言州不当徙已而州果无患【宋史郑骧传】郭申锡为盐铁副使相视决河坐讼李参失实黜知濠州帝明榜朝堂称其欺诬以儆在位【宋史郭申锡传】
　　宋英宗治平元年五月已亥始命都水监浚二股五股河以纾恩冀之患初都水监言商胡堙塞冀州界河浅房家武邑二埽由此溃虑一旦大决则甚于商胡之患乃遣判都水监张巩户部副使张焘等行视遂兴工役卒塞之【宋史河渠志　河南通志载治平七年黄沁二水溢盖治平无七年也不知二水溢于何年】宋神宗熙宁元年六月河溢恩州乌栏隄又决冀州枣强埽北注瀛　七月又溢瀛州乐寿埽帝忧之顾问近臣司马光等都水监丞李立之请于恩冀深瀛等州创生隄三百六十七里以御河而河北都转运司言当用夫八万三千余人役一月成今方灾伤愿徐之都水监丞宋昌言谓今二股河门变移请迎河□进约签入河身以纾四州水患遂与屯田都监内侍程昉献议开二股以导东流于是都水监奏庆歴八年商胡北流于今二十余年自澶州下至干宁军创隄千有余里公私劳扰近嵗冀州而下河道梗涩致上下埽岸屡危今枣强抺岸冲夺故道虽创新隄终非久计愿相六塔旧口并二股河导使东流徐塞北流而隄举河渠王亚等谓黄御河带北行入独流东砦经干宁军沧州等八砦边界直入大海其近海口阔六七百步深八九丈三女砦以西阔三四百步深五六丈其势愈深其流愈猛天所以限契丹议者欲再开二股渐闭北流此乃未尝覩黄河在界河内东流之利也十一月诏翰林学士司马光入内内侍省副都知张茂则乗传相度四州生隄回日兼视六塔二股利害【宋史河渠志】是年秋七月壬午以恩冀二州河决赐水死家缗钱及下户粟癸已疏深州溢水【宋史神宗本纪】宋昌言擢都水监丞熙宁初河决枣强而北昌言建议欲于二股河口西岸新滩立土约障水使之东流候稍深即断北流縦出葫卢下流以除恩冀深瀛水患诏従之提举河渠王亚以为不可成不如修生隄朝廷遣翰林学士司马光往视如昌言防不两月决口塞光奏昌言独有功若与同列均受赏恐不足以劝诏理提防刑狱资序迁开封府推官同判都水监汴水涨昌言请塞訾家口己而汴流絶监丞侯叔献倡为昌言罪昌言惧求知陜州歴濮冀二州河决曹村召判都水监往护河隄灵平埽成转少府监卒赠绢二百疋【宋史宋昌言传　昌言字仲谟平棘人】张存礼部尚书家居枣强河决势逼冀城或劝使他徙曰吾家众所望也茍轻举动一州吏民何以自安讫不徙【宋史张存传】
　　宋神宗熙宁二年正月光入对请如宋昌言防于二股之西置上约擗水令东俟东流渐深北流淤浅即塞北流放出御河胡卢河下纾恩冀深瀛以西之患初商胡决河自魏之北至恩冀干宁入于海是谓北流嘉祐八年河流派别于魏之第六埽遂为二股自魏恩东至于德沧入于海是谓东流时议者多不同李立之力主生隄帝不听卒用昌言说置上约三月光奏治河当因地形水势若强用人力引使就高横立隄防则逆激旁溃不惟无成仍败旧绩臣虑官吏见东流已及四分急于见功遽塞北流而不知二股分流十里之内相去尚近地势复东高西下若河流并东一遇盛涨水势西合入北流则东流遂絶或于沧德隄埽未成之处决溢横流虽除西路之患而害及东路非防也宜专防上约及二股隄岸若今歳东流止添二分则此去河势自东近者二三年逺者四五年候及八分以上河流冲刷已阔沧德隄埽已固自然北流日减可以闭塞两路俱无害矣会北京留守韩琦言今嵗兵夫数少而金隄两埽修上下约甚急深进马头欲夺大河縁二股及嫩滩旧阔千一百步是以可容涨水今截去八百步有余则将束大河于二百余步之间下流既壅上流蹙遏湍怒又无兵夫修护隄岸其冲决必矣况自德至沧皆二股下流既无隄防必侵民田设若河门束狭不能容纳涨水上下约随流而脱则二股与北流为一其患愈大又恩深州所创生隄其东则大河西来其西则西山诸水东注腹背受水两难扞御望选近臣速至河所与在外官合议帝在经筵以琦奏谕光命同茂则再往　四月光与张巩李立之宋昌言张问吕大防程昉行视上约及方锯牙济河集议于下约光等奏二股河上约并在滩上不碍河行但所进方锯牙己深致北流河门稍狭乞减折二十步令近后仍作蛾眉埽裹护其沧德界有古遥隄当加葺治所修二股本欲疏导河水东去生隄本欲捍御河水西来相为表里未可偏废帝因谓二府曰韩琦颇疑修二股赵抃曰人多以六塔为戒王安石曰异议者皆不考事实故也帝又问程昉宋昌言同修二股如何安石以为可治帝曰欲作签河甚善安石曰诚然若及时作之往往河可东北流可闭因言李立之所筑生隄去河逺者至八九十里本计以御漫水而不可御河南之向着臣恐漫水亦不可御也帝以为然　五月丙寅乃诏立之乗驿赴阙议之　七月二股河通快北流稍自闭戊子张巩奏上约累经泛涨并下约各已无虞东流势渐顺快宜塞北流除恩冀深瀛永静干宁等州军水患又使御河胡卢河下流各还故道则漕运无壅遏邮传无滞留塘泊无淤浅复于边防大计不失南北之限嵗减费不可胜数亦使流移归复实无穷之利且黄河所至古今未尝无患较利害轻重而取舍之可也惟是东流南北隄防未立闭口修隄工费甚伙所当预备望选习知河事者与臣等讲求具圗以闻乃复诏光茂则及都水监官河北转运使同相度闭塞北流利害有所不同各以议上【宋史河渠志】八月河决沧州饶安漂溺居民移县治于张为村【宋史五行志】八月已亥光入辞言巩等欲塞二股河北流臣恐劳费未易或幸而可塞则东流浅狭隄防未全必致决溢是移恩冀深瀛之患于沧德等州也不若俟二三年东流益深阔隄防稍固北流渐浅薪刍有备塞之便帝曰东流北流之患孰轻重光曰两地皆王民无轻重然北流已残破东流尚全帝曰今不俟东流顺快而塞北流他日河势改移奈何光曰上约固则东流日增北流日减何忧改移若上约流失其事不可知惟当并力防上约耳帝曰上约安可保光曰今嵗创修诚为难保然昨经大水而无虞来嵗地脚已牢复何虑且上约居河之侧聴河北流犹惧不保今欲横截使不行庸可保乎帝曰若河水常分二流何时当有成功光曰上约茍存东流必增北流必减借使分为二流于张巩等不见成功于国家亦无所害何则西北之水并于山东故为害大分则害小矣巩等亟欲塞北流皆为身谋不顾国力与民患也帝曰防捍两河何以供亿光曰并为一则劳费自倍分二流则劳费减半今减北流财力之半以备东流不亦可乎帝曰卿等至彼视之时二股河东流及六分巩等因欲闭断北流帝意向之光以为须及八分乃可仍待其自然不可施功王安石曰光议事屡不合今令视河后必不从其议是重使不安职也庚子乃独遣茂则茂则奏二股河东倾己及八分北流止二分张巩等亦奏丙午大河东徙北流浅小戊申北流闭诏奬谕司马光等仍赐衣带马时北流既塞而河自其南四十里许家□东决泛滥大名恩德沧永静五州军境【宋史河渠志】七月戊申河徙东行【宋史神宗本纪】熙宁初昉为河北屯田都监河决枣强酾二股河导之使东为锯牙下以竹落塞决口加带御器械河决商胡北流与御河合为一及二股东流御河遂浅淀昉以开浚功迁宫苑副使又塞漳河作浮梁于洺州兼外都水丞诏相度兴修水利河决大名第五埽昉议塞之因疏塘水溉深州田又导葫卢河自乐寿之东至沧州二百里塞孟家口开干宁军直河作桥于真定之中渡又自衞州王供埽导沙河入御河以广运路【宋史程昉传】
　　宋神宗熙宁三年二月命茂则巩相度澶滑州以下至东流河势隄防利害时方濬御河韩琦言事有缓急工有先后今御河漕运通驶未至有害不宜减大河之役乃诏辍河夫卒三万三千专治东流【宋史河渠志】
　　宋神宗熙宁四年二月丁丑诏增漳河等役兵九月丙戍河决郓州十二月丙申濬河【宋史神宗本纪】七月辛卯北京新隄第四第五埽决漂溺馆陶永济清阳以北遣茂则乗驿相视八月河溢澶州曹村十月溢卫州王供时新隄凡六埽而决者二下属恩冀贯御河奔冲为一帝忧之自秋迄冬数遣使经营是时人争言导河之利茂则等谓二股河地最下而旧防可因今堙塞者才三十余里若度河之湍浚而逆之又存清水镇河以析其势则捍者可回决者可塞帝然之十二月令河北转运司开修二股河上流并修塞第五埽决口【宋史河渠志】
　　宋神宗熙宁五年二月甲寅兴役四月丁卯二股河成深十一尺广四百尺方浚河则稍障其决水至是水入于河而决口亦塞六月河溢北京夏津闰七月辛卯帝语执政闻京东调夫修河有壊产者河北调急夫尤多若河复决奈何且河决不过占一河之地或西或东若利害无所校聴其所趋如何王安石曰北流不塞占公私田至多又水散漫久复淀塞昨修二股费至少而公私田皆出向之泻卤俱为沃壤庸非利乎况急夫已减于去嵗若复葺理隄防则河北嵗夫愈减矣【宋史河渠志】四月辛未塞北京决河【宋史神宗本纪】颢佥镇宁军判官程昉治河取澶卒八百而虐用之众逃归羣僚畏昉欲勿纳颢曰彼逃死自归弗纳必乱若昉怒吾自任之即亲往啓门拊劳约少休三日复役众驩踊而入具以事上得不遣昉后过州言曰澶卒之溃盖程中允诱之吾且诉于上颢闻之曰彼方惮我何能为果不敢言曹村埽决颢谓郡守刘涣曰曹村决京师可虞臣子之分身可塞亦所当为尽遣厢卒见付涣以镇印付颢立走决所激谕士卒议者以为势不可塞徒劳人尔颢命善泅者度决口引巨索济众两岸并进数日而合特迁太常丞【宋史程颢传】


　　行水金鉴巻十一
　　钦定四库全书
　　行水金鉴巻十二
　　江南按察使傅泽洪撰
　　河水
　　宋神宗熈宁六年四月始置疏濬黄河司先是有选人李公义者献铁龙爪扬泥车法以濬河其法用铁数斤为爪形以绳系舟尾而沉之水篙工急櫂乘流相继而下一再过水已深数尺宦官黄懐信以为可用而患其太轻王安石请令懐信公义同议増损乃别制濬川杷其法以巨朩长八尺齿长二尺列于朩下如杷状以石压之两旁系大绳两端矴大船相距八十步各用滑车绞之去来挠荡泥沙已又移船而濬或谓水深则杷不能及底虽数往来无益水浅则齿碍沙泥曵之不动卒乃反齿向上而曳之人皆知不可用惟安石善其法使懐信先试之以濬二股又谋凿直河数里以观其效且言于帝曰开直河则水势分其不可开者以近河每开数尺即见水不容施功尔今第见水即以杷濬之水当随杷改趋直河茍置数千杷则诸河浅淀皆非所患嵗可省开濬之费几百千万帝曰果尔甚善闻河北小军垒当起夫五千计合境之丁仅及此数一夫至用钱八缗故欧阳修尝谓开河如放火不开如失火与其劳人不如勿开安石曰劳人以除害所谓毒天下之民而従之者帝乃许春首兴工而赏懐信以度僧牒十五道公义与堂除以杷法下北京令虞部员外郎都大提举大名府界金隄范子渊与通判知县共试騐之皆言不可用会子渊以事至京师安石问其故子渊意附会遽曰法诚善第同官议不合耳安石大悦至是乃置濬河司将自卫州濬至海口差子渊都大提举公义为之属许不拘常制举使臣等人船木铁工匠皆取之诸埽官吏奉给视都水监丞司行移与监司敌体当是时北流闭已数年水或横决散漫常虞壅遏十月外监丞王令圗献议于北京第四第五埽等处开修直河使大河还二股故道乃命范子渊及朱仲立领其事开直河深八尺又用杷疏濬二股及清水镇河凡退背鱼肋河则塞之王安石乃盛言用杷之功若不辍工虽二股河上流可使行地中【宋史河渠志】初选人有李公义者请以铁龙爪治河宦者黄懐信沿其制为濬川杷天下指笑以为儿戏安石独信之遣都水丞范子渊行其法子渊奏用杷之功水悉归故道退出民田数万顷诏大名核实彦博言河非杷可濬虽甚愚之人皆知无益臣不敢雷同罔上疏至帝不恱复遣知制诰熊本等行视如彦博言子渊乃请觐言本等见安石罢意彦博复相故傅会其说御史蔡确亦论本奉使无状本等皆得罪独彦博勿问【宋史文彦博传】
　　宋神宗熙宁七年都水监丞刘璯言自开直河闭鱼肋水势增涨行流湍急渐塌河岸而许家淃清水镇河极浅漫几于不流虽二股深快而蒲泊已东下至四界首退出之田略无固防设遇漫水出岸牵回河头将复成水患宜候霜降水落闭清水镇河筑缕河隄一道以遏涨水使大河复循故道又退出良田数万顷俾民耕种而博州界堂邑等退背七埽歳减修护之费公私两济従之是秋判大名文彦博言河溢壊民田多者六十村户至万七千少者九村户至四千六百愿蠲租税从之又命都水诘官吏不以水灾闻者外都水监丞程昉以忧死十月安石去位【宋史河渠志】程昉以小黄门积迁西京左藏库副使熙宁初为河北屯田都监河决枣强酾二股河导之使东为锯牙下以竹落塞决口加带御器械河决商胡北流与御河合为一及二股东流御河遂浅淀昉以开浚功迁宫苑副使又塞漳河作浮梁于洺州兼外都水丞诏相度兴修水利河决大名第五埽昉议塞之因疏塘水溉深州田又导葫芦河自乐寿之东至沧州二百里塞孟家口开干宁军直河作桥于真定之中渡又自衞州王供埽导沙河入御河以广运路累迁达州防御使制置河北河防水利御史盛陶言昉挟第五埽之功专为已力假朝廷威福恐动州县所开共城河颇废人户水硙久无成功又议开沁河因察访官按行始知不便漳河滹沱之役水占邢洺赵深祁五州之田王广廉孔嗣宗钱勰赵子几皆尝论奏其奸欺之状则多置防口指决河所侵便为淤田其事权之盛则举官废吏唯其所欲悖慢豪横则受圣旨者三受提防刑狱司牒者十二故有违拒小人误当赏擢骄暴自肆愿遣官代还仍行究治神宗曰王安石以昉知河事故加任使令开漳河用工七百万滹沱八九百万已议体量矣始安石欲兴水利骤用昉昉挟安石势而慢韩琦后安石觉其虚诞亦疎之以忧死遂罢都大制置河防水利司【宋史程昉传】
　　宋神宗熙宁八年十二月丙申濬河【宋史神宗本纪】
　　宋神宗熙宁十年五月荥泽河隄急诏判都水监俞光往治之七月河复溢衞州王供及汲县上下埽懐州黄沁滑州韩村乙丑遂大决于澶州曹村澶渊北流断絶河道南徙东滙于梁山张泽泺分为二派一合南清河入于淮一合北清河入于海凡灌郡县四十五而濮齐郓徐尤甚壊田逾三十万顷遣使修闭八月又决郑州荥泽于是文彦博言臣正月尝奏德州河底淤淀泄水稽滞上流必至壅遏又河势变移四散漫流两岸俱被水患若不预为经制必溢魏博恩澶等州之境而都水略无施设止固防东流北岸而已适累年河流低下官吏希省费之赏未尝增修隄岸大名诸埽皆可忧虞谓如曹村一埽自熙宁八年至今三年虽每计春料当培低怯而有司未尝如约其埽兵又皆给他役实在者十有七八今者果大决溢此非天灾实人力不至也臣前论此并乞审择水官今河朔京东州县人被患者莫知其数嗸嗸吁天上轸圣念而水官不能自讼犹汲汲希赏臣前论所陈出于至诚本图补报非敢激讦也【宋史河渠志】是年七月丙子河决澶州曹村埽九月庚戌诏河决害民田所属州县疏瀹仍蠲其税【宋史神宗本纪】七月河决曹村下埽澶渊絶流又东滙于梁山张泽泺凡壊郡县四十五官亭民舍数万田三十万顷河阳河水湍涨壊南仓溺居民沧卫河泺暴涨败庐舎损田苗【宋史五行志】王居卿为京东转运使青州河贯城中苦泛溢为病居卿即城立飞桥上设楼橹下建门以时闭啓人诵其智徙河北路河决曹村居卿立软横二埽以遏怒流而不与水争朝廷赏其功建以为都水法召拜户部副使提举市易【宋史王居卿传】王克臣知郓州河决曹村克臣亟筑隄城下或曰河决澶渊去郓为逺且州徙于高八十年不知有水患安事此克臣不聴役愈急隄成水大至不没者才尺余复起甬道属之东平王陵埽人得趋以避水事定皆绘像祀之进天章阁待制【宋史王克臣传】俞充召判都水监河决曹村充往救防还陈河防十余事槩论水衡之政不修因循茍且浸以成习方曹村决时兵之在役者仅十余人有司自取败事恐未可以罪嵗也加集贤殿修撰提举市易【宋史俞充传】龚鼎臣留守南京河决曹村流殍满野鼎臣劳来振拊归者不胜计拜谏议大夫【宋史龚鼎臣传】黄廉为监察御史里行河决曹村壊田三十万顷民庐舎三十八万家廉受诏安抚京东发廪振饥逺不能至者分遣吏移给择高地作舍以居民流民过取无征算转行者赋粮质私牛而与之钱养男女弃于道者丁壮则役其力凡所活二十五万加集贤校理提防河东刑狱【宋史黄廉传】苏轼知徐州河决曹村泛于梁山泊溢于南清河滙于城下涨不能泄城将败富民争出避水轼曰富民出民皆动揺吾谁与守吾在是水决不能败城驱使复入轼诣武卫营呼卒长曰河将害城事急矣虽禁军且为我尽力卒长曰太守犹不避涂潦吾俦小人当效命率其徒持畚锸以出筑东南长隄首起戏马台尾属于城两日夜不止城不沈者三版轼庐于其上过家不入使官吏分堵以守卒全其城请复调来嵗夫增筑故城为木岸以虞水之再至朝廷従之【宋史苏轼传】
　　熙宁十年河决澶州北道断絶河流南徙东滙于梁山张泽泺分为二派一合南清河入于淮一合北清河入于海南清入淮即今沂泗南流由徐邳入淮之道宋元以来未之有改也北道自张秋决塞河不复来而入淮一水遂受河之委倏南倏北去海数百里间而竭国家之力不能制而一之也【谷山笔麈】
　　宋神宗元丰元年四月丙寅决口塞诏改曹村埽曰灵平五月甲戍新隄成闭口断流河复归北初议塞河也故道堙而高水不得下议者欲自夏津县东开签河入董固以防旧河袤七十里九十步又自张村埽直东筑隄至厐家庄古隄袤五十里二百步诏枢都承防韩缜相视缜言涨水冲刷新河己成河道河势变移无常虽开河就隄及于河身剏立生隄枉费功力惟增修新河乃能经久诏可　十一月都水监言自曹村决溢诸埽无复储蓄乞给钱二十万缗下诸路以时市梢草封桩诏给十万缗非朝防及埽岸危急毋得擅用【宋史河渠志】五月甲戍朔赐塞河役死家钱【宋史神宗本纪】章丘河水溢壊公私庐舍【宋史五行志】
　　宋神宗元丰二年七月戊子范子渊言因防黄河岸毕工乞中分为两埽诏以广武上下埽为名【宋史河渠志】宋神宗元丰三年七月庚午澶州孙村陈埽及大吴小吴埽决诏外监丞司速修闭初河决澶州也北外监丞陈祐甫谓商胡决三十余年所行河道填淤渐高隄防嵗增未免泛滥今当修者有三商胡一也横陇二也禹旧迹三也然商胡横陇故道地势高平土性疏恶皆不可复复亦不能持乆惟禹故渎尚存在大伾太行之间地卑而势固故秘阁校理李垂与今知深州孙民先皆有修复之议望召民先同河北漕臣一员自衞州王供埽按视讫于海口従之【宋史河渠志】张问提防河北刑狱大吴决议筑小吴问言曹村小吴南北相直而曹村当水冲赖小吴隄薄水溢北出故南堤无患若筑小吴则左强而右伤南岸且决水并京畿为害独可于孙吴两埽间起隄以备之耳诏付水官议久不决小吴卒溃徙江东淮南转运复为河北转运河再决议者欲调京东民三十万自澶筑隄抵干宁问言隄未能为益灾伤之余力役劳民非计也神宗従之入为度支副使【宋史张问传】宋神宗元丰四年四月澶州临河县小吴河溢北流漂溺居民【宋史五行志】四月小吴埽复大决自澶注入御河恩州危甚六月戊午诏东流已填淤不可复将来更不修闭小吴决口候见大吴归纳应合修立隄防令李立之经画以闻帝谓辅臣曰河之为患久矣后世以事治水故常有碍夫水之趋下乃其性也以道治水则无违其性可也如能顺水所向迁徙城邑以避之复有何患虽神禹复生不过如此辅臣皆曰诚如圣训河北东路提防刑狱刘定言王莽河一径水自大名界下合大流注冀州及临清徐曲御河决口恩州赵村坝子决口两径水亦注冀州城东若遂成河道即大流难以西倾全与李垂孙民先所论违背望早经制诏送李立之八月壬午立之言臣自决口相视河流至干宁军分入东西两塘次入界河于劈地口入海通流无阻宜修立东西隄诏覆计之而言者又请自王供埽上添修南岸于小吴口北创修遥隄候将来矾山水下决王供埽使直河注东北于沧州界或南或北従故道入海不従九月庚子立之又言北京南乐馆陶宗城魏县浅口永济延安镇瀛州景城镇在大河两隄之间乞相度迁于隄外于是用其说分立东西两隄五十九埽定三等向着河势正着隄身为第一河势顺流隄下为第二河离隄一里内为第三退背亦三等隄去河最逺为第一次逺者为第二次近一里以上为第三立之在熙宁初己主立隄今竟行其言【宋史河渠志】
　　宋神宗元丰五年正月已丑诏立之凡为小吴决口所立隄防可按视河势向背应置埽处毋虚设巡河官毋横费工料六月河溢北京内黄埽七月决大吴埽隄以纾灵平下埽危急八月河决郑州原武埽溢入利津阳武沟刁马河归纳梁山泺诏曰原武决口已引夺大河四分以上不大治之将贻朝廷巨忧其辍修汴河隄岸司兵五千并力筑隄修闭都水复言两马头垫落水面阔二十五步天寒乞候来春施工至腊月竟塞云九月河溢沧州南皮上下埽又溢清池埽又溢永静军阜城下埽十月辛亥提举汴河隄岸司言洛口广武埽大河水涨塌岸壊下牐斗门万一入汴人力无以枝梧密迩都城可不深虑诏都水监官速往防之丙辰广武上下埽危急诏救防寻获安定【宋史河渠志】是年秋阳武原武二县河决壊田庐【本纪八月戊寅河决原武】相州漳河决溺临漳县居民又磁州诸县镇夏伏漳釜河水泛滥临漳县斛律口决壊官私庐舍伤田稼【宋史五行志】九月癸卯滑州河水溢十月辛亥洛口广武大河溢十二月辛酉塞原武决河【宗史神宗本纪】
　　宋神宗元丰七年七月北京馆陶河溢入府城壊官私庐舍八月赵邢洺磁相诸州河水泛溢壊城郭军营【宋史五行志】七月甲辰河溢元城埽决横隄破北京帅臣王拱辰言河水暴至数十万众号叫求救而钱谷禀转运常平归提举军器工匠隶提刑埽岸物料兵卒即属都水监逐司在逺无一得专仓卒何以济民望许不拘常制诏事干机速奏覆牒禀所属不及者如所请戊申命拯防阳武埽十月冀州王令圗奏大河行流散漫河内殊无流旋生滩碛宜近澶州相视水势使还复故道会明年春宫车晏驾大抵熙宁初专欲导东流闭北流元丰以后因河决而北议者始欲复禹故迹神宗爱惜民力思顺水性而水官难其人王安石力主程昉范子渊故二人尤以河事自任帝虽借其才然每抑之其后元祐元年子渊己改司农少卿御史吕陶劾其修隄开河縻费巨万防隄压埽之人溺死无数元丰六年兴役至七年功用不成乞行废放于是黜知兖州寻降知峡州其制略曰汝以有限之材兴必不可成之役驱无辜之民置之必死之地中书舍人苏轼词也【宋史河渠志】李周提防京西刑狱时方兴水利或请酾湍河为六渠以益钳庐陂水度用工八十万周曰湍河原高委下捍以隄犹患决溢若又导之必致为害乃疏言渠成未可必而费已不赀盍姑凿其一而试之倘可以足用行之渠卒无功明年河溢邓城几没始思其议竟以直道罢判西京国子监【宋史李周传】鲁有开知衞州水灾人乏食擅贷常平钱粟与之且奏乞蠲其息徙冀州増隄或谓郡无水患何以役为有开曰预备不虞古之善计也卒成之明年河决水果至不能冒隄而止朝廷遣使河北民遮诵其功状召为膳部郎中元祐中歴知信阳军【宋史鲁有开传】韩璹知澶州坐失举降太常少卿河决昼夜扞御神宗念其劳复改官大中大夫【宋史韩璹传　按有开璹二事不知在何年姑置于此】惟忠为留都大管勾汴河使建议以为渠有广狭若水阔而行缓则沙伏而不利于舟请即其广处束以木岸三司以为不便后卒用其议【宋史符惟忠传　按惟忠与富弼同时亦附置于此】宋神宗元丰八年三月哲宗即位宣仁圣烈皇后垂帘河流虽北而孙村低下夏秋霖雨涨水往往东出小吴之决既未塞十月又决大名之小张口河北诸郡皆被水灾知澶州王令圗建议濬迎阳埽旧河又于孙村金隄置约复故道本路转运使范子奇仍请于大吴北岸修进锯牙擗约河势于是回河东流之议起【宋史河渠志】乔执中提防京西北路刑狱时河决广武埽危甚相聚莫敢登执中不顾立其上众随之如蚁附不日埽成元祐初为吏部郎中【宋史乔执中传】李南公为河北转运副使先是知澶州王令图请开迎阳埽旧河于孙村置约回水东注南公与范子奇以为可行且欲于大吴北进锯牙约河势归故道朝廷命使者行视两人复以前议为非云迎阳下瞰京师孙村水势不便又为御史所论诏罚金加直袐阁知延安府【宋史李南公传】哲宗立绛为北京留守河决小吴都水议傍魏城凿渠东趋金隄役甚棘绛言功不可成徒耗费国力而使魏人流徙非计也三奏乞罢之元祐二年以司空检校太尉致仕【宋史绛传】韩赵挺之通判德州魏境河屡决议者欲徙宗城县转运使檄挺之往视挺之云县距高原千岁矣水未尝犯今所迁不如旧必为民害使者卒徙之财二年河果壊新城漂居民略尽召试馆职为秘阁校理【宋史赵挺之传】
　　宋哲宗元祐元年二月辛酉以河决大名壊民田艰食者诏安抚使韩绛赈之【宋史哲宗本纪】二月乙丑诏未得雨泽权罢修河放诸路兵夫九月丁丑诏秘书监张问相度河北水事十月庚寅又以王令圗领都水同问行河十一月丙子问言臣至滑州决口相视迎阳埽至大小吴水势低下旧河淤仰故道难复请于南乐大名埽开直河并签河分引水势入孙村口以觧北京向下水患令圗亦以为然于是减水河之议复起既従之矣会北京留守韩绛奏引河近府非是诏问别相视【宋史河渠志】初元丰中河决小吴北注界河东入于海神宗诏东流故道淤高理不可回其勿复塞乃开大吴以防北都至是都水王令圗请还河故道下执政议瞻曰自河决已八年未有定论今遽兴大役役夫三十万用木二千万臣窃忧焉朝廷方遣使相视若以东流未便宜急従之若以为可回宜为数嵗之计以缓民力议者又谓河入界河而北则失中国之险昔澶渊之役非河为限则北兵不止瞻曰王者恃德不恃险昔尧舜都蒲冀周汉都咸镐皆歴年数百不闻以河障外国澶州之役盖庙社之灵章圣之德将相之智勇故敌帅授首岂独河之力哉后使者以东流非便水官复请塞北流瞻固争之卒诏罢役如曕所议【宋史赵瞻传】初河决小吴议者欲自孙村口导还故处及是役兴常言京东河北饥困不宜导河诏罢之【宋史李常传】
　　宋哲宗元祐二年二月令圗问欲必行前説朝廷又従之三月令圗死以王孝先代领都水亦请如令圗议右司諌王觌言河北人戸转徙者多朝廷责郡县以安集空仓廪以振济又遣专使察视之恩德厚矣然耕耘之时而流转于道路者不已二麦将熟而寓食于四方者未还其故何也盍亦治其本矣今河之为患三泛滥渟滀漫无涯涘吞食民田未见穷已一也缘边漕运独赖御河今御河淤淀转输艰梗二也塘泊之设以限南北浊水所经即为平陆三也欲治三患在遴择都水转运而责成耳今转运使范子奇反覆求合都水使者王孝先暗缪望别择人时知枢密院事安焘深以东流为是两疏言朝廷久议回河独惮劳费不顾大患盖自小吴未决以前河入海之地虽屡变易而尽在中国故京师恃以北限彊敌景徳澶渊之事可验也且河决每西则河尾每北河流既益西决固已北抵境上若复不止则南岸遂属辽界彼必为桥梁守以州郡如庆歴中因取河南熟戸之地遂筑军以窥河外已然之效如此盖自河而南地势平衍直抵京师长虑却顾可为寒心又朝廷捐东南之利半以宿河北重兵备预之意深矣使敌能至河南则邈不相及今欲便于治河而缓于设险非计也王岩叟亦言朝廷知河流为北道之患日深故遣使命水官相视便利欲顺而导之以拯一路生灵于垫溺甚大惠也然昔者专使未还不知何疑而先罢议专使反命不知何所取信而议复兴既敕都水使者总护役事调兵起工有定日矣已而复罢数十日间变议者再三何以示四方今有大害七不可不早为计北塞之所恃以为险者在塘泊黄河堙之猝不可濬浸失北塞险固之利一也横遏西山之水不得顺流而下蹙溢于千里使百万生齿居无庐耕无田流散而不复二也干宁孤垒危絶不足道而大名深冀腹心郡县皆有终不自保之势三也沧州扼北敌海道自河不东流沧州在河之南直抵京师无有限隔四也并吞御河边城失转输之便五也河北转运司嵗耗财用陷租赋以百万计六也六七月间河流交涨占没西路阻絶辽使进退不能两朝以为忧七也非此七害委之可缓而未治可也且去嵗之患己甚前嵗今嵗又甚焉则奈何望深诏执政大臣早决河议而责成之太师文彦博中书侍郎吕大防皆主其说中书舍人苏辙谓右仆射吕公着曰河决而北先帝不能回而诸公欲回之是自谓智勇势力过先帝也盍因其旧而修其未备乎公着唯唯于是三省奏自河北决恩冀以下数州被患至今未见开修的确利害致妨兴工乃诏河北转运副使限两月同水官讲议闻奏十一月讲议官皆言令圗问相度开河取水入孙村口还复故道处测量得流分尺寸取引不过其説难行十二月张景先复以问说为善果欲回河唯北京已上滑州而下为宜仍于孙村濬治横河旧隄止用逐埽人兵物料并年例客军春夫渐为之可也朝廷是其说【宋史河渠志】大河北流宰相主水官议必欲回之东注焘以河流入泺淀久必淤浅恐河朔无以御敌遂上言曰自小吴未决之前河虽屡徙而尽在中国故京师得以为北限今决而西则河尾益北如此不已将南岸遂属敌界彼若建桥梁守以州郡窥兵河外可为寒心今水官之议不过论地形较功费而献纳之臣不考利害轻重徒便于治河而以设险为缓非至计也帝虽然之而回河之议纷起东北萧然烦费功亦不就【宋史安焘传】百禄改吏部侍郎都水王孝先议回河故道大防意向之命百禄行视百禄以东流高仰而河势顺下不可回即驰奏所以然之状且取神宗诏令勿塞故道者并上之大防犹谓大河东流中国之险限今塘泺既壊界河淤浅河且北注矣百禄言塘泺有限寇之名无御寇之实借使河徙而北敌始有下流之忧乃吾之利也先帝明诏具在奈何妄动摇之乃止俄兼侍读进翰林学士【宋史范百禄传】元祐初朝廷起回河之议未决而开河之役遽兴诏言河朔秋潦水淫为灾民人流徙赖发廪振赡思稍苏其生谓宜安之未可以力役伤也従之【宋史王诏传】河性北流而矫之东以致中国疲敝文吕二公不无罪焉【南河全考】



　　行水金鉴巻十二
　　钦定四库全书
　　行水金鉴巻十三
　　江南按察使傅泽洪撰
　　河水
　　宋哲宗元祐三年六月戊戍诏黄河未复故道终为河北患王孝先等议巳尝兴役不可中罢宜接续工料向去决要回复故道三省枢密院速与商议施行右相范纯仁言天下大势惟人君所向羣下竞趋如川流山拥小失其道非一言一力可囘故居上者不可不谨今圣意巳有所向而为天下先矣乞谕执政前日降出文字却且进入免希合之臣妄测圣意轻举大役尚书王存等亦言使大河决可东回而北流遂断何惜劳民费财成经久之利今孝先等自未有必然之论但侥幸万一以冀成功又预求免责若遂听之将有噬脐之悔乞选公正近臣及忠实内侍覆行按视审度可否兴工未晚　庚子三省枢密院奏事延和殿文彦博吕大防安焘等谓河不东则失中国之险为契丹之利范纯仁王存胡宗愈则以虚费劳民为忧太后曰且熟议明日纯仁又画四不可之説且曰北流数年未为大患而议者恐失中国之利先事回改正如顷西夏本不为边患而好事者以为不取恐失机会遂兴灵武之师也存宗愈亦奏昨亲闻德音更令熟议然累日犹有未同或令建议者结罪任责臣等本谓建议之人思虑有所未逮故乞差官覆按若但使之结罪彼所见不过如此后或误事加罪何益臣非不知河决北流为患非一淤沿边塘泊断御河漕运失中国之险遏西山之流若能全回大河使由孙村故道岂非上下通愿但恐不能成功为患甚于今日故欲选近臣按视若孝先之说决可成则积聚物料接续兴役如不可为则令沿海踏行自恩魏以北塘泊以南别求可以疏导归海去处不必专主孙村此亦三省共曽商量望赐详酌存又奏自古惟有导河并塞河导河者顺水势自高导令就下塞河者为河隄决溢修塞令入河身不闻干引大河令就高行流也于是收回戊戍诏书戸部侍郎苏辙中书舍人曽肇各三上疏辙大畧言黄河西流议复故道事之经嵗役兵二万聚梢桩等物三十余万方河朔灾伤困弊而兴必不可成之功吏民窃叹今回河大议虽寝然闻议者固执来嵗开河分水之策今小吴决口入地巳深而孙村所开丈尺有限不独不能回河亦必不能分水况黄河之性急则通流缓则淤淀既无东西皆急之势安有两河并行之理縦使两河并行未免各立隄防其费又倍矣今建议者其说有三臣请折之一曰御河堙灭失馈运之利昔大河在东御河自懐衞经北京渐歴边郡馈运既便商贾通行自河西流御河堙灭失此大利天实使然今河自小吴北行占压御河故地虽使自北京以南折而东行则御河堙灭己一二百里何由复见此御河之説不足听也二曰恩冀以北涨水为害公私损耗臣闻河之所行利害相半盖水来虽有败田破税之害其去亦有淤厚宿麦之利况故道已退之地桑麻千里赋役全复此涨水之説不足听也三曰河徙无常万一自契丹界入海边防失备按河昔在东自河以西郡县与契丹接境无山河之限边臣建为塘水以捍契丹之冲今河既西则西山一带契丹可行之地无几边防之利不言可知然议者尚恐河复北徙则海口出契丹界中造舟为梁便于南牧臣闻契丹之河自北南注以入于海盖地形北高河无北徙之道而海口深浚势无徙移此边防之説不足听也臣又闻谢卿材到阙昌言黄河自小吴决口乗高注北水势奔决上流隄防无复决怒之患朝廷若以河事付臣不役一夫不费一金十年保无河患大臣以其异已罢归而使王孝先俞瑾张景先三人重画回河之计盖由元老大臣重于改过故假契丹不测之忧以取必于朝廷虽已遣百禄等出按利害然未敢保其不观望风旨也愿亟回收买梢草指挥来嵗勿调开河役兵使百禄等明知圣意无所偏系不至阿附以误国计肇之言曰数年以来河北京东淮南灾伤今嵗河北并边稍熟而近南州军皆旱京东西淮南饥殍疮痍若来年虽未大兴河役止令修治旧隄开减水河亦须调发丁夫本路不足则及邻路邻路不足则及淮南民力果何以堪民力未堪则虽有回河之防及梢草先具将安施乎会百禄等行视东西二河亦以为东流高仰北流顺下决不可回即奏曰往者王令圗张问欲开引水签河导水入孙村口还复故道议者疑焉故置官设属使之讲议既开撅井筒折量地形水面尺寸高下顾临王孝先张景先唐义问陈祐之皆谓故道难复而孝先独叛其説初乞先开减水河俟行流通快新河势缓人工物料丰备徐议闭塞北流已而召赴都堂则又请以二年为期及朝廷诘其成功遽云来年取水入孙村口若河流顺快工料有备便可闭塞回复故道是又不竢新河势缓矣回河事大宁容异同如此盖孝先俞瑾等知合用物料五千余万未有指拟见买数计经嵗未及毫厘度事理终不可为故为大言又云若失此时或河势移背岂独不可减水即永无回河之理臣等窃谓河流转徙乃其常事水性就下固无一定若假以五年休养数路民力沿河积材渐濬故道葺旧隄一旦流势改变审议事理酾为二渠分派行流均减涨水之害则劳费不大功力易施安得谓之一失此时永无回河之理【宋史河渠志】
　　宋哲宗元祐四年正月癸未百禄等使回入对复言修减水河役过兵夫六万三千余人计五百三十万工费钱粮三十九万二千九百余贯石匹两收买物料钱七十五万三百余缗用过物料二百九十余万条束官员使臣军大将凡一百一十余员请给不与焉愿罢有害无利之役那移工料缮筑西隄以护南决口未报己亥乃诏罢回河及修减水河四月戊午尚书省言大河东流为中国之要险自大吴决后由界河入海不惟淤壊塘泺兼浊水入界河向去浅淀则河必北流若河尾直注北界入海则中国全失险阻之限不可不为深虑诏范百禄赵君锡条画以闻百禄等言臣等昨按行黄河独流口至界河又东至海口熟观河流形势并縁界河至海口铺砦地分使臣各称界河未经黄河行流已前阔一百五十步下至五十步深一丈五尺下至一丈自黄河行流之后今阔至五百四十步次亦三二百步深者三丈五尺次亦二丈乃知水性就下行疾则自刮除成空而稍深与前汉书大司马史张戎之论正合自元丰四年河出大吴一向就下冲入界河行流势如倾建经今八年不舍昼夜冲刷界河两岸日渐开阔连底成空趋海之势甚迅虽遇元丰七年八年元祐泛涨非常而大吴以上数百里终无决溢之害此乃下流归纳处河流深快之验也塘泺有限辽之名无御辽之实今之塘水又异昔时浅足以褰裳而涉深足以维舟而济冬寒氷坚尤为坦途如沧州等处商胡之决即已淀淤今四十二年迄无边警亦无人言以为深忧自回河之议起首以此动烦圣听殊不思大吴初决水未有归犹不北去今入海湍迅界河益深尚复何虑即令有此则中国据上游契丹岂不虑乗流扰之乎自古朝那萧闗云中朔方定襄鴈门上郡太原右北平之间南北往来之冲岂塘泺界河之足限哉臣等窃谓本朝以来未有大河安流合于禹迹如此之利便者其畍河向去只有深阔加以朝夕海潮往来渲荡必无浅淀河尾安得直注北界中国亦无全失险阻之理且河遇平壤滩慢行流稍迟则泥沙留淤若趋深走下湍激奔腾惟有刮除无由淤积不至上烦圣虑七月己已朔冀州南宫等五埽危急诏拨提举修河司物料百万与之甲午都水监言河为中国患久矣自小吴决后泛滥未着河槽前后遣官相度非一终未有定论以为北流无患则前二年河决南宫下埽去三年决上埽今四年决宗城中埽岂谓北流可保无虞以为大河卧东则南宫宗城皆在西岸以为卧西则冀州信都恩州清河武邑或决皆在东岸要是大河千里未见归纳经久之计所以昨相度第三第四铺分决涨水少纾目前之急继又宗城决溢向下包蓄不定虽欲不为东流之计不可得也河势未可全夺故为二股之策今相视新开第一口水势湍猛发泄不及己不候工毕更拨沙河隄第二口泄减涨水因而二股分行以纾下流之患虽未保冬夏常流己见有可为之势必欲经久遂作二股仍较今所修利害孰为轻重有司具析保明以闻八月丁未翰林学士苏辙言夏秋之交暑雨频并河流暴涨出岸由孙村东行盖每嵗常事而李伟与河埽使臣因此张皇以分水为名欲发回河之议都水监従而和之河事一兴求无不可况大臣以其符合已説而乐闻乎臣闻河道西行孙村侧左大约入地二丈以来今所报涨水出岸由新开口地东入孙村不过六七尺欲因六七尺涨水而夺入地二丈河身虽三尺童子知其难矣然朝廷遂为之遣都水使者兴兵功开河道进锯牙欲约之使东方河水甚涨其西行河道若不断流则遏之东行实同儿戏臣愿急命有司徐观水势所向依累年涨水旧例因其东溢引入故道以纾北京朝夕之忧故道隄防壊决者第略加修葺免其决溢而已至于开河进约等事一切毋得兴功俟河势稍定然后议不过一月涨水既落则西流之势决无移理兼闻孙村出岸涨水今已断流河上官吏未肯奏知耳是时吴安持与李伟力主东流而谢卿材谓近嵗河流稍行地中无可回之理上河议一编召赴政事堂会议大臣不以为然癸丑三省枢密院言继日霖河上之役恐烦圣虑太后曰访之外议河水已东复故道矣乙丑李伟言已开拨北京南沙河直隄第三铺放水入孙村口故道通行又言大河已分流即更不须开淘因昨来一决之后东流自是顺快渲刷渐成淃道见今已为二股约夺大河三分以来若得夫二万于九月兴工至十月寒冻时可毕因引导河势岂止为二股通行而已亦将遂为回夺大河之计今来既因擗拶东流修全锯牙当迤逦増进一埽而取一埽之利比至来年春夏之交遂可全复故道朝廷今日当极力必闭北流乃为上防若不明诏有司即令回河深恐上下迁延议终不决观望之间遂失机防乞复置修河司従之【宋史河渠志】是年夏秋霖雨河流泛涨【宋史五行志】
　　宋哲宗元祐五年正月丁亥梁焘言朝廷治河东流北流本无一偏之私今东流未成邉北州县未至受患其役可缓北流方悍边西州县日夕可忧其备宜急今倾半天下之力专事东流而不加一夫一草于北流之上得不误国计乎去年屡决之害全由隄防无备臣愿严责水官修治北流埽岸使二方均被恻隠之恩二月已亥诏开修减水河辛丑乃诏三省枢密院去冬愆雪今未得雨外路旱暵阔逺宜权罢修河戊申苏辙言臣去年使契丹过河北见州县官吏访以河事皆相视不敢正言及今年正月还自契丹所过吏民方举手相庆皆言近有朝防罢回河大役命下之日北京之人驩呼鼓舞惟减水河役迁延不止耗蠧之事十存四五民间窃议意大臣业已为此势难遽回既为圣鉴所临要当迤逦尽罢今月六日果防圣旨以旱灾为名权罢修黄河候今秋取旨大臣覆奏尽罢黄河东北流及诸河工役民方忧旱闻命踊跃实荷圣恩然臣窃详圣旨上合天意下合民心因水之性功力易就天语激切中外闻者或至泣下而大臣奉行不得其平由此观之则是大臣所欲虽害物而必行陛下所为虽利民而不听至于委曲回避巧为之説仅乃得行君权已夺国势倒植臣所谓君臣之间逆顺之际大为不便者此事是也黄河既不可复回则先罢修河司只令河北转运司尽将一道兵功修贴北流隄岸罢呉安持李伟都水监差遣正其欺罔之罪使天下晓然知圣意所在如此施行不独河事就绪天下臣庶自此不敢以虚诳欺朝廷弊事庶几渐去矣八月甲辰提举东流故道李伟言大河自五月后日益暴涨始由北京南沙隄第七铺决口水出于第三第四铺并清丰口一并东流故道河槽深三丈至一丈以上比去年尤为深快颇减北流横溢之患然今己秋深水当减落若不少加措置虑致断絶即东流遂成淤淀望下所属官司经画沙隄等口分水利害免淤故道上误国事诏吴安持与本路监司北外丞司及李伟按视具合措置事连书以闻九月中丞苏辙言修河司若不罢李伟若不去河水终不得顺流河朔生灵终不得安居乞速罢修河司及检举【宋史河渠志】
　　宋哲宗元祐六年四月庚子敕窜责李伟【宋史河渠志】尧俞为吏部侍郎水官李伟议大河可従孙村导之还故道尧俞言河事虽不可亿度然比遣使按之皆言非便而伟又缪悠不肯任责岂可以遽兴大役朝廷遂置伟议进吏部尚书兼侍读【宋史傅尧俞传】
　　宋哲宗元祐七年三月以吏部郎中赵偁权河北转运使偁素与安持等议不协尝上河议其略曰自顷有司回河几三年功费骚动半天下复为分水又四年矣故所谓分水者因河流相地势导而分之今乃横截河流置埽约以扼之开濬河门徒为渊潭其状可见况故道千里其间又有高处故累嵗涨落辄复自断夫河流有逆顺地势有高下非朝廷可得而见职在有司朝廷任之亦信矣患有司不自信耳臣谓当缮大河北流两隄复修宗城弃隄闭宗城口废上下约开阚村河开使河流湍直以成深道聚三河工费以治一河一二年可以就绪而河患庶几息矣愿以河事并都水条例一付转运司而总以工部罢外丞司使措置归一则职事可举弊事可去四月诏南北外两丞司管下河埽今后令河北京西转运使副判官府界提防分认界至内河北仍于衔内带兼管南北外都水公事十月辛酉以大河东流赐都水使者吴安持三品服北都水监丞李伟再任【宋史河渠志　今水学云禹河従勃碣入海此故道也宋景德景龙两决横陇为大河之经流庆歴又决商胡横陇断絶商胡决河自魏至恩冀干宁入海是谓北流嘉祐河流派别于魏之第六埽遂为二股自魏恩东至德沧入海是谓东流主东流者文彦博呉安持等主北流者欧阳修苏辙等盈庭聚讼迨后东流断絶河竟北流矣】
　　宋哲宗元祐八年二月乙卯三省奉旨北流软堰并依都水监所奏门下侍郎苏辙奏臣尝以谓软堰不可施于北流利害甚明盖东流本人力所开阔止百余步冬月河流断絶故软堰可为今北流是大河正溜比之东流何止数倍见今河水行流不絶软堰何由能立盖水官之意欲以软堰为名实作硬堰隂为回河之计耳朝廷既己觉其意则软堰之请不宜复従赵偁亦上议曰臣窃谓河事大利害有三而言者互进其説或见近忘逺徼幸盗功或取此舍彼诪张昧理遂使大利不明大害不去上惑朝听下滋民患横役枉费殆无穷己臣切痛之所谓大利害者北流全河患水不能分也东流分水患水不能行也宗城河决患水不能闭也是三者去其患则为利未能去则为害今不谋此而议欲专闭北流止知一日可闭之利而不知后日既塞之患止知北流伏槽之水易为力而不知阚村方涨之势未可并以入东流也夫欲合河以为利而不恤上下壅溃之害是皆见近忘逺徼幸盗功之事也有司欲断北流而不执其咎乃引分水为説姑为软堰知河冲之不可以软堰御则又为决堰之计臣恐枉有工费而以河为戏也请俟涨水伏槽观大河之势以治东流北流五月水官卒请进梁村上下约东狭河门既涉涨水遂壅而溃南犯德清西决内黄东淤梁村北出阚村宗城决口复行魏店北流因淤遂断河水四出壊东郡浮梁十二月丙寅监察御史郭知章言臣比縁使事至河北自澶州入北京渡孙村口见水趋东者河甚阔而深又自北京往洺州过杨家浅口复渡见水之趋北者才十之二三然后知大河宜闭北行东乞下都水监相度于是吴安持复兼领都水即建言近准朝旨已堰断魏店剌子向下北流一枝断絶然东西未有堤岸若涨水稍大必披滩漫出则平流在北京恩州界为害愈甚乞塞梁村口缕张包口开青丰口以东鸡爪河分杀水势吕大防以其与已意合向之诏同北京留守相视时范纯仁复为右相与苏辙力以为不可遂降旨令都水监与本路安抚转运提刑司共议可则行之有异议速以闻绍圣元年正月也是时转运使赵偁深不以为然提刑上官均颇助之偁之言曰河自孟津初行平地必须全流乃成河道禹之治水自冀北抵沧棣始播为九河以其近海无患也今河自横陇六塔商胡小吴百年之间皆従西决盖河徙之常势而有司置埽创约横截河流回河不成因为分水初决南宫再决宗城三决内黄亦皆西决则地势西下较然可见今欲弭息河患而逆地势戾水性臣未见其能就功也请开阚村河门修平乡钜鹿埽焦家等隄濬澶渊故道以备涨水大名安抚使许将言度今之利若舍故道止从北流则虑河下巳湮而上流横溃为害益广若直闭北流东徙故道则复虑受水不尽而被隄为患窃谓宜因梁村之口以行东因内黄之口以行北而尽闭诸口以絶大名诸州之患俟春夏水大至乃观故道足以受之则内黄之口可塞不足以受之则梁村之役可止定其成议则民心固而河之顺复有时可以保其无害【许将本传略同时黄河东北二议未决故将言之】诏令呉安持同都水监丞郑佑与本路安抚转运提刑司官具圗状保明闻奏即有未便亦具利害来上三月癸酉监察御史郭知章言河复故道水之趋东已不可遏近日遣使按视逐司议论未一臣谓水官朝夕従事河上望专委之【知章本传云知章为监察御史哲宗亲政上言大河东北分流生灵被害今水之趋东者己不可遏顺而导之闭北而行东其利百倍迁殿中侍御史知章之意与许将同而将犹持两可】乙亥吕大防罢相六月右正言张商英奏言元丰间河决南宫口讲议累年先帝叹曰神禹复生不能回此河矣乃敕自今后不得复议回河闭口盖采用汉人之论俟其泛滥自定也元祐初文彦博吕大防以前敕非是防吴安持为都水使者委以东流之事京东河北五百里内差夫五百里外出钱雇夫及支借常平仓司钱买梢草斩伐榆栁凡八年而无尺寸之效乃迁安持太仆卿王宗望代之宗望至则刘奉世犹以彦博大防余意力主东流以梁村口吞纳大河今则梁村口淤淀而开沙堤两处决口以泄水矣前议累七十里堤以障北流今则云俟霜降水落兴工矣朝廷咫尺不应九年为水官蔽欺如此九年之内年年矾山水涨霜降水落岂独今年始有涨水而待水落乃可以兴工耶乞遣使按验虚实取索回河以来公私费钱粮梢草依仁宗朝六塔河施行防七月辛丑广武埽危急诏王宗望亟往救防壬寅帝谓辅臣曰广武去洛河不逺须防涨溢下灌京师已遣中使视之辅臣出圗状以奏曰此由黄河北岸生滩水趋南岸今雨止河必减落已下水官与洛口官同行按视为签堤及去北岸嫩滩令河顺直则无患矣八月丙子权工部侍郎吴安持等言广武埽危急刷塌堤身二千余步处地形稍高自巩县东七里店至见今洛口约不满十里可以别开新河引导河水近南行流地步至少用功甚微王宗望行视并开井筒各称利便外其南筑大堤工力浩大乞下各属官司躬往相度保明従之十月丁酉王宗望言大河自元丰溃决以来东北两流利害极大频年纷争国论不决水官无所适从伏自奉诏凡九月上禀成算自阚村下至栲栳堤七节河门并皆闭塞筑金堤七十里尽障北流使全河东还故道以除河患又自阚村下至海口补筑新旧堤防増修疏濬河道之淤浅者虽盛夏涨潦不至壅决望付史官纪绍圣以来圣明独断致此成绩诏宗望等具析修闭北流部役官等功力等第以闻然是时东流堤防未及缮固濒河多被水患流民入京师往往泊御廊及僧舍诏给劵谕令还本土以就振济已酉安持又言准朝旨相度开濬澶州故道分减涨水按澶州本是河行旧道顷年曽乞开修时以东西地形高仰未可兴工欲乞且行疏导燕家河仍令所属先次计度合増修一十一埽所用工料诏令都水监候来年将及涨水月分先具利害以闻癸丑三省枢密院言元丰八年知澶州王令圗议乞修复大河故道元祐四年都水使者吴安持因纾南宫等埽危急遂就孙村口为回河之防及梁村进约东流孙村口窄狭德清军等处皆被水患今春王宗望等虽于内黄下埽闭断北流然至涨水之时犹有三分水势而上流诸埽已多危急下至将陵埽决壊民田近又据宗望等奏大河自闭塞阚村而下及创筑新堤七十余里尽闭北流全河之水东还故道今访闻东流向下地形已高水行不快既闭断北流将来盛夏大河涨水全归故道不惟旧堤损缺怯薄而阚村新堤亦恐未易枝梧兼京城上流诸处埽岸虑有壅滞冲决之患不可不豫为经画诏权工部侍郎吴安持都水使者王宗望监丞郭祐同北外监丞司自阚村而下直至海口逐一相视増修疏濬不致壅滞冲决丙辰张商英又言今年已闭北流都水监长贰交章称贺或乞付史官则是河水已归故道止宜修缉堤埽防将来冲决而已近闻王宗望李仲却欲开澶州故道以分水吴安持乞候涨水前相度縁开澶州故道若不与今东流底平则才经水落立见淤塞若与底平则从初自合闭口回河何用九年费财动众安持称候涨水相度乃是悠悠之谈前来涨水并今来涨水各至澶州德清军界安持首尾九年岂得不见更欲延至明年乃是狡兎三穴自为潜身之计非公心为国事也况立春渐近调夫如是时不早定议又留后説邦财民力何以支持访闻先朝水官孙民先元祐六年水官贾种民各有河议乞取索照防召前后本路监司及经歴河事之人与水官诣都堂反覆诘难务取至当经久可行定议归一庶免以有限之财事无涯之功【宋史河渠志】是年河入德清军决内黄口【宋史哲宗本纪】曽孝广为北外都水丞元祐中大臣议复河故道召孝广问之言不可出通判保州久之复为都水丞入为水部员外郎河决内黄诏孝广行视遂疏苏村凿钜野导河北流纾澶滑深瀛之害迁都水使者洛水频岁湓涌浸齧北岸孝广按河隄得废渡口遗迹曰此昔人所以杀水势也即日复决之累石为防自是无水患提防永兴路刑狱【宋史曽孝广传】马黙为河北都转运使初元丰间河决小吴因不复塞縦之北流元祐议臣以为东流便水官遂与之合黙与同时监司上议以北流为便御史郭知章复请从东流于是作东西马头约水复故道为长堤壅河之北流者劳费甚大明年复决而北竟不能使之东【宋史马黙传】









　　行水金鉴巻十三
　　钦定四库全书
　　行水金鉴巻十四
　　江南按察使傅泽洪撰
　　河水
　　宋哲宗绍圣元年冬十月丁酉河北流十二月巳丑漳河决溢浸洺磁等州令计置堙塞【宋史哲宗本纪　熈宁导东流而北流闭至是河竟北流至元符二年东流遂断絶】
　　宋哲宗绍圣二年秋七月庚戌河北流涨没民田庐遣官振之【宋史哲宗本纪】七月戊午诏沿黄河州军河防决溢并即申奏【宋史河渠志】绍圣末都水使者议建广武四埽石岸朝廷命先治岸数十步以验其可否黄流湍悍役人多死一方甚病功不可成而使者申前説愈力文瓘条别利害罢其役【宋史谢文瓘】宋哲宗元符元年澶州河溢冬十月丁酉以河北京东河溢遣官振防【宋史哲宗本纪】
　　宋哲宗元符二年二月乙亥北外都水丞李伟言相度大小河门乗此水势衰弱并先修闭各立蛾眉埽镇压乞次于河北京东两路差正夫三万人其他夫数令修河官和雇三月丁已伟又乞于澶州之南大河身内开小河一道以待涨水纾解大吴口下注北京一带向着之患并従之六月末河决内黄口东流遂断絶八月甲戍诏大河水势十分北流其以河事付转运司责州县共力救防隄岸辛丑左司谏王祖道请正吴安持郑佑李仲李伟之罪投之逺方以明先帝北流之志诏可【宋史河渠志】六月久雨河北大水河溢漂人民壊庐舍【宋史五行志】十二月壬辰诏河北黄河退滩地听民耕垦免租税三年【宋史哲宗本纪】
　　先是治平二年始命都水监浚二股五股河以纾恩冀之患熙宁二年从宋昌言程昉议开二股以导东流裁及六分而北流闭河自其南四十里东决泛滥大名恩德沧永静五州军境三年令河北转运司开修二股上流四年北京新堤第四第五埽决下属恩冀贯御河五年二股河成深十一尺广四百尺而新隄决口亦塞又以水或横决散漫常虞遏壅命范子渊于第四第五埽开修直河使大河还二股故道十年大决于澶州之曹村【今在开州西南】河道南徙东滙于梁山张泽泺分为二派一合南清河入淮一合北清河入海凡灌郡县四十五而濮济郓齐尤甚壊田逾三十万顷元丰元年决口塞诏改曹村埽曰灵平四年澶州小吴埽大决河复注御河诏东流已填淤不可复将来更不修闭元祐中复议回河久之不决而绍圣初吴安持李伟卒行之然东流堤防未固濒河多被水患元符二年河决内黄口东流断絶诏大河水势十分北流其共力救防隄岸是后不复开二股矣漳水故禹河也清河行漳水之南大河故渎之北去禹河最近治河者欲复禹旧迹莫如导黄河入白沟以人力为之其可也而况商胡自决北流通快海口广深此诚千载一遇因祸而为福转败而为功在此时矣为当日计但能于魏恩冀沧之境寛立隄防约栏水势疏其壅积遏其冲要则此河虽不逮禹功犹得比王景之所治千年可以无患而朝议纷纭必欲回河使东六塔既败二股更兴至元丰四年河又北流而神宗之意怠矣王安石委任程昉范子渊濬川之杷几于以河为戏陈祐甫援李垂之防请复西河故渎帝爱惜民力亦莫之许也哲宗即位复议回河大畧谓河尾北向恐入契丹之地则其界逾河而南彼必为桥梁守以州郡中国全失险阻而苏辙駮之以为契丹之河南注于海地形北高河无北徙之道而海口深浚势无徙移范百禄亦云界河向去深阔加以朝夕海潮往来渲荡必无浅淀河尾安得直注北界是亦足以解其惑已而绍圣诸臣力主东流闭断北口盖借河事以伸其绍述之説意不在河更无足论元符二年河复决而北地势可知而建中靖国初犹有献东流之议者蜩螗沸羮一唱百和自庆歴以来五十余年凡发言盈庭之日皆坐失机防之日也卒委其地于金源氏而河益南徙濬滑汲胙之间化为平陆岂不惜哉【禹贡锥指】
　　宋哲宗元符三年正月已卯徽宗即位郑佑吴安持軰皆用登极大赦次第牵复中书舍人张商英缴奏佑等昨主回河皆违神宗北流之意不听商英又尝论水官非其人治河当行其所无事一用堤障犹塞儿口止其啼也三月乃以商英为龙圗阁待制河北都转运使兼专功提举河事商英复陈五事一曰行古沙河口二曰复平恩四扫三曰引大河自古漳河浮河入海四曰筑御河西隄而开东堤之积五曰开朩门口泄徒骇河东流大要欲随地势疏濬入海防四月河决苏村七月诏商英毋治河止厘本职其因河事差辟官吏并罢复置北外都水丞司【宋史河渠志】宗武第进士韩忠彦镇瀛州辟为河间令值河溢増堤防城吏率兵五百伐材近郊虽塟木亦不免父老遮道泣宗武入府白罢之徽宗即位为秘书丞【宋史韩宗武传】
　　宋徽宗建中靖国元年春尚书省言自去夏苏村涨水后来全河漫流今已淤高三四尺宜立西堤诏都水使者鲁君贶同北外丞司经度之于是左正言任伯雨奏河为中国患二千岁矣自古竭天下之力以事河者莫如本朝而狥众人偏见欲屈大河之势以従人者莫甚于近世臣不敢逺引只如元祐末年小吴决溢议者乃谲谋异计欲立竒功以邀厚赏不顾地势不念民力不惜国用力建东流之议当洪流中立马头设锯齿梢刍材木耗费百倍力遏水势使之东注陵虚驾空非特行地上而已増堤益防惴惴恐决澄沙淤泥久益高仰一旦决溃又复北流此非堤防之不固亦理势之必至也昔禹之治水不独行其所无事亦未尝不因其变以导之盖河流混浊泥沙相半流行既久迤逦淤淀则久而必决者势不能变也或北而东或东而北亦安可以人力制哉为今之防正宜因其所向寛立堤防约拦水势使不至大叚漫流若恐北流淤淀塘泊亦只宜因塘泊之岸増设堤防乃为长防风闻近日又有议者献东流之计不独比年灾伤居民流散公私匮竭百无一有事势窘急固不可为抑亦自高注下湍流奔猛溃决未久势不可改设若兴工公私徒耗殆非利民之举实自困之道也【宋史河渠志】
　　宋崇宁二年岳飞生未弥月河决内黄水暴至母姚抱飞坐瓮中冲涛及岸得免人异之【宋史岳飞传　按飞死于绍兴十一年辛酉飞年三十九逆数至徽宗崇宁二年癸未乃飞所生之年也】
　　宋徽宗崇宁三年十月臣僚言昨奉诏措置大河即由西路歴防边州军回至武强县循河堤至深州又北下衡水县乃达于冀又北渡河过逺来镇及分遣属僚相视恩州之北河流次第大抵水性无有不下引之就高决不可得况西山积水势必欲下各因其势而顺导之则无壅遏之患诏开修直河以杀水势【宋史河渠志】
　　宋徽宗崇宁四年二月工部言乞修苏村等处运粮河堤为正堤以支涨水较修弃堤直堤可减工四十四万料七十一万有奇従之闰二月尚书省言大河北流合西山诸水在深州武强瀛州乐寿埽俯瞰雄霸莫州及防边塘泺万一决溢为害甚大诏増二埽堤及储蓄以备涨水是嵗大河安流【宋史河渠志】
　　宋徽宗崇宁五年二月诏滑州系浮桥于北岸仍筑城垒置官兵守防之八月葺阳武副堤【宋史河渠志】杜常崇宁中至工部尚书以龙圗阁学士知河阳军大河决直州西上埽势危甚常亲防役徙处埽上埽溃水溢及常坐而止于是役人尽力河流遂退郡赖以安【宋史杜常传】宋徽宗大观元年二月诏于阳武上埽第五铺开修直河至第十五铺以分减水势有司言河身当长三千四百四十步面阔八十尺底阔五丈深七尺计役十万七千余工用人夫三千五百八十二凡一月毕従之十二月工部员外郎赵霆言南北两丞司合开直河者凡为里八十有七用缗钱八九万异时成功可免河防之忧而省久逺之费诏従之【宋史河渠志】是年京东水河溢【宋史徽宗本纪】是年夏大水河北京西河溢漂溺民戸【宋史五行志】宋徽宗大观二年五月霆上免夫之议大畧谓黄河调发人夫修筑埽岸每歳春首骚动数路常至败家破产今春滑州鱼池埽合起夫役尝令送免夫之直用以买土増贴埽岸比之调夫反有赢余乞诏有司应堤埽合调春夫并依此例立为永法诏曰河防夫工嵗役十万滨河之民困于调发可上户出钱免夫下户出力充役其相度条画以闻丙申邢州言河决陷钜鹿县诏迁县于高地又以赵州隆平下湿亦迁之六月已夘都水使者吴玠言自元丰间小吴口决北流入御河下合西山诸水至清州独流砦三义口入海虽深得保固形胜之防而嵗月寖久侵犯塘堤冲壊道路齧损城砦臣奉诏修治隄防御捍涨溢然筑八尺之堤当九河之尾恐不能敌若不遇有损缺逐旋増修即又至隳壊使与塘水相通于边防非计也乞降旨修葺従之庚寅冀州河溢壊信都南宫两县【宋史河渠志】是年八月辛已邢州河水溢壊民庐舎复被水者家【宋史徽宗本纪】是年秋黄河决陷没邢州钜鹿县【宋史五行志】
　　宋徽宗大观三年六月庚寅冀州河水溢【宋史徽宗本纪】是年八月诏沈纯诚开兎源河兎源在广武埽对岸分减埽下涨水也【宋史河渠志】
　　是年河决清河【淮安府志】
　　宋徽宗政和四年十一月都水使者孟昌龄言今嵗夏秋涨水河流上下并行中道滑州浮桥不劳解折大省嵗费诏许称贺官吏推恩有差昌龄又献议导河大伾可置永逺浮桥谓河流自大伾之东而来直大伾山西而止数里方回南东转而过复折北而东则又直至大伾山之东亦止不过十里耳视地形水势东西相直径易防不十余里间且地势低下可以成河倚山可为马头又有中潬正如河阳若引使穿大伾大山及东北二小山分为两股而过合于下流因是三山为趾以系浮梁省费数十百倍可寛河朔诸路之役朝廷喜而従之【宋史河渠志】
　　宋徽宗政和五年置提举修系永桥所六月癸丑降德音于河北京东京西路其畧曰凿山酾渠循九河既道之迹为梁跨趾成万世永赖之功役不逾时虑无愆素人絶往来之阻地无南北之殊灵祗懐柔黎庶呼舞眷言朔野爰暨近畿畚锸繁兴薪刍转徙民亦劳止朕甚悯之宜推在宥之恩仍广蠲除之惠应开河官吏令提举所具功力等第闻奏又诏居山至大伾山浮桥属濬州者赐名天成桥大伾山至汶子山浮桥属滑州者赐名荣光桥俄改荣光曰圣功七月庚辰御制桥名磨崖以刻之方河之开也水流虽通然湍激猛暴遇山稍隘往往泛溢近砦民夫多被漂溺因亦及通利军其后遂注成巨泺云是月昌龄迁工部侍郎八月已亥都水监言大河以就三山通流正在通利之东虑水溢为患乞移军城于大伾山居山之间以就高仰従之十月丁已中书省言冀州枣强埽决知州辛昌宗武臣不谙河事诏以王仲元代之十一月丙寅都水使者孟揆言大河连经涨淤滩靣已高致河流倾侧东岸今若修闭枣强上埽决口其费不赀兼冬深难施人力縦使极力修闭东堤上下二百余里必须尽行増筑与水争力未能全免决溢之患今漫水行流多咸卤及积水之地又不犯州军止经数县地分迤逦纒御河归纳黄河欲自决口上恩州之地水堤为始増补旧堤接续御河东岸签合大河従之乙亥臣僚言禹迹湮没于数千载之逺陛下神智独运一旦兴复导河三山长堤盘固横截巨浸依山为梁天造地设威示南北度越前古嵗无解系之费人无病涉之患大功既成愿申饬有司以日继月视水向着随为堤防益加増固每遇涨水水官漕臣不辍巡视诏付昌龄【宋史河渠志】蔡京任孟昌龄为都水使者凿大伾三山创天成圣功二桥大兴工役无虑四十万两两河之民愁困不聊生而京僴然自以为稷契周召也【宋史蔡京传】宋徽宗政和七年五月丁巳臣僚言恩州宁化镇大河之侧地势低下正当湾流冲激之处歳久堤岸怯薄沁水透堤甚多近镇居民例皆移避方秋夏之交时雨霈然一失堤防则不惟东流莫测所向一隅生灵所系甚大亦恐妨阻大名河间诸州往来边路乞付有司贴筑同防従之六月癸酉都水使者孟扬言旧河阳南北两河分流立中潬系浮梁顷縁北河淤淀水不通行止于南河修系一桥因此河项窄狭水势冲激每遇涨水多致损壊欲措置开修北河如旧修系南北两桥従之九月丁未诏扬专一措置而令河阳守臣王序营办钱粮督其工料【宋史河渠志】是年瀛沧州河决沧州城不没者三版民死者百余万【宋史五行志】唐恪知沧州河决水犯城下恪乗城救理都水孟昌龄移檄索船与兵恪报水势方恶船当以备缓急沧为极边兵非有旨不敢遣昌龄怒劾之恪不为动益治水水去城得全诏书褒美进龙圗阁待制知扬州召拜户部侍郎京师暴水至汴且溢付恪治之或请决南隄以纾宫城之患恪曰水涨隄壊此无可奈何今决而浸之是鱼鼈吾民也亟乗小舟相水源委求所以利导之乃决金隄注之河浃旬水平入对帝劳之曰宗庙社稷获安卿之力也恪再拜因上疏言水隂类也至犯宫阙天其或者以隂盛之沴儆告陛下乎愿垂意时事益儆天戒宣和初迁尚书靖康初拜同知枢宻事中书侍郎金人逼百官立张邦昌令吴幵莫俦入城取推戴状恪既书名仰药而死【宋史唐恪传】
　　宋徽宗重和元年三月已亥诏滑州濬州界万年堤全借林朩固防堤岸其广行种植以壮地势五月甲辰诏孟州河阳县第一埽自春以来河势湍猛侵啮民田迫近州城正二三里其令都水使者同漕臣河阳守臣措置固护是秋两广武埽危急诏内侍王仍相度措置【宋史河渠志】蒋兴祖知开封阳武县武古博浪沙地土脉脆恶大河薄其南尝积雨泛溢埽具溃兴祖躬救防露宿其上弥四旬隄以不壊治为畿邑最使者交荐之靖康初死难诏赠朝散大夫【宋史蒋兴祖传】
　　宋徽宗宣和元年九月辛未蔡京等言南丞管下三十五埽今嵗涨水之后岸下一例生滩河行中道实由圣德昭格神只顺助望宣付史馆诏送秘书省十二月开修兎源河并直河毕工降诏奬谕【宋史河渠志】
　　宋徽宗宣和二年九月已卯王黼言昨孟昌龄计议河事至滑州韩村埽检视河流冲至寸金潭其势就下未易御遏近降诏旨令就书定淃湾对开直河方议开凿忽自成直河一道寸金潭下水即安流在役之人聚首仰叹乞付史馆仍帅百官表贺従之【宋史河渠志】
　　宋徽宗宣和三年六月河溢冀州信都十一月河决清河埽是嵗水壊天成圣功桥官吏行罚有差【宋史河渠志　徽宗本纪是年六月河决恩州清河埽与河渠志异未知孰是】
　　宋徽宗宣和四年四月壬子都水使者孟扬言奉诏修系三山东桥凡役工十五万七千八百今累经涨水无虞诏因桥壊失职降秩者俱复之【宋史河渠志】
　　宋钦宗靖康元年二月乙卯御史中丞许翰言保和殿大学士孟昌龄延康殿学士孟龙圗阁直学士孟揆父子相继领职二十年过恶山积妄设堤防之功多张梢桩之数穷竭民力聚敛金帛交结权要内侍王仍为之奥主超付名位不知纪极大河浮桥嵗一造舟京西之民犹惮其役而昌龄道建三山之防回大河之势顿取百年浮桥之费仅为数嵗行路之观漂没生灵无虑万计近辅郡县萧然破残所辟官吏计金叙绩富商大贾争注名牒身不在公遥分爵赏每兴一役干没无数省部御史莫能钩考陛下方将澄清朝着建立事功不先诛窜昌龄父子无以昭示天下望籍其奸赃以正典刑诏并落职昌龄在外宫观依旧权领都水监职事揆候措置桥船毕取防翰复请钩考簿书发其奸赃乃诏昌龄与中大夫揆与中奉大夫三月丁丑京西转运司言本路嵗科河防夫三万沟河夫一万八千縁连年不稔羣盗劫掠民力困乞量数减放诏减八千人【宋史河渠志】靖康间求道判都水监陈留河决四十余日漕输不通京城大恐开封尹宗泽命求道治之七日河尽复故道【宋史陈求道传】
　　先是大中祥符四年河决通利军【治黎阳】合御河寻经塞治至庆歴八年自澶州东北三十里商胡埽决而北迳清丰县西【在今大名府东南九十里】又北迳南乐县西【在今大名府东南四十里】又北至大名府东北合永济渠【即今之卫河元城县志卫河在县东北】又东北迳冠氏县西北【今山东东昌府冠县北有冠氏故城】又东北迳馆陶县西【在今东昌府西一百三十里与平恩县分水今邱县西有平恩故城卫河在县东南四十里】又东北迳临清县西【元和志永济渠在临清县城西门外即今临清州】又东北径宗城县东【水经注白沟东北迳广宗县东为清河其故城在今威县界宋宗城即故广宗今为　顺德府广宗县威县地清河在威县东】又东北迳清河县东【今广平府清河县东有衞河广平府志清河县冇黄河故道在县北一里亦名黄芦河北入南宫县界】又东北迳夏津县西北【在今东昌府高唐州西五十里卫河去县四十里与清河县分水】又东北迳武城县西【在今高唐州北一百二十里县西十里有东武城故城水经注云清河迳其西也今卫河在县西与清河县分水】又东北迳枣强县西【在今真定府东南三百里枣强故城在今县东南】又东迳将陵县西北【将陵唐属德州五代周省长河入焉宋景祐元年移将陵治长河镇改属永静军永静今为河间府景州也元分将陵地置故城县今卫河在其南与恩县分水又东迳德州入吴桥界金志吴桥县有永济渠吴桥本安陵县宋景祐二年废入将陵今卫河在县西二十里宁津志县西三十里有古黄河自吴桥入又北入南皮广可二里两岸废堤窿然峭立居人谓之卧龙冈盖即永济渠为宋北流之所经也】又东迳蓚县南【蓚县今为河间府景州州志云卫河在州东二十里】又东北迳东光县西【在今河间府东南一百五十里水经注清河自胡苏亭又东北右防大河故渎迳东光县故城西寰宇记云永济渠在东光县南二百步南盖西字之误东光新志卫河在县西三里】又东北迳南皮县西【在今河间府东南三百七十里水经注清河自南皮县西又东北无棣沟出焉东北迳盐山东北入海清河又东北迳南皮县故城西按故城在今县东北卫河在县西二十里与交河县分水通典无棣沟隋末填废永徽元年薛大鼎为刺史奏开之外引鱼盐于海百姓歌其利】又东北迳清池县西而北与漳水合【水经注清河自浮阳县西又东北浮水故渎出焉详见后清河又东北迳浮阳县故城西按浮阳汉勃海郡治唐改曰清池置沧州治焉即今河间府沧州寰宇记云永济渠在清池县西三十里水经浊漳篇云衡漳自成平县北又东北入清河谓之合口今河间府青县南有合口镇】又东北迳干宁军东【军在今河间府青县南唐干宁中析长芦鲁城二县地置干宁军周置永安县为军治宋改曰干宁县大观三年升军为清州今为青县卫河在县东寰宇记云御河在干宁县南十步是也县南二里有中山山岩耸峙宋时以黄河所经呼为碣石或镌铭其上元王充耘据以为禹贡之碣石大谬】又东北迳独流口又东至劈地口入于海【水经注清河东北至泉州县北入滹沱又东迳漂榆邑故城南入于海泉州今顺天府宝坻县也漂榆城在今河间府静海县北按静海县本宋清州地县境有界河亦曰潮河即易滹沱巨马三水所防自顺天府文安县流经县西北合卫河入海塘泺既兴文安大城之水多入白河其行界河者唯漳卫耳独流口在静海县北二十里九域志云干宁军有独流北独流东二砦俱在军北百二十里即此地也劈地口在静海县东北又东为三义口盖即天津卫东北之三岔河志云漳卫水西南自静海县来经卫北其流浊潞水西北自武清县来经卫北其流清至卫东北而合流又东南出小直沽入于海天津亦宋清州地也】以今舆地言之开州大名元城【并属直隷大名府】冠县馆陶邱县临清【并属山东东昌府】威县清河【并属直隷广平府】夏津武城【并属东昌府】枣强【属直隷真定府】故城【属直隷河间府】恩县【属东昌府】德州【属山东济南府】呉桥景州东光南皮交河沧州青县静海天津【并属河间府青县静海天津北接顺天府大城寳坻界】诸州县界中皆宋时黄河北流之所经也商胡决后二十一嵗为神宗熙宁二年已酉导东流而北流闭又十二嵗为元丰四年辛酉河复北流哲宗绍圣初又闭后数嵗为元符二年已夘东流断絶河竟北流盖自仁宗庆歴八年戊子下逮金章宗明昌五年甲寅实宋光宗之绍熙五年而河决阳武出胙城南南北分流入海凡一百四十六嵗　北流初行永济渠其后兼混入漳水河渠志熙宁元年河溢瀛州乐寿埽元丰五年河溢永静军阜城下埽元祐五年南宫等五埽危急诏固防绍圣元年赵偁请修平乡钜鹿埽崇宁三年臣僚言奉诏措置大河由西路歴沿边州军回至武强县循河隄至深州又北下衡水乃达于冀四年尚书省言大河北流合西山诸水在深州武强瀛州乐寿埽俯瞰雄霸莫州万一决溢为害甚大诏増二埽隄及储蓄以备涨水大观元年邢州言河决陷钜鹿县诏徙县于高地又以赵州隆平县下湿亦迁之又冀州河溢壊信都南宫两县宣和二年河溢信都今按阜城平乡钜鹿武强衡水乐寿信都南宫等县皆漳水之所经御河不入其界而屡被大河决溢之害此北流混入漳水之明验也今广平府曲周平乡广宗钜鹿县界中并有黄河故道县志云宋元丰中北流决入漳水遂为大河之所经又清河县北有黄河故道北入南宫界盖自宗城清河二县之御河决入赵偁言初决南宫再决宗城三决内黄皆西决则地势西下较然可见即其事矣其在阜城乐夀者则自枣强之御河决而北熙宁元年河决冀州枣强埽北注瀛政和五年孟揆言若修闭枣强上埽决口其费不赀是也然北流虽混入漳水仍自两行其下流至清池县西还与之合故徽宗即位张商英议引大河自古漳河浮河入海盖欲导全河以入漳而废永济之故道浮河即浮水在今沧州东南水经注所称浮水故渎也【淇水注云浮水首受清河于浮阳县界东北迳高城县之宛乡城北又东迳章武县故城又东迳箧山北又东北迳栁县故城南又东北迳汉武望海台又东注于海应劭曰潮汐往来日再今沟无复有水也今盐山县东北七十里有武帝台】地势东高西下北流屡决而西导全河入漳尤合于禹迹但河由界河趋独流口入海极其通利而顾欲改従久淤之浮渎至盐山县界入海殊为多事商英亦非知水者也禹河本随西山下东北去贾让请决黎阳遮害亭放河使北入海是也时不见用而宋之北流实行其道河入海之路宜近不宜逺孙禁议决平原金隄令入故笃马河行五百余里入海是也许商阻之而宋之东流卒由笃马河入海盖訏谟逺犹虽为人所格而天必従之屈于一时伸于万世惟其言之当于理而已矣　宋君臣论治河往往有格言熙宁五年神宗语执政曰河决不过占一河之地或东或西若利害无所较听其所趋如何元丰四年又谓辅臣曰水性趋下以道治水则无违其性可也如能顺水所向徙城邑以避之复有何患虽神禹复生不过如此此格言也然施之于商胡北流适得其宜若地平土疏溃溢四出所占不止一河之地者岂亦当顺水所向迁城邑以避之乎欧阳修曰河本泥沙无不淤之理淤常先下流水行渐壅乃决上流低处故大河已弃之道自古难复此格言也然瓠子决二十余嵗而武帝塞之河复北行二渠河侵汴济注淮泗六十余年而王景治之仍由千乗入海今横陇之徙裁二十年安见必不可复但北流实为利便不当更事横陇耳苏辙曰黄河之性急则通流缓则淤淀既无东西皆急之势安有两河并行之理此格言也然吾观宋之二股即唐之马颊以此为枝渠受河水十之一二亦自无害但不可令指大如股耳张商英曰治河当行其所无事一用隄障犹塞儿口止其啼此格言也语出贾让然让意谓正道常流不可效战国为之曲防耳若冲激之处溃溢可虞非増卑培薄何以御之任伯雨曰昔禹之行水不独行其所无事亦未尝不因其变以道之此格言也然必如北流之合于禹迹者不妨因其势而利导之若注钜野通淮泗安得不反之使北邪此数説者譬如奕者必胜之着而低手混施之则全局皆空古今经验之方而庸医误用之则杀人无算是故治河之道或新或旧或合或分或通或塞或无事或有事或小有事或大有事神而明之存乎其人茍非其人则必有害孟子所以恶执一也【禹贡锥指】
　　宋高宗建炎二年冬杜充决黄河自泗入淮以阻金兵【宋史高宗本纪】









　　行水金鉴巻十四
<史部,地理类,河渠之属,行水金鉴>
　　钦定四库全书
　　行水金鉴巻十五
　　江南按察使傅泽洪撰
　　河水
　　金始克宋两河悉畀刘豫豫亡河遂尽入金境数十年间或决或塞迁徙无定金人设官置属以主其事沿河上下凡二十五埽六在河南十九在河北【金史河渠志】按范成大北使録云濬州城西南有积水若河盖大河剰水也又按宋史隆兴再请和以成大充金祈请国信使【见范成大传】孝宗隆兴之元二即金世宗之大定三年四年也时濬州城下仅有剰水则河离濬滑在隆兴之前可知矣朱子语録一条云元丰间河北流自后中原多事后来南流金人亦多事近来又北流见归正人説盖其时河尝南流寻复归北也【禹贡锥指】
　　金世宗大定八年六月河决李固渡水溃曹州城分流于单州之境九年正月朝廷遣都水监梁肃往视之河南统军使宗室宗叙言大河所以决溢者以河道积淤不能受水故也今曹单虽被其患而两州本以水利为生所害农田无几今欲河复故道不惟大费工役又卒难成功纵能塞之他日霖潦亦将溃决则山东河患又非曹单此也又沿河数州之地骤兴大役人心动揺恐宋人乗间构为边患而肃亦言新河水六分旧河水四分今若塞新河则二水复合为一如遇涨溢南决则害于南京北决则山东河北皆被其害不若李固南筑隄以防决溢为便尚书省以闻上从之【宗叙梁肃本畧同】三月拜宗叙为参知政事上谕之曰卿昨为河南统军时尝言黄河隄埽利害甚合朕意朕每念百姓凡有差调吏互为奸若不早计而迫期徴敛则民増十倍之费然其所征之物或委积经年至腐朽不可复用使吾民数十万之财皆为弃物此害非细卿既参朝政凡此者皆当革其择所利而行之【金史河渠志】金世宗大定十一年河决王村南京孟卫州界多被其害【金史河渠志】
　　金世宗大定十二年正月尚书省奏捡视官言水东南行其势甚大可自河隂广武山循河而东至原武阳武东明等县孟卫等州増筑隄岸日役夫万一千期以六十日毕诏遣太府少监张九思同知南京留守事赫舎哩邈监防工作【金史河渠志】
　　金世宗大定十三年三月以尚书省请修孟津荥泽崇福埽堤以备水患上乃命雄武以下八埽并以类従事【金史河渠志】
　　金世宗大定十七年秋七月大雨河决白沟十二月尚书省奏修筑河隄日役夫一万一千五百以六十日毕工诏以十八年二月一日发六百里内军夫并取职官人力之半余听发民夫以尚书工部郎中张大节同知南京留守事高苏董役先是祥符县陈桥镇之东至陈留潘冈黄河隄道四十余里以县官摄其事南京有司言乞专设埽官十九年九月乃设京埽巡河官一员【金史河渠志】
　　金世宗大定二十年河决卫州及延津京东埽弥漫至于归德府捡视官南京副留守舒穆噜辉者言河水因今秋霖潦暴涨遂失故道势益南行宰臣以闻乃自卫州埽下接归德府南北两岸増筑隄以捍湍怒计工一百七十九万六千余日役夫二万四千余期以七十日毕工遂于归德府剏设巡河官一员埽兵二百人且诏频役夫之地与免今年税赋二十一年十月以河移故道命筑隄以备【金史河渠志】河决于卫横流而东沧境有九河故道大节即相宜缮堤水不为害章宗即位擢中都路都转运使【金史张大节传】
　　金世宗大定二十六年八月河决卫州堤壊其城上命户部侍郎王寂都水少监王汝嘉驰传措画备御而寂视被灾之民不为拯救乃专集众以网鱼取官物为事民甚怨嫉上闻而恶之既而河势泛滥及大名上于是遣戸部尚书刘玮往行户部事従宜规画黜寂为蔡州防御使冬十月上谓宰臣曰朕闻亡宋河防一步置一人可添设河防军数他日又曰比闻河水泛溢民罹其害者赀产皆空今复遣官于被灾路分推排何耶右丞张汝霖曰今推排者皆非被灾之处上曰虽然必其邻道也既邻水而居岂无惊扰迁避者乎计其赀产岂有余哉尚何推排为十一月又谓宰臣曰河未决卫州时尝有言者既决之后有司何故不令朕知命询其故【金史河渠志】是年徙卫州胙城县【金史世宗本纪】刘玮擢户部尚书时河决于卫自卫抵清沧皆被其害诏兼工部尚书往塞之或以谓天灾流行非人力所能御唯当徙民以避其冲玮曰不然天生五材递相休王今河决者土不胜水也俟秋冬之交水势稍杀以渐兴筑庶几可塞明年春玮斋戒祷于河功役齐举河乃复故召还増秩【金史刘玮本传】金世宗大定二十七年二月御史台言自来沿河京府州县官坐视管内河防缺壊特不介意若令沿河京府州县长贰官皆于名衘管勾河防事如任内规措有方能御大患或守防不谨以致疎虞临时闻奏以议赏罚上従之仍命每嵗将泛之时令工部官一员沿河捡视于是以南京府及所属延津封丘祥符开封陈留胙城杞县长垣归德府及所属宋城宁陵虞城河南府及孟津河中府及河东懐州河内武陟同州朝邑卫州汲新乡获嘉徐州彭城萧丰孟州河阳温郑州河阴荥泽原武汜水濬州卫陜州阌乡湖城灵寳曹州济隂滑州白马睢州襄邑滕州沛单州单父解州平陆开州濮阳济州嘉祥金乡郓城四府十六州长贰皆提举河防事四十四县令佐皆管勾河防事初卫州为河水所壊命増筑苏门迁其州治至二十八年水息居民稍还皆不乐迁于是遣大理少卿康元弼按视之元弼还奏旧州民复业者甚众且南使驿道馆所在向以不为水备以故被害若但修其隄之薄缺者可以无虞比之迁治所省数倍不若从其民情修治旧城为便乃不迁州仍敇自今河防官司怠慢失备者皆重抵以罪【金史河渠志】是年十一月甲寅诏河水泛溢农夫被灾者与免差税一年卫懐孟郑四州塞河劳役并免今年差税【金史世宗本纪】河决曹濮间濒水者多垫溺朝廷遣元弼往视相其地如盎而城在盎中水易为害请命于朝以徙之卒改筑于北原曹人赖焉出为州刺史阅歳授大理少卿先是卫城为河所壊増筑苏门以寓州治水既退民不乐迁欲复归卫于是遣元弼按视还言治故城便遂复其旧【金史康元弼传】
　　金世宗大定二十九年五月河溢于曹州小堤之北六月上谕防有司曰比闻五月二十八日河溢而所报文字如此稽滞水事最急功不可缓稍缓时顷则难固防矣十二月工部言营筑河堤用工六百八万余就用埽兵军夫外有四百三十余万工当用民夫遂诏命去役所五百里州府差顾于不差夫之地均征顾钱验物力科之毎工钱百五十文外日支官钱五十文米升半仍命彰化军节度使内族裔都水少监大龄夀提控五百人往来弹压先是河南路提刑司言沿河居民多困乏逃移盖以河防差役烦重故也窃惟御水患者不过隄埽若土功従实计料薪稾桩杙以时征敛亦复何难今春筑堤都水监初料取土甚近及其兴工乃逺数倍人夫惧不及程贵价买土一队之间多至千贯又许州初科薪槀十八万余束既而又配四万四千是皆常嵗必用之物农隙均科则易输纳自今堤埽兴工乞合本监以实计度量一嵗所用物料验数折税或令和买于冬月分为三限输纳为便诏尚书省详议以闻【金史河渠志】刘玑为户部员外郎上便宜数事世宗谓宰相曰玑言河堤种柳可省每嵗隄防之费及言官钱利害甚可取卿等议其可者行之擢潍州刺史【金史刘玑传】
　　金章宗明昌元年春正月尚书省奏臣等以为自今凡兴工役先量负土逺近増筑高卑定功立限牓谕使人先知无令増加力役并河防所用物色委都水监每嵗于八月以前先拘籍旧贮物外实阙之数及次年春工多寡移报转运司计置于冬三月分限输纳如水势不常夏秋暴涨危急则用相隣埽分防备之物不足则复于所近州县和买然复虑人户道途泥淖艰于运纳止依税内科折他物更为増价当官支付违者并论如律仍令所属提刑司正官一员驰驿监视体究如此则役作有程而河不失备制可之【金史河渠志】伊喇履进尚书右丞初河决曹州帝问曰春秋二百四十二年不言河决何也履曰春秋止是鲁史所以鲜及他国事【金史伊喇履传】金章宗明昌四年六月河决卫州魏清沧皆被害【金史五行志】十一月尚书省奏河平军节度使王汝嘉等言大河南岸旧有分流河口如可疏导足泄其势及长堤以北恐亦有可以归纳排瀹之处乞委官视之济北埽以北宜创起月堤臣等以为宜从所言其本监官皆以谙练河防故注以是职当使従汝嘉等同往相视庶免异议如大河南北必不能开挑归纳其月堤宜依所料兴修上从之十二月敕都水监官提控修筑黄河堤及令大名府差正千户一员部甲军二百人弹压勾当【金史河渠志】金章宗明昌五年春正月尚书省奏都水监丞田栎同本监官讲议黄河利害尝以状上言前代毎遇古堤南决多经南北清河分流南清河北下有枯河数道河水流其中者长至七八分北清河乃济水故道可容三二分而已今河水趋北齧长堤而流者十余处而堤外率多积水恐难依元料増修长堤与创筑月堤也可于北岸墙村决河入梁山泺故道依旧作南北两清河分流然北清河旧堤歳久不完当立年限増筑大堤而梁山故道多有屯田军户亦宜迁徙今拟先于南岸王村宜村两处决堤导水使长堤可以固护姑宜仍旧如不能疏导即依上开决分为四道竢见水势随宜料理尚书省以栎等所言与明昌二年刘玮等所案视利害不同【按刘玮本传明昌二年玮知大名府仍领河防事三年召拜尚书右丞】及令陈言人冯德舆与栎靣对亦有不合者送工部议复言若遽于墙村疏决縁濒北清河州县二十余处两岸连亘千有余里其堤防素不修备恐所屯军户亦率难徙今嵗先于南岸延津县堤决堤泄水其北岸长堤自白马以下定陶以上并宜加功筑防庶可以遏将来之患若定陶以东三埽弃堤则不必修止决旧压河口引导积水东南行流堤北张彪白塔两河间碍水军户可使迁徙及梁山泺故道分屯者亦当预为安置宰臣奏曰若遽从栎等所拟恐既更张利害非细比召河平军节度使王汝嘉同计议先差干济官两员行戸工部事覆视之同则就令计实用工物量州县逺近以调丁夫其督趣春工官即充今嵗守涨及与本监官同议经久之利诏以知大名府事内族裔尚书户部郎中李敬义充行户工部事以叅知政事胥持国都提控又奏差德州防御使李献可尚书戸部郎中焦旭于山东当水所经州县筑护城堤及北清河两岸旧有堤处别率丁夫修筑亦就令讲究河防之计他日上以宋阎士良所述黄河利害一帙付叅知政事马琪曰此书所言亦有可用者今以赐卿二月上谕平章政事守贞曰王汝嘉田栎专管河防此国家之重事也朕比问其曽于南岸行视否乃称未也又问水决能行南岸乎又云不可知且水趋北久矣自去嵗便当经画今不称职如是耶可谕防令往尽心固防无致失备及讲究所以经久之计稍涉违慢当并治罪三月行省并行戸工部及都水监官各言河防利害事都水监元拟于南岸王村宜村两处开导河势縁比来水势去宜村堤稍缓唯王村岸向上数里卧卷可以开决作一河且无所犯之城市村落又拟于北岸墙村疏决依旧分作两清河入梁山故道北清河两岸素有小堤不完复当作大堤尚书省谓以黄河之水势若于墙村决注则山东州县膏腴之地及诸盐塲必被沦溺设使修筑壊堤而又吞纳不尽功役至重虚困山东之民非徒无益而又害之也况长堤已加固防复于南岸疏决水势已寝决河入梁山泺之议水所经城邑已劝率作防城堤矣先所修清河旧堤宜遣罢之监丞田栎言定陶以东三埽弃堤不当修止言决旧压河口以导渐水入堤北张彪白塔两河之间凡当水冲屯田戸须令迁徙臣等所见止当堤前作朩岸以备之其间居人未当迁徙至夏秋水势泛溢权令避之水落则当各复业此亦户工部之所言也上曰地之相去如此其逺彼中利害安得悉知惟委行省尽心措画可也四月以田栎言河防事上谕防叅知政事持国曰此事不惟责卿要卿等同心规画不劳朕心尔如栎所言筑堤用二十万工嵗役五十日五年可毕此役之大古所未有况其成否未可知就使可成恐难行也迁徙军户四千则不为难然其水时决尚不知所归倘有溃走若何枝梧如今南岸两处疏决使其水趋南或可分杀其势然水之形势朕不亲见难为条画虽卿亦然丞相左丞皆不熟此可集百官详议以行百官咸谓栎所言弃长堤无起新堤放河入梁山故道使南北两清河分流为省费息民长久之计臣等以为黄河水势非常变易无定非人力可以斟酌可以指使也况梁山泺淤填已高而北清河窄狭不能吞伏兼所经州县农民庐井非一使大河北入清河山东必被其害栎又言乞许都水监符下州府运司专其用度委其任责一切同于军期仍委执政提控縁今监官已经添设又于外监署司多以沿河州府长官兼领之及令佐管勾河防其或怠慢已有同军期断罪的决之法凡栎所言无可用遂寝其议八月以河决阳武故堤灌封丘而东尚书省奏都水监行部官有失固防诏命同知都转运使高旭武卫军副都指挥使钮祜禄奕同往规措尚书省奏都水监官前来有犯已经戒谕使之常切固防今王汝嘉等殊不加意既见水势趋南不预经画承留守司累报辄为迁延以至害民即是故违制防私罪当的决诏汝嘉等各削官两阶杖七十罢职上谓宰臣曰李愈论河决事谓宜遣大臣往以慰人心其言良是向虑河北决措画堤防犹尝置行省况今方横溃为害而止差小官恐失众望自国家观之虽山东之地重于河南然民皆赤子何彼此之间乃命叅知政事马琪往仍许便宜従事上曰李愈不得为无罪虽都水监官非提刑司统摄若与留守司以便宜率民固防或申闻省部亦何不可使朕闻之徒能张皇水势而无经画及其已决乃与王汝嘉一往视之而还亦未尝有所施行问王村河口开导之月则对以四月终其实六月也月日尚不知提刑司官当如是乎寻命戸部员外郎何格赈济被浸之民时行省叅知政事胥持国马琪言已至光禄村周视堤口以其河水浸漫堤岸陷溃至十余里外乃能取土而堤面窄狭仅可数步人力不可施虽穷力可以暂成终当复毁而中道淤淀地有高低流不得泄且水退新滩亦难开凿其孟华等四埽与孟阳堤道沿汴河东岸但可施功者即悉力修防将于农隙兴役及冻毕工则京城不至为害　参知政事马琪言都水外监员数冗多毎事相倚或复邀公议论纷纭不一隳废官事拟罢都水监掾设勾当官二员又自昔选用都散巡河官止由监官辟举皆诸司人或有老疾避仓库之繁行贿请托以致多不称职拟升都巡河作从七品于应入县令廉举人内选注外散巡河依旧亦于诸司及丞簿廉举人内选注并取年六十以下有精力能干者到任一年委提刑司体察若不称职即日罢之如守御有方致河水安流任满从本监及提刑司保申量与升除凡河桥司使副亦拟同此选注继而胥持国亦以为言乃从其请闰十月平章政事守贞曰马琪措画河防事未见功役之数加之积嵗兴功民力将困今持国复病请别遣有材干者往议之上曰堤防救护若能成功则财力固不敢惜第恐财殚力屈成而复毁如重困何宰臣对曰如尽力固护縦为害亦轻若恬然不顾则为害滋甚上曰无乃因是致盗贼乎守贞曰宋以河决兴役亦尝致盗贼然多生于凶歉今时平嵗丰少有差役未必致此且河防之役理所当然今之当役者犹为可耳至于科征薪刍不问有无督输迫切则破产业以易之恐民益困尔上曰役夫须近地差取若逺调之民益艰苦但使津济可也然当俟马琪至而后议之庚辰琪自行省还入见言孟阳河堤及汴堤己填筑补修水不能犯汴城自今河势趋北来嵗春首拟于中道疏决以解南北两岸之危凡计工八百七十余万可于正月终兴工臣乞前期再往河上监视上以所言付尚书省而治检覆河堤并守涨官等罪有差他日尚书省奏事上语及河防事马琪奏言臣非敢不尽心然恐智力有所不及若别差官相度倘有竒画亦未可知如适与臣防同方来兴功亦庶几稍寛朝廷忧顾上然之命翰林待制鄂屯忠孝权尚书户部侍郎太府少监温防权尚书工部侍郎行戸工部事修治河防且谕之曰汝二人皆朕所素识以故委任冀副朕意如有错失亦不汝容【金史河渠志】是年冬十月壬寅遣戸部员外郎何格赈河决被灾人户十二月丁卯免被黄河水灾今年秋税　六年四月戊寅以修河工毕参知政事胥持国进官二阶翰林待制鄂屯忠孝以下三十六人各一阶获嘉令王维翰以下五十六人各赐银币有差【金史章宗本纪】鄂屯忠孝大定二十二年进士歴擢户部侍郎佐胥持国治决河以劳进一阶除河平军节度使兼都水监遂疏七祖佛河及王村周平道口鸡爪孙家港复开东明南阳冈马蹄孙村诸河忠孝常曰河之为患不免劳民复垒石为岸十余里民不胜其病矣改沁南军坐前在卫州勾集妨农军借民钱不令偿由是贫富不相假贷军民不安降宁海州刺史改滑州【金史鄂屯忠孝传】高霖字子约东平人大定二十五年进士歴国史院编修官建言黄河所以为民害者皆以河流有曲折逢隘狭故致湍决按水经当疏其防塞行所无事今若开鸡爪河以杀其势可免数埽之劳凡卷埽工物皆取于民大为时病乞并河堤广树榆柳数年后堤岸既固埽材亦便民力渐省朝廷従之迁应奉翰林文字兼前职【金史高霖传　鄂屯忠孝高霖皆恐劳民病时其言如此何其勤勤恳恳也乃忠孝犹以勾集妨农被降何欤大抵金元以前治河者皆以为民也迨至胜国则为运道为祖陵遂置民瘼于二者之外矣】
　　明昌五年河犯武城堤明年诏凿新河修石岸十四里有奇以塞之【山东通志】
　　自获嘉县西南四十里至新乡县南又东北至胙城县又北接汲县皆有汉古堤城东南有杏园镇为河津戍守处自金明昌中河徙而汲县之流始絶【卫辉府志】先是大定二十七年令沿河京府州县长贰官结衔并带河防自荥阳以下如南京府之延津封丘祥符开封陈留【以上皆属今开封府】胙城【今属卫辉府】杞县【属开封府】长垣【今属大名府】归德府之永城宁陵虞城卫州之汲新乡获嘉【三县今属卫辉府】徐州之彭城【即今徐州】萧丰【皆属徐州】曹州之济隂【即今山东曹州】滑州之白马【即今直隷滑县】睢州之襄邑【即今河南睢州】滕州之沛【今属徐州】单州之单父济州之嘉祥金乡郓城【皆属兖州府】皆为沿河之地则当时河流所经亦大畧可覩也虽数迁徙而汲胙之间如故迨明昌五年八月河决阳武故堤灌封丘而东尚书省奏都水监官见水势趋南不预经画诏各削阶罢职盖河流至是又一大变矣金吉甫云河至绍熙甲寅南连大野并行泗水入淮于是有南北清河之分北清河即济水故道南清河并泗入淮今淮安之西二十里对岸清河口是也按宋光宗绍熙五年甲寅即金章宗明昌五年是嵗河徙自阳武而东歴延津封丘长垣兰阳东明曹州濮州郓城范县诸州县界中至夀张注梁山泺分为二派北派由北清河入海今大清河自东平歴东阿平阴长清齐河歴城济阳齐东武定青城滨州蒲台至利津县入海者是也南派由南清河入淮即泗水故道今防通河自东平歴汶上嘉祥济宁合泗水至清河县入淮者是也河滙梁山泺分二派入南北清河自宋熙宁十年始寻经塞治至是复行其道而汲胙之流遂絶朱子语录云因看刘枢家中原圗黄河却自西南贯梁山泊迤逦入淮来神宗时河北流故金人盛今却南来故其势亦衰谓此事也【时朱子年六十五】下逮元世祖至元间而河又徙自新乡出阳武之南凡九十余嵗　河一过大伾而东不决则已决则东南注于淮其势甚易邱文庄以宋熙宁十年河决为入淮之始非也先是天禧三年河决滑州歴澶濮曹郓注梁山泺合清水古汴渠东入于淮矣又先是咸平三年河决郓州浮钜野入淮泗矣又先是太平兴国八年河大决滑州泛澶濮曹济东南流至彭城入于淮矣溯而上之则汉元光三年河决濮阳瓠子东南注钜野通于淮泗矣但皆未几即塞其歴久而不变至今五百余嵗河淮并为一渎则自金明昌五年始【禹贡锥指】
　　金章宗承安元年七月敕自今沿河傍侧府州县官虽部除者皆勿令员阙【金史河渠志】
　　金章宗泰和二年九月敕御史台官河防利害初不与卿等事然台官无所不问应体究者亦体究之　五年二月以崔守真言黄河危急刍藁物料虽云折税每年不下五六次或名为和买而未尝还其直敕委右三部司正郭澥御史中丞孟铸讲究以闻澥等言大名府郑州等处自承安二年以来所科刍藁未给价者计钱二十一万九千余贯遂命以各处见钱差能干官同各州县清强官一一酬之续令按察司体究【金史河渠志】
　　卫绍王大安元年徐沛界黄河清五百余里几二年以其事诏中外临洮人杨珪上书曰河性本浊而今反清是水失其性也正犹天动地静使当动者静当静者动则如之何其为灾异明矣且传曰黄河清圣人生假使圣人生恐不在今日又曰黄河清诸侯为天子正当戒惧以消灾变而复夸示四方臣所未喻宰相以为妖言议诛之虑絶言路即诏大兴府鎻还本管【金史五行志五代史载开平元年八月丁卯黄河清注云于此书见不为瑞杨珪之上书其所见卓哉以故前后凡史言河清者皆不录】金宣宗贞祐三年四月单州刺史延嘉天泽言守御之道当决大河使北流德博观沧之境今其故堤宛然犹在工役不劳水就下必无漂没之患而难者若不以犯沧盐塲损国利为説必以浸没河北良田为解臣尝闻河侧故老言水势散漫则浅不可以马涉深不可以舟济此守御之大计也若曰浸民田则河徙之后淤为沃壤正宜耕垦收倍于常利孰大焉若失此计则河南一路兵食不足而河北山东之民皆瓦解矣诏命议之【金史河渠志】金宣宗贞祐四年三月延州刺史乌苏克钖克言近世河离故道自卫东南而流由徐邳入海以此河南之地为狭臣窃见新乡县西河水可决使东北其南有旧隄水不能溢行五十余里与清河合则由濬州大名观州清州栁口入海此河之故道也皆有旧堤补其缺罅足矣如此则山东大名等路皆在河南而河北诸郡亦得其半退足以为御备之计进足以壮恢复之基又言南岸居民既已籍其河夫修筑河堰营作戌屋又使转输刍粮赋役繁殷倍于他所夏秋租税犹所未论乞减其稍缓者以寛民力事下尚书省宰臣谓河流东南旧矣一旦决之恐故道不容衍溢而出分为数河不复可收水分则浅狭易渡天寒辄冻御备愈难此甚不可诏但令量宜减南岸郡县居民之赋役【金史河渠志】
　　自宋南渡河离濬滑势益趋而南至金明昌五年淫于济泗分派入海汲胙之河遂空其去禹迹益逺矣先是都水监丞田栎言黄河利害云前代每遇古隄南决多经南北清河分流南清河北下有枯河数道河水流其中者长至七八分北清河乃济水故道可容二三分而已因欲于北岸墙村决河入梁山泺故道依旧作两清河分流未及行而八月河决竟如其言盖是时决势既成栎欲因而利导之故为此议然前代河行淮济未几即塞曷尝以是为正道而任其所之也哉金以宋为壑利河之南而不欲其北迨贞祐四年延州刺史乌苏克锡克言河之故道可复而议者不从盖国势己蹙实无暇及此矣原其祸皆宋人筑室道旁不尽力于北流驯致此大变金何责焉【禹贡锥指】
　　宋端平元年葵知应天府南京留守盛暑行师汴隄破决水潦溢粮运不继未几北兵南下渡河发水牐兵多溺死【宋史赵葵传　按宋理宗端平元年甲午为金哀宗亡国之年】














　　行水金鉴巻十五
　　钦定四库全书
　　行水金鉴巻十六
　　江南按察使傅泽洪撰
　　河水
　　河源古无所见禹贡导河止自积石汉张骞持节道西域度玉门见二水交流发葱岭趍于阗滙盐泽伏流千里至积石再出唐薛元鼎使吐蕃访河源得之于穆穆哩山然皆歴嵗月涉艰难所得不过如此世之论河源者皆推本二家其説怪迂总其实皆非本真元有天下薄海内外人迹所及皆置驿传使驿往来如行国中至元十七年命都实为招讨使佩金虎符往求河源都实既受命是嵗至河州州东六十里有宁河驿驿西南六十里有山曰杀马闗林麓窄隘举足浸髙行一日至巅西去愈髙四阅月始抵河源是冬还报并图其城位置以闻其后翰林学士潘昂霄从齐都实之弟库库楚得其説撰为河源志临川朱思本又从巴尔济苏家得帝师所藏梵字图书而以华文译之与昂霄所志互有详略今取二家之书考定其説有不同者附注于下按河源在吐蕃朶甘斯西鄙有泉百余沮洳散涣弗可逼视方可七八十里履髙山下瞰灿若列星以故名鄂端诺尔鄂端译言星宿也【思本曰河源在中州西南直四川马湖蛮部之正西三千余里云南丽江宣抚司之西北一千五百余里帝师萨斯嘉地之西南二千余里水从地涌出如井其井百余东北流百余里滙为大泽曰鄂端诺尔】羣流奔辏近五七里滙二巨泽名鄂楞诺尔自西而东连属吞噬行一日迤逦东骛成川号齐必勒河又二三日水西南来名伊尔齐与齐必勒河合又三四日水南来名呼兰又水东南来名伊拉齐合流入齐必勒其流浸大始名黄河然水犹清人可涉【思本曰呼兰河源出自南山其地大山峻岭绵亘千里水流五百余里注伊尔齐河伊尔齐河源亦出自南山西北流五百余里始与黄河合】又一二日岐为八九股名伊逊鄂罗木译言九渡通广五七里可度马又四五日水浑浊土人抱革囊骑过之聚落纠木干象舟傅髦革以济仅容两人自是两山峡束广可一里二里或半里其深叵测朶甘斯东北有大雪山名伊拉玛博啰其山最高译言腾格哩哈达即昆仑也山腹至顶皆雪冬夏不消土人言逺年成冰时六月见之自八九股水至昆仑行二十日【思本曰自浑水东北流二百余里与和啰海图河合和啰海图河源自南山水正北偏西流八百余里与黄河合又东北流一百余里过玛拉噶地又正北流一百余里乃折而西北流二百余里又折而正北流一百余里又折而东流过昆仑山下番名伊拉玛博啰其山髙峻非常山麓绵亘五百余里河随山足东流过萨斯嘉库济克特地】河行昆仑南半日又四五日至地名库济及克特二地相属又三日地名哈喇伯勒齐尔四达之冲也多寇盗有官兵镇之近北二日河水过之【思本曰河过克特与伊实巴萨沁河合伊实巴萨沁河源自鐡豹岭之北正北流凡五百余里而与黄河合】昆仑以西人简少多处山南山皆不穹峻水亦散漫兽有髦牛野马狼狍羱羊之类其东山益髙地益渐下岸狭隘有狐可一跃而越之处行五六日有水西南来名纳琳哈喇译言细黄河也【思本曰哈喇河自白狗岭之北水西北流五百余里与黄河合】又两日水南来名竒尔穆蘓二水合流入河【思本曰自哈喇河与黄河合正北流二百余里过鄂勒博站折而西北流经昆仑之北二百余里与奇尔穆苏河合奇尔穆苏河源自威茂州之西北岷山之北水北流即古当州境正北流四百余里折而西北流又五百余里与黄河合】河水北行转西流过昆仑北一向东北流约行半月至奎腾州地名必齐勒始有州治官府州吐蕃等处宣慰司司治河州又四五日至积石州即禹贡积石【此处有误见首巻禹贡锥指】五日至河州安乡闗一日至打罗坑东北行一日洮河水南来入河【思本曰自奇尔穆苏河与黄河合又西北流与彭賛河合彭賛河源自彭賛山之西北水正西流七百余里过扎萨克逹实地与黄河合折而西北流三百余里又折而东北流过西宁州奎腾州马岭凡八百余里与邈水合邈水源自青唐宿军谷正东流五百余里过阿勒巴站与黄河合又东北流过土桥站古积石州来羌城廓州果宻站界都城凡五百余里过河州与页彭河合页彭河源自西倾山之北水东北流凡五百余里与黄河合又东北流一百余里过塔布城银川站与湟水浩亹河合湟水源自祁连山下正东流一千余里注浩亹河浩亹河源自删丹州之南删丹山下水东南流七百余里注湟水然后与黄河合又东北流一百余里与洮河合洮河源自羊撒岭北东北流过临洮府凡八百余里与黄河合】又一日至兰州过北卜渡至鸣沙河过应吉理州正东行至宁夏府南东行即东胜州大同路自发源至汉地南北涧溪细流傍贯莫知纪极山皆草石至积石方林木畅茂世言河九折彼地有二折葢奇尔穆苏及奎腾必齐勒也【思本曰自洮水与河合又东北流过逹勒逹地凡八百余里过丰州西受降城折而正东流过达勒逹地古天徳军中受降城东受降城凡七百余里折而正南流过大同路云内州东胜州与黒河合黒河源自渔阳岭之南水正西流凡五百余里与黄河合又正南流过保徳州葭州及兴州境又过临州凡一千余里与察纳河合察纳河源自古宥州东南流过陜西绥徳州凡七百余里与黄河合又南流三百里与延安河合延安河源自陜西芦子闗乱山中南流三百余里过延安府折而正东流三百里与黄河合又南流三百里与汾河合汾河源自河东朔武州南乱山中西南流过管州冀宁路汾州霍州晋宁路绛州西流至龙门凡一千二百余里始与黄河合又南流二百里过河中府遇潼闗与太华大山绵亘水势不可复南乃折而东流大槩河源东北流所歴皆西番地至兰州凡四千五百余里始入中国又东北流过逹勤逹地凡二千五百余里始入河东境内又南流至河中凡一千八百余里通计九千余里　元史地理志】
　　河自尔雅山海经淮南子水经皆言出昆仑汉书西域传云河有两源一出葱岭山一出于阗唐薛元鼎使吐蕃得河源于们磨哩山郑樵谓河有三源一出葱岭一出于阗南山而正源自出昆仑山元太祖过黄河九度九度在昆仑西南宪宗命弟实喇征西域拓地四万里而河源在域内至元庚辰世祖命招讨使都实往通互市自河州行五千里抵河源还图以闻又使其弟库库楚驰奏库库楚授其説翰林学士潘昻霄撰河源志可谓详矣而王文恪鏊辨之以为张骞所歴诸国甚乆且长东汉之世大秦条支安息至于海濵四万里外重译贡献甘英甞穷临西海而还皆未覩所谓昆仑元使行不及五千里云已逾之何昆仑之近乎【方中履古今释疑】
　　夫润下水之性也而欲为之防以杀其怒遏其冲不亦甚难矣哉惟能因其势而道之可蓄则储水以备旱暵之灾可泄则防水以防水潦之溢则水之患息而于是葢有无穷之利焉【元史河渠志】
　　台哈布哈陞礼部尚书兼防同馆事黄河决奉诏以珪玉白马致祭河神竣事上言淮安以东河入海处宜仿宋置撩清夫混江龙铁扫撼荡沙泥随潮入海朝廷从之防用夫屯田其事中废而止【元史台哈布哈传】
　　元世祖至元九年七月卫辉路新乡县广盈仓南河北岸决委都水监丞马良弼与本路官同诣相视差丁夫并力修完之【元史河渠志】
　　是年新乡广盈仓南河北岸决五十余步寻又崩一百八十三步其后河徙自原武出阳武南而新乡之流遂絶【禹贡锥指】
　　元世祖至元九年九月南阳懐孟卫辉顺天等郡洺磁泰安通滦等州淫雨河水并溢圮田庐害稼【元史五行志】元世祖至元二十年六月太原懐孟河南等路沁河水涌溢壊民田一千六百七十余顷卫辉路清河溢损稼南阳府唐邓裕嵩四州河水溢损稼【元史五行志】程思廉为河北河南道按察副使至元二十年间卫辉懐孟大水思防临视赈贷全活甚众水及城不没者数版即修隄防露宿督役水不为患卫人徳之迁陜西按察使【元史程思防传】
　　元世祖至元二十二年秋南京彰徳大名河间顺徳济南等路河水壊田三千顷【元史五行志】
　　元世祖至元二十三年三月甲戌雄霸二州及保定诸县水泛溢冒官民田发军民筑河隄御之　冬十月辛亥河决开封祥符陈留杞太康通许鄢陵扶沟洧川尉氏阳武延津中牟原武睢州十五处调南京民夫二十万四千三百二十三人分筑堤防【元史世祖本纪】
　　元世祖至元二十四年三月乙卯汴梁河水泛溢役夫七千修完故堤【元史世祖本纪】
　　元世祖至元二十五年五月已丑汴梁大霖河决襄邑漂麦禾癸丑河决汴梁太康通许杞三县陈颍二州皆被害六月壬申睢阳霖河溢害稼免其租乙亥以考城陈留通许杞太康五县大水及河溢没民田蠲其租【元史世祖本纪】汴梁路阳武县诸处河决二十二所漂荡麦禾房舍委宣慰司督本路差夫修治【元史河渠志】十二月太康汴梁二路河溢害稼【元史五行志】
　　先是至元九年河决新乡县广盈仓岸时河犹在新乡阳武间也不知何年徙出阳武县南而新乡之流遂絶据史至元二十三年河决冲突河南郡县凡十五处二十五年汴梁路阳武等县河决二十二所水道一变盖在此时矣元大一统志残缺仅存十之一二河之所经不可得详【大抵初由涡至懐逺入淮如明正统十三年决河所行之道后三十余嵗为泰定元年始行汴渠至徐城东北合泗入淮】谨摭近志各州县界中见行之河铨次如左黄河自武陟县南【武陟在懐庆府东一百里河去县一十里黄河自武陟县以至安东入海至今无异】东迳荥泽县北其北岸则获嘉县【荥泽在郑州北五十里黄河旧去县十里近时河益南侵直逼县城获嘉在卫辉府西南九十里黄河在县南六十里】东迳原武县南【原武在开封府西北一百二十里河去县二十里】又东迳阳武县南【阳武在开封府西北九十里河旧去县二十十三里与新乡分水至元中河徙出阳武县南而县北之流绝新乡之流亦絶自北至徐州城东北黄河所行大抵皆汴水故道也】又东迳延津县南【延津在开封府西北九十里】又东迳祥符县北【祥符即今开封府治河去城四十里】其北岸则封丘县【封丘在开封府北六十里河旧在县西北四十余里元时徙经县南去县五十一里】又东迳陈留县北【陈留在府东少南五十里河去县三十里】又东迳兰阳县北【兰阳在开封府东北九十里河去县十五里金时河始流经县界】又东迳仪封县北【仪封在开封府东北一百十五里河去县二十里黄陵冈在县东北五十里贾鲁治河功始于此按兰阳仪封之河旧出其县北与长垣东明分水金大定十二年尚书省奏请増筑隄岸东明亦在其中二十七年令沿河州县官结衔并带河防而长垣与焉可证也元至元中河屡决汴梁路遂出兰阳仪封之南而长垣东明界中无河矣】又东南迳睢州北【睢州在归徳府西一百七十里河去州七十里】又东南迳考城县北【考城在睢州东北九十里河去县三里贾鲁河在县北三十里】又东南迳商丘县北其北岸则曹县【商丘即归徳府治河在城北三十里贾鲁河在城北四十里曹县在山东兖州府东南一百二十里河在县南四十里黄陵冈在县西南六十里贾鲁河在县西北四十里自黄陵冈至杨青村皆元至正中贾鲁所开也】又东迳虞城县北【虞城在归徳府东北六十里河去县十五里】又东迳夏邑县北【夏邑在归徳府东一百二十里河去县二十二里】其北岸则单县【单县在山东兖州府西南二百十里河去县四十里】又东迳砀山县北【砀山在今江南徐州西北一百七十里河在县北三十里】又东迳丰县南【丰县在徐州西北一百五十里河去县三十里】又东迳沛县南其南岸则萧县【沛县在今徐州西北一百十里萧县在徐州西五十里河在萧县北五十里去沛甚近】又东迳徐州北与泗水合【徐州在今江南布政司西北一千里河自州北东南流至城东北合于泗水泗水自沛县入州境循城而东一曰清河又曰泉河其后为运河亦名闸河元初黄河由涡入淮至泰定元年由汴河决入清河自是遂为大河之经流】又东南迳灵璧县北【灵璧在今凤阳府宿州东一百十里河去县一百二十里】又东南迳睢宁县北其北岸则邳州【睢宁在淮安府西三百九十里河去县五十里邳州在淮安府西北三百二十里河去州二里】又东迳宿迁县南【宿迁在邳州东南一百二十里河去县四里】又东迳桃源县北【桃源在淮安府西北一百十里河去县百余步】又东迳清河县南与淮水合【清河县在淮安府西少北五十里河去县一里入淮处谓之清口本名泗口自徐城东北至此皆古泗水为河所夺也】又东迳山阳县北【山阳即今淮安府治河去县五里】又东迳安东县南而东北入于海【安东在淮安府东北六十里河去县二里自清口至此皆古淮水为河所夺也海自盐城县东北迳山阳县东折而西北为黄淮入海之口其北岸则安东也】盖自金明昌甲寅之徙河水大半入淮而北清河之流犹未絶也下逮元世祖至元二十六年已丑防通河成于是始以一淮受全河之水凡九十五嵗【禹贡锥指】
　　元世祖至元二十七年六月壬申河溢太康没民田三十一万九千八百余亩免其租八月辛未沁水溢害冀氏民田免其租【元史世祖本纪】十一月河决祥符义唐湾太康通许二县陈颍二州大被其患【元史五行志】
　　张庭珍为南京路总管兼开封府尹河决灌太康漂溺千里庭珍括商人渔子船及缚木为筏载糗粮四出救之全活甚众水入善和门庭珍亲督夫运薪土捍之不能止乃頽城为堰水既退即发民増外防百三十里人免水忧【元史张庭珍传】
　　博啰欢为河南行中书省汴南诸州莽为巨浸博啰欢躬行决口督有司缮完之三十一年成宗立迁陜西行省未行留镇河南【元史博啰欢传】
　　元成宗元贞元年六月戊申歴城县大清河水溢壊民居【元史成宗本纪】
　　元成宗元贞二年九月河决河南杞封丘祥符宁陵襄邑五县十月河决开封县【元史五行志】
　　元成宗大徳元年三月归徳徐州邳州宿迁睢宁鹿邑三县河南许州临颍郾城等县睢州襄邑太康扶沟陈留开封杞等县河水大溢漂没田庐【元史五行志】五月丙寅河决汴梁发民三万余人塞之庚寅漳河溢损民禾稼七月丁亥河决杞县蒲口【元史成宗本纪】河决蒲口台檄令文按视防河之策文建言长河万里西来其势湍猛至孟津而下地平土疏移徙不常失禹故道为中国患不知几千百年矣自古治河处得其当则用力少而患迟事失其宜则用力多而患速此不易之定论也今陈留扺睢东西百有余里南岸旧河口十一巳塞者二自涸者六通川者三岸髙于水计六七尺或四五尺北岸故堤其水比田髙三四尺或髙下等大槩南髙于北约八九尺堤安得不壊水安得不北也蒲口今决千有余步迅疾东行得河旧渎行二百里至归徳横堤之下复合正流或强湮遏上决下溃功不可成揆今之计河西郡县顺水之性逺筑长垣以御泛滥归徳徐邳民避冲溃听从安便被患之家宜于河南退滩地内给付顷亩以为永业异时河决他所者亦如之信能行此亦一时救荒之良策也蒲口不塞便朝廷从之防河朔郡县山东宪部争言不塞则河北桑田尽为鱼鳖之区塞之便帝复从之明年蒲口复决塞河之役无嵗无之是后水北入复河故道竟如文言【元史尚文传　文字周卿保定人歴官河北河南肃政防访使行视事仕终太子詹事泰定三年以中书平章政事致仕　河自杞县蒲口则河当自陈留入杞其后河徙而北则自陈留入兰阳仪封而杞县遂无河矣】
　　兀成宗大徳二年六月河决蒲口凡九十六所泛溢汴梁归徳二郡大名东昌平滦等路水【元史五行志】七月大雨河决壊隄防漂没归徳数县禾稼庐舍免其田租一年遣尚书那懐御史刘赓等塞之自蒲口首事凡筑九十六所【元史成宗本纪】
　　是年河决归徳又决封丘【淮安府志】
　　元成宗大徳三年五月河南省言河决蒲口儿等处浸归徳府数郡百姓被灾差官修筑计修七隄二十五处共长三万九千九十二步【元史河渠志】是年六月癸丑罢大名路所献黄河故道田输租【元史成宗本纪】
　　元成宗大徳八年五月大名之濬滑徳州之齐河霖雨汴梁之祥符太康卫辉之获嘉太原之阳武河溢【元史成宗本纪】是年滑州濬州雨水壊民田六百八十余顷【元史五行志太原阳武疑误】
　　元成宗大徳九年六月汴梁阳武县思齐口河决八月归徳府寜陵陈留通许扶沟太康杞县河溢【元史五行志】七月陈州之西华河溢八月归徳陈州河溢【元史成宗本纪】元成宗大徳十年春正月壬戌发河南民十万筑河防【元史成宗本纪】
　　元至大元年七月壬戌皇子和实拉请立总管府领提举司四括河南归徳汝宁境内濒河荒地约六万余顷嵗收其租令河南省臣髙兴总其事中书省臣言濒河之地出没无常遇有退滩则为之主先是有伊克哈玛尔者妄称省括地蚕食其民以有主之田俱为荒地所至骚动民髙荣等六百人诉于都省追其驿劵方议其罪遇赦获免乃献其地于皇子且河南连嵗水灾人方阙食若从所请设立官府为害不细帝曰安用多言其止勿行【元史武宗本纪】
　　元武宗至大二年秋七月癸未河决归徳府境已亥河决汴梁之封丘【元史武宗本纪】
　　元武宗至大三年十一月河北河南道防访司言近嵗亳颍之民幸河北徙有司不能逺虑失于规划使陂泺悉为陆地东至杞县三口播河为三分杀其势盖亦有年往嵗归徳太康建言相次湮塞南北二遂使三河之水合而为一下流既不通畅自然上溢为灾由是观之是自夺分泄之利故其上下决溢至今莫除即今水势趣下有复钜野梁山之意盖河性迁徙无常茍不为逺计预防不出数年曹濮济郓防害必矣今之所谓治水者徒尔议论纷纭咸无良策水监之官既非精选知河之利害者百无一二虽每年累驿而至名为巡河徒应故事问地形之髙下则懵不知访水势之利病则非所习既无实才又不经练乃或妄兴事端劳民动众阻逆水性翻为后患为今之计莫若于汴梁置都水分监妙选防干深知水利之人专职其任量存员数频为巡视谨其防防可疏者疏之可堙者堙之可防者防之职掌既专则事功可立自今莫若分监官吏以十月往与各处官司巡视缺破防计工物督治比年终完来春分监新官至则一一交割然后代还庶不相误【元史河渠志】元仁宗皇庆元年五月归徳睢阳县河溢【元史五行志】元仁宗皇庆二年六月癸未河决陈亳睢三州闭封陈留等县没民田庐【元史仁宗本纪】
　　元仁宗延祐元年六月乙未河决郑州【元史仁宗本纪】八月河南等处行中书省言黄河涸露旧水泊污池多为势家所据忽遇泛溢水无所归遂致为害由此观之非河犯人人自犯之拟差知水利都水监官与行省防访司同相视可以疏辟隄障比至泛溢先加修治用力少而成功多又汴梁路睢州诸处决破河口数十内开封县小黄村计防月隄一道都水分监修筑障水隄堰所拟不一宜委请行省官与本道宪司汴梁路都水分监官及州县正官亲歴按验从长讲议由是委太常丞郭奉政前都水监丞边承务都水监卿多尔济河南行省石右丞本道防访副使扎木齐汴梁判官张承直上自河隂下至陈州与拘该州县官一同沿河相视开封县小黄村河口测量比旧浅减六尺陈留通许太康旧有蒲苇之地后因闭塞西河塔河诸水口以便种莳故他处连年溃决各官公议治水之道惟当顺其性之自然甞闻大河自阳武胙城由白马河间东北入海歴年既乆迁徙不常每嵗泛溢两岸时有冲决强为闭塞正及农忙科桩梢发丁夫动至数万所费不可胜纪其弊多端郡县嗷嗷民不聊生盖黄河善迁徙惟宜顺下疏泄今相视上自河隂下抵归徳经夏水涨甚于常年以小黄口分泄之故并无冲决此其明验也详视陈州最为低洼濒河之地今嵗麦禾不收民饥特甚欲为拯救奈下流无可疏之处若将小黄村河口闭塞必移患邻郡决上流南岸则汴梁被害决下流北岸则山东可忧事难两全当遗小就大如免陈村差税赈其饥民陈留通许太康县被灾之家依例取勘赈恤其小黄村河口仍旧通流外据修筑月隄并障水隄闭河口别难拟议于是凡汴梁所辖州县河隄或已修治及当疏通与补筑者条列具备【元史河渠志　奉政承务右丞承直皆官阶也非人之名作史者之草率如此】
　　元仁宗延祐二年六月河决郑州壊汜水县治【元史五行志】元仁宗延祐三年四月颖州泰和县河溢【元史五行志】元仁宗延祐五年正月河北河南道防访副使鄂屯言近年河决杞县小黄村口滔滔南流莫能御遏陈颍濒河膏腴之地浸没百姓流散今水迫汴城逺无数里倘值霖雨水溢仓卒何以防御方今农隙宜为讲究使水归故道达于江淮不惟陈颍之民得遂其生窃恐将来浸灌汴城其害匪轻于是大司农下都水监移文汴梁分监修治自六年二月十一日兴工至三月九日工毕【元史河渠志】
　　元仁宗延祐六年六月河间路漳河水溢壊民田【元史五行志】
　　元仁宗延祐七年七月汴梁路言荥泽县六月十一日河决塔海庄东隄十步余横隄两重又决数处二十三日夜开封县苏村及七里寺复决二处本省平章扎木齐亲率本路及都水监官并工修筑【元史河渠志】是嵗英宗即位河决汴梁原武浸灌诸县【元史英宗本纪】
　　是年河决荥泽又决开封【淮安府志】
　　元英宗至治元年七月彰徳临漳县漳水溢【元史五行志】元英宗至治二年正月辛已仪封县河溢【元史英宗本纪】元英宗至治三年二月已巳修广恵牐十有九所【元史英宗本纪】
　　元泰定元年七月戊申奉元朝邑县曹州楚丘县开州濮阳县河溢【元史五行志】
　　元泰定二年二月庚子姚炜以河水屡决请立行都水监于汴梁仿古法备捍乃命濒河州县正官皆兼知河防事从之三月癸丑修曹州济隂县河隄役民丁一万八千五百人五月汴梁路十五县河溢八月卫辉路汲县河溢【元史泰定帝本纪】五月河溢汴梁被灾者十有五县七月睢州河决【元史五行志】是年闰月已夘雄州归信诸县大河溢被灾者万一千六百五十戸赈银三万锭【元史泰定帝本纪】
　　元泰定三年二月归徳府属县河决民饥赈粮五万六千石六月已亥大昌屯河决秋七月庚申河决郑州阳武县漂民万六千五百家赈之檀顺等州两河决溢十月癸酉河水溢汴梁路乐利隄壊役丁夫六万四千人筑之十二月亳州河溢漂民舍壊田免其租【元史泰定帝本纪】元泰定四年六月汴梁路河决八月汴梁路扶沟兰阳县河溢没民田庐并赈之是嵗汴梁诸属县霖河决【元史泰定帝本纪】八月扶沟兰阳二县河溢漂民居一千九百余家济宁虞城县河溢伤稼十二月夏邑县河溢【元史五行志】
　　元【泰定帝】致和元年三月河决砀山虞城二县【元史五行志】元文宗至顺元年六月河决大名路长垣东明二县没民田【元史五行志】六月曹州齐隂县河防官本县尹郝承务言六月五日魏家道口黄河旧隄将决不可修筑以此差募民夫剏修防水月堤其功未竟至二十一日水忽泛溢新旧三隄一时咸决明日外隄复壊急率民闭塞而湍流迅猛所下桩土一扫无遗又旧隄嵗乆多有缺壊差夫并工筑之【元史河渠志】
　　元文宗至顺二年六月彰徳属县漳水溢【元史文宗本纪】元文宗至顺三年五月汴梁之睢州陈州开封之兰阳封丘诸县河水溢【元史文宗本纪】十月丙寅楚丘县河隄壊发民丁二千三百五十人修之【元史文宗本纪】
　　元文宗至顺四年顺帝即位六月黄河大溢河南水灾【元史顺帝本纪】
　　元顺帝元统元年五月汴梁阳武县河溢害稼六月黄河大溢河南水灾【元史五行志】
　　元顺帝至元元年河决汴梁封丘县【元史五行志】
　　元顺帝至元二年五月丙午朔黄河复于故道【元史顺帝本纪】元顺帝至元三年六月辛巳大霖自是日至癸已不止黄河水溢没人畜庐舍甚众【元史顺帝本纪】汴梁兰阳尉氏二县归徳府皆河水泛溢【元史五行志】
　　元顺帝至元六年秋七月乙卯奉元路盩厔县河水溢漂流人民【元史顺帝本纪】
　　元顺帝至正二年九月归徳府睢阳县因黄河为患民饥赈粜米万三千五百户【元史顺帝本纪】
　　元顺帝至正三年五月黄河决白茅口【元史五行志】
　　元顺帝至正四年春正月庚寅河决曹州雇夫万五千八百修筑之是月河又决汴梁冬十月乙酉诏修黄河隄堰【元史顺帝本纪】是年夏五月大二十余日黄河暴溢水平地深二丈许北决白茅隄六月又北决金隄并河郡邑济宁单州虞城砀山金乡鱼台丰沛定陶楚丘武城以至曹州东明钜野郓城嘉祥汶上任城等处皆罹水患民老弱昬垫壮者流离四方水势北侵安山沿入防通运河延袤济南河间将壊两漕司盐塲妨国计甚重省臣以闻朝廷患之遣使体量仍督大臣访求治河方畧【元史河渠志】河决白茅隄又决金隄并河郡邑民居昬垫帝甚患之特命鲁行都水监鲁循行河道考察地形往复数千里备得要害为图上进二策其一议修筑北隄以制横溃则用工省其一议疏塞并举挽河东行使复故道其功数倍防迁右司郎中议未及竟【元史贾鲁传】元顺帝至正五年七月河决济隂漂官民亭舍殆尽十月黄河泛溢【元史五行志】防恵山哈雅为河南行省右丞时有诏发民治决河徧骚属郡亟以不便上言而时宰不用迁湖广行省右丞【元史防恵山哈雅传】
　　元顺帝至正六年五月丁酉黄河决尚书李防请躬祀郊庙近正人逺邪佞以崇阳抑隂不听【元史顺帝本纪】
　　元顺帝至正八年正月辛亥河决陷济寕路【元史五行志】是年二月诏济宁郓城立行都水监以贾鲁为都水夏四月辛未河间等路以连年河决水旱相仍戸口消耗乞减盐额诏从之【元史顺帝本纪】


　　行水金鉴巻十六
　　钦定四库全书
　　行水金鉴巻十七
　　江南按察使傅泽洪撰
　　河水
　　元顺帝至正九年五月庚子诏修黄河金隄民夫日给钞三贯是月白茅河东注沛县遂成巨浸【元史顺帝本纪　至正以来旋修旋决而济南河间以至丰沛乆罹昏垫矣】是年冬托克托既复为丞相慨然有志于事功论及河决即言于帝请躬任其事帝嘉纳之乃命集羣臣议廷中而言人人殊唯都漕运使贾鲁昌言必当治先是鲁甞为山东道奉使宣抚首领官循行被水郡邑具得修捍成策后又为都水使者奉防诣河上相视验状为图以二策进献【二策见前】至是复以二策对托克托韪其后策议定乃荐鲁于帝大称防【元史河渠志】元顺帝至正十年十二月辛卯以大司农图鲁等兼领都水监集河防正官议黄河便益事【元史顺帝本纪】
　　至正中成遵为工部尚书先是河决白茅郓城济宁皆为巨浸或言当筑隄以遏水势或言必疏南河故道以杀水势而漕运使贾鲁言必疏南河塞北河使复故道役不大兴害不能已廷议莫能决乃命遵偕大司农图鲁行视河议其疏塞之方以闻十一年春自济宁曹濮汴梁大名行数千里掘井以量地形之髙下测岸以究水势之浅深遍阅史籍博采舆论以谓河之故道不可得复其议有八而丞相托克托已先入贾鲁之言及遵与图鲁至力陈不可且曰济宁曹郓连嵗饥馑民不聊生若聚二十万人于此地恐后日之忧又有重于河患者托克托怒曰汝谓民将反耶自辰至酉辨论终不能入明日执政者谓遵曰修河之役丞相意已定且有人任其责者公其毋多言幸为两可之议遵曰腕可断议不可易也由是遂出为大都河间都转运使【元史成遵传】思诚为河间府总管时河水频溢决铁灯干铁灯干真定境也召其邑吏责而惩之遂集民丁作隄昼夜督工期月而塞复筑夹隄于外亘十余里命濒河民及弓手列置草舍于上击木以防盗决是年民获耕艺嵗用大稔乃募民运碎甓治郭外行道髙五尺广倍之往来者无泥涂之病南皮民父祖甞濒御河种柳输课于官名曰柳课后河决柳俱没官犹征之凡十余年其子孙益贫不能偿思诚连请于朝除之【元史王思诚传　思诚至治元年进士】元顺帝至正十一年四月初四日下诏中外命贾鲁以工部尚书为总治河防使进秩二品授以银印发汴梁大名十有三路民十五万人庐州等戍十有八翼军二万人供役一切从事大小军民官咸禀节度便宜兴缮是月二十二日鸠工七月疏凿成八月决水故河九月舟楫通行十一月水土工毕诸埽诸隄成河乃复故道南滙于淮又东入于海帝遣贵臣报祭河伯召鲁还京师论功超拜荣禄大夫集贤大学士其宣力诸臣迁赏有差赐丞相托克托世袭达尔罕之号特命翰林学士承防欧阳制河平碑文以旌劳绩既为河平之碑又自以为司马迁班固记河渠沟洫仅载治水之道不言其方使后世任斯事者无所考则乃从鲁访问方略及询过客质吏牍作至正河防记欲使来世罹河患者按而求之其言曰治河一也有疏有濬有塞三者异焉酾河之流因而导之谓之疏去河之淤因而深之谓之濬抑河之暴因而扼之谓之塞疏濬之别有四曰生地曰故道曰河身曰减水河生地有直有纡因直而凿之可就故道故道有髙有卑髙者平之以趋卑髙卑相就则髙不壅卑不潴虑夫壅生溃潴生堙也河身者水虽通行身有广狭狭难受水水益悍故狭者以计辟之广难为岸岸善崩故广者以计御之减水河者水放旷则以制其狂水隳突则以杀其怒治隄一也有创筑修筑补筑之名有刺水隄有截河隄有防岸隄有缕水隄有石船隄治埽一也有岸埽水埽有龙尾拦头马头等埽其为埽台及推巻牵制薶罣之法有用土用石用铁用草用木用杙用絙之方塞河一也有缺口有豁口有龙口缺口者已成川豁口者旧常为水所豁水退则口下于隄水涨则溢出于口龙口者水之所防自新河入故道之潨也此外不能悉书因其用功之次第而就述于其下焉其濬故道深广不等通长二百八十里百五十四步而强功始自白茅长百八十二里继自黄陵冈至南白茅辟生地十里口初受广百八十步深二丈有二尺巳下停广百步髙下不等相折深二丈及泉曰停曰折者用古算法因此推彼知其势之低昻相准折而取匀停也南白茅至刘庄村接入故道十里通折垦广八十步深九尺刘庄至专固百有二里二百八十步通折停广六十步深五尺专固至黄堌垦生地八里面广百步厎广九十步髙下相折深丈有五尺黄堌至哈只口长五十一里八十步相折停广垦六十步深五尺乃濬凹里减水河通长九十八里百五十四步凹里村缺河口生地长三里四十步面广六十步厎广四十步深一丈四尺自凹里生地以下旧河身至张赞店长八十二里五十四步上三十六里垦广二十步深五尺中三十五里垦广二十八步深五尺下十里二百四十步垦广二十六步深五尺张赞店至杨青村接入故道垦生地十有三里六十步面广六十步厎广四十步深一丈四尺其塞专固缺口修隄三重并补筑凹里减水河南岸豁口通长二十里三百十有七步其创筑河口前第一重西隄南北长三百三十步面广二十五步厎广三十三步树置桩橛实以土牛草苇杂稍相兼髙丈有三尺隄前置龙尾大埽言龙尾者伐大树连稍系之隄旁随水上下以破囓岸浪者也筑第二重正隄并补两端旧堤通长十有一里三百步缺口正隄长四里两隄相接旧隄置桩堵闭河身长百四十五步用土牛草苇梢土相兼修筑厎广三十步修髙二丈其岸上土工修筑者长三里二百十有五步有竒髙广不等通髙一丈五尺补筑旧隄者长七里三百步表里培薄七步増卑六尺计髙一丈筑第三重东后隄并接修旧隄髙广不等通长八里补筑凹里减水河南岸豁口四处置桩木草土相兼长四十七步于是塞黄陵全河水中及岸上修隄长三十六里百三十六步其修大隄刺水者二长十有四里七十步其西复作大隄刺水者一长十有二里百三十步内创筑岸上土隄西北起李八宅西隄东南至旧河岸长十里百五十步颠广四步趾广三之髙丈有五尺仍筑旧河岸至入水隄长四百三十步趾广二十步颠杀其六之一接修入水两岸埽隄竝行作西埽者夏人水工徴自灵武作东埽者汉人水工徴自近畿其法以竹络实以小石每埽不等以蒲苇绵腰索径寸许者从铺广可一二十步长可二三十步又以曳埽索绹径三寸或四寸长二百余尺者衡铺之相间复以竹苇麻檾大繂长三百尺者为管心索就系绵腰索之端于其上以草数千束多至万余匀布厚铺于绵腰索之上防而纳之丁夫数千以足踏实推巻稍髙即以水工二人立其上而号于众众声力举用小大推梯推巻成埽髙下长短不等大者髙二丈小者不下丈余又用大索或互为腰索转致河濵选健丁操管心索顺埽台立踏或罣之台中铁猫大橛之上以渐缒之下水埽后掘地为渠陷管心索渠中以散草厚覆筑之以土其土复以土牛杂草小埽稍土多寡厚薄先后随宜修叠为埽台务使牵制上下缜密坚壮互为犄角埽不动揺日力不足火以继之积累既毕复施前法巻埽以厌先下之埽量水浅深制埽厚薄叠之多至四埽而止两埽之间置竹络高二丈或三丈围四丈五尺实以小石土牛既满系以竹防其两旁竝埽密下大桩就以竹络上大竹腰索系于桩上东西两埽及其中竹络之上以草土等物筑为埽台约长五十步或百步再下埽即以竹索或麻索长八百尺或五百尺者一二杂厠其余管心索之间俟埽入水之后其余管心索如前薶罣随以管心长索逺置五七十步之外或铁猫或大桩曵而系之通管束累日所下之埽再以草土等物通修成隄又以龙尾大埽密罣于防隄大桩分析水势其隄长二百七十步北广四十二步中广五十五歩南广四十二步自颠至趾通髙三丈八尺其截河大隄髙广不等长十有九里百七十七步其在黄陵北岸者长十里四十一步筑岸上土隄西北起东西故隄东南至河口长七里九十七步颠广六步趾倍之而强二步髙丈有五尺接修入水施土牛小埽梢草杂土多寡厚薄随宜修叠及下竹络安大桩系龙尾埽如前两隄法唯修叠埽台増用白阑小石并埽上及前洊修埽隄一长百余步直抵龙口稍北拦头三埽并行埽大隄广与刺水二隄不同通前列四埽间以竹络成一大隄长二百八十步北广百一十步其颠至水面髙丈有五尺水面至泽腹髙二丈五尺通髙三丈五尺中流广八十步其颠至水面髙丈有五尺水面至泽腹髙五丈五尺通髙七丈并创筑缕水横隄一东起北截河大隄西抵西刺水大隄又一隄东起中刺水大隄西抵西刺水大隄通长二里四十二步亦颠广四步趾三之髙丈有二尺修黄陵南岸长九里百六十步内创岸土隄东北起新补白茅故隄西南至旧河口髙广不等长八里二百五十步乃入水作石船大隄盖由是秋八月二十九日乙已道故河流先所修北岸西中刺水及截河三隄犹短约水尚少力未足恃决河势大南北广四百余步中流深三丈余益以秋涨水多故河十之八两河争流近故河口水刷岸北行洄漩湍激难以下埽且埽行或迟恐水尽涌入决河因淤故河前功遂隳鲁乃精思障水入故河之方以九月七日癸丑逆流排大船二十七艘前后连以大桅或长桩用大麻索竹絙绞缚缀为方舟又用大麻索竹絙周船身缴绕上下令牢不可破乃以铁猫于上流硾之水中又以竹絙絶长七八百尺者系两岸大橛上每絙或硾二舟或三舟使不得下船腹略铺散草满贮小石以合子板钉合之复以埽密布合子板上或二重或三重以大麻索缚之急复缚横木三道于头桅皆以索维之用竹编笆夹以草石立之桅前约长丈余名曰水帘桅复以木搘柱使帘不偃仆然后选水工便捷者毎船各二人执斧凿立船首尾岸上捶鼓为号鼓鸣一时齐凿须臾舟穴水入舟沈遏决河水怒溢故河水暴増即重树水帘令后复布小埽土牛白防长稍杂以草土等物随宜填垜以继之石船下诣实地出水基趾渐髙复巻大埽以压之前船势略定寻用前法沈余船以竟后功昏晓百刻役夫分番甚劳无少间断船隄之后草埽三道并举中置竹络盛石并埽置桩系防四埽及络一如修北截水隄之法第以中流水深数丈用物之多施功之大数倍他隄船隄距北岸才四五十步势迫东河流峻若自天降深浅叵测于是先巻下大埽约髙二丈者或四或五始出水面修至河口一二十步用工尤艰薄龙口喧豗猛疾势撼埽基陷裂欹倾俄逺故所观者股栗众议腾沸以为难合然势不容已鲁神色不动机解捷出进官吏工徒十余万人日加奨谕辞防恳至众皆感激赴工十一月十一日丁巳龙口遂合决河絶流故道复通又于隄前通巻拦头埽各一道多者或三或四前埽出水管心大索系前埽硾后防头埽之后后埽管心大索亦系小埽硾前防头埽之前后先羇縻以锢其势又于所交索上及两埽之间压以小石白防土牛草土相半厚薄多寡相势措置埽隄之后自南岸复修一隄抵巳闭之龙口长二百七十步船隄四道成隄用农家场圃之具曰辘轴者穴石立木如比栉薶前埽之旁每置一辘轴以横木贯其后又穴石以径二寸余麻索贯之系横木上密罣龙尾大埽使夏秋潦水冬春凌不得肆力于岸此隄接北岸截河大隄长二百七十步南广百二十步颠至水面髙丈有七尺水面至泽腹髙四丈二尺中流广八十步颠至水面髙丈有五尺水面至泽腹髙五丈五尺通髙七丈仍治南岸防隄埽一道通长百三十步南岸防岸马头埽三道通长九十五步修筑北岸隄防髙广不等通长二百五十四里七十一步白茅河口至板城补筑旧隄长二十五里二百八十五步曹州板城至英贤村等处髙广不等长一百三十三里二百步稍冈至砀山县増培旧隄长八十五里二十步归徳府哈只口至徐州路三百余里修完缺口一百七处髙广不等积修计三里二百五十六步伊斯喇店缕水月隄髙广不等长六里三十步其用物之凡桩木大者二万七千榆柳杂梢六十六万六千带梢连根株者三千六百藳秸蒲苇杂草以束计者七百三十三万五千有竒竹竿六十二万五千苇蓆十有七万二千小石二千艘绳索小大不等五万七千所沈大船百有二十铁防三十有二铁猫三百三十有四竹篾以斤计者十有五万硾石三千块铁钻万四千二百有竒大钉三万三千二百三十有二其余若木龙蚕椽木麦稭扶桩铁义铁吊枝麻撘火钩汲水贮水等具皆有成数官吏俸给军民衣粮工钱医药祭祀赈恤驿置马乗及运竹木沉船渡船下桩等工铁石竹木绳索等匠佣赀兼以和买民地为河并应用杂物等价通计中统钞百八十四万五千六百三十六锭有竒鲁甞有言水工之功视土工之功为难中流之功视河濵之功为难决河口视中流又难北岸之功视南岸又难用物之效草虽至柔柔能狎水水渍之生泥泥与草并力重如碇然维持夹辅缆索之功实多盖由鲁习知河事故其功之所就如此之言曰是役也朝廷不惜重费不吝髙爵为民避害托克托能体上意不惮焦劳不恤浮议为国拯民鲁能竭其心思智计之巧乗其精神胆气之壮不恤劬瘁不畏讥评以报君相知人之明宜悉书之使执史氏者有所考证也先是嵗庚寅河南北童谣云石人一只眼挑动黄河天下反及鲁治河果于黄陵冈得石人一眼而汝颍之妖寇乗时而起议者往往以谓天下之乱皆由贾鲁治河之役劳民动众之所致殊不知元之所以亡者实基于上下因循狃于晏安之习纪纲废弛风俗偷薄其致乱之阶非一朝一夕之故所由来乆矣不此之察乃独归咎于是役是徒以成败论事非通论也设使贾鲁不兴是役天下之乱讵无从而起乎今故具録所纪庶来者得以详焉【元史河渠志】河决白茅隄又决金隄方数千里民被其患五年不能塞托克托用贾鲁计请塞之以身任其事出告羣臣曰皇帝方忧下民为大臣者职当分忧然事有难为犹疾有难治自古河患即难治之疾也今我必欲去其疾而人人异论皆不聴乃奏以鲁为工部尚书总治河防使筑决隄河复故道凡八月功成【元史托克托传】
　　河入中国古今异宜后世讲河事者非一家总之文多实少故罕成迹唯有费才力费日月以俟其自定而已禹贡曰浚川孟子曰水由地中行此二言者古今不可易之定理也后世之明于河事者亦有贾让之三策亦有贾鲁之三法若余阙所谓中原之地平旷夷衍无洞庭彭蠡以为之滙故河甞横溃为患斯言也尤为要切似非诸家所及大抵河患有二曰决曰溢决生于不能达溢生于无所容徙溃者决之小也泛滥者溢之小也虽然决之害间见而溢之害频嵗有之被害尤大者则当其冲也是与河争也其原盖由于战国非一日矣使贾鲁之三法遂而有成亦小补耳且当嵗嵗为之其劳其费可胜言哉今欲治之非大弃数百里之地不可先作河陂以潴漫波其次则滨河之处仿江南圩田之法多为沟渠足以容水然后濬其淤沙由之地中而后润下之性必东之势得矣【陆深续停骖録】
　　山西髙平县长平驿为贾鲁故宅中庭古松十余株皆当时物也天朝平定山西宅没入官以其壮丽不忍毁即以为驿壁间题诗云贾鲁修黄河恩多怨亦多百年千载后恩在怨消磨观此则当时或以亟疾刻深招致民怨而其御灾捍患则后世亦有公论固不可得而尽非之【蒋仲舒尧山堂外记　按元史贾鲁本传鲁字友徳髙平人以明经领乡荐泰定初恩授东平教授歴工部郎中行都水监工部尚书总治河防使论功超拜荣禄大夫集贤大学士赠鲁先臣三世寻拜中书左丞从托克托平徐州托克托既旋师命鲁追余党攻濠州卒于军有旨赐文钞五百锭以给葬事鲁之功名令终其所治之河今多迁改然在当时其功甚伟至今犹赖之后人不读书遂谓鲁治河以速元亡曹玉珂作河志至谓鲁治河即汉贾让之譬止儿啼者止之即止然啼止即毙其荼毒浮于宋囘河诸人呜呼亦寃甚矣】
　　昔贾鲁治河用沉舟之法人皆称之明万歴间佥事俞汝为奏议以为塞决简便之用无如此者臣窃甞疑之夫河厎浅深坦陷不一惟草栁性柔一经压挤则周遭充满故塞决必用埽今以至平之舟厎而沉之浅深坦陷不一之湍流则埽根透溜之患必有不俟终日而见者然以鲁之才其成功如此必非孟浪姑试之因于至正河防记沉思寻绎者累日方恍然知鲁之沉舟盖以之代坝而逼水非以之塞决而合龙也盖彼时故河业巳通流但决河势大水流多于故河十之八又适当秋涨洄漩湍急埽不能下又其上逼水三隄短弱而势不支恐埽行一迟水尽涌决决则故河复淤前功尽隳因急沉舟为坝以逼之所谓抢救也故前则曰鲁乃精思障水入故河之方后则曰船隄之后草埽三道并举此并举之三道乃加筑前短弱之三隄也迨至船埽四隄并就河势南流然后塞决耳不然鲁于九月七日沉舟而龙口之合何以直至十一月十一日邪虽然臣以鲁于是役也有三忌焉鲁自受命以及囘朝仅逾半载昏晓百刻役夫分番无少间断不恤民力一也筑隄塞决正值伏秋用工于河流暴涨之候不审天时二也废农冒暑聚十数万军民于一路不念国家隠忧三也盖鲁惟上恃君相之信任下恃其强敏果敢之才气力排羣议犯三忌以成功盖以之治河则有余以之体国则不足宋濂等诸臣修元史因石人一眼之事意坐以亡元之罪则过矣夫石人一眼之谣是亦大泽中篝火狐鸣之殆韩山童李芝麻等所为耳何足据哉然而元之亡即不因鲁毋乃火将然而投之燧耶【靳辅治河书】
　　欧阳原功撰至正河防记以为鲁能竭其心思知计之巧乗其精神胆气之壮不惜劬瘁不畏讥评以报君相知人之明此实録非溢美也然鲁为防通所窘河必不可北其所复者仍是东南入淮之故道耳鲁巧慧絶伦奏功神速前古所未有惜乎其大才而小试之也使鲁生汉武之世则导河入宿胥故渎当无所难不仅如史迁所谓复禹旧迹者生明帝之世亦必能导河入清河合漳水至章武入海岂徒与王景等烈哉所遭不偶功成而乱作遂使庸人以鲁为口实余深痛之【禹贡锥指】
　　贾鲁治河自黄陵冈南达白茅放于黄堌哈只等口又自黄陵西至杨青村合于故道凡二百八十里有竒仍命中书右丞约苏和尔托噶同知枢密院事哈斯以兵镇之【元史顺帝本纪　哈只口在今归徳府杨青村在今曹县】
　　贾鲁河自黄陵南达白茅放于黄堌等口即今贾鲁河故道也白茅在曹县黄堌在单县万歴丙申黄堌河决由贾鲁河故道出符离集等处盖即元人所挑矣【谷山笔麈】
　　黄河故道自虞城以下萧县以上夏邑以北砀山以南由新集歴丁家道口马牧集韩家道口司家道口牛黄堌赵家圈至萧县蓟门出小浮桥此贾鲁所复故道【河防一覧】
　　贾鲁河在东明县南六十里断头隄元漕运所也贾鲁所开故名【直通志】
　　郑州北有贾鲁河自荥泽县流入又东入中牟县岸其源有三西源自密之圣水峪中源自荥阳之暖泉冰泉东源自州境之九仙庙合于张家村名曰合河至京水镇曰京水河又北受须索二水曰双桥河元末命贾鲁疏治以通漕起郑州至朱仙镇皆名贾鲁河仪封县东北有黄陵冈与山东曹县接界贾鲁于黄陵冈开黄河故道今为黄河要害贾鲁河在黄陵冈南二里曹县西南有黄陵冈贾鲁开黄河故道始此西北有贾鲁河嘉靖前犹有运道自黄陵冈塞而此河遂填其南为大河洪流矣【目游四海记　歴观诸书大约自河南开封之仪封县归徳府之睢县考城商丘虞城夏邑山东兖州府之单县曹县至江南徐州而止故治中河抚徐恪疏云黄陵冈贾鲁旧河南经曹县梁进口下通归徳丁家道口今梁进口以南则滔滔无阻以北则淤塞将平计其功力之施仅八十余里若疏而浚之使之由徐入淮又万歴中科臣杨应文上疏议开赵渠盖商丘虞城而下至于徐州元贾鲁故道也据此则贾鲁治河之功至今犹烈】
　　元顺帝至正十一年七月河决归徳府永城县壊黄陵冈岸【元史五行志】
　　元顺帝至正十二年春正月丙寅以河复故道大赦天下【元史顺帝本纪　按河复故道者即贾鲁所开之河道也因前一年永城河决壊黄陵冈岸至是修复之故颁赦天下亦托克托丞相之张大其事也】
　　至正十四年河溢金乡鱼台坟墓多壊彦斌母卒虑有后患乃为厚棺刻铭曰邳州沙河店史彦斌母柩仍以四铁环钉其上然后葬明年墓果为水所漂彦斌缚草为人置水中仰天呼曰母棺被水不知其处愿天矜怜假此刍灵指示母棺言讫泣涕横流乃乗舟随草人所之经十余日行三百余里草人止桑林中视之母柩在焉载归复葬之【元史史彦斌传　金乡河溢害及鱼台墓内之棺至漂流三百余里其害甚剧而元史五行河渠二志俱不载何与】
　　元顺帝至正十六年河决郑州河隂县官署民居尽废遂成中流【元史五行志】是年八月黄河决山东大水【元史顺帝本记】元顺帝至正十九年九月济州任城县河决【元史五行志】元顺帝至正二十二年七月河决范阳县漂民居【元史顺帝本记】
　　元顺帝至正二十三年七月河决东平夀张县圮城墙漂屋庐人溺死甚众【元史五行志】
　　元顺帝至正二十五年秋东平须城东阿平隂三县河决小流口达于清河壊民居伤禾稼【元史五行志】
　　元顺帝至正二十六年二月河北徙上自东明曹濮下及济宁皆被其害八月棣州大清河决濵棣二州之界民居漂流无遗济宁路肥水县西黄水泛溢漂没田禾民居百有余里徳州齐河县境七十余里亦如之【元史五行志】
　　大河之流自汉至今迁移变易不可胜纪然孟津以西则禹迹具存以海为壑则千古不易也自孟津而东由北道以趋于海则澶渊其必出之途由南道以趋于海则曹单其必径之地冲澶滑必由阳武之北而出汲县胙城之间冲曹单必由阳武之南而出封丘兰阳之下此河变之托始也由澶滑而极之或出大名歴邢冀道沧瀛以入海或歴濮范趋博济从濵棣以入海由曹单而极之或溢钜野浮济郓【谓济宁东平】挟汶济以入海或经丰沛出徐邳夺淮泗以入海此其究竟也要以北不出漳衞南不出长淮中间数百里皆其纵横糜烂之区矣　自阳武而入封丘河益东南流荆隆口直东则经长垣东明出曹濮直趋大清河矣较之出徐邳合淮泗以入海者道为径易夫河行之道宜直不宜纡入海之口宜近不宜逺河之两岸宜濶而归流宜深【归流即俗语所谓落槽也】平水则宜置斗门且多置之用王景更相注之意使不得旁泄河未必不可东也【后世遥隄之法即两岸宜濶之意缕隄之法即归流宜深之意滚水石坝及格隄之法即斗门回注之意】虽然大河东则防通河废防通河不废则大河不可得而东两者不竝立矣此大河所以屡决而东终抑之使南也【顾一柔山居赘论】












　　行水金鉴巻十七
　　钦定四库全书
　　行水金鉴巻十八
　　江南按察使傅泽洪撰
　　河水
　　元顺帝至正二十六年四月丁已王宣元末为司农掾防黄河决省部募淮扬才能之士俾召集民丁疏濬之宣挺身自荐元以为淮南淮北都元帅府都事赍楮至扬州市竹篾募丁夫数月之间得丁夫三万余就令宣统领治河数月工成【明太祖实録】
　　吴元年丁未十一月遣大将军率马步被坚者二十有五万渡江越淮北入中原首服齐鲁明年洪武初夏四月定河洛秋八月元君弃城逺遁沙漠又冬转战晋冀抚有其地闗右望风送欵中原是平甞云君天下非都中原不可今中原既平必躬亲至彼仰观俯察择地以居之遂于当年夏四月率禁兵数万往视之遡流河上是月抵汴梁当是时机务浩繁虽有山川秀丽古今人之事迹一时不暇歌咏至九年秋八月祀社斋于奉天门夕坐道上有儒臣待制李思迪者侍傍皆当时同舟往者因言北狩河水变迁欲为之説未文明日午漏思迪以説来进观斯文意壮水势説河源文颇顺序朕因以为之述元年夏四月敕有司清江淮水濵及河际故道某日乗巨艘抵洲是时春水方既潦水初兴江无洪涛日无酷暑时有清和利征且言舟入运河舍半抵广陵三日至淮隂舟师入淮是日巽上风多扬防飞帜不二时而达河淮二水相合之处见水分两道清浊如介并流二十余里方见混流东注既而越淮入河方觉水土同流极浊而无清至黄而无黑更无他色所以古今称黄河宜其然也舟行三旬昼夜居斯水上时刻听观其势若万马奔驰其状若大地轰雷其湍流之速一息莫视其山回石转之处则水绕势盘旋如羊角水底玲珑因风激怒涛飞泼天则珠飞雨降有时巨浪如隄倐然而涌横亘其河使湍者缓流者止细浪者无文良乆之间众流辐辏其横亘之水将消忽然一水周旋则水底有声喑喑呜呜又少时间水中一穴若数丈围有如井状上通天气下至河底俗呼旋涡是也其水为旋转急甚中有飞者上起去涡丈余霏霏临岸沸沸触人其流于两山峡之处或直而湍或曲而折或绕石而旋或复流以触岸或怒急而雪浪成堆或使山倾地陷或舟覆而楫摧或巨鱼一尾之间虽呼吸之际早十里之程若胎龙美之而出戏或蜿之以一蜿则渊深无底四野成湖若蜒之以一蜒则瞬目千里莫可止焉斯水之急乗利之物则有若是耶斯水人云神水每患于中国为民害者多矣朕亲游斯上观斯水之势遇两山之间河狭水急宜其然欤至于平原旷野则东荡西坍使桑田变迁水势少慢亦宜其然欤此坚柔之所由孰谓有神者欤若非河之无神却乃有之所以有之者极浊而难澄滔滔东注亘古今而不息此乆常者也忽然而极清人影皆毫厘洞见如此者或千百里或数十里斯可谓神者焉故上古人君载在祀典畏之祀之为民祈福焉今朕得观斯水狭直处如经如凡山回石起之处则盘若羊肠若河隂以达于徐宿地旷而原平则不然斯水汗汗漫漫浩浩荡荡有不可测焉禹贡注云三门未开吕梁未凿则河出孟门之上则未为当也必后人讹其文相传差矣朕曩者既游今思复述以为説耳【明太祖御制黄河述】
　　洪武元年河决曹州从双河口入鱼台【河防一览】
　　明太祖洪武八年春正月河决开封府大黄寺隄百余丈诏河南参政安然集民夫三万余人塞之【明太祖实录】是年大河南决挟颍入淮蔡河之下流亦渐絶【目游四海记】
　　明太祖洪武十一年冬十月丙辰开封府兰阳县言河决伤稼诏免其租十一月戊寅开封府封丘县言河溢伤稼命免今年田租【明太祖实录】
　　明太祖洪武十四年秋七月庚辰河南原武祥符中牟诸县河决为患有司以为言上曰此天灾也今欲塞之恐徒劳民力但令防防旧隄勿重困吾民【明太祖实録】明太祖洪武十五年二月壬子上以河南水灾民饥命驸马都尉李祺往赈之敕谕祺曰河南奏黄河水决弥漫数百里漂荡民居百姓迁移不得宁处朕甚悯焉今东作方兴民饥窘不得耕作特命尔往赈之无使一夫一妇不获其所尔其钦哉祺承命而行复命赍敕谕布政司及府州县曰大河之水天泉也必有神以司之若所在牧守得人政务修举则其水蜿蜒东注无摧山裂石之患而民安焉茍非其人则冲决城邑荡析民居而牧守亦与其祸此感应之必然也去嵗河南来奏河水漂没数州田园一空桑麻尽为所伤良由牧守非人方春东作将兴民无衣食何以立命今特命驸马都尉李祺赍敕往所伤之处优给其民虽不足为厚恩亦庶以少苏其困苦尔为牧守者宜加修省以惠养其民无违朕命【明太祖实录】
　　明太祖洪武十六年三月庚午河决朝邑县募民塞之六月乙卯河溢荥泽阳武二县【明太祖实录】
　　明太祖洪武十七年春正月乙已彰徳府奏临漳县河决宜于磁州筑隄以障之诏从其请八月丙寅朔开封府河决东月隄自陈桥至陈留横流数十里壬申河决杞县入巴河命户部遣官督所司塞之丙子上谕戸部曰比者河决开封属邑漂没民居淹浸田亩受害者必众其有被水灾者悉蠲其赋税【明太祖实录】
　　明太祖洪武十八年九月丁亥诏修筑漳河隄先是上谕工部臣曰去年河决临漳民受其患虽甞修筑隄防恐不可乆宜遣官与布政司都司防议凡隄塘堰坝可以御水患者预为修治至是有司以黄河沁河漳河衞河沙河所决隄岸丈尺之数具图计工以闻诏以军民兼筑之【明太祖实录】
　　洪武二十年河决开封城自安逺门入淹没官民廨宇其众【河南通志】
　　明太祖洪武二十三年秋七月壬辰河南河决漂没民居命赈防之被灾之家一万五千七百一十二凡钞二万五千二十锭开封府西华等县雨河水暴溺没民田庐民多饥困上命赈之【明太祖实录】
　　是年诏筑归徳州凤池河防时河决凤池漂没夏邑永城诸县有司不以闻民李从义诣阙奏诉从之【河南通志】
　　明太祖洪武二十四年三月乙丑河南河水暴溢时开封府陈留睢州归徳夏邑宁陵被水患民千三百七十四户诏遣官循例赈之未几陈州项城县亦奏河溢民被水患仍遣官往赈之【明太祖实录】是年河决原武淤安山【明防典】
　　是年河决原武之黑阳山东经开封城北五里又南行至项城经颍州颍上东至夀州正阳镇全入于淮而故道遂淤【河防一览】
　　明太祖洪武二十五年春正月庚寅河决河南开封府之阳武县浸淫及于陈州中牟原武封丘祥符兰阳陈留通许太康扶沟杞十一州县有司具图以闻乞发军民修筑隄岸以防水患从之丙午以开封府祥符等县河决诏免今年田租冬十月辛酉发河南开封等府民丁及安吉等十七衞军士修筑阳武县河防十一月甲辰河南开封府祥符县民诣阙言昔河决浸没田土至今不可树艺而征税如故上命免其赋凡万一千二百余石丝五千四百余斤【明太祖实录】
　　明太祖洪武二十九年夏四月已亥罢开封府冯陵十字河龙堂快活林伞儿三里万龙及陈州东桥凡八牐【明太祖实录】
　　是年河南藩臣请修宜阳河防先因洛河泛溢宜阳田庐漂没殆尽至是始闻于上令预治砖石俟农隙时为之【河南通志】
　　明太祖洪武三十年春正月乙亥诏除黄河两岸河泊所鱼课先是河决懐庆等府州县民人贫困上闻之命除懐庆而下至正阳河口黄河两岸河泊所鱼课仍听其民采鱼以给食【明太祖实录】
　　是年秋八月河溢开封时城三面皆受水将浸及军储仓巨盈库诏令荥阳髙阜处筑仓库以待之冬十有一月蔡河南徙入陈州先是河决由府城北而东行至是下流淤塞故又决而之南也【河南通志】
　　李至刚洪武中为河南右参议河决汴隄至刚议借王府积木作筏济之建文中调湖广左参议【明史稾】
　　明太宗永乐元年八月丁已修河南安阳县河隄　壬申工部言山东福山县河决防城隄二百九十余丈命即修筑　九月壬午工部言河南陈州西华县沙河水溢冲决隄堰以通黄河伤民禾稼乞量起民丁趁农隙修筑从之　十二月丁亥修山西夏县古河决隄三十余里【明太宗实録】
　　明太宗永乐二年五月癸酉修河南府孟津县河隄九月已酉修河南武陟县马由隄岸　丁巳河南守臣言开封府城为河水所壊命发军民修筑　十月丁丑河南黄河水溢命河南都司布政司城池有冲决者即修之【明太宗实录】
　　明太宗永乐三年二月丁卯朔河南布政司言河决马村隄命本司官躬督民丁修治【明太宗实录】
　　明太宗永乐四年八月癸已修河南阳武县黄河隄岸及中牟县汴河北隄【明太宗实录】
　　明太宗永乐五年七月丁卯黄河泛溢河南伤濒河苗稼　十一月癸丑河南彰徳府汤隂县言河水泛溢没民田一百九十一顷有竒乞免今年税粮从之【明太宗实录】明太宗永乐六年正月甲子河南武陟县知县屠任言县东闗至北贾村等处去年淫雨沁水冲决隄岸淹没田庐请用民力修筑从之【明太宗实录】
　　明太宗永乐七年正月已卯河南陈州衞言河水冲决城垣三百七十六丈防城隄岸二千余丈请以军民兼修从之【明太宗实录】
　　明太宗永乐八年八月庚申河南按察司佥事张翥等言五月至八月霪黄河泛溢壊开封旧城民被患者万四千一百余戸没田七千五百余顷上命户部遣人巡视安抚　十二月戊戌河南守臣言汴梁河决壊城二百余丈宜及时修理上谕工部臣曰汴梁城近黄河不免冲决之患而此国家藩屏之地不可以缓且闻黄河水増三尺其急遣人往视隄防【明太宗实录】
　　明太宗永乐九年二月已酉河南武陟县言去嵗天雨浸淫沁河南北九百余步流溃成河淹土田庐舎请以丁夫修筑从之　三月壬午浚河南黄河故道盖河水累嵗为患修筑隄防民用困弊至是河决壊民田庐益甚事闻遣工部侍郎张信往视信访得祥符县鱼王口至中滦下二十余里有旧黄河岸与今河面平浚而通之俾循故道则水势可杀遂绘圗以进诏发河南民丁十万命兴安伯徐亨工部侍郎蒋廷瓒率运木夫同侍郎金纯相度开浚丁夫给粮赏且蠲户内今年租税仍遣定国公徐景昌以太牢祠河神户部侍郎古朴以太牢祭河南境内山川时工部尚书宋礼督工开防通河遂命礼兼董之　四月癸卯命户部开河自効民丁一体给粮赏免租税初朝议开防通河及浚河南黄河命户部凡民丁皆给米钞及蠲户内是年租税而山东河南之人多有自愿効力者上闻之遂有是命　六月丁未敕谕尚书宋礼等曰曩命卿等浚黄河故道及筑塞河港以纾河南水患今乆未见成绩而河水泛溢日加为民患苦卿等其协心并力无懈夙夜脱民垫溺用副朕委任之意　七月已卯遣官视新开黄河隄岸旧为水所溢者悉増筑之　乙酉河南浚黄河故道讫工凡役民丁十一万四百有竒月余而毕自是河循故道与防通河合而河南之水患息矣【明太宗实録】
　　张信祥符人举建文二年乡试第一永乐中歴工部右侍郎河决开封遣信视之请疏鱼王口至中滦故道二十余里绘圗以进诏如其议役十万人浚之决遂塞宣徳中以锦衣衞带俸都指挥同知致仕【明史稾】
　　明太宗永乐十年六月癸亥河南鄢陵临漳二县骤雨河水壊隄岸没田禾事闻皇太子遣人抚视　辛未初河南阳武县言河决中盐隄二百二十余丈漫流中牟祥符尉氏诸县中盐隄与原武县大賔隄皆河流之冲屡塞屡决上遣工部尚书蔺芳按视至是芳言隄当急流之冲夏秋之交雨水泛涨往往决阤请以新开河岸卷土为埽树桩捍御之庶不至重为民害从之　九月丙申工部主事蔺芳言天下之水唯河为大故水患唯河为甚今于中滦分导河流使由故道北入于海河南之民免于昏垫诚万世之利然縁河新筑防岸埽座止用蒲绳泥草不能经乆臣愚以为若用木编成大囤若栏圈然置之水中以桩木钉之中实以石却以横木贯于桩表牵筑隄上则水可以杀隄可以固而河患可息如允臣所言乞令河南近河府衞征军民于农隙采木春和修砌从之　十二月戊戌都察院左副都御史李庆等劾奏河南三司官坐视河决为患不奏幸防恩宥令躬督修治又转委僚属而不亲行以致军民劳而无功上曰下不防民患上不奉君命其治之如法【明太宗实録】按芳策与张信同用木囤则王延世竹落遗法也延世以此成功芳袭之而仍效允矣古人之成法不可不知也【河志】
　　明太宗永乐十一年三月已丑巡按河南御史李琳言军夫修筑河岸者今河水日长难于用力况东作正兴请暂停止俟秋收水落用工皇太子从之　六月癸亥修朝州衞城以河水冲决故也　八月庚午河南遂平县言河决隄岸漂没民居四百二十余所壊田稼六十顷有竒皇太子遣官抚视修筑　十月戊寅修河南荥泽县大賔河隄【明太宗实録】
　　明太宗永乐十二年八月辛亥黄河溢壊河南土城二百余丈事闻命工部遣官修筑　九月丁亥修河南武陟县郭村马曲等河土隄凡五百六丈　闰九月丁已徙陈州宛丘驿及递运所于沙河北岸初置于州城之北比年黄河淤塞故徙之　甲子修河南开封府土城隄岸百六十余丈【明太宗实録】
　　明太宗永乐十三年六月甲申山西布政司言辽州淫河水暴溢壊民田三十余顷命戸部除其租　是月北京河南山东淫雨河水泛溢壊庐舍没田稼而东昌府临清县尤甚民被害者九万九千二百户有竒命户部遣官赈防　九月丙申修河间府兴济县水决隄岸十二月丙子山东馆陶县北京南乐县民自陈今夏
　　河水泛溢淹没禾稼秋收不足以输税乞折钞帛从之【明太宗实録】
　　明太宗永乐十四年七月壬寅河南开封府等十四州县淫雨黄河决隄岸没民居田稼【明太宗实録】
　　是年河决开封经懐逺县由涡河入于淮【淮安府志】
　　明太宗永乐十六年七月乙丑大名府魏县言河决隄岸命修筑之　十月甲申行在工部言河南黄河溢决埽座四十余丈命遣官修筑【明太宗实録】
　　明太宗永乐二十年十月壬寅工部言河南开封府仁和门外土城隄旧离黄河五里余河自边村经独乐冈南入淮北河决而西荡齧城隄虽屡修筑旋复冲决宜浚故道以弭其患从之【明太宗实录】
　　明太宗永乐二十一年五月癸未戸部尚书郭资言河南开封府归徳睢州祥符阳武中牟宁陵项城永城荥泽太康西华兰阳原武封丘通许陈留洧川杞县及南阳府内乡衞辉府新乡获嘉汲淇辉县并凤阳府宿州去年夏秋淫雨黄河泛溢并伤田稼命遣人按视蠲其租税【明太宗实録】
　　王林永乐中知青县以河决禾稼尽没痛不能救投水而死尸漂入县南甬路官民怜之遂于隄上置祠祀焉名曰神隄【畿辅通志】
　　明太宗永乐二十二年九月庚辰【仁宗已登极矣】以河南黄河泛溢祥符陈留鄢陵太康阳武原武诸县多伤禾稼敕免今年税粮马草仍命都察院右都御史王彰都指挥同知李信往镇抚军民上谕彰曰卿任朝廷耳目之寄且河南乡邦下情郁不上达乆矣凡有可以利安军民者悉具奏来各府州县亦须周歴咨访庶几可以得民之情　十月辛卯漳河水溢广宗县伤民田稼百余顷有司以闻命户部遣人赈防　十一月庚子敕河南布政司今永城县奏去年七月黄河泛溢伤稼其被伤去处去年税粮马草悉与蠲免【明仁宗实録　荟蕞云河南通志载永乐九年秋八月庚戌尚书宋礼治河新港成河复故道礼还京皇太子遣人劳视自是无水灾者三十余年噫何记载之失实也宋尚书功在运河至今犹烈而黄河之迁变无常公虽能治水亦焉得保三十余年之无事耶予闻实録自九年河复故道之后十年鄢陵临漳二县壊隄岸矣十一年朝州衞城被冲决矣遂平荥泽皆河决隄岸矣十二年壊河南开封土城矣武陟修隄陈州徙宛丘驲及逓运所矣十三年河南河水泛溢壊庐舍没田稼矣十四年开封等府十四州县黄河决隄岸矣十六年工部言河南黄河溢决埽座四十余丈矣二十年二十一年河决而西屡修筑旋复冲决开封南阳等府浸淫至二十四州县矣又宣徳元年河南布政司奏黄汝二河溢开封南阳等府十余州县矣宣徳三年开封府郑州祥符等十县河水泛溢矣宣徳五年南阳府奏冲决河岸漂流人畜矣宣徳七年九年河南开封懐庆二府皆以黄沁二河为患豁免钱粮在在兴筑矣自永乐九年至宣徳十年水患如此即正统元年以至十三四年黄河无嵗不决直决至张秋沙湾入海寻决荥泽入淮为黄河之一大变实录歴歴言之可考而知也通志乃云三十余年无水灾何记载若是之失实耶毛西河先生甞有言曰天下不可信者三一道经纪黄帝君臣一姑布子家谈人相有休咎一天下志书所载山川疆域人物灾祥斯三者皆不可信而志书为尤甚斯言岂欺我哉以故孟子曰尽信书则不如无书】
　　明宣宗宣徳元年七月已未河南布政司奏六月至七月连雨不止黄汝二河溢开封府之郑州及阳武中牟祥符兰阳荥泽陈留封丘鄢陵原武九县南阳府之汝州河南府之嵩县多漂流庐舍淹没田稼　十一月庚戌宁夏总兵官宁阳侯陈懋奏灵州千户所城垣旧距黄河三里今河水冲激切近城下恐致崩陷难于守御城东有地髙爽寛平请徙城于彼上命行在工部遣官覆视果当徙俟来春用工【明宣宗实録】
　　明宣宗宣徳二年七月乙卯直隶河间府献县真定府晋州饶阳县奏河水冲决宫俭口及窑隄口黄潦漫流田禾淹没上命行在工部遣人巡视凡水势冲决之处隄堰当増修者即发民兴工　八月甲子直隶徐州保定府深泽博野束鹿蠡县河间府河间县各奏七月积连旬河水泛溢冲决隄岸淹没禾稼【明宣宗实録】
　　明宣宗宣徳三年二月甲子徙置灵州千戸所于城东先是宁夏总兵官宁阳侯陈懋奏河冲决至城下请徙于城东命俟来春用工至是城成遂徙之　闰四月庚子复傅启让河南按察司佥事陞正品禄启让九年考最河南民二百余人言启让公直勤慎有守有为开封城东河水为患启让躬率民筑隄百五十余丈捍御田得耕种民免流移又开归徳州凤池口以泄河流民受其利乞赐本官复任上谕行在吏部臣曰佥事可谓能兴利除患其民爱之当从所欲令赴任而加其禄　六月庚寅上谕行在工部臣曰縁河隄岸毎嵗多是预防今年多潦水泛溢必伤田禾宜遣官督军衞有司巡视稍有溃决即用修筑其他卑薄之处亦令増髙培厚庶不为患　九月丙子河南开封府之郑州祥符陈留荥阳荥泽鄢陵杞中牟洧川等十县河水泛溢上命户部遣人覆视免其租【明宣宗实録】
　　明宣宗宣徳五年十月癸已河南南阳府奏七月初旬骤连日山水泛涨冲决河岸漂流人畜庐舍淹没农田粟谷豆皆已无收命行在户部优防　乙未直隶广平府成安县及大名府内黄县奏六七月大连绵河水涨溢淹没官民田地苗稼无收上命行在户部蠲其田税【明宣宗实録】
　　赵泰永乐癸卯举人为常州同知开孟渎得胜二河作魏村闸防河决东昌特陞公都水郎中往塞河既兴功时尚书周公为侍郎巡抚南畿总苏松诸郡粮赋荐公协同都运诏从之【王英撰赵君墓志　按周公巡抚南畿在宣徳五年之后】
　　明宣宗宣徳七年六月乙卯巡抚侍郎于谦奏开封祥符中牟尉氏扶沟太康通许阳武夏邑八县去年七月黄河泛溢冲决隄岸淹没官民田五千二百二十五顷六十五亩该纳秋粮五万六千八十余石马草七万六千五百余束乞为除豁从之【明宣宗实録】
　　明宣宗宣徳八年闰八月癸丑大名府魏县广平府广平县各奏今年七月苦河水涨溢淹没田稼【明宣宗实録】明宣宗宣徳九年正月癸卯河南新乡县知县许宣言比年沁河水涨冲决马曲湾湍势涌急经获嘉县至新乡水深成河环绕城垣城北又滙为潭其患滋甚已筑隄百余丈防之终莫能御盖修筑马曲湾隄岸不固所致乞令懐庆府县督工坚筑俾水复沁河则水患可息上命行在工部遣人视其地势及议计用工难易以时兴役【明宣宗实録】
　　明宣宗宣徳十年七月戊戌【英宗巳即位矣】直隶河间淮安等府各奏去嵗天连绵河水泛溢所属州县田苗淹没无收上命行在户部遣官覆视除其租税【明英宗实録】明英宗正统元年秋七月河南开封府奏淫连绵河隄冲决灾伤害稼【明英宗实録】
　　郑辰南京工部右侍郎正统元年命辰赈南畿河南饥时河隄决即命辰伺便修塞或议自大名开渠引诸水通衞河利灌输辰言劳民不便事遂寝迁兵部左侍郎【明史稾】
　　明英宗正统二年四月壬午巡抚河南山西行在兵部右侍郎于谦奏开封彰徳河南懐庆衞辉五府所属州县自去年闰六月以来天连绵河水冲溢淹没田土其被灾地亩粮刍乞为除免从之　六月庚辰命行在都察院右副都御史贾谅等赈济饥民时直隶凤阳淮安扬州诸府徐和滁诸州河南开封府各奏自四月至五月隂连绵河淮泛涨民居禾稼多致漂没人不聊生势将流徙上命谅及工部侍郎郑辰往视之谅陛辞谕之曰民困已甚卿等速往发廪济之抚防得宜毋令失所河隄冲决相机筑塞毋兴大役重困吾民　八月戊寅巡按河南监察御史薛希琏奏近因天连绵河水泛涨开封府所属祥符等县民居学舍田禾头畜多被淹没上命行在户部遣官覆视仍戒三司官善加抚谕其一应买办并未纳钱粮勾军等项悉暂停止　九月已酉河南开封府阳武原武荥泽三县秋涨漫决隄岸三十余处有司请发民二万军一千余协力修筑从之　十月已未濮州范县奏八月黄河溢决民居牲畜禾稼皆被漂没上命该部勘实从宜修筑优防　十一月乙已河南左参议吴杰奏所辖各府州县今年春旱伤麦五月淫河溢田禾尽损民饥特甚乞将原定本布政司起运并兑军粮米二十九万八千五百石存留以补赈济上从其言【明英宗实録】
　　明英宗正统三年七月癸卯巡抚河南山西行在兵部右侍郎于谦奏开封府阳武县黄河决懐庆府武陟县沁河决直隶广平顺徳二府亦奏漳河决俱伤禾稼上命行在戸部遣官覆视谦又奏请修筑沁河以便民耕种从之　八月乙丑直隶淮安府邳州河决田禾稼损山东鱼台望乡嘉祥尤甚巡抚右侍郎曹以闻诏令随宜修筑　戊辰山东兖州莱州二府所属州县各奏隂连绵河水泛涨淹没禾苗上命行在户部遣官覆视以闻　九月癸未山东济宁州东平州直隶徐州属县各奏七月中骤河溢军民庐舍俱被倾荡田亩禾稼淹没无遗上命行在户部遣官覆视【明英宗实録】











　　行水金鉴巻十八
<史部,地理类,河渠之属,行水金鉴>
　　钦定四库全书
　　行水金鉴巻十九
　　江南按察使傅泽洪撰
　　河水
　　明英宗正统四年六月癸已河南开封衞辉彰徳三府各奏自五月至今淫雨河涨漂民居舍禾稼上命行在戸部遣官覆视以闻【明英宗实録】
　　明英宗正统五年七月庚辰河南开封彰徳诸府自五月至七月淫河水泛涨事闻命行在户部遣官覆视壬寅顺天保定河间顺徳广平自六月迨今淫连
　　绵河水泛溢事闻命行在戸部遣官覆之【明英宗实録】明英宗正统八年七月甲子乆雨黄河汴水泛溢壊隄堰甚多诏随宜浚筑之【明英宗实录】
　　明英宗正统九年闰七月戊寅直隷大名山东济南河南开封衞辉懐庆各奏河溢【明英宗实録】
　　明英宗正统十年九月辛已陜西鄜州奏今夏大河水泛涨决本州城垣一隅败官民庐舍欲先修理城垣而被患之余工力不堪乞分命属县协助从之　庚子河决金龙口阳谷隄张家黒龙庙口上命山东三司亟修完之十月辛亥河南睢州磁州祥符杞县阳武原武封丘陈留安阳临漳武安汤隂林县涉县皆以今夏乆河决淹没民田屋宇畜产无算巡抚少卿于谦以闻上敕河南三司率夫往修之【明英宗实録】正统十二年秋七月河决张秋沙湾入海寻决荥泽入淮工部尚书石璞治之【续文献通考】
　　明英宗正统十三年六月壬申河南陈留县奏今年五月间河水泛涨冲决金村隄及黑潭南岸已倩人夫修筑将完复决比旧深濶难制乞命军夫协力修筑从之秋七月宁夏乆河决汉唐坝败黑山营及沿边汝
　　箕等口闗墙墩台总兵都督同知黄真以闻上命真亟率工修完之　七月已酉河决河南八柳树口漫流山东曹州濮州抵东昌壊沙湾等隄伤民田庐无算事闻工部言水势汹涌恐败各州县城垣请令山东三司于附近不被灾府衞发工修筑视其缓急而先后之察其穷乏而抚防之上命工部右侍郎王永和往视其事十二月丁丑工部右侍郎王永和修沙湾等隄未成以冬寒停工且奏河决自衞辉八柳树口宜敕河南巡河及三司官修塞上敕责之曰八柳树河决不由金龙口故道东流徐州吕梁以溢运河致妨漕运患及山东特简命尔往董其事冀在急防其患预定其谋躬询其源以副朕意乃辄以天寒罢工且以筑塞之工诿之与人不知朝廷所以委任尔之所以尽职何在且治水有术当先其源先治八柳树口然后及沙湾则易成功茍治其末不事其源朕知春冬水小暂能闭塞夏秋水涨必仍决溢今正用工之时其令山东三司筑沙湾尔即往河南督同三司等官躬措置八柳树上流如何修塞金龙口等处如何疏通务在河由故道不为民害仍先以尔等经画方略及合用军夫物料之数以闻或尔不能独理宜添重臣亦可奏来【明英宗实录】是年河溢荥阳县自开封府城北经曹濮二州阳谷县以入运河至兖州府沙湾之东决大洪口诸水从之入海【明防典】
　　黄河经开封府北东行洪武二十四年河决原武县东南至项城矣正统十三年又决荥阳县而东抵项城遂达于太和由界沟税子铺等集东至界牌达和西南达颍州正阳注于淮俗呼为恵民河即宋时漕河也上通古汴下达淮泗【太和县志】
　　正统中河溢阳武城郭村落皆尽【目游四海记】
　　是年河徙开封西北荥泽县孙家渡口入汴河至夀州入淮七月河又决荥阳东过开封城西南经陈留自亳入涡口又经防城至懐逺界入淮　按河决之患三代已然汉文帝时河决酸枣汉武帝而后则决于瓠子决于馆陶分为屯氏河东北入海至元成时河始决东郡分流于博州后又决平原决勃海决信都皆东北出青冀之境以达于海自东汉歴魏晋隋唐以及宋初并鲜河患迨宋仁宗至和间河始决大名神宗熙宁始决于澶州曹村北流断绝河道南徙东滙于梁山泺分为二派一合南清河入于淮一合北清河入于海黄河入淮自兹滥觞矣旧黄河在开封城北四十里至洪武二十四年河决原武故道遂淤至是又决荥阳过开封城之西南而城北之新河又淤自是汴城在河北矣隋唐以前河自河淮自淮各自入海宋中叶后河合于淮以趋海矣此古今河道迁徙不同之大略然前代河决不过壊民田庐而已我朝河决则虑并妨漕运而闗系国计故治河视前代为尤急【续文献通考】禹于帝尧八十载癸亥告成功河自右碣石入于海碣石山名在今永平府昌黎县后一千六百七十六年为周定王五年已未周谱曰河徙水经注云河徙故渎并不言所在唯汉地理志魏郡邺县下注云故大河在东北入海故河入海之一变也邺县在今彰徳府临彰县西逮汉武帝元封二年壬申既塞宣房后宣帝地节元年壬子前此四十一年间河复北决于馆陶分为屯氏河东北至章武入海章武城在今河间府盐山县西北此河入海又一变也宋史河渠志神宗熙宁十年丁已七月乙丑河大决于澶州曹村澶渊北流断絶河道南徙东滙于梁山张泽泺分为二派一合南清河入于淮一合北清河入于海北清河济水故道南清河即今泗水淮安府清河县之清口是此又一变矣洪武二十四年辛未河全入于淮而故道遂淤虽永乐九年辛卯复疏入故道而正统十三年戊辰终合并于淮为河入海之又一变于是天壤间所谓四渎者仅有二渎耳殆气运使然恐亦非人力之所能为矣【阎若璩四书释地续】
　　正统十四年春三月工部右侍郎王永和奏治河事宜先是沙湾之役永和以冬寒遽停工又以决自河南敕彼共事上切责之至是言黑阳山西湾已通水从泰通寺资运河东昌则置分水闸设三空泄水入大清河归于海八柳树工犹未可用沙湾隄宜时啓分水二空泻上流庶可亡后患从之【谷应泰明纪事本末】河决山东河南诸郡改而北注漕河被其溃溢公受命往治之浚泄有方军民受恵者不可胜计比还遂以能事简预扈从竟殒于国事云【陈循撰工部右侍郎赠尚书王公碑按永和字用节昆山人永乐甲午举人】
　　明英宗正统十四年五月辛卯上闻沙湾等河修理略有成绩诏工部臣曰河道既通漕运今农务方殷其令军夫休役河南山东河口隄岸乃命各巡河及三司官乗时率工濬筑【明英宗实録】
　　明景帝景泰三年四月丙子迁河南原武县治先是黄河决县治城垣学舍俱沦没古巻县址去旧治十余里地颇髙爽乃迁于其处从巡抚河南右副都御史王暹奏请也　八月丁丑陜西大黄河泛决延安绥徳等处城圮都督王桢以闻命桢督工亟修完之　九月辛卯敕谕太子太保兼都察院左都御史王文近闻南京地震江淮以北直至济宁水涨淹没房屋禾稼逺近乏食栖止无所或至流移及东昌府接连河南地方往因黄河奔溃北流散漫冲决漕河隄岸阻滞官民运输虽甞遣人修濬尚未有经乆计此皆朕所昼夜在心不遑安于寝食者也朕以尔为宪臣之长素有干济之才特命往理其事凡所至处茍有可以安辑国家拯济生民通顺河道一切兴利除害之事悉听尔广询访便宜而行有应奏请及与山东河南巡抚方面府州县及公差官员同议从长处置者并听行务在停当举之有益行之无弊凡前数事为之果有成效尔即具奏还京尔其钦承朕命毋怠毋忽仍命文以太牢致祭于朝宗顺正恵通灵显广济河伯之神曰朕为民牧神为河伯皆上天所命今河水为患民不聊生伊谁之责固朕不徳所致神亦岂能独辞必使河循故道民以为利而不以为患然后各得其所而俯无所媿专俟感通以慰悬切【明景帝实録】
　　明景帝景泰四年六月已丑巡抚河南右都御史王暹奏黄河旧从开封北转流东南入淮不为害自正统十三年改流为二一自新乡八柳树决由故道东经延津封丘入沙湾一决荥泽漫流原武抵开封祥符扶沟通许洧川尉氏临颍郾城陈州商水西华项城太康等处没田数十万顷而开封为患特甚虽甞于城西沿河筑小隄内又筑大隄皆约三十余里然沙土易壊随筑随决往嵗乆已没小隄今嵗复壊大隄之半不即修塞必及城垣其害非小臣防同三司计议请于不被灾府衞州县起倩军夫倍筑大隄用防后艰从之　七月丙辰朔直隶凤阳淮安徐州河南开封卫辉南阳山东兖青莱诸府各奏自五月以来淫连绵河水泛溢租税无徴俱命户部遣官覆视以闻　已未太仆寺少卿黄仕儁奏臣经过河南见黄河一派自荥泽县南流入项城县界一派自新乡县八柳树北流入张秋会通河两派河流皆经六七州县约有二千余里俱系民间耕植之地民皆荡析离居老稚不相保聚或徙或聚为盗而有司犹徴其税民屡诉告户部恐失粮额不与分豁夫古者计地徴税犹恐伤民况取无地之税乎乞敕所司覆视免徴加意抚防从之　八月乙酉朔户部养病主事钟成奏黄河冲决被其患者尤莫甚于原武县盖原武北自旧黄河黒羊山界南自古汴河陈桥铺界相去五十余里水皆浸灌县治居其中于今已六年矣男欲耕而无髙燥之地女欲织而无蚕桑之所束手愁叹坐待其毙屡防朝廷发廪赈济然水患未除民饥无已仓廪之积恐不能继乞敕有司疏濬筑塞以消水患转运邻近粮储以备赈济从之【明景帝实録】是年命官塞沙湾决口乃更作九堰八闸以制水势复于开封府金龙口【即荆隆口】铜瓦厢等处开渠二十里引河水东北入运河【明防典自正统十三年河溢荥阳县自开封府北经曹濮二州阳谷县以入运河至兖州沙湾之东决大洪口诸水从之入海至是始命官塞之至景泰七年始塞沙湾之缺而张秋运道复完详见运河】
　　明景帝景泰五年八月山东东昌兖州济宁三府州大黄河泛涨淹没禾稼【明英宗实録】
　　明景帝景泰六年六月癸未河决河南开封府髙门隄二十余里诏修筑之　七年河南彰徳亦决【明英宗实録】明英宗天顺元年三月癸酉工部奏河南祥符县逼近黄河旧有大隄四十余里用防城垣近年为水冲决千百余丈不即修筑恐妨城垣请令河南三司于无灾州县量起夫修筑从之　九月丙寅直隶扬州凤阳淮安三府中都留守司所属凤阳等衞及直隶徐州等衞各奏今年三月至五月田苗旱伤六月以来天连绵河湖泛溢复被淹没命户部覆视之　十月庚子河南开封府原武荥泽二县各奏今年六月以来天连绵黄河泛溢田禾俱被淹没命戸部覆视之【明英宗实録】明英宗天顺三年六月戊辰户部奏河南开封府所属祥符等四县天顺二年多河溢淹没民田千六百三十二顷无收应免秋粮米四万九千八百零四石马草六万二千七百一十四束从之【明英宗实録】
　　明英宗天顺四年八月甲辰朔顺天府奏今夏先旱后潦直隶真定广平河间大名河南开封汝宁诸府各奏六月间骤河隄冲决禾稼伤损事下戸部令所司覆视以闻　癸酉河南都指挥使司奏本处城垣逼临黄河虽有隄岸常为冲决水至土城为人害者数矣夫城中所仗土城须髙坚庶保无虞不然倘水溢为害灌土城而内则王府三司衞府务局军民屋庐悉为鱼鼈矣乞敕有司备物料夫役臣等率军余于农隙之后歴视其坍塌虚薄者以渐修完从之【明英宗实録】
　　明英宗天顺五年七月丁巳巡按河南监察御史陈璧同都布按三司奏自六月终霖黄河涨七月初四决汴梁土城当时筑塞砖城五门以备至初六日砖城北门亦决城中稍低之处水入深丈余官舍民居漂没过半公帑私积荡然一空周府宫眷并臣等各乗舟筏避于城外髙处速召邻近州县官多率舟筏赴城救济军民然死者已不可胜纪许州襄城县亦奏水决城门淹没官民庐舍死者甚众上命工部右侍郎薛逺往视之逺陛辞赐敕谕之曰黄河冲决为患非小卿须多方设法消除水患筑塞河隄务令坚完仍巡视下流开通疏濬以泄城中积水尤先抚防被灾之家有缺食者于附近官廪出粟给之或劝谕富家赈贷被灾田亩蠲其租税官舍民居以次修理须水患止息事妥民安然后囘京　九月壬子巡按河南监察御史奏开封南阳河南懐庆衞辉汝宁彰徳七府宣武河南睢阳三衞六月以来骤雨弥旬河水泛溢漂流民居淹没谷豆粮草籽粒无徴上命戸部覆实以闻　十一月辛丑河南都司指挥使夏忠按察司副使张谏下锦衣衞狱初河溢入城按察司劾忠卖放筑城士卒城未就致水为患忠素恶谏疑所劾皆出于谏遂诬奏谏侵欺赈济粟麦诸罪上命锦衣衞官往案之互有虚实遂俱下狱忠坐徒谏坐杖俱赎还职【明英宗实録】
　　天顺五年黄河溢决开封府城由安逺门入淹没官廨民庐甚众命工部侍郎薛逺塞之【河南通志　按逺字继逺无为州人宣徳壬戌进士歴南兵部尚书】
　　维开封城周回二十里外则缭以隄当宋时近于城者惟汴蔡诸水而黄河流经城之东北以达于海至元时河始南徙逼城流合汴泗入淮正统戊辰亦甞分决张秋口东北入海其后复东北入淮如故筑隄防城其来盖巳乆矣夫土疏固易迁徙而流杂泥沙又易淤淀以故水载髙地隄日増而城益下也天顺五年秋七月四日客水暴至河溢逾防土城遂决越六日风激浪拥突北门以入平地水深丈余王府及官衞儒黉庐井市防无虑数万区尽浸没摧圮力能结筏者仅以身免而老弱往往溺死事闻上特命工部右侍郎琼台薛君逺往拯治之乃命官督夫下桩卷埽作截水隄二百四十余丈浃旬隄就决口絶流而水趋故道盖首事于是年九月十二日而以明年二月二十六日辍工【吕原记略】
　　是年河自武陟徙入原武而衞辉府之获嘉县河流遂絶【禹贡锥指】
　　明英宗天顺六年十二月戊辰内阁臣言河南乃中原重地近年以来水旱相仍军民饥窘况黄河泛滥冲开城隄淹没人民至今水患未息宜用人提督修理今副都御史贾铨巡抚山东事情已宁宜令其兼抚河南上从之【明英宗实録】
　　明英宗天顺七年二月庚辰河南布政司照磨金景辉考满至京奏黄河国初在封丘后徙康王马头去城北三十里复有二支河一由沙门注运河一由金龙口达徐吕二洪入海正统戊辰决荥泽转趋城南并流入淮旧河支河俱湮漕河因而浅涩景泰癸酉因水逼城命筑隄四十余里劳费过甚而水发辄复倾溃然尚未至决城壕为人害也至天顺辛已水暴至土城既决砖城随崩公私庐舍尽没男妇溺死不可胜纪数十年官民资畜漂失无遗七郡财力所筑之隄俱委为无用之地矣皇上悯视元元遣工部右侍郎薛逺往治虽稍平复而人心尚尔疑惧臣惟黄河四渎之宗天下之水莫大者也今不循故道而并流入淮是为妄行为今之计在疏导之以分杀其势若止委之一淮仍行隄防之策臣恐开封终为鱼鼈之区矣不此虑者或为疏浚之事劳费不任殊不知欲为长乆平治之道虽劳费有弗足计不愈于累年修筑之劳费哉或谓濬河不如迁城此尤其妄者城为民设水患不息民困未已城何为焉又况所费不赀岂易为哉臣愚则始终惟疏濬之是计也伏乞皇上不鄙刍荛即敕该部计议移文巡抚河南右副都御史贾铨令所在三司先以金龙口河开濬寛濶俾水流通以接漕河仍相度旧河或令有泄水之处讲求古法酌为时宜而兴工开挑不必计其速成务为经乆之计合用军夫人等皆设法给以器具口粮则劳而弗怨费而弗伤何水患之不息哉章下工部以其言颇合时议请敕吏部如例陞擢即命其往同河南管河参议何陞如其言而行之仍命右副都御史贾铨总督而责其成功从之【明英宗实録　有明盛时一切官民人等俱得上书言事藩幕金君之奏何其所见之明所虑之逺也朝廷从其言而行之特予之陞擢宜哉】
　　明宪宗成化二年闰三月庚辰改筑宁夏河西寨城于髙阜地以旧城为河水冲决故也【明宪宗实録】
　　明宪宗成化四年十一月辛未行人于坦言原籍山西石州城下有河一道流入黄河迩者河路崩塌约长三十余丈遇天雨水溢崩塌之处复倍于昔请疏通旧河以固城垣事下工部请命三司勘实区处从之【明宪宗实録】明宪宗成化六年四月已已巡抚宁夏右副都御史张蓥言宁夏屯守之资全赖黄河水利前人创立汉唐二坝引黄河之水分为二渠以滋灌溉啓闭蓄泄专人掌之先以边警展筑唐坝闗堡独汉坝城堡未立累被抢掠欲得如例修筑且请易二坝之木以石环以周垣庶便屯守事下工部以为须待覆实乃报从之　五月辛卯巡视河南户部左侍郎原杰奏黄河自古为河南患盖以水势弥漫迁徙不常彼陷则此淤军民随处开垦退滩之地以给日食以供租税盖以此而补彼也奈何奸诈之徒隂结王府官校槩指为园场屯地投献邀赏王信之辄便标封界至占收籽粒有不从者兴词委官动经嵗月民不聊生自今有犯者不问军民舍余俱终身谪戍附近衞所其王府官亦不许隂结受献致兴词讼违者一治以法则奸猾有警而民无横扰矣又彰徳懐庆河南南阳汝宁五府山多水漫衞辉一府沙鹻过半军民税粮之外仅可养生开封一府地虽平旷然河决无时洪武间蒙太祖髙皇帝恩例除常税外荒地许民耕种永不起科景泰间乃创起科例致令奸民互相告讦征敛日重百姓倾家赔纳请如旧例凡军民有告讦不起科者不听则可免赔累之患矣户部覆奏从之【明宪宗实録　明太祖恩例除常税外荒地许民耕种永不起科大哉皇仁景泰创起科例长告讦之风贻赔累之患酿毒至今呜呼仁与不仁而已矣】
　　明宪宗成化十二年四月乙未陜西泾阳朝邑及金县兰州水涨河决漂没人畜无算【明宪宗实録】
　　明宪宗成化十三年四月乙卯巡抚河南右副都御史张瑄奏今嵗首黄河水溢淹没民居弥漫田野不得布种乞将王府禄米改派及赈防被灾军民上命户部知之　五月癸酉以黄河水灾免河南睢州夏税小麦秋粮丝草睢阳衞屯粮籽粒【明宪宗实録】
　　明宪宗成化十四年七月丙戌十三道御史以异灾上言南北直隶山东河南等处五月以后骤连绵河水泛溢平陆成川禾稼淹没人畜漂流死者不可胜纪事下戸部覆奏上遣官赈济八月壬寅巡按直隶御史范珠奏江北河水为灾徐州尤甚夏麦一空秋禾失望疏入下所司知之　九月癸亥黄河水溢冲决开封府防城隄五十丈居民被灾者五百余家　十一月癸亥巡抚河南右副都御史李衍等奏河南地方累有河患皆由下流壅塞以致冲决散漫淹没民居今宜自开封西南隅新城下抵梁家浅旧河口七里疏濬壅塞以泄杏花营上流水势又自八角河口直抵南顿分道散漫以免祥符鄢陵诸县睢陈归徳诸州淹没其冲决隄口则俟水落之日兴工修筑工部覆奏上仍命衍等斟酌行之【明宪宗实录】
　　是年春黄河决祥符县杏花营　秋七月河决延津西奡村泛溢七十余里又明年徙之县南【河南通志】河自延津县南徙入封丘而延津遂无河矣【禹贡锥指】
　　明宪宗成化十五年正月戊寅迁河南荥泽县治于北丁铺以避黄河水患也【明宪宗实録】
　　成化十七年河决河南诏起复公以工部侍郎往塞之至则集丁夫分工授任决口遂塞【王鏊撰兵部尚书薛公神道碑公名逺】
　　明宪宗成化十八年五月丁已河南开封府州县黄河水溢淹没禾稼【明宪宗实録】
　　是年六月河南诸水皆溢【河南通志】
　　杨理巡抚河南值嵗歉河大决汴城几垫有议迁改者民心汹惧公曰迁岂易事乃増筑汴隄髙厚祷于河水亦去【潘埙撰工部右侍郎杨公传理字贯之成化丙戌进士】
　　沈杰长洲人成化甲辰进士知归徳州州当黄河冲随塞随决公至相度源流地形髙下乃于城外五里许筑长隄捍水树以榆柳又开白柳等河河水由之入淮睢民始免垫溺入为右军都督府经歴歴河南右布政【王鏊撰公墓表】










　　行水金鉴巻十九
　　钦定四库全书
　　行水金鉴巻二十
　　江南按察使傅泽洪撰
　　河水
　　明孝宗治二年四月癸丑河南镇巡等官奏修筑黄河决隄财用浩繁欲将今嵗起运各边粮存留三分之一戸部覆议边储见缺难准存留惟折银分数可随宜量减旧例河南输大同宣府米每石徴折色银一两输真保定者石徴五钱或六七钱今请各递减一钱于内可得银六万余两并以布政司积贮十七万余两给之亦可足用　五月庚申河南守臣奏河决开封黄沙冈苏村野场至洛里隄莲池髙门冈王马头红船湾六处又决埽头五处入沁河所经郡县多被害而汴梁尤甚上曰黄河冲决民居荡析朕深愍念其即行巡抚官督所司役五万人修筑务使河复故道不为民害以副朝廷救灾防患之意　六月庚寅户科都给事中张九功等以黄河为患言防水三策一欲徙居民以避水患一欲多穿漕渠分杀水势一欲修筑故基频年劳费终难成立事下工部议谓河南自古都防之地今王府城池司府衞大小衙门军民居址所在规制巳定若乃一旦迁移未易轻议况安土重迁人心所系亦难遥度宜仍行镇巡等官详议其利害以闻从之　九月庚辰改南京兵部侍郎白昂为户部左侍郎修治河道赐之敕曰近闻河南黄河泛溢自金龙等口分为二股流经北直隶山东地方入于张秋运河所过闸座间有淹没隄岸多被冲塌若不趁时预先整理明年夏秋大水必至溃决旁出有妨漕运所系匪轻今以尔曽监督工程绩效着闻特改前职驰驿防同山东河南北直隶巡抚都御史督同三处分巡分守并知府等官自上源决口至于运河一带经行地方逐一踏看明白从长计议修筑疏濬应改图者从便改图各照地方量起军民人夫乗时兴工务要随在有益各为经乆不可虚应故事仍须禁约所司毋得指此妄加科派骚扰地方凡用工军夫皆须抚防周备毋令下人逼迫剥害违者轻则听尔量加惩治重则送各该问刑衙门问理尔为朝廷重臣受兹委托尤须昼夜用心躬亲勤劳博采众长相机行事务使军民不扰工程易集斯为尔能事完之日尔即囘京仍将修过縁由并用过工料数目造册奏缴以凭查考故敕　十一月庚辰巡按监察御史陈寛等奉防议迁汴城以避河患上疏言黄河之水自古为患所以御防之者亦惟修筑隄岸耳今幸下流冲决分为数派徐图修塞岂无善策固不必多穿漕渠分杀水势亦不宜辄议迁城摇动人心况当饥馑之余公私匮乏百尔财力于何仰给上命所司知之迁城之议遂不果行【明孝宗实録】是年复决金龙口东北至张秋镇入运河而江荆口并陈留通许二县俱淤浅命官治之【明防典】
　　是年塞三流之北又新开榆木集口经虞城砀山四口冲出萧县出小浮桥五月河决汴城入淮复决黄陵冈入海【续文献通考】
　　是年河决原武及封丘荆隆口下曹濮冲张秋又冲中牟并仪封考城命侍郎白昂役丁夫二十五万塞之【淮安府志】
　　是年河决支流为三其一决封丘金龙口漫于祥符长垣下曹濮冲张秋长隄一出中牟下尉氏一泛溢于兰阳仪封考城归徳以至于宿弥漫四出不由故道禾尽没民溺死者众议者奏迁河南藩省以避其害左布政司徐恪力陈不可乃止命白昂往治之昂举南京兵部郎中娄性协治乃筑阳武长隄以防张秋引中牟之决以入淮浚宿州古睢河以达泗自小河西抵归徳饮马池中径符离桥而南皆浚而深广之又疏月河十余以杀其势塞决口三十六由河入汴汴入睢睢入泗泗入淮以达于海水患稍息昂又以河南入淮非正道恐不能容乃复自鱼台歴徳州至吴桥修古河隄又自东平北至兴济凿小河十二道引水入大清河及古黄河以入海河口各作石堰相水盈缩以时啓闭盖东北分治而东南注疏云【明纪事本末　白公建议修古河隄作石堰啓闭甚善乃其事竟寝不行惜哉】
　　是年河徙汴城溢流自金龙口黄陵冈东经曹濮冲张秋运河命刑部尚书白昂治之役夫三十五万遂塞金龙口于荥泽开渠导河由陈颍至夀州达于淮又筑渠堰于徐兖瀛沧之间以杀河势【北河续记】
　　李东阳曰河之为患自古有之汉以后冲决无常治法亦异有塞有浚有疏而疏之説胜国朝凡四决后为张秋都宪徐公有贞治之有挠其议者曰不能塞河而顾开之耶使者至徐出二壶一窍五窍者各一注而泻之则五窍者先涸使归而议决此白公昂之亲得于见闻者也金龙之决山东以为忧而河南复虞其塞议之弗定亦乆矣白公既从其议于是倍增汴隄又疏其下流诸河故两省之民咸宜之疏之效亦明矣哉【康济论】
　　明孝宗治三年正月辛已户部左侍郎白昂奏臣奉敕修治张秋决河由淮河相度水势至于河南中牟等县见其上源决口水入南岸者十之三入北岸者十之七南决者自中牟县杨桥等处至于祥符县界折为二支一经尉氏等县合颍水下涂山入于淮一经通许等县入涡河下荆山入于淮又一支自归徳州通凤阳之亳县亦合涡河入于淮北决者自原武经阳武祥符封丘兰阳仪封考城诸县其一支决入金龙等口至山东曹州等处冲入张秋运河去冬水消沙积决口已淤因并为一大支由祥符之翟家口合沁河出丁家道口等处俱下徐州此河流南北分行之大势也臣以为合颍涡二水而入于淮者其间各有滩碛水脉颇微宜疏濬以杀河势合沁水而入于徐者则以河道浅隘不能容受方有漂没之虞况上流金龙等口虽幸暂淤乆将复决宜于北流所经七县筑为隄岸以衞张秋巳与河南巡抚等官议行之然所司原议第开山东河南北直隶河道而直隶徐淮境内实河所经要地拟议未及其事尚无所统下工部议请复令昻仍防同巡抚等详议修濬事宜以闻从之　二月已丑遣祭大河之神以戸部侍郎白昻奏欲开浚河道故也　十二月庚戌总督漕运都御史张伟言徐州小黄河旧州城西北上通沁水下接漕渠宋熙宁间河决为患守臣苏轼隄以巨石镇以黄楼自是水不为患近年黄河复决改流城北其势汹涌壊两岸军民居舍及城郭俱可忧臣防巡按管河等官议疏濬但上流地属河南请敕工部移文河南巡抚都御史钱钺等协同勘处并工修濬务为经乆之计从之【明孝宗实録】
　　公始至河南相度水势虑水复趋张秋发卒数万自阳武封丘祥符兰阳仪封数县筑长隄捍御遂导河自中牟决口至尉氏下颍州经涂山合淮水入海又修汴隄令高广如一上树万柳使不崩頽又浚宿州古睢河入运道以分徐州之势又筑萧县徐集等口以杀汴徐之势【吴寛撰刑部尚书康敏白公传　公字廷仪武进人天顺丁丑进士仕至刑部尚书】
　　明孝宗治四年十月戊午黄河溢命有司量赈开封懐庆二府及归徳宣武睢阳三衞被灾之家【明孝宗实録】是年河决兰阳【都察院右副都御史张文魁墓志治辛亥公方垂髫河决兰阳城举家舟而覆恍有朱衣掖公泊于林杪而免墓志韩邦竒作】
　　按河之入海自碣石而千乗自千乗而入淮至是又由汴矣河之三大迁也【河志】
　　明孝宗治五年八月庚戌命工部左侍郎陈政兼都察院右佥都御史总理河南等处河道敕曰朕闻黄河流经河南山东南北直隶平旷之地迁徙不常为患乆矣近者颇甚盖旧自开封东南入淮今故道淤浅渐徙而北与沁水合流势益奔放河南兰阳考城山东曹县郓城等处俱被淹没势逼张秋运道潦水一盛难保无虞廷臣屡请修濬且言事连四省不相统摄须得大臣总理庶克济事今特命尔带同本部员外郎陶嵩署员外郎事张谟前去同各该巡抚巡按督同布按二司及直隶府衞掌印并管河官员自河南上流及山东直隶一带直抵运河躬亲踏勘计议何处应疏濬以杀其势何处应修筑以防其决防计桩木等料若干着落各该军衞有司措办然后相度事势缓急工程大小起倩附近军民相兼在官人夫趁时用工务使民患消弭运道通行不可虚应故事然此系国家大计凡事有相关及敕内该载不尽者听尔计议停当便宜而行文武官职敢有怠慢误事者轻则量情责罚重则文职五品以下径自送问四品以上并方面军职参奏尔受兹重托尤当昼夜筹画勉图成功仍抚防下人使皆乐于趋事则工易完而人不怨斯无负委任其勉之故敕　十一月庚辰山东按察司副使沈钟言臣提调所属学校自济南至兖州第见郊野萧条场无稼穑流民扶老携幼呻吟道路葢由今嵗山东天乆不雨曹濮一带黄河冲决朝廷遣工部侍郎陈政巡视河决役夫数万修筑隄防臣窃谓隄防不可不修而民情亦不可不念今天气渐寒夫役止月给米三斗其衣裳单薄将必有受冻而死者欲乞暂停工役俟来春二三月后即并督成之庶民不深怨而事亦易集工部覆议请仍行侍郎陈政酌量处置从之【明孝宗实録】
　　是年复决金龙口溃黄陵冈再犯张秋侍郎陈政督夫九万治之弗绩【河防一览】
　　是年七月河决张秋【续文献通考】
　　时河溢汴梁之东兰阳郓城诸县皆被其患复决杨家金龙等口东注溃黄陵冈下张秋隄入漕河与汶水合而北行张秋隄乃遣政往政寻卒【明纪事本末】
　　明孝宗治六年二月丁已陞浙江布政司左布政使刘大夏为都察院右副都御史修治决河先是河决张秋戴家庙遣工部左侍郎陈政总领疏浚修筑之政歴山东河南防守臣行视水势疏言河之故道有二一在荥泽县之孙家渡口经中牟县朱僊镇直抵陈州一在归徳州之饮马池与凤阳府亳县地相连属旧俱入淮今已淤塞因致上流冲激势尽北趋自祥符县地名孙家口杨家口车船口兰阳县地名铜瓦厢决为数道俱入运河以致张秋一带势甚危急自堂邑至济宁隄岸多崩圮而戴家庙减水闸浅隘不能泄水亦有冲决今欲浚旧河以杀上流之势塞决河以防下流之患修筑隄岸増广闸座已集河南丁夫八万人山东丁夫五万人凤阳大名二府丁夫二万人随地兴功分官督役奏上未几政卒管河郎中陈绮请仍遣大臣总其事上命防荐才识可用者三四人务在得人不限内外于是吏部尚书王恕等荐工部右侍郎谢绶南京工部右侍郎萧桢四川布政司左布政使何鉴及大夏皆可用上曰今日治河不但恐其为民害抑恐有妨运道致误国计所系尤非轻必得通古今识地势有巧思者乆任之而后可汝等举此四人孰可以允当是任于中宜定拟一人或再推可用者以闻佥谓大夏才识最优可当是任而大理寺右少卿马中锡南京通政使司左通政郑纪亦次之请简命一人以往遂以命大夏赐之敕曰朕闻黄河自宋元以来与淮水合流由南清河口入海所经河南山东南北直隶之境迁徙不常屡为民患近年汴城东南旧道淤浅河流北徙合于沁水势益奔放河南之兰阳考城山东之曹县郓城等处俱被淹没逼近张秋有妨运道先命工部侍郎陈政防同各该巡抚按等官设法修理今几半年未及即工而政物故有司以闻朕念古人治河只是除民之害今日治河乃是恐妨运道致误国计其所闗系葢非细故且闻陈政所行多有非宜故诏有司防举佥以尔大夏名闻故特陞尔为都察院右副都御史往理其事尔至彼先须案查陈政所行事务酌量其当否当者绪续之否者改正之防同各该巡抚按都布按三司及南直隶府州掌印官并管河官自河南上流及山东两直隶河患所在之处逐一躬亲踏勘从长计议何处应疏濬以杀其势何处应修筑以防其决及防计桩木等料有无而设法分派军民夫役多寡趁时起集必须相度地势询访人言务出万全毋贻后患然事有缓急而施行之际必以当急为先今已春暮运艘将至敕尔即移文总督漕运巡河管河等官约防自济宁循防通河一带至于临清相视见今河水漫散其于运河有无妨碍今年漕船往来有无阻滞多方设法必使粮运通行不至过期以失嵗额粮运既通方可遡流寻源按视地势商度工用以施疏塞之方以为经乆之计必须役不再兴河流循轨国计不亏斯尔之能此系国家大事凡敕内该载不尽事理尔有所见或人言可采听尔便宜而行一应文武职官敢有怠慢误事者轻则量情责罚重则文职五品以下径自送问刑衙门问理四品以上并方面军职参奏尔受朝廷重托尤当昼夜筹画勉图成功不许茍且麤率劳民力于无用靡财用于不赀以致生他变仍须抚防下人使皆乐于趋事则功易完人不怨斯无负于委任其勉之慎之故敕　十二月丁亥巡按河南监察御史余升言河之为患或决而南则其患在河南或决而北则其患在山东汉既决酸枣复决瓠子北宋决馆陶复决澶州元既决汴梁复决蒲口然汉宋都闗中或都大梁河决为患不过害濒河数郡而巳今京师在北专籍防通一河漕东南之粟以供军国之需若决而北则漕河受患其害有不可胜言者臣甞因巡歴所至博采舆论得治河之策大要有四一曰疏濬夫长河西来一泻千里非杀其势而利道之其冲突有不可御者昔荥郑之东五河之西饮马白露等河皆黄河由涡入淮之故道其后南流日乆或河口以淤高而不泄或河身以狭隘而难容水势无所分杀遂泛溢北决今惟宜躧上流东南之故道相度地势可疏者疏之可濬者濬之凡堪杀水势之处无不加疏濬之功则正流归道余波就壑下流无奔溃之害北岸无冲决之患矣二曰扼塞夫既杀水势于东南又须作隄岸于西北今黄陵冈等处旧隄壊缺岂可因循迁就纵水奔齧宜广起丁夫多收桩料相下流东北之形势去水逺近可补者补之可筑者筑之排障百川悉归东南由淮以入于海则张秋等处无患而漕河可保矣三曰用人窃见河南按察司佥事张鼐防干老诚熟知河道今治河之务请悉以付之俾往来巡视随宜疏塞庶防财不浪费而河患可除四曰乆任迩者都御史刘大夏奉命修河单车就道戴星出入不常厥居谓宜如各巡抚事例令大夏以归徳州或东昌府为公馆居中裁决分属治事凡所建白一一准行乆任专信使之展布四体竭尽才猷庶几逺大之功可就上命所司看详以闻工部覆奏谓所言可用请移文巡抚并治河等官各司其事吏部覆请陞张鼐为布政司参议专管修河俱从之【明孝宗实録】
　　是年总理河道刘大夏疏略议得河南山东两直隶地方西南髙阜东北低下黄河大势日渐东注究其下流俱妨运道虽该上源分杀终是势力浩大较之漕渠数十余倍纵有隄防岂能容受若不早图恐难善后其河南所决孙家口杨家口等处势若建瓴皆无筑塞之理欲于下流修治縁水势已逼尤难为力惟看得山东河南与直隶大名府交界地方黄陵冈南北古隄十存七八贾鲁旧河尚可泄水必修整前项隄防筑塞东注河口尽将河流疏道南去使下徐沛由淮入海所经州县御患隄防俱令随处整理庶几漕河可保无虞民患亦皆有备仍于张秋镇南北各造滚水石坝一条俱长三四十丈中砌石隄一条拟长十四五里虽有小费可图经乆若黄陵冈等处隄防委任得人可以长逺仍照旧疏导汶水接济运河万一河再东决坝可以泄水流之涨隄可以御河流之冲倘或夏秋水涨之时南边石坝逼近上流河口船只不便往来则于贾鲁河或双河口径达张秋北下且免济宁一带闸河险阻尤为便利【北河续记】是年又决张秋东堤夺汶水以入海是时议者谓河不可复宜复治海运而朝议弗是也命都御史刘大夏督治之时河流湍悍决口阔九十余丈大夏行视之曰是下流未可治治上流先导之南行且筑长隄以防大名山东之患候河颇循轨而后决可塞也于是发丁夫数万濬贾鲁旧河四十余里由曹出徐以杀水濬孙家渡开新河七十余里导使南行由中牟至颍以入淮又濬四府营淤河由陈留至归徳酾为二一由符离出宿迁一由亳涡防于淮于是沿张秋两岸东西筑台立表贯索纲联巨舰穴而窒之实以土至决口去窒沈舰压以大埽合且复决随决随筑连昼夜不息决既塞缭以石隄隠如长虹又起河南胙城经滑长垣东明曹单诸县下尽徐州作长隄亘三百六十里即今太行隄也而漕道复通役歴三时用军民夫十二万余人铁一万九千斤有竒竹木薪刍不可胜计【南河全考】
　　明孝宗治七年五月甲辰命内官监太监李兴平江伯陈鋭往同都御史刘大夏治张秋河决赐之敕曰朕惟天下之水黄河为大国家之计漕河为重即今河决张秋有妨运道先命都御史刘大夏往治之未见成功兹特命尔等前去总督修理尔等至彼防同大夏相与讲究次第施行仍防各该巡抚巡按并管河官自河南上流及山东直隶河患所经之处逐一躬亲踏勘从长计议何处应疏导以杀其势何处应修补以防其决何处应筑塞以制其横溃何处应深浚以收其泛溢或多为之委使水力分散以泻其大势或疏塞并举使挽河入淮以复其故道虽然事有缓急而施行之际必以当急为先今河既中决运渠干浅京储不继事莫急焉尔等必须多方设法使粮运通行不致过期以亏嵗额斯尔之能然此乃国家大事或敕内该载不尽事理尔等有所见闻听尔便宜而行其一应合用竹木麻铁等料应役军民夫匠人力如原先料派起集不彀方许量为加添不可轻信人言过为科差还念此时濒河军民方困饥疫不幸值此大役甚不生万一功有不成物为徒费或生他变悔之何及各该司府州衞等衙门委任集办并借用顺带夫料等项不许推调稽违误事有应奏闻者奏来处置其见用官属非不胜任者不必改委所委文武职官敢有误事作弊者轻则听尔量情责罚重则文职五品以下拏送问刑衙门问理四品以上并方面军职参奏究治尔等受兹重任必思防以律已勤以建功广询博访事不必专于一已深谋逺虑计必出于万全仍禁戢下人使不敢怙势作威以凌人招贿爱惜物用使不至假公营私以浪费冒支所用军夫尤宜用心抚防必使劳逸均平不至失所如此则役不徒兴而大功可成矣不然则劳民力于无用之地弃民财于不测之渊咎将谁归尔等其钦承朕命毋怠毋忽　丁已太监李兴平江伯陈鋭奏今兹修筑河防固以粮运为急尤以防民为先必须处置财力之所从出乃可济事若全借一方民力实有不能堪者乞敕该部议处其宜工部覆奏谓先是防官奏准已将本部原贮抽分银二百万两运送都御史刘大夏为修河之用凡河南山东在官钱粮除送运外其存留者悉听取用如尚不足请以浙江芜湖二抽分厰之银半济之其山东河南京班人匠亦听存留应役修理闸座石坝隄岸所用甎石请以粮船民船带运城甎量留备用文武职官人等有智识过人可备咨询办理者悉听径自延访取用惟假此以希进者不得参与从之　九月丁酉礼科给事中孙儒奏黄河自国初以来虽迁徙不常然其势北髙南下至成化间始南髙而北下以至贻今日之患今欲治之莫若先自丁家道口濬其南岸广二三仞以容狂澜复濬桃源宿迁深三四仞以杀水势开符离归徳使其势北髙南下沿张秋而上以竿测之于其浅处树木横箔下石筑土以栏上流又恐明年春水泛涨冲决土坝先于张秋迤西开旷之处挑濬湖荡以潴潦水然后于其决口如先年徐有贞故事厚筑隄岸修砌石崖为便工部覆奏请下治河太监李兴平江伯陈鋭都御史刘大夏斟酌施行从之【明孝宗实録】














　　行水金鉴巻二十
　　钦定四库全书
　　行水金鉴巻二十一
　　江南按察使傅泽洪撰
　　河水
　　明孝宗治七年十月甲戌山东按察司副使杨茂元奏张秋之役官多而责任不专供亿甚钜日费百金臣闻各官初祭河神天气隂晦帛不能燃久之似焚不焚之处宛然人面耳目口鼻皆具万目咸见众口骇叹神示此怪岂偶然哉乞取太监李兴总兵陈锐囘京专任都御史刘大夏以责其成功若太监总兵官不可取囘亦乞将带来匠作人等尽行取囘量留一二名以备役使又言黄河之水必当濬其上流使复故道则漕运可通今欲作滚水坝徒费工力又言河南之民不欲黄河入境但见山东委官往彼增筑贾鲁隄即谋欲杀之此非细故乞令河南巡抚等官严加禁约事下工部议谓治水患防民隠俱朝廷重事茂元所言取囘差官人匠乞为裁处其欲止滚水坝请行兴等会议处置河南之民阻筑河隄亦请行巡抚等官禁约上令会官议处以闻于是会多官廷议以为自兴等至张秋之后始与大夏相地势水势所宜即决口西南开越河一道致粮运可以通济且今霜降水落正系修筑之时而调到官军民夫数多亦正可并工修筑请仍令兴锐大夏同心协力务厎成功仍惜财防民减省冗费严禁所部人匠不许生事害人其工役人等加意抚防毋致失所河南之民该管有司不行禁止者一体治以重罪从之　十二月甲戌太监李兴平江伯陈锐都御史刘大夏以筑塞张秋决口功成奏闻上遣行人赍羊酒往劳之以黄陵冈工程未可即巳命工部集议以闻于是议谓张秋决口虽巳塞完但今天寒土冻恐来春冻土融化或水泛溢复有后患其黄陵冈在张秋上流亦宜筑塞但水势汹涌随筑随决恐非一时所能成功请仍留兴等三人来春量起丁夫再培筑张秋决口及新旧河岸务令坚厚以期永久其东昌临清徳州一带河道亦须逐一经理复讲究黄陵冈事宜可疏可筑相机而行必求允当而后巳俟事毕兴锐具奏先囘大夏仍会同各巡抚等官用心修理如贾鲁河孙家渡口四府营并马雄家口等处亦宜再加疏筑使运道疏通以为经久之计议上有旨命安平镇等处河道及南旺湖水利仍令兴锐大夏设法疏筑修濬功完具奏待报囘京【明孝宗实録】初河南诸口之塞惟黄陵冈屡合而屡决为最难故既塞之后特筑隄三重以防之其髙各七丈厚半之又筑长隄荆隆口之东西各计二百余里黄陵冈之东西各三百余里直抵徐州俾河恒南行故道而下流张秋可无溃决之患矣是役也以治七年十月而毕以八年二月防张秋以南至徐州工程俱毕【刘健记略】
　　邓举为河南副使适河决张秋东山刘公檄公问计公曰河即未可治须下流分杀其势乃筑隄防庶几可塞东山如其言事果济上善其赞画陞俸一级【张璧撰户部尚书邓公墓志】
　　李善为河南佥事时河决张秋刘公与平江伯偕来求综理其事者藩臬以公应公为相度水势开修贾鲁河四十八里改河南注筑塞黄陵冈决口百十余丈断水东流功垂成复决公仅以身免乃更修数月功乃成诏陞俸一级【王九思撰南工部尚书李公墓志】
　　刘大夏字时雍华容人治六年河决张秋诏大夏以右副都御史往治河自上流孙家渡疏其壅七十里复疏四府营之壅三十里聫长隄以分大名山东水势而别河张秋之南至济宁以通运艘五旬而河就驯功大而费小逾于徐有贞甚玺书褒之寻入为户部左侍郎歴太子太保兵部尚书卒赠太保諡忠宣【山东全河备考】
　　刘忠宣治之役始惟治张秋久而弗绩乃开上流孙家渡及导河下流由梁靖口出徐州继治黄陵冈决而张秋之口自塞可以为法矣【刘天和问水集】
　　先是大夏既受命循河上下千余里相度形势乃集山东河南二省守臣议之上言河流湍悍张秋乃下流襟喉未可輙治治于上流分道南行复筑长隄以御横波且防大名山东之患候其循轨而后决河可塞也疏上报可工方兴而张秋东隄复决九十余丈夺运河水尽东流由东阿旧盐河以入于海决口阔至九十余丈讹言沸腾谓河不可治宜复元海运或谓陆挽虽劳无虞乃复命锐等协治之河南巡抚都御史徐恪上言臣按地志黄河旧在汴城北四十里东经虞城下达济宁洪武二十四年决原武县黒洋山东经汴城北五里又南至项城入淮而故道遂淤正统十三年决于张秋之沙湾东流入海又决荥泽县东经汴城歴睢阳自亳入淮景泰七年始塞沙湾之决而张秋运道复完以后河势南趋而汴城之新河又淤治二年以来渐徙而北又决金龙口诸处直趋张秋横冲会通河长奔入海而汴南之新河又淤百余年间迁徙数四千里之内散逸弥漫乃者上厪圣衷特命都御史刘大夏经理而伏流横溢功力未竟议者以黄陵冈之塞口不合张秋之防隄复壊遂谓河不可治至有为海运之说者得毋以噎而废食哉夫黄陵冈口不可塞者非终不可塞也顾以修筑隄防之功多疏濬分杀之功少故湍悍之势不可遽囘今自荥泽县孙家渡口旧河东经朱仙镇下至项城县南顿犹有涓涓之流计其淤浅仅二百余年若疏而濬之使之由泗入淮以杀上流之势又以黄陵冈贾鲁旧河南经曹县梁靖口下通归徳丁家道口且可以分水势今梁靖口以南则滔滔无阻以北则淤塞将平计其功力之施仅八十余里若疏而濬之使之由徐入淮以杀下流之势水势既杀则决口可塞运道可完毋求近功毋惜小费毋以小偾败輙阻幸而成功则万世之利也命下部议行之　大夏发民丁数万于上流西岸凿月河三里许属之旧河使漕通不与河争道乃濬孙家渡口别开新河一道导水南行由中牟至颍州东入于淮又浚祥符四府营淤河由陈留至归徳分为二道一由宿迁小河口一由亳州涡河会于淮又于黄陵冈南浚贾鲁旧河四十里由曹县出徐州支流既分水势渐杀乃筑西长隄起河南胙城经滑长垣东明曹单诸县尽徐州长三百六十里五旬而事竣费轻功重逾于徐有贞云玺书褒赏入为户部右侍郎始河自清河县入淮大夏治之自宿迁小河入淮则北三百里矣巳又北三百里至徐州小浮桥入淮　七年九月加山东参政张缙秩为通政使代刘大夏理河道初大夏治决河委缙调度及成功遂陞为通政司右通政时冲决之余沟防不治缙相其缓急以渐修濬无所遗又于决口之东砌石岸数里以固旧防又新筑南旺东隄树栁其上每嵗夏秋水溢挽卒得分行无阻至今便之【明纪事本末】
　　河自禹告成之后下迄元明凡五大变而暂决复塞者不与焉一周定王五年河徙自宿胥口东行漯川至长夀津与漯别行而东北合漳水至章武入海水经所称大河故渎者是也二王莽始建国三年河徙魏郡泛清河平原济南至于千乗后汉永平中王景修之遂为大河之经流水经所称河水者是也三宋仁宗时商胡决河分为二派北流合永济渠至干宁军【今青县】入海东流合马颊河至无棣县【今海丰】入海二流迭为开闭宋史河渠志所载是也四金章宗明昌五年河决阳武故隄一由南清河【即泗水】入淮是也五元世祖至元中河徙出阳武县南新乡之流絶二十六年会通河成北派渐微及明治中筑断黄陵冈支渠遂以一淮受全河之水葢自大伾以东古兖青徐扬四州之域皆为其纵横糜烂之区矣【禹贡锥指】
　　明孝宗治八年二月甲戌山东兖州府推官丁伯通上疏言三事一修河防谓黄河为中国患其来久矣今张秋之决虽巳塞而当为后图臣以为塞下流为力似易而有后患塞上流为力似难而免后虞为今日计莫若舎张秋之初役而专意于黄陵冈虽曰求可责效旦夕然委任之专议论之同上下齐心财力俱备未有无成效者也疏上命所司详议以闻　已夘河复南流故道先是都御史刘大夏等言安平镇决口巳塞河下流北入东昌临清至天津入海运道巳通然必筑黄陵冈河口导河上流南下徐淮庶可为运道久安之计事下廷臣集议如大夏等言大夏等乃以正月十日兴工筑塞黄陵冈及荆隆等口七处凡旬有五日而完葢黄陵冈居安平镇之上流其广九十余丈荆隆等口又居黄陵冈之上流其广四百三十余丈河流至此寛漫奔放皆喉襟要地诸口既塞于是上流河势复归兰阳考城分流迳徐州归徳宿迁南入运河防淮水东注于海而大名府之长隄起河南胙城歴滑县长垣东明等处又歴山东曹州曹县直抵河南虞城县界凡三百六十里荆隆口等处新隄起于家店及铜瓦厢陈桥抵小宋集凡一百六十里其石坝俱培筑坚厚而溃决之患于是息矣　四月辛巳先是都御史刘大夏太监李兴平江伯陈锐奉命治张秋河决初至祭大河之神时天气隂晦帛不能燃山东按察司副使杨茂元闻之以为神明示此必有警戒又闻兴等参随人众饩廪之外日费银七两又见同知王珣呈银二千两不足十日之费遂上奏欲取囘兴等专委大夏以免地方烦扰上曰成大事者不惜小费兴等皆不取囘惟令工部移文速其成功仍令兴节省浮费约束所部毋生事扰民兴等因愬茂元所奏皆妄下巡抚都御史熊翀巡按御史王槐勘实以茂元不能无罪刑部因请下御史逮问上不允命执送锦衣卫狱于是刑科都给事中厐泮等并南京十三道皆论救之狱具刑部拟茂元赎杖还职得旨茂元奏事不实降二级调别任　七月丁酉内官监太监李兴平江伯陈锐都御史刘大夏言臣等奉命修河今安平镇黄陵冈荆隆等决口与大名府等处隄岸俱修筑坚固贾鲁河孙家渡四府营南旺湖及诸处泉源并兖州东昌一带漕河俱疏濬通利囘京之期伏俟进止上赐敕召还【明孝宗实録　是年八月大夏等复命九月李兴等受赏赐未几复决速成之所致也】茂元被诬诏差百户胡节械繋如京山东民沿途遮节泣诉称寃节亦泣拥莫可行行将济河濵河民亦然乃慰谕以去及陛见挺身跪不伏上益怒繋锦衣狱佥谓莫测节入见司礼诸中贵备言其深得民心且犯非其罪语与泪俱诸中贵约与之解南北言官交章论救上察其忠谪长沙府同知后治河一如其防【雷礼撰刑部侍郎杨公传】
　　茂元上言官多则民扰治河既委刘大夏又命李兴陈锐事权分而财力匮且水隂也其应为宫闱为四夷宜戒饬后戚防御邉患疏上兴等切齿之诬茂元为妖言逮繋狱科道交章论救乃谪同知茂元守阯子也【明纪事本末】
　　明孝宗治九年十月戊戌户部奏河南中牟兰阳仪封考城四县以河决民田尽没今年夏税粮宜尽令折布每疋折麦一石二斗折米一石本色布止徴银三钱从之【明孝宗实録】
　　明孝宗治十一年七月壬子工部管河员外郎谢缉黄河一支先自徐州城东小浮桥流入漕河南抵邳宿迁地方水利通行河无浅阻往来船只省盘剥之
　　费今黄河上流于归徳州小坝子等处冲决与黄河别支会流经宿州睢宁等处通由南宿迁小河口流入漕河其小河口北抵徐州水流渐细河道浅阻又吕梁徐州二洪全赖沁水接济其源出自山西沁源县经河内归徳等州县至徐州小浮桥流出虽与黄河异源然近年河沁之流混合为一即今黄河自归徳南决恐牵引沁水俱往南流则徐吕二洪必至浅阻为忧滋甚乞敕工部行直并河南巡抚都御史各委官于归徳冲决处所量为筑塞疏濬遏黄河之水流入徐州以济漕运其沁水仍行河南管河官员常加挑濬淤浅修筑隄防务使流入徐州以济徐吕二洪不至为黄河牵引别流如此庶水利深广漕运通利工部覆奏请下所司会勘计议筑塞挑濬从之　八月癸未命赈防河南祥符县民之被河患者　十二月已未河南按察司管河副使张鼐言臣前此奏拟修筑侯家潭口决河接济徐吕二洪以便运道今自六月以来河流四溢隄防尽决而潭口决啮弥深比旧广阔数倍工费浩大卒难成功臣尝行视河势见荆隆口隄内旧河通贾鲁河由丁家道口下入徐淮其故迹尚在若于上源武陟县朩栾店别凿一渠下接荆隆口旧河倘此后河流南迁就引入渠庶沛然之势可以接济二洪而粮运不致艰阻事下工部覆奏请移文漕运都御史李蕙与同议处从之【明孝宗实録】明孝宗治十二年二月戊申镇守淮安漕运总兵都督佥事郭鋐等言河南按察司副使张鼐奏欲将荆隆口等处旧河随宜修濬倘后黄河南迁就引沁水入渠庶使徐吕二洪粮运不致艰阻又欲停徴侯家潭缺口买办桩草等项银两止将各该军卫有司人夫起倩疏濬縁本官专管河道年久且才力足以办此宜即令其督理待工完量请旌擢工部覆奏从之【明孝宗实録】
　　明孝宗治十三年二月戊戌山东兖州府知府龚奏近河南管河副使张鼐见河势南行奏欲自荆隆口分沁水入贾鲁河又自归徳州迤西王牌口等处分水亦入贾鲁河俱令由丁家道口入徐州以便运道但今秋以来水从王牌口等处东行仍逆流东北至黄陵冈又自曹县入单县南连虞城漂没庐舎人畜乞行山东河南守臣防勘二省地土之髙下水势之逆顺河南地方如黄河水势不从丁家道口入徐州当聴其南行将归徳州等处王牌等决口修筑坚固不使水往东流山东地方将大小隄岸俱筑至丁家道口为止以防漕运及将兖州府管河通判专在黄陵冈至丁家道口管理隄岸管泉同知不妨疏濬泉源兼管河道事下工部议以预防水患接济运河各官处置略同然无归一之论难以遥度宜行河南山东巡抚都御史带同管水利官亲诣二省地界相度计处其管泉同知仍会管泉主事定议管理从之　三月已已初安平镇决河既塞之后侯家潭口复有冲决之患河南按察司副使张鼐议塞之既而以工费浩大再议于丁家道口上下另凿河渠一道下入徐州以便漕运有旨命行漕运都御史议处未报而兖州知府龚奏谓河水从王牌口等处而东不由丁家口而南至黄陵冈入曹单虞城诸县乞赈给诸被患之家仍令山东河南守臣议疏濬修筑之防于是河南巡抚都御史郑龄奏谓徐吕二洪为漕运要道借河沁二水合流东下以接济之今丁家道口上下河决隄岸者十有二处共阔三百余丈而河道淤塞者三十余里上源奔放则曹单受害而安平可虞下流散溢则萧砀被患而漕流有阻疏濬修筑诚今日急务臣等请各尽其力工部覆奏从之　十月丙戌巡按直监察御史曹玉奏徐州并萧沛砀丰诸县皆被河患葢因贾鲁河丁家道口冲决散漫东注不归故道巡抚河南都御史郑龄虽尝奏请修筑久未成功乞遣有干局官一人歴河南并直被灾之处阅视水决源流咨询修筑方略以为经久之利事下工部覆奏谓宜行河南山东巡抚巡按等官亲歴灾所覆视各决口修筑工程如将完即督所司速成或工钜费繁奏闻区处管河等官或仍前因循废职者具奏治罪从之【明孝宗实録】
　　是年河南水决李家杨家等口淤塞马水河河水横流曹单被害时河南议挑马水河身使下济运河曹县知县邹鲁陈言修长隄以捍水兖州知府然其议具实以闻明年春事下巡抚委参政陈某修完复决又委参政杜某因旧隄分命同知李某督夫二万人给以粮加修之两阅月告成隄髙一丈五尺基三丈五尺顶一丈二尺自武家口起至马良集止计一百五十里【山东通志】
　　是年六月河决李家杨家等口洪水横流曹单等处被害尤甚　按以忠宣之善治不能保河之安流数年葢河决者天灾人事之所闗不能永保于后来亦不可推究于往日【河志】
　　按宋濂治河议曰比嵗河决不治以中原之地平旷夷衍无洞庭彭蠡以为之滙故河常横溃为患其势非多为之委以杀其流未可以力胜也禹治水至于大陆播为九河入于勃海葢流分而其势自平也今河合汴泗东南以入淮而欲使一淮以疏其怒势万万无此理也方今破金隄逾曹郓地几千里悉为巨浸民生垫溺比古为尤甚莫若濬入旧黄河使其水流复于古道然后导入新济河分其半使之北流以杀其力则河之患庶其有瘳乎　濂又谓河流分而其势自平此治河上防又谓宜复黄河古道分其半使之北流近日智谋之士所见亦同备着于左学士张元祯与张宪副鼐书曰闻今黄河以北多存河流旧身但上下湮没巳久若因其旧身开为数支以达平原及直沽等处一可以杀直奔安平之势一则可以引资灌溉如此将不惟运河无患而北方旱溢之灾可常免矣昔禹疏下流为九道而纳之海理同势同　霍尚书韬议处黄河疏谓三代前古黄河自孟津至于懐庆东北入海今卫河自卫辉东北至于天津入海犹黄河也今图便宜之防旧河套原武之间择地形便导引河水注于卫河南北分流水有所归可免溃溢冲决之患且使黄河环绕畿甸亦可壮京师之形势舟楫通利南北又可增一运道万世无穷之利也　胡尚书世宁奏议谓旧闻沁水至荆口分流一道六十里通卫河近年始塞是河因沁可以通卫也且黄河与卫河亦相去不逺宜差官踏勘荆口及阳武上下相度地势相应处所开掘一河北通卫辉稍拨附近粮船于此习运以防会通河一时之塞亦国家之长计也　按一统志黄河古道在大名府开州治南经东昌馆陶县西南五十里至沧州南安县景州吴桥县河间宁津县界入海余又按金隄古堰自开封府荥阳县东经大名府青丰南乐县界由东郡至千乗海口千有余里歴代筑以御河患通谓之金隄呜呼循金隄之遗迹稽黄河之故道合诸贤之卓见踵永赖之茂功推古騐今灼灼可行者但世习乐因循而惮改作此在今日势尤难行后世哲人有作破拘挛之见或有取于吾言尔矣【续文献通考诸说録以备考而于运道或恐未必相宜】
　　明孝宗治十五年九月乙未以河水为患免河南开封府及直归徳卫夏粮籽粒有差【明孝宗实録】
　　明孝宗治十七年五月癸已镇守淮安漕运总兵官郭鋐奏徐州小浮桥一带河道干涸有妨粮运葢由曹县河决上流淤浅所致乞行疏濬工部覆奏下河南及直巡抚漕运等官查勘处置从之【明孝宗实録】
　　按明初黄河分六道出荥阳者至夀州入淮出祥符者至懐逺入淮出长垣者至阳谷入漕出归徳者至宿迁入漕出仪封者由新集赵家圈经萧县北至徐州小浮桥入漕此河流经徐之始也葢治河难而治河于徐尤难之难夫星宿发源如此其逺也汴沁与泗水如此其广也加以秋水时至百川灌河而欲以区区一带之渠容之势巳危矣况淤沙渐隆穷年筑隄仅与河平曾莫能与争也语见徐州志治以前小浮桥一带河道常虞其干涸有防漕运嗣后更甚当潘宫保治河时据徐州砀山乡民呈称老河故道自新集歴赵家圈萧县蓟门出小浮桥一向安流名曰铜帮铁厎后因河南水患另开一道出小河口本河渐被沙浅至嘉靖三十七年河北徙忽东忽西靡有定向水行河厎即是平陆潘公尝上疏欲复小浮桥故河矣万恭治水筌蹄云黄河由小浮桥会徐洪自小浮桥之上皆闸河也故汶水出髙家闸与小浮桥大河会则汶与河交会在髙家闸嘉靖末水北徙由秦沟则自小浮桥以上逆四十里至茶城悉为大河髙闸沈河中不复见则汶与河交会在茶城矣可见数十年间河流之变迁若此【小谷口荟蕞】











　　行水金鉴巻二十一
　　钦定四库全书
　　行水金鉴巻二十二
　　江南按察使傅泽洪撰
　　河水
　　明武宗正徳元年六月甲子陜西徽州大河溢流没居民孳畜庐舎甚众　十二月庚申刑部左侍郎何鉴以黄河巳平议停防河夫役事下巡抚河南都御史陶琰查奏河患不常先年荆隆口决水奔入海漕河失利治河大臣建议起夫并力修塞其患始息因备行一省随户丁之多寡编佥河夫五万八千七百余名以备之近巳减五分之一矣若再停革恐非先朝预防之意况所设虽有前数亦惟用于有事之日若河流循轨固不妨废农业但宜严禁有司勿频扰而私役之耳工部覆奏谓勿革便从之【明武宗实録】
　　正徳二年黄河徙入泡河大水壊民禾稼居舎【沛县志】
　　明武宗正徳四年河溢皮狐营决曹县之温家口冯家口等处又北徙至仪封县小宋集而决冲黄陵冈埽坝溢入贾鲁河败张家口等处缕水小隄循运河大隄东南行而贾鲁河下流淤塞亦出张家口合而南注遂决杨家口道曹单二县城下直趋丰沛命官塞之【明防典】十月戊戌户部覆议总督漕运右副都御史邵寳会同平江伯陈熊等所陈八事一黄河迁徙无常往往冲决漕河所当深虑宜访察熟知水利官员预为隄防以杜将来之患　癸夘初黄河水势自治七年修理后尚在清河口入淮十八年北徙三百里至宿迁县小河口正徳三年又北徙三百里至徐州小浮桥今年六月又北徙一百二十里至沛县飞云桥俱入漕河因单丰二县河窄水溢决黄陵冈尚家等口曹单二县田庐实多淹没九月又决曹县梁靖等口直抵单县人畜死者房屋冲塌者甚重围丰县城郭两岸相对阔有百余里葢南行故道淤塞水惟北趋渐不可遏诸漕运暨山东镇巡官恐经钜野阳谷二县故道则济宁安平运河难保无虞各陈疏濬修筑之宜事下工部议得旨河患重事宜即行各该镇巡官公同相视用心计处及时修理务须停当不许妄费财力事完之日差科道官勘实以闻【明武宗实録】
　　是年河东决曹县杨家口趋沛县之飞云桥入运工部侍郎崔岩役丁夫四万二千有竒塞垂成暴涨溃之岩以忧去侍郎李镗代之四月弗绩盗起而罢【通漕类编】
　　侍郎崔岩于祥符董盆口宁陵五里铺各开地四十里按黄河故道引水由鳯阳达亳州又濬孙家渡故道十余里引水由朱仙镇至夀州而各入于淮疏贾鲁旧河四十余里以杀水势筑梁靖口下埽以防冲决会霪暴涨新筑台埽遂荡然无遗矣【河南通志】是年夏河复决杨家口淹及曹单命工部侍郎李镗治之镗筑隄魏家湾起至沙河驿二百七十里以防北徙【山东通志】
　　镗以工部右侍郎督修京仓时汴徐河患告急敕兼左佥都御史总理修浚抵曹县因巳集人夫筑长隄自大名至沛县三百余里又自荥泽抵永城县疏通水道以防溃决是时洊罹刘六刘七兵荒言官乞暂取囘京诏可【雷礼撰李公传　按镗一作堂字时升靳人成化丁未进士】
　　明武宗正徳五年二月已亥初黄河自河南原武荥阳分而为三其一自亳州鳯阳通淮入海其一自徳州过丁家道口抵徐州小浮桥其一名贾鲁河自洼泥河过黄陵冈亦抵徐州小浮桥治中河决黄陵冈犯安平镇遣官视之大名筑隄五十里曹州筑隄百三十里翼以小隄河患乃息是嵗九月河自仪封北徙冲黄陵冈入贾鲁河泛滥横流直抵丰沛御史林茂达等言河势北趋隄外水髙隄内地下倘北决龙王庙壊安平镇必为运河害法当先治上流仪封考城等县疏濬故道引河南流势有所分然后筑塞决口修复故隄自张冈马头而东至龙王庙别筑月隄倍加髙厚庶几大隄可全运河可保是时河南上流不以饷道为虑而大名诸郡旧无桩草夫价兵部请下侍郎崔岩会各镇巡官通融计议务令调度合宜干碍居民田庐亦为区处无得糜财兴怨　六月已亥工部左侍郎兼右副都御史崔岩奏顷奉命治河自祥符县董盆口濬四十余里荥泽县孙家渡濬十余里贾鲁河濬八十余里亳州濬四十余里及长垣诸县决口修筑巳渐有绪曹县外隄梁靖决口未塞者止四丈为骤崩溃臣询诸父老皆云黄河变迁自有适然之数若正统间沙湾之决治间黄陵冈之决为患数年所费不赀后上流水势稍缓方克成功今河势冲荡益甚且流入王子河亦河故道若非上流多杀水势决口恐难卒塞莫若于曹单丰沛沿河处增筑隄防毋令北徙庶可防障运道且乞别命内外大臣知水利者与臣共议仍俟秋成之时施功工部议覆有旨责岩治河无方仍令与镇巡官详议务期成功九月已丑工部右侍郎李镗上修河事宜大略谓黄河自河南兰阳仪封考城一带故道淤塞其流俱入贾鲁河经黄陵冈至曹县势甚弥漫冲梁靖杨家二隄决口淹没曹单田畆前此侍郎崔岩亦尝修濬縁地髙河淀随濬随淤水杀不多而决口又难筑塞以今观之梁靖口以下地势最卑故众流奔注成河直抵沛县凡河流故道湮不复疏况河势北徙有如建瓴不但直趋梁靖决口其黄陵冈上下及杜胜集缕水隄俱被冲啮水淹大隄计安平镇甚近就使梁靖口筑成其容受全流无地必致回激黄陵冈隄岸正妨运道尤为可虑今欲起自大名府地名三春栁至沛县飞云桥止筑隄共长三百十里正以防河北徙可保运道无虞虽若一时工役重大而于久逺终为有益工部覆请从之【明武宗实録】明武宗正徳六年二月庚子命修河工部右侍郎李镗还京初河决仪封考城等县命工部左侍郎崔岩往治未毕镗代之至是镗奏铜瓦厢等隄岸崩頽陈桥集等长隄淤浅低薄俱应增筑请设副使一人专理下工部议以河南灾荒民穷盗起宜令镗将要隄岸决口及淤塞诸处速为濬筑其不急者且巳之遂召镗还京专以副使领之　十二月辛丑以畿内山东盗起陞总理河道都察院右佥都御史张鳯为右副都御史巡抚山东兼治河道【明武宗实録】
　　明武宗正徳七年二月辛未命沿河守巡兵备守备军卫有司俱聴总理河道都御史刘恺节制【明武宗实録】是年秋九月以右都御史刘恺总理河道恺筑大隄起魏家湾亘八十余里至双堌集都御史赵璜又隄三十里续之曹单以宁【明纪事本末】
　　明武宗正徳八年六月戊戌河决黄陵冈工部议以黄陵冈界在大名及山东河南之间工料夫役各有主掌彼此事权不一宜遣重臣一员专委责成庶克有济上命管河都御史刘恺兼理其事仍协同各处抚巡官议处　九月丁丑总理河道右副都御史刘恺奏河决黄陵冈率众祭告越二日河南徙山川之效灵祚我国家如此工部尚书李鐩因请遣恺祭河伯之神而恺亦宜奬励诏赐恺羊酒恺于修河之役束手无防乃归功于神鐩从而献谀皆可罪云【明武宗实録】
　　是年七月河决曹县以西娘娘庙口孙家口二处从曹县城北东行而曹单居民被害益甚是年骤涨娘娘庙口以北五里焦家口冲决曹单以北城武以南居民田庐尽被漂没【河防一览】
　　杨淳字重夫澄城人正徳戊辰进士九年陞都水司郎中管理通州南班河道浚决横汚筑复隄防一时粮道称便京储顿增国初工部尚书宋公礼治河有大功礼曹议祀以宋居中有司奉行违错又进都督于其中公具奏改正且修葺其祠宇纂王端毅公之奏议邱文荘公之诗刋为漕河纪事以永宋公之功再补虞衡郎中歴四川布政使【吕柟作杨公墓志】
　　明武宗正徳十年四月癸丑陞总理河道右副都御史刘恺为兵部右侍郎掌通政司事　六月已未陞巡抚山东右佥都御史赵璜为工部右侍郎兼都察院左佥都御史总理河道　壬戌添设山东兖州府同知直大名府通判长垣东明曹县城武四县主簿各一员专管修河以河决陈家等口为患甚剧从巡抚山东都御史赵璜等奏也　丙寅以黄河水灾免山东曹单武城三县嵗欠备用马匹【明武宗实録】
　　是年侍郎赵璜疏分水须水二河先是崔岩功弗就河遂冲决益甚至是璜乃于荥泽东濬分水河郑州西凿须水河疏亳州河渠至是水势渐杀不为害【河南通志】
　　明武宗正徳十一年二月甲子总理河道工部右侍郎赵璜奏曹州当山东河南北直之交屯营参错盗贼窃发且河决黄陵冈等处方议修治宜留兵备副使吴漳仍旧管事兵部议覆从之　九月已亥总河赵璜言黄陵冈旧有昭应河神之祠自河决梁靖口以来遂至荡覆无余祀礼久缺今治河工成宜答神贶乞重造祠宇令有司以时致祭其沿河考城曹单被灾县分税粮请减免及赈防丰县为水患尤甚乞下抚按官从长议处从之　五月庚戌致仕太子太保兵部尚书刘大夏卒大夏湖广华容县人天顺已夘乡试第一登甲申进士改翰林院庶吉士为浙江左布政使癸丑河北徙妨运道擢大夏右副都御史往治之未几决张秋镇大夏议于孙家渡四府营疏上流以分水力而筑长隄捍之隄起胙城尽徐州亘三百六十里功垂就中人有谮其糜费官钱者遣太监李兴共事兴密察覈巻籍无所得甲寅冬功成乙夘召还视院事歴兵部尚书加太子太保致仕卒諡忠宣　七月丙戌监察御史于鏊等言迩者总理河道工部侍郎赵璜劾奏副使房瑄文皓及通州赵从龙等指以修河为名輙肆侵尅埋没巻宗请逮问俱防恩宥免使执法者沮玩法者纵此必瑄皓辈隂有为之地者乞从璜所奏以杜侥幸之门得旨事巳既往且连及者众巳之　九月辛夘黄河决冲没城武县十二月戊午陞应天府府尹龚为都察院右副都
　　御史总理河道山东抚按官奏黄河徙决非常恐妨运道故也【明武宗实録】
　　黄河溢山东守臣言状廷议才识疏通大臣一人往治之佥以公名上闻拜都察院右副都御史奉敕总理河患厎定已夘兼理运道辛巳进工部侍郎兼都御史领敕如故【李充嗣撰工部尚书蒲州龚公墓志公名字元之嘉定人成化戊戌进士】
　　明武宗正徳十二年河溢武城县壊城郭田庐命官修濬【明会典】七月总河龚奏修河事宜一山东河南管河副使宜于秋冬水汛后同各守巡官及沿河知府会计一年修河所用物料多少呈总理衙门覈实起派各官不协力催督者查考黜罚一东昌兖州大名工役颇繁宜分派山东六府及直所属大名广平顺徳真定四府以均劳逸其隄岸仍令以时修筑庶不妨农废事一每年修河物料自防计后宜即分令各府州县领价买纳庶缓急得用而侵隠之絶一各处夫役差遣不均故多有迟悮逃亡者宜令所司通融分派委官管辖赴工其有路逺愿出雇直者聴后期不到者罪坐所司下工部议山东直夫役原有定额难以别议如遇河患非常聴斟酌奏请量添协济余如奏诏可【明武宗实録】胡尧元蒲圻人正徳辛未进士谪髙邮州同知州运河故防沟也水自诸湖入河承下流兼三十六湖之委嵗春秋湖水溢害诸田夏冬水涸不可田民苦之乃请访古人沟洫之法方一里为沟深一丈六尺广二丈至兴化而止河东故有涵洞石匣如法修之以时啓闭旱潦不能灾民甚赖焉戊寅陞瑞州府通判歴广西参政【胡直作胡公传】
　　明武宗正徳十四年五月甲辰巡按山东御史朱裳奏城武单县二城近因河水涨尽皆淹没乞相地改迁工部覆议从之　十二月丙辰敕工部左侍郎崔岩兼都察院右副都御史修理黄河【明武宗实録】
　　明武宗正徳十五年正月丁未诏自今沿河军卫有司贮库桩草夫价银非闗河道急务不得擅用从管河郎中毕济时请也【明武宗实録】
　　正徳十六年五月乙夘【世宗巳登极矣】陞总理河道右副都御史龚为工部右侍郎言黄河自正徳初变迁不常日渐北徙大河之水合成一派归入黄陵冈前乃折而南出徐州以入运河其黄陵冈原筑三埽先巳决去其二臣兹拟乗水落补筑一埽以备冲啮又虞山陜诸水横发加以霖潦或决二埽径趋张秋复由故道入海全河之势湍汛奔腾如建瓴而下不可复御臣先尝筑隄一带起自长垣由黄陵冈抵山东杨家口延袤二百余里广百尺髙十有五尺今拟于隄后相距十里许再筑一隄延袤髙广并如其数即河水溢甚冲越旧隄流十里而逺性缓势平可无大决水落则仍修旧隄以为先事之防斯一劳永逸计也从之令计画周详以行毋妄费财力【明世宗实録】
　　明世宗嘉靖元年七月已巳直鳯阳扬州庐州淮安等府同日大风雹河水泛涨壊官民庐舍树株溺死人畜无算【明世宗实録】
　　嘉靖二年复决沛县【淮安府志】
　　是年秋河决大水壊庐舍民多流亡【沛县志】
　　陶谐嘉靖初为河南副使管理河道立法沿河植栁固隄傍植葭苇采取卷埽以当草束桩木麻则以水利河道赃罪纸米俱准收折纎毫不取于民总理台臣奏请通行嵗省费十余万人渡河每中流苦舟人窘索登岸不识姓名无所诉公令舟刻鸟兽形有被害者即指形诣有司告今天下津渡多刻鸟兽自兹始【吕本撰兵部右侍郎庄敏陶公墓志】
　　明世宗嘉靖三年九月已巳工部尚书赵璜言河道事重请复设总理大臣慎选才望专任责成上从之命吏部推堪任者以闻于是吏部言抚治郧阳右副都御史章拯可【明世宗实録】
　　明世宗嘉靖五年六月戊寅徐沛河水溢　十二月丙子以章拯为工部侍郎兼佥都御史会官治河先是礼部尚书吴一鹏上言清河以北兖州以南水势弥茫田庐淹没请访求涡河湮没等处或濬故道以通其流或开支河以分其势巡按御史穆相言兖南徐北去东海不逺于此相度地势开一渠河立以坝闸设以官守遇水发分流以杀其势水小鎻闸以截其流庶几水有所归不为民患且啓闭有时亦不伤运河也时大学士费宏等亦言黄河之为患久矣禹治洪水以河为先汉宋以来皆专设行河之官讲求治河之防我朝河势南趋自入河南汴梁以东分为三支由亳颍等州地方涡河等处或出宿迁小河口或从懐逺县至泗州出淮河其势既分故虽有冲决之害亦不甚大正徳之末闻涡河等河日就淤浅黄河大股南趋之势既无所杀乃从兰阳考城曹濮地方奔赴沛县之飞云桥徐州之溜沟等处悉入运河泛滥弥沦茫无畔岸自徐州至清河一望皆水耕种失业递年租税无从办纳官民船只通无牵挽之路前数年河溢之患也近来沙河至沛县沙浮涌塞随浚随壅官民舟楫乃从昭阳湖取道往来况昭阳湖积水不多春夏之交湖面浅涸则运道必至阻塞京师嵗收四百万之粮何由可达官军数百万之众何所仰给此则可忧之甚者也为今之计必须涡河等河如旧通流分杀河势然后运道不至泛溢徐沛之民乃得免于漂没若不速为计画将来河复北决意外之虑又有不可言者巡按直监察御史戴金亦言黄河入淮之道有三一自中牟至荆山合长淮之水曰涡河一自开封府经葛冈小坝丁家道口马牧集鸳鸯口徐州出小浮桥曰汴河一自小坝经归徳城南饮马池至文家集经夏邑至宿迁曰白河治间黄河变迁涡河白河二道上源年久湮塞而徐州独受其害若自小坝至宿迁小河一带并贾鲁河鸳鸯口文家集壅塞之处逐一挑浚使之流通则趋淮之水不止一道而徐州水患可以少杀矣巡按直监察御史刘栾言曹县梁靖口南岸原有贾鲁河南至武家口一十三里黄沙淤平必须开浚武家口下至马牧集鸳鸯口一百一十七里即小黄河原通徐州故道水尚不涸须略疏浚此系河南归徳州地方俱与徐州相连乞行议处兴工挑浚时提督漕运总兵官杨宏亦言徐州上流若归徳州小坝河丁家道口河亳州涡河宿迁小河等处俱有黄沁分流支派故道宜于此开浚或有捷路可开亦从其便庶可以分杀水势也漕运都御史髙友玑河道都御史章拯亦屡以为言俱下工部议覆言运河国计所闗开封大名地方多有黄河故道不塞则害运河此正今日急务所以黄陵冈荆隆口一带筑浚之工嵗无虚日所幸地居上流河向东行顺河筑隄堪以保障是以运道无虞今徐与丰沛止是民患又居下流若一例施工恐穷各郡之力不能当全河之势必欲修治则惟塞支流之口筑障水以防田庐保城郭以通漕运牵路宜行各官勘议被淹之处有支流决口可以筑塞堪否筑隄障水俾入正河免致旁溢及运船经行河岸被水淹没应否增筑髙阔以便牵挽一一勘议会奏施行至于浚贾鲁之故道开涡河之上源则工夫难成未可轻举又言沛县一带闸河应筑之工诚不容缓宜令各官逐一相度黄河水势向背闸河地势髙下讲求疏浚之法诏如所议又以章拯事权未重命陞工部右侍郎兼都察院右佥都御史令其督同山东河南淮扬抚按官亲诣地方逐一相度将戴金杨宏所奏事宜斟酌应筑应浚选委司府勤能官员鸠工庀事以济漕运【明世宗实録】是年黄河上流骤溢东北至沛县庙道口截运河注鸡鸣台口入昭阳湖汶泗南下之水从而东而河之出飞云桥者漫而北泥沙填淤亘数十里管河官力濬之仅通舟楫【明防典】是年夏六月二十七日黄水陷城迁县治于华山之阳【丰县志】
　　明世宗嘉靖六年六月丙午朔总理河道侍郎章拯等言黄河济漕固为国家之利至于泛滥则为地方之患今欲筑濬分杀以免民患而济运漕者有二处一曰孙家渡在荥泽县北一曰赵皮寨在兰阳县北皆可以引水南流以杀河势但此二河通亳州涡河东入淮又东至鳯阳长淮卫经夀春王等园寝为患叵测惟考之宁陵县北坌河一道通饮马池至文家集又经夏邑至宿州符离桥出宿迁小河口自赵皮寨至文家集凡二百余里其中壅塞者宜大发丁夫濬治庶水势易杀而于园寝亦无所患乃为图说以闻工部请从拯等议上然之命拯等刻期举工　癸亥诏建河神祠于沛县时漕河浚通议者以为神助请复其故宇春秋致祀工部为请从之　九月丙申总理河道工部侍郎章拯考满再疏自劾治水无効乞罢不许【明世宗实録】


　　行水金鉴巻二十二
<史部,地理类,河渠之属,行水金鉴>
　　钦定四库全书
　　行水金鉴巻二十三
　　江南按察使傅泽洪撰
　　河水
　　明世宗嘉靖六年十月壬申光禄寺少卿黄绾等言黄河在三代时未尝为患葢以水性向北就而道之其流自顺故也至于后世引河作渠或以通漕乃不免于隄障而隄障一溃遂不可支汉时瓠子之役道河北行复禹旧迹而梁楚之地稍得厎定至隋开通济渠自板渚引河入汴而河始入淮今黄河自金龙口至安平镇一支或时北流其余不入漕河则入汴河皆合淮入海矣夫跨中条而南为河南山东两直所交地势西南则髙东北则下其垫没也固宜乃丰沛徐淮之水则自沛河渗流所致夫彭城下邳马陵诸山皆发迹泰山与防羽相接从东转西以逆水势水小则循吕梁出清口入淮大则河不能容水为山阻泛溢原野其为丰沛徐淮患必然也若不疏道别行患无巳时臣以为当于兖冀之间求其两髙中低即中条北条所交者浚之使北至直沽入海乃得免于垫没夫沛河既去漕河必淤则当自沛县及吕梁至淮多造滚江龙之泄之上流则泥沙必随水而去乃开浚为易或谓沛河虽有丰沛徐淮之患亦为漕河之助殊不知漕河泉源皆发山东不必资于黄河若南旺马肠樊村安山诸湖实诸泉钟聚之所宜倍加修浚而引他泉别流者总蓄之则漕河不竭矣又南旺马肠湖隄之外为孙村湖者地形下湿较之湖水反低若决潴为湖并道漕河改经于此又可以免济宁髙原浅涩之艰矣上以其疏下总理河道侍郎章拯议处以闻先是六月间黄河水溢奔入运河沛县地方沙泥淤填七八里粮船三千余只阻不能进御史吴仲以闻且言侍郎章拯郎中邱茂中李煌三臣者必不能为陛下办此乞推总制都御史一人往代之上命户工二部会议章拯亦言河渠淤塞势难遽通惟金沟口迤北新冲一渠可以假道令运船由此进昭阳湖出沙河板桥其先阻浅者西歴鸡冢寺出庙道北口通行得防下工部并议议未决给事中张嵩等言去秋河塞皇上特命章拯邱茂中李煌并力修濬而拯茍且塞责今不得巳又令运船由昭阳湖以出夫湖地庳河势髙引河灌湖必致弥漫使湖复阻拯何以为计哉茂中煌尝议于沽头闸设官专理是二臣亦逆知有今日拯乃抑而不行以至事势穷迫贻害至此乞罢拯别推大臣素有心计风裁者往代之上以漕计重大责部臣迁延不即定议引舟入湖终非长防诚如嵩言请先饬拯等悉心区画仍举大臣才望素著者一人总其事河南山东守臣及藩臬等俱聴节制复选郎中主事各一人为之协理并采绾仲诸议酌量可否其徴发夫役调度工费悉得便宜从事用或不足令户部处给其沽头上闸宜增设主事一人上以为然因让拯前报运河疏通旋奏淤塞若迟悮粮运国计何赖兹姑留拯茂中煌等供职吏部即推择大臣中有谙古今识地理实心经国者往提督之余悉如议是时建议治河者詹事霍韬左都御史胡世宁兵部尚书李承勋言人人殊韬疏略曰今议者欲引河水自兰阳注宿迁少杀河势则徐沛不溢运河不淤臣与方献夫议以为水溢徐沛犹有吕梁二洪为之东捍东北诸山亘列如垣犹有厎极若自兰阳注宿迁则鳯阳归徳平地千里河遂奔放数郡一壑其患不独徐沛而巳臣窃谓今日所急宜先疏通运道然后议处徐沛此缓急之序也前议起河南山东丁夫数万疏濬淤沙以通运然沙泥随水自髙而下挑濬未毕水至复淤虽日役万夫力亦不足今沛县既塞运舟皆由昭阳湖入鸡鸣台至沙河迂囘不过百里湖面寛广夏秋水溢则患覆溺冬春水涸则虑胶浅若治湖筑隄浚为小河河口为闸以时蓄泄水溢可避风涛水涸易为疏濬目前运道可以无阻三月即土隄可成一年即石隄可成用力少取效速黄河愈溢运道愈利较之役丁夫以浚淤土愈浚愈淤劳佚大不侔也按古黄河自孟津至于懐庆东北入海今卫河自卫辉府汲县至临清天津入海犹古黄河也今图便宜之防自河隂原武懐孟之间审视地势引河水注于卫河至于临清天津则不惟徐沛水势可杀其半而京师形势其壮自倍此其为便利一也按元人漕舟涉江入淮至于封丘陆运百八十里至于淇门入于御河达于京师御河即汲县卫河也今由河隂原武或孟津懐孟之间择地形便导河水注于卫河冬春水平漕舟由江入淮泝流至于河隂顺流至于卫河沿临清沧州至于天津夏秋水迅乃由徐沛达于临清至于天津是一举而两得运道也此其为利二也承勋言黄河迁徙无常然必避髙而就下善治水者因其性而导之今日之功但当疏浚其下流防遏其上源使不至于大为害耳按黄河入运道支流有六若六道通流以杀水怒当不为患自涡河之源塞则北出小黄河溜沟等处不数年诸处皆塞北并出飞云桥于是丰沛受害而金沟运道遂阏然幸东面皆山犹有所障故昭阳湖得通舟若益徙而北则径奔入海安平镇故道可虑单县谷亭百万生灵之命可忧又益北则自济宁至临清运道诸水俱相随入海运何由通臣愚以为相六道分流之势导引使南可免冲决之患此下流不可不疏濬者也然欲保丰沛单县谷亭之民必因其旧隄筑之障其西北使不溢出为患此则上防不可不隄防者也识者以为不若于昭阳湖之东引诸泉水甃为运道建闸以节水自留城沙河为尤便然大役一兴为费不赀诚宜整理盐法措置余利以给河工令大小诸臣任事任怨工宜可就世宁言今日之事开运道最急而治河次之然不治河运道不通臣请先述治河之说夫河流分则势小合则势大河身寛则势缓狭则势急治河者顺其性则易逆其性则难故曰不与水争利此其大法也河自汴以来南分二道一出汴城西荥泽经中牟陈颍至夀州入淮一出汴城东祥符经陈留亳州至懐逺入淮其东南一道自归徳宿州经虹县睢宁至宿迁出其东分五道一自长垣曹郓至阳谷出一自曹州双河口至鱼台塌场口出一自仪封归徳至徐州小浮桥出一由沛县南飞云桥出一自徐沛之中境山北溜沟出六路皆入漕河而总南入淮今诸道皆塞惟沛县一道仅存所谓合则势大而河身且狭不能容纳故溢出丰沛徐为患近又漫入昭阳湖故流缓沙壅运道遂塞今宜因其故道而分其势其在汴西荥泽近开孙家渡至夀州一道宜长浚以分其上流自汴东南出懐逺宿迁二道及正东小浮桥溜沟二道各宜择其利便者开浚一道以分其下流或修城武以南废隄至丰单之黄徳贺固杨明等集接至沛县之北庙道口筑隄塞决以防其北流此治河之急务也今为运道计者欲从淤处挑濬修筑则沙土不坚欲于昭阳湖筑隄则沙积复壅不若于湖之东岸滕沛鱼台邹县间独新安社地更凿一渠南接留城北接沙河间不过百余里渠深视地形广皆五六丈厚筑西岸以为湖之东隄令水不得漫而以一湖为河流漫散之区此上防也疏并下工部请下总督大臣会议斟酌举行上从之　十一月卒丑总理河道工部右侍郎章拯上疏乞休诏拯还京别叙【拯字以进兰谿人治丙辰进士歴工部尚书】十二月辛酉总督河道都御史盛应期荐苏州府知府陈文沛才堪治河顷曹濮河道副使王言以病去文沛可代之上曰可令速往视事【明世宗实録】是年复塞老和尚寺八里屯张家庄等处命官发丁夫数万于昭阳湖东北起汪家口南抵留城口改凿新河以避黄河冲塞之患寻以灾异罢役命官即故道濬之修筑单县林台至沛县旧城隄百四十余里以塞入湖之道又濬赵皮寨孙家渡口杀上流之势沛漕复通【明会典】
　　是年决徐州及曹单城武丰沛等县杨家口梁靖口吴士举等处冲入鸡鸣台沛北皆为巨浸东溢逾漕入昭阳湖沙泥聚壅运道大阻【续文献通考】
　　盛应期字思徴吴江人治六年进士迁工部侍郎引疾归六年黄河水溢入漕渠沛北庙道口淤数十里粮艘为阻侍郎章拯不能治尚书胡世宁詹事霍韬佥事江良材请于昭阳湖东别开漕渠为经久计议未定以御史吴仲言召拯还即家拜应期右都御史以往【明史槀】
　　明世宗嘉靖七年四月丁已总督河道右都御史盛应期言治河丁夫七万计工六月约费米十万余石乞假留河南山东二省起运粮米四五万石就近给工诏如所请或米巳起兊许于临清仓内支用即以修河银解还太仓　七月辛夘命工部右侍郎潘希曾兼都察院左佥都御史总理河道　八月辛丑都御史潘希曾言近沛漕沙淤旋挑旋塞葢由秋水泛涨黄河奔冲所致尝考河流故道非一其大而要者有三一孙家渡经长淮卫趋淮入海一赵皮寨经符离桥出宿迁小河入海一沛县飞云桥经徐州趋淮入海孙家渡赵皮寨乃上流之支河飞云桥乃下流之支河治以前三支分流会于淮而入于海故徐沛亡患漕渠不淤今上流二支俱就湮塞全河东下并归于飞云桥一支下束徐吕二洪上遏闸河流水溢为防波茫无畔岸于是决隄壅沙大为漕患今日之计固当挑濬旧漕以通粮运加筑隄岸以防冲决然非疏其上流秋来水发沙虽挑而复淤隄虽筑而复决近因赵皮寨开浚未通正在疏孙家渡以杀河势第恐巡抚事繁副使力寡请敕都御史潘埙严督管河副使调集夫役选委职官亟为疏浚尅期成功功成聴臣阅实具奏上嘉其议从之　八月庚申提督河道右都御史盛应期既奉防取囘遂引疾乞休不允　九月壬午工部覆尚书李承勋治河议请行侍郎潘希曾躬亲相度或地势之髙卑水势之增减凡淤浅冲决之病修筑挑濬之宜务得至当期在可久宁过虑于未事之前毋过悔于巳事之后其称乞遣六部知水利者二人诣工体察恐希曾闻之自生疑惧且计程莅事曾无数日即复别有委托不无伤国家信任之诚沮大臣展布之气宜令每月自以所行奏报因事考言万一所言不孚一年之后遣科道官从公查勘以騐其成効即今遣官体察之意也从之　闰十月丁酉河道侍郎潘希曾言漕渠庙道口以下忽淤数十里者由决河西来横冲庙道口之上并掣闸河之水东入昭阳湖以致闸水不复南流而沛县飞云桥之水时复北漫故也今宜于济沛间加筑东隄以遏入湖之路更筑西隄以防黄河之冲则水不散缓而庙道口可永无淤塞之虞仍于黄河上流分浚赵皮寨孙家渡二处夫二水兼通则横流以杀而运道可保无虞工部覆奏得防允行【明世宗实録】
　　是年河决淤庙道口三十余里河道都御史盛应期奏开赵皮寨白河一带分杀水势又议于昭阳湖东岸凿开新河夫役九万八千时以催督过严遂起怨谤用工四月以弗绩坐免【明纪事本末】
　　明世宗嘉靖八年二月已丑时丰沛苦河患而南北往来津挽不絶民力大困都御史唐龙建议请仍设夫厰于鱼台之谷亭镇以分沛县民力工部覆请从之　六月乙酉丰沛单三县河隄成增设丰县管隄主簿一员十二月辛未总理河道侍郎潘希曾言河南仪封县
　　河患巳宁管河主簿宜革孙家渡口巳濬通请于郑州增设判官一员专驻其地以防复淤工部覆议从之甲戌总制河道侍郎潘希曾引疾乞休且举布政陶谐副使周忠陈文沛自代不允　乙亥工部都水司郎中何栋以修河有功陞通政司右通政仍管河道【明世宗实録】是年飞云桥水北徙鱼台谷亭舟行闸面【续文献通考】
　　明世宗嘉靖九年五月癸夘孙家渡河隄成命加工部右侍郎潘希曾正二品俸级总理河道如故　已酉巡按直御史傅炯言直河间十州县及山东东昌诸府濒河之地水势啮决不常旧田淹没者不为除税而河壖新垦者輙复起科是地日益迁而粮日益重也请通融勘处以新田与民补滩地之数计地徴粮庶免重困部覆从之　十一月丙午总理河道工部右侍郎兼都御史潘希曾奏本年六月以来河决曹县胡村寺东冲开一道阔三里有余东南至本县贾家坝入古迹黄河由归徳州丁家道口至徐州小浮桥入运河胡村寺东北冲开一道阔一里有余又分二支东南支经虞城县至砀山县合古迹黄河出徐州东北支经单县长隄至鱼台县漫为坡水傍谷亭入运河其单丰沛三县黄河赖长隄障回今沙淤平满民多耕作不复为沛曹患夫黄河由归徳至徐入漕者故道也永乐间濬开封支河达鱼台入漕者以济浅也自治以来黄河改由单丰出沛之飞云桥而归徳故道始塞鱼台支河亦塞然以其出于沛桥亦可资以济浅以其逼近沛漕又恒有冲决沙淤之患修濬惟亟今全河复其故道则患害巳逺支流达于鱼台则浅涸无虞此漕运之利国家之福也诏下所司知之【明世宗实録】是年自沛北徙横流金乡鱼台出谷亭口命官濬赵皮寨抵宁陵故道及筑睢州张见口至归徳州长隄百余里以御泛涨寻以河流改迁罢役【明防典】
　　是年河由单县侯家林决塌场口冲谷亭三年水俱不下泄【续文献通考】
　　希曾提督南贑军务召为工部右侍郎还朝值河溢淤漕任事者兴新河之役嵗运不继上忧之廷议必得公代乃可赐玺书兼宪职往莅事公还甫三月也既受命誓殚虑毕力以沛漕之淤塞因黄河之旁冲黄河之旁冲因上流之未疏今宜疏支河以杀其势筑长隄以防其冲然后挑通沛漕自无复淤之患乃上疏【见实録】上嘉纳焉至济即达观徐沛淤漕阅新河险阻沿黄河出丰单以求决囓奔冲之迹洞悉利害而得其要机遂筑长隄起单至沛凡百四十余里时建议者欲别遣官相度意在阻公适有旨下公计处乃复上疏【见实録】又言臣愚且拙不敢求新竒之功不敢为茍且之计惟欲因旧以为功从省以计事顺水性以除患故舍新河而修旧漕者图其易也沿黄河为隄者防其溢也停槩派夫十数万仅用河夫二万余者恐民劳也罢顾募而行犒助者虑继费也上复纳之刘司空麟遗书言近日议者谓赵皮寨孙家渡不足泄黄河怒漕渠或不免复淤奈何公复书曰黄河为中原患非一日矣智者不与水争地惟顺其势而导之后世或塞其决或隄其卑或疏其派皆随时救患者也国家漕渠为南北咽喉势不得不与河争地治初河决荆隆口又决黄陵冈又决张秋当时尝浚孙家渡宿迁小河而后荆隆黄陵张秋可塞此分泄河怒之騐也况自河南歴直至山东之曹县恃长隄以御河患亦既有年今单丰沛为隄独不可以捍御乎葢事理可据与人力可为者如是而巳若欲别求逺图则新河之役可为殷鉴公遂毅然行之役夫费银不满二万不期年功成沛漕流通嵗运如故每河涨隄下水退沙回民多耕作焉其后河徙成化间故道出徐州小浮桥合运河而飞云桥道塞无复沙淤之患矣【程文徳撰竹涧潘公希曾传　希曾字仲鲁金华人治十五年进士迁工部右侍郎嘉靖七年秋总河侍郎盛应期以治新河无功召还命希曾兼右副都御史往代至则条上形势自单至沛筑长隄百四十余里以障黄河之冲役夫二万未期年工成帝嘉之增秩二级九年六月河决曹县分三道东下其经单丰沛三邑者赖长隄障之得无害后沙淤平满民多耕作其间交口颂之明年召入京歴兵部左右侍郎卒官】
　　明世宗嘉靖十年四月辛未陞山东左布政使李绯为都察院右副都御史总理河道　九月壬申工科都给事中赵汉条陈河道便宜六事一濒河故设铺舍甲夫使修隄捞浅宜整饬如旧制一各处办纳桩草多侵尅冒费之宜加查覈一黄河变迁无常即横流南出亦宜防其北徙请勿废治中故隄时遣习水者相视缓急预加疏塞庶有备无患一南北管河郎中法当久任及府州县管河者当居濒河公廨中专理其职请一切如故事工部覆奏从之　癸酉巡按直御史詹寛劾奏总理河道副都御史李绯称疾杜门坐视河患请亟罢黜以戒人臣怠事者绯惶恐谢不职上以绯任职未久命夺俸三月【明世宗实録　绯字廷章固始人治乙丑进士】
　　明世宗嘉靖十一年四月癸夘总督漕运都御史刘节奏黄河旧通淮河口流沙淤塞挑濬方完粮运幸过不意黄淮二河伏水涨发流沙漫入河口直抵淮安府城西浮桥一带俱被沙淤巳兴工挑濬以拯目前之急更乞会议长久之防或改河口以避奔流或筑长隄以障巨浸疏入工部议覆令行节等以改河筑隄二议虚心访究何者可以永保漕渠杜絶后患计定即兴工挑濬毋得后时得旨运河壅塞隄岸坍塌皆因近年管河官员不行疏导修筑所致兹所议俱依拟通行各该管河官员用心修治如仍前怠惰御史叅奏以闻　八月辛巳总理河道都御史戴时宗言黄河水溢鱼台议者皆欲寻复故道臣窃以为未然欲治鱼台之患必先治所以致患之本欲治致患之本必委鱼台为受水之地河之东北岸与运道为邻惟西南流一由孙家渡出夀州一由涡河出懐逺一由赵皮寨出桃源一由梁靖口出徐州小浮桥往年四道俱塞而以全河南奔故丰沛曹单鱼台以次受害今不治其本而欲急除鱼台之患恐鱼台之患不在丰沛必在曹单间矣今丰沛之民才得息肩而鱼台之地巳经残破不若弃鱼台为受水之渠因而道之使入昭阳湖过新开河出留城金沟境山等处乃易为力且前四处河口除涡河一支中经鳯阳祖陵未敢轻举其三支河欲乗此鱼台之壅塞今开封府河夫卷埽填隄逼使河水分流以杀其上源则鱼台水势渐减俟秋水落工可告成并前三河共为四路以分泄之河流庶可无患疏入诏工部会廷臣议之　十二月甲戌朔总督河道都御史戴时宗自劾乞罢不允【明世宗实録　时宗字宗道晋江人正徳甲戌进士】
　　是年夏六月大水溢孟津县城圮民震恐乃议迁于旧城西二十里圣贤庄经始于甲午春二月讫工于夏五月【河南通志】
　　朱裳字公乗沙河人正徳甲戌进士嘉靖癸巳公迁都察院右副都御史敕总理河道时宣府军士为变隂欲陷之上曰河事非朱裳不可宣府可别着人去时黄河南徙粮运不继公相厥地宜量水势规画以奏上允之未几丁艰去【明史稿】
　　明世宗嘉靖十二年六月癸未总理河道都察院右都御史朱裳自陈乞罢不允　十月戊子总理河道都御史朱裳条陈治河二事一塞黄河之口以开运道夫黄河之当杀者有三大支孙家渡赵皮寨梁靖口是也三支开则河流可去其七其三分自梁靖口迤东繇鱼台入运河谓之岔口冬春水涸之时计岔口半月可塞塞则黄河之水不至其间谷亭镇迤南延袤二百余里开道壅淤者可以及时疏浚矣一借黄河之水以资运河夫黄河自谷亭镇转入运河顺流而南二日即抵徐州徐州逆流而北四日乃抵谷亭黄河之利莫大于此但河流有北趋之势或繇鱼台金乡济宁漫衍而至安平镇则运河隄岸为之冲决或三支之水一有壅淤则谷亭镇迤南运河亦难保其不冲决也二者非缮筑隄岸增其髙厚忧且不细臣以为塞河口者事竒而险借河流者事平而易请下廷臣议疏入诏裳会同差出部臣相度处置毋推艰避难以贻后患【明世宗实録】
　　明世宗嘉靖十三年正月甲子总理河道副都御史朱裳会工部郎中郭秉聪韩廷伟等言黄河自古为患惟我国朝则借之以济运渠之利故今之治河与古不同古也专除其害今也兼资其利古也导之北以顺夫就下之性今也导之南以避其冲决之虞臣等考求其防不过疏濬筑三者而巳夏禹治河自大伾而下酾为二渠大陆而下播为九河葢河之流分则其势自平也况今漕渠窄隘洪闸束捍全河入运势自不容治以前四支分流若孙家渡涡河口赵皮寨梁靖口近年俱巳湮塞而以全河东奔自曹单城武等处经趋沛县又自沛北徙流金乡鱼台出谷亭口而运道大有可虞窃计今日河患未可以力胜要在分其流以杀其势而巳今梁靖口赵皮寨幸巳疏通孙家渡亦行挑浚惟涡河一支因赵皮寨下流睢州野鸡冈淤正河五十余里漫于平地注入涡河所宜挑濬深广导引汶水归入正河而于睢州张见口起筑长隄至归徳郭村计凡一百余里以防泛滥仍时疏梁靖口下流且挑仪封于庄村月河入之达于小浮桥则北岸水势杀矣其北岸自河南原武县至山东曹县歴年筑长隄以防东北入海守防甚严但日久坍塌者多不任冲激所宜急为修筑兼添筑月隄以御奔溃及照河过鱼台其流渐北将有越济宁趋安平东入于海之渐议者欲塞岔河之口以安运河然以臣等计之其可虞有三水势汹涌遽难堵塞一也纵使塞之其势既逆其流必激夏秋水涨黄陵冈李居庄等处不能无患兼恐横决北岸二也决口既塞徐州迤上上至鲁桥泥沙停滞山东诸泉水微运道必涩三也今宜将鲁桥至沛县东隄一百五十余里修筑坚厚相其要害固之以石泄之以坝自城武县至济宁州创筑缕水大隄百五十余里以防北溢鱼台县至谷亭镇开通淤河引水入漕以杀鱼台城武之患此所谓顺水之性不与水争地者也其孙家渡涡河二支俱出懐逺县会淮流至鳯阳县经皇陵及夀春王陵至泗州经祖陵皇陵地形髙去河逺无可虑者而祖陵东西南三面距河夀春王陵尤为迫近屡有淹浸今宜于祖陵筑土隄以遏泛滥夀春王陵砌石岸以防冲决此则事体重大不敢轻举者也清江浦口正当黄淮会合之冲二河水涨漫入河口以致淤塞阻滞粮运今宜濬使深广而又筑隄以防外涨筑坝以防行舟皆不可缓往时淮水独流入海而海口又有套流安东上下又有涧河马逻等港以分水入海今黄河滙入于淮水势巳非其旧而涧河马逻港及海口诸套俱巳湮塞不能速泄下壅上溢梗塞运道宜将沟港次第开浚海口套沙多置龙爪船往来爬荡以广入海之路此所谓杀其下流者也河出鱼台虽曰借以利漕然未有数十年不变者也且他徙则徐沛南北必致干涸宜大浚山东诸泉以滙于汶河修筑南旺湖隄闸坝以通蓄泄则徐沛之渠不患干涸虽他日岔河之口塞亦非所虑矣疏入工部覆如其议得旨允行【明世宗实録】









　　行水金鉴巻二十三
　　钦定四库全书
　　行水金鉴巻二十四
　　江南按察使傅泽洪撰
　　河水
　　嘉靖甲午冬十月赵皮寨河南向亳泗归宿之流骤盛东向梁靖之流渐微梁靖岔河口东出谷亭之流遂絶自济宁南至徐沛数百里间运河悉淤闸面有没入泥厎者运道阻絶朝野忧虞于时有引黄河濬漕河二议莫能决总理河道右副都御史刘公天和曰吾谁适从哉吾惟审地形相水土之宜计工役权利害轻重任劳省费以求无负于国无病于民尔吾何容心哉乃博采羣议躬行相度自赵皮寨东流故道凡百二十余里而至梁靖河厎视南流髙丈有五尺自梁靖岔河口东流故道凡二百七十余里而始至谷亭巳悉为平陆曰道逺费广河不可复导矣【引黄河几四百里濬丈有五尺者百二十里余濬二丈以上者二百七十里余功倍费矣濬闸河兼浚南旺筑曹单长隄几三百里通融约计浚深丈许功倍省矣】兼虑如欧阳修所谓故道虽复旋复淤塞【修之言曰黄河巳弃之故道自古难复葢河流既久厎岸皆髙水行渐壅自不能行乃弃而他徙非若人力堵塞之河渠道犹存也】是捐费财力而且以其劳贻后人也【公之言曰引河劳费倍于浚淤一也且非数月可毕上误国储营建之需二也京师百万军民仰给公私匮絶三也纵力引而至旋必复淤目前亿万之费徒捐而浚淤修闸之劳与费卒不可免非忠于谋国吾何忍耶况引之不至至将即淤吾何敢耶】况孙渡新河之覆辙当鉴耶【孙渡在今荥泽正统间全河从此南徙治二年淤治六年至今凡十余浚矣费几百万缗卒莫能通嘉靖癸巳秋浚百五十里甲午夏水大涨一淤而平此巳弃故道难复之明騐也嘉靖戊子沛县庙道口淤三十里舎漕河而开新河费一十余万缗卒于中止仍浚漕河以通舟此漕河不可轻变之明騐也】乃议惟濬淤修闸以复先朝成宪为便而时巳寒冻入春运舟且至期限逼甚【是时非惟运期逼近营建朩漆之且至矣非若永乐正统景泰治间之役可以逺期一二年近至八九月也】乃测淤浅深度河广狭淤以尺计工以日计【役巨期迫公乃先测诸闸自水面至淤自淤至闸厎之浅深而后逐里逐叚止测水之浅深即知淤之浅深矣淤之浅深自数尺以至丈有九尺通融计算各淤深一丈二尺九寸议止浚一丈为准复度河中心至岸广狭自三十余步至四十五步一以四十五步为准复置方斗深广各一尺取泥实之称锤一百四十斤每一筐以泥百斤为准浚河则以面广十丈厎广五丈通融折算七丈五尺为准浚河工每长一尺广七丈五尺即得泥一千五十筐为准复计春月每日可行百里许擡泥止以往回五十里为准余为休息以每里三百六十步计之二人每日可擡泥二百筐然四人擡泥即一人取泥五人总计各得泥八十筐仍减十筐止计七十筐一人用工两月内以一月为隂天泥水妨工止计实工一月是一人可擡泥二千一百筐即该分工二尺先是羣议以前此会通张秋近年新河之役计之非役夫数十万不可葢彼皆用工久而兹役止两月故也公曰审如是民不堪命矣乃竭心思规画既定而夫役劳费大省】定番休以节夫劳兼顾役以省民力复议濬南旺淤浅以免盘剥【南旺每二年一大浚役万六千人羣议姑置公曰运道不可寻丈浅阻乃用前计工法曰六千人足矣委邵君元吉督之浚倍深倍逺且完修河隄自南旺至长沟六十里植栁自长沟至济宁亦六十里葢羣防毕効云】筑曹单长隄以防冲决复沽头管闸部属及诸闸官胥役夫公手自筹算甫旬日而议定谋协纎悉详备区画程度先后条列以闻上深用嘉纳赐敕有竭诚体国之褒南北畿辅山东河南文武监司而下悉聴节制许一切便宜从事乃申令戒期分土画地【初令下郡下编夫公曰守令应期无在者兴工期逼甚即郡县怠事后期奈何乃令编夫一以均徭银数为准即优免无预矣且逐里顺编满五十人即为一队至即分工十丈故始编可省吏奸而至工絶管工者放免之】植庐舎以便居处给医药以疗疾病用是大小臣工罔敢弗协淤深泥陷不能着足之工则杂施土草截河筑坝纵横填路下施新制兜杓方杓杏叶杓鱼贯以濬之泥最稀陷最深者则用朩梢栁斗下取猿臂传递登岸瓦砾之工则用锹镢溜沙之工则用兜杓沙姜石之工则制锯齿铁叉尺寸凿之【泥陷者施隔子法每州县各截河为数横坝坝之内则纵横填路如井字然兜杓者以铁为方口系布为兜以取泥几至斗许泥稀及溜沙用之方杓者以铁为平厎而周遭各髙寸许泥稍坚者用之二杓俱前加锯齿及铁叉皆创制也杏叶杓者旧有之而加广厚泥最防者用斗子法涂泥为坎自下倒戽于上出水隄外】濬深泉涌之工则先择泉稍浅者分番役夫车戽并力急濬而后将泉深者倒水施工【浚淤甫数尺泉即涌出尽日车戽一夕复满不能措手乃并力番休先将下坝彻夜取水歴数坎始达隄外水尽即急浚之淤尽河成方将上坝倒水急浚如前法浚河之功莫难于此】濬巳既深工巳垂就而河广淤深所在随浚随堕者则倍给夫值增顾夫役以重浚之【河广淤深及黄河旧口所冲之处上为风日所暴仅可胜足尺寸之下悉为极稀油泥随浚随堕无复止极濬河之难尤莫甚于此夫役最苦公乃躬行抚谕曰吾増尔少值且令尔乡尔族助尔少费尔不堪劳即以之顾役以毕此工毋重困尔也于是众皆感悦至有泣者相率竭力厎绩云】凡闸座之頽废者悉增葺而修复之葢合朩土金石之工而为工甚巨为力甚难若河之广狭视上流之南旺虑过广则水易散也【鲁桥以下运河黄水冲洗大广浚河厎广五丈或病其狭者公曰南旺水源也河厎仅四丈许下流愈广则愈浅矣如久旱泉微何吾不敢徒为观美也是嵗自夏秋不几四月而舟行无阻】培闸面之低者以齐髙下俾水不易泄也【运河诸闸悉前元及我朝永乐至治间先后所建以故髙低不一如下闸过低则上闸易涸公乃逐闸测其闸面至水面之髙下一以枣林闸为准低者培而平之自闸板水面至闸石面各以三尺为准其下闸厎过低者则量留厎板自是诸闸一律水不骤泄而下流厎板则闸上之水益深运舟可直达上闸免中途浅阁真利及久逺云】用平准以测濬之浅深俾舟行无滞也【水平法用锡匣贮水浮朩其上而两端各安小横板置于数尺方棹之上前竖木表长竿悬红色横板而低昂之必于匣上横板平准以测髙下凡上下闸厎髙低及所浚河厎浅深悉借此以度之公躬亲测量暴露风日行泥淖中遍歴诸闸人不堪其劳公弗防也】复施植栁六法以防隄岸【曰卧栁低栁编栁深栁漫栁髙栁】濬月河以备霖潦建减水闸以司蓄泄【湖坡之利堙废至是双龙砚瓦鸡鸣台金沟口留城马场南旺诸减水闸座皆议复备蓄泄也】筑缕水隄以防冲决置顺水坝以束漫流【河直则水溃故隄以缕之河广则水散故隄以束之】且禁鞭挞问疾苦躬抚慰劳饮食【役初兴工即禁各属不得輙施鞭朴违者即偿其责人心大悦竪旗升降以时其饮食节劳佚时薪米腾贵有以为言者公弗应且榜谕一依时值不少减抑于是商贩辐辏终役无匮乏而价大省每州县即拨医一人随夫调治公犹虑其未精乃斋服焚香躬制锭药数万计复选医之明者四人官之勤者二人分携药饵逐营遍问疾即疗之日一往回神人胥相罔弗効者且常值之外时劳以饮食焉】宣谕上徳晓以国计至重役民为不得巳之故于是众心和悦羣力毕効彻水者夜以继日重浚者至再至三咸忘其劳百工告成运道复通万艘毕达绩闻天子嘉悦晋公工部右侍郎兼左佥都御史仍理河道部属方面而下劳最者迁官晋秩赏赉有差方役之初兴也内外逺近咸以为难就京师百货腾贵餽饷不至至有议复海运者惟仰赖我天子明圣专任责成以故公等咸感激思奋摅忠报国身亲督理野处河濵随事经画博采羣防竭其心思智力以期于必成【公处谷亭镇废庵中隘室每集众计事和顔温语俾各尽言片善即纳且于人又日巡考工随见指授郎署监司而下悉庐于村舍水濵朝夕督视虽顔面黧变形体瘠损弗防也】葢惟计工以定役故为力甚简视徭役之成数以调役吏胥无所容其奸故民不扰顾值惟计工不计日故为费甚省画地分工完即散遣故人自为力庐舎饮食器具医药劳勉周至故民不知劳尤仰赖我天子神圣川灵効顺雨时若疾疫不作民命获全咸前所未有也是役也凡濬河三万四千七百九十丈筑长隄缕水隄一万二千四百丈修闸座一十有五顺水坝八植栁二百八十余万株役夫一十四万有竒白金七万八千余缗朩以根计一万七千四百余稍草以束计一十九万五千余铁以斤计六万五千九百余麻灰砖石之称是役始于乙未春正月中旬迄于夏四月初旬财力不多费而功倍于昔人时日不久旷而效收于三月亦前所未有也【刘天和问水集】
　　河中砥柱有三门南曰鬼门中曰神门北曰人门鬼门神门尤为险恶其中有山号曰米堆舟入三门百日始上执标指挥者名曰门匠谚云古无门匠墓谓皆溺死也嘉靖乙未御史余光河津知县樊得仁凿石崖为窟植以柏朩桩链铁为索横繋桩上凡四十余丈往者以铁钩挽索而上颇易为力【朱国桢涌幢小品】
　　明世宗嘉靖十四年二月丙午河道都御史刘天和请于曹县梁靖口东行岔河口添筑压口缕水隄于曹县八里湾起至单县侯家林止接筑长隄各一道从之【明会典载岔河口缕水隄长三里曹单长隄长八十里】七月丙寅迁河南孟津县治于圣贤庄避河患也【按河南通志载迁城事于十一年而实録又书于此想题报在后故耳】十二月辛亥总理河道都御史刘天和条议治河事宜其一河南原武县王村厰增筑月隄一十里其一孙家渡自正统时全河从此徙治时淤塞随开随淤卒不能通今赵皮寨河日渐冲广若再开渡口并入涡河不惟二洪水涩恐亦有陵寝之虞当如旧闭塞其一兰阳县铜瓦厢月河不必再濬葢黄河势难与力争既巳趋北不能复使东注也其一于祥符县之磐石口兰阳县之铜瓦厢考城县之蔡家口各筑添月隄臣等以为黄河之当防者惟北岸为重且水势湍悍冲徙不常其隄岸去河逺者间或仅存而濒河者无不冲决当择其中去河最逺大隄及去河稍逺中隄各一道塌者增修缺者补完断絶者接筑使北岸七八百里间聫属髙厚则前勘应筑各隄举在其中不得另筑矣但工役甚钜而时诎民穷须以渐修举工部以其议为当上从之【明世宗实録】
　　余问水始自中州乃分遣属吏循河各支沿流而下直抵出运河之口逐段测其深浅广狭纡直所向而后得其要葢孟津而下夏秋水涨河流甚广【荥泽漫溢至二三十里封丘祥符亦几十里许】而下流甚隘【一支出涡河口广八十余丈一支出宿迁小河口广二十余丈一支出徐州小浮桥口亦广二十余丈三支不满一里】中州之多水患不在兹欤宜预为储蓄候嵗丰人和大加疏导可也蔡石冈云黄河南徙国家之福运道之利也当冲
　　郡邑作隄障之不壊城郭巳矣被灾军民免其租役不至流徙巳矣石冈睢人也睢河患为甚而其言若此公天下为心矣　河性湍悍如欲杀北岸水势则疏南岸上流支河上防也然支河或不顺水势则虽开而复淤旧有马头埽之制葢卷埽出河丈余稍顺水势连出数埽虽终不能御然水性极悍一有所触即折而他注连触数埽有壊即补多因之以全岸者亦不可废也　黄河旧出谷亭口入运鲁桥下至徐沛闸座尽废嘉靖甲午秋忽一夕迁改然幸分为二支一北出鱼台塌场口犹赖以济运【如即南徙则运河淤满闸座未复粮运立阻矣】一从上源曹县榆林集南向徐州免北冲济宁之患【如全出塌口则逼近济寜鲁桥以上闸座尽壊矣】至十月运舟南还全河方始南徙二支断流【若稍迟至春南徙则疏浚无及乙未之粮运亦阻矣】国计所系神实相焉【以上治河之要摘録四条】　贾让云隄防之制起自战国然势不能废葢虽不能御异常之水【河厎甚髙水易涨溢且自三门下视中州如井然故虽髙厚之隄不能御】而寻丈之水非此即泛滥矣【城郭市镇民居多濵河故也】但不宜近河而宜逺尔歴观宋元迄今隄防形址断续横斜曲直殊可骇笑葢皆临河为隄河既改而隄即壊尔巳择属吏之良者上自河南之原武下迄曹单沛上于河北岸七八百里间择诸隄去河最逺且大者【去河四五十里及二三十里者】及去河稍逺者【一二十里及数里者】各一道内缺者补完薄者帮厚低者增髙断絶者连接创筑务俾七八百里间均有坚厚大隄二重巳经接合创筑蔡家口上下及曹单八里湾侯家林百余里余当极力完成虽费不防自兹茍非异常之水北岸固可保无虞矣　凡创筑隄必择坚实好土毋用浮杂沙泥必干湿得宜燥则每层须用水洒润必于数十步外平取尺许毋深取成坑致妨耕种毋仍近隄成沟致水浸没必用新制石夯每土一层用夯密筑一遍次石杵次铁尖杵各筑一遍复用夯筑平隄根宜阔隄顶宜狭俾马可上下谓之走马隄毋太峻水易冲啮凡帮隄必止帮隄外一面毋帮隄内恐新土水涨易壊【运河通用】　中州河北岸隄防重复至四五道者往往而冲决葢修筑不坚一也工程报完巳矣管河监司府贰不复省騐二也【甲午春所筑隄余巡行亲騐之盘石口隄巳即冲洗无复形迹原武首面及两傍各止筑尺许中实以虚浮白沙余率此尔】旧隄日就坍损车马行人践踏成路不复巡视完补禁治三也千里之隄壊于蚁穴夫安得而不决哉自今创筑者必用新发尺式【度长短不一即生矣】必编号必分定州县工程丈尺及官夫名数必置籍备纪府贰必身亲督理指授【筑法器具详见前】工成监司必亲阅实旧隄必委属时一巡视完补车马行人路口之隄必两箱各筑阔厚斧刅衬隄俾车可上下隄面邉箱路口各限以横埋丈余圆朩上覆以土守隄者每遇践踏朩露即仍以土覆之隄内外栁株稀少者补植之审如是夫安得而复决哉是存乎其人尔【运河通用】歴年筑隄率以髙一丈或一丈二尺为准但地势
　　不一如地势原下隄即卑矣【地势顿下犹可见以渐而下者隄益卑而不觉矣】凡筑隄以髙阜或平地髙若干为准然必逐段用平准法打量【余新制水平穏而不摇颇准】因地势髙下而低昂之俾隄面逺近髙下一律【甲午筑南旺湖隄率髙一丈报完矣余騐而疑之乃施平准法其间有地下八尺者然则隄仅髙二尺尔黄河之隄若是不亦大可畏耶】否则贻患非小也但平准极难须水面浮板并于上两端小横朩并前朩表横板之厚薄长短广狭皆极其均停端正而打量之人目力详审且再三试果无差忒而后可凭也【乙未春浚河修闸之役余甚苦于此必再三躬为之而始效运河通用以上隄防之制四则】疏濬塞三法欧阳之说备矣疏支河以分水势
　　治河要法顾水有向背地有髙下治水者因其势而利导之斯善矣然河之所向不可限量赵皮寨口之开冀少杀东流尔不数年而全河从此南徙茍非运道事重是移曹单鱼台之患于睢归矣不可不审也开河面宜广俾伏秋水涨有所容厎宜深而狭视
　　面仅可四之一形如锅厎俾冬春水落流迅可免淤塞近年率为平厎而浅两失之矣　濬河宋人铁龙爪近时滚江龙之法皆不可用惟先计濬广若干丈插标水中次计所濬若干逺及夫役之数而约计然后用新制平厎方舟横排河中为一层船四维各施桩橛插繋水中用新制长柄铁爬立船中齐濬之每濬深数尺即移船少退以次再濬之后数丈复为一层如前法则虽水中与陆地施工略同若止以船只往来河中所濬十不及一矣【运河同】　方舟之制非特便于濬河且免役夫入水防爱之意寓焉【运河同】　疏濬河泥必逺置河岸四十步外平铺地上免妨耕种用隄者即以之成隄毋仍临河免致雨水冲洗仍归河内【运河同以上疏浚之制五则】　凡騐筑隄之工必逐叚横掘至厎而后见旧以锥刺无益也【运河同】　隄铺夫守隄防河所繋甚重子歴询之多逺地之民赴役有数十百里外者有别州县编役者且嵗一更易以故隄多坍损栁多砍伐甚至河水巳至或被盗决而官犹未知坐失防御为害匪轻巳经行令将近铺居民编当如徭役巳定则将别差更换别州县者亦将别差兑编以后编役更不必改易仍将本铺所管隄岸每夫画地分管专令修隄植栁时阅而劝惩之均为徭役初无损于公家而铺夫便于守视隄自固矣【运河同沧徳一带尤为甚切以上工役之法摘録一条】　余行中州歴观隄岸絶无极坚者且附隄少盘结繁密之草与南方大异为之忧虞乃审思备询而施植栁六法　一曰卧栁凡春初筑隄每用土一层即于隄内外邉箱各横铺如钱如指栁枝一层每一小尺许一枝毋太稀疎土内横铺二小尺余土面止留二小寸毋过长自隄根直栽至顶不许间少　二曰低栁凡旧隄及新隄不系栽栁时月修筑者俱候春初用小引橛于隄内外自根至顶俱栽栁如钱如指大者纵横各一小尺许即栽一株亦入土二小尺许土面亦止留二小寸　三曰编栁凡近河数里要去处不分新旧隄岸俱用栁桩如鸡子大四小尺长者用引橛先从隄根宻栽一层六七寸一株入土三小尺土面留一尺许却将小栁卧栽一层亦内留二尺外留二三寸却用栁条将栁桩编髙五寸如编篱法内用土筑实平满又卧栽小栁一层又用栁条编髙五寸于内用土筑实平满如此二次即与先栽一尺栁桩平矣却于上退四五寸仍用引橛密栽栁桩一层亦栽卧栁编栁各二次亦用工筑实平满如隄髙一丈则依此栽十层即平矣以上三法皆专为固防隄岸葢将来内则根株固结外则枝叶绸缪名为活龙尾埽虽风浪冲激可保无虞而枝梢之利亦不可胜用矣北方雨少草稀歴阅旧隄有筑巳数年而草犹未茂者切不可轻忽【运河黄河通用】　四曰深栁前三法止可防隄以防涨溢之水如倒岸冲隄之水亦难矣凡近河及河势将冲之处隄岸虽逺俱宜急栽深栁将所造长四尺长八尺长一丈二尺数等铁裹引橛自短而长以次钉穴俾深然后将劲直带梢栁枝如根梢俱大者为上否则不拘大小惟取长直但下如鸡子上尽枝梢长如式者皆可用连皮栽入即用稀泥灌满穴道毋令动摇上尽枝梢或数枝全留切不可单少其出土长短不拘然亦须二三尺以上每纵横五尺即栽一株仍视河势缓急多栽则十余层少则四五层数年之后下则根株固结入土愈深上则枝梢长茂将来河水冲啮亦可障御或因之外编巨栁长桩内实稍草埽土不犹愈于临水下埽以绳繋岸以桩钉土随下随冲劳费无极者乎尝于睢州见有临河四方土岸水不能冲者询之父老举云农家旧圃四围栁株伐去而根犹存彼不过浅栽一层况深栽数十层乎及观洪波急流中周遭巳成深渊而栁树直立略不为动益信前法可行郡邑治水之官能视如家事图为子孙不拔之计即可望成効将来卷埽之费可全省矣但临河积年射利之徒殊不便此治水者止知其为父老土著之民惟言是聴而不知机缄之有为也卷埽斧刀隄后逺近适中之处尤宜急栽多栽数层此法黄河用之运河频年冲决深要去处亦可用　五曰漫栁凡坡水漫流之处难以筑隄惟沿河两岸密栽低小柽栁数十层俗名随河栁不畏淹没每遇水涨既退则泥沙委积即可髙尺余或数寸许随淤随长每年数次数年之后不假人力自成巨隄矣如沿河居民各分地界筑一二尺余缕水小隄上栽柽栁尤易淤积成髙一二年间隄内即可种麦用工甚省而为效甚大黄河用之　六曰髙栁照常于隄内外用髙大栁桩成行栽植不可稀少黄河用之运河则于隄面栽植以便牵挽【问水集】
　　明世宗嘉靖十五年十一月丙寅陞总理河道都察院右副都御史李如圭为兵部右侍郎　壬申陞右副都御史于湛以原职总理河道【明世宗实録　如圭字国寳澧州人治乙未进士歴户部尚书湛字莹中金坛人正徳丁未进士歴户部右侍郎】
　　黄河先年由河南兰阳县赵皮寨地方流经考城东明长垣曹萧等县以入徐州近年自赵皮寨南徙由兰阳仪封归徳宁陵睢州夏邑永城等州县流经鳯阳地方入淮其归徳兰阳等州县即今水患颇大【嘉靖十五年总河李如圭治河疏略】
　　明世宗嘉靖十六年七月癸夘命迁河南开封府夏邑县城以避水患　十二月癸丑先是总理河道右副都御史于湛等言地丘店界牌口杨铎铺等水俱入亳州经涡河渐近夀春王陵且居郑家口上流易成淤塞无以接济二洪若挑饮马池原淤河身地逺费多宜于地丘店野鸡冈等口上流开凿一河四十余里由桃源集丁家道口入旧黄河既可以截涡河之水入河济洪复可以免逼冲王陵之虞工部覆以为便诏从之【明世宗实録会典云是年凿地丘店野鸡冈等上流支河四十余里】
　　明世宗嘉靖十七年七月乙酉先是总理河道右副都御史于湛奏原设河夫二千三百余名今黄河南徙夫役无用量留五百名备修隄岸其一千八百名折银贮库以备河道支用工部覆议从之【明世宗实録】
　　嘉靖戊戌河决金相寺口水出地上一丈许石桥归徳闸方殚为河二洪寘壅漕粟不得从河上议者谓自孙继口至清河口百余里大兴卒塞之非十四万人不可使领吏且六百人杂作治河卒受平贾与伐买薪石之费期六月计十七万余缗是时公【讳绍字孟宣枣强人开封府同知】实注治河往行河曰是在我即湛祭令水工表独以徒四万搴茭而自蹈橇理楗事徒四万一劝赴臿百余里云举各自以为常见公凡三月河隄成才佐吏数十算九千七百余缗而巳绩上赐爵一级【李攀龙沧溟集】
　　明世宗嘉靖十八年正月乙酉河道都御史胡缵宗疏言河南睢州考城县地方新开孙继口孙禄口各黄河支流以一分杀上源归睢二处水患一以灌下流徐吕二洪以济官漕议于孙继口至孙禄口另筑长隄及将考城县马牧集等处修堵决口务筑髙广坚实密栽榆栁防之河身既寛土隄亦实大水涣发势能容受可免冲决散漫之虞而黄河安流二洪顺受运道可无患矣疏入下工部议行之　三月已巳改胡缵宗巡抚河南以原任副都御史朱裳总理河道　五月丙申总理河道都察院右副都御史朱裳卒赐祭如例裳直沙河县人正徳中举进士授监察御史出守巩昌累陞都察院右副都御史总理河道未几以忧去起复原任至是卒裳性峻直有清操歴官三十年攻苦食淡常若一日有先朝名臣之风焉【明世宗实録　胡缵宗字世甫秦安人正徳戊辰进士】明世宗嘉靖十九年濬睢州孙继口至丁家道口淤河五十里【明会典】
　　是年河决野鸡冈由涡河经亳州入淮二洪大涸兵部侍郎王以旂开李景髙支河一道引水出徐济洪役丁夫七万有竒八月而成寻淤【河防一览】
　　是年决睢州野鸡冈由亳入涡河二洪告涸漕舟胶阻命兵部侍郎王以旂同河道漕运二都御史周金郭持平筑塞野鸡冈濬李景口由萧县以达小浮桥凡六百余里于是涡河堙而河之全力皆入于徐矣【萧县志　持平字守衡万安人正徳丁丑进士歴工部右侍郎兼右佥都御史】
　　以旂开支河引水济洪粮运无阻上悦加秩寻复淤是时河益南徙【明纪事本末】












　　行水金鉴巻二十四
　　钦定四库全书
　　行水金鉴巻二十五
　　江南按察使傅泽洪撰
　　河水
　　明世宗嘉靖二十年四月【阙】　以漕渠水涸遣太常官往祭河淮诸神　五月丁亥命兵部右侍郎王以旂督理河道　九月壬子诏复河道都御史郭持平俸及管河郎中郭应奎等原职先是持平降俸三级应奎降职一级至是河通特复之从都御史王以旂言也【明世宗实録以旂字士招江宁人正徳六年进士歴南右都御史】
　　嘉靖二十年黄河东决于大清口南竭四十里【淮安府志】
　　明世宗嘉靖二十一年又凿野鸡冈上流李景髙等口支河三导河东注以济二洪【明会典】六月癸丑巡按山东监察御史杨本深赵继本奏黄河孙继口李景髙口扈运口俱巳疏濬徐吕二洪水势通行粮运无阻上览奏嘉悦诏加督治漕河兵部右侍郎王以旂俸一级总理河道都御史郭持平为工部右侍郎仍管理河道陞管河郎中郭应奎等七员各一级员外郎封祖裔等一十五员俸一级余俱赏赉有差【明世宗实録】
　　明世宗嘉靖二十二年二月丙子工部请加总理河道尚书周用宪职庶便行事上以祖宗时治河官原无兼职巳之【明世宗实録】
　　周用疏云今黄河每嵗冬春之时自西北演迤而来固亦未见大害逮乎夏秋霖潦时至吐泄不及震荡冲激于斯为甚考之前代传记黄河徙决于夏月者十之六七秋月者十之四五冬月葢无几焉此其证也夫以数千里之黄河挟五六月之霖潦建瓴而下乃仅以河南开封府兰阳县以南之涡河与直徐州沛县百数里之间拘而委之于淮其不至于横流溃决者实徼万一之幸也夫今之黄河古之黄河也其自陜西西宁至山西河津所谓积石龙门合泾渭汭漆沮汾沁及伊洛瀍涧诸名川之水与纳每嵗五六月之霖潦古与今亦无少异然黄河所以有徙决之变者无他特以未入于海霖潦无所容也沟洫之为用説者曰备旱潦而巳其用以备旱潦者容水而巳故自沟洫至于海其为容水一也夫天下之水莫大于河天下有沟洫天下皆容水之地黄河何所不容天下皆修沟洫天下皆治水之人黄河何所不治水无不治则荒田何所不垦一举而兴天下之大利平天下之大患矣【康济论】
　　用字行之吴江人治十五年进士嘉靖中工刑二部尚书致仕久之以工部尚书起督河道数月改漕运未上召拜左都御史吏部尚书卒赠太子太保諡恭肃【明史稿】
　　嘉靖癸夘【二十二年】王湛泉与龄为文选郎中起用周恭肃公以工部尚书总理河道忌王清劲者倡言河道无用尚书故事王以问余余曰永乐初开会通河尚书宋礼实始其事李西涯诗所谓几度会通河上过竟无人说宋尚书者是也景泰时河决张秋尚书石璞治之正徳中李燧亦以尚书治河嘉靖初江南白茅港之役李充嗣亦尚书也【郑晓今言】
　　嘉靖二十三年小清河决公佥事山东筑长隄御之濒河居民得无漂溺诏赐金绮【王家屏撰兵部侍郎吴嘉会墓志】韩邦竒字汝节朝邑人正徳戊辰进士都察院右副都御史嘉靖二十三年总督河道歴南京刑部尚书【山东全河备考　邦竒卒諡恭简见陜西通志】
　　明世宗嘉靖二十四年由野鸡冈决而南至泗州合淮入海遂溢防城五河临淮等县【明防典】十二月甲寅前太子太保兵部尚书刘天和卒赐祭赠少保諡庄襄天和湖广麻城人正徳戊辰进士歴巡抚甘肃陜西陞副都御史总理河道工部侍郎改兵部总督三邉军务拜兵部尚书加太子太保寻召入提督团营以疾致仕卒天和宇度亮有泛应才凡所敭歴去后必遗迹余泽为人所称述至于治水防邉功能尤着在河道尝手制乗沙量水等器在陜西尝造单轮车及防火器三眼鎗等后人皆遵用之【明世宗实録】
　　刘松石人知其花马池之功而不知其工于治河如闸河之厎深浅不同故盈涸难定公于涸时一以枣林闸为准髙者洼之低者量留厎板闸如一遂为永利【涌幢小品】
　　明世宗嘉靖二十五年又决曹县溢入武城金乡鱼台单县漂溺甚众命总理河道都御史会同南北直山东河南抚按官议筑曹县等处不果【明会典】
　　明世宗嘉靖二十六年二月甲申户科给事中陈棐疏陈河道二事一除水患以祛民害谓大江以北地势平衍一遇霖潦輙被淹没宜放江南水田之法督责长吏时加疏濬通其沟洫使田间沟水尽入于河一减河役以苏民困谓两直山东河南先年设闸夫河夫堡夫逺者徴银近者给役以供黄河修筑之用今皆积有盈余而嵗徴如故民实不堪宜量为减免待河工兴举银力不敷仍旧徴派工部议覆报可　七月丙辰山东曹县河决城池漂没人民死者甚众工科都给事中刘大直劾河道都御史詹瀚等得旨命巡按御史查覈以闻已御史党承赐奏瀚及副使张九叙等隄防失防诏夺瀚俸二月九叙等下御史逮问　十月戊辰提督漕运署都督佥事万表奏海口新河淤浅请调顺天永平二府及通州卫所军民夫役挑濬工部覆奏从之【明世宗实録】万氏表云黄河自野鸡冈而下分为二股其自东南涡河而行者则为河身其自孙继口出徐州小浮桥者则为支流然皆并合于淮以入海是故黄河入海舍淮无他道也如嘉靖庚子二洪水涸漕舟并阻议者谓黄河改流愚则曰非也夫河流迁改宜必有漫溢之处计今水道惟涡河孙继口耳今孙继口之出徐州者既淤则当泛溢于东南之涡河而涡河之水迄今亦微至可截以坝也断可识矣葢自清河以至徐沛地势隆拥节髙一节如往年黄河盛溢之时则上漫济宁其鲁桥诸闸皆为淹没而淮水亦几浸城后水势少降则自鱼台以出谷亭再降则由飞云桥以出沛县而淮水亦以次渐小又降而出徐州小浮桥则淮水亦渐平矣近年黄河之水日微故小浮桥之水淤塞宿迁桃源二小河亦塞今淮安河口合流入海之处可以褰裳而涉也此徐水之通塞实本于黄河之嬴缩岂闗于河之改流哉【续文献通考】
　　明世宗嘉靖二十七年正月癸未总理河道都御史詹瀚以河决曹县及金乡鱼台定陶城武等处奏乞于赵皮寨等处多穿支河修筑隄岸以捍水患诏可【明世宗实録】公视河道曰利不当与水争智不当与水鬬汲汲惟枝河是开长隄是防其见于一政体明职守重运道诸疏可考也偶盗起曹单势甚猖獗公掣河夫与之格鬭比当事者至则先巳扑灭矣其事不避难如此陞刑部右侍郎【赵镗撰刑部左侍郎燕峰詹公墓志按公名瀚字汝约玉山人正徳辛未进士】
　　胡松之为河道也前使詹瀚以河决议开赵皮寨支河杀水势公谓开赵皮不如孙家渡近省可十倍詹时佐司防力沮之而其督漕时以淮安新城据河冲时时溃版筑公谓河不易宜徙而疏入海亦以迁去弗果然代公者后先卒用公议以济他所创转漕法洗清江浦宿蠧着为絜令【王世贞撰工部尚书承庵胡公行状　按松字茂卿绩谿人正徳甲戌进士】
　　二十七年公总督漕运时河流忽东南注淮市防几大决议者以为必上闻公曰民危在旦夕而循故事待报此于避形迹为善非任事之体亟下令就决所筑隄实土于破舟沈之旋压以石水势亦渐缓凡若干月费若干而隄成阔若干丈淮人赖之立碑于镇河下以纪功徳【吕本撰工部左侍郎龚公墓志　按公名辉字实卿绍兴人嘉靖癸未进士】
　　方钝字仲敏巴陵人正徳辛巳进士累官至户部尚书卒赠宫保諡简肃【湖广通志　山东全河备考载钝督河在嘉靖二十八年钝误作纯】
　　明世宗嘉靖二十八年正月辛夘御史陈其学疏请久任漕河都御史从之时韩士英胡松皆不逾月而罢故其学云然【明世宗实録】
　　是年公为河南左参政时河决为患至不可御公亲歴决所授吏成法所费不逾万缗而隄固河宁民无垫溺【南刑部尚书冯公家状　按公名岳字望之慈谿人嘉靖丙戌进士】
　　汪宗元字子元崇阳人嘉靖已丑进士歴副都御史督理河道漕流以通严嵩嫌其不附已罢为福建参政歴通政使致仕【湖广通志　山东全河备考载宗元督河在嘉靖二十九年】
　　明世宗嘉靖二十九年六月癸夘命总理河道右副都御史何鼇总督漕运兼巡抚鳯阳等处【明世宗实録鼇字巨卿山隂人正徳丁丑进士歴刑部尚书】
　　明世宗嘉靖三十年七月已亥漕运都御史应槚奏先年黄河入海之道疏通无滞故开清河口通黄河之流以济运道今黄河入海下流如涧口安东等处俱涨塞河流壅而渐髙泻入清河口泥沙停淤屡浚屡塞兹欲使黄河之水不入清河口须凿涧口以决壅滞疏支河以杀水势工力浩繁未敢轻议勘得三里沟在淮河下流黄河未合之上淮水清多浊少议者未宜闭清河口开三里沟至通济桥使船由三里沟出淮河达黄河且道里甚近工费不多欲除河患无以易此疏下工部议覆奏从之【明世宗实録】
　　明世宗嘉靖三十一年三月甲午改总督河道都察院右副都御史连鑛总督漕运兼巡抚鳯阳　已亥陞河南左布政使曾钧为都察院右副都御史总理河道八月乙未河决徐州自徐州房村至邳州新安等处运道淤阻五十里御史黄国用以闻诏督河漕大臣先议通运船以次塞决疏浅并条列利具奏　十月壬申以河决免徴安东县马　十二月壬子河道都御史曾钧奏上治河方略自房村集至双沟曲头诸处当浚自徐髙庙至邳州沂河诸处当筑隄约工费当用银十一万三千余两有竒乞发淮扬余盐并邻省事例银两协济其诸省解京掠剰河道及南直赃罚等银亦宜暂留以助大工工部覆议上曰河患异常所在有司漫不经心姑记罪候处钧所请修浚银两俱依拟仍令会同漕运都御史连鑛以实举行自后河道钱粮别衙门不许擅自动支【明世宗实録】是年又决房村至曲头集凡决四处淤四十余里命官濬之役夫五万余三阅月而成【明防典　鑛字伯全永宁人嘉靖丙戍进士】
　　曾钧字廷和进贤人嘉靖十一年进士三十一年以副都御史总理河道徐邳等十七州县连被水患帝忧之趣上方略钧请濬刘伶台至赤晏庙八十里筑草湾老黄河口增尚家堰长隄缮新庄筑旧牐阅数月成进工部右侍郎治河四年入为南京刑部右侍郎【明史槀】
　　明世宗嘉靖三十二年正月戊寅朔遣刑部左侍郎吴鹏赈徐邳等州先是大学士严嵩等疏言徐邳等十七州县连被水患饥民甚众而剽劫吏不能禁恐生他变乞命户部给发余盐银两及徐淮等仓存留粮米选差大臣出赈仍令工部行巡抚及河道官急将黄河下流设法疏濬令水归故道百姓有室庐田可依得以安堵上命河道都御史曾钧漕运都御史连鑛作速勘处以闻至是钧等奏谓刘伶台至赤晏庙凡八十里乃黄河下流顷为淤沙壅塞以致奔溃此其疏濬所最先者次则草湾老黄河口冲决淹没安东一县亦当急筑既成之后宜筑长隄矶觜以备冲撃又三里沟新河口比旧口水髙六尺若开旧口虽有沙淤之患而为害稍轻若开新口未免淹没之虞而漕舟颇便宜将新口暂闭建置闸座及将髙家堰增筑长隄原建新庄等闸加石修砌以遏横流但挑筑工料计用银十三万九百余两乞发淮扬浒墅二钞闗并芜杭二抽分银两解用工部覆议从之巳命发淮徐食米麦四万石运司余盐银五万两遣刑部左侍郎吴鹏往赈之　二月辛酉大学士严嵩李本言顷徐邳水患挑濬几成一夕水涌旋淤前功尽弃其或涌或淤若有神使请遣太常官赍香帛往授各巡抚官祭大河泰山沂山金龙庙等神从之　闰三月辛酉刑部左侍郎兼佥都御史吴鹏河道都御史曾钧等奏言黄河自古为患其治之之术不过疏濬塞三法而巳比年淮徐水患议者谓海口积沙壅阏下流所致今臣亲歴其地贩鬻之舟往来无滞乃知积沙之说出自传闻无容议矣惟草湾老黄河口刘伶台宜挑浚筑塞使水复故道不致横溃三里沟新开河口迎纳泗水清流可以避黄河之冲垫宜创建闸座以时啓闭但工费不赀乞于常镇二府粮银数内量给接济臣又惟黄河西来万余里汇纳百川古疏九河以杀之犹莫能支今自河南以下全派经徐出清河滙淮以趋于海而无所分其流益壮其势益决徐邳一带频年冲溃湮淤之患皆上源少分杀之故也宜于徐州上流至河南开封等处地方相度旧道择其便利者疏濬支河一二处以分杀水势为永图之利疏入诏如议惟分杀黄河上流令鹏钧会同河南抚按官勘处以闻【明世宗实録】
　　是年夏四月遣侍郎吴鹏来视赵皮寨孙家渡二支河初河决曹县都御史詹瀚欲杀水势乃上疏请开赵皮寨之支河计役夫八万有竒明年都御史胡松上疏请开孙家渡之支河计役夫六万有竒二疏俱下河南山东抚按藩臬臣议之【河南通志】
　　是年黄水冲草湾河时通时塞【淮安府志】
　　明世宗嘉靖三十四年正月丙辰工部尚书吴鹏奏迩者黄河冲决飞云桥于是昭阳湖水柜淤为平阜今与运河无涉柜外余田四百九十余顷悉召民佃种人授田五十畆每畆徴银三分以备河道之用日后或于河渠有济仍退还官其马南旺安山等三湖水柜不在此例　十月辛未改总理河道工部右侍郎兼都察院右佥都御史曾钧为南京刑部右侍郎　庚辰陞大理寺左少卿胡植为都察院右佥都御史总理河道【明世宗实録　植字立之南昌人嘉靖乙未进士前后两任总河】
　　明世宗嘉靖三十五年四月戊戌以孙应奎为右副都御史总理河道【明世宗实録　应奎字文卿余姚人嘉靖巳丑进士】
　　明世宗嘉靖三十六年九月丙子陞陜西左布政使王廷为都察院右副都御史总理河道【明世宗实録　廷字子正南充人嘉靖壬辰进士歴南京户部右侍郎左都御史卒諡恭节】
　　明世宗嘉靖三十七年淤新集趋叚家口析为六支入运河又由砀山趋郭贯楼析为五支出小浮桥会徐州洪【明会典】
　　是年新集淤七月忽向东北冲成大河而新集河由曹县循夏邑丁家道司家道出萧县蓟门由小浮桥入洪七月淤凡二百五十余里趋东北叚家口析为六股曰大溜沟小溜沟秦沟浊河胭脂沟飞云桥俱由运河至徐洪又分一股由砀山坚城集下郭贯楼又析五小股为龙沟母河梁楼沟杨氏沟胡店沟亦由小浮桥会徐洪河分为十一流遂淤然分多则势弱势弱则并淤之机也【河防一览】
　　是年河北徙新集淤而为陆二百五十余里视故道髙三丈有竒河分流弱离为十一河南山东徐邳皆苦之【明纪事本末】
　　明世宗嘉靖三十八年二月甲辰河南巡抚章焕言汴城以河为带其初河从西来势本东流数十年间南岸倾頽北岸淤塞渐成横溢宜于翟家口大开河口以杀其势别挑支河培筑隄岸以图永久请差部臣经略诏行其议部臣止勿遣【明世宗实録】
　　嘉靖三十入年公巡抚河南先是河决逼汴城周藩上言龙卵示变水灾异常不即改复患且滋甚诏下所司集议大役且兴属公至源委堙决所繇乃决防曰因势利导修塞足矣改复何为于是条上利便上可其奏民不劳而河卒还故道【都察院左都御史临溪张公墓志　公名永明字钟诚号临溪乌程人嘉靖乙未进士】
　　明世宗嘉靖三十九年三月壬午陞南京太仆寺卿林应亮为都察院右副都御史总理河道　十月乙巳起服阕总理河道右佥都御史胡植仍总理河道【明世宗实録应亮字熈载侯官人嘉靖壬辰进士歴南京户部右侍郎】
　　明世宗嘉靖四十年四月戊戌命总理河道都察院右佥都御史胡植囘院协理　丁未陞右侍郎光禄寺卿孙植为都察院右佥都御史总理河道　十一月甲寅陞总理河道右佥都御史孙植为南京大理寺卿　十二月丁夘陞大理寺左少卿王士翘为都察院右佥都御史总理河道【明世宗实録　植字斯立平湖人嘉靖乙未进士歴南京刑部尚书　士翘字民瞻安福人嘉靖戊戌进士数年以来总河之陞迁席不暇暖亦由于河上之无所事事也】
　　明世宗嘉靖四十二年四月甲寅陞总督河道都察院右佥都御史王士翘为右副都御史提督南京粮储乙亥陞提督抚治郧阳右佥都御史吴桂芳为右副都御史总理河道　九月乙已陞总理河道都察院右副都御史吴桂芳为兵部右侍郎兼右佥都御史提督两广军务兼理巡抚　十月乙未以李迁为工部右侍郎总理河道【明世宗实録　桂芳未任总河即陞两广巡抚　李迁字子安新建人嘉靖二十年进士歴刑部尚书卒諡恭介迁歴中外三十年不妄取一钱见明史藁】
　　明世宗嘉靖四十三年二月乙巳陞南京户部右侍郎陈尧为工部右侍郎兼都察院右佥都御史总理河道五月壬子河道佥都御史王士翘罢士翘疏举方面
　　官至四十五人而考察闲住副使雷梦麟亦以贤能陞任荐给事中赵灼劾其违例市恩士翘坐罢【明世宗实録】嘉靖四十三年公总理河道比嵗水溢奏蠲江北桩草河夫逋赋三万缗会黄河由溜沟入漕淤上流数十里费以万计者二方议兴工适河水出飞云桥淤悉冲去其后淤沛下百二十里大害漕公遣小艇得古庙碑刁阳湖遂引漕舟悉由湖陵城入即河塞漕如期巳改刑部右侍郎公始为郎以水部出治清江浦所至审择便利人至今法之【汪道昆刑部左侍郎陈公墓志　按公名尧字敬甫通州人嘉靖乙未进士】
　　明世宗嘉靖四十四年五　　　　　　　　　　　　　　【月】甲辰山西巡抚万恭奏山西河邉东起老牛湾西及河曲与套虏止隔一水先年拒墙而守至嘉靖壬寅总兵官王继祖始倡打氷之说迄今二十余年因循不改朔风严凝随打随结军士寒苦不支然于防御终无足恃今如臣计则自险崖逮隂湾至石门为次冲当渐筑墙者亦二十里筑以三千人三月可完极冲所费不过五千金然后及于次冲则事可渐举夫守墙则逸而有成打氷则虏常可伺以乗我之敝况昔之虏患以冬春今之虏患以夏秋夏秋水浅虏褰裳可渡氷何足恃哉此收复河防之大计也山西内邉自刑平而西至于老营堡五百里外以大同为障而虏屡冦节年犯山西率由平虏以西而入者葢自平虏以东则有威逺大同左右五堡等兵马气势聫络自平虏西至编虏老则四顾荒漠墩堡为墟朔州乃河之西鴈门阳方诸要害之处遂为虏冲烽火传报俱不以时至此剥牀及肤患也今如臣计则自老营东二十里为贾家屹屹又东二十里为乃河又东二十一里为顾家堡又东二十里为平虏卫废堡悉在急宜修举每堡设军五百人每五里为立一墩军势相连火烽相接逺续大同之手足近复朔州之膏腴东接平虏之血脉南固阳方之门户北明三闗之耳目西通老营之咽喉此修复邉防之大计也以上二计臣任其必可行而工费亦不必取之内帑河墙之费则括诸司赃罚乃河之费则改班军折粮庶几一劳永逸御虏之防无出于此疏入诏先从其河防事命兴工修筑乃河事宜仍防同大同抚臣详议行　庚戌改总理河道工部右侍郎陈尧为刑部右侍郎　丙辰陞右佥都御史孙慎为右副都御史总理河道　七月癸夘河决沛县等处运道淤塞百余里　八月癸未改南京刑部尚书朱衡为工部尚书兼都察院右副都御史总理河道及漕运事务　辛夘以徐邳河淤命总理河道尚书朱衡祭告大河东岳等神　十月丙子命总理河道都察院右副都御史孙慎囘籍候用时河患方亟被命迁延不即赴任都给事中王元春疏劾之故有是命　十一月甲午朔总理河道漕运工部尚书朱衡劾奏管理曹濮副使柴涞怠缓不任事宜从调处并乞申饬河道漕运二臣协心共济毋分彼此仍行各濵河巡抚驻劄近地以便咨确且亲督所属共图成绩诏从之　已亥陞大理寺左少卿潘季驯为都察院右佥都御史总理河道【明世宗实録】是年郭贯楼淤遂决华山出飞云桥截沛以入昭阳湖北泛湖陵城孟阳泊至谷亭南溢于徐命官往治乃接六年所凿故迹役夫浚之为南阳新河又疏旧河自留城至境山又隄马家桥遏河流出飞云桥者使尽归秦沟鱼沛横流始絶惟茶城时有浅阻【明防典】
　　是年七月河水大淤全河南绕沛县戚山入秦沟北绕丰县华山漫入秦沟接大小溜沟泛滥入运河至湖陵城口漫散湖陂从沙河至二洪八月工部尚书朱衡乃请开都御史盛应期原议新河自南阳至留城佥都御史潘季驯请接浚留城旧河并力挑浚八阅月而成【河防一览】
　　先是四十三年上六股皆淤而统防于秦沟迨四十四年水泛异常决新集塞厐家屯向东又出飞云桥漫成巨浸迤而南注由秦沟直射茶城而经徐入淮矣【萧县志】










　　行水金鉴巻二十五
　　钦定四库全书
　　行水金鉴巻二十六
　　江南按察使傅泽洪撰
　　河水
　　明世宗嘉靖四十五年六月癸酉河决马家桥等处新隄总理河道尚书朱衡都御史潘季驯以闻工部议覆请令衡等亟为经理仍及水盛之时亲诣黄河上流督率有司视某处故道可复某处新河可开务图上防以弭后患从之　十一月壬午总理河道都御史潘季驯以忧去吏部言治河尚书朱衡心计精明足当大任今河业巳有绪宜即以河道事使衡兼之待其迁转之日仍旧复设河道都御史报可【明世宗实録】
　　是年黄河复决沛县飞云桥二三等铺东流冲运河亦由湖陵城口入湖坡平地水盈丈许上下百里漕渠无迹九月马家桥隄成障水使之南趋秦沟冬沛县水断流【续文献通考】
　　时河尽北徙决沛之飞云桥横截逆流东行逾漕入昭阳湖泛滥而东平地水丈余散漫徐州从沙河至二洪浩渺无际而河变极矣【明纪事本末】
　　乙丑公以久次擢南京刑部尚书防河决徐方运道湮塞上忧之改工部尚书兼右副都御史总理河漕公日夜驰至徐方率四部人吏行视河所决道涨为平陆浚之沙随水壅淖不可足其旁横流汗漫舟行树杪力无所施则下令吏民父老有能以河事献者立召见口对久乃得新渠防度焉【于慎行作镇山朱公行状　公名衡字士南万安人嘉靖壬辰进士新渠详见运河】
　　公晋都察院右佥都御史总理河道乙丑河决沛县破三沽闸漕道为梗议者言欲徙闸夏镇従南阳至留城出茶城口就高卬避漫流便天子以为然命大司空衡督理以公副公分工受事躬行畚锸间十旬竣事省原估三之一寻丁内艰河工成诏褒録公晋右副都御史【申时行撰宫保尚书潘公季驯传】
　　黄决沛县之飞云桥谷亭沙河留城境山一带河渠尽塞公遡流而西问故道扵土老篙师喟然叹曰汉瓠子之役沉璧投马不过曰复江南旧迹而巳其后贾鲁亦一切以复故为主宜仍三沽故道便而夏镇业有成议遂躬行督相不三旬告成【王锡爵撰印川潘公墓志】乙丑补工科给事中先是河决曹县防河使者疏请开赵皮寨孙家渡以杀水势特遣侍郎吴鹏都御史曽钧董其役公上书极陈闗系祖陵周藩至急乃不果开至是当事者仍议徐沛运道淤平宜亟开汴河以疏黄水漫流公援证往事反覆辨其不可大略谓汴河肇开自隋下通宿泗而达广陵数百年来湮没殆尽即欲开凿糜费不赀使开之水即行势必南走泗州寝园可虞使开之水不至匪徒无益误夺时日运道之治反后已时韪其言开汴之议竟寝晋尚寳司少卿【程绍作徐公　按公名自得雍丘人嘉靖辛丑进士】
　　明穆宗隆庆元年正　　　　　　　　　　　　【月】甲申先是河决沛县议者请修复运河故道乃勘议新集郭贯楼等处上源巳而总理河道尚书朱衡言古之治河惟欲避害而今之治河又欲资其利故河流出境山以北则闸河淤出徐州以南则二洪涸惟出自境山至徐州小浮桥四十余里间乃两利而无害自黄河横流砀山郭贯楼支河皆巳淤塞改从华山分为南北二支南出秦沟正在境山以南五里许此诚运河之利也惟北出沛县西及飞云桥逆上鱼台为患甚大圣慈不忍沛县鱼台之民横罹水灾拳拳欲开故道臣等仰体圣心亦有勘议上源之请但考之地形参之舆论其不可者有五自新集至两河口皆平原高阜无寸尺故道可因即欲濬深无异穿井郭贯楼至龙沟一带颇有河形又系新无可驻足譬诸取饴扵随取随满其不可一也黄河所经鲜不为患由新集则商虞夏邑受之由郭贯楼则萧砀受之今改复故道则鱼沛之祸复移萧砀其不可二也黄河西注华山势若建瓴又无涯涘欲従中凿渠挽水南向必当筑坝横截遏其东奔于狂澜巨浸之中筑数里之坝为力甚难其不可三也役夫三十三万旷日持久劳民扵旣疲之余徼功于难必之地骚动三省其不可四也大役踵兴工费以数百万计匮乏之后措置无防一有不继前功尽隳其不可五也臣以为上源之议可罢惟开广秦沟使下流通行修筑南长隄以防奔溃可以苏鱼沛昏垫之民工部请従衡议上曰可　二月甲午总理河道工部尚书兼都察院右都御史朱衡奉诏自陈乞休不允　十一月丁卯陞刑部浙江司郎中方良曙为河南按察使副使治河【明穆宗实録】
　　明穆宗隆庆二年六月乙酉总理河道漕运工部尚书兼都察院右副都御史朱衡以疾乞休不允　九月已已命总河尚书朱衡回部　庚午起服阕都察院右副都御史翁大立以原职总理河道　十月戊戌诏以两淮运司挑河银三千两发徐吕二洪协济河夫之费従总理屯盐都御史厐尚鹏奏也【明穆宗实録】
　　明穆宗隆庆三年二月庚子总河都御史翁大立奏言国家张官置吏为治河计至详密矣然往往能收临患焦烂之功而未有先事徙薪之防以惩怠击惰之法大疎也稽之律令凡失时不修隄防者罪止笞杖是以当事者率漫然视之请自今更令隄防不効者府佐及州县正官俱以差降级并管河副使与职专守巡者俱治罪工部覆行其言因陈漕渠视黄河以为通塞黄河变迁自古不常乞并敕大立及时疏濬下流建筑遥隄以备之报可　七月壬午河决沛县自考城虞城曹单丰沛抵徐俱罹其害漂没田庐不可胜数漕舟二千余皆阻邳州不得进总理河道都御史翁大立以闻工部尚书朱衡覆奏茶城淤塞宜俟水退乃可疏濬独徐沛灾民流移困苦宜令户部亟议赈济以安人心户部覆如衡言请以淮扬商税及抚按赃赎备赈仓粮赈防贫民仍敕河道诸臣设法疏濬支渠或置船盘剥勿令漕舟阻滞上是之　庚寅工科都给事中严用和言黄河再溢震荡徐沛运道为梗宜饬所司塞决口挑濬沙以纾目前之急其治河经久之防宜行河道及抚按官悉心计处扵是工部言今河流稍平漕舟以次而进其诸隄堰闸坝可以渐修无足为虑惟沛县黄水之横溢倐去倐来则民命不堪秦浊河口之沙随疏随壅则运道终阻诚宜及时讲求为一劳永逸之计然臣以为黄河为患自周汉至今未有能久治而不决之术要在因势利导随敝修补而巳今沛县东隄巳完而县城南至境山西隄未及举修宜亟加兴筑以遏沛河之溢其秦浊二河易难疏宜扵梁山之南别开一渠逺避黄水以免沙之患计无便扵此者至欲多开故道以杀河势则臣以为不可夫汉武力罢扵瓠子之工宋人祸基扵回河之役即嘉靖中开濬孙家渡等处费出不赀旋即壅塞未有能出竒防使河受约束者也上是其言已亥总河翁大立奏洪水为患在北则广大河间在南则淮扬徐沛在河南则开归彰卫在山东则兖济东昌人民嗸嗸愁苦万状宜令户部转行漕司以最后漕粮收贮徐州广运仓平价出粜以救灾民及他州郡咸议蠲防则可以活数百万之命时工科都给事中严用和亦以为言户部覆请留漕粮三万石赈济工部请行河道诸臣及时缮修隄闸坝堰其茶城西岸曹单河隄以属大立南直隶淮河口等处山东临清徳州等处河南虞城夏邑等处决口属各巡抚经理务刻期竣事上皆从之　八月丁已总理河道都御史翁大立请发河南山东淮扬河夫桩草银一万两预籴粟麦贮之仓庾以备明年河工及赈济之用従之　庚申以洪水为患命总河翁大立祭大河大济之神巡抚鳯阳侍郎赵孔昭祭大江大淮之神　九月丙子总河翁大立言陛下念濵河之民重罹水灾特下蠲租之令更发内帑以赈之不胜大幸顾闾阎穷苦之状宫禁防逺有不尽见闻者臣谨绘图十二以献一曰水次兊军二曰漕河筑隄三曰黄河骤涨四曰昏夜守隄五曰粮船过洪六曰黄河卷埽七曰茶城捞浅八曰洪水冲城九曰风雨异常十曰海潮啸溢十一曰灾民避水十二曰粮船漂没险阻艰难备载之矣陛下惠然省览知大官之膳饩皆军民膏血必有恻然伤之者且今时事可深虑者五东南财赋之薮而江海泛滥粒米不登鞭挞虽加徒陨民命此京储可虑一也边鎭闗隘洪水冲激墩堡倾頽何恃以守此外患可虑二也直山东河南皆股肱之郡霖雨既久城郭不完积贮空虚振贷无防卒有宼盗何以备之此内地可虑三也海徼之间风鼓浪兵船战士悉被漂沉此海防可虑四也淮浙产盐之场咸泥尽冲团灶尽废此国课可虑五也愿陛下以此五患十二图召公卿辅弼之臣与共计之求所以消弭变异者无为文具上以图留览下其章扵所司【明穆宗实録】
　　是年七月河水溢自清河抵淮安城西淤者三十余里决方信二坝出海平地水深丈余寳应湖隄崩坏山东莒郯诸处水溢従沂河直河入邳州人民溺焉【明纪事本末】
　　是年黄河及南直山东河南俱大涨秋复海啸徐邳丰沛一望无际尚书朱衡开回回墓河上通昭阳湖湖陵城河口以泄坡水凡二千六百余丈河道都御史翁大立奏开鸿沟废渠自昭阳湖中以达鸿沟自鸿沟以达李家口自李家口以达回回墓而东出留城闸河计长六十余里垦民田数千顷三阅月告成滕沛利之　按沽沛旧河湮塞朱公奏开新河比旧河徙东三十余里然新河余流旧河积水犹浸昭阳湖至是开鸿沟废渠则新旧河俱得宣泄鸿沟废渠在新河以西昭阳以东乃往年沙薛二水従此以入旧河者自旧河淤而此渠亦淤其半故废今所开即此【南河全考】
　　明穆宗隆庆四年三月丁酉直巡按御史张问明奏留苏松常镇四府罚赎银一万两济河工用兼赈饥民许之　四月乙已以兵科都给事中温纯言更命河道都御史加提督军务职衔以南直之淮扬頴徐北直隶之大名天津河南之睢陈山东之临沂及添设曹濮道各兵备官属焉　七月壬辰时山东沙薛汶泗诸水骤溢决仲家浅等处而黄河暴至茶城复淤扵是侍郎翁大立言今山水甚盛由梁山之下张孤山之东内花山之西南出戚家港合于黄河宜逐加开濬依山筑隄以避秦沟浊河岁岁涨淤之患此所谓因势而利导不与黄河争尺寸之地者也工部是其议请令大立督所司相度举行従之　癸已改工部右侍郎翁大立为兵部左侍郎　八月丁酉起原任都察院右副都御史潘季驯总理河道提督军务【此再任总河也】　九月甲戌河决邳州自睢宁白浪浅至宿迁小河口淤百八十里运船千余不得进侍郎翁大立言迩来黄河之患不在河南山东丰沛而专在徐邳故先欲开泇口河以逺河势开萧县河以杀河流者正为浮沙拥聚河面増髙为异日虑耳今秋水洊至横溢为灾臣以为权宜之计在弃故道而就新冲经久之防在开泇河以避洪水议无出此两者惟上决择扵是都给事中龙光御史孙裔兴等皆以为言请罚治河道诸臣责以后效令及时疏塞以通漕舟工部覆奏往时黄河自刘大夏设官布置而河南之患息自嘉靖初曹单筑长隄而山东之患息自近年改成新河而丰沛之患息非必河自顺轨由人力胜也今既不能引他水以济漕而新冲之渠卒未可就惟筑塞决口如曩时房村方略则故道宜可通至于泇口之议虽工费不赀而一劳永逸比岁岁疏凿费亦自省宜令大立躬自相度条其利害以闻其管河官员俱令戴罪任事俟河通奏请上是之　十月庚申总河侍郎翁大立言臣窃计治邳阏阻之防有三一开泇口一就新冲一复故道然三者利害恒相参焉从马家桥经利国监入泇口出邳州则可以避秦沟河徐河徐吕二洪之险引薛河鸿沟之水灌河水陆通行诸驿递分司略可并省而徐邳东鄙之民亦渐复业其便者五然而山水骤发则须多张水门广开水柜利国监多伏石须纡回避之即河巳成犹当劳费数年而后可久其为不便者三此开泇口之利害也従曲头集抵庄官楼河所冲刷久自成渠劳费不多而道理更近且河入睢宁必不南决又无徐邳横射之患匙头湾之险而平野筑隄可免齧蚀其便者五然曲头集截河大坝费亦不赀新隄难固水至复决又当废睢宁一县并扵邳州其为不便者三此就新冲之利害也复故道则二总漕粮得水可济漕舟九百有余即出可以还百年运道可以振业徐州而存睢宁便者四然而百数十里之淤视房村工费尤钜置沙两涯势易崩塞埽湾筑隄虽筑不固且河流所弃多不能复不便者四此复故道之利害也请以臣三防下工部定议行河道漕司抚按诸臣协同举事以责成功又言河工以钱粮为本以得人任事为要复条上计处工费借留漕银议留漕米查理船税起调夫役选用官员奬励才贤监督工程八事疏下工部仍请复故道以济目前之急其开凿泇口之议令大立熟计以闻无持两可其所陈八事多可采用上皆允行　十一月癸亥工部郎中张纯议以徐吕二洪之间渐成塡淤河隄寝薄假令来年水溢必有冲决之患请自徐邳至淮缮治两涯増髙倍薄仍筑遥堤以防不测工部是其议请命都御史潘季驯勘详以闻巳而季驯言筑隄之法有二近者所以束湍悍之流逺者所以待冲决之患皆为上防顾工费不赀动以巨万当此财殚力疲之防安所措其手足耶宜以见筑缕水坝増益髙厚曲加保护姑为目前之计従之　十二月乙未总督漕运户部左侍郎赵孔昭上疏自劾孔昭已得旨还部而代者未至防河决运阻乃引罪乞罢不许　壬子户部覆河道都御史潘季驯奏请量留漕粮三万石漕库银一万二千两以河工船税银抵还太仓其旧任河道都御史今陞兵部侍郎翁大立业巳交代难复行事宜令赴京供职【明穆宗实録】是年又决邳州注睢宁出小河口自曹家口至直河淤百余里命官濬之复故渠尽塞诸决口【明防典】
　　是年七月黄河暴涨决县治之曲头集王家口马家浅等处淤垫一百余里俱为平陆【睢宁县志】
　　庚午河稍南徙决睢宁潴其陆百五十里皆为平野公复以故节来莅事而废址尽复其所浚筑深厚再倍扵故河而费半之出官民之舟扵积淤者以万数【王锡爵撰潘公季驯墓志】
　　公塞决时滛连旬水骤至几没公趾不为避万众野处公往来拊慰不惮劬劳尝乗小艇行河风雷大作震撼波涛中几覆絓树杪乃脱父老神之为潘公再生识其处【申时行撰潘公季驯】
　　明穆宗隆庆五年三月乙亥以河工免山东布政司及淮扬徐頴三道各派夫人户杂繇一年従河道都御史潘季驯奏也　四月甲午河复决邳州自曲头集至王家口新隄多坏　五月丙戌总河都御史潘季驯议保邳河新隄条陈分委监督议委官员议处人夫议设铺舍预备物料五事工部覆请従之　八月辛丑总理河道工部右侍郎兼右佥都御史陈大賔卒赐祭如例壬寅命总理河道都御史潘季驯速治吕梁双沟决
　　隄　八月已酉工部尚书朱衡言国家初置漕运悉资泉流自景泰以后黄河入运夺漕为河縁是河身浸广淤沙岁积不得不借黄河以行故今徐邳之漕河即黄河也歴考往代河趋济博则决曹单鱼沛而沽头上下诸闸尽废趋邳迁则决野鸡冈口下亳泗而徐吕二洪顿涸今沛邑新河既成縦决曹鱼可保无恙而茶城以南犹属黄河非尽斥逺之无以善后乞将议开泇河之说下诸臣熟计报可　甲寅命礼科左给事中雒遵往邳州等处查勘河工先是总督河道都御史潘季驯奏邳河工成乞録効劳诸臣上曰今岁漕运比常更迟何为輙报工完且叙功太滥该部覈实以闻于是尚书朱衡覆言河道通塞专以粮运迟速为验非谓筑口导流便可塞责乞遣官就彼覆勘仍命季驯戴罪管事报可戊午改工部营缮司郎中张纯仍为都水司郎中以
　　总理河道都御史潘季驯言其治河有效特诸久任故也　十月已亥以河南山东大水命工部申饬管河官经理上流河防以备冲决　辛丑先是问刑条例有盗决故决河防之律在河南山东者俱问发充军而南直隶徐邳一带罪止徒配至是河道都御史潘季驯言徐邳每嵗河决之由河流冲射居十之四而居民盗决居十之六皆以法轻易犯故也请着令自徐邳上下为河流所经行处凡有贪水利避水患盗决故决河防者一如山东河南例俱发充军仍増入条例中刑部覆従其议　癸卯命总理河道都御史潘季驯速治茶城之淤浅者以巡按御史张守约言运船阻塞故也　十二月辛亥罢总理河道都御史潘季驯同原任漕运都御史陈炌俱冠带闲住时礼科左给事中雒遵自邳河勘工还为上言运船漂没之故始扵漕司缺船并粮太重故一遇水发相随而败又官旗侵冐者多度不能偿輙妄引船坏自解此则漕臣陈炌等之罪也至于王家口初决之时黄水尽从漫坡经流南出小河口借令季驯稍缓筑隄一月则漕船可以尽出漫坡避新生之险乃计不出此反驱舟以就新溜坐视陷没方复腾章报功罪滋大矣今炌虽回籍未尽其辜而季驯尤不宜独免乞并赐罢工部覆従其言故有是命【明穆宗实録】
　　是年八月总督漕运都御史陈炌上疏报邳州河决漕船淹没户部覆今岁漕船过淮独早而入闸者十不及二三虽河流为梗然诸臣怠误之罪亦不容辞乞遣风力宪臣督视以重国计防科臣宋良佐御史唐链亦以为言得防炌与总兵陈王谟参将顾承勲俱停俸戴罪管事命御史张宪翔沿河督之【续文献通考】
　　是年河决油房等十一口都御史潘季驯役丁夫五万开匙头湾塞十一口筑缕隄三万丈挑淤八十里故道渐复【南河全考】
　　是年河决双沟先是河涨徐州上下茶城至吕梁两厓东山不得下又不得决至是乃自双沟而下北决油房曹家青羊诸口南决闗家口曲头集马家浅阎家口张摆渡王家白粮浅诸口凡十一枝流既散干流遂防乃淤自匙头湾八十里而河变又极矣赵孔昭翁大立前后治之无功议者欲弃干河而行舟于曲头集大枝间冬初水落则干巳平沙而枝复阻浅又议弃黄河运而胶河泇河海运分沓莫可归一扵是即家起都御史潘季驯治之季驯之治水惟求复故道而巳乃上言老河故道自新集歴赵家圈出小浮桥安流无患后因河南水患别开一道出小河口本河渐被沙浅嘉靖间河北徙故道遂成陆地臣奉命由夏镇歴丰沛至崔家口由崔家口歴河南归徳虞城夏邑商丘诸县至新集则见黄河大势巳直趋潘家口矣父老言去此十余里自丁家道口以下二百二十里旧河形迹见在可开臣即自潘家口歴丁家道口马牧集韩家道口司家道口牛黄堌赵家圈至萧县一带皆有河形中间淤平者四分之一河底皆滂沙见水即可冲刷臣以为莫若修而复之河之复其利有五従潘家口出小浮桥则新集迤东河道俱为平陆曹单丰沛永无昏垫一利也河身深广每岁免泛溢之患虞夏丰沛得以安居二利也河従南行去防通河甚逺闸渠无虞三利也来流既深建瓴之势导涤自易则徐州以下河身亦因而深刷四利也小浮桥来流既逺则秦沟可免复冲而茶城永无淤塞之患五利也既报可乃役丁夫五万开匙头湾塞十一口大疏八十里故道渐复巳而以漕舟坏季驯闲住【明纪事本末】
　　明穆宗隆庆六年正月丁卯礼科左给事中雒遵条治运河五事【前三条并见运河】一自茶城以西至开封府界为黄河之上源南北两岸长隄多缺北徙则新河有妨南徙则二洪告竭且虞陵寝宜于北岸接筑古长隄以遏丰沛之冲南岸续旧隄以絶南射之路一自清河至安东海口为黄河下流虽有沙洲不足滞碍不必濬导以费工力工部覆奏上皆允行之　戊辰命工部尚书朱衡兼都察院左副都御史经理河工时阅视河道左给事中雒遵言衡当先帝时尝奉命治河有效当今廷臣可使治水无出衡右者宜暂命总理俟功有次第仍召还视部事部覆従之　辛未工部尚书朱衡疏请修筑徐州至宿迁长隄凡三百七十里并缮治丰沛大黄隄従之丁丑起兵部左侍郎兼都察院右佥都御史万恭以原官总理河道提督军务　二月已丑巡按直御史张守约陈言治河缓急大略谓全河旣复故道修治之防在増筑隄岸以束漫流以防奔溃其地势最下者如徐州青田浅吕梁达曲头集六十里直河至宿迁小河口七十里皆宜修筑大隄工最急自小河口至桃源清河一百四十里宜筑缕水隄清河草湾决口宜塞工次之徐州至茶城四十里宜接补小隄茶城而上接曹县界北隄二百六十里宜筑缕隄工又次之诚量其缓急次第修治使河流直下停淤漫决可免而牵挽可施此治河之较也夫与其开不可必成之新河孰若修治巳通之旧河为力甚易与其费数百万开河孰若以数十万修河为费甚省疏入工部请従其议上然之　三月辛亥诏祠沿河敕建水神诸庙以工部尚书朱衡请也【明穆宗实録】
　　是年河决栲栳湾工部尚书朱衡河道侍郎万恭题请创筑徐吕起至宿迁县张林铺止两岸隄各长三百七十里又徐州北至茶城筑两岸隄各长三十里漕运都御史王宗沭奏黄河迁徙不常请行河道踏勘凡系陵寝当黄河南岸地方单薄之处务増加防捍以保无虞【南河全考】
　　是年七月二十七日黄河骤涨自徐砀至淮扬一夕丈余下流悉成巨浸清河山阳安东盐城邳桃宿睢被灾尤甚两淮盐场各卫所俱同【淮安府志】
　　徐邳河决漂没官船八百余艘上遣给事中雒遵往视还奏河流易治然必大司空往乃可图也上又以公兼右都御史经理徐邳等河悉心经画疏汶济之浅筑徐邳之隄塞丰沛之决鑴海门之壅数月告成防穆考升遐山陵工作乃召公还部【于慎行撰公行状】










　　行水金鉴巻二十六
<史部,地理类,河渠之属,行水金鉴>
　　钦定四库全书
　　行水金鉴巻二十七
　　江南按察使傅泽洪撰
　　河水
　　明隆庆六年六月戊辰【神宗巳登极矣】辅臣髙拱特请工部尚书朱衡解督理河工总督料理山陵事务従之　差江西道御史周于徳督理两淮盐课兼理河道　七月戊子吏部覆朱衡等守河事宜一议官守一议久任言管河官员防守修筑必经岁月驻信地方便责成新筑河隄计长三百七十里每六十里用官一员俱以州判县簿领之又添设府同知一员与管河通判均分调督如遇有急互相协理其每年修守着有成效者年终荐举纪録次第迁秩如管河主簿则陞管河县丞县丞陞州判州判陞州同州同陞通判其系科目者管河通判则陞同知同知陞佥事递陞参议副使参政按察使布政使累着成效则直以总理河道大用之久其任则河务愈精久其官则河臣益劝衡等所陈诚为确论诏行之甲午工部尚书朱衡言国家治河不过濬浅筑隄二防濬浅有漕黄交防之异濬漕黄者或爬或捞或逼水而冲或引水而避此可人力胜者茶城与淮水防则在清河茶城清河之浅无嵗不然盖二水互为胜负黄河水胜则壅沙而淤及其消也淮漕水胜则冲沙而通虽用人力水力居十七八筑隄有截水缕水之异截水之隄可施于闸河不可施扵黄河盖黄河负湍悍之性挟川潦之势所向何坚不破顾可以一隄当之乃缕水之隄不然河由淮入海运道实资之故扵两岸筑隄不使従旁溃溢始得遂其就下入海之性盖以顺为治非以人力胜水性故至今百五六十年永赖不变查清河之浅应照茶城例每遇黄河涨落时穵挑河潢导令淮水冲刷则虽遇涨而塞必遇落而通惟清江浦水势最弱出口处所适与黄河相値比因民船由闸往来不闭遂至沙淤壅塞旣有妨运道复贻患淮郡宜扵黄水盛发时闭各闸惟鲜贡船只聴令经由探有带入沙淤随即爬捞毋使停滞若海口访自隆庆三年海啸后壅水倒灌低洼之地积潴难泄今前水固巳消涸尤宜时加试测设有沙淤随即疏浚毋得积塞有误大计至于筑隄黄河两岸止是缕水不得以拦截为名报闻　乙未诏均派两直隶山东河南河夫扵各州县毋偏累濒河地方八月乙卯总理河道兵部右侍郎万恭巡抚辽东自
　　陈乞罢不允　十月丁卯吏部覆总理河道万恭照旧供职不宜以患病再行陈乞报可　戊辰复归河南黄河退滩地三百三十顷于杞县滩地原属考城永乐间杞人垦荒其税粮随派扵杞后杞奸民避重就轻复报入考城奏告纷纭至是抚按查勘明白乃复归杞　庚午工科都给事中张文佳言河道国家命脉所闗海运方过河运之间道轻重缓急甚为较然顾黄河迁徙不常今河流虽安河道诸臣未可自谓安往年河工报完河患继报至变起仓卒莫可支持凡以防之不预图之不早尚书朱衡之所经略至为详尽乞敇河道诸臣及时举行并力殚图不得指以海运弛意河工疏下工部朱衡亦言漕河自仪眞至张家湾凡二千八百余里河势四段不同仪真至清江浦与临清至张家湾逺隔黄河不【阙】　力惟茶城至临清则闸诸泉之水为河与黄河相近清河至茶城则黄河即运河也臣故谓茶城以北当防黄河之决而入茶城以南当防黄河之决以出防黄河即所以保运河故自茶城至邳迁髙筑两隄宿迁至清河尽塞缺口盖以防黄水之出则正河必淤昨岁徐邳之患是也自茶城秦沟口至丰沛曹单诸处创筑増筑以接缕水旧隄盖以防黄水之入则正河必往年曹沛之患是也二处告竣则河深水束无旁决中溃之虞然沛县窰子头至秦沟口应筑隄七十里接古北隄与徐邳之间隄逼河身应扵新隄外别筑遥隄譬之重门待暴増纩御寒此二项工程尤当及时修举奉诏如议命河臣万恭经理　已卯户部奏请开濬榆河自巩华城达于通州渡口运粮四万石给长陵等八卫官军月粮从之　十一月乙未以河工告成赏尚书朱衡侍郎万恭银币及郎中呉自新银两有差万恭言国家财赋仰给东南贡运转输全资河道徐州以上河广广则水有所滙而萦回徐以下则河狭狭则水无所容而泛溢故欲河不为暴莫若令河専而深欲河専而深莫若束水急而骤束水急而骤使由地中舍隄别无防前都御史潘季驯议开一百里故道给事中雒遵议筑三百里长隄人情汹汹谓隄费且无益于河独荷先皇俞允臣等督司道等官申画地之约下募夫之令期以九十日而工止六十期以六万两而费止三万隄工遂成河流顺轨臣等复念筑隄如筑边守隄如守边又防题设官布夫建铺编号沿隄修守以此今年黄水大发而三隄竟不败河卒无虞北运无一水阻南还无一水阻因陈各官劳勚请加叙奬工部覆从之　已酉河道侍郎万恭奏管隄副使章时鸾筑过南隄自兰阳县赵皮寨至虞城县凌家庄长二百二十九里有竒用工五十万七千七百四十一工除调拨徭夫外仍募夫一十六万七百一工支河道银四千八百二十一两有竒秋分而起未尽十月而成为照前隄系运道上源先议兴筑南北并峙若南强北弱则势必北侵张秋等处可虞北强南弱则势必南溢徐吕二洪可虑又恐占民膏腴致生咨怨今时鸾督数万之夫仅七十日竣事接续旧隄旣不多损民地鸠集徭役又不多费官银且隄虞城以上则上源水有所束得冲刷之宜不隄砀山以下则下流水有所容无泛溢之患治河之防似为长便时鸾原系添设乞敕注实在衙门庶便补报疏下吏部【明神宗实録】
　　明神宗万歴元年正月辛卯河道侍郎万恭奏先臣工部尚书宋礼开河元勲功在万世乞照平江伯陈瑄例补给防典章下工部覆如恭议诏予礼赠諡廕一孙入监读书　四月乙卯廕总理河道兵部左侍郎万恭子万允位入监读书吏部言恭虽经纶未效扵行检无碍近科臣刘伯燮奏荐起用具见公论故用给繇子廕焉辛酉工部尚书朱衡覆科臣朱南雍疏言治河之法
　　杜萌销患者上次则随时补或筑隄岸以防其奔溃或建闸隄以严其蓄泄或导合流以荡其壅滞或探上源以遏其冲突此外更无竒防今防溃决则徐邳之遥隄当举丰河之长隄当加严蓄泄则境山之石闸当复吕孟等湖减水闸当建荡壅滞则茶城之合秦沟清江口之合淮水当分布官夫大加疏浚遏冲突则武家口炼城铜瓦厢等处之倒湾当布列夫料预筑埽台河南山东之太黄隄与缕水南隄当増高厚盗决之禁乞申饬河道诸臣悉心经理多方区画务图经久之计毋恃目前之安従之　六月甲戌兵科给事中赵思诚奏请清查河道钱粮雇徐淮贫民修挑海口防下该部　七月辛已工部覆给事中赵思诚疏言黄河挟百川万壑之势益以伏秋潢潦之水抜朩扬沙排山倒海所向无坚不破所赖以容纳者在海而输泄之路则海口也海口梗塞一夕则无淮安再夕则无清河无桃源运道冲决伤天下之大计人民昏垫损一方之生灵闗系诚不浅小故必疾使之泄其害始息必多为之委其泄始易淮安旧有八口今止存其一委既少则流必缓诚宜早计急图至于近年河水未尝加益特因河决之后冲刷未尽淤垫遂积故河身日髙隄岸日卑日卑日増终当奚极宜行河道诸臣逐一防勘具题以请上是之　八月甲辰河道侍郎万恭奏今年七月黄河水涨沔池县张成口至深五丈徐州黄水骤发阅月方始归漕皆故老所竞言未见者因自称调度机宜合房村口隄一百余丈正河千里安流通茶城口淤一十余里回空千艘速出仍开国初以来治河之法及今所探水处浅深以闻疏下工部【明神宗实録】是年茶城复淤修建境山闸并护房村等处隄岸及筑遥隄四又开草湾导河自安东县后至金城五港入海然泛滥如故曹丰徐沛之间随塞随决【明防典】
　　是年河决万家口决房村【续文献通考】
　　是年河决房村工部题将沛县洼子头至秦沟口筑隄七十里接古北隄徐邳新隄外别筑遥隄而河稍安运道亦利【南河全考】
　　明神宗万歴二年正月辛卯工部覆工科给事中吴文佳等题称茶城为黄漕交防之地其势必淤而徐邳隄近河深其势易决乞咨河道侍郎万恭将茶城并房村一带应筑应濬事宜作速従实奏报従之　三月丙戌工部覆河道侍郎万恭议处河漕四事一议疏治茶城淤浅茶城当漕黄之防培筑小隄预作小河寛止数丈以为束水之计其夫役取之徐州洪夏镇督发不必更烦经费一议修浚境山闸座境山旧闸锥探至二丈五尺杳不可寻合相度地形従新创建复自两边各筑一隄东扺山冈髙阜西接黄河缕水长隄水发可闭闸以遏洪流扵两隄之外落可放水以冲积沙扵方淤之初待运尽之日并力兴工毋得延迟一议保防房村一带隄岸徐邳南北两岸新隄束水中流以防溃决但河形曲直不同急溜埽湾之处伏秋水发不无冲决而房村以上为甚合应正隄一带大加帮筑急溜去处创建遥隄及责田浅以下旧有遥隄者一并加倍高厚但诸臣集议欲扵黄钟集之上分水由符离集出小河口窃恐有并行之河决无两盛之理万一全河弃旧奔新经趋符离集则境山上下四百三十里将为陆地嘉靖甲子之患可鉴也前议亟宜停止一议接窰子头古隄先年黄河北徙溢入运河为患接筑前隄护一时也近自接连缕隄头通筑长隄黄水再无空隙可以北徙前项似可省筑惟境山至留城一带东隄内束河水外障湖波往来牵挽势必由之见今冲坍数多相应加筑其砀山县陈孟口新冲决口永禁筑塞使黄河水发岁岁分泄以图永利如议行　已亥刑科左给事中郑岳奏国家借黄河为运道上自茶城下至淮安五百余里乃茶城有冲淤之患徐州有淹城之危邳州有塞决口之虞稽之歴年可考也臣去年奉差经过淮安正值水发之候民居漂荡询之地方父老皆言自嘉靖四十四年五年河水大发淮口出水之际海沙渐淤今则髙与山等此沙既壅自淮而上河流不迅泥水愈其邳州之浅房村之决吕梁二洪之平茶城倒流之弊皆由此也今不务海口之沙乃扵徐沛吕梁地形髙处日筑隄岸以防水势桃源宿迁而下聴其所之则水安得不大而民之为鱼未有巳时也臣闻之恻然尝见宋人李公义王令图曽献濬川耙法以圆朩八尺横扵中以铁为齿齿列三行两端有轮以舟驾之行浅水中舟则泥去此古人巳试之法试仿而用之能疏淮口横沙而去其最下之塞则徐淮自无淹溺之虞能疏吕梁积而得其髙低之形则茶城自无倒流之患此固言之可采理之必然者工部覆议咨河道侍郎亲诣海口踏勘具奏从之　四月癸丑总督河道侍郎万恭回籍聴用　八月庚午以淮徐扬州等处积海啸河溢损稼漂产各蠲赈有差　九月丁丑工科给事中胡汝钦条议御灾三事一议责成水利道宜令移驻河上仍选委廉能佐贰亲歴隄防如各殚心力而水患异常犹従末减不此之务以致冲决者従重参处一议浚筑穴口之疏以杀水势然必有容水之处斯下流不壅上流不塞否则徒劳民伤财一旦淫异常河水隄涨为害更重宜详察地势务求永利部覆従之　戊子河南副使章时鸾革职为民以廵按河南御史褚鈇劾其议筑黄河托疾避事也　闰十二月已丑先是议开马桥至子房新河督理河道傅希挚勘称上段则四十里皆水下段则数十里伏石委难议开惟梁山以下穿羊山出右洪口一带便扵开濬口向东南与黄流颇顺并估合用银二万四千二百七十余两且新旧两河必有一通可保万全宜行开筑部覆报可【明神宗实録】
　　是年决邳州娄儿庄等处决口【河南全考】
　　是年决邹家馆【续文献通考】
　　是年秋七月二十四日辰刻防入戌风大异如注次日夜益猛防树撤屋东海大啸河淮并溢漂荡山清安盐等邑官民庐舍一万二千五百余间溺死男妇郑江等一千六百余口【淮安府志】
　　是年河淮并溢漂官民庐舍溺死男妇【清河县志】
　　万恭字肃卿南昌人嘉靖二十三年进士歴佥都御史巡抚山西丁艰隆庆六年春给事中刘伯燮荐恭异才防河决邳州运道大阻已遣尚书朱衡经理复命恭以故官总理河道恭与衡筑长隄北自磨脐沟迄邳州直河南自离林迄宿迁小河口各延三百七十里费帑金三万六十日而成髙寳诸湖夏秋泛滥岁议増隄而水益涨恭縁隄建平水闸二十余以时泄蓄专令浚河不复増隄河遂无患恭强毅明达一时称才臣治水三年言者劾其不职竟罢归家居垂二十年卒【明史稾】
　　黄河自宿迁而下河博而流迅治法宜縦之必勿隄宿迁而上河窄而流舒治法宜束之亟隄可也又徐邳水髙而岸平泛溢之患在上宜筑隄以制其上河南水平而岸髙冲刷之患在下宜卷埽以制其下不知者河南以隄治是灭趾崇顶者也徐邳以埽治是摩顶拥踵者也其失防均也　筑隄余以唐张仁愿抢筑三受降之法筑邳宿三百七十里不用翻工旧制即布五万夫联络扵三百七十里之中分为信地编定字号万杵齐鸣分之则为各段合之则成长隄火爨蓬居不移而具迟速勤惰不令而严始以十万金计终三万成之便法也　筑隄有三禁毋掘房基毋掘古塜毋刬膏腴　淮安隆庆中水万歴壬申又水或云海口淤宜濬之郡有司为探海口则广三十里望之无际冬中洲渚防见海中潮长则烟雾波涛极目耳舟従何系人从何依工从何施且清河之流甚驶海口即清河当上行矣古无濬海者有由然哉而怨淮水罪海口者谬矣　河隄之法有二有截水之隄有缕水之隄截水者遏黄河之性而乱流阻之者也治水者忌之缕水者因河之势而顺流束之者也治水者便之夫水之为性也专则急分则缓而河之为势也急则通缓则若能顺其势之所趋而隄以束之河安得败唯河欲南而截之使北河欲合而截之使分以逆天地之气化而反天地之血脉河始多事也巳　徐邳顺水之隄其始役也众哗以谓黄河必不可隄笑之其中也隄成三百七十里以谓河隄必不可守疑之其终也隄铺星列隄夫珠贯歴隆庆六年万歴元年运艘行漕中若平地河涨则三百里之隄内束河流外捍民地邳睢之间波涛之地悉秋稼成云此隄之余也民大恱众乃翕然定矣智者覩效扵未然众人定议扵覩效谅哉　黄河北徙其北岸西自曹县原有缕水隄一道长四十里逾丰砀界歴徐州卫地界亦有缕水隄唯曹单之交缺八十八里余为之联隄复联隄砀山界东引之延袤二百余里若常山之蛇以北防泰黄隄南遏漫河自是河北絶水患泰黄若崇墉矣余刻石华山之巅以纪之　沿河夫役出之农家彻骨矣犹冀商贾助之也有司者复迫之铺行官价市且散矣濵河萧条奉防厉禁四省之苦铺行者追其牌册而焚之商贾乃安闗镇渐复正之风而河夫始有裹粮有宁宇矣河南属河上源地势南髙北下南岸多强北岸多弱夫水趋其所下而攻其所弱近有倡南隄之议者是偪河使北也北不能胜必攻河南之铜瓦厢则径决张秋攻武家坝则径决鱼台此覆辙也若南攻不过溺民田一季耳是偪之南决之祸小而北决之患深有隄无夫与无隄同有夫无铺与无夫同邳徐之
　　隄为每里三铺每铺三夫南岸自徐州青田浅起至宿迁小河口而止北岸自吕梁洪城起至邳州直河而止为总管府佐者二为分管信地州县佐者六南铺以千文编号北铺以百家姓编号按信地修补隄岸浇灌树株遇水发各守信地遇水决则管四铺老人振锣而呼左老以左夫帅而至右老以右夫帅而至筑塞之不胜则二总管以游夫五百驰而至助之此常山蛇势之役也　黄河之骤急如风智者失其谋勇者失其力唯有桑土之彻而巳故势亟重也语夫则以千计语料则以万计乃有备无患与防边同而防河又腹心与防边四肢之患异今防边大司农岁发数百万而防河则否故隄防稍缓者一年备一年可也若河南陶家店铜瓦厢炼城口穵泥河荣花树山东武家坝徐州曲头集房村口则桩草麻柳梢宜两年之备可也【总之黄河要害以头年下埽为次年之防一年积料为两年之用事预则立隂无虞慎之哉】往治河者以刻削工料为能以文移往返为事不知惜小费者妨大计操散权者无专功涓涓不塞遂成江河坏也久矣善治者二言以蔽之曰毋惜费毋掣肘　徐州参将营属总河而总理督两直隶山东河南四省军务皆始扵隆庆四年一为护运一为联络中原也先是四省多盗一省擒之则逃散三省兵权不一以故中原多盗且劫掠运艘轻赍嵗饥则杀越而夺之粮往往见告矣乃以总河兼制之盗发则檄四省十二兵备防擒之隆庆末万歴初盗亡得脱者自是衰息而又以山东管河副使兼济宁兵备属兵一千徐州参将正二三四月运盛行则提徐州军壮八百名驻扵徐以护运为左哨五六七八月提归徳卒一千驻扵商丘以备高秫之匿盗者为右哨九十十一十二月提宿州卒七百驻扵宿以右控河南左制江北为中军盗小发则分营三擒之大发则合营总擒之而十二兵备之兵睢颍翼扵西徐扬振扵南济沂犄扵东济曹临天大名之兵角扵北数千里响应盖朝廷有深意矣　总理经费岁用六百余金并舆皂门快金鼓军民诸役饩食旧偏累济宁万歴元年如各边军门例派之四省济民力纾矣【经费仅六百余金可谓俭矣后之人其能之否乎】行水之法治有余先下流治不足先上源　谚云胷有全河而后能治河又云以图御者不尽马之情夫图犹不尽矣况无图乎余故令善图者乗一自孟津二千里达扵海口图之命曰黄河图一自张家湾二千八百里达扵仪命曰漕河图皆州载而县纪之渠识而湾书之且布沿革之故扵上端勒石扵总河之四思堂后来者按之其以为全河乎其以为图御乎　黄河防计预备河患皆以十月至来年十月止在山东兖州东昌在河南开封归徳在直隶大名鳯阳徐州邳州泗州俱系黄河先年及即今经行正道皆预料之有八埽曰靠山曰箱边曰牛尾曰鱼鳞曰龙口曰土牛曰截河曰逼水有四隄曰遥曰偪曰曲曰直　黄河四隄今治水者多重遥直而轻偪曲不知遥者利扵守隄而不利扵深河偪者利扵深河而不利扵守隄曲者多费而束河则便直者省费而束河则不便故太遥则水漫流而河身必垫太直则水溢洲而河身必四者之用有权存焉变而通之存乎人也　治黄河之浅者旧制列方舟数百如墙而以五齿爬杏叶杓疏厎淤乗急流冲去之效莫覩也上疏则下积此深则彼淤奈何以人力胜黄河哉虞城生员献防为余言以人治河不若以河治河也夫河性急借其性而役其力则可浅可深治在吾掌耳法曰如欲深北则南其隄而北自深如欲深南则北其隄而南自深如欲深中则南北隄两束之冲中坚焉而中自深此借其性而役其力也功当万之扵人又其始也假隄以使河之深其终也河深而任隄之毁余曰此深河之法也欲浅河以为洲法若何曰反用之耳其法为之固隄令涨可得而逾也涨冲之不去而又逾其顶涨落则隄复障急流使之别出而隄外水皆缓固隄之外悉为洲矣余试之为茶城之洲为徐邳之河无弗效者故曰以人治人以事处事以将选将以兵练兵　山东河南黄河之北大隄若阜起修武迄沛县之窰子头绵亘五百余里曰泰黄隄河人呼曰南老隄夫隄迄黄河北十余里不呼北隄而呼南隄盖先年河行泰黄隄之北始皇隄之南则泰黄固南隄也今河循铜瓦厢武家坝则又借泰黄为障矣隆庆末复循曹单丰沛跨戚山华山为之缕水隄二百里是泰黄以缕水为肤缕水以泰黄为骨南北相峙犄角之势也而又续窰子头之大隄培戚华二山之缕水则鱼沛可安枕而南阳至黄家闸永无黄河侵陵之患矣　始皇隄二屹寿张范县之中南北相距数里厚可三十丈崇可五六丈始皇筑以象天之二河东人言起咸阳迄登莱一以障河之南徙一以为驰道従咸阳至东海求神仙辇驰南隄属车驰北隄子路问津河亦湮之为隄焉今视之皆粉土所成东人呼始皇隄又云万里隄盖万古雄隄也曰为驰道之盛至扵如此后世子孙曽不得蓬累而托足焉今黄河乃穿隄南行三百里岂徒子孙不得托足盖河伯亦不得托身也已【万恭治水筌蹄】














　　行水金鉴巻二十七
　　钦定四库全书
　　行水金鉴巻二十八
　　江南按察使傅泽洪撰
　　河水
　　河防十四要其一河南原武县胡村铺崔家庄封丘县于家店祥符县刘兽医口陶家店马家口兰阳县铜瓦厢仪封县穵泥河炼城口荣华树考城县芝麻庄李秀厰荥泽县小院村贾鲁河隄俱属要害而陶家店铜瓦厢更为吃开归府佐总管而州县管河官分治之其二山东曹县武家坝曹单北岸缕水隄俱要害而武家坝尤为吃兖州府佐总管而二县管河官分治之其三汶河新创坎河石滩夏秋之发任其滩上漫流以杀其势或损或増抽添诸石汶上管河官兼管而老人分理之其四南直徐邳之间新隄曲头集棃林铺房村双沟闫家口王家口白浪浅俱要害而曲头集埽湾直射内有旧决河身尤吃焉司河者宜役全神扵此其五南岸天字铺起列字止北岸赵字铺起郑字止徐州判官分守委官协之其六南岸张字铺起成字止北岸王字铺起沈字止灵璧主簿分守委官协之其七南岸岁字铺起金字止北岸韩字铺起严字止睢宁主簿分守委官协之其八南岸生字铺起果字止北岸华字铺起窦字止邳州同知分守委官协之其九南岸珎字铺起火字止宿迁主簿分守然离河稍逺且北岸无隄原不当冲水发之候宜令总巡直河以上至境山属淮安同知总管直河以下通判总管然直河以下河寛水平防守为易直河以上河势陡峻防守为难水发之候宜令协而守之其十境山赤龙潭大坝茶城大坝并缕水隄徐州管河官掌之其十一丰沛砀黄河北岸地势卑下新缕水隄属要害三县典史平时则分而理有警则共守之其十二丰沛萧砀黄河南岸地形髙仰水发出岸无忧不必堵遏盖上流少漫须臾则暴怒之性渐消东注之势渐缓徐邳下流可无虞也须权利害重轻急缓图之其十三淮安通济闸外淮黄交防易万歴元年建天妃闸春运五日而过四千艘出河之捷径也新河及通济闸可勿用之矣其十四髙寳诸湖山阳黄浦平河间伏秋浩渺无从宣泄官隄民庐苦之司河者有二十三平水闸以待而又以仪二闸通漕入扵江夫泄之者多则蓄之者薄湖水不能使之灾矣　黄河盛发照飞报边情摆设塘马上自潼闗下至宿迁每三十里为一节一日夜驰五百里其行速扵水汛凡患害急缓隄防善败声息消长总督者必先知之而后血脉通贯可従而理也　凡黄水消长必有先几如水先泡则方盛泡先水则将衰及占初候而知一年之长消观始势而知全河之髙下旧曰识水髙手者唯黄河之濵有之　防河请以战喻夫敌以秋髙跋扈出没无常防之不严则内地荼毒河以伏秋迅烈消长叵测守之不固则隄岸横冲然暴猛虽有其时而衰弱亦有其候防河者伏秋战守数合以防其锐逮至秋深气降河势自倦不战而屈之矣故防敌者吃止在八九十月余月小入不足虑也防河者吃止在五六七月余月小涨不足虑也而三月之中又止战守数合来则厉兵跃马去则解甲息兵是在我者执常胜之枢在彼者无必胜之势夫黄河非持久之水也与江水异每年发不过五六次每次发不过三四日故五六月是其一鼓作气之时也七月则再鼓而盛八月则三鼓而竭且衰矣万一河势虚骄锐不可当我且避其锐气固守要害如河南之铜瓦厢山东之武家坝徐州之曲头集布阵严整二守四防以待而姑以不要害之隄委而尝之以分弱其势以全吾要害持至水势渐落却将所委之隄随缺而随补之刻期髙厚勿令后水再由渐成河身致垫旧河如此则河之攻我也有限我之守河也无穷以无穷防有限蔑不胜矣校之而索其情河事毕矣余往杀谙达扵鴈门闗外无他长也不过审盛衰之机委之持之而已矣故善委则敌易疲善持则敌易竭是我常为主彼常为客复有不可守之河不可破之敌哉故善战者莫妙扵持尤莫妙扵委　四防中风防尤宜慎之房村决风涛鼓击不巳黄吕梁以巨舟数十障于决口风涛遽浄亦竒事然河隄千里舟不及也古有黄河风防之法如遇水涨涛击下风隄岸则以秫秸粟藳及树枝草蒿之束成捆把徧浮下风之岸而系以绳随风髙下巨浪止能排击捆把且以柔物坚涛遇之足杀其势隄且晏然扵内排击弗及丁夫却扵隄外帮工此风防之要诀也捆把仍可贮为卷埽之需盖有所备而无所费云　河决口之患二如上有所决下无所泄者曰隘决不必鬭水抢筑俟涨落水出直塞之耳若上决而下泄者曰通决此不可少需抢筑可也否则流冲势泄恐成河身则正河流缓而矣余扵房村以抢筑法施之正河即安　黄河为中国患久矣神禹以来或言于三代或言扵汉唐宋时固不同或言扵秦晋或言于宋郑徐淮地固不同今治河者动泥古说则以三代治河之法用之汉唐宋可乎又以秦晋治河之法用之宋郑徐淮可乎特以数事拘儒牢不可破者列扵左　一多穿漕渠以杀水势此汉人之言也特可言之秦晋峡中之河耳若入河南水汇土疎大穿则全河由渠而旧河小穿则水性不趋水过则平陆耳夫水专则急分则缓河急则通缓则治正河可使分而缓之道之使淤哉今治河者第幸其合势急如奔马吾従而顺其势隄防之约束之范我驰驱以入扵海淤安可得停不得停则河深河深则永不溢亦不舍其下而趋其髙河乃不决故曰黄河合流国家之福也　一我朝之运不赖黄河此先臣之言也盖欲黄河由禹故道而以为山东汶水三分流入徐吕二洪为可以济运遂倡为不赖黄河之说耳夫徐吕至清河入淮五百四十里嘉靖中河身直趋河南孙家渡赵皮寨或南防扵淮或出小河口而二洪几断漕事大困则以失黄河之助也今欲不赖之而欲由禹故道则弱汶三分之水曾不足以湿徐吕二洪之沙是覆杯水扵积灰之上者也焉能荡舟二洪而下经徐邳歴宿桃河身皆广百余丈皆深二丈有竒汶河勺水能流若是之逺乎能济运否乎故曰我朝之运半赖黄河也　一黄河北徙国家之利此先臣之言堪舆家者流之说也不知三代以上都冀州黄河若张弓然其时大江以南多未贡赋故山东之运东而至西秦之运西而至原不借南运也若河南徙则东运既不便而黄河之水従太行而望之势若反而挑王气乃防方今贡赋全给扵江南而又都燕据上防以临南服黄河南徙则万艘度长江穿淮扬入黄河而直达扵闸河浮卫贯白河抵扵京且王防万国其便若是茍北徙则徐邳五百里之运道絶矣故曰黄河南徙国家之福也一黄河不能复禹故道必使复河南故道此近臣
　　之议也盖惩徐邳连岁水患激而云然耳不知徐邳之患由邳河之淤邳河之又由先年河行房村口近年曲头集口旁流旣急而盛正流必缓而而徐邳之水患博矣然河患不在徐邳必在河南不在河南必在徐邳嘉靖以前河经河南河南大患九重拊膺百工蹙额思与河南图一旦之命策力毕举竟莫支吾而河南适有天幸河并行徐邳而后河南息二百年之大患居平土者仅二十余年今若复河南之故道岂惟人力不胜即胜之是又移徐邳之患于河南而又生二洪干涸阻运之患也第隄徐邳三百里有竒河不泛滥而徐邳之患消故河由徐邳则民稍患而运利由河南则民与运两患之姑毋论王土王民邻国为壑之大义也又况隄固水深即砀徐之患直河秋一季耳利害岂不章章明甚故曰河南故道不必复也　一黄河清圣人生此史臣之言也彼盖谓五百年王者兴说也非河渠说也夫王者兴非臣所当言而今拘儒每以黄河清为上瑞误哉夫黄河浊者常也清者变也欲其常浊而不清彼浊者尽沙泥水急则滚沙泥昼夜不得停息而入扵海而后黄河常深常通而不决清则水澄水泥不复行不能入海徒积垫河身与岸平耳夫身与岸平河乃益弱欲冲泥沙则势不得去欲入扵海则积滞不得疏饱闷偪迫然后择下地一决以快其势此岂待上智而后知哉夫河决矣饷道败矣犹贺曰上瑞非迂则愚故河清则治河者当被髪缨冠而救之不尔忧方大耳故曰黄河清变也非常也灾也非瑞也【治水筌蹄】
　　明神宗万歴三年四月甲午淮徐等处大水直隶巡按御史舒鼇议以为海口塞横絶下流故淮扬徐邳诸处频年水害郡邑几废宜开草湾浚泽麻港口石防诸口以备淮黄之冲事下户工二部覆议命河漕及勘科诸臣议定以闻　六月乙未工科都给事中侯于赵等覆议淮扬地方频年水灾惟在下流壅滞宜通草湾以分河流入海之路开鱼沟老黄河以疏淮扬涌激之势浚新洋石防诸口以济兴盐垫溺之危筑安东县隄以为水趋该县之备其开浚先后则欲先草湾石防而后鱼沟度缓急以舒民力俱报可　八月丁丑河决髙邮砀山及邵家口曹家庄韩登家等处总理都御史傅希挚议以髙邮决口当急筑砀山决口当改筑月隄其余三口宜留以为泄水之路工部覆议是不得已而为权宜之术耳安能必三口之不愈决愈深而夺正河宜随机相度近河缕隄有当修筑以广容纳或上流有可分杀以减水势皆当従长计议无得因循奉防是　十月壬辰兵科给事中萧彦上言治河大约言近日诸议俱在徐邳以下于上流似未之及但以运道为急不以淮泗为念宜令河道大臣带同熟于河道司属二三人下沿淮安上遡潼闗逐处相视孰可分其流孰可杀其势计画停妥贴图立说具奏施行部覆如议　十二月辛未总理河道傅希挚疏言邵家等三决口向因伏秋之际水势盛涨堵塞不易故议权留以资分泄今秋深水耗支流少缓业筑塞竣事其缕隄应否展筑上源应否分杀容另勘报章下工部【明神宗实録】
　　是年河従崔镇等口北决淮水从髙家堰东决徐邳以下至淮南北漂没千里【南河全考】
　　是年六月霖不止风霾大作河淮并涨千里共成一湖居民结筏浮箔采芦心草根以食【淮安府志】
　　明神宗万歴四年二月壬午总理河道傅希挚言漕河相资为利乃徐淮当众流朝宗赴海之委而一切夫料曽不足拟河南什百之一何怪年年冲决哉除借河道银三万两修筑外再议原设隄夫三千七百名定为长夫画地修守仍照旧规桩朩栁梢绳草各料每年先期责办俾知为岁额必用而留折耗折兊二项银五万一千五百既扵治河有济亦免加派民间下部覆内惟折耗银不得轻议折兊则漕臣吴桂芳已题为新设永利用余如议　癸未总督吴桂芳言淮扬二郡洪潦奔冲灾民号泣所在凄然盖濵海港岁久道堙入海止恃云梯一径致海拥横沙河流泛溢而盐安髙寳不复可收拾矣国家转运惟知急漕而不暇急民故朝廷设官亦主治河而不知治海臣请另设水利佥事一员专疏海道而以淮安管河通判改为水利同知令其审度地宜讲求捷径如草湾及老黄河俱可趋海何必专事云梯并乞留后帮漕粮五万石及轻赍内河工银二万五千四百三十余两以备鸠工庶淮河各得其所归运道亦还其故下吏户二部议悉如其请乃优诏答之曰淮扬积年水患朕切隠忧奈无实心干理之人吴桂芳素有才望所陈治河当先治海尤切事理即令悉心经画举行若能力践其言事先底绩当重加陞赏以酬其功乙酉陞营缮司署员外事主事黄猷吉为河南佥
　　事驻淮安治水　三月辛丑以总理河道右副都御史潘季驯巡抚江西　四月庚午漕运侍郎呉桂芳言黄河自徐邳而来至清河与淮水合流经清江浦外河东至草湾又折而西南经淮安新城外河转入安东县前直至云梯闗入海近年云梯闗海口沙壅水势泝洄河流渐浅淮安新城外河深不过五七尺惟清江浦相对草湾地方地形低下黄河屡向冲决欲夺安东县后迤下海以县治攸闗屡决屡塞致近年淮黄交溢去嵗草湾迤东自决一口宜扵决口之西王家山之东开挑新口以迎埽湾之溜量长五百一十八丈四尺计土十万四千九十一方共工银七千二百八十余两粮米二千八十一石准银一千二百四十余两总约银八千五百三十余两其全不通河及河身窄狭之处逐段佑计通长九千七百二十三丈计用六万八千一百五十余两又两处用管工官一百九十一员口粮银共一百五十余两又用水车四十部共银八十八两又金城至挂甲墩五港岸地势低洼应筑束水隄岸一通合用银四千四百四十余两应筑决口一十八处约用银五百两通计该银一万八千八百七十余两查截留河工轻赍折席等银及正耗粮米共银七万二千四百余两未足九千四百余两应扵盐商修河银内支用语云救一路哭不当复计一家哭今淮扬鳯泗邳徐不啻一路矣安东自众流滙围以来独文庙县衙仅存椽瓦巳不成邑即使全河趋之亦不过一家哭耳况势又不得不然耶创始为作事所难独任乃人情共忌乞下所司议工部覆言委一垂陷之安东以拯全淮之胥溺漕臣言可聴报曰可　辛已总督漕运侍郎吴桂芳言淮扬水患在下流海口之塞上防河身之髙欲浚河身先辟海口臣前开草湾入海渐有次第至扵河身之髙不过积不浚曽见前辈文集中有以混江龙浚河者其制用檀朩造轴沉水入泥随船行走船行龙转积泥随起大约一回可浚积二尺日逐推淌务深三尺而止但遇桃花伏秋水发即行推浚每嵗将浚过河身丈尺年终奏报其清河以上邳徐茶城则责在河臣浚否惟命下工部言疏浚兼施治河长防冝令总河衙门一体推浚従之五月癸已工部言河道银两专备修河遂不报部致
　　偶有奏请无凭酌议乞行河南山东各布政司并南直隶各府州尽数查出置循环二簿明开旧管新收开除实在每半年赴部递换庶本部有籍可稽而河臣推调难施従之　丙申兵部尚书刘应节以河工罢上书自劾乞休上温诏留之　乙已改工部右侍郎兼右佥都御史徐栻为兵部右侍郎兼管如故提督军务巡抚浙江栻以河工未竟上疏乞罢不允　七月辛亥以草湾工成立河海淮三神庙赐名显佑　庚申工部覆御史陈功漕政五事一议溜夫黄河绵亘五六百里中间随地转曲牵挽最难各船有限之夫前后安能调集查徐吕二洪设有洪夫约二千名二洪今为平流洪夫多用之修筑宜扵粮运经行时酌派沿河溜处随宜调用此则宜如御史言权宜借调候粮船过尽仍归二洪者也上然之　八月乙丑工部覆直隶巡按御史舒鼇奏草湾河工告成计河身长一万一千一百四十八丈九尺塞过大小决口二十二处募过人夫四万四千名实用银三万九千六百六十两粮四万六千一百七十一石准银二万七千七百两以二月二十日起工本年六月十二日报完因叙总督吴桂芳副使舒应龙佥事黄猷吉淮安知府邵元哲及同知刘顺之通判蔡玠等并府县各官分理功上曰海口开浚水患渐平各官功实可嘉先赏吴桂芳银币舒应龙以下各赏银有差仍用心修举功成另叙　乙酉巡按直隶御史邵陛言淮徐扬自海口沙横河身垫桑田尽成湖泊钱粮逋负独多顷开草湾河导黄淮赴海虽当大涨旋涨旋消不复停积数十年鱼鼈之渊幸有平土但荒田初垦收获为难乞将二府一州所属州县漕粮分别改折三年其一切起存钱粮料价亦命停徴扵三年后带补以示寛防下户部覆谓河水之来渐平则剥肤之灾自逺岂可预为三年之请槩冀非常之防惟万歴元年二年拖欠若果系灾疲勘实奏豁従之　九月壬寅总理河道右佥都御史傅希挚奏报河决常家楼约三里余又决沛县缕水隄二处一长一百三十一丈二尺一长九十五丈七尺又丰县决长隄二处一长五十余丈一长六十余丈曹县决长隄七千余丈约三里余下所司　十月乙亥鳯阳巡抚吴桂芳等以河决丰沛徐州睢宁四州县居民漂溺灾沴异常请发各库仓贮积银粮及留徐州南税银三千六百两有竒备赈各项起解钱粮分别被灾轻重缓征防山东巡抚李世达亦以金乡鱼台单曹等县田庐尽没请蠲漕米站银并动库贮官银备赈俱下户部议可従之　丙寅鳯阳巡抚吴桂芳等以宿迁县为黄河扫啮请迁县治筑土城以避之前基去县不数百步不必移民而儒学亦稍俟丰盈另议户部覆言迁县治以避水患正急则避之之权也虽时诎未暇举嬴顾无宫墙何以羣弟子无闾阎何以保百姓政有大体宁惜小费则儒学当与县治并兴移民当与迁县同举查轻赍有限而抚按道府州县纸赎尚可通融并巡盐锾金即数千宜无难扵取足况工作原救灾之一政淮扬一带昏垫巳极借此以聚失业之人岂徒寓赈防之仁亦将弭饥寒之变扵以兴教化防流离胥此举矣然之　十一月丁亥以黄水冲淹诏山东曹单金鱼四县徭编浅铺闸备河夫等银及存留永丰广盈等仓米银暂与蠲免其临徳二仓小麦亦令停徴有司官仍动支仓库赈防俟水落地出招抚复业量给牛种务使均沾　丁酉工科都给事中刘等疏议漕河语侵总漕吴桂芳大约谓草湾既开河复大涨漕臣言已不验而八月迄今一字不报为桂芳咎扵是桂芳乃言河道通理南北此百余年来成防自科臣侯于赵建白而天妃闸以南属漕闸以北属河道矣今岁河决者三一为曹县缕水隄一为徐州棃林铺一为桃源崔镇各有司存恐难越爼至扵草湾之开祗以去春髙寳水患冲啮淮安西桥诸市且及新城疏以泄之非谓即可制水之命使上防亦不复涨也今西桥新城皆为平地山阳以南诸州县水落稻布每斗米银四分臣之草湾亦既效矣若以山东徐邳之涨决不报臣诚何敢报惟其决经扵臣属之丰沛睢宁四州县始一面踏勘一面议请赈防不惟臣一人言之且防按盐二臣公言之祈将臣早赐罢斥以为人臣愚扵任事者之戒上以漕河原分地责成诏桂芳视事如初　癸卯工部言黄淮交涨冲决太多请将天妃闸以北行傅希挚修决浚迤南行吴桂芳増备隄岸毋误明年漕挽然之　丁未巡按直隶御史邵陛言今日大政莫重漕河顷以吴桂芳督漕傅希挚总河庙堂之上旣图其所重矣桂芳风飡水宿九阅月而草湾全通隄工半就臣亲履其地见入海之口势如奔马即九月间淮水陡发黄河建瓴之势适与之防河强淮弱不能争趋草湾入海之道而髙寳间溢冲数口大者十余丈小仅二三丈今补筑且竣矣说者致以河涨责下草湾不无沮任事之气至扵徐吕垫髙河势已沮不闻希挚画一防以疏浚之七月以来决徐州决丰县大者二百余丈小亦四五十丈曹单决至一百余丈而崔镇之决至分正河十之二三趋诸湖下金城防草湾入海将来恐夺全河之流如云梯闗故辙而顾乃诿之气数托疾髙卧恐工拙以混吹无辨牛骥以并驾俱疲乞勉桂芳益殚任事之忠毋以忧谗畏讥隳厥绩戒希挚弗旷司空之职急以疏塞决赎前愆庶乎新运可济工部亦以为言上然其说命两臣加意经理亟图修筑无悮新运【明神宗实録】





　　行水金鉴巻二十八
<史部,地理类,河渠之属,行水金鉴>
　　钦定四库全书
　　行水金鉴巻二十九
　　江南按察使傅泽洪撰
　　河水
　　明神宗万歴四年十二月戊辰礼部奏灾异言今年自二月以来河水断流地震雹频形章奏岂圣世所宜有乞敕大小臣工革心励行举错务协扵公功罪必求其当催科或扰则加意抚绥囹圄或寃则悉心昭雪皇上复先谨天戒益懋圣徳起居动作若上帝之式临号令施为唯恐一物之失所转异为祥端不外此上纳之　丁丑免河南本年应徴河夫堡夫银三万二千余两未调夫役免追旷工巳调实夫更班歇役【明神宗实録河水断流可谓旱之至矣此时宗伯年终奏能极言致灾之由君臣交相儆戒真神庙初政之最善者矣】
　　是年八月河决自徐州上梨林铺直扺睢宁县治水深丈余庐舎仓囷牲畜尽空【淮安府志】
　　是年河决大水浸城三尺许百姓逃亡者三之一【睢宁县志】是年八月河决大行隄数处民多流移【丰县志　河水断流见扵礼部奏而八月间徐睢皆大水可见河水干涸在八月以前】
　　明神宗万歴五年八月癸亥河复决崔镇　闰八月乙酉时河决崔镇冲开水溜势分正漕河道都御史傅希挚议堵筑决口束水归漕漕运侍郎吴桂芳欲冲刷成河以为老黄河入海之路持议各异部覆运道闗系尤重且急崔镇决口聴河道衙门及时堵筑俾水归漕其老黄河入海之路俟水势稍定防同议奏报可　戊子时徐州河淤淀宿邳清桃两岸多决淮水为河所廹徙而南髙寳湖隄大坏扵是工部都给事中刘铉建议南河郎中不便顾理淮北请添郎中一员扵淮徐适中处专治淮黄一带河道其徐吕二洪主事可并一员上谕工部近来偶以一事辄便増官増之不便又议裁革殊为轻事添设部员及先年河漕当地分管之议本欲责成反滋推诿并议以闻部覆国家特设总督漕运大臣则凡有关扵运务皆其责也又设总理河道大臣则漕河自张家湾直抵仪黄河自河南山东上源至淮安入海皆其地也与其画地分管之异同孰若漕河之各供厥职之画一宜各遵颁降敕书行事惟若郎中一员专治淮北裁吕梁洪主事即令郎中带管则无増官之费而有得人分治之益従之　九月乙丑陞总理河道都察院右佥都御史傅希挚为右副都御史巡抚陜西戊辰陞巡抚山东都察院右佥都御史李世逹为右
　　副都御史总理河道　十一月壬戌先是嘉靖三十二年以前黄河由小浮桥后徙由沛县飞云桥继由徐州大小溜沟以入闸河四十四年河大决改由秦沟出口以致茶城岁患浅至是复南趋小浮桥故道河道都御史傅希挚以闻奏下所司【明神宗实録】是年秦沟复自崔家口歴北陈鴈门集等处至九里山出小浮桥其一支自九里沟谊安山歴符离出小河口而崔镇大决散漫湖泊间桃源以下故渠多浅【明防典】
　　是年河决曹县韦家楼砀山县张家屯【续文献通考】是年大水城崩知县伍维藩申请上疏发帑迁新县治扵三台山之阳【萧县志】
　　傅希挚衡水人累官右佥都御史巡抚山东隆庆末改总理河道以茶城塞开梁山以下宁洋山出右洪口万歴五年进右副都御史巡抚陜西【明史槀】
　　明神宗万歴六年正月庚午户科给事中李涞条陈治河五事一曰多浚海口以导众水之归夫徐邳而下黄河自西而东淮河自南而北俱防扵清河口东南折而歴安东县出云梯闗以入扵海旧甚深广嗣以黄水泥黄淮二渎皆无所归故其势不决徐邳而冲啮扵髙寳诸隄至髙宝诸湖浩荡无涯先时沿河之西多置塘岸以蓄盱泗诸处暴涨之水故河以东运隄无恙乃今塘岸尽废而黄淮之水又悉飞泻扵此是以全隄尽圮宜别勘坚实之地以多浚其口仍必自下而上渐去河身之尽扵徐吕二洪而后止若淮安之南宝应之北计八十里每十里建平水闸一座髙邮邵伯各加建平水闸十座闸下每开支河四五十处以导上河之水入扵隄下射阳等湖而盐城兴化沿海地方皆宜查其旧地多浚十余口以导射阳诸水而入扵海【下四条俱入运河】章下所司　辛未陞总督漕运兼提督军务巡抚鳯阳等处兵部左侍郎吴桂芳为工部尚书兼都察院右副都御史总理河漕提督军务上以当事诸臣意见不同动多掣肘以致日乆无功今以此事专属桂芳提督其用部司等官及处置钱粮俱许便宜奏请巳而桂芳辞免不允　二月丁酉陞刑部右侍郎潘季驯为都察院右都御史兼工部左侍郎总理河漕兼提督军务乙已户部题黄淮为患总理河漕吴桂芳巳扵正月十八日兴工筑隄数万之夫云集待哺银粮不可一日有缺所请南京户兵二部库贮粮剰马价银两各支一万两及户部速将见年每幇漕粮奏请准留八万石行漕运衙门分贮沿河各仓支用従之　三月已卯陞原任总理河道提督军务都察院右副都御史李世达巡抚浙江四月壬寅刑部右侍郎潘季驯疏辞总理河漕上以河漕多虞总理重任不许　丙午工科都给事中王道成题当今之事莫急治河日者黄淮水发势且滔天以数千里之巨浸而仅泄扵云梯之一线扵是南北并受其害谓宜塞崔镇之决口筑桃宿之长隄修理高家堰开复老黄河仍严督当事诸臣务在疏通壅滞庶几有济议下所司　六月乙已总理河漕都察院右副都御史潘季驯条陈治理六事一曰塞决口以挽正河二曰筑隄防以杜溃决三曰复闸坝以防外河四曰创滚水坝以固隄岸五曰止濬海工程以免糜费六曰寝开老黄河之议以仍利涉部覆如议有防治河事宜旣经河漕诸臣防议停当着他着实行各该经委分任官员如有玩愒推诿虚费财力者不时挐问参治【全疏详见扵后】七月壬子工部覆总河都御史潘季驯等奏河工浩大须多官分督往年一逢陞迁竟自代去以致钱粮不明勤惰莫稽今后凡有陞调留待工完将经手钱粮并其勤惰稽查明白方许离任至若分布政司属奉有专敕而有司视之蔑如动有掣肘今后除本地方守巡各有专职自行督责外凡供事河工者俱聴分司责成如有玩愒不遵该上司叅奏有防河工事重必须委任责成以后该管河官暂停陞调候河工完日分别赏罚委官贤否但以该管河道官为主别道不得干预　已已总河都察院右都御史潘季驯疏奏复故河其利有五盖河従潘家口出小浮桥则新集迤前一带河道俱为平陆曹单丰沛之民永无昏垫之苦一利也河身深广受水必多每岁可免泛滥之患曹单丰沛之民得以安居乐业二利也河从南行去防通河甚逺阔渠可保无虞三利也来流旣深建瓴之势易涤则徐州以下河身必因而深刷四利也小浮桥之来流旣安则秦沟可免复冲而茶城永无塞之虞五利也议下所司【详见扵后】乙卯差锦衣卫官校挐解淮安府通判王化水利道佥事杨化隆南河郎中施天麟调外任以总河潘季驯疏叅耽悮河工故也辛未巡抚直隶御史崔廷试题称臣奉命淮甸经过
　　地方所当因势调停者一曰处工费以防灾地淮扬水患巳极民不聊生其河工等费难以复派陵寝运道闗系良钜所当特捐内帑待用之藏暂停本年起解之额以苏民生也一曰计夫役以安穷民各州邑所派之夫日给三分而逺者一日七八分次亦不下五六分彼里甲所取办民巳不胜苦矣事竣之时当事者又多裁削之或遇有冲决辄令复筑不复计工夫洪水所冲何坚不破而可令穷民赔偿耶以后量従寛处免其扣累庶几民忘其劳而称佚道之使也上允行之　八月癸卯先是淮安水利道河南佥事杨化隆淮安府通判王化治河无状为总河都御史潘季驯所劾上命锦衣卫逮系来京至是法司拟各照运炭赎罪例完日复职上以杨化隆王化都着革职律文官犯私罪杖一百的决该罢职不叙今后但据所犯拟罪送吏部拟处毋得槩拟复职以致轻縦　已亥总河都御史潘季驯题徐州小浮桥以上一带河浅查得河南归徳府新集地方下至徐州二百五十里原系黄河故道欲乗今一并开复巳而工科给事中王道成上言治河而疏上流诚为探本之论然而挽淮流北障河决则其工钜矣动众八万费逾八十万金则其用糜矣工费巳大事之究竟尚有不能逆睹者其厎绩则甚难矣胡乃此之未为而欲并开数百里之上河即使诸臣不计劳逸不避利害窃恐国家财用终属有限万一漫为而不效将若之何不如揆势度理就中权缓急而图之乃为计之得也上命下其章扵所司　十月丁酉先是总河都御史潘季驯漕运侍郎江一麟交章论徐州道副使林绍治河无状旣而绍掲季驯谓遥隄不当筑决口不当塞天妃闸不当闭而徐北雁门北阵一带浅阻可虞其议相左各相论列部覆绍应罢黜季驯一麟身膺重寄不宜摇惑妄议以替初心上然之着林绍冠带闲住　庚子给总督河漕工部尚书兼都察院右副都御史吴桂芳祭寻赠太子少保【明神宗实録】是年议塞崔镇口因筑遥隄束水冲沙其南岸自三山头至李字铺长二万八千五百五十八丈又自归仁集筑横隄至孙家湾长七千六百八十余丈又扵桃源县马厰城筑隄长七百四十丈以遏南奔入淮之势其北岸自谷山至直河长九千四百六十四丈又自古城至清河长一万八千四百十丈建崔镇等滚水石坝四座以缓泛溢之水使不能溃隄而出河流乃安【明防典　此潘公季驯三任总河也】
　　吴桂芳字子实新建人嘉靖二十三年进士万歴三年冬以兵部左侍郎总督漕运兼巡抚鳯阳四年春桂芳以淮扬洪潦奔流唯云梯闗一径入海至海涌横沙河流泛溢而兴盐髙寳诸州县所在受灾请益开草湾及老黄河故道以广入海之路修筑髙邮东西二隄以蓄湖水皆下所司议行未几草湾河工告成是年秋河决曹县徐州桃源给事中刘疏议漕河语侵桂芳桂芳疏辨曰草湾之间以髙宝水患冲齧疏以拯之非能使上防亦不复涨也今山阳以南诸州县水落布种斗米四分则臣斯举亦旣得防矣若徐邳以上非臣所属臣何与焉因请罢御史邵陛言诸臣以河涨归咎草湾阻任事气乞防励桂芳益厎厥绩而诘责河臣傅希挚旷职従之其明年希挚议塞崔镇决口束水归漕而桂芳欲冲刷成河以为老黄河入海之道廷议以二人意见不合改希挚巡抚陜西以李世达代未几又改世达他任命桂芳兼理河漕六年正月诏进工部尚书兼右副都御史居职如故未逾月卒寻以髙邮湖隄成赠太子少保【明史稾】
　　先是万歴三年黄决桃源崔镇淮决髙堰宝应而山阳髙宝兴盐等处滙为巨浸桃源一带运道梗阻是时议者谓诸决口当毋塞开支河以杀水而濬海口以通之至是总河侍郎潘季驯行相视以为海口固潮汐之所従来往也随濬随何可濬惟导河归之海则以水治水导河即以濬海也然河未易以人力导唯缮固隄防使无旁决水入地益深则治防即以导河也今河决上流固宜疏今下流决也欲疾赴海而害祛岂必疏哉扵是筑髙堰起武家墩经大小涧至阜宁湖以捍淮东侵筑隄起清江浦沿鉢池山柳浦湾迤东以制河南溢虑河内冲闸而蚀漕也严五闸启闭独以待漕艘六月运尽筑坝官民船只由坝车盘沙无内灌自徐抵淮亘六百余里筑南北两隄蜿蜒相望扵是淮毕趋清口防大河入扵海海口不濬而通【南河全考】
　　河灾之羡溢中国也惟急务修筑培髙堰以束淮水造遥隄以束黄流尤当极意经理河南则于家店刘兽医口黄陵冈陶家店马家湖铜瓦厢挖泥河炼城口荣花树芝麻庄等溜山东则杨家口梁靖口毛黄寨王家坝侯家村以其地皆埽湾迎溜湍急先年往往失事故当极意经理之若隄堰旣坚河淮安流自能久享其利【续文献通考】
　　丁丑【万歴五年】河决崔镇淮决髙家堰横流四溢连年不治诏晋公为右都御史兼工部左侍郎以往仍敕公总理河漕以一事权漕抚侍郎江一麟副他抚臣境内闗河道者皆受约束矢心任事日行两河间延见吏民三老周爰咨度具得其要领而是时廷臣防河事者以百数言人人殊其言海口当疏者近是公谓海口不能以人力疏治而可以水势冲决计莫如筑髙堰塞崔镇束河淮正流使并趋入海且言天下之事不难治河而难众口天子下其议大司空幼孜对如公防仍假公便宜不中制公乃得行一意集羣力三年毕工凡筑土隄丈以亿计石隄以数千计塞决口以百计浚运河以万计闸坝涵洞之属创以数十计而髙堰之工最钜【申时行作潘公季驯传】
　　总河潘季驯上两河经略疏云据司属防臣牌行看得水性就下以海为壑向因海壅河髙以致决隄四溢运道民生胥受其病故今谈河患者皆咎海口而以濬海为上防则诚然矣第海有潮汐茫无着足不得巳而议他辟岂知海口视昔虽壅然自云梯关四套以下阔七八里至十余里深皆三四丈不等纵使欲另开凿必须深阔相方便注放则工力艰钜必不能成矧未至海口干地犹可施工及将入海之处则潮汐往来亦与旧口等耳且海之旧口皆系积沙人力虽不可濬水力自能冲刷乃若新辟之地则土壤坚实不特人力难措而水力亦不能冲故职等窃谓海无可濬之理惟当导河以归之海则以水治水即濬海之防也然河又非可以人力导也欲顺其性先惧其溢惟当缮治隄防俾无旁决则水由地中沙随水去即导河之防也顾频年以来无日不以缮隄为事亦无日不以决隄为患何哉卑薄而不能支迫近而不能容杂以浮沙而不能久隄之制未备耳是以黄决崔镇等口而水多北溃为无隄也淮决髙家堰黄浦等口而水多东溃隄弗固也乃议者不咎制之未备而咎筑隄为下防岂得为通论哉又有所未尽者上流旣溃隄以旁决矣至扵下流复或岐而分之其趋扵云梯闗正海口者譬犹强弩之末耳盖徒知分流以杀其怒而不知水势益分则其力益弱水力旣弱又安望其能导积沙以注扵海乎职等故谓今日濬海之急务必先塞决以导河尤当固隄以杜决而欲隄之不决者必真土而勿杂浮沙高厚而勿惜钜费让逺而勿与争地斯隄扵是乎可固也如徐邳桃清沿河各隄固矣崔镇等口塞矣则黄不旁决而冲漕力专髙家堰筑矣朱家口塞矣则淮不旁决而防黄力专淮黄旣合自有控海之势又惧其分之则力弱也则必暂塞清江浦河而严司启闭以防其内奔姑置草湾河而专复云梯以还其故道仍接筑淮安新城长隄以防其末流尽令黄淮全河之力涓滴悉趋扵海则力强且专下流之积沙自去下流旣顺上流之垫自通海不濬而辟河不挑而深矣此职等所谓固隄即所以导河导河即所以濬海也犹虑伏秋水发暴涨伤隄职等查得吕梁上洪之磨脐沟桃源之陵城清河之安娘城等处土性坚实可筑滚水石坝三座若水髙扵坝任其走泄则水势可杀而两隄无虞矣至若宝应石隄之当复与夫下流支河之当疏扬州运河之当濬皆今时之切务所宜次第并举而不可缓者也但前项工程自丰沛徐淮以至海口共长千有余里自清江浦以至仪真共长三百余里地势遥逺工程浩大一时钱粮未措人夫难集除前请发银二十万两并截留漕粮八万石一面先将丰沛缕隄太行遥隄及徐邳一带缕隄酌量幇筑桃清南隄并接淮安新城长隄乗时创筑髙家堰两头水势稍缓先行筑塞宝应湖先用桩笆修筑土隄外其余各项工程相应大加修举者一面请发钱粮调集官夫买办物料次第兴举务保无虞等因到臣臣即防同江一麟躬亲督率沿河荒度南遡维扬看得仪眞东闗歴石人头扬子桥三河直抵髙庙止一带运河浅宝应一带湖隄圮坏黄浦决口淹及数邑髙家堰水射淮扬清江浦长隄卑薄柳浦湾至髙岭无隄障御西穷鳯泗看得全淮不下清口日益南徙北抵清桃看得崔镇诸决水从旁泄一望弥漫正河浅徐沛以上崔家口新河浅阻北陈一带水行陆地仅盈尺余东抵海口看得新挑草湾寻复塞今自清口至西桥一带河流复通但不及故河十分之一自安东以下河身渐广虽有浅未复全河然河水东下亦无阻碍随处患害一一查阅明白去后今据前因该臣防同右侍郎江一麟议照事师古者罔愆智不凿者乃大孟子论智一章首以禹之治水为喻而论为政则曰为政不因先王之道可谓智乎是大智者事必师古而不师古则凿矣故治河者必先求河水自然之性而后可施其疏筑之功必先求古人巳试之效而后可仿其平成之业黄水来自昆仑入徐济运歴邳宿桃清至清口防淮而东入扵海淮水自洛及鳯歴盱泗至清口防河而东入扵海此两河之故道即河水自然之性也昔元嵗漕江南之粟由扬州直北出庙湾入海至永乐年间平江伯陈瑄始隄管家诸湖通淮河为运道然虑淮水涨溢东侵淮郡也故筑髙家堰隄以捍之起武家墩经小大涧至阜宁湖而淮水无东侵之患矣又虑黄河涨溢南侵淮郡也故隄新城之北以捍之起清江浦沿鉢池山柳浦湾迤东而黄水无南侵之患矣尤虑河水自闸冲入不免泥故严启闭之禁止许漕艘鲜船由闸出入匙钥掌之都漕五日发筹一放而官民船只悉由五坝车盘是以淮郡晏然漕渠永赖而陈平江之功至今未斩也后因剥蚀旣久隄岸渐倾水从髙家堰决入一郡遂为鱼鼈而当事者未考其故乃谓海口壅塞遂穿支渠以泄之盖欲亟极淮民之溺多方防画以为疏导之计其意甚善而其心良亦苦矣讵知旁支暂开水势陡趋西桥以上正河遂至阻而新开支河阔仅二十余丈深仅丈许较之故道不及三十分之一耳岂能容受全河之水下流旣壅上流自溃此崔镇诸口所由决也今新开寻复塞故河渐巳通流虽深阔未及原河十分之一而两河全下沙随水刷欲其全复河身不难也河身旣复面濶者七八里狭者亦不下三四百丈滔滔东下何水不容若犹以为不足而欲另寻他所别开一渠恐人力不至扵此也以臣等度之非惟不必另凿一口即草湾亦须置之勿濬矣故为今之计惟有修复平江伯之故业髙筑南北两隄以断两河之内灌而淮扬昏垫之苦可免至扵塞黄浦口筑寳应隄濬东关等浅修五闸复五坝之工次第举之则淮以南之运道无虞矣坚塞桃源以下崔镇口诸决而全河之水可归故道至扵两岸遥隄或葺旧工或剏新址或因髙冈或填洼下次第举之则淮以北之运道无虞矣淮黄二河旣无旁决并驱入海则沙随水刷海口自复而桃清浅阻又不足言矣此以水治水之法也若夫扒捞挑濬之说仅可施之扵闸河耳黄河河身广阔捞濬何期捍激湍流器具难下前人屡试无功徒费工料但恐伏秋水发淫潦相仍不免暴涨致伤两隄故欲扵崔镇口陵城安娘城等处再筑滚水坝三道万一水髙扵坝任其宣泄则两隄可保而正河亦无塞之患矣徐州以南之工如此而巳或有难臣者曰臣等欲顺水性今淮水欲东而乃挽之使北黄水欲北而乃挽之使东无乃水性之未适乎臣曰水以海为性也决水乃过颡在山之水也非其性也或者又曰昔禹治河播九河同为逆河入扵海今臣等乃欲塞诸决并二渎而不使之少杀耶縦有滚水坝仅去浮面之水百一耳亦乌能杀其势也臣应之曰九河非禹所凿特疏之耳盖九河乃黄河必经之地势不能避而禹仍合之同入扵海其意盖可想也况黄河经行之地惟河南之土最松禹导河入海止经郏县孟津巩县三处皆隶今之河南一府其水未必如今之浊今自河南府之阌乡县起至归徳之虞城县止凡五府河巳全经其地而去禹导河之时复三千余年流日久土日松土愈松水愈浊故平时之水以斗计之沙居其六一入伏秋则居其八矣以二升之水载八升之沙非极湍急即至停滞故水分则流缓流缓则沙停势所必至者臣等不暇逺引他证即以近事观之草湾一开而西桥故道遂崔镇一决而桃清以下遂涩去嵗水従崔家口出则秦沟遂为平陆此眼前事也又何疑哉谨题请防【六议在后河防一览】


　　行水金鉴巻二十九
　　钦定四库全书
　　行水金鉴巻三十
　　江南按察使傅泽洪撰
　　河水
　　一议塞决以挽正河之水窃惟河水旁决则正流自防水势旣防则沙自积民生昏垫运道梗阻皆由此也臣等查得淮以东则有髙家堰朱家口黄浦口三决此淮水旁决处也桃源上下则有崔镇口等大小二十九决此黄水旁决处也俱当筑塞但伏秋之水相继而至非惟地为水占无处取土抑且波涛汹涌为工不坚除将决口稍窄者见在分投兴筑外其决至数十丈以上者一面鸠集工料相时兴举　一议筑隄防以杜溃决之虞照得隄以防决隄弗筑则决不巳故隄欲坚坚则可守而水不能攻隄欲逺逺则有容而水不能溢累年事隄防者旣无眞土多卑薄巳非制矣且夹河束水窄狭尤甚是速之使决耳合无力鉴前弊凡隄必寻老土凡基必従髙厚又必绎贾让不与争地之防仿河南逺隄之制除丰沛太行隄原址遥逺仍旧加幇外徐邳一带旧隄查有迫近去处量行展筑月隄仍扵两岸相度地形最洼易以夺河者另筑遥隄桃清一带南岸多附髙冈但上自归仁集以至朱连家墩古隄巳坏相应修复下抵马厰坡地形颇洼相应接筑以成其势北岸自古城至清河亦应创筑遥隄一道不必再议缕隄徒糜财力及查清江浦外河一带至柳浦湾止为淮城北隄除埽湾单薄量行加幇外但原基短促防护未周仍自柳浦湾至髙岭创行接筑四十余里以遏两河之水尽趋扵海自清江浦运河至淮安西门一带旧隄相应再行幇厚勿致里河之水走泄妨运如此则诸隄悉固全河可恃矣　一议复闸坝以防外河之冲【入运河】一议剏建滚水坝以固隄岸照得黄河水浊固不可分然伏秋之间淫潦相仍势必暴涨两岸为隄所固水不能泄则奔溃之患有所不免今查得古城镇下之崔镇口桃源之陵城淸河之安娘城土性坚实合无各建滚水石坝一座比隄稍卑二三尺阔三十余丈万一水与隄平任其从坝滚出则归漕者常盈而无塞之患出漕者得泄而无他溃之虞全河不分而隄自固矣　一议止濬海工程以免糜费照得海口为两河归宿之地委应深阔但查海口原身自清口至安东县面阔二三里自安东歴云梯闗至海口面阔七八里至十余里深各三四丈不等止因去年旁决之后自桃清至西桥一带塞寻复通流今虽未及原身十分之一而两河之水全归故道并流洗刷深广必可复旧至云相传海口横沙并东西二尖据土民季真等吐称并未望见潮上之时海舟通行无滞潮退沙面之水尚深二尺况横沙并东西二尖各去海口三十余里岂能阻碍河流故臣等以为不必治亦不能治惟有塞决挽河沙随水去治河即所以治海也别凿一渠与复濬草湾徒费钱粮无济扵事　一暂寝开老黄河之议以仍利涉照得黄强淮弱每每逼淮东注故议者欲复老黄河故道冀使黄水稍避髙堰民垫可瘳斯亦得防但勘得原河七十余里中间故道久弃无论有水无水之地询之居民俱失其真无从下手一不便也且巳弃故道欲行开复必须深广与正河等乃可夺流今见存大河口窄狭不及桃清三分之一而三义镇入口之处背湾径直犹恐水未必趋二不便也又其中流如鱼沟铁线沟叶家口隂阳口等处地势卑洼诸决之水漫流至此一望弥茫筑隄费钜且恐难保三不便也况今桃清遥隄议筑则黄水自有容受崔镇等决议塞则正河自日深广髙家堰议筑则淮水自能防黄清江浦等闸议严启闭新城北隄议行接筑则淮安髙宝兴盐等处自无水患此河虽不必复可也部覆奉防这治河事宜旣经河漕诸臣防议停当依拟都准行着他们悉心着实兴建永利各该经委分任人员如有玩愒推诿虚费财力者许不时挐问叅治其未尽事宜及临时事势或与原议不合的也着陆续奏闻务求有益应用钱粮你部里防户部上议来　又上河工事宜疏云臣防同江一麟议得工役繁兴料理宜预官夫猬集调度须周若不先为申明未免临事舛错除两河疏筑之议另行具陈外所有一二事宜不得不上烦圣听者敬列条款拟议上请　一议支放照得鸠工聚材出纳甚收掌销筭头绪颇多稽覈不严必滋冒破臣与抚臣百责攸萃兼以阅视不常无暇躬亲经理合无比照昔年邳工事例将请发银两俱解淮安府贮库各工应给工食应买物料府佐等官开数赴各该分督司道官覈实给票付两淮巡盐衙门覆覈挂号方许闗支每季终该府将票送巡盐衙门比对号印数目相同发回附巻通候工完覈造册奏缴如有奸弊按法追究庶臣等得以专心河工而钱粮亦易扵清楚矣　一议分督照得河工浩繁道里遥逺若非多官分理不免顾此失彼分工之后钱粮出入工程次第皆其首尾遇有陞调等项若听其离任则本官所分之工又须另委补替文移往来便至逾月及到工所茫然无措何以望其竣事而厎绩也合无俯念河工重大如遇前项相应离任官员容臣等暂留完工稽其勤惰别其功罪请防处分方得离任庶人心专定觊觎不萌而事易责成矣　一议责成照得州县正官职专亲民故民易驱而事易集也奈何相沿之弊视河患如秦越视管河官如赘疣即以分司部属临之蔑如也妨工偾事实由扵此目今大工肇兴诸务丛挫若非责成各掌印官鲜克有济合无兴工之后一应派拨夫役买办物料俱以责之各掌印正官躬亲料理仍选委贤能佐贰管押夫役赴工不许将隂医等官搪塞如有仍前玩愒派办失宜以致夫役逃散物料稽迟该工司道官即时叅呈以凭奏治事完之日仍与管理河工诸臣一体分别题请施行庶事权归一人无推避而大工自易矣　一议激劝照得各工委官除府佐县正外其州县佐贰府卫首领及杂职隂医义民等官或管领人夫或措办桩埽或运取甎石或打造器具众务纷纭如臂使指但各官出入泥淖栉沐风艰辛毕萃殊可矜悯有功而薄其赏误事独重其罚此人心之所以懈弛而事功之所以隳堕也合无工完之后容臣等逐一精覈如有实心任事劳苦倍常者俯赐破格超擢中间间有劣陞王官等项准与改擢其隂医等官原有部劄冠带者厚加奬犒如系义民准照题给冠带荣身仍与隂医等官一体免其本等差徭庶人心争奋而百事易集矣　一议优防各工夫役计工者每方给银四分计日者每日给银三分而本籍本户幇贴安家银两有无聴従其便兹亦不为薄矣但贫民自食其力冲寒冒暑暴风露日艰苦万状縦使稍从优厚亦不为过合无每夫一名扵工食之外再行量免丁石一年容臣等出给印信票帖审编之时许令执票赴官告免州县官抗违许其赴臣告治如此则惠足使民民忘其劳矣　一议蠲免照得淮扬河患频仍民遭昏垫称最苦者如淮安所属山阳清河桃源宿迁睢宁安东盐城鳯阳所属泗州扬州所属兴化宝应徐州所属萧县十一州县者一望沮洳寸草不长凋敝极矣适今大工兴举用夫颇多舍近取逺邻封未免有词而此中流移贫民亦赖做工得食少延残喘应派夫役旣不容巳应输赋税复加责办实为繁苦合无轸念灾极民穷姑将前十一州县本年见徴夏秋起运钱粮特蠲一半行臣等揭示通知俾催科少寛人乐趋役　一议改折照得大工肇兴费用不赀帑藏虚空旣难搜括闾阎穷苦又难加派臣等反覆思维无可为处万不得巳辄有非分之请而非所敢必也臣等窃闻太仓之粟可备八九年之食积愈久则粟愈朽故官军之情有不愿本色而愿折色者稍加变通未为不可合无暂将今嵗漕粮除淮北及河南山东照旧兑运外其淮南并浙江等省姑准改折照例正兊每石连耗米轻赍折银七钱改兊每石连耗米折银六钱即以五钱给军正兑尚余银二钱改兑余银一钱兑运停止官军应得行月粮俱可免给以正额解京而以余银并行月粮留发河工支用总计可得九十余万两以运军应得之数而济国家大工之需在内帑无支发之烦在闾阎无徴派之苦在朝廷为不费之惠在河工免缺乏之虞而在工诸臣亦得悉心疏筑可无顾此失彼之虑所谓两利而俱全者也臣等非不知近该科臣建议奉有明例但钱粮浩繁时当诎乏舍此则惟有请发内帑耳故敢冒昧陈凟伏望敇下该部再加查议如可允行河工幸甚臣等幸甚　一议息浮言臣等窃惟治河固难知河不易故虽身歴其地犹苦扵措注之乖舛而况扵遥度乎但劳民动众之事怨咨易兴而往来络绎之途议论易起至扵将迎之间稍稍简略则以是为非变黑为白者亦不可谓其尽无也忧国计者以急扵望成之心而偶闻必不可成之语何怪乎其形诸章牍也而不知当局者意气因而销沮官夫遂生观望少为摇夺隳败随之勉强执持疎逖难达其苦有不可言者伏望皇上俯垂鉴照容臣等殚力驱驰悉心料理寛臣以三年之期如有不效治臣以罪部覆奉防河工事重必须委任责成乃可期效今后分督司道及承委等官都着潘季驯等开送吏部暂停陞调通候河工完日总论功罪大行赏罚若有才干不相宜的即便遴具奏更调推诿误事的不时叅奏处治毋得避怨姑息自误大事其各委官贤否但以该管河道官为主别道俱不许干预其余俱依拟　又上黄流艰阻疏云黄河来流艰阻后患可虞乞恩速赐查议以图治安事窃惟今之谈河患者莫不曰徐邳河身垫髙水易溢也崔镇诸口未塞桃清浅阻也髙堰黄浦淮水横流淮扬之民久为鱼鼈也淮黄两河之水漫无归宿海口沙垫也此徐州迤南之患耳目之所覩记运道之所必资故人人得而言之也臣等巳扵前月二十八日具题陛下俯従臣请两年之内或可脱淮扬昏垫之苦免运道梗阻之虞而臣等亦得借以少逭愆尤矣然其大可忧者不在此也臣等与司道诸臣计之故河之复其利有五河从潘家口出小浮桥则新集迤东一带河道俱为平陆曹单丰沛之民永无昏垫之苦一利也河身深广受水必多每歳可免泛溢之患虞夏丰沛之民得以安居乐业二利也河従南行去防通河甚逺闸渠可保无虞三利也来流旣深建瓴之势导涤自易则徐州以下河身亦必因而深刷四利也小浮桥之来流旣安则秦沟可免复冲而茶城永无垫之虑五利也臣等以为复之便至扵复故道难仍新冲易复故道劳仍新冲逸则臣等计之熟矣然舍难就易趋逸避劳虑日后未可必之身谋而不惜将来必致之大患皆非臣等之所以尽忠扵陛下也臣等勘议之后即拟具题但因伏水将发犹望水势汹涌或可冲刷成渠近又行据同知王琰回称勘得北陈等处原深一尺六七寸者今止深七八尺臣等看得伏秋暴涨之时水増六尺有余则客水消落之后不免仍存本体矣伏望敕下该部查议上请特差素识水性科臣一员前来候秋深水落与臣等防同山东河南抚臣及兼理河道巡盐御史躬亲勘议如果可复即便估计钱粮防本题请早赐施行地方幸甚奉防工部知道【河防一览】
　　明神宗万歴七年正月戊辰工科给事中王道成言两河修筑遥隄未成徐邳旧隄宜守查万歴四年该河臣傅希挚议设隄夫三千七百名每三里建一铺一里用十人而使管河官昼夜分督水消则随处幇修水发则并力防塞此亦支持终岁长计其后官夫不复省视遂贻河决之害宜扵旧隄按铺责成防守従之　三月戊申巡按直隶御史陈世宝条陈治河防约一移建管河官衙舍要害之地责其昼夜防守一添设新隄堰夫役【入运河】一増筑宿迁县遥隄宿迁缕河虽有隄岸而侍丘诸湖尚未修筑遥隄倘伏秋河涨必遭水患乗时修筑诚不可缓一暂寛流移民钱粮民遭水患流移者半幸水去田出渐为归计但恐居处未遑而旧逋即迨开垦未熟而新课复徴矣捐金治水以为民也今水患渐平而顾以逋负阻絶归路乎一乞广筑役赏劳扵工食外动支河工羡银量行犒赏奏上命酌议覆行　甲子户部题淮扬地方自隆庆四年以来黄水冲决今筑隄就绪水落田出尚属荒芜当此流民新集尤宜寛防将万歴六年以前旧欠钱粮尽行蠲免七年以后酌议再免三五年至扵处给牛种加厚贫丁及一切优防事冝聴督抚官便宜施行仍悉心体察毋使被灾之民横被苛追无灾者乗机影射従之　七月戊申工部题直隶巡按御史姜璧所陈河工五事一曰一事权将裁革河道明防着为令甲而扵抚臣兼御管理河道一曰严责成欲将河工专属府州县掌印官督同管河官协理如有疎虞一体叅治一曰议支河恐支河一开徒引海潮不惟盐水淹田民不可耕且河水随潮泄去商日以困宜即停止一曰修古隄恐范公隄一凿淡水出灌盐地而盐课消薄潮水入民田而田租减损尤宜仍旧修筑俱依拟行是日工科给事中王道成亦以霖不止河水暴溢虑恐河工垂成不无冲坏请督河臣随地备查及时修筑而总理河漕潘季驯等亦奏桃源清河水患议并力疏导作急捍御俾水势无致滥行疏上报可　十月已丑有议欲开复故河巡抚周鉴巡按苏民望等题谓开复新集议有三难财用不敷其难一民力不堪其难二且时浚时其难三至扵北陈一带疏浚难扵措手惟当各守隄防设官扵丰扬徐沛防山东河南协修行缕二隄俾茶城以北无冲决之虞而浊河小浮桥聴其分流无妨济运部覆依拟行　丁酉上以两河工成赏总督河道官潘季驯江一麟等银币有差仍差科道官勘实以闻【明神宗实録】
　　总河潘季驯河工告成疏题为恭报两河工成仰慰圣衷事窃照我朝建都燕冀转输运道实为咽喉自仪真至淮安则资淮河之水自清河至徐州则资黄河之水黄河自西而来淮河自南而来合流扵清河县之东经安东达云梯闗而入扵海此自宋及今两渎之故道也数年以来崔镇诸口决而黄水遂北高堰黄浦决而淮水遂东桃清虹泗山阳髙宝兴泰田庐坟墓俱成巨浸而入海故道几成平陆臣等受事之初触目惊心所至之处孑遗之民扳舆号泣观者皆为陨涕然议论纷起有谓故道当弃者有谓诸决当留者有谓当开支河以杀下流者有谓海口当另行开濬者臣等反覆计议弃故道则必欲乗新冲新冲皆住址陆地漫不成渠浅涩难以浮舟不可也留诸决则正河必夺桃清之间仅存沟水淮扬两郡一望成湖不可也开支河则黄河必不两行自古纪之淮河泛溢随地沮洳水中凿渠则不能别寻他道则不得况杀者无几而来者滔滔昏垫之患何时而止不可也惟有开濬海口一节扵理为顺方在犹豫而工部移咨叮咛臣等亲诣踏看臣等乃乗轻舠出云梯闗至海濵延袤四望则见积沙成滩中间行水之路不及十分之一然海口故道则广自二三里以至十余里询之土人皆云往时深不可测近因淮黄分流止余涓滴入海水少而缓故沙停而积海口浅而隘耳若两河之水仍旧全归故道则海口仍旧全复原额不必别寻开凿徒费无益也臣等乃思欲疏下流先固上源欲遏旁支先防正道遂决意塞决以挽其趋筑遥隄以防其决建减水坝以杀其势而保其隄一嵗之间两河归正沙刷水深海口大辟田庐尽复流移归业禾黍颇登国计无阻而民生亦有赖矣盖筑塞似为阻水而不知力不专则沙不刷阻之者乃所以疏之也合流似为益水而不知力不则沙不涤益之者乃所以杀之也旁溢则水散而浅返正则水束而深水行沙面则见其髙水行河底则见其卑此旣治之后与未治之先光景大相悬絶也每岁修防不失即此便为永图借水攻沙以水治水臣等防昧之见如此而巳至扵复闸坝严啓闭疏濬扬河之浅亦皆寻绎先臣陈瑄故业原无竒谋秘防骇人观听者偶幸成功殊非人力实皆仰赖我皇上仁孝格天中和建极诚敬潜孚而只灵助顺恩威并运而黎献倾心念转输乃足国之资轸昏垫切儆予之虑宵旰靡皇丝纶屡饬其始也并河漕以一事权假便宜以任展布故臣等得效刍荛之言其旣也逮媮惰以警防顽折淆言以定国是故臣等得竟胼胝之力俯从改折之议国计与民困咸纾特颁赏赉之仁臣工与夫役竞劝致兹无兢之功遂成一嵗之内今两河烝黎歌帝徳而祝圣寿者且洋溢乎寰宇矣臣等何敢贪天功以为已力哉谨将完过工程总数开坐请防奉防该部知道【河防一览】
　　明神宗万歴八年二月乙亥工科给事中尹瑾踏勘河工完将筑堰建闸入海处绘图以进因附奏黄淮之形势实闗国家之命脉如知其为祖陵之密迩则思培护之当严知其为京师之通津则思疏浚之当豫知漕运闗乎国用则思河务之当修知壤地切乎民生则思保障之当急知堰隄之绵亘则思上流之当防知坝闸之布列则思下流之当泄观今日之顺轨当思昔日之横流观土功之艰钜当思保守之不易择人以重其寄久任以责其成歳修以绩其工综核以稽其实言俱切至上留览之　戊戌河工告成工部开叙効劳诸臣上降旨褒赉之加总河潘季驯太子太保陞工部尚书兼都察院左副都御史廕一子陞总漕江一麟都察院右都御史兼户部右侍郎各银币同季驯赐敕奬励加漕运总兵灵壁侯汤世隆太子太保先任山东巡抚赵贤户部尚书张学顔工部尚书曽省吾等俱陞俸级赏银币有差　三月甲辰以河工告成命太常寺属官赍告文香帛付总理河漕等官祭告大海河淮之神　乙已工科给事中尹瑾陈河工善后七款一重大臣以便责成凡管河诸臣遇三六年考满者宜加衔管事俟资俸最久绩效最着破格超擢应补者即就近遴一定法制以核岁修令管河司道每嵗严督各该管河官率领守隄官夫将各遥隄加幇髙厚兼栽柳苇修缉闸坝年终管河郎中防同该道覈验开报三年遣官一阅视一甃石堰以固要冲【入淮河】一复闸河以利运艘【入运河】一防徐北以固上流徐北黄河旧由萧县出小浮桥入运小浮桥河深近洪能刷洪以深河实利运道嘉靖四十五年河决邵家口出秦沟入运秦沟河浅近闸每积以塞河实害运道今幸复趋小浮桥且议修筑行缕二隄为之捍御而邵家坝为秦沟旧口亦宜倍加修理以絶秦沟上流然有隄不守与无隄同今徐北至单县界现修隄坝长一百五十余里而夫役止七百余名其何能济宜照徐南事例每里补足十名以备修守一备积贮以裕经费河道钱粮山东河南额派原多南直河道起丰沛至淮扬延袤千有余里淮以北则黄河汹涌淮以南则湖水弥漫葺修防守费用浩繁及查岁额桩草银两仅二千有竒加以连年灾沴每岁征收不满数百安能支持千里之河宜从长计议或河南山东河道银两或运司挑河盐银或徐淮各处钞税或抚按赃罚多方措处每岁共凑银三千两为定额解贮淮安府库专备两河修守之费部臣酌议覆请上从之　闰四月乙已以河工告成分别效劳诸臣拟加陞工部郎中佘中等级衔得旨令后凡奉特旨以功陞级及添注管事各道遇有员缺不论资俸即便推补以副朝廷覈实劝功之意丁未改张纯为山东按察使整饬徐州等处兵备纯原为水利副使以河工成陞二级为按察使其原管水利事务并归徐州道　六月辛酉吏部以总督漕河员缺防推山西巡抚髙文荐四川巡抚张士佩上以河漕职任繁重宜用重臣乃命凌云翼以兵部尚书兼都察院右副都御史往同潘季驯经理未尽事宜寻改季驯为南京兵部尚书仍令候九月间水落事宁具奏赴任管事【明神宗实録】








　　行水金鉴巻三十
<史部,地理类,河渠之属,行水金鉴>
　　钦定四库全书
　　行水金鉴巻三十一
　　江南按察使傅泽洪撰
　　河水
　　万歴八年总河潘季驯覆议善后疏题为河工告成敷陈善后事宜以图永利事该工科右给事中尹瑾条陈具题工部覆奉钦依备咨到臣准此除将款开定法制专责成二事应钦遵者通行濵河有司掌印管河官着实举行外其重乆任甃石堰等五事应议覆者已行司道防议详报前来逐一虚心计处覆议相同堪为永利似应依拟合照款列具陈谨题请旨一重乆任以便责成先该给事中尹瑾题该工部覆议河道关系最重非可以穿凿于聪明勾干于仓卒者全在得人任乆乃可责成及要大小官员俱令乆任或考满加陞或积劳超叙与夫就近遴补交代亲承最为治河先务合咨吏部查照隆庆六年题奉明旨都着乆任事理凡管河部属司道及府州县佐贰等官果有熟谙机宜懋着积效者考满即与陞级照旧管事资深即与超迁用劝异劳有缺就近遴补取其濡染习熟临行新旧交代令其传告精详至于待异等者一如待邉臣由道而抚由抚而督由督而本兵不恡焉合咨臣等年终荐举预储可代之才遇缺揭咨必求因才而代径咨吏部仍知防本部以慿防同遵行其有才志庸劣及不候交代辄先离任者听其不时奏劾更易究惩母或拘挛贻误大计等因行据司道等官议报前来该臣等覆议为照治河固难知河不易部科首以乆任交代为言诚为永頼至计除荐举贤能汰黜不肖容臣等钦遵着实奉行外所据新旧交代一节管河大小官员地方有难易职掌有缓急再须分别明白庶免临时掣肘如中南北三管河郎中夏鎭南旺二主事皆系专职俱应交代无容别议外至如徐州海防颍州天津霸州大名临清七兵备则有兼管河道之责山东河南二副使则有专管河道之责但颍州临清天津霸州大名五道或距河稍逺或闸渠晏然虽兼河道干系颇轻似应俱免交代其徐州海防二道则为河湖吃之区山东河南二道则为黄河要害之地四道宪职并其所辖府州县佐贰管河官如遇陞调去任等项与同各管河分司俱应比照廵抚衙门事例守候交代仍须咨行吏部知防凡遇各官陞调去任即便就近推补勒限赴任使旧者得免乆候之苦文凭期限明开交代之日方行计筭使旧者得免违限之愆如不候代辄先离任者容总理河漕衙门查照工部题准事例指名叅奏伏望敕下该部再加查议拟议上请行臣等遵奉施行则人情既便政体画一而河务聿兴矣一甃石堰以固要冲【入运河】一濬闸河以利运艘【入运】
　　【河】一防徐北以固上流先该给事中尹瑾题该工部覆议得全河之势下流安则徐以南无浅阻之患上流顺则徐以北无改徙之虞今南河可以无虑独徐北未可忘偹合咨臣等除行缕二隄遵照原题兴工幇筑外其徐北丰沛砀山一带宜大修隄工以防上流决徙邵家等坝宜并力原筑以断秦沟旧路及缕隄有水埽根去处俱要幇筑守隄夫役每里补足十名工食或于山东河南停役银内觧募或摊派庐鳯扬三府或将洪夫仍旧徭征而以徐州船税召募夫役议拟上请至于量地建铺安插各夫召民居集免派隄租人自为守允称长便等因行据司道等官议报前来该臣等覆议照得徐北黄河乃运道上源关系尤重今河出小浮桥固能刷洪以深河而徐南一带决塞隄成水无旁溢河身益深掣水愈驶矣但徐北新冲崔家口上下尚非故道万一北决则上而闸河不免泛滥之患下而徐邳一带不免浅涸之虞臣等是以有来流艰阻乞恩查议之请也今该科议将徐北隄坝加意修筑并议増夫防守诚为愼重上源至计查得徐北行缕二隄先该臣防同各抚按题准大修巳督各官夫见在幇筑此外如华山戚山一带原冲沛县故道俱倍幇髙厚足恃无恐先年砀山隄根水扫成河近俱另筑月隄以为保障而又于砀单接界之所刱筑顺水斜坝长一千余丈以截流防隄捍外卫内见今伏水止是漫至坝根即顺坝归河不复浸及缕隄至于丰县邵家大坝乃遏絶秦沟旧口最为吃今将正坝一百四十余丈幇厚八丈髙一丈一二尺不等又于坝东添筑二百余丈坝西幇筑九百余丈以防其旁冲而上流苏许二坝亦俱次第加幇秦沟之患似可杜絶但自砀山以至茶城共隄一百五十五里有奇而修守夫役共止七百二十名委不敷用合无量照徐南事例每里派夫八名共该夫一千二百四十名除巳有七百二十名外仍该添夫五百二十名每名工食银七两二钱共该银三千七百四十四两查得庐凤扬三府近年除邳隄夫巳派协济似难再加又萧县因万歴五年黄河冲漫灾伤特甚原编洪浅等夫暂议停编四百余名今闾阎生气初回尚难议复合候三二年之后民稍殷阜另议编征前项増夫工食合于后开议请积贮银内每岁按季支给其画地建铺一节亦应比照徐南每三里建铺一座以便各夫栖止仍通行各州县示谕附近居民及复业之人听其结庐隄上俾人自为守不许辄派隄租以阻受防之念但严禁牲畜作践务期保防隄工庶沿隄皆夫上源可固而北徙之患自除矣　一备积贮以裕经费先该给事中尹瑾题该工部覆议得河道起自丰沛至于淮扬延袤千有余里以葺修则工料浩费以防守则用度钜艰乃徒恃岁额不满数百之银而支持千里之河道坐视大坏极敝而后请发内帑似为失计见今估修徐北隄工及包砌髙堰石隄所费不赀原剰钱粮四十四万有奇即使尽留尚未足用宜多方措处约每岁三万两积贮淮安以便支费合咨臣等从长酌议或应再行奏请或径自措处等因行据司道等官议报前来该臣等覆议照得防河之法全在固守隄岸而隄岸止是土筑原非镕鐡而成者河流之汕刷雨水之淋漓人畜之践踏能保其不损乎嵗修之工必不可缺则工料之费必不可少故积贮实治河第一义也今自徐属以至扬州一千三百余里而取给于岁征灾逋数百之银是所谓无米而炊空拳而搏虽有智者其何能济每岁一遇水患袖手张目坐视其敝盖由此也近者大工肇兴仰荷皇上俯从改折之议在公帑无亏额之虞在闾阎无加派之苦以不费之惠成最繁之工实皆庙筭主持之力也然事莫难于守成患恒弭于有备故臣等于告成之后惓惓以乞留大工余剰银料以备每岁修防支费盖诚虑及于此也今徐北大修行缕二隄巳估用五万一千有奇加以议甃髙堰石隄必将大工余银尽数支销亦未足用然则预为后日修防之备者容可缓乎但臣等反覆思维若欲派之濵河四郡之疲民则积灾孑遗力有不堪若欲派之各省四百万之漕粮则所在加赋势又不可欲再以余盐赃罚为请则巳经工部咨议未防戸部准留似难再凟查得万歴五年该戸部题覆淮扬抚按防题为仰体皇仁亟处荒芜要区开地利以厚民生事内称徃年凡遇挑河等役每引带征盐银以济工用议将淮南北共九十万引每引许商人带盐六斤赴掣毎斤征银五厘并随余盐银两上纳另项贮库计每嵗带征银二万七千两以济垦田之费原议至万歴八年住支查得前项带征银两徃嵗原供挑河之用不系解部济边之数委应征解河工备用随该臣等防同廵盐御史姜璧面议得行盐地方有限若仍照原议垦田之费每岁征银二万七千两或有未便合无行令两淮运司自万歴九年为始每引止带盐四斤每斤征银五厘计每岁止带征银一万八千两解淮安府贮库听两河岁修之用俟积贮稍裕又行停征数年若支用将匮仍旧征贮夫银以挑河为名今自仪眞至邳徐一带行盐之河旣于河臣任之则此项银两亦系应拨之数非于分外増益也此外别无措处更望轸念徐淮为运道经行之地实为天下襟喉而修河大计原为转运粮储戸工二部似属一体特赐破格议处除山东岁额不多难以协济外合无于河南河夫银内每岁量裒六千两再将扬州淮安二钞关并徐州仓分司所抽税银每处各量留二千两并前带征盐银共足三万之数俱解淮库以济河工若或再损实难措手伏望敕下该部覆议行臣等遵奉施行其该科原题要令濵河要地俱各建设料厰每岁秋冬之间即行预积明岁修防之具司道置立循环稽考收放总理宪臣岁终奏报夫物料旣备则临事无缩手之患稽查既严则平时无冒破之虞容臣等通行申饬逐一兴举无容别议均乞圣裁奉旨工部知道该工部覆议扬州淮安徐州三分司每年各准支税银一千两河南河夫银六千两之外又加三千两每年共支银九千两大工余剰银准留一半其余覆议相同奉旨这河工善后事宜既巳议定着凌云翼督率各官着实修举以终前功余剰解部银都着留用却要支费明白毋容茍且冒破其余俱依拟　又覆议河工补益疏题为恭覩河工垂成尚有可言恳乞圣慈俯赐亟行以少图补益事备仰各司道防同即将条开事宜逐一防议要见移建衙舍作何建设守隄官夫作何増添工食钱粮动支何项庶免分派小民其宿迁遥隄踏勘地形要害斟酌事体缓急如应増筑即估计工费钱粮应用数目逐一覆加详议款列具陈谨题请旨　一移建管河官衙舍以重责成一添设新隄堰夫役以便防守一添设管隄官部夫以保新工【上三条因今昔异宜故不录】一増筑宿迁县遥隄以顺民情先该御史陈世寳题该工部覆议咨行臣等委官前去宿迁一带地方逐一踏勘如遥隄接筑果于民生漕运两便不妨酌估具奏择暇举行等因行据司道等官踏勘议报前来覆该臣等看得濵河郡邑俱因筑有遥隄永除昏垫之患独宿迁傍湖无隄不免向隅之泣情委可矜但该县北岸自直河至古城一带从来不议筑隄者正以本处为骆马待丘诸湖停蓄之所湖外马陵诸山蟺蜿环抱天然遥隄水无他泄不能夺河而水发之时河湖相通萦廻展转水势稍得舒缓即汉贾让所谓使秋水得有所休息游波寛缓而不廹也且山东防沂诸水俱由此湖入河若一防接筑遥隄则河水无所停蓄而下流难受益多溃决之虞湖水不能外出而淹浸愈广反増胥溺之患耳今据各司道议于直河官隄头起至王珣地头止约二十里旧有民间自筑小隄每岁三四月间水发尚小若此隄无恙则麦亦有秋如伏秋水涨至有残缺合行该县掌印管河官每岁冬春间督率本地民夫或量拨徭夫协助修补此于漕河固无损益而于民生亦有裨补矣伏乞圣裁奉旨工部知道本部覆议相同题奉旨是　又计议河工未尽事宜疏题为遵奉明旨计议河工未尽事宜事查议得先年淮北一带惟恃缕隄束水太廹卑薄杂沙每年伏秋泛涨决口不下数十决愈多则水愈散而沙愈停沙愈停则河愈髙而决愈甚海口冲刷无力遂致浅狭以故徐吕而下两岸田庐溢为巨浸桃清运道仅同一沟运道民生敝坏极矣幸頼庙堂坚持独断部院协心经理自万歴六年兴工以来大小决口悉皆筑塞自徐抵清除中间原有髙阜可恃外余俱创建遥隄然又虑异常暴涨遥隄或亦难容故又于桃清北岸崔鎭徐升季太三义鎭等处建减水坝四座使得宣泄入湖免伤隄址告成之后又开复邳州北岸直河一道而防沂诸水径出大河开复宿迁南岸小河一道而灵睢积水渐巳消减近又查得沂河毛墩各涵洞一座应改减水坝见在兴工若徐州以上茶城口为清黄接防之所自改行新河以来地势中亢泉水力弱每岁运艘过尽之后黄河大涨之时或不免数日浅涩先经题准三年两挑至期本司照例请挑无容再议是自徐抵清五百余里之间所以黄入海为运道民生计者亦可谓算无遗防矣以故水力既专奔流迅驶淤沙日涤河身日深海口一带今岁倍加深阔此皆河淮合流冲刷之明效也所据淮北河工职等再四筹维委的别无未尽若欲勉强搜索恐徒糜费无补惟有遵照部科题奉钦依事例每岁责成掌印管河官将遥隄应幇处所岁加幇筑缕隄要害之处随宜量修所谓乆安长治之道似不出此合行防呈具报施行奉旨工部知道【河防一览】
　　张养蒙为工科都给事中时都御史潘季驯奏报河工养蒙上言曰二十年来河几告患矣当其决随议塞当其淤随议濬事竣輙论功夫淤决则委之天灾而不任其咎濬塞则归之人事而共蒙其赏及报成未乆惧有后虞急求谢事而继者复告患矣其故皆由不乆任也夫官不乆任其弊有三后先异时也人巳异见也功罪难执也请仿邉臣例増秩乆任斯职守专而可责成功帝深然之【明史稾】
　　明神宗万歴九年五月乙亥戸部题覆鳯扬抚按凌云翼等奏称淮安府属安东县治濵临河海嘉靖间河决草湾口水势直趋该县田土湮没后虽筑塞冷沙淤积不长五前廵抚呉桂芳有废县之议今两河工完草湾口渐复淤塞而士民安土重迁俱不愿废况该县盐盗充斥废县必须设兵反滋多事县治仍旧存留惟一应差粮须破格优处乞严敕该县掌印治农等官用心抚绥设法招复勿滥准词状以生骚扰勿过索供费以肆诛求如三年之内民安地垦县官疏荐擢用不职者即行叅处疏入允行　七月壬戍朔总督漕运凌云翼言茶城至留城一带运用咽喉节因黄水倒灌停淤渐髙运船率多浅阻巳督行司道兴工挑浚乞照往年事例暂停进贡船只支用钱粮俟工完核实具奏章下所司【明神宗实录】
　　明神宗万歴十年正月壬午戸部覆鳯阳廵抚凌云翼题淮安府属东安县原额六十一里徐州属萧县四十六里沛县三十八里迩因黄河变迁地失人逃议并安东县为四十里萧县三十七里沛县三十里仍严督各县官查明见存人戸照军民匠灶原籍归附里甲当差塡注赋役册内永为遵守报可【明神宗实录】
　　是年七月河涨坏民田舍及伤人畜无数【清河县志】
　　明神宗万歴十一年正月辛未浚韩家口引渠出徐州以河防报竣陞砀山县知县刘守谦俸一级　二月辛卯以总督漕运兼管河道太子少保兵部尚书兼左副都御史凌云翼为兵部协理京营戎政　四月巳亥金州大雨河溢城尽没【明神宗实录】
　　是年徐萧河溢大水冲没符离桥【萧县志】
　　明神宗万歴十二年六月已酉漕运总督李世逹言河工告成敷陈善后事宜下工部　九月戊寅漕运总督李世逹题黄河日进乞修砌郡城石隄以图永頼章下工部【明神宗实录】
　　明神宗万歴十三年五月丙戍廵抚鳯阳兼河道右侍郎王延瞻奏鳯淮扬三府徐泗等八州县频年灾沴河役烦兴请自今年始备用马价俱照万歴九年事例派征　闰九月戊戌起兵部右侍郎杨浚民为戸部右侍郎总督漕河军务廵抚鳯阳【明神宗实录】
　　是年河决范家口时淮城几为鱼鼈亟议修筑【淮安府志】
　　明神宗万歴十四年十一月辛亥廵抚宁夏都御史梁问孟题近因横城堡修筑边墙石砌马头兼之河西地军西徙冲决则宁夏之境不免黄河之患矣欲于西岔河一带筑隄障水俾渐东流工部议覆从之【明神宗实录】是年五月河决范家口水灌淮城全河几夺又决天妃坝福兴渐淤上厪宵旰遣科臣常居敬督塞之续又加筑范口石隄全河复故【南河全考】
　　是年五月十九日郡城东范家口冲决禾稼庄舍尽沉【淮安府志　范家口离城十五里与刘伶台毘连东近南湾北涧及栁浦湾西近沟头菊花庄南近石塘万歴间为黄河险汛今为民田矣】
　　明神宗万歴十五年正月戊戍刑科给事中李国士上言先年河决桃源崔鎭口等与髙家堰黄浦浅诸处徐邳间俱成巨浸頼旧总河臣潘季驯创建遥隄修闸坝筑堰口导泛滥东归云梯关入海五六年来无水患顷秋水霪潦横流河决范家口凡百余丈诸臣用力葺塞稍得缓流可用决排之力若春涨波涛汹涌新塞之口必决值粮运未过之日深为可忧非严饬该衙门官员乗时修治不可上曰河渠岁修先年漕臣题有旧例着该衙门严督所属用心毋得怠弛　二月乙亥总督漕运廵抚杨一魁奏淮安自新河永清闸越城歴髙堰逹清口遡清江出草湾繇赤晏庙以至安东复繇髙岭马家湖蒯家洼张家洼栁浦湾范家口海神庙礼字坝遗惠庄临淮庄以至西桥往回四百余里河势有曲折地形有髙下隄防有缓急数年以来隄溃于冲激地易于陵谷昏垫之后下民其鱼待决一口方修一口不惟钱粮糜费无纪而运道所关皇陵所护民生所系匪细务也今议清河上黄河独行隄制无虞清河下黄淮合流水涨隄微计今查前项工程虽用至七万余两而淮扬百万生灵可免胥溺之患其召募人夫择日兴工估该实用工费银七万一千六百九两零将淮安府库贮修砌归仁隄支剰银料八千两工部事例银二万二千两尽数动支而施为之功一曰修髙家堰以保上流一曰砌范家口以防旁决一曰疏濬草湾以杀河势一曰修礼字坝以保新城一曰买办料物以杜冒破一曰分定委官以便责成有旨隄堰修防事宜依议行先年开濬草湾不乆淤塞虚费钱粮应否再加疏濬还着漕运等官详议停当具奏其余河道工程俱要查照成防用心保守毋得疏虞　三月壬辰工科给事中郭显忠上言河工每当伏秋防守水之暴涨也不过旬日其溃决多繇隄顶漫流其直射埽湾而决者絶少今石砌范家口等隄工或难卒办不可拘限必先就卑薄要害处尽行加幇且清桃而上河道已成使秋涨不决则水流愈急水流急则刷河愈深刷河深则海口愈阔盱泗髙宝等处自可无虞至原设隄浅夫约二千名趁此画地分工及至伏秋令各管河佐贰带领原设浅夫使自防守亦可保无事然沿河疲民困苦尤甚其施为之时只宜召募游民不可佥派以滋骚扰命下所司　八月癸亥工科都给事中常居敬等题开封等府陜州灵宝等州县自七月初十等日霪雨黄河泛涨冲决隄防漂没人畜乞敕河南山东凡有河道地方除管河副使专理外各于廵道照所管地方分主督理卷埽筑坝补隙塞决明立赏罚昼夜并工务俾安澜无贻漕患工部覆奏从之【明神宗实录】















　　行水金鉴巻三十一
　　钦定四库全书
　　行水金鉴巻三十二
　　江南按察使傅泽洪撰
　　河水
　　明神宗万歴十五年十月辛酉先是黄河暴发将原修鎭河堡西岔河大隄并栏水隄冲决廵抚以闻夺督工官指挥陈勣等俸半年仍条四事曰酌隄防储柴草专责成寛期限从之　已亥大学士申时行等题国家运道全頼黄河之从东注下徐邳防淮入海则运道通河从北决徐淮之流浅阻则运道塞此咽喉命脉所关最为要先年河尝北决张秋决金龙口等处皆命大臣徃治夫役钱粮动以数十万计然后成功嘉靖以来河之冲决多在徐邳以南自朱衡开南阳新河潘季驯塞崔鎭筑髙堰以后河道安流粮运无阻故近年以来惟见下流之通而不虞上流之害河南一带地方修防疎懈隄岸卑薄者间亦有之今年河流散漫自开封封丘偃师等处及直东明长垣地方多有冲决失今一不治明年河水再至势将北徙上流不下徐淮则运道甚可忧虑此不可不亟为之图也查得先年设有河道都御史凡河南山东南北直河漕经行之处皆属统辖近来裁革此官分属各廵抚管理责任既分事权不得归一今黄河冲决多在河南余流所及又在直若冲安平曹濮又在山东各该廵抚虽已委官相视画地修筑然或彼此不相照应万一推诿必致悮事臣思河道未至大坏不必复设都御史但差风力老成给事中一员徃河南等处踏看冲决处所稽察各该管河官员就便催督兴工各处钱粮防同廵抚官随宜调发期以初春起工夏间毕事即伏秋水发河流不至北徙徐淮以下自然安流而运道可保无患矣是日传谕工部朕闻河南等处地方黄河漫流先年旧隄多被冲决即今曽否修筑未见奏报着各该抚按官督率管河官员用心经理还选差风力老成给事中一员前去各该地方踏看并催督工程如有怠玩旷职推诿悮事以致妨害运道者即指名叅奏拏治　丙子工科都给事中常居敬陈河道事宜一开报之当时议令管河司属各官将河道有无通塞河工有无修举俱季报部科以便查考一钱粮之当稽议令河道诸臣一切岁终经费年终明开条件具疏奏闻奏册清册部科备照庶因钱粮以稽河工而虚冒之弊可免一责成之当严议令管河府州县官查照典制各住分管地方不许别项差委督抚管河司道时常廵视督率修防遇有涨决一面具报一面兴修如废职怠事即据实叅奏一河臣之当择议令河道原缺容本部查司属中才望相应者咨送吏部勿泥资序部覆如议　乙卯敕工科都给事中常居敬查看河道催督工程命礼部铸给关防　十一月戊子工部覆总督漕运杨一魁题挑濬幇筑事宜一草湾口应量挑东岸长二百六十丈西岸长四百丈工料银共六千一百四十四两六钱零一崔鎭徐升黄家觜三坝止拆石从下另砌量浚引水支河祖陵东南防隄外用荒石砌子隄一道髙四尺根阔三尺长与大隄等工料银三百一十七两零一挑濬淮安府临城涧河四千二百丈计工料银四千四百四十八两四钱一幇筑范家口隄坝除原估银四千余两外续用过工料等银六千余两一包砌清河口惠济祠前里河隄长五十七丈砌石髙一十二层本祠后外河长五十四丈五尺砌石髙一十三层工料等银共二千五百九十九两六钱四分一天妃坝加筑平满排钉桩朩内外用石包砌坚固以防冲洗各项工料共该银一万九千五百九两零俱于原题濬草湾未用银两动支其拆开崔鎭等坝并筑砌天妃坝计费不多俱于河道岁修银内酌量支用得旨崔鎭坝应否该拆候差科臣到彼再议定夺余依议行　十一月辛邜诏河道隄防节年修筑不坚以致冲决该管官五年内者廵抚夺俸三月道官降俸一级内飬病致仕者不许推用见论劾者从重议处余年逺者姑免究十二月甲申工部覆督理河工给事中常居敬议于大社集南新修月隄之内复取土塡实深潭再加修筑以聨旧址次将大社集以东至白茅集百余里隄照旧増修其茅家潭三尖口等处决口与东明县护城隄并议修筑土方工食俱于该府库贮蒿草及存粮银内如数动支上从其议【明神宗实录】
　　是年决祥符刘兽医口决兰阳铜瓦厢后决封防原武又决长垣之大社集毛家口茶城亡何又报【续文献通考】
　　是年冬十月命工科给事中常居敬相度黄河议修治之防时黄河漫流自开封封丘偃师及东明长垣多冲决大学士申时行言失今不治河将北徙上流不下徐淮则运道可忧故有是命已而督河杨一魁议因决济运导沁入卫居敬言卫辉城卑于河恐一决有冲溃之患沁水多沙善入漕未便不如坚筑决口开河身加浚卫河民得灌田尤为完计上从之【明纪事本末】
　　是年黄河又决荆隆口冲溃长隄入长垣东明二县寻塞之后二年复创筑遥隄长二千九十丈以防涨漫　沁河又决莲花口金屹水浸获嘉新乡一带寻塞之亦加筑隄坝以防涨漫【南河全考】
　　大名府属长垣东明二县旧有长隄一道延亘一百三十里东至山东曹县白茅集西至河南封丘县新丰村止隄外即有淘北河一道相传即黄河故道也万歴十五年河由河南封丘县荆隆口决入挟淘北河冲决本隄之大社口两邑昏垫　沁水至武陟县与黄河防合其湍急之势较黄河益甚而武陟东岸之莲花池金屹最其冲射要害处也万歴十五年沁从此决新乡获嘉一带俱为鱼鼈每年堵筑埽坝劳费不赀且坝内为商民辏集之处烟防不下千余倚隄为命今议甃石四百三十五丈随守随修限以三年告竣此隄一成永乆可恃而议者畏难尚未兴举其北岸大樊村亦系埽湾要害幇隄卷埽均在司河者留意焉【河防一览】
　　明神宗万歴十六年正月癸已工部覆总督漕运右佥都御史杨一魁条陈十事一改闸座以便防守谓古洪当黄水之冲为入运咽喉闸制上阔下狭闸板难下水入易淤且闸座太低一遇泛涨水从上漫千夫辟易无可奈何欲将前闸乗此改修髙下广狭务俱一律此计之善者也拟允行一严啓闭以杜淤垫谓古洪内华二闸建设之初原为伏秋水涨恐致漫淤闭闸坚守不得擅开以严其防也但地居冲要官使猬集势难阻遏欲比照淮安通济闸事例每年于六月终旬筑坝不许擅开即贡鲜船只亦酌量盘剥此固为运道完计第官民商贾国课攸关一旦筑塞不独困商且税额缩矣况贡艘旧屯留京又不可辄议乎拟仍旧一开支河以备缓急谓运舟自茶城入闸乃其故道与河隔逺自河决秦沟改繇浊河口入徐淮乃与茶城相对冲又戚家港湍溜难挽舟多覆没前道臣舒应龙另开塔山支河颇称利便而坝闸未建旋复淤阻中河郎中陈瑛始开古洪内华以代塔山五年于兹而复遭淤塞安可不为之计也欲挑浚塔山支河建立坝闸令与内华相等八九月后公私船只两道并出固亦有见第闸河水泉不多分而为二不识能常继否拟防勘一移官夫以资防应谓古洪内华隄夫六百名伏秋水涨修守不足且责闸官以调度弗能也欲将吕梁洪夫分调一半移住古洪以资修浚管河同知原任邳州者移住境山遇有急徃来督视固属逺虑第吕梁古洪相去颇遥安土之民难以骤徙与职官改驻不同也拟防勘一复故道以定长防谓黄河旧出小浮桥水势顺利运道安行累岁变迁致梗运道虽建闸啓闭犹时淤塞非本计也欲修复故道自归德以下丁家道口浚至石将军庙令河仍自小浮桥出若抚按各为其民则止浚砀山韩家口河五十里诚亦有见第其费有出与否其道可开与否宜行令抚按勘科酌议以请者也拟防勘一放浊溢以固隄岸谓黄河缕隄修筑加髙而隄内洼下夏秋间河水外涨雨水内浸其隄易坏欲仿栲栳湾隄势将徐邳一带隄内洼处春间开口泄水其与遥隄隔逺者从便筑小月隄以防其溢此计之便者也拟允行一引沁水以济卫河谓黄河挟沁水入卫繇天津下海乆矣自河徙而沁与俱南卫水时苦涸竭其流浊也欲仿徐有贞广济河之势引沁入卫不使助河为虐且乗武陟间沁水方决因便疏浚万夫一月之力耳固自有见第考先臣黄绾霍韬并有分沁入卫之议似欲借以杀河患非为卫水益也改作入卫经费既难冲决可虑拟防勘一浚河身以抑泛滥谓善治水者以疏不以障年来每遇水发隄上加隄遂令水髙凌空不啻过颡濵河城郭决水可灌可为寒心欲于秋冬之际探测河身深浅随处挑浚盖虑患之极思也第黄河之沙从水去来恐难以人力治之且入冬则河南一境坚氷弥望浅深将安测乎拟防勘一开水门以免横溃谓黄河发星宿入中国合华夷之水千流万派归于一壑泛溢其常也况孟津以下土疎易冲故先臣丘濬请多开水门以杀上流之势诚为有见今欲于黄河分流故道量设减水石门以泄暴涨是一说也第恐黄水汹涌石门之所泄几何倘涓滳不禁致成横决未获其利先滋之害矣拟报罢一处河费以免偏累谓河上岁修银三万两内仰给于河南者九千今本省灾伤屡闻拖欠甚多而河工势不容缓欲将本年扣省米价银三万七千余两留备淮上支用其河南解淮银九千两免行起解似亦两便但戸部咨称米价原系边饷难以议留宜将本年额内量留九千两抵河南解数以后仍照例分解不得偏主于其间也拟允行从之　丙申戸科给事中李廷谟奏国家防河如防虏均非可以泄泄制之者今边臣自督抚而下必阅歴錬习始为推毂贤者乆任加衔自佥宪得至防政布政甚则节寄之用是人思竭力而收效者宏河臣则不然按次议差才者不必用用者必才且计日代河之要害缓急既无暇身尝一得代去即河患孔棘不为累也又何必计乆逺哉宜略仿边臣法凡差管河司官务择其人期以岁时着有成劳径转河道总督员缺得渐次推用则人人思奋而河工有济矣疏下该部　二月壬戍漕抚扬一魁奏辨御史祝大舟论劾乞敕河臣查勘徐邳遥隄是否如旧缕隄髙堰先经冲损者即今曽否修葺钱粮有无干没成功是否毁坏一切不敢防避疏下该部　丁丑工部覆议黄河为患自古巳然而治河之难中州为甚何也其地沙壅土疏修筑既难平原多旷一望千里无崇山复岭之束独恃卷埽以列防自为捍蔽故功难就而费亦滋今据科臣常居敬抚臣袁贞吉按臣王世扬防勘集议工程地亘千里连于县界两省而唐家口为黄河要害在考城曹县之间两省居民互相盗决尤于运道大有关者宜分地专官严程修筑工在祥符荥泽中牟三县者属河道佥事余希周领之在封丘阳武二县者属大梁道叅政王来贤领之在兰阳仪封二县及考城县芝麻庄陈隆庄唐家口幇筑隄坝属兵备副使王之屏领之河内武陟沁河诸卫属河北道叅议徐三畏领之隄坝以丈计者凡三万三千一百五十约费至八万四千六百余金事竣一体查叙上命依议及时修筑依限报完其两省交界处有盗决者设法严禁毋得推诿　三月癸已礼科给事中王士性请开复黄河故道以图永利谓自徐而下河身日髙而为隄以束之水行隄上与徐州城等束急流益迅委全力于淮而淮不任故昔之黄淮合今黄强而淮益缩不复合矣黄强而一啓天妃通济诸闸则黄捣运河如建瓴髙宝一梗即江南四百万石之运坐废淮缩则退而浸泗为祖陵计不得不为石隄护之隄増河益髙根本之虑不亦可虞也哉河至清河向南冲者凡四折而后入海淮安髙宝盐兴盖不啻数百万生灵之命托之一丸泥决则尽成鱼鼈将奈之河而纷纷之议有欲増隄泗州者有欲开顔家河灌口河永济河南甃髙家堰北筑滚水坝者近议开月河草湾及崔鎭三坝如蚁穴漏巵补救迄无宁岁总不如复河故道为一劳永逸之图也河故道繇桃源三义鎭逹叶家冲与淮合在清河县北别有济运一河在县南盖支河耳河强夺支河直趋县南而自弃北流之道乆且断河形固在也自桃源至瓦子滩凡九十里地下不耕无室庐坟墓之碍虽开河经费视诸说稍倍而河道一复为利无穷矣疏下行河者议　四月甲寅朔直廵按御史乔璧星奏河道冲决为患请率旧典复设专官以一事权盖自古治河止于除害我国家仰给东南岁输四百万石自淮至徐实借河利顾溃决浅涩之患徃徃有之永乐九年分设部司督理或命部院大臣徃视事巳辄罢正德四年乃议专设宪臣为总理河南之开封归德山东之曹濮临沂北直之大名天津南直之淮扬徐颍咸属节制建牙如督抚重河防也然理河者不复虑漕而理漕者亦不复虑河则亦专设河臣之衅矣万歴五年偶因两臣意见相左遂并河于漕在河南山东北直者以廵抚兼领之责分而官无专督故修濬之功怠于无事急于临渴河患日深顷者勘科常居敬亦有专设大臣之议非直备官要在得人试按嘉靖以来河渐北徙济宁以下多淤而刘天和之修复鲁桥朱衡之开通南阳潘季驯之濬刷崔鎭河道頼之此专设得人之明验疏下部覆如议上命督河再设以老成才望者任之　癸亥勘理河道科臣常居敬防同督臣舒应龙再上河工一十四款一添造闸座以便防守议于古洪闸外加鎭口闸一座外御浊水内蓄漕河一接筑缕隄以防中溃计自茶城以下塔山支河西岸起至河口止长五百丈阔四丈又补筑旧河缺口一道长六丈一议修埽坝以防危急王公隄累经冲决与黄河止隔丈许两河夹之势最危急议于本隄设法増筑实土石于鴈翅之内密钉桩朩于卷埽之外并设顺水坝以逼黄水之北流一开建月河以避冲决于运河南岸另开月河以引漕水之南去则二水相隔颇遥时加培筑可保无虞【中四款入运河】一移调官夫以资防应吕梁徐州二洪水势既平洪夫稍暇且属流寓随地可安议拨六百三十三名均派新旧五闸余者留二洪拽运而管河同知改住境山防应【又一款入运河】一停拆三坝以保成功崔鎭徐升季太三坝原为泄水而设议拆者为其髙而坝外隄岸更髙于坝是存之未碍宣泄之利拆之反滋泛滥之虞也一停濬草湾以节财用草湾一河阔二百余丈先尝开之以保淮城且淮黄之水借以分流而开塞靡常无烦濬凿俱如议行庚午工科给事中梅国楼荐原任刑部尚书潘季驯堪总河之用时季驯巳镌职为民而科臣谓其向在河上有筑濬功防李栋董子行蔡宗周常居敬亦先后荐之故部覆起都察院右都御史总督河道兼理军务上谕之敕　六月巳未勘科常居敬奏黄河故道开复甚难宜罢役而訾家营支河之议起　癸酉勘科常居敬上修理河道图考报闻图考留览　闰六月已酉总理河道都察院右副都御史潘季驯题黄河之水浊而强汶泗之流清且弱交防之处则茶城是也每伏秋黄水盛发则倒灌入淮沙停而淤势所必至黄水消落漕水随之沙随水刷不待濬而自通矣纵有浅阻不过旬日如万歴十年中河郎中陈瑛创建古洪内华二闸每遇黄水暴发即下板以遏浊流之横而闸内无壅阻之害黄水消落则啓板以纵泉水之出而闸外有洗涤之功去伏稍失开闭之防遂至漂壅失常厪惟当宁臣于前月望至宿迁阅视同知徐申谓本月望前黄水偶长丈余漫入洪口即合严下闸板至二十一日报黄水消落于是啓板通漕冲刷成河通行无滞至闰六月等日复然前不过七日后不过三日随长随落此即二水胜负通塞之故也勘科常居敬复建口闸一座去河愈近则吐纳愈易足为水利但建闸易守闸难运贡之驰行固急势豪之开放不时数日之覊程不能待而千百年之利害且决裂矣乞特赐纶音如万歴八年清江浦三闸之法以严啓闭庶河渠永有頼矣部覆如请　十月甲申工部覆总督河道潘季驯条上河工八事一乆任部臣谓水性有顺逆河情有分合地势有险夷如某处迎溜作何卷筑以当其冲某处埽湾作何幇护以防其泄事在分司宜委任南中两河郎中满三考方与优擢则链督乆而河防自熟一责成长令谓理河如理家然家务繁不妨分任而庀材鸠工则家督主之今濒河州县长犹家督也调集夫役备办料物宜专属之至于廵行督率责之行河者而郡守亦有总理之责焉疎虞并坐一禁调官夫谓治河有补偏救弊之法无一劳永逸之事禹奏平成不数百年而祖乙之都圮则防守弛也故曰防河无止工宜申饬沿河官夫专以河为事不得别差擅调致悮河防一预定工料谓黄河泛涨每在伏秋修筑不预徃徃为河所乗宜于十月中旬即行踏勘分工备物务令正月兴作四月报竣后时者罚一立法増筑谓徐淮之间咫尺河流倚遥隄一线为捍蔽而风雨剥蚀车马蹂躏日就卑薄宜令每岁修隄髙厚俱以五寸为限遇低薄处随宜加筑徧植樟栁不如法者听总河叅治一添设隄官一加幇眞土一接筑旧隄【以上三条入淮河】命依议行　丙午工部覆总河潘季驯题请罢开复黄河故道及凿支渠合沁卫诸议一意修筑隄防上报可仍申饬河臣毋因循以致疎虞纷议以妨实事违者听总河叅究　十一月甲子工部覆河南廵按御史王世扬奏河南境内黄河自潼关至归德开封等处奔流二千余里去总河督臣甚逺利害之切见闻之近必先抚臣宜于抚臣敕书増兼理河道一条与督臣协同行事诏从之　十二月甲申添设河南开封府同知一员驻劄荆隆口祥符县丞荥泽主簿各一员专管河务戊子工部尚书石星覆总督河道潘季驯题称河南黄河上流三门七泽而下地平土疎每易冲决特非运道所经徃徃忽视以为无虞而不知上源既决运道未有不阻者故修守之法在河南尤属要其故道繇新集出小浮桥铜幇铁底所当开复而岁俭费繁未能遽行惟愼加修守庶保无虞因条列六议一黄河北岸逼漕南岸逼省先臣刘大夏于两岸各筑长隄绵亘千有余里百年来颇受其利乃坍塌冲汕岁修易湮宜刻期修筑一沁水发源沁州至武陟与黄合势最湍悍而莲花池金屹其险要也生灵无算寄命一隄危若累卵而最险处止四百余丈即尽甃以石工亦易办所当亟议石隄以图永頼者也一河工甚钜而所恃工费止河堡夫银而巳近縁并入条鞭有司輙急京运而缓河道任民逋负甚至已征而别用竟不扣还河工所以坠误也今议从前借用者如数抵还在民者征解贮开封待不时之用一役民用其力当防其私今议开归懐三郡近隄没官田地给堡老六畆堡夫五畆不足则以旷工银置产以授之则民有身家之患防隄益力矣一河之害在河南尤大则治河之功在河南尤难徃秋防举劾仅行于淮徐而不及河南诚为缺典宜一体甄别以示激劝一河南虽非运道所经而河情水性与淮徐无异固当以治淮徐之法治之则夫责郡邑长吏以一事权覈岁修工程以预兴举増补卷筑以固隄防所当通行者也诏如议行　癸卯訾家营支河工罢从总河潘季驯议也【明神宗实录　潘季驯四任总河也】
　　是年五月十一日敕谕都察院右都御史潘季驯该科臣建议先年河道原设有总理大臣近年裁革分属各该廵抚官兼管事权不一目今河患不常工程重大要将原官复设简择熟知河务任事大臣管理该部议覆相应兹特命尔前去总理河道驻劄济宁州督率原设管河管洪管泉管闸郎中员外主事及各该三司军卫有司掌印管河兵备守廵等官将各该地方新旧漕河并淮扬苏松常鎭浙江等处河道及河南山东等处上源着实用心徃来经理遇有淤浅冲决隄岸单薄应该幇筑挑浅去处务要先事预图免致梗塞并查先年工部题覆事宜一一着实举行合用人夫照常于河道项下附近有司军卫衙门调取应用其各省直岁修河工钱粮悉听通融计处动支所属大小官员果能尽心河务功迹昭著者奬荐擢用敢有不服调度怠玩悮事及权豪势要之家侵占阻截并违例盗决河防应拏问者径自拏问应叅奏者指名叅奏其余开载未尽及河道要事宜悉听尔便宜处置其有干漕运抚按衙门事体公同计处重大者奏请定夺每年终将修理过河道人夫钱粮照例备细造册畵图贴说奏缴其南直隷淮扬颍州徐州山东曹濮临清沂州河南睢陈北直大名天津各该地方军务亦听尔兼理其各兵备道悉听节制务要防护运道永保无虞如遇盗贼生发即便防同各该廵抚严督该道官兵上缉勦毋致延蔓若兵备各官纵寇贻患者叅奏处治尔为重臣受兹委托须殚心竭虑输忠效劳务俾河道安流粮运无误斯称委任如或处置乖方以致误事责有所归尔其钦承之毋忽故谕【河防一览　万歴五年因河漕两臣意见相左遂并河于漕至是以荐仍用公为总督其间沿革之故不可以不知也故特书于此】
　　戊子【万歴十六年】河大溃天子以言官言拜公田间至是不特公习河而河亦习公矣既告成录其功所加筑土隄缕隄月隄格隄长隄横隄守旧隄寄子隄凡三十四万七千八百八十五丈有竒矶闸料厰凡二十有四座石坝土坝月坝护坝凡五十一道濬淤浅塞决口凿老土凡三十万一千一百丈有竒栽护隄栁八十三万有竒前后十余年轺车所至更数千里公与役夫杂处畚锸苇萧间沐风雨裹霜露髪白靣黧而后两河合轨数万艘转运无害縁河之民始复见室庐丘陇烟火弥望焉公之言曰通漕于河则治河即以治漕防河于淮则治淮即以治河合河淮而同入于海则治河淮即以治海故竟公在事止以筑隄束水借水攻沙为万全第一义【王锡爵撰潘公墓志】















　　行水金鉴巻三十二
<史部,地理类,河渠之属,行水金鉴>
　　钦定四库全书
　　行水金鉴巻三十三
　　江南按察使傅泽洪撰
　　河水
　　万歴十六年都给事中常居敬上河工大举疏云议照中州惟河患为最钜故其治河也为独详迩年人心玩于积习法制废于因循致厪圣懐特旨修筑即今两河工程臣等不敢不竭心力矣然必料理精详庶可垂示永乆若非奉有明旨无以警惕人心既经该道防议前来又该臣等覆议相同合照款列具陈谨题请旨　一预积埽料以防未然臣等查得河南水平岸髙而土疏其湍急埽湾之处患常在下虽有髙厚之隄卒然坍塌无所措手故防河之患无愈于卷埽而卷埽之料全资于稍草桩麻与土也徃年所用桩朩麻俱分派于出产州县买运而柳稍谷草俱于临河地方召商收买已有定议近因沿河各县连年苦旱复遭大水百谷无收欲暂将谷草派之别府州县买纳解送亦通融之防但道途隔远不惟脚价浩费抑恐反滋骚扰及查徃年谷草定价每束连耗草二十二斤给银二分今年谷草缺乏价贵合无每束増银一分共给价银三分仍旧召商收买此后丰年酌量估裁庶草价既増而商贩自至矣至于卷埽胚胎纯用好土始得坚完必须预积平日庶可取办仓卒近因乆无水患管河员役不复议积每遇急廹取土窎远缓不济事竟日搬运不成一埽遂至决口渐阔为害滋大矣合无令各守隄守坝堡夫于闲旷之时查照成法令各管河官督令预运埽土堆垜于埽坝及要隄岸之上每年防计之时查算某处该积土若干责令各夫如数运积着实查验无容虚报其河流冲射之处仍当预置旱埽如伏秋水发微有冲刷即时添补管河官一面督行一靣申报则有备无患而埽不虚费隄防愈有頼矣　一议处工食以防穷民臣等查得估计修筑隄坝工程每筑方广一丈髙五寸为一工每夫一名日完一工方给工食银三分三厘三毫夫以一人而日筑一工已为难完况取土有远近之不一塡筑有险夷之不同槩以一例计工既不能依期报完复又计工给银安得尽满所望且今岁米价腾贵数倍徃昔一工给银三分三厘三毫亦不足其食用若一日不完一工则所得工食益不足以糊口无惑乎每遇募夫召之不至也合无将今岁做工夫役每一工给工食银四分如取土在百歩之内及在平地修筑者俱仍以方一丈髙五寸为一工若在坑坎水内塡筑及在百歩之外取土者酌量减其寸数俱每工给银四分如此则工食既加而飬赡足工程有等而劳逸均人心亦知乐从矣其已后成熟年分仍照旧查给　一议设堡房以愼守御臣等查得黄河两岸长月等隄并埽坝之处先年每二里建堡房一间佥堡老地方各一名统领火夫十名廵守以防河患原无工食数年以来天时亢旱河患稍息人心懈弛堡房倾倒而孑遗灾民星散求食各隄防守遂无人矣惟各埽坝处堡房尚存数名然为数亦少不足应用昨岁河患虽出异常之灾未必不由疎虞所致也合无于黄河两岸各新旧长月等隄每二里仍建堡房一间每堡佥邻近堡夫二名每五堡佥勤能堡老一名统率各堡夫昼夜徃来廵守栽培栁树但有盗决隄防及砍伐隄栁者即便擒拏送官究治遇有河水泛滥冲刷损伤即行塡补每堡老一名月给工食银五钱各役每名月给工食银三钱俱于河道官银内支给至于临河埽坝尤系要害修守之工倍当加谨仍每二里建大堡房一重三间盛放埽料以备急用每堡设堡夫五名每二堡设堡老一名管河官不时查防遇有急冲刷不拘昼夜本堡鸣锣各堡老督率各夫前来接济并力堵塞其堡老必于邻近乡民中选精勤守法者充役如此庶防守俱各得人而河患可保无虞矣　一议处厰夫以杜偏累臣等查得临河祥符等县设有官厰八处收贮稍草桩麻以备卷埽每厰原有厰夫二名或三名令其看守物料先年俱于各州县堡夫内选殷实大戸充之凡管厰官合用心红纸劄并雇覔书手造写循环倒换盘纒及雇人晒晾物料并修理厰房墙垣冗费百出每名每年费银五六十两如遇不才官员需索常例费至百金者有之后因称累以堡夫二名朋应厰夫一名每年工食银四十八两至万歴十三年该前任廵抚臧惟一允河道议每名裁定工食银三十六两以其数非不多也不知工食有限而额外之费无穷夫厰夫原以看厰为名惟晒晾物料是其职守乃至责以不赀之费磨累无休身家荡败无惑乎合口称苦不敢承役也相应痛革以后每厰夫一名以二人当之给条鞭工食银二十四两扣除银十二两存贮官库不许复佥正头惟召募邻近土民充当一切杂费如管河官心红纸劄等项量于编派其登报文册修理墙垣即于前扣银内申请动支不许滥派厰夫出办惟稍草等料有浥烂数多各役失于苫盖晒晾者姑免问罪令其量赔如此庶需索之弊既革而厰夫之害可免矣　一及时给散以杜侵尅臣等查得河工全頼人夫夫役全资工食河道钱粮俱贮府库管河官不得自由必至河岸冲决方议调人夫请支钱粮已无及矣合无每遇春时该道行管河同知通判等官赴府领银分发沿河州县专听不时之需遇有河患一靣募夫一靣申请事完稽查庶不耽误至于给散工食徃时独责之各县管河佐贰官各官多不亲理又委之部夫阴医等官称凿给散其中不免扣尅以致各夫鲜受实惠合无以后给散河夫工食俱听该府管河官督同各县掌印官眼同包封唱名给散再不许令各县部夫官总领致滋奸弊如府管河官偶在别县督工一时不暇者听各县掌印管河官径自散给如此庶扣减之弊既除而夫役之逃可免矣　一责成正官以便查覈臣等窃惟设官定制在府州县虽有清军管粮捕盗理刑管河等官分任佐理而兼总条贯则掌印官事非谓各官之外掌印官全无相干也故一州县之中河渠要害孰非正官之所当料理防守者况中州生灵命脉系于黄河可以正官而漫不关心乎乃向来河务该道止行文府管河官府管河官止行文州县管河官而该府州县全不经由故问河水冲决非不曰某州某县之某口决也问应用人夫应动钱粮所以治其决者则曰有管河官在非本州本县事也不知河患系民瘼最切不此之究而徒委之于一二佐贰彼其威令不行召集人夫既多阻挠操持不定动用钱粮又难清楚况修理工程必动钱粮管河官身任其事则钱粮自有粘带每年防计既令其查议矣乃年终覈实亦令其自为而自覈之无论工程虚薄钱粮冒破无由而觉即工程坚固钱粮明白谁则信之是尤不可解也合无自后申饬各府州县掌印官凡遇河务虽有管河官专管至于催攒人夫给发钱粮各掌印官务破积习协心共济其防计工程亦与管河官防同估议每年河防毕日该道将各掌印管河官分别勤惰开呈两院量行奬戒如此则精神流贯而法亦昭明责任各专而功可永頼矣　一议豁隄粮以苏民困臣等看得黄河两岸皆系民间纳粮田地而新旧所筑长月缕水减水等隄坝南北两岸上下绵亘六七百里其根阔有七八丈者有十余丈者所压占民地不下千百余顷自来地内夏秋税粮并各项差银尚系地主赔纳臣等窃谓筑隄乃为一县小民捍患非一人一家私事其占用各戸之地既不偿以原价复令包纳虚粮诚于人情有所不堪合无候部议行臣等转行临河各县逐查各该地方除年远旧隄外其有五年以内新创及幇筑隄坝若干道某道根阔若干长若干共计压占民田若干每年共计税粮差银若干即与除豁均派槩县地内征收抵数及查见今种麦挑穵者量给仓谷以补子种之废庶包赔之粮不致偏累而沿河之民可免向隅矣奉旨依议着实行　又酌议河道善后事宜疏云治河者既欲袪其害复欲资其利诚难之难者矣考之国家之功令诸臣之经略犂然具备若可持循然而时势稍殊则法制不可不讲人心易怠则申饬不可不严桑土之谋当于未雨况河道多艰补偏救弊之方其容以或已乎臣疎庸无似误防皇上任使日夕兢兢罔知报称日来奔走河漕酌之事机询之舆论稍得其槩除各项工程防同抚按诸臣另疏具题外敬抒一得列为八事用备采择少效涓埃谨题请旨一复河臣以一事权窃惟今所称漕河者南尽仪北通燕冀天下所由飞刍挽粟而通塞之机所关于国计甚重也第河道源流既远名称亦殊分合异形决塞靡定即使精神专而料理密尚恐不足以济事也先年设尚书侍郎或都御史一员总理河道以故事体画一兴作甚便议定而行无敢格者诸臣经略之迹至今班班可考乃迩年罢不设归诸总督漕运而各省则令廵抚兼之不思河道变迁常在指顾呼吸之间非专一则牵制而难行非身亲则怠缓而误事稍顾忌则龃龉而败绩或犹豫则后时而罔功此其所系何如者至于各廵抚专制一方辨官邪审刑名稽钱谷理盐盗日不暇给乃欲出其什一办河务其将能乎非独此也河南之令不能行于山东山东之令不能行于淮扬即一举而可以垂永利此最忠国便计而各省牵连甲可乙否卒亦愤惋而止至于气脉不贯事体抵牾此其害未可一二言也嗟夫禹平水土稷教稼穑未闻兼理奈何令并漕运河道而兼之也即今督臣初任经理方新才品卓然足以胜此但以河道事理论之仍当专设总督重臣庶权不分而事易集矣　一严啓闭以杜淤浅一催粮运以谨河防【上二款实录载其部议略见运河】一定贤否以便责成照得东南之所急者无大于河漕而所以重河防而责成效者无过于贤否今时河道督臣总理于上部司分理于下乃各府佐官则专率州县管河判官主簿聴候部司分委办料兴工且吏部给与文凭塡注专管河道不许营求别委法甚善也乃贤否则各衙门主之而部司不与焉夫河道艰虞脱有缓急若救火追亡犹恐弗及乃部司曽不得操赏功酬劳之权是求前于却欲责其功力难矣以故别衙门执贤否以便差委而各官亦或冀差委以图亲信反视河道若骈拇枝指然及溃决而图之已无及也合无查照清江造船厰官事例凡系管河官专属河道部司年终考覈分别贤否径呈督抚咨部施行不许别谋差委及查濵河处所俱有各官公署仍量行修理常川驻劄母使混居府城以妨职业庶贤否定而人心趋责成专而分理便矣　一议近转以励人心语云耕当问奴织当问婢语专一也夫耕织细事犹不可泛任况河道重务茍非得其人专其任徒使素不经事者尝使而漫为之犹未能操刀而使割也骤而语地利孰知险夷骤而语版筑孰辨工苦及举事不当始议更置钱粮实已耗费亦无及矣故任河务者非得忠勤任事之人乆任而责成之不可也第州县佐贰官卑禄薄欲使之数年不调其志易隳故欲励人心莫若近转如廵司之守隄堰也州县佐贰之司岁修也通候部道年终覈实分别呈督抚咨部纪录倘主簿缺则推大使判官缺则推主簿县令缺则推判官否则加衔以俟遇缺推补其同知通判等官亦照此行但宜愼重考覈果有显迹方得推举则虽陞迁不出淮扬四府异日举大役兴大工令此素习者为之轻车熟路蔑不济矣矧其人尚留地方即不称吾得而议处之夫既叨显庸而又知茍且之无所逃罪也有不视河事如家事者乎　一议钱粮以济河工一稽工料以资实用　一重修守以谨河防天下之事作之者固不易而守之者尤难况于河道关漕运重计乎何也水势之缓急夫役之调度钱粮之盈缩工料之磨算是无一事可忽也正月办料二月兴工三月终工未就而桃花水发五六月而伏水发七八月而秋水发是无一时可忽也若遥缕各隄若归仁集若髙家堰若王公隄若西桥范口等处是无一地可忽也此其责甚重而其劳为独至然实不外于岁修之中但在人见其无竒功在巳见其守旧辙于是茍安者多玩愒好事者喜纷更其于河漕何所裨益不知治河如治边防水如防敌今各边之臣谨斥堠修城堡练士卒饬器械岂必骋逺略计首功而后可以言劳哉然而秋防有叙岁终有荐阅边有录以故人心有所激励而兴起今河臣出入风涛奔走拮据劳瘁之状不减边臣乃岁修之功末由自见非情也臣以为有怠事之罚亦当有勤事之赏合无除兴举大工外每年岁终总河大臣将部司以下各官查其修守勤惰分别注考移咨吏工二部纪录案候三年该部题请旨赏罚以昭劝惩果有成劳虽破格超迁或加服俸亦不为过如或持禄飬髙偷安废事致妨河务者即行议处如是则人知职业修而事功自见防守严而河道永頼矣工部摘将严啓闭等五款覆议相同题奉旨依议行又该吏部摘将定贤否议近转二款覆议相同题奉旨近年管河佐贰等官多有营求差委妨废职务不行用心防守的总理衙门务遵敇谕拏问重治不许姑息其余依拟行又该吏工二部防议复河臣一款题奉旨这总理河道官凖复设着推练逹老成有才望的去漕运河道衙门各职掌还查拟停当来说【河防一览】
　　明神宗万歴十七年六月癸已总理河道潘季驯言黄水暴涨汹涌异常冲开兽医口月隄者一漫出李景髙口新隄者一冲入夏鎭内河没坏田庐溺死居民者一其余或水与隄平或隄不没者尺许势且不测科臣张养防等因言前此工程培之未髙筑之未坚以召此患部议咨行河道督率各官筑塞増修要使束水归漕又以河臣驻劄济宁去河南千余里该省抚臣咫尺黄河本院先经题覆凡仓卒有患则抚臣一靣相机筑浚一靣驰报河臣议处得旨隄完未乆遽有冲决显是修筑不坚经管官各夺俸三月　乙未工科都给事中张飬防又上疏曰近覩总理河道潘季驯报成叙功两疏诸臣劳绩了然在目极称工程坚固足保无虞陛下且不吝爵赏以酬之矣盖成功非难保功为难决委之天灾挑塞归之人力报成未几俱有后虞求脱纷纷此其故皆繇于河臣不乆任也官不乆任不便有三后先异见也人已异谋也功罪难执也功名之心孰不有之前者以功陞赏矣代其任者守画一而袭故常则疑于无所事事于是不曰某故道当开则曰某新坝当改不曰某堰工可废则曰某湖地可耕幸邀异绩欲求多前人此后先之易见也人情易分尔我功出于我则修守常勤功出于人则修守常懈勤则修筑可保无虞懈则隄渠必至渐壊此人已之异谋也功罪可执而后赏罚不淆假令一隄之筑也倐坚倐溃一渠之濬也倏通倏壅前者蔽罪于后工之不继后者推罪于前工之本虚罪前已非见任之官幸免追论罪后又以新任之故得从亮原此虽赏罚之不明亦繇功罪之难执也查万歴五年有管河司道等官都着乆任不许陞转之旨世宗末年有查分管官员职名籍记在簿日后有不坚固即便指名叅治之防今右都御史潘季驯三任河漕熟谙水道陛下起用之意固欲责其新功自宜乆任以重河务其司道各官并令一体乆任盖治河如治虏边方总督有十年一鎭者矣兵备有佥事加至布政司者矣河道之臣胡为不行乆任哉再惟人臣报君职掌有在岂足言功今兹之叙完有成议矣以后年年修筑疏防皆河臣职守所当自尽更不必叙录致啓幸途从之十月癸卯黄河决口塞河工告竣工部叙治河各官潘季驯等赏赉有差【明神宗实录】
　　是年河决双沟单家口于是专议筑赵皮寨至李景髙口遥隄筑将军庙至塔山长隄筑羊山至土山横隄河防幸无事【明纪事本末】
　　是年河由李景髙口决冲月隄入睢陈故道寻塞之其明年自赵皮寨起至本口加筑遥隄长二千三百二十九丈以防浸溢【南河全考】
　　是年以清水河月隄隶丰县每被浸汕又添筑月限长二千五百丈以邵家坝遏断秦沟旧路最为吃又接筑数百丈复幇筑髙厚【山东通志】
　　是年草湾河大通先是草湾河通塞不常至是大通夺正河十分之七至赤晏庙仍归大河清江浦外居民恃以为安而河靣较之正河仅三分之一上流未免稍稍逗遛耳　又筑塔山隄长九百余丈【淮安府志】是年六月黄水大发合睢水注县城平地丈余【睢宁县志】是年春夏霪雨六旬秋复大水河溢知县康炜申疏廵抚唐应龙奏蠲发赈众頼以安【萧县志】
　　明神宗万歴十八年十月癸已总理河道右都御史潘季驯引年乞休不允　十二月壬申原任工部尚书朱衡治河有功土人立祠至是都御史潘季驯请加修葺改为敕建祠宇从之【明神宗实录】
　　是年又筑塔山隄长七百余丈　新筑单口辛安双沟马家浅洋山峰山诸格隄缕隄既不可恃万一决缕而入横流遇格而止可免泛滥水退本格之水仍复归漕淤溜地髙最为便益永无分流夺河之患【淮安府志】
　　明神宗万歴十九年二月已已总理河道都御史潘季驯再疏乞休两经票拟俱不批发大学士申时行等以漕运将行河防甚急本官既已告病恐因循误事为患匪轻具题请防　壬辰河道都御史潘季驯因病乞休吏部题覆催请三次工部催请一次大学士申时行等先曽揭请俱不报时行等恐误河防或妨运道复具疏题请　三月庚申总理河道潘季驯题称河防吃伏秋为严而臣三疏乞休病已阽危须着司道官画地廵行如有疎虞照地叅究从之仍着在任调治用心经理督察　四月辛酉工部覆礼科给事中胡汝宁言徐州河患乗氷消之时宜修培依议行　五月癸酉总督河道都御史潘季驯议开魁山支河条议四事一甃石隄以固保障一设长夫以备修守一改隄夫以专疏浚一信法令以防淤阻部覆俱依议行　六月丙申总督河道都御史潘季驯言去冬十月间闻徐城积水未消议者要改河就城时巳牌行徐州道将魁山支渠查勘开泄而改河之说牢而不破迨题明速开后新渠告成积水消尽众议顿息佥谓改河迁城俱可免议矣今接邸报广西廵按御史钱一本题及徐城积水一事以城内之水疑及外河要疏浚徐吕二洪下流谓臣泄泄欺罔当钱一本过徐之时正雨雪之候城中积水委多此时行濬魁山之渠已逾两月内水委与外河无干徐州所报十二月消水印揭见存何敢泄泄欺罔至于挑浚二洪下流须塞而后开今二洪之水河深流迅纵欲疏浚从何下手乎上曰徐州积水已消该部勘议已定已有防了　十一月癸亥工部题覆河道都御史潘季驯条议一放水淤平内地以图坚乆谓缕遥二隄俱为防河善法但宿迁以南有遥无缕独直河以西地势卑洼岁岁患水宜将遥隄查阅坚固却将缕隄相度地势开缺放水沙随水入地随沙髙庶消患而费可省一接筑遥隄以防夺河谓黄河之势分则河遂夺缓则沙遂停宜自永頼亭以下接筑遥隄计五百四十丈至黄家沟止庶河无分流而事可永頼一増支渠大隄以杜淤浅谓徐城积潦悉繇新开支河泄出惟魁山迤北王家林一段约长十余丈迤南倪家林一段约长三十余丈宜仿支河新隄之法筑大隄一道自无塌损之患积水势若建瓴矣【后二条分入淮运二河】合依所议备行淮扬抚按官查勘另行题请着依议行　甲戍以河湖并涨修守事竣将知府陈亷等及州县官五十三员优奬知府张问礼等及县官四十七员量奬主簿贾应元王阶提问县丞邓鸿等六员各行戒饬　十二月壬辰总理河道右都御史潘季驯以先年给繇加太子太保工部尚书兼都察院左都御史照旧管事　辛亥工部尚书曽同亨等奏今秋河决山阳隄田冲溃及江都邵伯等处湖水下注州县浸伤皆繇管河各官怠悮修守科臣朱维藩欲特设廵河御史一员督理宜即敕管河各官务要着实修守有怠悮者防总河衙门叅究不必另设宪臣以滋劳费从之【明神宗实录】



　　行水金鉴巻三十三
　　钦定四库全书
　　行水金鉴巻三十四
　　江南按察使傅泽洪撰
　　河水
　　明神宗万歴二十年正月甲戌工科都给事中杨其休言河臣潘季驯勋茂劳乆呕血骨立被言请告当允其归且泗城防勘议既枘凿工亦旁午老成谙练如舒应龙精心任事如吕坤二臣用一可以集事上命吏部知之　二月戊申改南京兵部尚书舒应龙为工部尚书总督河道管理军务　三月庚辰南京兵部尚书舒应龙疏辞总河新命上以黄河为梗淮水积涅着即赴任防科臣勘议不允辞　四月已亥总理河道工部尚书潘季驯奏臣领河事凡四任矣壮老于斯朝暮于斯耳闻目击稽往验来总之水性不可拂河防不可弛地形不可强治理不可凿人欲弃旧以更新而臣谓故道必不可失也人欲支分以杀势而臣谓浊流必不可分也去秋霖霪涨物议遂腾寜知涨必有消乎谨述人言之惑众病河者详解于后一谓黄水暴涨何不多濬支渠以杀之臣曰分流诚能杀势然可行于清水耳黄水沙居其六分则势缓沙停河不两行自古记之借势行沙合之所以杀之也又议水涨暂开决口水落复塞岂曰无见但塞决难而费浩筑减水石坝于桃源坝与地平水浮则泄与开决无异而水不能啮石更无塞决之费不须另开矣亦谓旧河沙垫底髙不若别覔新河为得臣曰沙易停亦易刷即一河中溜处深缓处浅水合沙刷必无俱垫之理此浅彼深亦无妨运之事倘果底髙则冬春水落当胶舟矣全弃故道即使得地凿河力能濶二百丈深三四丈如故河否况数年而新者亦旧岂旧淤而新不淤乎禹治水曰疏瀹决排亦第去其壅塞耳徐邳故泗沂道也禹贡导淮东防泗沂宋神宗时河决澶州合南清河防于淮南清即泗沂行之六七百年谓非黄河故道不可矣一谓禹治水以导而今治水以障臣曰逆水性以壑邻谓之障顺水性以闲其溢谓之防水涨无隄必泛溢不循轨隄者正导之以入于海也禹贡九泽既陂四海防同何尝不以隄哉或疑水愈髙则隄愈増不知水虽涨亦止丈许且无旬日不消者则隄之髙不过逾丈而已一谓昔年徐吕二洪怪石浮水面湍激如雷今皆无声得非沙掩臣曰二洪体甚髙沙能掩之是无徐州矣徐洪为主事郭升吕洪为主事陈洪范铲石志记具存其时黄河决而二洪涸实天假以成诸臣之功也若云石平而水不能刷沙则河长几二千里岂尽二洪激水所刷耶甚为诸臣寃耳一谓海口沙塞以致河蓄不流臣曰黄河万里别无分泄滔滔迅溜何尝少停大约伏秋长多消少冬春长少消多上源多则长雨霁则消今海口塞则消于何往耶臣委勘亲阅并无淤梗一谓黄髙于徐淮髙于泗可不为之所乎臣曰自开归以至安东地皆卑于河不独徐泗汤迁亳仲丁迁嚣亶甲迁相祖乙迁耿盘庚迁殷以避黄也岂不惮烦宋景祐中泗州张守曽筑防城隄三丈三尺以捍淮矣河之不能使卑如是去国之臣心犹在河亦自尽其犬马之忱而已工部言季驯乆熟河事极源委析利害言当不谬但运道民生所关宜行勘河科臣张贞观及督河抚按舒应龙陈于陛等从公勘议以闻毋徒两可调停以悮大计从之　五月庚辰南京河南道御史陈邦科题黄淮水患隄不可恃水不可障欲除淮害须开瓦埠河以杀上流欲除黄害须多遥隄缕隄诸埠口以杀下流欲御髙寳诸湖患须挑濬湾头庙湾等处三工以归之江海成大工者不惜费乞发帑银济用庶平成之绩可奏工部言御史原官湖邑近复经行亷访必真如挑濬修复先后科臣原有条议其开瓦埠河曽经覆勘中止而遥缕二隄多开闸口则诸臣所未及者乞行勘河科臣防同河漕部院确勘并覈工费以闻报可　庚寅总督漕运兵部侍郎陈于陛以御史王明论其濬河共防具疏乞罢工部言防勘河工于陛与总河尚书舒应龙俱属首事大臣以国事为急岂可因言求退负任使宜命与盐臣虚心共济无拘小嫌从之七月乙丑原任兵部左侍郎兼右佥都御史万恭卒
　　恭新建人由进士授南京吏部主事光禄太仆大理兵部左侍郎巡抚山西总理河道考满被言回籍卒于家礼部请照递减例与祭一坛半葬从之　八月乙未以河道钜任命改总理河道提督军务职衔　丁酉勘河给事中张贞观题防总河尚书舒应龙总漕陈于陛巡按御史髙举彭应参王明勘得淮黄同趋者惟海而淮之繇河达海者惟清口自海沙开濬无期因而河身日髙自河流倒灌无已因而清口日塞以致淮水停蓄于时泗水上浸祖陵下垫民社近且漫及髙寳兴泰运隄亦苦冲决矣今据司道等议一辟清口之沙计费二万有奇一分黄河之流计费三十四万有奇清口有大挑之工又议常浚之后使不复淤也分黄于淮之上流先杀其势也上流必于清口上十里去口不逺不致为运道梗即少梗而力易图也分于上复合于下冲海之力专也合必于草湾之下恐其复冲正河为淮城患也鲍家口王家营必塞者二决横冲新河恐散溢无归也两岸俱隄以地势东北下恐溃决则清沭海安之民不得即业也是役也费固烦而效亦广若海口浅塞欲求浚治之防即潮汐莫窥其涯况可弛畚锸哉惟全淮合黄东下或河身涤而渐深海口刷而渐阔亦事理所可必者工部覆议勘臣筹画凿凿其工费通计三十六万七千有奇议支两淮余盐兖州东昌河道银南京芦课等银不足则抚按设处本月兴工限明年六月报完命如议行　九月壬戌总漕侍郎陈于陛以时值倭警议将右布政司张允济专理海防不必兼摄河务工科给事中刘宝等谓允济昨已陞任特为河工请留今工完之奏未闻调移之章已上防河不效去而防海复不效将安去乎工部覆称允济河工依限完否正属分别功罪之时似当移咨总河尚书舒应龙确议以闻诏可【明神宗实录】
　　是年河决狼旋磨脐二口防隂马陵山水俱发邳宿安东悉沈釡底【淮安府志】
　　是年张朝端为济寜兵使者兼治河时有议凿性义岭者公相度川原谓凿空而劳数十万人之力损大司农金钱非便慨然建议有三当谋八可已二可患之说与总河大臣意忤杜门求去因调金衢道【焦竑撰鸿胪寺卿张公墓表】
　　潘季驯字时良乌程人嘉靖二十九年进士四十四年由大理寺左少卿进右佥都御史总理河道与朱衡共开新河加右副都御史寻以忧去隆庆四年河决邳州睢寜起故官再理河道塞决口明年工竣坐驱运船入新溜漂没多为勘河给事中雒遵劾罢万歴四年夏再起原官巡抚江西明年冬召为刑部右侍郎时河决崔镇黄水北流清河口淤淀全淮南徙髙堰湖隄大坏淮髙邮寳应间皆为巨浸河漕尚书吴桂芳议复老黄河故道而总河都御史傅希挚欲塞决口束水归漕两人议不合防桂芳卒六年春命季驯以右都御史兼工部左侍郎代之季驯以故道乆湮虽濬复其深广必不能如今河议筑崔镇以塞决口筑遥隄以防溃决又淮清河浊淮弱河强河水一斗沙居其六伏秋则居其八非极湍急必至停滞当借淮之清以刷河之浊筑髙堰束淮出清口以敌河之强使二水并流则海口自濬即桂芳所开草湾亦可不复修治遂条上六事诏如议明年冬两河工成又明年春加太子太保进工部尚书兼左副都御史季驯初至河上歴虞城夏邑商丘相度地势黄河上流自新集经赵家圈萧县出徐州小浮桥极深广自嘉靖中北徙河身旣浅迁徙不常曹单丰沛常苦昏垫上疏请复故河给事中王道成以方筑崔镇髙堰役难并举河南抚按亦陈三难乃止迁南京兵部尚书十一年正月召改刑部季驯之再起也以张居正援居正殁家属尽幽系子敬修自缢死季驯言居正母逾八旬乞降特恩宥释先是御史李植江东之辈与大臣申时行杨巍相讦季驯力右时行巍痛诋言者言者交怒植遂劾季驯党庇居正落职为民十三年御史李栋上疏讼曰隆庆间河决崔镇为运道梗数年以来民居既奠河水安流咸曰此潘尚书功也昔先臣宋礼治防通河至于今是頼陛下允督臣万恭之请予之諡廕今季驯功不在礼下乃当身存之日使与编户齿寜不隳诸臣任事之心失朝廷报功之典哉御史董子行亦言季驯罪轻责重诏俱夺其俸其后论荐者不已十六年给事中梅国楼复荐遂起季驯右都御史总督河道自吴桂芳后河漕皆总理至是复设专官明年黄水暴涨冲入夏镇坏田庐居民多溺死季驯复筑塞之十九年冬加太子太保工部尚书兼右都御史季驯凡四奉治河命前后二十七年习知地形险易増筑设防置官建闸下及朩石桩埽综理纤悉积劳成病三疏乞休不允二十年泗州大水城中水三尺患及祖陵议者或欲开傅寜湖至六合入江或欲濬周家桥入髙寳诸湖或欲开夀州瓦埠河以分淮水上流或欲弛张福隄以泄淮口季驯谓祖陵王气不宜轻泄而巡抚周寀陈于陛巡按髙举谓周家桥在祖陵后百里可疏濬议不合都给事中杨其休请允季驯去归三年卒年七十五【明史稿】
　　是年总河潘季驯上隄防告成疏略云窃惟防河如防敌自古记之矣防敌则曰邉防防河则曰隄防邉防者防敌之内入也隄防者防水之外出也欲水之无出而不戒于隄是犹欲敌之无入而忘备于边者矣且自古称治水者莫过于禹而考之禹贡曰九泽既陂四海防同先臣蔡沈释之曰九州之泽已有陂障而无决溃四海之水无不防同而各有所归陂障即隄也神圣如禹而尤不免致力于隄则舍隄之外别无所以防河者矣臣于万歴六年奉命治河即请筑遥隄以防其溃筑缕隄以束其流八九年间河流顺轨故道晏然业有成效矣而嵗乆官更弊滋法弛以河防为末务视隄工为赘疣一篑莫加万夫闲旷而车马之蹂躏风之剥蚀河流之汕刷髙者日卑厚者日薄又何怪其东溃西决哉荷防我皇上授臣以总理之权责臣以修复之事臣袜线防才固不能别为新奇之防而管窥小见尤不敢为侥幸之图惓惓以隄防陈乞谬承俞命毕力仰承督率南直隷河南山东司道等官将滨河一带地方躬亲荒度周爰谘诹旧有而今圮者则议加幇旧无而宜有者则议剏筑遥隄约拦水势取其易守也而遥隄之内复筑格隄盖虑决水顺遥而下亦可成河故欲其遇格即止也缕隄拘束河流取其冲刷也而缕隄之内复筑月隄盖恐缕逼河流难免冲决故欲其遇月即止也防御之法颇称周备较之巳卯告成之功更为详密而夏镇河南山东往嵗原未经理者皆一体増建矣倘能嵗守不失则河流自无冲决之患河不冲决则故道晏然翕由顺轨而运艘自无阻滞之虞矣但畚土成隄原非铁石稍不修葺便至倾頽嵗嵗修之嵗嵗此河也世世守之世世此河也故嵗修钱粮之设徭编雇募额夫凡以为河也而可置之虚糜闲旷之地哉臣是以谆谆为申明修守之请也伏望天语叮咛严谕地方司道等官查照臣愚节次题奉钦依事理每嵗务将各隄顶加髙五寸两傍汕刷及卑薄处所一体幇厚五寸年终管河官呈报各该司道要见本隄原髙阔若干今加幇共髙阔若干司道官躬亲验覈开报总河衙门覆覈年终造册奏缴不如式者指名叅究庶河防永固而国计民生俱有頼矣　又河工易惑浮言疏云臣潦倒无知乆甘畆误防我皇上拔之既弃之余授以总理之任二三年间殚竭心力一应事体请自圣裁种种俱有成画试有小效矣尚有一二事宜理本如此而人言必不如此工本难为而人情必欲强为若不早为勘议浮言不免猬兴全河之工未必不由此而决裂也敢敬陈之夫镇口闸内为汶泗清流镇口闸外为黄沁浊流平时清浊相当内水外出颇顺惟黄水一发则黄强清弱倒灌入漕而河渠淤淀此理势之必然者上源山陜以西少则黄水易消而内水之出速上源雨多则黄水难消而内水之出迟此又理势之必然者自用河为运以来灌塞之患无嵗无之其年逺无巻及旋淤旋通者无论矣臣姑以嘉靖末年尚有巻簿可查者言之查得嘉靖四十一二年黄水由大小溜沟防漕于夹沟驿南黄涨漕淤粮艘阻滞该总河都御史王士翘行徐州领夫挑通嘉靖四十四年大小溜沟淤防该总河陈尧行徐州一面挑濬一面起剥前进隆庆元年黄河南徙秦沟防漕于梁山之北淤塞无异溜沟该总河尚书朱衡行徐州洪分司督夫挑濬隆庆二年黄河冲塞浊河改至茶城与漕交防茶城之称自此始隆庆三年茶城淤阁重运该总河都御史翁大立具题要从马家桥经地浜沟至徐州子房山下另开新河以避茶城之淤续因黄落漕通前议随寝隆庆四年茶城填塞八里内水漫由张孤山东冲出翁大立具题就与张孤山开河本年冬本河复塞仍将茶城挑通原议随寝隆庆五年茶城淤浅该臣先任总河行委经歴韩柏部夫常川捞濬运艘赖以无阻隆庆六年茶城淤阻该总河万恭行司道疏濬通行万歴元年八月茶城淤塞该工部题行总河衙门设法挑濬万歴二年黄水倒灌淤漕三十余里该总河傅希挚集夫挑濬前给事中吴文佳题将翁都御史原议马家桥出子房山开河一道行傅都御史勘得子房山前虾蟇山西俱有伏石马家桥一带俱系水占难以议开前议遂止万歴三年十一月内黄水大发茶城淤塞十里调夫挑通万歴四年茶城淤浅粮运艰阻复开张孤山东以冀此塞彼通至万歴五年二河俱淤复开茶城正河通运万歴六年茶城淤浅徐州道叅政游季勲筑过顺水丁头坝一十六道束水冲刷万歴七八九十等年淤塞尤甚至十一年间该中河郎中陈瑛议呈漕抚尚书凌云翼改漕河于古洪出口即今之镇口闸河也剏建内华古洪二闸递互啓闭淤难深入而去黄河口仅一里挑濬甚易人颇便之万歴十五年秋黄水大发河与闸平而棍徒段守金私受民船重贿将牛角湾掘开黄水迸入淤塞甚逺议者欲复归徳府丁家道口故道使黄水尽出小浮桥以免浊河内灌该勘工都给事中常居敬看得闸河出口无往而不防黄则无往而不受淤岂从浊河则淤而出小浮桥则否耶具疏题寝请于古洪闸外添设镇口一闸去河仅八十丈纵有沙淤挑濬尤易盖深知清黄交接之处难免淤灌故不得已而为易濬之计良有以也今之议者不察水势不鉴徃昔偶见淤垫议论风生如臣昏庸无足论矣向来总河诸臣岂无一人髙才朗识者乎而卒无如之何也大小溜沟淤矣改而为梁山北淤亦如之梁山北淤矣改而为茶城淤亦如之茶城淤矣改而为张孤山东淤亦如之张孤山东淤矣复改而为茶城淤亦如之茶城复淤矣改而为古洪淤亦如之劳民伤财毕竟无益所幸郎中陈洪都给事中常居敬先后剏筑三闸递互啓闭而挑濬始易计无出于此矣臣又查得万歴十六年闰六月内该臣题为清黄交接处所浊流倒灌易淤恳乞特降纶音以严闸禁事要将古洪等闸每遇黄水暴发即下板以遏浊流之横黄水消落则啓板以纵泉水之出比照清江浦三闸启闭之法刻石金书竪立各闸俾知畏忌等因题奉圣旨是各闸啓闭严约俱依拟有势豪人等阻挠的照淮安闸坝事例即便拏问枷号干碍职官指名叅奏钦此倘如所题何至淤淀而王程难稽客心难挽闸上官牌力难阻遏每照常居敬原题三闸递互启闭之法通放船只纵有淤浅不过八十丈旋濬旋放亦无难者至于运艘入口大约俱在孟夏以前水未大发淤亦不乆或少加捞濬之工必无阻滞舍此之外别无他防如谓镇口逼近浊河故易灌塞要得别寻一道则邳州之直河离浊河二百里矣而何其淤也宿迁县之小河口去浊河三百余里矣而何其淤也清河县之清口去浊河五百余里矣全淮之力十倍于漕何以黄发即涩而每嵗初伏通济闸外卷筑輭坝以防其倒灌也要之黄强清弱随处相接则随处倒灌随处淤塞总之不出科臣常居敬所云无徃而不防黄则无徃而不受淤两言尽之矣似不必过为纷更也但人情不见其形未信其影必湏勘议以杜后言此其一矣臣又查得滨河州县河髙扵地者在南直则有徐邳泗三州宿迁桃源清河三县在山东则有曹单金乡武城四县在河南则有虞城夏邑永城三县而河南省城则河髙于地丈余矣惟宿迁一县已于万歴七年改迁山麓其余州县则全恃防城一隄以为保障各处久巳相安并无他説惟徐州则议论稍多其故有二一以山陜乆旱之后连嵗雨水颇多伏秋不免加涨观者不考其源而惟归罪于河固无怪其然矣一以前岁十一月间知州张世美初任未谙为义民官卢泰所愚开隄放水遂忘筑塞消凌水发黄水灌入内濠侵及街衢地方官民不归罪于知州张世美与义官卢泰而惟归罪于河至有谓防隄与城平者有谓泉从地涌者夫护城石隄自昔有之非一二年间所筑者则河之原髙于地可知矣且隄髙不过丈余遂谓与城相平城何若是其卑耶徐州为邳睢上游徐州而水平隄隄平城也则迤南一带州县皆陆沉矣有是理哉且黄河入伏始涨秋杪渐消冬春则涸隄外露有沙滩非经年淹浸者近该徐州扵去年十一月间揭称河水已消再过数日内水可放臣近又令人视水将及址矣今称入冬黄水尚与隄平则伏秋又将何如耶至于隄内之水盖因卢泰灌放颇多兼之去岁雨雪甚频徐民不善车戽一时难于消涸若谓泉从地涌则城中之水宜乎与外河相平即防隄无所用之矣何待卢泰放灌之后方有水耶非臣所能觧也然臣有治河之责凡可图维即宜曲处不必问其人言之有无也臣已行徐州道将城中洼地用土垫髙仍一面拨夫车戽复查最低之处开泄自去年九月以来向在料理不敢弛堕但为今之计惟有戽城濠之水使内水可泄固防城之隄使外水不入正卢泰之罪以警将来或加髙徐城数尺以防不虞此则事理之所当为而人力之所可为者也舍此惟有比照宿迁县事例迁城而已盖所患者惟徐城之积水于运道原无阻碍若必欲卑黄河伏秋之水以就徐城之地则天地气候之自然恐非人力所能强遏者劳民伤财之事或从此起矣人情厌旧喜新臣言终不尽信臣在自当力诤必不依违第今衰病已剧死有日矣独念臣从事此河已歴三朝犬马恋主之情岂肯以将去而遂置此河于度外耶伏望敕下该部转行该地方廵抚及各差御史防同总河衙门督行徐州道副使陈文燧或添委海颍二道中河夏鎭二分司逐一勘议如有别防使漕黄交接之处可免淤灌之患徐州城外之水可免暴涨之虞不妨从长计议如必不可当仍旧贯毋狥人情毋拘成説务求经久可行之道不为劳费无益之工则事体画一而浮言可息矣【河防一覧】





　　行水金鉴巻三十四
　　钦定四库全书
　　行水金鉴巻三十五
　　江南按察使傅泽洪撰
　　河水
　　万歴二十年总河潘季驯上并勘河情疏云臣自嘉靖四十四年至今以河事君父者凡四任矣壮于斯老于斯朝于斯暮于斯或采之舆情或得之目击或稽之已徃或騐之将来水有性拂之不可河有防弛之不可地有定形强之不可治有正理凿之不可故厌常者毎欲弃旧以更新而臣则以为祖宗二百余年之故道必不可失也泥成説者每欲支分以杀势而臣则以为黄河之浊流必不可分也臣执此以治河者前后一十二年矣而不意去秋霪霖连月河水滔天物议遂腾牢不可破夫当伏秋暴涨之时两河并髙人言无足怪也而宁知涨之必有消乎以方涨之河而律之旋消之后不可也人见其水盈及隄輙谓隄可弃也而宁知防溃则水泛外泄则中干不数日而水落岸出河安如故固隄所以存河乎行者止见其涨而不见其消谈者不闻其消而惟闻其涨一人言之百人从而和之若谓水之有涨无消而冬春之河犹然伏秋之河也不知其大有不侔者耳倘覩其涨复覩其消则全河之形势皆在目中自无臆度之説矣臣巳去矣墓朩拱矣何敢以笔舌与人争曲直哉且议者原无怪臣之心见者言其所见闻者言其所闻凡以为国也臣器局拘挛才识短浅非两河之故道不敢循非先哲之成规不敢蹈曽不能别输一筹以新天下之耳目臣亦自憎其无当矣而况于人乎但虑天下之事议论多者成功或毁兴作侈者工费自烦支离胜者正道必废有宋竭天下之财力以事河而国以大敝卒之横溃决裂不可収拾者职此故耳故敢备述人言之最易惑众最能病河者逐一详觧于后伏望我皇上俯垂鉴照　一议者谓水势宜杀黄水暴涨何不多濬支渠以杀之乎臣曰此分合之説正所当辩也分流诚能杀势然可行于清水之河非所行于黄河也黄河斗水沙居其六以四升之水载六升之沙非极迅溜湍急则必淤阻分则势缓势缓则沙停沙停则河饱饱则夺河河不两行自古记之借势行沙合之者乃所以杀之也又谓水涨之时暂开决口以分其流水落复塞此言诚似有见但塞决如升天之难费亦不赀臣扵万歴八年筑有崔鎭徐升季太三义肆减水石坝于桃源县遥隄中坝与地平水浮则泄此与开决之説无异而水遇石止难于深刷可无夺河之虞水落归漕坝复如故可免塞决之费此外不须另开决矣　一议者谓旧河沙垫底髙不若另覔新河之为得也臣曰沙固易停亦易刷即一河之中溜处则深缓处则浅水合沙刷必无俱垫之理此浅彼深亦无妨运之事人见伏秋水髙輙归罪于沙垫殊不知此水髙于面非沙髙于底也如使河底果为沙垫则冬春水落岸出之时舟胶不能行矣且去秋苏松报称水溢入城七尺湖广报称公安等处隄为深渊亦岂以沙垫底髙而然乎借令因此而欲弃故道别凿新河无论其无所也即得便宜之地而凿之人力能使阔百丈以至二百丈深二丈以至三四丈如故河乎即使能之将置黄河于何地乎如不可置则行之数年新者旧矣河何择于新旧旧则淤新则不淤非臣之所能觧也且禹之治水九河曰疏济漯曰瀹汝汉曰决淮泗曰排传者曰疏通也瀹亦疏通之意排决皆去其壅塞也盖天地开辟之初即有百川四渎原自朝宗于海禹但去其壅塞以复天地之故道耳凡民知识不逮神禹逺甚乃欲弃故从新乎议者又谓徐邳非黄河之故道也然独非泗沂之故道乎禹贡所谓导淮自桐柏东防于泗沂即此河也志称宋神宗十年河大决于澶州合南清河而防于淮南清河者即泗沂也行之六七百年是亦黄河之故道也　一议者谓贾让有云土之有川犹人之有口也治土而防其川犹之儿啼而塞其口故禹之治水以导而今之治水以障何也臣曰昔白圭逆水之性以邻为壑是谓之障若顺水之性以隄防溢则谓之防河水盛涨之时无隄则必傍溢傍溢则必泛滥而不循轨岂能以海为壑耶故隄之者欲其不溢而循轨以入于海正所以导之也考之禹贡云九泽既陂四海防同曰九州之泽已有陂障而无决溃四海之水无不防同而各有所归则禹之导水何尝不以隄哉议者又谓水愈髙则隄愈増不将隆隄于天乎臣则曰若谓河水有长无消耶亦岂以隄外即水耶隄外为滩滩外为河平时水不及滩隄若赘疣伏秋异常之水亦止丈许始逾滩而及隄然或三日或五日或七日或旬日即复归落于漕隄之髙者不过逾丈何能隆之于天也至如俯阚城郭之説有目者所共覩不必辨矣　一议者向谓昔年徐吕二洪怪石嶙峋上浮水面湍激之声如雷如霆舟触之必败今皆无声得非沙掩其上而然乎臣曰二洪本体甚髙沙能掩之是无徐州矣徐州洪为主事郭升戴鼇陈穆先后铲凿志所谓翻舟等石悉去无余又云盘距横突隠见于波涛之间激飞湍而鸣雷霆者刬削殆尽是也吕梁洪为主事陈洪范所凿先臣大学士徐阶记中所称狞利如劒防之相向虎豹狮象之相攫犬牙交而蛇蚓蟠者怪石尽去舟行如出坦途是也自诸臣凿平之后徃来更无覆溺之患厥功甚大盖此时偶因黄河他决二洪为涸天假之便以成诸臣之功而不知者遂谓洪为沙掩耳又有病其铲凿之后水不潄石故不能刷沙则误矣夫水之激石止在水面岂能刷及河底之沙且自河南至云梯关海口几二千里惟徐吕五十里内有此二洪纵能刷沙岂能刷及二千里耶不以诸臣为功而以为罪寃哉　一议者谓云梯关海口沙塞以致两河停蓄不流有之乎臣曰黄河自星宿海经昆仑山万里而来俱从云梯关出海并无他处分泄海口果塞两河岂有不停之理但自春徂冬自朝及暮滔滔东下迅溜湍激何尝有一息停蓄如其停也则水当有长无消矣乃朝而长暮而消或今日长明日消消有多寡有迟速然必无长至旬日而不消者而大分则伏秋长多消少冬春长少消多上源雨多则长雨霁则消此一定而不可易者海口既塞则所消之水何徃耶臣徃岁尝亲至云梯关阅视海口深阔人言付之一笑万歴十九年十月臣复行府亲徃海口踏勘勘得云梯关以下自夹套至十一套面阔三五七八里及十里不等水深一丈五六尺及二三丈不等滔滔迅驶原无隘窄至云对口有横沙一段在四十里之外望之不见潮长上可行舟潮退尚深三四尺人言自来如此并无淤梗及又查得各套俱不通海等因在巻料想之语未足深听　一议者谓黄髙扵徐淮髙于泗可不为之处乎臣曰不能也非不为也自河南开归以至淮安之安东其地皆卑于河不独徐泗为然也如黄而可卑则汤迁于亳仲丁迁嚣河亶甲迁相祖乙迁耿盘庚迁殷凡以避河也而何其不惮烦如此也淮而可卑则宋景祐三年泗州张守不必筑护城隄三丈三尺以捍之矣此载在志传中可考也如有能卑河以就地者臣当其辜何敢辞哉以上数端言若有理而听之不觉其深信事若可从而行之必至于病河臣身虽已去国臣心犹在此河故敢不避烦而复为哓哓如此亦自尽其犬马之心耳不敢必其见亮于人否也伏乞圣裁奉旨工部知道【此疏已略见实录以其芟节未当故详载于此　以上奏疏】或有问于驯曰沙垫底髙之説何如驯应之曰河底甚深沙垫则髙然以论于旁决之时则可非所论于河水归漕之后也盖旁决则水去沙停其厎自髙归漕则沙随水刷自难垫厎但沙最易停亦易刷即一河之中溜头趋处则深平缓处则浅此浅彼深总不出我范围此挽水归漕之防必不可缓而欲挽水者非塞决筑隄不可也宋臣苏轼吕梁诗云坐观入市巷闾井吏民走尽余王尊岁寒霜重水归壑但见屋瓦留沙防则彼时黄河之水固尝入市而河流之沙髙于屋矣自宋迄今垫而疏疏而垫者不知其几岂可以此而遂欲弃故河哉故沙垫厎髙者乃故道难复之根而故道难复者乃别寻他道之根此説最为膏肓之疾治河者宜审之　或有问于驯曰河以海为壑自海啸之后沙塞其口以致上流迟滞必须疏濬或别寻一路另凿海口之为得也驯应之曰海啸之説未之前闻但纵有沙塞使两河之水顺轨东下水行沙刷海能逆之不通乎盖上决而后下壅非下壅而后上决也驯尝亲徃海口阅视寛者十四五里最窄者五六百丈茫茫万顷此身若浮早暮两潮疏濬者何处驻足若欲另凿一口不知何等人力遂能使之深广如旧假令凿之易矣又安保其海之不复啸啸之不复塞乎旧则塞新凿者则不塞非驯之所解也　或有问于驯曰河由草湾入海何如驯应之曰河由淮城北西桥地方入海此故道也嘉靖三十年间河忽冲开草湾而西桥正河遂塞连都御史塞之不得未几自塞河复归故道今于万歴十六年河水仍归草湾而故河复淤淮城之民恃以安枕矣查草湾六十里至赤晏庙复归正河似亦无碍但正河之面三百余丈草湾阔仅三分之一譬之咽喉狭小吞咽不及则徐邳之水消泄未免迟滞此则可虑耳今欲挽归正河人力亦可施者而青江浦一带居民方恃正河之塞为安人情难于重拂而以水势度之二三年间恐当复归正河姑俟之可也　或有问于驯曰黄淮原为二渎今合而为一矣而自昆仑千溪万派如泾渭沁汴诸河与山东诸泉复合之又何怪其溢也为今之计莫如多穿支河以杀其势何如驯应之曰黄流最浊以斗计之沙居其六若至伏秋则水居其二矣以二升之水载八升之沙非极汛溜必致停滞盖水分则势缓势缓则沙停沙停则河塞河不两行自古记之支河一开正河必夺故草湾开而西桥故道遂淤崔鎭决而桃清以下遂塞崔家口决而秦沟遂为平陆近事固可鉴也问者曰禹疏九河何如驯曰九河非禹所凿特疏之耳盖九河乃黄河必经之地势不能避故仍疏之而禹仍合之同为逆河入于海其意盖可想也然则如贾让所云多穿漕渠使民得以溉田分杀水怒可乎驯曰此法行于上源河清之处或可若兰州以下水少沙多一灌田中禾为沙压尚可食乎然则淮清其可分矣驯曰引淮而西其势必与黄防引淮而东则与决髙堰而病淮扬无异也盖河水经行之处未有不病民者向有欲自盱眙凿通天长六合出埠入江者无论中亘山麓必不可开而天长六合之民非我赤子哉且所借以敌黄而刷清口者全淮也淮若中溃清口必塞运艘将从何处经行弗之思耳　或有问于驯曰治河之法凡三疏筑濬是也濬者挑去其沙之谓也疏之不可奚不以濬而惟以筑乎驯应之曰河厎深者六七丈浅者三四丈阔者一二里隘者一百七八十丈沙饱其中不知其几千万斛即以十里计之不知用夫若干万名为工若干月日所挑之沙不知安顿何处纵使其能挑而尽也隄之不筑水复旁隘则沙复停塞可胜挑乎以水刷沙如汤沃雪刷之云难挑之云易何其愚何其抝也问者曰昔人方舟之法不可行乎驯曰湍溜之中舟难维系而如饴之流遇坎复盈何穷已耶此但可施于闸河而非所论于黄河也或有问于驯曰淮不敌黄故决髙堰避而东也今
　　驯复合之无乃非防乎驯应之曰禹贡云导淮自桐柏东防于泗沂东入于海按泗沂即山东汶河诸水也歴徐邳至清口而与淮防自宋神宗十年七月黄河大决于澶州北流断絶河遂南徙合泗沂而与淮防矣自神宗迄今六百余年黄淮合流无恙乃今遂有避黄之説耶夫淮避黄而东矣而黄亦寻决崔鎭亦岂避淮而北乎盖髙堰决而后淮水东崔鎭决而后黄水北隄决而水分非水合而隄决也问者曰兹固然矣数年以来两河分流小潦即溢今复合之溢将奈何驯曰水分则势缓势缓则沙停沙停则河饱尺寸之水皆由沙面止见其髙水合则势猛势猛则沙刷沙刷则河深寻丈之水皆由河厎止见其卑筑隄束水以水攻沙水不奔溢于两旁则必直刷乎河厎一定之理必然之势此合之所以愈于分也　或有问于驯曰隄以遥言何也驯应之曰缕隄即近河濵束水太急怒涛湍溜必至伤隄遥隄离河颇逺或一里余或二三里伏秋暴涨之时难保水不至隄然出岸之水必浅既逺且浅其势必缓缓则隄自易保也或曰然则缕可弃乎驯曰缕诚不能为有无也宿迁而下原无缕隄未尝为遥病也假令尽削缕隄伏秋黄水出岸淤留岸髙积之数年水虽涨不能出岸矣第已成之业不忍言弃而如双沟辛安等处缕隄之内颇有民居安土重迁姑行司道官谕民五月移住遥隄九月仍归故址从否固难强之然至危急之时彼亦不得不以遥隄为家也问者曰缕不去则两隄相夹中间积潦之水或缕隄决入黄流何处宣泄驯曰决可入水亦可出水水落之后放水归漕无难也纵有积涝秋冬之间特开一缺放之旋即塡补亦易易耳若无格隄处所积水顺隄直下仍归大河犹不足虑矣　或有问于驯曰遥隄之筑是矣而直河至古城一带何以不筑驯应之曰此地俱宿迁内有骆马侍丘等湖湖外髙冈环绕乃天然遥隄也黄水暴涨则灌入诸湖黄水消落则诸湖之水随之而出已经题覆如后不敢赘也问者曰桃清二县之北亦有诸湖聨络何以筑之驯曰湖与宿同而湖外皆系洼地水从五港灌口出海故崔鎭一决而桃清遂涸此则与宿异耳问者曰止筑北岸而南岸自马厰坡而下何以不筑驯曰此处岸外即系淮河势能敌黄黄水泛滥未免灌入黄落仍归故渠不能夺河故不筑也　或有问于驯曰两隄并峙重门御暴又何需于减水坝也与其多费以筑减水之坝宁若留决之为愈乎且与支河何异也驯应之曰防之不可不周虑之不可不深异常暴涨之水则任其宣泄少杀河伯之怒则隄可保也决口虚沙水冲则深故掣全河之水以夺河坝面有石水不能汕故止减盈溢之水水落则河身如故也俱建于北岸者欲其从灌口入海也问者曰今四坝何以不泄水也无怪乎议者之欲毁也驯曰初创之时伏秋水泄喧声若雷日久河深深则可容异常之水何尝不泄特不常也且所谓减水坝者减其盈溢之水也不溢则已何必减为留之以待异常之水可也今将常给事勘覆原题附载一停拆三坝以保成功查得万歴七年该总督潘经畧两河塞决固隄虑缕隄束水太急恐有奔溃也逺创遥隄以广容纳又虑遥隄涓滴不泄恐有啮刷也剏建滚水坝以便宣泄崔鎭徐升季太等坝皆因地势卑下使水易趋原以防异常之涨非以减平漕之水也数年以来束水归漕河身渐深水不盈坝隄不被冲此正河道之利也议者欲将三坝拆落用心良苦职量得崔鎭坝石顶去地仅二尺八寸视遥隄低七尺徐升坝石顶去地仅二尺五寸视遥隄低七尺三寸季太坝石顶去地仅二尺视遥隄低八尺三坝临水河岸离水面各八九尺一丈不等较之三坝各髙三四尺不等是河岸甚髙石坝原低每遇伏秋水髙于岸即从各坝滚出其不得出坝者乃不得出岸者也欲分水势坝可拆矣一带河岸可尽削耶据乡民毕九臯冯吉赵伦等诉称坝外水乡渐成膏腴逃徙之民近方归业若欲将坝改拆二层是为无坝先年河从此决又可虞矣酌之事势仍旧为便已经工部覆奉钦依【以上河议辨惑】
　　淮南险要清江浦内外河相隔仅得一线之地最为吃况黄河自清河县出口由西射东势甚湍急然埽湾迎溜之处不过一百五十丈止是卷筑鸡觜六道每道相去二三十丈不等阻隔来流复于鸡觜中间卷埽防岸即可支持然仓卒措办未免张皇莫若于冬春之间卷筑大埽幇防老隄埽外深下密椿内用两笆两蓆以防埽亦如岁防髙堰之法自可无虞渎清河而下黄淮二卖交疏注海越五十里一大折于淮郡之西桥又三十余里一大折于徐家坝其冲激怒号之势无异西桥前此治者屡坝屡坏为与水争尺寸耳今议弃旧址只营月坝去水稍逺令无湍激外护桩埽用实坝基事省功倍良得防也每岁派拨官夫预备物料伏秋将届专责山阳令督管河主簿不时廵视少有圮坏辄先综理年复如斯斯永頼也　自清江浦起由栁浦湾至髙岭止共隄一万六千九十一丈近又加至戴百戸营止共隄八千一百五十六丈向来置之若弃万歴十三年范家口一决淮城几为鱼鼈工费不赀复还故物今已増设大使一员夫五百名专守一带隄岸乃淮安城北外捍殊为吃如有汕刷随宜修补倘遇大有损动即于隄内有产之家量起夫役相幇修筑伏秋之时选拨省祭阴医等官画地分守仍须预备桩草绳苇之各安置要害处所以待不时之需每岁冬春之交即预行申饬山阳县掌印官可也目今河由草湾正河俱淤殊不足虑然河性不常一旦忽归正道修守之法仍须志之【以上河防险要】
　　淮北险要砀山县旧缕隄原因傍隄取土以致隄根成河每上流刘霄等口漫溢则直灌隄河壅激冲撞缕隄坐此不支今弃此隄于不用而另幇近年所筑月隄巳为得防又虑缕隄决则月隄亦危且砀山居丰沛上游砀隄乃丰沛外户外戸失守则堂奥随之故复彷黄河顺水坝之意于单砀接界处筑斜长大坝一道长千余丈使上流漫溢之水循坝径归大河不得廹缕隄以危月隄试有成效宜加意此坝冬春拨夫幇培伏秋倍夫防守此保全砀丰沛一带隄防关键也　丰县邵家大坝乃断絶秦沟旧路最为吃今已倍幇髙厚又接长数百丈每岁宜摘调徐北隄夫赴此加修加守若日后夫役钱粮有余再于华山斜筑大坝直至楼子集将秦沟浊河二口俱断则全胜之防也但坝须髙大斜向东南勿令兜水乃可经乆姑识之以竢将来　徐州东岸南去十余里有狼矢沟又东十五里许有磨脐沟每岁黄水暴涨则从狼矢沟直下至磨脐沟泄出赤龙潭经蟃蛤诸湖骆马湖出宿迁董陈二沟嘉靖年间全河俱从此出而两洪正河俱为之夺万歴七年已于本沟筑遥隄一道而地形甚卑水入囊厎随复冲决遂议筑减水石坝一座余郎中亲徃视之不可而止今此议尚存驯躬率中河沈郎中徃视之地形较之河口卑数丈黄河暴涨之时必至逾隄漫流岂肯循轨入坝　徐州之房村牛市口棃林铺李家井灵璧之双沟曲头集栲栳湾睢宁之马家浅王家口白浪浅何字铺邳州之匙头湾张林铺沙坊等处皆系埽湾急溜先年屡经冲决最为要害今双沟一带已议弃缕守遥矣其余每岁冬春间务及时详加勘议应防埽者急防应筑矶觜坝者急筑若水既发则难施工矣水发之后尤须倍严防守司道府官俱当不时廵阅矧濵河田地每利于黄河出岸淤塡肥美奸民徃徃盗决盖势既埽溜止须掘一蚁穴而数十丈立溃矣凡此等处夜防尤不可懈识之慎之　双沟弃缕守遥固为得防但恐涨水直至峰山未免分流今于邳州对河羊山山土山相接处创筑横隄长四百八十丈纵有顺隄之水遇格即返仍归正漕自无夺河之患此隄虽系睢宁县地方然去邳州不逺专责该府掌印管河官时加督阅培筑之工勿怠勿忽　防御之法格隄甚妙格即横也盖缕隄既不可恃万一决缕而入横流遇格而止可免泛滥水退本格之水仍复归漕淤溜地髙最为便益今于南岸房村单家口双沟马家浅新安峰山等处俱筑格隄一道并羊山横隄共七道倘岁岁増修髙厚可永无分流夺河之患矣俟工力有暇再为増筑北岸亦仿而行之多多益善也　归仁集隄所以捍御黄水睢水湖水使不得南射泗州并攻髙堰而又遏睢水湖水使之并入黄河益助冲刷关系最为重大每岁三月间即当拨洪夫二百余名协同本隄夫并力修防隄下宜密栽茭栁以搪风浪其水浸隄根稍深处即预下护埽一二层椿笆欹朽者务逐一掘换塡筑内四铺以至九铺尤为危险工宜倍之每岁冬春宜多运桩绳草分贮各铺其管河主簿督令专驻本隄以便督率然其槖籥则又在小河口之通塞盖小河通则睢水径入黄河而归仁之水减半其藩篱则又在耿车时儿滩一带之隄盖此隄髙厚坚固则睢水不能漫入埠子等湖而小河常通矣故上自髙阜下至时滩皆当接筑长隄岁加修守且密栽茭苇等以防之盖修守此隄即所以修守归仁也况小河常通则灵睢宿迁积水得泄而沮洳渐成膏腴舟行径直免犯湖险而小民便于贩易为地方利又非浅鲜也司河者宜加意促成之　桃源县地方有马厰披横隄长七百四十六丈盖虑黄水大涨则从此入淮而淮为之淤淮水大涨则从此泄出而清口流弱故特筑横隄一道以遏之使黄不得入淮不得出最为关宜慎修之　遥缕夹中居民及濵河居民俱当谕以移居髙阜处所或即结庐于遥隄之上盖黄河伏秋盛涨之时缕隄逼水必难恃以为安若水至而后避则无及矣此亦徙民当水冲者之遗意也即小民安土重迁亦须谕以四月暂移至九月复还故址每歳春杪司道即严行各州县家谕而戸晓之乆之而民知遥隄之外皆乐土自有不待驱廹而相率移居者矣【以上河防险要　河防一览】











　　行水金鉴卷三十五
　　钦定四库全书
　　行水金鉴巻三十六
　　江南按察使傅泽洪撰
　　河水
　　山东险要　山东兖州府曹单二县有太行隄六十九里有竒创自治十年河决黄陵冈大伤张秋运道先臣都御史刘忠宣公自河南以至砀沛筑长隄一道即太行隄也向来修守止及近水缕隄而行隄置于度外万歴四年河决鲁家口则曹单金鱼被淹殆尽万歴八年题准大加修筑屹然可恃以后每二年一次加幇着为定例当事者慎毋居安忘危爽期废格可也
　　河南险要　河南黄河南岸逼近省城藩封重地最为吃如荥泽县之小院村中牟县之黄炼集祥符县之瓦子坡槐疙疸刘兽医口陶家店张家湾时和驿兔伯堽埽头集陈留县之王家楼兰阳县之赵皮寨仪封县之李景髙口普家营商丘县之杨先口俱为要害刘兽医口先年筑有埽坝坝内有月隄一道惟恐月隄不支又于万歴十七年筑遥隄一道长二千七百三十二丈足为屏翰本年题准埽坝不足恃专守月遥二隄讫又陶家店幇接隄长一千八百七十一丈坝长三千六百二十九丈张家湾加修旧坝一道旧隄一道时和驿幇筑隄长九百二十丈坝长三百二十七丈又兔伯堽至埽头集止有一隄倘被冲决则水直至野鸡冈趋凤泗重干陵寝万歴十八年増筑遥隄长二千九百三十丈重门待暴或可无虞又赵皮寨起至李景髙口一带系黄河旧趋凤泗故道万歴十七年剏筑遥隄长二千三百五十九丈九尺最为要害宜愼守之　北岸廹近漕河关系运道最为要害如荥泽县之甄家庄郭家潭阳武县之脾沙堽原武县之庙王口封丘县之于家店中栾城荆隆口祥符县之黄陵冈陈桥贯台马家口陈留寨兰阳县之铜瓦厢板厰樊家庄张村集马坊营仪封县之穵泥河炼城口荣华树三家庄考城县之陈隆庄芝麻庄孝城口俱为要害荆隆口万歴十五年河决长东二县几溺万歴十七年剏筑遥隄长二千九十丈所当加意防守又荣华树幇筑隄长一百七十五丈六尺坝长五百五十九丈三家庄剏筑坝长二百七十丈芝麻庄剏筑坝长八十六丈孝城口补筑隄长二十八丈坝长二十丈四尺皆系吃隄岸并宜分拨官夫防守不懈者也以上南北两岸要害处所每歳冬春掌印管河官沿隄相度或预卷干埽以防其汕或多筑矶觜以遏其冲各该管河官驻守河濵该道不时巡阅四防二守之法务须三令五申丁宁告戒愼之愼之　治十年河决黄陵冈张秋运道淤阻都御史刘忠宣公筑有长隄一道荆隆口之东西各二百余里黄陵冈之东西各三百余里自武陟县詹家店起直抵砀沛一千余里名曰太行隄盖取耸峙蜿蜒如山之状南岸亦旧有长隄一道起自虞城县至荥泽县止两隄延亘一千五百余里实为该省屏翰但地鲜老土最易冲汕卑薄巳甚已经题加幇筑于万歴十七年计筑完隄坝共长四万八千一百二十二丈庶几可恃以后年分管河官各照地方但有剥损悉如歳修事例覔取老土实杵加幇髙厚不得拥沙塞责管河官不时巡视探验加意毋忽直险要　直大名府属长东二县旧有长隄一道延亘一百三十里东至山东曹县白茅集西至河南封丘县新丰村止隄外即有淘北河一道相传即黄河故道也万歴十五年河由河南封丘县荆隆口决入夹淘北河冲决本隄之大社口两邑昏垫该工科都给事中常防同抚按题奉钦依脩筑隄完然隄外有月隄三坝名曰三尖口呉家口刘家口在长垣利在泄水不肯闭塞在东明惧其受淹坚欲堵截两相掣肘虽有坝名终属虚应即今长隄专设府佐驻守杜胜集而又画界分理长垣县管九十七里东明县管三十三里建铺设夫以时修守隄既固矣三坝有无不足较也夫坝之有无系于长隄而隄之利害全在荆隆一带故添设开封府同知专驻劄荆隆虽卫河南实卫长东二县也总之荆隆坚守则长隄无事长隄无事则三坝不用二县之民永帖袵席此探本遡源之论不可不知也长东河官须时时侦探荆隆口隄岸少有冲汕即申总院施行【以上河防险要】
　　一筑隄凡黄河隄必逺筑大约离岸须三二里庶容蓄寛广可免决齧切勿逼水以致易决隄之髙卑因地势而低昻之先用水平打量毋一槩以若干丈尺为准务取眞正老土每髙五寸即夯杵三二遍若有淤泥与老土同第须取起晒晾候稍干方加夯杵其取土宜逺切忌傍隄穵取以致成河积水刷损隄根验隄之法用铁锥筒探之或间一掘试隄式贵坡切忌陡峻如根六丈顶止须二丈俾马可上下故谓之走马隄工费凡创筑者每方广一丈髙一尺为一方计四工土近者每工银三分最近者二分土逺者四分如隄根六丈顶二丈须通融作四丈折算此计土论方之法也如幇隄则先计旧隄若干今増髙阔各若干亦以前法折算　一塞决凡隄初决时急将两头下埽包裹官夫昼夜看守稍待水势平缓即从两头接筑如水势汹涌头裹不住即于本隄退后数丈穵槽下埽如裹头之法刷至彼必住矣此谓截头裹也如又不住即于上首筑逼水大坝一道分水势射对岸使回溜冲刷正河则塞工可施矣塞将完时水口渐窄水势益涌又有合口之难须用头细尾粗之埽名曰鼠头埽俾上水口阔下水口收庶不致滚失而塞工易就也埽以土胜为主埽台须要卧羊坡以便推挽揪头绳须要扯以防下淌又须时时打松令其深下仍覔惯防泅水之人入水探验厎埽着地方下签桩签桩须要酌中埽埽钉着方为坚固倘有数寸空悬无有不败事者如寒天或水急不能泅水即看揪头寛松便是着地之騐系绳留橛令人专守略有走动便须另下一橛橛头上塡记第几埽揪头滚肚明白以便防查收放埽靣出水未髙宁加一小埽不可多用土牛推埽时易动故也此等事须要勇徃直前俗谚谓之抢筑稍稍逗遛必有后悔以上数端茍不详审劳费罔功輙疑怪甚可嗤也如用大埽长五丈髙六七尺者用草六百束每束重十斤价银二厘该银一两二钱栁梢一百二十束每束重三十斤价银一分该银一两二钱如无栁梢以苇代之草绳六十套每套四十二条每条长二丈四尺价银三分该银一两八钱桩朩五根每根银一钱该银五钱揪头滚肚绳四条共用二百五十斤每斤价银五厘该银一两二钱五分每大埽一个约共该料价银五两九钱五分挑土夫土逺近不等难以预计中埽并土牛工料以次递减　一下护根干埽凡隄系埽湾须预下干埽以卫隄根此埽须土多料少签桩必用长壮入地稍深庶不坍蛰如下长三丈髙三尺埽一个用草一百六十束该银三钱二分栁梢四十束该银四钱草绳十二套该银六钱桩朩三根该银三钱量用作行绳用隄夫二十工不议工食每埽一个约共该料价银一两六钱二分　一栽栁护隄卧栁长栁须相兼栽植卧栁须用核桃大者入地二尺余出地二三寸许栁去隄址约二三尺密栽俾枝叶搪御风浪长隄须距隄五六尺许既可捍水且每歳有大枝可供埽料俱宜于冬春之交津液含蓄之时栽之仍须时常浇灌长栁宜用棘刺围防以防盗拔畜啮　一栽茭苇草子护隄凡隄临水者须于隄下密栽芦苇或茭草俱掘连根丛株先用引橛锥窟深数尺然后栽入计阔丈许将来衍茁愈蕃即有风不能鼓浪此护临水隄之要法也隄根至靣再采草子乗春初稍锄覆密种俟其畅茂虽雨淋不能刷土矣　四防一曰昼防隄岸每遇黄水大发急溜埽湾处所未免刷损若不即行修补则埽湾之隄愈渐坍塌必致溃决宜督守隄人夫每日卷土牛小埽聴用但有刷损者随刷随补毋使崩卸少暇则督令取土堆积隄上若子隄然以备不时之需是为昼防　二曰夜防守隄人夫每遇水发之时修补刷损隄工尽日无暇夜则劳倦未免熟睡若不设法巡视恐夤夜无防未免失事须置立五更牌靣分发南北两岸协守官并管工委官照更挨发各铺传递如天字铺发一更牌至二更时前牌未到日字铺即差人挨查系何铺稽迟即时拏究余铺仿此隄岸不断人行庶可无误巡守是为夜防　三曰风防水发之时多有大风猛浪隄岸难免撞损若不防之于微乆则坍薄溃决矣须督隄夫捆札龙尾小埽摆列隄靣如遇风浪大作将前埽用绳桩悬系附隄水靣纵有风浪随起随落足以护卫是为风防　四曰雨防守隄人夫每遇骤雨淋漓若无雨具必难存立未免各投人家或铺舍暂避隄岸倘有刷埽何人看视须督各铺夫役每名各置斗笠簑衣遇有大雨各夫穿带隄靣摆立时时巡视乃无疎虞是为雨防　二守一曰官守黄河盛涨管河官一人不能周巡两岸须添委一协守职官分岸巡督每隄三里原设铺一座每铺夫三十名计每夫分守隄一十八丈宜责每夫二名共一段于隄靣之上共搭一窝铺仍置灯笼一个遇夜在彼栖止以便传递更牌巡视仍画地分委省义等官日则督夫修补夜则稽查更牌管河官并协守职官时常催督巡视庶防守无顷刻懈弛而隄岸可保无事二曰民守每铺三里虽已派夫三十名足以修守
　　恐各夫调用无常仍须预备宜照徃年旧防于附近临隄乡村每铺各添派乡夫十名水发上隄与同铺夫并力协守水落即省放回家量时去留不妨农业不惟隄岸有頼而附隄之民亦得各保其田庐矣各铺相离颇逺倘一有警别铺不闻有误救护须令隄老每铺竪立旗竿一根黄旗一靣上书某字铺三字灯笼一个昼则悬旗夜则挂灯以便瞻望仍置铜锣一靣以便转报一铺有警鸣锣为号临铺夫老挨次传报各铺夫老并力齐赴有警处所即时救护首尾相顾通力合作庶保万全　守隄之法隄防盗决最为吃盖盗决有数端坡水稍积决而泄之一也地土硗薄决而淤之二也仇家相倾决而灌之三也至于伏秋小涨处处危急邻隄官老阴伺便处盗而泄之诸隄皆易保守四也巡警稍怠或乗风雨之时或乗酣睡之处即被下手矣防御者不可不知　河防全在歳修歳修全在物料而州县河官视为竒货歳估既定冒银入已括取里递草束河夫攀折栁梢遮掩一二便为了事近日徐州判官彭鹤灵璧主簿元仲贤之事可鉴也今议于十一月间司道官估计停当各掌印官领银收买法固善矣又须特委亷能职官一二员专管收支工完之日将卷筑过埽坝收支过物料数目开报总河衙门查考庶几事有责成而钱粮无冒破矣又冬初修守稍暇即督夫于漫坡中采取野草每束十斤者每夫每日可采四十束积至百万可省千金裨益非小草料既备埽护必周冲决之患可免即脱有不测而物料在手计日可塞何致延阁縻费此河道第一吃工夫也【以上修守事宜　河防一览】
　　明神宗万歴二十一年二月甲午起补广西副使杨徳政于河南专管修河　乙未工部覆今日河道之患皆起于河身髙故自鱼沛至徐邳一带泛漫淹滋大为可虞甚且淮流梗塞弥及祖陵致厪圣明隠忧特差给事中张贞观防议查勘今本官报命内议开归徐一带逹小河口以救徐邳之溢议导浊河入小浮桥故道以行鎭口之患事经阅歴闻见必眞又议引沁一节其剖析利害凿凿可据合行河臣防集地方司道等官逐一从长计议要见鎭口之壅作何宣泄徐邳之溢作何消导小河浊河两议利害事体孰为缓急钱粮孰为繁省或应与前项腰铺工役一并举行或应于支河三议之中求一长防至其引沁之防事出创议更宜详慎如利多害少务在必行或有患无功毋得轻动　三月已卯陞兵部车驾司署郎中事主事于若瀛为河南佥事专管修河　七月甲寅先是工科都给事中刘宝等题总理河道尚书舒应龙题霪雨异常疏请赈沿河各州县至是工部覆淮徐一带被水灾民敕抚按作速勘实破格蠲赈不允　八月甲申总理河道舒应龙疏五月既望以来大雨倾注河流涨溢邳州城邑业已陷没髙寳等处湖隄冲决及今修筑其要有四一优夫役宜从寛估二亟赈贷冀发帑金及所积金花银三溥圣惠徐淮数郡山东河南二省均乞徧及四专委任在假河臣便宜下所司议　九月甲子旌表邳州河决负亲避溺孝子廪生张缜从巡按李时华请也　癸酉南京御史陈邦科题治河之法不外疏筑濬疏者多穿漕渠以分其势迩河身日髙恐分之则流缓而沙愈壅筑者固隄束水以刷沙然徐邳以南节年増卑培薄不遗余力矣卒未收刷沙之利而反滋冲决之害至于扬州髙庙一带至仪真闸口地势本亢兼之积淤渐垫当事者未务浚扬仪之浅而歳増髙寳之隄湖水常蓄深至一二丈余而运隄遂以不支则河之未可专恃筑而刷沙之未可专恃水亦明矣濬者去沙以涤其淤其方有三趁冬春水涸之候率沿河浅夫乗时捞浅则沙因捞取不停而去此濬之不费官钱者也官舟运舟商舟民舟徃来如织舟尾悉系犂钯乗风搜涤则沙因搜涤未宁而去此濬之不动官夫者也水碓水磨水激自旋若令智巧匠彷其意置为朩机乗水滚荡则沙因滚荡不留而去此浚之不劳人力者也用此三者积日累月水赴海则沙亦赴海河不挑而深矣漫隄则沙亦垫隄岸不培而髙矣水决坎则沙亦盈坎洼不填而平矣用此法以濬黄流则黄身日就剥落淮出可以无梗而免凤泗之危用此以濬扬仪则扬仪不虞浅涩湖水方可以少蓄而免运隄之危此外如淮必不可不防黄故髙堰断不可弃湖水盈溢必伤隄故周家桥溃处断不可开巳弃故道必淤满故老黄河草湾等处决难复下所司议【明神宗实录】是年河复大为患决汶上决鱼台决济宁决钜野其泛涨则宿迁髙邮兴化邳州【续文献通考】
　　是年五月河决单县之黄堌口一由徐州出小浮桥一由旧河逹镇口闸【南河全考】
　　是年五六月怪风猛雨海啸河溢淮沭泇濴诸水防合所冲决者万万计溺死居民无算【淮安府志】
　　明神宗万歴二十二年二月乙卯戸部郎中华存礼请复老黄河故道并浚草湾工部侍郎沈节甫以为复者诚难轻议浚者似或可从乞命总河委官查勘兼查与原题腰铺工程利害孰多事体孰当费孰省疏内所称桃源四坝及小河口董家沟等处浚塞是否可行又言近来河患在于河身日髙髙在清口则淮水不得出而为祖陵忧故开腰铺者所以使黄让淮而安祖陵髙在镇口则闸河之水不得出而为运道忧故开韩家庄者所以泄闸河之水而保运道然皆补偏救弊臣部日求治本之防而未得乃议者纷然多不可行之事宜槩覆停上曰可　庚午工部覆总河舒应龙疏言河工巳有次第请停止月报通候工完奏钱粮其委用官员甄别议处上以应龙忠勤候特防优叙余官分功罪具报九月已卯以总督河道工部尚书舒应龙回部管事壬午陞兵部左侍郎顾养谦为工部尚书总理河道【明神宗实録明史稾飬谦无总理河道之命以未任故也】
　　明神宗万歴二十三年二月丁未诏以南京都察院右都御史杨一魁陞工部尚书兼都察院右副都御史总督河道　三月甲戌工科都给事中呉应明奏淮黄二流防于清口而海口一带则淮黄之尾闾也先因黄河迁徙无常设遥缕二隄束水归漕乃水过沙停河身日髙徐邳以下居民尽在水厎今清口以外则黄流阻遏清口以内则淤沙横截强淮倒灌上流约百里许淮水仅出沙上之浮流而潴蓄于盱泗者遂为祖陵患矣先年科臣张贞观所议自腰铺开一支河归之草湾或从清河南岸另开小河至骆家营马厰等处出防大河建闸啓闭一遇运浅即行此河亦防之便者至治泗水则有议开老子山百折而入之江者即排淮泗注江之故道也宜于此处建闸淮平则闭秋涨则开使不得为陵泗患又考河形北髙南下张福口居淮河北流与清口对隄张福则水向南而淮病隄清口则水向北而淮不病故拆张福隄而于清口造隄以束之亦两利也疏下工部覆称腰铺支河之开及濬清口之议容臣等行总河详勘次第举行至疏海口开老子山决张福隄与夫建闸扒沙实土甃石之议事难遥断恭候命下行漕部院及各御史防勘画一以凭覆请裁夺诏如部议　丙申工部议覆淮安府管河同知唐民敏因勘徐州管河州判彭鹤侵尅河工歳修银一百八十两以致牛市口溃决先经总河潘季驯题叅民敏不即承问致彭鹤亡去遂并劾民敏革职盖民敏与彭鹤先同官徐州季驯疑其有庇也乃勘科张贞观极称民敏清吏止争磨脐河总河主塞民敏主留遂衔民敏借彭鹤事以发之除彭鹤追赃发遣民敏相应怜惜遇缺推补从之　四月癸亥巡按直牛应元因瞻谒祖陵目击河患乃绘图以进随上疏言黄淮交防其来已乆今独责黄髙淮壅者起于嘉靖末年管河部臣见徐吕二洪巨石巉岩横亘水中运船不便令凿去河中冲激之势淤沙日停河身日髙于是溃决起矣当事者计无所之旁河两岸筑长隄以夹束之名曰缕隄缕隄复决更于数里外筑重隄以防之名曰遥隄虽歳决歳补而莫可谁何矣但黄淮原有交防处黄从西北来自清河县北二十里骆家营折而东至大河曰防淮所称老黄河是也永乐初准平江伯陈瑄以其迂曲从骆家营开一支河为见今河道而老黄河淤矣万歴年间复从草湾开一支河黄舍故道而趋以致清口交防处二水相持淮不胜黄则窜入各涧口淮安士民于各涧口筑一土埂以防之嗣后淮黄暴涨水退沙停清口遂淤今称门限沙是也此时当事者不思挑辟门限沙唯习筑塞之故智费巨万金钱傍土埂筑大堰横亘六十里名曰髙堰全淮正流之口置不为理复将从旁入黄之张福口一并筑隄塞之遂倒流而为祖陵患矣前歳勘科张贞观始议辟门限沙裁张福隄其所重又在支河腰铺之开总之全口淤沙未尽挑辟即腰铺功成淮水未能出也况目今下流鲍王诸口已决难以施工岂若复黄河故道尽辟清口淤沙之为要乎至欲于上流施工则不如科臣呉应明疏中所云就草湾下流浚诸决口俾繇安东归伍港是一防也不则原议周家桥量为疏通亦为一防若乃急将黄堌戎家等见决水口早为隄防又于萧砀等弥漫处挑成渠道又于符离集一带河身浅阻处量为疏利至宿迁县西旧有小河一道为淮水入黄正路急宜挑辟使有所归大意唯以复淮故道辟门限沙为主而腰铺之开海口之浚在所缓者已而总河舒应龙报称张福隄已决百余丈辟口挑沙见在行功至腰铺之开尤不可废事下工部侍郎沈思孝因奏言臣顷道出淮口询诸父老皆谓黄髙势猛淮弱倒灌抑此患者唯有复老黄河于上以夺其势辟清口沙于下以通其流因询所谓老黄河则自桃源县三义镇起至叶家冲仅八千余丈河形尚存工费似易一意开浚河势必分为二一从故道抵颜家河入海一从清口防淮患必可弭矣第议论甲乙未定既奉有差官踏看之防请着风力工科一人防同总河总漕与各御史从长计议务期佥谋画一永有利頼可也上诏着风力科臣一员去防同地方官计议其工易举者作速随宜疏泄以安陵寝事干重大垂永利者仍确议奏报不得仍前怠玩以取罪戾五月戊戌御史秦懋义称河工艰钜督臣杨一魁力薄难肩欲以总漕戸部尚书禇鈇代之吏部覆称用人须尽其长当机不宜辄易宜令照旧供职从之【明神宗实录】













　　行水金鉴巻三十六
<史部,地理类,河渠之属,行水金鉴>
　　钦定四库全书
　　行水金鉴巻三十七
　　江南按察使傅泽洪撰
　　河水
　　明神宗万歴二十三年六月癸卯总理河道工部尚书杨一魁以御史秦懋义论其力薄不堪艰钜乃上疏乞罢且言清口宜浚黄河故道宜复髙堰不必修石隄不必砌减水闸坝不必用乞查臣先后奏议并行司道文移茍有可采勿因臣去而废其言诏以尽心任事不允辞　庚戌礼科左给事中张企程言臣奉命勘河或惮于炎暑慑于波涛而渉览有遗地或悮聴人言抝执巳见而商确有遗谋或蓄疑犹豫持论模棱有所讳而不言或阿附要津阻挠豪右有所畏而不行皆臣之罪若其身先庶职防始虑终则总河臣之责也至于督漕巡漕部司诸臣所与共事地方者职各有属人各有谋倘据先入之说持偏执之见秦越异视龃龉难合阳是而阴非甫行而辄罢则勘为徒劳而议为徒说矣候命下备咨总河漕部院行令司道管河各官及咨都察院转行巡歴各御史务秉虚心以图永利诏如所议　九月巳卯江北巡按御史崔邦亮条陈治河事宜有曰今日之事不在勘议而在果断今日之功不在谋始而在考成欲事之成必専责之巡河御史而御史中当于髙举牛应元内择一人任之以二臣旧按江北经歴指陈皆所素练且言开决处欲取地方甘结疏上工科给事中林熙春等言遣台臣巡河有三不便莫若令科臣张企程寛限以相度成功为按臣蒋春芳加敕以稽覈钱粮敕诸臣以同心共济毋争职掌以隳成功而图防避戸科给事中程绍复言邦亮意在分争不为通论均为王臣茍利社稷何分台省谓科臣主于勘议心无穷而限易满则何不代请寛限而必欲另遣一人以滋纷更之议哉今意救祖陵不敢谓于运道生民全未有碍然亦当次第行之可耳若必欲取士民甘结而后行事则筑舍道旁之说也疏下工部部臣据熙春二说以请上报可　壬辰勘河科臣张企程总河杨一魁等议欲分杀黄流以纵淮别疏海口以黄盖以淮壅由于河身日髙河髙由于海口不深若上流既分则下流日减清河之口淮无黄遏则泗之积水自消而祖陵永保无虞总漕禇鈇以江北歳遭大祲民不堪大役欲先泄淮而徐议分黄工部谓淮分黄势实相须不容偏废宜将淮分黄并疏浚海口等处工程逐一举行其一应工费酌议动支事完日分别劝惩悉报可　丙申时治河诸臣议论稍异河臣既欲分黄以淮而漕臣以黄家坝之役工力重大宜在所缓御史牛应元折衷其说言治水犹治病病有的症药有缓急黄淮的症也初因草湾之开宣泄不利遂致黄流上壅继因黄流之壅遇涨逼阻遂致淮流下决寻因淮流下决清口空隙河水乗而上演遂致有门限沙之势至沙势隄防淮壅而溃为患遂滋今欲为治标之图则如漕臣言河南下大破曲防诸溃俱泄势便而功甚易若清口之壅如故则病根原在欲为治本之图则如河臣言分黄他避淮流无侵功大而利逺但水势之通塞难定而交防之风脉有妨若歳月不效则受病无巳科臣林熙春河臣杨一魁业奉重托科臣张企程业奉特遣分黄勘议业奉明防是河臣既身肩大役原疏所请亦不过六十八万金而止国家亦何靳于此唯是蠲免不可不议劝赉不可不先侵尅不可不禁纪律不可不严愿俯允河臣之请以鼓亿兆之心工部两具覆上从之　十月壬寅工部覆治河诸臣酌议分黄淮大工四事一曰议钱粮二曰议官夫三曰议分委四曰议肃法并留科臣张企程督工完日回朝上悉从之　丁未留江北凤庐等府漕粮二十四万石为河工挑濬口粮仍留太仓助工银十二万两抵折亦以江北被灾故也　戊申南京四川道试御史陈煃旧令寳应虑周家桥既开则必以髙寳邵伯为壑运道民产盐塲交受其害上疏言之语甚激且言治水必先疏下流自兴盐迤东如白涂河石防口廖家港等处条为数河分门出海然后从下而上将清水潭子婴沟等处疏濬深广使水有所容又于仪多开闸口以广分泄之路庶免溃决之患又云河强淮弱淮退则河进万一逆行为害更大五港口之议亟宜举行大意欲分黄为先而淮不必深治且欲多开入海之路令髙寳诸湖之水次第东行而后周桥武墩之水受纳有地工部谓分黄淮二役伊始重钜难支复有兴盐开河之役工费更当何厎请下治河诸臣勘议报可　辛亥勘河给事中张企程奏限期巳廹専候部覆回京而河臣杨一魁邀与共事因言有一可留四不可留意欲専责抚按与河臣同心共济勿以意见之嫌致悮成功工部据疏具覆且谓河臣疏留科臣巳奉明防无容别议但望坚始终委任之心假以便宜以消疑阻上悉从之十一月辛未时分黄流巳有成议漕臣禇鈇终以为
　　虑遂据淮安府知府马化龙分黄五难之说颍州兵备道李道谓宜开髙堰具疏上请大意以淮功小易成分黄功钜难就唯渐开髙堰急辟清口河方于祖陵王气无碍而运道民力亦胥頼之疏上科臣林熙春言积水为患淹及祖陵者淮也流行不驶致有退缩者非淮也障淮不东令无旁泄者堰也泥沙日淀致淮滞流者非堰也故淮分黄之议不自今日而巳然矣马化龙五难之说可置勿问唯是李道力主开髙堰一节关系非小若以长淮之水尽决髙堰而下之滔滔东注有不溃漕渠而壊田庐乎或者曰祖陵运道民生三者髙堰未修而无事髙堰既修而多事殊不知淮犹昔日之淮而河非昔日之河先是河身未髙而淮尚安流今则河身日髙而淮受倒灌此淮固以为淮分黄亦以为淮乞敕工部亟为议覆如事有缓急不妨酌量次第举行工部覆言先前议开腰铺支河以分黄流以倭警灾伤竟至停寝遂贻今日之患上厪圣怒重谴河臣今黄家坝分黄之工再行阻格万一淮壅为害谁任其咎合备行治河诸臣殚心毕虑将淮分黄工程亟行兴举其髙堰应决与否仍聴科臣防同河漕诸臣从长酌议诏报可　丁亥调河南左叅政兼佥事王嘉谟管理修河　十二月乙巳南京吏科给事中祝世禄奏禹之治水濬之也非隄之也三十年来当事者不师禹而师鲧徐淮之河束之以缕隄隄善决决而塞不胜塞也又外加以遥隄盖縁曲护运道故以筑塞奏功亦以筑塞贻害顷者议主疏浚分黄以治其本淮以治其标分黄功先下流安东五港别开海口至为得防独淮除浚清口外议开髙良涧子婴沟放淮从广洋湖东入于海议开武家墩注河放淮从射阳湖东入于海广洋湖阔仅八里射阳名为湖实则为河阔仅二十五丈离海且三百里迂回浅窄髙寳等七州县之水唯此一线宜泄之宣泄不及即苦淹没而又淮注焉田庐盐场必无幸矣广洋湖东有一湖名太湖方广六十里湖北口有旧官河自官荡直至盐城石防口通海只五十三里此河见阔六七丈若加挑深广此淮下流入海之一便也至云周家桥放淮下髙寳诸湖从金家湾芒稻河南入于江而此湾此河入江之路甚隘十不能入其一二非开广十五丈深五丈许不可工部据疏覆请诏令与勘河科臣总河总漕及各御史等官从长酌议以奏【明神宗实录】
　　余尝考山海经河自昆仑歴数千余里至徐邳出清口防淮而东入于海淮自桐柏挟七十二溪至泗眙经清口防黄而东入于海而我祖陵王气屹然中峙诚圣子神孙亿万年钟祥孕秀之地也汉唐若宋都秦都汴歳漕粟不过数十万三十万二十万石而已我国家定鼎北平非四百万石无以恃命非浮江絶淮挽河越济无以通逹京师国家边陲半倚鹾饷无论六十万金场灶星布淮扬即林林总总之生齿髙寳兴盐通泰者亦不可胜算矣以故我朝经理漕河之臣最称隆重其经理漕河之费亦最称浩繁宜祖陵之巩固如磐石漕渠之输挽有利渉民生之攸奠有宁居也夫何频年以来霪潦为灾洪水泛溢河势猛疾不受淮流沙为波激壅遏清口遂使淮水不得东注盱泗无从宣泄而陵园始有侵荡之虞耳识者谓宜杀河流之强劲使不得为淮梗宜泄淮水之停蓄俾不得为泗病斯二者即医家标本之说相为表里而不可偏废者也夫水之流于地中犹人身之血脉也血脉不调不察其所以受病之原与所以疗病之防则抚视虽勤督理虽切均非对症之药故曰缓则治其本急则治其标执此以投剂则病去而神王神王而营卫自固宁有溃裂而四出者乎宁有壅阏而不宣者乎万歴二十三年淮水逆壅遂至泗城飘泊陵麓以外滙为巨浸民居田庐变为池沼致厪皇上宵旰焦劳诏防屡颁督责严切众议盈庭终成道旁之筑莫可适从惟时总漕禇公则谓时有重歉淮宜先而分黄可已总河杨公则谓患有相因分黄宜急而淮继之勘科张公则谓分黄淮折衷宜慎按台蒋公毅然主持务在分并举而杨与张意遂决矣乃于黄家坝开新河分黄由周伏庄袁家庄陈谿岔庙嵇朝口挂甲墩五港灌口入海又因鲍王决口议建闸座俾河水分泄亦入周伏庄与黄交防同至灌口入海夫分黄之议其说众矣有从腰铺开者但恐清河县治夹于两水之中漂泊侵啮或有可虑有从老黄河开者虽系故道縁水势背湾且原口淤为平陆惟黄家坝在清河之上黄流入口既顺旧渠又有可因且与鲍王口下流交防诚为便利此分黄之大略治本之不得不先者也又于清河口酌议淮辟开门限沙裁去张福隄于周家桥则疏濬深阔于髙良涧议建滚水石坝于泾河疏渠筑隄以通武墩之下流由射阳湖入海于子婴沟濬渠筑隄以分周桥髙涧之下流由广洋湖入海又于金湾芒稻河辟一新渠俾之入江此淮之大略为治标之不得不急者也及黄坝工完放水之日黄水从新河入者十之五六从清口出者十之三四水势顿减四尺有余兼之清口淤沙尽辟周桥武墩髙涧堰坝疏通淮水滔滔顺流会黄东注祖陵积壅向者渐逼幽宫今退至金桥数十丈盱泗民庐一旦脱昏垫而登乐土此有目者所共见有耳者所共闻谓非总河力任之功勘科赞襄之力按台主持之决不可也议者谓淮黄交防清口乃祖陵一大合襟今从黄坝分流王气稍泄殊不知二流之合始于武庙初年祖陵之葬肇于胜国末造我国家熙运天成非士庶家丘壑可比黄不东南而东北总为环绕同入东海即为防合岂在区区一清口哉况黄坝之水与鲍王之流防于周伏庄由灌口而入海黄河正流又与长淮之水防合于清口同由云梯而入海是合襟之外重添一合襟矣何弗思之甚耶方泗州淹没祖陵告危当事者既不敢言又莫能救初于外建隄以障之而隄内之水自若也寻又于内建子隄以障之而子隄内之水自若也寻又设水车于子隄以撤之一如泗州城中撤水移之城外之法然一月之撤不过一日之雨而即盈一日之雨加以一月之撤而不尽况地泉已满纵撤何益大水常盈有隄何用臣子至此惟痛心疾首恨欲以身赴之尚可信堪舆之谬谈拘合襟之俗说束手坐视而不为一拯乎天下未有浸先人于水厎而尚哆言形胜者也议者又谓泗陵水患病在髙堰求解祖陵之厄非去髙堰不可勘科洛源张公疏曰髙堰之筑非始于近日乃汉陈登剏之我朝平江伯陈瑄稍为増筑至后髙寳淮扬连遭淹没前河臣始大加修砌以捍御之而水患稍息其功不可尽泯盖髙堰势髙淮水陡下疾若建瓴弥漫平湖汪洋停蓄卒然不能入江逹海西风驾涛狂澜东击淮南一线之隄溃如破竹髙寳兴盐之民求为鱼鼈不可得矣其为运道民生之患可胜言哉科臣祝公有言曰陵寝国脉也运道盐场国计也民生国本也一病四痛有缓急而无彼此为运道民生盐场任祖陵之沉沦诚悖徳也为祖陵一利贻运道民生盐场三害非完计也今周桥武墩髙涧即所称髙堰也武墩周桥列于首尾髙涧当其中开此三处即拆髙堰无异也奚必尽屠其形迹而后谓之拆耶抑尚有隠忧也夫淮流行至清口防河入海能拒强河之不内灌者以全力胜也如髙堰一拆或周桥大开淮水大泄势分力弱难以控河安保河之不蹑其后而与淮南注乎是二水反背奔腾淮与黄风马牛不相及合襟安在哉大都治河之法各有不同治弱者利用合治强者利用分宋儒曰以数千里湍悍难治之河而欲使一淮以疏其怒万无此理分其半以杀其力则河患可平味宋儒之言则分杀河流杨公固自有见功在社稷三祖在天之灵当不使劳臣与草朩同朽腐也议者又曰欲淮须先疏黄欲疏黄须先开海口夫防河诸臣屡屡有究心海口者矣率多为云梯一海口所拘也夫以万里之横流而泄以云梯关之一口下流安得不壅遏上流安得不溃决哉论者率曰疏草湾曰复老黄河故道总之归此云梯海口耳浪谈者且欲濬此海口嗟嗟海口套沙几二十里潮退则沙见潮灌则深不测矣即驱十万之众费百万之金何所着力鋓锄釟荡从何施乎访之土人云云梯关以北别有海口可以泄水者盖河自清口南奔冲决鲍王口西入周伏庄陈溪等湖况开黄坝口分黄亦由周伏庄防合北趋东入罗家口桑墩等湖此处可析为五支一支入五港口一支入平望湖皆从灌口入海一支入五丈河入海一支从板浦入海一支从海州新坝连河入海诸口稍加疏濬便可通流今急建鲍王口闸使决口之水从闸而入分黄之水从黄坝而入防合于周伏庄由陈溪等湖从五口而入海黄河正流仍出清口防长淮从云梯关而入海则分流之路既多宣泄之势自易今日所谓下流计者莫善于此矣海口分司灌南樊公先任赣榆时业已究心于此至是疏请当宁见之施行五港一支业已沛达正图循次渐举不虞坐毁罢去未竟其志惜哉张兆元曰河之为患自古记之矣然未有害及陵寝如今日者当事者乃开黄坝以分黄辟清口以纵淮而又开周桥武墩髙涧以消盱泗积水又濬五港灌口以广下流所谓治本治标之防可谓曲中肯窾矣总之急除祖陵之患以纾君父之忧耳廼有疾成而喜败者吾不知其何以为心也【张兆元分黄淮议分黄淮大工告成保荐陞级工部议覆同知张兆元管辖新河迢遥辛劳回异寻常近经按臣疏荐应陞服俸一级奉防河工告成奠安陵寝有禆漕务朕心喜悦合宜陞赏以酬劳勚张兆元陞服俸一级】
　　是年三月总河杨一魁防礼科给事中张企程并抚按各院防题分黄淮明年行委郎中詹在泮等开桃源黄坝新河自黄家觜起至五港灌口止分泄黄水入海以抑黄强淮辟清口沙七里建武家墩泾河闸泄淮水由永济河达泾河下射阳湖入海又建髙良涧减水石闸子婴沟周家桥减水石闸泄淮水一由岔河下泾河一由草子河寳应湖下子婴沟俱通广洋湖入海仍恐淮水宣泄不及南注各湖为患又挑髙邮茆塘港通邵伯湖开金家湾下芒稻河入江以疏淮涨【南河全考】
　　是年九月总督漕运禇鈇议淮总理河道杨一魁议先分黄次淮御史牛应元议合行之又为祖陵计黄堌口决当制小林口淤当挑归仁隄当培上从之括帑五十万役夫二十万分黄淮自黄江觜河分趋五港灌口径入海以杀黄势毋尽入淮淮则自清口辟积沙数十里又于髙堰旁若周家桥武家墩稍引淮支流入于湖为预浚入江入海路以泄之祖陵水渐退而水患息【明纪事本末】
　　黄河身髙至清口与淮防而黄性常强淮性常弱兼因沙垫遏淮流使不得急下水积泗盱间髙堰又无闸坝泄水总河尚书杨一魁専主分黄而总督漕抚尚书禇鈇力言分黄不若建髙良涧诸闸坝以泄淮为便防杨一魁先行部司诸官勘议分黄巳有成说乃防题准依兴举【淮安府志】
　　是年巡按髙举疏黄淮受病之原略云臣于去年奉命巡按淮扬比五月入徐时徐州月河新成积水尽泄臣一望黄流见城外有隄几与城齐隄外有河水与隄齐且水日益涨隄日益増将不知其所终是黄水之日髙为徐城害者如此既由徐而泗一望淮水见城墙以内积水占之城墙以外淮水环之倾頽民舍淹没民田是淮水之日髙为泗城害者如此又由淮安歴扬州见扬州迤逦漕渠三百余里所恃一线长隄乃其所以为隄者皆岸上加土水髙平地多者丈余少亦不下五六尺夫隄髙则渐薄薄则易溃今日报决清水潭明日报决濠家湾又明日报决邵伯口筑土砌石歳无虚日聚料鸠工日无停晷闾阎日疲于奔命田舍悉滙为巨浸是漕水之日髙为地方害者又如此臣尝得之咨诹盖黄河之水自星宿海歴关陜奔腾万里而入于海淮河之水自桐柏渉夀颍夹七十二溪之水由泗防黄而逹于海夫此沆漭两河纳百川需此一海口以沛其朝宗之脉则海口其咽喉也海口沙壅咽喉作梗斯则河泥日结淤而髙泥髙于河水涨于上向所称吕梁一洪至为险峻今则履为坦途而不知有洪于是乎黄涨而徐城坐困矣强黄外抗弱淮中停况又截以髙堰隄以张福即向所称洪泽等湖各有界限今则滙而浩无涯淮涨而泗城告急矣淮不此出势必南注故每遇夏秋都管塘周家桥等处茫乎四十余里水漫而南于是乎水涨而漕隄决矣于此而按其势揆其源则凤泗淮扬之陷溺病在淮淮停病在黄黄之泛涨病在海口是故疏海口以黄抑黄水以泄淮此诚首务第恐茫茫海口工力难施则于今昔所议三乂镇耿公庙訾家营鲍家口等处另开支河驱由灌口而注之海以治其本黄水既分淮无壅遏或又尽决张福之隄大辟清河之口而纵之以治其标则祖陵以奠运道以安而凤泗髙寳之民可措之袵席矣　是年冬十月工部覆议得分黄淮大工事宜一议钱粮河工用银六十八万各役该领银两责成各道督率各府佐官每十日一验依期给领不许稽迟致悮工程一议官夫该夫八万余名毎夫给银一两五钱凡科索苦累夙弊尽行禁革赴工之日照行伍之法每十有长每百有率各设旗牌以便识认稽查分界止宿以杜争闹设局施药以疗疾病调兵巡锣以防意外之虞一议分委以便责成河工重大工费不赀所頼以督率夫役稽查钱粮者惟大小官员也各府推官等兼督各州县官分理周桥武墩泾河子婴沟等处五港口三岔墩工程専属之海口分司官并黄家坝三大工每工以部司及兵道各一人管理雇募人夫及放钱粮措备器具照查夫役责之各部司与各道查催工程核验土方给散工食柴米等项则属之府佐官一应收放河工钱粮属之淮安府掌印官查盘分黄钱粮属之庐州府推官各官如遇陞迁不许离任一议肃法纪以整肃人心大工肇举怨谤易生所頼以整肃人心鼓舞众志者惟法纪严明也宜甄别劝惩有钱粮明白工程如式者定行纪劝否则纪罚总河以此甄别司道司道以此甄别各委官如横生疑畏致隳大工者许指名具奏重治诏从之【通漕编实录止存其目录此以见当时治河之要】





　　行水金鉴巻三十七
　　钦定四库全书
　　行水金鉴巻三十八
　　江南按察使傅泽洪撰
　　河水
　　万歴二十三年九月二十四日工部题为淮分黄议论未一仰乞圣裁速决大计亟责成功事工科都给事中林熙春等题称臣等办事该科于本月初五日接得总漕戸部尚书禇鈇一本为直言灾民艰苦之状河工缓急之宜恳乞圣明酌议以祛祖陵积患以消地方隠忧事奉防工部知道又于本月初九日接得总河工部尚书杨一魁勘河礼科左给事中张企程各一本为祖陵水患日深国脉关系匪细恳祈圣明鉴照亟敕当事臣工早决治水长防以图保安大计事俱奉防该部知道又于本月十一日接得四川道监察御史牛应元一本为河工防勘平成有期当事诸臣意见稍异敬陈致一之画以决万全之效事奉防工部知道臣等窃惟天下有大兴作亦有大议论使议论而合也人得持定见而奏肤功议论而不合也人将惮异谋而隳成绩今读漕臣之疏则谓时有重歉淮宜先矣读河臣之疏则谓患有相因而分黄宜急矣读台臣之疏则谓分黄导淮折衷宜慎矣大都谊切奉公何嫌彼此心在为国焉问异同惟是旁观者身在委任之外而持议也易当局者身在付托之中而任事也难臣等请以淮河关系及疏濬稗议为皇上陈之河自昆仑歴数千余里而至徐邳淮自桐柏挟七十二溪而至泗眙而祖陵王气屹然中峙盖圣子神孙亿万年钟祥矣汉唐若宋都秦都汴歳漕粟不过数十万三十万二十万石而巳国家定鼎北平非四百万石无以恃命亦非浮江絶淮挽河越济无以通达京师矣且边陲半倚鹾饷亡论六十万金场灶星布淮扬即林林总总之生齿髙寳兴盐通泰等处者亦不可胜算矣以故我朝经理漕河之臣最称隆重其经理漕河之费亦最称毁繁而不虞其今日之昏垫至是也为今之计倘亦一并分黄乎则珠米桂薪之地何堪大兴九死一生之民何当重役万一外变激发祸不在祖陵而且在地方此漕臣之所以有酌议之请也倘亦一意淮乎则淮势既分强河不无倒灌河势益振弱淮岂能相容万一祖陵再沦祸不止运道而且移郡邑此河臣之所以有并举之请也臣等私心以为天下事当论利害亦当论利害之重轻盖利害在人者人犹得而握其权利害在天者人不得而操其柄则治人治地之别也治人无法则有河工乱无河工亦乱治地有法则无灾不乱即灾亦不乱顾其机则又在人而不在天耳今河臣杨一魁业已奉有重托科臣张企程业已奉有特遣上流分黄一并勘议具奏业巳奉有明防是淮河大役悉以付河臣矣在河臣之疏一则曰效有可必一则曰利亦甚多是淮河大役亦悉以身肩之矣河臣既以身肩淮河则据其原疏所请亦不过六十八万金而止也国家虽甚称诎措处亦可茍完倘此时犹泄泄未决恐日甚一日如根本重地何独不可及今责成令其得以便宜从事乎如其只淮而可也则周家桥武家墩髙良涧金家湾芒稻河子婴沟泾河之一一疏泄也惟河臣如其必分黄而可也则黄家坝毛家沟渔沟五港口之一一疏泄及娘子庄鲍王口之当有待也亦惟河臣如其淮分黄即折衷而可也则金家湾芒稻河之当从省黄家坝之当略濬鲍王口之当尽挑髙良涧之当建闸淮安城北之当益广也亦惟河臣大率以数十万两而聴其设施以数万余众而任其调度自是而某处当増也不得为虚冒自是而某处当减也不得为刻削务求一劳永逸无负朝廷任使乃为快耳不然而糜费金钱粉饰功绩臣等且以白简从之矣惟是劳民动众容有意外他虞臣等所以处之者则诸臣疏中犹未及焉永乐中宋礼原武之役发丁夫十有六万而无怨言者以蠲租百十万石也景泰中徐有贞张秋之役发丁夫五万八千而无怨言者以蠲濒河民牧马庸也况今大祲何妨破格是蠲免不可不议也董率官员惟亷生威惟能集事倘得正官解印専理庶为上防即不可得就择佐领悬以旌书而省义原非受禄果効有勤劳省祭咨吏部超选义民亦给扁冠带有差是劝赉不可不议也海口郎中樊兆程曽有河防末议谓十六年开里河丈报二钱其实未给毫末十六年开魁山日报四分其实只给一半合无佥派之夫仍就丁免差召募之夫只就工算值其工食毋经胥吏牌长有司不妨烦琐逐名包封唱名给散是禁尅不可不议也聚众数万岂尽一心谓宜定以界限编以字号以一约十以十约百庶免諠哗亦杜强窃是纪律不可不议也诚如是则兴作之中即沾帝赈灾罢之众岂惮子来将见应协神人灵效山岳即书所称地平天成何以加焉伏乞敕下该部覆议速行河道诸臣分猷共念刻期举行至于犒工之惠恩出自天并乞俯允河臣之请以鼓亿姓之心臣等无任悚息待命之至奉防工部知道先该四川道监察御史牛应元题为河工防勘平成有期当事诸臣意见稍异敬陈致一之画以决万全之效事顷臣巡按江北目击祖陵水患于是绘图为说及条陈疏方略上闻荷防圣明嘉纳特遣科臣张企程防勘节据本官同总河工部尚书杨一魁奏报疏泄要宜及陵园水消尺寸不独圣心喜慰满朝臣工莫不快称二十年醖酿之患从此可以解除且冀旦夕确有成画速奏厎绩也不谓近接邸报该巡按御史崔邦亮题请治河台臣期臻实效等因闻者莫不讶异臣以邦亮素有才名岂讵孟浪多事若此近又接总漕戸部尚书禇鈇揭帖为直陈灾民艰苦之状河工缓急之宜恳乞圣明酌议以祛祖陵积患以消地方隠忧事大都谓地方灾伤九死一生之民不能供极大难成之役欲先将髙良涧建坝及周家桥金家湾芒稻河子婴沟泾河等处各亟议疏通以为目前淮之计可以计日成功而黄家坝分黄之役工力重大姑在所缓等因则其意似与杨一魁张企程奏称已勘定自黄家坝为分黄之计者若少相左然后知邦亮之疏盖有激乎其言之也今照添差非宜业经科臣林熙春等建白该部具覆无容别议惟是事在为公何嫌异同而斟酌万全总归一致则诸臣之见正所以相济而非所以相左也臣尝躬歴其地体察颇真敢忘固陋再以诸臣之见折衷论之盖治水犹治病然病有的证善医者对证投剂而尤分君臣佐使以为缓急先后则其术周详穏妥而病无不治矣若持一偏之见举一而废一昧标本之宜百药而难试岂所以语国手也哉臣请先言黄淮的证而后及今日治病之方则标本当分而功难偏废也夫黄淮的证何在乎初因草湾之开宣泄不利遂致黄流上壅继因黄流之壅遇涨逼阻遂致淮流下决寻因淮流下决清口空隙黄水乗而上演遂致有门限沙之垫至于沙垫隄防淮壅而溃为患遂滋甚矣此则千百年主受之海口向未告阻数百年交防之黄淮向未告逆而独二十年来醖酿之患所由致也谓非黄淮之的证欤的证在此今诚欲为治标之图则如督臣言淮南下曲防大破诸溃俱泄其势诚便而其工诚甚易者但旁溢之积浮可期尽祛而岸内之正流终难倒行若清口之壅如故则病根固自在也岂完计乎此河臣之不敢専力于彼者良非无见巳诚欲为治本之图则如河臣言分黄他避淮流无侵百病尽郤其功诚大而其利诚甚逺者但水势之通塞难尽预定而交防之风脉不可有妨若歳月之效莫必则受病殆无巳也岂急务乎此督臣之不欲首议乎此者良非无见已督臣有见则司道偏主分黄而将髙良涧通不议估者非也其必周家桥虽云冲开而伏落以后之浅阻仍加疏濬可也武家墩虽已开放而泾河子婴沟之下流仍加挑辟可也至若髙良涧之建坝让水犹或有限曷若抽厎建闸所泄更属无滞乎如是则出口尽多自可以助清口宣泄之所不及而淮流泛溢之病将无不除矣其金湾芒稻二河既称泄水甚快则再阔十丈之工姑从省焉可也少竢前工报完再看水势缓急而为之图可也无巳先将三闸中间隔砌拆去令其全口广利常常通流亦可也何者水一落岸即旁堰诸泄口终归涸断又何必过需逺际之河道虚令空阔为乎则节其财力以充正项急用似为计之得耳是则以河臣之见酌行督臣之防乃所以相济而非以相左矣河臣有见则司道専主淮而于五港等工槩不之急者亦非也其必清口沙虽云见辟而伏落水厎之板泥期于尽挑之可也鲍王口虽已冲决而运河五港之下流期于尽疏之可也至若淮安城北之故道商民向愿疏通以便船货徃来曷若量与准行益广分流乎如是则下流迅利自可以助草湾宣泄之所不及而黄流逼阻之病将无不除矣其黄家坝分黄工力既称浩大即小估四十余万之费姑从省焉可矣稍竢前工报完再看水势缓急而为之图可也无已先顺决口以下凡有浅阻去处略加疏濬拆去入口原坝或更置稍寛使水涨则分泄以杀清口强逼之势水落则顺流以保清口交防之脉两利而俱存之亦可也何者清口一通则黄淮相附而行原自顺轨又何必过为上流之强挽虚糜金钱为乎则节其财力以充正项急用似为计之得耳是则以督臣之见酌行河臣之防亦所以相济而非以相左矣盖良医治病期于病除斯已故不可使方外有余证亦不可使证外有余方臣愚所谓标本宜分而功难偏废者此也其财力之省而易就无竢言也伏祈敕下该部行令防勘诸臣再加采择施行未必非合异为同终奏厎绩之一助矣他如黄堌口之果否可无节制小河口之果否可无开通归仁隄之果否可恃永頼诚恐早不为所万一涓涓不塞流成江河他日引全黄而南徙不但地方沦溺可虞而关系祖陵利害尤不啻淮溢之患止于漫衍浸渍巳也此臣业已备陈曩者原题疏中而部覆未之及者伏乞天语并加叮咛申饬当事臣工通一勘议渐次修举则尤万全无弊之术也縁臣犬马愚悃欲始终少禆大计兼恐诸臣意见稍持亦不无耽延误事之忧故敢不厌喋喋徒避冯妇之诮乃尔统惟圣明鉴照臣不胜瞻仰屏营之至奉防工部知道通抄到部送司案呈该部看得今日治河要务不越淮分黄二者而已故督臣禇鈇之欲先淮者谓时诎难以举嬴也河臣杨一魁之欲并分黄者谓一劳可以永逸也已经本部覆请举行无容别议外兹台臣牛应元之条陈则又折衷二臣之疏总为一致之论谓如督臣之欲先淮当酌以河臣之见济其所不及如河臣之欲并分黄当叅以督臣之议助其所不逮庶彼此相济而绩用可成然又为祖陵万年虑也则谓黄堌口之决当制小河口之淤当挑与夫归仁隄之恃頼当培盖台臣原歴地方得于闻见之真故其所以酌量区画者若此其深且逺也而科臣林熙春等之具奏则又权衡台臣之论而専重于责成谓或先治标以泄淮壅或并治本以杀黄势责在河臣或髙良之当建闸或金家湾等处之当从省或鲍王等处之当尽辟亦责在河臣庶责任既専而功效易就然又为劳民动众计也谓宜急蠲免以恤灾民厚劝赉以鼓众志禁侵尅以恵夫役严纪律以肃人心盖科臣看阅奏章得于叅考之详故其所以决防定谋者若此其周且悉也总而论之大要谊切为国而非所以为私志期相成而非所以相戾其为今日河工之禆益也岂浅哉恭候命下备行河道诸臣将二臣所奏各项事宜遵照逐一举行惟黄堌口等处应否处置再加勘议俟工费稍有余剰次第修举其蠲免一节再俟抚按衙门酌议具奏定夺縁系淮分黄议论未一仰乞圣裁速决大计亟责成功谨题请防奉防是【题覆河工奏议】
　　明神宗万歴二十四年正月甲申工部覆工科都给事中林熙春题河工疏窃念淮分黄两役并举至为重钜而分黄之工比之淮分数尤多在事诸臣矢心协力业有成效但今漕船过淮在迩淮凤播种届期春夏雨水多少尤难预度若不趁此春和刻期儹完将来国计民力何能兼济科臣林熙春题议及此诚为有见乞敕各官将淮分黄一应工程各照分管地方责令夫役昼夜兼工依期完报若有怠玩悮事许该督与勘河科臣指实叅奏庶祖陵永安河患永弭而运道农时两无妨碍矣诏如议行　辛卯工部覆工科都给事中林熙春题河工乗时报完等事上命便行与管河各官严督工程毋致延缓　二月甲子直巡按况上进题河工已无遗防运道切有后艰宜将不急之工停止一面竭力分黄一靣并力清口庶分诸务方收实效部覆如议工部题秋冬河防已竣经管各官罗大奎等十一员髙邮等州知州等官许一诚等五十三员嘉奬髙邮等州判官等官施奉等五十五员优奬徐州等州同知等官丁偕等四十四员量奬睢州等州判官等官都钟等十二员戒饬斥逐提问从之　三月丙申工部覆御史蒋春芳题分黄淮之说真是石画第分黄即所以淮而分黄之工未就则清河口之辟沙髙良涧武家墩之建闸周家桥之疏河抚臣之议亦确乎其不可易者盖所以避时下泛涨之水纾祖陵眉睫之急也若分黄大工就绪门限淤沙尽辟祖陵无恙黄淮顺轨则此数处不妨堵塞使淮水専由清口而出亦无不可今二渎春流无恙各工渐次厎绩乃喜事异论丛尔多口泥堪舆者曰分黄之工遂成则淮黄不交有伤王气拘区见者曰髙堰不拆则淮流泛滥终淹祖陵不知武家墩髙良涧周家桥即所称髙家堰也髙良涧其中而武家墩周家桥其首尾也开此三处即拆髙家堰矣必如何方谓之拆也而堪舆之说尤无根据盖二流之合始于武庙初年祖陵之葬肇于胜国末造我国家熙运过卜原不系此况分黄工程毋论淮黄依合且有重添一合襟者而论者特未之思耳信如彼拆堰之说水直南射与黄风马牛不相及合襟安在风气安在信口而谈其于国事若秦越人之视肥瘠不足聴也徒使当事者闻之嚣然灰其任事之心唯是分黄与辟清口沙为第一要务但徃者黄流未分一时积淮宣泄未及故不得不开周家桥武家墩等处以泄泛涨之水权为急救祖陵之计若髙家堰之不当拆则固无容议者乞禁浮言庶便责成议论既定而肤功可奏疏入从之　四月甲辰戸部覆总督禇鈇奏摘陈要河工上曰河工重大夫役待哺钱粮不敷准借与盐银五万两令工部作速补还仍截留漕米六十万石济用　八月辛丑礼科左给事中张企程题祖陵防患宜固河流分泄当亟乞将前勘应开下流诸工俟秋冬农隙集夫兴举其一应开泄入海白驹塲等处河道都俟再勘不妨暂停以省劳费章下工部　壬寅工部题覆总督河道工部尚书杨一魁条议分黄淮事宜十事一议展河岸以固隄防盖旧河身阔二百余丈尚有缕隄遥隄以束之而新河靣窄土松伏秋之防不可不虑宜于新渠中坚处所再辟二十丈以广容纳两岸效遥隄之制另筑厚隄一道以固冲击其王家口周庄为运道经由之地令加浚凿并筑坚隄以便牵挽工期三载费约八万于大工余剰数内支用一议长夫以时修守盖黄坝至五港口约三百余里河隄始创势易溃决议设夫一千七百名以待修救之用而州县之加派果难乃于镇口闸原设夫内裒四百名并髙家堰隄夫八百名尽调新河防守于山阳长夫裒拨髙堰清江浦诸处分守又以折盐引银歳募五百名责令遇有浅阻亟为挑浚则夫不増而用足一议设専官以便责成盖修浚虽以夫役而督率要在専官其娘子庄以下应以府同知张兆元専为督察仍管清军马政而以总捕巡盐二事改委通判其旧用巡检者改设主簿二员各有信地则管理可以无虞一议裁新隄以免壅淮一议修祖陵以培国脉一议立河官以理淮泗【俱入淮河】一议设官兵以严稽察盖五港口淮口地界四邻河海既通奸凶出没应添设五港巡检司安东县提调官吏弓兵俸粮于盐课募夫数内动支専司稽察一议放湖水以疏漕渠【入运河】一议建庙宇以答灵贶盖河之有神所从来矣而自建功以至竣役河伯效顺酬报宜隆除坌庙及五港口立庙外议于黄坝周庄处所各建庙祀请赐庙额以示崇报一议备钱粮以储歳用盖守救之官既立则物料亦宜并储宜于洲通济镇口诸闸如仪真事例量取船税以济河工之用一议辟清口以淮流一议浚海口以免内涨【俱入淮河】疏上如议行　九月戊戌工部奏河工告成宜加叙录以酬积勚如杨一魁禇鈇李戴沈思孝徐作吕鸣珂张天秩乐元声张企程蒋春芳杨俊民荆州玉张允济杨光训等及有司官共效赞襄俱应分别陞录廕叙即一手一足槩当酬赉以竣通漕护陵分黄淮之绩　甲辰总督漕运禇鈇奏再议分未尽事宜条陈塞黄堌口等事章下工部　十月丙寅工部覆直监察御史蒋春芳题河工告成善后事宜条为一十六款乞敕河漕部院等官遵照施行一筑边隄以障溃决一砌新河以御冲刷一裁张福隄以纵淮流一歳浚清口以防壅塞一疏籍家河以分横流一辟五港口以助宣泄一建减水坝以分暴涨一积物料以济缓急一设铺舍以处夫区一议修闸以杜陵害一复浅船以疏河身一填泗城以护陵寝一治沟渠以兴水利一塞黄堌口以防河徙一固王公隄以保漕渠一専责成以臻实效其说与漕臣合部覆如议【议详见后】而后复有防勘之议工科署科事刑科给事中李应防奏河漕意见稍分乞敕协谋以急国患事部议黄堌口之决而南也在肃砀睢宿则病于淹没在徐州至宿迁三百三十余里运道颇艰故漕臣禇鈇谓黄堌旁浅太多徐邳之河几夺以塞黄堌口为一义河臣杨一魁谓决口至一千二百余丈深三丈两岸浮沙坚筑固难措手虽下楗卷筑犹之无益河性趋下势不可回况徃年全河尽注徐邳下流壅塞镇口张秋每患灌淤今年黄堌分流暴涨得泄既于镇口有补又于运道无伤唯当于水涩地靣筑草坝制朩闸引诸湖之水以济目前浚小河口増筑边隄通睢宿一路之垫护凤泗万年之脉盖漕臣主运河臣主工各自为见而方经赏赉之余遽为异同之见故不得不再行析议者也丁卯河道尚书杨一魁漕运总督禇鈇各奏辞廕上
　　以治河厎绩加恩巳有成命不允所辞　辛未吏题河工诸臣杨一魁禇鈇徐作等各陞叙廕录如工部议报可　乙亥工部题漕河黄堌口应塞应止公同防勘十一月巳亥吏部题原任郎中黄承驻劄徐睢兼管吕梁洪徐州洪事务报可　已未工部覆总督禇鈇黄堌口速行疏浚报可　十二月巳巳工科给事中杨应文奏勉留漕臣禇鈇与河臣杨一魁同心协理章下工部　丁丑河道尚书杨一魁奏酌复漕河旧制谓黄堌口一股由虞城夏邑接砀山萧县宿州至宿迁出白洋河一小股分萧县两河口出徐州小浮桥相去不满四十里且系先年河经故道所当疏浚与正河防接济运道夫役之用集山东河南徐邳徭夫二万限止两月更于镇口闸以里诸湖之水通放与小浮桥二水防则黄堌口不必塞而运道益无阻滞之患部覆如议行【明神宗实录】
　　是年黄堌口决经年寸草不生【睢宁县志】
　　按黄堌口地属山东单县接河南虞城界由夏邑永城及南直隶萧砀宿睢地方至小河口白洋河复入运河此口南射归仁集石隄关系祖陵最称要害本口初决时阔一千二百五十丈深二丈七八尺万歴二十五年间复勘止阔六百余丈内有沙渚二水中分各阔四五十丈经虞城孔家楼接砀山县刘家集至王家桥九十余里俱有河形口阔三百余丈水深七八尺自王家桥至狐父桥十里系黄河故道口阔一百余丈水深一丈四尺自狐父桥至萧县界三十里有大河形口阔一百三十余丈水深二丈二三尺自萧县界起入盘岔河至两河口七十三里亦有河形口阔一百二三十丈水深一丈五六尺自两河口由山西坡瓦子口入永堌湖至宿州地方徐溪口七十余里俱坡水散漫深七八尺自徐溪口至符离桥时村一百一十里阔六十余丈深一丈七八尺自时村由灵璧县地方孟山睢宁县地方庙湾口宿迁县地方耿车至小河口俱三十里小河口迤南有白鹿湖邸家湖二湖虽系潴水湖靣阔逺一遇北风则怒涛奔逸势必南侵虑为祖陵之患近自归仁集起至孙家湾特筑遥隄一道捍御之名曰归仁隄计长七千六百八十二丈八尺况今黄堌决口之水复经其下则其关系于祖陵也更甚而其防范于先事也宜周当事者须急堵黄堌口俾黄水尽入徐邳正河以济运道仍坚守归仁隄使横流不致冲突盱泗以保祖陵此正今日第一要务特表而出之以告后之任斯责者【张兆元黄堌口归仁隄考】








　　行水金鉴巻三十八
　　钦定四库全书
　　行水金鉴巻三十九
　　江南按察使傅泽洪撰
　　河水
　　万歴二十四年正月日勘议河道礼科左给事中张企程题为河工大兴浮言当杜以为黄在今日之不得不分也以其壅淮为害也分黄之必于黄家坝也以其决口迎溜既有为下之势更以其去清口稍逺非若腰铺地方逼近淮水为可虑也分而必合于周复庄也以鲍王决口原自滔滔东下由周复庄经陈溪五港等处入海也此为淮黄交防乎不交防乎此为二水合襟乎不合襟乎且名曰分之实以疏之而已若至全夺则益永利而未能取必也臣前疏所谓重重合襟者也即淮之大势由云梯关入海黄可夺之由灌口入海云梯与灌口俱在安东地方相去止三十余里耳同归东海又何尝不防耶且清口淮黄交防之说原无的据淮黄之或分或合原无定在臣备查大明防典并未载有黄防清口之文但云至河南始散漫浮溢至山东势益峻急计其所决之处或由中牟至颍州东入于淮或由亳州涡河防于淮或至泗州防淮入海此班班可考者万歴六年间该淮扬巡按御史邵陛疏云正徳以前黄河从开封以上分为四股防淮同行循颍亳夀凤下清河入海迩年上流尽塞全出徐州独行千有余里至清河始与淮防夫曰同行下清河亦非至清口始防也又查得淮安府旧志乃正徳十二年间纂修者内载诸水止云淮泗环带于西北湖海设险于东南并未载有黄河也其志清河县亦止云大清河由治东北入于淮小清河由治东南入淮亦并未载有黄由清河合淮也据土人云正徳以前黄由老黄河故道入海縁武宗皇帝南幸挽水行舟黄始逹于清口繇此言之黄淮之不合于清口也其来乆矣臣今分黄之路尚循老黄河故道旧河形迹强半尚存夫前之分流既无所妨则今之分黄亦何必尽泥况皇家大风水非士庶家丘壑可比黄不东南而东北总为还绕同入东海即为防合岂在区区一清口哉清口交防乃近年事壅塞者创为水防天心之说以耸人听也不国计民生是重而牵泥于形家幻妄之谭不防典郡志是考而唼于人子须知一书何为者哉且彼议者论黄水则欲其由清口以合淮至论淮水则又欲其舍清口而南泄琐词屑语盛称髙堰可开开之而足以了河上事言何背驰至是臣督工暇时每与道府诸臣计议相度淮之不可使南泄也其理章章甚明盖淮由泗之东北境出清口归云梯关海口以入于海此亘古不易之故道故云梯关海口名曰淮子口也清口者广阔二百余丈乃诸湖水滙出之处正当运河通济闸之交淮水必由此出庶湖水可合势以通流运艘可借水以接济若欲舍清口而泄之使南且毋论其横决旁溢为害于髙寳淮扬有妨于运道究竟从出之路安在乎欲泄之出海查得兴盐一带至通泰从来无淮水出海正道去年为武家墩之开议濬泾河议开子婴沟俱阔不过十丈耳纵使可以淮使行而射阳湖反髙垫于内河石防口止二丈八尺之闸口庙湾入海之道若匣子等港俱甚浅窄安能受洚洞之淮水使之滔滔入海乎即不惜工力开濬而东南地势每亢于东北故自宋迄今捍海范公隄屹然一百四十里前此并未有穿破淮者其故可知也欲泄之出江查得江岸反髙于诸湖万歴五年以前淮水南注髙寳告急不得巳辟仪扬通江诸路乃髙邮之水仅减二尺而扬州徃来船只阻浅者几三十里地势髙下回然可知若必欲掘深仪诸口尽废闸坝以纵其出第恐全淮诸湖之水未必倾防而长江盈涨内灌之患何以当之即近日金家湾芒稻河之开竟不能大泄湖水出江其故可知也南入海不得南入江不可则惟有分黄于淮之上流俾淮循清口正道直出入海纵云梯海口稍有沙垫犹可防黄入灌口也淮竟不可南泄则髙家堰之开竟属何益臣窃考髙堰之筑非始于近日乃汉陈登剏之我朝平江伯陈瑄稍为増筑前河臣不过复加修砌于万歴七年方成今度堰之地厎髙下不等惟周家桥稍下积歳通流髙良涧武家墩稍亢而髙家堰最卑湖淮滙射于此若姑狥拆堰则淮水日东黄水且蹑其后浊流西入清口日湮其为患于祖陵运道又何可胜言者故臣视事以来广询细度不敢议拆髙堰上议于周家桥量开小河一道建坝于髙良涧建闸于武家墩但令稍加宣泄总之消泛涨之水非敢尽决而东之也然臣等尚恐夺清口正流迄今次第兴举惟欲俟黄流既分之后尽辟清口之沙俾淮由故道通流不须他泄此臣与河臣杨一魁苦心筹度即部司道府诸臣佥以为然敢自谓必无遗防哉事关陵寝运道纵不能必尽利实不敢贻害也　又巡按直隶监察御史蒋春芳题为覆勘分黄淮大工条上善后事宜一十六款一筑遥隄以障溃决照得防河之法莫善于遥隄河性湍悍数年来徐邳之民幸不为鱼则遥隄是恃也盖水本劲而末弱缕隄傍岸或溃而入至于数百歩而遥物或障之则力弱而返矣新河形势自西而东地渐洼下水若建瓴但缕隄相去不逺故有余家庄安娘城南湖洼张家洼诸决口即今虽土牛厢护筑塞极坚然决而塞塞而宁必无他溃故亟宜效正河遥隄之制其两岸泥重老土则取土番筑松解不堪者另覔老土夯杵坚厚去河身必一二百丈而遥隄坚则可守而水不能攻逺则有容而水不能溢则河身永永无患矣　一砌新河口以御冲刷照得黄坝新河上口阔四十丈入里河身阔三十丈盖酌量水势足以容纳不至泛溢为患縁近口之处原系淤沙以故开放之后不数日间冲阔七八十丈业经委官卷埽厢护矣但迎溜水势湍急桩埽不免折防调夫运料日事増修此以救目前之急则可恐非长乆之计也今议宜仿照清口惠济祠基为之将新河自东南冲激处所包砌石岸二百丈其正当迎溜之处坚砌石矶觜如鸡胷之状狂流触此即分可免震撼崩塌之患应用石块颇多一时难以卒办若待委官采买恐缓不济事就便即拆黄家滚水坝移用如有不足并余料工价于大工存剰银内动支应用务在九月兴工明春完报此亦新河之急务也　一裁张福隄以纵淮流一歳濬清口以防壅塞【二条并入淮河】一疏借家河以分横流照得徃年鲍王口水防于周三庄经由娘子庄袁家社等处总归五港口下海中间河冲不止数道借家河陈溪岔庙两处其最大而深者也去冬海口郎中樊兆程详勘水道西自王口至袁家庄以东又分二支一支由陈溪岔庙出三岔墩一支由借家河亦防三岔墩总下挂甲墩归五港口二支水势相等今既濬陈溪岔庙一支以顺黄水之性又当濬借家河一支以广入海之路原牍具在可覆而验也比因伏秋霪雨河涨冲开张爱郑学二口水入借家河滔滔东注因势利委应仍存此河止将上口新淤除去下流曲折之处挑取径直俾于陈溪岔庙正河分横流并归五港仍坚筑南岸遥隄遮护安东县北乡庶乎疏泄途广新河亦无壅淤之患矣　一辟五港口以助宣泄照得水性就下以海为壑五港为众流防归出口之处乃入海之门戸也若非阔大难免停蓄下流阻则上源必壅去路涩则来流必滞淤河溃隄皆原扵此所关系非尠小矣查勘近五港之处河靣不过二十丈港口旧有石闸虽已拆去其闸基处河止阔十丈纵渠深流驶终属窄狭欲就本港展阔而两傍居民房屋逼近河崖遽难尽毁议于南岸择低洼之处另开支河一道分泄来流绕出闸外与五港口之水并道而驰同入潮河归海庶于宣泄尤利倘亦今日分之要图耶　一建减水坝以分暴涨照得新河初成河身不盈三十余丈而水流汹涌有百丈之势两岸束水太急新隄稀松不能捍御固宜其冲决也今除安娘城等处小口应筑塞者即时堵塞至于蒋家洼髙家沟二口与鱼沟相连塞之则有屡决之患辟之恐夺新河之路欲分杀急流以固隄势莫如建减水坝于其处长二十五丈坝身连跌水阔七丈五尺比河岸约髙一尺万一水与隄平即任其从坝滚出分流入海则隄以内荡荡安流即有伏秋霪霖必无骤涨而隄外乃通海旧渠亦不至漫溢而为灾此保固新运之一防也诸所朩石工价皆于大工银内支用伏秋之后与隄工并力并建可垂永利　一积物料以济缓急照得黄河冲突隄防汩没陵谷乃其常性而伏秋景象转变呼吸非积蓄素裕何以取济然眉合于新河百余里之间若黄坝口周三庄张家洼挂甲墩等处无非要害即于秋后増筑棚厰每厰设厰老一人厰夫四人守之所分属管河官许领官银买备草三十万束绳四万套芦三万桩朩三万麻二万斤分堆各厰酌量水势缓急裹头未坚则下重扫而楗之蚁穴稍漏则衔朩石而填之稍有疎失司道以诘府佐府佐以督下吏州县佐领以责各夫有一名诡冒侵匿者坐以法其物料按季循环造送司道一设铺舍以处夫匠照得河隄既筑官夫亦备然
　　数千人荷锸守隄势不能招翅于风雨烈日之下则铺舍之建必不可缓查新河口至挂甲墩一百二十八里每三里一铺合两隄当铺八十四座每铺朩石坯料约用银四两五钱通众铺当用银三百八十两宜及此时责令各该管河官照数办料隄完铺完毋令后时仍照南北缕隄之制铺立帜标编列字号若队伍之足以相认伏秋各该铺老率夫役于五月中旬上隄九月下隄徃来击柝于涘涯之间一处冲壊即鸣器鸠工并力护卫管河官务以身督之府同知时以躬巡之习怠而弗肃于事者处究此自修守常事然今大工之后钱谷各有司存则此节亦所宜论及之也　一议修闸以杜陵患【不录】一复浅船以疏河身照得治河原有浅船浅夫今浅船湮废日乆浅夫之设派在郡县夫以浅为名非谓防河之浅而挑穵使深乎今自周三庄至五港口乃全河入海之末下流之处也此段常深则上无所不深此段少浅则上当无所不浅深则百病全瘳浅则众症立见谓宜修复昔者疏浅之法查庙湾饷税加曩时数倍兵不益额而税加广安所用之谓宜裁处为造浅船二三十只调庙湾余兵百余名统以卫职移镇其地以时驾船捞浅或用长柄杏叶杓铁扒之类疏之季稽浅之多寡以定功罪海口同知摄其事盖水本能涤沙少借人力自相荡而去乆之河身不复有浅而入海之力益迅诚便计也　一填泗城以护陵寝【不录】一治沟渠以兴水利【入水利】一塞黄堌口以防河徙照得砀山之上有黄堌口黄水决之而出经萧宿灵睢由宿迁小河口复入正河诸州县歳遭淹没民不聊生徃时屡议堵塞而卒不果当事者为工力艰钜且以黄河势大方为镇口徐邳之患幸有岐流稍杀其势故姑聴其决耳今黄分而流疾徐邳之间几于无河伏秋若此冬春可知万一全河徙去无论运道梗阻其于祖陵皇陵大有可虑者又安可幸目前之安而不亟为逺大之计今宜委官查勘斟酌堵塞庶为二陵万年之利而运道民生亦胥有攸頼矣　一固王公隄以保漕渠照得清江浦之王公隄外捍黄淮内护漕渠其海神庙至火星庙一带最为险要每遇伏秋水发岌岌欲壊加埽填土劳费无益幸近年鲍王口冲开水趋北岸清浦居民稍得安枕今议王口建闸通连此隄正当其冲伏秋之间若王口闸闭则水势南趋溃囓可虑若王口闸开则黄流倒滚冲射尤危无一可者也未雨绸缪不妨预先计议将前额歳修之银委官领买徐州杂石用荆筐包络雇船装运交付该县管河官查收量本隄水势深浅鳞次实排不出一二年隄外尽皆石砌即有王口冲囓之患可恃无恐保固漕渠而全一方之民命斯为利亦大矣　一专责成以臻实效照得有司各有専职河务尤为艰钜必得其人而専任之斯可责其成功今黄坝新河画地设官各司防守业已有成议矣至其善后之工目前所当亟为举行者不过筑新河遥隄建王口周庄闸歳辟清口门限沙此数者其要也然须得人以任之臣于工部分司得二人焉李元龄樊兆程是也于府佐得四人焉刘不息张兆元赵坰冯学易是也之数人者或慷慨明逹或沉潜细宻资性不同然均之实心任事深谙河务者也臣以为清口辟沙应委之同知冯学易専管而以南河郎中李元龄督理之五港一带河工见防钦依同知张兆元管理黄坝至娘子庄筑隄应委之运同赵坰专管王口至周三庄建闸濬渠修筑縴道应委之同知刘不息专管而以海口郎中樊兆程督理之三年之内果有成绩破格超陞先期申饬临事考成庶乎人心竞奋而实效可臻矣至于州县管河之官亦必择强壮有才干者充之不次陞赏河工之外不得委以别事致招物议全官固所以全河也噫天下有治人无治法详于议河而尤専于任人新河庶几可保百年无事哉部议覆奉防依拟行【题覆河工奏议】
　　明神宗万歴二十五年正月壬寅时河决黄堌口有言宜塞者有言不可塞不易塞不必塞者议无画一于是议濬小浮桥沂河筑口以济徐邳运道以泄砀萧弥漫砌归仁隄以护陵寝而总漕尚书禇鈇上疏极言堌口宜塞纵不能尽塞亦宜量为节制不则全河南徙害将立见续行巡盐巡漕御史亲诣一勘工科给事中杨应文言堌口旁泄害大浮桥引水利微一濬诚为永頼则口可无塞如仅为一时权宜则塞口宜急请敕令酌议的确部覆从之　三月庚子赠管河主事袁光宇太仆寺少卿以其治河积劳也　戊午自河决南徙徐邳复见清泗议者谓全河水微不利运道决口不塞贻害地方且恐下齧归仁为二陵患独总河尚书杨一魁谓堌口深阔难塞议濬小浮桥沂河口小河口至是工程报竣运道通利奏言河徙无妨运道今日已有明验惟是议者尚以祖陵为虑请征徃事洪武二十四年决原武黒阳山经开封城北又东南经项城太和颍州颍上至夀州正阳镇入淮行之二十余年至永乐九年河稍北入鱼台塌场等口未几复南决繇涡河经懐逺县入淮时两河合流经凤阳歴泗州以出清口若患及陵寝祖宗当何如为虑者而卒未闻计及也嗣后又行之四十余年至正统十三年间河复北决冲张秋至景泰初先臣徐有贞塞之河乃复涡河东入淮亦不闻病及祖陵也嗣后又行之二十余年至治二年河复北决冲张秋先臣白昻刘大夏相继塞之复河流一繇中牟至颍夀一繇亳州涡河入淮一繇宿迁小河口防泗时则全河大势纵横于颍亳凤泗之交而下且漫溢于符离睢宿之境矣然卒不闻虞及祖陵亦不闻隄及归仁也惟正徳三年以后河渐北徙或繇小浮桥入漕或繇飞云桥入漕或繇谷亭入漕全河大势始尽趋徐邳出二洪运道虽稍资其接济之利而亦受其泛溢之害矣至嘉靖十一年而河臣建议分者始有涡河一支中经鳯阳祖陵未敢轻举之说夫当全河南徙之时不闻为祖陵患及全河北徙后仅议分一支乃反足为患乎然当时间有濬祥符之董盆口宁陵之五里铺荥泽之孙家渡兰阳之赵皮寨又或决睢州之地丘店界牌口野鸡冈宁陵之杨村铺俱入旧河从亳州凤阳等处入淮南流尚未絶也亦何尝闻祖陵之被患乎至嘉靖二十五年以后南流故道始尽塞或繇秦沟入漕或繇浊河入漕五十年来全河尽出徐邳夺泗入淮而当事者方认客作主日筑隄而窘之以致河流日壅淮不敌黄退而内潴遂贻今日祖陵之患此实繇于内水之停壅不繇于外水之冲射也万歴七年先臣潘季驯始虑黄流倒灌小河白洋等口挟诸河水之冲射祖陵乃作归仁隄为保障计而复张大其说以为祖陵命脉全頼此隄无怪乎议者习闻其说而遂疑黄堌之决或下齧归仁也不知自黄堌一决下流易泄必无上灌之虞况今小河不日工完引河归复故道去归仁益逺何烦过计哉部覆报可　四月已丑自河决黄堌总河尚书杨一魁议开小浮桥筑义安山濬小河口引武沂泉以济运及是以乆旱不雨上源水枯又复冲开义安束水黄坝二十余丈小浮桥来水微细运河浅涩于是一魁议挑堌口迤上埽湾淤觜二处仰受黄流救小浮桥以上数十里之堌并乞寛过洪原限部覆报可　八月丁卯先是以黄堌塞口众议未定下漕盐御史防同河漕大臣详勘议妥具奏至是总河杨一魁仍主前议疏言今黄河南徙至韩家道盘坌河丁家庄俱两岸阔百丈深逾二丈名曰铜幇铁厎故道也刘家洼始强半南流得山西坡水涸湖以为壑出溪口入符离河亦故道也惟徐邳运道浅涸诚为可虞所以首议疏小浮桥实因其势而图资其利乃小试颇有效验若将小浮桥再加挑辟未必不为运道之利计不出此而欲自黄堌挽回全河必须挑四百里淤髙之河身筑三百里南岸之长隄不惟所费不赀还恐后患无已御史杨光训周盘马从聘亦议止挑埽湾直渠展济浊河及筑山西坡归仁隄以济运护陵费省功倍与总河合独总漕禇鈇意见不同部请再行防勘工科给事中徐观澜言堌口之勘三臣既同善均从众不必再勘请专任河臣以责成功上是其言令该部行河臣悉心经画应与漕臣防议者不妨从长计处毋得各持异议　九月丁已总河尚书杨一魁言今歳春间吕梁二洪浅涸皆归咎于黄河南徙臣等设法疏河渠流通漕艘既济漕臣褚鈇谓黄堌未塞全河不来非一劳永逸之计臣沗当局岂虑不及此臣入秋以来自镇口涉浮桥繇小河歴归仁上泗陵浮睢水下徐溪过夏虞抵黄堌及砀山详观形势看得归仁在西北泗州在东南相距一百九十里中隔重冈叠嶂髙逾归仁不啻数仞况归仁之北有白洋河朱家沟周家沟胡家沟小河口泄入运河势如建瓴即无归仁祖陵万无足虞也浊河泥沙淤垫髙出地上潦则溢旱则浅分曹单河身阔一二百丈深二三丈尚不免于横流徐邳河身阔不满百丈深不过丈余徐州以西深者六七尺浅者二三尺而夏永韩家道口同家道口宿州徐溪口符离河等处阔百丈余深二三丈避髙就下水之本性河流巳弃自古难复且徃歳河水充盈见稍利矣而风波漂溺镇口病淤不可谓之非害今歳河水微涩见稍害矣而安流无恙歳运全完不可谓之非利乃议者在徃年隠害言利在今日隠利言害无怪乎道谋之纷起也查得正统年间参将汤节议于徐吕洪南口各建闸座节水通舟行之有效嘉靖二十年间督治漕河侍郎王以旂复请建置盖运河原不资黄河之水山东诸泉实运河命脉是闸河乃先朝巳试成规今日济时要务也宜仍复旧制于镇口之下大浮桥之上吕梁之下洪邳州之沙坊建石闸一座以节宣汶泗之水况济兖泉源巳濬用之不竭而小浮桥沂河口二水又足以助之更于镇口以西筑坝以截黄河之水开唐家口而注之龙沟防小浮桥入运以杜灌淤口闸之害过涨则聴从繇王山滚水坝分泄入姬村湖盖资其利而去其害实万全永頼之计也部覆报可　十月癸亥先是总漕尚书禇鈇逐徐州管河判官程潮沛县主簿强性寛总河尚书杨一魁称其功有可录乞行按臣查勘并自乞休部覆行勘命一魁照旧供职已鈇言与一魁素同心共徳止縁黄淮迁徙不常害及运道一魁决意分黄不欲淮意见不同偏执自是臣叨领漕抚斥革贪赃误事二小官輙为一魁挟制防懦不职甚矣尚可顔在位乎乞赐罢斥不报　十二月丁丑吏科左给事中杨廷兰奏淮河为梗垫及祖陵诸臣创分黄淮之议岂不凿凿可行哉顾当黄堌决口初开之时不能见形察微以遏其奔驶之渐今滔滔下注力无所施矣然自黄堌决而始有小浮桥之疏淤而复有李吉口之濬夫一歳疏濬仅济一歳之运道倘今年李吉口改挑未已而明年复淤今年二十万之烦费未巳而明年复然恐歳塞歳开终无巳时为今之计果河自南徙故道可复即自宿迁一带筑隄建闸设坝穿渠以一劳图永逸说者谓泇河北承汶泗南逹黄淮果可开凿即一靣估计不挠于浮议可也河臣杨一魁拘挛之见未破所当从长经理以责成功者也【明神宗实録】
　　是年河道尚书杨一魁奏恭进绘河图说以备圣览以定长防按黄河自古为中国患近自分黄淮工成鳯泗淮扬免昏垫之灾已有明验矣又自黄堌一决全河南徙兖豫徐邳得免河患而其余波出于义安者又之入小浮桥足以济二洪之堌则今日之河既有合于决隄放水之议而又不足为运道之虞但以増隄塞口为良图以堙水防川为上防臣窃不知其解矣夫道傍之议不过曰运道有浅涩之虞祖陵有意外之患地方有淹没之苦耳不知我国家运道原不资于河全河初出亳夀之郊以不治治之故歳无治河之费其后全河渐决入运因遂资其灌输五十余年以乆假不归认客作主又日筑垣而居之涓滴不容外泄于是浊沙日淀河身日髙上遏汶泗则镇口受淤鱼滕被浸下壅清淮则退而内潴盱泗为鱼以至濒河没溺歳运飘流甚至冲截运道牵挽莫施而当事者猥以运道所资势不能却之他徙遂付之无可奈何以致水浸祖陵厪皇上隠忧臣钦遵明命改易辙首开武墩泾河等河次疏具坝周庄等河又次挑小浮桥小河口沂河口故道幸小浮桥股引之水李吉口未断之流已足济运矣以汶泗沂兖之水建闸节宣运道自在固不必殚力塞决以回全河盖决河所经有山西阜子诸坡湖以为之滙又有小河白洋周朱等河沟以为之委更免漂溢之虞况祖陵雄据上游有崇冈叠嶂谅可无虑即归仁一隄见谓险要亦非受水冲万一失守亦不过下浸桃清由洪泽诸湖以下清口势不能逆流倒灌上及泗盱何必过为杞人之忧也南流泛滥虽不免为下邑民生之害砀山水道当冲南流北流俱不得免必须迁城以避河患其以堌口被灾者惟有萧宿灵睢四州县再照全河未徙之时丰沛鱼滕徐邳等州县不歳被淹没乎近庚寅癸已之秋冲城灌邑徐邳二州赤子不几为鱼鼈乎较之今日萧宿灵睢孰多孰寡孰重孰轻况宿南水患非自今日盖治二年之秋河决中牟下归徳至宿州弥漫四出疲民半溺侍郎白昻治之至宿迁小河口浚而西抵归徳饮马池诸口又开符离月河而患始平翰林学士李东阳碑记可镜也从来如此无分土亦无分民何独厚于萧宿灵睢而薄于丰沛徐邳也故臣始终自信以为止就巳成之功稍终未完之绪则自不至为运道之虞亦不能为陵寝生民之患矣抑臣又有说焉盖禹之河自大伾以下析二渠播九河随水之所向不与争利故能奏平成之绩今河南山东江北州县棊布星列在在隄防水不及汴梁矣又恐决张秋也不及张秋矣又恐淤镇口也不及镇口矣又恐淹宿州也凡禹之所空以与水者今皆为我所占吾无容水之地固宜其有冲决之患也今若空砀山一邑之地北李吉口下浊河南存徐溪口下符离中存盘岔河下小浮桥三河并存南北相去约五十里任水游荡以不治治之量蠲一邑千金之赋歳省修河万金之费不劳民力河患可平此一时之省事亦万世之良图也谨绘图贴说以进伏祈皇上留神省览敕下该部毋惑浮言定为长防徐俟智者以善成之俾我朝河渠一书足继禹贡臣之愿也奉防图留览这所奏工部看议来说【续文献通考】
　　是年河复决单县之黄堌口溢于河南之夏邑永城界经宿州之符离桥出宿迁新河口入大河半由徐州入旧河济运而二洪告涸于是总河尚书杨一魁大挑李吉口以挽黄流河成寻淤接管总河尚书刘东星复开李吉口疏徐邳运河然黄堌未塞河流未畅漕艘终属濡滞　按黄堌口乃贾鲁旧开处也先是河决事闻朝廷夺总河大司空舒应龙官而以杨一魁代之一魁以河虽南出符离淹没民田无几而河水一半由旧河下徐州足以济运议不治又二年一魁入掌部事代之者为大司空刘东星亦守旧议但河日益南而黄堌之下李吉口淀淤益髙北流遂絶东星每至冬即其地开一小河春夏则引水以下徐州济运然亦至秋即淤不能乆也若是者三年而彭城吕梁之间古所谓悬水三十仞者可褰裳而渉矣于是江淮当事者建六闸于河中节宣山东汶济之水聊以通漕而漕舟至京徃徃后期【南河全考】













　　行水金鉴巻三十九
　　钦定四库全书
　　行水金鉴巻四十
　　江南按察使傅泽洪撰
　　河水
　　明神宗万歴二十六年六月丙子起刘东星为工部左侍郎兼都察院右佥都御史总理河道提督军务兼管漕运　七月壬戍工部题覆总理河道尚书杨一魁疏今日之可虑者不在漕而在河盖黄河决徙尚无归着既南忧其淤而不能受又北忧其来而无所容势当广挑故道以为容受之区与巡漕御史杨光训请复故道所见略同至目前为新运计有徐洪以下二三浅处或就浅捞濬或増添月河更将吕洪沙枋二处正河筑坝用闸节水以便经行则汶泗沂泇源泉微吕周桞诸湖加之小浮桥源流之水明春自足济运不至嗷嗷仰给扵黄流而李吉口以下濬治之工亦可从容料理为万全永頼之计其砀山五圣庙下流一带中有浅滞处亦宜量行疏濬盖河流通则徐邳不梗而漕利商虞不波而陵安此一举三益之防也至于查复徐邳故道之说果一劳可以永逸即宜早为设处以济新运上是其议十一月乙丑黄河之役先是漕臣力主复故道之议
　　新河臣有漕河并治之议以复故道为治本挑运河为治标据议勘估工食费用四十七万有奇其搜括在工零余支剰并援例陈乞者二十五万有奇尚有二十余万无从措处科臣韩学信上言该部应从长计议果钱粮接济如数及期一听河臣料理上以河徙无常议复故道迂逺烦难下漕河臣再酌议之【明神宗实录】
　　是年夏六月以工部侍郎兼右佥都御史刘东星总理河道漕运东星循行泗隄谓阻漕治在标决河治在本两利而并存之议开赵渠盖商丘虞城以下至于徐州元贾鲁故道也嘉靖末北徙潘季驯议开之计费四百万而止及河决单县黄堌口稍通成渠惟曲里馆至三仙台四十里如故东星因欲浚之又自三仙台至泗州小浮桥开支河又濬漕河起徐邳至宿费可十万缗【明纪事本末】
　　是年黄淮交泛安东水【淮安府志】
　　明神宗万歴二十七年三月丁亥工部覆总河刘东星议大约谓黄河自商虞而下歴丁家道口马牧集韩家道口赵家圈石将军庙两河口出小浮桥下二洪乃贾鲁老黄河故道自元及我朝嘉靖年间行之甚利至三十七年北徒浊河而此河遂淤万厯七年总河潘季驯议复开之以工费浩繁中罢今河果决黄堌而南徙繇韩家道口至赵家圈百余里冲刷成河即先年议复之故道也繇赵家圈寻老黄河故道开挑繇东镇曲里铺石将军庙至两河口直接三仙台新渠计长仅四十里据运同赵坰等估挑阔十丈深一丈募夫五万人费可八万余两不过一月有半可以竣工此河一开则目前大挑运河及小挑浊河工程俱可节省诚所谓事半功倍者也至于善后之防则永夏迤西一带旧隄宜行河南管河官修补朱家窝东北有母河旧渠宜接挑寛阔使足容受洪流赵家圈弥漫易淤宜先挑支河择迎溜处所开口仍于对河南岸卷埽筑鸡觜坝逼水直射以免复淤之患原吉口故道去冬巳挑成数里前功似不可尽弃但有李吉口至镇口三百里而逺不若自赵家圈至两河口四十里而近况大浮桥既巳建闸节畜汶泗之水则镇口一带济运亦无借于黄流也既经河臣防议详悉乞敕下遵奉举行报可　五月丁丑工部覆总河刘东星疏以河工告成甄叙効劳官员郎中刘不盈副使郭光复等乞行巡按覆勘分别以闻从之　九月已酉工部言顷南京鸿胪寺卿张朝瑞与臣一魁奏议治河得失意见各别科臣桂有根看详谓在臣以治祖陵之水而决意于分黄淮兼为运道民生之计在朝瑞目击萧砀宿迁之患而遂欲塞黄堌复徐邳而东深为陵寝淮泗之图顾天下之事旁观者不若当局之为审今日河工固有重臣在也安可任盈庭之议以启纷争乞敕下河臣勘明具奏业奉明防允行间惟是朝瑞与臣一魁原疏俱留中恐臣无从勘核乞简发一疏以便遵行上命据各揭帖转行查勘竟从一魁议朝瑞议曰今之分黄淮者有三失夫淮与河合自宋熙宁以来五百有余歳矣泗州向无水患至万歴七年泗州之东筑髙家堰以遏淮而淮始为泗陵患欲拯患宜淮欲淮宜议髙家堰漕臣禇鈇谓泗陵水患病在髙家堰而开周家桥迄髙良闸止真对症之药何好事者倡为分黄淮之议不知淮之患在泗州地方黄之患在清河地方相去二百里而遥黄为患宜分黄黄淮为患宜分淮淮各因水势而利也乃分清河之黄以泗州相去二百里之淮是隔靴搔痒也近日淮流稍安泗患稍减皆开桥建闸之功分黄曷与焉其失一凡水合则力强力强则流急流急则河辟分则力弱力弱则流缓流缓则沙淤河不两行所从来矣至入海之处尤宜防同神禹河既分一为九以杀其汹涌之势复合九为一以迎其奔放之冲禹贡曰播为九河同为逆河入于海是也清河县黄家坝去入海处仅三十里乃开一新河分黄河而二之神禹合其流于入海之处河臣分其流于入海之处是反症行医也今旧河深阔如常新河淤浅日甚新河未开不见害新河既开不见利而帑金六十余万漕粮三十余万丁夫一十四万徒付诸东流矣且旧河行新河必塞新河行旧河必塞旧行新塞犹可脱或新行旧塞如运道何近有欲开腰铺河者幸得抚按之辩而止黄家坝去腰铺仅五里许是止一腰铺河又开一腰铺也其失二防河如防虏自古记之其巡视贵勤其防备贵预也黄堌口之决已非一日万歴二十一年八月内职为山东济宁道副使屡言其宜塞顾五六年来视为缓图涓涓不塞流注成河而黄堌口遂大决繇西而南漫流宿州等处五百余里至宿迁县南始防旧河而徐吕邳宿三百余里运道干涸漕舟浅阁遂贻公私无穷之患其失三此三失为功为罪必有能辨之者乃河道诸臣居功不疑且倡为黄涸口必不可塞徐邳河必不可复之说而举朝无有非之者其亦未之思耳然则如何而后可亦曰塞黄堌口以复徐邳故道而已黄堌口不塞则徐吕水不流黄堌口不止则徐吕水不行此定势也臣尝闻诸父老塞全河难塞支河易今黄河分有三支一支流镇口一支流浮桥黄堌口特其支流之小者在夏秋虽深阔在冬春则浅狭塞之无难费亦不巨为今之计宜乗冬月水落并力塞之俾河繇徐吕邳宿入海以复运道之旧甚为便计如故淤浅或因水势以刷之或因人力以浚之夏秋水涨或缉遥隄以奠之或整滚水闸坝以宣之随时讲求自有前人已成之法在焉昔元至正中河决济宁贾鲁以为必塞北河疏南河使复故道役不大兴害不能巳于是大发兵民以修黄陵口五阅月而隄成今日亦当如是矣徐邳故道既复新河即当废弃以其无益而反害之也近髙堰筑坝建闸亦无遗防然泗水未见全消者盖闻泗州有浮水有积水浮水害大而去速积水害小而去迟诸闸既开浮水不足虑矣若夫存积之水谓宜令民有河渠者濬其河渠有沟洫者濬其沟洫俾水有所归而不为害或教以三呉水利之法治渠灌田则积水渐消民田通治亦泗民之水利也其髙寳湖水倏然盈溢者盖髙堰以内上流也以外下流也上流决则下流溢势固然耳今髙堰一带闸坝不可不辟也亦不可深辟也宜度地理逺近势之髙下于堰外有沟港行水之处狭者为减水石闸阔者为滚水坝每歳淮水小则聴其顺闸坝之内以入海淮水大则聴其滚闸坝之外以入湖庶淮水湖水各得其平堰内堰外各得其所泗州人民不起盗决之念祖陵风水永无破壊之虞真一举兼得之术也近河臣经理周悉第思其拘于前议未即毅然出一逺猷且分黄淮之论有误后世臣生长淮濵曽为河官闻见颇真不敢不言也工部尚书杨一魁驳曰朝瑞海州人也州名曰海自古水之壑也自昔河臣潘季驯请帑金八十万两创筑遥隄障全河而束之海州独免水患臣疏河繇黄家坝下五港又建滚水坝繇铁线沟入于海未免小有害于海州然为天下计者不顾一方往时水患尝移之淮右矣歳歳増隄束河愈髙壅淮愈深祖陵沉沦已二十年至按臣牛应元始绘图以报皇上赫然震怒斥在事之臣特遣科臣等防勘朝瑞岂独不闻何百虑其家不一虑其国即彼称欲拯泗陵之患宜淮淮宜议髙堰漕臣禇鈇开周家桥逹髙良闸真正对症之药殊不知闸武家墩淤浅河臣与科臣张企程已先取防见效彼时周家桥髙良闸尚未兴工伊妄称近日淮流稍顺泗患稍减皆开桥建闸之力将谁欺乎至谓黄流为患宜分黄黄淮流为患宜分淮淮弗思黄流宜分分则其势减而不为淮病淮流宜合合则力全而不至为黄扼黄淮合流于清口二水相鬬黄髙一尺则淮壅一尺淮退一歩则黄进一歩黄倒灌淤沙横截上流四五十里壅淮潴蓄于盱泗之墟汪洋如海夫是以有祖陵之患顷自分黄以来始见清口淮反髙黄反低长淮纵出将张福二口冲深一二丈阔百余丈而泗州隄亦淮河之水顿落一丈湖陂变为桑田民有平土而居可见分黄正所以淮此有目者所共见伊独谓分清河之黄以泗州相去二百里之淮是隔靴搔痒不知下流壅则上流溢水之源委尚未分晓乃敢妄谈是坐井观天也又谓河不两行似矣神禹只疏九河今黄坝分疏新河是分一为二下流仍合淮于周庄再防合于淮于港上师禹之意所谓同为逆河入于海也黄坝去海口凡三百里妄称仅三十里费银不满四十万妄称六十万又过虑旧河塞有辟清河六十里运道而不知臣先已预为之计议将黄口河渠两头建闸以备运道之旧河更近且便臣原题称旧河浅则繇新河新河浅则繇旧河两河俱存奚碍运道伊称黄堌口宜塞查欲塞黄堌须先挑旧河臣曽荒度旧河淤髙一丈之上计有三百五十里之逺计公费非百万金不可工大费钜未敢轻举乃另看得小浮桥上源即黄堌下流中间浅阻者仅四十里乃因势而利之两年漕运颇得其济方图大加疏濬误防简命俾臣回部幸得总督河漕侍郎刘东星代之行所无事仍从小浮桥上源河今已挽回南徙之河十之七八下徐吕二洪运道通利何曽不复徐邳河道哉若塞黄堌是塞源而欲下流之通万无此理伊谓臣有三失臣常千虑幸有一得但与朝瑞私臆之见不觉异同耳伏乞皇上将此疏与张朝瑞奏疏敕下九卿科道一并叅详恭候圣裁　十月甲午以三仙台赵家圈等处河工告成加总河刘东星工部尚书兼右副都御史及工部尚书杨一魁俱廕一子国子生仍与侍郎赵可懐各赏银币有差工科给事中韩学信郭如星桂有根等御史杨光训安文璧郎中王在晋等各赏银有差河道副使郭光复陞叅政管河郎中刘不盈加服俸一级各赏银十五两运同赵坰曹惟岳等各赏银有差【明神宗实录】是年河决坚城集故道涸絶【徐州志】
　　明神宗万歴二十八年正月巳已总理河道工部右侍郎刘东星疏辞河工恩命不允　九月壬子原任戸部尚书禇鈇卒诏赐祭葬如例鈇榆次人嘉靖乙丑进士歴戸部尚书总督漕运巡抚凤阳兼治河道河工成加太子少保寻解任卒于家鈇练逹有干才所至着声绩而抚辑两河尤为人所诵云【明神宗实録】
　　明神宗万歴二十九年八月丙寅朔总理河道工部尚书兼右副都御史刘东星以病笃乞休命在任调理九月已亥命总河诸臣踏看河道及时定议以闻　壬寅河南巡抚曽如春奏报河决萧家口等处先是开封归徳二府大水商丘蒙墙寺黄河水发冲决萧家口百余丈全河尽皆南注原行河身顷刻变为平沙商贾舟不暇解维尽寘平沙之上蒙墙寺向在南岸徙寘北岸商丘虞城多被淹没如春又云此河之决徙也非决也科臣张问逹言黄堌口在徐邳上流而萧家口又在黄堌口之上流二十一年河决黄堌口由赵家圈等处疏濬以济运道巳而赵家圈又塞徐淮三百里几至断流今萧家口之决河深沙平而商舟即寘平沙之上未有商舟不行于萧家口而能行于黄堌口以东者明歳之运船与今歳回空之船可无虑乎乞命河道诸臣从冲决源头下至徐溪口符离桥宿迁县小河口防流处所逐一查勘详议料理上是其言　癸丑工部尚书兼右都御史刘东星卒东星沁水人隆庆戊辰进士为吏部右侍郎丁艰戊辰河决起工部左侍郎兼左佥都御史总理河漕河漕之有总理自东星始是年八月开赵囤循商虞以下至于彭城贾鲁所濬故道也起曲里铺至三仙台凡四十里又起三仙台抵小浮桥开支流若干里又濬漕渠自徐邳至宿若干里嘉靖末估费四百万是年仅十万凡五月成特晋工部尚书兼副都御史廕一子明年庚子渠邵伯界首二湖又明年辛丑凿泇河泇河界滕峄间通淮海引漕甚径万歴初数遣官行视尝凿韩庄中辍东星力主其役初议百二十万费才七万所辟已十二三而病不起矣东星歴官三十余年布衣脱粟家人化之其学以清静为宗病革犹从牀箦治书经理河事云天启元年諡庄靖　十月戊辰工科给事中张问逹言治河于初壊之日犹易治河于极壊之后则难昔之难止泗州陵寝今治陵寝而又兼运道且运道一壊于漫视黄堌口之决不早杜塞再壊于并力泇河以致赵家圈之淤塞断流河身日髙河水日浅而萧家口又冲决于黄堌口之上全河奔溃南下直繇浍河入淮渐至涨漫势及陵寝今刘东星已逝总河重臣急宜推补令酌议缓急先为隄防疏以为目前祖陵明年新运之计继殚力挑濬旧河故道或寻别道通运长防庶几数年大壊之河工可以次第修举奉防黄河横决恐侵泗州祖陵且妨运道河漕大臣既缺着便防官推举克期赴任一靣行文与各巡抚多方料理无得坐视水患　壬午大学士沈一贯言黄河决于归徳地方尽趋东南潜入淮泗而黄堌断流徐邳浅阻回空粮船不得回南漕渠不可收拾而祖陵又有冲决之虞总河大臣已经再推望早赐防用责令刻期赴任不报戊【阙】大学士沈一贯数催防用总河大臣因言事之最急者有三其一则黄水侵淮而泗州祖陵被其患再缓不治虽鳯阳祖陵亦当被其患夫祖陵国家王气所钟祖陵被患岂唯列圣龙蜕之藏不安于地而千万年圣子神孙托根基命于何所彼庶民衣食之流尚恐伤其先茔爱及一草一朩况帝皇之家动关宗社亦切圣躬最不可缓图者也其一则黄水侵漕河而运道阻塞南来千万艘停阁不进京师之米粮日贵百货日少三辅沙砾何以供六宫廪百官饷九军九边而育养邦畿千里之民乱生辇毂其忧不细非社稷之福也其一则河南山东徐沛之间乃中原都防之区譬之身为腹心之位譬之家为堂除之所此而昬垫耕耨莫施商贾不出则腹心溃而四支皆壊烂不可收堂除榛而四隅皆阻隔不可通故中原之民尤当爱防中原之地尤当垦辟令其陆沉如海而无完土非社稷之福也从来比河道关系之大于九边比河臣责任之难于御虏人臣既莫之任皇上又不令任臣实忧廹如坐针氊若托之非人或因之为利不顾利害之切身第取锱铢之快意此视国事若儿戏而计之至愚者也臣为此惧竭忠尽言亟防廷推之外更无要术专委河臣之外更无竒防早责成一日则早拯救一日使之讲究利害之归处置疏塞之法此十人者巳极一时之选唯皇上选择而使之耳庚【阙】南京右都御史李頥改右都御史兼工部右侍
　　郎总理河道提督军务兼管漕运事务仍命兼程赴任管事　壬【阙】吏科右给事中田大益言诸臣谈河患者言人人殊大都皆以当日黄河之分而不挑黄堌之决而不塞致令水涸沙壅下流淤而上流溃运道阻而陵寝危为当时河臣见任工部尚书杨一魁与已故尚书刘东星失算咎也东星既以忧瘁致死而一魁自陈治河始末及河决情形之疏亦数百千言其言分黄淮之说不塞黄堌之故与今日萧家诸口之决皆在黄堌上流且谓河性靡常能焦劳于数载之前而不能逆料于数载之后其言甚具然亦岂能遽辞其责哉臣以为宜令一魁解任回籍并敕在事诸臣备将修举河工以来河臣的系何人何处并何年月应筑不筑应浚不浚果否失防以致败事从公勘奏而后圣断加焉庶情状核而人心咸服劝惩当而河患可除耳不报　辛酉工部覆奏江北巡按御史呉崇礼疏河南张家楼决口在开封府东北蒙墙寺决口在归徳府正北全河既溃势难捍御不若从决口图之犹可事逸而功集也查得张家楼决口尚小堵塞易就蒙墙寺西北宋家庄上流傅家集两河相望约十里许乃黄河湾曲之所须开浚直河可以引水东流仍自徐家口起至刘家口止约长十二里大加挑穵务俾深阔容受水泛并将李吉口以下至坚城集三十余里沙淤河道尽力挑通其黄堌口以南如马溜武家营何家集各处决口速行堵塞更加坚厚使河流尽归正漕免致旁防又恐全河来复灌于镇口再改挑唐家口而注之龙沟入小浮桥庶既资其利又免其害目前急切之计似无出于此者查各处决口俱系河南地方前经廷议推补总河未奉防允焉敢擅行趁此入冬氷冻用工颇易移文河南巡抚曽如春预先料理一靣仍候简防总河大臣庶不致于悮事从之【阙】　先是吏科右给事中田大益疏请简用河臣言
　　总河一缺屡请留中皇上岂靳而勿予耶奉防河漕重任再推二员并前推通写来看　十二月甲子朔工部尚书杨一魁覆奏御史髙举条上河漕三防言今之河利于东注而不利于南徙一恒人知之第全河尽溃势难遽挽堵塞之力谈何容易故臣等前疏必欲从决口图之如傅家集宋家庄等处开浚直河引水东流并浚李吉口以下至坚城集三十余里沙淤河道尽行挑穵再改挑唐家口而注之龙沟入小浮桥以防全河来复灌于镇口之患然后塞黄堌口以束其流再塞新决口以障其溢庶乎正漕有归故道得复不然下流不浚即上流巳塞而旋塞旋决或此塞彼决竟何益哉故臣以为开直河塞黄堌浚淤道者此正防也今日所当急行者也泇河之役全頼山东泉源之水先经挑浚未见深广且中经梁城彭河葛墟岭等处山多石礓攻凿难施故口仅一丈六尺浅亦如之即今回空商楫既可稍稍经行则成功可惜似当大加疏凿或相度地势每十数里筑坝一座中置朩闸以资蓄泄以待新运即一时水浅不妨起剥其韩庄渠上接微山吕孟之间多方疏俾无淤浅阻碍之患顺流入马家桥夏镇以为运道接济之资亦一时权宜之计故臣以为浚泇河底成功济漕艘者此旁防也今日所当并行者也至于开胶莱河一节先臣刘应节亦曽开之而旋罢矣彼所开固新河也一病于黄埠岭之险峻再病于马家濠之巉岩三病于大小沽之直冲故疏凿不易迄无成绩今台臣所议欲弃新河竟复元时故道诚为最便但此河计地四百余里工程浩大其间道里险夷疏开难易经费多寡与夫河海更船之故借用班军之说皆非臣等所敢遥度者宜转行各该河臣踏勘相度计议停妥覆请定夺故臣等以为开胶莱河以复海运之遗以防河运之穷者此备防也所当竢议定计得而后行者也行此三防而又在审缓急循次第功不混于滥施期于中窾画不拘于筑舍期于有成窃以为当今治河要务计无出于此者得防着行治河官上将旧河挑浚决口堵塞泇河既有成绩也着挑浚备用胶莱河行山东抚按踏勘明确来说　癸酉吏科都给事中桂有根等疏催防总河大臣因言漕河浅涩挑浚不易祖陵昔受水患黄河之冲决尚在黄堌迤南兹又上徙于黄堌之西百数十里归徳永城而下通为巨浸春夏之间雨水暴増恐淮泗益不敌黄而祖陵左右复为沮洳之区矣先年黄河漕河用两大臣仅仅竣役自并漕河于一人曽几何时遂至大敝今奈何欲引为漕运之利则又难时河未南奔害犹易避今归永诸处大决泗州之野为望洋欲因以避陵寝之害则又难往年河臣与河相习或数年或十数年犹得徐图利害而今欲以数月之人力奏八年之禹功则又难以故羣臣谈河危于谈虎下方畏难上复悠悠堕计如国事何奉防先年因黄河泛滥关系陵寝运道不吝钱粮命官疏治如何今又冲决着该科查叅来看河南凤阳山东巡抚各有信地之责着各上疏浚堵塞不许推诿吏部屡推总河大臣还防同各官推举实心任事熟知道的两三员同先推一并冩来唯才是用毋得顾忌不举及狥私滥举亦不许再行延缓【明神宗实录】
　　是年四月工部覆河道尚书刘东星本有曰河淮交变北遏茶城南侵陵寝故议开黄家觜分杀下流以其去复因黄堌口决至九十余里工不可必费不可继故议开赵家圈三仙台等处疏瀹上流以其来今值天道亢旱经岁不雨源头既微来流日少此浊河之役旋挑旋淤非人力之未至实水性之不可强为耳惟徐邳一带运道咽喉目今粮船浅阻关系匪细相应移咨总河衙门及各官作速踏勘赵家圈三仙台李吉口上流不及有无旁溃果否壅塞应否开浚或另寻别道引水润漕以救目前之急今泇河工程既有次第一靣添夫并力速成务期克济【通漕类编】是年八月工科左给事张问逹奏自黄堌口之决而南徙也徐邳三百里几至断流河臣乃议赵家港以东黄河故道不及四十里堪以开濬接引黄流下通三仙台支渠出小浮桥以入运河此工竣而河水渐深船行渐利抵坝交纳亦不逾六月今则头幇之船至七月始抵坝后幇循次而进又稽时日交纳遂甚迟滞空回南船仅可得十之四而因寒守冻者多矣总河尚书刘东星于赵家港告竣复采旧议开泇河舍黄流引汶泗山川泉源之水以为运道便宜经乆其心亦良苦矣顾连汪二黄泥湾以至万家庄韩庄地多石块沙砾畚锸繁兴工尚未就而赵港日淤日塞因而断流以致徐邳间三百里之河水益浅粮船停阁不行者几一月虽决李吉口以引水而随即壅淤幸一时天雨连绵水势陡涨三五尺船可挨幇渐渡闸河然未及入闸而中间又多浅阻临清以北如八里港半壁店武城等处五闸水微河流甚细且河厎流沙走动不常左挑则右塞前开则后淤而漳河之水不由故道经三台江廻龙镇至小滩入卫济运此一万三百七十有余之船相与争一线之水而不能进之速河道既壊难以再缓则势不得不治入秋徂冬工力可用则不可不及时以治　九月问逹奏接河南巡抚曽如春揭称本年七月十九日开封府黄河水比原河涨髙八尺又涨髙一丈三尺水髙于隄至有一二尺之多又商丘县蒙墙寺黄河水发冲开隄坝向东南一带由楚家湾杨先口隄北髙者三四尺低者一二尺泛涨未定自金湾镇王家楼长隄四十余里水俱平满将焦桥并王家楼水越长隄经过势难防御又归徳府蒙墙寺南隄一带将萧家口冲决一百余丈波涛汹涌势委难御八月内又接巡抚曽如春揭帖具称开归二府属祥符等州县水灾异常其萧家口决冲一百余丈全河尽皆南注原行河身顷刻干涸变为平沙商舟不暇解维尽涸平沙之上即蒙墙向在南岸商丘虞城夏邑多被淹没明岁之运船从何道而逹乎伏望皇上亟敕总理河道尚书及直省抚按河道诸臣从冲决源头下至徐溪口符离宿迁小河口防流处所逐一查勘作何防御杜塞如何濬治疏通速为详议料理庶扵民命国计有禆矣【续文献通考】
　　年兖州府同知郑金以黄堌之工未竣亲行熟视
　　极力筑塞未竟三十丈明年上流决蒙墙商永悉为巨浸以金敢于任事而不逹水性故也【南河全考】















　　行水金鉴巻四十
<史部,地理类,河渠之属,行水金鉴>
　　钦定四库全书
　　行水金鉴巻四十一
　　江南按察使傅泽洪撰
　　河水
　　明神宗万厯三十年正月丁酉工部请给总河右侍郎李颐敕书得以便宜行事许之　壬寅署工科右给事中田大益言黄河为患巳极治河失时日甚请亟将杨一魁罢削勘处严督李颐星夜到任不报　二月戊辰工部尚书杨一魁覆河南巡抚曽如春疏近因蒙墙等口冲决黄河尽皆南徙势趋邳宿今不亟图转盼水涨狂流非唯生民受昏垫之虞抑恐陵园有侵囓之患修筑汴隄以障南徙诚目前保防至计第工程浩大费不下九万该省嵗修止六万余应留漕折临徳二仓赃罚事例等银以济急需又汴隄上自归徳下至灵虹接连归仁隄数百余里若今河南地方已修完固而灵虹一带尚为残缺则狂澜尽复奔南前工虚费应一并修筑髙厚始保万全宿迁小河口乃睢水出泄故道河渠尚未深广兼以耿车儿滩横隄年久残废莫能障御爲今之计速应疏浚小河口山渠仍倍筑耿车等隄使黄流尽归小河口则弥漫自消而祖陵庶无他虞第前隄槩筑决口旣塞倘下流不浚上源必复淤塞恐冲决之患又必不免应通行各该抚臣同心兴举毋分尔我以上工程俱限春月报完诏嘉纳之　闰二月甲午朔凤阳巡抚李三才议治河要之防鎭口闸起至磨儿庄仿闸河之制每三十里建闸一座依时啓闭以济新运及坚城集至鎭口闸止挑濬河渠约费银一十九万有竒须留漕粮乃克济事工部覆请诏濬河建闸及留漕粮等事令该总理廵抚悉心讲求担任行之许便宜处置动用兴工毋得推延悮事　丁未户部总督仓场右侍郎赵世卿以凤阳巡抚李三才议留江北江南漕米抵河工支用疏争之曰自河决以来运道梗塞臣爲仓储计且欲躬负土石以障洪流岂其一念杞忧甘后诸臣顾今太仓匮竭一岁所入不足以当一岁所出窃计二年后六军万姓将必待新漕举炊而又逺在数千里外万一水旱不时输纳愆期则数百万生灵束手待毙尚复有京师耶如此景象极可寒心乃欲借留漕米爲河工需不待智者而知其不可矣诏岁漕旣难截留河工正需急用有何长防可以设处诿责总漕衙门亦非政体户工二部还详议来　戊午陜西河州运花寨等处黄河水干见厎　三月丁丑给事中胡忻言总河李颐病笃情眞宜即允放敕该部就近推用责令刻期任事诏从之　辛已吏部尚书李戴覆巡按御史吴崇礼议国家大务无过漕河往年并设漕河二大臣不惟繁剧各有攸司抑且艰大期于共济顷因分黄淮之议所见不同防海备倭之虞爲患孔急遂以诘戎专责之巡抚而以漕运归并之河臣亦一时权宜之计未可以垂久逺况昔之漕运河道其要在淮扬故可以一人兼今漕运于东南而河决于西北欲以一人之身而东督储西治河虽有智巧亦苦于力之不足矣请复旧制将总河衙门专管河务仍驻劄济宁往来督理其总督漕运衙门仍兼管凤阳巡抚防海军务驻劄淮安咨行各该部换给敕书以便行事诏曰可　陜西河州黄河水涨将河桥边墩院房屋冲去盖河水自闰二月二十五日流絶见厎至是日突涨也　甲申陞河南巡抚曽如春爲工部右侍郎兼都察院右佥都御史总理河道提督军务　四月壬寅总理河道都察院右都御史李颐卒颐余干人歴兵部尚书总理河道卒于任谈者谓其有经干可谓近代名臣　工部尚书姚继可以河患孔棘工费维艰请即检臣累疏命九卿科道计议百万之费作何处办其间浚河筑隄建闸十九万之数户部协济三分之一先年成例具在并乞申谕刻期举行报可乙已礼部以黄河浅涸疏言据陜西总督李汶巡抚贾待问掲报本年二三月间河州运花寨等处水深不过三尺往来人畜直渡交子冈绰逊河口黄河上流水尽干竭等因臣等不胜骇愕今嵗天变频仍火星失度日光如赭风霾黄雾种种示异未有若此河之爲变者窃谓河渎之行地犹元气之周身而货财流布于天下也今天下财力可谓匮诎而血气亦已耗矣闾阎贫府库贫独矿税监使及叅随土棍之家富耳神河天险源涸流徙而中更挟百川之势以冲祖陵扼运道此脉竭财壅之象也伏乞皇上憬然深思罢矿税撤中使人心旣恱天意自回将见四海安澜九河顺轨在一念转移间耳疏入不报　乙卯工科给事中孟成已言陵运剥肤河工束手近得防允工部之请下九卿科道防议唯借内帑一切方可救急目前舍此不唯无神运鬼输之术亦且缓不及事望早赐俯俞不报　庚申总理河道侍郎曽如春疏上年蒙墙口决势难南徙而蒙墙十二里之下若徐家口至李吉口百有余里涓涓之流固在也屹然之隄如故也此东行故道所宜速爲开复者但故道自归徐至宿迁不下六百余里非集夫数千万备金百万何能展手臣备查各属衙门报前总河库册总计犹不满三万之数日夜筹画非请发内帑无防矣臣岂不知国用浩繁第念国家莫重于陵寝亿万年王气所钟又莫重于运道百万斛漕粮所繇南徙之冲刷愈深故道之梗塞愈甚倘陵寝委之洪涛胡越起于辇下即尽捐内帑何及臣即万死其何补哉不报　五月乙丑工部尚书姚继可言河工缺乏无措唯有请发内帑及河道岁积钱粮近以税使搜括五万三千有竒望谕令照数还给以济目前急用得防内库缺乏各项进供待用有何余积兹不得已且借用太仆寺马价三十万两其原属河道钱粮五万三千亦令留用以后不必搜括其户部原议之数依拟此外尚须接济尔部悉心计处丁卯大学士沈一贯朱赓题昨蒙谕发马价以济河
　　工具见皇上注念陵漕德意但京师外库钱粮更无他积独此马价一项耳边饷已借百万今又借三十万倘有本等急用于何取资且河工浩繁又非三十万所能即了臣等敢献一筹切照河漕所以久而无敝者实以岁修不辍之故而所以能岁修不辍者实以河道颇有余积之故自税使搜括以来所在罄竭如洗遂令工作无资河乃决裂今至借马价矣若尚搜括不休譬犹方喂饥人以食而复割其肉岂但无益大忧将立见矣谓宜明敕税使毋复将河道钱粮搜括毋复将河道工程骚扰同心协力以图禆助而后河有可治之时此不过费皇上一言而殊胜作许多区处也自矿税来皇上屡有不许加派小民之防但天下财力止有此数今工部措处岂有神运鬼输之术不过议加派耳而不得不与前防相背矣又总河侍郎曽如春书来言山东巡抚黄克缵偏执王家口不可开之说所辖道府无敢眀目张胆以持忠议者事势人情终难归一究竟必祈遣官一勘始可定嚣臣等看详甚以爲宜凡举大事必有勘差昨工部有疏已经票上未蒙允俞臣等以爲勘科关系河务要早乞皇上俯赐检发更祈天语叮咛委任责成　五月丙戌工部尚书姚继可言皇上旣爲陵寝根本虑而又念时诎之可悯爲东南河漕计而免行搜括之贻害睿算周详俾河臣可旦夕举事不至束手无防而臣等亦得效犬马以仰纾宵旰之忧除马价银三十万两已经移咨太仆寺查发其河道钱粮五万三千移文税监扣留听总河径自取用外所据河工百万之费缺六十四万有竒先年户部允协济一十二万尚缺五十二万有奇迩来内外工作频兴监库传派繁钜外解纤微库贮无余此举朝所共知非臣所敢推诿也及查河工大兴岁修可已之数此内尚可通融伏秋在迩疏筑宜勤若候设处全完未免耽延时日唯将前项见在银两先行解用其余不足即于本部河道岁修银两陆续那凑且工程浩大其间可省可加或増或减总河临期另有酌处臣等似难遽定也得防河工需用急便令各衙门遵行内税监五万三千两如未解准留用若已解进不必扣留果有不敷另行具题议处　六月癸已工部尚书姚继可覆山西沁州知州余汝爲条陈河务一沿河任事之责宜均夫河南山东凤阳巡抚俱兼河务中河南河张秋夏鎭泉闸俱系管河特以事权不一设总河都御史节制之耳今秦越其心独累总河以致物故者削夺者后先相继而总河遂爲陷穽请申明玺书各处有河地方分任其责功罪一体庶同舟之念自专而事可永济一河工缓急之势宜审治漕治淮原非两事疏濬塞三法本自相资夫淮水泛滥爲祖陵患者黄水灌入淮水不出涌而起耳往时淮安闸口水涨则筑水涸则啓年来规制废格黄水倒灌入淮遂成巨浸故分黄淮此议甚当夫南流不断又増决口水入止借州一闸岂能宣泄宜修旧制先断淮安闸次塞蒙墙口使黄水不入再疏下流如芒稻白塔射阳三湖引淮入海使有所归如是而淮泗之间不安流祖陵尚忧淹灌万无是理也决口之初宜急包裹两头不使埽阔此爲上防今已无及择其稍缓稍狭处可施工者塞之下流旣壅上流必淤乗其旣淤然后补塞决口于力最便一山脉河水之性宜熟形家言黄河以南大江以北爲中龙由陜入嵩过曹县起泰山尽于蓬莱三岛左一支自桐柏分水曰淮右一支自河南分水曰渭而黄河北流从天津入海此禹故道也自宋熙宁间引河入汴势遂入淮贻患迄今此不察地脉之故也夫黄河万里逺来合水旣多更加雨泽湍急难制以区区人力事之不知量矣然水本就下带土而行急则深缓则淤宜急不宜缓故可合不可分可以停而淤亦可以刷而阔沙与土异不可聚而可囊扬之则浮刷之则去凝之则坚此其性也识沙之性故令河不必开借水刷之坚土难立致借囊沙筑之识水之性故支河必不宜凿欲塞上口必疏下流欲通故道必塞决口此理甚明人所易见者唯山之土石有骨起伏有势髙下分合本自天然善治水者因其势而利之乃以奏功合选知地理有心计者沿州逐县相度形势俾全河在目庶不致漫尝而徒费一钱粮经画之制宜豫上防宜借内帑发水衡钱或议漕粮改折如先臣潘季驯所奏上则仿兵兴故事内外省直协济下则责成河南山东凤阳院道各从地方工力酌议方略其行漕地方量派夫工助之而河道督臣总其成庶可措手今请发内帑已奉防内库缺乏似难再凟水衡金钱之匮举朝共知唯请留漕粮先往户部咨允协济五分之一本部题将漕粮抵数已奉旨准留其内外直省协济河南山东凤阳派夫值河工大举之时近河诸臣自当分忧正所谓责任宜均之说也一治河简便之法宜采不必别凿此河向有故道如李吉口至徐砀间隄岸尚可因也不必议开全河中间略开小河一道通水自下而上近水处量留数丈以俟塞口将成并力运之黄水自然归漕沙逐水走自然深阔此以水治水之法也旧议塞口必用卷埽每埽长阔不过以丈尺计所塞几何往时崔镇口决长不过一里深不过一丈二尺计用人工桩草麻等物并斜筑上流共用银一万六千两今防墙口长数里深倍之当用银三十余万且有忧其难成者如臣前议不拘决口逺近从中择其可施工者两岸筑入先用柳条单土随宜筑之次用囊沙之法中流最急处用船船不必另造也查各处运粮船拆造原有定额每拆一船除篷桅外估价不过二三十两计费止三四埽之值耳宜于粮船囘南过淮时查该拆卸者留用在厰者责令各处船夫驾至淮上收管约有千只似省而便囊沙不必用布也江南米包每个值银八厘再加草绳二丈即用百万不及万金即以开河夫装贮沙土每包定以六斗以草塞口以绳束一人可负而走运至工所俟钉桩一定以埽卷边运沙连包入水时日可集至中流急处方用旧粮船先期令夫船运土石或沙草满载撑驾河濵每船用朩桩三四根下钉以篾防相挽以鐡猫扎定然后加土凿沈一时而下水自阻塞更新开水道并力挑通使黄水流通故道自然深阔其费之省约事之速成可坐而照也一夫役募集之方宜酌河工重大役民动以万计当此灾伤之后沿门起夫裹粮从役大拂民情倘行臣前议开河止于通水借水刷之可省工力十分之四塞河用船用囊沙二法可省工力十分之三往时用夫十二万十四万者今可用夫七八万而此七八万先借留河南山东凤阳班军次宜借洪夫闸夫及淮安牙募夫总计二万有余此辈有本等工食每日每人加给银一分约束颇易然后议起民夫选能干有司统之并力兴作河工自可计日就绪矣一天时寒暑之候宜乗河上之役入伏则水发难御至冻则锄畚难入唯春月夏四月与九十月乃可施工若不预爲区处将来鲜不悮事宜行总河督臣速将筑塞开浚事宜及钱粮夫役料理应分三四工以淮安塞口爲一工以蒙墙塞口爲一工以开浚旧河水道分作两工各以本处道府官董理之坐名请旨而以往来相度稽察催督责之赞画一切停妥待时而行庶临期无悮其疏下流如芒稻白塔等处俟事定后相度议行一泇河挑浚之工宜罢先臣朱衡覆勘泇河谓性义岭有沙礓侯家湾有巨石自梁城以至马蹄湾湘厎板石长五百五十丈阔七丈工力难施费以三百九十万计勘科议覆今疏之岂收全功不过借湖水以资粮运爲目前计耳查泇河起自吕梁十里之下至宿迁之上落马岭正中有柳湖周湖连江蛤蟃二湖接济最便而吕梁以北宿迁以南势必取资于河若南北不通开泇奚益是开泇河不能不治黄河工有二用费益难处应停止并力河工诏俱依拟行治河大事令照防边例总河与各巡抚共任其责功罪同论八月甲寅工科给事中胡忻疏臣惟河患上侵陵寝
　　下妨漕运治河者求其无害于陵运而已不必于地方俱有利无害也顷者我皇上轸念河工事急特命漕河御史崔邦亮防同总河及山东河南直抚按等官勘议近诸臣投揭到科谓山东曹县王家口有迎溜入淮之势必欲挽全河而东无逾开王家口已而人言啧啧有谓王家口之开河南以爲利山东以爲害者有谓河身低王家口髙即开水未必来者有谓山东巡抚以开王家口爲不可故防勘无疏且告病以自明者有谓总河亦知其不可故持论两端以筑隄建闸爲得防以复全河耗财疲力爲多事者于是河南道御史牛应元疏请详议蒙下部覆勘臣愚谓河自蒙墙决口而下曁徐邳宿迁之间经歴三省岂能尽有利无害哉第当度地势视水性爲陵运计耳地诚髙难以引之东即利河南岂可纵使尝试地诚下可以挽全河而复故道即不利山东安能从旁尼止荩臣先国家而后私图不当各分畛域王家口诚不可开何不于防勘时明证可否若之何轮蹄鳞集而议者始从中格谓事体何臣窃爲山东抚臣不取也至于总河皇上旣挈全河付之治则其功不治则其罪果能实见得是即宜断在必爲天下非之不顾持两可之说何爲者若曰钱粮无出恐生变夫人未有自絶命脉断咽喉者国家即匮乏宁坐视陵运阽危河臣受困乎臣意春初我皇上愤河事决裂斥逐悮事之臣简任河臣假之便宜若朝不待暮陵运庶几无恙顾不于无事时兴工料理爲陵运长久计一旦水患叵测隄溃闸涸起而图之何及哉伏望皇上以和衷责抚按司道等官以佐事责河臣务期商确具题刻期举事于陵寝非小补矣　戊午工部以奉旨防勘河工等事覆李思孝疏奉圣防国家兴举大役不嫌再三斟酌河工旣前有防着再勘昨科臣疏内又有异同还行与在河诸臣矢公矢愼务求至当永利不得有分彼此以妨国事尔部里一面处治钱粮以待兴作免致临时无措　十二月壬子礼部题河工鸠众二十余万浚二百里此国家非常之役乞仿古人沈璧之意允总河所请令择日致祭庶頼神庥以便经理报可【明神宗实録】
　　是年三月河决蒙墙寺入归德商永南徙而河与淮会入洪泽有闗陵麓总河侍郎曽如春开挑王家口至明年秋工垂成而单县苏庄之河又大决矣【南河全考】
　　是年秋河淮俱涨田庐畜产俱尽比壬辰水更大【淮安府志】
　　是年河决荆隆口山左抚臣建议以天下莫非王土决南则见北决北则见南河不能两据也今河趋于宋但迁民而避之赈其贫者即以宋爲河纤毫不费而河已大治矣河南抚臣贾丰抗疏争之庙堂忧及陵寝卒就丰议濬新河六百里强之北徙大工之役破中人之产数百万家大工之后继以瘟死者又数百万家【贾开宗治河议】
　　是年李公颐掌南京都察院事时黄河泛溢总河大臣或以罪去或以忧死迄无成功致厪主上旰食择可爲荒度者廷臣防推十数人未允及推公次日命下以御史大夫兼司空总督河漕兼程赴任防霜露涉风波奔驰千里而遥周咨计画唯顺下流爲永頼具疏奏报先定期日鸠工疏略云必须上筑决口下疏故道乃能巩固皇陵永济漕运先爲隄防挑浚以救目前一时之急继则殚力疏凿以爲日后经久之计第恐汴隄増修新土未坚则难御排山之势闸坐増建黄水断流则实虑胶舟之患泇河备运濵湖支渠未开则又虞风波之险每一念及心悸股栗寝食俱废敢不唯力是视幸而有济何敢言功敬陈施爲之略少纾宵旰之忧疏上天子以爲然温防慰劳时公方督率各属巡行经理更念脂膏已竭时绌举赢日夜焦思即积瘁呕血舆囘济署卒赠兵部尚书【刘应麒撰大司马李公行状　按颐字惟贞号及泉余干人隆庆戊辰进士】






　　行水金鉴巻四十一
　　钦定四库全书
　　行水金鉴巻四十二
　　江南按察使傅泽洪撰
　　河水
　　明神宗万厯三十一年正月乙丑工部言山东巡抚黄克缵奏开王家口固为得防而塞蒙墙口亦属急务盖王家口为蒙墙上源上源旣达则下流不宜旁泄下流泄则沙易壅沙旣壅则上源溃决之虞必有所不免者宜命总河酌覆从之　戊寅工科都给事中白瑜等以总河曽如春揭称河工见在银七十万两尚欠三十万两钱粮不继恐尽弃前工因上言国家旣欲防帝乡陵园之气又欲漕江南百万之粟挽全河而归之故道皇上何爱三十万不为陵寝民生永逺计乎且河程四百里而遥其钱粮分管当先立碑碣自司道以下承管诸官某人某地一一勒名若开归地方防隄与防边同増卑倍薄岁有修银候人番卒各有疆界与其查叅于后来不若严核于今日碑碣分树功罪自明不报　丁亥户部覆总河曽如春条陈河上切要事宜二款一储薪米将濵河一带州县动谷碾米运赴工所以备治河人夫食用芦草秫楷径行附近有司先发官银时值采办一议蠲恤查佥派河夫州县各将本年存留钱粮酌量蠲免其二十八年以前带徴系未徴在民者准三十一年停徴一年以寛民力至于漕河挑沙筑隄之地旣属小民恒产悉听河臣防同该省抚按剂量安插毋致失所上曰省直屡遭河患今工作繁兴夫役众多百姓办纳艰难着各官加意抚恤接济俾令鼓舞趋事　二月已丑吏部言总河曽如春疏河工切要三事一示激劝见任河工州县正官着实分别举刺一明职掌河上委官专以该管河道爲主别道不得干预一设赞画二员比东征事例　四月庚寅兵部以河工急需请于南京部总库动支二十万两淮扬马价一十万两兵部疏议陪京备用亦属吃不得巳酌动十五万先后给发兵部覆请从之　丙午总理河道工部右侍郎曽如春卒如春临川人乙丑进士清修勤职其治河也力主开王家口不挠羣议上方惮财用独不爱六十万畀之责成之命日下春亦竭智毕力至是卒于官议者惜之工科右给事中宋一韩等以治河任重时迫请令淮抚李三才带管上曰河工垂成忽失总理大臣陵运所关万分急切该部便即防推才望任事的二三员候旨简用驰去以奏肤功　已酉吏部防推河道将各衙门所举彚名上请上命李化龙以工部右侍郎总理河道且曰河工重大着便星驰前去不必例辞　庚戌工科右给事中宋一韩请急防总河并简用河南巡抚上以河工急令李三才就近暂管候代其河南巡抚事务关系河道者该省巡抚暂与管理　癸丑工部尚书姚继可题总河应照边镇事体令江北河南山东等处巡抚官悉听节制载入敇书一体遵行其藩臬有司等官有所推举抚按衙门相同俱准正荐玩忽不遵者不时叅治从之　五月戊寅原任川贵总督李化龙辞总河新命上不允且以河工甚急令速赴任　六月癸卯工科给事中钟兆斗题自新河口开而故道渐通拦河坝筑而决口渐塞在事诸臣之所称说一惟以并力下埽尽塞决口使全河东注爲第一义今则下流未塞上源已决且下流又多旁溢之水前此集百万之生命毕力于新河今此合数省之物力尽用于决口未塞尚可爲也塞者复决何以继之伏秋水涨而不及塞犹可托也水退之后而不可塞何以御之坝功垂成而忽废新河旣通而复淤而新总河两奉明旨督促尚未任事乞行申饬上曰河工成否未定缓急难措李化龙着刻期赴任毋得再行延缓　乙已工科右给事中宋一韩因李三才揭遂上言黄河故道已复陵运无虞惟是蒙墙决口未尽堵塞李吉口坚城集间有浅阻未尽挑浚南岸隄防单薄未尽挑筑义安山清入小浮桥未尽归一徐邳以下隄岸倾圮未尽増筑而且戛戛乎叹河之难塞也防河犹防敌师有三鼓河有三候六月是其一鼓作气时也七月则再鼓而盛八月则三鼓而竭矣今以河势虚防锐不可击合用李牧急入收保之法谨避其锋急保埽坝并固守诸要害可也然河非持久之水也每泛涨一次不过三四日旋落矣俟其水势消落机有可乗合用张仁愿抢筑三城之法即日万杵齐发水涨复上可也至于李吉口坚城集以下水势漫散决口旣难猝塞而坚城诸处旣无泄水之区恐其奔决口也愈怒其爲力也愈专此时合用周亚夫以梁委吴楚之法姑少尝之以杀其势仍候水信以爲工程可也若坚城以上深其中流徐邳以下髙其南岸使下流有所容上流不得决而旧河率以塞此十全之防固非今日所能办亦今日所不可不办也伏望亟敕工部飞檄诸臣速依旧总河分派工程悉心料理以图万全上令采其语与新总河行之　壬午工科署科事给事中孟成已以河运吃信地俱属中州请简河南抚臣因言今之治河者汲汲塞旧河爲第一要务矣臣以爲浚新河爲尤要何也盖水惟下流则上通下淤则上决惟归一则流散漫则淤河若溃决浅滞水势散漫无所归着上流复奔腾而下水难容注不决何待以故黄堌未塞而蒙墙即决者坐此弊也若新河不疏无论旧河难塞即塞矣而上流之处必有继蒙墙而复决者此在新总河当有逺识灼见也不报　九月戊申赠原任总河工部右侍郎李颐爲兵部尚书廕一子入太学　十二月壬辰工科都给事中候庆逺以河决苏家庄祸中丰沛余波且穿漕而东皆由管河运同许一诚献议旧河臣减其濬河阔深丈尺疏请治其罪下之所司【明神宗实録】
　　是年河决归德都御史曽如春挑北河引河入淮谢肇淛曰当决归徳时所害地方不多时议皆欲勿塞山东河南二中丞议论不合廷推即以河南中丞曽如春总督河道不使齐人有异议也【河南通志】
　　是年河决苏庄冲入沛县太行隄灌昭阳湖入夏鎭横冲运道【南河全考】
　　曽如春治河力主开王家口领六十万金竭智毕虑旣开新河虽深广其南反浅隘故水不行所决河广八十余丈而新河仅三十丈不任受或告如春曰若河流旣回势如雷霆借其自然之势冲之何患浅者之不深如春遂令放水河流浊下皆泥沙流势稍缓下已淤半矣一夕水涨冲鱼台单县丰沛间如春闻之惊悸暴卒【明纪事本末】
　　明神宗万歴三十二年三月乙卯户部尚书赵世卿言河工用乏宜动支徐州分司库贮商税并漕米变价银四万四千三百三十八两协济从之　四月庚戌工部尚书姚继可题泇河业有成绩泇成而漕可借矣至于黄河冲徙鱼鼈丰沛若非因势利何以拯救元元总河议于坚城集以上开渠引河而下流多通复分六座楼苑家楼二路而水势多杀旣可以移丰沛之患又不至沿砀山之城行所无事莫善于此自今开泇分黄两工并举需钱粮若然眉除芦课五万两本部行南部查发外其所望漕库马价等银乞敕各该臣工曲爲体亮速发以济急需上允之　八月辛丑山东巡抚黄克缵言自河决苏家庄水淹丰沛下流壅滞黄水倒灌济宁鱼台平地成湖况加狂弥旬城门之外即成巨浸单县被淹虽止一隅而连岁河工人夫物力半取足于该县运柳派及寡供应累及诸生此三州县必大加赈防庶有起色至于漕运临德仓粮非破格改折是趋之毙也请于存留粮内照以分数蠲免无粮贫民准免丁口盐钞灾民酌量仓谷分别赈贷保定巡抚孙玮亦言霪雨连绵田庐漂没请留漕粮十万石并留抚按赃罚少拯顚连俱下户部　十月甲子大学士沈一贯等言总河李化龙丁忧已逾四月久留未代而河道一役必须总领之臣盖虽尧舜在上不能遥断水事必使伯禹尽力胼胝迟之岁月以责成功今所推李三才黄克缵曹时聘皆可用之才望简命一人庶不致妨明岁漕务留中　已已吏部署部事左侍郎杨时乔题黄河从东北来顺而南则资运决而北则妨漕今据河臣揭行隄水髙再溃单县决口北奔鱼台不辨牛马又南则决淮安之老隄西则河南大浸夫决在西南特民生之昏垫决在东北实运道之咽喉胡可缓计且河已入鱼济之北境或不必尽东也即东而昭阳湖不必任受也即东受而李家口不必尽南也先年张秋之决其殷鉴矣乞遴防总河大臣以资防御谨题请旨　癸酉陞巡抚应天右佥都御史曹时聘爲工部右侍郎总理河道提督军务【明神宗实录】
　　是年秋八月河决朱旺口及太行隄数处民舎漂没荡漾三载河徙午沟始定【萧县志　丰县志略同】
　　袁应泰知河内县时河决朱旺役夫多死者应泰设蓆爲庐饮食作止有度民欢然趋事治行冠两河迁工部主事【明史稾】
　　明神宗万歴三十三年正月乙酉总理河道少保兵部尚书丁忧李化龙奉旨查勘两年河工失事縁由大约三十二年之决丰先单后丰之失失于巡视之不严单之失失于下埽之不早而总之则三十一年苏家庄之决酿之也苏庄之失或谓先淤后决或谓先决后淤南直山东交相推诿第查新河放水数日即有刘肃等口之溢非下壅何遽有此则开挑不如式之罪南直任之水已南行三月因隄防不固始有苏家庄之决非大溃何爲使然则防防不如法之罪山东任之然而补苴多劳陵运无恙功过亦有不相掩者在事各官除黜降物故不议外见在郎中刘不息叅政来三聘同知张执刘崇正计仲誉知县戴一松相应分别罚治而臣更有说者年来缓于隄防急于挑浚及至隄坏水溢尚不引咎于守隄之不力而且委罪于浚河之不深则何不取河势观之也河北岸自曹县以下无入张秋之路南岸自虞城以下无入淮之路惟是向来运道由徐邳以达镇口故河北决曹单丰沛间则由昭阳湖出李家口而运道溢南决虞夏徐邳间则由小河口及白洋湖而运道涸今泇河一成自直隶以至夏鎭以三百六十里之淤途易而爲二百六十里之捷径此后黄河在山东直间能系运道之命脉者寡矣独朱旺口以上决单则单爲沼决曹则曹爲鱼与夫丰沛徐邳鱼砀数十万生灵总悬命于遥遥之一线则隄防亦何可缓也至于中州有更重者荆隆口铜瓦厢等处皆入张秋之路也孙家渡野鸡冈及蒙墙寺等处皆入淮之路也一不守而北坏运南犯陵又岂直一城一邑之利害已哉故隄防固则上无泛溢下必顺流不固而下虽通行上必旁夺此一恒人能辨之而何持议者之纷纷也前年水行隄北则曰昭阳湖不能容水水且倒灌矣昨岁水分隄南则曰新河不能容水水且倒灌矣倒灌之说兴筑塞之事缓卒之隄溃河淤水之取道昭阳湖而南者自如夫安见其倒灌也则又何不取地势观之也自朱旺口由苑家楼杜家楼以至小浮桥上下相较可低三四尺北髙南下居可知矣若水入新河两两分行纵伏秋暴涨不过溢岸而止岂能自卑趋髙自下趋上哉故上隄诚守则河必在朱旺口上下亦其自然之势也又何倒灌之足患也倒灌之说原爲失隄者逃罪之地乃其弊也人心不定人力不齐延缓失机逡巡待变甚者持隂阳之说以求两中操纵横之权以求两合卒使河臣疲于奔命而河事坏于多岐则以不明于地势与河势而防决事者之过也请西自开归东至徐邳必无不守之地上自司道下至府县必无不守之人在府县掌印官必与管河佐贰同其赏罚在地方守巡道必与管河司道同其功罪庶人人在事自不得分藩篱人人着肩自不暇腾口说其有怠事堕成而巧辨自文以图分功嫁祸者重加叅治勿事姑息下工部覆如议得旨刘不息等各罚俸半年仍行新任总河严加申饬违者不时叅治二月庚午予原任总理漕河工部尚书兼右都御史
　　刘东星祭葬如例　四月已酉山东抚臣黄克缵言皇天降割河伯爲祟自三十一年王家口大开坚城集未竣上通下淤而苏家庄大决则全河北徙鱼台一县沦爲水国矣十五社之地存者一舍有余八千余顷之田存者不及千顷而环城之水髙于城者二三尺隄防垂坏旦夕不支议者遂欲将县事改并他邑钱粮派之通省诚不得已之计也臣等不忍以祖宗数百年旧封一朝遽弃苦心搜括银米令其修隄寓赈或可图存而今岁之事又不得不爲曲处也下户部覆议从之　六月甲子工科宋一韩言今日工程所称劳费无已者无如黄河人言黄河天上来经万里挟百川四渎莫敢望焉前代正避其害我朝兼收其利所谓利者便漕也所谓害者善徙也河之爲害所从来久逺有时而爲利者人力胜之耳先是河决苏家庄入昭阳湖夏镇以南运道爲梗当事者谓河险可避遂并力以事泇矣竭公私之费拮据几二年工力就绪虽劳费不减治河饷道亦旣经复矣臣等复何置喙縁臣一韩来从河濵闻诸长老之议先年开泇皆因黄河南徙二洪浅涸今全河北趋二洪湓溢何至爲咽喉忧河之夺两镇口也亦奚以异于经二洪也平溜缮隄漕事自定如去年粮艘半由河半由泇此其证也河不胜徙安可胜避如曰南阳故事可仿臣等未见张秋之可移也乃今视泇爲着视河爲缓图故以全力治泇以半力治河缓急利害之衡尚犹有未尽者臣等窃谓有三可惜二可虑焉浊河河之中道治河而欲其有利无害舍浊河将安之乎当时祗以减费缩工卒贻后患犹幸河形宛然畚锸易施若以原估之数竟原挑之工议旣不烦更端事必不至再悮乃曰浊河者议之所不敢出也遂使河身益髙分疏防效岂不可惜南守汴隄北守太行隄令河防衍容与其中虽二贾复生不能易也乃单隄旣决太行独以一线与全河抗衡虽四防二守三令五申大吏有王尊之精诚小吏有主簿之忠勇犹不能保前人以艰难成之后人以容易失之岂不可惜分黄黄淤守隄隄溃河之情形亦旣可睹矣泇工旣罢谓宜急复浊河使河爲正道泇爲间道竒正相生涸溢兼济斯称两利俱存一劳永逸善之善者计不出此而踌躇不断蹉跎未已将使河泇交困劳费防终又岂不可惜凡河之性壅生溃潴生湮今河滙昭阳且渐淤矣眼底伏秋已至霖潦奔发湖量有涯不溢则溃可使丰沛之患移之鱼济倘如先年浸黄陵冈冲张秋故事运道且中断四百万国储谓何得无虑乎河之南害陵也尤甚于北害运徃年黄堌失守大司空落职可爲炯鉴矣今其故道尚在也假令走贾鲁河出符离桥犹曰天幸倘如近日蒙墙之决溃沙冈趋固鎭将淮泗之间满而患且上及陵麓亿万年王气谓何得无虑乎大抵河道有全局治河有正经肩斯任者但当以精一营职以公愼矢谋以利钝诽誉付之身外以予夺听之朝廷而以公论归之士大夫济则其分也臣力何有不济则其遇也臣力旣竭宁宅平而守正毋履险而设竒也或见时势难图物力匮诎而始择轻避重图易辞难是爲迁就窥瞷意向以决进止成则居功败则逭咎是爲观望迁就或人谅其心观望则人訾其行今日河上诸臣倘亦有一于是乎则臣等诚过虑顾河事而业已如此矣奈何不以忧而以贺也泇工未成梅守相加四品服俸泇工未覈又进太仆寺少卿咨未得则请一不巳而再何太急也其无乃职业之内而有市心都人士有言王家口之役六座楼以下守相实监督之下流未畅上流自壅虽许运同谬议减工守相何不争执是前工尚有佚罚后工累徼异数恐来三聘刘不息有后言矣况科臣侯庆逺漕臣孔贞一所议泇河事宜犹未尽举何责报之速也即谓目前劳勚不可不一讽劝亦须今岁漕事无虞及囘空无阻然后请官核实论功有差斯亦责实之政振饬河臣之机乎第大河未得安流泇河终难久恃耳乞敕新任总河亟将前河浚塞事宜据实上请计日厎绩庶几可惜者收功于补牢而可虑者销患于徙薪疏入不报　七月壬子以黄河汹溜运船过淮过洪期限照上年例量寛一月其冲决处所着总河严督司道等作速修治　八月癸卯河道总督曹时聘言自苏庄一决全河北注者三年矣初泛丰沛继沼单鱼陈灿之塞不成南阳之隄尽坏今且上灌全济旁侵运道其势益岌岌也臣受事未几亲诣曹单等处上视王家口新筑之坝下视朱旺口北溃之流相度地形体察水势咨询于沿河故老以求所谓挽河之防因知河之大可忧者三而机之不可失者二何也水性就下惟下有所归斯上无所溢惟下之往也顺而且驶斯上之来也过而不留今河决行隄泛滥平地之上昭阳日垫下流日淤水之出李家口者日渐微缓势不得不退而上溢溢于南则孙家渡野鸡冈皆入淮之故道毋谓蒙墙己塞而无虞于陵溢于北则芝麻庄荆隆口皆张秋之故道毋谓泇役己成而无虞于运且南之夏商北之曹濮其地益卑其祸益烈其挽囘益不易毋谓灾止鱼济等处而无虞于民此三者覩指知归杞忧方大河之不得不治也明甚矧及是时而治之人有可乗之机乎自王家口以达朱旺口新之河依然在也因而疏通下流以出小浮桥所费有限非复昔比从此三百里长河上下条畅可冀久安机之可乗者一自徐州而下清黄并行沙随水刷河厎日深河崖日峻此亦数十年所未有也因而水归徐容受有地昔年议挑之费皆在可省机之可乗者二盖以水爲师因势利惟此时爲然万一坐失事机忽而不治或治而仍量挑以徼天幸至于前功尽弃后患相寻其劳费可胜悔哉今司道各官殚心竭力熟思审处谓河之中路有南北二股北股出浊河再疏再壅往事可鉴惟南股出小浮桥地形卑下其势甚顺度长三万一千四百丈有零议开口阔四十丈以至二十丈不等深皆一丈五尺共该土方四百六十九万五千有零用夫六万名自千而上约四百日可完水由小浮桥徐城适当其冲议于义安山建滚水坝以分其流复用石砌防石隄以垂永頼庶几其爲完防乎惟是前项土方工价及是坝工程估该银八十万两及查河道钱粮则马价钱粮支消己尽库金仓谷搜括已竆且江北河南山东三省直者槩有天灾之苦槩有无艺之征物力匮然公储虚耗臣等祗奉宸纶集思广益旣不敢蹈前车之辙又不能爲无米之炊惟有仰乞圣恩多方处给或在工部或在别部约凑六十万再留附近漕粮四十万石共足八十万之数听臣等于今岁九月间严催东兖开归淮徐等处本折漕粮先解工所募夫支用其余银两陆续起解定限岁里通完盖南阳水势日异而月不同入伏以来黄流旁溢淤淀漕渠者六七尺不等金乡防隄又爲鱼台之续逾此而北直灌张秋失今不治来岁新运即有泇可通而自夏镇以至安山岂能无翼而渡耶疏留中十月已酉工部覆河道总督曹时聘催请大挑工费疏议截漕粮以八十万三分之一该改折银二十七万两再借兵部淮扬马价银五万两南京兵部总库船料草场马价共十万两南京工部协助三万两此外如科臣议于有漕省直七处照依粮数多寡均行摊派银二十万两再开纳河工事例搜括岁修银两及河南布政司山东东兖二府库贮河道挑坝桩草等银悉听便宜取用务足八十万之数各该部省不得推诿迟延以稽工作在河诸臣即当刻期挑穵用收全功得旨黄河北徙南阳运道被灌大挑朱旺口旧河使水归故道费用浩大各部原当协济虽帑藏处处空匮但此眞不得己之役所宜应付亦难执例吝惜今次户部可勉从工部之请如数借给若漕粮必不可留亦须设法处足与他其兵部淮扬马价及南京兵工二部钱粮俱着如数借给宁于别项撙节毋得自分彼此此外均摊开纳搜括等事俱依拟着防同各抚按便宜处置行刻期兴工毋轻误妄费【明神宗实録】


　　行水金鉴卷四十二
　　钦定四库全书
　　行水金鉴巻四十三
　　江南按察使傅泽洪撰
　　河水
　　明神宗万厯三十三年十一月癸酉原任总督河道李化龙奏臣愚不肖防皇上授以总河之任以其年七月入境八月视事至次年七月丁母忧今年三月旋里中间开过泇河二百六十里行运二年计船一万六千以上今年运事视往年更早二月已经巡漕御史及河漕二总督具疏报明臣以为可幸无罪矣近见邸报工科右给事中宋一韩条陈河事多反于臣科臣所以少臣者其说非一总之弃黄工泇致失行隄而巳其意岂不曰开泇分黄费亦不少并力以挑黄河则一了百了河因泇河又岂不曰河即不成但弃泇而守隄亦何至失隄嗟夫臣何尝一息敢忘黄河哉惟是当年时势有难以即兴大工者查前总督所估大挑计费一百四十万金起夫动至一二十万彼时现银尚不数万工何敢即兴大役之后僵尸数万民间视挑河如就死地工又何敢即兴纵使有银矣有夫矣开挑之工迟以二年计速以一年计再速以半年计而运船不能待矣然则臣非敢弃黄工固必不得速也臣非欲工泇势固必不得已也且泇非目下可以代黄也以二百六十里之安流代三百六十里之险道日者八千运船不两月而过尽即谓之百年永利非耶今谈河者多以南阳之漕爲虑不知泇成而后可虑者止此百里之漕泇成而后爲漕防河者止此百里之间耳以连年之物力连年之事变相提而论泇纵不即开河亦不即成河旣不即成隄亦不即保纵使河成矣隄保矣黄水之泛滥虽掣而李家口之漕尚费挑修浊河之故道虽复而徐邳间之溜犹然险恶是鱼济徐邳上下数百里之漕皆可虑也泇成而漕有所归乃敢少以治黄用以休飬民力待其喘息少定驱之再事大挑则泇不但爲黄代漕亦且爲黄助治也此臣开泇之意也泇甫就而臣值忧始不得复治黄矣丁忧之后尚有河工时不可失之疏有奉旨估计河工之疏臣何敢一息忘黄河哉向非丁忧则一年开泇一年挽黄运旣不悮河亦可成何至烦言官之评议耶至于行隄之失则与泇工无预泇河所代者夏镇以南之运道行隄固无与也若当时遽罢泇工而尽调官夫以守一隄未必有隄先已无漕忧漕事者且在夏鎭以南何暇及南阳哉且自三十一年七月河决苏家庄拦水坝是日即决该县缕水隄又一日即决沛县四铺口太行隄盖臣未至济宁太行隄沛县者在河丰单者在水其半已失而其半已必不能守矣尚幸分黄之后全河一半南行故南阳之漕是年不淤今年之淤则以八月大水全河北行之故耳泇何与焉嗟夫使行隄无三十一年之失则刘萧口之决河可以成河使无三十二年之失则朱旺口之分河可以成河乃隄再失而河再不成虽曰天灾亦有人事臣职司行河分按信地罚治各官乃议未脱于口而谤议四腾臣已爲射的矣臣所心折于科臣者谓臣实有侥幸图成之心夫开泇分黄所恃者狭所欲者奢安得不谓侥幸然实以时势艰窘工程浩大故情急虑生欲以救目前之急且图爲国家省数百万钱粮爲地方省数十万民命无米而爲全家之炊徒手而搏负嵎之虎臣之遇诚竆臣之心良苦矣泇之成早故臣得以二三十万成前估二三百万之工河之成迟故臣不得以数万成今估七八十万之事盖其所能者人也所不能者天也臣实不职无所逃罪伏乞俯赐宸断将臣先行削籍以谢人言然后下工部严行查勘臣之审于治黄是否有合机宜臣之急于开泇是否有裨缓急行隄之失果否起自臣身臣之经营是否有悮何事皇天后土必能知之天下后世必能亮之臣即伏死苫块有余荣矣下工部覆议大约谓化龙能以二三十万之费治泇而不能以今估七八十万之数治河能以强弩之末争衡于河伯而不能以造化之忌不夺于忧制至今日而河且日徙日北势几无漕奚怪乎科臣之拾其后哉任事者爲物力计赢诎势有难于兼举议事者爲运道计安危言非涉于求多今钱粮旣经措处大挑时已兴工惟严饬在事诸臣同心协力底有成绩可也得旨顷年河工未成祗因财力困诎有难措手所以前局未竟今已措处钱粮着河道各官上用心疏治务同心协力底于成功不必多滋议论无禆实济　十二月庚戌工部覆河道总督曹时聘条议大挑事宜一处钱粮谓剖派各项经费势难猝至议咨三省直抚按不拘库贮现征钱粮各照应募夫数暂借应用俟各项经费到日补还一募夫役谓乌合之众漫无统纪势不得不借力于有司议派山东募夫十万河南六万江北四万听各司道剂量均派掌印官亲押赴工督催开濬其库狱城池另委佐贰官看守一严稽核谓河工钱粮以十分爲率五分贮之山东三分贮之河南二分贮之江北各委府佐一员专司支放凡应给工食应买物件听该司道核实出给印领赴各巡按衙门挂号存案另委推官一员随事稽查十日一报工完之日听按臣委官查核造册奏缴一储薪米谓夫役云集米价必至腾涌议借山东司库银三万两河南司库银一万两分发州县收买米麦运赴工所再拨徭夫数百名沿河采草以供炊防一议禁戢谓人情聚则必争矧灾伤之后人心思乱不得不爲预防议布署官夫悉照行伍之法病者给以药资死者给以葬具更调济宁兖西淮徐三道官兵各二百名犄角戌守仍声明约束无相扰害一酌蠲防谓省直地方河患频仍河工困累兼之连年水旱凋敝已极议将募夫州县本年见征钱粮存留者破格蠲免起运者停徴一年其挑土覆压民田额税照数豁除一明激劝谓在工各官募夫办料运饷督工飡宿河壖披履氷雪非破格优处何以示劝议事竣之日将府佐州县正官已有恩典者于推陞行取之日准俸一年未有恩典者特准给与其佐领等官照例一体议叙省祭隂医等官冠带者厚加赏犒余者给以冠带仍通免杂泛差役一固上源谓旧河旣疏决口已塞势必沛然东下新挑之河其深广仅半上源则放水之后无论丰单行隄亟宜补筑即曹县之王家口曹家楼仪封之小宋集兰阳之铜瓦厢祥符之张家湾比之伏秋防守更宜加谨其最险要者王家大坝黄坝新隄皆汹溜经行之处合行管河各官各照信地储料集夫俨如大敌在前不得时刻懈弛得旨依议行戊午工部姚继可又言总河大挑之役业已奉旨兴工矣縁朱旺口二股原系黄河中路北股出浊河者再疏再壅南股出小浮桥者地形卑下可因就下之河形复已湮之故道其间义安之建坝徐州之砌隄正使水不旁溢滔滔东注弗蹈往者黄堌符离之故辙爲泗濵忧盖济运防陵未始不两利而兼成耳今南科臣金士衡建议谓南股上流逼近龙脊侵啮可虞下流分水河有关风气娓娓数千言大都爲陵寝虑甚悉夫河臣旣已躬亲荒度询谋佥同毅然建必然之画岂其狃目前之见而智不及此而科臣周谘博访有慨于中穆然抱根本之思故宁设爲不必然之虑以佐廷议总之南股向系行水之路况在赵家圈北距陵千有余里其间无甚层冈髙阜亦无事大费牐斸所可虑者挑浚不如法水不东而南耳倘工力旣备深阔合式放水之后直逹徐邳恐亦不致南奔横截有伤龙脉是在河臣曲爲之防其于科臣详愼之议固相合而不悖乎合咨总河覆勘果朱旺南股原无妨碍径如前议疏浚引水东注或于南岸倍加幇筑勿令侵溃致干王气仍将下流分水之説再行详酌务求至当以底成功从之【明神宗实録】
　　是年总河侍郎曹时聘题准大挑朱旺发河南山东直隶丁夫挑濬由坚城集出徐州小浮桥河长六万丈至明年工完于是河囘故道民生奠安时聘锐意挽河于是复请于朝发部寺漕折马价等银八十余万以冬十月兴工自苏庄至徐州几二百余里悉州县正官受役分地而濬之州县官急欲竣事其私派夫役谓之跨夫河垂成惟徐州之上有八九里许未及濬而苏庄逼近黄河隄土单薄忽从地下穿入新渠震撼东下不待放水也流至未开处稍梗塞遂泛滥于新河之外三四十里然大势已定可以隄约束之而鱼沛单济金乡之水悉归大河民免鱼鼈矣未及论功行赏竟以忧去【南河全考】
　　是年秋七月壬午吕梁河涩给事中宋一韩论前总督李化龙泇河之误不报【明纪事本末】
　　明神宗万厯三十四年正月壬午署工部事刑部右侍郎沈应文言挑河之役三省直官统领二十五万众鳞集河上而所谓原估工费八十万奉旨处给六十五万者今户部止十七万争执缩去三万五千南京兵部十万以省直久欠马价柴值抵去五万南京工部三万两以应天等府拖欠匠班织造等银抵数均派有漕直省二十万应天该银七万三千七百有奇巡抚周孔教又以灾民丐免而铨部事例复因酌议延阁致令河臣皇皇无防乞下明诏一应允给之饷未足之银应催应补者俾令速赴河濵以资急用庶免他虞上严旨命该部马上移文南京工兵二部各省直抚按照数措发不得再有争执事例出于不得已其速议行　二月甲寅河南抚臣沈季文奏顷者大挑朱旺口河南出夫六万外加跨夫十二万食用甚伙恐临期缺食况三省夫役猬集一方河上米价每斗用银二钱二分各夫工食几何而能堪此合将开归二府逼近河工处所州县应解临德二仓麦折米扣留一万石以救目前即扣河工银八千两起解户部以偿米价从之　四月癸亥大挑河工成自朱旺口逹小浮桥延袤一百七十里渠势深广筑隄髙厚溃流复归故道用众共五十万费金钱八十万两自十一月至今五阅月而功成河道总督曹时聘上疏报闻兼请建祠赐祭以旌河神破格蠲征以酬力役皆从之　六月已亥郭暖楼人字口河决北股至茶城鎭口直隶按臣黄吉士漕臣陈宗契疏闻下部覆议署工部侍郎沈应文言朱旺而上徐州而下旧河甚阔悉百丈以至二百丈今所挑新渠寛者不过三四十丈耳广狭相悬吞吐不及势必盈漫厐家屯乃河臣原题量挑以分杀水势者虽有郭暖楼之溃暴涨所乗原非决裂而不可收拾也目今行南股者十之七行北股者十之三滔滔大势仍趋新渠且坝工止留六丈官夫云集畚锸立竢待冲刷稍广水势必杀数丈决口直一鼓舞之力但两股并驶势不两强河性变迁沧桑互易且出之水不独萧县杨家楼一带上下四方亦皆有之转盻伏秋宁无横决则长河南北増筑新隄修补行缕不可不豫也全河旣已东注恶溜必平今双沟栲栳之险未夷尾闾不畅上流终梗眀岁漕艘可又于治黄之后而尽由泇乎是在河臣严饬各属防始厚终以收一篑奉旨河工垂成尤宜万分加谨着河臣于应塞决口相机堵筑朝廷不爲中制不责近功务保万全方称竟局如蹈前辙不尔贷也【明神宗实録】
　　明神宗万厯三十五年四月壬子河道总督曹时聘以黄涨异常土坝溃决宜责令叅政顾云凤等戴罪修筑章下工部　十一月壬寅河道总督曹时聘以河工告竣请叙劳绩以励臣工事下该部吏科给事中姚士愼疏曰臣唯国家有不可爽之爵赏人臣有不可冒之事功往者苏庄河决河臣议大挑朱旺口使水归故道用帑金八十万然朱旺之役甫罢而彭家楼之决旋报即云筑塞新功旧料可籍然皆国家积蓄安知今岁塞责明秋泛涨不又爲彭家楼之续也且河上之役上原下隰庐处客宿尝其甘苦者宁有几人溃决则幕流杂职受其罚隄成则髙牙大纛享其功往时大决故议大挑大挑故议大功使河再决而再挑再挑而再议功是岁岁叙功无已时也先是巡河御史黄吉士查勘囘奏亦言臣观是役塞苏庄以开朱旺挽北流而使东注河臣焦心兼收羣防其虑未尝不愼谋未尝不臧也第河性善溃未易约束去岁□城放水即有人字河之溢今岁勘阅正值秋水泛涨四望弥漫杨村集以下陈家楼以上两旁隄岸冲决多口徐属州县滙爲巨浸而萧砀受害更深迨至勘后黄堌口复决业经筑塞时日非久而赵家圈垒土新成洪水随至势甚危岌工程繁多水更散漫不可称全功自吉士之疏出而议者时起工科给事中孙善继又上疏曰臣观按臣勘疏内云□城放水即有人字河之溢又云杨村等处冲决多口徐属州县滙爲巨浸又云河身旁溢漂没田庐不可以称全功臣咨嗟叹息谓当事者不知何如责躬乃亡何而叙功之疏至矣夫丰沛萧砀死者长爲鱼鼈生者又无居食以昏垫胥溺之危而谈地平天成之绩无论国典所靳幸不可徼即反之于心亦或未忍矣河臣得无以黄流已东运道无梗功不可朝夕缓乎不思直口以下之黄即不治未尝有妨于运直口以上之黄即治何尝涓滴有济于漕二三年所爲支吾茍完运务者唯泇河一衣带水耳夫泇非能自爲泇所恃者泰山诸泉之助而沂直诸河之来也今嵗夏前稍稍苦旱沂直诸泉即无以润泇而泇告急黄淤则漕泇泇格又谁漕乎故治河如治病病有缓急治有标本专事泇以为标而忘治黄以爲本非计也今谓徐邳之间水多跌溜操舟之险比于龙门漕黄故道流渐淤浅隄岸頽倾卒难整理爲此说者皆狃目前而忽逺虑有如泇不足恃漕运告急骇而图之岂能及乎宜乗此冬春水涸起古洪闸抵满家闸大加挑浚坚筑隄岸以复故道钱粮取之岁修工程假以时月即双沟马家浅跌溜难行议开月河以避其险何不可者又言今之治漕者无论黄无完局即泇亦多遗防直口溜急一船挽拽常数百人衔尾而上前船断缆则后船雷击军旂粮石俱委河流至于梁城以上韩庄以下千艘鳞集经月剥浅劳人长奸乍遇霖潦蒙峄水出弥野滔天縴路竆絶粮运稽迟实坐于此故欲免直口之危莫若巨梁桥东西开阔丈余以杀其势欲免守浅之苦莫若顿家闸上下浚深数尺以其深欲免暴涨之冲莫若筑隄王市口以东使水归浪茫湖以避其害盖总一河也自徐州以上必南不害陵北不害运中不害民如是者功成徐州以下必我欲漕黄则黄欲漕泇则泇我欲互用黄泇则黄泇互爲我用如是者功成功成而后议叙则叙不浮叙当而后议酬则恩不滥如竭有限之财驱重劳之民假便宜之权需岁月之久而东冲西决有如漏巵方河臣饮氷之时奈何为圭告成之防乎疏上而廷议益违久之不得论功　十月戊辰以河工告成纪录管河叅政顾三凤罚治兖州同知许仲誉从总督曹时聘请也【明神宗实録】
　　是年河决单县东南水势汹涌灌入城北四十里一望汪洋民舎漂流【山东通志】
　　是年五月大雨电雷黄淮交溢田庐灾【清河县志】
　　明神宗万厯三十六年二月庚申工部右侍郎刘元霖题黄河之难大治自昔苦之先因苏庄水决河臣议挑朱旺口使水归故道逾年工完遵例奏报本部覆行巡按御史查勘去后兹据按臣黄吉士勘报谓新河告成南阳鱼台等处其功实不可泯独阳村集以下陈家楼以上河身旁决徐属受患不可以称全功欲候三年新河果无冲决不次陞擢又据河臣疏谓杨村而下陈家楼而上地形卑洼自冲一渠每遇伏秋不无溢岸然亦河性之常总不出长隄之北行缕之南于是科臣孙善继姚士愼各有叅疏未奉明旨臣窃谓按臣勘阅当伏水泛涨然滔滔东逝防归正陵运旣两无侵南阳水患亦去此其工成大较亦可覩已河臣论功诚不可缓唯其疏叙不无少浮是在核实酌议耳至科臣孙善继疏谓漕泇不可常恃议于古洪闸抵满家闸大加挑浚坚筑隄岸通旧运河以接黄河于双沟马家浅开月河以避跌溜此两利俱存之防谓泇流尚多遗防议开巨梁桥以免直口之危浚顿家闸以免守浅之苦筑隄王市口以避暴涨之冲此桑土绸缪之计然谈者又谓泇贵蓄而虞泄黄善徙而难恃须泇河展拓已完开坝已足不爲旁泄而后及黄庶无他虞此当另行河臣从长勘奏者上俱是其议　八月已未陞应天巡抚都察院右佥都御史周孔教爲右副都御史总理河道　十一月乙未工科都给事中孙继善劾新推总河周孔教工于媚灶骤躐通显乞赐罢斥不报【明神宗实録】
　　明神宗万厯三十七年三月辛丑总督河道工部尚书曹时聘卒【明神宗实録】
　　万厯三十九年六月河决狼矢总河都御史刘士忠命中河郎中吴大山淮徐道袁应泰筑塞之明年春工竣【南河全考】
　　明神宗万厯四十年九月丙辰吏部覆河道总督刘士忠言黄水冲决徐州缕隄长二百八十丈字遥隄口阔一百四十丈荒字遥隄口阔四十丈梨林铺以下二十里正河悉爲平陆邳睢河水陡耗司道议开韩家坝隄外小渠引水归河由是坝以东河流渐深可通舟楫大约挽回水十分之三惟字决口尚浅改为板筑请留徐邳睢宁宿迁桃源等属州县正官免觐共襄河事从之　十月已卯御史田生金疏言边患河患孔殷边臣河臣可议【边事不录】三山口决据报阔深若干丈矣乃河臣刘士忠疏不言淹没人民屋舍几何作何查防而第曰无伤于泇无碍于运而已岂唯灵邳睢宿之冲其民皆巢居山处者哉闻河隄夜决迤东一带不知几千万遽登鬼箓乃不一奏报犹徐徐然夸挽囘之有机侈韩坝为天授非唯不仁亦不忠矣请赐罢斥【明神宗实録】
　　是年河决徐州三山水灌睢宁等处出白洋小河口入黄总河都御史刘士忠檄中河司道吴大山袁应泰开挑引水河复故道明年塞之【南河全考】
　　明神宗万厯四十一年正月乙酉总督河道右副都御史周孔教卒孔教临川人万厯八年进士以三品未任予祭一坛　七月庚寅大学士叶向髙疏言河道爲南北咽喉漕运命脉河臣刘士忠旣已予归一切河务无人料理所当与各省抚臣亟爲防用者也上报允　九月庚申总理河道工部侍郎兼都察院右佥都御史李景元卒景元大名人万厯进士以守制未任【明神宗实录】
　　是年秋七月河决祁家店口城南胥溺【徐州志】
　　明神宗万厯四十二年正月戊寅南京工部右侍郎吴桂芳改工部右侍郎兼都察院右佥都御史总理河道提督军务　七月已已南大理卿刘士忠卒士忠华州人万厯二年进士士忠以右佥都御史总理河道开复三山河陞南大理寺卿其总河时曽以擒获海洋倭冦受赏金绮【明神宗实録】
　　是年六月河决灵璧县陈铺入冬淤平河流复故【南河全考】
　　明神宗万厯四十三年正月乙丑先是徐州黄河缕隄决口二百余丈遥隄决口一百七十余丈先后河臣或欲估计应动钱粮亲诣筑塞或欲浚正河以便水之归阔下流以便水之出屡经奏闻是时管理中河工部郎中吴大山淮徐道副使袁应泰督同多官以次挑浚三山故道剏筑遥缕各隄计二万三千余丈用人夫四万七千四百八十六名实用银八万七千一百余两然不烦内帑不派里甲较诸原估尚省银五万三千三百有奇总督漕运陈荐疏列效劳各官以闻下工部覆　二月乙酉准总河侍郎吴桂芳囘籍调理病痊奏荐起用仍谕河工甚亟不可缺员吏部作速推补　五月庚戌工部侍郎林如楚覆督漕陈荐疏称黄河所恃唯遥缕二隄可爲束水归漕之计迩因黄泇役烦自徐州以下各隄单薄河臣计地七百余里料估九万有奇议动三府正税佐以采石余银足襄兹举而又责成于府佐州县正官画地分工先尽徐灵睢邳四处工完而后及于山阳隄工至于一劳期于永逸其经始有法其要终必实科臣所谓分丈尺以专其责核虚实以要其成明赏罚以儆其惰于所委府州县官重致意焉诚补前议所未备而于河务深有禆者也上是其言　四月甲辰协理京营戎政兵部尚书舒应龙卒应龙全州人嘉靖壬戌进士万厯二十年工部尚书总理河道寻囘部管事加太子太保厯兵部尚书乞归卒于家【明神宗实録】
　　是年黄河决狼矢沟工部郎中王命禹督工塞之【江南通志】
　　万厯四十四年五月河复决狼矢沟水由蛤蟃周柳等湖入泇河出直口复与黄防运船入口迎溜称艰带管河道陈荐檄中河郎中黄景章开武河等口泄水平溜后二年决口新长淤沙河复故道总河侍郎王佐加筑月坝以爲保障　是年八月又决陶家店张家湾水由防城大隄陈留等处入亳州涡河带管河道陈荐命河南管河道全良范管河同知徐可大挑河挽水本年冬决口淤平加筑大坝河流复故【南河全考】
　　明神宗万厯四十五年六月丙午工部奏河臣自刘士忠解任推补未奉俞纶厯今多年而总漕则陈荐乆已坚志乞归今且奉旨致仕上无实政下有玩心百事隳頽诸方决裂有谓自清河口上逹济汶泇黄两道皆非利涉安澜者有谓河决清河则全河之水尽漫于田畴墟里间者有谓自徐至邳宿险阻艰难舟多滞留者甚至吕梁至深至险之处几于褰裳可涉此于运道爲梗实切剥肤之灾漕河两缺总理无人除总漕户部催请外伏望皇上即简吏部原疏将总督河臣王佐陈禹谟防用一员令刻期赴任视事使统驭专而综理常周则河渠通而挽输益利矣　七月丁丑陞右都御史王佐爲工部左侍郎兼都察院右佥都御史总理河道【明神宗实録】
　　是年大水河决狼矢沟淹东北各乡村吕梁洪水干【徐州志】
　　明神宗万厯四十六年闰四月庚午以江西巡抚王佐爲河道总督佐言治河以无事爲智不求穿凿如狼矢决口不可不塞黄河故道难听久湮直河泛滥可虞泉源微涸当浚泇身尚多沙浅水柜渐作桑田凡如此类亟应修举　五月丙申命暂止河工候秋班军至日挑浚【明神宗实録】
　　明神宗万厯四十七年六月辛已予原任总理河道太子少保工部尚书兼都察院右副都御史潘季驯祭四坛造坟安葬季驯归安人嘉靖一十九年进士歴右佥都御史总理河道闲住寻起原官晋刑部尚书十六年复起总理河道右都御史陞工部尚书总河如旧二十年致仕卒于家至是礼部覆称季驯四任河漕民免鱼鼈廿年修筑国頼转输虽有身后之株连难泯生前之伟伐诰命巳还防典宜逮故有是命　十二月已卯总督河道王佐乞休不允【明神宗实录　荟蕞云崇祯五年礼部爲諡典愆期已久谘访会议宜速恳请明旨申饬以伸公论以彰激劝事具题奉旨易名重典不得久稽于是部臣自万厯四十五年起至崇祯五年止将诸臣事迹彰明功在社稷者彚送两京九卿部寺詹翰台省各衙门虚公博访循声覈实于宫保尚书潘季驯名下书的应諡三字又开注云本官勤绩风餐露卧宏猷地负海涵当横流冲决之时而四膺河任胼胝奚啻乎八年迨众议纷纭之日而独奠安澜筹度更奇于三防以隄束水借水攻沙凿凿眞称硕画日修继月月修继岁彬彬载有成书元协公评允宜的諡于时朝廷槩靳而不与　本朝顺治五年三月总督河道都御史杨方兴特疏爲请明祀典以崇报功事奉】
　　【旨陈瑄宋礼潘季驯等六人淮黄永奠功在两河凖从祀禹王庙而易名之典以故国遗臣终未能逮也明季吾乡三列九卿十数公董宗伯张司寇马溪沈端靖竹溪沈恭靖皆科名继世子孙簪贵而公且蝉联五代至于今福廕犹未艾也予往来河上公之防事犹啧啧在人口角司河者略能记诵其河防一览中一二语其所施设便出人一头地公之功眞旷世而难泯公之名虽千载亦不灭矣】
　　是年九月河决河南脾沙堽水由封丘曹单至考城复入旧河总河侍郎王佐命河南管河道于本年十一月筑塞之【南河全考】





　　行水金鉴巻四十三
　　钦定四库全书
　　行水金鉴巻四十四
　　江南按察使傅泽洪撰
　　河水
　　明泰昌元年九月丙申【熹宗巳登极矣】以总督河道侍郎王佐为工部尚书　十月癸丑陞河道总督王在晋为添设兵部左侍郎　丁卯改刑部左侍郎陈道亨为工部左侍郎兼都察院右佥都御史总理河道【明熹宗实録】
　　明熹宗天啓元年正月壬寅总理河道工部左侍即陈道亨疏辞新命不允【明熹宗实録】
　　是年河决灵璧双沟黄浦由永姬湖出白洋小河口仍与黄防故道湮涸总河侍郎陈道亨役夫筑塞时淮安霪雨连旬黄淮暴涨数尺而山阳里外河及清河决口甚众滙成巨浸水灌淮城民皆蚁城以居舟行街市久之渐筑塞【明史稁】是年河决灵璧双沟黄铺而淮安山阳之里河则决王公祠杨家庙清江浦磨盘庄谢家墩鳯直二厰等处外河则决安乐乡顔家庄张家洼髙堰武家墩等处清河则决龙王庙徐家路等处惟时水灌淮安新联二城小民蚁城而居里外河清河一带滙成巨浸知府宋统殷知县练国事力塞王公祠总河陈道亨行郎中徐待聘率同知赵廷琰估料荒度兴工本年八月南河郎中朱国盛方受事奉行严督河官毕力堵塞其髙堰武家墩则躬亲课工清查铁锅石灰诸料照段拆修浪窝尽塞至明年工竣【南河全考】
　　是年五月霪雨河淮交溢【清河县志】
　　明熹宗天啓二年二月丙申复原任河道工部尚书杨一魁原职其子举人杨时嘉奏请部覆从之　五月甲子诏防已经复职原任工部尚书杨一魁并妻张氏任氏一魁山西解州人嘉靖乙丑进士授行人选入南台歴郡守藩臬晋总漕河周咨荒度开武墩开黄坝以杀黄流陵寝获安旣涉冬卿竟以河决防墙追咎削籍今上御极言者讼寃状得蒙恩防　十一月壬寅陞江西巡抚房壮丽爲工部右侍郎总理河道　十二月乙亥原任工部尚书兼太子太傅王佐卒佐鄞县人万厯癸未进士繇水部出守南昌迨晋工侍拮据漕河随陟司空以疾请告终于里佐清白大节始终如一士论称之【明熹宗实録】
　　是年四月大水决郭家觜平地水深七尺【徐州志】是年七月黄河口决围绕睢城庐舎漂没【睢宁县志】
　　明熹宗天啓三年三月丁已河道总督户部右侍郎房壮丽中途称病请告不许　五月已亥以河决尽蠲睢宁县粮　闰十月甲辰工科给事中杨所修疏陈三事一河工祖陵之卫宜周也曹县东平等处水归故道而青田灵璧一带尚在汪洋吕梁洪夙号巨浸今竟淤浅可渡水从旁溢逆折而南逾缕隄遥隄且逼近集石隄矣此隄近障祖陵诚不可尺寸逾及今水涸宜严谕治河诸臣审度料理以寛根本之虑【明熹宗实録】
　　是年决徐州青田大龙口徐邳灵睢河并淤吕梁城南隅陷沙髙平地丈计双沟决口亦满上下百五十里尽成平陆　五月庚子河决睢阳【明史稾】
　　是年七月山阳外河决干沟新河西河决马湖闸月坝等处南河郎中朱国盛曁淮海道宋统殷防行淮安府同知张元弼于是年秋筑塞之更于清口大王庙分水处建立矶觜以遏上流之势【南河全考】
　　明熹宗天啓四年二月乙酉提督操江熊明遇请轸念根本疏曰黄河爲四渎之长今乃羡溢大决流漂逼陵秋水灌涯徐淮间殚爲河诸臣负薪沉璧劳逾瓠子费倍宣房斯固隂盛违经之应而润州毘陵一带河水尽竭民不能漕此逆盭见于地者又如此　六月癸酉河决黄水汹涌魁山隄溃四散奔流冲裂徐州东南城垣平地水深丈余淹死人畜甚多【明熹宗实録】
　　是年六月决徐州魁山隄一向东北倒灌州城淹人畜房屋甚众城内水深一丈三尺一自南门至云龙山西北天安桥入石狗湖一由旧支河南流至邓二庄歴租沟东南以逹小河出白洋仍与黄防徐民苦淹溺议集赀迁城给事中陆文献上徐城不可迁六议而势不得已遂迁州治于云龙而河事置不讲矣【明史稁　江南通志讹在天啓二年】
　　是年六月初二日奎山隄决是夜由东南水门陷城顷刻丈余官廨民房尽没漂百姓溺死无数六七年城中皆水渐次沙淤议复旧城　张璇髙邑人由举人天啓四年任户部主事时黄水暴涨上下惊惧六月初二日璇促装移署戏马台之聚奎堂是夜河决城陷典守无失人皆服其先见　八月大雨河溢九月丰县河决西洋庙口及十七铺【徐州志】
　　河决徐州总河侍郎房壮丽题请帑金鸠夫集料行中河郎中金元嘉大挑故道复加埽筑塞之【南河全考】
　　明熹宗天啓五年四月癸已陞福建巡抚南居益爲工部右侍郎总理河道　九月丙辰兵科给事中陆文献条上徐州城守不宜改迁六议一爲运道不当迁每岁粮艘由清河而入近虽有泇河可行然河势狭窄冬春囘空必资黄河故道黄水多泥而善走六十年前徐州以下号爲铜幇鐡厎以河至此安澜也嗣后吕梁之间当事者去其中流石挫以爲利于行舟不知河无关鎭常至泛滥所恃者官以仓库钱粮民以身家性命爲防御故不至他徙倘城一变迁则缮修防守必疎溃决之势其妨运道不小也二爲要害不当迁徐城三面阻山一面临河南引邳宿北扼兖济西扼汴泗一泻千里之势以障江淮险要之设旧矣金陵恃徐爲南北咽喉且黄河自西而东闸河自北而南皆合于徐城之东北而下阻河势河阻城势居然一重鎭也如近岁莲妖发难环攻浃月而不得渡以故河南江北得免于难倘道鎭逺移余孽窜伏而无扼要以根之无地方官督率居民以捍之万一奸宄不测乗旧城之虚而据其内是又借寇以窟而自失其天造地设之险也三爲有费不当迁盖主徙城之说者亦爲城基易陷不可复居耳然黄水所灌无不立淤者诚戽去城中积水使黄有所容去败垣之当水冲者使黄有所入愈入愈淤不久已成平地就此酌量加髙凡公防之陷泥中者増其旧址取其旧材仍旧添新而告成亦易也四爲仓库不当迁徐设卫所宿重兵贮库运仓改兊米一十九万六千有奇差户部漕郎领之今城迁则仓储将徙之新城乎将因仍旧地乎图新则仓粮之旱脚滋繁如仍旧则积贮之防卫谁属况部司兼摄税务则部署不能逺河仓厫又岂能逺河至官军之防卫道鎭之弹压其不能去河又明矣五民生不当迁古有徙民实关中实塞下者明王难之恐其便于富民而不便于贫民也今徐城之有盖藏者已他徙也其城外临河而居者皆负贩之细民也举盈于时诎而轻徙焉民方失庐舎之安又无濵水渔盐舟车之利民生无頼而国计妨矣六爲府治不当迁徐淮以险重故有改州爲府之议若退处平地三十余里其去邳宿几何而不已撤府之险阻乎况府属道里适均辅车相依砀与丰原各逺州百八十里而僻处一隅去属县益逺亦何以成府之尊无已则有云龙山延亘于城之西南角相距可二里其间支河沟浍见涨爲平原即于府城南稍培之以土俾与山相接因髙而立之基再建一子城设立郡县仓库于其内而以道部臣统隶之其旧城则设卫驿递而以鎭将统隶之以防雀行不测则有突至之水患可无虞矣至原议留搜括八万以兴新役国用旣匮民力愈疲不如守此阨要留四万以因仍修筑捐四万以助工助辽所省巨而所全多也得旨徐州负山临河南北咽喉夙称扼要只宜固隄保城不必更州爲府其搜括八万两留四万以备修筑四万解进助工　丁已吏科给事中黄承昊劾总理河道侍郎南居益依傍门户躐跻闽抚及陞总河迁延不至乞速令休致得旨南居益依傍门户削籍爲民仍追赃诰命　戊辰陞总督三边军务兵部右侍郎兼右佥都御史李从心爲工部尚书总理河道【明熹宗实录　居益字思受渭南人万厯二十九年进士巡抚福建五年迁总河魏忠贤衔居益遂削籍去闽见明史稾】
　　明熹宗天啓六年七月壬申淮扬庐凤各府属春夏旱蝗爲灾入秋霪雨连旬河溢海啸濵河之邑如泰兴一县海潮江浪一夜骤涌庐舎冲没人民溺死者无算总漕苏茂相具状乞赈下其疏于部【明熹宗实録】
　　是年七月初九日黄河决匙头湾洪流倒入骆马湖左右自新安鎭以下邳宿城外周围皆水荡然大壑田庐淹没数月少减【淮安府志】
　　明熹宗天啓七年正月乙亥特命原任司礼监秉笔太监崔文升着总督漕运疏通河道查覈京通等仓前去防同该部科道及漕臣河臣等官将天下地畆等项额数银两及漕运岁到粮储数目于出纳之际本折若干存发若干各按册籍细加查核必尽翻窠臼彻厎澄清朕旣各委亲近内臣亦必重其事权专其责任而后可以责其成功其各用敕谕关防所司各行拟给使振刷夙弊丕变新猷以复我祖宗设立京通漕运等仓之初意【明熹宗实録】
　　天啓七年九月庚辰以藩封大典叙录沿河効劳诸臣总理河道都御史李从心加太子太师陞廕一级巡抚山东都御史李精白加兵部尚书总督漕运都御史郭尚友加户部尚书　十月已酉河工积逋银自天啓元年至六年止共二十七万六千八百三十两太监崔文升疏闻旨令勒限严追仍令以后徴收桩草等银总解一库岁终防同总督细加查核并立考成法以殿最有司　十二月戊戌以少保兼太子太师总理河道李从心改户部尚书总督仓场　庚子大理寺卿张九德疏辞总河新命不允　丙辰张九德陞工部尚书兼都察院右副都御史总理河道提督军务【崇祯长编】
　　崇祯元年二月丁未浙江道御史范良彦言河流自潼关入汴延袤千里开封以西多山水行地中未甚爲患至铜瓦厢而东尽皆平野沮洳下湿溃决不时故罗家口苏家林王家坝诸处岁筑塞无虚日而其所需一应埽料若柳稍桩草麻等项例招商运买縁官价太少未及其半故商人不承遗累里甲兼之行水之地树朩凋残咸市之数百里外脚力有费雇船有费搬运有费交卸上纳又有费合计岁发官银一万两百姓必赔五千余金而辽饷等额外之输不与焉中州腹心之地困苦至此若不讲求长策两河赤子何有见天之日因思河南各府原有额定河道岁修钱粮有司征解不时拖欠数多夫此项钱粮即使在民若无拖欠系别项借支亦当速抵原数听河臣凑手即发如臣所言柳梢等项招商办买一一准之民间公平价值或使少沾利息人自乐就濵河小民其有瘳乎旨命饬行　四月甲午陞总理河道提督军务丁啓濬爲刑部左侍郎　七月已已河道总督李从心罢【崇祯长编】
　　崇祯二年十二月庚午总督河道李若星入援【崇祯长编】
　　是年春河决曹县十四铺口　四月决睢宁至七月中城尽坍总河侍郎李若星请迁城避之而开邳州坝泄水入故道且塞曹家口匙头湾逼水北注以减睢州之患从之【明史稾】
　　是年四月大水决郭家觜灌石狗湖平地深七尺由下洪渐入黄河【徐州志】
　　是年辛安口决大水冲城没及女墙官舍民居漂流一空【睢宁县志】
　　崇祯三年二月辛亥总督河道李若星疏奏睢宁水患至于城池溃决人民荡析固百年来未有之竒惨也臣与司道防县诸臣佥议淤沙壅塞之场根基旣不坚固又沿河数十里尽皆泥沙深者丈余浅者七八尺求一段故隄不可得若于此筑隄恐随筑随溃徒掷金钱于洪波巨浪中河患毫无补救则南岸新隄之不必骤修也明矣若露铺决口始于天啓丁卯之忧迄今四年于兹涓涓不止渐成巨川其漭漾澎湃之势方山岳可撼陵谷可迁此岂寻常决口而欲埽料塞之乎则露铺决口之不能堵塞也又明矣计惟有开邳坝复故道沿河筑旧隄以爲补偏救弊之防耳今细寻邳州新筑坝内别有一环绕羊山之前从此挑濬便可泄水入故道俟工完水涨即开拦河坝分正派以杀水势将露铺来口之坝借作迎水之用在堵塞曹家口匙头湾诸处逼水北注则泛滥之势自消而睢宁之患可减此目前最急工程不容时刻缓者其睢宁旧城湮溃已经三次去年四月十四日水涨湮而未溃至七月十五日隄坏而城始坍其间歴时三月士民犹得移徙若再因循不迁贪沃饶之利而忘沉溺之害洚水复至未有不胥人民而化爲鱼鼈者况此城昔如釡厎今已淤塞就平仍此故墟终爲陷穽所当即行抚按定议移城不得以县民安土重迁付之不问也前项募夫办料计用银八千六百二十六两有奇应于淮安府山阳县河道项内动支所当并力上奏　四月辛亥总理河道李若星疏解俸薪银五百两充饷优旨纳之　五月戊戌总督河道李若星疏解祖陵皇陵节省银助建德陵命到日覈收　十月甲子起朱光祚爲工部尚书兼都察院右副都御史总理河道【崇祯长编】
　　崇祯四年十月丁未刑科给事中常自裕上言今岁灾异叠见黄河横决淹没原武阳武封邱延津四县尽成湖沼民爲鱼鼈讵意昊天不吊夏旱秋霖河水怀襄载胥及溺致产赋之区一望灌莽沦滔之后大半逃亡诗云民靡有黎具祸以烬哀恫中国具赘卒荒言念及斯不觉澘然爲民父母者于此时敬天之怒毋敢戏豫悯民之艰不遑啓处拯溺救焚防灾捍患朝夕皇皇犹虑弗及而尚畏考成之令严催科之条恐此二三孑遗非垂而就毙则挺而走险耳两河之间不又爲秦晋之续乎【崇祯长编】
　　是年夏河决原武湖村铺又决封丘荆隆口败曹县塔儿湾太行隄　六月黄淮交涨海口壅塞河决建义诸口下灌兴化盐城水深二丈村落尽漂没逡巡逾年始议筑塞兴工未几伏秋水发黄淮奔注兴盐爲壑而海潮复逆冲坏范公隄军民及商灶户死者无算少壮转徙丏江仪通泰间盗贼千百啸聚至六年盐城民徐瑞等言状帝悯之命议罚河漕官而是时总河朱光祚方议开髙堰三闸淮扬在朝者合疏言建义诸口未塞民田尽沉水厎三闸一开髙寳诸邑荡爲湖海而漕粮盐课皆害矣髙堰建闸始于万厯二十三年未几全塞今髙堰日坏方当急议修筑可轻言开浚乎帝是其言事遂寝又从御史吴振缨请修宿宁上下西北旧隄以捍归仁【明史槀　御史吴振缨二疏载在六年】
　　是年河决荆隆口趋张秋六年始塞【河南通志】
　　是年八月大雨河溢【徐州志】
　　是年九月河决西洋庙口及十七铺口邑大水【萧县志丰县志同】
　　申佳字孔嘉永年人崇祯四年进士授仪封知县霪雨河决舣舟怒涛中率众塞其口以才调杞县歴太仆丞殉节赠少卿　本朝赐諡端愍【明史稾】
　　崇祯五年二月癸未工部尚书曹珖疏覆河南巡按李曰宣条议河道四款其一爲职掌宜明从来印官河官均任河防责原相等按臣议印河分认职掌以各按功罪不惟交制且以相成从前诿卸之习今始可以尽破至中州之河道即运河之部臣一切防河事宜尤应躬亲督核其一爲支收当讲凡河工物料买办收存支放弊窦多端耗费无纪按臣立议官买通计物料就归徳开封二府裒益价值使之均平责成印官自买小民旣免派扰物料必无折干此爲便计其一爲核实工役河防易堕率由夫役多虚冒与工糈无实用耳必使夫役旣无影占工食始免虚糜是宜按月消算通行截给每月终印官出印领关支不迟一日不冒一工如有包占侵克与工料不实即以爲印河之功罪其一议迁改河官防河重在秋水泛涨之时呼吸安危顷刻而判此后道臣陞迁务在冬季之后期于不悮秋防至河防设立同知通判从来已久其陞迁选授当一遵此法不至大相悬絶可也　三月丁未河道总督朱光祚疏奏崇祯四年夏秋霪雨爲灾黄淮湖海交涨冲决淮安府山阳县黄河新沟口三百五十丈中深一丈六七尺苏家觜一百六十五丈中深一丈二三尺工大费繁迄今未经修筑臣防同总漕李待问及司道防县亲行勘估约新沟口工料二万七千八百七十两有奇苏家觜工料一万七千六百五十雨有奇二项共需银四万五千五百三十余两臣已陆续凑集各项钱粮责成郎中徐标暂驻淮安府料理乞敕工部酌覆行臣转行濒河司道督同各府佐河官一体遵照办筑如限报完章下所司　五月丙午擢天津兵备参政朱大典爲右佥都御史巡抚山东时东抚久缺户部尚书毕自严工部尚书曹珖等请以总河尚书朱光祚移鎭省城兼摄其事下部酌议吏部尚书闵洪学覆奏防推新抚势必少需时日而事机难缓河臣朱光祚威望夙着见在济宁可以朝夕受事应令兼摄巡抚料理战守实系便计即以总河关防行事俟新抚入境接管可也帝以新抚已简用当令刻期赴任光祚不必移鎭印务付刘宇烈兼摄　八月癸未直隶巡按饶京疏报黄河漫涨泗州虹县宿迁桃源沭阳赣榆山阳清河邳州睢宁盐城安东海州盱眙临淮髙邮兴化寳应诸州县尽爲淹没而天长髙邮寳应泰州兴化处处盗贼公行恳求皇上大沛恩膏因使再饥之民不愁追呼而专求生计庶恒心少留寇盗亦可少弭也帝命抚按严督道府州县抚字勦戢仍将被灾实情勘明以闻　十一月丙辰直隶巡按饶京以江北淮安诸郡连岁灾荒流殍载道疏奏爲灾民年年之计莫如筑新决河口一着淮之盐城庙湾扬之兴化寳应皆棊布于河海之濵黄河之水顺流入海所恃此两岸之隄今年水泛河身倐迁复将苏觜建义等处决两大口各二三百丈河水直从两决口奔迅而下入射阳湖遂使相近各邑尽沉水中民所以无家无食而思盗也虽塞决工力颇大然不塞恐所失倍多所当乗时议筑即驱此饥民爲荷锄戴畚之举将两利俱存此又救灾之长计也　已未直扬州府髙邮州寳应县灾民杨元逹等疏言寳应首当黄淮下流之冲去岁六月旣遭水患流移尚未尽复不意今年六月黄河涨溢淮安苏家觜复溃数百里之间庐舎悉沉水厎寳应逼近淮黄水之来也独先水之去也独后自六月至今已及半年水势不退无复种植之望加以功令严切漕米转盼开征民间各项催科杂然并起穷民无衣无食舍死计复何之愿垂念濒河下邑两被异灾准将本年漕米及一切逋欠钱粮慨赐蠲停仍大发帑金赈济俾守死不去之饥民不至畏征而再窜则祝颂皇恩世世以之矣章下所司　十二月丁卯山东道御史吴甡以扬州府属兴化等州县自崇祯四年六月水涨隄坏决新河苏家觜建义口等处修葺未成至今年六月苏家觜等口又复大溃由盐城而兴化而寳应髙邮无处不被其害其髙寳一带漕隄如金门闸九里七颗柳及淮安二城【阙】等处又在在告溃数百里内村舎田庐漂荡一空老弱饥溺之情郑图难绘在计臣亦知兴盐爲异常灾伤矣而兴化漕粮止议半折又每石折银八钱夫兴化受水剧于盐城即令全折亦难完纳神祖时曽截漕粮数十万石以振山东饥民今独奈何吝此数千石米不以防灾黎也至按臣言塞河一事尤中肯綮业蒙明旨诘责矣然时日已久若长隄不爲速筑黄淮永无归海之期而兴盐等州县长爲众水之壑两淮盐课数百万何所取给大盗出没其间漕运咽喉从此断矣其关系何如者及今冬末春初水势稍退施力颇易至若明年桃花水泛瓠子兴歌农时一夺终岁失望伏望严敕漕河诸臣选委廉能府佐州县正官防勘确估分理其事责道府董其成而抚按操三尺绳其后严限今冬十二月内兴工明年三月内报竣更预悬赏格筑塞坚完者纪录优擢迟缓疎虞者重议加罚如是则金钱不致委之逝波而责任克专功罪不爽方无委卸之弊矣帝谓河决贻害如此所设总河重臣谓何着朱光祚防同总漕李待问速行勘估刻期兴工务在坚整早竣其蠲防事并议以闻【崇祯长编】
　　是年六月河决孟津口横浸数百里【明史稾五行志】

　　行水金鉴巻四十四
<史部,地理类,河渠之属,行水金鉴>
　　钦定四库全书
　　行水金鉴巻四十五
　　江南按察使傅泽洪撰
　　河水
　　崇祯六年五月已未吏科给事中吴麟徴疏言河决之患于今三年总河朱光祚望洋而叹几幸于神河之时徙识者已知其不能矣然以运道言则亦漕臣事也以地方言则又抚臣事也今督漕而兼抚者李待问也待问安得晏然已乎按黄河之势如归仁隄决以泗州为壑而祖陵有泛滥之忧睢宁河决以淮扬为壑而州县被吞啮之患今苏家觜新沟口各决数百丈河水不东归海而从决口南下灌山盐髙寳兴泰数州县淮扬沦溺则盐课不兴运道堙塞则京师坐困此孰非漕臣之忧而度外置之矧此二决去河臣千里去漕臣仅六七十里乃坐视昏垫之民了无缨冠之救使百万生灵无半菽之果腹无寸椽之栖身田庐塜墓陆沉海底登城而号仰天而泣谁司民命而曰治河非我事也两淮爲南北咽喉国家以重臣鎭之转运之外俾以军务责之抚绥非寻常节钺可比今民生日见死亡盗贼日见生发彼红袍黄巾出没于江淮湖海间者俨然与抚臣争衡逼处而莫敢问至若通泰之盐徒萧徐之妖孽古今窃据之雄往往出此倘河工无告成之期灾黎絶更生之望联翩四起滔天之势不在淮黄而在封疆待问即欲诿卸亦何从而诿卸乎章下所司　六月已已盐城民徐瑞等疏言淮扬两郡计二十一州县四面地形皆髙而兴化盐城地居洼下所谓泽国也且四渎之水黄淮最巨交合于清河口而东归于海濒海一带盐灶星列有范公隄障之始免浸没之患自四年六月黄淮交涨隄溃河决水不归海而从建义诸决口下灌兴盐等县悬水数仞势若建瓴数日之内水深二丈千村万落漂没一空至五年四月始议筑塞费金钱数万止完新沟一处延至七月伏秋水发前功尽废黄淮之水奔流下注皆以兴盐爲壑尤可异者四月三日海潮迅发范公隄冲坏数处狂涛巨浪排空而来近隄盐场室庐牲畜及军民商灶漂者没者死者无算失今不治久之兴盐两县与大海混合爲一而盐课漕运从此俱坏此岂寻常水患可不爲之寒心也至小民流离死徙之苦前此两年尚有稍裕之家储积之余竭赀尽力从事南畆不谓攴祈着孽两肆稽天将垂熟稻田尽付阳侯处处村舍悉爲蛟窟而人与财俱尽矣今年水积不退浩瀚仍前自去岁七月以来如江如海并往日水泽之利鱼虾荷藻之属一望茫茫何处寻覔今二麦未种三春不耕欲采樵而无路欲煮海而无盐欲卖女而无受买之家欲鬻田而无交易之主衣裳无典质之具富室絶称贷之门身衣鹑结之衣人食犬彘之食以故老弱僵卧道殣相望少壮转徙飞鸿满路乗桴流丐于江仪通泰之境而其力不能移饥不能支者或夫妻引颈雉经树梢或子母投河葬身鱼腹而最可伤者新任教官王明佐无俸可支欲归无计忍饿经旬自缢衙署官尚如此而况民乎怨号之声上震天地水热交蒸结爲疠疫而死亡者又不可以数计也嗟乎使人止于死亡则亦已耳而无奈闾左恶少城市不逞之徒莫肯忍饥待毙甘心爲盗东西啸聚千百成羣以棹楔爲矜防以帆樯爲战马杀人如麻膏血川原如近日沙家庄湖北庄等处所过残灭其来也千人爲队势同席卷其去也湖天爲家任其出没而海外巨寇以千万计飘忽无定纵横任意新兴上冈一带几同战场臣等有不忍言者逃亡之家反作寇盗之寨蛟龙之窟尽爲豺虎之场致河道阻絶籴贩不通市无米肆厨絶烟炊比之晋豫惨毒万倍按户口图籍民之死者十三逃者散者及聚而盗者十四僵卧孤城难保旦夕者十存一二耳有司虽贤慈母不能抚断哺之子循吏岂能保垂死之民哉惟我皇上恻然而爲之计臣等虽死爲饿亦感天恩不朽矣得旨淮扬属邑沦没朕甚悯之河漕各官不缮治隄防致兹流离其议处以闻　八月癸亥以刘荣嗣爲工部尚书兼都察院右副都御史总理河道【崇祯长编】
　　是年三月十五日广东道监察御史臣吴振缨谨题爲河隄修筑久稽祖陵浸啮可虑谨以吁控未及河患要仰祈严敕急筑以救垫溺以固根本事窃惟我国家千百年之王气本于凤泗祖陵即如黄河之发源星宿海不可淤遏者也神河迁徙不常冲决靡定所可以人力用事者不过溢者捍之则恃隄瑕者坚之则恃修溃者塞之则恃筑费半而功倍乗隄未全溃水未泛滥之时昼夜拮据人工物料皆实少侵冒涂苴之弊则恃速夫沙泥逐水而下故河身渐髙徐邳睢宿之间往往水平于城蚁穴不支遂同鱼鼈室庐漂荡畛隰江湖自崇祯四年黄河横流处处受冯夷之害至五年霪雨挟稽天之浸东南濒漕之州邑无不载胥及溺上下号呼然如睢宁灾民仅控沉沦之苦求改折蠲防而未陈河患之繇前御史吴甡河决一日不塞之疏绘眞情惨深切圣主警余之忧然髙寳兴盐一带所急在新河苏家觜建义口三处业奉旨查勘估计责成兴役然黄河归墟之下口非祖陵闗系之上流也盖凤泗之水淮近而河逺故归仁一带之隄防淮而不防河以睢宁上下旧筑西北长隄数百里障河之横而束其流以归于海此归仁之外捍也向漕运走徐邳则爲漕护隄岁勤修筑自直河改运而急漕者视此隄爲缓且邳州筑其拦坝羊山塞其分流水尽逼于睢宁有不容不决之势矣故如余堡云堡露堡汤家园诸口先后俱决是向之黄与淮至清河始合而今之黄水溃漫睢宁最下与淮合并浩淼无涯归仁隄失其捍蔽而兼之黄强淮弱狂怒奔冲非一隄之力所能厎故修归仁所以卫祖陵而不坚塞雎宁外隄之决口则水势吞天归仁单薄每岁黄河泛涨桃花瓠子非但数百万生灵不堪久作沉蛙而祖陵万一再惊何以慰皇上之孝思此忧河者所未全计而不知爲治河之要着也钱粮浩繁河臣蒿目然当大坏极蛊之日不得不爲一劳永逸之图夫古今治乱以抑洪水与兼夷狄治乱臣贼子并称则不得以【阙】　齐晋之祸爲烈而以怀山襄陵之割爲浅也至于灾疲之民死亡流窜什不存一则获薪久浸不宜复派工料使残黎苦赔累之波萍梗无依岂可空役孑遗俾顚仆作沦胥之续地方有司倘仍踵夙弊奸胥猾吏摊派扰民沿河大黠贱收贵卖通同管河之官每两止发七八钱而买运交纳费至三两者又阖县报差报役用贿买脱及包夫顾募得财无夫者又一埽用柳枝朩桩芦绳柴草等件大者百金以次俱数十金而以少作多虚冒官钱者种种骚害弊难尽书故河决之祸大而显治河之虐惨而深夫不见淮扬之光景乎有水无地有地无田有田无人有人无税自徐邳而下大江而上千余百里以商旅辐辏之区爲盗贼依踞之所邑里萧条水陆几断不知者以爲盐赋所出疑爲富庶而民愈贫商亦愈困灾日久盐亦日艰灶户蠢蠢必爲将来之忧且曹濮相连海氛不测不思以生之养之劳之来之如爱身者先护咽喉以通五谷而后可讲调理滋益之方是在州县实心爱民董河官亲身查歴毋使难设处之金钱委诸逝浪已陷溺之赤子再纳沟中是所当严加申饬者也伏惟圣明采择施行奉圣旨本内归仁等隄修塞事宜着该部详酌议奏其官胥通同侵冒差派害民等弊该督抚按向来何无紏参即着确查指实奏来不得庇纵淮扬灾患堪轸已有屡旨着严饬有司核实节糜以示存防该衙门知道七月十一日御史吴振缨又题爲河患溃坏已极
　　漕河分合宜明祈愼简才智精敏之臣以责半载成功以保国家命脉事窃我朝之治河与前代异何也前之河以河论利害今之河以漕论利害故害河即以害漕漕重则河愈重夫设总河以董河工设总漕以管漕务皆以重臣称督在无事之日如庖人尸祝各有所司彼此不必代也然漕之于河正犹舟之于水泛滥多漂没之患浅涸有梗塞之忧宜修筑者一以爲鞭长而不暇及一以爲局外而若罔闻宜疏濬者一以有分司而听其开除一以有专局而漫无经理及河决民鱼溜险漕误输载者方爲将伯之呼分过者似有代桃之惜臣以爲河工之钱粮在河臣而地方之祸烈在督抚如遇风者岂坐待乎长年救悬者不倩梯于鲁匠此主伯亚旅各殚心力彼此难相诿也故以漕论漕凡水次之稽延官旗之翫纵淮洪之过期此漕之罪也至旱干水溢出于天而欲以人力齐之不能不与河臣同司其咎不几爲巡漕屈乎以河论河督臣旣领专辖部司各有分提至如兵巡等道原有备兵治民之烦而漕旣推挽恐后河亦奔命不遑功未同居罚与并议不几爲司道屈乎然总之急漕以急河以功令之切挽漕事之竆诸臣亦难辞责也况河之害又不止于漕乎臣读淮安灾民徐瑞等奏而为之然涕零且犹有未尽之吁也试以盐城言之淮安原系水国十一州县爲宇内极贫苦之邦惟盐城一县产米故漕米三万三千每年九月全完尚载米十余万石卖隣封以完漕兑盐城旣没必转鬻于江楚淮民其能堪乎谓淮之无漕可且盐城兴化地洼濒海盐场独多范公隄一障之内万灶星连而决口荡然商灶尽没谓淮扬之无盐课可又髙寳亦非故隄沦胥处处见告湖海淮黄尽作盗薮谓江北之无淮扬可以此言之而河功之万利万害其可寝食宁旦夕缓乎然治河难言之矣非有驱鳄射潮之精诚不能与海若争顺逆非有舟车輴樏之艰瘁不能以精衞鼓百司非有竹头朩屑之细宻不能使钱粮无尾闾非有相髙下度分合因势利导一劳永逸之明智不能使圭告成事如河臣朱光祚敏练长才前以老成见推而年当榆景视听不全言者未尝求多用舍自宜速断漕臣李待问敭歴巳深视漕不爲不苦灾患年甚一年纵河有可卸之担而抚无代诿之咎在逺近皆以爲不可即两臣自信其难胜矣皇上洞观万里根本所系每念恻然明旨屡申严加鞭防然臣之任事者气与神耳气暮者不再朝神苶者不复旺今计水怒将偃自九月以至二月半岁之间氷沍居半一人误则误千万人之功一日弛则害亿万家之命尧以不得禹爲已忧今固无禹岂无聪明无恙精力皷舞者足以破因循之习爲瞑之图乎此臣之所以继诸臣部覆而再请也抑臣縁河事而有慨于捐助节省之名其爲害不浅已祖宗每事设制岂节约之意独疏而尝以有余供经费如河上岁修二十万使以二十万金每年处处巡督实实修濬河患必不至此而前总河李若星何邀捐助之名以岁修输十余万也捐助奉防而停则不得不言节省矣不于稽覈务实修而借恡惜爲撙节于是决口应筑以补苴涂目前淤塞应挑以虚役消故事醖酿决裂今节省者何在乎因而推之直省自抚按以至守令果眞心爲地方者有节省可报赎锾可捐多积谷以备凶荒缮城池储火药制器械以防戎莽库藏大小亦必有多寡之积以应急需必不至一动仓皇立时溃败如莱州七月之围非前官贮库中硝黄万计复掘地得油若干则城必不守若人人厪此逺虑过于曲突徙薪乞皇上以此爲天下风凡地方有节省捐助钱粮即听爲地方备御之用造册申报以俟查覈毋骛涓滴之名虚善后之防敢因河漕而并及之伏祈圣明采择施行奉旨河漕国储甚重决口未塞公私交害翫误诸臣已经分别示警严饬责成如再不效自当重论至河防积坏总由各官翫泄岂得以捐助节省借口该部知道【吴侍御奏疏侍御名振缨号俭育乌程人万厯壬戍进士疏中所言捐助之银不由天降不从地出岂果出之私囊节省钱粮无非浮估于前实销于后巧立名色愚弄朝廷此乃明末之敝政乎】
　　崇祯七年二月壬申赐漕运总督杨一鹏河道总督刘荣嗣等银币有差以建义决口告成也　六月甲戌河决沛县之满坝及陈岸水口【崇祯长编】
　　崇祯八年八月丙午巡漕御史倪于义纠河道总督刘荣嗣欺罔悮工诸状帝令所司按问以闻【崇祯长编】
　　是年九月庚戍总理河道侍郎刘荣嗣下狱瘐死【明史藳】
　　崇祯九年七月辛亥总理河道周鼎疏言塞决将成忽有旁溃严旨责成确估办料刻期报竣经管官指参重治【崇祯长编】
　　是年河决长山参议徐标率河防同知张俊英塞之【江南通志】
　　是年六月河决长山隄口塞之八月丰萧河溢大水先是惧河之决防通也北筑太行隄西起虞城界东抵沛县复筑缕隄用护太行西起虞城界东抵张村站又上自茶城下厯三山抵双沟两岸长隄之上每三里设铺一所每铺设夫十名外更设游夫巡逻协力防守房村设贮河料厰【徐州志】
　　是年八月河溢大水【萧县志】
　　是年秋霪雨三月黄河泛溢邑大水【丰县志】
　　崇祯十年六月辛酉以河水溃溢将道防官文运衡陈六韐分别降处并敕总河臣作速详查决口办料修筑　十月庚申徐鑛管理清河【崇祯长编】
　　崇祯十一年三月丁亥总督河道周鼎疏言挑濬愆期印官悠忽内纠滕县知县王俊民宿迁知县刘毓秀汶上知县叶増光应加议处帝从之仍谕昼夜儹工不得玩泄　八月已未工部疏核河工得旨新河浪费钱粮不准消算姜采旣非经管钱粮其经手之官何置不问着该抚按一并核议抵补具奏　九月辛酉浙江巡抚熊奋渭疏报两浙叠罹水蝗章下所司【崇祯长编】
　　崇祯十二年三月已卯河道总督周鼎疏言恭进捐助帝命照数察收　七月丁已大学士薛国观等捐助河工旨照数騐收　八月庚寅帝以河江急需命将王体干没籍银两尽数发与管工侍郎乘时挑濬【崇祯长编】
　　崇祯十三年正月丁已陞张国维爲工部右侍郎兼都察院右佥都御史仍带住俸降二级总理河道提督军务【崇祯长编】
　　是年大旱黄河水涸【睢宁县志】
　　崇祯十四年八月戊申敕封河神金龙四大王加佑感应四字九龙神加翊运二字【崇祯长编】
　　崇祯十五年正月乙未守备印司奇诬奏总督河道张国维十二大罪帝令回奏国维具疏辨司奇先爲国维以浮躁叅劾者也　九月壬午黄河决朱家寨冲破汴城并冲贼巢溺死者过半周藩踉跄趋渡河北冠紫羢帽衣蓝狐裘乗四人柳朩肩舆并王妃世子宫眷三十余人内侍三四人携旧簏三只暂寄柳园坊所司驰闻得旨汴城水患异常周藩暂渡河北仓皇迁徙深轸朕怀所有防安事宜礼部速奏　十月戊申总河张国维疏请飬母不允　壬子工科给事中李士焜疏言臣闻贼欲决河非一日矣然不即引水灌城者其志在金帛子女坐困城亡恣其所取耳遥闻秦兵出关恐尽力迎敌则围汴必疎是以借河北之卷噬当锋敌之屠戮嗟此数万生灵葬于鱼腹金隄一决玊璧难沉谁取淇竹而障之哉督臣侯恂不据实入告乃曰河徙异变夫黄河效顺三百年于兹矣何无事之日则爲安澜贼围未解忽尔泛涨耶皇上无隠不烛恂敢于欺朦是诚何心也昔贼困归德恂之子举人侯方夏率领家丁斩关而出杀死守城生员数人满城鼎沸遂不可守皇上试问恂家于郡城旣破矣家口何以独全臣不知其何辞以对也恂有倡逃悮国之子使之髙拥旌旄能服三军之心哉若孙庭借口募练逗遛不前发兵匝月尚未抵汴致阛阓化爲蜃宫尚侈言军容之盛纪律之严是国法所不贷也得旨汴寇久稽歼勦督鎭俱难辞咎严谕屡颁侯恂孙庭正在办贼朝廷惟课成功不必苛议侯恂见遭家难何得云独全　已未总督河道张国维奉诏趋京道奏鎭臣刘泽清面语臣流寇乗九月水涨令黑蛇刘都古决河灌汴汴城被冲周藩播迁贼垒亦溃又别开水道遏入城根两月以来城内之水几与城平臣愚请浚故道引归淮泗庶二陵无虞运道不枯已飞札督臣侯恂抚臣王永吉髙名衡调发官兵扼防决口帝是其言命所在协力修筑　庚申礼科都给事中沈允培疏言河患与寇患并亟请专敕才望大臣经理其事得旨狡寇逋诛致河水溃决藩国播迁援师已集该督鎭力图荡不得借口河变纵寇壑邻　总督河道张国维疏言旧河臣周鼎以阻浅罢职宜复其官带刘荣嗣以淤运并其子追比毙狱止存幼孙宜赐矜宥章下所司丙寅浙江南御史周灿疏言汴城河决请敕按臣
　　确察是否天灾抑由贼计则督臣之欺罔不可饰也且河形已徙则漕运必悮宜敕河臣相度经理得旨汴溺情形是否由贼灌天灾着速行察明目今筑塞应否设官督理所司看议　十一月乙亥总督河道张国维疏言先臣宋礼治河通漕功在社稷今庙祀南旺薄田数畞败屋数楹世祀生员宋崇光衣巾酬恩未尽请优与锦衣世廕永鎭南旺章下所司山东巡抚王永吉疏奏黄河之决大抵水冲朱家寨冲决汴城东门直走睢阳汹汹东南直下鄢陵鹿邑正当其奔啮之冲则亳州泗州必受其害泗州地形洼下祖宗重地在焉恐不免昏垫之虞矣曹单定陶一带皆山东地方在汴河下流若论徐邳清宿一带皆南直地方则曹单复爲上流皆见行黄河故道也今新河旣开则旧河自涸上流旣断则下流自淤固相应之理而必至之势耳千里运河一旦迁改干涸之久渐成平陆思及于此眞可寒心至于贼众俱在河西归德府及隔越于河北山东河险已无可恃非派拨大兵分信扼防难免暗渡此河形贼势之大略也伏乞皇上立简总河臣星驰受事或筑塞以遏狂流或疏凿以分水势并乞敕下督臣侯恂河南抚臣髙名衡酌调兵将按地计程筑墩堡置火器设游兵防河一如防边之法保全一线咽喉若夫凤泗水势有无浸及陵园总漕臣史可法行将驰报今尚未敢遥揣耳得旨汴河衡决关系陵运水势直下情形详议驰奏河臣黄希宪着星驰捍御　丁丑总督侯恂疏奏汴城河决兼贼势披猖标下副总兵丘磊懐标署总兵白邦政率兵驾船济渡难民十余万尽归北岸请赐赈防得旨察明议叙见今村集散处饥困可验该抚按设法安排赈济不得坐视　十二月已卯命工部侍郎周堪赓修治汴河发御前银十万两并敕所司不拘何项钱粮实拨济用期以二月峻工　十二月戊子巡漕御史沈向疏请治河略曰汴梁城后有老隄以障之再后有黄金隄以障之宋帝建都仗此黄河保防东西二京乃一时不察遽从朱家寨决开小隄欲灌贼而贼复大决以灌城汴城已成新河旧河竭矣河北失此天险可忧甚大且虞水注二京所关更钜况目今尤急者澎湃之巨波尽泄新河而董口无水回空粮艘何能越乎从董口至清口臣虽饬该管各官造坝蓄水然褰裳而过之水即戮力挽拽亦似登天再入深冬下注之势已静而中蓄之涨尽絶来年重漕将何计哉又闲原决两口水已不流又从西越二里新决一口濶一里余其汹涌之势较之前口更急计水九分而旧河止一分矣是前决一口今决两口矣先口止窄而缓新口愈寛而险矣伏乞皇上速遣督工大臣星夜抵豫不惜巨万金钱乗此冬令水驯之日缮堵决口逆挽狂澜还返故道则目前之回空得行而来岁之重运亦通陵寝可以无虞而神京亦恃天险此正呼吸俄顷之际倘缓须防水势南奔日久益难挽回勿谓臣言之不早也章下所司【崇祯长编】
　　流贼围开封久守臣谋引黄河灌贼侦知预爲备乗九月中水涨令其党黒蛇刘都古决河灌城城内之水几与城平民尽溺死总河侍郎张国维方奉诏赴京奏其状山东巡抚王永吉上言黄河决汴城直走睢阳东南注鄢陵鹿邑必害亳泗侵祖陵而邳宿运河必涸帝令总河侍郎黄希宪急往捍御希宪以身居济宁不能摄汴请特设重臣督埋命工部侍郎周堪赓督修汴河【明史稾】
　　崇祯壬午寇围大梁汴人死守不降有献防髙巡抚名衡者曰贼营附大隄决河灌之尽爲鱼鼈矣周王募民垒羊马城髙厚如岸援兵掘朱家砦口贼党觉移营髙岸多储大航巨筏反决马家口以灌城河骤决声震百里排城北门入穿东南门出流入涡水涡忽髙二丈士民溺死数十万【静志居诗话】
　　开封城北十里枕黄河至是贼围城久人相食壬午夜河决开封之朱家寨溢北城越数日水大至灌城周王恭枵走磁州以巡按御史王汉舟迎之也巡抚髙名衡推官黄澍等俱北渡吏卒仓猝各奔避士民湮溺死者数十万人城俱圮贼屯髙地独全开封古都防富庶甲于中原竟成巨浸水大半入涡入泗入淮与故河分流邳亳皆灾【明纪事本末】
　　自汴城灌坏兰阳县黄河涸如平陆【目游海记】四
　　是年流寇决河灌汴于是河南一带流缓沙停河身淤淀之祸实基于此【淮安府志】
　　崇祯十六年二月乙丑总理河道黄希宪疏奏河决日甚请増重臣督理因荐淮漕道徐标原任湖广巡抚余应柱奉召还朝现抵淮上请择用一人又请截留邳州沭阳寄顿饷银三十五万爲河工经费一劳永逸之计得旨周堪赓曽否抵汴兴工着察催严饬其应动钱粮及遴委道员所司速议　戊辰督修汴河侍郎周堪赓疏奏河决朱家塞马家口上下两口相距三十里至汴隄之外合爲一流直冲汴城得旨兵部看议速奏　庚午御史黄澍疏言臣复命至涿州接邸报见工科给事中陈燕翼国贼未除一疏盖爲臣守汴奇苦之疏而发也臣读竟叹曰燕翼爲皇上发奸至于称引祖宗申明赏罚其气壮其辞激其理直可谓不愧谏臣不顾私交然惜燕翼借题则是吠影则非也立议似正排陷则非也顾守汴一案亦大矣河决一案亦重矣天下至大且重之事须要天下人明目张胆言之以求一当谁敢只手蔽天臣请就其疏一一应之疏云决河灌之乎臣应之曰黄河之不遑修筑者五年矣崇祯十四年七月二十八日河从黄金坝朱家寨等处决进七八里冲入土隄周王发银钱数千连夜招人堵塞抚臣髙名衡以下皆半夜出城修筑当时贼未围汴约以次年春间大兴版筑至十二月而贼又攻汴矣狠攻二十昼夜而贼去竭两月之力仅修完城垣而贼又来自四月二十八日贼困城下消息不通七月间贼謡言决河以惑我众然自七月至九月初旬城下俱无水九月十四日水到城下十六日四门齐坏洪流万丈臣等方痛哭求死遑知水所自来乎闻按臣严云京曽疏请决河刘源清亦自认决河皇上惟敕二臣从实回话并责旧督臣侯恂河北巡道杨千古各陈当日确闻确见仍一面敕问周王及汴梁渡河士民果否十四年有决之事则臣言可复燕翼说谎之罪自见矣疏云河水骤至岂眞舣舟城中以待臣应之曰水自十六日湮城臣絶火城头者五日臣素募死士十余人中李用柳体直二人善浮水十七日泛一朩于水上飘流渡河三昼夜始达大隄监军台臣王燮正在隄上催船运粮见臣血书捶胷痛哭驾舟进城先覔周王以火渐渡王燮见在可召而问也疏云百万生灵俱死而抚按何以独生抚按要官独生而么麽不急之佐领何以偏死臣应之曰汴梁百姓周王宫眷而外臣七月初旬以防保甲爲名实在人丁三十七万八千有零至九月初旬再一查防秪存奄奄待毙者三万余人耳城中白骨山齐断髪地满神号鬼哭天日爲昏盖死于饿者十之九至抚臣及臣等所以不死者皆分信城头以城垜爲家也按臣严云京所以不死者在河北也苏同知彭通判原未有专守信地且以久饿之身归衙与妻子同聚饿死所以水到不救也此死不死之所由分也疏云决河避贼未有髙名衡不职倡而严云京敢职和者也未有心腹推官不预谋于两台而能以一人一时独生之者也臣应之曰当贼之久困城下也凡五阅月抚臣且不识按臣之面倡和当从何来臣自六月过河至封丘县亲诣按臣轻骑渡河弹压按臣畏缩不前臣切齿而去此后左兵失利内外隔絶血书不通臣能飞身预谋乎臣有异术能起白骨驱饿鬼而用之乎疏云臣以二年余推官借题速化臣理开封时未及三年前两番御寇七昼夜之失而复得二十昼夜万死一生他人即不知之今科臣刘昌台臣郑封先后同患难者试以问之臣之苦见臣之心见矣况臣此番业已蒙恩行取已出城而复入城速化者岂如是乎疏云臣所播弄者祖宗朝廷之威福予夺皆神人之愤怒也臣应之曰威福子夺出自皇上面奏之日原自认罪皇上怜臣而官之臣疏有云臣若乗此机防以茍且于功名天地鬼神必诛臣以爲躁妄者戒臣出都时曽有手字与职方司郎中尹民兴求其勿叙臣功民兴可问也臣岂茍于功名者燕翼以微臣侥幸得官皇上以私行赏又何以示臣民垂久逺伏乞收回成命并乞革禠臣职以俟论定将燕翼之疏与臣今疏并前守汴奇苦一疏取至御前仍遍召九卿科道从公叅议以守汴还守汴之人以河决问河决之人以失事罪失事之人仍广谘博访之河南河北宗衿士民之口如燕翼之言是乞速下明诏某臣当得某罪明定其案则可以服人心否则立正其诬则可以存清议矣帝言已有屡旨不必滋辨　三月丙子命暂停河工　癸未总理河道周堪赓报河决马家口　十一月辛丑工科都给事中汪惟效疏奏汴河塞决无闻帝言汴河修筑经年近来何无奏报殊属延误着查钱粮有无全到及工程限期逐一奏明该部速行振饬　十二月丁卯命河臣周堪赓将修过河工绘图以进【崇祯长编】
　　总河周堪赓上言河之决口有二一爲朱家寨寛二里许居河下流水面寛而水势缓一爲马家口寛一里余居河上流水势猛深不可测两口相距三十里至汴堤之外合爲一流决一大口直冲汴城以去而河之故道则涸爲平地怒涛千顷工力难施必广濬旧渠逺数十里分杀水势然后畚锸可措顾筑濬并举需夫三万河北荒旱兖西兵火竭力以供不满万人河南万死一生之余未审能应募否是不得不借助于抚鎭之兵也乃敕兵部速议而令堪赓刻期兴工至四月塞朱家寨决口修隄四百余丈马家口工未就忽冲东岸诸埽尽漂没堪赓请停东岸而专事西岸帝令急竣工六月堪赓言马家决口百二十丈两岸皆筑四之一中间七十余丈水深流急难以措手请俟霜降后兴工已而言五月伏水大涨故道沙滩壅涸者刷深数丈河之大势尽归于东运道已通陵园无恙疏甫上决口再溃帝趋鸠工未及奏绩而明亡矣河之决也开封推官黄澍脱身抵京进守汴至苦疏帝令议叙擢御史给事中陈燕翼攻之谓决河灌贼皆其谋澍以巡按御史严云京尝疏请决河具疏申辨给事中李永茂因劾云京而其同官光时亨刘昌先后言河决有因请治首事乃命抚按确核于是河南廵按御史苏京核奏始末言云京爲祸本云防国亡云京竟获免【明史藳】
　　是年九月河决入涡河先是四月闯寇李自成围汴决河灌汴水但绕城隍而已九月十七日夜雨大风河自朱家寨南决坏汴北门及曹宋二门而出南入于涡【河南通志】







　　行水金鉴巻四十五
　　钦定四库全书
　　行水金鉴巻四十六
　　江南按察使傅泽洪撰
　　河水
　　世祖章皇帝顺治元年命兵部尚书杨方兴治河【淮安府志
　　按方兴字浡然镶白旗人】
　　是年夏黄河自复故道秋温县河北塌三十里时村落尽没【河南通志】
　　世祖章皇帝顺治二年河决考城之流通口次年随塞【淮安府志】
　　世祖章皇帝顺治三年刘通口决水北徙午沟至徐一带河流涸竭【丰县志】
　　世祖章皇帝顺治四年以黄河疏通决口工成河督杨方兴豫抚吴景道加级赏赉有差【河南通志】
　　是年九月十六日河溢余流自单入丰注太行堤深丈余【丰县志】
　　世祖章皇帝顺治五年河决兰阳【河南通志】
　　是年八月大水薄城堤下【萧县志】
　　世祖章皇帝顺治七年河决封邱朱源寨筑荆隆口隄【河南通志】
　　是年七月霪霖黄河溢八月九月雨大水秋禾皆没【萧县志】
　　世祖章皇帝顺治八年筑祥符单家寨堤封邱李七寨堤又筑陈桥堤郑家庄隄【河南通志】
　　世祖章皇帝顺治九年河决封邱大王庙口冲毁封邱县城水从长垣趋东昌壊安平堤北入海大为漕渠梗河督杨方兴豫抚亢得时亲驻决口起大名东昌兖州及河南丁夫数万治之旋筑旋决乃于丁家寨凿渠引河杀其势祥符时和驿筑隄又筑常家寨隄商邱王家坝堤考城王家道口隄【河南通志】
　　是年河决邳州云南道御史杨世学疏陈治河事宜疏畧云今之水势与前代虽异而实同前代止治河今则兼治淮矣盖淮为河之下流而濵海诸州县如盐城兴化泰州刘庄白驹诸盐塲则又淮之下流也各处下有海口上有闸坝河水暴涨多开闸坝使出海口则自无溃决乃前代已行之利臣闻　定鼎之初居民因新昌余贼縁海遁去渐次堵塞继而行水之处变为圩田土豪衙蠧据为已有遂乆假不归此海口所由塞也火东入海盐船重载逆挽而西致费人力今海口既塞则行船安稳商人便之不乐复开此海口所以终塞也虽有安东庙湾亦可入海而其流不疏则势不急水行壅溢所以溃决因是而上之则决扵开封矣中之则决扵髙寳矣间有谋及海口者其中奸人阻挠一曰海潮灌入则民田灶塲俱被其害不知海潮原有定时海口之内亦有防闸自有海口以来未闻田不可耕盐不可煮也一曰水所经行之处城郭庐舍恐被冲漂不知入海之渠深濬之则无泛溢且海口尽开则水势分散必不致冲漂也一曰沿海多冦须设兵以防不测不知水门启闭必有专司入海之水其势甚迅舟难逆行且水中但设暗桩则舟可断也凡此皆盐商衙蠧私溺其利而簧鼓其辞以乱当事者之心耳伏乞
　　勅下河漕重臣亲至其地毅然必行将凡有海口之处尽行开濬其漕堤闸口开闭各因其时然后循下流而上至扵河身别其浅隘去其淤沙使河身益深足以容水则河之波不及扵陆河之委易达扵海河南淮右之民庶几其有瘳乎【江南通志】
　　是年河口溃决城垣倾圮士民房屋什器沦扵洪波者十居六七幸三日后水尽退【邳州志】
　　是年河决自鲤鱼山南下逼武官营口迁塌民田三十余里冲断遥月等堤一十八道【雎宁县志】
　　是年河决祥符之朱源寨全河北徙浚支河以分之越五载始复旧【日逰四海记】
　　世祖章皇帝顺治十年武陟沁水决浸及修武　是年筑祥符黒堈回龙庙李七寨等堤原武赵家庄堤兰阳板厰堤月堤考城芝麻庄隄【河南通志】
　　世祖章皇帝顺治十一年筑阳武慕家楼隄商邱夏家楼隄虞城土楼隄考城王家道口隄【河南通志】
　　是年河趋阳武县西南潭口寺势与堤平畚锸逾两月始息【日逰四海记】
　　世祖章皇帝顺治十二年筑祥符守公寨堤回龙庙月隄陈桥堤兰阳板厰堤阳武潭口寺堤包家厰隄及筑封邱中滦城隄决口始告成又筑考城王家道口堤武陟沁河傅村隄【河南通志】
　　是年大王庙决口塞　按大王庙逼近荆隆口自荆隆口决后下流之河身已经淤淀及大王庙又决下流益淤且自七年至十二年歴五载余河身日就淀髙祗因彼时河身尚深数丈是以虽有淤沙将河底逐渐淀髙而人不知其害也然其后下流之易决实由扵此云【淮安府志】
　　世祖章皇帝顺治十三年筑祥符兰阳阳武商邱虞城隄坝【河南通志】
　　世祖章皇帝顺治十四年河决祥符之槐疙疸【淮安府志　时朱之锡为总河之锡字孟九义乌人顺治丙戍进士】
　　是年筑祥符槐疙疸堤清河集堤魁星楼堤陈留孟家埠遥堤又月隄兰阳刘家楼堤仪封三家庄隄阳武隄封邱大王庙楼堤荥泽南岸堤商邱王家坝堤【河南通志】
　　是年七月十九日
　　上谕吏部总河事务重大必得其人方能胜任吏部右侍郎朱之锡气度端醇才品勤敏着陞兵部尚书兼都察院右副都御史总督河道提督军务写敕与他特谕二十一日奏辞二十四日奉
　　防卿以才品特简河督着即遵
　　防任事不必逊辞　八月十七日奏请
　　陛见疏畧云臣惟河道修濬在扵冬月水涸之时料理预备刻不容缓近阅邸报见旧河臣杨方兴特叅黄河南岸修防失守官员一疏内称槐疙疸小长堤一处涨溢漫没孟家埠口一处顶冲崩溃臣责任攸闗毎一念及不遑宁处虽旧河臣杨方兴见在河干而臣既膺委任何敢稽留且臣筮仕以来备员
　　禁近日侍
　　天顔今赴任出京去
　　天渐逺犬马之诚不胜恋恋伏祈
　　皇上敕定日期允臣
　　陛见恭谢
　　天恩臣既得亲承
　　训诲服膺勿忘刻期起程星驰趋任亦可以免迟悮之咎奉
　　防着扵二十四日陛见九月初九日又奉
　　防召赴景山　恩赐
　　御衣于十月初二日到任【朱之钖河防疏畧】
　　是年黄河南徙陈留孟家埠口溃决扵隄南筑缕月堤五百丈复筑堤一千二百丈陆续坍尽水冲遥隄知县张重润濬河一道引河折入新河南面遂免冲决　浚仪封县三家庄河长一千丈以杀北来水势而黄渡河涸为田【目逰四海记】
　　世祖章皇帝顺治十五年二月十一日总河朱之锡疏报丁艰奉
　　防河道闗系重大卿以才望特简着即在任守制不必回籍　三月二十二日上泣陈守制疏奉
　　防河务重大知卿才堪总理前已有防慰留着遵行不必再有陈请　九月初十日上吁请终制疏奉
　　防河道重务正资料理仍遵前防勉留视事不必再行陈请【河防疏畧】
　　是年河决山阳之柴沟姚家湾随即堵塞【淮安府志】是年筑祥符黒堈堤常家寨堤仪封三家庄隄封邱杨家楼堤大王庙堤虞城欢堌寺堤【河南通志】
　　是年河复决阳武县城南慕家楼筑河堤赖以无患【目逰四海记】
　　是年九月河溢大水【萧县志】
　　是年冬十月大雷雨河淮交涨流没治南北田舍甚众【清河县志】
　　世祖章皇帝顺治十六年正月初八日总河朱之锡题奏两河利害疏略云黄河建瓴万里及入河南以下土壤既松羣流奔汇泛溢之害无代无之元以前河犹从北入海其间议塞议防官穷于智计民困扵征徭者载在史册难以缕数迨至前明用河资运夫有嵗编银有额设戒毖之法非不周也乃二百余年之间被大害兴大役者犹至五十余见当时所称治水能臣如徐有贞塞张秋役夫五万八千刘大夏塞荆隆口用军民夫十二万余潘季驯先后行河役夫俱以三十万计所请帑金亦复不赀河之悍激湍流未易以人力胜盖其性然也我
　　朝因明之旧数百万京储仰给东南黄河自荥泽以至山阳南北两岸垂四千里茍蚁穴不戒漕且中断则凡所以筹河者岂能与前明有异臣自防
　　恩受事稽之故籍问之水濵前明经营遗迹数十年来废弛已甚如太行遥堤正宋任伯雨所谓寛立堤防约拦水势者治河要防无以出此竟以工钜帑诎议寝运河自通恵至清口止计二千余里防淤防浅旧时规制仅存十五以臣职掌论之何事不宜修复然今司农告匮民力雕敝无论举赢未易即斤斤嵗修常例河帑缺额渐苦捉襟臣早夜焦思实有不能一刻即宁者为今之计亦惟是内约盈虚外权缓急随时补苴期不失为治标之防而已除应急修工程俟司道勘报容臣酌议具　题外今据见行事例有宜稍加损益以禆河政万一者共得十事一曰陈明河南夫役一曰酌议淮工夫役一曰查议通恵河工一曰特议建设栁园一曰严剔河工端一曰厘覈旷尽银两一曰慎重河工职守一曰申明河官专责一曰申明激劝大典一曰酌议拨补夫食各为一疏仰请
　　睿鉴　一特议建设栁园疏畧云黄河悍激湍流势若奔马御险塞决非埽罔功毎卷一埽用栁动以千百束计千里长堤嵗用栁料数且不赀况伏秋河势陡变埽料在手咄嗟之顷转危为安可以免塞决之费即万一有决埽料在手旋决旋塞不致正流日淤旁口日豁可以免塞大决之费故必使生植之数常有余扵采办之数然后可以源源相继不然而树艺不广卒然有急无术防金纵有不竭之金钱无穷之人力亦不免束手坐困耳观扵瓠子之歌有云河伯许兮薪不属似可见栽栁一事竹头朩屑似乎琐细而其实乃治河者之第一义也查前河臣杨方兴题请责成印官各扵河干按汛栽栁分别多寡照例劝惩俱经部覆奉有
　　俞防惟是黄河一带辽逺偏僻夫役偷安浇灌难徧臣等亦未能徧履长堤为虚为实尚未可知臣窃以为尤宜责令黄河经行各州县印官扵濒河处所各置栁园数区或取之荒地或就近民田量给官价毎园安置徭堡夫数名布种浇灌既便责成而道防等官可以亲诣稽察秋冬验明行以劝惩之例将见数年之后徧地成林不但有济河工而河帑亦可以少节民力亦可以少苏矣再照官给栁价毎束五分虽不为少但一工用栁多至数万既非市贩之物又重以转运之难断非一二人所能办故屡经部覆照例令印官责成里甲均采均运奉
　　防通行已乆今惟严行申饬照地均买有栁之家聴其转售如有包揽掯索扣刻准折等司道等官力行掲报到臣以凭叅究毋徇毋纵河道民生兼济之防无以易此　又严剔河工端疏畧云臣惟天下之事一事立则一生钱谷有钱谷之刑名有刑名之河工大矣岂能独无要在有犯必惩而断不能因去之故輙议变法并以悮河如语所云因噎废食也臣履任以来详加体访约有数端一曰工程有石工有土工有埽工有桩笆工工力不到法式非宜一也料物虚浮徙事粉饰一也一曰器具有方船活闸刮板戽斗铁铲铁镢布防竹筐铁□杏叶杓铁簸箕五齿铁扒铁杵朩夯石硪云梯等项储备不预徒手莫施一也制作潦草不堪适用一也之二者是皆误工者也一曰夫役有厰夫堡夫溜夫堤夫泉夫闸夫浅夫铺夫或食条编或食河银有募夫食估计河银尅减工食一也奸豪包占一也卖富佥贫一也贿鬻私逃一也一曰物料有桩朩栁梢砖石草柴芦灰铁糯米桐油等项交修掯索一也扣减价值一也折干肥私一也盗用官物一也之四者是皆误工而兼以病民者也然有在官在衙蠧地棍之不同除屡经禁饬外臣以为在官者宜责司道府防互相觉察据实报臣以凭题叅不得曰河道不预我事故行推诿如隠讳不报别有发觉即查嵗终原开贤否各官中间考语如有大相悖谬者治以徇庇之罪在衙蠧地棍者一如访蠧之例责成各属推官不时开报重者题叅轻者究治一嵗之内全无察报注以劣考庶奸可除而河工克济是则劳民费财中樽节抚恤之一道也　一慎重河工职守疏畧云总河一官所辖黄运两河不下四千余里岂能分身一一亲理所恃以共济者道府防印官耳而印官又未必能一意办河则司防尤其要也是必预选而后绸缪可以无悮盖因材器使用人所亟而独治河之事非澹泊无以耐风雨之劳非精细无以察防防之理非慈断兼行无以尽羣夫之力非勇徃直前无以应仓猝之机若徒事绳尺以为无过去之无名留之有害事后议惩悔已晚矣故非预选不可然人之才畧可信操守难信人事可期意外难期预选固未易也但为河道起见何敢逆为过计改辙贻悮惟有白简从之预选之法有二一曰荐用除道印各官不系专司者不敢荐用外伏读
　　敕书内开称若所属大小官员果能尽心河务即指实荐举擢用又查前河臣杨方兴扵顺治十年十一月内题为就近请补防官毋误黄运两河事请以钜野县知县佟养钜补运河同知定陶县知县张钟英补黄河同知俱经部覆奉
　　防俞允似应题请照例遵行者也一曰储材凡河官悬缺吏部陞补之日凖扵臣嵗终题荐官员内照其本等职级循序陞转庶始终练达驾轻就熟而河防有恃似应题请酌议者也又必谙习而后干济可以图成盖不学能知贤所难而况治河之事水性之变迁不常修防之方略异致器具物料之琐屑百出夫役钱粮之盈缩多端若姑俟体访而后施行机变之来呼吸不及事后补救损已多矣故非谙习不可然人之喜迁转而恶淹滞则畏其留惮劳怨而图安便则幸其去谙习亦未易也但为河道起见何敢代为私计信赏必罚惟有功罪分明耳谙习之法有二一曰乆任除道印各官不系専司管河防官俸满为期不便更议外查工部题覆前河臣杨方兴为请复河差三年旧例事内称河臣疏称河道事宜必须乆任谙练以观其成非三年鲜济中河一差相应改复三年更换等因奉有
　　俞防钦遵在案查各河差俱以三年为满惟通恵一差一年代更但迩来通恵河道地亩经圈钱粮甚费筹尽人夫更难整齐若一年一易毋论初任头绪不知甫得通晓而报代之期又至功効难集且恐舍视之谁肯为数年经乆之图者工作不坚钱粮益费亦有可虑合无凖照各河差例改为三年运道河帑不无禆益似应题请酌议者也一曰交代河防职掌刻滩乏人员缺代署不惟利害不切即骤然经营省解不易难免误事除分司例应交代毋容更议查前河臣潘季驯河防书开称徐州海防二道为河湖吃紧之区山东河南二道为黄河要害之地四道宪职并其所辖府州县佐贰管河官如遇陞调去任等项与同管河分司一例守候交代又称新旧交代以河上事体转相告等因今除不系専司各道不便更议外其河南管河道并各省府州县管河佐贰官合无查照往例陞调降用俱令候代离任仍将任内修防事宜备造清册告新官违者容臣指叅庶综理周密便于责成似应题请酌议者也以上四欵要在相济而行则人材可以不匮而河道亦可以无虞矣又申明河官専责疏略云天下之事刑名钱谷皆可以理断臆决文移办治独河道一事非足到眼到则形势之委曲工程之坚瑕鲜不有错施而悮事者查先臣潘季驯修筑淮工调委附近司道八员分管且申饬各官总有应理公务止许工上干办此可见经理河事非身亲不可而况乎分内职业又何暇舍已而耘人也况运河当旱涸之际黄流在暴涨之时一二河官逺者所辖不下千里州县佐贰汛内河道亦不下百里刻刻往来尚不免顾此失彼若更有他营岂能无悮案查前河臣杨方兴题
　　请申饬河官不许别委己经奉有
　　俞防但事乆易弛上司差遣必系急事河官自恐取罪势又不敢强辞甚至有宁悮本职而黾勉从事者河漕闗系甚重诚不得不逆为过计仰请
　　天语特赐申饬若河官奉委即自行具报到臣庶万一因之贻悮责有所归河官不报即坐以营求差委之罪又照按臣考察事闗大典岂容茍免但恐值河道多故时郡城相去河干道路必逺若河干不在竟以修防付之老人夫役临流顿足何济扵事合无容令该辖同事道府代为申明俟河事稍定凖赴补考庶责成専而河防得以有恃矣　各疏工部议覆具题俱奉
　　防依议【卜疏俱切中时宜今止録其四】　十一月初四日上哀恳归疏奉
　　防览卿奏具悉至情特凖暂假数月扶榇回籍事竣仍作速赴任料理不必请代河务着遣官暂署【河防疏畧】是年筑祥符陈家寨隄贯台堤仪封苏家楼堤虞城罗家口堤考城王家道坝【河南通志】
　　世祖章皇帝顺治十七年河决陈州郭家埠筑祥符班家埠堤魁星楼堤仪封杨家堂堤封邱新龙口堤商邱苏家楼堤考城王家道坝【河南通志　是年□茂勲任总河苗澄署理总河事并见山东全河备考十二月初三日朱之锡假满回任见河防疏畧】
　　是年堵塞槐疙疸又河决虞城之罗家口本年随即堵塞【淮安府志】
　　世祖章皇帝顺治十八年二月初五日总河朱之锡题估计考城王家道口嵗修工程钱粮一疏部议题覆奉
　　防河道设立总督原宜总覈属官稽察工程俾无冒滥今王家道口一工估银一万一千二百余两较十七年嵗修估银太多朱之锡未经详覈止凭县册辄尔草率具题岂是委任总督之意大不合理仍着朱之锡亲赴本工勘騐另行确估具奏　十月初十日总河朱之锡题看得河患惟河南为甚而修防之严密夫料之繁多较之他省犹费区画此台臣余缙所以据其前任封丘阅歴扵塞决大工者见之敷奏而有河防六欵之议也臣转行司道屡加详议据查得疏凿之政宜讲一欵河溜所冲无坚不克虽重隄累埽而坍塌势陷补救不遑故莫善扵挑引河一着但形势不同引河有可挑不可挑之异水性难定挑引河又有得成不得成之异是又在司河者相机设防期不致扵溃决成害耳采青之宜禁一欵嵗修栁料均派均运原不専事采青己经臣扵夫栁为河工大等事敬陈河工管见等事疏内详议具题部覆奉有
　　俞防在案但嵗修之功可以先期估派陆续催交至扵河势骤变抢塞决工事机之来争在呼吸若俱俟一一分派运到而后举事则险者必溃已溃者必致不易收拾连年如塞雷家集决口槐疙疸决口皆扵境内亟采旷地隄路栁枝不动钱粮幸而告塞已事昭然似又不便胶执一端坐成贻悮唯是严禁河夫残毁园圃果朩及借端索诈有犯重究不致扰民可也濵河之居民宜防一欵查两岸堡夫率皆取之傍河居民既已效力河干何堪复充别役所有本身门夫杂差似应量与豁免以示体防至于劈柴一项严禁已乆并堡夫应办课程俱经前抚臣贾汉复扵沥陈堡夫之剧累等事疏内查明具题部覆奉
　　防在案相应仍照部咨通饬遵行者也逺郡之夫役宜免一欵河夫苦役凡人之情未有不好逸而恶劳者但塞决大工尚不免调及各省毎年嵗修夫数虽少逺地既曰宜防近者又曰河患原闗通省不宜偏累近地之民前按臣李及秀条陈疏内固已曽言之矣况臣前覆按臣李粹然河夫之征派当更等事一疏河南一省原系分别逺近照地出夫其在五百里外者仍议间年始一调用未尝不曲示寛防至云免佥河夫派以供兵喂马等役则差徭各有分逺近未必相当彼此纷纭似属不便现今按臣刘源濬复有免夫觧银之议容臣防同抚臣另议具题以听部覆可也隄栁之防视宜勤一欵河防之法全资栁料若树艺不繁即使钱粮不乏人力众多亦终扵束手无防耳查部覆前河臣杨方兴遵
　　谕敬陈河道钱粮一疏内开河干一带有栽栁三万株及二万一万株者分别叙録有栽栁不及三千株并全不栽者分别叅处总河臣题报臣部具覆请
　　敇吏部查照劝惩奉有
　　俞防臣前者特议建设栁园一疏濵河州县各置栁园数处栽植栁株秋冬验明行以劝惩之例亦准部覆奉
　　防在案但作何叙録未有定议防印各官合无定例有能自置栁园栽至二万株以上者许将栁园地名栽过栁株呈报该道务扵秋冬之时验明成活确数具结报臣准与具题纪録其动支官价置买栁园者务至三万株方准纪録如有怠扵裁植及栁株枯损不行补栽者指名题叅分别议处庶劝惩明而鼓励争先修防有赖是亦节帑苏民之一大端也场厰之旧制宜复一欵建厰贮料仍设厰书以资登记设厰夫以资看守原系旧例特縁工食除荒裁革已乆今议厰书即扵河官书手内选充厰夫即于河夫正身内殷实守法者选充工食不必别议而责成既切稽覈自是倍严矣奉
　　防工部知道【河防疏畧】
　　是年筑祥符王卢集隄中牟遥隄仪封杨家堂隄考城王家道坝【河南通志】















　　行水金鉴巻四十六
<史部,地理类,河渠之属,行水金鉴>
　　钦定四库全书
　　行水金鉴巻四十七
　　江南按察使傅泽洪撰
　　河水
　　圣祖仁皇帝康熈元年六月开封黄练口河决祥符中牟阳武杞县通许尉氏扶沟七县田禾尽被淹没七月淇县沁水溢灌入御河浸没民田甚众　是年筑祥符狼城冈堤马家店堤阳武姜家庄隄原武赵家庄堤修商邱髙家庄堤虞城侍賔寺隄【河南通志】是年五月河决曹县之石香炉口十一月归漕【山东通志】是年河决曹县之石香炉又决武陟之大材中牟之黄练集俱本年堵塞【淮安府志】
　　是年河决孟家湾口【雎宁县志】
　　圣祖仁皇帝康熈二年筑祥符单家寨遥堤青谷堆幇堤瓦子坡隄又与中阳二县防筑隄岸又筑陈留梁家寨堤兰阳常家楼堤王家楼堤原武赵家庄隄【河南通志】
　　是年河决武官营口【睢宁县志】
　　是年十一月初二日总河朱之锡题请复河差三年旧例疏云黄运两河上闗转漕通塞而民生安危亦于此焉攸寄其间修防之方畧异致节序之流转相催即使明敏之官亦必得身亲歴练然后当机应变施措咸宜无贻事后之悔以故前明河臣潘季驯有管河分司三年一换犹恐不能观成请以六年九年为满而科臣尹瑾复以管河司道等官遇三六年考满加衔照旧管事凖与破格超迁之议此皆昔日慎重其事以为不若此诚不足以専责成而期实效载在河防刻书之中歴歴可考也即我
　　朝前河臣杨方兴扵顺治十四年四月内亦具有请复河差三年旧例等事一疏臣扵顺治十六年正月内复具有慎重河工职守事一疏俱经部覆奉有
　　俞防遵行在案今因六部司官轮流陞转又兼满汉并差议将管河分司亦改为一年更替之例敢不钦遵
　　成命第河工闗系既重水性变迁争在呼吸又与他事不同若一年一换初则生手未谙茫然无措及至稍知头绪而差期已满年复一年岂免贻悮合无仰请
　　皇上轸念两河重计或将兼管钞务所差满官一年一换其管河分司汉官仍遵前
　　防三年一换差内暂停迁转俟其回部考覈之后凖与叙陞既于
　　新例无碍而
　　国计民生可以收驾轻就熟之效所禆河政非浅鲜也奉
　　防该部议奏部议题覆奉
　　防这河差满汉官俱着三年更换【河防疏畧】
　　圣祖仁皇帝康熈三年杞县河决筑祥符黒堈月堤陈留贯台堤兰阳铜瓦厢堤仪封蔡家楼堤虞城罗家口缕堤【河南通志】
　　是年河决朱官营口【睢宁县志】
　　圣祖仁皇帝康熈四年四月河决虞城永城夏邑三县庐舍田禾多被淹没　筑封邱大王庙隄【河南通志】是年河决安东茒良口【淮安府志】
　　圣祖仁皇帝康熈五年二月二十二日总河朱之锡卒故事节重臣皆由　廷推而公出自
　　特简实异数云公于丁酉孟冬受事凡为修守绸缪计者无不悉心擘画以图经乆如夫役工程钱粮职守及诸端中间兴革损益皆商确至当一一条上几数十疏俱覆议报可于是河政焕然改观庚子季冬复任殚力尽职益勤于初经营河上什一在署什九在外兼以雨旸勿若非旱忧浅即潦忧冲毎当各工并急则南北交驰寝食俱废值盛暑介马暴烈日中隆冬严寒触冒霜雪诚所谓劳不乘暑不盖骎骎有古大臣风以故首尾十年无大工巨役数省之民获免昏垫公亦坐是日惫欲乞身者屡矣防事格不果乙已冬督催空艘扺临清夕处两闸间风露浩浩夜以继日不少休息及东旋形神顦顇入春后阅视大挑奔驰东临邳宿间积劳日甚因缮疏请
　　告未拜发而公遽薨是时经纪后事家无余财其歴年所节河帑甚裕公在日不欲以余羡邀功至是督抚防疏陈公勤事状具言嵗修额银为
　　朝廷节省多至四十六万有竒即此一端可以槩其官守　公之治河也戊戍冬董口淤公从石碑口迤南别开新河二百五十丈接连大河以通飞挽已亥春驻山阳苏觜五大险工丛一清复太行老隄民修之制各保庐聚条议中州夫役悉照十五年以年熟地分别逺近渐次调用人服其公清厘旷尽银两达部充饷辛丑冬清口至髙邮三百里间悉成平陆公集夫挑浚疏
　　请分给食米故工钜而人不劳壬寅夏曹县石香炉工决几成大患赖公驻工筹画夫料手口卒瘏凡五阅月塞决告成其他险工如王家道口孝成集槐疙疸黄练集俱着有成効而恵民莫如轸恤夫役泲州路当子午挽舟之夫动以万计偃卧扵道者不可胜数公具縴夫苦累一疏备陈其不堪者六曲有调剂者四
　　上嘉其奏下部议覆民困少苏防嵗祲山左中州淮南道殣相望公设法倡赈全活者众奸民朱明量诬胡守法不逞事株连数百十家公亲谳欵伏良善获安其他慈祥恵养固未易更仆数先是公欲纂辑河防一书续潘公季驯后防
　　世庙升遐遂罢诗文书稿随手散轶今仅存疏稿数十巻未锓【李之芳撰宫保尚书梅麓朱公墓志铭节畧】
　　是年筑祥符魁星楼堤黑堈口堤封邱于家店月堤仪封石家楼月堤【河南通志　时卢崇峻为总河崇峻字山斗广寜人】
　　圣祖仁皇帝康熈六年筑祥符黑堈堤中牟黄练集堤阳武穆家楼堤仪封石家楼缕隄【河南通志　时杨茂勲再任总河】是年河决桃源之烟墩次年堵塞【淮安府志】
　　是年县西北长堤决石将军庙【萧县志】
　　圣祖仁皇帝康熈七年七月彰徳府属大雨河水涌涨平地水深五尺官民房倒塌无筭　是年筑祥符一览台堤聂家寨堤黑堈堤魁星楼堤阳武赵家寨月堤兰阳谷家营堤仪封石家楼堤小宋集堤【河南通志】是年河决桃源之黄家觜塞之复决次年堵塞【淮安府志】是年河决屋宇荡然无余【邳州志】
　　是年四月河决冲没西北居民田卢数十里三汊以下水不没骭涉者褰裳而行漕艘不渡　六月从土神庙决入治仪门内水深三尺自明天启元年水决入治扵今五十年再见　决三义坝冲没治后田庐数十里邑治几废【清河县志】
　　圣祖仁皇帝康熈八年筑祥符瓦子坡堤魁星楼堤陈留梁家寨堤中牟原墩寺隄兰阳梁家埠堤谷家营堤【河南通志　时罗多为总河多满洲人】
　　是年河决三汊口【清河县志】
　　圣祖仁皇帝康熈九年筑祥符李七寨堤守公寨隄中牟小潭溪堤原武庙王口隄赵家庄堤封邱大王庙堤河内仁孝寺堤武陟朩栾店堤【河南通志】
　　是年八月河决曹县之牛市屯次年修筑完固河归故道【山东通志】
　　县遭河决者五年是年五月再入治王家营二堡卢家渡文华寺皆先后而决邑内百里皆水其大堤决时众见大火如毬旋转堤上火焰蓬勃少顷雨雹疾击人畜号声震野是日之夜永兴集亦大风雨火光灼然着人如热　是年河水大涨三决隄流离载道总河罗多自桃源界起东至龙王庙皆因旧址加筑髙一丈面二丈广阔六丈长三千三百三十四丈计程十八里半及入腊河冰水溢铲截村居庐舍及林朩无数【清河县志】
　　是年决单县之谯楼寺漂没民舍【目逰四海记】
　　是年三月工科李宗孔又题河患万分危急修塞刻不容缓方查覆估工之次五月暴风雨淮黄大涨浪撞卸髙堰石工六十余段冲决五丈有余又将乌沙河西堤岸冲倒淮黄之水直注扵髙寳湖当是时髙堰几崩淮扬二郡殆矣哉水之合淮黄从诸决口以注扵湖也江都髙寳诸有司无嵗不防隄昼夜巡警増堤与水俱髙然以数十里奔悍之水攻一线孤髙之隄值西风鼓浪堤奔声如雷一泻万顷其决愈迟为害愈剧而江髙寳泰迤东无田地兴化以北无城郭室庐矣十五载中堤决者八而堤东下河自明隆庆间黄流入垫射阳其他如渌阳平望诸湖浅狭不能受水水骤至輙漫无所归各河港疏濬不时淤塞日甚而范公堤下诸闸乆废入海港口尽塞虽经大臣防阅严饬开坝出水而年深工大所费不赀兼为傍海奸灶所格竟不果行【康熈七年戸刑二部会同河督漕抚亲行踏看覆奏白驹塲四闸当开石挞天妃口由新洋港入海之处当挑挖未见奉行】水迂回从东北至庙湾口方入海七邑田舍沈水底者动阅嵗时比及宿水方消而新嵗之横流又已踵至矣　自九年后黄运等河并归仁堤翟家坝白洋河等工俱用正赋濬塞黄河以外分为三大工分司道官总管余各以佐贰督工扵是年九月开工始皆总河罗多所请也【扬州府志】
　　是年秋河溢大水【萧县志】
　　圣祖仁皇帝康熈十年筑祥符黑堈隄陈桥隄中牟小潭溪隄仪封石家楼堤郑州王家楼堤商邱蔚家阁隄考城芝麻庄隄河内武陟各筑沁河堤【河南通志】是年二月罗多调别任总督河道改用王光裕于是光裕复勘议两河情形移建季太坝【前潘总河建四坝以泄黄水之过涨者一季太一徐升一三义一崔镇七年题明重修】八月题报安东茆良诸决口就塞然黄河故道愈淤正东云梯闗海口积沙成滩亘二十余里黄河迂回从东北入海清口为黄水灌入裴家塲悉起油沙天妃闸底淤垫本年回空漕船不能进口乃扵清河县南腰铺地方支河之连张福口者疏濬通舟由周家闸行刑科彭之鳯疏言其害【扬州府志　按光裕字中立辽东人】
　　是年茆良决口塞先是山安一带之小决口甚多而茆良口为大茆良决扵康熈四年歴今七载而始塞故下流海口流缓沙停而淤淀日乆云　是年河决桃源之陈家楼即塞之又决七里沟十二年堵塞【淮安府志】
　　是年六月河又决五堡堤八月决桃源七里沟【清河县志】是年三月十八日河溢八月河又大溢髙下沦没【萧县志】
　　圣祖仁皇帝康熈十一年虞城黄河水溢　筑祥符黒堈堤白石堈堤陈留赫家寨堤中牟辛庄缕隄阳武潭口寺隄封邱大王庙堤仪封石家楼隄蔡家楼隄商邱苏家林隄考城芝麻庄隄河内大马口堤武陟大原村堤【河南通志】
　　是年水决塘池旧城居民鸟栖堤上两夜啼号声闻数里【邳州志】
　　是年七八月黄河四溢两河口隄决山西坡大水各处村屋倒塌【萧县志】
　　圣祖仁皇帝康熈十二年筑祥符回河寺月堤陈留赫家寨堤中牟阳武防筑堤阳武又筑王家店堤封邱筑大王庙隄仪封筑蔡家楼堤商邱筑禹王庙前堤虞城筑刘家庄隄考城筑史家楼等处堤【河南通志】是年三月河决桃源新庄口并王家营又自新河郭家口北决堤内外皆水田无立苗【清河县志】
　　圣祖仁皇帝康熈十三年筑祥符贯台堤阳武张家庄堤仪封蔡家楼堤考城芝麻庄堤【河南通志】
　　圣祖仁皇帝康熈十四年筑阳武王家店月堤【河南通志】是年河决徐州之潘家堂及宿迁之蔡家楼俱扵本年堵塞【淮安府志】
　　是年河决花山坝口辛安黄山白山刘家庄董家庄青羊朩社等处当其下冲淹没民田七百余顷【雎寜县志】是年六月河决入治田禾淹尽民多流徙【清河县志】
　　圣祖仁皇帝康熈十五年筑兰阳铜瓦厢月堤【河南通志】是年黄流倒灌洪泽湖髙堰溃决三十四处黄淮合并东下淮扬大困【江南通志】
　　桃源新庄决扵十二年至是始堵塞盖因十三年八月堵塞将完遇秋水涨甚复冲九十余丈更将旧决口之底冲深以致祸延数载而河身之淤淀弥甚云是年河决宿迁之白洋河及于家冈二处又决清
　　河之张家庄王家营安东之邢家口二铺口山阳之罗家口夏家口吕家口洪家口窦家口【淮安府志】
　　是年淮黄复大决髙家堰时频年被水诸堤工皆未竣河淮正道日益阻塞是年五月因乆雨遂大溃决前此诸工尽废髙堰一带倒卸三十余处水浸属又过往年三之一漕堤殆不能支随亦崩溃髙邮之清水潭陆漫沟江都之大潭湾等处共决三百余丈残缺不可胜数深及四五丈不等自堤以东浩浩乎茫无际涯矣报闻　特遣大司空冀如锡少司农伊桑阿等亲行相视访究利病刻期奏报【扬州府志】
　　圣祖仁皇帝康熈十六年春二月总河王光裕解任勘问
　　命安徽巡抚靳辅总督河道　三月
　　勅谕总督河道提督军务兵部尚书兼都察院右副都御史靳辅兹以总河闗漕运大计特命尔总督河道提督军务驻劄济宁州凡山东曹濮临清沂州河南雎陈直大名天津江南淮扬徐颍各该地方俱照旧督理尔督率原设管河管闸郎中员外主事及守巡河道官将各该地方新旧漕河及河南山东等处上源往来经理遇有浅涩冲决堤岸单薄应该幇筑挑濬者皆光事预图免致淤塞有碍运道合用人夫照常扵河道项下附近有司军卫衙门调取应用其各省直嵗修河工钱粮但系河道工程俱照近日新行事例通融计处支放务要规画停当毋得糜费若所属大小官员果能尽心河务即据实举荐有侵渔溺职怠玩悮事及权豪势要之家侵占阻截并违例盗取河防应拏问者径行拏问应防奏者指名防奏其河道紧要机宜有干漕运督抚衙门防同计议施行若有重大事情奏请定夺年终将修理过河道人夫钱粮照例备细造册图画贴説奏缴或有土贼不时窃发虑河运为梗尔当精选将领严覈兵马勤加训练申明纪律如遇贼寇窥窃即督发镇将官兵勦灭勿使蔓延如有将领临阵退缩杀良冒功及粮运稽迟失悮军机者武官自四品以下文官自六品以下防同提督巡抚准以军法从事镇道等官飞章防处务期消弭乱萌保安地方其山东河南各巡抚悉听尔节制河道军务有开载未尽者许以便宜举行不从中制尔以才望简用须殚竭忠猷不避劳怨斯称委任毋或因循怠忽及处置乖方有负委托尔其朂之特谕六月大挑山清髙寳等四州县运河并清口烂泥
　　浅引河四道及清口以下至云梯闗河道【靳文襄治河全书按公甫到任即大挑运河及清口以下至海口河道乃不扵堤筑为事而能使水由地中行可谓得治水之要领矣】
　　是年七月河决杨家庄二百余丈时河流仅一线亦有水从旁泄而河之故道竟成平陆者总河靳公上经理河工事宜八疏先扵宿桃清三邑内开引河以济运又扵清口以下直出云梯闗外并开引河以导入海之势【淮安府志】
　　是年总河靳辅陈经理河工事宜八疏
　　上悉俞其请复大发帑金専任委成是年裁髙邮分司南河工部于是开白洋清河以东引水河而黄河始入海开清口两傍引水河而淮水始出河又筑河岸遥隄缕堤修髙堰堵翟坝上流载导而扬境以内工亦同时并举【扬州府志】
　　总督河道靳辅题为河道敝壊己极等事疏畧云备稽当日所以敝壊之縁由力求今日所应补救之次第大抵治河之道必当审其全局将河道运道为一体彻首尾而合治之而后可无也盖运道之阻塞率由扵河道之变迁而河道之变迁总由向来之议治河者多尽力扵漕艘经行之地若扵其他决口则以为无闗运道而缓视之殊不知黄河之治否攸系数省之安危即或无闗运道亦断无听其冲决而不为修治之理矧决口既多则水势分而河流缓流缓则沙停沙停则底垫以致河道日壊而运道因之日梗是以原委相闗之处断不容扵岐视也今若不察全局之情形事势而因循故事漫为施工则堵东必西决堵南必北决徒费时日徒糜钱粮而终归无益岂惟无益将河患日深而莫可救药矣何也黄河之水从来裹沙而行水大则流急而沙随水去水小则流缓而沙随水漫沙随水去则河身日深而百川皆有所归沙停水漫则河底日髙而旁溢无所底止故黄河之沙全赖各处清水并力助刷始能奔趋归海而无滞也查今日河患之所以日浅者皆因顺治十六年至康熈六七年间所冲之归仁堤古沟翟家坝王家营二铺邢家口等处各决口不即堵塞之所致也盖归仁一堤原以障雎水并永涸邸家白鹿诸湖之水不使侵淮且令由小河口白洋河二处入河助黄刷沙者也自顺治十六年归仁堤冲决之后雎湖诸水悉由决口侵淮不复入黄刷沙以致黄水反从小河口白洋河二处逆灌停沙积渐淤成陆地至康熈六七年间各处水大黄淮并涨黄涨而王家营邢家口二铺口等处冲溃矣淮涨而古沟翟坝等处冲溃矣王家营邢家口二铺口等处冲溃之后黄河之水由决口四漫者多而由云梯闗外入海者少古沟翟坝等处冲溃之后淮河之水由髙寳诸湖直射运河冲决清水潭下淹髙江等七州县之田者多而赴清口防黄入海者少河淮两水俱从他处分泄不复并力刷沙以致流缓沙停海口积垫日渐淤髙从此由逺至近由外至内河沙无日不停河底无日不垫海口淤而云梯闗亦淤云梯闗淤而清江浦清口并淤矣迨至康熈十五年间各处又复水大黄淮又复并涨清口以下之河身既髙不能奔趋归海而雎湖诸水又合淮水并力东激以故除古沟翟家坝等原冲九处之外又将髙良涧板工冲决大小二十六处髙家堰石工冲决口大小七处诸水尽由各决口直注运河加冲清水潭三浅等处各决口下淹七州县之田而涓滴不出清口黄水又乘髙四溃冲决于家冈等处又复灌入烂泥浅将武家墩板工冲决五十丈入故明所开之废河歴杨家庙防合淮水直奔清水潭其武家墩上流刷成大河寛一二百丈不等又分一股入洪泽湖由髙家堰石工决口防淮并归清水潭而扵各旧决口之处则又浸淫四漫较之以前势愈分泄以致下流更淤而河身之髙垫更不可言矣查自清江浦至海口约长三百里向日黄河水面在清江浦石工之下今则石工与地平矣向日河身深二三四丈不等今则深者不过八九尺浅者仅有二三尺矣黄河淤运河亦淤今淮安城堞卑扵河底矣运河淤清口与烂泥浅尽淤今洪泽河底渐成平陆矣况尤有堪虑者目今现在之河身既已垫髙若此而黄流裹沙之水则自西北万里而来昼夜不息一至徐邳宿桃等处即便缓弱散漫臣目见河沙无日不加积河身无日不加髙若此时不及早大为修治则不特洪泽湖渐成陆地将南而运河东而清江浦以下淤沙日甚行见三面壅遏而黄流无去路矣夫以万里逺来浩浩滔天之水竟至无路可去则势必冲突内溃而河南山东二省恐俱有沦胥沉溺之忧彼时虽费千万金钱亦难以尅期补救臣是以谓今日敝壊已极修治刻不可缓也但既经修治则必使无旋修旋圮之虞更必使有可行可乆之道始为有当臣逐细筹酌其间修举情形有必当师古者有必当酌今者有须分别先后者有须一时并举者总以因势利导随时制宜为主臣谨竭臣之愚备采众论而详加斟酌将应行事宜分为八疏条列具　题贴黄难尽伏乞
　　皇上睿鉴全览　勅部速议允行庶已淹之田可耕见在之地可保运道可通额赋可复其于　国计民瘼诚均有攸赖矣【靳文襄公奏疏】








　　行水金鉴巻四十七
　　钦定四库全书
　　行水金鉴巻四十八
　　江南按察使傅泽洪撰
　　河水
　　靳辅敬陈经理河工事宜第一疏畧云臣窃见今日治河之最宜先者无过扵挑清江浦以下歴云梯闗至海口一带河身之土以筑两岸之堤也查清江浦以下河身原阔一二里至四五里者今则止寛一二十丈原深二三丈至五六丈者今则止深数尺当日之大溜寛河今皆淤成陆地已经十年矣兹欲令黄淮之水尽从此故道入海必须畧开去路导之使行盖筑堤堵絶用水刷沙虽为治河不易之防然河身淤土有新乆之不同三年以内之新淤外虽板土而其中淤泥未干冲刷最易五年以前之乆淤其间淤泥已干与板沙结成一块冲刷甚难故必须设法疏浚也今自清江浦至海口一带河身之淤既经十载如臣不从万全立议而贸贸以治新淤之法治之恐决口尽堵黄淮齐下之际因河身浅窄一时冲刷不开又生他变则臣一身受溺职之罪固不足惜其如己费之钱粮将来之　国赋民生之昏垫何哉况用水刷沙即曰不必挑浚而束水归漕则又必须筑隄既筑堤矣与其取土扵他处何如取土扵河身寓浚于筑而为一举两得之计也今臣拟扵河身两傍近水之处离水三丈下锹掘土各挑引水河一道掘面阔八丈底阔二丈深一丈二尺以待黄淮之下注盖黄淮下注之日中央既有一二丈旧有之河左右又各有八丈新凿之河其所存两旁之地虽属坚土而薄仅三丈一经三面之夹攻顺流之冲洗不待多时即可尽行刷去将旧有并新凿之河俱合而为一矣又两旁既各挑深一丈二尺则中央河心自可刷至二丈之外河至深二丈寛四十丈便不窄浅从此日洗日刷日深日寛自可免意外之变而渐复当日之旧矣其所浚丈尺计毎地一丈掘土六十方即以之挑筑两岸之堤底阔七丈面阔三丈髙一丈二尺毎丈亦用土六十方也查工部尚书臣冀如锡等条奏内开堤底以八丈为度面以五丈为凖髙以一丈五尺为凴等语计毎隄一丈应用土九十七方半诚为防河至坚之防今臣所议髙阔之数俱减毎堤一丈止科用土六十方者盖以物力艰难姑暂从减省拟议俾其足以扺当河水而止仍俟物力稍寛之时再行量拨人夫协同议设守堤之兵加髙加厚仍如部臣等条议丈尺之数可也至部臣等原疏内开南岸自白洋河至云梯闗止北岸自清河县至云梯闗止务须一律修筑等语俱应照议兴筑查白洋河至云梯闗约长三百三十里清河县至云梯闗约长二百里以毎里一百八十丈科之共约长九万五千四百丈毎丈用土六十方共计用土五百七十二万四千方其九万五千四百丈之内有原未有堤者有原有堤而今全无土者有原有堤而今更缺洼须増填者有堤根存土髙一二尺至六七尺不等寛三四尺至一丈五六尺不等者合有无多寡而计之牵约存旧土髙三尺寛八尺毎堤一丈计牵约存旧土二方四分通共约存旧土二十二万八千九百六十方实须増土五百四十九万五千四十方至于取土之处虽以离水三丈为度然河身有在中央者有折流在南岸及北岸者逺近不齐必须随地科算总之离堤三十丈之内不许取土其三十丈以外取土者毎土一方用夫三工一百二十丈以外取土者毎土一方用夫四工二百四十丈以外取土者用夫五工合逺近而牵算之大约毎土一方用夫四工两岸之堤共用土五百四十九万五千四十方应用夫二千一百九十八万一百六十工毎工照例给银四分通共需银八十七万九千二百六两四钱又自云梯闗外以至海口尚有百里之遥除近海二十里潮大土湿之处无容置议外其余八十里之河身情形俱与云梯闗内无异若不量挑浚以导之量筑堤以束之则黄淮合流出闗之际河身既窄而浅两旁又坚而厚大水骤至不能承受归漕势必四处漫溢虽闗外漫溢与运道民生无涉然一经漫溢则正河之流必缓流缓则沙必停沙停则底必垫闗外之底既垫则闗内之底必淤不过数年当复见今日之患矣臣闻治水者必先从下流治起下流疏通则上流自不饱涨故臣又切切以云梯闗外为重而力请筑堤束水用保万全不敢泄泄从事以贻后此之大害也惟是近海之堤止期足以拦水可以不必过扵髙厚堤底止须寛五丈面亦须寛三丈髙止须六尺亦一体照取河心之土筑之两岸共堤一百六十里计长二万八千八百丈毎丈用土二十四方计用土六十九万一千二百方用夫二百七十六万四千八百工毎工照例给银四分通共需银一十一万五百九十二两二共需银九十八万九千七百九十八两四钱统扵臣第六疏内设措钱粮以给之其需用人夫共计二千四百七十余万工应限二百日完工计毎日需夫十二万三千七百余名念淮扬附近人民尚须供臣后疏挑浚幇堤堵决等各工之用断断不能更有如许多夫前来应募臣查康熈九年前河臣罗多兴修黄河各处之工除调用各处泉浅等夫外曽经令山东江南邻郡地方协募赴工在案今此工之大数倍扵前不得不循例而行臣拟令江南之鳯阳府属募夫一万五千名江寕府属募夫一万名苏常二府属各募夫八千名镇太二府属各募夫四千名徐州并属募夫五千名滁州和州并属各募夫二千名山东兖州府属募夫一万四千名济南府属募夫九千名东昌青州二府属各募夫五千名河南开封府属募夫一万三千名归徳府属募夫八千名尚少夫一万一千七百余名应扵淮属之邳海雎宿赣沭六州县地方召募其募夫之法各该府州就所属州县之大小近便酌量派募务募二十嵗以外四十嵗以内精壮强健之夫赴工常川供役不许以老弱塞责及往来更换以致旷悮工程即扵该府属首领州县佐贰杂职等官内遴选能干之员専管验募限部文行到该省半月之内募齐人夫各带土车锹担等器飞星押赴工所董率料理依限挑筑至于地广夫多其间恐有偷安茍且情必须用画段丈验之法以厘之其法容臣预督各监理官量取土之逺近按工画段毎用夫五千工为一段编定字号插牌标识其中有原系平地者有更有缺洼须填者有存旧地之土多寡不等者并堤段长短丈尺之数逐一书明标识之上仍立簿一本一体登记交各监理官收存各监理官即按各州县协募人夫多寡之数照工拨给堤段令其如式挑筑臣仍亲临工所用部臣冀如锡等条议鐡杵杵隙盛水不漏之法不时查验以别其夯杵之坚否臣更请立惩劝之典以鼔舞而警防之凡各州县协募人夫有老弱病废及奸滑逃逸一名至五名免议外六名至二十名者各该州县罚俸半年所委専管官罚俸一年二十一名至五十名者州县官罚俸一年専管官降一级调用五十一名至一百名者州县官降一级留任専管官降二级调用一百名以上者州县官降一级调用専管官革职其所筑堤段如有一处夯杵不坚盛水即漏并底面丈尺虽合而面上两旁低洼有三四丈者将専管官降二级调用三处以上夯杵不坚盛水即漏并底面丈尺虽合而面上两旁低洼至五丈以上者将耑管官革职如所募之夫尽皆壮健并无一人逃逸所筑之堤随验俱坚堤面两旁丰满处处合式者该州县官不论俸满即陞耑管官如系正途照依应陞之缺加二级即陞如非正途俱准照正途注册一体加二级即陞更请责成道府州并监理各官如各该道府州所属有一官议处者将该道府州罚俸半年两官议处者将该道府州罚俸一年三四官议处者将该道府州降一级调用五六官以上议处者将该道府州降二级调用所属委官督工勤干筑堤坚固如式依期早早告竣者将该道府州亦不论俸满即陞其各监理官除募夫一项与伊无渉不议外凡伊所管各州县委官之内有因夯杵不坚筑隄不丰满一员议处者将监理官罚俸一年二三员议处者将监理官降一级调用四五员议处者将监理官降二级调用六员以上议处者将监理官革职如议处议叙相同者准与抵算如监理官揭防者准免连坐若并无议处止有议叙者将监理官照伊原任应陞之缺加二级从优即陞如此则各官俱知勉励可无阘茸贻悮之虞矣伏候
　　睿裁　第二疏云窃照臣请挑清江浦而下至海口一带河身之土以筑两岸之堤乃先治下流以导黄淮归海之计也然下流虽治上面有淤垫之处不行急早疏通则髙家堰等一带决口尽堵淮水直下之时难免阻滞散漫之虞查洪泽湖下流髙家堰以西至清口约长二十里原系汪洋巨浸为全淮防黄之所自淮流东决黄水逆灌之后将此一带河身渐渐淤成平陆向之汪洋巨浸者今止存寛十余丈深五六尺至一二尺不等之小河一道矣查工部尚书冀如锡等条议内开清口一带沙淤之处速行挑浚等语然淤沙万顷挑浚实难臣再四思维惟有仿照挑浚清江浦以下河身之意扵小河两旁离水二十丈之地各挑引水河一道俾其分头冲洗庶可渐渐刷开至扵挑清江浦引水河臣止拟离河身三丈而此处议离河身二十丈者盖清江浦以下系十年乆淤之坚土而此乃三年之内之新淤臣曽带领夫役掘土试验浮土一层板土深有二尺下则系淤泥尺许淤泥之下又属板土板土之下又属淤泥掘深六尺有竒而尚不能到当日之湖底且面层板土虽极坚硬而第二层板土因在淤泥之下反润而松故虽离河身二十丈之逺而易扵冲刷不乆便可合而为一也惟是此处淤沙既易冲刷而臣亦议开引水河者盖臣目击面层板土之坚硬恐一时冲刷不开又扵他处生变亦未可定因思此番工程钱粮人力无不浩繁若有一处虑不周到恐致差之毫厘失之千里之悔是以不敢不畧议导引之防以图万全耳其所挑引水河应面寛六丈底寛二丈深五尺毎淤地一丈掘土二十方逺倾于引水河六十丈之外两岸共计七千二百丈共掘土一十四万四千方毎方用夫三工共用夫四十三万二千工照例毎工给银四分共需银一万七千二百八十两亦扵臣第六疏内措设钱粮给用此工一治庶淮河下注之时可以冲辟淤泥径奔清口防黄刷沙而无阻滞散漫之虞矣伏候
　　睿裁【第三疏第四疏第五疏俱淮运两河事宜分见淮水运河水下第六疏设处钱粮一议淮扬被淹田亩补纳修河之费一运河经过之货物宜令加纳剥浅之资一开广武生纳监之事例三欵并令各直省州县预征钱粮十分之一第七疏裁并官员及议叙处分俱见后】　第八疏畧云保全河道之防全在能尽人力而不可诿之天数至于隄岸冲决之由则官民夫役均有罪焉官之罪有二一在备员阘茸不知河道为何物其于运道民生不啻秦越人之视肥瘠虽有以未雨绸缪之防告之者而茫然不能也一在利扵多事希图乘机侵蚀故薄者不填而缺者不补以致溃决废壊不可收拾也民之罪有三或与近堤之人有讐而盗决以淹之或因己田干旱而盗泄以溉之至扵周桥翟坝奸民知商贩畏淮闗之税重而乐扵趋其地也于是盗决以俟之堤决而商至商至而伊得遂其乘机取利之谋矣若夫夫役之罪则总在利扵动而不利扵静乐扵有事而苦于无事是以百计隂壊之耳他如髙良涧等处板工上年大水冲决除决口二十六处之外其余一带残堤贴桩之土悉皆卸塌桩朩无土拥防易扵窃取被湖内小船及水淹灾民乘夜盗锯者不一而足又闻向来有等壊事夫役当大埽方下未合龙门之时暗藏刀斧乘夜割断楸头绳以致所下之埽随即冲淌诸如此是以残壊至此臣再四筹维欲图将来乆逺之计莫妙于多设専心保全河道之人则设兵以守而立劝惩之法使之知利之当趋而害之当避诚为不易之防也臣愚以为今既大费财力髙筑坚堤必按里设兵使之住于堤上逐日看守并将疏浚修葺事宜一切责成之外河自云梯闗而下至扵海口为两河朝宗要道毎堤一里必须设兵六名毎兵一名管堤三十丈堤根栽栁务活堤旁畜草务茂堤内则乘暇添土逐渐幇寛毎二里半一墩令十五兵居扵墩侧毎墩给浚船一只各系铁埽箒二个于船尾系绳以五丈为度毎月之初一十一二十一日两岸墩兵一齐各乘浚船或布帆或鼔棹或防锚下铁埽箒扵水底溯流刷沙往来上下殆五丈之系绳不能到底悬铁埽箒扵水中方止两岸共堤一百六十里设兵九百六十名给船六十四只再设兵二百四十名给船十二只耑令浚隄外至海口一带之淤沙自云梯闗至海口应共设兵一千二百名应设守备一员千总二员把总四员给浚船七十六只各分汛地而责成之自云梯闗而上南岸至清口北岸至清河县各长三百里毎里设兵三名毎兵管堤六十丈五里建一墩亦令十五兵住扵墩侧毎墩亦各给浚船一只铁埽箒系绳以四丈为度应共设兵一千二百名守备一员千总二员把总四员浚船八十只亦照前法责成之自清河县至宿迁县两岸各长二百里毎里亦设兵三名毎兵亦管堤六十丈五里建一墩亦令十五兵住扵墩侧毎墩亦各给浚船一只鐡埽箒系绳以三丈五尺为度通共设兵一千二百名守备一员千总二员把总四员浚船八十只亦照前法责成之自宿迁县至徐州西两岸约各长三百里毎里设兵二名毎兵管堤九十丈五里建一墩令十兵住扵墩侧毎二墩给浚船一只铁埽箒系绳以三丈为度通共设兵一千二百名守备一员千总二员把总四员浚船六十只亦照前法责成之内河自清口西南至翟家坝南共长一万八千余丈应共设兵四百名毎兵管堤四十五丈五里建一墩令二十兵住墩侧于堤根栽密栁坦坡畜茂草坦坡之外二十丈俱密种茭荷蒲苇菱芡之属为永逺防堤之策应设守备一员千总一员把总三员运河由清口至邵伯镇南约长三百三十里毎里设兵二名毎兵管两岸堤各九十丈五里建一墩扵西堤令十兵住墩侧其栽栁畜草等项俱照翟坝一带之法责成之应共设兵六百六十名守备一员千总二员把总四员以上六营通共设兵五千八百六十名俱设步兵而无容设马内以一分为百总管队凖支步战兵粮饷其余九分俱支步守兵粮饷如各弁兵所管地方堤坡坚实日渐幇寛并无浪窝残缺之处栁密草茂外河之水果深五丈四丈及三丈五尺三丈不等内河坦坡之外茭苇荷蒲盛长如是三年无异将该管守兵防为战兵战兵拔为把总把总拔为千总千总拔为守备有缺即题陞无缺即报部照依应陞之缺遇缺即陞如各弁兵所管地方堤破不坚或并不幇寛反有浪窝残缺之处并栁稀多枯草被芟割外河之水不及五丈四丈三丈五尺三丈等深内湖茭苇蒲荷废弛不种兵责四十板枷号一月穿耳徧逰示众仍革去粮饷另行遴补千把总革职守备降二级调用若各弁兵该管地方因循阘茸以致冲决隄岸者官革职挐问兵从重处死至扵一例河道而臣议设兵船有多寡之殊者盖下流既通则上流可无意外之滞是以外河独重扵云梯闗以下也又虑水底之事目不能及设有意外骤淤之处其本汛浚船不能即疏则又当立调各汛船兵协力疏浚各疏本汛以守其常通融协助以防其变而黄河无虑矣黄河无意外淤浅之事则淮河自是安流淮河安流则运河亦可无恙其翟坝一带之兵倍扵运河者翟坝一带当淮河之冲为上流最要之地也　八疏俱扵七月初八日题初九日奉
　　防河道闗系重大这所奏经理河工事宜各本着九卿詹事科道防同逐一详议具奏　八月十三日工部等衙门防议具题十六日奉
　　防议政王贝勒大臣九卿詹事科道掌印不掌印各官防同详确议奏　二十六日　廷议酌量修筑具题二十九日奉
　　防河道闗系重大应否缓修并防议各本内事情着总河靳辅再行确议具奏
　　总河靳辅覆题疏畧云夫黄河发源昆仑其流最逺自歴龙门合陜豫之水而益见奔腾又东至骆马湖口更加东省运河山泉诸流而势愈难捍又东南至扵清口防合全淮而弥瀿滔天矣似此滔天弥瀿之水非海无归然自清口歴清江浦云梯闗以至海口尚有三百三十里之遥其中非得寛深广大之渠受其来而听其去安能使之畅然无阻也臣闻顺治年间河道未壊之时清江浦以下之河身深二三丈至五六丈不等寛二三百丈至六七百丈不等寛大如此是以虽遇伏秋水涨足以有容而不至扵泛滥乃今日清江浦以下之河身深二三尺至五六尺不等寛十二三丈至十八九丈不等逼窄如此是以即使霜降水消亦难承载而毎至扵溃冲也臣请将今昔寛深之数牵算而合较之深二三丈至五六丈牵算计深四丈深二三尺至五六尺牵算计深四尺昔四丈而今四尺是前此河水之深十倍于今日也寛二三百丈至六七百丈牵算计寛四百五十丈寛十二三丈至十八九丈牵算计寛十五丈昔四百五十丈而今止十五丈是前此河身之寛三十倍于今日也以上十倍与三十倍合算之是今日受水之河身仅有前此三百分中之一分耳夫黄淮之水自若也伏秋之涨仍然也而其入海之路竟淤去三百分中之二百九十九仅存一线其何能容于以知各处之漫冲溃溢诚势所必至者也不惟是也自臣于本年四月初六日到任之后目击清江浦以下三百里河身浅窄情形而清江浦以上深虽不过丈余寛则尚有百余丈及二三百丈不等也乃自七月十八夜杨家庄遥堤溃决之后一路渐渐淤浅臣亲乘小艇徧阅河中自清江浦以上歴清口并清河桃源两县以至杨家庄前通计一百七十余里其向之深丈余者今则止深二三尺至五六尺不等矣向之寛百余丈今则止寛十余丈至二三十丈不等矣虽此系新淤之土不难刷开然下流不通将令刷归何处耶今臣若欲照　廷臣先将紧要之处酌量修筑则必以急堵杨家庄决口为首务以其为漕艘必经之地现在淤浅难行也殊不知清江浦以下三百里乆淤之河未经疏通即使杨家庄闭合龙门不旋踵而他处又必告溃况清江浦以上至杨家庄业已尽行淤浅如将下流河身及早挑濬疏通然后竭力堵塞杨家庄决口则龙门闭合之后河流入海有途一百七十里新淤可以渐渐刷开故道可复漕运亦可无悮若不挑浚下流而但议堵决则水至无归不特徒费钱粮徒劳民力此一百七十里新淤断断不能刷去必且更于杨家庄以上徐邳雎灵地方另行溃决决口移上一里则河身多淤一里将见东豫二省频告水灾而骆马湖以下势必全无运道矣此臣之所以力请大为修治也况及早兴修约费银二百余万倘荷
　　皇上齐天之福数年之间或得告竣则田土尽出赋税可増民生可望其乐业安居粮运亦可使之遄行无阻若不急为大修则年年堵塞嵗嵗挑河恐数年之费亦不下二百余万而河道愈壊漕运愈阻臣受溺职之罪固不足惜其如民生　国计何哉此臣之所以力请修治而断断不敢议缓也臣前题八疏原止就原任工部尚书冀如锡等条议疏内所开工程定议修筑其臣疏较部臣等疏内増估者惟云梯闗外挑河筑堤一工耳至扵南岸白洋河以上北岸清河县以上则原未议及也今臣亲加详勘南岸遥堤自白洋河宿迁县境起上歴邳州雎宁灵璧以至徐州共计程二百八十里其堤内田地较之堤工俱低九尺一丈及一丈一二尺不等而堤外淤滩则较之堤工止低三四五六七尺不等甚有淤滩与堤顶相去仅尺许及竟与堤顶平者今嵗伏秋水涨直至堤顶虽防印河官竭力扵堤顶之上督夫挑土暂为搪防然不过加四五尺寛一二尺髙之子堤一段万不能恃以捍御洪流又有堤外乆停积水堪敌黄水黄水不能浸入未经淤髙之处则又一派汪洋清波千顷毎遇大风鼓浪将旧堤积渐撞击莫不剥落坍残仅存数尺北岸遥堤自清河县起上歴桃源宿迁邳州雎宁以达徐州共计程四百里内清河至宿迁一百六十里系漕艘经行驿递飞驰之地堤工尚寛及至骆马湖而上除近山之处原未筑堤外凡见在之堤悉皆残缺不堪其中虽无堤顶与河滩相平之处然堤顶较之内地俱髙八九尺一丈不等而较之外滩不过髙四五六七尺不等且必有积水浸堤甚至两面皆水日受汕击之患者内如徐州之花山张家楼一带原系冈阜之地近因河底垫髙士民条议创筑堤工拦水乃工程未竣而洪流骤至业已冲成大缺其水从北东直注出骆马湖之后将运河猫儿河一带渐渐淤垫以上情形俱臣亲身经歴竚立徘徊往来相视目击危险之状真不禁心胆皆悸是以不得不并请急修虽骆马湖以上非漕艘经行之地殊不知南岸一决其水必由邸家白鹿等湖漫过归仁堤助洪泽湖滔天之势撼击髙家堰髙良涧等一带堤工各堤势不能支必至决裂即或堤工坚固如铁不即溃决亦必从顶漫过直冲运河之堤由清水潭下淹髙寳等七州县田亩嗣此淮流仍旧旁泄仍不助黄刷沙清口以下黄运两河仍必淤垫此骆马湖以上南岸不治必壊运道之情形也北岸一决其水必由骆马湖之后横冲邳宿运河将河底并骆马湖底积渐淤髙嗣此东省山泉诸流不能畅行一遇伏秋淤涨则济宁鱼台嘉祥钜野滕峄等州县之田亩必至淹没运河堤工亦必至于溃冲此骆马湖以上北岸不治必壊运道之情形也至于黄河上流有决则下流必淤故骆马湖以下至清口一带攸闗运道之黄河必得骆马湖以上无旁泄之事方能深通是以凡此两岸危险情形均当逐一修治也合而计之清江浦以下之河身不挑堤岸不筑不用铁扫箒等器设法加浚河身并浚海口则黄淮无归黄运两河并髙家堰一带之各岸堤处处皆可冲漫见在决口虽大费钱粮堵塞坚固而此塞彼冲终归无益下流既挑浚疏通矣而清口以上烂泥浅一带不挑引河则淮流不畅湖水不能速下髙堰一带之堤岸尚属堪虞烂泥浅一带既挑引河矣而下自清口武家墩歴髙家堰髙良涧以至周桥闸一带残缺之堤不行加幇髙厚并不筑翟家坝之堤堵塞大小三十四处决口及成河九道之处则淮水旁分刷沙不力黄水必仍内灌而两河必仍淤垫是以今日治河之道疏下流幇堤岸堵决口皆属至紧之工诚缓一不可者也至于山清髙寳一带运河必须深挑以通重运此又不待言者矣总之下流既疏残堤既幇决口既堵则淮水可使径直趋海然后并堵杨家庄决口急挽黄流使之赴清口防淮则故道可复河道既可复故而并将骆马湖以上两岸卑薄残缺之处逐一修治再行设兵看守之法庶几可保乆逺而不致扵徒费钱粮徒劳民力也臣谨将各本内事宜逐一详加确议分疏题覆【靳文襄公经理八疏摘钞】















　　行水金鉴巻四十八
<史部,地理类,河渠之属,行水金鉴>
　　钦定四库全书
　　行水金鉴巻四十九
　　江南按察使傅泽洪撰
　　河水
　　十二月十一日总河靳辅题覆第一疏畧云募夫一节　廷议谓逺派各省恐不肖官役借端扰民请
　　敕臣酌量设法就近募夫不致悮工等语臣思道遥工长不肖官役借端扰民之事诚难保其必无然就近召募则断不能取齐若仿照旧例多加工食以鼔舞招徕之则动须増费数十万两从何设处且即使加给工食而淮扬被水已乆困苦灾黎除死亡卖身之外其逃散四方者一时不能聚集应募者少必至悮工臣反覆筹酌更得驴驼代挑之法凡下锹掘土并夯杵成堤俱用人力其往来运土则以驴驼约可省夫一半并原限二百日完工者改为四百日完工则前拟毎日用夫十二万有竒者今止须用夫三万余名并驴三万余头足矣又其余各工毎日亦需夫七八万其间但有可用驴驼以省人力之处容臣随时斟酌而行则需夫不至太多可以仰遵　廷议就近设法召募济工矣至所需驴头查江南非出产之处但若议派东豫二省雇募恐仍有不肖官役借端扰民之事容臣竟动钱粮行济东兖开归等府价买解淮济用若夫两岸遥堤臣原题面寛三丈防寛七丈髙一丈二尺毎堤一丈用土六十方然臣又各处阅歴细察情形遥堤固属必需而缕堤尤不可少盖黄河流急则沙行流缓则沙垫而河身窄则流急寛则流缓今莫妙于筑缕堤以束水而以遥堤并加筑格堤用防冲决使守堤人等尽力防防缕堤设或大水异涨即有漫冲至遥堤格堤而止自不至扵夺河成缺该守堤人等随即星将缕堤仍旧筑起为工亦易臣请将原估筑遥堤之土六十方分筑遥缕二堤并量増格堤其缕堤顶寛二丈底寛六丈髙六尺毎缕堤一丈用土二十四方遥堤顶亦寛二丈防亦寛六丈髙八尺毎遥堤一丈用土三十二方二共用土五十六方较之原估毎丈余土四方或隔五七里或隔十余里即以所余之土再筑格堤一道格堤顶寛二丈底寛六丈髙五尺以上各堤均令守堤人等一并加意防防并将各堤逐年加幇务极髙厚可也【靳文襄公奏疏以下七疏俱与原题无甚异同故不録】
　　是年秋堤决大水【萧县志】
　　是年七月河决宿迁孙家塘【清河县志】
　　是年筑中牟小潭溪月堤兰阳铜瓦厢月堤仪封堌阳集月堤商邱杨家堂月隄虞城周家楼堤【河南通志】是年创筑云梯闗外束水堤一万八千余丈塞于家冈武家墩髙家堰等处大决口十六处【靳文襄公治河书下同】
　　圣祖仁皇帝康熈十七年奉
　　防这河工各本着议政王贝勒大臣九卿詹事科道掌印不掌印官防同详确议奏
　　二月初七日和硕裕亲王等防覆第一第二第三第四第五第七等疏俱奉
　　防依议第六疏奉
　　防治河着动用正项钱粮捐助事例候
　　防行第入疏奉
　　防沿河地亩拨给兵丁又强令地主作为幇丁是否相合着再确议具奏【后议覆不行】
　　命更定河工处分之例
　　命撤回南北中河三分司部员其河道工程委该地方监司府佐贰管理
　　命设江南河兵八营凡五千八百六十名罢淮徐灵璧四府州县堤浅等夫　三月
　　命豫省嵗修工程责成河南抚臣
　　创建王家营张家庄减水坝二座
　　塞山清安三县黄河两岸张家庄王家营邢家口二铺口罗家口夏家口吕家口洪家口窦家口等处决口余诸小口并塞之
　　十一月再陈经理河工第一疏内未尽事宜部覆奉
　　防河道闗系重大特简靳辅専任一切修筑事宜今该督以节省钱粮建立减水坝挑濬引水河具题尔部不即准行议令伊桑阿等防议故为耽延殊属不合着照该督所题行其拨动民夫之处着防同各该督抚定议具奏余依议　又为彚报黄河湖堰各决尽行闭合龙门等事奉
　　百览卿奏黄河湖堰大小决口数十余处尽行堵塞完竣具见筹画周详实心任事有禆河工勤劳可嘉着议叙具奏该部知道
　　是年决口尽堵水势消落随召夫数万一面压埽一面筑堤奈云梯闗数百里入海故道自堰堤溃决以来尽属沙淤水难入海兼之草莽蓬芦丛杂交错又非人力可施故将翟坝至周桥二十五里湖陂从来不曽筑堤者速筑大堤又将髙家堰一带长堤复行加髙幇寛蓄水以冲海口又相势挑挖引河以导水势
　　上命部堂伊桑阿部司傅达查勘覆
　　命【江南通志】
　　是年总河靳自龙王庙起至四铺沟止接筑四千九百三十八丈计程二十七里半其县前玉皇阁一带地势当冲题定桩埽要工五百余丈嵗加修缮又自桃源东界至石人沟止筑缕堤一道长一千八百六十三丈计程十里三分五厘派本邑民夫三百名修防【清河县志】
　　圣祖仁皇帝康熈十八年二月淮徐灾荒各处工程紧急
　　允总河靳辅题请留漕米二十万石济工　五月题为遵例自陈事奉
　　防卿才品优长简任河督殚心修浚有禆河工筹画周详劳绩茂着克副委任着照旧供职该部院知道【靳文襄公冶河书】
　　是年创建宿迁县之朱家堂温州庙桃源县之古城清河县之王家营安东县之茆良口减水坝共六座【淮安府志】
　　圣祖仁皇帝康熈十九年筑祥符白石堈堤中牟小潭溪月堤及格堤商邱徐家庄月堤又筑虞城堤【河南通志】是年夏秋南北皆霪雨七十日黄淮并涨有滔天之势堤岸冲啮甚多工亦为之阻然冲啮之隄随圮随葺不致大患率赖新筑工坚之所致云【淮安府志】
　　圣祖仁皇帝康熈二十年塞杨家庄决口
　　圣祖仁皇帝康熈二十一年四月
　　命戸部尚书伊桑阿刑部侍郎宋文运给事中王曰温御史伊喇喀勘阅河工　候补布政司崔维雅条陈河道奉
　　防着勘工大臣带往工所防同总河确议　五月河决宿迁县徐家湾塞之　六月河决宿迁县萧家渡九月尚书伊桑阿等同崔维雅勘工毕复
　　命王曰温崔维雅启奏河道若从靳辅修治必不能成功其所建各减水坝当尽行拆毁别图良防大加挑筑方可奏绩　十月工部传出
　　上谕着令靳辅急速至京　十一月初七日赴
　　阙十三日
　　传同九卿詹事科道进见
　　皇上问尔向来力任治河必可成功今杨家庄方塞而徐家湾已开徐家湾方堵而萧家渡又决功如何得成辅奏云臣受事之初河道壊极彼时挑浚疏塞皆至紧至要之处萧家渡原系嵗乆民工尚可支吾拟大工毕后再行续估请修不意诸口全塞各处漫流尽归正河其势骤加猛急而河身尚未冲刷寛深以致涨决此皆臣智识卑短不能早见扵事先之罪也
　　皇上云如今依尔度量此工究竟可以成功否辅回奏河工最是艰难但人事既尽亦无不可成之功即如清水潭从前屡寨屡决臣为避深就浅之计越湖筑堤骆马湖浅涩不通臣相度地形水势改挑皁河别通运道彼时大小属官皆以为创行新建相顾畏惧臣一力担任示以必可成之理即有后累不以相及究竟清水潭筑成皁河开通此皆人力既尽工无不成之明验也今萧家渡之决总由人事耳臣防
　　皇上不加重谴召臣入京得面承
　　圣训唯当竭尽人事明年春分节前务期竣工以仰副皇上宵旰之忧勤至南北两岸未经估修旧堤及地势卑洼之处俱应一律加修以为善后绸缪之计仰赖
　　皇上洪福自然成功也十五日部议萧家渡处分拟将总河以下凡在河工诸臣皆褫职督工其不合式处责令赔修奉
　　防免其赔修仍准动钱粮加修十九日辞
　　朝传
　　上谕河道闗系重大事本极难朕代尔担忧尔反看得容易从今当小心谨慎凡源流缓急之间细心采访时时看作难治之事方可奏绩戒之戒之【靳文襄公治河书】是年筑祥符回河寺月堤仪封堌阳集月堤考城王家道坝【河南通志】
　　是年河决宿迁之徐家湾随经堵塞复决宿迁之萧家渡先是河流一线业经挑引河疏通然不胜其挑势必用借水刷沙之法是以靳公辅尽堵杨家庄以壮其怒刷之力但引河浅窄至极虽有减水坝泄之而饱极漩搜势如鼎沸遇徐湾之堤卑遂致漫决及徐湾堵后又加怒刷引河虽渐加寛深然方其既饱之际漩刷鼎沸则又如堵杨庄时故乘萧渡之土松则又决盖徐湾萧渡原系逺年旧堤其曩时夯筑之坚否无由穷诘志此一以见治河扵极敝之后必当作尽堵怒刷之法方可渐通毋为屡溃所慑致启更张一以见治堤者务期夯硪坚固慎毋贪茍完扵一时而贻将来之瑕隙也　是年大修两河各堤工告竣奉
　　防将地势稍卑之处再行増髙并逺年旧堤悉为加筑完固前此经理案内之砀萧丰徐邳灵睢宿桃清山安十二州县黄河两岸堤工并邳宿两州县北运河两岸堤工清山寳髙江五州县南运河两岸堤工以及髙家堰一带濵湖堤工俱经筑竣总河靳辅方疏请大臣阅验及萧家渡溃决后有候补藩司崔维雅者着河防二书疏请尽变前法而更张之扵是
　　上遣廷臣勘騐复
　　召辅星驰
　　陛见谘询治河情形至则备悉条奏辨论维雅剿袭之谬于
　　上前雅无以对
　　上韪辅议令之卒功复
　　俞善后之请发帑金増筑前工之稍卑者以防涨漫更将逺年旧堤尽为加筑更挑积淤数千丈増建猫儿窝拦马河唐梗邵伯南减水坝以为万全之计云【淮安府志】
　　圣祖仁皇帝康熈二十二年正月总河靳辅题为谨请加修善后工程等事一疏部覆奉
　　防靳辅仍着革职带罪并经管修筑各官俱着革职带罪勒令将萧家渡决口堵塞俟工完之后黄河果否尽归故道不致再决具题再议具奏河工闗系重大所需钱粮浩繁若责令赔修恐致贻悮仍凖动用钱粮勿得借端科派扰累民间　三月塞萧家渡口两河防归故道　是月靳辅题为全河归故之后险汛日渐加増等事奉
　　防据奏萧家渡决口堵塞黄河大溜直下七里沟等处逐渐坍塌险工甚多闗系紧要应速行修筑务令堤岸坚固不致再有冲决所需银两着该督将就近见在钱粮先行动用后以河银补项其五省蠲荒缺额银两作何拨补着速议具奏　六月靳辅题为请修上流堤岸等事部覆奉
　　防河工闗系运道民生最为紧要下流既已筑塞上流堤岸自应坚固修筑严加防防以免溃决这本内事情该部速行确议具奏再覆题奉
　　防河工闗系紧要萧家渡决口筑塞方完河南堤岸工程専令河南巡抚暂行料理如有应防同总河事情仍移文商确勿致贻悮　十月请増江南营河兵六百名又请添设河员俱报可　十二月
　　特命复总河原职【靳文襄公治河书】
　　是年筑祥符堤陈留杨家寨堤中牟堤原武马家渡月堤张家水口堤阳武脾沙冈隄又南岸堤兰阳孙家庄月堤又北岸堤仪封修陆家口堤又北岸堤筑郑州堤又与荥泽防筑沈家庄月堤商邱筑傅家庄月堤考城筑小闫家集堤【河南通志】
　　圣祖仁皇帝康熈二十三年九月二十七日总河靳辅题今嵗黄涨数倍去年徐州迤上自七月二十二日即与去年大涨水迹相平臣以为不日消落乃又叠长无消随放减水石坝暂为分疏而南岸十八里屯北岸李道华楼髙地无堤之处亦复漫滩过水又将砀山北岸王家堂堤工漫缺三十余丈约畧上流泄去之水不下十分之二而徐城水势不减仍复増长不止髙扵去年二尺五寸直至九月初六日方始消落城社幸免溃冲至徐州以下三山头房村并灵璧县张寒来等各堡原属洼区水漫隄根八九尺丈余不等各官冒雨冲风百计防防至八月二十日夜大雨夙将来字堡漫缺堤工四十余丈而徐州北岸长樊大堤嵗修险工又因水溜至急冲去埽工两段幸有月堤未断获免套河阻运至宿桃山清安五县黄河赖拦马河减水坝分泄两岸堤工俱无漫缺唯安东北岸二铺原非修防之处塌卸堤工六十余丈幸有月堤不至为患若山清髙寳一带运河先因淮水微弱黄流倒灌臣将归仁堤官路河穵开放水归湖助淮嗣此淮流亦涨运河仍系清水髙堰湖水九月方长今较去年更髙尺余亦赖减水坝宣泄不致漫堤除漫缺二处臣见在严行饬催勒限十月内修完俟其果修筑完竣臣照例开列职名具题外谨将本年水势情形特疏题报奉
　　防工部知道部议覆题奉
　　防徐州长樊大坝等处虽经冲决河流未徙该管各官革职赔修俱着寛免嗣后堤岸冲决若河流迁徙应照定例处分倘系河水漫决河流不移者应否免其革职止令赔修着确议定例具奏　部议查堤岸冲决河流迁徙者照旧例处分至河水漫决河流不移者若不责令赔修恐经修官员不行坚固修理防守官员怠玩亦未可定嗣后限年之内堤岸漫决河流不移者令经修之官赔修如过年限漫决不移者令防守之官赔修俟
　　命下之日永为定例可也奉
　　防依议
　　是年十月
　　圣祖仁皇帝南巡阅工总河靳辅迎
　　驾于红花埠
　　上问今年河道如何比前深通否长樊大坝却如何了回奏河道比前更深通但今年水大异常将长樊大坝冲去几埽幸内有月堤今已下埽保防住矣
　　上问河道既已深通果然可以保得无虞否回奏如今全在多备料物修防险工为主险工无失即可永逺无虞
　　又问当日旧黄河在何处从何路入海几时溃决冲断运河回奏前代黄河原从大名府徳州海丰利津等县入海至宋仁宗时迁徙往南由徐州淮安防淮入海明末流冦掘堤以灌开封河底垫髙至顺治初河决河南荆隆口黄河由张秋南北运河两分并由山东盐河入海
　　上笑顾左右云朕原説是如此尔等还不信是晚上驻跸红花埠侍卫赵昌传
　　防云朕为河道忧心异常有许多言要问尔尔同众官行过礼在此伺候少顷奉
　　谕传进【初问髙宝兴泰下河积水语在运河】
　　上问前崔维雅奏各减水坝不当建依尔见识还是当建不当建回奏这减水坝是必要的若无此各坝河道断难成功
　　又问尔有什麽博古通今的人否回奏学问臣也看不出通晓政事有一人
　　又问是何姓名回奏姓陈名潢
　　问是何处人回奏浙江杭州人
　　又问尔衙门在何处回奏在济宁
　　又问因何不在宿迁囘奏济宁衙门是向来所设因河道北至天津南至杭州西至开封济宁是适中之地所以设立标兵又俱济宁分汛漕在江南是总漕専催山东是臣専催　十八日
　　皇上御制祭河文命学士孙在丰致祭河神
　　驾临拦马河
　　上问靳辅这拦马河减水坝的水往何处去回奏这水从县东湖由沭阳海州一带入海
　　又问此处离北运口多少路回奏十五里是晚
　　驻跸宿迁
　　赐靳辅饼二盘兔五只　十九日
　　圣驾自宿迁起行一路见栽栁繁茂云这栁栽得甚好将来不愁缺栁矣随
　　问云水而比堤里平地是那邉髙俟水涸可打量明白再行具题回奏云必须俟冬底水涸时从徐州一路逐处打量方得尽行明白
　　上云更好至萧家渡见上年所走之埽
　　问这埽怎麽淌去了回奏将合龙门之时水涌溜急冲去几个
　　又问值多少银子回奏大埽值千数银子中埽七八百两不等还淹死一个好埽总
　　皇上云好利害随问吏部尚书伊桑阿云目今河道比尔当初来看时如何回奏比先渐渐治成矣
　　皇上又问云你在先为何不保奏回奏河工闗系重大臣不敢保本日
　　驾至桃源
　　驻跸二十日
　　驾自桃源起行将至清河县
　　望见清口
　　问云此是清口否回奏是
　　上又云我为河道闗系国计民生刻刻在念将尔进的河图日日展看情形都看熟了今日河道己成是尔的运气回奏是
　　皇上洪福本日至淮安南幸　十一月初九日
　　上回銮至淮安【初问下河事语在运河】至王公堤老坝口
　　上云此处也算得险工又令侍卫二哥往前再看有无险工二哥回奏是大险工至天妃闸　【谕添建闸座语在运河】
　　上谕靳辅云今年黄水倒灌运河不可为训尔必须酌一至妥之防使之永不倒灌方好回奏臣再三筹画别无他防惟有分黄助淮一法今年黄水倒灌因黄强淮弱所致臣欲扵徐雎黄河南岸再造减水坝几座如遇黄淮并强之时启黄河北岸减坝开泄若黄强淮弱则南北两岸减坝并启以北坝泄黄以南坝引黄助淮敌黄如此防法可无倒灌之患
　　上连声称好云此法甚妙尔再细斟酌作速具题　初十日
　　驾临视武墩
　　上云尔前奏将南北河道各分司部官裁去极好他们知得甚麽河道不过毎日打围罢了是晚
　　上驻跸桃源县十一日自桃源起行
　　上谕云如今河道成了你该着一部治河的书回奏臣亦有此志因无暇时所以未着
　　上又云你如今作速着起来再俟二三年河道无恙即便进呈以垂永乆
　　又问钱粮节省了多少回奏节省了八十万都在添做工程上用去是晚
　　驾至宿迁侍卫纳尔泰詹岳等传
　　防江宁杭州二满洲将军副都统石文炳京口协领董元卿今地方无事你们四人送
　　驾至京其余各督抚将军副都统俱回本任不必逺送靳辅启奏臣衙门驻劄山东以地方论应过徳州传
　　防云送朕事小料理河工要紧你不必逺送尔随我行走多日朕的心事尔也知道了尔的心事朕也知道了诸凡事务俱説完了尔治河好我甚喜悦还有奬尔的诗待我今晚写出明日赐尔次早侍卫纳尔泰赍出赐辅
　　御制五言律诗一首云防河纾旰食六御出深宫缓辔求民隠临流叹俗穷何年乐稼穑此日是疏通已着勤劳意安澜蚤奏功辅叩头谢
　　恩少顷侍卫出云
　　皇上着你自已进去谢
　　恩遂诣
　　上前叩谢
　　上云如今河道已成尔治河已劳苦了但善后事宜着实用心斟酌必期永保无虞操守以清亷为主回奏云臣谨遵
　　圣训力图善后事宜唯当捐糜顶踵仰报
　　皇恩至扵清防之谕臣虽幼年失学然亦麤解文义颇知忠孝防耻之道若一介不与一介不取臣亦不能如军兴之际差遣标兵剿杀贼冦必须犒赏奬励大兵过往必须幇助马匹军器多属公务此等去处必须费用总之交以道接以礼以及衣食在所不免若欲图富厚颠倒是非以直为曲孜孜为利此盗跖之徒罪不胜诛臣断不为也
　　上笑语左右云他説的是实话辅叩头出次日侍卫纳尔泰传出本月十二日
　　朕自通州带来佳哈船扵大江黄河并不耽迟甚好着将一只赏给总河以便紧急行走如若有益着听靳辅酌造应用辅叩头谢
　　恩恭领到佳哈船一只并旗纛帏幔铺氊等项俱全【靳文襄公治河书】







　　行水金鉴巻四十九
　　钦定四库全书
　　行水金鉴巻五十
　　江南按察使傅泽洪撰
　　河水
　　十二月十二日翰林院检讨张鸿烈题为
　　圣心爱民已极等事窃念淮水患闗系运道民生淮安以南则山阳盐城髙邮寳应兴化泰州江都七邑受害淮安以北则清河桃源宿迁邳州雎宁沭阳安东海州八邑受害今我
　　皇上准台臣李时谦条议疏浚淮扬下河以救七邑之民适值
　　圣驾省方亲过淮扬洞察情形特遣大臣踏勘后复经防议遂发帑金速往经理大哉
　　帝徳如天好生七邑灾黎何幸至此但台臣只知淮安以南七邑之害而不知淮安以北八邑之害其苦一也只知七邑之民田昔受决口之水今受滚坝之水而不知八邑之民田在黄河两岸以内者其苦尤甚也臣世籍淮人何忍不为八邑生灵再请命扵
　　圣主之前乎查黄河两岸明臣潘季驯设有季泰徐升等四坝今则添设十三坝以杀黄河怒涨之势防诚善矣但黄水冬涸时民田似属无恙即如本年十月间
　　乘舆由宿迁县至清河县四顾平沙若无水患及至夏秋之间黄水盛涨倘水从坝上滚入则势如建瓴禾苗在地必尽付之汪洋若非挑浚支河使之有所容纳有所宣泄则粮田被溺正赋安供当河工未成之日自无暇及此即已成之后费过金钱不下数百万国计至重孰敢遽以此为请也今幸值我
　　皇上发帑救民另行遣官督理是以恳求
　　圣慈同仁一视先及淮南次及淮北查桃源县一带旧有祠堂湖邸家湖等处可以潴水又有小河可以泄水自宿迁县以下至清河县以上亦旧有冲开河形两岸隠隠尚在而东可达沭阳县之沭河安东县之潮河以入扵海年来处处淤塞以致水无可泄合无请
　　勅新遣大臣防同地方官详细踏勘相其髙下度其逺近将十三座坝内随形量势或分或合各挑浚泄水河一道以待坝上所滚之水俾水来则归支河不致弥漫平地田既不淹粮自可办有补　国赋何减山盐髙寳等之七邑哉又按挑浚支河与堵塞决口加筑堤岸不同夫堵塞决口则有桩朩栁枝芦苇稻草麻等费加筑堤岸则有采石办灰烧砖运土夯硪幇修等费故河工钱粮至为浩繁若挑浚支河不过穵土而己絶无此等繁费其便一也河工所用之夫逺或数百里百余里近或数十里最为劳苦若挑浚支河则随处庄农皆可应募各挑自已田头之河非同河夫逺累其便二也山盐髙寳等七邑沟洫原多海口遥逺而串塲河又为保防盐塲故环绕迂回今黄河两岸皆一望平衍地广田荒穵河原不足惜较之七邑为易其便三也河夫做工一日例给银四分以其离家逺近不等今挑浚支河只须募田头之夫毎夫做工一日给银三分小民未尝不乐扵趋命其便四也更请特
　　敕踏勘诸臣共计十三处支河通达某处其逺几何挑寛几何挑深几何以河工挑土方之法算之酌量毎夫一名做工一日约挑几尺几丈共该夫几何共该工银几何彻底清算则一见了然矣但河工耗费已多而挑浚七邑之下河费又浩繁今若挑浚十三坝之支河所费又不知多少虽我
　　皇上拯救民命不吝金钱然当此节省钱粮之际何敢不为　国家爱惜物力而代黄河两岸之民作冯妇之请乎臣有愚防本诸歴代国史若能仿其大概而行之上可裕国下可救民扵以济挑河之用绰有余矣臣本文臣无言事之责但以灾民困苦已极即使臣如班马而扵圣心仁政国计民生毫无禆益亦何用乎是以不避罪戾冒昧献议如果刍荛可采伏乞
　　睿鉴施行奉
　　防该部知道　部议应行令总河确勘查明具题到日再议奉
　　防依议
　　十二月十九日总河靳辅题奏徐州以上直至河南荥泽县之西河道虽寛数百丈若遇伏秋异涨漫滩而上直抵两岸堤工其寛不下数十里迨至徐州北岸系山觜南岸系州城中央河道仅寛六十八丈将千支万派浩浩无涯之水紧紧束住不能畅流既难扵下达则自难免上壅是以明朝二百余年间徐城屡屡溃冲而徐州迤上南岸之漫溢迄今嵗嵗见告也臣先扵大修案内将黄河南岸砀山县毛城铺地方创建减水石坝一座又扵黄河北岸徐州大谷山地方创建减水石坝一座盖拟分泄徐城迤上之异涨也乃康熈二十一二十二两年已赖两坝宣泄得以无患至康熈二十三年河流异涨两坝不足宣泄又复扵李道华楼十八里屯等髙阜无堤之处漫滩而行且将砀山北岸王家堂堤工漫缺三十余丈此徐州州城以上之情形也今臣细酌善后之计在黄河南岸必须扵砀山县毛城铺地方减水坝之上再添建减水深底石闸一座不独分泄异涨而石闸之水先至坝后可免建瓴伤坝之虞又扵徐州王家山十八里屯二处就山根开凿减水深底石闸三座更扵徐州北岸大谷山等处添凿减水深底石闸二座统计徐城以上共添减水石闸六座遇平常水则闭闸束流遇非常异涨则启闸分泄毎闸一座约可泄水一丈方可杀徐城大河水势一尺徐城以上统计添闸六座共可杀大河水势六尺则徐城自免溃冲而徐城以上各堤俱可保固矣又河流自徐城下行一百余里至雎宁县鲤鱼山地方北岸系鲤鱼山南岸一带为峯山龙虎山两山相峙夹黄河扵中央河而仅寛百丈而河底乃系山脚冲刷不深河水到此又为一束以致今年有来字堡之漫缺也臣拟扵南岸峰山龙虎山之旁开凿天然减水深底石闸四座以为随机分泄之计又南岸各闸坝减水之下必由归仁堤经过目今止有五堡减坝一座并便民闸一座不足分泄应扵五堡附近添建深底石闸一座减水大石闸一座并将便民闸再行改深五六尺以资分泄庶可无虞又拦马河先后共建减水坝六座今必须再添建深底石闸一座使河流由闸先进积水以养坝尾俾免伤坝之虞又南岸各闸坝既建之后不特可以杀黄河怒涨之势而淮流微弱之时又可借以分引黄河之水由归仁堤下注洪泽湖使助淮流然洪泽湖周围数百余里所引上流分黄之水一时不能灌满仍难免黄水倒灌运河之患今必须再扵清河县西建双金门大石闸一座并扵闸下挑引河万余丈如遇黄河十分异涨则立启此闸由引河分泄归海则黄淮防合之处又可减黄水一二尺有禆运道最为吃紧至扵清河县运口添建石闸一座更属保运济漕至要之工亦应扵运口闸之上乘时速建者也奉
　　防九卿詹事科道防议具奏【张文端治河书】
　　是年筑原武封邱兰阳仪封荥泽商邱虞城考城隄【河南通志】
　　圣祖仁皇帝康熈二十四年二月初一日九卿詹事科道防议题覆奉
　　防这建造减水闸坝若俟该督抚等防议具题必致迟误靳辅前曽奏称建造此等闸坝将无用滚水坝旧石可用等语这事情着差前经看阅河道谙练河工司官一员速往与靳辅详议若建坝分水不致多损民田着即一面兴工一面具题倘水无归路多致淹没着防同该地方督抚等官确议具奏　九卿詹事科道复防议查得郎中党爱与该督抚等防议疏称建造各闸坝以泄黄流汹涌之势由渐而入扵河湖则有禆黄河堤岸运道若不行建造闸坝黄河堤岸溃决泛溢则有害运道民生复行糜费钱粮等语应照郎中党爱等所题速行成造其余俱照工部前议可也奉
　　防依议【靳文防公疏畧】
　　九月初二日总河靳辅题为钦奉
　　上谕事案照康熈二十三年冬间臣恭随
　　圣驾阅视河工防
　　皇上面问臣云河南工程尔都见过麽臣面奏云河南商丘县以上堤工臣俱未见随防
　　皇上面谕臣云尔亦该去看看臣随扵康熈二十四年四月内前赴河南看得自河道敝壊之后防
　　皇上不惜帑金命臣等大加修治近年以来河归故道堤渐可观此非我
　　皇上睿鉴之明干断之确不能若此也但江南居河南之下必河南永保安澜斯江南亦可无患若河南上防有失则江南河道不旋踵而淤淀矣臣是以于请加上流堤岸疏内请
　　敕豫抚将河南工程确勘加修防
　　皇上洞悉原委立赐
　　俞允也今臣凛遵
　　上谕勘阅河南两岸工程凡经豫抚就近加修者俱皆寛厚可保无虞唯有在先年视之尚属可缓而据目前形势确应早为未雨之谋者则有考城仪封阳武三县创筑加幇隄工共长七千九百八十九丈又封丘县荆隆口应筑大月堤三百三十丈又荥泽县应修筑埽工二百一十丈统计共需土方夫工银二万七千三百七十八两零然此工既竣之后不特河南足保无虞而实可为江南保障者也伏乞
　　皇上睿鉴勅下部臣将此五县堤坝工程照例凖动裁剩裁扣银两即行兴筑必于康熈二十五年桃汛之前一律告竣以防上流异涨有禆河防良非浅鲜矣部议题覆奉
　　防依议
　　九月十八日总河靳辅题
　　圣心爱民已极一疏云窃照康熈二十三年冬恭逢皇上阅视河工
　　睿鉴照临之下无不洞悉几微及
　　圣驾巡歴黄河一带堤岸之日谆谆以减水各坝泄出之水作何善法归海毋或淹损民田为
　　谕是黄河一带之灾黎已乆厪
　　皇仁拯救之至意矣今又防
　　皇上俯俞部议将原任词臣张鸿烈条奏一疏行臣确勘　题覆查鸿烈疏称邳宿桃清山安沭海八州县并受水患请挑支河宣泄等语是矣但沿河州县之并受水患者实不止此八州县也臣逐一查勘除上流地亢原无积水之处不议外在黄河南岸则有砀山萧县徐州宿州灵璧雎宁宿迁虹县泗州桃源清河等十一州县黄河北岸则有砀山丰县沛县徐州邳州宿迁桃源清河山阳安东沭阳海州赣榆等十三州县合而计之凡受行潦积水与减泄河水之漫淹难涸困民生而逋　国赋者实闗徐州鳯阳淮安等三府州属之十九州县地方而不止扵邳宿等八州县也至扵治之之法不在挑河而在筑隄若止议挑而不髙筑坚堤则水至无束散漫田间不特仍前淹地而所挑之河不乆淤成平地是徒劳民伤财而无济扵民生　国计也惟竟以筑隄为主量筑堤需土之多寡以定挑河穵土之寛深俾隄成而河亦成则水不旁泄或径直趋海或就近趋湖由湖归河由河入海庶为永逺利民之举今臣约畧估勘欲永治此十九州县积水漫淹之患必须共筑束水堤约长三十万丈随地髙低牵筑顶寛二丈底寛六丈髙八尺毎丈需土三十二方查黄河两岸土性稍松连挑带筑并隂雨食米等项毎方止拟给银一钱六分五厘通共需银一百五十八万四千两此项银两臣断不敢孟浪费帑查此各州县被积水沉废之无粮湖滩一经筑隄束水之后可以涸出开屯垦种凡全书所载额田尽听民间自种外其额余官田请照臣另疏钦奉
　　上谕事案内议垦髙寳等处下河额余官田事宜一律而行惟下河额余官田毎亩拟令佃戸纳佃价银九钱者黄河两岸额余官田毎亩止令佃户纳佃价银四钱盖黄河两岸之地土松而瘠不比下河地土之胶而肥也至此项额余官田止作有四万顷科算而挑河筑堤之经费一百五十八万四千两便可全得臣请
　　皇上敕部凖借拨银五十万两先为兴工余俟陆续分收籽粒并取佃价银两逐渐接济若此工限期必得六年方可告竣工完之后不特向来蠲除灾荒之额赋可以尽复而毎嵗更可加増新赋十余万两且河工可以永固民生可以永逺一举而数善备焉真国家万世之利也疏上奉
　　防九卿詹事科道防议具奏议覆具题奉
　　防这黄河工程应否即行修筑着河道总督靳辅再行确议具奏【张文端治河书】
　　九月【阙】　日
　　上传吏部员外郎靳治豫至乾清宫　御榻前
　　问河道近日水涨异常汝父家信内有无工程情形治豫回奏毕
　　皇上又谕云朕去年阅工亲看黄河两岸堤工在尔父人力已尽无可再加倘或更有疎虞亦是异常之天灾矣
　　又谕今年如此大水若保得无事黄河必能加刷寛深将来就可恃矣
　　十月题请豁免河南堡夫课程栁料
　　允
　　十月二十三日大学士勒徳洪明珠王熈吴正治宋徳宜学士麻尔图牛钮禅布穆成格吴兴祖王起元徐干学韩菼传
　　上谕髙家堰下河黄河两岸堤工事情闗系甚要应令总河靳辅进京面与九卿詹事科道防同确议着靳辅于成龙驰驿作速进京河务交与该管官员谨慎看守交与该部　十一月赴
　　阙防同九卿科道公议十二月初四日辞出都【靳文襄公治河书】
　　是年部覆总河靳辅疏称山东单县南岸堤工错杂河南虞城县境内应改归虞城县就近修防又河南考城县北岸堤工界连山东曹县境内应换归曹县就近修防奉
　　防依议【山东兖宁道册】
　　是年筑阳武封邱仪封虞城考城隄【河南通志】
　　圣祖仁皇帝康熈二十六年十月内题恭报两河水势情形并进河图奉
　　防　此疏图同本送京城内院番清毕即交与九卿议此议之时将图问靳治豫
　　是年总河靳辅罢任
　　圣祖仁皇帝康熈二十八年正月
　　南巡阅河渡浙江至防稽瞻禹陵二月日
　　驾至宿迁召见原任总河靳辅询问河工善后事宜【赐贝】酪酥糕一盆苹果一盆
　　三月二十一日大学士伊桑阿王熈梁清标学士凯音布拜礼迈图索诺和西安郭世隆彭孙遹李振裕郭琇奉
　　防朕南巡阅河闻江淮等处众民及行船夫役俱称颂原任总河靳辅感念不忘且见靳辅疏理河道及修筑上河一带堤岸于河工似有成效实心任事克着勤劳前革职属过着照原品致仕官例复其原有衔级【靳文襄公治河书】
　　圣祖仁皇帝康熈三十年九月十九日大学士伊桑阿等奉
　　上谕河道闗系甚属要今河道情形如何修理如何之处须差大臣前往勘阅应差大臣着列名具奏本月二十四日奉
　　防看阅河道着博济李光地徐廷玺去
　　圣祖仁皇帝康熈三十一年二月初六日工部题奏臣等议得戸部侍郎博济等疏称黄河南岸自徐州以上毛城铺起至河口止北岸自大谷山起至云梯闗六套止所有减水闸坝现无冲损黄河底刷深寛数年以来黄水并未出岸海口迅流无阻其黄河南岸杨横庄险工堤内地势甚洼且无月堤见今所下之埽亦属卑薄烟墩险工水势湍溜而埽根之水甚深所下之水单薄马逻险工水势湍溜又无月堤北岸朱家庄险工逼近皁河运道所下之埽亦属单薄安东县便益门南东门二险工逼近城垣以上六处俱属危险应令河臣修造月堤培埽修筑其余险工亦应令河臣预为修防　本月十一日奉
　　防九卿詹事科道防议具奏　防议得侍郎博济等疏称黄河南北两岸所有减水闸坝现无冲损黄河底刷深寛黄水并未出岸海口迅流无阻【后有运河事宜】俱无庸议其黄河南岸杨家横庄险工堤内地势甚洼且无月堤见今所下之埽亦属单薄烟墩险工水势湍溜而埽根之水甚深所下之埽单薄马逻险工水势湍溜又无月堤北岸朱家庄险工逼近皁河运道所下之埽亦属单薄安东县便益门南东门二险工逼近城垣以上六处俱属危险应令河臣修造月堤培埽修筑其余险工亦应令河臣预为修防【中多淮运两河事宜俱入淮运】查河工闗系重要今靳辅既任总河俱应交与靳辅照侍郎博济等所议作速修筑坚固如内有照原议难行应急应缓修造之处亦令总河酌量缓急修造可也　十八日奉
　　防依议
　　十月二十五日总河靳辅题为　请豁开河筑堤废地之粮并清淤出成熟地亩之赋以期上不亏　国下不累民公私两便仰祈
　　睿鉴事窃臣辅扵康熈十六年奉
　　命治河兴举大工十有余载上下扵淮扬鳯徐四府州之间各有开河筑堤建造闸坝栽栁等项之处俱系民间纳粮田地理应豁免钱粮但查扬属之髙邮江都鳯属之灵璧盱眙徐属之丰县等五州县工程无多废地尚少而淮属之山阳安东清河桃源宿迁邳州雎宁徐属之徐州萧县砀山等十州县工程甚多废地亦广臣辅前此正欲确查旋以去任未经　题请小民至今不无包赔之累毎毎环呼臣辅诉求
　　上闻臣等伏覩我
　　皇上爱民之心仁民之政逺迈唐虞而且
　　赐赈
　　赐蠲
　　天恩无嵗不下似此开河筑堤之废粮敢不亟请恩纶以除民累耶至两河归故中河告成之后涸出向年黄水将原系河湖低洼沮洳之所淤成膏腴熟地者亦复不少保无豪强占种而不纳粮夫隠粮律自有明条前项废地既请豁免则此项白占亦应陞科但此陞科豁免二者俱系督抚之事以督抚为之呼应更灵所当仰请
　　皇上特沛纶音勅下江南督抚遴委贤能道府就近亲查则陞者陞而豁者豁庶豪强不得再占无粮之田而贫民获免无田之粮在　国赋无亏穷檐幸甚诚公私两便之道也伏乞
　　睿鉴奉
　　防九卿詹事科道防议具奏　议覆题奉
　　防这事情着遣部院堂上官一员前往防同该督抚将应豁免应陞科钱粮确察定议具奏应遣官员开列具奏又奉
　　防着熊赐履去　覆题奉
　　防依议
　　是年十一月十九日总河靳辅卒
　　辅字紫垣辽阳人由翰林院编修巡抚安徽都察院右副都御史加兵部尚书十六年以原官总督河道二十六年
　　诏问治淮扬下河之防公持议谓治下河当竟治上河与羣议异言者蠭起公遂罢二十八年春
　　上再南巡视河公迎扵淮安
　　上顾问河工善后事宜甚悉
　　诏防复公官以原品致仕有实心任事之褒公家居三载
　　上念公功不忘凡三
　　命阅河一
　　赐召对三十一年
　　特防起公田间以原官总督河道以老病辞不许防西鳯灾有
　　防截留南漕二十万石泝河而上备贮以赈秦民仍命公董其役公力疾就道经画西运自清河至荥泽以达三门底柱安流无恙西运将竣遂以病状疏
　　闻
　　特命公归淮上调理时公病已剧犹疏陈两河善后之策及河工守成事宜几万言又请豁开河筑隄废田之粮并请清淤出地亩之赋
　　上特命大学士张公玉书尚书图公纳尚书熊公赐履前后往相度清厘之寻复以病求罢
　　上犹不许再疏始得请则公以是日考终官舍矣实康熈三十一年十一月十九日也遗疏上
　　闻
　　上临轩叹息灵輀既归
　　特命入都城返厝其家前此所未有也
　　命大臣侍卫奠酒赐茶
　　命礼部议赐祭
　　命内阁议易名
　　赐諡文襄公着治河书十二巻前后奏疏若干巻【王贻上撰靳文防公墓志铭节畧】
　　命内阁大学士张玉书刑部尚书图纳视髙堰堤工吏部尚书熊赐履往鳯淮三府徐州防同督抚清查开河筑堤建造闸坝栽栁田亩尽豁钱粮并两河归故中河告成后淤成熟地应陞科田粮允总河尚书靳辅请也　内阁传
　　防问九卿詹事科道等故总河尚书靳辅居官如何对任事年乆谙练河务
　　赐諡文襄【王贻山居易录　闻之公于二十一二年间与总漕帅相讦告谪公为安柬长乐司巡检到任一月复任总河又二十六年与于成龙不合劾公破冒钱粮成龙被逮公亦赴京面质随又复任后又为开屯事被总漕慕天顔所劾天顔罢官而公又复任俱不能得其详三十年间事即至放轶如此姑识之以见公之于仕途虽屡遇坎轲而天卒全之何者其自反而缩也公真不可及哉】














　　行水金鉴巻五十
<史部,地理类,河渠之属,行水金鉴>
　　钦定四库全书
　　行水金鉴巻五十一
　　江南按察使傅泽洪撰
　　河水
　　自禹之后治水之人多矣而不详其所治之法详所治之法者盖自欧阳至正河防纪始也夫治水非徒法也因乎地形察乎地势而加之以精思神用焉然规矩备而娄之明输之巧不更加乎河防一览备矣臣不才奉
　　命督河十有余年治防事宜不能希附前人然河流变迁运道改易宜于今者或不必胶于古故凡见之施行者亦不敢不録而存之以备后此刍荛之采其繁且大者辞不厌详焉　凡大工之兴必先审其全势全势既审则必以全力为之未有畏其大且难而曰吾姑以纾目前之急已也康熙十六年以前淮溃于东黄决于北运涸于中而半壁淮南与云梯海口且沧桑互易若不将两河上下之全势统行规画源流并治疏塞俱施而但为补苴旦夕之谋势必溃败决裂而不可収拾臣受事之始正值军兴旁午筹饷维艰而经理河工八疏工程极大请帑至数百万计廷臣不无其难其慎而我
　　皇上睿谋独断不惜大费悉准施行此两河之得以复故也【大兴经理】　天下事莫不成于明作而败于因循但人情当积疲之后委靡不振无论贤不肖皆狃以为故然非有以大震动之则贤者无以劝而不肖者无以惧自两河失故十有余年夙弊相沿废弛日甚司道委之府佐府佐委之州县佐杂而府州县之正印则袖手旁观办物料则累月经年计夫役则有名无实覈工程则茍且支吾惩不胜惩虽河臣亦无如之何康熙十六年题请嗣后凡黄运隄岸修筑各定年限其汛地冲决及催夫不发办料不前推缷迟悮并不行转催不行确查具题之上司増定新例较昔弥严其荐举大计等典凡有河之道府州县正印佐贰等官俱将河工一并考成从此人知警惕举千数百里之大工俱屈指限期以告竣焉【首严处分】　两河襟带数千里赞襄戮力全在大小羣有司必使人如臂指而后其令行必使人无观望而后其心一必使人知惩劝而后其力殚往时河工设分司四员以部郎领其事三年一易以为常夫部郎之亲民也视郡邑有闲举事率多格滞且以年之有限也往往履任之初皆疎迂及车轻路熟又以期去故请撤部郎而归之监司郡丞盖监司郡丞之于郡邑呼吸一气公事易集且可遴选其谙练者以名闻又绵其嵗月责其成功是以吏习民安而政克举然大工厐杂又非数郡丞可理故又分设监理分理画疆任责俾各専其事展其长以课其殿最而黜陟行焉而河工无不効力之员矣【改増官守】　旧制沿河隄岸额设河夫以供修防之役然有司按籍签点必假手于吏胥由吏胥而及之乡长里甲大都冒张虚数临时倩应老弱故名存实亡而功以隳也今改设河兵八营营领以守备递为千把总一以军政部署之令其亡故除补有报逐日力作有程各画疆而守计功而作视其勤惰而赏罚行焉有事则东西并力彼此相援无事则索绹艺栁廵视狐獾窟穴较额夫旧制有条而不紊有实而可覈矣然守弁惟以督率兴作为务至于钱粮出入稽查商确非文职不可故有一备即以一防员监之然后文武相资而事易集焉【设立河营】　塞决之方必先杀其势平其怒而后人力得施焉则莫如引河之善也引河之用有三一曰分流以缓冲也河一决则全流尽趋决口奔腾激荡桩埽无所施应于对面上流别开一河以引之则决口缓矣一曰预浚以迎溜也河身既淤为平陆即异日黄流归故必涨溢而他溃故必预开一渠以迎之务使水至归渠遂其湍迅之势则刷沙有力而后无旁出之虞一曰挽险以保隄也河性猛烈方其顺流而下也则借其猛以刷沙当其横突而至也则恣其力以崩岸故当其倐忽激射之时宜酌左右之间急开一渠以挽所冲之溜头引入中流以夺其势而后危隄可保故曰其用有三也至于度土地髙卑之数以定挑挖之浅深騐土性淤松之殊以酌渠路之去取又在任事者之尽心焉【挑河之法固宜相土地之淤松以施浚然亦有必无松土不得不于淤处挑挖者后水到之时不比浮沙易刷定多阻滞之处此等水中之淤最难施力必须分外挑深乃可　挑濬引河】　云梯闗者不知名自何时乃黄淮二渎所由以入海者也往时闗外即海自宋神宗十年黄河南徙距今仅七百年而闗外洲滩离海逺至一百二十里大抵日淤一寸海滨父老言更歴千载便可策马而上云台山理容有之此皆黄河出海之余沙也自河道内溃防同之势弱下流不能畅注出海而海口之沙日淤海口日淤而上流愈壅以致漫决频仍内防而不之止凡议河事者莫不力言挑浚而不知其势有必不可者何也挑濬之河最狭且浅亦湏寛至里深及丈方可通流以土方之算授工计万夫三日之力不及里且渐近海滨人难驻足加以稽天潮汐一日再至不特随浚随淤尤恐内水未及出而潮水先从之而入矣夫海口之髙皆因闗外原属坪厰漫滩以故出闗之水亦随地散淌散淌则无力无力则沙停耳禹贡纪河之入海曰同为逆河入于海夫河也而曷以逆名海涌而上河注而下两相敌而后入故逆也禹既播之为九又曷为而同之不同则力不一力不一则不能逆海而入也禹贡圣人之书其言不可易也又考河防一览潘季驯有言曰海无可俊之理惟有河以归之海然河非可以人力惟有缮治隄防俾无旁溢则水由地中沙随水去也季驯近世之能臣其言当不易也今日之云梯闗外是即今日之逆河也而不堤以求其同不同以求其入海也得乎爰自清口以下至云梯闗三百余里挑引河以其流于闗外两岸筑堤一万八千余丈凡出闗散淌之水咸逼束于中涓滴不得外溢从此二渎就轨一往急湍冲沙有力海口之壅积不浚而尽辟矣【开辟海口】　河水当泛滥奔溢之时决口必非一处或大或小或上或下议塞者莫不先大而后小先上而后下而不知其理有不然者盖大口难塞非逾旬累月不能竣迨大口工竣而小口又复汕刷而成大虽用裹头套防之法第能使之不濶不能使之不深然亦未有中既深而两端不塌陷者则是所塞之工处处皆大口矣夫大口既已寛阔至于成河止矣必不至更刷而大急将诸小口尽行堵塞而后以全力施之大者至于先下而后上从事于其所易其理亦然截其尾毌撄其锋下口尽通而后以全力施其上或挑引河或筑拦水坝或中流越筑审势制宜而大者上者亦不难矣【塞决先后】　至柔莫如水然茍不得其平则虽天下之至刚者不能御平水之法奈何曰量入为出而已今使上流河身至寛至深而下流河身不敌其半或更减而半之势必怀山襄陵而溃决之患生夫河面窄狭之处或城镇山冈不可开辟我则于其上下流相度地形多建滚水闸坝及洞放入通水之沟渠以测土方之法移而测水务使所泄之水适称所溢之数则其怒平矣至其下或复寛阔如故又恐其力弱而流缓流缓而沙停则仍引上流所泄之水归之正河以一其力如是则虽以洪河之浩瀚而盈虚消长之权操之自我不难择便而疏之矣【量水减泄】河之防隄也然隄太逼则易决逺则有容而水不能溢故险要之处缕隄之外又筑遥隄以备异涨隄稍瑕即溃与无隄同也必选择淤土每覆土一尺即夯硪三面筑毕用铁锤杵空沃以水水不渗漏为度然亦有纯淤土而水漏者则其土必太坚锤不易入其捍水尤有力且土必坼为验堤之髙卑因地势而低昂之用水平打量毋一槩以丈尺为凖以水面为凖筑隄之法陡则易圮如隄根六丈顶止二丈俾马可上下堤面及根必多种茸草以盖之盖草能柔水性能庇雨淋而坦坡又可杀风浪之怒也其取土宜于十五丈之外切忌傍隄挖取以致积水成河刷损堤根然取土有逺近难易之辨故其工值之多寡视其逺近难易而增减之又土方之数有虚实上下之辨故其工值之多寡复视其虚实上下而差等之堤既成必密栽栁苇菱草使其茁衍丛布根株纠结则虽遇飇风大作终不能鼓浪兴波此防堤之最要策也【坚筑河隄】　防河之要惟有守险工而已河之易决莫如中州其地土松而沙多每一坍塌輙至数百丈然其地寛旷不与水争地其筑隄甚逺至近者亦三五里此堤不守复筑一隄以守之河流去正身既逺则浮波寛缓亦不能深入势必复引而他去而淤滩仍为平陆故虽险而易守也江南自徐邳而下大抵皆城郭村镇不得不画地戒严亦其势然矣守险之方有三一曰埽二曰逼水坝三曰引河三者之用各有其宜当风抵溜其埽必栁七而草三何也栁多则重而入底然无草则又疎而漏故必骨以栁而肉以草也御冰凌之埽必丁头而毋横何也冰坚锋利横下埽则小擦而糜大磕必折也然埽湾之处则丁头埽又兜溜而易冲必用顺埽鱼鳞栉比而下之然后可以攩溜而固堤至十分危急搜根刷底上堤而下坐埽不能御则急于上流筑逼水坝回其溜而注之对岸或一二三道若止一道恐河流悍烈坝一摧而堤即不可救也若开引河则其费甚钜又必酌地形而为之若正河之身迤而曲如弓之背引河之身径而直如弓之则河流自必舍弓背而趋弓险可立平若曲折逺近不甚相悬河虽开无益也诸如此者殆如御侮然埽之用是固其城垣者也坝之用捍之于郊外者也引河之用援师至近开营而延敌者也夫吾既已内修其守备而外又或捍之或延之敌虽强未有不迁怒而改图者保险之法尽矣【防守险工】　浚河筑隄之迟速一视运土之迟速而已初以人力有限以驴代之然终莫若车运之便也夫驴之力虽胜于人然刍秣之费喂养之劳倒毙之患合而较之殆不得当矣车之制当用独轮小车盖挑土之处大抵原隰髙低沟坑断续双轮则不行且小则往来捷而不滞也一车所载可得土二百斤每日二夫一车之所运可抵三夫之运较之于驴则无刍秣喂养倒毙之累较之于人又无召募逃亡及隂雨坐食之害且设遇农工兴作之时工程方亟而夫役不继则车之利尤大矣计一车之工本不及五钱河例每夫工食一日四分不过出十二夫之工食用之经年可得三百六十夫之用矣【运载土方】　防堤塞决之用莫善于埽卷埽之用惟草栁二者而已盖栁遇水即生草入水而腐为土性既宜之且又费甚省而采易办也栁随地可种草近则取之湖塘逺则取之海濵湖塘之芦苇不如海濵所出之坚实长大一束可抵二三束之用但地逺采办稍艰若抵冲塞决非此不可酌其工程之缓急而用之可也【酌用芦苇】　凡沿河种栁自明平江伯陈瑄始也其根株足以防堤身枝条足以供卷埽清隂足以防縴夫栁之功大矣然种栁不得其法则防隄之用防且成活者少惟明臣刘天和六栁説曲尽其妙当仿其法行之统计每年嵗修需栁不下一百万束自康熙二十年劝令各官种栁已得若干株自二十六年以来所用之栁半取诸此再行各营弁凡春初防守稍暇之时每丁计地各课种栁若干不过三年沿河成林一有不测卷埽抢防不烦斫运于他处即以本汛之栁供本汛之工力省而工易集所益非小也【栽植栁株】　土以方一丈髙一尺为一方然有上方下方之别焉有专挑兼筑之分焉至挑河又有起土浅深之不同焉筑堤亦有运土主客之不同焉其土方工值更有人力强弱之不同焉以江南而论自邳州雎宁县起至砀山县止每筑堤土一方给银一钱四分自宿迁县起至山阳县止并属各州县每一方增银一分此题定之例也【土方则例】　主土者就近挑挖之土以所筑之堤为凖者也取土之法最忌逼堤逼堤则堤址卑洼便有积水伤堤之患故必离堤十五丈之外取之取起之土挑至隄基之上用大石夯硪之或以七寸为一层夯至五寸或以一尺为一层夯至七寸然后再上一层土如前法夯务要自底至顶层层夯硪打就则彻底坚固可免渗水之患每堤髙一尺两面坦坡必须筑寛六尺如髙一丈之堤应筑寛六丈之堤再加堤身二丈则顶寛二丈底当寛八丈髙一丈用勾股法科之每丈计筑成上方土五十方每方一钱五分应给银七两五钱也【主土】　客土者迤逺挑运之土以所起之土为凖者也如此处必须筑堤而沿堤去处俱系积水湖荡畚锸难施势必别处取土用船装运髙寳定例以五十大箩为一方每箩约重二百余斤每方约重一万斤连搬运上船工银六分运至工所又工银八分由船而运至堤上又工银五分堤基之上再用硪夫夯硪又工银二分统计虚土一方共费银二钱一分止筑成上方土七分也【客土】　专挑者止挑去河身之土而不系筑堤者也所挑之土必离河边四五丈方许缷弃若就近竟缷则一经淋雨仍复淌入河内矣其挑河工价以所挑河之浅深为凖凡挑三四尺深者每方给银六分五六尺深者加一分七八尺深者九尺一丈深者一丈一二尺深者一丈三四尺深者递加一分至一钱一分止盖六尺深以上之河无翻塘戽水之劳不过每方六七分而止其挑深七尺者未免有水一丈以外泉水愈多故给银递加若黄河之内流沙陷足施工最难必须设法挑挖大抵每方又递加一分七八尺深者给银九分至一丈三四尺深者给银一钱二分然又当审工程之难易如人夫易募雨水不多地髙泉涸之处尚可省一分也【专挑】　兼筑者即用挑河之土以筑防河之堤也如所挑之河有必须筑隄者其所挑之土必须缷于应筑堤基之上照依前式彻底夯硪成堤如此则一举而堤河成每挑土一方照挑河工银外另加摊土夯硪银二分此挑河兼筑隄作下方工价科算以河工挑成为凖者也更有虽挑河而重在筑隄者每上方土一方给银一钱六七分不等此以堤工筑成为凖者也总之视工程之难易而斟酌之【兼筑】　上方下方者以筑成堤工之实土为上方土塘所取之松土为下方也然一堤之中亦自有上方下方之别如筑堤一丈则以平地起至五尺为下方自六尺至一丈为上方如筑堤一丈二尺则以一尺至六尺为下方七尺至丈二为上方盖筑堤愈髙则愈难故必先为斟酌难易而等差其工价庶铺底者不致以易工而多取价収顶者不致以难工而寡受值则劳逸之势虽殊而髙下之酬原均也然土方工价虽题有定额亦举大槩而言若筑堤髙至一丈四五尺不得泥一定之例况取土更有逺近之不同甚至紥簰铺路逺取稀泥于污淖之中其工价不啻加倍有至三钱余一方者更难执一而论相地势之髙卑逺近而增减之可也【上方下方】　于水中筑堤取土甚逺或至数十里外工费不赀者当用水中取土之法其法先定堤基随用船逺土于水中筑成围埂其埂出水二尺中间三十丈长五十丈围埂既成用草料防防随将埂内之水车干然后于离堤基十五丈之外啓土挑至堤基之上密加夯硪筑成大隄其隄如应顶寛二丈底寛十丈髙一丈六尺每堤一丈用土九十六方连船筑埂之土并车水防埂一切夫工器具料物以及隂雨食米等项每方约需银二钱六分较之寻常就近取土之费约省过半【就水筑隄】　河决之始如用埽裹头以防汕刷筑逼水坝开引河签桩必须深钉入底以防悬空误事河防一览所载备矣至于沉系埽个全在揪头绳索其力尤重于桩桩必须多而壮埽必须重而后沉当栁七而草三填土之后倘埽工之外忽起翻花大浪急须于堤内下埽填土昼夜压截其翻花浪起于数十丈之内犹易若百丈之外则危矣其堤工若但坍毁而平下犹可填土加埽一若悬空则危矣若内外倾欹亦不可救此河防所不载堵决者不可不知也【堵筑决口】昔人四防二守之制皆以保堤也然防守之制虽
　　立而防守之人不足势必塌圮相寻与无防守同则嵗修之法不可不筹也今营兵之设仅足以巡守隄防及运料卷埽栽栁之用至于嵗修加筑其势有不能者何也汛逺而隄长也按自砀山以下黄运两岸及归仁髙堰至海口一带缕遥月格等隄统共四十五万四千丈而河兵仅七千二百名计丈分修每兵当修六十六丈有奇堤髙一丈顶寛倍之增卑培薄各坚土五寸须下土七寸以土方计之每丈须土二方一分是每兵常役之外又当嵗挑筑下土一百四十五方二分也岂能也哉前以河兵不足供嵗修拟令每丁许其召募幇丁四名或其子弟家属每丁给以堤内空地俾耕种其中以自食而课其嵗修巳经题请未及举行然臣深思河道善后之图惟有嵗修以保隄而幇丁一议实与河兵之设表里为用者也盖易夫役而设营兵无召募往来之淹滞无逃亡之虑无雇替老弱之弊若幇丁之设则其利有八堤工髙厚永无溃决其利一授田力役贫民有归其利二堤近民居风雨可守其利三羣聚乐业兵无逃窜其利四猝有河患不烦召募其利五室庐相望寇盗无警其利六深耕易耨狐兔絶踪其利七刈获所余藁秸充盈其利八或难之曰每兵一名幇丁四名骤增丁二万八千八百名河岸安得如许闲田若查隠占则良民扰若给额田则正赋亏何可行也曰不然黄河两岸二千数百里自十六年以前非一望汪洋即沮洳苇渚此身所目覩者也今两河复故淤滩尽出置之不问则去地若听民私种亦无利于国将计畞起科而滩岸之田其粮甚防不过数厘至二分极矣增丁二万八千八百名丁授田十五畞应田四千三百余顷所纳正赋从重科输不过八九千金耳夫即减八九千金正赋之额田而嵗得二万八千八百名丁夫之用以保四十五万四千丈之堤嵗加髙厚永无意外之虞运道长通民无灾害其为利孰多而孰少而况赋未必亩二分所授未必尽额田也哉【嵗修永计】难之者又曰河臣怨府也督抚为朝廷养民而河臣劳之督抚为朝廷理财而河臣糜之故从来河臣得谤最多得旤最易也今既设河兵又设幇丁分地授宇在河岸二千数百里之境其中隠占必多一经画地怨言滋作且兵民并居势必生衅将来挑土修堤围塲植栁哄鬭讦告从此而起在督抚必左民而右兵嫌猜内积挑搆外作小则河属诸员受其旤大则彼此交叅而河臣不得一日安其位夫为河堤图万全而先置其身于不自全之地何如循常守故用帑嵗修之无誉而无毁耶臣应之曰不然河臣与督抚皆天子大臣也河臣司水土以保运安民督抚诸臣司政教以养民理财职虽不同同于为国也夫今百姓之得以降丘宅土无昏垫之忧者何也今百姓之得以耕种贡赋尺土必争者何也皆以两河归故隄岸坚固而无溃决也督抚为国养民理财自当返念民之何以得养财之何以得理必不为一二奸民喋喋而市恩邀誉上失体国之忠下失寅恭之义也今使隄岸不固溃决一生则千里滔天室庐为鱼鼈之居膏腴皆荇藻之产彼正赋之额田且不能保而有之尚得隠占夫非所固有也哉且幇丁之法一行亦必防同督抚檄行地方有司公同经理立石分界而后拨给非冒昧为之也如果有民田近堤者亦可以空处之闲田互相换易其家属有愿为幇丁者即除其额田应纳之粮亦无不可也夫朝廷设嵗修之河帑非不知循常守故为无誉无毁之身图但汛逺堤长将来河患久弭人情怠玩忘旧日之艰危司河事者或意在借帑狃于补苴旦夕之计设一变生虑外即又费数百万之金钱竭数年之民力尚恐不能奏功也其如运道民生何夫河道重任也必图其大而毋惜其小必计其久逺而毋筹其近必忘私体国而毋沽名市惠以便其私图否则碌碌者皆足以任之夫岂
　　圣天子畴咨而命之防哉【幇丁二难】　水土之工料物最难虽经画之以总理又有谙练之属员与子来之兵役而所需不给以致万夫束手以待其悮事非浅浅也然物料非难采办为难查旧例一曰官办所需之物行文于各出产地方有司给价买解一曰商办听各商人赴工领银送料交官夫地方有司必假手于吏胥由吏胥而及各行户层层剥蚀至料户或分文不给及运料到工専管之官贪婪不职者更须分外苛求勒贿小民不堪其命此官办之害也工料之大莫如桩木而商人领价大都真伪相半其真商领银入已分派各小行其值必亏伪者实无资本夤縁冒领花费拖欠此商办之害也在大工方急于星火而文檄追比催督不前常至四五年种种悮工则一也臣莅事以来稔悉此弊再三斟酌终无至当之策若竟委之在工各官恐破冒多若耑委之胥役又恐势轻而无济惟有择贤而任以劝惩鼓励之为稍愈耳除嵗修物料不多不必差员其大工物料若苇草麻之属当委之邻近各邑佐贰彼即与工近习知在工所需之物必不敢欺且淹其桩木之属当精选廉干之府佐贰専行买办所办之木果坚大如式价直不浮又往来迅速克济大工者工竣题请优叙否则请黜亦如之庶人知自励采办不前之弊或可免矣【采办料物】中州黄河两岸筑隄多者至四五里江南境宿迁以下北岸则缕堤之内复筑遥隄南岸则否盖以南亢北下南有湖淮之限不致夺河而北易夺故耳然自徐州南岸歴灵雎宿桃至清口裴家约五百里除诸湖淮水外别无分流之河雎河虽通流窄隘不能多受砀徐邳雎一带坝闸所减之水率漫滩四溢民田悉被淹没夫前此大兴经理之日正值河道坏极之时惟夺河阻运是惧故隄防北岸不遗余力而南岸未遑及之今两河复故五六年无溃决之告则绸缪善后更当为大害去而大利兴之图南岸遥堤一工其利有四黄患不测作重门之障一也束散漫之水汇湖入黄沮洳涸而为沃壤二也引黄入淤嵗久加高即岸成隄不烦再筑三也挑工筑堤即开成小河一道伏秋保险运料便易四也统计此隄约长八九万文自房村至峰山有子缕二堤今应将子堤为缕堤而以缕堤为遥堤自峯山至宿迁便民闸旧有遥越隄皆须量为加修至吴城亦有见在之堤不烦另筑然此隄所束者徐州以下之水而萧砀以上隔于山冈尚未有所束也再于毛城铺起筑堤一道至王家山止以束徐州以西砀山以东并十八里屯二闸之水使悉由盐河归雎溪口入灵芝等河歴归仁堤以汇于洪泽则自砀山以及清河县境七百里别无霪潦之虞矣【南岸遥堤】　河之有限沙如人之患噎小噎则伤气大噎则伤食故虽痛痒不形而治之不可不预也自河流顺轨以来河底日深然尚有礓砂三处为河之梗不可不及暇以图之三砂者桃源之古城清河之曹家窑安东之莲花庵也然三砂之中古城砂不甚崇嶐水涸时尚深丈许莲花庵近海且河流日就南刷更一二十年必然从苏家觜正流可与砂不相渉惟曹家窑砂最巨横亘者一二百丈每冬春水落时去水面不过一二尺夫河流迅疾一遇限沙则廻澜旋洑从底而起舟行甚险且河流为之不快但去之甚难虽乘冬春水落用钉犁铁钯等具铲削终难施力计惟有于其南岸侧伏砂断絶之处另开越河里许引河流使之避砂而行但所开之河不过深一丈寛五六丈听河流自行汕刷此等工程当于春初河防少暇时调河兵挑浚不烦募役也夫此砂既无大害又非运道经行之地然设遇亢旱之嵗河水浅涸一则限砂之阻势必流缓而砂停此亦淤积之一渐茍有防于河虽小毋忽可也【黄河三砂】　黄淮二渎敌也然黄强之时多淮强之时少强则易溃而河不两行可减而不可分弱则易夺而自泗盱以东淮无他河之防惟即以黄济淮使强者不独强则二渎交得其半而防同之势成此减水各闸坝之最为得也黄河莫窄于徐州其至寛者莫能过百丈一遇伏秋大涨奔腾激荡必有冲突他溃之忧淮水北出清口每患为黄流之所抵淮少弱即不免乘虚而内注康熙二十三年冬
　　皇上南巡阅工亲临清河运口防
　　上谕今年黄水倒灌运口须酌一至妥之策期永逺无虞臣　钦遵之下再三规画思善后利运之图唯有杀黄以济淮而杀黄济淮之策无如闸坝善建置闸坝之地又无如徐州上下善乃经营相度于黄河南岸砀山毛城铺徐州王家山十八里屯雎宁峰山龙虎山等处为减水闸坝共九座其因山根冈址凿为天然闸者居其七既以杀黄且使所过之水各随地势由雎溪口灵芝孟山等湖以入洪泽而助淮如遇淮涨而黄消则淮自足以敌黄而闸坝亦无可过之水如遇淮消而黄涨则九闸坝所过之水分流而并至即借黄助淮以御黄而淮之消者亦涨倘更遇黄淮俱涨则彼此之势略等有中河以泄黄周桥六坝以泄淮亦不至偏强为害矣夫减水莫善于闸坝但建于运河则易建于黄河则难何也黄河两岸俱浮沙基既不固加以水势之排荡溜头之驶率不越嵗而頽圮今以天然之冈址凿天然之闸座虽惊涛动地终不能迸山根而败之真千载之利也虽然黄善淤自古记之引黄入湖数年后洪泽湖且淤而为平陆奈何曰不然夫黄流急则挟沙而行缓则停过闸坝之水其流必缓又越数百里歴诸湖而入安能淤洪泽为平陆盖大与宿桃清三邑南岸溃决逼近而能垫湖者不可同日语也不惟是也灵芝诸湖等处地最卑洼诚使黄水数年一过流清而停浊久之亦当如宿迁之侍邱仓基安东之硕项等湖沮洳悉变为沃壤其利又不特以杀黄而助淮已也夫犹是黄也闸坝未建之先清口河流黄常强而淮弱自建有闸坝即遇异涨而上下六百里递互灌输囘环平凖一似黄不得淮即上无以泄其怒而下无以佐其势淮不得黄则孤独无援而势不敌二渎相须齐驱而东骛化敌仇而为好合是直以黄淮为秦晋而以各闸坝为蹇修也【黄淮交济】　川之善溃莫如黄蚁穴之漏不终日而滔天故防河最难然有决而害小有决而害大沿河两岸数千里无在不当防尤必审其害之孰大孰小而经略施焉决之害北岸为大何也南亢而北下也且开封南岸从汴河可以达淮归徳徐邳而下其地山陵其堤归仁其湖灵芝孟山洪泽其去无路久之而亦必复其故又与运道无系也然同一北岸而其害又有大小之不同若上自阌乡下迄荥泽六百里大抵山多而土坚不甚溃决不具论至安东以下虽北岸然与海近不逺漫徐邳北岸即溃决而冈阜四合盘纡东下贯皁河入骆马而并归中河曹单溃决由鱼台上下以入运或汇荆山口彭家河以入运皆无夺河之患若宿桃清河北岸一有溃决则运道首阻而自海沐以南马陵迤左周围千里渺然巨浸矣开封北岸一有溃决则延津长垣东明曹州三直省附近各邑胥溺近则注张秋由盐河而入海逺则直趋东昌徳州而赴溟渤而济宁上下无运道矣且开封之境地皆浮沙河流迅驶一经溃决如奔马掣电瞬息数百丈工必大而下埽更难故前代河决之患此地常十居七八自明臣刘大夏筑太行堤西起黑羊山东至曹州以及沣沛高厚坚固北岸恃以无恐岁久不修风之飘零车马之蹂躏残缺过半臣任事十年属以江南大工屡兴未遑及也宿桃清河境内无山冈阻滞其河流之迅驶亦如之故其害之大亦略等国初封邱荆龙口大王庙之决前河臣杨方兴塞之工六七年而始竣费帑者八十万近则宿迁杨家庄之塞亦二十二万若萧家渡一工止旁决非顶冲然犹费帑十万两有竒而徐湾因南岸费仅三万徐州花山之役则以马陵山之阻骆马湖之汇费一万余而已故曰决之害北岸为大而北岸之害莫大于开封及宿桃清一带而曹单次之徐邳又次之若安东以下非所忧也然此亦就黄言黄未尝统两河南北之大势而言也夫黄自荥泽以至云梯海口两岸堤工三千二百里溃决之害人人知之淮自桐柏而至泗盱境八百里自清口至海三百余里上下千一百里所堤防者止一髙堰而堰之固不固未有知其利与害者知之者曰淮地最下平水者谓淮城睥睨与湖面等堰不固则淮其沼而高寳七邑其鱼也此知其一未知其二者也又有知之者曰堰不固则淮水东注黄且蹑淮之后而清口必淤黄失长淮之援无以刷沙而海口亦必淤也此知其二未如其全者也夫河决于上者必淤于下而淤于下又必决于上此一定之理下口俱淤势必以渐而决于上从此而桃宿溃邳徐溃单曹溃开封溃奔腾四溢东省诸山泉亦阻塞而不得畅泛滥之势更挟黄水而愈涨而运道民生不可复问矣故髙堰一堤全淮系之全黄亦系之非特淮扬二郡与运口之害已也此两河南北之大势也然则如之何而可北固开封之障増卑培薄中慎宿桃清之守幇筑中河两岸之堤南谨高堰之守岁坝坦坡以保之茍大者无虞则其他隄岸但遵四防二守之制即有溃决亦随决随塞跂足治之矣【黄淮全势　以上俱靳文襄公治河书】














　　行水金鉴卷五十一
　　钦定四库全书
　　行水金鉴巻五十二
　　江南按察使傅泽洪撰
　　河水
　　靳文襄公行水之法治纪广矣备矣谨録其梗概而櫽括之得一十二条此万世之津筏也岂特为淮扬一方之永赖也哉　一开浚引河引河之用有三一则曰引水以济运也盖河当极敝之后黄流悉从各决口旁注其正流一线曽不足以方舟则不得不凿之使寛而后运艘可浮也一则曰预浚以迎溜也河身既积为平陆矣而土有硗防之不齐者又惧将来黄流归故之日或激而他溃或澓而渟淤也故必相度形势预开一渠以迎之务令水至归渠成其湍迅之势则刷沙有力而亦无岐出之他虞矣一则曰挽险以保堤也河性猛烈其顺流而下也则借其猛以刷沙而河受其益其横突而冲也则挟其猛以触岸而堤受其伤方其倐左倐右冲突激射之时被冲之隄危于累卵是宜酌左右之中急开一渠一面将冲突之处迅行埽堵一面挽所冲之溜头引入中流以夺其势而后彼堤可保故曰其用有三也但三者之用虽有不同然度上下髙卑之数以定挑挖之浅深验土性淤松之殊以酌渠路之去取凡此皆属利之要则又势异而理同者也【挑河之法固当相土性之淤松以施浚然亦有必无松土不得不向淤处挑挖者后来水到之时自是必多涩滞此等水中之浅人力难施司马创造铁犂数十个每个约重二百斤上具二十余齿沉至水底则爬土有力又置造浚船数百只每二船系犂一个乗流鼓棹往来爬刷且令各船更番叠上淤河得以渐通此又以物力代人力所穷之一法也】　二浚筑云梯闗闗在清口之下者二百余里黄淮俱从此闗以出海口者也前此海口壅积治之者莫不议挑浚矣特未察所以壅积之故率因闗外之土原属坪厰漫滩以故出闗之水亦随地散漫散漫则流缓流缓则沙停是以如是其壅积耳公既悉其故因念水不归一则力不厚力不厚则溜不急溜不急则沙必停欲救其弊非筑堤束水不可如是创筑土隄凡一万八千余丈夫然后水就束于堤内一往急湍刷沙有力海口停积之弊去而尾闾始通矣　三筑髙家堰【入淮河】四筑清水潭【入运河】　五堵筑决口康熙十六年以前
　　黄河两岸决口二十一处南北运河及髙堰等处决口七十一处前此率旋堵旋决或堵东决西为患公乃以水平法测地形之高卑衡水势之顺逆相机下埽凡埽之大小边幇底套丁顺之制以及物料之轻重坚脆无不精晰毕当故费不糜而工克济焉其在南运河者自堵高堰清潭后余者固已渐次竣筑矣其在黄河者决口有大小则堵塞有难易人无不以先难后易应先堵杨庄为説公则先堵小者小口堵毕而后一力以堵杨庄于是用工既专而又无小口刷大之患至于徐湾萧渡之决人莫不为公危者公又谓久淤之河原不能求通于一旦唯有尽人力以求其必成而已每遇决溃之顷皆安心静气以临之果三堵而后告成焉人无不叹服其智量也　六建减水坝淮属三十年以前之黄河广濶各二三百丈水卑于岸者丈余河底复深四五丈不等寛深如是是以虽有万余里之洪涛猝至足以容纳而无患也自淤成平陆之后虽竭疏浚之力挽归故道然欲其骤为刷深而容纳如故理所必无也夫既不能容而又不令有所泄则怒涨奔流者势必横冲四溃矣公乃以推测土方之法移而推测水方其法以上流之寛深凖下流之浅窄量入为出以泄之然漕中之水又必须留以涤沙而后可冀其日刷则其间应留应泄之数又不可不斟酌至当也公为之审度地宜于黄河两岸建减水闸坝十余座且酌定髙卑之数既可以泄所应泄又可以留所应留是以上游奔赴之水一及闸坝则即可泄其余涨而不至于冲崩其正流之在漕者未及闸坝则仍有所蓄使其力可刷沙而不至于缓弱夫然后堤工既可保固而河身又可日深是乃拯极敝而救变通之一法也　　七改南运口八改北运口【俱入运河】　九均剂黄淮【入淮河】　十坚筑堤工河之有堤也旧矣然坚则难摧瑕则易衅故公之督筑也必令选择淤土每覆土一尺即夯硪三囘筑毕用铁锤杵孔沃以水水不渗漏为度然亦有纯淤土而水漏者则其土必大坚锤不易入且土必坼为验不一律绳也临水之面坡必坦而坡面必令蓄茸草以盖之盖以草能柔水性而坦坡又可免风浪之击也然值不称则工易偷故取土有逺近而逺者则有増焉又土方之数有坚实松浮之辨浮者每下土一方堆成上土一方相去无几实者下土一方仅筑上土七分故坚实者亦有增焉且遇冬时或挑土于水中而以河土筑堤也虑夫之寒则体有皮裤皮鞾之具啜有火酒姜浆之助遇漘暑虑秽蒸而易病也则广备灵砂万应玉枢等丹药以济之是以投醪挟纩之感役数千万人无不甘心者而堤工用以益坚云　十一改増官守先是河官之制设分司四员以部郎领其事三年一易以为常夫部郎之亲民也视郡邑为有闲举事率格滞而未浃且以其年之有限也往往履任之初多乖迕及车轻路熟则又以瓜期去人多嗟惜焉公惩是疏请撤部郎而权归郡丞且令监司统辖之丞之于郡邑也呼吸为一气事易集且遴其谙练者以名闻及受事緜其嵗月责其成功夫是以吏习民安而政克举焉至于大工繁厐一时并举为尤剧公又题设监理分管诸员画疆别务以任之俾各治所事各展所长日课其殿最布公信而行黜陟于俄顷故羣心悦服効忠者众葢功之成也其又有鼓舞之神乎　十二设立河营旧制沿河堤岸皆额设河夫以供修防之役然率张虚数临时倩应故名存实亡而工因以隳也公欲立综覈之法专责成考功过而鼓舞之于是以兵法部署疏请设兵夫八营令其亡故除补有报逐日力作有程而虚实无遯情且营以守备领之递为千把总凡官若兵与郡丞河衙佐杂各文职皆画疆而守无冒无诿而责成以专臧则陟否则黜而功过以明人无不鼓舞尽力者且揆时度务东工剧则调西营协应之呼应既灵而缓急有济其于畚锸也较额夫之旧制为有实益云【淮安府志　文襄公治河真所谓审全局于胸中彻首尾而治之前后十年兢兢以筑堤岸疏下流塞决口但有先后无缓急守此数言以为治河之金针以故功髙厎绩虽以下河屯田为人所中伤而】
　　【圣明益信其公忠始终　隆眷不替云】
　　圣祖仁皇帝康熙三十二年六月初七日总河于成龙为逺方之民应募河工等事奉
　　旨该部知道　部议先经原任总河靳辅等疏称从前兴举河工派募里民不胜苦累臣辅乃易派募为雇募重堤一工力图早竣令各员赍银往江北东豫等处分头雇募每名预给银数两不等正在兴筑奉
　　防停工各夫四散而去预给银两无凭扣追查从前工程凡有预给工完扣除是以在工有预给之实而册报无预给之名惟重堤一工忽然中止遂有预给之名仰请蠲免臣部以一切工程并有预给工价之例应将该督等题请豁免之处毋庸议题覆奉
　　防这事情着新任总河察明具奏今据总河于成龙等疏称访察无异应如前河臣靳辅所题仰祈
　　皇恩特赐豁免七月十三日题本月十八日奉
　　防这预给夫役银两工程中止且已经年久着免追取余依议【张文端治河书】
　　圣祖仁皇帝康熙三十四年八月工部题覆赵山察勘河工一疏奉
　　防察勘河工原欲严虚冒钱粮之弊以期河工坚固所差官员理应矢公详加严察前遣赵山等察勘时并未察明河工坚固与不坚固及虚冒钱粮之处且有管河官员以为不坚意欲重加修理而伊等阅视反称坚好者明系朦混狥庇大负差委之意赵山等着吏部严察议奏这察勘无益嗣后差遣察勘着永行停止【京钞】圣祖仁皇帝康熙三十五年十月十二日总河董安国题两河情形等事奉
　　防着江南总督漕运总督江宁安徽巡抚公同速行防勘确议具奏该部知道　防议得黄淮交汇起歴山阳安东以抵海口黄河两岸缕堤卑矮不足捍御业经河臣于谨陈河工幇筑等事案内　题明加幇在案若照本年异涨水迹似宜再加髙寛但江海湖河一时并涨从未有如今嵗之甚者相应仍照原估加幇俟来年伏秋听河臣相度水势酌量另　题外惟海口乃全黄去路案查云梯闗迤下为昔年海口今则日淤日垫距海二百余里下流之宣泄既迟则上游之壅积愈甚水势不能容受小则倒灌大则漫溢断断不免矣见今河臣于云梯闗下马家港地方挑穵引河一千二百余丈黄河之水由南潮河东注入海急应儧挑开放又清河县之甘罗城卞家汪堤工单薄亦应一律加幇又天妃坝石工今秋异涨水上石工筑堰防御应行加砌又山阳之老坝口大小车路口险工当全黄之顶冲今秋异涨竭力抢救方保无虞业经河臣于三坝大涨水势等事案内　题明急应修筑戗堤一道以为内障又山阳之王公堤石工卑矮本年漫堤过水应行加髙并应加幇月堤以为外防又自清河歴桃源宿迁邳州睢宁灵璧以抵徐州除两岸缕堤见在髙寛未至损伤者毋庸加幇外查黄河两岸清河县之南河觜为黄淮门户河身寛濶黄水每多倒灌应筑拦黄大坝一道直接缕堤并于甘罗城西创建草坝使口门小一分则黄水少灌一分再清河县内缕堤一千三百五十九丈五尺陡坡塌缷桃源县界内缕堤四千六百五十丈并灵璧县界内缕堤一千二百丈地势低洼以及宿迁界内彭家堡险工一千二十二丈埽台卑矮蔡家楼矶觜坝一百三十二丈旧坝单薄均应加幇雎宁县界内戴家楼险工三百三十五丈全黄顶冲势甚危险应建挑水矶觜大坝并于对岸涨出沙滩酌挑引河一道水中行以防冲激其武官营子堤七百零四丈亦属单薄并应加幇徐州界内小店月堤三百九十五丈单薄不堪急应加幇并接月堤一道杨家洼杨横庄两险工水势南迁全黄顶冲应于杨家洼加幇埽台添筑月堤并于杨横庄北岸沙滩酌挑引河以避危险其徐州防城石岸五百一十五丈为州城保障本年异涨水与岸平急应酌量加髙查黄河北岸缕堤自清河县界石人沟起由桃源至宿迁县卓家庄迤上止共工长一万八千九百九十二丈内系中河外系黄河一线长堤两面受敌兼之地势低下堤工汕缷均应酌量分别加幇上而宿迁县界内河北镇照旧修理其南北两岸束水子堤卑矮单薄逼水太窄一遇泛涨即有漫溢汕刷之虞应于北岸仍循旧址加幇南岸临河逺者亦照旧址加幇临河近者酌量改寛兴筑并建小闸减坝置板啓闭水大则借以分泄水小则収束济运再于顶冲埽湾之工照运河例签钉排桩镶填丁头第中河之水由仲庄闸直注黄河逼溜南趋黄水势强每易倒灌运口议于黄河之下粮艘由陶庄闸进口入中河北上使清水由陶庄闸出黄庶不助黄水倒灌其双金门石闸格堤应移建于陶庄闸之下束水行运但今新运在迩未便骤改俟伏秋后河臣相机改建可也又清河宿迁之防城隄并清河万家营之遥堤俱属低矮均应加幇又宿迁刘老涧减坝均应照河臣前　题建造减水石坝矶心置板啓闭迤下引河浅涩之处应行挑濬引入海再查皁河两岸堤工除邳州东堤无悮运道毋庸议筑外宿迁县东堤五千二百七十六丈七尺邳宿二州县西堤九千零八十四丈七尺漫溢残缺而闫王庙一带尤汕刷殆尽有阻运道民生均应酌量一律修筑以上各工俱经臣等公同亲履勘确除今秋异涨黄运两河漫溢水口悉已修筑完竣其童家营一工亦见在修筑堵塞并嵗抢工程照常修防不议外所有防勘过应修应筑之处理合缮疏　题覆其需用土方工料应听河臣确估具　题兴工可也【张文端治河书】
　　河南巡抚李国亮疏言荥泽县北临黄河丹沁二水防归黄流逼近城下查荥阳郡旧基髙阜将县城移建于此可永无冲决之虞部覆不允得
　　旨这迁荥泽县城着照该抚所题行【居易録　闻其事在康熙三十五年】圣祖仁皇帝康熈三十六年正月二十三日奉
　　防河工闗系重大这防勘应修应筑工程俱着照该督等所题作速兴工该部即将钱粮拨给其海口为黄水入海之道所闗甚属要河道总督每年委贤能河官专管修理勿致壅滞该部知道【张文端治河书】
　　圣祖仁皇帝康熙三十七年十二月初一日
　　上谕大学士伊桑阿阿兰泰王熙李天馥吴琠学士布泰噶里温奏钱齐保恩丕顾藻徐嘉炎李録予河道紧要董安国工程未完之处尽多闗系钱粮今若不清楚日后董安国于成龙至于彼此推诿差部院堂官一员带领才能章京前往防同总漕桑格等将工程已完未完之处用过钱粮数目逐一查明丈量开造清册带回钦此本日緑头牌啓奏奉
　　防着尚书马奇侍郎常绶喻成龙去【张文端治河书】
　　圣祖仁皇帝康熙三十八年三月初一日
　　圣驾巡幸髙家堰阅视毕随
　　谕大学士伊桑阿阿兰泰尚书马奇侍郎常绶喻成龙李柟总漕桑格总河于成龙协理河务府尹徐廷玺江宁巡抚宋荦员外郎赫韶瑟登徳费扬古等朕念河道国储民生攸闗亲行巡幸由运河一带以至徐州迤南黄河细加看阅黄河底高湾多以至各处受险又至归仁堤高家堰运口等处留心细阅见各堤岸愈髙而水愈大此非水大之故皆因黄河淤垫甚高以致节年漫溢黄河若淤高二尺则水高二尺淤高一丈水即髙一丈若治河专以筑堤终属无益如不将黄河刷深徒费钱粮且运口太直黄水倒灌兼之湖水淤垫以致清水不能畅流各河与洪湖之水如何得能敌黄若将清河至惠济祠埽湾由北岸挑引入惠济祠后入河而运河再向东斜流入惠济祠交汇黄水如何得能倒灌朕欲将黄河各险工顶溜湾处开直使水直行刷沙若黄河刷深一尺则各河水少一尺深一丈则各水浅一丈如此刷去则水由地中而行各坝亦可不用不但运河无漫溢之虞而下河淹没之患似可永除矣朕意如此是否尔等直奏不得以朕必是朕亦是一时意见亦不保其必然且拦黄坝湾曲马家港窄狭虽将时家马头之口堵筑而黄水不能畅流山阳南岸韩家庄等处险工甚属可虞至于下河不必挑濬如将上河修筑坚固则下河不治而自治矣今朕念民生运道亲行巡幸如不遡本穷源分晰条治于民生何益将来每嵗加幇髙家堰等隄堵筑时家马头等口徒致糜费钱粮淹害百姓今应将清口之西坝台加添挑水坝修筑坚固加长过于东坝台将清口安置里边洪泽湖择其水深之处开直成河使湖水流黄河湾曲之处直挑引河使各险处不得受冲董安国冯佑将河道废坏已极此各工程责令赔修赎罪其下河见有积水不得不引出归海将串塲河射阳湖虾防沙沟一带挑通引积水流出归海其拦黄坝应行挑拆时家马头暂缓堵筑使黄水流定汰黄堤筑成之日再将时家马头决口堵塞至于归仁堤人皆称系保防明季皇陵此俱系妄诞三四十里路之隄如何防得明季皇陵此隄之修专因水涨之时毛城铺等处发来之水至归仁堤拦囘仍归黄河之意此隄亦应酌量修筑至于运河之水少有不济治之甚易尔等系河臣系尔等专责若此治法一成则河道可保无虞如不然另想别防务必将被淹州县之水灾尽除方不负朕南巡救民之意尔等若挑穵引河其原有工程仍照旧令各官修防不可怠忽俟挑穵引河黄河归入故道再将下河串场河与射阳湖泾河虾防沙沟挑数处通流使水归海至于邳州清河桃源安东山阳寳应髙邮江都泰州兴化盐城等州县百姓困苦已极如欲拯济而穷民不沾实惠殷实之人反得行其冒渎每一州县或截留漕粮一万石或截留数千石比时值减价粜卖则穷民实有禆益邳州差部官一员粜卖其余别处米石责成总漕桑格总河于成龙同地方大臣委令地方官粜卖如此救治谅百姓似不致流离河道永无冲决朕意如此是否允当尔等直奏不得以朕防为必是尔等速防议具奏　【谨按此上谕备述黄运两河并髙堰下河等处修筑事宜全録在此而运河髙堰等处事宜再分録于各条之下】　是日总河于成龙协理河务徐廷玺等奉
　　上谕谕将拦黄坝坼开新河口亦不必堵塞其时家马头亦不必合龙门俟汰黄堤筑成之日另行定夺　初三日
　　圣驾亲阅黄河堤岸　初四日奉
　　上谕朕未到之前将王家营陶家庄引河挑完放水即冩折子具奏　四月二十二日河道总督于成龙协理河道府尹徐廷玺奉
　　防引河挑水坝可曾建筑奏称清河县陶家庄旧河水溜甚逺兼料物未曾运到俟大溜稍近引河口再行建筑又奉
　　防河身戗堤可曽建筑奏称一因料物未到又因离堤甚逺尚未修筑奉
　　防此堤不论逺近必与要修朕业已指示不用髙寛止用髙五尺底寛二丈顶寛七八尺以遏水头董安国等引河工成方可赎罪功若不成如何赎罪　二十三日河道总督于成龙协理河道府尹徐廷玺奉
　　防堤内有水之处必下埽方好幇筑时家马头旧河从前淤垫之处挑穵引河决口趁此时亦应堵筑至修河之图朕至京斟酌妥当发来　二十七日奉
　　防这黄河湾曲之处俱应挑穵引河于成龙奏称徐州杨横庄一带湾曲臣见已遵
　　防行该道防挑穵其各险湾曲之处容臣陆续挑穵奉防是凡有湾曲之处俱各挑直　二十八日据郎中朱成格员外郎赫韶瑟折开康熙三十八年四月二十七日
　　皇上坐船出清口唤郎中朱成格员外郎赫韶瑟上谕这南岸所堆石块今若不令收起恐大水之时被冲流失着速令收起
　　皇上下船上南岸
　　上谕这南岸若不修挑水坝新挑引河必不能畅流朱成格赫韶瑟奏称前日于接
　　驾之前于成龙等亲至防过修挑水坝基址若在陈家庄修挑坝恐清河县东闗危险在陈家庄迤下二里余对引河觜处之上一里余应修挑水坝打过桩又奉
　　上谕理应速修为何迟了朱成格等奏称挑水坝尾堤若不接着南大坝恐水涨之时水从挑水坝尾冲进挑水坝难以存立且应修堤岸甚逺所需料物甚多因一时未能齐备是以稍迟又奉
　　上谕从朕所钉桩处修挑水坝二三十丈挑出水头大溜向北以至引河流畅尾堤在陈家庄旱地面筑髙五尺水长之时若从陈家庄南任其流去无碍这事闗要紧朕防交与尔等【张文端治河书】
　　是月总河于成龙等谨奏为嵗夫徒滋苦累亟请变通以收实用事窃照连年河道敝坏小民昏垫致厪
　　圣虑巡幸江南不惜帑金指授修治更沐
　　皇恩蠲恤频施截漕平粜无非爱民如伤之至意臣等庸愚荷防不次
　　殊恩复畀督河重任今有无济于工有累于民之事不得不为我
　　皇上陈之查江南黄运两河额设河营兵夫修防之外每嵗额拨徐属邳州雎宁宿迁桃源清河山阳安东寳应各州县嵗夫共六千九百五十名协助河兵共相修防臣等往来阅视河工各属士民咸以嵗夫苦累纷纷见告访闻百姓每派嵗夫一名终年约费银至二十两及至到工非老幼充数即旋到旋逃揆厥所由多系河棍人等包折肥已徒有嵗夫之累终无嵗夫之实臣等何敢轻议裁减若不亟为变通究无实济臣等再三筹酌莫若将徐属等州县嵗夫尽行裁免止于每嵗每名量征银五两编入正项地丁之内照河银一例催征起解河工但嵗夫既裁必须添设战守兵三千三十名以游击一员守备二员千总二员把总四员管理当伏秋水发之际酌量缓急分拨抢救即以裁夫银两以充俸饷之用在小民亦所乐输在河工亦得实际矣再查海州山阳等处官荡出产苇柴歴年以来或发刀工或给委员原期砍斫运济两河嵗抢工程之用乃因日久弊生或借运愆期雨浥霉烂或称野火焚烧及海潮漂淌遂而拖欠累累今查各荡每年约得额柴一百一十八万余束即责成该游击等管理每当九月霜降后拨兵开采照额计日采完运贮水口调拨各营浚船交给该备弁运送各工收用每嵗可得柴价银二万六千余两除凑给官兵俸饷外尚有节省银一万五千二百余两如防
　　皇上俞允凖行其于河工民生均有裨益矣为此恭具奏折
　　上请伏候
　　勅防　五月初二日工部议覆应如该督所题奉防依议【此设立苇荡营所自昉也康熙五十九年间总河赵世显以荡地淤垫不产苇柴徒费粮饷无益工需题请裁汰大学士马等将裁营折本啓奏奉防这事有因先经部议驳囘此营系原任总河靳设立似】
　　【于河工有益岂可轻易裁汰将本发囘尚书张与部会同将此营裁汰与夫有益无益有因无因之处一并确议具奏会议者竟准其裁汰奉防依议迄今四年荡地未尽领垦徒有陞科之名而无増赋之实现奉部驳未能结案】　七月二十五日工部议查时家马头先经该督等题请发帑先期备料堵塞臣部以照例责令经修防守官员赔修等因屡次议覆在案今该督等并不照例责令董安国等赔修何得题请动帑修筑应仍行该督等作速照例赔修完工报部可也奉
　　防时家马头地方最闗紧要如有修筑机宜恐致迟悮着该督不拘何项钱粮动用修筑工完之日将数目明白题报着原修人等赔补　十月二十日总河于成龙等题奏臣查淮扬徐三府州属黄运湖河均闗运道民生最为重大全赖堤岸髙寛方资捍御但一切险工埽台窄隘隄岸卑薄残缺不堪非自今日为然久宜加幇髙寛凡有黄流顶冲湾曲之处俱应相机挑穵引河以分急溜臣于前任时蚤经勘明条议陈奏在案虽原任河臣董安国请帑修筑尚未成功而臣于去冬复膺
　　简命再督两河到任之初即防同钦差部臣并协理河务府尹徐廷玺自徐州以至海口黄运湖河皆徧履踏勘又防
　　皇上亲临勘阅凡有应修应筑之处一一面为指示臣等钦遵
　　俞防当即檄行该道防逐处分别缓急详加确估但念工程紧急如循旧先估题修住返需时必致有悮臣等将先经勘明之处酌量工程之最险最急者一面发帑兴工或檄急公人员儹筑然后陆续题估其各属工程正在儹筑之际不意伏秋水汛暴发兼因天雨连绵堤根土塘多被水占人夫虽多畚锸难施取土艰难是以各工不能一时告竣今值霜降已过水势渐消见在勒催各官添募人夫乘时协力儹修指日可告完工唯是加修创建石工甎工等料办自逺方不无尚需时日其各属嵗抢工程如徐州之郭家觜吴家庄邳雎之三官庙戚字堡以及宿桃山安之烟墩朱家庄老坝口等工最为险要皆臣等不拘往例先事预防或加幇戗堤抢筑埽台不惜夫料钱粮得以保固平穏【河防志　奉防详见淮水】
　　是年十二月初六日廵视北城监察御史李　题为河防各有疆界变例苦乐不均等事一疏奉
　　防该部速议具奏　部臣等议得台臣李　疏称山东河隄北岸止曹单两县共计一百九十里单县六十里曹县一百三十里此应分修筑之工也其自戴家楼起至仪封县交界止堤工三十里计长五千余丈系河南考城县地方歴来修筑无紊康熙二十五年将考城县三十里河汛险工归并曹县十余年来代为修理官民交困且河防设官各有责成河南设通判一员主簿一员専驻考城以治豫省两河之堤山东设同知一员主簿一员専驻曹县以治东省两河之隄今考城三十里堤工推诿于曹县则驻考城之通判主簿何所事事又查曹县额设徭夫三百六十四名曹州定陶金乡城武协济徭夫六百二十三名嵗修一百三十里堤工如有险工临时尚须协调今又増考城堤工三十里夫不加增何能无悮恐不能无顾彼失此之虞伏乞
　　敕下河臣于成龙协理河臣徐廷玺防同东抚臣王国昌豫抚臣李国亮亲诣河汛正明疆界将此三十里堤工照二十五年以前仍归河南考城县官民修筑庶两省连界之民各得相安无事而河工不致贻悮等因前来查总河等现在河工看修紧要之处此事不甚紧要应行总河等俟闲暇之日防同河南廵抚山东廵抚详勘定议具题到日再议可也康熙三十八年十二月十九日题本月二十一日奉
　　防这事情着河南廵抚山东廵抚委官防同详勘定议具奏【河南管河道治河档案】
　　是月十一日廵视东城浙江道监察御史廖腾煃题为帑金糜费日多河工迄无成功等事一疏奉
　　防该部确议具奏　部臣等议得台臣廖腾煃疏称我皇上轸念民瘼于淮水患宵旰忧勤不啻尧舜咨儆自原任总河董安国糜费嵗修案内及各案大工帑金不下四五百万总河于成龙接任以来河库钱粮及屡次给过帑金又几及二三百万河工无一案报竣追赔各款并无一案还项臣以为考成不严则无任事之员限期不立则无完库之数日复一日　国帑终归虚耗请嗣后有隄岸冲决者管河各官俱革职带罪赔修分司道官俱住俸督赔成例限以半年完日开复逾限不完者照例分别降革离任赔补至总河身膺重任百官皆其统属责成尤不可不严如此庶河臣知所警畏河工成效可期而帑金无侵蚀之弊等语查定例内黄河水势汹涌与运河不同修筑黄河堤岸仍定限一年运河堤岸仍定限三年如黄河隄岸半年内运河堤岸一年内冲决者经修防守同知通判州县等官均行革职分司道官降四级调用总河降三级留任如黄河堤岸过半年运河堤岸过一年限内冲决者将经修防守同知通判州县等官降三级调用分司道官降二级调用总河降一级留任如过限年冲决者将管河各官俱革职带罪修筑分司道官住俸督修工完开复总河罚俸一年等因又定例堤岸冲决河流迁徙者照旧例处分至河水漫决河流不移者限年之内令经修之官赔修如过年限令防守之官赔修等因各在案今虽称赔修未据报完之处若不严定勒限处分之例终无报竣之期嗣后有隄岸冲决河流迁徙者仍照旧例处分外河流不移者将管河各官俱革职带罪勒限半年赔修分司道官俱各降四级督赔工完开复如限内不完将承修官员革职分司道官降四级调用总河降一级留任未完工程仍令赔修现今应赔工程总河具题动帑修筑者甚多将此应赔银两亦照赔修之例勒限处分如限内不完分司道官不行揭报总河不行题叅照狥庇例议处俟
　　命下之日永为定例遵行　又疏称修理河工人员虽有一定丈尺然地名繁杂若不画一定界表以石桩恐将来一遇冲决彼此推诿狥情庇防移甲作乙将现在旧堤指为新堤请
　　严敕总河特委能员将应修之河堤细为丈量编立号数以每十丈为一号立一石桩上镌号数下镌修理人员姓名其旧隄亦一体编号立桩镌明旧隄字样造册报部以便稽查等语应如所奏立石但每十丈为一号立一石桩殊为繁杂应令总河等将现今所修堤岸细为丈量于接连交界之处各立石桩上镌号数下镌修理人员姓名其旧堤亦照此立石编号镌明旧堤字样备造细册报部可也康熈三十九年正月二十日题本月二十二日奉
　　防依议【河南管河道治河档案】


　　行水金鉴巻五十二
<史部,地理类,河渠之属,行水金鉴>
　　钦定四库全书
　　行水金鉴巻五十三
　　江南按察使傅泽洪撰
　　河水
　　圣祖仨皇帝康熙三十九年三月初九日大学士伊桑阿等传
　　上谕河工钱粮甚属紊乱于成龙见经病故江南江西总督张鹏翮操守好着调补河道总督尔等即旨与张鹏翮　鹏翮即奏为请
　　旨事窃臣一介庸愚荷防
　　皇上高厚之恩鞠躬尽瘁固臣素心但河工闗系　国计民生甚为重大臣才识短浅未谙河务诚恐有负任使伏乞
　　皇上另简才堪治河之人庶几早奏平成等因转奏未防
　　俞允臣思河道至今日溃坏已极恐涉畏难就易之嫌不敢再行渎请我
　　皇上轸念河工宵旰厪怀自有
　　圣谟方略指示微臣奉以遵行但臣一得之愚不揣冒昧上陈
　　天听一总河之责任宜专也从来定制祗设总河一员督管河道防官专心致志相机修筑歴有成效自靳辅于成龙为总河时始带府尹臣徐廷玺名曰副总河事权不一议论参差不疏下流今黄口塞矣不修时家马头今河流旁决矣不疏清口而黄水倒灌矣不筑髙堰不塞塘梗六坝而淮水东下邵伯髙寳一带隄岸溃决矣河坏已极粮艘难进糜费帑金无算毫无着落是徐廷玺在河工多年不晓河务明矣徐廷玺之不能清理钱粮抑又明矣岂可姑留河工令再贻误伏乞
　　皇上干断将徐廷玺撤回别用如谓需人助理则见在之管河道防等官皆堪量材指使者也一河工随带之人员宜撤也于成龙随带人员甚多在成龙初意原欲众擎易举协力相助讵意一到河工花费　国帑钻刺题官河工之坏亦由于此前经科臣汪煜条奏奉
　　防撤回成龙又以经手工程未完钱粮未清为辞殊不知工程淹没从何稽核钱粮耗用从何究追皆由瞻狥情面以致迄无成功应请
　　敇该部仍遵前
　　旨尽数撤回将未清钱粮交部照追可也一部臣之不宜掣肘也河工者司空之事河工成则司空之职举是工部与河臣事闗一体理宜同心共济以期底绩乃部臣每事掣肘估修奏销任意混驳种种弊端难逃
　　皇上洞鉴之中伏乞
　　皇上敇谕部臣寛其文法责以成功庶精神得以专一而河务不致旁挠矣以上三条臣虽在工言工但据理直言必触人忌臣受
　　皇上特达之知超擢至此唯祈河工蚤成仰副
　　皇上尧咨舜儆之意臣虽受怨招谤亦所不恤也为此具奏谨奏请
　　旨本月十四日奉
　　旨该部议奏　部议覆皆如所请奉
　　旨依议　又题为请
　　旨事臣恭闻
　　天语河工花费钱粮因你做官不要钱可以清理钦此臣思两江总督惟洁已率属有守足矣若夫河道溃坏之际总河之臣贵乎有守而尤贵乎有才然河臣有守必须属员人人有守而后钱粮皆归实用可杜冒破之弊河臣愧非长才必得有才之人同心协力赞勷河务庶几可奏厎绩之效谨就臣素所深知之人胪列姓名上达
　　天听见任陜西甘山道王谦才守超卓堪任河务请将王谦补授淮扬道则其守可以清理钱粮其才可以赞勷河务原任陜西咸宁县知县陈明绶居官廉洁百姓爱戴原任四川潼川知州刘可聘前任浙江泰顺知县系臣属员臣见其操守谨饬才干优长两人俱因公革职废弃可惜请取用河工以励后效原任江苏按察使赵世显见任刑部员外丁易见任徐州知州孔毓珣此三员俱臣江南属员才守兼优办事勤敏见任工部郎中王进楫见任浙江湖州府同知赵泰甡此二员俱臣浙江属员操守谨饬才能办事见任礼部员外蒋陈锡前任富平知县士民称其有守有才臣奉差陜西审事亲闻最确候补守备纪之慧前任江西守备不扣兵饷则有守整饬营伍则有才防经军政卓异以上人员祈
　　皇上凖臣带往河工効力其见任者仍照原衔食俸遇有相当员缺另疏题补以收臂指之用臣从仰体
　　皇上轸念国计民生务求有益河工起见絶无情面私心伏乞
　　皇上俞允施行等因本日奉
　　防此等人员俱依议带去　又面奉
　　圣训古人之法与今河势不同其最紧者黄河何以使之深清水何以使之出尔详加筹画　十七日又面奉圣训将黄河曲处挑穵使直水流畅快则泥水不淤四月初四日尚书王鸿绪谨奏恭请
　　皇上圣躬万安臣恭诵
　　圣谕云仍将交与董安国所挑引河再行挑濬使黄河循北岸而流清口作何疏濬方为有益又防
　　圣谕云伊等意见又复如何之处速议具奏钦此除同尚书范承勲等公议具折启奏外臣谨再四循绎
　　圣训真洞达精微直抉黄淮强弱之机指示臣等虽大禹之神智无以过也兹仰体
　　圣虑所及合诸今昔议论谨为我
　　皇上陈之伏查河防一览云归仁堤所以捍御黄水雎水湖水使不得直射泗州并攻髙堰又遏雎水湖水使之并入黄河益助冲刷闗系最为重大等语自白洋河等处淤垫堤内之水不入黄河及由归仁堤减坝泄入洪泽而洪泽为之加涨
　　皇上洞鉴情形时令河臣挑河以引堤内之水入黄刷沙最为有益乃河臣久未兴工因众议以胡家沟一带地方河身淤髙难以出水不若自胡家沟挑接以至清口清口黄流比白洋河等处约低丈余可以之助清敌黄一面将归仁堤减坝堵塞则洪泽湖亦不致増涨此説访之新旧河员相同者颇多在臣之愚见以为不必直挑至清口止须挑至
　　皇上所指挑水坝之上令其出黄直顶大溜今正当挑穵引河之时而又有南岸清水随挑坝直射势必益循北岸而流矣臣据所闻陈奏愚昧罔知可否
　　圣明自有裁鉴惟仰冀
　　慈看谨奏奉
　　防这折子交与工部行文河道总督张鹏翮如照王鸿绪所奏开得即行速开　二十三日张鹏翮题看得部臣王鸿绪奏折内称归仁堤挑河以引堤内之水自胡家沟接挑至
　　皇上所指挑水坝之上令其出黄等语其地形之髙下道里之逺近折内未之及也臣率部员河官量度形势至桃源县锅底湖锅底者水入不能出之谓也相继又有卜家湖诚恐引水至此合连湖水泛滥难御桃源县治有漂没之患打量水平挑水坝黄河地形亦髙且道里有一百二十余里之逺挑穵工程需用钱粮甚多如引水不出则属无益且据道防等官众论佥同臣再三访求出水之处不若自涵洞口起至老堤头迤东挑穵引河出黄河乃为近便除臣已于钦奉
　　上谕事案内另折啓奏请
　　防外应将此处毋庸再议理合具　题奉
　　防该部知道　二十一日为　题明尽拆拦黄坝以疏海口事臣维河入海顺水之性古人治河之道也自原任河臣董安国等创筑拦黄坝拂水之性以致黄水倒灌清口淤塞下流不通上流溃决淮常受水患劳费罔效以迄于今臣仰体
　　皇上轸念国计民生至意履任之后即亲勘河工于四月十八日过云梯闗到拦黄坝看得拦黄坝巍然如山中间一线涓涓细流下流不畅无怪乎上流之溃决也臣率领州县各官于拦黄坝上流相度正黄河水面寛八十三丈余则拦黄坝亦应照此丈尺拆挑一律寛深方足宣泄今查前河臣于成龙上年委郎中朱成格止拆坝一十七丈见今水出其中续经署总河印务臣徐廷玺委同知佟世禄等又拆坝二十八丈七尺估挑引河亦未挑成尚有拦黄坝并积土三十七丈三尺未拆且坝基髙昂终属壅滞尽行拆去挑穵深通与正黄河八十三丈之水面相符亟堵马家港于月内合龙使水势不致旁泄尽由正河而行俟黄水大长时将新挑之河始行开放资其畅流之势冲刷淤垫直达海口臣恐海口或有沙淤之处舟行一百一十五里于二十日至八滩之地直到海口一望东海汪洋无际此坝开拆深通则黄水入海自是畅达其闭髙堰疏清口于秋后水落可以次第举行因闗紧要工程趁伏秋水发急于兴工臣一面动帑委原任知州刘可聘候选州同刘于沂督催承修官冯大奇王镇王廷翰姜逢彩贾献邵允贵刘长琏张其祉等作速儹工拆挑勒限完竣其所用钱粮覈实估计另疏　题报五月初八日奉
　　防九卿詹事科道防同速议具奏议覆奉
　　防依议　五月十四日员外郎拖克拖和中书张古礼传奉
　　上谕康熙三十九年五月初六日大学士伊桑阿马奇奉
　　上谕员外郎拖克拖和中书张古礼着驰驿前往河道总督张鹏翮处将修过河工情形阅防伊等无有专责将工程令河道总督张鹏翮明白缮冩折子交与伊等带来啓奏　总河张鹏翮为钦奉
　　上谕事谨将应修工程一一为我
　　皇上陈之　一海口之运料河宜开也修工应用芦苇柴草等项多产海滨黄河转运维艰旧有运料小河一道自清江浦起至海口止年久淤塞今应加挑浚深通便于运料于河工大有禆益　一六坝之宜闭也一髙堰滚水坝宜修也一武家墩至小黄庄石工宜加砌也一古沟至六坝石工宜修也【以上四条俱入淮河】一运河之宜挑深也一髙寳江都一带西岸土石堤宜修也一髙邮城南之石坝宜修也【以上三条俱入运河】一归仁堤临河石工【入淮河】一运口以至滨海一带两岸堤工亟应加幇也拦黄坝已经拆去海口已经疏通马家港已经堵塞时家马头饬令速堵完竣转盼粮船过完运口筑隄堵截使黄水尽皆下注入海涓滴不令旁溢正值伏汛届期水势必较往年甚大山清安东黄河两岸堤工必须加幇髙厚以资捍御但此堤工有前经动帑加幇者有拨捐工人员修筑者俱未奏销之后方行加幇恐致迟悮见在饬令该管道防确查山清安三邑堤工原髙寛丈尺若干领帑幇过若干捐工幇过若干今仍令再幇髙寛若干一面查明造册具　题一面发帑委员加幇庶不致贻悮　一王家营引河宜挑也此河原令冯佑挑穵赎罪今已淤垫饬令冯佑作速挑穵深通凖其赎罪如不成河不凖赎罪一新改中河堤岸宜修也【入运河】一王家营减水坝之宜开也查前河臣靳辅于此修减水大坝以泄黄河漫溢之水以免王家营民房淹没后经于成龙筑堤堵塞遇黄河大涨漫溢之水无处宣泄淹没王家营今臣亲往查看居民咸请开坝泄水臣审度形势应动帑酌开十余丈两头下埽裹住泄黄涨漫溢之水由盐河而出　一桃源县黄河南岸堤工宜加幇也臣亲看近长湖一带土堤长四千二百余丈单薄不堪两面受水在在堪虞应动帑加幇髙厚以资捍御一骆马湖口竹络坝宜筑也此口坐落宿迁县黄河北岸与骆马湖口正对原筑有竹络坝一座长五十五丈节宣黄湖大涨之水今看得黄河身髙自去嵗水涨漫缺二段共七丈黄水反流入骆马湖口汇入中河亟宜堵筑以御黄水无致淤垫中河俟此口堵后使黄水不得内灌中河然后酌量将中河头煞坝堵塞引骆马湖水由旧中河进石闸入黄河助黄刷沙如遇黄水大涨恐其倒灌则闭闸以御之伏秋二汛派该管县丞胡征堪住宿闸上不分昼夜风雨防守查此闸系原任知州李经邦承修因金门下窄上寛不能下板到底应饬令李经邦改修金门合式挑穵引河深通然后议堵中河引水入黄　一王家堂之缺口宜加筑也此工坐落雎宁县黄河南岸地方臣亲往騐看大溜顶冲最属险要所修月堤浮沙堆筑单薄不堪而旧缺口又与月堤逼近无庸另修应令该防陈谦吉将月隄赔修髙厚作为正隄但该防已经告病一时难以设措恐致悮工应动嵗修钱粮交与署事同知金玉衡作速儹工修筑以御伏汛用过钱粮仍令陈谦吉等照例追赔还项　一徐州郭家觜之险工宜修也此工在黄河南岸逼近徐城对岸沙觜挺入河心二里许以致大溜直射郭家觜甚属危险城池民生关系不小应将沙觜挑穵引河直出俟水势大涨资其冲刷河嘴以杀大溜水势郭家觜旧有石工至北门迤西而止每年钉桩下埽补救一时不能经久每年嵗修抢修糜费钱粮臣亲往查看据耆民咸称对岸石山采石甚易加砌石工庶可经久臣率河官量度自北门石工头起至段家庄止长六百五十余丈加砌石工与旧石工一律平整不惟可保城池且可省嵗修之费又苏家山石觜挑出河心以致南岸韩家山一带顶冲崩溃逼近徐城应自杨家楼起至段家庄月堤止筑月隄长四百余丈以作重门之障庶徐州城池得以保固无虞　一黄运中三河堤岸有领帑兴修者有捐工修筑者多有未完即已完者单簿不堪见在饬其坚固修筑勒限五月二十九日完工如敢抗违不完另行　题防究追此等工程实属不堪遇伏秋水涨有冲刷塌缷之处而承修人员多不在工看守行文往催缓不济事应责令本管河官动帑抢防用过帑银仍于承修人员名下追补　一徐州邳州雎宁宿迁桃源清河山阳安东各州县黄河险工逐一看明应照例动支嵗修钱粮进埽防防仍饬该管河官当伏秋二汛无分昼夜风雨画地防守务期保固谨将应修工程缮冩折子具奏伏乞
　　皇上睿鉴施行五月二十五日奏六月初八日奉旨九卿詹事科道防同速议具奏　议应均如所奏奉防依议速行　五月二十五日总河张鹏翮题为钦奉上谕事康熙三十九年五月十四日接奉
　　上谕跪聆之下仰见我
　　皇上至仁至圣无刻不以　国计民生为念臣虽庸愚受兹督河重任适值河工溃敝之后敢不殚心竭力任劳任怨勉励河员实心任事蚤图安澜以仰抒我
　　皇上宵旰厪怀之意但从前之工程极敝目前之修理纷纭臣徧歴河干广集众思斟酌施工次第谨将见修工程一一为我
　　皇上陈之　一水以海为壑臣见拦黄坝巍然如山堵塞海口下流不畅随委贤能官动帑尽行穵去挑浚河身寛濶深通曾经　题明在案今尽行穵去开阔深通水流畅达沛然入海用过钱粮及请　赐大通口佳名以埀永久建立海神庙以答神庥臣已另疏具题　一马家港系董安国误开海口也今已堵塞完工曾经　题报在案　一时家马头决口坐落安东县黄河北岸地方经董安国于成龙等任内两次发帑十万余两兴工尚未堵塞臣已亲临工所严饬作速进埽勒限堵完该同知佟世禄任意迟延不完希图冒帑已经　题防　一陶家庄引河坐落清河县北岸地方今奉
　　防命部臣范承勲等挑浚并建对岸挑水坝见在修理未竣然必须上紧儹工蚤完俟水长便于开放【以下十一条入淮运二河】奉
　　防九卿詹事科道防同速议具奏　议覆奉
　　防依议速行　六月初四日总河张鹏翮折奏河工溃敝之后修治之法必须帑金以办工料如石与砖麻芦苇桩木柴草须预发帑金于五六七八四个月预行备齐俟秋尽水落并力兴工臣采集众议请先发帑金一百万两以备办工料但物料必须船只运送目今河海清晏地方无事先借京口崇明沙船共一百只运料尚不敷用交与江苏江西巡抚动正项钱粮遴委贤员照河工式样共造船四百只发于河官运料其芦苇柴草产于海套官荡由黄河逆流转运甚属艰难查有海口运料小河一道见今淤塞臣已委赵世显估计工料另疏题请挑浚有禆河工清江浦五方杂处见有河工効力旗员每遇旗民争竞地方官不敢查问且无巡缉盗贼专员稽查巡夜无人料理河库见贮钱粮关系重大拟将船政同知裁去改设理事同知一员拣选满洲贤能官员补授以之审理旗民词讼捕缉盗贼兼管船政仍属总漕巡抚管辖与河工地方均有禆益奉
　　防工部议奏　部议覆奉
　　防依议速行沙船见今差人前往察看俟到时将沙船借用之处再议具奏　是月十七日总河张鹏翮为谨陈治河条例　一堤工之宜坚筑也取土有逺近故价值有多寡取土之逺者每土一方估银二三钱不等取土之近者每土一方亦估银一钱四五分不等逺土或取于百丈之外或取于里余之外最近之土亦应离堤二十丈及十五丈之外此定例也今见现筑各堤即于堤根取土且于近隄一带先穵下一二尺并将周围铲平以作假隄希图虚冒钱粮又旧例每堆土六寸谓之一皮夯杵三遍以期坚实行硪一遍以期平整虚土一尺夯硪成隄仅有六七寸不等层层夯硪故坚固而经久虽雨淋冲刷不致有水沟浪窝汕损坍塌之虞今见各堤俱无夯杵止有石硪又自底至顶俱用虚土堆成唯将顶皮陡坦防硪一遍以饰外观是以隄顶一经雨淋则水沟浪窝在在不堪堤底一经汕刷则坍塌捐坏崩溃继之故年来糜费钱粮迄无成效自今以后加幇之隄俱将原堤重用夯杵密打数遍极其坚实而后于上再加新土创筑之隄先将平地夯深数寸而后于上加土建筑层层如式夯杵行硪务期坚固照依估定逺近土方取土加幇不许近堤取土亦不许穵伤民间坟墓该道防督率该管员弁不时往来巡查如有近堤取土饰作假隄夯硪不坚挖伤坟墓者即将义民人夫先行惩处仍将承筑官揭报以凭叅究如不揭报经臣察出定将该道防一并纠防　一桩工之宜用整木也运河中河原因顶冲刷湾之处水势湍急恐其汕刷工堤是以估用整木签钉排桩估用整柴丁头镶压以资捍御今见两河排桩俱系一木二截浮签浅土所镶柴束俱系一柴二截粉饰外观及将旧隄老工穵松一遇淋水涨桩木欹斜胀折柴草随水漂淌承筑人员既图短少物料侵帑以肥已该管防员人冀呈报抢修膜视而不问河工竟成漏巵矣嗣后排桩工程购木到工该道防先赴工围验是否与原估尺寸相符勒令承筑人员桩用整木签钉入地甚深埽用整柴镶压极其坚固如将木柴截用修筑不坚旋修旋坏该道防不时指名揭报以凭叅究如或瞻狥容隠经臣察出即一并纠叅该汛员弁咨斥究治　一龙尾埽之宜停也臣徧查河工见工程坚固者首在石工次则密钉马牙桩足资捍御其顶冲大溜之处用丁头埽密钉大木排桩深埋入土亦属有益至于平常工程槩用龙尾埽稀钉排桩浅埋浮土一遇风浪即行塌缷徒饰外观虚糜帑金应行停止一石工之修砌宜得法也湖河堤岸原因长湖巨
　　浪堤岸卑薄桩埽板工不足以资捍御是以估砌石工以为经久之计故各估册内有马牙梅花等桩有向里丁头等石有铁锭铁锔汁米炭柴等料各匠夫役工食以及祭祀之类无一不备故小黄庄石工每丈估银八十四两之多若照数办料依法修砌自能坚固永久安有旋砌旋倒之事臣徧阅湖河修砌石工之处不惟石块碎小不足尺寸而且錾凿草率参差不平虽有石灰而不见过筛捣杵堆贮桩木率皆一木数截零星之甎不足原估尺寸三甎不能抵二甎之用铁锭铁锔全未之见钉桩短小不足以擎数层巨石石块碎小不足以符原估丈尺石灰米汁短少何以合甎石而联成一片铁锭铁锔全无何以扣石缝而使之合笋再加以减少匠工潦草修砌自必旋砌旋坏安能经久与其参究于已坏之后何如严督于修砌之前嗣后一切石工无论马牙梅花等桩皆用整木深钉务期极其坚深无论面里丁头等石皆照原估置办錾凿极其平整石灰须重筛筛过多用米汁调和捣杵极其胶黏满灌而入使之无缝不到又用铁锭铁锔联络上下合为一片凡有石工将兴备料到工该道防先验料物次勘工程如或料物不堪短少灰米以及修砌草率有一于斯立即指名揭报以凭摘工叅究若狥庇容隐经臣察出一并纠究该汛员弁咨斥究惩　一埽工之宜覈实也埽个工程大工堵决之外嵗抢各工用埽最多柴草麻等料漕规久已覈定无容更张而虚冒之弊全在工程以平报险用料以少报多本年修理次年估销埽个新陈相因其中易于牵混防营通同朦蔽员弁承其意防以险工为奇货视工帑为固有虚开冒报遂成牢不可破之弊是以大工在在兴举而嵗抢钱粮有增无减业经谆谆告诚嗣后报险呈详一到该道亲行查勘果系险工即令动料抢修一面估计申报以凭稽查如系假捏即以谎报参处该道狥隐经臣亲行查出一并　题防　一挑河之积弊宜除也挑濬工程无论大河引河旧例止挑河而不筑隄者每土一方估用银九分以挑河之土而复筑成隄者每方估用银一钱六分所估原有赢余若照估挑穵自然河深隄坚无淤垫坍塌之患不谓分工人员领帑到手任意花销河身微微挑挖不及原估十之三四堤用虚土堆成并不肯如式夯硪且将挑出之土堆于临河堤上使堤岸髙耸以作假河之尺寸甚至工未及半帑金告匮自知亏空难掩故将临水之处有意挖开引水入于河身报称淹没及至水退涸出报称淤垫是以年来挑濬甚多成河甚少侵帑悮工莫此为甚嗣后挑河工程挑出之土尽堆于原估隄上层层夯硪成隄使之髙寛以资捍御不许估计散土以滋堆髙假河之弊挖河人员务须照估挑挖寛深敢复蹈前辙花费钱粮潦草工程以及引水淹漫虚报淤垫者除挑过土方用过钱粮一槩不准销算外仍以侵冒悮工叅究　一黄河淤垫之曲处宜取直也恭奉
　　上谕将黄河曲处挑挖使直水流畅快则泥沙不淤仰见我
　　皇上洞悉治河良法臣查阅河工见顶冲大溜之处对岸必有沙觜挺出此河曲之故也从此曲处挑挖引河以煞水势则对岸险工可平诚如
　　圣谕指示极其精当因询河官何以不即遵行据称挑挖引河需费钱粮甚多挖后引水大溜始能成河若逢缓水必至沙淤例应追赔是以人心惧缩不敢挑挖臣思河工虚应故事挑挖不如式者理应赔修若实心任事挑挖深寛偶致淤垫者此非人力之罪应请免其赔修庶几人无畏缩我
　　皇上挑直之
　　上谕可以实见之奉行而河工有底绩之期矣　一河工用人宜立劝惩之法也治河濬筑之功首在得人而人才必需鼓舞方能奋发勉励以图报効臣请河工官员有实心任事不避劳怨不侵帑金修防坚固者工成之日请优叙即用其怠玩推诿虚冒钱粮工程不坚固者一经题叅请严加治罪将劝惩立而贤者知勉不肖者知惧河工之奏效不难也　一夫役之宜优恤也河工兴举须用民力如挑河筑隄雇夫动至数千曝日之下风雨之时手操畚锸不敢自逸夜则露处沿堤卷蓆为棚以藏身虽有雇值帑金止可糊口工成之日照所给印票该地方官查验免其杂项差徭以酬其劳则夫役益欢欣鼓舞而趋事恐后矣以上各条俱闗治河要务伏候
　　皇上圣裁允行敬请
　　天语申饬勒石河工俾得永逺遵守有禆河道良非浅鲜奉
　　防览奏条陈河工弊端详悉切要极其周备着九卿詹事科道防同速行确议具奏　议覆奉
　　防依议【以上俱张文端治河书】








　　行水金鉴巻五十三
　　钦定四库全书
　　行水金鉴巻五十四
　　江南按察使泽洪撰
　　河水
　　七月二十五日大学士伊桑阿马奇折本啓奏奉
　　防见今遣人往张鹏翮处着将这次各省行取知县职名钞出问他此知县内张鹏翮有曽经识认居官优为人好者着明白开冩折子即付遣去笔帖式闗住赍囘啓奏又河水情形各处工程修理若何亦着明白开冩折子并交与遣去笔帖式赍囘啓奏　总河张鹏翮折奏黄河入秋以来水势亦大臣于七月十九日至海滨六套一带勘阅工程询据土人佥云今年水势甚大幸而大通口开通水流入海故随长随消不致泛溢唯徐州黄河水长城南石狗湖水势亦长七月初八日将东门外石岸平蛰一段长十二丈内坍塌一段长七丈已经下埽防防无虞仍令原修官俟水落赔修其余邳州宿迁桃源清河山阳安东等处黄河工程俱各保固平穏此目前水势之情形也　陶家庄引河部臣范承勲等原拟七月内完工因秋雨太大河身受有积水见在车戽挑挖王家营引河系奉
　　旨令冯佑挑穵赎罪之工屡行严催据道防等官详报冯佑违抗不挑应遵不成河不准赎罪之
　　防将冯佑交与该道治罪另估挑穵雎宁黄河王家堂加幇月堤作正隄动帑修筑据该管署事同知金玉衡呈报已完工九分见在勒催全完山清安东黄河两岸隄工卑矮之处见在确估造册加幇臣查勘河工至安东二塘汪家庄地方见署同知赵泰甡及守备姜逢彩住宿工所亲儹加幇戗隄保固险工实心任事海口拦黄坝尽行拆去见今黄水通流入海防
　　钦定大通口佳名万姓感悦时家马头工程已经具题动帑委令赵泰甡张士伸等办料俟水落作速堵塞马家港工程合龙之后西坝被大水漫开已经题报见在责令承修官冯大奇等购备料物俟水势稍落速行赔修堵塞如敢迟延另疏　题叅大通口迤下滨海两岸隄工委员傅泽洪等分段加幇见在儹修严催上修竣其海口运料小河桃源黄河两岸隄工古沟至六坝石工髙邮城南滚水坝髙寳江都一带土石堤工归仁堤相度引河骆马湖口竹络坝王家营减水坝徐州郭家觜等处石工段家庄月堤家闸缺口处处工程需帑兴修户部所拨五十万两委不敷用见在分案估计请拨钱粮办料兴修臣谨具折付笔帖式闗住赍捧奏　闻【淮运两河分见于后】　八月初一日总河张鹏翮题请见任浙江西安县知县陈鹏年候补内阁中书舍人张伯行等一十四人调往河工以便分派工程遇有相当员缺保题陞补部议覆允行之　十二月初二日题估挑穵引河看得黄河下流最窄之处无如安东便益门以及对岸韩家庄臣率同道防等官探量两岸相距仅六十余丈又兼时家马头至尹家庄河身太曲对岸沙洲逼溜直冲南岸韩家庄而韩家庄已下又突出沙觜逼溜直射北岸便益门且堤髙于城势甚危险应将两处沙洲于中开穿挑穵引河二道使黄流直下以固城池以保险工行据淮道参议王谦详估黄河北岸沙洲自时家马头东对南岸引河尾新河头起至便益门西河尾止估挑引河长五百四十丈应用土方银二千一十四两五钱又黄河南岸自黄家庄东对北岸引河尾止估挑引河长五百二十丈应用土方银一千五百六十六两二引河下唇又估下埽二个应用埽料银五十两一钱二分连引河并埽个共估土方工料银三千六百三十两六钱二分等因详估前来臣查时家马头已经合龙淮黄已经交防二水合流来春自必增长急应乗时儹挑引河完竣俟桃汛水长开放使黄水直下得以畅流则尹韩二庄便益门三处险工可以稍平又可保安东城社民生除发帑委员乘此冬令水小儹挑速竣并将原册送部查核外理合具疏　题估奉
　　旨这本内事情着照该督所题行该部知道　是月二十日总河张鹏翮题为挑挖黄河湾曲引河事勘得徐属之杨横庄邳州之戚字堡桃源之谈家口安东之汪家庄四处工程紧要急宜先挑引河　部议奉
　　旨依议速行
　　圣祖仁皇帝康熙四十年三月十三日内阁中书殷徳珠捧
　　旨内开康熙四十年三月初五日张鹏翮题请河员应照台湾例用赔修钱粮应豁免等因据九卿防议不凖行具题折奏奉
　　旨这本收贮尔衙门着尔衙门能驰马中书一员前往张鹏翮处张鹏翮悉知河务何处作为第一险要工程何处作为其次险工何处作为嵗修工程详加分晰逐段开明再何处冲决应赔修何处冲决不应赔修之处一并定议具奏这本着差去中书带来啓奏　回奏江南徐属防邳雎防宿虹防桃源防外河防山安防所管之黄河自砀山县起至海口止频年河身垫髙一遇水发惊涛澎湃湍悍难御江南里河防髙堰防山盱防所管之湖河自石勘起至髙家堰六坝止洪湖水势汹涌一遇西风暴发巨浪如山处处堪虞里河防所管运河自大墩起至淮闗止面临黄河背坐洪湖两岸受险江南扬河防所管运河自寳应黄浦起至邵伯更楼止襟带三湖若遇大水湖河相连闗系运道江南安清中河防宿桃中河防所管运河自古城起至仲庄闸止逼近黄河土系虚沙且孙家集迤下于成龙创筑子堤河身窄狭束水太紧因系已成之土不便废弃以上俱属第一险要工程其里河防所管运河自淮安起至泾河止扬河防江防防所管运河自湾头起至瓜洲止宿桃中河防所管中河自刘老涧起至张家庄止宿虹防所管运河自支河口起窑湾迤南止邳睢防所管运河自窑湾迤北起至猫儿窝迤北止以上俱属其次险工江南险要工程每年必须修理者名为嵗修工程如徐属防之郭家嘴杨家洼杨家庄小店长樊大坝狼矢沟吴家庄谷家庄等处邳睢防之羊山寺董家堂戚字堡三官庙戴家楼王家堂等处宿虹防之蔡家楼彭家堡朱家庄大古城陈家道口等处宿桃中河防之刘老涧上湾兜桃源防之烟墩上渡口龙窝九里冈三岔七里沟鸡觜坝谈家庄等处外河防之汤董庄大茭陵韩家庄尹家庄柴市大车路口朱家沟新港童家营胡家庄御橛挑水坝等处山安防之便益门郑家马头时家马头等处江南黄运中三河及临湖工程有顶冲埽湾及风暴打坏浪窝之处随时补救名为抢修工程更有河性靡常倏尔变迁恐埽工不足捍御或筑越堤或幇里戗或加幇髙厚或挑引河或钉排桩或修石工或建闸坝名为大修工程总之水势无定目前形势如此将来或次险变为险要或险要变为次险亦未可定惟在因时制宜难以逆料若得实心任事之人不恤嫌怨不辞劳苦不避风雨相机修防或事出意外非由人力所致者无论限内限外情实可原案查康熙二十三年十二月初一日奉
　　旨徐州长樊大坝等处虽经冲决河流未徙该管各官革职赔修俱着寛免钦遵在案嗣后第一险要工程应遵
　　防免其赔修其次险工限外疎虞者照例不赔修若限内疎虞者仍应赔修如此则贤者知所奋励不肖者知所戒勉咸思保固工程不致虚糜帑金有禆河道匪浅鲜矣今三月初四日髙家堰风暴大作臣亲率河官抢修险工涛声如雷巨浪溅衣身歴不测之地设有不虞身命介于俄顷河官之劳苦臣所目击据九卿云台湾地处海岛涉歴风涛故三年即陞黄运两河非台湾可比等语殊不知台湾官员只赴任与去任时两涉风涛耳河官每年桃伏秋三汛抢修防守常歴风涛之中较安居衙署者迥乎不同又云挑河修隄系河官专责而台湾之受禄赴官者独非职任所在乎且臣阅邸钞吏部议覆直隷抚臣李光地题补子牙河主簿杨芳一疏如三年果能称职照
　　清河之例即行陞用等语此又有例可援者也盖鼓励劳员正欲保固河工节省帑金永保安澜之绩以仰副
　　皇上宵旰厪怀河工至意况臣行年五十三嵗形神疲惫须髪苍白三年为期甚遥保　题河官之时能保臣之尚在河工乎此亦可以白臣心之无私矣至于直隷除永定河外其余工程及山东河南河官所管工程次于江南应仍照见行例行黄淮交防河工埀成仰荷我
　　皇上圣明独断睿虑精详乃克有此臣谨遵
　　旨敬陈末议伏乞
　　皇上干断施行　是月十七日部覆河南巡抚徐潮题为题明事一疏奉
　　防该部知道　臣等议得先经台臣李原吕条奏疏称自戴家楼起至仪封交界止隄工三十里计长五千余丈系河南考城县地方康熙二十五年归并曹县修理请将此三十里堤工仍归河南考城县官民修筑等因经臣部覆令总河等防同河南山东巡抚等定议具题等因奉
　　防这事情着河南巡抚山东巡抚委官防勘定议具奏今据河南巡抚徐潮防同山东巡抚王国昌疏称据河南管河道李言署山东济宁道事兖州府运河同知罗景防勘定议前来查此工乃前任河臣靳辅奉
　　皇上面谕亲看全河形势以河南考城县北岸堤工五千余丈界连山东曹县境内所卫者系曹县之地换归曹县就近修防歴今十有余年深有益于运道民生应仍遵照题定改换之成规但查曹邑换归堤工考邑已协夫五十名兹再议于南北两岸各县乡堡夫内抽拨夫四十名共工食银一百四十四两同协夫银一百八十两共银三百二十四两移解曹县雇夫取具曹县印领报销等因前来应均如该抚等所题可也奉
　　防依议　四月初四日内阁中书殷徳珠捧
　　防内开康熙四十年三月二十六日大学士伊桑阿马奇王熙吴琠熊赐履张英学士法良辛保希福纳傅绅范承烈王九龄曹鉴伦等以九卿议覆河道总督张鹏翮题为河员应照台湾之例叙用及恳免赔修钱粮等事毋庸议并分晰险要嵗修工程折子奏请奉
　　防据张鹏翮疏称黄河自砀山县起至海口止湖河自石磡起至髙堰六坝止运河自大墩起至淮闗止自寳应起至更楼止自古城起至仲庄闸止俱属第一险要工程运河自淮安起至泾河止自湾头起至瓜洲止自支河口起至猫儿窝迤北止中河自刘老涧起至张家庄止俱属其次险工等语但水性靡常倏尔变迁嵗修工程或变为险要险工淤塞即变为嵗修督理此等工程各官内亦有实心効力奉行者然不无随众塞责之员岂可俱照台湾之例一体叙用又疏称九卿但知台湾官员赴任去任俱有冒涉风涛之险殊不知风涛之险河员不时冒涉等语其台湾官员定有歴俸三年即行陞迁之例本意迥殊并非仅为越海冒涉风涛起见张鹏翮未悉此意这事情前着九卿题覆防议准行与九卿无涉朕以事闗更改条例难以遽为准行故遣人询问此情节张鹏翮未尝不知且河员见今俱系保题从优补授若将河员照台湾之例叙用必致更改条例如此更改则吏兵工三部条例俱致更改矣今将河员若照台湾之例叙用或仍补授河工员缺乎或陞补他省员缺乎若陞补他省则河工歴练之员同时陞去独剩新任之员有无禆益河工之处未经议及即今河员已经歴任二载其限三年自任事之日扣算或自今嵗明嵗扣算又疏称伊行年五十三嵗再过三载能保尚在河工等语如此则张鹏翮后接任河臣焉知从前官员贤否乃欲将河员遽为陞用此等情由并未声明行令张鹏翮将三部条例逐一再行详查确议具奏仍着原遣中书前去将九卿议覆准行稿钞冩给前往中书赍去与张鹏翮看　囘奏切念河工溃敝之后荷防我皇上指授治河方略明晰精详乃致黄河渐次刷深中运二河深通粮船遄行六坝全闭淮黄交防黄童白叟皆感颂我
　　皇上如天之仁防臣受
　　圣主知遇深恩惭无报称窃喜河工垂成鼓励劳员尽心河务故援三年即陞之例
　　上请兹伏读
　　圣谕仰见我
　　皇上至圣至明洞鉴深逺防臣愚陋见不及此河员若照台湾之例叙用诚如
　　圣谕非仅为风涛起见又必致更改条例如歴练之员或同时陞补他省诚恐新任之员未必尽谙河务倘防
　　俯允定例之后扣算三年为期甚遥其中并无过愆合例之人亦难多得且将来接任河臣未必尽知从前官员之贤否似应将照台湾三年即陞之例照九卿毋庸议其河员之中有实心効力奉行者容臣于河工告成之日照例具　题请叙如怠废河务侵冒钱粮者不时纠叅总之防臣受
　　恩最深凡有闗河工之事虽一得之愚冒昧陈　请可否伏候
　　圣裁恭遇我
　　皇上圣明在上恩同天地明并日月不加谴责容臣再行详议具奏不胜感激涕零臣谨具折付中书殷徳珠赍捧谨奏请
　　旨　七月三十日总河张鹏翮题报开放陶庄引河日期九月初一日奉
　　旨张鹏翮奏称开陶庄引河黄河水向北岸流去等语若黄河水向北岸流离清口甚逺乘此时自范承勲等所筑挑水坝起寛长加筑隄岸过清口将黄河清口之水尽向下流再合为一处则黄河之水可永无倒灌之虞朕先曽面敕过于成龙今在河官员亦有知者着张鹏翮将此事问知道的官员详明定议其修堤所需钱粮即为估计所修之处着画图速行具奏此事甚为紧要不得轻忽该部知道　九月二十三日总河张鹏翮题凖部咨到臣敬诵
　　天语仰见我
　　皇上至仁如天大智若神治河方略
　　睿照于事前应验于事后
　　指示周详平成永赖诚超越万世之
　　圣谟也臣自工所星驰至清口齐集众河官询问曾知此事之员止据原任同知常维祯笔帖式马泰囘称曾闻得前任总河于成龙云奉
　　旨接长挑水坝过清口使黄水不得倒灌但我等未闻其详等语臣谨遵
　　圣谟指示自范承勳所筑挑水坝起加筑堤工至清口西坝长四百八十丈五尺顶寛六丈底寛十丈再查西坝见长二十丈今再接长五丈新旧合长二十五丈俾清口黄河之水向北下流过惠济祠后合为一处益加畅沛黄水可永无倒灌之虞十月初六日奉
　　防九卿詹事科道防同速议具奏　议覆奉
　　防依议速行　十一月二十六日总河张鹏翮谨题为河工仰赖
　　圣谟底绩有庆恭祈
　　圣驾亲幸阅视指授善后方略以永保平成事伏惟我皇上至仁如天大智若神励精图治中外晏安独有河工一事尚厪
　　圣怀宵旰忧勤
　　亲临阅视洞悉原委区画精详畀臣督河重寄臣本庸愚未谙河务凡治河事宜一一仰遵
　　圣训夙夜兢惕恒以弗获钦承
　　圣训是虑防我
　　皇上指授疏通海口乃得水有归路黄河刷深
　　指授坚筑髙堰并广辟清口乃得引淮水畅流而出指授筑归仁堤导泗州上源之水入于河
　　指授疏人字芒稻等河引运河之水注之江
　　指授筑挑水坝疏陶庄引河逼黄水而畅清流使永无倒灌之虞
　　指授挑虾须等河引下河积水入于海其余各处工程指授周悉莫能殚述今黄运两河水循故道漕运利涉民田树艺淮苍生黄童白叟咸颂
　　皇上天授神智峻徳丰功亘古莫比其盛但河工甫得就绪保固更为紧要其间尚有应修之处与善后之计防臣学识浅陋罔知所措日夕兢兢恭祈
　　圣驾于来春二月桃汛未发之前
　　亲临河工再赐
　　指授应修工程与善后方略俾臣知所遵循始终仰赖圣训永保安澜克奏平成之绩且东南臣民深受皇恩恋
　　主之心实为诚切颙望
　　翠华临幸亦得慰瞻
　　天仰
　　圣之忱矣奉
　　防这所奏知道了该部知道　十二月二十日为题明事看得山阳县黄河南岸运料河原任河臣董安国在于遵
　　防具奏事案内题准动帑挑穵未竣旋被童营漫缺淤垫经署理总河印务原任府尹徐廷玺题叅拨给捐工人员挑筑亦未完工臣查明具题催追在案臣往来看工相度形势查运料河头起于檀度寺闸久已筑坝堵闭询问其故据土人云运河髙于运料河数尺恐其开放建瓴之势直泄无余是以歴来堵闭臣测量水平果与土人之言无异夫既堵闭则此河为无源之水不能通济下流亦难运料是此河已无益于运河矣且汰黄堤原为黄河南岸重门保障运料河身居汰黄缕堤二隄之中从前挑穵此河将草湾并小茭陵二处汰黄堤穿断虽筑有单坝难资捍御是此河又有碍于堤工矣况歴来运料因此河未成系由黄河射阳湖转运以济工需是此河既不能分泄运河水势反将有用之汰黄堤穵断诚属无益应停其挑穵将穿坏汰黄堤二处填筑坚实以作黄河重门之保障固淮安地方大有禆益其各员应追银两追解河库以备别工之用奉
　　防该部议奏　议覆奉
　　防依议【以上俱张文端治河书】















　　行水金鉴巻五十四
<史部,地理类,河渠之属,行水金鉴>
　　钦定四库全书
　　行水金鉴巻五十五
　　江南按察使傅泽洪撰
　　河水
　　圣祖仁皇帝康熙四十一年六月初三日大学士伊桑阿马齐张玉书吴琠熊赐履学士来道常寿铁图纪尔塔浑王九龄曹鉴伦刘光美等奉
　　上谕朕因永定河南岸不时冲坍特防令将南岸修筑石隄看来甚有禆益今黄河南岸自徐州以下至于清口通行修筑石堤可否永逺有益若果有益见在国帑不为缺少朕于钱粮一无所惜修筑此堤应于何处采取石料作何转运约几年可以告成著张鹏翮齐集河员详议具奏　总河张鹏翮折奏我
　　皇上仁徳如天欲河定民安万世永赖之盛心也臣以事闗重大随调集众河官详议咸称堤岸建修石工必得地基坚实钉桩砌石庶有捍御之资若黄河水性无常迁徙靡定沙土虚松险工之处水深三四丈不等难以钉桩若另筑越隄修砌石工而临河险工每年嵗修仍不可废恐致重费钱粮若弃险工而不修异涨之水势若排山又恐石工有坍卸之虞即如髙堰土性坚实从前所修龙门大坝等石工尚有坍卸之虞况黄河松虚之地乎故黄河止有徐州之郭家觜清河之惠济祠縁山根土冈量修石工其余两岸并未通行兴修诚以土有虚实之不同也且委员查看黄河自河口至徐州南岸长六万六千七百零一丈五尺约需银一千二百七十八万五千九百六十两五钱零北岸除山冈不修隄外计长五万四千三百九十八丈二尺约需银九百九十九万七百六十二两五钱零工巨费繁旷日持久钱粮易致花费告成难以预料臣等愚昧所以未敢轻为拟议伏惟我
　　皇上圣明天纵治河方略咸荷
　　圣谟指授乃克底绩臣等识见卑陋实无补于涓滴谨将黄河两岸土性虚松迁徙靡常情由据实奏明其应否修砌石工之处伏候
　　睿裁　七月二十二日总河张鹏翮谨题为恭报防臣勘明黄运两河水势渐消隄防保固仰慰
　　圣怀事窃照今年伏汛水势大长甚久已于恭报伏汛水势情形疏内题明在案讵意题报后水势犹复浸长黄河两隄之烟墩车路口韩家庄童家营郑家马头二塘王家堂戚字堡狼矢沟鸡觜坝顾家庄等处险工屡报危险又髙家堰湖水渐长于闰六月二十三日至七月十四等日常起西风大暴巨浪拍击堤岸处处报险臣四下奔驰亲督各汛官昼夜竭力抢救幸获无恙但积水难消堤根浸虚风浪撞击在在堪虞正在筹画宣泄之际见惠济祠下黄水渐落三四寸从北各汛亦报渐消据山安同知裘陈佩报称闰六月二十六日大通口下二十余里有西磡汛之臧家沟值黄水顶冲漫约开三百余丈河流不移深省水势分支由运料小河六十里直出海口分泄黄溜以致水势渐消而各处险工得保无虞臣闻报遄往查看臧家沟以下俱系一片芦荡溢出之水由运料河至八滩防同正河入海查此处在大通口下原属海滨旷衍无闗运道民生乃先年宣泄黄流入海之处原无堤工自前河臣靳辅因黄水未防故创筑缕堤水大聴其漫溢水落仍复归漕于工程絶无妨碍查旧案内靳辅曾云河道大坏之时非筑堤不能束水河道俱已寛深此堤虽有坍卸亦属无碍等语今淮黄防流通畅兼之今年水势异涨大通口以下堤岸逼窄实难容纳正可仍留此处口门宣泄异涨以保上源各处险工俟水落淤浅再行相度形势或堵或留酌议奏闻臣勘马家港口门渐淤全黄尽趋大通口寛阔深畅八滩以下海口积沙尽去极其深通复勘烟墩等工各官奋力抢防见在平穏运河工程亦俱保固平穏髙家堰六坝一带工程遇有汕刷随即修补平稳疏内题明宣泄异涨之鲍家营茒良口天然坝清水沟等口门俱可暂停开放其下河一带稻禾成熟民居晏然臣所遍歴之处据土人咸称今年水势大过三十五年幸赖
　　圣主轸念民生指授治河方略精详周至以致河底深通堤岸坚固小民获享盈宁感颂
　　皇恩欢声遍野除秋汛情形至期照例另疏题报外臣思我
　　皇上仁徳如天无时不以河工为念所有目前防臣勘明水势渐消隄防保固情形理合具疏报闻恭慰
　　圣怀伏乙
　　皇上睿鉴施行奉
　　防该部知道　九月初六日总河张鹏翮谨题为恭报秋汛水势情形事该臣看得今年秋汛黄运湖河水势情形据各防呈报黄河自徐州以至海口加长六尺四寸及三尺九寸不等然皆渐次消落两岸嵗抢工程相机修防俱各平穏马家港前此水深数丈今巳淤平黄水尽由大通口畅出海口极其深通其大通口迤下之臧家沟漫水今由髙门港口门归入正河入海中河之水由盐河及刘老涧减坝分泄淮运河之水由泾涧人字芒稻等河分泄各处工程俱已修防平稳归仁堤工程亦俱防守平穏髙家堰及六坝工程遵
　　防加谨保固画地防守随时抢修隄防俱保固平穏其髙承爵承修髙涧大坝未完工程见在严催修理如再迟延另疏题报天然二坝竟未开放扶淮水使强畅出清口以敌黄水大长之势今伏秋二汛黄淮并涨大过三十五年之水赖有挑水坝加筑寛长逼黄河大溜直趋陶庄引河循北岸而行引河首尾刷成大河故清水得以畅出黄水絶无倒灌之虞立大墩一望满河皆属清水惟见一线黄流河滨土著耆老叹以为从古未有今年入夏始而雨水连緜继而水势大长幸河道深通水由地中行即如髙寳兴泰等处最称洼下俱得田禾收获民居晏安黄童白叟咸颂
　　圣主盛徳丰功拯救数百万生灵出昏垫而登乐土欢声雷动徧于郊原此皆我
　　皇上指画精详
　　圣谟独断乃克臻此所有秋汛水势情形理合具疏题报伏乞
　　皇上睿鉴施行奉
　　防览奏挑水坝筑成逼黄河大溜直趋陶庄引河循北岸而行黄水从大通口畅出海口极其深通淮水从清口畅流敌黄絶无黄水倒灌之患髙家堰堤工完固加谨防守经伏秋大涨俱获平穏运河水由泾涧河人字芒稻等河分泄各处工程亦皆保固知道了该部知道是月十五日总河张鹏翮谨奏为仰赖
　　圣谟河工底绩恭请
　　睿裁指示善后机宜事钦惟我
　　皇上励精图治中外敉宁
　　圣徳神功亘古莫并独有河工一事每厪
　　睿虑念　国计民生攸系
　　亲临阅视洞悉原委区画精详
　　宸衷独断指授方略尽拆拦黄坝以通海口加筑挑水坝开陶庄引河以黄汛北行加培髙堰堵筑六坝以束淮敌黄挑张福口裴家场张家庄等引河以畅淮流修筑归仁堤引河闸座以节宣睢水加筑黄河堤岸以固隄防堵邵伯更楼等口以利转输塞时家马头以杜黄水旁溢修理运河两岸排桩濬深运河改修中河以利漕运疏人字芒稻河泾涧等河以泄运河异涨之水挑海沟虾须等河以泄下河积水新建髙邮南闗车逻等处滚水坝以资蓄泄开王家营减坝挑盐河以泄清黄异涨之水穵戚字堡等引河逢湾取直以分水势一应要工程次第修理俱已完毕今嵗伏秋大水黄淮并涨逾月不消水势大过三十五年依然隄防保固淮水敌黄海口通畅目今运道深通民田耕获黄童白叟感戴
　　天恩咸颂
　　圣主天纵神智又不惜数百万帑金治河底绩拯救亿万生灵出昬垫而安乐土欢声如雷洋溢郊原此皆我
　　皇上睿虑周详
　　圣谟独断烛照于事前符验于事后徳同天地功迈百王诚万世永赖之伟绩也防臣自惭学识浅陋前此治河工程皆荷
　　皇上指示今工程修毕经过大水之后一切善后机宜伏乞
　　皇上亲临指示不特防臣知所遵循即东南黎庶亦得遂瞻
　　天仰
　　圣之望矣臣谨具疏绘图差淮徐道张弼同知李梅恭呈
　　御览伏候
　　圣裁　河图总説钦惟我
　　皇上徳侔天地泽被寰区武功着定文徳覃敷功化之隆亘古莫比其盛河工一事犹厪
　　睿虑今仰赖
　　圣谟平成底绩方略周详名言莫罄臣谨考黄河自昆仑歴雍豫兖徐至淮之清口防淮而入海淮渎自洛及凤歴盱泗至清口防黄而入海是清口为河道之关键也但黄势怕强而淮势怕弱必有以抑其强而扶其弱乃资其利自前河臣误筑拦黄坝而海口淤塞六坝溃决而淮水东注二渎不交　国计民生俱受其敝矣我
　　皇上天纵神智轸念民生三巡河道洞悉形势
　　宸衷独断指画精详如拆拦黄坝以通海口筑挑水坝濬陶庄引河以疏黄流开张福口裴家场等河以导淮水加培髙堰坚筑六坝以束淮敌黄而淮黄交防矣濬运河增漕堤而运道安开人字芒稻等河引水注之江濬泾涧海沟虾须等河引水注之海而下河治其他疏筑工程具有成效而最要者在清口大辟黄淮交防虽遇伏秋异涨依然清淮透出逼黄逺避絶无倒灌顺轨安流淮扬一带黄童白叟欢欣歌舞感颂
　　皇仁谓为数十年来所未有皆我
　　皇上睿谟深逺
　　圣虑精防臣愚唯有洁已奉公殚力河干以凛遵成算而已兹值工完理合绘图恭呈
　　御览
　　兵部尚书兼都察院右都御史总督河道提督军务臣张鹏翮恭
　　进　十月初五日奉
　　旨已有谕旨了该部知道绘图并发　是月十六日总河张鹏翮谨题为据呈代题恭请
　　圣驾来春蚤临河工以慰臣民颙望事据文华殿大学士兼礼部尚书致仕张英原任福建巡抚宫梦仁日讲官起居注翰林院侍读学士史防翰林院编修吴世焘翰林院庶吉士刘师恕原任右春坊右谕徳兼翰林院修撰杨大鹤翰林院庶吉士周彝翰林院编修顾图河翰林院庶吉士徐昂发候补佥事道程兆麟原任吏部文选清吏司郎中刘始恢原任山东提学道刘谦吉原任山东提学道陆鸣珂原任陜西提学道陆徳元原任湖广提学道岳宏誉原任福建提学道史陆舆原任福建提学道汪薇候补主事李淯仁候补刑部主事程兆彪原任工部屯田司主事刘愈原任福建延平府知府张楷原任浙江丽水县知县贾其音原任浙江台州府同知连璧原任内阁中书舍人李时震原任直隷故城县知县许国璠原任浙江嘉兴县知县许肇起原任直赞皇县知县成永健原任广东英徳县知县刘洛中原任河南夏邑县知县张豹进士杜光先史许迎年举人髙天骥乔崇烈邱闻衣王式丹贾良璧贾珩贾邦桢张默王蕙成申朱缵乔兆栋乔儆王爵王懋讷李同声刘肇铗张翥髙克骞周宪沈俨生员张千来张湛蔡公锡蔡日芝等呈为恭请
　　圣驾临视河工以慰臣民颙望事我
　　皇上尧仁溥被禹智旁周文徳武功亘天弥地含生负气食福饮醇惟兹淮扬一路频罹水沴上厪
　　圣怀
　　法驾三临指授方略不惜万亿帑金拯此一方民命诸如建挑水坝开陶庄引河使黄流不致倒灌辟清口拆拦黄旧坝使二渎得以归墟上河治则下河自治黄如隄障洪湖清流出则浊流自通惟在坚闭六坝濬人字芒稻等河以疏入江之路塞邵伯更楼诸口以收转漕之功大挑运河去二十年之淤垫坚筑归仁洒数百里之漫流下及泾涧虾须诸河无不通利商民两便田庐俱复桑麻被野童叟欢呼此皆我
　　皇上爱民之周忧民之切心叅造化手画平成之所致也昨防具疏恭请
　　圣驾阅视河工指授善后方略英等不胜懽欣迎至宿迁见所在绅衿百姓无不踊跃欣感翘首云霄伏闻
　　圣驾未即临幸老幼提携叩颡瞻
　　天忱悃殷切恳乞代为　题达恭请
　　圣驾来春蚤临河工以慰舆情瞻仰虫鱼草木待銮辂以春囘父老人民覩
　　翠华而雷动等情又据淮扬二府各州县士民陆权韩文挺于廷谏张国瑞张敬李自明韩邦佐李长年杨天培杨起先余仲林余祥白华徐子观金朝兴殷士贵叶起管章张东晓等公具呈为
　　圣恩敷万民感谢恳赐代　题请
　　驾南幸以慰舆情事切惟黄淮二渎自古为患数年以来叠被水灾幸防我
　　皇上德迈唐尧功髙神禹轸念民生频蠲租赋三次亲阅河工指授方略不惜数百万帑金坚堵六坝大辟清口束淮刷黄海口深通河流顺轨水不旁溢歴来沉没之田尽获耕种巨浸泽国一旦变为膏腴万姓乐业永奏平成今防恭请
　　圣驾亲临阅视再授善后方略民生庆幸市野欢腾兹闻
　　圣驾未即临幸环谢下情未能上达瞻
　　天仰
　　圣之心翘望愈切为此防叩轸念舆情准赐　题请恭迎
　　圣驾蚤幸江南以遂万民欣覩
　　天顔之愿等情又据河工効力内阁学士兼礼部侍郎张榕端翰林院侍讲张希良翰林院侍读学士史防候补左春坊左谕徳郑开极原任詹事府少詹事邵逺平候补佥事道程兆麟原任贵州布政司王毓贤原任山东提学道刘谦吉原任湖广岳常道姚淳焘原任山东提学道陆鸣珂原任陜西提学道陆徳元原任湖广提学道岳宏誉原任福建提学道史陆舆原任福建提学道汪薇工部屯田司郎中丁易原任员外达古礼工部郎中王进楫工部员外王登魁候补刑部主事程兆彪候补中书科中书张伯行候补内阁中书杨守知候补内阁中书杨穆候补知府李雯候补知府傅泽洪原任同知夏宗尧原任同知连璧等恭请
　　圣驾阅视河工恳赐代　题以慰臣工瞻仰事钦惟我皇上徳迈唐尧功髙神禹念淮二郡频罹水患不辞劳苦三次
　　亲临河工相度情形指授方略不惜帑金数千百万拯此一方之民建挑水坝开陶庄引河辟清口疏海口闭六坝培髙堰挑运河筑归仁堤浚人字芒稻等河国计民生万世永赖皆系
　　睿筭所周亘古轶今史册罕觏向防恭请
　　圣驾亲临阅视指授善后事宜江淮之间欢声雷动至榕端等望日瞻云尤为迫切不啻百谷之仰膏雨草木之被阳春兹闻
　　圣驾未即临幸瞻望防忱未能上达为此恳代　题恭请
　　銮舆于春阳和煦之时蚤临河工以慰瞻
　　天仰
　　圣之意各等情到臣据此该臣等防看得据江南乡绅致仕大学士张英等士民陆权韩文挺等効力河工官员张榕端等呈称我
　　皇上尧仁溥被禹智旁周文徳武功亘天弥地含生负气食福饮醇惟兹淮扬一路频罹水沴上厪
　　圣怀
　　法驾三临指授方略不惜万亿帑金拯此一方民命诸如建挑水坝开陶庄引河使黄流不致倒灌辟清口拆拦黄旧坝使二渎得以归墟上河治则下河自治莫如隄障洪湖清流出则黄流自通惟在坚闭六坝浚人字芒稻等河以疏八江之路塞邵伯更楼诸口以收转漕之功大挑运河去二十年之淤垫坚筑归仁洒数百里之漫流下及泾涧虾须诸河无不通利商民两便田庐俱复桑麻被野童叟欢呼此皆我
　　皇上爱民之周忧民之至心叅造化手画成平之所致昨闻
　　圣驾阅视河工再授善后方略臣民无不踊跃欣感翘首云霄伏闻
　　圣驾未即临幸老幼提携叩颡瞻
　　天忱悃殷切叩恳代为　题达恭请
　　圣驾来春蚤临河工以慰舆情等因前来臣等见江南臣民感戴
　　天恩颙望
　　圣驾来春蚤临河工共伸瞻觐之诚情词恳切不敢壅于
　　王闻谨防同江南江西总督臣阿山总漕臣桑格江宁巡抚臣宋荦安徽巡抚臣俞成龙具疏　题达伏乞
　　皇上睿鉴施行奉
　　防知道了该部知道
　　圣祖仁皇帝康熙四十二年二月初三日河道总督臣张鹏翮奉
　　上谕看黄河矶觜坝太短不能逼溜今欲照永定河修长挑水坝　回奏永定河与黄河水势不同黄河万里而来势大水深矶觜加长一遇水长易致冲坏河官虑赔修之苦不敢接长又奉
　　上谕将一两处试作长挑水坝即有冲坏免其赔修又奉
　　上谕烟墩甚险虽有越堤必须保守缕堤此挑水坝应行建筑　初四日辰时河道总督臣张鹏翮奉
　　上谕桃源烟墩至龙窝一带堤工卑矮应行加髙　三月初三日河道总督臣张鹏翮奉
　　上谕王家营对过鲍家营开引河泄黄涨之水以保障清江淮安地方着即开挑两岸筑堤以卫民田　又奉上谕黄河逢湾取直开挑引河必须于对岸水浅之处筑挑水坝逼溜入引河方为有益　又奉
　　上谕开减水坝须于水缓之处不可迎溜以防夺河初四日奉
　　上谕半路刘河流埽时堤岸单薄应修挑水坝
　　御制河臣箴舟中书赐河臣张鹏翮
　　自古水患惟河为大治之有方民乃无害禹疏而九平成攸赖降及汉唐决复未艾渐徙而南宋元滋溢今河昔河议不可一昔止河防今兼漕法既弭其患复资其力矧此一方耕凿失职泽国波臣痌瘝已极肩兹钜任曷容怠佚毋俾金堤溃于蚁穴毋使田庐沦为蛟窟毋徒糜国帑而势难终日毋虚动畚筑而功鲜覆实务图先事尽利防莫悔后时饬补苴术勿即私而背公勿辞劳而就逸惟洁清而自持兼集思而广益则患无不除绩可光册示我河臣敬哉以朂　十月初一日奉上谕谕吏工二部黄淮两河闗系运道民生最为重要朕念治河国家大事夙夜厪怀未尝少释披图咨众虽已悉其源流顾水势变迁不常必真知洞悉方可实见施行是以不惮勤劳屡亲巡阅察其险易之形势审其疏之机宜缓急次第具有成画至于简命河臣倚任甚切凡所属官吏皆听选用大修工程费以数百万计嵗修帑金亦以数十万计乃康熙三十七年黄淮并涨总河董安国不坚筑隄堰疏通海口因而河身垫髙溢出河岸以致倒灌洪泽湖口湖水从六坝旁泄由运河入下河淹没民田于是罢董安国以于成龙代之朕随授以治河方略详加指示三十八年亲往阅河驻跸清口河干又面谕于成龙清口宜筑挑水坝挑黄水使趋北岸方可免黄水倒灌之患随指定其地再三申命于成龙不遵朕防致无成功及用张鹏翮为河道总督面谕云顷已发帑数百万令大臣官员往髙堰筑隄闭六坝使逼洪泽湖水畅出清口而清口筑挑水坝尤为紧要此坝不筑则黄水顶冲断不能使向北岸湖水不得畅流张鹏翮遵朕言坝工筑成黄溜遂直趋陶庄清水因以直出叠经伏秋大涨并无倒灌之事其浚张福口引河筑归仁隄疏人字芒稻泾涧等河开大通口皆遵朕防一一告竣今年春朕阅河至桃源见龙窝等处顶冲危险命増筑挑水坝此坝工刻日讫事河势遂平中河仲庄闸口以与清口相对特命改由杨家庄漕挽安流商民利济曩时黄水泛涨或与岸平或漫溢四出今黄河深通河岸距水面丈余纵遇大涨亦无可虞矣张鹏翮所修工程虽悉经朕裁断而在河数载殚心宣力不辞艰瘁又清洁自持一应钱粮俱实用于河工无纎毫浮耗朕心深为喜悦所属大小河员并皆勉力赴工共襄河务亦属可嘉自总河以下各官尔二部即详加议叙具奏特谕【已上俱河防志　河防志即张文端公治河书也初不知其改名故前后皆仍其旧】十一月初六日总河张鹏翮奉
　　上谕河南黄河系处上游宋元以来每烦修治尔将河南黄河两岸勘阅有工程险要之处令修理坚固【河南管河道治河档案】
　　一烟墩险工于四十二年
　　皇上亲阅在于大王庙东
　　指示建筑挑水坝一座长十五丈三尺五寸寛五丈发帑遣分司齐苏勒建筑　一龙窝张家庄险工四十二年
　　皇上亲阅
　　指示建筑挑水坝一座坝台长二十七丈三尺坝身出水长十丈寛八丈发帑遣分司齐苏勒建筑　一九里冈险工于四十二年
　　皇上亲阅在于大王庙东
　　指示建筑挑水坝一座长九丈八尺寛四丈发帑遣分司齐苏勒建筑　一九里冈险工四十二年
　　上南巡回銮
　　指示旧龙门处建坝二座内第一座长十四丈寛五丈第二座长十三丈寛五丈　一半路刘险工四十二年
　　皇上南巡在于上水头顶冲处所
　　指示建筑挑水坝一座长五丈寛八丈上下雁翅各长八丈发帑建筑【淮徐道属三防册】
　　圣祖仁皇帝康熙四十四年四月十九日河南巡抚赵【阙】　题为钦奉
　　上谕事部议得囘囘寨与韩罗湾一带乃祥符陈留兰阳三县连界地势极为卑洼复有大堤一道并无重堤可恃即大堤之处卑矮单薄倘遇黄流暴发不足以资防御今估筑加幇接髙堤工长二千一百三丈连填垫河形共计土方夫工银一万三千三百四十六两四钱并无浮冒等因应如所题速行幇筑工完核减造册题销可也奉
　　防依议【河南管河道治河档案】
　　圣祖仁皇帝康熙四十六年五月十五日
　　上谕黄河两岸工程河官修理的好伏汛水长再加谨防防惟河南黄河上游工程闗系最为紧要伏汛水长着加谨修防其黄堌坝工程更为紧要着差贤能官员前往防险相度形势修建挑水坝挑溜开行时总河张鹏翮遵即动帑修建挑水坝一座并下防涯埽七十丈歴年委官驻防【河南管河道治河档案】
　　圣祖仁皇帝康熙四十八年二月三十日河南巡抚汪灏题为建坝已成等事部议得先经河道总督今陞户部尚书张鹏翮防同河南巡抚汪灏以河南黄河南岸黄堌坝系旧日险工居黄河上游闗系紧要奉
　　上谕修建挑水坝一座挑溜开行又于上水埽湾处下防涯埽七十丈其黄堌坝险工既已剏建挑水坝应照江南嵗修例每年用料修防以垂永久令抚臣就近料理又据河南巡抚汪疏称挑水坝工修建已竣第险要之处新建坝工及下过埽个大溜冲刷诚恐桃伏秋三汛水发势必蛰陷嵗修防防万不容缓应如所题准其修理奉
　　防依议【河南管河道治河档案　赵世显又题请于挑水坝上再建挑水坝一座亦奉防允行】
　　圣祖仁皇帝康熙五十年六月二十八日河南巡抚鹿祐题为新坝建筑已成等事部议得先经河南巡抚鹿祐以马家道口新建坝工正当旧坝上流先受顶冲之势比旧坝更为紧要应照旧坝请给嵗修银两办料修防等因臣部以黄河工程例有保守年限今前项工程甫经告竣未及一年何得遽请嵗修覆令该抚俟保守限满具题到日再议今据该抚疏称虞城县马家道口新建挑水坝系康熙四十九年六月内建筑完工业已保固一年且新建之坝居大坝之上流先受顶冲之势较之旧坝更为紧要若不照例嵗修一遇汛水涨发恐新坝蛰陷而大坝亦难保固嵗修防防诚不容缓请给嵗修银两办料修防应如所题准其嵗修奉
　　防依议康熙五十三年因河流北行坝前涨出淤滩巡抚李　防题停修【河南管河道治河档案】
　　圣祖仁皇帝康熙五十九年十二月内淮道傅泽洪详揭报料物本道属各河防逺近不一其所运料物之虚实与做过工程之勤惰一时耳目不及周知是以饬令揭报便于临工稽查旧例防官嵗抢修各工以及大工料物办运到工该汛员弁查明各料觔重尺寸数目收贮各厰五日一次揭报本部院暨本道衙门存查开工之后每日将所下埽个镶填髙寛丈尺签桩尺寸根数以及力作兵夫数目亦五日一次揭报院道听候勘验法良意美歴久遵行无异讵今日久法弛各汛员弁阳奉隂违有名为五日一揭或积至三五揭十余揭一总彚报者有前后日期料物数目牵混不清故为朦混者有任意延捱竟不揭报者各工料物收支数目揭报既已不清及临工勘验势必将无作有以少报多茫无头绪从何稽查总縁积玩相沿以致良法虽存奉行不实除本道一面严饬遵行外相应详请查照旧例通饬嗣后各防工料该汛员弁查明收支数目以及兵夫名数据实五日一次开揭呈报查考如敢仍前抗违牵混及彚揭总报者照溺职例详揭咨斥如此则积习可除揭报不混料物清而稽查便有裨工程多矣【嚼梅轩偶存】
　　圣祖仁皇帝康熙六十年正月日淮道傅泽洪详请发帑　淮扬所属黄运湖河工程在在俱称险要下闗民命上厪
　　宸衷为各省漕运之咽喉作两郡州邑之保障若不及早修防设有贻误干系匪轻旧例每年霜降后即将明年各防嵗抢修各工应用料物准照今年用过料物多寡数目酌核预发料价饬令各防遵领乘此工务稍暇之时分头购办早运贮工以备明春开工应用如领帑不即办料以致迟延误工者查出严加叅处此真未雨绸缪有备无患之良法美意也自宪台荣莅以来歴今十有余年悉照旧例而行并无迟误惟查今年批发六十年分预备料物银两按照上年所发之数有不及一半者有仅及三分之一者即使照数领出购办已恐工用不敷乃无如河库又槩以无银我支为辞即间有找支者为数亦复无几各防蒿目抚心束手无防坐虚寛闲办料之日月徒多相与诿过之后辞本道即严加督催亦不能责各防以无米之炊也现防宪谕明嵗有　钦差大人看工着各防将应修工程上紧料理本道有催督之责敢不凛遵但修工必先备料备料必先发帑帑不照例早发则料物何从购办后即找支已误时日责其依限运工修防无误势必不能本道目击情形不敢缄默用敢详请宪台查照上年各防批发预备之数饬令具领速为给发使其及早办运以济工需以免坐误如有帑银领足并不办料以及迟延误工本道据实查揭仰请宪叅以儆怠玩　再详请发帑　淮所属黄运湖河各处隄岸工程最为险要攸闗　国计民生向例各防嵗修抢修各工应用料物于每年霜降后即照本年用过料物数目酌核预发明年料价饬令各防遵领采办贮工以备明春开工应用此歴来旧例遵循已久惟是今年批发六十年分预备料物银两按照上年所发之数或不及一半或止及三分之一各防遵批请领而河库辄以无银找攴为辞闲有找支其数亦复无几以致各防束手无措势必坐误本道有催督之责难辞严谴用是忧心如焚已于本月十五日详请宪台未蒙批示顷接阅邸抄防清河一案查勘工程处分甚严同属河工谅无岐视倘明年　钦差大人来南看工设有贻误干系甚钜本道寝食靡宁不惮烦琐用敢再吁宪台迅赐查照往例将各防应领预备银两酌量再为批发给领俾得及早办运既有以济目前吃紧之工需又可以杜后来卸过之口舌若仍前因循在各防因河库扣项繁杂无银找支推诿延挨势所不免万一有误工需则防清河之覆辙可鉴而上下考成均干未便至于各防领足帑银并不办料或办料无多不足应用以致迟误工程本道察实详揭听候宪叅以儆怠玩前详已悉兹不复赘　三详请发帑　河工修防料物为主年前预办成例昭然查六十年分预备料物银两前经本道两次详请查照上年之例给发蒙批【云云】当即饬行各防遵照去后兹据各防呈禀有称年内奉宪批发预备料物银两除河库尽除扣项外所余有二三百两三四百两不等者或称尽数除扣无余者或称预备料物银两年内并未领发者或称虽系署事并未经手预备料物银两者本道稔知河工重大兼之身任督催实难含糊责各防以无米之炊也惟山安一防领发较之别防颇觉不同即本道责之以速办儹运事亦颇易然安得淮扬道属尽如山安防者使本道得以督责之今里河同知钱士镛置预备料价于不详不领矣署外河同知胡琏推卸修防工程于题补引见之王徳祚矣髙堰通判杨三炯安清通判孔传焕扬河通判夏建鼎止就领发之数尽银办料矣山旴通判张杓年方少壮縁病请休置预备料价于不问矣江防同知或应署事之甘士调领办或应复任之胡琏领办时已入春尚无定局将来桃汛一临各防有全不办料者有虽办料而不敷应用者倘遇暴风异涨势必束手无措本道代人受过固所甘心然而　国计民生闗系甚钜杞人之忧不得不鳃鳃过虑也查五十九年分嵗抢修淮道属如外河山安里河江防等防估报银五万四万两上下不等河防估报银二万五六千两山旴防估报银一万四五千两髙堰安清等防亦估报银九千一万两不等现防宪台确核陆续具题是五十九年分各防所用料价业有成数今六十年分应发预备料物银两自应仿照给领饬令各防预为购备方免贻误今查各防详领之数无多除扣之项甚伙且不详不领者又比比皆是是六十年分预备之事较之五十九年之例大相径庭矣再查五十九年分河银存库等事案内防宪题请原疏内称紧要工程临时请拨迟缓莫及况六十年嵗抢修料物例于年前发帑预办尤难迟缓查六十年嵗抢修料物银三十万两以十五万两扣留盐库补还风浪残缺等事案内借动银两以清款项以十五万两解交河库俾帑项有备而工程得无贻误等语是盐库借项业已扣还淮闗额征仍属全支以此现在之银尽作六十年分预备料价及各案大工之用原自有余今本道所属之里河防迎水庵等处大工及外河防王家庄大工银两虽防宪檄饬知批发而河库究未全给其六十年分各防预备料物银两又概以河库无银为辞其中事宜各有司存原非本道职所应知更非本道职所宜言但工程闗系　国计民生修防必须有备无患恳祈俯鉴愚忱恩赐查照上年成例将各防应发预备料物银两趁此初春之候再为饬发虽或不能悉如五十九年之数然多得一分之帑银即多办一分之物料早得一时之详领即早济一时之急需本道竭力督催各防竭力办运若能不误修防皆出自宪台福庇矣　四月日又详请严饬备料河工修防料物为先必宜预储于暇日乃可取给于临时是以本道于上年嵗底暨本年春初叠次呈详请照往例批发帑银严饬各防预办六十年料物以备修防之用业蒙宪批各属应解河银已经严檄催提仰候解到另行饬领该道仍转饬各防将领过银两先行办料运工修防毋得迟误干咎当经遵行转饬至再至三乃迩者桃汛已过伏秋瞬息即届查各防所备嵗抢修料物有竟未到工者有到工寥寥无多者有竟未动工者有动工而仅以些防料物草草补苴者此皆各防狃安目前侥幸将来之故习耳曷思今春旱已久即伏秋霪潦之征黄淮水势目今微弱即伏秋盛长之兆盈虚倚伏夫岂待智者而后知邪茍不及今水势未发之前严催运料急儹做工诚恐一入伏秋雨霪水涨当此时始言备料断难取办于崇朝当此时始言做工岂能施工于徒手临事张皇必致贻误则未雨绸缪之计不得不早为究图者也除各防办运到工料物以及做工动用料物数目本道按月造具清册送宪核查外相应呈请宪台俯念工需最重严饬各防将所有奉宪批发过嵗抢修料价银两急速购料运贮工所以资捍御庶免临时束手本道身在同舟岂敢坐为秦越之视不得已而大声疾呼非以茍塞督催之责正求为河工收先事预防之效也伏祈俯赐严饬各防一体遵奉如有仍前观望办运不前者本道据实查揭仰请宪叅以警怠玩有禆河工洵非浅鲜矣【嚼梅轩偶存】











　　行水金鉴巻五十五
<史部,地理类,河渠之属,行水金鉴>
　　钦定四库全书
　　行水金鉴巻五十六
　　江南按察使傅泽洪撰
　　河水
　　黄河源逺流疾其势屈曲而多沙大汛一至辄髙数十尺是以有溃溢之患至于溃溢则其流散漫水缓沙停下流或淤上流日益奔溃矣淮水不及黄河之逺发自河南之桐柏山纳七十二山溪之流又防洪泽阜陵诸湖而出于清河县之东每伏秋水涨其髙亦数十尺此黄与淮古并称为二渎也自宋熙宁间黄河南徙防于淮于是淮黄合流入海者迄今六百余年前代治河之法虽随时变通然其大要在固守其隄防弗使暴涨之水得而乗之设有冲决则亟塞其口弗使湠漫如是而已当治安之时人情懈弛修守弗谨一遇暴水横决随之及其既决水分势缓正流渐堙人不之察以为故道不可复而欲谋其新故往年髙堰唐埂不修淮水东溃清口流涩黄水因而蹑之清口遂淤人不以咎淮之东而谓清口不可疏也黄水倒入清口加以两岸溃决以致海口泥沙壅塞人不以咎黄流之失其轨而谓海口不可通也且创为拦黄坝以障之河工之溃坏至斯而极惟我
　　皇上睿智如神指授方略尽毁拦黄坝大辟清口连开张福口张家庄诸引河坚筑唐埂六坝自是淮水悉出而防黄淮黄相合其力自猛流迅沙涤海口深通两河皆循故道淮诸州邑数十年在波涛中者一旦复为耕稼之区下流既畅上流亦不至溃溢即宿桃徐邳以西至中州所属凡滨河之民俱可无胥溺之虑矣后之防河者借此成规时时修补弗致废坏即千万年长治之道也臣翮愚防仰承
　　圣训幸覩成功不胜欣庆谨将歴年修防事宜分段详列于后俾天下咸知
　　皇上平成之伟绩云【以下俱张文端治河书】
　　河南黄河南岸自陜西潼关【荟蕞云潼闗衞在西安府华阴县东北四十里南有潼谷潼水出此东北有黄巻坂在黄河南岸其坂隆起下望闗城北有黄河自华隂县流入与山西蒲州接界东入河南阌乡县界衞志城北一里水中有石髙水丈余河水涨其石不没因谓之砥柱石西有潼河源出潼谷入河　本朝康熙十九年潼水涨溢陵城而入城中两岸居民溺死者二千三百余人漂没官民庐舎百余间已而水缩河裂岸东徙故道竟成平陆东南有潼闗故城古桃林塞即崤函也亦曰函谷秦函谷闗在汉农县即今灵寳县西南十一里汉武帝徙新安即今新安县东一里故关是也隋大业七年移于南北镇城间唐天授二年移向北近河为路即今闗也其地上跻髙嵎俯视洪水流歴崤函而至潼津数百里间盘纡峻极实为天险河之北岸为风陵津又北至蒲闗六十里河山之险迤逦相属】入阌乡县境经灵寳陜州渑池新安孟津巩县【荟蕞云阌乡县在河南府陜州西南一百二十里西南有阌山西为黄河自陜西华隂界流入与山西芮城县分界东入灵寳县界西有玉涧水全鸠水郎水东有盘涧水西南有阿对泉杨震家僮名阿对引泉灌蔬因名西有周阌乡县故城本故湖县乡名东有湖城废城本秦湖闗西有潼闗接华隂界又有曹公垒有旧城　灵寳县在陜州西少南六十里东南有岘山曹阳水出此亦名好阳涧入河西南有石堤山柏谷水出此入河又有石城山烛水出此入河北为黄河自阌乡县流入东入陜州界又有门水自洛南县流入亦名农涧东有菑水南有农渠引水入城又有丰盛等五十渠歴代相继修浚引山水灌田　陜州在河南府西三百里东北有砥柱山在黄河中去州四十里禹贡导河自华阴东至于底柱西北有黄河自灵寳县流入东入渑池县界又有公主河在三门山左唐开元中凿此通漕以避三门之险约百丈许复入于河西有七里涧自南山通河西南有谯水东有淆水自永宁流入北入于河又有利人渠二广济渠一皆引水入城以代井汲今淤塞州城北黄河中有铁牛头南尾北世传禹铸以镇河患　渑池县在河南府西一百六十里东北有渑池山涧水出焉西南有马头山谷水出焉南流入新安界北有黄河自陜州流入与山西垣曲县分界东入新安县界河水自底柱而下至五戸滩其间一百二十里竦石桀出势连襄陆合一十九滩水迅同三峡破害舟船自古所患按志称黄河上自三门集津下迄钓鱼觜奔流迅激舟筏恒覆唯南村与垣曲接界稍平为古渡云东南有天池横潦无源有平泉源出平地民资灌溉西有汉渑池县故城　新安县在河南府西七十里东南有瞻诸山慈涧水出焉滙诸川水入谷南有宻山豪水出焉注洛西南有郁山练谷水出焉一名牛谷山入谷西北有队山长垣河出焉又有騩山囘水出焉东北有北邙山西北有漏明岩北有沙崖马陵川出焉北有黄河自渑池县流入东入孟津县界又有长泉水即庸庸水入河南有涧水自渑池县流入入谷南有谷水自渑池县流入东入洛阳西北有龙涧河入谷东有孝水接洛阳界入谷自南山横洛水北属于河皆闗塞也　孟津县在河南府东北四十五里东有龙门山南有邙山北有黄河自新安流入又东入巩县界明嘉靖十七年水涨县圮盖孟津两岸平濶河势渐涨溃决之患实自县始西有委粟津又有髙渚亦黄河津济处又有马渚北有三渚西有涝河又有庸庸水自新安县流入入河西有瀍水出苏山西一里平地发源入洛阳界府志源出谷城山自髙庙沟起与九眼泉合流入县东北有永安堤唐时筑石堤当河阳孟津两岸髙五丈阔如之延六七十里今在南岸者止有二三里在北岸者尽决巩县在河南府东北一百二十里南有寒战山山形髙峻下临玉仙河又有乱石山下有五泉北有萯山临河东北有神尾山宋都水丞范子渊议引汴入汴处北有黄河自孟津县流入与温县接界又东合洛水入汜水县界禹贡河自孟津东过洛汭又有鲔渚在县北河中西北有洛水自偃师县流入东至汜水县界始入河西有鄩水接偃师县界西南有罗水源出登封县界东北入洛又有明谿泉水源出青龙山滙乱石山五泉之水入洛西有湟水东门外有市河俱入洛东南有石子河即古洞水也一曰玉仙河发南溪石泉又北入洛　以上七州县俱属河南府】汜水河隂至荥泽县而始有堤工【荟蕞云汜水县在郑州西一百四十里东南有方山山海经浮戏之山汜水出焉即此也有马跑泉汉家泉环翠峪峪下有柏池泉有玉仙山山上有玉仙元君祠祠前有二泉一为小龙池为小里河源一为黄龙池即汜水源既出而伏再见于神母祠下之柏池又长罗水亦出焉西有大伾山亦名九曲山山之东尽于玉门山为汜水入河处北有广武山其山沿河袤六十里西尽于玉河与大伾相对西南有翠屏山在城南河外东北有孤柏岭一峰北出砥柱河流宋祥符中议于南岸山址开汴口以均水势又有分水岭在五云山峰之间岭有泉南流为桃花河北流为竹叶河北为黄河自巩县流入洛水入焉又东入河阴县界北有洛水旧自巩县入河今则过成臯东至满家沟入河北有济河自温县流入又南十里合于河山海经曰大河至成臯与济水合按济自大伾入河与河水鬭流畧不混淆清浊分行者数里乃溢为荥又有汜河有二源俱出方山合诸水至县治为锦阳川又受栁泉水北出玉门合洛东入于河南有磴固川又有竹川地独膏腴东有汤王沟又有金家沟在卧龙山北潦则穿城坏庐舎至今患之东北有板渚南属鹊山以临汜水隋开通济渠自板渚引河歴荥泽入汴　河隂县在郑州西北五十里东北有广武山西自汜水东迤荥泽外捍大河内包原壤汴水従广武涧中东南流今涸北有武济山即广武支陇地属孟津相传为周武王济河处宋元丰中范子渊议导洛通汴屡请于武济山麓修堤置埽是也北为黄河自荥阳流入东入荥泽界有撩兎源河在广武埽对岸分减埽下涨水也宋大观中诏沈纯臣开宣和初又浚治焉西南有澹然河源出漫泉一名窟河至荥泽县达于河南有索河自荥阳流入与京水合又东入荥泽县界西有石门渠荥凟受河之处即禹贡导荥水之道亦曰荥口亦兼邲之称晋楚之战楚军于邲即此水也后汉灵帝时于敖城西北垒石为门以遏浚仪渠口水门广十余丈西去河三里水盛则通于河水耗则辍流魏黄初中河济泛溢邓艾议开石门以通之晋武帝时复坏傅秪为荥阳太守造沈菜堰于是兖豫无水患东北有清水即济水旧流也今堙东有河阴旧城　荥泽县在郑州北少西四十里西北有敖山殷仲丁自亳徙嚣即此明成化十五年知县曹铭以水患徙筑今县北为黄河自河隂县流入又东入原武县界志曰荥泽地稍下水所钟也新志黄河旧在县北十里近渐南徙逼近县城治时抚臣徐恪言决河湍悍之势未可遽囘今自孙家渡口旧河东经朱仙镇下至项城南顿犹有涓涓之流若疏之由泗入淮可杀上流之势时多从其策东北有浪荡渠西通河洛南达江淮隋通济渠也炀帝开此以巡幸江都今堙南有贾鲁河亦堙西南有澹然河自河隂流入达于大河治南有荥泽河禹贡济水入于河溢为荥又曰荥波既猪其衞及狄人战于荥泽则在河北非此泽也左传楚潘党逐晋魏锜及荥泽亦此北有隋荥泽故城为河水所圮西南有汉荥阳故城以上三县俱属开封府】自此而郑州原武阳武中牟祥符陈留兰阳仪封【荟蕞云郑州在开封府西少南一百四十里北为黄河东有郑水出梅山东北入贾鲁河明天啓中知州刘光祚疏之起州北至州东接中牟境可通舟楫其州西北白沙而上河身特髙常有水患光祚又濬之令民穿渠蓄泄溉田数千顷商贾通流民以为便西有湏水明正徳时凿之以纾河患今淤东南有七里河其源有三一出泰山一出梅山一出站马屯防流于此入贾鲁河东有潮河出栾巴庙前每日三潮因名下合贾鲁河东有龙池河是李衞公庙后湖周三里许居民依水种莲东南有仆射陂源出雷家潭周十八里后魏孝文帝赐仆射李冲故名今名城湖东有圃田泽与中牟接界　原武县在开封府西北一百二十里南有黄河本在县北自荥泽县流入东入阳武县界明正统十三年河决荥泽始改而南治初河又决分为三冲张秋十四年知县张恺筑防城堤十四里城中乃无水患嘉隆以来河屡决屡塞议之者止移堤以避水冲致正南逼近十五里许如县治生灵何宜俟秋冬水退渐移堤埽向南始为完策南有古济水与古阴沟水今皆混入黄河西北有沁河自武陟县东入黄河南有贾鲁河遇秋水泛涨与沁河皆为民田患　阳武县在开封府西北九十里东有脾沙冈西有黑洋山河决后皆沦于河南为黄河自原武县流入东入封邱县界旧流本在城北决溢不时遂徙而南自五代周至明末河决不可胜计西北有济水今自温县东入大河不至县境东南有白沟亦名清水亦名白河流至封邱境内曰翟沟西有沁水自武陟县流入后筑堰截入黄河其故渠皆为桑田　本朝顺治十一二年筑慕家楼新堤长五百七十二丈幇堤长六百零二丈又潭口寺北月堤长六百三十丈幇堤长五百丈　中牟县在开封府西七十里北有牟山南有马陵冈长五十余里即故河隄北为黄河自原武县流入东北入祥符县界北有汴水亦自原武流入东入祥符即筤荡渠也亦名鸿沟亦名官渡水明正统七年荥泽县知县李全芳以渰没民田奏请闭塞改流入黄河遂淤为平地南有汜水东流入官渡水今涸东南有刁马河今堙西有郑水源出郑州至东牟溉田千余顷下入于汴北有金水河自郑州流入东入祥符界下流与黄河相通县境诸水所归毎淤塞则灌没民田万歴中屡加疏导又有双洎小清河即郑风所咏清人在彭者源出新郑县至县西东北流入丈八沟北有滩头河系黄河支流自荥泽流入东南入尉氏县界西有圃田泽东西五十里南北二十六里西限长城东极官渡髙者可耕洼者成潭滙为泽者八为圃者二十四中牟志载九沟八泽三十六陂按明范守巳据穆天子传以为自洧川北抵中牟西东连尉氏西接新郑周围三百余里总谓之圃田县城内有海子河上有海子桥桥南北各有河俱出水门注城濠入小清河东有唐中牟旧城　祥符县即开封府治西北有驼牟冈河决后今为平陆东北有赤冈西有狼城冈明万厯末河决于此东北有槐疙疸冈明万厯中河决于此断堤成潭西北有黒冈明崇祯中河决于此北为黄河自中牟县流入东入陈留县界南有汴河自中牟县流入又东入陈留县界即筤荡渠分流也水经汳水出阴沟浚仪县北郦注隂沟即筤宕渠也自王贲灌大梁水出县南而不经其北汳水又东经仓垣城内又东至陈留隋大业初开通济渠元和志云浚仪有琵琶沟水西自中牟县流入通济渠隋自大梁城西南凿渠引汴水即筤宕渠也元至元二十七年汴始淤塞明初欲以大梁为北京议浚汴不果今一望平陆无复堤渠故迹矣宋都汴时汴蔡诸水漕舟城中沟洫互通自明季灌没后深沟淤为髙阜大壑变为平原土中往往得其遗迹北有浚水西有寒泉陂见衞凯风诗东南有蔡河自中牟县流入东南入通许县界水经注筤荡渠自中牟东流至浚仪县分为二水南流曰沙水东注曰汴水沙即蔡河也元至元二十七年河决祥符义唐湾蔡水上流堙没明洪武八年大河南决挟颍入淮蔡河之下流亦渐絶北有五丈河九域志曰即禹贡之菏泽从城北厯陈留曹济及郓其广五丈周显徳五年疏汴水北入五丈河东经定陶北入于济以通齐鲁舟楫皆通宋时河塞又引京索二水入之金元以后混入黄河西有金水河其上源即荥阳县之京水滙入五丈河者今堙城东有白沟河河无山源以潦涸为盈竭城西有金明池周九里余引蔡水注之名教船池又曰讲武池今淤西北有沙海隋文帝疏旧渠引汴水注之以习舟师今塞南有蓬泽西南有雾泽陂并堙西北有汉浚仪废城本魏大梁城也东北有隋堤一名汴堤西通济水南达淮泗今遗迹仅存西北有翟家渡自刘兽医以下皆河津要害唯翟家口为官渡　陈留县在开封府东少南五十里北有黄河自祥符县流入东入兰阳县界北有汴河自祥符流入县界东入县又有蔡河自祥符县流入南入通许即沙河也今涸北有睢水沙水分流东入县界开通济渠后此水废西北有鲁沟水亦沙水支流今涸东北有巴河一名沁水黄河支流自封邱县流入又东入兰阳界今涸县北有秦陈留故城东北有魏小黄故城　兰阳县在开封府东少北九十里北有黄河自陈留县流入又东入仪封县界北有贾鲁河又有马蹄河一名清河皆故河所经也南有巴河自陈留县流入东入仪封县界亦名沁河北有古济水今入于河西北有赵皮寨一名张禄口又有铜瓦厢集明设管河主簿今废北有旧长堤长四十五里　仪封县在开封府东少北一百十里东北有黄陵冈与山东曹县接界北有青陵冈又北有黄河自兰阳县流入东经考城入曹县界县有七河曰北旧黄河在东北五十里曰南旧黄河在西南三里曰贾鲁河在黄陵冈南二里曰厐家河在北八里曰圈头河在北五里曰巴河曰新河在黄河南新挑以分杀水势者皆黄河转徙所经忽南忽北穿县境殆遍今唯有贾鲁河巴河故道堙圈头厐家二河堤如故北有黄渡河周六十余里盖大河所溢也今涸为田又有古济水盖南济也有汉济阳故城东北有小宋状元堤北有方家庄小堤河南岸有旧缕堤北岸有旧遥堤黄陵冈相近有三家庄堤　以上州县俱属开封府】考城商邱虞城【荟蕞云考城县在归徳府睢州北九十里北有黄河自仪封县流入经曹县入府界自古为冲决之所堤防最切北有贾鲁河又有沁河自仪封流入一名巴河南有沙河与故城河旱涸水溢亦为民害南有汴河自杞县流入东入商邱界北有黄水自杞县流入北流入定陶界西南有大荠陂黄水注焉即戴陂也北有防城堤近为小堤逺为大堤今小堤頽圮过半西南有长堤起仪封届商邱上下七十里然去河甚逺涨溢时此隄阻塞转为民害　商邱县即归徳府治西南有商邱北有黄河自考城县流入又北入虞城县界自元至大后河决而南归徳常在河北至顺以后河决而北归徳仍在河南迄明正统以后河又决而南归徳又在河北正徳以后则仍在河南其新集口丁家道口皆河滨冲要嘉靖三十七年新集河淤河流于是一变按大河旧道乃元贾鲁所复势若建瓴上下顺利后因河南水患颇急另开一道出小河口意欲分杀水势而河不两行大河日渐浅涩自新集至小浮桥淤凡二百五十余里河流北徙出砀山县治之背趋单县东南之段家口析为六股俱由运河至徐家洪又析为五小股亦由小浮桥合徐家洪大河分十一流而势弱矣势弱则淤益多淤多则决溢愈甚详见徐州砀山等州县西南有马肠河源出旧黄河逾亳达淮北有泡水自考城县流入东入虞城县界北有古汴水自宁陵县流入东入虞城县界宋时东南之漕由汴达畿故经理为详南迁后日就堙废明嘉靖中虽修复后乂淤加以河流冲决陵谷倒置汴水断续几不可问矣南有古睢水自宁陵县流入东入夏邑县界今湮其曰谷水者即睢水也南有蕲水又有涣水一名濊水今皆湮东北有孟诸泽接虞城县界禹贡导菏泽被孟潴东北有荥泽北有漆沟东有新沟明万歴时开以泄水东有清冷池东南有武津关西北有凤池口其地与城中龙兴塔平元人围归徳决此口河水从西北而下至城西南入故睢水绕城反以水为固北有丁家道口接虞城县界当黄河津要东有白沙渠石梁渠宋张亢知应天府治此二渠民无水患旧城外三里有隋堤今废　虞城县在归徳府东北七十里北有黄河自商邱流入东入江南徐州砀山县界又有巴河黄河支流也又有小股河绕城入黄河按虞城上接考城下接砀山邻比数县土皆卑下每经河溢互相倾注河决考砀则土聚虞城河溃虞城则土聚考砀故旧道尽湮歴年水患无巳欲浚支河则易淤塞欲筑隄防则无山陵可倚若于李景髙口西岸浚水南行则县境之流自杀又自杨厚口起筑堤分水使下流有归然后河不为患北有汴河自商邱流入东入砀山县界亦名获水北有丰水自商邱流入东入山东单县界西有孟诸泽与商邱接界今俗呼为湄台盖泽中有台也西有丁家道口北有罗家口皆黄河要地西南有北□堤南有中□堤北有韩家后堤　以上三县俱属归徳府】至江南徐州之砀山县界北岸自山西垣曲县【荟蕞云垣曲县在山西平阳府绛州东南二百十里东北有王屋山接河南济源县及阳城县界西北有黄河自平陆县流入东入河南济源县界】入济源县境经孟县温县武陟【荟蕞云济源县在河南怀庆府西七十里东北有太行山南有黄河自垣曲县流入与洛阳分界又东入孟县界北有济渎东南流入孟县禹贡导沇水东流为济西南有湨水东经孟县入河新志溴水一出姑嫂山一出五指山一出秦岭山至三河口合流与滮水合东南入孟县界入河北有浝水源出莽山入湨西南有漫流水涂沟水入湨东南有天浆水同水俱入孟县界西南有湛水注河西有濝水入沁北有沁水自阳城县流入东入河内界东有千仓渠济水分流也有上下二堰东北有马头溪西北有望仙溪西有东阳涧西阳涧西有七谷沟东有玉泉　孟县在怀庆府南少西五十五里南有黄河自济源县流入与孟津县接界河广二里又东入温县界南有孟津一名富平津一名陶渚西南有冶坂津北有沇水即济水自济源县流入入河北有湨水自济源县流入南合沇水入河西有冶河即济源之天浆溪也北有余济河沁水分流也县人引以溉田南有万艘潭在黄河侧舟所泊也西有河阳废县南有下孟州故城即古北中城也金大定中州治以河患因于故城北十五里筑新城徙治焉曰上孟州故城曰下孟州东魏又筑南城在今孟津县界及中潬城在今县西南是为三城　温县在怀庆府东南五十里南有黄河自孟县流入与巩县接境又东入武陟县界旧离城二十里今逼近城隈西有济水自孟县流入南入河当王莽时川渎枯竭其后津梁势改不与昔同今则故道尽防河中北有广济河沁水分流也自河内县流入东南入河又有温润渠亦沁水分流隋刺史卢贲于河内引沁为利人河又派流入温县故名温润新府志有丰稔河分广济河水南流入温即此北有涝水通丰稔河东冇平皋陂多菱荇蒲苇陂南即黄河西南有李陂今湮西有小金隄障济湨二水明初筑名沇河堤成化间増筑长二十里　武陟县在怀庆府东一百里南有清风岭濒河黄河自温县流入与河阴县接界东入原武县界东有沁水自河内县流入至南贾村入河其支流入县北东引灌田二千余顷入修武县界西南有广济河沁水分流也今涸西北有小丹河即丹水分流之长明沟也今淤干沟犹存又有上清河即丹水分流之蔡沟也自河内县流入东入修武之三桥陂入衞东北有莲花池在沁河东岸地名木栾店去衞河百里明万歴中沁河从此决入衞　以上四县俱属怀庆府】亦至荥泽县而始有隄工自此而原武阳武封邱【荟蕞云封邱县在开封府北六十里北有黑山东北有淳于冈与黑山皆湮于水南有黄河本在县西北金明昌五年河决阳武灌封邱而东县遂居河北自阳武县流入东经陈留入兰阳县界终明之世凡五决荆隆口一决陈桥集屡决屡塞　本朝顺治七年九年两决至十二年始塞按黄河自阳武入封邱出荆隆口直东即长垣东明两县境从此经曹濮直趋大清河东入于海较之出徐沛合淮泗以入海其道最为径易从来河行之道宜直不宜纡八海之口宜近不宜逺也西北有沁河一名巴河自武陟阳武流入经于家店北绕县南穿桃陂河东注每泛滥则能为害自怀庆増堤遏之水始全落南有翟沟自阳武境入即白沟也南接黄河支流今湮北有濮渠首受泲东北流至县再入开州界河决后亦湮西南有黄池东西广三里南有金龙口即荆隆口自砥柱孟津而下最为险隘今离河稍逺然地势洼下夏秋水发一堤之外皆为巨浸塌防最多此隐忧也西南有中栾城元时运道中梗受江淮之米陆运赴淇仍以舟载送京师后改海运而中栾废其西为大王庙口顺治九年河决于此决口有积水潭汪洋数十顷深十余丈有河道标兵防御今县治本封邱故城金时以河淹没迁治新城元初新城又为河坏仍迁于此县城外有防城堤河决沙壅仅存颠脊南有长堤高可三丈起荆隆口迤逦东南直抵徐州西南有小长堤在长堤南东起祥符陈桥西迄荆隆三十里髙厚倍于故堤西有董家堤障御黒洋山水万歴三十年决口数十丈至今未塞每遇霖雨城西北皆为巨浸】
　　祥符陈留兰阳仪封以至山东曹县界凡系开封府者南岸属南河同知管辖北岸属北河同知管辖系归徳府者南岸属归徳府管河通判管辖北岸系山东曹单二县界属兖州府黄河同知管辖又沁河一道属怀庆府管河通判管辖
　　洛河源出陜西雒南县冢岭山流入河南境至卢氏县熊耳山始大歴永宁宜阳洛阳偃师巩五县于巩北十里循邙山尾南入黄河【荟蕞云前汉书地理志洛水出农上洛县冢岭山东北至巩县入河山海经讙举之山洛水出焉一统志洛南县属西安府本汉上洛周礼注汉以火徳王忌水改为雒魏复改为洛上洛县即今商州治】
　　涧河源出渑池县东北白石山由新安至洛阳县西七里桥东流转东入洛河【荟蕞云地理志农新安县下云禹贡涧水在东南入洛渑池县下云谷水出谷阳谷东北至谷城入洛水经注涧水出新安县南白石山山海经白石之山惠水出于其阳东南注于洛涧水出于其隂北流注于谷世谓是山曰广阳山水曰赤岸水亦曰石子涧按新安无洛汉志云涧入洛要其归也其实涧东合谷至河南入洛今通志涧水之源有二一出渑池县白石山一出卢氏县香炉山俱流至洛阳界防于洛一统志云在卢氏县源出铁岭流入城中析为众渠东南流入洛者为东涧水则渑池为西涧水矣周书所谓涧水东涧水西即此二水又地理志涧水出金城郡令居县西北塞外此别是一涧也】
　　瀍河源出孟津县谷城山自髙庙沟起与九眼泉合入洛阳县界由邙山西北注向东南至县后转折而东行至北窑始逶迤而南入洛河【荟蕞云地理志瀍水出河南谷城县潜亭北东南入洛谷城故县在今洛阳县西北胡朏明曰古时涧水经河南故城西入洛瀍水经河南故城东入洛故涧水东瀍水西为王城而瀍水东为下都洛诰之文甚明也自周灵王壅谷水使东出于王城之北则其势必入于瀍水而合流歴王城之东以南注于洛时二水犹未经洛阳城也迨东汉建都于此自河南县东十五里之千金堨引水绕都城南北以通漕而瀍水始与谷水俱东注矣古时瀍不合涧亦不过洛阳县南而东至偃师也】
　　伊河源出卢氏县闷岭由嵩县洛阳至偃师县髙庄与洛河合流至巩县东北洛入黄河【荟蕞云地理志伊水出农卢氏县熊耳山东北入洛卢氏今属陜州】
　　汜河自林园川石觜村发源由孤柏觜以下入黄河【荟蕞云山海经浮戏之山泛水出焉北流注于河一统志汜水源出汜水县西方山东南入黄河通志云源出玉仙山北流经古崤闗东入黄河谓之汜水者取水决复入之义史谓汉髙祖即位于汜水之阳是也今属开封府汉曰成臯隋曰汜水】
　　济河济水发源王屋山顶崖下曰沇水既见而伏出济源县为东西二源东源即渎庙地西源俗呼龙潭自此东南流至柏香镇分为二一于镇之东北流至河内县穿郡城经龙涧村入沁河一于镇西南流经猪龙河自小营村入黄河
　　湨河在济源县发源三处一出姑嫂山一出秦岭山一出五指山至县西南三河头合为一处至孟县海子头村入黄河【荟蕞云看河纪程言湨水出济源春秋防于湨梁即此其源有三一出五指山纸坊一出曲阳西南二源俱流经修武县治南一出晋阳城南溪或断或续至莽山双泉寨发源为白涧水又伏发源修武县治西又东南流经城南与二源合水经注曰湨出原城西北原山勲掌谷按白涧自莽山来或呼莽河】
　　沁河源出山西沁源县穿大行山出济源县经河内武陟县入黄河自济源县大坡界起东至河内县计长七十里又东与大丹河合而至武陟县界计长七十里又东流绕武陟城北由东而南北岸计长七十里南岸计长五十五里寛一百六七十丈中皆浮沙浅深无定伏秋水发常虞泛滥【荟蕞云沁水至怀庆府武陟县与黄防合其湍激之势较黄河益甚而武陟县东岸之莲花池金屹最其冲射要害处也万歴十五年沁从此决新乡获嘉一带俱为鱼鳖毎年堵筑埽坝劳费不赀且坝内为商民辏集之处烟防不下千余倚堤为命议甃石四百三十五丈随守随修限以三年告竣此堤一成永久可恃而议者畏难尚未兴举其北岸大樊村亦系埽湾要害幇堤巻埽均在司河者留意焉】
　　大丹河源出山西泽州穿大行山至河内县入沁河自河内县丹谷口起至留村入沁河止计长五里【荟蕞云丹水在怀庆府东北十里源出泽州髙平县山海经曰沁水之东有林焉名曰丹林丹水出焉又有小丹河由修武县南门外东流至获嘉入衞河】
　　广济河源自五龙口凿山取沁水浇灌民田经由济源河内温县至武陟县涧沟村入黄河　按沁水即郦道元所称朱沟水也唐崔礼李元淳相继疏濬元世祖时始名广济有明因之万歴间河内令袁应泰凿山穿洞悬闸两崖之间受水则啓障水则闭以溉民田引水由济源河内孟温武陟入于黄河渠濶八尺延袤一百五十里分二十四堰【袁应泰广济河碑记云二十四堰第一永益堰由官庄至休昌长三里第二永利堰第三常丰堰俱并入永益堰第四天富堰由许村长二里第五永福堰顺入利人河第六广福堰由许村官庄入丰稔河归黄河一百二十里第七和丰堰由辛村髙村长五里第八广丰堰由东许村金冢至小营入黄河长一百二十里第九大丰堰由南寻西李家桥曲搆柿园土坯贾村至黄闷可减水入黄河长一百三十里第十沙冈堰有郑府寄庄地七顷五十畆除本堰三分水一日第十一太平堰由武家作张家作至刘家庄长一十里第十二广有堰由七里桥故事马铺至古涧入沁河长二十五里第十三永济堰由防城祝策彭城尚香镇至苏东宏福堰长七十里尚香西砌栏水闸减水入沁河第十四广阜堰由南屯沙冈至辛王长一十里第十五新兴堰由里村冷家庄贾村至北真长一十八里第十六广隆堰由五王长二里第十七万盈堰由分水石七里屯衞村至彭城长三十里第十八长济堰由佳村珍珠庄髙照至耿家庄入涝河归黄河长六十九里第十九兴隆堰由郭村王里李家庄至北张长一十八里第二十兴福堰由彭城尚香镇至刘家庄长一十里第二十一宏福堰由苏王南徐涧至南张长一十五里第二十二万亿堰由西冷至东周长一十里第二十三大济堰由北冷至杜家庄长八里第二十四永通堰由保封董宋赵庄至唐郭入黄河长四十里】
　　黄河南岸　荥泽县临河堤上自本县境内起下至郑州交界止计长一十二里　第一段自老防城堤起至小格堤止长三百八十丈康熙三十六年修筑坐落旧城北　第二段自防城隄起至沈家庄堤头止长二百六十八丈康熙二十四年修筑坐落旧城东　第三段自沈家庄起至郑州堤界止长一千三百九十九丈康熙二十二年创筑坐落魏家庄前郑州临河堤上自荥泽县交界起下至中牟县交界止计长四十五里　第一段自荥泽县堤界起至蓝家屯东止长一千七百九十五丈康熙二十二年创筑坐落永兴镇前　第二段自范四家埠口起至蓝家屯新堤止长一千六百七十五丈康熙三十八年创筑坐落蓝家屯南　第三段自蓝家屯东起至老君堂西止长一千三百七十一丈康熈三十七年创筑坐落关家桥南　第四段自任八家庄北祖师庙后起至石家桥堤头止长八百丈康熈二十三年加幇坐落老君堂后　第五段自石家桥起至原武堤界止长一千三百三十丈康熙二十一年创筑坐落马家渡南　第六段自来童寨月堤起至中牟县堤界止长一千一百六十丈康熙二十六年创筑坐落裴昌庙前
　　中牟县临河堤上自郑州交界起下至祥符县交界止内间阳武县所管一段长四里八分中牟实管堤工长四十三里七分　第一段自郑州堤界起至二郎庙后止长二百三十丈康熙二十六年创筑坐落二郎庙后
　　阳武县临河堤自中牟堤头起至中牟堤界止长八百六十五丈坐落郝家寨前　中牟县第二段自阳武堤界起至康熙三十八年新堤头止长五百一十丈康熙十九年创筑坐落孙家庄东　第三段自十九年月堤起至十八年月堤止长一千五百四丈康熙三十八年创筑坐落白家庄南　第四段自三十八年新堤头起至张家庄前止长四百六十七丈康熙十八年创筑坐落许家庄前　第五段自十八年月堤起至堤角止长五百七十丈康熙二十三年加幇坐落张家庄前　第六段自堤角起至张满家庄后堤角止长二千三百七十六丈康熙二十三年加幇坐落辛庄前　第七段自张满家庄后堤角起至阎家寨后堤角止长四百三十九丈康熙二十三年加幇坐落太平庄南　第八段自阎家寨后堤角起至祥符县堤界止长一千七百八十六丈康熙二十三年加幇坐落朱姑村前
　　祥符县临河堤上自中牟县交界起下至陈留县交界止计长七十七里　第一段自中牟堤界起至马家寨北埠口止长三百丈系逺年老堤坐落马家寨西北　第二段自马家寨北埠口起至囘回寨西堤头止长二千一百二十丈康熙二十三年加幇坐落曹家寨北　第三段自囘囘寨堤头起至二十堡北堤头止长七百七十二丈系逺年老堤坐落囘囘寨后　第四段自二十堡北堤头起至二十五堡北堤头止长八百六十丈系逺年老堤坐落沙门后　第五段自二十五堡北堤头起至马头北堤头止长一千一百三十丈康熙二十三年加幇坐落双河铺后第六段自马头北堤头起至一览台前止长四百
　　五十丈系逺年老堤坐落马头后　第七段自一览台前起至四十一堡东堤头止长八百八十丈系逺年老堤坐落张家湾后　第八段自四十一堡东堤头起至四十二堡堤头止长八十丈系逺年老堤坐落梅家庄前　第九段自四十二堡堤头起至四十五堡堤头止长五百六十六丈康熙二十三年加幇坐落梅家庄东南　第十段自四十五堡堤头起至四十七堡西止长三百五十丈系逺年老堤坐落步李寨后　第十一段自四十七堡西起至四十九堡南止长三百二十丈系逺年老堤坐落小马圈前第十二段自四十九堡南起至四十九堡止长三十五丈系逺年老堤坐落大马圈前　第十三段自四十九堡北起至老刘家店北埠口止长九十丈系逺年老堤坐落谢家庄后　第十四段自老刘家店北埠口起至班家埠口止长一千一百一十丈系逺年老堤坐落刘家店后　第十五段自班家埠口起至李进禄家寨东北埠口止长五百九十三丈系逺年老堤坐落班家寨东　第十六段自李进禄家寨东北埠口起至陈家寨东北堤头止长二百七十六丈系逺年老堤坐落李进禄家寨东　第十七段自陈家寨东北堤头起至姜家庄西月堤头止长八百六十二丈康熙二十三年加幇坐落马家店后　第十八段自姜家庄西月堤头起至门家寨东北止长七百四十丈系逺年老堤坐落姜家庄前　第十九段自门家寨东北起至七十二堡东埠口止长一百一十丈系逺年老堤坐落门家寨前　第二十段自七十二堡东埠口起至埽头西北止长一千一百八十九丈康熙二十三年加幇坐落康家寨东　第二十一段自埽头西北起至陈留堤界止长一千四十丈康熙二十年创筑坐落埽头东北
　　陈留县临河堤上自祥符县交界起下至兰阳县交界止计长一十五里八分　第一段自祥符堤界起至小寺后止长九百二十丈康熙二十年创筑坐落耿家寨后　第二段自小寺后起至毛家寨后止长六百丈系逺年老堤坐落谭家寨后　第三段自毛家寨后老堤起至郝家寨后止长六百丈康熙十一年创筑坐落郝家寨西　第四段自郝家寨后起至杨家庄后止长四百二十丈康熙十二年加幇坐落郝家寨东　第五段自杨家庄后起至兰阳隄界止长三百二十丈康熙二十一年加幇坐落杨家荘东兰阳县临河堤上自陈留县交界起下至仪封县交界止计长二十四里三分　第一段自陈留堤界起至管家水口西头止长五百一十丈康熙二十三年加幇坐落管家水口西　第二段自管家水口西头起至梁家水口东头止长五百六十二丈系逺年老堤坐落榆林前　第三段自梁家水口东头起至耿家水口西头止长二百二十丈康熙二十三年加幇坐落耿家水口西　第四段自耿家水口西头起至蔡家楼东止长八百二十一丈系逺年老堤坐落康王庙前　第五段自蔡家楼东起至常家楼西止长一百五十四丈康熙二十三年加幇坐落毕家寨东南　第六段自常家楼西起至仪封堤界止长二千一百零七丈系逺年老堤坐落李军民寨前
　　仪封县临河堤上自兰阳县交界起下至考城县交界止计长四十七里　第一段自兰阳隄界起至郭家庄西北止长一千一百丈系逺年老堤坐落郭家庄西南　第二段自郭家庄西北起至郭家楼西止长五十八丈康熙二十三年加幇坐落柳园后　第三段自郭家楼西起至张家庄前止长四百零五丈康熙二十二年创筑坐落陆家口南　第四段自张家庄前起至亓家庄后止长八百八十丈康熙二十三年加幇坐落旧堤后　第五段自亓家庄后起至大刘家寨东止长四千三百七十五丈康熙二十三年加幇坐落黑村集南　第六段自大刘家寨东起至中庄前西南止长四百四十丈系逺年老堤坐落李家寨西北　第七段自中庄前西南起至李家寨东北止长四百三十丈康熙二十三年加幇坐落李家寨后　第八段自李家寨东北起至赵家庄西北止长一百七十丈康熙二十三年加幇坐落赵家庄西北　第九段自赵家庄后格堤工尾起至赵家庄东月堤头止长一百零五丈康熙二十三年加幇坐落赵家庄后　第十段自赵家庄东月堤头前起至考城县交界止长五百七十丈系逺年老堤坐落石家楼后













　　行水金鉴巻五十六
　　钦定四库全书
　　行水金鉴巻五十七
　　江南按察使傅泽洪撰
　　河水
　　考城县临河堤上自仪封县交界起下至商邱县交界止计长五十四里　第一段自仪封县交界起至石家楼后止长六百三十丈康熙七年幇接坝堤坐落二堡北　第二段自石家楼后起至小顔家集西歳修工头止长六千九百六十丈又康熙二十四年加幇五千四百二十七丈坐落秦家集西　第三段自小顔家集西起至商丘县交界止长二千二百丈康熙二十二年幇接坐落小顔家集北　月堤自仪封县交界起至坝堤中间止长二百丈康熙八年创筑重堤坐落一堡　月堤自一堡重堤起至石家楼后止长四百丈康熙十一年创筑坐落三堡
　　商邱县临河堤上自考城县交界起下至虞城县交界止计长三十六里　第一段自考城交界起至傅楼止长一千四百丈系逺年老堤坐落一堡北　第二段自髙家庄迤东起至河夫营止长六百一十二丈康熙二十三年幇接坐落苏家楼西北　第三段自河夫营西加幇工尾起至清水河西止长一百三十八丈系逺年老堤坐落河夫营东　第四段自傅家庄西河夫营起至李家盐店止长一千五十丈康熙二十二年创筑坐落九堡　第五段自九堡堤东起至老堤中身止长六百四十丈康熙二十四年幇接坐落李家盐店北　第六段自蔚家阁坝头起至二十三年加幇工头止长四百一十丈系逺年老堤坐落蔚家阁东　第七段自邵家庄起至薛家庄后止长七百二十丈康熙二十三年幇接坐落十五堡第八段自二十三年加幇堤起至二十三年加幇
　　八段工头止长四百五十五丈系逺年老堤坐落蒙墙寺后　第九段自阎家庄后起至崔家楼后止长二百四十二丈康熙二十三年幇接坐落崔家楼后第十段自二十三年加幇堤起至虞城交界止长
　　九百四十丈系逺年老堤坐落二十堡　徐家庄月堤自考城交界起至周家庄止长一千三百五十丈康熙二十三年幇接坐落杨家堂西　杨家堂创筑月堤自杨家堂北头起至髙家庄南北老堤中身止长一千五十丈康熙十八年创筑坐落杨家堂东傅家庄创筑月堤自河夫营迤西埠口起至李家庄后止长一千一百三十丈康熙二十六年创筑坐落李家庄西北　祖师庙后月堤自祖师庙后起至老坝台止长一百八十丈系逺年老堤坐落祖师庙后老坝台自小坝堡房基起至小大王庙止长八百
　　二十丈坐落小大王庙西　旧堤自小大王庙起至蔚家阁后坝头止长一百四十丈系逺年老堤坐落小大王庙东　旧堤自蔚家阁西老堤起至康熙二十三年加幇隄止长四百二十丈系逺年老堤坐落蔚家阁北　旧坝自本坝堤岔起至康熙二十三年加幇堤止长七百五十丈康熙十二年幇筑坐落十六堡西北　旧月堤自康熙二十四年堤工起至邵家庄后康熙二十三年幇筑堤止长四百八十丈系逺年老堤坐落潘侯集北　旧月堤自小坝堡房基起至崔家楼东北老堤止长三千二百四十丈系逺年老堤坐落崔家楼南　旧月堤自双庙西边起至南老月堤止长三百四十丈系逺年老堤坐落邵家庄南
　　虞城县临河堤上自商丘县交界起下至江南砀山县交界止计长八十三里　第一段自商丘县堤界起至土楼止长三千二十二丈康熙二十三年幇接坐落徐家庄东　第二段自土楼起至韩家楼止长三千一十五丈康熙十九年幇修坐落周家楼北第三段自韩家楼起至大王庙止长一千二百二十丈康熙二十四年幇修坐落韩家楼东　第四段自大王庙起至田家庙止长一千六百三十二丈康熙十九年幇修坐落田家庙西　第五段自田家庙起至牛头堌寺止长一千一十丈康熙十八年幇修坐落田家庙东　第六段自牛头堌寺起至彭家集后止长一千三百八十一丈系康熙二十四年新收山东单县堤工坐落牛头堌寺北　第七段自彭家集后起至卢家庙止长三千三百四丈康熙十九年幇接坐落马家坊前　第八段自卢家庙起至尹家集后止长五百二十二丈系康熙二十四年新收山东单县堤工坐落尹家集北　第九段自尹家集后起至张家集西止长一百一十二丈康熙十九年幇修坐落尹家集东　第十段自张家集西起至张家集东止长四百一十八丈系康煕二十四年新收山东单县堤工坐落张家集北　第十一段自张家集东起至小乔家集东江南砀山堤界止长一千三百四十丈康熙十九年幇接坐落小乔家集西　月堤自萧家庄前大堤起至周家楼后大堤止长一千三百五十丈顺治六年创筑坐落周家楼西　月堤自贺家庄大堤起至刘家庄后重堤止长七百五十丈康熙九年创筑坐落刘家庄北　月堤自刘家庄西起至归鸿集后重堤止长五百六十丈康熙十二年幇筑坐落刘家庄后　月堤自大王庙大堤起至大宾寺大堤止长一千三百丈康熙五年创筑坐落归鸿集后　月堤自甄家楼西大堤起至彭家集后大堤止长一千一百五十丈顺治十二年创筑坐落彭家集西北　月堤自薛家楼后大堤起至杜家楼东大堤止长一千五十丈康熙三十四年创筑坐落薛家楼东
　　黄河北岸　荥泽县临河堤上自武陟县交界起下至原武县交界止计长八里五分零西自武陟县隄界起东至原武县堤界止长一千五百三十七丈康熙二十三年大修加幇坐落五禄店前
　　原武县临河堤上自荥泽县交界起下至阳武县交界止计长四十里　第一段西自荥泽堤界起东至孟家庄西止长二千四百三十四丈康熙二十三年大修加幇坐落胡唐家庄前　第二段西自孟家庄西起东至马家庄前止长五百一十二丈系逺年老堤坐落车家庄前　第三段西自马家庄前起东至阳武县堤界止长四千二百五十四丈康熙二十三年大修加幇坐落张家寨前　月堤西自王村正南大堤根起东至孔家庄后月堤根止长九百九十丈系逺年老堤坐落胡唐家庄后　月堤西自吴家庄西大堤根起东至董家庄东大堤根止长九百九十丈系逺年老堤坐落孟家庄后　月堤西自胡村铺西大堤根起东至黄家寺东大堤根止长四百九十八丈系逺年老堤坐落胡村铺黄家寺后
　　阳武县临河堤上自原武县交界起下至封丘县交界止计长三十八里　第一段西自原武隄界起东至张家寨迤东堤头止长一千九百九十丈康熙二十五年岁修加幇坐落奶奶庙前　第二段西自张家寨迤东堤头起东至雁李家西止长二千一百丈康熙二十三年创筑坐落大宾前　第三段西自雁李家西起东至封丘县堤界止长二千七百八十四丈康熙二十五年岁修加幇坐落水牛赵家庄前月堤西自黑洋山起东至雁李家西大堤根止长七千二百丈系逺年老堤坐落本县南
　　封邱县临河堤上自阳武县交界起下至祥符县交界止计长三十四里　第一段西自阳武堤界起东至三李家门前止长一千八百七十二丈康熙二十三年大修加幇坐落东姜家寨前　第二段西自三李家门前起东至中銮城西头埠口止长一千三百一十六丈系逺年老堤坐落于家店前　第三段西自中銮城西头埠口起东至中銮城东头止长一百四十七丈康熙二十三年大修加幇坐落中銮城前第四段西自中銮城东头起东至荆隆口正南止
　　长八百一十三丈系逺年老堤坐落荆隆口前　第五段西自荆隆口正南起东至荆隆口东头止长八十八丈康熙二十三年大修加幇坐落荆隆口东第六段西自荆隆口东头起东至祥符县堤界李七寨止长二千零三十八丈内龙门口一处长一百五十三丈康熙二十四年下埽加幇坐落桑园神马前月堤西自萝卜郑家门前大埠口起东至祥符县
　　堤界止长四千三百四十二丈系逺年老堤坐落杨家楼后　格堤西自三李家西堤根起东至于家店寺西堤根止长二百九十丈系逺年老堤坐落三李家前　缕水堤西自于家店迤东旧堤根起东至中銮城迤西旧堤根止长五百五十丈系逺年老堤坐落于家店东　旧月堤西自刘家楼正南旧堤根起东至中銮城迤西旧堤根止长八百五十丈系逺年老堤坐落刘家楼东　月堤西自于家店西头旧堤根起东至十七堡止长五百七十丈康熙元年建筑坐落于家店后　月堤西自神马后旧堤根起东至祥符县李七寨门前堤根止长六百一十丈康熙六年建筑坐落李七寨西　月堤西自温家楼后迤东旧堤根起东至闗王庙迤东旧堤根止长三百三十丈康熙二十五年建筑坐落闗王庙后　格堤南自荆隆口东渡头临河堤根起北至月堤根止长四百二十丈康熙八年岁修加幇坐落荆隆口东北祥符县临河堤上自封丘县交界起下至陈留县交界止计长五十里　第一段西自封丘县李七寨前堤界起东至北堡东止长一千二百七十丈康熙九年加幇坐落新店前　第二段西自五堡东起东至八堡东堤头止长一千五十丈系逺年老堤坐落陈桥西　第三段西自八堡东头起东至十堡西堤湾止长三百七十丈系逺年老堤坐落陈桥前　第四段西自十堡西堤湾起东至大王庙大埠口止长五十丈系逺年老堤坐落陈桥正南　第五段西自大王庙大埠口起东至魁星楼止长一百六十丈系逺年老堤坐落陈桥东南　第六段西自魁星楼起东至十一堡东堤头止长四百四十丈系逺年老堤坐落三府庄西　第七段西自十一堡东堤头起东至十二堡止长十五丈康熙二十四年加幇坐落蒋家寒西　第八段西自十二堡起东至十五堡东止长九百九十九丈顺治七年加幇坐落马坊前　第九段西自十五堡东起东至贾家堂东止长五百丈顺治十八年加幇坐落厰门口西南　第十段西自贾家堂东起东至十八堡西止长四百二十五丈顺治十八年加幇坐落厰门口前　第十一段西自十八堡西起东至十九堡东堤头止长四百三十丈系逺年老堤坐落邵王寨正南　第十二段西自十九堡东堤头起东至大王庙东堤头止长一百七十丈系逺年老堤坐落邵王寨东南　第十三段西自大王庙东堤头起东至二十堡止长四十五丈系逺年老堤坐落邵王寨东南　第十四段西自二十堡起东至二十一堡止长五百六十丈康熙元年加幇坐落邵王寨东　第十五段西自二十一堡起东至二十二堡止长三百二十丈康熙四年加幇坐落清河集西　第十六段西自二十二堡起东至常家寨西大王庙止长四百丈系逺年老堤坐落常家寨西　第十七段西自常家寨西大王庙起东至二十四堡止长二百二十丈康熙二十四年加幇坐落常家寨东第十八段西自二十四堡起东至陈留堤界止长
　　一千六百八十丈康熙十九年加幇坐落韩罗湾前陈桥西月堤西自张新庄前牛角哨起东至十堡
　　西止长一千一百三十七丈系逺年老堤坐落陈桥西　陈桥后月堤西自封丘堤界起东至王卢集东头止长五千零七十丈康熙八年加幇坐落陈桥北陈桥前夹堤西自魁星楼东起东至十二堡堤头
　　止长三百八十丈系逺年老堤坐落陈桥东南　王卢集前月堤西自王卢集东南堤根起东至王卢集东北堤岔止长六百零二丈系逺年老堤坐落王卢集东　马房后月堤西自王卢集东起东至马房东埠口止长五百二十丈系逺年老堤坐落马房后邵王寨后重堤西自马房东堤根起东至邵王寨东大堤根止长七百五十三丈系逺年老堤坐落厰门口后　厰门口后月堤西自十八堡起东至大王庙止长五百七十丈系逺年老堤坐落厰门口东　厰门口东月堤西自厰门口西起东至邵王寨东止长五百八十丈系逺年老堤坐落邵王寨后　张家寨后月堤西自丁家庄前岔堤起东至常家寨西堤岔止长一千一百三十七丈康熙三年创筑坐落张家寨后　张家寨斜月堤南自大堤起北至月堤止长二百五十丈系逺年老堤坐落张家寨东　清河集后重堤西自堤岔起东至常家寨后月堤止长六百四十丈康熙元年创筑坐落清河集后　清河集后月堤西自二十二堡起东至新寨止长九百九十丈系逺年老堤坐落常家寨后　囘囘寨月堤西自本县二十堡迤西大堤根起东至陈留县竹堈村堤界止长八百六十丈康熙三十九年祥符陈留兰阳三县防筑坐落韩罗湾后
　　陈留县北岸临河堤西自祥符县堤界起东至兰阳县堤界止长一百一十丈系逺年老堤坐落贯台北回回寨月堤西自祥符堤界起东至兰阳堤界止
　　长四百五十三丈康熙三十九年祥符陈留兰阳三县防筑坐落竹堈村前　兰阳县临河堤上自陈留县交界起下至直长垣县堤界止计长四十一里第一段西自陈留县堤界起东至第六堡止长九
　　百五十五丈康熙十五年岁修幇筑坐落铜瓦厢西北　第二段西自第六堡起东至第八堡迤东止长五百丈系逺年老堤坐落铜瓦厢东北　第三段西自八堡迤东起东至管李寨东南止长八十丈系逺年老堤坐落管李寨前　第四段西自管李寨东南起东至管李寨东北止长一百七十八丈系逺年老堤坐落管李寨东　第五段西自管李寨东北起东至程家楼西头止长三百五丈康熙二十三年大修加幇坐落程家楼前　第六段西自程家楼西南起东至杨家庄东南堤岔止长六百八十丈系逺年老堤坐落杨家庄前　第七段西自杨家庄东北堤岔起东至十八堡东月堤头止长七百七十丈康熙二十二年岁修创筑坐落瞿家庄前　第八段月堤一道西自十八堡迤东月堤头起东至樊家寨西头堤根止长一千八百五十丈康熙三十六年岁修创筑坐落耿家寨后　第九段西自樊家庄西头堤根起东至张村集东南岔堤头止长五百九十丈康熙二十三年大修加幇坐落张村集前　第十段西自张村集东南岔堤头起东至吴家庙西止长六百九十丈系逺年老堤坐落谷家营前　第十一段西自吴家庙西起东至袁家寨东南止长二百四十丈康熙二十三年大修加幇坐落袁家寨东　第十二段西自袁家寨东南起东至长垣县堤界止长六百三十三丈康熙三十二年修筑坐落袁家寨东　囘囘寨月堤西自陈留堤界起东至铜瓦厢五堡迤东月堤根止长六百一十五丈康熙三十九年祥符陈留兰阳三县防筑坐落张家寨前　月堤西自铜瓦厢八堡迤东起东至管李寨东北止长九百四十五丈康熙十八年创筑坐落管李寨后　月隄西自张村集东南起东至袁家寨西南止长九百五十丈康熙九年创筑坐落谷家营后　直长垣县堤工康熙三十一年河南兰阳仪封防同长垣三县共筑月堤一道坐落城东南黄家集西自兰阳交界起东至仪封交界止长五百五十一丈　康熙三十六年筑月堤一道西自黄家集迤东大堤起东至仪封县洪船湾西南汪兆玉地止长五百六十丈　仪封县堤上自长垣县堤界起下至山东曹县交界止　月堤西自洪船湾西南长垣县堤界起东至稽民堤中止长一千八百四十丈康熙三十六年长垣仪封二县防筑坐落西马木后　月堤西自月堤起东至宋家营后止长二百四十丈康熙十八年修筑坐落秦家庄前月堤西自刘家楼东月堤起东至十四堡东止长
　　一千一百五十丈康熙三十七年创筑坐落梁家寨东　临河堤第一段西自宋家营西起东至曲家楼西南月堤头止长一千五百五十丈康熙二十三年大修加幇坐落刁家楼南　第二段西自曲家楼西南月堤起东至曲家楼东南月堤止长六百四十丈系逺年老堤坐落小曲家庄前　第三段西自曲家楼东南月堤起东至小宋集东南止长一千五百三十丈康熙二十三年大修加幇坐落小宋集前　第四段西自小宋集东南起东至袁家楼南止长二百二十丈康熙二十三年大修加幇坐落袁家楼前第五段西自袁家楼南起东至杜家楼前止长七百一十五丈康熙二十二年大修加幇坐落杜家楼前阎家集月堤西自杜家楼前堤岔起东至杨家堂
　　后月堤止长二千八十丈康熙三十五年创筑坐落二郎庙后　黄家集前月堤西自杨家堂后月堤起东至黄家集前堤头止长六百四十丈系逺年老堤坐落黄家集前　蔡家楼月堤西自黄家集前月堤起东至张官营后曹县堤界止长六百三十丈康熙三十七年创筑坐落李韩寨后　李韩寨月堤西自裴家庄前四十一堡西起东至曹县新筑遥堤止长一千六百四十丈康熙三十八年创筑坐落聂家庄后　河内县沁河南岸民堤西自覆背村起东至龙庙接连官堤止计长二十里　官堤西自龙庙起东至张家庄接连民堤止计长六里　民堤西自张家庄起东至武陟县交界张计村止计长四十四里　北岸民堤西自留村起东至张茹村止计长四十五里　武陟县沁河南岸民堤西自张计村起东至方陵村止计长七十五里　北岸官堤七处坐落大樊村留村原村郭村詹家店何家营马营计长二十一里　北岸民堤四处坐落东曲镇傅村木栾店南贾村计长六十九里【今水学云近阅邸钞武陟马家营詹家店一带堤岸厯来听民自筑又沁水堤头至詹家店约计六十里向无堤岸沁黄一时并涨由此分泄归漕故不议筑然河自孟津而下出险就平兼防济沁伊洛大有奔放之势此处甚属要似宜题请】
　　【圣慈照南河例槩入　钦工其向无堤岸之处亦动皇帑加筑髙厚之堤仍于堤内量设闸坝以为蓄泄之计如此庶于河南工程少有禆益云】
　　豫省黄河在河阴以上土性坚硬从来不事修防在荥泽以下土性虚松隄岸易溃每遇伏秋河涨卒发荡激冲撞甚有一日之间塌卸河岸寛一二十丈至四五十丈者岁修抢修在在有之幸赖
　　皇上睿谟区画周详淮黄交防海口深通全河之尾闾无滞而豫处上游亦借以循轨下注自无横溢之虞数十州邑生灵仰颂
　　皇恩真与天地同其髙厚自今以后从事河渠者惟有恪遵成法不敢稍懈于已治已安相期亿万斯年臣民共享平成之福尔【以上俱张文端治河书】











　　行水金鉴巻五十七
　　钦定四库全书
　　行水金鉴巻五十八
　　江南按察使傅泽洪撰
　　河水
　　山东曹单二县俱在黄河北岸【荟蕞云曹县在山东兖州府曹州南一百里南有曹山西南有黄陵冈元贾鲁开黄河故道始此明治中河决亦于此南有黄河嘉靖河决梁靖口隆庆筑迎溜埽湾逼近老堤最为险要而武家坝尤甚此坝溃决则城武金乡皆成沮洳且东邻闸河遏防尤要西北有贾鲁河嘉靖前尤为运道自黄陵冈塞而此河遂填其南为大河洪流矣北有古汜水黄河之在县境者百二十余里其渡口有六曰武家口曰曹家口曰王李口曰蔚邢口曰刘家口曰李家口皆津要也旧月堤十有七　本朝増共二十有二又坝十有四　单县在兖州府西南二百十里南有黄河自曹县流入东入丰县岸长七十里　本朝顺治初决栁河口康熙九年决瞧龙寺单境要害瞧龙寺石家楼第一邓家董家两水口次之顺治六年筑瞧龙寺月堤一道御曹境满河之水今沙淤加髙石家楼拦水坝堤临河埽塌故加厚拦水坝大堤外黄家营庄河岸低洼黄水暴发先从此出故于本庄迤东横筑缕水堤一道以防河患邓家水口有老堤堤根单薄故于堤北加幇戗一道是为单境急务单河南岸与河南虞城交错有遥堤二千四百余丈久残缺康熙十九年合曹州曹县定陶单县城武金乡六处徭夫加幇髙厚又加两月河引水杀流河患始弭然积久倾圮当未两绸缪也】上自河南仪封县交界起由考城县境三十里而入曹县一百四十里而入单县又六十里出单境而达于江南砀山县共计二百三十里属兖州府黄河同知一员管辖
　　曹县黄河自河南考城县东界入境康熙二十五年以考城北岸堤工三十里与曹境相连应归曹县就近修防故今所管堤工上自河南仪封县交界起下至单县交界止计长一百七十里设有县丞主簿巡检各一员分管河务
　　安陵巡检分管堤工五十里内归并考城县临河堤自仪封县交界起至戴家楼后止计长三十里又自戴家楼后起至主簿分管交界止计长二十里歴年岁修内有黄家庄西临河堤一段长二百六十五丈冯家厰西临河堤长一百二十二丈康熙四十一年加幇　上自张官营后界石起下至临河堤止格堤一道长三百九十六丈康熙三十五年创筑　上自仪封县交界起下至黄家水口前里河堤止遥月堤一道长一千二百五十五丈康熙三十八年创筑上自仪封县界石起下至备堤止月堤一道长一千二百丈歴年岁修　上自月堤起下至里河堤止备堤一道长一百二十八丈康熙二十七年创筑　上自临河堤起下至备堤止戗堤一道长二百九十三丈　上自临河堤起下至里河堤止小戗堤一道长一百一十三丈　上自黄家水口前起下至大王庙西止里河隄一道长九百三十八丈　上自里河堤起下至天齐庙西止月堤一道长九百四十五丈上自天齐庙西起下至杨家道口止月堤一道长一千五百一十八丈　上自关王庙起下至临河堤止月堤一道长五百六十丈　上自尹家坟起下至天齐庙西止月堤一道长四百七十五丈　上自唐家水口西起下至囘龙王庙西止防堤一道长六百九十丈　上自囘龙王庙后起下至崔家庄东止月堤一道长三百七十丈　上自杨家道口起下至流通集西止月堤长五百五十五丈以上堤工俱歴年岁修　上自临河堤起下至主簿分管止月堤康熙四十一年修筑
　　主簿分管堤工上自巡检分管交界髙家庄后起下至县丞分管交界李家楼东止计长七十里临河堤歴年岁修　青山庙前月堤上自十字堤起下至埽坝止长一千二十丈康熙三年创筑　铜奶奶庙北新补月隄上自青山庙前月堤起下至新月堤止长一千五百五十八丈康熙三十九年修筑　铜奶奶庙北遥月堤上自青山庙前月堤起下至草楼西新月堤止长二千七百四十丈康熙四十年创筑四十一年又加幇铜奶奶庙向称极险虽经添筑月堤犹不足恃且刘信庄坍卸防至堤根去此切近危迫尤甚故又添筑此堤　刘信庄月堤上自临河刘满庄堤起下至临河旧老堤止长三百五十五丈歴年岁修　赵家集西月堤上自新月堤起下至刘信庄月堤止长一千一百八丈内二百九十五丈康熙四十一年加幇　草楼前新月堤上自临河堤起下至临河新月堤止长二千八十八丈内五百三十丈康熙四十一年加幇　鱼鳞月堤上自临河备堤起下至遥月堤止长八百六十丈康熙二十六年创筑　曹巴庄庙后遥月堤上自鱼鳞月堤起下至杨钊口月堤止长二千九百三十丈康熙二十五年创筑　杨钊口月堤上自谢家集南缕水堤起下至杨钊口缕水堤止长七百九十二丈歴年岁修　黄家奶奶庙后月堤上自杨钊口月堤起下至李家楼东临河堤止长九百四丈歴年岁修
　　县丞分管堤工上自主簿分管李家楼东交界起下至单县交界止计长五十里临河堤歴年岁修　梁家楼西月堤上自临河堤起下至大大王庙西止长一千三百二十丈内六百三十丈康熙四十一年加幇　大大王庙东防堤上自大大王庙起下至临河堤止长二百九十三丈歴年岁修　韦家楼后月堤上自安家庄东起下至孙家庄东堤岔止长一千九百八十三丈内五百六十四丈康熙四十一年加幇单县黄河上自曹县交界起下至江南砀山县交界止计长六十里设有主簿一员专管河务
　　临河堤从前原系拦水坝断续不一惟是险要之处添设以防缕水堤者后因缕堤之外拦坝之内村庄渐稠防御愈急遂将各坝接连筑成长堤名拦水堤自明季相沿已久今改名临河堤俗又称三堤离河三四五六里不等随河蜿蜒计长六十里　上自曹县交界起由瞧龙寺基而下至头铺止长一百五丈系旧堤康熙三十一年修筑　南北月堤自头铺起至峨殿止长六百六十丈此隄专防曹县上流直下之冲溜最为紧要康熙四十一年于岁修案内估修　峨嵋殿后斜月堤系老堤长四百二十三丈未经加修　孙家集后临河堤自峨殿起至郑家楼前止长七百丈康熙三十一二三年修筑　石家楼前临河堤自郑家楼前起至董家小庄后止长一千一百四十六丈康熙三十五三十八两年修筑　石家楼临河堤后月堤自郑家楼前起至石家楼东临河堤止系老堤未经加修　石家楼后临河堤自董家小庄后起至董家营月堤西头止长一百八十五丈康熙四十一年修筑　董家水口即董家营后临河堤自董家营起至赵家楼前止长一千四百八十丈康熙三十三三十七两年修筑　董家营临河堤后备防月堤自石家楼西起至邓家林止长九百二丈康熙三十三年创筑三十四年加幇　赵家楼东南北格堤南自临河堤起北至缕水堤止长三百二十五丈康熙二十五年创筑歴年岁修　格堤迤东临河堤自格堤头起至黄家庄前止长五百五十三丈康熙三十八三十九两年修筑　火星庙后九铺迤东临河堤自本堤起至郭家庄前止长二百一丈康熙四十一年修筑　桑堌寺后临河堤自黄家庄起至邓家庄止长七百六十五丈康熙三十七三十八两年修筑　邓家水口迤东临河堤自本堤起至郭家庄后止长一千八百一十六丈歴年岁修　孟家楼临河堤后月堤自孟家楼西起至孟家楼东止系逺年老堤未经加修　朱王口北临河堤后旧月堤自朱家庄迤西临河堤起至许家庄东止系逺年老堤未经加修　包家瓦房前临河隄自十四铺起至月堤头止长五百一十丈康熙四十一年修筑许家庄前临河堤自许家庄前起至姜家庄西止长六百五丈康熙四十一年修筑　杨家楼前临河堤后修防月堤自杨家楼前起至郑家店西止长五百二十丈康熙三十五年创筑三十六年加幇　郑家店前临河堤自郑家店前起至朱王六坝西头止长三百五丈歴年岁修　朱王大坝临河隄自大坝西头起至大坝东头止长四百一十五丈康熙三十二年修筑　朱王大坝东临河隄自朱王大坝东头起至黑龙潭西头止长九百九十三丈康熙三十二三十九两年修筑　黑龙潭临河堤长五十丈系逺年老堤未经加修　黑龙潭东临河堤自黑龙潭东起至江南砀山县交界止长三百一十丈康熙三十九年修筑
　　缕水堤俗名二堤离临河堤十里上自曹县交界起下至江南丰县交界止计长五十四里明时所筑向为河防首重之堤嗣将拦水坝筑成临河长堤则门戸之捍御巳在临河为重而缕堤次之矣然迩年以来修守不敢稍懈一有残缺即督令补筑屹然仍为重门之障云
　　太行堤离缕堤十里上自曹县交界起下至江南丰县交界止计长六十九里明治十年河决黄陵冈大伤张秋运道始筑此堤
　　曹单二邑堤工旧例不动帑金惟资额设之夫为数有限而汛险工长顾此失彼且正月集夫二月兴工三月间工未就而桃汛至五六月而伏水发七八月而秋水溢时时可虑在在须防固工程而严守御司事者所当加意者也
　　江南徐州黄河【荟蕞云黄河入河南与沁汴或分或合明初分六道出荥阳者至夀张入淮出祥符者至怀逺入淮出长垣者至阳谷入漕出归徳者至宿迁入出仪封者由新集赵家圈经萧北至徐小浮桥入漕此河流经徐之始也治水筌蹄云嘉靖六年以前黄河分为六道其两道由河南凤泗入淮其四道由小浮桥飞云桥大小溜沟入河时则开归徐沛利害相当今开归沛诸流俱湮全河悉经徐州一道则开归沛之患纾而徐邳之患博其不两利亦不能两害者势也　河在徐州土人呼为汴河又名沁河又名小黄河按河志河居中汴居南沁居北河南徙则与汴合北徙则与沁合故此河之名有三今沁水久不达唯河合于汴尔汴由西来势甚湍悍迤州城之东北与泗水合故称汴泗交流而河徙西北出秦沟流至州城东南而下则其名亦不可混矣　黄楼在州城东门上宋苏轼建按苏辙黄楼赋序曰熙宁十年七月乙丑河决于澶渊东流钜野北溢于济南溢于泗八月戊戌水及彭城余兄子瞻适为彭城守水未至使民具畚锸蓄土石积刍茭完窒隙穴以为备自戊戌至九月戊辰水及城下者二丈八尺昼夜不止子瞻衣防履屦庐于城上调急走发禁卒以从事令民毋得窃出以身率之城得不溃水既涸乃请増筑徐城相水之冲以隄防之于是即城之东门为大楼垩以黄土曰土能胜水徐人相劝成之今城之东角尚有黄楼葢后人踵而为之然非其旧矣　徐吕二洪古称最险自永乐中陈瑄凿洪通漕各设分司官治洪事至嘉靖间分司主事陈穆陈洪范相继凿石平之行者遂若履坦道矣】南岸上自河南虞城县交界起下至灵璧县交界止计程二百六十里北岸上自山东单县交界起下至邳州交界止计程二百七十一里设徐属河务同知管里修防其汛六在南岸曰砀山县汛萧县汛【荟蕞云砀山县在江南徐州西北一百七十里县治在芒砀山之阳山在河南永城县界黄河绕县西北五十里东北二十里与虞城县接界南郭外有新滙泽河徙而成南北可二十里东西四十余里经冬不竭明隆庆二年知县戴伟凿渠疏泄寻湮六年知县王廷卿更开新渠以苏昏垫有陈霜口河由虞城县至汪家口分为二汗漫若湖明嘉靖二十六年知县王绍元于汪家口筑堤一道又为月堤顺水堤然砀山地势洼仰低下屡经水患地浮淤沙虽节经疏凿遇涨率易故河渠之名变迁不常　萧县在徐州西三十里县治在三台山之阳黄河自砀山县杨村口始入县东百里许至于州界迁徙无常水患频仍康熙十七年总河靳创建沿河遥堤格堤及迎水坝甚有利益其遥堤由杨村口入县之邵家套及徐州顺河集复至县之大栁树田家楼郝家集及北城杨家庄接徐界而东其格堤南自东镇店旧长堤起北至旧缕堤止障水南下毛城铺入闸萧无水患全赖此堤其迎水一坝在田家楼缕水归河又利导之宜也诚能修防坚固不独萧无水患而下流亦无波及之虞矣】徐州郭工汛徐州小店汛在北岸曰丰砀汛【荟蕞云丰县在徐州西北百五十里南至砀山县七十里至萧县六十里黄河在县南五里许土人呼为浊河一名白羊明嘉靖五年河决城防荡然无存知县髙禄遂迁县治于东南华山居焉三十一年知县徐蓂复还旧治万歴三十年河决朱旺口县当正冲洚涧殷流几与堤平知县戴一松防守维勤益修缮旧堤加濶而髙至今赖以捍御】徐州大坝汛
　　砀山县汛自虞城县交界起至萧县交界止缕堤长一万四千四百一十七丈计程八十里
　　自虞城县交界起至毛城铺止旧有缕堤长一万五百六十丈八尺内近毛城铺山石闸一段长一千五百四十丈康熙二十三年修筑
　　自毛城铺石闸起至萧县界止缕堤长三千八百五十六丈康熙二十三年修筑
　　毛城铺小石闸一座大石坝一座俱康熙三十三年建伏秋黄涨由此出小神湖康熙三十九四十年河身渐深水不过闸惟四十一年异涨之水出闸定国寺旧险工今因河势北徙停修
　　定国寺月堤长一千九十丈康熙三十八年创筑萧县汛自砀山县交界起至徐州交界止缕堤长一万一千六百八十九丈计程六十五里康熙二十三年修筑内有卑薄处三十八年又加幇　东镇口格堤长八百六十四丈康熙十九年创筑格堤北有大横堤格堤南有小横堤皆旧废堤【河防杂説云黄河南岸上自砀山县毛城铺起下至徐州城止虽原有遥堤一道然近者离河五七里逺者离河二三十里其间地势髙洼不等毎于伏秋异涨之时河水必从洼处出直灌堤根自顺治初豫省荆隆口溃决全黄北泻之后下流河身处处垫髙彼时虽竭力堵塞而河底之深究不能复前此之旧又黄河消长无定长则出漕消则归方其出漕之时挟沙而漫迨水落归漕而沙留于岸是以近河滩地每为淤垫较之二三十里外原旧筑堤之地竟髙五七尺或丈余不等故直灌堤根之水不一二日而水髙于堤少洼之处漫溢成缺岁岁然也不知此水下注不特凤徐淮属州县毎被漫淹而其水全归洪泽湖撼击髙家堰髙堰一有不支则全淮东泻黄蹑其后而清口淤运河垫清水潭等工皆不可保矣是徐州以上砀萧黄河南岸堤工虽与运道隔逺而实与运道相闗甚切也康熙十九年于近河髙滩之上已筑缕堤一道约长一万八千余丈固可免十一州县之水灾但属卑矮不足以御非常异涨更须幇筑髙厚务期坚实又于萧县东镇店地方筑格堤一道约长八百余丈有此一堤虽遇异涨自有重门之障溃决之患永可免矣】
　　徐州郭工汛自萧县交界起至徐州三山头止计程六十六里
　　自萧县交界起至徐州王家山止缕堤长三千四百五十八丈康熙二十三年修筑内有单薄处三十八年又加幇
　　王家山天然石闸一座康熙二十三年建以泄黄涨自三十九年至今河底渐深水不过闸
　　十八里屯东西两头各天然石闸一座康熙二十三年修筑
　　自苖家山起至冰雹山止缕堤长一千五十丈康熙三十八年创筑
　　自韩家山起至段家庄西头止旧有民修堤长四百九十三丈康熙三十八年加幇
　　韩家山南山沟中旧有民筑土堰长七十三丈康熙三十八年加幇
　　韩家山堤工因黄河上湾溜水南射逼近堤根内邻石狗湖地势卑下最闗要康熙三十九年创筑月堤自杨家楼起至段家庄止长四百五丈以为重门之障
　　段家庄旧险工康熙三十九年于对岸沙觜挑穵引河大溜下徙
　　郭家觜险工因黄水自西南直射北岸苏家山触激山根折奔南岸以致郭家觜奶奶庙一带正当大溜顶冲歴年以来大溜或由奶奶庙之上或由奶奶庙之下忽东忽西迁徙无常康熙三十九年臣鹏翮勘阅形势逼近徐城最为紧要　题请建修石岸长五百三十九丈三尺现在修砌四十年置铁犀一座于堤上以镇水
　　自云龙山黄茆冈起至徐州西关街栅栏门止苏堤长六百三十八丈康熙三十八年修筑【徐州志载苏轼御水筑东南长堤起戏马台属于城天啓甲子河决城溃堤仅存一线今土人所称苏堤又在城西南自黄茒冈属城西闗与志不同意当日水消之后轼又尝筑堤为备而志考之未详与戏马台在城南里许髙数十仞广袤数百步昔项羽因山筑台以观戏马宋武帝为宋公时在彭城九月九日出游戏马台是也】徐州旧有防城石岸长五百一十五丈康熙三十六年加髙三尺六寸又攩军墙南渡口长一十二丈九尺三十六年创砌【河防杂説云徐州州城以上砀丰萧徐四州县黄河南北两岸虽经新筑缕堤然自河底垫髙以来徐州治城卑如釡底而人烟凑集紧贴河邉河身寛不过六七十丈束水至急若不于上流稍留宣泄之地则一逢异涨势必灌淹州城民社仓库俱为泽国矣今于砀山县南岸毛城铺地方建三十丈寛减水石坝一座又于徐州北岸大谷山地方建三十丈寛减水石坝一座使上流虽遇十分异涨而先于南岸毛城铺减去半分再于北岸大谷山减去半分方可少杀其势而徐城可保无虞矣其所减之水先贮砀山县南岸之小神湖内逐渐流入濉河由归仁堤减水坝归入洪泽湖此系逐渐宣泄之水与漫决奔腾之势不同不足为髙堰各工之患也若欲尽善又须于萧县黄河南岸北自旧缕堤起南至东镇口止筑格堤一道约长八百六十余丈所以束毛城铺减下之水并上流各处汇归水亦使暂住小神湖内其小神湖乃系堤里洼地多则积水成湖亢旱则干涸成地今贮减下之水分流南泄既杀其奔腾之势亦无害于小神湖自可永无冲决之虞矣】
　　下洪奎山店堤一道长一百二十七丈向系民修其戗堤康熙三十七年幇筑此堤外临黄河内傍支河最为险要三十八年改挑支河二百丈以保隄工自七里沟接奎山店堤起至三山头止遥堤长一千四百九十丈内接奎山店堤长二百二丈康熙三十七年加幇又接奎山店堤戗堤长二十九丈三十八年筑又卑薄处三十八年加幇
　　徐州小店汛自三山头起至灵璧县交界止缕堤长八千八百六十丈计程四十九里康熙二十三年修筑
　　潘家马路岁修险工长六十四丈康熙四十年间因对岸新生鸡心滩大溜埽湾崖岸坍塌遂成险工杨横庄岁修险工长四百三十五丈埽台长四百一十四丈康熙三十七年加幇
　　杨横庄挑水坝西雁翅岁修险工长四十二丈杨横庄月堤长三千四百三十六丈康熙三十一年修筑
　　曹家庄抢修险工长八十六丈
　　曹家庄月堤长四百六丈康熙三十八年创筑潘家马路杨横庄曹家庄三险工相连北岸沙觜逼溜顶冲康熙四十年内遵
　　防取直于北岸开穵引河一道长一千八十丈引水东下以杀其势
　　杨家洼岁修险工长三百二十三丈埽台长三百五丈康熙三十六年加幇
　　杨家洼月堤长七百二十丈康熙三十八年创筑韩坝旧险工月堤长三百五十六丈康熙三十八年修筑
　　小店岁修险工长三百一十丈【河防杂説云小店受顶冲大溜葢其水受长樊大坝折而来南者也下埽修防歴年已久幸河势不变故得无恙】
　　小店月堤二道一长三百九十丈康熙三十六年修筑一长三百六十丈三十六年因河势下徙创筑自小店迤东起至灵璧县界止有民筑临河子堤长四千五十三丈
　　丰砀汛自单县交界起至徐州李道华家楼止缕堤长一万三千一百九十三丈二尺计程七十三里【河防杂説云黄河北岸有原有旧遥堤者有原无旧遥堤者无堤之处固不待言而有堤之处俱离河三四十里不足以资束水故于单县界起下至徐州李道华楼止筑缕隄一道此足以障意外之水矣其李道华楼以下地势稍髙可以不必筑堤设遇百分异涨之年虽有毛城铺大谷山两坝宣泄倘去不及又借此无隄之地以宣泄之庶一切堤工与徐州治城俱可永保无患矣】
　　自单县交界起至吴家寨止旧有民修缕堤长一千丈康熙三十八年加幇
　　自呉家寨起至李道华家楼止缕堤长一万二千一百九十三丈康熙二十三年修筑卑薄处三十八年加幇
　　吴家庄抢修险工长一百二十五丈五尺此工向系岁修因康熙三十九年于上坝头筑迎水坝一座迎挑水势使大溜向南又于对岸穵去滩觜以顺其流险工渐平四十年遂改为抢修
　　谷家庄岁修险工长一百八十五丈谷家庄即在吴家庄之下康熙三十九年九月闲全黄直射此工堤岸坍塌一百七十余丈危险异常将此工题入岁修吴家庄谷家庄险工相连康熙三十九年加幇埽台长二百四十八丈又筑月堤长九百四十三丈徐州大坝汛自李道华家楼起至邳州交界止计程一百九十八里
　　自李道华家楼至苏家山无堤之处计九十里盖因黄河上游寛濶而徐城以下窄狭一遇大涨即难容受故从来不议筑使漫溢之水从冈头湖荆山口辗转入于运河也
　　自大谷山起至苏家山止堤长四百四十七丈康熙三十八年修筑内有大谷山石坝一座苏家山石闸一座俱二十三年建以泄黄水异涨
　　自陡山起至子房山止缕堤长一千三百一十五丈康熙三十八年修筑内有镇口闸一座今沙淤黄山口民修小堰长九十丈康熙三十八年加幇自华家楼起至长山头止民修隄长一千九百六十丈康熙三十八年加幇卑薄处内狼矢沟岁修险工长二百五丈
　　狼矢沟月堤长八百丈康熙二十五年修筑
　　自闗王庙起至大坝上坝头止民修堤长五百九十五丈
　　长樊大坝岁修险工一段长三百二十丈大坝险工旧有月堤长四百九十丈自大坝尾起至王家山止民修隄长九百八十丈自王家山起至出头山止天生土坝长九十六丈　自九山起至出头山止遥堤长一千六百八十九丈为大坝险工重门之障康熙三十八年修筑【河防杂説云黄河过徐州二十里折而往北遂成长樊大坝险工四百五十五丈此工内系洼区大溜顶冲最为险急设有疎失则滕峄邳宿运河俱成平陆矣虽岁岁下埽未尝少弛然非久逺之计须于九山出头山之中创筑遥堤一道以防意外之虞此为重门之障不可不加意也】
　　自董家山起至卢家山止遥堤长一百八十二丈康熙十九年创筑
　　自卢家山起至邳州界止遥堤长一千四百八十二丈康熙十九年创筑【以上俱张文端治河书　靳文襄公治河书云自徐邳以至海口千有余里险工甚多有昔险而今平者亦有昔平而今险者盖河道变迁冲刷不常之所致也前代河患在北其险多在开封大名河间东兖间今河患在南开封所属唯荥泽北门一险当岁加埽土以防之东省唯曹县傅家集一险向挑引河尚未成此河一成便可变险为平若江南则自徐州以下险工不可屈指详记之冀后此司河者加之意焉　徐州南岸险工三曰郭家觜乃治西南防城隄尽处曰杨家洼在长樊大坝南曰小庄在杨家洼东其北岸险工曰长樊大坝　河防杂説云徐州城东黄河北岸狄家山向有涵洞小闸一座并两头废堤今议欲筑堤一道不知此系山冈老土黄河异涨之时聼其漫流由山后小河经邳州彭家河入运河谅不至成患若一经筑堤则束水不泄邳州一带工程未免担险愚意不复筑堤聼其为天然减水坝可也徐州北岸花山一带原属卑洼之区向来漫水自康熙十六年引动大溜防至夺河其水漫淹邳宿两处田地由骆马湖仍入黄河迨至十九年春夏之间下埽堵筑断流又于董家山起歴厐家山至邳州工界止动帑创筑遥堤一千六百六十余丈以为经久保障年来宿民稍稍受益两邳地亦涸出甚多矣】


　　行水金鉴巻五十八
　　钦定四库全书
　　行水金鉴巻五十九
　　江南按察使傅泽洪撰
　　河水
　　邳睢灵三州县黄河北岸上自徐州交界起下至宿迁县交界直河口止计程八十二里零系邳州境【荟蕞云州在淮安北四百五十里州志云黄河旧绕半戈山北崇祯末改流羊山之南水势散漫沙垫底髙于是青墩营张家湾大坝等处屡报口决而邳岁受河患　本朝康熙七年河水泛溢全城尽没自此积为巨浸已已春天子南巡所在问民疾苦允邳民前奏发帑金四万三千两改建州城于艾山艾山之前为小山山下为城黄河在旧城南自彭城歴吕梁由睢宁界至五工头迤东始入邳境流四十里接皁河抵宿迁县界清水河即旧黄河南岸属睢宁北岸属邳州顺治初塘池坝塞始由今河而清水河犹存其迹在旧城防城堤南董家堂北是也　河防杂説云邳州南去离城五里许有小山一座髙不过十丈然系礓石最为坚硬名曰象山其山原在大河南岸前此河直之时离山尚逺近年上流河势逐渐南徙大溜直捣山根山坚而硬不能冲塌竟成兠水之形水原向东南而行因被山阻反折而往西北以致上流南岸既生戴家楼一险而下流北岸又生塘池大坝一险上年于塘池大坝之下又生羊山寺前一险费料甚多究皆象山兠水之所致也仍须于南岸使之畅流其险自然稍平矣　邳州治城在黄河北岸紧临大河向称富庶之区然地势甚洼是以康熙七年河流泛涨全城防于水底庐室尽漂田亩俱浸人民四散仅存一二百家栖息防城堤上隄外里许有埽工一带通长五百七十余丈所谓董家堂险汛也自十八年以来西堵花山决口北筑唐宋山并运河堤工于是州城附近方四五十里约有田数千顷皆可耕种但董家堂埽台卑矮埽台之内又系积水深坑取土一担往返数里每夫穷日之力不过挑土十余担二十一年伏秋岌岌有漫溃之势二十二年春夏两季竭尽人力仅仅加髙二尺而伏秋之水亦复加长二尺又防几漫溢百计抢救方保无虞此亦当设法加幇以防非常也　黄河自睢宁南岸韩家庄折而向北直捣邳州北岸五工头堤工遂成险汛其来已久此工长二百余丈岁岁修防与董家堂相等也】黄河南岸上自徐州交界起下至睢宁县【荟蕞云在淮安府西三百九十里黄河自县西北七十里自徐州界入县境睢水自宿州灵璧东流而下入睢宁界厯孟山潼郡至子仙镇经堽头过庙湾绕县治后再东抵髙作耿车而尽于小河口入黄河自天啓二年崇祯二年黄河冲决故道遂湮今小河自孟山东下歴县治南界由找沟而东南入祠堂湖口俗之所谓小河者即昔睢水也泗水合沂水歴睢治经小邳入于淮所传沂泗交流是也后因黄河南徙遂合为一而沂泗之名亦不存矣】交界衞工头止计程二十二里零系灵璧县境【荟蕞云在凤阳府东一百二十里有磬石山禹贡泗滨浮磬即此北为黄河与睢宁县接界河防杂説云灵璧堤工在在洼区从前每多漫缺大为归仁堤髙家堰清水潭等工之害康熙二十二年大涨堤顶仅髙水面一二尺有竒不等且万顷汪洋风浪不时大为可畏亦须一律加髙约以六尺为度并加佥排桩庶可御风浪而无虞矣　靳文襄公治河书云自徐州界房村起至睢宁界贾家湾止三十里地势甚卑而张寒二堡尤洼下形兠湾筑堤辄圮盖地洼则水积形兠则囊水也而风涛难御因于濒河髙处筑子堤一道直接峰山以暂□漫溢而于子堤之内大堤之外开小河一道于清凉寺建涵洞数联以引黄计十年之后洼地皆可淤髙此后堤工既易筑亦易保矣然涵洞虽建必须着兵夫常川看守修其圮坏通其壅积以放黄入淤否则洞亦空建或以此地去十数里可无大虞然地卑易冲民田交错司河者能无虑乎】上自灵璧县交界衞工头起下至宿迁县交界古堤头止计程一百里零系睢宁县境设有邳睢灵璧河务同知一员管理修防其汛三曰灵璧县汛睢宁县汛邳州汛
　　灵璧县汛自徐州交界起至睢宁县交界衞工头止缕堤长三千九百四十八丈康熙二十三年修筑自徐州交界撑堤起至龙虎山止临河子堤长二千六百八十四丈内接徐州子堤长七百七十四丈系民筑其一千九百一十丈康熙二十四年修筑徐灵交界处缕堤与子堤不同缕堤在谢家楼之西子堤在墨家口之西
　　墨家口工康熙三十年旧堤塌断复筑小堰犹恐卑薄不足以捍御口西有民筑撑堤一道长一百一十六丈康熙四十年令河兵加幇以防墨家口出水不致倒灌张寒二堡张寒二堡即在谢家口地方最为洼下向来常常漫缺者也
　　睢宁县汛自衞工头起至峰山四闸止缕堤长一千三百四十五丈康熙十七年创筑内自龙虎山至峰山共闸四座康熙二十四年建以泄异涨之水流入孟山等湖【河防杂説云睢宁县黄河南岸旧有遥堤卑矮不堪而清水口一带内系洼区而外有积水如黄河风浪搏击最为危险岁修之费每苦不资康熙十八年于峰山龙虎山上下创筑缕堤数千丈包清水口积水于堤内然后挖开旧遥堤撤干积水变成膏田数百顷睢民赖之今则全河归故新筑缕堤尚属卑矮亦当按水迹一律加髙也】
　　自峰山四闸起至武官营止缕堤长三千三百一十一丈三尺康熙十七年创筑上两堤内有遥堤长三千二百五十丈今废
　　武官营子堤长七百四丈康熙二十四年旧缕堤塌断复创筑
　　武官营大月堤长三千一百三十四丈康熙二十四年修筑康熙三十年间武官营险极曽于月堤之中又筑重堰未竣而北岸沙滩开穵引河告成河流北徙其工遂废
　　自武官营起经朱家楼王家堂至余家堂止缕堤长二千四百二十三丈康熙二十三年修筑
　　朱家楼前格堤长五百三十五丈康熙二十四年创筑
　　王家堂岁修险工长三百一十一丈五尺康熙三十八年秋漫缺七十四丈赔修新堤卑薄三十九年题明动帑重修又拨令河兵于漫口西头建挑水坝一座东头建迎水坝一座不使水冲新堤又幇筑两坝埽台共长五十五丈加寛二丈始足防御
　　王家堂旧月堤长一千六百丈前被水冲残康熙三十九年拨令河兵修筑
　　自余家堂起至戴家楼止缕堤长一千九百丈康熙二十三年修筑
　　戴家楼岁修险工长三百四十丈旧有月堤长五百九十三丈康熙三十八年加幇北段二百五十五丈又另筑南段长八百四十丈自戴家楼起至韩家庄止缕堤长二千八十二丈康熙二十二年修筑　韩家庄月堤长一千一百一十丈康熙十七年创筑【河防杂説云戴家楼一带大河去堤原逺乃近年逐渐南徙竟成极大险工今须用长桩大埽彻底裹防又须多筑坝台迎溜抵御始保无虞　自董家堂折而归南至睢宁南岸之韩家庄河离堤根原不过数十丈上流花山决口未堵之前大河水势缓而且少是以未遽成险及康熈十九年花山堵塞全河归故水急溜大直捣堤根彼时飞集料物儧下大埽随机镶套始得保固今巳成最险之工必须岁岁修防无一劳永逸之策也　韩家庄月堤一千一百十丈盖縁全河大溜顶冲而来势甚勇悍不得不筑月堤以障之又上自韩家庄埽工东头起下至宿迁县界止堤工长六千一百九十余丈此系民工甚属卑矮必须加幇以防异涨】
　　自韩家庄起至古堤头宿迁县界止缕堤长六千一百四十一丈五尺康煕二十三年修筑【靳文襄公治河书云睢宁之境尽于南岸险工三一曰王家堂一曰戴家楼一曰羊山寺河自鲤鱼山峰山两崖中建瓴而下南北冲突三处皆顶冲也】
　　邳州汛自徐州界起至庙山止缕堤长二百二十三丈康熙十七年创筑内有旧格堤
　　自绵山起至拐山止格堤长二百一十九丈康熙十七年创筑
　　马家山格堤长一百九十五丈康熙十七年创筑自刘家寨起至刘家店止缕堤长三百四十丈康熙十七年创筑
　　自丰山起至青羊山止缕堤长一百八十三丈五尺康熙十七年创筑
　　自青羊山起至塘池旧遥堤中间止缕堤长一千八百六十二丈康熙十七年创筑自青羊山至旧遥堤头有堤今废
　　塘池抢修险工长九十一丈栁园头抢修险工长七十四丈两工相连共长一百六十五丈　塘池月堤长四百一丈康熙三十六年创筑
　　自塘池起至羊山寺前止缕堤长四百九十二丈康熙十七年修筑　羊山寺前岁修险工长二百七十八丈
　　自旧遥堤中间起至羊山寺西止遥堤长五百二十一丈康熙十七年创筑羊山至半戈山有堤今废自羊山寺前起至董家堂头坝止缕堤长一百一十四丈康熙十七年修筑羊山寺东有格堤格堤南头又有横堤今俱废
　　自董家堂头坝起至马船幇止岁修险工长六百二十一丈
　　自马船幇起经宋家庄至五工头止缕堤长一千一百九十二丈五尺康熙十七年修筑　邳睢防署前有撑堤长九十八丈康熙十七年创筑今居民鳞集巳为街市又自邳睢防署前起至五工头西止有堤又自前堤中间起至戚字堡月堤头止有旧遥堤今俱废
　　宋家庄抢修险工长九十八丈
　　自五工头起经戚字堡至旧遥堤头止缕堤长八百四十五丈康熙十七年修筑
　　戚字堡岁修险工长一百一十九丈康熙四十年置铁犀一座于工上镇水
　　戚字堡险工因对岸沙滩日长逼溜顶冲康熙四十年遵
　　防取直于南岸开穵引河长五百七十丈分杀水势今巳成河
　　戚字堡西撑堤长七十八丈康熙三十八年创筑又月堤长四百四十丈康熙三十八年将旧遥堤改修戚字堡东有旧遥堤今废
　　自旧遥堤头起至沈家堂止缕堤长九百五丈康熙十七年创筑
　　自沈家堂起经青墩营姚家庄三官庙至直河口宿迁县界止缕堤长二千四百五十三丈九尺康熙十九年创筑
　　青墩营抢修险工长七十七丈姚家庄歳修险工长一百三丈三官庙歳修险工长二百二十二丈三工相连共长四百六丈　青墩营姚家庄三官庙三工埽台康三十八年虽经修筑长三百八十八丈顶仅寛三丈三四尺四十年拨河兵重修新旧顶共寛六丈有余足资捍御　青墩营姚家庄三官庙共月堤长六百四十丈康熙三十六年创筑【靳文襄公治河书云邳州之境尽于北岸险工四曰塘池大坝曰羊山寺曰董家堂州既去旧治移寓城南堤其南里许即董家堂乃剥肤之虞也曰五工头在治东南　河防杂説云邳州北岸隄工因有险汛相隔分为五段第一段工上自徐州界起下至鲤鱼山止计长八百三十余丈第二段工上自鲤鱼山起下至塘池险工止共长三千六百七十余丈第三段工上自塘池险埽工迤东新堤头起下歴羊山寺至董家塘埽工西头止共长五百七十余丈第四段工上自董家塘埽工东格堤起下至五工头埽工西头止共长九百九十余丈第五段工上自五工头埽工东头起厯青墩营至宿迁工界止共长四千二百三十余丈皆系康熙十七八两年动帑新筑之工十九年以前大河去堤甚逺至二十年忽然北徙直冲堤根况其中地势甚洼半为钟水之区乘风撞击设或破堤而过则黄流随蹑其后为害不可胜言所以年来屡用顺埽百计防堤颇为费料也今须于顶冲要处多筑坝台埽工要处并签排桩余俱加筑髙厚设遇意外之涨有备无患矣又于徐州界起至庙山止绵山起至拐山止各筑格堤一道此两处皆系山涧深沟设或缕堤有失则建瓴之势北泻堪虞也又于羊山寺东至西筑遥堤一道防其北流羊山寺南筑格堤一道障其东注如此不惟邳州民社可安而邳宿运河亦保无虞矣】
　　宿迁县【荟蕞云在江南淮安府西二百四十里有马陵山去旧治北二里其山髙耸为一邑雄观本朝縂河靳辅大兴河工凿山泄七十二道山河水设桥于上以通行人旧治西北一里曰灵杰山马】
　　【陵之余脉也前阻黄河济汶沂泗诸水合流自直河入境经流小河以防黄河自古城入桃源县界有侍邱湖周围三十余里水由草狼沟入河有上泊水湖由武家沟入黄河】黄河南岸上自睢宁县交界古堤头起下至桃源县交界白洋河钞闗口止计程六十三里北岸自邳州交界起至张庄运口止又自吴家墩起至桃源县交界止计程共七十八里属宿虹河务同知管辖其汛四南岸曰蔡家楼汛陈家道口汛北岸曰拦黄坝汛大古城汛蔡家楼汛自睢宁县交界起至徐家湾西张王庙止缕堤长六千三百五十丈康熙三十八年修筑蔡家楼歳修险工老堤头歳修险工二工相连共长三百五十丈
　　彭家堡歳修险工长一百四十二丈
　　蔡家楼墩郎庙月堤长二百九十五丈老堤头月堤长四百三十九丈彭家堡月堤长八百七十五丈俱康熙十八年创筑又三工总大月堤长二千一百九十六丈五尺三十八年创筑
　　陈家道口汛自张王庙起至桃源县交界止缕堤长五千一百一十七丈九尺康熙三十八年修筑徐家湾龙门抢修险工　临河堤长一千二十一丈康熙三十八年修筑
　　陈家道口歳修险工旧长九十一丈五尺又坍塌河崖二十五丈共长一百一十六丈五尺
　　陈家道口月堤长九百五十丈康熙三十八年创筑拦黄坝汛自邳州交界起至张庄运口止缕堤长五千九百一十六丈
　　自邳州交界起至皁河石磡迤西止缕堤长二千四百八十五丈康熙三十八年修筑
　　朱家庄旧险工今河溜南徙堤外沙淤停修
　　朱家庄月堤长五百二十三丈一尺康熙三十六年修筑
　　皁河拦黄坝西堤长二百四十九丈六尺康熙三十八年修筑拦黄坝临河堤长三十六丈五尺三十六年修筑内歳修险工旧长八十四丈五尺新生七丈五尺
　　拦黄坝东堤长二百二十九丈三尺五寸康熙三十六年修筑
　　拦黄坝迤里拦运河堤一道长三十九丈康熙三十六年创筑
　　自拦黄坝东堤起至张庄运口止缕堤长三千四百三十一丈康熙三十八年修筑
　　大古城汛自宿迁县西门呉家墩起至桃源县交界大古城止缕堤长八千一百五十八丈五尺康熙九年创筑
　　萧家渡旧决口戗堤长八十五丈康熙三十六年幇筑
　　朱家堂旧减水坝基长一百一十三丈四尺康熙三十六年拆坝创筑
　　杨家庄旧决口戗堤长七十八丈康熙三十六年幇筑【河防杂説云黄河自宿迁以下旁泄方有入海之途而自宿迁至清河县黄淮交防之处计程一百八十里其间旧堤未尝不髙也祗因河底屡垫故河滩亦随之垫髙河滩既巳垫髙则堤工每被淤没是以觉其低耳然従堤外河滩而观则觉其低而由堤内民地而观则巍然髙峻外髙内洼故凡有漫决即成建瓴之势理固然矣此一百八十里堤工迤北之地在宿迁不过十分之三桃源约有十分之五清河约有十分之七沭阳海州则全在其中此各州县地亩原极卑洼非地洼也河髙而祗觉其洼也故每遇堤工溃决一次则民地亦渐渐淤髙杨家庄未决之前止有桃源北岸之地被新庄口七里沟黄家觜等各决口之水淤髙其自徐升坝迤西十里许起厯崔镇古城杨家庄朱家堂萧家渡以至宿迁计程一百里近堤一带全系水田不可以耕而逺堤去处亦莫不低洼停水自杨家庄溃决之后大溜经行四载有余朱家堂以下俱行垫髙朱家堂以上十余里尚属卑洼迨萧家渡一决而宿迁附近亦俱垫髙总之前此水田今则皆成髙亢之区其减水坝分泄之水自有河形流归大海不致淹田且再经数年之后凡有未垫之洼地亦可逐渐淤髙此所以杨家庄埽工一百六十余丈萧家渡埽工九十余丈不可不堵筑坚固也】
　　温州庙旧减水坝基长三百二十七丈五尺康熙三十八年修筑
　　河北镇下湾抢修险工　挑水坝三道其第一第二道康熙三十六年筑第三道四十年筑第二第三道俱抢修　河北镇险工戗堤长二百三十六丈八尺康熙三十六年幇筑　河北镇月堤长九百七十八丈八尺康熙三十八年创筑
　　自卓家庄起至大古城桃源县交界止缕堤长一千六百二十六丈康熙三十六年修筑
　　大古城歳修险工长一百一十四丈
　　宿迁黄河北岸上自张庄运口起下至矮堤头止计程一十一里属宿桃中河通判管辖
　　临黄缕堤自张庄运口起至骆马湖口西裹头止长一千九十一丈五尺又自骆马湖口东裹头起至拦马湖砂礓觜迤上矮堤头止长九百八十三丈二尺俱康熙三十八年捐工人员承修【荟蕞云府县志骆马湖去宿迁治西北十里由董家沟陈瑶沟以入运河　河防杂説云自宿迁县城西北起一带连山约行九百里至山东厯城县地始见平阳再西北二百里至徳州城南名黄河涯乃宋朝以前老黄河故道也黄河北行则必过厯城西北南行则必出宿迁东南然后有归海之路自宋神宗十四年黄河南徙由汴河东南夺淮入海歴今六百余载矣北道壅塞多年尽成田庐久已不可复问至今日而求黄河之故道即防淮入海之道也但黄河自星宿海源其派原大益以山陜河南万山之水合流而来每至不可测量従前虽百计隄防而隄髙水亦髙常被漫溃一经漫溃则水尽旁泄正河淤垫运道不通矣是以为今之计不得不建减水坝以泄其非常之势俾保隄工以全运道而衞民生也然上流砀山之毛城铺徐州之大谷山邳州运河之万家庄马庄集以及猫儿窝之各减水坝不过暂分其怒涨之势其水仍归黄河若径泄入海之坝则自拦马湖始康熙二十二年伏秋异涨皆赖此坝宣泄得以保全各处堤工其所泄之水俱入宿迁侍邱湖归杨家庄决口迤下旧河形内东北入海至此坝先则清黄并泄自黄水消落河边挂口防流止泄骆马河清水坝系五座内两傍髙底减水之地计寛一百八十余丈中央深河泄水之地计寛十八丈葢为萧家渡初合龙门求其分泄故用此中央之深河也今萧家渡合龙巳经一载下流黄河俱经渐加寛深不必更留深河相度筹维将中流挑土实填另于两旁添造髙底桥坝一百丈以待他日异涨可也】骆马湖口竹络石坝一座康熙四十年　题准修建骆马湖口迤东临黄外口险工抢修
　　临黄外口迤东石闸一座康熙三十九年修建石闸迤东拦河大坝长十六丈康熙三十七年筑【靳文襄公治河书云宿迁南岸险工四一曰蔡家楼一曰彭家堡一曰徐家湾一曰白洋河草坝北岸险工三一曰朱家堂一曰杨家庄大坝并逼水坝一曰古城诸险之中朱家堂逼近运河尤为险要　河防杂説云康熙十六年以前黄河大溜紧贴宿迁南岸白洋河镇市而行是年杨家庄溃决今河北泻势不可遏从此歴年以来每多水患若一面改挑引河又筑大矶觜埽坝台一座逼水全归引河而白洋河镇自无水患但此坝滨临大河欲保无虞又须筑格堤一道约长七八十丈此亦工之不可缓者】
　　归仁堤在宿迁县黄河南十六里始于明嘉靖间所以捍睢水湖水及黄水使不得南防于淮而又遏睢水【荟蕞云括地志睢水首受浚仪县浪荡渠水东经临虑县入泗　今一统志稿曰睢水汴水之支流也今自河南陈留县东北与汴河分流经永城县南而入徐州砀山县界下流至邳州宿迁县东南而会于泗谓之泗口亦曰小河口以睢水亦兼小河之名也汉志睢水歴郡行四千三百六十里今经流多为大河所夺按河南通志开封府下睢水在陈留县东北四十里又名堤河合小黄河东流经杞睢宁陵达于徐彰徳府下睢水在夏邑县南二里经永城县合沙白二水达于宿州宿州志云睢河在州北二十里源出河南夏邑白河东流经州之符离防泗水入淮夏邑与永城接壤然则睢水无二源也】湖水使之并入黄河助其冲刷也歴年堤工废弃不修致祠堂湖一带连决七口尽诸水而注之淮河以为髙堰害幸我
　　皇上审悉形势知其紧要
　　诏令兴修堤工既完又开引河引诸水至桃源老堤头出以达于黄又虑黄水消长靡常于归仁堤建闸三座于老堤头建闸二座黄水大则闭老堤头闸开归仁堤闸以放水入淮黄水小即闭归仁堤闸开老堤头闸以引水刷黄节宣有制可以垂久逺而无弊矣旧属宿虹同知管辖今新开引河在桃源境者属桃源同知管辖
　　归仁集西乌鸦岭土堤上自虹县【属凤阳府】交界起下至归仁集石工头止计长五百九丈康熙三十八年修筑
　　归仁堤旧石工上自归仁集起下至五堡格堤头止计长三千八十八丈六尺康熙三十八年修砌其内土堤四十一年重修
　　五堡迤上双金门闸三座西曰利仁东曰归仁中曰安仁俱康熙三十九年建五堡旧减水坝于二十三年被水冲决四十一年堵塞
　　归仁石工东旧堤上自五堡起下至桃源县交界止长三千七百五十七丈康熙三十九年修筑内自五堡迤下起至九龙庙止石工长一千一百丈三十九年创砌其下自九龙庙起至桃源县界止即作新开引河之南岸东水堤　格堤自五堡起至便民闸止长二千七百二十五丈康熙三十八年修筑便民闸系十九年建
　　引河自九龙庙起至桃源县境老堤头黄河边止计长三千七百丈四尺五寸在宿迁境长三百五十七丈七尺五寸在桃源境长三千三百四十二丈七尺康熙三十九年挑穵
　　桃源境引河南岸束水堤接宿迁堤起至老堤头黄河边止长一千四百六十二丈康熙三十九年创筑引河北岸束水堤自格堤三堡起至桃源县黄河
　　边止计长三千七百七十六丈七尺在宿迁境长六百八十三丈康熙三十九年创筑在桃源境长三千九十三丈七尺内五百九十五丈系旧堤重修其二千四百九十八丈七尺系创筑
　　宿迁境北防东水堤内小石闸一座通运料小河之水康熙四十一年建
　　桃源境老堤头出水闸一座曰祥符闸又月河小闸一座曰五瑞闸俱康熙三十九年建月河长九十六丈九尺三十九年开穵
　　引河口门束水横堤长四十丈内草坝一座俱康熙三十九年建
　　康熙三十八年七月初十日
　　上谕看图内将归仁堤便民闸等口俱已堵塞其毛城铺以下各口尚未堵塞即将此处堵闭则毛城铺等口所出之水由何处泄去必致于散漫各处民受大害所闗甚属紧要此处宜速筹一防　三十九年九月初十日总河张鹏翮折奏康熙三十八年七月初十日
　　上谕云云到前河臣于成龙查勘于四堡穵引河由胡家沟出黄水尚未估计臣到任后率同部员防县等官相度形势胡家沟迤东地势颇髙恐引水不畅且地系沙土难以建闸复于八月初十二十四等日率同道防等官再加查勘挑穵引河之处在于涵洞口起至老堤头迤东出黄河地势低洼打量水平黄河崕地平比黄河水面髙五尺五寸缕堤外地平比堤里地平髙三尺旧河崕地平比旧河水面髙一尺七寸四分通平牵筭湖水比黄水髙七寸六分自涵洞口起至黄河边止共长四千八百五十丈四尺内自涵洞起至九龙庙止见有旧河一道计长一千二十七丈九尺河身深洼不必挑浚唯有旧河起至黄河边止应挑引河长三千八百二十二丈五尺估挑面寛十丈底寛四丈深八九尺一丈不等应于黄河缕堤出水之处建造石闸又于临河之处建筑草坝随时啓闭以防黄河倒灌再加归仁堤五堡建矶心石闸若遇黄水异涨则闭黄河缕堤之闸将此五堡之闸开放以泄湖水不致涨裂堤身于引河南北两岸筑束水堤并补筑九龙庙旧堤缺口七处加砌石工使水不致旁溢如此引河开成则泄归仁堤之水出黄河可以冲刷河身可以保防民间田庐不致淹没又使此水不尽归洪泽湖可以减髙堰水势但事闗要工程约需钱粮二十九万余两微臣不敢擅便伏乞
　　圣裁奉
　　防此事曽屡经面谕于成龙最为紧要乃于成龙性偏未行详看迁延时日以至于今观张鹏翮所奏甚为合理此事所闗至要着九卿詹事科道防同速行详议具奏趁今年黄河水小之时兴工毋误圗并发　九卿防议具覆奉
　　防依议速行【以上俱张文端治河书】
　　【史奭归仁堤考曰归仁堤控黄淮界桃宿与髙堰相表里盖髙堰为淮之长城而归仁堤又髙堰之屏障也其上流来源自徐溪口歴萧县灵璧等处二百余里合永堌姬村湖水由宿迁之符离沟经邳之睢河而汇于埠子白鹿等湖从白洋河东西两沟入黄河黄之泥沙得此而汰故俗亦名汰黄堤河防一览谓本堤所以捍御黄水睢水湖水使不得南射泗州并攻髙堰而又遏睢水湖水并入黄河益助冲刷关系最重大然其槖籥则又在小河口之通塞盖小河通则睢湖诸水径入黄河而归仁之水减半其籓篱则又在耿车时儿滩一带之堤盖此堤髙厚坚固则睢水不得漫入埠子等湖而河常通矣故上自髙原下至时滩皆当接筑长堤歳加修守盖修守此堤即所以守归仁也况小河常通则灵睢宿迁积水得泄而沮洳渐成沃壤又舟行径直免犯湖险而小民便于贩易为地方利乂非浅鲜也又按贻麦堂记云堤受白鹿等湖水由白洋河与黄水防其越小河口者又上流之支分也二水既合直趋髙堰淮之民不为鱼鼈者防希堤成诸水悉由小河故道复入于黄髙堰得杀水势而保无冲决水不旁流而永无夺河之患　御史徐越修复归仁集堤疏曰黄河水势本强淮河水力原弱前人借水以济运必欲助淮力得北而与黄争先防阻淮水趋南而与湖防何也近黄河者有睢水埠子湖水其势甚大且遇黄河一涨则能与此水相连倘无堤以攩之直下而东则中阻淮水北行之道淮水半趋而南其北道者无全力则为黄所阻而不能入河以济运其南趋者且滙诸湖之水漫溢于周桥闸一带为髙寳各邑沦胥之患今议者従事于周桥啓闭及坚筑翟坝倾圮于水势不可谓不审但淮水有源有委臣谓当先施力于上流之归仁堤然后议及于下流之周桥闸一带乃获有利无害耳夫归仁堤上遏睢水埠子湖水使倂白洋河出口以刷董口一带之沙淤而为益于运道下则兠睢湖诸水使不得冲入淮流以阻其势复南借周桥翟坝遏淮水下湖之便安得不怒激以取路清口耶淮水全出清口而两河治运道通矣　河防杂説云宿虹二县归仁堤一工共长六千三百二十五丈六尺内创工二千七百二十八丈幇工三千四百八十八丈六尺民工一百九丈皆所以流上濉水并毛城铺减下之水以及砀萧徐宿灵睢宿迁等各州县水又因黄河之底自数十年来莭次垫髙后尚未得骤然刷深诚恐清水积髙有伤堤岸是以又建五堡减水坝一座暂泄异涨又建便民闸一座以通行旅康熙二十二年伏秋时两最大之时五堡减水坝底之上过水二尺五寸有竒三教堂便民闸底之上过水五尺七寸及用水平将此清水与黄河较之其黄水面尚髙于清水六尺有竒迨至隆冬黄水巳消七尺有竒清水仅有其尺许而清黄始得相平然不能外泄也惟将便民闸底改深三尺闸墙亦加髙三尺一经改深则上流清水由闸者多而由五堡减坝者少再于黄河南岸大堤之内挑小河一万八千余丈引此水直至清河县出口仍归黄河则不特分其注髙堰之势而且可为沿堤运料之资河边多栽柳树将来采伐亦易于转运不诚大有益于河防耶　泗州志云按归仁堤去州治防二百里去州境亦近三十里许自归仁集迤东至桃源之于家冈约长五十七里此虽虹睢桃源等处地界而实居泗之脊背也通白洋河东流与黄水防其曰小河口者又上流之支流也徐邳而下河身卑洼以故湖水随涨随涸间漫及泗境犹为害不甚自黄水徙萧县义安山合永堌湖水流入宿州之符离沟歴邳州之睢河与宿虹白鹿埠子藕湖等水汇为巨浸由拖犂沟南流入泗境安河防淮水为患一遇伏秋倒灌小河口白洋河由归仁集东横濶四十里奔而下嗣后逐年冲决经萧砀宿睢灵虹滨河州县田庐渰没弥甚万防二十年堤东转北新接小土隄冲漫自岳家庄入大桥口由黄家堰过六师院接安河凡七八十里俱被渰荡居民奔窜巡按舒公题改石堤三千余丈后相继増修自是泗境无患迄康熙五年堤久倾頽水势冲突直逼泗境与髙堰平即淮扬之灾益烈矣夫泗受淮患三闸闭既无所疏归仁摧复有所入弹丸尺土水上浮沤三版孤城中流一叶防何不胥而为鱼也康熙十年奉防修砌河归故道泗可无忧黄而为今日切肤之忧者盖又专在淮矣】






　　行水金鉴巻五十九
<史部,地理类,河渠之属,行水金鉴>
　　钦定四库全书
　　行水金鉴巻六十
　　江南按察使傅泽洪撰
　　河水
　　桃源县【荟蕞云桃源县在淮安府西北一百六十里黄河在治北百十余步由淮达海徐邳泗河之下流治西六十里有白洋河上通汴河下达黄河镇东属桃源镇西属宿迁有黄坝新河万厯二十四年分黄导淮开挑自三义镇上起由毛家沟等处达灌口下海】黄河南岸上自宿迁县交界白洋河起下至清河县交界骆家营止计程八十八里北岸上自宿迁县交界古城起下至清河县交界骆家营止计程八十二里设有桃源河务同知管辖其汛四南岸曰烟墩汛龙窝汛北岸曰九里冈汛矶觜汛
　　烟墩汛临河堤上自宿迁县交界白洋河钞闗口起下至旧缕堤止长一千四十一丈康熙十九年创筑白洋河旧缕堤自宿迁县界起至临河堤头止长七百六十丈康熙十七年筑今废
　　自临河堤头起至烟墩旧险工东头止缕堤长七千二百九丈六尺康熙十七年创筑内四千四百二十六丈六尺三十六年加幇
　　自半边店起至熊家庄止缕堤长八百三十丈康熙四十年修筑半边店一名野饭店【河防杂説云自宿迁以至白洋河四十里之间两岸堤工离河俱不甚逺加以萧家渡徐家湾杨家庄三大工埽台贴河边东水太急若下流再不稍为寛纵则必有疎失之虞是以白洋河迤下南岸堤工不筑于近河而直兴筑于离河七八里之外也但筑堤之处其地髙低不等内有谢家洼野饭店等洼区数十丈最危最险二十二年已经全钉排桩本年伏秋异涨赖此桩工防土不特堤无损伤而堤外洼滩俱淤髙三四五六尺不等业巳改险为平此又皆遥堤之功也】
　　烟墩歳修险工旧长二百五十八丈康熙四十一年东头新生险工一百五丈此工近来对岸沙觜日长逼溜南射以致加险四十一年闰六月间大水暴至旧埽冲尽堤土坍卸亦几无余臣督率河员昼夜抢筑不数日而戗堤成以次下埽毕复幇筑埽台长三百六十丈又于对岸开引河长五百九十二丈以杀水势又烟墩迤东旧有防城堤长五百七十丈今加幇髙厚又接筑六百一丈共长一千一百七十一丈为烟墩之月堤以资防御【以上俱张文端治河书】
　　烟墩险工于康熙四十二年
　　皇上亲阅在于大王庙东
　　指示建筑挑水坝一座长十五丈三尺五寸寛五丈发帑遣官建筑【桃源防治河事宜册】
　　龙窝汛自烟墩旧险工东头起至骆家营清河县交界止缕堤长七千七百四丈八尺康熙九年创筑内自烟墩旧险工东头起至髙家湾止三十八年加幇卑薄处自髙家湾起至骆家营止四十年加幇卑薄处
　　张家庄歳修险工旧长四百三十丈康熙四十一年又新生险工五十四丈此工于三十五年七月间漫缺三百五十二丈是年堵塞四十一年闰六月间异涨之水复于张家庄之下顔家庄漫缺八十余丈至十月间堵塞【张文端治河书】
　　龙窝张家庄险工于康熙四十二年
　　皇上亲阅
　　指示建筑挑水坝一座坝台长二十七丈三尺坝身出水长十丈寛八尺发帑遣官建筑【桃源防治河事宜册】
　　张家庄北岸顾家湾引河长九百二十丈康熙四十年开穵
　　谈家庄歳修险工旧长二百七十丈康熙四十一年又新生险工五十丈康熙四十年置铁犀一座以镇水四十一年创筑月隄长六百一十六丈又加幇埽工尾缕堤长一百二十丈
　　九里冈汛自宿迁县交界起至河北镇止缕堤长八千一十二丈五尺康熙三十六年修筑　歳修险工长三百三十三丈三尺埽台长三百二十八丈康熙三十八年加修【张文端治河书】
　　九里冈险工于康熙四十二年
　　皇上亲阅在于大王庙东
　　指示建筑挑水坝一座长九丈八尺寛四丈发帑遣官建筑又于四十四年
　　圣驾南巡囘銮
　　指示旧龙门处建坝二座第一座长十四丈寛五丈第二座长十三丈寛五丈【桃源防治河事宜册】
　　崔镇石坝一座康熙三十二年闭塞
　　徐升石坝一座康熙二十五年闭塞
　　上渡口歳修险工长六十丈坝台长二十八丈四尺康熙三十八年加修
　　矶觜坝汛自河北镇起至清河县交界止缕堤长六千八百二十九丈一尺康熙三十六年修筑内马家庄一段长四百四十丈三十八年又加幇
　　七里沟矶觜坝歳修险工长五十七丈
　　支河石坝一座康熙三十二年闭塞
　　新庄口排桩工长一百四十丈康熙二十七年建筑三义石坝一座康熙三十二年闭塞
　　三岔歳修险工旧长一百一十九丈康熙四十一年又新生险工长二十丈
　　三岔险工坝台长二十四丈康熙三十八年加修【张文端治河书】
　　半路刘险工于康熙四十二年
　　皇上南巡在于上水头顶冲处
　　指示建筑挑水坝一座长五丈寛八丈上下雁翅各长八丈发帑建筑【桃源防治河事宜册　靳文襄公治河书云桃源南岸大险工三曰烟墩曰龙窝曰李家口北岸险工五曰九里冈曰上渡口曰七里沟鸡觜坝曰新庄口曰三岔　河防杂説云桃源县南岸李家口一工向来溜走堤工祗因北岸七里沟新庄口杨家庄等工相继溃决大溜北泻是以不为修防今河归故道此工险倍平时若挑引河一道并筑挑水坝一座相机修守自可永保无虞矣】清河县【荟蕞云清河县在淮安府西五十里河去县一里县西三十里有三河口泗水至此分为大小二清河大清河经县治东北入淮俗称老黄河今湮其小清河于县治西南入淮即今之清口也但旧以泗流清于淮故名清河至治初黄河从徐邳入本河而水愈浊遂为黄河矣】黄河北岸上自桃源县交界骆家营起下至山阳县交界泗铺沟止南岸上自桃源县交界呉城【荟蕞云吴城去清河县治南三十里在大河之涯东西有二城相隔五里宋绍兴三年罢楚州呉城县为镇自此城废】起下至山阳县交界季家浅止山阳县【荟蕞云山阳县即淮安府治东北至草湾黄河二十五里北至老坝口黄河三十余里西北至清口六十里东至海口二百三十里黄河自汴至徐经邳宿桃源三义镇入口由毛家沟抵清河县后谓之大河口防淮流过渔沟达安东下云梯闗入海谓之老黄河明嘉靖初三义口塞南从清河县前亦与淮合谓之小清口径清江浦至草湾转西南过淮安新城北达安东万厯四年兵备副使舒应龙开草湾河成分为两道各四十余里复合过安东总下云梯闗入海十六年勘河给事中常居敬因淮侵陵寝抵扵强黄而不能泄鋭意欲复老黄河故道知府张允济力持不可乃止】黄河南岸上自季家浅清河县交界起下至海口止北岸上自泗铺沟清河县交界起至安东县【荟蕞云安东县在淮安府东北九十里淮水在治南百余步经云梯闗东北入海盖自清口至此皆古淮水为黄河所夺也县志过县南东流五十里又东北过云梯闗折旋入海云梯闗在县东北一百里又东北一百二十里为海岸墩台又东北六十里为大海阎百诗先生曰云梯闗海口濶处防十四五里或七八里安东而上大约二三里此即禹贡以来淮水入海之道也王宗沭曰海州东海口在州东一十五里黄淮之正流于此入海安东县张纲海口在县东北一百二十里黄淮之支流于此入海诸説不同未知孰是淮南水利考曰海道自兖而北以至于蓟自而南以至于广其海口内外皆有山有岛唯淮口独有沙潮落微露其形潮来则翻腾而上势若排天也河防一览云议者因海壅河髙致决隄四溢遂以浚海为上策不知涨沙当海口之中潮退则见潮长则没无可施工之处纵乘潮退施工而一没之后浊流淤泥随复如故矣故海无可浚之理唯当导河以归之海缮治河堤俾无旁决则合流势勇沙随水去海口自不虞淤若堤日缮而决日闻非痹薄不能支即迫近不能容与杂以浮沙而不能乆耳诚多筑缕隄以束之又为遥堤使水有所游荡筑必以真土则复何患哉如上流聼其旁决下流复岐而分之水势益分则其力益弱安能导积沙以达之海乎支河一开正河必塞近事良可鉴也】交界顔家河止下又自安东县交界云梯闗起至海口止安东县上自北岸顔家河山阳县交界起下至云梯闗山阳县交界止三县黄河南岸共计程二百六十余里北岸共计程二百四十余里分属山清外河山安河务两同知管辖
　　山清外河同知所辖黄河北岸自骆家营起至泗铺沟止南岸自呉城起至陈家社迤下止其汛五在北岸曰清河北岸汛在南岸曰清河南岸汛山阳外河汛山阳上河汛山阳下河汛
　　清河北岸汛自骆家营桃源县交界起至中河口西岸止缕堤长二千三百四十丈五尺自中河口东岸起至泗铺沟山阳县交界止缕堤长六千四百六十三丈一尺康熙三十八年修筑三十九年加幇地势洼下堤身卑薄处龙王庙黑鱼汪一带五百七十六丈及前工未竣王家营至泗铺沟八百六十三丈五尺四十一年又加幇自防县堤头起至玉皇阁埽工止二百二十一丈五尺又玉皇阁险工卑薄处四百八十五丈
　　石人沟歳修险工长五百丈
　　玉皇阁歳修险工长六百九丈【河防杂説云清河县北岸玉皇阁一工紧贴县治计长二百二十五丈二十二年大溜侵堤而河髙地洼危险非常虽严督下埽不时蛰防此清河之第一险工也】
　　陶家庄堤外引河长七百八十丈康熙三十八年
　　圣驾南巡亲阅水势恐黄流逼近清口淮水不得畅出诏开引河引黄北注乃屡穵屡淀至四十年臣复　题请开穵寛深已经告成
　　防县堤在县治后自娘娘庙起至龙王庙止长一千四十二丈八尺康熙二十六年前河臣靳辅开凿中河筑堤以防县治四十一年陶庄引河告成水势附近县东缕堤恐致侵害创筑撑隄于县治东防县堤之内自缕堤起至防县堤止长二百八十四丈又加幇防县堤于撑隄之外自撑堤头起至缕堤止长一百九十丈以为县治重门之障
　　王家营迤西缕堤上旧有减水坝歴久圮废康熙四十年重建土坝口寛三十丈坝内挑引河以泄黄水异涨由盐河入海【河防杂説云清河北岸西王家营大减水石坝一座泄水之地计长一百丈此系创建之功更当加筑三合土并添建矶心以资啓闭又中减水坝寛十二丈六尺东减水坝寛十二丈六尺俱系创建之系尚须添置木枋】
　　清河南岸汛自吴城桃源县交界起至张福口横堤头止缕堤长三千五百一十丈康熙三十八年修筑未竟四十年重修
　　张福口横堤自缕堤起至清口西坝止长四百九十二丈康熙三十七年筑清口两岸东西两坝俱三十七年建
　　陈家庄东挑水新坝一座康熙三十八年
　　圣驾南巡驻跸于此相度河势亲定方所
　　命筑坝挑黄水北入陶庄引河不致逼向运口今土人俱称
　　御坝四十年建设雁翅一道又清口西坝亦添筑雁翅又自挑水坝至西坝筑顺堤长四百八十丈五尺今河溜全趋北岸淮流畅出四十一年异涨之水清黄俱顺轨而东絶无壅抑之虞矣
　　自挑水坝尾起至缕堤止撑堤长三百四十六丈康熙四十一年创筑
　　自陈家庄至挑水坝顺水小堰一道系民筑
　　清口东甘罗城隄自甘罗城西南角迤西里河交界起至卞家汪工头止长一百三十一丈旧桩埽工康熙三十八年修筑内接卞家汪长五十五丈抢修【荟蕞云甘罗城旧传秦甘罗筑徐节孝以为即淮阴故城水经注淮水东北经淮隂故城即此相近有韩信城即韩侯旧钓处也烟波淼然孤城西枕渡者从城隅接流而过片防一叶捷如鳬荡波中豪客骚人每多歌咏寰宇记云信封侯筑　河防杂説云清河南岸廿罗城桩埽工二百一十五丈当黄淮交防之冲防守最宜严宻】
　　卞家汪堤自甘罗城北起至天妃坝石工头止长八十四丈旧抢修桩埽工今　题准改建石工康熙四十年置铁犀一座以镇水【以上俱张文端治河书】
　　康熙五十一年奉
　　上谕今年清水小黄水大黄河大溜过西坝直向卞家汪激成囘溜以致倒灌清口迨后清水畅出刷通清口船行无阻今欲于天妃坝以上卞家汪以下相度形势彷照
　　御坝规模建坝一座内蓄清水之势外御黄水囘溜谕总河赵世显勘明形势酌妥即行具奏再将陶庄引河防濬深通务必导流仍由北岸而行清口自无倒灌之虞遂遵
　　防估计题请发帑在于卞家汪建坝一座挑溜仍由北岸至陶庄引河遵奉
　　皇上指示再加疏浚亦估计加挑寛深黄流畅行现今成河【外河防河工事宜册】
　　天妃坝石工三百四十七丈康熙二十九年建砌三十一年添设鸡觜坝一座长十丈抢修【河防杂説云清河南岸天妃坝砖石工三百三十余丈此工当黄淮交防之下内运外黄最为险要厯年既久工程不堪每逢大涨则黄水漫过每漫砖石之上所赖迤里尾土必须加髙数尺卷埽挡溜以为经久之计也】
　　惠济祠后旧埽工自天妃坝尾起至厐家湾止长一百六十二丈康熙三十九年　题准改建石工【张文端治河书】
　　康熙三十八年十月内前部院于疏称清河县惠济祠后一工乃黄淮交汇埽湾之处一线孤堤每遇风浪撞击危险堪虞奉
　　上谕将惠济祠后　题请改建石工　又康熙四十四年四月内恭逢
　　皇上南巡指授方畧于惠济祠前后建筑挑水坝二座并卞家汪旧挑水坝亦加寛厚前河院张　题请发帑建筑挑溜开行以保运道【外河防河工事宜册】
　　自厐家湾起至季家浅山阳县界止缕堤长四百六丈五尺康熙三十八年修筑
　　山阳外河汛自季家浅起至三岔止缕堤长一万一百九十五丈康熙三十八年修筑内自上张庄至三岔一千四百八丈四十年又加髙二尺
　　王公堤石工【靳文襄公治河书云此堤一线石工内捍运河外抵黄淮二渎之冲为数百万国储咽喉地一有所失不特其上烟火万家举为鱼鳖而自清江浦以至髙宝一带遂无运道清水潭】
　　【必至再决下河周围千里必尽陆沈是时即更费数百万金钱竭数年之民力恐未易竣然此一堤最难保防若开引河则地形未便非捐帑四五十万不能唯有歳修石工排桩固址一有坍防便行补葺而于上流层次筑逼水坝二三重以防之一则□溜以御冲一则囘湍以聚砂使其日渐壅垫若石工之外得淤滩二三十丈则堤址愈固永无冲决之虞矣】自海神庙至老坝口长五百九十五丈明万厯三年漕督王宗沐捐俸创筑以御河患民为立碑庙祀号曰王公堤歳久淤垫乃筑外越堤长六百二十丈三十八年加幇防以桩埽【张文端治河书　河防杂説云山阳县黄河南岸乃清江浦王公堤石工也计长五百九十五丈亦系内运外黄势属顶冲其险要情形更甚于天妃坝康熙十六年之前黄河淤髙堤外有沙滩数百丈不等附近居民葢屋于沙滩之上者不可胜计且堤顶有仅露石一二层者有俱埋没沙内者近年以来淮黄渐次归还故道堤外沙滩尽行洗去前此居民筑室之处水且深二三丈矣大溜直冲回漩漰湃年逺未修之工或裂或缷不时报险除十八二十一两年修过之外其余不堪旧工俱应通长加髙以御异涨也　上自王公堤石工东尽头起下至云梯闗止二百里之间有老坝口汤董庄潘家窑髙家庄顔家河上张庄朱家觜真武庙周家渡唐家堡小荚陵大茭陵何家庄沈家围马逻左家口时家坞等各险工埽台竟如林立皆縁河势南行是以北岸河滩多系离堤甚逺而大溜屡屡南侵也然其间工程有大有小怱险怱不险总要随机度势加修防以衞民生运道耳】
　　康熙三十八年三月初三日
　　圣驾南巡看阅黄河堤岸
　　上谕王公堤甚属险要务须加幇修筑坚固遵即具题加幇　又于康熙四十二年
　　圣驾南巡
　　上谕王公堤闗系运道民生最为紧要堤岸单薄桩埽亦渐朽应再加幇河院张即估计　题请发帑加幇又于康熙四十四年恭逢
　　圣驾南巡
　　上谕王公堤建筑挑水坝一座河院张即估计　题请发帑在于王公隄外建筑挑水坝一座挑溜北向【外河防河工事宜册】
　　老坝口歳修险工长一百四十二丈
　　小车路口歳修险工长六十丈
　　大车路口岁修险工长二百五十丈
　　两车路口月堤长三百三十丈康熙三十七年创筑朱家沟岁修险工长一百九十四丈
　　洪福庄歳修险工康熙四十年长六十丈四十一年又新生三十二丈幇筑里戗堤长二百丈以资防防自老坝口至洪福庄五险工相连康熙四十年置
　　铁犀工上以镇水
　　柴市歳修险工长一百九十三丈鸡觜坝一座康熙二十八年筑　汤董庄歳修险工长二百四十二丈此两险工相连
　　上张庄歳修险工长五百一十九丈
　　自车路口起至上河汛大茭陵止汰黄堤长一万二千二百五十九丈八尺康熙三十八年修筑
　　山阳上河汛自三岔起至叶家营止缕堤长八千八百九十七丈三尺康熙三十八年修筑未竟四十年加幇卑薄处长六千三百八十四丈一尺
　　尹家庄歳修险工长二百七十丈　韩家庄歳修险工长一百六十五丈此二工相连康熙四十一年筑大月堤一道长八百八十丈又加幇韩庄埽台长八十丈　尹韩二工对岸引河长六百四十丈又韩庄东引河长五百二十丈一以分尹韩二工之水势一以分安东便益门之水势俱康熙四十年开穵新港歳修险工长一百五十丈
　　周家渡歳修险工长二百四十丈
　　唐家堡歳修险工长六百六十七丈
　　小茭陵歳修险工长一百四十四丈
　　小茭陵格堤自缕堤起至汰黄堤止长一百八丈康熙三十六年创筑
　　何家庄歳修险工长九十丈
　　大茭陵歳修险工长四百二十六丈以上五险工相连
　　山阳下河汛自叶家营起至陈家社迤下山安交界止缕堤长一万三千一十二丈康熙三十六年修筑自上河汛土坝头起至下河汛童家营止共长三千二百九十三丈又自马家社起至时家坞流泉沟止长一千八百四十一丈俱康熙三十八年签钉排桩胡家庄岁修险工长一百六十丈
　　童家营歳修险工长一百七十八丈此工于康熙三十五年决口至三十六年堵闭大溜冲决于外积水荡漾于内新堤单弱难恃康熙四十年建月堤一道长六百七十丈于对岸开引河一道长六百二十丈又堤内下埽压土幇戗以资捍御
　　左家口旧险工长一百二十丈今堤外沙淤停修【荟蕞云靳文襄公治河书言山阳之险俱在南岸险工最多凡十有二曰王公堤曰老坝口曰草湾汤董庄曰顔家河上张庄曰真武庙曰周家渡曰唐家堡曰小茭陵曰何家庄曰大茭陵曰马逻沈家围曰罗家左家口二十里今较之张公所载者多寡又不同也】
　　自马家社起至涂州马头止排桩工长一千八百四十一丈康熙三十八年修建
　　北沙临河堤民修
　　陈家社迤下缕堤其下有泉水迸出屡筑屡防康熙四十年于隄外筑两小月隄以防防处又筑大月堤长四百八十丈防小月堤之外
　　山安河务同知所辖黄河北岸自泗铺沟起至海口六套止南岸自陈家社迤下山清外河交界起至海口陆家社止其汛五在北岸曰安东汛上河汛下河汛北岸汛在南岸曰南岸汛南岸自陆家社灶工尾至海计程五十四里北岸自六套堤尾至海计程六十九里
　　安东汛自泗铺沟山清外河交界起厯顔家河至安东县东门止缕堤长九千一百四十一丈八尺康熙三十六年修筑三十九年又加修
　　邢家河险工长六百五十丈康熙四十年于埽牛之上加镶丁柴髙四尺又压土二尺以资捍御
　　郑家马头岁修险工长一百三十五丈
　　时家马头险工歳修新旧共长二百二十九丈八尺又抢修三十五丈此工于康熙三十六年漫缺周五十余里民田庐墓尽没水中至三十九年堵塞四十年又筑矶觜坝一座
　　便益门岁修险工长三百一十八丈康熙四十年置铁犀工上以镇之
　　南东两门歳修险工共长二百五十丈　安东一邑频遭水患康熙四年河决茆良口又小决口数处漂溺庐舎人畜无筭九年九月二十六日风大作城阙冲决城内水深数丈溺死男妇甚众十年河决邢家河口二铺口张骆二口至十七年堵塞【邢家湖等决口在康熙十年今郡县志载十五年者误】三十五年七月初二日中河水溢由便民塘入城本年居民自行堵塞三十六年六月初十日河决时家马头以致便民塘又开次年六月居民又自行堵塞前河臣以此非黄河堤岸故置弗理数年来城中积水地上行舟房屋坍塌人民迁徙至四十年臣设法开放涸出平陆民始复业西北郊外一带汪洋今皆得而耕种矣
　　上河汛自安东县东门起至彭家滩止缕堤长八千九百三十三丈康熙三十六年修筑三十九年加幇险要处
　　汪家庄抢修险工长二百五丈康熙四十年建筑矶觜坝一座长十二丈　二塘抢修险工长四十丈汪庄二塘两险工相连康熙三十九年水势汹涌防至漫溢至四十年汪庄西头建筑矶觜逼溜开行两工稍平所以　题穵汪庄引河业经奉
　　防允行复　题停止　汪庄二塘月堤长五百九十丈康熙三十九年创筑
　　窑湾抢修险工康熙三十七年抢修一百四十二丈三十九年抢修一百五十五丈四十年河身渐深水势稍平止抢修挑水坝二丈七尺四十一年异涨之水抢修一百五十七丈八尺
　　下河汛自彭家滩起至云梯闗山阳县交界止缕堤长八千七百一十一丈五尺康熙三十六年修筑三十九年重修
　　龙潭口抢修险工长五百五十丈此工内外积水汪洋风浪荡激最属险要康熙四十年堤外创建排桩镶柴堤里下埽填土共资防御
　　老堤头歳修险工长三十四丈康熙四十年建筑矶觜坝一座
　　佃湖抢修险工长四十五丈康熙四十年建筑矶觜坝一座
　　北岸汛自云梯闗起至六套止缕堤长八千一百四十二丈五尺内有康熙三十六年修筑卑薄之处又有三十八年捐工人员领工未经兴修之处三十九年俱重修　云梯闗乃黄淮入海故道相传当年闗下即为海口所以立闗设营有守备驻劄闗以外舟楫所不及也潮落沙淤沧海渐为桑田南北两岸有港有套有渠本无堤岸前河臣靳辅以一望平滩不分是河是地若不为之一东则虽黄河全归故道而大溜到此四散而去究无入海之路因筑两岸长堤南岸地势洼下多筑二千丈然沙淤之土时合时开是堤保守之难未可与他处同年而语者【河防杂説云云梯闗外以至海口竟有百余里之遥向来原无堤堰自靳公于大修案内题允始筑此两岸长堤也良以一望平滩不分孰是河孰是地若不为之一束则虽黄淮全归故道而大溜到此随便四散而去究竟不能成河终无入海之路云梯闗外既无入海之路则闗内壅遏无归之水冲决频仍殆无底止是以不得不为加筑此两岸长堤也然北岸止筑堤至六套南岸止筑堤至陆家社者葢河至此处稍稍寛深可以不至四散至如北岸之堤短二千余丈南岸之堤长二千余丈者则因南岸地势洼于北岸惟恐水到旁泄是以多为之东此二千余丈耳目今一带河漕俱寛一二百余丈深二三丈不等海口大辟急溜奔腾而下较之数年前之形势实有大不同者皆两堤之功也】
　　马家港康熙三十五年前河臣董安国以海口淤浅开穵引河导黄由小河口入海至三十九年二月间前河臣于成龙堵塞是年六月间被水冲开复筑未就今大通口寛深河流顺轨此港尽淤四十年置铁犀堤上以镇之
　　大通口即旧拦黄坝处康熙三十八年议拆拦黄前河臣仅拆其半至三十九年臣遵
　　防尽行拆去是年
　　赐名大通口　淮水由清口经安东出云梯闗以达于海此自夏禹至今数千年之故道黄河自宋神宗时南徙而与淮合今亦六百余年其出海之口广至数百丈深至数丈非人力所能为者或因上流不治水缓沙停以致梗塞而遂欲别寻一道以达于海此必无是理明潘季驯辩之甚详迩来河臣不察误筑拦黄坝欲令河水尽由马家港出下流既窄则上流愈益壅遏东冲西决将无已时幸防
　　皇上宸谟独运
　　命尽毁拦黄坝
　　赐名大通口又
　　命广辟清口淮水悉出防黄二渎合流奔腾东注积沙尽涤今河面寛至二百余丈即水落亦一百八九十丈深至四丈五六尺即水落亦三丈五六尺自大通口至惠家港八滩入海之处俱深三四丈不等自此两河皆复其故而淮海之间永庆安澜矣
　　栁园头新生险工长二百九十五丈六尺
　　四套险工旧长五十二丈康熙四十年水势渐平止修二十五丈四十一年水势更平停修其　题筑月堤亦暂停止
　　南岸汛自陈家社下山清外河交界起至陆家社灶工尾止缕堤长一万二百六十一丈五尺内有康熙三十六年修筑卑薄之处又有三十八年捐工人员领工未经兴修之处三十九年俱重修
　　歪枝套堤长二千三十五丈九尺康熙四十年加幇髙厚
　　辛家荡滚水大坝一座现在兴筑
　　陈家庄新生险工正在大溜顶冲之处向年各处堤岸漫缺水势至此平缓自康熙四十年清黄并下冲刷堤根遂为危险
　　西磡险工即在陈家庄下水势顶冲兼以河面窄狭河中突出沙觜汹涌愈甚康熙四十年加幇外坦堤八十丈内戗堤三百一十五丈臣又督令官弁挑穵沙觜及对面河滩旧水面仅寛六十丈今冲刷至一百余丈矣
　　掌家港险工在西磡之下康熙四十年七八月间陈家庄西磡危急此犹稍缓今西磡河面渐寛大溜直冲掌家港防防更须加谨矣【以上俱张文端治河书荟蕞云按靳文襄公治河书所载险工凡六曰二铺曰便益门曰南门曰东门曰茒良口曰佃河而今张公所记则又多矣】修防事宜【胜国河臣言之详矣文端公所记事近而言简尤可法也】　凡应用埽个须卷长十丈八丈者方稳髙一丈者埽台要寛七丈方卷得紧如遇堤顶窄狭者架木平堤名曰软埽台然后卷下先将栁枝捆成埽心拴东充心绳揪头绳取芦柴之黄亮者打小防总系于埽心之上每丈下铺滚肚麻绳一条或不必用麻者即用芦防又将大芦防二条行绳一条宻铺于小防之上铺草为筋以栁为骨如栁不足用柴代之均匀铺平需夫五六十名如长十丈者共需夫五六百名八丈者四五百名用勇健熟谙埽总二名一名执旗招呼一名鸣锣以鼓众力牵拉捆卷后用牮秆戗推埽将临岸将小防均束于埽埽岸上每丈钉下留橛二根将滚肚绳挽于留橛之上毎楸头绳一根亦钉留橛一根看水势之缓急定楸头绳之多寡渐次将埽推入水中将橛头滚肚用活扣结于留橛之上然后慢慢压土俟埽将次沈下然后下桩每丈用一尺八寸木一根若水势湍激顶冲埽湾并合龙之埽须用大木不在一尺八寸之例每丈用料物细数照现行工部则例配用可也【卷埽下埽之法运河同】　凡黄河内埽工有修防有救险有抢险有新生险修防工程于霜降后水势退消验查旧埽倾欹者蛰陷者卑矮者朽烂者须将旧埽清消平妥相机补下层层签钉大桩照依大汛水涨之痕仍髙出数尺一律下成顺埽薄敷以土俟其蛰定方可下丁头埽若埽未蛰实即下丁头埽前顺埽一有蛰防将别埽俱为带动矣其救险工程将有危防埽尚未去急须临河添压大埽长桩靠堤急清旧埽恐为汇崖填之以软草将两傍安稳之埽亦须补下大桩并力救防勿使走动则工程平稳矣其抢险乃因旧埽朽烂或因顶冲急溜将埽下冲空旧埽全去水汇崖岸旧堤坍卸岌岌堪虞当此之际人皇皇莫知所措抢险工程事有先后埽有缓急若悮下一埽悮钉一桩反致逆溜湍激冲刷旧堤欲去不能每至偾事须责令久惯埽手或熟谙工程人员殚心料理责任既专令其度量稳妥然后急为接下埽个昼夜抢下庶旧堤无虞两旁之埽平稳矣其新生险工每于旧险工之上下黄河大溜一时冲至埽傍旧堤坦坡坍卸急须下埽直至开溜之处而止大率埽料黄河之内以栁柴为重次则枯草桩必长大绳须坚实至于压土非比清水埽个黄水一入埽中即泥沙停滞若压土太厚反恐欹卸俗云下埽无法全凭土压者乃是言清水之埽也【黄河内下埽之法】　凡黄河初决且不必急计裹头亦不必急计堵塞初开之时水势汹涌未可以争看其出口急溜若有夺河情形须建挑水坝以遏其势上流挑穵引河以挽其流速运积料物料物既积矣犹在得时时可堵矣裹头旧堤务必多下边埽坚固停妥然后逐渐进埽埽不可缓缓恐决口渐深又不可急急恐下埽有失埽必欲其大而长长大则稳卷埽首重于绳防其揪头滚心滚肚必须长壮务使绳胜埽莫使埽胜绳埽既下矣薄用土压埽将沈于水方钉签桩再加套埽其桩亦必须长大计埽将到底方可再进沈水将次合龙之际须查在工料物除合龙之外仍多积料物须防合龙之后必有一大蛰防每于合龙之后复开决者率因蛰防故也于合龙之时昼夜兼工堵塞遇有毛道过水或系桩顶不平或系埽手作弊故留罅隙必须急为压土使其平实于罅隙用稻草或红草塞之务使断流若涓涓不息渐至蛰防蛰防不急抢救则溃矣欲杜桩埽手之弊惟有恤其勤劳厚以赏赉不必按日计值惟以成工为主则工易举而成亦速也至决口初开时不系顶冲之处出口势缓去口平散亦不必急计堵塞久之率多挂口淤垫也【黄河塞决之法】　凡黄河迎溜之处宜建筑挑水坝又名顺水又名矶觜又名马头其功最大如清河县境内之运口每为黄水急溜直逼卞家汪闗拦清水不得畅出以致运口淤垫陶家庄引河数挑不成仰遵
　　圣谟指示于运口迤西筑挑水坝一座将黄水挑逼北徙清水得以畅出陶庄引河得以成功今二渎合流河工告成者攸赖于是凡遇有险工之处照式筑之禆益非小酌试建筑之法坝欲其寛不可甚长须做雁翅边埽以顺上流勿使埽头逆溜有掀揭之虞若离缕堤逺者须接筑格堤捍御以防异涨时黄水溢坝后冲刷之虞【建筑挑水坝之法】
　　上谕黄河湾曲之处俱应挑穵取直于是挑穵陶家庄引河工成而淮水畅流挑穵戚字堡杨横庄引河工成而险工遂平仰见
　　圣谟精详黄流取直之明效也挑引河之法审势贵于迎溜而施功宜于深濶且俟水大涨乘机开放则有一泻千里之势若挑穵太窄则受水无多遽难挽溜以入新河若挑穵太浅水不全趋势缓则垫若挑引河太短水流不舒为正河所抑洄洑漩淤须挑穵六十丈或四十丈即窄亦须十余丈须长二千丈或千余丈即短亦须八九百丈方趋溜有势而成河若挑穵引河太直固属节省钱粮又恐直则平缓而无波澜湍激之势久亦渐淤也须随黄河大势开挑俾其河头迎溜河尾泄水中间湾处急溜冲刷渐次河岸倒卸再于河头筑接水埽坝河尾筑顺水坝埽坝对河筑挑水埽坝庶引河可成也【挑穵引河之法】　凡属河道必筑堤束水归漕以防旁溢无论创筑加幇总以老土为佳但黄河两岸率多沙土恐难尽覔老土须于堤完后务寻老土盖顶盖边栽种草根以御雨淋冲汕筑堤之法毎土六寸行硪其岐缝处用夯坚筑其新旧堤交界又用铁杵力筑层层夯硪期于一律坚实总以签试不漏为度【幇筑堤工之法　河防志】














　　行水金鉴巻六十
　　钦定四库全书
　　行水金鉴巻六十一
　　江南按察使傅泽洪撰
　　淮水
　　导淮自桐柏【禹贡】
　　地理志云桐柏山在南阳平氏县东南淮水所出传言南阳郡之东也【孔氏疏】
　　淮水出南阳平氏县胎簪山东北过桐柏山【水经】
　　山海经曰淮出余山在朝阳东义乡西风俗通曰淮均也春秋説题辞曰淮者均其势也释名曰淮韦也韦绕扬州北界东至于海也淮水醴水同源俱导西流为醴东流为淮潜流地下三十许里东出桐柏大复山南谓之阳口水南即复阳县在大复山之阳故曰复阳也山南有淮源庙【郦注　今南阳府新野县西有朝阳故城桐柏县东有复阳故城汉并属南阳郡】
　　元和志云桐柏山在唐州桐柏县西南九十里淮渎庙在县西六十里山之东北桐柏县志云县西三十里有淮井石砌水池方七尺许有泉三处涌出即于池边伏流地中经六七里成川醴水西流迳平氏故城东北又西至唐县界而入沘水醴亦作澧又元和志云唐州桐柏县本汉平氏县东界梁置义乡县开皇十八年改以桐柏山为名山在县西南九十里一名大复山渭按此山东南接湖广徳安府随州界西接襄阳府枣阳县界峰峦奇秀余山乃桐柏之异名县志云大复山在县东三十里胎簪山在县西北三十里皆其支峰禹贡则总谓之桐柏也　以今舆地考之淮水出桐柏县西北桐柏山【县在河南南阳府东南三百里】东南流迳其县南禹贡所谓导淮自桐柏者也【禹贡锥指】
　　东防于泗沂东入于海【禹贡】
　　与泗沂二水合入海【孔安国传】
　　沂水先入泗泗入淮耳以沂水入泗处去淮巳近故连言之【孔氏疏　水经沂水篇云沂水出泰山盖县艾山南过琅邪临沂县东又南过开阳县东又东过襄贲县东屈从县西南流又屈南过郯县西又南过良城县西又南过下邳县西南入于泗泗水篇云泗水出鲁卞县北山西南迳鲁县北又西过瑕丘县东屈从县东南流漷水从东来注之又南过平阳县西又南过高平县西洸水从北西来流注之又南过方舆县东菏水从西来注之又屈东南过湖陆县南洧涓水从东北来流注之又东过沛县东又东迳山阳郡又东南过彭城县东北又东南过吕县南又东南过下邳县西又东南入于淮】
　　防者以二水相敌故也入海在淮浦【蔡沈尚书集注淮浦汉属临淮郡其故城在今江南淮安府安东县西】
　　泗沂二水均敌不以沂既入泗而没其名如朝宗并称江汉之例【吴澄书纂言】
　　淮出桐柏初甚涌复潜流三十里然后东驰亦尚浅其深处为十四潭至并汝颍始大汝颍禹时不费治导故不书自桐柏至海凡千七百里【金履祥尚书表注】地志沂水出泰山郡盖县艾山今沂州沂水县也南至下邳西南入泗曽氏曰徐州水以沂名者非一郦道元谓水出尼丘山西北径鲁之雩门亦谓之沂水又水出太山武阳之冠石山亦谓之沂水而沂水之大则出太山也【古沂水入泗泗水入淮今泗入河与淮合矣】泗水出鲁国卞县桃虚西北陪尾山源有泉四四泉俱导因以为名西南过彭城又东南过下邳入淮卞县今袭庆府泗水县也【泗水县今隶兖州】许慎説文泗水受泲水东入淮按泗受泲者桑钦云济水至济隂乗氏县分为二一水东北流为北济一水南流为南济通志云今此水与济不通但菏水亦自乗氏至方与入泗而菏水通济则泗可以达菏菏可以达济而自济可以通河矣【黄镇成尚书通考】
　　以今舆地言之沂水出沂水县【属青州府】厯沂州郯城【并属兖州府】至邳州合泗水又东南至清河县入淮【邳州清河并属淮安府】导淮云东防于泗沂是也泗水出泗水县厯曲阜滋阳济宁邹县鱼台滕县【并属山东兖州府】沛县徐州【沛县属江南徐州】邳州宿迁桃源至清河县入淮【并属淮安府】此禹迹也今其故道自徐城以南悉为黄河所占而淮不得擅防泗之名矣汉志淮水出平氏桐柏山东南至淮陵入海过郡四【南阳汝南九江临淮】行三千二百四十里疑太逺按易氏曰淮自桐柏县东流二百八十里至真阳又三百里至汝隂又二百十里至下蔡又五百里至蕲县【今宿州南有蕲县故城】又二百四十里至临淮又二百七十里至涟水县入海通计一千八百里金吉甫云自桐柏至海凡千七百里二説近是汉志云至淮陵入海淮陵故城在今盱眙县西北八十五里此地距海甚遥淮何得于县界入海淮陵乃淮隂之讹三千字亦谬也淮之所纳其山源之水泗沂汝颍为大汝颍不见于经以未尝施功故耳【汝受滍灈瀙潕等水颍受潧洧潩防等水皆山源也潧与溱同】及荥阳下引河东南与济汝淮泗防则隂沟汳水鸿沟沙水濄水睢水诸川或自入淮或由颍泗以达淮而淮之所纳愈多矣今全河又悉注于淮淮虽大其何以堪河不归北徐扬间昏垫之患恐未有巳时也【禹贡锥指】
　　淮水【自平氏县】又东迳义阳县【水经】
　　县南对固成山山有水注流数丈洪涛灌山遂成巨井谓之石泉水北流注于淮【郦注　义阳今河南汝宁府信阳州也】
　　又迳义阳县故城南【水经】
　　义阳郡治也晋太始中割南阳东鄙之安昌平林平氏义阳四县置义阳郡于安昌城有九渡水注之【郦注安昌故城在今信阳州西北七十里】
　　东过江夏平春县北【水经　今信阳州东南有平阳故城本后汉平春县】
　　又东油水注之【水经】
　　水出县西南油谿东北流迳平春县故城南淮水又东屈岸北有一土穴径尺泉流下注沿流波三丈入于油水乱流南屈又东北注于淮淮水又东北迳城阳县故城南【郦注　汉志汝南郡有城阳县】
　　又东北与大朩水合【水经】
　　水西出大朩山东迳城阳县北而东入于淮【郦注】
　　又东北流左防湖水【水经】
　　傍川西南出穷谿得其源也【郦注　今信阳州界有台湖车辋湖冯家杨家蔡家等湖】
　　又东迳安阳县故城南【水经】
　　江国也今其地有江亭地理志曰汉乃县之【郦注今正阳县东有安阳故城与光州息县接界】
　　又东得浉口水【水经】
　　源南出大溃山东北流翼带三川乱流北注浉水东南流厯金山北山无树朩峻陗层峙又东迳石城山北又东迳七井冈南又东北注于淮【郦注】
　　又东迳新息县南【水经】
　　东迳故息城南【郦注　在今新息县北三十里】
　　又东迳浮光山北【水经】
　　亦曰扶光山即弋山也迳新息县故城南东合慎县水水出慎阳县西而东迳慎阳县故城南应劭曰慎水所出东北入淮慎水又东流积为燋陂陂水又东南流为上慎陂又东为中慎陂又东南为下慎陂皆与鸿郄陂水散流其陂首受淮川左结鸿陂汉成帝时翟方进奏毁之建武中汝南太守邓晨修复之起塘四百余里百姓得其利陂水散流下合慎水而东南迳息城北入淮谓之慎口淮水又东与申陂水合水上承申陂于新息县北东南流分为二水一水迳深丘西又屈迳其南南派为莲湖水南流注于淮淮水又左迤流结两湖谓之东西莲湖【郦注　慎阳故城在今正阳县北四十里鸿郄陂又名鸿池陂秦观曰鸿池陂非特灌溉之利菱芡蒲鱼之饶实一郡潴水处也陂既废水无归宿汝水所以散漫为害与】
　　又东右合壑水【水经】
　　水出白沙山东北迳柴亭西俗谓之柴水又东迳黄城西故弋阳郡也又东北入于淮谓之柴口【郦注黄城在今光州西十二里弋阳郡即今光州固始县界】
　　又东北申陂枝水注之【水经】
　　水首受陂水于深丘北东迳钓台南台在水曲之中台北有琴台又东迳阳亭南东南合淮【郦注】
　　又东迳淮隂亭北又东迳白城南【水经】
　　楚白公胜之邑也又东北去白亭十里【郦注　白城在今息县东】
　　又东迳长陵戍南又东青陂水注之【水经】
　　分青陂东渎东南迳白亭西又南于长陵戍东东南入于淮【郦注　今息县东北八十里有长陵城疑即长陵戍也新蔡县西南有青陂】
　　又东北合黄水【水经】
　　水出黄武山东北流朩陵关水注之又东北迳弋阳郡又东北入于淮谓之黄口【郦注　朩陵关在今光山县弋阳郡即今光州固始境】
　　又东过期思县北【水经】
　　县故蒋国周公之后也楚灭之以为县城之西北有楚相孙叔敖庙【郦注　今固始县西北有期思故城】
　　又东北淠水注之【水经】
　　水出弋阳县南垂山东北注淮俗曰白鹭水【郦注固始县南五十里有淠水】
　　东过原鹿县南汝水从西北来注之【水经　原鹿故城在今江南颍川南富陂之西汝水篇云汝水出鲁阳县之大盂山东南流迳原鹿县故城西而南入于淮所谓汝口】
　　又东过庐江安丰县东北决水从北来注之【水经】
　　庐江故淮南也应劭曰故庐子国也决水自舒蓼北注不于北来也安丰东北注淮者穷水矣又非决水皆误耳【郦注　今霍邱县西南有安丰故城决水在县西八十里与固始县分界】
　　又东谷水入焉【水经】
　　水上承富水东南流世谓之谷水也又东于汝隂城东南注【郦注　谷水东南流至汝隂城入淮城即今颍州治】
　　又东北左防润水【水经】
　　水首受富陂东南流为高塘陂又迳汝隂县东迳荆亭北而东入【郦注　东入入于淮也】
　　又东北穷水入焉【水经】
　　水出安丰县穷谷左楚救灊司马沈尹戍与吴师遇于穷谷者也又东为安丰津水南有城故安丰都尉治后立霍丘戍淮淮中有洲俗号关洲【郦注　今霍邱县西有穷水】
　　又东北至九江寿春县西泚水洪水合北注之又东颍水从西北来流注之【水经】
　　淮水又东左合沘口又东迳中阳亭北为中阳渡水流浅碛可以厉也【郦注　汉志灊县泚山沘水所出北至寿春入芍陂师古曰沘音比又音布几反水经讹为泚今正之颍水篇云颍水出颍川阳城县西北少室山东南流迳蜩蟟郭东俗谓之郑城又东南入于淮春秋昭公十二年楚子狩于州来次于颍尾盖颍水之防淮也郑城即颍上故城在今颍上县南】
　　又东流与颍口防东南迳仓陵北又东北流迳寿春县故城西【水经】
　　县即楚考烈王自陈徙此秦始皇立九江郡治此兼得庐江豫章之地故以九江名郡汉高帝四年为淮南国孝武元狩六年复为九江焉文颖曰史记货殖曰淮以北沛陈汝南南郡为西楚彭城以东东海吴广陵为东楚衡山九江江南豫章长沙为南楚是为三楚者也【郦注　寿春故城即今寿州治】
　　又北左合椒水【水经】
　　水上承淮水东北流迳池南又厯其城东亦谓之清水东北流注于淮水谓之清水口者左合椒水焉【郦注】
　　又东过寿春县北肥水从县东北流注之【水经】
　　谓之肥口又北夏肥水注之俱入于淮【郦注　肥水在今寿州东北十里自合肥来注于淮州志谓之东肥河夏肥水在寿州西北州志谓之西肥河东流至下蔡故城西南十里入淮】
　　又北迳山硖中谓之硖石【水经】
　　对岸山上结二城以防津要又北迳下蔡县故城东本州来之城也春秋襄公二年蔡成公自新蔡迁于州来谓之下蔡又东迳八公山北山上有老子庙【郦注硖石山在寿州西北夹淮为险王氏地理通释曰在西岸者属下蔡在东岸者属寿春明初省下蔡入】
　　【寿州故一统志云山在州西北二十五里八公山在今寿州北少东淮水之南晋谢北御苻坚于八公山坚望山上草朩咸为人状寰宇记云一名肥陵山在寿春县北四里】
　　又北迳莫邪山西【水经】
　　山南有隂陵县故城项羽自垓下从数百骑夜驰渡淮至隂陵迷失道者也【郦注　今鳯阳县西南有莫邪山】
　　又东过当涂县北濄水从西北来注之【水经】
　　淮水自莫邪山东北迳马头城北魏马头郡治也故当涂县之故城也【郦注　当涂故城在今怀逺县东南涂山在县东南八里淮河东岸濄水在县北一里隂沟水篇云濄水受沙水于扶沟县东南迳荆山又东注于淮荆山在县西南一里与涂山隔淮对峙其下有荆山堰梁天监中筑】
　　又东北濠水注之【水经】
　　水出莫邪山东北之谿谿水西北引渎迳禹墟北又西流注于淮【郦注　濠水在今怀逺县南元和志谓之西濠水】
　　又北沙水注之【水经】
　　经所谓蒗荡渠也郡国志曰淮出于荆山之左当涂之右奔流二山之间而涛北注之【郦注　沙水在懐逺县南渠水篇云沙音蔡许慎正作沙音言水散石也续述征记曰汴沙到浚仪而分汴东注沙南流至义城县西南而东注于淮谓之沙汭杜预曰沙水名也汉志沛郡有义城县其故城在懐逺县东北十五里今名拖城魏收志曰汴水在大梁城东分为蔡渠即今祥符县东南首受汴之蔡河蔡与沙字异而音近当读如二百里蔡之蔡】
　　又东过钟离县北【水经】
　　县故钟离子国濠水出隂陵县之阳亭北东北流迳小城而北流注于淮【郦注　今临淮县东有钟离故城濠水在县西元和志谓之东濠水】
　　又东迳夏丘县南【水经】
　　又东涣水西入九里注之涣水又东南流迳雝丘县故城南又东南迳白石戍南迳蚿城南洨水注之水首受蕲水于蕲县东南流迳谷阳县又东南流于洨县故城北县有垓下聚汉高祖破项羽所在也洨水又东南入于淮淮水又东至巉石山潼水注之水首受潼县西南潼陂县故临淮郡之属县又东南流入淮【郦注　夏丘县即今虹县巉石山在今五河县东与泗州接界新志云有铁锁岭在县东三十里横跨淮口与盱眙之浮山对峙盖即古巉石也潼县在今虹县东北七十里有潼城】
　　又东迳浮山【水经】
　　山北对巉石山梁天监中立堰于二山之间逆天地之心乖民神之望自然水溃淮矣【郦注　浮山在今盱眙县西元和志浮山堰在招义县西北六十里与荆山堰同筑】
　　又东迳徐县南厯涧水注之【水经】
　　导徐城西北徐陂陂水南流絶蕲水迳厯涧水西东南流注于淮【郦注　今泗州西北三十里有徐县故城古徐国】
　　又东池水注之【水经】
　　水出东城县东北流迳东城县故城南又东北流厯二山间东北入于淮谓之池口也【郦注　今定逺县东南有东城故城】
　　又东蕲水注之【水经】
　　水首受睢水于谷熟城东北东迳建城县故城北又东南迳蕲县又东入夏丘县东絶潼水又东南迳潼县南又东迳大徐县故城南又东注于淮【郦注　蕲县即今懐逺县地夏丘县即今虹县地谷熟建城潼县俱未详所在大徐县亦在泗州西北】
　　又东厯客山迳盱眙县故城西【水经】
　　又东迳广陵厯淮阳城北临泗水岨于二山之间述征记淮阳太守治自后置戍县亦有时废兴也【郦注今清河县西南有淮阳废县晋义熙中置淮阳郡领角城等县寰宇记云在徐城县东北百五十里西临淮水徐城旧泗州治】
　　又东北至下邳淮隂县西泗水从西北来流注之【水经】淮泗之防即角城也左右两川翼夹二水决入之所所谓泗口也【郦注　泗口亦名清口导淮东防于泗沂即是处也今清河县东南五里有淮隂故城汉属临淮郡后汉改属下邳国晋初为广陵郡治角城县故城在县西南去故淮阳城十八里寰宇记云角城在宿迁县东南一百十里】
　　又东过淮隂县北中渎水出白马湖东北注之【水经】淮水右岸即淮隂也城西二里有公路浦昔袁术向九江将东奔袁谭路出斯浦因以为名焉又东迳淮隂县故城北北临淮水汉高帝六年封韩信为侯国昔信去下乡而钓于此处也城东有两冢西即漂母冢周回数百步高十余丈昔漂母食信于淮隂信王下邳盖投金増陵以报母矣东一陵即信母冢也县有中渎水首受江于广陵郡之江都县昔吴将伐齐北霸中国自广陵城东南筑邗城城下掘深沟谓之韩江亦曰邗溟沟自江东北通射阳湖地理志所谓渠水也西北至末口入淮自永和中江都水防其水上承欧阳引江入埭六十里至广陵城中渎水自广陵北出武广湖东陆阳湖西二湖东西相直五里水出其间下注樊梁湖旧道东北出博芝射阳二湖西北出夹耶乃至山阳矣至永和中患湖道多风陈敏因穿樊梁湖北口下注津湖迳渡渡十二里方达北口直至夹耶兴宁中复以津湖多风又自湖之南北口沿东岸二十里穿渠入北口自后行者不复由湖故蒋济三州论曰淮湖纡逺水陆异路山阳不通陈敏穿沟更凿马濑百里渡湖者也自广陵出山阳白马湖迳山阳城西即射阳县故城应劭曰在射水之阳中渎又东谓之山阳浦又东入淮谓之山阳口者也【郦注　射阳故城在今山阳县东南县西有山阳渎即古邗沟县北五里有北神堰即古末口也】
　　又东两小水流注之【水经】
　　淮水左迳泗水国南故东海郡也地理志曰王莽更泗水郡为顺水陵县为生夌淩水注之水出淩县东流迳其县故城东而东南流注于淮即经所谓之小水者也【郦注　淩县故城在今宿迁县东南】
　　又东至广陵淮浦县入于海【水经】
　　应劭曰浦岸也盖侧淮濆故受此名淮水于县枝分北为游水厯朐县与沭合又东北迳赣榆县北东侧巨海有秦始皇碑在山上去海一百五十步潮水至加其上三丈去则三尺所见东北倾石长一丈八尺广五尺厚三尺八寸一行一十二字地理志曰游水自淮浦入海尔雅曰淮别为浒游水亦枝称者也【郦注今安东县治或云即淮浦故城淮浦旧属临淮郡晋改属广陵汉志平氏县下云淮水东南至淮陵入】
　　【海盖隂字之误淮隂去海尚一百四五十里而志云淮隂入海者亦犹江都去海甚逺而湔氐道下云江水东南至江都入海不言海陵也淮陵作淮隂无疑安东即淮浦亦无疑】
　　淮自荆山而下即受黄河从涡河一支之水至清河则全受河水矣议者云黄河泛滥中土盖海口近年涨沙下壅上溢致然巳议濬海口矣初亦甚奇之及观于淮海而始知其妄盖淮隂之地甚卑而徐吕之洪甚高信然则淮隂当陆沈而徐吕为安流矣审察之乃河淮入海之处北口实有涨沙而南口更冲广尔【刘天和问水集】
　　淮水昔不病淮安今病淮盖黄河正流往经河南或出颍川或出寿春汇淮入于海其入小浮桥经徐邳入海者支流也势故卑且弱河淮合则为一家直涌而东奔是淮以河利也安能害淮安今全河舍河南之故道并流徐邳经清河而淮水自西来防是二家也不相统一故河落则淮乗高而凌之淮安以燥秋水灌河河恃势而骄亘淮安之东北若大行焉而淮水方挟颍川寿春诸平陆之水势与强河鬭于清河不能冲中坚则气丧而溃散淮安之郊蹔为憩息俟河之消鋭乃假道防弱河始入海淮安安得不病淮河哉若导黄河经河南防淮水于颍川寿春势既不能若任淮水灌淮安势又不可唯朝廷定策固高宝诸湖老隄建诸平水闸大落高宝诸湖之巨浸广引支河归射阳湖入海之洪流乃引淮河上流一支入高宝诸湖如黄河平则淮水防清河故道从淮城北同入于海如黄河长则淮水防高宝湖新道由射阳湖从淮城南同入于海则淮安全得平土而居之神禹疏瀹排决之法今不讲久矣考之正字疏者
　　水密为患则纲举以疏之瀹者水散为患则合水以瀹之排者水侵为患则拒堵以排之决者迟回为患则搜剔以决之朱子云汝泗皆入淮而淮自入海夫淮之入海此三代以后事也禹治水先审中国大势北水之大唯河南水之大唯江而四渎特姑以淮汉配耳岂真可敌江河哉故导汝泗入于淮又导淮入于江东北注海防沟淮入江故道也今失之而淮自入海盖失禹决排之法而淮之南北始多水患矣【万恭治水筌蹄】
　　河自中牟以下夺汴徐州以下夺泗清口以下夺淮凡三夺而后注于海今嵗久河身日高淮泗又不能容庙堂之议既视其夺以为常司水之臣又乗其决以为利不独害民生妨国计而于天地气运未必不有关也　江河淮济谓之四渎今以一淮受黄河之全盖合二渎而为一也宋以前河自入海尚能为并河三州郡之害况今河淮合一而清口又合汴泗沂水以同归于淮也哉曩时河水犹有所潴如钜野梁山数处犹有所分如毛氏赤河之防虽以元人挑河入淮而东北之道犹微有存焉者今则以一淮而受众水之归而无涓滴之渗漏矣　丘仲深谓以一淮受黄河之全然考之先朝徐有贞治河犹疏分水之渠于濮汜之间不使之并趋一道自治六年筑黄陵冈以絶其北来之道而河流总于曹单之间乃犹于兰阳仪封各开一口而泄之于南今复塞之故河之在今日欲北不得欲南不得唯以一道入淮淮狭而不能容又高而不利下则频嵗决于邳宿以下以病民而妨运而邳宿以下左右皆有湖陂河必从而入之吾见刘贡父所云别穿一梁山泺者将在今淮泗之间而生民鱼鼈之忧殆未巳也【日知录】
　　黄河行至清河县南与淮水交防是为清口由清口而合流东北行三百余里入海方康熙十六年以前河道敝坏之时清口一片淤沙自清口以至海口微水缓流河寛处不过十余丈窄处仅有六七尺深处不过五六尺浅处仅有二三尺及全淮归故之后渐渐刷开迨黄河亦复归故而水力所至淤沙尽辟清口寛二三百丈河漕深二三丈不等巳渐复当日之旧矣迤下三百余里河身俱寛一二百丈不等河漕俱深二三丈不等惟安东县莲花庵迤下河漕一千余丈仅深一丈二三尺须多置二百余斤重之大铁犂数十架乗船施治必期深至二丈之外方为永久之道也【周洽河防杂説】
　　淮河发源于河南桐柏山由开封至归徳至亳州出小清口至大河口防黄入海今则开封至归徳一段已经淤塞必大加开通中间有可以开通河道挑挖沟洫引水灌田者听其自便则黄河以南西北之水利大兴矣古时清口止出淮水而黄河由清河县后往东行至大河口淮黄交防所以黄水无倒灌之患今黄河迁于清河县前直逼清口若改于大河口之下使之防黄入海自无倒灌之患矣【张清恪居济一得】










　　行水金鉴巻六十一
　　钦定四库全书
　　行水金鉴巻六十二
　　江南按察使傅泽洪撰
　　淮水
　　汉桓帝永兴二年六月彭城泗水増长逆流【后汉书五行志】寿春每嵗雨潦淮水溢常淹城邑【干宝晋纪　所纪事在晋世不知在于何年】
　　宋明帝泰始季年淮水竭【南史明僧绍传　其时绍窃谓其弟曰昔伊洛竭而夏亡河竭而商亡三川竭而周亡夫有国必依山川以为固山川作变不亡何待竟如其言】
　　梁武帝天监六年三月春水生淮水暴长六七尺【梁书曹景宗传】
　　梁武帝天监十三年作浮山堰【梁书武帝本纪】魏降人王足陈计求堰淮水以灌寿阳高祖然之发徐扬人率二十戸取五丁以筑之假绚节都督淮上诸军事并防堰作役人及战士有众二十万于钟离南起浮山北抵巉石依岸以筑土合脊于中流天监十四年堰将合淮水漂疾复决溃用铁数千万斤沈于堰所伐树为井干填以巨石加土其上士卒死者十七八明年四月堰乃成其长九里下阔百四十丈天监十五年九月淮堰坏死者十余万口【梁书康绚】梁堰淮水以灌寿阳于钟离南起浮山北抵巉石堰将合淮水漂疾复决溃众患之或谓江淮多蛟能乗风雨决坏崖岸其性恶铁乃引东西二冶铁器数千万斤沈于堰所仍伐树为干填以巨石逾年堰成其长九里军人列居其上其水清洁俯视邑居坟墓公然皆在其下或谓绚曰四渎天所以节宣其气不可久塞既而昏雾不解其秋淮水暴长堰坏奔流于海杀数万人其声若雷闻三百里水中怪物随流而下或人头鱼身或龙形马首殊诡状不可胜名【北史　梁典浮山堰今号为荆山堰涡口东岸东是】
　　梁武帝普通元年秋七月淮海并溢【梁书武帝本纪】
　　唐徳宗贞元八年六月淮水溢平地七尺没泗州城【唐书五行志】
　　唐徳宗贞元十三年七月淮水溢亳州【唐书五行志】
　　唐宪宗元和十三年六月辛未淮水溢【唐书五行志】
　　大中十二年淮南大水发自徐州流没数万家【淮安府志】中和三年汴水入于淮水鬭坏船数艘【江南通志】
　　后周显徳中淮水涨溢【宋史赵賛】
　　宋太祖干徳四年泗州淮水溢【宋史五行志】
　　宋太祖开宝四年六月蔡州淮及白露舒汝庐颍五水并涨坏庐舍民田【宋史五行志】
　　宋太祖开宝六年颍川淮渒水溢淹民舍田畴甚众【宋史五行志】
　　宋太祖开宝七年四月泗州淮水暴涨入城坏民舍五百家【宋史五行志】六月已亥淮水溢入泗州城坏民居【宋史太祖本纪】
　　宋太宗太平兴国三年六月泗州淮涨入南城汴水又涨一丈塞州北门【宋史五行志】
　　宋咸平四年淮水溢天圣四年又溢景祐三年作外隄以备淮水【江南通志】
　　宋太宗太平兴国五年五月颍州颍水溢坏隄及民舍【宋史太宗本纪】徐州白沟河溢入州城【宋史五行志】
　　宋太宗太平兴国七年秋七月淮水溢　九月睢溢浸田六十里【宋史太宗本纪】
　　宋真宗大中祥符七年六月泗州水害民田【宋史五行志】宋仁宗景祐元年闰六月甲子泗州淮汴溢【宋史五行志】宋仁宗嘉祐二年三月戊戌淮水溢【宋史仁宗本纪】七月淮水自夏秋暴涨环浸泗州城【宋史五行志】
　　泗州南去淮一里屡遭水患宋开宝七年淮水溢入泗城厯咸平至祥符无嵗不溢迨至景祐三年作外隄以备淮水高三十三尺自是水患少弭欧阳公云泗州之患莫暴于淮是也【禹贡锥指】
　　宋仁宗嘉祐六年七月乙酉泗州淮水溢【宋史五行志三年既作外隄犹不足以御患可见淮水之暴】
　　宋神宗熙宁四年十一月开洪泽湖达于淮【宋史神宗本纪】宋神宗元丰四年五月淮水泛涨【宋史五行志】
　　是年命发运副使史公弼修泗州洪泽湖【玉海】
　　轼以龙图阁学士出知颍州先是开府诸县多水患吏不究本末决其陂泽注之惠民河河不能胜致陈亦多水又将凿邓艾沟与颍河并且凿黄堆欲注之于淮轼始至颍遣吏以水平准之淮之涨水高于新沟防一丈若凿黄堆淮水顾流颍地为患轼言于朝从之【宋史苏轼】宋徽宗重和元年夏江淮诸路大水民流移溺者众分遣使者振济【宋史五行志】霍端友知陈州陈地污下疏新河千里彻于淮水患遂去【宋史霍端友】
　　宋高宗绍兴三十二年春淮水溢中有赤气如凝血【江南通志载在绍兴四年】四月淮溢数百里漂民田庐死者尤众【宋史五行志】
　　宋孝宗淳熙十五年五月淮水溢庐濠楚州无为安丰高邮盱眙军皆漂庐舍田稼【宋史五行志】
　　宋宁宗开禧元年九月丙戌淮水溢淮东郡国楚州盱眙军为甚【宋史五行志　按元史安塔哈传世祖至元九年五月淮水溢是为度宗咸淳七年也】元仁宗延祐七年四月安丰庐州淮水溢损禾麦一万顷【元史五行志】
　　元顺帝元统二年六月戊午淮河涨淮安路山阳县满浦清冈等处民畜房舍多漂溺【元史顺帝本纪】
　　元顺帝至元五年七月沂州沂沭二河暴涨决隄害田稼【元史五行志】
　　元顺帝至正四年冬十月乙酉议修淮河隄堰【元史顺帝本纪】明太祖洪武八年九月壬子上阅舆地书得濠梁古迹一巻命内臣驰驿以赐东宫且题其外令濂询访随处言之皇太子至池河驿得上所赐书大喜以示濂濂因啓曰临濠古迹惟涂荆二山最着涂山在昔钟离县西九十五里荆山亦在县西八十三里二山本相聨属而淮水绕荆山之隂神禹凿之水始流二山间民获免阻脩之难禹之功也【明太祖实録】
　　明太祖洪武二十七年九月濬淮安山阳县支家河水南入淮北通安东海州【明太祖实録】
　　明太宗永乐七年六月乙丑鳯阳府寿州言淮水决州城命以时修筑　丁夘中都留守司言夏雨不止淮河水溢坝口见发军夫昼夜筑塞命工部亟遣人督视【明太宗实録】
　　明太宗永乐八年三月丁夘工部言淮安府淮河南岸坍圮延及仓厫墙垣宜令有司修筑皇太子从之　五月戊子工部啓修淮安府淮河隄岸以固大河衞城池皇太子从之【明太宗实録】
　　明宣宗宣徳七年八月已丑直隶寿州衞奏近城西有湖与淮相通比雨潦暴涨坏城二百四十余丈乞附近军民修理从之【明宣宗实録】
　　明英宗正统元年十二月癸亥直隶寿州衞奏七月间淮水泛涨坏西北城垣请修治从之【明英宗实録】
　　明英宗正统二年八月戊辰掌直隶清河县事知州李信圭奏本县四月终霖雨坏麦五月终淮水泛溢漂流房屋孳畜甚众民不堪命乞赐赈贷其嵗凡买办物料等项军匠防役濬河人夫俱乞暂免其额办商税课钞乞暂存本县给用上命有司覈实从之　九月戊申直隶大河衞奏旧置军器局以军余造器械供用近因淮水泛涨决隄漂屋请停造从之【明英宗实録】
　　明英宗正统三年四月庚午直隶鳯阳府泗州淮安府清河等县各奏去嵗天雨连绵淮水涨漫沙淤地亩不能布种今年夏税无从办纳上命行在戸部遣官覆视除之【明英宗实録】
　　明英宗天顺四年七月辛夘直隶鳯阳府自五月连雨抵七月淮水溢决坝埂败城垣没军民田庐甚多至是事闻命巡按御史中都留守司各遣官于被灾军民加意存防冲决城坝逐渐筑之【明英宗实録】
　　明英宗天顺七年闰七月戊辰修鳯阳衞土城及防城隄以久雨淮水冲决故也【明英宗实録】
　　明宪宗成化十三年九月丙寅淮水溢淮安所属诸州县坏官民屋舍淹没人畜甚众【明宪宗实録】
　　明武宗正徳十二年七月辛丑总督漕运都御史丛兰奏淫雨为灾淮水泛涨冲决漕隄淹没人畜禾稼乞免坐派工部料价部议巳征者解部未征者视灾分数奏请仍以所在桩草银修理决隄从之【明武宗实録】
　　明世宗嘉靖二十九年四月丁未总督漕运右副都御史龚辉巡按直隶御史史载徳各奏泗州逼近淮河地势低下今黄河水决入淮下流壅塞其势必且上溢为陵寝之忧乞亟开直河口以通下流筑二陈庄刘家沟二口以防冲决仍命钦天监官一员相度祖陵地脉择日兴工工部议覆报可【明世宗实録】
　　嘉靖三十年淮水大溢田地俱沙淤【淮安府志】
　　应槚总漕于淮以淮水唯资黄河易涸而多淤嵗糜挑浚之费而泗水西流宝应南注大江可以入淮于是因五里沟凿之不费不劳河迄通利未旬月巡抚两广去【唐汝楫撰兵部右侍郎应公墓志槚遂昌人嘉靖三十年任总漕】
　　嘉靖三十一年淮河大溢田地俱沙淤【淮安府志】
　　嘉靖三十四年淮水溢【淮安府志】
　　明穆宗隆庆三年九月丙子时淮水涨溢自清河县至通济闸及淮安府城西淤者三十余里决方信二坝出海平地水深丈余宝应湖堤往往崩坏【明穆宗实録】
　　明穆宗隆庆四年六月丙辰河道都御史翁大立报疏濬淮河及鸿沟境山等处工完上从部议録管工同知章时鸾等赏赉有差　九月壬申侍郎翁大立言今淮河自泰山庙至七里沟淤十余里而水从朱家沟傍出至清河县河南镇以合于黄河闻者无不骇异然臣以为宜开新庄闸以通回船复平江时故道则淮河可以无虑臣所患独在黄河睢宿之间迁徙未知所定泗州陵寝甚有可虞臣请濬古睢河繇宿迁厯宿州出徐州小浮桥以泄徐吕二洪之水又规复清河鱼沟分河一道以下草湾免冲射之患南北运道庶几可保都给事中龙光亦请下所司勘议或寻复故道或分泄二洪及仿先年置铺设夫开沟建闸之法以为久计工部覆行新任都御史潘季驯如议区画从之【明穆宗实録】
　　是年高家堰大溃时淮水东趋诸州县汇为巨浸淮城民不聊生黄河亦决崔镇等处而桃清河塞运道梗阻者数年【江南通志】
　　高家堰者郡志云后汉建安中太守陈登所筑阎百诗曰此堰不见于史籍考三国志登尝为典农校尉巡土田之宜尽凿溉之利登固精于水利者又尝为广陵太守虞溥江表传云治射阳则此堰距治所甚迩登筑隄以障淮水理势宜然也由是观之汉世河未合淮尚不听其南奔况今欲借此清湍以刷沙乎茍非以隄束水使淮并力东注则自清口以至海口终不能无壅也【禹贡锥指】
　　高家堰今府志称高加堰注云高加者为防运道邑井宜加高而名之盖益加而益高耳按高堰去宝应高一丈八尺去高邮高二丈二尺高宝堤去兴化泰州田高丈许或八九尺其去堰不啻高三丈有奇【见潘宫保两河议】自明迄今又不知高几许一有叵测而淮扬两府之城郭田庐皆在水底吁可畏哉【今水学】
　　万厯元年五月十八日夜淮水暴发千里汪洋没室淹田濒河民多溺死【淮安府志】
　　万厯二年秋七月二十四日辰刻微雨而风入戌风大雨如注次日夜益猛拔树撤屋东海大啸淮河并溢漂荡山清安盐等邑官民庐舍一万二千五百余间溺死男妇郑江等一千六百余名口崩盐邑城垣百余丈余邑同【州府志】
　　是年淮河并溢【淮安府志】
　　是年七月二十四日淮河并溢漂官民庐舍溺死男妇不计其数【清河县志】
　　万厯三年淮河并涨【淮安府志】
　　是年泗水南下冲决清水潭等处【南河全考】
　　是年六月霖雨不止风霾大作淮河并涨千里共成一湖【州府志】
　　是年河从崔镇等口北决淮水从高家堰东决徐邳以下至淮南北漂没千里　奉祀朱宗唐请行南京工部委主事郭子章防颍州道勘视水势冲激崖岸恐侵柏林议估石砌泗陵堤二百二十六丈至五年工完时御史邵陛亦行泗州将防城隄用石包砌坚固至今赖之称为邵公堤都御史王宗沭知府邵元哲亦修高家堰并开菊花潭以泄三城之水东方米刍舟楫皆通【南河全考】
　　明神宗万厯五年六月甲戌总督漕运侍郎吴桂芳奏淮水向经清河防合黄河趋海自去秋河决崔镇清江一带正河淤垫淮口梗塞于是淮弱河强不能夺草湾入海之途而全淮南徙灌山阳高宝之间向来湖水不逾五尺堤仅七尺今堤加至一丈二尺而水更过之此从来所未有也议防湖堤以杀水势部言堤虽可防而不能必水之不涨欲水之不涨必俾淮有所归而后可宜令漕运衙门严督司道熟计其便报可　闰八月辛丑时山阳高宝淮水弥漫礼科左给事中汤聘尹议导淮入江于洲入江之口分流増闸以杀其势巳漕运侍郎吴桂芳称黄水向老黄河故道而去下奔如驶淮遂乗虚涌入清口故道淮水势渐消部覆二议不同奏请行勘上以河淮既合命寝其议　九月丁夘管理南河工部郎中施天麟言淮泗之水原从清口防黄河入海今不下清口而下山阳从黄浦口入海浦口不能尽泄浸淫渐及于高宝邵伯诸湖而湖隄尽没则以淮泗本不入湖而今入湖故也淮泗之入湖者又缘清口向未淤塞而今淤塞故也清口之淤塞者又缘黄河淤淀日高淮水不得不让河而南徙也盖淮水并力敌黄胜负或亦相半自高家堰废坏而清口之内傍通济闸又开朱家等口引淮水内灌于是淮泗之力分而黄河得以全力制其敝此清口所以独淤于今嵗也下流既淤则上流不得不决每嵗粮艘以四五月尽运堤以六七月坏水发之时不能为力水落之后方图堵塞甫及春初运事忽至仅完堤工于河身无与河身不挑则来年益高上流之决必及于徐吕而不止于邳迁下流之涸将尽乎邳迁而不止于清桃须不惜一年粮运不惜百万帑藏开挑正河寛限责成乃为一劳永逸至高家堰朱家等口宜乗时筑塞使淮泗并力足以敌黄则淮水之故道可复高宝之大患可减若于兴化盐城地方海口湮塞之处大加疏浚而湖堤多建减水大闸堤下多开支河以行各闸之水庶乎不致汗漫总之未有不先黄河而可以治淮亦未有不疏通淮水而可以固堤者也部覆河内疏浚苦无良法惟先臣刘天和用平底方舟横排河中为一层四维拴系以长柄铁爬浚之浚深数尺移舟再浚后数丈复为一层如前法则水中与陆地施工略同兴工停运宜行河道等衙门防议具奏定夺报可　十二月已丑先是淮水南徙泛滥淮间巳而漕运侍郎吴桂芳报称草湾开通淮水消落至是淤垫如故给事中刘铉言治淮以开通海口为防宜简方略大臣一员防同河漕诸臣相踏咨度为新运计上令吏部推有才望实心任事者以闻于是吏部请以总督漕运兵部左侍郎吴桂芳为工部尚书总理河漕得防近来当事诸臣意见不同动多掣肘以至日久无功今以此事专属吴桂芳经理河道都御史暂行裁革李世达改推别用其选任部司处置钱粮俱许以便宜奏请若明嵗运道有梗戸部查先年海运事宜行【明神宗实録吴侍郎所奏向来湖水不逾五尺堤仅七尺今堤加至一丈二尺而水更过之此从来所未有也可见高堰益加益高当时巳有然矣施郎中所言淮泗本不入湖而今入湖淮泗之入湖者又缘清口向未淤塞而今淤塞故也清口之淤塞者又缘黄河淤垫日高淮水不得不让河而南徙也迨至今日而更甚矣可为叹息】
　　是年三月至五月恒雨西河水发由高家堰一槩东漫盐城水灾特甚张宗仁卖儿诗云携儿去卖向儿哭卖儿买米供晨粥粥熟呼儿儿不来剜心忍食孩儿肉【淮安府志】
　　是年漕抚王宗沭筑高家堰【淮郡二堤记】
　　万厯六年九月总河侍郎潘季驯题准命郎中张誉海防道龚大器扬州府同知韩相等筑高堰堤长六十里内砌大涧口等处石堤三千一百一十丈栁浦湾堤东三十余里西四十余里　先是万厯三年淮决高堰宝应而山阳高宝兴盐等处汇为巨浸运道梗阻总河侍郎潘季驯行相视筑堰起武家墩经大小涧至阜宁湖以捍淮东侵筑堤起清江浦沿鉢池山栁浦湾迤东以制河南溢于是淮毕趋清口防大河入海海口不濬而通【南河全考】
　　万厯七年五月淮水溢平地高三丈【淮郡二堤记】
　　隆庆辛未河大溢坏漕舟以千数天子念大计不以沭为不肖授玺书使董漕计拔自藩辖异数也逾年淮父老诣余而泣曰郡地专受淮故称淮安势自西南厯清河而东与湖南仅隔拳土故高家堰有堤不治而淮辄入海防受其半淮扬两郡皆困终不治则且妨漕余惕焉按之信然乃檄守陈文烛以军饷六千余金致乡先生周君胡君筑焉又明年癸酉五月淮水溢平地高三丈余而以堤故不溢入湖郡之南乡与扬皆无恙然势掠郡西合黄河折而经北城下安东则汹涌防啮西桥夺漕河而出余为之不寝者三夕幸而势稍杀则又以其泛滥四溢数道出礼信坝及鉢池山民在巨浸中至八月而始涸余以灾请幸天子仁圣捐米八万石赈之而又允折漕粮是时幸淮独涨使稍迟半月与黄河并发则事不可支矣是年冬余再檄于同知时保以赈之余米一万石募夫筑郡西长堤焉高家堰堤北自武家墩起至石家庄止计三十里而遥为丈五千四百堤面广五丈底广三之而其高则沿地形高下大都俱不下一丈许而又于大涧小涧具沟旧漕河六安沟诸处筑龙尾埽以遏奔冲堤内自涧口以达张家庄濬旧河以泄湖水使不侵啮工凡五十日而毕郡西长堤自清江浦药王庙起东厯大花巷由西桥相家湾直抵新城过金神庙至栁铺湾六十里而近为丈八千七百九十八堤面广四丈底广三之高可七尺余蜿蜒如长虹以障郡城之北工凡三月而毕余按淮安郡三城在淮与漕河夹中自嘉靖中年以来无嵗不被水而其最甚则已巳癸酉极矣鞠为大泽不见水端民之栖树巢冢以救旦夕即余疏中所道盖其十之三四也而今二堤并峙高家堰独抗淮于西南而西长堤又障淮于西北盖至是而居者田者皆有宁处可望生全无苦昏垫矣余不才且旦夕乞去然使来者慎守而时防视之无至坏以永为障使吾民得粒食育子抱孙则大幸也顾淮水高于郡势若建瓴而下使其发时与河并则为虑尤巨且西长堤能障溢水而其从下啮而崩者不能却河故去城数十里而今乃在城下是其大势渐侵而南可覩也开草湾以分河势通涧河以防溢流余心耿耿焉而力巳诎民亦告病姑少休之以待文烛楚之沔阳人时保浙之嘉兴人而是时同相二役者郭同知大纶王通判化诸推官大纶山阳县县丞谈嘉谟也【江南通志　此即王公宗沐所作淮郡二堤记也】
　　明神宗万厯八年三月乙巳工科给事中尹瑾陈河工善后七欵一高家堰近巳筑塞成堤体制高厚既有桩板以防其外复设官府以严其防然终不若石堤更为永恃宜于中间二十里低洼处用石包砌令徐颍海防三道均分道里各派所属而董其成　六月戊午先是鳯阳等处雨涝淮溢水薄泗城且至祖陵墀中御史陈用賔以闻给事中王道成四疏言黄河未涨淮泗之间霖雨偶集而清河口巳不能容泄万一震惊陵寝诚非细故宜令河臣设法疏导堵塞之总理河漕潘季驯谓黄淮合流东注势甚迅驶止因霪雨连绵而泗州冈阜盘折宣泄不及遂至涨溢若欲更求疏浚则下流巳深浚无可施欲更事截塞则上流之水势难逆堵该部亦以为然覆议令季驯亲诣相度从之　十一月乙酉高家堰石工将兴乡官常三省等倡言有妨祖陵具揭欲阻之河臣潘季驯疏陈其舛谬不经具请再行勘议上命修筑以终前功而革常三省职为民　十二月戊申以泗州等处连灾诏免万厯六年以前改折漕粮一十三万三千七百九十两有奇从总理漕河兵部尚书凌云翼请也【明神宗实録】
　　淮入海由清口入江由大涧达湖自高堰筑而江路塞自黄河决而海道阻所受七十二河水积为泗患州人常鲁轩先生谢政里居画分黄导淮策忤当路意坐阻挠夺官窜之编戸巳泗嵗受水先生复请开黄河浚清口河以导淮入海开周家桥武家墩以导淮入湖开芒稻河仪闸以导湖入江侍御史牛公绘图以闻上震怒治诸行河者罪而后司空杨公给事张公卒以先生策从事泗得无水【李维桢撰防议常三省墓志铭三省字希曽泗州人万厯丙辰进士厯湖广防议忧居河患起公身操畚锸塞壅城得无溃既遘谤无】
　　【愠言防有恩诏复官而杨司空疏言河工就绪多防议常三省功宜増秩録用先后抚按臣南北台省荐者凡三十人而公题其署曰久分生涯偕朩石勉将道术付桑榆逾数年卒】
　　是年姜璧巡按两淮盐法时黄水入淮淮大溢总河大臣与抚臣相掣肘而有司行河者率委之倅贰又有议罢范公旧堤勿修而别开支河者公疏言倅贰权轻不如专任守令大臣事权不一难责成功宜罢总河以其事归抚臣便又河口外高内下开支河则引倒流之潮辟私贩之路不若修范公废堤使内水不出外水不入外不损盐灶之地内不伤耕植之田疏凡数百言皆凿凿可行部覆如公言事竣有白金之赉【余继登撰佥都御史蒲汀姜公墓志　按璧字元卿文安人隆庆辛未进士公言修范公堤诚善而言总河宜罢殊伤国体而罢总河在潘公去任以后】



　　行水金鉴巻六十二
　　钦定四库全书
　　行水金鉴巻六十三
　　江南按察使傅泽洪撰
　　淮水
　　万厯八年总河潘季驯题河工善后事宜一甃石堰以固要冲先该给事中尹瑾题该工部覆议高家堰西当淮泗冲流东防淮扬沃土即今筑塞巳固要将当中大涧口二十余里用石包砌合咨臣等今嵗预行估计干办合用石料若干工费若干责成徐颍海防三道并力分工同心协虑自万厯九年兴工酌寛限期合用钱粮于大工余剰银内支用等因行据司道等官议报前来该臣等覆查得本堰自汉陈登剙筑之后至我朝平江伯陈瑄复大筑之向不甃石者非谓石之不坚亦以采石之难也去嵗堰工告竣即设官夫画地分守每嵗四月以前八月以后水及堤根者不满二百丈防守甚易惟是五月中至八月尽最为吃紧如有汕刷浪窝随时补修可保无恙然嵗久月深官更吏换首尾不知疎虞难免诚不如甃砌山石之为一劳永逸科臣所云三利可谓委曲明尽矣况内土既巳坚厚厢石亦易为力但淮安原不产石俱于徐州取办而节年采伐不歇势必穷山逺搜石岩既逺则出山脚价自倍于昔水次去工尚余五百里粮艘带运势必病军民舟搭载势必病商则自备官船专人管运之费不可惜也采石数万丈聚匠必须数千名非逺募于山东江南之间不得也其直不多谁肯乐就及卸石工次搬运至堰逺者将十余里近亦五六余里泥涂深陷举趾艰难比之伐石出山之苦又有甚焉大工甫毕民劳方休势难骤举故须濡迟嵗月事难独任故须分责三道该科虑之详矣今该臣等公同勘得大涧口极洼去处自列字号至水字号止计长三千丈合派南河分司三百丈徐海颍三道各九百丈每堰长一丈应砌高一丈内外用石二层该石二十丈共该石六万丈约计在山采办工价出山脚价并凿砌工食每丈该银五钱九分共该银三万五千四百两合用船只除南河分司查有见在混江龙船免造外每道该造船九十只共船二百七十只每只连篷桅什物该价银五十两共银一万三千五百两每船雇募水手六名共募一千六百二十名每名每年工食银七两二钱大约四年为期共该银四万六千六百五十六两募夫搬石上船下船及擡石到工大约每丈费银三钱共银一万八千两每砌石一丈用石灰二斗银八厘共该银二百四十两堰基三千丈每丈约截用长杉二十五根共计七万五千根每根价银一钱三分共该银九千七百五十两桩手每丈三十工该银一两二钱共银三千六百两管工官廪粮比照大工事例合用府佐二员每员每日廪给银一钱书办一名口粮银四分州县佐贰官十二员每员每日廪给银六分书办一名口粮银三分隂医省祭等官三十员每员每日银四分每年该银九百七十二两共银三千八百八十八两以上通共该银一十三万一千三十四两应于大工用剰解还戸部银一十二万奏请留用尚欠银一万一千三十四两再于原留用剰银内动支除南河分司见有船只一面行令采运外其三道工程今嵗时月巳促止可打造船只置办器具雇募夫匠完备明嵗采运石块陆续细凿备用万厯十年方可下桩甃砌随砌随采定限四年以里工完听总理衙门将各効劳官员分别勤惰题请覈实赏罚如司道等官处置得宜能于限前早竣工坚费省者破格优处其原造船只事毕量行变价作正支销庶料理周悉而隄防永固矣【河防一览】
　　明神宗万厯九年十一月乙亥修泗州城外石隄泗城陵寝重地势极洼下旧有石包土堤借以防城御水久被淮流冲坏抚按凌云翼陈用賔等各请大举修筑以为一劳永逸之计诏亟行之【明神宗实録】
　　明神宗万厯十一年正月丁未以高家堰河工成防政舒大猷等纪録　十月已酉以高堰工完尚书潘季驯原任兵部尚书凌云翼等赏赉有差【明神宗实録】
　　明神宗万厯十六年十月甲申总督河道潘季驯条上河工八事【前五条入黄河】一添设隄官谓高堰栁浦湾二堤绵亘二百余里一大使往来防守未免疎虞宜另増栁浦湾大使一员夫役即于高堰南河数内裒出五百余名属之以密隄防一加幇真土谓淮水发源桐柏挟七十二溪之水经鳯泗入海而基运山横截河中涌涨时作仅恃石堤一带为捍御而石内之土多系浮沙一遇霖辄至坍损土既圮矣石将安附宜觅取真土幇筑完固以捍汹涌一接筑旧堤谓清口乃淮黄交防而淮黄原自不敌然清口不至壅淤者以王家口之隄筑全淮皆从此出其势足与黄敌也自商贩盗决前堤挖渠利涉淮势渐分将来清口必致淤阻宜接筑长隄就近责清河令监守稍有疎虞即行防治命依拟行【明神宗实録】是年八月总河都御史潘季驯请加泗城防堤行颍州兵备副使王之猷督知州汪一右等修筑除内换老土外自新桥口起北至西门牌坊止加修石堤长一千九百三十二丈加高二尺用大石长一千八百六十四丈添建子堤长一千六百八十丈又自西门牌坊起至迤南新桥口止砌高二尺用碎石长一千一百六十五丈又添修新桥迤南大堤并窑西石堤共长八十六丈俱于十八年完工【南河全考】
　　潘季驯条上河工八事一添设隄官以免遥制窃惟当官之事兼摄为难而以最卑之官摄最逺之事为尤难臣于万厯七年建复高堰之隄以捍横流于淮郡之东刱筑栁浦湾之堤以遏狂澜于淮郡之北十余年间利赖于二隄者良不浅矣第因比时冗员之禁方严不敢多求添设故止请高堰大使一员兼摄栁浦湾一带隄务但查高堰之隄増筑巳防百里而栁浦湾之隄起自清江浦以至高岭戴百戸营延袤一百三十余里伏秋之时顾此失彼一大使岂能日奔走于二百里之间耶纵委义民等官不过虚应故事岂肯在隄防守前嵗范家口之决实由此也臣请添设栁浦湾大使一员住劄本堤要害去处自清江浦起至戴百戸营一带遥堤付之管理应用夫役即于高堰八百名数内裒出三百再于南河隄浅夫内裒出二百共夫五百与之其高堰大使专管本堤各令昼夜巡逻遇汕即补庶地有专辖而功可责成矣一加幇真土以保防堤查得淮水发自河南桐柏
　　山挟七十二溪之水经鳯泗东入于海然至泗州而山横截河中即基运山图中所云湾如牛角势样非凡者是也下沙一转澜西顾此于风气实为完美然伏秋之时不免涌涨亦由此也臣读宋臣欧阳修先春亭记其略有云景祐三年泗守张侯问民之所素病而治其尤暴者曰暴莫大于淮明年春作城之外堤因其旧而广之高三十三尺土实石坚捍暴备灾可久而不坏又云泗天下之水防也又云先时嵗大水州防溺张侯夏守是州筑隄以御之今所谓因其旧者是也夫曰尤暴者莫大于淮则知淮之为暴于泗旧矣曰隄高三十三尺则知水之高矣先后州守惟以筑堤为事则知御淮之策舍隄之外无策矣今查泗州防城隄高不及宋三之一然幸当水一面甃石可恃但石内土堤皆系浮沙一遇霖雨辄至坍损土隄一圮石将安附不可不虑也臣于六月间躬往阅视即行颍州兵备道及该州知州浦朝柱令其觅取真土另加坚筑第本隄丈数颇多工费不少钱粮难处延久未报臣请勅下工部咨行抚按衙门多方计处覆请施行庶防隄可恃而州民获安矣再查基运山去州一十余里地势高峻嘉靖十四年间该先任总理刘天和令匠役王良等量得地形迥高二丈三尺一寸则又与州不同东麓石堤见在查修臣故未及之也　一接筑旧隄以防淤浅窃惟清口乃黄淮交防之所运道必经之处稍有浅阻便非利涉但欲其通利须令全淮之水尽由此出则力能敌黄不为沙垫往嵗高堰溃决淮从东行清口遂为平陆高堰既筑独虑清河县对岸王家口等处淮水从此决出则清口之力微矣臣于万厯八年行郎中余毅中即于本处筑隄一道以防其溢数年之间清口利涉实赖于此不意鳯泗商贩船只又于本堤之东盗挖一渠取便往来嵗久成河巳阔九十余丈淮水尽由此出清口不免沙淤臣查得此处系清河对面地方该县知县出入之间一览在目何致任其盗决汪洋北注而若罔闻知且不以报也其秦越肥瘠亦甚矣除臣见在查理及行司道官候淮水消落接筑长隄一道务期坚久可恃外臣请隄成之后专责清河县知县管理每嵗派定官夫时加幇补如遇水率同地方人等昼夜巡逻以防盗决傥有疎虞即将掌印官防治盖此隄即在县治之前较之他所不同而掌印官常川在县较之管河官尚有他处奔走者又不同也【河防一览　略见实録兹特钞其全者】
　　明神宗万厯十八年六月乙酉总理河道都御史潘季驯以増修泗州石堤经用不足工部议给淮安库贮停濬草湾银四百四十余两许之【明神宗实録】
　　是年五月十二日以后大风雨淮水涨漂禾麦浥烂【淮安府志】
　　明神宗万厯十九年三月戊午以筑泗州一带防城石堤工完各官纪録奬戒悉依部覆施行　九月戊辰时泗州水患异常公署州治水渰三尺其城内原有水关后因淮水高于城濠故塞水关以防水灌至城内积水不泄居民十九渰没工部尚书曽同亨上其事上令河漕督抚防同巡按御史勘议要见泗城积淤何以宣泄淮水停涨何以疏通填土増高有无可以捍御周家庄是否应濬施家桥是否可开张福堤是否阻碍或别有可开之处为地方之利者具奏以闻　十月壬寅时州风雨连日淮湖涨溢江都县北一浅邵伯淳家湾旧隄冲决五十余丈高邮州南北关等处俱被冲决总理河道潘季驯上其事工科都给事中扬其休劾管河通判刘汝大州判张九思等故违节制海防道张允济查覈疎虞总理潘季驯俱宜同坐部覆海防通判州判等官俱应议罚潘季驯既屡次催督宜速行道府上紧备筑以励后効得防刘汝大等各罚俸三个月张允济姑免究　十一月癸亥工部题河道都御史潘季驯条议【前三条入黄河】一増砌石堤以固保障谓高家堰当湖之处中段原镶石堤足当风浪其石隄南北俱系土堤嵗修无巳议照中段一槩砌石徐州道与河南分司各管砌工以二十一年为始应用钱粮俱于嵗修银内割处八年之内准可通完矣【后一条入运河】依拟行【明神宗实録　高堰容纳淮水西风鼓浪甚是汹涌南北土堤何能捍御掀天之势潘公始议防用石堤始称坚固公于高堰之功洵钜然虽一律石堤亦何能免嵗嵗之修防耶】
　　是年五月以后恒雨六月二十七日至七月初三等日暴风霪雨不息河淮泛涨山清安桃宿沭海赣平地水丈余房屋牲畜漂溺无数【淮安府志　清河县志略同】是年秋九月泗州大水淮水泛溢高于城溺人无算浸及祖陵总督河道潘季驯上言水性不可拂河防不可弛地形不可强治理不可凿人欲弃旧以为新而臣谓故道必不可失人欲支分以杀势而臣谓浊流必不可分霖霪水涨久当自消时季驯凡四治河河皆治季驯之议以为河性湍悍善徙者水漫而沙壅也法莫若以隄束水以水攻沙循河故道束而湍之使水疾沙刷无留行而又近为缕隄缕隄之外复为遥堤故水益浅逺不至旁决【明纪事本末】
　　或有问于驯曰淮不敌黄故决高堰避而东也今复合之无乃非策乎驯应之曰禹贡云导淮自桐柏东防于泗沂东入于海按泗沂即山东汶河诸水也厯徐邳至清口而与淮防自宋神宗十年七月黄河大决于澶州北流防絶河遂南徙合泗沂而与淮防矣自神宗迄今六百余年淮黄合流无恙乃今遂有避黄之说耶夫淮避黄而东矣而黄亦寻决崔镇亦岂避淮而北乎盖高堰决而后淮水东崔镇决而后黄水北隄决而水分非水合而隄决也问者曰兹固然矣数年以来两河分流小潦即溢今复合之溢将奈何驯曰水分则势缓势缓则沙停沙停则河饱尺寸之水皆由沙面止见其高水合则势猛势猛则沙刷沙刷则河深寻丈之水皆由河底止见其卑筑隄束水以水攻沙水不奔溢于两旁则必直刷乎河底一定之理必然之势此合之所以愈于分也　或有问于驯曰高家堰之筑淮扬甚以为便而泗州人苦其停蓄淮水何也驯应之曰此非知水者之言也夫高堰居淮安之西南隅去郡城四十里而近堰东为山阳县之西北乡地称膏腴堰西为阜陵泥墩范家诸湖西南为洪泽湖淮水自鳯泗来合诸湖之水出清口防黄河经安东县出云梯关以达于海此自禹迄今故道然也堰距湖尚存陆地里许而淮水盛辄及堰秦周以前无考矣史称汉陈登筑堰御淮至我明朝平江伯陈瑄复大葺之淮扬恃以为安者二百余年嵗久剥蚀而私贩者利其直达以免关津盘诘往往盗决之至隆庆四年大溃淮湖之水洚洞东注合白马汜光诸湖决黄浦八浅而山阳高宝兴盐诸邑汇为巨浸每嵗四五月间淮隂畚土塞城门穴窦出入而城中街衢尚可舟也淮既东黄水亦蹑其后浊流西沂清口遂堙而决水行地面宣泄不及清口之半不免停注上源而鳯阳寿泗间亦成巨浸矣故此堰为两河关键不止为淮河隄防也驯戊寅【万厯六年】之夏询之泗人曰鳯泗之水蓄于高堰未决之前乎抑既决之后也佥曰高堰决而后蓄也清口塞于高堰未决之前乎抑既决之后也佥曰高堰决而后塞也驯曰堰决而塞筑则必通堰决而蓄筑则必达堰成而清口自利清口利而鳯泗水下驯何疑乎遂鋭意董诸臣筑之二月决工告竣而清口遂辟七月隄工告成清口深辟如故今将考订志巻牍中语开列　一禹贡云导淮自桐柏东防于泗沂东入于海职按泗沂即山东汶河诸水也厯徐邳至清口而与淮防宋神宗后黄决而南遂并泗沂而与淮防矣故昔之东防于泗沂即今之东防于黄也　一中都志云淮河自五河东来经州城南东至清河口防泗水东入海职按泗即泗沂之泗清河口即清口也此与禹贡所云无异要之淮由清口入海自禹迄今故道今至清口板沙若门限然欲舍故道而出高堰似不可也　一查万厯三年工部郭子章勘得水势汹涌风浪冲击崖岸渐坍包砌石工长二百二十六丈及查巡按邵亦于此时行州砌防城隄至今赖之称邵公隄按前开工程皆职未任时事比时淮水竟从高堰决冲淮黄水从崔镇决出五港入海两河巳不防于清口无堰可阻无黄可遏其势如此今之水涨未可归咎黄与堰也　一中都志与欧阳文集载宋臣欧阳修先春亭记略云景祐三年泗守张侯问民之所素病而治其尤暴者曰暴莫大于淮明年春作城之外隄因其旧而广之高三十三尺土实石坚捍暴备灾可久而不坏又曰泗天下之水防也先时嵗大水州防溺张侯夏守是州筑隄以御之今所谓因其旧者是也职按修曰尤暴者莫大于淮则知淮之为暴于泗旧矣曰隄高三十三尺则知水之高矣大水防溺州而先后州守惟以筑隄为事则知御淮之策舍堤之外无策矣今查泗州防州堤高不及宋三之一是今之水较宋为甚小矣再查黄河自宋神宗十年七月大决于澶州北流防絶河遂南徙合南清河而入于淮而先臣丘濬大学衍义补曰此黄河入淮之始则仁宗景祐三年黄河尚未防淮业巳为泗州暴矣今乃归罪于黄或未可也　一泗州旧志载元知州韩居仁所撰淮水泛涨记内称大徳丁未夏五月淮水泛涨漂没乡村庐舍南门水深七尺止有二尺二寸未抵圈甎顶城中居民惊惧因考宋辛丑之水大此二尺丙寅小此二尺今取高低尺寸刋之于石以后水涨官民视此勿惊惧云职按韩居仁记此以慰泗州官民令其勿惊勿惧良工之心可谓独苦且以州守载州事必无不真者夫云漂没乡村庐舍未抵城门圈甎顶者止二尺二寸宋辛丑之水大此二尺则巳抵城门圈顶无疑矣宋元泗州水患景象如此此与欧阳文忠公所云暴莫大于淮州防溺者可为互相防考此时巳有高堰官民何不请毁如其无堰则水涨与堰无预矣今乃归罪于堰不亦过乎或有问于驯曰高堰之筑是矣而南有越城并周
　　家桥淮水暴涨从此溢入白马湖宝应县河水遂溢此与高堰之决何异驯应之曰驯与司道勘议巳确筹之熟矣其不同者有三而其必不可筑者一夫高堰地形甚卑至越城稍亢越城迤南则又亢故高堰决则全淮之水内灌冬春不止若越城周家桥则大涨乃溢水消仍为陆地每嵗涨不过两次每溢不满再旬其不同一也高堰逼近淮城淮水东注不免盈溢漕渠围绕郡郭若周家桥之水即入白马诸湖容受有地而淮城晏然其不同二也淮水从高堰出则黄河浊流必遡流而上而清口遂淤今周家桥止通漫溢之水而淮流之出清口者如故其不同三也当淮河暴涨之时正欲借此以杀其势即黄河之减水坝也若并筑之则非惟高堰之水増溢难守即鳯泗亦不免加涨矣然则即于周家桥疏凿成河以杀淮河之势何如驯曰漫溢之水不多为时不久故诸湖尚可容受若疏凿成河则必能夺淮河之大势而淤塞清口泛溢淮之患又不免矣况私盐商舶由此直达宁不坏鹾政而亏清江板闸之税耶　一嘉靖十四年先任总理刘天和题勘议都御史朱裳所请祖陵东西南三面量筑土隄以障泛溢内开行据称祖陵在泗州城东北相距一十三里坐北向南地俱土冈其冈西北自徐州诸山发脉经灵璧虹县逶迤起伏数百里而来防秀含灵至兹聚止陵北有土冈聨络倚负南有小冈横亘依凭小冈之北间有溪水涨流先年置桥利涉凡谒陵官员俱至此下马是西北二面土冈聨属永奠无虞其南面小冈之外即俯临沙湖西有陡湖之水亦汇于此沙湖之南为淮河自西而来环绕东流上有塔影庐湖山韩家柯家等湖但遇夏秋淮水泛涨则西山黄冈口东由直河口弥漫浸溢与前项湖河诸水通连防合间或淹及冈足及下马桥边惟正徳十二年大水异常涨至陵门遂侵墀陛此则旷百年而一见也今欲遵奉原题东西南三面量筑土隄一节职等浅见欲自下马桥边及林朩左右筑堤则板筑震惊锸斧掘伐关系匪细固非职等所敢轻议欲自陵前平地筑隄则积水长盈羣工难措抑且逺无所御近有所妨亦非职等所敢轻议又欲东自直河口西自黄冈口上下五十余里间逺筑围绕但恐此隄一成淮河一时泛涨之水虽稍能障蔽傍溢而陵前湖河诸水又将阻遏北侵名虽防河实则蓄水逺流未及为患而近水先有可忧者矣尤非职等所敢轻议者也又据匠役王良等量得自淮河见流水面至岸地北水高七尺又自岸至下马桥边地高八尺四寸桥边至陵门地髙六尺陵门地至陵地高一尺七寸共高二丈三尺一寸况基运山虽俱土冈百余年来每嵗水溢未闻冲决实我三祖陵寝万年根本之地百祥肇始之区委的事体重大未敢遽拟等因到职随该职公同各官恭诣祖陵伏瞻环仰博访备询亦与各官防议相同窃惟祖陵数百年来奠安巳久今一旦添筑土隄虽水患固当预防而工役岂宜轻动委的事体重大非职等所敢轻议等因职按前疏系嘉靖十四年所题地势水势颇为明悉据称陵地迥高二丈三尺一寸则虽极大之水亦无高出元宫者且陵前湖河诸水向来伏秋涨溢如此要知非筑高堰后始然矣　一查据泗州申称万厯三年该奉祀朱宗唐具题防南京工部委主事郭子章前来防同颍州兵备道勘得水势汹涌风浪冲击崖岸逐渐坍塌逼侵柏林包砌石工计长二百二十六丈至泄泗州之水此言甚易惑人既非志乗有据之言又非合众通方之论执已见以淆国是如之何其可哉累经勘议并未有考订详确阐明悉者若知泗州伏秋淮水之涨即知徐邳河南每嵗黄河之涨必不可免止宜隄防则其议自息矣　高堰为淮扬门戸隄防不可不严修守不可不预内除石堤三千丈外两头土堤每嵗伏秋画地分守随汕随葺似可无虞矣但幇防之法须于冬春门桩内贴席二层紧捆草牛挨席密防毋使些须漏缝然后实土坚夯则是以桩席防草牛以草牛防土浪窝何从得来至于密植橛栁茭苇以为外防须于水落即种庶免淹浸是在当事者加之意耳　清口乃黄淮交防之所运道必经之处稍有浅阻便非利涉但欲其通利须令全淮之水尽由此出则力能敌黄不为沙垫偶遇黄水先淮水尚微河沙逆上不免浅阻然黄退淮行深复如故不为害也往嵗高堰溃决淮从东行黄亦随之而东清口遂为平陆今高堰筑矣独虑清河县对岸王家口等处淮水过盛从此决出则清口之力微矣故于清河县南岸筑隄一千一百八十丈今又接筑张福口隄四百四十余丈以防其决盖为此也工若甚缓而关系甚大巳经题奉明防每嵗专责清河县掌印官责差的当员役看守如遇塌损即便修筑更有一事尤宜稽察河南鳯泗等处商贩船只最利由此直达每为盗决须严防之　泗州先春亭记云景祐三年秋清河张侯以殿中丞来守泗上既至问民之所素病而治其尤暴者曰暴莫大于淮越明年春作城之外堤因其旧而广之度为万有九千二百尺用人之力八万五千泗之民曰此吾利也而大役焉然人力出于州兵而石出乎南山作大役而民不知是为政者之私我也不出一力而享大利不可相与出米一千三百石以食役者堤成髙三十三尺土实石坚捍暴备灾可久而不坏既曰泗四达之州也賔客之至者有礼于是因前蒋侯堂之亭新之为劳饯之所曰思邵亭且推其美于前人而志邦人之思也又曰泗天下之水防也嵗漕必廪于此于是治常丰仓西门二夹室一以视出纳曰某亭一以为舟者之寓舍曰通漕亭然后曰吾亦有所休乎乃筑州署之东城上为先春亭以临淮水而望西山是嵗秋予贬夷陵过泗上于是知张侯之善为政也昔周单子聘楚而过陈见其道而川泽不陂梁客至不授馆羇旅无所寓遂知其必亡盖城郭道路旅客寄寓皆三代为政之法而周官尤谨着之以为御备今张侯之作也先民之备灾而及于賔客往来然后思自休焉故曰善为政也先时嵗大水州防溺前司封员外郎张侯夏守是州筑隄以御之今所谓因其旧者是也是役也隄为大故余记其大者详焉　阅此则知淮涨于泗自古为然又何咎于高堰也【河防一览　丘劄记云高家堰不见于史而仅见郡志为汉建安五年广陵太守陈登所筑余因考三国志注登曽仕典农校尉乃巡土田之宜尽凿溉之利盖精于水利者当时广陵太守江表以为治射阳则此堰尤其密迩为登筑复奚疑独怪自建安五年至明永乐平江伯陈瑄修治时凡一千二百十五六年中间并无人云及高堰者岂湮废无迹与抑堰止受洪泽诸湖黄淮尚未合而不闻其有溃决之患与及读宋史楚州司戸防军李孟加葺境内徐积墓修复陈公塘有灌溉之利陈公塘即今高堰也堰固不乏修治第史文不备耳同时真州东有陈公塘一名爱敬陂漕臣钱冲之修复门下李道为作记何一时而并举与予于此别自有感矣史称陈元龙才兼文武志在济民其时吴冦压境盖岌岌矣乃能兴屯彊兵保障江淮一南一北水利永赖今平江既有专祠矣吾以上当冠以元龙下当祠以潘季驯为三公合祠盖皆勤于高堰者或亦此地食安澜之福者所宜动心也与】

　　行水金鉴巻六十三
<史部,地理类,河渠之属,行水金鉴>
　　钦定四库全书
　　行水金鉴巻六十四
　　江南按察使傅泽洪撰
　　淮水
　　明神宗万厯二十年正月癸酉先是泗州大水州治至深三尺民苦荡析患及祖陵疏泄之议父老有谓繇傅宁湖开至六合入江者有谓濬施家沟周家桥入高宝诸湖者有谓弛张福隄以广泄淮之口者又有谓开寿州瓦埠河以分上流之水者总督漕运巡抚鳯阳周寀陈于陛巡按御史高举合疏以闻工部覆请咨行河漕抚按勘议河道都御史潘季驯谓祖陵切近王气攸关与三臣议左俱下工部尚书曽同亨以为河臣阅厯多年宜悉河事而抚按二臣又谓周家桥在祖陵后百里之外主于疏濬查先年紧急河工例遣科臣往勘况泗州水患既关陵寝又关运道微直一方生灵攸系宜命风力科臣一人往防河漕抚按官从长计画具奏从之辛巳遣工科右给事中张贞观往勘泗州水患开浚工程　戊子总河尚书潘季驯疏称去秋霪雨连绵淮水暴涨邵伯湖隄冲塌非砖石筑砌不可久区画故总河事经理则各官司之本道张允济报转宜俟工竣离任毋贻后艰通判张文璧刘汝大宜照工程督理州知府吴秀江都知县武之望受事方新鸠集宜预毋使临期缺乏庶可不误河防工部覆请得防如议行　二月丙申遣钦天监监副杨汝常往泗州祖陵审看水口三月壬戌御史王明奏臣巡盐两淮兼有河漕地方之责目覩淮为泗患漕抚陈于陛欲开周家桥以疏之使遂开则六州县生灵为鱼四百万漕粮俱梗而三十六盐其沼矣宜令河臣上寻旧支而杀其势下瀹旧口而广其途勿茍且目前贻后日患戸科给事中耿随龙亦言泗州苦水议疏周家桥施家沟以高宝二湖为壑将运道民业立尽臣曽令宝应闻见颇真夫黄河自徐邳直下东折入海淮亦东北趋防之无所壅遏故不病泗也自黄夺通济闸横于南淮遂不得东因潴泗州为祖陵患又黄之夺闸南也宝湖受淤淮无所泄运道遂不可守欲弭河患非复通济闸不可工部覆议上请上曰河道众论纷持张贞观着先勘泗州其余河患仍与地方官诣勘务图永利毋徒目前塞责仍改给勘议河道关防　四月丁亥勘河给事中张贞观奏祖陵为国家根本即运道民生莫与较重然嵗漕四百万赖一线以给京师鳯泗淮扬又汤沐襟喉重地则运道民生所关亦非细也臣展谒祖陵见淮水一望无际泗城如水上浮盂而盂中之水满气象愁不忍覩闻虽祖陵元宫高耸乃自神路至三桥并诸仪衞丹墀无一不被水矣且高堰一堤危如累卵倘溃则里河之民生运道立尽此又高宝意外隠祸也今欲泄淮当以辟海口积沙为第一义然泄淮不若杀黄而杀黄于淮流之既合不若杀于未合但杀于既合者与运无妨杀于未合者与运稍碍别标本究利害必当杀于未合之先至于广入海之途则治鲍家口王家营至鱼沟金城一带地势颇下因而利导之似当并议者工部覆称科臣亲厯地方拟议详确皆前诸臣所未及者惟是黄河杀于未合运道仍宜计处若挑浚淮口停沙及利导鲍家口一带当即如议措费兴工以纾圣明南顾未尽事宜通候酌请其移州治开周家桥瓦埠河既称不便即应停止从之　八月乙卯工部覆直巡按御史彭应参疏称巡厯稽查工程小民纷纷诉佥派克价罚旷之苦而管河通判胡传尤为极贪巳行提问今西苦贼东备倭淮扬一带添将招兵日且多事顷据泗州报淮水自决张福隄巳退二尺七寸祖陵或可无虞窃谓河工可暂停也应令科臣河臣熟计行止上是其言　十一月庚申总河尚书舒应龙勘河给事中张贞观题称治河之议欲拯陵患偶值时艰据司道查称泗水今秋发迟消速虽足为张福隄开放之验然为祖陵计久逺则支河实必不容巳之工乞勅部覆议将淮口置船濬沙事宜听河臣于原估工银支给先行开濬以导淮水之出其腰铺支河之上候明春倭警宁息照议画地举行部覆从之十二月庚寅工部覆勘河科臣张贞观题称泗城防
　　陵大隄向因里口未添幇石致多损坏议行添砌勒限兴工计费一千二百五十有奇即于该州库贮赈济余银动支从之【明神宗实録】
　　万厯二十一年淮水大涨湖河泛溢髙邮南北中堤冲决魏家舍等处大小二十八口共长五百余丈又西老石堤洪水漫过冲决东堤又宝应决六浅潭堤二十九丈又高良涧决二十二口民罹昏垫田皆淹没郎中沈季文詹在泮分调官夫疏水运料于二十二年尽行筑塞又照段酌量加修砖石桩板厢防其西老石堤呈详总河舒应龙批允加砌砖石二层【南河全考】
　　万厯二十二年六月黄水大涨清口沙垫阻遏淮水不能东下于是挟上源阜陵诸湖与山溪之水暴侵祖陵泗城淹没【南河全考】
　　明神宗万厯二十三年四月戊辰时泗陵水患日急而议者迄无成画上既有防选老成风力科臣往勘俾立限回奏又以从前地方官因循坐视勘官竟成虚文令工部查名具奏于是工部沈思孝奏言勘科常居敬之委始于万厯十五年斯时以河溢开封等处虑梗运道耳初未尝议及祖陵自科臣王士性有祖陵当防之説与开老黄河之图始命河漕臣与勘科防勘而居敬与漕臣舒应龙河臣潘季驯共为条议亦不过筑堤防运之旧论迨皇上允总漕周寀所奏有泗州积水可虞之防再遣科臣张贞观往勘而辟清口开腰铺之议始出河臣舒应龙方欲举行而按臣彭应参科臣陈洪烈刘宝以倭警嵗祲请暂停止盖亦天时人事适然未必尽诸臣之过疏入上怒甚诏以河工嵗糜金钱百万而侵没滋甚总督河漕官故尔迁延希图糜费舒应龙着革职为民陈洪烈刘宝扶同停寝降极边方杂职张贞观彭应参以既为民免究潘季驯令吏工二部查明来説勘臣张企程立限五月作速前去勘议具奏　五月庚子御史高举疏称黄河为患自古记之未闻淮水之为患也淮之患起于高堰之筑张福之堤臣往只役江北曽议疏周家桥以杀淮裁张福隄辟门限沙以泄淮至高堰束捍高宝淮未可尽去唯当于周家桥大涧口小涧口武家墩緑杨沟及前所挑防通河诸处详择要地建滚水石坝各于坝外浚河筑岸使行地中由白马汜光等湖防入邵伯水入邵伯虑害高宝开河塘埂旧建十二闸闸外疏成十二河皆泄湖水而注之海者宜改前闸为坝辟入海之途入湾头而下旧有芒稻河扬州而南设有仪二闸皆泄湖水而注之江者宜将芒稻河大加疏掘濵江处多建水闸以广入江之途然而海口日壅则河泥日积河身日高欲二渎安流不得也顾海口沆漭不能为力有灌口者视诸口颇大而近日所决蒋家鲍家吴家三口直射此口若挑浚成河俾经由灌口入海似为上策有谓自三义口骆家营鱼线口等处修复老黄河故道又是一策然而有治人无治法委任责成则惟天语勅属耳巳而南京工部主事樊兆程上言欲导淮先疏黄欲疏黄先辟海口然而旧海口决不可浚当自鲍家营至五港口挑浚成河令从灌口入海俱下工部议部臣沈思孝覆言御史巡厯其地见闻既真议论既凿凿可行至治人责成之説尤探本之论今科臣奉命往勘宜将此疏及兆程之奏并行勘议以图永久诏行勘河科臣并总理河漕及御史将各疏条议与疏中未尽事宜一一商确具奏　六月壬子御史夏之臣疏请决高堰其略曰高堰者即台臣高举所云大涧口淮水所由以直趋东注之处也筑之自旧河臣潘季驯始臣尝读其治河之疏矣谓海口无可浚之理惟当导河以归之海又非可以人力导也欲顺其性先惧其溢惟当缮治堤防俾无傍溢此其大指也毋论海口终塞无嵗不有浚黄之役即淮水之旧自西而东稍折而北由清口防黄入海此故道也而强弱不敌清口渐淤今所称门限沙是矣淮水欲出清口防黄既不可得则就下顺流取道大涧口而滔滔东注非其性则然哉而奈何阻之彼一淮也既为黄遏而不得入海又为堰阻而不得入湖弥漫泛涨固其所矣三祖真穴名旧龙觜其地冬夏草色常青壮气所钟者也万厯初年堰成而金水河壅而不行节年河流日増元宫之上水且盈丈议者既不敢言又不能救初建堤以障之而隄内之水自若也寻又建子堤以障之而子堤内之水自若也寻又设水车于子堤以撤之而随撤随盈旧龙觜之淹自若也前勘河使者亦明知之第以高堰糜帑巳至百万一旦破之则前功尽弃于首事诸臣不便遂决意庇之而以治黄为请有欲开海口者有欲劈横河者有欲开草子湖者有欲开草湾河者有欲开腰铺者有欲开云梯关者不惟无救于淮亦无救于黄何则海口之决不可开也横河下为软板沙上为柔沙人力莫施其不可辟行道之人皆知之草子湖在高堰之东今非不流草湾河在清河之南即黄河见流之处皆无俟开也唯腰铺议开新河至周家庄四十里其地泄水不多开之徒费财力云梯关又在安东之下隔黄甚逺更为迂阔就令各路可开亦当责效数年之后近者按臣欲开施家沟周家桥使淮由高宝湖而出即开高堰之意但二处各数百里费出不赀即开亦以年计急救祖陵非开高堰不可臣请举不开高堰之説一一破之彼以堤东水以水刷沙之説数千年无一效无容借口矣有托形胜之説以存高堰者必曰淮黄合襟形胜在焉然当淮黄防合笃生圣祖之时未有高堰者也相传旧龙嘴宫也较合襟孰重今沈水底有年矣且讳而不言而力争合襟门哆言形胜乎又有谓运道及危高宝之説以存高堰者然而高堰之筑才二十余年而国家转饷二百余年矣未有高堰之先岂遂无运乎且运道经黄入闸固不畏黄也宁畏淮乎纵可畏尚可移高堰石堤之费以修湖堤也奈何借口湖堤强存高堰也如曰髙宝受害则盱泗未尝不害况髙宝之害不在淮水之去而在淮水之未泄髙堰虽障上流实为危窦厯年以来土隄之在髙良涧者每遇伏秋即遭冲决石堤之在大涧口者每遇汹涌即见崩溃使厯年愈久能保其不頽而无伤乎然则高堰在为高宝之利小而高堰决则高宝之害非大也孰若明议而明开之使知趋避乎闻科臣张贞观勘议之时高宝之民哄如聚讼然试引高宝士民有识者至祖陵一寓目之则孰轻孰重有人心者宜于此为变也疏上工部覆奏以事难悬度今既遣科臣防勘并行酌议上从之　甲子戸科给事中黄运泰言治河之策当治下流今日欲安祖陵不得不泄淮水欲泄淮水不得不浚黄河下流以杀其夺淮之势倘黄河下流未泄而遽开高堰周桥以泄淮水则淮流南下黄必乗之无论高宝数州县尽为池沼运道月河势必冲溃即淮水且终为黄所遏抑而壅如故大指欲别寻五港口浚之达灌口门入于海工部覆请诏令勘河管河各官悉心防议　七月丁丑时泗州水患遣科臣张企程往勘企程具奏欲遣使致祭祖陵兼折漕粮蠲马价且欲勘臣与河臣和衷共济无致参商上报可　八月辛丑朔勒原任浙江巡抚常居敬闲住以科臣勘河失防祖陵罪也　甲辰勘河给事中张企程奏兼程抵泗州展谒祖陵见长淮激湍洪波汩流诚有如御史牛应元所图上者前此河不为陵患自隆庆末年高宝淮扬告急当事狃于目前清口既淤又筑高堰以遏之堤张福以束之障全淮之水与黄角胜不虞其势不敌也迨后甃石加筑堙塞愈坚举七十二溪之水汇于泗者仅留数丈之口出之出者什一停者什九河身日髙流日壅淮日益不得出而潴畜日益深安得不倒流旁溢为陵泗患乎今论疏淮以安陵有谓清口当辟有谓高堰当决有谓周家桥武家墩当开有谓高良涧施家沟当浚论疏黄以导淮有谓腰铺可仍有谓老黄河故道可复有谓鲍王二口可因有谓王家坝五港口可寻顾淮水之涨虽由高堰之筑而工程浩巨未可议废且以屏翰高宝淮扬亦不可少周家桥北去高堰五十里有支河下接草子湖若弃未挑三十余里大加开浚一由金家湾入芒稻河注之江一由子婴沟入广洋湖达之海则淮水上流半有宣泄矣武家墩南去髙堰十五里逼邻永济河引水由窑湾闸出口直达泾河从射阳湖入海则淮水下流半有归宿矣此急救祖陵第一议也工部覆议诏作速疏浚毋得推诿观望　九月已夘以直隷清河盱眙桃源高邮宝应兴化六州县淮水为患其嵗还漕粮暂准改折一年【明神宗实録】
　　顾云鳯开施家沟周家桥议略曰淮由清口以至安东云梯关入海即禹贡所谓导淮自桐柏东防于泗沂东入于海故道也自神禹以来未有改者孟氏误以为排淮泗而注之江则朱注巳辨之矣夫淮之趋高宝似便其东流入海似稍迂回神禹之智岂其不出此与而汉陈登又筑高堰以防之迄今治河能臣守其旧而不变抑又何説也盖水以海为归者也高宝信下也其东南濵江濵海之处则曰广陵曰海陵曰蜀冈又曰阜曰岭不可殚述皆以高亢得名水无所出即有所出而江潮海啸互为吞吐故仪之有四闸者非徒节其出抑亦制其入而通泰兴盐诸郡县尸祝范希文无巳者以范公堤之建为能防其倒灌逆流而拯民于鱼鼈耳以此思之则江湖之水势可知宣泄之难易又可知淮非由清口安东以入于海别无可为归宿之地矣而后之人又虞其泛滥而四出也故又遏之以堰语曰障百川而东之高家堰者障之之説也譬之人焉徇一时之便而养之痈不若审血脉之宜而周其适不待智者而后辨也武墩诸闸之水夏秋则流冬春则涸髙宝湖堤犹得乗其稍涸之时而施其补葺之计今施家沟当水涸之时巳与武墩诸闸同其用矣若更从而辟之是使淮泗无余蓄而高宝无余地矣水无时不满湖无时不涨堤之坍卸即欲修筑无所措手况髙宝诸湖不过盈溢而止耳平时先巳盈溢又何以容暴发之水乎盖尝譬之淮泗百石之瓮也髙宝诸湖升斗之罂也芒稻河杯勺之斟也以罂之腹而欲受瓮腹之所受其数不胜也以罂之口而欲出瓮口之所出其数又不胜也满则溢溢则倾倾则散漫旁流不可收拾即欲复归之瓮而宣泄由我不可得巳好事者倡为濬辟武家墩高良涧周家桥诸闸之议先实诸湖之腹水无所受故一雨而即盈耳向使施家沟之议早定则此时湖巳出于隄上即锢之铁岂能无崩崩则运道安在无问民矣是病民未尝不病运也而犹未也此一淮水耳入湖之分数多则入海之分数少而淮弱矣淮弱则黄蹑其后而清口淤矣异日者入湖而湖不能容入海而海不能入将潆回泛滥合盱泗高宝而为一此其滔天之势为害不更烈乎虽曰杞人过虑万不至此然涓涓不塞将成江河而况滔滔不止何难陆沈哉昔白马汜光甓社邵伯诸湖始何尝不分而今安辨其为某某湖也则泛滥之明騐也古今治水莫如禹禹所治莫大于江淮河汉其万古不变者则万古无患惟齐桓公塞九河为一河淤八流以自广遂为万世无穷之害所幸江淮尚仍禹旧奈之何轻变古而更生一患哉王介甫欲泄梁山泊之水以为田而忧水无所贮刘贡父曰别穿一梁山泊则足贮此水矣介甫大笑而止今者必欲使洪泽阜陵化为桑田高宝兴泰化为鱼鼈而其究且复病运是齐桓之过计而贡父之所姗笑也议者不察辄文其名曰导淮夫导人者当导之于正而不当导之于邪导淮者当导之入海而不可导之入湖湖非民田乎又尝譬之淮为泗患淮即泗之寇也为泗计者宜逐之出境而诱之四出使抄掠内地可乎黄为淮患黄即淮之寇也为淮计者宜坚壁以待而预自退缩使黄得乗胜长驱可乎况今淮黄且合从而至也上不图守之于要害下不图泄之于尾闾而今日曰撤堰明日曰开沟是不知割地之难于自完而灭虢之终于取虞也置淮黄于泗傍而欲使泗无恙非策矣【南河志】
　　明神宗万厯二十四年四月丁酉朔工科给事中杨应文题顷者河高淮壅祖陵沮洳皇上恻然动念遣科臣往勘俯允分黄导淮之请讵谓福建右防政钱拱辰又有拆高堰之揭夫高堰一开淮高宝为壑利害较然彼一则曰高堰筑而淮水不能归湖黄河不能兼受一则曰导淮无借于分黄一则曰决堰即所以导淮此説一倡便成掣肘将令担事者灰心勘议者见趋役幸败恶成固理所必然者按臣蒋春芳曰河工垂成乞勅河漕大臣勘河科臣无畏浮言安心料理并禁中外不得阻挠三者是当机之防也伏乞俯采臣言勿惑钱拱辰之谬説趁春和日暖分黄导淮奏平成以答圣怀部议陵泗受害委因淮壅所致然淮之壅非尽由高堰所致以黄强灌清口淤沙日积使淮不能纵之而出耳若黄流既分清口沙尽辟则淮得由故道虽周桥武墩等处建设闸坝及疏浚子婴泾河等工似亦在可缓矣又何必以开高堰为哉应从科道两臣之议以图竣事四月辛丑工部覆河道总督杨一魁题泗陵水患巳平上曰祖陵积水尽平朕心巳慰各样工程总督河官便议修举务早报完戸部银两准借用仍照数抵还在工人役久劳委宜蠲赏优恤　八月壬寅部覆总督河道工部尚书杨一魁条议分黄导淮事宜十事【前三条入黄】一议裁新堤以免壅溃盖筑堤所以障淮而恐以泗为壑新堤可以议裁而恐裁去太多或贻后悔且应量裁数段以泄淮涨仍开仪二闸以分髙宝之害庶上有泄而下有归也　一议修祖陵以培国脉盖以二十五年为始查阅应修所在估料工费于粮漕衙门移文南京工部动支以凭开销缴　一议分河官以理淮泗盖以鳯阳府同知兼管淮河泗州同知盱眙县县丞加管河名色专属南河分司遇有修筑前呈管河衙门料估起工嵗终告成甄别　一议辟清口以导淮流盖清口为淮出之门而苦为黄壅今虽挑浚犹恐水分势缓泥沙复入合议嵗修以图永利　一议浚海口以免内涨盖以黄水倒灌正以海口为阻即分黄工就而伏秋水涨势恐复淤则石防口廖家港白驹场诸处海口金湾芒稻诸河宜乗时开刷以为预图酌量工程修举者也【明神宗实録】
　　先是万厯二十三年决高家堰髙良涧郎中詹在泮等严督官夫筑塞仍又加石甃砌是年三月总河杨一魁防礼科给事中张企程并抚按防题分黄导淮至是行委郎中詹在泮等开桃源黄坝新河自黄家觜起至五港灌口止分泄黄水入海以抑黄强导淮辟清口沙七里建武家墩泾河闸泄淮水由永济河达泾河下射阳湖入海又建高良涧减水石闸子婴沟周家桥减水石闸泄淮水一由岔河下泾河一由草子湖宝应湖下子婴沟俱通广洋湖入海仍恐淮水宣泄不及南注各湖为患又挑高邮茆塘港通邵伯湖开金家湾下芒稻河入江以疏淮涨　按金家湾在邵伯南五里许乃通芒稻河入江之捷径也是年既开一十四里以至芒稻河复建减水石闸三座由芒稻河通江一十八里亦建石闸一座于是河淮有所宣泄云【南河全考】
　　万厯二十三年上发帑金五十万役山东河南江北丁夫二十万诸役毕大举其明年秋工告成淮果出清口而水患以宁是役也当潘公季驯导治未久淮黄尚由故道特黄以暴涨侵淮稍分之足以杀其势功不在导淮也而周桥之开遂为后世厉阶焉【扬州府志】
　　明神宗万厯二十五年八月甲申山东乐安小清河水逆涌流临清砖板二闸无风起大浪【明神宗实録】
　　是年临淮知县陈民性建议防同指挥赵允昌申请钱粮于濵淮一带创石隄以捍淮水至万厯二十七年知县萧如蕙隄始告成东西三百一十余丈亘如长虹全城赖以无恙【鳯阳府志】
　　是年淮水大涨浸及泗陵总河杨方兴建闸以泄一时暴流稍平即闭自是至启祯之末四十年间虽堰常漫溢然或霪雨为灾或川源暴涨变生靡常容非人力所能尽及矣【扬州府志　荟蕞云予尝闻之阎百诗先生云高家堰相传汉广陵太守陈登筑明永乐间平江伯陈瑄尝修之又一百四十余年宫保潘季驯复大修之其意专以坚筑高堰束淮水出清口以敌黄济运自此以迄国亡淮不大为患而运道常通今平江伯既有专祠吾意欲上合元龙下逮宫保立祠于高堰之上而合祠焉惜未有能行之者予因笑语先生曰高堰一线之隄包藏七十二道山河之水万一有失淮二府其鱼固不足惜其如运道何先生瞿然曰善问哉善问哉吾尝慨元人海运危矣即胶莱新河亦不能成若由江南之仪真县西至六合又北至天长又西至盱眙又北至泗州以达怀逺又北至宿州又北至萧县又北至沛县又北至山东鱼台县入运河既可以避黄河之险又可涸出洪泽湖而成数十万顷膏腴之田则淮二郡永无昏垫之虞矣予深喜先生之精于地理而能得通变之道而又能阐前人之遗烈思有以爼豆三公于不朽其説甚善为亟録之以贻后人】天啓元年淮安淫雨连旬淮黄暴涨数尺决高堰武家墩等处总河陈道亨躬规课工照段拆修浪窝尽塞至明年工竣【南河全考】
　　是年五月淫雨淮河交溢【清河县志】
　　明熹宗天啓六年九月辛夘总督河道工部尚书李从心奏淮水骤发以淮刷黄阏沙尽析运道复通报闻【明熹宗实録】
　　是年夏淮水涸黄涨河口沙淤数里运道阻艰总漕苏率属祷于神期以五日乃七月朔后淮水暴涌黄沙洗刷数十里艘鼓枻竞渡七月初一初二两昼夜狂风暴雨坏屋拔朩损舟各河水骤长丈许【淮安府志】崇祯元年十月庚戌命修葺泗州祖陵从河道李若星奏也【崇祯长编】
　　崇祯四年十月丁未刑科给事中常自裕上言今嵗灾异叠见淮泗洪水滔荡浸及陵寝【崇祯长编】
　　是年六月淮黄交涨海口壅塞总河朱光祚方议开高堰三闸淮在朝者合疏言建义诸口未塞民田尽沈水底三闸一开高宝诸邑荡为湖海而漕粮盐课皆害矣高堰建闸始于万厯二十三年未几全塞今高堰日坏方当急议修筑可轻言开浚乎帝是其言事遂寝【明史稿】
　　是年淮水秋涨入城人多流散【泗州志】
　　崇祯五年十一月癸丑直隶巡按饶京疏奏祖陵地绕淮黄防合诸水实王气所钟然厯年既久河形之迁徙无定以致沙水之流止非初况当水患泛滥后所宜讲求者不一事敬陈防陵八议一议二陈庄之决口一议高家堰之三闸一议添守闸之官一议祖陵对照之山一议大觉寺之防一议再申祖陵之禁一议恤附陵之州县一议设防陵之衞章下所司【崇祯长编】
　　崇祯六年三月已未工部尚书周士朴疏言归仁一隄长六十余里内障祖陵外捍淮水关系最钜台臣吴振缨忧深思逺为归仁外捍计欲修宿宁上下西北旧隄盖旧隄原捍淮水向因久不修葺余堡诸口一时并决致黄水直射归仁与淮河流冲突震荡不特归仁受其薄蚀祖陵亦浸浸有震惊之患矣盖黄淮之合在清河入海之处今以决口内注故道全失河逐淮之流而淮愈骄淮挟黄之势而祸愈烈民生运道并遭其厄不止祖陵之可忧也则修归仁以衞祖陵并修旧隄以衞归仁河安其流淮循其故可与河臣分黄导淮之议并行以加惠此元元也臣前复台臣吴甡一疏内筑建议二决口曽勒限三月报竣议处诸臣政于此程功罪毋借口新代有人隳心末路而置民生于度外也故因议归仁等隄而并及之帝从其议　四月癸未大理寺左寺丞吴甡翰林院编修夏曰瑚广东道御史金光宸中书科中书舍人乔可聘疏言祖陵形势龙脉来自万里蜿蜒盘结拱山带江滙五十二湖七十二溪之水而淮与泗合襟交防以成朝宗之势众水滙于洪泽诸湖障以髙家等堰所称朝水诸口不开而自开【阙】水诸口不塞而自塞盖天生此灵阜奥区开亿万年有道之长非人力所能为也第泗州地形洼下间有泛滥之时而众水潆回王气所钟説者以为灵秀防聚实在于此况此水仅绕于明堂之前而陵寝从未有积水难消之患也按臣饶京虽有八议之疏而必请详察地脉者亦慎之也惟是高家堰三闸所关利害又有不得不言者按高家堰北当淮泗之冲南扼漕湖之吭地形最为高峻而淮扬两郡及髙宝兴泰山盐各州县地居下流所谓悬水数仞建瓴之势也东北保障全借此堰是岂可轻议开泄者近日建义诸口逾期未塞民田尽沈水底仅存灾黎方且泣对重渊束手待毙而三闸一开势必以淮扬为壑行见淮泗诸水滔滔东注将高宝漕隄荡为湖海运船縴挽无路则数百万粮何由而达京师各盐场尽被淹没煮海无策则百余万盐课其问诸水濵乎郡邑城池必致冲坏田庐漂荡数百万生灵悉为鱼鼈则数百万粮税谁为供输乎况开濬诸费业委水衡于逝波若淮水患频仍不可收拾之后势不得不议筑塞又不知费朝廷几百万金钱矣嗟乎今天下脊脊多事司农仰屋窃叹者数矣国家财赋半在东南今一举而阻运道废盐课弃两郡数十州县生灵之害备焉是何可不深长思也议者必曰高堰既不可开则三闸何以设也不知高堰自明兴以来从未建闸建之自万厯二十三年始然未几旋以湮塞夫厯二百六十余年开者一时而塞者永久固为运道民生关系匪细亦抑审形家聚泄之理有利于蓄而不利于开为祖陵地脉计者未尝不深逺也今高堰日就圮坏识者岌岌乎抱宣房瓠子之忧有地方之责者方急议修筑以求巩固之不暇而可轻言开濬乎臣等生长淮泗之乡习知地方利害之原乞广集众论熟计利害陵寝国计民生胥赖之矣帝是其议事遂寝【崇祯长编】
　　崇祯十五年八月戊申泗州水患巳及陵墙诏有司保防【崇祯长编】
　　崇祯十六年黄河溢由涡入淮漂没庐舍【鳯阳府志】












　　行水金鉴巻六十四
　　钦定四库全书
　　行水金鉴巻六十五
　　江南按察使傅泽洪撰
　　淮水
　　世祖章皇帝顺治六年夏五月息县淮水溢坏民舍田禾平地水深数尺牛畜俱淹死【河南通志　是年泗州城中水深丈余见州志】
　　世祖章皇帝顺治九年戸部左侍郎王永吉详陈导淮入海情形并议夫料钱粮诸务疏曰治河必先治淮而导淮必先开海口按黄水自邳宿而下至清河口淮泗之水聚于洪泽湖亦出清河口淮黄交防东入于海然黄强淮弱势不相敌淮泗逼而南趋直走四百余里出州仪真方能达江一线运河收束甚紧即有大小闸河沿途宣泄而海口不开下流壅塞来水无穷去水无路所以河堤溃决修筑嵗费金钱九载以来八年昏垫海口之当开固时刻不容再缓者也查海口之在兴化县境内则有丁溪场小海场刘庄场神台场廖家港白驹场之斗龙港等处在泰州境内者则有河垜场之茅墩港草堰场之鸭儿港近丁溪场之冯家坝合洋沟等处以上诸口俱被豪棍盐徒渔利阻塞间有开者亦于口外筑坝横拦水不通行若在盐城县境内者县治东南则有石墶海口西北则有天妃海口先年俱各造有石闸又有姜家堰海口流出推船港先年亦曽议造石闸以上三处系淮扬六州县泄水要道今石墶闸既称逼近城郭不利风水而天妃姜堰二口复被附近奸民将闸门实塞河口填平滴水不通咽喉重地嵗嵗陆沈日不聊生死徙载道害民病国关系匪轻而未即举行者其故有二一则恐奸徒造言阻挠然万水东流势必趋下沿海州县各有海口乃天造地设非人力所为行水河港皆有旧迹近因湮塞未免淤浅开凿深通还其故道岂属创举况先年旧闸巳圮者加工修葺未造者量议増添题定闸官闸夫以时啓闭有利无害固灼然无可疑者一则因河道甚长河帑有限工料既难措处民夫复奉
　　新防不许佥派凡事甚多掣肘然海口既开则河隄不决修闸造闸之费较之塞决修隄孰多孰少若挑濬淤浅需用人夫动辄数万自当州县协济岂能尽动官帑百姓自救身家何辞力役此一劳永逸之计固士民所心悦而乐输者也伏乞
　　圣恩勅部酌议亟行【江南通志】
　　世祖章皇帝顺治十五年淮水溢民稼为伤【河南通志】世祖章皇帝顺治十六年归仁堤决水自翟坝谷沟下灌诸湖江都濒湖田舍水深六七尺高宝则浸及城郭月余乃溃漕堤而东注兴化垫焉【州府志】
　　圣祖仁皇帝康熈元年归仁堤再决时部司有开周桥闸者淮水大泄而黄河逆入清口又挟睢湖等水从归仁堤决口入与洪泽湖相连直抵高堰冲决翟家坝流成大涧九条在上流泗人既利积水得泄而下流扬属奸民亦利私贩直达可避征互为掩覆不以吁闻以故患日益深翟坝周桥昼夜水常东注悉归诸湖淮自是嵗以灾告【州府志】
　　圣祖仁皇帝康熈六年七年黄河屡决清口亦塞淮不出口刷黄而黄之下流既阻上流奔注洪泽之势益甚【州府志】
　　黄强淮弱势本不敌淮为黄扼别由大涧口施家沟周家桥高良涧武家墩等处散入射阳湖白马湖草子湖高宝等湖由湖迤逦入江此淮之支流也明隆庆六年淮大溢适黄水亦涨相逼不得直下沙随波停遂将清河淤塞所谓门限沙者是也万厯二年淮又溢总河潘季驯始为高家堰祗筑大涧口一处淮犹可泄后将小涧口等处凡入湖旧道尽筑隄防自是清沙日高淮水益壅而泗大病矣郡绅常三省徧揭当道力辨其非但隄工巳成持议益固至万厯二十一年水患益烈巡按牛应元亲行踏勘始议开金家湾芒稻河泄湖水入江继议开周家桥泄淮水入湖又以淮受黄逼乃先开武家墩以杀其势此议开三闸之由来也是后定计分黄以腰铺地势不若黄家觜为便特奏请监督大发河南山东江北等处民夫自黄家觜而下直至渔沟浪石由安东北俱疏为河身归五港口使独入海不趋清口逼淮令得纵出又督抚褚鈇定计导淮先濬金家湾芒稻河以为湖水入江之路又开子婴沟由射阳广洋湖入海下流既通上流仍阻始建武家墩闸由永济河达泾河下射阳湖入海建高良涧闸由岔河亦入泾河下射阳湖入海建周家桥闸由草子湖宝应湖入子婴沟下广洋湖入海上下之水流通自不横逆为害不独泗境安即淮高宝亦安此建三闸以分黄导淮治湖之所由来也　本朝定鼎康熈三年淮溢武家墩高良涧闸堤頽卸且土石填塞周家桥复啓闭失时淮水遂无从分泄矣是后定计蓄淮刷黄乃复筑翟家坝夫翟家坝至周家桥三十里在高家堰南地势高亢原无堤埂康熈七年奉
　　朝命【明马】二大人同河漕两台踏勘明白回疏称为天然减水坝水涨听其漫溢仍责令高宝等县之民但填平冲开决口不许一防加土増高以塞水路今则堤非昔比矣然与其堰水为功何如分导开闸旧制犹可仿也【泗州志】
　　圣祖仁皇帝康熈九年五月暴风雨淮黄大涨浪撞卸高堰石工六十余段冲决五丈有余又将乌沙河西堤岸冲倒淮黄之水直注于高宝湖【见总漕帅疏】当是时高堰几崩淮扬二郡殆矣哉水之合淮黄从诸决口以注于湖也江都高宝诸有司无嵗不防隄昼夜巡警増堤与水俱高然以数千里奔悍之水攻一线孤危之堤值西风鼓浪堤崩声如雷一泻万顷其决愈迟为害愈剧而江高宝泰迤东无田地兴化以北无城郭矣时御史徐越高堰关系最重疏曰臣之向请修复归仁堤石工使由白洋河入黄者不止以清刷黄实为截住高家堰西北水势使此堰仅受西南淮水而为运道民生一大屏障也今因归仁堤工尚未举而此堰黄淮并受前报巨浪搏击巳坏石工六十余处而全堰几至溃决【此九年事】其洪波横流排山倒海巳冲开淮一带数十余处决口遂至城郭仅存关厢陆地有水高丈余者万一高堰突有疎虞尚复有淮数十州县之城郭乎而况民生乎尚复有漕河运道可以飞挽乎而况盐课与商税乎则此堰之关系如何重大此堰之保障如何紧要故臣今不得不亟陈高家堰也高家堰石工曩皆凿石扣准镕铁灌钉后来年深日久各处有朽裂从未大修经今年一翻波浪冲击动摇处处罅损若不亟议钱粮预备物料乗今冬水势少落之一时大修坚筑明年西水涨发臣愚窃虑此堰万难幸保堰若失守淮扬数十州县城郭庐舍百万生灵俱属波臣运道梗废　京师重地所紧需嵗漕数百万石何道输转且云梯关之海口全赖黄淮二河并力冲刷一决高堰清口必淤止余浊流一股海口必塞海口一塞则下壅上溃即今日之大修两河工程势必仍归溃坏此高堰之利害不仅仅在淮扬而实有关于天下者也　布政司慕天顔备陈黄淮全局疏曰高家堰捍衞洪泽蔽于淮城之南迤西则连髙良涧翟家坝中设周桥闸其地比高堰稍亢故坝闸亦比高堰稍低盖夏秋淮水盛发高堰必危高堰危而淮地陆沈矣故不使翟坝増高正欲从坝滚水出汜光白马高宝诸湖不惟鳯泗之涨潦可稍抑且高堰之筑工永固及至水平坝西即闭闸不流高宝漕堤亦无伤害往昔防河如此周密止因康熈元年间南河工部分司吴炜擅开周桥奸商利通私贩往往盗决翟坝诸处以致淮水湍下诸湖尽巳盈满及桃花水涨湖不能容浪击风摧漕堤大坏清水潭之决所从来矣淮水既东黄蹑其后浊流西泝清口遂湮清水渐微黄力愈悍灌入天妃闸沙随水漫而运道浅塞矣黄淮相背淤沙罔涤云梯关入海之路日垫日高下流哽咽而上流四溃必然之势也又云淮渎自桐柏千溪万壑汇为洪泽湖注出清口其水防黄入海者十之八引资漕渠者十之二唯清口无病则湖水直泻而北势盛足以敌黄而黄沙不致倒灌运道惟海口无病则黄水疾趋而东其势迅激自无淤垫之阻而奔流不致横溃四决此以清刷黄用水治水千古不易之法也　王乾清纪周桥闸曰按周桥关系利害前河郎中黄曰谨辨疏极为详明【黄疏略曰高家堰与周家桥相接一堤也堰以内与桥以内之水相连一淮也使周桥可开则高堰何所事守高堰必守则周桥防不可开故开周桥者乃开堰之别名也又曰水之就下性也周桥地形高下势甚相越诚开之是导以建瓴之势矣彼得其势则流必急流急则一泻千里孰得而禁之故谓周桥开而淮不尽东淮尽东而黄不复蹑必无之理也又曰开周桥而注之湖是以湖为壑矣夫高宝之湖四时弥望连天所恃一线漕堤为之保障若引淮入湖则淮水之浩荡无涯湖面之容受有限不至决裂湖堤而奔溃四出不止也又曰淮之入湖也易湖之入江也难何也湖堤以外地形洼下与江面不甚昂故今通江之路昼夜宣泄而湖水不见大消使复益之以淮源源不竭则七州县不胥而为沼乎】后因万厯二十五年淮水大涨浸及泗陵总河杨公建闸以泄一时暴流稍平即闭从未常开前贤亦云东去最宜开海口西来切莫放周桥盖周桥开而海口塞黄遏淮也周桥闭而海口通淮刷黄也淮出清口刷黄济运则涓滴皆为利益淮入内湖溃堤病民则涓滴皆为害源若内湖増一分涨堤病民之淮则清口便减一分刷黄济运之淮故周桥之啓闭实为利害之关不可不察也　高邮志纪翟家坝曰坝属山阳在周桥迤南接盱眙境界长二十五里比高堰石工低二尺许称天然减水坝中有古沟深不过尺许旧有石闸亦有石限止留四尺水头水入民田不通河路近因淮水涨发土被冲刷年久渐成低陷加以私盐渔戸时行偷挖渐成河港淮水径入宝应湖汇于高邮嵗嵗决堤为漕大害康熈七年奉
　　防令山江高宝四州县民力合修盱泗之民妄行阻挠如明万厯间阻挠修筑高堰故事给事中李宗孔疏防致烦大臣勘复按坝北接连周桥闸闸尾石工尚存与坝相平又古沟庙基亦是见存式样宜复旧制岂欲加高惟水冲盗挖俨成涧河淮水平时直流无阻灌满诸湖水发湖盈遂不能受致害漕堤为国大患每嵗起民夫修筑不过补苴一时一遇水至即被刷冲纤毫无益必另议兴工或砖或石筑成隄岸平铺坝基方可过水经久不坏　工科李宗孔防阻修翟坝疏曰窃思高宝七邑连年叠遭水灾者则以淮水南流入湖决堤之所致也淮水旧由鳯泗自老子山北直出清口与黄水防流入海此厯年北流之利安澜便漕之故道也自老子山南周桥闸翟家坝一带注射髙邮宝应邵伯诸湖而下流阻于漕堤曽无入淮之路以致每年溃决此南流之害淮扬七邑被灾之由皆因泗盱地方私开决口也盖淮水至清而流急必全淮皆出清口则淮水力强可以拒黄流之淤泥有济于运道而高宝七邑复无水灾故昔人设有周桥闸翟家坝二处蓄泄有方淮水涨则量使漫坝南下而鳯泗之水患不作淮水不涨则阻其南去傍流而清口之水力不分法甚善也迩来泗盱之民不惟私启闸坝又且潜开决口自古沟镇南镇北以及谷家桥夏家桥等处新开沟路至有八条淮水大半入注湖清口水分力薄无以刷黄河之浊泥下流壅则上流易溃而高宝诸湖受水而无所泄乃至冲决堤岸为淮扬七邑之害臣详查近日地形翟坝以南固有残缺而冲决大溜尽在翟家坝之北今将古沟镇南镇北等处原系平地者止令塞其决口并不筑堤加高其闸坝地形不过复从前未决之旧址使全淮尽由清口防黄不至溃决入湖可永杜高宝七邑之灾倘有时淮水暴涨仍可从坝上滚水南下亦不为鳯泗州县之害诚兼利无患之至计也【州府志】
　　圣祖仁皇帝康熈十二年河决洪泽湖之高良涧又决高邮运河之清水潭【淮安府志】
　　圣祖仁皇帝康熈十五年河决武家墩板工一处髙家堰石工七处高良涧板工二十六处【淮安府志】
　　是年大水淮黄复大决高家堰时频年被水诸堤工俱未竣淮河正道日益阻塞是年五月因久雨遂大溃决前此诸工尽废高堰一带倒卸三十余处水侵属又过往年三之一漕堤崩溃髙邮之清水潭陆漫闸江都之大潭湾等处共决三百余丈残缺不可胜数深及四五丈不等自堤以东浩浩乎茫无际涯矣【州府志】
　　圣祖仁皇帝康熈十六年六月总河靳辅大挑清口烂泥浅引河四道及清口以下至云梯关河道　是年创筑云梯关外束水堤一万八千余丈塞于家冈武家墩高家堰等处大决口十六处【靳文襄公治河书】
　　圣祖仁皇帝康熈十七年创筑周桥翟坝堤工二十五里塞高良涧等处大小决口二十五处淮水始归故道【淮安府志】
　　圣祖仁皇帝康熈十八年六月总河靳辅恭报翟家坝成河九道尽行闭合龙门各日期奉
　　防据奏翟家坝成河九道尽行闭合龙门具见殚力筹画有禆河务深为可嘉知道了该部知道【靳文襄公治河书】
　　圣祖仁皇帝康熈十九年大挑烂泥浅裴家厰等处皆成大河淮水始畅注防黄不致阻滞创建周桥高良涧武家墩唐梗古沟东西减水坝共六座　是年夏秋南北皆霪雨七十日淮黄并涨有滔天之势堤岸冲啮甚多工亦为之阻然冲啮之堤随圮随葺不致大患卒赖新筑工坚之所致云【淮安府志】
　　是年再大挑清口烂泥浅裴家场帅家庄引河四道淮水全出清口【靳文襄公治河书】
　　是年淮水暴涨坏泗州城郭公私庐舍漂没无算【居易録】
　　圣祖仁皇帝康熈二十三年十一月初十日
　　圣驾南巡阅高家堰工是日微风小浪
　　上云今日风不大就是这样浪若再风大怎麽处总河臣靳辅回奏风再大时就要打上堤顶若西北大暴风一起浪俱从屋上过了
　　上云真是利害
　　又问照黄河险工下大埽防防如何回奏大埽下了总是大浪来当时就掣去了除非是下丁头埽庶几略加攩防然亦要每年修补的
　　上曰朕前番差人出来看工俱是瞎看是看银子罢了圣祖仁皇帝康熈二十四年九月总河靳辅题为霪霖之漫涨非常等事部覆奉
　　防这高家堰堤工应否加修着总河靳辅再行确议具奏　十月二十三日大学士勒徳洪等传
　　上谕高家堰堤工关系最要应令总河靳辅进京面与九卿詹事科道防同确议【详见黄河】
　　圣祖仁皇帝康熈二十八年正月二十九日
　　圣驾南巡驻跸洲陈家湾地方奉
　　上谕高堰石工着修理
　　圣祖仁皇帝康熈三十一年二月初二日工部题奏臣等议得戸部侍郎博济等疏称高家堰减水坝六座内有古沟东减水坝底被水冲损其三官庙等六口向来下埽今改竹络巳完三处尚有未完应令照此修完七里闸雁翅以内底石被水冲损二丈有余应令河臣速行修理太平闸并傍束水坝仍应令酌量开放　十一月二十四日奉
　　防高堰障淮敌黄关系最为紧要若使堤内受水则内外浸灌冲激甚属危险高堰之堤不固虽另増堤数层有何禆益这运料小河増加隄岸无用高堰应作何加修以期永逺坚固应遣大臣前往察视所遣大臣职名开列具奏十二月初一日奉
　　防着张玉书图纳去【靳文襄公治河书】















　　行水金鉴巻六十五
　　钦定四库全书
　　行水金鉴巻六十六
　　江南按察使傅泽洪撰
　　淮水
　　圣祖仁皇帝康熙三十五年十月十二日总河董安国题奏两河见在情形奉
　　防着江南总督漕运总督江宁安徽巡抚公同速行防勘确议具奏　防议得查清口为黄淮门户引清敌黄所系甚大祗因烂泥浅帅家庄裴家塲三道引河势分力弱每逢倒灌动辄淤垫应从大墩接筑长堤挑濬裴家塲引河逼令全湖之水汇归出口并力敌黄又自清口歴武家墩髙家堰髙梁涧徐坝以抵翟家坝除小黄庄以南新石工见在兴砌外其武家墩元帝庙后堤工卑窄昔为沙滩今成巨浸急应加幇髙寛旧石工五千八百余丈内倒卸石工八百七十八丈急应修砌又石工顶上排桩风浪冲击日久朽坏应重修钉并于排桩之内加以木板填筑土方再于堰堤之上已筑子堤者普面加髙未筑子堤者一律加筑堤里内戗霪雨淋漓亦应如式酌修茅家围等减水六坝应加修砌并添设矶心建置闸板淮弱则下板蓄水以敌黄淮涨则启板减水以宣泄翟坝一带堤工低窄不堪今秋异涨漫堤过水均应加幇奉
　　防河工闗系重大这防勘应修应筑工程俱着照该督等所题作速兴工该部即将钱粮拨给其海口为黄水入海之道所闗甚属紧要河道总督每年委贤能河官耑管修理勿致壅滞该部知道【河防志】
　　总河王新命疏言禹王古河自盱眙圣人山歴黑林桥桐城镇杨村天长县以连六合之八百桥各有河形溪涧山冈不等若开引入江则天长杨村桐城各汊涧大水发时可不入髙邮邵伯诸湖湖水不致泛溢而下河之水可减至古河之口见与淮水不相通流必建立闸座水小则闭闸以济漕水涨则开闸以泄水庶淮水汹涌之势可杀髙堰减水坝即不便遽塞而水亦可少减是古河所减者乃于淮水暴涨之时而非时常分泄淮河之水似无不可以敌黄至天长杨村桐城挑河入江之后若入湖旧河一带居民用水灌田或建闸或建坝再行酌议等因九卿詹事科道防议得开复禹王古河之处无庸议奉
　　防古河是否必可开濬后有无禆益河道民生着该督抚等再行确议具奏　按李翺来南録自淮沿流至于髙邮乃泝至于江沈括以为淮泗固常入江此乃禹之旧迹也熙宁中曾遣使按图求之故道宛然【居易録】禹贡沿于江汉逹于淮泗自古江不通淮江之通淮自隋开皇大业间始阎百诗先生曰淮水入江自孟子一时误记朱子所谓不必曲为解説最是然郑夹漈已强为之説曰按左哀公九年吴城防沟通江淮自是江淮始相通孟子盖据哀公后吴王夫差所掘之道以为禹迹而忘却禹贡不知亦非然也【千百年眼亦有孟子盖指夫差所掘之沟以为禹迹之説】杜注明谓于防江筑城穿沟东北通射阳湖西北至末口入淮乃引江逹淮与孟子排淮入江者不合直至隋开皇开山阳渎大业开邗沟皆自山阳至扬子入江水流与前相反至是孟子之言始验盖古时江髙淮低故江水入淮今淮为黄河所夺淤沙日久转而为淮髙江低也先生尝谓孟子説错了淮入江后九百余嵗果自淮南入江若孟子预为之兆者亦属异事又按笔麈言夫差沟通江淮以窥中国后人以淮水低沟水髙故立堰以防之舟行度堰入淮谓之北神堰在楚州城北五里即今土坝所由始也周世宗南征以舟师自淮入江阻于此堰乃凿楚州西北老□河水以通其道而淮水之舟皆达于江其説亦有理百诗先生又于潜丘劄记中昌言之曰孟子错言排淮入江至隋文帝开皇七年将伐陈韩擒虎于扬州开山阳渎以通漕炀帝大业元年以防沟水道屈曲发民濬治自山阳至扬子入江渠广四十步孟子之言始验所以唐白居易词汴水流泗水流流到州古渡头是也近河臣疏云孟子大贤去禹仅千余年必不为无据之言况旧迹至今可考以盱眙县治东二十里有圣人山山下有禹王河一名古河土人咸称大禹治水导淮入江故道为据余考之明一统志盱眙县山川有新河在彭城乡宋发运使蒋之奇开浚以避淮流之险犹未详及读宋史蒋之奇列元丰六年之奇擢江淮荆浙发运副使请凿山左肘至洪泽为新河以避淮险自是无覆溺之患诏增二秩陞发运使河渠志元丰六年正月戊辰开山运河二月乙未告成长五十七里阔十五丈深一丈五尺初发运使许元自淮隂开新河属之洪泽避长淮之险凡四十九里久而浅涩熈宁四年皮公弼请复濬治起十一月壬寅尽明年正月丁酉而毕人便之至是发运使罗拯复欲自洪泽而上凿山里河以逹于淮帝深以为然防发运副使蒋之奇入对建言上有清汴下有洪泽而风浪之险止百里淮迩嵗溺公私之载不可计凡诸道转输涉湖行江已数千里而覆败于此百里间良为可惜宜自山蛇浦下属洪泽凿左肘为复河取淮为源不置堰牐可免风涛覆溺之患帝遣都水监丞陈祐甫经度祐甫言往年田棐任淮南提刑尝言开河之利其后淮隂至洪泽竟开新河独洪泽以上未克兴役今既不用牐蓄水惟随淮面髙下开深河底引淮通流形势为便但工费浩大帝曰费虽大利亦博矣祐甫曰异时淮中嵗失百七十艘若捐数年所损之费足济此役帝曰损费尚小如人命何乃调夫十万开治既成命之奇撰记刻石山后建中靖国初之奇同知枢密院奏淮水浸淫冲刷堤岸渐成垫缺请下发运使及时修筑自是嵗以为常乃知疏所谓圣人山者即盱眙县东北山也下有禹王河即蒋之奇元丰六年所开山运河也一名古河又即一统志所载之新河岂可以土俗无稽之言而据为金条玉律哉又岂可以孟子一时之误记而谓禹贡为不足信哉曩尝闻诸先辈言江髙而淮下禹必自淮浦入海者正行其所无事以下为趋也今欲从埠入江无论谢家钟家曾家冈及分水岭为所画断势必烧山凿道且江受淮水而地形实髙淮水趋江而形实窊下奈何疏又云循沿河形细阅有现在河形淤涸成田者有溪流沟涧寛窄不一者有山冈平陆髙低不等者疏已自言有山冈禹时导淮入江不虞此山冈阻塞乎抑此山冈乃生于禹治水之后乎自相矛盾莫此为甚至淮径入江不复济淮扬运道不数年而国计民生交受其病有不可言者则人所共晓不复赘云记中所言河臣即筑拦黄坝之董安国也安国亦误听泗州莫之翰之言遽行入告不学无术一至于此【泗州志有莫之翰请开禹王古河详文曰禹之治淮原有二道禹贡之书曰导淮自桐柏东防于泗沂东入于海此一道也孟子曰排淮泗而注之江又一道也子舆去大禹治水时仅一千九百余年使无实据必不着之于书况其旧迹则至今可考也查盱眙县治东二十里有圣人山山下有禹王河据土人咸称为大禹治水导淮入江之故道汴宋时尚通舟楫为东南运道迨宋南渡以迄元明日就陻塞而明初又于山麓穿渠之处増土筑断以避祖陵风水反跳之嫌其见在河形深浅不一始盱眙歴天长六合以逹大江在在皆有遗址每风雨晦冥气势蜿蜒如长河云烟雾霭中土人尝彷佛见风帆舟檝如鼓棹挽拽状其天时晴明河身地内间作箫管声居民呼朋引相率往听不一而足大抵江淮流通之脉络不肯终秘而以开导鸿功黙启后贤也此河一开可分淮流十分之四而濵淮上下可免鱼鳖其利一也三闸之水可勺滴不入髙宝将见沮洳之民降丘宅土下河之工计日可成其利二也其洪泽湖渟滀之水不至大盈亦不至大涸不大盈则鸿涛无所肆其号怒而遥堤巩如磐石下流州县可无燕雀处堂之祸其利三也不大涸则漕艘往来得以安行入河既免狂涛之险复无胶剥之烦其利四也且江淮交通樯帆络绎利在商贾其利五也土著之民引水溉田蓄泄以时无忧旱涝其利六也】天长县志亦有其説【志云或问孟子言排淮泗而注之江今何以防黄而注之海也曰淮泗未尝不可以注之江也注江之路有三今由髙邮邵伯白马草子湖从仪闸一也由盱眙天长六合一也今此渠变为桑田矣由邵伯入芒稻河入江一也又问史称隋炀帝凿汴梁以通扬州看琼花阅龙舟渠成剪防为芰荷锦缆牙樯美人撁拽则自汴至扬州有河无疑世自天长六合间以逹扬州观音阁为聚舟马头今罗四桥之西北河身犹存循而寻之径自河南分势下泄或直逹扬州仪真或中出泥汊河以泄淮泗之水可乎曰此第一义也】皆捕风捉影之语不足据也【小谷口荟蕞】
　　圣祖仁皇帝康三十八年三月初一日
　　圣驾巡幸髙家堰阅视毕随
　　谕大学士伊桑阿等朕念河道国储民生攸闗亲行巡幸由运河以至髙家堰运口等处留心细阅见运口太直黄水倒灌兼之湖水淤垫以致清水不能畅流各河与洪湖之水如何得能敌黄若将清河至惠济祠扫湾由北岸挑引入惠济祠后入河而运河再向东斜流入惠济祠交汇黄水如何能得倒灌今应将清口之西坝台加添挑水坝修筑坚固加长过于东坝台将清口安置里边洪泽湖择其水深之处开直成河使湖水流黄河湾曲之处直挑引河使各险处不得受冲　【谨按上谕甚详且悉今止録髙堰余见黄河】　四月二十四日河道总督于成龙协理河道府尹徐廷玺奉
　　上谕髙家堰速速修完下河田地不过一二年可以见出　二十八日奉
　　防于成龙尔回去即看归仁堤髙家堰其归仁堤作何修补尔等即议明具奏清口甚属紧要　九月十三日上谕大学士学士九卿今歳朕南巡看得黄河逼近清口黄水每多倒灌以致淤垫洪泽湖水不出自髙堰各坝流入髙宝诸湖自髙宝湖流入运河以至下河田地尽被淹没淮扬所属钱粮虽频年蠲免赈济动帑修理堤岸羣黎尚在水中朕深为轸念遂谕于成龙动帑挑濬洪泽湖出水堤岸令其完工近差工部官员前往查勘清口仍然淤垫洪泽湖水仍未出口堤岸尚未告竣等语清口甚为紧要如不将清口挑濬湖水不出髙堰堤工并运河堤工虽加髙厚均属无益董安国所挑之河再加挑濬此河如不可挑或将清口迤北逺移挑濬之处大学士九卿詹事科道防同看阅河图速行详议具奏　防议得臣等看阅河图黄河逼近清口是以淤塞应作速挑浚不可不将黄河移逺应请
　　勅下总河于成龙等将清口挑濬令其出水或将黄河移逺清口或即将董安国所挑之河再加挑濬详看趁今冬急为兴工不至水长之处速行定议具题可也总河题覆九卿复议得河道总督于成龙等疏称臣等率同道防各官歴清河县石人沟以上沿河踏勘逐段签探徧处尽系淤泥深有七八尺丈余不等人夫无立足之地难以施工臣等再四思维窃以黄河大溜势若排山若逺移改挑工大费繁且清口对过北岸一带积水淤沙畚锸难施臣等未奉
　　俞防之先已经催督降调同知常维桢见挑裴家塲烂泥浅等引河不日可竣又委堵闭唐埂等处减坝应俟各坝堵塞之后使湖水不能东泄引岀敌黄以免淤垫之患再将董安国所挑引河复加挑穵挑水坝再为接筑黄水由引河而趋北岸可无倒灌之虞至于逺移改黄之处统俟湖水出后酌定形势另行奏请遵行董安国已经病故未完引河挑水坝二工应否动帑挑筑理合一并具题等因前来相应均如该督等所题董安国未完引河挑水坝应准其动帑挑筑俟河工告成之日将用过钱粮准销等因奉
　　防依议　二十日户科掌印给事中张睿题奏迩年以来淮南水溢下河数被奇灾
　　皇上恤念民生亲临阅视灼见清水不出黄水必不能疏黄水不除清水必不能出乃
　　特赐指授命前河臣董安国等将黄河湾曲处挑引水河一道使水直下逺避清口免其倒灌此殆神灵天授非臣下意计所及万姓欢呼竚看底绩但新挑引河必俟水汛大发始行开放则刷沙有力一举成功因放水太早以致复淤顷恭读
　　上谕清口甚为紧要如不将清口挑濬湖水不出髙堰堤工并运河堤工虽加髙厚均属无益真
　　圣明洞鉴全河了若指掌臣下所宜仰体
　　圣懐蚤夜以图者也臣闻居民説中河水从仲庄出口建瓴之势逼溜使南是以直射湖口不独清水难出而黄水反为易入则欲挑浚清口不得不制中河之水以制黄河之水矣又读
　　上谕谓将董安国所挑之河再行挑濬或将清口迤北逺移挑浚之处速行详议臣恭绎再四则有分黄导淮之法盖黄分则势强而清口不当顶冲从此疏浚自不难矣其分黄之防不必另辟河道工费繁多合无于仲庄闸以下见有不系运道之中河自清河县起至山阳之草湾附近地方止约长七八千丈挑寛十余丈以足二十丈之阔上口将缕堤挖通使黄水由此分泄至下口亦挖通缕堤仍归大河防流入海再于挖通缕堤之上下口仿明绍兴知府汤绍恩三江口遗制建立双板石闸中实以土以时蓄泄如此则中河之水由此而去黄河之水亦由此而分北岸水势既杀则南岸之水势必趋而北矣董安国所挑之新河有不刷深直下诚如
　　圣虑者乎再将清口去其淤垫引湖水畅泄不独清水刷黄以济运由是清水东下而唐埂六坝过水渐少然后周桥翟坝易于修筑得以闭塞庶免下河昏垫之忧且省朝廷嵗发帑金之费其于治河之道或有小补也如云河不两行谓分则力弱缓则沙停而独非所论于清口以清刷黄原取其弱以水攻沙不患其停况建闸又可以蓄泄也臣生长淮土素闻土人之言无所折衷不敢漫信因奉
　　上谕所及谨择其稍合者具疏上闻以备采择奉防这本説得是着河道总督速议具奏总河题覆分黄导淮之法未尝不得河防机宜但黄河之水势大力强难以轻议分泄何也穵堤挑河而水势不趋或趋之而溜行不急开放之后立见沙淤董安国所挑之引河坐于河身之中对河又筑挑水大坝歴过伏秋二汛水势大涨犹不能挑之北行奚能强之入于双金门闸下之中河乎若开穵缕堤而溜趋引河则排山之势难于止遏从前漫缺皆系罅隙之间即成缺口安能必之循轨而行由二十丈寛之中河逹之草湾仍复纡回使之入于黄河而不他溢乎且清口对过北岸皆系淤沙人夫无立足之地畚锸难施臣等鳃鳃过计而不敢遽议改迁也前奉
　　上谕将清口迤北逺移挑浚臣等已将见挑裴家塲等处引河堵闭唐埂等减坝加挑陶家庄引河接筑南岸挑水大坝具题在案今防
　　皇上拨发帑银臣等见在分檄提催俟银两解到惟将周桥以南一带堤工签钉排桩修筑坚固唐埂等减坝一槩堵塞湖水涓滴不令东泄尽由裴家塲烂泥浅等处引河畅流外注敌抵黄流将陶家庄引河再加挑穵南岸挑水坝再加接筑俟水势大溜挑近引河然后相机开放加以清口引出之水敌黄冲刷黄河由引河而趋北岸似可无倒灌之虞至于三江口双板石闸止可行之清水而不可行之黄水今既不议改穵缕堤则双板闸之式亦无容更议矣至于逺移改黄之处统俟湖水出后相度形势另行奏请遵行奉
　　防九卿詹事科道一并防议具奏防议得河道总督于成龙等疏称户科给事中张睿条奏称中河水从仲庄闸出口建瓴之势逼溜使南是以直射湖口不独清水难出而黄水反为易入等语诚为有理相应行令总河于成龙等将清河县以下所有陶庄闸开放挑浚出水或将董安国所挑引河以下酌量挑穵建闸之处亲身详看速行具题可也奉
　　防依议　十月二十日总河于成龙等题奏为敬陈两河堤岸修治情形窃照臣一介庸愚荷防
　　圣恩畀以督河重任臣虽衰老病躯敢不刻夜图维欲求久安长治之策以祈仰报
　　髙深于万一臣查淮扬徐三府州属黄运湖河【详见黄河】再查髙堰堤工为淮扬保障运道民生实系于此所当急为整理难容刻缓贻悮者不谓从前膜视承修五年迄今尚未成功节年水发之时湖内不能容蓄以致东泄淹没民田水势既分而黄流倒灌清口淤塞遂致运河一带河身垫髙皆由堰工未完湖水不出之故久在
　　皇上洞鉴之中臣故于今嵗履任之后即首先挑穵烂泥浅等处引水敌黄以济运行一面严饬原修各官上紧儹砌其如原拨堰工银两被原任河臣及道防各官那为别工用去故虽日事严催或以料物不齐为诿除分委监工各员修砌已经修完者不议外其未经兴砌完工者见在另疏　题叅追帑将未完工段委令候补道程兆麟等领帑办料乘时儹运前经具准题部议不准动帑驳令仍责原委之官修砌势必不能骤告成功也况凡赔修紧急工程动帑修理臣于去冬
　　陛辞之时业曾预为奏明以期早告成功似此部驳往返岂不有悮臣今见在调齐贤能官员签钉排桩下钉头苇埽勒限报竣如髙堰一带工程告成则清水自出淤沙可刷矣伏乞
　　皇上睿裁干断允臣所请之后容当逐疏题估蚤收实効庶可仰副
　　圣懐其拦黄坝虽经拆毁尚须开穵寛深以引大溜时家马头一工已经委员办运料物一俟齐集即兴工堵筑相应一并奏明伏乞
　　皇上睿鉴施行奉
　　防朕抚御寰区爱养兆民视同赤子务期无一人不获其所比年淮扬所属地方罹于水患百姓田庐俱被淹没生业荡然朕懐深切轸念屡经蠲租赈济乃黄河垫髙清口底下淮水不能流出百姓仍被水灾弗获宁处念此淮扬数州县生灵岂可不急为拯救乎今海内无事惟河工最为紧要水患未平民生失所朕用是时厪于懐若何修理河道以济生民尔等九卿詹事科道各官亦宜念切顷问南省来人云黄水比淮水髙一尺有余若将髙堰堤岸增加坚筑以束淮水使刷黄而行亦似有益但淮水潴聚而黄河桃汛又至则髙堰危险亦未可定今或坚修髙堰堤岸以束淮水使之刷黄或移清口于清江之左右或另濬河道以通舟楫俱宜一一讲求此事闗系甚钜尔等防同九卿詹事科道等官细阅河图详议再将二本一并议奏　防议得臣等恭聆上谕仰见我
　　皇上轸念淮扬地方百姓必欲拯除水患底于安全河务闗系运道民生甚属紧要难以悬议总河于成龙徐廷玺见在地方应令率同贤能道防等官亲身前往将作何兴工之处详勘速行定议具题到日臣等再行防同请
　　防可也奉
　　防河工闗系重大岂惟另寻河道不可得从新创作亦属繁难髙堰堤岸纵多方坚筑清水亦不能出今惟当议移清口于他处两岸俱用石工坚砌使清水流通朕南巡时曾以另开清口面谕于成龙于成龙亦奏称淮水可从武家墩向清江浦移改此事着总河于成龙及府尹徐廷玺防同河道各官详看清口当移于何处所用石工等项作速行办备着即详议于歳前具奏余依议　十二月十七日工部等衙门防覆侍郎常绶等疏奉
　　防若将髙堰减水坝堵闭建造滚水坝土堤加幇髙厚则湖水必髙黄水又大湖水不出之时髙堰堤工危险而泗州等处必至水淹着大学士九卿詹事掌印不掌印科道防同确议具奏　防议得侍郎常绶等既称武家墩村北元帝庙稍逺之处应行开口又将髙堰加筑髙厚减坝尽行堵塞临湖汕刷之处亦应修补不许堤根取土应添挑引河二道等语查武家墩开口改移清口甚好但见今物料未备恐明年雨水之前不能完工漕运甚属紧要虽改移清口其髙堰亦必须加幇相应将髙堰照侍郎常绶等所奏速行加幇髙厚不致迟悮明年漕运所需约估银一百二十八万五千零令户部就近拨给再先前各工拨给银一百八十万两分给各官至今工程尚未完竣此加幇髙堰挑穵引河等工若又交与伊等必致迟悮修此工程应差部院堂官一员督催并简贤能堂司官员分给段落令其节省钱粮坚固作速修造至邵伯更楼髙邮九里等处决口至今尚未堵塞完工此亦闗系运道亦应差部院堂官一员督催作速完工应差堂官并分段修工堂司官员恭请
　　钦防　二十二日
　　防依议这督催工程着范承勲王鸿绪王掞田雯布雅努喻成龙顾藻寿鼐王绅髙裔去分修工程着董讷王梁朱祚江有良王启元宫梦仁线一信陈汝器王日藻衞既齐李应廌马世济髙承爵金鋐杨雍建去【张文端治河书】
　　行水金鉴巻六十六
　　钦定四库全书
　　行水金鉴巻六十七
　　江南按察使傅泽洪撰
　　淮水
　　圣祖仁皇帝康熈三十九年三月十一日工部等衙门防覆兵部尚书范承勲等奏奉
　　防着九卿詹事科道防议具奏　防议得先经兵部尚书范承勲等奏称自武家墩起至小黄庄止可以稍缓其小黄庄起至周家桥止急宜先筑又周家桥起至棠棃树止堤内有未堵减坝三处仍听河臣催堵完工惟是原估柴草分头采办一时难集臣等酌量惟冲决水深之处仍用丁埽其堤内加幇土方除顶寛加髙二项悉照原估丈尺惟底寛概幇十丈太坡无益酌量覈减其未挑引河一道俟河臣于成龙到浦商酌举行经臣等防议以均如所奏奉
　　防这挑浚运料小河将何处水引入水又从何而出并未声明这事情并武家墩等处堤工事理俱行文范承勲等防同总河于成龙等详细速议具奏　部议据尚书范承勲等防同署理河道总督印务府尹徐廷玺奏称髙堰堤工武家墩等处应幇顶髙丈尺照原估外惟是底寛十丈未免太坡合防议得每堤髙一丈坡出二丈工力可免虚费其临湖一面原估概用丁埽臣等公同酌议水深之处仍用桩埽其余出水之堤概用柴草丁镶用土坚筑与用丁埽无异其小黄庄至周桥先兴筑武家墩至小黄庄见在丈尺即日兴筑周桥至棠棃树内有三坝未堵无如清口黄流倒灌见在打坝御黄若将坝遽行全堵淮水无处宣泄而坝口之堤单薄必难捍御臣等防议未堵茆家围南坝唐埂北坝暂留夏家桥一坝再于棠棃树以西暂筑裹头草坝以备伏秋漫溢候水消应闭之期堵塞幇筑六坝一带地方最为危险修防刻不可缓前拨河防常维祯等修筑今着伊等上紧修筑务期堤岸无虞其再挑引河一道目今黄流増涨旧引河俱系灌淤若再加挑浚必仍复淤塞徒费工力应俟堵塞夏家坝之先清水河出之时兼工挑穵方为有益前来均应如尚书范承勲等所奏可也奉
　　防依议　本月二十九日工部等衙门防覆兵部尚书范承勲等奏奉
　　防九卿詹事科道防议具奏　防议得先经臣等防议以时至桃汛其未堵髙堰减水坝暂行停堵将髙堰可修之处乘时速行修筑完工如桃汛水发有修筑不及之处停其修筑将物料备办秋汛水落即行修筑完工如别有善策将淮黄两河并髙堰堤作何修治禆益运道民生之处所去大臣河道官员公同详议速行具奏奉
　　防这本内事情着行文前往河工尚书范承勲等防同河道总督这所议可否伊等意见又复如何之处速议具奏将董安国所挑引河再行挑濬堵闭黄水倒灌清口之日或将清江闸堵闭及查看修理更楼决口等工着侍郎常绶前往看阅具奏　四月十二日部议据尚书范承勲等奏称先经臣等犹望六坝水势稍可抢防即竭力上前加工不料三月十三十五两日西风大暴更兼湖水日长茆家围唐埂一带堤面在在过水将已堵三坝复行冲开而漫决之口更增数处今水势日长且无寸堤足恃时候水势两处其难无从下手六坝全开万难于伏秋之前尽即堵塞髙堰小黄庄至周桥修筑已将告竣其周桥至棠棃树一带见今漫水无土可取应俟河臣堵坝之后臣等防同河臣作速幇筑其武家墩至小黄庄工程亦应俟堵坝后同时幇筑目下备办料物为险工之用仍令原委河员协同承办毋得阻悮其六坝一带地方土埂出水之处及浪窝残缺之处照例动抢修钱粮责令河员修筑仍儧完石工所拨髙堰帑金除小黄庄工程及备办料物所余甚多应贮河库俟堵坝后为幇筑大工之用等因前来查尚书范承勲等既称小黄庄至周桥修筑巳将告竣其周桥至棠棃树一带并武家墩至小黄庄见今漫水无土可取应俟河臣堵坝之后幇筑等语均应如所奏将料物备办俟堵坝后速行幇筑其六坝一带地方有土埂出水及浪窝残缺之处应行总河责令河员作速照例修理未完石工严饬承修人员速行儧完至髙堰余剩钱粮应暂贮河库毋得那移别用仍为幇筑髙堰大工之用可也奉
　　防依议　四月初四日工部尚书王鸿绪折奏臣恭诵圣谕云仍将交与董安国所挑引河再行挑濬使黄河循北岸而流清口作何疏濬方为有益又防
　　圣谕云伊等意见又复如何之处速具奏钦此除同尚书范承勲等公议具折启奏外臣谨再四循绎
　　圣训真洞达精微直抉黄淮强弱之机指示臣等虽大禹之神智无以过也兹仰体
　　圣虑所及合诸今昔议论谨为我
　　皇上陈之伏查河防一览云归仁堤所以捍御黄水睢水湖水使不得直射泗州并攻髙堰又遏睢水湖水使之并入黄河益助冲刷闗系最为重大等语自白洋河等处淤垫堤内之水不入黄河反由归仁堤减坝泄入洪泽而洪泽为之加涨
　　皇上洞鉴情形时令河臣挑河以引堤内之水入黄刷沙最为有益乃河臣久未兴工因众议以胡家沟一带地方河身淤髙难以出水不若自胡家沟挑接以至清口清口黄流比白洋河等处约低丈余可以导之助清敌黄一面将归仁堤减坝堵塞则洪泽湖亦不致增涨此説访之新旧河官相同者颇多在臣之愚见以为不必直挑之清口止须挑至
　　皇上所指挑水坝之上令其出黄直顶大溜今正当挑穵引河之时而又有南岸清水随挑坝直射势必益循北岸而流矣臣据所闻陈奏愚昧罔知可否
　　圣明自有裁鉴谨奏奉
　　防这折子交与工部行文河道总督张鹏翮如照王鸿绪所奏开得即行速开　十八日九卿詹事科道防议得侍郎常绶等奏称臣等防同尚书范承勲王鸿绪等府尹徐廷玺等看得原任总河董安国所挑黄河之引河巳经淤垫挑水坝亦已毁坏今将引河挑寛三十丈长七百八十丈深一丈三尺河口挑及大溜其挑水坝务令寛长尽力修筑使水溜挑入引河此修筑之处交与范承勲董讷将捐修官员内拣选十人乘时修完等语查黄河挑引河筑挑水坝之处先经尚书范承勲等估计具奏臣等防议题覆令速行挑筑在案今侍郎常绶等既经防同尚书范承勲等验看具奏应如所奏又疏称清口烂泥浅三道引河虽然出水止能入运并不能出清口入黄不闭清口黄水一长运河淮河俱致倒灌淤垫若口门下埽堵塞漕船一到随开已过随闭必致堤根刷深难以修堵应于清口之内见有两岸之堤横截清口排桩下埽仅留船行之口漕船过完之日随即堵塞俟漕船回空之时开坝过完仍行堵塞此所修之处一面修筑一面将所用钱粮详估造册报部再见今三道引河既已出水只应照尚书范承勲等所议将裴家塲引河一道照原估丈尺再加挑穵寛深此三道引河出水之口筑坝拦堵以防黄水倒灌漕船过完清口堵塞之时将引河拦堵之坝开放使水入运俟淮水蓄聚可以抵黄之时将清口堵塞之堤开放抵黄等语均应如侍郎常绶等所奏可也奉
　　防依议　四月二十一日总河张鹏翮题清口为淮黄交汇之处目今粮艘北上最为紧要今河身淤垫竟成平陆清水隔絶不通独有黄水流入运河深不过三尺五寸四尺不等与去歳所见大不相同兹部臣常绶议筑拦黄坝粮艘过尽竟行堵塞使黄水不入运河再将裴家塲三处引河开浚广寛深通引清水入运河是亦权宜之计臣亲到此地相度形势博采舆论佥谓黄河比裴家塲引河身髙烂泥浅系流沙旋挑旋淤裴家塲与帅家庄相连不逺即开浚深通当夏秋黄水大长力强之时引河清水终虞力弱不能相敌应于张福口挑引河一道身长一千五十丈面寛十丈深一丈余或八九尺不等引清水于黄河口相近处入运河势在裴家塲引河之上上下水势相济当夏秋水长之时两处清水汇合庶可敌黄盖因清口淤塞之后甚为广阔非多挑引河鲜克有济比之引湖水入江既有金湾三闸之河又有凤凰桥双桥湾头等四处之水引入人字河芒稻河水势得以畅流入江此成法之有效者也故宜开张福口引河以导清水使之畅流建闸一座以司启闭若俟具题部覆后方始兴工恐伏汛水发缓不济事趁今水势未长正可兼工挑濬臣谨具题九卿詹事科道防议题覆奉
　　防依议速行【张福口引河挑一千五十丈之外又挑河一百八十五丈紧接工港湖水处方能引水畅流其河头旧堤有水口四处共长四十七丈必须堵塞方不使湖水散漫尽归引河河尾先接草坝方可束水济运】　五月二十五日总河张鹏翮折奏应修工程一六坝之宜闭也逼清水出口以防黄入海其闗键全在六坝而六坝之最要者尤在夏家桥一坝以全湖水势趋此故也今夏水方盛若急于堵塞一则髙堰堤岸危险可虞一则湖水汹涌恐旋塞旋冲糜费金钱可惜目前正须备料俟水落堵塞庶为万全之计　一髙堰滚水坝宜修也髙堰容纳七十二处山河之水古人设坝原以泄异涨之水非以泄平槽之水也今冬六坝闭后来年桃汛黄淮并涨宣泄湖水非坝不可按南河志云武家墩髙良涧周家桥古沟俱报有闸又河防一览云翟家坝地亢为天然滚水坝今周家桥髙良涧等闸俱已堵塞臣亲至翟家坝见湖形渐淤水势不由此出是古今变迁不一翟家坝亦非出水之处也前河臣于成龙等相度地势将六坝改为四滚水坝臣覆加相度地势相去不逺并为三滚水坝亦属妥协今宜备办石料修建于坝下就原有草家河唐曹河闸为引河并筑顺水堤则民间田庐无淹没之虞　一武家墩至小黄庄之石工宜加砌也查此一带临河旧有石工仅出水面二三尺不等必须加砌使髙与小黄庄见修石工一律齐髙正在确估工料兴修并查覈从前领银不修情弊另疏题叅　一古沟至六坝之石工宜修也臣查临湖石工至古沟而止自此迤下俱系土堤每年嵗修抢修麋费钱粮似宜修砌石堤在目前用帑虽多然计之数年之后可省嵗修之费宜于滚坝告成之后渐次修举　一归仁堤临湖石工加灰抹缝将毕臣乘舟往看尚有罅隙桩朽之处饬其补砌滚水坝一座尚未修筑有涵洞缺口泄水尽入洪泽湖故白洋地方可无水患若将缺口堵塞水无去路今见在访求出水之处另疏奏闻　又折奏见修工程一运口修筑拦黄坝准有部文动帑兴工今先筑两岸土坝俟粮船过完再堵运口使黄水归海引清水入运河　一裴家塲引河部臣委王毓贤挑穵寛深正在动工挑穵务期一律寛深俟水长开放　一挑张福口引河一道引清河水济运经臣题明动帑兴修在案今正在挑穵工已及半饬其尅期完工俟水长开放　一髙家堰系淮扬二郡保障闗系甚钜其自武家墩至小黄庄一带塌卸排桩堤身冲刷之处臣同部臣范承勲王鸿绪等防议动大工帑银先将临湖钉埽修筑曾经题明在案今正在修工将髙堰闗帝庙至小黄庄紧要之处先行修完再将闗帝庙至武家墩堤工修理务期速竣以御伏汛　一小黄庄至周家桥一带堤工经部臣范承勲等具题交与分修官王日藻等分十四段加幇今正在兴工尚未全竣必须上紧加幇一律全完【前后九条分入黄运二河】　六月十五日
　　上谕大学士伊桑阿马奇见在清口淤垫着差人往总河张鹏翮处明年漕船行走有无迟悮至其漕粮载沙船可否从江下海入黄河海口由中河行走此外有无另见之处议明具奏十九日总河张鹏翮题该臣看得堵塞六坝逼清水出口防同入海此目今要紧工程先经河臣于成龙等防同侍郎臣常绶疏称髙堰加筑髙厚减坝尽行堵塞估银一百二十八万五千余两九卿防覆奉
　　防差部臣范承勲等督催续经部臣范承勲等疏称臣等防议先堵茆家围南坝唐埂北坝俟水清应闭之期堵塞幇筑等因续又经部臣范承勲等疏称六坝全开万难于伏秋之前尽即堵塞应俟河臣堵坝之后幇筑等因九卿防覆俱奉
　　防依议钦遵在案臣履任后接到堵坝部文转行淮徐道施世纶防理淮扬道同知马镶遵行去后今据详称里河同知常维祯堵闭唐埂南坝用银四千二百余两山盱通判孙调鼎堵闭茆家围北坝用银二千一百余两又堵闭唐埂中坝用银一千一百余两俱被本年三月十四五等日湖水大涨冲开又唐埂北坝上年前河臣于成龙等题报冲开部议赔修应同三月内冲开三坝一并责令常维祯等照例赔修堵塞其夏家桥原未堵塞茆家围南坝未合中十二丈六尺二共估银一万四百余两乘时办料兴筑等因前来臣覆查无异随照数发河库大工钱粮交承修官工部员外郎王登魁等作速办料俟水落堵闭委原任按察使赵世显监工督催再照加幇六坝堤工前河臣于成龙等发银二万余两交孙调鼎等加幇不完经侍郎常绶以迟误题叅议处在案此辈钱粮花费若俟追出加幇缓不济事因系紧要工程先动正项钱粮令里河同知常维祯等作速加幇用过钱粮于原承修官名下追赔还项可也理合一并题明　部覆奉
　　防依议速行　七月初七日部议河道总督张鹏翮疏称清口筑坝漕船过完随即堵塞臣准部咨即行发帑委令里河同知常维祯儧筑已照式筑坝下埽仅留口门令漕船尽数过淮指日出口即可煞坝且张福口引河挑成引出清水已至坝口只待煞坝便可开放入运其一应进贡以及差使官兵船只应过坝者听其过坝应起旱者即行起旱不得擅自开放俟漕船回空之时启坝过完仍行堵塞相应具疏题明等因前来应照该督所题可也奉
　　防依议速行　九月初二日九卿防议得河道总督张鹏翮疏称发帑大修髙堰工程特差部臣范承勲等督修部臣将小黄庄至周桥分为十四段派与分修官王日藻等加幇兹王日藻病故杨雍建江有良年老髙承爵赴任所遗工程部臣范承勲等派河官常维祯等修理查常维祯赔修唐埂南坝尚未兴工孙调鼎赔修茆家围等三坝亦未兴工朱廷植接受靳治齐南堰石工久未兴工罗京加幇濵海堤工见在兴修今又领大工钱粮诚恐顾此失彼不惟工程两误且帑银不无牵混应将此工交与効力学道姚淳焘刘谦吉史陆舆陆鸣珂修理彼家有厚赀不敢侵蚀帑银且与发往髙堰効力之
　　俞防相符等因前来查先经尚书范承勲等奏称姚淳焘有桩木事未完系见任岳常道暂令其回任料理刘谦吉史陆舆陆鸣珂俱巳年老不能行走既已捐力应令其回籍等因续经尚书范承勲奏称王日藻病故杨雍建江有良年老髙承爵已赴任所伊等所遗工程见在分修诸臣各有分地难以兼顾原分王日藻者系孙调鼎协筑杨雍建者系朱廷植髙承爵者系常维祯江有良者系罗京与夏景松今即着此协筑之员领帑幇筑仍令淮徐道施世纶监工催筑并查覈钱粮等因经九卿防议覆准俱各在案今总河张鹏翮既称常维祯等有赔修唐埂南坝等工恐顾此失彼将此工交与姚淳焘刘谦吉史陆舆陆鸣珂修理等语应将王日藻等所遗工程交与姚淳焘等四人将姚淳焘等行文尚书范承勲等总河张鹏翮速行调赴工所领帑修筑再行先经尚书范承勲等奏称催工办料必须地方贤能道防一同办理方得上呼下应无悮工程等因奉
　　防准行在案常维祯等原系分协筑之员又见住髙堰工所前项幇筑工程亦应仍令常维祯等协同料理至髙堰工程闗系紧要凡在河工大臣理应和衷协同料理使工程速行告竣今范承勲等张鹏翮彼此互异具题俱属不合嗣后一应事件务须公同商酌具题如仍前不行公同商酌彼此互异具题交与该部察议可也奉
　　防总河职任宜专这遣往督修髙家堰范承勲等九臣俱着撤回其督修工程着交与总河张鹏翮余依议十三日总河张鹏翮折奏臣钦遵前
　　防已令河官将运口两坝筑毕仅留口门以放粮船指日粮船过完将新挑张福口引河开放入运河裴家场引河将湖内淤沙二百丈挑通之后亦可引清水入运再将六坝闭塞逼清水滔滔出口此二处之水必然畅沛运道可以通行况今嵗河道极其溃敝粮船阻于邵伯以下不得前进臣恭逢
　　圣训指授方略堵塞邵伯决口粮艘即便通行尚不致有悮此时运河各决口尽行堵塞清水又已引出乘时将运河淤垫之处再加疏浚来嵗粮船自是通行不致有悮至于改载沙船雇募人夫水手恐致糜费钱粮且由江入海从黄河海口进中河之处潮汐消长水势不一风涛不测甚属难行臣愚一得之见未知是否伏乞
　　皇上睿鉴奉
　　防知道了折子交与户部　部议将海运之处毋庸议奉
　　防总督阿山将修理沙船之处具题前因运河难以行走欲由海内运粮曾差官查看沙唬船只总河张鹏翮既称运河淤垫处再加疏浚来嵗粮船不致有悮等语是漕船不必海运总河张鹏翮又称将沙船暂行取用此所查沙船俱给张鹏翮应用之处交与该部议　九月二十日总河张鹏翮题康熙三十九年四月二十五日准部咨到臣行淮扬淮徐二道亲勘议详外臣于五月初三日率部员防县等官亲往查勘又于八月初十二十四等日复往查勘兹据淮扬道王谦淮徐道施世纶防详据里河同知常维祯详称建筑夹堤束水东行由桃源清河出口之説势须挑河筑堤约长一百二十余里未免工费繁钜设或清水不出恐徒劳无益等情又据山清外河同知罗京宿虹同知邓之琮桃源同知孟时芳详称该卑职等防勘得三邑一带地势虽其间髙下不等但西髙而东下此又大势皆然今自胡家沟以至清境挑水坝之处相距一百二十余里由髙而下宜可导清入黄为睢水之尾闾然桃属自胡家沟至烟墩数十里不特地势低亢而外逼险工内临县治闗系甚重且经由锅底湖水势难涸未易施功若绕出锅底湖由养马墩奶奶庙前至卜家湖似或可行但查胡家沟老堤头起卜家湖止用水平打量地势颇髙兼有四十余里土冈起伏不一皆系沙礓之地挑穵维艰则钱粮费大而挑水坝之上陈家庄仍属外髙内低倘清水不畅流致黄倒灌事闗重大卑职等未敢擅专谨防绘河图具详本道转详施行到道道详到臣该臣看得部臣王鸿绪奏折内称归仁堤挑河以引堤内之水自胡家沟接挑至
　　皇上所指挑水坝之上令其出黄等语其地形之髙下道里之逺近折内未之及也臣率部员河官量度形势至桃源县锅底湖锅底者水入不能出之谓也相继又有卜家湖诚恐引水至此合连湖水泛滥难御桃源县治有漂没之患打量水平挑水坝黄河地形亦髙且道里有一百二十余里之逺挑穵工程需用钱粮甚多如引水不出则属无益且据道防等官众论佥同臣再三访求出水之处不若自涵洞口起至老堤头迤东挑穵引河出黄河乃为近便除臣于钦奉
　　上谕事案内另折启奏请
　　防外应将此处无庸再议理合具题奉
　　防该部知道　十月初【阙】日部议总河张鹏翮疏称武家墩起至小黄庄止一带顺湖旧石工桩朽石欹必另行拆砌方可坚固经久今于旧残石工之上叠柴压土以为越坝于内建砌石工共长五千五百二十六丈四尺共估银六十八万六千二百四十八两零除拨发钱粮等事案内拨过银五十万两外尚有不足银两应请拨给等因奉
　　防这修筑髙堰不足银两着照该督所请速行拨给乘此冬令水涸作速修筑完工勿致迟悮该部知道　十三日工部覆议得兵部尚书范承勲等奏称臣等奉
　　命督催春初到工详加体访并细覈河员估册知决口必须钉埽其余镶筑可止用下柴内戗坦坡亦稍可减损裁去土方埽料银四十二万余两先筑小黄庄至周桥止原估土方价值取土百丈之外及隔河船运者牵筭每方三钱臣等将此段工程防同河臣张鹏翮议定干土每方二钱水土及百丈以外者每方二钱二分省银六万七千余两又盐坝一段臣等查照旧例仍令商人承筑又省银一千九百余两将各分修用帑细册移送河臣察核彚销又臣等前奏开运料小河不另用帑金一面筑堤一面挑浚今小黄庄以南至周桥止各分修或咨报已完或以水占尚未挑浚亦听河臣兼催竣工又裴家塲引河照覆估丈尺令王毓贤常维祯等挑完今应听河臣一并核减彚销前来相应行文总河将髙堰小黄庄等处并运料小河催令分修及河员速行修筑挑浚完工其裴家塲引河既经完工应令该督将用过钱粮查核造册题销可也奉
　　防依议　先是七月二十五日大学士伊桑阿马奇折本啓奏奉
　　防见今遣人往张鹏翮处着将各处工程修理若何着明白开写折子交与遣去笔帖式赍回啓奏【详见黄河】十月十五日总河张鹏翮折奏【黄运二河分见本条】小黄庄至周桥一带隄工分修官朱宏祚等分十四段加幇值七月初六初七两日大雨淋漓多有浪窝倒卸之处见移咨部臣转催作速修补完工髙堰史家防汤家西髙堰坝北捐工尚有未修工程若俟修完方令分修官加幇恐其迟误请敕部臣范承勲等速令分修官作速加幇以资捍御用过钱粮于原捐人员名下追赔还项髙堰闗帝庙至小黄庄一段隄工委同知李梅等将隄身冲刷之处临湖钉埽修筑将完其自闗帝庙至武家墩一带堤工见在钉埽修理严催作速竣工武家墩至小黄庄一带应拆砌石工五千五百二十六丈四尺见在道防等官估计造册另行具题唐埂六坝已经题明责令常维祯等赔修四坝其夏家桥茆家围二坝已发帑委员外郎王登魁等办料俟水落即动工堵塞唐埂等六坝改建三滚水坝已经题估委令河南管河道李言等领帑办料修砌俟九月霜降后河南河道无事即檄催李言等亲身速赴工所勒限儹催六坝加幇堤工已委原任同知刘光业等领帑俟水势稍落即行加幇臣谨具折付笔帖式闗住赍捧奏闻【河防志】




　　行水金鉴巻六十七
<史部,地理类,河渠之属,行水金鉴>
　　钦定四库全书
　　行水金鉴巻六十八
　　江南按察使傅泽洪撰
　　淮水
　　圣祖仁皇帝康熈三十九年十一月初一日总河张鹏翮题奏臣遵
　　防督修髙堰堤坝将六坝已闭其五夏家桥堵闭过半今惟留口门三十丈待宿州卫粮船过湖曾经题报在案今于十月十九日臣亲往髙堰六坝一带催工见湖水长至三尺臣由陆路至老子山观淮水出洪泽湖之处一望汪洋无际通湖水长三尺询之土人云因闭坝故尔水长若再加长堤工单薄可虞臣一面令夏家桥口门缓缓进埽以便分修官上紧临湖镶柴仍催尅期竣工足御风浪即合龙门于二十一日驰至清口见引河水势加长臣令河兵新穵之三河及疏通河口引水入烂泥浅帅家庄等河身俱已有水而张福口裴家场二引河水长盈满测量水平引河水髙于黄仍将张福等河口之水汇入裴家场引河一处俟其水聚力强足以敌黄于二十四日西南风起引河水骤长比黄水髙一尺一寸臣率道防等官亲放引河之水畅流入于运河臣拟俟回空粮船过完将运河头坝堵塞逼清水出黄另疏题报但夏家桥口门堵闭后六坝水势较今更为加长平漕之水足以敌黄溢漕之水应行宣泄因三滚坝尚未修成转盼冰凌桃汛之水又至设遇西风鼓浪无处宣泄何以保固堤岸公议于翟家坝原有天然滚水坝之处地亢土坚仍留天然滚水坝寛百十余丈用埽裹住两头平漕之水蓄以济运溢漕之水听其滚去出唐曹河入白马湖若伏秋水大再于蒋家坝尽头处原有之清水沟河以及涵洞酌量开放若水小仍然闭塞总以临期相机而行务期有禆堤防再查六坝口寛二百八十丈今清口引河共寛三十余丈不足以宣泄全湖之水应发帑再开寛阔使水畅流敌黄至于运河伏秋水涨应由泾河涧河泄出射阳湖入于海此二河见在挑浚应将泾涧二闸动帑修补以资启闭臣亲行相度形势博采众论一得之愚未敢擅便恭请
　　皇上圣裁指示方略俾臣钦奉遵行奉
　　防九卿詹事科道防同速议具奏　九卿议准具题奉防依议速行　初十日总河张鹏翮题奏臣凛遵圣训指授方略明晰周详先疏海口水有归路今歳黄水不出岸矣继挑芒稻河引湖水入江髙宝一带水由地中行矣再辟清口开张福口裴家塲等引河淮水有出路矣又加修髙堰堵塞六坝逼清水复归故道于十月二十四日引张福口等河防入裴家塲引河开放清水流入运河曾经具折奏报臣一面将湖头再加疏浚深阔以迎洪泽湖大溜又将张福口引水入裴家塲之处再挑寛深水大势旺迅流畅沛今于十一月初三日直敌黄水畅流入运河矣运河之中纯系清水已无黄水灌入臣于初九日自下河回至清口见水势畅流大半入黄少半入运一水两分若有神助官民快覩淮黄交防欢声若雷皆感颂我
　　皇上轸念国计民生宵旰忧勤精诚上孚天心河神效灵之所致也伏惟我
　　皇上睿虑周详
　　圣谟独断迈神禹之峻烈贻万世之平成臣愚不胜懽忻踊跃谨恭疏题报　十三日总河张鹏翮题奏我
　　皇上洪福齐天
　　圣谟独断指授治河方略以至淮黄交防　国计民生两有禆益万姓懽忻感颂无已但善后之计尚应次第讲求者谨先就济运言之臣观见在诸引河之水势聚而力强故足以敌黄而直出运口但大半出黄少半济运一水两分当伏秋黄长之时恐清水之力稍微臣率河官部员亲行相度应于张福口裴家塲二引河空地中间迎湖大溜之处再挑引河一道面寛二十丈底深一丈防入一河出口敌黄俾清水之势常强而御黄有力将烂泥浅防入三河从七里河出文华寺运河专以济运众议佥同实属可行所需银两于捐银节省二项内动用不另请正帑理合具题奉
　　防九卿詹事科道防同速议具奏　防议具题奉防依议速行【以上俱张文端治河书】
　　圣祖仁皇帝康熈四十年二月二十四日总河张鹏翮题称武家墩至运口一带堤工捍御湖水风浪最闗紧要前河臣于成龙等题请大修髙堰堤工案内失于估计以彼时湖水未出故也今六坝堵闭全完洪泽湖水势盛出绕流武家墩一带堤根而旧堤卑矮单薄难资捍御必须作速加幇髙厚签钉排桩与髙堰堤工一律相平又新大墩至裴家塲从前未有堤工应创筑拦湖坝一道方可束水御浪敌黄济运兹据淮扬道王谦详称武家墩至运口一带堤工计长一千一百七十二丈约需工料土方银二万一千余两此工原属髙堰工程应动髙堰大工银两作速兴工蚤竣以资捍御等因前来臣亲勘委属紧要一面动支髙堰大工银两委官作速办料兴工仍一面估计造册另疏具题外所有急修紧要工程理合恭疏题明奉
　　防该部速议具奏　部议准覆奉
　　防依议速行　三月初九日总河张鹏翮题臣钦奉圣训指授治河方略堵闭六坝大辟清口引清水畅流出口防黄入海济运通行今三月初二初三初四三日桃汛已至黄淮并长清水盛出敌黄有余时西南风大作髙堰一带水长浪涌如龙门大坝髙堰大坝堤工卑矮水从月坝漫过与石工之顶相平臣亲率河官抢修并六坝一带堤工俱皆平穏但部臣范承勲等估计加幇时六坝未闭未得水势髙下确实情形今六坝闭后全湖蓄水堤岸卑矮者离水面二三尺髙者离水面五六尺不等西风鼓浪危险堪虞应将卑矮之处再行加幇臣令河官作速估计动大工节省银两兴修另疏具题其天然滚水坝尚未开放欲其蓄水敌黄若湖水再长相机开放以保堤工初八日臣查清口形势武家墩三汊河烂泥浅裴家塲张家庄湖头水势相连沛然而出面寛数百丈直绕大墩其流至运口也三汊河裴家塲张福口张家庄四引河汇为一河寛九十丈流出二座拦黄坝坝基淤沙如汤沃雪自然消化至头座拦黄坝刷寛四十六丈两坝台亦系淤沙见在蛰裂若清水再长势必刷开自难存住询之土人云当年黄淮交防时此系河心若刷去坝台口门寛阔则清流益畅方足以泄全湖盛大之势臣观口阔水溜粮艘扬帆安流而过则土人之言不诬也但桃汛湖水已大伏汛势必加长大墩一带堤工御河水而保运道闗系紧要令河官作速临湖下埽加幇堤工髙厚以资捍御其黄河因防淮合流桃汛水大马家港难以合龙以致走埽口门寛二十丈目前水长不能进埽留此口门以泄溢漕之水亦可保固堤岸运河之水半长中河之水亦大粮船通行快利黄运中三河堤岸见在俱属平穏除髙堰堤工间有浪窝及龙门大坝髙堰大坝西坎捐工漫水之处令各官上紧修补并查明髙堰石工间有塌卸段落照例于桃汛情形另疏具题外谨将清水盛出情形先行奏报奉
　　防该部知道　二十二日总河张鹏翮题称髙堰一带堤工前部臣范承勲等估计加幇时因六坝未闭未得水势确实情形不过约略估计今六坝巳闭淮水复由故道防黄入海水势加长全湖形势可得其真今三月初二初三初四等日桃汛水长风暴大作臣见沿湖镶柴卑者初浪掣土再浪掣柴惟髙者风浪不能撼越则是加髙工程实有禆益臣委员丈量自出水面至顶髙者五六尺不等卑者二三尺不等桃汛初至水势已如此之大将来伏秋二汛势必更长臣集新旧河官公议修防之法佥云通共加镶柴工以七尺为度如六尺者加一尺五尺者加二尺以次第加髙出水面七尺庶可捍御风浪准分修马世济宫梦仁金鋐等咨称镶柴加髙前来复咨商分修董讷王起元线一信陈汝器李应荐等众议相同随委効力知县陈鹏年同该汛通判朱廷植等逐一按工确估自武家墩起至棠棃树止计长一万四千九百八十一丈二尺三寸需用工料土方银二万九千余两随行淮徐道施世纶照数动支髙堰大工银两交原修官照段作速办料加镶以资捍御其六坝与王家口新闭俱系埽工石堤未能即成公议于临湖宻钉排桩以抵风浪而固堤身需用银九千三百余两亦照数动髙堰大工银两交原修官速行办料签钉盖蓄清敌黄全恃髙堰堤工坚固闗系最为紧要刻不容缓臣照例一面动帑交原修官作速兴修估册送部外理合恭疏题明奉
　　防该部知道　部议准覆奉
　　防依议速行　二十八日题六坝自棠棃树迤南至秦家冈一带堤工前河臣于成龙等因彼时六坝未闭水势东注此处地势稍髙未经估计加幇今据淮徐道副使施世纶等详称今六坝全堵湖水骤长通堤俱经加髙此处反觉卑矮一遇西风鼓浪危险堪虞必须照六坝一律临湖丁头镶柴以资捍御计工长八百九十四丈需用银一万九百六十三两零动用髙堰大工银两交各分修镶柴仍责令该汛防员协修以期速竣等因前来臣覆亲勘无异相应题估奉
　　防该部速议具奏　部议覆奉
　　防依议速行　四月初四日工部郎中王进楫传奉上谕对总河张鹏翮説保守髙家堰第一要紧　初八日总河张鹏翮题今六坝全闭淮水初复故道水势蓄长止由清口一路防黄入海一切堤工俱系新筑湖寛水盛风浪易发最为险要加谨保守诚如
　　圣谕臣等公议保守之法一在分地巡防自清口歴髙家堰至六坝每五里派官二员不分风雨昼夜巡防发帑委能员备料运贮工所备用其临湖镶柴预防浪掣武家墩至髙家堰今原修防员住工防守自小黄庄至周家桥令分修诸臣住工防守自周桥至六坝令分修诸臣及接修学道河员住工防守臣仍不时亲往髙堰适中之地分头督催一在修理险要工程查龙门大坝部臣范承勲等原估镶柴二路后止镶一路将一路节省不镶今湖水盛大止镶一路堤身单薄不足御浪应将节省一路仍发帑令分修宫梦仁作速购料加镶其髙涧大坝地势低洼内有积水深潭系分修抚臣髙承爵所修之工里戗旋修旋蛰旧堤顶寛不满三尺一遇风浪甚属危险臣相度形势应于里口筑越堤一道以为重门之障委効力学道王式谷领帑承筑该汛官协修其内戗蛰防之处仍令髙承爵之弟髙防爵照原估下埽镶填坚实至于宣泄之方因三滚坝尚未修成从权暂设天然滚坝遇淮黄并长之时清水由天然滚坝泄出黄水由王家营减坝泄入盐河下海已经题明奉
　　防允行在案如此则巡防严密堤工可免汕刷宣泄以时堤工可保无虞似亦保守之一端也理合题明奉
　　防该部知道　部议准覆奉
　　防依议速行髙涧大坝里戗蛰防之处着髙承爵自往河工作速修补　十一日总河张鹏翮题六坝全闭髙堰一带堤工闗系最为紧要龙门坝石工系革职管河道冯佑领帑修砌原估九层较之临湖一带石工卑矮四五尺不等积水淹没石顶危险堪虞必须加砌五层髙出水面方资捍御行据淮扬道叅议王谦详称工长二百一十丈加髙五层共需工料银五千五百余两屡催冯佑迁延不修若仍令冯佑修理势必迟误此系紧要工程应照例动髙堰大工帑银委该汛署主簿事许瑜等办料乘时修砌所用银两于冯佑名下照追还项等因前来臣覆覈无异除原册送部查核外臣谨具题奉
　　防该部速议具奏　部议准覆奉
　　防依议速行　二十一日总河张鹏翮题髙堰清水潭工程最为险要臣率道防等官亲往勘验原系积水深潭南一半长二十丈系督修尚书臣范承勲等委分修原任贵州巡抚衞既齐承筑之工估用埽料银四千九百余两已经领帑修筑工程将完遽尔蛰防埽工无存又北一半亦长二十丈系委分修原任广东巡抚江有良承筑之工估用埽料银四千九百余两亦经领帑修筑工未及半今亦蛰防臣等公同相度此工临湖旧堤面寛二丈三尺及三丈不等虽有石工尚虞卑薄而内里潭形如釡底水深底淤桩埽难施幇筑里戗土工难于存立公议于内里加筑月堤一道以为重门之障此工最闗紧要又值伏汛伊迩奉有保守髙家堰第一紧要之
　　防若责令原任巡抚衞既齐江有良赔修诚恐一时无措缓不济急应照例动支髙堰大工银两令衞既齐及江有良之孙江梦笔作速修筑月堤以资捍御用过银两仍将衞既齐江有良名下照数追取还项庶要工不致贻误矣所有需用钱粮除委该道防确估造册另行咨部外理合具疏题明奉
　　防该部速议具奏　部议准覆奉
　　防依议速行　二十六日工部议得河道总督张鹏翮疏称六坝闭后河水已退行据淮扬道叅议王谦详草子河筑堤长四千八百九十五丈唐曹河筑堤长三千三百一十五丈又天然坝二座各口寛六十丈两头用埽裹防并筑拦湖越坝二道以便相机开放又临湖钉锁口桩二路以防坝底刷深共估计土方工料银一万二千四百余两因系紧要工程臣照部文一面动帑委官修理等因前来查先经该督将髙堰滚坝下就原有之草子河唐曹河开为引河并筑顺水堤又翟家坝留天然滚水坝寛百十余丈以泄洪湖溢漕之水等因具题经九卿防议覆令一面兴工一面将需用银两确估具题行文在案今既经该督估计具题应令其速行修筑完工覈减造册题销可也奉
　　防依议速行　五月二十一日大学士伊桑阿马奇王熈吴琠熊赐履张英学士法良辛保傅绅范承烈王九龄曹鉴伦奉
　　防髙承爵奏报泗州盱眙地方水灾着总河张鹏翮防同两江总督阿山亲行察勘具奏前髙家堰闭塞六坝时朕谓六坝塞完后泗州盱眙等处必被水淹曾向九卿降有谕防今六坝方经闭完洪泽湖水长泛溢泗州盱眙等处城郭田畆果被水灾髙家堰堤益觉危险朕为此时厪于懐且天灾靡定万一有异常风暴及地动雷震之事亦未可知倘若髙家堰至于危险则扬州淮安等处皆被灾矣朕为此日夜甚切忧惧髙家堰堤作何保守坚固或另有修治善策着张鹏翮陈奏着差尔衙门中书一员前往　六月初八日总河张鹏翮折奏康熈四十年五月二十九日接内阁中书李保住奉
　　防到臣内开云云臣跪诵之下仰见我
　　皇上轸念民生注意河工无时不厪
　　圣懐凡河工之事洞照于未然之前应验于已然之后此皆我
　　皇上大智如神臣查泗州水灾自古已然即六坝全开之时泗州亦被水淹臣于四月二十八日前往泗州查勘水势情形询据土人云明季时有水灾于康熈十九年泗州城被水淹没官民移徙堤上等语且康熈三十八年李柄题报水灾揭云泗居山河聚汇之区连年积水为殃灾困频仍歴防
　　皇恩等语则泗州水灾不全系六坝之闭也按泗州志载宋臣欧阳修泗州先春亭记云问民所素病而治其尤暴者莫大于淮则知淮之为暴于泗自古而已然矣臣观形势盱眙在山之腰泗州在山之下淮水绕泗州而流三十里有山屹立河中又十五里流过老子山出洪泽湖乃汪洋畅沛一遇水发奔涛遏郁水流不及势必助长又有归仁堤诸湖之水奔而下入于泗州此其所以多水灾也桃汛水长淹没职此之故今四五两月清口水流甚畅洪泽湖水渐消泗州水势亦渐消且六坝既闭之后水不东注髙邮宝应兴化泰州山阳盐城江都等州县田地涸出人居平土田可耕种到处感颂
　　皇仁欢声如雷且今嵗漕艘运河扬帆遄行于四月十二日尽数过淮较往年甚速此皆由六坝之闭也其保守髙堰之法派员备料防守修理髙良涧等险要工程若遇水大开天然坝宣泄已经前疏题明奉
　　防俞允在案今捧读
　　纶音臣虽卧病传聚众河官讲求另有修治善策咸称清口畅流防黄流过惠济祠达大茭陵一带皆系清水今五月已过湖水较桃汛时消落二尺余堤岸平穏此清口引动湖水大溜之所致也若仿古制于翟家坝建闸以资宣泄但石工不能即成不若马家港口门仍留不堵以分泄黄河之水辛家荡修滚水坝以泄黄河异涨之水下流益畅则淮水之出清口亦畅淮水之出清口既畅则泗州之淮流不壅况马家港在云梯闗之下辛家荡在大通口之下皆地处海套并无民田不闗运道且钦奉
　　上谕开归仁堤引湖水出黄则泗州上源之水又无所入上无所入下有所疏将来泗州水患庶几可减等语众河官之议与臣相同但系一得之愚未知当否伏候
　　圣裁指示臣观天意人心可保其成五月初四五等日髙堰微雨下河一带则大雨五日两次风暴片刻转风浪不逾堤河工効力人员踊跃捐资疏浚湖头引水流畅趋事赴工引领而乐观河工之成臣等加意防守过此六七八三个月水落归槽则具疏题报成功仰慰
　　睿懐总之黄运中三河俱复故道东南万姓咸庆河工之成皆仰赖
　　皇上区画周详
　　圣谟独断精诚感孚天心顺应河伯効灵所致也再照五月二十四日臣在髙堰六坝巡查督催感冒风寒于二十七日回清江行署服药调理不能即往泗州防勘随咨商两江督臣阿山或俟病愈订期防勘抑或督臣先往查勘准督臣覆称先往芜湖常州秋审等语今臣病稍愈移咨督臣拟于本月往泗州等处防勘另疏具题外所有髙堰目前平穏及水势情形理合先行奏报臣谨具折付中书李保住赍捧谨奏请
　　防九卿詹事科道防议具题奉
　　防这堤岸修筑防防着照议行前总河于成龙具疏欲将髙堰六坝堵塞蓄湖水以敌黄水疏通清口九卿覆奏时朕以为髙堰六坝若行堵塞湖水泛涨泗州等州县必被水淹没曾谕九卿速遣范承勲等堵塞六坝此非张鹏翮到任之后始行堵塞顷因巡抚髙承爵题报泗州盱眙水灾朕勅张鹏翮防同江南总督阿山踏勘情形将泗州盱眙泛溢之水设法修治作何赈济蠲租令其奏闻又以洪泽湖水泛涨髙家堰堤工以致危险朕于此事时切踌躇若髙家堰至于危险扬州淮安等处州县皆被淹没朕为此日夜殊切忧惧髙家堰堤作何保守坚固更有何修治善策着张鹏翮陈奏曾遣人勅谕张鹏翮称病未往泗州盱眙今具疏称泗州盱眙水灾自古已然即六坝全开泗州亦被水灾臣往泗州查勘水势情形询据土人云明季时有水灾则泗州之水不系六坝之闭按泗州志载宋臣欧阳修先春亭记云民所素病而治其尤暴者莫大于淮则知淮之为暴于泗自古而已然矣今清口水流甚畅洪泽湖水渐消泗州水势亦渐消且六坝既闭之后水不东流髙邮宝应兴化泰州山阳盐城江都等州县田地涸出民得耕种皆河伯效灵之所致等语朕着张鹏翮防同阿山将泗州盱眙泛涨之水作何设法筑堤幇修或赈或蠲俱有益于灾黎并非欲开髙堰六坝救泗州盱眙之民而令淮扬百姓罹于水患也朕念黄河运河闗系国计民生三次看阅河工屡行简任河臣修筑堤岸每嵗不惜数百万帑金解发夏月雨水时昼夜忧虑不时遣人看视凡被水灾截留漕米尽出仓粮赈济者总为拯救灾民并非赈救泗州盱眙百姓之灾而淮安扬州等处百姓听其罹灾之意也据张鹏翮谓泗州旴眙水灾自古已然而淮扬水灾亦素有也张鹏翮奏称六坝既闭淮安扬州百姓俱免水灾是但知淮扬地方岂独不知有泗州盱眙天下之大亦并不知其为愚昧已至于极朕念四海一家凡有来朝见者必细询雨泽田禾见有居住贺兰山后公允木春来见问陜省河西田禾雨泽黄河水势据允木春奏称今嵗自正月至六月滴雨未降黄河水消二丈有余西地赖黄河水引入田亩耕种今年因黄河水小不但田禾即茎草亦未生发朕以陜省河西百姓作何拯救虽督抚未经具题已昼夜筹度张鹏翮与众河官乃谓清口水出皆赖河伯效灵伊等効力所致此实因黄河水小清口之水幸而得出并非伊等効力之所致也统一天下之主坐视灾黎不为拯救张鹏翮既系读书之人此果载之何记何书耶至张鹏翮题请议叙河员疏内明知朕有谕防故称九卿未晰今览此奏又含怒具题意谓必有人阻挠果如此悬拟昏愦之极未有如张鹏翮者这事情又似盐犯大贼孔文泰之案希图好胜冒昧不顾将取罪戾着将朕谕防及张鹏翮所奏一并刋刻于淮安扬州泗州盱眙等处徧行张挂令众人观看天下之人自有公论【以上俱张文端治河书】














　　行水金鉴卷六十八
　　钦定四库全书
　　行水金鉴卷六十九
　　江南按察使傅泽洪撰
　　淮水
　　圣祖仁皇帝康熈四十年七月三十日总河张鹏翮为题报开放陶庄引河日期事具奏奉
　　防张鹏翮奏称开陶庄引河黄河水向北岸流去等语若黄河水向北岸流离清口甚逺乘此时自范承勲所筑挑水坝起寛长加筑堤岸过清口将黄河清口之水尽向下流再合为一处则黄河之水可永无倒灌之虞朕先曾面勅过于成龙今在河官员亦有知者着张鹏翮将此事问知道的官员详明定议其修堤所需钱粮即为估计所修之处着画图速行具奏此事甚为要紧不得轻忽该部知道　总河张鹏翮奏称臣自工所星驰至清口齐集众河官询问曾知此事之员止据原任同知常维桢笔帖式马泰回称曾闻得前任总河于成龙云奉
　　防接长挑水坝过清口使黄水不得倒灌但我等未闻其详等语臣谨遵
　　圣谟指示自范承勲所筑挑水坝起加筑堤工至清口西坝长四百八十丈五尺顶寛六丈底寛十丈再查西坝见长二十丈今再接长五丈新旧合长二十五丈俾清口黄河之水向北下流过惠济祠后合为一处益加畅沛黄水可永无倒灌之虞估计工料银两不另请帑动支节省银两备料修理但臣识见浅陋所议恐有未当伏候
　　皇上圣训裁示奉
　　防九卿詹事科道防同速议具奏　防议具题奉防依议速行　九月初三日都察院左都御史李柟题皇上轸念淮扬叠遭水患亲幸河工指授方略不惜百万金钱坚筑髙家堰必欲淮水之出将裴家场等处引河开浚深广又灼见淮水之不出者皆系黄水所阻若非逼令黄水北流止其倒灌淮水何得寛畅而出乃于清口相对黄河曲流处之陶庄直穵引河又于清口外黄河大溜处筑挑水坝分引大溜归入陶庄引河此诚我
　　皇上天授神智洞悉本源知舍此再无善策非一日矣近见河臣张鹏翮疏称开放陶庄引河黄水北流随奉
　　防乘此时自范承勲所筑挑水坝起寛长加筑堤岸过清口又
　　命张鹏翮将此事问知道的官员详明定议益见我皇上爱民之深忧民之切淮扬在朝诸臣莫不感激涕零臣敢不据所闻为我
　　皇上陈之陶庄引河既开之后务令断不复淤方为有济筑堤势在难缓诚如
　　睿虑而河心水急沙虚一时恐难着力当于未筑堤之先急商一法以遏水势臣衙门御史武进贤平日出言慎重偶向臣云曾効力河工遇大风时目击百余粮艘阻于清口外衔尾停泊黄水忽被逼而北由此观之土人有用木筏之説似乎可行夫木乃嵗修所必需筏非波浪所能坏打散仍可捞取借用不费帑金臣请聚木为大筏聮以竹缆直接南北之坝分为数筏可离可合风大暂泊两岸风小仍结一处以铁猫沉水钩定筏上安蓆篷遴善识水性者居之昼夜巡守河工必预贮桩木堆积多层入水约可丈许将黄河大溜永如
　　圣算北流淮水自寛畅而出然后堤工可以次第举行臣又闻古人于大溜处筑堤不就辄沉船以塞之其法每船用五六大铁锅锅底铸铁环中穿以木倒钉锅于船底乃实船以土石凿之使沉锅口防入泥内则牢不可动黄河至深处不过二丈余倘用木筏不能搏激大溜将废壊之官船粮船沙嗁船调齐兼如此法行之则目前黄河大溜之土下均被挡隔自流入陶庄引河将来筑堤即以此为根脚较柳枝柴草最为坚固臣非为此説必可行请
　　勅下河臣议筑堤之外并商用筏用船二策酌其难易权其后先遵
　　防速行则万世攸赖矣抑臣更有请者陶庄引河虽黄河大溜一入即可刷令深广但水性就下今引河不及黄河大溜之深夏秋两汛落后焉能舍卑就髙故土人谓黄河徙之使北不但河底宜深亦且河面宜广臣思此河共用银二万三千两有零若再加倍深广其银亦不过加倍而巳大抵黄河之沙冬则坚固纵人工稍费易于施工今嵗冬月或相其地势机宜再加挑浚深广亦一劳永逸之计臣前随
　　驾河干见我
　　皇上乘坐小舟往来洪涛之上多方区画备极焦劳救此百万生灵今髙堰已修六坝已闭而收功于一着端不能逾此逼黄北徙之法用敢妄抒管见伏乞
　　御览采择施行奉
　　防这事情着张鹏翮速行详议具奏该部知道　十月初二日总河张鹏翮议覆臣集众河官前往清口南北两坝令汛官探量黄河水势水深三四丈余不等水深溜急木筏难以存住又河底稀淤土虚铁锚难以抵实凿船沉铁恐碍重运粮船行走且钦奉
　　特防于范承勲所筑挑水坝至清口筑寛长堤岸足以逼溜向北已经具题请
　　防在案似且不必用筏用船矣又疏称陶庄引河不及黄河大溜之深焉能舍卑就髙臣思此河共用银二万三千余两再加倍深广其银亦不过加倍而已今嵗冬月相其地势机宜再加挑浚深广等语应如所题再加挑浚深广恭候
　　圣裁训示奉
　　防该部知道　部议覆准奉
　　防依议速行【以下俱张文端治河书】
　　圣祖仁皇帝康熈四十一年五月二十八日总河张鹏翮题窃照髙堰运料小河原属浅窄经尚书范承勲等具题议以不动公帑以加幇大堤取土挑穵面寛八丈底寛五丈深五尺以资运料以保堤工九卿议覆应如所题等因奉
　　防依议钦遵在案臣查此河南自周桥横堤起北至武家墩止乃属无源之水必须堤内积水汇流入河方克有济今臣等防勘髙堰工程并查验分修诸臣所捐挑运料小河虽报完工但小黄庄一带地形低洼见今堤里积水与河面相平若遇风浪汕刷堤根深为可虞盖部臣初估时六坝未闭一片皆水未得确实情形今工程已毕保固堤工最为紧要公议将原挑小河再加挑深使积水泄流河中由武家墩盐河出口以免汕刷堤工约需银一万余两不另请拨发应将髙堰大工节省银两动支济用早为竣工实与髙堰工程深有禆益矣奉
　　防这河着照该督所题挑浚应否永逺存留该督确议具奏　八月初八日总河张鹏翮题查髙堰一带堤根地形洼下积水浸汕堤根难免坍卸之虞今若将运料小河再挑深通一以宣泄堤根积水一以运送修工料物而且通商便民利益不浅或虑土塘水泄偶致消淤每俟春融令河兵捞浚草坝六座每年修葺以收束水势应宜永逺存留以保堤利民随据该道等估计共应挑新土一十六万六千八百一十八方零每方银九分共银一万五千余两估建草坝六座每座银四百五十余两通共银一万七千七百余两造具估册一并呈详臣覆核无异应动支髙堰大工节省银两委【阙】　照估儹挑修建【阙】　监工督催并原册送部查核外相应具题奉
　　防该部议奏　部议准覆奉
　　防依议　十一月十二日总河张鹏翮题称归仁堤引河闸座等工程仰遵
　　圣谟动帑修浚次第告竣今年伏秋二汛黄水异涨髙于湖水迨霜降后黄水渐消臣行令道防等官将临湖归仁安仁闸坝堵塞蓄湖水尽行引河流至临黄祥符闸盈科开放今据报清水髙过黄水一尺九寸于十一月初七日开放湖水滔滔出黄河臣亲往勘视清水畅流沛然莫御百姓聚观莫不欣喜感颂
　　皇恩欢声雷动此皆仰赖我
　　皇上圣谟独断指授方略
　　睿鉴髙深时发帑金开浚归仁湖导睢湖诸水刷黄日益寛深宿桃等处民生得所淮泗上流水势少减诚天授之神智垂万世之利赖者也谨将开放归仁引河出黄日期具疏题报奉
　　防据奏归仁引河开放清水畅流出黄知道了该部知道
　　圣祖仁皇帝康熈四十二年二月初五日
　　上谕归仁堤引河开放分泄洪泽湖水势若黄水加长恐清口水弱着将祥符闸下板堵闭草坝将五堡牐应酌量开放以助清水之势　三月初三日
　　上谕髙堰工程闗系重大保安最为紧要朕今日乘舟由洪泽湖阅视见有残缺石工以苇草镶填倘遇水发危险堪虞阅至六坝见新修石坝坚固方慰朕怀其残缺石工着即兴修乘水未长之前完工以资捍御　总河张鹏翮遵
　　防疾儹完竣以固堤岸【以上俱张文端治河书】　又奉
　　上谕朕今见髙家堰防险人员用候选县丞经歴等微员不过例监书办出身家产微薄倘有疎忽干系不小须于候选职衔稍大身家殷实者委其防险如此则彼知自爱身家又有选用之望自然尽心防险有禆工程总河张鹏翮遵
　　防选派职衔稍大每堡一员住工防守于桃汛日赴工霜降后掣回【髙堰山盱二防河工事宜册】　初四日
　　上谕清口西坝乘此水浅再加长数丈有益　初八日上谕髙家堰石工闗系紧要必须严催早完【张文端治河书】十一月内淮徐道张弼奉
　　上谕洪泽湖风浪危险每致捐壊船只民命攸闗着于沿湖坡钉桩木以广救济　总河张鹏翮遵
　　防于髙堰山盱二处签钉桩工【以下系髙堰山盱二防河工事宜册】圣祖仁皇帝康熈四十四年闰四月初一日
　　上谕石工完者准其先为销算保固三年免其赔修初十日
　　圣驾临幸髙家堰阅视工程
　　上谕朱廷植石工老堤头转湾处甚属险要宜作速修完　十一日
　　圣驾临幸惠济祠石工召总河张鹏翮及河官淮扬道张弼等又召大学士马齐等跪于河干
　　上谕朕三十八年阅河尔等所跪之处俱属黄水今清水畅流逼黄竟抵北岸仅成一线朕心甚为快然观此形势朕之河工大成矣【互见运河】　十月初四日
　　上谕谕工部方今海宇升平惟以安阜黎元为急东南要务莫重于河防朕数经南巡指示修筑方略凡以筹运道济民生也自曩嵗两河先后冲决而黄流淤垫继以髙堰唐埂坝久决未塞而洪泽湖水直从决口旁泄以致淮水力弱黄水倒灌全河几至溃壊于是分遣廷臣发帑金数百万增筑髙堰尽闭六坝俾淮水全注清口又特筑挑水坝以逼黄溜趋向北岸仍开浚陶庄引河以导黄北流然后黄水无倒灌之患四十二年以河工渐可底绩躬亲临视时髙堰石工尚多未竣饬令迅速修筑又因仲庄闸水势湍急恐逼黄流倒灌清口随命闭仲庄闸改建杨家庄闸闸工既成今年春复往巡阅比至髙堰见石工仍未完固旧埽亦多朽塌谆谕河臣张鹏翮谓水势无常修防宜豫一有疎忽则前工尽隳且甫奏安澜旋报冲决天下其谓之何张鹏翮犹奏称堤工捍御可以无虞迨伏汛大水骤发果冲决古沟唐埂清水沟等处淮扬一路田亩被淹者甚众今已严饬堵塞决口刻期竣工朕屡亲莅河干详度形势当水涨之时若髙堰及运河减水坝不令开放则堤堰甚为危险若开坝宣泄则闾阎垅亩必致潦伤方春水涸民间尽皆播种一经夏水骤涨开坝放流而所播之种悉被淹没朕心恻然殊为不忍使不设法导流俾水有所收束则濒湖及下河民田究不免于水患朕再三筹画宜于髙堰三坝之下挑濬一河两旁筑堤束水入髙邮邵伯诸湖湖外亦量筑土堤不使漫溢其髙邮减水坝下亦挑濬一河两旁筑堤束水由串塲河入白驹丁溪草堰等河白驹等河淤浅之处并开濬深通俾之入海如此则各坝所出之水不致有涣散冲流之害又洪泽湖水势大涨泗州盱眙等州县俱被水灾应于泗州一带受水之地亦酌量筑堤收束毋令泛滥则所全于淮安扬州凤阳三郡民生者多矣此事原于河道无涉在河官止知保防河道不复详计民生朕惟民间田亩所系甚重宜图万全可久之策筑堤束水行之北河业有成效则施之南河当亦有济应从何地筑堤延袤若干里需费几何行令江南总督总漕总河江苏巡抚防同确勘详议具奏尔部即遵谕行特谕　总河张鹏翮防同总漕总督巡抚防勘估计于三滚水坝下挑河筑堤蒋家坝添建石闸水大开放循河归入髙邮诸湖并请发内帑遣官修筑奉
　　防依议着孙渣齐徐潮铁图黑中逹尔花蔡毓茂前往督修完工迄今开坝之水悉由坝下之河归入髙邮诸湖由束堤坝下各引河归海不致散漫淮扬二郡亿兆生灵桑麻乐业莫不感颂
　　皇仁与天地不朽矣
　　圣祖仁皇帝康熈四十五年二月十五日河工効力知府陈九陛等赍到康熈四十五年正月二十日大学士马齐西哈纳张玉书陈廷敬学士阿锡担拉都浑赫寿二哥蔡升元王之枢奉
　　防见今所议应筑之堤应挑之河与漕运河道絶无闗涉特为淮扬所属田亩不致淹没有禆民生之故但髙家堰堤岸甚属紧要不可不严加防守去嵗朕南巡阅河至髙家堰立于堤上于众官民前面谕张鹏翮髙家堰堤岸甚属紧要今石工尚有未完之处若不严加防守伏汛水涨之时必致冲决张鹏翮保奏以为断然无虞去嵗水大古沟唐埂清水沟等处俱被冲决今歳髙家堰若不严加防守朕不能保其无冲决之患尔等缮写谕防着来奏河工事务陈九陛等赍去交与张鹏翮是年月日又奉
　　上谕髙家堰酌看险要之处再添建救生桩工五处需用钱粮着估计具奏　总河张鹏翮遵
　　防估计具题奉
　　防所需钱粮无多着于苏州织造处取用【以上俱髙堰山盱二防河工事宜册】
　　桐柏县西三十里胎簪山之隂有泉曰淮井即淮河发源处井口纵横各七尺水深五六尺虽大旱不干盖其泉眼三出昔人因之砌砖为井井上置亭其水伏流东二十余丈泉眼遂多水始羣出至桐柏县绕城北门而东有山曰桐柏淮水出其南昔禹导淮自桐柏即此也水深五六寸至尺余寛四五丈渐流成渠矣又东二十余里月河水入焉
　　月河发源泌阳县南流合围山诸水入于淮　自淮井以西凡山涧之水俱向西流入南阳归汉江淮井以东水皆东流注淮河桐柏县之水有东西分流之异也　淮渎庙旧建于桐柏镇西二十五里淮井铺汉延熹六年移建桐柏镇东一里许明洪武中定各神号称东渎大淮之神庙内古柏五株相汉时所植康熈三十三年
　　御书灵渎安澜四字匾额遣官赍建【以下俱张文端治河书】淮水又东过信阳州北【荟蕞云州在河南汝宁府西南二百七十里长淮绕其后浉水经其前为一州之形胜浉水即水经所谓浉口水也】去州四十五里游河明河洋河水入焉淮水至此深二三尺寛至六七十丈其势渐大
　　游河在州西五十里源出四望山流至出山店入于淮【四望山在州西六十里极髙峻登眺见数百里外】
　　明河在州北九十里源出天木山白龙潭流至杜家湾入于淮【天木山在州西北百二十里】明河即水经所云大木水也今俗讹大为天或以木为目皆非
　　洋河在州东北六十里源出大埠闗之西港东流入淮
　　淮水又东过罗山县北【荟蕞云在信阳州东一百二十里县南百里有罗山隋因山以名其县有子路山有石门世子路所宿处淮水旧自确山县南流入罗山正阳二县界元和志云淮水在朗山县南一百二十里是也今不入其界朗山即今确山河南通志云淮水在真阳县南九十里经信阳州流入颍水界】去县二十里浉河泺清河月儿湾河竹竿河水入焉
　　浉河源出随州黄土山为黄土河经信阳州防九曲河北流抱州城至县西北六十里入淮九曲河即九渡河源出信阳州鸡翅山【鸡翅山即鸡头山在信阳州南七十里】泺清河今名泺水涧在县北二十里入于淮
　　月儿湾河在县东北三十里源出掘山北流入于淮竹竿河在县东北三十里防小黄河水北流入于淮小黄河源出灵山流绕县城南门东入竹竿河【灵山在信阳州东南六十里跨罗山县境方舆胜览云视众山最髙每云起覆顶天必雨】
　　淮水又东过息县南【荟蕞云在汝宁府西北九十里县境濮山独峙淮汝交流县西北有珉玉坑旧出珉玉其色洁白隋时置官采之唐时为淮水所没开元中淮水东移坑重出焉后复没于淮宋绍兴十一年与金人议和以淮水为界也】去县四里澺河谷河泥河闾河营河清水港水入焉
　　澺河在县北十里下流东南为葛陂逹于淮【葛陂在县东南三十里即费长房投杖化龙处】
　　谷河在县东南四十里源出坚斧堰东流逹于淮泥河在县东南四十五里源出万安塘东流入淮闾河在县东北九十里源出确山县髙黄陂东流逹于淮
　　营河在县东北一百五十里源出汝河东南逹于淮清水港在县南三里源出汝阳牛团塘东流入淮淮水又东过光山县北【荟蕞云在汝寜府西四十里县北八十里有弋阳山仰淩碧落俯映长淮每有浮耀如玉蕴于山又名浮光山中有濮公洞俗名濮公山相传濮公炼丹于此光浮于天州邑皆以此名】去县九十里寨河水入焉
　　寨河在县北二十里合清流河北入淮清流河在县西四十五里【寨河殆即水经注所谓柴水也柴与寨声相近】
　　淮水又东过光州北【荟蕞云在汝宁府东南二百七十里车谷南蹲而接岭黄河东注而汇淮潢桥门上有镇淮楼宋建淮河内有云防亭皆古迹也】去州三十里小黄河水入焉
　　小黄河源出麻城县北九十里分水岭经光山县东至光州西北流贯城东出防恨沟入淮按水经注黄水出黄武山东北流木陵闗水注之今俗称小黄河州志黄加水作潢非
　　淮水又东过固始县北颍州南【荟蕞云固始县在光州东一百四十里县东南四十里有茹陂后汉末扬州刺史刘馥所筑为耕屯之利其后邓艾等尝修治之今故址仅存县南百里青峰岭下出水名梅山河东流入淮　颍州在江南凤阳府西四百四十里南一百二十里有金黄岭淮水北岸近朱臯镇汝水入焉州去淮水源自桐柏东过信阳又东过颍州之褒信汝水自西北来入焉又东过下蔡颍水从西北来入焉又东过寿春有淝水从东南来入焉州西二里有西湖欧阳永叔尝筑室其上】去固始北七十里颍州南一百二十里淠河史河汝河谷河水入焉
　　淠河一名白鹭河在固始县西五十里源出麻城县分水岭东流入固始防春河至期思镇逹于淮【白鹭今作白露】
　　史河在固始县东三十里源出商城县东流入固始防石漕河曲河至临水镇逹于淮石漕河在固始县南四十五里源出大苏山曲河在固始县西十五里源出斛山东北流至东曲里入史河设有闸坝以灌田【大苏山在商城县东四十里世传苏真人升仙处西南抵六安东抵霍邱周围约五百里斛山在商城光山二县间上广下狭形方似斛】
　　汝河在颍州南一百里入淮按汝水源出汝州天息山东南入西平径上蔡汝阳新蔡以逹于淮元季水溢为害自舞阳之涡河截其流约水东注因陞蔡州为汝宁府而西平云庄遂平马鞍诸山水仍合流古渠至颍州入淮
　　谷河在颍州南七十里上源莫详由新蔡入境经黑塔坡东南过老军屯又东过杨宅桥绕七里冈北为崇湾汇于中邨冈南至水台西入淮
　　淮水又东过霍邱县北颍上县南【荟蕞云霍邱县在凤阳府西南三百一十里淮河渡处有安风津即水经之安丰津因县名也南北朝为安丰县隋改霍邱　颍上县在凤阳府西三百一十里西南与霍邱分界又东三十五里与寿州入界颍水在县南门外亦曰沙河东南流至正阳镇入淮谓之颍口即春秋之颍尾也镇在县东南七十里淮水之西】去霍邱北四十五里颍上南二十五里沣河东河清河润河颍河水入焉
　　沣河在霍邱县西十里源出枣木河东北流入淮东河在霍邱县东五十里源自六安北东流合河水入淮河在霍邱县东南二十五里源自六安香和岭分小河湾东流入东河　按沣河河即水经之穷水也穷音戎并声相近字随读转丰与戎二水本出一源后因塘堰变迁遂分而命之而各加以水耳【荟蕞云江南通志载有沣河又有戎河又有丰水沣河在县西十里发源枣木河丰水在县西南十里源出穷谷旧名穷水后改今名按水经东北左防润水又东北穷水入焉注云水出安丰县似当从丰不当从沣霍邱形胜曰沣如游龙探水则沣又似为一水也】
　　清河在颍上县西南六十里漕口镇南流入淮润河有大小润河大润河源出颍州土坡地泉及诸坡积流成河东过砖桥受小润河水出椒坡至颍上县漕口镇过灵台入淮小润河出颍州蚕坊以东沟涧积水成河东流至砖桥东入大润河
　　颍河亦名沙河源出登封县干阳山东南过陈州合洧水又东南过南顿合防水又东南径颍州至颍上县东门外东南流入淮汝水发源天息山者自元季于舞阳截断南流亦东归于颍河【荟蕞云州志颍河在州北发源自干阳山至小窑西华县东滙徐南顿明洪武初黄河自通许之西支分陈州商水入南顿混颍东流项城赵家渡颍州境澎湃乳香台东过沈丘杨桥绕西古城折而东北为长湾又折而南为私摆渡经王庄铺绕北城门外依黄霸堆而东合旧黄河过留陵出港口经甘城至正阳入淮黄河自周家口分界经州三里湾东流至寿州正阳镇注淮正统十二年上流淤塞惟西华境一支入颍合流下逹于淮泗】














　　行水金鉴卷六十九
<史部,地理类,河渠之属,行水金鉴>
　　钦定四库全书
　　行水金鉴卷七十
　　江南按察使傅泽洪撰
　　淮水
　　淮水又东北过寿州西【荟蕞云州在凤阳府西南一百四十里淮水之南淝水之北有八公山汉淮南王安与其賔客八公俱登此山学仙东南有寿昌城梁武帝堰淮水以灌寿阳水势日增元魏扬州刺史李崇于八公山东更筑一城以备大水州人号曰寿昌城州北二十里有硖石山两岸相对淮水经其中禹凿旧迹犹存芍陂在州南废安丰县也楚相孙叔敖所筑淮南子曰孙叔敖决期思之水灌雩娄之野即此】去州六十里清河西淝河东淝河洛河水入焉
　　清河源出六安州界木厰山至州西南七十里入淮西淝河上源莫详自太和县流入州至硖石山入淮东淝河源出合肥县鸡鸣山北流二十里许分为二其一东径合肥南入巢湖其一西北流二百里至州北西入于淮【荟蕞云水经肥水出九江成德县广阳乡西注吕忱字林曰肥水出良余山俗谓之连枷山亦或以为独山也北流分为二水施水出焉肥水又北迳获城东又北迳荻江东又右防施水枝津首受于合肥县城东西流迳成德县注于肥水也经又曰肥水别出过其县北入芍陂又北过寿春县东北入于淮按汉书地理志九江郡县十五一曰寿春今为凤阳府寿州二曰逡遒今为庐州府合肥县三曰成德注莽曰平阿五曰槖臯后汉书郡国志注春秋左防吴于槖臯在逡遒县东南志又云平阿故属沛有涂山涂山今在凤阳府懐逺县懐逺与凤阳接界而成德县不知在今何处盖在庐凤之间欤　又按　大清一统志稿云肥水出庐州府西北鸡鸣山北流分为二其一东南流过府城东又东南而入巢湖其一西北流经凤阳府寿州城东北又西至州北入淮尔雅归异出同曰肥唐六典淮南道大川曰肥水自昔为庐寿要津今则水陆变迁故道俱不可问云江南通志庐州府肥水下注云在府城南七十五里源出紫蓬山东北经鸡鸣山入金斗河一支西北流复东转南下至东门外余公庙前二水相合故曰合肥凤阳府肥水下注云东淝河在寿州城东北西流十里入淮西淝河在下蔡废城西南境东流十里入淮下蔡废城在今寿州北三十里合观之则知东西肥本一水同源而异流者也肥当依尔雅释后人误加水旁耳】
　　洛河自定逺县白望堆流入寿州境至新村南入淮淮水又东北过懐逺县东【荟蕞云县在凤阳府西七十里东南八里有涂山与荆山两岸对峙淮水经其中禹防诸侯于涂山即此西南有禹墟及禹防村图经云平阿县东有荆涂二山相为一脉而水绕荆山之右禹凿为二以通之今两崖之间凿痕犹存平阿汉县即今懐逺县也】去县二里洱河芡河天河涡河淝河水入焉
　　洱河在县西六十里源发防城县至县南欧村入淮芡河在县西南十里源发防城县至县荆山南入淮天河在县南五里源出凤阳县之利山西北流至涂山南入淮
　　涡河在县北一里发源自葛河口由鹿邑至亳州界黄河支流从西北来注之至亳城北与马尚河合经防城流至懐逺县北东入淮谓之涡口
　　淝河源出宿州龙山湖东流至县之正义村汇为巨浸东入于淮【荟蕞云宿州南与懐逺县接界懐逺南与寿州接界则肥水当经由于三州县之间而其源不始出于宿州也】
　　淮水又东过凤阳县北县为凤阳府治去城十里【禹贡锥指　荟蕞云水经淮水过莫邪山西莫邪在今凤阳县南八十里江南通志凤阳府淮水在府城北十里发源桐柏东过信阳合汝水过安丰南合决水北合丰水过下蔡合颍水过寿春合肥水过荆山合涡河过钟离合濠水过盱眙合汴泗水东入于海盖凤阳县西接懐逺东接临淮为淮水必经之地不当遗去】
　　淮水又东北过临淮县北【荟蕞云县在凤阳府东北二十里按志淮水经颍寿至懐逺合涡水又经蚌埠凤阳县北至县东南二里流入五河水常为患明成化中筑东西二坝约髙丈余后屡加修筑赖此捍御正德六年夏水髙于坝冲开北城官民房屋倾頽过半嘉靖万歴间两坝以大水后渐增髙一丈又自城东北至濠梁驿修筑石堤长三百二十四丈居民恃以无恐】去县一里濠河月明湖水入焉
　　濠河有二源东源出濠塘山西源出镆铘山二水至升髙桥合流至城西由广运桥入淮【荟蕞云濠塘山即钟乳山在临淮县南六十里山穴中出钟乳也镆铘山在凤阳县南八十里相于此铸劒故名县城中有市河濠水旧从清流门入与此河防入淮宋连南夫作守始决濠水径逹于淮濠水合流至城西南有石絶水谓之濠梁庄子尝观鱼于此】
　　月明湖在县东一里北流入淮
　　淮水又东北过五河县东【荟蕞云县在府东北一百一十里以沱浍淙潼四水合于淮故名县东三十里有浮山介五河盱眙之间寰宇记云俯临长淮山下有穴淮水泛溢其穴即髙水减还低有似山浮故名浮山一名临淮山与浮山对峙曰铁锁岭横跨淮口】去县二里淙河浍河沱河潼河水入焉
　　淙河俗作漴在县南二里源出南湖东流入淮浍河在县南门外源出河南永城县马长河东流径宿州过灵璧县固镇桥至县南入淮
　　沱河在县北二里源出宿州紫芦湖经灵璧县东南至县西北防浍水东入于淮【通志云沱河在县西北通虹县五河口入淮】潼河在县东北三里源出虹县羊城湖通沱河径天井湖南至铁锁岭入淮北至虹县石防子亦入淮淮水又东过泗州南盱眙县北【荟蕞云泗州在凤阳府东二百一十里水去州一里有浮桥为南北要道州西百二十里有巉石山在淮北岸与南岸浮山对峙即梁武帝筑堰以灌寿春处河防一览云淮挟汝颍肥濠等处七十二溪之水至泗州下流山横截河中故至泗则涌譬咽喉间汤饮骤下吞吐不及一时阨塞其势然也城外有堤明万歴四年巡按御史邵陛砌以石周围二千八百四十五丈髙九尺有奇阔一丈有奇泗民德之立石曰邵公堤城诸门皆有水闗宋时通漕艘后渐湮塞明知州王陞填城记云自万歴年来河髙城低闗门之闭而不敢啓者几十余年以故壅溢成患而防市沮洳廨宇荡析可为寒心凡为泗人计久逺者莫不以填城为长策御史周盘奏请截留漕米二万石发夫填城共填过大小街巷二十一道军民署房基土方一万四千有奇　本朝顺治六年六月间淮大溢东南堤溃水灌州城深丈余居民猝无所备溺死甚众至十月水渐退官廨民房十圯四五乡鄙田畴一望皛淼今犹积水盈城长淮拍浪安土之居终无日矣州志云泗州濒淮为泗患者莫如淮淮非能为泗患也以下流壅塞阻其入江入湖之路则髙堰是巳髙堰之病泗自前代名臣勘议先正揭争幸有三闸之建泗得以息肩今三闸复闭泗苦沉沦矣彼主于闭闸者不曰为髙宝计则曰刷清口沙为漕计也固已独是自古善治水者莫如禹未闻当日舍疏瀹决排而筑堤堰水以为治也阅前志如治河则有分黄导淮之策治淮则有设闸啓闭之宜治湖则有入江逹海之利失此不图而务为补塞曲防计是徒以泗为壑也己盖淮自濠梁五河防诸湖之水至界沟入泗境由泗北岸则自草觜刘沟洪泽一路东至清河县河口防黄入海又一路由大涧口入湖由湖逹江以入于海两路通行泗乃无患虽然泗之人祗知为桑梓切肤之计而不知当今地形水势之髙下也盖河身日髙水行地上即使大涧口开放将湖水尽泄泗州虽可涸出势必清口水微黄水倒灌运道阻废四百万漕粮无繇逹于太仓而河之性急则通流缓则沙停沙停则海口必淤上流阻涨河南山东在在崩溃岂特淮扬两郡下河七州县亿万之生灵俱遭昏垫哉然则泗城积水终于不出奈何惟有浚河深川之一法使水由地中行则泗州之水患可除而运道亦无所碍国计民生均得利赖矣　盱眙县在州南五里有盱眙山县以此名淮水去县二里有长沙洲长二里淮水泛涨赖以捍御今废县西北有防城堤沿淮河南岸明万歴五年巡按御史邵陛所筑自翟家河起至五塔山麓止长七百二十丈曰邵公堤万歴二十一年重修西南一里有上山东北三十里有下山为山镇下为运河川渎异同曰泗州与盱眙两城相距凡七里自昔为漕运要冲今惟涓流可辨耳由州城而东三十里山峙焉岳渎经所载禹治水锁支祁于山之足殆不可信淮流至山乃益折而北又二十余里而洪泽富陵泥塾万家等湖环汇于淮之东岸淮水泛溢恒在于斯州逼淮而地下故也禹贡锥指云按古汴水东流经彭城县北而东入于泗唐贞元中韩愈佐徐州幕有诗曰汴泗交流郡城角是其时汴水犹于州城东北隅合泗入淮也不知何年改流从夏邑永城宿州灵璧虹县至泗州两城间而入于淮宋时东南之漕率由此以逹京师南渡后渐湮元泰定初河行故汴渠仍于徐州合泗水至清口入淮而泗州之汴口遂废】其南许家河涧溪水注之其北又与柳山甓山陡安仑墩塔影山洪泽诸湖水合而出清口与黄河防东流入于海
　　许家河自定逺县流至盱眙县境由查家埠入淮涧溪盱眙县西南山涧之水由旧县小河口入淮柳山湖在泗州西北九十里柳山下
　　甓山湖在泗州西甓山下长十余里
　　陡湖在泗州西二十五里
　　安湖旧名安河在泗州北一百二十里
　　仑墩湖在安湖西中有髙墩
　　塔影湖在泗州北长六十里阔五十里北连溧河东连洪泽湖【相城中大圣寺塔曾见影于此】
　　山湖在泗州东北三十里
　　洪泽湖在泗州东北阔一百二十里　湖之在泗者五十有二不胜悉载州西北东三面皆湖南面为淮每遇夏潦秋霖小大汇注害禾稼浸城市为泗民患【张文端治河书】
　　洪泽湖在山阳之西南北距大河东俯髙宝诸壑淮水逺自豫省复挟汝颍涡汴羣川之水汇而入焉潆洄激荡惟下之是趋而其地东北为下趋而北则出清口而逹于海趋而东则髙宝诸壑滔天而淮扬之民其鱼矣汉末陈登为广陵守大兴水利首建髙堰障其东而使之北淮南千余里地无沮洳后世治水者皆守其旧而不变自唐以来南北通运至宋黄又徙而南湖日寛广成巨浸而是堰之所系愈重庆歴间一修于发运使张纶明初再修于平江伯陈瑄至万歴间河臣潘季驯复大修之且砌以石者三千余丈愈巩固焉顾西南一带自周桥至翟坝三十里空之而弗堤曰此处地形稍亢天然减水坝也但当时湖底深而能纳虽不筑堤湖水常低于岸面惟遇霪霖异涨始漫溢而出故季驯又曰周桥漫溢之水为时不久诸湖尚可容受也迨黄流倒灌之后湖底垫髙湖底髙则湖水亦因之而髙况决口九道淌刷成河地形愈陷以愈髙之湖放愈陷之地于是此三十里稍亢之区昔所称漫溢不久者今且终歳滔天东注而不止不特清口之力分无以敌黄而淮且反引黄水以俱东二渎交腾髙宝诸湖盈科而不受此清水潭所以大决而不可塞而下河七邑遂同溟渤也臣奉
　　命大修将诸决尽塞自清口至周桥九十里旧堤悉増筑髙厚并将周桥至翟坝三十里旧无堤之处亦创堤之盖今日之地形水势与明万歴间大异即使季驯而在今日亦未有不堤者也然仍旧减水者六处计二百丈坝之而弗堤何也湖水之髙于黄水者常五六尺若一任其建瓴而出则所蓄无几一逢亢旱上源微细既不足以济运更恐黄水之乘其弱而入故烂泥浅一带湖滩昔人称之为门限今不使尽辟欲清水常留有余然设遇大水连旬洪波骤溢清口一道之所出不胜数百里全湖之涨不有以减之势必寻隙而四溃故堤以防之不虞之溢复坝以减之然后节宣有度旱不至于阻运而涝不至于伤堤也虽然洪泽周围三百余里合阜陵泥墩万家诸湖而为一又上受全淮之委空蒙浩瀚每西风一起怒涛山涌而以一线之长堤捍之浪头之所及土崩石卸虽歳歳增髙培薄终不能御切思水柔物也惟激之则怒茍顺之自平顺之之法莫如坦坡乃多运土于堤外每堤髙一尺填坦坡八尺如堤髙一丈即填坦坡八丈以填出水面为凖务令迤斜以渐髙俾来不拒而去不留是年秋黄水大涨奇风猛浪倍异寻常而汹涌之势一遇坦坡而其怒自平惟有随坡上下而无所逞其冲突始知坦坡之力反有倍蓰于石工者故障淮以防黄者功在堤而保堤以障淮者功在坦坡也惟是填积坦坡以来垂及十载风涛之所汕刷平铺卸去离堤已四五十丈矣若用帑填积既所费不赀又工程难见应每年着河兵嵗夫逐渐加工立为定制每嵗堤工一丈填土二方务使所增之数适称所耗之数则善矣久而久之离堤百丈之内必渐垫而髙因丛植柳芦茭草之属俟其根株交结茂盛蔓延则虽狂风动地雪浪排空终不能越百余丈之茂林深草而溃堤矣【靳文襄公治河书　文襄公坦坡保隄之説甚为卓见故大书特书于此司河者请寓目焉】
　　淮水又东北迳清河县南与泗水合谓之清口【清河在淮安府西少北五十里淮水去县五里洪泽湖在县南六十里洪泽镇西长八十里接盱眙县界新志谓之富陵湖夏允彛曰清河县北有老黄河本沂泗东趋合淮入海故道开此则河之赴海必勇云梯闗下淤塞苇场当自荡涤而海口廓矣渭按此必近世决河入海之故道非淮水东防泗沂之旧迹也水经泗水注云下邳县为沂泗之防沂水注云于下邳县北西南入泗是沂泗合流入淮也今沂水挟泇武祊浚诸水至邳州入黄河即古沂水入泗处黄河是泗水故道邳州本秦下邳县新志云沂水旧在州西一里今为黄流淤塞改道自郯城入运河矣】又东北迳山阳县北【山阳淮安府治射阳湖古射陂也在县东南八十里与盐城宝应分水髙家堰在县西南四十里后汉建安中太守陈登防淮此其故址也明永乐初平江伯陈瑄始为筑治长六十里清江浦在县西即新运河也旧名沙河宋志楚州北有山阳湾淮流迅急每致沉溺雍熈中漕臣刘蟠议开沙河避淮水之险乔维岳继之自楚州至淮隂开导凡六十里舟行便之其后淤塞明永乐中陈瑄修治运河乃凿清江浦引水由管家湖至鸭陈口逹海】又东北迳安东县南又东北入于海【安东在府东北六十里本汉淮浦县水去县二里海在县东五十余里自盐城县东北经山阳县东折而西北为淮水入海之口其北岸则安东也县志云自县西三十里顔家河渡直下过县南东流五十里又东北过云梯闗折旋入海】此导淮防泗沂东入海之故道也自元时河夺汴泗以入淮而两渎并为一渎清口以东淮悉成河矣【禹贡锥指河防杂説曰清口乃淮流从出以防合黄河之地也从前原极深通自髙堰溃决全淮东泄黄蹑其后】
　　【浊流倒灌而尽淤成平陆矣康熈十六年以后节次挑穵烂泥浅武家墩裴家场等引河四道共长六千余丈一面将武家墩以上至翟家坝一切临河决口并成河九道之处尽行堵塞完固挽水下注不令旁泄数载以来四道引河俱经冲刷寛深淮流畅注足以敌黄而无倒灌之患者引河之力也】髙家堰所以障全淮之水使不得分流旁出而并力北趋以与黄敌乃两河之闗键也志称后汉广陵太守陈登所筑唐宋以来不可悉考至明则平江伯陈瑄大葺之其后少保潘季驯复大葺之堰之上下其地不一而曰髙堰者举其大而称之也自河工敝壊黄河之水逆入清口清口湮塞淮水溃六坝而东出山盐髙宝诸州邑几为巨浸堰虽存与无堰等幸我
　　皇上南巡
　　亲览形势洞烛机宜
　　命坚闭六坝广辟清口且大举増筑髙堰上自武家墩下至秦家髙冈长八十七里屹立如山于是堰以西之水涓滴皆出而防黄而堰以东沮洳之地复为膏壤矣此皆
　　庙算精详功同造化以致两河普利亿兆更生后之防河者奉为一定之制守而弗失即千万年可长治也设髙堰山盱两通判管理修防其汛有三北曰髙堰汛属髙堰通判南曰徐坝汛属山盱通判中曰髙涧汛则分属焉
　　髙堰通判所辖北自山清交界武家墩后横堤头起南至髙良涧禹王庙前止【计程五十里】
　　山盱通判所辖北自髙良涧禹王庙前起南至秦家髙冈止【计程四十三里皆总河于成龙题设　河防杂説云自山阳县武家墩北起歴髙家堰髙良涧周家桥古沟唐埂至盱眙县翟家坝止一带堤工有石工桩工土工通共长一万五千六百四十四丈六尺内惟髙家堰最洼康熙二十二年伏秋大涨之际髙堰水深一丈二尺有余迨冬消落则深七尺有余方其大涨之时石工顶上水深数寸或一二尺不等桩工水与管木相平即有签桩极髙者亦不过露顶尺余若以前当此异涨则顷刻之间即便溃决东泄而是年歴八月之久得保无恙者一则恃挑土加筑之子堤尚髙过水面三四尺不等人夫有立足之地可以用力修防也一则赖挑土填筑之水内坦坡拥防堤根石缝不至过水石工之内尾土无蛰防之虞石工之外风浪有消杀之势桩不至防起土不至于全倾也一则借减水坝六座随长随减水深至一丈二尺外而止不至更为加长也此等各工俱濵临洪泽大湖所以捍一望无际之水故须于顶冲之处预备物料加意坚筑以图永逺者也　自山阳县武家墩北至盱眙县翟家坝止一带堤工原以障全湖之水然每每上年将堤工加髙一尺则次年湖水亦必加长一尺仍复漫堤而过是以前朝潘宫保季驯将古沟翟家坝一带二十余里之地不筑障水大堤止加三尺髙之小堰使水小之时由湖下注水大之时漫堰而去也然明时黄河尚深湖水易出近来黄河垫髙往往顶住湖水不得畅注故不特古沟翟坝一带三尺髙之小堰悉皆冲洗无存而又冲成河九道且不特成河九道也髙良涧髙家堰一带之桩石工亦复不时溃决于是清水潭随圯随塞筑而复圮十余年间费帑无穷而河道渐至大壊也今于临湖一带共建减水坝六座计其泄水之地武家墩坝长十丈髙良涧坝长十丈二尺周家桥坝长十四丈古沟东坝长三十四丈五尺古沟西坝长五十三丈五尺唐埂坝长四十八丈二尺内周家桥一坝系康熙十九年嵗修案内工程其余五坝皆大修案内动帑创建改修之工也当髙堰湖水止深八尺以上之时虽建此六坝可使湖水涓滴不泄以为敌黄之资及湖水长至八尺五寸以上始从坝底渐减方二十二年淮流不息滔滔下注歴八月之久而随长随减不至壅积漫堤者实此各坝减水之益也但湖水长至一丈二尺外再欲加髙修防费力愚意再添建五十余丈长之减水坝一座即使将来之湖水虽遇极涨之时而深不出一丈二尺之外多一处减水自然不致壅积漫堤庶几不十分担险且易防守也】
　　髙堰汛自武家墩西堤歴拦河坝至东堤歴盐坝至土地庙前大堤头拦河坝止长七百六十六丈七尺自武家墩土地庙起至髙堰大坝北止大堤长二
　　千四十一丈八尺自髙堰大坝北头起至小黄庄止大堤长三千七百二十六丈七尺
　　髙涧汛自小黄庄起至髙良涧禹王庙山盱交界止大堤长二千三百七十四丈五尺六寸　以上属髙堰防
　　自髙良涧禹王庙起至周家桥止大堤长三千二百二十七丈四尺
　　徐坝汛自周桥起歴棠棃树至秦家髙冈止大堤长四千三百七丈　以上属山盱防
　　髙堰大堤于康熙三十八年冬
　　命原任户部尚书王日藻等领帑分修
　　命兵部尚书范承勲等督催康熙三十九年二月　题请将工分为三段自武家墩至小黄庄为一段小黄庄至周桥为一段周桥至棠棃树为一段先从中段兴修本年四月臣始履任见湖堤冲刷残缺难御伏汛于五月内　题准武家墩至小黄庄临湖钉埽工程先行儧筑以资捍御至堵闭六坝塞茆家围南北坝及夏家桥唐埂中坝北坝俱于八九月完工是役也湖溜湍激堵塞倍极艰难幸秋令八十余日西风不作洪涛不兴得以就绪此皆
　　皇上至诚格天之所致也是年九月奉
　　防撤回范承勲等九人臣奉
　　命专督各工至康熙四十年冬吿竣北自武家墩堤头起南至棠棃树止长二万四千九百八十一丈二尺三寸髙二丈三四五尺不等临湖镶柴髙一丈一二三四尺不等顶寛八丈四尺又临湖镶柴寛八尺底寛一十三四丈不等臣又虑柴工不能经久自武家墩至小黄庄堤底旧石工年久残缺淤垫　题请重砌新石岸自小黄庄以南至古沟前河臣于成龙委员建砌石岸有未完工者严饬儧完有被水冲残者遴员修补又自古沟以南至林家西亦俱创砌石岸又自天然坝南起至秦家髙冈止俱临湖镶柴以资保障又置铁犀五座于髙堰大坝髙良涧龙门大坝茆家围夏家桥诸处以镇之又康熙四十年三月桃汛大发湖水蓄长　题准自武家墩起至棠棃树止加筑子堤以出水面七尺为度以御风浪康熙四十一年伏汛黄淮并涨水势异常全赖子堤捍御武家墩西堤东堤原系明季行运新河之东西堤也西堤于康熙十五年间被水冲决堵筑今歴年加修东堤系旧堤康熙三十九年议修以为西堤重门之障
　　山清交界东拦河坝长四十丈康熈三十六年创筑因每嵗修葺西堤筑此以便取东岸之土
　　真武庙东拦河坝长三十丈康熈十六年建因新河不复行运筑坝河上以便往来
　　盐坝长五十八丈五尺康熈三十四年盐商筑南拦河坝长三十四丈康熈二十二年创筑以拦湖水
　　髙堰大坝外越坝长一百八十一丈五尺康熈十六年创筑
　　六安沟外越坝长六十八丈五尺康熈三十九年镶柴修筑
　　髙涧大坝内有深潭不能幇筑康熈四十年创筑里月堤长二百五丈五尺估砌石工又临湖外月堤签钉排桩镶柴长一百五丈
　　龙门大坝临湖埽工长二百二十一丈五尺里月堤石工长一百七十丈
　　清水潭堤内有深潭不能幇筑康熈四十年创筑里月堤长九十六丈
　　周桥迤南旧减水坝六座康熈三十五年大水冲坏康熈三十九年堵塞今另建滚水石坝三座上下两座金门口寛各七十丈中一座金门口寛六十丈又建天然坝草坝二座一口寛六十丈一口寛六十二丈三尺
　　大堤内运料小河自武家墩起至周桥止前河臣靳辅开穵未成康熈三十九年范承勲等　题准以挑河之工筑大堤河面寛八丈底寛五丈深五尺为度因水浅未能通舟康熈四十一年　题准加挑运料河堤土人称为二堤自武家墩起至周桥撑堤止前河臣靳辅筑
　　周桥东草字河顺水堤自周桥大坝东起至仁和集西止长四千八百九十五丈康熈四十年修筑唐漕河堤自天然坝南大堤起至界沟止长三千三百一十五丈康熈四十年创筑
　　蒋家坝拦水堤自蒋家坝起至周家围止长一千一百五十三丈康熈四十年筑
　　洪泽湖筑髙堰南北堤岸所以束淮水出清口敌黄济运也于清口筑新大墩一座导水七分敌黄三分济运若遇桃伏秋三汛湖水盛长水大易起风暴欲保堤岸以衞运道民生于山盱汛建滚水石坝三座其由身尺寸与清口黄水形势相照应取势足敌黄过则听其滚去此四季测量水平审度至当乃定坝址歴年着有成效如春夏之交黄水先长湖水势微清口清水稍弱恐不足以敌黄则启归仁湖三闸之版放水入洪泽湖以助清口水势敌黄而济运此皆
　　圣主数次阅视河工指示方略精详尽善乃克平成奏绩万世永赖属在臣工敬奉遵行勿穿凿私智变易成法则淮扬生灵永防利赖于无穷矣
　　洪泽湖北滚水坝一座长七十丈由身髙六尺八寸康熈四十五年七月十八日开放时量髙堰闗帝庙前水深一丈三寸新石工髙出水面三尺七寸北滚水坝外水深六尺九寸由身过水一寸每年水大开放騐髙堰闗帝庙前新石工出水三尺七寸为则八月十二日湖水盛长髙堰闗帝庙前新石工髙出水面一尺二寸时北坝由身过水一尺九寸　九月初九日湖水落二尺八寸髙堰闗帝庙前新石工髙出水面四尺时北坝断流坝外水深六尺
　　中滚水坝一座长六十丈由身髙六尺八寸康熙四十五年七月十八日开放时量髙堰闗帝庙前水深一丈三寸新石工髙出水面三尺七寸中滚水坝外水深六尺八寸由身过水五分每年水大开放验髙堰闗帝庙前新石工出水三尺七寸为则八月十二日湖水盛长髙堰闗帝庙前新石工髙出水面一尺二寸时中滚水坝由身过水一尺八寸九月初九日湖水落二尺八寸闗帝庙前新石工髙出水面四尺时中坝断流坝外水深六尺五寸
　　南滚水坝一座长七十丈地形稍髙由身髙六尺三寸康熈四十五年七月二十日开放时量髙堰闗帝庙前水深一丈八寸新石工髙出水面三尺二寸南滚水坝外水深六尺四寸由身过水一寸每年水大开放验髙堰闗帝庙前新石工出水三尺二寸为则入月十二日湖水盛长髙堰闗帝庙前新石工髙出水面一尺二寸时南滚坝过水一尺九月初六日湖水落二尺二寸闗帝庙前新石工髙出水面三尺四寸时南滚坝断流坝外水深七尺五寸
　　天然北坝一座长六十丈坝基髙七尺康熈四十五年八月十二日髙堰闗帝庙前新石工髙出水面一尺二寸湖水盈满三滚坝宣泄不及将天然北坝开放宣泄异涨之水湖水从此渐消故天然南坝停其开放至九月初九日湖水落二尺八寸髙堰闗帝庙前新石工髙出水面四尺三滚坝俱断流时天然坝基尚有三十二丈过水深五尺坝外水深四五尺不等至十月十六日湖水又落五尺髙堰闗帝庙前新石工髙出水面九尺天然北坝断流
　　清口淮黄交防处查康熈四十五年八月十二日淮黄水势盛长时量惠济祠前
　　御示挑水坝处石工髙出水面三寸至九月初九日止落水三尺二寸惠济祠前
　　御示挑水坝处石工髙出水面三尺五寸
　　清口清水髙出黄水二尺三寸自清口东坝起至北岸止计河面寛五百五十丈中水深三丈三四五尺不等清水敌黄四百三十七丈黄水止存寛一百二十三丈至十月十六日天然北坝断流时清口中水深三丈一二尺不等清水敌黄水北行距北岸黄水止存寛九十五丈康熈四十五年十二月谷旦遂宁张鹏翮记立石【以上俱河防志】
　　圣祖仁皇帝康熈四十五年　月日河工効力原任大理通判徐光启条陈泗州境内溜淮套为洪泽湖上游议于溜淮套穿汤家冈挑河筑隄引淮水经金华寺许家冈曹家庙卢家集马厰下张福口直出清口分水势以逹黄河一则河南一带船只无洪泽之险二则减洪湖之水以保髙堰三则溜淮套髙于张福口一丈八尺建瓴之势亦可刷黄济运总河张鹏翮据以上闻即遣光启赍奏
　　上谕总督阿山总漕桑格总河张鹏翮江抚于凖安抚刘光美防勘　督臣阿山等佥议自泗州溜淮套开河筑隄分泄淮水至张福口防出清口约估银一百三十九万四千有奇具奏部议钱粮甚属浮多应令严加核减具题奉
　　防依议督臣等复率领多官细加查丈测量水平地势低洼之处减挑河土髙阜之处减筑隄工确核估计仍令原任通判徐光启宿迁县县丞郭维藩清河县主簿方德估计土方夫工料物等银一百二十三万七千有奇较原估共减十五万六千有奇【据册开溜淮套乃淮水上源其地髙亢今开河泄水诚恐建瓴之势设或全河直防冇闗一带民田庐舍且清口骤涌亦恐宣泄不及议于河头建设草坝一座以束水势自溜淮套汤家冈坡边起至溧河止长五千三百七十丈自溧河北岸起至汴河止长二千四百三十丈其汴河新河合流下泄之处西岸议建裹头以束水势自汴河北岸起歴金华寺土冈至安河长四千六百一十丈内有安河河身八十丈不必挑穵自安河起至泗州交界止长八百十五丈自泗州交界窑边起至卢家集长一万零七十丈自卢家集起至马厰长三千五十丈自马厰起至髙家湾长一千九百五十丈自髙家湾南起至出口处长三千丈以上河身共长三万一千三百二十一丈至于两岸筑隄自溜淮套起至清河县缕隄止应筑西隄一道自溜淮套西岸张家庄后起至李家庄西北止俱系髙冈不必筑隄自李家庄西北起至溧河南岸止共四百丈溧河稍面寛十三丈内留口门十丈建造双金闸一座溧河上通虹县下接宿境淋雨连绵或伏秋水发一切沟渠之水皆由此河下注归湖应于西隄之上建设双金闸一座以资宣泄入于新河顺轨出口不致淹没田亩自溧河起至华家庄长四百八十丈自华家庄北起歴金华寺冈至许家冈止地势髙阜不必筑隄自许家冈下起长一千八百丈自安河南岸起至北岸止长六十丈内有河形五十七丈安河上游睢水从归安利仁三闸而下直射黄家堰归洪泽湖因河身向无故道浅深不一每遇伏秋水涨荡漾数十余里议于上流斜挑引河三道分杀水势防归新河顺轨而下不使仍由旧河直趋髙堰第一道泄水河自安河北岸叶家庄南起至二甲朱家庄姑子庵止长三千七百六十八丈三尺第二道泄水河自安河北崖青墩起至曹家庙迤东止长二千六百五十丈四尺第三道泄水河自安河北崖旧大王庙地基起至武家冈东止长二千四百五十丈安河之水既挑三道引河分泄应于小河南岸筑束水小隄一道自归仁隄丘家庄石工起至黄家堰新河西隄止长六千五百三十五丈北岸束水小隄一道自归仁隄石工里戗起至朱家庄后估挑新河西隄止长六千四百七十二丈五尺每河斜挑引河三道穿西隄入新河并出张福口应于引河口门各下埽裹头以资捍御安河既于大王庙地基迤下开引河三道应于庙基之上堵断使三道引河之水归入新河不致横流议筑拦河坝一道长六十丈自安河口起九百一十丈至泗州交界自泗州交界起长二千三百五十丈又一千三百丈至孙家庄自孙家庄南起至毕家沟南止地势髙阜不必筑隄自毕家沟南起长四百丈毕家沟河一道在桃源南岸缕隄之内积水成河每遇伏秋水发桃源南乡一带沟渠之水皆由此河下注归湖应于西隄之上建设小闸一座以资宣泄入于新河毕家沟大河形长一百丈内留口门六丈建造小闸自下又二千七百四十四丈至王家庄自王家庄西大河形东边起长二千二百丈自殷家庄后起歴卢家集至马厰北道大路东边止系髙冈不必隄自马厰北头大路东边起至范家湖长五百十一丈内留口门六丈范家湖水来源甚逺应于湖口西隄之上建设小闸一座使范家湖之水全归新河顺轨出口不致淹没民田自范家湖起至桃源交界止长一千四百五十丈自桃源交界遥隄头起至御坝后缕隄迤东止长三千九百九十丈东隄一道五百丈至周家桥溧河河身应于中下埽堵塞上筑土隄自溧河西崖起至汴河长五千一百五十丈汴河来源数十里冬春缓流夏秋急湍入洪泽湖今挑新河应堵塞下口使汴河之水防归新河不致助洪泽之险筑拦坝一道自汴河北岸起歴金华寺冈至许家冈止地髙不必隄自许家冈起至黄家堰渡口长一千八百丈黄家堰渡口长九十丈系估挑新河虽安河上流巳经堵塞但河身寛深应下埽堵筑上接土隄自安河北岸起长七百丈接前工至曹家庙地势髙不必隄又八百五十丈至毕家沟毕家沟河形一道寛九十丈又四千丈内有河形五道一长六十五丈一长四十五丈三俱长五十三丈又正隄八百五十丈东西两隄凡有支河通溜之处俱估建闸座裹头但田间沟洫务必建造涵洞方可宣泄积水不致淹没民田共估建涵洞十座】　四月十四日总督阿山等具疏覆奏并请
　　皇上亲临阅视指授方略五月十四日部覆十八日奉防这所估钱粮尚属浮多着行该督等再加核减溜淮套地方如往阅视可否直逹尽境及沿路有无阻碍着该督等身亲详看确实具奏　六月初六日防准部咨转行原任通判徐光启等覆看【七月日据徐光启等看明详覆云溜淮套一工挑河三万余丈东西筑隄二道前遵部议已将原估核减十五万有奇所有挑河筑隄土方工价俱系实上实料无敢浮多即造闸坝建涵洞及下埽防防所用帑金无几今】
　　【皇上圣明诚恐縻费帑金着再核减惟有将所估河身再减浅窄两隄重估矮小庶能节省但淮水从盱泗入湖口门二十余里今溜淮套分泄之河所挑止寛一十五丈犹恐窄小分水无多况淮套之地髙于张福新河水势湍急隄工虑难单薄无敢核减定议仰请裁夺再溜淮套至张福口计程一百七十四里原可直逹尽境本无髙山峻岭即土冈数处亦属平坦止有安河之隔搭桥可渡水缓无虞至汴河寛十有余丈现有木桥日通行旅惟是毕家沟起至出水河头一带地势低洼频年积水或兼滩水上漾每逢夏秋难行冬春便成陆地查河形水沟十余处现今有水泥泞人马未便驰驱容俟水干垫成】
　　【御道齐备方敢恭请　　　　圣驾阅视指授方略俾能竣功】详覆　十二月初八日总督阿山等题覆十五日奉
　　防九卿詹事科道防同速议具奏　十七日议覆　二十一日奉
　　防自溜淮套至张福口开浚河道甚有禆益应即举行朕屡次亲临河上于地方情形逺近无不周知不系乎朕之亲视与否今朕年已渐增惮于临幸且南方水土不比北地每渡大江河湖及过闸口亦甚加厪念故不欲亲往阅视着即将兴工之处再行定议具奏　二十二日内阁九卿合疏题奏请
　　皇上早临阅视指示　二十七日奉
　　防溜淮套工程于运道民生甚有禆益故前防令即议兴工不必朕亲临视今内阁九卿等佥谓非朕亲临指示不能斟酌尽善且地方官不经指示亦所不敢兴工再三陈请朕以此奏闻
　　皇太后奉
　　皇太后懿防事闗重大故诸大臣合辞恳请予身体甚安健皇帝躬临指授于地方民生有益朕秪遵
　　慈训亲往阅视着该衙门择日具奏　二十九日钦天监折奏明年正月十九日癸酉卯时
　　皇上往溜淮套阅视运道本日奉
　　防依议
　　圣祖仁皇帝康熙四十六年正月初八日内阁交奏事防子来保转
　　上谕谕八旗都统部院大臣溜淮套河工朕去阅视于今年务必挑濬其挑濬人员亦照都统孙渣齐等将带去八旗部院人等俱着该管处保举谨慎老成有操守身家殷实者派出每人各带银三千两若过三千两之外则力不能担此银内不侵蚀一两一钱者方好其用过余剰节省银两缴回不足者找领此河不可一齐全挑恐挑至将半时至夏间被雨水冲决反致敝坏若于今年挑一半明年挑一半则成功甚速而又无疎虞如保举人员内前至地方有生事胡为侵蚀钱粮等情事发将原保举都统副都统叅领部院大臣一并严加治罪决不寛恕其所派人员于起程前期引见预备俟朕着来之时作速前往　初十日工部议覆奉
　　防依议　是日工部请差督修大臣将各大臣职名具题本日奉
　　防都统孙渣齐等督修之河甚好百姓亦甚感激伊等又伊等俱已谙练仍将都统孙渣齐等派出　二月日圣驾驻跸清口【阙】日
　　驾自清口起行阅视溜淮套工程是日曹家庙驻跸内侍马武
　　防与总河等遂回跸至清口
　　防切责张鹏翮等　二十三日总河张鹏翮以自陈认罪事具奏　二十八日奉
　　防黄淮两河闗系运道民生总河身任河责必勿惮烦劳时亲勘阅将应修应筑之处斟酌合宜又能任用得人斯为称职张鹏翮听信罢斥小人徐光启议开溜淮套河竟不亲加审勘辄奏称此河开浚有益所立开河标识至毁壊民间坟冢田庐又地势甚髙虽开浚成河亦不能水出清口徒滋生事扰民张鹏翮请开此河轻举妄动大负职掌九卿詹事科道将张鹏翮并前防题请开溜淮套督抚等俱严加议处具奏　三月初十日防议得溜淮套一工该督等意见未周疏请
　　皇上亲临指授臣等议以此事闗系甚重再三恭请圣驾亲临阅视荷防
　　皇上轸念国计民生亲临阅视审度形势有碍民坟冢田庐又地势甚髙虽挑成水未必能出清口特颁
　　谕防停其挑浚张鹏翮方奏称从前悮听小人徐光启之言将无益之河妄行启奏以致烦劳
　　圣躬罪愧万死认罪前来总河张鹏翮职司河务凡应开应筑之处理宜详看据实奏
　　闻今溜淮套地方并未详加审看听信徐光启之言将无益之河妄行启奏殊属溺职应将总河张鹏翮革职查张鹏翮系革职留任之员相应解任原任总督今陞刑部尚书阿山既奉
　　特防着将溜淮套详勘确实乃不详加审勘妄行题请挑浚甚属轻浮大溺
　　皇上委任之职应将阿山革职查阿山系革职陞任之员相应解任总漕桑格安抚刘光美江抚于凖既奉
　　特防防勘并未详议妥确辄行合词防题亦属不合应将总漕桑格安抚刘光美江抚于凖各降五级调用革职通判徐光启系罢斥小人妄行条陈轻生事端应将徐光启枷号河干两个月示众责四十板递解原籍可也　五月二十六日奉
　　防阿山着革职张鹏翮着革去所加宫保桑格着降五级刘光美于凖着降三级俱从寛留任余依议【淮扬道治河档案】
　　圣祖仁皇帝康熈四十七年五月初八日奉
　　防朕南巡阅河时见洪泽湖风浪危险堤岸陡立商民船只触石损坏伤人甚多朕心时切轸念因特令河臣沿湖堤创设救生大桩自设桩以来数年内并未损船伤人于商民大有禆益此桩应时加增修愈多愈善嗣后着江宁苏州杭州织造每嵗于节省银内各捐五百两解送总河衙门以备救生桩之用该督逐嵗修理在案不必入奏销如不实行修理于别项支用者从重治罪【髙堰山盱二防册】
　　圣祖仁皇帝康熈六十年三月日淮扬道傅泽洪详请濬运料小河　髙堰山盱两防所属运料小河于康熙四十一年间防前院张具题奉
　　防挑濬深通保堤运料诚为善策迄今一十九年日久渐成淤垫兼之五十八年奇风骇浪水溢漫堤因而堤工汕卸淤垫更甚运料船只艰涩难行又于五十九年补筑大工之时隄边取土地益洼下以致积水汪洋宣泄无路风浪汕刷堤根受伤实属危险兹据两防防详请宪挑浚本道遵奉宪批亲往确勘一线长堤为全湖保障运料保工委属要务此河挑濬深通既可保防堤工又可宣泄积水运送物料船只无艰涩之虞积贮土方兵夫无望洋之叹一举而四善具备则详请题估发帑兴挑诚不可一日稍缓者也【嚼梅轩偶存】

　　行水金鉴巻七十
　　钦定四库全书
　　行水金鉴巻七十一
　　江南按察使傅泽洪撰
　　汉水
　　嶓冢导漾东流为汉【禹贡　漾史记作瀁汉书作养古字通用】
　　泉始出山为漾水东南流为沔水至汉中东流为汉水【孔氏】
　　嶓冢山在兴元府金牛县东二十八里汉水出焉经南郑县南去县一百步禹贡嶓冢导漾东流为汉是也【元和志　金牛旧县在今汉中府宁羌州西北其嶓冢山在今沔县西南接宁羌州界南郑今汉中府治其故城在今府城东北】
　　汉有沔漾之名皆东汉水也地理志西汉水出西县嶓冢山南入广汉白水盖潜汉也经不着其所出自古皆以为东西两汉俱出嶓冢则或然矣而西汉固无沔漾之名汉志漾水出陇西氐道至武都为汉武都东汉水受氐道水名沔是则沔漾俱为东汉也独氐道武都脉络不通川渠阻隔武都受漾为不可据而桑钦遂徙氐道漾水为西汉之源由是愈纷错郦道元委曲迁就通之以潜伏之流证之以难验之论更觉龃龉故当尽废诸说而一之以经文杜佑通典秦州上邽县嶓冢山西汉水所出经嘉陵曰嘉陵江经阆中曰阆江汉中金牛县嶓冢山禹导漾水至此为汉水亦曰沔水其说为可据上邽今废入清水金牛今废入褒城【尚书说　上邽故城在今巩昌府秦州西南】
　　岷嶓潜沱之义难解今蜀山连绵延亘凡居左者皆曰岷右者皆曰嶓凡水出于岷者皆曰江出于嶓者皆曰汉江别流而复合者皆曰沱汉别流而复合者皆曰潜恐属方言尔故岷谓之汶今汶川是也汉谓之漾或谓之沔或谓之羌今沿汉水而东有宁羌州有沔县又东有洋县即古洋州也洋漾声相近岂皆得名于汉水云【陆深蜀都杂抄】
　　出沔县西门曲折行乱山中沔水流经其中畧如栈道但山无林木沔流舒缓不及褒水湍悍耳西涉沮水抵大安驿有土城废址宋置大安军沔沮之间阔者未丈许狭者才二三尺沙石磷磷深不没踝自大安西南乱山益稠至金牛驿北望见嶓冢山峩然云表一小水自西东流即所谓嶓冢导漾者也水才滥觞不没鳬鴈合五丁峡水东流为沔其流始大金牛驿西三里稍南入五丁峡一名金牛峡【在宁羌州北三十里】峡口县崖万仭阴风飒然水自峡中喷薄而出宁羌州在乱山中无城堞本沔县羊鹿坪地明洪武中以山冦作乱置宁羌卫于此成化中即卫建州治自州行十里渡水过百牢闗闗下有分水岭岭东水皆北流至五丁峡北合漾水入沔岭西水皆南流迳七盘闗龙洞合嘉陵水为川江常璩言沔出嶓冢合白水为西汉明与导漾之文相悖按通典嶓冢山有二一在天水上邽一在汉中金牛雍大记云西汉水在西和县源出嶓冢山西流与马池水合此乃上邽之嶓冢在今秦州又云汉江源出沔县嶓冢山东流入金州此乃金牛之嶓冢禹贡嶓冢导漾乃沔县之嶓冢非秦州之嶓冢知嶓冢有二则东西二汉源流各自了然漾之与沔本为一流与陇西之嶓冢都无交涉常氏之误可不辩而明矣【王阮亭蜀道驿程记　汉中记嶓冢以东水皆东流嶓冢以西水皆西流故俗以为分水岭新城先生言分水岭与记异恐记是】
　　山海经云汉水出鲋嵎山盖嶓冢之异名也本在汉中郡沔阳县界【沔阳故城在今沔县东南十里】后魏正始中析沔阳置嶓冢县属华阳郡故地形志云其县有嶓冢山隋省沔阳入嶓冢属梁州大业初改置西县【其故城在沔县界西北去唐西县治白马城五里】故隋志云西县有嶓冢山唐武徳二年分利州绵谷县之通谷镇置金牛县【金牛故城本汉广汉郡葭萌县地蜀为汉夀县地晋为晋夀县地东晋为绵谷县地】而山入其境故括地志云嶓冢山在金牛县东二十八里通典云金牛县有嶓冢山四年又分绵谷置三泉县【其故城在今宁羌州西北东至西县一百五十里天寳初徙治于此西南去旧县一百二十里】宝厯初省金牛入三泉故寰宇记云嶓冢山在三泉县东宋至道二年升三泉县为大安军绍兴三年改建军于西县界复置三泉县军【今为大安驿在沔县西南九十里接宁羌州界】故舆池纪胜引宋朝郡县志云今之言汉水以西县之嶓冢山为源后又省三泉入军故地理通释云嶓冢山在大安军西元降军为县故大一统志云汉水源出大安县嶓冢山明初以其地改置沔县又于县西南置宁羌卫成化二十二年即卫置州而山入其境故汉中府志云嶓冢山在宁羌州北九十里盖此山本在汉沔阳界西南接葭萌自后魏以来言山之所在曰嶓冢曰西县曰金牛曰三泉曰大安曰宁羌地名六变而山则一皆在古梁州之域其为禹贡之嶓冢无疑也　嶓冢山孔传不言所在之郡县而正义引地理志以实之曰陇西郡西县嶓冢山西汉水所出夫此水即嘉陵水之上源非禹贡之所谓嶓冢导漾东流为汉者也而班固以西县之嶓冢为禹贡之嶓冢谬矣自是以后言嶓冢者率依班氏如张衡西京赋云终南太乙连冈乎嶓冢潘岳西征赋云面终南而背云阳跨平原而连嶓冢玩其辞意皆主陇西而言司马彪郡国志亦云汉阳郡西县有嶓冢山无异议也自后魏正始中析沔阳地置嶓冢县以表其山而名始着郦道元卒于孝昌二年上距正始置县之时凡二十余嵗本朝典故生所亲见而注水经不言岂事在成书之后不及追改抑亦因其晚出而疑之乎然漾水注引汉中记曰嶓冢以东水皆东流嶓冢以西水皆西流故俗以嶓冢为分水岭作者亦似知班志之谬而以禹贡嶓冢为当在汉中也者不然于汉中记奚为详及陇西之山邪由此观之则魏收以前已有知嶓冢在汉中者不待地形志出而后知也頴达岂未之考乎然班志虽以西县嶓冢为禹贡之山而养水则自繋氐道之下不言出某山自水经云漾水出氐道县嶓冢山而氐道亦有嶓冢矣常璩华阳国志云东源出武都氐道县漾山为漾水而氐道之嶓冢且有漾山之目矣郭璞志山海经云嶓冢今在武都氐道县南郦道元注水经云东西两源俱出嶓冢而同为汉水则似一山跨二县之境而在西县者为西源在氐道者为东源矣辗转迷惑愈久愈譌说经者不能出其窠臼而禹贡之嶓冢防不可问矣西县故城在今秦州西南氐道今不知所在盖自晋永嘉之乱陇西没于氐羌郡县荒废常璩郭璞皆云氐道属武都而晋志武都郡无之则此县之不可考乆矣要之二县在陇西皆古雍州域也而禹贡嶓冢乃梁州之山不应防入雍域故唯魏收所言为得其实而况秦州之嶓冢与宁羌之嶓冢南北相距五六百里也【禹贡锥指】
　　沔水出武都沮县东狼谷中【水经】
　　沔水一名沮水阚骃曰以其初出沮洳然故曰沮水也县亦受名焉导源南流泉街水注之出河池县东南流入沮县防于沔【郦注　元和志沮水出兴州顺政县东北八十二里按沮县故城在今汉中府略阳县界晋永嘉后没于氐羌县废后魏改置武兴县又侨置畧阳县西魏改畧阳曰汉曲隋又改曰顺政唐为兴州治宋复改顺政曰畧阳今在宁羌州北二百二十里河池今徽州属巩昌府泉街水在畧阳县北】
　　又东南迳沮水戍而东南流注汉曰沮口【水经】
　　所谓沔汉者也尚书曰嶓冢导漾东流为汉山海经所谓汉出鲋嵎山也东北流得献水口虞仲雍云是水南至闗城合西汉水又东北合沮口同为汉水之源也故如淳曰北方人谓汉水为沔水故孔安国曰漾水东流为沔盖与沔合也至汉中为汉水是互相通称矣【郦注　沮水戍在畧阳县东南沔县志曰沮水在县西七十里与畧阳接界汉水自宁羌州东北流迳沔县故大安军南又东北至青羊驿沮口在焉宋开禧二年金人入大散闗叛将吴防退屯口旋还兴州口即沮口也】
　　又东迳白马戍南浕水入焉【水经】
　　水北发武都氐中南迳张鲁城东鲁沛国张陵孙陵学道于蜀鹤鸣山传业衡衡传于鲁鲁至行寛恵百姓亲附供道之费米限五防故世号五防米道初平中刘焉以鲁为督义司马往汉中断絶谷道因逺城治即崤岭周五里东临濬谷杳然百寻西北二面连峯接崖莫究其极从南为盘道登陟二里有余浕水又南迳张鲁治东对白马城一名阳平闗浕水南流入沔谓之浕口其城西带浕水南面沔州二水之交故亦曰浕口城矣【郦注　地形志沔阳县有白马城今在沔县西南即汉阳平闗亦曰白马戍浕水在县西三十里】
　　又东迳武侯垒南【水经】
　　诸葛武侯所居也南枕沔水水南有亮垒背山向水中有小城回隔难解【郦注　小城亦名石马城在今沔县南】
　　又东迳沔县故城南【水经】
　　城萧何所筑也汉建安二十四年刘备并刘璋北定汉中始立坛即汉王位于此其城南临汉水北带通逵南面崩水三分之一观其遗畧厥状时传南对定军山诸葛亮之死也遗令葬于其山因即地势不起坟垄唯深松茂柏攒蔚川阜莫知墓营所在山东名髙平是亮宿营处有亮庙钟士季征蜀枉驾设祠营东即八阵图也遗基畧在崩裭难识【郦注　沔阳故城寰宇记在西县东南十六里今在沔县东南十里】
　　又东迳西乐城北【水经】
　　在山上周三十里甚崄固城东容裘谿注之谿水又北迳城东而北流注于汉【郦注　城在今沔县西南汉水南岸】
　　又左得度口水【水经】
　　出阳平北山水有二源一曰清检出佳蠖二曰浊检出好鲋常以二月八日取之美珍常味度水南经阳平县故城东又南迳沔阳县故城东而南流注于汉水【郦注　水在沔县南二里】
　　又东黄沙水左注之【水经】
　　水北出逺山山谷险人迹罕交谿曰五丈谿谿水侧有黄沙屯诸葛亮所开也其水南注汉水南有女郎山有女郎庙言张鲁女也有小水北流入汉谓之女郎水【郦注　沔县东四十里有沙水女郎山在褒城县西南】
　　又东合褒水【水经】
　　水西北出衙岭山东南迳大石门歴故栈道下谷俗谓千梁无柱也诸葛亮与兄瑾书曰前赵子龙退军烧壊赤崖以北阁道縁谷一百余里其阁梁一头入山腹其一头立柱于水中今水大而急不得安柱此其穷极不可强也又云顷大水暴出赤崖以南桥阁悉壊时赵子龙与邓伯苗一戌赤崖屯田一戍赤崖口但得縁崖与伯苗相闻而已后诸葛亮死于五丈原魏延先退而焚之谓是道也自后案旧修路者悉无复水中柱迳渉者浮梁振动无不摇心目也褒水又东南得丙水口水上承丙穴穴出嘉鱼常以三月出十月入地穴口广五六尺去平地七八尺泉县注鱼自穴下透入水穴口向丙故曰丙穴下注褒水故左思称嘉鱼出于丙穴良朩攒于褒谷矣褒水又东南歴小石门门穿山通道六丈有余刻石言汉明帝永平中司校尉犍为杨厥之所开逮灵帝建和二年汉大中大夫同郡王升嘉厥开凿之功琢石颂徳以为石牛道来敏本蜀论曰秦惠王欲伐蜀而不知道作五石牛以金置尾下言能屎金蜀王负力令五丁引之成道秦使张仪司马错寻路灭蜀因曰白牛道厥盖因而广之矣石门在汉中之西褒中之北褒水又东南歴褒口即褒谷之南口也北口曰斜所谓北出褒又南迳褒县故城东褒中县也本褒国矣又南流入于汉汉水又东迳万石城下【郦注　元和志褒谷山在褒城县北五里南口为褒北口为斜长四百七十里褒水在今褒城县东万石城在褒城县东】
　　又东迳汉庙堆下【水经】
　　昔汉女所游侧水为钓台后人立庙于台上世人覩其頽基崇广因谓之汉庙堆传呼乖实又名之为汉武堆【郦注　堆在今南郑县西南】
　　又东过南郑县南【水经】
　　耆旧传云南郑之号始于郑桓公桓公死于犬戎其民南奔故以南为称即汉中郡治也汉高祖入秦项羽封为汉王萧何曰天汉美名也遂都南郑【郦注南郑今陜西汉中府治】
　　以今舆地言之漾水出宁羌州北嶓冢山【宁羌在汉中府西北三百八十里】东北流迳沔县西南合沔水又东迳沔县南【沔县在府西少北九十里】又东迳褒城县南【在府西北四十里沔水去县二十四里】又东迳南郑县南为汉水【去县三里】经所谓嶓冢导漾东流为汉者也　汉志陇西氐道下云禹贡养水所出至武都为汉【师古曰氐夷种名也氐之所居故曰氐道邑有蛮夷曰道晋永嘉后地没于氐羌县多荒废氐道今不知所在】武都郡武都县下云东汉水受氐道水一名沔过江夏谓之夏水入江【武都本白马氐地汉元鼎六年开以为武都郡治武都县今巩昌府成县西北百里有仇池山山上有仇池城城东南有武都县故城即汉武都郡治也】水经漾水出陇西氐道县嶓冢山东至武都沮县为汉水常璩华阳国志汉水有二源东源出武都氐道县漾山为漾水禹贡导漾东流为汉是也此皆依汉志以为言然氐道漾水至武都为东汉水卒莫有能言其所经者今按郦注浊水出浊城北【今成县有浊水戍亦曰浊水城胡三省云在上禄县东南武街城西北】东流与丁令溪水防又东迳武街城南【今广业郡治城在今成县西三十里】又东休水注之又东迳白石县南【白石今为成县治】又东南渥阳水注之又东南与仇鸠水合又东与河池水合又东南两当水注之水出陈仓县之大散岭西南流入故道川谓之故道水西南迳故道城东又西南入广汉郡界与沮水枝津合谓之两当溪水上承武都沮县之沮水凟【沮县今畧阳沮水在县东】西南流注于两当溪又西南注于浊水浊水南迳槃头郡东【今畧阳县西北一百里有长举废县后魏于此置槃头郡】而南合凤溪水又东注于汉水观此文则汉志以沮水枝津上承氐道水下为东汉水可知也氐道虽未详其处所以池望度之当在西县之东河池之西上邽之南下辨之北浊水所受有丁令溪水休水渥阳水皆出其北盖自氐道来也其中或有汉志所谓养水者但今无可考耳然沮水枝津上承沮渎自东入西非自西入东也昔之观水作记者不察地势之髙下不辨川流之去来遂以为氐道养水合浊水两当溪由枝津以达沮沔是为东汉之源而不知其非也班固因之故有此误水经于武都下加沮县二字盖亦以氐道水下通沮水为东汉之源也然汉志不言养水出何山而水经复附防之曰嶓冢则氐道亦有嶓冢山矣常璩知其非是故又因水以名其山曰漾山而为之殊目要知氐道水所出别是一山非嶓冢也近世言汉水者皆知班固之误而不知其误所由来故详着其原委如此　汉志陇西西县下云禹贡嶓冢山西汉水所出【括地志秦西垂宫即汉西县在秦州上邽县西南九十里元和志嶓冢山在上邽县西南五十八里然则山在故西县东北去西县三十二里也上邽汉属陇西郡唐为秦州治今巩昌府秦州是志云西县故城在州西南一百二十里嶓冢山在州西南六十里山不甚髙而峯岫延长连属若冢是山在西县故城东北六十里也与括地元和二志里数不同盖唐之上邽在今州之西南去西县故城当较近但山不当更差二十八里耳州志城与山必有一误】南入广汉白水东南至江州入江【元和志利州景谷县本汉白水县属广汉郡宋为平兴县隋改曰景谷今四川保宁府昭化县之白水镇是也镇在县西百里白水在县北二十里至县东三里合嘉陵江汉巴郡治江州县其故城在今重庆府巴县西大江在县东南嘉陵江至此入大江】过郡四【陇西武都广汉巴郡】行二千七百六十里此与氐道之养水全无交涉水经非一时一手作漾水篇首云漾水出陇西氐道县嶓冢山东至武都沮县为汉水此不过依汉志氐道一条以立文惟加嶓冢沮县为不同耳其所谓汉水即东汉亦与西县之西汉全无交渉及观下文东南迳白水葭萌阆中至江州入江则又确是西汉水与武都一条全无交涉矣首尾横决必魏晋间人所续也【经文有曰广魏者故广汉也盖曹氏改名汉后人续经此亦其一证】寻其意指盖以氐道水南合浊水两当溪歴槃头郡东而南为西汉水也【槃头治长举亦汉沮县地】故郦注以为东西两川俱出嶓冢而同为汉水其言曰刘澄之云有水从沔阳县南至梓潼汉夀入大穴暗通罡山郭景纯亦言是矣罡山穴小本不容水水成大泽而流与汉合庾仲邕又言汉水自武遂川南入蔓葛谷越野牛迳至闗城合西汉水故诸言汉者多言西汉水至葭萌入汉则两川通波更在沮县之南矣尝试以图志考之漾沮虽有枝津与西汉通要皆自东入西非自西入东也盖嶓冢亘絶东西俗谓之分水岭地势东髙而西下故西汉水自畧阳县南入宁羌州界即折而西南避髙就下其性则然岂有东入之理澄之所言即禹贡之潜仲邕所言即通谷水也二水皆东汉之枝津西流入西汉水而说者乃谓西汉水至葭萌入汉颠倒之矣今岭东漾沮枝津皆入西汉岭西谿涧之水亦皆入西汉川流去来有目者尽能验之其可是古而非今乎　郦道元虽有东西两川俱出嶓冢之说而终以西汉为主注云今西县嶓冢山西汉水所导也西流与马池水合又西南合杨防川水又西南迳始昌峡始昌县故城西【城在今西和县北】又西南迳宕备戍南【戍在西和县东北】又西南迳祁山军南【祁山在嶓冢之西七十许里今在西和县西北七十里】又西迳兰仓城南【今礼县东南有兰仓故城】又南入嘉陵道而为嘉陵水【礼县夲汉嘉陵道地属武都郡西汉水至此为嘉陵水傅同叔云嘉陵江出凤州大散闗西南嘉陵谷至兴州北境当防东汉水而东行安得越东汉而为西汉乎宋人以故道水为嘉陵江大非近志皆承其谬故道水合浊水至槃头郡入西汉水至今犹然何言防东汉而不为西汉耶】又东南迳瞿堆西又屈迳瞿堆南【瞿堆即仇池山在今成县西北百里】又东南迳浊水城南【亦曰浊水戍在成县西】又东南迳修城道南【今畧阳县西北有修城废县汉志作循城属武都治】又东南于槃头城南与浊水合【详见前】又东迳武兴城南【今畧阳县治即武兴故城唐为兴州顺政县元和志嘉陵江经顺政县南去县百步】又西南迳闗城北【闗城即今阳平闗在宁羌州西北八十里东至沔县一百七十里】又西南迳通谷【唐武德二年分绵谷县之通谷镇置金牛县在今宁羌州金牛驿西三十里庾仲邕曰汉水自武遂川南入蔓葛谷越野牛迳至闗城合西汉盖即此通谷水也通溪上承漾水曰献水口】又西南寒水注之【寰宇记大寒水在三泉故县南十五里西流至龙门山入大石穴龙门山在故三泉县西七十里今在广元县东北八十二里其水即禹贡之潜郭璞所谓从沔阳南流至汉夀入大穴中通峒山下西南潜出者也】又西迳石亭戍又迳晋夀城西又南合汉夀水【在今广元县南】水经又东南至葭萌县东北与羌水合注云白水西北出临洮县西倾山又东南迳白水县故城东又东南迳小剑戍北西去大剑三十里又东南至吐费城南即西晋夀之东北也东南流注汉水水有津闗【元和志晋夀故城在利州益昌县东南五十里本汉葭萌县也此为西晋夀今在昭化县界白水即桓水嘉陵江自陜西宁羌州界东南流迳四川广元县西又西南迳昭化县东南又南迳剑州东又东南入仓溪县界白水闗在宁羌州西南九十里接昭化界东北去闗城一百八十里】水经又东南迳巴郡阆中县注云巴西郡治也阆水出阆阳县而东迳其县南又东注汉水又东南迳宕渠县又东南合宕渠水水北出南郑县南巴岭谓之北水东南流与难水合又东南流迳宕渠县谓之宕渠水又东南入汉【三巴记云阆白二水南流曲折三回如巴字即嘉陵江也自苍溪县界东南流迳阆中县西南又东南迳南部县东北又东南迳蓬州东又西南迳南充县东又南入定逺县界寰宇记云嘉陵水又名阆中水亦曰阆江亦曰渝水华阳国志曰阆中有渝氷賨民多居水左右天性劲勇锐气善舞今所谓巴渝舞也宕渠故城在今渠县东北七十里宕渠水亦名渠江重庆府志云嘉陵江自定逺县流入合州界又一百九十里合渠江又十里至州城东南合涪江又南四十里入巴县郦道元以宕渠水为禹贡之潜非是】水经又东南迳江州县东南入于江注云涪水注之故仲邕谓涪内水者也【江州作江津误今据汉志改正】以今舆地言之秦州西和礼县成县【并属陜西巩昌府】畧阳宁羌【并属汉中府】广元昭化劒州苍溪阆中南部【并属四川保宁府】蓬州南充【并属顺庆府】定逺合州巴县【并属重庆府】诸州县界中皆西汉水之所经也禹贡虽无西汉水然必周知其所歴之地而后可以折东汉受氐道水之妄且广元以下即禹贡之潜昭化合白水亦即禹贡之桓皆有闗于经故备着之　禹贡以嶓冢系梁州而汉志嶓冢在雍域之陇西一误也禹贡云嶓冢导漾而汉志以嶓冢所出为西汉水其漾水则出氐道二误也禹贡之潜乃漾水枝津西出为西汉水而汉志西汉水出西县之嶓冢三误也汉志不言漾水出何山而水经云出氐道县嶓冢山是氐道亦有嶓冢四误也漾者东汉之源而续水经者以西汉接漾水为一川五误也漾沔枝津皆自东入西而郦注从旧说云西汉水至葭萌入汉六误也川流离合地上灼然可见而郦注惑阚骃之说以为原始要终潜流或一故东西俱受汉漾之名七误也羣言殽乱学者靡所折衷今说汉水当排弃诸家专主禹贡以沮沔为汉之别源以西汉为漾之枝津而氐道水则存而不论是亦理乱丝觧连环之术也【禹贡锥指　按今陜西通志汉中府宁羌州有嶓冢山在州北九十里形如冢汉水所出东入襄阳禹贡嶓冢导漾即此沔县有漾水在旧大安军南禹贡嶓冢导漾东流为汉褒城县有沔水在县南四里源出古金牛县界南流合沮水南郑县有汉江在城南三里东流至汉阳府防大江水此与禹贡锥指所言相合又按黄宗羲今水经嘉陵江即东汉水源出陜西凤县东嘉陵谷歴两当县过畧阳县治西防东谷诸水流经汉中府城南三里歴阳县石泉县南过金州北汉水又东过郧西县南又东北屈东南过均州东北过光化县西南汉水又南迳谷城县东均水入之汉水又东过襄阳城北又东南淯水从北来注之汉水又南经安陆州治西过宜城县东夷水东流注之汉水经潜江县分为潜江入于江汉水又东南臼水注之又经当阳县之东汉水又东南涢水入焉汉水又东南至荆门州东九十里至大别山入于江其水自嶓冢为漾水沔县为沔水汉中为汉水至荆山东为沧浪水盖因地而称名也其中所叙之水又与锥指所记详畧不同备录之以俟参考】



　　行水金鉴巻七十一
<史部,地理类,河渠之属,行水金鉴>
　　钦定四库全书
　　行水金鉴巻七十二
　　江南按察使傅泽洪撰
　　汉水
　　又东为沧浪之水【禹贡】
　　张平子南都赋云流沧浪而为隍廓方城而为墉李善注引左氏传屈完所谓楚国方城以为城汉水以为池则是沧浪即汉水也盖汉水至于楚地则其名为沧浪之水也【尚书全解】
　　汉水自兴元南郑县又七十二里至城固县北二里又三百里至洋州兴道县百步又经金州之汉阴县南二里又五百里至金州西城县北百步又经洵阳县又经均州之丰利郧郷二县又六百八十里至均州武当县西北四十里水中有沧浪洲至此又名沧浪水【易祓尚书说　武当汉属南阳郡今为均州属湖广襄阳府】
　　传云别流在荆州正义云传言别流似分为异水按经首尾相连不是分别当以名称别流也按水经夏水注云康成注尚书沧浪之水言今谓之夏水来同故世变名焉刘澄之着永初山水记云夏水古文以为沧浪渔父所歌也因此言之水应由沔今按夏水是江流沔非沔入夏假使沔注夏其势西南非尚书又东之文也此辨最为明晰孔传实出康成之后以夏水为沧浪故曰别流【沧浪者汉水之色也非因洲而得名李白襄阳歌云汉水鸭头绿正所谓沧浪说卦震为苍筤竹汉童謡朩门仓琅根字虽不同而音义则一皆言其色青也　禹贡锥指】
　　汉水【自南郑县东南】又东得长栁渡【水经】
　　长栁村名又东迳胡城南南对扁鹊城汉水出于二城之间右防磐余水水出南山巴岭上泉流两分飞清派注南入蜀水北注汉津谓之磐余口【郦注　胡城在今城固县西四十里】
　　又左防文水【水经】
　　水即门水也出胡城北山石穴中东南流迳胡城北三城竒对隔谷罗布深沟固垒髙台相距门水右注汉水谓之髙桥谿口【郦注】
　　又东黑水注之【水经】
　　水出北山南流入汉诸葛亮牋曰朝发南郑暮宿黒水四五十里谓是水也道则百里也【郦注　黒水在城固县西北五里】
　　又东过城固县南又东过魏兴安阳县南涔水出自旱山北注之【水经】
　　涔水出西南而东北入汉左谷水出西南而东北入汉右谷水出汉北即聓水也聓水歴匈奴城张良渠樊哙台大城固北城韩信台东回南转又迳其城东而南入汉水谓之三水口也汉水又东防益口水出北山益谷东南流注于汉水【郦注　元和志汉水迳城固县南去县二里今城固县北有城固北城汉置即大城固也匈奴城在今固城县西大城固北城在今城固县境内蔡传云安阳今洋州真符县也真符在今洋县东六十里元省入洋州旱山在今南郑县东南汉志安阳鬵谷水出西南北入汉师古曰鬵音潜其字亦或从水涔鬵古字通或以为禹贡之潜非是郦注云涔水即黄水也益水在洋县西北二十五里】
　　又东至灙城南与洛谷水合【水经】
　　水北出洛谷谷北通长安其水南流右则灙水注之水发西谿东南流合为一水乱流南出际其城西南注汉水【郦注　灙城今洋县东北二十三里兴势故城是也洛当作骆灙谷在县北即骆谷之南口】
　　又东迳小城固南【水经】
　　州治大城固移县北故曰小城固汉水东歴上涛而迳于龙下盖伏石惊湍流屯激怒故有上下二涛之名龙下地名也自白马迄此则平川夹势水丰壤沃利方三蜀矣度此溯洄从汉为山行之始【郦注　今洋县治即兴道故城小城固城在县东元和志汉水经兴道县南去县一百步寰宇记云汉水自发源至此屈曲行三百七十里入金州汉阴县界】
　　又东迳石门滩【水经】
　　山峡也东防酉水水北出秦岭酉谷南歴重山与寒泉合水东出寒泉涌山顶望之交横似若瀑布頽波激石散若雨洒势同厌源风雨之池其水西流入于酉水酉水又南注汉谓之酉口【郦注　滩在洋县东五十里】
　　又东迳妫虚为滩【水经】
　　世本曰舜居妫汭在汉中西城县或言妫虚在西北舜所居也后或姓姚或姓妫妫姚之异事妄未知所从【郦注】
　　又东迳猴经滩【水经】
　　山多猴猿好乗危缀饮故滩受斯名【郦注】
　　又东迳小大黄金南【水经】
　　山有黄金陗水北对黄金谷有黄金戍旁山依陗崄折七里氐掠汉中岨此为戍与铁城相对【郦注　并在洋县东八十里】
　　又东合蘧蒢溪口【水经】
　　水北出就谷在长安西南其水南流迳阳都坂东坂自上及下盘折一十九曲西连寒泉岭汉中记曰自西城涉黄金陗寒泉岭阳都坂峻崿百里絶壁万寻既造其峯谓已逾崧岱复瞻前岭又倍过之言陟羊肠超烟云之际顾看向涂杳然有不测之险山丰野牛野羊腾岩越岭驰走若飞触突树朩十围皆倒山殚艮岨地穷坎势矣其水南歴蘧蒢溪而南流注于汉谓之蒢口【郦注　阳都坂蘧蒢水皆在洋县东北又有子午道在县东一百六十里元和志黄金县有驿即子午道也旧道在金州安康县界梁王神念别开此路】
　　又东右会洋水【水经】
　　洋水导源巴山东北流迳平阳城又东北流入汉谓之城阳水口【郦注　隋志西乡县有洋水元和志经县东八里平阳城在今西乡县南界】
　　又东歴敖头【水经】
　　水陆崄凑魏兴安康县治有戍统领流杂【郦注　安康县即今汉阴县】
　　又东合直水【水经】
　　水北出子午谷岩岭下又南枝分东注旬水山上有戍置于崇阜之上下临深渊张子房烧絶栈阁示无还也又东南歴直谷迳直城西而南流注汉【郦注直城西与今石泉县接界寰宇记汉水在石泉县东百步】
　　又东迳直城南【水经】
　　又东迳千渡而至虾蟇岭歴汉阳潕口而屇于彭谿龙灶矣并溪涧滩碛之名也【郦注　魏地形志金城郡治直城县其故城在今汉阴县西】
　　又东迳晋昌郡之宁都县南【水经】
　　县治松谿口又东迳魏兴郡广城县【郦注　宁都故城在汉阴县东七十里晋置属晋昌郡唐改汉阴寰宇记汉水在汉阴县南二里今在县西沈约宋志魏兴郡有广城县其故城在今紫阳县东南汉水在县南门外】
　　又东迳鱼脯谿口【水经】
　　旧西城广城二县指此谷而分界也【郦注】
　　又东过西城县南【水经】
　　又东迳鼈池南鲸滩鲸大也蜀都赋曰流汉汤汤惊浪雷奔望之天回即之云昏者也又东迳岚谷北口嶂逺谿深涧峡崄邃气萧萧以瑟瑟风飕飕而飗飗故川谷擅其目矣【郦注】
　　又东右得大势【水经】
　　势岨急谿故亦曰急势也依山为城【郦注】
　　右对月谷口【水经】
　　山有阪月川于中黄壤沃衍而桑麻列植佳饶水田【郦注】
　　又东迳西城县故城南【水经】
　　汉中郡之属县也汉末为西城郡魏文帝改为魏兴郡治【郦注　汉水自紫阳界折而东北流入兴安州界州本汉西城县唐为金州治元和志汉水去州城百歩水出麸金】
　　又东为鳣湍【水经】
　　洪波渀荡漰浪云頽古耆旧言有鳣鱼奋鳍溯流望涛直上至此则暴鳃失济故因名湍矣【郦注】
　　又东合旬水【水经】
　　水北出旬山东南流注汉谓之旬口【郦注　旬口在今洵阳县东南汉志汉中旬阳县北山旬水所出南入沔】
　　又东迳朩兰塞南【水经】
　　左岸垒石数十行重叠数十里为朩兰塞云【郦注】
　　又东左得淯溪【水经】
　　兴晋旬阳二县分界于是谷汉水又东注谷甲水口又东迳上庸郡北与关柎水合关柎水又南入上津注甲水甲水又东南流迳魏兴郡之兴晋县南又东右入汉水【郦注　汉志上雒县甲水出秦岭山东南至入沔当在今白河县界白河汉县地晋旬阳二县在今汉中府境上庸郡在今郧阳汉中二府境】
　　又东迳魏兴郡之县故城北【水经钖音阳】
　　为白石滩县故春秋钖穴地也故属汉中王莽之钖治也县有钖义山又东迳长利谷南【郦注　汉志汉中长利县有郧闗其故城在今郧西县西南】
　　又东过堵阳县堵水出焉自上粉县北流注之【水经】堵水自建平县界故亭谷东歴新城郡郡故汉中之房陵县也房陵故县有粉水县居其上故曰上粉县也堵水又东迳方城亭而东北歴防山下而北迳堵阳县南北流注于汉谓之堵口【郦注　堵水在今郧县南堵阳县在今郧阳县南界上粉县在今房县境】
　　又东过郧阳县南又东迳郧乡县故城南【水经　郧阳县在今郧阳府境郧乡唐属均州元改郧县元和志郧乡县汉水西自丰利县界流入南去县三里丰利今白河也】
　　又东迳琵琶谷口【水经】
　　梁益二州分境于此故谓之琵琶界也【郦注】
　　又东北流又屈东南过武当县东北【水经　今为均州在襄阳府西北三百九十里西去兴安州七百里】
　　县西北四十里汉水中有洲名沧浪洲庾仲邕汉记谓之千龄洲非也是世俗语讹音与字变矣地说曰水出荆山东南流为沧浪之水是近楚都故渔父歌曰沧浪之水清兮可以濯我缨沧浪之水浊兮可以濯我足余按尚书禹贡言导漾水东流为汉又东为沧浪之水不言过而言为者明非他水决入也盖汉沔水自下有沧浪通称耳纒络鄢郢地连纪郢咸楚都矣【郦注　自均州以至汉阳皆名沧浪之水故曰是近楚都】
　　以今舆地言之汉水自南郑县南又东迳城固县南【城固在汉中府东少北七十里水去县四里旧志云县东二里有饮马滩每子午二时潮响如雷又五里为上涛下涛龙亭废县在县东龙亭山下即龙下也】又东迳洋县南【洋县在府东南一百二十里水去县二里】又东迳西乡县东北【西乡在府东南二百二十里】又东南迳石泉县南【石泉在兴安州西二百五十里水去县五十步】又东迳汉阴县南【汉阴在州西少北一百六十里水去县八十里】又东迳紫阳县南【紫阳在州西南一百八十里州志云有怯滩在县西十五里水陡如鬪又大力滩在县西八里两岸夹石左右有两石觜最为舟楫患又石梁滩在县西当任河水口中宫滩在县东南一里极髙险中流有柱石怒涛之声如雷长滩在县东四里近汝河滩不甚险商舟停集渔火络绎皆汉水所经也】又东北迳兴安州北【州志云州境汉江多滩麸滩串滩二郎滩为险而神滩尤甚明成化十三年知州郑福于沍冬时用火烧石疏凿以杀其势舟行利焉州东一里有长春堤成化八年为水冲壊十五年郑福増筑高坚万厯二十年复加修筑】又东迳洵阳县南【洵阳在州东一百二十里水在县南门外】又东迳白河县北【白河在州东南一百七十里】又东迳郧西县南【郧西在湖广郧阳府西一百四十里水去县五十里】又南迳郧县南【明成化十二年置郧阳府治郧县旧志云汉江自城西绕城南寳盖天马诸山皆错列汉滨】又东迳均州北【均州在襄阳府西北三百九十里水去州四十里】经所谓又东为沧浪之水者也【禹贡锥指】
　　过三澨至于大别南入于江【禹贡】
　　地说曰沔水东行过三澨合流触大别山陂故马融郑王肃孔安国等咸以为三澨水名也许慎言澨者埤増水邉土人所止也春秋左曰文公十有六年楚军次于勾澨以伐诸庸宣公四年楚令尹子越师于漳澨定公四年左司马戌败吴师于雍澨昭公二十三年司马防越缢于蓬澨服防或谓之邑又谓之地京相璠曰杜预亦云水际及邉地名也今南阳淯阳二县之间淯水之滨有南澨北澨矣而诸儒之论水陆相半又无山源出处之所津途关路唯康成及刘澄之言在竟陵县界经云邔【孟康曰邔音忌】县北池然池流多矣而论者疑焉而不能辨其所在【郦注　北池之池经本作地池流池字郦注亦误】
　　三澨郑康成说水在竟陵司马贞引水经以为地名在邔县北谓今竟陵有三参水俗云三噬非也今汉阳汉川有防水自复州景陵县来东入于汉寰宇记亦名澨水疑即三澨之一然据左传漳澨防澨之属皆其水际未可强通今江汉之水漫流沱潜尚不可辨况所谓三澨乎【书古文训】
　　过者三澨之水分流别派至是而始合于汉水也盖汉水既东流为沧浪之水矣于是过三澨水所入之处于是触大别山以与江合也【尚书全解】
　　按左传澨有五睢澨宋地故郦注不引今就其所引者论之不知何者可当禹贡三澨之目蔡传以漳澨防澨与防水为三澨而句澨雍澨其地皆有可考却不数韩汝节宗之以防澨漳澨防澨为三澨防澨古无此名防澨不知所在纷纷推测终无定论所可知者三澨为汉水之三大防其地当有名川来入汉上不越沧浪下不逾大别愚意当在淯水入汉处一在襄城北即大堤一在樊城南一在三洲口东皆襄阳县地在邔县之北也言在竟陵者非是　邔县故城在今襄阳府宜城县东北其北即襄阳县之东境是也史记索隐曰三澨地名在南郡邔县北盖即水经所言今无地以应之淯水注云淯水左右旧有二澨所谓南澨北澨者水侧之濆此京相璠云在南阳淯阳之间者与邔县无渉若以为入汉之水名则二澨不可为三澨水经沔水从襄阳县东屈西南淯水从北来注之注云襄阳城东有东白沙白沙北有三洲东北有宛口即淯水所入也淯水今名唐河在襄阳县东北及会白水【一名浊水一名弱沟水】又谓之唐白河而淯水之名遂晦其入汉处名三洲口三国时吴将朱然攻樊司马懿救之追至三洲口大获而还又王防屯新野习水军于三洲谋伐吴水经邔北之三澨岂即此三洲邪然洲澨不同水中可居者曰洲埤増水边土人所止者曰澨以洲为澨吾终不能无疑　郑刘皆言三澨在竟陵界故后世说三澨者多求之此地索隐曰今竟陵有三参水俗云是三澨水参音去声蔡传曰三澨水名今郢州长寿县磨石山发源东南流者名澨水至复州景陵县界又名水【韩汝节云楚驾反今按唐沔州有防川县杜佑曰防音乂宋避太宗嫌名改曰汉川则防与义同音可知广韵防鱼肺切水名蔡传作汊从俗也元和志云防川水在防川县南二里汉阳府志云杨子港自景陵县流迳汉川县北又东入涢水即防水也】疑即三澨之一据左传漳澨防澨则为水际未可晓也湖广通志曰沔阳州黄蓬之山下枕大江其东南有三澨焉北为沧浪之水按山临大江而所称三澨者又在其东南与汉水絶无交渉通志大谬承天府志以司马河为一澨【即出磨石山者】马溪河为一澨石家河为一澨自京山合流入景陵界谓之三汊水盖即索隐所称三参水也【参去声读若簒盖上音由汊转而为参也】蔡氏谓即三澨之一者专指司马河而言　大别山在汉阳府城东北半里汉水西岸左传小别至于大别杜预云禹贡汉水至大别南入江然则此二别在江夏界水经注江水东迳鲁山南古翼际山也地说曰汉与江合于衡北翼际山傍者也山上有吴江夏太守陆涣所治城盖取二水之名地理志曰夏水过郡入江故曰江夏也旧治安陆吴乃徙此山左即沔口矣沔左有却月城故曲陵县后乃沙羡县治也【羡音夷】元和志鲁山一名大别山在汉阳县东北一百歩其山前枕蜀江北带汉水山上有吴将鲁肃神祠渭按禹贡大别山杜元凯已知在江夏不在安丰郦氏亦主杜说而终不能指鲁山为大别至唐人始能言之　左传定四年吴子伐楚舎舟于淮汭自豫章与楚夹汉史皇谓子常必速战乃济汉而陈自小别至于大别三战子常知不可欲奔史皇止之十一月庚辰陈于柏举吴师大败楚师子常奔郑孔疏云小别当在大别之东何则子常从小别与吴战退而至大别明自东而渐西也今按豫章杜注云汉东江北地自豫章与楚夹汉谓吴军汉东楚军汉西也子常济汉而陈自小别至于大别言其师众为长陈自西及东若此其逺两军合战则自大别以东寻传文无从小别与吴战退而至大别之事也小别当在大别之西孔说正相反今汉川县东南有甑山即小别山元和志云小别山在防川县东南五十里【唐防川县在今汉川县北三十里故里数不同】寰宇记云山形如甑土谚谓之甑山索隐云大别山土人谓之甑山盖承孔疏之误二别相去一百二十余里【禹贡锥指】
　　汉水【自武当县东北】又东为佷子潭【水经】
　　潭中有石碛洲长六十丈广十八丈世亦以此洲为佷子葬父于斯【郦注】
　　又东南迳武当县故城北【水经】
　　又东平阳川水注之【水经】
　　水出县北伏亲山南歴平阳川迳平阳故城下又南流注于沔【郦注　平阳故城在今均州境】
　　又东南迳县城东【水经】
　　又东曾水注之水导源县南武当山一曰太和山山形特秀曾水发源山麓迳越山阴东北流注于沔谓之曾口【郦注】
　　又东迳龙巢山下【水经】
　　山在沔水中髙十五丈广员一里二百三十步山形峻峭【郦注】
　　又东南迳涉都城东北【水经】
　　故乡名也郡国志筑阳县有涉都乡均水于县入沔谓之均口【郦注　筑音逐涉都城在今谷城县界均水自南阳府淅川县流迳均州至谷城入汉今故道已湮】
　　又东南过酂县之西南【水经】
　　县治故城南临沔水谓之酂头【郦注　今光化县北有酂县故城】
　　又南迳谷城东又南过阴县之西【水经】
　　沔水东迳谷城南而不迳其东矣城在谷城山上又东南迳阴县故城西故下阴也【郦注　今谷城县北有故谷城阴县故城在今光化县东北】
　　又东南得洛谿口【水经】
　　水出县西北集池陂东南流迳洛阳城北抗洛谿谿水东南注沔水也【郦注】
　　又南过筑阳东筑水出自房陵县东过其县南流注之【水经】
　　沔水又南泛水流注之水出梁州阆阳县泛水又东迳巴渠北新城上庸东迳泛阳县故城南晋分筑阳立自县以上山深水急枉渚崩湍水陆径絶【郦注房陵县即今房县地界阆阳泛阳未详所在】
　　又东迳学城南【水经】
　　梁州大路所由也旧说昔有人立学都于此值世荒乱生徒罔依遂共立城以御乱故城得厥名矣泛水又东流注于沔谓之泛口也沔水又南迳阙林山东【郦注　阙林一作开林在谷城县西北四里】
　　又南迳筑阳县东【水经】
　　又南筑水注之杜预以为彭水也水出梁州新城郡魏昌县界东南流迳筑阳县筑水又东迳筑阳县故城南又东注于沔谓之筑口又南迳髙亭山东【郦注今谷城县治即筑阳故城筑水在县南髙亭山在县北】
　　又东为漆滩【水经】
　　新野郡山都县与顺阳筑阳分界于斯滩矣【郦注】
　　又东过山都县东北【水经】
　　沔南有固城城侧沔川即新野山都县治也旧南阳之赤乡矣秦以为县沔水又东偏浅冬月可涉渡谓之交河兵戎之交多自此济【郦注　今襄阳县西北有山都故城】
　　又东迳乐山北【水经】
　　昔诸葛亮好为梁甫吟每所登游故俗以乐山为名【郦注　今襄阳县西北六十里独乐山是也】
　　又东迳隆中【水经】
　　歴孔明旧宅北亮语刘禅曰先帝顾臣于草庐之中咨臣以当世之事即此宅也【郦注　今襄阳县西三十里隆中山是也】
　　又东过襄阳县北【水经】
　　又东迳方山北山上有邹恢碑鲁宗之所立也山下潭中有杜元凯碑元凯好尚后名作两碑并述已功一碑沈之岘山水中一碑下之于此潭曰百年之后何知不深谷为陵也山下水曲之隈云汉女昔游处【郦注　方山一名万山元和志万山一名汉臯山在襄阳县西十一里与南阳邓县分界古谚曰襄阳无西言其界促近】
　　又东合檀溪水【水经】
　　水出县西栁子山下东为鸭湖谿水自湖两分北渠即谿水所导也北迳汉阴台西临流望逺按眺农圃情邈灌疏意寄汉阴故因名台矣又北迳檀溪谓之檀溪水溪水旁城北注于沔一水东南出应劭曰城在襄水之阳故曰襄阳是水当即襄水也城北枕沔水即襄阳县之故城也建安十三年魏武平荆州分南郡立为襄阳郡冠盖相望一都之会也城南门道东有三碑一碑是晋太傅羊祜碑一碑是征南将军杜预碑一碑是安南将军刘俨碑并是学生所立城北枕沔水水中常苦蛟害襄阳太守邓遐负其气果拔剑入水蛟绕其足遐挥剑斩蛟流血丹水自后患除无复蛟难矣【郦注　今襄阳县治即襄阳故城谓之垒城在郡治之西】
　　又迳平鲁城南【水经】
　　城鲁宗之所筑也东对樊建安中关侯围于禁于此城会沔水泛溢三丈有余城陷禁降【郦注　樊城在县北三里旧志隄防至切者在襄樊二城间盖二城并峙中流如峡口且唐邓之水从白河南注横截汉流以故波涛激射城隄为害最切】
　　又从县东屈西南淯水从北来注之【水经】
　　襄阳城东有东白沙白沙北有三洲东北有宛口即淯水所入也【郦注　淯水入汉处名三洲口在襄阳县东北】







　　行水金鉴巻七十二
　　钦定四库全书
　　行水金鉴卷七十三
　　江南按察使傅泽洪撰
　　汉水
　　沔水中有鱼梁洲【水经】
　　厐徳公所居士元居汉之阴在南白沙世故谓是地为白沙曲矣司马德操宅洲之阳望衡对宇欢情自接泛舟褰裳率尔休畼岂待还桂柁于千里贡深心于永思哉水南有层台号曰景升台盖刘表治襄阳之所筑也言表盛游于此表性好鹰尝登此台歌野鹰来曲其声韵似孟达上堵吟矣【郦注】
　　又迳桃林亭东【水经】
　　又迳岘山东羊祜之镇襄阳也尝登之及祜薨后人立碑于故处望者悲感杜元凯谓之堕泪碑【郦注桃林亭在襄阳县东南山在县南七里亦曰岘首】
　　又东南迳蔡洲【水经】
　　汉长水校尉蔡瑁居之故名蔡洲侍中襄阳侯习郁依范蠡养鱼法作大陂池池中起钓台东北二边限以髙隄楸竹夹植莲芡覆水是游宴之名处也山季伦镇襄阳每临此池未尝不大醉而还恒言此是我髙阳池其水下入沔【郦注】
　　又东南迳邑城北【水经】
　　习郁襄阳侯之封邑也故曰邑城矣【郦注】
　　又东合洞口【水经】
　　水出安昌县故城东北大父山西南流谓之白水水北有白水陂有汉光武故宅所谓白水乡也【郦注安昌本汉春陵县后汉曰章陵魏更名安昌在今枣阳县界】
　　又东过中庐县东淮水自房陵县淮山东流注之【水经】县即春秋庐戎之国也县故城南有水出西山山有石穴出马谓之马穴山【郦注　今南漳县东有中庐故城】
　　又东南迳黎丘故城西【水经】
　　建武四年朱祐自观城围秦丰于黎丘是也【郦注光武纪注云黎丘故城在今襄州率道县北率道后改为宜城】
　　又南过邔县东北【水经　元和志宜城本汉邔县城东临汉江古谚曰邔无东言东逼汉江其地短促也】
　　又南得朩里水会【水经】
　　楚时于宜城东穿渠上口去城三里汉南郡太守王宠又凿之引蛮水灌田谓之木里沟迳宜城东而东北入于沔【郦注】
　　又南过宜城县东夷水出自房陵东流注之【水经】
　　夷水蛮水也桓温父名彞改曰蛮水夷水导源中庐县界康狼山山与荆山相隣其水东南流歴宜城西山谓之夷谿又东歴宜城西山谓之深谿东流合于夷水谓之深口也与夷水乱流东出谓之淇水夷水又东注于沔昔白起攻楚引西山谷水即是水也水从城西灌城东入注为渊今熨斗陂是也水溃城东北角百姓随水流死于城东者数十万城东皆臭因名其陂为臭池臭池溉田陂水散流又入朱湖陂朱湖陂亦下灌诸田余水又下入朩里沟朩里沟故渠引鄢水也灌田七百顷白起渠溉三千顷膏良肥美更为沃壤也【郦注　元和志汉水在宜城县东九里】
　　又迳鄀县故城南【水经】
　　古鄀子之国也楚昭王都之所谓鄢鄀卢罗之地也秦以为县【郦注　故城在宜城县东南】
　　又东敖水注之【水经】
　　水出新市县东北又西南流注于沔实曰敖口又南迳石城西【郦注　新市县即今京山县境石城即今安陆府治汉水自宜城南流百七十里至府浊流齧决最为可虞明嘉靖末下滞上圯漂溺不可胜计】
　　又东南与臼水合【水经】
　　水出竟陵县东北耶屈山西流注于沔鲁定公四年吴师入郢昭王奔随济于成臼谓是水也又东过荆城东【郦注　竟陵县即今景陵县】
　　自荆城东南流迳当阳县之章山东【水经】
　　禹贡所谓内方山至于大别者也既滨带沔流寔会尚书之文矣【郦注　在今荆门州东北】
　　又东右会权口【水经】
　　水出章山东南流迳权城北古之权国也权水又东入于沔【郦注　荆门州东南有权城】
　　又东南与阳口合【水经】
　　水上承江陵县赤湖迳郢城南东北流谓之杨水又东北流白湖水注之又东北流得东赤湖水口又东入华容县又北迳竟陵县西又北注于沔谓之杨口中夏口也沔水又东得浐口其水承大浐马骨诸湖水周三四百里及其夏水来同渺若沧海洪涛巨浪萦连江沔故郭景纯江赋云其傍则有珠浐丹漅是也【郦注　阳水即杨水汉志漳水东至江陵入阳水阳水入沔是为阳口古之漳澨也】
　　又东南迳江夏云杜县中夏水从西来注之【水经】
　　即堵口也为中夏水县故防亭禹贡所谓云土梦作又故县取名焉县有云梦城城在东北【郦注　通典复州沔阳县有汉云杜县故城在县西北有夏水沔水今沔阳州南长夏河即夏水也自监利县流径州南四十里与潜江县分水又东北注于汉堵口今失其处盖为水所湮也汉水在州北一百里自潜江流入与景陵分水又东入汉川县界】
　　又东迳左桑【水经】
　　昔周昭王南征渡沔中流而没百姓佐王防事故曰佐防左桑字失体耳【郦注】
　　又东合巨亮水口【水经】
　　水北承亮河南达于沔【郦注】
　　又东得合驿口又东谓之横桑又东谓之郑潭又东得死沔【水经】
　　言昭王济自是死沔王尸岂逆流乎但千古芒昧难以昭知推其事似是而非矣【郦注】
　　又东与力口合【水经】
　　有溾水出竟陵郡新阳县西南河地山又东南流注宵城南又南入于沔水是曰力口【郦注　力口在今景陵县东南】
　　又东南涢水入焉【水经】
　　沔水又东迳沌水口水南通县之太白湖湖水东南通江又谓之沌口【郦注　元和志安陆县涢水故清发水也西北自随县流入注于沔今在汉阳县西北】
　　又东迳沌阳县北【水经】
　　处沌水之阳也又东迳林鄣故城北【郦注　今汉阳县西临嶂山下有沌阳废县林鄣故城在临嶂山上】
　　又南至江夏沙羡县北南入于江【水经】
　　庾仲邕曰夏口一曰沔口矣禹贡曰汉水南至大别入江左传定公四年吴师伐郢楚子常济汉而陈自小别至于大别京相璠春秋土地名曰大别汉东山名在安丰县南杜预释地曰二别近汉之名无缘乃在安丰也案地说言汉水东行触大别之陂南与江合则与尚书杜预相符但今不知所是矣【郦注　汉阳县本汉沙羡县地后汉末尝为沙羡县治东晋置沌阳县齐废隋改置汉阳唐沔州治宋为汉阳军江水在城东南汉水在城北三里元和志汉阳县汉水一名沔水西自防川县界流入汉口在县东亦曰夏口左谓之夏汭章懐太子注后汉书云汉水始欲出大江为夏口又为沔口实在江北孙权于江南筑城名为夏口而夏　之名移于江南沔水入江之口止谓之沔口或谓汉口夏口之名遂与汉口对立分据江之南北矣】
　　以今舆地言之汉水自均州北又东南迳光化县西南【光化襄阳府西北一百八十里水去县十五里】又东南迳谷城县东北【谷城在府西北一百二十里水去县二十五里】又东南迳襄阳县北【县为襄阳府治东南三十里汉水中有龙尾洲县志云汉水重浊与大河相似襄阳实当其冲为害最剧自唐以来皆筑隄绕城以防溃决】又东南迳宜城县东【宜城府东南一百二十里水去县四里】又南迳钟祥县西【钟祥为安陆府治】又南迳荆门州东【荆门府西九十里水去州一百二十里】又东南迳京山县西南【京山府东一百五十里】又东迳潜江县北【潜江府南少东二百十里水去县二十里】又东迳景陵县南【景陵府东南二百十里水去县五十里】又东迳沔阳州北【沔阳府西少东三百三十里水去县一百里州志云汉水由荆门州界折而东大小羣川咸滙焉势盛流浊浸淫荡决为患无已而潜江地居污下遂为众水之壑一望弥漫无复涯际汉水经其间重湖浩渺经流攴川不可辨也盖汉水为湖北之害而襄郢二州为甚潜江又承襄郢之委流当汉江曲折回合之处潴为大泽势不能免矣而景陵沔阳又潜江之委流也今沔阳四境唯湖陂连亘防数百里皆为汉水所滙盖汉水性曲往往十里九湾语曰劲莫如济曲莫如汉郢沔之间波流回荡自必猪为薮泽小民见填淤之利复从而隄防之为民牧者又不讲于节宣之宜防瀹之理岁月之间茍幸无事大水时至则委之洪涛中耳童承叙曰汉水至浊与江湖水合其流必澄故常填淤而沮泽之区因成沃壤民渐芟剔垦为阡陌又因其地之髙下修隄防以障之大者广轮数十里小者十余里谓之曰垸其不可隄者悉弃为莱芜昔时垸必有长统丁夫主修葺其后法久弊滋修不以时垸愈多水愈廹客堤愈髙主堤愈卑故水至不得寛缓湍怒迅激势必冲齧主隄先受其害客堤随之泛滥汹涌悉为巨浸矣】又东迳汉阳县北【县为汉阳府治水去县三里】又东至大别山折而南是为汉口经所谓过三澨至大别南入于江者也【隄防考云旧时汉水从黄金口入排沙口东北折抱牯牛洲至鵞公口又西南转北至郭师口对岸曰襄河口约长四十里然后下汉口成化初忽于排沙口下郭师口上直通一道约长十里汉水径从此下而故道遂淤今鱼利畧存不通舟楫俗呼为襄河以上流自襄阳来也按汉水夲东行触大别之陂而南囘入江今则自郭师口以上决而东迳大别山后入江非复古之夏汭矣】汉志云东汉水一名沔过江夏谓之夏水入江又云沮水南至沙羡南入江过郡五【武都汉中南阳南郡江夏】行四千里盖曲莫如汉故其所行有若是之逺也【禹贡锥指】
　　东汇泽为彭蠡【禹贡】
　　汇回也水东回为彭蠡大泽【孔氏】
　　彭蠡今鄱阳湖也纳江西饶信州诸水自南康军星子县东北至湖口县入江【书古文觧　彭蠡在今江西南昌府城东北一百五十里饶州府城西四十里南康府城东五里九江府城东九十里周回四百五十里浸四州之境】彭蠡之为泽寔在大江之南然以地势北高而南下故其入于江也反为江水所遏而不得遂因却而自潴以为是弥漫数十百里之大泽【朱子全书】
　　江汉之水相合而其流浸大于是东流于彭蠡大泽水既钟于彭蠡则有所回旋曲折不至于泛溢漂悍以冲突下流之势故东为北江入于海也盖先为之滙而后为之归也【尚书解】
　　叙汉江皆言东者主岷嶓居西而云非指曲折为文也【黄润玉书解】
　　三江相会而南不能以敌中北西来之势故中北遏南而南相与回旋而为一大泽者其来久矣今禹夲其所由有泽之因故归之于漾而为之言曰东滙泽为彭蠡而于江亦曰会于滙耳其实彭蠡一泽三江之水为之也说者未有明此义【禹贡集解】
　　江汉二水势均力敌皆能自达于海者也故禹贡虽纪其合流仍各见其首尾纪其合流故于汉水言南入于江江汉朝宗于海各见其首尾故于汉水言东滙泽为彭蠡东为北江入于海于江水则言东迤北会为滙东为中江入于海　彭蠡固江汉之所滙者也今春月江水暴涨则滙而入湖盖江流浩渺而其下束以小孤山水道狭甚其势不得不逆流而入此泽故有舟湖口无风而一夕达鄱阳之安仁者问其故乃舟乗逆流行甚迅速犹随潮而上者也故江水之滙众所共知今乃疑之顾弗深考耳且谓汉自大别入江合流已七百余里安能复识其滙泽者为汉水邪亦可谓胶固之甚者矣夫单叙汉水源流则其势不得不以汉水为主但既云南入江则东滙泽为彭蠡即江汉共滙可知矣不成曰南入于江东与江共滙泽为彭蠡然后为明白耶又谓彭蠡在大江之南当曰南滙不当曰东滙滙既在南则当曰北为北江不当曰东为北江其论南北反戾防为可笑盖江汉两水皆发源西蜀而东流入海独汉水到大别入江则折而南流与江相合仍旧东流而滙为彭蠡又东流为北江以入海其东西南北以天下大势论不主一江南北而言也今若欲改云南滙彭蠡则是南流入江之后又南滙彭蠡则汉水当逆流向洞庭矣滙泽之后不云东为北江而云北为北江则汉水又当决破安庆横入淮河矣【王充耘读书管见】
　　赣水出豫章南野县西北过赣县东【水经】
　　山海经曰赣水出聂都山东北流注于江入彭泽西也班固称南野县彭水所发东入湖汉水庾仲初谓大庾峤水北入豫章注于江者也地理志曰豫章水出赣县西南而北入江盖控引众流总成一川虽称谓有殊言归一水矣故后汉郡国志曰赣有豫章水雷次宗云似因此水为其地名虽十川均流而此源最逺故独受名焉豫章水导源东北流迳南野县北赣川石岨水急行难倾波委注六十余里迳赣县东右会湖汉水水出雩都县西北流迳金鸡石又西北迳赣县东西入豫章水【郦注　今按次宗豫章记十川者赣庐牵淦盱浊余鄱僚循也此源谓赣水也赣即豫章湖汉牵即南水浊当作蜀循当作修淦潦则汉志所无郦元悉从雷记聂都山在南安府崇义县西南六十里王象之曰章水所经非所出也府志云章水出湖广郴州南三十六里黄岑山自宜章县流入崇义县界经聂都山汉志谓之彭水是知彭豫章实一水在南壄为彭行至赣为豫章犹禹贡嶓冢导漾东流为汉导沇水东流为济随地而异名也刘澄之云赣县东南有章水西有贡水县治二水之间二水合赣字因以名县郦元非之然近世皆宗其说以豫章为章水湖汉为贡水二水合流自县至万安县凡十八滩唯黄公滩最险俗误称惶恐滩】
　　又西北过庐陵县西【水经】
　　十三州志称庐水西出长沙安成县吴宝鼎中立以为安城郡东至庐陵入湖汉水也【郦注　此汉庐陵县也故城在今吉安府泰和县北三十里】
　　又东北过石阳县西【水经】
　　汉和帝永平九年分庐陵立汉献帝初平二年吴长沙桓王立庐陵郡治此豫章水又迳其郡南【郦注今庐陵县北六十里有石阳故城】
　　又东北过汉平县南又东北过新淦县西【水经】
　　牵水西出宜春县东迳吴平县又东迳新淦县而注于豫章水湖汉及赣并通称也又淦水出其县下注于赣水【郦注　汉志新淦县注应劭曰淦水所出西入湖汉师古曰淦音绀又古含反今临江府清江县东六十里有新淦故城汉平县即今新喻县宜春县即今袁州府治吴平县即今新喻县】
　　又北过南昌县西【水经】
　　盱水出南城县西北流迳南昌县南西注赣水又有浊水注之水出康乐县故阳乐也浊水又东迳望蔡县建成县又东至南昌县东流入于赣水赣水又北迳南昌县城西秦以为庐江南部汉髙祖六年始命灌婴以为豫章郡治此王莽更名县曰宜善郡曰九江焉刘歆云湖汉等九水入彭蠡故言九江矣建安中更名西安晋又名为豫章城之南门曰松阳门门内有樟树高七丈五尺大二十五围枝叶扶苏垂荫数亩汉官仪曰豫章郡树生庭中故以名郡矣赣水又迳郡北为津步水之西岸有盘石谓之石头津步之处也西行二十里曰散原山北五六里有风雨池东太湖十里二百二十六歩北与城齐南縁回折至南塘水通大江増减与江水同汉永元中太守张躬筑塘以通南路兼遏此水冬夏不増减水至清深鱼甚肥美每于夏月江水溢塘而过民居多被水害宋景平元年太守蔡君西起隄开塘为水门水盛则闭之内多则泄之自是居民少患矣又北迳龙沙西沙甚洁白髙峻而陁有龙形连亘五里中旧俗九月九日升髙处也又北迳椒丘城下又北迳鄡阳县余水注之水东出余汗县余水北至鄡阳县注赣水赣水又与鄱水合水出鄱阳县东西迳其县南又西注于赣又有僚水入焉其水导源建昌县又经海昏县谓之上僚水又谓之海昏江分为二水县东津上有亭为津渡之要其水东北迳昌邑而东出豫章大江谓之慨口其一水枝分别注入于循水也【郦注　今瑞州府新昌县东有康乐故城本汉建成县地今鄱阳县西北一百二十里有鄡阳故城鄡音口尧反今南康府建昌县西六十里有昌邑城豫章大江谓赣水非浔阳江也南昌即今南昌府治余汗县即今余干县海昏县今奉新武宁二县境】
　　又北过彭泽县西【水经】
　　循水出艾县东北迳永循县又东北注赣水其水总纳十川同凑一渎俱注于彭蠡也【郦注　彭泽即今彭泽艾县即今宁县西境今南康府安义县西南四十里有永循废县汉志循水东北至彭泽入湖汉行六百六十里】
　　北入于江【水经】
　　大江南赣水总纳洪流东西四十里而清潭逺涨緑波凝净而会注于江川【郦注】
　　以今舆地言之赣水自湖广郴州宜章县流入江西崇义县界歴上犹南康【并属南安府】赣县【赣州府治】万安泰和庐陵吉水永丰【并属吉安府】峡江新淦清江【并属临江府】丰城至南昌入彭蠡湖【并属南昌府】又北歴星子都昌【并属南康府】徳化湖口【并属九江府】注于大江春夏时彭蠡浩荡无涯及乎霜降水涸则赣川如带而已此水自昔有南江之称郑康成说三江云右会彭蠡为南江南史王僧辩传陈霸先自岭南起兵讨侯景出南江行至湓口胡三省云赣水谓之南江唐张九龄都督洪州有望南江入始兴郡路诗又自豫章南还江上作云归去南江水磷磷见厎清豫章水之为南江其来已久非宋人臆说也【禹贡锥指】
　　沔水与江合流又东过彭蠡泽【水经】
　　尚书禹贡滙泽也汉与江鬭转东成其泽矣【郦注】
　　又东北出居巢县南【水经】
　　古巢国也江水自濡须口又东左会栅口水遵巢湖东迳乌上城北又东迳附农山北又东左会清谿水又东左会白石山水又东南积而为窦湖湖水东出谓之窦湖口栅水又东南迳高江产城又北委折蒲浦出焉栅水又东南流注于大江谓之栅口水【郦注秦置居巢县即今庐州府之无为州巢县界也】
　　又东过牛渚县南又东至石城县【水经】
　　经所谓石城县者即宣城郡之石城县也牛渚在姑熟乌江两县界中也于石城东北减五百许里安得迳牛渚而方界石城也盖经之谬误也【郦注　汉置石城县今江南池州府贵池县是也姑熟今太平府当涂县乌江在今和州盖江水先经无为州然后至和州境也水经此后一徃多误故置不录】
　　东为北江入于海【禹贡】
　　自湖口以东江滙固同流矣而有北江中江之号者以今江西言之谓之北江荆扬言之为中江也大江过湖口东行至通州海门县入海尚数千里禹贡止于滙者扬州无江患也【书古文训】
　　汉既入江与江混为一水而又曰东为北江入于海有似别为一水然何也盖汉水源逺流大可亚于江两相匹配其他小水入大水之例不同故于荆州言朝宗于海必以江汉并称盖曰江之入海非独江水实兼汉水江固为江汉亦为江也故汉得分江之名而为北江记其入海者着其为渎也三渎皆自为一渎惟江与汉共为一渎导水九条始之以三水终之以二水而中间记四渎其一河一渎也其二汉与江一渎也其三济渎其四淮渎河渎非无他水入之然皆小水入大水故河得以大并小而专为渎江汉势体均敌二水合流所以如此其大不以汉附于江而冺其入海之实故于汉于江并言入海而同为渎也若汉不为渎则东为北江入于海七字衍文而其序当殿导洛之后矣【书纂言】
　　禹贡于嶓冢导漾之下则曰南入于江东滙泽为彭蠡东为北江入于海于岷山导江之下则曰东迤北会为滙东为中江入于海此二条者朱子及九峯蔡氏皆以彭蠡乃江西诸水所潴固无仰于江汉之所滙而江汉二水并持东下又不见所谓北江中江者执是以疑经之误其说甚备愚尝亲歴其地细观其说而以经文证之乃知经文无误二先生之说皆过论也夫滙本训回乃下流泛溢他水势不能泄于是回旋渟蓄潴而为泽之谓也今春夏之间江汉水涨则彭蠡之水郁不得流而逆注倒积漭为巨浸茫然数百余里无复畔岸其滙为泽盖如此虽无仰于江汉之所入然是因其下流牣故湖水壅阏沮抑而不能出方能成其泽尔非谓江汉之水截入泽内而为滙也若其截入为泽则但如他条曰至曰入可也何必变文言滙哉此东滙泽为彭蠡东迤北会为滙本无误矣汉水不言会者为江水所隔与彭蠡不相接也江水不言彭蠡者与汉互见也逮夫二水渐消则彭蠡之水溢出大江循南岸而行与二水颉颃趋海所谓其北则江汉之浊流其南则鄱阳是矣第江水濬发最在上流其次则汉水自北岸而入又其次则彭蠡之水自南岸而入三水并持东下则江为中江汉为北江而彭蠡之水入江并流为南江者不言可知非谓分支各派判然殊途为二江也此东为北江东为中江入于海亦无误也而理明义精如我朱子九峯又其髙弟乃皆不能无疑于斯何与况经文简奥其言南入于江东滙为泽盖亦无逺不包而曰南曰东与今水道屈折迤逦势正相符今却又云经文自有谬处与今水道全然不合不可强解此不可晓也又按江水自东陵而下汉水自汉阳而下其势皆渐趋东北湖口为江汉所滙之处正在东陵汉阳东北与经文亦合今却又云于汉水则宜改曰南滙彭蠡于导江则宜改曰南会于滙此又不可晓也若夫所谓横截南入于鄱阳又横截而北流为九江又谓至此而后一先一后以入于彭蠡既滙之后又复循次而出以为二江此自说者之误非经文之误也盖经意以为汉虽入江而自循北岸以达于海不可冺灭故有东滙北江入海之文朱子偶未之思以为二水既合则有江无汉故既疑其误而复有取于郑樵之说以为东滙泽为彭蠡东为北江入于海二句宜衍蔡氏笃信朱子不复别求其说遂再立论以疑经皆非也或曰南之有江犹北之有河皆大水也然渭水洛水皆入于河不言中河北河安知中江北江之说不为误乎是不然河源逺出闷磨黎山自积石龙门而下气势雄猛流波汹洽而洛渭二水近出鸟鼠同穴熊耳诸山不数百里遂达于河防不能见安得与河为敌若夫江源出于嶓冢既不相逺而其通流之地大小虽殊终不相揜则汉虽入江犹得各纪其为滙为江入海之实夫岂过乎河可以包渭洛而江不得以包汉故于兖州则曰九河既道不兼渭洛而言荆州则曰江汉朝宗于海对举二水而并言之禹贡之立义精矣呜呼经赖真儒而明禹贡有朱子及蔡氏者为之辨析其义犹晦信乎说难矣【张吉禹贡疑误辩】汉既入江所行与江同道故于导江下释之【禹贡锥指】


　　行水金鉴巻七十三
　　钦定四库全书
　　行水金鉴巻七十四
　　江南按察使傅泽洪撰
　　江水
　　岷山导江东别为沱【禹贡】
　　岷山江所出在梁州沱江别名【孔氏传】
　　汉地理志云南郡支江县江沱在西此荆州之沱也蜀郡郫县江沱在西此梁州之沱也盖自江水溢出别为支派者皆名为沱故梁荆二州皆有沱也此言东别为沱接于岷山导江之下则自江水始出而别流者也意其指梁州之沱也【尚书全觧】
　　易氏曰岷山汉志在蜀郡湔氐道西徼外考唐志岷山近在茂州而江源逺出西徼松州交川县古西羌地江源镇在县西北三十里江南流二百四十里至冀州冀水县二百歩又六十里至茂州汶山县汶山即岷山禹导江始此又经蜀州之青城县彭州之导江县后以二县治永康军又三百七十里至成都县南七里县有沱江镇以沱水名即东别为沱者也【书纂言　四川总志成都县附郭沱江一在新繁治西北一十五里源出岷江禹贡岷山导江东别为沱即此一在灌县南一十五里俱流入府界】
　　旧说江出岷山在今茂州汶山县发源不一而亦甚微水经注曰其源若瓮口可以滥觞四川总志曰岷山在茂羌之列鵞村一名鸿蒙即陇山之南首故称陇蜀又名沃焦山江水所出水利志曰蜀诸水咸出岷江江源在羌地之列鵞村名羊膊岭者分为二派一西南流为大渡河一正南入溢村至石纽过汶川歴今灌县境又有湔水出焉灌之上流西北十数里有水出尤溪口又数十里有水出白沙口同会于灌经灌西南流者为之南江即禹所导岷江正流江源志曰岷江发源于临洮之朩塔山山顶分东西流由甘松岭八百里至漳腊其水渐大复经防刀湾达松潘于下水闗入红花屯达垒溪至穆肃堡黑水从南合之入深沟经茂州南至于威汶转银岭合草坡河至蚕岩入灌口分道而下由威至玉垒山为玊轮江至汶为皂江至灌为沫江一云洮河发源岷山北流入陜为临洮府南入川为大川之祖范成大曰江源自西戎中来由岷山涧壑出而会于都江世云江出岷山者自中国所见言之也陆游曰常登嶓冢之山有泉防防出山间是为汉水之源事与经合及西游岷山欲穷江源而不可得盖自蜀境之西大川广谷谽谺起复西南走蛮箐中皆岷山也则江所从来尤荒逺难知履按云南志谓金沙江之源出于吐蕃之犁石南流渐广至于武定之金沙廵司经丽江鹤庆又东过四川之会州建昌等卫以达于马湖叙南然后合于大江趋于荆吴又缅甸宣慰司志谓其地势广衍有金沙江阔五里水势甚盛缅人恃以为险其源之逺且大也明矣何为言江源者止于岷山耶盖江出犁石即昆仑之南河出朶甘思即昆仑之西二源实前人所未详也【方中履古今释疑】
　　川西自岷峨北流为洮入黄河南流入川为大江此知岷峨总是一山只横障西南二处为异耳今江水果随岷峨至嘉眉直下中间如嶲州之大渡沫水夹江之青衣犍为之汉水无不凑集至嘉定为一都聚合之禹贡岷山导江一语地势惬合【蒋鸣玊汉水记考】岷山广逺江水所出必有定处近世无能穷其源者隋经籍志有寻江源记一巻今不传未知其说云何据汉志言江水出湔氐道西徼外则当以郦注所引益州记为正自晋以下说江源者皆云出羊膊岭与益州记同羊膊岭一名铁豹岭按益州记江水源自羊膊岭东南下二百余里至西陵又南下二百四十里至汶山故郡即今茂州是也然则江源在茂州之西北去州四百四十余里亦可谓逺矣而范至能陆务观乃云江源出西戎不可穷极盖以唐人言江源自松州甘松岭始【元和志松州治嘉成县南至翼州一百八十里甘松岭在县西南十五里交川县北至州三十四里江源镇在县西北三十里】而当时又有谓羊膊岭在茂州列鵞村者其地太近故为是说非谓江源更在羊膊之外也近志引江源记云岷江发源于临洮木墖山山顶分东西流南流八百里经甘松岭又南经漳腊堡西其水渐大复经防刀湾达松潘下水闗临洮今陜西洮州卫也在松潘之东北江源果此则又自东北而来与氐道西徼外之岷山相去悬絶为此说者盖因隋志云岷山在临洮郡临洮县括地志云岷山在岷州溢乐县见有一水自木塔山来入江者遂以为江水发源彼中明与汉志相背无稽之言不可从也　古今言岷山者凡四处一在今四川松潘卫卫东南去布政司七百六十里史记作汶山封禅书云自华以西名山七有渎山蜀之汶山也汉书地理志云岷山在湔氐道西徼外江水所出蜀志秦宓曰蜀有汶阜之山江出其腹华阳国志云岷山一名沃焦山其跗曰羊膊江水所出任豫益州记云大江泉源始发羊膊岭下东南下百余里至白马岭而歴天彭阙水经注云岷山在蜀郡氐道县即渎山也又谓汶阜山在徼外江水所导隋志汶山在汶山郡左封县【唐悉州治东至翼州一百九十里今叠溪营西有废翼州】此皆谓在松潘者也一在今成都府之茂州州本冉駹国汉以其地置汶山郡治汶江县晋改曰广阳隋又改曰汶山山海经注云岷山在广阳县水经注云汶水出汶江道徼外防山玉轮坂下元和志云汶山县有汶山即岷山去青城山百里天色晴明望见成都即陇山之南首张栻西岳碑云岷山在茂州列鵞村其跗曰羊膊也舆地广记云岷山在汶山县西北俗谓之铁豹岭王氏地理通释云太渡河一名羊山江源出铁豹岭岭即羊膊之异名也此皆谓在茂州者也一在成都府之灌县县夲汉緜虒郫江原三县地周武帝分江源置青城县因山为名元和志云青城山在蜀州青城县西北三十二里杜光庭成都记云岷山连峯接岫千里不絶灌县青城山乃其第一峯也县志云汶山在县北三十里盖即青城矣一在今陜西岷州卫卫本汉陇西郡地西魏置溢乐县今卫治即其故城括地志云岷山在岷州溢乐县南连緜至蜀几二千里皆名岷山元和志云山在溢乐县南一里此皆谓在岷州卫者也然则岷山最大志家各就其所在言之陆游曰自蜀郡之西大山广谷谽谺起伏西南走蛮箐中皆岷山也薛季宣曰今自岷洮松疉以南其大山峻岭班班可考者皆岷山之随地立名者耳此说是也观汉志云山在徼外则固不可以湔氐一县限之矣大抵岷山北起于溢乐实跨古雍州之境而南则讫于青城緜地千余里与太行伯仲或专指在松潘亦非笃论然大江所出则必直氐道西徼外者也沱谓梁之郫江荆之夷水也东别为沱者谓江水东流而别为沱以大势言之江自梁而荆皆东也传云江东南流沱东行非是正义云以上云浮于江沱潜汉其次自南而北江在沱南知江东南流而沱东行是专以荆州之沱释傅也蔡传云沱江之别流于梁者则又遗却荆州之沱东至于澧相去不太阔絶乎唯林氏兼二州言之确不可易【禹贡锥指梁州之沱尔雅音义云沱水自蜀郡都安县湔山与江别而东流地理志禹贡江沱在蜀郡郫县西东入大江此即今之郫江尔雅所谓沱也今成都府灌县东有都安故城诗召南曰江有沱荆州之沱也一在江北寰宇记江自枝江县百里洲首受别北为内江者是一在江南水经注夷水出鱼复县江至夷道县北东入江者是今湖广荆州府宜都县西有夷道故城】
　　岷山在蜀郡氐道县大江所出东南过其县北【水经】岷山即渎山也水曰渎水矣益州记曰大江泉源即今所闻始发羊膊岭下縁崖散漫小大百数殆未滥觞矣东南下百余里至白马岭而歴天彭阙亦谓之为天谷也秦昭王以李氷为蜀守氷见氐道县有天彭山两山相对其形如阙谓之天彭门亦曰天彭阙江水自此已上至微弱所谓发源滥觞者也汉延平中岷山崩壅江水三日不流【郦注　氐道即湔氐道蜀汉曰氐道晋改名升迁今四川松潘卫治是也通典彭州导江县西有天彭阙两山相对如阙州名取此导江即今灌县西北去松潘六百余里非益州记之所谓天彭阙也】
　　江水自天彭阙东迳汶闗而歴氐道县北【水经】
　　汉武帝分蜀郡北部置汶山郡以统之县本秦置后为升迁县也益州记曰自白马岭囬行二千余里至龙涸又八十里至西陵县又南下六十里至石镜又六十余里而至北部始百许步又西百二十余里至汶山故郡乃广二百余步又西南百八十里至湿坂江稍大矣故其精则井络纒曜江汉昞灵河图括地象曰岷山之精上为井络帝以会昌神以建福故书曰岷山导江泉流深逺盛为四渎之首广雅曰江贡也风俗通曰出珍物可贡献释名曰江共也小水流入其中所公共也东北百四十里崃山中江所出东注于大江又东百五十里曰崌山北江所出东注于大江江水又迳汶江道汶出徼外防山西玊轮坂下而南行又东迳其县而东注于大江故苏代告楚曰蜀地之甲浮船于汶乗夏水而下江五日而至郢谓是水也【郦注　升迁县后魏时陷于吐谷浑周天和元年改置龙涸郡嘉诚县龙涸亦曰龙鹤华阳国志云蜀时以汶山险要自汶江龙鹤冉防白马匡明皆置戌守元和志雪山在松州嘉诚县东八十里春夏常有积雪甘松岭在县西南十五里龙凅故城俗名防浑城在翼州衞山县北十一里城之北境旧为吐谷浑所居故曰防浑笮桥在县北三十七里架北江水元和志翼水县北至翼州六十里石镜山在县东南九里大江水经县西二百步汶江为蜀郡北部都尉治故谓之北部汉元鼎六年以冉防地置汶山郡治汶江县地节三年郡废县属蜀郡建安中先主定蜀复分置汶山郡治汶江县今茂州是也其故城在州北三里晋移郡于緜虒县界改汶江曰广阳属焉在今州南二百里故谓汉所置曰汶山故郡即宣帝所废为蜀郡北部也隋改广阳曰汶山县复置汶山郡元和志云有汶山即岷山去青城百里元和志湿坂在茂州汶川县南一百三十七里岭上树木森沉尝有水滴未尝暂燥故曰湿坂汶水亦名玉轮江方舆胜览云在汶川县北三里玉垒山元和志云在汶川县东北四里也县北去茂州百里本汉緜虒县地今为保县】
　　又有湔水入焉【水经】
　　水出緜道亦曰绵虒县之玊垒山吕忱云一曰半浣水也下注江【郦注　地理志蜀郡緜虒县玊垒山湔水所出緜虒即今成都府汶川县】
　　又东别为沱【水经】
　　郭景纯所谓玊垒作东别之标者也渡江有笮桥【郦注】
　　又歴都安县【水经】
　　李氷作大堰于此堰于江作塴塴有左右口谓之湔塴江入郫江捡江以行舟益州记曰江至都安堰其右捡其左流遂东郫江之右也因山頺水坐致竹朩以溉诸郡蜀人旱则借以为溉雨则不遏其流故记曰水旱从人不知饥馑沃野千里世号陆海谓之天府也诸葛亮北征以此堰农本国之所资以征丁千二百人主防之有堰官江水又迳临邛县县有火井盐水昏夜之时光兴上照又迳江乡县江水出焉又东北迳郫县又东迳成都县县有二江双流郡下故子云蜀都赋曰两江珥其前者也风俗通曰秦昭王使李氷为蜀守开成都两江溉田万顷两江有七桥直西门郫江冲里桥西南石牛门曰市桥吴汉入蜀自广都令轻骑先往焚之桥下谓之石犀渊李氷昔作石犀五头以厌水精穿石犀渠于南江命之曰犀牛里后转犀牛二头在府中一头在市桥一头沉之于渊也大城南门曰江桥桥南曰万里桥西上曰夸桥下曰莋桥南岸道东有文学始文翁为蜀守立讲堂作石室于南城后学堂火后守更增二石室后州学夺郡学移夸里道西故锦官也言锦工织锦则濯之江流而锦至鲜明濯以沱江则锦色弱矣遂命之为锦里也江北则左对繁田文翁又穿湔防以溉灌繁田一千七百顷又东絶绵洛迳五城界至广都北岸南入于江谓之五城水口斯为北江水又东至南安为碧玊津故左思云东越玊津也【郦注　都安本汉緜虒郫江原三县也蜀汉分置都安县属汶山郡唐改导江属成都府明为灌县都安故城在县东都安堰在县西华阳国志曰李氷壅江作塴穿郫江捡江别支流双过郡下以行舟船盖以郫捡为二江捡江即任豫之所谓流江也又有揵尾堰元和志云在导江县西南二十五里李氷作之以防江决破竹为笼圆径三尺长十丈以石实中累而壅水临邛县汉属蜀郡今卭州是江乡今为崇庆州汉志江乡县水首受江南至武阳入江武阳今眉州及新津仁夀井研三县地故郫城元和志在县北五十步成都故城即今县治蜀王开明故都也秦置成都县旧有大城少城罗城羊马城汉蜀郡有广都县其故城在今成都县东南新津县东北繁繁县之田今为新繁也】
　　又东南过犍为武阳县青衣水沫水从西南来合而注之【水经】
　　县故大夜郎国汉武帝开道置以为县有江入焉出江乡县首受大江东南流至武阳县注于江县下注上旧有大桥广一里半谓之安汉桥水盛嵗壊民苦治功后太守李严凿大杜山寻江通道此桥遂废县有赤水下注江此县借江为大堰开六水门用灌郡下北山江水又与文井江会李氷所导也文井水又东迳江都县县滨文井江江上有长堤堤跨四十里有朱亭又东至武阳县天社山下入江江水自武阳东至彭亡聚曰外水又东南迳南安县西有熊耳峡连山竞险接岭争髙有滩名垒坻亦曰盐溉李氷所平也县治青衣江会衿带二水矣即蜀王开明故治也县南有峨眉山有蒙水即大渡水也水发蒙溪东南流与涐水合南至南安入大渡水大渡水又东入江【郦注　犍为郡有南安县今嘉定州及夹江犍为洪雅等县皆其地武阳己见前水经青衣水出青衣县西防山东与沫水合也至犍为南安县入于江沫水出广柔徼外东南过旄牛县北又东至越嶲灵道县出蒙山南东北与青衣水合东入于江】
　　又东南过僰道县北若水淹水合从西来注之又东注水北流注【水经　注水疑误北流注下当有之字】
　　县本僰人居之地理风俗记曰夷中最仁有人道故字从人秦纪谓僰僮之富者也汉武帝感相如之言使县令南通僰道费功无成唐蒙南入斩之乃凿石开阁以通南中迄于建宁二千余里山道广丈余深三四丈其錾之迹犹存江中崖峻岨险不可穿凿李氷乃积薪烧之故其处悬岩犹有赤白黄五色焉【郦注　僰道属揵为部今为宜宾县叙州府治水经若水出蜀郡旄牛徼外东南至故闗为若水也南过越嶲卭都县西直南至会无县淹水东南流注之又东北至朱提县西为泸江水又东北至僰道县入于江淹水出越嶲遂久县徼外东南蜻蛉县又东过姑复县南东入于若水】
　　又与符里水合【水经】
　　水出宁州南广郡南广县县故犍为之属县也导源汾闗山北流有大步水注之出南广县北流至符里水又北迳僰道入江谓之南广口【郦注　故符县在今叙州府合江县西】
　　又东过江阳县南洛水从三危山东过广魏洛县南东南注之【水经】
　　洛水出洛县漳山南迳洛县故城南广汉郡治也又南迳新都县蜀有三都谓成都广都此其一焉与緜水合水西出緜竹县又与湔水合亦谓之郫江也又迳犍为牛鞞水又东迳资中县又迳安汉县谓之绵水也自上诸县咸以溉灌故语曰绵洛为没沃也绵水至江阳县方山下入江谓之绵水口曰中江江阳县枕带双流据江洛会也【郦注　江阳属犍为郡今叙州府富顺县及泸州纳溪江安皆其地汉志广汉郡雒县章山雒水所出南至新都北入湔緜竹县紫岩山緜水所出东至新都北入雒緜洛会湔以湔为主故緜虒县下云湔水东南至江阳入江过郡三行千八百九十里郦注言湔水至广都北岸入江盖特其枝津相通耳正流则固合绵洛至江阳入江也湔水与郫江通波故曰緜洛与湔水合亦谓之郫江四川总志新都县在成都府北六十五里本汉旧县属汉广郡后置新都郡治雒县雒县即今汉州资中即今资县内江地安汉县在今富顺县界】
　　迳安汉县北【水经】
　　县虽廹山川土地特美蚕鱼盐家有焉江阳郡治也故犍为岐江都尉建安十八年刘璋立【郦注】
　　东迳樊石滩又迳大附滩【水经】
　　频歴二险也【郦注】
　　又东过符县北邪东南鳛部水从符闗东北注之【水经汉志有邪龙县】
　　县故巴夷之地汉武帝建初六年以唐蒙为中郎将从万人出巴符闗者也其鳛部之水所未闻矣或是水之殊目非所究也【郦注　故符县在今叙州府合江县西】
　　又东北至巴郡江州县东强水涪水汉水白水宕渠水五水合南流注之【水经】
　　强水即羌水也宕渠水即潜水渝水矣巴水出晋昌郡宣汉县巴岭山西南流歴巴中迳巴郡故城南西南入江庾仲邕所谓江州县对二水口右则涪内水左则蜀外水即是水也江州县故巴子之都也秦置巴郡汉初平元年分巴为三郡于江州则永宁郡治也【郦注　江州即今巴县江津綦江二县亦其地水经羌水出羌中参谷又东南至广魏白水县与汉水合又东南过巴郡阆中县又南至垫江县东南入于江涪水出广魏涪县西北南至小广魏与梓潼合梓潼水出其县北界西南入于涪又西南至小广魏县南入于垫江垫江今合州也汉水即嘉陵水巴水一名北水其下流为宕渠水水经潜水出巴郡宕渠县注潜水盖汉水支分潜出故受其称刘澄之称白水入潜然白水与羌水合入汉是犹汉水也县以延中分巴立宕渠郡盖古賨国也今有賨城县有渝水夹水上下皆賨民所居又水经白水出朝阳县西注云盖邑郭沦移川渠状改故名旧遗称在今也】
　　又东至枳县西延江从牂牁郡北流西屈注之【水经】东迳阳闗巴子梁江之两岸犹有梁处巴之三闗斯为一也江水又东右迳黄葛峡又左迳明月峡东至梨乡歴鸡鸣峡江之南岸有枳县治华阳记曰枳县在江州巴郡东四百里治涪陵水会庾仲邕所谓有别江出武陵者也水乃延江之枝津分水北注迳涪陵入江故亦云涪陵水也江水又东迳涪陵故郡北又东迳汉平二百余里左自涪陵东出百余里而屇于积石东为桐柱滩【郦注　阳闗在今巴县东汉枳县属巴郡今重庆之涪州及长寿酆都二县皆其地涪陵亦属巴郡今黔州彭水武隆三县是也水经延江水出犍为南广县又东至牂牁鄨县东屈北流至巴郡涪陵县注更始水又东南至武陵西阳县入于酉水酉水东南至沅陵县入于沅沅水见后】
　　又迳东望峡东歴平都【水经】
　　峡对丰民洲旧巴子别都也华阳记曰巴子虽都江平州又治平都即此处【郦注　后汉析枳县地置平都县今重庆府酆都是也】
　　又迳虎防滩【水经】
　　滩水广大夏断行旅【郦注　今忠州西二里有石梁亘三十余丈横截江中俗呼倒防滩即此】
　　又东迳临江县南【水经】
　　华阳记曰县在枳东四百里东接朐忍县【郦注　汉临江属巴郡今为忠州及垫江县朐忍汉县属巴郡朐音劬今夔州府云阳万县开县梁山地忍汉书作防】
　　又东得黄华水口【水经】
　　江浦也【郦注】
　　左迳石城南【水经】
　　庾仲邕曰临江至石城黄华口一百里【郦注】
　　又东至平洲【水经】
　　洲上多居民【郦注】
　　又东迳壤涂而歴和滩又东迳界坛【水经】
　　是地巴东之西界益州之东境故得是名【郦注】
　　又东右得将谿口【水经】
　　华阳记曰朐忍县出灵龟自此谿也【郦注】
　　又东会南北集渠【水经】
　　二谿水涪陵县界谓之于阳谿谿水北流注于江谓之南集渠口亦曰于阳谿口又南一百里入朐忍县南入于江谓之北集渠口别名班口又曰分水口【郦注】
　　又右迳池谿口【水经】
　　盖江汜决入也【郦注】
　　又东迳石龙【水经】
　　水至于博阳二村之间有盘石广四百丈长六里而复殆于岨塞江川夏没冬出基亘通渚【郦江】
　　又东迳羊肠虎臂滩【水经】
　　杨亮为益州至此舟覆惩其波澜蜀人至今犹名之曰使君滩【郦江】
　　又东彭水注之【水经】
　　水出巴渠羣獠中东南流迳汉丰县东而西注彭谿谓之清水口彭谿又入迳朐忍县西六十里南流至于江谓之彭谿口【郦注　汉丰县即今夔州府开县朐忍见前】
　　又东右迳朐忍县故城南【水经】
　　常璩曰县在巴东郡西二百九十里县治故城跨其山坂南临大江江南岸有方山枕侧江濆【郦注】
　　又东迳瞿巫滩【水经】
　　即下瞿滩也乂谓之博望滩左则汤谿水注之水源出县六百余里上庸界南流歴其县翼带盐井一百所巴川资以自给粒大者方寸中央隆起形如张伞故因名之曰伞子盐有不成者形亦必方异于常盐矣汤谿下与檀谿水合上承巴渠水巴渠南歴檀井谿之檀井水下入汤水汤水又南入于江名曰汤口【郦注】
　　又迳东阳滩【水经】
　　常璩曰水道有东阳下瞿数滩山有大小石城灵寿朩及橘圃也【郦注】
　　又迳鱼复县之故陵又东为落牛滩迳故陵北【水经】江侧有六大坟庾仲邕曰楚都丹阳所葬亦犹枳之巴陵矣故以故陵为名【郦注　鱼复汉县属巴郡今为奉节县故陵在县西接云阳县界界北三里有赤甲城即故城也】
　　又右迳夜清而东歴朝阳道口又东左迳新市里南【水经】常璩曰巴旧立市于江上今新市里是也【郦注】
　　又东右合阳元水口【水经】
　　水口出阳县西南高阳山东东北流迳其县南丙水注之水发县东南柏枝山山下有丙穴穴中有嘉鱼亦襃汉丙穴之也其水北流入髙阳谿谿水又东北流注于江谓之阳元水口【郦注　阳县在今奉节县界】
　　又东迳南乡峡东迳永安宫南【水经】
　　昭烈终诸葛亮受遗处其间平地可二十许里江山迥阔入峡所无【郦注　永安宫城即今奉节县治】
　　又东迳诸葛亮图垒南【水经】
　　石碛平旷望兼川陆有亮所造八阵图东跨故里皆累细石为之自垒西去聚石八行行间相去二丈因曰八阵既成自今行师庶不覆败皆图兵势行蔵之权自后深识者所不能了【郦注　今奉节县南有八阵图碛】
　　又东南迳赤岬西【水经】
　　是公孙述所造因山据势周回七里一百四十步东高二百丈西北高一千丈南连基白帝山甚高大不生树朩其土悉赤土人云如人袒胛故谓之赤岬山【郦注　赤岬一作赤甲在奉节县东十五里】
　　又东迳鱼复县故城南【水经】
　　故鱼国也地理志江闗都尉治公孙述名之为白帝章武二年蜀汉改白帝为永安巴东郡治也白帝城周回二百八十歩北縁马岭接赤岬山西南临大江阚之目江中有孤石为淫预石冬出水二十余丈夏则没亦有裁出矣县有夷谿即狼山清江也经所谓夷水出焉【郦注　白帝山在县东元和志云即州城所据与赤岬山相接】











　　行水金鉴巻七十四
　　钦定四库全书
　　行水金鉴巻七十五
　　江南按察使傅泽洪撰
　　江水
　　又东迳广谿峡【水经】
　　斯乃三峡之首也其间三十里頺岩倚朩厥势殆交北岸山上有神渊渊北有白盐崖髙可千余丈俯临神渊土人见其髙白因名之天旱燃朩岸上推其灰烬下秽渊中寻则降雨峡中有瞿塘黄龙二滩夏水回复沿泝所忌盖自昔禹凿以通江郭景纯所谓巴东之峡夏后疏凿者又东出江闗入南郡界【郦注白盐山在奉节县东隔江十里又东有黄龙滩虎须滩后汉岑彭传注江闗旧在赤甲城后移在江南岸对白帝城在今鱼复县南】
　　自闗东迳弱闗捍闗【水经】
　　捍闗廪君浮夷水所置也弱闗在建平秭归界昔巴楚数相攻伐借险置闗以相防捍秦兼天下置立南郡自巫山皆其城也又东过巫县南盐水从县东南流注之【郦注　捍闗在今长阳县南秭归今归州是也】
　　又东乌飞水注之【水经】
　　水在天门郡溇中县界北流迳巫县南西北歴山道三百七十里注于江谓之乌飞口【郦注】
　　又东迳巫县故城南【水经】
　　县故楚之巫郡也秦省郡立县以南郡吴孙休分建平郡治巫城城縁山为墉南临大江故谓之夔国【郦注　巫县故城在今夔州府巫山县东北寰宇记云晋移今治在夔州东南七十二里】
　　又东巫溪水注之【水经】
　　溪水导源梁州晋兴郡之宣汉县东又南迳建平郡泰昌县又迳北井县西有盐井井在县北故县名北井建平一郡之所资也盐水下通巫溪溪水是兼盐水之称矣盐水又南屈迳巫县东有圣泉下注谿水谿水又南入于大江【郦注】
　　又东迳巫峡【水经】
　　杜宇所凿以通江水也郭仲产云按地理志巫山在县西南而今县东有巫山将郡县居治无恒故也【郦注四川总志巫峡在巫治东三十里即巫山也与西陵峡归峡并称三峡连山七百里畧无断处有十二】
　　【峯曰望霞翠屏朝云松峦集仙聚鹤浄坛上升起云飞凤登龙圣泉沿峡首尾一百六十里】
　　歴峡东迳新崩滩【水经】
　　此山汉永元十三年崩晋太元二年又崩当崩之日水逆流百余里涌起数十丈今滩上有石或圆如箪或方如屋若此者甚众皆崩崖所陨致怒湍流故谓之新崩滩其頺岩所余比之诸岭尚为竦桀其下十余里有大巫山非唯三峡所无乃当抗峯岷峨偕岭衡疑其翼附羣山并槩青云更就霄汉首尾一百六十里谓之巫峡自三峡七百里中两岸连山畧无阙处重岩疉障隠天蔽日自非停午夜分不见曦月至于夏水襄陵沿泝阻絶王命急宣有时朝发白帝暮到江陵其间千二百里虽乗奔御风不以疾也春冬之时则素湍緑潭回清倒影絶巘多生柽柏悬泉瀑布飞潄其间清荥峻茂良多趣味每至晴初霜旦林寒涧肃常有髙猿长啸屡引凄异空谷传响哀转久絶故渔者歌曰巴东三峡巫峡长猨鸣三声泪沾裳【郦注】
　　又东迳石门滩【水经】
　　滩北岸有山山上合下开洞达东西缘江步路所由昭烈为陆逊所破是迳此门遂愤而薨矣【郦注今湖广荆州府巴东县东北有石门山】
　　又东过秭归县南【水经】
　　县故归乡地理志曰归子国也袁崧曰屈原有贤姊闻原放逐亦来归喻令自寛全乡人冀其见从因名曰秭归即离骚所谓女嬃婵媛以詈余也县东北数十里有屈原旧田宅虽畦堰縻漫犹保屈田之称也县北一百六十里有屈原故宅【郦注　今荆州府归州治即秭归故城】
　　又东迳城北【水经】
　　其城凭岭作固夹溪临谷据山枕江北对丹阳城南枕大江崄峭壁立信天固也楚子熊绎始封丹阳之所都【郦注　今归州东有丹阳城】
　　又东南迳夔城南【水经】
　　跨据川阜西北皆枕深谷东带乡谿南侧大江熊摰始治巫城后疾移此盖夔徙也春秋左传僖公二十六年楚令尹子玉城夔者也服防曰在巫之阳秭归归乡矣【郦注　今归州东南有夔城】
　　又东迳归乡县故城北【水经】
　　袁崧曰父老传言原既流放忽然暂归乡人喜恱因名归乡【郦注　今归州东南大江南岸有故城】
　　又东迳信陵县南【水经】
　　临大江东傍深溪溪源北梁州上庸县界南流迳县下而注大江【郦注　今归州东有信陵废县】
　　又东过夷陵县南【水经】
　　江水自建平至空泠峡即宜都建平二郡界也【郦注夷陵汉南郡都尉治空泠峡在归州东南三十里】
　　歴峡东迳宜昌县之埵灶下【水经】
　　江之左岸絶岸壁立数百丈飞鸟所不能栖有一火炉埵在崖间父老传言昔洪水时人薄舟崖侧以余烬埵之岩侧至今犹存【郦注　洽闻记云空冷峡絶壁有一火烬长数尺名曰插灶相传尧时洪水行者泊舟崖侧炊防以余烬插之郑常盖亦据此注耳　记称郑常据此注郑不知是何人也】
　　又东流头滩【水经】
　　其水并峻激奔暴鱼龞所不能游行者常苦之其歌曰滩头白勃坚相持倐忽沦没别无期袁崧曰自蜀至此五千余里下水五日上水百日也【郦注　流头滩在今夷陵州界】
　　又东迳宜昌县北【水经】
　　分夷道狼山所立也县治江之南岸北枕大江与夷陵对界【郦注　今夷陵州西有宜昌故城】
　　又东迳狼尾滩而歴人滩【水经】
　　袁崧曰二滩相去二里人滩水至峻峭南岸有青石夏没冬出其石嵚崟数十步中悉作人面形或大或小其分明者须发皆具因名人滩也【郦注】
　　又东迳黄牛山【水经】
　　下有滩名曰黄牛滩南岸重岭叠起最外髙崖间有石如人负刀牵牛人黑牛黄成就分明此岩既高加江湍纡回虽途迳信宿犹望见此物故行者謡曰朝黄牛暮宿黄牛言水路行深回望如一矣【郦注黄牛山在陵州西】
　　又东迳西陵峡【水经】
　　宜都记曰自黄牛滩东入西陵界至峡口一百许里山水纡曲而两岸髙山重障非日中夜半不见日月絶壁或千许丈其石彩色形容多所像林朩髙茂略尽冬春猿鸣至清山谷传响泠泠不絶所谓三峡此其一也崧言峡中叠崿秀峯竒构异形固难以词叙林朩萧森离离蔚蔚乃在霞气之表仰瞩俯映弥习弥佳流连信宿不觉忘返目所履歴未尝有也既自欣得此竒观山水有灵亦当惊知已于千古矣【郦注西陵峡在夷陵州西北二十里】
　　歴禹断江【水经】
　　南峡北有北谷村两山间有水清深潭而不流耆旧传言昔是大江及禹治水此江小不足防水禹更开今峡口水势并冲此江遂絶于今谓之断江也【郦注夷陵州西南有断江山】
　　出峡东南流迳故城洲【水经】
　　洲附北岸上有步阐故城方圆称洲周回畧满吴西陵督步隲所筑也【郦注　今为夷陵州治】
　　又东迳故城北【水经】
　　所谓陆抗城也城即山为墉四面大险江南岸有山孤秀从江中仰望壁立峻絶袁崧为郡尝登之瞩望焉【郦注　故城在夷陵州东南大江南岸】
　　又东迳白鹿岩又东歴荆门虎牙之间【水经】
　　荆门在南上合下开闇彻山南有门像虎牙在北石壁色红间有白文牙形并以物象受名此二山楚之西塞也水势急峻故郭景纯江赋曰虎牙桀以屹崒荆门鬬竦而盘薄图渊九回以悬腾溢流雷呴而电激者也【郦注　夷陵新志云虎牙山在州东南五十里矶石大小蹲踞隐见正如虎牙防列舟人望而避之乃由荆门而上是虎牙更险于荆门也】
　　又东南过夷道县北夷水从佷山县南东北注之【水经】汉武帝伐西南夷路由此出故曰夷道【郦注　夷道县故城在今宜都县西佷山故城在今长杨县西夷水篇云夷水出巴郡鱼复县东南过佷山县南又东过夷道县北东入于江夷水首出鱼复江尾入宜都江行五百余里是亦荆州之沱也古时自巴入楚避三峡之险皆由此路】
　　禹岷山导江东别为沱之所经以今舆地言之江水出四川松潘卫徼外岷山流迳卫北【衞本禹贡梁州之域后为氐羌地汉置湔氐道属蜀郡唐为嘉诚县松州治明置松潘卫属四川都司在成都城西北七百六十里】又东南迳叠溪营西【营在茂州西北一百二十里夲汉属郡蚕陵县唐为翼州元和志大江经翼州城西又迳翼水县西二百步今废翼州在营西翼水废县在营南】又东南迳茂州西【茂州在成都俯西北四百十五里本汉汶江县后周改汶山县唐为茂州治元和志汶江北自翼州流迳汶山县西二里】又西南迳威州西玉轮江注之【威州在府西北四百五十里本汉广柔县唐为薛城县维州治其故城在今州北髙碉山上亦曰姜维城州西北有滴博岭玉轮江即汶水】又西南迳保县西【保县在茂州西南四十里本汉緜虒县后周为汶川县江源记岷江南入溢村迳石纽至汶川转银岭合草坡河至蚕崖入灌口括地志石纽山在汶川县西七十三里】又东南迳灌县西沱水出焉【灌县在成都府西少北一百五十二里唐为导江县元和志大江西自茂州界流入迳青城县北二里寰宇记大皁江自灌口流迳青城县北入温江县界青城废县在今灌县西南玉垒山在县西北离堆在县西南或曰即灌口山宋河渠志皁江支流迤北曰都江口置大堰疏北流为三东曰外应口溉导江新繁新都达于金堂东北曰三石洞口溉导江崇宁九陇蒙阳达于汉之洛东南曰马骑口溉导江崇宁郫温江成都华阳灌县旧志大江经县西三十三里分为二派其一东南经崇庆州至新津者今谓之南江其一东循灌城者今谓之北江北江又分为三派其一东南迳温江过府城南入新津合大江者为流江其一自县寳瓶口直东入五斗口东北经郫新繁过府城北折而南合流江者谓之郫江其一自宝瓶口东北穿三泊洞又东北经新繁新都至汉州入雒者为湔水参考诸说大皁江即水实岷江之正流有元和寰宇九域等书可证郫江即禹贡梁州之沱流江乃李氷所穿与郫江为二江者郫江号北江唯东合湔洛又东南至江阳入江者为禹贡之江沱余皆后人所穿凿或以郫江创自李氷且指流江为岷江之正道大误】江水又东南迳温江县西崇庆州东【温江在府西少南五十里本汉郫江原二县地元和志大江俗谓之温江南流经县西一里寰宇记江一名皁里水自青城县南流经温江县入江源县界成都新志云大皁江本岷江正流自离堆凿后乃以流江为正流而以此为南江崇庆州在府西南九十里本汉江原县】又东南迳新津县东北【流江注之新津在崇庆州东南七十里本汉武阳县地】又东南迳眉州东【眉州本汉武阳县元和志大江亦名导江在彭山县东七里又经通义青神二县东皆去县三里今州北有武阳故城隋改武阳曰通义唐为眉州治彭山故城在州北青神故城在州南　本朝康熈六年并入】又南迳嘉定州东【嘉定本汉南安县地后周分置平羌县隋改曰青衣又改曰龙防为嘉州治寰宇记导江水在平羌县西二十步又云大江自平羌流入龙游县界平羌即今峨眉县在州西六十里】又东南迳犍为县北【犍为在州东南一百二十里亦汉南安县地寰宇记导江水在玊津县西五里又在犍为县东二十步玉津唐属嘉州其废址在今县北】又东南迳宜賔县东北合马湖江【宜賔为叙州府治本汉僰道县犍为郡治元和志汶江流迳僰道县东北去县十步马湖戌在县西二十一里按马湖江在县南门外即若水下流亦曰泸水自马湖戌东北流入至城西南一里为蛮津口又东合于大江】又东南迳南溪县南【南溪在府东南一百二十里本汉僰道县地】又东迳江安县北【江安在泸州西南本汉江阳县地】又东迳纳溪县北【纳溪在州西南四十里亦汉江阳县地】又东北迳泸州东南沱水合湔雒诸水从西北来注之【泸州夲汉江阳县今州治即其故城隋改县曰泸川唐为泸州治华阳国志江阳江中有大阙小阙季春黄龙堆没阙即平元和志汶江水经泸川县南三十步寰宇记谓之泸江按雒江在州北亦曰湔水亦曰緜水互受通称汉志云湔水出玉垒山东南至江阳入江水经注云雒水与緜水合又与湔水合亦谓之郫江郫江即沱水也】沱水自灌县西南首受大江东迳郫县北【郫县在成都府西四十五里汉志蜀郡郫县禹贡江沱在西东入大江元和志郫江一名成都江经郫县北三十一里】又东迳新繁县南【新繁在府西北五十六里夲汉繁县括地志县有繁江首受郫江即禹贡江沱也元和志郫江在新繁县南十一里九域志新繁有都江即成都江也】又东迳成都县北【汉旧县蜀郡治今为四川成都府治括地志郫江一名成都江一名市桥江一名永平江亦曰中江亦曰内江西北自新繁界来】又东迳新都县南【新都在府北五十里汉旧县】又东迳金堂县南【金堂在府东北七十里本汉新都牛鞞二县地郫江至县东南合湔水亦曰五城水郦道元云湔水东絶緜雒迳五城界至广都北岸南入于江谓之五城水口此涪水枝津自五城县界西合湔郫又西至成都城东南入流江也】又东南迳简州北【简州在府东一百五十里本汉牛鞞县】又东南迳资阳县西【资阳在州东南六十里本汉资中县地】又南迳资县西【资县在府东三百里本汉资中县】又南迳富顺县东【富顺在叙州府东北一百八十里本汉江阳县地】又东南迳泸州北又东南与江水会【郦道元云緜水至江阳县方山下入江谓之緜水口盖自五城以下湔郫緜洛互受通称緜水口即沱水口】江水又东迳合江县北【合江在泸州东一百二十里本汉符县】又东北迳江津县北【江津在重庆府南一百八十里本汉江州县地】又东北迳巴县东南西汉羌白涪巴渝诸水自北来注之【巴县为重庆府治本汉江州县后周改曰巴县唐为渝州治按自渝上合州者谓之内江庾仲邕所云涪内水是也自渝戎泸上蜀者谓之外江庾仲邕所云蜀外水是也】又东北迳长夀县南【长夀在府东三百三十里本隋巴县地】又东迳涪州北涪陵江水自南来注之【涪州在府东四百五十里本汉枳县隋改置涪陵县唐为涪州治大江在州北方舆胜览谓之蜀江自成都登舟十二程至此合黔江即涪陵江】又东北迳酆都县南【酆都在忠州西二百里本汉枳县地】又东北迳忠州南【忠州在府东一千里本汉临江县】又东北迳万县南【万县在夔州府西四百五十里本汉朐忍县】又东北迳云阳县南【云阳在府西一百七十里本汉朐忍县后周改曰云安寰宇记蜀江在云安县南三十步】又东迳奉节县南夷水故道出焉【奉节夔州府治本汉鱼复县唐改曰奉节瞿塘峡在县东即古广谿峡也寰宇记云滟滪堆周围二十丈在夔州西南二百步蜀江中心瞿塘峡口冬水浅屹然露百余丈夏水涨没数十丈亦曰犹豫言舟子取途不决水脉也范成大吴船录云峡中两岸髙岩峻壁斧凿之痕皴皴然有黒石滩最号险恶按夷水一名清江】又东迳巫山县南【巫山在府东一百三十里本汉巫县巫峡在县东四十里吴船录云自巫县下巫峡滩泷稠险湍流洄洑其危又过夔峡三十五里至神女庙庙前滩尤汹怒】又东迳巴东县北【巴东在湖广归州西九十里本汉巫县地梁为归乡县】又东迳归州南【归州在荆州府西五百二十五里夲汉秭归县】又东迳夷陵州南【夷陵在荆州府西少南二百里本汉夷陵县】又东迳宜都县北与夷水合【宜都在州东南九十里本汉夷道县】夷水本首受奉节县之大江今建始县北【建始在夔州府东南本汉巫县地晋分置建始县属建平郡唐属施州县南至州一百三十里夷水故道自巫山县南流入县界】其故道皆巳陻塞唯从县南受施州卫开蛮界水东迳巴东长阳【长阳在夷陵州西南八十里本汉佷山县属武陵郡隋更名长杨唐改杨为阳其故城即今治县南七十里废巴山县即古捍闗】至宜都县北又东入于江经所谓东别为沱者禹所导一为梁州之沱今郫江是也一为荆州之沱古夷水是也【禹贡锥指】
　　又东至于澧过九江至于东陵【禹贡　澧音礼史记汉书俱作醴】澧水名东陵地名【孔氏传　水经澧水篇澧水出武陵充县西歴山东过其县南又东过零阳县之北又东过作唐县北又东至长沙下嶲县西北东入于江充县即今九谿永宁二卫属湖广岳州府】
　　九江之水禹前先有其处禹今导江过歴九江之处非是别有九江之水【孔氏疏】
　　九江即荆州所谓九江孔殷是也此九江发源山泽分支别派以入于江而江则过之也江水既过九江又至于东陵也【尚书全解】
　　东陵巴陵今岳州巴陵县也地志在庐江西北者非是【书经集注】
　　孔传云江于此州分为九道正义曰传以江是此水大名谓大江分而为九犹大河分为九河也浔阳记有九江之名虽名起近代义或当然陆氏释文曰九江寻阳地记云一曰乌白江二曰蜯江三曰乌江四曰嘉靡江五曰畎江六曰源江七曰廪江八曰提江九曰箘江张须元縁江图云一曰三里江二曰五州江三曰嘉靡江四曰乌土江五曰白蚌江六曰白乌江七曰箘江八曰沙堤江九曰廪江参差随水长短或百里或五十里始于鄂陵终于江口会于桑落州太康地记曰九江刘歆以为湖汉九水入彭蠡泽也【湖汉水东至彭泽入江又鄱阳县有鄱水余汗县有余水艾县有修水南城县有盱水建城县有蜀水宜春县有南水南壄县有彭水又长沙国安成县有卢水皆入湖汉水】渭按秦始皇灭楚以其都夀春置九江郡太史公曰余南登庐山观禹疏九江淮南子曰禹凿江而通九路地里志庐江寻阳县下云禹贡九江在南皆东合为大江王莽改豫章曰九江郡柴桑县曰九江亭应劭曰江自寻阳分为九郭璞江赋曰流九派乎寻阳自西汉以迄东晋皆言大江至寻阳分为九江禹之所疏凿而寻阳记縁江图又备列其名元和志云江州寻阳郡禹贡扬荆二州之境扬州云彭蠡既潴今州南五十二里彭蠡湖是也荆州云九江孔殷今州西北二十五里九江是也彭蠡以东为扬州界九江以西为荆州界此亦遵旧说九江孔郑异义而不言其处所诸家皆谓在浔阳其以洞庭为九江者自宋初胡旦始而晁以道曾彦和皆从之朱子九江辨曰九江若曰派别为九则江流上下洲渚不一今所计以为九者若必首尾短长均布如一则横断一节纵别为九一水之间当有一洲九江之间沙水相间乃为十有七道于地将无所容若曰参差取之不必齐一则又不知断自何许而数其九也况洲渚出没其势不常江陵先有九十九洲后乃复生一洲是岂可以为地理之定名乎此不可通之妄说也若曰旁计横入小江之数则自岷山以东入于海处不知其当为防千百江矣此又不可通之妄说也且经文言九江孔殷正以见其吐吞壮盛浩无津涯之势决非寻常分派小江之可当又继此而后及夫沱潜云梦则又见其决非今日江州甚逺之下流此又可以证前二说者为不可通之妄说也九江即洞庭既有山水二经为根据而又得朱子此辨其不在浔阳亦明矣　曽氏说九江一曰沅【出牂牁且兰县东北注洞庭湖入江】二曰渐【一名澹水出武陵索县东入沅】三曰无【出牂牁且兰县东南入沅按说文无本古舞字故无水或加水作潕又作防】四曰辰【出武陵辰阳县东入沅】五曰叙【一作序出武陵义陵县西北入沅】六曰酉【出武陵充县东南入沅】七曰湘【出零陵始安县东北入沅】八曰资【一作澬出零陵都梁县东北入沅】九曰澧【出武陵充县东北注洞庭湖入江】朱子考定九江去无澧二水而易以潇蒸一曰潇江【亦名营水出营阳冷道县留山北流注湘水】二曰湘江三曰蒸江【汉志作承后汉作烝出邵陵县界至陵承县北东注于湘】四曰澬江五曰沅江六曰渐江七曰叙江八曰辰江九曰酉江按朱子据导江文江先合澧而后过九江故不数澧然澧实会南江以东注洞庭非上流自入江也安得而不数无字误作元朱子以为亡是水故置之古无潇水郦道元云潇者水清深也湘中记曰湘川清照五六丈下见厎石如樗蒲是纳潇湘之名矣然则潇湘犹言清湘非别有潇源隋唐以后始谓潇水出九疑山北合湘水是曰潇湘耳武陵零陵长沙之水皆入沅湘如蒸水者颇多金吉甫云郴水亦入湘旧不列九江未知与渐叙二水大小若何然则朱子所更定亦未有以见其为必然也善乎林少颖之言曰九江之名与其地势久逺不可强通然各自别源而下流入江则可以意晓也斯真通人之见傅同叔云九江不必求其有九如太湖一湖而得名五湖昭余祁一泽而得名九泽皆不可以数求也此说本程泰之恐又不然当时必实有九水防同故以为名但水道通塞离合古今不常自战国时唯知有湘沅资防澧而名之五渚矣况后世乎与其出此入彼不若阙疑之为得耳【禹贡锥指】
　　江水【自夷道县北】又东迳上明城北【水经】
　　江水【自夷道县北合夷水】又东过枝江县南沮水从北来注之晋太元中苻坚防荆州刺史桓冲徙渡江南使刘波筑之移州治城也其地夷敞北据大江江沱枝分东入大江县治洲上故以枝江为称地理志曰江沱出西南东入江是也盛之曰县旧治沮中后移出百里洲西去郡一百六十里县左右有数十洲槃布江中其百里洲最为大也其中桑田甘果映江依洲自县西至上明东及江津有九十九洲【郦注　上明城在今松滋县界今枝江县东有枝江故城百里洲在县东北六十里寰宇记引荆州图曰百里洲其上寛广土沃人丰洲首派别南为外江北为内江嘉靖初为江水冲断今为上百里洲下百里洲沮水篇沮水出汉中房陵县东南流经沮阳县东南又东南迳汶阳郡北又东南迳当阳县北又南迳麦城西又东南过枝江县东南入于江】
　　又东防沮口【水经】
　　楚昭所谓江汉沮漳楚之望也【郦注】
　　又南过江陵县南【水经】
　　县江有洲号曰枚回洲江水自此两分而为南北江也【郦注　枚回洲在江陵县西南六十里】
　　又东迳鷰尾洲【水经】
　　北合灵溪水水无泉源上承散水合成大溪南流注江【郦注】
　　东得马牧口【水经】
　　江水断洲通防【郦注】
　　又东迳江陵县故城南【水经】
　　故楚也今城楚船官地也春秋之渚宫矣秦置南郡汉景帝改为江陵县北对大岸谓之江津口故洲亦取名焉江大自此始也家语曰江水至江津非方舟避风不可渉也故郭景纯云济江津以起涨言其深广也【郦注　江陵故城即今荆州府治江自枚回洲分流至此复合势益大】
　　又东迳郢城南【水经】
　　地理志曰楚别邑故郢矣【郦注　今江陵县东北三里有郢城】
　　又东得豫章口【水经】
　　夏水所通也西北有豫章冈盖因冈而得名矣【郦注】
　　又东至华容县西夏水出焉【水经】
　　江水左迤为中夏水右则中郎浦出焉江浦右迤南派曲而极水曲之地势世谓之江曲者也【郦注　汉志南郡华容县夏水首受江东入沔行五百里华容故城在今监利县界水经夏水出江流于江陵县东南注之江津豫章口东有中夏口是夏水之首江之汜也屈原所谓过夏首而西浮顾龙门而不见也龙门即郢城之东门也】
　　又东南当华容县南涌水出焉又东涌水注之【水经】水自夏水南通于江谓之涌口春秋所谓阎敖游涌而逸于二水之间者也【郦注　涌水在今监利县南】
　　又迳南平郡孱陵县之乐乡城北又东南油水从东南来注之又东右合油口【水经　乐乡城在今松滋县东】
　　又东迳公安县北左防髙口【水经】
　　江浦也对黄州【郦注　今公安县东北五十五里有公安故城】
　　又东得故市口【水经】
　　水与髙水通也【郦注】
　　又右迳杨岐山北【水经】
　　山枕大江山东有城故华容县尉旧治【郦注】
　　又东左合子夏口【水经】
　　江水左迤北出通于夏水故曰子夏口也【郦注】
　　又东左得侯台水【口水经】
　　江浦也【郦注】
　　右得龙穴水口【水经】
　　江浦右迤也北对虎洲又洲北有龙巢地名也昔禹南济江黄龙夹舟舟人五色无主禹笑曰吾受命于天竭力养民生死命也何忧龙哉于是二龙弭鳞掉尾而去故水地取名矣【郦注】
　　自龙巢而东俞口【水经】
　　夏水泛盛则有冬无之江水北岸上有小城故监利县尉治也【郦注】
　　又东得清土坞二口【水经】
　　江浦也【郦注】
　　右迳石首山北又东迳赭要【水经】
　　赭要洲名在大江中【郦注　石首山在今石首县西北孙宗鉴曰自竟陵南至大江并无防陵之阻渡江至石首始有浅山石首者石自此而首也】
　　左得饭筐上口【水经】
　　秋夏水通下口间相距三十余里赭要下即杨子洲在大江中二洲之间常苦蛟害昔荆佽飞济此遇两蛟斩之自后罕有所患矣江之右岸则沟水口口上即钱官也水自牛皮山东北通江北对清水洲洲下接生江洲南即生江口水南通澧浦江水右防饭筐上口江浦所入也【郦注】
　　又右得上檀浦【水经】
　　江溠也【郦注　溠音诈水名说文水在汉南荆州浸】












　　行水金鉴巻七十五
<史部,地理类,河渠之属,行水金鉴>
　　钦定四库全书
　　行水金鉴巻七十六
　　江南按察使傅泽洪撰
　　江水
　　又东迳竹畦南【水经】
　　江中有观详溠溠东有大洲洲东分为爵洲洲南对湘江口也【郦注】
　　又东至长沙下巂县北澧水沅水资水合东流注之【水经】凡此诸水皆注于洞庭之陂是乃湘水非江川也【注下巂故城在今武昌府通城县西巴陵亦下嶲地洞庭湖在其西南水经注澧水流注于洞庭湖俗谓】
　　【之曰澧江口也水经沅水出牂牁且兰县为防水又东至镡城县为沅水东迳无阳县又东北过临沅县南又东至长沙下巂县西北入于江注云沅水下至洞庭湖方防于江也资水出零陵都梁县路山东北过夫夷县东北过邵陵县之北又东北过益阳县北又东与沅水合于湖中东北入于江也注云湖即洞庭湖也所入之处谓之益阳江口益阳今长沙府属】
　　湘水从南来注之【水经】
　　江水右防湘水所谓江水防者也【注　水经湘水出零陵始安县阳海山东北过零陵县东又东北过洮阳县东又东北过泉陵县西又东北过重安县东又东北过酃县西承水从东南来注之又东北过隂山县西洣水从东南来注之又北过醴陵县西漉水从东注之又北过临湘县西浏水从县西北流注之又北沩水从西南来注之又北过罗县西防水从东来流注之又北过下嶲县西防水从东来流注之又北至巴防山入于江湘水防资沅防澧四水同注洞庭而北防大江名曰五渚巴防山在湘水右岸山有巴陵故城西对长洲南□湘浦北对大江三水所防谓之三江口孙光宪北梦琐言云湘江北流至岳阳达蜀江夏潦后蜀江涨遏住湘浦溢为洞庭湖凡数百里而君山宛在水中秋水过此山复居于陆唯一条湘川而巳】
　　山海经言洞庭沅澧之交潇湘之渊是为九江之门按澧鼎沅湘合诸蛮黔南之水滙为洞庭至巴陵与荆江合而东州据其上水经云湘水右防小青口资水也世谓之益阳江右则沅水注之谓之横房江东到防湖世谓之靡湖西流注为江谓之靡湖口左则澧水谓之武陵江凡此五水注为洞庭北防为大江名曰五潴战国防曰秦与荆战大破之袭郢取洞庭五潴楚辞帝子降兮北潴皆其地也　乐史言大江在巴陵东北流入洞庭今洞庭水防于江非江流入洞庭也荆江出巴蜀自高注下浊流汹涌夏秋暴涨则逆泛洞庭潇湘清流顿皆浑浊岳人谓之翻流水南至青草湖或三五日乃还俗云水神朝君山【岳阳风土记】
　　以今舆地言之江水自宜都县北合夷水又东迳枝江县北【枝江在荆州府西一百七十里】又东迳松滋县北【松滋在府西南一百二十里本汉髙县地】又东迳江陵县南【江陵荆州府治隄防考云大江流入郡境自西而北而东而南势多纡折南北两岸俱平衍下隰水易漫流故有决溢之害滨江诸县皆筑隄以为捍卫自松滋至巴陵之城陵矶长亘六百余里北岸有阳州茅埠隄长亘七百余里咫尺不坚千里为壑】又东迳公安县北【公安在府东南一百二十里本汉孱陵县有涔阳镇在公安故城东南】又东迳石首县北【石首在府东南一百八十里本汉华容县地】又东迳监利县西华容县北【监利在府东南二百里本楚容邑汉置华容县三国吴析置监利县其故城在今县东北章华防在县西北六十里夏水篇云夏水东迳华容县南又东迳监利县南韦昭曰云夣在华容县郭景纯言东南巴防湖是也今岳州府亦有华容县在府西少北一百五十五里本汉孱陵县地晋分置南安县隋改名华容非古华容也】又东至巴陵县西北防洞庭之水【巴陵岳州府治本汉下嶲县地荆江口在县西北洞庭水入江处亦名西江口又名三江口元和志巴陵城对三江口岷江为西江澧江为中江湘江为南江按三江口北岸有杨林浦一名杨叶洲盖即水经注所谓巴陵故城西对长洲者】此后世大江之经流郦道元所称北江者也禹之所则异于是袁中道澧游记曰郦注水经于江陵枚回洲下有南北江之名南江即江水由澧入洞庭道也陵谷变迁今之大江始独专其澎湃而南江之迹稍稍湮没仅为衣带细流然江水防澧故道犹可考云今按小修此义为精覈水经注澧水出武陵充县西歴山东过其县南【今岳州府慈利县所辖永定九溪二卫皆汉充县地歴山在永定卫西澧水自卫界流迳九溪卫西】又东娄水入焉【水出巴东界东迳零阳县注于澧水】又东迳零阳县南【今慈利县北有零阳故城】又东迳澧阳县右防渫水【谓之渫口今石门县西北有渫水】又东迳澧阳县南【县南临澧水晋天门郡治今在澧州西一百十里】又东迳作唐县北【作唐即今安郷县在澧州东南一百二十五里北至公安县界六十里】左合涔水水出西南天门郡界南迳岑评屯屯堨涔水溉田数千顷又东南流注于澧水【岑评屯在今澧州界州在岳州府西四百二十里北至公安县八十里本汉零阳县地隋析置澧阳县其故城即今州治澧水在州南三里】又东澹水出焉澧水又南迳故郡城东东转迳作唐县南【今安郷县东南有作唐故城】又东迳安南县南【今华容县是】澹水注之【谓之澹口】又东与赤沙湖防【湖水北通江而南注澧谓之决口赤沙湖在今华容县西南亦谓之赤亭湖西接安郷县界】又东至长沙下嶲县西北东注洞庭湖俗谓之澧江口澧水自石门以西与江无涉其南江防澧故道参以近志有可得而言者江陵县西南二十里有虎渡口在龙洲之南【后汉郡守法雄有异政猛虎渡江去因名宋乾道七年湖北漕臣李焘修虎渡堤即此水经注江水自枚回洲分为南北二江北江有故乡洲其下为龙洲】南江从此东南流注于澧水同入洞庭盖即所谓涔水也澧州志云涔水为岷江别从公安入境为四水口【在州北七十里东接安乡湖口北连荆江】又东南流过焦圻一箭河至滙口入澧故称涔澧楚辞望涔阳兮极浦今公安旧县东南有涔阳镇即其地也澧水又东迳安乡县南防赤沙湖【东距巴陵县百里】而东入洞庭湖湖在巴陵县西南一百五十步【见元和志】此江东至于澧过九江至于东陵之故道也　春秋传曰物莫能两大故二水并行一盛则一防自然之理也昔禹既疏凿三峡水势并注其中而北谷村之旧流遂为断江其后鱼复江所出之夷水亦致浅狭不可行舟近事如句容县故江乗地北濒大江今皆为洲渚江水南去防二十里子江旧濶四十里洲本江中一洲今北与子桥相连而江面仅七八里又如靖江县大江旧分二派绕县南北明天启以来潮沙壅积北派竟成平陆与州之泰兴相连以今验古小修云北江渐盛而南江日防殆非臆说然自屈原九歌云望涔阳兮极浦横大江兮扬灵盖涔阳在涔水之北大江又在涔阳之北则战国时固以北江为正流而南江为涔水矣年代久逺世鲜有知者地志水经所言宜乎与禹贡不合也【禹贡锥指】
　　东迆北防于滙【禹贡】
　　迆者斜出之辞江汉二水皆自西来至其合处则其势迆靡而相属故汉水自发源嶓冢皆东流至其将与江合也其稍折而南江水自发源岷山皆东流至其将与汉合也则稍折而北盖江在汉南汉在江北汉稍南江稍北则其势相属故防于彭蠡而复东也滙者彭蠡之泽也不言防于彭蠡者盖蒙上东滙泽为彭蠡之文且见其与汉水共注此泽也汉孔氏以东迤为一句以北字属于下谓北防于滙故其説以谓迤溢也东溢分流都共北防为彭蠡郑氏又以东迆者为南江夫既以迆为溢而又以东溢为分流展转相训乃成义其文势不相属非经意也据经文言北江中江者是自彭蠡而东方分为二江郑氏以东迆为南江则是自东陵而下已分为三矣此说尤不合【尚书全解】
　　江至东陵始与汉合而迳于东陵之下记其东行斜迆而北者着其与汉既合之形势也继曰防于滙者着其同为彭蠡泽也经之文明洁如此何得不信而犹惑于孔郑之凿説乎【禹贡集解】
　　江水迆北由沙羡始汉自大别以至彭蠡大势皆东江自沙羡以至彭蠡则东且迆北矣经先汉后江东滙为彭蠡者汉也而江水亦至其处故曰东迆北防于滙言与汉所滙之彭蠡防也于字俗譌作为则其义不可通矣【禹贡锥指】
　　江水又东左得二夏浦【水经】
　　夏浦俗谓之西江口又东迳忌置山南山东即隠口浦矣江之右防有城陵山【注　今巴陵县北有忌置洲宋书檀道济等讨谢晦至忌置洲列过江即此其东有城陵矶东北接临湘县界矶下为三湘浦元和志云在巴陵县东北十二里黄润玉云今江水冲城陵矶而临江驿至岳阳湖口六十里皆淤沙涨起南环湖北江塞隘九江之口其章华台之水亦淤窄矣】
　　又东迳彭城口【水经】
　　水东有彭城故水受其名【注】
　　江水自彭城东迳如山北【水经】
　　北对隠二之间大江中有独石孤立山东江浦世谓之白马口【郦注　彭城在临湘县西江中元和志云在巴陵县东北九十四里即今临湘县也县东北十里有白马矶山又有隠矶】
　　又左迳白蠃山南【水经】
　　右歴鸭兰北江中也东得鸭兰治浦二口夏浦也【注】
　　左迳止乌林南【水经】
　　邨居地名也又东迳乌黎口江浦也即中乌林矣又东迳乌林南吴黄盖败魏武于乌林即是处也【注】
　　又东左得子练口【水经】
　　北通练浦又东合练口江浦也江之右防得蒲口即陆口也水出下嶲县西三山溪又入蒲圻县北又迳蒲山北入大江【郦注　蒲矶山在今蒲圻县南五十里圻与矶通元和志云赤壁山在蒲圻县西一百二十里北临大江盖其时未有嘉鱼也今蒲圻临江之地尽入嘉鱼而蒲圻无江水】
　　左得中阳水口又东得白沙口【水经】
　　一名沙屯即麻屯口也本名蔑黙口江浦矣【注】
　　东右得聂口【水经】
　　江浦也左对聂洲【注】
　　左迳百人山南【水经】
　　右迳赤壁山北昔周瑜与黄盖诈魏武大军所起也【郦注　百人山在汉阳县西南八十里】
　　东迳大军山南又东迳小军山南【水经　大军山在汉阳县西南六十里小军山在县西南五十里】
　　又东迳鸡翅山北又东北至江夏沙羡县西北沔水从北来注之【水经】
　　沌水上承阳县之白湖东南流为沌水迳阳县南注于江谓之沌口【郦注　江夏本汉沙羡县地今为武昌府治】
　　又东迳叹父山南对叹洲【水经】
　　亦曰叹步矣江之右防当鹦鹉洲南有江水右迤谓之驿渚三月以末水下通樊口水【郦注　鹦鹉洲在汉阳府城西南二里大江中尾直黄鹄矶明季荡灭】
　　又东迳鲁山南【水经】
　　古翼际山也山左即沔水口矣江之右防有船官浦歴黄鹄西而南直鹦鹉洲之下尾江水溠回状浦是曰黄军浦船官浦东即黄鹄山东北对夏口城魏黄初二年孙权所筑也【郦注　鲁山即大别在汉阳府城东北半里黄鹄山在府城内西隅耸峙江口与大别对夏口故城在今江夏县西南】
　　左得湖口水通大湖又东合聂口水上承沔水于安陆县而东迳聂阳县北东南注于江又东湖水自北南注谓之嘉吴江右防频得二夏浦北对东城洲西浦侧有雍伏戍江之左防东防龙骧水口出北山蛮中江之右武口水上通安陆之延头【水经】
　　荆州界尽此【注】
　　东迳若城南又东过邾县南【水经】
　　庾仲邕江记曰若城至武城口三十里者也南对郭口夏浦而不常泛矣江水东迳白虎北山临侧江濆又东防赤溪夏浦二口江水右迤也又东迳贝此庾仲雍谓之沛防矣江右防有秋口江浦也【注】
　　右得黎北【水经】
　　亦曰黎防也北对举口举水出头山西又南东歴赤亭下又谓之赤亭水又分为二水南流注于江谓之举洲南对举洲左传定公四年吴楚陈于柏举疑即此也【郦注】
　　又东迳邾县故城南【水经】
　　南对芦洲【郦注　邾县即今黄冈黄陂县地黄冈县西北有邾县故城芦洲在今武昌县西二十里一名伍洲】
　　鄂县北江水右得樊口【水经　鄂县即今武昌县樊口在县西北五里陆防曰黄州与樊口正相对樊山在县西一里】
　　江水又左迳赤鼻山南【水经】
　　山临侧江川【注　赤鼻山在黄州府城西北苏东坡误认为赤壁者也】
　　又东迳西阳郡南郡治即西阳县也江之右防有鄂县故城【水经】
　　九州记曰鄂今武昌也孙权以魏黄初元年自公安徙此改曰武昌县鄂县徙治于袁山东今武昌郡治城南有袁山即樊山也北背大江江上有钓台江中有节度石三段广百步高五六丈是西阳武昌分江于斯石也又得东五丈又得次浦江浦也东迳五矶北有五山沿次江隂故得是名矣仲邕谓之五圻【郦注】
　　左则巴水注之【水经】
　　水出雩娄县之下灵山即大别山也与决水同出一山故世谓之分水山亦或曰巴山南歴蛮中又南迳巴水戍南流注于江谓之巴口【注　雩娄县汉属庐江郡大别山在汉阳府】
　　又东迳县故城南【水经】
　　故国也城在山之阳南对五洲也【注　县即今黄州府蕲水县地】
　　东防希水口出灊县霍山西麓山北有灊县故城【水经】地理志曰县南有天柱山即霍山也有祠南岳庙齐立霍州治此西南流分为二水枝津出焉希水又南积而为湖谓之希湖湖水又南流迳县东而南流注于江是曰希口水水流急濬霖雨暴病漂滥无常行者难之【郦注　希水在今蕲水县南】
　　大江右岸有厌里口安乐浦【水经】
　　从此至武昌尚方作部诸屯相接枕带长江又东得桑歩歩下有章浦本南阳郡治今悉荒芜【注】
　　左得赤水浦【水经】
　　夏浦也【注】
　　又东迳南阳山南【水经】
　　仲邕谓之南阳圻水势迅急【郦注】
　　又东迳西陵县故城南【水经】
　　史记秦昭王遣白起伐楚取西陵者也【郦注　故城在今黄州府蕲州西】
　　东歴孟家溠江之右岸有黄石山水迳其北【水经】即黄石也东山偏髙谓之西塞对黄公九所谓九圻者也【郦注　黄石在武昌府大冶县东北三十里西塞山在县东九十里元和志云在武昌县东八十五里盖与大冶分山也】
　　又东过蕲春县南蕲水从北东注之【水经】
　　又东迳蕲春县故城南又东迳积布山南西阳寻阳二郡界也【郦注　蕲春县即今蕲州水经蕲水出江夏蕲春县北山南过其县西又南至蕲口南入于江】
　　又东过下雉县北刋水从东陵西南注之【水经　今武昌府兴国州东有下雉故城】
　　又东左得青林口【水经】
　　水经注江水自下嶲以东所纪山水地名或琐细难考沔水自石城以东尤多舛错道元亦自谓未必一得其实今据府州县志以为之纲而掇取水经注及羣书要语附载于其下江水自巴陵县西北防洞庭湖又东迳其县北又东迳临湘县北【临湘在湖广岳州府东北七十五里晋以后为巴陵县宋析置临湘县】又东迳嘉鱼县西北与沔阳州分水【嘉鱼在武昌府西南二百五十里汉沙羡县地隋为蒲圻县地南唐分置嘉鱼县沔阳在安陆府南少东三百三十里本汉州陵县】又东北迳江夏县西汉阳县东又北汉水自北来注之【江夏为湖广武昌府治本汉沙羡县地汉阳为汉阳府治本春秋之夏汭亦汉沙羡县地】又北折而东迳武昌县北其对防则黄陂县黄冈县【武昌在武昌府东北一百八十里本汉鄂县黄陂在黄州府西二百四十里本汉邾县地黄冈为府治本汉西阳邾西陵三县今县西北有邾县故城】又东迳大冶县北蕲水县南【大冶在兴国州西北一百五十里本汉鄂下雉二县地蕲水在黄州府东少南一百十里本汉轪县】又东迳兴国县北蕲州南【兴国在武昌府东南三百六十里本汉下雉县兼鄂县地蕲州在黄州府东少南一百八十里本汉蕲春县】又东迳瑞昌县北广济县南【瑞昌在江西九江府西九十里本汉柴桑县地广济在湖广蕲州东七十里本汉蕲春寻阳二县地大江去县七十里】又东迳徳化县北黄梅县南【徳化九江府治晋永兴初于此置寻阳郡隋因改柴桑曰寻阳而江北之名遂移于江南黄梅在蕲州东一百六十里本汉寻阳县其故城在今县东北元和志大江在黄梅县南一百里】彭蠡泽在徳化县东南九十里其水北注于江此江东迆北防于滙之所经也【今洞庭湖遇江涨其水亦为江波所遏而经独于彭蠡言滙泽者盖禹时巴陵未有洲渚九江即是江身与彭蠡异故不言滙泽也】
　　吴幼清移前东滙泽为彭蠡六字于此东迆北防于滙之上其説曰鄂北对汉阳军大别山汉水自北来入江江水与之防合流曰滙故曰东迆北防于滙不言防于汉者以汉有漾沔沧浪之异名不可指定一名而言故但曰防于滙也金吉甫则直以滙为误字其说曰当作防于汉盖江势迆北处正受汉口若至彭蠡则东流久矣滙字必因上文而误也今按江汉合流入州之域防彭蠡水始有三江之目若以滙指汉水则北江中江不待过彭蠡而始有其名矣禹贡于荆州言江汉无中江北江之名于扬州始言三江盖必防南江而后可命之曰北曰中也周礼荆州曰其川江汉州曰其川三江与禹贡若合符节汇非汉口明矣自宋以来说此经者遇难解处不以为衍文则以为错简不以为错简则以为误字真禹贡之一厄也【禹贡锥指】
　　东为中江入于海【禹贡】
　　汉江二水既合于彭蠡矣然后由彭蠡分出为北江中江入于海此言东为中江入于海而上文导漾东为北江入于海有北江中江则是必有南江矣即扬州所谓三江既入是也【尚书全解】
　　传曰有北有中南可知曽氏曰豫章九江合于湖汉东至彭蠡入江此九江盖南江也南江乃江之故迹非禹所禹汉水入焉与旧江合流而水之派分为南北故汉为北江又岷山之江入焉其流介乎二江之中故为中江南江乃故道故经不志程氏曰经云东滙泽为彭蠡东迤北防于滙是二语者附着【直畧切】南江以槩其所不书者也彭蠡为南江无疑禹之行水尝经防则虽小而见录无所致力则虽大而不书南江源派诚大且长正以不经疏故自彭蠡而上无一山一水得见于经然于其合并江汉而以滙防名之使天下因鼎错之实参北中之目而南江隠然在二语中此圣经之书法也邵氏曰江水濬发在上流其次则汉自北入其次则彭蠡自南入三江并持而东则江为中江汉为北江彭蠡所入为南江可知巳非判然异派之谓也且江汉之合茫然一水唯见江不见汉也故曰中江曰北江然其势则相敌也故曰江汉朝宗凡集传谓经误者非是余干张克修亦云渭按三江之说自康成子瞻以后得三氏而愈明江汉共为一渎而其入海也则汉为北江江为中江即朝宗于海并举二川已为之张本矣南江无所致力不用循行故水无文　以今舆地言之江水至江西九江府徳化县东北贑水合彭蠡湖从南来注之江水又东北迳湖口县北又东北迳彭泽县北其对岸则宿松县望江县【湖口在江西九江府东六十里本汉彭泽县彭泽在府东一百二十里本汉彭泽县地县北大江中有马当山陆防铭曰天下之险在山曰太行在水曰吕梁合二险而为一又闻乎马当宿松在江南安庆府西南二百六十里本汉皖县地大江在县南一百二十里县志云小孤山在县东南一百二十里旧时峙江北岸与南岸彭郎矶相对江水经此湍急如沸明成化十二年江水忽分流于山北流日益广自是屹立中流大江澎湃环于四面望江在府西南一百二十里亦汉皖县地晋置大雷戍即今县治大江在县南十五里杨溪河即古雷水也亦曰雷池】乂东北迳东流县西其对防则懐寕县【东流在江南池州府西少南一百八十里亦汉彭泽县地大江去县一里懐寕为安庆府治本汉皖县大江在南门外】又东北迳贵池县北其对防则桐城县【贵池池州府治本汉石城县大江去县五里桐城在安庆府东北一百二十里春秋桐国汉置枞阳县史记秦始皇自云梦浮江渚下观籍柯括地志云在同安县东隋改枞阳曰同安也汉书武帝自寻阳浮江薄枞阳而出今县东南有射蛟台】又东北迳铜陵县西又东北迳繁昌县北其对防则无为州【铜陵在池州府东北一百里本汉陵阳春谷二县地大江去县里许鹊头山在县北左传昭五年楚伐吴吴人败诸鹊岸即此繁昌在太平府西南一百三十里本汉春谷县大江去县五十里赭圻城西临大江吴赭圻屯也县东北三十里江中有鹊尾洲无为在庐州府东南二百七十里春秋巣国地汉置居巣防安临湖三县水经志沔水与江合流又东合彭蠡泽又东北出居巣县南古巢国也汤伐桀桀奔南巣即此江水自濡须口又东左防栅口水水遵巣湖东过故东闗城又东南流注于大江按州东少南九十里为巣县汉居巣县地巣湖在县西亦作漅湖又名焦湖方舆胜览云湖周四百余里占合肥舒城庐江巣四县之境纳诸水而注之江濡须水在县南源出巣湖亦曰东闗水又按寰宇记江水在含山县南一百七十里九域志亦云含山县有大江盖唐宋时其南境本濒江自明初割县南周兴铜城梅山等乡入无为州而县界遂无江矣】又东北迳芜湖县西又北迳当涂县西其对防则和州【芜湖在太平府南少西六十里春秋吴鸠兹邑汉置芜湖县大江去县五里蟂矶在县西七里江中中江在县南一名芜湖水元和志云芜湖水在当涂县西南八十里源出丹阳湖西北流入大江寰宇记云芜湖在芜湖县界长七里县志以县东十五里天成湖当之一名天圣湖当涂太平府治本汉丹阳县牛渚山一名采石山在县西北二十五里西临大江渡江至和州二十五里陆游云古来江南有事从采石渡者十之九从京口渡者十之一盖以江面狭于州也和州在江宁府西一百三十里本汉厯阳县大江在州东南江上有梁山宋大明七年祀梁山大阅江中立双阙于山上元和志云梁山在歴阳县南七十里东岸有博望山属姑熟二山隔江相对望之如门南朝谓之天门山横江浦在州东南元和志云歴阳县东南二十六里直江南采石渡处乌江浦在州东北元和志云在乌江县东四里即亭长防船处】又东北迳江宁县西其对防则江浦县【江寕与上元县并为江南江宁府治本战国楚金陵秦改曰秣陵汉置秣陵县属丹阳郡其故城在今县东南五里寰宇记云大江从江宁县西一百二十里承当涂县分鮆浦上田为界纡回屈曲二百九十三里与和州乌江州六合并分中流为界胡三省曰江水东流自武昌以下渐渐向北盖南纪诸山所廹陂陁之势渐使之然也至于江宁江流愈北盖建康当下流都防望浔阳武昌皆直南望歴阳夀阳皆直西故建康谓歴阳皖城以西皆曰江西而江西亦谓建康为江东建康谓姑孰为南州京口为北府皆地势然也三山在县西南五十七里一名三山矶又有歴山慈姥山落星山皆西临大江江浦在府西四十里本汉堂邑全椒二县地旧志云大江在县东南三里自浦子口渡江至府城观音门二十里而近一名安阳渡又云大江自梁山来曰扬子江抵浦子口接六合县界曰宣化江】又东北迳上元县北其对防则六合县【上元本汉秣陵县地大江去县二十余里有山踞江而出者曰焦家觜又东曰观音山燕子矶又东歴涛山以接黄天荡在县东北八十里胡三省曰大江过升州界浸以深广自老鹳觜渡白沙横濶三十余里俗呼黄天荡六合在府东北一百三十里汉堂邑县地大江在县东南六合山在县西北七十五里隋开皇九年晋王平陈于此临江观渡兵马歩山在县东南宋元嘉二十七年魏主焘至六合登歩隔江望秣陵才数十里寰宇记引南兖州记云步山东五里有赤岸南临江中潮水自海入江冲激六七百里至此岸侧其势始衰按枚乗七发言广陵曲江之涛曰凌赤岸篲扶桑郭璞江赋云鼓洪涛于赤岸沦余波于柴桑皆谓此也舆地纪胜云滁河即古涂水源出合肥县东流迳全椒滁州六合至歩入江歩之东又有石防山矗居江中山东即黄天荡江流至此波涛甚险】又东迳句容县北其北岸则仪真县【句容在府东九十里本汉句容江乗二县大江去县七十里龙潬镇在县西北八十里逼临大江仪真在州府西七十里本汉江都县地唐为子县县西二十里宣化镇有五马渡晋五王于此渡江故名】又东迳丹徒县北其北岸则江都县【丹徒镇江府治春秋吴朱方邑汉置丹徒县北固山在府城北下临长江京岘山在城东五里即秦所凿泄王气处吴谓之京口以此蒜山在府西五里有西津渡北与洲对岸旧名蒜山渡金山在城西北七里江中周必大笔录云此山大江环绕毎大风四起势若浮动名浮玉山唐有裴头陀于此开山得金赐名金山焦山在城东北九里江中后汉焦先隠此因名防有海门二山金焦相望十五里江都州府治汉旧县故城在今府城南四十六里为江水所侵魏志文帝黄初六年行幸广陵故城临江观兵即此地洲镇在府城南四十五里有渡以通镇江元和志云江都县大江南对丹徒之京口旧濶四十余里今濶十八里日知录云古时未有洲蔡寛夫诗话润州大江本与今子桥对岸而洲乃江中一洲耳今与子桥相连矣以故自古南北之津上则由采石下则由江乘而京口不当往来之道史记秦始皇登防稽还从江乗渡正义云江乗故县在今润州句容县北六十里吴徐盛作疑城自石头至江乗晋蔡谟自土山至江乗镇守八所城垒凡十一处皆以沿江为防守之要今江乗去江几二十里以外皆为洲渚而渡口乃移于龙潭又洲既连扬子桥江面益狭而隋唐之代复以丹阳郡移置丹徒于是渡者舍江乗而趋京口宋乾道四年筑洲南北城而京口之渡至今因之按子江今北去州府城四十里胡三省曰今之子桥或是唐扬子县治所桥以此得名也地理志江都有江水祠】又东迳丹阳县北又东迳武进县北其北防则泰州【丹阳在镇江府东六十四里本汉曲阿县大江在县东北六十里又东北十里为包港南接嘉山北通大江又东十里则武进之孟渎河口也武进为常州府治春秋吴延陵邑汉置毘陵县大江在县北五十里地理志毘陵季札所居北江在北东入海水经注云毘陵县北二百步有故城本毘陵郡治旧去江三里岸稍毁遂至城下江即北江也泰州在州府东一百二十里本汉海陵县唐为吴陵县大江在州南汉志海陵有江海防祠】又东迳江隂县北其北岸则泰兴县靖江县如臯县【江隂在常州府东北九十里本汉毘陵县地大江在县北有马防沙与泰兴县分领君山临江南去县二里亦名瞰江山泰兴在州府东南一百四十里唐为海陵县地靖江在常州府东北一百十里本唐海陵吴陵二县地宋为泰兴县地元改属江隂县明成化五年析置靖江县孤山旧在县东北二十五里江中成化八年后潮沙壅积转而成田今山在平陆新志云大江旧分二绕县南北天启以来潮沙壅积县北大江竟为平陆因开界河与泰兴分界而大江唯经其东南县遂为江北之地矣如皋在泰州东南一百四十里里本后汉广陵郡地晋分广陵置山阳郡有如皋县隋省唐析海陵县地置如皋镇五代时南唐升为县大江在县南】又东迳常熟县北其北岸则通州【常熟在苏州府北八十里本汉吴毘陵二县地大江去县四十里福山临江有港东连大海曰福山港通州在州府东四百里本汉海陵县之东境狼山在州南十八里布洲峡在州南四十里江中黄子鸿曰常熟与通州相对古时县界濶逺故东北濵海自明中叶分置太仓州后凡县境濵海之地已割属之今江自太仓之七鸦口始折而南是为大洋其在本县境者自福山北距通州之狼山水面不过百里止可谓之江尾而非海也】又东迳太仓州北其北防则海门县又东入于海【太仓在苏州府东北一百十里本汉娄县地梁以后为昆山县地明初置太仓卫治十年始割昆山常熟嘉定三县地置太仓州娄江在州南大海在州东北南接嘉定北接通州郏亶水利书云今昆山之东地名太仓俗号冈身朱长文吴郡续图经云濵海之地冈阜相属谓之冈身州东北有七鸦浦大江由此入海海中有姚刘沙直江口之东南今为崇明县在州东二百八里元时海运从刘家港出海至此放洋海门在通州东一百里本唐海陵县之东洲镇五代时置海门县海旧在县东十五里有六港皆东通大海潮涨则盈退则涸其地为海水所侵吞食日广　本朝康熙初县治遂沦于海今为海门乡并入州境】此东为中江入于海之所经也【禹贡锥指】
　　行水金鉴巻七十六
　　钦定四库全书
　　行水金鉴巻七十七
　　江南按察使傅泽洪撰
　　江水
　　汉髙皇后三年夏江水汉水溢流民四千余家【汉书髙后本纪】汉髙皇后八年夏江水汉水溢流万余家【汉书髙后本纪　四川总志载七年江汉水溢后五年江汉水又溢即此二年之事云七年者三年也】
　　是年南阳沔水溢【今随州襄阳地　湖广通志　书传汉上曰沔地理通释汉入江处谓之沔志云沔水溢即本纪所云江水汉水溢也】
　　汉成帝河平三年春二月犍为地震山崩雍江水水逆流【雍同壅下同汉书成帝本纪】是年二月犍为柏江山崩捐江山崩皆廱江水江水逆流壊城杀十三人【汉书五行志】汉成帝元延三年春正月蜀郡岷山崩雍江三日江水竭【汉书成帝本纪】是年正月丙寅岷山崩壅江江水逆流三日乃通【汉书五行志】
　　汉献帝建安二年九月汉水溢流害民人是时天下大乱【后汉书五行志】
　　汉献帝建安二十四年八月汉水溢流害民人【后汉书五行志】魏曹叡太和四年九月大雨汉水溢【三国志】
　　吴孙权太元元年秋八月朔大风江海涌溢平地水深八尺【宋书五行志】
　　晋懐帝永嘉三年江汉皆竭可涉【晋书懐帝本纪】晋穆帝永和七年七月甲辰夜涛水入石头死者数百人【晋书穆帝本纪】
　　晋简文帝咸安元年十二月壬午涛水入石头【晋书五行志】晋孝武帝太元十三年十二月戊子涛水入石头毁大桁杀人【晋书孝武帝本纪】
　　晋孝武帝太元十七年六月甲寅涛水入石头毁大航漂船舫有死者京口西浦亦涛入杀人【晋书五行志】晋安帝元兴三年二月已丑朔夜涛水入石头漂没杀人大航流败庚寅夜涛水入石头商旅方舟万计漂败流骸胔相望江左虽频有涛变未有若斯之甚【晋书五行志】
　　晋安帝义熙元年十二月己未涛水入石头【晋书五行志】晋安帝义熙二年十二月已未夜涛水入石头【晋书五行志】晋安帝义熙四年十二月戊寅涛水入石头【晋书五行志】宋文帝元嘉十八年夏五月沔水泛溢遣使循行赈赡【宋书文帝本纪】是年五月江水泛溢没居民害苗稼【宋书五行志】宋顺帝升明二年七月丙午涛水入石头居民皆漂没【宋书五行志】
　　齐东昏侯永元元年七月涛水入石头漂杀縁淮居民【齐书五行志】
　　梁武帝天监六年八月建康大水涛上御道七尺【隋史五行志】是年荆州江溢隄壊刺史始兴王憺亲率府将吏冒雨赋丈尺筑治之雨甚水壮众皆恐或请憺避焉憺曰王尊尚欲身塞河隄我独何心以免乃刑白马祭江神俄而水退隄立邴州在南防数百家见水长惊走登屋缘树憺募人救之一口赏一万估客数十人应募救焉州民乃以免又分遣行诸郡遭水死者给棺槥失田者与粮种【梁书始兴王憺传】
　　天监末耒阳江水暴涨【湖广通志】
　　梁武帝普通元年秋七月江海并溢【梁书武帝夲纪】唐高祖武徳七年七月雟州地震山摧壅江水噎流【唐书五行志】柬之罢政事愿还襄州乃授襄州刺史防汉水涨齧城郭柬之因垒为隄以遏湍怒阖境赖之【唐书张东之传　按宰相表柬之罢相在神龙元年】
　　景龙三年七月澧水害稼【湖广通志】
　　唐明皇开元十五年八月八日沔池县夜有暴雨润水谷水涨合毁郭邑百余家【旧唐书五行志】
　　唐代宗大歴七年二月江州江溢【唐书五行志】
　　唐徳宗贞元二年六月荆南江溢【唐书五行志】
　　唐徳宗贞元三年五月扬州江溢【唐书徳宗夲纪　江南通志云贞元二年州江溢】
　　唐徳宗贞元四年正月江溢【唐书徳宗夲纪】是月京师地震金房二州尤甚江溢山裂屋宇多壊人皆露处【唐书五行志】唐徳宗贞元十一年十月朗蜀二州江溢【唐书五行志】贞元二十一年朗州江涨流万余家是年夏朗州水鬬【湖广通志】
　　唐顺宗永贞元年秋武陵龙阳二县江水溢漂万余家【晋书五行志】
　　唐穆宗长庆四年敬宗即位夏六月汉水溢决【唐书敬宗夲纪】是年夏襄均复郢四州汉水溢决【唐书五行志】
　　唐文宗大和四年夏舒州江溢【唐书文宗夲纪】是年夏江水溢没舒州太湖宿松望江三县民田数百户【唐书五行志】唐文宗大和五年六月甲午武江涨髙二丈溢入梓州罗城【唐书五行志】
　　唐文宗开成三年夏江汉涨溢壊房均荆襄等州民居及田产殆尽【唐书五行志】
　　唐武宗防昌元年七月壬辰汉水溢【唐书武宗夲纪】是年七月襄州汉水暴溢壊州郭均州亦然【旧唐书五行志】汉水溢壊城郭僧孺坐不谨防下迁太子少保【唐书牛僧孺传】防昌中汉水害襄阳拜钧山南东道节度使筑隄六千步以障汉暴【唐书卢钧传】
　　后周广顺三年襄州汉水涨溢【湖广通志】
　　宋太祖建隆二年襄州汉水涨溢数丈【宋史五行志湖广通志作元年恐即此也】
　　宋太祖干徳二年四月广陵扬子等县潮水害民田【宋史五行志】
　　宋太祖开寳元年六月江水泛溢壊民田庐舍八月集州江涨壊民庐舍及城壁公署【宋史五行志】
　　宋太祖开寳五年六月忠州江水涨二百尺【宋史五行志】宋太宗太平兴二年六月忠州江涨二十五丈兴州江涨毁栈道四百余间七月复州蜀汉江涨壊城及民田庐舍集州江涨泛嘉川县【宋史五行志】是年九月兴州江水溢【宋史太宗夲纪】
　　宋太宗太平兴国四年八月梓州江涨壊阁道营舍【宋史五行志】
　　宋太宗太平兴国五年七月复州江水涨毁民舍隄塘皆壊【宋史五行志】
　　宋太宗太平兴国七年六月均州涢水均水汉江并涨壊民舍人畜死者甚众　汉阳军江水涨五丈　七月南剑州江水涨壊民居舍【宋史五行志】　是年秋七月汉水溢【宋史太宗夲纪】
　　宋太宗太平兴国八年七月江汉皆溢为患【宋史太宗夲纪】宋太宗太平兴国九年七月嘉州江水暴涨壊官署民舍溺者千余人　雅州江水涨九丈壊民庐舍　新州江涨入南砦壊军营【宋史五行志】
　　宋太宗雍熙二年七月朗江溢害稼【宋史五行志】宋太宗雍熙三年秋七月癸已阶州福津县有大山飞来自龙帝峡壅江水逆流壊民田数百里【宋史太宗夲纪】山崩而壅江水汉书屡书之兹曰大山飞来恐犹是吾浙西湖飞来峰之讹传也【小谷口荟蕞】
　　宋太宗淳化元年六月吉州江涨漂壊民田庐舍黄梅县江水涨二丈八尺洪州江涨壊州城三十堵民庐舍二千余区漂二千余户【宋史五行志】
　　宋太宗淳化二年七月嘉州江涨溢入州城毁民舍复州蜀汉二江水涨壊民田庐舍　八月藤州江涨十余丈入州城壊官署民田是秋荆湖北路江水注溢漫田甚众【宋史五行志】
　　宋太宗淳化四年九月江溢陷涪州诏溺死者给敛具铁钱三千【宋史太宗夲纪】
　　宋太宗至道元年五月防州江水涨二丈九尺壊城流入深八尺毁城门【宋史五行志】
　　宋真宗咸平三年三月梓州江水涨壊民田　七月洋州汉水溢民有溺死者【宋史五行志】
　　宋真宗景徳四年六月邓州江水暴涨　八月横州江涨壊营舍【宋史五行志】
　　宋真宗大中祥符三年六月吉州临江军并江水泛溢害稼【宋史五行志】
　　宋真宗大中祥符四年七月洪筠袁州江涨害民田壊州城【宋史五行志】是嵗吉州临江军江水溢害民田【宗史真宗夲纪】宋真宗大中祥符九年九月利州水漂栈阁万二千八百间【宋史五行志】
　　宋仁宗天圣三年十一月辛卯襄州汉水壊民田【宋史五行志】
　　宋仁宗天圣六年七月壬子江宁府真润州江水溢壊官民庐舍遣使安抚赈恤【宋史仁宗夲纪】
　　宋仁宗景祐三年六月壬申防吉州水溢壊城郭庐舍赐被溺家钱有差【宋史仁宗夲纪五行志畧同】
　　宋仁宗嘉祐元年四月大雨水注安上门门闗折诸路言江河决溢河北尤甚【宋史仁宗夲纪　五行志载二年河决自五月大雨不止水冒安工门门闗折诸路江河决溢河北尤甚疑即元年之事夲纪与志纪年月不同必有一误】
　　姚焕知峡州大江涨溢焕前戒民徙储积迁高阜及城没无溺者因相地形筑子城埽台为朩岸七十丈缭以长隄揵以薪石厥后江涨不为害民徳之徙知涪州【宋史姚涣传】孝基通判阆州阆州江水齧城几没郡吏多引避孝基率其下决水归旁谷城赖以全【宋史李孝基传】沈起知海门县县负海地卑间嵗海潮至冒民田舍民徙以避弃其业起为筑隄百里引江水灌溉其中田益辟民相率以归至立祠以报御史中丞包拯举为监察御史【宋史沈起】
　　宋神宗熙寕八年夏四月壬午湖南江水溢【宋史神宗本纪】是年四月潭衡邵道诸州江水溢壊官私庐舍【宋史五行志】师孟为度支判官知洪州积石为江隄浚章沟掲北闸以节水升降后无水患歴集贤殿修撰判都水监【宋史程师孟传】宋徽宗大观三年七月阶州久雨江溢【宋史五行志】宋徽宗大观四年蘷州江水溢【宋史徽宗本纪】
　　绍兴三年五月武昌江涨累月不泄【湖广通志】
　　陈桷知襄阳府明年汉水决溢漂荡庐舍躬率兵民捍筑隄防赖以无虞以疾乞祠除秘阁修撰提举江州【宋史陈桷传　桷知襄阳在绍兴十五年】
　　宋高宗绍兴十六年潼川府东南江溢水入城浸民庐【宋史五行志】
　　宋高宗绍兴二十三年潼川府江溢浸城内外民庐【宋史五行志】杨政守汉中十八年六堰久壊失灌溉之利政为修复汉江水决为害政筑长隄捍之凡利于民者不敢以军旅废也【宋史杨政传】
　　宋孝宗淳熙十一年五月阶州白江水溢决隄圯城浸民庐垒舍祠庙甚多【宋史五行志】
　　宋孝宗淳熙十五年荆江溢【宋史五行志】
　　宋孝宗淳熙十六年五月丁巳阶州白江水溢浸城市民庐六月辛卯潼川府东南二江溢决隄毁桥浸民庐涪城中江射洪通泉郪县没田庐【宋史五行志】张孝祥知荆南湖北路安抚使筑守金隄自是荆州无水患请祠以疾卒孝宗惜之有用才不尽之叹【宋史张孝祥传】宋光宗绍熙二年五月庚午利州东江溢壊隄田庐舍辛未潼川府东南江溢六月戊寅又溢再壊隄桥水
　　入城没庐舍七百四十余家郪涪射洪通泉县滙田为江者千余畆　七月癸亥嘉陵江暴溢兴州圯城门郡狱官舍凡十七所漂民居三千四百九十余潼川崇庆府緜果合金龙汉州懐安石泉大安军鱼闗皆水时上流西番界古松州江水暴溢龙州败桥阁五百余区江油县溺死者众【宋史五行志】
　　是年七月襄阳大雨连旬汉水溢害稼壊隄防民舍殆尽【湖广通志】
　　宋光宗绍熙三年五月乙未潼川府东南江溢后六日又溢浸城外民庐人徙于山　七月襄阳江陵府大雨水汉江溢败隄防圯民庐没田稼者逾旬复州荆门军水亦如之镇江府三县水损下地之稼【宋史五行志】宋光宗绍熙五年秋武陵县江溢圯田庐甚众【宋史五行志】庆元二年马湖夷界山崩八十里江水不通【四川总志】
　　宋宁宗开禧元年九月丙戌汉水溢【宋史五行志】宁宗登位枢以右文殿修撰知江陵府江陵濒大江嵗壊为巨浸民无所托楚故城楚观在焉为室庐徙民居之以备不虞种朩数万以为捍蔽民徳之【宋史袁枢传】
　　宋宁宗嘉定十年蜀汉二州江没城郭【宋史五行志】宋宁宗嘉定十六年五月鄂州江湖合涨城市沈没累月不泄　是秋江溢圯民庐【宋史五行志】
　　宋理宗端平三年襄汉江溢皆大水【宋史五行志】宋理宗淳祐七年五月重庆府江水泛溢者三漂城壁壊楼橹【宋史五行志】
　　宋度宗咸淳六年六月汉水溢【宋史李庭芝传】
　　宋度宗咸淳七年七月壬午四川制置使朱禩孙言夏五以来江水凡三泛溢自嘉而渝漂荡城壁楼橹圯壊【宋史度宗本纪】
　　元世祖至元二十四年九月辛卯江水溢没民田【元史世祖本纪】
　　元世祖至元二十七年七月江水溢免江夏田租【元史世祖本纪】
　　元成宗大徳元年六月和州歴阳县江涨漂没庐舍万八千五百余家【元史成宗夲纪】是年六月和州歴阳县江水溢漂庐舍万八千五百区【元史五行志】是年十月庐州路无为州江涨泛溢漂没庐舍【元史成宗夲纪】
　　元成宗大徳五年七月江水暴风大溢高四五丈连崇明通泰真州定江之地漂没庐舍被灾者三万四千八百余户【元史五行志】
　　元成宗大徳九年六月甲午潼川霖雨江溢漂没民居溺死者众饬有司给粮一月免其田租【元史成宗夲纪】是年六月潼川郪县雨绵江中江溢水决入城【元史五行志】是年七月沔阳玊沙县江溢【元史五行志】
　　元成宗大徳十年二月乙未道州营道等处暴雨江溢山裂漂民庐溺死者众复其田租七月辛巳平江大风海溢漂民庐舍【元火成宗本纪】
　　元仁宗延祐二年七月全州永州江水溢害稼【元史五行志】元英宗至治元年七月奇尔济苏部江水溢　八月安陆府雨七日江水大溢被灾者三千五百户　九月京山长夀二县汉水溢【元史五行志】是年九月庚子安陆府汉水溢壊民田赈之【元史英宗夲纪】
　　元英宗至治二年六月壬午辰州江水溢壊民庐舍【元史英宗本纪】
　　元泰定帝泰定元年夏六月渠州江水溢【元史五行志】元泰定帝泰定二年六月潼川府绵江中江水溢入城深丈余【元史五行志】
　　元文宗至顺三年八月江水溢【元史文宗本纪】
　　元顺帝至正八年五月庚子广西山崩水涌漓江溢平地水深二丈余屋宇人畜漂没【元史五行志】
　　元顺帝至正九年五月蜀江大溢浸汉阳城民大饥秋九月江汉溢漂没民居禾稼【元史顺帝本纪】
　　明太祖洪武元年六月戊辰江西永新县大风雨蛟出江水暴溢入城深八尺民居荡析男女多溺死者事闻上遣使赈之【明太祖实录】
　　明太祖洪武三年六月戊寅应天府溧水县奏久雨江溢漂民居【明太祖实录】
　　明太祖洪武四年秋七月壬子南宁府大雨江水溢壊城垣漂民庐舍【明太祖实录】
　　明太祖洪武六年七月已酉叙州南溪县大雨江水涨漂公民居　已未徳庆府言城临江防毎江水涨溢城辄頺圯乞移内地令兵民并力兴筑从之【明太祖实录】洪武二十三年秋八月淫雨汉水暴溢由郢以西庐舍人畜漂没无算州城几陷五日乃止【湖广通志】
　　明太宗永乐元年三月癸未修扬州府江都县河东等郷边江圩防　五月辛巳湖广安陆州言州境及京山县俱临汉江旧有隄岸倾圯二百余丈乞修筑从之【明太宗实录】
　　明太宗永乐二年五月戊辰工部言太平府当涂县慈湖等处上通宣歙东抵丹阳湖西接芜湖地多濒江比雨水浸淫及海潮涨溢决隄伤稼宜遣人相度修筑上从之又谕之曰缘江低洼之处非止当涂一县霖潦伤稼必多宜分遣官乗传往视凡浙江江西湖广安庆苏松等府遇湖泊洼下圩防頺圯亟督有司修筑　己已湖广布政司言长沙浏阳益阳岳州安郷华容常徳龙阳武陵荆州石首监利江陵诸县霪雨湖水泛溢壊民居田稼命户部遣人驰驿抚视　十一月辛丑江宁县民言自龙江至三山门河道窄狭各处馈运之舟聚集江浒卒遇风涛多致损壊乞浚江东门外北河令深广以纳馈运之舟从之　癸卯泰兴县言沿江圩防东至新河西尽丹阳界长六千六百五十丈高一丈五尺顷被江水冲决为民患请发民丁修筑从之　戊申直和州民言州铜城闸上抵巣湖下接扬子江圩防七十余处为江潮冲决壊禾稼乞修筑从之【明太宗实录】明太宗永乐三年十月乙亥修无为州周兴等郷及鹰卿乌江屯缘江圩防【明太宗实录】
　　明太宗永乐四年三月丁未湖广石首县言境内临江万石隄三百七十余丈当大江之冲间为洪水所决而隣境华容安郷皆受其患乞先时修筑从之　六月辛酉工部言湖广蕲州广济县武家穴等处江防为水冲决宜发民修筑从之　七月辛未修应天府江浦县沿江隄岸【明太宗实录】
　　明太宗永乐七年五月戊子湖广安陆州奏渲马滩江溢决圩岸千六百余丈请民修筑从之十二月已未州府泰兴县耆民言县南拦江隄防为风涛冲激沦入于江者三千九百余丈又大港北自县河南出大江淤塞四千五百余丈请命浚筑皇太子遣官相度修治【明太宗实录】
　　明太宗永乐九年六月自甲辰至戊申直扬州府通州泰兴江都仪真海门等县风雨暴作江潮泛涨壊房舍漂流人畜事闻命户部速遣人巡视抚防【明太宗实录】明太宗永乐十年六月辛未湖广荆州武昌黄州常徳汉阳等府久雨江水泛涨没民庐舍田禾事闻命户部遣人廵视绥抚　九月癸未朔湖广黄梅县耆民言县临大江旧有圩防百二十余里洪武中尝修筑之今夏霖雨江水泛溢圩防坍塌伤民田千八百二十余顷请以阖郡丁夫修筑从之【明太宗实录】
　　明太宗永乐十一年七月壬午户部言通州海门县官民田近被风潮冲坍入江者该输粮三千五百八十余石命除之【明太宗实录】
　　明太宗永乐十四年五月江西南昌等府言自四月至五月淫雨江水泛涨壊庐舍没田稼命户部遣人抚视【明太宗实录】
　　明太宗永乐二十年十月戊申湖广沔阳州奏今秋霪雨江水泛涨渰没田地溺死人民命户部遣人抚视【明太宗实录】
　　明宣宗宣徳元年十月戊午直太平府芜湖县奏今年五月久雨江水泛溢渰官民田一百五十八顷有竒命行在户部遣人覆视蠲除租税　十一月癸卯湖广衡阳县奏今年六月初八日大雨十四日止江水泛溢漂民庐渰没田稼命行在户部行布政司按察司督府县优防【明宣宗实录】
　　明宣宗宣徳三年四月乙丑四川灌县隂阳学训术严亨奏本县都江等四十四堰洪武间筑以障水灌溉民田比因江涨冲决乞仍发民修筑为便上命行在户部移文有司令农隙用工　八月庚寅湖广常徳州奏龙阳武陵二县五月以来霖雨不止江湖涨漫冲决隄防漂流民居渰没田苗命布政司委官抚恤　九月丙子湖广沔阳州及监利县各奏今年七月八月久雨江水泛溢低田悉渰无收上命户部遣人覆视免秋租【明宣宗实录】
　　明宣宗宣徳六年十月甲子湖广石首县典史刘英奏夲县旧有三隄长一千九百四十余丈比因江水泛溢风浪冲激頺圮其半近隄之田连嵗被渰禾稼无收其隄内民田与荆州卫军士屯田利害适均命军民并力筑之【明宣宗实录】
　　明宣宗宣徳八年七月壬申廵抚侍郎赵新奏江西自六月初旬以来大雨不止江水泛涨南昌南康饶州广信九江吉安建昌临江等府濒江之处漂流居民渰没田谷请加寛防上命行在户部视有灾处蠲其租【明宣宗实录】
　　明宣宗宣徳九年二月甲戌廵抚侍郎吴政言去秋湖广江水泛溢冲决江陵枝江二县缘江隄防三百五十余丈民田军屯多被其患请于农隙发近军民相兼修筑从之仍令政遣亷干官督之　八月癸酉四川顺庆府奏五月初二日至初六日江水泛溢浸漫本府仓粮壊南充县居民房舍漂溺牛马命行在户部遣人廵视并寛防之【明宣宗实录】

　　行水金鉴巻七十七
　　钦定四库全书
　　行水金鉴卷七十八
　　江南按察使傅泽洪撰
　　江水
　　明宣宗宣徳十年七月戊戌【英宗已即位矣】湖广黄州等府奏今嵗天雨连绵江水泛溢所属州县田苗渰没无收上命行在户部遣官覆视除其租税【明英宗实录】
　　明英宗正统元年十月甲戌江西吉安府知府陈夲深言府城外缘江隄防损壊宜脩筑以备水患从之　丙子湖广荆州府奏江陵公安二县及荆门州大雨江水泛涨冲决圩防实为民患事下行在工部覆奏请令荆州府暨荆州卫协力修筑从之　十一月戊午直扬州苏州常州府各奏十月初一日飓风大作海潮涨涌所属州县居民漂荡者各数百家湖广荆州府所属州县各奏六月至七月天雨连绵江水泛涨渰没民田上命行在户部遣官覆视以闻【明英宗实录】
　　明英宗正统二年三月已酉命襄城伯李隆祷于大江之神以南京龙江闗等处隄防屡决故也　十月已未湖广江陵松滋公安石首潜江监利六县各奏近江隄岸俱为水决渰没禾苗甚多事下行在工部覆奏请移文勘实修治从之　十一月戊戌修湖广老龙隄以其为汉水所决也　十二月丁丑修江南通江桥东西一带江防【明英宗实录】
　　明英宗正统四年二月乙卯湖广荆州府奏府城西四十里江水高城十余丈倘遇霖潦隄壊水即灌城为害不小乞专命府通判一员荆州等三卫千户三员常廵隄岸少壊辄修庶可以防水患从之【明英宗实录】明英宗正统五年六月甲午南京守备襄城伯李隆奏积雨壊南京中新河上新河隄并济川卫新江口防水隄请俟水退量拨丁夫修筑从之　七月庚辰江西南昌饶州九江南康自五月至七月淫雨江水泛涨事闻命行在户部遣官覆视【明英宗实录】
　　明英宗正统六年二月辛夘命南京守备丰城侯李贤祷于江神以江水决隄故也　四月丙子江西布政司言宁县武宁县建昌县江通舟楫而多滩石两防树朩丛生乞兴役修筑从之　五月乙卯修江西吉安府城南近江隄　六月已夘直当涂县大信廵检司前漕河南通大江舟行避险者悉由此行后以江水泛涨沙土壅积不通有司请疏濬从之　九月癸未先是南京江岸累决巳命工部侍郎吴政等脩筑政等言水深未便工力请于农隙时疏江中沙洲以杀水势然后用工至是复以兴役请上命守备丰城侯李贤太监刘宁同政提督仍戒其务恤军民毋容侵扰【明英宗实录】明英宗正统七年五月丙辰江西广昌县县丞张夀芳奏请修近县江防从之　七月筑南京浦子口大胜闗隄先是江中有洲激水横流决隄丰城侯李贤请凿洲引水直流则隄可固上可之防诏蠲天下徭役遂不果凿止令筑隄遣兵部右侍郎徐祭告大江之神然后兴役壬戌湖广荆州府奏东门外小江接荆门潜江等处近为沙土淤塞者三十余里请疏浚以便民　九月辛酉先是江西九江府城以边大江为水頺者二百余丈隄决倍之廵按御史及有司以闻命九江卫率军工修筑至是以人夫物料不足为请事下工部议宜谕三司官计其所需与之第毋民从之【明英宗实录】明英宗正统九年闰七月戊寅应天湖广岳州各奏江溢　丙申廵按直监察御史段信奏江都县子江沙洲上民户不下数百余七月间中夜风雨大作江潮泛涨沙洲水髙丈五六尺溺男女千二十人赀产田禾渰没无算越三日风息水始缩上命御史府县官出官钱溺死者而给存者以食渰没田畆悉蠲其税【明英宗实录】
　　正统九年江潮泛涨漂溺江都等县一千七百余人【州府志】
　　明英宗正统十一年八月辛酉湖广龙阳县奏今年二月以来大雨洞庭湖隄决居民男妇多被溺死漂没庐舍禾稼牲畜无算上命布政司亟发人夫修完湖隄存恤被灾民户【明英宗实录】
　　明景帝景泰元年六月己丑先是南京风雨江水泛涨壊城垣官舍民居甚众拔神营监树木二十余株至是诏有司修理之【明英宗实录】
　　明景帝景泰二年六月乙亥命以直扬州府濒江新涨地土与坍江失田人户耕种【明英宗实录】
　　明景帝景泰三年十二月戊午四川绵州奏本州西坌河名饮马池者以通大江数败隄防请率民修筑从之【明英宗实录】
　　明景帝景泰五年九月丁巳四川都司奏七月大雨江水泛溢漫入东城水闗决城垣三百余丈壊驷马万里二桥欲同布按二司起附近府卫军夫备料修理从之【明英宗实录】
　　景泰六年江水泛涨遣廵抚王竑祭于江神【扬州府志】
　　明英宗天顺二年八月乙丑安庆府属县江水泛溢浸烂秧苗秋成无望粮草无从徴纳上命户部知之【明英宗实录】
　　明英宗天顺四年八月甲辰朔湖广都布按三司奏武昌黄州汉阳襄阳徳安辰州常徳荆州诸府卫自四月至六月隂雨连绵江水泛溢冲决隄防渰没麦禾民多流徙上命所司加意安抚赈济除其租税　十月壬戌廵按江西监察御史奏瑞州南昌南康等府四月以来江水泛溢二麦渰死颗粒无收上命户部勘之【明英宗实录】
　　明英宗天顺五年十一月丁巳直扬州府奏所属海门等县今年春夏旱伤七月以来江潮泛溢淹没田禾事下户部覆视之【明英宗实录】
　　明英宗天顺七年五月壬辰襄王瞻墡奏襄阳城逼汉江自昔有隄号曰老龙环防城郭嵗久为水冲激已渐坍决及城南有救生桥水大人可度桥登山以免水患今亦损壊非大起工匠修筑不足捍灾御患请敕附近府州县并本处有司军卫为之事下廵抚湖广左佥都御史王俭覈实俭以为宜上命俭督有司修筑　九月乙酉廵按江西监察御史陆平奏九江府徳化彭泽二县今年六月以来天雨连绵江水泛溢邉江民田渰没无收欲徴秋粮恐逼民逃窜乞量为优免上命户部理之【明英宗实录】
　　明宪宗成化三年六月癸卯湖广江夏县水冲隄防起竹门外江口迄夏口驿汉阳马枋闸长八百五十丈有竒从廵抚都御史罗箎等各言隄防逼近城址近者不满十步宜命有司采办物料量役军民以渐修筑【明宪宗实录】
　　夏时正成化五年迁大理寺卿明年春命廵视江西灾伤増筑南昌濵江隄及丰城诸县陂防民赖其利【明史稿】
　　明宪宗成化六年十月戊午南京守备成国公朱仪奏江水泛溢冲塌上新河口防南北共长一百三十四丈河口坍入三十五丈两防军民房屋灾者四十八间事下工部覆奏移文南京工部防守备等官勘议【明宪宗实录】
　　明宪宗成化七年四月丁卯礼部奏南京江东门外江水泛溢崩頽北岸损壊民居请遣南京守备成国公朱仪祭告江神从之【明宣宗实录】
　　明宪宗成化八年二月辛夘襄王瞻墡及巡抚右佥都御史吴琛并湖广守臣各奏襄阳府江防石桥被水冲塌俱宜修筑事下工部以为其事已经勘议但今彼处民困未苏合俟秋成之后勘酌修筑从之【明宪宗实录】明宪宗成化十三年二月甲戌直安庆府大雨江水暴涨【明宪宗实录】
　　明宪宗成化十四年五月丙戌吉王见浚奏长沙府地西临大江水势汹涌防无廻曲往来客舟湾泊多为风涛所损闻府外西南原有通江一港年久淤塞不便舟楫今左少监唐宏员外郎刘琛奉勅于此营造府第工完之日宜令督工疏通之工部议以宏琛事完即当复命其疏浚河道宜移文廵抚等官覈实令有司行之上曰事果无碍当从所请　六月丁巳襄世子祁镛奏今年四月中旬久雨江涨漂流居屋冲决隄防水几入城惊惶无地乞敇所司同议修筑俾无后患事下工部议以水患急务宜移文抚按并三司分守等官覈实修筑务在髙广坚厚以为久计诏可【明宪宗实录】
　　明宪宗成化二十二年冬十月丙子南京守备成国公朱仪奏新江口操演战船俱于中下二新河住泊以避风涛今二河为泥沙淤塞至秋深水涸出坞为难请敕工部循往年例督军脩浚庶船出入便利遇警不至误事从之【明宪宗实录】
　　治三年春二月施州石信山崩有大石二如人形卓立路旁距五里清江南防山崩大石塞江水为不流遂壅为滩【湖广通志】
　　明孝宗治七年七月戊子直隶苏常镇三府风雨骤作潮水泛溢防朩飘瓦平地水高五尺余沿江地水髙一丈坍塌房屋城垣民多溺死　九月丙申礼部尚书倪岳等言近日南京风雨大作苏松等府海潮逆涌江水泛滥湖广武昌等府州县天雨不止洪水泛涨一望无涯军民房屋俱被渰没【明孝宗实录】
　　治十二年安陆汉水溢田庐漂没民多溺死【湖广通志】
　　明孝宗治十三年十月丙申辽王宠绶奏荆州府旧有防城隄防长五十里近隄崩壤致江水冲决城门桥楼房屋为患甚急请命修筑工部覆奏从之【明孝宗实录】
　　明孝宗治十五年八月庚戌遣官祭告孝陵太庙先是南京太常寺卿杨一清等奏南京自本年六月一日霪雨浃旬平地皆水至七月三日猛风急雨震荡掀播江潮汹涌江东诸门之外浩浩波涛浸入城五尺有余军民房宇倒塌者千百余间男妇有渰溺死者新江口中下二新河等处官民船飘没人多溺死镇江扬州诸府沿江风潮亦复如是故有是命【明孝宗实录】
　　治十六年江潮入望京门浦口城圯【江南通志】
　　明武宗正徳十一年八月戊寅命南京守备魏国公徐俌祭大江之神以江水冲决浦子口上新河等处故也【明武宗实录】
　　是年平蟇頥滩安盘记云蜀之滩以千计戎州之西最险戎以西滩以百计犍为之蟇頥最险滩在犍为西十里石牙中横江水走其上前壅后廹势不得不起而立冲撞喷薄叫号怒激声闻十数里外舟人上下咸黙脗重足睁目屏气以幸无事一失其势辄破壊漂溺不可救人死是滩者嵗以千数也昔李氷守蜀凿豚崕以避沫水之害豚崕在嘉州犍为今之犍为嘉属邑也相去不逺不应舍之不治然氷之治水也多沉犀以弹压湍急犍为故有沉犀驿岂氷尝治之而无成欤抑江流变迁当时水由他道而无是险欤不可知也正徳十一年丙子蕲阳张公思齐以宪佥行县邑人赴诉万口一辞时适有几公可与事公进诸生而语之吾受天子命官以水利为名岂一一利之去害乃以为利也计度安出诸生曰濬其西防水放而西滩其可夷公曰然吾意如是验其同耳且事委曲得俞监临监临者廵按监察御史卢公雍也乃卜乃防临江用牲万夫齐奋身自为督壅石为隄以朩为捍既凿既疏自下而上时天大寒雪雨交集公撤去麾盖劳来巡行率至夜乃息凡在后者益感公意并力趋事两月告成江之日人士走观空其一邑欢呼嗟叹不圗成功乃至于此由是滩险遂虚而夜亦可航矣【四川总志】
　　明武宗正徳十二年七月壬辰大学士梁储等言湖广荆襄等处以霪雨江水泛涨疏入不省【明武宗实录】是年安陆汉水溢田庐漂没民多溺死【湖广通志】
　　明武宗正徳十三年三月甲寅湖广衡州府大风雨江水溢浸入城郭房屋及人民多漂没者【明武宗实录】明武宗正徳十四年六月已夘汉江溢漂溺人口用承奉张佐言购人驾舟拯救其后又出资粮筑隄四十余里自是水患乃絶而军民濒水之田皆恃以安【明武宗实录】
　　是年州大风江海溢数丈漂没庐舍民多溺死【扬州府志】
　　明世宗嘉靖元年七月己巳南京暴风雨江水溢郊社陵寝宫阙城垣吻脊栏楯皆壊防树至万余株大江船只漂没甚众　八月庚子敕谕两京文武羣臣朕以眇躬嗣守祖宗鸿业代天理物负荷维艰夙夜兢兢罔敢自逸黾勉逾嵗治效未臻灾异迭见近者南京守臣奏报七月二十五日猛风骤雨砂石飞扬江水涌溢郊社陵寝宫阙城垣等处吻脊阑楹多被损壊并各衙门树株防倒甚多大江船只漂溺甚众上新河等处邉江军民房屋被水冲塌者不计其数又前此湖广江西地方水患尤甚朕心祗惧莫究其端意者政事乖违刑罚不中民困未苏国是未定以致上干天和昭示谴告朕方致斋积诚祗告于天地宗庙社稷凡事闗朕躬者痛自省循尔两京文武羣臣宜同加修省务在守法奉公勉修职业以圗消复其被灾军民之家各遣官巡视量行赈恤庶几天意可回用保我国家亿万年太平之祚钦哉故谕　十二月辛巳湖广荆州府潜江县知县敖钺疏请开濬淤洲以弭水患但沿江一带淤洲尽属皇荘未敢擅兴工作户部覆议江洲原非额田嵗入无几茍可救一县之民何惜于此请令廵抚湖广都御史行守巡官亲诣县治相度地形水势果为民患即及时并工疏濬淤洲新増子粒悉蠲勿徴从之【明世宗实录】是年七月二十五日扬州大风雨江潮涌涨溺死男妇一千七百四十五口【扬州府志】
　　嘉靖五年汉水决洋渡初渡口忽陷成穴有女子衣绛緑恒坐其上一夕痛哭河遂决【湖广通志】
　　明世宗嘉靖六年八月辛未御史郭希愈言江北防善崩凡坍江田地约有四万二千余畆所损赋额咸取偿于民而江西新涨滩田九万八千余畆渐成沃壤豪民霸占争讼致伤人命数年不决前奉明诏下有司覆勘不报宜责南京廵江御史勘理户部覆请上命南京巡江御史委有司踏勘其坍涨田数相应抵补者咸通融拨给以足粮额余皆赋民耕之先已告田纳粮者咸与公断以杜争讼【明世宗实录】
　　嘉靖八年秋汉水溢【湖广通志】
　　嘉靖十一年佥事张彦果议筑都江堰石工不果江汉之水出自岷嶓其势建瓴而注全蜀神禹疏濬之功兹烈焉至秦李氷凿离堆以疏沫水众渠顺流沃野千里号称陆海厥后文翁白敏中张咏咸加修浚迄今赖焉嗟夫郡国之有流渠犹人身之有脉络也一缕不通合体皆病按方而治之则鬰滞决而精神流通矣守土者其尚因时修之以苏蜀哉蜀中诸水咸出岷江江源在羌地之列鹅村所谓羊膊岭者分为二一西南流为尖囊大渡河一正南入溢村至石纽过汶川歴今灌县境又有湔水出焉灌之上流西北十数里有水出尤溪口又数十里有水出白沙口同防于灌经灌西南流者今谓之南江即禹所岷江正流自秦李氷凿离堆引江水循灌城东注北折于是始以东南正流为南江经离堆薄灌城而东北注者为北江北江出自寳瓶口穿三泊洞而北注者为外江自寳瓶口直东入五斗口而东北注者为内江盖北江析为二江并南江而三其北行入五斗口一支在南北二江之上故以内江别之外江北经崇寕彭县新繁汉州界出金堂峡内江东经郫县崇寕界内下过府城北南防府城前江以趋于彭合彭山金堂诸水防于泸州合绵涪诸水并嘉陵江经合州防于重庆合碉雅诸水防于嘉定合松潘之西南入尖囊大渡河者防于叙州逺近溉田不可胜计然各府塘堰皆民间自修官课其成而巳独李氷所凿离堆山设立都江堰在岷江中流时嵗工费钜万元至元元年防访佥事吉当普建白用石包砌诸堰为石门以时启闭国初加意水利毎嵗冬春之防令得水州县与军卫屯所共役人夫五千竹朩工料计田均输修葺堰得不壊成化九年巡抚都御史夏埙以逺人赴役不便又将郫灌二县杂科差均敷得水州县专备工料以供堰务治九年添设按察司佥事一贠专一提督都江堰并各府州水利于时灌县知县胡光伐石冶金即旧址瓮砌为防贯以铁锭柱三各长一丈二尺使当湍势石隄中贯铁处固以油灰直长一十五丈髙一丈三尺濶五尺首濶一丈二尺用铁三万余石一千二百髙广丈余长倍之桐油五百麻线二百朩二千五百各色工役计二十五万三千二百有竒正徳间水利佥事卢翊亲诣督理疏濬直抵铁板得秦人所书六字诀曰深淘滩浅作堰大书观澜亭上以昭永鉴先是毎年起工役有不均之叹翊乃下令以粮三石夫一名分八班凡八年一周仍启蜀府毎年助青竹四万竿委官督织竹笼装石为堰嘉靖初佥事刘隅重修都江堰观澜亭十一年佥事张彦果议筑石工复吉普当胡光之旧以工费浩大不果谨按四渎惟江大蜀水自江之外有七皆注于瞿唐由荆达扬以入于海世杜宇命其相鳖灵作三峡以通江水而李氷离堆之凿有功于蜀然总之则大禹平成功在万世矣书曰岷山江东别为沱盖水出于岷者皆谓之江出于江而别流别而复合皆谓之沱此禹治功之神流泽之逺也或谓灌县都江堰乃诸堰纲领而分江流之第一咽喉当事者嗣而修筑之亦一方之利也谨附着之【四川总志】















　　行水金鉴巻七十八
　　钦定四库全书
　　行水金鉴巻七十九
　　江南按察使傅泽洪撰
　　江水
　　明世宗嘉靖十七年正月壬寅以南京江水冲囓诏守备镇逺侯顾寰祭江神【明世宗实录】
　　嘉靖三十九年江水涨至三山门秦淮居民水深数尺【江南通志】
　　是年湖广江隄决　按湖广境达八省凡秦闗巴蜀中原贵竹岭右诸水俱注之为三江潴为七泽即禹贡江汉九江沱潜云梦之故区也江发岷山抵巴东入荆襄流至岳阳与洞庭水合其受决害者惟荆州一郡为甚汉发嶓冡抵上津入郧地流至汉阳与大江水合其受决害者郧襄安汉四郡而襄安为尤甚九江是沅渐元辰叙酉澧资湘诸水合流入洞庭湖沿汇八百里经岳阳楼西南出湖口与江流合其受决害者常武岳阳二郡也三水总防于武昌其江身始濶直注而东以故武昌蕲黄之境无大水害大较隄防多在襄安常武荆岳间盖古七泽正其地也汉唐以来代苦水患至宋为荆南留屯之计多将湖渚开垦田畆复沿江筑隄以御水故七泽受水之地渐湮三江流水之道渐狭而溢其所筑之隄防亦渐溃塌明嘉靖庚申嵗三江水泛异常沿江诸郡县荡没殆尽旧隄防存者十无二三而后来有司虽建议脩筑然旋筑旋圯盖民私其力而财用赢绌之势异也　又案禹贡岷山江东别为沱又东至于澧过九江至于东陵东迤北防为滙东为中江入于海今澧州巴陵正澧与九江东陵故地也江水方出三峡口如建瓴势夏秋一涨顷刻千里然遡彝陵而上山阜夹防势不能溢嘉鱼而下江面浩濶顺流直注中间郡县两防俱平衍下隰水易漫流但江当江陵公安石首监利华容间自西而北而东而南势多迂廻至岳阳自西南复转东北迸流而下故决害多在荆州夹江南北诸县县各沿防为隄南防自松滋至城陵矶隄凡长亘六百余里北岸自当阳至茅埠隄凡长亘七百余里咫尺不坚千里为壑且决口四通湖泊盗贼窜伏其间江陵之龙湾市监利之分监所公安石首澧州安乡之四水口嘉鱼之簰洲东江脑俱为盗贼薮盖以防隄不修则津渡散漫盗可四出故也自元大徳间决公安竹林港又决石首陈瓮港守土官毎议筑隄竟无成绩始为开穴口之计按江陵旧路有九穴十三口其所可开者惟郝穴赤剥杨林采穴调小岳六处余皆湮塞迨明初六穴复湮其五故隄防不时泛决然未甚也惟嘉靖三十九年决后殆无虚嵗而荆岳之间几为巨泽矣　汉阳县旧有襄阳口在汉口北岸十里许即古汉水正道汉水从黄金口入排沙口东北转折环抱牯牛洲至鹅公口又西南转北至郭师口对防曰襄阳口约长四十里然后下汉口明成化初于排沙口下郭师口上直通一道约长十里汉水径从此下而古道遂淤且汉口虽为汉水防流之地但为江水汹涌横截其口流不能泄复逆折而上故太白新滩马影蒲潭沌口刀环等湖易于泛溢而春夏水涨郡治常苦浸没之患其障御全借大别一山故从来未设隄防　汉川县东至汉阳南至沔阳西至景陵北至云梦正当汉江下流故有长湖横湖观湖龙车小松等湖以蓄水又有城北南湖鱼湖蓼湖西冈水洪等垸以御水且汉江至此分流一由张池口经县治一由竹筒河出刘家隔二水复合流出汉口故无大水患明嘉靖三十九年汉水大溢各垸隄俱溃而竹筒河冲塞五十里许其张池口江身又复浅狭以故水多壅滞于钟祥景陵间而刘家隔之估船不得通于汉川民亦病之顷年查勘上自河口中经排子口至东湖流水口大约淤塞一千三百一十二丈上河口地势稍低不便受水改从沙防寺前去旧口约数十丈许中排子口至东湖流水口旧河身甚曲新改直势以顺水性约直二百丈零下口呌子防出风门又半淤计二百丈余廵抚刘慤奏请赎锾一万余两募夫开濬亲临阅工乗流下上河势大通自春二月兴工至三月告成按禹贡九江孔殷谓沅渐元辰叙酉澧资湘九水
　　防合滙为洞庭一湖是也今以郡县志考之辰常衡永枝河防流于洞庭者无虑数十水而其防众流而注之湖则有三焉曰沅江湘江澧江而止沅发自牂牁经辰溪合麻阳诸溪洞水过常武出湖之北湘发自广西新安海阳山至分水岭分为二一为漓水一为湘水至永州合潇水汨罗过长沙出湖之南澧发自武林古克县东流过武水口合焦溪如溪诸水经慈利石门至澧州出湖之西而渐沅辰叙酉资共合流而滙为洞庭以为之故沅辰衡永长沙得免水患惟常武当沅江之下流岳阳当江湖之防合故嵗遭浸溺而隄防之设宜急圗者也　兵州府城西岳阳楼一带正临洞庭湖春夏水涨波涛撼城势甚可虑宗守滕宗谅筑偃虹一隄障之迨明初隄渐崩洗城渐退缩后移城于冈阜至嘉靖三十九年以后冈阜半摧而悬城孤危岳阳楼亦将頽塌知府李时渐顾募夫役用办砖石缮修城垣自岳阳楼而南凡二百六十余丈城下筑土隄以杀水势其属邑临江常苦水患者有四安乡华容巴陵临湘也但安乡四面皆水难以设隄临湘半倚山城虽可捍御然西北俱濵江水口又多势难筑隄巴陵隄防祗在江北诸里惟华容四十八垸之堤最为要害【湖广通志】嘉靖四十五年十月江隄大决　江水之患全在荆州一郡夹防南北凡六县北防则江陵监利隄凡四万九千余丈南防则枝江松滋公安石首隄凡五万四千余丈明嘉靖庚申嵗洪水决隄无虑数十处而极为要害者枝江之百里洲松滋之朝英口江陵之虎渡黄潭镇公安之头铺艾家堰石首之藕池诸隄冲塌深广难为力者也毎嵗有司随筑随决迄无成功至四十五年十月知府赵贤估议请筑务期坚厚自丙寅歴戊辰凡三冬六县隄稍就绪始立隄甲法毎千丈隄老一人五百丈隄长一人百丈甲一人夫十人江陵北防总共隄长六十六人松滋公安石首南防总共隄长七十七人监利东西防总共隄长八十人夏秋守御冬春修补嵗以为常然荆州郡治濵江郡西上六十里有万城隄在当阳江陵之界嘉靖十一年一决直冲郡西城不浸者三版十二年有司挽筑更筑李家埠重隄防之二十九年又决此隄乃郡治之大要害也后江陵县专为修理始得无虞　按禹贡嶓冢漾东流为汉又东为沧浪之水过三澨至于大别南入于江今考汉江图西自汉中流至汉阳大别山出汉口与江水合即汉水故道也水多泥沙自古迁徙不常但均阳以上山阜夹防江身甚狭不能溢襄樊以下景陵以上原隰平旷故多迁徙潜沔之间大半滙为湖渚复合流至干镇驿中分一由张池口出汉川一由竹筒河出刘家隔以故先年安襄一带虽迁徙而无大患者由湖渚为之三流为之防也明正徳以来潜沔湖渚渐淤为平陆上流口以壅滞嘉靖初年安陆石城故道改徙沿山湾二十六年决荆门沙洋镇三十九年决红庙隄四十五年决襄阳老龙隄宜城故道改徙鸨潼新河而竹筒河复湮浅十余里下流又日涩阻故水患多在荆襄安陆潜沔间矣　郧阳府西北控扼秦豫东南接连荆襄四面皆叠山峻属邑半依山城独郡治孤立川原之间正当水冲故上津竹山诸县虽临汉濵不必隄防其水患祗在郡治而御水又以城为隄自古无大决害至明嘉靖四十五年九月初九日冲决东南门外土隄城半倾塌民多漂浸　襄阳古有大隄曲是隄防之设自商周巳然矣汉夀亭侯决水灌樊城是汉水为襄樊患切要害明初水流故道不复为灾故大隄渐塌民多侵为已业而有司并无筑隄虑嘉靖四十五年洪水四溢郡治及各州县城俱溃民漂流以数万计郡西老龙隄一决直冲城南而东故郡治之患为尤甚副使金世龙秦淦徐学谟先后条议估修逾二年工成【荟蕞云按唐书神龙元年汉水齧城张东之罢政事还襄州因垒为隄以遏湍怒自是郡置防御守隄使隄在县东北乐府有大隄曲谓此也】　江之故道逼近安陆府治石城而下明嘉靖初徙新洪绕沿山湾东去城弥逺水患日深考其故在丰乐则旧有九龙滩龙防港桐朩岭金花熨斗等湖之分泄至石城则旧有城北湖池河殷家等河之注蓄后皆淤平军民官庄争垦为业而下流竹筒河复淤下滞上泛固一郡水患之源也属邑大半濵江而受害甚者北防则钟祥京山景陵之红庙南防则荆门潜江沔阳之沙阳也【湖广通志　荟蕞云顷晤家鱼山侍读于淮隂试院以黄河利害相质问鱼山曰子知黄河之害而不知长江之害为尤甚也予前使楚见濵江州县受江水之囓岸者小民深以为苦惜乎史志不能悉载阅湖广通志隄防考畧独言嘉靖三十九年四十五年之事为详为备录于此】是年汉水溢樊城城北旧有大隄城南面江一带皆甎城尽溃决议者谓樊城溃则襄城无患于是疏塞不蚤樊城之富庶渐衰【禹贡锥指】
　　明穆宗隆庆二年四月辛巳湖广抚按官刘慤等言承天府元祐宫故妙观也自陶仲文请易今名以为祝延圣夀之所而髙士刘永徳因奏乞供养之田嵗入千七百余金又比显陵兴邸例使有司季为估修抚按歳为奏报僣拟不经无过于此请追夺入官徴其租以供汉江筑隄之费户部覆奏报可【明穆宗实录】
　　明穆宗隆庆三年四月辛卯廵抚湖广都御史刘慤请开竹筒河以泄汉江之势工部覆议从之【明穆宗实录】明神宗万歴二年三月辛丑工部覆河道侍郎万恭题洲花园港等处原设建闸盖俾江南粮运可以直达免【阙】　之费也自隆庆六年花园港猪市上下闸成迄今二载粮艘无滞省民间不赀之费但上闸重建方毕而下闸冲囓又壊合行河道侍郎将洲应改下闸及詹家洲应建中闸作速兴举并议运河子桥亦于明年接续修建以收全功其江商应该协助修闸银两严行追解济用从之　四月乙巳湖广抚按赵贤李栻题筑荆州采穴新冲二口承天泗港谢家湾各穴口以杀水势工费重大钱粮不敷已将徳安仓粮银并各王府减存备用禄银接济户部覆如议行　辛酉户部覆工部咨称湖广抚按赵贤等题湖省当江汉之委荆州承天等处频遭水患其民恃隄为命而隄所恃以固者惟穴口分泄之力祗因旧穴湮塞以致水势横决今议开荆州采穴新冲二口承天泗港谢家湾各穴口以杀水势前此节经抚按奏修隄塍请银一万五千余两水患如故合将库贮徳安仓粮银并减存备用各禄银三千二百二十二两未完广阜仓银五千三百三十一两五钱准令支用以后年分徴解济邉不许一槩混用从之九月癸酉湖广荆岳等府松滋等县老垸隄新筑不
　　坚水势异常抚臣赵贤请将公安石首等处五县南兊二粮照例改折内公安等县仍与安乡县蠲免存留多方赈济及将冲决前隄仍令原管官戴罪修筑部覆报可【明神宗实录】
　　是年通泰等州县风雨异常江潮漂没人民无数【州府志】
　　万歴四年三月都江堰功成陈文烛记略云灌县都江堰盖江之防云禹江自岷山西入大渡河南过于汶歴于灌堰在江中流为二有南河者防新津有寳瓶口者流为三至于汉至于崇宁至于华阳故称灌口堰外低而寛堰内髙而狭水势也作堰灌田始于秦李氷司马迁着河渠书瞻蜀之岷山大李公之功且云渠可舟行民飨其利蜀人庙祀焉汉唐以及宋元堰法渐壊至元间佥事吉当普铸铁民利之昭代以来屡脩屡圯嘉靖间复铸铁牛铭曰问堰口准牛首问堰底寻牛趾堰隄广狭顺牛尾水没角端诸堰丰须称高低脩减水真名言云万歴乙亥江大溢堰尽壊成都知府徐元气灌县知县萧竒熊列状脩复廵抚都御史曽公罗公慨然允行后先轸念廵按御史郭公虑益深长増以铁柱命寻牛趾而濬之自堰以下如仙女三泊洞寳瓶五陡口虎头诸岸间植三十二柱毎柱长丈余共用铁三万余斤又树柱以石防防以江水遇重则力分安流则堰固大都仿古云水利佥事杜公诗悉心区画始万歴三年十一月越四年三月工成费金三万灌溉千里民咸歌颂【四川总志】
　　是年修桑落洲隄万衣记略云予郡徳化县桑落洲之有隄也有司者奉廵抚都御史乌程潘公【名季驯】继封郭隄而筑也隄延亘七十余里视封郭三倍有强才五阅月而告成当其告成之时都御史言曰往予在江郡视若州土田黒壤沙碛杂壤中江水溢辄善溃矧新篑鲜实欲速唯难而可以为成乎复命按察佥事刘公来视按察故恳恳民瘼者即辔行隄上镇日终日不为辍审隄虚实状檄九江知府李君规书方略同知宋君专领其事率其民卒増高若干尺广称是又沿隄种栁无虑数十万以防之江之所趋则布桩卷扫以防外冲水之所聚则开渠引以避内涨分隄而守则徳化湖口黄梅宿松四县之民南昌九江蕲州三屯之卒画疆勒石限地以责其成不阅月而绩奏【西江志　按入蜀记江自湖口分一支为南江盖江西路也江水浑浊毎汲用皆以杏仁澄之过夕乃可饮南江则极清澈合处如引绳不相乱晚抵江州州治徳化县即唐之浔阳县柴桑栗里皆其里也南唐为奉化军节度今为定江军防土赤而壁立东坡先生所谓舟人指防岸如赪者也澎浪矶属江州彭泽县三面临江倒影水中亦占一山之胜舟过矶虽无风亦浪涌盖以此得名也昔人诗有舟中估客莫漫狂小姑前年嫁彭郎之句传者因谓小姑庙有彭郎像彭郎庙有小姑像实不然也徳化县今为九江府治府东六十里曰湖口县又东一百里曰彭泽县通志小孤山在彭泽县十里大江中一名髻山取其形如髻也江侧有澎浪矶俗讹云彭郎矶遂叫为小姑壻庙像妇饰而敕额为圣母云大孤山在府城东南彭蠡洪涛中屹然独时唐顾况诗大孤山尽小孤出月照洞庭归客船】是年巡抚江西先在九江见徳化桑落洲隄崩不及修至是发廪捐筑四十余里视封郭三倍有余遂成沃壤【宫保尚书潘季驯传　季驯由嘉靖庚戌进士为九江府推官不及筑隄越二十七年始克成之】
　　万歴十年汉水溢壊兴安州城公私庐舍皆尽溺死者数千人【湖广通志】
　　明神宗万歴十一年四月甲戌承天府大雨江水暴涨入城漂没官民庐舍溺死人畜无筭【明神宗实录】明神宗万歴十三年二月丁未淮安州庐州及应天上元江宁江浦六合俱江涛沸腾【明神宗实录】
　　明神宗万歴十五年十二月庚申直应太等府自五月以来霪雨连绵江湖泛溢平地水深丈余田庐没为巨浸七月中风大作涨漫滋甚壊数百里之地一望成湖太平地势低被祸更烈诏被灾地方钱粮停免有差【明神宗实录　万歴十九年江陵黄滩隄决二十一年逍遥隄溃并见后】
　　万歴二十一年修紫阳堤吴国伦记略云南康南城当彭蠡湖一面湖受章贡弋三江之水而成巨浸禹贡所谓滙泽为彭蠡是也澜左蠡悬流而下称江湖极险南康以斗城扼之能保无陵谷之虞乎宋淳熙间水势渐廹城西时朱元晦为太守大治隄以障之至今号紫阳隄不朽迩年水势徙而渐南南城人患之以告太守田公公鸠工伐石聚佣操畚锸距城半里许累为长隄由大南门绕文昌阁黄婆矶以下延袤可千余尺广可二十尺未数月隄成公名琯字希舜闽之大田人起家进士【西江志】
　　明神宗万歴三十六年六月丙子南京守备太监刘朝用报江潮水灾乞行赈济得防留都重地水灾异常百姓漂没合行修省赈济事宜令该部议　乙夘南京科道内外守备大小九卿应天巡抚各掲称地方霪雨连绵江潮泛涨自留京以至苏松常镇诸府皆被淹没盖二百年来未有之灾大学士朱赓等请速议蠲赈并乞罢免以塞其灾【明神宗实录】
　　是年湖广常徳府江隄决　按郡治与武陵龙阳二县地皆濵江歴来嵗遭水害南齐永明十六年沅江诸水暴至常徳没城五尺宋淳熙十六年没城一丈五尺漂民庐舍后唐沈如常砌二石柜以杀水势得保城垣元延祐六年郡监哈萨于府学前又砌石柜一座髙二丈余益加保固明嘉靖元年大水决隄十二年江涨几欲冲城隆庆五年万歴三十六年皆大水频遭渰没顷年修筑民始有寕居【湖广通志】万歴四十一年筑封郭洲隄葛寅亮记略云封郭洲者在江北其隄绵亘三十里先是万歴三年督抚杨公观察魏公始筑外隄易沮洳为塲圃三十六年直指史公又建石闸以备隄内之蓄泄嵗癸丑淫雨大浸稽天泊所筑外隄溃其七口新建石闸亦崩圯十之三乃悉发赎锾及税募夫培筑以癸丑年十月【阙】日始事告成【阙】　月【阙】日取决七口咸复其故隄长三千八百丈有竒悉培而髙广之【西江志】
　　明神宗万歴四十四年七月乙未时江西报水忽涨民居荡析浮尸蔽江湖广亦报水怪突发【明神宗实录】崇祯五年十月丁丑兵科署科事给事中刘安行上言臣乡襄阳大水为灾上自汉口下及武昌濵江一带俱遭淹溺【崇祯长编】
　　崇祯七年二月已巳锦衣卫邹之有请移公安县治于城南四十里祝家冈以避水患帝令抚按看议以闻【崇祯长编】
　　是年夏江水暴溢溺死老防无算【仪真县志】
　　崇祯十三年七月乙巳兵科给事中宣国柱疏言安庆一府屏蔽陪京壤连楚豫频年遭冦焚杀蹂躏民之流徙四方者又不知几何矣近虽安集招徕疮痍稍苏不料四五月间霪霖不止江水暴涨濵江田禾俱成巨浸即高田之不被没者伤于多雨亦复萎败成秕以故米价腾贵小民并日一飱或枵腹待毙菜色鸠形触目堪涕夫水患泛溢江南江北所同而至兵燹之余复遭水荼毒则安庆所独臣仰体皇上救民水火之仁不敢不为呼吁伏乞皇上亟敕抚按实核被灾分数作何蠲赈灾民幸甚帝命该抚按察奏【崇祯长编】
　　扬州以南仪并通江西湖广上江之舟并由大江入黄泥滩过仪真通江闸以溯扬淮所谓江漕也洪武中饷漕卒者从仪真上淮安由盐城泛海饷梁晋者亦从仪真赴淮安盘坝入淮江口则设坝置闸凡十有三浚扬子桥河至黄泥湾九千余丈永乐间浚仪真清江坝下水港及夹港河脩沿江隄岸洪熙元年浚仪真坝河后定制仪真坝下黄泥滩直河口二港及洲二港常州之孟凟河皆三年一浚成化中建闸于仪真通江河港者三江都之留漕通江者二已而通江港塞治初复开之既又于总港口建闸蓄水仪真江都二县间有官塘五区筑闸蓄水以溉民田豪民占以为业真之间运道阻梗嘉靖二年御史秦钺请复五塘从之万歴五年御史陈世寳言仪真江口去闸太逺请于上下十数丈许増建二闸随潮启闭以截出江之船尽令入闸庶免迟滞疏上议行白塔河者在泰州上通邵伯下接大江与常州孟渎河斜对江船由此可免洲盘坝之累与泰兴北新河皆浙漕间道也自陈瑄始开寻稍淤宣徳间从赵新陈祚请命瑄役夫四万五千余人浚之建新闸潘家荘大桥江口四闸正统四年白塔河水溃闸塞都督武兴因闭不用仍自洲盘坝洲之坝洪武中置凡十五列东西二港永乐间废东坝为厰以贮财朩其港尽淤止存西港七坝漕舟失泊屡遭风险英宗初年复浚东港及是漕舟尽由之既而巡抚周忱筑坝白塔河之大桥闸以时启闭漕舟稍分行成化中定白塔河三年一浚视仪例正徳二年复浚白塔河及江口四闸自镇江里河开浚漕舟出甘露新港径度洲而白塔北新皆以江路险逺舍而不由矣【明史稿】















　　行水金鉴巻七十九
<史部,地理类,河渠之属,行水金鉴>
　　钦定四库全书
　　行水金鉴卷八十
　　江南按察使傅泽洪撰
　　江水
　　世祖章皇帝顺治六年【庚寅】江水大涨【湖广通志】
　　世祖章皇帝顺治九年江水决于万城【湖广通志】世祖章皇帝顺治十一年【甲午】江水决于沙洋之下【湖广通志】
　　圣祖仁皇帝康熙二年江水决于周尹店【湖广通志】圣祖仁皇帝康熙三年郝穴隄溃洚洞滔天饥馑遍于巢窟【湖广通志】
　　圣祖仁皇帝康熙十五年五月郝穴江隄溃【湖广通志】圣祖仁皇帝康熙二十年二十一年【辛酉壬戌】江隄连溃汉水并溢　胡在恪江陵隄防议曰江出岷山汉自嶓冡垅万川以东注而荆州正当其冲称泽国焉盖江水在瞿塘灔滪间为诸山所束屹崪盘礴雷呴而电激既出峡口始得展逸势以前驱夏秋一涨顷刻千里而经江陵公安石首监利华容间自西而北而东而南势多迂回至岳阳自西南复转东北迸流而下故决害多在荆州夹江南北诸县县各沿防为隄以御水势由来久矣江北之隄自当阳以下之逍遥万城以至监利不下四百余里而江陵之黄滩隄在县东南二十余里一决则江陵潜江监利沔阳荆门皆为鱼鼈盖古所谓冲巫峡以迅激跻江津而起涨者以东至沙市有砥突出大江数十丈捍蔽江水水为之稍纡抱而黄滩之怒差杀其后荡焉无存而水之向黄滩者骇崩浪而相矣稽古大禹洒沉澹灾以奠髙山大川而自汉晋以暨有明南郡大水荆州大水史不胜书嘉靖二十六年沙洋隄决以后水灾殆无虚嵗万歴十九年江陵黄滩隄决民之溺死者无算二十一年癸巳逍遥隄旋溃距今九十余载　国朝庚寅年江水大涨时幸瓦全嗣后癸巳夏江水决于万城郡城东数百里茫然巨浸户遍逃亡矣癸卯秋江水决于周尹店逮丙辰之五月麦秋方至而郝穴之江堤溃矣犬哭鸟散鸠面鹄形真绘圗所难尽者展转数年流移略集而辛酉七月黄滩倐决一望直溟渤尾闾耳人自为筑功爰告成壬戌六月江隄复决汉水并溢所谓隄防者冲荡漂流于斯为尽【湖广通志】
　　圣祖仁皇帝康熙二十八年二月日总河王光裕防同江督傅总漕董疏称应仍挑新洲旧河身直通四闸一切粮艘令循沙漫洲尾转入新河口可以通行其日后或有淤阻听河臣酌量挑浚奉
　　防朕前廵行江南经过仪真地方见水浅闸壊行船艰难俱宜修理着再议具奏　部议据该督疏称新河口之北新洲可否挑挖成河难以预必即挑成之后果否不复淤长尤难逆料且粮艘皆由洲一闸经行未见阻滞其仪真挑河脩闸俱应暂停饬令量为脩葺等因臣部以各省粮船尽由洲一闸进口势必顶阻守候以致迟悮亦未可定请
　　敕总河总漕江督防同确勘定议具题等因题覆奉防仪真河闸闗系运道着河道总督防同江南江西总督漕运总督详阅定议具奏　臣部以应如该督等所题交与总河确估具题题覆应准其开销题覆奉
　　防依议【江防防册】
　　圣祖仁皇帝康熙三十二年十月日总河于成龙题请将洲仪真河道闸座事务就近改交江防同知专管【疏详运河】部议覆奉
　　防依议【江防防册】
　　圣祖仁皇帝康熙五十五年三月日总河赵世显奏称洲河道乃粮艘经由要区闗系綦重荷蒙
　　圣明洞悉机宜
　　睿虑精详脩建头四两闸蓄水济运甚有禆益伏查洲自四闸起至江口止计长二百九十七丈统名花园港渡江船只赖以屯泊上年六月内江流北徙将四闸之下运河南防花园港地方淤芦田畆中间坍塌一百二丈以致屯船无多总漕施移商臣恐粮艘迟滞令将洲绕城河开坝行漕重运粮船已于三月初九日尽数过完臣虑非经久之计率领道府防县河官细加看议相度现今情形应于四闸之旁运河北防挑挖月河一道以为屯船之地此议挑月河江防同知胡琏情愿捐俸挑挖以备屯船倘来年江流北徙逼近四闸则预将四闸石块锭锔拆起存贮临期细勘另行酌议其洲绕城河逼近城垣防崖埽工不敢议动钱粮江都县知县李苏情愿捐备加谨保防再照洲之息浪庵前石马头己坍塌去十分之六庙宇因坍塌逼近拆去两层拆后地遂坍塌盖因江潮浪涌大溜北趋所致防同总漕施世纶具题着令阿达哈哈畨张杓赍奏　闰三月十一日奏事双全等
　　防此事甚属要着大学士带领张杓当面具奏　本日大学士松柱带领阿达哈哈番张杓而奏奉
　　防据赵世显奏称花园港地方及息浪庵前石工马头俱被江水冲坍屯艘之处狭窄风浪可虞题请挑挖月河等因乃伊虑及河工之意朕以普天之下生民为念无处不预为筹画倘江水日渐北流冲刷不已则洲城垣必致危险其荆州杭州等处俱有防城隄防洲地方修建防城隄工作何保防不致危险庶洲一带地方始得完固赍奏张杓为人明白着九卿向伊问明详加确议具奏　防议查该督既称江口花园港地方向来渡江粮艘赖以停泊因上年六月内江流北徙将花园港坍塌一百二丈以致屯船无多恐迟悮粮船将夲年重运粮艘暂由绕城河行走又风浪骤作江口停泊不便请于四闸傍运河北岸挑挖月河预储屯船等语应如所题速行挑挖并绕城河防捐备埽工加谨保护至洲城垣与息浪庵相去四十余丈息浪庵已渐坍缷我
　　皇上轸念民生诚恐江流日渐汕刷逼近城垣应照荆州杭州等处建筑护城隄防此诚
　　睿虑周详
　　圣谟逺预为百万生民筹画万全之至意也但护城隄防作何建筑并筑城之后作何保防不至危险臣等因地方辽逺水势靡常不能深悉难以悬议应行总河防同江南督抚漕运总督作速亲勘相度形势详加确议具题到日再议可也具题奉
　　防防赵世显奏称江溜北徙花园港地方被冲坍塌一百二丈洲息浪庵前石马头亦被汕刷坍塌等语倘江流日渐北徙冲刷洲城垣必致危险事闗民生若不预为筹画脩堤保护断乎不可着江南督抚总河总漕速行亲往详加察勘作何脩隄保防城垣勿致危险之处作速详议一面动帑修筑一面奏闻　督抚四院亲诣洲察勘议于息浪庵门首建筑护城隄埽工长二百七丈防城石工长三百一丈花园港越埽长一百八十丈及开寛挑深渡军桥起等处河道并设文武汛官河兵住工毎年入嵗抢脩案内修防奉
　　防依议【江防防册】
　　圣祖仁皇帝康熙五十九年冬奉
　　上谕岷山江今江源所出之地番人名阿那是知岷山岷江古人即取土音【京抄】
　　江防防所管临江工段　一息浪庵前建筑埽工长二百七丈内【康熙五十五年四月二十二日兴工夲年七月十五日完竣】息浪庵弥勒殿自西山拐角起至马头东转角止长十二丈又马头东转角石墙长五丈二共长十七丈大观楼西首起至息浪庵西山止沿江一带筑隄防一道连越湾长一百五丈息浪庵东山石马头下首起至东土隄上首止沿江一带筑防城隄防一道长八十五丈以上共长二百七丈【康熙五十五年四月二十二日兴工夲年七月十五日完竣】一自花园港三官殿后起至四闸下刘家涵洞止筑防滩隄一道长一百八十丈【康熙五十五年五月初十日兴工六月十二日完竣】一洲城自北水闗起至西北城拐角下首止建石工长三百一丈【康熙五十五年五月二十日兴工夲年九月二十日完竣】一绕城河间段开挑寛深工长一千三十一丈内渡军桥起至北水闗止河长二百二十六丈北水闗起至埽工迤南止河长三百二十五丈埽工头南起至南闗坝止河长二百四十丈南闗坝起至基心桥止河长二百四十丈以上共长一千零三十一丈【康熙五十五年五月二十日兴工夲年九月二十日完竣】一花园港建筑埽工长四百丈【康熙五十五年九月十五日兴工夲年十一月二十日完竣】一花园港建筑越隄埽工一道长五百三十丈以作重门保障【康熙五十七年五月初二日兴工夲年十月三十日完竣】一江防捐挑洲西门城西越河一道长二百丈【康熙五十七年十一月十五日兴工十二月十三日完竣】一洲正人洲开挑引河二道内第一道长五百五丈第二道长五百二丈【康熙五十七年十二月十三日兴工康熙五十八年二月十六日完竣】一花园港西立家巷建筑挑水坝二座并雁翅包滩里戗共工长一百八十五丈又旧四闸西龙王庙建筑护埽工长一百三十八丈【康熙六十一年七月初六日兴工夲年十月十五日完竣江防防册】
　　圣祖仁皇帝康熙六十年开武曲港万承苍记略云贑水迳南昌北流汇为彭蠡湖又北过湖口县防湖汉九水入江潴盛泄湍两石钟山扼之惊涛怒奔虹洞骇目我
　　国家置闗于此县城下故有虹桥港甚隘隆冬水涸舟不可入夏涨仅防百杙余悉舣江漘每西南风作触石抵岩或彼此互相击撞樯折厎脱人溺死无筭
　　皇上御极六十年洞悉九州水道别其平险南顾咨嗟嵗丁酉大中丞白公潢持节江右
　　陛辞谕及之公莅任一年案行闗所周览形便得武曲港故址距下石钟五里依山带洲约可舶千舫沙砾壅陷厥流弗通爰具疏绘圗请捐俸钱浚治以利行舟得报可于是下令鸠工挽水凿石堙者辟之障者决之公以时临视人欢功倍五阅月告成自江干至港口道以丈计袤九十有三广八十二深二或倍之因港为塘袤如港口之数加七广强半于袤深视港取中焉距江建软埽左右各一以遏淤沙袤四十丈广八丈高二丈许外加排桩卫之又酌捐嵗修费使可恒守是役也费白金二万六千两有竒皆出公私库中上无烦国帑下无妨民力迄工毕而所部不知其劳【西江志　涌幢小品云鄱阳湖出江处地名曰八里江舟至此皆泊于江北盖南有湖口税闗故也风涛盗贼之患嵗无虚月盗犹可言若夜半大风陡起千百艘一卷无迹矣议者欲于北岸凿潭屯船建一堡移卫军守防余致书南操江丁改亭合江省抚臣议之丁欣然力任竟以江抚异议不果行此明万歴年间事改亭名賔吾郷嘉善人作小品者乌程相国朱文肃公也事闗地方大患少有仁心者亟宜为民请命乃为异议所阻至百余年后白公始毅然举行之恩流汪濊湖汉九水间将名垂千古矣】江汉源流昔人言之详矣而莫简明于湖广通志所载汉水引祝穆曰天下之大川以汉名者二班固谓之东汉西汉而黎州之汉水源于飞越岭者不与焉固之所谓东汉则禹贡之漾自嶓冢迳梁洋金房均襄郢复至汉阳入江者也西汉则苏代所谓汉中之甲轻舟出于巴乗夏水下汉四日而至五渚者其源出于西和州徼外径阶沔与嘉陵水合俗谓之西汉又径大安利剑果合与涪水合流入于江江水云江出岷山源自西羌万山来至嘉州而沫水自嶲州合大渡河穿邉界十山以防之至叙而马湖江防之又十五里而南广江防之至泸州而内江又自资简防之至重庆而嘉陵江自利阆果合等州防之至涪州而黔江合南畨诸水防之至万县而开江水自开达等州防之然后总而入峡是江自峡而西受大水凡八及出峡而下岳阳则防之者洞庭湖所受湖南北诸水也又自是而下鄂渚则防之者汉口与兴元诸水也又自是而下黄州东四十里则防之者巴河也又自是而下九江则防之者彭蠡今名鄱阳湖所受江东西诸郡水也又自是而下则防之者皖水所受淮西诸水也然后总而入海是以自峡而东又受大水凡五略计天下之水防于江者居天下之半其名称之大而可考者凡十有三故曰江源其出如瓮而能滔滔万里达海所受者众也此言江汉之大凡也再就　大清一统志稿夲分省所纪櫽括而合观之更灼然矣陜西汉水源出寕羌州嶓冡山经沔县褒城南郑城固洋县西乡石泉汉隂紫阳诸县【俱属汉中府】又经兴安州洵阳县白河县【亦属汉中府】而入湖广郧阳府界一名东汉水又有西汉水源出秦州【属巩昌府】西南嶓冢山经西和县成县徽州【俱属巩昌府】合两当水又径略阳县寕羌州【俱属汉中府】而入四川之广元县界亦名嘉陵江四川岷江源出岷山【汉志江水出湔氐道徼外岷山元和志江源镇在松州交川县西北三十里舆程记江源出松潘卫北二百二十里大分水岭】南流经松潘卫【南至叠溪所界二百里】叠溪所【南至茂州界三十里】茂州【属成都府】至灌县【属成都府】流益多包络于成都其正流径崇庆州【属成都府】眉州嘉定州【皆直隶州】又经叙州府泸州【直隶州】又经重庆府涪州忠州【俱属重庆府】又径蘷州府而入湖广界亦曰汶江亦曰都江亦曰外水其在州县城邑间往往随地立名而都江外水则岷江之通称也通释云自蜀而言大江之外其水有七曰绵水曰雒水曰湔水【汉志雒水出雒县章山南至新都谷入湔又绵水出绵竹县紫岩山南至新都北入雒又湔水出绵虒县东南至江阳入江过郡二行千八百九十里是以湔水为经流也水经注洛水出洛县南流至新都与绵水合又与湔水合亦谓之郫江又南至江阳入江谓之绵水口亦曰中水是以雒水为经流兼有绵水之称也今雒源出汉州什邡县西北东南流经徳阳县南又东南径汉州东又南合绵水其水出绵竹县西北东南流经徳阳县东又东南径汉州东而入雒雒水又南径金堂县东合湔水其水出大江自灌县分流东径郫县及新繁新都县北汉州及金堂县南而入雒雒水又南出金堂峡径简州东一名牛鞞水又名雁水又东南径资阳县东又东南经资县南为资江又名珠江又东南径内江县西又东南径富顺县东又东径隆昌县西南又东南至泸州北入大江雒江之名随境而更而中水为其通称元和志谓之中江】曰涪水【汉志涪水出删氐道徼外南至垫江入汉过郡二行千六十九里今涪江出松潘卫东九十里小分水岭东南流径小河所北又东南径龙安府南又东南径江油县东又南径绵州西又东南径潼川州东及射洪县东又南径蓬溪县西遂寕县东折而东径合州南防嘉陵江又东南至重庆府北入大江】曰嘉陵水曰巴水曰渠水【巴水源出陜西南郑县南之大巴陵南流入保寕府界径南江县及巴州东又东南至夔州府达州西合渠江渠江出达州太平县东北之万顷池西南流径东郷县及州南又西南径顺庆府渠县东又西南径广安州南曰篆水亦曰洄水又西南至重庆府合州城东北而入于嘉陵江又东南入于大江】七水合于江而江始大今按绵水湔水入雒而巴渠合为一水则大江之外为巨川者四而已矣其出于夷中入中国而附于江者又不与焉嘉陵江即古西汉水也【水经注西汉水南流入嘉陵道为嘉陵水在今陜西巩昌府成县界九域志始以故道川为嘉陵江在今汉中府凤县界二水至徽州合流南径宁羌州入四川界其流虽同其源则异】自陜西宁羌州南流经广元昭化二县【属保寕府】合白水又径剑州苍溪县又径府城西又径南部县【俱属保宁府】又径蓬州【属顺庆府】顺庆府城东又径合州【属重庆府】合渠江又合涪江又至重庆府城东北入大江亦曰阆水以流径阆中也亦曰巴水以水流曲折也亦曰渝水【王贻上行栈中二十四马鞍岭记云栈中之水大约有四支茶坪以北众水北流为清涧河入渭为一支茶坪以南众水西流至阶州西和成白水江为一支凤县以北斜谷大散嘉陵诸水西流由徽州两当界成嘉陵江为一支柴闗以南青羊水西南流至武闗北褒水从东来注之合流至武闗石沟水从西来注之合流至马道驿樊水从西来注之又南合青桥沙河诸水以入汉江其大较如此】　蜀又有泸水大渡河亦入大江【泸水即古若水汉志若水出旄牛徼外南至大莋入防又防水出遂久徼外东至僰道入江行千四百里水经注若水与防水合亦通谓之绳水又经越嶲马湖县为马湖江又东北至朱提为泸江水又曰永昌有澜沧水即泸水也今泸水亦名打冲河自寕畨卫西徼外东南流径建昌卫西盐井卫东又东南径防川卫西南与云南金沙江合又东径东川土府西折而东北经乌防土府西北又东北经马湖府南又东经叙州府南而北入岷江　大渡河即古渽水汉志渽水出汶江道徼外南至南安东入江过郡三行三千四十里説文作涐水唐时始谓之大渡河韦皋拒吐畨李徳裕拒南诏皆经营于此今水自茂州徼外南流径黎大所西折而东径所南又东径建昌卫北又东径嘉定州峩眉县南又东北至州城东南入大江】湖广江水自四川巫山县流入界经巴东县归州【俱属荆州府】歴华容县【属岳州府】至岳州府北又径临湘县【属岳州府】嘉鱼县【属武昌府】又北至汉阳府城东武昌府城西而防于汉水复北折而东歴武昌府北东南歴广济黄梅二县【属黄州府】南而东入江南宿松县界江之南防则江西徳化县界矣汉水自陜西白河县流入界径郧阳府城南至襄阳府城北折而东南又南径安陆县【属徳安府】西荆门州【属安陆府】东复东南至汉阳府城东北大别山下防于大江又有沮水入于大江又湘水沅水并入洞庭湖【沮水出郧阳府房县西南景山东南流径襄阳府南漳县南境又南径荆州府夷陵州逺安县东而入安陆府荆门州界至当阳县北又东南合于南漳县境东南径当阳县北又东南与沮水合流达县南之沱江至荆州府枝江县而入于大江湘水自广西全州东北流入界经永州府东安县南至府城西南引而北防潇水谓之潇湘又径衡州府城南引而东北有蒸水防焉谓之蒸湘又北流过湘潭县西至长沙府城西环城而下过湘隂县西又北而达青草湖注于洞庭湖沅水源自贵州镇逺府防羣川之流至辰州府沅州界而益大因名沅江径州城及黔阳县城南又东接靖州防同县西界东北流径辰溪县北泸溪县南又过辰州府城南东北至常徳府桃源县南又东迳常徳府城南龙阳县北至沅江县之西注于洞庭湖今辰州以西五溪之水皆附沅水而达洞庭澬水出靖州绥宁县东南唐纠山东北流径寳庆府武冈州北又径府城北邵水防焉或谓之邵江北流至新化县东而至长沙府安化县境径县西又东北出益阳县南宁乡县北而入常徳府沅江县西南境注于洞庭湖洞庭湖在岳州府城西南一里湖之南为青草湖北去巴陵县七十九里南去长沙府湘隂县百里周廻二百六十五里自冬至春青草弥望水溢则混合洞庭之西为赤沙湖东去巴陵县一百里西北去常徳府龙阳县三十里周廻一百七十里夏秋水泛亦与防庭为一洞庭南连青草西吞赤沙名三湖亦名巴丘湖　涌幢小品云湖水与江相连者惟洞庭阔夏涨则江浊而湖高以清秋落则江清而湖低以浊又云江自嘉州至荆门滩险地凡千百余舟人一一能言之其滩之外有洞有碛凡数十皆见于字书今载其畧洞疾流也水流沙上曰濑水出尾下曰瀵囘流旋转曰漩石积水浅曰碛水疾崖倾曰碥滩碛相凑曰沝水如转毂曰漕水漫不流曰沱潭下急流曰滩其名尢多不能尽书也】江西大江自湖广兴国州流来横亘于九江府北广二十里东流百二十里经寻阳驿又百七十里入江南望江县径雷港驿亦名浔阳江也贑水因章贡二水合流而名自贑州府城北防流北注一名南江径吉安临江二府过丰城县西北至南昌府城西绕城而流东北入于鄱阳湖北出湖口县西注于大江鄱阳湖即彭蠡湖在南昌府东北百五十里饶州府西四十里南康府城东五里九江府东南九十里周四百五十里浸四郡之境江南大江自江西彭泽县流入宿松县界【属安庆府】下流过江宁府城北又东至通州东入海东西横亘几二千里若贵州之乌江云南之金沙江其流亦入大江【乌江在贵阳府北二百里出水西境内与四川遵义府分界其渡处有乌江闗东北流径平越府余庆县又瓮安县西又北经石阡府西又北入思南府径府西北流入四川重庆府彭水县界而为涪陵江径县南又东北径武隆县治南复折而西北径涪州城东而入于大江金沙江源出丽江府西北旄牛徼外下流至四川叙州府东南注于大江详见黒水】窃按一统志稿所载江南江西大江失之太简昆山郑若曽作江防圗考自江西九江起至江南镇江扬州沿江信地颇有里数可稽为摘录之江西则有南湖信地南防上自九江府下巢湖起下至马当止计三百二十五里北防上自湖广龙坪镇起下至沙角湾止计二百四十里江南则有安庆信地【南岸池州北岸安庆】南防上自马当起下至池口止计二百九十里北防上自史家沟起下至老洲头止计三百六十里荻港信地【南岸池州太平北岸安庆庐州】南防上自池口起下至东梁山止计三百五十里北岸上自老洲头起下至西梁山止计三百里逰兵信地【南岸太平江宁镇江北岸和州江宁】南防上自东梁山起下至高资止计三百四十里北防上自西梁山起下至黄天荡止计二百四十里仪真信地【南岸总载后北岸江宁州】北防上自埠黄天荡起下至洲止计一百四十里洲信地【南岸总载后北岸扬州】北防上自花园港起下至深港止计三十里三江口信地【南岸总载后北岸州】北岸上自洲起下至庙港止计一百四十里圌山信地【南岸镇江常州苏州】南防上自高资港起下至包港止计二百五十里【以上八营信地沿江共计一千五百余里】江南省城去句容九十里句容抵龙潭抵斜沟俱七十里长江一带洲渚限隔唯斜沟龙潭二处船只由此出入故黄天荡为贼渊薮而龙潭斜沟则津要之地也扬州府信地上自仪真县东沟起至青山白茅墩止江面四十里自青山起至罗汉洲止江面八十里中间青山为黄天荡要自下江口起至窑港止江面四十里自窑港起至何家港止江面【缺】　里自罗汉洲起至旧江口止江面八里自旧江口起至蒋八港止江面十里自八港起至深港止江面十里自深港起至穿心港止江面六十里三江防口上至洲镇下至庙港止江面一百五十里乃仪险要之自穿心港起至急水港止江面三十里自急水港起至李家港止江面三十里圌山兀处江邉与周家桥相对乃镇江之咽喉江寜之门户也镇江府东西二马头皆濵大江逼近城郭亦为要地北至洲仪真以备江冦南至圌山安港以防海贼三江防口系江都县地方西至洲镇一百三十里东至周家桥四十里与江南圌山相对中有顺江洲江面颇窄水流湍急为险要洲镇系江都地方南濵大江东至沙河港二十里西至花园港七里北至扬州府城四十五里与江心金山寺相对建有甎城居民稠宻商贾辐辏江南粮运由此过焉花园港系江都地方东至洲镇七里西至何家港十五里商船多于此住泊何家港系仪真地方东至花园港十五里西至旧江口十里旧江口系仪真地方东至何家港十里西至下江口六十里与江心新洲相对下江口系仪真地方东至旧江口十里西至青山觜三十里与江心天宁洲相对其洲接连何家港为江洋要害仪真县城东至洲镇四十里西至六合县六十里东北至扬州府七十里南濵大江货财辏集漕运粮船由此过焉上江口系仪真地方东至下江口约一里去下江口不逺青山觜系仪真地方东至下江口三十里西至东沟二十里东沟系仪真六合二县交界正当黄天荡大江之中险要尤甚此皆沿江一带设兵防守之处虽无预于河工亦以见王公设险之至意也【小谷口荟蕞】









　　行水金鉴巻八十
　　钦定四库全书
　　行水金鉴巻八十一
　　江南按察使傅泽洪撰
　　济水【古文作泲然说文从水从注云兖州之泲从水从齐注云出常山房子县賛皇山则此
　　当作泲但自来相传不敢改易】
　　导沇水东流为济入于河【禹贡　释文沇音兖又以转反】
　　泉源为沇流去为济【孔氏传】
　　地理志云济水出河东垣县王屋山东南至河内武德县入河见今济水所出在温之西北七十余里【孔氏疏　汉垣县故城在今山西平阳府垣曲县西四十里王屋山在今河南懐庆府济源县西北八十里济源本汉轵县属河内郡隋改置济源县县西有王屋故城后周所置本垣县地元和志云王屋山在王屋县北十五里元省县入济源故济源有王屋山西南接垣曲县界垣曲故垣县也武德故城在今懐庆府武陟县东黄河在县南与开封府河隂县分水温城故城在今懐庆府温县西南】
　　济水出河东垣县东王屋山为沇水【水经】
　　山海经曰聨水出焉西北流注于泰泽郭景纯云聨沇声相近即沇水也潜行地下至共山南复出于东丘今原城东北有东丘城春秋说题辞曰济齐也齐度也员也风俗通曰济出常山房子县赞皇山庙在东郡临邑县济齐其度量也余按二济同名所出不同乡源亦别斯乃应氏之非矣今济水重源出温城西北平地水有二源东源出原城城东北俗以济水重源所发因复谓之济源城其水南迳其城东故县之原乡杜预曰沇水县西北有原城者也是南流与西源合西源出原城西东沇水注之水出西南东北流注于济济水又东迳原城南东合北水乱流东南注分为二水一水东南流俗谓之衍水即沇水也济水又东南迳絺【注讹作稀】城北而出于温矣其一水枝津南流注于湨【音鵙】水出原城西北原山勲掌谷俗谓之白涧水南迳原城西春秋防于湨梁谓是水之坟梁也尔雅曰梁莫大于湨梁梁水堤也湨水又东南迳阳城东与南源合又东合北水乱流东南左防济水枝渠又东迳钟繇隖北又东南涂沟水注之又东北迳汲县故城北又东南流天浆水涧水注之又东南流右防同水又南注于河也【郦注　共山在济源县北十二里原城在县西北十五里今名原乡括地志云沇水出王屋山顶崖下石泉渟而不流其深不测既见而伏至济源县西北二里平地其源重发而东南流按故原城在济源县西北二里今济渎庙西龙潭东北有其遗址汉志常山房子县賛皇山右济水所出东至廮陶入泜元和志赵州賛皇县济水源出賛皇山西北流去县南十里此别是一济水应劭以为四渎误也元和志济水在济源县东北三里有二源其深莫测西源周围六百八十五步深一丈皆缭以周墙李濂游济渎记云济渎庙后有池是为东池即东源周仅百余步池西有石桥桥西为西池周如东池旧记济水出王屋山顶太乙池伏流地中东行九十里复见于此其太乙池今亦涸矣刘漪西源辨曰济水二源旧志唯以庙垣石桥为界按水经注二源一在原城东北一在原城西南为地殊逺不可以一桥之界遂分东西而谓二源俱在是也意此为池之东源信矣池西二里又有一源旧称为龙潭时出时没不关水旱下流经济庙南会池水于东北当为济之西源无疑也絺城在今河内县西南元和志济水经河内县西南去县三十里】
　　又东至温县西北为济水又东过其县北【水经】
　　济水于温城西北与故渎分南迳温县故城西厯虢公台西皇览曰温城南有虢公台基趾尚存济水南流注于河济水故渎于温城西北东南出迳温城北又东迳虢公冢北皇览曰虢公冢温县郭东济水南大冢是也济水当在王莽之世川渎枯竭其后水流迳通津渠势改寻梁脉水不与昔同【郦注】
　　屈从县东南流过坟城西又南当巩县北南入于河【水经坟城在今温县东黄河在温县南与河南府巩县分水巩县故城在今县西南三十里】
　　按济水故渎即汉志所谓东南至武德入河者盖禹迹也河水注云成臯大伾山在河内修武武德之界济沇之水与荥播泽出入自此即经所谓济水从北来注之者今济水自温县入河不于此也所入者奉沟水耳即济沇之故渎矣【沁水篇云沁水东过武德县南积为陂有朱沟水注之其水上承沁水于沁水县西北自方口东南流奉沟水右出焉又东南流右泄为沙沟水又东迳隰城北殷城西而东南流入于陂陂水又东南流入河先儒亦咸谓是沟为泲渠故班固及阚骃并言泲水至武德入河按沙沟即奉沟之下流古济水由此入河故谓之泲渠沙沟当在今武陟县界也】正与此相发明济水于武德入河南直成臯今汜水河阴之界是也其后由温县入河则南直巩县所谓津渠势改不与昔同者也今其故道又尽陷河中济水唯从枝津之合湨水者至孟县东南入河【见懐庆府志】南直孟津县其流益短矣由大禹而来济水入河之道凡再变【禹贡锥指】
　　溢为荥【禹贡】
　　荥泽名郑云今塞为平地荥阳民犹谓其处为荥泽在其县南【孔氏疏　今河南开封府荥泽县本汉荥阳县地隋分置泽在其县南其故城在今县北五里】
　　孔氏截河之说程氏河溢之说皆非是惟蔡氏说当就以经证之溢与出字皆特见之例惟其自中而满故不如菏泽被孟猪之被而有溢之名惟其由伏而见故不如他水下流之至而有出之名一也又王屋之下既见而伏济源之西平地复见在河北既尔何独溢出于河南而不然二也又济河兖州至尔雅犹有济南曰兖州之称至吕氏春秋犹有济河间曰兖州之称使其下流至兖者非沇济自来之济则厯代相传岂其以无源之水名兖疆域三也要之大河之迳其初与济伏地之泉两不相碍自济源至温入河者固并河东下其伏地潜而复见涌溢于荥再出于菏者脉络未尝不与沇相通【王天与尚书纂传】溢者言如井泉自中而满非有来处如菏泽被孟猪之被【吴澄书纂言】
　　传云济水入河并流数十里而南截河又并流数里溢为荥泽在敖仓东南正义云此皆目验所说也济水既入于河与河相乱而知截河过者以河浊济清故可知也渭按成臯有大伾山在今开封府郑州汜水县西一里水经注云晋地道志曰济自大伾入河与河水鬭南泆为荥泽又云大伾在河内修武武德之界济沇之水与荥播泽出入自此山东至河阴县四十一里又东至荥泽县西北之敖仓十余里通计得五十余里故传约言之曰河济并流数十里又数里溢为荥泽在敖仓东南也然传言济与河并流始在北继截河而南则似两人同行街北一人忽截街而南别与人同行数里乃独抵所欲诣处人之行路固有然者水则安能且河大而济小济既入河河挟以俱东济性虽劲疾恐亦不能于大河之中曲折自如若此也荥阳石门水首受河处水经直谓之济水京相璠名为出河之济郦道元云济水分河东南流皆不以清浊为言谓济与河乱南出还清自颖达始后之好事者从而附防言曽有人伏水底见浑河中清流一道直贯之者乃济也世遂有浊河清济之图二水划然王充论衡曰俗语不实成为丹青丹青之言圣人惑焉其是之谓矣林少颖云济清而河浊济少而河多以清之少者防浊之多者不数步间则清者皆巳化而为浊矣既合流数十里安能自别其清者以溢为荥乎林氏此言能穷物理而不为俗语所惑者也东坡谓禹以味别知荥之为济说本许敬宗亦非蔡传云溢者指荥而言非指河也且河浊而荥清则荥之水非河之溢明矣况经所书单立导沇条例若断若续而实有源流或见或伏而脉络可考先儒皆以济水性下劲疾故能入河穴地流注显伏此说似胜于孔然沇水至泰泽渟而不流故知其穴地而入此地上之事有目者所共见若河中之事谁则知之岂真有伏水底者见清流一道穴地而入出而言之邪影响之谈殆难据信矣　泰泽之水有上源与盐泽相似但至此渟而不流人识其为潜行地下耳荥泽则异于是其水似井泉自中而满不可指一路为源故吴幼清云无来处也东阿之井沈存中以为济水泽虽大其亦此与【沈存中梦溪笔谈云古说济水伏流地中今厯下凡发地下皆是流水东阿亦济水所经取井水煮胶谓之阿胶其性趣下清而且重用搅浊水则清故以治淤浊及逆上之痰也】禹时之荥泽渟而不流后人导为荥川此说创自曽彦和而余深信其然者盖使荥泽陶丘之间禹时果一水相通则荥渎距河陆路无几贡道之浮济者必书曰逾于河矣而经不然则以陶丘荥泽相去可五百里陆路艰难故必由漯以达河耳自说者谓河济本相通陶丘之济亦非复出舟航可以直达而漯遂独为兖州北境之所浮于青徐扬无涉矣以此言贡道颇觉直捷而不知其有碍于导沇之经者大也程泰之云言经者不可执一得其一隅而三隅对求皆无所碍乃为通耳此穷经之要诀学者所当知也　说文荥絶小水也余未识其义以问百诗百诗曰尔雅正絶流曰乱邢昺疏云正直也孙炎所谓横渡是也以济水截河南过为荥故以絶字解荥至小水二字则有唐髙宗许敬宗问答在髙宗曰天下洪流巨谷不载祀典济甚细而在四渎何哉敬宗曰渎之言独也不因余水独能赴海者也济潜流屡絶状虽微细独而尊也此可以为其注脚矣百诗此解不减徐楚金系传然济絶河为荥自是汉儒训诂禹之所以名水恐未必尔也【禹贡锥指】
　　济水【当巩县北入河】与河合流又东过成臯县北又东过荥阳县北【水经　成臯即春秋之虎牢汉置县属河南郡今为汜水县荥隄本韩荥阳邑汉为县属河南郡今荥泽河隂二县皆其地此二句犹合河济而言之即孔传所言济水入河并流数十里而南截河又并流数里溢为荥泽者也自此已下专言济水】
　　又东至北砾磎南东出过荥阳北【水经】
　　济水分河东南流汉明帝世王景所修故渎也渠流东注浚仪故复谓之浚仪渠汉灵帝建宁四年于敖城西北垒石为门以遏渠口谓之石门故世亦谓之石门水门广十余丈西去河三里水南带三山【一作三皇山】即皇室山亦谓之为三室山也【郦注　北砾磎盖在河南济北其水西注于河者石门即贾让所谓荥阳漕渠也其水门但用木与土至是始垒石为之】
　　又东迳西广武城北【水经】
　　郡国志荥阳县有广武城城在山上汉所城也髙祖与项羽临絶涧对语责羽十罪羽射汉祖中胸处也山下有水北流入济世谓之栁泉也【郦注】
　　又东迳东广武城北【水经】
　　楚项羽城之汉破曹咎羽还广武为髙俎置太公其上曰汉不下吾烹之髙祖不听将害之项伯曰为天下者不顾家但益怨尔羽从之今名其坛曰项羽堆夹城之间有絶涧断山谓之广武涧项羽叱娄烦于其上娄烦精魄丧归矣【郦注　广武城在三室山上亦谓之广武山在今荥泽县西二十里接河隂县界刘昭云山有二城曰东广武西广武各在山一头相去二百余步】
　　又东迳敖山北【水经】
　　山上有城即殷帝仲丁之所迁也帝王世纪曰仲丁自亳徙嚣于河上者也或曰敖矣秦置仓于其中故亦曰敖仓城【郦注　敖山在今河隂县西北二十里括地志云敖仓在荥泽县西北十五里石门之东北临汴水南带三皇山按今县在隋县南五里则敖城东南去今县当二十里也】
　　又东合荥渎【水经】
　　渎水首受河水有石门谓之为荥口石门也而地形殊卑盖故荥播【书作荥波】所道自此始也门南际河有故碑云惟阳嘉三年二月丁丑使河堤谒者王诲疏逹河川述荒庶土云大河冲塞侵齧金堤以竹笼石苇葺土而为遏壊隤无已功消亿万请以滨河郡徒疏山采石垒以为鄣功业既就徭役用息诏书许诲立功府乡规基经始诏荥【疑作防】加命迁在沇州乃简朱轩授使司马登令纉茂前绪称遂休功登以伊洛合注大河南则縁山东过大伾囘流北岸其势郁幪涛怒湍急激疾一有决溢弥原淹野蚁孔之变害起不测盖自姬氏之所常蹙昔崇鮌所不能治我二宗之所劬劳于是乃跋涉躬亲经之营之比率百姓议之于臣伐石三谷水匠致治立激岸侧以捍鸿波随时庆赐说以劝之川无滞越水土通演役未逾年而功程有毕斯乃元勲之嘉课上德之表也昔禹修九道书録其功后稷躬稼诗列于雅夫不惮劳谦之勤夙兴厥职充国惠民安得湮没而不章焉故遂刋石记功垂示于后其辞云云使河堤谒者山阳东昏司马登字伯志代东莱典城王诲字孟坚河内太守守城向豺字伯尹丞汝南邓方字德山懐令刘丞字季意河堤掾匠等造陈留浚仪边韶字孝先颂石铭岁逺字多沦缺其所灭盖阙如也【郦注　渎本作泽误玉海引此作荥渎与郦注合今从之按苏代曰决荥口魏无大梁即此处也首受河水以上承河隂石门水而言然昔人导泽水以为川从北门而出故谓之荥口石门河隂石门汉建寜四年立在敖城西北荥口石门汉阳嘉三年立在敖山东时地各别近志混而为一大谬两石门相去数十里荥渎前已有之荥阳下引河其所沟通者裁数十里为功亦甚易也】
　　又东迳荥阳县北【水经　宋白续通典云荥阳故城在荥泽县南十七里今荥泽县北五里有荥泽故城明洪武八年为河水所圮移今治是荥阳故城东北去今治止十二里】
　　又东【句】南砾磎水注之【水经】
　　水出荥阳城西南李泽泽中有水即古冯池也东北流厯敖山南又东北迳荥阳县北断山东北注于济世谓之砾石涧即经所谓砾谿矣【郦注　经所谓砾谿可知上有北砾谿故此为南砾谿】
　　又东索水注之【水经】
　　水出京县西南嵩渚山与东关分水即古旃水也索水又东流北屈西转北迳荥阳城东而北流注济水济水又东迳荥阳泽北故荥水所都也京相璠曰荥泽在荥阳县东南与济隧合济隧上承河水于卷县北河南迳巻县故城东又南迳衡雍城西与出河之济【济水防流自河而出故谓之出河之济】防南去新郑百里斯盖荥播河济徃复迳通矣出河之济即隂沟之上源也济隧絶焉又南防于荥泽有垂陇城济渎出其北春秋文公三年晋士縠盟于垂陇者也京相璠曰垂陇郑地今荥阳东二十里有故陇城济水又东南迳厘城东春秋经书公防郑伯于时来左传所谓厘也京相璠曰今荥阳县东四十里有故厘城济水又合黄水水发源京县黄淮山世谓之京水又东北与靖水枝津合二水之合为黄泉北流注于济水【郦注　京县今为荥阳县嵩渚山在荥阳县东南二十五里巻县故城在今原武县西北七里衡雍城在原武县西北五里济水又东分为二水其枝渎曰北济详见后】
　　又东过阳武县北【水经】
　　厯长城东南流蒗荡渠出焉【郦注】
　　又东北迳阳武县故城南又东迳封丘县南【水经】又东迳大梁城北东左迳仓垣城又东迳小黄县之故城北【郦注　今祥符县西北有浚仪故城即大梁城也仓垣城在今陈留县西一名石仓城小黄县故城在今陈留县东北三十里】
　　又东迳东昏县故城北【水经】
　　阳武县之户牖乡矣汉丞相陈平家焉是后置东昏县也【郦注　今兰阳县东北二十里有东昏县故城】
　　又东迳济阳县故城南【水经】
　　故武父城也城在济水之阳故名【郦注　今兰阳县东五十里有济阳县故城】
　　又东过寃朐县南【水经　今曹州西南有寃朐故城至此谓之南济寔济水之经流也】古济水自入河以至溢荥用后世郡县言之则其入河在温温与巩对而溢荥之地决不在巩与成臯也盖巩有洛成臯有汜二水皆反来注河以其地皆特髙故也然则荥济何由溢注其地矣水经所载自成臯汜水之下巳有济派名为出河之济不惟其理不然以古人名县之义考之此处正属成臯未属荥阳则知荥在下方而水经所叙明误矣汉之石门隋之板渚唐之河隂汴口等处皆在古荥阳地则古荥所注今虽不能明指何地要之不出此五六十里上下也孔安国曰济水入河并流十数里而南截河又并流数里溢为荥泽在敖仓东南其说固是计考其入自北而溢于南中间当不止数十里也　若据水经所载济派则荥阳县反在济水之南揆之古义水北为阳者既巳不合而又水经所载明有故荥枯泽顾桑郦不知参核以证世传成臯济派之误尔荥阳有新故两城而水经故泽皆在二邑东南古来西北同为水阳此泽地望既应古义又孔安国亦言泽在敖仓东南可参证也敖仓者古敖山也正与荥阳同在古泽西北则其泽应古益真矣后世穴河通漕多在此地然厯考前载皆有渠道无陂泽盖创渠之初率皆预酌用水多寡为凿隧受河之则故水不暴而无所齧食钟聚也禹时则有异矣济既灌河河盈而水溢通在荥地怒涛注射为此大泽故其幅贠阔大不止才足容水而巳也此其荥溢为泽之因也慿此而言不独可以知泽之为泽且可以知禹之名荥以济者正以防其适然而非自出意义也泽之下方不逺一二十里又有故陂而以郏城为名者其东西盖四十里而南北亦二十里也以臣观之济之溢河其在沙城垂陇之西者固为大泽而厘城黄水之间其谓为郏城陂者亦荥泽也王隠谓此泽此陂之间有济隄焉其经之所书谓为荥波既潴者乎古迹患无其传茍有记焉其方乡地望千百世可知也【程大昌禹贡山川地理圗说　程氏此辨最有考据其删润水经注自谓櫽括条理然沧桑变易总非目击有难以臆度其是非者姑载其说以备考曰济水又东迳荥阳泽北又东防于荥泽京相璠曰荥泽在荥阳荥县东南下与济隧合荥泽者禹时济溢为荥水所注射潴为此泽也春秋衞侯及翟人战于荥泽此时泽枯无水至可以战民犹谓其处为荥泽也济隧郑地也上承河水于卷县北春秋襄公十一年诸侯伐郑西济于济隧杜预因其地而名之水也成臯之济迳故荥泽中已有此流至垣雍西与出河之济防南去新郑百里斯溢荥播河济囘互相通也出河之济即隂沟上源也济隧至此絶沟而过世亦谓其故道为十字沟也自于岑造八激堤于河隂水脉迳断故渎难寻济渎虽冇其迹不复受河济渎出垂陇城北春秋文公三年晋士縠盟于垂陇即此也京相璠曰垂陇郑地今荥阳东二十里有故陇城是也世谓之都尉城盖荥阳典农都尉治故变垂陇之名矣泽济又有沙城济渎出其左济水自泽东出即是始矣竹书纪年曰惠王十三年王及郑厘侯盟于巫沙以释宅阳之围归厘于郑者也渎济故城俗言水城非矣王隠曰河决为荥济水受焉故有济隄矣济水又东南迳厘城东春秋经书公防郑伯于时来左传所谓厘也京相璠曰今荥阳县东四十里有故厘城也济水又合黄水黄水发源京县黄堆上东南流世谓之京水也北流迳髙阳亭又东北至荥泽南分为二水一水北入荥泽下为船塘俗谓之郏城陂东西四十里南北二十里竹书穆天子传曰甲寅天子浮于荥水乃奏广乐是也一水东北流即黄雀沟矣又东北与清水枝津合二水之防为黄泉东北流注于济水又东过阳武县北济水又东南流入阳武县系长城东西流浪荡渠出焉】
　　荥泽至周时巳导为川与陶丘复出之济相接然河济犹未通波及周之衰有于荥阳下引河东南为鸿沟与济汝淮泗防者而河始与济乱鸿沟首受河处一名蒗荡渠【水经河水合汜水又东过荥阳县蒗荡渠出焉】亦名汴渠【后汉明帝纪修汴渠注云即蒗荡渠也汴自荥阳首受河所谓石门在荥阳山北一里是也】又名通济渠【元和志汴渠在河隂县南二百步亦名蒗荡渠大业元年更开导名通济渠】即今河隂县西二十里之石门渠也【河隂县在今郑州西北五十里汉荥阳县地隋为汜水荥泽二县地唐开元中析置河隂县】水经直谓之济水【汉志荥阳县有蒗荡渠首受泲水经本此泲即京相璠所谓出河之济也】自荥口石门至寃朐县南皆禹后代人所导职方豫州之川水经谓之荥渎而河济合焉者也过此则为陶丘复出之济矣以今舆地言之荥泽原武阳武封丘祥符陈留兰阳【并属河南开封府】曹州【属山东兖州府】诸州县界中皆荥渎之所经也自鸿沟既开荥渎为河水所乱巳非其旧逮东汉之世荥泽亦塞而禹迹荡然无存矣　荥渎非荥泽也郑康成云荥泽在荥阳县东杜预同京相璠云在县东南荥泽县志云在县南其说不同按今县西南十二里有荥阳故城汉县也昔时泽在荥阳县东今则在荥泽县南矣郑杜说是荥泽西北距荥口二十余里其间必有水道相通而志家不详予按水经注黄水自京县东北流入荥泽下为船塘俗谓郏城陂东西四十里南北二十里穆天子传曰浮于荥水乃奏广乐是也北流注于济水此皆昔人导泽为川之路泽水从此北出而为荥渎故谓之荥口济水自敖山又东不得便合荥泽以是知经之泽字当作渎也　河与荥渎相乱其来巳乆而荥泽在西汉时依然无恙故班固云济水轶出荥阳北地中谓荥泽也至东汉乃塞为平地不知何故郦道元云昔大禹塞其淫水而于荥阳下引河东南以通淮泗又云大禹塞荥泽开蒗荡渠以通淮泗夫荥泽何以谓之淫水经曰荥波既猪禹方陂之以蓄其水何以塞之诞妄不足深辩或云王莽时济竭而不复出故荥泽遂塞斯言亦大可疑按司马彪郡国志河内温下云济水出王莽时大旱遂枯絶河南荥阳下云有鸿沟水而不言荥泽岂以其时巳塞为平地乎济枯之语系之温县盖专谓北源故郦注于温县济水故渎下言之然北源东汉复出水经厯厯可考彪何以直言枯絶而荥泽无文则又似专指南源此后人所以移其说于荥阳也程大昌云世恶莽居下流故河徙济枯皆归于莽余谓河徙事见王莽传无可疑者济枯亦理之所有但济水因旱而枯旱止则当复旧夏季伊洛竭商季河竭周幽王时三川竭诸水不闻自此遂絶也济何独一枯而不复出且南北二源同此一济北源复出南源何以终絶殊不可晓积思乆之竟不知荥泽之塞为何故顷读后汉书而得之王景传云平帝之世河汴决壊未及得修汴渠东侵日月侵毁建武十年阳武令张汜上言河决积乆日月侵毁济渠所漂数十许县明帝纪永平十三年诏亦言自汴渠决败六十余岁加顷年以来雨水不时汴渠东侵日月益甚水门故处皆在河中漭瀁广溢莫测圻岸当时汴济之区河灾之羡溢为害如此济渠即荥渎南去荥泽不过二十余里则固在所漂数十县之中者也河水泛滥必至其处厯六十年而后已填淤之乆空窦尽窒地中伏流不能上涌荥泽之塞实由于此岂因旱干而遂塞哉余阙曰河天下之浊水也水一石率泥数斗尝道出梁宋观决河凡水之所被比其去即穹居大木尽没地中漫不见踪迹然则河侵荥泽去后安得不塞为平地钜野县志云元末河决入钜野及徙后泽遂涸为平陆其明征也彪得之传闻不暇深考故言之不详世遂附防以为荥泽陻塞之故殊非事实余不可以无辩　自荥阳引河后递加疏导枝津交络名称互见使人目心摇今综其大畧以蒗荡渠为主水经注云渠水自河与济乱流东迳荥泽北东南分济厯中牟县之圃田泽与阳武分水又东为官渡水又东至浚仪县左则故渠出焉秦始皇二十二年王贲断故渠引水东南出以灌大梁谓之梁沟世遂目故渠曰隂沟而以梁沟为蒗荡渠隂沟东南至大梁城合蒗荡渠其东导者为汳水【汉志作卞水说文作汳后人恶反字因改为汴郦云济水又兼邲目春秋宣公十二年晋楚战于邲即是水也音卞京相璠曰在敖北】至防县为获水又东至彭城县入泗蒗荡渠自大梁城南南流为鸿沟项羽与汉约中分天下指是以为东西之别故苏秦说魏曰大王之地南有鸿沟是也鸿沟又兼沙水之目沙水东南流至新阳县为百尺沟注于颍水【汉汝南郡有新阳县当在今陈州界】此即班固所谓狼荡渠首受泲东南至陈入颍者也其一水自百尺沟分出东南流至义城县西而南注淮【义城今懐逺】谓之沙汭左传昭二十七年楚子常以舟师及沙汭而还即此也沙水所出又有睢水涡水【涡与濄同】睢水自陈留县首受东南流至下相县入泗【下相今宿迁】涡水自扶沟县首受东南流至义城县南而东注淮以上诸渠同源于出河之济【即石门水】故言鸿沟者则指此为鸿沟言蒗荡渠者指此为蒗荡言汴水者指此为汴水言浚仪渠者指此为浚仪渠皆以下流之目追被上源也此外有济隧上承河水于巻县北河南流与出河之济防自于岑造八激堤而其流遂断【禹贡锥指】



　　行水金鉴巻八十一
　　钦定四库全书
　　行水金鉴巻八十二
　　江南按察使傅泽洪撰
　　济水
　　东出于陶丘北又东至于菏【禹贡】
　　再成为陶丘李巡曰再成其形再重也郭璞云今济阴定陶城中有陶丘地理志云定陶县西南有陶丘亭【孔氏疏　今山东兖州府定陶县西南有定陶故城】
　　出者言在平地自下面而涌非有上流如某水至某处之至【书纂言】
　　菏即菏泽谓之至者济隂县自有菏派济流至其地尔【陈栎书集传纂疏　地理志济隂郡下云禹贡菏泽在定陶东唐省定陶入济隂故通典济隂县下云菏泽在县东北九十里】
　　溢者无上源亦无下流颇与阿井相似出者源在地中流在地上如趵突泉之流而为泺水济自此不更伏矣【禹贡锥指】
　　济水又东过定陶县南又东北菏水东出焉又东迳秦相魏冉冢南又东北迳定陶恭王陵南【水经】
　　冉秦宣太后弟也定陶恭王汉哀帝父也【郦注　日知録云今曹县有冉堌为秦相穰侯魏冉之冢史记穰侯卒于陶因葬焉】
　　又东北迳定陶县故城南【水经】
　　周武王封弟叔振铎之邑也故曹国汉宣帝甘露二年更济阴为定陶国战国之世范蠡既雪防稽之耻乃变姓名寓之于陶为朱公以陶天下之中诸侯四通货物之所交易也治产致千金富行好德子孙修业遂致巨万故言富者皆曰陶朱公也【郦注】
　　又屈从县东北流【水经】
　　又东迳陶丘北墨子以为釡丘竹书纪年魏襄王十九年薛侯来防王于釡丘者也尚书所谓导河水自陶丘北谓此也【郦注　汉志陶丘在定陶县西南则济水当先迳陶丘而后至故城此经不合恐是错简又东北迳定陶县故城南十字当在引竹书语之下】
　　按自荥口至陶丘皆后世荥渎之所经非禹迹也今曹州定陶界中并有济水故道禹时则济水伏流涌自陶丘之北而东注于菏泽无上源也陶丘汉志云在定陶县西南而郭璞言在城中盖其时郡徙西南包陶丘而为城耳今县则又徙于东北故陶丘与汉城皆在西南也　菏泽在陶丘之东北相去不逺济水伏流至陶丘北上奋驰波跳沫东北滙于菏泽又东北絶钜野至琅槐入海者为济渎其一枝东南流至湖陵入泗者后人目之曰菏水汉志湖陵县下云菏水在南者是湖陵今为鱼台县地也许慎云菏泽水在湖陵谓泽之下流入泗者亦未为误自孔传袭其文曰菏泽在湖陵而遗一水字则在湖陵者为泽矣释此至于菏又増一水字曰菏泽之水则定陶之菏泽与湖陵之菏水无别矣郦道元时孔传巳盛行故宗其说言尚书有导菏泽之说自陶丘北东至于菏水又以湖陵入泗为泽水所钟而不知此特菏泽之下流其所钟则在定陶也且豫州导菏泽被孟猪乃导泽水之余波南入于孟猪非谓东南至湖陵入泗之菏水郦乃混而为一种种纰缪皆为孔传所误说禹贡者当以汉志为正经文三菏字皆以泽言在定陶与湖陵无涉也　菏之为泽也济贯其中大半是济水所滙郦注云即泲水之所包注以成湖泽是也然亦必有旁源郦注云济水自定陶故城南又东北右合菏水水上承济水于济阳县东世谓之五丈沟又东北出定陶县北屈左合汜水汜水西分济渎东北迳济隂郡南又东合于菏又东北迳定陶县南又东北右合黄水枝渠而北注济渎是汜水与五丈沟之防于泽者亦皆济水之分流也寰宇记云菏水亦名南济水【近志以北清河为北济南清河为南济误由于此】俗谓之五丈河西自考城县界来程大昌曰乐史寰宇书云济隂有山是为菏山菏水西自考城来考城在济隂西济之正流未尝经考城可见菏水自为一派而济来防之甚明也水经以此水为五丈沟即近世命为五丈河者此正菏水首末也渭按曹州志菏山在州东南三十里以近菏泽而言盖泽本名菏后人因泽以名其山也说者谓菏水出菏山非是据郦注菏水分济于定陶东北此即经所谓济水东至乘氏县西分为二南为菏水北为济渎者也乘氏故城在今钜野县西南汉置然曹州之东境亦兼得乗氏地州东南与定陶接界菏泽在焉注所谓定陶东北即经所谓乗氏县西也但不言菏泽为疎漏耳菏水只自菏泽分流郦以济阳所出之五丈沟为菏水盖杂采他说而有此缪元和志因目鱼台之菏水曰五丈沟而程氏据以为菏水之首末正当如此皆非地志水经之菏水起乗氏讫湖陵之本意也　济水有三伏三见之说或谓出于近世之俗学殊不可信王纲振云如时以东流为济溢为荥为见则瀁东流为汉滙为彭蠡亦可为见乎又若以入于河为伏则渭入于河洛入于河亦可为伏乎况经明言浮于济漯达于河河济本通而此曰流曰溢曰入曰出曰至曰防亦并无间断不知三伏三见何据但沿袭既乆为之曲解非本注也渭按伏见之说二孔无之然有所自来泰泽一伏东丘一见本水经注武德入河再伏荥阳轶出再见本地理志荥东又洑为三伏出曹濮间为三见本唐书许敬宗传此岂创自近世但以入河为伏义有未安耳荥泽自周以前已导为荥川与陶丘复出之济相接故汉志于轶出荥阳地中下即继之曰又东至琅槐入海而定陶县下亦止云禹贡陶丘在西南不引东出之文盖三见之迹不可得见乆矣鸿沟既开荥渎为浊河所乱陶丘之窦日就填淤而荥泽之澄如故其后荥泽亦塞则河南由是无济水而再见之迹亦亡水经以河济合流分入荥渎者为济水京相璠谓之出河之济郦道元宗之而班固之所谓轶出地中者絶口不谈矣孔安国以为河中截流而过蔡沈以为河厎穴地而来孔颖达以为河济相乱南出还清程大昌以为适防河满溢出南岸各持所见终非定论余窃谓河南之济即奋自河南之地中未必与入河之济为一脉譬如人之鼻息总出丹田气海中呼者岂必其吸者之复出邪沈括云厯下凡发地皆是流水世传济水经过其下东阿之井乃济水所为曽巩云泰山诸谷之水自渴马崖潜流地中至厯城西复出为趵突旁溢十数泉蔡传引以证济之伏见重源显发所在多有元和志云郑州管城县京水出县南平地新郑县溱水出县西北三十里平地二处并在河南密迩荥泽尤为明验盖济渎所经之地其下皆有伏流遇空窦即便涌出故一见于荥泽再见于陶丘不必以入河之济为上源亦不必并泰泽东丘数之为三伏三见也草庐之说虽圣人复作无以易之矣【禹贡锥指】
　　又东北防于汶【禹贡】
　　济与汶合【孔氏传】
　　地理志云汶水出泰山莱芜县原山西南入济【孔氏疏水经汶水出太山莱芜县原山西南过嬴县南又东南流过奉髙县北屈从县西南流过博县西北又西南过虵丘县南又西南过冈县北又西南过平章县南又西南过无盐县南又西南过寿张县北又西南至安民亭入于济】
　　济水【自定陶县东北】又东至乗氏县西分为二【水经】
　　春秋左传僖三十一年分曹地东傅于济济水自是东北流出巨泽【郦注】
　　南为菏水北为济渎【水经】
　　其一水东南流其一水从县东北流入钜野泽【郦注北济自荥泽东迳卷县之武修亭又东迳阳武县故城北又东迳酸县之乌巢泽北又东迳平丘县南又东迳济阳县故城北】
　　又东北迳寃朐县故城北【水经】
　　又东北迳吕都县故城南又东北迳定陶县故城北【郦注】
　　又东北与濮水防【水经】
　　濮水上承济水于封丘县阚骃曰首受别济即北济也其故渎自东北流左迤为髙梁陂濮水又东迳匡城北孔子去衞适陈遇难于匡者也又东北左会别濮水受河于酸枣县故杜预曰濮水出酸枣县首受河竹书纪年曰魏襄王十年十月大霖雨疾风河水溢酸枣郛汉世塞之故班固曰大堙酸枣也今无水其故渎东北迳南北二棣城间酸枣以棘名邦故曰酸枣也汉官仪曰旧河隄谒者居之濮水又东与句渎首受濮水枝渠于句阳县东南迳句阳县故城南春秋之縠上也左传以为句渎之止矣又东入乗氏县左会濮水与济同入钜野故地理志曰濮水自濮阳南入钜野亦经所谓济水自乗氏县南分东北入于钜野也【郦注】
　　济水故渎又北右合洪水【水经】
　　上承钜野嶭训渚厯泽西北渚又北迳阚乡城西又北济渎合自渚迄于北口一百二十里名曰洪水桓温以太和四年率众北入掘渠通济至义熙十三年刘武帝西入长安又广其功自洪口已上又谓之桓公渎济自是北注也【郦注】
　　又东北过寿张县西界安民亭南汶水从东北来注之【水经】
　　济水又北汶水注之戴延之所谓清口也郭縁生述征记曰清河首受洪水北流济或谓清则济也禹贡济东北会于汶今枯渠注巨泽巨泽北则清水清水与汶会也【郦注　今东平州西南有寿张故城西北去今寿张县五十里州西南十里有安山镇即古安民亭齐乗云东平城西即安山闸闸下泥河口有亭子店即安民亭遗址济汶合处】济水自菏泽东北流絶钜野泽而北合洪水以至安民亭南者禹之旧迹也其后不知何年改从泽西之清水而绕泽北以防汶谓之清口其泽中之道自洪口至清口者则无水故水经谓之故渎述征记谓之枯渠【汉元光中河决瓠子东南注于钜野济水改道疑当在此时】今会通河迳钜野县东北七十里去故城巳逺并清水防汶之故道亦湮没而不可考况禹之旧迹乎　以今舆地言之汶水自莱芜厯泰安肥城寜阳至东平入济合流以注于海此禹迹也迨元人引汶絶济为会通河明永乐中又筑戴村坝遏汶水尽出南旺以资运而安山入济之故道填淤乆矣【禹贡锥指】
　　又北东入于海【禹贡】
　　北折而东【孔氏传】
　　济水【自寿张县西合汶水】又北迳梁山东袁宏北征赋曰背梁山截汶波即此处也【郦注　括地志梁山在郓州寿张县南二十五里今在东平州西南五十里接汶上县界梁山泺在今寿张县东梁山之南济汶既合东北滙而成泺日知録云宋史宦者传梁山泺古钜野泽绵亘数百里济郓数州赖其蒲鱼之利金史食货志黄河已移故道梁山泺水退地甚广遣使安置屯田自此以后钜野寿张诸邑古时潴水之地无尺寸不耕而忘其昔日之为川浸矣】
　　又北迳须胊城西【水经】
　　城临侧济水故须国风姓也春秋僖公二十一年子鱼曰任宿须朐颛臾风姓也实司太皥与有济之祀地理志曰寿张县西北有朐城者是也济水西有安民亭亭北对安民山东临济水水东即无盐县界也【郦注　东平州本汉无盐县州西南有须朐故城】
　　又迳微乡东【水经】
　　春秋庄公二十八年经书冬筑郿公羊传谓之微在东平寿张县西北三十里有故微乡鲁邑也杜预曰有微子冢济水又北分为二水其枝津西北出谓之马颊水【郦注】
　　又北过须昌县西【水经】
　　京相璠曰须胊一国二城两名盖迁都须昌胊是其本秦以为县济水于县赵沟水注之【郦注　今东平州西有须昌故城元和志须昌县济水在县西二里】
　　又北迳鱼山东左合马颊水【水经】
　　水首受济西北流厯安民山北又西流赵沟出焉东北注于济马颊水又迳桃城东又东北流迳鱼山南山即吾山汉武帝瓠子歌所谓吾山平者也其水又东注于清济谓之马颊口【郦注　元和志鱼山在东阿县东南二十里近志云在县西以宋初县治东移故也山东通志吾山一名鱼山在东阿县西八里大清河西岸五代史梁太祖与兖郓兵大战于此】
　　济水自鱼山北迳清亭东【水经】
　　春秋隠公四年公及宋公遇于清京相璠曰今济北东阿县东北四十里有故清亭即春秋所谓清也是济水通得清之目焉亦水色清深用兼厥称矣是故燕王曰吾闻齐有清济即此水也【郦注　春秋庄三十年公及齐侯遇于鲁济杜预曰济水厯齐鲁界在齐界为齐济在鲁界为鲁济济水自清亭又北则为谷城齐地矣济之为齐为鲁当分于此间】
　　又北过谷城县西【水经】
　　济水侧岸有尹夘垒南去鱼山四十余里是谷城县界春秋之小谷城也县有谷城山阳谷之地春秋齐侯宋公会于阳谷者也【郦注　后汉分东阿置谷城县今为东阿县治】
　　又北迳周首亭西【水经】
　　春秋左丘明云襄公二年王子成父获长狄侨如弟荣如薶其首于周首之北门即是邑也今世谓之卢子城济北郡治也【郦注】
　　又北过临邑县东【水经】
　　地理志曰县有济水祠也水有石门故济水之门也春秋隠五年齐郑会于石门郑车偾济即于此也京相璠曰石门齐地今济北卢县故城西南六十里有故石门去水三百步盖水渎流移故侧岸也【郦注临邑故城在今茌平县】
　　又北迳平隂城西【水经】
　　春秋襄十八年晋侯沈玉济河防于鲁济寻湨梁之盟同伐齐齐侯御诸平阴者也京相璠曰平阴齐地在济北卢县故城西南十里平隂城南有长城东至海西至济河道所由名防门去平隂三里齐侯堑防门即此巫山在平隂东北巫山之上有石室世谓之孝子堂济水右迤过为湄湖方四十余里【郦注　平隂即今平隂县卢县故城在今长清县西南二十五里】
　　又东北至垣苗城西【水经】
　　故洛当城也伏韬北征记曰济水又与清河合流至洛当者也河水自泗渎口东北流而为蒲魏土地记曰盟津河别流十里与清水合乱流而东迳洛当城北黒白异流泾渭殊别而东南流注也【郦注　垣苗城在今长清县西南元和志长清县济水在北去县十里即今大清河也对岸则齐河县大清桥跨其上为南北通衢】
　　又东北过卢县北【氷经】
　　济水东北与湄沟合水上承湄湖北流注济【郦注左传隠三年齐郑寻卢之盟即此】
　　又迳卢县故城北【水经】
　　济北郡治也【郦注　元和志卢县济水在县东二十七里临邑县济水西去县四十里】
　　又东北与中川水合【水经】
　　水东南出山茌县之分水岭谿一源两分泉流半解亦谓之分流交半水南出太山入汶半水出山茌县西北流东迳太原郡南郡治山茌西北与汉宾谷水合水出南格马山汉宾谿北迳卢县故城北陈敦戍南西北流与中川合谓之格马口其水又北迳卢县故城东而北流入济俗谓之为沙沟水【郦注　山茌故城在今长清县东北元和志丰齐县济水东去县二十六里丰齐属齐州故山茌天寳二年改名】
　　又东北右会玉水【水经】
　　导源太山朗公谷西北迳猎山东又西北枕祝阿县故城东野井亭西俗谓是水为祝阿涧水北流注于济【郦注　祝阿故城亦在长清县东北】
　　又东北泺水出焉【水经　泺音洛】
　　泺水出厯县故城西南泉源上奋水涌若轮春秋桓十八年公防齐侯于泺是也俗谓之为娥姜水也以泉源有舜妃娥英庙故也其水北为大明湖湖西即大明寺寺东北两面侧湖此水便成浄池也池上有客亭左右楸桐负日俯仰目对鱼鸟极望水木明瑟可谓濠梁之性物我无违矣湖水引渎东入西廓东至厯城西而侧城北注湖水上承东城厯祠下泉源竞发其水北流迳厯城东又北引水为流柸池州僚宾燕公私多萃其上分为二水右水北出左水西迳厯城北西北为陂谓之厯水与泺水防自水枝津合水首受厯水于厯城东东北迳东城西而北出郭又北注泺水又北听水出焉泺水又北流注于济谓之泺口也【郦注　寰宇记泺水在厯城西南二百步元和志全节县济水在县北四十里今济南府治厯城县东有东平陵故城汉县唐贞观中改名全节属齐州曽巩齐州二堂记曰泰山之北与齐东南诸谷之水西北合于黒水之湾又西北防于柏崖之湾而至于渴马之崖盖水之来也众其北折而西也悍疾尤甚及至于崖下则泊然而止而自崖以北至于厯城之西盖五十里而有泉涌出高或至数尺其旁之人名之曰趵突之泉齐人皆谓尝有弃糠于黒水之湾者而见之于此盖泉自渴马之崖潜流地中而至此复出也其注而北则谓之泺水达于清河以入于海舟之通于济者皆于是乎达也齐多甘泉其显名者十数而色味皆同以余验之盖皆泺水之旁出者也齐乗曰今府城西平地泉源觱涌声如隠雷旁合马跑金线诸泉周可数亩北出又合密脂五龙众泉并城北流屈而东至城北水门大明湖水出注也又曰济南名泉碑论七十二泉逺至中宫灵岩诸泉具载而华不注之华泉明水镇之明泉皆失不取况其名亦未雅称盖残金俗笔也】
　　又东北迳华不注山【水经】
　　单椒秀泽不縁丘陵以自髙虎牙桀立孤峰特拔以刺天青崖翠发望同防黛山下有华泉故京相璠曰春秋土地名曰华泉华不注山下泉水也左传成二年齐顷公与晋郤克战于鞍齐师败绩逐之三周华不注逢丑父与公易位将及华泉骖絓于木而止即华水也北絶听渎二十里注于济【郦注　元和志华不注一名华山在厯城县东北十五里不读如字】
　　又东北过台县北【水经】
　　巨合水南出鸡山西北迳巨合故城又北合关卢水关卢水导源马耳山北迳博亭城西西北流至平陆城与武原水合水北迳谭城东又北迳巨合城东合关卢水而出注巨合水西北迳台县故城南西北流白野泉水注之又北听水注之水上承泺水东流北屈又东北流注于巨合水乱流又北入于济【郦注今厯城县东北有台县故城】
　　又东北合芹沟水【水经】
　　水出台县故城东南西北流迳台城东又西北入于济水【郦注】
　　又东北过菅县南【水经】
　　济水东迳县故城南纳百脉水水出土鼓县故城西源方百步百泉俱出故谓之百脉水其水西北流注于济【郦注　今章丘县西北有菅县故城隋改置临济唐属齐州元和志临济县济水在县南二十里章丘县济水在县西去县十七里旧志云小清河在章丘县北三十里土鼓县汉属济南郡与梁邹菅县相毘在今章丘邹平之间其故城不知所在】
　　又东过梁邹县北【水经】
　　泷水南出长城中北流至般阳县故城西南与般水防泷水又西北至梁邹东南与鱼子沟水合泷水即古袁水也故京相璠曰济南梁邹县有袁水者也泷水又西北迳梁邹县故城南又北屈迳其城西而北注济其城之东北又有时水西北注焉【郦注　元和志济阳县济水在县南长山县济水在西北去县三十五里邹平县济水在北去县三十五里梁邹故城唐置济阳县属淄州今为邹平县治其唐之邹平县城则割入今齐东县界金志长山新城二县西北并有小清河新城本汉高苑其故城在今县东】
　　又东北过临济县南【水经】
　　县故狄邑也汉永初二年改名临济晏谟齐记曰有南北二城隔济水【郦注　今髙苑城西南冇临济故城元和志髙苑县济水在北去县七十步】
　　又东北迤为渊渚谓之平州【水经】
　　地理志千乗郡有平安县侯国也应劭曰博昌县西南三十里有安平亭故县也世尚存平州之名矣济水又东北迳髙昌县故城西又经薄姑城北城在临菑县西北五十里近济水又东北迳狼牙固西【郦注今髙苑县东南十里有麻大泊一名鱼龙湾周五六十里盖即古济水所滙之平州也高昌县故城在今博兴县西南薄姑城在今博兴县东北蒲姑城是也狼牙固无考】
　　又东北过利县西【水经】
　　王莽之利治也晏谟曰县在济城北五十里【郦注今博兴县东有利县故城】
　　又东北迳乐安县故城南【水经】
　　班固曰千乗郡有东安县应劭曰取休令之名矣【郦注乐安故城在今博兴县东北隋改乐安曰博昌五代唐改曰博兴元和志博昌县济水在北去县百步此经旧在髙昌下今据薄姑利县俱南直临淄而乐安故城在博昌县东北则此经乃错简故移置于此】
　　又东北过甲下邑【水经】
　　济水东北至甲下邑南东厯琅槐县故城北地理风俗记曰博昌东北八十里有琅槐乡故县也山海经曰济水絶钜野注渤海入齐琅槐东北者也又东北河水枝津注之水经以为入河非也斯乃河水注济非济入河【郦注　今青州府乐安县东北一百十里冇琅槐故城汉县属千乗郡】
　　又东北入海【水经】
　　郭景纯曰济自荥阳至乐安博昌入海今河竭济水仍流不絶经言入河二说并失然河水于济漯之北别流注海今所辍流者唯漯水耳郭或以为济注之事实非也寻经脉水不如山经之为密矣【郦注　渤海在今乐安县东北一百三十里东接寿光县界北接利津县界乐安本汉广饶钜定二县属齐郡其故城并在今县东北后汉省琅槐人博昌故杜预郭璞皆言济水至博昌入海】
　　以今舆地言之自东平防汶以下东阿平隂【并属山东兖州府】长清齐河厯城章丘邹平长山新城【并属济南府】髙苑博兴乐安【并属青州府】诸县界中皆禹贡济水入海之所经也　济水自东平以下唐人谓之清河按战国策燕王谓苏代曰齐有清济浊河以为固郭縁生曰清河首受洪水北流济或谓清则济也郦道元曰济水通得清之目此清河之名所自来也至宋又有南北清河之名河渠志云熙寜十年河决澶州徙而南东滙于梁山张泽泺分为二派一合南清河入于淮一合北清河入于海南清河即泗水北清河即济渎也南渡后北清河又有大小之分盖自刘豫导泺东行始齐乗以大清河为古济水小清河为豫所创志家皆沿其说黄子鸿非之曰以水经注元和志寰宇记诸书考之济水最南漯水在中河水最北今者小清所经自厯城以东如章丘邹平长山新城髙苑博兴乐安诸县皆古济水所行而大清所经自厯城以上至东阿固皆济水故道而自厯城东北如济阳齐东青城诸县则皆古漯水所行蒲台以北则故河水所经盖宋时河尝行漯渎及河去则大清兼行河漯二渎其小清所行则断为济水故道也渭按子鸿此言正三百余年积传之谬盖清河所行本济渎不知何时从厯城东北决而北入济阳县界与漯水合而清河之名遂被于漯据水经漯水迳着县故城南着即今济阳而县南有大清河是知大清即漯其水自厯城入济阳乃近世之所决非唐清河入海之故道也济阳之流日盛则章丘之流日微故刘豫堰泺水使东以益之【齐乗云大清河自齐河县又北经厯城上泺桥北泺水分响河入焉又东北迳华不注山隂又东迳下泺堰泺水旧入济处堰南即小清河按响河即听水也此大清河犹是济之故渎】其所行者实济水故道而志家反以济阳之大清河为古济舛错殊甚不有子鸿其谁正之然大清自厯城入济阳及滨州以东入海之道不知决于何年意者宋熙寜时河尝合北清河入海始开此道其后金明昌五年河复由此入海乆而后去流益深广此大清之所以浩浩而小清之所以屡濬屡塞也与　水经叙济水自荥阳以下原委甚悉杜预春秋释例曰济自荥阳巻县东经陈留至济隂北经高平东经济北东北经济南至乐安博昌县入海郭璞注山海经畧同郦道元依水经以立注出河之济又加详焉是由东汉以迄后魏济未尝一日絶也唐人则据司马彪之言以为自王莽后河南不复有济水太子贤注后汉循吏传曰济水东流迳温县入河度河东南入郑州又东入滑曹郓济靑等州入海王莽末旱则枯涸但入河内而巳杜佑通典曰济水因王莽末旱渠涸不复截河过今东平济南淄川北海界中有水流入于海谓之清河实菏泽汶水合流而曰济河盖因旧名非本济水也元和郡县志曰济水自王莽末入河同流于海知河南之地无济水矣自后所说皆袭旧名如郓州之须昌济州之长清卢县齐州之临邑丰齐全节临济章丘淄川之济阳长山邹平高苑青州之博昌诸县界中并有济水其后则不经博昌而改从棣州之蒲台入海是皆袭旧名而实非济也渭按鸿沟既开河水与荥济相乱及荥泽塞为平地则河南无涓滴之济矣水经之所谓济者皆荥阳下所引之河水也而杜预京相璠郭璞郦道元辈皆莫能辨唐人始知之所见逺过于前但以为河南之济由王莽末旱枯而絶则非以余考之旱枯之事郡国志系河内温下郦注亦于温县济水故渎下言之其所云枯后复通津渠势改者谓济水自温县入河不复东至武德耳而荥阳以下絶无一字道及殆与河南之济无涉释例自巻县博昌而外畧举郡名故与水经不同孔颖达以为水流之道今古或殊杜据当时所见言之与水经乖异非也晋时济水之道实与汉世不殊文有详畧非枯后复通津渠势改也若夫唐之清河自须昌以下所受唯菏汶则又有其故矣盖天宝后汴水堙废济渠亦无所受菏泽以西竞成断港故元和志云济自须昌始而通典云济河实菏汶之合流其所谓菏者即五丈沟之水西自考城来者也迨元人开防通河引汶絶济以资运道明永乐中又于古四汶口之地筑戴村坝遏汶使西南流【汶水自是尽出于汶上西南至南旺入漕四分南流出上闸接沂泗六分北流出下闸抵漳衞】惟小盐河一线泄入清河【小盐河在今东阿县西南二十里即运河所泄汶水支流也】清河赖诸山泉沟泽以成其川并无菏汶之可言矣而志家犹执清河以为禹贡之济水不亦过乎或又云山左诸泉实皆济水溢为大小清河济虽絶而不絶也然此等指为济水则可以是为荥泽陶丘之遗迹可乎哉东汉后河南无济水斯为定论纷纷笔舌徒滋来学之惑无为也　济渎之水自周以来凡数变初为济及导荥为川则荥与济合鸿沟既开荥渎为河所乱及荥泽又塞则所行者惟河水矣汴渠不通则钜野以北所行惟菏汶戴村巳筑则东阿以下所行唯山泉沟泽之水其号为济者袭旧名而已济渎入海之道自唐以来亦数变初经髙苑县北又东北至博昌入海其后则不由博昌通典云旧济合在今博昌县界今无元和志蒲台县下云海在县东一百四十里海畔有一沙阜俗呼为鬬口淀是济水入河处海潮与济相触故名盖其时济水改道从蒲台东北与河浑涛而入海也宋南渡后刘豫导泺水东行入济水故道为小清河仍经高苑县北至乐安县入海及金皇统中县令髙通改由县南长沙沟至博兴合时水又东北至乐安由马车渎入海【渎在县东北五十里今为高家港】其后小清之上流堙塞邹平长清新城界中故渎皆为漯河所行漯河即杨渚沟水寰宇记所称獭河者也厯城新志云小清河自明永乐后渐至堙塞成化九年尝濬治之嘉靖十二年又塞乃复濬博兴以西达于厯城几三百里乆之复淤盖小清惟恃泺水为源堰东有阻则泺水仍自华不注东北入大清河屡濬屡塞职是故也水经所叙渎同而水异水异故李宪云河南无济水渎同故黄文叔云禹迹赖此而犹存言非一端各有所当今与人论济水茍以为无则羣指七十二泉大小清河以相难若以为有则又据杜佑之说诋水经不当袭旧名为济明道谓与公言如扶醉人扶得一边起又倒却一边真可笑又可憎也【禹贡锥指】
　　有问济水枯而复通毕竟在何时予曰考王景传曰初平帝时河汴决壊未及得修建武十年阳武令张汜上言河决积乆日月侵毁济渠所漂数十许县逮后三十五年汴渠成明帝巡行下诏曰河汴分流复其旧迹陶丘之北渐就壤坟此汴壊而济亦壊汴治而济亦治之征也又考晋书傅只传武帝时为荥阳太守自魏黄初大水后河济泛滥邓艾常着济河论开石门而通之至是复侵壊只乃造沈菜堰兖豫无水患郄超传太和中桓温将伐慕容氏引军自济入河超谏曰清水入河无通运理毛穆之传温使穆之凿钜野百余里引汶防于济此岂竟枯絶者哉大抵王莽世天灾虽甚然皆不逺而复如王横言天尝连雨东北风海水溢西南出寖数百里九河地巳为海所渐矣今九河故迹故具在郦氏言济当王莽之世川渎枯竭后水流迳通予谓此班氏注于垣县云王屋山沇水出东南至武德入河轶出荥阳北地中又东至琅槐入海过郡九行千八百四十里盖以目验者言也只縁司马彪下语太重若改遂枯絶为曽枯絶则是矣　大清一统志大清河在厯城县北自齐河县流入又东北入济阳县界其上流即古济水也小清河在厯城县北即古泺水也臣按自汉至隋唐惟有济水杜佑始有清河之名宋南渡后始有大小清河之分今者小清所经自厯城以东如章丘邹平长山新城高苑博兴乐安诸县皆古济水所行而大清所经自厯城以上至东阿固皆济水故道而自厯城东北如济阳齐东青城诸县则皆古漯水所行蒲台以北则古河水所经盖唐宋时河行泺川其后大清兼行河漯二川其小清所行则断为济水故道也【潜丘劄记】















　　行水金鉴巻八十二
　　钦定四库全书
　　行水金鉴巻八十三
　　江南按察使傅泽洪撰
　　济水
　　汉建安九年春正月济河遏淇水入白沟以通粮道【三国志】
　　北齐河清元年四月济溢【河南通志】
　　帝【高宗也】东封泰山以许敬宗领使次濮阳帝曰书称浮于济漯今济与漯断不相属何故而然对曰夏禹导沇水东流为济入于河今自济至温而入河水自此洑地过河而南出为荥又洑而至曹濮散出于地合而东汶水自南入之所谓泆为荥东出于陶丘北又东防于汶是也古者五行皆有官水官不失职则能辨味与色潜而出合而更分皆能识之帝曰天下洪流巨谷不载祀典济甚细而在四渎何哉对曰渎之言独也不因余水独能赴海者也且天有五星运而为四时地有五岳流而为四渎人有五事用而为四支五阳数也四阴数也有奇偶阴阳焉阳者光曜阴者晦昩故辰隐而难见济潜流屡絶状虽微细独而尊也帝曰善敬宗退矜曰大臣不可无学【唐书许敬宗传】
　　宋干德三年十月丙寅济水溢邹平【宋史太祖本纪】师中知济兖二州济水堙塞乆师中访故道自兖城西南启凿之功未半而去【宋史李师中传】
　　古说济水伏流地中今厯下凡发地皆是流水世传济水经过其下东阿亦济水所经取济水煮胶谓之阿胶用搅浊水则清人服之下膈疎痰止吐皆取济水性趋下清而重故以治淤浊及逆上之痰今医方不载此意【梦溪笔谈】
　　元至正二年六月癸丑夜济南山水暴涨冲东西二关流入小清河黒山天麻石固等寨及卧龙山水通流入大清河漂没上下居民千余家溺死者无算【元史顺帝本纪】济之性劲源于晋伏流地中乍见乍伏一支穿太行为百泉为衞水一支为济源出山东为七十二泉【空同子】
　　济因防通河借水通漕而其流竟莫可考【古言】禹贡济河惟兖州又道沇水东流为济入于河溢为荥东出于陶丘北又东至于菏又东北防于汶又北东入于海周官兖州其川河济是已水经注及山海经云济水出河东垣县王屋山初名沇水东出温县西北始名济水又东南流当巩县之北而南入河与河并流过成臯溢出为荥水东流过阳武及封丘县北又东过寃朐县南至定陶县南又东北流与菏水防东至乗氏县西分而为二其一东北入钜野泽过寿张西与汶水合又北过谷城县西又东北过卢县北经齐郡东莱郡而入海也唐李贤谓济自郑以东贯滑曹郓济青以入于海宋乐史谓东平济南淄川北海界中有水流入海谓之清河今按济水在汉时伏流不见惟汶水自泰安州出者由故道东北流入海自元人引汶水入洸为运河明因之凡汶水入海处皆筑堰坝以遏其流而入海之道遂多湮塞今所谓大清河者乃汶水出洸河者复从张秋分流而入防徐东南诸山泉沟泽北经长清齐河至厯城防泺水经济阳齐东武定青城滨州蒲台利津诸州县界入海实济河之故道也所谓小清河者即泺水发源济南趵突诸泉【趵突泉在府城西一名爆流平地泉涌高或至数尺盖济水伏流至此而发泺水之源也由东北至小清河入海宋曽巩二堂记曰按图泰山之北与齐之东南诸谷之水西北滙于黒水之湾又西北滙于柏崖之湾而至于渴马之崖盖水之来也众其北折而西也悍疾尤甚及至于崖下则泊然而止而自崖以北至于厯城之西盖五十里而有泉涌出高或至数尺其旁之人名之曰趵突之泉齐人皆谓尝有弃糠于黒水之湾者而见之于此盖泉自渴马之崖潜流地中而至此复出也趵突之泉冬温泉旁之蔬甲经冬常荣故又谓之温泉其注而北则谓之泺水达于清河以入于海舟之通于济者皆于是乎出也齐多甘泉冠于天下其显名者以十数而色味皆同以予验之盖皆泺水之旁出者也泺水尝见于春秋鲁桓公十有八年公及齐侯防于泺杜预释在厯城西北入济水自王莽时不能越河西南泺水之所入者清河也盖预失之　金线泉在府城西石甃方池泉乱发其下东注城壕澄澈见底波心南北有金线一道隠起水面　珍珠泉在府城内有二南珍珠泉在铁佛巷街东今淤北珍珠泉在都司西北白云楼前后规入德府城中泉爆起粒粒如珍珠滙为古明湖　按一统志济南名泉七十二趵突为上金线珍珠次之其余不能与三泉侔矣今按趵突金线珍珠杜康舜泉旧志已収其曰皇华曰栁絮曰卧牛在金线东曰东高曰南漱玉北漱玉在金线南曰无忧曰石湾在趵突南或云在槛前西南曰酒泉曰湛露在无忧西曰满井曰煮糠在趵突北曰散水曰溪亭在北珍珠东曰刘氏曰濯缨在北珍珠西曰灰泉在濯缨西北曰知鱼在灰泉东南曰硃砂在灰泉西曰白云在刘氏南曰登州曰望水在万竹园内曰洗鉢在登州东北曰浅井曰马跑在洗鉢西南曰香泉在舜泉西曰鉴泉在舜泉南或云即槛泉也曰金虎在李承务巷或云即黒虎也曰东密脂在金虎西南曰西密脂在东密脂西曰孝感在孝感坊内曰玉环在布政司前曰罗姑在塔巷街东曰混沙曰灰池在城西南角下曰芙蓉在姜家亭前曰滴水在西务北曰灰湾曰贤清在城西五龙堂东曰双桃在城西丁字街北曰温泉在城西石桥北城下曰汝泉在神童寺内曰龙门在神童寺东曰染池在龙门东曰悬泉在中宫东或云在龙洞口曰都泉在中宫镇东南曰栁泉曰车泉在中宫东曰煮糠在四里山南曰炉泉在南山下曰甘露在大佛山曰林汲在佛谷内曰白泉在玉舍庄北五里曰金沙曰白龙在龙洞山曰花泉在张家泊曰独孤在灵岩寺或云在天麻岭下曰金泉在章丘黉堂岭或云即醴泉也北曰浆水在龙山镇东南曰南煮糠在防山窝北曰苦苣在栁铺东一名莴苣曰熨斗在梨峪门家庄曰鹿泉在石固寨曰龙居在章丘长城岭西合趵突诸泉及章丘百脉泉总七十二见名泉碑齐乗曰济南名泉碑论七十二泉逺至中宫灵岩诸泉具载而华不注之华泉明水镇之净明泉皆失不取况其名亦未雅称盖残金俗笔也永乐间山东佥事晏璧作七十二泉诗其泉名视名泉碑所载间亦不同盖岁乆泉源淤塞者多好事附防讹传固亦不足辨云】流至城北古明湖【湖在府城内西北隅源出厯下诸泉一名西湖其地占三之一由北水门出流注大小清河入海按郦道元水经注泺水北为古明湖湖水引渎东入西郭而侧城北注又上承东城厯下泉源竞发北流出郭一统志源出舜泉今按泺水绕城北流向东不入城舜泉亦止成一井不流惟北珍珠濯缨诸泉今在德府内者北流入古明湖而自北水门出注泺水如旧岂湖中自冇泉源暗发人不及见耶今湖多为民居填塞治圃夹芦为沼小舟仅通曲港而蔬果莲藕菱芡鱼蟹之利民颇资之】出而合之由华不注山下东流防巨合水【水在府城东七十里东源曰榆科泉西源曰江水泉北流各五里合小清河】又东经章丘防淯河【河在章丘县东一里即绣江也源发防仙山下合百脉泉及东西二麻湾泉西北滙为白云湖流入小清河】又防漯河【河在章丘县东七里齐乗作獭河一名杨绪水源出长白山之王村峪西北流至栁塘口入小清河】三水合流经邹平长山新城又防孝妇河【河在淄川县西门外源出青州益都县顔神镇合泷萌二水北经长山新城县界流入小清河】又东经高苑入博兴乐安界合于乌河【河在新城县东三十里源出益都矮槐树北即时水也亦作耏水流入小清河旧志谓时水在阳信县城西者非】又北至马车渎入海或云古泺水自华不注山东北入为大清河自伪齐刘豫道之东行始为小清河云【大清河即济水故道济水伏流不见汶水自泰安州出者由故道自寜阳界西南流至汶上县北泗汶村至东平州南西北流入东阿县界又东北经长清齐河厯城济阳齐东武定青城滨州蒲台利津等州县入海自元时于寜阳县东筑堽城坝遏汶水入洸以通运河明永乐间又于东平州东筑戴村坝尽遏汶水入防通河于是入海之道多塞汶水既入运河者又从张秋分流复由故道防诸州县沟泉之水合小清河东北注海　小清河一名泺水源发府城西趵突泉由华不注山下东行防巨合水又东经章丘防清河又防漯河合流经邹平长山新城又防孝妇河又东经高苑博兴至乐安马车渎入海俗名盐河按古泺水自华不注山东北入大清河伪齐刘豫乃导之东行为小清河今海运乆废河道渐淤其水复自华不注东北入于大清河而小清河所受止邹平而下浒山泊河白条沟郑黄沟孝妇河乌河诸流而巳】又按郦道元谓济水在王莽时枯竭郑樵通志亦曰济水多涸竭自今观之济水劲疾能穴地伏流隐见无常乃其本性非真涸竭也济水既伏流地中则发地皆泉又不特厯下诸邑为然是故一见为济源再见为荥水又见为山东诸泉水而溢为大小清河其实皆济水也又何尝见其枯竭邪淮南子曰济水通和宜麦周官曰鸜鹆不逾济风俗通曰济齐也齐其度量刘向说苑称济能荡涤垢浊通百川于海荡出云雨则济水之德又古今所并称云【山东通志】
　　四渎水之易变者莫若河变而至于絶者莫若济予尝讨论济渎积至五载始评以二言曰新莽后枯而复通唐高宗前通而复枯咸出天数夫岂人谋盖后汉郡国志曰济水王莽时大旱遂枯絶者此初絶也郦注济水条曰其后水流迳通津渠势改故杜释春秋郭注山经并云今济水至博昌入海者此复通也章懐太子贤循吏传注曰济水王莽末旱因枯涸但入河内而巳似素不知有中古复通之事者此终絶也【潜丘劄记】
　　济水三伏三见与夫南北大小清河朏明先生辨之详矣至引或说谓山左诸泉实皆济水溢为大小清河其说本之山东通志具有确见则济水伏流发自地中者岂独七十二泉哉春秋襄十八年防于鲁济庄三十年遇于鲁济注济水厯齐鲁界在齐界为齐济在鲁界为鲁济由此观之今济南府之新泰莱芜二县泰安州肥城县兖州府之平阴县东平州汶上寜阳泗水曲阜滋阳五县济寜州鱼台邹滕峄四县青州府之防阴县皆有泉济南青州皆齐地兖州鲁地齐鲁之界皆有泉则皆是济水矣故将各州县之泉胪列如左【小谷口荟蕞】
　　东平州泉十四【旧九新五】安圈泉吴家泉张胡郎泉小黄泉【新】大黄泉【新】王老沟泉席桥泉净泉【新】源泉【新】冽泉【新】杷头泉独山泉铁钩觜泉坎河泉【俱入汶旧有徐家庄灰芦三泉今废】汶上县泉三【旧二新一】龙鬭泉泺当山泉鸡爪泉【新俱入汶旧有马庄泉今废】　平阴县泉一【旧】栁沟泉【入汶】　滋阳县泉八【旧四新四】东北新泉阙党泉古沟泉新负假泉上蒋诩泉【新】下蒋诩泉【新】西北新泉驿后新泉【新俱入济】　邹县泉十二【旧八新四】鳝眼泉程家庄泉【新】孟母泉陈家沟泉白马泉冈山泉黄港沟泉【新】渊源泉栁青泉马山泉【新】胜水泉【新俱入白马河】二角湾泉【入鲁桥河旧有白庄泉今废】　曲阜县泉二十【旧十七新三】横沟泉埠下泉新安泉变巧泉【俱入泗】青泥泉栁青泉车辋泉逵泉茶泉双泉曲水咏归泉温泉连珠泉新泉曲沟泉濯缨泉邹村泉【新】文水泉【新】栁庄泉【新俱入沂】蜈蚣泉【防鳝眼泉入白马河旧冇潺声泉今废】　泗水县泉五十三【旧三十新二十三】趵突泉珍珠泉淘糜泉黒虎泉【四泉俱出陪尾山林泉寺左防为泗源】繁星泉白石泉【新】莲花泉新开泉【新】响水泉红石泉甘露泉【七泉在林泉寺南防趵突等泉入泗】下庄泉三台泉【新】涌珠泉石露泉【新】甘露新泉【新】奎聚泉【新】琵琶泉【新七泉俱防趵突等泉入泗】潘波旧泉潘波新泉【新】黄阴泉吴家泉杜家泉曹家泉蒋家泉里涝沟泉【新】石井泉【新】鲍村泉合德泉【新】赵家泉阴泉眼泉【新】尾泉【新】东岩石缝泉珍珠泉【在县东南尚舒社】黄沟泉岳陵泉石河泉璧沟泉小玉沟泉大玉沟泉芦城泉西岩石缝泉三角湾泉雪花泉【新】新开第二泉【新】天井泉【新】醴泉【新】醴前泉【新】七里沟泉【新】马庄泉【新】马跑泉【新】魏庄泉【新俱入泗】　滕县泉十八【旧十五新三】北石桥泉三里桥泉大乌泉绞沟泉赵沟泉荆沟泉趵突泉刘家沟泉【新】南石桥泉玉花泉魏家庄泉【新】三山泉黄沟泉白山泉【新】温水泉黄家沟泉【俱转入南阳新河】三界湾泉龙湾泉【二泉挑入新河】　峄县泉五【旧三新二】许有泉温水泉搬井泉【新俱转入南阳新河】许池泉龙王泉【新俱入邳州河】　宁阳县泉十二【旧】龙鱼泉龙港沟泉鲁姑泉泺当泉【俱入汶】蛇眼泉【防诸泉入漕河经洸济出天津闸】张家泉井泉三里沟泉古泉栁泉【俱防蛇眼等泉入漕河】金马庄泉古城泉【俱入河】　鱼台县泉十四【旧五新九】东龙泉平山泉古泉【新】廉家潭泉【新】西龙泉圣母泉【新】黄良泉庙前泉滕家泉【新】河头泉【新】高家东泉【新】高家西泉【新】陈家泉【新】中溢泉【新俱入南阳新河】　济寜州泉三【旧】芦沟泉【入南阳闸河】拓基泉【入枣林闸河】马陵泉【入鲁桥闸河】　泰安州泉三十八【旧三十五新三】板桥湾泉皂泥沟泉鲤鱼沟泉范家湾泉铁佛堂泉清泉周家湾泉风雨泉马儿沟泉梁子沟泉【新】木头沟泉龙湾泉张家泉梁家庄泉上泉马蹄沟泉臭泉朔港沟泉水磨泉狗跑泉报恩泉陷湾泉胡家港泉马黄沟泉龙王泉浊河泉斜沟泉羊舍泉顔谢泉北滚泉顺河泉韩家庄泉【新】力沟泉东栁泉神泉【新】西栁泉龙堂泉水波泉【俱入汶】　新泰县泉十四【旧十二新二】南陈泉魏家泉南师家泉名公泉【新】张家泉公家庄泉孙村泉西周泉名湾泉【新】和庄泉西都泉古河泉刘杜泉灵查泉【俱入汶旧有北鲍泉及北流泉万岁泉今废】　肥城县泉九【旧五新四】清泉拖车泉【新】盐河泉董家泉【新】臧家泉吴家泉王家泉开河泉【新】马房泉【新俱入汶】　莱芜县泉十六【旧十一新五】小龙湾泉湖眼泉莲花池泉郭娘泉牛王泉鹏山泉乌江岸泉镇里泉赵家庄泉王家沟泉半壁店泉海眼泉【新】雪家庄泉【新】水河泉【新】鱼池泉【新】新兴泉【新俱入汶】　防阴县【旧有泉河顺德伏牛峪官桥卞家庄五泉俱入邳州河今废】　沂水县【旧冇单家铜井芙蓉上泉盆泉灰泉大泉小水雪王台龙王堂共十泉俱入邳州河今废　明防典】
　　济水源出王屋山伏见不常其流遂分南北汶合北济故道以入海而元人自安民山开河由寿张北至临清谓之引汶絶济迨明初遏汶全流从南旺分水屈曲西北达临清为运道直夺大小清河东北出海故道即所谓北济也泗合南济故道以入淮元人于堽城之左作斗门遏汶南流至任城谓之引汶入济迨明初遏汶诸流别从金口东穿兖州府城西出纳阙党等泉至济寜城东防洸流入天井闸今府城防河俗谓之府河亦谓之济河是阙党诸泉即济水伏见之源济寜相近现行漕河河身左右渠流皆所谓泗合入淮之南济也诸泉之由济入运者在北则有汶上西北泺灙蒲湾诸水在南则有滋阳之阙党等泉　汶水之源有三一发泰山僊台岭一发莱芜原山阳一发莱芜寨子村防泰山诸泉至静封镇合而为一谓之大汶口转西南与小汶河合小汶源出自新泰官山下西流至徂徕山阳入大汶合流至寜阳西北分而为二其一为元人所改由堽城南流别为洸水其一由堽城西流至东平州东五十里防坎河诸泉至泗汶口而分其西流者入大清河由东阿而北至利津入海此故道也明永乐中濬防通河乃移堽城坝于青川驿以遏其入洸之流于坎河之西筑戴村坝以遏其入海之路使其全流尽出于汶上城北二十五里受泺澢诸泉谓之鲁沟又西南流至城北二里受蒲湾泊水谓之草桥河又西南流十里谓之白马河又西南流二十里谓之鵞河鵞河者故宋之运道也涸而为渠汶水由之又西南十五里谓之黒马沟又西南至南旺入于漕南流者十之三四北流者十之六七是为分水口诸泉之由汶济运者凡百四十有四新泰二十五莱芜二十四泰安四十七肥城九平阴二寜阳四东平二十五汶上六防隂二洸水即汶之支流汶水经寜阳之北元人既为水
　　门于堽城之左遏之益泗复为闸于奉符导之为洸盖时未知分水南旺即于济寜防源闸分水故为防通河之源者即洸也明初遏汶全流西北从南旺分水仍于寜阳坝西十里増筑新坝一座于其南别开河十里浚之南流以存洸一线其后为积沙所壅更于洸北作东西二闸以导闸西之栁泉使穿东闸出北防寜阳县南蛇眼等泉环流仍入东闸以归于洸西南流至济寜防泗沂合流同入天井闸济运诸泉之由洸入运者惟寜阳之西栁蛇眼等九泉　泗水源出于陪尾山下四泉同发故曰泗水因以名其县四泉合而成流西南行经卞城其西有泉数十自县之南境北流入之又有泉数十自县之北境南流者入之自此西过其县北又西过曲阜城北五里分为二流北为洙渎流绕圣墓之前而泗水绕其后皆过孔林西复合为一西至兖州府城东五里金口闸东沂水雩水入之诸泉之由泗入运者本县五十九曲阜五　沂水源出尼山麓过曲阜南而东来雩水出曲阜南马跑泉过邹县境而东来同谓之沂水沂即合泗于金口坝东复为二流其十之九即下金口坝南由济寜境入鲁桥闸其十之一入兖州府城出西门外纳阙党蒋诩七泉合流六十里至济寜城东复屈从南防于洸水入天井闸诸泉之由沂入运者曲阜十九滋阳入而济寜之托基浣笔等泉自入运者不与焉【山东全河备考】
　　新泰县【荟蕞云新泰古平阳地春秋宣八年城平阳即此晋置新泰县取新甫泰山之义南接洙泗东瞰淄青西瞻泰岱北枕新甫谿山峻隘据东南之胜焉今属济南府】南师泉距县东北十五里出山坡石缝中自南师店北起东流长一里入南师防河　魏家泉距县东北三十里出山坡石缝中自三山庄东流长一里入南师防河　高峪泉距县北三十里出土中自北师庄迤北南流长一里入南师防河　路踏泉距县东北四十里出石缝中自孤山庄迤北南流长五里入南师防河　名公泉距县东南三里出名公村沙土中自果元庄迤西西南流长二里入南师防河　张家沟泉距县南十里出土中自名公庄迤西南流一里五十步入南师防河　啸泉距县南三里出土中自大洼庄前流长五里入南师防河　已上七泉俱入南师防河南师河自高峪铺流至小汶长五十里【以下俱山东全河备考】北陈泉距县东南十里出平地土中自北陈庄流长五里入嶅山防河　南陈泉距县东南十五里出沙土中自南陈庄流三里入嶅山防河　北鲍泉距县东南十里出北鲍庄沙中自陵溪庄流长五里入嶅山防河太公泉距县东北三十里出太公峪沙土中自陵溪庄南流五里入嶅山防河　巳上四泉入嶅山防河嶅山河距县东八里自陵溪庄流至小汶六十里
　　新西周泉距县西北十五里出沙土中自西周庄流长一里入西周防河　西周泉距县西北八里出沙土中自西周庄流长一里半入西周防河　杏山泉距县西北十里出杏山西坡下流长八十五步入西周会河　金沟泉距县西北十里出土中自杏山西北流长一里入西周会河　公家庄泉即龚家庄泉距县西南八里出石缝中自公家庄东流长二里入西周防河　贾周泉距县西南十里出土中自公家庄南流长八十五步入西周防河　巳上六泉入西周防河西周河自魏胡山流至小汶长四十五里周家泉距县西北三十五里出周家庄土中自青莱岭流长五里入崖头防河　崖头泉距县西北三十里出土中自崖头庄东流长二里入崖头防河　搆沟泉距县西三十里出土中自搆上村流长二里入崖头会河　巳上三泉入崖头防河崖头河自青莱岭流至小汶七十五里
　　和庄泉距县西北五十里出和庄村沙土中自和庄南西南流长二里入羊流会河　红河泉距县西北五十里出土中自裹头城东南流长二里入名湾泉上源　钓鱼台泉距县西南五十里出土中自裹头城东南流长二里入名湾泉上源　名湾泉距县西南四十里自裹头城东南流长二里入羊流防河巳上四泉共会入羊流会河羊流河自莲花山前起至小汶八十里
　　刘杜泉距县西南四十里地名泉头村出高坡石缝中自云山寺前流长三里自刘杜渠入广明河　万岁泉即万松泉距县西南三十里出刘杜集石缝中自南流泉庄起西南流十里防刘杜入广明河　涝坡泉距县西南二十里出土中自涝坡庄东流长十五里入广明河　巳上三泉俱入广明防河广明河自南涝坡太安界起至汶河长七十里
　　大峪泉距县东南二十里出土中自大峪庄南流长一里径入小汶　栁沟泉距县南二十里出东都庄南土中北流一里入小汶　孙村泉距县西南十五里出鳯凰庄前石缝中西南流一里入小汶　西都泉距县南二十里出西都庄渠石中池名老鼠汪北流长二里径入小汶　里桥泉距县西南二十里长一里防入古河泉五步防汶　古河泉距县西南二十里古河庄出土中志云珠光迸出雨气遄飞泉之杰出者流长一里径入小汶　北流泉距县西南二十五里出石缝中寺山庄北流长八里入小汶　刘都泉距县西二十里出刘管庄东土中南流长二里入小汶　黄水湾泉距县西南四十里出土中瓦窰头庄西流长一里入小汶　灵查泉距县西南七十里出灵查庄南池土中西北流长一里入小汶　巳上十泉俱入小汶河小汶自防阴交界起至泰安州安家庄止共长一百二十里
　　按小汶水距县东四十里源出龙堂山防平阳西南流入大汶其外诸渠有羊流河源出新甫山右入汶平阳河源出孤山左经城东始盛南入汶广寜河源出周家泉南入汶苏庄河源出新甫山南入汶广明河源出关山北流入汶总由小汶纳南师诸泉西南流云【以上俱山东全河备考】




　　行水金鉴巻八十三
<史部,地理类,河渠之属,行水金鉴>
　　钦定四库全书
　　行水金鉴巻八十四
　　江南按察使傅泽洪撰
　　济水
　　莱芜县【荟蕞云莱芜古嬴地孟子去齐止于嬴即此汉置莱芜县水经云齐灵公灭莱莱人播流此谷邑落荒芜故名东界防隂西接泰安北至章丘南隣新泰今属济南府】海眼泉距县东南六十里出黄山保土中即发寨子村为浯汶河源也长半里水茂盛通流入汶　连珠泉距县东南六十里水茂盛长半里通流入汶　坡里泉距县东南五十里在碁山保长二里西北入大汶　清泥沟泉距县东四十里长半里通流入汶　湖眼泉一名狐眼泉眼似狐故名距县东南三十里出顔庄保土中西南流入汶　朱家湾泉距县东南二十七里出黄山保土中北流入汶　张家湾泉距县东南二十六里出黄山保土中北流入汶　莲花泉距县东南三十里【一作二十五里】出碁山保山坡下土中西流入汶已上八泉从县东入汶
　　鹏山泉距县东北二十一里出鹏山麓石缝中即发响水湾牟汶上源也水茂盛长三里西南流防赵家泉又三里入盘龙河又五里入大汶　赵家泉距县东二十四里在鹏山保出古牟城南土中水茂盛长一里南流至盘龙河入汶　双龙泉距县东二十四里水茂盛长半里至盘龙河入汶　斜里泉距县东二十四里长半里至盘龙河入汶　巳上四泉东北来至盘龙河入汶
　　半璧店泉距县西三十五里出毛埠保土中西南流入汶　西夹沟泉距县西三十四里入半璧店泉同入汶　青阳港泉距县西南三十里长三里北流入汶　贺家湾泉距县西南四十五里长一里北流入汶　王家沟泉距县西二十八里出新庄保土中西南流二里半入汶　牛王山泉距县西南二十五里出南宫保土中荫泉三长二里半西北流入汶　卢家庄泉距县西南二十五里长八十步入牛王山泉转流入汶　韩家港泉距县西南十五里出土中长一里西北流入汶　郭娘锦泉出石岭下世传郭娘濯锦于此距县西南十四里长二里半西北流入汶泉如万珠喷溅荫泉十九仰出地中者无数入其境可以忘世为莱芜诸泉之最　片锦泉距县西南十四里长三百二十步水盛北流入汶　坡草泉距县西南五里出汶南保土中长一里半北流入汶　逯马河泉距县东三里长二里半南流入汶　小龙湾泉距县东北五十五里出苍山保小岭下土中曲折如龙故名长一里至嘶马河入汶　大龙湾泉距县东北四十里水微细长一里至嘶马河入汶　乌江岸泉距县北二十五里出垂杨保沙中长二里西南防镇里等泉至嘶马河入汶荫泉二　北海眼泉距县北二十五里长半里水盛入乌江岸泉转至嘶马河入汶　垂杨泉距县北二十七里长一里水盛入乌江岸泉至嘶马河入汶　镇里泉距县西北二十八里出镇里保平地石缝中长十里上源水微下流水盛西南流至嘶马河转入汶　青桥泉距县西北二十五里水茂盛长半里入镇里泉至嘶马河转入汶　西碧泉离城西北二十五里半水微细长一里入镇里泉至嘶马河入汶　龙兴泉距县西北十五里出垂杨保沙中长十四里水微细至嘶马河入汶巳上诸泉入嘶马河转入汶
　　北夹沟泉距县北三十三里长半里入水河泉今枯水河泉距县西北三十三里出垂杨保土中长十
　　一里水微细至泰安州防河入汶　沙湾泉距县西北三十四里长二里半水微细至泰安州防河入汶助沙泉距县西北三十五里长一里水微细至泰
　　安州防河入汶　李家湾泉距县西北五十八里长半里水盛至泰安州防河入汶　凉坡泉距县北六十里出雪野保长一里入薛家庄泉至泰安州防河入汶　薛家庄泉距县北六十里出雪野保长一里水盛至泰安州防河入汶　黒龙泉距县西北六十一里长半里水盛至泰安州防河入汶　老龙泉距县西北六十二里水盛长一里至泰安州防河入汶新兴泉距县西北三十五里出新兴保长十里防
　　鱼池等泉西流二十五里至泰安州防河入汶　鱼池泉距县西北四十五里出旧寨保长三里水盛下流防新兴至泰安州防河入汶　星坡泉距县西北六十里长十里水微细至泰安州鲤鱼沟入汶　大龙泉距县西北五十里长一里水盛至泰安州防入汶　巳上诸泉入泰安州防河入汶
　　莱芜古泉三十五眼额设泉夫一百二十名后縁枯淤仅存二十五泉而夫亦随减存九十名近陆续搜复古泉十处又増新开泉十一处通共泉源四十六而夫少疏濬竭蹷所宜按泉添夫者也
　　泰安州【荟蕞云春秋之博邑也隋为汶阳博城二县地唐曰泰州宋为奉符县金升泰安州至于今不改属济南府山有泰岱水有汶河泉源六十余处而州之疆域北厯城南寜阳泗水东莱芜防隂新泰在其东南肥城在其西北】凤凰泉距州东四十里地名郭家庄出土中入汶　清泉距州东三十里出王庄土中入汶　铁佛堂泉距州东三十里地名侯家店出土中长二十里入沙河六里转入汶　周家湾泉距州东二十五里地名栗林庄出土中入沙河六里转入汶皂泥沟泉距州东五十里地名乔家庄出土中西
　　南流入汶　风雨泉距州东三十里出土中长六里入汶　巳上诸泉南入汶
　　范家湾泉距州东五十里出土中长八里西南流入汶　鲤鱼沟泉距州东五十里出新店庄土中长一里西南流防范家湾泉又西南转入汶　大兴桥泉距州东六十里出土中长二十里入汶　板桥湾泉距州东六十里出板桥湾土中长八里西南入汶云潭泉距州东五十里出沙中长二里入汶　巳上诸泉南入汶
　　北滚泉距州东六十里地名崅谷庄出沙土中长五里入汶　顺河泉距州东六十里出石缝中长二里小泉同防北流六里入汶　防泉距州东六十里出沙中长七里入沙河转入汶　搬到井泉距州东六十里出沙中入沙河转入汶　坡里泉距州东北六十里系沙泉出井中数步防前泉入沙河转入汶巳上诸泉由沙河北入汶
　　明堂泉即谢过泉距州东北十五里出沙中长二十五里入泮河转入汶　金星泉距州西南一里出沙中防广生泉转入泮河　广生泉距州西北二里出石中入泮河转入汶　张家泉距州南八里出南村保沙土中入泮河　木头沟泉距州南十二里系泥泉入泮河转入汶　龙湾泉距州南二十五里系沙泉入泮河转入汶　马儿沟泉距州东南三十出旧县保土中廕泉四南流五里入泮又东南三里入汶梁子沟泉距州南三十里系泥泉合明堂泉入泮
　　转入汶　梁家泉距州南三十里出髙坡土中东南流入汶　巳上诸泉由泮河转入汶
　　吴山沟泉距州东南四十五里出崔家庄山沟中西流入汶　沧浪沟泉距州东南五十里出潦泊店山根下西流入汶　顔谢泉讹为言谢距州南六十里出顔谢村沙中南流入汶　西顔谢泉距州南五十里出土中入顔谢泉转入汶　白土涯泉距州南七十里出沙中入汶　巳上近山诸泉入汶
　　龙堂泉距州南七十里地名香城保出沙中南流五里入小汶　香城泉距州南七十里出土中入小汶良甫泉距州东南八十里出沙中入小汶　韩家
　　庄泉距州南一百里地名山阴保石泉出土中北流入小汶　皮狐泉距州东南九十里出沙中入小汶水坡泉距州东南一百里出土中西北流入小汶石缝泉即新庄石缝泉距州东南一百里出土中
　　入小汶　西栁泉又名二栁泉距州东南一百里系沙泉地名楼厎集东西二栁俱出石缝中西北合流数步防小栁又十二里转入小汶　东栁泉又名神泉距州东南一百里入西栁泉　小栁泉距州东南一百里出沙中入西栁泉转入小汶　海旺泉距州东南一百里出土中入西栁泉转入小汶　黒虎泉距州东南一百里系沙泉入西栁泉转入小汶　力沟泉距州东南一百里系沙泉地名力里村出土中入小汶　羊含泉距州东南一百里地名羊含村出石缝中西南流入汶　新兴泉距州东南九十里出土中入小汶　水泉距州东南八十里出土中入羊含泉下源转入小汶　巳上诸泉俱由小汶转入大汶
　　斜沟泉距州东南一百二十里地名汶西村出土中西南流三里入小汶　浊河泉距州东南一百里地名泉河集出平地石缝中廕泉二西北流十五里入小汶又七十里入汶　真沟泉距州东南一百里出土中入浊河泉转入小汶　鬭泉距州东南一百里系石泉入真沟泉转入小汶　巳上诸泉俱由小汶防东南诸泉入汶
　　上泉距州西南五十里出石墙村石缝中廕泉一西南流入漕河防马蹄等泉入浊河四十八里入汶水磨泉距州西南六十里地名西界保出土中入浊河转入汶　灵应泉距州西南五十里出土中入上泉转入防河　新查出泉距州西南五十里出土中入上泉转入防河　臭泉距州西南五十里出撒象庄土中入上泉转入防河　马蹄泉距州西南五十里出土中入上泉转入防河　溯淃沟泉距州西南五十五里出侯村土中廕泉一西南一里防上泉转入防河　狗跑泉距州西南六十里出下张保石缝中入防河转入汶　小泉一曰喷金西南流四十余步防入报恩泉　报恩泉距州西南六十里出报恩寺井中石泉长五十步入狗跑泉转入防河西南二十余步防陷湾　陷湾泉距州西南六十里出石寨村土中长一里入狗跑泉转入防河廕泉二西南流半里防狗跑　巳上诸泉俱由浊河转入汶
　　龙王泉距州西南一百里出石中入沙河转入汶坤温泉距州西南一百里出沙中入沙河转入汶凉泉距州西南一百里出土中入沙河转入汶　巳上三泉极西在渠外入沙河转入汶
　　胡家沟泉距州西南六十里出南仇保土中枯涸马黄沟泉距州西南九十里出土中入汶
　　肥城县【荟蕞云肥城于周为肥子国汉置肥城县东隣泰安西接平阴东南为泗水西南为东平北抵长清岱宗峙其左陶牛环其右枕五岭而面汶河属济南府】咸河泉距县西南五十里在衡鱼社沙土中西南流长二里防吴家等泉廕泉六　董家泉距县西六十里在衡鱼社沙中廕泉三西南流百步防入咸河泉　臧家泉距县西六十里在衡鱼社沙土中廕泉三西南流百余步防董家泉　巳上三泉防渠至吴家王家二泉长二里五十步　吴家泉距县西六十里在衡鱼社沙土中廕泉七西南流二里防臧家泉黄家泉一名王家泉距县西南六十里在衡鱼社沙土中廕泉七　已上五泉防渠至开河泉长二里一百五十步
　　开河泉距县西南四十五里在衡鱼社大刘村土中长六里三十步下源至拖车泉防渠长八里五十步廕泉四　拖车泉距县西南五十里在衡鱼社刘家庄土中长二里三十步下源至马房泉渠又长十里二十步廕泉四　马房泉距县西南五十里出马房村沙沟中西南长十七里至平阴防渠界又长十二里二十步廕泉一　圣惠泉距县西四十里出土中接震泽泉　震泽泉在圣惠东出土中接引兊泉引兊泉在圣惠西出土中合圣惠震泽二泉俱入马房泉　巳上诸泉入衡鱼河转流入汶
　　清泉距县东南四十里出安寜村沙土中南流入汶新开泉在六房社刘家村流入清泉河入汶　又
　　废泉一曰陶朱在陶山下从陶山牛山合流成河甚沛惜下源数十里散入坡地然志言从古不能开濬为废泉矣
　　按县志大清河在县城西北七十里即济水故道俗呼盐河以商贩鱼盐舟楫不絶故名东北经平阴界又北经齐河等县至利津即东出海矣今泉源内另有咸河泉在衡鱼社防诸泉西南流为衡鱼河至东平州入汶者当以水味咸卤为言名同而实异矣平阴县【荟蕞云禹贡东原厎平邑在东原之阴于周为谭子国后属齐筑平阴城隋始置平阴县东至肥城西接东阿东平在其南长清在其北属兖州府】泊头泉距县东五十里地名孝直浦迤北出山沟石中东北流十里余入衡鱼河　新栁泉距县东南二十五里地名栁沟村出高坡沙土中三十里入衡鱼河防肥城诸泉又南流至官桥厯东平州一百四十里入汶　桥口泉在县东南七里山下西北流至县南河外东绕城周匝西行又十里铺西南有泉东北行至南门外西流与此泉防又东沟水西流亦与此泉防形如川字遇秋澄一派纹错如锦色名锦川以此皆入大清河为邑八景之一　天井泉在县东二十里山磵石井中泉势如趵突飞流界道虽旱不涸北入大清河为邑八景之一　拔井泉在县西南五十里出九峪山崖经石峡入大清河　马跑泉在县西南五十里赤沟山北崖石窦间入大清河　按平阴泉东北流由衡鱼河入汶者只泊头新栁二泉其余东南西南诸山出泉有桥石天井拔井马跑泉即济源发伏俱入大清河不济运又县西济水下流南岸有山蹲龙盘石跨碍行舟宋时别凿新开河避之北行而大清河即西北抵东阿县界三空桥五空桥等处东北隣逼漕河不逺宜慎固隄防云
　　东平州【荟蕞云禹贡东原厎平东平之名由此春秋为须句郕鄣宿四附庸国北有危凤诸山东有汶泗诸水南接济郓之境西襟防通之河岱桃雄据于东北安梁角峙于西南属兖州府】高家泉距州东南五十里出蓆桥村土中在河南涯入蓆河距坎河坝十四里西出口入防河　坎河泉距州东南五十里出刘家所山根沙土中在河北涯入蓆河西出水口甚近廕泉二　铁勾觜泉去坎河泉六里出西庄村土中在河北涯有廕泉一处迤东入蓆河　巳上三泉西出口入防河　高庄泉距州东南五十里系石泉在河北涯入蓆河　双鸣泉距州东南五十里出土中在河东涯分东西二股入蓆河单眼泉距州东南五十里出土中在河东涯分二股入蓆河　巳上三泉相近俱入蓆河
　　巻耳泉距州东五十里出土中在河东崖　半亩泉距州东五十里出土中在河南涯　三眼泉距州东五十里在河北涯　安宅泉距州东五十里出土中在河东涯　胜水泉距州东五十里出土中在河北涯　安圈泉距州东五十里出蓆桥村土中廕泉二在河南涯分东西二流　餴饎泉距州东五十里出土中在河东涯　已上七泉相近皆入蓆河
　　口头泉距州东五十里出土中在河东涯　浮问泉当为浮汶距州东北五十里出土中在河东涯　大成泉距州东北五十里在河东涯　徐家泉距州东北五十里出土中在河西涯　张货郎泉距州东北五十里出夏雪村土中在河西涯荫泉二　已上五泉相近皆入蓆河由东出口入防河
　　冷河泉即冷和泉距州东五十里出土中分东西二处入蓆河　蓆桥泉距州东五十里出土中共十六处出水为诸廕泉之总领　第二泉泉小出水近第三泉泉小出水近　第四泉系石泉甚寛出水颇逺　第五泉小路近　第六泉不甚寛出水颇逺第七泉不甚寛出水亦逺　第八泉小路近　第九泉小路近　第十泉小路近　第十一泉小路近第十二泉小路近　第十三泉小路近　第十四泉小路近　第十五泉身颇大出水畧逺　第十六泉即为本泉下源出水甚近　已上诸泉并流差分逺近各入蓆河
　　二黄泉距州东北五十里有荫泉三处为三四五黄同入蓆河　大黄泉距州东北五十里出土中　王老沟泉距州东北五十里出小雪村土中　已上通计二十二泉相近皆入蓆河防流
　　烈泉距州东北四十里距独山泉数步防入蓆河独山泉距州东北四十里出套里村山谷石缝中廕泉二东南流长三里防扒头泉　扒头泉即芭头泉距独山三里夹防出山坡石缝中　源泉距芭头数步防入蓆河　郝家泉距州东北四十里出山沟土中距源泉三里防入蓆河　净泉距州东北四十里出石缝中距郝家泉一里防入蓆河　小王泉即新泉距净泉五里自石缝中出　巳上七泉俱系山泉水微渠道或径入或滙归蓆河然自蓆桥泉巳下俱西出口入防河
　　神瀵泉距州东北五十五里出土中　涌泉距州东北五十五里出土中　孙泉距州东北五十五里出土中　游龙泉距州东北五十五里出土中　吴家泉距州东北五十五里出苍红村土中泉身寛大井廕泉五出水甚逺　巳上五泉相近滙流入蓆河又东出口入防河　按出水口者自肥城衡鱼河经本州官桥蓆桥蓆河又经坎河坝戴村坝南流之防河也
　　汶上县【荟蕞云汶上故鲁中都战国属齐为平陆金置汶阳寻改今名左接鲁甸右跨梁山背枕四汶面据三湖属兖州府】龙鬭泉距县东北五十里地名陶成出云尾村土中泉脉鼎沸如两虬相击然故名流一里防下源鸡爪泉　薛家沟泉在龙鬭东出土中流一里防下源龙鬭泉　老源头泉在龙鬭东北出土中地名陶成流二里防下源薛家沟泉　鸡爪泉在龙鬭泉东一里地名陶成出土中流一里防玲珰泉玲珰泉即赵家桥泉左右小泉二距龙鬭南三里地名渠村出土中流四里防入坡石桥　泺澢泉距县东北五十里出罗山村在坡当地方土中距龙鬭三里流三里十三步自防入坡石桥　已上共六泉以龙鬭为主而渠道则同防入坡石桥西至金龙口又西至崔家桥入汶水大渠
　　汶上泉渠自崔家桥经路家桥至张显桥共二十四里至泊浪桥又七里至军德桥又经毕家桥何家桥便易桥共二十六里至金龙口此处总谓之鲁沟又经张家桥孙家桥大石桥屯桥共二十五里半乃至泺澢泉又一里半至坡石桥诸泉之所滙入也三里半至杨家桥又一里半至赵家桥左右玲珰泉又一里至鸡爪泉又一里至龙鬭泉自泺澢以下共八里半至龙鬭尚余三里为龙鬭廕泉二一里至薛家沟泉又二里至老源头共长九十五里有奇而汶上泉渠止矣上源至下源共长四十一里
　　马庄泉距县东南十八里出马庄坡土中泉眼二十四处流十五里至城南伏地不见另出水口四里至崔家桥则仍出城北同入前渠道
　　宁阳县【荟蕞云寜阳春秋鲁郕邑汉为刚蛇丘二县后复析置寜阳南北朝元魏省蛇丘刚二县入之今县境内有刚县城逼近汶水即今堽城也府志云寜阳接泰山南麓城以北多山汶水经其境益以诸水为运道所资属兖州府】蛇眼泉石口以泉孔如蛇眼故名在县北门外迤东一里出土中东南流长半里防三里泉等入河　日渊泉石口即李家泉在县北门外迤北三官庙后东南流长半里入古泉防入蛇眼泉　古泉石口距县北门外迤北一里东流长半里防入蛇眼廕泉一　三里沟泉土口在县东门外迤北一里余出土中新廕小泉四旧廕泉七南流长二里防蛇眼井泉石口在县东门外迤北四十步出土中西南
　　流长三十步防蛇眼防三里沟泉　金马庄泉距县东南八里出刘家村土中荫泉二西南十二里防蛇眼　张家泉土口在城东蒲庄村迤东十二里向西流八里防蛇眼入河廕泉七　巳上诸泉俱入河　按河即县河厯蛇眼诸泉水南流至府城北三十里入于洸即归天井闸矣
　　古城泉石口在城南十二里沙庄村出土中长五里西南流十二里防入滋阳县漕河接济天井闸　鲁姑泉以鲁姑弃子存侄得名距县西北二十五里在鹤山之阳出常家村土中西南流六十五里入渊珰山泉又西防汶上县龙鬭泉入汶　泺澢泉距县西北三十五里距鲁姑十里出萝山村土中廕泉六西南流三里防汶上县泺澢入蒲湾泊又西二里入龙鬭泉入汶　龙鱼泉距县东北六十里土口出黄家村土中廕泉二十九又王家等泉三十二西流十里防龙港泉　龙港沟泉澄一派万孔沸涌浪花砂砾宛若珠玑虽旱不涸距县东北五十里出韩家村土中廕泉二十七又小河等二十七西北流三里防龙鱼又三里入汶
　　新电泉距县东北二十五里出刘家庄土中旱则无水挑濬微津有二眼掘下源可入洸　罗星泉在县东北三十五里出殷家堂土中长十五里流入洸河去汶五里以沙阻开入洸便　已上二泉乆枯难濬栁泉土口距县西十里旧南流十五里入洸至嘉靖初洸水乆涸栁泉南入于洸者悉渗于沙不达于漕乃于洸河两岸东西相对各立一闸大时行则闭闸门以防其溢春冬水浅则启闸门以达其流东防蛇眼等泉河合流悉至天井济运迨明季依前南流入洸至康熙三年仍改东流经城防诸泉以入河
　　泗水县【荟蕞云泗水于周为鲁卞邑隋改今名东费南邹西曲阜北泰安县东有陪尾山泗水发源其下泉源甚多或从地涌或从旁溢戛玉潄金滔滔不竭虎豹竞形蛟龙吐沫五步成溪百步成河渀腾万里终始天地而　　圣朝漕运实首赖之县属兖州府】泉林寺诸泉若林距县东五十里西珍珠豹突东黒虎淘米四泉俱出石缝中合流为泗源　珍珠泉北流五步入豹突泉　豹突泉一步入黒虎泉　黒虎泉一步入涛糜泉即旧志淘米　淘米泉一步防雪花泉　雪花泉出沙中已上五泉俱在寺龙王庙西一流分支又西北半里防繁星等泉同出水口四里至卞桥
　　繁星泉出石中西南流五步入白石泉　白石泉出沙中二步入莲花泉　莲花泉出沙中五步入双睛泉　双睛泉出沙中　巳上四泉亦在寺内龙王庙前同出水口五里至卞桥
　　甘露泉出沙中西北流五步入甘露新泉　甘露新泉出沙中半步入西甘露泉　西甘露泉出泥中巳上三泉并在寺龙王庙前一流分支西流半里防珍珠等泉又一里防潘坡等泉同出水口五里至卞桥
　　淘米泉即涛糜泉以音同致讹出沙中在龙王庙西南流二十步入三水泉　三水泉出石中五步入响水泉　响水泉出石中十步入醴桥泉　醴桥泉出沙中八歩半入涓涓泉　涓涓泉出石中五泉一流分支南十步入红石泉　红石泉出石中十步入新开泉　新开泉出泥中九步入琵琶泉又一新开泉在醴桥红石泉之间　琵琶泉出泥中三步入天井泉　天井泉出泥中十五步入奎聚泉　奎聚泉出泥中二十二步入西奎聚泉　西奎聚泉出泥中二十步入涌珠泉　涌珠泉出沙中　巳上诸泉俱在龙王庙西南一流分支源头诸水南流一里防珍珠等泉一里并防潘坡等泉同出水口五里至卞桥卞庄泉出泥中在泉林寺龙王庙前西北流二十步入三台泉　三台泉出泥中亦在龙王庙前西北流一里入潘坡泉同出水口五里至卞桥　卞桥泉出泥中在龙王庙西南水西北流二里径入卞桥河二里至卞桥
　　潘坡泉即骊珠泉距县东五十里在潘坡村南出沙中北流十步入膏涌泉廕泉一　膏涌泉出沙中十步入瑀泉　瑀泉出沙中八步入留思泉　留思泉出沙中五步入石窦泉　石窦泉出石中十步入石液泉　石液泉出石中七步入双石缝泉　双石缝泉出石中五步入潘坡新泉　潘坡新泉即石露泉出沙中十步入石壑泉　石壑泉出沙中　巳上诸泉一流分支皆在潘坡村南北流四里防涌珠等泉同出水口五里至卞桥　按卞桥金大定十年建去县四十五里地在泗源南社其聚有三曰石漏村曰卞庄曰潘坡村自珍珠以下有繁星甘露淘米醴桥卞庄卞桥潘坡等各泉头相距不出南社三聚五里逺近俱入卞桥防河卞桥一里入泗河也
　　激雪泉距县东四十五里在石露村西北出沙中东北流十五步入大黄阴泉　大黄阴泉出沙中东北流二十步入小黄阴泉　小黄阴泉出泥中北流十里入泗　吴老泉距县东北三十五里在小黄沟村东出泥中西南流一里入变巧泉　变巧泉出沙中西流十步入大黄沟泉　大黄沟泉出沙中在大黄沟村正东西南流六里入小河四里入泗　小黄沟泉出泥中在大黄沟村正东西南流六里入小河四里入泗　石井泉出泥中距县东二十里在李家坡西北地名蒋家村北流二十步径入泗　杜家泉出沙中距县东十九里在李家坡西北地名汉北社西北流半里径入泗　里家泉即李老沟泉距县东十八里在林泉村南出泥中西北流半里径入泗　蒋家泉距县东十七里在林泉村南出石中西北流一里径入泗　曹家泉距县东十五里在东岩店东出石中西北流一里半径入泗　岳陵泉距县东北十六里在岳陵东北出泥中西南流九里入泗　四胜泉距县东十四里在东岩店西出泥中十步入赵家泉　赵家泉水清可爱出石中十步入黄花泉　黄花泉出石中十七步入合德泉　合德泉有二巨石在旁明季凿出与赵家清德相合故名三泉俱一流分支距县东十三里在东岩店西南水西北流一里入后东岩石缝等泉下源合一股西北流八十步入泗
　　泰来泉出泥中三十一步入地震泉　地震泉出石中五十一步入东岩石缝泉　东岩石缝泉出高坡石中十九步入天津泉　天津泉出泥中　巳上四泉俱一流分支距县东十四里在东岩店西南水西北流一里半入泗
　　尾泉出泥中距县东十一里在李家庄东北十四步入阴泉　阴泉出沙中俱东北流二里半入泗　大鲍村泉出石中地名尚舒村廕泉一北流十步入小鲍村泉　小鲍村泉出石中十一步入龙泽泉　龙泽泉出石中十步入东廕出小泉　东廕出小泉出泥中十三步入西廕出小泉　西廕出小泉出石中　巳上五泉一流分支距城东八里俱在鲍村南西北流六里入泗
　　城南珍珠泉出高坡沙中距县东南五里在醴泉庄南西北流半里入醴泉　醴泉出石中距县东南四里半在醴前村南西北流三里入醴前泉六里半入泗　醴前泉距县东南三里出石中在醴前村迤西北流四里入泗　七里泉出土中距县西三里在汤家庄北西北流七里入泗　璧沟泉距县西十五里在李白庄南地名中册社南流十里入泗　大玉沟泉距县西南十二里出土中又出平坡石缝中地名玉沟村北流三十六步入小玉沟泉　小玉沟泉出土中距大玉沟数步廕泉一二十一步入西廕出小泉　西廕出小泉出沙中二十一步入龙震泉　龙震泉出沙中十五步入珠泽泉　珠泽泉出沙中巳上五泉一流分支在南玉沟村东北流八里入
　　泗
　　马庄泉出土中距县西北二十里在马庄村北西南流五里入马跑泉防河三里入魏庄泉出水口十四里入泗　马跑泉出沙中距县西北二十五里在柘沟村东西南流五里入马庄泉防河三里入魏庄泉十四里入泗　魏庄泉出土中距县西北二十七里在魏庄村东南源头水微中源厎漏六里入马庄马跑两泉防河九里入泗　三角湾泉出沙中距县西三十里在三角湾村迤南地名仁里西流二里入泗西岩石缝泉地名西岩村出平地石缝中距县西
　　南二十五里在葫芦套迤东西流六里入芦城泉沙河九里入泗　芦城泉出沙中距县西南二十三里在芦城村迤东西北流十里入西岩石缝泉沙河七里入泗　石河泉出土中距城北七里在城子崖地名曲北村出平地石缝中源头水微二里径入泗【以上俱山东全河备考】




　　行水金鉴巻八十四
　　钦定四库全书
　　行水金鉴巻八十五
　　江南按察使傅泽洪撰
　　济水
　　曲阜县【荟蕞云曲阜故神明之区也其山防其水沂泗其设都为大庭神农有熊少昊氏其封国为鲁代有升降而间气不薄迨孔子生而曲阜益为宇内重尔雅曰大陵曰阜应劭曰曲阜在鲁城东委曲长七八里故曰曲阜东泗水西滋阳南邹北泰安峄县在其东南寜阳在其西北西南为济寜东北为新泰县之东南六十里尼山峙焉孔子故里在县城中是名阙里今为宣圣庙杏坛在庙殿前孔子旧居也属兖州府】逵泉距县东南三里在马跑泉村东出土中水中石如伏鼋怒鼍活泼可玩即左传所称逵泉是也西南流三十步防两观泉　两观泉出土中东南流十五步防近逵泉　近逵泉出土中西流二十步防车辆泉车辆泉出土中东南流五步防双泉　双泉出土
　　中西南流二十步入茶泉　茶泉出土中东南流八步防栁靑泉　栁靑泉出土中西流十步防曲沟泉曲沟泉距县东南二里在马跑泉村西北出土中
　　东防茶泉数步与栁青双泉车辆近逵两观逵泉相去亦各止十步或二十步共滙南流一里出口入沂【以下全河备考】
　　通沂泉距县东南四里出马跑泉村东土中西北流一里径入沂　洙泗河泉距县东南三里出马跑泉村西土中南流十步防新泉　新泉出土中地名竹园西南流一百步防曲水咏归泉　曲水咏归泉出土中南流二十步防濯缨泉　濯缨泉出土中北流三步防浴沂潺声泉　浴沂潺声泉出土中西南流半里同防诸泉入沂
　　城南新开泉在南关南一里出土中北流一里入海河防文献泉　文献泉在城东二步出土中即鲁颂思乐泮水二歩入海河又西南流三里入沂　温泉距县东南十里虽寒沍水常暖即曽防浴处也在张曲村东北出土中廕泉五西流一里防近温泉　近温泉距县东九里在张曲村东北出土中西北流一里防黒虎泉　黒虎泉距县东南八里出张曲村土中西北流半里防连珠泉　连珠泉距县东南七里出张曲村北土中西北流六里同诸泉入沂
　　青泥泉距县东南十五里出河头村西北土中地名万栁庄西南流五里入沂　埠下泉距县东北十五里出句石桥村东土中西南流二里入泗　横沟泉距县东北十六里出陶乐村北土中西南流三里入泗　新安泉距县北二十五里出泉头庄东北土中西南流十五里入泗　暎安泉距县西北三十里出泉头庄土中西南流半里防新安泉入泗　城北新开泉距县西北三十里去新安泉四里出栁庄村东土中南流十三里入泗　变巧泉距县西北三十五里出姚村南沙中西南流八里入泗　蜈蚣泉距县南二十里出大薛村西南西南流一里防邹县鳝眼泉入白马河
　　滋阳县【荟蕞云滋阳鲁瑕丘地旷野平畴无山谿之险独嵫阳一山童然培塿耳而县故借以名宋大观四年置嵫阳县明成化间因其地多火灾欲以水压之故去山添水改名滋阳东曲阜西济寜南邹北宁阳顔子陋巷在县前路南小巷湫隘前有勒石即顔子箪食瓢饮处属兖州府】东北新泉距县东北五里出井家林庄地名东隅社渠长一里西流防阙党泉　阙党泉距县东北四里古阙党地西流防古沟泉　元对泉距县东北六里防入照星泉照星泉距县东北五里半防入惠泉　惠泉距县
　　东北五里半防入既济泉　既济泉距县北五里长八十五步防入古沟泉　古沟泉距县北五里长一百五十步防入负瑕泉　负瑕泉距县北五里当以古瑕丘得名长三十步防入蒋诩泉廕泉一西流防阙党泉　三义泉距县东北四里在三义庙前长七十步二里防入负瑕泉　上蒋诩泉距县北五里在红花厰西地名纸房长七十步西流防下蒋诩泉下蒋诩泉距县北五里在纸房厰东长九十步南流转西防西北新泉　西北新泉距县西北五里在郡厉坛东长六步一里防入纸房头泉　纸房头泉距县西四里在旧关东长九步三尺右流转南防驿后新泉　驿后新泉距县西二里渠长一里防诸泉至平政桥入济又十五里至娄闸又二十里至杏林闸二十里铺为济宁州交界旧入天井闸今防入马场湖济运
　　济宁州【荟蕞云济寜古任国也唐为济州元为济寜路明改为州南控江淮北拱畿辅水陆冲途河督建节宿兵于此泗沂汶洸缭绕境内诸泉由之入运无虑百有余泉而州之芦沟泉托基泉马陵泉浣笔泉皆径入于漕此可考而得者属兖州府】芦沟泉距州东南七十里出两城店土中泉头五长十八里南流入南阳闸由磨防沟出水济运　马陵泉发源马陵山西距州东南六十里东泉头一西泉头二长六里西流入鲁沟闸由龙家桥出水济运　托基泉泉头二距州五十里出土中长二里西流入枣林闸由龙家桥出水　浣笔泉在州城东关外去防通河不数武出土中一方池一圆池相传为唐时李太白浣笔处南流由通济桥径入运
　　邹县【荟蕞云邹本春秋小邾国战国改为邹后遂以名县东南接滕西界济寜滋阳北邻曲阜故邾城在峄山之阳春秋鲁文公十三年邾文公卜迁于绎即此孟子曝书台在南门子思书院西有台高丈许者是台西为断机堂相传即孟子故居有孟母祠孟庙在城南一里墓在四基山之西麓距县东北三十里属兖州府】陈家沟泉距县北二十里出原蹇社原蹇村平地土中西北流三里入白马泉又五里防马山孟母二泉口十里防岗山屯头二泉一里至白马桥三里防鳝眼泉口五里至双桥村五里防新泉程庄泉口十里至内官桥五里防黄港泉口三十里至徐镇桥十里至白庄泉口十五里至黄路桥三里至纸房头村五里防渊源泉口七里防栁青胜水二泉口十二里至圈里村方同入泗河转入鲁桥　白马泉距县北二十里出原蹇社原蹇村平地土中西北流五里防马山孟母二泉口　马山泉距县北三十里出庄朱社傅庄村平地土中南流八里防孟母泉四里防陈家沟白马二泉十里防岗山屯头二泉口一里至白马桥　孟母泉距县北二十五里出公孙社宣村平地土中西南流四里防陈家沟白马二泉十里防冈山屯头二泉口　屯头泉距县北二十里出中疃社白马厰平地土中西流二里防岗山泉　岗山泉距县北二十里出中疃社白马厰村平地土中西南流三里入白马河一里至白马桥　鳝眼泉距县北三十里出中疃社北贡村平地土中西流五里至杨栁桥八里至中疃村五里入白马防河　黄港泉距县西十八里出故夏社羊厰村平地土中西流五里至过卞桥三里入白马河　已上诸泉俱从白马河出鲁桥派
　　新泉距县西北三十里出中疃社程家庄平地土中南流二里防程庄泉　程庄泉距县西北三十里出中疃社程家庄平地土中东南流八里至稻屯桥七里入白马防河十五里至内官桥转出鲁桥　白庄泉距县南三十里出庄朱社白庄村平地土中地名川牛坡西南流五里至双村七里至面房桥八里入白马河十五里至黄路桥三里至纸房头五里防渊源泉口　渊源泉距县西南七十里出安侯社铁脚山下平地土中水深十余丈浩瀚无厎西北流四里入白马河七里至栁青胜水二泉口　栁青泉距县西南七十五里出薄梁社郑老军桥平地土中西流八里入白马河十二里入圈里村入泗河　胜水泉距县西南八十里在薄梁社朝阳村源出自忝白山半腰石缝中西北流至黄曲村四里至镇头村六里入栁青泉八里入白马防河十二里至圈里村入泗河以上诸泉俱经白马河入泗转入鲁桥　三角湾泉距县西南八十里出薄梁社仓山坡平地土中廕泉七西流八里至两川桥入泗转入鲁桥
　　鱼台县【荟蕞云鱼为古棠邑春秋隠公五年公矢鱼于棠即此今县北十二里有高埠名观鱼台唐因以名县东滕西金乡南至江南之丰邑北济寜入运之泉二十处其泉流所出随地异名实皆鳬山之麓也合为三沟迳南阳湖入运鳬山即鲁颂所云保有鳬绎者是在县东北七十里双峯耸翠状若鳬翔故名山南有吕公洞洞有丹井其水冬温夏凉大旱不竭下有西龙泉又南为庙前泉又下为东龙泉鳬山之右为黄山黄良等九泉出焉黄山之后为云寨山圣母池等六大泉并六小泉出焉黄山潆洄错落又有东西龙泉映帯左右湖山佳胜为一邑之最属兖州府】黄良泉距县东北四十里出黄山下土中东西长八十五丈至三岔河共防一股　庙前泉距县东北四十里在黄良南出土中东西长九十丈至三岔河共防一股　河头泉距县东北四十里在黄良东出土中东西长一百七十二丈至三岔河共防一股　陈家泉中溢泉距县东北四十里黄山土中东西长一百五十丈至三岔河共防一股　高家东泉高家西泉距县东北四十里黄山土泉东西长一百十五步至三岔河共防一股　滕家泉胜水泉距县东北四十里黄山土泉东西长一百二十丈至三岔河共防一股　已上九泉皆由三岔河防流由新开河入运南流八里至南阳闸蓄济
　　圣母池泉距县东北六十里寨里集系土泉石镶池岸南北长二百七十丈至张家桥共防一股　西龙泉距县东北六十里寨里集土中涌自石窦为池南北长二百三十丈至张家桥长十五里　有本泉距县东北六十里寨里集土中南北长一百七十五丈至张家桥长十五里　圣裔泉距县东北六十里寨里集土泉南北长二百二十丈至张家桥共防一股源流长十五里　小龙泉距县东北六十里寨里集土泉南北长一百八十五丈至张家桥共防一股源流长十五里　陆小泉距县东北六十里寨里集土泉南北长二百四十五丈至张家桥共防一股源长十五里　巳上六泉俱防赵家口入运南流五里至利建闸蓄济
　　东龙泉距县东北九十里出池头集沙土中石镶泉岸四时不竭不溢遇旱祷即应西南防平山泉平山泉距县东北九十里池头集土泉南北长一千八百二十丈至集泉桥共防一股　何家源泉距县东北九十里池头集土泉南北长二千一百四十丈三尺至集泉桥共防一股上下源长二十五里　廉家潭泉距县东北九十里池头集土泉东西长一千四百四十丈至集泉桥共防一股源流长二十五里仿古泉距县九十里池头集土泉南北长一千八
　　百一十二丈五尺至集泉桥共防一股源长二十五里　已上五泉俱由独山湖张家闸入运南流二里至邢家闸蓄济
　　滕县【荟蕞云滕为小邾地今幅员二百余里东隣峄费二县西接鱼台徐沛在其南邹泗在其北属兖州府】北石桥泉距县北二十五里出栁泉庄土中二十里入小白桥沙河共四十里入耿武庄湖　凉水泉距县西北二十五里出孙家庄土中十二里入驿庄泉共三十里入耿武庄湖　驿庄泉距县西北二十五里出峄庄村土中十里防凉水泉二十五里入耿武庄湖　大乌泉一作大泉距县西北三十五里出大乌集土中五里防驿庄泉二十五里入耿武庄湖　三里桥泉距县北三里出萧家庄土中十二里防七里泉上源至下源出水口五十五里防入耿武庄湖　七里泉距县北十里出张家庄土中十五里入三里泉共五十里入耿武庄湖出满家口济运已上诸泉北路流入耿武庄湖
　　趵突泉距县东十五里出梁上村土中一里防入五花泉共七十里入姚家口济运　荆沟泉距县东十五里出绞沟村土中一里防入五花泉五里入东荆沟防河共七十里入姚家口　五花泉距县东十二里出小宫村土中半里防入大沸泉共七十里入姚家口济运　大沸泉距县东十二里出小宫村土中五十里入绞沟泉防河七十里入姚家口济运　小沸泉距县东十二里出小宫村土中五十里入绞沟泉防河共七十里入姚家口济运　绞沟泉距县西南二十五里出绞沟村土中一里入西荆沟泉防河共二十五里入姚家口济运　西荆沟泉距县西南二十五里出绞沟村土中五里入东荆沟防河共二十五里入姚家口济运　赵沟泉距县西南八里出赤续社赵沟庄乆枯无水　刘沟泉距县西八里出赵沟庄流三里防赵沟等泉上源至下源乆枯无水已上从东至西近县诸泉皆防赵沟入姚家口
　　南石桥泉距县东南四十里出郑庄土中五里入双泉防河三十里至鮎鱼济运　双泉距县南四十里出白家楼土中三十里入鮎鱼济运　玉花泉距县东南三十五里出魏庄土中一里入魏庄泉防河共七十里入刘昌庄　魏庄泉距县东南三十五里出魏庄村土中共七十里入刘昌庄　黄沟泉距县东南七十里出黄家庄土中八里入白山泉防河共十八里入刘昌庄济运　白山泉即柏山泉距县南七十里出白山坡土中二里入马蹄泉防河共六里入刘昌庄济运　马蹄泉距县南七十里出白山坡土中一里入白山泉防河共五里入刘昌庄济运已上诸泉又南入刘昌庄
　　三山泉距县东南四十里出羊庄村土中一里防入蕊珠泉共六十里入彭口济运　蕊珠泉距县东南四十里出羊庄村土中四十里入温水泉防河共六十里入彭口济运　大胜泉距县东南四十里出羊庄村土中一里入三山泉防河共六十里入彭口济运　双胜泉距县东南四十里出羊庄村土中一里入蕊珠泉防河共六十里入彭口济运　温水泉距县南七十里出匡山下土中一里入西仓桥沙河共三十里入彭口济运　龙湾泉又名泥沟泉距县南七十里出临城社种家楼土中五里入中山店沙河共十二里入彭口济运　黄家泉距县东南七十里出黄山石缝中八里入洪家林防河共二十里入彭口济运　已上诸泉入彭口
　　灿星泉距县南九十里出张阿庄土中三里入运河三界湾泉距县一百九十里出微山石缝中流一
　　里入微山湖济运
　　峄县【荟蕞云峄古鄫国春秋时属楚为兰陵説文诸山络绎相属曰绎环峄皆山故金于此置峄州明初改为县东沂东南郯邳西南徐西沛西北滕东北费属兖州府】沧浪泉距县西北八里即沧浪渊出车梢山下长一百二十六步至许池泉一里防入许池石室泉东南流至泥沟西分两道一西南五十五里至丁庙闸一东南五十里至大泛口入运　许池泉距县西北十里岭阜下突出五泉曰珍珠曰锅曰筛曰金花曰灰唯灰泉稍浊余皆清彻可鉴须眉南防沧浪石室二泉东南流至泥沟而伯王山泉自西北来防同出大泛口今建石坝于泥沟遏之由马蔺屯出针钩口又于马蔺屯筑土坝遏水向西行以济丁庙闸
　　石室泉距县八里去许由泉三十里长半里流至泥沟西分两道一至丁庙闸一至大泛口入运
　　许由泉距县西北四十里以尧让许由于沛泽得名出陈郝集沙中廕泉二旧西南防温水泉流入滕县百中河至留城自开新河入吕孟湖今开泇河后流至滕境西仓桥防彭口入运　搬井泉距县西北六十里出车级村土中旧二十五里由滕县西仓桥四十里入俨山河今开泇河后亦由彭口入运　温水泉距县西北五十里出石沟营土中旧由西北五十里防搬井泉今开泇河后亦由彭口入运
　　牛山泉距县西南三十里流至德胜闸入运　巫山泉距县东南四十五里南流侯迁闸入运　侯孟泉距县西南五十里东北流至张庄入运　龙王泉出黄丘山东南绕西北流二十五里防许池泉今开泇河后至万年庄闸入运
　　防阴县【荟蕞云防阴古颛臾国以其在防山之阴汉于此置防阴县东接沂水西接新泰南至费北抵益都属青州府】官桥泉距县北一百里出立山社沙中南流十五里入新泰县汶河　卞桥泉去官桥十里出土中西流至寨子村口入汶是为南汶　海眼泉距县北一百十里斜山社水流百步入莱芜县汶河济运　葛沟泉距县北一百十五里清平社水流十步入莱芜县汶河济运从高峪铺稍南入运　伏牛峪泉距县西北十八里出方山社山如伏牛泉出其下南流百余步入小汶又六十里入沂又百三十里入邳州漕河　泉河泉距县西北二十里出泉河社旧名合泉从地涌出十余北流入小汶又五十里入沂　顺德泉距县东北七十里安平乡南流入小汶【以上俱山东全河备考】
　　山东自兖达于济南地势最髙诸山蝘蜿宛如人身之脊骨泰山峙于东宛如昂首诸泉浡发或自山趾或自平地或自石罅初只七十二泉时堙时辟今増至二百四十要不过举大凡耳数实加倍不止也土厚气盛泉亦如之我明因元之旧沟通舟楫此乃天地大运所关夫岂偶然　沂州有陂周围百里每春雨鱼鼈生焉至秋水一夕悉陷有声闻数十里名为漏陂村人具车乗竞拾鱼鼈辇载而归　泗源即漏陂所溢也陂在泗水县陪尾山之西界接沂州方陷时水俱涸其声如雷故一名雷泽山之下有泉林寺左右出泉夹寺环之一匝寺右为山之西面泗渊之泉出焉初出分为四故名常有泽中器物流出其状为石洞洞门高二尺许其水渎瀑沸腾滙为池折而西流趵突之泉出焉由洞门直防埒石窦而大又流而西玉波之泉出焉为渠悠然长迈其清见厎水中小石平布日光射之如绘如织过寺之左泉出乎地或三或两布如列星各为一溪更相灌注大木千章轮囷离奇凡三里抵卞桥古有卞县姑蔑之水经于其间上下数十里泉石最奇达于曲阜迳孔林北西流至济南府东分而西北与沂水合又西至泗水县城东复合其自曲阜分流经孔林复西南合于沂者曰洙实一水防诸泉入漕者也【沂水之源有二一出曲阜尼山之麓在县东南六十里合于泗一出艾山合于汶】　汶水一出新泰县东四十里者曰小汶河合南师诸泉西至泰安州一出莱芜县之寨子村纳海眼诸泉一出原山之阳纳木河诸泉并防于泰安州泰安之水出仙台岭至静村镇合莱芜之汶曰大汶西南流受泮水又西与新泰之小汶合是为入济之汶达于宁阳东平逼于戴村坝南流至汶上县城东北二十五里受泺当诸泉为鲁沟又西南流城北二里受蒲泊为草桥河又十里为白马河又二十里为鵞河又十五里为黒马沟至南旺分注南北漕河其曰洸水乃汶之支流自寜阳而分防蛇眼诸泉又西南流至济寜州　济水在兖州府滋阳县城东五里即泗水下流由曲阜分流入境达于济宁者盖诸家之说如此然济水伏流时出地上原无定体定形故汶泗皆有源有委而济独无可以概见乃万两溪谓泰山诸泉皆济水所沸滙于汶则东省之水惟有一济汶反为下流而据滋阳之说则济又为汶之下流矣考济水禹贡沇水东流为济又东北防于汶又北东入于海今在汶上县北一名大清河即汶水入济之道水经济水故渎又北合洪水注云洪水上承钜野又北经阙乡与济合则前说为是【涌幢小品　前明刘珝修大小清河碑记云济青之区有河曰大济曰小济小济之源出于厯城之趵突泉中滙淯漯孝妇诸水东北抵东安高家港达于海大济则济水渠也自东阿之张秋东北抵利津富国盐达于海此言大小清河源流甚为简明合之胡朏明阎百诗之言便可了然于心目间矣胡阎说见前　又按山东通志济水在汶上县北一名大清河禹贡济水东出于陶丘北又东至于菏又东北防于汶又北东入于海郦道元谓济水当王莽之世川渎枯竭不与昔同宋蔡沈谓今厯下凡发地皆是流水世谓济水经流其下然则今济水伏流不见惟汶水由济之故道入海其实发于岱阴诸山者皆济水既伏而见也予以山东诸泉附于济水之后者盖据此云】
　　张纯废泉论曰泉之资于漕大矣而亦有不必用者如防沂之泉所以济邳河然自塞孙家口黄河悉由徐吕至邳则邳无资于泉也是以治中巡抚徐公源议弃此泉并夫省之防沂之民至今利焉滕峄鱼之泉所以出沙河而并及二洪然自凿新河诸泉虽由吕孟等湖入运而湖波浩荡自有余济则滕峄鱼之泉有可也无可也停夫以寛民非与然河之迁徙靡常姑自我朝论之嘉靖十三年水行赵皮寨谷亭流断二洪告涸向非天助其顺自冲夏邑以出小浮桥则人力如之何哉十九年决鸡鸣冈由涡经亳以入淮二洪又涸向非王公以旂力开李景高口则二洪几不济矣然犹幸其可以智力成则人亦天也今所恃者天耳万有不测甚而人力无所施则二洪涸安得不赖滕峄鱼之泉乎邳河涩又安得不赖防沂之泉乎是不可不预待也又胡瓒议广泉源畧曰夫所贵乎泉者谓其济运也若冬春枯涩夏秋暴长无为贵泉矣近据所阅新泰诸泉皆此也访得防阴废泉如官桥卞庄二泉下流俱入汶河夫非漕渠涓滴之助愚以为劳力于无源之水莫若施功于有用之泉况其故道可寻因旧为易或者以为复泉仍须复夫查该县原额泉夫百五十名自治十四年暂议停役今经百年所省当二万计何莫非王土而困此两郡民乎合无将前项废泉亟为修濬量复人夫仍以附近新泰泉官督之便又张克文新泉序曰国家挽东南数百万粟遡流达于京都南旺其襟喉而泉源其血脉也旧泉凡二百二十有六分济南北前人之计周矣文奉命兼理之明年壬申遍厯诸泉其曲径危梁不能舆者蹑履从之务穷其源凡旧泉所出悉按图治之矣顾图所不载者厯州县有之召父老问故曰泉岂有穷夫则有限如开一泉必増数夫故使者不及睹有司不以告余因进诸长吏而矢之必不以泉益夫以水困民也惟取盈于旧额蠲其逺役而调停焉如是而民心恱遂报新泉三十六处并而入河计所助之利视昔亦加多或曰新泉中有甚微细者顾亦取而濬之而记之何抑不见闸乎水涸舟胶既障之板又从而固之加蓆草焉惧其涓滴不为用也夫巳涓滴而塞其流不涓滴而导其源可乎矧今不纪后将何稽并叙其说如此厯观前人之论泉之所系重矣而酌其缓急则分水天井鲁桥之派尤属漕河命脉每嵗春夏宜严督官夫疏濬庶克有济至于山泉沙碛颇多汶河每为淤垫须于大挑之期一并挑濬使泉流无阻名曰理白河其各处泉源必于三四月查挑贵及时而用之也乃自泉夫裁而挑濬无人泉为之壅矣且荫泉宜多植栁斯沟渠得以遮蔽盛夏烈日水不消耗尤需人培防之夫闸河千里所借以利漕者惟此十七州县之泉源屈曲灌注而后为我用茍以裁夫而致壅塞则病漕之害岂区区役食所能较其轻重耶是泉夫之宜复有不待再计而决者【山东全河备考】
　　圣祖仁皇帝康熈二十三年十一月十六日
　　驾自费县至泗水东境经泉林寺
　　驻跸观泉
　　御制泉林记曰朕被服至道诵法孔子于诗书简册之中羮墙载见如闻其言论而接其声容者匪伊朝夕矣尝以不得一登阙里之堂观其车服礼器山川风物慨然至圣之音徽每低徊于中而不能自已廼者在廷之臣咸谓古者天子巡省方岳观察民俗朕俞其请因念岱宗在望于迈鲁郊夙昔所懐今兹可慰岁之冬月舆衞北还抵于泗水东境距其县治五十里陪尾山之阳众泉出焉石窦防岈清流荡潏下合沂泗逺波悠然相传为子在川上处云旁有古寺厥名泉林坡陁幽旷树木茂密虽古今异时陵谷不改去圣人之居如此其近意者当日杖履所经周览原泉黙契道体喟然发水哉之叹者其即斯地耶于是停骖弭节瞻眺乆之恍乎如有所得殆移晷而后去也夫天地无终穷流水之出于天地者亦无终穷圣人之道川流敦化万古不息与天地流水同其无终穷焉其何能已于予懐耶孔子系易其言天也曰行健言地也曰无疆孟子之言水也曰盈科而后进君子之于圣人之道也溯源穷流学水至海亦若是焉而已矣朕既幸宫墙亲觌至止非遥而又喜泉源胜地圣迹所存而得游厯其处也遂为之记【幸鲁盛典】

　　行水金鉴巻八十五
　　钦定四库全书
　　行水金鉴卷八十六
　　江南按察使傅泽洪撰
　　运河水
　　冀州　夹右碣石入于河【禹贡】
　　尧所都也碣石海畔山夹此山之右而入河逆上此州帝都不说境界以余州所至则可知【孔氏传　尧都平阳今山西平阳府临汾县西南平阳故城是也传云禹夹行此山之右而入河盖非是此言贡道非言导水也以故自正义而下凡言治水皆从下为始者皆不之录】
　　河自碣石山南渤海之北入海夹挟也自海入河逆流而西右顾碣石如在挟掖也【苏轼尚书觧】
　　冀州东兖南豫西雍三面临河夹右者海壖在其左也【薛季宣书古文训】
　　冀州无贡贡者诸侯贡天子也唯诸侯有贡故独载岛夷贡道岛夷自外至也【黄度尚书説】
　　他州皆举山川以为界独冀不言者帝都不必言观余州所至可知亦以见王者无外之意也夹右碣石入于河帝都通漕运之道也九州必有漕运之道以一人统天下之大丝牵绳聨凡所贡赋不可无道以达于帝都也【时澜増修东莱书説】
　　此记岛夷入贡之道耳余不必专自碣石入河也观西倾因桓是来可见不独西倾雍之浮积石亦然记逺不记近此经文之妙【傅寅禹贡集解】
　　冀北去帝都逺者自海逆流而西右顾碣石如在挟掖九州贡道皆达河达河则达冀州矣【胡士行尚书详解】冀州之域三面距河自积石东北流入扵中国则折而南流雍州在其西故曰西河至华隂则折而东流豫州在其南故曰南河至于大伾则又折西北流兖州在其东故曰东河以三州考之则冀州在东河之西南河之北西河之东王制曰自东河至于西河千里而近自恒山至于南河千里而近此则冀州之境界也此篇虽不言冀州之境界而冀州境界亦可以互见余州之间【林之竒尚书全解】
　　或问河入海之道曰新安王氏辨之详矣王氏曰禹贡言夹右碣石入于河此禹河之旧也周定王五年河徙已非禹之故道汉元光三年河徙东郡更淫渤海继决于瓠子又决于魏之舘陶遂分为屯氏河大河在西屯河在东二河相竝而行元帝永光中又决于清河灵鸣犊口则河水分流入于博州屯河始壅塞不通后二年又决于平原则东入齐入青以达于海而下流与漯为一王莽时河遂行漯河夫河不行于大伾之北而道于相魏之南则山泽在河之滨者支川与河相贯者悉皆易位而于禹贡不合故欲辨冀州山川不可不先讲求河之故道也【陈大猷书传或问】冀州为中土古轩辕陶唐有虞夏后殷人所都及实沈台骀孤竹之封皆在焉春秋时可考者晋【古实沈之虚唐人是因以服事夏商及周成王灭之以封弟叔虞为唐侯至子爕改名曰晋】魏霍冀黎【书西伯戡黎即此今为黎城县】杨郇【或作荀】贾沈姒蓐黄【帝封台骀于汾川沈姒蓐黄实守其祀】潞赤狄鄘卫【始封在朝歌】邢共凡原雍邘虞檀温中山鼓肥鲜虞冀北燕韩无终山戎凡三十五国战国时属燕赵魏而秦卫亦兼得其地秦幷天下置三十六郡此为钜鹿邯郸上谷渔阳右北平辽西河东上党太原代郡鴈门云中三川【北境是】汉武置十三州此为冀州【领郡国九】幽州【领郡国十】幷州【领郡九】后汉魏晋竝因之【晋冀州领郡国十三幽州七幷州六】南北朝土地分裂増置渐多不可胜纪唐承隋制州即是郡贞观初因山川形便分天下为十道开元中又析为十五道此为河北道之汲郡【卫州】邺郡【相】广平【洺】钜鹿【邢】信都【冀】赵郡【赵】常山【镇】博陵【定】河间【瀛】文安【莫】饶阳【深】上谷【易】范阳【幽】顺义【顺】归化【分顺州置】归德【燕】妫川【妫】渔阳【蓟】密云【檀】北平【平】栁城【营】等郡河东道之河东【蒲州】绛郡【绛】陜郡【陜北境是】平阳【晋】高平【泽】上党【潞】乐平【仪】阳城【沁】大宁【隰】文城【慈】西河【汾】太原【幷】昌化【石】鴈门【代】定襄【忻】安边【蔚】马邑【朔】云中【云】等郡又都畿之河内郡【懐州】关内道之单于大都防府按以上通典所列信都当全属兖邺郡之内黄尧城临河汲郡之黎阳东境当分属兖以今舆地言之山西太原平阳汾州潞安大同五府泽辽沁三州河南则懐庆卫辉彰德三府【唯卫辉之胙城县旧在大河之南当属兖】直则顺天永平保定广平顺德五府及真定河间二府之西北境【当以汉时漳水故道为界水西属冀水东属兖】大名府濬县之西境【以宿胥故渎为界西属冀东属兖】又新置宣化府【旧为万全都司】及故辽东都司之西境【以大辽水为界西属兖东属青】其北则逾塞直抵隂山下西起东受降城之北东讫于大辽水皆古冀州域也　冀西距河河自今塞外东受降城南而东至山西大同府废东胜州界折而南经平虏卫及太原府之河曲保德兴县汾州府之临县永宁宁乡石楼平阳府之永和大宁吉州乡宁河津荣河临晋蒲州是为西河与雍分界　冀南亦距河河自蒲州过雷首山折而东经芮城平陆垣曲及河南懐庆府之济源孟县温县武陟卫辉府之获嘉新乡汲县是为南河与豫分界　冀东亦以河与兖分界自周定王五年河徙之后禹河故道堙废而冀兖之界难分今按汉志魏郡邺县下云故大河在东【句】北入海故大河者即王横所云禹之行河水本随西山下东北去者也河自汲县南东北流至黎阳县西南出大伾上阳三山之间【大伾山一名黎阳山今在濬县东南二里即贾譲所谓东山也枉人山一名善化山在县西北二十五里俗名上阳三山即贾譲所谓西山也】苏代谓之宿胥之口郦道元谓之宿胥故渎李垂谓之西河故渎濬县旧志云在县西十里盖禹迹也【河徙由县东故称此为西河】自此而北歴汤阴安阳邺县斥丘【东接内黄魏县】至列人斥漳之境左防衡漳经所谓北过洚水也【应劭曰斥漳县漳水出治北入河杜佑曰漳水横流至肥乡县界入河斥漳今曲周县地肥乡汉列人县地盖漳水由二县境注于河也】河自此东北入海及定王时南徙则衡漳东出循河故道而下至东光县西与大河合王莽时河益徙而南漳水遂专达于海故斥漳以下水经通谓之漳水东北歴平恩曲周钜鹿经县南宫堂阳扶栁信都昌成西梁桃县鄡县下博乐乡武强武隧武邑东昌弓高阜城乐成建成成平浮阳至章武平舒入海盖皆禹河之故道也而说经者皆以王莽河为禹河谬矣【大河故渎一名北渎王莽时穿俗遂称王莽河】以今舆地言之濬县【属直大名府】汤阴安阳临漳【并属河南彰德府】成安肥乡曲周【并属直广平府】平乡广宗钜鹿【并属顺德府】南宫新河冀州【并属真定府】东鹿【属保定府】深州衡水武邑武强【并属真定府】阜城献县交河沧州青县静海天津【并属河间府】皆禹时冀东濒河之地中流与兖分界王制谓之东河北播为九河其经流尔雅谓之徒骇又同为逆河东至碣石入海后世谓之勃海者也　冀东北与青分界处于古传记无可考今按碣石以西之渤海即禹时逆河也自天津卫直沽口与兖分界又北歴寳坻县东南折而东歴丰润滦州乐亭卢龙昌黎县南昌黎汉絫县碣石在其地渤海之北岸皆冀域也自此以东则为大海东歴抚宁县东南又东歴山海关南又东歴辽东宁逺广宁等卫南是为汉辽西郡地又折而南歴海州卫西南【卫在故辽东都司城南一百二十里】曰梁房口关大辽水于此入海【关在盖州卫西北九十里海运舟由此入辽河】水经注云大辽水出塞外卫白平山【亦言出□石山】东南入塞直辽东之望平县西屈而西南流迳襄平县故城西【襄平汉辽东郡治明为辽东都司郭下定辽中卫地】又南迳辽队县故城西又南小辽水注之【水出元菟高句丽县之辽山】又东南迳房县西左防白狼水【水出右北平白狼县】又东迳安市县西南入于海【汉志望平县辽水出塞外南至安市入海行千二百五十里明一统志辽河自三万卫西北入塞南流迳铁岭沈阳都司之西境广宁之东境又南至海州卫西南入海】望平襄平辽队房县安市皆汉辽东郡之属县而辽水迳其西是知辽西为冀域辽东为青域而碣石以东梁房以西之海则二州共之矣　冀之北界亦无可考约畧言之当得阴山侯应曰北边塞至辽东外有隂山东西千余里是也昔战国时赵北破林胡楼烦筑长城自代竝阴山下至高阙为塞【师古曰髙阙山名在朔方之北】而置云中鴈门代郡燕亦筑长城自造阳至襄平【师古曰造阳地名在上谷界】置上谷渔阳右北平辽西辽东郡以距胡燕赵所筑长城自云中以迄辽西延袤可三千里疑即尧时冀州之北界但今之长城未必皆古迹其详不可得闻耳北之西头当起东受降城【唐景龙二年张仁愿筑置振武军元和志云在朔州北三百五十里本汉定襄郡之觱乐县也武德四年于此置云州麐德三年置单于大督防府】即舜所分幷州之西界东头当抵医巫闾山即舜所分幽州之东界山在故辽东都司广宁卫西五里【卫东去都司城四百二十里】职方氏幽州山镇曰医巫闾是也明一统志云舜分冀州东北为幽州即今广宁以西之地分青东北为营州即今广宁以东之地秦以幽州为辽西郡营州为辽东郡盖仍燕之旧以大辽水为限也　汉志右北平骊成县下云大揭石山在县西南莽曰揭石辽西郡絫县下云有揭石水南入官【谓下官水】不言有山也及文颖注武纪曰碣石在辽西絫县絫县今罢入临渝此石着海旁【师古曰碣碣然特立之貌】頴字叔良南阳人为荆州从事【见干寳搜神记】即王粲赠诗送聘刘璋者也谓此山临渝海旁之孤石与班固异自頴始水经有魏晋间人所附益故亦云碣石在临渝后汉志无骊成刘昭补注遂于临渝言碣石晋省临渝入肥如故后魏志碣石在肥如隋省肥如入新昌寻又改新昌曰卢龙故隋志碣石在卢龙自后汉迄隋言此山之所在曰絫县曰临渝曰肥如曰卢龙县名四变而山则一要皆在今昌黎县东絫县故城之南也至括地志始云碣石在卢龙县南二十三里与文頴异唐志及寰宇记则云石城县有碣石而欧阳忞舆地广记曰石城故骊成也易祓据之以释禹贡按石城有四一在今大宁废卫界汉旧县属右北平【县去龙城可百里】一在今永平府西北后魏置属建德郡【通典平州西北到石城一百四十里者是】此二县皆不濒海一在今滦州南唐置属平州【县北去滦州三十里】一即今抚宁县唐临渝改曰石城亦属平州【有临渝关大海碣石山】此二县皆濒海忞所称石城故骊成者今之抚宁乎抑滦州之南境乎抚宁本汉临渝【今县北有临渝故城】为辽西郡之东偏势不得越令支【今迁安】絫县【今昌黎】肥如【今卢龙】海阳【今滦州】而属右北平也骊成必不在此地尝试按图而索之今滦州所领乐亭县【县在州东南唐初为石城县地后为卢龙县地又为马城县地金大定末析置乐亭县】有古城在西南三十里似即汉骊成治忞所称石城盖指此地非临渝更名之石城今为抚宁者也然乐亭县境平衍无山即以州南濒海之地为骊成地而亦无山唯县西南四十里有祥云李家桑坨三岛廹近海濵岂即所谓大碣石与通典平州卢龙县下云有碣石山碣然而立在海旁故名之仍用文頴说金元以来人皆知昌黎为絫县而碣石在焉求之海旁不得求之水中又不得乃更求之向北之地故明一统志云碣石在昌黎县北二十里或又以仙人台上之巨石为天桥柱盖皆依文頴言之然其山去海八九十里殊违夹右入河之义不可从也　欲辨碣石之所在莫若以今所谓滦河者证之滦河即濡水也汉志辽西肥如县濡水南入海阳师古曰濡音乃官反读若难后讹为滦以声相近也辽因置滦州世遂目其水曰滦河不复知为古之濡水矣今碣石虽无其迹而滦河仍自迁安卢龙滦州至乐亭东南入海与郦注濡水入海之道无异则碣石旧在滦口之东可知矣赞水卑耳之谿沦于海中者当亦在乐亭县西南也　山有名同而系之以大小者如大别小别太华少华太室少室之类是也【古书太少与大小通用】骊成之山称大碣石则必有小碣石在盖即絫县海旁之石矣郦道元既宗文頴以为碣石在絫县又引骊成大碣石以证之若以其山为跨二县之境也者今按濡水从塞外来东南迳令支故城东又南迳孤竹城西又东南迳牧城西分为二水北水枝出世谓之小濡水东迳乐安亭北东南入海濡水东南流迳乐安亭南东与新河故渎合【新河即魏武征蹋顿时所开也】又东南至絫县碣石山而南入于海乐安亭者盖即今乐亭县东北之乐安故城也【东晋于此置乐安县】絫县在其南骊成在其西据濡水歴亭南而东又东南至碣石则碣石在亭之东南与骊成西南之大碣石相去阔絶安得连为一山郭璞注山海经曰碣石在临渝或云在骊成盖两存之愚谓在临渝者为是或云汉志其可违乎曰班氏所言间有纰缪西县之嶓冢氐道之养水武都之东汉水其尤甚者也他如安丰之大别安陆之陪尾寻阳之九江居延之流沙后人皆以为非而不从岂独一骊成之碣石哉嶓冢汉水承误数百年至魏收而始正世皆遵用其说文頴以建安时正班固之碣石犹王横之以新莽时正史迁之禹河也不逺而理无可疑横说长于迁固即采之【地理志云故大河在邺东叙传云商竭周移皆横说也】頴说长于固今奚不可用耶　山海经曰碣石之山绳水出焉西流注于河此骊成之大碣石也何以知之絫县之碣石在濡水之东绳水茍出其山势不得越濡水而西注于河也又有二碣石史记索隐引太康地志云乐浪遂成县有碣石长城所起通典云秦筑长城起自碣石在今高丽旧界非卢龙之碣石北齐文宣帝纪天保四年大破契丹于青山还至营州登碣石山临沧海唐志营州栁城县北接契丹有东北镇医巫闾祠又东有碣石山此即文宣之所登与前在遂城者皆非禹贡之碣石也刘昭注补郡国志言常山九门县有碣石山按孔疏引郑说云战国策碣石山在九门县盖别为碣石不与此同今验九门无此山也【今真定府藳城县西北二十五里有九门城故县也四面五百余里皆平地无一山】至若燕昭王所筑之碣石宫以事驺衍者史记正义云在幽州蓟县西三十里宁台之东旁近无此山特取为宫名耳凡言九门蓟县有碣石山者皆妄也　史记秦始皇三十二年至碣石使燕人卢生求羡门高誓刻碣石门【日知録云始皇刻石之处凡六史记书之甚明于邹峄防山之罘琅邪会稽无不先言立后言刻者惟于碣石则云刻碣石门门自是石不须立也】二世元年东行郡县到碣石汉书武帝元封元年东廵海上至碣石此海濵之山斗入海者【封禅书成山斗入海索隠曰谓斗絶曲入海也】故成帝时贾让言禹之治水凿龙门辟伊阙析底柱破碣石凡山陵当路者毁之盖伊阙龙门夹峙两岸水出其间者也碣石底柱横絶中流当河之冲者也析之破之不容已矣但此石犹着海旁不知何年苞沦于海水经曰碣石山在辽西临渝县南水中郦注云大禹凿其石右夹而纳河【说本贾让凿即破也】秦始皇汉武帝皆尝登之海水西侵歳月逾甚而苞其山故言水中矣又云汉司空掾王璜【汉书儒林传琅邪王璜平仲传古文尚书沟洫志作王横】言往昔天尝连北风海水溢西南出侵数百里故张君云碣石在海中盖沦于海水也【后汉志注禹贡正义并引张氏地理记张氏不知其名岂即此所称张君耶程大昌以为张揖按隋经籍志有魏博士张揖撰广雅二巻而无张氏地理记未审张君是揖否】昔燕齐辽旷分置营州今城届海濵海水北侵城垂沦者半王璜之言信而有征碣石入海非无证矣又云濡水自乐安亭南与新河故渎合又东南至絫县碣石山文頴曰碣石在辽西絫县絫县幷属临渝地理志曰大碣石山在右北平骊成县西南王莽改曰碣石也汉武帝亦尝登之以望巨海而勒其石于此今枕海有石如甬道数十里当山顶有大石如柱形往往见之立于巨海之中潮水大至【此句下似有阙文】及潮波退不动不没不知深浅世名之天桥柱也【今辽东广宁前屯卫西南七十里有孤山屹立海中高百余丈周围三十余步天桥柱即此】状若人造要亦非人力所就韦昭亦指此为碣石濡水于此南入海又按管子齐桓公征孤竹至卑耳之谿涉赞水今亦不知所在昔在汉世海水波襄吞食地广当同碣石苞沦洪波也郦氏三言碣石沦于海有其故有其时有其证有其状凿凿可据如此而世或诋为妄谈以自伸其无稽之说不亦傎乎曹孟德诗曰东临碣石以观沧海水何澹澹山岛竦峙建安十二年征乌桓过此而作【濡水注云魏太祖征蹋顿与泃口俱导者世谓新河新河会濡水东南至碣石山而南入海则曹公征乌桓时道经碣石可知】后魏文成帝太安四年东廵登碣石山望沧海改山名乐游盖此山虽沦于海而去北岸不逺犹可扬帆覧胜车驾东廵大军出塞者率皆登山观海以修故事道元家郦亭距临渝才五六百里所谓碣石苞沦洪波者乃以目验知之而引王璜以为证岂若程防之生于南宋目不覩溟渤而徒凭古人之一言以恣其臆断者哉世因程氏之妄而幷疑郦氏之真亦惑矣所可恨者此山不知至何时复遭荡灭今昌黎县南海中无一山自抚宁以东更二三百里海中亦无一山此郦氏之说所以不信于今也按道元卒于魏孝昌二年嵗在丙午下距齐文宣登碣石之嵗天保四年癸酉凡二十八年而文宣所登乃在营州前此营州未闻有碣石疑是时平州之碣石已亡故假营州临海之一山为碣石而登之以修故事不然岂有舎此登彼之理自是以后登碣石者无闻焉隋炀帝大业八年亲征髙丽三月渡辽水七月班师九月至东都而不闻登碣石唐太宗贞观十九年亲征髙丽大破之九月班师十月丙午次营州而不登碣石盖以其山非真而高洋之故事不足修耳丙辰入临渝关戊午次汉武台刻石纪功【水经注云魏氏土地记章武县东一百里有武帝台基高六十丈俗云汉武帝东廵海上所筑困学纪闻曰九域志沧州有汉武防唐太宗纪贞观十九年伐高丽班师次汉武台刻石纪功防余基三成燕齐之士为汉武求仙处今名望海台在沧州东北一百五十里】而不刻碣石则其时无此山可知矣妄意推测碣石之亡当在魏齐之世丙午至癸酉二十八年间也宋儒不加考覈而沿袭旧闻谓在平州南海中去岸五百余里【宋时平滦二州陷于契丹唯据沧州地望言之故云然非谓去北岸五百余里也】岂知曩立于巨海之中者后并化为波涛也哉近世有郭造卿着碣石丛谈以昌黎县北十里仙人台当之曰台即碣石之顶也絶壁万仞上凌霄汉其台崇广顶有巨石为天桥柱人莫能至夫天桥柱者郦氏明言在海中其又可移之平陆邪劒去逺矣而锲舟以求之非大愚不至此也　言有似是而非者为害最甚如经云太行恒山至于碣石说者谓碣石与二山并举则必髙大相敌故以昌黎县北之山为碣石【昌黎本汉絫县后汉省入临渝晋以后为肥如县地隋唐为卢龙县地后侨置营州栁城县辽改县曰广宁金又改曰昌黎】而其实不然经云厎柱析城至于王屋今底柱见在其能与析城王屋争雄乎观底柱则碣石可知矣不信海中之碣石而以昌黎县北之山为碣石则亦将不信河中之底柱而以阳城县南之山为底柱【阳城县在山西泽州西八十里近志县南有底柱山而传记无之与昌黎县北之碣石正是一】然底柱无异论而碣石多枝辞何也一在一亡故也善言禹贡者当凭古记以推寻不可以在亡为疑信海中之碣石水经注具有明文若昌黎县北离海数十里之碣石孰言之而孰传之邪苏秦说燕曰南有碣石国人必皆识其处秦之灭燕未久也始皇岂误刻汉之去秦亦未久也武帝岂误游曹孟德魏文成相望在数百年间也岂皆误登道元北人家又近碣石其本朝故事亦必熟谙岂误认海中一山为先帝之所幸而改名如其误也必别有一处为秦汉诸君之古迹号曰碣石者而它书絶无闻焉舍道元之所说将安据乎世之言禹贡者抱挛拘之识废昭旷之观谓碣石无亡理而必求见在之山以实之斥古记为荒唐奉近志为典要吾末如之何也巳矣　周希圣谓天子之都必求其舟楫之所可知使夫诸侯之朝贡商贾之贸易虽其地甚逺而其输甚易此说得之冀州三面距河是其设都之意实有取于转输之利朝贡之便也禹贡所载上言田赋贡篚之事而于下言所由以达帝都之道其始末曲折莫不具备而皆以河为主盖达于河则达于帝都故也传以为禹治一州之水既毕遂还帝都白所治非也禹欲白所治不必身入帝都即使身入帝都亦何难于陆行而必循各州纡廻之水道以废时失事哉郑康成谓治水既毕更复行之观地肥瘠定贡赋上下如此则不当叙于田赋贡篚之后王肃谓功主于治水故详记各州往还乗涉之水名今按所载皆达河之道非有往还乘涉之事诸说皆不可通至周氏之言出而其义始定此实后人胜前人处谓今必不古若者曲士之见也【禹贡锥指】












　　行水金鉴巻八十六
　　钦定四库全书
　　行水金鉴卷八十七
　　江南按察使傅泽洪撰
　　运河水
　　济河惟兖州　浮于济漯达于河【禹贡】
　　东南据济西北距河济漯两水名因水入水曰达【孔氏传】
　　济河惟兖州以济水河水之间为兖州也【郑樵书辨讹】浮水运也兖州朝贡之道或浮于济或浮于漯以入于河而达冀州不言冀州举河而冀州可知矣【书古文训】舟行水曰浮漯者河之支流也兖之贡浮济浮漯以达于河【蔡沈书传】
　　济自菏又东北防于汶又北东入于海此兖之东南与豫徐青分界处河自大伾北过洚水至于大陆又北播为九河同为逆河入于海此兖之西北与冀分界处　兖州有古帝颛顼之虚【杜预曰东郡阳县古帝颛顼之虚故曰帝丘】鬲观有穷昆吾韦固之封皆在焉春秋时可考者衞【文公迁于楚丘成公又迁于帝丘】郕胙燕【南燕姞姓】凡四国战国时为衞魏宋齐赵五国地秦幷天下置东郡砀郡【东北境是】齐郡【北境是】钜鹿上谷【二郡东境是】汉复置兖州【领郡国八】后汉魏晋竝因之唐为河南道之灵昌【滑州】濮阳【濮】济阳【济】东平【郓】等郡河北道之清河【贝州】魏郡【魏】博平【博】平原【德】乐安【棣】景城【沧】等郡按以上通典所列有当往属者东平之须昌钜野宿城及夀张之东境【此为东原大野之地须昌宿城夀张三县故城并在今东平州界钜野故城在今钜野县西】鲁郡之任城龚丘【任城今为济宁州及嘉祥县之东境龚丘今为宁阳县并在古济水东】改属徐济阴之南华【在菏泽西今为东明县】灵昌之匡城【在南华西今为长垣县】改属豫济阳之长清【今属济南府】及东阿之东境【今东阿县是】平隂之北境改属青其南境改属徐也【平隂侧岱跨南北故分属青徐】又有当来属者冀域信都郡及邺郡之内黄尧城临河【内黄尧城二县故城并在今内黄县界临河故城在今滑县北】汲郡之黎阳东境其豫域则济隂之乘氏也【乘氏在菏泽东今为曹州】以今舆地言之河南卫辉府之胙城县【胙城本在河南自金明昌五年河徙出县南而县始为河北地】直隶大名府【唯濬县之西境当属冀长垣东明二县当属豫】及真定河间二府之东南境【当以汉时漳水故道为界东南属兖西北属冀】山东则东昌府其兖州府则曹州阳谷夀张郓城济南青州二府则西北境【当以汉时济水故道为界西北属兖东南属豫徐青】皆古兖州域也东南据济与豫分界当自兖州府之曹州始何以知之按导水济入河溢为荥东出于陶丘北又东至于菏菏泽在今定陶县境经系诸豫雷夏在今曹州境经系诸兖故知二泽之间为兖豫之界也济水至曹州西分为二一水东南流为菏水一水东北流入钜野泽为济渎春秋僖公三十一年取济西田左传云分曹地自洮以南东傅于济郦道元云济水自是东北流出巨泽即此地也济水又北过东昌府之濮州范县东与徐分界又北为阳谷茌平东与青分界转东为济南府之齐河济阳齐东青城又东为青州府之高苑博兴乐安【乐安县东北一百十里有琅槐故城汉属千乘郡古济水入海处也】南与青分界今歴城以东有小清河即济水入海之故道其北为兖南为青也　西北距河与冀分界河自今河南卫辉府胙城县北东至直隶大名府濬县大伾山西折而北经河南彰德府界中又东北经直隶广平顺德真定河间四府界中东入于海此禹河之故道曲周以下即汉时漳水之所行也　九河济漯入海竝在兖东徒骇最北八枝次之漯在鬲津之南济又在漯之南其所入皆勃海也自天津卫直沽口与冀分界南歴静海县东又南歴沧州东又南歴霑化利津蒲台县东折而东歴乐安县北以小清河入海处与青分界　汉志东郡东武阳县下云禹治漯水东北至千乘入海【东武阳即今朝城县应劭曰在武水之阳郦道元曰漯水亦或武水也其故城在今县西千乘县为千乘郡治后汉始改郡为乐安国疏引班志不当加乐安二字】又平原郡髙唐县下云桑钦言漯水所出今按禹引河自大伾山西折而北循大陆东畔入海而漯首受河自黎阳宿胥口始不起东武阳也水经注所叙河水自宿胥口又东右迳滑台城【故白马县治在今滑县西南】又东北迳黎阳县南【黎阳故城在今濬县东北】又东北迳凉城县【在今滑县东北】又东北迳伍子胥庙南【庙在晋顿丘郡界今清丰县之西境是】又东北为长夀津河之故渎出焉【津在凉城废县东北六十里】河水又东迳铁丘南【元和志铁丘在滑州卫南县东南十里卫南本汉濮阳县地丘今在开州之西南】又东北迳濮阳县北【开州西南二十里有濮阳故城】又东北迳卫国县南【县故畔观也其故城在今观城县西清丰之南境开州之北境皆得其地】又东迳鄄城县北【今濮州东二十里有鄄县故城唐濮州治也】又东北迳范县之秦亭西【春秋书筑台于秦者也今范县东南二十里有范县故城】又东北迳委粟津【寰宇记观城县东南六十七里有委粟城盖与津相近】皆古漯水也自周定王五年河徙从宿胥口东行漯川至长夀津始与漯别其津以西漯水之故道悉为河所占而上游较短矣然河之故渎不经东武阳亦不经高唐迨汉成帝建始末河决馆陶【属魏郡】由东武阳絶漯水而东北至髙唐又絶漯水东北至千乘入海虽尝塞治而故道犹存王莽始建国三年复决于此莽为元城冢墓计不隄塞明帝永平中王景修之遂为大河之经流自是委粟津以西漯水之故道又为河所占上游益短矣漯水一出于武阳再出于髙唐据成帝后言之耳水经注委粟津河北即东武阳也漯水出焉【河自此与漯别东北迳东阿茌平等县至千乗入海】水上承河水于武阳县东南而北迳武阳新城东引水自东门石窦北注于堂池水帀隍堑于城东北合为一渎东北出郭迳阳平县之冈城西【阳平故城今为莘县治冈城在县西南七里通典莘县汉阳平县地有武阳城无此水矣元和志武河在朝城县东十步盖即漯水也新志云故流今湮惟县城西门外少南三里许有大坡广十余里其势突城而东与阳谷县西大陂连夏秋积潦幷成巨浸相传为古漯河滙流处】又北絶莘道城之西北【今莘县西十三里有莘亭故城】又东北迳乐平县故城东【本汉清县后汉改名乐平其故城在今堂邑县东南三十里】又北迳聊城县故城西【城在今聊城县西十五里】又东北迳清河县故城北【城在今清平县南清平本汉贝丘县其西南有贝丘故城】又东北迳文乡城东南【城亦在清平县南】又东北迳博平县故城南【城在今博平县西北三十里】右与黄沟合【沟承聊城郭水东北出迳清河城南又东北迳摄城北春秋所谓聊摄以东也又东迳文乡城又东北出于高唐县东至漯水】又东北迳援县故城西【杜预释地曰济南祝阿县西北有援城今在禹城县西南汉志作瑗】又迳髙唐县故城东【左传哀公十年赵鞅帅师伐齐取黎及辕毁髙唐之郭杜预曰辕即援也祝阿县西北有高唐城今在禹城县西四十里禹城本汉祝阿县】桑钦地理志曰漯水出高唐余按穆天子传称丁卯天子自五鹿东征钓于漯水以祭淑人丁已天子东征食马于漯水之上寻其沿歴迳趣不得近出髙唐桑氏所言盖津流出次于所间【去声】也俗以是水上承于河亦谓之源河矣【源河乃漯之再出者桑钦唯知此而不知起东武阳则疎矣河既与漯合复分为二漯由漯隂故城北河由平原故城东盖自高唐以西至武阳河在南而漯在北自高唐以东至海则漯在南而河在北矣今禹城县南有源阳故城唐县在源河之北故名】漯水又东北迳漯隂县故城北【伏琛谓之漯阳城地理风俗记曰平原漯隂县今巨漯亭是也按临邑县西有漯隂故城元和志漯水北去临邑县七里】又东北迳着县故城南【城在今济阳县西南着竹庶反】又东北迳崔氏城北【城在今章丘县西北】又东北迳东朝阳故城南【城亦在章丘西北】又东迳汉征君伏生墓南【碑碣尚存】又东迳邹平县故城北【城在今邹平县北与齐东县接界】又东北迳东邹城北【今青城县界有东邹故县】又东北迳建信县故城北【应劭曰在临济县西北五十里今在髙苑县西北】又东北迳千乘县二城间【伏琛云千乘城在齐城西北一百五十里隔会水即漯之别名也元和志千乘故城在淄州高苑县北二十五里】又东北为马常坈【盖亦在千乗县界玉篇坈音而勇切地名今按下文里数则坈乃淀泊之】坈东西八十里南北三十里乱河枝流而入于海【河水注云河水自千乘北城北又东分为二水枝津东迳甲下城南东南歴马常坈注济济水注云济水自甲下邑南东歴琅槐故城北又东北河水枝津注之盖即漯之所乱者】此自西汉末以迄后魏漯川之原委也以今舆地言之濬县滑县开州清丰【并属直隶大名府】观城濮州范县朝城莘县堂邑聊城清平博平【并属山东东昌府】禹城临邑济阳章丘邹平齐东青城【并属济南府】高苑【属青州府】诸州县界中皆古漯水之所经自宋世河决商胡朝城流絶而旧迹之存者鲜矣　济漯二水为东南四州贡道之所必由非独兖也青承兖曰达于济则由济入漯可知矣徐承青曰达于菏则由菏入济可知矣扬承徐曰达于淮泗则由淮入泗由泗入菏可知矣淮通泗泗通菏菏通济济通漯漯通河四州之贡道无不由济者而总与陶丘荥泽之间无涉此其所以不言逾也　禹时济实通漯林少颖云案经文无济漯相通之道非也但孔疏云从漯入济自济入河则必有舍舟行陆之事是为大谬耳周希圣更定其文曰由济而入漯由漯而入河经防灼然矣近惟朱长孺深知此意其所着禹贡长笺曰古时济漯通流汉以后遂不相属孔疏与经文所次水道不合当是从济入漯从漯入河郑端简亦云旧作二道者非是此适与周氏闇合也新唐书许敬宗传云高宗东封泰山次濮阳问书称浮于济漯今济与漯断不相属何故敬宗对曰沇济自温入河伏地南出为荥泽又伏而出曹濮之间汶水从入之故书又言浮汶达济不言合漯者漯自东武阳至千乗入海也或据此以駮济与漯通之说余曰济漯本相附近迨西汉末河行济漯之间高唐以西至东武阳二水为河所隔唐世犹然故高宗谓济漯断不相属敬宗不知古今水道之变迁而凭臆以对殊失经防未可以证禹贡也然则济与漯通当在何处曰是不可知按水经邓里渠与将渠合北迳茌平县东临邑县故城西北流入于河河水又东北迳四渎津注云河水东分济亦曰济水受河也【水经注济或作泲又因泲而讹为沛今悉改从济】自河入济自济入淮自淮达江水径周通故有四渎之名盖其时济漯之间为河所隔故云河分济又云济受河在禹时则固漯分济或济受漯也汉临邑县在今茌平县东【通典汉临邑故城在卢县东按今长清县西南二十五里有卢县故城西与茌平接界汉临邑当在此间今临邑本汉漯隂县刘宋侨置临邑非汉县也】四渎津在临邑故城东北【寰宇记四口故闗在聊城县东八十里一名四渎口】当为古济漯通波处此亦不敢定以为是然济与漯通必在防汶之后又北将东之际而临邑适当其地东北接高唐故城为漯之所经枝津径通理无可疑　黄文叔云或浮济或浮漯而皆逹于河愚谓兖之北境可径浮漯以达河而其南境则必由济入漯也准此以推则青之汶徐之淮扬之江海荆之江沱潜汉雍之龙门虽并列于经而或由或不由各随其便唯豫之洛梁之潜沔渭为道所必由耳【禹贡锥指】
　　海岱惟青州　浮于汶达于济【禹贡】
　　岱岱宗也青州贡道由汶入济济固达于河矣【书古文训岱宗即防山也山东通志云防山在防安州北五里为东岳岱宗其山周廻一百六十里屈曲盘道百】
　　【余径南天门东西三天门至絶顶高四十余里上有石表巍然俗云秦时无字碑有碧霞祠东岳庙封禅坛其峰曰日观曰秦观曰越观曰丈人曰独秀曰鸡笼曰老鸦曰狮子曰莲花曰悬石其崖曰百丈曰舍身曰马棚曰鹁鸽其峪曰石经曰石壁曰佛寺曰鬼儿曰椒子曰酆都曰桃花曰马蹄曰谿里其岭曰廻马曰鴈飞曰黄岘曰思乡曰青峯曰西横其石曰牛心曰龙口曰试劒曰龙纹曰虎阜其洞曰迎阳曰吕公曰白云曰遥观曰蝙蝠曰仙曰山亷其池曰玉女曰王母曰白鹤曰白龙又岳顶有东西神霄山岳隂有孤山襁山鹤山相去俱十里虽山各异名皆防岳之峯峦也日观者鸡一鸣时见日始欲出长三丈秦观者望见长安越观者望见防稽亭亭云云梁父徂徕诸山俱在防岳东南】
　　即所谓导沇水东流为济东至于菏又东北防于汶是也谓此州将欲达于帝都当浮于汶以达于济然后由济以达于河也【尚书全解】
　　汶水五源皆出袭庆奉符县界至东平中都县贯钜泽入济青州贡道由汶入济由济入河不言河兖已见也【尚书说】
　　地理志云汶水出泰山莱芜县原山西南入济易氏云唐兖州干封县本汉泰山郡博县后改为袭庆府奉符县汶水出县东北原山盖博与莱芜皆在兖州之西南故汶水所出之原山介两邑间又有北汶嬴汶柴汶牟汶述征记云泰山郡水皆名汶今县界有五汶皆源别而流同其原山之汶水西南流经干封县治南去县三里又西南流九十里入郓州中都县孔子为中都宰之地自济之上流既絶故汶水入大野陂而不入济【尚书纂传　原山在今莱芜县东五十里连淄川县界今名岳阳山淄水出其隂汶水出其阳见一统志】
　　孔疏曰尧时青州越海而有辽东舜分青州为营州即辽东也汉公孙度据辽东自号青州刺史矣【书纂言】按成王赐太公履曰东至于海季札闻齐音曰表东海者其太公乎齐湣王谓张仪曰齐僻陋隠居东海之上是东据海也而传兼言北楚子谓齐侯曰君处北海苏秦说齐王曰北有渤海盖自今成山以至乐安者是也故云东北据海然自朝鲜以至日照皆青也所遗多矣专言东则固可该琅邪与朝鲜也地理志岱山在防山郡博县西北今山东济南府防安州东南有博县故城山在州北五里于故城为西北也公羊传曰越在岱隂齐苏秦说齐王曰南有防山史记曰防山之阳则鲁其隂则齐岱主南言与徐分界也而传兼言西则岱不足以表其界盖青西以济为兖界齐语正封疆西至于济其眀征也北自琅槐以西亦以济为兖界故王莽改汉齐郡曰济南而经不言济者蒙兖济河之文从可知也传兼言西则欲密而反疎甚矣说经之难也　周礼正东曰青州其疆域与禹贡大异郑注云青州则徐州地也盖以其山镇曰沂山其川淮泗其浸沂沭知之经曰海岱及淮惟徐州又曰淮沂其乂又曰浮于淮泗是知徐幷于青也贾疏云周之青州于禹贡侵豫州之地盖以其泽薮曰望诸知之望诸即孟猪经于豫州曰导菏泽被孟猪是知侵豫之地也疏又云周时幽州南侵徐州之地盖以其泽薮曰豯养知之地理志琅邪长广县西有奚养泽琅邪郡属徐州是知侵徐之地也渭按长广故城在今登州府莱阳县东汉属徐州实古青州域幽之所侵乃青地非徐地也不但此也其川河洓其浸菑时皆青地为幽所侵而贾不言何其疎也盖今青登莱三府之地在青域者周时皆割入幽其西又为兖所侵而损豫之东南境以益之徐则岱山大野皆入于兖是青亦不全得齐也郑云青州即徐州亦言其大畧而已　青州有古爽鸠氏之虗为季崱有逢伯陵蒲姑氏之所因及斟灌斟寻寒过之封皆在焉春秋时可考者齐纪谭州夷介莱凡七国战国时为齐燕二国地秦幷天下置齐郡琅邪【东境是】辽东汉复置青州【领郡国六】后汉魏并因之【领郡国五】晋分置平州【青州领郡国六平州领郡国五】后改曰幽州唐为河南道之北海【青州】济南【齐】淄川【淄】高密【宻】东莱【莱】东牟【登】等郡河北道之安东都防府按以上通典所列髙密之莒县及诸城之南境当往属徐又有当来属者兖域济阳之卢县及东阿之东境【后汉谷城县地在济东者即今东阿县】平隂之北境徐域鲁郡干封莱芜之北境是也以今舆地言之山东登州莱州二府其青州府则益都临淄昌乐安丘夀光临胊及诸城高苑博兴乐安之南境济南府则肥城长清歴城章丘邹平长山新城淄川及防安莱芜之北境兖州府则唯东阿及平隂之北境【三府之地南以齐长城故址与徐分界西及北以汉时济水故道与兖分界】其东北跨海为故辽东都司之东境及朝鲜国皆古青州域也　青之东境登莱二府之地斗入大海中东西长八九百里形如吐舌史记徐世家云齐自防山属之琅邪北被于海膏壤二千里盖幷登莱计之也海水自日照县东与徐分界【日照本汉海曲县属琅邪郡今属青州府莒州】北歴诸城县东折而东北歴胶州即墨莱阳栖霞文登诸县南又东北出而西折歴宁海州及福山蓬莱二县北【蓬莱登州府治海在府城北五里北与辽东相望自新开海口而东北抵辽东金州卫南之旅顺口三百里而近有沙门砣矶铁山诸岛可以泊舟避风一帆径度亦不甚险汉书元封二年遣楼船将军杨仆从齐浮勃海击朝鲜元和志大人故城在登州黄县北二十里司马宣王伐辽东造此城运粮船从此入今新罗百济往还常由于此】又西歴招逺【登州府】掖县昌邑潍县【俱莱州府】北与兖分界　青西及北以济为界郑渔仲云不言济者以兖州见之也按水经注济水自临邑过平隂卢县歴城台县梁邹临济安平乐安利县至琅槐入海以今舆地言之平隂长清齐河歴城界中之大清河及章丘邹平常山新城高苑博兴乐安界中之小清河即汉时济水防汶入海之故道古青兖分界处也青之东北界无可考疏云越海而有辽东之地恐未尽通典云青州之界东跨海从岱山东歴密州东北经海曲莱州越海分辽东乐浪三韩之地西抵辽水此说近是然三韩地太逺而莬不可遗窃疑汉武所开二郡皆古嵎夷之地在青州之域者而三韩不与焉盖嵎夷羲和之所宅朝鲜箕子之所封不应在化外先儒但云有辽东非也汉书言东夷天性柔顺异于三方之外故孔子悼道不行设浮于海欲居九夷后汉书言东夷率皆土著喜饮酒歌舞或冠弁衣锦噐用爼豆所谓中国失礼求之四夷者也观其土俗则青之东北界不止于辽东明矣史记秦始皇本纪云地东至海暨朝鲜北据河为塞竝隂山至辽东朝鲜列传云自始全燕时略属真番朝鲜为置吏筑鄣塞秦灭燕属辽东外徼燕秦之所经畧盖禹贡嵎夷之地唐一行所谓北戒山河抵恒山之右乃东循塞垣至濊貊朝鲜以限戎狄者是也星传谓北戒为胡门　明辽东都指挥使司兼辖汉辽东西二郡之地都司城西四百二十里为广宁卫本辽东无虑县也卫西幽州域卫东营州域都司城东至鸭緑江五百六十里与髙丽分水太康地志云乐浪遂城县有碣石长城所起通典云在今高丽旧界盖即防恬所筑起临洮至辽东者也东汉以来故阯湮没都司城北至三万卫三百三十里古肃慎氏地卫西有开元城金置会宁府号为上京禹贡青州之北界当极于此卫东北距长白山千余里其水北流为混同江南流为鸭緑江唐书东夷传云高丽马訾水出韎之白山色若鸭头即此江也都司城南至旅顺海口七百三十里去登州不逺顺风扬帆信宿可达明初辽东士子附山东乡试后以渡海之艰改附顺天犹周之幷营于幽也　按此经防兖之文曰达于济则由漯以入河可知矣其东北境径浮济不必从汶也水经注汶水出泰山莱芜县原山【莱芜县在齐城西南原山又在】
　　【县西南六十许里从征记曰汶水出县西南流自入莱芜谷夹路连山数百里水隍多行石涧中按原山在今莱芜县东北七十里东接益都西接章丘北接淄川县界高耸出群山之上亦名马耳山魏収志嬴县有马耳山汶水出是马耳即原山矣今又名岳阳山】西南迳嬴县故城南【城在今莱芜县西北】又东南迳奉高县北【今泰安州东有奉高废县】屈从县西南流与一水合俗谓之牟汶【水出牟县故城西南阜下俗谓之胡卢堆西南迳奉高县故城而西南流注于汶今莱芜县东有牟县故城牟汶水在县南门外西流至防安州东入汶】又南右合北汶【水出分水谿东南流迳防山东合天门下谿水又东南流迳南明堂下昔汉武令奉高作明堂引水为壁雍世谓之石汶又左入于汶水今防安州南有泮水出防山分水岭考其源流盖即北汶也】又西南迳徂徕山西【山在州东南四十里】又南迳博县故城东【城在州东南汉置唐改曰干封】又西南迳龙乡故城南又西南迳亭亭山【山在州南三十里】又南左防淄水世谓之柴汶【水出防山梁父县东西南流迳莬裘城北又迳梁父故城南又西南迳柴县故城北又迳成邑北春秋齐师围成成人伐齐饮马于斯水者也淄水又西迳阳关城南西流注于汶水今按州南有废柴县梁父故城西南有阳关城柴汶水在州东三十五里俗名司马河】又南迳钜平县故城东【城在州西南】又西南迳鲁国汶阳县北又西迳汶阳县故城北【城在今宁阳县东北】又西洸水出焉【吕忱曰洸水出东平上承汶水于冈县西阐亭东尔雅汶别为阐其犹洛之有波矣洸水西南流迳乘丘县故城东又东南注于洙水按乘丘故城在今滋阳县西北】又西迳蛇丘县南【今肥城县南有蛇丘故城本鲁蛇渊囿汉置县】又西南迳冈县北【县本鲁阐邑在今宁阳县境】又西南迳东平章县南【今东平州东有章县故城】又西南迳桃乡县故城西【城在今汶上县东北四十里】又西南迳夀张县北【夀张本夀良后汉光武更名】又西南至安民亭入于济【今州西南十里安山镇即故安民亭】汶水自桃乡四分当其派别之处谓之四汶口【即今戴村地】其左二水双流西南至无盐县之郈乡城南又西南迳东平陆故城北又西迳危山南【世谓之龙山】又西合为一水西南入茂都淀【即今南旺湖】次一汶西迳郈亭北又西至夀张故城东遂为泽渚其右一汶西流迳无盐县故城【城在今东平州东】又西迳洽乡城南又西南迳夀张县故城北【城在州西南】又西入于济以今舆地言之汶水自莱芜歴防安肥城宁阳至东平以济合流以至于海此禹迹也迨元人引汶絶济为防通河明永乐中又筑戴村坝遏汶水尽出南旺以资运而安山入济之故道填淤久矣　元和志干封县界有五汶源别而流同五汶者曰北汶嬴汶柴汶牟汶其一则经流也【四汶口乃下流岐分处不在五汶之数】按郦注无嬴汶嬴汶在今莱芜县南三十里源出宫山之阴流合牟汶宫山者新甫之别名也山在新泰县西北泮水源出泰山分水岭即北汶州志谓之堑汶在今防安州南五汶之外有小汶在州东南七十里源出宫山流迳徂徕山南又西入汶水所谓大汶口也嬴汶流合牟汶故郦注不言五汶以小易嬴斯为当矣又有水出莱芜县寨子村流合牟汶者近志指为浯汶据汉志琅邪灵门县有高防山浯水所出东北入潍说文云水出灵门山世谓之浯汶【浯水合东汶入潍故有此名】在今莒州界与莱芜无涉志妄言耳东汶出朱虚县小防山北流至淳于县入潍在今临胊安丘界淮南子曰汶出弗其西流入济高诱云弗其山名在朱虚县东是即入潍之东汶言入济者淮南之误也　曾彦和曰汶水有二出莱芜县原山入济者徐州之汶也出朱虚县防山入潍者青州之汶也渭按原山北接淄川延袤跨青徐之境汶虽徐水其导源处犹为青域故青之贡道书浮于汶云【禹贡锥指】














　　行水金鉴巻八十七
<史部,地理类,河渠之属,行水金鉴>
　　钦定四库全书
　　行水金鉴卷八十八
　　江南按察使傅泽洪撰
　　运河水
　　海岱及淮惟徐州　浮于淮泗达于河【禹贡　河字应作菏依许氏说文】
　　东至海北至岱南及淮【孔氏传】
　　一州之境必有四面之至兖青扬荆豫梁雍皆载二面而徐州则载三面与诸州异者不得不然若言海岱则嫌于青州若言淮海则嫌于扬州故必曰海岱及淮然后可以别其为徐州之界然徐州虽言三面而其四境犹互见他州案尔雅曰济东曰徐州是徐州之西境而水之所经也虽不言济而济在徐州东盖可得而考【尚书全解】
　　菏谓菏泽说文菏字下云禹贡浮于淮泗达于菏从水苛声徐铉音古俄切隶从草作菏俗遂讹为荷又讹为河也许慎时经犹作菏而史记汉书并作河盖后人传写之误济水潴为菏泽此经防青之文曰达于菏则由济入漯可知矣　兖青徐扬四州贡道相因河行乎兖而合兖一境言之其地必有逺河者故随其便于济漯则使浮之以达于河故兖贡曰浮于济漯达于河也青之浮汶入济盖期至河而非以至济也经书青贡止曰达济而不竟之于河者达济则河自可迳不待复书也扬之道可沿江海以达淮泗而徐贡兼有淮泗亦可达济然经于徐贡既越济不书而又泗上更得一水乃可因济而求达于河经之越济其例既异他州而泗又无经达大河之道则水道又不可晓故臣久求详考始知泗之北济之南有菏水者自定陶而下经昌邑金乡东缗鱼台四邑而与泗水合是水也班固以为河水许叔重以为菏水菏河古字应通然后知徐贡之书达河也非以越济也正因菏以达也夫唯有菏以为达济之因则江海淮泗菏济自南而北交相灌注水道既不阙絶而经文书例巳书者更不再书通此经一例也【禹贡山川地理圗说程氏是调停之说总不离自江至海自海至淮自淮至菏自菏至济自济至河也还当依说文】
　　尔雅济东曰徐州郭注云自济东至海似为禹贡徐州之旧域然尧时扬州之境跨江北至淮而尔雅云江南曰扬州盖殷割淮南江北之地以益徐视尧时之徐则大矣周礼正东曰青州禹贡徐州之山水皆在焉盖以徐为青青地大半入幽而徐之西则又入于兖云吕氏春秋泗上曰徐州郑渔仲释之曰泗水出陪尾山至下邳入淮源委皆在徐州非若淮之与扬共济之与兖共也故不韦亦得以为说焉　徐州有古大庭少皥之虚【左传梓慎登大庭氏之库注云大庭古国名在鲁城内或曰大庭即炎帝也刘桢鲁都赋云戢武器于有炎之库】有缗大彭奄邳之封皆在焉春秋时可考者鲁滕茅薛徐邾莒萧郯遂任宿须句颛防鄫鄅阳鄣郳【后为小邾】向极牟铸鄟邿偪阳根牟钟吾甲父凡二十九国战国时属鲁而宋齐楚亦兼得其地秦幷天下置泗水琅邪【西境是】薛郡汉改置东海郡复以其地为徐州【领郡国四】后汉魏晋并因之【魏晋领郡国七】唐为河南道之彭城【徐州】临淮【泗】鲁郡【兖】东海【海】琅邪【沂】等郡按以上通典所列唯鲁郡干封莱芜之北境当往属青其当来属者兖域东平之须昌钜野宿城及夀张之东境济阳平隂之南境青域高密之莒县及诸城之南境是也以今舆地言之江南徐州及凤阳府之怀逺五河虹县泗州宿州灵璧淮安府之桃源清河安东邳州宿迁睢宁海州贑榆山东兖州府则滋阳曲阜宁阳邹县泗水滕县峄县金乡鱼台济宁嘉祥钜野东平汶上沂州郯城费县及平隂南境济南府则新防及防安莱芜南境青州府则防隂沂水莒州日照及诸城南境皆古徐州域　海自江南山阳县东折而西北为淮水入海之口其北岸则安东县也是为徐域海自县东而北歴海州东中有郁林山【亦名郁洲北齐置东海县元和志云本汉贑榆县地俗谓之郁州亦谓之田横岛】又北歴贑榆县东又东北歴山东日照县东又东北歴诸城县东至琅邪台过此则为青域　徐北至岱岱西南为东平南为防安所谓汶阳之田也东南为莱芜新防沂州莒州诸城皆以长城故阯与青分界淮水今自凤阳府夀州界东流经懐逺五河泗州南又东北经淮安府清河县南与黄河合又东经安东县南而东北入于海中流与扬分界故曰南及淮也岱济之间与兖分界盖在东平汶上钜野之西济
　　淮之间与豫分界盖在金乡砀山宿州懐逺之西金氏曰达于河古文尚书作菏説文亦作菏盖菏泽与济水相通而泗水上可通菏下可通淮徐州浮淮入泗自泗达菏也渭谓菏泽在今定陶县东北金说固明而程氏云济水潴为菏泽此经蒙青之文曰达于菏则由济入漯其说更明徐东北境可浮沂泗以达济不必从淮其西北境亦可浮汶以达济不必从泗也　兖青徐扬四州之贡道前后相承不复不乱汶与济连故青曰浮于汶达于济徐扬道由淮泗从泗入济必由菏泽故书曰达于菏若作河则复而无理河漯青且不言矣而徐复云逹于河陵乱失次禹贡必无此书法而人犹谓作河为是者总由不知菏泽之原委耳　水经注泗水出鲁卞县故城东南桃墟西北【左传昭七年以孟氏成邑与晋而迁于桃杜预曰鲁国卞县东南有桃虚也墟有泽方十五里泽西际阜俗谓之妫亭山西北连冈四十余里冈之西际便得泗水之源博物志曰泗水陪尾盖斯阜者矣石穴吐水五泉俱导穴各径尺元和志泗水出泗水县东陪尾山其源有四四泉俱导因以为名今兖州府泗水县东五十里有陪尾山】又西迳其县故城西【城在今泗水县五十里县志云陪尾山下有泗水神祠祠前有泉林寺寺之左右皆深林茂树有大泉十数渟澄澈互相灌输会而成溪是为泗水南经卞城东有桥曰卞桥自卞桥西至县城复有大泉数十南北交防入于泗水以达曲阜大抵县境数十里内泉如星列皆泗水也】又西南迳鲁县北分为二【今曲阜县治即鲁故城】北为洙渎【春秋庄公九年浚洙杜预曰洙水在鲁城北音殊】南则泗水【洙泗之间即夫子领徒之所从征记曰阙里有四门其北门去洙水百余步今泗水南有夫子冢】泗水又南迳鲁城西南合沂水【水出鲁城东南尼邱山西北平地发泉流迳鲁县故城南水北对稷门亦曰雩门门南隔水有雩坛曾防所欲风舞防也】又西迳瑕丘县东【瑕丘鲁邑即负瑕今滋阳县西有瑕丘故城元和志瑕丘县泗水东自曲阜县界流入与洙水合】屈从县东南流迳平阳县故城西【县即山阳郡之南平阳县也故城在今邹县西】又南迳高平县故城西洸水注之【泗水南迳高平山县取名焉洸水者洙水也盖洸洙相入受通称矣故城在邹县南】又南迳方与县东菏水从西来注之【水经注菏或作荷又作河今悉改从菏郦云菏水即济水包注以成湖泽东与泗水合于湖陵县西六十里谷庭城下俗谓之黄水口黄水西北通巨野泽盖以黄水沿注于菏故因以名焉按菏水入泗经言在方与县东注言在湖陵县西必二县以是水为界非有两处也今鱼台县北有方与故城县东南有湖陵故城与沛县接界湖陵秦置后汉章帝改曰湖陆】又屈东南过湖陆县南左会南梁水【水出蕃县之东北平泽俗以南邻于漷亦谓之西漷水蕃音皮】又南漷水注之【水出东海合乡县西南流入泗春秋哀公二年季孙斯伐邾取漷东田及沂西田是也】又南迳薛之上邳城西【奚仲自薛迁于邳则下邳也有下故此为上今滕县西北有薛县故城】又南迳沛县东黄水注之【水出小黄县黄沟国语曰吴子防诸侯于黄池者也元和志沛县泗水自西北流入东去县五十步】又南迳小沛县东【县治故县南垞上东岸有泗水亭汉祖为泗上亭长是也元和志泗水亭在沛县东南一里按寰宇记沛县东南微山下有故沛城尚存后汉吕布传注云小沛即沛县也】又东南迳广戚县故城南【城在沛县东北】又迳畱县而南迳垞城东【元和志故留城在沛县东南五十五里故垞城在彭城县北二十六里兖州人谓实中城曰垞也今徐州北有垞城垞音茶】又东南迳彭城县东北【元和志泗水在彭城县东去县十步今徐州即彭城百步洪在州东南二里泗水所经也水中若有限石悬流迅急乱石激涛凡数里始静俗名徐州洪】又南迳彭城县故城东【城在徐州东南】又东南迳吕县南【吕宋邑春秋襄元年楚子辛侵宋吕留是也县对泗水水上有石梁焉故曰吕梁悬涛崩渀实为泗险孔子所谓鱼鼈不能防又云悬水三十仞流沫九十里今则不能也元和志吕梁在彭城县东南五十七里按徐州北有吕梁故城州志吕梁山在州东南五十里山下即吕梁洪也有上下二洪相距凡七里巨石齿列波涛汹涌明嘉靖二十三年管河主事陈洪范凿吕梁洪平之自是运道益便】又东南迳下邳县葛峄山东又东南迳其故城西【元和志峄阳山在下邳县西六里泗水西自彭城县界流入下邳故城在今邳州东三十里】又东南沂水注之又东南得睢水口【睢水注云出陈留县西蒗荡渠东流迳下相县故城南又东南入泗谓之睢口元和志下相故城在宿迁县西北七十里】又迳宿预城西又迳其城南【故下邳之宿留县也今宿迁县东南有宿预故城】又东迳陵栅南【西征记曰旧陵县治也按汉志泗水国有淩县其故城在今宿迁县东南】又东南迳淮阳城北【今桃源县西北有淮阳故城】又东南迳魏阳城北【陆机行思赋曰行魏阳之枉渚故无魏阳疑即泗阳县故城也今在桃源县东】又东迳角城北而东南流注于淮【角城县故城在今清河县西南晋义熙中置】以今舆地言之泗水出泗水县歴曲阜滋阳济宁邹县鱼台滕县【竝属山东兖州府】沛县徐州【沛县属徐州隶江南】邳州宿迁桃源至清河县入淮【竝属淮安府】此禹迹也今其故道自徐城以南悉为黄河所占而淮不得擅防泗之名矣　汉志山阳郡湖陵县下云禹贡浮于淮泗达于河水在南汉时湖陵县安得有黄河此河字明系菏字之误水在南谓菏水在县南也郦道元泗水注引此文云菏水在南水经济水篇言菏水过湖陆县南东入泗皆确证不独许慎作菏也今按水经注菏水分济于定陶东北【自菏泽分流】东南迳乘氏县故城南【县即春秋之乘丘在今钜野县西南】又东迳昌邑县故城北【城在今金乡县西北】又东迳金乡县故城南【城即今县治城北有金乡山】又东迳东缗县故城北【城在金乡县东北】又东迳方与县北又东迳武棠亭北【有高台下临水昔鲁侯观鱼于棠谓此在方与县故城北十里经所谓菏水也今鱼台县北十三里有武唐亭】又东迳母亭北【春秋僖公七年盟于母即此也泥声相近遂讹为泥母今鱼台县东有甯母亭】又东与钜野黄水合又东迳湖陆县南东入于泗水【今鱼台东二十里谷亭镇即郦注所谓谷庭城菏水入泗处也元和志兖州鱼台县菏水一名五丈沟西自金乡县流入去县十里又东南流合泗水泗水东北自任城县界流入经县东与菏水合又东北入徐州沛县界任城即今济宁州也鱼台县在湖陵故城西六十里而菏水更在县北十里与地志水经所云在湖陵县南者不合盖水道改矣】以今舆地言之定陶钜野金乡鱼台界中【并属兖州府】皆菏水之所经也然此水乃菏泽之枝流泗水与泽相通之道经所谓菏主泽而言自乗氏以至湖陵名曰菏水乃出自后人禹时未有也　苏传云自淮泗入河必道于汴世谓隋炀帝始通汴入泗禹时无此水道以疑禹贡之言按汉书项羽与汉约中分天下割鸿沟以西为汉以东为楚文颖注云于荥阳下引河东南为鸿沟以通宋郑陈蔡曹卫与济汝淮泗防即今官渡是也魏武与袁绍相持于官渡乃楚汉分裂之处盖自秦汉以来有之安知非禹迹邪禹贡九州之水皆记入河水道而淮泗独不能入河帝都所在理不应尔意其必开此道以通之其后或为鸿沟或为官渡或为汴上下百余里间不可必然皆引河水而注之淮泗也故王濬伐吴杜预与之书曰足下当径取秣陵自江入淮逾于泗汴泝河而上振旅还都濬舟师之盛古今絶伦而自泗汴泝河可以班师则汴水之大小当不减于今又足以见秦汉魏晋皆有此水道非炀帝创开也吴王夫差阙沟通水与晋防于黄池而江始有入淮之道禹时则无之故禹贡曰沿于江海达于淮泗眀非自海入淮则江无入淮之道今直云浮于淮泗达于河不言自海则鸿沟官渡汴水之自禹以来有之明矣渭按苏氏因说者有谓河当作菏而以为不必然故发此论元黄公绍为之辨曰浮于淮泗达于河说者牵合傅防或指鸿沟引河入泗为禹迹或谓当时必有可达之理朱氏书传亦莫知所折今按说文菏字注引禹贡此文是则达于菏非达于河也许慎所见盖古文尚书后人写例以上下文达于河之句改菏为河陆德明又以河音如字遂啓后人淮泗不能达河之疑然其下复云説文作菏工可切水出山阳湖陵南则非九河之河明矣如字之音陆氏误也【见韵防】阎百诗曰禹贡济入于河南溢而为荥而陶丘而菏而汶而海此禹时之济渎发源注海者也史记河渠书禹功施乎三代自是之后荥阳下引河东南为鸿沟以通宋郑陈蔡曹卫与济汝淮泗防此禹后代人于荥泽之北引河东南流故水经谓河水东过荥阳县蒗荡渠出焉者是亦引济水分流故汉志谓荥阳县有狼汤渠首受洓东南流者是又自是之后代有疏濬枝津别渎不可胜数则郦氏注所谓荥波河济往复迳通者也虽然其来古矣苏秦说魏襄王曰大王之地南有鸿沟则战国前有之晋楚之战楚军于邲邲即汳水则春秋前有之尔雅水自河出为灉灉本汳水则尔雅前有之然莫不善于道元之言曰大禹塞荥泽荥泽莽时方枯岂禹塞之乎又曰昔禹塞其淫水而于荥阳下引河荥阳河非禹引而谓禹之时已有乎余是以断自河渠书参以荥阳下引河不见禹贡之书为出禹以后颇自幸其考比苏氏差详矣渭按河当作菏得黄氏之辩而愈明苏氏引髙纪文颖注而忘其出于河渠书也又安知上文有自是之后四字乎非但苏氏郦道元亦不察也今百诗唯据此四字判鸿沟非禹迹真老吏断狱手而愚更有进焉者谓由泗入菏由菏入济是矣而自陶丘以西舍鸿沟无达河之道也焉得不指为禹迹乎谓荥阳下引河出禹以后是矣而由济达河莫知其所经不显示以一涂终何以破千古之疑乎是当于济漯之间求之盖兖青徐扬之贡道皆由济入漯以达河而宋儒谓济漯二水无相通之处则浮济者泝陶丘而西且北势不得不出于荥阳此苏氏之论所以近理而人不敢深折其非也诚知经所谓浮于济者乃至菏防汶之济而非陶丘荥泽之济则济之所以通河者漯也非鸿沟官渡汴水也而纷纭之説不攻自破矣蔡许慎曰汳水受陈留浚仪阴沟至防为灉水东入于泗则淮泗之可以达于河者以灉至于泗也许慎又曰泗受洓水东入淮盖泗水至大野而合洓然则泗之上源自洓亦可以通河也渭按前説即道汴入河之意后说不知许氏所谓泗受洓者洓即湖陵入泗之菏而乃云泗水至大野而合洓谬甚盖泗水南流合菏不西注大野也上源亦可通河仍是鸿沟为禹迹之说【禹贡锥指　尚书通考云泗受洓者桑钦云济水至济阴乘氏县分为二一水东北流为北济一水南流为南济通志云今此水与济不通但菏水亦自乗氏至方与入泗而菏水通济则泗可以达菏菏可以达济而自济可以通河此说亦似有理存之以俟叅考】
　　淮海惟扬州　沿于江海达于淮泗【禹贡】
　　顺流而下曰沿沿江入海自海入淮自淮入泗【孔氏传】扬州北距淮东南距海【杜佑通典蔡传同】
　　海岸虽自东北迤西南而经云东渐于海则青徐扬之海皆主东言可知也传于青兼言北既为失之而于扬专言南则失之愈甚通典改为东南视传为优矣【禹贡锥指】
　　扬州贡路自江顺流入海又自淮泗入菏泝洓入河传谓吴王夫差始通防沟以禹贡考之淮南虞夏之间无水道也【书古文训】
　　禹之时江未有入淮之道自扬州入帝都则必由江而入海然后入于淮泗至吴王夫差掘沟通水与晋防于黄池然后江淮始通若禹之时则未有此道也而孟子曰禹疏九河瀹济漯而注之海决汝汉排淮泗而注之江此盖误指吴王夫差所通之水以为禹迹其实非也使禹时江已与淮通则何须自江而入海自海而入淮为是之迂回也哉孟子生周末去禹之世为未逺而犹误指当时所见之水以为禹迹自孟子而来至今千余年矣禹之旧迹漫灭者亦已甚矣而世之儒者乃欲以今日所见之水而配合禹贡之书岂不犹胶柱而调瑟者哉【尚书全解】
　　黄文叔云扬州吴越之域地尽南海皆扬土也杜佑分岭南为古南越以为非禹贡九州之域何所据依哉禹贡冀北界标碣石而着岛夷则地穷沙漠凡今云朔燕蓟诸夷居于山者皆是也扬南界表海而着岛夷则地穷涨海凡瓯闽交广诸夷居于山者皆是也是盖声教所暨闻盛德而皆徕臣为唐虞之盛安有四海之内而非禹贡九州之域者渭按说文岛海中有山可依止也云朔燕蓟瓯闽交广之地皆不在海中安得谓之岛夷且云朔燕蓟杜氏已列在蓟域瓯闽亦列在扬域独交广为南越耳交广南距海谓海内皆九州之域可也若北海西海不知所极匈奴为北海内地西域三十六国皆西海内地岂亦在九州之域者哉此不足深辨唯裴骃史记集解于畧定扬越下引张晏曰扬州之南越【顔师古汉书叙例张晏字子博中山人次张揖苏林之后如淳孟康之前皆三国魏人】而晋太康地志云交州本属扬州取交趾以为名虞之南极也二説相承已久习非不悟今駮正如左　古有百越之称一在禹贡扬州之域史记秦始皇本纪二十五年王翦悉定荆江南地降百越之君置防稽郡东越列传秦并天下废闽越王无诸及越东海王摇以其地为闽中郡是也一即南越又名扬越在五岭之南扬荆梁三州之徼外秦始皇本纪三十三年发诸尝逋亡人赘壻贾人略取陆梁地【索隐曰岭南之人多处山陆其性强梁故曰陆梁】为桂林象郡南海以适【读曰谪】遣戌是也汉复立无诸为闽越王王闽中故地都冶【徐广曰今侯官】又立摇为东海王都东瓯【徐广曰今永宁】此皆句践之后在扬域地理志以防稽为吴分者是也【汉会稽郡有冶县师古曰本闽越地】战国防蔡泽云吴起为楚南收扬越史记吴起列传楚悼王时相楚南平百越南越列传云秦已幷天下畧定扬越置桂林南海象郡又云汉立尉佗为南越王使和集百越太史公自序云汉既平中国而佗能集扬越以保南藩贾谊过秦论云南取百粤【与越同】之地以为桂林象郡鼂错上书云扬粤之地少隂多阳秦之戌卒不能其水土严安上书云秦使尉佗屠睢将楼船之士南攻百越此百越即扬越秦时号陆梁地地理志以苍梧郁林合浦交阯九真南海日南为粤分者是也【汉分秦三郡地为七郡属交州】扬越犹于越闽越骆越之字义古无可考安见为扬州之南越邪自张晏倡为此说而顔师古张守节皆从之师古曰本扬州之分故云扬越守节曰夏禹九州本属扬州故云扬越学者翕然宗之至杜佑作通典始于九州之外别列南越且云岭南邻接荆州不当舍荆而属今按两广舆图唯南雄韶州广州惠州四府地在古扬州之徼外而自肇庆以西至浔州緜地千余里皆在古荆州之徼外南宁以西至安南则又在古梁州之徼外矣禹分九州扬地不当斗入西南数千里据后汉献帝纪建安十八年复禹贡九州注云省交州以幷荆州益州则南越纵在九州之域亦当分系荆梁张晏魏人乃不谙故事而以南越专属扬州又误中之误【据扬雄交州箴曰爰自开辟不羇不绊周公摄祚白雉自献则自周以前南越未尝通中国况有其地乎】太康地志虽有交州本属扬州之说然沈约萧子显撰宋齐州郡志并不言交广为禹贡某州之域至唐人修晋书始据太康地志于交广二州直书曰禹贡扬州之域【隋书同】而其说遂牢不可破然神功元年狄仁杰上疏以为北横大漠南阻五岭天所以限戎狄而隔中外是亦不从晋书至杜氏于九州之外别列南越颇协经义而世犹不信愚请以一事折之舜以青州越海分齐为营今五岭横絶南北曷不分扬之南境自为一州冀州南北太广分卫为幷燕以北为幽今扬南之广大不啻如冀北曷不分后世交广之地增置二州而乃止于十有二乎近史之误眀甚　殷割淮南江北之地以益徐故尔雅云江南曰扬州盖视夏之扬为小然其西又得禹贡荆州之地何以知之按导水文汉至大别入江而尔雅云汉南曰荆州盖汉水之名至大别山而止其曰汉南者谓大别以西汉水之南也曰江南者谓大别以东江水之南也荆扬之界当于此分然则殷扬州之境缩于北而赢于西与夏之扬广狭适相当矣周礼东南曰扬州其薮泽川浸不殊于禹贡特未知与殷制异同如何耳　扬州有古汪芒氏之封春秋时可考者蓼六越楚【东境是】吴蒋黄舒宗巢舒庸舒鸠英桐钟离濮【左传昭元年吴濮有衅杜注云吴在东濮在南今建宁郡南有濮夷】凡十七国战国时初属越后楚灭越而有其地秦幷天下置九江鄣郡防稽闽中南海【东境今潮阳郡是】汉复置扬州【领郡国七】后汉魏晋并因之【晋领郡国二十二】唐为淮南道之广陵【扬州】淮阴【楚】钟离【濠】夀春【夀】永阳【滁】歴阳【和】庐江【庐】同安【舒】蕲春【蕲】弋阳【光】等郡江南东道之丹阳【润】晋陵【常】吴郡【苏】吴兴【湖】余杭【杭】新定【睦】新安【歙】防稽【越】余姚【明】临海【台】缙云【处】永嘉【温】东阳【婺】信安【衢】建安【建】长乐【福】清源【泉】漳浦【漳】临汀【汀】潮阳【潮】等郡江南西道之豫章【洪】鄱阳【饶】浔阳【江】临川【抚】庐陵【吉】宜春【袁】南康【防】等郡按以上通典所列无可更定者以今舆地言之浙江江西福建皆是江南则江宁扬州庐州安庆池州太平宁国徽州镇江常州苏州松江十二府滁和广德三州其凤阳府则凤阳临淮定逺夀州霍丘盱眙天长淮安府则山阳盐城河南则汝宁府之光州光山固始湖广则黄州府之罗田蕲水蕲州广济黄梅广东则潮州府皆古扬州域也　淮水自今河南汝宁府息县南东流经光山县北是为扬域又东经光州北又东经固始县北又东北经江南凤阳府颖州北又东经霍丘县北颖上县南又东迳夀州北与豫分界又东北经五河县东南又东经泗州南盱眙县北又东北经淮安府清河县南又东经山阳县北又东经安东县南而东北注于海与徐分界　海自山阳县东北折而东南歴盐城兴化如臯县东又南至通州东为江水入海之口其南岸则太仓州也自州东又东南歴上海县金山卫东又南歴浙江镇海象山县折而西歴宁海县东又西南歴黄岩太平乐清瑞安平阳县东又南歴福建福宁州东又西南歴罗源连江长乐福清县东又西南歴莆田惠安同安县南又西南歴海澄漳浦诏安县东南又西歴广东澄海县南又西至潮阳县南扬州之海于斯极矣　扬之南界经无可见据通典以潮阳隶古扬州盖自江西大庾岭东南群山緜亘以达于广东潮州府之揭扬即扬之南界也大庾岭在南安府大庾县南十二里【县本汉豫章郡南壄县地】南接广东南雄府保昌县界【县亦南壄县地】水经注以为五岭之最东亦名东峤汉书谓之塞上南越相吕嘉破汉将军韩千秋于石门送汉节至于塞上即此地也后汉志名台领山唐以后又称梅岭其西为聂都山贑水所出与湖广郴州宜章县接界裴渊广州记曰五岭大庾始安临贺桂阳揭阳也此与水经注小异桂阳即骑田而无都庞有揭阳顔师古云岭者西自衡山之南东穷于海一山之限耳而别标名则有五盖依裴氏五岭讫揭阳揭阳山一名揭岭在今揭阳县西北百五十里南北二支直抵惠州府兴宁海丰二县界山南揭阳故城汉县也今西自越城骑田萌渚陂陁相属直趋大庾岭又循眷而下东包揭阳属之海堧与江西福建分险唐一行所谓南戒山河至衡阳东循岭徼达东瓯闽中以限蛮夷者是也星传谓南戒为越门　扬之西界经亦无可见今据通典所隶郡县约畧言之盖自河南光山县与豫分界其南为湖广之罗田蕲水蕲州广济【旧谓九江在黄州黄梅界故光山以下并属荆今以洞庭为九江当属扬也】逾江而南则为江西之瑞昌又西南为武宁宁州万载萍乡永新永宁又东南为龙泉崇义大庾皆与荆分界处也　陈大猷曰循行水涯曰沿水之险者莫如江海遇风涛多沿岸而行所以独言沿不言浮以着其险也此说亦通然吴语夫差曰余沿江泝淮又越师沿海泝淮以絶吴路则沿对泝言明是顺逆之辞与左传沿汉泝江同当仍旧说　扬之贡道自常熟县北之大江顺流而下至太仓州北七鸦浦入海而东北经通州东又北经如臯兴化盐城山阳县东而西入淮口泝流而上歴安东县南山阳县北又西至清河县西南之清口入泗所谓沿于江海达于淮泗也【清口本名泗口今其道为黄河所夺】　汉志江都渠水首受江北至射阳入湖水经志中渎水首受江自广陵至山阳入淮是其水乃自南入北非自北入南也即以防沟既开时言之孟子云淮注江亦误然班固言渠水入湖而不言入淮颇有分刌撰水经者乃云淮水过淮隂县北中渎水出白马湖东北注之郦道元遂以为此水直至山阳口入淮而其説牢不可破矣窃疑高邮寳应地势最卑若釜底然【潘季驯两河议曰高家堰去寳应高丈八尺有竒去高邮高二丈二尺有竒】防沟首受江水东北流至射阳湖而止杜预云自射阳西北至末口入淮此不过言由江达淮之粮道耳路可通淮而水不入淮也水经殆不如地志之确【禹贡锥指】














　　行水金鉴卷八十八
　　钦定四库全书
　　行水金鉴卷八十九
　　江南按察使傅泽洪撰
　　运河水
　　荆及衡阳惟荆州　浮于江沱潜汉逾于洛至于南河【禹贡】
　　北据荆山南及衡山之阳逾越也河在冀州南东流故越洛而至南河【孔氏传】
　　此州北界至荆山之北故言据也南及衡山之阳其境过衡山也以衡是大山其南无复有名山大川可以为记故言阳见其南至山南也浮此四水乃得至洛【孔氏疏　荆山在今湖广襄阳府南漳县西北八十里本汉临沮地】
　　荆山襄阳南漳县衡山即南岳也荆州之贡由江沱潜汉者各从所便至豫州境陆行逾洛乃至于河曰南河者在冀州南犹其西为西河也【书古文训　荆山有三一在雍域褱德北条之荆大禹铸鼎处也一在荆豫界临沮南条之荆卞和得玉处也一在豫域唐志虢州湖城县有覆釡山一名荆山湖城元省入阌乡县山在今县南三十五里韩愈诗曰荆山已去华山来日照潼闗四扇开李商隐诗曰杨仆移闗三百里可能全是为荆山即此山也而豫之荆山与禹贡无涉湖广通志云衡山在衡山县西三十里岷山之脉尽于洞庭之西其山周环八百里为五岳之一南方之干也上应玑衡故言衡山罗列七十二峯曰祝融峯高九千七百八十丈为七十二峯最高防曰廻雁峯相传雁不过衡阳至此而廻或曰峯形如雁之廻南南岳廻雁为首岳麓为足云曰岣嵝峯大禹尝登之上有岣嵝碑曰巨庇峯高数百仞顶有池曰天池冬夏不涸相传夜有火灯烛之曰紫盖峯在祝融峯下高四千五百丈形如紫盖诸峯皆拱向祝融此独南向曰天柱峯即双柱峯也两山端耸其形如柱曰石廪峯与紫盖相接形如仓廪有二户一开一閤湘中记曰闭则嵗丰开则嵗俭曰芙蓉峯荆州记云衡山三峯极秀一紫盖一石廪一芙蓉非晴不见曰赤帝峯一名炼玉峯曰朱明峯相传与罗浮朱明洞通曰烟霞曰轸宿曰华盖曰莲花曰金简曰石囷曰崱屴曰雷祖曰巾紫不可悉数金简峯相传禹梦水使者于此获金简玉书知治水之要】
　　禹贡有两荆山导岍及岐至于荆山孔氏云在雍州导嶓冢至于荆山孔氏云在荆州惟此二山皆名荆故班孟坚有二条之说谓南条荆山在南郡临沮县东北此则荆州之荆山也谓北条荆山在冯翊懐德县南此则雍州之荆山也以此二荆山名相乱苏氏谓自南条荆山至于衡山之阳谓荆州自北条荆山至于河为豫州者其意盖谓荆州之言荆者南荆也豫州之言荆者北荆也虽以此二山分配二州然而以地理志考之其实不然此荆与河相去不甚逺茍以荆州为北荆之荆则豫州之境界不应如是之狭也曾氏曰临沮之荆其隂为豫州其阳为荆州此说是也盖荆之与豫亦犹岱之分青徐也　浮于江沱潜汉浮舟于此四水也江沱潜汉其相通之始末不可得而见矣逾于洛至于南河苏氏曰江无逹河之道舍舟行陆以达于洛故曰逾于洛自洛则达于河矣河在冀州之南故曰南河曾氏以为汉与洛不相通故曰逾于洛自洛以至豫州之河故曰至于南河此二说皆相合然而苏氏谓自江而逾洛曾氏谓自汉而逾洛此盖为差异然而以文势考之当从曾氏之说【尚书全解】
　　荆州北界荆山南逾衡山尚书家谓之南条荆山扬纪阳鸟荆界至衡阳今衡岳南峯为廻鴈峯其号名犹有然欤贡道独言沱潜则不及东境独言江汉则不及西境故兼称之荆州初水运泝江汉而上乃舍舟陆运出汝叶至洛阳西逾洛不复渡河至孟津而止故曰至于南河不复冒厎柱之险也东南贡道入河者皆不过厎柱【尚书说】
　　尔雅曰水自江出为沱自汉出为潜江汉源发梁州流经荆州故梁荆皆有沱潜此则荆州江汉之出者也江沱潜汉其水道出入不可详大势则自江沱而入潜汉也程氏曰不径浮江汉兼浮沱潜者随其贡物所出之便或由经流或循支派也【书纂言】
　　汉志云周改禹徐梁二州合之于雍青顔注谓省徐以入青并梁以合雍诸儒皆从其说而林少颍独疑之曰职方氏于青州其山镇曰沂山其川淮泗其浸沂沭则徐合于青无足疑者若夫雍州其山镇曰岳山其泽薮曰蒲其川泾汭其浸渭洛梁州之山川无一存者果何所据而谓梁合于雍乎荆州其川江汉据江汉之水发源于梁由荆而东至扬然后入于海今以江汉为荆之川则禹贡之梁州其无合于职方氏之荆州乎按林氏此言发前人所未发　荆州之建国春秋时可考者楚夔耼权防【与郧同】州【左传桓十一年州蓼伐楚师杜注云州国在南郡华容县东南今为监利县地】罗贰轸凡九国战国时属楚而韩秦亦少得其地秦并天下置南郡黔中长沙南阳【东境是】汉复置荆州【领郡国八】后汉魏晋并因之【晋领郡十九】唐为山南东道之江陵【荆州】竟陵【复】富水【郢】齐安【黄】汉阳【沔】夷陵【峡】巴东【归】等郡江南西道之江夏【鄂】巴陵【岳】长沙【潭】衡阳【衡】零陵【永】江华【道】桂阳【郴】邵阳【邵】武陵【朗】澧阳【澧】等郡黔中道之黔中【黔】宁夷【思】涪川【费】卢溪【辰】卢阳【锦】灵溪【溪】潭阳【巫】清江【施】播川【播】夜郎【珍】义泉【夷】龙标【业】溱溪【溱】等郡又淮南道之安陆【安】义阳【申】及岭南道之连山【连】等郡按以上通典所列连山郡当出隶古南越【骑田岭北为桂阳岭南为连山连山亦古南越地不当入荆域】黔中宁夷涪川播川夜郎义泉溱溪七郡皆梁南徼外蛮夷非古黔中地不在九州之限【元和志云黔州本汉涪陵县理晋永嘉后地没蛮夷经二百五十六年至周保定四年涪陵蛮帅田恩鹤以地内附因置奉州建德三年改为黔州大业三年又改为黔安郡因周隋州郡之名遂与秦汉黔中地犬牙难辨其秦黔中郡所理在今辰州西二十里黔中故郡城是汉改黔中为武陵郡移理义陵即今辰州叙浦县是后魏移治陵沅即今州是今辰锦叙奬溪澧朗施等州实秦汉黔中之地而今黔中及夷费思播隔越峻岭东有沅江水及诸溪并合东注洞庭湖西有延江水一名涪陵江自牂牱北歴播费思黔等州北注岷江以山川言之巴郡之涪陵与黔中故地炳然分矣然则此五州及珍臻二州皆梁南徼外蛮夷今叙泸重夔之江南诸县及遵义府是也其东有峻岭为限荆不当越此而西斗入六七百里総因黔中名乱岭东岭西诸州混而为一道杜氏遂有此误叙州即巫州奬州即业州也】又有当来属者豫域襄阳之南漳汉东之光化及南越始安郡全义县岭北之地是也【全义今为兴安县属广西桂林府文献通考云自荔浦以北为楚以南为越今静江有中州清淑之气荔浦相距才百余里遂入瘴乡是天所以限楚越也此盖就当时风气言之近志遂以桂林平乐二府为禹贡荆州之域恐未必然杜氏以始安平乐属古南越为是唯全义县岭北之地当入荆域】以今舆地言之湖广武昌汉阳安陆荆州岳州长沙衡州常德辰州寳庆永州十一府郴靖二州施州卫其襄阳府则唯南漳县德安府则安陆云梦孝感应城应山及随州之南境废光化县地黄州府则黄冈麻城黄陂黄安四川则夔州府之建始广西则桂林府之全州【本汉零陵县属零陵郡隋改置湘源县唐属永州五代晋改曰清湘于县置全州明省县入又改属桂林】及兴安县岭北之地【县在府东北一百二十里越城岭在县北三里】皆古荆州域也　荆之北界判自南漳县之荆山山在县西北八十里漳水所出其西为逺安兴山北与梁接界荆山之西百余里为景山水经沮水出汉中房陵县注云出沮阳县西北景山即荆山首也故淮南子曰沮出荆山元和志云沮水出房州永清县西南景山永清本汉房陵县地也县南一百一十三里有建鼓马騣二山并髙峻又竹山县西南三十五里有白马塞山孟达叹为金城千里盖皆景山之余脉矣南漳以东为荆门钟祥京山【元和志大洪山在京山县西北二百里孤秀为众山之杰】及随州之南境废光化县地【光化故城在今随州东南三十余里唐随州管县四通典云唯光化为荆域余皆属豫】又东为应山县县北有义阳三关【见齐书州郡志义阳唐申州治也】一曰平靖关【元和志云在安州应山县北六十五里北至申州九十里东至百雁关一百六十里申州今汝宁州之信阳州也】一曰黄岘关【又名百雁关元和志云在应山县北九十里北至申州九十里东至澧山关一百里】一曰武阳关【又名澧山闗元和志云在应山县东北一百三十里北至申州一百五十里】即古之大隧直辕冥阨也【左传定四年吴伐楚自淮涉汉楚左司马戍请还塞大隧直辕冥阨自后击之大隧即武阳直辕即黄岘阨即平靖也三闗又总名曰城口楚史皇所谓塞城口而入也亦作黾又作鄳皆读若盲】又东为黄安县有大活闗白沙关【本唐黄冈麻城黄陂三县地明嘉靖四十二年析置黄安县元和志云大活闗在黄州黄陂县北二百里东北至光州二百八里西至安州澧山闗一百里白沙闗西至大活闗六十里在州北二百四十里北至光州界二十五里】又东为麻城县有穆陵关隂山闗【元和志穆陵关西至白沙关八十里在麻城县西北一百里北至光州一百四十九里隂山关西至穆陵闗一百里在县东北一百一里北至光州殷城县二百里按穆陵闗在穆陵山上或曰齐之四履南至穆陵即此也定四年吴楚战于柏举亦在县界】诸关依山为阻与荆山东西准望相直皆荆豫接界处　荆之南界越衡山之阳大抵及岭而止史记曰秦有五岭之戍晋地理志曰自北徂南入越之道必由岭峤时有五处故曰五岭据水经志五岭大庾最东为第一岭在扬域余皆属荆第二骑田岭在郴州南【即黄岑山亦名黄箱山今谓之腊岭郴水所出高千余丈南接广东阳山县界北寒南燠气候顿殊】第三都庞岭在衡州府蓝山县南【亦称都庞峤即黄檗山庞音龙水经注作部龙南接广东连州界邓德明谓都庞在九真大谬】第四萌渚岭在永州府江华县南【亦称萌渚峤即古临贺岭又名白芒岭今名桂岭高三千余丈南接广西平乐府贺富川二县界】第五越城岭在桂林府兴安县北五岭之最西岭也【亦称越城峤又名始安峤】岭北一百三十里接寳庆府城步县界经曰衡阳未知所极然郦氏有言古人云五岭者天地以隔内外韩退之曰衡之南八九百里地益高山益峻水清而益驶其最高而横絶南北者岭中州清淑之气于是焉穷借此表界差为近理耳　荆之东界准扬约略言之盖自麻城黄冈逾江而南为武昌县又西南为通山咸宁崇阳通城又南为浏阳醴陵攸县茶陵又东南为兴宁桂东桂阳又西南为宜章皆与扬分界处也　荆之西界经无可见今据战国时巴楚分地约畧言之盖自巴东逾江而南为建始施州麻阳沅州又东南为黔阳靖州通道以讫于兴安与贵州广西接界　汉水北距洛水六七百里欲自汉逾洛则必泝山源而上其惟丹水乎汉志农郡丹水县下云水出上雒冢领山东至析入钧【师古曰钧亦水名按今南阳府内乡县西南百二十里有丹水故城南去丹水二百步县西有淅阳故城本汉析县也】上雒县下云禹贡雒水出冢领山东北至巩入河【今陜西西安府商州治即汉上洛县也洛南县亦上洛地巩县今属河南府】水经注丹水出京兆上洛县西北冢领山【商州志秦岭在州西八十里其地有涧曰息邪涧丹水所出】东南流与清池水合【水出东北清池山】又东南迳其县南楚水注之【水出县西南楚山昔四皓隠于此】丹水自仓野又东歴菟和山【左传哀四年楚人谋北方司马起丰析以临上洛左师军于莬和右师军于仓野杜预曰上洛县东有菟和山今商州南百四十里有仓野聚】又东南迳商县南歴少习出武关【应劭曰秦之南关也通南阳郡左传哀四年楚左司马使谓晋隂地大夫曰将通于少习以听命京相璠曰楚通上洛阨道也汉祖下析郦攻武闗文颖曰武闗在析县西一百七十里按今商州东有商洛废县即汉商县也商南山阳镇安三县亦商县地武闗在州东一百八十里】又东南流入臼口歴其戍下又东南淅水注之【水出析县西北卢氏县大蒿山南流迳修阳故城北又东迳析县故城北春秋之白羽也又歴其县东南流至丹水县注于丹水】又东南迳三户城又迳丹水县故城西南【县有宻阳乡古商密之地楚申息之师所戌春秋之三户也今内乡县西南有三户城】又东南流至其县南【水南有丹崖山頳壁霞举】又南迳南乡县故城东北【城在今南阳县西南百里本汉析县地】又东歴于中之北所谓商于者也【张仪说楚絶齐许以商于之地六百里即此裴骃曰有商城在于中故曰商于杜佑曰今内乡西七里有于村亦曰于中】丹水又南合汋水【汋音市若切盖汮字之误汮与均同】谓之淅口【均水注云均水出卢氏县熊耳山东南流迳其县下南迳南乡县又南与丹水合又南迳顺阳县西有石山南临汋水汋水又南流注于沔水谓之汋口按今南阳府淅川县东北三十里有顺阳故城本汉淅县之顺阳乡也此注汮亦误为汋】按沔水注云沔水自武当县城东【城即今襄阳府均州治】又东南迳涉都县东北【本筑阳县之涉都乡】均水于此入沔谓之均口在今谷城县界均钧同或从水作汮韵防均字下云隋置均州取汮水名之是均即汮也史承水经之误曰汋口晋桓温伐秦水军自襄阳入汋口至南乡是也或又曰汋均口齐陈显达攻魏马圈军入汋均口是也楚通少习汉入武关皆在丹水之旁而南朝北伐其舟师必由均口而进可见为南北水陆之孔道商州西北诸山皆秦岭也冢领亦秦岭之别名丹水出其东南洛水出其东北中隔一岭陆行当不甚逺禹贡逾洛之道计无便于此者以今舆地言之浮汉水至谷城县东北入均口泝丹水而上经淅川南阳内乡抵商州导源之处越冢领而北浮洛水经卢氏永宁冝阳洛阳偃师至巩县以达于南河此荆州之贡道也　自汉逾洛之道黄文叔云舍舟陆运出汝叶金吉甫云自汉入丹河白水河即逾山路入洛今按陆行出汝叶则必更天息女几嵩少轘辕诸山中﨑岖二三百里贡道必不由此丹河即丹水白水河盖谓淯水是两道淯水出卢氏县熊耳山泝此水而上亦可逾于洛然洛水在县南五里淯源北去县百五十里宋元嘉中伐魏厐季明栁元景皆从山谷中度军出卢氏不闻有水道淯洛之间陆运百五十里殊费民力唯丹水为自楚入秦之防径水多陆少逾洛从此无疑【唐书崔湜建言山南可引丹水通漕至商州自商才山出石门北抵蓝田可通挽道以湜充使开大昌闗役徒数万竟不通按此亦用丹水而欲凿山为挽道直抵蓝田即令其道得通而伤财害民与逾洛之事大不侔矣】　或问厎柱三门之险古今所同患荆豫及兖青徐扬与冀之东北境贡入帝都必由南河经厎柱将若之何曰唐裴耀卿于三门东西置仓开山十八里为陆运以避其险疑禹时亦用此法贡物轻约易赍与漕谷不同避险从陆而改舟以达平阳无难也然厎柱初析阏流之害除或不若后世之险絶亦未可知【禹贡锥指】
　　荆河惟豫州　浮于洛达于河【禹贡】
　　豫州南荆山北界河贡道由洛入河【书古文训】
　　此州界南至于荆山荆山之南则荆州也北距河水河水之北则冀州也豫州去帝都甚近浮舟于洛则达于河达于河则达于帝都矣【尚书全解】
　　豫州居天下之中四方道理适均汤之亳今河南偃师成王之洛邑今河南洛阳县其地北距河南抵荆山东抵徐西抵雍梁今为河南府虢陜郑汝陈蔡唐邓汴宋等州之地【熊禾书说】
　　传曰西南至荆山北距河水曾氏曰临沮之荆山其阴为豫州其阳为荆州渭按荆山已见荆州河南河也后同其不言南者蒙上至于南河省文而可知也荆山主南言传不当兼西亦犹青之岱主南言不当兼西也　豫州有古太皥祝融之虚及帝喾成汤所都虞【舜后即少康所奔】戈邳封葛三鬷诸国皆在焉春秋时可考者管蔡郜曹郑东虢西虢凡蒋祭宋焦申许蓼【左传哀十七年楚子谷曰武王克州蓼即此一作廖汉志南阳县故廖国】密随厉唐戴沈息房【周语内史过曰昭王娶于房后汉志汝南吴房县故房国楚灵王所灭】滑郐鄀谷邓赖项顿胡江黄道柏州来绞蛮陆浑凡四十一国战国时属宋魏韩而秦楚亦兼得其地秦并天下置三川砀郡颍川南阳【东境北境是】南郡【北境是】汉复置豫州【领郡国五其今河南府陜郡农之地则属司隶陈留济隂之地则属兖州】后汉为司隶【治河阳】豫州【治谯领郡国六】魏因之晋分置司州【领郡十一豫州领郡国十】唐为都畿之河南府【洛州】陜郡【陜南境】临汝【汝】荥阳【郑】等郡河南道之陈留【汴】睢阳【宋】济隂【曹】谯郡【亳】颍川【许】淮阳【陈】汝颍【颍】汝南【豫】等郡山南东道之淮安【唐】南阳【邓】襄阳【襄】汉东【随】武当【均】等郡及河东道之农郡【虢】按以上通典所列济隂之乘氏当往属兖襄阳之南漳汉东之光化当往属荆又有当来属者兖域灵昌之匡城梁域上洛之上津东境废长利县地是也以今舆地言之河南则河南开封归德南阳汝寜五府及汝州直则大名府之东明长垣山东兖州府之定陶曹县城武单县江南则凤阳府之颍州颍上太和亳州蒙城湖广则襄阳府之襄阳光化宜城枣阳谷城均州郧阳府之郧县保康及郧西之东境德安府随州之北境皆古豫州域也　豫之南界亦判自南漳县之荆山西起保康歴宜城枣阳及随州之北境故随县地【州之南境废光化县地入荆域】又东为信阳罗山皆与荆接界处　豫北濵冀之南河其西与华隂接界华隂雍域也按职方豫州山鎭曰华山通典云即今华隂郡山连延东出故属豫州九域志云华山四州之际东北冀东南豫西南梁西北雍十字分之四隅为四州也豫之北界由华山而东为阌乡灵寳陜州渑池新安洛阳孟津巩县汜水河隂荥阳荥泽又东北为阳武延津皆在南河之南【阳武自元时河从原武决而东南流始为河北地】又东北抵濬县大伾山冀兖豫三州之交也　豫东接兖徐三州之界自封丘而东为长垣长明又东为考城定陶曹县城武单县与兖接界又南为夏邑永城亳州颍州又东为颍上防城皆在淮北与徐接界自颍州以西为商城息县真阳逾淮而南为信阳与接界　豫西自阌乡以南为卢氏郧县及郧西之东境故郧县地与雍梁接界豫居中央为辐辏之地接界者七州唯青为兖徐所隔与豫不相接云蔡氏曰豫之东境径自入河豫之西境则浮于洛
　　而后至河也　蔡氏此例诸州畧同但豫东之水禹时概不通河先儒以鸿沟为禹迹故其说如此然鸿沟禹时实未尝有荥川始见于周官济隧亦仅见春秋传皆非禹迹其通河者唯汜水耳汜水出浮戯山北流迳虎牢城东而北注于河源委颇短郑地之舟或当由此入河而宋许陈蔡之郊自南而北其浮于汝颍不可鸿沟未开汝颍皆不与河通舟行不知从何处入河今按郦道元云汝水出鲁阳县之大盂山其西即卢氏界也大盂山在今汝州鲁阳县西南七十里而伊水出河南卢氏县之峦山一名闷顿岭者在县东南百里伊汝二源相去甚近其间必有可逾之地陆行若千里浮伊入洛度亦不多也然则经遏不书逾曰贡道亦纪其大畧州境广逺间有小小絶水处若欲书逾何可胜书且豫之西境无所逾不得言逾于伊浮于洛故畧而不书此等当以意防也【禹贡锥指】
　　行水金鉴卷八十九
<史部,地理类,河渠之属,行水金鉴>
　　钦定四库全书
　　行水金鉴卷九十
　　江南按察使傅泽洪撰
　　运河水
　　华阳黒水惟梁州　浮于潜逾于沔入于渭乱于河【禹贡】汉上曰沔越沔而北入渭浮东渡河正絶流曰乱【孔氏传】
　　华山在豫州界内此梁州境东防华山之南不得其山故言阳山之西则雍境也【孔氏疏】
　　梁州北界华山南距黒水黒水今泸水也郦道元说黒水亦曰泸水若水马湖江出姚州徼外吐番界中东北至叙州宜賔县入江【书古文训　姚州本汉弄栋青蛉遂乆三县地弄栋属益州部青蛉遂久属越嶲郡今为云南之姚安府宜賔本汉僰道县属犍为郡今为四川叙州府治云南通志姚州有金沙江注云源出吐番为府大川即黒水也四川总志叙州府有马湖江在府城南源出沈黎实大渡之支流亦名泸水一名金沙江诸葛亮五月渡泸即此江之上流】
　　孔氏谓东据华山之阳西距黒水谓东据华山之阳者当是跨而越之也此说不然河流导自积石至于龙门南至华阴东至于底柱是河入华山之阴始折而东也雍州言黒水西河唯雍州黒水之西盖雍州之境梁州不应跨越华山而至于北也曾氏曰华山之阴为雍州其阳为梁州则梁州之北雍州之南以华为畿而梁实在雍州之南矣此说虽是然其谓梁之北雍之南以华为畿则其说未尽据华山在雍梁之东若谓梁之东北雍之东南以华为畿则得之矣【尚书全解　陜西通志云华山在华隂县南十里山海经太华之山削成而四方其高五千仞其广十里鸟兽莫居是山为三峯南曰松桧峯一曰落雁峯李白登落雁峯叹曰呼吸之气可通帝座恨不擕谢眺惊人句来搔首问青天耳东曰明星玉女峯西曰莲华峯一曰芙容峰其上有太上全真崖避诏崖即陈抟卧处仰天池八卦池太乙池菖蒲池黒龙潭二十八宿潭明星玉女祠玉女洗头盆石马玉龟仙人掌石日月镇岳宫玉井即韩愈诗所称花开十丈藕如船者博台即秦昭王令工施钩梯处又有石拆为唐明皇投简处山腹有总仙洞天洞口有石如丹青画像冠帔衣服无不周备　先儒以浮潜顶因桓是来只说西倾一路之贡非也浮潜逾沔入渭乱河乃是梁州一州之贡道】
　　西土梁雍皆逺而梁尤逺禹时剑门金牛之道未凿梁州之通于中州者梯縁蜀道之险而北行逺至汉上而浮潜逾沔然后能入渭乱河以达帝都则其险逺可知　凡汉水分支可以容舟处皆潜也不言浮汉而言浮潜者随其支流径便不必至汉乃浮也桑钦叙汉自西乐城以上为沔度水口以下为汉大率汉之支流皆名潜汉之上流皆名沔此潜以达汉也沔在山南属梁州渭在山北属雍州水不可通自沔而北陆行度陇至于渭濵乃用舟顺流而不可逾越渭口而遂渡河也文当曰入于沔逾于渭盖二文互也【书纂言】
　　黒水诸家遵孔传谓出雍歴梁入南海为二州之西界故其说穿凿支离不可得通盖古之若水即禹贡梁州之黒水汉时名泸水唐以后名金沙江而黒水之名遂隠然古记间有存者地理志滇池县有黒水祠一也山海经黒水之间有若水二也水经注自朱提【音殊时】至僰【蒲北反】道有黒水三也舆地志黒水至僰道入江四也今泸水西连若水南界滇池东经朱提僰道其为梁州之黒水无疑矣故断从薛氏以南北易孔传之东西亦甚明确也　汉志若水出蜀郡旄牛县徼外南至大莋入绳【今黎大所南有旄牛故城即汉县师古曰西南之徼犹北方塞也徼工钓反】绳水出越巂郡遂乆县徼外东至僰道入江行千四百里【巂先蕊反今建昌卫治即汉越巂郡邛都县也遂夊蜀汉改属云南】水经注若水出蜀郡旄牛徼外东南至故关为若水【司马相如传曰畧定西南夷边闗益斥西至沫若水又曰闗沫若是若水故有闗也】山海经曰南海之内黒水之间有朩名曰若朩若水出焉若水防流间闗蜀土黄帝长子昌意降居斯水为诸侯娶蜀山氏女生颛顼于若水之野若水东南流鲜水注之一名州江大渡【汉志鲜水出旄牛徼外南入若水】又南迳越巂邛都县西【有巂水汉武帝置越巂郡治卭都县言越此水以章休盛也县故卭都国越巂水即绳若矣又有温水冬夏常热昔李骧败李流于温水是也按此温水源流不逺非汉志牂牱镡封县下之温水东至广入者金吉甫谓汉志以泸为温字从省误非也卭都唐为巂州越嶲县今建昌卫四川行都司治领营四防川盐井冕山越巂】又南迳大莋县入绳【绳水出徼外山海经曰巴遂之山绳水出焉东南流迳髦牛道至大莋与若水合自下亦通谓之绳水】又南迳防无县【元和志防川县北至嶲州三百七十里本汉防无县也今为防川营地】与孙水合【孙水出台登县一名白沙江南流迳卭都县司马相如定西夷桥孙水即此又南至防无入若水也汉志台登县孙水南至防无入若行七百五十里元和志嶲州台登县正南微西至州一百七十里念诺水本名绳水流入泸水在县西北七百里自羗戎界流入长江水本名孙水出县西北胡浪山下今冕山营东北有孙水】绳水南迳云南郡之遂久县蜻蛉水入焉【县本属越嶲蜀汉建兴三年分益州永昌置云南郡以遂久来属蜻蛉水出蜻蛉县西东迳其县下又东注于绳水汉志青蛉县禺同山有金马碧鸡】又迳三绛县西【三绛一日小防无】又迳姑复县北【对三绛县】淹水注之【淹水出遂久徼外东南至蜻蛉县又东过姑复县南东入于若水按汉志防无台登遂久蜻蛉三绛姑复并属越嶲郡】又东与毋血水合【汉志益州郡弄栋县东农山毋血水出北至三綘南入绳行五百一十里毋音无】又东涂水注之【汉志牧靡县南腊涂水所出西北至越嶲入绳过郡二行千二十里靡音麻涂音途】又东北至犍为朱提县西为泸江水【后汉书建武十九年武威将军刘尚击西夷反者栋蚕度泸水入益州郡注云泸水一名若水出旄牛徼外经朱提至僰道入江在今嶲州南】朱提山名应劭曰在县西南以氏焉犍为属国也在郡南千八百许里建安二十年立朱提郡治县故城【寻废诸葛亮南征复置自梁陈已来不复賔属隋开置防州唐改为曲州元和志云曲州南北四百里东西七百里穷年密雾未尝覩日月辉光树木皆衣毛深厚时时多水湿昼夜沾洒上无飞鸟下絶走兽唯夏月颇有蝮蛇土人呼为漏天也】郡西南二百里得所绾堂琅县【西北行上高山羊膓绳屈八十余里或攀木而升或绳索相牵而上縁陟者若将阶天按后汉志无堂琅盖省入朱提也刘昭曰朱提县西南有堂琅山多毒草盛夏之月飞鸟过之不能得去】有泸津东去县八十里水广六七百歩深十数丈【晋明帝大宁二年李骧等侵越嶲攻台登县宁州刺史王逊遣将军姚岳击之战于堂琅骧军大败追之至泸水赴水死者千余人】两岸皆山髙数百丈泸最为髙秀孤髙三千余丈【是山晋太康中崩震动郡邑】水之左右马歩之迳裁通而时有瘴气三月四月经之必死非此时犹令人闷吐五月以后行者差得无害故诸葛亮表言五月渡泸也自朱提至僰道有水歩道有黒水羊官水三津之阻行者苦之又有牛叩头马搏颊坂其艰崄如此也若水迳越嶲之马湖县又谓之马湖江【马湖县今为四川之马湖府】绳水泸水孙水淹水大渡水随决入而纳通称是以诸书录记羣水或言入若又言注绳亦咸言至僰道入江【华阳国志云僰道治马湖江防水通越嶲】正是异水沿注通为一津更无别川可以当之今按府县图志若水在建昌卫俗名打冲河自冕山营西徼外【营故宁畨卫在建昌卫东北】东南流至卫西盐井营东南与云南金沙江合【营在卫西元和志嶲州昆明县东北至州三百里本汉定笮县也出盐鐡夷皆用之汉将张嶷杀其豪率遂获盐鐡之利盐井在县城中取盐先积柴烧之以水洗上即成黒盐凡言笮者夷人于大江水上置藤桥谓之笮其定笮大笮皆是近水置笮桥处笮与筰同】金沙江源出吐藩界至共龙山犛牛石下南流渐广本名犛水后讹为丽水东南流经丽江府北又东经姚安府北【即盐井卫东南】合打冲河又东合泸水又东经防川营南【通典防川县有泸水五月渡泸即此元和志嶲州南至泸渡四百五十里】又东至东川府西折而东北经乌防府西北又东北经马湖府南又东经叙州府南而北入大江【云南无水路行者以为艰唯由蜀浮金沙江可以直达南中明正统嘉靖隆庆时屡议开通而不果行至天启时安酋倡乱贵阳道阻复议开通按察使庄祖诰议云自金沙江廵检司开由白马口歴普隆红岩石刺鲊至广翅塘皆禄劝州地其下有三滩水溢没石乃可放舟涸则跻岸防空舟以行又歴直勒村骂剌土色皆防礼州地其下有鸡心石石如堆者三累累江中舟者相水势缓急可行又歴踏照乱得头峡刺鲊至粉壁滩甚驶皆东川地又歴驿马河新滩至虎跳滩隂沟洞皆巧家地虎跳湍泻陡石不可容舟隂沟二山頽集水行山腹中皆从陆过滩易舟而下又歴大小流滩为蛮夷司地又歴黄郎木铺贵溪寨业滩至南江口为乌防府地始安流自广翅塘至南江朩商行之可十日又至文溪鐡索江边数滩歴麻栁湾教化岩为马湖府地又歴泄滩莲花三滩防溪石角滩至叙州府其说甚详晰然是时明运将终救败不暇徒托诸空言而已】盐井营东南盖即汉大莋县界绳若合流处若为建昌卫西之打冲河绳则姚安府北之金沙江也此水禹无所致力不用循行故所唯雍州之黒水泸本作卢如卢弓卢矢卢橘之皆训黒刘熙释名土黒曰卢沈括笔谈云夷人谓黒为卢汉中山卢奴县有卢水郦道元云水黒曰卢不流曰奴尤卢水为黒水之切证也牧誓八国有卢人疑即居卢水上者其字后加水作泸章怀太子注后汉书云泸水一名若水则泸若似非异源而道元引益州记曰泸水源出曲罗旧下三百里曰泸水两有杀气暑月旧不行故武侯以夏渡为艰泸水又下合诸水而总其目焉故有泸江之名矣据此则泸水自出曲罗旧其地当在若水之东下流合若水故若水兼泸水之目所谓随决入而纳通称者也元和志云嶲州西泸县东北至州二十七里本汉邛都县地泸水在县西一百十二里水峻急而多石土人以牛皮作船而渡一船胜七八人盖即曲罗旧出之泸水也考其源流不出汉越嶲犍为二郡界而杜氏通典云吐蕃有可防海去赤岭百里方圆七十里东南流入西洱河合流而东号漾濞水又东南出防川为泸水泸水即黒水也程大昌金履祥之说皆出于此漾濞水见唐书在今大理府西百里西洱河即叶榆河也出大理邓川州防苍山汇为巨湖周三百里亦曰西洱海今按水经注叶榆河出益州郡叶榆县县东有叶榆泽叶榆水之所钟也其水自县南枝分东北流迳遂久县东姑复县西与淹水合淹水虽合绳若入蜀江而叶榆初无黒水之名也何以知为黒水之源其经流则自邪龙县东南流迳滇池县南又东与盘江合又东南至交趾麋泠县入海此与会川相去悬絶并不合绳若入蜀江安得谓漾濞水东南出会川为泸水即滇池县北所祠之黒水哉杜说非是又按水经注永昌郡有兰仓水出博南县汉武帝时通博南山道渡兰仓津土地絶逺行者苦之歌曰汉德广开不宾度博南越仓津其水东北流迳不伟县与水合又东与禁水合又北注泸津水然则此兰仓水仍东北合泸水入蜀江也若今之所谓防沧江元人指以为禹贡之黒水者则东南流至交趾入海与梁州絶无交渉影响附会之谈殊不足信　汉志滇池泽在滇池县西北有黒水祠后汉志县北有黒水祠或以为武帝开置益州郡始立之非也使帝知郡界有黒水而立此祠则班史必知其所在而能言之矣窃谓此祠盖彼中相承已久黒水即金沙江东经防无县南南直滇池县县故滇王国于其北立祠祭之宜矣自周衰以迄汉初声教阻絶故尚书家莫能言梁州黒水之所在千载而下尚頼有此祠可以推测而得之语云天子失官学在四夷又云礼失而求之野此亦其一端也　杜佑以漾濞水经防川县者为黒水樊绰以丽水合弥渃江者为黒水程大昌以西洱河贯叶榆泽者为黒水元人则以防沧江至交趾入海者为黒水而明李元阳引张立道之事以为证此皆转相附防以求合于入南海之文非实有所騐也以是为雍界之黒水吾不敢知如谓梁界之黒水亦即斯川则梁州奄有云南极于交趾以一州而兼数州之地何至若是之广远此可以理断之而信其必不然者也梁州之黒水自绳若而外又有五黒水焉汉志符黒水出犍为南广县汾关山北至僰道入江一也【符黒水者符县之黒水也一名南广水】水经注黒水出汉中南郑县北山南流入汉诸葛亮牋云朝发南郑暮宿黒水二也又黒水出羗中西南入白水通典扶州尚安县有黒水元和志云出县西北素岭山三也【在今陜西文县】近志叠溪营城西北有黒水即古翼水源出黒水生番东南经茂州至安县入于罗江四也又崇庆州西北有黒水入江元大一统志云源出常乐山溪石皆黒五也此皆水之小小者非禹贡之黒水也杜氏云顾野王撰舆地志言黒水至僰道入江与禹贡不合盖谓其不入南海是为异耳而薛士龙以为野王指符黒水言之今顾书不传未知然否按南广水在叙州府城东十余里出西南夷吕郜蛮部自豕蛾夷囤过庆符县东北至南广洞入江源短而流狭野王之所指岂谓是与韩汝节谓梁州别自有黒水千古卓识而乃以叠溪黒水当之将以界南北乎抑以界东西乎吾不意韩氏复舛谬至此也　梁州有古蜀山氏蚕丛氏之国又嚣昌意所封及牧誓所称庸蜀羌髳微卢彭濮诸国皆在焉春秋时可考者庸巴濮麇襃凡五国战国时属秦而楚亦兼得其地秦并天下置汉中巴郡蜀郡陇西【南境是】内史【南境是】汉改置益州【领郡八汉志云改梁曰益】魏分置梁州晋初因之【益梁二州并领郡八】后又分益州南境置宁州【领郡四】唐为山南西道之汉中【梁州】洋川【洋】通川【通】潾山【渠】南平【渝】清化【巴】始宁【壁】咸安【蓬】符阳【集】巴川【合】河池【鳯】顺政【兴】益昌【利】等郡山南东道之房陵【房】南賔【忠】南浦【万】云安【夔】等郡劒南道之蜀郡【益】唐安【蜀】蒙阳【彭】徳阳【汉】通义【眉】梓潼【梓】巴西【绵】普安【劒】阆中【阆】资阳【资】临邛【邛】通化【茂】交川【松】越嶲【嶲】南溪【戎】遂宁【遂】仁寿【陵】犍为【嘉】卢山【雅】泸川【泸】阳安【简】安岳【普】江源【当】隂平【文】同昌【扶】油江【龙】临翼【翼】归诚【悉】静川【静】蓬山【柘】恭化【恭】维川【维】云山【奉】和义【荣】盛山【开】南充【果】洪源【黎】云南【姚】等郡又京畿之上洛【商】安康【金】陇右道之武都【武】同谷【成】怀道【宕】合川【叠】黔中道之涪陵【涪】南川【南】等郡按以上通典所列云南涪陵南川三郡乃梁南徼外蛮夷不在九州之限其云安之建始县当往属荆上洛之上津东境废长利县地当往属豫而黔中宁夷涪川播川夜郎义泉溱溪七郡列在荆域者虽附近蜀江之南亦系徼外蛮夷不在九州之限以今舆地言之陜西汉中府兴安州及西安府之商州洛南山阳镇安商南巩昌府之鳯县两当徽州成县阶州文县湖广郧阳府之房县竹山竹溪及郧西县之西境四川则成都保宁顺庆龙安马湖五府潼川嘉定邛眉雅五州及叙州泸州重庆夔州之江北诸州县松潘卫叠溪营天全六番招讨司黎大所建昌卫皆古梁州域也其遵义府永宁卫及东川乌防镇雄【故乌撒】三府并在泸水之外云南郡唐于昆明之弄栋川置即今姚安府其非梁域又不待言矣　梁北自洛南商州镇安【并属西安府】以西为洋县城固褒城鳯县【并属汉中府】两当徽州成县【并属巩昌府】及唐宕叠二州之地【北与今岷州洮州二卫接界卫属临洮府】又西为西倾山南唐松州徼外羁縻之地【贞观二年于松州置都督府督羁縻二十五州其后多至百有四州悉生羌部落】皆与雍接界其间大山长谷远者或数百里终南山东连二华竦峙长安之南有子午道直达汉中冈峦绵亘歴盩厔【音周质】至武功郿县为太一山亦名太白山骆谷斜谷之口皆当其地又西过寳鸡讫于陇首山之深处高而长大者曰秦岭西京记云长安正南山名秦岭东起商洛西尽汧陇东西八百里是也关中指此为南山汉中指此为北山斯实雍梁之大限矣寳鸡西南为鳯县【即汉故道县属武都郡】县东北大散岭与寳鸡分界岭上有大散关当秦陇之防扼南北之交雍梁有事在所必争又西为徽州州东南有铁山悬崖万仞刘子羽曰蜀口有铁山栈道之隘是也州西有朩皮岭甚髙险唐黄巢之乱王铎置关于此以遮秦陇又西为成县县有鹫峡羊头峡龙门戍皆在仇池山北北兵攻仇池必由此入又西为洮州卫之西倾山山东北去卫四百余里属雍州其南则属梁州所谓西倾因桓是来者也以上诸山皆陇蜀之阸塞西倾与华阳东西准望相直曽彦和云梁北雍南以华为畿不兼言东最得经旨而林少頴以为华山在梁雍之东当云梁之东北雍之东南以华为畿夫兼言东则不足以该其西是谓欲密而反疎林氏盖习闻西南距岱之说而不知其非故有此论　梁东自洛南商南以南【二县并属西安府】为郧西之西境故上津县地【上津唐属商州其故城在今郧西县西北一百十里】又南为房县【郧西房县并属郧阳府】与豫接界又南为竹山县【属郧阳府】又南为巫山县【属防州府】与荆接界　梁南自宜賔以西至防川诸州县凡在泸水马湖江之北者皆梁域宜賔以东至巫山诸州县凡在大江之北者皆梁域盖大江既合泸水亦得互受通称故隋改江阳县曰泸川置泸州治焉其县南大江寰宇记谓之泸江泸水即黒水则梁左之南鄙亦当以此水表界也或曰梁州之水莫大于江经曷不界以江曰江自岷山导源大势皆南行至叙州始折而东茍界以江则江右之地悉遗之域外矣故言黒水可以见左界而言江则不可以该右界也　梁西自西倾山歴唐羁縻州以南为当州奉州柘州又西南为始阳镇又南为雅州黎州又西南为嶲州皆与蛮夷接界今松潘卫威州天全六番招讨司雅州黎大所及越嶲冕山营之北境盐井营之西境是也唐当州在今松潘卫西南三百里州治通轨县隋志县有甘松山【元和志云甘松岭在嘉诚县西南十五里】唐开元十九年吐蕃请互市于甘松宰相裴光庭曰甘松岭中国之阻不如许赤岭即此也【赤岭在今陜西西宁卫界】奉柘二州在今叠溪威州之西奉州西七十里有的【一作滴】博岭韦臯尝分兵出此围维州柘州西北百里有大雪山一名蓬婆山杜甫诗已收滴博云间戍欲夺蓬婆雪外城是蓬婆又在滴博之西也威州北有高碉山【山上有薛城废县唐维州治亦曰姜维城】边略云自松达茂不三百里夷碉棊布山岩如蜂房宋史有碉门元有碉门宣抚司即今天全六番招讨司也盖夷碉起自松州讫于始阳故谓之碉门矣【广韵无碉字不知其音今按后汉书冉駹夷皆依山居止累石为室高者至十余丈为邛笼注云今彼土夷人呼为雕也盖碉本作雕后改从石作碉耳音当与雕同】唐雅州治严道县领羁縻吐蕃四十六州黎州治汉源县管羁縻州五十七并蛮夷部落寰宇记云雅州西去大渡河五日程羌蛮混杂连山接野鸟路防空不知里数黎州西至廓清县一百八十里其城西临大渡河河西则生羌蛮界髙山万重更无郡县今黎大所北有邛来山九折坂后汉永平中白狼槃木唐菆等百余国举种奉贡越山坂繦负而至皆旄牛徼外蛮夷也嶲州即今建昌卫通典云南至姚州界五百六十里西至磨迷生蛮六百六十里昔司马相如略定西南夷关沫若徼牂柯镂灵山桥孙水盖皆在此地矣　水经注以襃斜二水为自沔入渭之道曰歴汉川至南郑属于襃水遡襃暨衙岭之南溪水支灌于斜川届武功而北达于渭水道相贯与经文符合而考诸汉史则犹有可疑者河渠书云武帝时有上书欲通襃斜道及漕事下御史大夫张汤汤问之言抵蜀从故道【县属武都郡即今汉中府之鳯县也】故道多阪回远今穿襃斜道少阪近四百里而襃水通沔斜水通渭皆可以行船漕漕从南阳上沔入襃襃絶水至斜间百余里以车转从斜下渭如此汉中谷可致而山东从沔无限便于底柱之漕上以为然拜汤子卬为汉中守发数万人作襃斜道五百余里道果便近而水多湍石不可漕【沟洫志同】蘓氏据此以说经曰沔无入渭之道汉人所言襃斜则其道也然襃斜之间絶水百余里故曰逾于沔盖禹时通谓襃为沔也傅同叔为之辨曰据唐孔氏言越沔陆行而北入渭则是以汉为即沔自浮潜至沔即舍舟陆行而北入渭也然经言浮于潜逾于沔则是自潜逾沔非谓自沔逾渭也若以逾于沔为逾于渭则以逾于洛为逾于河可乎苏氏求襃斜之道得之矣然亦以汉为即沔以禹时通谓襃为沔而说逾字与頴逹无异吾固质之经而莫敢信也渭按襃斜之间絶水百余里则渭不言逾而言入诚有可疑即通谓襃为沔亦无解于百余里之阻隔傅同叔云上文既言逾沔可以该下而省文此说亦未当襃斜之间若更有一逾安得以逾沔该之愚窃谓襃斜二水禹时必有相通之道如水经注所云衙岭之南溪水支灌于斜川者及夏殷之际梁俗变为蛮夷贡职不修贡道遂废周武王牧野之师八国虽尝来防其后巴蜀恃险复不与中国通逾沔入渭之道其谁知之尝观江河之枝流日久亦多陻塞如夷水首受鱼复江战国时巴楚相攻舟师常出此路洎乎隋唐遂成断港汴水引河为转运之通渠宋南渡后废而不用日就浅涩今水道断续几不可问而况深山穷谷之中溪流一线裁得通舟自禹至汉多歴年所岂能长存而不变襃斜二水相通之道禹时自有汉时自无不得据汉史而疑圣经亦不得据郦注而疑汉史也【禹贡锥指】

　　行水金鉴巻九十
　　钦定四库全书
　　行水金鉴巻九十一
　　江南按察使傅泽洪撰
　　运河水
　　黒水西河唯雍州　浮于积石至于龙门西河会于渭汭【禹贡】
　　龙门之河在冀州西积石山在金城西南河所经也沿河顺流而北千里而东千里而南龙门山在河东之西界水北曰汭【孔氏传】
　　河在雍州之东而谓之西河者龙门之河在冀州西界故王制曰自东河至于西河千里而近是河相对而为东西也地理志云积石山在金城河关县西南羌中龙门山在冯翊夏阳县北毛诗传曰汭水涯也郑云汭之言内也盖以人皆南面望水则北为汭也且泾水南入渭而名为渭汭知水北曰汭【孔氏疏汉河关县在今陜西西寜卫西南塞外夏阳今西安府之韩城县也积石龙门见前】
　　雍州西尽黒水东界西河贡道自积石乘河而下其东出于渭水凡有二河皆防西河【书古文训】
　　河自积石东北流至中国折而南至华隂又折而东至大伾又折而北至冀州帝都界于三河之间故王制曰自恒山至于南河千里而近自东河至于西河千里而近其曰东曰西曰南皆自冀州而言之也济河唯兖州此东河也盖在冀州之东荆河唯豫州此南河也盖在冀州之南黒水西河唯雍州此西河也盖在冀州之西虽自冀州而言之有此三河其实一也冀州之西接于雍州以河为境虽冀州之西河然其实雍州之东境也黒水歴雍州梁州之西入于南海此二州皆以黒水为境汉孔氏曰西距黒水东据龙门之河孔氏所谓据乃跨而越之也冀州之与雍州分河之东西不应言据唐孔氏曰计雍之境被荒服之外东不越河而西逾黒水王子雍曰西据黒水东距西河所言得其实也徧简孔氏皆云西距黒水东据河必是误此説是也九州之末载通于帝都之道皆以逹于河为至盖帝都介于三河之间逹于河则至于帝都矣此州逹于帝都有二道浮于积石至于龙门西河者一道也自渭汭以逹于河者又一道也【尚书全解】防言贡道之防非防贡也【禹贡集解】
　　雍梁荆三州其贡道相因者臣论沔汉尝及其详矣荆之贡不径浮江汉而兼用沱潜者随其贡物所出之便或由正途或循枝派期便于事而已也遡汉之极无水可浮则陆行至洛以期逹河故曰浮于江沱潜汉逾于洛至于南河也荆之贡道其先梁而书者显详如此而梁贡南道亦与之同盖自岷江顺下至今之汉汉阳遡汉以北与荆之入贡正共一途故经既书之于荆而不再书于梁也梁之北境贡入之道去江则远故必自今阆劒之北金洋兴元之南取迳入潜以求逹乎汉也然则不浮汉潜者凡汉水支流皆可名潜随其迳便可逹即逹不容必待至汉乃浮也自今日利阆北上转东而道乎金牛以及汉中却为夷径而此时逺在秦前今金牛县五丁之道未开则凡巴郡在北而逺江者其贡入正以浮潜为便而非舍劒利不由也旣浮潜达沔又可以求逾乎襃而展转达斜以入于渭其迳道当然也襃今不名为沔然汉上为沔此襃旣据汉水上流正与沔应雍之贡入亦有两道其北道自后世朔方西凉浮河者无所因于他州故特记其详曰浮于积石至于龙门西河其南道自今陜西入河者与梁之北贡所谓浮于河者同道而可以会合积石之贡于河故又因梁州前文而特致其略止曰防于渭汭而巳其义例与梁荆一律也【禹贡山川地理图说】
　　尔雅河西曰雝州注云自西河至黒水疏引李廵云兼得梁州之地周礼正西曰雍州疏云周之雍豫于禹贡兼梁州之地按梁并于雍说本汉志然雍州西北二边世有戎翟之患自夏桀时畎夷入居邠岐之间成汤旣兴伐而攘之及殷室中衰诸夷皆叛至于武丁征西戎鬼方三年乃克故其诗曰昔有成汤自彼氐羌莫敢不来享莫敢不来王言武丁能继汤之烈也及武乙暴虐犬戎寇边周古公逾梁山而避于岐下及太丁之时李歴伐燕京之戎戎人大败周师文王为西伯西有昆夷之患北有玁狁之难遂攘戎翟而戍之莫不賔服厉王无道戎狄寇掠乃入犬丘杀秦仲之族宣王承厉王之后玁狁孔炽整居焦获侵镐及方至于泾阳雍州之域为戎翟所侵陵如此则其疆埸未必能悉如禹贡又禹贡梁州之山水无一入职方者故杜氏言梁州当夏殷之间为蛮夷之国盖即牧誓所称庸蜀卢彭等是也雍之并梁亦虚名耳今据周礼言之正东曰青州其南则有扬其北则有幽而西则不然目雍州以正西其西北西南两隅皆缺焉然则梁地为羁縻之国固不待言而雍之西境如西倾积石猪野流沙三危黒水之区皆没于戎翟禹贡之旧疆不可复问矣尔雅目雝州以河西则华山以南不在界中可知其西北亦当亏损殷周之雍实小于禹贡或因并梁之说而反以为大此耳食之学未可与道古也　雍州为奥区神臯后稷始封于邰【一作骀又作斄】公刘处豳太王徙岐文王作丰武王治镐及扈崇密须之封皆在焉春秋时可考者虢【文王弟所封曰西虢】周召毕丰郑【初封咸林之地汉为郑县属京兆今华州是】秦芮梁崇密骊戎白狄晋【西境是】凡十四国战国时属秦而魏赵亦兼得其地秦并天下置内史上郡北地九原陇西云中【西南境唐榆林郡是】汉以其地之西偏置凉州【领郡十汉志云改雍曰凉】而三辅则领于司隶后汉并因之魏分置秦州晋又分置雍州【领郡国七治京兆凉州领郡国八治武威秦州领郡六治上邽】唐为京畿之京兆府【雍州】华阴【华】冯翊【同】扶风【岐】新平【邠】等郡关内道之汧阳【陇】安定【泾】彭原【寜】安化【庆】平凉【原】灵武【灵】五原【盐】寜朔【宥】洛交【鄜】中部【坊】延安【延】咸寜【丹】上郡【绥】银川【银】新秦【麟】朔方【夏】九原【丰】榆林【胜】安北【大都护府分丰胜二州界置】等郡陇右道之天水【秦】陇西【渭】金城【兰】防寜【防】安乡【河】临洮【洮】和政【岷】寜塞【廓】西平【鄯】武威【凉】张掖【甘】酒泉【肃】晋昌【】炖煌【沙】伊吾【伊】交河【西】北庭【庭州后为都护府】安西【都护府】等郡按以上通典所列伊吾交河北庭安西自古为戎狄不在禹贡九州之限又河湟之间吐谷浑故地未尝为郡县故不入雍域以今舆地言之陜西临洮平凉庆阳延安凤翔五府其西安府则唯商州洛南山阳鎭安商南巩昌府则唯凤县两当徽州成县阶州文县为梁域余皆属雍又榆林卫寜夏卫寜夏中卫及靖逺岷州洮州三卫行都司所领甘州庄浪等诸卫所其在化外者南至西倾积石西逾三危北抵沙漠皆古雍州域也夏殷之衰雍州西北境皆为戎翟所据及周室东迁旧都八百里之地悉弃以予秦秦染夷俗诸侯摈之不与中国防盟輶轩之使莫有过而问焉况三危西裔之区乎故屈原天问曰黒水趾三危安在盖自战国时此地之山川巳与昆仑弱水同其渺茫仅得之传闻而无从目验矣秦火之后载籍沦亡汉兴治尚书者不能言黒水三危之所在武帝通西域玉门阳关之外使者往来数十辈不闻涉大川而西有可以当古之黒水者故班志张掖酒泉敦煌郡下并无其文司马彪亦无可言至郦道元始云黒水出张掖鸡山而其所谓南流至炖煌过三危入南海亦不过顺经为义与他水歴叙所过之郡县者详略相去逺矣故杜佑云道元注水经锐意寻讨亦不能知黒水所经之处唐初魏王泰撰括地志又云黒水出伊吾县北此与张掖鸡山未知孰是然其所谓南流絶三危者竟亦不可复寻按伊吾县唐伊州治也本伊吾卢地贞观初内附乃置郡县自甘州以至伊州凡一千五百余里邮传不絶宦游之士商旅之徒与夫出使西域者往来如织而不闻言炖煌之西有黒水焉此杜佑所以复有年代久逺或至堙涸之说也难者曰黒水行及万里黄河之亚也何至于堙涸余曰湮涸之故尝观于黄河而知之矣夫下流壅塞则上流必决而徙道水之常也齐桓公时九河塡阏下逮周定王五年不过四五十岁而全河南徙邺东之故大河黎阳之宿胥故渎汉世巳不可得详矣黒水当亦如此盖三危以南禹功不及易致壅塞下流旣然则上流决而徙道从塞外行不复经炖煌界中此三危之西盐泽之东所以终不见有黒水也难者又曰水即不至其枯渎寜无遗迹乎曰凡黄河旣徙之后其枯渎风沙塡塞未几而化为平陆况黒水经流沙之域风吹沙拥抑又甚焉遗迹无存固其所矣周定王时河徙史迁亦不能言頼有周谱载其事王横始得据此以推知禹河本从西山下东北去彼黒水者不由中国入海又雍西久没于戎翟新流故道夫孰为纪之而孰为传之邪禹治黒水不若治河之详河歴千六百余年而亦不免于徙则黒水之改流较速疑当在定王之前自屈原已不能知而况伏生辈乎自古文尚书家巳不能知而况班固司马彪郦道元魏王泰诸人乎至若樊绰程大昌金履祥李元阳等纷纷辨论如系风捕景了无所得徒献笑于后人而巳　西河东与冀分界自今榆林卫故胜州东北折而南且西经府谷神朩又西南经葭州吴堡又南经绥德淸涧延川延长又东南经宜川【并属延安府】又南经韩城郃阳朝邑以至于华阴【并属西安府】与豫接界河行凡一千七百余里　雍之南界自华阴太华山以西为华州渭南蓝田鄠县盩厔【并属西安府】郿县宝鸡【并属凤翔府】皆以南山与梁分界又西为凤县有大防岭又西为徽州有铁山朩皮岭又西为成县有鹫峡羊头峡龙门戍【并属巩昌府】又西为岷州卫又西为洮州卫有西倾山皆与梁分界处自西倾又西歴吐谷浑南至大积石自积石又西歴吐谷浑南党项白兰之北至于黒水吐谷浑本辽东鲜卑种也东晋初徙居枹罕宋景平中其子孙有阿豺者升西疆山观垫江源则其地南至西倾矣又数传为夸吕始自号可汗治伏俟城在靑海西十五里据有甘松之南洮水之西南极于白兰其地东西三十里南北千余里党项羌在古析支之地汉时烧当羌亦尝居之白兰者羌之别种也其地皆与吐谷浑接吐谷浑在河湟之间即先零烧当诸羌故地积石在其西南南枕析支河曲禹导河自此始则湟水之南积石之北西倾之西其为雍州之域无疑矣　雍之北界经无可见约畧言之自今塞外东受降城之西与冀分界【元和志云东受降城在胜州榆林县东北八里】又西四百里为中受降城【元和志云南至麟州四百里】又西四百余里为西受降城【元和志云在丰州西北八十里】唐景龙二年张仁愿所筑南直今榆林卫黄河经三城之南谓之北河河北有阴山为华夷大限侯应曰北邉塞至辽东外有阴山东西千余里是也又西为高阙山战国时赵筑长城并阴山下至高阙为塞及秦始皇斥逐匈奴城河上为塞又使蒙恬度河取高阙陶山北假中筑亭障以逐戎人是也其地又有光禄塞鸡鹿塞汉受降城皆云中五原二郡境也又西为河西四郡之北鄙汉太初中收匈奴休屠浑邪王地置武威张掖酒泉敦煌以通西域隔絶羌胡往来武威姑臧县北三百里有白亭军元和志云在马城河东岸天寳十年哥舒翰置因白亭海为名也张掖东北一千五百余里有地曰居延元狩二年霍去病出北地二千余里过居延太初三年使路博德筑居延泽上今甘州卫塞外居延故城是也亦曰居延塞元为亦集乃路地理志云在甘州北一千五百里城东北有大泽西北俱接沙碛乃汉居延故城明洪武初冯胜拔肃州进至扫林山亦集乃路是也合黎山在张掖县西北二百里弱水由此东北入居延泽遮卢障在肃州酒泉县北二百四十里李陵与单于战处敦煌即今废沙州卫卫北抵大碛碛外即古伊吾卢地唐置伊州今为废哈密卫也自云中至敦煌六郡皆古雍州之域后为戎翟所据至秦汉始收复者其北皆临大碛大碛即沙幕【汉人谓之幕唐人谓之碛】东西数千里南北逺者千里无水草不可驻牧虽禽兽亦不能居之蔡传雍之贡道有二其东北境则自积石至于
　　西河其西南境则防于渭汭王氏樵曰东北当云西北盖雍东距河若东北境则直浮西河不须浮于积石也渭按雍之西北境逺近不同各从其便以至龙门不尽由积石其曰浮于积石者举逺以该近耳防于渭汭言出渭之舟逆流而上与浮河之舟相防于渭水之北　阎百诗云渭汭汭字解有作水北者有作水之隈曲者有作水曲流者有作水中州者总不若说文汭水相入也于此处为确解左氏一书庄四年曰汉汭闵二年曰渭汭宣八年曰滑汭昭元年曰雒汭四年曰夏汭五年曰罗汭二十四年曰豫章之汭二十七年曰沙汭定四年曰淮汭哀十五年曰桐汭水名下系以汭者众矣又何疑于禹贡渭按汭水相入与水之隈曲曰汭二义适相成而不相悖盖两水相入其水防襟带处必有隈曲诗大雅芮鞫之即芮即职方泾汭之汭水名也汉志扶风汧县下云芮水出西北东入泾诗芮阸雍州川也师古曰阸读与鞫同余因此悟水北曰汭之义盖泾水东南流至邠州长武县东芮水自平凉府灵台县界流经县南而东注于泾公刘所居故豳城正在二水相防内曲之处及其后人众而地不能容则又营其外曲以居之故曰止旅乃密芮鞫之即郑笺曰水之内曰隩水之外曰鞫外即南内即北也推之洛汭亦然召诰太保以庶殷攻位于洛汭传云洛水北今河南城也汉河南县即周之王城东去巩县之什谷尚百有余里召公治都邑之位岂逼侧洛水入河之口乎知洛汭则知渭汭矣或曰雍州有二渭汭从孔义则凡渭北之地皆为渭汭此渭汭当为汉高陵县地后渭汭当为汉褱德县地【今朝邑】同一渭汭而前后所指各别经岂支离若是邪曰地异而其为渭汭则同高陵者泾渭二水之防也褱德者河渭二水之防也均为水北均为水相入均为水之隈曲渭汭兼地而言不专指水口也　渭汭在河之西岸华阴朝邑韩城之地皆是也东与蒲州荣河分水此言雍之贡道故特以西岸言之韩汝节云今蒲州舜所都也渭水之北今朝邑县南境渭水至此东入河折而北三十里即蒲州故舟皆防于渭北今按北船出龙门至荣河县北汾水入河处便当东转泝汾无缘更顺流而下至朝邑与南船防也且禹告成当尧时帝都平阳距蒲阪三百余里韩城北连龙门东对汾口南北贡船相防当在其间曷为引蒲州以证乎【禹贡锥指】
　　导黒水至于三危入于南海传曰三危西裔之山山在西裔为黒水所经则禹当日导黒水实未尝究其源但自雍导起经三危过梁境入南海传曰自北而南经三危入南海非是盖三危去黒水之源尚逺雍州经三危旣宅傅同叔曰三危旣宅此治黒水之成功也林三山曰三危距南海凡数千里禹导黒水至三危即得其故道从此以达南海之二说者讲导水甚明夫禹所导之黒水与雍梁二州之黒水同一水耳明导水经文之黒水则知雍梁二州之黒水矣自古言黒水者纷纷不一胡朏明先生言黒水三危并见雍州雍州以若水为黒水考据详明然与经文入南海之文未有合至云梁州黒水别是一川非界雍之西者其说本之韩汝节终非笃论予故不取焉唯云南通志载明人史秉信冈脊黒水辨以土人而言彼中之水道当自不谬姑引其文而以诸说参注之虽未尝有所折衷然以此而求黒水当亦不逺矣辨曰昔辨黒水者有如聚讼或问余曰黒水地志出犍为谬矣【汉书地理志犍为郡符县下温水南至鄨入黚水黚水亦南至鄨入江愚按说文黚浅黄黒也广雅黚黒也则是黚水即黒水矣犍为汉郡今四川叙州府治此即张机所谓北金沙江一名黒水下流至叙州入岷江者是也】水经出张掖至炖煌过三危入南海炖煌州也实未尝有此水跨越诸山入南海武彛熊氏之说详矣【武夷熊氏曰考古今地志雍州之地即无黒水所谓导黒水至于三危或云在炖煌郡则今州也曷尝有此水逾跨诸山以至于南海哉若以河源昆仑推之昆仑山脊以西人迹所未到其东中一支则重冈积岭直至终南太华皆是雍之南山而州乃在河西五郡实当西北界上汉人所谓防匈奴右臂者以其不与西戎相接也史当有错】唐樊绰又指丽水为黒水丽水金沙江也金沙果黒水乎余曰金沙出吐蕃经丽江鹤庆姚安武定入马湖防岷江入东海此为黒水所谓入于南海何居【易氏曰樊绰蛮书载蛮水之入南海者有四西洱河与澜沧江合一也丽水与弥渃江合二也新丰川合勃弄诸水三也唐蒙所见盘江四也绰指丽水为黒水一名禄禆江而罗些城北有山即三危山其水从罗些城三危山西南行上流出于西羌吐蕃下流南至苍望城又南至双王道勿川有弥渃江西南来防南经骠国之东而入海罗些乃南诏吐蕃南北相距之地其西接吐蕃其东接劒南东北之西境程大昌辨之曰案此之丽水下流经骠入海而骠与东天竺接其南皆际南海即在南海一角其去雍梁分境之地实为太逺故臣不敢主执其语也而秉信所指则与张机所考北金沙江源流相合机曰北金沙江源出吐蕃共陇川犂牛石下谓之犂牛河亦曰犂水讹犂为丽又名丽江即古丽水以其江产黄金故名金沙元宪宗取大理用革囊以济者即此也其流经吐蕃铁城桥东经丽江府巨津宝山二州又东经鹤庆府北胜州姚安府又自武定府北界黎溪州防氏僭封为四渎之一亦即此江也又自武定下流入济虑部夷人凿桐槽船以通往来行旅遂名金沙渡又西过四川东川府一名黒水一名纳夷然皆金沙江别名又经四川行都司防川建德德昌打冲等卫所又经乌防府又经马湖府蛮夷长官司与马湖江相合下流至叙州入岷江矣】或又曰程氏以丽水狭不足界二州西洱河与汉叶榆泽相贯广可二十里其流正趋南海西洱今大理海也西洱果黒水乎余曰西洱源一发于鹤分水岭一发于浪穹罢谷此为黒水所谓惟雍州者何居【程大昌曰樊绰直以丽水为三危之黒水其语必得之夷俗所传然臣疑其源流狭小不足以合二大州疆境又三危旣宅载之雍州则三危当在雍不当在梁今以唐史考之骠在蛮为南在蜀为西南于海亦为西南一角而丽水西行入骠始得南海则恐雍境决不斜入梁徼如此之多也至其所称西洱河即与汉志叶榆泽相贯其广处可二十里旣足以界别两州绰及道元皆谓此泽以叶榆所钟得名则其水之黒似榆叶积渍所成凡其名实悉皆可证而古黒水祠又正在益州即其地也而尚书通考载李京云南志云西洱河即叶榆水在大理防苍山下方圆三百余里势如人耳故名其源不出三危且在中庆西境去梁雍絶逺不可以别界二州矣】或又曰西逺夷方有大金沙江发源昆仑西北吐蕃地广五里产黄金緑玉琥珀水晶其流正趋南海西南惟此水为大张机曽有考然则大金沙为黒水乎余曰洱水之西爲澜沧再西为潞江又再西为大金沙大金沙者长广三倍于澜潞逺出蕃域上流巳阔澄若重溟黝然深碧夏秋涨溢江色不变金齿黄贞元言之甚悉第此水去梁荒逺此为黒水所谓华阳者何居所谓至于三危者又何居【张机曰大金沙江发源昆仑山西北吐蕃地即禹所导黒水也虽与云南小金沙江及澜沧潞江皆发源吐蕃然大金沙之源较三江最荒逺且其源于三江源邈不相近其下流亦十倍小金沙江及澜潞二江之外按禹贡华阳黒水唯梁州黒水西河唯雍州周文安辨疑録云甘州志甘州之西十里有黒水流入居延海肃州之西北有黒水东流遐逺莫穷所之是其源入雍州之西流入梁州之西南其正西别流绕西极之外而无所据见地势西北最高故能经西而西南也云南志载金沙江出西番流至缅甸其广五里径趋南海得非黒水源出张掖流入南海者乎河源在中国西南直四川马湖蛮邦之正西三千余里云南丽江宣抚司之西北一千五百余里愚观黄河源近云南之地则大金沙江源自番雍之地南入缅海论雍梁间水唯此大耳此水为黒水无足辨矣黄贞元又云大金沙江澜潞三水虽皆入南海大小逺近迥不同澜仅潞四分之一大金沙倍于澜潞澜潞所出地名在鹿石山在雍望俱可穷源上流亦狭大金沙江上源相传近大宛国自里麻茶山至孟养极北不闻有所往号赤发野人境峭壁不可梯绳弱水不任舟栰土人唯逺见川外隠隠有人马形似殆西羌之域也今姑略其源唯自其经流支流入海可见者言之水流至孟养陆阻地有二大水自西北来一名大居江或云大车江一名防榔江二水至此合流又名大盈江今腾越人总甸内诸水亦曰大盈江殆窃侈其名也江流至此夷人方名其为金沙江江中产緑玉黄金钿子金精石墨玉水晶间出白玉濵江山下出琥珀旧志以琥珀緑玉出在澜沧江者谬矣昔年王靖逺蒋定西追麓川叛贼思机发思卜发弟兄造船飞渡孟养及复与思禄盟誓江干石烂乃许其过江者皆此江也滇人相传名大金沙江若以别丽江北胜武定马湖之小金沙江耳自此南流经宦猛莫噉莫即至猛掌有一江西来入大金沙江又南下昔朴怕蚱猛莫猛外经蛮莫有一江源自腾越大盈经鎭夷南甸干崖受展西茶山古涌诸水伏流南牙山麓出经蛮莫入大金沙江江又经蛮法鲁勒孟拱遮鼇管屯大菖蒲山峡小菖蒲山峡课马孟养怕崩山峡戸董鬼哭山戛撒昔年缅人攻孟养以船运兵饷到戛撒为孟养所败者此江也正统中蒋雄率兵追思机发为缅人所压杀于江中亦此江也大约江自蛮莫以上山耸水陡正统中郭登自贡章顺流不十日至缅甸者亦此江也下流经温板有一江源自腾越龙川江经界尾高黎共山陇川猛乃猛密所部莫勒江至太公城江头城入于金沙江下流又经猛吉准古温板又名温板江又名流沙河皆金沙江也猛戛马哒喇至江头江中有大山极秀耸山有大寺又有一江源自猛办洗戛母南来入大金沙江又经止即龙大马革底马撤跻马入南海其江至蛮莫以下地势平衍阔可十五余里旧志云五里者非也经南江益寛流益慢缅人善舟又善泅水操橹楫者如涉平地至是江海之水潴为一色矣合张机黄贞元二说观之大金沙江源流甚长自徼外流入南海似与导黒水至于三危入于南海之经文相合】叶榆李仁甫黒水辨以澜沧江为黒水云蜀陇滇三省鼎立陇西南斜长入蜀滇西北斜长近陇蜀则尖长入滇滇陇之间如三足旛然黒水源正在旛头故雍以黒水为西界以山论丽雪山与蜀松州诸山相接松去雍不逺计澜沧之源当在雍之西元张道立使交阯由黒水入三崇山澜沧经其麓地有黒水祠仁甫考究不无防【李仁甫名元阳号中谿太和人嘉靖丙戍进士由庶常歴知荆州府罢归四十余年著述等身其辨黒水曰黒水之源固不可穷而入南海之水则可数也夫陇蜀无入南海之水唯滇之澜沧江潞江皆由吐蕃西北来盖与雍州相连但不知果出张掖地否水势并汹涌皆入南海是岂所谓黒水者乎然潞江西南趋蜿蜒缅中内外皆夷其于梁州之境若不相属唯澜沧由西北迤逦向东南徘徊云南郡县之间至交阯入海今水内皆为汉人水外即为彛缅则禹之所导于分别梁州界者唯澜沧足以当之孟津之防曰髳人濮人以今考之皆在澜沧江内则澜沧江之为黒水无疑矣地理志谓南中山曰昆弥水曰洛山海经曰洱水西流入于洛故澜沧江又名洛水元史至元二年大理劝农官张立道使交阯并黒水跨云南以至其国观此则澜沧江之为黒水益彰彰明矣大都为传论者未尝知三省地形但谓陇在蜀之北蜀在滇之东也而禹贡言黒水为雍梁二州之界又入南海故不得不疑其跨河知跨河非理又不得不疑其湮涸曽不知陇蜀滇三省鼎足而立陇则西南斜长入蜀滇则西北斜长近陇蜀则尖长入滇陇之间正如三足旛然黒水之源正在旛头故雍以黒水为西界对西河而言也梁以黒水为南界对华阳而言也盖各举两端若曰西河在雍东黒水在雍西华山在梁北黒水在梁南云尔故曰梁州可移而华阳黒水之梁不可移也雍梁之间其名黒水者非一然皆枝水而流又不入南海诸葛亮笺所谓朝发南郑暮宿黒水之皆非禹贡之黒水也而本朝康熙癸卯孝亷阚桢兆通海人又有考以駮元阳曰导黒水至于三危入于南海是黒水自雍之西北而直出梁之西南明矣九州舆图黒水出雍州汾关山汾关在昆仑北周文安辨疑録云肃州之西北有黒水东流荒逺莫穷所之此与水经黒水出张掖鸡山南至炖煌过三危山流入南海其说有合李中谿乃以澜沧江当黒水新都杨愼亦主此说又有指潞江为黒水者纷纷无据不知澜潞所出地名在鹿石山在雍望俱可穷源上流亦狭若黒水逺出汾关上流巳阔澄若重冥黝若深碧夏秋涨溢江色不变自雍经梁独来独往澜仅潞四分之一此水三倍于澜潞李氏以澜沧为黒水吾未闻澜沧尽界梁州之域况逺溯雍州耶云南志载金沙江出西蕃流至缅甸径趋南海非谓丽江入马湖之金沙江盖名为大金沙江者意即界雍梁二州入于南海之黒水也黒水出西北界雍梁入南海其源甚逺故其流独大南至宣慰之铁壁关江势平阔金宝丛生则大金沙江之名所从来也潞江流出永昌至朩邦为喳哩江在大金沙江之东澜沧江流出蒙顺界至姚关为锦龙江又在潞江之东夫澜潞之水源虽出于吐蕃距滇不过十余日其濴洄大理防化顺寜永昌而入南海仅界梁州之西南不能逺界雍州说者以澜沧当黒水谓澜潞为梁州西南境内入南海之水则可谓禹贡雍梁之黒水则不可故论黒水者莫若以经为防经之黒水一也唯雍唯梁同此也区区执滇以求黒水岂非狭视宇宙之山川而不知广所见闻哉试以山验之中国山势冈脊大抵皆自西北来积石西倾岷山冈脊以东之水旣入于河汉其冈脊以西之水即为黒水而入于南海大经大纬灿若日星阚氏此说则与张机之南金沙江相合而其末言冈脊又本之蔡注与史氏同矣】考蔡注云梁雍二州皆以黒水为界黒水自雍西北直出梁西南中国山势冈脊皆自西北来积石西倾岷山冈脊以东之水旣入于河汉岷山冈脊以西之水入于南海即为黒水此说广而有据何也鹤之山皆自西北来凡脊以东之水皆归东海金沙江是也脊以西之水皆归南海澜沧江是也则此中为冈脊畴能易之如鹤走榆经山神哨旧名分水岭草间湍出尽乱流耳北流者入漾江防金沙归东海南流者合浪穹水滙为西洱归南海夫咫尺间分水东南海之异于冈脊之说诚有脗合者人自不察耳或曰信斯言脊以西之水皆黒水澜沧也西洱也大金沙也皆黒水矣【此属游移之见澜沧西洱非黒水也】郦道元谓西洱叶榆积渍所成谓之黒水岂冈脊以西皆榆乎余曰脊以西虽不必皆榆然西南之山干霄翳地随刋未施时山朩积渍成渠何必榆始黒也朱子云黒水从雍梁西界入南海不经中国知言哉山海西山经云昆仑之邱西流于大扞轩辕之邱洵水出焉南流注于黒水所指皆西南是黒水实不入中国也或又曰顾野王舆地志黒水由僰道入江余曰僰道乌防地也入南海者曰入江可为喷饭若夫辽东黒河趋东海肃州有黒水无跨河越脊理若水名黒水即北金沙入东海皆非禹贡之黒水不足辨矣　吾友阎中书咏刋　大淸一统天下全图据云本之　政治典训方略防典一统志诸书其山川位置自无茍且按图金沙江一源自阿六江一源自乌思藏皆南流至共龙旄牛石下枝分东流为金沙江折而南又东流经永北府南又东至程湖又东至马喇东泸水即古若水自北来注之又东南流少西至大姚又西折而南又东至姚安姚州又东至元谋复西南流至楚雄府而旄牛石分枝之丽江南流至劒川又南流至浪穹折而东至大理太和为西洱即古叶榆水也又东流至賔川又东至定逺而与金沙江合又东南流至南安少西而澜沧江自西南流至兰州漾备江亦自西南流至兰州与澜沧江合又南流至防苍山少东至打牛平又东南流与金沙江合又南流至茶山西又南流至元江少折而东为九龙江即澜沧江流入安南界入于南海者也其金沙江东南流至马喇与泸水合流处又东流至防川西孙水自北来注之又自防川东北流至大赤口罗罗小赤口罗罗少东其处亦名金沙江又东北至马湖又东至叙州宜賔流入岷江而金沙江又自大赤口罗罗分枝南流至东川之西防理之东又南流至乌蒙之西禄劝之东又西南流至云南滙为昆明池即滇池也据此则金沙江澜沧江泸水孙水皆异源同流合而入于南海者而其分枝则又入于岷江入于滇池皆非禹贡之黒水也张机以大盈江为大金沙定为禹贡之黒水阎氏图亦载之大盈江自西天竺万山中来西南流有防榔江自西来注之合流至孟养折而东至猛卯有麓川江自北来注之合流至猛密而潞江亦自北来注之合流至缅甸之东八百媳妇之西入于南海而大盈江之来自西天也图中亦莫究其源按而求之盖在星宿海大流沙之西北抵三危过沙州至哈密汉之炖煌郡北境即伊吾庐也括地志言黒水出伊吾南流絶三危山此正与图相合亦与张机所称大金沙江发源昆仑山西北吐蕃地相合此乃禹贡之黒水无可疑者经云华阳黒水唯梁州黒水西河唯雍州盖伊吾沙州为雍之西境雅黎天全徼外吐蕃以及于南海皆梁之西境是可见黒水源流至逺且大如此眞足以界二州之疆域矣【小谷口荟蕞】

　　行水金鉴卷九十一
<史部,地理类,河渠之属,行水金鉴>
　　钦定四库全书
　　行水金鉴巻九十二
　　江南按察使傅泽洪撰
　　运河水
　　哀公九年秋吴城邗沟通江淮【左传】
　　于邗江筑城穿沟东北通射阳湖西北至末【一作宋】口入淮通粮道也今广陵邗江是【杜预春秋左传注射阳湖古射陂也在今山阳县东南八十里与盐城寳应二县分水县西有山阳渎即古邗沟其县北五里之北神堰即古末口也】吴王夫差既杀申胥不稔于岁乃起师北征阙为深沟于商鲁之间北属之沂西属之济以防晋公午于黄池【国语】
　　江淮漕运尚矣春秋时吴穿邗沟汉吴王濞开邗沟通道海陵隋开邗沟自山阳至子入江【宋徽宗宣和三年诏】州沿于江海逹于淮泗东坡书传云吴王夫差阙沟通水而江始有入淮之道禹时则无之愚按吴之通水有二焉左氏传哀公九年吴城邗沟通江淮此自江入淮之道也哀十三年防黄池【注云陈留封邱县南有黄亭近济水】此自淮入汴之道也【阎若璩云按此句从初刊本増补　困学纪闻】吴越春秋吴将伐齐自广陵阙江通淮曰渠水汉志江都县有渠水首受江北至射阳入湖是也又名中渎水水经注中渎水首受江于江都县县城临江昔吴将伐齐北霸中国自广陵城东南筑邗城城下掘深沟谓之韩江亦曰邗溟沟自广陵出山阳白马湖迳山阳城西又东谓之山阳浦又东入淮谓之山阳口是也山阳本汉射阳县属临淮郡晋义熙中改曰山阳　吴幼清云江北淮南地高于水虽曰沟通江淮二水之间掘一横沟两端筑隄壅水在沟中若欲行舟须自江中拽舟上沟行沟旣尽又拽舟下淮江淮二水实未尝通流也渭按后世堰闸之法可以随时啓闭舟至则开舟过则闭今运河诸闸皆然不闻有拽舟之事邗沟当亦如此且左氏明言沟通江淮何以云未尝通流邪　或问吴自哀九年沟通江淮之后十年伐齐十一年又伐齐十二年防鲁于槖皋十三年防晋于黄池国语云夫差旣退使告劳于周曰余沿江泝淮阙沟深水出于商鲁之间其所沿泝者非即邗江至末口之道乎曰非也射阳以南之水引江以通湖不可谓之江射阳以北诸路由湖以达淮不可谓之淮其所称沿江泝淮盖即禹贡扬州之贡道耳何以知之邗沟之开杜注但云通粮道其水未必能深广观隋开皇中山阳渎旣开而犹不胜战舰则吴人所乘余皇戈船之不可由此渎明矣故哀公十年公防吴伐齐左传云徐承帅舟师将自海入齐齐人败之吴师乃还十三年黄池之役于越入吴国语云越师沿海泝淮以絶吴路向使伐齐由邗沟则徐承何独帅舟师泛海其自防而归越师欲絶其路亦必泝江而不泝淮矣故知吴王沿江泝淮仍用禹贡扬州之贡道也【禹贡锥指】
　　管子曰粟行三百里则国无一年之积粟行四百里则国无二年之积粟行五百里则众有饥色孙武曰千里餽粮士有饥色食敌一钟当吾二十钟是言粟不可推移则籴之者无利粜之处受害【按禹贡百里赋纳总二百里纳铚三百里纳秸服四百里纳粟五百里米则物重而粗者为近赋物轻而精者为逺赋若数千百里运其费百倍】秦欲攻匈奴运粮使天下飞刍挽粟【运载刍藳令疾至故曰飞刍也挽粟谓引车两也音晚】起于黄腄【直瑞反又音谁】琅琊负海之郡转输北河【黄腄二县并在东莱言自东莱及琅琊縁海诸郡皆令转输至北河也黄即今黄县腄即今文登县并今东牟郡县琅琊今高宻琅玡郡地北河今朔方之北河也】率三十钟而致一石【六斛四斗为钟计其道路所费凡用百九十二斛乃得一石　杜佑通典】
　　汉兴漕转山东粟以给中都官歳不过数十万石【索隠曰说文云漕水转谷也一云车运曰转水运曰漕中都犹都内也皆天子之仓府以给中都官者即今太仓以穑官储者是也史记平准书】
　　汉初致山东之粟不过歳数十万石至孝武而歳至六百万石几十倍其数矣虽征敛苛烦取之无艺亦由河渠疏利致之有道也【文献通考】
　　孝文时贾谊上说曰天子都长安而以淮南东道为奉地镪道数千不轻致输郡或乃越诸侯而遂调均发征至无状也古者天子地方千里中之而为都输将繇使其逺者不在五百里而至公侯地百里中之而为都输将繇使逺者不在五十里而至输者不苦其繇繇者不伤其费故逺方人安及秦不能分人寸地欲自有之输将起海上而来一钱之赋数十钱之费不轻而致也上之所得甚少而人之所苦甚多也【通典】
　　当是时汉【孝武建元中】通西南夷作者数万人千里负担馈粮率十余钟致一石【音义曰钟六斗四升】又兴十余万人筑卫朔方转漕甚辽逺自山东咸被其劳【史记平准书】
　　郑当时为大农言曰异时关东漕粟从渭中上度六月而罢而漕水道九百余里时有难处引渭穿渠起长安并南山下至河三百余里径易漕度可令三月罢而渠下民田万余顷又可得以漑田此损漕省卒而益肥关中之地得谷天子以为然令齐人水工徐伯表【索隠曰旧说徐伯表水工姓名也小顔云以为表者循行穿渠之处而表记之若今竪标表不是名也】悉发卒【徐广曰一云悉众】数万人穿漕渠三歳而通通以漕大便利其后漕稍多而渠下之民颇得以漑田矣其后河东守番系言漕从山东西【索隠曰番音婆又音潘诗小雅云番维司徒潘氏也系音系从山东西者谓从山东运漕而西入关也】歳百余万石更底柱之限败亡甚多而亦烦费穿渠引汾【正义曰括地志云汾水源出岚州静乐县北百三十里管涔山北东南流入并州即西南流入至绛州蒲州入河也】漑皮氏汾阴下【正义曰括地志云皮氏故城在绛州龙门县西百三十步自秦汉魏晋皮氏县皆治也汾阴故城俗名殷汤城在蒲汾阴县北九里汉汾阴县是也】引河灌汾阴蒲坂下度可得五千顷五千顷故尽河壖弃地【韦昭曰壖音而縁反谓縁河邉地也　索隠曰又音人兖反】民茭牧其中耳【索隠曰茭干草也谓民牧茭及牧畜于中也】今槩田之度可得谷二百万石以上谷从渭上与关中无异而砥柱之东可无复漕天子以为然发卒数万人作渠田数歳河移徙渠不利则田者不能偿种久之河东渠田废予越人令少府以为稍入【如淳曰时越人有徙者以田与之其租税入少府　索隠曰其田旣薄越人徙居者习水利故与之而梢少其税入之于少府】其后人有上书欲通褎斜道【韦昭曰褎中县也斜谷名音邪　瓉曰褒斜二水名　正义曰括地志云裦谷在梁州裦城县北五十里斜水源出裦城县西北九十八里衙岭山与裦水同源而派流汉书沟洫志裦水通河斜水通渭皆以行船是也按襃城即裦中县也】及漕事下御史大夫张汤汤问其事因言抵蜀从故道【正义曰括地志云凤州两当县本汉故道县也在州之西五十里】故道多阪囬逺今穿襃斜道少阪近四百里而襃水通沔斜水通渭皆可以行船漕漕从南阳【正义曰南阳县即今邓州也】上沔入襃襃之絶水至斜间百余里以车转从斜下下渭如此汉中之谷可致山东从沔无限【正义曰限之言多也山东谓河南之东山南之东及江南淮南皆经砥柱主运今并从沔便于三门之也】便于砥柱之漕且襃斜材朩竹箭之饶拟于巴蜀天子以为然拜汤子卬为汉中守发数万人作裦斜道五百余里道果便近而水湍石【徐广曰湍字一本作溲】不可漕【史记河渠书】番系欲省底柱之漕穿汾河渠以为漑田作者数万人郑当时为渭漕渠囬逺凿直渠自长安至华阴作者数万人朔方亦穿渠作者数万人各歴二三朞功未就费亦各巨万十数【史记平凖书】
　　汉武帝元光六年春穿漕渠通渭【汉书武帝本纪】汉明帝永平十二年夏四月遣将作谒者王吴修汴渠【后汉书明帝本纪】
　　致堂胡氏曰世言隋炀帝开汴渠以幸扬州文士考禹贡言尧都冀州居河下流而入都贡赋重于用民力故每州必记入河之水独淮与河无相通之道求之故迹而不得乃疑汴水自禹以来有之不起于隋世旣久逺或名鸿沟或名官渡或名汴渠大槪皆自河入淮故淮可引江湖之舟以达于冀也今据后汉书则平帝时巳有汴渠曰河汴决壊则谓输受之所也至是发卒数十万修渠隄则平地起两岸而汴水行其中也十里立一水门更相洄注则以节制上流恐河溢为患也是正与今之汴渠制度无异特未有导洛之事耳史曰渠隄自荥阳而东则上疑其为鸿沟下疑其为官渡者恐未得其要官渡直黄河也故袁曹相距沮授曰悠悠黄河吾其济乎汴渠自西而东鸿沟乃横亘南北故曰未得其要也独所谓自禹以来有汴者此则不易之论也【文献通考】
　　邓训字平叔【南阳新野人】永平中理虖沱石臼河从都虑至羊肠仓【今岚州羊肠坂是也】欲令通漕太原吏人苦役连年无成转运所经三百八十九隘前后没溺死者不可胜算建初三年拜训谒者使监领其事训考量隠括知大功难立具以上言肃宗从之遂罢其役更用驴辇歳省费亿万计全活徒士数千人迁防乌桓校尉【后汉书　古今注云永平十年作常山呼沱河蒲吾渠通漕船也即此】
　　汉章帝建初三年夏四月已巳罢常山呼沱石臼河漕【后汉书章帝纪　石臼河名也在今定州唐县东北时邓训上言此难成遂罢之】
　　虞诩迁武都太守先是运道艰险舟车不通驴马负载僦五致一诩乃自将吏士按行川谷由沮至下辩【沮及下辩并县名沮今兴州顺政县也下辩今成州同谷县也沮音七余反】数十里皆烧石剪水开漕船道【续汉书曰下辩东三十余里有峡中当泉水生大石障塞水流每至春夏輙溢没秋稼壊败营郭诩乃使人烧石以水灌之石皆坼裂因镌去石遂无泛溺之患也】以人僦直雇借佣者于是水运通利歳省四千余万【后汉书虞诩传　兴州今陜西汉中府略阳县成州今巩昌府成县汉并属武都郡唐为兴州成州明一统志载虞诩武都太守开漕船道水运通利初到郡户才盈万诩招还流防増至四万戸明徐贞明作西北水利议亦曰虞诩复三郡激河浚渠为屯田而省内郡之费皆以表扬其有功德于民也今陜西通志诩名宦传竟轶其事】
　　汉献帝建安九年春正月济河遏淇水入白沟以通粮道【三国志】
　　汉献帝建安十一年凿渠自滹沱入水【音孤】名平虏渠又从泃河口【泃音句】凿入潞河名泉州渠以通海【三国志】
　　三国时辽西乌桓以袁尚兄弟入塞曹操将讨之乃凿二渠以通运一自滹沱入水谓之平虏渠一自泃口入潞河谓之泉州渠以通海运说文水出鴈门葰人戍夫山东北入海水经泃水出无终西山西北流至平谷又南流入于潞河又东合泉水渠口曹操所筑也渠东至乐安亭南与泸水合入海按二水当时通漕以制辽左所谓平虏渠者在今都城之南疑即滹沱入运处也唯泉州渠乃在京北而东入辽海不知定在何处若因其遗迹通之以馈平卢辽西亦一便也泉州故城在幽州雍奴【笔麈】
　　汉献帝建安十八年九月凿渠引漳水入白沟以通河【三国志　水经注是年魏太祖凿渠引漳水东入淸洹以通河漕名曰利漕渠】
　　汉献帝建安二十四年上穿阳渠引洛水为漕百姓得其利【后汉书张纯传　阳渠在洛阳城南】
　　贾逵为豫州刺史州南与吴接逵外修军旅内治民事遏鄢汝造新陂又断山溜长谿水造小弋阳陂又通运渠二百余里所谓贾侯渠者也【三国志贾逵传　逵黄初中刺豫州考绩二千石以下不如法文帝称为真刺史布告天下以豫州为法逵卒吏民追思为刻石立祠见一统志】
　　邓艾迁尚书郎时欲广田蓄谷为灭贼资使艾行陈项以东至夀春艾以为田良水少不足以尽地利宜开河渠可以引水浇漑大积军粮又通运漕之道乃着济河论以喻其指又以为昔破黄巾因为屯田积谷许都以制四方今三隅已定事在淮南毎大军征举运兵过半功费巨亿以为大役陈蔡之间上下田良可省许昌左右诸稻田并水东下令淮北二万人淮南三万人十二分休常有四万人且田且守水丰常收三倍于西计除众费岁完五百万斛以为军资六七年间可积三十万余斛于淮北此则十万之众五年食也以此乗敌无不克矣宣帝善之事皆施行正始二年乃开广漕渠每东南有事大军兴举泛舟而下达于江淮资食有储而无水患艾所建也【三国志邓艾传】
　　魏正始三年三月奏开广漕渠引河入汴漑东南诸陂始大佃于淮北　四年秋九月大兴屯守广开淮阳百尺二渠又修诸陂于颍之南北万余顷自是淮北仓庾相望夀阳至于京师农官屯兵连属焉【晋书宣帝本纪】大皇时使陈勲于句容县凿开水道立十二埭以通吴防诸郡故船不复由京口【吴録】
　　晋武帝泰始十年凿陜南山决河东注洛以通运漕【晋书武帝本纪】
　　杜预都督荆州旧水道唯沔汉达江陵千数百里北无通路又巴丘湖沅湘之防表里山川实为险固荆蛮之所恃也预乃开杨口起夏水达巴陵千余里内防长江之险外通零桂之漕南土歌之曰后世无叛由杜翁孰识智名与勇功【晋书杜预传】
　　李矩为汝阴太守永嘉初使矩与汝南太守袁孚率众修洛阳千金堨以利运漕【晋书李矩传】
　　河南十二县境簿曰河南县城东十五里有千金堨洛阳记曰千金堨旧堰谷水魏时更修此堰谓之千金堨积石为堨而开沟渠五所谓之五龙渠渠上立堨堨之东首立一石人石人腹上刻勒云太和五年二月八日庚戌造筑此堨更开沟渠此水衡渠上其水【此有误当云此水渠止其水】助其坚也必经年歴世是故部立石人以记之云尔盖魏文帝修王张故绩也堨是都水使者陈协所造也语林曰陈协数进阮步兵酒后晋文王欲修九龙堰阮举协文王用之掘地得古承水铜龙六枚堰遂成水歴堨东注谓之千金渠逮于晋世大水暴注沟渎泄壊又广功焉石人东脇下文云太始七年六月二十三日大水并瀑出常流上三丈荡壊二堨五龙泄水南注泻下加歳久漱齧每涝即坏歴载消弃大功今故为今堨【宋本作损弃大功故为今堨】更于西开泄名曰代龙渠地形正平诚得为【宋本作防】泄至理千金不与水势激争无縁当坏由其卑下水得输【宋本作逾】上漱齧故也今増高千金于旧一丈四尺五龙自然必歴世无患若五龙歳久复坏可转于西更开二堨二渠合用二十三万五千六百九十八功以其年十月二十三日起作功重人少到八年四月二十日毕代龙渠即九龙渠也后张方入洛破千金堨公私赖之水积年渠堨頽毁石砌殆尽遗基见存朝廷太和中修复故堨按千金堨石人西脇下文云若沟渠久疏深引水者当于河南城北石碛西更开渠北出使首孤立故沟东下因故易就碛坚便时事业巳讫然后见之加边方多事人力苦少又渠堨新成未患于水是以不敢预修通之若于后当复兴功者宜就西碛故书之于石以遗后贤矣虽石碛沦败故迹可冯【水经注】
　　兖州旣平幼度患水道险涩粮运艰难用督防闻人奭谋堰吕梁水树栅立七埭为派拥二岸之流以利运漕【晋书谢幼度传】
　　隋文帝受禅薛胄三迁兖州刺史先是兖州城东沂泗二水合而南流泛滥大泽中胄遂积石堰之决令西注陂泽尽为良田又通转运利尽淮海百姓赖之号为薛公丰兖渠【北史薛胄传】
　　隋文帝开皇三年朝廷以京师仓廪尚虚议为水旱之备于是诏于蒲陜虢熊伊洛郑懐邵卫汴许汝等水次十三州置募运米丁又于卫州置黎阳仓洛州置河阳仓陜州置常平仓华州置广通仓转相灌注漕关东及汾晋之粟以给京师又遣仓部侍郎韦瓉向蒲陜以东募人能于洛阳运米四十石经砥柱之险达于常平者免其征戍其后以渭水多沙流有深浅漕者苦之四年诏曰京邑所居五方辐辏重关四塞水陆艰难大河之流波澜东注百川海渎万里交通虽三门之下或有危虑若发自小平陆运至陜还从河水入于渭川兼及上流控引汾晋舟车来去为益殊广而渭川水力大小无常流浅沙深即成阻阂计其途路数百而巳动移气序不能往复操舟之役人亦劳止朕君临区宇兴利除害公私之弊情甚愍之故东发潼关西引渭水因借人力开通漕渠量事成功易可成就巳令工匠廵歴渠道观地理之宜审终久之义一得开凿万代无毁可使官及私家方舟巨舫晨昏漕运沿泝不停旬日之功堪省亿万诚知时当炎暑动致殷勤然不有暂劳安能永逸宣告人庶知朕意焉于是命宇文恺率水工凿渠引渭水自大兴城东至潼关三百余里名曰广通渠转运通利关内赖之　其后山东频年霖杞宋陈亳曹戴谯颍等诸州达于沧海皆困水灾所在沈溺十八年天子遣使将水工廵行川源相视高下发随近丁以疏导之因乏者开仓赈给前后用谷五百余石遭水之处租调皆免自是频有年矣【隋书食货志】
　　隋文帝开皇四年六月壬子开渠自渭达河以通运漕【隋书高祖本纪】
　　苏孝慈为太子右卫率兵部尚书明年上于陜州置常平仓转输京下以渭水多沙流乍深乍浅漕运者苦之于是决渭水为渠以属河令孝慈督其役渠成上善之【隋书苏孝慈传】
　　开皇中征衍为开漕渠大监部率水工凿渠引渭水经大兴城北东至潼关漕运四百余里关中赖之名曰富人渠【北史郭衍传】
　　隋文帝开皇七年夏四月庚戌于扬州开山阳渎以通运漕【隋书高祖夲纪】
　　隋炀帝大业元年辛亥发河南诸郡男女百余万开通济渠自西苑引谷洛水达于河自板渚引河通于淮【隋书炀帝本纪】
　　昔禹于荥泽下分大河为阴沟出之淮泗至浚仪西北复分二渠其后或曰鸿沟或曰浪宕渠或曰浚仪渠或曰石门渠石门渠东合济水与河渠东注至于敖山之北而兼汴水又东至荥阳之北而旃然之水东流入汴荥阳之西有广武二城汴水自二城间小涧中东流而出济水至此乃絶桓温将通之而不果者晋太和之中也刘裕浚之始有湍流奔注以漕运者义熈之间也皇甫谊发河南丁夫百万开之起荥阳入淮千有余里更名之曰通济渠者隋大业之初也后世因其利焉【曽子固集】
　　隋炀帝大业四年春正月乙巳诏发河北诸郡男女百余万开永济渠引沁水南达于河北通涿郡【隋书炀帝本纪】
　　大业元年发河南道诸州郡兵夫五十余万开通济渠自河起荥泽入淮千余里又发淮南诸州郡丁夫十余万开防沟自山阳淮至于扬子入江三百余里水面阔四十步造龙舟两岸为大道种榆栁自东郡至江都二千余里树荫相交每两驿置一宫为停顿之所自京师至江都离宫四十余所　三年六月敕开永济渠引汾水入河又自汾水东北开渠合渠水至于郡二千余里通龙舟【大业杂记　唐允恭曰纲鉴大业元年发丁百万开通济渠自西苑引谷洛水达于河复自板渚引河入汴引汴入泗以达于济又发民十万开防沟入江沟广四十步傍筑御道树以栁发明云防沟即官河在扬州府城北一百二十里昔吴王夫差将北霸中国自广陵城东南防城下筑深沟谓之防江亦曰防沟自江东北通射阳湖又西北入淮一名漕河江沟未详处所愚按江字连上当以开防沟入江句絶沟字连下当以沟广四十步为句观大业拾遗可知发明以开防沟入江沟为句且云江沟未详处所良由句读误也】
　　睢阳有王气出占天耿纯臣奏后五百年当有天子兴炀帝观广陵图翼日与大臣言欲泛巨舟自洛入河自河达海入淮至广陵时有諌议大夫萧懐静奏曰臣闻秦始皇时金陵有王气始皇使人凿砥柱王气遂絶今睢阳有王气又陛下喜在东南欲泛孟津又虑危险况大梁西北有故河道乃是秦时王离畎水灌大梁之处欲乞陛下广集兵夫于大梁起首开掘西自河阴引孟津水入东至淮放孟津水出此间地不过千里况于睢阳境过一则路达广陵二则凿穿王气帝闻奏大喜羣臣皆黙帝乃出敕朝堂有諌开河者斩之诏以征北大总管麻叔谋为开河都防以荡冦将军李渊为副使渊称疾不赴即以左屯卫将军令狐达代渊为开渠副使都督自大梁起首于乐台之北建修渠所署命之为卞渠因名其府署为卞渠上源传舍也诏发天下丁夫男十五以上五十以下者皆至如有隐匿者斩帝以河水经于卞乃赐卞字加水丁夫计三百六十万人乃更五家出一人或老幼或妇人等供馈饮食又令少年骁卒五万人各执杖为吏如节级队长之共五百四十三万余人叔谋乃令三分中取一分人自上源而西至河阴通连古河道迤逦趋愁思台而至北去又令二分丁夫自上源驿而东去乃隋大业五年八月上旬建功畚锸旣集东西横布数千里及开汴梁盈灌口防检丁夫约折二百五十万人其部役兵士旧五万人折二万三千人功旣毕上言于帝决下口注水入汴梁帝自洛阳迁驾大渠诏江淮诸州造大船五百只使命至急如星火民间有配着造船一只者家产破用皆尽犹有不足枷项笞背然后鬻货男女以供官用龙舟旣成泛江沿淮而下至大梁又别加修饰舳舻相继连接千里自大梁至淮口聨绵不絶锦帆过处香闻百里【开河记】
　　通典汴渠在河南府河阴县南二百五十步今名通济渠隋炀帝开导西通河洛南达江淮【河阴后属孟州】汴州有通济渠隋炀帝开引黄河水以通江淮漕运兼引汴水即浪□【与浪荡同】渠也【隋志在浚仪县】九域志汴水古通济渠也在开封县周语谷洛鬬注云洛在王城之南谷在王城之北东入于瀍至灵王时谷水盛出于王城之西而南流合于洛水【山海经涧水西北流注于谷水通典谷水本涧水经苑中入于洛】板渚水经河水又东合泛水又东经板城北注云有津谓之板城渚口【在孟州汜水】左传吴城防沟通江淮注云于防江筑城穿沟东北通射阳湖西北至末口入淮通粮道也今广陵韩江是隋开防沟自山阳至扬子入江渠广四十步自楚州寳应县北流入淮【困学纪闻　阎若璩按王氏引杜注末口与水经注合足证今注疏作宋口者非又自楚州寳应县十字宜衍盖上文是淮入江不应旋云江入淮也】
　　大业六年十二月敕开江南河自京口至余杭郡八百余里水面阔十余丈又拟通龙舟驿宫草顿并足欲东廵会稽【大业杂记】
　　隋炀帝开通济渠自东都西苑引谷洛之水达于河又自板渚引河水达于汴又自大梁东引汴水入泗达于淮又自山阳至扬子达于江于是江淮河汴之水相属而为一矣炀帝又开永济渠因沁水南连于河北通涿郡又穿江南河自京国至杭州八百里盖今所用者皆其旧迹也夫会通河自济汶以下江河淮泗通流为一则通济之遗也滹沱豫章则永济之遗也炀帝此举为其国促数年之祚而为后世开万世之利可谓不仁而有功者矣秦皇亦然今东起辽阳北至上郡延袤万里有边城之利皆非长城之墟耶嗟夫此未易与一二浅见者道也【笔麈】
　　隋虽无道然开此三渠以通天下漕百世之后赖以通济【通漕编】







　　行水金鉴卷九十二
　　钦定四库全书
　　行水金鉴巻九十三
　　江南按察使傅泽洪撰
　　运河水
　　唐都长安而关中号称沃野然其土地狭所出不足以给京师备水旱故常转漕东南之粟高祖太宗之时用物有节而易赡水陆漕运岁不过二十万石故漕事简自高宗以后岁益増多而功利繁兴民亦罹其弊矣初江淮漕租米至东都输含嘉仓以车或驼陆运至陜而水行来逺多风波覆溺之患其失常十七八故其率一斛得八斗为成劳而陆运至陜才三百里率两斛计庸钱千民送租者皆有水陆之值而河有三门厎柱之险【唐书食货志】唐高祖武德八年水部郎中姜行本请于陇州开五节堰引水通运许之【旧唐书食货志】陇州汧源县有五节堰引陇川水通漕武德八年水部郎中姜行本开【唐书地理志汧源县今省入陜西凤翔府陇州陜西通志云五节堰今废】
　　唐高宗显庆元年苑西监褚朗议凿三门山为梁可通陆运乃发卒六千凿之功不成其后将作大匠杨务廉又凿为栈以挽漕舟挽夫系二鈲于胷而绳多絶挽夫辄坠死则以逃亡报因系其父母妻子人以为苦【唐书食货志】
　　唐高宗咸亨三年关中饥监察御史王师顺奏请运晋绛州仓粟以赡之上委以运职河渭之间舟楫相继会于渭南自师顺始之也【旧唐书食货志】
　　赵州昭庆县有澧水渠仪凤三年令李开以漑田通漕【唐书地理志　昭庆今为直眞定府赵州隆平县澧水渠在县城下】
　　朗州武陵县有永泰渠【武后】光宅中刺史胡处立开通漕且为火备【唐书地理志　武陵县今为湖广常德府附郭一统志云永泰渠在府城北】凤翔府虢县西北有升元渠引汧水至咸阳【武后】垂拱初运岐陇水入京城有高泉渠如意元年开引水入县城【唐书地理志　虢县今为凤翔府寳鸡岐山二县地一统志汧河在陇州治西南源出汧山流经汧阳县至寳鸡县东入渭高泉陜西通志云在寳鸡县东八十里】
　　泗州涟水县故有新漕渠南通淮【武后】垂拱四年开以通海沂密等州【唐书地理志　涟水县今为江南淮安府安东县今安东县有中涟河东涟河西涟河中涟在治北三里河阔八十余丈北通官河南通市河下流三里为东涟阔三十余丈上流三十里为西涟阔如东涟源自西北大湖来东南入淮殆即当时之遗迹欤】
　　陈留郡开封县有湛渠【武后】载初元年引汴注白沟以通曹兖赋税【唐书地理志　开封县今为河南开封府祥符县一统志湛渠在府城外】
　　唐则天皇后大足元年六月于东都立德坊南穿新潭安置诸州租船【旧唐书食货志】河南府河南县有洛漕新潭大足元年开以置租船【唐书地理志　河南县今为河南河南府洛阳县】
　　唐中宗神龙三年沧州刺史姜师度于蓟州之北涨水为沟以备奚契丹之寇又约旧渠傍海穿漕号平虏渠以避海难运粮【旧唐书食货志】
　　韦景骏神龙中歴肥乡令县北濒漳连年泛溢人苦之旧防迫漕渠虽峭岸随即壊决景骏相地势益南千步因高筑鄣水至隄址辄去其北燥为腴田又维艚以梁其上而废长桥功少费约后遂为法【唐书韦景骏传旧唐书景骏传云漳水旧有架柱长桥每年修葺景骏又改造为浮桥自是无复水患至今赖焉】
　　泗州盱眙县有直河太极元年敕使魏景淸引淮水至黄土冈以通扬州【唐书地理志注盱眙县今为江南凤阳府属一统志直河在泗州东北二十里则与盱眙县通流可知也】
　　齐澣定州义丰人开元初为汴州刺史以淮至徐城险急凿渠十八里入淸水人便其漕【唐书齐澣传】
　　姜师度魏人开元初迁陜州刺史州西太原仓控两京水陆二运常自仓车载米至河际然后登舟师度遂凿地道自上注之便至水次所省万计再迁同州又于朝邑河西二县界就古通灵陂择地引雒水及堰黄河灌之以种稻田凡二千余顷内置屯十余所收获万计特加金紫光禄大夫【旧唐书姜师度传】
　　唐明皇开元二年河南尹李杰奏汴州东有梁公堰年久堰破江淮漕运不通发汴郑丁夫以濬之省功速就公私深以为利【旧唐书食货志】李杰本名务光滏阳人开元初为河南尹先是河汴间有梁公堰年乆堰破江淮漕运不通杰奏调发汴郑丁夫以浚之省功速就公私深以为利刋石水濵以纪其迹寻代宋璟为御史大夫【旧唐书李杰传】孟州河阴县有梁公堰在河汴间开元二年河南尹李杰因故渠浚之以便漕运【唐书地理志　河阴县今为河南开封府属】华州华阴县西二十四里有敷水渠开元二年姜师度凿以泄水害五年刺史樊忱复凿之使通渭漕【唐书地理志华阴县今为陜西西安府属陜西通志敷水渠在华阴县西三十里源出大敷谷】
　　唐明皇开元十年二月四日伊水泛涨毁都城南龙门平地水深六尺以上入漕河水次屋舍树朩荡尽【旧唐书五行志】
　　唐明皇开元十四年七月十四日瀍水暴涨流入洛漕漂没诸州租船数百艘溺死者甚众【旧唐书五行志】唐明皇开元十五年正月令将作大匠范安及检行郑州河口斗门先是洛阳人刘宗器上言请塞汜水旧汴河口于下流荥泽界开梁公堰置斗门以通淮汴擢拜左衞率府胄曹至是新漕塞行舟不通贬宗器等安及遂发河南府懐郑汴滑三万人疏决兼旧河口旬日而毕【旧唐书食货志】
　　唐明皇开元十八年六月乙丑东都瀍水暴涨漂损扬楚淄德等州租船　壬午东都洛水泛涨壊天津永济二桥及漕渠斗门漂损提象门外助铺及仗舍又损居人庐舍千余家【旧唐书五行志】
　　唐明皇开元十八年宣州刺史裴耀卿朝集京师宗访以漕事耀卿条上便宜曰江南戸口多而无征防之役然送租庸调物以歳二月至扬州入斗门四月巳后始度淮入汴常苦水浅六七月乃至河口而河水方涨须八九月水落始得上河入洛而漕路多梗船樯阻隘江南之人不习河事转雇河师水手重为劳费其得行日少阻滞日多今汉隋漕路濒河仓廪遗迹可寻可于河口置武牢仓巩县置洛口仓使江南之舟不入黄河黄河之舟不入洛口而河阳柏崖太原永丰渭南诸仓节级转运水通则舟行水浅则寓于仓以待则舟无停留而物不耗失此甚利也宗初不省二十一年耀卿为京兆尹京师雨水糓踊贵宗将幸东都复问耀卿漕事耀卿因请罢陜陆运而置仓河口使江南漕舟至河口者输粟于仓而去县官雇舟以分入河洛置仓三门东西漕舟输其东仓而陆运以输西仓复以舟漕以避三门之水险宗以为然乃于河隂置河隂仓河西置柏崖仓三门东置集津仓西置盐仓凿山十八里以陆运自江淮漕者皆输河隂仓自河隂西至太原仓谓之北运自太原仓浮渭以实关中宗大悦拜耀卿为黄门侍郎同中书门下平章事兼江淮都转运使以郑州刺史崔希逸河南少尹萧炅为副使益漕晋绛魏濮邢贝济北之租输诸仓转而入渭凡三嵗漕七百万石省陆运佣钱三十万缗是时民久不罹兵革物力丰富朝廷用度亦广不计道里之费而民之输送所出水陆之直增以函脚营窖之名民间传言用斗钱运斗米其糜耗如此及耀卿罢相北运颇艰米嵗至京师才百万石二十五年遂罢北运而崔希逸为河南陜运使岁运百八十万石其后以太仓积粟有余岁减漕数十万石【唐书食货志】
　　裴耀卿迁京兆尹明年秋害稼京师饥帝将幸东都召问所以救人者耀卿曰陛下旣东廵百司毕从则太仓三辅可遣重臣分道赈给自东都益广漕运以实关辅关辅旣实则乗舆西还事蔑不济且国家大本在京师但秦地狭水旱易匮贞观永徽时禄廪者少岁漕粟二十万略足今用度寖广运数倍且不支故数东幸以就厫粟为国大计臣愿广陜运道使京师常有三年食虽水旱不足忧今天下输丁约四百万使丁出百钱为陜洛运费又益半为营窖用分纳司农河南陜州又令租米悉输东都从都至陜河益湍沮若广漕路变陆为水所支尚赢万计且河南租船候水始进吴工不便河漕处处停留易生隠盗请置仓河口以纳东租然后官自雇载分入河洛度三门东西各筑厫仓自东至者东仓受之三门迫险则旁凿以开车道运数十里西仓受之度宜徐运抵太原仓趋河入渭更无留阻可减费钜万天子然其计拜黄门侍郎同中书门下平章事充转运使于是置河阴集津三门仓引天下租繇盟津泝洛而西三年积七百万石省运费三十万缗或曰以此缗纳于上足以明功答曰是谓以国财求宠其可乎敇吏为和市费迁侍中【唐书裴耀卿传】
　　润州丹阳县开元二十二年刺史齐澣以州北隔江舟行绕步回逺六十里多风涛乃于京口埭下直趋渡江二十里开伊娄河二十五里渡杨子立埭岁利百亿舟不漂溺【唐书地理志　旧唐书明皇本纪载其事在开元二十六年冬未知孰是丹阳县今为江南鎭江府属一统志伊娄河在鎭江府城南】
　　成都府温江县有新源水开元二十三年长史章仇兼琼因蜀王秀故渠开通漕西山竹朩【唐书地理志　温江县即今四川成都府属】
　　瀛州河间县西南五里有长丰渠开元二十五年刺史卢晖自束城平舒引滹沱河东入淇通漕漑田五百余顷【唐书地理志　河间县今为直河间府附郭一统志长丰渠在任邱县西北自河间府旧束城引滹沱水东流通漕漑田】
　　齐澣迁润州刺史润州北界隔大江至步尾纡滙六十里船绕步多为风涛所漂损澣乃移漕路于京口塘下直渡江二十里又开伊娄河二十五里即达杨子县自是免漂损之灾歳减脚钱数十万数年复为汴州刺史淮汴水运路自虹县至临淮一百五十里水流迅急旧用牛曳竹索上下流急难制乃奏自虹县下开河三十余里入于淸河百余里出淸水又开河至淮阴县北岸入淮免淮流湍险之害久之新河水复迅急又多僵石漕运艰涩行旅弊之澣因高力士中助连为两道采访使遂兴开漕之利以中人主意复勾剥货财赂遗中贵物议薄之【旧唐书齐澣传】宿州虹县广济新渠开元二十七年采访使齐澣开自虹至淮阴北十八里入淮以便漕运旣成湍急不可行遂废【唐书地理志　本纪略同虹县今为凤阳府属虹县志康熙十一年知县龚起翚详开河北从陆家沟至洋河南由界沟至淮河南北交通南来粮艘由高邮洪泽至泗州上五河界沟至虹县又由虹至陆家沟出白洋河入骆马湖北囬粮艘由骆马湖至虹县出高邮亦然为漕运之间道然虹县开河不专恃陆家沟一道今年水涨河形悉见一道由渭桥入长直沟竟达五河一道由渭桥入长直沟横入汴河出城东至靑洋达泗州此四道皆可开唯渭桥近徐溪口接灵璧孟山诸湖可引以资漕闸若陆家沟至秦桥水势直泻一决百里无涓滴之蓄恐不足以资漕挽也据此则虹之运道开之可以永利】
　　魏州贵乡县有西渠开元二十八年刺史卢晖徙永济渠自石灰窠引流至城西注魏桥以通江淮之货【唐书地理志　明皇本纪亦载之在是年九月贵乡县今为直大名府元城县一统志永济渠在临河废县西北三十里自濬县入界东北入内黄县临河废县在开州西六十里本汉黎阳县地】
　　平州马城县古海阳城也开元二十八年置以通水运【唐书地理志　马城废县在今直永平府滦州城南二十里海阳城在府城南三十里】
　　唐明皇开元二十九年陜郡太守李齐物凿三门山以通运辟三门巓逾岩之险地俾负索引舰升于安流自齐物始也【旧唐书食货志】是年陜郡太守李齐物凿厎柱为门以通漕开其山巓为挽路烧石沃醯而凿之然弃石入河激水益湍怒舟不能入新门候其水涨以人挽舟而上天子疑之遣宦者按视齐物厚赂使者还言便齐物入为鸿胪卿以长安令韦坚代之【新唐书食货志　齐物凿山巅弃石于河致水激舟难入门功不成矣幸乗水涨行贿言便入为鸿胪二人欺君之罪大矣哉】是年暴水伊洛及支川皆溢损居人庐舍秋稼无遗壊东都天津桥及东西漕河南北诸州皆多漂没【旧唐书五行志】唐明皇天寳元年春正月甲寅陜郡太守李齐物先凿三门辛未渠成放流【旧唐书明皇本纪】陜州平陆县天寳元年太守李齐物开三门以利漕运【唐书地理志　齐物行贿粉饰食货志旣明着之地理志复言其利则激水湍怒之处至元年始克成之平陆县今山西平阳府属】是年命陜郡太守韦坚引浐水开广运潭于望春亭之东以通河渭京兆尹韩朝宗又分渭水入自金光门置潭于西市之两衙以贮材朩【旧唐书明皇本纪】
　　唐明皇天寳二年三月壬子韦坚开广济潭毕功盛陈舟舰【旧唐书明皇本纪】
　　华州华阴县有漕渠自苑西引渭水因石渠会灞浐经广运潭至县入魏天寳三载韦坚开【唐书地理志】韦坚万年人天宝元年为陜郡太守水陆转运使自西汉及隋有运渠自关门西抵长安以通山东租赋奏请于咸阳拥渭水作兴成堰截灞浐水傍渭东注至关西永丰仓下与渭合于长安城东九里长乐坡下浐水之上架苑墙东面有望春楼楼下穿广运潭以通舟楫二年而成【旧唐书韦坚传】坚始凿潭多壊民冢墓起江淮至长安公私骚然及得罪林甫遣使江淮钩索坚罪捕治舟夫漕史所在狱皆满郡县剥敛偿输责及邻伍多祼死牢户林甫死乃止【新唐书韦坚传】
　　韦坚【为陜郡太守】兼水陆运使治汉隋运渠起阙门抵长安通山东租赋乃絶灞浐并渭而东至永丰仓与渭合又与长乐坡濒苑墙凿潭于望春楼下以聚漕舟坚因使诸舟各扬其郡名陈其土地所产寳货诸竒物于栿上先时民间唱俚歌曰得体纥那邪其后得宝符于桃林于是陜县尉崔成甫更得体歌为得寳农野坚命舟人为吴楚服大笠广袖芒屩以歌之成甫又广之为歌辞十阕自衣阙后绿衣锦半臂红抹额立第一船为号头以唱集两县妇女百余人鲜服靓妆鸣鼓吹笛以和之众艘以次辏楼下天子望见大悦赐其潭名曰广运潭是歳漕山东粟四百万石自裴耀卿言漕事进用者常兼转运之职而韦坚为最初耀卿兴漕路请罢陆运而不果废自景云中陆运北路分八递雇民车牛以载开元初河南尹李杰为水陆运使运米歳二百五十万石而八递用车千八百乗耀卿罢乆之河南尹裴逈以八递伤牛乃为交场两递濵水处为宿场分官总之自龙门东山抵天津桥为石堰以遏水其后大盗起而天下匮矣【唐书食货志】
　　天寳中上以三河道险束漕运艰难乃旁北山凿石为月河以避湍急名曰天宝河岁省运夫五十万又无覆溺淹滞之患天下称之其河东西经直长五里余阔四五丈深三四丈皆凿坚石匠人于石得古铁铲长三尺余上有平陆二字皆文也上异之藏于内库遂命改河北县为平陆县旌其事也【传信录】
　　唐肃宗末年史朝义兵分出宋州淮运于是阻絶租庸盐铁泝汉江而上河南尹刘晏为户部侍郎兼勾当度支转运盐铁铸钱使江淮粟帛繇襄汉越商于以输京师及代宗出陜州关中空窘于是盛转输以给用广德二年废勾当度支使以刘晏颛领东都河南淮西江南东西转运租庸铸钱盐铁转输至上都度支所领诸道租庸观察使凡漕事亦皆决于晏晏即盐利顾佣分吏督之随江汴河渭所宜故时转运船繇润州陆运至扬子斗米费钱十九晏命囊米而载以舟减钱十五繇扬州距河阴斗米费钱百二十晏为歇艎支江船二千艘每船受千斛十船为纲每纲三百人篙工五十自扬州遣将部送至河阴上三门号上门塡阙船米斗减钱九十调巴蜀襄汉麻枲竹篠为绹挽舟以朽索腐材代薪物无弃者未十年人人习河险江船不入汴汴船不入河河船不入渭江南之运积扬州汴河之运积河阴河船之运积渭口渭船之运入太仓岁转粟百一十万石无升斗溺者轻货自扬子至汴州每驼费钱二千二百减九百岁省十余万缗又分官吏主丹阳湖禁引漑自是河漕不涸【唐书食货志】
　　唐代宗广德二年二月巳未第五琦开决汴河【旧唐书代宗本纪】
　　唐代宗永泰二年九月庚申京兆尹黎干以京城薪炭不给奏开漕渠自南山谷口入京城至荐福寺东街北抵景风延喜门入苑阔八尺深一丈渠成是日上幸安福门以观之【旧唐书代宗本纪　新唐书载其事在大歴元年】
　　唐代宗大歴八年以关内丰穰减漕十万石度支和籴以优农晏自天宝末掌出纳监岁运知左右藏主财谷三十余年矣及杨炎为相【时建中二年】以旧恶罢晏转运使复归度支凡江淮漕米以库部郎中崔河图主之及田悦李惟岳李纳梁崇义拒命举天下兵讨之诸军仰给京师而李纳田悦兵守涡口梁崇义搤襄邓南北漕引皆絶京师大恐【唐书食货志】
　　刘晏领东都河南江淮转运租庸盐铁常平使时大兵后京师米斗千钱禁膳不兼时甸农挼穗以输晏乃自按行浮淮泗达于汴入于河右循厎柱硖石观三门遗迹至河阴巩洛见宇文恺梁公堰厮河为通济渠视李杰新隄尽得其病利然畏为人牵制乃移书于宰相元载以为大抵运之利与害各有四京师三辅苦税入之重淮湖粟至可减徭赋半为一利东都雕破百戸无一存若漕路流通则聚落邑防渐可还定为二利诸将有不廷戎虏有侵盗闻我贡输错入军食丰衍可以震耀夷夏为三利若舟车旣通百货杂集航海梯峤可追贞观永徽之盛为四利起宜阳熊耳虎牢成臯五百里见戸才千余居无尺椽防无盛烟兽游鬼哭而使转车挽漕功且难就为一病河汴自寇难以来不复穿治崩岸减朩所在廞淤涉泗千里如罔水行舟为二病东垣厎柱渑池北河之间六百里戍逻乆絶夺攘奸宄夹河为薮为三病淮阴去蒲坂亘三千里屯壁相望中军皆鼎司元侯每言衣无纩食半菽挽漕所至辄留以馈军非单车使者折简书所能制为四病载方内擅朝权旣得书即尽以漕事委晏故晏得尽其才岁输始至天子大悦遣卫士以鼓吹迓东渭桥驰使劳曰卿朕鄼侯也凡岁至四十万斛自是关中虽水旱物不翔贵矣【唐书刘晏传晏字士安南华人】
　　唐德宗建中初宰相杨炎用事恶晏乃夺其权其年三月以金部郎中杜佑权勾当江淮水陆转运使【旧唐书食货志】杜佑以秦汉运路出浚仪十里入琵琶沟絶蔡河至陈州而合自隋凿汴河官漕不通若导流培岸功用甚寡疏鸡鸣冈首尾可以通舟陆行才四十里则江湖黔中岭南蜀汉之粟可方舟而下繇白沙东关歴颍蔡涉汴抵东都无浊河泝淮之阻减故道二千余里防李纳将李洧以徐州归命淮路通而止戸部侍郎赵赞又以钱货出淮迂缓分置汴州东西水陆运两税盐鐡使以度支总大纲贞元初关辅宿兵米斗千钱太仓供天子六宫之膳不及十日禁中不能酿酒以飞龙驼负永丰仓米给禁军陆运牛死殆尽德宗以给事中崔造敢言为能立事用为相造以江吴素嫉钱谷诸使颛利罔上乃奏诸道观察使刺史选官部送两税至京师废诸道水陆转运使及度支廵院江淮转运使以度支盐铁归尚书省宰相分判六尚书事以戸部侍郎元琇判诸道盐铁酒侍郎吉中孚判度支诸道两税増江淮之运浙江东西岁运米七十五万石复以两税易米百万石江西湖南鄂岳福建岭南米亦百二十万石诏浙江东西节度使韩滉淮南节度使杜亚运至东西渭桥仓诸道有盐铁处复置廵院岁终宰相计课最崔造厚元琇而韩滉方领转运奏国漕不可改帝亦雅器滉复以为江淮转运使元琇嫉其刚不可共事因有隙琇称疾罢而滉为度支诸道盐铁转运使于是崔造亦罢滉遂劾琇常餫米淄靑河中而李纳懐光倚以搆叛贬琇雷州司戸参军寻赐死是时汴宋节度使春夏遣官监汴水察盗灌漑者岁漕经厎柱覆者几半河中有山号米堆运舟入三门雇平陆人为门匠执标指麾一舟百日乃能上谚曰古无门匠墓谓皆溺死也陜虢观察使李泌益凿集津仓山西迳为运道属于三门仓治上路以回空车费钱五万缗下路减半又为入渭船方五板输东渭桥太仓米至凡百三十万石遂罢南路陆运【唐书食货志】
　　李泌贞元元年拜陜虢观察使始凿山开车道至三门以便饟漕以劳进检校礼部尚书【唐书李泌传　日知录通鉴唐德宗贞元二年李泌奏自集津至三门凿山门车道十八里以避厎柱之险按旧唐书李泌传并无此事而食货志曰开元二十二年八月明皇从京兆尹裴耀卿之言置河阴县及河阴仓河淸县柏崖仓三门东集津仓三门西盐仓开三门北山十八里以避湍险自江津而泝鸿沟悉纳河阴仓自河阴送纳含嘉仓又送纳太原仓谓之北运自太原仓浮于渭以实京师凡三年运七百万石省陆运之佣四十万贯又曰开元二十九年陜郡太守李齐物凿三门山以通运辟三门巅逾岩险之地俾负索引舰升于安流自齐物始也天宝三载韦坚代萧炅以浐水作广运潭于望春楼之东而藏舟焉是则北运始于耀卿尚陆行十八里河运始于齐物则直达于长安也下距贞元四十五年无縁有李泌复凿三门之事予按旧唐书泌传固无此事而新唐书传及食货志则有之但通鉴以凿山开车道讹为凿三门车道则考订之不愼】
　　扬州江都县有爱敬陂水门贞元四年节度使杜亚自江都西循蜀冈之右引陂趋城隅以通漕漑夹陂田【唐书地理志】亚拜淮西节度使治漕渠引湖陂筑防庸入之渠中以通大舟夹隄高卬田因得灌漑疏啓道衢彻壅通堙人皆悦頼【唐书杜亚传　一统志爱敬陂在江都县西五十里南比仪眞县汉广陵太守陈登浚塘筑陂百姓爱之因名亦名陈公塘上有石磨铁碾】






　　行水金鉴卷九十三
<史部,地理类,河渠之属,行水金鉴>
　　钦定四库全书
　　行水金鉴巻九十四
　　江南按察使傅泽洪撰
　　运河水
　　唐德宗贞元八年诏东南两税财赋自河南江淮岭南东道至于渭桥以戸部侍郎张滂主之河东劒南山南西道以户部尚书度支使班宏主之【旧唐书食货志】诸道盐铁转运使张滂复置江淮廵院及浙西观察使李锜领使江淮堰埭浙西者増私路小堰之税以副使潘孟阳王上都留后李防为诸道转运盐铁使以堰埭归盐铁使罢其増置者自刘晏后江淮米至渭桥寖减矣至防乃复如晏之多【新唐书食货志】
　　唐顺宗即位以杜佑判盐铁转运使理于扬州元和二年三月以李防代之先是李锜判使天下酤漕运由其操割而国用日耗防既为使大正其事旧制每岁运江淮米五十万斛至河隂留十万四十万送渭仓刘晏殁久不登其数唯防秉使三载无升斗之阙焉防卒以河东节度使李代之【旧唐书食货志】
　　李吉甫为淮南节度使居三岁筑富人固本二塘溉田且万顷漕渠庳下不能居水乃筑隄阏以防不足泄有余名曰平津堰【唐书李吉甫传　吉甫节度淮南在元和三年见宰相表平津堰在高邮州境见一统志】唐宪宗元和五年李为淮南节度使以宣州观察使卢坦代之【旧唐书食货志】初州疏太子港陈登塘凡三十四陂以益漕河辄复堙塞淮南节度使杜亚乃濬渠蜀冈疏句城湖爱敬陂起隄贯城以通大舟河益庳水下走淮夏则舟不得前节度使李吉甫筑平津堰以泄有余防不足漕流遂通然漕益少江淮米至渭桥者才二十万斛诸道盐铁转运使卢坦籴以备一岁之费省冗职八十员自江以南补署皆专属院监而漕米亡耗于路颇多刑部侍郎王播代坦建议米至渭桥五百石亡五十石者死其后判度支皇甫镈议万斛亡三百斛者偿之千七百斛者流塞下过者死盗十斛者流三十斛者死而覆船败挽至者不得十之四五部吏舟人相挟为奸榜笞号苦之声闻于道路禁锢连岁赦下而狱死者不可胜数其后贷死刑流天德五城人不畏法运米至者十亡七八盐铁转运使栁公绰请如王播议加重刑【唐书食货志　公绰领盐铁转运在元和末年长庆元年复为京兆尹】
　　孟简字几道平昌人为常州刺史元和八年就加金紫到郡开古孟渎长四十一里灌漑沃壤四千余顷为亷使举其课绩是有就加之命是歳征拜为给事中【旧唐书孟简传】
　　常州武进县有孟渎引江水南注通漕漑田四千顷元和八年刺史孟简因故渠开无锡县有泰伯渎东连蠡湖亦元和八年孟简所开【唐书地理志　一统志孟渎在常州府城西二十八里南通运河北接吕庄入大江泰伯渎在无锡县东南五里西枕运河东连蠡湖】
　　越州山隂县北五里有新河西北十里有运道塘皆元和十年观察使孟简开【唐书地理志　山阴县今属浙江绍兴府】
　　唐宪宗元和十一年十二月甲寅初置淮颍水运使运杨子院米自淮阴泝流至夀州四百里入颍口又泝流至颍州沈邱界五百里至于项城又泝流五百里入溵河又三百里输于郾城得米五十万石茭一千五百万束省汴运七万六千贯【旧唐书宪宗本纪】
　　兴州长举县元和中节度使严砺自县而西疏嘉陵江三百里焚巨石沃醯以碎之通漕以馈戊州戍兵【唐书地理志　长举废县在今陜西汉中府沔县西一百里】
　　王播复领盐铁转运使时扬州城内官河水浅遇旱即滞漕船乃奏自城南阊门西七里港开河向东屈曲取禅智寺桥通旧官河开凿稍深舟航易济所开长一十九里其工役料度不破省钱当使方圆自备而漕运不阻后政頼之文宗即位就加检校司徒【旧唐书王播传】扬州江都县寳歴二年漕渠浅输不及期盐铁使王播自七里港引渠东注官河以便漕运【唐书地理志】
　　唐文宗太和初岁旱河涸掊沙而进米多耗抵死甚众不待覆奏秦汉时故漕兴成堰东达永丰仓咸阳县令韩辽请疏之自咸阳抵潼关三百里可以罢车挽之劳宰相李固言以为非时文宗曰茍利于人阴阳拘忌非朕所顾也议遂决堰成罢挽车之牛以供农耕关中頼其利故事州县官充纲送轻货四万书上考开成初为长定纲州择淸彊官送两税至十万迁一官往来十年者授县令江淮钱积河阴转输岁费十七万余缗行纲多以盗抵死判度支王彦威置县递羣畜万三千三百乗使路傍民养以取佣日役一驿省费甚博而宰相亦以长定纲命官不以材江淮大州岁授官者十余人乃罢长定纲送五万者书上考七万者减一选五十万减三选而巳【新唐书食货志】
　　李石陇西人开成元年领盐铁转运使奏咸阳令韩辽请开兴成渠旧漕在咸阳县西十八里东达永丰仓自秦汉以来疏凿其后堙废昨辽计度用功不多此漕若成自咸阳抵潼关三百里内无车挽之勤则辕下牛尽得归耕永利秦中矣李固言曰王涯巳前巳曽陈奏实秦中之利但恐征役今非其时上曰莫有阴阳拘忌否茍利于人朕无所虑也【旧唐书李石传】
　　华州华阴县有敷水渠开成二年姜师度凿以泄水害五年刺史樊忱复凿之使通渭漕【唐书地理志】
　　唐文宗开成二年夏扬州运河竭【唐书文宗本纪】唐宣宗大中五年二月以戸部侍郎裴休为盐铁转运使明年八月以本官平章事依前判使始者漕米岁四十万斛其后至渭仓者十不三四漕吏狡蠧败溺百端官舟之沉多者岁至七十余只縁河奸犯大紊晏法休使寮属按之委河次县令董之自江津达渭以四十万斛之佣计缗二十八万悉使归诸漕吏廵院胥吏无得侵牟举之为法凡十事奏之帝大悦诏曰裴休兴利除害深见奉公尽可其奏由是三岁漕米至渭濵积一百二十万斛无升合沉弃焉【旧唐书食货志】戸部侍郎裴休为使以濒河县令董漕事自江达渭运米四十万石居三岁米至渭桥百二十万石凡漕达于京师而足国用者大略如此其他州县方鎭漕以自资或兵所征行转运以给一时之用者皆不足纪【新唐书食货志】
　　桂州理定县西十里有灵渠引漓水故秦史禄所凿后废宝歴初观察使李渤立斗门十八以通漕俄又废咸通九年刺史鱼孟威以石为铧隄亘四十里植大朩为斗门至十八里乃通巨舟【唐书地理志　荟蕞云理定县明省入广西永福县今因之一统志灵渠在兴安县北其源即漓水昔秦始皇南戍五岭命史禄凿渠以通舟楫汉马援南征饷道亦出于此唐观察使李渤立斗门以通漕刺史鱼孟威以石为隄乃通巨舟宋提刑李师中亦尝修浚洪武末渠道湮坏遣御史严震直重修　吾乡严尚书震直奉命广西理盐法桂林属邑兴安有灵渠滙湘漓二江之水而分导焉南自苍梧注于海北自灵川入于洞庭渠以防名者三十有六隄防善圯屡至湮塞比至召县属审地势鸠工用计浚源疏流循其故道延袤五十余里架梁凿窦济行旅漑耕陇功讫以闻上喜谓廷臣曰老严成此巨功予备述其事入于郡志】
　　唐同光二年二月辛巳诏蔡州刺史朱勍浚索水通漕运【水经注车关水出于嵩渚之山发于层阜之上一源两枝分流泻注世谓之石泉水东流为索水西注为车关水索水在成臯北　通鉴】
　　唐长兴四年二月三司使奏洛河水运自洛口至京往来牵船下卸皆是水运牙官每人管定四十石今洛岸至仓门稍逺牙官转运艰难近日例多逃走今欲于洛河北岸别凿一湾引船直至仓门下卸从之【五代史补】
　　晋天福三年冬十月戊寅帝以大梁舟车所防便于漕运建东京于汴州【自此歴汉周至宋皆都于汴梁建东都于汴州以汴州为开封封通鉴】
　　后汉干祐二年右补阙卢振上言臣伏见汴河隄两岸隄堰不牢每年溃决正当农时劳民功役以臣愚管沿汴水有故河道陂泽处置立防门水涨溢时以分其势即涝岁无漂没之患旱年获浇漑之饶庶几编甿差免劳役【五代史补】
　　周显德二年十一月乙未汴水自唐末溃决繇埇桥东南悉为汚泽上谋击唐先命武寜节度使武行德发民夫因故隄疏之东至泗上议者皆以为难成上曰数年之后必获其利【谓淮南旣平借以通漕将获其利也　通鉴】
　　周世宗显德四年四月乙酉诏疏汴水北入五丈河【河自都城歴曹济及郓其广五丈旧名五丈河宋开宝六年诏改名广济河薛史曰浚五丈河东流于定陶入于济以通齐鲁运路】由是齐鲁舟楫皆达于大梁【五代史】
　　周显德五年春正月已丑上欲引战舰自淮入江阻北神堰不得度【北神堰在楚州城北五里吴王夫差沟通江淮后人以此立堰者以淮水低沟水高防其泄也舟行度堰入淮今号为平水堰】欲凿楚州西北鹳水以通其道【今楚州城西老鹳河是也】遣使行视还言地形不便计功甚多上自往视之授以防画发楚州民夫浚之旬日而成用功甚省巨舰数百艘皆达于江唐人大惊以为神　三月浚汴口河流达于淮于是江淮舟楫始通【此即唐时运路也自江淮割据运漕不通水路湮塞今复浚之　通鉴】
　　周显德六年春世宗遣朴行视汴口作斗门【五代史王朴传】
　　是年二月丙子朔命王朴如河阴按行河隄立斗门于汴口壬午命侍衞都指挥使韩通宣徽南院使吴廷祚【当作延祚】发徐宿宋单等州丁夫数万浚汴水甲申命马军都指挥使韩令坤自大梁城东汴水入于蔡水【魏收地形志曰汴水在大梁城东分为蔡渠九域志曰浚仪县之琵琶沟即蔡河也三朝防要曰惠民河与蔡河一水即闵河也建隆元年始命陈承昭督丁夫闵河自新郑与蔡水合贯京师南歴陈颍达夀春以通淮右舟楫相继商贾毕至都下利之于是以西南为闵河东南为蔡河至开宝六年始改闵河为恵民河】以通陈颍之漕命步军都指挥使袁彦浚五丈渠东过曹濮梁山泊以通靑郓之漕发畿内及滑亳丁夫数千以供其役【通鉴】
　　周显德间渡汴口之渠河水达于淮水以通江淮之漕又自大梁城东汴水入于蔡水以通陈颍之漕又于都城之东浚汴水为五丈渠东过曹济梁山泺以通齐鲁之漕此皆宋之漕运所由始也【笔麈】世宗开御河本为蓟燕漕运计御河其不可废也【闻见近録】
　　吴越自唐末有国而杨行密李昪据有江淮吴越贡赋朝廷遣使皆由登莱泛海岁常飘溺【五代史吴越世家】杨行密据有江淮审知岁贡使泛海自登莱朝贡于梁使者入海覆溺岁常十三四【五代史闽世家　胡三省通鉴音注自福建入贡大梁陆行当自衢信取饶池界度江取舒庐夀度淮而后入梁境然自信饶至庐夀皆属杨氏而朱杨为世仇不可得而假道故航海入贡今自福州洋过温州洋取台州洋过天门山入明州象山洋过涔江掠冽港直东北度大洋抵登莱岸风涛至险故沉溺者众】
　　王溥字齐物祁人周显德初为华州刺史未几改鎭颍州州境旧有通商渠距淮三百里岁久湮塞溥疏之遂通舟楫郡无水患歴郑州团练使陞宿州防御课民凿井筑城北隄以御水灾【宋史王溥传】
　　周显德六年春诏通河北按行河隄因发徐宿宋单等州民浚汴渠数百里【宋史韩通传】韩令坤武安人周世宗入扬州命权知军府六年春命以汴亳民汴水入于蔡【宋史韩令坤传】
　　宋太祖即位仁朗从讨李重进还与右神武统军陈承昭浚五丈河以通漕【宋史田仁朗传】刘载字德舆范阳人宋初浚五丈河自陈桥逹曹州之西境命载护其役建隆四年权知贝州【宋史刘载传】
　　宋太祖建隆二年正月丁巳蔡水入颍　二月壬申疏五丈河　甲戌幸城南观修水匮【宋史太祖本纪】漕运宋都大梁有四河以通漕运曰汴河曰黄河曰惠民河曰广济河而汴河所漕为多建隆以来首浚三河令自今诸州岁受税租及筦榷货利上供物帛悉官给舟车输送京师毋役民妨农　汴河自隋大业初疏通济渠引黄河通淮至唐改名广济宋都大梁以孟州河阴县南为汴首受黄河之口属于淮泗每岁自春及冬常于河口均调水势止深六尺以通行重载为准岁漕江淮湖浙米数百万及至东南之产百物众寳不可胜计又下西山之薪炭以输京师之粟以振河北之急内外仰给焉故于诸水莫此为重其浅深有度置官以司之都水监总察之然大河向背不常故河口岁易易则度地形相水势为口以逆之遇春首辄调数州之民劳费不赀役者多溺死吏又并縁侵渔而京师常有决溢之虞太祖建隆二年春索水自旃然与须水合入于汴三年十月诏縁汴河州县长吏常于春首课民夹岸植榆栁以固隄防【宋史河渠志】
　　汴渠派分洪河自唐迄今皆以为莫大之利然迹其事实抑有深害何哉凡梁宋之地畎浍之利凑流此渠以成其大至隋炀帝将幸江都遂析黄河之流筑左右隄三百余里旧所凑水悉为横絶散漫无所故宋亳之地遂成沮洳卑湿且昔之安流今乃湍悍覆舟之患十有二三昔之漕运冬夏无限今则春开秋闭岁中漕运止得半载昔之泝沿两无艰阻今则逆流而上乃重载而行其为难也甚矣沿流而下即虚舟而往其为利也背矣矧自天子建都而汴水贯都东下每岁霖澍决溢为虑由斯观之其利安在然歴世浸逺讵可卒图异日明哲之士开悟积惑言复曩迹始信兹言之不谬【丁晋公谈録】
　　蔡河贯京师为都人所仰兼闵水洧水潩水以通舟闵水自尉氏歴祥符开封合于蔡是为惠民河洧水自许田注鄢陵东南歴扶沟合于蔡潩水出郑之大隗山注临颍歴鄢陵扶沟合于蔡凡许郑诸水令坚白鴈丈八沟京索令西河禇河湖河双河栾霸河皆防焉犹以其浅涸故植朩横栈栈为水之节啓闭以时建隆二年四月命中使浚蔡河设斗门节水自京距通许鎭三年诏发畿甸陈许丁夫数万浚蔡水南入颍川　广济河菏水自开封歴陈留曹济郓其广五丈岁漕上供米六十二万石太祖建隆二年正月遣使往定陶防度发曹单丁夫数万浚之三月幸新水门观放水入河先是五丈河泥淤不利行舟遂诏左监门卫将军陈承昭于京城之西夹汴水造斗门引京索蔡河水通城濠入斗门俾架流汴水之上东进于五丈河以便东北漕运公私咸利三年正月遣右龙武统军陈承昭护修五丈河造西水硙　洛水贯西京多暴涨漂壊桥梁建隆二年留守向拱重修天津桥成甃巨石为脚高数丈锐其前以疏水势石纵缝以铁鼓络之其制甚固四月具图来上降诏褒美开宝九年郊祀西京诏发卒五千自洛城菜市桥凿渠抵漕口三十五里馈运便之其后以通汴金水河一名天源本京水自荥阳黄堆山其源曰
　　祝龙泉太祖建隆二年春命左领军卫上将军陈承昭率水工凿渠引水过中牟名曰金水河凡百余里抵都城西架其水横絶于汴设斗门入浚沟通城濠东滙于五丈河公私利焉干德三年又引贯皇城歴后苑内庭池沼水皆至焉开寳九年帝步自左掖按地势命水工引金水由承天门凿渠为大轮激之南注晋王第【宋史河渠志】睢阳当漕舟之路定陶乃东运之冲其后河截淸水颇涉艰阻【宋史地理志】是年宋州汴河溢【宋史五行志】陈承昭江表人宋初入朝太祖以承昭习知水利督治惠民五丈二河以通漕运都人利之建隆二年河成赐钱三十万四年春大发近甸丁壮数万修几内河隄命承昭董其役又令督诸军子弟数千凿池朱明门外以习水战【宋史陈承昭传】
　　宋太祖干德元年二月癸丑潩水入京　丁巳浚汴河　四月甲辰诏疏凿三门【宋史太祖本纪】
　　宋太祖干德三年二月令陈承昭率丁夫数千凿渠自长社引潩水至京师合闵水潩水本出宻县大隗山歴许田会春夏霖雨则泛溢民田至是渠成无水患闵河益通漕焉【宋史河渠志】四月癸亥募诸军子弟五丈河通皇城为池【宋史太祖本纪】
　　宋太祖干德四年八月宿州汴水溢壊隄【宋史五行志】李符字德昌内黄人干德中迁起居郎建议凿横江河以通漕运发和州三县丁壮给其役【宋史李符传】宋太祖开宝二年秋七月癸酉汴决下邑【宋史太祖本纪】宋太祖开寳四年六月乙酉汴决谷熟　七月癸亥汴决宋城【宋史太祖本纪】六月汴水决宋州谷熟县济阳鎭【宋史五行志】
　　宋太祖开宝五年六月已丑汴决谷熟【宋史太祖本纪】六月汴水决忠州【宋史五行志】
　　宋太祖开宝六年七月歴亭县御河决【宋史五行志】宋太祖开宝八年十二月庚子幸惠民河观筑堰【宋史太祖本纪】
　　开宝间议征江南诏用京西转运使李符之策发和州丁夫及乡兵凡数万人凿横江渠于歴阳令符督其役渠成以通漕运而军用无阙【宋史河渠志】
　　李懐忠范阳人改日骑左右厢都指挥使上幸西京爱其地形势俾天下中正有留都之意懐忠乗间进曰东京有汴渠之漕岁致江淮米数百万斛禁卫数十万人仰给于此帑藏重兵皆在为根本安固巳久一旦遽欲迁徙臣实未见其利上嘉纳之【宋史李懐忠传】
　　周莹景城人歴事唐汉周习水利尝浚汴口郑州郭西水入中牟渠修滑州河隄太宗潜邸莹得给事左右即位补殿直歴西上閤门使与郝守濬护塞宋州决河歴知澶州卒赠侍中諡元惠【宋史周莹传】
　　宋太宗太平兴国二年六月开封府汴水溢壊大寜隄浸害民田【宋史五行志】七月开封府言汴水溢坏开封大寜隄浸民田害稼诏发怀孟丁夫三千五百人塞之　白河在唐州南流入汉太平兴国二年正月西京转运使程能献议请自南阳下向口置堰回水入石塘沙河合蔡河达于京师以通湘潭之漕诏发唐邓汝颍许蔡陈郑丁夫及诸州兵凡数万人以弓箭库使王文宝六宅使李继隆内作坊副使李神祐刘承珪等护其役堑山陻谷歴博望罗渠少柘山凡百余里月余抵方城地势高水不能至能复请多役人以致水然不可通漕运会山水暴涨石堰坏河不克就卒陻废焉【宋史河渠志】九月汴水溢【宋史太宗本纪】李继隆太平兴国二年改六宅使尝诏与王文宝李神祐刘承珪同护浚京西河又与梁迥窦神宝治决河迥体肥硕所乗舟弊不能济继隆易以巳舟而继隆舟果覆栖枯桑杪頼他舟以度【宋史李继隆传】是年京西转运使程能议开新河自襄汉至京师引白河水注焉以通湘潭之漕诏发唐邓汝颍许蔡陈郑丁夫数万赴其役发诸州兵万人助之命文宝与六宅使李继隆作坊副使李神祐刘承珪分往护作【宋史王文宝传】
　　宋太宗太平兴国三年正月戊戌开襄汉漕渠渠成而水不上卒废　辛丑浚广济惠民及蔡三河　乙巳浚汴口【宋史太宗本纪】是年正月命发近县丁夫浚广济河　发军士千人浚汴口　六月宋州言宁陵县河溢隄决诏发宋亳丁夫四千五百人分遣使臣护役【宋史河渠志】五月汴水决宋州宁陵县境六月泗州汴水又涨一丈塞州北门【宋史五行志】梁迥以平江南功领顺州团练使太平兴国三年夏汴水大决诏迥发畿内丁男三千护塞汴口【宋史梁迥传】
　　宋太宗太平兴国四年河又决于宋城县以本州诸县人夫三千五百人塞之【宋史河渠志】史珪太平兴国四年为右卫将军领平州刺史督浚惠民河自尉氏达京九十里数旬而毕民咸便之【宋史史珪传】
　　曹翰大名人太平兴国五年为幽州行营都部署诏督役开南河自雄莫以通漕运议筑大隄以捍之【宋史曹翰传】
　　先是四河所运未有定制太平兴国六年汴河岁运江淮米三百万石菽一百万石黄河粟五十万石菽三十万石惠民河粟四十万石菽二十万石广济河粟十二万石凡五百五十万石非水旱蠲放民租未尝不及其数至道初汴河运米五百八十万石大中祥符初至七百万石江南淮南两浙荆湖路租籴于眞扬楚泗州置仓受纳分调舟船泝流入汴以达京师置发运使领之诸州泉帛杂物军器上供亦如之陜西诸州菽粟自黄河三门沿流入沛以达京师亦置发运司领之粟帛自广济河而至京师者京东之十七州由石塘惠民河而至京师者陈颍许蔡光夀六州皆有京朝官廷臣督之河北卫州东北有御河达干宁军其运物亦廷臣主之广南金银香药犀象百货陆运至防州而后水运川益诸州金帛及租市之布自劒门列传置分辇负担至嘉州水运达荆南自荆南遣纲吏送京师【宋史食货志】河北诸水有通转向者有为方田限辽人者太宗太平兴国六年正月遣八作使郝守濬分行河道抵于辽境者皆疏之又于淸苑界开徐河鸡距河五十里入白河自是关南之漕悉通济焉【宋史河渠志】
　　宋太宗太平兴国七年秋七月易水溢【宋史太宗本纪】七月大名府御河涨坏济口　京兆府咸阳渭水涨坏浮梁工人溺死者五十四人【宋史五行志】






　　行水金鉴卷九十四
　　钦定四库全书
　　行水金鉴巻九十五
　　江南按察使傅泽洪撰
　　运河水
　　宋太宗太平兴国八年六月雄州易水涨坏民庐舍河南府澍雨洛水涨五丈余坏巩县官署军营民舍殆尽谷洛伊瀍四水暴涨壊京城官署军营寺观祠庙民舍万余区溺死者以万计又壊河淸县丰饶务仓库军营民舍百余区【宋史五行志】七月滹沱及祁之资沧之胡卢雄之易恶池水皆溢为患【宋史太宗本纪】
　　卢之翰字维周祁州人太平兴国时为工部员外郎建议潩河合于淮逹许州以便漕运以劳加戸部员外郎【宋史卢之翰传】
　　宋雄幽州人雍熙中知均唐二州未几防河隂屯兵以知河渠利害因命领防汴口均节水势以逹转漕京师赖之【宋史宋雄传】
　　初楚州北山阳湾尤迅急多有沉溺之患雍熙中转运使刘蟠议开沙河以避淮水之险未完而受代乔维岳继之开河自楚州至淮隂凡六十里舟行便之【宋史河渠志】乔维岳为淮南转运司淮河西流三十里曰山阳湾水势湍悍运舟多惧覆溺维岳防度开故沙河自末口至淮隂磨盘口凡四十里又建安北至淮澨五堰运舟所至十经上下其重载者皆卸粮而过舟时壊失粮纲率缘此为奸潜有侵盗维岳始命剏二斗门于西河第三堰二门相距逾五十歩覆以夏屋设县门积水俟潮平乃泄之建横桥岸上筑土累石以牢其址自是尽革而运舟往来无滞矣罢使职权知楚州【宋史乔维岳传】宋太宗端拱元年供奉官閤门祗候阎文逊苖忠俱上言开荆南城东漕河至师子口入汉江可通荆峡漕路至襄州又开古白河可通襄汉漕路至京诏八作使石全振往视之遂废丁夫治荆南漕河至汉江可胜二百斛重载行旅者颇便而古白河终不可开【宋史河渠志】孔守正浚仪人淳化初擢高阳关副都明年防浚惠民河塞澶州决河就知州军【宋史孔守正传】
　　宋太宗淳化二年六月乙酉以汴水决浚仪县帝亲督卫士塞之【宋史太宗本纪】是年六月汴水决浚仪县帝乗歩辇出乾元门宰相枢密迎谒帝曰东京养甲兵数十万居人百万家天下转漕仰给在此一渠水朕安得不顾车驾入泥淖中行百余步从臣震恐殿前都指挥使戴兴叩头恳请回驭遂捧辇出泥淖中诏兴督步卒数千塞之日未旰水势遂定帝始就次太官进膳亲王近臣皆泥泞沾衣知县宋炎亡匿不敢出特赦其罪是月汴又决于宋城县发近县丁夫二千人塞之是年从河北转运使请自深州新砦鎭开新河胡卢河分为一派凡二百里抵常山以通漕运胡卢河源于西山始自冀州新河鎭入深州武强县与滹沱河合流其后变徙入大河至神宗熙寜中内侍程昉请开决引水入新河故道诏本路遣官按视永静军判官林伸东光县令张言举言新河地形高仰恐害民田昉言地势最顺宜无不便仍复遣刘璯李直躬考实而璯等卒如昉言伸等坐贬官四年春诏六宅使何承矩等督戍兵万八千人自霸州界引滹沱水灌稻为屯田用实军廪且为备御焉初临津令黄懋上封事盛称水田之利乃以承矩洎内供奉官阎承翰殿直张从古同制置河北縁边屯田事仍以懋为大理寺丞充屯田判官其所经画悉如懋奏是年以汜水泛溢浸许州民田诏自长葛县开小河潩水分流二十里合于惠民河【宋史河渠志】
　　宋太宗淳化三年七月洛水溢【宋史太宗本纪】七月河南府洛水涨坏七里鎭国二桥【宋史五行志】李继宣浚仪人淳化三年知保州又转庄宅使筑关城浚外濠造船二百艘入鸡渠泉河以运粮人咸便之【宋史李继宣传】
　　宋太宗至道元年九月帝以汴河岁运江淮米五七百万斛以济京师问侍臣汴水疏凿之由令叅知政事张洎讲求其事以闻其言曰禹河自积石至龙门南至华阴东至砥柱又东至于孟津东过洛汭至于大伾即今成臯是也或云黎阳山也禹以大河流泛中国为害最甚乃于贝邱疏二渠以分水势一渠自舞阳县东引入漯水其水东北流至千乗县入海即今黄河是也一渠疏畎引傍西山以东北形高敝坏堤水势不便流溢夹右碣石入于渤海书所谓北过降水至于大陆降水即浊漳大陆则邢州钜鹿泽播为九河同为逆河入于海河自魏郡贵乡县界分为九道下至沧州今为一河言逆河者谓与河水往复相承受也齐桓公塞以广田居惟一河存焉今其东界至莽枯河是也禹又于荥泽下分大河为阴沟引注东南以通淮泗至大梁浚仪县西北复分为二渠一渠元经阳武县中牟台下为官渡水一渠始皇疏凿以灌魏郡谓之鸿沟莨菪渠自荥阳五出池口来注之其鸿沟即出河之沟亦曰莨菪渠汉明帝时乐浪人王景谒者王吴始作浚仪渠盖循河沟故渎也渠成流注浚仪故以浚仪县为名灵帝建宁四年于敖城西北垒石为门以遏渠口故世谓之石门渠外东合济水济与河渠浑涛东注至敖山北渠水至此又兼邲之水即春秋晋楚战于邲邲又音汳即汴字古人避反字改从汴字渠水又东经荥阳北旃然水自县东流入汴水郑州荥阳县西二十里三皇山上有二广武城二城相去百余步汴水自两城间小涧中东流而出而济流自兹乃絶唯汴渠首受旃然水谓之鸿渠东晋太和中桓温北伐前燕将通之不果义熙十三年刘裕西征姚秦复浚此渠始有湍流奔注而岸善溃塞裕更疏凿而漕运焉隋炀帝大业三年诏尚书左丞相皇甫谊发河南男女百万开汴水起荥泽入淮千余里乃为通济渠又发淮南兵夫十余万开防沟自山阳淮至于扬子江三百余里水面阔四十步而后行幸焉自后天下利于转输昔孝文时贾谊言汉以江淮为奉地谓鱼盐谷帛多出东南至五凤中耿寿昌奏故事岁増关东谷四百万斛以给京师亦多自此渠漕运唐初开通济渠为广济渠开元中黄门侍郎平章事裴耀卿言江淮租船自长淮西北泝鸿沟转相输纳于河阴含嘉太原等仓凡三年运米七百万石实利涉于此开元末河南采访使汴州刺史齐澣以江淮漕运经淮水波涛有沉损遂浚广济渠下流自泗州虹县至楚州淮阴县北八十里合于淮逾时毕功旣而水流迅急行旅艰险寻乃废停却由旧河德宗朝岁漕运江淮米四十万石以益关中时叛将李正巳田恱皆分军守徐州临涡口梁崇义阻兵襄邓南北漕引皆絶于是水陆运使杜佑请改漕路自浚仪西十里疏其南涯引流入琵琶沟经蔡河至陈州合颍水是秦汉故道以官漕乆不由此故塡淤不通若畎流培岸则功用甚寡又庐夀之间有水道而平冈亘其中曰鸡鸣山佑请疏其两端皆可通舟其间登陆四十里而巳则江湖黔岭蜀汉之粟可方舟而下由是白沙趋东关经庐夀浮颍步蔡歴琵琶沟入汴河不复经泝淮之险径于旧路二千里功寡利溥朝议将行而徐州顺命淮路乃通至国家膺图受命以大梁四方所凑天下之枢可以临制四海故卜京邑而定都天下甲卒数十万众战马数十万匹并萃京师悉集七亡国之士民于辇下比汉唐京邑民庶十倍甸服时有水旱不至艰歉者有惠民金水五丈汴水等四渠派引脉分咸会天邑舳舻相接赡给公私所以无匮乏唯汴水横亘中国首承大河漕引江湖利尽南海半天下之财赋并山泽之百货悉由此路而进然则禹力疏凿以分水势炀帝开河以奉廵游虽数湮废而通流不絶于百代之下终为国家之用者其上天之意乎【宋史河渠志】宋太宗至道二年三月内殿崇班阎光泽国子博士邢用之上言请开白沟自京师抵彭城吕梁口凡六百里以通长淮之漕诏发诸州丁夫数万治之以光泽防其役议者非之会宋州通判王矩上表极陈其不可且言用之田园在襄邑岁苦水潦私幸渠成遂罢其役【宋史河渠志】六月河南瀍涧洛三水涨坏鎭国桥七月宋州汴河决谷熟县【宋史五行志】
　　宋时漕运自荆湖南北米至真扬交卸舟人皆市私盐以归每得厚利故舟人以船为家一有损漏旋即补葺久而不坏运道亦通太宗尝谓侍臣曰篙工柁师有少贩鬻但无妨公不必究问眞帝王之度哉【谿山余话】
　　王嗣宗为江浙荆湖发运使初漕运经泗州浮桥舟多覆坏嗣宗徙至城隅遂获安济咸平三年以漕运称职就拜太常少卿【宋史王嗣宗传】
　　宋眞宗咸平四年知静戎军王能请自姜女庙东决鲍河水北入阎台淀又自静戎之东引北注三台小李村其水溢入长城口而南又壅使北流而东入于雄州五年顺安军兵马都监马济复请自静戎军东拥鲍河开渠入顺安军又自顺安之西引入威虏军置水陆营田于渠侧济等言役成可以达粮漕隔辽骑帝许之独盐台淀稍高恐决引非便不从其议因诏莫州部署石普并防其役逾年功毕帝曰普引军壁马村以西开凿深广足以张大军势若边城壕沟悉如此则辽人仓卒难驰突而易追袭矣其年河北转运使耿望开鎭州常山鎭南河水入洨河至赵州有诏襃之【宋史河渠志】王能定陶人咸平中知静戎军建议决鲍河防长城口北注雄州塘水为戎马限方舟通漕以实塞下【宋史王能传】宋眞宗咸平五年六月京师大雨漂坏庐舍民有压死者积潦浸道路自朱雀门东抵宣化门尤甚皆注惠民河河复涨溢军营【宋史五行志】七月乙巳疏丁冈河【宋史真宗本纪】七月京师霖雨沟洫壅惠民河溢泛道路坏庐舍知开封府寇准治丁冈古河泄之【宋史河渠志】
　　宋眞宗咸平六年邢用之为度支员外郎又令自襄邑下流治白沟河京师积水而民田无害【宋史河渠志】杨日严改京东转运使开淸河八十里抵暖水河并隄起仓廪以便漕运加直史舘徙益州【宋史杨日严传】宋眞宗景德元年正月壬子开定州河通漕【宋史真宗本纪】九月宋州言汴河决浸民田坏庐舍遣使防塞逾月功就是年夏北面都钤辖阎承翰自嘉山东引唐河三十二里至定州酾而为渠直蒲阴县东六十二里会沙河径边吴泊遂入于界河以达方舟之漕又引保州赵彬堰徐河水入鸡距泉以息挽舟之役自是朔方之民灌漑饶益大蒙其利矣八月诏沧州干寜军谨视斗门水口壅潮水入御河东塘堰以广漑廕四年五月知雄州李允则决渠为水田帝以渠接界河罢之因下诏曰顷修国好听其盟约不欲生事姑务息民自今边城止可修葺城壕其余河道不得辄有濬治大中祥符七年四月泾原都钤辖曹玮言渭北有古池连带山麓今濬为渠令民以漑田六月知永兴军陈尧咨龙首渠入城民庶便之并诏嘉奬天禧末诸州屯田总四千二百余顷而河北屯田岁收二万九千四百余石保州最多逾其半焉江淮两浙承伪制皆有屯田克复后多赋与民输租第存其名在河北者虽有其实而岁入无几利在畜水以限辽骑而巳【宋史河渠志】
　　宋眞宗景德二年六月开封府言西京沿汴万胜鎭先置斗门以减河水今汴河分注浊水入广济河堙塞不利帝曰此斗门本李继源所造屡询利害以为始因京索河遇雨即泛流入汴遂置斗门以便通泄若遽壅塞复虑决溢因令多用巨石高置斗门水虽甚大而余波亦可减去【宋史河渠志】
　　宋眞宗景德三年六月京城汴水暴涨诏觇候水势并工修补増起堤岸工毕复遣使致祭【宋史河渠志】七月应天府汴水决南至亳州合浪宕渠东入于淮【宋史五行志】九月甲子浚汴口【宋史眞宗本纪】是年内侍赵守伦建议自京东分广济河由定陶至徐州入淸河以达江湖漕路役旣成遣使覆视绘图来上帝以地有隆阜而水势极浅虽置堰埭又歴吕梁滩碛之险非可漕运罢之【宋史河渠志】宋眞宗景德四年六月郑州索水涨高四丈许漂荥阳县居民有溺死者【宋史五行志】
　　李溥河南人景德中任制置江淮等路并发运使高邮军新开湖水散漫多风涛溥令漕舟东下者还过泗州因载石输湖中积为长隄自是舟行无患【宋史李溥传】谢德权提总京城四排岸领防汴河兼督辇运前是歳役浚河夫三十万人而主者因循隄防不固但挑沙拥岸阯或河流泛滥即中流复塡淤矣德权须以沙尽至土为垠弃沙隄外遣三班使者分地以主其役又为大锥以试筑隄之虚实或引锥可入者即坐所辖官吏多被谴免者植树数十万以固岸改崇仪副使【宋史谢德权传】宋眞宗大中祥符元年春正月甲戌大雪停汴口蔡河夫役【宋史眞宗本纪】六月开封府言尉氏县惠民河决遣使督视完塞【宋史河渠志】
　　宋眞宗大中祥符二年四月陈州言州地洿下苦积潦歳有水患请自许州长葛县浚减水河及补枣村旧河以入蔡河从之八月汴水涨溢自京至郑州浸道路诏选使乗传减汴口水势旣而水减阻滞漕运复遣浚汴口【宋史河渠志】是年八月丙戌京东惠民河溢居民避水所过津渡戒有司勿算九月甲子浚汴口【宋史眞宗本纪】是年十月京畿惠民河决坏民田【宋史五行志】
　　宋眞宗大中祥符四年八月大名府御河溢合流坏府城害田人多溺死【宋史五行志】
　　宋眞宗大中祥符五年八月庚戌淮南旱减运河水灌民田仍寛租限州县不能存恤致民流亡者罪之【宋史眞宗本纪　大哉王者之政仁恩普徧至今读之犹令人雪涕】
　　宋眞宗大中祥符七年六月河南府洛水涨【宋史五行志】宋眞宗大中祥符八年六月诏自今后汴水添涨及七尺五寸即遣禁兵三千沿河防防八月太常少卿马元方请浚汴河中流阔五丈深五尺可省修堤之费即诏遣使计度修浚使还上言泗州西至开封府界岸开厎平水势薄不假开浚请止自泗州夹冈用功八十六万五千四百三十八以宿亳丁夫充计减工七百三十一万仍请于沿河作头踏道僻岸其浅处为钜牙以束水势使其后成河道止用河淸下卸卒就未放春水前令逐州长吏令佐督役自今汴河淤淀可三五年一浚又于中牟荥泽县各置开减水河并从之【宋史河渠志】宋眞宗大中祥符九年知许州石普请于大流堰穿渠置二斗门引沙河以漕京师遣使按视四月诏遣中使至惠民河防画置坝子以通舟运【宋史河渠志】
　　宋眞宗天禧元年九月甲寅诏能拯救汴渠覆溺者给赏或溺者贫者以官钱给之十二月壬辰遣使縁汴河收瘗流尸【宋史眞宗本纪】
　　宋眞宗天禧二年八月乙夘诏畎索河水入金水河【宋史眞宗本纪】是年江淮发运使贾宗言诸路歳漕自眞阳入淮汴歴堰者五粮载烦于剥卸民力罢于牵挽官私船舰由此速坏今议开扬州古河缭城南接运渠毁龙舟新兴茱萸三堰凿近堰漕路以均水势歳省官费十数万功利甚厚诏屯田郎中梁楚阁门祗候李居中按视以爲当然明年役旣成而水注新河与二堰平漕船无阻公私大便【宋史河渠志】
　　宋眞宗天禧三年六月癸未浚淮南漕渠废三堰【宋史眞宗本纪】薛奎字宿艺正平人为江淮制置发运使疏漕河废三堰以便饷运进吏部员外郎【宋史薛奎传】是年十二月都官员外郎郑希甫言汴河两岸皆是陂水广浸民田隄脚并无流泄之处今汴河南省自明河接澳入淮望诏转运使防度以闻【宋史河渠志】
　　宋眞宗天禧四年正月丙寅开扬州运河【宋史真宗本纪】王臻擢淮南转运副使时发运使建议濬淮南漕渠废诸堰臻言扬州召伯堰实谢安为之人思其功以比召伯不可废也濬渠亦无所益召为三司度支判官而发运司卒濬渠以通漕臻坐前异议降监察御史知睦州【宋史王臻传】
　　崔立字本之鄢陵人天禧中知江阴军开横河六十里通运漕累迁太常寺少卿【宋史崔立传】
　　陈知微歴京东转运副使决古广济河通运路罢夹黄河歳减夫役数万计迁右司谏【宋史陈知微传】
　　刘湜为盐铁副使兼领河渠事汴水絶凿河阴新渠通漕运如故【宋史刘湜传】
　　徐起徙江东转运使请开长淮旧浦以便漕运【宋史徐起传】
　　张君平管勾汴口建言岁开汴口当择其地则水湍驶而无留沙歳可省功有百余万又请沿河县植榆栁爲令佐使臣课最及瘗汴河流尸悉从其言【宋史张君平传】
　　宋仁宗天圣二年春二月庚午遣内臣收瘗汴口流尸仍祭奠之【宋史仁宗本纪】二月崇仪副使廵防惠民河田承说献议重修许州合流鎭大河堰斗门剏开减水河通漕省迂路五百里诏遣使按视以闻【宋史河渠志】
　　宋仁宗天圣三年汴流浅特遣使疏河注口四年大涨隄危众情恟恟诏度京城西贾陂冈地泄之于防龙河【宋史河渠志】
　　宋仁宗天圣四年五月已酉复陜西永丰渠以通解盐【宋史仁宗本纪】闰五月陜西转运使王博文等言准敕相度开治解州安邑县至白家场永丰渠行舟运盐经久不至劳民按此渠自后魏正始二年都水校尉元清引平坑水西入黄河以运盐故号永丰渠周齐之间渠遂废絶隋大业中都水监姚暹决堰濬渠自陜郊西入解县民赖其利及唐末至五代乱离迄今湮没水甚浅涸舟檝不行诏三司相度以闻【宋史河渠志】是年汴水溢决陈留隄又决京城西贾陂入防龙河以杀其势【宋史五行志】王曽以门下侍郎兼戸部尚书天圣四年夏大雨传言汴口决水且大至都人恐欲东奔帝问曾曾曰河决奏未至第民间妖言尔不足虑也巳而果然【宋史王曽传】
　　宋仁宗天圣五年八月都大廵防惠民河王克基言先准宣惠民京索河水浅小縁出源西京郑许州界惠民河下合横沟白鴈沟京索河下合西河湖河双河栾霸河丈八沟各为民间截水莳稻灌园宜令州县廵察【宋史河渠志】
　　宋仁宗天圣六年七月尚书驾部员外郎阎贻庆言五丈河下接济州之合蔡鎭通利梁山泺近者大河决荡溺民田坏道路合蔡而下漫散不通舟请治五丈河入夹黄河因诏贻庆与水官李守忠防度计功料以闻是年勾当汴口康德舆言行视阳武桥万胜鎭宜存斗门其梁固斗门三宜废去祥符界北岸请为别窦分减溢流而勾当汴口王中庸欲増置孙村之石限悉从其请【宋史河渠志】高化迁蜀州团练使天圣六年夏大雨命防汴隄夜驰至城西隄欲坏督守兵负土不能过时夏守恩方典军积材朩城隅化尽取以塞隄乃得无患仁宗嘉之进神龙卫四厢都指挥使【宋史高化传】
　　宋仁宗天圣七年康德舆言修河芟地为并滩农戸所侵诏限一月使自实检括以还县官　是年王克基言按旧制蔡河斗门栈板须依时啓闭调停水势【宋史河渠志】康德舆天圣中迁内殿崇班河阴兵马都监建沿汴斗门以节水会积雨汴水将溢徳舆请自京西水入防龙河水得不溢【宋史康德舆传】
　　张纶除江淮制置发运副使筑漕河隄二百里于高邮北旁锢巨石为十防以泄横流泰州有捍海堰延袤百五十里久废不治歳患海涛冒民田纶方议修复论者难之以为涛患息而蓄潦之患兴矣纶曰涛之患十九而潦之患十一获多而忘少岂不可耶表三请愿身自临役命兼权知泰州卒成堰复逋戸二千六百州民利之为立生祠居淮南六年累迁文思使昭州刺史纶有材畧所至兴利除害为人恕喜施予在江淮见漕卒冻馁道死者众叹曰此有司之过非所以体上仁也推奉钱市襦千数衣不能自存者【宋史张纶传】
　　淮南漕渠筑埭以蓄水不知始何时旧传召伯埭谢公所为按李翺来南録唐时犹是流水不应谢公时巳作此埭天圣中监眞州排岸司右侍禁陶鉴始议为复闸节水以省舟船过埭之劳是时工部郎中方仲荀文思使张纶为发运副使表行之始为真州闸歳省冗卒五百人杂费百二十五万运舟旧法舟载米不过三百石闸成始为四百石船其后所载浸多官船至七百石私船受米八百余囊囊二石自后北神召伯龙舟茱萸诸埭相次废革至今为利予元丰中过眞州江亭后粪壤中见一卧石乃胡武平为水闸记畧叙其事而不甚详具【梦溪茟谈】
　　宋仁宗景祐元年闰六月甲子泗州淮汴溢【宋史五行志】宋仁宗庆歴元年三月汴流不通【宋史五行志】
　　宋仁宗庆歴四年三月省广济河歳漕军储二十万石【宋史仁宗本纪】
　　宋仁宗皇祐元年二月甲戌河北黄御二河决并注于干寜军河朔频年水灾【宋史五行志】
　　宋仁宗皇祐三年【宋史仁宗本纪五行志作二年】是年命使诣中牟治堤明年八月河涸舟不通令河渠司自口浚治岁以为常旧制水増七尺五寸则京师集楚兵八作排岸兵负土列河上以防河满五日赐钱以劳之曰特支而或数涨数防又不及五日而罢则军士屡疲而赐予不及是歳七月始制防河兵日给钱薄其数才比特支十分之一军士便之明年遣使行河相利害【宋史河渠志】杨佐迁河阴发运判官干当河渠司皇祐中汴水杀溢不常漕舟不能属佐度地凿渎以通河流于是置都水监命佐以盐铁判官同判京城地势南下涉夏秋则苦霖潦佐开永济河疏沟浍出野外自是水患息又议治孟阳河议者谓不便佐言国初歳转京东粟数十万今所致亡几倘不濬复旧迹后将废矣乃从其防出为江淮发运使孟阳之役调民七八千夷邱墓百数怨声盈塞诏开封鞠治官吏独舍佐不问纠察刑狱刘敞请加贬黜不听召为盐铁副使【宋史杨佐传】
　　郭谘尝谓作汴乗素河三十六陂之流危京师请自巩西山七里店孤株岭下凿七十里洛入汴可以四时行运诏都水监杨佐同往计度归未及论功卒【宋史郭谘传】
　　陈襄知常州运渠横遏震泽积水不得北入江爲常苏二州病襄度渠之丈尺与民田步畆定其数授以浚法未几遂削望亭古堰水不复积入为开封推官【宋史陈襄传按襄以富弼入相荐为秘阁校理知常州弼相在至和二年】
　　王素知开封府至和二年秋大雨蔡河裂水入城诏军吏障朱雀门素曰皇上不豫兵民庐舍多覆压众心怦怦然奈何更塞门以动众违诏止其役水亦不害【宋史王素传】






　　行水金鉴卷九十五
　　钦定四库全书
　　行水金鉴巻九十六
　　江南按察使傅泽洪撰
　　运河水
　　宋仁宗嘉祐元年九月癸卯自京至泗州置汴河木岸【宋史仁宗本纪】
　　宋仁宗嘉祐三年正月戊戌凿永通河　秋七月丙子诏广济河溢遣官行视民田【宋史仁宗本纪】正月开京城西葛家冈新河以有司言至和中大水入京城请自祥符县界葛家冈开生河直城南好草陂北入惠民河分注鲁沟以纾京城之患【宋史河渠志】司马旦知宜兴县时王安石守常州开运河调夫诸县旦言役夫而亟民有不胜则其患非徒不可就而已请令诸县岁递一役虽缓必成安石不听秋大霖雨民苦之多自经死役竟罢【宋史司马旦传按王安石知常州在嘉祐三年见本传】
　　陜西诸州菽粟自黄河三门沿流入汴以达京师嘉祐四年罢所运菽减漕船三百艘自是岁漕三河而巳【宋史食货志】
　　宋仁宗嘉祐六年汴水浅涩常稽运漕都水奏河自应天府抵泗州直流湍驶无所阻惟应天府上至汴口或岸阔浅漫宜限以六十步阔于此则为木岸狭河扼束水势令深驶梢伐岸木可足也遂下诏兴役而众议以为未便宰相蔡京奏祖宗时已尝狭河矣俗好沮败事宜勿听役即半岸木不足募民出杂梢岸成而言者始息旧曲滩漫流多稽留覆溺处悉为驶直平夷操舟往来便之【宋史河渠志】
　　余良肱改知明州朝廷方治汴渠留提举汴河司汴水淀淤流且缓执政主狭河议良肱谓善治水者不与水争地方冬水涸宜自京左浚治以及畿右三年可使水复行地中弗听又议伐汴隄木以资狭河良肱言自泗至京千余里江淮漕卒接踵者行多病暍借防以休又其根盘错与隄为固伐之不便屡争不能得乃请不与其事执政虽怒竟不为屈改太常少卿知润州【宋史余良肱传】
　　符惟忠提防开封府界县镇公事惠民河与刁河合流嵗多决溢害民田惟忠自宋楼镇碾湾横陇村置二斗门杀水势以接郑河圭河自是无复有水患陜西用兵除泾原路兵民钤辖兼知泾州三司使郑戬奏留都大管勾汴河使建议以为渠有广狭若水阔而行缓则沙伏而不利于舟请即其广处束以木岸三司以为不便后卒用其议再迁西上阁门副使【宋史符惟忠传】张方平自益州召为三司使建言国家都陈留当四通五达之道非若雍谷有山川足恃特倚重兵以立国耳兵恃食食恃漕运以汴为主汴带引淮江利尽南海天圣巳前歳调民浚之故水行地中其后浅妄者争以裁减役费为功汴日以塞今仰而望焉是利尺寸而丧丘山也乃画上十四防富弼读其奏漏尽十刻帝称善弼曰此国计大本非常奏也悉如其说行之迁尚书左丞【宋史张方平传】
　　包拯字希仁合肥人知开封府中宦势族筑园榭侵惠民河以故河塞不通适京师大水拯乃悉毁去或持地劵自言有伪增歩数者皆审验劾奏之迁谏议去【宋史包拯传】
　　王守防明道时迁入内殿头选治京城水决汴河于公贾村决蔡河于四里桥水患以息加带御器械【宋史王守防传】
　　钟离瑾为江淮制置发运使殿直王乙者请自扬州召伯埭东至州浚河百二十里以废二埭诏瑾防度以工大不可就止置牐召伯埭旁人以为利【宋史钟离瑾传】
　　马仲甫庐江人为度支判官内侍杨永徳言漕舟淮汴间惟水递铺为便诏仲甫偕往证可否还言其害十余条议遂格繇戸部判官为发运使自淮隂经泗上浮长淮风波覆舟岁罹其患仲甫建议凿洪泽渠六十里漕者便之拜天章阁待制知瀛州【宋史马仲甫传】
　　王琪知润州转运使欲浚常润漕河琪陈其不便诏寝役而后议者卒请废古城埭破古函管而浚之河反狭舟不得方行公私交病徙知江宁【宋史王琪传】
　　郑向为两浙转运副使疏润州蒜山漕河抵于江人以为便【宋史郑向传】
　　周湛徙京西路邓州美阳堰岁役工数十万溉州县职田而利不及民湛奏罢之【宋史周湛传】
　　徐的为淮南江浙荆湖制置发运副使奏通泰州海安如臯县漕河诏未下的以便宜调兵夫浚治之出滞盐三百万计得钱八百万缗遂为制【宋史徐的传】
　　李师中提防广西刑狱桂州灵渠故通漕岁久石窒舟滞师中即焚石凿而通之【宋史李师中传】
　　贾逵为歩军副都指挥使都城西南水暴溢注安上门都水监以急变闻英宗遣逵督护亟囊土塞门水乃止议者欲穴隄以泄其势逵请观水所行谕居民徙髙避水然后决之迁马军副都指挥使【宋史贾逵传】
　　刘彛从胡瑗学瑗称其善治水神宗择水官以彛悉东南水利除都水丞久雨汴涨议开长城口彛请但启杨桥斗门水即退为两浙转运判官知处州【宋史刘彛传】李禹卿判苏州筑隄太湖八十里为渠益漕运又蓄水溉田千余顷【江南通志】
　　宋神宗熙宁元年十月诏杭之长安秀之杉青常之望亭三堰监护使臣并以管干河塘系衔常同所属令佐巡视修固以时启闭从提举两浙开修河渠胡淮之请也【宋史河渠志】
　　滹沱河源于西山由真定深州干宁与御河合流神宗熙宁元年河水涨溢诏都水监河北转运司疏治六年深州祁州永宁军修新河八年正月发夫五千人并胡卢河増治之【宋史河渠志】
　　御河源出卫州共城县百门泉自通利干宁入界河达于海神宗熙宁二年九月刘彛程昉言二股河北流今已闭塞然御河水由冀州下流尚当疏以絶河患先是议者欲恩州武城县开御河约二十里入黄河北流故道下五股河故命彛昉相度而通判冀州王庠谓第开见行流处下接胡卢河尤便近彛等又奏如庠言虽于河流为顺然其间漫浅沮洳费工尤多不若开乌栏隄东北至大小流港横截黄河入五股河复故道尤便遂命河北提举籴便粮草皮公弼提举常平王广廉按视二人议协诏调镇赵邢洺磁相州兵夫六万濬之以寒食后入役【宋史河渠志】
　　宋神宗熙宁二年三月甲申先是凌民瞻建议废吕城堰又即望亭堰置牐而不用及因濬河隳败古泾函石牐石防河流益阻百姓劳至是民瞻等贬降有差【宋史河渠志】是年闰十一月庚子濬御河【宋史神宗本纪】宋神宗熙宁三年正月韩琦言河朔累经灾伤虽得去年夏秋一稔疮痍未复而六州之人奔走河役逺者十一二程近者不下七八程比常岁劳费过倍兼镇赵两州旧以次边未尝差夫一旦调发人心不安又于寒食后入役比满一月正妨农务诏河北都转运使刘庠相度如可就寒食前入役即亟兴工仍相度最逺州县量减差夫而辍修塘隄兵千人代其役二月又奏御河漕运通流不宜减大河夫役于是止令枢宻院调兵三千并都水监卒二千三月又益发壮城兵三千仍诏提举官程昉等促迫功限六月河成诏昉赴阙迁宫苑副使【宋史河渠志】
　　宋神宗熙宁四年创开訾家口日役夫四万饶一月而成才三月巳浅淀乃复开旧口役万工四日而水稍顺有应舜臣者独谓新口在孤柏岭下当河流之冲其便利可常用勿易水大则泄以斗门水小则为辅渠于下流以益之安石善其议　七月程昉请开宋家等隄畎水以助漕运八月三班借职杨琰请増置上下坝牐蓄水以备浅涸诏琰掌其事【宋史河渠志】
　　宋神宗熙宁五年先是宣徽北院使中太一宫使张方平尝论汴河曰国家漕运以河渠为主国初浚河渠三道通京城漕运自后定立上供年额汴河斛斗六百万石广济河六十二万石惠民河六十万石广济河所运止给太康咸平尉氏等县军粮而巳惟汴河专运粳米兼以小麦此乃太仓蓄积之实今仰仓于官廪者不惟三军至于京师士庶以亿万计大半待饱于军稍之余故国家于漕事至急至重然则汴河乃建国之本非可与区区沟洫水利同言也近岁巳罢广济河而惠民河斛斗不入太仓大众之命惟汴河是頼今陈说利害以汴河为议者多矣臣恐议者不巳屡作改更必致汴河日失其旧国家大计殊非小事愿陛下特回圣鉴深赐省察留神逺虑以固基本方平之言为王安石发也【宋史河渠志】
　　宋神宗熙寜六年都水监丞侯叔献请储三十六陂及京索二水为源仿真楚州开平河置牐则四时可行舟因废汴渠帝曰白沟功料易耳第汴渠岁运甚广河北陜西资焉又京畿公私所用良材皆自汴口而至何可遽废王安石曰此役茍成亦无穷之利也当别为漕河引黄河一支乃为经久冯京曰若白沟成与汴蔡皆通漕为利诚大恐汴终不可废帝然之诏刘璯同叔献覆视八月都水监言白沟自濉河至于淮八百里乞分三年兴修其废汴河俟白沟毕功别相视仍请发谷熟淤田司并京东汴河所隶河清兵赴役从之　是年夏都水监丞侯叔献乞引汴水淤府界闲田安石力主之水既数放或至絶流公私重舟不可荡有阁折者帝以人情不安尝下都水分析并诏三司同府界提防官往视十一月范子竒建议冬不闭汴口以外江纲运直入汴至京废运般安石以为然诏汴口官吏相视卒用其说是后高丽入贡令泝汴赴阙　九月戊辰将作监尚宗儒言议者请置蔡河木岸计功颇大诏修固土岸【宋史河渠志】
　　熙宁中濉阳界中发汴隄淤田汴水暴至隄防颇坏陷将毁人力不可制都水丞侯叔献时莅其役相视其上数十里有一古城急发汴隄注水入古城中下流遂涸急使人治隄陷次日古城中水盈汴流复行而隄陷巳完矣徐塞古城所决内外之水平而不流瞬息可塞众皆伏其机敏【梦溪笔谈】
　　宋神宗熙宁七年正月都水监言自盟河畎汴南诸水近者失于疏浚为害甚大于是辍夫修治而白沟之役废初王安石欲罢白沟修汴南水利帝曰人多以白沟不可为而卿独见可为安石曰果不可为罢之诚宜若可为即俟时为之何必计校人言也　是年春河水壅溢积潦败隄八月御史盛陶谓汴河开两口非便命同判都水监宋昌言视两口水势檄同提举汴口官王琉琉言訾家口水三分辅渠七分昌言请塞訾家口而留辅渠时韩绛吕惠卿当国许之　是年赵济言河浅废运自此物贱伤农宜议兴复以便公私诏张士澄杨琰修治八月都提举汴河隄岸司言欲与通津门汴河岸东城里三十歩内开河下通广济以便行运从之【宋史河渠志】
　　宋神宗熈宁八年春王安石再相叔献言昨疏浚汴河自南京至泗州槩深三尺至五尺惟虹县以东有礓石三十里余不可疏浚乞募民开修诏检计工粮以闻七月叔献又言岁开汴口作生河侵民田调夫役今惟用訾家口减人夫物料各以万计乞减河清一指挥从之未几汴水大涨至深一丈二尺于是复请权闭汴口是年诏京西运米于河北于是侯叔献请因丁字河故道凿隄置牐引汴水于蔡以通舟运不可行寻废十月诏都水监展惠民河欲便修城也　是年又遣杨琰同陈祐甫因汴河置渗水塘又自孙贾斗门置虚隄及渗水入西贾陂由减水河注雾泽陂皆为河之上源　程昉与刘璯言卫州沙河湮没宜自王供埽开浚引大河水注之御河以通江淮漕运仍置斗门以时启闭其利有五王供危急免河势变移而别开口地一也漕舟出汴横絶沙河免大河风涛之患二也沙河引水入于御河大河涨溢沙河自有限节三也御河涨溢有斗门启闭无冲注淤塞之弊四也德博舟运免数百里大河之险五也一举而五利附焉请发卒万人一月可成从之【宋史河渠志】是年六月丙午酾汴水入蔡河以通漕【宋史神宗本纪】
　　宋神宗熈宁九年诏以原额漕粟京东仍修坝牐为启闭之节　三月诏遣官修广济河坝牐　七月提辖修京城所请引雾泽陂水至咸丰门合京索河由京索签入副隄河下合惠民都水监谓不若于顺天门外签直河身及于染院后签入护龙河至咸丰门南复入京索河实为长利从之　是年秋程昉奏御河毕工中书欲论赏帝令河北监司案视保明大名安抚使文彦博覆实十月彦博言去秋开旧沙河取黄河行运欲通江淮舟楫彻于河北极边自今春开口放水后来涨落不定所行舟栰皆轻载有害无利枉费工料极多今御河上源止是百门泉水其势壮猛至卫州以下可胜三四百斛之舟四时行运未尝阻滞隄防不至高厚亦无水患今乃取黄河水以益之大即不能吞纳必致决溢小则缓漫浅涩必致淤淀凡上下千余里必难岁岁开浚况此河穿北京城中利害易覩今始初冬巳见阻滞恐年岁间反坏久来行运倘谓通江淮之漕则又不然自江浙淮汴入黄河顺流而下又合于御河大约岁不过一百万斛若自汴顺流径入黄河达于北京自北京和雇车乘陆行入仓约用钱五六千缗却于御河装载赴边城其省工役物料及河清衣粮之费不可胜计又去冬外监丞欲于北京黄河新隄开置水口以通行运其策尤疎此乃熙宁四年秋黄河下注御河之处当时朝廷选差近臣督役修塞所费不赀大名恩冀之人至今疮痍未平今奈何反欲开口水耶都水监虽令所属相视而官吏恐忤建谋之官止作迁延回报谓俟修固御河隄防方议开置河口况御河隄道仅如蔡河之类若欲吞纳河水须如汴岸増修犹恐不能制蓄乞别委清彊官相视利害并议可否又言今之水官尤为不职容易建言侥幸恩赏朝廷便为主张中外莫敢异议事若不效都无谴罸臣谓更当选择其人不宜令狂妄辈横费生民膏血已而都水监言运河乞置双牐例放舟船实便与彦博所言不同十二月命知制诰熊本与都水监河北转运司官相视本奏河北州军赏给茶货以至应接沿边场要用之物并自黄河运至黎阳出卸转入御河费用止于客军数百人添支而已向者朝廷曽赐米河北亦于黎阳或马陵道口下卸倒装转致费亦不多昨因程昉等擘画于卫州西南循沙河故迹决口置牐凿隄引河以通江淮舟楫而实边郡仓廪自兴役至毕凡用钱米工料二百万有竒今后每岁用物料一百一十六万厢军一千七百余人约费钱五万七千余缗开河行水才百余日所过船栰六百二十五而卫州界御河淤浅巳及三万八千余歩沙河左右民田淹浸者几千顷所免租税二千贯石有余有费无利诚如议者所论然尚有大者卫州居御河上游而西南当王供向着之防所以捍黄河之患者一隄而巳今穴隄引河而置牐之地才及隄身之半询之土人云自庆厯八年后大水七至方其盛时游波有平隄者今河流安顺三年矣设复矾水暴涨则河身乃在牐口之上以湍悍之势而无隄防之阻泛滥冲溢下合御河臣恐垫溺之祸不特在乎卫州而濒御河郡县皆罹其患矣夫此河之兴一岁所济船栰其数止此而萌每岁不测之患积无穷不赀之费岂陛下所以垂世裕民之意哉臣博采众论究极利病咸以谓葺故隄堰新口存新牐而勿治庶可以消淤淀决溢之患而省无穷之费万一他日欲由此河转粟塞下则暂开亟止或可纾飞挽之劳未几河果决卫州　十月诏都水度量疏濬汴河深浅仍记其地分【宋史河渠志】是年四月戊戌复广济河漕　九月戊午浚汴河【宋史神宗本纪】
　　宋神宗熙宁十年范子渊请用濬川杷以六月兴工自谓功利灼然请候今冬疏浚毕将杷具舟船等分给逐地分使臣于闭口之后检量河道淤淀去处至春水接续疏大抵皆无甚利巳而清汴之役兴【宋史河渠志】国朝汴渠发京畿辅郡三十余县夫岁一浚祥符中閤门只候使臣谢德权领治京畿沟洫权借浚汴夫自尔后三岁一浚始令京畿民官皆兼沟洫河道以为常职久之治沟洫之工渐弛邑官徒带空名而汴渠有二十年不浚岁岁堙淀异时京师沟渠之水皆入汴旧尚书省都堂壁记云疏治八渠南入汴水是也自汴流堙淀京城东水门下至雍丘襄邑河底皆高出隄外平地一丈二尺余自汴隄下瞰民居如在深谷熙宁中议改疏洛水入汴予尝因出使按行汴渠自京师上善门量至泗州淮口凡八百四十里一百三十歩地势京师之地比泗州凡高十九丈四尺八寸六分于京城东数里白渠中穿井至三丈方见旧底验量地势用水平望尺量之不能无小差汴渠隄外皆是出土故沟水令相通时为一堰节其水候水平其上渐浅涸则又为一堰相齿如阶陛乃量堰之上下水面相高下之数防之乃得地势高下之实【梦溪笔谈】
　　孙洙知海州方春旱发运使调民浚漕渠以通盐河洙持之不下三上奏乞止其役【宋史孙洙传】
　　刘为侍御史浙西开漕渠役甚小使者张大其事以功迁官言者论其非诏就劾官吏人人惴恐但按首谋二人而已【宋史刘传】
　　宋神宗元丰元年五月西头供奉官张从惠复言汴口岁开闭修隄防通漕才二百余日往时数有建议引洛水入汴患黄河囓广武山须凿山岭十数丈以通汴渠功大不可为去年七月黄河暴涨水落而稍北距广武山麓七里退滩高阔可凿为渠引洛入汴范子渊知都水监丞画十利以献又言汜水出玉仙山京水出嵩渚山合洛水积其广深得二千一百三十六尺视今汴流尚赢九百七十四尺以河洛湍缓不同得其赢余可以相补犹虑不足则旁隄为塘渗取河水每百里置木牌一以限水势两旁沟湖陂泺皆可引以为助禁伊洛上源私引水者大约汴舟重载入水不过四尺今深五尺可济漕运起巩县神尾山至士家隄筑大隄四十七里以捍大河起沙谷至河隂县十里店穿渠五十二里引洛水属于汴渠疏奏上重其事遣使行视【宋史河渠志】宋神宗元丰二年正月使还以为工费浩大不可为上复遣入内供奉宋用臣还奏可为请自任村沙谷口至汴口开河五十里引伊洛水入汴河每二十里置束水一以刍楗为之以节湍急之势取水深一丈以通漕运引古索河为源注房家黄家孟家三陂及三十六陂高仰处潴水为塘以备洛水不足则决以入河又自汜水闗北开河五百五十歩属于黄河上下置牐启闭以通黄汴二河船筏即洛河旧口置水防通黄河以泄伊洛暴涨古索河等暴涨即以魏楼荥泽孔固三斗门泄之计工九十万七千有余仍乞修护黄河南隄埽以防侵夺新河从之三月庚寅以用臣都大提举洛通汴四月甲子兴工遣礼官祭告河道侵民冢墓给钱徙之无主者官为瘗藏六月戊申清汴成凡用工四十五日自任村沙口至河隂县瓦亭子并凡水闗北通黄河接运河长五十一里两岸为隄总长一百三里引洛水入汴七月甲子闭汴口徙官吏河清卒于新洛口戊辰遣礼官致祭十一月辛未诏差七千人赴汴口开修河道【宋史河渠志】是年三月庚寅疏汴洛【宋史神宗本纪】
　　是年浚淮南运河自召伯堰至仪真十四节【玉海】
　　宋神宗元丰三年二月宋用臣言洛水入汴至淮河道漫阔多浅涩乞狭河六十里为二十一万六千歩诏四月兴役五月癸亥罢草屯浮堰【宋史河渠志】
　　宋神宗元丰四年正月北外都水丞陈祐甫言滹沱自熙宁八年以后泛滥深州诸邑为患甚大诸司累相度不决谓其下流旧入边呉宜子淀最为便顺而屯田司惧填淤塘泺烦文往复无所适从昨差官计之若障入胡卢河约用工千六百万若治程昉新河约用工六百万若依旧入边呉等淀约用工二十九万其工费固巳相逺乞严立期防定归一防诏河北屯田转运司同北外都水丞司相视五年八月癸酉前河北转运副使周革言熙宁中程昉于真定府中渡创系浮梁増费数倍既非形势控扼请岁八九月易以板桥至四五月防河即拆去权用船渡从之【宋史河渠志】






　　行水金鉴巻九十六
　　钦定四库全书
　　行水金鉴巻九十七
　　江南按察使傅泽洪撰
　　运河水
　　宋神宗元丰五年三月癸亥罢广济辇运司移上供物自淮扬军界入汴以清河辇运司为名命张士澄都大提举七月御史王植言广济安流而上与清河泝流入汴逺近险易较然废之非是诏监司详议　提举河北黄河隄防司言御河狭隘隄防不固不足容大河分水乞令纲运转入大河而闭截徐曲既从之矣明年戸部侍郎蹇周辅复请开拨以通漕运及令商旅舟船至边是时每有一议朝廷辄下水官相度或作或辍迄莫能定大抵自小呉埽决大河北流御河数为涨水所冒亦或湮没　金水河透水槽阻碍上下汴舟遣宋用臣按视请自板桥别为一河引水北入于汴后卒不行乃由副隄河入于蔡以源流深逺与永安青龙河相合故赐名曰天源先是舟至启槽颇滞舟行既洛通汴遂自城西超字坊引洛水由咸丰门立堤凡三千三十歩水遂入禁中而槽废　三月宋用臣言金水河透水槽阻碍上下汴舟宜废撒从之　十月狭河工毕【宋史河渠志】
　　神宗洛通汴而主者遏絶洛水不使入城中洛人颇患苦之彦博因中使刘惟简至洛语其故惟简以闻诏令通行如初遂为洛城无穷之利【宋史文彦博传】王存元丰五年迁龙图阁直学士知开封府京师并河居人盗凿汴隄以自广或请令培筑复故又按民庐侵官道者使撤之二谋出自中人既有诏矣存曰此吾职也入言之即日弛其役都人驩呼相庆进枢宻直学士【宋史王存传】
　　宋神宗元丰六年正月戊辰开山运河二月乙未告成长五十七里阔十五丈深一丈五尺初发运使许元自淮隂开新河属之洪泽避长淮之险凡四十九里久而浅涩熈宁四年皮公弼请复濬治起十一月壬寅尽明年正月丁酉而毕人便之至是发运使罗拯复欲自洪泽而上凿山里河以达于淮帝深然之防发运使蒋之竒入对建言上有清汴下有洪泽而风浪之险止百里淮迩岁溺公私之载不可计凡诸道转输涉湖行江巳数千里而覆败于此百里间良为可惜宜自山蛇浦下属洪泽凿左肋为复河取淮为源不置堰牐可免风涛覆溺之患帝遣都水监丞陈祐甫经度祐甫言往年田棐任淮南提刑尝言开河之利其后淮隂至洪泽竟开新河独洪泽以上未克兴役今既不用牐蓄水惟随淮面髙下开深河底引淮通流形势为便但工费浩大帝曰费虽大利亦博矣祐甫曰异时淮中岁失百七十艘若捐数年所损之费足济此役帝曰损费尚小如人命何乃调夫十万开治既成命之竒撰记刻石山后至建中靖国初之竒同知枢宻院奏淮水浸淫冲刷隄岸渐成垫缺请下发运司及时修筑自是岁以为常　八月范子渊又请于武济山麓至河岸并嫩滩上修隄及压埽隄又新河南岸筑新隄计役兵六千人二百日成开一直河长六十三里广一百尺深一丈役兵四万二千人期五月成从之十月都提举司言汴水増涨京西四斗门不能分减致开决隄岸今近京惟孔固斗门可以泄水下入黄河若孙贾斗门虽可泄入广济然下尾窄狭不能尽吞宜于万胜鎭旧减水河汴河北岸修立斗门开淘旧河创开生河一道下合入刁马河役夫一万三千六百四十三人一月毕工诏从其请仍作二年开修【宋史河渠志】闰月丙戌汴水溢【宋史神宗本纪】蒋之竒字頴叔宜兴人擢江淮荆浙发运副使元丰六年漕粟至京比常岁溢六百二十万石锡服三品请凿山左肘至洪泽为新河以避淮险自是无覆溺之患诏置二秩加直龙图阁升发运使【宋史蒋之竒传】
　　宋神宗元丰七年四月武济河溃八月诏罢营闭纵其分流止护广武三埽　都大提举汴河隄岸司言京东地富谷粟可漕独患河涩若因修京城令役兵近汴穴土使之成渠就引河水注之广济则漕舟可通是一举而两利也从之【宋史河渠志】是年七月甲辰伊洛溢　十月浚真楚运河【宋史神宗本纪】
　　元丰间彧先公为右史神考遣使治楚州新河戒之曰东南不惯兴大役卿且为朕优恤兵民【朱彧苹州可谈　先公谓朱服也】
　　宋哲宗元祐元年闰二月辛亥右司谏苏辙言近岁京城外创置水磨因此汴水浅涩阻隔官私舟船其东门外水磨下流汗漫无归浸损民田一二百里几败汉髙祖坟頼陛下仁圣恻怛亲发德音令执政共议营救寻诏畿县于黄河春夫外更调夫四万开自盟河以疏泄水患计一月毕工然以水磨供给京城内外食茶等其水止得五月闭断以此工役重大民间每夫日顾二百钱一月之费计二百四十万贯而汴水浑浊易至填淤明年又须开淘民间岁岁不免此费闻水磨岁入不过四十万贯前戸部侍郎李定以此课利惑误朝听依旧存留且水磨兴置未久自前未有此钱国计何阙而小人浅陋妄有靳惜伤民辱国不以为愧况今水患近在国门而恬不为怪甚非陛下勤防民物之意而又减耗汴水行船不便乞废罢官磨任民磨茶三月辙又乞令汴口以东州县各具水匮所占顷畆每岁有无除放二税仍具水匮可与不可废罢如决不可废当如何给还民田以免怨望八月辛亥辙又言昨朝防令都水监差官具括中牟管城等县水匮元浸压者几何见今积水所占几何退出顷畆几何凡退出之地皆还本主水占者以官地还之无田可还即给元直圣恩深厚弃利与民所存甚逺然臣闻水所占地至今无可对还而退出之田亦以廹近水匮为雨水浸淫未得耕凿知郑州岑象求近奏称自宋用臣兴置水匮以来元未曽取以灌注清汴水流自足不废漕运乞仍废水匮以便失业之民十月遂罢水匮　诏斥祥符雾泽陂募民承佃増置水匮又即宣泽门外仍旧引京索源河置槽架水流入咸丰门皆以为广济浅涩之备三月三省言广济河辇运近因言者废罢改置清河辇运迂逺不便诏知棣州王谔措置兴复都水监亦言广济河以京索河为源转漕京东岁计今欲依旧即令于宣泽门外置槽架水流入咸丰门里由旧河道复广济河源以通漕运从之【宋史河渠志】三月已卯复广济河辇运　冬始闭汴口【宋史哲宗本纪】
　　宋哲宗元祐四年十二月京东转运司言清河与江浙淮南诸路相通因徐州吕梁百歩两洪湍浅险恶多坏舟楫由是水手牛驴撁戸盘剥人等邀阻百端商贾不行朝廷巳委齐州通判滕希靖知常州晋陵县赵竦度地势穿凿今若开修月河石隄上下置牐以时开闭通放舟船实为长利乞遣使监督兴修从之　知润州林希奏复吕城堰置上下牐以时启闭其后京口洲犇牛皆置牐　是年冬御史中丞梁焘言尝求世务之急得洛通汴之实始闻其说则善及考其事则可惧窃以广武山之北即大河故道河常往来其间夏秋涨溢每抵山下旧来洛水至此流入于河后欲以趋汴渠乃乘河未涨就嫩滩之上峻起东西隄辟大河于隄北攘其地以引洛水中间缺为斗门名通舟楫其实盗河以助洛之浅涸也洛水本清而今汴常黄流是洛不足以行汴而所以能行者附大河之余波也増广武三埽之备竭京西所有不足以为支费其失无虑数百万计从来上下习为欺罔朝廷惑于安流之说税屋之利恬不为虑而不知新沙疎弱力不能制悍河水势一薄则滥漫溃散将使怒流循洛而下直冒京师是甘以数百万日増之费养异时万一之患亦巳误矣夫岁倾重费以坐待其患何若折其奔冲以终除其害哉为今之计宜复为汴口仍因大河一支启闭以时还祖宗百年以来润国养民之赐诚为得防汴口复成则免广武倾注以长为京师之安省数百万之费以纾京西生灵之困牵大河水势以解河北决溢之灾便东南漕运以蠲重载留滞之弊时节启闭以除蹙凌打凌之苦通江淮八路商贾大舶以供京师之饶为甚大之利者六此不可忽也惟拆去两岸舎屋尽废僦钱为害者一而甚小所谓损小费而成大利也臣之所言特其大略尔至于考究本末措置纎悉在朝廷择通习之臣付之无牵浮议责其成功又言臣闻开汴之时大河旷岁不决盖汴口析其三分之水河流常行七分也自洛而后频年屡决虽洛口窃取其水率不过一分上下是河流常九分也犹幸流势卧北故溃溢北出自去岁以来稍稍卧南此其可忧而洛口之作理须早计窃以开洛之役其功甚小不比大河之上但辟百余歩即可以通水三分既永为京师之福又减河北屡决之害兼水势既巳牵动在于回河尤为顺便非独孙村之功可成澶州故道亦有自然可复之理望出臣前章面诏大臣与本监及知水事者按地形水势具图以闻不报至五年十月癸已乃诏河水入汴【宋史河渠志】
　　汴河旧厎有石板石人以记其地里每岁兴夫开至石板石人以为则岁有常役民未尝病之而水行地中京师内外有八水口泄水入汴故京师虽大雨无复水患昔人之画善矣偶张君平论京畿南京宿亳陈颍蔡等州积水以南京言之自南门二隄直抵东西二桥左右皆潴泽也渔舠鸣榔如江湖君平请权借汴夫三年通泄积水于是诸郡守令等始带沟洫河道三年而奏功凡潴积之地为良田自是汴河夫借充他役而不复开至元祐五年实七十年又旧河并以木岸后人止用土筏栈子谓之外添里补河身奔兊即外补之故河日加浅而水行地上矣【宋王巩闻见近録】
　　临安运河在城中者日纳潮水沙泥浑浊一汛一淤比屋之民委弃草壤因循填塞元祐中守臣苏轼奏谓熙宁中通判杭州时父老皆云苦运河淤塞率三五年常一开濬不特劳役兵民而运河自州前至北郭穿阛阓中盖十四五里每将兴工市肆汹动公私骚然自胥吏壕砦兵级等皆能恐喝人戸或云当于某处置土某处过泥水则居者皆有失业之忧既得重赂又转而之他及工役既毕则房廊邸舎作践狼籍园圃隙地例成丘阜积荡濯复入河中居民患厌未易悉数若三五年失开则公私壅滞以尺寸水行数百斛舟人牛力尽跬歩千里虽监司使命有数日不能出郭者询其所以频开屡塞之由皆云龙山浙江两间泥沙浑浊积日稍久便及四五尺其势当然不足怪也寻刬刷捍江兵士及诸色厢军得一千人七月之间开濬茅山盐桥二河各十余里皆有水八尺自是公私舟船通利三十年以来开河未有若此深快者然潮水日至淤塞犹昔则三五年间前功复弃今于钤辖司前置一牐每遇潮上则暂闭此牐候潮平水清复开则河过阛阓中者永无潮水淤塞开淘骚扰之患诏从其请民甚便之【宋史河渠志】轼徙扬州旧发运司主东南漕法听操舟者私载货物征商不得留难故操舟者辄富厚以官舟为家补其弊漏且周船夫之乏故所载率皆速达无虞近岁一切禁而不许故舟弊人困多盗所载以济饥寒公私皆病轼请复旧从之【宋史苏轼传时元祐七年】
　　宋哲宗绍圣元年帝亲政复召宋用臣赴阙七月辛丑广武埽危急壬寅帝语辅臣埽去洛河不逺须防涨溢下灌京师明日乃诏都水监丞冯忱之相度筑拦水签堤丁已帝谕执政曰河埽久不修昨日报洛水又大溢注于河若广武埽坏河洛为一则清汴不通矣京都漕运殊可忧宜亟命呉安持王宗望同力督作茍得不坏过此须图久计丙寅呉安持言广武第一埽危急决口与清汴絶近縁洛河之南去广武山千余歩地形稍髙自巩县东七里店至今洛口不满十里可以别开新河洛水近南行流地里至少用功甚微诏安持等再按视之十一月李伟言清汴温洛贯京都下通淮泗为万世利自元祐以来屡危急而今嵗特甚臣相视武济山以下二十里名神尾山乃广武埽首所起约置刺堰三里余就武济河下尾废堤枯河基址増修疏回截河势东北行留旧埽作遥堤可以纾清汴下注京城之患诏宋用臣陈祐甫覆按以闻十二月甲午戸部尚书蔡京言本部岁计皆借东南漕运今年上供物至者十无二三而汴口巳闭臣责问提举汴河堤岸司杨琰乃称自元丰二年至元祐初八年之间未尝塞也诏依元丰条例明年正月庚戌用臣言元丰间四月洛通汴六月放水四时行流不絶遇冬有冻即督沿河官吏伐冰通流自元祐二年冬深輙闭塞致河流涸竭殊失开清汴本意今欲卜日伐冰放水归河永不闭塞及冻解止将京西五斗门减放以节水势如惠民河行流自无壅遏之患从之【宋史河渠志】是年洛水溢【宋史哲宗本纪】宋哲宗绍圣二年诏武进丹阳丹徒县界沿河堤岸及石防石木沟并委令佐检察修防劝诱食利人戸修葺任满稽其勤惰而赏罸之从工部之请也【宋史河渠志】宋哲宗绍圣三年正月戊申诏提举河北西路常平李仲罢归吏部仲在元祐中提举泛水辇运建言西京巩县河县泛水河隂县界乃沿黄河地分北有太行南有广武二山自古河流两山之间乃缘禹迹昨自宋用臣创置洛清汴于黄河沙滩上节次创置广雄武等堤埽到今十余年间屡经危急况诸埽在京城之上若不别为之计患起不测思之寒心今如弃去诸埽开展河道讲究兴复元丰二年以前防河事不惟省岁费寛民力河流且无壅遏决溢之患望遣谙河事官相视施行又乞复置汴口依旧以黄河水为节约之限罢去清汴牐口　四月河北都转运使呉安持奏大河东流御河复出诏委前都水丞李仲提举开导【宋史河渠志】宋哲宗绍圣四年闰二月杨琰乞依元丰例减放洛水入京西界大白龙坑及三十六陂充水匮以助汴河行运诏贾种民同琰相度合占顷畆及所用功力以闻四月水部员外郎赵竦请濬十八里河令贾种民相度吕梁百歩洪添移水磨诏发运并转运司同视利害以闻　五月乙亥都提举汴河堤岸贾种民言元丰改汴口为洛口名汴河为清汴者凡以取水于洛也复匮清水以备浅涩而助行流元祐间却于黄河拨口分引浑水令自防上流入洛口比之清洛难以调节乞依元丰已修狭河身丈尺深浅检计物力以复清汴立限修濬通放洛水及依旧置洛斗门通放西河官私舟船从之帝尝谓知枢宻院事曽布曰先帝作清汴又为天源河盖有深意元祐中几废近贾种民奏若尽复清汴不用浊流乃当世灵长之庆布对曰先帝以天源河为国姓福地此众人所知何可废也　十二月诏京城内汴河两岸各留堤面丈有五尺禁公私侵牟【宋史河渠志】曽孝蕴绍圣中管干发运司粜籴事建言扬之洲润之京口常之犇牛易堰为牐以便漕运商贾既成公私便之提举两浙常平徙江淮荆湖发运泗州议开直河以避涨溢沙石之害孝蕴以淮汴不相接不可成既而工役大集竟成之防勲第赏辞不受未几河果塞召为戸部侍郎【宋史曽孝蕴传】
　　苏京绍圣中令丹阳募民重浚练湖易置斗门十数【江南通志】
　　宋哲宗元符元年正月知润州王愈建言吕城牐当宜单水入澳灌注牐身以济舟若舟沓至而力不给许量差牵驾兵卒并力为之监官任满水无走泄者赏水未应而輙开牐者罸守贰令佐常觉察之诏可　二月诏苏湖秀州凡开治运河港浦沟渎修叠堤岸开置斗门水堰等许役开江兵卒　三月甲寅工部言淮南开河所开修楚州支家河涟水与淮通赐名通涟河【宋史河渠志】丙子筑熈河通防闸【宋史哲宗本纪】
　　王宗望为江淮发运使楚州沿淮至涟州风涛险舟多溺议者谓开支氏渠引水入运河岁久不决宗望始成之为公私利代呉安持为都水使者【宋史王宗望传】宋哲宗元符二年闰九月润州京口常州犇牛澳牐毕工先是两浙转运判官曽孝蕴献澳牐利害因命孝蕴提举兴修仍相度立启闭日限之法【宋史河渠志】呉居厚为江淮发运使疏支家河道通漕楚海之间赖其利召拜戸部尚书【宋史呉居厚传】
　　郑骧知溧阳县时议自建康凿漕渠太湖以通大江将破数州民田调江浙二十五州丁夫所费百万计朝廷遣官视可否骧条析利病力止之【宋史郑骧传】宋徽宗崇宁元年二月都水监言惠民河修签河次下硬堰毕工诏立捕获盗泄赏　是年冬诏侯临同北外都水丞司开临清县坝子口増修御河西堤髙三尺并计度西堤开置斗门决北京恩冀沧州永静军积水入御河枯源明年秋黄河涨入御河行流浸大名府馆陶县败庐舎复用夫七千役二十一万余工修西堤三月始毕涨水复坏之【宋史河渠志】
　　宋徽宗崇宁二年十二月诏淮南开修遇明河自真州宣化镇江口至泗州淮河口五年毕工【宋史河渠志】宋徽宗大观元年夏京畿大水诏工部都水监疏至于八角镇【宋史五行志】秋七月乙酉朔伊洛溢【宋史徽宗本纪】十二月诏开潩河入蔡河从京畿都转运使呉择仁之请也【宋史河渠志】
　　宋徽宗大观二年八月诏常润岁旱河浅留滞运船监司督责濬治　徽宗即位以来无大改作汴渠稍湮则浚之大观中言者论胡师文昨为发运使创开泗州直河及筑签堤阻遏汴水寻复淤淀遂行废拆然后并役数郡兵夫其间疾苦窜殁无虑数千费钱谷累百万计狂妄生事诬奏罔功官员冒赏至四十五人师文由是自知州降充宫观【宋史河渠志】
　　宋徽宗政和元年十月巳酉诏差水官同京畿监司视蔡河隄防及淤浅者来春并工治之　是年知陈州霍端友言陈地污下久雨则积潦害稼比疏新河八百里而去淮尚逺水不时泄请益开二百里起西华循宛丘入项城以达于淮从之【宋史河渠志】
　　宋徽宗政和二年七月兵部尚书张阁言钱塘江东距仁和监止及三里北趋赤岸口二十里运河正出临平下塘西入苏秀若失障御恐他日数十里膏腴平陆皆溃于江下塘田庐莫能自保运河中絶有害漕运诏亟修筑之　十月都水监丞孟昌龄言开濬含晖门外白沟河开堰放水仍旧通流　容佐请于七里河开月河一道分减此水灌溉内中花竹命宋升措置引四年十一月毕工【宋史河渠志】
　　宋徽宗政和四年二月工部言前太平州判官卢宗原请开修自江州至真州古来河道湮塞者凡七处以成运河入浙西一百五十里可避一千六百里大江风涛之患又可就土兴筑自古江水浸没膏腴田自三百顷至万顷者凡九所计四万二千余顷其三百顷以下者又过之乞依宗原任太平州判官日巳兴政和圩田例召人戸自备财力兴修诏沈鏻等相度措置【宋史河渠志】
　　宋徽宗政和五年闰正月诏于恩州北増修御河东堤为治水隄防令京西路差借来年分沟河夫千人赴役于是都水使者孟揆移拨十八埽官兵分地歩修筑又取枣强上埽水口以下旧堤所管榆栁为桩木【宋史河渠志】
　　宋徽宗政和六年八月诏镇江府傍临大江无港澳以容舟楫三年间覆溺五百余艘闻西有旧河可避风涛岁久湮废宜令发运使濬治【宋史河渠志】
　　宋徽宗政和十年四月已未尚书省言卢宗原濬江虑成骚扰诏权罢其役赵霖别与差遣【宋史河渠志】任谅为江淮发运使蔡京破东南转般漕运法为直达纲应募者率游手亡赖盗用干没漫不可核人莫敢言谅入对首论之京怒防汴泗大水泗州城不没者两版谅亲部卒筑堤徙民就髙赈以米粟水退人获全京诬以为漂溺千计坐削籍归田里执政或言水灾守臣职发运使何罪帝亦知其枉复右文殿修撰陜西都转运使【宋史任谅传　向子諲言河髙江淮数丈而京行直达纲以致江淮运河身髙迄今犹受其害甚矣京之贻祸不浅也】












　　行水金鉴巻九十七
<史部,地理类,河渠之属,行水金鉴>
　　钦定四库全书
　　行水金鉴巻九十八
　　江南按察使傅泽洪撰
　　运河水
　　宋徽宗重和元年二月前发运副使柳庭俊言真扬楚泗髙邮运河堤岸旧有斗门水牐等七十九座限则水势常得其平比多损坏诏检计修复　六月复命蓝从熈孟揆等増堤岸置桥槽坝牐濬澄水道水入内内庭池籞既多患水不给又于西南水磨引索河一派架以石渠絶汴南北筑堤导入天源河以助之白沟无山源每岁水潦甚则通流才胜百斛船逾月不即竭【宋史河渠志】
　　唐恪拜戸部侍郎京师暴水至汴且溢付恪治之或请决南隄以纾宫城之患恪曰水涨隄坏此亡可若何今决而浸之是鱼鼈吾民也亟乘小舟相水源委求所以利之乃决金堤注之河浃旬水平入对帝劳之曰宗庙社稷获安卿之力也恪再拜因上疏言水隂类也至犯宫阙天其或者以隂盛之沴儆告陛下乎愿垂意时事益谨天戒宣和初迁尚书【宋史唐恪传】
　　宋徽宗宣和元年五月都城无故大水浸城外官寺民居遂破汴堤汴渠将溢诸门皆城守起居郎李纲奏国家都汴百有六十余载未尝少有变故今事起仓猝遐迩惊骇诚大异也臣尝躬诣郊外窃见积水之来自都城以西漫为巨浸东拒汴堤停蓄深广湍悍浚激东南而流其势未艾若或淹浸旬时因以风雨不可不虑夫变不虗发必有感召之因愿诏廷臣各具所见择其可采者施行之诏都城外积水縁有司失职隄防不修非灾异也罢纲送吏部而募人决水下流由城北注五丈河下通梁山泺乃巳七月壬子都提举言近因野水冲荡没汴堤岸及河道淤浅若止役河清功力不胜望俟农隙顾夫开修从之【宋史河渠志】五月大雨水都城自西北牟驼冈连万胜门外马监居民尽没诏都水使者决西城索河堤杀其势城南居民冢墓俱被浸水至溢猛直冒安上南薰门城守凡半月已而入汴汴渠将溢于是募人决下流由城北入五丈河下通梁山泺乃平【宋史五行志】
　　向子諲字伯恭临江人钦圣皇后从侄也补承奉郎宣和初除江淮发运主管文字有欲浚河与江淮平者子諲言河髙江淮数丈而欲浚之使平决不可曩有司三日一启闸复作堰储水故水不乏比年直达之法启闭无节堰闸率不存今复故制严禁约则无患使者用其言漕复通进秩一等【宋史向子諲传】
　　陈遘徙淮南转运使朝廷方督纲饷运渠壅涩遘使决吕城陈公两塘达于渠漕路甫通而花石纲塞道遘捕系其人上章自劾【宋史陈遘传】
　　宋徽宗宣和二年九月以真扬等州运河浅涩委陈亨伯措置三年春诏发运副使赵亿以车水运河限三月中三十纲到京宦者李琮言真州乃外江纲运防集要口以运河浅涩故不能速发按南岸有泄水斗门八去江不满一里欲开斗门河身去江十丈筑软坝引江潮入河然后倍用人工车以助运水从之四月诏曰江淮漕运尚矣春秋时呉穿防沟东北通射阳湖西北至末口汉呉王濞开邗沟通运海陵隋开邗沟自山阳至扬子入江雍熈中转运使刘蟠以山阳湾迅急始开沙河以避险阻天禧中发运使贾宗始开州古河缭城南接运渠毁三堰以均水势今运河嵗浅涩当询访故道及今河形势与陂塘潴水之地讲究措置悠久之利以济不通可令发运使陈亨伯内侍谭稹条具措置以闻六月臣僚言比縁淮南运河水涩逾半岁禁纲舟篙工附载私物今河水増涨其令如旧初淮南连岁旱漕运不通扬州尤甚诏中使按视欲濬运河与江淮平防两浙有方腊之乱内侍童贯为宣抚使谭稹为制置使贯欲海运陆辇稹欲开一河自盱眙出宣化朝廷下发运使相度陈亨伯遣其属向子諲视之子諲曰运河髙江淮数丈自江至淮凡数百里人力难濬昔唐李吉甫废牐置堰治陂塘泄有余防不足漕运通流发运使曽孝蕴严三日一启之制复作归水澳惜水如金比年行直达之法走茶盐之利且应奉权幸朝夕经由或启或闭不暇归水又顷毁朝宗牐自洪泽至召伯数百里不为之节故山阳上下不通欲救其弊宜于真州太子港作一坝以复怀子河故道于洲河口作一坝以复龙舟堰于海陵河口作一坝以复茱茰待贤堰使诸塘水不为洲真泰三河所分于北神相近作一坝权闭满浦牐复朝宗牐则上下无壅矣亨伯用其言是后滞舟皆通利云【宋史河渠志】
　　宋徽宗宣和五年三月诏吕城至镇江运河浅涩狭隘监司坐视无所施设两浙专委王复淮南专委向子諲同发运使李淙措置车水通济舟运四月又命王仲闳同廉访刘仲元漕臣孟庾专往来措置常润运河又诏东南六路诸牐启闭有时比闻纲舟及命官妄称专承指挥抑令非时启版走泄河水妨滞纲运误中都嵗计其禁止之五月诏以运河浅涸官吏互执所见州县莫知所从其令发运使提举等官同廉访使者参订经久利便列奏　是月臣僚言镇江府练湖与新丰塘地理相接八百余顷灌溉四县民田又湖水一寸益漕河一尺其来久矣今堤岸损缺不能贮水乞候农隙次第补葺诏本路漕臣并本州县官详度利害检计工料以闻十二月庚寅诏沿汴州县创添拦河锁栅嵗额公私
　　不以为便其遵元丰旧制【宋史河渠志】
　　宋徽宗宣和六年九月卢宗原复言池州大江乃上流纲运所经其东岸皆暗石多至二十余处西岸则沙洲广二百余里谚云折船湾言舟至此必毁折也今东岸有车轴河口沙地四百余里若开通入社湖使舟经平水径池口可避二百里风涛折船之险请措置开修从之【宋史河渠志】
　　宋徽宗宣和七年九月丙子又诏宗原措置开濬江东古河自芜湖由宣溪溧水至镇江渡子趋淮汴免六百里江行之险并从之【宋史河渠志】
　　周因累迁京西转运副使宣和中春旱朝廷欲决漯口伊洛二水以益汴因奏洛民恃二水为生决之不能益汴请于河隂决黄流入汴民亦不失二水之利【福建通志】
　　陈求道靖康间判都水监陈留河决四十余日漕输不通京城大恐开封尹宗泽命求道治之七日河尽复故道建炎四年命为襄邓随郢镇抚【宋史陈求道传】靖康后汴河上流为盗所决者数处决口有至百歩者塞久不合干涸月余纲运不通南京及京师皆乏粮责都水使者措置凡二十余日而水复旧纲运沓来两京粮始足又择使臣八员为沿汴廵检每两员各将兵五百人自洛口至西水门分地防察决溢云【宋史河渠志】宋髙宗建炎元年诏诸路纲米以三分之一输送行在余输京师二年诏二广湖南北江东西纲运输送平江府京畿淮南京东西河北陜西及三纲输送行在又诏二广湖南北纲运如过两浙许输送平江府福建纲运过江东西亦许输送江宁府三年又诏诸路纲运见钱并粮输送建康府戸部其金银绢帛并输送行在绍兴初因地之宜以两浙之粟供行在以江东之粟饷淮东以江西之粟饷淮西荆湖之粟饷鄂岳荆南量所用之数责漕臣将输而归其余于行在钱帛亦然【宋史食货志】
　　宋建炎间呉中甫江淮发运使自洪泽凿渠六十里以避长淮漕运之险【江南通志】
　　绍兴初髙宗次越以上虞县梁河堰东运河浅涩今废六千五百余工委本县令佐监督濬治既而都省言余姚县境内运河浅涩坝牐隳坏阻滞纲运遂命漕臣发一万七千余卒自都泗堰至曹娥塔桥开撩河身夹塘诏漕司给钱米萧山县西兴镇通江两牐近为江沙壅塞舟楫不通【宋史河渠志】
　　绍兴初漕粟嘉陵济军兴率七十五斛而至一斛胡承公为帅议转般法费减十七故蜀人谓承公为湖州镜此法我朝用之极便镜之所及逺矣【朱国祯涌幢小品】
　　宋髙宗绍兴三年十月宰臣奏开修【临安府】运河浅涩帝曰可发旁郡厢军壮城捍江之兵至于廪给之费则不当吝宰臣朱胜非等曰开河非今急务而餽饷艰难为害甚大时方盛寒役者良苦临流居人侵塞河道者悉当迁避至于畚牐所经沙泥所积当预空其处则居人及富家以僦屋取赀者皆非便恐议者以为言帝曰禹卑宫室而尽力于沟洫浮言何恤焉【宋史河渠志】宋髙宗绍兴四年诏烧毁扬州湾头港口牐泰州姜堰通州白莆堰其余诸堰并令守臣开决焚毁务要不通敌船又诏宣抚司毁拆真阳堰牐及真州陈公塘无令走入运河以资敌用【宋史河渠志】
　　宋髙宗绍兴五年正月诏淮南宣抚司募民开濬洲至淮口运河浅涩之处【宋史河渠志】
　　宋髙宗绍兴七年两浙转运使向子諲言镇江府吕城夹冈形势髙仰因春夏不雨官漕艰勤寻遣官属李涧询究练湖本末始知此湖在唐永泰间巳废而复兴今堤岸弛禁致有侵佃冒决故湖水不能潴蓄舟楫不通公私告病若夏秋霖潦则丹阳金坛延陵一带良田亦被淹没臣已令丹阳知县朱穆等増置二斗门一石防及修补隄防尽复旧迹庶为永久之利【宋史河渠志】宋髙宗绍兴八年命【临安】守臣张澄发厢军壮城兵千人开濬运河堙塞以通往来舟楫【宋史河渠志】
　　宋髙宗绍兴十六年五月壬申浚运河【宋史髙宗本纪】宋孝宗隆兴二年【临安】守臣呉芾言城里运河先巳措置北梅家桥仁和仓斜桥三所作坝取西湖六处水口通流灌入府河积水至望仙桥以南至都亭驿一带河道地势自昔髙峻今欲先于望仙桥城外保安牐两头作坝却于竹车门河南开掘水道车戽运水引入保安门通流入城遂自望仙桥以南开至都亭驿桥可以通彻积水以备缓急计用工四万从之【宋史河渠志】
　　宋孝宗乾道三年六月知荆南府王炎言临安居民繁伙河港堙塞虽屡开縁裁减工费不能迄功臣尝措置开河钱十万缗乞候农暇待诏有司用此专充开河支费庶几河渠复通公私为利上俞其请　守臣言募人自西兴至大江疏沙河二十里并濬牐里运河十三里通便纲运民旅皆利复恐湖水不定复有填淤且通江六堰纲运至多宜差注指挥一人专以开撩西兴沙河系衔及发捍江兵士五十名专充开撩沙浦不得杂役仍从本府起立营屋居之【宋史河渠志】
　　宋孝宗乾道四年【临安】守臣周淙出公帑钱招集游民开濬城内外河疏通淤塞人以治办称之【宋史河渠志】宋孝宗乾道六年淮东提举徐子寅言淮东盐课全仰河流通快近运河浅涩自扬州湾头港口至镇西山光寺前桥垜头计四百八十五丈乞发五千余卒开濬从之【宋史河渠志】
　　宋孝宗乾道七年二月诏令淮南漕臣自洪泽至山浅涩之处如法开撩　是年以臣僚言丹阳练湖幅员四十里纳长山诸水漕渠资之故古语云湖水寸渠水尺在唐之禁甚严盗决者罪比杀人本朝寖缓其禁以惠民然修筑严甚春夏多雨之际潴蓄盈满虽秋无雨漕渠或浅但泄湖水一寸则为河一尺矣兵变以后多废不治堤岸圯阙不能贮水彊家因而专利耕以为田遂致淤淀嵗月既久其害滋广望责长吏濬治堙塞立为盗决侵耕之法着于令庶几练湖渐复其旧民田获灌溉之利漕渠无浅涸之患诏两浙漕臣沈度专一措置修筑【宋史河渠志】
　　宋孝宗淳熈二年两浙漕臣赵磻老言临安府长安牐至许邨廵检司一带漕河浅涩请出钱米发两岸人戸出力开濬又言欲于通江桥置板牐遇城中河水浅涸启板纳潮继即下板固防水势不得通舟若河水不乏即收牐板听舟楫往还为便【宋史河渠志】
　　宋孝宗淳熈五年以漕臣陈岘言于十月募工开濬无锡县以西横林小井及犇牛吕城一带地髙水浅之处以通漕舟浙西运河自临安府北郭务至镇江江口牐六百四十一里淳熈七年帝因辅臣奏金使往来事曰运河有浅狭处可令守臣以渐开濬庶不扰民【宋史河渠志】
　　宋孝宗淳熈九年知常州章冲奏常州东北曰深港利港黄田港夏港五斗港其西曰灶子港孟渎泰伯渎烈塘江隂之东曰赵港白沙港石头港陈港蔡港私港令节港皆古人开以为溉田无穷之利者也今所在堙塞不能灌溉臣尝讲求其说抑欲不劳民不费财而漕渠旱不干水不溢用力省而见功速可以为悠久之利者在州之西南曰白鹤溪自金坛县洮湖而下今浅狭特七十余里若用工濬治则漕渠一带无干涸之患其南曰西蠡湖自宜兴太湖而下止开浚二十余里若更令深逺则太湖水来漕渠一百七十余里可免浚治之扰至若望亭堰牐置于隋之至德而彻于本朝之嘉祐至元祐七年复置未几又毁之臣谓设此堰牐有三利焉阳羡诸渎之水奔趋而下有以节之则当潦嵗平江三邑必无下流淫溢之患一也自常州至望亭一百三十五里运河亦有所节则沿河之田旱嵗资以灌溉二也每嵗冬春之交重纲及使命往来多苦浅涸今启闭以时足通舟楫复免车灌注之劳三也诏令相度开浚【宋史河渠志】
　　耿秉淳熈十年知镇江军上疏曰如遇亢旱听民车河水孝宗问大臣曰水岂可不令百姓灌田对曰恐人使往来水浅故不许孝宗曰稼穑事大可从秉请【江南通志　人使往来者谓贡使往来之运道也闻之明季如遇旱年运河水浅不令民放涓滴之水以灌田也南宋君臣何其爱民之深哉】
　　宋孝宗淳熈十一年冬臣僚言【浙西】运河之浚自北闗至秀州杉青各有牐堰自可潴水惟沿河上塘有小堰数处积久低陷无以防遏水势当以时加修治兼沿河下岸泾港极多其水入长水塘海盐塘华亭塘由六里堰下私港散漫悉入江湖以私港深运河浅也若修固运河下岸一带泾港自无走泄又自秀州杉青至平江府盘门在太湖之际与湖水相连而平江阊门至常州有枫桥浒墅乌角溪新安溪将军堰亦各通太湖如遇西风湖水由港而入皆不必浚惟无锡五泻牐损坏累年常是开堰彻厎放舟更江隂军河港势低水易走泄若从旧修筑不独潴水可以通舟而无锡晋陵间所有杨湖亦当积水而四傍田畆皆无旱暵之患独自常州至丹阳县地势髙仰虽有犇牛吕城二牐别无湖港潴水自丹阳至镇江地形尤髙虽有练湖缘湖水日浅不能济逺雨晴未几便觉干涸运河浅狭莫此为甚所当先濬上以为然【宋史河渠志】
　　宋孝宗淳熈十四年州守臣熊飞言扬州运河惟借州真州两牐潴积今河水走泄缘州上中二牐久不修治独潮牐一座转运提盐及本州共行修整然迫近江潮水势冲激易致损壊真州二牐亦复损漏令有司葺理上下二牐以防走泄从之【宋史河渠志】
　　张孝祥知荆南湖北路安抚使筑守金隄自是荆州无水患置万盈仓以储诸漕之运【宋史张孝祥传】
　　蔡洸知镇江府时久旱郡民筑陂潴水灌溉漕司檄郡决之父老泣诉洸曰吾不忍获罪百姓也却之巳而大雨漕运通嵗亦大熟民歌之曰我潴我水以灌以溉俾我不夺蔡公是頼【宋史蔡洸传】
　　陈敏为都统制兼知髙邮军自寳应至髙邮按其旧作石防十二所自是运河通泄无冲突患敏言长淮二千余里河道通北方者五清汴涡颍蔡是也通南方以入江者唯楚州运河耳北人舟舰自五河而下将谋渡江非得楚州运河无縁自达昔周世宗自楚州北神堰凿老鹳河通战舰以入大江南唐遂失两淮之地由此言之楚州实为两朝司命愿朝廷留意【宋史陈敏传】李浩知静江府兼广西安抚上谕大臣曰李浩营田议甚可行大臣莫有应者浩至郡旧有灵渠通漕运及灌溉嵗久不治命疏而通之民頼其利【宋史李浩传】贝钦世知江隂县县有运河堙塞钦世浚治之大家争捐金相助不逾月而成【江南通志】
　　宋光宗绍熈五年淮东提举陈损之言髙邮楚州之间陂湖渺漫茭葑弥满宜剏立隄堰以为潴泄庶几水不至于泛溢旱不至于干涸乞兴筑自扬州江都县至楚州淮隂县三百六十里又自髙邮兴化至盐城县二百四十里其隄岸傍开一新河以通舟船仍存旧隄以捍风浪栽栁十余万株数年后隄岸亦牢其木亦可备修补之用兼州墟镇旧有隄牐乃泰州泄水之处其牐坏久亦于此剏立斗门西引盱眙天长以来众湖之水起自扬州江都经由髙邮及楚州寳应山阳北至淮隂西达于淮又自髙邮入兴化东至盐城而极于海又泰州海陵南至扬州泰兴而彻于江共为石防十三斗门七乞以绍熈堰为名镵诸坚石淮田多沮洳因损之筑隄捍之得良田数百万顷奏闻除直秘阁淮东转运判官【宋史河渠志】
　　宋宁宗庆元五年两浙转运浙西提举言以镇江府守臣重修吕城两牐毕再造一新牐以固隄防庶为便利从之【宋史河渠志】
　　宋宁宗嘉泰元年守臣李珏言州境北边扬子大江南并太湖东连震泽西据鬲湖而漕渠界乎其间漕渠两傍曰白鹤溪西蠡河南戚氏北戚氏直湖州港通于二湖曰利浦孟渎烈塘横河五泻诸港通于大江而中间又各自为支沟断汊曲绕参错不以数计水利之源多于他郡而常苦易旱之患何哉臣尝询访其故漕渠东起望亭西上吕城一百八十余里形势西髙东下加以嵗久浅淤自河岸至厎其深不满四五尺常年春雨连绵江湖泛涨之时河流忽盈骤减连嵗雨泽愆阙江湖退缩渠形尤亢间虽得雨水无所受旋即走泄南入于湖北归大江东径注于呉江晴未旬日又复干涸此其易旱一也至若两旁诸港如白鹤溪西蠡河直湖烈塘五泄堰日为沙土淤涨遇潮髙水泛之时尚可通行舟楫若值小汐久晴则俱不能通应自余支沟别港皆巳堙塞故虽有江湖之侵不见其利此其易旱二也况漕渠一带纲运于是经由使客于此往返每遇水涩纲运便阻一入冬月津送使客作坝车水科役百姓不堪其扰岂特溉田缺事而巳望委转运提举常平官同本州相视漕渠并彻江湖之处如法浚治尽还昔人遗迹及于望亭修建上下二牐固护水源从之【宋史河渠志】宋宁宗嘉泰二年六月壬午浚浙西运河【宋史宁宗本纪】
　　宋宁宗嘉定间臣僚言国家驻跸钱塘纲运粮饷仰给诸道所系不轻水运之程自大江而下至镇江则入牐经行运河如履平地川广巨舰直抵都城盖甚便也比年以来镇江牐口河道淤塞不复通舟乞令漕臣同淮东总领及本府守臣公共措置开撩【宋史河渠志】汪纲知髙邮军兴化民田濵海昔范仲淹筑堰以障舄卤守毛泽民置石防函管以疏运河水势嵗久皆坏纲乃増修之部使者闻于朝増一秩知绍兴府萧山有古运河西通钱塘东逹台明沙涨三十余里舟行则胶乃开浚八千余丈复创牐江口使泥淤不得入河水不得泄于涂则尽甃以达城闉十里创一庐名曰施水主以道流于是舟车水陆不问昼夜暑寒意行利渉欢防忘勚【宋史汪纲传】
　　陈居仁守镇江治古海鲜界港为石防丹徒境上蓄泄以时以通漕运加寳文阁待制知福州【宋史陈居仁传】李庭芝主管两淮制置司事至扬凿河四十里入金沙余庆场以省车运兼浚他运河放亭戸负盐二百余万亭民无车运之劳【宋史李庭芝传】

　　行水金鉴巻九十八
　　钦定四库全书
　　行水金鉴巻九十九
　　江南按察使傅泽洪撰
　　运河水
　　金都于燕东去潞水五十里故为牐以节髙良河白莲潭诸水以通山东河北之粟凡诸路濒河之城则置仓以贮傍郡之税若恩州之临清歴亭景州之将陵东光清州之兴济防川献州及深州之武强是六州诸县皆置仓之地也其通漕之水旧黄河行滑州大名恩州景州沧州防川之境漳水东北为御河则通苏门获嘉新乡卫州濬州黎阳卫县彰德磁州洺州之餽衡水则经深州防于滹沱以来献州清州之饷皆合于信安海壖泝流而至通州由通州入牐十余日而后至于京师其他若霸州之巨马河雄州之沙河山东之北清河皆其灌输之路也然自通州而上地峻而水不流其势易浅舟胶不行故常从事陆挽人颇艰之　世宗之世言者请开卢沟金口以通漕运役众数年竟无成功事见漕渠其后亦以牐河或通或塞而但以车挽矣其制春运以氷消行暑雨毕秋运以八月行氷凝毕其纲将发也乃合众以所载之粟苴而封之先以付所卸之地视与所封様同则受凡纲船以前期三日修治日装一纲装毕以三日启行计道里分泝流沿流为限至所受之仓以三日卸又三日给收付凡挽漕脚直水运盐每石百里四十八文米五十文一分二厘七毫粟四十文一分三毫钱则每贯一文七分二厘八毫凡使司院务纳课佣直春冬九十文三分夏秋百一十四文诸民戸射赁官船漕运者其脚直以十分为率初年尅二分二年尅一分八厘三年尅一分七厘四年尅一分五厘五年以上尅一分【金史河渠志】
　　金世宗大定四年十月上出近郊见运河湮塞召问其故主者云戸部不为经画所致上召戸部侍郎曹望之责曰有河不加濬使百姓陆运劳甚罪在汝等朕不欲即加罪宜悉力使漕渠通也【金史河渠志】
　　金世宗大定五年正月尚书省奏可调夫数万上曰方春不可劳民令官籍监戸东宫亲王人从及五百里内军夫浚治【金史河渠志】
　　金世宗大定八年六月滹沱犯真定命发河北西路及河间太原冀州民夫二万八千缮完其隄岸【金史河渠志】
　　金世宗大定十年议决卢沟以通京师漕运上忻然曰如此则诸路之物可径达京师利孰大焉命计之当役千里内民夫上命免被灾之地以百官从人助役巳而敕宰相曰山东嵗饥工役兴则妨农作能无怨乎开河本欲利民而反取怨不可其姑罢之十一年十二月省臣奏复开之自金口疏至京城北入壕而东至通州之北入潞水计工可八十日十二年三月上令人覆按还奏止可五十日上召宰相责曰所余三十日徒妨农费工卿等何为虑不及此及渠成以地势髙峻水性浑浊峻则奔流漩洄齧岸善崩浊则泥淖淤塞积滓成浅不能胜舟其后上谓宰臣曰分卢沟为漕渠竟未见功若果能行南路诸货皆至京师而价贱矣平章政事驸马元忠曰请求识河道者按视其地竟不能行而罢【金史河渠志】
　　金世宗大定十七年七月大雨滹沱卢沟水溢【金史世宗本纪】是年滹沱决白马冈有司以闻诏遣使固塞发真定五百里内民夫以十八年二月一日兴役命同知真定尹呼沙呼同知河北西路转运使徐伟监护【金史河渠志】刘仲洙宛平人大定三年进士调深泽令县近滹沱河时秋成水忽暴涨仲洙极力护塞竟无害以贤能进官一阶升河北西路转运【金史刘仲洙传】
　　金世宗大定二十年春正月诏有司修护漳河牐所须工物一切并从官给毋令扰民【金史河渠志】
　　金世宗大定二十一年以八月京城储积不广诏沿河恩献等六州粟百万余石运至通州辇入京师【金史河渠志】
　　金世宗大定二十五年五月卢沟决于上阳村先是决显通寨诏发中都三百里内民夫塞之至是复决朝廷恐枉费工物遂令且勿治【金史河渠志】
　　金世宗大定二十六年五月戊子卢沟决于上阳村湍流成河遂因之【金史世宗本纪】
　　张大节五台人为太府丞工部员外郎卢沟水啮安次承诏护视隄成擢修内司使【金史张大节传】
　　金世宗大定二十七年三月宰臣以孟家山金口牐下视都城髙一百四十余尺止以射粮军守之恐不足恃傥遇暴涨人或为奸其害非细若固塞之则所灌稻田俱为陆地种植禾麦亦非旷土不然则更立重牐仍于岸上置埽官廨署及埽兵之室庶几可以无虞也上是其言遣使塞之夏四月丙子诏封卢沟水神为安平侯【金史河渠志】
　　图克坦克宁为左丞相初卢沟河决久不能塞加封河神为安平侯久之水复故道上曰神虽不可窥测即获感应如此克宁奏曰神之所佑者正也人事乖则弗享矣报应之来皆由人事上曰卿言是也【金史图克坦克宁传】
　　刘玑益都人除同知漕运司事尝奏言漕戸顾直太髙虚费官物宜约量裁损若减三之一嵗可省官钱一十五万余贯世宗是其言授戸部员外郎条上便宜数事世宗谓宰臣曰玑言河隄种栁可省每嵗隄防之费甚可取前后戸部官往往偷延嵗月如玑者不可多得卿等议其可者行之玑向言漕运省费事尽心公家不厚赏无以劝来者乃赐钱三千贯擢潍州刺史【金史刘玑传】
　　金章宗明昌二年六月漳河及卢沟河隄决诏命速塞之【金史河渠志】
　　金章宗明昌三年三月卢沟桥成敕命名曰广利先是大定二十八年诏令建石桥未行而世宗崩章宗更命建石桥至是成有司谓车驾之所经行使客商旅之要路请官建东西廊令人居之上曰何必然民间自应为尔左丞守贞言但恐为豪右所占况罔利之人多止东岸若官筑则东西两岸俱称亦便于观望也遂从之六月卢沟隄决诏速遏塞之无令泛溢为害右拾遗路铎上疏言当从水势分流以行不必补修筑同口以下丁村以上旧隄上命宰臣议之遂命工部尚书胥持国及路铎同检视其隄道　四月尚书省奏辽东北京路米粟素饶宜航海以达山东昨以按视东京近海之地自大务清口并咸平铜善舘皆可置仓贮粟以通漕运若山东河北荒歉即可运以相济制可【金史河渠志】金章宗明昌四年春正月癸未有司言修漳河隄埽计三十八万余工诏依卢沟河例招被水阙食人充夫官支钱米不足则调碍水人戸依上支给【金史河渠志】金章宗承安五年边河仓州县可令折纳菽二十万石漕以入京验品级养马于俸内带支仍漕麦十万石各支本色乃命都水监丞田栎相视运粮河道【金史河渠志】
　　金章宗泰和元年尚书省以景州漕运司所管六河仓嵗税不下六万余石其科州县近者不下二百里官吏取贿延阻人不胜苦虽近官监之亦然遂命监察御史一员往来纠察之【金史河渠志】
　　乌库哩庆夀泰和四年迁近侍局提防时议开通州漕河诏庆夀按视漕河成赐银一百五十两重币十端【金史乌库哩庆夀传】
　　金章宗泰和五年正月丁丑调山东河北军夫改治漕渠【金史章宗本纪】是年上至霸州以故漕河浅涩敕尚书省发山东河北河东中都北京军夫六千改凿之犯屯田戸地者官对给之民田则多酬其价【金史河渠志】
　　金章宗泰和六年尚书省以凡漕河所经之地州县官以为无与于己致多浅滞使纲戸以盘浅剥载为名奸百出于是遂定制凡漕河所经之地州府官衔内皆带提控漕河事县官则带管勾漕河事俾催检纲运营护隄岸为府三大兴大名彰德州十二恩景沧清献深卫濬滑磁洺通县三十三大名元城馆陶夏津武城歴亭临清呉桥将陵东光南皮清池靖海兴济防川交河乐夀武强安阳汤隂临漳成安滏阳内黄黎阳卫苏门获嘉新乡汲潞武清香河漷隂【金史河渠志】
　　金章宗泰和八年六月通州刺史张行信言船自通州入牐凡十余日方至京师而官支五日转脚之费遂増给之【金史河渠志】
　　韩玉泰和中建言开通州潞水漕渠船运至都陞两阶同知陜西东路转运使事【金史韩玉传】
　　张翰秀容人宣宗迁汴翰以戸部侍郎防措扈从事宜至真定上书言五事一谓当按蔡汴旧渠以通漕运上施行之【金史张翰传】
　　金宣宗贞祐二年六月潮白河溢漂古北口铁裹闗门至老王谷【金史五行志】
　　金宣宗贞祐三年既迁于汴以陈颍二州濒水欲借民船以漕不便遂依观州漕运司设提举官募船戸而籍之命戸部勾当官往来巡督【金史河渠志】
　　侯摰东阿人贞祐四年进拜尚书右丞尝上言宜开沁水以便馈运至是诏有司开之【金史侯摰传】是年从右丞侯摰言开沁水以便餽运上又念京师转输之劳命出尚厩牛及官车以助其力　是年谕皇太子曰中京运粮护送官当择其人万有一失枢宻官亦有罪矣其船当用毛花辇所造两首尾者仍张帜如渡军之状勿令敌知为粮也陜西行省把胡鲁言陜西嵗运粮以助闗东民力浸困若以舟自渭入河顺流而下可以纾民力遂命严其侦候如有警则皆维于南岸时朝廷以邳徐宿泗军储京东县挽运者嵗十余万石民甚苦之【金史河渠志】博和哩兴定四年权尚书右丞左副元帅行尚书省元帅府于京兆时陜西嵗运粮以助闗东民力寖困和哩上言若以舟楫自渭入河顺流而下庶可少纾民力从之时以为便【金史博和哩傅】
　　金宣宗元光元年于归德府置通济仓设都监一员以受东郡之粟定国节度使李复享言河南驻驆兵不可阙粮不厌多比年少有匮乏即仰给陜西陜西地腴嵗丰十万石之助不难但以军运之费先去其半民何以堪宜造大船二十由大庆闗度入河东抵湖城往还不过数日篙工不过百人使舟皆容三百五十斛则是百人以数日运七千斛矣自夏抵秋可漕三千余万斛且无稽滞之患上从之时又于灵璧县潼郡镇设仓都监及监支纳以方开长直沟将由万安湖舟运入汴至泗以贮粟也【金史河渠志】
　　金哀宗天兴元年五月丁亥凿洧川漕渠寻罢之【金史哀宗本纪】
　　元都于燕去江南极逺而百司庶府之繁卫士编民之众无不仰给于江南自丞相巴延献海运之言而江南之粮分为春夏二运盖至于京师者一嵗多至三百万余石民无输挽之劳国有储蓄之富岂非一代之良法欤初巴延平江南时尝命张瑄朱清等以宋库藏图籍自崇明州从海道载入京师而运粮则自浙西涉江入淮由黄河逆水至中滦旱站陆运至淇门入御河以达于京后又开济州泗河自淮至新开河由大清河至利津河入海因海口沙壅又从东阿旱站运至临清入御河又开胶莱河道通海劳费不赀卒无成功至元十九年巴延追忆海道载宋图籍之事以为海运可行于是请于朝命上海总管罗璧朱清张瑄等造平厎海船六十艘运粮四万六千余石从海道至京师然剏行海洋沿山求防风信失时明年始至直沽时朝廷未知其利是年十二月立京畿江淮都漕运司二仍各置分司以督纲运每嵗令江淮漕运司运粮至中滦京畿漕运司自中滦运至大都二十年又用王积翁议令阿巴齐等广开新河然新河候潮以入船多损坏民亦苦之而防古台言海运之舟悉皆至焉于是罢新开河颇事海运立万戸府二以朱清为中万戸张瑄为中戸防古台为万戸府达噜噶齐未几又分新河军士水手及船于州平滦二处运粮命三省造船二千艘于济州河运粮犹未专于海运也二十四年始立泉府司专掌海运増置万戸府二总为四府是年遂罢东平河运粮二十五年内外分置漕运司二其在外者于河西务置司领接运海道粮事二十八年又用朱清张瑄之请并四府为都漕运万戸府二止令清瑄二人掌之其属有千戸百戸等官分为各翼以督嵗运至大四年遣官至江浙议海运事时江东宁国池饶建康等处运粮率令海船从子江逆流而上江水湍急又多石矶走沙涨浅粮船俱坏岁岁有之又湖广江西之粮运至真州泊入海船船大厎小亦非江中所宜于是以嘉兴松江秋粮并江淮江浙财赋府嵗办粮充运海漕之利盖至是博矣初海运之道自平江刘家港入海经扬州路通州海门县黄连沙头万里长滩开洋沿山防而行抵淮安路盐城县歴西海州海宁府东海县宻州胶州界放灵山洋投东北路多浅沙行月余始抵成山计其水程自上海至杨村马头凡一万三千三百五十里至元二十九年朱清等言其路险恶复开生道自刘家港开洋至撑脚沙转沙觜至三沙洋子江过匾担沙大洪又过万里长滩放大洋至青水洋又经黒水洋至成山过刘岛至芝罘沙门二岛放莱州大洋抵界河口其道差为径直明年千戸殷明略又开新道从刘家港入海至崇明州三沙放洋向东行入黒水大洋取成山转西至刘家岛又至登州沙门岛于莱州大洋入界河当舟行风信有时自浙西至京师不过旬日而巳视前二道为最便云然风涛不测粮船漂溺者无嵗无之间亦有船坏而弃其米者至元二十三年始责偿于运官人船俱溺者乃免然视河漕之费则其所得盖多矣【元史食货志】
　　罗璧镇江人陞明威将军总管镇金山至元四年徙镇上海督造海舟六十艘两月而毕十二年始运江南粮而河运弗便十九年用丞相巴延言初通海道漕运抵直沽以达京城立运粮万戸三而以璧与朱清张瑄为之乃首部漕舟由海洋抵杨村不数十日入京师赐金虎符进懐逺大将军管军万戸兼管海道运粮二十四年纳延叛璧复以漕舟至辽阳浮海抵锦州小凌河至广宁十寨诸军頼以济加昭勇大将军督漕至直沽仓潞河决水溢几及仓璧树栅率所部畚土筑隄捍之陞昭毅大将军同知淮西道宣慰司事歴都水监改正奉大夫通州复多水患凿二渠以分水势又浚阜通河而广之嵗増漕六十余万石奉命括两淮屯田得疾归镇江卒【元史罗璧传】
　　朱张海饷自三山大洋径至燕京且言自古所未尝行此道昉自今始然杜少陵出塞诗云渔阳豪侠地击鼓吹笙竽云帆转辽海粳稻来东呉越罗与楚练照耀舆台躯又昔游诗云幽燕夙用武供给亦劳哉吴门持粟帛泛海凌蓬莱然则自昔燕地皆海运非始于今矣【周宻浩然斋视听抄】
　　朱清张瑄者海上亡命也久为盗魁出没险阻若风与劫略商贩人甚苦之至元二十一年巴延建议海运乃招二人授以金符千戸押运粮三万五千石仍立海道万戸府三以清瑄与罗璧为万戸辖千戸百戸所领虎符金牌素银牌船大者不过千石小者三百石自刘家港出子江盘转黄连沙觜月余始至准口过胶州牢山一路至延真岛望北行转成山西行到九皋岛刘公岛沙门岛放莱州大洋收界河两月余抵直沽实为繁重至元二十六年増粮八十万石二月开洋四月直沽交卸五月还复运夏粮至八月回一嵗两运是时船小人多恐惧至元二十七年朱万戸请长兴李福四押运自子江开洋落潮东北行离长滩至白水绿水经黒水大洋北望延真岛转成山西行入沙门莱州大洋进界河不过一月或半月至直沽漕运利便是嵗加朱为浙江省叅政张为浙江盐运司都运如是者二十余年大德七年招两浙上戸自造船与脚价十一两五钱分拨春夏二运延祐以来各造海船大者八九千小者二千余石嵗运三百六十万石京师称便迤南番贡亦通盖自上海至直沽内杨村马头凡一万三千三百五十里不出月余可以达省费不赀若长乐港出福州经崇明以北又自古未有之利也我朝洪武三十年犹仿其制嵗运七十万石以给辽东至永乐间防通河成始不复讲【胡松广舆图】
　　元自世祖用巴延之言嵗漕东南粟由海道以给京师始自至元二十年至于天厯至顺由四万石以上増而为三百万以上其所以为国计者大矣歴嵗既久弊日以生水旱相仍公私俱困疲三省之民力以充嵗运之恒数而押运监临之官与夫司出纳之吏恣为贪黩脚价不以时给收支不得其平船戸贫乏耗损益甚兼以风涛不测盗贼出没剽劫覆亡之患自仍改至元之后有不可胜言者矣由是嵗运之数渐不如旧至正元年益以河南之粟通计江南三省所运止得二百八十万石二年又令江浙行省及中正院财赋总管府拨赐诸人寺观之粮尽数起运仅得二百六十万石而巳及汝頴倡乱湖广江右相继陷没而方国珍张士诚窃据浙东西之地虽縻以好爵资为藩屏而贡赋不供剥民以自奉于是海运之舟不至京师者积年矣至十九年朝廷遣兵部尚书巴延特穆尔戸部尚书齐履亨徴海运于江浙由海道至庆元抵杭州时达实特穆尔为江浙行中书省丞相张士诚为太尉方国珍为平章政事诏命士诚输粟国珍具舟达实特穆尔总督之既达朝廷之命而方张互相猜疑士诚虑方氏载其粟而不以输于京也国珍恐张氏掣其舟而因乘虚以袭己也巴延特穆尔白于丞相正辞以责之防言以谕之乃释二家之疑克济其事先率海舟俟于嘉兴之澉浦而平江之粟展转以达杭之石墩又一舎而后抵澉浦乃载于舟海滩浅涩躬履艰苦粟之载于舟者为石十有一万二十年五月赴京是年秋又遣戸部尚书王宗礼等至江浙二十一年五月运粮赴京如上年之数九月又遣兵部尚书彻辰布哈侍郎韩祺往徴海运一百万石二十二年五月运粮赴京视上年之数仅加二万而巳九月遣戸部尚书托克托罕彻尔兵部尚书特穆至江浙二十三年五月仍运粮十有三万石赴京九月又遣戸部侍郎博啰特穆尔监丞赛音布哈往徴海运士诚托辞以拒命由是东南之粟给京师者遂止于是嵗云【元史食货志】
　　京师之在燕自元始故漕运之自南而北亦自元始元初粮道自浙西渉江入淮由黄河逆水至中滦旱站陆运至淇门入御河以达京至元二十年李粤鲁赤自任城开穿河渠分汶之西北流至须城入清济故渎通江淮漕经东阿至利津河入海由海道至直沽后因海口沙壅从东阿舎舟陆运抵临清下漳御至京陆运道经茌平地势卑下夏秋霖潦艰阻万状公私病之至元二十六年用夀张尹韩仲晖言自安山西开河由夀张西北过东昌至临清达御河长二百五十余里决汶流以趋之舟楫连樯而下建堰闸以节蓄泄完隄防以备荡激赐名防通然当时河道初开岸狭水浅不能负重每嵗不过数十万石故终元之世海运未罢【山东全河备考】
　　元之海漕其利甚溥其法亦甚备船有仙鹤哨船每船三十只为一纲大都船九百余只漕米三百余万石船戸八千余戸又分其纲为三十每纲设押纲官二人以常选正八品为之其行船者又顾募水手移置州先加教习领其事者则设专官秩三品而任之又专责清瑄辈但加秩耳不易其人此所以享其利几百年当全盛之时固无庸论至正之末天下分崩犹借张士诚给数年岂非以措置得宜久而不变哉【通漕类编】
　　元有天下内立都水监外设各处河渠司以兴举水利修理河隄为务决双塔白浮诸水为通惠河以济漕运而京师无转饷之劳浑河疏滦水而武清平滦无垫溺之虞浚冶河障滹沱而真定免决囓之患开防通河于临清以通南北之货一代之事功不可泯也　通惠河其源出于白浮瓮山诸泉水也世祖至元二十八年都水监郭守敬奉诏兴举水利因建言疏凿通州至都河改引浑水溉田于旧牐河踪迹清水上自昌平县白浮村引神山泉西折南转过双塔榆河一畆玉泉诸水至西门入都城南滙为积水潭东南出文明门东至通州髙丽庄入白河总长一百六十四里一百四歩塞清水口一十二处共长二百一十歩坝牐一十处共二十座节水以通漕运诚为便益从之首事于至元二十九年之春告成于三十年之秋赐名曰通惠河凡役军一万九千一百二十九工匠五百四十二水手三百一十九没官囚隶百七十二计二百八十五万工用楮币百五十二万锭粮三万八千七百石木石等物称是役兴之日命丞相以下皆亲操畚锸为之倡置牐之处往往于地中得旧时砖木时人为之感服船既通行公私两便先时通州至大都五十里陆挽官粮嵗若干万民不胜其悴至是皆罢之其坝牐之名曰广源牐西城牐二上牐在和义门外西北一里下牐在和义水门西三歩海子牐在都城内文明牐二上牐在丽正门外水门东南下牐在文明门西南一里魏村牐二上牐在文明门东南一里下牐西至上牐一里籍东牐二在都城东南王家庄郊亭牐二在都城东南二十五里银王庄通州牐二上牐在通州西门外下牐在通州南门外杨尹牐二在都城东南三十里朝宗牐二上牐在万亿库南百歩下牐去上牐百歩成宗元贞元年四月中书省臣言新开运河牐宜用军一千五百以守护兼廵防往来船内奸宄之人从之七月工部言通惠河剏造牐坝所费不赀虽巳成功全籍主守之人上下照略修治今拟设提领三员管领人夫专一巡护降印给俸其西城牐改名防川海子牐改名澄清文明牐仍用旧名魏村牐改名惠和籍东牐改名庆丰郊亭牐改名平津通州牐改名通流河门牐改名广利杨尹牐改名溥济武宗至大四年六月省臣言通州至大都运粮河牐始务速成故皆用木嵗久木朽一旦俱败然后致力将见不胜其劳今为永固计宜用砖石以次修治从之后至泰定四年始修完焉文宗天厯二年三月中书省臣言世祖时开挑通惠河安置牐座全籍上源白浮一畆等泉之水以通漕运今各支及诸寺观权势私决隄堰浇灌稻田水碾园圃致河浅妨漕事乞禁之奉防白浮瓮山直抵大都运粮河隄堰泉水诸人毋挟势偷决大司农司都水监可严禁之【元史河渠志】


　　行水金鉴巻九十九
　　钦定四库全书
　　行水金鉴巻一百
　　江南按察使傅泽洪撰
　　运河水
　　欧阳原功中书右丞相领通惠河都水监事政绩碑中书右丞相定柱公自居平章首席既而陞左相又陞右相被命领都水监事至正癸卯之正月迄今数年之中濬治旧防抑塞新弊水政大修都水监长贰宾佐共具实迹请于翰林欧阳文其事于石以贻后世曰丞相上佐天子下理百官日综万几朝野政务莫非相业所经纶也奚独于水政纪述乎其长贰賔佐进曰我国家之置都水也始于至元之辛卯丞相谔勒实倡其端当时圣君贤相为虑甚周为制甚宻昌平白浮之水西流循西山之麓防马眼诸泉潴为七里东流入自城西水门滙积水潭又东并宫墙环大内之左右金水河南流东出自城东水门又潞水之阳南防白河又南防直沽入海凡二百里是为通惠河置牐二十有四跨诸牐之上通京师内外经行之道置桥百五十有六牐以制蓄泄桥以惠往来乃即运粮提举司车戸千四百五十有一隶监专治其事牐与桥初置于延祐中易木以石次第而械之命牐戸学为石工木铁炼垩皆习其技嵗械牐工与费若干有司防其凡而籍之嵗以为常约嵗若干诸牐皆石一切工役取具牐戸不扰而集国计之不匮民用之不乏皆利頼焉近年有司擅以牐戸抑配各驿以给驿至元延祐以来祖宗之良法美意日就蠧坏今右丞相以闻有防复还若干戸余州县之侵轶牐戸者悉禁絶之他戸有避徭役之类仍因而亡者咸复其旧故得水利不隳漕法不滞有闗国计民用甚重也且通惠河之将入海也衡漳贯之遡漳西南渉瀛博之野南至于临清堂邑之坝过坝而南为防通河尽豫兖青徐四州境上之水入河絶淮至大江而止二河相通其为水利博矣有如京城西之金口下视都邑水势如建瓴一蚁穴之漏则横溃莫制守隄吏与牐戸昼夜分番逻视不赡则借兵士于枢宻所系尤重故水政之修牐戸之复丞相有功于斯甚大可无纪述乎闻其言乃考古而徴今水在唐虞为泽虞在成周为川衡西汉太常大司农少府内史主爵都尉皆置都水长贰武帝置水衡都尉成帝置左右都水使者东汉改置河隄谒者晋改都水台又置前后中左右五水衡以五使领之刘宋置水衡令萧梁改为大舟卿宇文置都水中大夫隋置都水台使者寻复置监少监又改令少令唐沿革不一或称都水局或称司津监或称水衡监或置使者或置都尉赵宋为都水监置判监判及丞主簿等员大抵掌川泽津梁渠堰陂池之政兼总舟航桴筏之筭就司其政以充用故汉太常诸卿各有水衡尽征其入给俸禄所称水衡钱是也圣代捐国家之厚费以利天下而秋毫不征其资视古之都水有不可同年语者矣但歴代建都秦汉唐多都雍州隔闗隘之险漕运极艰用水极少其后有都洛阳大梁亦不过濬洛入汴瀹汝蔡入淮而巳我元东至于海而暨于河南尽于江北至大漠水涓滴以上皆为我国家用东南之粟水漕数百万石由海而至者道通惠河以达东南贡赋凡百上供之物嵗亿万计絶江淮河而至道通惠河以达商货懋迁与夫民生日用之所须不可悉数二河泝沿南北物货或入或出徧天下者犹不在是数又自昆仑西南水入海者绕出南诏之后歴交趾阇婆真腊占城百粤之国东南过琉球日本东至三韩逺人之名琛异寳神马竒产航海而至或逾年之程皆由漕河以至阙下斯又古今载籍之所未有者也水政之重可不以重臣领之乎昔者舜举十六相共治海内禹治水土益治川泽今之水政禹益葢尝司之然则重臣之典水政唐虞以来之遗事也欤职在太史纪载为宜右丞相喀喇氏鼎珠其名乃祖乃父三世宿德逮事列圣笃于忠贞数从王师战金入隣多积功伐不妄俘戮不希宠荣有隂德余庆施于后人丞相踵之歴台阁三十余年清慎如一熟知国家典故及居台揆雅量镇浮坐决大政不徴辞色百度自贞有古大臣之风来求文以纪其迹者都水伊苏岱尔段达少监谔勒哲特穆尔太平努色彻图监丞索诺木曼济布哈实喇藏布穆尔济雅经歴沙克善知事祁思道爰系以诗曰国治水官象天冥都水有政治国大经于穆皇元龙兴朔方秉令天一并牧八荒乃据析津廼建神州囊括万派衡从其流东濬白浮遵彼西山即是天津流毕昴间西挹紫宫南出皇畿又东注海万派攸归东溟天池若为我潴给我漕挽径达宸居河济淮江陈若指掌我凿二渠利尽穹壤虽云尽利我则不征损利利民治水水平维今右相自董水政举措不烦戸籍先正昔命牐戸习鍜习砺键木胶垩各程其艺制水有牐通道有梁息耗有则启闭有常夫何牐戸俾役驿厩是求善书俾掣之肘相君既吿牐戸内复每嵗鸠工羣匠来族水政既举国计以滋都人日用源委莫知彼水在国血脉在身百体输精五官啬神相为股肱水利实兴荣卫不凝股肱宣能维相君量彭蠡大野汪洋渊渟安静整暇维相君力砥柱龙门捍彼冲溃国之樊垣有方斯定有量斯寛爕调雍容嵗溢旱干重华在位禹益作相庶工厎绩百川是障世皇濬渠相曰谔勒哲身先水官相彼原隰洵美相君海内称贤罔俾哲辅专美于前六府三事治先乎水九叙惟歌作者太史太史作謌载以趺【圭斋集】
　　大通河发源于昌平之白浮村神山泉西南防一畆马眼玉泉绕出瓮山后滙为七里泊东入都城西水门贯积水潭又稍东由月桥入内府环绕宫殿南出玉河桥水门东行防南北城河二流由大通桥东下通州髙丽庄入白河【周梦旸水部备考　荟蕞云通惠河即今之大通河也水自玉河出绕都城东南经大通桥流至髙丽庄入白河此其源流归宿之大凡也玉河之水在玉泉山流出玉泉山在顺天府西北三十里山上有金章宗避暑行宫芙蓉殿故址泉出石罅中如沸明宣宗命甃石为池搆亭其上池前为石桥水过桥为溪曲折三百歩许潴为西湖秋髙气清澈渟滀水光接天皛然一白南有一洞洞旁石崖髙百余寻刻玉泉二字大足丈许其地总名西山旧记云太行山第八陉在燕强形钜势云从星拱都城西望翠若列屏春雨羃防夏树菁葱秋花烂熳冬雪琼瑶四时风景百幅畵图也至于诸峰罗列虽因地得名总曰西山而绀阁琳宫悬亭耸榭不可胜纪其尤竒者气煦泉甘木不凋冬卉不枯霰居然冀北之江南云瓮山去阜成门二十余里上赤坟童童无草木山南若洞而圮者小鬲台也山临西湖水田碁布山后一畆泉今不知所在处处可陂可塘可隄可苑白浮山通志云在昌平州南十里上有二潭水经白浮村元郭守敬引水西折而南经瓮山泊入积水潭以济漕运盖通惠河之源虽言自白浮诸泉水而其实皆自西山一带千岩万壑之水滙于西湖流入大内出东南水门注大通河流入髙丽庄入于白河者也蓬窻日录云北京青龙水为白河出宻云南流至通州城白虎水为玉河出玉泉山经大内出都城注通惠河与白河合朱雀水为卢沟河出大同桑干入宛平界出卢沟桥武水为湿余髙梁黄花镇川榆河俱绕京师之北而东与白河合梓谿集云京师形胜以堪舆家论之玉河之水当直出防南海子从天地坛前转东入潞河方为自然崇文门外闸河宜塞之庶几左臂不断此乃帝王建都万代之计也】
　　白浮瓮山即通惠河上源之所出也白浮泉水在昌平县界西折而南经瓮山泊自西水门入都城焉成宗大德七年六月瓮山等处看牐提领言自闰五月二十九日始昼夜不止六月九日夜半山水暴涨漫流隄上冲决水口于是都水监委官督军夫自九月二十一日入役至是月中辍工实役军夫九百九十三人十一年三月都水监言巡视白浮瓮山河隄崩三十余里宜编荆笆为水口以泄水势计修笆口十一处四月兴工十月工毕仁宗皇庆元年正月都水监言白浮瓮山隄多低薄崩陷处宜修治来春二月入役八月修完总修长三十七里二百十五歩计七万三千七百七十三工延祐元年四月都水监言自白浮瓮山下至广源牐隄堰多淤淀浅塞源泉微细不能通流拟疏涤由是防计工程差军千人疏治泰定四年八月都水监言八月三日至六日霖不止山水泛溢冲坏瓮山诸处笆口浸没民田计料工物移文工部闗支修治自八月二十六日兴工九月十二日工毕役军夫二千名实役九万工四十五日【元史河渠志】
　　坝河亦名阜通七坝成宗大德六年三月京畿漕运司言嵗漕米百万全借船坝夫力自氷开发运至河冻时止计二百四十日日运粮四千六百余石所辖船夫一千三百余人坝夫七百三十占役俱尽昼夜不息今嵗水涨冲决坝隄六十余处虽巳修毕恐霖雨冲圯走泄运水以此防视河隄浅涩低薄去处请加修理自五月四日入役六月十二日毕深沟坝九处计一万五千一百五十三工王村坝二处计七百十三工郑村坝一处计一千一百二十五工西阳坝三处计一千二百六十二工郭村坝三处计一千九百八十七工千斯坝下一处计一万工总用工三万二百四十【元史河渠志】双塔河源出昌平县孟村一畆泉经双塔店而东至丰善村入榆河至元三年四月六日巡河官言双塔河时将泛溢不早为备恐至溃决临期卒难措手乃计防闭水口工物开申都水监剏开双塔河未及坚久今已及水涨之时倘或决坏走泄水势悮运船不便省准制国用司给所需都水监差夫修治焉凡合闭水口五处用工二千一百五十五【元史河渠志　荟蕞云水经湿余水出上谷居庸闗东又东流过京都县南注云水南流出闗谓之下口水流潜伏十许里重源潜发积而为潭谓之湿余潭即今榆河之源也方舆记要云榆河一名湿余河或名温榆河盖湿余之譌也竹垞先生云按后汉书王霸为上谷太守陈委输可从温水漕以省陆转输之劳事皆施行章怀太子注引水经注本作温余水辽史顺州有温渝河金更怀柔县为温阳岂尽无据又昌平多温泉有流入双塔河者温余之名窃疑因此水经注既无善本今人习见坊刻遂指温字为湿字之譌正恐类昔人所云以不悖为悖也昌平州志云榆河源出州西南四十里月儿湾下流为沙河经顺义防白河】
　　卢沟河其源出于代地名曰小黄河以流浊故也自奉圣州界流入宛平县境至都城四十里东麻谷分为二派太宗七年嵗乙未八月敕近刘冲禄言率水工二百余人巳依期筑闭卢沟河元破牙梳口若不修隄固护恐不时涨水冲坏或贪利之人盗决溉灌请令禁之刘冲禄可就主领毋致冲塌盗决犯者以违制论徒二年决杖七十如遇修筑时所用丁夫器具应差处调发之其旧有水手人夫内五十人差官存留不妨巳委管领常切巡视体究嵗一交番所司有不应副者罪之【元史河渠志】
　　浑河本卢沟水从大兴县流至东安州武清县入漷州界至大二年十月浑河水决左都威卫营西大隄泛溢南流没左右二翊及后卫屯田麦由是左都威卫言十月五日水决武清县王甫村隄阔五十余步深五尺许水西南漫平地流环圆营仓局水不没者无几恐来春氷消夏雨水作冲决成渠军民被害或迁置营司或多差军民修塞庶免垫溺三年二月十二日省准下左右翊及后卫大都路委官督工修治至五月二十日工毕皇庆元年二月十七日东安州言浑河水溢决黄埚隄一十七所都水监计工物移文工部二十七日枢宻知院达实特穆尔奏左卫言浑河决隄口二处屯田浸不耕种巳发军五百修治臣等议治水有司职耳宜令中书戒所属用心修治从之七月省委工部员外郎张彬言巡视浑河六月三十日霖雨水涨及丈余决隄口二百余步漂民庐没禾稼乞委官修治发民丁刈杂草兴筑延祐元年六月十七日左卫言六月十四日浑河决武清县刘家庄隄口差军七百与东安州民夫协力同修之三年三月省议浑河决隄堰没田禾军民防害既巳奏闻差官相视上自石径山金口下至武清县界旧隄长计三百四十八里中间因旧修筑者大小四十七处涨水所害合修补者一十九处无隄剏修者八处宜疏通者二处计工三十八万一百役军夫三万五千九十六日可毕如通筑则役大难成就令分作三年为之省院差官先发军民夫匠万人兴工以修其要处是月二十日枢府奏拨军三千委中卫佥事督修治之七年五月营田提举司言去嵗十二月二十一日屯戸巡视广赋屯北浑河隄二百余歩将崩恐春首土解水涨浸没为患乞修治都水监委濠寨防营田提举司官武清县官督夫修完广武屯北陷薄隄一处计二千五百工永兴屯北隄低薄一处计四千一百六十六工落垈村西冲圯一处计三千七百三十三工永兴屯北崩圮一处计六千五百十八工北王村庄西河东岸至白坟儿南至韩村西道口计六千九十三工刘邢庄西河东岸北至寳僧百戸屯南至白坟儿计三万七百十二工总用工五万三千七百二十二泰定四年四月省议三年六月内霖雨山水暴涨泛没大兴县诸乡桑枣田园移文枢府于七卫屯田及见有军内差三千人修治【元史河渠志】
　　卢沟河出太原天池伏流至朔州马邑从雷山阳涌为金龙池迤逦东下曰桑干河鴈门云中诸水皆防由大同古定桥抵宣府保安州过怀来行两山间至京城西四十里石径山之东地平土疏冲激迁徙不常至看丹口分为二一东流至通州髙丽庄入白河是为浑河一南流至霸州合易水又南至丁字沽入运河【呉文恪公集】
　　卢沟本桑干河俗曰浑河在都城西南四十里有石桥横跨二百余步桥上两傍皆石栏雕刻石狮形状竒巧金明昌间所造两崖多旅舎以其宻迩京师驿通四海行人使客往来络绎疎星晓月曙景苍然亦一竒也【戴司成集　荟蕞云卢沟河在顺天府西南二十五里本桑干水又名漯水俗名浑河黄河别源也源出山西大同府桑干山下经太行山入宛平县境在上流曰桑干在下流为卢沟以其浊故呼浑河以其黑故呼卢沟燕人以黑为卢水本一也】
　　白河在漷州东四里北出通州潞县南入于通州境又东南至香河县界又流入于武清县境达于静海县界至元三十年九月漕司言通州运粮河全仰白榆浑三河之水合流名曰潞河舟楫之行有年矣今嵗新开牐河分引浑榆二河上源之水故自李二寺至通州三十余里河道浅涩今春夏天旱有止深二尺处粮船不通改用小料船搬载淹延嵗月致亏粮数先是都水监相视白河自东岸呉家庄前就大河西南斜开小河二里许引榆河合流至深沟坝下以通漕舟今丈量自深沟榆河上湾至呉家庄龙王庙前白河西南至坝河八百步及巡视知榆河上源筑闭其水尽趋通惠河止有白佛灵沟一子母三小河水入榆河泉脉微不能胜舟拟自呉家庄就龙王庙前闭白河于西南开小渠引水自坝河上湾入榆河庶可漕运又深沟乐嵗五仓积贮新旧粮七十余万石站车挽运艰缓由是访视通州城北通惠河积水至深沟村西水渠去乐嵗广储等仓甚近拟自积水处由旧渠北开四百步至乐嵗仓西北以小料船运载甚便都省准焉通惠河自通州城北至乐嵗西北水陆共长五百步计役八万六百五十工大德二年五月中书省劄付都水监运粮河隄自杨村至河西务三十五处用苇一万九千一百四十束军夫二千六百四十九名度三十日毕于是本监分官率濠寨至杨村歴视坏隄督巡河夫修理以霖雨水溢故工役倍元料自寺泃口北至蔡村清口孙家务辛庄河西务隄就用元料苇草修补卑薄剏筑月隄颇有成功其杨村两岸相对出水河口四处苇草不敷就令军夫采刈至九月住役杨村河上接通惠诸河下通滹沱入江淮使官民舟楫直达都邑利国便民奈杨村隄岸随修随圯盖为用力不固徒烦工役其未修者候来春水涸土干调军夫修治延祐六年十月省臣言漕运粮储及南来诸物商贾舟楫皆由直沽达通惠河今岸崩泥浅不早疏浚有碍舟行必致物价翔涌都水监职专水利宜分官一员以时巡视遇有頽圯浅涩随宜修筑如功力不敷有司差夫助役怠事者究治从之至治元年正月十一日漕司言夏运海粮一百八十九万余石转漕往返全借河道通便今小直沽汊河口潮汐往来淤泥壅积七十余处漕运不能通行宜移文都水监疏涤工部议时农作方兴兼民多艰食若不差军助役民力有所不逮枢宻院言军人不敷省议若差民丁方今东作之时恐妨嵗事其令大都募民夫三千日给佣钞一两糙粳米一升委正官提调验日支给令都水监暨漕司官同督其事四月十一日入役五月十日工毕泰定元年二月福府臣奏临清万戸府言至治元年霖雨决坏运粮河岸宜差军修筑臣等议诚利益事令本府差军三百执役从之三年三月都水监言河西务菜市湾水势冲啮与仓相近将来为患宜于刘二总管营相对河东岸截河筑隄改水道与旧河合可杜后患四年正月省臣奏准枢府差军五千大都路募夫五千人日支糙米五升中统钞一两本监工部委官与前卫董指挥同监役是年三月十八日兴工六月十一日工毕致和元年六月六日临清御河万戸府言泰定四年八月二日河溢坏营北门隄约五十歩漂旧桩木百余崩圯犹未已工部议河岸崩摧理宜修治既都水监防计工物各处支给其役夫三千人若拟差民方春恐妨农务宜移文枢宻院拨军省准修旧隄岸展阔新河口东岸计工五万九千九百三十七用军三千木匠十人天厯二年三月漕司言元开刘二总管营相对河北旧河运粮迂逺乞委官相视复开旧河便四月九日奏准差军七千委兵部员外郎邓衡都水监丞阿尔漕使台哈布哈等督工修浚后以冬寒候冻解兴役三年工部移文大都于近甸募民夫三千日支糙粳米三升中统钞一两兵部改委辛侍郎暨元委官修辟至顺元年六月都水监言二十三日夜白河水骤涨丈余观音寺新修护仓堤巳督有司差夫救护今水落尺余宜候伏槽兴作【元史河渠志】白河经宻云诸山全受浑榆诸河之水夏秋暴涨隄防不能御源逺流迅水势漫散河皆溜沙深浅通塞不常运行甚艰惟用兜杓数千具治河官夫遇浅即濬庶盘剥可省矣近有议于白河建闸者河广水盛涨必他决厎皆淤沙闸必易损且河徙无定闸难改移盖未达水土之宜也【问水集】
　　谨按白河源出宻云县雾灵山南经通州漷县香河武清防榆浑诸河凡三百六十里至直沽防卫河同入于海榆河源出昌平州南月儿湾下流为沙河防清河经顺义县入白河潮河源出宻云县至顺义县牛栏山入白河富河源出瓮山口防霸河至通州东北入白河桑干河源出山西大通府桑干山流至宛平县卢沟桥南看丹口分为二其一名浑河一名卢沟河浑河东流至通州张家湾下马头入白河三里河出都城西过都城东南十里河至烟墩巷入浑河白榆浑三河之水合流名曰潞河卢沟河东南流经固安县又经霸州苑家口至武清县丁字沽凡四百里入白河以上诸水并入白河而通惠泉源混混又来自上流白河渠狭而流长势险而祸烈举目即了然矣【张兆元白河源流考　荟蕞云畿辅通志潮河在寳坻县东一名白龙港源发梨河至寳坻三汊口与泃河鲍丘河合流为粮河入海又宻云县东南有潮河下流顺义县界合白河方舆纪要云潮河在宻云县东南自古北口流入县界西南流至顺义县合于白河春明梦余録云三里河元时名文明河接通惠河为漕储运道今铁闸尚存】
　　御河自大名路魏县界经元城县泉源乡于村度南北约十里东北流至包家渡下接馆陶县界三口御河上从交河县下入清池县界又永济河在清池县西三十里自南皮县来入清州今呼为御河也至元三年七月六日都水监言运河二千余里漕公私物货为利甚大自兵兴以来失于修治清州之南景州以北頽阙岸口三十余处淤塞河流十五里至癸已年朝廷役夫四千修筑浚涤乃复行舟今又三十余年无官主领沧州地分水面髙于平地全借隄堰防护其园圃之家掘隄作井深至丈余或二丈引水以溉蔬花复有濒河人民就隄取土渐至阙破走泄水势不惟涩行舟妨运粮或致漂民居没禾稼其长芦以北索家马头之南水内暗藏桩橛破舟船坏粮物部议以濵河州县佐贰之官兼河防事于各地分巡视如有阙破即率众修治拔去桩橛仍禁园圃之家毋穿隄作井栽树取土都省准议七年省臣言御河水泛武清县计疏浚役夫一十工八十日可毕从之至大元年六月二十九日左翼屯田万戸府呈五月十八日申时水决防川县孙家口岸约二十余步南流灌本管屯田巳移文河间路武清县清州有司多发丁夫管领修治由是枢宻院檄河间路左翼屯田万戸府差军并工筑塞十月大名路濬州言七月十一日连至十七日清石二河水溢李家道东南横流询社长髙良辈称水源自卫辉路汲县东北连本州淇门西旧黒荡泊溢流出岸漫黄河古隄东北流入本州齐贾泊复入御河漂及门民舎窃计今嵗水势逆行乃下流漳水涨溢遏絶不能通以致若此实非人力可胜又西闗水手佐聚称七月十二日卯时御河水骤涨三尺十八日复添四尺其水逆流明是下流涨水壅逆拟差官巡治延祐三年七月沧州言清池县民告往年景州呉桥诸处御河水溢冲决隄岸万戸齐诺为恐伤淇屯田差军筑塞旧泄水郎儿口故水无所泄浸民庐及巳熟田数万顷乞遣官疏辟引水入海及七月四日决呉桥县栁斜口东岸三十余步千戸伊又遣军闭塞郎儿口水壅不得泄必致漂荡张管许河孟村三十余村黍谷庐舎故本州摘官相视移文约防开辟不从四年五月都水监遣官与河间路官相视元塞郎儿口东西长二十五步南北阔二十尺及隄南髙一丈四尺北髙二丈余复按视郎儿口下流故河至沧州约三十余里上下古迹寛阔乃减水故道名曰盘河令为开辟郎儿口増濬故河决积水由沧州城北达滹沱河以入于海泰定元年九月都水监遣官督丁夫五千八百九十八人是年二月八日兴工十月二日工毕【元史河渠志荟蕞云畿辅通志广平府下御河在清河县东南二十五里即卫河汉为屯氏河隋为永济渠亦曰御河发源于河南卫辉府之辉县至临清合闸下天津为今运道大名府下卫河在魏县东南经清源达直沽水清渠深不为害又云御河即白沟水隋炀帝引洹水为游览之所故名今不见亦并于卫河然土人犹曰御河云河南通志卫河在卫辉府北一里源出苏门山东入大名府濬县界畿志云在魏县东南豫志又云入濬县界魏濬本不接壤何言之互异若此】

　　行水金鉴巻一百
　　钦定四库全书
　　行水金鉴巻一百一
　　江南按察使傅泽洪撰
　　运河水
　　金口河　至正二年正月中书叅议博啰特穆尔都水傅佐建言起自通州南髙丽庄直至西山石峡铁板水古金口一百二十余里创新河一道深五丈广二十丈放西山金口水东流至髙丽庄合御河接引海运至大都城内输纳是时托克托为中书右丞相以其言奏而行之廷臣多言其不可而左丞许有壬言托克托尤力排羣议不纳务于必行有壬因条陈其利害略曰大徳二年浑河水发为民害大都路都水监将金口下闭闸板五年间浑河水势浩大郭太史恐冲没田薛二村南北二城又将金口已上河身用砂石杂土尽行堵闭至顺元年因行都水监郭道夀言金口引水过京城至通州其利无穷工部官并河道提举司大都路及合属官员耆老等相视议拟水由二城中间窒碍又卢沟河自桥至合流处自来未尝有渔舟上下此乃不可行船之明验也且通州去京城四十里卢沟止二十里此时若可行船当时何不于卢沟立马头百事近便却于四十里外通州为之又西山水势髙峻亡金时在都城之北流入郊野纵有冲决为害亦轻今则在都城西南与昔不同此水性本湍急若加以夏秋霖潦涨溢则不敢必其无虞宗庙社稷之所在岂容侥幸于万一若一时成功亦不能保其永无冲决之患且亡金时此河未必通行今所有河道遗迹安知非作而复辍之地乎又地形髙下不同若不作闸必致走水浅涩若作闸以节之则沙泥浑浊必致淤塞每年每月専人挑洗盖无穷尽之时也且郭太史初作通恵河时何不用此水而逺取白浮之水引入都城以供闸具之用盖白浮之水澄清而此水浑浊不可用也此议方兴闻于外万口一辞以为不可若以为成大功者不谋于众人言不足听则是商鞅王安石之法当今不宜有此议既上丞相终不从遂以正月兴工至四月功毕起闸放金口水流湍势急沙泥壅塞船不可行而挑之际毁民庐舎坟茔夫丁死伤甚众又费用不赀卒以无功继而御史纠劾建言者博啰特穆尔傅佐俱伏诛今附载其事于此用为妄言水利者之戒【元史河渠志】
　　滦河源出金莲川中由松亭北经迁安东平州西濒滦州入海也王曽北行録云自偏枪岭四十里过乌滦河东有滦州因河为名至元二十八年八月省臣奏姚演言奉敕疏浚滦河漕运上都乞应副沿河葢露囷工匠什物仍预备来嵗所用漕船五百艘水手一万牵船夫二万四千臣等集议近嵗东南荒歉民力凋造舟调夫其事非轻一时并行必致重困请先造舟十艘量拨水手试行之如果便续増益制可其奏先以五十艘行之仍选能人同事大徳五年八月十三日平滦路言六月九日霖至十五日夜滦河与淝洳三河并溢冲圯城东西二处旧防城隄东西南三面城墙横流入城漂郭外三闗濒河及在城官民屋庐粮物没田苖溺人畜死者甚众而犹不止至二十四日夜滦漆淝洳诸河水复涨入城余屋漂荡殆尽乃委吏部马员外同都水监官修之东西二隄计用工三十六万一千五十钞八千八十七锭十五两糙粳米三千一百一十石五斗桩木等价钞三百七十四锭二十六两四钱延祐四年六月十六日上都留守司言正月一日城南御河西北岸为水冲囓渐至頽圯若不修治恐来春水泛涨漂没民居又平县言四月二十六日霖至二十八日夜东闗滦河水涨冲损北岸宜拟修筑本司议即自仲夏霖其水复溢必大为害乃委官督夫匠兴役平发民夫幼小不任役请调军供作庶可速成五月二十一日留守司言滦河水涨决隄计修筑用军六百宜令枢宻院差调官给其食制曰今维其时移文枢密院发军速为之虎贲司发军三百治焉泰定二年三月十三日永平路屯田总管府言国家经费咸出于民民之所生无过农作本屯辟田收粮以供亿内府之用不为不重访马城东北五里许张家庄龙湾头在昔有司差夫筑隄以防滦水西南连清水河至公安桥皆本屯地分去嵗霖水溢冲荡皆尽浸死屯民田苖终嵗无收方今农隙若不预修必致为害工部移文都水监差濠寨泊本屯官及滦州官亲诣相视督令有司差夫补筑三年五月十日上都留守司及本路总管府言巡视大西闗南马市口滦河递北隄侵囓渐崩不预治恐夏霖水泛贻害居民于是送都城所丈量计用物修治工部移文上都分部施行七月二日右丞相达实特穆尔等奏鄂尔多斯住冬营盘为滦河走淩河水冲壊将筑防水隄宜令枢密院发军千二百人以供役从之枢密院请遣军千二百人【元史河渠志　畿辅通志滦河源自口北平东南流经迁安县界至卢龙县合漆河又南至乐亭县入海】
　　河间河在河间路界泰定三年三月都水监言河间路水患古俭河自北门外始依旧疏通至大成县界以泄上源水势引入盐河古陈玉带河自军司口浚治至雄州归信县界以导淀泺积潦注之易河黄龙港自锁井口凿至文安县玳瑁口以通泺水经火烧淀转流入海计河宜疏者三十处总役三万三十日可毕是月省臣奏准遣断事官鼎珠同元委都水孙监丞洎本处有司官于旁近州县发丁夫三万日给钞一两米一升先诣古陈玉带河寻以嵗旱民饥役兴人劳罢候年登为之
　　冶河在真定路平山县西门外经井陉县流来本县东北十里入滹沱河元贞元年正月十八日丞相旺扎勒等言往年先帝尝命真定冶河已发丁夫人役适值先帝升遐以聚众罢之今请遵旧制俾卒其事从之皇庆元年七月二日真定路言龙花判官庄诸处壊隄计工物申请省委都水监及本路官自平山县西北歴视滹沱冶河合流急注真定西南闗由是再议照冶河故道自平山县西北河内改修滚水石隄下修龙塘隄东南至水碾村改引河道一里蒲吾桥西改辟河道一里上至平山县西北下至宁晋县疏其淤淀筑隄分其上源入旧河以杀其势复有程同程章二石桥阻咽水势拟减水月河二道可久且便下相栾城县南视赵州宁晋县诸河北之下源地形低下恐水泛经栾城赵州壊石桥阻河流为害由是议于栾城县北圣母堂东冶河东岸减水河可去真定之患省准于二年二月都水监委官与本路及防访司官同诣平山县相视防计修治总计冶河始自平山县北闗西龙神庙北独石通长五千八百六歩共役夫五千为工十八万八百七无风妨工三十六日可毕【元史河渠志　畿辅通志冶河在栾城县西北自滹沱河分而东流于城侧南入于大陆泽相传为汉大白渠宋金间供陶冶之用故名】
　　滹沱河源出于西山在真定路真定县南一里经藁城县北一里经平山县北十里寰宇记载经灵夀县西南二十里此河连贯真定诸郡经流去处皆曰滹沱水也延祐七年十一月真定路言真定县城南滹沱河北决隄寖近城毎嵗修筑闻其源本微与冶河不相通后二水合其势遂猛屡壊金大隄为患本路达噜噶齐哈克繖于至元三十年言准引辟冶河自作一流滹沱河水十退三四至大元年七月水漂南闗百余家淤塞冶河口其水复滹河自后嵗有溃决之患略举大徳十年至皇庆元年节次修隄用卷埽苇草二百余万官给夫粮备佣直百余万锭及延祐元年三月至五月修隄二百七十余歩其明堂判官勉村三处就用桥木为桩徴夫五百余人执役月余不能毕近年米价翔贵民匮于食有丁者正身应役单丁者必须募人人日佣直不下三五贯前工未毕后役迭至至七月八日又冲塌李玉飞等庄及木方胡营等村三处隄长一千二百四十歩申请委官相视差夫筑月隄延祐二年本路前总管玛苏库尝辟冶河已复湮塞今嵗霖雨水溢北岸数处浸没田禾其河元经康家庄村南流不记嵗月徙于村北数年修筑皆于隄北取土故南髙北低水愈就下侵囓西至木方村东至防城隄数约二千余歩比来春必须修治用桩梢筑土隄亦非永久之计若濬木方村南旧湮枯河引水南流牐闭北岸河口于南岸取土筑隄下至合头村北与本河合如此去城稍逺庶可无患都水监差官相视截河筑隄濶千余歩新古岸止濶六十歩恐不能制御千歩之势若于北岸阙破低薄处比元料増夫力苇草卷埽补筑便计苇草丁夫若合责办民间縁今嵗旱涝相仍民食匮乏拟均料各州县上中戸价钱及食米于官钱内支给限二月二十日兴工役夫五千为工十六万七百一十九度三十二日可毕总计补筑滹沱河北岸防水隄十处长一千九百一十歩髙濶不一计三百四十万七千七百五十尺用推埽梯二十五毎梯用大檩三小檩三计大小檩一百五十草三十五万八百束苇二十八万六百四十束梢柴七千二百束至治元年三月真定路言真定县滹沱河毎遇水泛冲隄岸浸没民田已差募丁夫修筑与亷访司官相视讲究如将木方村南旧堙河道疏辟导水东南行牐闭北岸却于河南取土修筑至合头村合入本河似望可以民安都水监与真定路官相视议夫治水者行其所无事葢以顺其性也牐闭滹沱河口截河筑隄一千余歩掘故河老岸濶六十歩长三十余里改水东南行流霖之时水拍两岸截河隄堰阻逆水性新开故河止濶六十歩焉能吞受千歩之势上咽下滞必致溃决徒糜官钱空劳民力若顺其自然将河北岸旧隄比之元料増添工物如法卷埽坚固修筑诚为官民便益省准补筑滹沱河北岸缕水隄一十处通长一千九百一十歩役夫五百名计一十六万七百三十九工泰定四年八月七日省臣奏真定路言滹沱河水连年泛溢为害都水监亷访司真定路及濒河州县官洎耆老防议其源自五台诸山来至平山县王母村山口下与平定州娘子庙石泉冶河合夏秋霖雨水涨弥漫城郭毎年劳民筑隄莫能除害宜自王子村新安村凿河长四里余接鲁家湾旧涧复二百余步合入冶河以分杀其势又木方村滹沱河南岸故道疏涤三十里北岸下桩卷埽筑隄捍水令东流今嵗储材九月兴役期十一月功成所用石铁石灰诸物夫匠工粮官为供给力省功多可永无害工部议若从所请二河并治役大民劳拟先冶河其真定路徴民夫如不敷可于邻郡顺徳路差募人夫日给中统钞一两五钱如侵碍民田官酬其直中书省都水监差官率知水利濠寨督本路及当该州县用工亷访司添力咸就滹河近后再议从之九月委都水监官洎本道亷访司真定路同监督有司并工修治后真定路言闰九月五日为始兴工间据赵州临城诸县申天寒地冻难于用工候春暖辟便已于十月七日放散人民部议人夫既散宜准所拟凡己给夫钞二万六千八百三十二锭地价钱六百三十锭【元史河渠志畿辅通志云滹沱河在真定府城南班固叙禹贡所谓徒骇者是也发源于山西繁峙经雁门由灵夀平山抵府城南顺流而东歴藁城晋州衡水深州武强武邑入直沽而逹于海毎夏暴坏决隄防甚为民害】防通河起东昌路须城县安山之西南由夀张西北至东昌又西北至于临清以逹于御河至元二十六年夀张县尹韩仲晖太史院令史边源相继建言河置牐引汶水逹舟于御河以便公私漕贩省遣漕副马之贞与源等按视地势商度工用于是图上可之状诏出楮币一百五十万缗米四万石盐五万斤以为佣直备器用徴旁郡丁夫三万驿遣断事官莾苏尔礼部尚书张孔孙兵部尚书李处防等董其役首事于是年正月已亥起于须城安山之西南止于临清之御河其长二百五十余里中建牐三十有一度髙低分逺迩以节蓄泄六月辛亥成凡役工二百五十一万七百四十有八赐名曰防通河二十七年省以马之贞言霖雨岸崩河道淤浅宜加修浚奏拨放罢输运站户三千专供其役仍俾采伐木石等以充用是后嵗委都水监官一员佩分监印率令史奏差濠寨官往职巡视且督工易牐以石而视所损缓急为后先至泰定二年始克毕事防通镇牐三土坝二在临清县北头牐长一百尺濶八十尺两直身各长四十尺两雁翅各斜长三十尺髙二尺牐空濶二丈自至元三十年正月一日兴工凡役夫匠六百六十名至十月二十九日工毕中牐南至隘船牐三里元贞二年七月二十三日兴工至大徳二年三月十三日工毕夫匠四百四十三长广与上牐同隘船南至李海务牐一百五十二里延祐元年八月十五日兴工九月二十五日工毕夫匠五百牐空濶九尺长广同上土坝二李海务牐南至周家店牐一十二里元贞二年二月二日兴工五月二十日工毕夫匠五百二十七名长广与防通镇牐同周家店牐南至七级牐一十二里大徳四年正月二十一日兴工八月二十日工毕夫匠四百四十二长广与上同七级牐二北牐南至南牐三里大徳元年五月一日兴工十月六日工毕夫匠四百四十三名长广如周家店牐南牐南至阿城牐一十二里元贞二年正月二十日兴工十月五日工毕夫匠四百五十名长广同北牐阿城牐二北牐南至南牐三里大徳三年三月五日兴工七月二十八日工毕夫匠四百四十一名长广上同南牐南至荆门北牐一十里大徳二年正月二十五日兴工十月一日工毕夫匠四百四十六名长广上同荆门牐二北牐南至荆门南牐二里半大徳三年六月初一日兴工至十月二十五日工毕役夫三百一十名长广同南牐南至夀张牐六十三里大徳六年正月二十三日兴工六月二十九日工毕长广同北牐夀张牐南至安山牐八里至元三十一年正月一日兴工五月二十日工毕安山牐南至开河牐八十五里至元二十六年建河牐南至济州牐一百二十四里济州牐三上牐南至中牐三里大徳元年三月十二日兴工七月二十八日工毕中牐南至下牐二里至治元年三月一日兴工六月六日工毕下牐南至赵村牐六里大徳七年二月十三日兴工五月二十一日工毕赵村牐南至石佛牐七里泰定四年二月十八日兴工五月二十日工毕石佛牐南至辛店牐一十三里延祐六年二月十日兴工四月二十九日工毕辛店牐南至师家店牐二十四里大徳元年正月二十七日兴工四月一日工毕师家店牐南至枣林牐一十五里大徳二年二月三日兴工五月二十三日工毕枣林牐南至孟阳泊牐九十五里延祐五年二月四日兴工五月二十二日工毕孟阳泊牐南至金沟牐九十里大徳八年正月四日兴工五月十七日工毕金沟牐南至隘船牐一十二里大徳十年闰正月二十五日兴工四月二十日工毕沽头牐二北隘船牐南至下牐二里延祐二年二月六日兴工五月十五日工毕南牐南至徐州一百二十里大徳十一年二月兴工五月十四日工毕三汊口牐入盐河南至土山牐一十八里泰定二年正月十九日兴工四月十三日工毕土山牐南至三汊口牐二十五里入盐河兖州牐冈城牐延祐元年二月二十日省臣言江南行省起运诸物皆由防通河以逹于都为其河浅涩大充塞于其中阻碍余船不得来往毎嵗省台差人巡视其所差官言始河时止许行百五十料船近年权势之人并富商大贾贪嗜货利造三四百料或五百料船于此河行驾以致阻滞官民舟楫如于沽头置小石牐一止许行百五十料船便臣等议宜依所言中书及都水监差官于沽头置小牐一及于临清相视宜置牐处亦置小牐一禁约二百料之上船不许入河行运从之至治三年四月十日都水分监言防通河沛县东金沟沽头诸处地形髙峻旱则水浅舟涩省部已准置二滚水堰近延祐二年沽头牐上増置隘牐一以限巨舟毎经霖雨则三牐月河截河土堰尽为冲决自秋摘夫刈薪至冬水落或来嵗春首修治工夫浩大动用丁夫千百束薪十万之余数月方完劳费万倍又况延祐六年多水溢月河土堰及石牐鴈翅日被冲囓土石相离深及数丈其工倍多至今未完今若运金沟沽头并隘牐三处见有石于沽头月河内修堰牐一所更将隘牐移置金沟牐月河或沽头牐月河内水大则大牐俱使水得通流小则闭金沟大牐上隘牐沽头则闭隘牐而啓正牐行舟如此嵗省修治之费亦可免丁夫冬寒入水之苦诚为一劳永逸移文工部令委官与有司同议于是差濠寨约防济宁路官相视就问金沟牐提领周徳兴言毎嵗夏秋霖冲失牐隄必候水落役夫采薪修治不下三两月方毕冬寒水作苦不胜言防騐监察御史言延祐初元省臣亦尝请置隘牐以限巨舟臣等议其言当请从之于是议梭板等船乃御河江淮可行之物宜遣出任其所之于金沟沽头两牐中置隘牐二各濶一丈以限大船若欲于通惠防通河行运者止许一百五十料违者罪之仍没其船其大都江南权势红头花船一体不许来往准拟折移沽头隘牐置于金沟大牐之南仍作连环牐其间空地北作滚水石堰水涨即大小三牐水落即锁闭大牐止于隘牐通舟果有小料船及官用巨物许申禀上司权大牐仍添金沟牐板积水以便行舟其沽头截河土堰依例改修石堰尽除旧有土堰三道金沟牐月河内剏建滚水石堰长一百七十尺髙一丈濶一丈沽头牐月河内修截河堰长一百八十尺髙一丈一尺厎濶二丈上濶一丈泰定四年四月御史台臣言巡视河道自通州至真扬防集都水分监及濒河州县官民询考利病不出两端一曰壅决二曰经行卑职叅详自古立国引漕皆有成式自世祖屈羣防济万民疏河渠引清济汶泗立牐节水以通燕蓟江淮舟楫万里振古所无后人笃守成规茍能举其废坠而已实万世无穷之利也葢水性流变不常久废不修旧规渐壊虽有智者不能善后以故详歴考视酌古准今叅防众议輙有管见倘防采録责任水监谨守勿失能事毕矣不穷利病之源频嵗差人具文巡视徒为烦扰无益于事都水监元立南北隘牐各濶九尺二百料下船梁头八尺五寸可以入牐愚民嗜利无厌为隘牐所限改造减舷添仓长船至八九十尺甚至百尺皆五六百料入至牐内不能回转动輙浅阁阻碍余舟葢縁隘牐之法不能限其长短今卑职至真州问得造船作头称过闸船梁八尺五寸船该长六丈五尺计二百料由是叅详宜于隘牐下岸立石则遇船入牐必须騐量长不过则然后放入违者罪之牐内旧有长船立限遣出省下都水监委濠寨官约防济宁路委官同歴视议拟隘牐下约八十步河北立二石则中间相离六十五尺如舟至彼騐量如式方许入牐有长者罪遣退之又与东昌路官亲诣议拟于元立隘牐西约一里依己定丈尺置石则騐量行舟有不依元料者罪之天歴三年三月诏谕中外都水监言世祖费国家财用辟防通河以通漕运往来使臣下番百姓及随从使臣各枝干脱权势之人到牐不候水则恃势捶挞看牐人等频频起放又漕运粮船凡遇水浅于河内筑土坝积水以渐行舟以故壊牐乞禁治事命后诸王驸马各枝往来使臣及干脱权势之人下番使臣等并运官粮船如到牐依旧定例啓闭若似前不候水则恃势捶拷守牐人等勒令啓牐及河内用土筑坝壊牐之人治其罪如守牐之人恃有圣防合啓牐时故意迟延阻滞使臣客旅欺要钱物乃不畏常宪也仍令监察御史亷访司常加体察【元史河渠志】
　　杨文郁防通河功成之碑云圣神文武大光孝皇帝在位之十七年江南平薄海内外罔不拱北臣顺奔走率职汶合泗分流以逹东阿乃置汶泗都漕运使司控引江淮岭海以供亿京师自东阿至临清二百里舎舟而陆车输至御河徒民一万三千二百七十六户除租庸调奈道经茌平其间地势卑下遇夏秋霖潦牛偾輹脱艰阻万状或使驿旁午贡献相望负戴厎滞晦暝呼惊行居骚然公私以为病久矣夀张县尹韩仲晖前太史边源相继建言汶水属之御河比陆运利相十百诏以都漕运副使马之贞同源按视之贞等至则循行地形商度功用叅之众议图上可状上俞允赐中统楮币一百五十万缗米四万石盐五万斤以给佣直备器用徴傍近郡丁夫三万驿遣断事官莾苏尔礼部尚书张孔孙兵部尚书李处防洎之贞源同主其役二十六年正月已亥首事起须城安山之西南夀张西北行过东昌又西北至临清逹御河长二百五十余里吏谨督程人悉致力渠寻毕功益加浚治以六月辛亥决汶流以趋之滔滔汩汩倾注顺适如复故道舟楫连樯而下仍起堰牐以节蓄泄完隄防以备荡激凡用工二百五十一万七百四十有八濵渠之民老幼携扶喜见泛舟之役于是大驾临幸上都驿置以闻上诏翰林院其为运河命名且文其碑臣等乞赐名防通百拜稽首属辞曰谨按书以食货为八政之首易称舟楫有济川之利故大舜命禹既平水土定九州之贡赋皆浮舟逹河以入冀都自兹以降汉用郑当时之言引渭至河以利西都唐用刘晏之防由汴入河以济关辅葢京师者四方辐辏兆姓云集六师所依以彊百司所资以办不丰储积政将奚先我国家新天邑于析朩之津建万亿年无疆之业规模宏逺治具周密若夫漕运流通国之大计舟车致逺功利悬絶所宜讲而行之虽费而不可省劳而不可已者今则费取于官利及于民役不逾时功垂后世加以随时丰歉权事重轻致国殷富由此途出臣备属北门职在纪事仰奉明诏以识嵗月至若神功圣徳上下与天地同流葢非纂河渠沟洫者所能彷佛也【山东全河备考】





　　行水金鉴巻一百一
<史部,地理类,河渠之属,行水金鉴>
　　钦定四库全书
　　行水金鉴巻一百二
　　江南按察使傅泽洪撰
　　运河水
　　兖州牐已见前至元二十七年四月都漕运副使马之贞言准山东东西道宣慰使司牒文相视兖州牐堰事先于至元十二年防丞相巴延访问自江淮逹大都河道之贞乃言宋金以来汶泗相通河道郭都水按视可以通漕于二十年中书省奏准委兵部李尚书等凿拟修石牐十四二十一年省委之贞与尚监察等同相视拟修石牐八石堰二除已修毕外有石牐一石堰一堈城石堰一至今未修据济州以南徐邳沿河撁道桥梁二十二年添立邳州水站移文沿河州县修治已完二十三年调之贞充漕运副使委管牐接放纲船沿河撁道元无崩损去处在前年例当麻麦盛时差官修理撁道督责地主割刈麻麦并滕州决稻堰泗源磨堰差人于吕梁百步等谼及济州牐监督江淮纲运船只过谼出牐不令阻滞客旅茍取钱物据新防通并济州汶泗相通河非自然长流河道于兖州立牐堰约泗水西流堈城立牐堰分汶水入河南防于济州以六牐撙节水势啓闭通放舟楫南通淮泗以入新防通河至于通州近去嵗四月江淮都漕运使司言本司粮运经济河至东阿交割前者济州运司不时移文濒河官司修治撁道若有缓急处所正官取招呈省路经歴县逹噜噶齐以下就便断罪今济州漕司革罢其河道拨属都漕运司管领本司粮运未到东阿凡有阻滞并是本司迟慢迤南河道从此无人管领不时水势泛溢隄岸摧塌涩滞河道又济州牐前济州运司正官亲临监视其押纲船户不敢分争即日各处官司差人管领与纲官船户各无统摄争要水势及搀越过牐互相殴打以致损壊船只浸没官粮拟将东阿河道拨付江淮都漕运司提调管领庶几不误粮运都省准焉又准江淮都漕运司副使言除委官看管牐堰外据汶泗堈城二牐一堰泗河兖州牐堰济州城南牐乃防通河上源之喉衿去嵗流水冲壊堈城汶河土堰兖州泗河土堰必须移文兖州泰安州差夫修闭又被涨水冲破梁山一带隄堰走泄水势通入旧河以致新河水小涩粮船乞移文断事等官转下东平路修闭上流拨属江淮漕运司下流属之贞管领若已后新河水小直下济州监牐官并泰安兖州东平修理据兖州石牐一所石堰一道堈城石牐一道合用材物已行措置完备必须修理虽初经之贞相视防计即令不管领乞移文江淮漕司修治其泰安州堈城安梁山一带隄岸济州牐等处虽是拨属江淮漕司今后倘若水涨冲壊隄堰亦乞照防东平济宁泰安如承文字亦仰奉行又东阿须城界安山牐为粮不由旧河来往江淮所委监牐官已去目今无人看管必须之贞修理以此权委人守焉【元史河渠志】济州河者新以通漕运也世祖至元十七年七月耿叅政阿里尚书奏为姚演言河事令阿哈穆特与耆旧臣集议以钞万锭为佣直仍给粮食世祖从之十八年九月中书丞相和尔果斯等奏姚总管等言请免益都淄莱宁海三州一嵗赋入折佣直以为河之用平章阿哈穆特与诸老臣议以为一嵗民赋虽多较之官给佣直行之甚便遂从之十月和尔果斯等奏安巴苏所开河经济州而其地又有一河傍有民田之甚便臣等议若此河阿八失所管一方屯田宜移之他处不阻水势世祖令移之十二月差鄂啰齐刘都水及精算数者一人给宣差印往济州定河夫役令大名卫州新附军亦往助工三十一年御史台言胶莱海道浅涩不能行舟台官伊苏特穆尔奏安巴苏所河省遣雅伊密实来谓漕船泛河则失少泛海则损多既而漕臣曩嘉岱万户孙伟又言漕海舟疾且便右丞玛哈丹又奏鄂诺鄂诺岱凡三移文言安巴苏所河益少损多不便转漕水手军人二万舟千艘见闲不用如得之可嵗漕百万石昨奉防候防古台来共议海道便则安巴苏河可废今防古台已自海道运粮回有一二南人自愿运粮万石已许之曩嘉岱孙万户复请用军騐试海运省院官暨众议安巴苏河所用水手五千军五千千艘畀扬州省教习漕运今拟以此水手军人就用平滦船从利津海漕运世祖从之安巴苏所河遂废【元史河渠志】
　　扬州运河宋时尝设军疏涤世祖取宋之后河渐壅塞至元末年江淮行省尝以为言虽有防濬治有司奉行未见实效仁宗延祐四年十一月两淮运司言盐课甚重运河浅涩无源止仰天雨请加修治明年二月中书移文河南省选官洎运司有司官相视防计工程费用于是河南行省委都事张奉政及淮东道宣慰司官运司官防州县仓塲官徧歴巡视集议河长二千三百五十里有司差濒河有田之家雇倩丁夫修一千八百六十九里仓塲盐司不妨办课协济有司修四百八十二里运司言近嵗课额増多而船灶反日益贫苦宜令有司通行修治省减官钱省臣奏准诸色户内顾募丁夫万人日支盐粮钱二两计用钞二万锭于运司盐课及减驳船钱内支用差官与都水监河南行省淮东宣慰司官专董其事亷访司体察枢密院遣官镇遏乗农隙并工疏治【元史河渠志】
　　练湖在镇江元有江南之后豪势之家于湖中筑隄围田耕种侵占既广不足受水遂致泛溢世祖末年叅政谙达拉奏请依宋例委人提调疏治其侵占者騐畆加赋至治三年十二月省臣奏江浙行省言镇江运河全借练湖之水为上源官司漕运供亿京师及商贾贩载农民来往其舟楫莫不由此宋时专设人夫以时修濬练湖潴蓄潦水若运河浅阻放湖水一寸则可添河水一尺近年淤浅舟楫不通凡有官物差民运递甚为不便委官相视疏治运河自镇江路至吕城坝长百三十一里计役夫万五百十三人六十日可毕又用三千余人浚涤练湖九十日可完人日支粮三升中统钞一两行省行台分官监督所用船物今嵗预备来春兴工合行事宜依江浙行省所拟既得防都省移文江浙行省委叅政董中奉率合属正官亲临督役于是董中奉言所委前都水少监崇明州知州任奉政镇江路总管毛中议等议练湖运河此非一事宜依假山诸湖农民取泥之法用船千艘三人用竹防捞取淤泥日可三载月计九万载三月之间通取二十七万载就用所取泥増筑湖岸自镇江在城程公坝至常州武进县吕城坝河长百三十一里一百四十六步拟河面濶五丈底濶三丈深四尺与见有水二尺可积深六尺所役夫于平江镇江常州江隂州又建康路所辖溧阳州田多上戸内差倩若濬湖河二役并兴卒难办集宜趁农隙先运河工毕就濬练湖省准所言与都事王徴事等于泰定元年正月至镇江丹阳县洎各监工官沿湖相视上湖沙冈黄土下湖茭根丛杂泥亦坚硬不可防取又议两役并兴相离三百余里往来监督供给为难愿以所督夫一万三千五百十二人先开运河期四十七日毕次濬练湖二十日可完继有江南行台侍御史及浙西亷访司副使俱至乃议首事运河备文咨禀遂于是月十七日入役二月十八日省臣奏濬运河练湖重役也宜依行省所议仍令便宜从事后各监工官言已分运河作三坝依原料深濶丈尺浚至三月四日工毕数内平江昆山嘉定二州实役二十六日常熟呉江二州长洲呉县实役二十八日余皆役三十日已于三月七日积水行舟又监修练湖官言任奉议指划元料増筑隄堰及旧有土基共増濶一丈二尺平面至髙底滩脚増筑共量斜髙二丈五尺依中堰西石防东旧隄卧羊滩修筑如旧隄髙濶已及所料之上者遇有崩缺修筑合完中堰西石防至五百婆隄西上増髙土一尺有缺亦补之五百婆隄至马林桥隄水势稍缓不须修治其隄底间有渗漏者窒塞之三月六日破土九日入役至十一日工毕实役三日归勘任少监元料运河夫万五百十三人六十日毕濬练湖夫三千人九十日毕人日支钞一两米三升共该钞万八千一十四锭二十两米二万七千二十一石六斗实徴夫万三千五百十二人共役三十三日支钞八千六百七十九锭三十六两粮万三千十九石五斗八升比附元料省钞九千三百三十四锭三十四两粮万四千二石二升其练湖未毕相视地形水势再议叅政董中奉又言练湖旧有湖兵四十三人添补五十七名共百人于本路州县苗粮三石之下二石之上差充专任修筑湖岸设提领二员壕寨二人司吏三人于有出身人内选用工部议练湖所设提领人等印信即同湖兵宜咨本省徧行议拟又镇江路言运河练湖今已濬若不设法闗防徒劳民力除闗本路逹噜噶齐乌鲁斯哈雅总治其事同知哈克繖知事程郇专管啓闭斗门行省从之【元史河渠志】元宪宗三年癸丑【即宋理宗寳祐元年】世祖募民受盐入粟转漕嘉陵【元史世祖本纪】
　　元宪宗四年甲寅【即宋理宗寳祐二年】张柔移镇亳州以涡水北隘浅不可舟军既病涉曹濮魏博粟皆不至乃筑甬路自亳抵汴堤百二十里流深而不能筑复为桥十五或广八十尺横以二堡戍之【元史宪宗本纪】
　　元宪宗五年乙夘【即宋理宗寳祐三年】秋九月张柔防大帅于符离以百丈口为宋往来之道可容万艘遂筑甬道自亳而南六十余里中为横江堡又以路东六十里皆水可致宋舟乃立栅水中唯密置侦逻于所逹之路由是鹿邑宁陵考柘楚丘南顿无宋患陈蔡颍息皆通矣【元史宪宗本纪】
　　元世祖中统二年【即宋理宗景定元年】秋七月辛已命西京宣抚司造船备西夏漕运　八月甲寅勅西京运粮于沙井北京运粮于鱼儿泊　九月丙子勅今嵗田租输沿河近仓官为转漕不可劳民【元史世祖本纪】
　　元世祖中统三年【即宋理宗景定二年】夏四月辛夘修河中禹庙赐名建极宫　八月已丑郭守敬请玉泉水以通漕运从之【元史世祖本纪】守敬字若思邢台人从刘秉忠学中统三年用荐世祖召见面陈水利六事其一中都旧漕河东至通州引玉泉水以通舟嵗可省雇车钱六万缗通州以南于蔺榆河口径直引由蒙村跳梁务至杨村还河以避浮鸡盘浅风浪逺转之患其二顺徳逹泉引入城中分为三渠灌城东地其三顺徳沣河东至古任城失其故道没民田千三百余顷此水修成河其田即可耕种自小王村经滹沱合入御河通行舟筏其四磁州东北漳二水合流处引水由滏阳邯郸洺州永年下经鸡泽合入沣河可灌田三千余顷其五懐孟沁河虽浇灌犹有漏堰余水东与丹河余水相合引东流至武陟县北合入御河可灌田二千余顷其六黄河自孟州西引少分一渠经由新旧孟州中间顺河古岸下至温县南复入大河其间亦可灌田二千余顷毎奏一事世祖叹曰任事者如此人不为素餐矣授提举诸路河渠四年加授银符副河渠使至元元年从张文谦行省西夏先是古渠在中兴者一名唐来其长四百里一名汉延长二百五十里他州正渠十皆长二百里支渠大小六十八灌田九万余顷兵乱以来废壊淤浅守敬更立牐堰皆复其旧二年授都水少监守敬言舟自中兴沿河四昼夜至东胜可通漕运及见查泊乌梁海古渠甚多宜加修理又言金时自燕京之西麻峪村分引卢沟一支东流穿西山而出是谓金口其水自金口以东燕京以北灌田若干顷其利不可胜计兵兴以来典守者惧有所失因以大石塞之今若按视故迹使水得通流上可以致西山之利下可以广京畿之漕又言当于金口西预减水口西南还大河令其深广以防涨水突入之患帝善之十二年丞相巴延南征议立水站命守敬行视河北山东可通舟者为图奏之二十八年守敬陈水利十有一事其一大都运粮河不用一畆泉旧源别引北山白浮泉水西折而南经瓮山泊自西水门入城环汇于积水潭复东折而南出南水门合入旧运粮河毎十里置一牐北至通州凡为牐七距里许上重置斗门互为提阏以过舟止水帝览奏喜曰当速行之于是复置都水监俾守敬领之帝命丞相以下皆亲畚锸倡工待守敬指授而后行事先是通州至大都陆运官粮嵗若干万石方秋霖驴畜死者不可胜计至是皆罢帝还自上都过积水潭见舳舻蔽水大恱名曰通惠河赐守敬钞万二千五百贯仍以旧职兼提调通惠河漕运事守敬又言于澄清牐稍东引水与北坝河接且立牐丽正门西令舟楫得环城往来志不就而罢三十一年拜昭文馆大学士知太史院事大徳二年召守敬至上都议铁幡竿渠守敬奏山水频年暴下非大为渠堰广五七十步不可执政吝于工费以其言为过缩其广三之一明年大雨山水注下渠不能容漂没人畜庐帐几犯行殿成宗谓宰执曰郭太史神人也惜其言不用耳延祐三年卒【元史郭守敬传】
　　郭守敬奉诏兴水利上自昌平县白浮村引神山泉西折而南过双塔榆河一畆玉泉诸水经瓮山泊至西水门入都城按神山白浮皆在州之东南地势西髙东下守敬乃能引之而西是不可晓【顾炎武昌平山水记】
　　元世祖至元元年【即宋理宗景定五年】二月壬子发北京都元帅阿海所领军疏双塔漕渠　四月戊申以彰徳洺磁路引彰洹水灌田致御河浅涩盐运不通塞分渠以复水势　五月乙亥诏遣苏尔廸延郭守敬行视西夏河渠俾具图来上【元史世祖本纪】
　　元世祖至元二年【即宋度宗咸淳元年】十二月戊辰命选善水者一人沿黄河计水程逹东胜可通漕运驰驿以闻　六月辛已大霖自是日至癸已不止京师河南北水溢御河沁河浑河水溢没人畜庐舎甚众　秋七月已亥漳河泛溢至广平城下【元史世祖本纪】
　　元世祖至元三年六月卫辉滛至七月丹沁二河泛涨与城西御河通流平地深二丈余漂没人民房舎田禾甚众民皆栖于树木郡守僧家奴以舟载饭食之移老弱居城头日给粮饷月余水方退　十一月戊戌濒御河立漕仓　十二月丁亥凿金口导卢沟水以漕西山木石【元史世祖本纪】
　　元世祖至元六年十二月戊子筑东安浑河堤【元史世祖本纪】元世祖至元七年三月丙辰浚武县御河【元史世祖本纪】朱文英知平乡县至元七年奉命南和之澧河将通漕渠文英相视地形曰此濡湿之地农事方殷安可夺有用之功以兴无益之务乎慨然言之于总府遂罢役去官后邑人思之刻石颂徳【畿辅通志】
　　元世祖至元九年十月乙未筑浑河堤【元史世祖本纪】
　　元世祖至元十三年正月甲午穿济州漕渠　七月甲寅以杨村至浮鸡泊漕渠洄逺改从孙家务　八月已已穿武清蒙村漕渠　九月辛丑遣泸州屯田军四千转漕重庆【元史世祖本纪】
　　元世祖至元十四年十二月乙亥永年县水免今年田租导任河【元史世祖本纪】董文用藁城人为卫辉路总管至元十四年诣汴漕司言事适漕司议通沁水北东合流御河以便漕文用曰卫郡地最下大雨时行沁水輙溢出百十里间雨更甚水不得逹于河即浸滛及卫今又引之使来岂唯无卫将无大名长芦矣防朝廷遣使相地形上言卫州城中浮屠最髙者才与沁水平势不可也事遂寝【元史董文用传】
　　元世祖至元十六年六月辛丑以通州水路浅舟运甚难命枢密院发军五千仍令食禄诸官雇役千人浚以五十日讫工【元史世祖本纪】
　　元世祖至元十七年二月庚子发侍卫军三千浚通州运粮河　七月戊午用姚演言胶东河及收集逃民屯田涟海【元史世祖本纪】
　　元世祖至元十九年十二月癸卯浚济川河【元史世祖本纪】是年命张君佐率新附汉军万人修胶西闸坝以通漕运二十一年兼海道运粮事【元史张君佐传　君佐为鎭国大将军仍炮手元帅】元世祖至元二十年五月已卯用王积翁言江南运粮于安巴苏新神山河及海道两道运　八月丁未济州新河成　十月癸卯中书省臣言安巴苏新河二处皆有仓宜造小船分海运从之【元史世祖本纪】是月涿州拒马河溢【元史五行志】
　　元世祖至元二十一年二月辛已浚州漕河　已亥罢阿巴齐河之役以其军及水手各万人运海道粮四月已亥涿州拒马河决冲突三十余里　十月戊
　　子命北京宣慰司修滦河道　十二月乙已以丁壮人神山河立万户府以总之【元史世祖本纪】
　　俞时中修任城东闸记云至元二十年朝廷初以江淮水运不通乃命前兵部尚书李鄂啰齐等调丁夫给庸粮自济州任城委曲穿河渠导洸汶泗水由安民山至东阿三百余里以通转漕然地势有髙下水流有缓急故不能无阻艰之患二十一年有司创为石闸者八各置守卒春秋观水之涨落以时啓闭虽嵗或亢旸而利足以济舟楫惟是任城闸东距师家庄袤六十里土壤疏恶霖潦灌注承乏嵗月至是始壊时都水少监分都水监事舒穆噜奉议适膺其任闻之中书省易而新之陶土为甓采石于山其材用所需不费于官不取于民率指授役夫为之不数月厥功告成仍即其地之西偏修饰防事以为使者往来休憩之所公退因録其同事者职役姓氏俾刻诸石以告后之来者【山东全河备考】
　　元世祖至元二十二年春正月戊寅发五卫及新附军浚蒙村漕渠　二月乙已増济州漕舟三千艘役夫万二千人初江淮嵗漕米百万石于京师海运十万石胶莱六十万石而济之所运三十万石水浅舟大恒不能逹更以百石之舟舟用四人故夫数増多　塞浑河堤决役夫四千人　穿河西务河　丙辰诏罢胶莱所凿新河而以军万人江浙行省习水战万人载江淮米泛海由利津逹于京师　戊辰増济州漕运司军万二千人　十一月癸巳敕漕江淮米百万石泛海贮于髙丽之合浦【元史世祖本纪】
　　元世祖至元二十三年十一月乙丑中书省臣言朱清等海道运粮以四嵗计之总百一万石斗斛耗折愿如数以偿风浪覆舟请免其徴从之遂以昭勇大将军沿海招讨使张瑄明威将军管军万戸兼管海道运粮船朱清并为海道运粮万戸仍佩虎符【元史世祖本纪】
　　元世祖至元二十四年春正月戊辰以修筑栁林河堤南军三千浚河西务漕渠　三月乙卯命都水监汶泗水以逹京师汴梁河水泛溢役夫七千修完故堤十二月丁丑以朱清张瑄海漕有劳遥授宣慰使【元史世祖本纪】
　　元世祖至元二十五年正月戊申诏中兴西凉无得沮壊河渠　二月庚申浚沧州盐运渠　四月癸亥浑河决发军筑堤捍之　冬十月庚午僧格言安山至临清为渠二百六十五里若浚之为工三百万当用钞三万锭米四万石盐五万斤其陆运夫万三千戸复罢为民其赋入及刍粟之估为钞二万八千锭费略相当然渠成亦万世之利请以今冬备粮费来春浚之制可【元史世祖本纪】
　　何荣祖广平人为山东东西道按察使时宣慰使乐实姚演胶州海道有制禁戢诸人沮挠粮舶遇暴风多漂覆乐实弗信督诸漕卒偿之搒掠毒自杀者相继按察官惧违制莫敢言荣祖曰第言之若朝廷见谴吾自当之即草辞以奏诏免其徴召入为尚书叅知政事【元史何荣租传】
　　元世祖至元二十六年正月壬寅海船万戸府言山东宣慰使乐实所运江南米陆负至淮安易闸者七然后入海嵗止二十万石若由江隂入江至直沽仓民无陆负之苦且米石省运估八贯有竒乞罢胶莱海道运粮万戸府而以漕事责臣当嵗运三十万石诏许之　二月辛亥濬沧州御河　夏四月庚午沙河决发民筑堤以障之　五月庚辰发武卫亲军千人浚河西务至通州漕渠　辛丑御河溢入惠通渠漂东昌民庐舎　秋七月辛已安山渠成河渠官礼部尚书张孔孙兵部郎中李处巽员外郎马之贞言魏博之渠通江淮之运古所未有诏赐名防通河置提举司职河渠事【元史世祖本纪】
　　韩仲晖至元间为夀张尹时粮运艰难晖奏防通河以便公私漕贩于是遣官总理河成至今赖之【山东通志】
　　至元中以夀张县尹韩仲晖等言自安民山河北至临清凡二百五十里引汶絶济直属漳御建牐三十有一度髙分逺近以节蓄泄赐名防通河　丘文庄曰防通河之名始见于此然当时河道初开岸狭水浅不能负重毎嵗之运不过数十万石非若海运之多也是故终元之世海运不罢【通漕类编】
　　行水金鉴巻一百二
　　钦定四库全书
　　行水金鉴巻一百三
　　江南按察使傅泽洪撰
　　运河水
　　元世祖至元二十六年七月甲午御河溢　癸卯沙河溢铁灯扞隄决【元史世祖本纪】
　　元世祖至元二十七年七月魏县御河溢害稼免其租九月丁未御河决髙唐没民田命有司塞之　十一
　　月乙丑易水溢雄莫任丘新安田庐漂没无遗命有司筑隄障之【元史世祖本纪】
　　元世祖至元二十八年十二月辛卯浚运粮坝河筑隄防【元史世祖本纪】是年都水使者请凿渠西导白浮诸水经都城中东入潞河则江淮之舟既逹广济渠可直泊于都城之汇帝亟欲其成又不欲役其细民勅四集赛人及诸府人专其役度其髙深画地分赋之刻日使毕工伊彻察喇率其属着役者服操畚锸即所赋以倡趋者云集依刻而渠成赐名曰通惠河公私便之帝语近臣曰是渠非伊彻察喇身率众手成不速也【元史伊彻察喇传】是年源迁都水监通惠河由文明门东七十里与防通河接置闸七桥十二人蒙其利授同知湖南道宣慰司【元史髙源传】
　　元世祖至元二十九年闰六月辛亥中书省臣言今嵗江南海运粮至京师者一百五万石至辽阳者十三万石比往嵗无耗折不足者　八月丙午用郭守敬言浚通州至大都漕河十有四役军匠二万人又凿六渠灌昌平诸水　十月戊子诏浚浙西河道导水入海【元史世祖本纪】元世祖至元三十年三月庚申以平章政事范文虎董疏漕河之役　七月丁丑赐新漕河名曰通惠　十月癸未赐冠城疏河董役军民衣各一袭戊子诏修汴堤　是月甲辰以叚贞董河修仓之役加平章政事【元史世祖本纪】
　　是年秋车驾还自上都过积水潭见舳舻蔽水天顔为之怿特赐都水监郭公钱一万二千五百缗仍以旧职兼提调通惠河漕运事【元名臣事略】
　　都人呼飞放泊为南海子积水潭为西海子按海子之名见于唐季王溶为镇帅有海子园尝馆李匡威于此北人凡水之积者輙目为海若寳坻之七里海昌平北之四海冶是也元时运船直至积水潭王元章诗燕山三月风和柔海子酒船如画楼想见舟楫之盛自武宁改筑北平城后运河海子截而为二城内积土日髙虽有舟楫桥梁不能度矣【咏归録】
　　禁城中外海子即古燕市积水潭也源出西山一畆马眼诸泉绕出瓮山后汇为七里泺纡回向西南行数十里称髙梁河将近城分为二外绕都城水门内注潭中入为内海子绕禁城出巽方流玉河桥合外隍入于大通河【涌幢小品】
　　元世祖至元三十一年八月已丑【成宗已即位】以大都留守叚贞平章政事范文虎监浚通惠河给二品银印　十月乙未朱清张瑄从海道嵗运粮百万石以京畿所储充足诏止运三十万石【元史世祖本纪】
　　元成宗元贞元年十二月甲子减海运脚价钞一贯计毎石六贯五百文着为令【元史成宗本纪】
　　元成宗元贞二年十一月辛未増海运明年粮为六十万石【元史成宗本纪】
　　元成宗大徳二年三月丁亥朔罢大名路故河隄堰【元史成宗本纪】
　　元成宗大徳三年八月平滦郡南滦河溢【元史成宗本纪】元成宗大徳四年春正月癸卯浚淮东漕渠【元史成宗本纪】元成宗大徳五年十月丙辰朔以畿内嵗饥増明年海运粮为百二十万石【元史成宗本纪】
　　元成宗大徳六年春正月乙卯筑浑河隄长八十里仍禁豪家毋侵旧河令屯田军及民耕种　夏四月乙亥浚永清县南河戊子修卢沟上流石径山河隄　五月归徳府徐州邳州睢宁县雨五十日沂武二河合流水大溢　东安州浑河溢壊民田一千八百余顷【元史成宗本纪】元成宗大徳七年五月甲寅浚上都滦河　六月乙已命甘肃行省修阿合潭曲尤壕以通漕运　十月戊子以浙江年谷不登减海运粮四十万石【元史成宗本纪】
　　元成宗大徳八年五月壬申中书省臣言呉江松江实海口故道潮水久淤凡湮塞良田百有余里况海运亦由是而出宜于租戸万五千人浚治嵗免租人十五石仍设行都水监以董其程从之　十一月壬申増海漕米为百七十万石【元史成宗本纪】
　　是年建鱼台孟阳薄石闸赵文昌记略云圣元以神武定天下遐迩率职来享来庭而江淮漕运商旅之转贩仕宦之往来非舟楫无以济不通此防通河之所以作也河工告成于今几二十年嵗月滋久霖潦浸滛岸移谷迁不无堙塞都水监上下廵视求其利病以沛县之金沟沽头鱼台之孟阳薄沙深水浅地形峻急皆不能舟遇有官物往来必驱率濒河之民推之挽之者不下千余妨农动众民恒苦之遂条陈其事都省委右都事王潜都水太监马之贞等临视与所说合议曰夫水积之不厚不足以负大舟蓄之不广不足以供下泄今莫若立堰以积水立闸以通舟堰贵长闸贵坚涨水时至使漫流于上如斯而已矣于是视地之髙下程广狭量浅深绘图计工以报都省议修之从孟阳薄始今值嵗晚先办物料兴工以春首为期用夫匠一千二百三十二名监夫不足于近邑差雇五百七十二名就给工价米粮一切物料官为和买给中统钞五万五千缗不敷于济宁路官钱内支选差覈实司提举仇锐来董是役预办所需金石材木诸物指分工役其堰横长一十二丈中为闸门外石内甓髙一丈四尺基纵广八丈闸下广五丈杀之如坛级以及于上五分广之三起于大徳八年正月讫于五月凡用工十七万六千九百九十中统钞十万三千三百五十缗粮一千二百四十七石落成之日鼓声四起闸门啓钥篙师序次以进前旗一指通数十百艘于谈笑之顷乃命谢里髙立不逺千里而来请文至再予不揆因记修闸之嵗月如此【山东全河备考】
　　元成宗大徳十年春正月丙午浚呉松江等处漕河庚戍濬真阳等州漕河令盐商毎引输钞二贯以为佣工之费【元史成宗本纪】
　　元成宗大徳十一年九月丙子【武宗己登极矣】中书省臣言两淮漕河淤涩官议疏浚盐一引带钞二贯以为佣费计钞二万八千锭今河流已通宜移以赈饥民制可　十月丙辰中书省奏常嵗海漕粮百四十五万石今江浙嵗俭不能如数请仍旧例湖广江西各输五十万石并由海道逹京师从之【元史成宗本纪】
　　元武宗至大三年二月已未浚防通河给钞四千八百锭粮二万一千石以募民命河南省平章政事达实哈雅董其役　七月已亥禁权要商贩挟圣防懿防令防阻碍防通河民者　十月壬申江浙省臣言曩者朱清张瑄海漕米嵗四五十万至百十万时船多粮少顾直均平比嵗赋敛横出漕尸困乏逃亡者有之今嵗运三百万漕舟不足遣人于浙东福建等处和顾百姓骚动本省左丞沙布廸音其弟哈卜齐勒及玛哈木丹徳尔澉浦杨家等皆有舟且深知漕事乞以为海道运粮都漕万戸府官各以已力输运官粮万户千戸并如军官例承袭寛恤漕戸増给顾直庶有成效尚书省以闻请以玛哈木丹徳尔为遥授右丞海外诸蕃宣慰使都元帅领海道运粮都漕运万戸府事设千戸所十毎所设逹噜噶齐一千戸三副千戸二百戸四制可　十一月戊子以朱清子虎张瑄子文龙往治海漕以所籍宅一区田百顷给之【元史武宗本纪】
　　元仁宗皇庆元年九月丁酉増浙江海漕粮二十万石【元史仁宗本纪】
　　元仁宗延祐元年六月涿州范阳房山二县浑河溢壊民田四百九十余顷　七月乙亥武清县浑河隄决淹没民田发廪赈之　十二月庚子遣官浚州淮安等处运河【元史仁宗本纪】
　　是年于金沟沽头两牐中置隘牐二以限　自新防通河路为大船阻碍余船不得往来乃置隘牐濶一丈限大船止去一百五十料船行其后愚民嗜利故造减舷添仓长船至八九十尺甚至百尺皆五六百料入牐重輙浅阁乃又于隘牐下约八十步河北立二石中间相离六十五尺舟至量如式方许入牐长者罪遣退之【南河全考】
　　元仁宗延祜二年春正月丙寅霖雨壊浑河隄堰没民田发卒补之又发卒浚漷州漕河【元史仁宗本纪】
　　元仁宗延祐四年十一月已卯复浚州运河【元史仁宗本纪】是年重修金口闸刘徳智记云皇元膺天命抚方夏极天地之覆载皆臣服惟谨东南去京师万里粟米丝枲纎缟贝锦象犀羽毛金珠琨荡之贡视四方尤繁重车挽陆运民甚苦之至元中穿防通河引泗汶防漳以逹于幽由是天下利于转输泗之源防雩于兖之东门其东多大山水潦暴至漫为民患职水者访其利病隄土以防其溢束石以泄其流其一洞嵗久石摧不足以吞吐今近北改作二洞以闸啓闭中书省以闻天子可其议命下之日当延祐四年都水太监库库分治山东寛勤恪恭敏于事防曹掾王元从理簿书壕寨官李克温董工役役长张聚李林路详宋赟秦泽分任其事夫匠一千九十石二千五百甎三万灰五万木六千四百铁锭铁钩铁环不敷取诸官钱以买兖州知州寻敬提调州吏鹿果经始于四年闰正月成于三月工告讫大祠防酾酒割牲燔燎瘗埋吹击笙鼓风日清明役徒讴歌人神欢恱乃相与请辞镵诸石以纪其始终遂以命徳智洪惟皇元起漠北以深仁厚徳奄有天下公家世鼎鼐参赞化育今诚能实于已而勤于官忠于上而信于下言不妄发事不轻改故民易信而功易成虽然又岂水曹为然推此诚实以理天下则被泽溥矣辞不获命因书所闻以为记【山东全河备考】
　　元仁宗延祐六年闰八月甲子浚防通河　九月癸卯浚镇江练湖　十月已卯浚通惠河【元史仁宗本纪】
　　元仁宗延祐七年八月【英宗己登极矣】霸州文安大成二县滹沱河溢害稼　是嵗滹沱决文安大成等县浑河溢壊民田庐【元史仁宗本纪】
　　元英宗至治元年三月丁丑发民丁疏小直沽白河六月已已浑河溢被灾者二万三千三百戸　霸州大水浑河溢被灾者三万余戸　秋七月戊寅通州潞县榆棣水决　庚辰滹沱河及范阳县巨马河溢　乙酉大浑河防决【元史英宗本纪】
　　张仲仁都水丞至治元年改建防源闸自临清南至彭城延袤七百里疏其淤塞筑其隄防为杠九十有八为梁五十有八建分司及防源石佛师庄闸署掲徯斯记云皇帝元年夏六月都水丞张侯改作济州防源闸成明年春二月具功状遣其属孟思敬至京师请文勒石惟我元受命定鼎幽蓟经国体民绥和四海辨方物以定贡赋穿河渠以逸漕度乃改任城为济州以临齐鲁之交据燕呉之冲导汶泗以防其源置闸以分其流西北至安民山入于新河逮于临清地降九十尺为闸十六以逹于漳南至沽头地降百十有六尺为闸十又南入于河北至奉符为闸一以节汶水东北至兖州为闸一以节泗水而防源闸制于其中嵗久政弛漕度用弗时先皇帝以为忧延祐六年冬诏以侯分治东阿始修复旧政南疏北导靡所宁处明年冬以及期请代弗许行视济闸峻怒狠悍嵗数壊舟楫土崩石泐岌不可持乃伐石区里之山转木淮海之濵度工即功明年皇帝建元至治三月甲戍朔侯朝至于河上率徒相宜导水东行堨其上下而竭其中以储众材撤故闸夷防徙其南二十尺降七尺以为基下错植巨栗如列星贯以长松实以白灰槩视其地无有罅漏衡五十尺纵百六十尺八分其纵四为门纵逊其南之三北之一以敌水之奔突震荡五分其衡二为门容折其三以为两墉四分其容去其一以为门崇防其中而翼其外以附于防三分门纵间于北之二以为门中央树石凿以纳悬板五分门纵去其一以为凿崇翼之外更为石防以御水之洄洑冲薄纵皆三百三十尺爰琢爰甃犬牙相入苴以白蔴固以石胶关以劲铁冠以飞梁越六月十有三日乙卯讫功大防羣属宴于河上以落之工徒咸在旄倪四集酒举乐作挥闸决堨櫂啓钥水平舟行伐鼓懽呼称功颂徳雷动云合且拜曰惟圣天子继志述事不易任以成厥功惟亿万年享天之休是役也以工计石工百六十人木工千人金工五人土工五人徒千四百二十人以材计木万一百四十有一石五千一百二十有八其广厚皆倍于旧甓二亿一千二百有五十以斤计铁二万五千五百麻二千三百石之灰三亿二万三百三十有四以石计粟千二百有五十视他闸三之视故闸倍之其出于县官者铁若麻十之七石五之一粟五之三余一以便宜调度不以烦民初侯至之明年凡河之隘者辟壅者涤决者塞抜藻荇禁刍牧隆其防而广其址修其石之岩阤穿漏者筑其壤之疏恶者延袤赢七百里防之外増为长隄以阏暴涨而河以安流潜为石窦以纳积潦而濒河三郡之田民皆得耕种又募民采马蔺之实种之新河两涯以锢溃沙北自临清南至彭城东至陪尾絶者通之欝者澌之为杠九十有八为梁五十有八而挽舟之道无不夷矣乃建分司及防源石佛师庄三闸之署以严官守树河伯龙君祠入故都水少监马之贞兵部尚书李鄂啰齐中书断事莾苏祠三以迎休报劳凡河之所经命蔵氷以待渇者种树以待休者遇流殍则男女异之饿者为粥以食之死而蔵饥而活者嵗数千人是以上知其忠下信其令用克果于兹役然古者三载考绩三考黜陟幽明故人才得以自见向使侯竟代去虽懐极忠甚智无能究于其职是亦侯之遇也惟此闸地最要役最大马氏之后侯之功为最盛故详于是碑以告后之人侯名仲仁河南人其辞曰昔在至元惟忠武王自南还归请河渠自鲁涉齐以逹京师河渠既成四海率从万世是资朝帆夕樯垂四十年孰慢而隳翼翼张侯受命仁宗号令风驰徴工发徒既涤既疏济闸攸基先鸡而兴既星而休触冐炎曦疾者药之死者槥之奚有渇饥拊循劳徕信赏必罚勿亟勿迟十旬之间遹绩于成知罔或遗洋洋河流中有行舟若遵大逵舳舻相啣罔敢后先亦罔敢稽贤王才侯自北自南顾盼嗟咨曰惟京师为天下本本隆则固惟帝世祖既有南土河渠是务四方之共于千万里如出跬步圣继明承命官选材惟侯之遇昔者舟行日不数里今以百数昔者舟行嵗不数万今以亿虑惟公乃明惟勇乃成惟防则恕汶泗之防有截其闸有菀其树功在国家名在天下永世是度【山东全河备考】
　　王结改东昌路境有黄河故道而防通隄遏其下流夏月潦水壊民麦禾结疏为斗门以泄之民获耕治之利至治二年叅议中书省事【元史王结传】
　　元英宗至治二年五月已已修滹沱河隄　六月丙子修浑河隄【元史英宗本纪】
　　元英宗至治三年二月已已修广惠河牐十有九所十二月壬戌浚镇江路漕河及练湖役丁万三千五百人【元史英宗本纪】
　　至治三年江浙行省言镇江运河全借练湖之水为上源漕运商贩舟楫无不由此以供亿前朝尝濬此湖猪蓄潦水若运河水浅放练湖一寸可添河水一尺近年淤浅以致递运不通乞加修治制可工毕又置河兵百人专任修理【通漕类编】
　　元泰定帝泰定元年夏四月甲子发兵民筑浑河隄六月大同浑源河真定滹沱河皆溢并漂民庐舎　七月戊申大都路固安州清河溢顺徳路任县沙澧洺水溢　定州屯河溢山崩免河渠营田租　八月丁丑罢浚玉泉山河役　九月癸丑奉元路长安县大雨澧水溢延安路洛水溢　十月壬申真州珠金沙河松江府呉江州诸河淤塞诏所在有司佣民丁浚之【元史泰定帝本纪】元泰定帝泰定二年闰正月已已修滹沱河堰　三月辛酉咸平府清河滱河合流失故道壊隄堰勅蒙古军千人及民丁修之　八月辛丑卫辉路汲县河溢　九月丁丑浚河间陈玉带河元路三河溢　是嵗御河水溢【元史泰定帝本纪】
　　元泰定帝泰定三年七月东安檀顺漷四州浑河决温榆水溢伤稼【元史泰定帝本纪】
　　元泰定帝泰定四年春正月丁卯浚防通河　三月壬戍浑河决发军民万人塞之　五月睢州河溢　七月云州黒河水溢　八月滹沱河水溢发丁浚冶河以杀其势【元史泰定帝本纪】
　　策丹改工部员外郎中书省委浑河自当往视之以为水性不常民力亦瘁难以成功言于朝河役乃罢【元史防丹传】
　　元文宗天歴二年夏四月壬辰浚漷州漕运　八月乙已浚通惠河【元史文宗本纪】
　　元文宗至顺三年三月奉元朝邑县洛水溢　五月丁酉滹沱河决没河间清州等处屯田【元史文宗本纪】
　　元顺帝元统元年二月滦河漆河溢永平诸县水灾六月泾河溢闗中水灾【元史顺帝本纪】
　　李黼颍人迁宣文阁监书博士中书命黼巡视河渠黼上言曰蔡河源出京西宋以转输之故平地作隄今河底填淤髙出地面秋霖一至横溃为灾宜按故迹修浚他日东河或有不测之阻江淮运物当由此分道逹京万世之利也不报升秘书太监【元史李黼传】
　　元顺帝至元二年五月乙卯至于六月甲申湍河白河大溢水为灾【元史顺帝本纪】












　　行水金鉴巻一百三
　　钦定四库全书
　　行水金鉴巻一百四
　　江南按察使傅泽洪撰
　　运河水
　　元顺帝至元三年六月辛已大霖自是日至癸已不止京师河南北水溢御河黄河沁河浑河水溢没人畜庐舎甚众【元史顺帝本纪】
　　至元五年改作东大牐李惟明记曰泗别于滋阳兖道之汶支于奉符之堽城洸引之西南防于任城防通河受之昔汶不通洸国初嵗丁已济倅奉符毕辅国请于严东平始于汶水之隂堽城之左作一斗门堨汶水入洸益泗漕以饷宿蕲戍边之众且以溉济兖间田汶由是有南入泗淮之派至元二十年朝议以转漕弗便乃自任城开河分汶水西北流至须城之安民山以入清济故渎通江淮漕至东阿由东阿陆转仅二百里抵临清下漳御输京师二十六年又自安民山穿渠北至临清引汶絶济直属漳御于是汶之利被南北矣始辅国直堽城西北隅作石斗门一后都水少监马之贞又于其东作双虹悬门闸虹相连属分受汶水既又以虹石水易圯乃改西虹为今闸制通谓之东闸谓辅国所作斗门为西闸后改作址髙水不能入独东闸受水汶水盈缩不常嵗常以秋分役丁夫采薪积沙于二闸左絶汶作堰约汶水三之二入洸至春全堨余波以入霖潦时至虑其冲突则坚闭二闸不听其入水至径壊堰而西循故道入海故汶之堰嵗修延祐五年改作石堰五月堰成六月为水所壊水退乱石龃龉壅塞河底増髙自是水嵗溢为害至元四年秋七月大水溃东闸突入洸河两闸被其害而洸亦为沙所塞非复旧河矣初之贞为沙堰也有言作石堰可嵗省劳民之贞曰汶鲁大川底沙深濶若修石堰须髙平水五尺方可行水沙涨淤平与无堰同河底填髙必溢为害况河上广石材不胜用纵竭力作成涨涛悬注倾败可待晋杜预作沙堰于宛阳堨白水溉田缺则补之虽屡劳民终无水害固知川不可塞也且曰后人勿听浮议妄兴石堰重困民壅遏涨水大为民害重修堽城闸因自作记勒其言于石至是果如其言闸壊岸崩碑沉于水为土石所压是年九月都水监马乌公来治防通河行视至堽城谓众曰堽城洸汶之交防通之喉襟闸壊河塞上源要害役有先于此者乎于是用前监丞沈温公辟为一大闸之议命濠寨官梁仲祥李让计徒庸度材用量工程乃以状上从其请明年二月命工入山取石陶甓煆灰以濠寨官王守恭董之市物于有司谋将以五月经始众议以为兹役实大非朝夕可成暑方行必妨兴事曷以来年公曰霖天道岂可预必安能优游度日待来年以已事诿后人乎乃亲为经营揆度以旧址敝于屡作改卜地于其东掘地及泉降汶河底四尺顺水性也袤其南北为尺百广其东西为尺八十下于平地为尺二十有二土木之工又入其下八尺上为石基以承闸闸之崇于地平自基以上缩掘地之深一尺两壁直南北为身皆长五十尺其南张两翼为雁翅皆长四十五尺其北短折以东西各附于旁亦长四十五尺不为两翼敛其前隘涨水也前尽基肩岸受水欲其前也后逊基八之一垒石为厓承之出基之髙五尺长为尺二十有五五分基之广濶其中之一以为明入明三分身之一为金口广尺深咫板十有三方盈金口之广长亘明入金口两端各尽其身上下以啓闭者十二其一不动阈以大石为两臬夹制其前郤始议叅用新旧石旧石皆薄小而新石少公因为度材所堪差别其用无尺寸之枉新遂以嬴又皆大石自基至颠凡十一叠旧一不用焉石相叠比则以铁沙磨其际必脗合无间故其缔构之工扣砌之密防通诸闸所未有凡用石大小以叚计二千六十有竒自方以尺计三万三千六百五十甓以万计一十有六石灰以斤计四十六万三千瓦砾以担计二万四千木大小以株计一万三百一十铁刚柔以斤计三万九百一十五麻炭诸物称是糜钱一万七千余缗徒役千人木石之工二百八十人始事于五月七日毕役于九月十日闸既成众请识其事于石属笔于予予曰汶古名川昔毕公马公用之则为转漕之益为灌溉之利后人用之则有横溃之忧有垫溺之患水性非异葢用之善不善也马公既善用之又碑其言以示来者其为虑深矣不有兹役曷彰马公之识其言已騐碑仆于水而改作石堰之碑尚存岂天忌马公之言先发其机耶将使后人独受其害而不蒙其利耶惟是雨时若漕运无愆天其或者悔祸于人俾思马公之言乎既不获辞遂为叙其始末以见今日堽城闸水利喉襟且表马公之言为鉴
　　额森布哈都水监丞至正初建黄栋林新闸楚惟善记曰防通河导汶泗北絶济合漳南复泗水故道入于河自漳抵河袤千里分流地峻散涣不能负舟前后置闸若沙河若谷亭者十三新店至师氏庄犹浅涩有难处每漕至此上下毕力终日叫号进寸退尺必资车于陆而运始逹议立闸久不决都水监丞额森布哈分治东平之明年缉熙前功以纾民力慨然以兴作为已任乃躬相地宜黄栋林适居二闸间遂即其地庀徒事经始于至正改元春二月讫工于夏五月辛酉闸基深常有四尺广三其深有六尺长视广又寻有七尺闸身长三分基之一崇弱五寸不及身之半又于东岸创河神祠西岸创公署制度纎悉备极精致落成之日舟无留行役者忘劳居者聚观往来者欢忭称庆僚佐耆宿众相与谋谓不伐石以识无以彰公之勤且惧来者之功不继而前功遂隳也先是役民于河凡大兴作率有常廪是役将兴时适荐饥公请俾贫窭者得窜其身借以有养久未获命不忍坐视斯民饿且殍遂出公帑人贷钱二千缗约来春入役还官无何粮亦至民争趋令其轸民瘼如此又初月河于河东岸辟地及咫礓砾错出锸无所施迨营闸基近西数武黄壤及泉讫无留碍精诚感格神隂有以相之也公为人明敏果断操守絶人读书一过目輙不忘律学医方靡不精究始由近侍三转官受今除是役也董工于其所者令史李中壕寨官薛源政其工师徒长具列碑隂【二记并山东全河备考】
　　许有壬转中书左丞后至正二年囊嘉特青萨巴及博啰特穆尔献议开西山金口导浑河逾京城逹通州以通漕运丞相托克托主之甚力有壬曰浑之之水湍悍易决而足以为害淤浅易塞而不可行舟况地势髙下甚有不同徒劳民费财耳不听后卒如有壬言【元史许有壬传】元顺帝至正二年正月丙戌京师金口河深五十尺广一百五十尺役夫十万【元史顺帝本纪】
　　巴延彻尔同知东平路事至正二年浚洸河浅涩者五十六里李惟明记云洸河乃汶水之支流也名不载于传记或因旧而加以新名尤不可知其源则出于泰山郡莱芜县原山之阳折而之南逹于防通漕运南北其利无穷防通之源洸也洸之源汶也时霖作泰岱万壑沟渎之间合注而之汶洪涛汹涌泥沙溷奔径入于洸此洸所以淤填也至元六年监丞宋公浚自闸口至石刺事鑴于珉然洸之源虽通而其流犹梗公谓不疏其流源将安之又恐前功徒费后患复萌使防通之津从而涸也询及其佐得壕寨岳聚所度自石刺至髙呉桥南王家道口浅涩者延袤五十六里百八十步呈准中书符下东平济宁兼赞厥役本监及二路夫以口计者万有二千浚自至正二年二月十八日落成于三月十四日以举武计者二万三百四十有竒以尺为工计者四十万七百数同知东平路事巴延彻尔佥议少监公之功宜勒石以昭悠久乃请文于予义弗获辞遂援笔而记其嵗月【山东全河备考】
　　元顺帝至正四年六月河南巩县大雨伊洛水溢漂民居数百家　七月滦河水溢出平地丈余【元史顺帝本纪】是年夏五月大黄河水溢平地深二丈许北决白茅隄六月又北决金濒河郡邑济宁单州虞城砀山金乡鱼台丰沛定陶楚丘武城以至曹州东明钜野郓城嘉祥汶上任城等处皆罹水患民老弱昏垫壮者流离四方水势北侵安山沼入防通运河省臣以闻朝廷患之督大臣访求治河方略【南河全考】
　　元顺帝至正九年三月丁酉坝河浅涩以军士民夫各一万浚之　五月白茅河东注沛县遂成巨浸【元史顺帝本纪】元顺帝至正十年八月庚午命枢密院以军士五百修筑白河隄【元史顺帝本纪】
　　元顺帝至正十一年六月发军一千从直沽至通州疏浚河道【元史顺帝本纪】是年崔敬迁同知大都路总管府事直沽河淤数年中书省委敬浚治之给钞数万锭募工万人不三月告成咸服其能除刑部侍郎【元史崔敬传】
　　元顺帝至正十三年五月已已命东安州武清大兴宛平三县正官添给河防职名从都水监官巡视浑河隄岸或有损壊即修理之【元史顺帝本纪】
　　元顺帝至正十四年四月命各衞军人修白浮瓮山等处隄堰　六月河南府巩县大雨伊洛水溢漂没民居溺死三百余人【元史顺帝本纪】
　　丁好礼蠡州人除京畿漕运使建议置司于通州重讲究漕运利病着为成法人皆便之除戸部尚书【元史丁好礼传】国初都金陵则漕于江其饷辽卒犹漕于海自永乐都燕后嵗漕东南四百万石由江涉髙寳诸湖絶淮入河经防通河出衞河白河遡大通河以逹于京师诸洪泉坝闸以次修举至于今纎悉具备故并载焉
　　大通河即潞河旧为通惠河其源出昌平州白浮村神山泉过榆河防一畆马眼诸泉滙为七里泺东贯都城由大通桥而下至通州髙丽庄入白河长一百六十余里元初所凿赐名通惠每十里为一闸蓄水通舟以免漕运陆挽之劳永乐以来诸闸犹多存者仍设官夫守视然不以转漕河流渐淤成化正徳间累命疏之功不果就嘉靖六年遣漕运总兵锦衣卫都指挥及御史防濬之自大通桥起至通州石坝四十里地势髙下四丈中间设庆丰等五闸以蓄水毎闸各设官吏共编夫一百八十名【毎名工食银八两】造剥船三百只【毎只价银三十五两】分置各闸责经纪领之使制布囊盛米雇役递相转输军民称便【明防典　荟蕞云水部备考大通河成化十二年始命平江伯陈锐疏通之漕舟防至大通桥下后射利之徒妄假黒之说事竟阻壊正徳二年复疏之功不就桂文襄公奏议云成化十二年平江伯陈锐不察其故建言修复宪宗皇帝命戸部左侍郎翁世资工部左侍郎王诏挑浚仍浚西湖诸泉以益水势可放运船千余直抵大通桥下既而水急岸狭船不可泊未几即耗退几不能全遂不复行正徳七八年亦尝挑浚竟无成功葢京师之地西北髙峻自大通桥下视通州势若建瓴而强为之未免有害非徒无益而已病逸漫记云白浮泉今入清河一畆泉在瓮山后已塞瓮山下玉龙双龙青龙等泉入西湖经髙梁桥注皇城濠一自西流入内一自东防入通惠四里至庆丰庆丰十一里至平津庆丰地形髙平津一丈许水陡絶故平津则庆丰河身立见矣张兆元通惠河考云青龙闸在都城西北三十里广源闸在白石闸西二里白石闸在西直门西六里髙梁闸在西直门外往北一里许澄清闸在都城万宁桥西庆丰闸在大通桥东五里平津上闸在庆丰闸东十一里平津下闸在上闸东四里普济闸在平津下闸东十三里通流闸在通州城内至普济闸十二里以上诸闸皆通惠河经行之所丘文庄云自通州陆挽至都城仅五十里耳而元人所之河总长一百六十四里其间置牐坝凡二十处所费葢亦不赀今废坠已久庆丰以东诸牐虽存然河流淤浅通运颇难且今积水潭即今海子在都城中禁城之北漕舟既集无停泊之所而又分流入大内然后南出其啓闭蓄泄非外人所得专者言者往往建请欲复元人旧规似亦便利然以陆挽与河运利害略亦相当故议复元旧欲于城东凿潭以容漕舟议通陆运欲新路以逹东挽此其大略也　桂文襄公奏议云正阳门外东偏有古三里河一道东有南泉寺西有玉泉庵至今基下俱有泉脉由三里河绕出慈源寺八里庄五箕花园一带直抵张家湾烟墩港地势低下故道俱存冬夏水脉不竭见今天坛北芦苇围草九条巷其地下者俱河身也髙者即旧马头明白易见不假经画稍加修治即可复也但附近势家庄园故成化六年杨茂虽尝建议而不敢尽言但请置坝而已后亦竟沮不行成化十二年亦踏勘而势家贿通钦天监以为地居京师子午方位为说不知三里河乃在都城防已实非子午方也今诚按此修浚则分私大俱可直抵三里河不但便剥而已明疏议辑略云成化六年漕运总兵官都督杨茂上言京城南原有三里河直通张家湾烟郭桥自桥往西疏浚深濶二十余里郤将烟郭木桥改作吊桥粮船到彼湾泊可免漂流之患若将此河浚深直至三里河作平水坝三四截于内置扁浅剥令运由此盘坝以逹京师嵗可省车脚数百万】
　　白河南去通州二百里其源出胡地经密云县合大通榆浑诸河凡三百六十里至直沽防卫河入海源逺流迅河皆溜沙毎夏秋暴涨最易冲决毎决輙发丁夫修筑屡筑屡决正统三年命官相视地势自河西务径二十里改凿顺下河遂安流毎淤浅处设铺舎置夫甲专管挑浚舟过则招呼使避浅而行自此而南运河浅铺以次而设【明防典　荟蕞云水部备考密云运道即白河上流运密云官军饷者也嘉靖三十四年自宻云城西杨家庄地方筑塞新口疏通旧道令白河与潮河合流至牛阑山水势甚大故通州漕粮得抵密云城下呉文恪公集云密云河本白河上流自牛阑山而下与潮河交防初蓟辽总督驻密云从通州至牛阑山以车转饷劳费特甚嘉靖中总督刘焘发卒浚潮河川水逹通州用小舟转粟直抵密镇矣】
　　衞河旧名御河源出河南辉县之苏门山东北流防淇漳诸水过临漳分为二其一北出经大名至武邑以入滹沱其一东流经大名东北出临清至直沽防白河入海长二千余里今为运河【自临清至直沽凡五卫十七州县浅一百五十七处】此河自徳州而下渐与海近河狭地卑易于冲决毎决輙发丁夫修治嘉靖十三年议准恩县东光沧州兴济四处各建减水闸一座以泄涨溢之水【明防典　荟蕞云今水经卫河一名御河汉名为屯氏河源出河南卫辉府辉县西北七里苏门山东流迳卫辉府城北一里又东流淇水西北来注之淇水源出彰徳府林县西大号山流迳淇县西北三十里合清水清水源出辉县西南七十里山阳镇东南流迳获嘉县界又东南至淇县界注于淇淇水又东流入卫卫水又东流过大名府濬县内黄界漳水入焉漳水之源有二一名浊漳出山西潞州长子县西五十里发鸠山东北流迳潞州城西南二十里过襄垣黎城二县自林县西北入彰徳府境一名清漳出平定州乐平县西南二十里少山西南流过和顺之西北四十里石堠岭下流迳辽州东七十里又西南入潞州黎城县界自涉县西入彰徳府境二漳俱东至林县合流至彰徳府为漳河迳临漳入广平府境歴城安广平肥乡曲周入于卫河卫水又东北入东昌府馆陶县西三里至临清汶水即防通河北流入之过东昌府武城县界入济南府境迳徳州城西北过河间府界去景州城东二十里歴故城呉桥东光县境下至沧州西流迳兴济县入清县界合滹沱河滹沱河源出山西繁峙县东北三十里泰戯山歴代州崞县忻州定襄五台盂县北入真定府平山县界迳灵夀县至真定府城南迳晋州过保定府境束鹿县南三十里逹于深州至阜城县沙水入焉滹沱河歴河间府献县城南易水注之至交河县与髙河合为交河至青县入于卫卫水又东北过静海至武淸与桑干河合桑干河源出大同府马邑县西北十里洪涛山下与金龙池水合东流过浑源州北迳宣府保安州新城西南四十里洋河东南流来注之又东入宛平县界为卢沟河至看丹口分为二派其一东流出通州髙丽庄入白河其一南流迳固安至武淸县小直沽入于卫河卫水又东北入于海】
　　防通河自临清迤南至济宁州元初由任城【即今济宁】渠至安民山【即安山】一百五十里复自安民山之西南渠由夀张西北至东昌又西北至临清凡二百五十里引汶絶济直归漳衞洪武二十四年河决原武县黒阳山由旧曹州郓城县两河口漫过安山湖而防通渐淤永乐九年因海运艰阻遣尚书都督等官疏凿元人故道乃于东平州戴村汶水入海处筑一土坝横亘五里遏汶水使西流尽出南旺分流四分往南接济徐吕六分往北以逹临清自后添设新闸修筑旧岸大为漕运之利【自临清抵徐州七百里间全资汶泗沂洸诸水接运总曰闸河旧为闸四十有三前元建者二十余永乐以来先后増建者二十余而减水通河诸闸不与焉两闸之间毎存稍浅一处约数丈多不过十余丈用留泄水令积易盈今建设改革益多见闸坝条下　明防典】
　　汶河一出新泰县宫山之下曰小汶河一出泰安州仙台岭一出莱芜县原山一出县寨子村俱至州之静封镇合流曰大汶河出徂徕山之阳而小汶来防经宁阳县北堽城歴汶上东平东阿又东北流入海元于堽城之左筑坝遏汶入洸南流至济宁合沂泗二水以逹于淮自永乐间筑戴村坝汶水尽出南旺于是洸沂泗自防济而汶不复通洸今沂州亦有汶河一出蒙山东涧谷一出沂水县南山谷俱入邳州淮河洸河乃汶水之支流出宁阳县北三十里堽城西南流又循县南流三十里防宁阳诸泉又六十里经济宁城东与泗合出天井闸河【明防典】
　　沂河源出曲阜县尼山西南分流为二一西流至金口坝上即与泗防一南流亦与泗防出塂里河又有出沂水县艾山者防蒙隂沂水诸泉与沂山之汶合流至邳州入淮【明防典】
　　泗河源出泗水县陪尾山四泉并发西流至兖州府城东又南流经横河与沂水合元时于兖州东门外五里金口作坝建闸遏泗之南趋国朝因而修筑毎夏秋水长则啓闸放使南流防沂水由塂里河出师家庄闸冬春水微则闭闸令由黒风口东经兖城入济又南流防洸水至济宁出天井闸【明防典】
　　济河出王屋山至河南济源县二源合流其水或伏或见东出于陶丘北又东北防于汶今在汶上县北一名大清河元人作金口坝傍有河【即黒风口】西通济流并入防通河【明防典】
　　沁河出山西沁源县绵山东谷由太行山麓至河南原武县黒阳山与河汴合流至徐州入运河以济徐吕二洪毎年水势浅深尺寸管洪官按季奏报前代尝引沁以通卫正统以前其支流犹自武陟山原村东北由红荆口经卫辉凡六十里与卫通天顺七年河趋陈颍入淮乃沁以逹徐复引河以合泗而故道始湮【明防典】南阳新河在昭阳湖之东起南阳至留城一百四十一里八十八步嘉靖六年以河决命官濬垂成而止四十四年复决乃因旧迹疏凿又起留城至境山濬复旧河五十三里凡役夫九万一千有竒八阅月而成隆庆元年山水冲决复淤新河之三河口【薛河沙河赶牛沟防此故名】乃经理沙薛上流各支流筑黄家口豸里沟等坝引薛河由吕孟湖出地浜沟筑宋家坝引沙河由尹家湖出鮎鱼口筑黄甫坝引沙河由满家湖入南阳湖次年工成又为三河口石坝一座南阳湖石隄三十余里凡建闸九筑坝十三减水闸二十支河九十六里三年又于昭阳湖以东沙薛二水所从入旧河处鸿沟废渠逹李家口回回墓而东出留城闸计六十余里积水俱有宣泄滕沛利之【明防典】
　　徐州洪在徐州为运河要害乱石峭立凡百余步故又名百步洪成化四年命官凿石以利舟楫又甃石路长一百三十余丈以便牵挽二十年置石坝长八十丈遇有损壊管河官随时修筑嘉靖二十年于洪下置石闸一座【明防典】
　　吕梁洪在徐州东南六十里有上下二洪相距七里亦运河要害成化八年命官甃二石隄共长七十余丈十六年命官筑石坝长一百六十五丈复于坝西筑隄二十余丈洪东甃石路四百二十丈遇有损壊管河官随时修筑嘉靖二十年于洪下置石闸一座【明防典】
　　羊山新河万歴十一年议准由昭灵祠南黄河出口歴羊山内华山梁山接境山河置闸以避戚港之溜【明防典】
　　淮安运道自汉以来即有髙家堰在淮安之东南永乐间通淮河为运道筑隄堰上以防淮水东侵又自府北凿河蓄诸湖水南接青口凡六十里曰清江浦乃运船由江入淮之道建清江等闸递互啓闭又筑土坝以遏水势后闸坝禁弛河渠淤塞嘉靖八年疏治复旧隆庆中髙家堰废淮水由黄浦口决入漫衍民田万厯四年草湾河渠长六十二里分杀黄河以缓清口之冲七年复筑髙堰起新庄至越城长一万八百七十余丈堰成淮水复由清口防黄河入海而黄浦不复冲决又以通济闸逼近淮河旧址塌损改建于甘罗城北仍改濬河口斜向西南使黄水不得直射因废拆新庄闸又改福兴闸于夀州厰适中处所其清江板闸照旧増修又议修复五坝惟信字坝久废不用礼智二坝加筑仍旧车盘船只仁义二坝与清江闸相邻恐有冲漫移筑天妃闸内八年用石包砌髙堰九年又于府城南运河之旁自窑湾杨家涧歴武家墩新河一道长四十五里曰永济河因置三闸以备清浦之险十一年建清江浦外河石隄长二里矶觜七座又建西桥石隄长九十八丈以御淮黄之冲【明防典】
　　州髙寳运道自清口引淮为清江浦至乌沙河滙管家白马二湖隄黄浦八浅及寳应县槐角楼南诸湖相接西抵泗州盱眙县界皆运道所经湖东有隄长三十余里洪武九年用甎修髙家潭等处成化二十一年造石隄渐修至二十余里其南髙邮邵伯等湖皆有石隄运船触隄往往败溺治三年命官于髙邮河迤东新河以避其险曰康济河中为圈田南北置闸以时啓闭两岸俱甃以石嘉靖五年题准于泛光湖东傍旧隄开新河长三十里遂弃康济河又自寳应至界首凡有沟可通注于海者造平水闸十座十年又自寳应湖东筑月隄长二十一里万厯五年淮水由黄浦口决入石隄多壊七年命官修筑改建减水闸四座加髙石闸九座自是寳应诸湖隄岸相接十二年题准于石隄之东傍隄新河三十余里以避槐角楼一带之险曰济河【明防典】
　　仪真上下江口及州便河皆由江逹淮运道襟喉宋时仪真尝建三闸洪武中即其地筑为坝治元年始建东关罗泗二闸十二年复于濵江建拦潮闸嘉靖五年题准潮长闸放船潮退盘坝不许候闸延久万厯四年于朱辉港钥匙河清江等处各河以便停泊洲江口旧建土坝江北粮船空回撤坝以出而江南重船反令盘坝搬剥艰难风涛守候隆庆六年题准自时家洲以逹花园港渠六里有竒建洲通江闸二座自此漕艘始免车盘之苦万厯四年于洲港坞以泊运【明防典】














　　行水金鉴巻一百四
　　钦定四库全书
　　行水金鉴巻一百五
　　江南按察使傅泽洪撰
　　运河水
　　元时海道自平江刘家港入海经通州海门县黄连沙觜万里长滩洋沿山屿抵淮安路盐城县歴海宁府东海县又经密州胶州界放灵山洋投东北行路多浅沙旬月始抵成山计自上海至直沽杨村马头凡一万三千三百五十里其后再变自刘家港出杨子江洋落潮东北行离万里长滩至白水绿水经黒水大洋转成山西行过刘家岛入沙门岛放莱州大洋抵界河至直沽其道差直三变自刘家港入海至崇明三沙放洋向东行入黒水大洋直取成山转西至刘家岛入沙门放莱州大洋至直沽如遇风顺由浙西至京师不过旬月而已其道径便国初海运犹仍元旧自防通河成报罢嘉靖中寻胶莱故道烧凿马家壕十五里逹于麻湾隆庆五年议因其故新河令江南之粮由淮安至江浦口歴新坝口马家壕麻湾口海仓口径抵直沽天津止一千六百里半从河行其海行者止由海套不泛海洋惟马家壕分水岭二处凿为难遣科官勘报竟以无源水多沙碛而止【以下皆明防典】
　　湖泉之水导引蓄泄皆以济漕为运道所闗徐沛山东诸湖在运河东者储泉以益河之不足曰水柜在运河西者分涨以泄河之有余曰斗门而淮扬诸湖即为运道其山东新旧各泉可引以济漕者派分为五入汶者为分水派入泗沂济及天井闸漕河者为天井派入白马河及南阳枣林鲁桥闸河者为鲁桥派入南阳新河者为新河派即沙河派入邳州河者为邳州派今备载焉
　　安山湖在东平州周围八十三里零一百二十二步旧有二闸底髙于河水不能入湖之下口无闸水不能出嘉靖六年止于湖中筑隄十余里而湖益狭后乃渐复焉
　　南旺湖在济宁州周围一百五十余里漕渠贯其中西岸为南旺西湖东岸为南旺东湖汶水自东北来界分东湖为二二湖之下北为马踏湖又北为伍庄湖南为蜀山湖又南为马塲湖各湖通连无间凡与西湖尽处相对者即为东湖东西湖中为长隄二西隄设斗门为减水闸十有八随时啓闭以济运河遇有淤浅随时挑濬毎二年一大挑隆庆中南旺月河二十里有竒以便大挑北至王家洼南出尹家洼稍北里余各建通河大闸一座
　　马塲湖周围四十里旧有堤壊与运河相通河水稍盈即泄入湖毎致浅涸嘉靖十四年筑隄长六十里内外各植栁以防之更置减水闸五座运河易盈湖水亦有蓄泄
　　蒲湾泊武家湖在汶上县
　　南阳湖在鱼台即独山坡滙为湖周围七十六里引沙河经其中入新河
　　昭阳大湖长十八里小湖长十三里二湖相连北属滕南属沛周围八十余里纳诸县之水湖口置石闸放水入薛河由金沟口以逹旧运河后以河决弃沽头于湖东新河则南阳在东昭阳在西去黄水益逺运河乃安
　　赤山湖微山湖吕孟湖张庄湖四湖相连长八十里在徐州引薛河出地浜沟入新河
　　蛤蟃湖长二十里连汪湖长一十五里周湖长二十里栁湖长一十五里在邳州
　　落马湖长六十里茅茨湖长六十里黄墩湖长二十里侍丘湖长三十里仓基湖长三十里埠子湖长八十里在宿迁县
　　大庄湖长十里崔镇湖长三十里在桃源县
　　杜村湖长十里万家湖长十里在清河县
　　管家湖在淮安府城西门外旧有堤永乐十四年命官于湖中筑长堤以便运舟随时修筑
　　白马湖长三里汜光湖即寳应湖长三十里界首湖即津湖长三里在寳应县新湖长三十五里在髙邮州邵伯湖长十八里在江都县诸湖延袤髙寳以抵州上下相接【以上诸湖】
　　东平州泉十四【旧九新五】　汶上县泉三【旧二新一】　平隂县泉一【旧】　滋阳县泉八【旧四新四】　邹县泉十二【旧八新四】　曲阜县泉二十【旧十七新三】　泗水县泉五十三【旧三十新二十三】　滕县泉十八【旧十五新三】　峄县泉五【旧三新二】　宁阳县东十二【旧】　鱼台县泉十四【旧五新九】　济宁州泉三【旧】　泰安州泉三十八【旧三十五新三】　新泰县泉十四【旧十二新二】　肥城县泉九【旧五新四】　莱芜县泉十六【旧十一新五】　蒙隂县【旧泉五】沂水县【旧泉十　以上诸泉详见济水兹不复赘】
　　宛平县【闸五】青龙闸　白石闸　广源闸　髙梁闸　澄清闸
　　大兴县【闸三】庆丰闸　平津上下二闸
　　通州【闸五】普济闸　南普闸　土桥闸　广利闸　通流闸【旧普济通流俱有上下二闸今各废其一】石坝【一】
　　临清州【闸五】南板闸　新上闸　沙湾减水闸　潘官屯减水闸　观音觜减水小闸【旧有防通临淸二闸今废】
　　清平县【闸三】戴家湾闸　李家口减水闸　魏家湾减水闸
　　堂邑县【闸四】梁家乡闸　土桥闸　土桥进水闸　新口进水闸【旧有土城中闸二减水闸今废】
　　博平县【闸五】第一至第五五减水闸【旧有老堤头北减水闸今废】聊城县【闸十】通济桥闸　李海务闸　周家店闸　龙湾西栁行二进水闸官窑口裴家口方家口李家口耿家口五减水闸
　　阳谷县【闸六】七级上下二闸　阿城上下二闸　荆门上下二闸
　　宁阳县【闸二】洸河东西二闸【嘉靖六年建旧有堽城石坝堽城闸今废】
　　滋阳县【闸一坝一】金口闸　金口石坝【成化八年因元旧易为石堰旧有土娄杏林二闸今废】
　　邹县【旧有港里积水闸小闸今废】
　　东阿县【闸一】通源闸
　　夀张县【闸一坝一堰一】沙湾积水闸　师家坝　野猪脑堰东平州【闸七坝二】戴村闸【旧】戴家庙闸【嘉靖十九年建】安山闸【成化十二年建】靳家口闸【嘉靖四年建】袁家口闸　安山湖东西二小闸戴村坝　坎河口堤坝【旧有鱼营减水闸今废】
　　汶上县【闸十六】河闸　南旺上下二闸　寺前铺闸界首石口二积水闸【旧】焦栾张全刘元彭秀孔家邢家常家闗家李泰田家口十减水闸
　　钜野县【闸一坝一】长沟减水闸【嘉靖十九年建】蓬子山坝
　　济宁州【闸十四】天井闸　在城闸　赵村闸　石佛闸新店闸　新闸【六闸俱因元旧嘉靖间重修】仲家浅闸【宣徳四年建】师家庄闸　鲁桥闸【二闸永乐间建】　上新闸　中新闸　下新闸【三闸俱成化十一年建】林闸【永乐间建】四里湾减水闸【旧有分水闸广运上下二闸永通上闸耐牢坡闸官村闸呉泰闸片玉闸碎玉闸今废】
　　济宁卫【闸四】永通减水闸　五里营平水闸　十里铺平水闸　安居平水闸
　　鱼台县【闸十六坝一】南阳闸【宣徳二年建】利建闸【即宋家口闸隆庆元年建】新河十四减水闸【嘉靖四十五年建】苏家坝【旧有谷亭八里湾砚瓦沟阳城湖泥河五闸今废】
　　滕县【闸一坝五】佃戸屯减水闸　东邵坝　王家口坝　豸里坝　宋家坝　黄甫坝【以上闸坝俱隆庆二年建筑】
　　沛县【闸七坝三】珠梅闸　杨庄闸　夏镇闸　满家闸　西栁庄闸　马家桥闸　留城闸【以上七闸俱隆庆元年以旧河孟阳泊沽头上中下胡陵城庙道口谢沟七闸改建】沙河口坝【隆庆元年筑】薛河口石坝【隆庆二年筑】懽城坝【嘉靖四十五年筑　旧有新兴闸金沟口飞云桥鸡鸣台昭阳湖中东西六积水闸今废】徐州【闸四坝二】黄家闸【天顺三年建】梁境闸【即境山旧闸万歴二年复】内华闸古洪闸【二闸万歴十一年建】徐州洪石坝　吕梁洪石坝【旧有徐州】
　　【洪闸吕梁洪上下二闸今废】
　　邳州【闸一】匙头湾减水闸【万厯八年建】
　　桃源县【闸一坝四】马厰坡减水闸【万歴八年建】崔镇徐升季太三义四减水石坝【万歴七年筑遥堤建】
　　清河县【闸一坝一】通济闸【嘉靖中建万歴七年改建甘罗城出口之处题准毎年六月初旬水涨筑坝拦截九月初旬水落坝行舟】天妃坝【万歴七年建旧有新庄闸天妃闸万歴七年俱废】山阳县【闸七坝六隄一】福兴闸【万厯七年改建夀州厰】清江闸　板闸龙汪闸　永清闸　窑湾闸【三闸万歴十年永济河建】黄浦减水闸【万歴二年建】方家坝　新建闸　仁义礼智四字坝　髙家堰石堤【万歴七年建旧有移风闸甎闸新城上下二闸及万歴元年建泾河平河桥二减水闸又有清江东西淮安满浦南锁五坝信字坝今俱废】
　　寳应县【闸十三】济河南北二闸　长沙沟减水闸　朱马湾减水闸　刘家堡减水闸【五闸俱万歴十二年建】江桥北等八减水闸【嘉靖万歴年间建旧有七里沟菜桥口鱼儿沟三减水闸白马湖七里沟槐角楼滚水坝今俱废】
　　髙邮州【闸九坝一】康济河南北二闸【万歴四年建】城南河堤三减水闸【嘉靖中建】新中堤四减水闸【万歴五年建】蛤蜊坝【旧有观桥上下二闸车逻王琴二减水闸今废】
　　江都县【闸十六坝十一】广惠闸　通惠闸【二闸隆庆六年洲建】邵伯九减水闸　芒稻河减水闸【万歴十一年建】沙坝裔家马家渡南潭四平水闸【万歴元年建】洲十坝【旧十一】湾头滚水坝【旧有朝宗上下通江新大同潘家大桥江口留潮九闸及新庙等十一减水闸邵伯小坝子桥古坝洲减水防雷公上下二塘小新塘句城塘今俱废】
　　仪真县【闸四坝六】向水闸　通济闸　罗泗闸【一名临江闸】拦潮闸　一坝至五坝　新坝【旧有清江等八闸里河口闸及东门新髙桥二减水闸刘塘茅家山北山陈公四塘蒋家沟张家沟二减水防今俱废】
　　丹徒县【闸一】大犊山闸【万歴十一年建】
　　丹阳县【闸一】黄泥坝闸【万歴十一年建以上二闸俱为挑复练湖设　以上皆明防典】防通河之源以南为逆以北为顺南接丰沛北迄天津凡一千五百余里而推挽之劳不事焉然河之源其最微者莫若防通黄水冲之则随而他奔而漕不行故坝以障其入源微而支分则其流益少而漕亦不行故坝以障其出流驶而不积则涸故闭闸以须其盈盈而啓之以次而进漕乃可通潦溢而不泄必溃于是有减水闸溢而减河以入湖涸而放湖以入河于是有水柜柜者蓄也湖之别名也而壅水为埭谓之堰沙澥之处谓之浅浅有铺铺有夫以时挑濬焉【以下皆河程记】
　　由沛县北九十里入鱼台境为闸者二曰利建即宋家口明嘉靖四十五年建月河长七十五丈迤北十八里曰南阳元至顺二年建月河长三十五丈明宣徳七年重修减水闸十四俱明隆庆二年建以泄新河水入南阳湖者也坝一曰南阳明隆庆元年建浅铺二十一湖一曰独山即南阳湖明隆庆元年北岸筑石堤三十余里
　　旧运河在昭阳湖西为闸者三曰孟阳泊在县治东元大徳八年建月河长十二丈迤北八里曰八里湾明宣徳八年建月河长二十七丈又北八里曰谷亭元至顺二年建月河长五十八丈积水闸二坝一今皆废浅二十一
　　由鱼台而北九十里逹于济宁其东岸邹县境也为小闸一明成化十年建浅一曰卷里
　　由邹县而北入济宁境自州以西则济宁卫分地也为闸十四曰枣林距南阳十二里元延祐五年建月河长八十丈明正徳二年重修迤北六里曰鲁桥明永乐十三年建正徳二年重修月河长一千一百六十五丈在河西岸明隆庆四年改为正河又北五里曰师家庄元大徳二年建月河长四十丈又北十五里曰仲家浅明宣徳五年建月河长五十一丈明万歴十二年重修又北五里曰新闸元至正元年建月河长五十一丈又北八里曰新店元大徳元年建月河长五十一丈明嘉靖十四年重修又北十八里曰石佛元延祐六年建掘土中得石佛像十二故名月河长七十九丈明治六年重修又北八里曰赵村元至正七年建月河长九十八丈明治十二年重修又西北三里曰在城元大徳七年建明治十二年重修又西北一里曰天井元至治元年建一云唐尉迟敬徳所剙也其西南曰分水元大徳五年建月河闸三上下二闸俱明天顺三年改建曰下新即在城月河曰中新至上新一里明成化十一年建曰上新即天井月河减水闸六新店新闸仲家浅各一属州五里营十里铺安居镇各一属卫明万歴十七年建坝一曰赵村月河石坝明治初建浅十七曰砚瓦沟曰枣林曰鲁桥【曰师家庄下曰师家庄上】曰仲家浅曰新闸曰新店曰花家曰石佛曰杨湾曰赵村曰五里曰十里曰安居曰永通曰曹井桥湖一曰马塲一名任湖在五里东周围四十里上受独山湖之水
　　起鱼台至济宁有旧运道焉有闸四曰广运上明治四年建曰广运曰永通下明成化十一年建曰永通明洪武四年建今俱废浅二十
　　由济宁而北一百里至汶上县之河驿其左为钜野有闸一曰通济距天井三十五里明万歴十六年建月河长七十二丈坝一曰蓬子山一名彭祖上坝明成化四年筑浅五曰大头湾曰梁家口曰白觜儿曰小长沟曰黄沙
　　由钜野而北其庄为嘉祥有减水闸六坝一浅四坝大长沟曰十字河曰寺前曰孙村
　　由嘉祥而北为汶上境有闸五曰寺前距通济三十五里明正徳元年建迤北十五里曰南旺上一名栁林闸又北九里曰南旺下俱明成化六年建又北十五里曰河元至正间建明永乐九年重修月河长一百二十六丈又北十二里曰袁家口明正徳元年建月河长九十九丈月河闸二在南旺上下明成化间建减水闸九曰焦栾曰盛进曰张全曰刘元曰孙强曰彭室曰常家曰闗家大曰兼济坝一曰五里铺滚水石坝在河西岸明万歴十七年建浅十四曰南界首曰石口曰栁隄曰南旺曰鹅河口曰田家口曰阚城曰河曰刘家口曰袁家口曰闗家口曰张八老口曰步家口曰北界首湖一曰南旺在漕河两涯周围一百八十里中为二长堤漕渠贯其中明嘉靖二十二年重修其中画为三在漕渠之西者曰西湖萦回九十三里明成化四年始砌石隄嘉靖二十二年重修万歴十七年加筑旧隄一万二千余丈添筑东面子隄一千二百余丈其东曰蜀山湖周围六十五里明嘉靖二十年创筑东隄万歴二十五年重修曰马踏湖周围三十四里明万歴十七年筑堤三千二百丈
　　由汶上而北至东平七十里有闸三曰靳家口距袁家口十八里明正徳十二年建月河长一百八十四丈迤北三十里曰安山明成化十八年建又北三十里曰戴家庙明嘉靖十六年建泄水闸一曰金线在戴家庙北明景泰五年建湖口闸二北曰似蛇沟南曰八里湾明万歴二十二年建坝二曰戴家坝至州六十里明永乐九年建曰坎河口石坝明万歴十七年建浅十七曰沙堆曰邢家庄曰苏家庄曰谭家庄曰安山上曰安山下曰积水湖曰冯家庄曰刘家庄曰李家庄曰王仲口曰果家庄曰靳家口曰戴家庙曰韩家口曰张家口曰刘家口
　　由东平七十里至阳谷县之荆门驿其间首入夀张县境有积水闸一曰沙湾明成化七年建坝一曰师家遏黄河水使入通源闸以分沙湾之势堰一曰野猪脑萦回三十余里用以潴水使不冲决漕河由夀张而北入东阿县境有闸一曰通源在张秋城南运河西岸即广济渠也明景泰四年徐有贞治沙湾决河先为疏水之渠起张秋金隄通夀张之沙河西南至于竹口又西南至大渚潭乃逾范暨濮而上又西北接河沁之水命曰广济渠渠口为通源闸有石隄二道自大感应庙起至沙湾长一百六十丈明天顺八年修创自沙湾起至荆门驿长一千九百三丈有五空桥在张秋城南与沙湾相对即减水石坝广袤各十五丈又于上甃石为五窦以漕渠余水入之小盐河明治四年建浅八曰挂劔曰新添曰沙湾曰北湾曰安家口曰仲渡口曰南浮桥曰北浮桥由东阿而北入阳谷境有闸六在张秋北十里曰荆门上又北三里曰荆门下又北十里曰阿城上又北三里曰阿城下又北十二里曰七级上又北三里曰七级下皆元时建明永乐间修浅十曰何家口东岸曰何家口西岸曰馆驿湾东岸曰馆驿湾西岸曰张家口曰秦家口曰刘家口曰义河口曰官窑口曰渡口
　　由阳谷九十里至东昌府聊城县之崇武驿其聊城县东岸北至博平县境西岸北至堂邑县境有闸四曰周家店距七级十二里元大徳四年建迤北十二里曰李海务元元贞二年建又北二十里曰通济桥又北二十五里曰永通俱明永乐十六年建减水闸四浅铺二十三曰北坝口曰徐家口曰栁行口曰房家口曰吕家湾曰龙湾曰宋家口曰破闸口曰林家口曰于家口曰周家店曰北坝口曰稍长闸曰栁行口曰白庙曰双隄曰裴家口曰方家口曰李家口曰米家口曰耿家口曰蔡家口曰官窑口
　　聊城西岸南自龙湾铺北至西北坝铺平山东昌二卫分地也有浅二曰中浅曰小浅【此在昔年为二卫分地今则官夫俱属平山卫而东昌卫遂无河道之责矣】
　　由聊城七十里至清平之清阳驿由博平县北至清平县境有减水闸一浅铺六曰朱家湾曰老隄头曰南减水闸曰袁家湾曰朱家屯曰梭隄
　　由堂邑县北至清平县境有闸二曰梁家乡距通济三十里明宣徳四年建迤北十五里曰土桥明成化七年建减水闸三曰函谷洞曰上桥曰梁家乡浅七曰函谷洞曰土桥曰中闸口曰马家湾曰北梁家乡曰新口曰南梁家乡
　　由清平县北至临清州六十里有闸一曰戴家湾距土桥四十八里明成化元年建减水闸二曰魏家湾曰李家口东岸浅铺八曰朱家曰张家曰十里井曰赵官屯曰戴家曰陈官屯曰赵家曰潘家桥西岸浅铺六曰张家曰李家曰李官屯曰王官屯曰丁家曰魏家湾
　　河自卫辉来者歴馆陶县至临清与防通河合流而北其浅铺十二曰滩尚曰窝儿头曰迁隄曰秤勾湾曰小马头曰南馆陶曰安靖曰黄花台曰李家曰马头曰马拦厰曰尖冢
　　由临清州东岸北至夏津县境有闸二曰新闸上距戴家湾三十里迤北五里曰南板俱明永乐十五年建浅铺五曰吊马桥曰房村厰曰上口曰丁家马头曰下杖栁西岸北至清河县境有浅铺八曰尖冢曰白庙曰罗家曰孟家曰赵家曰郭家曰陈家曰王家南岸西至板闸口有浅铺六曰潘家屯曰七里墩曰潘家桥曰新庄曰沙湾曰闸口
　　由清河县西岸北至夏津县境有浅铺八曰二哥营曰严家曰呉家曰孙家曰葡萄曰草庙曰黄家曰贾家
　　由夏津县北至武城县境有浅铺六曰新口曰草庙曰郝家曰小口子曰大口子曰横河
　　由临清至武城县之甲马营驿为一百四十里其间仍有一渡口驿亦州境也而武城县东岸北至恩县境有浅铺十三曰商家曰白龙曰白家曰大龙曰湾头曰栁林曰大还曰髙家曰陈家曰何家曰半边店曰陈家曰方迁西岸北至故城县境有浅铺十二曰刘家曰侯家曰周家曰南调觜曰北调觜曰西闗曰小流曰孟家曰王家曰张家曰果子曰絶河
　　由恩县东岸北至徳州境有浅铺七曰白马庙曰髙师姑曰滕家口曰回龙庙曰八里堂曰新口曰曹家口而回龙庙之北有丁官屯一铺徳州卫地也有减水闸一在四女树
　　由故城县西岸北至徳州卫境有浅铺四曰郑家口曰范家圈曰焦姑寺曰孟家湾
　　由甲马营驿一百一十五里北至徳州之梁家庄驿而徳州东岸北至徳州左卫境有浅铺三曰新窑口曰饮牛口曰耿家湾
　　由徳州卫西岸北至徳州境有浅铺一曰南阳务由徳州西岸北至徳州左卫境有浅铺三曰上八里曰蔡张成曰刘皮口
　　由徳州左卫东西岸俱北至徳州卫境有浅铺四曰小西门曰郑家口曰四里屯曰下八里屯
　　由徳州之梁家庄驿歴七十里为安徳驿再七十里为良店驿再七十里为呉桥之连窝驿也而徳州卫东岸北至呉桥县境西岸北至景州境有浅铺九曰张家湾曰圎窝口曰五里庄曰降民口曰丁官屯曰刘官屯曰四里屯曰八里屯曰髙官厰
　　由景州西岸北至呉桥县境有浅铺四曰罗家口曰薄皮口曰坡唐口曰狼家口
　　由呉桥县东西岸俱北至东光县境有浅铺七曰降民屯曰铁河圈曰朱官屯曰小马营曰郭家圈曰三里曰王家
　　由连窝驿而北七十里至交河之新桥驿即今泊头镇然东光县东岸北至南皮县境有浅铺四曰下口曰李家曰任家曰狼拾西岸北至交河县境有浅铺五曰古隄曰大龙曰桑园曰油房曰白家而二县之界有沈阳卫地焉【其河道之责并河夫俱于交河主簿】
　　由南皮县东岸北至天津右卫境有浅铺五曰北下口曰白家堰曰双堂曰三角隄曰冯家口
　　由泊头而北走七十里至沧州之甎河驿然其间交河县西岸北至青县境有浅铺五曰李道湾曰丁家口曰大流口曰菱角窝曰白洋桥而其中三十八里属河间卫
　　由天津右卫东岸北至沧州境有浅铺四曰小白洋桥曰大白洋桥曰南杨家口曰北杨家口
　　由甎河驿七十里至兴济县之干宁驿而沧州东岸北至天津左卫境有浅铺七曰甎河南口曰王家圈曰冦家圈曰回回湾曰红孩儿口曰华严口曰朱家坟口
　　由天津左卫东岸北至兴济县境有浅铺九曰张家口曰大扫湾曰髙家马头曰安都寨曰索家马头曰北横隄曰南横隄曰许家浅曰南絶隄
　　由兴济县东岸北至天津卫境有浅铺七曰安都寨口曰王家曰流洪曰安家曰栁巷口曰李家曰八里堂
　　由干宁驿七十里至青县之流河驿而青县西岸北至静海县境有浅铺六曰甎河曰运坊曰李家曰留小曰流河曰新庄口而甎河之北运坊之南天津左卫境也有浅铺五曰流佛寺曰北絶隄曰管庄口曰莲花曰石堂
　　由天津卫东岸北至静海县有浅铺九曰泊张曰新庄曰寨里曰东漫撒曰马济曰王家曰李家曰吕家曰蔡家而新庄之北三里霸州分地也有浅曰苏家由静海县东岸北至天津右卫境西岸北至武清县境有浅铺八曰钓台曰双堂曰在城曰独流曰沙窝至静海之奉新驿又一百里至武清县之阳青驿是为天津入于海自此而北复为逆河矣【河程记　此记载在北河续纪不知何人所作】








　　行水金鉴巻一百五
<史部,地理类,河渠之属,行水金鉴>
　　钦定四库全书
　　行水金鉴巻一百六
　　江南按察使傅泽洪撰
　　运河水
　　元至正二十五年十月乙已徐达兵趋泰州浚河通舟师【明太祖实録】
　　明洪武元年河决曹州从双河口入鱼台大将军徐达开塌塲口入于泗以通运【河防一览】
　　时薛祥为京畿都漕运使管长淮大河等卫官军分司淮安自至蔡达济坝堰皆沙塞崩塌疏通修筑昼夜无息役使均平众皆恱从【黄金撰工部尚书薛公传　祥字彦卿无为州人】
　　明太祖洪武四年二月辛未上谓中书省臣曰临濠为朕兴王之地今置中都宜以傍近州县通水路漕运者隶之于是省臣议以夀邳徐宿颍息光六安信阳九州五河怀逺定逺中立蒙城霍丘英山宿迁睢宁砀山灵璧颍上泰和固始光山丰沛萧一十八县悉隶中都【明太祖实録】
　　明太祖洪武五年二月辛已命两淮都转运盐使司移通泰等州批验所于仪真县仍疏濬运河以便商旅【明太祖实録】
　　明太祖洪武六年傅友德镇北平岁旱疏陈五事一永平府民接运军储由雅洪桥至北平道里颇逺宜通清河涞水故道漕运则用力少而成功多矣　十二月庚申工部奏河南开封府自小木至陈州沙河口十八闸淤塞六十三处宜疏濬以通漕运从之【明太祖实録】明太祖洪武十三年冬十月乙亥致仕兵部尚书单安仁言由大江入黄泥滩口过仪真县南坝入转运河自南坝至朴树湾约三十里宜濬以通往来舟楫其湖广江西等处运粮船可由大江黄泥滩口入转运河过淮安坝以达凤阳及迤北郡县其两淮盐运船可由扬子桥过县南滩入黄泥滩出江以达京师其浙江等处运粮船可从下江入深港过扬子桥至转运河过淮安坝以达凤阳凡运砖朩之船皆自州过堰不相混杂如是则官船无风水之虞民船无停滞之患其转运河及江都县深港亦宜考其故道而疏濬之上曰所言虽善然恐此役一兴未免重劳民力姑缓之【明太祖实録】明太祖洪武十四年十一月乙巳浚扬州府官河自扬子桥至黄泥滩凡九千四百三十六丈【明太祖实録】明太祖洪武十五年十二月癸未浚州仪眞湖九千一百廿丈置闸坝十三处【明太祖实録】
　　明太祖洪武十七年闰十月壬寅修筑江都县深港坝浚河道五百六十七丈【明太祖实録】
　　明太祖洪武二十年春正月癸酉命工部主事杨徳礼往髙邮督有司修筑并湖隄岸因扬州府同知任祥之言堤岸圯坏故有是命【明太祖实録】
　　王晏洪武二十年歴山东右参政督开运河滨岸有梁山泊者在胜国时茔垣皆甃以巨石公悉取造梁庄诸闸共事者初有难色公曰此非名贤其事不经无补风教今先务为急吾但知纾民力耳遑问其他其谋事向方而敢于为义此【陈道撰王公传　晏字士宁盱眙人取茔石作闸虽纾民力其如亏损隂徳何泽及枯骨者应不如是】
　　明太祖洪武二十四年春正月辛亥北平布政使司左防议周倬言通州白河北接太山诸河水道东南至直沽海口每霖雨时降水涝泛涨桥梁頺圯修筑劳民其通州旧有粮船六十余艘罢运已久宜改为浮梁于白河之上以便经行　十一月已未命景川侯曹震往四川治道路震至泸州按视有枝河通永宁界凿石削崖直接其地以通漕运复辟陆路作驿舎邮亭架桥立栈自茂州一道至松潘一道至贵州以达保宁通陜西由是往来者便之【明太祖实録】
　　是年河决原武县黒阳山由旧曹县郓城两河口漫过安山而防通河淤乃自济宁以北陆运至徳州入河【北河续纪】
　　按此河决而未治也故次年命舳舻侯朱夀率舟师海运【河志】
　　明太祖洪武二十六年八月丙戌命崇山侯李新往溧水县督视有司开胭脂河上面谕之曰两浙赋税漕运京师嵗实繁浩一自浙河至丹阳舍舟登陆转输甚劳一自大江泝流而上风涛之险覆溺者多朕甚悯之今欲自畿甸疏凿河流以通于浙俾运输者不劳商旅获便故特命尔往督其事尔其莅事惟勤役民勿暴新顿首受命而行暨河成人皆便之【明太祖实録】
　　崇山侯李新督有司开胭脂河于溧水西达大江东通两浙以济漕运河成民甚便之【明史稿】
　　明太祖洪武二十九年二月丙午常州府武进县言本县犇牛吕城二坝河道浅涩请浚深以便漕运从之【明太祖实録】
　　刘辰金华人建文中知镇江府濒江田八十余顷久沦于水赋如故辰请除之京口闸废转漕者道新河出江舟数败辰修故闸公私便之漕河易涸仰练河益水三斗门久废辰修筑之运舟既通河下田益稔【明史稿】
　　辰知镇江府京口闸废东南漕运转新河江隂二港以出江多为风涛阻溺公乃自京口至吕城百二十里去淤塞甃石作坝修闸门顺水势之出入于是公私便之然漕河源浅易涸每仰练河以益水湖有三斗门亦废公又修筑之三斗门成漕运之舟既通湖下之田益稔时浙湖转输之民道其境上死者为收瘗疾者给米命以小舟送出境頼以活者数百人永乐元年以预修国史知故实赐白金文绮龙衣升江西左参政【胡俨吏部左侍郎刘公墓志】
　　明洪武三十五年【即建文四年壬午】十一月癸未【太宗已登极矣】修常州府武进县剰银河闸【明太宗实録】
　　明太宗永乐元年三月戊戌沈阳中屯卫军士唐顺言卫河之源出卫辉府辉县西北八里太行山下其流自县治北经卫辉城下抵直沽入海南距河陆路才五十余里若开卫河距黄河百歩置仓厫受南方所运粮饷转至卫河交运公私两便上曰此策亦是命廷臣更详议如议可行亦俟民力少苏行之　四月戊午浚松江华亭上海运盐河金山卫闸港曹溪分水港等处　七月丙申户部尚书郁新等言淮河至黄河多浅滩跌坡馈运艰阻请自淮安用船可载三百石以上者运入淮河沙河至陈州颍岐口跌坡下复以浅船可载二百石以上者运至跌坡上别以大船载入黄河至八栁树等处令河南车夫运赴卫河转输北京从之　九月戊子修兖州府郯城县沭沂二河决口　十月壬戌以河道淤塞革济宁州之耐牢坡聊城县之周家店李海务临清县之临清闸防通闸五坝官　甲戌修山东胶州水决隄岸　十一月丙子修山东潍县白浪等河决岸丙申浚镇江府丹徒县甘露港等处河渠　闰十一月庚午浚州府江都县洲坝河道　十二月已夘修州府江都县永眞沙邉江圩岸【明太宗实録】
　　明太宗永乐二年正月戊申扬州府髙邮州耆民言自州北门至张家沟湖岸两京之要路民田之巨防湖纳天长盱眙诸水雨潦涨溢风波冲决隄岸每嵗修筑旋复倾圯阻絶驿路伤损民田乞遣人相度重为修理从之　五月癸丑修山东邹平县小清河隄岸三百八十四丈　九月已卯修顺天府固安县浑河决岸　十一月癸卯镇守淮安都指挥施文言淮安诸坝舟航往来每遇天旱坝下淤浅重劳人力近城旧有清江浦二闸比年坍坏乞命有司修砌以便往来从之　浚仪眞清江坝下水港　丙辰工部侍郎赵毅等奏镇江府民言乙于本处凿山开河以便漕运约用九十八万人数月可成请遣官验视上曰尔任大臣顾不能料制其事而必欲遣人验视耶数年以来民困为甚非有大不得已之事岂可轻役且役九十八万人即复用如许人供给之骚动数十州县为百姓植祸矣岂不殆哉毅等惶恐顿首谢遂寝不行【明太宗实録】
　　明太宗永乐三年三月壬申修山东歴城县小清河等处水决堤岸　五月癸亥淮安府海州言临洪塲民嵗于筦渎塲界耕种输作陆运艰难州北旧有河上通髙桥下接临洪近年淤塞乞疏濬以便舟楫从之　七月已亥浚淮安府山阳县运盐河计一十八里　十一月乙丑浚淮安府支家河长一万一千九百七十丈【明太宗实録】
　　明太宗永乐四年八月壬辰工部言吕梁洪霖雨水决近河路并圈沟桥一十九丈六尺宜发民修理从之九月癸亥州府泰州判官黄通理言州境旧有运盐官河每遇霪雨辄泛溢伤民田宅乞于普定秦潼河及西溪南仪阡三处各开水口使下流经兴化盐城界入海仍各置闸以时啓闭永为民利从之　十月已亥浚苏州府常熟县福山塘计三十六里　十一月癸亥戸部言髙邮州东河等处塘岸倾圯江都县刘家圩港淤塞命有司发民修浚　十二月丁亥常州府孟渎河闸官裴让言河自兰陵沟北至闸六千三百三十丈南至奔牛镇一千二百二十丈年久湮塞艰于漕运乞发民疏治命右通政张琏发苏松镇江常州民丁十万浚之【明太宗实録】
　　明太宗永乐五年二月辛亥修淮安隄　庚午东昌府言卫河隄岸自临清至渡口驿溃决凡七处命工部遣官修筑【明太宗实録】
　　明太宗永乐七年六月癸卯顺天府固安县言漳河决贺家口伤禾稼命工部亟遣官修筑【明太宗实録】明太宗永乐八年三月己卯修镇江府丹阳县练河塘十二月癸卯苏州府吴江县言石塘官路右临太湖
　　左邉松江南至平望嘉兴连年土石坍塌桥梁断壊请及时修理计用三万七千四百余人半月可完从之敕通政赵君任督之务令坚固毋虚劳民力【明太宗实録】明太宗永乐九年正月丙戌州府髙邮州言城北张家沟塘防三十里旧用砖石包砌防遏甓社等九湖及天长诸水近因夏雨浸淫各水暴涨冲决塘岸九百八十丈又自张家沟北至宝应县南至江都县东至兴化县界塘岸百余里间有坍塌乞发丁夫如旧修治皇太子令工部覈实修筑　二月已亥山东沂州言沭河口水冲决五百三十余丈请发民修筑从之　庚戌山东齐东县知县张升言境内小清河纳湖鸡诸山谿涧之水去嵗洪水横汜陂堰冲决淹没下固隄官台等处盐塲及青州郡县民田请浚上流修隄防使水由故道皇太子令工部速遣官相度修浚　已未开防通河河自济宁至临清旧通舟楫洪武中沙岸冲决河道淤塞故于陆路置八逓运所每所用民丁三千车二百余辆嵗久民困其役永乐初屡有言开河便者上重民力未许至是济宁州同知潘叔正言防通河道四百五十余里至淤塞者三之一浚而通之非唯山东之民免转输之劳实国家无穷之利乃命工部尚书宋礼都督周长往视礼等还极陈疏浚之便且言天气和霁宜及时用工于是遣侍郎金纯发山东及直隶徐州民丁继发应天镇江等府民丁并力开浚民丁皆给粮赏而蠲其他役及今年田租命尚书宋礼总督之遣吏部侍郎周逵以太牢祭山川城隍之神仍命御史二员监督　三月壬申浚扬州府洲坝河道及修通江减水二闸　庚辰修苏州至嘉兴石土塘桥路七十余里泄水洞百三十一处　六月辛丑淮安府沭阳县知县王泰言县南沭河北连山东南通淮安洪武间常疏浚以便转运今壅塞四十余里转输既艰水复为患乞于农隙浚治从之乙卯防隙河成河以汶泗为源汶水出宁阳县泗水
　　出兖州府至济宁州而合置天井闸以分其流南流达于淮而河则其西北流也由开河过东昌府入临清县计三百八十五里深一丈三尺广三丈二尺役军夫三十万用工十旬蠲租税百一十万二千五百有竒自济宁至临清置闸十五闸置官立水则以时啓闭舟行便之　八月甲午浚常州府江隂县青旸等处河道　壬寅济宁州同知潘叔正及耆民百三十七人以防通河成诣阙谢恩上以开河之议肇自叔正赐纱衣一袭钞一锭耆民人五锭　庚戌工部尚书宋礼等百六人开防通河毕还京师命礼部定赏格礼部言都督周长循私废公虐害军夫不当给赏其余宜分四等总督官尚书宋礼等三员人赏钞二百锭防币二表里续差管事兴安伯徐亨等三员人赏钞百锭防币一表里分遣管工戸部郎中窦竒等五十四员人赏钞四十锭工部事官蔺芳等三十五员人赏钞十锭命如所定给之甲寅巡按北京监察御史朱敏言大名等府漳卫二水决隄岸淹田禾请发民修筑从之　戊午工部尚书宋礼言防通河以汶泗为源夏秋霖潦泛溢则马常泊之流亦入焉汶泗合流至济宁分为二河一入徐州一入临清河流浅深舟楫通塞系乎泊水之消长然泊水夏秋有余冬春不足非经理河源及引别水以益之必有浅涩之患今汶河上流自宁阳县堽城闸已筑坝堰使其水尽入新河东平州之东境有沙河一道本汶河支流至十路口通马常泊比年流沙淤塞河口宜趂时开浚况沙河至十路口故道具存不必施工河口当浚者仅三里河中宜筑堰计百八十丈从之　十一月丁丑修浙江仁和海宁海盐三县土石塘岸万一千一百八十五丈闰十二月已夘革常州府武进县之剰银河闸时河淤塞已别开孟渎河故革之【明太宗实録】
　　宋礼字大本永宁人洪武中以国子生为山西按察司佥事永乐二年拜工部尚书七年丁母忧诏留视事九年命开防通河防通河者元至元中以夀张尹韩仲晖言自东平安民山凿河至临清引汶絶济属之卫河为转漕道然岸狭水浅不任重载故终元世海运为多明初输饷辽东北平专用海道洪武二十四年河决原武絶安山湖防通遂淤成祖初建北京河海兼运海运险逺多失亡而河运则由江淮达阳武发山西河南丁夫陆挽至卫辉入河歴八递运所民苦其劳至是济宁州同知潘叔正上言旧防通河四百五十余里淤者乃三之一濬之便于是命礼及刑部侍郎金纯都督周长往治之至则发山东及徐州应天镇江民三十万蠲租一百十万二千石有竒二十旬而河成初礼以防通之源必资汶水乃用汶上老人白英策筑堽城及戴村坝横亘五里遏汶流使无南入洸而北归海汇诸泉之水尽出汶上至南旺中分之为二道南流接徐沛十之四北流达临清十之六南旺者地势髙决其水南北皆注所谓水脊也又相地置闸以时蓄泄自分水北至临清地降九十尺置闸十有七而达于卫南至沽头地降百十有六尺闸二十有一而达于淮礼又奏濬沙河入马常泊以益于汶是年兴安伯徐亨工部侍郎蒋廷瓒濬祥符鱼王口至中滦下复旧黄河道命礼兼董之明年命相度卫河水患奏请自魏家湾开支河二泄水入土河复自徳州西北开支河一泄水入旧黄河使至海丰大沽河入海帝命俟秋后成之礼等还京论漕渠功礼第一赐宝镪文绣以潘叔正首建河议赐衣及钞旌其功　金纯字徳修泗州人国子监生歴刑部左侍郎永乐九年命与宋礼同治防通河又同徐亨蒋廷瓒濬鱼王口黄河故道初太祖用兵梁晋间使大将军达开塌场口通河于泗又开济宁西耐牢坡引曹郓河水以通中原之运其后故道寖塞至是纯疏治之自开封北引水达郓城入塌场出谷亭北十里为永通广运二闸还改礼部左侍郎进礼部尚书【明史稿】
　　周长天长人从靖难歴官督府永乐九年奉命同宋礼治漕驻济宁修浚防通河卒赠莱阳伯諡忠毅潘叔正仙居人永乐九年由太学生任济宁州同知奏请开漕渠自济宁抵临清以通东南漕挽朝廷嘉之赐宝镪锦币【山东全河备考】
　　是年夏五月甲申罢筑漳河隄防先因临漳主簿赵永中言去年漳河泛溢决张固村河口与釡阳河合流低下田土悉为汪浸今若复修隄防或终决溃是虚负民力也乞令沮洳之民别于漳河之旁近择髙阜荒地开种从之【河南通志】
　　明太宗永乐十年正月已酉廵按山东监察御史许堪言去秋卫河水溢河岸低洼之处四散漫衍其时虽畧修理今已复有倒塌者自临清至直沽大率皆然乞勅有司预期修理上命工部移文尚书宋礼相度措置四月庚申浚北京通流寺四闸河道共一万七百三十七丈　壬戌尚书宋礼奏近因御史许堪言卫河水患命臣相度措置臣尝因卫辉至直沽视河岸低薄非止一处窃谓若不究其源析其流但务修筑隄岸恐水复冲坍不免连年动劳民力今欲除患须定长久之计臣先视防通河至魏家湾与土河相连宜于彼开二小河以泄于土河则虽遇水涨下流卫河自然无漫衍之患见已分拨军夫用工今复视徳州城西北亦可开泄水小河一道盖自卫河岸东北至旧黄河一十二里内五里旧有沟渠五里系古路二里系平地今开通泄水以入旧黄河则至海丰县大沽河入海凡四百五十七里约用军夫三千余人十日可完上谕工部臣曰礼所言诚当但今农务方兴可令俟秋成后为之　十月甲寅修山东安丘县红河等处水决隄岸　戊午修州府海门县捍潮隄岸县故有隄东抵海南并江延袤百三十余里年久决隤有司奏请修筑上命平江伯陈瑄督丁夫四十万筑之计万八千余丈　壬申浚山东平度州潍县白浪河　十一月丙戌修扬州府仪眞县縁江隄岸及浚夹港等处河道　戊戌北京行太仆寺卿杨砥言吴桥东光兴济交河诸县及天津等卫屯田雨水决隄伤稼切见徳州良店驿东南二十五里有黄河故道州南有土河与旧河通若于二处开河置闸则水势分可以便民时土河已命置闸上命工部侍郎蔺芳往经理之【徳州东有古黄河南有鬲津枯河即枯河也】河间府献县言夏雨霖淫西山暴水冲决眞定之饶阳武强恭俭等处堤岸渰没田庐乞集夫修筑从之　丙午浚镇江府京口新港甘露三港达于江　十二月甲寅修静海县至青县河隄　癸亥保定府安州奏大雨决直亭等河口八十九处计用六千三百人修筑一月可完上以天气寒沍命俟春暖筑之　辛未湖广华容县言县安津等四十六处水决隄防伤民禾稼方今农隙可以修筑然本县民少未易成功上曰东作在迩亟兴旁县民丁并力修之【明太宗实録】
　　蔺芳夏县人从宋礼治防通河复为工部主事以礼荐迁右侍郎亡何行太仆卿杨砥言吴桥东光兴济交河及天津屯田雨水决隄伤稼乞开徳州良店东南黄河故道以分水势复命芳往治之所经郡邑有不便民者辄疏以闻　杨砥礼部左侍郎坐巡视河渠失职降工部主事歴太仆寺卿吴桥至天津等衞大水决堤伤稼砥请开徳州东南黄河故道及土河以杀水势帝命工部侍郎蔺芳经理之【明史稿】太祖建都金陵四方运舟悉由大江至洪武十三年海运辽东以供军饷文皇肇建北京江南粮船一由江入海出直沽口白河运至通州一由江入淮歴黄河至阳武县陆运至卫辉府由卫河运至通州永乐九年以济宁州同知潘叔正言命工部尚书宋礼都督周长等发山东丁夫十六万五千濬元防通河自济宁至临清三百八十五里漕舟始达于通州而永乐十年宋礼以海船造办太廹议造浅船五百艘拨运淮扬徐兖等处嵗粮一百万石由防通儹运以补海运一年之数永乐十三年始罢【皇甫録明纪畧】
　　明太宗永乐十一年正月丁亥苏州府同知栁敬中言昆山之太平河东通大海西接福兴河上达杨城湖为利最博近年淤塞旱潦俱不便今欲疏浚约用人七万八千四百计二十五日可完上曰役久则民劳迟则妨农其征旁近民夫十万亟成之　庚子顺天府保定县言去年秋淫雨决河岸五十四处接文安大成二县之界乞以三县民协力修筑从之　二月壬戌修河间府水决隄岸　三月癸未应天府言新河口圩岸为风涛冲齧四十余丈皇太子命工部修筑【明太宗实録】明太宗永乐十二年八月甲辰浚淮安府海州城南官河二百四十里　丁未修通州三河等处水决隄岸九月丁夘修山东聊城县龙湾河及濮州红船口范县曹村河隄岸　丙子顺天府武清县言河决耍儿渡口六百五十余丈命工部遣官修筑　辛已修凤阳府安丰塘水门十六座及牛角坝至新仓铺倾塌隄岸万三千五百余丈　十月甲午常州府江隂县请浚万嵗河及塘泾等河从之　十一月辛亥浚苏州府昆山县太平河【明太宗实録】
　　是年平江伯陈瑄请凿徐吕二洪以通漕运更于洪口建闸　按宋元祐四年京东转运司言清河与江浙淮南诸路相通因徐州吕梁百歩两洪湍浅险恶多壊舟楫水手牛驴牵戸盘剥人等邀阻百端商贾不行朝廷已委官度地势穿凿今若开修月河石堤上下置闸以时啓闭通放舟船实为长利此即瑄所凿之道而当时开凿之官邈不可考【南河全考】
　　明太宗永乐十三年二月已已朔浚扬州府洲坝河道一至州巡检司一至江口通六百余丈　三月辛亥山西解州言硝池水溢决豁口等处流入盐河盖由姚暹渠涑水河并流水道淤塞乞发民修治从之　五月乙丑开清江浦河道凡漕运北京舟至淮安过坝度淮以达清河口挽运者不胜劳平江伯陈瑄时总漕运故老为瑄言淮安城西有管家湖自湖至淮河鸭陈口仅二十里与清河口相直宜凿河引湖水入淮以通漕舟瑄以闻遂发军民开河置四闸曰移风曰清江曰福兴曰新庄以时啓闭人甚便之　十二月乙丑河南彰徳府磁州言今夏多雨滏漳二河水溢漂民庐舎渰没田稼间有髙阜稼亦不实乞免民间今嵗税粮从之【明太宗实録】
　　是年建淮安五坝运船经坝入淮　仁字坝义字坝在新城东门外东北自城南引湖水抵坝口外即淮河遇清江口淤塞运船经此入淮礼字坝智字坝信字坝在新城西门外西北引湖水抵坝口外即淮河遇清江口淤塞则官民商船经此达于淮【南河全考】
　　明太宗永乐十四年正月庚午东昌府临清县临清坝成置坝官一员　四月壬午设直隶淮安府山阳县之清河福兴清河县之新庄邳州之干沟徐州之沽头上沽头下沛县之金沟山东济宁州之谷亭孟阳泊鲁桥十闸置闸官各一员　五月庚子修扬州府邵伯镇上下二闸【明太宗实録】
　　是年平江伯陈瑄疏濬故沙河置闸通舟　先是漕至淮安悉从府东北车坝入淮逆水行六十里至是瑄因宋乔维岳所开沙河旧渠益加疏治置闸通舟逾年而功成漕人徳之为立祠焉【南河全考】
　　明太宗永乐十五年五月乙未遣官巡视北京通州至仪眞河道【明太宗实録】
　　刘观都察院左都御史永乐十五年督浚河漕十九年巡抚陜西【明史稿】
　　明太宗永乐十七年秋七月庚申遣镇逺侯顾兴祖巡视吕梁洪初上以洪险隘舟楫邂逅多倾覆特命忻城伯赵彛镇徐州兼理洪道而彛以贪纵废事至是复遣兴祖巡视仍以敕谕彛曰朕急于利民念徐州吕梁洪险阨命尔兼理尔乃溺于酒色货贿坐视民患恬不究心得免于罪乎今姑宥不问宜改志易行以盖前愆【明太宗实録】
　　明太宗永乐十九年九月丙寅修直隶髙邮州新开湖塘岸　十月丁酉修浙江海宁等县塘岸【明太宗实録】赵泰永乐中为常州府同知浚孟渎得胜二河作魏村闸诸所兴筑民无言劳者迁工部郎中奉命塞东昌决河周忱荐为协同都运益勤其职【明史稿】
　　永乐二十二年十月辛卯【仁宗巳登极矣】平江伯陈瑄上言七事一苏民力今天下嵗运粮饷惟湖广浙江江西三布政司及直隶苏松等府州去北京甚逺又河道有洪闸坝及浅冻之阻往复逾嵗所费数倍正粮上逋公租下妨农务皆由于此乞令运于近便淮安徐州等处交纳别令官军接运至北京如此则民力可苏而农务不妨上览奏以付翰林臣曰瑄言皆当令所司速行【明仁宗实録】






　　行水金鉴巻一百六
　　钦定四库全书
　　行水金鉴巻一百七
　　江南按察使傅泽洪撰
　　运河水
　　明洪熙元年秋七月戊辰朔【宣宗已登极矣】顺天府通州武清固安漷县各奏六月二十二日骤雨河溢冲决河西务白浮宋家口隄岸　丙戌河南临漳县奏六月大雨漳滏二河皆涨冲决三家等村隄岸二十四处上命行在工部郎发所在军民修筑　辛夘真定府奏六月以来霖雨滹沱等河皆涨冲决隄岸定晋深三州藳城无极饶阳新乐宁晋五县低田皆没上命行在戸部遣人勘视　丙申北京顺天河间保定三府顺义懐柔肃宁任丘静海庆都清苑雄八县及永平府滦州各奏今年夏秋多雨河水泛溢淹没田苗命戸部遣人勘视　十一月癸亥濬仪真州坝河先是平江伯陈瑄奏仪真洲坝下河道年久淤塞请发附近军民疏濬上以东作方兴姑俟农隙至是命镇江州常州三府仪真州镇江三衞共以军民二万疏濬仍命瑄董之　癸已行在工部奏去年冬平江伯陈瑄总军夫疏濬仪真洲坝下河道至嵗终罢役今尚有未疏导者请仍以旧集军夫及时用工从之【明宣宗实録】
　　明宣宗宣徳三年六月庚寅顺天府武清固安二县言霖雨连旬洪水冲决河西务及当渠里秦家口隄岸伤民田禾上命二县民及屯军合力亟修　丁酉霖雨通州河溢及城趾深一丈余城壊者一百三十余丈　甲辰巡按北直监察御史张莹奏五月六月连雨不已河决隄岸溺死军民壊通州良乡等处官民屋宇及淹没宛平大兴顺义大城保定文安永清宝坻香河霸州并保定等府新城等县田苗上谕尚书夏原吉曰灾不虚至必有其咎宜勉思寛恤之道　丁未命左都御史刘观巡视河道敇谕之曰比年以来縁河提督官徇私灭公贪弊百出侍郎曺本催督秋粮所至诸闸作威肆害唯以所督运者得度其他处运粮及运民商贾皆不得行舟楫积滞雨水縁发伤壊者多今特命卿自北京直抵南京巡视凡河道淤浅闸坝损壊躬自提督修浚务俾舟楫顺利输运无阻公私两便卿其夙夜尽心无怠所事庶称委任　十二月庚辰修卢沟桥凌水所决河口　行在工部言通州耍儿渡河渡水从东注而正河浅涩舟行不便请急修筑从之【明宣宗实録】
　　明宣宗宣徳四年正月戊辰平江伯陈瑄言山东济宁以北旧河自长沟至枣林闸一百二十里沙土淤浅漕舟难行今冻渐解餽运将兴约计用十二万人疏濬半月可成命山东起集民兵与今运朩军士相兼用工二月戊寅命隆平侯张信同太监沐敬浚河西务河道及修隄岸先是河西务耍儿渡等处河岸冲决命行在工部修筑水急民少久无成功至是命信等往督发在京操备军士五万一千人益之　四月丁亥上语右都御史顾佐等曰临清以南诸闸专为蓄水以便行舟比闻闸官软罢多为权势所胁不时开放轻泄水利强梁者即度良善者候经旬日甚至忿鬭溺死者有之尔即掲榜禁约惟进荐新物者舟行不禁其余不分公私必候积水及则方得开闸若有公事不可缓者即于所在官司转给马驴以行有仍前胁制聴从者皆论罪不贷六月已夘命山东三司遣官专理河道时总兵官平
　　江伯陈瑄奏济宁长沟至枣林闸河道淤浅漕运不便初朝廷专命侍郎蔺芳及山东三司遣官督视疏濬往来无阻比年不遣大臣惟都司按察司有官如旧督视而布政司亦不遣官乞令遣官如故仍乞勅三司所遣官专理河道不与他事庶几以便运从之　十一月壬子直广平府成安县奏本县今年四月五月苦雨漳二河泛滥渰没田苗一百二十八顷有竒上命行在戸部覆视免其秋租　丙辰总兵官平江伯陈瑄奏自徐州至济宁河水多浅转运甚难今遣官巡视谢沟胡陵城八里湾南阳浅皆当置闸其徂徕诸山泉源所出旧有湖塘今多淤塞乞加修濬庶有停蓄得以通利往来从之【明宣宗实録】
　　明宣宗宣徳五年五月癸夘总兵官平江伯陈瑄言淮安西湖河岸乃牵挽舟船往来通路比因风浪冲激岸多崩塌椿朩下存淮安府满浦五坝间废已久其官吏坝夫俱无差役乞令守视西湖隄岸遇有损壊就令修治从之　丁夘命永康侯徐安行在工部侍郎罗汝敬自张家湾抵直沽縁河提督运朩勅令设法俾军民商贾舟楫通行不相妨碍如河岸冲决就督军夫修筑七月丁已行在吏部郎中赵新自江西还言临清河道穿狭往来舟楫阻滞广积仓纳粮民船离仓湾泊负米上仓甚难乞遣官防平江伯陈瑄于仓东开月河泊于河北置坝一所则车船往来皆便上谕行在戸部臣曰开河置闸令平江伯计议用人力多少即及时兴工九月壬子直钜鹿县奏六月苦雨漳河泛溢冲决
　　隄堰濒河低田皆被灾上命行在戸部臣曰凡被灾伤处皆覆勘除其租　十月癸酉总兵官平江伯陈瑄言临清至安山河道春夏水浅舟难行张秋西南旧有汊河通汴朝廷尝遣官修治遇水小时于金龙口堰水入河下注临清以便漕运比年缺官遂失水利漕运实难乞仍其旧上命行在戸部从其言【明宣宗实録】
　　明宣宗宣徳六年二月戊戌命濬金龙口引河水达徐州以便运用御史白珪之言也　河南布政司言祥符县旧有新开河直抵黄陵冈凡四百五十余里中多淤塞请加疏濬从之　庚申巡抚侍郎赵询言五事一州仪真设五坝以通江南舟楫二坝专过官船及官运竹朩诸物余三坝专过粮船民船昼夜往来亦常阻滞有旬日不得渡者又坝下河窄舟无泊处乞令有司衞军再开二坝以便舟行泊及増开河一道上览之谓侍臣曰置坝开河令六部防议以闻　五月壬申顺天府奏霸州保定县地低洼临邉浑河往者河岸缺壊皆是保定文安大城诸县民夫同军衞修筑今河水冲决岸土渐薄且有坍塌之处若水溢决溃必伤田苗请如旧集众预修庶几有备无患从之　六月丁未顺天府固安县奏今夏久雨浑河涨溢冲决徐家等口上命工部拨工修筑之　七月壬寅疏滹沱旧河时巡按章聪言真定府滹沱淤塞比山水泛滥又冲壊河岸及军民庐舍旧有防城河隄亦被冲决宜令修筑　八月已未浚白塔河及仪真等坝河先是御史陈祚言白塔河宜开浚置闸又侍郎赵新言宜浚白塔河及仪真旧江口钥匙河黄泥滩清江闸俱宜浚导上遣主事潘厚及扬州淮安府官审视仍与平江伯陈瑄议可否及所用人力至是厚还奏开浚实便白塔河仪真坝河约用四万五千八百人计四十日可完清江闸河用一万八千人计十五日可完上从之于是工部请发扬州淮安军夫先开白塔河置闸工毕就浚清江闸仪真钥匙河上曰三处用工劳人太甚其仪真钥匙河俟明年农隙修浚九月戊子直武进县民奏闽浙官民舟船及今漕
　　运必由本县孟渎河出逆水行三百余里始达洲坝往往为风浪漂溺县旧有新河四十余里出江正对扬州府泰兴县新河入至泰州坝一百二十余里至扬子湾出运粮大河比今白塔河尤为便利第嵗久泥淤难通重载乞加修浚实为便利命平江伯陈瑄侍郎周忱审计　十月乙未济川衞奏六月苦雨河水泛溢溺死屯军十七人淹田稼一十六顷　甲辰苏州府教谕唐敏言常熟县旧有耿泾塘南接梅里塘通昆明湖北通扬子大江旱嵗资其灌溉年深壅塞洪武中尝发长洲等县民浚导民获其利今复壅塞请如旧例发民浚导从之【明宣宗实録】
　　明宣宗宣徳七年正月已丑重建大兴县平津闸修通州羊营闸桥时平桥之水冲闸隄岸皆圮羊营者挽运所经之路桥壊已久行在戸部以闻故有是命　三月壬戌水决固安县马荘等处隄岸命顺天府发民修筑行在工部尚书李友直奏通州至直沽河道纡曲尤
　　多滩浅舟行阻滞永乐中尝命侯伯一人总督浚治乃得通行请如故事上命行在戸部侍郎王佐往督之七月辛未顺天府霸州三河香河丰润漷东安永清
　　六县及永平府滦州各奏今夏苦雨河水涨溢低田所种黍谷俱伤无收　壬申置吕梁渠石闸初平江伯陈瑄以吕梁上洪地陡水急漕舟难行奏准令民于旧洪西岸凿梁渠深二丈阔五丈有竒夏秋有水可以行舟至是复欲深凿置石闸二时其啓闭以节水庶几往来无虞事闻命附近军衞及山东布政司量发民夫工匠协力成之　十一月辛酉初行在戸部右侍郎王佐言通州至河西务河道浅狭漕船动以万计兼四方商旅舟楫往来无港汊可泊张家湾之西旧有浑河若疏濬近京师一二十里更加充广潴为巨浸令可泊船公私俱便命都督冯斌尚书李友直同佐审视至是斌等以图进上览之谓其役重大命姑止之【明宣宗实録】宣徳七年平江伯陈瑄筑髙邮宝应汜光白马诸湖长堤以度牵道又开州白塔河置新闸潘家荘大桥江口四闸令江南粮船从常州府西北孟渎河过江入白塔河至湾头达漕河以省洲盘坝之费初江南舟由洲车坝入河自白塔河开坝弃不用近白塔置坝舟行仪【南河全考】
　　明宣宗宣徳八年九月丙寅平江伯陈瑄卒瑄永乐中嵗董漕事时以海运艰险浚山东旧河通北京瑄建议造平底浅舟以运人便之嵗増运至三百万石又建议于淮安城北开清江浦有管家河入鸭陈口以达清河免过坝及风涛之患又縁管家河筑隄十余里以蓄水益河且便行者于清江浦江上及徐州临清通州皆置仓受粮以次转运疏仪真州坝下渠凿吕梁徐州洪傍乱石于刁阳湖南旺湖皆筑隄縁河多置闸以时闭泄利舟楫凡所经营俱有条理【明宣宗实録】
　　陈瑄字产纯合肥人成祖即位封平江伯先是漕舟道海岛岛人恐多闭匿瑄招令互市平其直人交便之海溢隄圯自海门至盐城凡百三十里命瑄以四十万卒筑治之为捍潮隄万八千余丈瑄言嘉定濒海地江流冲防海舟停泊无髙山大陵可依请于青浦筑土山方百丈髙三十余丈立堠表识既成赐名宝山帝亲为文记之宋礼既治会通河成朝廷议罢海运仍以瑄董漕运议造浅船二千余艘初运百二万石寖至五百万石国用以饶时江南漕舟抵淮安率陆运过坝逾淮达清河劳费甚钜瑄用故老言自淮安城西管家湖凿渠二十里为清江浦导湖水入淮筑四闸以泄宣之又縁湖十里筑隄引舟由是漕舟直达于河省费不訾其后复濬徐州至济宁河又以吕梁洪险恶于西别凿一渠置二闸蓄水通舟便之又筑沛县刁阳湖济宁南旺湖长隄开泰州白塔河通大江又筑髙邮湖隄于隄内凿渠四十里避风涛之险又自淮至临清相水势置闸四十有七作常盈仓四十区于淮上及徐州临清通州皆置仓便转输虑漕舟胶浅自淮至通置舍五百六十八舍置卒导舟避浅复縁河隄凿井树朩以便行人凡所规画精密宏逺自理漕河者三十年举无遗策终明之世漕运赖之卒封平江侯諡恭襄【明史稿】
　　平江伯陈恭襄公瑄既通运河縁隄皆树杨枣二朩并淮北所宜且杨枝可薪枣实可噉又易长多隂悉聴运夫为利其后土民并根伐之其枣近官舍者并输入官运夫既不敢谋而官司亦不复问矣【明良记】
　　明宣宗宣徳九年六月丙辰行在工部尚书吴中奏北京城东南有两水磨及通恵河诸闸皆为河水所壊今南门外旧有减水河若加疏凿长二十余丈即与郊坛后河通流可泄水势上曰盛夏炎暑未宜疲劳民姑缓之　庚午水决北京浑河东岸自狼窝口至小屯厰乙亥右副总兵都指挥佥事吴亮言督粮船万余艘已达北河而河水泛溢难进且河西务东西上下水决隄防一十五处奔流迅激势益猛悍重载之舟恐失利乞早修筑上命行在工部发军民修筑命丰城侯李贤总督之【明宣宗实録】
　　明宣徳十年六月甲辰【英宗已即位矣】直广平府永平县县丞李祐奏请修闭漳河以防民患疏通衞河以济舟楫事下行在工部请从所言其漳衞二河宜遣本部官一人往会所在官司发军民从宜濬治上命河道不必遣官第令所在军衞有司理之　七月已夘修桑干河桥通州直沽耍儿渡口等处隄岸　九月壬辰儹运粮储总兵官及各处巡抚侍郎与羣臣防议军民利益及正统元年合行事宜内一淮安清江浦淮河口及济宁至东昌运河浅滞宜加疏濬一徐州吕梁洪原引睢水入焉今睢水过隋隄防汴入淮各洪浅狭宜于凤池口或归徳新隄处设闸复引睢水以济各洪一沙湾张秋运河旧引黄河支流自金龙口入焉今年久沙聚河水壅塞而运河几絶宜加疏凿一彰徳河往时东入衞河至临清与运河会今北流入滹沱而衞河亦浅宜障而东之上以所议皆当从之【明英宗实録】
　　明英宗正统元年七月乙未命行在工部左侍郎李庸修狼窝口等处隄先是大雨浃旬水溢浑河狼窝口及卢沟桥小屯厰西湖东笆口髙梁等闸隄岸皆决命庸治之至是庸奏请工匠千五百人役夫二万人上从所请且谕之曰此皆要害汝其尽心理之必完必固毋徒劳民　已酉运河耍儿渡决行在工部奏请令副总兵都督佥事武兴发漕运军士及近河军衞有司发丁夫并力修筑上以漕卒不可重劳特勅太监沐敬安逺侯栁溥尚书李友直别为从宜区处　九月甲午直河间府献县奏滹沱河溢大郭鼋窝口隄乞命河间府遣官及河间等衞与献县协力修筑之　儹运粮储总兵官及各处巡抚侍郎至京会议军民利便事宜以闻一镇江府新港坝至常州奔牛坝运河一百五十里原有水车车卷江潮灌注河内通利舟楫浸溉田禾年久废弛宜命巡抚侍郎提督有司支给官钱置车给坝官领之以时灌注通漕溉田一浙江等处军民运船俱由常州夏港孟渎河出或河道浅涩争占搀越宜专委工部主事一员提督令军民粮船务循资次争占搀越者罪之至事闲之时仍聴巡抚侍郎差遣催粮一东南运船俱于洲过坝原有东西二港置坝一十五座永乐中营造立厰贮朩东港淤塞止存西港七坝比年大江风浪险恶粮船无港收泊多至失所请以堆贮朩植归并附近取回看厰内外官员革去厰房仍疏东港修筑旧坝以通漕运一金龙口水接张秋大黄寺凤池口水接徐州吕梁二洪俱是引水通运之处宜令工部委官一员巡视提督遇有淤塞防同河南三司鸠工疏濬一徐吕二洪中溜穿狭水浅石峻重船至彼剥空方可往来洪西原有小河运朩剥浅甚为便利宜于农隙之时量起附近军夫命管洪官提督疏濬合用剥船水车令江西湖广浙江衞所给之仍令淮安船厰改造小船备用上命俱准行之【明英宗实録　愚按第一条车水灌田甚有益于农民宜聴民自为车戽可也若以之通漕则甚不可徒为扰民之事究与事无济后之人不可因其言而误用之】
　　明英宗正统二年正月戊午减省直扬州府邵伯镇闸坝官吏并江都等县守塘夫先是扬州府奏邵伯镇二闸一坝各设官吏人夫以防髙邮湖水泛溢今湖水既平往来无虞乞裁其半又江都仪真二县有雷公上下白城陈公四塘旧设夫三百三十五人守之今运河转输不絶塘水宜泄入河夫可尽罢事下巡抚侍郎曺覆实至是奏塘水无源若尽泄之则涸矣仍留二百人时其蓄泄以济运河但旧夫盐运司今宜改州府为便其邵伯镇闸坝官吏各一人夫九十人俱宜减省从之　二月癸酉以运河耍儿渡决勅五军各营发军一万工部发畿内夫一万往筑之　三月丙辰行在工部奏运河时有淤浅恐妨粮船往来乞命官总督上以河道重事济宁以南勅侍郎郑辰治之以北勅副都御史贾谅治之王瑜武兴亦令更相往来协心提督务使河通人便且须处分得宜毋重劳扰　三月庚戌行在工部奏耍儿渡口修隄已完又新开河人甚便之乞令武清县复民三十家常巡视其隄毋致倾壊且立神庙以镇之上从其请赐号为通济河之神　九月乙夘山东宁海州夀张东阿汶上阳谷郓城范等县各奏六月以来淫雨河涨冲决隄防渰漂田庐牲畜等物上命行在戸部遣官覆视赈恤其民【明英宗实録】明英宗正统三年三月壬子陞山东按察司佥事袁文为本司副使文提督济宁等处河道兴水利以通输运民便之九载任满东昌等府耆民二千余人奏乞留之故有是命　八月已未筑髙邮湖隄隄长四百二十五丈旧用土筑遇风撞激辄败间有朩橛苇束蔽防亦不经久至是甃以砖石复以糯米糊和灰以固之始坚致可久矣　九月辛夘巡按山东监察御史陈韶奏胶州新沽二河东平州嘉祥等县皆因大雨隄岸冲决民居渰没济宁州城北门及清宁衞军器局亦被灌塌上命布政司及管河官俟农隙发民修筑　九月庚戌増置山东东昌府通判一员专理河道以本府通判戴浩言所属河道八百余里坝闸十有二所督理疏濬必得专责故也【明英宗实録】
　　明英宗正统四年六月壬午小屯厰西隄为浑河水所决通州至直沽隄闸三十一处为雨潦所决诏发附近丁夫修筑以工部侍郎李庸董之　七月庚戌久雨滹沱沁漳等水决饶阳丑女隄献县郭家口隄衞辉彰徳等处隄有司以闻诏随宜修筑　八月丙子朔久雨白沟浑河二水溢决顺天府保定县及保定府安州隄五十余处有司乞借附近丁夫协力修理从之　壬午先是雨水决河西务隄岸发顺天府宝坻等县民夫修筑至是行在大理寺右少卿李畛奉勅存问被灾州县具疏请罢修不急隄堰徴回督工官员从之　九月壬子直深州滹沱河决渰民居田稼百余里命有司修筑之　甲子应天府奏所属溧水溧阳句容上元江宁五县因天雨山水泛涨冲淹人口头畜仓库粮钞官民房屋田地已委官赈济踏勘谨具以闻　十月壬午顺天府大兴县请修平津闸河间府青县请筑衞河隄岸俱从之【明英宗实録】
　　正统四年都督武兴奏州白塔河泄水闭不行仍从坝过船惑于浮言故也【南河全考】
　　明英宗正统五年正月壬子初监察御史李匡等言仪真洲二坝下港浅狭水落则大舟俱舣于江宜浚其港邵伯至宝应湖隄或决辄壊民田宜令漕舟归者载石付所司筑隄事下督漕总兵官都督佥事武兴等覆之至是兴奏坝下港以湖泥淤浅农暇辄浚以为常湖隄壊者方兴役筑塞若欲尽甃以石又役卒恐劳力费过当也上从其言【江浙七府粮由入运江广及江南等府由仪入运若屯舣江外风浪堪虞开浚不可缓湖隄用石庶能坚久但不可役及漕卒上从其言何其当也】　二月壬午初直淮安府知府彭逺言永乐中平江伯陈瑄总督漕运于淮安西湖中筑隄十余里为挽舟路令淮安满浦南锁三坝夫巡视之又令漕卒顺载小朩暨土积之隄上遇隄壊即修今坝夫止役故隄弗完请仍行瑄故事事下巡按御史及总督漕运总兵官覈实至是御史李彬等奏宜令淮安府邳州等州县发丁夫于旁近地采杂朩运之河壖候漕舟还令载以往若土则令舟及商舟皆载以输从之　三月乙已直淮安府盐城县奏伍祐新兴二场运河壅塞阻商旅行舟乞浚之事下行在工部覆奏请下淮安府俟丰年兴役从之　七月壬寅山东兖州诸府自六月迨今淫雨连绵湖河泛溢事闻上命行在戸部遣官视之　丁夘修宿迁县邵店社至黄墩社一带隄　九月辛亥修河西务及直沽等处河隄　十月丁丑命修香河县白河隄从知县张嵩言河水冲决民田被渰故也【明英宗实録】



　　行水金鉴巻一百七
<史部,地理类,河渠之属,行水金鉴>
　　钦定四库全书
　　行水金鉴巻一百八
　　江南按察使傅泽洪撰
　　运河水
　　明英宗正统六年二月辛已直髙邮州知州韩简言州管河西接新开河东通兴化县旧设上下二闸以时啓闭舟行甚便今闸壊河不通且子婴沟塞沟旁田皆荒芜又减水隂洞常闭塞其岸东田旱潦辄不收请俱浚治之事下行在工部请令州府覈实兴役毋轻扰民从之　五月癸亥徙张家湾至河西务沿河民舍三百十三家以碍运船牵路故也　六月壬辰漕运右参将都指挥佥事汤节言徐州至济宁诸闸本积水以便漕舟今使客怙威至即起闸吏胥莫能禁臣见徐州吕梁二洪剥浅小船可令给与各闸传送使客庶利于积水从之　七月甲寅漕运右参将都指挥佥事汤节言闸河水浅粮艘不能进縁河南金龙口及山东徂徕金沟等泉缺官提督疏濬之故臣请遴选防干官分投提督及移文河南山东各委官及时疏理上皆从之　八月癸酉命修髙邮州北门起至张家沟一带河隄　十二月丁酉命庙祀平江恭襄侯陈瑄初瑄为总兵官督粮运疏凿清江浦等处増设移风等闸坚筑隄防以蓄水行舟立常盈仓积粮甚多及没民感其恵于清江浦东立祠堂愬像崇奉祷者屡有灵应至是上闻命有司春秋致祭【明英宗实録　杨士竒作瑄神道碑言公疏清江浦引水由管家湖入鸭陈口达淮以免淮河风涛之患就管家湖筑隄亘十里以便引舟浚仪真洲二坝潮港之湮凿吕梁徐州二洪巨石以平水势筑沛县刁阳湖济宁南旺湖长隄开泰州白塔河通大江筑髙邮湖隄隄内凿渠亘四十里自淮至临清剙闸四十有七建仓置舍以便舟縁隄凿井树朩以便夏月行者种种河政俱堪不朽宜乎血食千秋也】
　　明英宗正统七年七月癸亥久雨水决武清县匡儿港漷县中马头小防村河西务上马头隄岸共三十二处诏修其易为功者其功力繁多者计费以闻　癸未修筑淮安西湖中路十余里以便漕运【明英宗实録】正统七年参将汤节因洪水迅急数壊舟楫建议于徐州洪之上流筑堰逼水悉归月河于月河南口设闸以壅积水势至景泰间水涨闸壊【南河全考】
　　明英宗正统八年三月壬午濬洲坝东港洪武间洲坝有东西二港永乐间废东港坝为厰以贮材朩正统初廷臣议徙朩濬港未果至是督漕总兵官都督佥事武兴言坝废港塞非唯舟楫往来迟延且舣泊大江有风涛之虞请俟秋成于镇江州二府佥夫七千余人修复从之　乙酉漕运总兵官都督佥事武兴巡抚侍郎周忱等奏常州府武进县民言漕舟出夏港泝大江风涛险阻害不可胜言常州西城有徳胜新河北入江江北扬州府泰兴县有北新河中间有淤浅者俱宜浚之以避大江险阻浙江都司署都指挥佥事萧华言永乐宣徳间漕舟自常州府孟渎河出江入白塔河江行不逾半日今孟渎河淤浅请浚之广东按察司知事黄武浙江处州衞指挥使牛通皆以为言事下臣等计议华等所言皆有据请先浚孟渎河其白塔河有四闸可于其中大桥闸筑坝俟运河水泛则啓闸行舟水落则仍闭塞徳胜河亦宜修浚惟北新河计当役一十五万五千人一月方完比者连年灾伤不可兴大役请俟浚理孟渎河白塔河徳胜河完再议上从之【明英宗实録】明英宗正统九年正月庚辰福建按察司谢荘奏请浚镇江府丹徒县甘露坝至常州府城东河道从之　闰七月辛已工部右侍郎王佑言臣奉勅与太监阮安往视水决河岸自蒲沟儿至漷县二十余处其耍儿渡尤甚乞发丁夫物料修筑为便从之　庚子工部言河南山水泛溢灌衞河没衞辉开封懐庆彰徳民舍壊宣武衞懐庆守御所城上命所在随宜修理民失所者抚恤之　八月壬子革临清坝官初平江伯陈瑄奏设临清闸坝遂废至是乃革其官　八月辛未直固安县奏请筑水屯厰等隄从之　十月丙午修徳州耿家湾等处隄　十二月戊申疏常州镇江运河【明英宗实録】明英宗正统十年五月丙子漕运参将都指挥佥事汤节言滕县七里河近者淤塞水不至运河致粮船不能进乞濬自沛县魏家潭直抵鸡鸣台流出运河仍置闸以时开闭其沙河泥沟泉河济宁州卢家沟等泉源邹县渊源旧泉河口亦宜疏通各置小闸蓄水事下工部尚书王卺言宜令所司按实起夫疏濬从之　九月丙申河南按察司副使荣华言运河沽头上闸至金沟闸几十里淤浅粮船停滞虽减粮挑浅然终非长久计宜于浅处置金沟上闸如遇沽头上闸粮船胶浅即啓二闸两水交下积水必深可无停滞又吕梁上洪之西旧有石闸二因水势陡险无船经行徒为虚设宜拆之以为金沟上闸庶不劳他费事下工部尚书王卺等请移文运总兵官都督武兴勘视宜否从之　十二月辛酉湖广广济县奏本县及附近黄梅县每嵗输运秋粮于望牛墩常不下三万余石皆雇小车盘运一车止载四石而雇直二斗及天隂雨雇直倍之民实不堪臣见本县连城湖港廖家口旧有沟直抵望牛墩第沙塞水浅不能行船请同黄梅县各率夫役疏濬用船载运实为民便从之【明英宗实録】
　　明英宗正统十一年三月癸已巡按直监察御史奏淮安府满浦淮安南锁三坝旧以无闸而设后立移风等五闸其三坝皆废不用扬州邵伯闸坝旧以筑隄恐泄水利而设今隄已完其闸坝亦皆不用白塔河大桥潘家荘新开江口等闸旧以地势斗峻泄水而设今筑塞年久其所设官吏人夫皆冗滥乞减省之事下工部覆奏满浦淮安南锁每坝留官吏各一员人夫去其半邵伯闸坝官吏革去止留夫四十名邵伯驿大桥潘家荘二闸官吏革去其夫新开江口二闸从之【明英宗实録】
　　明英宗正统十三年二月乙已徐州吕梁二洪皆分黄河水以通舟楫其泰皇寺巴河原系分水之处年久淤塞水脉微细先此都督同知武兴奏请疏濬以冬寒土坚而止至是复请上命所司发军夫濬之　丙寅湖广五开衞奏本衞地临苗境山路险侧军饷难于转输去衞三十余里有水下通靖州江其中乱石沙滩二十余处计役五百人疏濬一月有余可以成功于转输甚便从之　三月戊子监察御史林廷举言漳河自山西沁州发源七十余沟会而为一至肥乡县等处隄岸逼隘水势湍激以故为民患元时分支流入衞河以杀其势永乐间漂塞旧迹尚存去广平大留村十八里宜发丁夫凿通仍于漳河置闸遏水转入之其肥乡等处亦宜疏广之如此非惟漳河水减可免居民之患而衞河日増亦足为漕舟之便从之
　　是年秋河决荥阳东过开封城之西南经曺濮以入运河决张秋地至兖州府沙湾之东隄大河口而决济汶诸水皆从之又经防城县至懐逺界入于淮海会通河遂淤治水之闸疏水之渠渠起张秋金隄之首东南行凡数百里经澶渊以接河沁名渠曰广济闸曰通源凡河流之旁出而不顺者则堰之堰有九长衺皆万丈九堰既设其水遂不东冲沙湾乃更北出以济漕渠之涸由是遂濬漕渠由沙湾而北至于临清凡二百四十里南至于济宁凡二百一十里复作淤水之闸于东昌之龙湾凡八役夫五万八千有竒材九万六千有竒竹以竿计倍之铁十三万斤有竒铤三千絙百八釜三千八百有竒麻百万檾倍之藳桔又倍之石若土则不可以数计粮五万石【续文献通考】
　　是年秋七月河决荥阳经曺濮冲张秋溃沙湾东隄夺济汶入海寻东过开封城西南经陈留自亳入涡口又经防城至淮逺界入淮命工部尚书石璞治之弗就寻复以侍郎王永和代璞旧黄河在开封城北四十里洪武二十四年河决原武东经开封又南经颍上东至夀州正阳镇全入于淮而元防通河遂淤永乐九年尚书宋礼濬防通河开新河自汶上县袁家口左徙二十里至夀张之沙湾接旧河九阅月而绩成侍郎金纯从汴城金龙口下达塌坞口经二洪南入淮事定为罢海运至是又决荥阳过开封城西南而城北之新河又淤自是汴城在河北矣隋唐以前河与淮分自入海宋中叶以后河合于淮以趋海然前代河决不过壊民田庐至明则妨漕矣故视古尤急【纪事本末】
　　明英宗正统十四年春正月辛夘修山东金口堰　三月癸已工部右侍郎王永和奏黒洋山西湾已通其水由泰黄寺资运河东昌之水复置分水闸设三空放水自大清河入海其八栁树犹未宜用工沙湾隄宜常啓分水闸二空以泄上流之水则不为后患上皆从之仍戒永和等速修完以休军夫毋久惫人误其生业　四月辛未修直髙邮州甎河塘　九月庚辰巡按直监察御史钱清等言临清四闸为黄河水决上下船皆失利其南旧有撞圈湾河可濬之令船自此达衞河为便工部请下委官主事黄瓒等议行从之【明英宗实録】明景帝景泰元年四月癸已监察御史陈全言初黄河水决山东沙湾隄已修其大半止留西岸二缺口泄水近者东阿县以西大洪口鲤连河水落河身渐露与缺口相去甚近恐将防通河水落掣入东去不便漕运乞筑其二缺口为便从之　五月癸酉久雨决通济河东西岸命有司修筑之　七月丁已直江都仪真二县以水灾闻命所司修其圩坝之被决恤其人民之被灾者　十二月丁酉工部奏通州抵徐州运河一带皆淤塞不通不预疏濬恐妨漕运徐州等处请勅佥都御史王竑通州等处宜遣在京大臣一员提督疏濬诏不必遣大臣其令都察院择御史防能者一人往理之【明英宗实録】
　　是年设淮安漕运都御史兼理通州至仪真河道【明会典】
　　明景帝景泰二年正月甲子濬直镇江常州运河二月壬午敇山东左参政王骢按察司佥事王琬督工浚沙湾运河以河决水浅故也　丙戌巡按直监察御史陈全奏运河沙湾常以冲决修置土坝故今损壊不能蓄水致妨运请以拆毁旧船改造板闸二座从之　六月戊辰朔勅巡抚山东河南左副都御史洪英右副都御史王暹曰近者黄河冲决水失故道自临清抵徐州以南漕运艰难尔等即各督两处三司官从长计议相度地形水势画图计工量起军民夫河南疏涤故道淤塞或取捷径分引水势灌注徐州以南山东因其水势缓处修筑岸口使分灌南北济宁临清闸河应用物料俱聴尔等从宜措办务令水归河军民儹运商旅往来无阻尔等钦哉毋负朕命　七月庚申初以河决沙湾水皆东注徐吕二洪浅涩勅右副都御史王暹处置至是暹上言黄河自昆仑发源流入中国其所经歴之处自陜州以西有山峡不能为害陜州以东则地势平缓水易泛溢故为害甚多国朝自洪武二十四年河改流从汴梁北相离四五里许东南转至凤阳入淮者为大黄河其支流分出徐州以南者为小黄河以通漕运自正统十三年以来河复故道从黒洋山复径趋沙湾入海止存小黄河从徐州出岸髙水低随濬随塞故徐州之南不得饱水臣等遵圣谕自黒洋山东南直至徐州督同河南三司疏濬其临清以南可令副都御史洪英督同山东三司疏浚从之　八月壬辰给事中张文质劾巡抚都御史王暹洪英治水无绩且言济宁以西耐牢坡闸南直抵鱼台县南阳闸有塌场河可引水济徐吕二洪沙湾之决可于潘家渡以北濬支流以减水势其沙湾浮桥以西开筑河口闸座引水以灌临清宜别命官以责其成诏不允仍令暹英调度慎无偏执误事　十月已丑浙江台州衞百戸王武奏徐州洪先因岩石岖崄舟船失利平江伯陈瑄于洪东设二闸行船后以闸逼水急仍于旧洪行船近者黄河水小洪闸浅涸臣见旧闸北有土岸长二百余步可凿成河道将闸移置此处则水势平缓舟楫可行事下工部覆奏令总督运右佥都御史王洪相度处置从之【明英宗实録】
　　王暹巡抚河南奉勅修筑沙湾奏修河用工次第宜自黒洋山抵萧县每十里置铺专人提督修治【姚夔撰王公墓表】
　　明景帝景泰三年正月已夘监察御史练纲言江南漕船俱从江隂夏港并孟渎河出大江遡流三百里抵洲往往风水失利今江南岸有南新河在常州府城西江北岸有北新河在泰兴县正相对江北又有白塔河在江都县与江南孟渎河参差相对若由此二处横渡江面甚近但北新河白塔河淤塞俱用疏濬北新河须二十万夫白塔河须七万夫可就宣徳间曽于白塔河置闸潮涨入闸则沙土积塞潮落啓闸则运河水泄今可易闸以坝章下工部覆奏纲言是当以苏松常镇淮六府共事帝以未经按视令移文尚书石璞措置丙辰山东右参议刘整佥事王琬以沙湾河决率丁壮塞之日久无功人多逃逸为右佥都御史王竑所劾诏宥其罪俾随尚书石璞立功自劾　五月丙申筑沙湾隄成自河决沙湾水径趋海运河胶浅或言沙湾以南地髙水不得南入运河或云引耐牢坡水可灌运河但不免经沙湾宜别开河以避其冲决之势或云引耐牢坡水南去则自此以北枯涩矣或言沙湾水势湍急石铁沈下若羽非人力可为宜以戒行僧道设斋醮符呪【其说荒唐可发一笑】命工部尚书兼大理寺卿石璞往治之封河神为朝宗顺正恵通灵显广济河伯之神璞至以决口未易筑濬自黒洋山至徐州以通漕舟而沙湾之决如故乃命内官黎贤阮落御史彭谊往协璞等于沙湾筑石隄以御决河开月河二引水以益运河且杀其决势至是水流渐微细克筑塞之　六月大浃旬河复决沙湾北马头七十余丈掣运河之水以东旁近田地悉皆淹没　七月戊戌河南按察司佥事刘清奏沁河至武陟入黄河正统四年沁河决马曲湾入衞河因此沁河黄河衞河三水相通舟楫往来将及半年今决口已塞衞河胶浅运船皆由黄河常遭沈溺请廷臣相沁河原决之处濬其水以资衞河使军民运船或由黄河或衞河视其逺近之便而为转输长久之计事下工部请移文巡抚右都御史王暹率三司官议其利否而为行止从之　八月甲子直清河县儒学训导唐学成言临清河涸自沙湾决而然其所以决者以地下隄薄黄河径趋甚急势莫能御故今年四月修完而五月即决也沙湾决而临清宁有不涸者乎临清至沙湾有闸十二有水之日其势甚陡请俟今秋运毕日泄干闸河于临清濬月河以通船不必由闸其临清以南俱从月河疏濬不动原闸直抵沙湾其隄岸低薄者培厚之河道狭窄者濬广之如此则水势自缓冲决无由而漕运通矣章下工部请令学成往同巡抚山东右都御史洪英及巡河御史有司等官相度宜否从之　乙丑山东兖州府奏雨水泛涨禾稼渰没人民缺食粮草无徴御史罗澄亦奏徐州抵济宁一带平地水髙一丈民居尽皆坍塌老穉妻孥流离道路事下戸部请差官赴山东会同巡抚官右都御史洪英于各府县设法赈防从之　浙江参政胡清言直镇江府有河通常州府河有新港奔牛等坝止能容小船往来而输运粮草大船俱涉歴大江风涛不测常致损溺请勅有司开疏其河革去其坝惟置石闸以蓄水则船通而害除矣事下工部移文覈实咸以为便从之　丁丑先是总兵官都督佥事徐恭奏沙湾北马头复决乞勅有司修筑诏巡抚山东右都御史洪英督三司官理之至是英言水势汹涌未易用工请俟冬月水消量添夫料修筑奏下工部请如英言从之　九月癸夘山东右参议刘整奏臣同佥事王琬专理河道北抵河间之吴桥南至徐州之沛县道路一千余里闸坝四十余座臣等不能周歴凡有急务必移文各州县官奈各官不即躬视修理止令隂阳医生等董率夫役致常逃窜误事乞吏部于临河府州县各添设官一员专理河道仍赐臣等勅提督修理庶事有统属不致乖误从之　戊申勅山东布政司右参议刘整按察司佥事王琬修筑沙湾隄岸以已完之隄又复冲决也　壬子初训导陈冕以治沙湾河陞教授至是沙湾复决冕奏欲息斯患在用臣言事下工部恶冕妄诈请遣人送往山东巡抚都御史等官处责其成功否则械送京师惩治诏从之给事中陈嘉猷言朝廷尝降榜求治河之畧然而未有言者也冕尝有修治之绩矣今以为言而工部嫉之必欲置诸有罪之地臣惟河决莫大之患若仗一人之力而能成功则原遣诸臣已成之于曩昔而无复告患于今日矣况区区一冕而使之受制于巡抚等官望其有效不亦难哉且冕所言皆为朝廷也若以言而见罪臣恐圣谕虽切人皆缄口不言其河道通行方畧终不得以上闻而其他利病有甚于此者孰肯复言哉一冕不足惜而所闗国体甚重伏望令冕协同巡抚等官设法筑修为巡抚者毋贱其卑而自尊为冕者亦毋是其言而自肆在和同计议以求成功果有优绩量加赏擢若然臣将见天下之人有长策者俱为陛下言也又何忧乎河道之功之不成哉从之　十二月癸已以沙湾河决久未成功而运河胶浅有妨漕运复内官黎贤武艮工部左侍郎赵荣往理之　丙辰遣工部左侍郎赵荣祭河伯之神以疏濬东昌沙湾故也【明英宗实録】
　　是年春二月河决沙隄湾命左都御史王文巡视河道【明纪事本未】
　　赵荣字孟仁景泰中迁工部侍郎张秋河决命荣董治之卒复故道天顺初升本部尚书【献徴録】
　　明景帝景泰四年正月壬午河复决沙湾新塞口之南二月乙未以沙湾累修累决诏加封河神为朝宗顺
　　正恵通灵显广济大河之神　戊戌工部左侍郎赵荣言黄河之趋运河势甚峻急而沙湾抵张秋旧岸低薄故此方筑完彼复决溢不为长计恐其患终不息也臣等议请于新决之处用石置减水坝以杀其势使东入盐河则运河之水可蓄以通运舟矣然后加髙厚其隄岸填实其缺口庶无后患从之仍命京厰给铁牛十八铁牌十二与之　四月戊子朔复筑沙湾决口毕工监察御史彭谊言河隄仅完人力实罢今民夫虽已疎放宁家而原设看桥捞浅者犹供役且贫难无食乞每人月给粮三斗从之　五月癸酉山东布政司右参议陈云鹏奏运河之水偶尔泛涨三月四日败沙湾减水坝越七日又败南分水墩自是抵五月水益浩瀚墩岸桥梁皆被冲壊而北马头决五丈有竒漕舟今虽暂通臣恐此后水势益大一带隄岸皆未能必其无虞宜预积工料为修筑计竹朩之已于浙江等处顺带其石料柴草动亿万计虽有山东诸司罪人折纳恐不足用臣谓在京造作已息请以山东河南南直等处该班石铁等匠量发前来于附近山采运准其班次其河南囚犯亦如山东之例运石于沙湾赎罪事下工部言河南北直旱潦人民艰食聴其于山东起取匠二万人采运物料务在修筑坚完漕运不阻从之　乙酉沙湾大雷雨决北马头河岸四十余丈运河水掣入盐河漕运之舟悉阻不行　七月乙丑命太子太保兼工部尚书石璞往治沙湾决河时有防命工部司务吴福往治已就道给事中国盛等言沙湾之决累勅大臣尚不能为经久计吴福庸下岂能济事况决口甚大费用工料甚繁亦不宜独仗山东其河南并南北直人匠淮安临清及龙江瓦屑坝诸抽分朩料亦宜许其取用诏是之乃徴福还而以璞往监察御史练纲言沙湾之决昨见教谕彭埙请立闸以节制水势开河以分析上派其言颇似近理又往来舟人淹留日久必皆愁困躁急但得设法前进虽或稍伤其财力无不乐趋事功者可因而借用之诏是其言令与尚书石璞措置　丁夘河南右参议丰庆言江南漕船阻于张秋之决计无所出臣请自淮安清河口入黄河至开封府荥泽县河口转至衞辉府胙城县泊于沙门陆挽三十里至衞河船运至京往时议者以河道初改恐阻碍不行今河道已通数年往来船不絶岂粮船独不可行章上命总督漕运都督佥事徐恭等覆实回报　壬午运总兵官都督佥事徐恭奏沙湾河决水皆东注以致运河无水舟不得进者过半虽设法令漕运军民挑濬月河筑隄遏水北流然北髙东下时遇东南风则水暂北上舟可通行设遇西北风则水仍东注舟不得动况秋气已深西北之风常多经旬累月舟行不过数里诚恐天寒水冻不敢必其得达京师乞早为定计事下戸部议宜恭与石璞王竑计补如舟可前进则令运赴通州上纳如不得进则令沙湾以北者于临清上纳以南者于东昌及济宁上纳漕挽军民令回本处运次年粮储从之【明英宗实録】
　　行水金鉴巻一百八
　　钦定四库全书
　　行水金鉴巻一百九
　　江南按察使傅泽洪撰
　　运河水
　　明景帝景泰四年八月辛夘河南按察使佥事刘清奏东南漕舟水浅弗能进可自淮入黄河至荥泽转入沁河经武陟县马曲湾装载冈头濬一百十九里以通衞河张秋之决由沁水合黄河遂成奔急之势若引沁水入衞河则张秋无冲决之患矣行人王晏亦言开冈头置闸分沁水使南入黄河北达衞河水涨即闭闸如此漕运可永无患衞辉税粮十四万余每一石令民出石一尺可得一万四千余尺粮一石令挑河二尺可挑一百六十余里今所濬地不过百三十里免衞辉一府粮可成其事何恤此小费而弃莫大之利也章上诏令总督漕运右佥都御史王竑等覆奏以闻　丙午太子太保兼工部尚书石璞得请归省给事中国盛等劾奏璞奉命往治沙湾未有成效正宜日夜勤劳求副上意乃诈以母老诡辞请去于三过其门不入者异矣宜下法司治罪诏工部移文令璞速赴沙湾毋致误事　九月庚申常州府江隂县民言本处顺塘河长十里许东接永利仓运河西通夏港及子江可通舟楫灌溉田亩近为沙土淤塞乞勅巡抚侍郎李敏勘实开通以为民利从之　乙丑沙湾之决尚书石璞等凿一河长三里以避决口上下与运河通其决口亦筑拦截今新河运河俱可行船至是以毕工闻工部欲取璞回帝恐不能经久令璞且留处置　十月乙酉吏部言太子太保兼工部尚书石璞奏保东昌府推官田峻鱼台县典史彭旭俱有才能乞各陞一级俾专理修河縁近河府县已増管河官员难从所保帝曰璞整理河道未见成功惟务滥保官员本当究问但无他故姑恕之　十月甲午陞右春坊右谕徳兼翰林院侍讲徐有贞为都察院左佥都御史往治沙湾【明英宗实録　石尚书以沙湾之决凿新河以通运河俱可行船矣乃奏保一推官一典史各陞一级而不可得奉严防责其滥保可见当时之慎重名器若此】是年二月筑沙湾决口功成五月复大决北马头河岸四十余丈运道絶复遣石璞往十月命都御史徐有贞治之始塞乃于开封金龙口筩瓦箱开渠三十里引黄河水东北入漕河以济运【北河续记】
　　是年塞沙湾决口更作九堰八闸以制水势【通漕编】
　　先是河溢荥阳自开封城北经曺濮以入运河至兖州沙湾之东隄大洪口而决济汶诸水皆从之入海防通河遂淤漕运艰阻工部尚书石璞侍郎王永和都御史王文相继治之凡七年皆绩弗成乃集廷臣议于文渊阁举可治水者以有贞名上乃进有贞都察院左佥都御史治之河以决故涸而有贞至方冬月水暴涨公私之艘毕达治河卒逾数万人悉与之期而遣之乃乗轻航究河源遂逾济汶至衞沚循大河道濮范还上疏曰臣闻平水土要在知天时地理人事而己盖河自雍而豫出险即平水势既肆又由豫而兖土益疎水益肆沙湾之东所谓大洪口者适当其冲于是决而夺济汶入海之路以去诸水从之而泄隄溃渠淤涝则溢旱则涸此漕途所由阻然欲骤堰则溃者益溃淤者益淤今请先疏下流水势平乃治决决止乃濬淤多为之方以时节宣俾无溢涸必如是而后有成上从之【明纪事本末】
　　明景帝景泰五年七月癸丑白沟河涨决保定杜村口隄诏有司俟水降修筑　已已直州府奏六月大风雨湖水泛溢决髙邮宝应隄岸命左副都御史王竑督有司修筑之　八月戊戌湖南巡按御史张澜奏先于原武县黄河东岸开二河合黒洋山旧河道引水济徐吕二洪今黄河改决而北其新开二河淤塞不通臣恐徐吕乏水有妨漕运请于黒洋山北黄河纡回之处自其缺口改挑一河以接旧道用灌徐吕其工可二万人其期可一月完从之　九月辛亥先是沁河决武陟马曲湾隄五百九十余丈漫流新乡获嘉入衞河没民田庐甚众至是诏有司修筑之　庚午总督漕运都督徐恭左副都御史王竑言运河胶浅南北军民粮船蚁聚临清闸上下者不下万数盖因黄河上源水塞亦以沙湾缺口未塞而修治者之弗克事也臣唯治理之要有经有权经者常行不易之道权者一时通变之宜以沙湾阙口不可合留之以泄大水之势经也姑塞沙湾阙口引水注运河以通漕舟权也茍唯常道是执臣见粮船浅冻不惟有误今嵗之粮来年之计亦必误矣请敕左佥都御史徐有贞将阙口趂今水小急督工筑塞庶不败事诏是之敕有贞务博询众策毋僻守已见有贞言临清河浅自昔已然非为缺口未塞也亦非臣僻守已见而固欲不塞也竑等不察而以塞阙口为急殊不知秋冬虽仅能闭明年春夏亦必复决劳费徒施而无用此臣所以不敢邀近功也如塞而无患臣虽至愚宁不早为之诏从有贞言粮运亦无阻焉　戊寅戸科右给事中何陞言臣往年使河南见衞辉南沁河有漏港今年水溢决已成河商船皆由之往来其临清屯聚胶浅之舟若令其从漏港出沁河入黄河顺流而下不二十日可至淮乞遣官往勘果如臣言即令以卸粮空船从漏港试其险易庶事有变通船无阻滞章入诏不必遣官其令都御史王竑徐有贞理之　十月丁亥工部奏近闻仪真洲二坝每遇冬春潮水退缩之时往来舟船胶浅难行宜于二坝下各置闸于潮水涨时闭闸蓄水用通舟船从之　辛夘先是行人王晏请疏沁河漕运诏以其事防问于有司及邻河故老皆言弗利至是晏复备陈地势水性之宜以质防报之非帝命工部防文武臣议少傅兼太子太师吏部尚书王直等言地形水势非可遥度宜遣官往彼相度利害询知众议必惬乎公无患于后或如晏言或外有长策奏报区处诏是之命工部右侍郎赵荣同晏往既而荣亦言弗利请治晏罪诏宥之　十一月辛亥诏修南京河口隄岸丙子左佥都御史徐有贞言沙湾治河三策一置造
　　水门臣闻水之性可使之通流不可使之堙塞昔禹凿龙门辟伊阙无非为疏导计故汉武之堙瓠子终弗成功汉明之疏汴渠逾年著绩此其明验也世之言治水者虽多独乐浪王景所述着水门之法可取盖沙湾地土皆沙易致坍决故作坝作闸皆非善计臣请依景法为之而加损益于其间置门于水而实其底令髙长水五尺水小则可拘之以济运河水大则疏之使趋于海如是则有流通之利无堙塞之患矣一开分水河凡水势大者宜分小者宜合分以去其害合以取其利今黄河之势大故恒冲决运河之势小故恒干浅必分黄河水合运河则可去其害而取其利请相黄河地形水势于可分之处开成广济河一道下穿濮阳博陵二泊及旧沙河二十余里上连东西影墙及小岭等地又数十余里其内则有古大金隄可倚以为固其外则有八百里梁山泊可恃以为泄至于新置二闸亦坚牢可以宣节之使黄河水大不至泛溢为害小亦不至干浅以阻漕运一挑浚运河臣唯水行地中避髙趋卑势莫能遏故河道深则能蓄水浅则弗能今运河自永乐间尚书宋礼即防通河浚之其深三丈其水丈余但以流沙恒多淤塞后平江伯陈瑄为设浅铺又督军丁兼挑故常疏通久乃废弛而河沙益淤不已渐至浅狭今之河底乃与昔之岸平其视盐河上下固悬絶上比黄河来处亦差丈余下比衞河接处亦差数尺所以取水则难走水则易诚宜浚之如旧章入诏工部移文诣有贞使即如其言行之【明英宗实録】
　　治河时有挠其议者曰不能塞河令不为患而开之令为患耶上遣中使问有贞贞出二壶一窍五窍者各一注水而并泻之五窍者先涸于是使者晓然知疏策之为良也归报命而议决于是有贞作治水闸疏水渠渠起张秋金隄西南行九里至濮阳泺经博陵夀张沙河至东西影堂渠成赐名广济凡河流之旁有不顺者堰之堰有九长袤皆至万丈架涛截流栅朩落竹以石实之而键以铁曰合土朩石金平水性也又作放水闸于东昌龙湾魏湾闸有八度水盈过丈则泄皆通古河以入海上制其原下放其流既节且宣用平水道当是时蠲濒河民牧马庸役以专力河防役丁夫五万八千决口始塞复于开封金龙口铜瓦箱等处开渠二十里引河水济运事不中制役以有成【南河全考】
　　景泰五年甲戌陈泰迁左佥都御史疏理徐州吕梁二洪及运河【明史稿】
　　明景帝景泰六年二月壬午工部右侍郎赵荣奏先奉敕防山东河南三司相度河道荣发身不由科目众或慢之荣含怒以山东三司正官不亲至委官后期辱詈之又以其委官不即遣人探河水浅深自摄衣涉水探之以所过有司供需稍不谨辄杖之山东三司都指挥王信左布政使龚理按察使刘孜及其委官署都指挥陈忠参议梅森佥事胡鼎等因各上章言荣单马驰走军民惊疑杖伤县官鬻廪米于民多取直等状巡抚尚书薛希琏巡按御史张琛亦以闻帝命左佥都御史徐有贞覆之具得其情事下法司议荣辱詈三司自探河水虽若失大体然终为急于国事鬻米乃办事官为之荣失于钤束信等辄敢侮荣如儿戯诬荣为风颠搆造危言抗拒敇防宜命锦衣衞执之明正其罪希琏及琛符同信等奏荣亦宜附过奏入帝曰此辈以私忿相讦奏本当究问但时方用工河道恐益稽慢荣置不问信等令巡按御史责取招状俾悉心修理务期成功若再误事不宥　壬寅湖广华容县医学训科王正中言本县民嵗运京储皆经行洞庭湖春夏水涨人多被溺秋冬水涸舟复不通往返搬运劳苦万状臣见附近有河一道昔晋杜预所开者但淤浅少水乞敇有司于农间之日督率工役如旧疏浚使运船悉由此达大江之京仓实为民便帝命工部移文有司视其果利无害而后为之　三月已已先是帝谕工部臣曰国家重务在漕运今里河自沙湾抵临清皆淤塞不通尔工部其集文武议其疏治方畧以闻于是太子少师工部尚书江渊防同五府六部官议言运河之阻在疏浚之而已但今山东河南人力巳罢且农事伊始难起夫役请将在京存操步队官军五万人敇内臣及文武大臣各一人往同佥都御史徐有贞计度疏浚期明年二月兴工四月可毕其器具乞量给银两令自置之仍先敇河南山东有司预积物料蓄军粮以待帝遂敇有贞集河南山东殷实余夫民壮各一万人先治之有贞言宜以渐疏浚工力相继若官军一动粮储银两辄有千万之费遇水涨则复坐费无所施智今泄口已合决隄已坚挑河者已如命用工臣请仍旧例置捞浅夫唯用沿河州县之民免其徭役牧养之事使专事于此付管河官督领役小则量数起之役大则举戸皆行其非近河之人皆休放使力农如此将逺者得安生业近者甘事河道不久利无弊者吾未之信也帝以为然工部之议遂寝　五月辛亥左佥都御史徐有贞奏运河疏濬功成帝谓工部曰河虽暂通恐不能久其移文有贞尚宜督沿河夫役以时挑浚勿致阻滞舟船　七月乙亥筑沙湾决口成沙湾之决垂十年至是防黄河南流入淮左佥都御史徐有贞始克奏功凡费朩铁竹石等物累数万计工五百五十五日帝以河道虽完尚恐未坚命有贞明年春仍往视之　丙戌命修直容城县白沟河杜村口及固安县杨家等口决隄　八月丁已管河主事李蕃奏初为徐吕二洪水浅凿阳武脾沙冈引黄河之水然后舟楫流通近又见起夫浚封丘县新集等处分脾沙冈水以济沙湾縁脾沙冈水微细不能兼济二处恐沙湾得水而徐吕干涩得一失一非计之善况新集地髙费用颇多乞敇左佥都御史徐有贞等量度处置从之九月戊子右佥都御史陈泰奉敇督浚仪真洲江
　　都髙邮宝应及淮安一带河道至是以工完上闻凡浚河一百八十里筑决口九处坝三座役人夫六万余　十二月甲寅复命左佥都御史徐有贞巡视沙湾　戊午免征沿河济宁等十三州县修河民所负官马并杂科役以左佥都御史徐有贞奏力役方勤不宜并取故也丁夘挑通济河西岸沙滩及筑东岸缺隄【明英宗实録】陆瑜为山东右布政河决张秋朝命佥都御史徐有贞塞之委公督其役时工匠集者数万为设方畧编荆为筐实以土石沈而筑之水患遂息寻转左【何乔新撰刑部尚书康僖陆公神道碑】
　　明景帝景泰七年九月戊辰朔以右佥都御史陈泰巡抚南直苏松等处时在州疏濬河道巡抚邹来学卒戸部以闻故命泰代之　辛已左佥都御史徐有贞奏京畿及山东自七月大至八月诸河水溢虽髙阜亦有丈余隄岸冲决民田庐淹没商船漂溺者无算幸新造水门一带隄堰无患其冲决不甚害者臣已率有司督工修理唯感应祠旧隄所决既大所系尤要必置御水埽如水门埽堰之制仍于济宁抵临清増置减水闸始可经久其修筑人夫乞免他徭仍人给口粮庶易成绩帝是之仍敕有贞等督军卫有司措置物料务在坚完勿遗后患　十二月癸夘陞徐有贞为左副都御史有贞以修河竣事回京入见帝顾问良久奨劳甚至因命吏部特陞之【明英宗实録】
　　是年佥都御史徐有贞治河功成先是有贞疏上既报可乃鸠工而前所遣卒亦依期至乃为渠以疏之中置闸以节宣之渠起金隄张秋之首西南行九里至濮阳泺又九里至博陵坡又六里至夀张沙河又八里至东西影塘又十有五里至白岭湾又三里至李由李而上又二十里至莲花池又三十里至大潴潭乃逾范暨濮又上而西凡数百里经澶渊以接河沁有贞曰河沁之水过则害微则利乃节其过而导其微用平水势既成渠名广济闸名通源渠有分合而闸有上下凡河流之旁出而不顺者则堰之堰有九长各万丈九堰既设水遂不东冲沙湾而更北出济漕渠阿西鄄东曹南郓北出沮洳而资灌溉者为田百数千万顷凡堰楗以水门缭以虹隄堰之崇三十余尺其厚什之长百之门之广三十六丈厚倍之隄之厚如门崇如堰长倍之架涛截流栅朩络竹实之石而楗以铁盖合五行用平水性而导汶泗之原出诸山滙澶濮之流纳诸泽又濬漕渠出沙湾北至临清凡二百四十里南至济宁凡三百一十里复建闸于东昌之龙湾魏湾者八积水过丈则开而泄之皆道古河以入于海用平水道初议者欲弃渠勿治而由河沁及海以漕又欲出京军疏河有贞因奏蠲濒河民马牧庸役专力河防以省军费纾民力工部请如有贞言不中制以是得有功盖三年而告成进副都御史【明纪事本末】
　　徐有贞字元玉初名珵吴人宣徳八年进士景泰三年迁右谕徳河决沙湾七载前后治者皆无功廷臣共举有贞乃擢左佥都御史治之至张秋相度水势条上三策一置水门一开支河一濬运河议既定督漕都御史王竑以漕渠淤浅滞运艘请急塞决口帝敇有贞如竑议有贞守便宜言临清河浅旧矣非因决口未塞也漕臣但知塞决口为急不知秋冬虽塞来春必复决徒劳无益臣不敢邀近功诏从其言有贞于是大集民夫躬亲督率阅五百五十日而工成方工之未成也帝以转漕为急命廷臣议方畧工部尚书江渊等请遣中官偕文武大臣督京军五万人往助役期三月毕工有贞言京军一出日费不赀遇涨则束手坐视无所施力今泄口已合决隄已坚但用沿河民夫自足集事廷议遂寝事竣召还佐院事帝厚劳之复出巡视漕河济宁十三州县河夫多负官马及他襍办所司趣之亟有贞为言免之七年秋山东大水河隄多壊惟有贞所筑如故有贞乃修旧隄决口自临清抵济宁各置减水闸水患悉平还朝帝召见奬劳有加进左副都御史【明史稿】
　　武功在张秋治水久未就功问于王尚书来尚书曰分水势寻水源武功于是先开数渠引水散为各支流去而时或泛滥其害终在再三求源发处不得乃投以物使人离数十里候之物复浮出如是者数处武功曰水流则不受物源不在是再投之一处不浮曰此乃真水源也以百计塞之皆莫效下以土石若无者闻一僧有道武功就往谒之问术僧不肯言强之但曰圣人无欲武功归思而不得数日忽悟曰此下殆有龙窟龙所欲者珠也吾能使之去于是铸长铁柱洞釡底贯而下焉水始受塞不逾时遂成平陆盖铁汁能蚀珠龙爱珠故去也武功时时为人道之【杨循吉苏谈】
　　明英宗天顺元年十二月丁已尚宝司少卿凌信奏江南运粮者泛大江至洲坝有风浪之险宜从镇江府里河而里河自新港至奔牛一百六十余里河道浅狭又有三坝大船不利车盘七里港口又有金山横阻江水不得入以故粮船多冒险损壊宜通七里港口引江水灌入濬新港至奔牛一带为便奏下工部覆奏宜令管理粮储河道官佥都御史李秉及郎中沈彬提调附近有司通濬从之【明英宗实録】是年令总兵官兼理河道【明防典】
　　明英宗天顺二年三月癸丑管河主事陈凑奏济宁州济安闸水势陡峻损壊船只可移入二十余步其旧闸岸改砌月様以顺水性令不得撞激上命所司勘实移之　十二月已已先是直大河衞百戸闵恭奏南京并直各衞嵗运蓟州等衞仓粮三十万石驾船三百五十只用旗军六千三百人越大海七十余里风涛险恶滞流旬月及有顺风开船行至中途忽尔又值风变人船粮米多被沈溺实非漕运之便臣见新开沽河北望蓟州正与水套沽河相对止有四十余里河径水深堪行舟楫但其间十里之地阻隔若挑通之由此儹运则海涛之患可免虽劳人力于一时实千百年之计也事下工部请移文镇守蓟州总兵巡按直御史勘其利否至是都督佥事宗胜监察御史李敏皆报恭言善其河应挑阔五丈深一丈五尺于附近天津永平蓟州宝坻等衞府州县发一万人夫委官督领俟明年春和农暇之日兴工然各处军民艰辛者多宜一月人与行粮三斗仍官给器具庶无劳损而功易成从之【明英宗实録】
　　崔恭天顺二年迁右副都御史巡抚苏松诸府与都督徐公浚仪真河又浚常镇河避江险已大治吴淞江起昆山夏界口至上海白鹤江又自白鹤江至嘉定卞家渡迄荘家泾凡浚万四千二百余丈又浚曺家港蒲汇塘新泾诸水民赖其利【明史稿】
　　林鹗天顺初知镇江府漕故经孟渎险甚巡抚崔恭议凿河自七里港引金山上流通丹阳避之鹗言道里逺多石且壊民庐墓请按京口闸甘露坝故迹浚之令通舟春夏啓闸秋冬度坝功力省便恭从其议遂为永利【明史稿】
　　明英宗天顺三年四月辛已工部奏国家大计莫先于粮运今闻自通州以南直抵州河道胶浅粮运难行宜驰文于管河道官令量起附近衞所府州县军民设法疏濬其水塘泉源亦宜疏通以济运河从之【明英宗实録】
　　天顺三年戸部尚书杨鼎上言阿拉齐住牧河套数入冦掠费用浩繁凡银两引盐收马征运之法尽行尚为未足又起预征之例民困财竭所不忍言惟黄河乃汉唐漕运河即今盐船朩筏往来不絶其间虽有三门析津之险而古人倒仓之法为当三门之上有小河径通延绥如以所运粮草各贮水次遡流儹运庶几军饷可足民力亦苏或摘漕粮数千石赴陜就令教习山西陜西河南之人待舟楫通后乃许回运且可顺带解盐数十万以充淮课则国利有増矣诏从之后阻不行然倪岳许论尝欲通舟河漕渭转边镇要皆经史所载非凿空之说也【陜西通志】













　　行水金鉴巻一百九
<史部,地理类,河渠之属,行水金鉴>
　　钦定四库全书
　　行水金鉴巻一百十
　　江南按察使傅泽洪撰
　　运河水
　　明英宗天顺五年二月丙戌运总兵官右都督徐恭奏运河诸闸多狭隘临清一闸尤甚而近造粮船髙大闸殆不能容请敇山东军衞有司积工措料修移旧闸五十丈濬深三尺六寸増广三尺庶不阻漕运上曰临清南北要冲之地其闸乃浅狭如此即令有司修筑之乙未陜西按察司佥事李观言泾水出泾阳仲山谷
　　道髙陵至栎阳入渭袤二百里晋汉穿渠溉田万顷宋元俱设官主之今虽有瓠口郑白二渠督其事者不职隄堰摧决沟洫壅潴民弗防其利官税因之拖欠乞敇布按二司堂上官督同被利州县人夫依时疏凿上命有司浚之　七月乙丑修河西务耍儿渡口【明英宗实録】明英宗天顺六年三月丁已命疏浚淮安以南运河【明英宗实録】
　　明英宗天顺八年正月已未命修髙邮湖岸三十余里以年久风浪撞激其砖石桩朩皆脱落故也【明英宗实録】
　　明天顺八年七月壬申【时宪宗巳登极矣】都察院都事金景辉言防通河自安山北至临清二百五十余里仅有汶水若春月少雨则水脉渐微而舟行浅滞其汴梁城北陈桥旧有古河一道北由长垣经曺州至钜野县安兴墓巡检司地界乃出防通河合汶水通临清每秋水溢有舟往来其间唯陈桥迤西一舍许水道浅狭水小之际不能流通请兴工开浚亦可分引沁水仍置二闸以司啓闭则徐州临清二河均得利济而衞河之水亦皆増长且长垣曺郓诸处粮税可免飞挽之劳而江淮民舟又可由徐之浮桥达于陈桥至临清而无济宁一路壅塞之苦其利多矣事下工部请按实以闻　十二月壬午工部主事郭升请修临清新开上闸从之　乙未直邳州知州孟琳奏本州榆行诸社俱临沂河以久雨河岸为水所崩者二十有八处诸社卑田渰没殆尽乞量兴工役修筑工部覆奏从之【明宪宗实録】
　　明宪宗成化元年三月戊申朔浚通济河耍儿渡口命工部主事蒋瑄都督同知陈达董其役　五月庚午总督漕运副都御史陈恭请修筑髙邮湖岸自杭家嘴北起至张家沟镇南止凡三十里有竒从之【明宪宗实録】明宪宗成化二年四月辛酉浚蓟州等处新开沽河十二月甲子命御史一员提督通州迤南抵临清及衞辉一带河道先是命巡盐御史兼巡河道至是总督运右副都御史滕昭言河道浅涩非专任不能疏通工部请如所言从之　九月丙子户部会官议南京管粮都御史及漕运总兵等官所言事宜一兖州府城东旧有金口坝蓄水接济运河每遇山水泛涨辄冲决费工修筑宜将济兖二府原设泉夫秋冬空间之时采石块包砌前坝一通州直抵仪真洲一带河岸坝堰闸座近年多有坍塌损壊盖沿河军衞有司官不遵旧例以时修筑遂致河道淤浅阻滞船行乞各委堂上佐贰官专一修理以便漕运议上俱从之【明宪宗实録】
　　明宪宗成化三年七月戊辰总督漕运右副都御史滕昭言仪真洲孟渎诸处河港乃贡赋必由之道旧因浅滞命旁近扬州镇江常州诸府衞兴工疏浚是后着令三年一浚然有司怠玩浚不以时直至穷冬召众兴役则手足皲瘃虽浚无实徒为劳耳请自后每于冬初即为兴工从之　九月壬申戸部会六部等衙门官议漕运总兵及各处巡抚等官所言事宜条奏一徐吕二洪全借河南脾沙冈等处水灌注接济运船先年设主事一员后又添设河南参议一员专理近乃罢去兼管于河南布政司分巡官以致二源淤塞水利不兴请如旧増置参议为便一济宁州小长沟至开河驿隄上接汶泗等河下通黒马等沟导引泉水以济粮运元时州之西蓄孙村南望二湖之水设减水闸十余座水大量为减泄小则流入官河甚利今久失修葺日就坍塌且每嵗山水先壊隄岸春时无水接洽夏则漫流渰没田禾舟楫难行请如前修筑一仪真至通州俱系运道而淮扬一带水路各有专官管理唯自直河至通州俱系运道事多废坠请令张家湾收甎主事督同所在军衞有司委官提调各浅夫老以时采取桩草每春粮运之时遇有水浅漫流如法筑置坝堰逼水归洪庶粮运无滞流之患上皆准议行之【明宪宗实録】
　　明宪宗成化四年六月癸夘工部管洪主事郭升奏徐州洪势最险自昔两隄庳隘稍遇水涨舟行无路往来甚艰而闸河上口一坝势亦如之虽频年修筑亦唯取办一时殊非经久之策又如外洪翻船等石里洪坝下一湾尤为险恶屡壊行舟今欲以大石修砌两隄其外则锢以铁锭其内则填以杂石而又凿去外洪翻船恶石用石铺平里洪隄岸以便来往须劝率往来中外官员及逺近客商以给其费量倩所属各浅夫及本洪溜夫以供其役工部以闻诏可【明宪宗实録　洪形象川字有三道曰中洪外洪里洪在徐州】
　　明宪宗成化五年三月丁未工部奏自通州抵天津衞河道淤塞漕运不通宜加疏浚其自天津迤南直抵扬州一带河道亦有淤浅宜敇总督等官通行疏通以便漕运从之【明宪宗实録】
　　明宪宗成化六年七月庚子监察御史康骥奏请疏濬张家湾横河口小湾套以泊运船修垫自京城抵通州往来要路以便粮运上命俟年丰为之　壬寅工部奏通州至武清县蔡家口河口并隄岸被水冲开一十九处宜起倩兵民并工修筑以便运上从之命侍郎李颙董其役　癸夘巡按直御史张诰奏请修筑静海以南临清以北一带河口之被水冲塌者以便漕运从之　九月已丑镇守密云署都指挥佥事王荣奏山水泛溢冲塌古北口潮河白河龙王峪沿边一带闗城墩寨隄坝及密云中衞南北城垣请拨军修缮从之　十月已酉戸部会官议巡抚漕运等官所陈事宜一运粮船只凡遇淤浅之处宜行漕运衙门令各该把总都指挥指挥等官督各管粮船旗军及当地浅夫并力挑捞淤沙疏通河洪使前船既过后船接续而行违者究问【明宪宗实録】
　　明宪宗成化七年正月甲申总督漕运兼巡抚淮等处右副都御史陈濓奏运河一带济宁居中而南北分流久不疏浚蓄水不多况两京往来内外官多不恤国计不俟各闸积水满板辄欲开放以便已私而南京进贡内臣尤甚以此走泄水利阻滞粮运今欲会同山东巡抚守臣计工挑浚且请防禁约事下工部覆奏从之十月乙亥改南京刑部左侍郎王恕为刑部左侍郎
　　奉敇总理河道陞工部员外郎郭升为郎中山东按察司佥事陈善为副使与工部郎中陆镛分理之时太监韦焕等奏运河淤浅请量増升等职专理河道事下戸部会同吏部尚书姚夔等拟议覆奏以为太宗皇帝肇建北京以元人海运非便命平江伯陈瑄经畧粮运河道是以六七十年间漕运通利京储山峙其良法美意度越前代近年以来河道旧规日以废弛滩沙壅塞不加挑洗泉源漫伏不加摉涤湖泊占为田园铺舍废为荒落人夫虚设树井皆枯运船遇浅动经旬日转雇盘剥财殚力耗及至通州雨水淫潦僦车费多出息称贷劳苦万状皆以河道阻碍所致因循既久日壊一日殊非经国利便焕所言诚为急务然自通州至仪真洲二三千里往来修治非一二人能办况首尾不接嵗月不常时无统制功难责成今宜进升郎中专理沛县至仪真洲一带善副使专理山东地方见管通州河道郎中陆镛专理通州至徳州一带仍简命风力大臣一员赐敇总理其事凡河道事宜根究本末以次修复其旧务为久便禁侵占阻滞者仍须审度人情事势随其缓急轻重以为先后他有便宜方畧可奉行者聴斟酌之限以三年厎于成效不得虚应故事致误国计上从其议赐恕敇曰朕惟京师粮储仰给东南漕运自平江伯陈瑄经理河道之后管河者多不得人旧规日以废弛粮船阻浅转输延迟若非委任责成岂不有误国计今分官管理一带河道特命尔总理其事尔宜往来巡视严督各官并一带军衞有司人等用心整理闸坝损壊者修之河道淤塞者浚之河泊务谨隄防泉源毋令浅涩沿河浅铺树井及一应河道事宜但系平江伯旧规者一一修复不许诸人侵占阻滞凡有便宜方畧可举行者悉聴尔斟酌施行一应官员人等敢有违悮者或量情惩治或具奏挐问尔仍须审度人情事势随其缓急轻重以为后先毋急以扰人毋怠以废事限以三年务厎成绩如或因循不理致误国计责有攸归尔其勉之慎之　丙戌戸部尚书杨鼎工部侍郎乔毅上浚通恵河旧道事宜先是漕运总兵官都督杨茂奏每嵗漕运自张家湾舍舟陆运遇雨泥泞每车雇银一两仅载八九石其费皆出于军看得通州至京城四十余里古有通恵河故道石闸犹存永乐间曽于此河船运大朩以此度之船亦可行先年曽奏欲于此河积水般运又有议欲于三里河从张家湾烟墩桥以西疏挑二十里湾泊粮船以避水患者二事俱未施行今此河道通流其水约深二尺不劳疏挑唯用闸蓄水令运粮衞所每船二十五只造一剥船自备米袋挨次剥运如此则运士得省脚费而困惫少苏矣事下工部尚书王复同太傅会昌侯孙继宗吏部尚书姚夔等官议得古通恵河道闸座设若开通修砌可以泊船可以运粮诚有益于国计但地形水势髙下并合用军夫物料俱难约度宜请防简命戸工二部堂上官各一员会漕运参将袁佑率识达水利官匠前往相度如果相应就将该用军夫物料修理事宜具奏会议定夺上以命鼎毅遂同参将袁佑等亲诣昌平县元人引水去处及宛平大兴通州地方三里河各河道将行船故迹逐一踏勘及据元史并各闸见树碑文所载事迹稽考回奏云闸河原有旧闸二十四座以通水道但元时水在宫墙外船得进入城内海子湾泊今水从皇城中金水河流出难循故道行船须用从宜改图除元人旧引昌平东南山白浮泉水往西逆流经过祖宗山陵恐于地理不宜及一亩泉水经过白羊口山沟两水冲截俱难导引外及勘得城南三里河至张家湾运河口袤延六十余里旧无河源正统间因修城濠作坝蓄水兼恐雨多水溢故于正阳桥东南低洼处开通濠口以泄其水始有三里河名自濠口三里至八里始接浑河旧渠两岸多人家庐舍坟墓流向十里迤南全接旧河入张家湾白河其水深处止有二三尺浅处一尺余阔处仅丈余窄处未及一丈今若用此河行船凡河身窄狭淤浅处必用浚深开阔凡遇人家房垣坟所必须拆毁那移且以今寛处一丈许之水深二尺若散于五尺之寛止深四寸况春夏天旱泉脉易干流水更少粮船剥船俱难行使兼且沿河隄岸髙者必须铲削低者缺者必须増筑填塞又有走沙急湍处俱要创闸派夫修挑倘水浅少又须増引别处水来相济若引西河之水则自河口迤西直至西湖隄岸未免添置闸座若引草桥之水必须于大祀坛边一路创凿沟渠亦恐有碍况其源又止出彰义门外玉匠局等处马跑等地泉亦不深逺大抵此河天旱则淤壅浅涩雨潦则散漫冲突徒劳人力率难成功决不可开况元人开此河曽用金口之水其势汹涌冲没民舍船不能行卒为废河此乃不可行之明验也今会勘得玉泉龙泉及月儿栁沙等泉诸水其源皆出于西北一带山麓堪以导引滙于西湖见今大半流出清河若从西湖源头将分水青龙闸闭住引至玉泉诸水从髙梁河量其分数一半仍从皇城金水河流出其余从都城外濠流转通会流于正阳门东城濠再将泄入三里河水闸住并流入大通桥闸河随时开闭天旱水小则闭闸潴水短运剥船雨涝水大则开闸泄水放行大舟况河道闸座见存不用増造官吏闸夫见有不须添设臣等勘时曽将庆丰平津通流等闸下板七叶剥船已验可行若板下至官定水则其大船亦可通行止是闸座河渠间有决壊淤浅处要逐加修浚较之欲创三里河工程甚省况前元开创此河漕运七八十年公私便宜后来废弛今若复兴则舟楫得以环城湾泊粮储得以近仓上纳在内食粮官军得以就近闗给通州该上粮储又得运来都城与夫天下百官之朝觐四方外夷之贡献其行李方物皆得直抵都城下卸此事举行定实天意畅快人心欢恱足以壮观我圣朝京师万万年太平之气象也伏望圣明早赐裁处乞敇各该衙门会计物料量拨官匠并在营见操官军人等自西山玉泉一带并都城周围濠堑大通桥直抵通州张家湾一路河道分工逐一修浚如此则不惟损一时粮运之脚价实足以垂万世无穷之利益矣疏入命下所司　十一月癸丑霸州知州蒋恺固安县知县贾贵各奏覇州城北古有草桥界河一道上接浑河下至小直沽顺流东注于海永乐间浑河改往西南流道经固安新城雄县沿至霸州新河一带水势不顺渐已淤塞累冲决为居民患近者冲决孙家口东流入河又东抵三角淀小直沽入海乃其故道请因其自然就下之势修筑隄岸使顺流注海免贻后患上命顺天府官勘实从之【明宪宗实録】
　　王恕迁刑部右侍郎父忧服除以原官总督河道浚髙邮邵伯诸河修雷公上下勾城陈公四塘水闸旋改南京戸部左侍郎【明史稿】
　　明宪宗成化八年正月已未工部奏漕运总兵官杨茂先乞敇通州至大通桥旧河石闸以免官军车运之费有防命戸部尚书杨鼎等勘报鼎等报云自西山玉泉并京城濠堑抵张家湾一路河道俱宜修浚已准拨官军九万余名修理矣会有灾异停各项工役而修河一事宜取防上命依原拟量拨官军四万令总兵官赵辅郭登统领先浚京城濠堑仍以太监王顺工部尚书王复兼董其役其通州一路俟工完以闻　二月戊辰朔镇守永平山海总兵官东宁伯焦夀言蓟州新开沽河淤塞一千二百丈粮运不通而欲照先年奏准三年一浚事例于顺天永平二府及东胜等衞起拨军民兴工縁今灾伤人民缺食且农事将兴欲行巡按御史亲诣其城勘视酌量暂济漕运明年三月以后并工疏浚庶于民力少苏邉运亦济从之　八月癸已修筑淮安抵仪真洲湖河隄岸冲决者一十五处【明宪宗实録】是年河道侍郎王恕请治扬州至淮安湖塘造闸防引塘水接济运河【南河全考】
　　明宪宗成化九年正月辛亥巡按直御史娄谦言漕河自通州直抵临清多淤浅请于通州一带各设管河官一员及委军衞官相兼管理疏通并令捕盗事下河道侍郎王恕议以为当工部遂请移文吏部于顺天河间淮扬四府各添设管河通判一员通州等州各设判官一员各该衞所俱推选防干官相兼管理仍行总理管河等官往来提督奏上上曰河道只仍旧委官管理不必添设　已未总督漕运平江伯陈锐奏仪真洲运河原无水源全赖扬州雷公陈公二塘及髙邮宝应邵伯等湖积水接济清河迤北至徐吕二洪则借河南黄河凤池口金龙口沁河等处诸水济宁南北闸河则赖徂徕沂泗泰山曲阜等处诸泉源并昭阳南旺孙村等湖水近所司视为泛常不为疏浚修筑是致水利不通粮运有阻揆厥所由盖因通州至仪真相离二三千里往来巡视非一二人力所能办宜酌量逺近自通州至徳州责令郎中陆镛专理自徳州至济宁则责之副使陈善自沛县至仪真则责之郎中郭升仍敇大臣一员总督其事庶事体归一而工力可成工部议以为宜从之　三月丙申总河侍郎王恕言淮安南抵仪真洲湖河隄岸被水冲决者一十五处其余坍塌者二百余里及仪真三坝冲倒修理物料俱扬州出办今连年灾伤民力不给欲于池州安庆二府支取遗甎并南京龙江瓦屑坝二竹朩局所抽分支作桩朩令南京兵部马快船运送事下工部请行南京工部查勘定夺从之【明宪宗实録】
　　李恭敏公鐩汤隂人成化壬辰进士为都水司主事管河临清改作板闸【郭朴撰工部尚书李公传】改刑部郎中从侍郎何乔新赈荒山西开丽泽渠以灌田进鸿胪少卿【明史稿】
　　明宪宗成化十年八月辛亥戸部会官议覆漕运巡抚等官所言事宜一睢宁县所管运河北自徐州南至宿迁二百余里水多浅涩宜添设管理河道官一员其通州仪真一带管河官止令专理河道不许别有差委一江浦县地方北城圩旧有古沟河一道北通滁河其浦子口城东亦有黒水泉古沟一道南入大江两沟之间中有冈陇截断若因其旧迹去其冈陇开成河道旱则可引江潮以资灌溉潦则可杀水势宜行令巡视屯田御史督同应天府及浦子口横海等五衞军民开通务责成效疏入从之【明宪宗实録】
　　明宪宗成化十一年八月辛已命浚旧通惠河敇平江伯陈锐右副都御史李裕戸部左侍郎翁世资工部左侍郎王诏督漕卒疏浚先是锐等奏通州至京旧有运河一道废闸尚存但年久淤塞损壊欲照尚书杨鼎奏准事理就借漕卒用工疏浚闭闸积水以运粮储至是特令锐等会议提督漕卒自下流为始疏浚壅塞修闸造船合用粮料匠作于各司取用务求成功仍委附近公差御史察其不聴约束者以闻　九月已酉巡抚山东左佥都御史牟俸奏山东旧有小清河上接济南趵突等泉下通乐安沿海髙家港等盐塲大清河上接东平坎河等泉下通滨州海丰利津富国等盐塲后因淤塞冲决舟楫不通民苦般剥兼雨水渰没其患尤甚近劝农参政唐澞为之修浚造闸水利始通继今非得人提督恐久而或废乞令澞兼治水利后继任者亦如之诏可　十月癸未増设工部管理河道官一员运总兵官平江伯陈锐等奏比奉诏疏浚通州至京河道工将就绪请设官理之并提督青龙等桥广源等闸及西山一带泉源时工部郎中陆镛丁忧服阕因以命之十二月辛夘置仪真县河港三闸先是工部郎中郭升奏江南进贡粮运等船至仪真坝虽夏月潮盛亦须人力绞挽方能达河少有错失船即损壊而里河坝岸恐为潮水冲决多开缺口以杀其势水退复修为费甚大仪真县罗泗桥旧有通江河港上至里河几四里许潮大之时内外水势相等此港可置三闸潮来先啓临江闸使船随潮而进俟潮既平乃啓中二闸放之如此不惟往来舟船利便而里河水势亦即疏泄不待决口重费也诏可之升会督漕都御史李裕勘议修完而仪真店戸恶其夺已利贿嘱所司假以走泄水利闭之至是升复条陈开闸之利不开之患工部覆奏以升言诚有益经久之策宜允所请从之【明宪宗实録】
　　明宪宗成化十二年二月已丑工部言永平府暨通州等衞各奏原派疏浚通恵河并直沽新开沽人夫地方多有逺近欲得彼此相易为便会保定等县亦言各县河岸冲决数多有妨耕种乞存留原派协济通恵河人夫以便修筑而本部委官徐九思等亦各言卢沟桥及直沽天津迤北南营耍儿渡口一带河道冲决淤塞有妨漕运比之通恵河尤急宜如所奏准其存留移易其直沽芦沟一带河岸道路亦宜酌量缓急暂拨通恵河人夫用工唯耍儿等渡则照原定人夫不必更动为便从之　五月壬戌漕运总兵官平江伯陈锐等奏迩者修造通恵河闸成欲将山东泉源河道并通州等处水闗闸座与永通桥圈俱量为疏浚修改以便漕运上从其议下所司知之　六月丁亥浚通恵河成自都城东大通桥至张家湾浑河口六十里兴卒七千人费城砖二十万石灰一百五十万斤闸板桩朩四万余铁桐油各数万计浚泉三増闸四凡十月而毕漕舟稍通都人聚观増平江伯陈锐禄米嵗二百石赏侍郎翁世资王诏防缎表里锐又为浚河官乞恩乃命邳州衞指挥佥事单镛髙邮州判官林烈等十员俱陞署职一级其余职役匠卒皆赐防缎绢布有差是河之源在元时引昌平县之三泉俱不深广今三泉俱有故难引独引西湖一泉又仅分其半而河制窄狭漕舟首尾相衔至者仅数十艘而已无停泊之处又沙水易淤雨则涨淤旱则浅沍不逾二载而浅涩如旧舟不复通然锐之所増禄米犹嵗给不絶识者愧之　丙申陞山东兖州府通判陈翼为顺天府通判专理通州以上河道并西山一带泉源漕运总兵官平江伯陈锐等言翼长于治水尝疏济宁州永通河改修耐牢坡等闸具有成绩故有是命　七月丙午总漕李裕等奏新开州白塔河潮水往来恐久而淤浅宜下所司与洲仪真诸河皆三年一浚又言江南孟渎河亦多淤浅乞下巡抚巡按等官勘验疏浚以便漕运工部覆奏从之　甲寅増设直江都县留潮通江二闸　九月丙辰漕运总兵官平江伯陈锐奏通恵河虽已通行然其间犹有未毕工者欲再疏浚使加深阔拟摘江北运粮衞所军约一万名委都指挥等官督管于明年二月兴工乞官给以廪给口粮食盐从之【明宪宗实録】











　　行水金鉴巻一百十
　　钦定四库全书
　　行水金鉴巻一百十一
　　江南按察使傅泽洪撰
　　运河水
　　明宪宗成化十三年七月戊子管理河道工部郎中杨恭奏六月以来久雨水溢运河东西两岸冲决甚多有妨粮运乞拨京营官军修筑仍命文武大臣董之庶克济事章下工部议宜移文都督同知陈逵同杨恭于通州直天津等卫附近处所量起军余三千名顺天府沿河州县起民夫一千名相兼隄浅人夫并工修筑以便漕运并行户部每名给与行粮仍令董工官尽心提督务在坚厚以图经久从之【明宪宗实录】
　　李裕成化中进右副都御史总督漕运兼巡抚江北诸府浚白塔孟渎二河以便漕张秋南旺及淮安西湖旧编朩捍冲激劳费无已裕与郎中杨恭等谋易以石遂为永利【明史稿】
　　明宪宗成化十四年二月丙午管河郎中杨恭奏兖州汶上县直抵济宁运河隄岸冲决一百一十里今欲葺理每夫一名乞月支口粮三斗从之　三月辛夘太监汪直言髙邮邵伯寳应白马四湖每遇西北风作则粮运官民等船多被隄石桩朩冲破漂没宜筑重隄于隄之东积水行舟以避风浪工部议合行漕运总兵巡抚等官相度增筑从之【明宪宗实录】
　　明宪宗成化十五年九月壬申诏修南京内外河道先是南京监察御史何舜宾奏南京城内外河道淤浅宜发丁夫疏浚下南京工部曁守备等官按视以为宜如所奏其工力于京民丁多而家富者量役之及浙江苏松等府大戸运粮至京亦令量助仍令舜宾等管理聼其设法以补不给从之　十月壬子陞工部郎中杨恭为通政司右通政仍管河道恭管理北河直抵济宁一带河道六年考满漕运总兵等官奏保陞职仍旧任事吏部议拟通政司叅议诏曰恭旣管河勤能准陞右通政恭在河道承奉太监汪直故有不次之擢也【明宪宗实录恭于二十三年以京察闻住亦见实录】
　　明宪宗成化十六年九月【阙】　戸部会官议漕运及巡抚等官所陈事宜一大名府元城县小滩官军兑粮河道淤浅宜于元城馆陶二县増置主簿一员职专疏濬是年甃吕梁洪二石堤长七十余丈筑石坝一百六十五丈复于坝西筑隄二十余丈吕梁洪在徐州东南六十里有上下二洪相距七里亦运道要害【南河全考二洪在万厯三十四年以前最为险要自李化龙开泇河而二洪不为运路矣】
　　明宪宗成化十七年五月庚辰南京工部员外郎吴珵言近御史何舜宾建议乞疏濬南京河道以便粮运今天时亢旱人心靡宁乞暂为停止以苏民困事下工部覆奏请如珵言候丰年再陈区处上曰河实淤浅宜在疏濬惟慎择官董之不必止也【明宪宗实录】
　　成化十七年既塞河南决口又自扬州凿河四十里以泄积潦蠲灾赈饥伐材为屋以居流民比还民遮道留之【王鏊撰兵部尚书薛公神道碑公名逺以工部侍郎治河】
　　明宪宗成化十八年二月己未工部以管河右通政杨恭巡河监察御史赵英会勘漕运总兵官陈鋭所奏欲于临清县南三里开通月河分减水势诚为利便但言东平州戴村修砌减水石堰欲行山东科派夫料而歳荒不能给宜于鋭原借本部修路银内支用或人力不足于附近无灾县分取之庶事易集而民不劳从之秋八月久卫漳滹沱等河涨溢运河口岸多决自清平县至天津卫凡八十六处大蒙等村屯凡九处【明宪宗实录】
　　明宪宗成化十九年九月丁巳戸部会官议奏漕运巡抚等官所上事宜一武陟等县沁河其源出太行山下流接徐州运河旧各县无管河官巡视修理遇夏秋水泛堤岸多被冲决请于武陟新乡获嘉原武阳武封丘祥符等县各增设主簿一员専巡河道如议【明宪宗实录】
　　明宪宗成化二十年十月丁巳停总理河道通政司右通政杨恭俸三月以漕河浅涩运船多过期不至为戸部所叅奏也　十二月戊午吏部尚书兼华盖殿大学士万安等言我朝建都于北上下供用多取给江南然必借船运而后可达京师是运道水利所系甚重如河南懐庆府地方筑隄障沁水以济徐吕二洪及邳州宿迁桃源运道山东兖州等处导引汶泗洸河诸泉以济济宁上下运道今沁水冲决隄岸流入黄河汶泗洸诸泉歳久不浚亦多壅塞以致河身浅涩粮运稽迟及四方进贡方物等船不便往来虽工部亦尝奏行两地巡抚巡按管河官员督工修理但恐仍前泛视来歳运道不得水利接济所误非轻请敇工部重臣一员选领谙练属员一员诣彼会抚按督有司一一踏勘冲决壅塞之处修筑疏浚上是之命工部侍郎杜谦率其属郎中萧冕员外郎李濬往董其事因敕谦曰朕唯国家公私物用取给江南而运道水利闗系甚重近年以来河水淤浅加以天旱沁水决入黄河汶泗洸诸泉又多壅塞以致水利不通有妨漕运特命尔谦自通州临清直抵淮扬一带会同山东河南巡抚巡按督责三司府卫官并管河管泉官员逐一踏勘凡系蓄水接济运河堤岸何处冲决所当修筑泉源何处壅塞所当疏浚及防计合用工作朩料预为措办待明年冻开相度事势缓急工程小大起集军民趂时修理务俾水利通行舟楫无阻斯为有益此诚国家大计凡事有相闗及敕内该载不尽者聼尔计议便宜而行文武官敢有怠慢误事者轻则量情责罚重则文职五品以下径自执送问刑衙门问理四品以上并方面军职叅奏执问各巡抚巡按有不用心者亦具实来闻【明宪宗实录】
　　明宪宗成化二十一年正月庚戌诏修河夫月给米人三斗时遣工部左侍郎杜谦自通州抵淮扬督修谦以所在民饥请量给官廪戸部议如其言从之　七月辛未工部左侍郎杜谦奏奉敕修浚河南山东等处运道沁卫二水已经相度缓急修浚颇有次第臣今窃究其弊縁无大臣总理虽有管河官员多为亲临上司改委顾彼失此不得专于职务乞如侍郎王恕总理河道事例増设工部侍郎一员其沁卫二河河水经涉地逺遇有旱涝人夫浚治无官管摄乞如山东泉源事例増设主事一员及临清以北至徳州俱无管河官乞依临清以南事例增设管河判官主簿一员本部议覆上曰侍郎不必増设余如所议【明宪宗实录】
　　杜谦字益之昌黎人景泰甲戌进士授工部主事即涖徐吕二洪洪当运道中迅流立石齰如齿列盘涡荡潨舟稍失制则人与货俱没公至相其地势询其水患稍加平治舟赖以济歳适歉山东淮北流离饥饿之民丛集两岸随舟上下号呼乞食公设法劝率得米为淖糜以食之全活甚众后佐工部时漕河淤塞粮道不继众议举公往任修浚之事公自通州循河流以抵淮扬相地势去淤塞导源泉修闸坝漕河复通竣事复命上嘉之有交绮楮币之赐【杜公墓志】成化壬辰鋭镇淮挂漕运印已亥于淮河坝改石闸修造移风清江福兴四闸包砌塘岸疏通泉源辛丑仍于济宁分水龙王庙自南距北可十里各置一闸以节蓄水利总漕事十四年河道之修筑转漕之利弊政事之得失前后建百有余章廿一年乙巳改管南京中府事【陈镐平江伯陈锐传】
　　明宪宗成化廿三年二月庚辰工部奏直沽迤东海口新开沽河道例应三年一浚宜遣官并行巡抚都御史李田等如例起夫六千给以口粮并工疏浚从之【明宪宗实录】
　　明成化间开济宁西湖自耐牢坡至塌塲口长九十里汶水入焉改耐牢坡闸名永通【北河读记】
　　成化间有议疏天津水运至宣大省兵饷主事杨讃相度地有游沙不可濬水势相悬有至二百丈又多天险人力难施遂止【朱国桢涌幢小品】
　　明孝宗治元年二月辛亥修仪真瓜洲二处坝下河口及淮安府福兴闸　八月丁巳南京守备太监蒋琮奏扬州仪真地方罗泗桥旧有通江港可开闸放船成化间巡河工部郎中郭防奏濬通河面置二闸潮满则开潮退则闭船只经过无复盘费损伤之患时有奸豪侵占牵路于沿河水次起盖浮铺为买卖者恐斯闸一开必致折改往往以河水易泄为辞欲隳其成升因力辨浮议条陈五利冀以行之久逺而司漕运者悮聼奸词擅行筑塞致令往来船只仍前受害近坝居民谓为得计就于临河牵路起盖文天祥祠宇欲使后来不敢轻易改拆而守备指挥亦于闸上擅自盖亭索取财物乞依前修濬开放及将奸豪侵占牵路所盖铺屋祠宇但为折改则奸弊可革便利可兴工部覆奏命巡抚官会同总兵官从公勘议以闻【明孝宗实录】
　　明孝宗治二年四月丙午修滹沱河白马口及近城隄共三千九百余丈【明孝宗实録】
　　治二年河失故道泛及汴堤巡抚大臣具疏奏闻事下工部集议举可以治水者令刑部左侍郎白公昂居南京兵部佥以其名对诏可乃改公戸部遣人特敕赐之以行公受命乃言河患甚急非臣一人所能独治唯郎中娄性为臣属官其才可任诏亦可于是娄君往受公谋画以河旧自归徳府之饮马池东入雎水经宿州灵璧至宿迁小河口入泗唯雎浅隘不能受故其势弥漫横溢并及永城夏邑萧县砀山睢宁等处其治之无缓娄君以为然乃协谋于巡按宪臣命鳯阳知府章锐相其便宜以兴工役而推官李渭宿州知州万本分行治之自宿迁而上至归徳而止并加疏浚使浅者以深隘者以阔其旁民居田畞悉筑堤以防其崇一丈又于符离桥南凿月河一道长五百丈阔十丈深二丈五尺沿河置减水闸七及浚渠一皆为防河计也凡役工夫三万人经始于三年之夏五月至秋八月而毕【宿州志】
　　吴瑞字徳征成化乙未进士治已酉厯工部郎中治济宁以南河道值久旱舟胶不前公知之兼程抵任相宜从事凿新河浚旧河增坝闸时蓄泄水通而舟前军民称便髙邮甓社湖风涛覆舟舟人多溺死公度傍湖田凿复河延袤四十里遇风舟由复河可免覆溺功成而田赋额存民患之同事者议拨荒田补赋公以为非便上疏乞蠲除下戸部议卒如公疏至今利赖辛亥以疾乞归【黄云撰吴郎中墓志】
　　明孝宗治三年二月辛夘疏浚直沽迤东海口并新开沽一带河道　十一月癸未侍郎白昻奏处置河道事宜乞令扬州府管河通判常居瓜洲总管闸坝不许回府营干他事南北直隶山东府州县管河官令其沿河居住管理河道不许别有差委其兖州府通判则令常居南旺分水地方专管捞浅并提调各闸若山东布政司劝农叅政则令兼管河道修理疏濬事下兵部覆奏从之【明孝宗实录】
　　白公昻见髙邮之甓社湖风浪时作多覆舟或舟触岸辄坏议即其东开复河以避其患河成舟安行无险名其河曰康济人思公惠别名白公堤【吴寛白公传】
　　白公昻视运道自山东抵扬州议所以濬治时监察御史孙君衍工部郎中呉君瑞董河事与巡抚右副都御史李公鼎漕帅署都督佥事都公胜署都指挥同知郭君鋐合议髙邮州运道九十里入新开河湖东直南北为隄舟行其下自国初以来障以桩朩固以砖石决而复修者不知其防其西北则与七里张良甓社石臼平阿诸湖通萦回数百里每西风大作波涛汹涌舟与沿隄故桩石遇辄坏多沈溺前此董河事者尝议修湖东凿复河以避风涛便往来不果行今欲举运河便利宜莫先于此者白公议运遂相地兴工开凿起州北三里之杭家嘴至张家沟而止长竟湖广十丈深一丈有奇而两岸皆壅土为隄桩朩砖石之固如河岸首尾有闸与湖通岸之东又为闸四洞一每湖水盛时使从减杀焉以三年三月始事凡四阅月而成自是舟经髙邮者人获康济白因采众议闻之上名曰康济河【刘健髙邮州新开康济河记畧】
　　四年漕运总兵官都胜请濬州子桥湾头河道发丁夫万余渠中掘得都巡检汉寿亭侯都统制观察使印四颗【南河全考】
　　明孝宗治五年六月已未南京戸科给事中罗鉴等应诏言五事一理漕河金沟浅之阻宜于大河西岸开河避之南旺湖之阻宜于孙村西岸开河避之　八月丙寅惜薪司左司副何鼎奏通州仓贮粮一时权宜初非经久军士不便于闗支警急不便于防守请于都城隙地增置仓厫移通州仓粮于其中且请修濬大通桥以东石闸河道令漕舟直至桥下以省转挽之劳戸部会议以为京仓之建固善但时诎未可举赢河闸之说果便然后施行从之　九月已巳朔直隶凤阳府知府章锐应诏言六事一谨河防沛县迤北临清迤南闸座多被附近无籍小人作弊有于始建之时通同匠作将闸厎髙起致水搏激又有阳虽闭蓄阴实泄放乞敕各处管河郎中御史等官治下所司知之【明孝宗实录】李景繁字邦泰仪封人成化五年进士厯都水郎中管漕河时漕塞自仪真入淮凡三百里舟胶不行有诏命都御史暨郎中治景繁独任之募夫八万人初濬邵伯湖扬子桥三河广皆六丈次濬广陵驿东广倍于三次濬朴树湾广三倍于初次濬仪真瓜洲二坝广倍于朴树者三深于旧者各五景繁行瓜洲隄上见东南多沮洳区问土人此何所也曰江潮之滙也景繁导之自古劄港刘家湾入漕渠曰今漕渠非得巨流济之舟终不可行如值江潮时开坝闸恣江北走已即塞之天复大雨漕事成矣土人曰河亢而江下非坝障之则河水悉倒流入江漕渠益浅都御史而下咸谓李防非善景繁曰江水故平潮至则悍激耳潮退水亦易制也遂下令有司具土曁石潮至大决坝闸江水奔漕水声汹汹如雷景繁乃塞坝阅数日会大雨漕渠水弥弥襄岸舟乃大行河经徐州荡州将啮居人震恐景繁又作石堤河不能为害治六年迁山西右叅议理储转四川右叅政致仕【朱睦防山西叅政李公传】
　　明孝宗治六年十月戊辰巡抚河南都御史徐恪奏言河南府有伊洛二渠彰徳府有髙平万金二渠懐庆府有广济渠及方口堰许州有枣祗河渠南阳府有召公等渠汝宁府有桃陂等堰其他故渠废堰在在有之濬治之功灌漑之利故老相旧志所载不可诬也虽行分守等官疏导然事非专委难以责成请敇布政司抚民参政朱瑄专领其事从之赐瑄敕曰迩者官奏河南郡县逾时不雨辄赤地相望流移载道水利一事所当预图其河南等府伊洛等渠歳乆湮芜多被王府屯营侵塞及势要之家占作碾磨虽已行令分守分巡官提督修举然不责攸归未免顾此失彼且更代不一难以责成以尔素有才谋不避艰险可委专理尔其亲诣前项渠堰再行酌量时宜以次兴举合用朩石等料于各该田多有力之家从公劝谕或别为措置量起所在附近军民人夫相兼整理选委的当官员人等提调务臻实效无事虚文原置闸处仍旧置立以时启闭仍将得利之家地土顷畆遂一勘明籍记在官遇旱则官为斟酌验亩分水以杜纷争以后堙塞就令得利军民并工开濬有溃决之处亦就培筑隄防务图经久其豪强军民敢有仍前截水安置碾磨占作稻田者依律究问故敇　甲申增设工部主事一员管理沽头上中下三闸先是大理寺左少卿屠勲言沽头水势最为易涸从来尝设主事管理人以为便近因革去往来有势力者不时启闭民船动淹旬月乞敕工部移文管河郎中常川在彼管理工部覆奏以为管河郎中自济宁以至仪真所经地方千有余里若坐守一方不免顾此失彼宜仍设主事一员专理从之【明孝宗实录】
　　治癸丑河决张秋甲寅六月公奉敕往治之加太子太保乙夘回京加太保兼太子太傅【陈镐平江伯陈鋭传】
　　明孝宗治七年三月壬子工部言顷河决张秋命右副都御史刘大夏往治之今闻河防修筑未完自临清至沛县运河俱淤浅而管河郎中陈绮方在彼督役恐不能周厯诸地本部欲遣属官有干局者往会大夏计处以相其成遇淤浅之所则多方疏濬事毕而还从之【五月即命内官太监李兴平江伯陈鋭同来治河语在河水】七月乙丑髙邮康济河成初南京兵部左侍郎白昻奏凡髙邮湖行船最忌西北风往来舟楫多致覆溺若于砖塘内开复河一道引水行舟可免风涛之患于是巡河监察御史孙衍管河郎中呉瑞因共挑濬并置闸堰筑隄岸以利牵挽往来称便焉【康济河于三年告成见前刘健记而实录纪于七年盖至是始得开于上也】十月戊寅副使杨茂元奏山东连年荒旱今歳积为灾兼修塞张秋决河供给不赀差科繁数请取回镇守临清右监丞李全别用兵部覆奏谓临清镇守官尝取回别用一旦复设中外骇讶宜从茂元所请凡在临清内外供给亦请悉从节省上曰临清地方亦须用人镇守李全不必取回余如议行之
　　十二月壬申陞山东布政司左参政张缙为通政司右通政提调沙河至徳州河道太监李兴等言缙修河有功今决河已塞仍须令管理河道因以命之【明孝宗实录】
　　张缙为山东参政治癸丑河决张秋上命平江伯陈锐都御史刘大夏治之百需悉委调度甲寅功成遂陞其秩为通政司右通政属之行河时冲决之余沟防不治缙相其缓急以渐修浚无所遗又于决口之东甃石岸数里以图勿坏又新筑南旺东堤树桞其上每歳夏秋水溢挽卒得分行无阻至今便之【雷礼户部尚书张缙传】
　　明孝宗治八年十月丙寅内官监太监李兴平江伯陈鋭都御史刘大夏奏河防粮运六事一谓漕河水利全借山东诸泉每年夏秋潴蓄南旺等湖至旱干时以济粮舟近豪强军民或决堤泄水以图栽莳或阻遏泉源以资灌溉乞照先年侍郎白昻奏行事例禁治一谓南北运河止是汶水分流接济春夏旱干水源微细必借各闸积水以时启闭庶可行船往往官员随到随开以致粮运阻滞乞申明列圣诏旨严加榜示一谓管河官员责任太轻事多掣肘乞敇河南管河副史张鼐大多府带管隄防参政李瓒俱照管河管屯官事例常川巡视聼其便宜行事巡抚等衙门不得有所阻挠一谓安平镇黄陵冈荆隆口及新筑于家店以下隄防俱用人守视水涸则积土备用水涨则防防修筑若有重大工程临时调附近丁夫协同修理一谓大名府所筑长隄必须逓年增修庶保经久乞行参政李瓉以所属隄北人戸编定班次毎年农隙之时调发若干增修一月疎放隄北军屯与寄居人戸亦一体从轻编定轮流调发庶免起夫科扰之弊一谓济宁迤北南旺开河戴家庙一带比之他处最要而安平镇池方土脉疎薄新筑决口尤须提调官员不时检防今自济宁直抵通州相去一千八百余里而天津北上逆水尤难若止责与一人提调恐致误事乞敕该部依臣等前奏仍分其地为三南北各设工部郎中一员中间増设通政一员提调下工部覆奏俱从之【明孝宗实录】
　　乔缙字廷仪洛阳人成化八年进士为都水司主事督理山东泉源初漕由鱼台至临清行洸汶沂泗四水其地复有泉百七十余道防于四水而分流于漕渠为闸凡三十有六设守津吏以时启闭为浅二百二十各有津老以时疏治然歳逺法弛诸泉湮塞或为豪宦侵匿漕运屡屡告艰缙行郡得堙塞泉四百有奇侵匿泉二百有奇合六百余泉会于四水漕运大济工部以绩奏改兵部职方厯四川参议【朱睦防作乔公传】













　　行水金鉴巻一百十一
　　钦定四库全书
　　行水金鉴巻一百十二
　　江南按察使傅泽洪撰
　　运河水
　　明孝宗治九年四月庚子巡按直隶监察御史邓璋言髙邮湖为运河喉襟之地而自杭家闸迄于张家镇凡三十余里其隄面故甎为风涛所囓屡修辄坏劳费无算宜易以石庶防可久而新修康济河西岸亦须预为甃筑以免冲决之虞河之北闸仍宜北迁五里许庶舟行可以尽避湖面之险事下工部请如所拟以淮庐鳯等府赎罪米价并两淮运使余盐价银一万八千两为买石之价工匠日食则移文仪真淮安批验盐引所并淮扬钞闗劝借商船米给之事毕即止上从之仍谕令甃筑期于坚固经久不得虚费物力【明孝宗实录】明孝宗治十年十月丙戌总督漕运都御史李蕙请于瓜洲新坝至仓坝一坝至四坝港口仪真钥匙河及歇马亭各建一闸以便粮运工部覆奏谓二坝边临大江潮长则坝低水髙固易于车放潮落则坝髙水低殊不为便莫若于江口总港内各建一闸潮平之时下板蓄水令与坝相平为便从之【明孝宗实录】
　　明孝宗治十二年七月甲子刑科右给事中周旋言六事一通运道南旺湖上游旧有湖数里足以蓄水今其隄岸淤涨又为豪右所据蓄水无地湖流干涸有阻粮运乞遣官查勘开濬下所司知之　九月戊午工部覆奏刑科给事中周旋所言疏濬南旺湖事谓管河右通政张缙留心水利亦已得人若又差官不免掣肘宜令缙自行处置修濬为便从之　十月壬子巡按直隶监察御史史戴徳奏修筑泰州运河隄岸三千二百一十二丈请令所司给役夫工雇之直从之【明孝宗实录】明孝宗治十三年三月乙丑四川平茶峒长官司吏目许澣陈四事一通剥运以苏漕卒之罢都城西山之水流注通州白河向年浚之通漕运粮船至大通桥矣但以河狭岸峻沙土易壅不能久耳设欲浚掘深广恐犯拘忌今拟止于河身仍旧惟于旧闸坝上及张湾河口量增坝堰畧髙数尺引水贮满其旁各为减闸以泄潦涨每坝之上置造剥船如浙江市河船式每遇粮船到坝以之逓送每坝倒换无间阴晴民间有能造船装载者亦听其便仍于大通桥南一带创造搨房暂上堆停旋令小车驴驘运入各仓收纳甚为利便窃计车运工价若遇泥泞时毎运一石约银一钱以剥船运之毎船贮米一百余石每石止钱防文较之车价奚止倍蓰乞敕该部讲议舟车利便定为经久之规以济民用下其奏于所司【明孝宗实录】
　　治庚申髙邮诸湖堤久且壊总督漕运张公敷华为深沟数道以缓湖水寳应地多平陊公趣令筑隄隄成而水至【李东阳撰都察院左都御史简肃张公神道碑　公名敷华字公实安福人天顺甲申进上】
　　明孝宗治十四年正月辛未巡抚直隶苏松等处都察院都御史彭礼等奏镇江府所属运河南抵奔牛坝北至新港坝先因河道浅狭运船俱从孟渎河大江经行径抵瓜洲逓年起夫四千往瓜洲坝挑浅近年运河旣通亦用夫疏濬又往瓜洲挑浅民实劳于重役乞令本府人夫止于本处挑濬其瓜洲坝一带运河令江北扬州府属并附近州县人夫捞浅庶民无重役之劳事下工部请行总督漕运都御史张敷华议处以闻从之二月乙未停革苏松常镇四府导河夫役初管河工
　　主事姚文灏奏于四府每歳均徭外令民纳雇役银以备治水之用谓之导河夫其后官吏因之侵刻民甚病之至是巡抚都御史彭礼以为言命革之　三月辛未修筑安平镇濒河隄岸从管河通政韩鼎奏也【明孝宗实录】
　　髙贯字曾唯江阴人治已未进士辛酉为都水主事分治三沽诸闸多所兴革其大者厘正萧砀丰沛歳役夫修昭阳湖隄汇泉以济漕涸又修沽头南北堤为横流蔽民田获利流移复归往来怙势者闻风敛戢隐然为河渠重者三年改户部【邵寳撰按察司副使髙君墓志】
　　明孝宗治十六年正月戊寅工部管理河道郎中商良辅以直隶河间天津等处堤岸水冲决者一百四十一处请量拨人夫用本府原收折色桩草料银两支买物料并工修筑从之　八月壬戍修通州至仪真一带河道　十二月辛酉巡抚山东都御史徐源奏漕河地势济宁最髙必引受汶泗上源以为接济然上源要处莫如洸河其口在宁阳县堽城石濑之上元时于此治闸作堰遏水入河我朝因之至成化间以土堰歳费桩草丁夫乃易以石以为一劳永逸殊不知元漕副马之贞勒言于石以戒后人切勿妄兴石坝以遗大患盖土堰之利水小则堨水入洸水大则严闭闸口以防壅沙聼水径自壊堰西流故虽歳一劳民而洸河自通自石堰一成水遂横逆石堰既壊民田亦冲洸河沙塞虽有闸门压不能启汶水不复入洸河之贞之言至是愈验乞简命大臣一员经画拆毁石堰移于上源仍作土堰以复旧规及将洸河壅沙自洸口至济宁百三十里分工挑濬堽城迤西春城口子冲决堤岸并工修筑事下工部会廷臣议以为难行上令更议工部言本部主事张文渊亦言堽城石坝为漕运之害欲将坝闸革去使汶水由分水河口接济南旺一带河道宜并行勘处上曰运河重事即差堂上官一员往巡抚并管河等官从公勘议奏闻处置于是工部右侍郎李鐩奉命以行【明孝宗实录】
　　明孝宗治十七年二月乙未工部覆奏礼科右给事中王缜等所言河道事谓河道艰涩有妨粮运不但请河等处而自通州至仪真一带运河隄岸亦恐淤决请令漕运管河等官各督所属修濬从之　闰四月庚午工部右侍郎李鐩会巡抚山东都御史徐源及管理河道等官勘报源所奏宁阳县闸坝谓堽城石坝湫口七处水小则从各口顺流水大则从坝上漫出一可以阻塌淤沙不为南旺湖之害一可以减杀水势不虑戴村坝之冲难以拆毁但今三十余年约损三分之一合趂时修补其近坝上下积沙宜令挑捞旧堽城坝稍东有元时旧闸一座比因济宁迤北不通漕道故置闸坝开濬洸河引水直入济宁南流接济徐吕二处运河东平州戴村社地方汶水入海故道永乐间始横筑一坝以遏汶水尽入南旺湖龙王庙前分流南接济宁北达临清漕河遂通今据分水龙王庙前起至济宁天井闸通计九十里水共髙三丈有奇縁水性就下若将洸河濬深则汶水尽出济宁南流徐吕恐济宁迤北直至临清四百余里仍复干涸必梗漕运又洸河上截自旧堽城坝口起至桞泉共九十余里废弃年久无益运河不必挑濬自桞泉起至济寜系汶泗诸水会流之处内四十余里淤塞者半应合疏通导引二水专接济宁迤南运河又春城口子外障汶水内防民田委是低薄走泄水利渰没禾苖并戴村坝一道俱系紧闗去处应合修筑乞将堽城戴村二坝令管泉主事欧阳琼参政冒政春城口子令参政崔岩洸河令佥事袁经分地督理仍聼徐源亲临阅视章上工部覆奏请令徐源并管河通政韩鼎及管泉主事欧阳琼右叅政冒政管理修浚从之十月壬申总督漕运都御史张缙奏扬州淮安一带
　　运河七月以后雨水不通至今干浅恐深冬无雪来年运船必至阻碍乞令所司疏濬及将清江口筑塞淮安府仁信等坝修完以蓄水利命所司知之　十一月乙已都察院右副都御史王泝卒沂字希曾武进人成化十一年进士治十四年巡抚眞定等府时滹沱河水溢坏民田庐奏请筑隄捍之三疏乞休不允卒官　十二月癸未工部覆议漕运巡抚等官会议事一复漕河以通粮运浙江苏松等处运粮船只俱由夏港口并孟渎河出江二三百余里方到瓜洲其大江中有黄圌等山风涛险恶往年粮运皆由常州府奔牛坝直抵镇江府京口闸不过一百五十余里经过江面就抵洲近年以来此河淤浅宜下所司起附近军民夫并力疏濬及考究事实修复练湖导引水源以防歳旱仍三年两次疏濬务成永久之计命河道闸座宜亟修治不许迟悮【明孝宗实录】
　　明孝宗治十八年正月庚戌管理河道工部郎中张玮奏髙邮等州县原设石闸石桥涵洞盖专为湖河之计将以时其啓闭而蓄泄水利比来为近堤人家私立洞口掌理遇水溢则窃自闭塞水消又窃穵堤岸以致冲决遗患动费财力不可胜计乞将涵洞筑塞每五里改砌减水石闸一座以絶盗决之弊工部请如所奏下巡抚等官勘处以闻从之　三月庚子管理河道工部郎中张玮奏徐吕二洪上流消缩致运河艰阻乞令河南巡抚按等官于归徳州决口等处议开濬筑塞之宜令工部覆奏从之【明孝宗实録】
　　合肥郭鋐总漕运累进都督同知尝浚通州河二十里置坝令浅船搬运歳省白金数万当孝宗时鋐筦漕十三年【明史稿】
　　泰陵复土户部郎严经督役转输为艰经言以舟自潞河达天寿山甚径且安从之省费万计今不知可行否【涌幢小品】
　　明武宗正徳元年二月庚申命工部修筑卢沟桥堤岸以去年六月为水冲坏六百余丈故也　三月丙申添设汶上县袁家口寺前铺二石闸以其地在南旺之南开河之北地势髙下悬絶至春末水浅舟胶漕运阻滞故也　十月戊申濬滏阳河河旧在顺徳府任县新店村之东北源出磁州经永年曲周平乡至穆家口会百泉等河北流两岸皆征粮地景泰间漳水并入漫流冲曲周等县地方沿河各筑隄以备泛溢成化间旧河淤塞于村之西南冲决为新河合沙洺等河入穆家口两岸亦筑堤备之治初漳水徙入御河民弃堤不复修理近年漳水复入新河西岸地皆渰没任县民髙旸等以为言下巡抚官勘处至是具奏言穆家口乃众河之委请从此先濬乃并濬旧河新河令两处分流以杀其势堤岸亦渐加修筑庶民患可除工部覆奏从之　十二月已已命户部郎中郝海工部员外郎毕昭会同漕运叅将梁玺修理会通河仍戒其毋得怠缓河起大通桥迄于张家湾有闸数座然地形髙下悬絶蓄水甚难卒不能通行舟楫【明武宗实録】
　　洪钟字宣之钱塘人成化十一年进士正徳初由巡抚贵州召督漕运明年就进右都御史苏松浙江运舟由下港口及孟渎河泝大江以达洲逺涉之苦甚不能堪甚至于漂没钟言孟渎对江有夹河可抵白塔河口旧有四闸行数十里至宜陵镇北抵扬州甚为径捷急宜开濬为便从之改掌南京都察院【明史稿】
　　明武宗正徳二年三月辛酉添设清江浦新坝闸二座议者谓春冬淮水退消清江浦淤浅外河与里河湖水髙下县隔设坝盘剥舟行未便宜将坝改作内外二闸以时啓闭节水通舟事下工部覆议从之　六月辛未复开白塔河及江口大桥潘家通江四闸先是总督漕运都御史洪钟言苏松运舟由下港口并孟渎河遡大江以达于瓜洲者逺渉二百八十余里往往覆于风浪惟孟渎河对江有夹河可抵白塔河口旧设四闸经四十里至宜陵镇再折而北即抵扬州运河于舟行甚便请开濬如旧至是成　九月丙午户部郎中郝海工部员外郎毕昭应奏修复大通桥至通州河道及闸十二坝四十一凡用银四万五百七十两有奇议者谓漕粟自张家湾入京僦车甚费故欲开河通船以免陆运之艰然地形水势髙下悬絶河虽开而无所济也【明武宗实録】
　　明武宗正徳四年九月辛亥后军都督府都督同知郭鋐卒鋐字彦和其先庐之合肥人初嗣指挥使成化丙午充漕运叅将治乙夘陞署都督佥事充总兵官总督漕运兼镇守淮安复进都督同知奉命濬通州官河廿余里置减水坝令浅船搬运歳可省数万緍但颇不拘小节傲物自雄人以是短之正徳丁夘被召还理府事至是卒【明武宗实录】
　　明武宗正徳五年五月庚午工部议覆漕运都御史屈直等奏扬州淮安一带湖河设有涵洞等沟减水等闸以便蓄泄总为漕河计也近管河官多不得人沿河种艺军民雨多则固闭闸洞不使泄水天旱则盗水以资灌溉欲将前项闸洞如法筑塞仍行各管河官自通州直抵扬州有仍蹈前弊者田入官受财者永戍边卫诏准拟仍命出榜禁约　六月乙酉罢濬沽河之役先是巡抚佥都御史刘聪等建议令工部委官开濬自沽河抵鸦鸿桥河以便输运至是工部言其非便罢之　八月庚戌命镇逺侯顾仕隆充总兵官提督漕运兼镇守淮安地方【明武宗实录】
　　荣靖公顾仕隆督漕疏开防通河司空王公軏申请之至今称便盖唐都闗中宋都河南皆由汴由渭直达京师未闻有贮国储于五十里之外者国初仅有神武中衞小仓耳因漕运后期暂将京储收贮通州以待转输因循茍且歳月迁延权势家车辆日伺而乗上之急牙侩趦趄吏胥破冒犹其小者边闗塞堡间道可通倘有为之向道者而轻骑疾驰者卒至或据仓厫或肆烧燬国储不一空乎且京城大通桥至张家湾一带河流为元时转运通渠也当都水监郭守敬疏凿通州通惠河引水置闸兴工之日世祖命丞相以下皆亲畚锸为之倡永乐间亦循故道抵京竟为浮言所沮正徳元年始一行之奸徒倡议复中止夫运粮至农务兴秋雨降泥泞不得前舆人索厚直费且不赀节浮费以纾民困兴国家自然无穷之利杜后世意外不测之虞计无过于此者嘉靖庚戌敌果薄近郊闚通州廪粟赖此举也而同人咸服公之渊迥大畧云【谢廷谅镇逺侯顾公传】
　　明武宗正徳六年五月辛亥革庆丰通流等闸新设闸夫及剥船以工部奏河为沙淤剥运不便也　十月丙辰户部议奏近年运船为流贼焚劫以致国贼亏损货物踊贵今贼势未可计日平恐饥馑流移之人又复窃发宜如前议遣大臣整理河道凡有补于漕运者悉聼经画因举捕盗都御史陈天祥漕运都御史张缙及苏松巡抚张鳯可分任诏东昌以北属祥徐州以南属缙不妨原职东昌至沛县属鳯【明武宗实録】
　　叶天球字良器婺源人进士知东昌府府北有减水闸盖泄聊堂莘三邑流潦入运河者也歳久闸圮淫雨漫漶广没民田公请以桩草折银复建之害由此息调简登州厯四川参政【吕柟作公墓志】
　　明武宗正徳十二年七月壬辰大学士梁储等言今年四五月以后各处水患非常鳯阳临淮天长五河盱眙等县军民房屋尽被冲塌田野禾稼淹没无存老稚男妇溺死甚众淮扬等处为南北襟喉之地自仪真以北至于清河逺近一壑茫无畔岸房屋坍塌人畜漂溺难以数计淮安新旧城内驾船行走居民半栖船上河堤决口阻壤船只后幇粮运无计前行京城内外顺天河间眞保等府骤雨连旬数十年以来所未有者通州张家湾一带弥望皆水冲坏粮船漂流皇朩不知其防疏入不省　八月戊寅巡按直隶御史吴訚言长芦济宁诸处沿河夫役本以备疏濬修筑之用及至冬月寒冻不用其力乃征桩草银其法未为不善但因循既久实去名存欲乞今后沿河夫役量留三分听用冬月仍征桩草余七分官收其直管河副使以时督令所属收买佣工公私两便又见通州至天津河道淤塞夫役逃窜盗贼窃发奸弊多端盖由其地军民杂处官无専职所致乞照成化年例添设顺天府通判一员即河西务为治所专治天津一带河道夫役兼捕盗理讼以安畿甸疏下工部覆议皆从之【明武宗实録】
　　明武宗正徳十四年正月乙巳命工部管河郎中毕济时会山东巡河分守等官疏濬南旺一带河道时淤垫者入十余里运船滞不得通故也　三月丁未修浚运河先是都御史臧凤奏近年以来常州一带河流渐微髙邮诸湖水溢堤决徐北两岸渰没南旺上下又复淤浅漕舟迟阻职此之由乞令总理河道并巡抚管河等官及时挑濬修筑工部议覆从之仍敕都御史龚督其事【明武宗实録】
　　正徳十六年漕运都御史臧凤请修复五塘灌民田资粮运管河郎中杨最奏寳应湖极险当准髙邮康济河事例修筑越河以免沈溺　按五塘仪真陈公塘江都上下雷塘小新塘句城塘而寳应越河则御史王鼎闻人铨员外范韶按察司仲本皆以为言万厯十二年始行开挑焉【南河全孝】
　　正徳十六年六月丙戌【世宗已登极矣】工部都水司郎中杨最言寳应县范光湖西南髙东北下往来粮运等船入湖行三十余里始出东北堤岸去湖面仅三尺许每雨潦风急辄至冲决不惟粮运阻碍兼盐城兴化通泰等州县良田悉遭渰没请如昔年刑部侍郎白昻修筑髙邮康济河例专敕大臣一员加修内河仍将旧堤増石积土以为外堤一劳永逸可保百年无患是为上防其次莫如照湖埨宻次桩栅数层以为备塘砥障风波而旧堤重加修葺亦可支持数年若但如年例修补漏缺茍冀无事一遇淫潦骤发即无所措其手足防之下也疏上用其次防【杨最字殿之射洪人正徳十二年进士】七月庚申南京给事中陈江上言三事一恤民隐言仪眞以北张家湾以南诸濒河地方疲困已极复被水灾宜加优恤令民无出今年租税下户部复言濒河诸郡诏书已减半税不得悉蠲致亏国计上是之　九月辛亥工部覆遮洋运粮指挥王瓒奏直沽东北有新河以转输蓟州所司玩愒不及时疏导河流阻涩必候潮至舟乃可行以致边闗粮饷往往告匮请敕管河郎中及天津兵备副使亲督所司濬使深广以通歳漕从之【明世宗实録】
　　明世宗嘉靖元年正月壬戌命主事江等督理新河工程先是海口淤塞漕舟从天津出海复折入梁河而达蓟州道逺水湍舟数为败议者谓直沽东北岸有二道一曰新开一曰水套北接梁河径四十里可以疏濬成河改由北道无涉海之虑谓之新河行之天顺间民大称便歳久湮塞漕臣以为言工部覆议于治河郎中之外别委清廉主事一员会官督濬疏名以请从之二月已亥兵部覆管河郎中毕济时疏一言临清以
　　北沿河所属半为军屯今军屯之地铺舎尽毁官栁尽伐堤岸不修河洪不濬军民船泊盗劫为常皆为武职廉勤者少而抚按又委以别差军士缺伍者多而丁壮率编以他役遂视河道为泛常耳今宜依军政考选例择廉勤指挥一员专理河道一言南京进贡快船宜遵明诏裁定数目申明禁例不许勒抑夫钱拒闭闸座阻挠运道诏从之　秋七月乙巳朔塞束鹿城西滹沱河决口筑防城隄修晋州紫城口隄成　九月乙夘修撰唐臯疏言比见运河地势髙其水易涸丁夫挑浅沿岸挑泥是以随挑随淤终歳不休宜仿嘉湖取淖壅桑之法以舟运泥至近岸别令人转运务去河滩逺则一歳之役可免数歳劳又山东泉脉甚众顷管河官多转委于人疏导无方以致泉流散漫不入于河乞敕分司主事亲督其役如法疏濬庶众流成川亦运道之一助也事下工部议覆从之　丙辰南京贵州道监察御史谭鲁奏言河南山东修河人夫每歳以数十万计皆近河贫民奔走穷年不得休息请令管河官通行合属地方均上中二则人户征银雇役便工部覆议从之十一月丙午户部上言河道通塞闗系漕运请预加经理为来年计仍申明禁约进鲜等项船只及内外官员有倚势阻挠者叅奏治罪上然之命亟如议实行　十二月乙酉户部覆提督漕运总兵官杨洪奏言今运道淤浅查得闸河白河一带各有额派挑浅夫役官司因循废弛以致漕舟困于起剥军吏因而蠧耗请行总督河道及管理泉闸诸臣时时临阅浅处督工疏濬仍令所在军卫有司验视漕舟修补破敝以备后运从之【明世宗实录】












　　行水金鉴巻一百十二
　　钦定四库全书
　　行水金鉴巻一百十三
　　江南按察使傅泽洪撰
　　运河水
　　明世宗嘉靖二年三月庚戌御史向信言大通桥至张家湾旧有广利等八闸今宜修复以纾民陆挽之苦又济宁至临清在在有浅而长沟靳家口尤甚宜于两处建闸以时蓄泄工部议行河道侍郎相度以闻从之五月丁亥总理河道侍郎李瓒以天旱水涩漕舟不通自劾乞休不允　庚寅仪真江都二县有官塘五区筑闸蓄水以溉民田后豪民规以为业古迹废坏真扬之间运道梗阻御史秦钺请浚之部覆得旨命总理河道侍郎及管河郎中相视修筑占种盗决者处以重法仍追地租入官　十二月辛丑裁革湖陵沽头金沟谢沟新兴黄家等八闸官吏量存溜夫添设长沟浅靳家口闸【明世宗实録】
　　明世宗嘉靖三年春正月戊子把总运粮指挥使刘翺乞挑濬海口新河以便漕运工部覆议从之　十二月壬寅总理河道侍郎李瓒言前年河决安平故开北河以杀水势中间建闸四浅铺二十设闸官四员闸夫二百二十名浅铺夫二百名今河归故漕前项官夫并宜裁省工部覆议从之【明世宗实录　瓒字宗器濮州人治丙辰进士厯户部尚书提督仓塲】
　　明世宗嘉靖五年六月丁夘工部郎中陈毓贤言州寳应县汜光湖为粮运必由之路湖四面甚广水势弥漫仅以三尺之隄障之一旦积雨水发则横奔冲决不惟阻粮运而河隄以东田土俱成巨浸此第一患也臣以为障水固所当先泄水亦不可缓请于河隄以东修筑月河以分水势如工费浩繁财力有限则请自淮安而下自寳应至髙邮建平闸数处以泄其流亦中防也得旨令治河都御史章拯督漕都御史髙友玑会议相度果开筑月河有益即定计为之毋惜小费【明世宗实录】
　　是年御史戴金请濬隄下久壅河道　按子婴沟接潼河下广洋湖长沙沟通官庄亦入广洋湖刘家沟通瓦沟溪望直沟出官河三里沟通七里沟出葛头沟寳应县东门外起至流星沟君师庙起至章思荡葛头沟起至射阳湖以便泄水以通舟楫【南河全考子婴沟在寳应县南六十里子婴铺北西通运河北接潼河潼河在县东南六十里西南接子婴沟东北入广洋湖广洋湖在县东南五十里射阳湖在县东六十里即射陂也自固晋至喻口白沙入海湖西至固晋属山阳东至上射阳属寳应】
　　明世宗嘉靖六年三月庚辰漕运都御史髙友玑疏言徐邳下至清河乃运道所经实北南喉襟要地顷年以来黄河泛溢地方遭患民不聊生近日沛县官河流沙壅涨船只难通该御史等官戴金等奏称黄河入淮之道有三涡河白河二道为上源年久陻塞其水并入汴河是以徐州之南独受其患若小坝至宿迁小河一带并贾鲁河鸳鸯口文家集壅塞去处逐一挑浚则趋进之水不止而徐州水患可以少杀　十月戊午御史呉仲言通州运河元时郭守敬创建已有明效先朝漕运名臣平江伯陈鋭等亦累以为请今通流等八闸遗迹尚存原设官夫具在因而成之为力甚易而权势罔利之家从中挠之或倡风水之说或谓絶湾民之利皆不足信诚令闸运歳可省脚价二十余万又汉唐宋时漕皆从汴渭直达京师未有贮国储于五十里之外者今令京军支粮通州率称不便而密云诸处皆有间道可通设敌因乡导轻骑疾驰旋日可至烧燬仓庾则国储一空京师坐困此非细故请以臣言下户工二部定议修浚僦舟夫畧运百万试之与陆运兼行竢次第就渠径达京仓此兴无穷之利而杜不测之虞于计便上曰疏濬闸河诚转漕便计自永乐以来屡议修复因大小臣工不肯实心任事以致因循至今为奸人嗜利者所阻今转输日烦军民交敝茍有息肩之防何惮纷更户工二部其各委堂上官一员会通运官及御史吴仲等亲行相度地形计处工力以闻若大事可成则劳费不足计国计有补则浮言不足恤如有奸豪阻议之人聼厰卫缉治如律因命户部侍郎王軏工部侍郎何诏及御史吴仲等董其事至是軏等言地形从大通桥至白河髙可六丈若大兴工浚之深至七丈通引白河则漕船可直达京城诸闸可尽罢此永久之利然未易议也为今之计惟应修浚河闸然从通流闸经二水门南浦土桥广利三闸皆衢市阛阓中不便转般从温泥河滨旧小河废坝西不一里至堰水小坝诚修筑之令通普济闸则径易可省四闸两闗转般之难闸坝皆宜添设官吏人夫守视臣等窃计修闸浚渠筑坝之费当用银一万五闸置船各六十一船日运粮万石造船之费可一万五百通漕粮二百三十万石歳脚价可十万三千五百若粮多船少听以车转水陆并进通运事易竣亦可早还宜令户工二部各举属官一人兵部推都指挥一人充叅将专司修理转运诸务会同巡仓御史各奉敕行事募军余万人作之务在坚久毎闸坝合置公廨其费取之修仓余银巡仓赃罚及所省脚价其朩石等取之各厰又言通州京辅重地军民坌集亦当积蓄以安人心不宜过虑自起惊疑河源自西山经流大内至大通桥或旱涝干溢啓闭通塞亦非外人所能与候上裁择时上意已决命户工二部亟如所拟举行即于今冬具储工料以来春兴工仍敕诸臣协心共事勿偏执异同致妨经国大计　壬寅总理河道侍郎章拯言西水支流原自丰县漫溢至沛横贯运河冲决隄岸其势径趋昭阳湖以此运河南流势缓停淤沙泥防与岸平今故道疏筑已通而东岸势卑土疏善崩秋水泛涨恐复淤决乞佥复萧砀原额浅夫专令在沛时常防守仍令徐州管河判官督同沛县主簿闸官往来阅视随宜疏筑凡遇秋水时至徐州管洪主事量调徐吕二洪夫役协力修濬其管河等官有能平治得宜三年无患者超格赏擢工部覆奏从之　十一月乙亥朔礼部尚书桂萼上疏称修通惠河不便请改修三里河上以其疏下大学士杨一清张璁拟票一清言通惠河因旧闸行转搬之法可以省运军之力宜断行之勿为浮言所阻璁亦言通州河道经元郭守敬修濬今闸坝俱存臣闻京城至通州五十里地形髙下才五十尺以五十里之逺近摊五十尺之髙下无所不可诚濬瓮山源以蓄诸山水引神山泉以合下流之归迂回以顺其地形因时以谨其濬治此一劳永逸计也成化十二年平江伯陈锐建议开修此河宪宗皇帝命大臣督理而河道已通运船已至城外适有黒眚之异惑于讹言遂止识者恨之今欲开修此河因仍旧道诚易易耳况一舟之运约当十车每年运船已到则令剥运新粮未到则令剥运通州积粮庶京师充实永无意外之患矣至桂萼所论开修三里河则费广而见効难非直有地理之忌而已也上深然璁言因谕一清曰览卿疏具见忠爱朕居深宫外面事情何由得知卿辅导元臣正当直説庶不失政事萼所奏必有惑言伊辄聼信不但误了朝廷之事亦失了大臣谋国之意彼疏朕看数遍亦知不可欲直拒之非待大臣之礼故谕卿等票来行意在其中矣我孝宗伯考时巳命整理开修此河不意当时黑眚为异夫黑眚之起非为修河盖湾里住的乡民正恐失利乘此为言俗叫为嘛唬卒被破事当时若有一识事刚正之臣告我伯考曰黑眚之异原非修河道所招奸诈之徒乘机营利惑及愚民不可堕其诈计伏惟刚断而行之如此伯考岂无聪察哉前日勘官回奏停当已有旨待春暖兴工朕亦恐有言者左说破事而萼即为首也夫萼与璁替臣有所不逮功为等也若论识时利达事体则萼以十不及璁二三也朕欲降一密旨与萼云昨卿奏开河一疏足见谋国至意但前已有旨了况先朝亦有成算不必改议恐起营利者扰事卿疏朕留览未知可否复与卿计一清言圣裁允当遂命如前旨行濬天津海口新河【明世宗实录】
　　是年漕运都御史髙友玑于洲西江嘴置口闸时监工者不慎致工人受赂筑砌不如法镇人复倡为泄水之説闸竟不用【南河全考】
　　济宁河溢公总埋河道欲疏支流杀悍猛筑长隄防冲溃然后浚曹沛自无淤阻费十万緍可足考据精详与喜事臣议弗协天旱公祷泰山既降甘宁阳泉忽涌数尺南旺胶舟乃行工部请别遣重臣特陞公本部右侍郎兼佥都御史于是白河孙家渡工始兴明年夏潦骤发公以人言乞罢廷推盛公应期代之迎合无成复代潘公希曽如公议乃厎绩【王大用撰工部尚书朴庵章公墓志章公拯也】
　　明世宗嘉靖七年正月乙酉河道都御史盛应期言沛县迤北河道地形库下泥沙易集以故累濬累塞今询之官民盛称昭阳河东自北进汪家口南出留城口约长一百四十余里可改运河北引运河之水东引山下之泉内设蓄水闸旁设通水门及减水坝以时节缩较之挑濬旧河劳逸逺近且可为永久之利计用夫六万五千人于山东南北直隶相近府分征调仍量行雇募用银二十万两有奇取之两淮盐价而以山东官帑所贮佐之期六月而毕章下廷臣杂议皆言应期议是上乃命应期及春和督官兴事且诫各巡抚等官同心协力共成大功应期请乞管河郎中柯维熊员外王大化于赵皮寨孙家渡南北溜沟等处役工挑濬以杀上流之势武城迤西至沛县迤南修筑长堤以防北溃之虞俱从之　四月庚午吏部等衙门尚书桂蕚等以修省会议条陈十二事一言近以运河淤塞边报严急议遣大臣提督劳费特甚宜并取还边墙诸务止令守边官计处俟年丰举行新河夫尽数归农而以河南山东京操班军暂借一季免其赴京分遣修筑　六月乙已御史吴仲郎中何栋尹嗣忠都指挥陈璠奉敕开濬通惠河成仲等因疏五事一时疏濬以通运道言大通桥起至通州石坝四十里地势髙下四丈有余中设庆丰等五闸蓄水今巳通运然地势峻土皆流沙夏秋大雨河流暴涨冲决淤塞所宜预处请行管闸主事坐守闸坝往来巡视一遇冲塞随即挑筑昼夜拨守毋致盗决仍将闸运扣省脚价银内毎歳量支千两寄通州库随便兴工如不足仍听奏讨一专委任以责成效言大通闸河止设主事一员又兼他务不无妨废请令住劄通州专理河道通州添设管河同知或判官一员所管起大通桥尽鲜鱼闸合用钱粮歳支扣省脚价凡应行事宜及委用官员悉聼管闸主事处分仍敕户部歳三月初旬遣郎中或员外一员奉敕住通州防巡仓御史沿河往来催儹天津以北粮运验算轻赍银两待运完日造册奏缴一改闸座以防水患言夏秋久西山水发皆由闸河东流闸门隘小水泄不及遂至泛涨冲决堤坝此出不测非人可为原议障水石坝今巳修成又通流闸在通州城中市井环绕积水丈余又西水闗久浸水中俱非长便旧有庆丰上闸平津中闸今已不用拆运通州西水闗外创造石闸一座将前石坝南移二十余丈改造石闸一座平时闭板水落启泄疏入上以运河先朝屡经勘议未得成功仲等仅四阅月而就绪嘉其勤劳命科道官查验行赏所条事宜部议亦称便上悉从其所言　壬子御史吴仲言通惠闸河成功不易持久为难请留原差工部郎中何栋督理三歳一更听动支余银扣省脚费雇倩军民夫役挑濬上流改造闸座严防山水泛涨法禁盗决河防随船带石包岸逐年栽栁防堤填垫桥道补盖厰房修艌剥船及兼理天津一带河道又各河道俱设有司水利官请于近地所属勤敏者改陞一人或同知或判官填注通州专管河道其督运户部郎中尹嗣忠请如侍郎王軏疏仍留坐守催督终始其事以后不必专设率歳二月请差郎中或员外一人奉敕前去会同工部郎中巡仓御史督运完日回京及将来剥船编入漕司必须设官专管方为久计疏下戸工二部覆如其议上曰然河工方就计非亲其事者不可责成何栋令住劄通州往来督理及天津一带军卫有司官事干河道俱聼委用毋得阻挠歳满劳着陞改职衔照旧行事吴仲仍提督京通等仓兼督理通惠河与何栋尹嗣忠陈璠等协心共济尹嗣忠督运粮回部歳差如议改军自运及添设专官俟漕运会议具奏　七月庚辰总理河道都御史盛应期疏濬昭阳湖东一带新河工已及半会旱灾修省言者多谓新河之开非计诏罢其役并罢诸治河官应期请俟秋深果旧河通流则巳如仍有阻碍须终新河之功为经久利户部请从之且言河道总理官不可罢得旨应期回京别用另选忠诚才望大臣代之竟罢新河之役　九月庚午朔罢总督河道右都御史盛应期管河郎中柯维熊俱冠带闲住初应期奏开新河维熊賛之甚力朝议罢役应期请缓一月毋停工保其终事维熊复甚言其不便应期亦上疏自理部议两罢之应期果毅任事旣奏开新河因谬议纷起欲急于成功以杜众口遂以严急兴怨功未成而罢然其所开新河后三十余年卒循其遗迹疏之运道至今蒙利不浅也　已夘刑部尚书胡世宁疏言新河之议首倡自臣既而盛应期先因佥事江良材具疏偶与臣合遂尔奏报为国家兴莫大之利第初议限以六月而应期勇于集事功仅四月巳十成八九遂致官吏严急怨讟烦兴朝议以安人心为重亟止其事寻命应期与维熊同罢彼维熊之反覆变诈阴陷大臣私误国事其罪当不止此至于应期平日执性过严所至物情不协非遇寛大之朝不止罢黜之罪今得此非不幸也但自古国家毎偾大事必追责首议之人应期祗因臣妄言新河之谬得罪以去则是不惟误彼徒费工力而使后任事之臣尽以应期为戒皆臣一言之所致也请与应期同罢或更加重拟或薄示降调使天下后世皆知我皇上驭臣赏罚之公愚臣死不敢欺之义上报曰览卿所奏巳悉至情但应期受命治河委任非人督责过严以致怨声载道不能无罪业已处分矣卿宜安心供事不必引咎自责【明世宗实录】是年春正月凿新漕不成先是河决曹单城武阳家口梁靖口吴士举庄冲鸡鸣台沛北皆为巨浸东溢逾漕入昭阳湖沙泥聚壅运道大阻刑部尚书胡世宁上言运道之塞河流致之也请先述治河之説河自经汴以来南分二道其一出荥泽经中牟陈颍至寿州入淮其一出祥符经陈留雎亳至怀逺入淮其东道一道自归徳宿虹出宿迁其分北新旧五道一自长垣曹郓出阳谷一自曹州双河口出鱼台塌塲一自仪封出徐州小浮桥一出沛县飞云桥一出徐沛之间境山之北溜沟此六者皆入漕渠而南汇于淮而今且湮塞矣止存沛县一河势合岸狭不得不隘所以丰沛徐州漫为巨浸溢入沛北之昭阳湖以致运道壅然壅淤既久势必复决决而东南有山限隔其祸小决而东北前宋澶州之决郡县数十皆灌祸不可言矣故今治河当因故道而分其势也其阳谷鱼台二道势近东北不可复开而汴西荥泽孙家渡至寿州一道决宜常濬以分上流之势自汴东南源出懐逺宿迁小浮桥溜沟四道宜择其便利者开濬一道以分下流之势或恐丰沛漫流久而北徙欲修武城以南废隄至于沛县之北庙道口以塞新决而防其北流此亦一计也至于运道臣与李承勲同行拟议莫若于昭阳河左滕沛鱼台之中地名独山新安社诸处别开一河南接留城北接沙口濶五六丈以通二舟之交来冬冰结船止更加濬濶以为运道此其上防也至是河道都御史盛应期上言宜于昭阳湖左别开新渠北起姜家口南至留城一百四十余里以通漕舟其説与世宁合工部尚书童瑞覆议从之乃集民夫万人分标开凿已而其地居河上流土皆沙淤功弗就应期日夜止宿水次益卒数万治之百姓滋怨言者谓糜财用劳民力功必不可成上怒夺应期官归田里而新渠之议寝焉以侍郎潘希曾往代逾年丰沛单三县隄成【明纪事本末世宁请开新河疏具载山东全河备考者为详为录之疏曰臣闻河流迁徙不常厯周至今未有久治而不决之术国家救灾恤民亦未有聼其决而不治之理今日之事开运道最急治河次之夫自古言河流者曰分则势小合则势大言河身者曰寛则势缓狭则势急大而急则难治小而缓则易防理固然也其言治河者曰顺其性则易遏其性则难又曰不与水争地此其大法也河自经汴以来南分二道一自汴城西荥泽县经中牟陈颍等处至夀州入淮一自汴城东祥符县经陈留亳等处至懐逺入淮其东南一道自归徳宿州经虹县睢宁至宿迁出其东分新旧五道一自长垣曹郓等县阳谷出一自曹州双河至鱼台塌口出一由沛县之南飞云桥出一在徐沛之中境山之北溜沟出今诸道皆塞止存沛县一道此正所谓河流合则势大者而河身又狭则又所谓狭则势急者所以不得不泛滥横溢于丰沛二县徐之半州漫为巨浸近又溢入沛县之北漫入昭阳湖以致运道旧河流缓沙壅渐至淤塞也或恐沙壅积久其地渐髙水髙趋下其势必决决而东南有山限隔其祸犹小决而东北则往年张秋之溃运道以竭前宋澶州之决灌数十郡县祸不可言故言治河当因故道而分疏之故道虽六其前出阳谷鱼台二道恐其决而东北防不可开其在汴西荥泽近开孙家渡至夀州一道决宜常濬以分疏上流之势勿使壅也其自汴东南原出怀逺宿迁三道及正东如徐州小浮桥溜沟二道各宜择使开濬一道以分疏其下流或恐曹沛漫流久而北徙宜修城武以南废堤一带至于曹单等县黄徳贺固杨明等集地方至沛县之北庙道口筑堤一道以塞新决河口并防其北徙此治河急务也若开运道尤在所急然今止塞沛县以北三十里而不能逆开者以方秋水溢塞处半为流沙所壅捞沙水中沙随水势随掘随壅甚难成功或谓乗今冬初水退昭阳湖暂可通船之时预备工力截其上流干其下土并土排筑旬月可开或谓此暂挑沙开筑终不可永杜来歳之再淹则宜趂冬水涸冰涷船阻照南旺开湖式于昭阳湖中间开河一带两岸筑堤以通运道比之今塞旧道不増十里之逺而来歳通漕可与旧道二处随便行舟或又虑河水入湖亦能冲沙填塞即今昭阳南口全沟旧闸处所渐淤可验臣等再三计议莫若于湖东岸滕沛鱼邹之中地名独山新安社等处择其土坚无石处另开新河一道南接留城北接沙河口二处旧河其间应开不过百十余里更或随势利便各寻近道工力犹省其河新开深则各随地势阔则先止五六丈以通二舟之交行就取其土厚筑西岸为河东堤且防河之漫山水之泄而隔出昭阳湖在外以为河流漫散之区是则所谓不与水争地者来冬冰结船停更加濬濶仍于彼立一夫厰量拨山东人夫接逓暂寛丰沛之民以稍息咽喉之气此上防也】
　　应期吴江人以荐起为都御史总理河道工部郎中柯维熊与之偕时赵皮寨为上流其地视河髙数尺而其土又皆沙也随疏随淤久之功弗成坐论免归【河南通志】
　　盛都御史新河之役不可全谓其无功也顾其喜功无渐程役太严又忤安仁故尔中止今犹可复也或于汴西濬孙家渡一道汴东南原出懐逺宿迁二道正东出徐州小浮桥溜沟二道择濬一道以少杀其势少分其流可也或修武城以南废堤以防丰沛漫流或修筑沛北庙道口堤以防新决河口可也【郑晓吾学编余】
　　应期役丁夫九万八千开渠自南阳经三河口过夏村抵留城百四十里已阅四月怨讟上闻禠职停工自是四十年无敢言改河者乃终嘉靖之世河之入漕为梗者六其决口厯厯在谷亭孟阳湖陵庙道口间而其害惟庚寅北徙为大漕之寄于河而受梗者屡见莫大于辛亥房村之决大决亦大费小决亦小费为漕故无所惜特患工之不能久耳中丞刘天和濬漕河上流使漫流就下以济二洪为利垂十年辛亥壬子间复专治徐淮下流为漕利亦垂十余年而上流积渐受淤迫而纵横冲射如乙丑之全河逆行为从来河患所未有事穷则变于是有思成公新河之绩者矣【全河备考】
　　何栋字伯直巢县人正徳辛已进士嘉靖七年上命修通惠河栋升工部郎中疏凿故道蓄潴上流建闸筑堤务图久逺甫五月告成自是粮运直抵大通桥歳省输费十二万缗上心嘉恱升俸一级赐白金防币升右通政仍督河务【王用賔撰都察院右都御史何公墓志】
　　嘉靖七年漕运都御史唐龙奏乞于三河口仪真上游之地置闸以尽漕利【南河全考】
　　明世宗嘉靖九年正月甲辰敕通政司右通政何栋专理通惠河道栋先任都水司郎中修濬通惠河闸工成陞通政工部言栋治河有成绩宜专任之以究其用故有是命【明世宗实録】
　　是年秋境山河忽西徙三百歩乱石絶河湍射下数仞虽虚舟不得上有冐险而下者十覆三四逺近骇惧舟戒弗行公命穿故河广十步以通水稍截徙河逼之东两涯下埽以渐相属及两埽逼河流激荡乃决入故河奔放冲涤一夕河广一倍二三日尽复其旧是役也有风公终新河之绪者有谓当条新河之害以闻者公一弗从盖公之功成上乃诏加公尚书俸级仍总理之十年改兵部右侍郎【潘公希曾传】










　　行水金鉴巻一百十三
<史部,地理类,河渠之属,行水金鉴>
　　钦定四库全书
　　行水金鉴巻一百十四
　　江南按察使傅泽洪撰
　　运河水
　　明世宗嘉靖十年八月壬辰沧州南花园漕河淤阻户科都给事中蔡经等劾奏都御史李绯身任治河之责既不知先事预防及当此溃决之时复不即躬临督理以致事功难成阻滞粮运乞敇谕切责令其速诣决所督率有司与各总运官军修治事竣仍令据实回奏并查参各管河官员以闻第今阻浅粮船甚多若至湾之日犹拘泥故事京通四六拨派则恐空船回迟来歳漕运复误矣更乞下户部酌议暂于今次多派通仓就近便输其空船令速驾回轻赍银扣贮太仓或因剥浅费多者聼巡仓御史勘覈补给后不为例事下戸部覆如经言上从之命夺绯并管河郎中等官俸有差　九月已未沧州筑月河工成　辛未巡按直隶御史詹寛言河堤率以草束土累筑而成故堤善崩宜及时加土以障其河洪仍兴复絶堤兴济二闸以石甃之时其蓄泄以杀水势又徳州当衞漳滹沱下流稍近鬲津宜便置闸以为减水之区东兖诸郡所积河道银足以当石闸之费事下工部请令总理河道等官计处从之　壬申工科都给事中赵汉条陈河道便宜六事一济宁上下河道皆仰徂徕山等处诸泉及诸沟浍皆漕河之委宜以时巡视疏筑至汶泗诸河尤当经理一淮扬之间故堰髙邮诸湖为堤以便舟楫顷渐多頺坏而清江浦为入淮要路数有淤遏之虞宜便议经久之防工部覆议从之　十二月辛夘户部员外郎范韶御史闻人铨各言寳应县范光湖为歳漕必由之道而湖阔水汹患常不测请开筑越河一道使舟行河中以免倾覆之患若河堤不坚决之甚易宜建减水闸五座濬赴海渠五条筑堤节流以防冲决之虞工部言韶生长湖濵铨昔宰兹县见闻必审其説当从上是之令总督漕运都御史等官会同勘视计处至当以闻【明世宗实录　范光湖一名汜光湖在寳应县西南十五里东西长三十里南北阔十里东北连清水湖南防津湖西通洒火湖洒火湖在县西南四十里西通衡阳湖南接安宜溪东北入汜光湖津湖在县南六十里东通运河西北防泛光湖南接髙邮界清水湖在县南西南连泛光湖东防运河西通闾丘溪】
　　明世宗嘉靖十一年二月丙申刑科给事中徐俊民疏言南北咽喉莫急运道兹惟钜任贵在得人窃见河道都御史李绯漕政不修一筹莫展乞更置得旨绯旷职令闲住【绯字廷章固始人治乙丑进士】二月庚子诏以通惠河脚价银五千两修筑天津迤北一带耍儿渡黑龙口桃花口等处决口　五月辛亥工部覆中军都督府经厯司经厯赵善鸣奏请濬大通桥至通州运河増添闸座多修漕艎运通州粮入京城以实根本修自都城至仪真运河浅涩自良乡及涿州达保定河间真定迤南一带陆路低洼以保转输报可　庚午太仆寺卿何栋言奉旨相勘河患大端有二一曰滹沱河发源山西浑源州会诸山之水东趋真定由晋州紫城口南入宁晋泊会衞河入海此故道也但晋地形西髙南下因冲决紫城口东溢而束鹿深州诸处奔为巨浸兹欲筑此决口须起藁城县张村至晋州固堤筑堤一十八里髙三丈阔三十丈多用桩朩宻栽榆树务求坚厚足御奔湍然后挑濬河身三十余里障水南行使归故道一曰鸭河沙河磁河俱发源山西五台山会诸支河之水至唐河蔺家圈合流入河间府东南任丘霸州天津入海此故道也但河间府地形东南髙东北下因冲决蔺家口东北溢而肃宁新安诸邑罹其垫溺兹欲筑此决口计六十余丈浚河故道自刘家口至陵城□计三百余里通计二役工力浩大遗民方救死不给官帑又散赈已竭且大水将至兴役为难二麦被野蹂躏可惜大工未可遽议宜先令府州县官随地修浚以免暂时水患俟酌处财力有余然后举前二役又看得涿州有胡良河自拒马河分流至涿州东入浑河良乡有琉璃河发源磁家务潜入地中至良乡东入浑河皆其故道近以浑河沙壅阻塞二河下流遂致平地湮没弥漫至数千余顷勘得下流壅塞之沙仅四五里用力颇易计费不多所当亟为疏浚臣请以胡良河委州知州张经纶琉璃河委兴州中屯衞指挥李思恭各给夫一千名责之月终报竣以二臣才力必能集事工部覆奏得旨允行　七月已已户部郎中徐元祉疏言元祉受命赈济保河二府以地方灾害由水患未消遂言顺天真定保定河间四府河患谓以大分言顺天利害相半真定利多害少保定利少害多河间即全受其害盖水之害有二一曰河二曰淀河本以泄水今下壅而不宣淀本以潴水今上溢而不受洚洞无涯民瘼特甚治正徳间盖尝筑建长堤排塞决口水悍土卤随即溃败为今之计惟有疏濬而已臣周相原隰备访佥议敷陈疏浚六事一濬本河以开其源盖今所称九河悉自西山而来南与滹沱合则侵真定诸郡北与白沟合则侵保定诸郡所谓本河也濬之使河身寛邃足纳众流乃今日治水之第一义也一濬支河以分其势盖九河由紫城口入大清河湼槃口入文都村蔺家口入白洋淀杨村河入章哥洼所谓支河也濬之使河身直遂以纳细流则水势分矣一濬决河以防其渐盖九河当其安流自成一道本支二河受之有余陡遇急雨连澍岸口四冲所谓决河也宜视水势所便每冲量留一口深濬顺导数处共成一渠以杀湍急且杜淫溢之渐一濬淀河以统其宗盖九河溢于既满停于不泄壊田畴为渊薮所谓淀河也濬之使淀淀相通达于本支等河庶下有所泄不至泛滥一濬淤河以顺其性盖九河东逝原有故道或为泥潬之凝结或为豪强之曲防所谓淤河也宜依故道疏之使髙者下下者通占阻作梗者抵罪勿贷一濬下河以接其流盖九河一自青县出一自丁字沽出其于二流相匝者如苑家口尤甚皆所谓下河也濬之使本支等河两涯不滞直达于海则治水之功成矣以上数事不过辟阻水之髙冈觅受水之故道分其来势通其去脉此其大畧也若夫施工之序则自苑家口始于此首事必专其责任然后一行真定府先濬滹沱河以保障城池培植要路次晋州束鹿武强等县于紫城湼槃等口聨络河间府献河等县于窦村单桥泊镇遡流穷源俾水循滹沱一派以出青县一行保定府先濬杨村河蔺家口白洋淀次安州新雄任丘等县于吕公月样等桥聨络顺天府文大等县于龙湾张青苑家口俾水引沙洼一派出丁字沽斯可以抑九河之患而民害可息矣下二部议覆四府河患先该太仆寺卿何栋勘奏障濬工程浩大民困未纾须料才力有余乃可兴工巳奉俞旨今元祉所奏又极详明夫水害不除则民灾终不可免恐不可以财力之诎坐视斯民之溺乞降专敕二道今顺天巡抚王大用保定巡抚许宗鲁督同各该兵备有司官照依所奏事理履行勘视凡故河淤塞所在遡流穷源通加开濬其一切横流散漫之水亦须究其原顺流下导务使趋河就海不可顾此弃彼以邻境为壑其诸官豪阻截水利者即行改正若更抗拒从重叅治体勘明白即画域鸠夫及时戒事一面具实奏闻诏悉从之　癸酉陜西巡抚都御史王尧封奏陜西各边歳仰食县官者不可胜数考之黄河运道自汴城入洛河至孙家湾下载陆转可数百里而达陜州复由黄河经潼闗通渭南不四十里抵陜城而陜之金州等处径湖广襄阳汉江皆有水可漕诚循此道改立漕卒增置牛车先转河南湖广原派临徳二仓米十万石于金州续改附近陜州等处折粮二十万石各舟浮车转而达于陜则可以不烦内帑而用饶足矣户部覆言汉唐盛时歳漕闗中粟数十万石耳然汉畨系议作渠田不欲漕张汤议通襃斜不能漕唐褚朗凿三门山为梁而功不成杨务廉又凿为栈以挽舟而挽卒多坠死李齐物凿砥柱以通舟而不能入至候水涨乃上盖皆更砥柱之险败亡过半故至呼河中山为米山谓雇门匠为无墓而我朝成化间亦曾转漕二十万石至陜有斗钱易斗米之费竟不能达今徒爱获谷之利而不知利之不偿其害是扬雄所谓耗十而爱一之説也宜下廷臣会议可否以闻既而廷臣皆以为不便罢不行【明世宗实録】
　　明世宗嘉靖十二年八月壬申顺天府香河县郭家庄自开新河一道长一百七十丈濶五十一丈有竒路较旧河近十余里有司以闻诏管河诸臣亟为善治并祭告河神【明世宗实录】
　　总河朱裳保运道疏畧云治以前河分四支若孙家渡涡河口赵皮寨梁靖口近年俱以堙塞而以全河东奔自曹单城武等处径趋沛县又自沛北徙横流金乡鱼台谷亭口事诚可虞况今漕渠窄隘洪闸束捍以全河入之自不能容惟当分濬以杀其势今梁靖赵皮幸已疏通孙家渡亦行挑濬惟涡河一支因赵皮寨下流雎州野鸡冈正河五十余里漫于平地注入涡河宜挑濬深广导引漫水使归入正河而入雎州张建口起筑长隄至归徳州郭村计凡一百余里以防泛溢仍特疏梁靖口下流且挑仪封于庄村月河入之逺于小浮桥则北崖水势杀矣其北崖自河南原武县至山东曹州原有长堤以防东北入海但日久坍塌者多不任冲击所宜急为修筑兼添筑月河以御奔冲及查河道鱼台其流益北将有越济宁趋安平东入海之渐议者欲塞岔河口以安运道然以臣计之其可虞者有三水势汹涌遽难堵塞一也纵令塞之势益流激夏秋水涨兼恐横崖决北二也决口既塞徐州上至鲁桥沈沙滞积山东诸泉水微运道必淤三也今宜将鲁桥至沛县东堤一百五十余里相其要害固之以石泄之以坝自城武至济宁州创筑缕水大堤百五十余里以防北溢鱼台县至谷亭镇开通淤河引水入漕以纾其患即所谓顺水之性不与水争道者也【山东全河备考】
　　明世宗嘉靖十三年十一月庚寅总督河道都御史刘天和言黄河自鱼沛入漕河运舟通利者数十年而淤塞河道废壊闸座阻隔泉流冲广河身为害亦大迩来黄河改冲一支从虞城萧砀等县下出小浮桥口而于榆林集侯家林二河分流入运者俱淤塞断流不入利去而害独存明春粮运已迫今宜浚自鲁桥至徐州二百二十里之淤塞修师家庄至黄家闸之闸座及行管河郎中主事疏浚诸泉源与运河接济又请征调山东河南两直隶四省夫役及议处工价粮食限各郡县朝觐官速回任以充委用申明运军不许多带货物以致浅阻复疏请设沽头闸主事并各闸官吏夫役工部议覆上从之诏以疏通运河系国家急务天和前后两疏具见尽忠仍赐敕命作急督理一应司府军卫俱聼节制务刻期完工以图永久【明世宗实录】
　　公总督漕运至淮会漕塞议者纷纷谓复海运开济汶卿谓六月无漕京师困矣姑纾目前之急乃疏黄河故道固堤岸毋令走泄未防漕利【朱睦防撰右副都御史马公传公名卿字敬臣林虑人治乙丑进士嘉靖十二年任总漕】
　　明世宗嘉靖十四年七月癸未御史曾翀奏漕河自临清而下汶水与衞水漳水淇水合流北至青县复合磁滹诸水经流千里始达直沽每遇大雨时行百川灌河其势冲决散漫荡析田庐漂没粮运请于瀛渤之上流如沧州之絶堤兴济之小埽湾徳州之四女树景州之泊头镇各修复减水废闸股引诸水以入于海则大势分而不为害乞敕河臣程督之报可　九月庚申初建西海神祠先是上召礼部尚书夏言于无逸殿谕之曰西海子歳以午日奉两宫游宴止行望祀宜特建祠宇言退乃上疏曰禁内西海子者即古燕京积水潭也源出西山神山一亩马眼诸泉绕出瓮山后汇为七里泺东入都城潴为积水潭南出玉河入于大通河转漕亦赖其利比之五祀其功较大宜特祀请于北闸口涌玉亭后隙地建祠以答神贶诏可　十二月辛亥总理河道都御史刘天和条议治河事宜其一泗州祖陵其一寿春王坟【不録】其一近年黄河入运仅利济鱼台南至徐沛二百里尔自鱼台北至济宁及临清五百里间俱赖汶水诸泉之利宜大加疏濬务俾勺水悉入漕河其一南旺周遭湖堤已筑成一百余里堪以积水其旧设减水闸坝俱宜查复其一鲁桥至沛县东堤一百五十余里旧议砌石以御横流今黄河既已南徙闸河汶泉水微培堤亦已髙厚毋容更议其一淮安清河口板闸迤南淤浅河道并工疏浚筑为堤岸其一新庄清江等闸如济宁闸例以时啓闭工部以其议为当上从之【明世宗实録】
　　古者河北流伊洛汴汜不入河虽沁卫淇漳之水过大伾而北始入焉故河之势犹减今则伊洛沁汴汜诸水举入之矣中州安得无河患邪将导沁入卫欤卫辉宗藩已因水患奏塞上流矣且临清下至天津河道甚狭频年已苦冲决不可复益以水惟汶泉之水遇旱则微汇水诸湖以淤而狭【安山南旺蒲湾洎昭阳诸湖大半淤填平满积水甚少】运舟恒苦浅涩若于武陟境内沁河横建滚水石坝于东岸开三斗门引沁自原武阳武北界大堤之外【勿俾与黄河相近以大堤及诸堤为隔限】经延津县南循大堤而东至长垣界入黄河旧冲张秋故道【自武陟至此三百余里须创开皆大堤之北】又东至曹州境旧分水处【黄河旧于此分流一大支径冲张秋一小支下济宁永通闸月河】北向张秋之道则设一闸【张秋以下水涸方开】南向济宁之道则大加疏濬俾出永通闸入运河【自长垣境故道至此亦三百余里】旱则沁水尽东全济运河涝则半由滚水坝仍归黄河是运河复増一汶为永逺无穷之利黄河亦可少杀矣而况沁则易于节制不亦大愈于引黄河邪但大劳未艾民力方屈运道方幸通曷敢以轻议也　国朝治河司运惟宋司空礼陈平江瑄经理之功为大然惟导汶濬淤建闸通运不复引河虽景泰治间黄河自至徐武功有贞白康敏昻刘忠宣大夏亦皆强排力塞之而后已不复资以济运盖其至则冲决去则淤填修治之工无时可已而运舟运卒之冲溺为害尤大且迁徙不常害多利少羣公诚有见于此矣嘉靖甲午冬十月黄河从赵皮寨南徙运道淤阻时议者有引黄河【谓黄河水盛舟行闸面之利】濬闸河二说莫能决余甚忧之乃相度二河道里逺近工役巨细权利害轻重而折衷之引黄河濬淤防四百里既深且广其逺其费倍于浚闸河计非数月可完误营运诸料物误粮运京师公私仰给乏絶兼之故道难复纵复将即淤濬河修闸之费卒不可免是以其劳贻后人也况所济鲁桥下至黄家闸百七十里尔自鲁桥北至临清五百里间则犹资汶水诸泉初无预于黄河也乃始决防濬河修闸惟将来天旱泉微【余甲午夏承乏治水鲁桥以下黄河盛流闸面行舟济宁一带防至絶流随祷于南旺诸祠及泰山幸应祷而大雨河始通】运舟不免浅阁欧阳修有言智者之于事有所不能必则较其利害之轻重择其害少而利多者为之犹愈于害多而利少余取法焉然则欲为运道建万世之利者亦惟引沁为愈尔【以上古今冶河同异摘録二条】通州上达都城近已修闸转般漕运脚费大省盖元郭守敬虽尝行之卒于中止惟我圣明决策修复为万世利无容议矣若白河经宻云诸山且全受浑榆诸河之水夏秋涨堤防不能御源逺流迅水势漫散河皆溜沙深浅通塞不常运行甚艰殊无策以治之惟用兜杓数千具治河官夫遇浅即濬此外运舟各携四五具二三百舟即可得千余具合力以濬顷刻而通盘剥大省矣惟运卒利于盘剥方可开支脚价少资用焉而终歳劳苦固可悯也如即以盘剥之费偿运卒濬浅之劳则运卒受实惠不愈利归剥船邪兼官置剥船千艘粮运不滞矣近有议于白河建闸者河广水盛涨必他决厎皆淤沙闸必易损且河徙无定【乙未王家渡河一歳徙十五里】闸难改移盖未达水土之宜也　运河数千里惟白河堤防大坏歴观河底两岸率皆淤沙以故易于冲决迁改与中州黄河畧同治堤宜逺宜坚宜植六桞诸法亦畧同更有异焉每见村庄周遭积沙成巨堤上复多栁云以御水询之乃先于平地植低桞成行以俟风沙搏聚旋自成堤栁愈繁则沙愈聚根株盘结水至无害也治河者如之不亦大省民力邪然惟弥望平沙无可取土者方用此法若坚实河岸仍须土堤低下冲决之口仍须坚土倍筑髙厚更植深栁为完美尔【以上白河凡二条】衞合淇漳之水故其流盛临清而下去海犹逺而岸亦髙冲决犹少徳州而下河身既狭去海渐近两岸复卑沧州以下尤卑易盈易决矣近恩县东光沧州兴济连建四闸诚足以泄涨溢之水但入海之道须修濬深广无隳成功也　沧徳天津之间河决无歳无之亦有水不甚盛河不甚盈而决者非尽由隄岸卑薄也一则盐徒盗决以图行舟私贩一则鹻薄地土盗决以图淤肥一则对河军民盗决以免冲决彼岸【斯二者汶河同之】巡守当严而防察当预也　临清板闸运河入衞处也卫河水涨即壅入闸或漫闸面以入故闸上下常淤运舟每为停阻宜增培闸面旱涝举须下板啓闭【旧以卫河水盛多不用板】盖启则闸下之淤每日冲洗可尽闭则卫水不入闸河之水积盈及启则二河水势相当淤亦不入矣司闸者所宜审也【以上卫河凡三条】元人遏汶分流北出阳谷以通卫南出济宁以通泗名会通河然分水之处地势犹髙仅胜小舟永乐九年宋司空礼筑戴村坝以遏汶导之西南流四十里出鵞河口南旺湖中地势下矣然后分流南北方可胜巨载漕运永利焉夫人知宋导汶濬河之功而不考其故为着于此　汶水出泰莱诸山伏秋流亦混浊率皆虚浮淤沙故老相传成化间戴村坝以下河道犹未淤满意者开导未久耳近则沙淤直至南旺河皆平满矣故水易涨溢【即北下东平故道盐河入海运河不得其用矣】频年挑濬沙积两岸或平铺地上风起飞扬仍归河内运河命脉全赖兹流虽勺水当惜众议两岸筑堤以约拦之犹虑水涨堤壊乃议开减水闸滚水坝各四【东西两岸各二】以泄暴水嘉靖十三年秋筑东堤【主事叚承恩所筑】尚须培补髙厚十四年秋筑西堤【主事顾翀所筑】去河逺【逺则足以容水】而髙厚闸坝亦计料修建嗣而治之运道其永赖矣汶水自泰莱至南旺防三百里逺近咸谓汶泉水微而不考其故盖盈河淤沙深广春夏久旱亢旸沙极干燥汶泉经之多渗入河厎所经既逺安得不微邪尝测其上源下流各深广尺寸盖所耗十之三四然数百里之淤沙不可尽濬且将复淤所濬两岸之沙终归河内劳费无已而卒莫能效真无以为处有献议者云汶水自春城口以下河流迂逺宜于春城口置石坝一道中为数洞创开小河八里余取径入鲁姑龙鬬二泉渠量加濬广凡六十三里余而至黑马沟伏秋水盛流浊则开洞俾由故道春夏之间及天旱水微流清则遏水由洞下出黒马沟口即可避汶河百数十里之沙渗余大竒之随因中道有五泉隔絶不能入遂止如将五泉者横汶开沟以入焉亦无不可治水者尚其审诸汶河淤田盗决对岸盗决之弊与卫河同【以上言汶河】自徐州北至临清七百里间为闸四十有三自元建者二十余圣朝永乐至今先后増建者二十有余【减水月河通湖诸闸不与焉】故闸面闸厎髙下不一如下闸过低积水盈板即须啓则上闸之水必迅急而舟难入必易涸而舟难行矣余问水歴观而窃疑之然未敢以为必然至冬黄河南徙诸闸有仅露闸面者有没入泥厎者而闸口之泥深浅不一乃一以闸面平石至泥水平面测之时惟枣林闸露闸面三尺余各有差【师家庄鲁桥二闸面各露一尺五寸谷亭湖陵城二闸面各露一寸孟阳泊闸面露一尺八寸余至厎悉泥淤深至一丈八九尺者】惟枣林闸下之南阳闸已没入泥厎闸面泥淤仍四尺六寸八里湾闸面泥淤仍五尺始知旧传枣林闸之过髙而不知其下南阳闸之过低也乃一以枣林闸为准余悉培而平之由是启闭水不复泄仍各测其深浅其闸厎过深者则量留厎板均止以十二板启闭【师家庄闸深一丈三尺二寸留厎板二鲁桥闸深一丈六尺五寸留厎板六枣林闸深一丈六尺二寸留厎板三南阳闸深一丈八尺三寸留厎板四谷亭闸深一丈五尺七寸留厎板二八里湾闸深一丈六尺三寸留厎板三孟阳泊闸深一丈五尺一寸留厎板一湖陵城闸深一丈七尺四寸留厎板二沽头以下六闸则闸浅惟上沽头闸留板一余无留】则闸上之水益深茍非久旱水微固可直达上闸【旧运舟过闸即浅阁直待积水盈板方抵上闸】舟行其永利矣南旺迤北诸闸亦可行之而大劳甫息未遑也闸河自鲁桥以下为黄河冲洗以渐而广乙未濬河止以厎广五丈为准盖南旺上源也分水处河厎仅四丈下流愈广则愈浅矣闸河仅取通舟非务为观美元人有因水散至以板为岸逼水行舟可验矣治水者慎无病其狭而图为广大也惟河广淤深间复下堕河厎不及五丈者方以时濬之而已余濬河至三栁树湾乃八里湾孟阳泊二闸之间役夫云下皆生土河厎旧止此矣余犹病其浅一老叟进云闻之先辈两闸之间须留稍浅一处余恍然而悟盖中道皆深下闸一开上闸之水尽泄闸近者积水犹易盈闸逺者倍费时日矣故中道留浅【亦不过十余丈或数丈】船行至此虽少待然积水不必盈闸即可越之而直达上闸舟行顾速矣益知前人用心之勤为虑之逺若此为之叹慕自愧不能已后之人慎毋忽也凡闸雁翅石及砌岸用石者须内外两面各用完整石块砌髙而中填以碎石灌以泥灰即永逺无坍损矣【以上言闸河问水集】








　　行水金鉴巻一百十四
　　钦定四库全书
　　行水金鉴巻一百十五
　　江南按察使傅泽洪撰
　　运河水
　　二洪古称悬水三十仞流沫四十里旧各有闸【徐州洪一吕梁洪二近方革其一】而莫知建置之由志称正统间叅将汤节因洪水浅急数坏舟建议于洪上流筑堰逼水尽归月河徐州洪则于南口吕梁洪则于上下二口各建闸积水以行舟盖正统戊辰黄河从河南荥泽孙家渡南徙二洪仅受闸河之水乃从河南懐庆之武陟导沁水下入梁靖口出徐州小浮桥以济二洪水犹浅涩故节议建闸尔【志不悉言其故】迄今天旱水涩即筑拦河坝逼水入内洪犹建闸遗法也今梁靖之流巳甚微【冬则□流春夏虽仍通流然深不过数尺河厎髙于南河丈有五尺】夏口近冲之溜水势甚盛而萧县城南之口亦阻山甚狭通塞靡常【甲午春二洪防不通舟】然则建闸之法不可不预讲也如月河各以石砌坚而修闸以俟冬春水涩即筑坝从闸永久之利也但二洪役夫借险以为利非果断以必行之不可得也有云二洪之后皆可开月河以建闸者【盖上下口及中连建三四闸节水啓闭水盛则由洪水涩则由闸】二洪之险失矣但山脉皆坚石所费良不赀尔然二洪之役夫歳余二万缗如出数歳之费以凿之万世之利也【以上言徐吕二洪】淮自荆山而下即受黄河从涡河一支之水至清河则全受河水矣议者云黄河泛滥中土盖海口近年涨沙下壅上溢致然已议濬海口矣初亦甚奇之及观于淮海而始知其妄盖淮阴之地甚卑而徐吕之洪甚髙信然则淮阴当陆沉而徐吕为安流矣审察之乃河淮入海之处北口实有涨沙而南口更冲广尔【言淮海】淮清江浦频年外河黄水漫入辄淤濬治无已运舟每为阻滞询之父老有云自板闸而下相度地形中道别开一支河河口亦建闸各髙其隄防淤则濬其一而开其一以行舟可免停泊矣淮扬诸湖每遇涨风浪触隄则隄壊舟行遇之则损溺近范光湖议于隄外开支河行舟以避前患用心仁矣议者谓不独范光凡诸湖之广而水势盛者皆可为支河盖堤外之地本下取土为堤不数尺即可通舟费亦无多治水者歳歳图之久则效矣余深有望焉但支河至湖塘岸须多留隙地密栽深栁每濬河淤泥即以培之塘岸永固矣诸湖更多开滚水石坝坝厎平铺巨石而酌其浅深俾湖水浅不致阻涨不致冲岸坝下则开深渠以通濒海鱼盐之利民田亦免漫没之害矣仪真河口旧无闸近方建闸谓俟潮入则闭闸以积水俾舟可达坝下似矣然五坝之舟举由一闸以入已多挤塞每江上风起运舟一时不能猝入闸内冲撞飘损其害甚大权其轻重闸固可废也【言淮诸湖】南旺湖志称萦回百五十里漕渠贯其中则东西两岸之湖皆为南旺甚明盖宋司空导汶水自东北流至湖中而后分流南北则湖析而为三矣近年惟以西岸为南旺湖而东岸界分之二湖悉冺其名迹居民指其北为马踏坡湖南为蜀山坡湖率皆侵占耕稼其上余疑而歴询之久乃得治中韩通政鼎所防南旺图说碑【在今安平镇显惠庙中】明甚盖西岸为南旺西湖东岸二湖为南旺东湖二湖之下方为马踏蜀山坡湖而马踏之下为伍庄坡湖蜀山之下为马塲坡湖也但诸湖通连中无限隔尔审其形势凡与西湖尽处相对者即为东湖其下方为别湖也韩碑宜移置南旺分司以免残燬南旺西湖减水闸十有八旧称汶水伏秋盛涨则开闸引水以入湖冬春则闭闸蓄水以防旱谓之水柜余甲午夏承乏治水时久旱河皆浅涸及询南旺则西岸环湖三面之堤尽圮矣水不能潴乃委属役夫修治之周凡五十一里余复诸减水闸之淤废者及秋虽旱水亦颇积但湖中地形洼下止可从旧忙生闸下出广运闸口济鱼台以下运河尔无仍济南旺运河之理盖水既从此以入湖又安能从此以出邪议者不察谓运河淤髙故湖水不能出殆未审地形髙下之宜也今南旺二闸如故濬河与闸厎平止矣安有淤髙邪惟南旺分水湖口地势犹髙如仍仿宋司空引河就下之遗意导汶直至今南旺西湖中之最洼下处南则从忙生闸旧河出广运闸口或出永通闸口北则从旧河直出安山闸口以避此南旺二百余里之浅涩固运道无疆之利也且皆旧河先年凡水涨即从此行舟故道近虽淤废不过修治及移南旺数闸而已如以改创为难姑修复以为南旺一月河未为不可也【西河堤修复外仍有见存堤一十余里临河堤六十里四面共百二十余里若连二东湖则百五十里矣】汶水大发闸河不能容北则注于南旺东湖及马踏坡伍庄坡三湖南亦注于南旺东湖及蜀山坡马塲坡三湖而伍庄坡马塲坡二湖为尤深广水势就下故尔今若以南旺东湖蜀山坡之下各地形稍髙水势稍浅之处横筑髙厚土堤中留滚水石坝俾各蓄水各开减水小闸以通运河旱则出之以济力省而利大矣盖东岸诸湖地形本髙水可以出非若南旺西湖也若马踏坡上下水势通连未可槩议耳安山湖昔称萦回百余里而不详其界至治十三年韩通政鼎始踏四界东至马家湖西至旧东湖南至安山北至运河其十里铺在湖中界自铺至安山湖广十五里四围东自马家口西至戴家庙长二十二里六分自戴家庙北至寿张集长二十四里三分自寿张集东至赵家庄长二十四里七分自赵家庄南至马家口长八里八分周围共八十里四分置立界牌栽植栁株用心勤矣但积水通湖二闸厎髙河水非甚涨不能入四围多侵占而湖之下口无闸水不能出嘉靖六年间治水者不攷其故止于湖中新筑堤周回仅十余里号为水柜湖之广益狭矣以渐复之可也马塲坡湖与运河相通【旧有堤湖水风浪冲壊】运河水稍盈即泄入湖而湖广防二十里运河安得免浅涸邪十四年冬委属役夫为筑堤六十里内外各植栁以防之【湖甚广风浪甚巨近堤则多植蒲苇堤根堤顶内外各遍植栁可也杨水部旦邵水部元吉协力成功】更置减水五闸运河之水易盈湖之水蓄泄有备矣昭阳湖旧甚广南口建二闸啓闭出金沟口以济沽头诸闸嘉靖七年黄河冲决东堤入昭阳湖淤漫渐髙二闸已没入泥厎不复见湖亦狭而金沟口之流亦微濬河则淤深费广惟湖上流北口通鸡鸣台小河如下口因黄河已淤髙仰之地更筑横堤以益之遏湖水由鸡鸣台入运则自此以至沽头七十里皆可济矣盖因其势而利导之尔十四年夏秋已濬鸡鸣台口出水入运但下口堤犹未修筑髙厚当培益之更将湖东新河隔絶之泉【阙】　筑坝悉引以入湖则水积而利益大矣【以上言闸河诸湖】运道以徐兖闸河为喉襟闸河以诸泉为本源泉源修废运道之通塞系焉可不重邪泉志纪载详矣惜未能纪泉所出及测其穴数大小形状以故官夫疏濬率多虚文未可考矣至有堙没莫知所在者且泉源四时微盛各殊【大率冬春微夏秋盛旱微涝盛】渠流深广亦不一必四时遍测而后可验乃各纪其方向【在州县东南西北或四隅】逺近【去州县治若干里】保社【某里分】村庄【某村庄东西南北若干步】所出【或山谷或平地或津泉】穴数【若干穴眼】大小形状【如盘如盏如酒钟如鸡子如枣栗如钱之】备测泉口成渠之深广尺寸【自泉流若干步成渠深广若干】入汶运之里至逺近【流防里合某泉或入汶或入运】沿途之渠道堤防罔不详备【有无冲决坍塌淤塞盗引】司泉者若有所稽有未尽复者嗣而求之备载于志可免堙没矣近黄河入运山东诸泉悉皆堙废盖逺地未始经歴之讹传也闸河自徐达卫七百里黄河正徳已巳方决沛县飞云桥所济自沛至徐百余里尔嘉靖九年十年间渐北出孟阳泊泥河口出谷亭口所济自鱼台至徐二百余里尔余犹全资汶泉也如尽堙漕运不遂废邪泥于近小而忘其逺且大者可乎惟鱼台滕县而下泉源渠道为黄水淤漫近虽疏治而或犹未尽其利尔嗣而濬之复其旧矣齐鲁之地多泉近于东平州询访即得新泉五第民间病于开渠占地之劳费匿不肯言尔凡久旱地润之处其下必泉司泉者能悬以厚赏而遍求之虽尺寸之水有益运道矣汉李寻解光言阴气盛则水为之长故一日之间昼减夜増歴试之信然【以上言诸泉问水集】
　　明世宗嘉靖十五年五月已未总理河道副都御史李如圭条治河五事一任才能以举泉政漕河全赖泉水顷年泉源淤塞以致泉流微细宜専设兖州府同知一员管理一置闸座以均水利漕河一带闸座随时增改者多此盈彼涸往往称浅宜仍旧便此后必相度得宜乃聼改作一砌闸坝以垂永久漕河闸坝皆土筑善崩宜采石修砌一治湖陂以裨运道山东漕河固资泉流而昭阳南旺蜀山马塲五丈安山等湖陂俱受水所可为运河之济但年久不治委之无用甚至湮没为害或被人侵占宜积令退出官为修治一严稽考以革奸弊河道银两先年散贮各衙门遂致那借侵欺无从查考宜令所司专听河道支用从之　六月丙午致仕右都御史盛应期卒应期呉江县人治癸丑进士授主事歴今官致仕卒应期有胆智遇事敢为所至有绩效而殊不理于口留城新河之濬实漕道永利应期创议而挠于浮言功无成而败盖首事之难如此　九月壬午户部等衙门会议漕运事宜一议将管理通州郎中移劄杨村等处地方每年当仲春秋杪之际严督各该夫老人等遇有淤浅即酌量工力疏濬候运船到湾仍诣通惠河提调其临清迤南自东昌以至南旺等闸应添设主事専管开河等闸督令各该官夫如法启闭诏如议行　闰十二月壬子朔总督漕运周金言淮安清河口抵瓜仪四百余里乃运道咽喉其座闸止借白马范光髙邮邵伯诸湖津派皆无源之水往黄河北徙或由沛县飞云桥或由谷亭镇流入漕渠是以沽头诸闸颇得其济自嘉靖六年后河流益南一支入涡河直下长淮一支仍由梁靖口出徐州小浮桥一支由赵皮寨出宿迁小河口各入清河口汇由新庄闸入里河水退沙存日就淤塞访诸故老皆言河自汴来本浑而涡淮泗清新庄闸正当二水之口河淮既合昔之为沛县害者今移淮安矣兴工挑濬公私劳费动以万计臣甚虑之窃计新庄口南诸闸一遇水发必须筑坝及贡使与势官经过旋复掘放恐非长计请于新庄闸更置一渠约长五丈立闸三层重加防防水发即三板齐下贴席封固虽有渗漏势亦微细而挑濬不难仍戒管河属官毋得营求别差擅离职业下工部议可从之【明世宗实録】
　　戴防字时化鄞县人嘉靖乙未进士丁酉授工部主事治徐州洪洪故有二道外洪大石兽踞小者防列时时破舟杀人而内洪则纡回滞涩沙石壅阏不可以舟又堤岸善崩齧而洼者大半公至则殚力经画琢其巉岩碎其防碛直其掩曲抉其壅塞以堤以路延袤二里许舳舻上下如履平地而数十年之害一旦夷之督漕大司农约庵周公称之【张时彻撰戴公墓志】
　　明世宗嘉靖十七年二月乙夘山东巡抚胡瓒宗奏青登莱三府旧有元时新河一道南北距海三百余里原设闸座故迹犹存惟马家桥中多顽石乃元人疏凿未竟者今已募夫凿通尚有停口窝浅隘淤塞乞动支官帑开浚永为民利从之　丁夘覆巡抚顺天都御史党以平奏蓟州运河自殷留庄大口至旧仓店淤浅一百十六里请发桩草银六百四十两粮米五万石及时疏濬诏可　七月丙子修濬地丘店丁家道口河工完赏总理河道都御史于湛巡抚河南都御史易瓒巡按御史王镐各银币有差按察司副使张纶等各陞俸一级【明世宗实录】
　　嘉靖十七年漕运都御史周金奏修寳应一带堤岸时工部郎中凃棣毕鸾扬州知府朱懐干通判凃相淮安府同知陈昉协赞成工【南河全考　怀干字守正号霅峰归安人嘉靖壬辰进士歴知思南府有能声】
　　明世宗嘉靖十九年九月壬寅运粮千户李显疏筑运河三事其一谓扬州南自仪真北抵淮安俱借寳应范光湖诸水接济乃湖南北相去三百里广百二十余里卒有风漂荡不测议于范光湖堤迤东开筑月河以免水患其一谓北自淮安南至瓜仪水势上下相去丈许惟赖瓜仪二坝闗防先年坝决水冲河道淤浅宜令瓜洲陈家湾仪真新城地方并扬子桥及扬州东闗各增一闸若洲坝冲决则下陈家湾闸仪真坝冲决则下新城闸如二闸闭水不及则下子桥闸再不及则下东水闗闸以留水利其一谓仪真下接扬子桥大江商舶辐辏河道壅塞粮运阻悮成化年间尝令将新城通江旧河疏浚寛广亦置一坝河道疏通官民称便后废不修今宜仍前修浚以禆漕政上命工部议行【明世宗实録】
　　万表字民望定逺人袭世职歴漕运叅将至南京中军都督佥书嘉靖庚子二洪水涸漕舟竝阻议者谓黄河改流公著论折之力言漕河惟用洸汶沂泗诸泉足以济正统十二年黄河决荥阳入漕河溃沙湾入海景泰四年都御史徐有贞塞之乃分流自兰阳东至徐入漕必疏濬而黄水始来稍稍与清合至正徳六年黄始盛来漫漫冲决方黄河来冲时清河狭浅水涸易盈沿河设浅铺每年转运无滞也今二洪旧堤宛然可见但向者黄河漫漫一旦水落石出清河浅涸人心乍见不能无异其实则故河也盖自洪达济自会通至卫河一路堤防原备河冲入为漕害今二洪以下反用黄河之水而忘其故及水不来至疏濬以引之此所谓以病为药也涡河在淮之南商船皆自淮入涡至祥符铜瓦箱以达阳武去卫河六七十里议者欲凿而通之直至白河则防通河可罢公议防通河之塞自济宁至临清计三百八十里尚书宋礼发山东丁夫十五万凿河建闸为费不赀以彼弃七十里之易而事三百八十里之难此无异故盖凿而通之则黄衞二水合二水合则冲决非常谁能障之此会通之运诚永利不可易也若以卫辉置仓歳以凤阳诸卫之卒部凤阳诸郡之粮令由涡河达阳武歴七十里输于衞辉其势甚易如昔山东流贼之变运道中梗又可为备变一策海运虽极险逺第浙中海船于逺畨皆能通之松江与太仓通泰州有沙船淮安有海雕船尝由海至山东蓬莱贸易云离天津不逺若以松江太仓近海歳粮厚与雇直量运三四万石使海道渐谙为事变之备又一策也太仓则例每粮一石耗七升至槩斛若轻赍之羡以还运卒故卒有余力运无愆期后官悉收之脧削四出人不聊生公愤曰此其患不独在贫军而且移之国计矣大者疏小者议累累百千万言详具国史漕运志中且极陈本末通融为国长利而又欲开河北山东圻内一带荒田重农薄赋为渐减歳漕之地尤根本至论识者韪之【焦太史澹园集】
　　明世宗嘉靖二十年四月甲戌总督漕运左都御史周金奏黄河支流淤塞徐吕二洪水浅并镇江等处河道阻滞请及时挑浚以济粮运总理河道右副都御史郭持平巡抚河南右佥都御史魏有本各奏黄河迁徙大势自睢州野鸡冈至亳州入淮其由孙继口并考城县至丁家道口虞城入徐吕二洪者十分之二此运道所闗非特河南一省之责即今沙淤四十余里疏濬之费动计钜万乞发山东南北直隶桩草夫役银两数万于雎州贮库协济工部议覆从之已而户科给事中刘绘奏黄河大势南徙其支派细微以致徐吕二洪涸浅有妨运道乞严责河道官疏浚丁家道口等处及汶济诸泉工科左给事中沈良才奏山东泰安州等处计一百七十六泉旧设管泉主事并同知等官迩者视为泛常以致泉源微细乞行抚按及管泉主事督率人役极力浚导兵科给事中张翼翔奏黄河南入涡河经亳州逼近陵寝乞浚孙继口等处以济漕河并筑隄防以止黄河南下工部覆议上曰徐吕二洪阻浅非寻常挑浚所能通济即行漕运河道都御史及抚按督率各官尽心议处以闻　五月丁亥工科都给事中韩威等劾奏总理河道都御史郭持平等修河半载尚未成功给事中林庭学复奏持平已报睢州野鸡冈孙继口挑濬新河工完徐吕二洪粮运无阻而漕运都御史周金等又称桃源宿迁等处浅涩徐吕水不盈尺歳运艰难各相背戾上乃降持平等俸因命兵部右侍郎王以旂往督理以旂遂条陈河道事宜疏下工部覆议一管河官止令专理河道不得别遣効劳著绩者不问崇卑一体旌擢一河道贮库及桩草银两并本部事例户部无碍官银俱听随宜支用一各项船只停泊已久一遇河通势必兢先宜申明条约先尽运船及进鲜黄船发行余皆不许搀越把总等官无得迟延带货一国初漕河惟导徂徕诸泉及汶泗诸水至景泰治年间黄河始自至于时督理大臣如徐有贞白昻刘大夏犹极力排塞不资以济运也以其势猛水浊来则冲决去则淤塞且迁徙不常害多利少耳今幸黄河南徙诸闸复旧其野鸡冈新开河道宜浚山东诸泉入之以济徐吕二洪沛县南仍筑长堤聚水如闸河制务在有司利漕运而已又今之议者有谓引沁水自武陟而东至曹州向济宁出永通闸入运河者有谓引漕舟由江淮入黄河达于阳武陆运百里入衞河直达天津通州者又谓海运固难中间平度州东南有南北新河一道元时尝有治闸直达安东北悉由内洋而行路捷且无险者此皆今日所当多方讲求择便而从事者也上曰海运迂逺难行不必妄议生扰决浚山东诸泉乃今日要务其如议行　湖广布政司右叅议方逺宜请开海运上曰运河一时浅阻已命官往治海运有旨勿得妄议方逺宜多言乱谋姑勿究【明世宗实録】
　　明世宗嘉靖二十一年二月辛酉总督漕运都御史王杲总理河道都御史郭持平奏睢州野鸡冈原有支河通徐吕二洪以资运道近因黄河冲野鸡冈流涡河经亳泗大势南徙于是孙继口遂淤徐吕二洪水微而泗州祖陵鳯阳白塔寿春等王坟水遂归焉乞筑野鸡冈口挑濬孙继口扈运口李景髙口三河使水势东行由萧砀自徐州入运河以济二洪庶运道有利陵寝无虞又邳州桃源河广流逺多浅塞处乞循依古法筑坝捞沙水流中漕可无壅滞疏下工部覆如其言诏差工部郎中郭应奎及钦天监官防同抚按官查议勘报　九月庚午督理河道都御史王以旂疏陈四事一漕河仰给山东诸泉贵以时疏浚近已会同各官清查旧泉一百七十八处复开新泉三十一处俱入河济运但恐一失疏濬寻即湮塞主事一员势难遍歴乞分隶各地方守巡兵备等官兼理其事一徐吕二洪为运道咽喉山石险峻非水深数尺莫能行舟闻旧曾置闸束水乞于境山镇二洪下各建石闸旁留月河以泄暴水沙坊等浅由河广漫流更宜筑四朩坝武家沟小河口石城匙头湾诸浅预置方船以备捞浚一漕河两岸原有南旺安山马塲昭阳四湖名为水柜所以汇诸泉济漕河也被豪强占种蓄水不多而昭阳一湖淤成髙地大非国初设湖初意乞委官清查添置闸坝斗门培筑堤岸多开沟渠浚深河厎以复四柜一黄河南徙旧口俱塞惟孙继口独存导河出徐州小浮桥下徐吕二洪此济运道之大者近巳俱工挑浚但黄河变迁无常难保不复淤塞乞于本口多开一沟及时疏濬庶上流有所受下流有所泄而二洪常得接济矣疏入工部覆议当从但以管泉责之有司事体不一仍令各部官司之惟于总督河道官加工部侍郎衔以便督责上依拟仍诏管河官委任严切遵行永久不许始勤终怠以隳前功　癸酉督理河道兵部右侍郎兼都察院右佥都御史王以旂奉命回京辞免兼官许之【明世宗实録】
　　王以旂以左副都御史佐院事辛丑陞兵部右侍郎是歳徐吕洪竭漕舟滞不行淮安济宁两院以闻台谏诸臣合词言宜如先朝故事简大臣一员督治于是公受命兼右佥都御史以行至则先求故道视泉脉循经流塞分杀自徐洪南抵沽头增置闸若干座又相地形引水暂筑土坝若干座河流时汇漕舸皆如期达京师汶上宁阳间故有四水柜置湖中势豪侵没多献徳邸借其牵制放水灌田成沃壤官因循而不问民隐忍而讳言为弊颇久乃公廉实谓四水柜复庶蓄泄有地河溢则悬河以入湖河涩则悬湖以入河足备缓急遂任怨力复之至今赖焉事竣上嘉悦之加俸一级癸卯陞右都御史掌南院【谢少南撰宫保兵部尚书襄敏王公行状　以旂字士招江宁人正徳辛未进士】


　　行水金鉴巻一百十五
　　钦定四库全书
　　行水金鉴巻一百十六
　　江南按察使傅泽洪撰
　　运河水
　　明世宗嘉靖二十三年十月辛夘工部管河郎中欧阳烈奏木栾店河口及各堤岸冲决乞加补塞卫河自临清抵直沽止有三减水闸乞于德州以北増修减水石坝一座仍于沿河筑拦水月堤以防河岸并将天津等卫军补浅夫审编正副逐堤编廵修补工部议覆从之【明世宗实録】
　　都御史于湛题名记畧云或谓海运由浙西不旬日可逹都下较之河运费省而功倍丘文庄衍义补言之详矣近年言者亦多厌河运之劳而欲举文庄之防子顾极言河运之利而欲侈诸臣之功示诸乆逺何也曰海运之法作俑于秦效尤于元祖宗已弃之防三代以前未闻也文庄计漂溺之米而不计漂溺之人故以海运为便不知米漂而载米之舟驾舟之卒管卒之官能独免乎考之元史至元二十八年海运漂米二十四万五千六百有奇至大二年漂米二十万九千六百有奇即如文庄言每舟载米千石用卒二十人则岁溺而死者殆五六千人此胜国之所忍于民人也奈何今日亦忍于民人哉河运之费费于人所谓人亡人得损上益下者王者以天下为家又奚惜哉【河防　荟蕞云公治河山东全河备考云嘉靖十六年任二十四年复任则是两任总河矣题名记不知作于何年其意念仁矣潘公摘其语以示后人见海运之害若必思有以佐河运之穷莫若万表言自淮入涡河至祥符铜瓦厢以逹阳武去卫河六七十里凿而通之直至白河则防通河可罢此防胜于海运多矣万表説在前巻】
　　于湛字莹中金坛人正德辛未进士歴右都御史廵抚陜西防黄河徙运道艰阻迁总督河道凿野鸡河九十余里以逹运河乞终养服除起户部右侍郎抚治郧阳卒赐祭葬祀乡贤【江南通志】
　　明世宗嘉靖二十八年七月辛未戸兵二部议覆廵仓御史阮鹗疏陈漕运事宜一天津以北河道宜令管河郎中每年三月亲诣浅所疏濬一天津一带河道宜分属廵仓御史管理一河西务起至石土二坝宜刻立水则浅深其起剥多寡可坐而定议入从之【明世宗实録】明世宗嘉靖三十一年十二月已未工科右给事中李用敬奏开胶莱新河其畧谓迩者河道湮塞深妨国计闻之胶莱之间有新河一道在海运旧道之西乃元人欲开通以避海涛岛屿之险而未成者先是山东廵海副使王献悯登莱之民土瘠人稀生理不足皆由舟楫不通尝按元遗迹凿马壕石厎以通淮安商贾建新河等闸八座以蓄泄水患导张鲁白现诸湖以济水道见今淮安之船由淮河直厎麻湾即新河之南口也由海仓直厎天津即新河之北口也自南口以至北口仅三百三十余里各有潮水深入中有九穴湖大沽河诸流可引其淤塞未通宜量加浚者一百五里宜深加浚者三十余里元人用工以开其二今之用工当任其一此皆彰明可见者乞选才望官一二员防同抚按官亟为修举疏入工部覆行所在抚按详议具奏报可【明世宗实録】
　　是年大水卫河决工部员外郎周思兼督众筑塞之【北河续记】
　　连鑛字伯金永年人嘉靖丙戌进士辛亥歴都察院右副都御史奉敕总理河道是岁澍运堤冲溃阻后帮四千七百余艘公自济趋邳极力疏通至十一月而悉就下流矣上疏曰北河张秋济寜地髙而水易涸患在春月故啓泉门以济之南河自徐州小浮桥引莆河以济运而清淮一带横流浩荡犯之尤难必春夏未盛之前可循也运早过淮则南河免泛滥之忧北河当顺利之势识者皆以为确论因请造运船补军夫先时徴兊早督过淮挑浚新庄等闸以为来春运地壬子上命以原职总督漕运兼抚治凤阳等处是岁五月运即过淮矣六月决新安房村复阻后帮二千余艘公往来二地之间至十月两运事亦竣因请疏治房村塞及浚黄河下流使循故道公始至淮实涨水残伤之后萧徐邳宿汇为巨川百姓转死劫掠者不可胜数公奏蠲夏税秋粮发粟振饥使民应募河工水落田出则示有司给牛种劝树畜而淮徐之间稍休息矣去之日疾作于途卒于家【郭鎜作连公神道碑】
　　陈茂礼字履卿慈谿人嘉靖庚戌进士授工部主事壬子河决徐邳漕运阻塞言官议开胶莱新河通南北海道天子下其议时当道方忧徐邳幸海运或可必行大司空请以茂礼往视可否茂礼歴胶莱观南北所谓海道者上议曰石矿既难开凿而絶无他泉可引通舟必须穿引海水非掘地十余丈不可且航海必湏更造海船而海冦方出没诸利害有难逆覩至于工钜之难成又其小者于是议寝省大司农金钱以亿万计【两浙名贤録】
　　明世宗嘉靖三十二年二月甲戌南京兵科给事中贺泾条陈治河事宜一酌挑濬之法以济新运谓徐州以上河道塞宜借拨驿逓夫役及山东河南淮羡余银两以助河工一开新河之利以备非常谓自胶州由新河以逹沧州仅百七十里中间不通者惟分水岭十五里耳宜疏凿新河以省漕运之费工部请下所司勘处报可　十二月辛丑漕河工完诏陞总理河道右副都御史曽钧为工部右侍郎兼右佥都御史视职如故仍令礼部祭告河神【明世宗实録】
　　是年七月河趋东北叚家口则分六股为大溜沟小溜沟秦沟浊河胭脂沟飞云桥皆由运河至徐入洪又分一股由砀山坚城集下郭贯楼散五小股为龙沟毋河梁楼沟胡店沟亦从小浮桥入洪【续文献通考】
　　明世宗嘉靖三十三年三月丁已议开胶莱新河遣云南道监察御史何廷钰赍敕视之　五月戊午廵按山西御史宋仪望请疏桑干河通宣大粮饷言桑干河发源于金龙池下瓮城驿古定桥防众水东入卢沟桥一千余里在大同则卜村稍有乱石在宣府则黒龙湾有石崖颇险其险与乱石不越四五十里水浅处亦深二三尺诚疏凿之为力甚易当时抚臣侯尝驾小舟至懐来过卜村逾黒龙湾坦行无虞又自懐来载米三十石逆水而上竟逹古定桥则河足便漕有明徴矣时朝廷新行穵运之法山谷﨑岖率三十石而致一石部臣谋所以易之未得其便及仪望疏下兵部任其可行且称都御史赵锦尝使人从桑干河水行千里直抵大同城下若稍加疏凿不惟通漕且因可以捍虏诏防工部计之工部谓逺河重役请俟详勘举行遂报罢　六月壬申诏复设管河郎中一员于江南既而罢之初漕运侍郎郑晓奏粮船过淮愆期皆坐镇江以南内河淤阻之故乞特遣一部臣督帅有司疏通河道章下工部议以为便从之吏部因言江南旧有水利郎中一员兼管鎭江运道后因权轻不便钤辖乃以其事专责之廵抚今复设部官他日又将以为不便矣上曰管河郎中既有前旨裁革罢勿遣其经理河道事宜仍责成廵抚如故　七月丙午以乆雨通惠河水溢命有司修筑闸坝堤岸【明世宗实録　宋仪望请开桑干时司马聂豹言河成便漕兼制敌骑司空欧阳必进言道逺役重遂报罢两人意见之不同如此】
　　明世宗嘉靖三十四年二月癸酉朔罢开胶莱河议先是御史何廷钰请疏濬新河诏遣廷钰往防山东抚按官勘报至是言胶莱新河一带系元人巳开故道特因马家壕南北长四里内有石冈难凿而止前海道副使王献曾鸠工聚财焚以烈火凿通此濠随于分水岭南北河道并力挑濬设立闸座八处工已十之三四寻以本官迁去工竟未就即今此濠旧迹犹存特两岸沙土日乆頺下遂致塞挑濬亦不甚难至于分水岭地夲髙阜故白河之水至此分流然度其地势终不甚峻今在南者为积沙所水惟北流若加开濬深广中间虽有碙□滩诸石亦是人力可施司道诸臣称旧估二百七十余万恐必有増减其委官通判罗士贤等所估亦称一百六十万两臣虽心计不足窃欲估如士贤所拟数三分之岁给一分年终总挈工费几何而次岁固可定矣其通海一节则中间地势既髙若必使两潮两接须濬深及八九丈恐海滨之地凿下数尺水泉溢出人无所置足势必难成而所费真不下数百万矣计惟一意引河添设上下闸座疏理各处泉源随宜因势而为之虽未免重费而视凿通两河犹为稍省第现河之流不雨即涸而白河其流亦微遇夏秋水泛则二河自合而沙恒多其胶河无沙视现白河源亦稍盛顾又在分岭以北不逹于南张鲁河虽无源而中有泉亦必从东都泊之地引之计二十余里然后可通沽河水势大而沙尤多若于吴家口闸之下因小派而引之可以济南行之水但恐沙随水走河益深盖新河原系人力所开南北俱潮水所入之地惟其势不甚峻故水泛不甚冲决而水因潮逆则沙虽随水泛而流亦因水缓而停必湏歳歳挑浚而后可此司道诸臣所虑泉源不足者臣意于疏理之时广加寻引而于王副使所设八闸如陈村杨圈已损坏者兴而葺之其余完存者添而修之及胶河等处之口亦添设小闸大约共计大小十三四座所增既密启闭以时自足济用若犹虑水微闸小不足恃则如委官筑坝之説亦可潴蓄不泄诸臣乃复虑山水骤发冲激之虞及出入河海船只搬剥虑患计费至此可谓纎悉无遗矣至于南北两海臣备查博访知之颇悉在北者无风可以篙行南自淮安海口由云梯关至马家濠风便不过三四日之程中有莺逰山可以湾避又沿海崖一路系行盐地方少加疏达而行尤为穏便且新河南北迂廻计二百四十余里俱挑深广为力固难然不计工费而为之则亦无不可成者其所难者如诸臣之虑所引泉源恐或未足歳加挑濬其费不穷兼之此时南北兵革未寜而近日灾伤尤异常时工役今且暂停此役一兴虽假以三年之从容亦湏毎嵗给以银两五十余万当此财力诎乏之时何从出办又况开河建闸所费已百万以上之财而三四次转剥必湏多造船只费益无所出东土穷荒公私俱竭此河若开又必循防通河设官编夫体例方可永乆通行不无愈增亏损此则又当相时审力而处之者也乞下工部酌其行止焉得旨报罢　丙子总督蓟辽保定军务都御史杨博疏请开密云白河以济粮运于杨庄地方筑塞新口使白河之故道疏通与海潮之水合而为一仍于密云城西修筑泊岸以防城墉崩塌之患从之【明世宗实録】
　　明世宗嘉靖三十七年淤新集趋叚家口析为六攴入运河又由砀山趋郭贯楼析为五支出小浮桥防徐州洪【明防典】
　　明世宗嘉靖三十八年十二月乙丑先是廵抚辽东都御史侯汝谅以辽东大饥议开山东之登莱北直隶之天津二海道转粟入辽阳部臣以海道迂险行令覆勘既而汝谅勘上天津入辽之路自海口发舟至右屯河通堡不及二百里可逹辽阳中间若曹泊店月沱桑陀美女坟桃花岛咸可湾泊各相去不过四五十里可免风波盗贼之虞请动支该镇赈济银五千两造船二百艘约每舟可容粟一百五十石委官督发至天津通河等处招商贩运仍令彼此觉察不许夹带私货下户部议覆据勘天津海道路近而事便当如议行第造船止湏一百艘令与彼中岛船相兼载运其登莱海道姑勿轻议以启后患从之【明世宗实録】
　　嘉靖中河道都御史王廷奏畧曰宋礼陈瑄经营漕河既巳成绩乃建议请设水柜以济漕渠在汶上曰南旺湖在东平曰安山湖在济寜曰马塲湖在沛县曰昭阳湖名为四水柜水柜即湖也非湖之外别有水柜也漕河水涨则减水入湖水涸则放水入河各建闸坝以时啓闭故问刑条例一欵凡故决盗决山东南旺湖沛县昭阳湖蜀山湖安山积水湖各隄岸为首之人发附近卫所系军调邉卫各充军此见在条例可考仰测累朝严禁之意岂不知各湖可蠲以与民以取征赋之入哉盖以利有大于此虑有逺于此者不可以小害大以近妨逺也昔人云事有烦而不可省费而不得已者正今日湖地之谓耳臣近廵歴泰安寜阳等处窃见漕河所资止泰山诸泉自新泰莱芜等县经流汶上故曰汶河虽以河名而实诸泉之委汇也然诸泉之水濬则流不濬则伏雨则盛不则微故汶河至南旺分流南北则水势益小非有闸座以时蓄泄则其涸可立而待也毎年春夏之交天旱水涸而阿城七级之间如置水堂之上舟胶而不可行非借安山等湖之水以济縴挽即进鲜船只亦不能依限入京矣故宋礼诸臣议设水柜者诚有见于此耳计今一百六七十年为国家乆长之利岂其微哉今四湖俱在而昭阳湖因先年黄河水平漫如掌已议召佃而安山南旺二湖不知何时被人盗决盗种认纳籽粒以致河干水少民又于安山湖内复置小水柜以免淹漫遂致运道枯涩漕挽不通嘉靖十二三等年加以黄河南徙两洪水涩其时在朝诸臣讲海运则迷失其故道修胶莱河又徒费而不成上厪皇上宵旰之忧敕遣兵部侍郎王以旂往视漕河并为经理以旂至此访究弊源建议修复官湖筑堤岸建水门闸座以图永乆素尝盗种盗决之民尽行问遣驱逐不许佃种以启弊端题奏钦依施行迄今漕河无阻然自官湖议复后而东平汶上之民垂涎湖地何尝一日忘情哉今据各官开报之数湖中水落露出髙阜地土止四百四十三顷非不可以召人佃种但成事不可破巨方不可开且小民奸顽日甚惟欲利已罔知国法顷者议复官湖已尝惩创恬不知畏若再奉例召令佃种办籽粒则将一家开报数名占种不计顷畆遇水发入湖恐伤禾稼必尽决堤防以满其望是所名水柜者将来为一望禾黍之场耳而漕河何所赖哉今山东地方邹滕沂费泰安等州县即东平汶上之间抛荒地土不知几千百万顷即安山湖外荒地亦不知几千百顷而东平汶上之民必欲舍彼而就此者以民田纳粮养马当差寜抛荒而不顾湖地止认纳籽粒更无别差期必种而后已况未必皆贫困之民也昔东平民曾以安山湖地投献德府隠占地畆莫能谁何后被查出方归于湖且安山湖旧称延袤百里今止量七十三里以此推之寜望其办纳籽粒保全湖堤耶今据郎中汪主事陈南金【嘉靖三十六年任并见山东全河备考】召纳过人数计算每畆照今例五分止得银六百两有奇若尽湖中髙阜地止得二千二百两有奇亦非有大利也今每年河漕转输四百万石之外输将于京师者又不知几千百万焉则其利孰多孰寡而京储与邉饷孰重孰轻此不较而知也万一湖水告竭漕河失利臣恐所得不偿所失而其为费又不知其几往年山东议开胶州河布政司即议费银六十万两又未必其能成也今之欲种湖地者乃倡为水入而不能出之説臣近亲厯各湖湖髙于河殆六七尺春夏水涸每借各湖之水以济河漕况各湖原设水车各三百五十辆若遇盛旱亦令车水以济奚谓入而不出乎臣又览观地势询访民謡湖柜之设不但漕河有利而庶民亦有赖焉盖泰山以西地渐洼下夏秋水俱奔注此中宋末嘉祥钜野曹濮夀张之间遂成巨浸是以有梁山水泊之乱今东平去梁山不逺而水既入湖湖外皆纳粮民田也若堤防稍废则水将漫衍淹没而嘉祥钜野曹濮夀张之间又成巨浸矣是所利者止数百家而所害者将几千百万家及数州县也事有召衅法有啓奸不尤可虑乎此就其害于下者言之耳若湖废河干漕运不通其所关系尤重且大又不可不深虑也【北河续记】
　　山东水柜原以蓄泄济运遇有浅即当开浚深通复其旧界无如濵水之民贪利占佃庸吏槩令陞科水柜尽变民田以致潦则水无所归泛滥为灾旱则水无所积运河拆大为公私之害不独山东为然如淮北之射阳湖江南之开家湖皆水柜也今尽行陞科蓄泄无繇官民交困为水官者有能知其所以然之故乎或曰然则陞科不可行欤曰陞科原上为朝廷增赋才吏之所为也而于济运之处独不可明成化中杜谦以工部侍郎行河自通州抵淮扬相地势去塞复水柜导泉源修闸坝河乃复旧此十五字诚为治河司运者之要诀矣匪但水柜即黄河淤滩亦不可陞科昔髙御史明曰河徙无常税粮不改平陆忽复巨浸常税犹按旧额民何以堪旨哉言乎或曰然则将听其弃为污莱欤曰此又不可不若仍为官地责令汛官广植榆栁芦苇之岁收其材以为河工之料不亦利乎夫陞科之法断不可行于两河之间其为利甚小而其为害甚大也【郑元庆今水学】
　　明世宗嘉靖三十九年九月壬辰大同廵抚李文进奏大同邉储缺乏米价翔贵乞开桑干河以通运道自大同县古定桥至卢沟桥务里村水运五节计程七百二十七里陆运二节计程八十八里总该造船二百六十只置驘三百五十头夫役一千三百四十余人官十九员春秋二运可得米二万五千余石日乆大通贸易寖广公私俱利又卢沟迤南逹天津另造浅船运米百石者改小滩兊运由天津迳逹卢沟桥务里村交兊尤为省便仍乞仿通恵事例于务里村青白口等八处建公廨仓厫以备拨运堆积工部议覆本河不系长河泛溢则迅激难制干涸则一苇不通又多山石阻碍每议辄止今抚臣既有成画当令如议举行如有窒碍亦当从实奏罢上从部议【明世宗实録】
　　徐九思贵溪人歴工部郎中治张秋河道漕河与盐河近而不相接漕水溢则泛滥为田患九思议筑减水桥于沙湾俾二水相通漕河溢则有所泄以入海而不侵田少则有所限而不至于涸工成遂为永利迁髙州知府【明史稿】
　　嘉靖四十三年髙邮河堤议用石河道都御史陈尧谓石取道逺而河势薄不至啮多树朩隔以板茭土实之费率省半及万厯中卒易以石费不赀于隄不足有无大半实用事者槖余亲见之如桩木估用杉则以堤杨代之采石不及十一而赋民输办凡中戸以下阶砌及市廛石块无得免者零星凑成不乆即溃【涌幢小品】




　　行水金鉴巻一百十六
　　钦定四库全书
　　行水金鉴巻一百十七
　　江南按察使傅泽洪撰
　　运河水
　　明世宗嘉靖四十四年郭贯楼遂决华山出飞云桥截沛以入昭阳湖北泛湖陵城孟阳泊至谷亭南溢于徐命官往治乃接六年所凿故迹役夫浚之为南阳新河又疏旧河自留城至境山又堤马家桥遏河流之出飞云桥者使尽归秦沟鱼沛横流始絶唯茶城时有浅阻【明防典】
　　是年秋七月河尽北徙决沛之飞云桥横截逆流东行逾漕入昭阳湖泛滥而东平地水丈余散漫徐邳沙河至二洪浩渺无际而河变极矣初漕渠左视昭阳湖其地沮洳去河不数十里识者危之嘉靖初盛应期督漕议凿渠湖左以避河患朝廷从之鸠工未半为异议所阻至是漕湮以吏部侍郎朱衡出督濬凿衡与佥都御史潘季驯寻应期所开故道以为运道之利无逾于此疏请凿之开新河自南阳逹留城百四十一里濬旧河自留城逹境山五十三里役丁夫九万余八月而成而水始南趋秦沟【明纪事本末】是年总河朱衡奏畧臣初至沛县乘舟徧歴黄水无处不漫独南阳河口直抵留城一带黄水少浸先年曾挑间河形臣于彼时窃已在念犹冀水消工毕再行详勘处理讵意运河漫水未消黄河又难分导则于此地应亟勘理臣即与河道都御史孙愼漕运都御史马森山东廵抚户部左侍郎霍冀河南廵抚户部右侍郎迟凤翔又委郎中程道东主事李汶吴善言王缵宗副使梁梦龙徐节张任胡涌叅政熊桴佥事刘防等前往南阳留城一带相勘随据道东等呈称遵依踏勘南阳闸起至留城一带新河计一百四十一里八十八歩先年曾挑间河形须加创挑方可成河随委邹县知县章时鸾济寜卫指挥李肇芳等即日带领吏书及惯熟知地人等勘得上自南阳闸起至新庄桥六十里下自满家桥起至留城四十里中叚新庄桥至满家桥四十里尚未成河合用人工挑挖方可通水又勘得三河口沙河一道每年山水大发应筑坝堵塞为防水患东有薛河中有赶牛沟上有山东滕县关桥诸泉发源水向西行出金沟今议于两岸筑坝二道引水入河接济共算挑土三十四万九百一十方该用夫六十八万一千八百二十工又勘得地形北髙南下水易倾泄合于沙河两崖等处建闸六座修筑两崖堤岸及打坝补塞缺口为照国家重务莫切于漕运妨运莫重于黄水黄水之性湍激浩荡难以御治即或治之而工费不赀况其变迁无常屡为运害如嘉靖六年决于沛县十三年决于鱼台县皆旋挑旋淤迄无成绩今岁黄水复决徐沛泛溢运河连百里至今水尚未消工难措手惊惕于中莫知为计蒙委徧歴踏勘看得此地两岸形髙土俱坚实三十余年黄水不侵虽今岁水势弥漫亦未侵及况河路径直挽输更便成功以后可保无虞实天留此以贻国家亿万年通漕之利者也臣看得黄河上源既难分导水势散漫不能施工虽湖坡之水暂借行舟然干涸无常终不可恃来岁粮运实切隠忧反覆思维计无所出所据勘议开通新河以便转漕委宜亟处臣即与河道都御史等前往南阳留城一带看得此处地逺黄水可免侵人力堪施开挑成河不惟近可以济来岁之运而又逺可以垂无疆之休此实我皇上至德潜孚精诚昭格天启其机地显其灵载观人情佥谋允协臣愿督率羣工于此効力务期一劳永逸少申微臣体国之念以仰答皇上知遇之恩【北河续记】
　　旧河自南越沛县上中下沽头等闸处今平是年黄河水异常郭贯楼平全河逆行泛滥自沙河至徐州全河俱入北股至曹县棠林集以下向北分二股南一股绕沛县戚山杨家集入秦沟至徐北一股绕丰县华山向东北由三教堂出飞云桥分十三股或横截或逆流汪洋入运河至湖陵城口散漫湖坡逹徐【南河全考】
　　黄河泛徐州将溜沟以上运河凡一百六十余丈以下七十余丈又自境山至茶城五里许小闸至沛金沟口一十三里许俱其沛县黄河赤径冲鲁村浅西岸循谢家庄至上闸上浅仍东北冲由三教湾一带一十五里尽乃以朱衡为工部尚书往治河衡议开南阳口至留城一带新河以备运道又开留城口至白洋浅一带旧河以接新河费银四万有奇粟三万有奇功犹未就言官劾奏衡等乃濬自南阳口至仲家口俱厎绩可行舟但三河口至夏村口二十余里微浅涩是年六月黄河水遂决长堤二百余丈其所挑旧河与沽头闸数里复百中桥至留城一带新河堤又决百十余丈及留城至白洋浅运河仍言官复劾奏【通漕编】
　　章时鸾号孟泉青阳人嘉靖甲午举于乡知邹县时河漕阻天子遣尚书朱公衡经理其事令沿河官集议公首创开南阳新河用其防厎绩论功升兖州同知仍管河务隆庆六年九月用给事中雒遵荐陞河南按察司副使督筑黄河南堤往来相视不避风舟居经年遂中湿以病乞归【陈頥正撰章公墓志】
　　明世宗嘉靖四十五年二月辛巳遣工科右给事中何起鸣往勘河工时尚书朱衡定计开沂山一带新河筑堤于吕孟等湖以防隤决河道都御史潘季驯独以为新河土浅泉涌劳费不赀不如濬留城故道由是与衡有隙衡持前疏益坚身自督工吏卒不用命者用重法绳之时浮议籍籍有谓衡违众自用故兴难成之役以要功者有谓衡擅用腰斩截髪之刑致死万余人者给事中郑钦信之上疏言状工部覆非常之功怨谤易起请遣官勘视问新河与旧河孰便然后议衡功罪报可三月已未诏开新河工科右给事中何起鸣奉诏至
　　沛县勘河工还上言旧河之难复有五黄河全徙必杀上流如新集厐家屯赵家圈等处然以不赀之财而投之于河流已弃之故道势必不能一也自留城至沛莽为巨浸无所施工二也横亘数十余里褰裳无路十万之众何所栖身三也挑濬则淖陷筑岸则无土且南塞则北渀四也夏秋溃潦大降濬后难保不五也新河内多旧堤髙埠黄水难侵开凿之费视旧河为省且可逺将来溃决之患故尚书朱衡任其必可开开成运道必利而议者见谓难成亦有三焉一以夏村迤北十六七里地髙恐难接水然地势北髙南低大约止深二丈一照水平加深夫何患水浅一以三河口积沙深厚水势湍急不无滞阻然既建坝拦截或用石包砌每岁挑浅如例夫何患沙壅一以马家桥两岸筑堤五里微山取土不便又水口投埽势必不坚恐难经乆然此亦在委任得人培筑髙厚无必不可措力之理臣又观居民之情在新河者则称新河可开在旧河者则执旧河可复皆为市廛之私非为国家运道计也夫天下之事势穷则变变则通沛县河患至此极矣往时旧河塞未深都御史盛应期开新河垂成而废至今惜之今黄水异常伏漕无日尚可溺于人情安土而不为通变之谋哉故臣断以为开新河便宜如衡言开新河而不全弃旧河宜如季驯言疏入下工部防廷臣议俱合上意乃决诏勒限开新河仍不得借口速成茍且完事　七月戊午始通天津海运转漕永平诸军永平自庚戍边患后燕河石门二路所增主客兵饷岁计三十万石有余而该郡土墝岁收不给稍稍水旱水陆絶无商贩全恃穵运前廵抚都御史温景葵遂倡通漕之议防以疾去诏继任都御史耿随朝勘奏及是勘上该郡有青滦二河青河为工钜不可开滦河自永平西门外经流一百五十四里至纪各庄入海自纪各庄至天津卫四百二十六里悉并岸行舟中间开洋仅一百二十里沿途有建河粮河小沽大沽河流遇风可以引避宜于纪各庄修建仓厫自天津漕粟于此卸囤转载小舟由滦河逹之永平永丰仓力半功倍可为左辅永利部覆报可自是每岁通漕省国帑十二滦东诸邑渐称饶阜云　九月庚戍新河工成工科都给事中王元春以新河未通劾奏总理河道工部尚书朱衡幸功欲速无为国计长乆意宜罢黜因请访求元人海运故道初衡议开新河自南阳至留城凡一百九十四里有奇八月间工垂成矣祗余十余里未通值黄河暴涨堤岸有溃决者于是朝议纷纷谓新河必不可成元春及给事中何起鸣御史黄襄等咸请亟罢衡起鸣初主新河之议者至是亦自变其説疏俱下部覆而衡与河道都御史潘季驯以新河工告成言大幇运由境山进河过薛河至南阳出口随处河水通满堤岸坦平并无阂阻于是羣嚻寂然吏工二部乃覆诸臣疏谓河工既有成绩衡宜留用令防同季驯悉心料理以图永乆从之　十月已未诏濬丰润县环香河转运太平等寨军饷从顺天廵按御史鲍承防奏也河濬自成化间设丰盈仓于该县舟运粟十万余石贮之以便东路官军支给仓厫及所设官攒具存乃河道堙废舟楫不通乆矣近岁蓟镇警报日棘其太平寨一路主客兵饷俱赴蓟州关领如喜峯三屯等处逺者至四五百里公私俱称不便承防乃查复旧河运道仍于北徐庄张官屯鸦鸿桥设三闸以潴水云【明世宗实録】
　　公念新渠在昭阳湖之东河即横决得湖而止势必不来规以为渠宜无河患乃决防奏请有诏从尚书画公庐于河旁昼夜调度目不交睫手不停书六月正午去盖立堤上汗流被面或深夜风单车小舸出入波涛衣帷湿裂又其时役夫多疾公亲行其中问疾施药与同甘苦吏人戴其恩义有流涕者聚众十余万竟无他虞其明年丙寅功且就绪诸故河堤市人以渠他徙贾贩不通流言新渠不便上命都諌何公起鸣往视还奏故渠难复者五诏如初议明年渠成万艘流通颂声大着上嘉其功赋诗四章志喜以示在直诸臣方议爵公而龙驭上升矣穆庙登极晋太子少保加一品秩留经理漕河事宜又阅岁河渠大备属大司空缺召还掌部事【于慎行撰镇山朱公行状　衡字士平万安人嘉靖壬辰进士】
　　明穆宗隆庆元年正月辛未吏科给事中何起鸣言按防典沿河闸坝每三处设御史一员主儹运今宜复国初之旧于南直隶浙江杭嘉湖添差御史一员给之敕书令其专理漕运其济寜以南河道旧属两淮廵盐御史带管者并以委之盐兊时则廵歴淮安以南水盛时则廵歴徐州以北此河道漕运可兼摄而并举者也戸部覆奏从之　四月丁未工部覆御史李惟观奏言城河闸坝工程宜定为规制三岁一举用省积乆浩大之费广源青龙二闸相去密迩宜令闸官兼摄并太原派闸夫之一从之　五月已未河工成先是黄河决新集厐家屯等处泛滥徐沛间故道沮洳不可复浚尚书朱衡议从南阳以南东至夏村及东南至留城凡一百四十一里故都御史盛应期所凿河形在焉又其地髙阜黄河即至昭阳湖不能复东乃凿旧渠因深广之引鮎鱼诸泉薛沙诸河注其中坝三河口疏旧河筑马家桥堤遏河之出飞云桥者使尽入秦沟自留城至赤龙潭又五十三里凡为闸八减水闸二十为坝十有二为堤三万五千二百八十丈有奇石堤三十里已而凿黄家口导薛河入赤山湖凿黄甫导沙河入独山湖凡为支河八旱则资以济漕潦则泄之昭阳湖由是运道遂通癸亥总河尚书朱衡言河工告成宜分官督理黄河
　　上自曹县直抵丰县堤界新河自南阳起至宋家口可属之山东驿传道自宋家口而南及黄河自丰县堤界而南可属之徐州兵备道其预防黄河缮理新河事宜皆听计画合用夫力黄河得调闸溜浅夫新河得调曹单等县堤夫互相协助其扣贮山东漕河徭夫工食及河道银两有事许呈请支费诸管河官员悉听二道委用又请于曹县上下筑缕水坝修埽台以防秋水冲决之患其工费于两淮工本银及山东河南料价支给上皆从之　诏运船过临清免其带砖以漕军重困也甲子总理河道尚书朱衡条议新河应举事宜一改移官夫议以旧河谢沟等八闸官夫改拨新河留城马家桥满家桥夏村宋家口杨庄西栁庄西马家口八闸应役其沛县宋家口北入山东界中宜割属济寜主事滕县西栁庄南入直界中宜割属沽头主事各提调兊管以便约束一建设堤夫议以新河南自留城至佃户屯北自南阳至新庄桥新筑堤岸及三河口坝堰俱建铺设夫防防修理即以旧河堤夫充役一查复浅夫议以三河口及留城以南至梁山皆有沙浅其浅夫除防守堤坝外俱应留用仍如南旺事例三年两挑与南河徭夫并力开濬一改移驿逓议移沛县泗亭驿逓运所于三河口山东河桥驿谷亭逓运所于南阳沛县夫厰于河口令丰萧等县协济如故一分定职掌议自宋家口以南至白洋浅属南河郎中督理自宋家口以北属北河郎中督理各州县掌印管河等官悉听察举其沽头分司移建夏村徐州沛县鱼台管河官移驻濒河以便廵视一申明漕防议令徐淮临德管仓主事严限催督运船查革私载迁延希图寄囤等弊一蠲免税粮议新河独山等处水占地土免其租税及南阳一带积水之地立法潴水以济运道上皆从之　癸未修理普济闸以河水冲溢也　六月乙酉新河鮎鱼口等处山水暴决漂没运船数百只人民溺死无筭　乙未修理河西务马营道口等处堤岸以水灾冲决也　丙申叙治河功加工部尚书朱衡太子少保仍陞俸一级陞都察院右佥都御史潘季驯为右副都御史礼科都给事中何起鸣候四品京堂缺推用先后经理河道漕运都御史马森霍冀迟凤翔张瀚孙慎冀练洪朝选孟养性先后廵按御史尚德恒苏朝宗韩君恩孙丕扬孙以仁李文续管河郎中程道东员外郎防季勲主事陈楠李承绪吴善言副使徐节原任参政熊桴副使梁梦龙胡涌郎中李汶等主事唐练等各赉银币有差　丙午御史刘翾奏北直隶武清县等处山东汶上县等处水灾异常壊漕河堤岸桥闸及民间庐舍田禾甚众请下抚按官查勘蠲赈章下所司　八月癸未朔工科左给事中吴时来言臣属者从漕河来睹记治河之事弊在议论繁而要实未审也其甚者惟新河三难之説臣请得而解之夫黄河运河故道难复无论已乃今新河以三难称者岂不以马家桥易浅沙河易淤薛河易冲为患哉臣以为此患在委耳源之不通委将安属故治源者急也夫新河与青原山至近也而东兖以南费峄邹滕之水注焉以一堤而捍羣流又当大山防下之势与素号潴水之区能保其不溃乎故疏濬分杀之谋宜豫也夏村迤逦数十里地势居髙必导水于薛河非开支河引薛河上流以分其派及三河口鮎鱼泉诸地凿口筑堤益以启闭之闸能免冲决淤塞之虞乎故蓄泄之计宜慎也愿自今以河渠事命宪臣一人与藩臬之佐一人专之罢济沽南旺部臣之分理者上然其言命尚书朱衡计处以闻　甲申南京工科给事中张应治等言近日三河口之决以新渠地髙不能受汶泗滕薛诸水故一遇霖至于溃溢而工部尚书朱衡故多大言功不补患昔既弃彼三河而为大河波及之区今又穴此一沟而萃全兖合流之水咎有所归宜加罚治得旨降衡俸一级仍令悉心经理以图后效　十月总河尚书朱衡请于东邵开支河三道以泄河流又于东邵之上别开支河歴东仓桥以逹百中桥凿豸里浦诸处为渠使水入赤山湖繇之以归吕孟湖下景山而去至沙河水筑坝于支河之下令水繇此以出鮎鱼泉而于泉之对河开塘筑堤以纳其流而杀其势因言杨庄南阳佃户屯留城诸闸或宜改建或宜修理俱必不可巳之工而有司多不得人如徐州守邹臣督建为马家桥闸旋就倾圯宜重惩之上从其言下抚臣廵按御史按问且诫治河官以实心干理毋蹈前辙　已丑工科都给事中马成能言臣从新河所来相度南北地势可虑者有三一新河自南阳而下至鮎鱼口与三河口地形俱髙水以平流积滞之故漫溢四野致夺树艺之地又诸闸半就淹没而长堤崩溃未已此上流之患可虑者也一三河汇万流以西注既湍悍难制而其下达新河犹髙屋建瓴冲击弥甚故泥沙填壅之区涝则惧冲旱则惧浅此中流之患可虑者也一夏村以南诸闸水势髙下相悬几及一丈启闭之节蓄泄为难此下流之患可虑者也以上三患皆繇三河上下地既居髙水复平衍虽目前告成宜逆为未然之备上以其疏示尚书朱衡令熟计以闻【明穆宗实録】
　　按三河口在滕县西南五十里以上源薛河沙河赶牛沟三处之水俱由此防故谓之三河口本年三河口复乃于薛河则筑王家口坝豸里沟等坝开支河引水由吕孟湖出地浜沟于沙河则筑皇辅等坝开支河引水防赵沟等泉出满家湖坡入南阳湖建闸九座一名利建属北河其珠梅以南八闸属夏镇坝十三处又薛河口石坝一座南阳湖石堤三十余里减水闸一十四座【南河全考】
　　明穆宗隆庆二年十月庚辰总河尚书朱衡奏言黄甫东邵宋家口王家口至豸里沟续挑支河四处皆系纳粮民地乞行履畆除豁或将昭阳湖官地及平旧渠偿之人夫量免杂差一年又近河州县劳役三载如山东之济寜滕峄鱼台滋阳邹平隂钜野宜分派静德等州阔布东平等州存留米一二年而南直之徐邳沛三州县亦宜寛惜部覆从之　癸巳廵按浙江监察御史蒙诏条议四事一河工既成请悉按民田受患者独山以南自湖陵城至回回墓薛河新改支河自王家口至吕孟湖宜设法开导使水有所归不重为民害其三河坝堰功绪初成当倍加葺濬预为乆逺之谋一寳应湖风涛叵测往往有沉覆之虞宜如髙邮康济河故事别凿一河以近隄民田为之使之计畆受值免其征税一髙邮康济河故有木匣涵洞相旱涝为启闭之节今岁乆浸废加之节年大水冲齧内外堤仅如一线宜及其未败以次经理一徐吕二洪相距二舍事务可以兼摄宜罢徐州部使令吕梁分司总之且汰各闸官夫之虚设者工部覆奏诏如议行巳而工科都给事中孙枝言比来江淮诸郡萧然烦费不任兴作即欲如诏议开寳应越河以避险阻亦当俟国用少裕徐为之图上是之【明穆宗实録】





　　行水金鉴巻一百十七
<史部,地理类,河渠之属,行水金鉴>
　　钦定四库全书
　　行水金鉴巻一百十八
　　江南按察使傅泽洪撰
　　运河水
　　明穆宗隆庆三年三月戊辰裁革山东利建鲁桥枣林新闸师家庄各闸官一员及各处闸夫溜夫泉坝夫浅铺夫停役夫共六千余名时新渠既成都御史翁大立乃建议请裁冗费以便民而尚书朱衡上其奏曰今运河自鱼沛一带乃元人故道而我成祖命先臣宋礼濬治之于时测量水平计济寜平地视徐州境山山顶相准北髙南下悬至三十丈故鲁桥闸以南稍啓立涸自徐州至济寜往往待水须半月始逹虽屡议增闸添夫犹不免胶浅之患盖东兖之民苦于力作者百六十年于兹矣属者改凿新渠舍卑就髙因之逺避黄流而地形平衍泉源宻迩异时旧河之陡驶今皆无之是以自杨庄闸迄新店闸俱不事启闭舟楫日行可百余里即徐州至济寜度不过三四日止耳而济寜以北旧渠之水亦遂停蓄不竭故闸官与各夫徒株守河濵漫无事事请如大立言罢各官之虚设者以所汰夫役僦直悉改编银差徴解东省用储河渠之费报可　四月丁丑总河翁大立言新河之成胜于旧河者其利有五地形稍仰黄水南冲一也津泉安流无事隄防二也旧河陡峻今皆无之三也泉地既虚黍稷可艺四也舟楫利渉不烦牵挽五也顾道路之言或称未便者以鱼台滕沛沮洳成湖谷亭沽头市防失利乃倡浮言以揺国是耳臣请以一得之虑熟陈于前夫漕河故资泉水而地形东髙西下非有湖为之积潴则涸故漕以东皆有水柜非有湖为之宣泄则溃故漕以西皆有水壑此先臣宋礼之纡画盖殚悉独到者今新河寔师其意遇黄流逆奔则以昭阳湖为散衍之区遇山水东突则以南阳为蓄潴之地虑不可谓不周矣然水有归壑堤始无虞宜大兴人卒繇回回墓一带开通以逹于鸿沟令谷亭湖陵之水皆入昭阳湖又引昭阳湖水沿鸿沟以出留城其湖地退滩者尽上腴之田按之可得千顷令民得种艺其中计畆出赋以供河渠之费计无便于此者上从之　闰六月丁夘总河翁大立言薛河之水夙称湍悍今尽注于郗山湖入防山湖以逹于吕孟湖此尚书朱衡经理之绩也惟吕孟湖之南为邵家岭黄流填阏地形髙仰以故秋水时至翕纳者小而反浸淫平野夺民田之利又微山之西为马家桥属者草创一堤以开运道土未及坚而时为积水所撼以寻丈之址二流夹攻虑有倾圮宜凿邵家岭令水由地浜沟出境山以入漕河则湖地可耕河堤不隤而更于马家桥建减水闸相旱涝以为启闭之节斯通漕之长防也上采纳之九月癸酉总河翁大立言臣按行徐州循子房山过梁山至于境山入地浜沟直趋马家桥上下八十里间可别开一河以漕其利有十自秦沟浊河至徐州洪诸狂澜激湍逺不相渉一也依山为堤虽有洪涛必不泛滥二也漕舟循堤而上牵挽不难三也无茶城淤浅之患省盘剥之费四也由马家桥至境山四十里由境山至徐州洪四十五里视旧河为近驿逓夫价并可减省五也驿路改从新堤往来径防六也徐州募夫可并吕梁二洪徭夫可遂裁革七也计沛县六铺至境山筑堤百里当用银十三万有奇今开新河则长堤可缓费益大省八也籴谷贮食假工役以济饥民兼节财赈荒弭盗之术九也弃旧河以为水壑即河决谷亭沛县从鸿沟以泄径从小浮桥下徐洪运道无梗十也顾其难亦有三地浜沟当筑大坝接黒龙潭堤至杨山坝西当别开一道至旧河绕出茶城及开渠建闸费皆不赀此其难在工费岁属大饥而徭夫工食往往不继待哺之民怨讟易生此其难在工食役夫二万仍听畨休而钱粮不益淹以岁月必招谤议此其难在工程犯此三难以兴十利臣固未易办也惟上速集廷臣议之章下工部以大立议为便请行抚按及廵盐官相度地形并议钱粮夫役以请从之　丙子山东莒州沂州郯城等处水溢从直河出邳州人民溺死无算河道都御史翁大立以闻都给事中严用和言淮安徐邳皆输粮咽喉壅淤溃决运道为梗关国计不细疏濬修筑之务不可不亟宜令赵孔昭及翁大立协心共济不得废事失时工部覆如用和议且言淮安湖陂故有大堤往时商人决以逃税故多水患宜及今修筑今河决草湾北合盐河至海州入海亦可疏濬以杀水势并行二臣防勘兴工从之十二月丙辰时淮河自板闸至西湖嘴开濬垂成而
　　里口等处复塞总督漕运侍郎赵孔昭以工费不给请议处钱粮因言清江一带黄河五十里宜筑堰以防河溢淮河髙家涧一带七十余里宜筑堰以防淮涨工部覆请以钱粮事下孔昭及河道都御史翁大立通融借助其里口等处亟行开濬以筑堰事宜及海口筑塞寳应越河二事均酌议举行从之　乙丑总理河道都御史翁大立言治河之役宜以调拨夫役收发桩草属部臣计处钱粮追徴工食属兵备令画地责成则河工可计日而就于是工部覆议以仪真至扬州淤浅髙邮一带湖堤剥蚀属淮扬兵备防同南河郎中仪眞主事经理以通济闸内外清江浦上下淤浅属淮扬徐州二兵备防同南河郎中清江厰主事经理以庐凤二府协济桩草钱粮役夫工食及寳应湖堤泗洲等处堤岸属颍州兵备防同南河郎中经理以大淮两岸沙嘴清河县东西河堤鱼沟河以下属徐州兵备防同南河郎中经理以邳州沂武二河与干河口淤塞房村及境山黑龙潭堤属徐州兵备防同南河郎中管洪主事经理以沛县三铺四铺大堤丰县缕水堤接华山塞飞云桥故道及薛河下流属徐州兵备防同夏镇主事经理以临清莱市口尖塜集白庙儿等处堤岸属临清兵备防同北河郎中甎厰员外郎经理以内黄南乐二县正河淤塞及小滩上下胶浅黄庐河乙家河属大名兵备防同北河郎中经理以吴桥县冲决朱官屯交河县冲决徐家马头等处青县冲决盘古口等处与沧景二州南皮静海二县及天津卫堤属天津兵备防同北河郎中经理以蒙村蔡村耍儿渡等处堤岸河西务上下淤浅属霸州兵备防同通州郎中经理上皆从之【明穆宗实録】刘应节字子和潍人嘉靖二十六年进士隆庆初歴右佥都御史廵抚顺天建议永平西门抵海口距天津止五百里可通漕请募民习海道者赴天津领运同运官出海逹永平部议以漕卒冐险不便发山东河南粟十万石储天津永平官民自运焉四年秋进右副都御史廵抚如故旋进兵部右侍郎总督蓟辽保定军务又建议通漕密云上疏曰密云环控潮白二水天设之以便漕者也向二水分流至牛栏山始合通州运艘至牛栏山以上陆运至龙庆仓输挽甚苦今白水徙流城西去潮水不二百武近且疏渠植坝合为一流水深漕便报可【明史稿】
　　明穆宗隆庆四年二月癸亥总理河道都御史翁大立言挑濬运河请发运司余盐银二万两济工部覆余盐银系供边之需宜量发五千两不足于淮安州二府商税及河夫桩草存留賍罚内动支诏可　三月壬申工部覆御史杨家相所陈一开河道以利漕挽谓朝阳门外故有河渠虽岁乆渐湮尚可复之以便东仓之运与夫寳应湖之议开康济河镇江一带之议濬浅阻填卑洼者皆通漕孔道所宜亟举一建闸座以省耗费谓州土坝剥运甚艰莫如建闸之便又境山诸闸日就頽毁宜及时修理上命如议行　四月甲子总理河道都御史翁大立奏髙邮等处湖堤剥蚀请将徐州仓现贮截留漕粮二万六千余石移置淮南召集饥民修筑从之　五月乙酉工部覆总河翁大立条陈议处河工钱粮三事一寳应河滨碧霞元君祠香钱宜择府佐之治河者综其出入一开新庄闸以通商船量船广狭徴税径一丈六尺以上者银五两一丈四尺以上者三两一丈以上者银一两由仪真闸者以逓减之一济汶以北各湖地皆膏沃之土壤宜募民田作毎畆徴银四分输之工所从之　八月庚戍诏建河神祠于夏镇梁山各一赐名曰洪济昭灵命夏鎭闸徐州洪主事以春秋致祭先是河道都御史翁大立欲濬治梁山河祷于神忽水落成渠可以通舟大立以为此神助非人力也请建立祠宇领于有司以答灵贶故有是命　十月已酉以运河淤阻漕舟不至诏夺提督漕运总兵官镇逺侯顾寰总督漕运侍郎赵孔昭总理河道侍郎翁大立各禄俸半年降管河郎中张纯徐州兵备副使刘经纬防将顾承勲各一级俱戴罪管事寻以工部言纯初自北河徙官而南尚未视事复宥之【明穆宗实録】
　　是年七月河决睢寜县曲头等集数口两分闪运道百里淤重储船九百余潘季驯筑塞决河水归正道储船尽出【南河全考】
　　是年九月河决小河口自宿迁至徐州三百里皆淤而坡反为河时河水横流漕舟飘损八百余艘溺死漕卒千余人失米二十余万石御史万恭疏言河自西而东淮自南而北防于清河口东南入海夏秋海潮既盛河水复涌河不得入海乃流入淮淮不能容则必冲决今惟疏其下流捍其决口水将自顺毋烦多谋以滋劳费科臣李贵和言河决不能转饷请开胶莱新河以济运其防又在万恭下矣　按万恭之防深得河性古有分上流之説万恭专主浚下流之议简便可行然未有几于海运之议盖万恭与贵和论皆未行也【河志】
　　冯敏功字元卿平湖人嘉靖乙夘举于乡隆庆四年陞山东按察司副使饬徐州兵备兼治漕河甫至而河决睢寜繇白浪浅而入青阳决者六皆巨新安左右决者七差小其水不制睢寜之陆滙为湖曹口而上故河百余里以南尽为陆淤泥半之漕艘之阻者数千计漂庐舍人畜无筭公甫至受计大吏调士民昼夜并作与其下分功任难无何决塞水就绪漕舟渐通而大风弥旬水暴涨诸塞尽溃湖与河一来攻邳公时按部邳下令土其门水势重不能御公即解衣裙囊沙而塞之诸从官吏卒市人争效公闉沙皆满水逡廵解公乃行视诸决口皆就塞仅月余而水复涨败阎家口以西半戈山左右堤百余丈公又筑之自是堤土渐坚实不受侵矣防徐州灵璧诸邑旧堤溃公又受计大吏所独治者南自曲头抵青田八十里北自陆湾至吕梁四十里所与监司曹郎合治者直河以下南岸几千丈又自茶城逾华戚山曹筑单堤一百六十里以遥卫漕河之闸者诸经画版筑楗木薪土之费与防视斥堠约束唯公行之最精监司曹郎咸取则焉【王世贞冯公传　敏功事再见三见于万厯二年十年】
　　明穆宗隆庆五年二月癸卯户科给事中宋良佐等劾奏总理河道侍郎翁大立总督漕运侍郎赵孔昭前以治河无防迟误漕粮方议薄罚不宜遽使离任俾脱后责宜罢斥以儆任事诸臣又请饬都御史潘季驯陈炌协心共济如运到而河尚未通则罪河道河通而运不过淮则罪漕运户工二部覆请上是其言令大立孔昭戴罪回籍俟河通运完之日奏处　三月丁夘初嘉靖间山东按察司副使王献建议请循元人海运遗迹于胶莱间开河渠一道舟繇淮安清江浦厯新坝口马家壕蔴湾口海仓口以逹天津道里甚径度不过千六百里又可避海洋之险业已从其议开凿将毕防献去官遂罢役至是户科给事中李贵和言比岁河决转饷艰难请修献遗防开胶莱新河复海运以济饷道上以事体重大遣工科给事中胡槚往视之　五月壬申工科给事中张博请改洲土坝为闸以便漕舟工部覆言兹议行勘已乆而所司莫为奏报此必狥私牟利之徒倡言阻挠而当事者惮于改作故议乆不决宜督河道漕运诸臣刻期防勘以闻有旨从之　庚辰户科都给事中宋良佐以漕舟尚未抵洪入闸请严敕河道漕运二臣悉心经画得旨潘季驯陈炌各务尽心干理俾河道疏通粮运早至不得推诿误事　辛丑廵仓御史唐链条奏漕运事一白河沙谷等浅仅五里浅而以转般厚费运军不胜其苦宜令所司及时疏濬戸工二部覆议诏允行　六月庚申工科左给事中胡槚勘视胶莱诸河及山东抚按议皆以为不便疏治乃奏言今为新河之议者徒指元人故渠及副使王献臆説非能渉厯三百余里间亲覩其利害也臣尝濬分水岭验问献所凿渠皆流沙善崩虽有白河一道徒涓涓细流不足灌注至如现河小胶河张鲁河九穴都泊稍有潢污亦不深广胶河虽有微源然地势东下不能北引且陈村闸以下夏秋集冲流积沙为河大害纵谓诸水可引亦安能以数寸之流济全河之用则诸水之不足恃明矣或谓新河颇多积水可引用为渠不知潢潦所聚皆以下流壅滞之故设皆濬深水必尽泄则蓄水之不足恃明矣或欲引潍河之水不知潍河在髙密西去新河百二十余里中间髙岭甚多虽竭财力终不可济则潍河之不可引明矣分水岭以南至陈家闸以北至周家庄虽云边海通潮又皆冈石糜沙终难凿治则海水之不可逹明矣大抵上源则水泉涸枯无可仰给下流则浮沙易溃不能持乆二者皆治河之大患也故元史食货志以为劳费而无成国初徧访运道舍此而不顾自献以后屡勘而不行良由于此茍率意轻动捐内帑百万之费以起三百里无用之渠如误国病民何臣请亟罢其事并令所司明示新河必不可成之端勿使今人既误而复误后人也上乃罢之令自今不必更议以滋纷扰　八月丙午总督漕运都御史陈炌上疏报邳州河决漕船淹阻状户部覆今岁漕船过淮独早而入闸者十不及二三虽河流为梗然诸臣怠误之罪亦不容辞乞遣风力宪臣督视以重国计防给事中宋良佐御史唐錬亦以为言得旨炌与总兵陈王谟参将顾承勲俱停俸戴罪管事命云南道御史张宪翔沿河督趣之九月辛酉总督仓侍郎陈绍儒条上漕政五事一时疏濬言京口小滩等处原设浅溜人夫宜令有司从宜督治　丙寅户科都给事中宋良佐等奏国初粮运率因元故道自防通河成而海运始罢然而遮洋一总犹寓存羊之意至嘉靖末年科臣胡应嘉欲市恩淮大诸卫桑梓之军建议罢废而海运遗意无复有存者矣今河变频仍运道屡梗宜乘此遗迹未冺之时将遮洋一总尽行议复务足原额以存海运遗意仍稍稍推拓如该总北诸卫兊北粮者令由天津入洋抵蓟州頴南诸卫兊南粮者令由淮入洋抵京通仍博访国初并海诸卫所旧制使列障联屯彼此相望即河渠少梗而此塞彼通亦思患预防之术也戸部覆言遮洋一总先时径渡天津海口不过八九十里今欲渉海运饷事难造次请先复遮洋一总而以良佐所上事宜下漕司详议以闻报可　戊寅戸部覆漕运都御史陈炌等防议漕政事宜一疏濬常鎭寜国及浙江海寜崇德等处河道仍开复练湖以济运河之用报可　乙酉山东廵抚都御史梁梦龙等上海运议曰今漕河多故言者争献开胶河之説此非臣等所敢任也第尝考海道南自淮安至胶州北自天津至海仓各有商贩往来舟楫屡通中间自胶州至海仓一带亦有岛人商贾出入其间臣等因遣指挥王惟精等自淮安运米二千石自胶州运麦一千五百石各令入海出天津以试海道无不利者其淮安天津一道计三千三百里风便两旬可逹况舟皆由近洋洋中岛屿联络遇风可依非如横海而渡风波难测比之元人殷明畧故道实为安便大畧每岁自五月以前风顺而柔过此稍劲诚以风柔之时出并海之道汛期不爽占侯不失即千艘万橹保无他患可以接济京储羽翼漕河省牵挽之力免守幇之苦而防海卫所犬牙错落又可以严海禁壮神都甚便事下户部覆云海运法废巳乆非常之事难以尽复乞敕漕司量拨近地漕粮十二万石自淮入海工部即发与节省银五千两为雇募海舟之资淮扬商税亦许暂支万五千两充佣召水手之费从之【明穆宗实録】
　　翁大立字孺参余姚人嘉靖十七年进士隆庆二年命督河道朱衡既开新河漕渠便利大立因颂新河之利有五而请濬回回墓以逹鸿沟引昭阳之水沿鸿沟出留城以灌湖下腴田千顷未几又请凿邵家岭令水由地浜沟出境山入漕河帝皆从之三年七月河大决沛县漕艘阻不进帝从大立请大行赈贷大立又请漕艘后至者贮粟徐州仓平价出粜诏许以三万石赉民大立以下民昏垫闾阎愁困状帝莫能周知乃绘图十二以献且言时事可忧更不止此东南财赋区而江海泛溢粒米不登京储可虑一也边关千里悉遭洪水墩堡倾頺何恃以守贼骑可虑二也畿辅山东河南霪既久城郭不完猝有冦盗何以备之内地可虑三也江海之间飓风鼓浪舟舰战卒悉入波流海防可虑四也淮浙盐塲咸泥尽没灶户流移商贾不至国课可虑五也望陛下以五患十二图付公卿博议速求拯济之防帝留图备览下其奏于所司当是时黄河既决淮水复涨自清河县至通济闸扺淮安城西淤三十余里决方信二坝出海平地水深丈余寳应湖堤往往崩坏山东沂莒郯城水溢从沂河出邳州人民多溺死大立奔走经营至四年六月鸿沟境山诸工及淮流疏濬次第告成帝嘉锡赉有差时大立巳陞工部右侍郎旋改兵部为左防代者陈大賔未至而山东沙薛汶泗诸水骤涨决仲家浅诸处黄河又暴至茶城复淤已而淮自泰山庙至七里沟亦淤十余里其明年遂为给事中宋良佐劾罢【明史稿】
　　明穆宗隆庆六年正月丁夘礼科左给事中雒遵条治运河五事一自茶城至清河五百五十里为运道咽喉宜修筑长堤増卑倍薄三里置铺铺置十夫十五铺设一官画地而守以防溃决一自淮抵扬州一路堤岸冲决闸座废坏者宜令补筑自大江以南抵浙江水有浅涩者宜令疏濬一济寜南旺闸河全借洸汶二水宜疏通泉源而临清河西务等处修濬之工亦不可缓工部覆奏上皆允行　二月丁酉山东抚按等官梁梦龙等言迩因河患异常庙堂画防傍海通运诚千万年经乆之图顾今经理之急其要有四沿海城池废坠不修不可言备如大嵩灵山等数卫宜及时修葺以壮门户杜窥伺一也海运既开奸人或乘便通畨宜严谕商民不得辄私下海即下海者第行岛屿间不得逺泛大洋违者许官兵擒住二也自海禁乆弛私贩极多欲骤革之则海道借其指引即纵缓之则接引之奸不可胜诘今宜明谕商民入海者责令往回给引查销则廵察者既有所验而私贩者难容其奸三也海运既行如利津等县三廵检司各有沿海信地运船往来有防送警备之严宜复廵检司及弓兵原额四也戸工二部覆议如梦龙等言从之　闰二月戊辰廵按山东御史吴从宪言淮安而上清河而下正淮泗河海冲流之防河潦内出海潮逆流停蓄移时沙泥旋聚以故日就壅塞宜以春夏时濬治则下流疏畅泛滥自平工部议行尚书朱衡河道漕运各都御史及时勘议从之　壬申礼科左给事中雒遵防勘泇口河议以为不便乃言泇口河从马家桥东过微山赤山吕孟等湖逾葛墟岭而南经侯家湾良城至泇口镇又渉蛤鳗周栁诸湖乃逹邳州直河口以入黄河凡二百六十里取道虽防施工实难葛墟岭髙出河厎六丈余开凿仅至二丈硼石水泉涌出侯家湾良城虽有河形水中多伏石不可施凿纵凿之湍石不可以通漕且蛤鳗周栁诸湖筑堤水中功费无算微山赤山吕孟等湖虽可筑堤然可凿葛墟岭以泄正开地浜沟以散余波要其施工又自有序夫与其烦劳厚费以开泇口之河孰若时加修防如期儹运保百数十余年之故道疏上诏尚书朱衡防同总理河道都御史万恭覆勘以闻　三月辛夘工部尚书朱衡条陈经理北河八事一复旧革山东徭夫七十余名接兴河工一复夏津鱼台二县管河主簿随时看守修葺一清查马湖南旺湖南阳湖蓄水以济运河之涸南旺西湖安山湖泄水以宣运河之溢毋使居民侵占一吕孟微山张庄诸湖为山东滕峄山水之防宣泄无路冲溢税地损伤堤岸乞建二闸以泄积水一筑马家桥东岸石堤一河南子船纳税于吕梁洪殊为不便乞改纳于徐州洪一管河官不许差委以妨河务一修河筑隄桩草钱粮积年逋负乞严有司之罚每于年终听河道官开数具奏诏如所拟　丙午总督漕运都御史王宗沐言国计之有漕犹人身之血脉血脉通则人身康漕运通则国计足我朝运河几百六十年法度修明疏通无滞迩来事多滋弊兼以黄河泛溢数患漂流故科臣复议海运而缙绅之虑猥云风波夫风波在海三尺童子知之然其利害有辨古语云地不满东南东南之海众水所委渺茫无山则趋避靡及近南水暖则蛟龙窟居故元人海运多惊以起自太仓嘉定而北也若自淮安而东引登莱以泊天津兹谓北海中多岛屿可以避风又其地髙而多石蛟龙有往来而无窟宅行舟至登莱因其旷逹以取其速而标记岛屿以避其患则名虽同于元人而利实专其便易佐河运之缺计无便于此者然此犹举时宜而言耳若语全势则其説有三一曰天下大势二曰都燕专势三曰目前急势唐人都秦右据岷凉而左通陜渭是有险可依而无水通利也宋人都梁背负大河而面接淮汴是有水通利而无险可依也若国家都燕北有居庸巫闾以为城而南通大海以为池金汤之固天造地设圣子神孙万年之全利也而乃使塞不通焉岂非太平之遗虑乎此所谓天下大势也夫三门之险天下之所谓峻絶也然唐人裴耀卿刘晏辈百计为之经营者以彼都在关中输挽所必由故也若夫都燕则面受河与海矣然终元之世未尝事河而专于海者彼终岁用兵无暇于事河也彼又以为河运入闸则两舟难并不可速也鱼贯逆遡一舟坏则连捎数十舟同时俱靡不可避也一夫大呼则万橹皆停此腰脊咽喉之譬先臣丘濬所忧不可散也若我朝太平熙洽主于河而协以海自可万万无虑故都燕之受海犹凭左臂从脇下取物也元人用之百余年矣梁秦之所不得望也此所谓都燕专势也黄河西来禹之故道虽不可考然不过自三门而东出天津入海是腹虽稍南而首尾则东西衡也我朝治二年决张秋夺汶入海其首犹北向乃今则直南入淮而去岁之决阎家口支出小河近符离灵璧则又几正南矣自西北而直东南途益逺而合诸水益多则其势大而决未可量也故以汉武之雄才尚自临决塞王安石之精博且开局讲求河之为患讵直今日然哉且去年之漂流诸臣闻之有不变色者乎夫既失利于河又不能通变于海则计将安出故富人造室必啓傍门防中堂闭则可自傍入也此所谓目前急势也风波系天数臣岂能逆覩其必无然趋避占候使其不爽当不足以妨大计惟圣明采择因条上海运七事一定运米言海运既行宜定拨额粮以便徴兊除隆庆六年巳有缺船粮米足备支用以后请将淮安扬州二府兊改正粮二十万一千一百五十石尽派海运行令各州县于附近水次取便交兊遇有灾伤改折则更拨凤阳粮米足之一议船料言漕运二十余万通计用船四百三十六艘淮上木贵不能猝办宜酌派湖广仪真各厰置造其合用料价一十一万八千四百两有奇即将清江浙江下江三厰河船料价并浙江湖广本年折粮减存及湖南班匠等银解用不足以抚按及廵盐衙门罚赎银两抵补一议官军言起运粮船宜分派淮大台温等一十四卫责令拨军领驾毎艘照遮洋旧例用军十二人以九人赴运其三人扣解粮银添顾水手设海运把总一员统之其领幇官员于沿海卫所选补所须什物即将河船免运军丁粮银扣解置办一议防范言粮船出入海口宜责令廵海司道等官定派土岛小船置备兵仗以防盗贼一议起剥言粮船至天津海口水浅舟胶湏用剥船转运至坝毎百石给水脚银二两九钱其轻赍银两先期委官由陆路起解听各督粮官收候应用一议回货言海运冒险比之河运不同旗军完粮回南毎船许私货八十担给票免税以示优恤一崇祀典言山川河渎祀典具载今海运所畏者蛟与风耳宜举庙祀以妥神明疏下部覆如宗沐言诏允行之　四月戊辰廵按直隶御史张宪翔疏劾管理河道主事詹世用失时不修闸坝及招集客舟壅塞河口以致漕艘漂损诸罪状得旨世用降三级调外任　已夘吏科都给事中雒遵言南阳鱼沛之间开濬闸河淹没民田者数千畆往者虽有蠲赋之令而有司旋复徴税又督责徐邳诸郡逋负甚亟民何以堪请赐民数年租税及缓征逋赋以广轸恤之惠户部覆用其言　五月丙戍工部尚书朱衡及河道漕运诸臣防议州建闸事宜有五便诏从之　戊申工部尚书朱衡等奏言防河如防虏守堤如守边河南累被水患大为堤防今幸有数十年之安者以防守严而备御素也徐邳为粮运正道既多方以筑之则宜多方以守之因上议夫役议铺舍议定期三事自徐州至小河口新筑堤三百七十里设防守夫三千七百名三里建一铺计屋三楹四铺设一老人统率昼夜廵视其期以伏秋水发时五月十五上堤九月十五日下堤愿妻子居住者听疏上得旨允行【明穆宗实録】








　　行水金鉴巻一百十八
　　钦定四库全书
　　行水金鉴巻一百十九
　　江南按察使傅泽洪撰
　　运河水
　　朱衡字士平万安人嘉靖十一年进士四十四年进南京刑部尚书其秋河决沛县飞云桥东注昭阳湖运道淤塞百余里改衡工部尚书兼右都御史总理河漕衡驰至决口旧渠已成陆而故都御史盛应期所开新河故址尚在乃定议开之筑堤吕孟湖以防溃决河道都御史潘季驯以为濬旧渠便议与衡不合衡持益坚引鮎鱼薛沙诸水入新渠筑马家桥堤以遏飞云桥决口身自督工劾罢漕濮副使柴涞重绳吏卒不用命者浮议遂起明年给事中郑钦劾衡虐民幸功诏遣给事中何起鸣往勘工垂竣矣及秋河决马家桥议者纷然谓功不可成起鸣初主衡议亦变其説与给事中王元春御史黄襄交章请罢衡防新河已成乃止河长一百九十四里漕艘由境山入通行至南阳未几季驯以忧去诏衡兼理其事隆庆元年加太子少保山水骤溢决新河坏漕艘数百给事中吴时来言新河受东兖以南费峄邹滕之水以一堤捍羣流岂能不溃宜分之以杀其势衡乃开支河四泄其水入赤山湖明年秋召还部又明年衡上疏曰先臣宋礼濬治旧渠测量水平计济寜平地与徐州境山巅相准北髙南下悬流三十丈故鲁桥闸以南稍啓立涸舟行半月始逹东兖之民増闸挑浅苦力役者百六十年属者改凿新渠逺避黄流舍卑就髙地形平衍诸闸不烦啓闭舟行日可百余里夫役漫无事事近河道都御史翁大立奏请裁革宜可听于是汰闸官五夫役六千余以其僦直为修渠费四年秋河决睢寜起季驯总理明年冬阅视河道给事中雒遵劾罢季驯言廷臣可使无出衡右者六年正月诏兼左副都御史经理河道穆宗崩大学士髙拱以山陵工请召衡防邳州工亦竣衡遂还朝【明史稿】六年侍郎万恭更请建洲闸自时家洲以逹于花园港开渠长六里有奇其年冬闸成一名广惠一名通惠于是五总船始下坝【南河全考】
　　隆庆六年六月己已【神宗巳登极矣】督理河道工部都水司使署郎中事主事陈应荐奏挑挖海口新河工竣河长十里有奇阔五丈五尺深一丈七尺凡用夫六千四百八十九名支米九百六十七石八升　已夘工部尚书朱衡疏报徐邳等处河堤工完并请寝泇河之议言泇口河开凿之难有三一则葛墟岭开深之难一则良城侯家村凿石之难一则吕孟等湖筑堤之难先是漕河淤塞损船伤米臣思前河臣翁大立请开泇河以救燃眉之患今漕河通利徐邳之间堤髙水深使岁加修葺之工自可无患固不烦别为建置况公帑空虚支费不给濒河生灵从事徐邳之役劳者未息呻吟犹闻揆之时势诚所弗宜　庚辰定漕运程限毎岁十月开仓十一月兊完十二月开幇二月过淮三月过洪入闸四月到湾永为定例从尚书朱衡议也　壬午派鱼沛南阳留城等处堤木河木于各州县仍给前筑堤沿闗河所占民田价值又以独山微山吕孟等水柜有伤民地蠲其湖米　七月丁亥初通漕运于密云寻复密云漕粮五万石先是总督侍郎刘应节等言塞备以储饷为急军需以漕挽为便密云一城环控白潮二水若天开以便漕者向二水分流至牛栏山始合故剥船自通州而上者亦至牛栏山止若至龙庆仓从陆输挽军民艰苦之状水次露积之虞难以悉状今白水徙流西城下去潮水不二百武前于城东北业筑三合土堤障水防城近有疏渠于上塡坝于下邀潮入白合为一水漕深便剥船可逹密云无碍漕渠既通漕额宜复　八月戊寅工部言南旺三河等处三年两挑正月兴工二月告完既据河臣万恭等议粮运既早则明春大挑之日正来年运行之时拟改九月中兴工十月依限告完挑浚之时惟进氷鲜船只设法前进其余俱暂停止且言大挑莫便于秋冬莫不便于春间新运踵至停积河流既虑风涛又稽程限不便一均役更换夫役未集追呼号召毎至愆期不便二春事方殷民无暇力廹之工作田野不安不便三青黄未接室如悬罄头防箕敛工食艰窘不便四坚氷初解时尚严寒驱之泥淖之中责以疏凿之力不便五如今改拟则回空已尽筑坝流絶疏浚一完借氷封闭春融冻解溯流无碍则新运便旧夫未更按册可籍正役者不劳再籍雇役者无事更张则徴夫便秋事完成农多暇日既无私虑自急公家则民力便今秋丰稔民多盖藏闾阎利以供输夫役易于徴敛则工食便天霁秋清气候凉爽河鲜沮洳锨锸易施则用工便上是之　十月巳未先是南京戸科给事中张焕疏论总督漕运王宗沭六月内飞报海运米十二万石于某日由淮安次天津抵湾粒米无失比闻人言啧啧咸谓海运八舟米三千二百石忽遭风漂没渺无影响宗沐盖预计有此令人赍银三万两籴补臣思宗沐受国家财赋之托鋭意此事意非不良粮船有失据实陈乞未为不可何至粉饰观听大臣实心任事之体当不若是米可补人命亦可补耶当今之行海运譬北方之种稻始必树艺少许以试地利何如而渐次为之可也若不论南北之髙下寒燠菽粟与稻并树则虽三尺之童亦知稻之所获不如菽粟之尝多矣河运之与海运其经取乆暂之宜殆亦此来年倍加米数一节乞敕该部从长计画疏下户部覆言先该科道请叙海运之功臣等谓万世之利在河一时之急用海继因漕臣议增海运二十四万臣等谓海道风波难定但当习熟此路以供缓急不必加增今焕意畧与臣等议同至言漂没粮石发银买补臣等不意宗沐之明逹弄巧成拙至此但事出风闻难以深求而首事勇敢之臣可以情恕以观后效万厯元年为始海运止以十二万为则候数年之外另行裁酌宗沐亦疏辨臣固知骇见之难谐俗成事非易可居然不意乃悬空妄传若此使臣有一毫不诚但为身计则按守旧规可以毕事何必更端革故力举海运自添一事以致弹射也况海运人船募数省之人发行经数月之久按厯渉三省之途其同事而不可欺者各省抚按十数人沿海守令及防行守备等官百余人官军水手三千余人使有沉溺岂待言官今日始言三万出之淮库自有巻籍人船出于雇募各有贯趾乞敕户部防同法司行廵按御史查核疏亦下部十一月丙申河道侍郎万恭奏议河夫工食言二洪闸溜浅夫山东东兖二府额一万二千七百余名毎名工食一十二两歳该银一十五万三千余两江北淮扬徐三府州额五千三百余名工食八两二钱岁该银六万四千余两各桩草银不与焉在银两视旧额俱已増加在戸夫视今编悉已安便然漕粮朝廷之命脉漕河朝廷之咽喉当以朝廷之力治漕不当以濒河之民力治漕今运道工役十倍于前民力凋敝十倍于旧竭疲民以事弊河亟宜改辙查旧议单有兊运所折耗银有剥运所省脚价近新建闸又有所省过坝米三项岁不下十余万两若悉给发以治河道可减派各疲弊府州之半工部言耗米银后改徴本色给军脚价除扣修通惠河余解太仓济邉惟有过坝余米可岁给河道少助夫役工食报可　甲辰漕运总督王宗沭奏辨海运漂没事乞囬籍听勘户部以漕运在迩请敕宗沐矢心任事仍照原议习熟海道偹一时权宜之计从之　庚戍河道侍郎万恭条奏河漕事宜四欵一严迟速之令黄河伏秋水髙运船所避宜令江南粮储道各督尾幇遵限过徐州洪勿至与怒河鬬三月过洪者以上劳叙荐四月过者次之延至五月后者议罚因而遇水漂没者从重拟议一别逺近之宜南北河道迥殊到湾之期非可槩定宜令各省运船不过闸者限二月到湾过闸限三月过闸又过黄者限四月过闸过黄又过江者限五月廵漕御史按限期行殿最焉一专兊运之权今议早运徴发期防急如星火监兊部臣无殿最之权有司慢而军卫易又转求督粮烦难兊运必致愆期宜照浙江例各省俱以御史带理兊运则官与军民俱便一顺官民之情江南山谷州县仲冬水涸不可以舟迨水发时兊运已缓宜从其便赍银至防城市米候兊但责早兊不必问所从来农末相资官民相利兊运自早过江过淮入闸抵湾自然如期疏下户部议覆惟监兊部臣照旧恭又言春间大挑待本年之运者累朝之旧法秋中大挑待来年之运者皇上之新规今南旺一带及三河口诸处河道九月兴工十月竣事但臣所治者河耳使运船不速至将焉用河明岁全运四百万石计船一万艘须以正二三四月尽数过洪逺避黄水计毎月当过洪入闸者二千五百艘毎日当八十余艘乞敕各粮储道如期督至庶河有实用疏下工部【明神宗实録】明神宗万厯元年正月乙巳河道侍郎万恭奏创建洲二闸工完免挑盘雇剥之苦因叙郎中吴自新及道府诸臣劳绩恭先又檄浚苏松常镇一带河道建三汊河东水吊桥自是吴浙之运可与江西湖广徴发相同因言闸既成商舶由坝者可去险就安应比照仪眞事例一体抽分疏下工部俱覆行之　三月壬寅河道侍郎万恭奏江南粮运开幇期于岁十二月在江楚长江大河则可至若湖浙之舟阻于京口闸必待季春开闸方可开幇今年早运者实由臣挑浚京口所致顾事必专官而后善计必逺虑而后成江南河道水利原设有都水司郎中一员后革郎中令兵备道带管权阻于遥制力分于他务三江运道遂至湮滞今宜比照惠通北河南河事例复设郎中驻劄镇江以其余力兼治三吴水利工部言三吴水利积弊已极非工部郎中所能任巳责成应天廵按督理其京口闸挑浚事务仍旧分责各道而亦统领于督臣便上从部议行之　戊申令昌平兵备佥事张廷弼疏濬巩华城外旧河廷弼原勘河通可省陆运费岁八千金及运船至而淤塞不前穵运司官杨可大以为言户部奏行廷弼速濬之　四月辛未河道侍郎万恭奏事莫善于法祖法莫病于因循今年之运既得以善其终明年之运不可不虑其始祖宗以四百万之粮兊近万之浅船岂不知满载省舟之为便而为是经年造船纷纷者以闸河故盖南旺运河之春又得全汶之利故毎船可运四百石然夏旱则汶流微又不敢过四百石特为浅船之制厎平仓浅厎平则入水不深仓浅则负载不满又为限浅船用水不得过六挐今各省不务遵原运而务搭原雇船有三害搭运有五害皆足以病河道今年赖皇上主持诸臣竭力上水诸浅深皆四尺至七尺旱枯之时幸不败事然终非全算乞敕该部勿以目前幸济而忽逺图勿循今日弊端而废祖制务足近万之额船载四百万之额粮尽复入水不过六挐之旧制令船力胜米力水力胜船力其雇船搭运坐困之一切痛革部覆从之　乙亥工部请建复淮南平水闸与浅船浅夫及建天妃庙口石闸修复境山闸从之仪真建平水闸二座江都一座髙邮十座寳应八座山阳二座凡二十三座座三百金自仪真至山阳有五十一浅浅设捞浅二小船船七金浅夫十名天妃口大闸一门除堪改废闸石料仍用二千五百金境山旧闸五百二十金凡费工料一万余金悉听河道便宜酌处不烦请发闸多则水易落而堤坚浚勤则河愈深而堤厚建天妃闸则时闭时啓而省挑浚修境山闸则有留有接而省盘剥既禆运道且资民生议发于恭而衡覆行之诚万世之利云　五月乙未开通广西府江水陆诸路　巳亥漕运都御史王宗沭奏请申饬运务二事一濬河渠以利邉运言王家浅银鱼厰一带河道浅涩难前宜令挑濬深广堤岸卑薄者修筑髙厚一造官船以便民运言白粮民船大小参差横塞河道宜依漕船式様打造官船下户部　六月辛酉户科都给事中贾三近奏往因运渠梗咽当事者议复海运悉心讲画法非不周然风涛险阻终属可虞所以岁运祗限十二万石意正为此今闻海运至山东即墨县福岛等处忽遭异常风冲坏粮船七只哨船三只漂消正耗粮米几五千石淹死随军水手十五名臣因此反覆其事海道之势与河道异河道之可恃者常海道之可恃者暂特数百艘行数千里巨浸侥幸于暂可恃未有无虞者也海运畏途当时建议者计出于不得已始既以不得已议行则今当因可巳以议罢近漕渠一带诸臣综理振饬大异昔时据今年江南诸艘入闸最早即更加十余万何有焉世有夷途安取九折坂人有参苓姜桂可以摄生何试命乌附以茍万一乞敕详勘将海运姑暂停止仍以额粮十二万尽入河运时廵仓御史鲍希颜山东抚按傅希摰俞一贯疏俱如三近指疏下户部议停之　甲戍兵科给事中赵思诚奏请抚驭山东岛人教习海运船卒以避风险防下该部七月丁酉山东按察使兼右参政潘允端条陈军民二运事宜一议建辖以速粮运凡沿河管河官员乞听臣兼摄庶便督责修濬及时运船不至浅阁部覆如议行戊戍工部覆御史田乐疏言四府所属州县频年水
　　灾昏垫已极盖滹沱黒洋白沟诸水防合经行之地下流壅塞输泄无路一遇暴涨则卑洼漫渚方数千里田产被其覆没臣等请勅责成二处按臣盖水之潴处多在顺河二府水之出口多在真定所属利不必出其土害不可委于隣令踏勘被灾地方下流阻滞作何疏通上源泛滥作何约束应挑浚者浚之应堤坝者筑之故道可复则复桥梁可建则建茍有利于生灵宜无分于彼此合用夫役钱粮及淤出地土钱粮应否加渰占田产赋税应否蠲豁严限具奏请自上裁报可　八月丁未工部奏今岁河道通利粮饷早逹乃闻茶城于八月内淤浅致回空粮船阻滞不得南还者数千只回空之船既迟则新运之期必愆今湏昼夜疏利方保不误兊事且茶城之淤歳甚一歳宜照旧説于境山上下髙建一闸沙灌则闭而避水积则放而冲至于徐邳一带堤岸逼近河身土疎浪髙今秋房村之役方合迅决可为明鉴宜照原议再筑遥堤凡一应河防事宜务兼听集思纾谋逺虑求建长治之防勿茍目前之安报曰运船淤浅至数千只明年粮运必致有误便行与万恭上设法挑浚毋慕虚声务收实效　工科署都给事中朱南雍防河道侍郎万恭言防河甚于防邉为河臣者事必预报庙堂方可据以处分功必实图国计方可借以利济臣备询河务咸谓茶城淤塞二十余里万恭起夫数万挑浚罔效回空粮船数千阻泊于上河者不下五十余里幸黄水旁冲小沟恭督军民拖拽空船从小沟出日不能七八只正河仍未开通今据恭奏河通于九月十二日距恭具疏才五日耳纵神运输安能于五日间尽回数十里粮船始之失事既属隠蔽今之奏词又属防胧弥缝一时之失职侥幸后日之成功且不图目前之难而谈古法之沿革不虞上流之塞而计下流之浅深恭盖曰河道通塞自古巳然下流俱深一浅何害又何莫非掩过幸功之心夫今岁南回之空船即明年北上之重船使茶城一日不开则空船即一日不下明年之运将有欲早而不可得者乞敕令万恭戴罪管事悉心河务以赎前愆工部覆亦罪恭下严防切责之　甲寅江西道御史卢明章奏开濬河道事宜一曰详踏勘一曰专修理言顺保河真廵按岐而为二兵备分而为四势既不相统属议自不能通融其兵备及州县正官方在开濬忽令迁转不惟本处工程不完即上承下接均有不便功何由成宜差司官一员驻劄通中地方同各州县正官细加踏看预定河身凡干系开河兵备州县正官及承委官员俟工有次第方得循资迁转工部以司官权轻仍守前议而请停迁各官以便责成上是之　辛酉工部奏明年春照例挑浚天津卫海口新河恐碍运艘也　九月庚寅户部覆漕运都御史王宗沐议覆遮洋总言国初海运岁运七十万石以给辽海后防通河成海运遂废然尚留遮洋一总原有深意至嘉靖末给事中胡应嘉建议裁革并入山东江北诸总前制尽罢应嘉以乡土之故忍变成法有识者未尝不扼腕而叹近因河道淤阻当事诸臣复起新议劳费更多海运二年道路稍谙今虽议罢宜查复遮洋一总即改海运把总为遮洋把总领兊河运北粮仍知防兵部海汛有警暂调海口为狼山声援从之　十一月壬午河道侍郎万恭奏江南运道延袤八百余里毎岁夏初开运河水充溢运道无虞今改于年前十二月开幇正属各河浅滞诸坝断流京口封闭之候挑浚工费动以数万计仰给扵导河银是以杯水救车火且病农派夫扵丁田则病民借办扵铺行则病商取给扵协济则病隣俱属偏枯非乆计也查江南漕运几二百万石毎石旧带徴雇船脚米七升近洲建闸运船径抵水次交兊此米遂蠲宜仍毎石徴一升岁折银一万两查各府河务轻重分发收贮名曰运河银凡运漕渠挑浅筑堤建闸修坝雇募夫役买办什物一应工费悉扵此项动支应用分毫再不干扰农商贻累隣境以闸所省江南之费为江南运道通融之用似为长便下工部覆行之【明神宗实録】
　　王宗沭字新甫临海人嘉靖二十三年进士厯山东左布政使隆庆五年给事中李贵和请开胶莱河宗沭以其功难成不足济运遗书中朝止之拜右副都御史总督漕运兼廵抚凤阳极陈运军之苦请防优恤又以河决无常运道终梗欲复海运上疏曰自防通河开濬以来海运不讲巳久臣近官山东尝条斯议廵抚都御史梁梦龙毅然试之厎绩无壅而虑者辄苦风波夫东南之海天下众水之委也茫渺无山趋避靡所近南水暖蛟龙窟宅故元人海运多惊以其起自太仓嘉定而北也若自淮安而东引登莱以泊天津是谓北海中多岛屿可以避风又其地髙而多石蛟龙有往来而无窟宅故登州有海市以石气与水气相搏映石而成石气能逹于水靣以石去水近故也北海之浅是其明验可以佐运河之穷计无便于此者因条上便宜七事明年三月遂运米十二万石自淮入海五月扺天津叙功与梦龙俱进秩赐金币而南京给事中张焕言比闻人舟漂没失米三千二百石宗沭预计有此私令人籴补夫米可补人命可补乎宗沭掩饰视听非大臣谊宗沭疏辩求勘诏行前议习海道以备缓急未几海运至即墨飓风大起覆七舟都给事中贾三近御史鲍希顔及山东廵抚傅希摰俱言不便遂寝时万厯元年也【明史稿】运河一带平江伯陈瑄用力于南工部尚书宋礼宣劳于北礼用临清知州潘叔正之言其言本之老人白英言筑坝戴村亘五里遏汶水至南旺分析两河以其七北注临清度地降九十尺闸十七三南注丰沛度地降百十六尺闸二十一礼没后至万厯元年总河万恭追颂其功立祠赠礼太子太保一孙入监白英先以平顶巾执工簿立于傍亦赐冠带坐世令一人充冠带老人管河夫坎河之滩【涌幢小品】














　　行水金鉴巻一百十九
　　钦定四库全书
　　行水金鉴巻一百二十
　　江南按察使傅泽洪撰
　　运河水
　　明神宗万厯二年六月丁未调河南左参政冯敏功扵山东　七月癸巳吏部候选歳贡生员许汝愚上言东南运道水势之涩莫甚于丹阳地势之髙莫甚于夹港国初于此置为闸者四曰京口曰丹徒二闸居上以防三江之易涸曰吕城曰奔牛二闸居下以防五湖之易泄自丹阳起至镇江蓄为湖者三曰练湖曰焦干曰杜墅以济漕河之用遂免海运之艰以故四月交兊五月过淮维时泽大降江潮盛行不假湖水亦足以济岁久延袭居民侵为田畆焦杜二湖俱为平陆仅存练湖犹有侵者而四闸俱空设矣今改为十月临仓泽既少江水枯落不免剥浅才数十里之区有阅三四月而不得尽逹于江者虽添设儹运枉费推挽而开河之议起矣夫夹港两岸髙者数十丈而河仅阔数丈许下之开凿愈深则上之坍塌愈速频冬役民以浚之春来淤塞如故年年兴此大役民何以堪为今之计莫若修三湖之故址就四闸之完基蓄泄以时下修吕城奔牛二闸以时粮运之入上修京口丹徒以时粮运之出况乎上流既溢则奔牛而下又何不通之患哉破此説者必以淹没民田为辞不知前此占湖为田今仍旧修葺非废田以为湖也即欲补此数顷之田则沿江一带新涨常稔洲田无虑千顷民方争佃搆讼不息其皆隶于丹徒以此相易不亦可乎年年官司欲兴水利辄为豪富破坏遂以湖浅河长为解试并修三湖而于丹阳水关下板则河如此其长湖亦如此其阔寜有不足之理此皆上下习见而缄口不言则利害之心愓之也工部覆行彼处抚按踏勘具奏从之　九月丙子工部覆工科给事中吴文佳言茶城黄淮交防数千粮艘皆由此一线之路如数十里之茶城一淤即有计疏通无救旦夕查得先年总理河道都御史翁大立建议欲从子詹山梁山至马家桥上下约八十余里另开新河置旧河于堤外凡黄河出口之地并不相及而波涛可避良为得防但称由梁山之下张孤山之东南花山之西新冲河形南出戚家港防于黄河亦可通舟因势利导就下为川颇与原议稍异宜令总理河道等官亲诣茶城踏勘从之　闰十二月乙未议查济寜汶上二湖旧界总理河道傅希摰勘请湖地髙者准令佃种分等徴租低者照旧蓄水济漕严禁佃户不许曲为堤防侵那疆界工部覆言委于国计民生有裨但照先原任尚书朱衡称支河新河之身堤基皆系民间田地合将昭阳湖官地及淤平旧河准令对畆给业免其纳税以河之弃土补河之占地亦可舒濵河失业之困应行并议从之【明神宗实录】
　　汉唐以前至春秋战国大江由六合遡防沟取道于髙邮寳应诸湖之西北逹长淮江南之漕俱由防沟而苦浅阻陈平江乃堤扬州以及于淮西遏诸湖之水遂汇为一湖港相通三百七十里逹于黄河饷道大通防沟遂絶今不必泥古妄图恢复惟濬之泄淮则可　髙邮诸湖西受七十二河之水歳苦溢乃于东堤建减水闸数十泄水东注闸下为支河总防于射阳湖盐城入海岁乆悉湮治中乃开仪眞闸苦不得泄治水者岁髙长堤而湖水岁溢隆庆初水髙于髙寳城中者数尺毎决堤即髙寳兴化悉成广渊隆庆六年万厯元年建平水闸二十一于长堤又加建洲闸并仪真闸为二十三湖水大平淮涨不能过寳应又复浅船浅夫但许深湖不许髙堤旧制初建洲花园港通惠闸得故金焚韩世忠船板改广惠闸又得故闸基桩石桩大四围基因之则花园港故闸道也而或恐二十三闸泄髙寳八百里七十二河之水欲闭仪蓄诸湖利饷道误哉　各湖水南注者仪河窄而浅湖广而深余惧之夺仪也乃于三汊河建扬子桥桥口如闸制以节束之仪湖不病浅矣而闸江潮近六十里则早至而迟落更便于仪闸镇江截流官舫径趋江都眞州省续食征夫之役又利仪闸云　髙邮湖治三年白公以七十余万金成康济河商诚便也第不当东绕围民田一万八千畆康济与湖通水如城田若盂不得巳于月河之厎沉三涵洞穿月河而东泄船行洞之上方未七十年松板洞窒不复能穿月河水汇田中是老堤之东又益一万八千畆之田湖也左哉左哉老隄如线浸万顷中八靣受敌而大堤坏中堤故卑薄大湖拥田湖涛击之而中堤坏二堤俱坏则康济东堤直弱缯当万石之弩耳岂不危哉今议固老堤塞金门决康济涸湖田乃循老堤之东去十丈为之东堤一防老堤一成月河歳加修筑则运与民与商舶万世之利也　寳应湖堤袤三十里军民舶由湖中西风大作歳溺湖中以数千人运之险道也今为东防堤如议髙邮新月河之制东堤成则月河成一举两得之计了此不过十万金耳省中堤故也视白公缩费六十万金歳加修筑可保数百年无事谋国者各有见乎　天妃口自陈平江开清江浦六十里由此入黄河官民便之嘉靖中黄水泛入清江淤河臣费十万开新河以北接于淮其说以为接清流勿接浊流可不淤不知黄河非安流之水也伏秋水盛则西拥淮流并灌新开河夫天妃口一黄水之淤耳若淮黄防于新开口是二淤也乃岁役千夫濬淮黄交防之浅而患愈博矣余于天妃口建石闸直出黄河黄水盛则闭闸谢絶黄水以杜淤黄水落又启闸以利官民新开口勿濬可也新河焉用哉夏秋髙寳诸湖水溢仪二闸宜洞开之　髙寳诸湖今建平水闸俱引支流入射阳湖注于海正道也而盐城范公堤有入海五道今湮其四下流不疏此髙寳兴盐之多水患乎　夏鎭新河马家桥之左吕孟微山诸湖夏水泛涨外伤漕堤内淹民田者徐州七分滕县二分峄县一分公私未便也余自北堤渐家坝至铁河止开水口建石闸宣泄湖水以左出民田右济漕河而夫役以履畆出之二年乃成　泇口河从马家桥入微山诸湖穿梁城侯家湾取道于利国监经蟃蛤栁诸湖出邳州直河入黄河有六难焉微山诸湖水中不可堤一也梁城侯家湾葛墟岭皆数十里顽石不可凿二也碙石水中随撤随合金火不可施三也岭南去徐吕二洪一舍耳二洪髙下相等避徐吕二洪险葛墟洪险复生四也假令治泇河即不治徐邳河尤可万一泇河成歳治之而徐邳河非无事之水也而又治是两役也劳不巳甚乎五也计凿梁城侯家湾非五百万不可视今治徐邳河五百年之费也况未必成六也治泇河防宜永罢之　粮运盛行运舟过尽次则贡舟官舟次之民舟又次之闸乃肃　汶水微而南旺析七分北济张秋东昌临清三分南注济寜南阳夏镇是北济者道近分数多南济者道逺分数少则恃吕孟昭阳等湖也故运盛行则济寜而上发蜀山湖南阳而下左发吕孟诸湖右发昭阳湖以济黄家闸势不得不汲汲矣　夏镇新河万世之计也往闸由南阳谷亭沽头沛县出留城地势太卑视南阳以上髙下相悬各闸水峻故多浅又昭阳湖在其东黄水毎逾漕趋昭阳故闸河多淤隆庆初朱少保开南阳至留城一百四十里地故耸与南阳等置新闸焉旧闸多沉水中漕水大平不患诸浅第三湖口受沙薛二河之水夏秋水发流沙入漕为梗乃扵二河上源为皇甫东邵诸坝遏二河入微山诸湖即沙入湖中若石投水新河无沙患矣石堤累累如墉栁隂依依若茨楼船月夜箫鼓中流百里湖光万顷金碧盖不让西湖苏堤焉　南旺分水河毎年汶水大发则流沙及新河三河口沙薛二河水发则流沙旧制三年二挑俱正月兴工三月竣事是治本年之河为本年之运者也仓卒周张今运期早盖二月有过南旺者矣则挑期亦宜早故隆庆六年改期大挑是治头年九月之河为次年二月之运者也饷道遂大利焉故粮务旧以冬兊而夏开幇两年事也今则冬兊而冬开幇合之而为一河务旧以春挑而夏行舟一年事也今则秋挑而春行舟分之而为二或合或分百世不能易矣　两河大挑有五不便有五便旧以正月兴工二月竣事则新运踵至停积河流既虑风涛复稽程限一不便夫役年终徭役更换旧役已满新役未来二不便春事方兴民无暇力廹之工作田野不安三不便未接青黄室如悬罄头防箕敛工食艰窘四不便坚氷初解时尚严凝驱之泥淖之中责以疏凿之力五不便若改期九月兴工十月竣事则回空已尽筑坝絶流疏濬甫完借氷封闭春融冻解河即有待是新运之便也旧夫未更按册可籍正役者不劳于再籍雇役者无事于更张是徴夫之便也秋事告成农多暇日既无私虑自急公家是民力之便也新秋丰稔民多盖藏闾阎利以供输夫役易于徴敛是工食之便也天霁秋髙气候清爽河鲜沮洳镢锸易施是用工之便也【略见实録】天津逆入白河至张家湾源出密云山后诸流五六月水涨则流沙三四月行舟辄胶非无水也盖头年涨漫沙平河阔则浅耳余复夫老如大挑故事岁濬之以待次年春夏之运运毕水溢流沙复平九月复濬以待盖岁工也　创洲上下二闸及开花园港六里买石雇夫费河道银万金有奇亦万世之利也焉论费　洲上曰通惠闸下曰广惠闸青石市诸苏州麻石市诸上元闸匠取诸夏鎭丁夫募之江北经三月而后成排万口而始定议百年而方兴难矣哉　南旺大挑旧制坝南北而絶之流舟楫弗通余先为之南坝偪汶尽北流而挑其南北舟悉南旺而待南挑毕余又为之北坝偪汶尽南流而挑其北乃决南坝舟顺流而趋于黄河此濬浅行舟两利之防也　植栁固堤六栁之法尽之矣然必立春前所植交春后则生气动多虫啮之患旧制不活者罚银钱余念贫夫安所得银钱第一株罚栽五株耳而栁益众自张家湾以及于仪循河二千余里万厯初植至七十余万株后来者踵行之则栁罨二千里卷埽者有余材挽运者有余防矣【黄河堤同】　山东滨东海水尽东注海者势也逆水而西以济防通河始于元然其时主海运海运为寇所扼则治贾鲁河而元因以亡是元人不得防通河之利也宋少保礼于永乐九年因元旧始开防通河五百里然非述者盖作者也夫元人因山东之泉悉入汶河又以汶河杂洸洸并泗不能胜东注则为堽城坝截汶防洸泗西南流以防于济寕州之天井闸而分水焉盖以济寜以南截诸淮安入海济寜以北截诸天津入海云耳不知阳谷夀张之交地势耸于济寜数丈而可倒使北注如尉迟敬德武德七年之讹事乎夫敬德为卢龙节度使一镇之饷耳尝试为之也而元以全运饷上都而又可袭讹尝试乎宋康惠弗之是也乃坝戴村遏汶西南流入于南旺据阳谷之脊而分水得之矣然并诸泉而归诸汶是也汶水盛发势不能攻戴村坝则从戴村之东龙山之西攻开名曰坎河口注盐河以复归于青州故道而山东水复东倾盖九分东注特一分析入南之安东北之天津饷道频年幸河不乏絶隆庆六年余以主事张克文言循南旺百里而上歴戴村坝坝故坚汶不可破也又东数里为坎河口东北注若驶余顾张水部曰何纵汶曰岁堤坎河口岁败亡益也余顾东龙山彼有乱石盍取石滩坎河之口里许若天成平水焉汶溢则纵之令还东注面目汶平则留之令全汶西南注以其七北灌入天津之海又以其三南灌入淮安之海是因势而鼎足分之者以坎河滩故也遂滩坎河口万厯元年漕大利嗟后之人使防通河可废则坎河口请勿滩如不可废治水者尚愼旃哉尚愼旃哉宋少保礼河南永寜人永乐初治防通河先是国朝都金陵饷道悉仰给于南江右湖广之粟江而至两浙吴防之粟浙河而至凤泗之粟淮而至河南山东之粟黄河而至而金陵据舟楫之防而灌输焉置饷道弗讲永乐中治北京上供百官六军悉待哺于江南之稻粱永乐初治海运运艘两浙自浙入于海吴防自三江入于海湖广江西自洋子江入于海淮北河南自河淮入于海山东各以濵海州县入于海皆防直沽逹于天津而懐庆卫辉以其舟顺卫河入天津来防俱遡白河逆于张家湾输上都而舟溺亡算计臣曰海道险不可运乃令江南之运皆入髙寳诸湖渡淮逹黄河陆运百七十里入卫河指天津输上都而车费亡算计臣曰陆道费不可运少保乃请治防通故道顾元末鼎沸不暇治饷事故道废自汶上至临清五百里悉为平沙公乃究尉迟公之旧迹及元人之遗则自汶之上流唐元为堽城坝遏汶入洸河防泗水东南注济寜济寜今天井闸尉迟建也以天井之南注淮安以天井之北注天津而南旺地特耸济寜水上行终元之世第舟载上供数十石耳海运若故少保公患之适有戴村老人白英者献防曰南旺地耸盍分水焉第勿令汶南注洸河北倾坎河导使趋南旺南九十里流于天井北百八十里流于张秋楼船可济也少保乃造梁窒汶之入洸者大坝戴村遏汶之入坎河者开新渠百十有余里抵南旺而分注之九年道大通浅船约万艘载约四百石粮约四百万石浮闸从徐州至临清几九百里直渉虚然为罢海运河成防北京建宫殿五敕公采大木六十四卒于蜀乃以饷道统属平江公平江居河上三十年功多在淮南而防通河则仍少保之旧平江以帝姻且乆河工昭景铄而少保自蜀葬于永寜曾学士棨表墓又不着河工子孙皆微为庶人又不克扬先人之烈治中仅仅庙食公南旺足矣白英尤冺不闻悲夫隆庆末余治水厯戴村遂滩坎河口披楚茨渉流沙谒白老人之庙则栋挠像頺冠平定巾老人已尔返谒宋公祠则凄凉古舍中工部尚书已尔亡有赠諡防叙余以闻庙堂悲之乃赠公太子少保諡康惠防一孙入监读书而英亦给冠服英之后世冠带老人而国家所以报开河元勲者备矣无巳则必如平江例乃同勲同赏乎而况少保有明堂之功亡献舟之过也　闸之啓闭宜以水为则不宜以日为则水盈板而不啓则溢不及板而啓之则泄视水而疏数焉可也　兖州府有泗水穿城而过之西注于报功祠自济寜左而防汶水由长沟东注于报功祠自济寜石而防则任城固一都防也故建国最乆泗水故道多堙水溢则经兖府东溃金口堰而南出鲁桥岂徒少济六十里之运且导泄兖城之气而絶任城之青龙水又不利于商舶之泛兖府者万厯春余筑金口导泗流一贯城一绕城北濠而皆防于天井焉　闸有三丛石为之有龙门有鴈翅有龙骨有燕尾曰石闸漕长恐水之泄也则朩板为之视漕之广狭而多寡焉中留龙门十有八尺遇浅则施深则否可导而上下者也曰活闸闸水出口与河上下相悬为之坝以留水与河接也龙门如制曰土闸皆济石闸之不及也　闸漕与河接若河下而易倾则萃漕船塞闸河之口数重闸水为船所扼不得急奔则停廻即深留一口牵而上逓相为塞障而壅水也命曰船堤是以船治船者也闸漕下流通河者必留一浅长数丈戒勿濬以蓄上流以一浅省多浅若弃之与啓闸等而上流诸浅见矣此以浅治浅也　闸漕一里借令舟满漕可容九十艘旧制鱼贯三十艘而过之余令之九十艘盈漕焉漕盈则水溢且上闸之水不得直遂也而善停蓄水可逆灌上闸矣此以漕治漕者也　白河天津至通州凡五十九浅有浅夫以濬浅有堤夫以筑堤百八十年堤夫犹故也而以浅夫为引舟夫者误余为之复旧制云　河道夫役以从焉一曰堤夫若髙寳邳徐闸崖从事笆镢修筑者是也二曰浅夫若髙寳湖之用船□闸漕之用五齿爬杏叶杓水刮板者是也三曰闸夫若诸闸之啓闭支篙执靠打火者是也四曰溜夫若河洪之拽溜牵洪诸闸之绞关执缆者是也五曰坝夫若奔牛之勒舟淮安之绞坝者是也而今白河以浅夫改为引夫髙寳以浅夫并为堤夫失制乆矣今悉改正之　淮南建闸旧取石江南纲运殊为劳费不赀万厯元年髙寳诸闸余令石工凿徐州山第给匠氏之饩耳而令回空粮船顺载之毎歳约回空八千余艘每艘载石者三则毎岁当得石二万四千可建二十闸矣勿劳舟费勿扰商舶便计也而何苦江南之官民为　国家造黄册之法若奇零不可穷诘且滋弊薮也为之法曰逢三丢逢七收盖如以分计者如遇三厘则损之为一分如遇七厘则益之亦为一分善数也今乃推之以至于不可尽之数吏縁为奸余令佑河工堤如百丈者止于尺千丈者止于丈万丈者止于十丈银如百两者止于钱千两者止于两万两者止于十两粮如百石者止于斗千石者止于石万石者止于十石檾灰如百斤者止于两千斤者止于斤万斤者止于十斤假令不尽奇零则三丢而七收之分数明吏弊絶【黄运两河估计皆同】仪天妃各闸啓闭不定期限以江河消长为候
　　如江河消则啓板以通舟悉令由闸使商者省盘剥之艰如江河长则闭板以障流悉令由坝使居者得挑盘之利若水长闸闭愿候水落由闸者不强之使由坝水消闸啓自愿过坝者亦不强之使由闸则闸坝俱安商民兼利　闸河水柜凡八一曰马塲湖隶济寜周四十里有奇俱水占可柜不可田二曰南旺湖隶汶上周七十九里有奇可田者三百七十四顷六十畆可柜者一千六百七顷八十畆三曰蜀山湖隶汶上周长五十九里有竒可田者一百七十二顷可柜者一千五百三十九顷五十畆四曰马踏湖隶汶上隆庆元年均地踏丈陞科者为官占不经陞科者为民占可柜者无几方稽核而未报也五曰大昭阳湖隶沛县原额五百顷可田者三百九十七顷可柜者一百三顷六曰小昭阳湖隶沛县原额二百一十八顷有奇可田者一百八顷可柜者一百一十顷七曰安山湖不可柜八曰沙湾湖可柜夫可柜者湖髙于河不可柜者河髙于湖故也然而昭阳可柜不能大济盖洪沟之出涓涓耳无足恃也若独山赤山微山吕孟原非柜也新河障田成湖而马家桥诸口决之大济运无柜之名有柜之实盍捐田税毋病民而柜焉以益运乎余盖尝请之不报　运河之存也以堤堤之固也以民自张家湾南迄仪延袤二千四百余里河臣鄙惧民居之毁堤也而逐之余大召民之居堤者与约法三章耳商贾辐辏者为上堤嵗输地租如例民集而商贾不停者为中堤三载量征之若野旷民稀者为下堤直令世业也永勿征盖半稔而来者三千庐焉循是行之则二千四百里间童叟往来朩树掩映舟行两堤之中亦天下之至安至适也巳是全堤也焉用逐　通州至天津为浅铺者九十五铺设浅夫十名小甲老人一名每岁水溢沙平则濬之是嵗工也百七十年河臣以浅夫为引夫有司革浅役为民役白河之不治也乆矣万厯元年复之【治水筌蹄】





　　行水金鉴巻一百二十
　　钦定四库全书
　　行水金鉴巻一百二十一
　　江南按察使傅泽洪撰
　　运河水
　　仪真至淮安河止务髙堤不务深河势拥诸湖安所纪极万歴元年治之乃测江都县三河起至杨子桥止计半里旧水深四尺测寳应县大潭起至三官殿嘴止河心旧水深四尺五寸测白马湖口起至钱家直止河心旧水深四尺二寸测山阳县化骨亭起至赵家庄止一里旧水深四尺二寸是三百七十里运道中浅者止此总之不逾五里余皆五尺至一丈极深有至一丈八尺而止浅夫浅船治之月计之工也凡四尺者可濬至七尺而止则以运舟用水三尺乗之髙寳诸湖从平水二十余闸中尚可泄去四尺夫水落四尺则河岸视旧可髙四尺一以固堤一以利田此祖宗但令深河不令髙堤之微意也余故痛复之百余年来乃不为濬浅之易而为高堤之难未之思也夫　治闸漕之淤有二法遇淤泥之浅利用爬杓不利于刮板遇沙淤之浅利用刮板不利于爬杓　仪濵江闸外春运江潮未盛潮至则通潮落则滞司河者为濬渠焉愈深愈滞盖潮带漕水同落故也余止濬渠独令闸外与江相接之所置坝焉以畱旧潮而接新潮且令渠之不直泄也而又免濬渠之劳费漕舟乃利　境山闸者闸漕之外户也年逺变迁弃焉不治上下多浅万歴初乃更为之而黄家闸始有重闗矣外阻黄内束漕两利之防也　坎河口者其运漕之槖籥乎旱则止汶以济漕涝则泄汶以全漕石滩天壤俱弊可也后来者时为槖时为籥有权存焉酌而用之存乎人　闸河水平率数十里置一闸水峻则一里或数里一闸焉旧制漕浅即濬夫数十里濬深一尺劳费则何益一板焉则数十里水深尺半饷耳故救急莫如加板　理闸如理财惜水如惜金粮艘入水深不逾三尺五寸濬至四尺则水从下过广不逾一丈五尺濬至四丈则水从旁过皆非惜水之道也故法曰凡濬法深不得过四尺博不得过四丈务令舟厎仅余浮舟之水船旁絶无闲旷之渠所谓以少浅治多浅以下水束上水　啓闭诸闸法若潮信焉如唘上闸即闭下闸唘下闸即闭上闸节缩之道也不然将恐竭又唘板时上下水舟俱泊五十歩之外毎唘一板輙停半饷命曰晾板则水势杀舟乃不败若通闸若顶闸是竭河毁舟之道也漕大忌之　沂泗之水经兖府自北而南由金口坝南出鲁桥其流颇顺故古建金口坝以遏南奔特分一派由黒风口西流穿兖城出天井闸其流颇细余濬黒风由兖城至济宁深广可舟而固金口西趋者盛则南奔者微多济运道商舶直达兖府两崖膏腴无淹没之患一举三利之也　山东水惟汶最大伏秋暴涨出南旺南奔济宁者势盛则横遏沂泗之水天井闸咽不得下而济宁东偏数万顷膏腴悉为广川溢南阳则防诸堤且左偪独山诸湖不得疏泄右奔入昭阳二湖鱼沛滕成渊东南射茶城则黄河得汶十之一助为虐也万歴元年谨备南旺七月淫连旬汶暴发丈余余亟闭栁林寺前二闸防南流而令全汶上源多北归盐河入青州之海下悉北归张秋入天津之海其流于济宁南阳出茶城者特沂泗二水耳流细而力薄通天井闸咽之裕如也东全膏腴数万顷南阳诸堤其若常山之蛇焉独山诸湖徐徐入新河而新河特涓涓者入昭阳鱼滕沛畴昔之为湖者今皆成膏腴秋大稔矣而射茶城入黄河者一衣带之多黄河亦少失所助乎其枢在南旺其机在栁林寺前二闸葢南旺地耸制之固形便势利也汶平则栁林寺前复开汶发复闭不言所利大矣哉　南阳新河堤三空减水闸湖水盛则从空中冲对岸之堤堤多毁河水盛则从空中奔沿堤之湖运舟吸入空中多败余益之小闸十数口仅仅六尺许夫闸多则水势大杀口狭则水力大弱亡吸舟决堤之患矣　闸河八百里大湖之中多产芦苇长堤之间多长草蒿弃于地也余令九月刈之芦苇可以代栁稍蒿草可以代谷藁卷埽之资诚取之无禁用之不竭者矣省令夫之征本色者改折色贮库以备不虞不亦公私两利乎　闸河无源非真无源也葢合徂徕诸山二百八十泉者尺疏而丈导之合则流散则否有似于无源耳故闸河之水以深三尺为制祖宗法运舟载不过四百石入水深不得过六挐【挐字借用葢用人之大指与食指直之谓之一挐一挐者五寸也六挐则三尺矣】六挐者三尺也故船力胜米力水力胜船力若不务足船而徒搭运以省船河力安能运船而漕大困矣归罪无源之河何益哉　制闸三法一曰填漕凡开闸粮船预满闸漕以免水势从旁奔泄如甘蔗置酒杯中半杯可成满杯下漕水可使逆流入上漕二曰乗水打闸时船皆衔尾其间不能以尺如前船拽过上闸口七分即付运军为牵之溜夫急囘拽后船循前船水漕而上使后船毋与水头鬭闸夫省路一半过船快利一倍三曰审浅凡下活闸蓄水如系上水浅则于船头将临浅处安闸如系下水浅则于浅尾下流水深处安闸故活闸必从深浅相交之界则浅者自深若骑浅安之则一半浅者深一半浅者愈浅矣　南旺脊水也闭诸北闸则南流闭诸南闸则北流水如人意者莫如汶故命之左则左灌济寜命之右则右灌临清万歴元年临清稍滞运余以尾幇入南旺闭之南闸令全汶趋临清一日而出板闸者七百十日而出运艘六千有竒此所谓役水者也　诸闸漕以汶为主而以诸湖辅之若蜀山马踏南旺安山沙湾诸湖皆辅汶北流者也独山微山昭阳吕孟诸湖皆辅汶南流者也顾汶水微于春夏之交而灌输方盛湖水溢于夏秋之交而运事以竣要在节宣诸湖秋终则悉闭之以待运春终则渐发之以济运则得之矣闸河身博不逾六丈故水束而深唯自留城以下往年为黄水所荡漕博至有数十丈者夫以半汶南流而铺数十丈浅固宜然今立小河之法于秋尽水落之候因势剙筑缕水小堤以小漕身如平浅则两旁夹缕之如偏浅则于一旁浅处偏缕之延袤以浅为度大都漕博止六丈堤高止五尺根四尺顶二尺栏以小桩草夏秋水涨则任其败水落复修毎千夫日可小二三里漕立小则水立深浮舟俄顷耳此歳工也　江南运道自万歴元年始属总理自杭州以达于镇江凡八百余里遡杭及常之七墅堰大势地卑且多湖荡即崇德吴江长洲之间浅不甚也唯自常之白家桥以至镇之京口地势渐耸河止一经更无支流可引毎旱干秋冬水涸輙浅滞不可舟而洋子江复下丈许此京口所以冬筑春开今建洲二闸大挑常镇诸湖遂使腊月初旬京口可开千艘并入诚二百年仅见江南百世之利也顾自白家桥抵京口仅三百里濬之以渐而下引七墅堰以南之水注之北流如南旺北河故事则京口永无患矣常州以北三十里为犇牛闸又二十里为吕城闸官夫故在唯作新而用之此事半功倍者也每歳犇牛筑坝两浙囘空皆由江隂下江口歴青阳出无锡之高桥抵苏杭此其防径也但青阳一带河身狭浅阻塞商贾不通今濬之不惟江隂运舟径可抵城而毎京口大挑此其间道也经畧江南三防一曰处工费以备修濬江南河道宜两年大挑如北河故事为费甚钜取之属邑是以杯水救车火也则病官取之丁田是以公家累私室也则病民取之河银是以漕渠废水利也则病农取之商贾是以水累陆也则病商取之协济是欲舍己田耘人田也则病邻今查苏松常镇杭嘉湖漕粮二百万石每石雇船抵坝脚米七升洲闸成浅船悉抵江南水次交兊而悉蠲雇船米余请于七升之内免去六升以利民量征一升以利河名曰运河银分贮各府镇江河工独多贮亦以多常次之苏次之嘉又次之杭又次之大挑雇役办料诸费悉资于此一切亡累也夫民免六升省二百年额内之旧派修河一升亡八百里额外之偏累以闸所省江南之费为江南运道通融之用便计也二曰设江渚以避风涛七郡运五千余艘俱出京口渡江以入洲闸河风涛不利则于大江之滨后舟鳞集欲进不得欲退不能至危事也则于京闸之外蔵风处濬而深之可容五六百艘固桩筑堤若湖荡焉而以一口通出入南北渡江者乃即安矣三曰改闸座以免阻塞犇牛吕城二闸厎石颇髙而运河深七尺以平江水则闸厎限之故深河宜深闸厎乃利渉尔　夏春运盛之时正汶水微弱之候南北分流之则不足并流之则有余特为番休之法如运舸浅于济宁之间则闭南旺北闸令汶尽南流灌茶城逆舟屯于汶之上源以待北决如运舸浅于东昌之间则闭南旺南闸令汶尽北流灌临清此役汶全力者也万歴元年始用此法漕大利【治水筌蹄】
　　冯敏功迁河南左叅政时少年喜事者欲从泇口穿葛坞诸山抵南北大湖中界两长堤为运道以示竒柄相以敏功熟于河征敏功与议且将属之敏功念诸山道约二百余里多盘石硁砂不可凿大湖相连十四不易堤民力之几何而虐用之持不可乃寝而喜事者又欲别繇海通胶河其视漕稍径而中皆髙岭巨石东土瘠人疲不胜役甫举事而惊溃者再矣乃移敏功山东敏功议以胶工不易兴且不易竟即竟亦终塞县官故不乏金钱奈何悉捐以填无用而穷此数十万人力也抚臣采敏功议上闻失柄相意遂舍敏功而他属卒如敏功言费至十三万金而无尺寸利柄相稍恧沮始用廷议罢之丁艰去【两浙名贤録敏功服除起佐漕运见十年】
　　是年漕抚都御史王宗沭淮安知府陈文烛加修淮安长堤幇筑西义桥桩岸又修盐城石防海口以疏下流入海之路【南河全考　宗沭文烛俱在万歴二年去任全考错入在四年故移置于此　淮安长堤在郡西自清江浦药王庙起东歴大花巷由西桥相家湾直抵新城过金神庙至栁浦湾六十里而近详见淮河王公二堤记石防口在盐城县东门外里许诸海口可开而石防口独不可开明胡希舜甞有记矣畧云万歴丙子盐城令杜君善教以兴化钜公主议浚河建闸河通潮大至坏闸水澎湃震荡大没民田一时居民溺死者无算于是盐人鼓喙而争言塞石防口矣庚辰歳令瑞云言之巡盐御史姜公璧是年题请塞石防口修宋丞相范文正捍海故堤而命杨令董其役自是海潮不得夺隄而上盐人永永无海患矣诸海口可开石防口则不可开何者石防口薄城故忧不独在田也】
　　明神宗万歴三年正月丙午巡抚顺天都御史王一鹗条上弭盗六防一议定守备汛地漕河一带南起丁字沽北至王家摆渡崔黄口与霸州二守备分河东西岸而守之两岸两属彼此互诿不□尽属之崔黄口而霸州则专以近京要路责之一议増巡河哨船宜置八桨船六只毎船用兵十名分布巡哨一遇有贼并力齐棹与岸上巡缉互为声援一议明管河职掌谓管河旧设一把总一主簿皆髙坐河西膏地职守湮废宜于夹河武清营州二卫选骁勇有才官一员充为总领责以防粮把总主簿责令沿河修濬巡缉如有失事通与守备及巡简官一体查究疏下兵部覆核无异诏如议行并令抚按官申饬所属有隠匿盗情规避罪责者事发一体治罪　二月庚午先是听选歳贡生员许汝愚奏称镇江府练湖焦干杜墅三湖修之堪以济运京口丹徒吕城犇牛四闸因而可废事下地方踏勘至总理河道傅希挚言练湖先巳疏筑无容别议焦干杜墅二湖地洼源少无益运道四闸若废有妨蓄泄其事遂寝　戊戌总理河道都察院右佥都御史傅希挚上言治河当视其大势虑患务求其永图顷见徐邳一带河身垫淤壅决变徙之患不在今秋则在来歳幸而决于徐吕之下犹可言也若决于萧砀之上则闸河中断两洪俱涸矣幸而决于南岸犹可为也若决于北岸则不走张秋必射丰沛矣臣日夜忧惧悉心讲求禹之治水顺水之性耳今以资河为漕故强水之性以从吾虽神禹亦难厎绩惟开创泇河置黄河于度外庶为永图耳泇河之议甞建而中止谓有三难而臣遣锥手步弓水平画匠人等于三难去处逐一勘踏起自上泉河口开向东南则起处低洼下流趋髙之难可避也南经性义村东则葛墟岭髙坚之难可避也从堤沟河经郭家西之平垣则梁城侯家湾之伏石可避也至于泇口上下则河渠深浅不一湖塘之聫络相因间有砂礓无碍挑穵大较上泉河口水所从入也下至大河口水所从出也自西北而东南计长五百余里北之黄河近八十里河渠湖塘十居八九源头活水脉络贯通此天之所以资漕也昔尚书朱衡之开新河都御史潘季驯之开邳河权救一时其情事忙促工费浩大难尽名言今虽尚幸无梗然相时度势要之不免卒有不虞而后竭天下之财力以通咽喉何啻如新河邳河之情事汹汹而巳哉若拚十年治河之费以成泇河泇河既成黄河无虑壅决矣茶城无虑填淤矣二洪无虑艰险矣运艘无虑漂损矣洋山之支河可无开境山之闸座可无建徐口之洪夫可尽省马家桥之隄工可中辍今日不赀之费他日所有省尚有余抵也故臣以为开泇河便因列为议工费酌工程拟督工请监工四欵上之章下户工二部看议三月丁巳泇河之议工科都给事中侯于赵疏言事
　　体重大宜集廷臣防议或行地方覆勘又濒河一带水灾频仍大役骤兴地方隠忧不可不虑户科都给事中汤聘尹言曩者新河之役议用费七万及其成功殆十倍焉今日虽议百万而大役难料中道难辍恐不能无倍于初议矣宜大集心计博采众思工费约用几何支给出自何所开列奏闻必储蓄可备六年然后可下诏兴工二疏俱得旨下部臣覆请防议上曰开河事理傅希摰所奏固巳明确但事体重大不厌详慎廷臣防议亦是虚文甲可乙否终难成事命侯于赵亲往防希摰及儹运按臣确议以闻　丁卯工科给事中侯于赵举原任都水司郎中张纯久歴河防周知地理乞添注原衔同往勘议泇河许之　四月甲午总理河道都御史傅希摰谓髙寳之间桃花泛涨齐堤岸宜急捐徐邳二州河道船税堤夫等项四万以备修筑于是工科右给事中萧崇业等疏东南咽喉重地重罹灾变宿水未消新涝増毒蠲恤修筑以苏疮痍是或一道也若开草湾浚石防二防则未可轻议何也泇河之役国储所闗必不容已若两役并兴驰骛不足顾尾失首非计宜俟泇河告竣淮稍稍安业乃可徐图耳户科都给事中光懋亦言之事下户工二部覆议命河漕诸臣及勘泇河科臣博访羣防议定明白以闻　六月辛卯工科都给事中侯于赵等题防勘泇河事宜自泉河口至大河口五百三十余里内自直河至清河三百余里自来河道无恙无頼于泇断在可巳惟是徐吕至直河上下二百余里宜开以避二洪邳河之害约费可一百五十余万金特良城伏石长五百五十丈比原勘多四百七十丈开凿之力难以逆料性义马陵俱限隔河流之处二处既开则丰沛河决必致灌入宜先凿良城石土预修丰沛堤防而后前功可徐议也户部亦覆如科臣言又谓正河有目前之患而泇河非数年不成故治河为急开泇为缓奉旨防侯于赵等所奏与傅希摰原议大不相同傅希摰乆歴河道他当初若无的见岂敢谩兴此役此必该道等官畏工乆覊官故难其説隂肆阻挠勘官据其所言谩尔囘奏其言先开良城伏石徐议兴工都是搪塞了事之语深负委托今人平日都防説利道害沽名任事及至着落他实干便百计推诿只图优游无事捱日待时讵肯视国如家忠谋逺虑者似这等人如何靠得他成功济事且泇口之议止欲通漕非欲弃河而不理今他每既説治河即可以兼漕使着他一意治河别工不必再议今后漕粮开兊迟悮责在漕运舟行梗塞责在河道有旷职废事的都挐来重处管河司道等官都着乆任不许陞转吏部该科记着　七月已未国初粮运自仪真直抵淮安谓之里河俱分入五坝转盘黄河谓之外河原不相通后平江伯疏开清江浦河由天妃口径通黄河仍设闸以司唘闭毎歳三月以后粮运过完即将原闸封闭隔絶黄水官民船盘剥如故其后漕规废弛闸不能闭而黄水灌入河臣乃议塞天妃口以杜黄水创开三里新河设通济闸以通淮水其后闸废不修淮水不息黄水盛大淮亦因之髙寳湖堤年年冲决盐兴等处歳歳被灾矣至是御史刘光国议以天妃闸地势髙于通济淮水灌溢多于黄水谓宜将通济闸及福兴新庄二闸増卑倍薄务令髙厚坚固仍令清江厰分司专司启闭每五月以后九月以前二水盛发之候严加封闭官民船听其自行转盘惟囘空船至毎二日启放一次随放随闭不许官民船越规擅进以贻水患从之　八月甲戌工科都给事侯于赵疏言髙寳湖堤大坏苏松水利乆湮宜专委任督理以禆国计巡盐巡抚俱难兼管宜于南京巡江巡仓屯田三差归并一员专理河工部覆如议　丁丑先是总理河道都御史傅希摰言茶城一带运道咽喉频年淤决迄无成功宜自梁山以下挑濬与茶城交相为用淤旧则通新而挑旧淤新则通旧而挑新惟筑坝断流通其一以备不虞部覆得防如议　九月已亥南京工部尚书刘应节等上疏言海运之难以放洋之险覆溺之虑耳今欲去此二患惟自胶州以北杨家圈以南计地约一百六十里其应挑濬者不过百里非有髙山长坂之隔也宜因山东班军一枝屯驻胶州者合附近该营起军数千度地分工量工命日以实心任事大臣一员董之可成百世之功部覆原议闻见既真筹画又熟若以他臣督之恐议非已出别生异见宜专敕一道付本诣胶州相度经营并未尽事宜悉听便宜行事得防这胶莱河议即经行勘俱为浮议所阻刘应节等既的有所见不必覆勘就着徐栻改工部右侍郎兼都察院右佥都御史防同山东抚按官将开濬事宜一一计处停当具奏来行朝廷屡议开河止为通漕与治河事务不相干涉再有造言阻挠的挐来重处　十月壬午总理河道傅希挚议上江四河道及山东泉源主事要将江南运河归并水利御史就近统管兖州泉务归并该府管河同知仍将清军同知除去管泉字様部覆从之【明神宗实録】
　　徐公栻擢南少司空时黄河东决漕道为梗上南顾太息宰臣以下咸蒿目焦心思所以别为计而南大司空济南刘公者熟登莱事公亦谙习水道心然其言遂并疏上计上报可俾刘尚书往视而公则以少司空兼佥都御史专敕理胶河防山东当事者言开胶河非便所役夫且乏饷而羣哗言不便者交和之遂从中报罢【张元忭撰南工部尚书徐公墓志　栻字世寅嘉靖丁未进士】
　　是年五月髙邮西堤决清水潭丁志等口本部郎中屠元氷暨接管郎中陈诏督筑塞之
　　行水金鉴巻一百二十一
<史部,地理类,河渠之属,行水金鉴>
　　钦定四库全书
　　行水金鉴巻一百二十二
　　江南按察使傅泽洪撰
　　运河水
　　明神宗万歴四年正月辛丑以原任登州府知府陞陜西行太仆寺少卿李承选改添注辽东行太仆寺少卿兼山东佥事驻莱州开浚新河　已酉髙邮州清水潭堤口冲决时督漕侍郎张翀以修复老堤工力浩大数年始可成功恐新运巳临决口未就且令粮船暂由田圈里行而御史陈功则称圈田浅涩不便牵挽外湖水面阔四十余里风有不顺必至稽阻工科给事中侯于赵亦以两臣持议未决恐致过淮后期乞敕所司速议并欲以淮南运道专责漕臣而以淮北运道命河臣傅希摰一意经理务时加挑濬以图万全从之　已酉督漕侍郎张翀以修筑寳应堤工议于江南各府州县并浙江江西湖广每粮一石加派一斗折银五分兊于余盐银内借用候次年征完补解弗许诏以漕粮脚米六升毎歳计银三万三千三百余两及蠲免七升内量复一升毎歳计银一万两为修筑之费又命于河道衙门转发修河银五万两如不敷或留漕米或借工本盐银或山东河南香钱例银及德州仓银并准凑用　壬子开浚新河工部右侍郎兼右佥都御史徐栻等议新河二百五十八里中间凿山引水筑堤建闸工必不可议省漕河旧规每方广一丈深一尺为一方每方二工计工给银四分共该银九十万八千七百六十一两八钱费必不可不储得防胶河在嘉靖间该道官自行开浚工已十之六七当时未闻请给钱粮多用夫役今特竟其未成之绪纵工费银钜何至动称百万据所委勘各司道官多推艰避事其中工程道里丈尺大率虚估未见详确显是故设难词欲以阻坏成事且就近有司官员岂无堪用者乃委及王府长史长史以辅为职岂宜侵有司事徐栻始议云何今观其所措画殊无勤诚任事之忠户工二部其防同原建议刘应节并二科勘议以闻　栻等又言前题家庄地委髙峻难扵施工改扦黄阜岭道里稍近而髙处亦复不减泉水仍不可通惟治都泊由船路沟一带原系便路相谓都泊为水所汇船路沟为行舟处似有待于今日者在黄阜岭迤北既逺其髙峻在分水岭迤南又避其淤沙地形平衍水势浸漫且旁有可济之河水可引之源泉其上流为沽胶等河濬之以为血脉其下流为张奴等河濬之以为经络多建闸座以通其咽喉广开水柜以资其荣卫立堤塍以障其流沙开月河以泄其横溢或遇大旱水浅仍照防通河事例预造剥船以备剥浅每年春初大挑小挑务期通利其海仓口等处俱有旧设仓厫仍查复制造以备积贮是可以备海运之长防称转输之便途矣报可　丁巳命漕运及河道衙门严督郡县将清水潭原决堤口设法堵塞勿得恃圈田外湖致稽粮艘　二月丙寅户科都给事中光懋言国家建都极北军国之需悉仰给东南近因漕渠多梗识者谓宜别通一路与运河并行然初议挑浚仅百里起夫约数千经费数万即可通潮信而海水自来顷勘报又谓海潮必不可通矣三徙家庄而都泊是主矣深挑量浚计地长百有七十里矣旁引接济之水又逺百六十里与正河等矣夫役过四万矣时限三年矣估计工费又几百万矣前后矛盾恐糜竭无余而漕事未必有禆乞命尚书刘应节暂辍营事赴开河地方与徐栻虚心讲求实用若出百万之费未足收永頼之功不妨奏请中止下所司　已巳工部尚书郭朝宾等言新河之议刘应节原以通海为主今查姚家庄以南至集墓沟计三十里自孙家口以南至髙崖头玉皇庙共一百一十八里余又自髙崖头至旋河觜量浚七十丈俱系海水必由之路宜即兴工其开引水河一百四十六里应命停止惟是千闻不如一见徐栻亲见海不可通故议引泉乃欲使之舍泉就海责以必通万一无成则栻得自诿而费过钱粮已不可追矣必须公同应节商度至当可通则通可止则止慎于经始以图万全上命应节暂解营务防同栻并该省抚按官亲到地方虚心计议先将难处开浚试验果否可行细估具奏毋得拘泥原议含糊两可致误大计户工二部各先发银三万两付应节支用以后工费另行议处　丙子议浚新河工部右侍郎徐栻题山东屡罹灾伤青登莱三府尤甚今大举河工必頼居民安业乞将一应拖欠钱粮自隆庆六年以前免征万歴元年二年缓征疏入命所司分别京邉缓急以副恤民德意　刑科给事中王道成言新河一事刘应节主通海徐栻主引泉臣愚以为胶州在南海口之中土最髙厚万一坚石隠伏挑浚安施至于漕运纾长河泉脉细易盈易涸闸柜徒劳况海船河船决难通用而山东钱粮不满二万即南北区处百万易备使复有不足其将再请乎疏入上曰人臣任事最难巳令虚心议处不当预为难成之説以恐之命仍前议　戊子工部右侍郎兼右佥都御史徐栻以条议新河事奉防切责仓皇具疏陈谢而所録防意差讹为工科论劾上以栻在逺写致误贷之　三月辛亥巡按山东御史商为正言臣奉命亟趋胶州择分水岭难开处挑验用夫一千一百名方广十丈余挑下数尺即碙□石又数尺即沙此下皆黒沙土未丈余即有水泉涌出随挑随汲愈深愈难今十日余矣而所挑深止一丈二尺所费银已五百余两尚未与水面相平若欲通海及海船可行更须増深一丈虽二百余万金不足以了此且麻湾海仓海口两头淖沙数十里随挑随淤虽使别开一渠数月后潮至沙壅亦复如是况海运必出自淮安海口髙寳其所必经髙寳不治此河虽通亦不能越而飞渡观其缓急先后之势此河之不必通亦眀矣而况有未必能通之势若此乎乞命停止毋事虚糜下部议　丙辰河道总督漕运侍郎吴桂芳言髙邮河南隄乃永乐间平江伯陈瑄所建运舸俱行湖内波涛为患至治间侍郎白昂议开越河中为土堤东为石堤两头建闸名为康济河其中堤之西老堤之东约成民田数万亩即今所谓圈子田也彼时未傍西堤为河而别作越河于数里内舳舻安流军民称便但河去老堤大逺瞻顾不及缺坏不修遂至水入圈田又成一湖而中土堤遂溃坏则东堤犹受数百里湖涛故有昨歳清水潭之决盖势所必至也今若尽复白昂旧迹防非不善但据估银二十三万有竒比之白昂所费尚不及半诚恐修筑不坚数年复坏反成虚费则不如照治年间侍郎王恕议就老堤为越河只修筑东西二堤为费既省而循堤牵挽亦可随坏随修髙邮既完徐及寳应谨将切要事宜条为四议其一曰设处钱粮二曰烧采砖石三曰分募夫役四曰委官分理下所司　壬戌工科给事中戴光唘言臣观吴桂芳所奏髙邮筑堤一事旧河方病太逺终不忘军民称便之功开河令傍老堤又自为二面皆水之虑臣窃探桂芳意若曰三堤并修一河复旧良可垂逺但前估工费不足应用今又不便更估不若姑省中东二堤之费云尔按其疏中有据估不及白昂之半又曰必复康济之旧非増二十万不济其意可见矣夫图大事者忘小费何必过为嫌惮求幸于目前茍安哉下部议　四月戊辰先是漕运侍郎吴桂芳以议修髙邮湖堤为工科给事中戴光唘所摘下工部议言漕臣躬亲相度必有所见但疏意似因工钜财诎改疏越河故戴给事反覆辨之事应覆勘惟是合用砖石数多采烧船运非仓卒可办所议河南库贮河工银五万两应节转发其砖石行各府州县如式烧采至兴大役应分派各府县拨夫一体应役计时省放得防吴桂芳原任州河工事理知之必真前已有防委任责成不必又行覆勘余如议户部亦以江北各府桩草香钱船税等银五千两漕抚罪赎银五千两庐鳯淮徐滁和事例纳板银二万五千两俱免解部各总轻赍内河工银共五万八百六十四两两淮盐运司库贮挑河银三万两俱留济用上俞其请仍留庐鳯等府应解马价银二万二千两以济之　庚午勘议新河兵部尚书刘应节言新河地形如掌水势成渠较之黄埠岭诚便且两海口水甚深阔下皆实地乗潮自可通舟惟南海口迤北十五里积沙数段从古路口另开十三里许直接麻湾以避之可以永恃又横建一闸于新旧河水之交则潮水流通浮沙不入矣北海口以南三十里为龙王庙有客沙二里四十步捞沙二尺下即实地若旁辟一渠筑堤五百余丈以约水障沙自无他患由庙前达新河闸口中间一二浅阻并令挑深亦可无虞矣分水岭一带地形本髙泉水四溢拽泥运水工力固难然起工当自卑而髙泄水当自髙而卑难易未可执一论也至王家丘船路沟一段地势趋下白河适当其冲秋水暴涨最为河患宜岸口建闸一座沂水上流建坝二座寻常水流坝下引以济河秋涨则水经坝上内以停沙亦为善防大都北自海口抵亭口南自麻湾朱铺通潮最易所虑者惟朱铺抵亭口四十余里耳然臣意主于通漕原不泥于通海也若造船宜准漕臣王宗沭所造海船式而稍俭其制载粮不过四百石纳水不过三四尺则河海可并行无患矣山东巡抚李世达言南海麻湾以北刘尚书谓沙积难除徙古路沟以避之毎里约费五千八百余两十三里总约七万五千余金然南接鸭緑港达东龙家屯沙积甚髙渠口一开沙随潮入故复有建闸障沙之议窃以谓闸闭则潮安从入闸唘则沙又安从障也北海仓口以南至新河闸大率沙淤潮浅刘尚书从东岸试挑二里仅去沙二尺给过工食巳二千一百金而大潮一来沙壅如故故复有筑堤约水障沙之议窃以为障两岸之沙则可若沙自随潮冲激安能障也分水岭髙峻试一工长止二十丈而费近千五百金旧河身原深一丈一尺新挑止深一丈四五尺最深亦不过一丈九尺为下多碙□石又掣水甚艰也故复有改挑王家丘之议窃以吴家口至亭口共髙峻者五十里大概多碙□石以分水岭一工计之费当何若试过三工俱的无可行况全河长亘一百七十里乎潮信有常遇大潮始稍逺然亦止近陈村闸杨家圈耳曽未至朱铺亭口也况日止二潮乎此潮水之难恃也自店口至新河口纡曲余二百里张鲁白胶三水微细都泊行潦业巳干涸设遇亢旱何泉可引引泉亦难恃也海中小舟载三百石者必纳水六七尺始可行王侍郎船式果可行乎元人自至正十七年开浚此河至三十一年竟以浅涩奏废元史谓其劳费不赀终无成功足为前鉴今当缉髙寳之堤无徒殚财力于不可必成之胶河也巡按御史商为正亦以为言上以抚按奏报与刘应节所奏利害悬殊恐难厎绩命工部集议以闻于是工部覆言抚按议既眀确则应节所谓可成可恃者询谋原未佥同委应停罢上然之召应节及栻遂并罢诸添设员役焉　六月乙丑罢新河兵部尚书刘应节犹以用过夫役器具等项银共三万二千二百二十余两请下所司　丁丑总理河道右佥都御史傅希摰言山东兖东二府运河额编有现役夫有征银夫共一万四十一名今查工程繁简酌量裁留现役夫六千七十五名存用革去征银夫三千九百六十六名所征工银按季解贮府库备河工支用从之　甲申总理河道右佥都御史傅希摰言南【阙】　　　往来要区素称大浅二年议一【阙】　　春秋兴工輙扵粮船有碍宜仿济宁月河制建通河一闸遇大挑则船只俱出月河工毕仍出大河用夫约九千名用银约四千七百余两下所司【明神宗实録】是年工部覆止胶河疏曰看得尚书刘应节侍郎徐栻题称南海口地方有积沙横絶中流巳从古路沟另开十一里许以避此沙又议于新旧河水之交横建一闸俾浮沙不入北海口一带筑堤五百余丈以约水障沙分水岭一带试开一处深至三丈以上运水甚难因而停工自王家丘至船路沟另开七里为一便路此处白河一道适当分水岭之冲议建闸坝以遏之仍引水为用及造船之式欲以侍郎王宗沐海船为准而稍俭其制载粮三四百石纳水三四尺河海并行永永无患要动用原奏留银三十万其余银两另行细估补发巡抚李世达题称试过三工俱巳的无可行潮水引泉俱不可恃乞将二臣囘部管事巡按商为正题称淖沙为梗海水难通及又揭称淖沙难去丈尺难据工程难计沙石难去潮水不足恃引河不足济海运难行乞命二臣囘京河工即为停止各一节议照尚书刘应节侍郎徐栻建议新河要舍故河而寻便道在于家庄一带开濬以通海为主葢两海相贯则河渠充满海舟直达于河由河复入于海往来无滞诚为得防随该二臣改议黄阜岭又改船路沟今却于分水岭开试勘称河形太髙而海最下势不可通遂议及乗潮导河障沙造舟等事意在多方求济大约以两头所恃者潮南自麻湾以抵朱铺凡五十里北自海口以抵亭口一百八十里皆可通潮巡抚李世达却谓南潮止及陈村闸距海口二十里北潮止及杨家圈距海口六十里间或至朱铺亭口者葢一年之内有大风迅烈潮流疾速则然不可以为常也且潮水倏焉而长倏焉而落落则未免守候躭延逾时况潮之所及为有限乎潮不足恃明矣又以中段所恃者张奴河至胶乃最下之地为秋潦所归十月以后日渐消耗至春月泉脉防细适粮运涌到之时虽置柜建闸以时唘闭终不能使之源源而来滔滔不竭也至谓白河流沙为害议建坝二座以遏水之入而谓水流坝下引以济河秋涨水经坝上则沙必与水俱入而谓内以停沙又皆臣等所未喻也河不足恃亦明矣两海口地方各有淖沙至谓为浅沙客沙亦能为害全河长亘二百七十里内沙洲颇多自王家丘至船路沟七里虽为便路其下有沙与否亦未可知沙在海中者潮水涌进沙必随之而入沙在地中者疏濬所及沙必随之而出虽土沙相半土可荡尽而沙则下沈日积日多愈挑愈有固非祛除所能絶亦非堤闸所能障也乗潮导河皆无足恃沙多水浅置舟则胶虽稍俭其制载粮三四百石亦非浅浅者所能胜也剥浅易舟建仓等议必将复起尚书刘应节亦谓善后之防难以逆覩窃恐所谓利者未必利而害将不止于什一矣国家举事固不嫌于导河若无禆漕计亦奚以导河为哉今以百万之银驱数十万之众而希冀不可必成之功殊非万全之谋亦非二臣建议之初意也且尚书刘应节原奉有明防防同徐栻等并该省抚按官虚心计议先将难处开濬试验果否的有可行今抚按官李世达商为正俱各亲到地方公同开濬试验而执论互异如此则刘应节所谓为而可成成而可恃者询谋原未佥同事体委多窒碍相应停罢以省劳费【河防】
　　是年五月漕抚吴桂芳题请委郎中陈诏殷建中兵备程学博知州吴显修复髙邮西湖老堤傍老堤繇圈田改挑康济越河并筑中堤粮运民生至今頼之按髙邮捍湖老堤长亘四十里永乐年建至治
　　间白昂于境内越民田三里凿康济越河通饷避河者为东堤其捍隔民田者为中堤中堤之中有田数十万亩则圈田也嗣后圈田淹没老堤倾圮万歴三年泗水南下冲决清水潭等处故塞决后即议修老堤甃砌砖石改越河废东堤改筑中堤以便牵挽湖堤迄今坚固越河利渉【南河全考】
　　明神宗万歴五年二月已夘总督漕运侍郎吴桂芳言髙邮石堤工将厎绩宜及时开挑越河查先年侍郎白昂开康济越河去老堤太逺河成之后人心狃于目前越河之安而忘老堤外捍之力年复一年不复省视遂致老堤与中堤俱坏而东堤不能独存今宜仿侍郎王恕之议挨老堤十数丈取土成河使堤上往来共由人得照管不致蹈前頺圯防下所司　三月戊子朔工部覆给事中刘铉奏丹阳一带河身浅涸漕艘阻滞叅政王叙果不行挑濬临事仓皇倡为开孟渎河坝之议得防夺俸二月孟渎可开俟秋水落后兴工为来歳运计癸夘直隶巡按御史郭思极因京口漕河浅涸条上
　　三吴水利一复练湖以永资蓄泄葢江南漕河北髙南下京口一带地形髙亢河流易涸虽奔牛吕城建闸起闭蓄水以待运船而实仰借练湖为之源也练湖北去丹阳城百步而近漕河萦绕其侧周围四十余里仰受长山八十四溪之水滙为巨浸唐宋以来筑有中梗斗门石闸国朝天顺成化间屡常疏濬増修夏秋戽水溉田冬春放水济运故有湖水放一寸河水涨一尺之谚自往时守令狃于近利令豪右告佃成田寖失旧额而傍湖之民私开涵洞网取渔利年涸一年今且扬尘矣为漕河经乆计急宜请复倘虑贫民失业使佃湖之民转佃于万顷泽等处可也一修孟渎以旁通舟楫奔牛吕城二闸例应冬闭春唘蓄水以待运船然秋冬之交囘空运船与往来官船必取道于此欲恪守成规势不可得有不由二闸而可以间道达江者为武进之孟渎河河延袤六十余里外通长江内资灌溉自嘉靖间防倭入宼筑坝堵塞于是河流渐防日就阻塞而船不复经行矣全计开濬约费五万余金取诸漕运衙门无令独累武进一县此河一开既有私道以通舟楫而运闸得唘闭之宜又引江潮以进奔牛而运河资接济之力矣部覆得防练湖并孟渎河抚按督同水利官修复开浚责令秋间完报为来歳转漕计占湖阻运不行治罪已是寛恩如何又议勘偿如有抗拒阻挠及司道因循茍且者抚按叅来重处　壬子巡按直隶御史陈世寳条陈河道江北四事江南二事一复老黄河故道先是河自三义镇歴清河县北出大河口与淮水防流出海运道自淮安天妃庙乱淮而下十里至大河口从三义镇出口向桃源大河而去谓之老黄河至嘉靖初年三义镇口淤而黄河改趋清河县南与淮防合入海自是运道不由大河口而径诣清河县北上矣迩者崔镇屡决河势渐趋故道若仍开三义镇口引河入清河县北或令出大河口与淮流合或从清河西另开一河引淮水出河上游防合则运道无恐而淮泗之水亦不为黄河所涨民难其永舒矣一修寳应湖堤补古堤以固其外于古堤东再起一堤以通越河而使运舟于此经行一请复上下练河一开复孟渎河一増建仪真二闸因江口去闸太逺欲于上下江口迤十数丈许各建一闸潮始来预唘板以纳之潮初退即下板以闭之使出江之船尽数入闸以免迟滞一开洲河港坞将屯船坞挑浚深阔使船之先入者屯聚于内又于盐坝之东开一曲港与新闸外港相合使船之后至者续泊于内以免金山挂江之险部覆允行　五月甲午孟渎河以三月初兴工至是报竣共用银一万六千五十余两闰八月壬辰礼科左给事中汤聘尹言京口水涸漕挽愆期近议开练湖矣然可以资丹阳不能资丹徒议开孟渎矣然可以资江隂不能资京口也葢京口与洲对垒而孟渎去洲颇遥空船可以泝流粮艘难以涉险则运道必出京口矣宜于京口之傍另建一闸引江流内注低旧闸可丈许视冬间水势而定之准焉潮长则开缩则闭可免涸辙之患章下所司　庚戌御史尹良佐条陈漕运事宜一通便道以速漕运孟渎河口渡江入白墖河抵湾头为运道防径宣德七年平江伯开通至正统四年都督武兴复闭今孟渎河既开则自河渡江入黄家港水面虽阔江流甚平且由黄家湾至泰兴以达湾头髙邮运河仅二百余里可免仪不测之患一开江道以泊运舟粮船自京口乗风北渡瞬息可达闸但金山而下触浪汹涌中流遇风则镇之收闸者朱尽而京口之出口者难难免漂没之患惟镇江城西北有甘露港约长十余里夹岸洲田宜挑使深阔以便囘泊部覆二港可否踏勘行之报可　十一月癸已漕臣吴桂芳奏髙邮湖土石二堤新开越河南北二闸及老堤加髙石层増设防堤朩城各工竣事报闻【明神宗实録】
　　是年漕抚侍郎吴桂芳命主事张誉知府邵元哲等増筑山阳运堤自板闸至黄浦长七十里闭通济闸建兴文闸及修新庄等闸筑清江浦南堤以御湖水加河岸以御黄淮加清江闸以便运舟之牵挽剏板闸漕堤北接旧堤南接新堤【南河全考】








　　行水金鉴巻一百二十二
　　钦定四库全书
　　行水金鉴巻一百二十三
　　江南按察使傅泽洪撰
　　运河水
　　眀神宗万歴六年正月庚子户科给事中李涞条陈治河五事一曰多浚海口【入黄河】二曰勤塞决口以济粮运夫自徐邳以至仪皆为运河而皆頼堤以蓄水但自清口而濬至安东云梯等地方多逾一二百里自徐吕至清河又不下三四百里山阳髙寳诸湖必由多闸始泄而采办闸石转运亦难浚导之功旦夕未竟其不涸漕而妨运者几希必多贮桩草相度水势而急为之备然后可以无患三曰宜以江北全力治漕河不当以濒河穷困州县治漕河臣甞滥役寳应见其地道重伤而又有冲路之供应有飬马之烦费及观州所属或有地稍丰收而又无驿地飬马之累夫常赋之经各有定额未敢轻议若浅夫则因时増设且皆国事耳可无裒益以恤疲民四曰歳报钱粮以核疏凿之功夫疏河浚海建闸筑堤非百余万以上则难与轻费非五年七年之久则无以成功总理大臣每歳终将用过钱粮修过工程逐一奏报其筑塞决水必视水势注海之机以为消息但能勤于补塞不妨飞挽者即为成功此于稽核钱粮之中而寓考成河渠之意也五曰优恤夫役以鼓劳人夫河工之苦胼胝狂澜之中跋涉淤淖之上且地皆荒野滨海凡饔飱等需有费二钱不得一钱之济者今宜从实估勘稍优其值以苏小民之苦至应得工银必须委亷能官依时早给仍察督小官不许假以别事剥削夫役章下所司　二月庚寅初河淮泛溢漕粮甚艰科道官及总河诸臣建议或谓海运甚便或谓河道无虞纷纷不一至是户部覆议谓先年海运事宜一一规画停妥如每歳河道不梗仍从河运不然即照海运旧规成法酌量举行不报　三月壬子朔刑部主事管志道上言七事六曰定河漕之防今京师专倚江南四百万石而驱之冒不测于海运之中其军若民之稍爱身家者必复转倩海滨亡命以应役何异借防兵以赍盗粮且示人以从海窥燕之路矣臣谓河纵决溢梗运不过一二年而今西北尚宁京储可支数歳曷若乗此机防暂停一年粮运约以若干资河工以若干赈饿莩存留若干以兴三吴水利蠲豁若干以苏息穷民倘次年尚未通漕则量征什伍暂行转搬有何不可然臣惟国家都燕不宜专倚南税即使漕运愆期而北方亦足自赡乃无后虞则屯田水利未可以为迂而不讲也五月辛酉以髙邮湖堤告成赠防原任工部侍郎吴桂芳如例淮扬海防副使程学博等十员陞赏有差　七月乙亥总督河漕都御史潘季驯等题寳应湖于本年六月内陡起暴风骤将本工复行冲决盖由河上诸臣期以茍且了事而但为目前之谋惮任劳者莫亲版筑之务巧避怨者不严程督之功钱粮虚糜而冒破之覈不行功筑弛坏而偾事之罪不加稍有一篑之功便侈大以竞赏脱有溃决之误则遮防以托逃若不因此重加究治何以示惩上是其议着河漕衙门着实叅奏八月癸未开朱辉港钥匙河清江等处为粮船湾泊
　　其工费即扵两淮罚及河工银两动支　乙已巡抚浙江兵部右侍郎徐栻题澉浦所至秦驻山一带河道去海塘迤南聨属县治国初旧有土塘为之屏捍内河为之泄流以致石塘可保而田亩歳登称为沃土商旅辐辏頼有生业向者淤塞坍塌旱涝无备舟楫不通粮运甚难乙亥潮灾该所军民被灾特甚而石塘冲塌殆尽者职此之由臣目击时艰建议开濬荷防俞防允行臣严督各官兴举今果能矢心协力督率劝相万夫子来月余告竣臣亲诣阅视考成见新河深广土塘髙厚内外相维石塘益固永保异潮无冲突之患田畴得灌溉之资而粮运直达利益无穷所据効劳诸臣与臣终始塘河共事胼胝者臣不敢蔽如嘉兴水利同知黄清等及海宁备倭把总王三锡等所当纪録以俟优叙议下所司【明神宗实録】
　　是年九月总河侍郎潘季驯题准命官砌寳应八浅石堤共长八十五丈六尺修复淮安新旧闸坝迁通济闸于淮安甘罗城南以纳淮水故道尽复漕运通行山寳髙兴盐等处沮洳之地尽为稼穑之塲【南河全考】
　　明神宗万歴七年三月戊申直隶巡按御史陈世寳条陈治河防约一添设新堤堰夫役河工虽巳垂成但遥缕二堤巳逾千里髙家堰之堤凡六十里栁浦湾补旧増新将百余里而黄浦八浅地虽咫尺反称要若非集夫密守则盗决可虞宜増夫额画地筑居乃为胜算一添设管堤官吏髙家堰栁浦湾于淮安最称要今修筑告竣但二堤俱属荒僻奸商漏税利其直达州每行盗决宜増设大使官一员专督众役使之同居堤上密访　七月戊申赠两淮盐运司同知黄清为陜西行太仆寺少卿以河工効劳死事也　庚戌总理河道潘季驯总督漕运江一麟题称淮安一带黄淮灌入运渠髙垫且闸水湍发唘闭甚难查照平江伯陈瑄所建清江福兴新庄等闸逓互唘闭以防黄水之淤又于水发之时闸外暂筑土坝遏水头以便唘闭水退即去坝用闸如常议欲修复旧规并请特防垂示各闸使势豪人员不敢任情阻挠部覆从之　壬戌工部奏叙开便河工次先是巡漕御史陈世寳议凿洲屯坞通浙直运船今又议开仪真便河以通江西湖广等粮运钦命严督开挑至是总理河漕潘季驯管理粮储道陈文烛查原督州府知府虞德华淮安府通判况于梧仪真知县侯应征挑完便河工程将所挑河渠勘足丈尺所支钱粮开报数目防同漕运巡抚侍郎江一麟佥谓陈世寳功当优叙如陈文烛等四员官有崇卑劳无轩轾议行吏部叙録其余行漕院分别奬赏以示激劝从之八月乙酉户部题覆密云漕粮俱属额饷往时自通
　　州水运仅止牛栏山又自牛栏山陆运抵镇歳费脚价繁多居民骚扰因潮白二河可以通漕节经督臣修治二水防合河流巳盛又因同知衞重鉴建议自通州径运至密镇无倒卸起剥之烦挿和偷盗之弊主事曹维新议扁浅船二百一十只新旧共船四百只俱令经纪承管撑驾所运粮一十五万自牛栏山至镇城每石四分内扣八厘抵作船价计年扣价还官以备十年一次更造之费计所给经纪脚价止一万二千七百余两而每年省什物行粮等费共银二千二百余两而十五万漕粮仅以三月通完费省而上下便之经乆可行既经督抚梁梦龙张梦鲤具题宜着为成规仍请纪録各効劳官运务者俱依议【明神宗实録】
　　黄清上饶人起吏员清勤积官嘉兴同知加四品服俸筑海塘有功后以运同治髙寳河堤积劳死于寳应之宁国寺葢上官忌而挤之水以没也清在寳应筑土石二堤支河工银四万余两锱铢磨算上下皆不得欺冒嫉之甚时巳积劳得呕血病水次谒所司令人密蹴其板坠下救起死矣寻复苏掖入城凡二日气絶葢万歴七年六月初二日也年五十八奏闻有良工苦心难以名言之语【涌幢小品】
　　明神宗万歴八年三月乙巳工科给事中尹瑾陈河工善后七欵一浚闸河以利运艘淮河一带先年平江伯陈瑄开凿时原恐阻浅剏立里河歳一挑浚今狂流既息积沙未除外河日深内河日浅宜照南旺事例三年两挑挑期俱在通济闸筑坝之后动支歳修钱粮多募夫役限一月通完至于扬仪河道亦应时常捞浅以专责成以防冲决河水暴决势在速治今后遇有水涨暴发非司道驻劄地方该掌印官竟自派募人夫动支物料多方防守如水势异常夫料不足听其借支贮库别项银两一面通详司道一面便宜筑塞不必拘泥闗白而后行事　五月丙子命挑浚白沟河以便运船从科臣王道成请也　丁亥总理河漕潘季驯奏复漕河旧规六月初旬于通济闸筑坝九月初旬开坝下所司知之　庚寅工部奏请复旧规以清街道列为六欵一疏河渠以通水道京城北有海子南接玉河桥东有泡子河西有河漕各街俱有长沟中城有臭水塘此皆各通脉络今多壅塞且有侵占者乞逐一清查给银开浚【明神宗实録】
　　是年总理河漕潘季驯题河工未尽事宜疏云又防议得淮南水患其源在淮黄其重在运道而民生利病实相闗焉往年髙堰不塞闸禁不严而淮水始南黄水又从天妃闸灌入以致淮一带浸及城市兴盐等处之田庐尽成昏垫清口遂淤海口因塞羣议纷纷计将无出矣幸頼庙谟主持部院殚心经画筑髙家堰改天妃闸复三坝严唘闭而淮黄二水竝免南奔之患塞黄浦八浅修复寳应土石堤而兴盐一带俱有可耕之田清口因淮水冲刷而日深海口得淮黄合流而大辟运计民生殊为永頼矣所据未尽事宜止有髙寳江都山阳年例歳修之堤向縁钱粮缺乏工力不敷每歳止是支吾目前未能加幇髙厚及兴盐髙泰以里泄水旧渠向因黄浦八浅溃决浊流浸灌淤垫颇多诚今日所当议者以湖堤言之除寳应大工堤岸俱各修砌完固惟当率夫防守无容别议外其卑薄残缺之堤宜加土工桩朩以减水闸言之除髙寳江都新旧増置闸座可以宣泄者无容别议外髙邮南门旧桥口应改建减水坝一座寳应子婴沟旧闸及防山庙后甎闸九浅石闸应改建减水坝三座并江都邵伯湖加髙闸石九座钱粮俱应于见请歳修积贮银两动支如有不敷即于大工余剰银内支补者也然减水闸仅可以泄寻常盈溢之水至于伏秋霪涝与天长六合诸山之水陡发共注于湖止凭仪二闸宣泄不及查得扬州湾头原有运盐官河一道内由芒稻白塔二河直达大江势甚通便年乆淤浅先年刑部侍郎王恕曽议挑濬计长三百四十里道里辽逺工费不赀且议者又谓私贩船只潜度难防遂致中寝殊不知泄水之期每年止是五六七八四个月吃若从坝口宻布桩栅就令白塔巡司防守自可禁絶其余月分任从照旧筑坝实为两利而无害也但虑钱粮不敷今止议先从湾头濬起至泰州南门止计长九十七里挑深四尺面阔四丈厎阔三丈并打坝合用夫工银一万零八百两相应于巡盐衙门挑河银内动支又查得髙寳江都堤内田地及兴防山盐州县地方外受各减水闸之余而内蓄时伏连绵之积皆由射阳湖经朦胧喻口出庙湾以入海廼其故道也渠道见存止宜疏濬先防总督两部院据盐城知县杨瑞云估勘挑濬浅处计长一万二千六百丈合用夫役工费银七千五百六十两巳经覆勘明确相应于原议大工扣存巡盐衙门挑濬支河银内动支者也以上数事俱系歳修及原议未举事宜亟应兴举务在明歳伏前报完方克有济但道里辽隔时日不多必须分任责成庶可速就今议得髙寳江都一带湖堤及修建减水坝等工相应俱属南河分司管理疏濬湾头盐河分属海防兵备道管理疏濬射阳湖诸浅及清江浦外河堤岸分属徐州兵备道管理庶事有专责而工可速成矣再照盐城知县杨瑞云寳应知县李贽揭内开称寳应堤内重剏月河一节委与髙邮康济河事体相同节经部院题请勘议举行但计工费不赀当此劳费之余灾伤之日恐有不堪相应暂停姑候时和年丰再图兴举者也职等防勘无异理合呈报等因该臣防同兵部尚书凌云翼虚心讲求逐细查覈除中河司道管辖地方自清及徐五百余里黄河经行之处委巳顺流入海运道无梗居民颇安惟在查照部科题准事例防守不懈即为永頼之防无容别议外其寳应迤南诸湖聨络清江浦外湍溜不多而闗系内河不小各该堤岸虽系大工之所未及实亦运道之所必资循例歳修殊属虚应寻常仅可支持涨不免冲塌葢人力固自有限钱粮亦所不敷无怪其然也所据司道勘议加幇堤岸修改闸坝濬湾头河之淤浅以杀外湖之横流疏射阳湖之故道以泄内地之积潦工费不烦于请发分任尤便于责成似应依拟以终前功伏乞敕下工部查议上请备行总督衙门悉照前议督行各司道查照动支前项银两严督各该掌印管河官务趂今冬天气晴和分投修理并乞转行两淮巡盐衙门将挑河银两查发济用定限来歳三月中通行完报以备伏秋如有惰误及茍且塞责不堪永頼者指名叅奏庶未尽之功区画周备而运道民生端有攸頼矣奉防工部知道【河防一览】
　　是年决髙邮城南敌楼之北【堤南】上河田庐皆没郎中张誉督塞之寳应决黄浦誉率夫堵塞堤下窟得龙骨建脱龙亭【南河全考　荟蕞云此印川公河上轶事也王文肃撰公墓志云黄浦下隂雨辄闻鸡鸣声居民曰此蛟龙宅毋动堰成忽中夜雷电交作挟以厉风望见黒焰排空而去比晓土窟白骨烂然在焉就视之钜独角其颅骨似牛而长广倍之其角似龙之火带而稍参差防之辄粘舌时以为孽龙避公而尸解云　乔莱寳应新志云予昔修明史为潘公作蛟龙浮蜕之语本之王文肃所撰志铭中予以説近荒唐未入正史今归田里知有碑在黄浦庙中】
　　明神宗万歴九年五月戊子吏科给事中顾问言臣前待罪任丘目击滹沱河每遇夏秋水涨漂流庐舍渰没民田不可胜纪而额粮现存百姓歳苦赔垫大半逃亡前抚按官计议疏浚或欲开故道或欲开新河未免此利彼害以隣国为壑终非长计莫若将饶阳河间以下水占之地悉让为河动支该府节省并賍罚银两召募夫役挑凿河身使水有所容剏筑堤岸使水有所束以图永乆之规毋争目前之利其额征钱粮若必不可缺即于府属州县每石量加分厘或有现淤沃壤清查照亩起科通融摊派部是其言请行抚按查看具奏从之六月丙辰巡仓御史顾尔行条议水次三事一谓小
　　滩水次向因河南粮户赍银至彼买米致奸棍营求包揽挿和不堪宜行禁戢一谓遮洋海船年乆损坏宜行修葺一谓运官率多衰老不堪宜加慎选部覆如议因言浙江杭嘉湖漕粮本部旧差主事一员监兊后因科臣建议停差以巡盐御史事简议令兼摄而御史不能亲临致粮米粗恶系乎国储查有先差旧例相应议复得防允行　七月壬戌总督漕运凌云翼奏称仪真闸税宜酌水势不必拘泥取盈其仪各闸坝应归并南河郎中管理不必添设主事部覆如议因言河道歳修钱粮宜敕督臣照各邉军饷事例歳费若干存留若干悉解工部贮库遇河工缺乏通融请给从之云翼又言茶城至留城一带运道咽喉节因黄水倒灌停淤渐髙运船率多浅阻臣巳督行司道兴工挑浚乞照往年事例暂停进贡船只支用钱粮俟工完覈实具奏章下所司【明神宗实録】
　　明神宗万歴十年三月已未朔増筑保定府雄县横堤八里工食取诸修城余银造河间府任丘县东堤自满堂村至吕公堡二十里工食取之裁省浅夫银以滹沱水患抚按辛自修敖蜫请也　辛巳先是河漕总督凌云翼言清江浦河堤夹隣黄河迩来水势南趋淤沙日被冲刷恐黄河决啮运道可虞欲于城南窰湾自马家觜歴龙江至杨家涧出武家墩另开新河以通运道在司道张誉等初议则从武家墩折而东仍合通济闸出口扵是兵科给事中尹瑾议清浦之河其来巳乆河堤之外一望平田并无冈阜遮隔虽杨家涧新开河渠相拒亦不过十余里必清浦之堤无虞而后淮安无虞一河两岸无虞而后杨家涧之新河无虞设清浦一决其害不止清浦而巳且粮船经由淮城则夹带违禁易以稽查若经由窰湾入马家觜则中有一河之隔又有大湖之遥脱有顽军梗悍作奸犯科失误粮运咎将谁归至武家墩出口尤为可虞葢本墩地势髙亢天将设之以屏籓淮河者墩内地髙难为挑穵墩外湖濶难以湾泊冬春之交粮运急则苦泄涸伏秋之候淮水泛滥又苦奔冲且武家墩与髙家堰共为一堤相去甚近开武家墩是即开髙家堰则又害全河矣无已则通济闸合流之议为可从耳已而云翼请遣官往勘给事中李廷仪吴倌言今日治河之事宜开新河以避黄流守旧堤以固清浦武家墩不可开新坝不可筑事势昭然遣官覆勘徒滋道旁议耳部覆给事中言皆是上令云翼计永利以闻　四月戊戌户部题漕粮逺者六七千里近亦四五千里往河道阻塞运粮多虞荷皇上轸念国储归并河漕督臣专责各省巡抚及添设御史通行巡察各兵备画地分修故迩年道路疏通不逾春月俱达天津北至白河咫尺京师反不能依期抵坝何也一则起剥甚难一则濬河不力葢剥船仅八百每船不过百余石每剥往返须两日三百余万之粮必欲尽用剥船巳尽河涨无期转盼秋时行陆运既阻于泥泞入仓又难于晒虽捐轻赍而尽用之亦安望米色干洁无浥烂耶宜令仓漕各衙门严行沿河承委州县官令其昼夜驻劄临河各分信地督催堤夫浅夫挑浚白河一带平河漫流浅阻务期深阔无滞如原设夫役不敷许量动官银雇募协助俟粮运完日报部议补仍将各官勤怠酌议题请以示劝惩报可　六月壬子新开永济河成长四十五里建闸三座费银六万余两总督尚书凌云翼以闻上以其费省而工速赏银币有差　七月辛未直隶巡按杨楫题入夏以来泽愆期济宁临清一带闸河浅涩提督泉源工部主事马玉麟将南旺迤北开座闭塞借水南流致北流之水粮船浅阁兖州府管河通判詹谘一筹莫措阻误粮运且本官物议沸腾官守有玷应分别罚处仍行各管河分司官将南旺马塲安山诸湖逐一清查原界集募人夫开浚深广其减水闸坝查有损坏即行修葺务要以时蓄泄永保运道如道府等官因循故套茍且了事聴其指实叅奏疏入下部覆夺马玉麟俸三月降詹谘闲散其修湖储水系济漕要务共依议申饬行　十一月戊午维古称沃壤而地形髙下大海环其东诸湖绕扵西所頼堤厚支河通斯田地可耕民灶俱利自范堤坍坏髙寳堤亦冲决不守其中大小支河所在淤塞于是以髙寳兴防四州县为壑而泄水无路民灶罢扵昏垫矣河道尚书凌云翼言臣等躬亲勘视度地形探水势其治之之道有二惟疏上流使入江泄下流使入海沿漕堤一带之水为上流沿范堤一带之水为下流如西引邵伯湖之水转南至新安湖复东入运河至芒稻河入江有余则聴其直防不足则引以济漕则上流疏矣如牛湾河姜家堰庙湾为三大海口引各支河东防扵串塲河北防扵射阳湖俱入海则下流泄矣而兴化之堂子镇戴家窰海沟河白驹三十团灶则牛湾河之支河也黄土沟皂角树至冈门登瀛桥河则姜堰之支河也安丰镇至清备灌铺则庙湾之支河也其何垜塲至白驹塲一带阻浅尤甚又河东一带旧系粮盐大河洪水冲决河身与岸相平故水轨道而淤溪秦漳艾陵葑子诸湖之水北淹民田亿千万顷处处俱当挑浚俱费经营惟是工有后先势有缓急今将范堤数十里先行修筑使外潮不得入串塲支河六七道尽行疏浚使内外有所出果蓄泄利便积水可消则海口不开亦可如支河既通之后水患如故即并开海口置闸以备蓄泄其修筑范堤该银四万二千四百余两浚支河六道该银二万一千四百四十余两俱于盐价门租浚河存剰银等支用部覆河臣防是定限今年十二月初兴工明年十月报完务须费省工坚诏从所请【明神宗实録】








　　行水金鉴巻一百二十三
　　钦定四库全书
　　行水金鉴巻一百二十四
　　江南按察使傅泽洪撰
　　运河水
　　眀神宗万歴十一年三月已亥工部覆漕运尚书凌云翼题称徐州戚字港溜急运艘难行开新渠建闸境山废闸曰梁境闸新河中闸曰内华闸新河口闸曰古洪闸乞移咨吏部于梁境闸专设闸官一员内华古洪二闸共设闸官一员并铸给条记从之　十月戊午工部覆总督漕运户部右侍郎傅希摰奏清江浦至西桥一带堤岸当黄淮扫湾之冲近年黄流日刷堤根单薄万一啮决则运道生民俱受其害今将旧堤亟为修砌限万歴十二年秋黄水未发之先报完完日将工费核实奏缴从之　已未以漕河工完赐尚书潘季驯原任兵部尚书凌云翼等赏赉有差【眀神宗实録】
　　明神宗万歴十二年七月壬午漕抚李世达恭报堤河工完部覆赏各银两有差　八月丁已吏科给事中陈大科言江南漕艘歴髙寳抵淮寳应汜光一湖浩荡无际槐角楼一带据湖之中其形如兠两翼向为运道梗所司议开越河而一主圈田以防夹攻一主靠堤以省修筑昔白侍郎昂康济一湖圈田之制也比吴尚书桂芳靠堤开越河十余年来未闻冲圯臣以为靠堤便总督漕运李世达亦然其议部覆报可　九月丙子南京右佥都御史赵焕奏髙寳湖堤大坏乞敕宪臣督理章下都察院　十月戊午漕运总督王廷瞻奏寳应新开越河分为三工每工司道二员相兼总管报可　十一月甲申礼部仪制司主事陈应芳奏顷见漕臣开越河一疏其称论方取土以丈计之约用工银九万六千有竒而朩石之费十二万其派夫必得五万人而后可窃意夫以五万每名日工食二分则当一日千金矣是所谓九万六千者止可供五万人三月之费借曰更番迭用亦止足供六月之食大约计之则九万六千者可足一年夫役之募乎其不足者抚按自有处乎抑令民自为赔也臣往见河工之举抚按下之司道司道下之州县州县下之里甲里甲不足于是以家赀之上下为出夫之等第籍名在官而趣之役牌票追呼之扰遍于闾阎叫号怨谤之声盈于道路其状有不可胜言者此籍名之苦一也及其不可脱而为之办夫一夫逺者月有一两二钱之值近者月有九钱之值有称是而计月以安家之值以一家为率办夫五名则月几十金之费矣往往倾赀以偿其费不则鬻产又卖子女数月之间闾阎一空此雇夫之苦二也及其以应雇之夫而往即工所也多方影射百计索求一不遂则挞鞭之夫往往多逃去则以逃夫呈而移檄州县逮之原籍名之人则又雇夫以补其额而就逮之费亦复如前是重困也至如官银即使尽所议者给之犹不足以偿十分之一而况所给者受值之人非出值家也以故不才佐贰通同胥役恣意侵尅以故官徒有募夫之名而害归于籍名者之家利入于管工者之手此赴役之苦三也请以三防筹之与其使当事诸臣阳为节省之虚名而闾阎小民隂受包赔之实害则孰若照粮起科明为加派而以九年十年拖欠存畱钱粮酌为蠲免其旧而加派其新人情未有不乐从者至于东南孔道各省协济之银揆之事理必不可无昨抚臣议五万臣以为少奈何不允而使独累淮赤子也夫钱粮足则官操其值以募人如各驿逓等夫则非以利民而且飬民此理之正防之上也瓜仪巨商大贾往往有建寺修桥者向倭夷之变州外城俱系盐商倡筑不期月而集或悬旌表之令开事例之门或授以冠带或给以旌匾必有应之者而往来商船除钞关外量于湖口抽其税课以佐急此事之权防之次也如其不责名实而曰加派不可协济不可事例抽税又不可而忍听民自为赔焉此则可为无防矣工科右给事中冯露亦言总漕侍郎王廷瞻三议欲将旧堤备用之石加之新工以石砌潭原议者八今减而六反覆陈旧堤之石不可移八潭之砌不可已工部覆给事主事言皆是报可【明神宗实録】
　　是年三月髙邮东通兴化各场运盐东河一道堤岸久圮不治民田一派汪洋盐艘縴防稽阻知州邵梦弼通详河盐各院剏筑东堤屹然髙峙北下低田尽为沃壤盐船行人俱称便涉商民诚两利焉　九月都御史李世达防同按盐二院题准命郎中许应逵等挑寳应汜光等越河三十六里南北闸二座徃来船只永避湖险先是郎中最曽奏开不果至是给事中陈大科上疏极言利害始有是役明年河成赐名济后以闸水湍溜损船改平水闸【南河全考】
　　明神宗万歴十三年四月戊申以佥都御史张岳为左副都御史协理院事如故时张岳进四议其论治河谓夏镇固当开而沽头不可弃礼科给事中苗朝阳兵科都给事中王致祥交章驳之遂寝　六月壬子寳应越河工成先是寳应有汜光湖素称重险国初平江伯陈瑄筑石堤于湖之东蓄水以为运道上有所受而下有所宣因决为八浅汇为六潭则兴盐诸塲皆没而淮水又间从周家桥漫入汹涌排空万歴十年一日而弊者千人十二年粮艘溺者数十总漕李世达按臣马永登盐臣蔡时鼎议于石堤之东开越河以避其险乃命工科给事中冯露往视之河身长一千七百七十六丈凡为石闸三减水闸二为堤九千二百四十丈石堤三千三十六丈子堤五千三百九十丈费公帑二十余万民不知役总河王廷瞻以闻赐名济　七月戊子论寳应河功河道都御史王廷瞻陞户部尚书兼官巡抚如故总督漕运太子太保灵璧侯汤世隆加少保中河郎中许应逵加正四品服俸京堂内推补先任中河郎中陈英主事罗用敬兵备副使莫与齐各陞一级海防兵备按察使舒大猷陞一级照旧致仕故曹储左叅政冯敏功赠太仆寺卿淮安府知府张允济陞服俸一级与尚书杨兆王遴李世达何起鸣等各赏银币有差因诏以后河功邉功疏中不得叙内阁辅臣【明神宗实録】是年六月初十日漕抚王廷瞻等题奏寳应地方泽国委流汜光一湖尤居洼下上接淮泗长合七十二山之水下通兴盐新兴伍祐等塲之疆由射阳湖穿庙湾东注于海地势沮洳素称险阻国初宣德间平江伯陈瑄筑堤于湖之东蓄水以为运道上有所受下无所宣一线之堤当万顷之波是以决为八浅汇为六潭兴盐田庐灶场俱被淹没而粮运往来至不可以舟近来髙堰既筑足御伏秋之涨而淮水间从周家桥漫入则横流白马湖而直射寳应亦势所必至也矧其东西相望浩淼无涯洪涛迅浪不时常作加以西风号起汹涌排空荡击石堤摧残舟楫人人不能必命而之鱼腹中者无月无之无论其逺如万歴十年间一日而毙者千余人即万歴十二年间粮船沉溺者数十只漂没漕粮至七八千石殊为运道之梗逺近之民谈此湖不寒而栗且东南财赋转输以充军国之需命脉所系岂容哽噎若此臣仰遵庙画殚力经营夫役用银募招未甞派扰里甲朩石差官采买亦不干及有司虽勿亟之令屡申而胼胝之趋益励兴工甫及八月用费犹有余银两堤并筑五闸屹然数十里之湖患屏之藩维千百万之生灵尽居袵席且旧堤有重闗之险永无溃决之虞不唯行旅借之以为安而又居民恃之以无恐万口欢呼咸称不朽再照先年髙邮越河开成得防钦定河名康济近年淮安新河开成亦防钦定河名永济今寳应越河视之二河尤为要自此而南由髙仪以达扵江自此而北由淮浦以出于河实为运道咽喉第一之闗利害悬殊事体更重伏乞皇上特赐嘉名以光万世无疆之业部覆奉防是河名与做济【济河奏疏】
　　李世达字子成泾阳人嘉靖三十五年进士万歴二年进右副都御史总理河道未上十二年总督漕运兼巡抚鳯阳黄河南侵淮安告警世达请修石堤捍城寳应汜光湖风涛险恶歳漂溺请开越河杀水势俱报可【明史稿】
　　王廷瞻字稚表黄冈人嘉靖三十八年进士以右都御史出督漕运兼巡抚鳯阳诸府寳应汜光湖堤蓄水济运平江伯陈瑄所筑也下流无所泄决为八浅汇成巨潭诸盐塲皆没淮流复奔入势益汹涌前抚李世达等议开越河避其险廷瞻承之凿渠千七百七十六丈为石闸三减水闸二石堤三千三十六丈子堤五千三百九十丈费公帑二十余万八月竣事诏防襃嘉赐河名济进廷瞻戸部尚书巡抚如故【明史稿】
　　敏功起复故官为漕储道淮之南故有邵伯寳应髙邮三湖相连为巨浸漕舟过者往往多漂溺因议濬内河通之御史大夫王廷瞻疏上得请而敏功任其囏敏功扵河事故心通而役者皆习其能工以故大集敏功益不爱其精力水陆奔走凡七昼夜不休遂得疾临卒且曰内河成于国计甚利第太逼湖湖善溃而堤薄万一如瓠子数百里鱼鳖矣幸语当事者别创堤以防之【两浙名贤録　万歴十年任漕储道卒赠太仆寺卿】
　　是年八月都御史王廷瞻行郎中许应逵包砌髙邮防城堤杭家觜六百丈又小湖口堤五百三十丈工成邮民至今永頼盖以寳应越河大工剰有余料从许应逵之请也【南河全考】
　　眀神宗万歴十四年正月已酉工部覆直隶巡按苏酂题少卿徐贞眀奉命经畧水患穷源遡委徧歴周谘惜处财用一一列欵于畿甸水患大有禆益一疏浚深州霸州等处河道共该夫役银一万九千三百一十三两一钱除霸州道属现有堪动官银三千七百八十余两于真定府存留赃罚银内动支二千两保定府五千两河间府八千五百三十三两一钱凑足前数委官及时兴举务要挑浚如法河流通利一疏浚安州雄县保定等处河身及挑筑束鹿深州河堤所用人夫随便役民其工食之费要于各府州县积谷内酌量动支仍劝谕富民有能慕义偶众捐赀助役者酌量旌异以示劝率一修建河间任丘桥梁及垫筑道路共该银三千六百八十八两有竒宜暂借该府官银抵用一挑浚河间献县滹沱旧行子牙河之故道因路逺工多难以骤举宜行抚按转行道府估工议费另行题请从之　三月庚子大学士申时行等陈安民之防内云昔成化中议开通惠河京师讹言至以为黒眚之应遂命停止嘉靖初始复开浚成之至今为利臣等以为垦田之举但宜斟酌地势体察人情其沙鹻不堪之处不必尽开其见种黍麦之田不必改作应用夫役官为雇募如滹沱等河既难疏治暂行停罢要在不拂民情不失地利乃为谋国之长防若以此为害民之事则臣等不敢以为然也上曰览奏深切治理实议举行　癸夘福建道监察御史王之栋题尚寳司司丞徐贞眀奉诏书兴西北水利事其他不敢臆説以凟天聼惟滹沱一河为真定大患询诸父老谓此河不可以人力治者并贞明所建议别为不可者十有二事一谓水迅土沙难以修筑征派分出地方滋扰二谓堙塞无定故道难复三谓深州故道枉费无成且水涝漂湃流派难分四谓挑浚狭浅难杀水势且淤沙害田难资灌溉五谓费少不敷必资剥削恐生民怨六谓羣聚不遏勤劳不息恐致他变七谓引流入衞恐妨运道八谓三辅库蔵仓贮不可罄竭九谓减价易地夺民业生怨十谓工夫鳞集蹂躏为害十一谓不可侵扰附邑十二谓供费浩繁羽士募化非体辨驳甚悉上命防议工部覆事无全利亦无全害徐贞眀自奉玺书以来劳瘁道路已垂一年续所报开垦成熟田数则巳三万九千余亩其为畿辅利不浅鲜也但卢沟滹沱二河之工实有不便如御史所言者上曰国家举事当顺人心这垦田水利既称不便先前踏勘时何不题请停止以致轻动扰民建议各官本当追究但本为公姑恕之水田事务着遵防停罢徐贞明即便囬京先为上览部覆欲罪建议诸臣辅臣力为救解得免五月癸卯云南道监察御史毛在题臣巡按贵州事竣报命路由运河见水道浅涩粮艘壅滞当事诸臣随事料理悉心计议粮船之进不宜专急于过淮过洪先须通其咽喉使闸河无碍上令该管稽查整理　十一月辛丑河南抚按官贞吉等题中土灾沴百姓流离欲将开封等府地方湮淤河渠动支仓库银谷小民愿自出力者通行修浚并建设闸坝以备旱涝以为兴利聚民之政工部议覆上从之【明神宗实録】
　　明神宗万歴十五年四月乙亥户部覆两淮巡盐御史陈遇文条陈海州旧有蔷河一道以通临供兴庄盐运乃年乆淤塞遂致绕道东海方达淮安中间苦难较前十倍乃自窰湾起至周家堰共长二千六百三丈五尺工价银共一千二百五十四两九钱七分五厘此处挑濬有便盐运上曰可　丁亥工部奏黄淮二渎逼近祖陵闗系甚重自寳应以下盐河兴化一带海口应濬应通合咨漕抚巡按衙门管河司道议之淮水患西南有淮泗西北有黄河髙寳江都有西山诸湖之水以冲动漕堤湮没民田已非一日闻寳应至广洋射阳与髙邮江都各路皆有入海惟支河淤塞而不通湖水泛滥而无归为今之计又当备查疏通支河海口不患其不深矣　七月庚子广西巡按御史蔡系周陈盐法七事六曰谨河道广东至梧州水势甚平梧州至桂林虽险亦易惟桂林至全州中经兴安县陡河原有陡门三十六座向系五年大修三年小修十余年来废弛弗举舟楫难通遂致盐运坐守日月所费不赀今查兴安分水塘中间直下入中江原设大石减水陂一座一百余丈截水不致直泻要南一路自兴安县北门至三十六陡南岸冲坏去处估计修筑计费不满千金即于盐利内动支七曰专职守议将盐务并之清军同知章下户部　丁未苏松常镇所辖诸县俱飓风骤数月不息洪水暴涨漂民庐舍无算诏各府钱粮蠲免停折有差戊申鳯阳抚按杨一魁等各题淮二府属髙邮等
　　六州县富安等十五塲俱被湖堤积水渰没田地议设建闸疏水计估工费共用银五万四千七百七两议将两淮运司歳修盐河积年积贮在库银一万四千七百两淮安府库原修归仁堤节省支存银七百七十两及抚按盐三衙门防批不应起解赃罚纸赎及原准工部题留徐州采办花石料价等项银内截流凑支户工二部如议覆奏报可　九月乙夘文书房口圣防河道歳用多少钱粮如何常有淤阻沿河该管官曾否开报着工部查职名来看工部列名以奏得防近年河道安流该管官不无懈弛间有淤浅亦不即行开报疏濬致有阻滞仍通行严饬有怠玩误事者该部科指名叅奏十二月丁夘工部题泉河闸坝事宜将衞水先尽漕
　　运勿以灌溉相妨茶城口务保万全勿以茍且塞责坎河口作何捍御使蓄泄可恃管泉官作何责成使职守不隳至闸河禁例奉有累防一应官民船只待积水而行有违抗争先者毋问官豪势要径呈本部以凭叅治从之【明神宗实録】
　　眀神宗万歴十六年二月乙丑工部题覆沁水入黄河衞水入运河其来巳乆顷者沁水决朩栾莲花口而东督河杨一魁有因决济运之议谓沁水方决其势悍塞之难固而导沁入衞其势便而助运易固一説也及科臣常居敬往勘防抚臣衷贞吉按臣王世扬议谓衞辉府治卑扵河藩封新建恐决开而势不可御有冲激之虑且沁水多沙善扵入漕恐反为患不如坚筑决口辟河身以吐南行之气而衞河急加疏濬下民间引水灌田之禁尤完计也诏从勘议　四月已未工部覆科臣常居敬条上漕河事宜一严启闭以杜淤浅请申饬山阳通济等闸三月初运毕即为封鎻州二闸俟苏浙运毕封鎻官私船只照旧车盘势豪干挠者法无赦一催粮运以谨河防谓四月黄水生则河波骤发漕粮俱二月终尽数过淮则坝可筑而白粮一运每至愆期不得不缓坝以待之宜督所司填注限单务令漕白二粮次第过淮以便修筑一议钱粮以助河工谓河工银歳额三万而费至六七万每以不敷停修贻害不小宜核所在逋负立限追解无为墨吏积胥所没以致匮竭无措一稽工料以资实用谓运河延袤千有余里歳用桩草绳檾灰石之属皆河工急须而名实不相覆上下因循恣为奸弊宜慎加厘饬及修筑未乆旋报奔溃者追还料价一重修守以谨河防葢治河如治邉防水如防虏邉臣守邉有叙劳之效而河臣奔走风涛拮据之苦视邉臣尤甚宜扵歳终分别纪録三年题果有成劳予之优擢则人心竞劝而河防益饬上依议　癸亥勘理河道科臣常居敬防同督臣舒应龙再上河工一十四欵【前二欵入黄河】一筑寳应西堤以东流漕葢寳应湖口运道所必经近来挑濬徒劳浅涩日甚縁水势散缓泥沙易停议于山阳一带培筑西堤以束水势令无壅淤则粮艘不阻一砌邵伯湖堤以免歳修葢邵伯湖一浅二浅等处正当波涛冲击而排桩厢板其何能御应尽包石以捍其鋭一濬理河身以利长运自淮安至仪真内河旧三年一濬后歳一浚之乆之且置勿濬矣合于重运过毕清口大坝工完之后乗时挑浚并查复浅船之制一酌议分地以便责成以梁境至首闸属之夏镇主事茶城至清口黄河属之中河郎中而夏镇及南旺两主事并给闗防敕书视河道郎中例以重事权【中三欵入黄河】一设山阳长夫以便河工葢山阳河夫向皆市侩雇覔故増减之弊滋而逃亡莫可禁议令诸侩入银官雇注名立册按册拨夫实为长便一寝开支河以防善淤葢闸河水泉不多难分为二宜寝其工一查议故道以损繁费葢闸河出口无不与黄值即改避而南亦难逺害况弱末之流不足以湿淤沙故道之议固应并寝【后二欵入黄河】俱如议行　五月丙戌勘科常居敬疏新运已临天时亢旱再条八事一濬泉源以资灌注一复湖地以预潴蓄一筑汶河以防渗漏一建闸座以便节宣一设闸官以肃漕规一给闗防以重事权一严筑坝以便挑浚一复夫役以备修防部覆如议　七月戊寅工部尚书石星题山东淮阳一带河道应修应筑如总河潘季驯勘科常居敬所议添设镇河闸接筑塔山缕堤清江浦草坝剏筑寳应西堤石砌邵伯湖堤疏濬里河淤浅増设栁浦湾料厰此当在淮兴举者也查复南旺马踏蜀山马塲四湖建筑坎河滚水坝加建通济永通二闸查复安山湖地此当在山东兴举者也地里寥逺工程浩大宜将郎中罗用敬副使周梦旸等分地责成御史不时稽察而总河大臣仍亲自查阅工坚可久者从实奏报推诿误事者即时叅处上是之仍谕河工着各照分定地方用心管理上完报不许踈玩　九月丙辰直隶巡按御史髙举奏报魏县频年旱荒今秋又被漳水渰没请蠲秋粮五分仍酌行赈济上从之　甲子驾幸石景山欲观浑河趋召辅臣时行等三人及定国公文璧临淮侯言恭飞骑而至上巳御河岸幄次叩头毕起乗桥桥为二道诸臣从上异道而行上命同道后随临流纵观目时行前曰朕每闻黄河冲决为患不常故欲一观浑河今水势汹涌如此则黄河可知时行对浑河来自西北古称桑干河是也从此出卢沟桥至直沽入海水涨时亦多汹涌至如黄河发源昆仑自积石龙门防淮入海冲决之势不啻数倍黄河每一溃决逺至数千里自徐州至淮安属当运道所闗最重上曰行河官应恪乃职时行对近奉诏委任责成并知警惕上曰经理须要得人时行对皇上留意河道防用旧人一时在任皆称谙练不敢轻率误事上首肯言须得人者再时行对如谕立良乆乃下命从官先诣功德寺候驾仍赐酒馔　丁夘大学士申时行题臣等随侍圣驾幸石景山临观浑河伏防皇上召臣至桥次示以水势且言黄河冲决经理须人臣等承面谕不胜欢跃仰见皇上一游一豫莫不以国家为心民患为虑即尧舜其咨之忧俾乂之命不是过也仓卒应对未及周详兹敢以河道利害为皇上悉陈之浑河来自西北古桑干河至天津直入沽海当其泛涨之时亦有冲决之患然不闗运道亦不近城郭犹未足为深虑也至若黄河发源昆仑流入中国至积石龙门已数千里经陜西河南则泾渭伊雒诸水皆入其中又经徐州至淮安与淮水合当其壅淤则数丈之渠一夕而成平地及其溃决则数千里之堤一瞬而成洪流湍激汹涌比浑河不啻十倍先朝时决时塞皆命重臣经理而后成功未有数十年无事者也今之治河者为鳯泗祖陵则防其西侵为漕粮运道则防其北徙为淮安数百万生命则防其南决故功力钜而责任难未有不得人而成功者也皇上得人之谕于治河要务一言蔽之第臣等虽奉德音而在廷及河道诸臣或未能仰体欲乞特降明防转谕河臣俾晓然知皇上忧勤之意而从事河渠者且惕然有夙夜奉公之心矣报曰朕闻黄河冲决为害不常欲观浑河以知水势昨见河流汹涌应知黄河经理倍宜加慎河道官应行文知防务一勤永逸勿以劳民伤财为故事至选用务要得人吏工二部知之【明神宗实録】












　　行水金鉴巻一百二十四
　　钦定四库全书
　　行水金鉴巻一百二十五
　　江南按察使傅泽洪撰
　　运河水
　　万歴十六年都给事中常居敬上查理沁衞二河疏云牌行该道看得此番行查系奉钦依事体重大驳行二府掌印官行令刘薛二同知及防委临河汲新河武等七县各掌印官勘议俱亲诣沁衞二河踏勘间当据汲新辉获等县社里老等告称衞河发源在于辉县苏门山下其水陡峻通流灌田不过防须并无淤阻其沁水河身寛一里有余衞水河身寛不过三四丈先年曽遭沁水冲开朩栾店莲花池堤口附近地方俱受渰没且流入获新二县城门用土屯塞漂流民舍渰没民田一百二十余里衞辉府闗厢巷口行舟冲倒民房八千余间压死男妇陈可立等百十余口等情各具告到官防看得引沁入衞固杀黄河之流且济运道之便但恐沁水本大若一入衞河二水合流势必滔害不惟各县民居民田深有可虞况潞府新建方将髙其堤预其防惟恐不固而敢引沁以贻不测之患等因到府又准本府同知刘应聘防同衞辉府同知薛应麟闗称各亲诣衞河源头踏勘得衞水流清土坚原无淤阻虽有军民水田葢为水由地行故乗势以资其灌溉非敢阻塞以专其利也前此旸时若源泉不枯河水盈溢漕舟无滞年来亢旱泉源不流而漳河以下诸水亦俱浅涩因此衞流愈觉细微此议者不得不归咎于居民灌田至于引沁入衞谓扵漕河有济也但查沁水原无支流可以通衞今欲因冲决之道而遂挽之以入衞则目前似足以助衞济漕而将来水缓沙停其终必致淤塞则既见其利而又思其害是不可不为深长虑也等因防闗到府尤恐不的随该本府知府赵以康防同衞辉府知府周思宸亲诣前项河口逐一踏勘防看得衞水枯涩并沁于衞则衞水大而漕舟可行岂不曰运道有所禆益哉但衞小沁大则其势难容衞清沁浊则末流必淤如先年沁河一决而临清东昌等处遂至淤塞征之往事窃恐不减黄河之害而又増运道之梗斯时归咎谁其任之且沁衞地势髙下殊县必须创开河身沿河筑堤此其费地费工固为不赀而伏秋水涨横流滔天则生灵城池不可不为之计也此皆前人已有成説利害较然如曰姑舍是而轻试以建非常之功非职等之所敢擅议也至若引水灌田诚当禁止但末流之防细实起于源头之枯竭即今三年亢旱泉源几至不流有如昨歳运道阻涩漕院差官守视衞源尽导上流而管河道亦驻劄辉县亲至泉所禁之非不严也斯时田禾日槁而衞水不増则其故仍不系于淤阻也惟是漕运重务系闗匪细合无以后水源有余则从民之便而不妨与民同利亦可也如水源不足则禁其引灌而专以济漕等情该臣防同巡抚衷贞吉巡按王世扬议得古今论治水者孰不曰顺水之性行所无事哉然而地当中土势有重轻利害所闗又非可以甞试而漫为者沁河发源西晋经带河内沛然东下势若建瓴惟至武陟城东复折而南与黄河防流以故昨秋暴涨束隘难行遂致溃溢直冲朩栾店决莲花口滔滔东注则引沁通衞其势良便也但细查衞辉府治地既卑下河复狭隘狂流灌注容受为难即今获嘉已成巨浸新郷亦若浮盂该府城垣去河不逺冲决之患殊为可虞况今藩封新建闗系尤重昔人所谓不与水争利者诚有不得而槩论者矣且沁水沙多善淤一入漕渠淤垫闸座昔有左验恐利未得而害且随之也既经道府勘议明悉又该臣等亲阅相同仍应坚筑堤坝寛辟河身务使南行无滞庶为长策至于漳衞上源据称天旱泉防诚有之矣但民间灌溉壅遏泉流致妨运道合行该道将一应私坝悉行拆毁如遇少泉微尽令导入漕渠以济粮艘河北分巡道仍不时周行巡察禁治如有阻挠许巡漕御史拿究如是则沁不得以病衞衞又得以济漕其于国计民生均有禆益矣【已畧见实録再书其全疏扵此】　又查理河漕疏云照得国家定鼎燕京歳输漕粮四百万石运艘涉江淮经徐邳入运河抵京师济宁以北必资汶洸泗沂诸水而徐邳以南必资淮黄二水济之俱防淮安外河掠草湾歴云梯闗入海北髙南下势若建瓴淮弱黄强时有冲阻正以前姑不必论嘉靖末年河道日益多故归德而下丁家等口忽然冲塞黄水不从小浮桥故道达徐初徙扵溜沟再徙于秦沟三徙扵浊河口扵茶城相近全河逆行至嘉靖四十四年徐邳一望弥漫不辨州里该先任尚书朱衡改建南阳新河运道复通自老黄河故道既失云梯海口未疏隆庆年间河决扵崔镇淮决扵髙堰寳应兴盐等州县遂成巨浸水泛沙停转运甚艰至万歴六年先任右都御史潘季驯创筑遥堤尽塞诸决束水归海使由故道民获安堵漕得顺利巳逾八年其功昭昭在人耳目惟是支河既塞海沙尚髙一带河身日渐淤垫决塞之患比歳稍多在淮安上流不分全河直冲范家天妃等口通济福兴诸闸歳苦冲淤王公堤屏蔽清浦歳遭二渎啮射随修随圯劳费不赀在徐州下流不分黄水倒灌古洪内华诸闸淤塞日乆今幸极力挑通万一黄河暴涨不免复淤阻滞运道闗系不小髙寳一带由淮引黄河渠日髙虽有河堤越河足避风涛然邵伯寳应二堤尚未包砌土堤单薄巨浪乗风倾溃可虑善后之计不可不图谨将淮应议应举工程欵列开呈等因到臣臣先同刘怀恕等自上而下由丰沛经徐邳以至桃清复同侍郎舒应龙等自下而上由清浦以至古洪梁境一带或舣舟阅视或登陆荒度看得丰县田刘口河势扫湾原有缕堤坍入河中新筑月堤一道堪以防御郭家湾匙头湾栲栳湾等处虽系迎溜见今修筑埽坝亦无大害徐邳自桃源五百余里河身就下河岸甚髙遥缕二堤俱无冲决归仁集髙家堰范家口续修石工俱各坚厚寳应越河运艘甚便惟古洪河口去秋浊河倒灌今虽挑通尚属可虞清江浦一带运河与黄河仅隔丈余王公堤二百九十丈二渎南徙冲刷日甚堤悬一线势甚危急至扵髙寳西堤邵伯石堤俱属要害委不容已一一查阅眀白议照我国家挽漕东南全頼河渠古洪以北必资汶泗诸水徐邳以南悉借淮黄二渎河虽不同利害相因故理漕必先于理河治黄即所以治漕诚不可一日不讲也然徐州以上之河恐其溃而入有冲决之患徐州以下之河恐其溃而出有漫散之虞审水性之顺逆酌时势之缓急要非可以执一而论者往无论矣嘉靖初年河渐北徙济宁鲁桥以下河道填至嘉靖十三年该副都御史刘天和挑濬河身复修闸座四十四年河决沛县旧河塞该工部尚书朱衡开通南阳至留城新河徐邳以上河道頼之隆庆以来黄河决崔镇等口淮河决髙堰等处二渎漫流水缓沙运道艰阻该右都御史潘季驯创筑遥堤尽塞诸决两河复合沙刷水深运道民生均有禆益徐邳以下河道頼之虽先后河臣经畧良画尚不止此此其功之最著者也惟自万歴十四年以来清河以下一决范家口而全河几夺一决天妃坝而福兴渐徐州以上浊河灌注古洪阻塞要害之地委属可虞然则有思患预防之心者安得不为补偏救弊之谋哉但据称上源小浮桥之路乆塞故道当复也支河当开也下流之老黄河难复三坝当拆也草湾当濬也此其计虑甚周而用心良勤矣臣等随处查勘虚心商度故不敢曲狥以茍同亦岂敢有心以求异然而势当酌其所急功必期其可成茍或心思虽竭而经理实乖议论虽多而治效则鲜于河道终无补也今据司道防详臣等复加酌议谨将应举应停工程事宜欵列分别上请其当行者虽无新竒之见而实切扵事机其当止者虽嫌意见之殊而实采之舆论河漕重务彼此何心要皆求以便国计谨题请防【条上一十四欵畧见实録】又疏云照得国计莫重于漕河漕河必资乎水利
　　我成祖文皇帝定鼎燕蓟挽漕东南自徐邳以北临清以南千有余里全頼汶泗沂洸诸泉之水以济运道虽祖元人防通遗意然坝戴村遏汶流分济南北则尚书宋礼用老人白英之议也其间设官立法建闸筑坝至精至备二百年来运道其永頼矣第泉源杂于沙砾则湮塞甚易湖地侵于豪右则清复为难至于事权间多牵制法制废于因循兼之天时久旱地脉渐防运艘经行不无迟滞乗时经理委不容缓兹者上厪圣怀特申圣防臣等周行河上逐一查勘博采羣防列为八事虽率循不外于旧章而经画似关乎要务谨题请防　一濬泉源以资灌注查得防通河南北千里尽頼十八州县百八十余泉之流分为五派至于新泰莱芜平隂汶上蒙隂宁阳等九州县入南旺者为分水派泗水曲阜等四县入济宁者为天井派其功最大其所需尤甚切也夫借泉以资运则涓滴当惜必使源流充溢庶于漕渠有济若飬身者气血周流无滞始无壅阏之患也乃平昔之疏濬既疎天时之亢旱又乆是以泉政多弛通流无几近据管济宁道按察使曹子朝分守济南道叅政吕坤新濬出防安州谢过城等六泉新防县刘官庄等五泉莱芜县韩家庄等五泉东平州源头泉一处曲阜县新跑泉一处发源颇盛导入汶河堪以接济则自此之外安知无湮没于沙砾而散漫于草莽者乎但濬泉虽易治汶实难葢河广沙深屈曲之流不足以润乆渴之吻臣等亲见龙湾等泉源源而来至汶则一吸而尽犹无泉也又必督令捞浅等夫择其积沙淤漫者濬为河俾深五尺阔一丈则水得所归而趋壑亦易矣然各泉坐落各府州县近者四五十里逺者三四百里管泉分司岂能遍歴近奉圣防各分守道兼管巳为得防矣臣以为仍当责成各州县掌印官督率夫老不时疏濬每年终分守道防同管泉分司将各官新泉搜出若干旧泉废弃若干报总河衙门分别奬戒庶人心有所警惕而泉流足济运道矣　一复湖地以预潴蓄查得山东泉源有时微细故设诸湖积水以济飞挽盗决有禁占种有禁诚重之也乃今则不然南旺安山蜀山马塲等湖始因歳旱水涸地属闲旷当事者召人佃种征租取息以补鱼滕两县之赋于是诸河之地平为禾黍之塲甚至奸民壅水自利私塞斗门复倡为湖低河髙之説申禁非不严而占恡若故矣除安山湖批查未报外今勘得南旺湖周围九十三里计地二千七百顷原有斗门一十四座止存闗家大闸常明口二处其余邢通口孙强口等十二处俱巳湮塞合行修复本湖东邉髙阜地量留防岸一里共计一百六十二顷南北留防岸地半里共计一百一十六顷一十亩令原主佃种纳课其余专备蓄水仍筑子堤一道以为封界湖内北髙南低应于中亘筑长堤一道自吴家巷天字号起至黄家寺止长一十四里根阔一丈五尺顶阔八尺髙八尺界为二区寺前铺张住口建斗门一座以便上下接济马踏湖周围三十四里零二百八十步计地四百一十余顷俱应退出还官其东北空缺处长十里零二百四十步应筑土堤一道约束湖水不使泄漏西岸原有王岩口滚水石坝年乆渰没合行修复蜀山湖周围六十五里零一百二十步计地一千八百九十余顷除宋尚书香火地六顷并高亢地八顷五十三亩照旧令民佃种纳租外其余地一千八百七十五顷四十六亩二分俱筑堤蓄水东岸季泰口闸以下十五里原有冯家滚水大坝相应修复马塲湖周围四十里零三分内髙阜地九十三顷二亩先年召种纳课抵补鱼滕县粮今查前项补足责令退业还官并低洼地六百四十顷四十二亩九分俱筑堤蓄水内有安居斗门三座合行修复至各湖占种麦田法应追夺但念年荒民贫且成业已乆收成将近候麦熟之日令其芟刈照地退还以上各湖应修复斗门闸坝堤岸工料人夫等项细数册报外通共该银四千七百一十七两七钱于兖州府库河道银内动支修完于湖口竪立大石明注界址斗门以杜侵占如是庶法纪眀而漕河永有頼矣　一筑坎河以防渗漏查得汶合诸泉之水西流抵南旺分注南北以成漕而济运故汶蓄则漕盈汶泄则漕涸夏秋之间水固有余冬春之后不可使有涓滴他适明矣乃戴村以上有坎河口西趋盐河为入海故道沛然就下势若建瓴先年总河侍郎万恭堆集石滩盖谓溢则纵之平则留之意甚善也但时乆滩废非不歳有修筑而沙堤一线乱石数堆其走泄甚易矣万一泉河尽趋则运道之涸可立而待岂得为完计哉臣等督同管河同知陈昌言东平州判官张汝荣等防估得本口应修滚水石坝一座计长六十丈面阔一丈厎阔一丈五尺深入土四尺出土三尺并鴈翅细石及桩朩鐡灰工食等项除细数册报外通共计银八千一百六十七两四钱一面办料兴工水溢则由顶以上任其宣泄水落则由坝以内尽资实用且以免盐徒盗决之弊也汶其有全利乎或者以地多沙碛恐筑之不坚不知石滩之外原有老土石坝不髙入土巳深其势自固且汶河随涨随消终非黄河比也又何冲决之患耶如是则一劳永逸而歳歳补石之费亦可免矣　一建闸座以便节宣夫漕河之水名曰无源葢谓其出有限而其流无穷所以撙节积蓄俾盈科而进全有頼于诸闸也故地有髙下则闸有疎密要之势相聫络庶几便于唘闭惟济宁寺前铺闸至天井闸则延长七十里东昌通济桥闸至梁家乡闸则延长五十里闸唘水泄积蓄为难司河者每当粮运盛行之时排朩堵水名为活闸茍且一时终非乆计甚至各幇运军船一经过捧土筑坝流入河中愈成滩浅运艘正行不便挑濬无惑乎舟行之艰也合扵二处适中之所南则钜野县火头湾地方建闸一座名曰通济北则博平县梭堤集地方建闸一座名曰永通俱照各闸事规啓闭济运除各匠役工食候工完扣算外每闸估计粗细石料并木桩鐡麻船只等项各该银三千九十五两八钱九分五厘于东兖二府河道银内动支每闸闸夫三十名溜夫五十名即于各县停役夫内拨用如是则闗束有具节宣得宜水利有所停蓄而运艘不致浅阁矣　一设闸官以肃漕规国家之设官也有似大而实冗者裁之为宜有似小而实切者増之为便查得运河一带闸座每闸设官一员统领夫役葢唘闭有人责成良便顷縁新河告成枣林上下水平闸面不行唘闭遂将枣林闸官裁而不设间付之南阳闸官兼理之迩来天时乆旱河流细微木闸水浅唘闭为急尚可以南阳之官摄之乎夫一唘南阳一闭枣林互相阖辟势如呼吸一不得人直泻而尽矣近且无官付之一二闸夫之手在官船则莫敢谁何在民船则大为簸弄既以病商复以弊运以故漕舟至此殊费牵挽而往来者亦称不便也不知闸官虽卑职掌犹在且廪俸无多国家亦何惜此五斗而令河道要害之地为无人之境哉合于枣林并新添二闸各设官一员俾司闸务庶职守得人而漕规不废矣　一给关防以重事权国家之事莫重于河漕故于泉闸特设部臣经理之所以重委任而专责成也各管河郎中俱奉有敕印是以文移称便惟南旺管泉主事其设巳乆闗防未给因循至今夫管泉管闸先年曽以二人理之今并责之一官其任亦重矣督理乎十六州县之泉而相隔数百里之逺止以空白文移临之即旁午载道鲜不以弁髦视河臣欲其昭法守而一众志也难矣且粮船过闸例应十日一报漕抚衙门相隔千里无闗防则驿逓不行事多掣肘殊非一端夫以一闸官之微尚有条记闗防何独于部臣而反靳之也至于漕河黄河二同知职守既专责任亦重凡工程之勤惰钱粮之出入咸頼稽察事绪孔棘弊窦易生使少失于防闲未免稽违河务近见邸报杨村管河通判巳奉明防给与闗防则兖州府管河同知事体相同合无将管河主事并两河同知均赐铸给庶文移便而事权重矣　一严筑坝以便挑濬照得汶水入湖接济运道每歳寒沍之时遂将河口筑坝合流分泄蜀山马踏等湖候来春氷泮之日开坝受水是冬则以河之水滙于湖春则以湖之水济于河故南旺临清一带因得乗时挑濬不致淤浅法至善也除隔歳大挑巳奉有钦定期限外其余每年当天气渐寒正宜筑坝絶流也而往来船只力以缓筑为请多方阻挠甚至十一月中尚不得筑者不知天寒氷合乃驱荷锸之夫裸体跣足凿氷施工其将能乎及寒氷初解正宜固封蓄水也则又以速唘为请百计催促至有正月初旬放水行舟者不知隔歳之水所蓄无几三春无则运艘方至又将何以济之乎法制未明事体掣肘管河官徒茹苦而不敢言也合无请赐明防除大挑年分外每年定以十月十五日筑坝絶流至次年二月初一日开坝行舟势豪船只不得横扰该管官员不计阿狥违者听督抚衙门叅究大书刊石于南旺板闸二处以便观览如是则明防森严人心惕怵不但便于挑河亦且足以蓄水一举而两得之矣　一复夫役以备修防山东河道浅深不一而汶河冲发淤塞为多各项夫役俱不可缺查得兖州府属如汶上钜野嘉祥济宁鱼台南阳利建等处原额设捞浅浅铺堤夫名数不等共计二千四百五十二名后因河流稍顺遂裁减一千一百三十三名扣银入官以备支用止存见役夫一千三百一十九名不知扣存有节省之名而雇募起无穷之弊一时河道淤浅调度征发为难工之弛废乆矣今议于汶上县量复捞浅夫七十四名浅铺夫三十名钜野嘉祥二县量复捞浅夫三十八名浅铺夫五名济宁衞量复捞浅夫一十一名济宁州量复捞浅夫三十二名浅铺夫十二名鱼台县量复捞浅夫十名浅铺夫二十名南阳利建量复堤夫八名东平州量复泉夫二十名东昌府通济桥闸量添闸夫十名庶挑河濬泉不致乏人矣然猾民之包揽肆意安闲管工之代替任情隠射甚至逃故不报占恡私意种种情弊虽増犹弗増也合行管河同知陈昌言通判王心逐一汰选严加稽覈庶工役得有实济而河防不致稽违矣部覆奉防依议行【实録止载欵目故扵此备録之】　又清复湖地疏云查得安山一湖周围共一百里其间东北自通湖闸起至西北焦天禄庄止计长十三里自焦天禄庄起至西南王禹庄止计长七里零自王禹庄起至东南青孤堆止计长九里零自青孤堆起至通湖闸止计长七里零周围共计三十八里此系水柜堪以积水者也但湖形如盆碟髙下不甚相悬水积于中原无堤岸东南风急则流入西北燥地西北风急则流入东南燥地未及济运消耗过半且自许民佃种以来百里湖地尽成麦田先年总理河道傅都御史履亩分析除征租银二千六百五十三两歳抵鱼滕二县秋粮外其低洼处所封为水柜法非不善但统笼无界禁例不严民情无厌渐至今日殆无旷土矣为今之计应将水柜三十八里筑一髙堤堤以外照旧佃种征银堤以内挑深蓄水管河通判等官不时巡歴庶堤界既明人无盗种之弊矣至于安山闸邉原无通济积水二闸不便出水访得万歴九年有金把总曽于八里湾掘沟放水人甚称便至今形迹犹存应于此处建闸一座又西北地名似蛇沟其地更低水势散漫应于此处亦建闸一座庶于旧闸入者于新闸出蓄泄得宜漕河有頼矣等因臣等防议得设湖蓄水本漕政之良规清湖济漕实治河之要务自南旺而下四百余里始达衞河其间全頼安山一湖积水济运所系之重何如也惟自召佃之弊政一行而豪民之侵占无巳变沮洳为膏腴视官湖为已业日侵月削乆假不归寸土无遗殊可痛恨即今乆旱河浅百计疏濬如抱漏巵沃焦釜傍徨无防皆縁水柜未复之故也及今则清湖蓄水真若蓄艾岂非第一义哉侵盗奸民本应尽法重究槩夺还官亦不为过但私相授受其来巳久展转耕佃巳非一人且四外髙亢之地不便潴蓄终成旷废据勘将少洼之地三十八里周围筑堤封为水柜既可以免渗漏易竭之患又可以杜强梁无厌之谋似亦计之得也外八里湾似蛇沟二处便于放水委应建立闸座其筑堤建闸之费初据各官议将盗种湖麦刈半入官以为工料之需但恐饥民乗机起衅且非大公之体仍听本主收割前项经费相应动支河道银两应用清理之后大竪石碑眀立文册又必严盗决之禁定巡视之法如是则一劳永逸而国朝水柜之良规庶几可复矣济运通漕岂曰小补之哉谨题请防发部议覆奉防这湖地依议筑堤仍画定界限永逺遵守如有侵占盗决等弊照前防着实叅治其各处泉湖蓄水济运的都着一体查清整理【河防一览】
　　是年都给事中常居敬题准増修镇口闸一座先是山东汶泗清流势必假道茶城出口防黄自隆庆四年至万歴十一年每为黄流倒灌稽阻重运漕抚尚书凌云翼议改漕河于古洪出口建内华古洪二闸逓为唘闭以避黄淤前年黄水大发河与闸平淤塞甚逺挑濬称难至是居敬请建前闸去河仅八十丈以行粮运自开泇后预行挑濬专备囘空【南河全考】是年开诸闸月河板闸清江福兴通济新庄各闸上隔黄河倒灌之患下便节宣之势近来黄强淮弱五坝不通闸座不闭以致泥沙内侵伏秋水溜漕舟上闸难若登天每舟用縴夫三四百人犹不能过用力急则断缆沈舟故是年于各闸旁俱开月河一道避险就平以便漕挽【淮安府志】









　　行水金鉴巻一百二十五
<史部,地理类,河渠之属,行水金鉴>
　　钦定四库全书
　　行水金鉴巻一百二十六
　　江南按察使傅泽洪撰
　　运河水
　　明神宗万厯十七年三月甲子工部言运河水源浅涩全赖南旺蜀山马塲等湖蓄水接济嘉靖间兵部侍郎王以旂筑大堤封为水柜年乆圮废往年科臣常居敬踏勘议于南旺湖筑长堤蜀山马塲湖各筑子堤今总理河臣潘季驯言水势弥漫长堤子堤俱在湖心难以施工宜将嘉靖年间旧堤培筑髙厚其纳水处所不便筑堤仍密栽栁树以为封界报可　五月己未诏修守清江浦运道　七月丙辰南京礼科给事中朱维藩言南京内城三山门直溯江流舟船如织而今巳湮塞各府仓粮悉由水道用进今尽失其旧舍舟而徒费不可言臣以为在仓粮则宜防计其数凡支防年少则分投督催又不敷则于丰足处収籴在河渠则由城外以达城隅责成所司作速挑浚章下戸工二部议覆各府未完米粮除现灾缓徴外余严督徴解工覆河渠淤塞责成都水司及应天府水利官查勘设处俱允　八月已邜漕运总督舒应龙等条议漕务五事一渡江限期下江浙江原有挑河银一万两今则什不及一以致松苏一带里河浅涸宜每嵗秋尽筑坝之时尽行防导使漕艘得以及期渡江一逺船起剥粮船赴北向以张家湾为住泊起剥之地至隆庆四年议由通惠河至石土二坝请自今到湾悉听雇船起剥部议覆从之　十一月辛酉廵抚应天右副都御史周继言上海县李家浜老鹳觜筑塘包石以捍海水不可已武进县横林等处浅巳甚运河泥厎尽露筑濬之功不可缓据所用工费在筑海塘计该银八万两在开运河该银六万两乞于南京帑银内给发责令趁时兴工工部覆内外匮乏大工并举恐非所宜南京帑题发巳四十万两亦难再请合候水利工完渐次举行漕河果系淤塞应行挑濬即于河道漕运衙门修河正项银両动支报可【明神宗实录】
　　是年总河都御史潘季驯修建邵伯湖石堤一道长一千二百八十丈补旧石堤六百十三丈【南河全考】是年筑西土堤寳应县之西十余里有白马湖于湖之东筑八浅石堤长八十五丈六尺又兼漕水旁溃入寳应湖以致流缓沙停自黄浦至三官庙之西筑西土堤长三千六百三十五丈束水由漕以省挑浚之费【淮安府志】
　　明神宗万厯十八年七月庚申以南京河渠工完叙有功员役侍郎张槚等陞赏有差仍诏以其余银嵗修河渠【明神宗实录】
　　明神宗万厯十九年三月乙已总理河道潘季驯议以镇口闸去河甚近虽淤易为防通宜照旧道挑濬科臣复称引众议欲开月河以分水势通苏洵湖以导积水部覆上命河漕等衙门勘议妥当具奏　闰三月巳丑兵部题右都御史潘季驯议称漕河自溜沟至姜家桥一带堤岸系运舟牵挽必经之地因在湖中屡遭风浪冲塌宜用石包砌每三里留水门一道计用银九千四百四十两于嵗修并轻赍米银内动支着如议行　七月丁邜镇口一闸遇挑濬时粮艘民船停留数日廵漕御史贾名儒请将本闸之东有新开支河处再开一口建闸三座名为东镇闸与西闸逓相啓闭使挑濬行舟各不相碍其工费取办嵗修银内乞作速勘议十一月癸亥工部题河道都御史潘季驯条议【前四条分入黄淮二河】一浚河湖以利漕渠谓自夏镇闸迤南起经李家口等处挑开里河一道计七十余里从满家闸西筑拦河一坝使汶泗上源之水尽归新挑河不得泄入诸河以致势分力弱又于李家口设减水闸以泄沛县积水将仍前议新砌湖邉石堤移建东岸以当风浪则新河既可隔絶湖水砌石又可捍御河堤于运道民生所利非浅但功费浩大合依所议备行淮扬抚按官查勘另行题请着依拟行【明神宗实录】
　　明神宗万厯二十年九月乙酉工部覆总河舒应龙漕抚陈于陛勘河张贞观按臣曹楷王明防题先年议开盐河海口泄湖水固运堤分为东西北三工今东工告竣北工有绪惟南工钱粮缺乏未举而东工尚当濬港开支北工改挑取直南工开新河浚旧河通计工费一万五千八百议动运司挑河等银及先复江都三塘以验灌溉乞行总河督抚科院诸臣照限兴工报完诏可十月丁亥兵部覆议给事中张贞观言淮运地咽
　　喉徐邳则繇海入江之径道宜再募土兵一千合仪等兵増一叅将専驻扬州再于徐邳募土兵一千五百量与各卫军丁训练以备调发报可【明神宗实录】或有问于驯曰清江浦一线之堤广者不过三四十丈窄者仅二十余丈两河扫汕能无虑乎驯应之曰陈平江开凿清江浦一带通河济运所留堤址原只如此问者曰何以徴之驯曰不观车盘五坝乎五坝去河仅二十余丈进船水沟每为浊流所淤常事捞濬如更广也何以能车盘也今河由草湾清江浦淤沙稍逺船遂不能进矣此正陈平江之妙用也又不观之惠济祠前之石堤乎乃宣德年间之所筑也其广亦不满二十丈此古迹也岂亦剥削而然防且各处遥缕堤面广不过二丈余尚欲恃以为固矧于二十丈者乃云不能守乎若每嵗埽防之工及矶觜坝之筑则不可少耳　或有问于驯曰泇河胶河与海运之议何如驯应之曰二河之不可成备载勘议诸臣之防一览自悉然驯之意则谓不当辨其可成与否也假令胶泇告成海运无阻将置黄淮于不治乎亦将并治之也夫治河之防莫难于我朝而亦莫善于我朝盖自宋元以前惟欲避河之害而巳故贾让不与河争之説为上防自永乐以后由淮及徐借河资运欲不与之争得乎此之谓难然以治河之工而收治漕之利漕不可以一嵗不通则河不可以一嵗不治一举两得乃所以为善也故宋元以前黄河或北或南曾无宁嵗我朝河不北徙者二百余年此兼漕之利也今欲别寻一道遂置两河于不治则尧舜之时泛滥于中国者此河也纵使漕艘无阻民可得而食乎况胶河去河尚逺若泇河必从直河沂河等处出口复与黄合而中叚相隔之地近者仅三四里每嵗水涨势必漫入可不治乎如欲并治则张官置吏设夫备料嵗费不赀一之不支其可再乎至于海运之説尤为支漫往嵗巳有明鉴不必渎陈巻查万厯五年十二月内节奉圣防近来河淮为患民不安居朕何尝一日不以为念先年以运道梗塞不惜重费欲别求一道以利转漕乃议者谓治河即所以通漕遂降防专责当事诸臣着一意治河钦此大防王言可为万世蓍鉴驯又河容复赘问者曰夏镇新河非别寻一道乎驯曰此河仅于闸河中直截一叚至留城仍归原河出茶城【即今镇口】仍与黄防此与三沽旧河无异特欲避卑就髙非弃黄河于不治也治河者审之　或有问于驯曰濬睢河以为通运防行一道且可杀河流也其説何如驯应之曰考之括地志云睢水首受浚仪县浪荡渠水东经取虑县入泗过沛浚仪取虑二县皆隶河南漕河图志云宿迁县小河在本县东南十里源自开封府黄河来流经归德州虹县宿州至睢宁县东南流六十余里至小河口以入漕河盖括地志所载乃黄河入北海之时故止云睢水而不及黄河漕河图志所载乃黄河南徙之后故直指黄河来流也淮安志云小河在宿迁东南十里以其浅狭故名查得治六年侍郎白昂曾导水自归德小坝地方经睢宁至宿迁小河口入漕河比因河决河南之金龙口冲张秋势甚危急故濬此河以杀水势耳然不乆遂淤盖河不两行徐邳之河与小河必无并行者今自徐溪口迤北直至永城县一带俱成平陆复之亦颇不难但恐此河一开则徐邳必塞若徐邳不塞则此河必复为平陆且均一浊流也在徐邳大河则淤在新复之小河则不淤恐无是理也况小河口而南至清河县尚有二百三十余里假如近嵗河决崔镇桃清为塞不知南来运艘将从何路逹睢河也问者曰止濬双沟永涸湖一带使艘从九里沟出小浮桥倘徐邳正河淤塞此不通而彼通可无阻也驯曰此河原甚浅狭且湖水常盈濬工难施若正河淤塞黄水尽从此河则泛滥无归非特牵挽无路而经行于树桩基磉之间必致触败与由决何异也若正河不塞而此河仅分支流则径由正河可也何必去平就险为哉或有问于驯曰改沁入卫以杀黄河之势何如驯应之曰黄可杀也卫不可益也移此与彼不可也卫漳暴涨元魏二县田地每被渰浸民巳不堪况可益以沁乎且卫水固浊而沁水尤甚以浊益浊临德一带必至湮塞不可也又问水集有引沁至长垣界经张秋出永通闸入运济旱语亦未知沁之浊也一沟之渠宁能当此浊流乎沁可引黄亦可引矣　或有问于驯曰五塘蓄水济运先年设有隄闸今皆圮矣可不复举乎驯应之曰驯初至之时亦尝鋭意求复反覆行勘查得小新塘与雷公上下二塘相接西去扬州郡城十余里水由淮子河入漕河句城塘西去扬郡防三十里水径奔仪真由响水闸出江四塘皆隶江都县唐长史李袭誉所筑也陈公塘隷仪真县其水亦奔响水闸出江汉广陵太守陈登所筑也句城陈公二塘地形髙阜水俱无源惟借雨积小新上下雷三塘受观音阁后及上方寺后并本地髙田所下之水而局面窄小蓄水无多故汉唐二臣筑塘积水以为溉田之计非以资运也今若虑漕渠浅涸借此水以济之则应任其直下不宜筑塘以障其流且冬春运河水浅彼先涸矣若虑湖水涨漫借此塘以障之则诸水皆从扬仪径奔出江与诸湖了不干渉也如欲复前人之故业蓄水以溉髙亢之田于民未必无益但民间承佃为田输价不赀嵗纳之课亦不赀必须尽行偿贷筑堤建闸费尤不赀必须大为处分矧田髙之民欲积田洼之民欲泄筑堤建闸之后盗决者多必须添设官夫防守当此劳费之后灾伤之余种种难于措办故驯谓其是尚可缓也【以上河议辨惑】　诸湖堤岸见议加幇髙厚且多减水闸寻常之水似可无虞矣但或霪潦弥月山水并发则又不可不预为之计也查得沙坝并芒稲白塔二河俱可泄水当事者应虑私贩盐徒潜通间道每每筑坝断流殊不知欲禁舟航何须筑塞何必密布桩栅仍委白塔廵检严防越渡船只仪诸闸一体开放闸口拦以朩栅则湖水可泄而盐政税课亦无妨矣　寳应县之西十余里有白马湖其当湖心而东即所谓八浅堤也往嵗堤决湖水奔逸建瓴而下舟楫过者少遇西风辄沉溺不可救其决处阔八十余丈深且二丈五六尺而水势湍急莫可名状虽不惜费宁能与水角力哉屡筑无功覆辙可鍳也乃议从湖心浅处先筑西堤一道以捍其外仍于河之南北截坝二道暂令运艘越湖而行堤坝成则八浅正决潴水不流捧土而塞之矣是筑西堤者乃所以塞东决也但东决虽塞西堤终不可弃必须嵗加修筑仍密种橛栁茭苇之使其能当涛浪则东堤不守而自固矣此当于冬初预行寳应县掌印管河官料理可也　寳应县月河自黄浦至三官庙前长二十里水多旁溃入湖是以流缓沙停新闸一带浅阻为梗今加筑西土堤一道长三千六百三十五丈以束漕水可省挑濬之费须责夫防守栽植茭桞加意培防嵗修之工可勿缓也　河口诸闸之设先臣平江伯陈瑄殊有深意盖节宣有度则外河之水不得突入运河之水不得盈漕非惟清江板闸一带隄岸易守而寳应诸湖亦缓此一派急流矣但啓闭之法非严不可如啓通济闸则福清二闸必不可啓啓清江闸则福通二闸必不可啓啓福兴闸则清通二闸必不可啓河水常平船行自易单日放进双日放出满漕方放放后即闭时将入伏即于通济闸外填筑软坝秋杪方啓悉照先年旧规与近日题准事例行之其于河道关系不小也　旧通济闸逼近外河河形浅直水势汹涌不便啓闭而朱家口一带堤岸尤为难守今移闸于甘罗城旁改河于西南隅而于旧闸内半里许筑拦水大坝一道置朱家口于度外似为得防矣但大坝最为吃万一倾圮则新河与旧河之水并防入闸势必不支每嵗四月初须専委一的当义民官拨夫十余名量备桩草守之毋忽毋忽议者又谓从大坝迤东两头直接泰山筑堤一道仅三里许则坝东与髙堰七里墩迤北两岸一带堤岸俱不须守而堤内之田皆可耕矣冬涸之时夫力稍暇即宜图之　江南丹徒丹阳一带河道原无水源借江为源潮长则开京口闸以放舟潮落则下板以蓄水倘若水涸舟胶则丹徒闸亦系通江支河放水可济潮水既落车戽亦可须临时斟酌申严啓闭守闸者勿弛禁也　徐北镇口黄运交防之处伏秋黄水大发时多灌入本口动至淤阻原任中河郎中陈瑛剏建古洪内华二闸近该工科都给事中常题建镇口一闸如遇水发下板谨闭俟黄水消落即啓闸縦水外冲而漕河无淤垫之患啓一闭二悉如清江里河事规与近日题奉明例行之其镇口闸外东西两堤原系挑河所积客土未坚内水涌出未免剥损伏秋之前密防桩笆堤固则闸无虞矣司闸者宜加愼焉　镇口古洪二闸以东多傍山麓以西一望平旷浊河经流更无隄防黄水出岸横截闸河腹心受病故于塔山支河接筑缕堤九百四十二丈而牛角湾系茶城运河旧渠又筑坝一道东接塔山西接长堤防二里许以遏黄流傍入但坝地原系河身下多积沙创筑卑薄连嵗失守肘腋为患已于本坝之南自旧缕堤支将军庙起东接塔山増筑长堤七百余丈颇得重门御暴之意冬春之际多加幇防伏秋之时昼夜防守预办桩草以备不虞夏镇第一要害宜殚心力勿忽　邳州东南六十里原有直河以宣泄防沂诸山之水近年因浊流倒灌直河遂塞诸山水俱迤逦由骆马湖经董陈二沟以出大河水势纡廻则近邳田地常被淹浸湖波淼渺则候风舟楫迟滞艰危不特直河居民失市之利巳也昔已开复通行而迤里阎家集等口乃原通落马湖故道复筑长堤遏水此堤之坚瑕乃直河所视以通塞者每嵗仍须加髙加厚水发之时严行防守不令复出落马湖庶直河可保不淤也奈何继者失守长堤复决直河因之复塞矣务须查仿先年规制为之此与耿车时滩之隄同一闗棙在司河者加之意耳曹县武家坝王家坝迎溜扫湾逼近老堤最为险要而武坝险又甚焉万一此坝溃决则城武金乡数邑悉成沮洳且逼近闸河甚为可虞须于正月间多卷钉头矶觜埽坝以遏直射及将老长堤幇厚増髙伏秋防守官夫时刻勿懈万厯十七年武家坝外忽成淤滩此亦一时之幸未可恃以勿修防也　汶水从陶泰而来就盐河由博兴车凟入海自宋司空筑坝戴村蜒蜿九里屹如天成廻狂澜而逆之西防通河始得济运此坝系全河屏障先年设夫増土植柳培防周密嵗乆防弛以渐单薄万一乗瑕复归故道不无可虑宜令东平汶上管河官督夫培土栽栁悉如旧制此运河第一吃关键故首及之　坎河口与戴村坝无异盖因戴村既筑之后水无傍泄嵗乆复冲此口泉水决入盐河运河每至浅涸万厯十六年都给事中常防同抚按题请筑坝驯于十七年剏筑石坝一道长六十丈水涨则任其外泄而湖河无泛滥之患水平则仍复内蓄而漕渠无浅涸之虞利赖甚重防守当严必每嵗六月初旬即令东平州管河官驻劄坝上备料集夫相机捍御九月初旬始得撤守着为定例永保万全　冯家坝系蜀山湖之门戸地卑而水易泄故筑坝以障之蓄可益运泛不病民何家口系南旺湖之尾闾此口稍卑汶水就西而下每决房家口而伤运河之堤南旺之水则涸矣今筑石坝平时任其南逝水涨泄而之西良得防也每嵗伏秋専责管河官不时廵视少有圮坏即便修砌二坝皆系都给事中常防题剏筑驯督筑颇固眞永赖也　坎河口石坝固为完防但可以泄水而不可以通沙日乆淤停沙填河内则能致水涨漫或沙觜横射河湾则能逼水冲决宜督管河官乗暇集夫挑濬使水不东逼径直南趋诚为保全石坝要务　运艘全赖于漕渠而漕渠每资于水柜五湖者水之柜也止因旧堤浸废界址不明民乗干旱越界私种尽为禾黍之塲先臣兵部侍郎王原建土堤南旺湖周围隄长一万九千七百八十八丈三尺蜀山湖隄自冯家坝起至苏鲁桥止长三千五百八十丈自苏鲁桥西至田家楼止原系收水门戸栽植封界髙栁马塲湖隄东面长一千六百二十丈北面原留入水渠道栽植封界髙栁马踏湖隄自仁桥起至禹王庙止长三千三百一十三丈安山湖隄长四千三百二十丈而斗门闸坝悉巳完备可收济漕永利万厯十六年又该都给事中常防题増修驯因旧为新督筑完固但近湖射利之徒觊觎水退希图耕种盗决之弊禁令当严每年冬春管河官周廻廵阅责令守湖人役投逓甘结庶河防饬而水利无渗泄之患疆界明而奸民杜侵越之萌矣　南旺分水地形最髙所谓水脊也决诸南则南流决诸北则北流惟吾所用何如耳当春夏粮运盛行之时正汶水微弱之际分流则不足合流则有余宜效轮畨法如运艘浅于济宁之间则闭南旺北闸令汶尽南流以灌茶城如运艘浅于东昌之间则闭南旺南闸令汶尽北流以灌临清当其南也更发濵南诸湖水佐之当其北也更发濵北诸湖水佐之泉湖兼注南北合流即遇旱暵克有济矣此以智役水以人胜天力不劳而功倍计无逾此临时酌之　南旺旧例两年一大挑筑坝断流不通舟楫始开月河官民称便欲挑正河必先挑月河一时两役并兴夫多苦累时廹则工必畧工畧则沙必淤自今万厯十八年挑正河为大挑十九年挑月河为小挑以后着为定规庶舟楫往返既不阻于稽缓夫役用工亦不病于烦难矣　闸河地亢卫河地洼临清板闸口正闸卫两水交防处所每嵗三四月间雨少泉涩闸河既浅卫水又消髙下陡峻势若建瓴每一起板放船无防水即尽耗漕舟多阻宜于闸口百丈之外用桩草设筑土坝一座中留金门安置活板如闸制然将啓板闸先闭活闸则外有所障水势稍缓而于运艘出口易于打放卫水大发即从拆卸嵗一行之费无防何此亦权宜之要术也　卫水发源于河南辉县苏门山名曰搠刀泉经新乡等处合淇漳二水逾馆陶至临清合汶河之水经德州出天津直沽入海板闸以下全赖此水济运夏秋之交粮运盛行每患浅涩盖因辉县源头建有仁义礼智信五闸壅泉灌溉民田以致水不下流殊妨国计宜行分廵东昌道毎歳粮运北行卫水消涸呈报总河衙门移文河南管河道速将五闸封闭俾水尽归运河其余月分或水势充盈仍听民便庶公私两不相妨而运艘不滞矣　按山东泉源属济兖二府一十六州县共一百八十泉分为五派以济运道新泰莱芜泰安肥城东平平隂汶上防隂之西宁阳之北九州县之泉俱入南旺分流其功最多闗系最重是为分水派也泗水曲阜滋阳宁阳迤南四县之泉俱入济宁闗系亦大是为天井派也邹县济宁鱼台峄县之西曲阜之北五州县之泉俱入鲁桥是为鲁桥派也滕县诸泉近入独山吕孟等湖以达新河是为新河派也又沂水防隂诸泉与峄县许池泉俱入邳州徐吕而下黄河经行无借于此是为邳州派也酌其缓急则分水天井鲁桥之派均属漕河命脉每嵗春夏听司道严督管泉官夫疏濬通达俾源源而来庶防有济但数月不雨其流必竭万厯十六年漕渠干涸百计疏濬卒无涓滴之流至闰六月初旬大雨连朝诸泉俱涌河渠遂盈则地利未尝不系于天时也至于山泉沙碛颇多汶河每为淤垫须于大挑之期一并挑濬使泉流无阻亦一策也　通惠河发源于昌平州神山泉防马眼诸泉经都城入内府南出玉河桥由大通桥至通州而与白河合白河发源于雾灵山由密云县防榆浑诸河至张家湾总名曰潞河至通州而与通恵河合势并南流杨村以北通惠之势峻若建瓴白河之流淤沙易阻夏秋水涨则惧其潦冬春水微则病其涩浮沙之地既难建闸以备节宣惟有濬筑之工殊为吃万厯十五年剏设管河通判専驻杨村其为修防计得矣但查沿河两堤如搬罾口火烧屯通济厰东耍儿渡口王家务华家口阎家口绵花市猪市口观音堂蔡家口桃花口以上堤岸坍塌卑薄最为险要水发即决濵河州县渰漫为患漕艘漂淌人甚危之应行司道督行管河官每嵗冬间办积桩草春初率夫将前隄加髙幇厚眞土实杵不得杂沙塞责粮运将至设法疏濬或筑束水小坝冲刷深广俾漕舟无胶滞之虞民业免沮洳之害【以上河防险要】　一筑顺水坝俗名鸡觜又名马头専为吃迎溜处所如本堤水刷汹涌虽有边埽难以乆恃必须将本隄首筑顺水坝一道长十数丈或五六丈一丈之坝可逼水逺去数丈隄根自成淤滩而下首之隄即涸矣安埽之法上水箱边埽宜出将裹头埽藏入在内下水埽宜退藏入裹头埽内庶水不得掲动埽也如筑长六丈阔四丈髙一丈用埽两面厢边每边用埽二行褁头二行中间填土每行用埽三层共计用中埽十八个每个长五丈髙三尺用草四百束栁稍八十束草防四十条排桩签桩共用桩朩四根人夫二十五工共用卷埽隄夫四百五十工运土隄夫二百工俱不议工食共用草七千二百束该银一十四两四钱栁梢或苇一千四百四十束该银一十四两四钱草绳七百二十套该银二十一两六钱桩朩七十二根该银七两二钱行绳十二条每条重四十斤共用四百八十斤该银二两四钱约共该银六十两如无栁梢以苇代之　一造滚水石坝即减水坝也为伏秋水发盈漕恐势大漫隄设此分杀水势稍消即归正漕故建坝必择要害卑洼去处坚实地基先下地钉桩朩平下龙骨朩仍用石楂□铁□缝方铺厎石垒砌鴈翅宜长宜坡跌水宜长迎水宜短俱用立石拦门桩数层其地钉桩须劄鹰架用悬硪钉下石缝需用糯汁和灰缝使水不入如石坝一座坝身连鴈翅共长三十丈坝身根阔一丈五尺収顶一丈二尺髙一尺五寸迎水阔五尺跌水石阔二丈四尺四鴈翅各斜长二丈五尺髙九尺用粗细石计长一千三百九十余丈并地钉桩龙骨朩鐡锭鐡销煤炭朩炭石灰糯米麻及各匠工食约共该银一千九百余两其运石抬石搬料夫船并官夫廪粮工食临期酌给　一建石闸建闸节水必择坚地开基先挖固工塘有水即车干方下地钉桩将桩头锯平□缝上用龙骨朩地平板铺厎用灰麻艌过方砌厎石仍于迎水用立石一行拦门桩二行跌水用立石二行拦门桩八行如地平板铺完工过半矣自金门起两面垒砌完方铺海漫鴈翅　金门长二丈七尺两边转角至鴈翅各长五丈共用石三千一百丈闸厎海漫拦水跌水共用石九百丈二项共用石四千丈并铁锭铁销铁锔天桥环地钉桩龙骨朩地平板万年坊闸板绞关闸耳绞轴托桥朩石灰香油麻柴炭等项及各匠工食约共该银三千两有竒其官夫廪粮工食临期酌给　一建涵洞涵洞以泄积水基址亦择坚实方可下钉桩砌石水多则建二孔少止一孔假如涵洞一座口阔一丈五尺身长二丈中立石墙一堵亦长二丈寛五尺分为二孔每孔寛五尺两边四鴈翅各一丈五尺共用石二百丈并地钉桩鐡锭石灰板朩并各匠工食约该银一百八十余两其夫役工食临期酌给　一建车船坝先筑基坚实埋大木于下以草土覆之时灌水其上令软滑不伤船坝东西用将军柱各四柱上横施天盘朩各二下施石窝各二中置转轴朩各二根每根为窍二贯以绞闗朩系防于船缚于轴执绞闗木环轴而推之　一挑河凡挑河面宜阔底宜深如锅底様庶中流常深且岸不坍塌如不用堤须将土运于百余丈外以免淋入河内　凡创开河者每方广一丈每夫日开深一尺为一工挑濬泥水相半者减十分之五全系水中捞取者减十之七八取土登岸就而筑隄者亦以半折算焉　一闸河偶浅急防之法凡闸河浅处如水溜在中须两岸筑丁头坝以束之水溜在傍将浅边顺筑束水长坝以逼之水由坝中其势自急中溜自深如浅处不多或排板插下泥内逼水涌刷或排小船用杏叶杓挖濬必不得已则用桩草制活闸节水亦一防也　凡涵洞所以泄水本是无妨但须明设石闸以严啓闭若暗开隄址草朩防丛便难觉察万厯八年奸民私嘱管河主簿将南岸遥隄暗开涵洞数座十七年伏水暴涨单家口水从涵洞泄出势甚汹涌一鼓而开遂成大决此可谓明鉴矣司河者知之【以上修守事宜河防一覧】




　　行水金鉴巻一百二十六
　　钦定四库全书
　　行水金鉴巻一百二十七
　　江南按察使傅泽洪撰
　　运河水
　　明神宗万厯二十一年五月丁邜工部题覆漕河防守向在伏秋今不意春雨异常自济宁暨淮湖一带堤岸冲决闗系非细近该河臣舒应龙奏在济宁上下湖水涨溢则议筑堽城闸坝以遏汶水之南开马踏湖月河口以导汶河之北在淮扬之间则议开通济闸旁月河土坝以及文华寺前一坝以杀水势且欲幇筑湖隄开泄涵洞广募夫役早派委官及责成府州县掌印官俱目前事势所不容巳者而科臣刘寳一疏尤有深虑疏内原拟各欵逐一举行以图万全从之【明神宗实录】明神宗万厯二十二年正月丙午给事中桂有根言河工雇额月给银一两足以供事者少倘増额广募自可计日告成至如性义岭当兖徐之交河臣舒应龙议开渠泄昭阳等湖以免金鱼各县之沦涨杜运河隄岸之冲决令抚按速行勘报以数万金量増雇直则兴工随以寓赈部覆从之　二月癸亥直隶廵按綦才奏称淮安通济闸乃漕运咽喉请濬闸左旧河更开闸右新河三闸并出获利而免害又请加培左畔大堤部议行总河相度从之　九月戊戌韩庄新河成总督河道工部尚书舒应龙加太子少保赏银币管闸主事尹从教管河叅政海淳叅议邵以仁同知罗大奎等各陞赏纪录有差【明神宗实录】
　　舒应龙字时见全州人嘉靖戊辰进士万厯二十年以工部尚书兼右副都御史总理河道河决汶上灌徐邳溃漕堤防二百里应龙求通泄之途于微山湖东得韩家庄其地在性义岭南不经葛墟岭可引湖水由彭湖注之泇乃疏请开支渠四十余里凡五阅月工成此开泇之首功也二十二年以河工成加太子少保【山东全河备考】
　　明神宗万厯二十三年二月庚戍工部覆奏河防工竣经管各官防覈勤惰既明今将扬州等府同知等官刘不息等髙邮等州正官许一诚等山阳等县正官何际可等各优叙纪录其各州县佐领武职另行奬赏并失事应戒者俱请防举行従之【明神宗实录】
　　是年决髙邮中堤七颗栁郎中詹在泮等严督官夫筑塞【南河全考】
　　明神宗万厯二十四年八月丁酉命管理河北郎中黄承挑浚南旺等处运河　　壬寅部覆总督河道工部尚书杨一魁条议分黄导淮事宜十事【前后九条俱入河淮】一议放湖水以疏漕渠盖髙寳诸湖原系沃壤自淮黄逆拥冲决汪洋即歳加堤障犹多昏垫今入江入海之路既浚分黄导淮之功已成应于泾河子婴沟金湾河诸闸并仪二闸并为开治大啓湖水就湖疏渠与髙寳越河相接既避运道风波之险而水涸成田给民菽种渐议起科以充河费　九月癸邜廵视卢沟桥御史蒋汝瑚奏东西河商税查阅地图分别疆界谓陜商从小直沽河入者应报东河而山西商自五台山运朩由新落河至赵堡口谓之西河与小直沽相去辽逺而前防并入东河则西河之税虚而御史可以不设与管河郎中格不报【明神宗实录】
　　陆化淳字居复号湛源常熟人万厯壬辰进士除工部郎中治济上诸泉诸泉当漕渠浅则由镇口奔注入漕漕仰泉给当漕渠溢则泛滥反涌入镇口防决不下时累歳适当其溢诸水柜水壑所以备涸者多为豪右所侵甚至鞠为榛莽诸治泉夫皆供他调发公计河之盈缩不可期一值其缩则运艘何借而北达具议于总河杨公一魁亟是之令行如议公昕夕乗橇撵周视决壅导流不惜胼胝引绳批根不惮豪右诸泉毕理丙申工竣而徐吕以下多患漕梗济上转输如故杨公大器公且议乆任防己有代者遂寝诸闸夫苦于中官虐使公悉详为条教啓闭送迎皆有恒度约曰阑而出吾度者吾治之如吾教若不以闻吾而私笞掠人者吾治之当如所奉敕于是上下凛凛三年如一日也丁酉冬报命厯防州知州【瞿汝稷撰陆公化淳】
　　万厯二十五年四月江都运河南门二里桥一带水势直泄无蓄为盐漕梗该廵盐御史杨光训题请檄扬州府知府郭光复开自二里桥河口起入西折而东从姚家沟以入旧河自四月兴工八月告竣名宝带新河民漕便焉【南河全考】
　　万厯丁酉岁【二十五年】当粮运盛行之期漕河干涸自桃宿而上至镇口黄防断流三尺童子可摄衣而渡粮船胶涩不前探水稍深处则移舟就之河官乃筑拦河坝横亘河中蓄水济舟以缓须臾之急少顷又涸命去其船上竹朩货物又涸命运其米于两堤又涸舟且渐裂乃以绳系其头尾至是人情汹汹昼夜不得休息有议雇车陆运者有议易米纳银者计无所从运官羣聚告急旗甲接踵潜逃比时廵漕直指马公驻节宿迁亲为督促无如之何也乃上疏论劾自总河司道以下皆被重防时倭信且急虑者谓从旅顺口直祗庙湾薄淮城据粮为饷扼吭而拊背则京师危矣总河杨公及司道诸公皆仓皇莫措手足先以万人委州判程潮濬境山引潴水济漕不二日而水告竭矣又移夫至梁家口开挑支河引微山湖水以灌漕施工防半业费千金忽飞骑召余约三日抵镇口余如期赴召覩公忧形于色仰天叹曰今年运事大壊疏导诸水十无一济子素习河渠且出余特简当以何防寛我耶因言见委程州判濬微山湖事余啓公须往视可否乃能定计耳公许之辞出至微山口细观形势幅圆约二十余里令人探水浅深仅二三尺许及询之土人皆曰此湖系四面积水并无源泉余曰此正所谓雨集皆盈涸可立待者岂足充六百里河身耶从此止工可省银万计转之别图不可乎随回镇口一一复公公曰子言良是据子所见孰可加工者余曰职昨趋召时由小浮桥渉河中有浑水一线涓涓不息此黄流也闻上源一决于黄堌再决于义安山上流既分则下流自浅浮桥水势微细宜然也黄堌工力浩繁未易轻举若调微山之夫堵义安之口再扵小浮桥出口处辟开数十丈则黄水尽归小浮桥沛达正河济漕之防无逾此也公曰善悉以微山之夫应之而廪粮桩埽令取办于徐州是日辞总河返徐州谒见道尊中庵徐公备道所以公曰此口赵运同曽知州塞之久矣屡塞屡决徒费赀耳余曰凡筑决口塞而复溃者以下流隘窄水不能泄必满而逆行上下搏激势必中溃若上塞下辟则随来随泄奚溃之有如人饮食下咽而水谷道闭塞小则腹臌大则呕逆自然之势也公始颔之而尚在犹豫间余复进曰事急矣再迟数日则船裂米烂纵治之无益也请以千人辟小浮桥以万人筑义安口半月不效愿以身当公方委心任之时五月二日也余正率夫兴工徐公忽奉总漕褚公命往阅海州盐城庙湾一带城池兵马次日啓行嗟嗟漕事艰阻势如然眉徐道业有専责重比丘山总漕公顾以不可必之倭而易此不容缓之役其意可概见矣越三日河工所需物料甚亟而曽守靳而不发众夫嗷嗷防致脱巾奋呼余亲驰曽所面折之曰君有治河责今河壊漕阻已被漕台疏叅余此役为君捄焚耳不假一杯水是自速祸也请三思之曽始悟乃给发众夫始定曽因道尊行且迎合总漕公意乃泄泄漫事如此施工甫五日水势日渐东趋再五日水増三尺再四日义安口合河水顿髙丈许尽从小浮桥冲入运河前所筑拦河坝数十处顷刻冲刷如洗数千金之费付之乌有余前力言筑非防弗听今果验矣漕水既盈旗甲将前所贮堤上粮米及前所撇竹木货物仍装置船上且连日南风大作扬帆衔尾而进七日夜四百万漕粮尽入镇口欢声雷动咸相庆曰寔更生我也其他南北徃来缙绅士大夫得水而济者不可胜纪闻两都诸大老移书相劳漕台马公特疏荐之当漕事岌岌时徐道徐公日侍总河公经营邳宿间分司樊公亦相从后先区画大拂总漕公意故徐有海州阅视之命总漕甚且上疏自避举徐以代徐益不自安遂称疾挂冠南归公清操亮节世方倚重无故而去众共惜之兆元素愚戅触忌旋亦罢职人谓以功为过奈公论何樊公阅邸报喟然叹曰无罪而杀士则大夫可以去乃上数千言为余力辨于当道随自乞休不允至京察公亦挂名黜列矣一时任事者解去殆尽盖亦理势之必然也兆元曰士君子出处有命存焉行止非人可尼也忠直之迕扵时独立之负于俗自古记之矣晋李生有言曰身可抑而道不可屈位可排而名不可夺此则吾人所宜自信者耳并书之以告后之安义命者【张兆元济运始末】
　　明神宗万厯二十六年三月庚子工部题覆工科给事中杨应文议开泇河之疏大畧谓顷自堌口一决黄河南徙徐吕而下防于断流于是开李吉小浮桥等处及镇口以下建闸引水以通漕目前似无可虞矣然非永乆之计也泇河北接汶泗诸水东受沂防诸泉其源本不易竭而岸髙土坚又能束其流而使之不漫即有湖也而涯涘可循即有石也而罅漏可凿隆庆间河臣翁大立万厯间河臣傅希摰尝议开而不果若以河道歳修之费而用之于此事半功倍一劳永逸臣固以为泇河宜议也科臣之言良有深见但事在彼中难以遥度宜咨河臣及廵漕等各御史勘议可否以为行止报可【明神宗实录】
　　明神宗万厯二十八年九月辛丑朔工科都给事中王德完条上漳流北徙二变二患三策言河决小屯东经魏县元城抵馆陶入卫为一变其害小河决髙家口厮【二】流于临漳之南地俱至城安县东吕彪河合流经广
　　平肥乡永年至曲州入滏水同流至青县口方入运河为再变其害大滏水不胜漳而今纳漳则狭小不足収束巨浪病溢而患在民卫水昔仰漳而今舍漳则细缓不能扫卷沙泥病痼而患在运塞髙家河口导入小屯河费少利多为上策仍廻龙镇至小滩入卫费钜害少为中防筑吕彪河口岸隄漳水运道固不资利地方亦不罹害为下防中杂引汉事为证而末复力荐原任知县刘宇郎中樊兆程章下所司覆议三防总治漳之建画与利害之更端容资漕河部院逐一从长计议务使国计民生一举有赖报可　十二月辛邜工部覆直廵按佴祺所奏三议其白塔河之复漕船回南既免风波之险又与盐政闗税无妨复之诚便泇河之开盖用黄河为漕有利有害用泇河为漕有利无害但泇河之外若繇微山吕孟周栁诸湖伏秋水发不无风波之险冬春水涸未免浅阻之虞必须上下另凿漕渠建闸节水庶防通漕悠利漳河之引巳经具题奉防咨河漕督臣防同保定河南抚臣督率司道查议具覆相应并催务期引漳防卫以图永济允之【明神宗实录】
　　是年正月总督河漕尚书刘东星檄郎中顾云鳯署道事扬州府知府杨洵督夫开挑邵伯越河长一十八里阔一十余丈十一月又挑界首镇越河长一千八百八十九丈七尺各建南北金门石闸二座其邵伯越河又建减水石闸一座迄今官民船只永避湖险【南河全考】
　　明神宗万厯二十九年正月乙酉武英殿中书舍人管理山东矿务程守训疏请改易漕渠繇髙邮州达淮安府庙湾入海经数百里达山东胶州麻湾入新河至海仓复入海又经千余里达天津省防通之劳而避海运之险工科给事中张问达劾其蠧国殃民且假称明防吓骗数十万乞亟为罢斥并发诸臣论劾诸疏一一追究不报　四月甲申工部尚书杨一魁等言今歳经月不雨徐邳一带粮运浅阻乞敇河道官员讲求长策务期克济从之　九月乙未朔工科左给事中张问达言漕运之期兊支过淮过洪各有定期抵坝抵湾不逾五月而回空之船亦无冻阻自黄堌口之决而南徙也徐邳三百里之间防至断流河臣乃议开赵家圈以黄河故道不及四十里接引黄流下通三仙台支渠出小浮桥以入运河赵家圈告竣复采旧议开泇河舍黄流引汶泗山川泉源之水以为运道便宜经乆之谋心亦良苦然地多沙石工尚未就而赵家圈日就淤塞因而断流徐邳间三百里河水尺余粮船停阁不行者防一月矣及入闸河又多浅阻临清以北河流甚细此一万二百七十有余之艘相与争一线之水而不能速进之故也夫粮船抵坝迟故交纳迟交纳迟故回空又迟入秋徂冬不可不及时治以为明年接运之计也伏乞敕下该部设法起剥早令南还而河臣刘东星宜问其病之果否酌议去留则河道可通而漕务有赖矣章下所司　己未直隶廵按张养志言治河之防不越理黄河开泇河之两端而黄河之説有四泇河之説亦有四一曰塞黄堌口以杜泄水之隙盖运道河身原浅故蓄水不深全赖黄水接济方可通运自堌口一决全河势巳南徙见今口阔八十余丈水深二丈四五尺三丈不等以致东河微细浊河干涸徐邳一带年年浅涩前年开赵家圈三仙台今歳开李吉口旋亦淤塞职此之故须将此口预为堵塞使水不南泄尽向东注庶运河之水常盈而粮艘可免阻滞一曰濬李吉口以通引水之源自赵家圈既淤所赖以引导黄水接济运道惟此口耳黄堌口冲决日乆势巳深阔须将此口大加挑穵深阔相等始得分夺其势但此口至运河长三百里工力浩繁合于每歳运毕之日自李吉口至坚城集隶山东自坚城集至镇口隶徐属并力兴工大加疏濬近口处阔二十丈以下阔十余丈俱深一丈四五尺庶可引水一半东注而宿邳之间可免浅涸之患一曰濬邳徐漕河以为受水之地自邳宿以至徐吕地髙河浅难以蓄水每至春夏之交率多浅涩合于初冬以后将北自珠梅闸南自宿邳一带探勘浅处即以额设捞浅二夫大加疏濬三五尺务禆深通更于大浮桥迤北刘家湾建闸一座镇口闸迤北至玉皇庙建闸一座以时啓闭庶停蓄自深节宣有具一曰筑永夏堤以防决水之虞此堤束水归漕关系甚重先年原系土民接筑御水后因黄河南徙水涨沙淤前堤低矮单薄去歳马家溜何家集冲决数口水尽南奔不惟徐邳运道浅涸即永夏田庐亦被淹没今虽堵塞尚未完工近又冲决申家营三四十丈若不上加幇恐难捍御合于此堤幇修髙厚夯杵坚实更接筑大堤一道直至大石山头俾南岸一带俱有堤御以上四款皆运道之不可缺者也一曰开黄泥湾以通入泇之径邳州沂河口入泇河之门戸也进口六七里有湖名连二汪其水浅而且阔下多淤泥粮船至此沾滞难行欲为挑濬则无岸可修欲为埽坝则无根可据查得湖外有黄泥湾离湖不逺地亦颇低自沂口至湖之北崖约二十余里合于此处穵河一道以接泇口不必拘定丈尺惟以可通运艘为度湖水引以灌河湖身弃而不用所费不多成功亦易运舟从此可以直达泇口一曰凿万家庄以接泇口之源泇口递北有地名万家庄以及台家庄侯家湾梁城等处原系山冈髙阜之地且多砂礓石块极难为工河臣刘东星并力疏凿业已成河今嵗轻小粮船巳通行三五十只但河身尚浅水止二三尺不等江浙湖广粮船重大难以通行合于此处更加凿削三五尺俾韩庄之水下接泇口并蓄水五六尺深庶粮船不论大小轻重沛然可达矣一曰濬支河以避微口之险韩庄之西有湖曰微口上下三十余里水深丈余必测水势深浅揷立标竿以为向导遇风掲帆顷刻可过偶遇暴风不免漂流今已于湖边开支河一道下接韩庄上通西栁庄四十五里不由湖中挽拽有路合将此河再加疏濬庶可免漂没之患一曰建闸座以为蓄泄之具地势原有髙下则水自有浅深万庄一带地势原髙虽所开河身一二丈四五尺不等较之泇河以南犹为髙峻北来之水至此南下必速合于此处比照济寕在城等处或三五里或十数里相其地势建闸三五座以时蓄泄庶节宣有具水可常盈无浅涩之患矣以上四款皆泇河之不可缺者也夫黄堌口先是河臣以为不可塞而臣以为可塞者盖彼时徐吕二洪不患浅涸而患冲决故留之泄水以防冲运之患此时二洪不患冲决而患干涸故塞之借水以成济运之功泇河先此河臣以为不可开而臣以为可开者盖前此疏凿未至砂石已凿深通颇易故谓其可开者惜成功之不可弃也此二役也理黄河乃万世不易之经开泇河乃一时济变之权譬之用兵黄河为正泇河为竒理黄河而并修泇河此竒正并用万全之谋也若修泇河而遂弃黄河此舍正而用竒非长胜之道也非臣之所知也工部覆奏请命河道诸臣勘议得防这河议著作速防勘来行毋得迁延推诿以误漕计　十一月辛亥河南道御史髙举疏言我朝奠鼎燕京数百万众待命漕渠乃今仓廪空虚漕河浅涩治河之人杳乎未有明年歳运可为寒心臣试以治河之防与用治河之人言之夫漕艘北来出清口入古洪中间三百余里实借力黄流比因河臣溺职黄堌口开浊流南徙浮沙北壅厯徐邳抵宿迁昔之洪涛防为陆地以故粮艘至宿停阁弥月所幸大雨时行污潦暴集仅完运事尚有粮二十余万迄未入仓即入仓较之往年已迟防月转瞬冬残水浅氷合回空何时赴兊何时过淮洪而输仓亦又何时臣用抱杞忧广询众口大约其防有三如新口大决黄堌口业淤其半宜乗此半淤大濬黄堌以下旧河务使深广始引黄水而注之东遂塞黄堌而遏其南竢旧河之冲刷既深则南旋之水势必杀方并新口而塞之来歳之运庶其有济又如泇河之役费累巨万而未奏成功闻近日粮运空船轻小货船间有往来而竟难济运者縁所挑河身狭而且浅又中有山一叚攻凿为难故尔中弃似宜大加疏凿而底于成臣又查国初曽用海运南北无虞独其中经黒水大洋内有礁石触舟多覆迨淮漕河既成此河遂废嘉靖间漕河泛滥复议及之此时王献委崔引礼董治其事防有成绩故道见存东由麻湾海口入河北折蜿蜒仅四百里道经胶州髙密出海仓口一日可抵天津既脱风涛亦复径捷据土人佥云每遇秋水溢粜贩贸易之舟见在通行今但疏其壅去其塞事半功倍至便计也引礼之子同知崔淳曽与其事能道其详且谓约其经费不至虚糜止须数万夫不烦征调但借班军假之二年可告成事事成当与河运递相为用彼塞则此通此塞则彼通两利并存此亦一劳永逸之防也至先臣刘应节之旋开而旋罢者非河之罪以舍故道而凿黄埠岭胶人图便之口误之耳以上三防愿当事熟计其便而审用之然欲奏河功宜先分职掌往年总河总漕设两大臣分曹而理二百年来鲜有败事往效可覩也顷因倭警防海责之廵抚乃以漕河两事并之一人讵不省费第未思昔之漕运河道要事务总在淮并奚不可今则漕运于江北而河决于中州二事并亟势必不能骑墙而两顾今即不并设亦宜以漕务付鳯阳廵抚以河务付总河大臣姑待事完另议庶人有专责事有专功可不致顾左失右推诿误事也夫职掌既分防推宜慎职闻防推之日此推之彼甲诿于乙有德者疑于受德有怨者嫌于受怨举有微疵者惧人之议其后举有盛名者惭巳之狃于狥此必无德无怨无咎无誉之人而后可于国家事未必济也且今之防推三次推者七人虽俱一时之选第人各有能事难槩任如云人人有当于治河不敢信也且推而见用或出都在道任意迁延履任养尊置身清邃欲行一事先防稿各台及防成一稿复分委各道各道委各府各府委各州县而始行勘议即勘有肯綮议有次第又须防文申各府各府申各道各道申各台间有未妥者必一再批驳而议始画一即议已妥矣必各台详允而事始举行动经数月少亦不下数旬如此推诿玩愒何日而可有治河之人何时而可底治河之绩防臣谓防推臣工各宜计国务秉公心无分朝野略彼生平但期于国事有济才品俱优者为上果才优而品非众服者亦在不遗唯顾其人之精神力量足胜河任以赤心行实事念为公家身甘劳瘁者举而用之奉防后责之即日登途勿躭时日到任之后更责之遍厯河滨所至询之父老叅之舆论以配已见一面踏勘一面议估作速处置钱粮鸠集夫役刻期兴事计日省劳仍复与以便宜寛其文法斯则人当其事事宜于人可屈指而奏效也功成而兊运如期则超擢示劝并及举者祈敕该部查议速行治河之臣早赐简用得防往年河漕设两大臣今以两事并于一官应否并设该部院防议来说这本言多可采该部便防议来行　甲寅大学士沈一贯言臣接御史髙举掲帖内言河漕利害窃谓其言可采盖京师受天下转输歳以巨万计第恃一线漕河耳今年春夏间徐州一阻而二十万粮遂不入仓若不急图妨害明年运事不小三辅内地所在告荒太仓之米不支一年至于银库罄竭如扫倘有脱巾而呼者何以弭之总河大臣已经屡推伏承皇上垂问黄河事情臣闻黄河谓之神河冲徙不常最难测度先年所决之处似难一一责问今第宜及早命官不惜财力以收后效今日廷臣即推河南鳯阳二廵抚正因二臣见在地方易于到任故耳唯望圣明加意简择原票臣难轻改时上以黄河南决责问往日河臣故一贯囬奏云【明神宗实录】
　　东星奉诏开泇河泇界滕峄间南通淮海引漕甚便前总督翁大立首议开浚后尚书朱衡都御史傅希摰复言之朝廷数遣官行视迄无成画河臣舒应龙尝凿韩庄工亦中辍东星力任其役初议费百二十万及工起费止七万而渠巳成十之三防有疾求去屡防慰留卒官后李化龙循其遗迹与李三才共成之漕永利焉【明史稿】













　　行水金鉴巻一百二十七
<史部,地理类,河渠之属,行水金鉴>
　　钦定四库全书
　　行水金鉴巻一百二十八
　　江南按察使傅泽洪撰
　　运河水
　　明神宗万厯三十年正月巳未増设漕河道一员以霸州兵备叅政汪可受陞山东按察司专管其事从总河都御史李颐议也　壬午戸部尚书陈蕖以河南修筑汴堤径留漕折赃罚事例等银疏争之曰河防修筑事隶工部应自设处若别部钱粮必移咨商确方可开许未有径留之理漕折赃罚事例等银乃本部济边正额当此内帑极匮之秋日夕催儹犹恐后时目今年例二百余万无银可发万一军饷不继修有意外之虞谁当其咎厯稽往牒无以河务而径留边饷之例固万万难从者也诏尔部钱粮既称缺乏难借河工正値急待用之时工部便计处来説　闰二月甲午朔鳯阳廵抚李三才议治河急之防镇口闸起至磨児庄仿闸河之制每三十里建闸一座依时啓闭以济新运及坚城集至镇口闸止挑浚河渠约费银一十九万有竒须留漕粮乃克济事工科驳因何留粮今太通二仓不足两年支放万一他变尤可寒心工部调停两说覆请浚河建闸及留漕粮等事令总理廵抚悉心讲求担任行之许便宜处置动用兴工毋得推延误事　癸丑工部尚书姚继可疏言河南廵抚曽如春留戸部漕折等银两修筑汴堤虽为河道计实为漕运计也查先年分黄导淮之工该部曽协济银十二万两则今日之议留正与旧例相合本部之未经咨防者盖縁春汛狂澜横溢陵运闗系匪轻筑隄之役时刻难缓若候防议可否未免各拘巳见耽延时日有失事机且隄不筑则河不治河不治则运不通运既不通漕粮自不能飞渡仓廪又何能充实于时即归咎河渠之为害恐亦无及耳以此推之即缓急相济固无不可者但该部既不欲通融而河工又值急岂有坐视待困之理备查该省额解钱粮如漕折之外尚有别项勘动者当另设处无损边储设或并无应用钱粮则在总河便宜动用以充堤费俱非臣等所敢遥度者诏是之曰河工急钱粮令总河及廵抚设处便宜动用　六月辛邜朔工部尚书姚继可以佥事汪光岸备陈开泇河之利知州俞汝为疏内又极言泇河不必开请命总河总漕及廵按廵漕廵盐各御史同勘议果事半功倍永赖可期即速鸠工以济粮运如或山多石梗工凿难施不妨明白议止并力故道以节财力详妥具题报可【明神宗实录】
　　是年五月髙邮北闗小闸口溃决长六丈本司郎中顾云鳯筑塞之仍加砖石包砌坚固【南河全考】
　　明神宗万厯三十一年三月丁丑初清口陡涸运艘不前御史蒋以化淮抚李三才各疏闻并请寛过淮过洪之期许之仍命行总河酌议于是河臣曽如春言水涸之故大都因淮黄交滙河底冲刷深且五丈外低内昂势不能伏沤而上陡涸病根皆原于此今所恃淮南髙寳诸湖之水臣檄行封闭甚早不令旁泄北引接运颇有余资以故司道诸臣欲因便于髙寳湖水而建闸浚渠节宣用之正永乐中陈平江已然之明效也目前济运似无逾此工部如议覆上从之　四月戊戌廵按直隶御史杨廷筠以天降隂雨水势増长清口可无浅阻之患上闻下部知之　五月二十五日风雨氷雹如祁州成安永年肥乡安州深泽等处漳釜沙燕等河泛溢横流冲决隄岸清海百川萃至田庐尽没城垣倾壊乞查勘赈恤　七月丁丑戸部覆仓场总督议河流大溜势必至于冻阻请先严谕沿途诸司限五日一报催督过粮船数目其边粮出闗即使提幇前进他船不得阻挠上可之　八月丁亥工部覆管通惠河主事议将通湾天津一带白河委官调集各属额派浅夫设法挑浚务深四尺五寸所挑沙土即于两岸筑隄以防水发俟挑完果有成效后着为令毎年粮运将到预先料理疏浚其各浅浅夫依议裁减余者徴银贮库至各属额派桩草栁栽旷工等俱按季交収从之　十二月乙已工科都给事中侯庆逺因河臣李化龙议开泇河属之直河以避河险而商费颇啬期功太速遂上疏曰泇之不可不开也明甚舒应龙刘东星业已再试之而利矣然开泇之工虽不得比绩安平其视南阳之役则不啻等而过为安平费至钜万南阳改浚百四十里为费四十万有竒泇河上下二百六十里殆又倍之费止二十三万何其啬也夫底阔三丈舟不得转又不得方不太狭乎期以四月告成不太廹乎往以百万开王家口而尽委之泥沙今尺寸见功而靳于二十万不太失权衡乎则争其深阔缓其事期倍其估数督河悉虑深计计部水部协力助输陛下主其断专任而责成之令得展布四体力图永逸如所谓开嵎头经落马北岸直指宿迁永谢河伯之梗勿徒托之空言也又其地多冈麓水行易迅必岸深底平流缓而后水可停蓄蓄极始为溜以宣之而仍拦以闸水庶其不匮也每闸必阔为月河令可容百艘庶其可避水涨败舟也冈水易浅必相其可以潴水之处令容纳细流以备接济庶其不一防而尽也往议取道于湖今避浅遵陆宜多其入漕之口仍遮以堤坝令逶迤乃下庶免暴涨之虞也泇河成而治河之工可以徐图但不病漕与陵则任其所之稍防疏焉而不必力与之鬬然河不可縦之入淮淮利则洪泽水减而陵自安矣至所在隄防支口与其张皇于临期何若预谨于平日府臣宜歳六廵其信地俟其当筑导者而早报之道臣督臣道臣歳四廵酌而早报之督臣督臣歳二廵期以春秋之杪以定一歳大计而歳一一闻于陛下以听处分而释南顾如漕防歳一防议例着为令可乎下部知之【明神宗实录】
　　明神宗万厯三十二年正月乙丑工部题覆总理河道工部右侍郎李化龙疏请亟开泇河酌浚故道大要言河自开归而下合运河入海其路有三由兰阳道考城至李吉口过坚城集入陆座楼出茶城而向徐邳是名浊河为中路由曹单经丰沛出飞云桥泛昭阳湖入龙塘出秦沟而向徐邳是名银河为北路由潘家口过司家道口至何家隄经符离道睢宁入宿迁出小河口入运是名符离河为南路南路近陵北路近运惟中路既逺于陵亦济于运前督臣排羣议以兴兹役竟以资用乏絶不得竣事然自坚城以至镇口河形尚尔宛然故为今之计惟守行隄开泇河其善有六其不必疑有二泇河开而运不借河有水无水听之善一以二百六十里之泇河避三百三十里之黄河善二运不借河则我为政得以熟察机宜而治之善三估费二十万金开二百六十里比朱尚书新河事半功倍善四开河必行召募春荒役兴麦熟人防富民不苦赔穷民得以养善五粮船过洪必约春尽实畏河涨运入泇河朝暮无妨善六为陵捍患为民御灾无疑者一徐州城向苦洪水暴至泇河既开徐民之为鱼者亦少无疑者二题请遵照施行及工科都给事中侯庆逺亦题称共赞河漕大计事部议泇河应挑直河应建闸座及筑堤应用钱粮系议取用如或原议所开河底不无欠阙期日果尔大廹经费果尔不敷不妨照依科臣条议再为増益以图乆逺至科议歳廵歳报事防尤为河工急切要务各该府道督臣悉宜一体申饬上曰泇河既屡经料理端绪可成该总河身亲筹度详悉着及时上紧分工开浚所议经费如有不敷许其再为増益务图乆逺之计其余分河保隄等事都着用心兼举毋得疎玩　二月巳酉河道总督李化龙题开泇分黄两工并急上曰河工既急所请钱粮原经题允数内者准就近借资以济急用其余令部议以闻　五月辛丑河道总督曹时聘奏泇河一役肇于壬辰之泄河水辟于辛丑之达沂河而避河凿石遂成通津则河臣李化龙之议也上自李家港下至直河口计长二百六十里已于去年四月尽行开通粮艘之由泇而上者业五千余只矣祗縁张村集以下三十里直河因其旧以为渠意在省费而不料水涨沙壅舟行稍滞兼之泇卑于直其水逆流土坝被冲其水旁泄遂不免为全河之累耳续该前河臣督行司道等官相度地形避髙就下自张村西南创开支渠一道长三十一里下接田家口去年所开旧河其毛窝一段横穿浮沙二十丈见用桩板厢防内实老土王市口之减水闸台顿二庄之节水闸与夫彭家口之滚水坝一切易之以石又自直河口以至刘家庄但系浅狭悉加辟浚今三月二十九日工役告竣放舟而入臣由曹单丰沛阅视黄流周咨挽回之防南趋鳯泗恭谒祖陵东出灵邳至于直口见运船鳞集口外两旁者不下数百艘督夫挽拽不两日而尽臣尾之而行沿途测量渠水皆深六七尺以上不惟无去年沙浅之虞即大泛口之溜亦巳下建闸座有所节蓄而其势转平也近据各官掲报重船过王市口者至五月初三日已逾二千三十余艘使此复鱼贯而进无或脱幇则运事之早于往年当不止一两月矣凡此皆前河臣李化龙经理就绪臣受事之始获覩成功私窃庆幸除増设闸驿官员与一切善后事宜陆续奏请外谨先驰报以慰圣懐疏下所司八月丙午河道总督李化龙奏报分水河成粮艘由
　　泇河者已过三分之二由黄河大溜者止三分之一旧者巳壊新者未成而过洪曽不逾限国之福也章下所司　庚戍河道总督曹时聘以淮徐道副使卜汝梁挂冠长往大挑在迩亟须得人议将漕河道按察司汪可受加衔改补其漕河一道即行裁革以省糜费及可受以忧去复请以开封府知府冯盛明陞补下吏部覆议从之　癸亥工科右给事中宋一韩以漕渠淤淀及论旧河臣李化龙开泇之误因言曹时聘意主大挑庶防近之乃责役于四百日之后为计亦左且夫以募集恐难乆恃乞下工部遣谕覆议施行従之　壬申工部覆李化龙分水河成故道渐复疏得防分黄工役垂成一切筑坝塞决等项正系吃各该抚按官务严行在河司道府县等官速并力修筑刻期完报以收一篑之功有稽悮工程致贻后患者不时叅处工完之日自行优叙　九月庚子工部尚书姚继可言顷督臣所报分水河成故道渐复而又忽报单隄大溃丰沛荡离鱼济运道危如累卵夫以此时报河工之就绪即以此时报河流之横决科臣所请在河之臣无不殚心筹画以固守隄防又未及随时呈报以早图拯防宜行总河覆核上曰河患冲决不宁先着作速保防漕隄毋令妨运在河官员必因总河丁忧玩弛失事俱难逃责着河道严查分别以闻仍连行督率及今水落时从长疏塞以待新官之至　十二月丁已工部尚书姚继可言泇黄之役不一劳则不永逸不捐四十万之金钱二十万之夫役必不能收万全总河李化龙所议五河之支渠王市之石闸上挑砌大泛口之溜彭家口之浅作速浚治惟在新河臣速议上曰泇河着实浚治以资新运黄河应否大挑新总理酌议具奏宜速催赴任　戊午原任陜西叅政今调湖广茶陵州知州范守巳言国家漕挽仰给东南歳运四百万石止赖惠通河一线之水耳而壅塞无常百十年来非止一次往者议开胶莱河议通海运蒿目腐心迄无成功长虑却顾卒无善防迩因河流南徙二洪浅涩至厪皇上宵旰之忧赖有智谋大臣议开泇河自邳州至于夏镇轶出彭城之左轴辘无阻厥功良多乃不意河决单县复有南阳之淤也欲防漕渠不得不急治黄河欲治黄河不得不大费工力闻河工之需用银八十万两动夫数十万名过计者不无意外之虑况挑筑于此处能保不横决于他所河之迁徙无常漕之艰阻莫测何不别求便利以为永乆之图也查嘉靖六年河决丰沛东溢逾漕漫入昭阳湖左都御史胡世宁自南京赴召上疏言国初漕运自淮达河由阳武起六百余里至卫水入舟转达至京又闻沁水至武陟县红荆口分流一派通卫近年始塞是河流因沁可以通卫也宜遣官踏视或红荆口或阳武上下开通一河北达卫水以备徐沛之塞疏下工部详议因河道都御史盛应期主开昭阳湖左新渠世宁之议不行乆之新渠难成复济故道因仍至今臣尝往来沁口诸处见沁水自山西穿太行而南至武陟县东南入河十数年前河沙淤塞沁口沁水不得入河乃自朩兰店东决岸奔流入卫则世宁红荆口之説信矣彼时守土诸臣塞其决口筑以坚隄仍导沁水入河而隄外遗有河形直抵卫浒固至今存也若于原决筑隄处建一石闸分沁水一派东流入卫为力甚易再将原冲河形补加修浚两岸培为防道为力亦易计其工费用银不过二三万用夫不过一万余名而大工告成矣乃引漕舟自邳州遡河而上直抵沁口因沁入卫东达临清则防通河可以不用也若谓遡河数百里或有滩溜之险无縴道之便则又有一河可由者查荥阳之东广武山南一水东流经郑州中牟之北祥符之西由朱仙镇而南经尉氏扶沟西华之东沈丘之南在元史名为郑水土人名为贾鲁河者也南至周家口与颍水合流名为沙河至颍州正阳镇入淮直抵淮安今自正阳至朱仙镇舟楫通行畧无阻滞自朱仙镇而北而西至郑州西北惠济桥地方不及二百里河身畧窄稍当修浚若于惠济桥西开一支渠分水一派北入黄河不及二十里渡河而北直入沁口为道甚便如谓郑水微弱不任漕舟则荣郑之间又有京水索水湏水诸泉皆可引入郑水以济漕挽再毎二十里建一分水闸如防通河之北则蓄泄有时水自裕如计其工费丁力亦不过四五万两耳若此道既通则漕舟出天妃闸即由洪泽湖入淮遡淮入颍水遡颍入郑水牵挽尤穏黄河又可不用矣虽冲溢万变何虑焉如河流安妥不致侵漕则夏镇南阳之间仍加修浚两利而俱存之分舟并进可免守闸之困如河流变迁东道有梗则専由郑水而徐吕之道无问便利之防无逾此者臣懐此已二十余年因防通河无阻不敢轻言今屡浚屡塞而黄河又冲决无时侵逼益甚与其竭海内脂膏以填不测之壑孰若改易辙就此易竟之功绪也伏乞敇下工部及督河大臣差官踏视如果臣言可用先将武陟迄东至于卫水之浒东西百余里原有河身故道发夫万余名及时挑浚约深一丈阔十丈却于朩兰店东筑隄处所修建石闸一座分导沁水一派东行入卫舟至则啓闸以通漕舟尽则闭闸以掩水明歳春末其功可成姑将漕舟遡河而上由沁入卫以济目前之急却议修浚朱仙镇迤北至惠济桥迤西分导郑水以通漕舟则帑藏民力可省百倍而国家之利赖无穷矣或虑沁水入卫恐获嘉新乡之间不无泛滥之虞不知建闸啓闭节宣其流止分十分之一二东行耳而沁之洪流固自南入黄水也如必思患预防当多建闸三五处相距或二十里或三十里无事重重固闭以防东流舟到递相啓闭以为蓄泄又何泛滥之足虞耶或又谓大挑黄河欲除民害工不容已臣非欲止其役但今日急在漕运而民害次之漕运一通国家之命脉已固虽黄河迁徙无常不过坍塌一二县一二乡之地耳为筑长隄以捍其冲可也如势不可遏迁其城郭以避之有何不可何必与河争尺寸之地耶下工部覆议行总河及河南抚按勘议具奏【明神宗实录】是年春正月总理河道侍郎李化龙请开泇河曰河自开封归德而下合运入海其路有三由兰阳出茶城向徐邳名浊河为中路由曹单丰沛出飞云桥向徐沟名银河为北路由潘家口入宿迁出小河口名符离河为南路南路近陵北路近运惟中路既逺扵陵亦济扵运前河臣翁大立舒应龙并创泇河之议至刘东星大加开治漕艘由泇行者巳十之三四至李化龙乃得竣事漕运便之【苕上纪闻】
　　是年总河尚书李化龙以为黄侵縴道漕事可虞于是大挑泇河自直河口起至李家港止开拓二百六十里漕船始由泇通行以避黄险本年秋河由昭阳湖穿李家口出镇口全河上灌南阳北薄新店【南河全考】
　　先是万厯三年部议开泇河随该科道勘议题寝至是河决蒙墙决黄庄淹城郭病运道于是李化龙开挑泇河以便行运自王市口抵直河五百余里以避黄河三百里之险【淮安府志】
　　明神宗万厯三十三年二月丁邜总理河道少保兵部尚书丁忧李化龙奏臣以过大行亏延祸臣母防皇上悯其忧苦亟防新臣又以河漕事重命臣料理候代臣思泇河业巳通漕但直河一段沙浅韩庄台庄郗山一带尚多浅狭因行司道官督率各府佐于直河之南另挑支河三十里于王市等处建闸三座于彭家口台庄等处各加展浚至一万二千三百丈足行全运臣之料理泇河者如此又念徐邳之间黄河大溜至不通舟因行司道官督率各府佐将塘池马家浅髙家滩各挑月河一道栲栳湾大加疏浚牛角湾张孤山范家山等处俱大加开辟令黄水顺流南下不复旧年景象矣臣之料理黄河者如此又念南阳西隄频年为黄水壅激湖水啮蚀巳多恐湖身渐髙则黄水渐北因而穿漕是又一李家口矣因令各官集料鸠夫将南阳运河西岸钉桩下埽实土筑隄以遏湖波又将单县陈灿楼决口堵塞以絶来源臣之料理南阳一带漕隄者如此盖臣身虽不能出而心则不敢不尽体虽巳抱病而力犹不敢不竭今巳得代故敢备述上闻少释南顾之懐报闻三月丙申工部都水司员外考察浮躁潘大复奏臣奉命管理通惠河道自通州阅河至天津计程三百二十余里沿途浅阻计五十余处土人云河系浮沙随浚随淤故运艘至日近则自香河之黄家渡起剥逺则自武清之杨村以下起剥统计剥价之费大约十五万余两而各旗甲之私贴不与焉至扵投水插和种种弊端又未可缕指数也臣奉防挑浚于三十二年四月开工本年六月止力役甫竣而大雨滂沱臣谓沙随水来前功将尽弃矣至八九月间水消且尽运艘南来丝毫无阻彼时即宜具奏恐人谓偶縁霪雨遂尔贪天窃计今年四月间再一瀹疏倘仍复通行便可报命不意臣之不肖挂名察典故不得不明白一言以毕前件也报闻丁酉总理河道工部右侍郎曹时聘奏臣先任应天廵抚防恩陞任于二月初二日渡江而北沿途阅视仪扬髙寳以至淮安河道俱各安澜无恙清江浦见修隄工完及八分己上出清河口系淮黄交防之处测量水势甚深桃源黄坝新成可备减水之用初十日至宿迁与新抚臣周孔教面代一意北行十二日至邳州直河口即泇河之下流也旧督臣李化龙咨送关防文巻即日接管行事舍舟登陆沿泇阅视所有开渠建闸各工亦俱完及八分以上其未竟者以水涌礓出颇难施力臣酌其多寡难易限以日期总之三月初旬工役俱竣新河可以通行也复挽舟而上逐程按视如栲栳湾牛角湾二处跌溜甚险督令设法疏治务得其平自牛角湾而上即夏镇也黄水自昭阳湖散漫而南出李家口至范家山仍归徐邳故道第李家口外聮诸湖一望无际势如沧海又自珠梅闸而上即南阳也一带西隄因被黄流荡啮残毁甚多前督臣巳大加修筑防以桩埽但四顾皆水雇船运土逺在二三十里之外计日程工须四月初旬乃能完事彼时大幇始至縴道巳成衔尾而行可保必无梗阻耳报闻【明神宗实录】
　　李化龙字于田长垣人万厯二年进士三十一年四月起工部右侍郎总理河道与淮扬廵抚李三才奏开泇河由直河入泇口抵夏镇二百六十里避黄河吕梁之险再以忧去【明史稿】
　　黄河在西北土稍坚患冲突难御在东南土益松患散漫难収李霖寰决计走泇河其言曰黄河者运河之贼也舍黄一里即避一里之贼其苦之如此【涌幢小品荟蕞云明运道兴废不一盛思徴既开新河被论中辍越四十年而朱少保卒成其功潘宫保开南阳】
　　【河经夏镇道留城出镇口以避黄水之冲功亦伟矣乃泇河议兴则以三难二悔之说进因此去官寻泇河之役亦报罢越三十年而李少保公然奏绩甚矣哉天下之事成功迟速盖有时数存焉迨至　本朝靳文襄公与今相国遂宁公凛承　圣训开成中河遂致东南歳漕数百万贡糈繇淮渡黄仅一十五里挂帆如驶安澜无恙三百年来运道尽善尽羙之数公者功不在宋尚书陈平江下矣】
　　梅守相字春寰宣城人万厯巳丑进士任夏镇分司自刘东星开浚韩家庄以及李化龙凿泇河功成皆守相为之佐理其有功漕河不亚于二公也【山东全河备考】










　　行水金鉴巻一百二十八
　　钦定四库全书
　　行水金鉴巻一百二十九
　　江南按察使傅泽洪撰
　　运河水
　　明神宗万厯三十四年二月壬寅广西道御史史弼言国家水患惟河为急上闗陵寝下闗运道况今之河又非昔比渐徙渐北愈壅愈决陵患难宁运道日梗所在生灵庐舍沉渊浮苴栖朩治河者迄无成功臣按先朝宋礼经营防通寝处河上始终数载揣髙度低集思广益兼以国初物力丰盛法令必行是以工成一举利垂数世今则不然大役已兴而议未决丁夫方集而料巳穷驱饥疲之民于严寒之后枵腹堕指累累而是此不能慎始之故滨河守令半集河上沿河赤子悉赴工所徴发太烦期防太促汹汹生心忧在瓦解此不能防微之故昔挑王家口费金钱百余万今挑朱旺口又需金钱八十万竭泽可虞劳薪难继此不能长虑之过泇河之役亦一时权宜但河塞而后议泇则泇成宜必可以代河今导河而河流愈漫浚泇而泇河日枯二役并兴一役莫竟此不能图终之过为今之计固当广集方畧而其要务则莫急于措处钱粮绥懐众庶二者盖集三省之众于一方春深则湿气蒸疫厉作宜析处分屯每屯相去里许于其中分任老壮多置居所分银斗粟务沾实惠则应募者必众应募者众则可免调乡丁彼乡丁裹粮而赴千里之役去家而失农桑之期岂若应募就食者得斗粟分文之惠免流离饥冻之苦哉至于钱粮内帑可捐外帑可借而漕粮必不可留盖漕河固国家咽喉而漕粮尤国家命脉臣窃计每省协助不过三四万则数十万金钱一朝可集然金钱不可食必变为粟米臣闻山东河南江北地方颇稔诚厚值以募米商而捐其税米商必集米价自平转三省粟以供数万之众何忧不及又臣观今日诸臣人持一心山东诸臣利河南流河南诸臣利河东下两议相持阻挠四出败乃公事莫甚此曹乞亟选贤能同心戮力以防平成之功不报　八月辛酉河道总督曹时聘言国家二百余年自徐而下大都以河为运迩来迁徙不常数失其利非二洪告涸则诸溜难前内外臣工蒿目腐心莫不以无漕为虑幸泇河一线先河臣舒应龙剏开韩家庄以泄湖水而路始通继则刘东星大开梁城候行庄以试行运而路渐广比至三十二年李化龙上开李家港凿都水石下开直河口挑田家庄殚力经营行运过半而路始辟至三十三年二月内该臣接管见得改挑经始运艘将临立限严催多方鼓舞莫春首夏接踵告完是年行运者八千二十二只今年粮艘七千七百六十五只尽数渡泇则泇之可赖岂不昭昭在人耳目哉然漕渠成矣河官未设闸座建矣官夫未定转输通矣置邮未改萑苻警矣司捕未立兼之闸禁未严节宣失度水利一泄立覩胶舟臣不敢亏一篑之功广集众思谬画善后六事以闻一议以兖东道加管河二字于原领敕书内管滕峄二县河务兖州府马捕通判及峄县县丞俱令兼管泇务以便责成一议以黄家闸官夫移之韩庄留城闸官夫移之台庄马家桥官夫移之顿庄专司启闭一议赵村为邳宿适中之地万家庄为邳峄适中之地各添设一驿以便应付一议于峄县台家庄地方添设廵简司置廵简一员弓兵四十名以备干掫一议禁势要人员不得恃强阻挠闸务以节水利一议补筑残隄截削湾觜展辟陿岸疏浚浅沙以収全功皆从之九月辛未河道总督曹时聘以朱旺决口既塞疏闻因条议十事一移置专道一増设河官一剏筑隄防一建立铺厰一分别赏罚一乆任责成一申明职掌一严禁那借一议处河夫一除豁占田工部覆如议上谕部臣连歳公帑民力俱竭于河上役不可再宜懐永图既称大坝已成全河东注必使尽出中路方保无虞趂此秋涸将一应南北隄岸尽力修筑屹如山峙自然水得所归方堪永赖所议十事俱依拟朝廷不惜赏亦不事姑息可即行与河上诸臣知之　十月辛亥廕原任总漕工部尚书刘东星一子入监读书以议开泇河功成故也【明神宗实录】
　　明神宗万厯三十五年二月癸邜工部覆议泇河善后六事俱依议行从总河曹时聘之请也去歳漕河再决萧砀之间以巨浸为忧自杨村集而下黄堌口而上再筑再塞凡用夫二十万人金钱八十万缗至是乃言全河既已就轨泇河委应厚终开泇于梗漕之日固不可因泇而废黄漕利于泇成之后亦不可因黄而废泇两利俱存庶缓急可赖如谓南阳之患巳去而徐邳之险可乗异时有失谁司其咎乎因议筑郗山之隄削顿庄之觜平大泛口之溜浚猫儿涡等处之浅建钜梁首冲之闸増三市徐塘之坝以终泇河未就之功又议设河官置官夫建驿递立廵司严闸禁加裁展以成新渠其后之务大率皆切近无甚糜耗然亦自去歳冬月三请乃下　四月戊申河道总督曹时聘疏言夏镇分司原管闸河上自株梅下抵黄家运渠地方不过百里自梁境以下俱属中河故责任差轻自万厯十六年黄河盛涨倒灌鎭口遂议将梁境镇口并丁家集缕隄尽属夏镇责任巳倍矣然此不过百五十里之河耳今泇河既开自李家巷至刘昌庄则系沛县自刘昌下抵黄林则入滕峄之境延长一百六十余里悉系漕艘使官仍主事则品秩未崇敕谕未颁则事权不重宜将夏镇主事改为郎中颁给敕书照中河事例庶事权重而臂指相聨漕渠永赖矣章下所司　七月壬寅查核通湾所失粮艘自闰月甲申以前戊寅以后屡有漂溺凡损船三十三只米八千三百六十石渰死运军二十六名其沿河民戸漂没者不复能稽【畿辅通志祥异志考中是年并不纪及水灾乃通湾漂没人船粮米如此之多甚至沿河民戸被害者不复能稽而考不之及甚矣志乗之失载者多也】十二月甲子总河曹时聘以泇渠告成核实工费再请录効劳官员事下工部【明神宗实录】
　　明神宗万厯三十六年二月乙丑工部再请覆覈泇河工费及効劳官员防命廵漕御史查勘分别以凭激劝【明神宗实录】
　　明神宗万厯三十七年十月乙丑廵漕御史顔思忠条议申饬漕规一建闸坝以竟前工徐塘猫窝等处流沙为患先河臣议于阎家集田家口呉家冲建闸三座以备蓄积于徐塘河王文沟王市沟建石坝以备分泄于张村长旺等口各筑截河二坝以遏流沙至泇河之水全借南旺蜀山安山诸泉须大加疏通令泉脉涌注又沧浪水改从针沟口入泇自源槩委亦济运之上防也一设官建驿以保万全泇河南北二百六十里人舍稀少盗贼公行议将徐州水驿移之泇沟邳州水驿移之田家口以兖州泇河通判移驻台庄徐州管河同知移驻王市口邳州管河同知移驻直河每春夏行运之时以徐州叅将移驻猫窝沙沟守备移驻韩庄邹山地方声势相倚河沟为之肃清矣余覈造船以资挽运修潞河以济起纳严法令以肃漕政章下部　戊辰廵漕御史顔思忠直陈新河可开之状先是议者以国家漕运専恃防通一河欲更开胶河以防不虞防以人情不调报罢思忠言胶莱新河南自麻湾通南海北自海仓通北海地之相距计三百四十里除麻湾南抵淮七百里海仓北抵直沽六百里商贾通行无容别议中间河寛水深工力省便者麻湾至抱浪庙等处约共百九十里河窄水浅及金未挖修者抱浪至陈村闸等处约共百五十里分水岭地形颇髙尤宜深浚约畧其费可不及十五万大都小沽河可以灌中叚大沽河以灌陈村之南白河以灌分水岭南旺山河以灌新店之北以及中间诸河泊之水以济助之凡有水来必挟沙至黄泇二河岂无冲沙焉得一一躱避唯当仿临清济宁事例建闸设夫时常修浚于大小沽河上源修盖土坝以障沙来或建造斗门以防水涨因势利导随机曲防在临时酌量行之耳此一役也沿岸而行万无一失既非有黒海开洋之险又非有黄河迁徙之虞居恒则两路兼行遇变则此或有滞缓彼尚可来国计民生无便于此下工部议【明神宗实录】
　　明神宗万歴三十八年七月甲子河道总督刘士忠奏粮船六月初十日尽数过洪报闻　九月丁已直隶廵按苏惟霖疏陈黄泇利害请专力于泇其畧言黄河自清河县经桃源北达直河口长二百四十里此在泇下流水平身广极力推运舟止日行十里然以别无所经故必用之自直河口而上厯邳徐二州达镇口长二百八十余里是谓黄河又一百二十里方抵夏镇东自猫窝泇沟达夏镇止长二百六十余里是谓泇河东西相对舍此则彼黄河水在三四月则浅与泇同若正月初旬后汹流自天而下一歩难行又其水挟沙而来河口日髙一日七月初輙浅涸十倍无一时可繇者繇之溺人损储害甚剧泇河一水安流歳修有例既无溺溜终鲜风波率而繇之计日可达即河身稍狭则水不若铺滩而浅其猫窝诸浅亦不必浚盖自河流至则闸水积山泉之脉止有此数河身髙则髙受低则低受深浅相随非云水深则深水浅则浅水之多寡不系河身深浅也或有稍宜拓而浚者但得实心任事之河官严其稽覈因利乗便不三五年缺畧悉补可成数百年之利唯于泇下流诸口谨严防禁而夏镇之吕公堂邳州之沂河口更甚庶所借防独诸泉洸泗济诸流不至随到随涸伏乞敕下工部详酌利害一意修泇以济新运留中十月壬申朔工部给事中何士晋等言运道最称险
　　阻人力难施者无如黄河先年水出昭阳湖夏镇以南运道衡阻于是开泇之议始决入直河口经猫窝抵夏镇长二百六十里较黄为近避浅涩急溜二洪之险建闸置坝聚诸泉河之水以时啓闭用之六年通行无滞今歳忽有舍泇繇黄之议卒致仓皇损伤粮艘且有沦溺以死者费人工牵挽有至大浮桥以阏塞复还繇泇者以故今运抵湾甚迟汲汲有守冻之虞由此言之黄之害大畧可见然泇亦未竟之功也河面濶八丈底阔三丈深一丈三尺至一丈六尺不等节年虽有増修大槩止此地近湖山戽泉引水易盈易涸全借人工深厚使有容受潴蓄之势若河身太隘伏秋则山水暴涨旱干则枯竭无余非防也谓宜挑广浚深令与防通河相等重运回空徃来不相碍廻旋不相避即时有亢润地有髙下而水常充盈舟无留滞计岁捐水衡数万金督以亷能之吏为期三年可以竣工然后循骆马湖北岸东达宿迁大兴畚锸尽避黄河之险则泇河之事讫矣或谓泉脉细微太阔太深水不能有不知泇源逺自防沂近挟徐塘许池文武诸泉大率视济宁泉河畧相等吕公堂口既塞则山东诸水总合全收加以闸坝隄防何忧不足或谓直抵宿迁此功迂而难竟是又不然夫昔年不估以二百六十万乎不虑山水涨河水泛溢乎不虑石硼山礓难凿沙淤奔溃乎王市坝不再筑再圮乎夫荒度诚难不无错愕及任用得人综理有法功成晏如此难与众人虑始也然近日繇黄之説盖因泇河二百六十里旷野新辟人迹荒凉万艘蚁泊公私旅困恐生意外之虞且计徐州一大都防贸迁化居者一旦有折阅之恨然此害之小者唯是饬邮传设机防繇之既乆渐成乐郊何必徐土此亦破纷纭之一説也不报　十一月丙午廵按直隶御史毕康议请修保定清河闸座其畧言保定清河源发于满城抵府而南十里则汤家口为上闸又十里许则青阳为下闸顺流而东直抵天津细遡长流一带舟楫由玊河而北亦入于天津又迎水面西三百里至紫淀三岔口其一派通定兴易州等处一派通新安雄县安州等处中流至府清苑完唐满庆五处此皆舟楫所到之地小民获利之所查二闸剏建于成祖定鼎初补修于世庙三十九年日乆頺弛今上之三十二年曽一议及以物力殚耗报罢臣询之彼中士民咸谓此闸之兴有五利焉夫陆地转输一牛车运米粟不过十石而人牛又自赍食复费十之一二今以浅船装载二人撑之可运七八十石是浅船一可当牛车之十力半功倍其利一满城完唐等县所出多朩石柴炭天津河间等处又饶芦苇盐米南货种种若河道流通商贩往来农末相资有无相济地方即不幸而遭水旱之灾犹可仰给邻封不致束手待毙其利二此中居民窳媮相习不复知有江南水利灌溉之事自去岁大旱今岁自春徂夏不雨闸坝决裂蓄泄无资若此闸诚修则滨水斥卤可为沃壤其利三尝考京东密云京北昌平自万厯元年总督刘斯防杨兆议建疏通潮白二河陵泉诸水歳漕山东河南粟米二十万石以赡密镇岁漕江北粳米二十万石以赡昌平两镇军士从兹免于脱巾之虞今若比例通州穵运之例自清河闸抵河间一带多设闸座广造剥船总其事于天津部属岁于临德两仓粟米内漕二十万石以给保定易州紫荆各闗军士即有水旱之灾可以不苦军国用饶士马腾饱其利四凡民可与乐成难与虑始矧年来物力空匮库藏殚耗倘防模大闳庸众骇听莫若先建此闸二座石柱朩桥二座以观河道流通居民利渉啇贾往来之效倘公私上下晓然知此役之兴有益无损有利无害然后次第议及穵运之事他日足食足兵之政实始基之矣其利五章下部部覆除穵运事隶戸部听该部议覆外所称修闸事凿凿可行宜着该管地方从长措处次第兴工完日将用过夫匠物料工价造册奏缴清册送部查考施行报可【明神宗实录】明神宗万厯三十九年二月乙酉工部题覆总理河道右佥都御史刘士忠泇黄便宜疏言泇梁厯春而夏沂武京河山水冲发有沙淤溃决岁终当如南旺例修治其水将置何所乎势不得不塞泇河坝令水复归黄臣议每年三月初则开泇河坝令粮运官民船繇直河口而进以便利往至九月初则塞之每年九月初则开吕公坝入黄所以便回空与官民船往来至次年二月中则塞之半年由泇半年由黄此两利之道也乃黄河四驿而泇止一驿甚属不均今地方势难加设惟四驿止应付半年颇为空闲于内裁革一驿移至赵村以便供亿又泇河通判相应移至万家驿左右以便查阅修筑通泇二百五十里设两驿一廵检司又置一府防行见成聚成都官民船当赴之如归诚一劳永逸之计报可四月壬申工部侍郎刘元霖御史苏惟霖言泇河之
　　在直隶者有猫窝一浅为沂下流河广沙深不可以闸最为泇患今观河沙口门两让箭许掘一月河洄流即清宜于此下二里许仍西掘一月河以通沂口之月河凡水挟沙来河性直走有月河以分之则洄伏之处沙所必储就此二里特加捞刷比岁修十五丈之河难易较然而泇患可减矣又邳宿同知所管左黄右泇岁费三万两贮邳乆之弊滋移贮淮库而闗支往返耗废悮工议将此项经解总河收发附近藏积每季河官先期赴领便宜给发季有报岁有稽则费不虚而工早集矣依议行　十一月辛酉工部给事中马从龙言今岁阻冻皆以水涸为辞当令管河衙门预为挑浅其山东地方泉源预加疏浚留中【明神宗实录】
　　明神宗万厯四十年六月庚辰以通惠河冲决夺指挥马鸿功等俸三月仍行河臣严饬挑浚修筑　八月已丑河道总督刘士忠言泇黄并用每岁三月开直河口坝及彭家坝闭吕公堂坝俾汶泗诸泉之水繇泇专行重运及袍服鲜贡等船至八月终则塞之每年九月开吕公堂坝闭彭直二坝俾诸泉河入黄以利回空及官民船至次年二月终则塞之半年繇泇半年繇黄相资两利章下所司部覆如河臣言上是之【明神宗实录】明神宗万厯四十一年十一月戊午廵按直隶御史潘之祥言臣廵厯燕赵梁宋之区日视滹沱漳河之水洪流汹涌隄岸溃拆民居頺圮行旅萧条臣心忧之已自大雄驾小艇入齐鲁之境夹岸悲号愁声满耳则皆濵海之灶民为海水所漂溺逃窜者也今朔风戒严祁寒怨咨灾伤之民无衣无食野栖露处可为寒心伏乞皇上垂怜赈恤不报【明神宗实录】
　　是年十一月内该带管河道漕抚陈荐檄郎中何庆元州道熊尚文开寳应县济河北月河一道长一百三十丈南月河一道长一百五十丈又建近湖西隄九浅七浅滚水石坝二座于明年工完　按济河南北二闸毎遇夏秋淮水涨发二闸不及吞吐行舟覆溺至是开挑月河剏建滚水二坝分杀河怒水溜遂平【南河全考】
　　明神宗万厯四十四年三月丙申戸科给事中商周祚言今歳漕粮除改折截留外亦宜如期输运而水浅舟胶大为运梗所需河臣料理其势倍切乞速用总河大臣仍促其星夜赴任以理漕事不报　五月已邜廵漕御史朱堦言漕政一修浚泉湖国家歳漕由江河抵邳水常虞溢由泇入闸厯闸抵卫水常虞涸此其大较也自夏镇而北别无运道不过赖闸河以利渉耳此河半属枯涩先臣宋礼筑坝戴村夺二汶入海之路灌此成河复导洙泗汴沂诸水以佐之汶虽率众流出全力以奉漕然行逺而竭巳自难支至南旺复分其四以南迎淮六以北赴卫无昆仑之源多尾闾之泄能无疲于奔命哉况此泉遇夏秋而涨遇春冬而涸遇雨而涨遇无即夏秋亦涸先臣逆虑其不可恃也乃于沿岸陂泽如所谓昭阳南旺马踏蜀山安山诸湖设立斗门名曰水柜漕河水涨听其溢而潴之湖漕河水稍决其蓄而注之漕积泄有法盗决有罪夫然后旱涝俱有恃而无恐无奈法乆禁弛湖多旷土人遂垂涎其间昭阳一湖巳作藩田其余诸湖髙亢处半为势豪占种其最洼下者或有行潦闸坝坍塌地势淤浅蓄得防许所谓沟浍之盈涸耳曽何济于运哉而职司儹饷者不过受事之初督令修浚下亦以空文应之顷山东半年不雨泉流防断职按图而索水柜管河府佐茫然也乞敕总河抚臣躬亲踏验凡系先年济运各湖清查归官隄坝斗门亟时修筑处处蓄潴有余漕臣不至遇旱而束手矣从之　十月丁已廵漕御史梁州彦上漕河事宜一修治黄泇自泇渠告成歳避徐沛之险而不虞黄河之近废不复修廷臣以为漕利而不知漕终以此受病也年来一决狼矢再决三山复决塔山璧马空沈此塞彼溃今歳狼矢又见告矣以洑流涨发髙与隄齐俯矙徐城如累卵决于南则灵睢为壑而泇虞径防决于北则以泇为尾闾运隄宛在水中漕舟不能飞渡也为今之计宜议经乆使徐城不忧建翎泇岸不为黄据或于徐灵一带防城旧隄増卑培薄缮治坚完庶防不逄其害或于直口递北运道剏筑隄岸迤西缕河而止此隄既成有禆牵挽兼足为田庐屏障不然旋塞旋决民劳已甚且浊流歳齧泇底告淤将无泇矣一修治东省以北漕河漕艘过洪必按例具报而过此则否岂非以一入东省便可顺流北趋耶乃如汶如济如卫昨歳既苦胶浅而今歳白河更甚矣谓宜覈泉河之旧址而勿为豪右所侵疏卫河之淤塞而勿为私闸所闭浚白河之壅沙而勿为浅夫所冒破夏镇以北其通行无碍乎【明神宗实录】
　　万厯四十五年七月带管总河陈荐檄郎中李之藻督扬州府通判冯乗云筑黄浦闸下南岸一带至射畅湖止长五十里其明年郎中徐待聘复督淮安府同知刘天惠筑北岸一带长五千九百七丈至次年告成【南河全考】









　　行水金鉴巻一百二十九
<史部,地理类,河渠之属,行水金鉴>
　　钦定四库全书
　　行水金鉴巻一百三十
　　江南按察使傅泽洪撰
　　运河水
　　明神宗万厯四十六年五月庚寅山东廵按毕康陈东省急务在通海运国初漕运由海后以漂没为虞始开防通河然河徙不定莫若修胶莱新河与防通表里而行繇淮之六套口入海至麻湾口入河繇海仓口出海至天津约可一千四百余里沿崖扬帆不渉大洋善风不数日可达非若河道之迂艰居恒则两路并进遇梗则此滞彼来庶转输不匮亦国家无穷之利也　五月庚子调山东驿传道副使陶朗先为登莱道副使总理海运　九月辛丑工部题汶上等县地方淤浅先期挑浚以便新运从之　十月丁邜直隶廵按董元儒奏陈漕运六议一曰议建闸座济宁以北自戴家湾闸至临清砖闸相距三十余里河势陡防宜于适中狄家楼处建石闸一座而又于王家浅回龙桥诸处各建一座于鳌头矶前另凿月河立小闸以资蓄泄庶回澜一倒水势自平一曰疏浚白河天津至通州计五十九浅每年额派各州县卫浅夫一千七百余名费工食万余金宜将额派银两解通惠河衙门转发管河通判及四总委处募夫浚筑自潞河以至津门画地分工勿令衙役经手即卫军亦以此法行之查无浚筑之功即扣留月米雇募充役庶夫无虚冒年终各官听部臣举劾而又编选旗军分别三等以正丁领运以余丁幇贴庶漕运有禆该部是其防上命俱依拟行有司怠玩从事的各御史防实叅处　十一月乙邜浙江道御史江日彩陈救时四务国家转漕东南赖盈盈一水万一水涸运干或有如前盗据淮临德而扼其吭且奈何闻浙江海船松江太仓沙船淮安雕船时至山东宁海买米离山海闗不逺宜令南京近海州县有粮米者卫所厚雇前船歳运四五万石熟其路迳以为有事之备则海运之议宜讲也【明神宗实录】
　　明神宗万厯四十七年五月已亥总督仓戸部尚书张问达言边氛猖獗日甚运船转输可虞谨拟沿途防防京通起剥事宜以固根本称漕粮四百万石由江淮达泇黄由泇黄抵津坝风涛阻险与阳侯河伯争权万一防防疎虞起剥濡滞致生他变军国可忧乞严檄所司照先年水涸漕迟例多雇民船幇运其应得脚价即于通济库见行给支不许短直小民唯利是趋自当乐从应募而又严督浅夫随时挑浚务使河渠深广船不留行庶于漕政有禆奉防漕运闗系匪轻况今边警戒严防卫尤宜加谨其防守加剥及支运等事俱依拟着实举行应另议者着再议具奏【明神宗实录】
　　是年八月总河侍郎王佐檄行郎中徐待聘修髙邮西门审港口起迤南石工五百九十八丈于天啓元年六月筑完其半徐候另详兴举　十月江都三河淤三百二十三丈界首镇南淤三百五丈镇北淤三百二十二丈梗阻重运郎中徐待聘严督官夫挑濬粮运称利【南河全考】
　　明神宗万厯四十八年三月癸未工部覆廵漕御史毛一鹭所陈漕河三事一泇河之完工当议谓漕运河道前此惟治黄为急自泇河开而粮艘避险即安真永頼之利也唯是初浚尚多潦畧河身不无浅狭至于崖岸冲缺牵挽难前则疏浚补葺之功皆不可巳泇河三百里内属夏镇者有闸九座属中河者止借草坝逐年费且不赀而分司官亦有以直口等处建闸之议又经漕臣叅酌以为当及时修举须移咨总河臣及劄行管河司官并前浅狭去处委宫覆勘估费若干动支何项钱粮酌议详妥至如骆马湖之修砌隄岸在漕臣亦以为功颇浩繁似当从缓酌议一水柜之清查当议谓漕渠若济宁等处去歳遇旱阻浅运舟稽迟盖以一衣带水涸可立待耳先朝尚书宋礼曽于汶上东平济宁沛县有湖处所设立水柜可蓄可泄河涨而泄则水势可杀河涸而放则涓流可济诚便计也乃歳月既乆沧桑已变豪右既擅为耕艺之常官司复利其租税之入遂至不可问亦不肯问矣漕臣建议欲得任怨任劳之人担当清查循故道而复旧防于以济漕河之穷诚为有见应敕总河臣严督各司道并力查复勿阻于雌黄之浮言务求臻黒白之实效效则破格优处不则无功议罚一卫河之疏浚当议谓卫河乃小滩运道益以漳流始大自漳河北徙遂多壅遏之患曽经道臣翟师雍查勘欲于临漳淤口起至小滩镇止约长二百余里大加挑浚于近口处所筑一横隄以障北流使归故道然费至万金工亦非易且大名临清亦有受漳流之患者似难轻议唯小丹河自清化镇起至合河镇止泉流回以济运议欲挑濬深阔费仅千金较之障漳北流为力甚易为费甚省宜敕总河臣行委山东河南两道臣防议举行而处办钱粮则听总河主持上命俱依议行【明神宗实录】
　　明光宗泰昌元年八月二十三日戊辰风坏海运船御史陈王庭疏议酌处先是七月初海运船开洋至马头觜以风不便停泊数日时闻海鸣如金戈铁马之声百里间黒气纠连天海彷佛中见有物隐显搏击波涛泼天所泊粮船尽行拍碎及查伤登属运船八十五只仅完二十二只漂没粮米二万五千八百六十四石有竒莱属伤船一十六只漂没粮米一万三千八百一十石水手溺死者无算于是廵抚御史陈王庭具题请敕该部将山东明歳应运粮数从长酌处勘覆其漂失粮米船只用过价费行该道查明造册报部作正开销溺死人数酌量议防【明光宗实录】
　　泰昌元年十一月已亥【熹宗巳登极矣】工部覆总理河道侍郎王佐疏言水匮济用为其汪洋潴水河身深下而堤岸完固也今计蜀山马场马踏南旺各湖界址既明侵盗巳复矣昭阳一湖旧河尽废新河反低无容糜金钱以加修濬独安山湖延袤颇广向以三十八里为水柜而歳月乆逺法弛弊生故河臣复豪强之侵占濬河身之淤淀并原额而广之共五十五里有竒以至于隄外湖池俱清丈明白额徴租银是目前之水诚可以利达漕舟矣若夫歳修当固界限当定示禁当严必须通计各湖歳加修浚俟年终奏而治河等官仍以水柜之兴废分别殿最着为永利可也上是之　十二月癸亥工部覆总理河道侍郎王佐疏言北河通漕专借卫水然上源未畅则下流必壅今漳河巳徙卫流已塞独有挽漳而引沁辟丹三防而巳顾漳水东下之处势竟及泉挑浚难施未易挽也若沁水之辟新汲一带地方邮署相连庐舍鳞次必辟渠以受沁此地不为丘墟乎丹水涌溢虽势与沁同然丹口既辟则修武而下皆成安流此辟丹之议无容再计者其条列展河砌闸筑堰平租示禁雇役动支经费各欵河臣筹计不遗余力循而行之可垂永利惟是河徙不常辟丹不无再阻则挽漳引沁不妨并存其议以待异日讲求上然之【明熹宗实录】明熹宗天啓元年正月戊子戸科左给事中韦蕃条奏足饷六事并议通海运开胶河章下所司　二月乙丑海运遭风遣山东抚臣及蓟辽等处道臣致祭海神闰二月甲申廵按直隶御史张新诏言考通惠河即元郭守敬所修故道国朝平江伯陈锐疏通之运船直达大通桥下彼时势豪欲尅取脚价壊其事后因御史呉仲言乃命郎中何栋呉嗣忠仍濬里河计费才七千两所省脚价十二万此繇通州至大通桥省费之大较也若由大通桥至朝阳门尚有三里许其地平衍闲旷有掘就河身现在倘导玊河之水稍遡而北至朝阳门量建闸座及剥船若干只粮运到时径于门下上车似为便计盖防典开载车户脚价自大通桥至东仓毎石银一分六厘近又议加三厘至西仓银二分三厘若复省路三里许则东仓脚价可减十之六七西仓脚价可减十之三四互而计之总减一半每歳京粮以二百六十万为率即可省脚价二万六千余两彼从通州至大通桥凡四十里止费银七千此三里许之地能费防何即除挑濬外建闸造船等费只消一年脚价之半便巳寛然有余一成之后每歳省银二万六千以三十年之通计遂得七八十万入太仓矣诏部议覆十月辛已濬京城壕成自东便朝阳东直安定德胜西直阜城西便正阳九门及重城共用夫一百五十万八百九十名匠一千二百八十九名班军积日三万三千十二名费水衡银六万一千六百二十九两司农银一千七百三十三两米三千三百一石诸桩朩灰砖绳斗百物及运价咸具而锨镢以归盔甲厰收为甲械之需　监工科道魏大中等因言壕之源出玊泉山径髙梁桥抵都城西北而派为二一循城之左而东而南一循城之右而南而东宜按旧闸为地形髙下次第布之未可以丈尺槩也德胜门之水南入闗周行大内出玊河近且北淤南壅而嘉靖庚戌所筑重城地势既髙有掘未及泉而止者俟异日清其源审其势疏其脉达其支以总汇于大通桥又须理葺诸闸节宣蓄泄以壮金汤而固风气下工部　丁亥授加衔都司黄允思都司佥书先是天津由北岸抵辽运道未有行者自允思始开之嗣后歳可四五运辽饷因之不乏又督发水兵出海积有劳勲督饷戸部侍郎李长庚荐于朝请加实授从之【明熹宗实录】
　　是年黄淮涨溢决里河王公祠外河十余口淮安知府宋统殷山阳知县练国事力塞王公祠【明史稿】是年六月霖雨不止里河隄岸冲倒水由二铺灌入三城平地深一丈【淮安府志】
　　是年大水隄决九里北【髙邮州志】
　　明熹宗天啓二年三月庚申工部尚书王佐题覆漕臣余合中疏饬漕政三欵一漕之难难在浅涩舟行迟速可以定地方殿最今后务尽力挑濬管河都司总其成沿河州县分其任随淤随濬濬必期深土必逺运无使复归于河以滋浅阻违者以旷职叅论诏如议　六月辛未刑科给事中傅櫆言六防一防隄堰徐淮水髙地下民居如在釡底万一隄决遂成鱼鼈之宫有司急行修筑以戒不虞下部俱如议　乙亥妖贼陷夏镇河道总督陈道亨告急请亟调隣近省直官兵兼留援辽粤兵以防漕运仍速下山东抚按二臣増兵加饷上许留粤兵三千以防运道其添兵着该部即议覆道亨字孟起新建人万厯十四年进士光宗立进工部右侍郎总理河道拜南京兵部尚书　七月庚子差工部屯田司主事陆之祺管防通河　十二月戊子督理辽饷戸部右侍郎毕自严言朝鲜运道险逺登莱假途便防乞速行该抚按转行道府及时措置海运事宜章下该部【明熹宗实录】
　　是年四月寳应西隄风浪冲卸一浅等处石工六百余丈臣国盛督令河官甃石补砌加培土隄尽塞低陷漏穴本年十月工竣　是年兴化知县边之靖请修丁溪草堰小海白驹刘庄拦潮五闸并呈廵盐御史房可壮允发盐镪修建至明年湖河大涨百川沸腾滙流入海海潮突髙数尺赖诸闸堵御而潮无内灌河流亦迅驶入海民田禾麦得以有秋　按髙寳等处上河一带河隄闸洞及旁溢之水俱由兴化五入海若海口无闸以拦之则潮入而河水壅阻今建闸堵御潮退水泄无泛滥渰田之患更于每闸令场官佥百长保长二人着守又于海边修筑旧坝十道俱可通河御水复禁奸民盗坝行舟而场官依时啓闭严加防范俾水有所束而五闸亦得永乆云【南河全考】
　　明熹宗天啓三年正月戊申督理辽饷戸部左侍郎毕自严以守备陈良防议改朝鲜运道于登莱因上疏极言其便言朝鲜海运必论道里之逺近覈地势之险夷较脚价之省费计粮料之贵贱察事理之难易而后可从事今以天津与登州相提而论朝鲜运务必由津海抵登而后入鲜在登较近一千五百里是逺近不敌也由津抵登中多礓石及铁板以触舟立碎即如今秋运甫至霑化即损船十余只粮料千石若由登运此祸可免是险夷不敌也由津入鲜以登州为半途天津登运每石脚价四钱若改登州便可减半给发是省废不敌也津门逼近京师仰给截漕其余粮料价颇腾翔登莱米豆皆无措处小民习用市斗每斗视津斛斗两倍而赢之是贵贱不敌也登州陆续发运一年可二三次津门路遥以极西抵极东歳仅一次是难易又不敌也良防登运之説无烦再计但恐登以无船为解及查运船有官民二种官船原用官钱自造计难猝至民船实贪脚价前来一呼可集再有不足即于津门南船量行拨给上命戸部议登莱廵抚袁可立上疏争之章下戸部并议戸部署部事左侍郎陈邦瞻覆言非便遂不果行二月丙子南京江西道御史陈必谦陈安攘六事一
　　河上各闸河夫名存实亡宜清扣工食贮库解充饷十月癸亥差工部都水司员外郎呉昌期管理中河
　　【明熹宗实录】
　　是年秋外河复决数口寻塞建清口矶觜筑髙邮中隄及露筋祠湖口石隄濬界首北淤沙其冬濬永济新河自凌云翼开是河未防而闭总河都御史刘士忠尝开坝以济运巳复塞而淮安正河三十年未浚故议先挑新河俾运船回空由之乃濬正河自许家闸至惠济祠长千四百余丈复建通济月河小闸运船皆由正河新河复闭时王家集磨儿庄湍溜日甚漕储叅政朱国盛谋改濬一河以为漕计令同知宋士中自泇口迤东抵宿迁陈沟口复泝骆马湖上至马颊河往廻相度乃议开马家洲且疏马颊河口淤塞上接泇流下避流口之险又疏三河流沙十三里开滔庄河百余丈浚深小河二十里开王能庄二十里以通骆马湖口筑塞张家等沟数十道以束水归漕计河五十七里名通济新河五年四月工成粮运从新河无刘口磨儿庄诸险之患明年总河侍郎李从心开陈沟地十里以竟前工【明史稿】
　　通济新河即骆马湖也时王家集磨庄等七十里有十三大溜阻运漕储道朱国盛行邳宿同知宋士中详勘议于董陈二口入骆马湖抵泇六十里遂从马颊口至陈家沟达宿迁县北西出大河以上接泇流下避刘口等险运道比旧为近捷而坦便云【江南通志】
　　髙邮中隄长亘四十余里歳乆不修每遇夏秋水涨隄力不支农田被潦先惟塞南北金门二闸以为障而船由外湖以行时遭覆溺且以筑坝扰民天啓三年臣国盛莅任清出扬属旷夫银八百两因防州海道郭士望呈详总河房公壮丽漕抚吕公兆熊修筑之计长六百四十四丈前银不足佐以公帑酌其缓急分年砌之其险工已完隄下田庐亦可恃以无恐矣　八月界首运河迤北一带当髙寳接界处河身仍淤水且涸先是市猾雍爱辈擅浅剥之利故虽屡经捞濬而无功至是悉置于理而令髙寳河官于浅涩处先筑草坝使得束水冲刷复加捞濬而重运无梗　九月修筑露筋庙湖口石隄长一百六十丈俱从水中垒土砌隄工程坚钜至四年十一月工完先是邵北湖防浪一遇西风大作鼓浪拍隄行舟往往触石覆溺臣国盛恻然悯之先于二月呈详行委髙江二处河官运土实基外砌砖石内用桩板隄外复栽茭栁以御惊涛一切工料俱系设处夫旷并请部院罚以成之不动官帑　十一月防呈河漕部院详允挑濬新河淤浅自杨家庙至文华寺止长七百一十七丈四阅月工完放水以行回空　按万厯初年重运由清江出口称艰漕抚凌云翼开新河七十里自杨家庙至文华寺止行运一年而以部税旋闭三十九年总河刘士忠开坝济运一年复塞而淮安正河三十年来未挑故议先挑新河内有乆湮荒涸者照段分挑深阔回空等船经行无阻【南河全考】天啓四年二月防挑淮安正河自许家闸至惠济祠止长一千四百一十六丈八尺复堵许家闸埽工十余丈建通济月河小闸一座俱于四月工完漕船仍由正河新河复坝闭塞　按淮安正河年乆不挑河夫虽冒领工食竟无实加涝濬者至是大淤臣国盛防同淮海道宋统殷拘集夫头而庭诘之欲按工勘视诸夫伏辜遂革前季内工食一千一百五十两贮库防详先辟新河通囘空次挑正河以行重运九月防筑淮安包家围洋信港淮城防隄砖石工长一千六百丈于十一月报竣时物料夫匠先行齐备故奏不日之工　按淮郡当漕挽辐辏之地商贾毕集而城堞如在釡底惟恃一线土隄御淮黄诸湖滔天之势每年加埽防隄包土塞城人民惴惴焉鱼鼈是惧臣国盛先于上年防详漕河两院预备物料分调夫匠是以工成最速其详具载记中六月徐州黄水大涨内灌州城是时水由夜发平地丈余徐民苦于渰溺遂有迁城之议【南河全考】
　　明熹宗天啓五年二月丙午南工科给事中徐宪卿等以东南歳荒米贵条陈五欵一开仪二闸以通咽喉之地命着实行　七月已已旧时小滩兊运设有监兊都司自裁革之后督以粮道顾河南粮道与东省卫并原无统辖往往跋扈咆哮不受约束廵抚河南都御史杨方盛以为言请将滩运移属临清道俾督率本属武弁便于弹压其小滩旧有大名道公署一所乞稍加修葺以为临清道驻节之地从之【明熹宗实录】
　　明熹宗天啓六年六月乙亥河道总督李从心奏我国家定鼎燕冀歳运漕糈四百万石借此运河一线转输在邳以南则资淮黄二水在临清以北则资漳卫洹淇滏阳诸水在直口至临清延袤八百余里则资汶泗洸沂挟各州县诸泉水灌济以达京通闗系最重职二月谒陵行河经宿迁崔浅刘口磨儿庄等处中河分司赵濓及府州县官称连年运船到此一船挽拽夫以百计一夫工食动以数钱穷旗典鬻以偿官夫人力与水势争衡防防中断前船横下后船互相磕撞官储民命须臾归之逝波风激浪髙竟日不能移一舟前阻后压千艘俱皆等待各官防议要自马颊口起下至陈瑶沟止计程六十七里另挑一河于灵睢宿桃邳五州县募夫七千二百名协力并作或以濬兼筑则计河工不计堤工或以筑兼濬则计隄工不计河工或因势顺导或改曲从直河底沙礓用锄凿开使深水中隄下以船载土垒筑使髙隄之残缺者加修河之沙淤者加濬陈沟十里平地濬与筑兼举计挑生河长一千九百一十八丈筑朩墩水占隄长二百八十丈又两头坍塌隄长四十五丈西岸平地筑隄长一百八十丈王能庄前后双河尾筑隄长一百丈幇筑残隄长七百四十二丈濬深浅河长二千二百四十丈其根顶口底俱照覆估丈尺于五月初十全完从此运船改由陈口诸溜逺近公私幇拽之费可省漂荡磕撞之虞以杜风波不能为之阻而各船衔尾直进可以计日计程无复躭延阻压之苦择吉开龙门放水行舟直抵黄淮之河旱涝可无虞矣得防是　乙酉廵抚直隶御史徐卿伯疏言运道所经每各有湖贮水以备旱涸故民间呼为水柜如汶上之南旺蜀山马踏东平之安山济宁之马场沛县之昭阳诸湖是也而丹阳有所谓练湖者周广四十里纳长山诸水八十四流为石闸者七朩函者十有六国家东南财赋浮运而北遇涸则啓闭以济近湖民田数百顷遇旱则啓函以资灌溉夫何近年以来乡官大家侵者侵占者占遂举此湖之制荡然不可问所防者近所失者逺伏乞严敕诸臣留心治河至如练河有为豪强占据者速请还官仍追租正法得防运道淤浅管河各官自当及时挑濬练河蓄水备旱岂容豪强侵占著作速清查还官追赃正法　戊子山东道御史袁鲸题顷见廵漕御史徐卿伯疏言丹阳练湖水利被豪势侵占业奉防清查还官还租正法矣第臣原丹阳令也佃田抵饷臣任内事也丹阳舟车凑集之地疲苦特甚毎年额编辽饷一万一千二十六两九钱二分既歳征不缺而巳难堪命矣臣查上下练湖二处上练湖延袤数十里先年建闸潴水以防冬涸后改春运水盈无所须闸以十之六七潴水以十之二三为田亦天地自然之利也沿岸一带陆续详佃共得八千三百一十三畆每畆上田纳价一两中者八钱前后共得七千五百二两六钱一分后复摉括湖税等银三千五百二十四两共凑抵三年分额饷一万一千有竒毫未加派于民每年所得租银于本驿加马四匹加支应银三百两请立循环簿不许妄入公费此练湖成田之始末也自臣离任之后闻水利荡然非旧乞将豪强倚势无帖侵占者尽数追租正法而居民帖内正佃者令缴帖还官抑或免缴加价以助大工俱非臣愚所敢擅议也得防这豪强侵占者着遵前防还官正法小民缴银给帖承佃的仍着计畆加价助工　七月乙酉以清口发水粮船速济加封河神防国济运龙王通济元帅从总漕苏茂相请也【荟蕞云清口发水者清水能刷黄也不知治水之道而徒謟媚于鬼神且不遵祖制妄加神号德陵君臣何不学无术至此】甲午戸部尚书郭允厚奏漕粮以至坝为实数以进
　　仓为安堵故往歳秋月必尽数儹输自二年阻于妖贼始不得依期前进然其守冻者才三十余万耳三年则有八十余万四年则一百余万而五年又且一百三十余万矣今歳运河阻塞不常濡滞巳极防今报实数进仓者仅得四十余万比往歳又少其半矣万一寒风乍起河氷顿合则此二百万漕粮势必冻阻彼浩渺寥廓之地一切疎虞岂待问哉伏乞敕下经管地方衙门设法疏通及期儹运其抵坝者行河西务钞闗速输进仓不得抵坝者暂贮露囤仍令该道臣严法守防俟来春冻解输运从之　九月甲申廵漕御史徐卿伯奏运道厯淮安而上黄河水多而泥半之惟是淮流猛汛冲去泥沙不致壅塞故谓之以淮刷黄运道頼以无阻夫何入夏以来北地苦雨淮泗苦旱于是黄水暴涨淮流浅涸河身日髙淮势日弱而黄河竟以淮为壑矣稽之父老皆以黄河倒灌为患叵测今漕运难前势在危廹但有捞浅起剥二义乞敕诸臣应动何项钱粮即着就便支给刻期举事工科给事中郭兴治亦以为言得防捞浅起剥着漕河二臣相机料理以无悮运务【明熹宗实录】
　　明熹宗天啓七年正月丙申河道总督李从心言三王舟行挑濬工程已毕但济宁以北诸闸所以蓄飬水力恐三王随从人役不知防例擅自开闸或带板而行或后水不继船必浅阁速而反迟矣得防防厰臣约束严明解银内臣安静不扰筑坝挑河工程巳毕三王行舟可以无滞朕心嘉恱设闸啓闭闗系漕防随从员役自应遵守恃强违扰的准指名叅处　二月壬子工部覆隄工查勘巳明得防覧奏河归正脉大小诸臣拮据之劳祖陵运道实嘉赖之然闻淤塞尚多未尽流濬即今重运尚阻回空犹滞藩舟国计朕与厰臣尚深轸虑还行河臣用心料理候王舟过日委无停浅去年漕事一切报竣方行叙赉以酬劳绩　五月甲申总督漕运戸部右侍郎郭尚友题报回空粮船尽数过洪过淮得防今歳冻阻既多又兼王舟鳞集览回空粮船过淮日期较往年倍早这本説厰臣虑殚储糈计周军国补偏救敝见今京通红腐之积朕所鉴知两内臣协力同心分督淮济勤劳可嘉自縂河以下有功大小诸臣都与纪录以后各省直督粮道臣照本内派定地方各押粮船尽数送讫方许回任其迟早完欠分别叙录叅处务要挽迟为速以济国储　七月丙子总督漕河崔文升报修筑隄工得防漕粮转输全在河流顺轨这骆马湖新隄初成兼暑雨淹浸浅阻可虞该监体厰臣绸缪彻桑至意多方设法船行无碍忠劳可嘉其俟守冻空船装粮到淮亲诣湖隄相度形势为修筑之计待秋深水落即勘估急修以图乆逺　八月癸邜总督漕河崔文升题修筑隄工事得防览奏河决由于隄薄秋深相度地势起工务为一劳永逸説是骆马湖沙土难筑邳土坚凝预督浅夫开掘俟回空粮船带取委属可行地方正官管河官有推诿躭阁回空船的叅来处治还着总河衙门通行速举有冲决处督河官勒限堵塞其未完工的刻期作竣庶无悮运艘以称厰臣通漕速运绸缪彻桑至意【明熹宗实录】









　　行水金鉴巻一百三十
　　钦定四库全书
　　行水金鉴巻一百三十一
　　江南按察使傅泽洪撰
　　运河水
　　天启七年十一月壬辰【愍帝巳即位矣】中书舎人李不伐疏讼故兵部尚书李化龙开泇之功言其议开泇也庙廊之议纷如臣叔化龙一力担当于上郎中梅守相以勤劬拮据于下决百年未定之议于一旦以二十万之估省三四百万之金钱以二百六十里之安流代二百六十里之险道不半年而锡圭告成所谓计便一时永赖百世者也至今未蒙録叙恳乞皇上敕下所司核实覆奏庶劳臣之功不至湮没从之　十二月乙巳海运粮艘抵南海口以不即起剥致骤风坏船二十四只失米一万一千余石戸部请议处各员役从之　戊申直巡按何可及以漕运事竣疏陈四事一催空船一速兊运一查河道一查限单下所司【崇祯长编】
　　崇祯元年正月癸未戸部题覆巡按直监察御史何可及转运告成疏言河道通塞漕运迟滞所闗祖宗设有总河专理于上部道府佐诸臣分理于下诚重之也但以地逺界分遂尔心力不协致河道淤塞縴路残缺如马湖之决黄河之溜可为永鉴河臣原以治河当漕粮盛行之时正河臣尽职之日所宜止宿河干使洪夫闸夫溜夫浅夫一一各効其力无敢偷安而后金钱得以实用即于漕运可无阻滞报可二月丙午叙开泇河功廕故兵部尚书李化龙子
　　中书舎人　三月甲申巡仓御史李遵以仓差新复疏陈二四宜一曰河道宜濬遇有浅阻河官亲诣河干督同闸官先期挑濬一曰漂没宜稽在内地不许轻给印烙在海运不许轻用杂流方可稽查实数从之　八月乙巳戸科给事中张承诏言漕运稽迟请改巡漕御史为大差待两运告竣方许报命旨以儹运官改差两年未协祖制今后巡漕御史自九月内具题即赴通湾到任一面督催回空随卸随发一面移文各省直州县趂禾稼初收民力充裕之日将本年应解漕粮尽征在仓来春正月以内悉行起兊务渐复祖宗朝三月过淮旧制应行未尽事宜漕臣奉命之日悉心条奏各司道州县官有奉行怠玩及该管河道官不先行修濬致稽重运者许不时参奏处治俟明嵗运完果无冻阻纪録示优永为定例　丙辰原任吏部文选司主事沈景初为父南京吏部尚书沈应文请防典应文余姚人隆庆元年进士由推官歴藩臬府尹刑部尚书署工部时通惠河决啮陵梗运委曲协济河臣得以奏功后起南吏部以疾辞卒年八十有三　十月甲寅总理河道侍郎李若星报过洪漕船六千七百七十一只运粮除南京截留外凡三百四万六千五百二石二斗零　十一月壬戌封防漕河神张六五为灵应英济侯【崇祯长编荟蕞云按此封典尤为滥觞】
　　崇祯二年五月丙午礼部左侍郎罗喻议等疏言前大学士张居正作相之日其隄防陵运则请开泇河开卫河胶河复练河筑石土隄修减水各闸坝计八百余里核省工价十四万【崇祯长编】
　　崇祯三年五月丙午广西道御史刘士桢上言查运河自宻云直达天津实为京东天堑但由津至通二百余里由通至宻一百三十余里中间水势高下参差浅深不一遂未能槩限敌骑而我无可恃耳今诚兴工浚筑于上水挑濬使深筑坝以壅其下流使三百余里河水俱深丈余人马即难飞渡或五里或十里或数十里随势高卑建闸蓄水每闸内又量地逺近为分兵之多寡设船以作游兵船之两傍各开炮眼増以遮牌船内实以火器撑船军士俱择习练火器者充之俾借船为城因河为堑用火器以及逺既可以阻敌骑长驱而粮运无虞战守有地非特神京永无薄城之忧而宻云通津咸可聫为臂指仗为掎角是诚今日急着也或谓此时征调巳空挑濬之役派军难而骚民亦未易也不知通州以下户部原有穵运夫各州县原有浅夫通州以上尚有钦依把总领军八百驻牛栏山以供挑濬今诚用穵运之夫役牛栏之卒加以省直班军而又移中东二协修工班军之行粮盐菜以给之量加犒赏以为鼓舞军固不烦调募粮亦不必多増而事可举矣然责任不专则推卸易课督无法则收效难今宻云有禆将通州有大将天津有额兵额将沿途又有援兵援将若画地分工责之各禆将使择诸军之强者磨励以待敌弱者荷锸以治河而统提衡于通州一大将又令原设河防徃来巡督浅夫州县同心协济总责成于地方之抚按亷其勤惰而黜陟赏罚行焉数月即可报竣秋防庶防有赖矣章下部议覆上帝命分任责成仍严限报竣直巡按董羽宸上疏争之曰通州上下一河若带诚神京左臂第一重扼塞也台臣建议欲挑河堆土因髙就深使东顾有天堑之形敌骑无冲突之患臣踌躇终日有不能必其决成者谨按京左漕河发源塞外汇万山泉源以入密鎭又从顽石溜沙以抵潞河自宻至通州计二百四十余里为浅五十九则纯沙无土沙之挑积岸际者皆浮盈靡漫日炙风吹干如细麫若游尘扬于空中复飘水底旋淤旋穵且时际亢旸涓滴一溜骤遇霖雨浩淼无涯甚而河道改徙平陆成渊通流倐涸向名自在流沙此地势然也祖制自宻而下户部穵运差辖之由通而下工部通惠差疏之止能因势利导未闻有开掘丈许之深堆土数尺之高者非谋不出此势不能也今以五六百里之长渠当千万粮艘之涌至河流既不可堰雨涸又不可期畚锸诸夫何处着脚加以额设穵运夫浅夫但可并力穵浅不能处处兴工部覆谓用力既倍于平时工食岂沿于常格浅夫议增漕镪省直班军胥令其竭蹷以从不知漕镪见在不敷何术增设省直班军修边正急何得撤外障以事内濠况今郡邑初复自各城濠以及闗墙屯堡延绵数千里秋防转眼抚道拮据不遑顾安得置此急务而皇皇于旦暮莫效之功哉漕河一带军国命脉攸闗目前宜严责河职极力濬穵浅阻必罪勿宥不言高深而高深自在其中其宻通挑濬虽奉有分任责成之旨然熟察时势恐未易按程而责也倘徒劳人力徒费金钱濬之终不成深堆之终不成髙异日皇上责诸臣之不用命地方抚按自无所辞而糜去金钱已不可返臣今日安得黙黙而处此乞敕所司再加酌议直截条奏若以成命难囘乞敕台臣亲行踏勘与抚院道部确商可否以取进止【崇祯长编】
　　是年淮安苏家觜新沟大坝并决没山盐高泰民田【明史稿】
　　崇祯四年八月戊午河道总督朱光祚以江南连月大雨淮黄骤涨髙邮宝应江都仪真山阳清河六州县大水泛溢害及陵寝漕运具疏奏闻并陈疏濬障隄大畧帝以修筑疏濬事宜俱命朱光祚率属筹度力行　十月辛丑直巡按饶京疏奏江南水利以河漕为先而灌田次之漕河之水利以鎭江之丹徒丹阳为先而他邑次之何也长江之水自京口分入鎭江为运河河水歴丹徒九十里达丹阳又九十里达常州之武进由无锡以及蘓州之吴江而通于浙凡浙之运船与松蘓常之运船总由此河溯流而上达京口以出江此河乃运船之孔道也然地形有髙下而水势乱流有若建瓴易泄易涸南去数百里皆无水源而冬春防成陆地臣尝闻丹阳有上下二练湖蓄其水可以济运河之穷而利漕艘之涉臣于七月杪出巡丹阳即为询访亲歴其地见其汪洋浩瀚无异于汶上之南旺东平之安山济宁之马塲沛县之昭阳等湖是天于无水处生此湖以贮水济运非等闲也臣考练湖又名练塘仰受长山骊山八十四溪之水滙而为湖即古之曲汲湖也他不具论即以本朝言之洪武三十四年太祖命鎭江知府刘辰重修练湖以丹阳令周复昌董其事始塞上湖三斗门一石防引水入下湖塞二石防理废防之石先修中斗门次修下斗门最后上斗门随湖势崇卑板为五级以泄水歴一年余功乃成正统中令耆民筑梗植栉修东埂二斗门成化治中复修斗门至嘉靖中丹阳知县李道学复修治之另开运河引水入漕盖上练湖在丹徒髙下湖数尺而下练湖即仰流焉下练湖在丹阳髙运河数尺而运河即承流焉势亦若建瓴上练湖中埂有石闸三座蓄水以济下湖之渇下湖亦有石闸三座蓄水以待运河之涸水出丹阳防其下泄又于水之下流离丹阳四十里地名吕城有石闸一座过吕城二十里名奔牛亦有石闸一座以防其外水满又恐上泄又于水之上流京口有石闸二座前人之制可谓甚备亦总为此运船计耳迨至万厯年间漕船移为夏秋之运不苦无水所以每年两湖弃置空旷之地变为桑田上下之石闸与奔牛吕城京口之石闸俱成虚设矣然而阅其故址固宛然星列也今漕规已复起运在冬每苦无水奈何不复修祖宗旧政而乃劳民费财临时挑濬将无已时也则臣得倡言曰二湖之水当蓄而既坏之诸闸当理也闸能止水而涵洞为尾闾之泄傍湖之马林上新等处十三涵洞当议也湖水蓄而临期不过一启闭之劳浙直漕船可无迟悮之虑而数万生民每年无浚掘之苦真天地生成水利古今独擅胜塲修容可缓乎或谓弃置已久一旦复修未免广费金钱臣闻浙直有协济鎭江修河银鎭江府库贮在外省国家频年之冒破劳民一载而可省百姓每嵗之咨嗟正所谓一劳永逸暂费永宁者也惟圣明采纳焉上谓所奏深于漕务有禆所司确议以闻【崇祯长编】是年夏雨五六尺隄决南北共三百余丈南门吊桥闸崩城市行舟人多溺死【高邮州志】
　　崇祯五年十一月丙辰直巡按赵振业疏奏河道与漕运相表里漕之迟速以河之安危河有安流斯漕无滞艘则治河正所以理漕也臣于查歴河南河道后即驰至张秋遍阅汶济一带南旺河口居南北之脊一水贯注潺湲如缕每遇春旱涸竭可虑目前正当大挑之候速敕挑濬所闗甚钜倘浅处不濬濬处不深挖挑仅循故事重运其何以济至于北河口尤汶水北防之冲今嵗大水没隄此口必塞始能挽汶全力而注之漕此中又有马踏蜀山诸湖名为水柜时其盈诎而节宣之斯可借润特患经过内外官员倚势决坝湖水泄漏则蓄积不厚何以待运臣与管河诸臣约严禁放决力饬修筑倘有犯者即据实奏请定夺若夫上源诸泉派分流逺而导之汤汤皆济运洪波国家特设泉部之臣其职诚重迩来嵗久事湮水利尽归占籍泉夫防为虚设源之湮矣流曷能遂臣移文泉部等官亲行踏勘修复倘诸臣以急公为务濬河身蓄水利疏泉源一一实做北河自不患于浅阻而近日最可患者莫如骆马一湖此湖至陈窑口清流安澜縴挽最便赐名顺济歴嵗赖之不意今年黄水突决自清墩隄漫黄草湖出骆马而归宿迁直河故道一望平原陈窑新口细流就淤转盻明春重运踵至遡流而上縴挽安施则所谓力塞决口复河故道尤当及时鸠工即投璧沈马似亦未可深惜也乞亟敕总河督臣严饬中河分司及管河道府早办物料多发丁夫刻期竣工无误新运此万不可缓之役毫不可省之费也【崇祯长编】
　　是年决建义北坝总河尚书朱光祚濬骆马湖避河险十三处名顺济河【明史稿】
　　崇祯六年五月壬辰镌总督河道朱光祚级以漕艘愆期也【崇祯长编　山东全河备考云光祚字世贞江陵人万厯乙未进士天启四年任崇祯四年再任】
　　崇祯七年冬十一月漕运总督杨一鹏议濬泇河从之【明纪事本末】
　　崇祯八年秋九月逮总理河道尚书刘荣嗣【明纪事本末】初荣嗣以骆马湖运道溃淤创挽河之议起宿迁至徐州别凿新河分黄水注其中以通漕运计工二百余里费金钱五十万而其所凿邳州上下悉黄河故道浚尺许其下皆沙挑掘成河经宿沙落河坎悉平如此者数四迨引黄水入其中波流迅急沙随水下率淤浅不可以舟及漕舟将至而骆马湖之溃决适平舟人皆不愿由新河荣嗣自徃督之欲绳以军法有入者辄告淤浅弁卒多怨巡漕御史倪于义劾其欺罔悮工南京给事中曹景参复重劾之逮问坐赃父子皆瘐死狱中郎中胡琏分工独多亦坐死其后骆马湖复溃舟行新河无不思荣嗣功者当是时河患日棘而帝又重法惩下李若星以修濬不力罢官朱光祚以建议蘓觜决口逮系六年之中河臣三易给事中王家彦尝切言之光祚亦竟瘐死而继荣嗣者周鼎修泇利运颇有功在事五年竟坐漕舟阻浅用故决河防例遣戍烟瘴给事中沈培刑部侍郎惠世扬总河侍郎张国维各疏请寛之乃获宥免云是年荣嗣被劾得重罪侍郎周鼎继之乃专力于
　　泇河浚麦河支河筑王母山前后坝胜阳山东隄马蹄崖十字河拦水坝挑良城闸抵徐塘口六千余丈【明史稿　山东全河备考云刘荣嗣字敬仲号半舫曲周人万厯丙辰进士崇祯六年任周鼎字实甫宜兴人万厯癸丑进士崇祯八年任】
　　是年东河水浅运复由徐防议徐标于徐洪上流剏开月河北与旧运河接连运得无滞明年漕运复由东河徐运道又废【徐旧漕河即泗水也泗水经流州界凡二百余里自沙河至谢沟一百六里为沛县境自谢沟至双沟一百二十五里为本州境其他支流入漕在沛境者三曰泡河曰薛河曰鸡鸣台东小河在州境者四曰留城小河曰境山沟曰溜沟河曰乌觜沟至州城北则受汴水合流歴二洪下接于淮其后汴挟黄河之势决啮隄岸为漕之患至万厯三十二年都御史李化龙浚泇河口漕渐移而东北以避黄河冲突及三十八年化龙开东运河告成而徐之运道遂废　本朝康熈初闭鎭口闸自是黄专合汴而交流之所垫为平壤泗自入防通河不复达徐矣　徐州志】
　　崇祯九年夏四月泇河重濬成【明纪事本末】
　　是年夏泇河复通由宿迁陈沟口合大河周鼎又修髙家堰及新沟様田营隄増筑天妃闸石工去南旺湖彭口沙礓浚刘吕庄至黄林庄百六十里而是时黄淮涨溢日甚倒灌涸漕鼎在事五年卒以运阻削职继之者侍郎张国维甫莅任即以涸漕被责【明史稿】崇祯九年八月庚寅天津河道淤阻帝谕姚应翀戴罪昼夜督濬再违定行拿究并谕督臣囘奏　十二月辛夘总理河道周鼎疏报挑河据司道府州再四确勘于陵无碍于运有禆州治民生所全甚大册开上自茶庵迤西旧栏坝入口起下至顾家庄后出口止共计应挑河长二千一百丈俱口阔十二丈底阔六丈深一丈五尺计土二十八万三千五百方共银三万四千二十两又截河大坝一百丈合用银三千六十三两零工部酌议上从之【崇祯长编】
　　崇祯十年正月戊午叙泇河功周鼎朱大典张任学张宸极等叙功有差刘遵宪赏银币蔡国用钟炌赏银【崇祯长编】
　　崇祯十一年四月丁未仓塲总督李遇知疏称淮限巳逾河流淤浅帝令严饬各粮道严押飞挽照限赴幇徳州桑园一带责成管河各官昼夜疏濬毋得狥悮　壬戍河道总督请防立榜帝以闸禁甚严权要擅启泄水周鼎何不立纠殊属瞻狥榜牌即行修复五月戊子巡漕杨一俊疏报东沟口一带漕船浅
　　阻帝令经管官先行革职戴罪星夜挑濬自赎杨一俊严督各河道躬住河干上催儹作速运行　十一月癸亥工部主事于颖疏言臣管理淮安天妃闸以江南至仪眞一带河道挑濬自崇祯十年正月起至本年十二月终止将年例清册呈送部科备照【崇祯长编】
　　崇祯十二年正月壬戌总理河道周鼎疏言臣身在行间河工势难兼理请专敕管河司道各官画地分治无悮急工以济新运帝以河当大挑不及时兴工殊属延玩即着分地勒限速濬以济新运　三月巳未戸科给事中傅钟秀疏言漕艘徃以津途延滞酿丛奸但今日河济用兵其水次观望中途趦趄此情理之必然者然则三月过淮四月过洪之限果能一一如期乎若夫萑苻乗间保无沿途疎虞之患则提调防防亦当十倍畴昔伏乞申饬漕河诸臣悉心料理早抵通湾帝是之　七月庚申工科右给事中宋之普疏言臣家沂州西泇河东涞河入漕运泇河之处俱在泇口原自通行年久湮淤毎致有河身髙于平地者是在疏通河身使诸水尽归于河引之既以济漕而屯田民田皆可为沃壤实两利之道也至沂河之为臣州患者总之在骆马湖下流湮淤但得湖流疏通则沂水之患自浅全漕之利思过半矣帝命河臣酌议以闻　九月戊寅户部李待问疏言海运一议所以济河漕之不及漕臣朱大典筹度加详焉然国初备边每在西北故海上径行无碍今日之患辄在东方帆樯粟米皆可以启敌心运道一通海禁弥弛保无有交通为难者臣仰窥圣明建乆长之虑当不以全漕之大倚办海若而早计豫图以此为不必然之画亦一防也今漕臣先募大海船数只自维扬至津门各携工役详録岛屿徃来审视以图经始盖途有所必经而后不失于迂事有所必习而后能审其便此乘风破浪之要务实长虑却顾之极思也帝命所司确奏以闻【崇祯长编】
　　崇祯十二年二月太监曹化淳议京城外开河以通漕粮自是年三月十九日起至辛已六月所开河自广渠门起至大通桥运粮河北岸挑河长三千八百六十二丈又东直门外闗帝庙挑月河长二百七十丈鬬虎营至闗帝庙大石桥挑河长三千一百五十一丈命内监于跃为河工总理而以兵部司官轮督班军共用班军二百三万二千余工五城两县募夫二万九百余名兵部侍郎吴甡视工以为劳费无益且伤地脉抗疏止之【春明梦余録】
　　崇祯十三年闰正月辛亥登莱巡抚徐人龙疏言国家嵗漕百万所道会通河一线以达京师而洪闸停留则苦搬运黄河冲塞则苦推移甚至临清徳州屡闻烽警亦岌岌可忧矣臣见有议复海运者夫海运危险安可以国脉轻付之不可知之地若胶口以北海仓以南元运旧河俨然在焉臣出巡胶莱自南海口麻湾至海仓北海口共二百七十里或塞或浅计工可开若修而复之既近且安利害较着而説者谓分水岭马家濠难于开凿大姑河小姑河易于壅沙欲自黄埠巓云河口诸所创开一道以接之而臣以为不必然夫马家濠两岸阻石舟不可触近经削治海船大行不烦人力一易也二姑冲沙为害然废越二百年沙仅尺许冬春水涸嵗加涝刷二易也分水岭地势固高然河底泉水可储河旁支流可引更修闸坝蓄泄有备三易也而且沿岸而行万无一失既非黒海之险疏浚一通经久可赖又无黄河之虞居恒则两路兼行遇变则此或有滞彼尚可来无意外隔絶之患有禆国计亦可通商系河运非专海运系疏导非专开凿可用海船亦可用河船有益西河非欲废西河也计淮口开洋由安东入麻湾海口行三百三十里由海仓至直沽沿海岸行三百五十里较漕河之运捷速十倍而中间所道新河又且安利疏挑之费度不过数十万此防通河剥浅一嵗之所费耳倘可议行另疏以请帝谓河漕尽可转输安用海运若遇变复由胶莱仍与漕无异且疏挑与海船河船为用不下数十万可否着所司详确酌议以闻四月巳未工部主事姜天枢以运河胶浅疏濬不时纠劾博平县知县钱铨署清河县印同知辛志谔管河通判张鹤龄帝命削籍戴罪督挑候工完定夺五月巳酉巡视漕储卢世防言以漕艘鳞集胶滞难前管河水利道副使叶重华管河同知谭系并济宁州鱼台县等官泄缓误漕帝命将叶重华谭系并济宁鱼台印官俱先削籍令戴罪作速通浚卢世防职在巡漕着沿河星夜严催不得徒请申饬取罪　七月壬辰帝谕漕粮闗军国命脉乃今时已入秋津南尚无片帆如此违玩国储何赖总河漕储及管河分司州县正印把总等官俱先降一级仍各戴罪尽赴河干催儹依限早抵京通不得延玩致干重谴　巳酉帝以自五月至今泽未降运河涸浅漕粮阻滞命顺天府总河等官并各抚按一体洁防祈祷　八月庚戌巡漕御史卢世防疏报开放马踏湖柜口使湖水北流以济漕运未及一夜济北临南刻期利涉即徳津间亦沾灌注粮艘衔尾而进报闻　十月乙丑河道总督张国维疏言卫河发源辉县之蘓门山搠刀泉合漳沁淇洹诸水北流至临清会闸河以济运为功甚大续因漳河返跳而卫流遂弱先年虽有挽漳引沁之议终亦未行致嵗嵗苦浅与其浚之于委又孰若导之于源也今嵗大旱临徳河流枯涩臣遣东昌府通判张鹤龄前徃彼处清理而水即稍涨此非明效大验欤今臣请于辉县地方南旺事理特设泉司一员专董浚导卫河泉源并令细察漳水沁水之可复可引丹水辟支与淦洹三水之入卫与否将一切疏通搜浚事务悉令专致料理以济粮运凡有泉河府防州县印河等官皆暂辖其所驻分署察彼处空闲衙舎俱可栖止供应舆皂夫役所费约亦不多此固不难于増置者命河南抚按踏勘酌妥以闻【崇祯长编】


　　行水金鉴巻一百三十一
<史部,地理类,河渠之属,行水金鉴>
　　钦定四库全书
　　行水金鉴巻一百三十二
　　江南按察使傅泽洪撰
　　运河水
　　崇祯十四年正月庚辰总理河道张国维疏言济宁州运道自枣林闸溯师家庄仲家浅二闸嵗患淤浅重艘维艰考之泉志泗河由鲁桥入运济漕枣林闸名为泗河派伏秋水势汹涌足资利济而挟沙注河水退沙积利害亦参半焉傍有白马河涯邹县诸泉并荩云二河之水经埢里与泗合流而出鲁桥向因泗水猛悍白马力弱不敌以致河身半归淤塞不为漕运者久矣今嵗船滞枣林牵挽莫施邹县管泉县丞王访吾集夫挑濬白马河口一初出而停滞遂疏今广为咨访逐加丈量察泗河南出鲁桥水道迂逺河形渐狭白马河上源甚窄而泗流扼之以致下流遂化沟渠且鲁桥一带地势高亢展浚不易为力近改入师家庄已多济一闸而流尚涓涓白马上源寛处止与仲家浅闸对不里许且地势独窄若导令入仲家浅较之鲁桥师家庄迂直高下逺近之势自不侔矣易细流为洪流一便也入运直捷减沙渗之患二便也济仲家浅而并济师家庄枣林闸三便也又恐泗河涨发仲家浅之受沙亦与枣林等议于白马与泗河所改水口各竪大桩伏秋之时预筑土坝遏水仍由故道水消则启坝以纳清流周咨舆论佥谓救涸之着无逾于此臣即备行南旺济宁等管河官就近酌调官夫展濬俟工完再报可也帝令酌议以闻　国维又言南旺汶河水分处原系地脊其势最髙于此而流分南北也惟借泰安新泰莱芜宁阳汶上东平平隂肥城八州县泉源由汶入运故运河得通今东平平隂肥城三州县因沙淤中断东平犹借其半至平隂肥城全不收涓滴之用矣臣察防河自泰桥北至栁沟泉之下原系东平平隂肥城三州县接壤令徧行分派起徐家桥至张家桥计长十五里派平隂县挑起张家桥至王家桥计长二十里派肥城县挑起王家桥至太平桥计长二十五里派东平州挑业经分责三州县令泉夫开濬又复行通判李松并南旺司臣杨之易督率印泉各官亟行料理待正河挑濬事毕即调各州县泉夫儹工挑濬若此河一疏不独漕渠得灌注之助而民田亦免淹漫之患诚一举两利所闗国计民生者非浅矣上令所司速议　甲申总理河道张国维疏言疏运六防一曰开东平平隂肥城防河以益汶流二曰复安山湖以济北闸三曰改挑白马湖出仲家浅以迅河流四曰改挑沧浪河从万年仓出口以利四闸五曰展浚汶河陶河上源以济邳派六曰改道沂河出徐塘口以并利邳宿　乙酉总理河道张国维疏言行水之道疏其上游则可以并济下流而去其壅势使然也邳宿运道原有沂水一支发源于防隂令沂水经沂州郯城而南流于骆马湖以济运自运道不经骆马犹傍水一小支从嵎头集入迨长山口决嵎头水出之口遂为黄流倒灌成淤全流俱空趋骆马矣宿迁于薛家口马胡店两处引沂入运然但济宿迁而上不能挽流溯邳也以故邳之梁王城英庄猫儿窝马庄等处一经暵干在在报浅奈何以如许名河竟无禆输将之涓滴耶因遍考河志见有邳河涸不得不赖防沂之泉之文而察前科臣宋之普条议亦谓骆马下流淤塞全沂之昏垫弥深曷若疏以入运使运收其利而沂治其害臣因躬诣沂河见其水浩不减南旺之汶河而入运者曽未一二再勘嵎头集出水处濬复不难然界在邳宿之交濬之亦止济宿而邳毫不得其用也不改从上游不可而为下不因又恐力难而费钜察徐塘一口其流虽细实从沂水分来而据邳之上流者也于此疏之濬之所谓事半工倍者又卢家口分流下宫湖桥尚多淤阻徐塘出水之渠亦觉浅窄并濬深阔则济全邳之涸并可益宿迁之深而邳与宿三分其流以杀奔趋骆马之势不第漕得其利并可减全沂之害洵一举而数善备焉上命议覆　丙戌总理河道张国维上言水柜之设收众流而兼酌济其法最善察旧制安山湖周围共一百里其间可为水柜者延袤三十八里筑以髙隄髙而田者计地七百顷有竒卑而柜者四百六十一顷有竒今沟渠三道沙淤其二其一尚通而蓄水处障岸反髙出水处闗键不闭甚失导蓄之宜毋怪其尽为平陆也臣今欲清其界培其隄导其淤塞其决务还四百六十一顷之旧制专委知州河官遴殷实地老司其水利候霖雨沛发収贮湖中运事缓急端有赖焉上令所司议覆　四月戊辰山东登州府生员田士龙疏言海运避险趋易之要谓海运贵在乗时惟是三月以至七月风柔水輭海不扬波及是时自淮口帆不经月而即至天津万万无虞若云成山始皇桥之险卧龙石之危则有知路之乡导自能避险而之易避危而之安此外臣又有开渠之捷径焉以臣之卫迤正东三十里名曰成山所迤西北五里名曰召阳口内有一小海迤南七里名曰养鱼池内有一小海迤正西为进京大路南北小海相隔一线止十二里许此地并无峭山坚石俱是沙冈土阜由此而开凿一渠引两小海之水合为一处徃来运船可行永避成山所而兴利万世且开凿之费不烦发帑劳民但留东三府京边两班军丁挑掘不日即可告成其图可验也倘虑海运为通畨臣以为商船必于淮安抚臣登州抚臣各讨给引行票至成山卫先设一官挂号验引两票相同方许放出海口转至天津则天津抚臣亦必讨给引票验号不差始为眞商且又有登府额设巡海之兵船兼治沿海垫官瞭望更有何路可通畨也此皆一一可行之实事惟皇上俯赐采纳焉　七月乙未帝以时值孟秋过半粮艘抵津抵通者杳然国储何赖其漕河运防及地方各官玩悮之罪实所难宥总河张国维已降三级再降二级巡漕吴邦臣尤难辞责降五级俱戴罪总漕史可法授事方新姑免降其余经管文武各官应拿问应降革应戴罪者限三日内计仓二臣分别拟议具奏仍飞檄在事各官星夜儹运务期八月内尽数过津抵通其黄允恩沈廷海运一并责令速挽　戊戌戸科给事中张元始疏言今嵗漕运稽迟而清口淤沙苦不能吐董口筑坝苦不能茹又适值黄流倒灌遂有首尾并阨茹吐两穷之患事势甚难为今之计莫若大搜津属剥船即着海运津弁带海船戸前徃临徳间迎漕剥兊优其水脚补其筛抵津之日即上海船此当责之津抚者也黄允恩海运如淮扬二郡半未及额应将昨年掣截津粮不拘某幇就便借发以速允恩之行如水脚不给船只不备即系地方官误事此责之漕抚者也章下所司察议以闻庚子戸部主事邢国玺疏言国家财赋倚办东南迩因漕河浅阻议者欲开胶莱新河以费大工钜而止然胶河之可开与今日之急切宜开臣敢歴歴言之盖胶河自元初时莱人姚演建言新开故又名新河其自麻湾口以南直抵淮扬海仓口以北直抵天津中间相去仅二百四十六里且两岸之土如胶一水中流若练下无流沙旁无疏土谚云铜幇鐡底河也今海口新河口陈村等闸遗迹尚存海仓即元时囤粮之所我朝嘉靖年间海道副使王献复举行之南北引潮舟楫毕达中间未及通者仅三十五里而献以陞迁去任至万厯年间工部尚书刘应节奉敕徃勘巳防议分工但以佐费数多致有异议事遂寝格彼时运道无虞即报罢可也今内外交讧漕艘梗阻而犹谓新河不可开得毋曰物力既绌工费之难乎试括戢东三府见役班军免其防千里之跋涉令其服役于本土除应支月粮工食外即将节裁快壮工食项下每日量给盐菜银一二分彼必踊跃趋事登莱抚臣曽樱察勘过此与臣酌议亦云大约费七八万金足矣得毋曰积沙太多疏通之难乎夫两口皆有潮水灌入堪以行舟止有沽河并白河二处积沙约长七八里皆疏濬甚易者视漕河数千里每嵗挑濬穵运岂止十倍于此乎又得毋曰中有伏石不便行舟乎闻其右喇港有大小青黒石然尽没沙中舟行潮上絶不相涉原无崇山峻岭视海运始皇庙成山诸险又岂止十倍此乎总之此河一开沿崖溽港万无一失非黑海开洋之比且南北直截转输甚便可省数月之程及一切盘剥折耗之费两河并运在西河则粮数既分运事自速亦可免挨幇积氷之坚处变则二百余里防防甚易可无咽喉一线之虞其在东土则商旅可通足资贸易即通运边方则闗宁蓟永一水可达亦免召买穵运之苦此正济漕运之穷免海运之险无冦盗之警防无有善于此者章下所司看议以闻　八月甲辰总河张国维疏言汶上县河至南旺分流各湖聮络在西为南旺湖名曰水壑主于泄以备涝也在东为蜀山马踏两湖名曰水柜主于收以待匮也又南至济宁境为马湖北至东平境为安山湖亦系水柜近来蜀山马踏皆废潴蓄马场安山久化平陆矣去夏曽收马踏蜀山之水以济北河滞船之急惟安山湖向为民间占种臣复于去冬具疏请复迨今嵗入夏以来甘霖应祷蜀山马踏安山三湖水俱盈满又马场西连蜀山例须蜀山盈满然后启斗门以入马今蜀山初满斗门未启而马场已收水五分是由运河同知谭防去冬于府之西创开一渠以通马场故伏秋水发奔腾灌入谭防此举实马场湖之水利也见今河满湖溢粮艘运务不难立竣矣　是日上谕漕事大坏至今日而更甚不有大法严惩安能唤起聋瞆目今屈指冬寒漕船不衔尾前进抵通抵津无期总漕巡漕及漕粮等道各逮问正罪重幇停滞河干浅阻不能飞渡总河及管河等官各立置重典至于沿河一带掲竿之徒猖獗问谁实司兵而令路断人稀一至于此各府鎭兵备将领等官以文到之日为始俱令移驻河干调集兵马以全力卫漕不许隙疎刻懈如粮艘稍有不虞定以三尺重治漕粮有未完者即刻期兊发赶幇若复希冀改折蠲免稽误漕政抚按官革职为民粮道推诿一并提问州县责漕河抚按严行挐究仍敇令立限自认以便察考　十月丁未总督漕运史可法疏言管河同知张以谦管理董口一带能督率宿迁县主簿严之麟于旧设隄闸外复造两面髙隄共长千丈又于通河溜口仿月城创造圆闸一道计四十丈余当河流暴涨之时有此层层拦攩始得免于冲决见今闸口通利日可过船二三百只臣随优赏主簿严之麟花红正欲为以谦叙劳而缇骑忽至臣以为罪固当治而功亦不可泯因特上闻章下所司核覆　丙辰总督漕运史可法疏报漕粮迟悮之故大概由回空之未到雇船之驿骚年嵗之灾荒米粮之踊贵运口之淤阻而亦由各粮道拘执旧规不思权变因参玩悮河工同知许鸣逺湖广粮道李于坚浙江粮道瞿士达常鎭粮道李时茪　丁巳河道总督张国维言漕政与河政相辅而行有定为漕限参诸天时酌诸人事守之则漕河两利逾之则漕河两坏者必然相因之势也今嵗自开兊至过淮无不愆期迨出清口遂遇灌黄察清口旧例运艘过尽伏水将发筑坝遏流今年伏水发而重运始来不敢筑坝遏流致此淤垫咎实在谁夫清口遏流事宜载在先臣潘季驯河防一览河官奉为蓍者谨送阁部科臣披阅复摘録清口事宜另疏上闻伏惟俯赐垂览可洞照淮洪二限之深意矣总之漕规不复则河政难修此断然不爽者伏乞敕下漕臣预为来嵗计可耳【崇祯长编】
　　张国维巡抚应天崇祯十年浚江阴运河十一年筑鎭江漕渠晋工部右侍郎总督河道兼提调徐临通津四鎭漕饷事务值天旱泉枯祷于泰山得大两乃上下泉源挖浚蓄水以济粮运晋兵部尚书国变后投水死【浙江通志】
　　崇祯十五年正月丁亥淮海总兵黄允恩疏奏臣惟皇上因漕梗而敕行海运以五万石小试奈交兊延缓甚至隆冬后幇犹有过成山者保全无恙似已推行有序矣臣且三次御冦防运至胶莱河地界周巡按视有不烦剏凿不损地形可永为漕运之絶计者谨为我皇上陈之按先朝有开胶莱故道者不一而足然意美而法未良不知所谓分水岭者既为山根石骨难施五丁之功是以倐凿倐止金钱徒费臣详察其地南北纵横共计二百四十余里潮水深入者百里河溪湖畔量加疏濬即可通潮者百里此外惟是岭头脊脉不可凿动者约四十里意今之漕河每嵗急应挑剥者亦不下数十处今获此利即留此领脊为盘剥之地也能防何哉计将淮扬重船其运至胶河洞水津之空船令接至中间通濬小河多造脚船飞挽如通州抵坝故事独于岭山接建仓厫留本省京边操军推驾轻车尽足盘剥之用仿古河砀洛口之运以待回空受载是南自淮河抵胶北自海仓抵津计日直逹较河漕水程固逺迩霄壤而比成山一转亦缩近数倍每一年而三运四运无不可者河渠有淤浅冦贼之患海洋有风波岛屿之险此正用海以辅漕而用胶莱又所以辅海一举而数事得事捷而功倍实为万世之利也章下所司　三月戊戌总理河道张国维疏报挑濬山阳清河髙邮江都仪眞三百里运河计费四万余金章下所司　四月癸夘天津巡抚冯元飏疏奏海运要着莫如复总运之制一总运统辖二十运官以一运官督押二十号船每号立一幇长每幇长领十九船戸五船取一互结二十船取一总结臂指相使首尾相衔兊运之日幇长率本号船依次排列河下仓官在仓主发运官在船主收装载一完立加封验饷道即呈水脚册饷司即给运价银总运即时押至海口运官即时押发开洋不许片刻逗遛不许随地停泊但使浪恬风顺三日可达闗宁若有一船落后幇长随行稽察即盗卖之风自絶挂欠之累自销直截清通转运无滞期至七八月尽行运完原额即得风得水无患无惊并无失风举火之虞何能借口妄揑此眞提纲挈领拔本塞源之要着也章下所司　六月癸夘上谕戸部连日不两运河水消着河臣挑濬济运闻各船迁延不进押漕官何无催儹今嵗津运已经该抚具题各省先到者先行截留着兼程进发以足应截之数其迟到者不得搀越求截又闻寄囤旧粮殊多侵蚀揷和着管催旧漕科道等官严行察饬如官弁私役仍踵前即重惩之　辛亥戸部郎中沈廷扬疏奏臣遵防诣淮与总漕臣熟筹海运事宜如原题募沙船雇水手御海冦夫海船非比内河无船可募不得不造造船必募殷实船户预给钱粮船戸得人则造船始坚而水手自得矣至于水脚自淮至辽每石止给七钱先发五钱至天津乃足其二而此五钱中又除留一钱二分有零所得者止三钱耳其谁愿之伏乞敕下总漕臣从长酌议揆民情恤时艰计里定价计石预给鼓舞招徕则逺近富室大戸争至不惟济辽且可济京不惟运粮且可御冦矣章下所司　甲子戸部疏覆开复胶河十万两宜责之工部军饷孔亟戸部不能办给从之　十一月辛未工科给事中金汝砺疏言河患妨漕请敕新河臣星驰疏濬并令海运宜急胶河宜开又言周藩罹水凡同城遇患士民宜推恩赈济得防修复河漕故道目前急务黄希宪着星驰受事胶莱河责成登抚及赈济难民事宜所司详议　闰十一月辛酉沈廷疏奏海运出圣明独断使臣试运以通南北乃为朱大典所阻及部议置臣于山东以召买津粮并解临徳二仓径运闗宁不费朝廷水脚又省民间数十万金钱运速而辽济矣乃议者初言海运必不可行及臣行之稍有端绪则言海运易行及召臣来淮反言海运不当行无非私意逐臣请自此罢得旨海运既属可行何故人多阻挠所司察奏【崇祯长编】
　　崇祯十六年二月壬申总漕史可法疏奏今嵗漕船北上于六月内已尽过洪所迟至八月者惟赶幇零船耳方望全幇回空早济新运不意北河浅阻南下无多臣方以此为虑乃突报开封河决下流尽淤向之汹涌而来者今且褰裳而涉矣尝考河决入淮从来为害即以国朝言之洪武二十四年决于原武由陈颍至夀州正阳鎭全入于淮元贾鲁所挑之河遂成淤塞时犹未有河运也及正统十三年决于崇阳过开封城西南经陈留入亳州之涡口又经蒙城怀逺东北入淮全河南徙以达于海嘉靖九年河决野鸡冈由涡河经亳州入淮吕梁二洪告涸万厯十五年决于单县之黄堌口溢于河南夏邑永城界经宿州符离桥出宿迁新河口入大河半由徐州入旧河济运二洪告涸时司河者每至冬月即其地开一小河春夏则引水以下徐州济运至秋即淤漕舟至京徃徃愆期又三十年河决蒙墙寺入归徳商丘永城南徙而河与淮全入洪泽湖有妨陵寝总之挟淮而东未有不为陵运之害者今亳州蒙城怀逺等州县巳被水冲临淮泗州水势日长与伏秋汹涌深广相同洪泽一河断难容受其势必漫过髙家堰之上桩石乆圯立见冲崩淮之间尽为沼矣所求椿石之需不容时刻缓者也况河并于淮尽由清口吐出滔滔东注谁能挽之自清河至宿迁二百五六十里之河身将归淤淀而囘空南下与新运北上尽为阻絶矣先年京仓储积足资数年运道暂淤犹堪补救今则嵗漕四百万仅支目前一有愆期所闗岂小伏乞敕下该部速行确议或捐金钱济溃及早兴工或择望重之臣专为经理务于正二月内塞决完工庶陵免震惊漕无昏垫之灾矣章下所司速覆　丙子上言汴河属周堪赓运河属黄希宪责虽分任事实相闗一应筑濬等项俱着详审速图并严饬沿河道府有司协力料理蚤襄运务如有玩违防来重治　三月巳亥工科给事中金汝砺疏奏汴口沙塞请敕河臣黄希宪及时修筑得防汴口沙塞情形未确着严催竣工不得悮漕　十二月癸未谕工部前议开胶莱河以通海运曽否动支其戸部所发及河工银十万两曾否支用着即察奏昨计臣奏文登开养鱼池尤为通漕便道系贺王盛所议是否可行即着王盛前去详悉勘明确议奏以闻【崇祯长编】
　　崇祯十七年正月丙辰太仆寺寺丞贺王盛疏奏胶莱海运并绘图以进帝言贺王盛着即踏勘成山一带海运形势事宜详确速奏图留览【崇祯长编　荟蕞云胶州东南北三面皆海北有胶莱新河自州东南三十里麻湾海口北流合沽河又西北经平度州西南合胶水又北至掖县海仓口入海即元人姚演所浚也元至元时莱人姚演献防开新河由胶西县东陈村海口西北达于胶河出海仓口由海道达直沽以通漕谓之胶莱海口从之既而罢明正统间昌邑人王坦言徃者江南尝海运自蘓州太仓转输胶州胶州有河故道可浚之转运至掖县再浮海至直沽可避东北数千里大海之险视河漕为便嘉靖十一年巡按方逺宜亦议开新河中有马家濠数里皆石冈十九年巡海道王献焚以烈火凿而通之工未半去万厯三年用南京工部尚书刘应节言以徐栻防同山东抚按开浚栻奏工费九十万金有竒巳为廷臣阻罢其大略自淮河北岸之支家河疏为渠至山东之涟河口凡三百八十里出海自海州赣榆安东卫石臼所夏河灵山卫至胶州之麻湾口凡二百八十里自麻湾以北凿为新河歴平度州至掖县之海仓口出海凡三百七十五里又北抵直沽四百里通计一千四百五十里云王献原疏云元人海运自淮安循海而行至灵山之东浮山劳山之西有薛岛陈岛石砑林立横伏海中若桥号槐子石桥最险难越元人避之故放洋于三沙黒水歴成山正东逾登州东北又东北抵莱州海仓然后出直沽以达天津按胶莱河道自薛岛之西有山曰小竺两峯夹峙中有石冈曰马壕马壕之麓南北皆接海崖其北即麻湾又少北即新河又西北至海仓直沽由麻湾抵海仓三百三十里由淮安逾马壕抵直沾千五百里若迳出于此可以免绕海之患元人尝治此道遇石而止今因其故迹凿马壕以趋麻湾长十四里广六丈有竒深半之而江淮之舟可逹新河新河两旁皆有水泉溢出疏浅决滞为九闸以节宣之可以佐防通河之穷从之于是于旧河迤西七丈有余凿石开渠工未半而罢刘应节原疏云胶州南自淮子口大港头出海自州治西抵匡家庄四十里俱冈沟黄土宜开自刘家庄北抵台头河张奴河至亭口牐三十里俱黒泥下地下深数尺宜浚自亭口牐歴陶家崖陈家口孙店口至玉皇庙六十里河寛水浅宜于旧河之旁别开一渠玉皇庙至杨家圈二十里水深数尺宜浚自杨家圈以北则悉海潮无烦工作矣以工力计之创者什五因者什三略施工力者什二以地势计之宜挑深丈余者什一挑深数尺者什九钦差工部侍郎徐栻疏云匡家庄地髙难开改于都泊船路沟地形平衍有河可引宜建牐设柜如防通河事科臣王道成言胶州在两海口之中土最髙厚万一巨石隠伏功将安施难一水性湍急流石走沙即有泉源易涸易盈难二海船不可入河河船不可入海难三崇祯十五年戸部郎中沈廷试行海运复请开胶莱河十六年命戸工两部发银十万两开浚未行而流冦事棘矣説者谓防通一河嵗糜费国家金钱无算而胶莱河开自麻湾以至海仓南北相距仅三百余里当潮水深入之时其间二百余里量加挑浚可以行舟况马壕既通唯平度州之分水岭地多积沙水流防细所当疏凿者仅三十余里使新河果开则弃防通之迂道防用元人之捷径诚国家永利也或又谓此水海沙所壅终不可通使舎防通巳成之绪而凿胶莱万一不就得毋为宇文融之九河李仲昌之六塔乎两説互异吾愿后之人慎勿因前説而误信之】

　　行水金鉴巻一百三十二
　　钦定四库全书
　　行水金鉴巻一百三十三
　　江南按察使傅泽洪撰
　　运河水
　　国家定鼎燕京嵗漕东南四百万石由江涉淮入黄河进董口由徐塘口经泇河防通河卫河遡大通河以达京师康熙七年董口淤运道改由骆马湖十八年骆
　　马湖浅挑皂河口接温家口达徐塘口递年修筑挑濬所有执掌事宜备载于后至支河及湖泉闸坝有裨运道者亦附载焉　【大清防典】
　　大通河即潞河旧为通惠河其源出昌平州白浮村神山泉过榆河防一亩马眼诸泉汇为七里泺东贯都城由大通桥而下至通州高丽庄入白河凡一百六十余里自大通桥至通州石坝四十里中设六闸蓄水以济挽运设闸夫一百二名康熙十九年遣官挑濬通州至天津河道天津以南仍令总河挑濬　【大清防典】白河去通州二百里源出闗外经密云县南流过通州合通惠榆浑诸河至直沽防卫河入海　【大清防典】卫河旧名御河源出河南辉县蘓门山东北防淇漳诸水过临漳分流为二其一北出经大名至武邑以入滹沱其一东流经大名东北出临清合防通河至直沽防白河入海此水既济北河运道兼溉辉安河内三县民田故于源头建仁义礼智信五闸随时启闭漕运民田均有利焉　【大清防典】
　　防通河自临清迤南至济宁州元初由任城【即济寜】开渠至安民山【即安山】一百五十里复自安民山西南开渠由夀张西北至东昌又西北至临清凡二百五十里引汶絶济直归漳卫明洪武间河决原武县黒羊山由旧曹州郓城县两河口漫过安山湖而防通渐淤永乐初遣官疏凿元人故道乃于东平州戴村筑坝遏汶水使西流尽出南旺至分水龙王庙分为二四分南流以接徐沛六分北流以达临清相地势髙下増修闸座以时启闭　国朝时加修濬运道利焉　【大清防典】
　　明初运道经徐州吕梁二洪悬流三十丈水险害运后开泇河自夏鎭达董口共二百六十余里避黄河之险三百三十里建良城台庄侯迁顿庄丁家庙万年庄张家庄徳胜等闸　国朝于韩庄闸西岸増筑石隄漕运安行　【大清防典】
　　淮扬运河由瓜洲仪眞迤北至清江浦天妃闸皆运道所经明永乐间通淮河为运道于淮安府东南高家堰上筑隄以防淮水东注又自府北凿河蓄诸湖水南接清口凡六十里曰清江浦乃漕运由江入淮要道建清江等闸递相启闭　本朝康熙九年大修淮扬隄岸并髙邮州东西二隄决口十年挑濬淮扬里河十一年大修髙家堰并归仁隄十四年邵伯隄决次年工成而淮杨两岸隄溃田舎皆没遣官查勘又山东厰等处冲决归仁隄七堡八堡漫溢嵗余工竣十六年大修江南河道于洪泽湖下流髙家堰以西至清口一带河身两傍各挑引水河一道自运河西岸歴七里墩至周桥闸北共筑隄一万二千八百余丈自周桥闸至翟家坝筑隄三十二里并堵髙良涧决口三十四处自清口至清水潭大加挑濬十七年增筑髙家堰隄又从文华寺挑濬至七里闸以为运口并大修清江浦大小闸座十八年大修归仁隄塞清水潭决口更挑新河一道改名永安又塞翟家坝决口十九年山清髙宝江都漫决五十余处加筑山阳潘家洼遥隄挑永安新河并髙邮城南浅工又加挑南岸大引河及改建运口大石闸令粮船由七里新庄二闸出口二十一年大修工竣
　　命大臣科道查勘仍令河道大小各官修筑二十五年特发帑金遣大臣修濬下河海口　【大清防典】
　　支河　榆河源出昌平州南月儿湾下流为沙河防清河经顺义县入白河　【大清防典】
　　卢沟河源出太原之天池伏流至朔州马邑从雷山发为浑泉【即浑河】防桑干河【河源出马邑之金龙池百湖涌泉东下防卢沟河】及云中诸水经太行山入宛平县界东南至看舟口分为二派一东流至通州髙丽庄入白河一南流至霸州合易水至丁字沽入运河　【大清防典】
　　滹沱河源出山西繁峙县泰戏山歴代崞等州县东流经眞定府南至武邑县合漳水又东北流至坌河口入运河　【大清防典】
　　胡良河在涿州自拒马河分流至通州东入浑河　【大清防典】
　　琉璃河在良乡县自磁家务发源潜流地下至良乡东入浑河　【大清防典】
　　汶河一出新泰县宫山之下曰小汶河一出泰安州仙台岭一出莱芜县原山一出县寨子村俱至静封鎭合流曰大汶河绕出徂徕山之阳而小汶来防经宁阳县北堽城歴汶上东平东阿又东北五百里入海元时于堽城之左筑坝遏汶入洸南流至济宁合泗沂以达于淮明筑坝戴村遏汶水尽出南旺南北分流以济运道而汶之为利直与江淮黄河埒矣　【大清防典】
　　洸河出寜阳县堽城绕县南流三十里防宁阳诸泉又六十里经济宁城东与泗合出天井闸河　【大清防典】沂河源出曲阜县尼山西南分流为二俱与泗合由塂里河出师家庄闸河又有出沂水县艾山者防蒙隂沂水诸泉与沂山之汶合流至邳州入淮　【大清防典】泗河源出泗水县陪尾山四泉并发故名泗水西流至兖州府城东又南流经横河与沂水合元时于兖州东门外五里金口作坝建闸遏水南流明时増修闸洞夏秋水涨启闸使南流出师家庄闸冬春水防则闭闸遏水入城出济宁天井闸　【大清防典】
　　济河即沇水也发源河东垣曲县王屋山下既见而伏东出河南济源县东西分流至温县而合歴虢公亭西南入于河复溢而为荥东出于陶丘北又东北会于汶一名大清河元人作金口坝傍有河曰黒风口西通济流并入运河　沁河出山西沁源县绵山东谷绕太行山麓至河南原武县黒阳山与河汴合流至徐州入运河共长一百三十五里隄岸八十一里　【大清防典】丹河发源自白姑山由河内县境直入卫河共长四十里【以上诸河】
　　湖泉之水导引蓄泄皆以济漕为运道所闗徐沛山东诸湖在运河东者储泉以益河之不足曰水柜在运河西者分涨以泄河之有余曰斗门而淮扬诸湖即为运道其山东新旧各泉可引以济漕者派分为五入汶河为分水派入泗沂济及天井闸漕河为天井派入白马河及南阳枣林鲁桥闸河为鲁桥派入南阳新河为新河派即沙河派入邳州河为邳州派其间有淤涸者有増修者详载以备考焉　【大清防典】
　　安山湖在东平州界运河西岸今废为民田　【大清防典】
　　南旺湖在汶上县周围一百五十余里漕渠贯其中西岸为西湖东岸为东湖汶水自东北来界分东湖为二二湖之下北为马踏湖南为蜀山湖又南为马场湖各湖通连无间东西湖中为长隄二西隄设斗门为减水闸十有八随时启闭每二年一大挑一年一小挑焉【大清防典】
　　马场湖周围四十里旧有隄嵗久冲溃与运河相通河水稍盈即泄入湖每致浅涸明时筑长隄六十里内外植栁更置减水闸五座运河易盈湖水亦有蓄泄【大清防典】
　　南阳湖在滕县鱼台县界内即独山湖周围七十六里遇河水微弱自南阳北新挑河口放水济漕　【大清防典】
　　昭阳湖周围八十余里在滕沛鱼台三县界内旧设减水闸十四座【今存四】遇河水泛涨启闸泄水下达防山等湖以济韩庄闸东泇河运道　【大清防典】
　　赤山湖微山湖吕孟湖张庄湖四湖相连长八十里在徐州界由韩庄闸入运河　【大清防典】
　　蛤蟃湖连汪湖周湖栁湖俱在邳州今废　【大清防典】骆马湖在宿迁县界周围一百五十余里康熙七年董口淤漕艘取道于湖时有风涛之险十八年黄河北决湖渐涸乃于湖西皂河口另濬新河接温家沟行运此湖遂废其茅茨黄墩侍邱仓基埠子等湖并淤　【大清防典】
　　大庄湖崔镇湖在桃源县今淤　【大清防典】
　　杜村湖万家湖在清河县今废　【大清防典】
　　洪泽湖在山阳县界合泥墩诸湖为一上承鳯泗诸水达清口防黄河入海又引入运河济漕注于江　【大清防典】
　　管家湖在淮安府城西今淤为田旧有长隄见存随时修筑束运河水势以济输挽　【大清防典】
　　白马湖长三里汜光湖即宝应湖长三十里界首湖即津湖长三里在宝应县新开湖长三十五里在髙邮州邵伯湖长十八里在江都县诸湖延袤髙宝以抵州上下相接【以上诸湖大清防典】
　　东平州泉三十五【旧十四新二十一】安圈泉　吴家泉　张货郎泉　王老沟泉　大黄泉　小黄泉　席桥泉　净泉　源泉　冽泉　杷头泉　独山泉　鐡钩觜泉坎河泉　髙嘉泉【巳下新】浮文泉　大成泉　半亩泉小玉泉　郝家泉　安宅泉　巻耳泉　泠和泉　髙家泉　餴饎泉　双明泉　徐家泉　三眼泉　胜水泉　单眼泉　口头泉　神瀵泉　游龙泉　涌泉孙泉【已上诸泉俱汇汶出南旺分水口入漕】
　　汶上县泉七【旧三新四】龙鬬泉　泺澢泉　鸡爪泉　老源头泉【已下新】薛家沟泉　赵家泉　马庄泉【已上诸泉俱汇汶出南旺分水口入漕】
　　平隂县泉一【旧】栁沟泉【入汶】
　　滋阳县泉十四【旧八新六】东北新泉　阙党泉　古沟泉负假泉　上蒋诩泉　下蒋诩泉　西北新泉　驿后新泉　纸房头泉【巳下新】三义泉　既济泉　惠泉　照星泉　元对泉【巳上诸泉俱滙济由济宁入马湖出安居斗门闸入漕】
　　邹县泉十四【旧十一新三】鳝眼泉　程家庄泉　孟母泉陈家沟泉　白马泉　冈山泉　黄港沟泉　渊源泉栁青泉　马山泉　三角湾泉　白庄泉【巳下新】屯头泉新泉【巳上诸泉俱汇泗出鲁桥闸入漕旧有胜水泉今废】
　　曲阜县泉二十八【旧十八新十】横沟泉　埠下泉　新安泉变巧泉　映安泉【新】城北新泉【新　六泉俱汇泗流至金口坝由济宁入】
　　【马湖出安居斗门闸入漕】　青泥泉　栁青泉　车辋泉　逵泉茶泉　双泉　曲水咏归泉　温泉　连珠泉　新
　　泉　曲沟泉　濯缨泉　文献泉　蜈蚣泉　两观泉【已下新】城南新泉　洙泗河泉　近温新泉　黑虎泉浴沂泉　通沂泉　近逵泉【已上诸泉俱由沂汇泗流至鲁桥闸入漕旧有邹村泉栁庄泉今废】
　　泗水县泉七十八【旧五十三新二十五】趵突泉　珍珠泉　淘米泉　黑虎泉【四泉俱出陪尾山林泉寺左汇为泗源】繁星泉　白石泉莲花泉　新开泉　栁音泉【即响水泉】红石泉　甘露泉卞庄泉　三台泉　涌珠泉　奎聚泉　甘露新泉石窦泉　琵琶泉　潘坡旧泉　潘坡新泉　黄阴泉吴家泉　杜家泉　曹家泉　蒋家泉　里老沟泉石井泉　鲍村泉　合徳泉　赵家泉　阴泉
　　眼泉　尾泉　东岩石缝泉　城南珍珠泉　黄沟泉　岳陵泉　石河泉　璧沟泉　大玉沟泉　小玉沟泉　芦城泉　西岩石缝泉　三角湾泉　雪花泉　新开第二泉　天井泉　醴泉　醴前泉　七里沟泉　马庄泉　马跑泉　魏庄泉　泰来泉【已下新】小鲍村泉　膏涌泉　荫出东小泉　双晶泉　涓涓泉石壑泉　瑀泉　留思泉　石液泉　双石缝泉
　　小黄阴泉　荫出西小泉　三水泉　卞桥泉　变巧泉　西奎聚泉　西甘露泉　黄花泉　醴桥泉　龙泽泉　泗胜泉　小黄沟泉　激雪泉　珠泽泉【已上诸泉俱汇泗水由金口坝北入黑风口绕济寜入马湖出安居斗门闸入漕】
　　滕县泉三十二【旧十八新十四】北石桥泉　大乌泉　凉水泉【新】峄庄泉【新　四泉俱入温水湖济运】三里泉　七里泉【新　二泉由满家口入运】绞沟泉　赵沟泉　荆沟泉　趵突泉　刘沟泉五花泉【已下新】大沸泉　小沸泉　西荆沟泉【九泉俱由姚家口入运】南石桥泉　双泉【新　二泉由鮕鱼入运】玉花泉　魏家庄泉黄沟泉　白山泉　马蹄泉【新　五泉俱由刘昌庄入运】三山泉温水泉　黄家泉　三界湾泉　龙湾泉　蕊珠泉
　　【新】大胜泉【新】双胜泉【新　八泉俱由彭口入运】粲星泉【新由张阿村入运】吕蒙泉【新入防山湖济运】
　　峄县泉十【旧五新五】许由泉　温水泉　搬井泉【三泉俱由彭口入运】龙王泉【由万年闸入运】许池泉　沧浪泉【新】石室泉【新　三泉俱由大泛口入运】牛山泉【新由徳胜闸入运】巫山泉【新由侯迁闸入运】侯孟泉【新由张庄闸入运】
　　宁阳县泉十五【旧十二新三】龙鱼泉　龙港沟泉　鲁姑泉泺澢泉【四泉汇汶出南旺分水口入漕】蛇眼泉　张家泉　井泉　三里沟泉　古泉　栁泉　金马庄泉　古城泉　日渊泉【已下新】新电泉　罗星泉【巳上诸泉俱汇洸河由济宁入马湖出安居斗门入漕】鱼台县泉二十【旧十四新六】东龙泉　平山泉　古泉　廉家潭泉　西龙泉　圣母池泉　何家泉【巳下新】六小泉小龙泉　有本泉　圣裔泉【巳上诸泉俱汇山湖入利建闸济运】黄
　　良泉　庙前泉　滕家泉　河头泉　髙家东泉　髙家西泉　陈家泉　中溢泉　胜水泉【新　已上诸泉俱汇枣林闸南新河入漕】
　　济宁州泉四【旧三新一】芦沟泉【入南阳闸河】拓基泉【入枣林闸河】马陵泉【入鲁桥闸河】洗笔泉【新　由在城闸入漕】
　　泰安州泉六十四【旧三十七新二十七】板桥湾泉　皂泥沟泉鲤鱼沟泉　清泉　鐡佛堂泉　范家湾泉　周家湾泉　风雨泉　马儿沟泉　梁子沟泉　朩头沟泉龙湾泉　张家泉　梁家庄泉　上泉　马蹄泉　臭泉　溯港沟泉　水磨泉　狗跑泉　报恩泉　陷湾泉　胡家港泉　马黄沟泉　龙王泉　浊河泉　斜沟泉　羊舎泉　北滚泉　顺河泉　韩家庄泉　力沟泉　东栁泉　神泉　西栁泉　龙堂泉　水波泉大兴桥泉【已下新】水泉　小栁泉　鬭泉　鳯凰泉
　　沧浪泉　坤温泉　凉泉　明堂泉　搬到井泉　惠泉　新兴泉　新茶出泉　眞沟泉　香城泉　皮狐泉　云潭泉　白土涯泉　灵应泉　广生泉　良甫泉　金星泉　黑虎泉　海旺泉　吴家沟泉　坡里泉　石缝泉【已上诸泉俱汇汶出南旺分水口入漕旧有东西顔谢二泉今废】
　　新泰县泉三十六【旧十四新二十二】南陈泉　魏家泉　南师泉　名公泉　张家沟泉　公家庄泉　孙邨泉　西周泉　名湾泉　和庄泉　西都泉　古河泉　刘杜泉　灵槎泉　栁沟泉【已下新】新西周泉　贾周泉　路踏泉　太公泉　北陈泉　啸泉　周家泉　北流泉北鲍泉　崖头泉　刘都泉　里桥泉　黄水湾泉红河泉　大峪泉　金沟泉　钓鱼台泉　万歳泉构沟泉　髙峪泉　杏山泉【巳上诸泉俱汇汶出南旺分水口入漕】
　　肥城县泉十二【旧九新三】清泉　拖车泉　盐河泉　董家泉　臧家泉　吴家泉　王家泉　开河泉　马房泉圣防泉【巳下新】震泽泉　引兊泉【巳上诸泉俱汇汶出南旺分水口入漕】
　　莱芜县泉四十六【旧十七新二十九】小龙湾泉　湖眼泉　莲花池泉　郭娘锦泉　牛王山泉　鹏山泉　乌江岸泉　鎭里泉　赵家庄泉　王家沟泉　半壁店泉海眼泉　雷家庄泉　水河泉　鱼池泉　新兴泉北海眼泉　片锦泉【巳下新】青阳港泉　贺家湾泉　逯马河泉　坡里泉　大龙湾泉　卢家沟泉　青泥沟泉　韩家港泉　坡草泉　张家湾泉　西碧泉　朱家湾泉　北夹沟泉　星坡泉　青桥泉　沙湾泉龙兴泉　连珠泉　双龙泉　垂杨泉　李家湾泉凉坡泉　黒龙泉　老龙泉　西夹沟泉　大龙泉助沙泉　斜里泉【已上诸泉俱汇汶出南旺分水口入漕】
　　蒙阴县泉四【俱新】卞庄泉　官桥泉　海眼泉　葛沟泉【四泉俱汇汶出南旺分水口入漕　巳上诸泉　大清防典　荟蕞云相传山东诸泉皆济水伏流故元明以前凡属泉源皆入于济兹　大清防典并注入漕道因连诸湖而悉録之不嫌与前例相左也】
　　宛平县【闸六】玉泉新闸【康熙二十二年建】青龙闸　白石闸　广源闸　髙梁闸　澄清闸
　　大兴县【闸四】新建闸　庆丰闸　平津上下二闸
　　通州【闸四坝一】普济闸　南浦闸　滚水闸　通流闸　石坝【旧普济通流俱有上下二闸今各废其一又有土桥广利二闸亦废】
　　临清州【闸二】南板闸　新开上闸【旧有防通临清沙湾潘官屯观音嘴五闸今废】清平县【闸一】戴家湾闸【旧有李家口魏家口二减水闸今废】
　　堂邑县【闸五】梁家乡闸　土桥闸　土桥南闸　土桥北闸　新开口闸【旧有土城中闸二减水闸今废】
　　博平县【旧有减水闸五座今废】
　　聊城县【闸十】通济桥闸　李海务闸　周家店闸　西栁行闸　裴家口减水闸　方家口闸　李家口减水闸耿家口闸　永通闸　吕家湾闸【旧有龙湾闸官窑口闸今废】
　　阳谷县【闸六】七级上下二闸　阿城上下二闸　荆门上下二闸
　　宁阳县【坝一】堽城土坝【旧有洸河东西二闸今废】
　　滋阳县【坝一】金口石坝【上建闸门五座　旧有土娄杏林二闸今废】
　　邹县【旧有港里积水闸小闸久废】
　　东阿县【闸一】通源闸
　　夀张县【闸一】沙湾减水闸【旧名积水闸　旧有师家坝野猪脑堰今废】
　　东平州【闸四坝二】戴村闸　戴家庙闸　安山闸　靳家口闸　戴村坝　坎河口隄坝【旧有鱼营减水闸安山湖东西二小闸今废】汶上县【闸十三】开河闸　寺前舗闸　南旺上闸　南旺下闸　焦栾减水闸　张全减水闸　刘元减水闸彭秀减水闸　邢家减水闸　常家口减水闸　闗家口减水闸　李泰口减水闸　袁家口闸【旧有孔家田家口二减水闸界首石口二积水闸今废】
　　嘉祥县【闸一】利运闸【旧废康熙十九年修复】
　　钜野县【闸一】通济闸【旧有长沟减水闸今废】
　　济宁州【闸十二】天井闸　在城闸　赵村闸　石佛闸新店闸　新闸　仲家浅闸　师家庄闸　上新闸中新闸　下新闸　枣林闸【旧有鲁桥闸四里湾减水闸今废】
　　济宁卫【闸二】十里铺平水闸　安居平水闸【旧有永通减水闸五里营平水闸今废】
　　鱼台县【闸七】新河十四减水闸【今存四余俱废】南阳闸　邢庄闸利建闸【即宋家口闸　旧有蘓家坝今废】
　　滕县【闸五坝五】朱姬庄西岸闸　张阿南岸闸【巳上二闸康熙十六年建】修永闸【康熙二十二年建】佃户屯减水闸　三洞闸　东邵坝王家口坝　豸里坝　宋家坝　黄甫坝
　　峄县【闸九隄一】台庄闸　湖口减水闸　徳胜闸　张庄闸万年闸　丁庙闸　顿庄闸　侯迁闸　韩庄闸【西岸】
　　【石隄顺治十六年筑】
　　沛县【闸三坝三】珠梅闸　杨庄闸　夏鎭闸　薛河口石坝沙河口坝　懽城坝【旧有留城满家马家桥西栁庄四闸今废】
　　徐州【闸一坝一】蘓家山闸【康熙二十三年建】大谷山坝【康熙十七年建旧有黄家梁境内华古洪四闸徐州洪吕梁洪二石坝今废】
　　砀山县【坝一】毛城铺减水坝
　　邳州【坝二】马庄集减水坝【康熙十九年筑】万家庄减水坝【康熙十九年筑旧有匙头湾减水闸今废】
　　宿迁县【坝四】皂河石坝【康熙十八年筑】朱家堂石坝【康熙十九年筑】温家庙石坝【康熙十九年筑】归仁隄石坝【康熙二十年筑】
　　桃源县【坝一】支河坝【康熙六年建　旧有马厰坡减水闸又崔鎭徐升季太三义古城五减水坝今废】
　　清河县【闸三坝四】新庄闸　七里闸　运口大石闸【康熙二十年建】天妃坝　张家庄减水坝【康熙十八年筑】王家营减水坝【康熙十八年筑】西王家营减水坝【康熙十九年筑旧有通济闸今废】
　　山阳县【闸五坝七隄一】清江龙汪闸　永利闸　兴文闸　泾河闸　越河小闸　武家墩坝　髙良涧坝　周家桥坝　古沟东坝　古沟西坝　鳯阳厰石坝　塘埂坝【巳上七坝俱康熙十九年筑】髙家堰石堤【旧有板闸福兴永清窑湾四闸方家新建仁义礼智六坝俱废】
　　安东县【坝二】莲花庵坝【康熙二十年筑】茒良工减水坝【康熙十九年筑】宝应县【闸十四坝一】　济河南闸　济河北闸　长沙沟减水闸　朱马湾减水闸　刘家堡南减水闸　永安闸【巳下七闸即江桥北等减水闸】孙家小闸　黄浦东隄双闸　子婴双闸　泛水小闸　黄浦西隄双闸【康熙十一年建】子婴沟减水坝【康熙十九年筑　旧有力清闸刘家堡西隄二闸今废】
　　髙邮州【闸十一坝六】康济河南闸　康济河北闸　琵琶闸通湖桥闸　新中隄四减水闸【内第三闸冲废】界首减水闸
　　【顺治六年建】通湖浅水闸【康熙十九年建】火烧闸　五里闸　车逻滚水坝【旧为减水闸康熙十二年改筑已上即城南河隄三减水闸】五里滚水坝【康熙十二年筑】八里铺减水坝【康熙十九年筑】南闗滚水大坝　柏家墩滚水坝　永平港东隄滚水坝【已上三坝俱康熙二十年筑　旧有蛤蜊坝今废】
　　江都县【闸十五坝二】广惠闸　通惠闸　芒稻河东减水闸芒种河西减水闸　露筋鎭头浅闸　四浅大闸　四
　　浅二减水小闸　杨子桥闸　马家渡闸　湾头鎭闸【即湾头滚水坝康熙十六年改建】邵伯九减水闸【今存第四闸与金湾三闸余俱废】鳅鱼口滚水坝【康熙十九年筑】金湾三闸南滚水坝【康熙二十四年筑　旧有沙坝闸裔家闸马家渡闸南潭闸今废】
　　仪眞县【闸四】响水闸　通济闸　罗泗闸　拦潮闸【旧有五坝又有新坝俱废】
　　泰州【坝一】徐家坝
　　丹徒县【旧有大犊山闸今废】
　　丹阳县【旧有黄泥坝今废以上诸闸坝　大清防典】











　　行水金鉴巻一百三十三
<史部,地理类,河渠之属,行水金鉴>
　　钦定四库全书
　　行水金鉴巻一百三十四
　　江南按察使傅泽洪撰
　　运河水
　　世祖章皇帝顺治四年六月以久雨水涨河隄再决亦随就塞自后无事者十年然自明末漕规久废闸不时闭淮流常泄河沙嵗浸洪泽湖底日髙即分入运河者沙亦随入运河日以淤浅为漕计者唯嵗益増隄下河仰隄髙与城等而前此诸塘既废潦水别无所潴又归仁隄嵗久不治髙堰防防亦疎泗州常沈水底伺间决防为壑隣计扬州患伏于隐莫之省忧【州府志】
　　是年大水六月雨不止乡官孙宗彛条议上巡抚陈之龙檄令掘丁溪白驹二闸水即退【髙邮州志】
　　世祖章皇帝顺治六年北水大涨南北隄决数百丈民大饥【髙邮州志】
　　世祖章皇帝顺治七年河决荆隆口张秋一带隄岸皆溃由大清河入海东兖济北皆罹其害【山东通志】是年荆隆朱源寨口决直趋沙湾运隄冲溃挟汶水由盐河东奔入海次年总河杨方兴塞之【山东全河备考】
　　是年总河杨方兴筑姚港口石隄【髙邮州志】
　　世祖章皇帝顺治八年大挑漕河募民为之多雨工未尽善【髙邮州志】
　　世祖章皇帝顺治九年大王庙口决沙湾复溃冲断运道总河杨方兴修筑隄岸又自西岸河边起至八里庙河边止开引河一道长五百丈至顺治十三年工始告成盖张秋为黄河下流其决于明世者正统十三年徐有贞治之治五年刘大夏治之皆费极浩繁工极艰难然运道得以无恙者垂三百年防御之法周矣至是三嵗再见不重可虑哉【山东全河备考】
　　世祖章皇帝顺治十三年五月日工部题总河臣宜将河道工程确实查勘急工程不妨加工多修其可稍缓者即止移缓以就急庶不掷金钱于无用其司道州县若有虚冒估计即当据实指防修过各处工程亦应年终奏销奉
　　旨依议行【河南管河道治河档案　开销河道工程钱粮运河最多故置于此】
　　世祖章皇帝顺治十五年十一月初八日河南道监察御史何可化题臣先任浙江曽经淮黄地方留心体访颇得其槩今于邸报见总河臣朱之锡并漕臣亢得时等疏屡报水势隄岸突决城池浸没一方漂陷若是乎岌岌矣然但言一时之事而不及前后也但言冲决之地而不言形势也臣请以所闻奏夫淮泗之来自泗州入于陂射等湖北折于清口而黄水合流矣自邵伯而北歴髙邮宝应山阳安东皆受湖患而城低于隄者丈有四尺其西为髙家堰髙良涧二隄以障水势而水过大则浮漫而行至淮城外西隄皆沙土即嵗有修补终不能固势必多为旁防之路而后可则治湖之形势不可不详也又黄河自清口合淮迄东而至五险为隄曲折仅百里其寛者不过四五丈耳而河路之狭仅四五百步夫黄水在河南一带即狭者亦经五六里今以里余之地收两河之水虽神禹不能善其后也又山阳以东有隄其来久逺名曰太荒长亘蜒蜿仅三百里在前朝出自民间地头夫每嵗增补髙厚焉自御史秦世祯题准官筑以寛民力而嵗修亦无定额则官民修筑之利害不可不讲也又险隄而外为盐城等县直达江都每嵗盐课百四十万取给于此若五险隄岸一决则盐城尽被渰没且非一嵗兴工可便补塞　国家防百万金钱不可不重为虑也况险工一决遭漂溺者七州县房田坟墓尽坏于洪波民命且不可测况租税耶则五险太荒诸隄不可不防患于未然救灾于未事也请
　　敇下河臣亲到淮扬审量形势湖水若河而蓄若何而泄黄河东下何以収其流何以杀其势查前朝之故事量今日之情形不病　国不损民悉心经画以图久安漕储力役均有赖焉奉
　　旨据奏淮黄隄工闗系地方盐课着详议具奏　部覆请
　　敕总河臣亲赴淮扬审度地方形势湖水应如何蓄泄黄水东下窄狭处所应何以收流杀势以及五险太荒隄工应如何修筑逐一审勘详确务求有利于国无妨于民经久可行酌议妥确题覆以便臣部另议可也奉
　　防依议行【河防疏畧】
　　世祖章皇帝顺治十六年五月初一日总河朱之锡题据该司道防看得淮扬之治河也较他处不同在扬属运道与湖水相连在淮属运道系淮黄交流淮河自西而来至泗州入诸湖出清口达于黄河以资利涉是以治河治漕必并行而不相悖方于　国计民生两有禆益敢以淮黄之势言之夫黄强淮弱黄浊淮清二渎同至于清口汇合东由安东云梯闗以入海此从来不易之势也但黄流浊河易致沙淤必借淮流荡涤方不至梗运病民先年尝有分黄淮之议分黄者于桃源县迤南黄家觜辟一支河使其从旁分泄以杀强黄之势淮者引淮流归于海以通运道故淮水偶有暴涨于南设有髙良涧周家桥二闸以备宣泄溢入宝应髙邮诸湖相聮澎湃各建闸座挑挖河渠累筑隄岸捍御冲决由邵伯金家湾入芒稻河或从瓜仪注江或通庙湾归海此蓄泄湖水之法外此再无庸于旁防矣至于云梯闗之灌口固为黄淮防流一路寛广归海之处每遇河流泛涨无处分杀必从清河上四十五里仍挑黄家觜经清河至安东五港口东流入海分杀暴涨之势不致南下而清口得免黄强抵淮阻运之患至新沟等五险工亦可稍免全河汹涌冲漫之虞诚为保运安民长防奈河长二百四十里淤淀年久工繁费钜难以轻举应俟年丰物阜另议举行其太行老隄山阳境内延袤三百里原系民修民守自秦按院　题免乡夫之后数年未修又值去嵗洪流冲漫处处坍塌卑薄不堪捍御业蒙本部院具　题巳经司道会议查照旧例仍按原籍责成乡民分修另详在案再照此隄之内五险工下流闗切淮髙宝等七州县盐课亦攸系之嵗嵗修防势难缓怠若得有引水一支流旁防以减正河之势以免直射之冲诚保五险之要着第查蘓建北岸宫家营地方旧有引水一河久经淤塞每有兴濬议皆未果盖縁引河必使深广同于正河方能借势而下况黄河谚称神河阔数百丈底深水溜不惟挑濬匪易借使如式宁能保其不旋挑而旋淤乎亦惟有广积夫料加意修防以收补偏救之功舎此无他竒也该臣看得淮扬郡属地处卑下汇为诸湖淮黄由之归墟江海于焉受注客水时至一望汪洋如线之隄曾不足以御稽天之浸则疏泄固所在亟亟也爰自前明挽河资运阅数百载变故即费数百载经营今其遗迹非不具在然旧贯固有可仍而时宜又有不得不审者臣请条晰而备陈之淮水自西南来趋东北黄水自西来横截于清口外淮之支流由清口折而南注通江者所谓运河也淮之正流防黄并驱东下入海者所谓黄河也伏秋之间淮黄交涨淮被黄遏周旋而不得出清口以上汇而为洪泽等湖则髙堰危故堰南有髙良涧周家桥两闸泄水东入髙宝白马等湖髙宝湖东通连运河南从瓜仪入江而地势防昂宣泄不及则运隄危故运河东岸有泾河子婴金湾等闸泄水东下射阳广洋等湖入海有湾头闸有芒稻河泄水南入于江此运河及诸湖之形势也隄闸旧制今皆现存间有嵗久圮坏者应行酌量估计以时修葺者也淮黄交防由清口而东浊流湍悍冲溃易告查前明万厯年间曽于桃源县黄河北岸挑黄坝新河二百四十里分黄一支由五港口归海以淮保运即以杀南岸河患但淤淀已久工役繁钜兴复实难又崇祯年间塞苏觜建义两决口曽挑宫家营引河十里暂杀水势未防仍淤盖河不两行既恐徒费况今嵗淮工坌集亦有未易并举者姑俟民力稍裕另行酌议至于现今河身阔者数里狭者亦不下数百丈两隄去河尚有陆地水长则及隄址水落则复河渠洪流冲荡不啻奔马岂俟人力开凿收流之议似无庸赘此黄河之形势也总之太行老隄实淮七州邑一大保障自前朝来原系庄民自修而中间顶冲扫湾诸险工亦有盐城各县出夫协济之例顺治九年间黄河北决淮属士民燕雀怡堂具控按臣遂为　题免沮格废弛去嵗冬涨几成大害此台臣何可化特以力役为言盖实有见于徃例之不当废耳除里外两河隄埽各工仍应照例每嵗勘确详估　题修其太行五险隄修筑事宜臣近于淮工夫役疏内已经防议题明应候部覆前疏请
　　防遵行以垂永久可也部覆奉
　　防是依议【河防疏略】
　　是年归仁隄决水自翟坝古沟下灌诸湖江都濒河田舎水深六七尺髙宝则浸及城市月余乃溃漕隄而东注兴化垫焉【扬州府志】
　　李昌祚汉阳人顺治壬辰进士十六年由翰林任河北道防议筑堌阳隄以御黄河濬广济渠以分沁水民赖其利【河南通志】
　　世祖章皇帝顺治十七年三月初十日部议据总河臣朱之锡疏称嵗修之制原以防一嵗之伏秋济本年之运事即据一嵗之中车道狼窝所在必有径寸不修便可成患今前人预立结状谁则敢任以后嵗修工程相应照旧估修等因具　题前来请
　　敕下河臣严行司道印捕等官照旧估修工完之日各官各具可保本年伏秋无虞印结同册一并奏销如有本年冲决即指名题防以凭从重议处可也奉
　　防依议【河南管河道治河档案】
　　姜天枢余姚人顺治中为工部郎中督视北河累年亢旱河渠不通山东诸泉亦竭总河束手无防天枢曰昔佥事江良村曽言河注卫増一运道今独不可借良材之议而反用之卫注于河乎总河从其议而运道于是添设卫河主簿着为令【浙江通志】
　　圣祖仁皇帝康熙元年开周桥淮水东下隄决自此州境水患不息【髙邮州志】
　　圣祖仁皇帝康熙二年九月十九日总河朱之锡题为敬陈河漕事宜以速飞挽大计事窃惟我　朝奠鼎燕京转漕东南上供　玉食下给百官六军之需运河一线悉仍明旧则凡所以利涉者自不得不一循旧章修明而谨守之也顺治十三年以前河道多故粮运率迟自十四年迄今仰赖　朝廷洪福幸渐免冻阻之患矣第有一二规制或自明季相沿或有日久弛废尚须急为讲求者臣谨征考故籍为我
　　皇上陈之　一曰闸座运河台庄以南临清以北原无闸座节宣每遇旱干尤易浅阁者姑且勿论其台庄以北临清以南将及千里之内惟恃山东诸泉之水从石罅泥穴中尺疏寸防流于南旺河渠分济南北而南旺南距台庄髙一百二十尺北距临清髙九十尺其间或数十里置一闸或数里置一闸必上启下闭互相灌输方可浮运春夏之交雨泽愆期源枯流细更必倍费守候以渐积水然后盈漕否则建瓴之势一泻无余舟胶而不可行也查防典一欵凡运粮及解送官物并官员军民商贾等船到闸务积水至六七板方许开放若公差内外官员人等乗坐马快船或站船急公务就于所在驿分给与马驴过去不许违例开闸进贡要不在此例又一欵凡闸惟进鲜船只随到随开其余务待积水若豪强擅开走泄水利及闸开不依幇次争鬭者听闸官挐送管闸并巡河官究问因而阁坏船只损失进贡物件及漂流官粮并伤人者各依律例从重问罪干碍豪势官员防奏究治而且附搭黄马快船有禁贡鲜船只夹带有禁令甲森严歴歴可考即顺治十三年十二月内工部　题覆巡漕臣侯于唐申严闸座等事一疏内开闸座启闭原闗粮运务照旧例首先粮艘次及官商等因亦经奉有依议严饬行之
　　防奈迩来官差船只只顾一巳速行之私罔念　朝廷京储之重每到闸口辄听船役喝令启板么防官夫稍有违抝则捶楚继之积水既泄闸内粮船不免浅阁即使泄而复蓄亦不免加倍躭延甚或有随带货船须水浮送则上闸应闭而不听闭下闸当开而不容开年来争竞之端实由于此如是而欲责粮运之速行无滞是何异于却步而求其前也除臣屡示禁饬本年四月内具有据报　题防一疏并将抢闸縁由题请议饬外但徃来满汉官船络绎如织河水非易旧典空存未免由而不察仰恳
　　睿鉴特赐
　　严防申饬容臣衙门仍照旧例刋刻红牌通行竪立各闸除急兵船暂应让行外其余官差船只一体遵守随漕启放如有逼勒官夫开闸抢越泄水误运者应挐究者照例问发应防奏者据实指防庶人心知警而漕法不废此所宜讲者一也　一曰船式重运自过淮后经由黄运两河抵通交纳黄河逆水溜急运河源流细防必须船米轻便一律然后可衔尾速挽是以漕船名曰浅船各省漕粮共计四百万石各卫所浅船旧额共计一万二千余只查防典所开浅船头稍底栈俱有定式龙口梁阔不过一丈深不过四尺内隆庆四年一款如粮船过淮验烙之时查有船不如式者该管官员不分军职有司一体防奏又一欵将江北南京等积年损坏缺船行督粮道照依湖广江西二省船式就于瓜仪设厰打造约载正耗米可五百石务要底平舱阔入水不深又漕运议单一款漕司及各该巡抚等官备查各总下漕船若干原缺若干补造若干现少若干严饬各粮储道催行该厰补造足额不许仍前雇觅民船及将损坏者补数派搭本幇以致船重难行如不足额照例参奏即治河书内亦有闸河运船载正米不得过四百石入水深不得过六捺六捺者三尺也故船力胜米力水力胜船力若不务足船而徒搭运以省船河力安能运船而漕大困矣归罪无源之河何益哉等语此皆先年巳试之法有可考据者也迩来惟江南山东河南船式米数不异徃制江西湖广浙江漕船梁头阔至一丈六七尺深至七八尺不等空船入水巳四五捺且又船数不足徃徃倍载票粮入水多至十捺以外如式船粮经过黄运两河不难相连而进而一遇重船在黄河则合幇人夫逐船倒縴始得过溜在运河则守板蓄水集船起剥倍费日时一程间断积而数程相距必逺在后船只固被阻压即前船之在下闸者縁上闸候水封闭过时无水下注亦不得不停桡以待两河之水势犹昨而今昔之船米迥殊虽沿河各官凛遵　功令百计催防亦岂能别有异术使之飞渡哉除臣巳防同总漕臣檄行各省粮道备查该省漕船因何打造不如浅式又因何缺船倍载不行补造某卫某所额船若干现缺若干今应作何补造议妥通详以凭覈夺外但比年以来重运回空较之十三年以前为期虽早而该省船只屡行体式过重阻碍全漕江西一省尤多违例若不从长酌议诚恐将来必致贻悮合无请
　　敕该部查议饬行各省粮道遵照旧例渐次补造以备挽运庶旧制可复而全漕无阻此所宜讲者二也河漕事宜虽不止此而此二者实运事迟速之大闗键也至于言新运者每责成于回空之早然又必自受兊开幇以至过淮一一如期然后抵通上仓无所不早查防典开载重运抵通完粮屡经酌议初则九月为期嗣始移于六月即据最后一条大约自淮以北仍有三月水程而其间必先于冬兊冬开二月过淮之限预为严切者此可以见由先及后迟早相因之故矣况回空各船茍不至冻沮嵗前自亦不难到次是又在该省之受兊开幇力图振作无致后时耳时已深秋转盼新运如果臣言可采伏乞
　　敕部速议具覆施行奉
　　防该部议奏　部覆奉
　　防依议【河防疏畧】
　　圣祖仁皇帝康熙四年大水隄决七月初三日风大作湖水涨城市水涌丈余有水怪色白长丈余向东去坏漕船客船居民溺死无算【髙邮州志】
　　是年十一月二十一日总河朱之锡题臣惟运河所忧在浅每嵗春月例应筑坝大挑而沙随水至水落沙留遇有浅滞又复随时捞濬臣勘督饬催不遗余力如果有怠玩从事者自不惜以白简严绳其后何敢少为寛假第闸河情形原与现成江河回异其间琐细曲折一端难竟臣始言其大畧即如上自南旺以至临清四百余里地势建瓴止是一脉水源歴二十一闸层次灌输而后下接卫河惟当霪雨涨溢方可通漕行舟每嵗之间不过数日耳此外则必须闭板浮送下闸闭而上闸启水防之时亦可使深下闸启而上闸闭水旺之日亦不免浅故必船米一律启闭随漕而后船行无迟速之异又重运北上板宜常闭不宜轻启回空南下板宜勤启不宜久闭故必过淮过董如限而后无相值相妨之虑此虽神禹复出亦不能别有智巧出其范围也今嵗三春迄于孟夏天旱源微臣督司道等官南北疏通设法积水终觉艰涩及五月得雨之后于七月十二日止南漕过济者共四千四百三十八只然重运少迟回空自是不能甚早臣方昕夕徬徨不意尾船八百余只五月末旬淮黄交涨淮郡之天妃闸水髙溜涌致碍打放总漕臣林起龙就近驻督臣复亲驰勘视六月末旬水势少平多人牵挽倍费时日嗣于八月二十四日过董于九月初五日过济臣虑南旺以北别无支流运河之水原以六捺为限尾船之后又有江漕二百余只船大倍载必致阻压专委标营副将谭捷元尾催仍谕以设法起剥幸即于九月二十三日尽数过临北上较之歴年自济过临之期原无迟滞但是时北来空艘陆续抵临重运在上闭板蓄水下闸之水已泄上闸之水未来回空停待自是不免若欲泄水浮空又致浅阻重运是欲速而反迟矣惟是时序入冬河氷凝结回空亦不容缓臣于十月初一日兼程至临幸重船出口既久而炮船兵船适已相继北去因思河内既无别船回空用水有限臣复申明
　　上谕严禁阻扰通行各闸勤启少闭接济下流幸而仰赖　国家洪福重运过东临而北今巳卸完回空过东临而南今尽过济此可见因重运而积水因倍载而起剥皆运河不得不然之势而五月内　题报过淮各船究获于万难拮据之中挽迟为速则河之未尝浅阻固有不待繁词而灼然易见者矣臣身亲阅歴彼时情形实实如此职掌所闗不得不具疏　题明仰祈
　　睿鉴奉
　　防该部知道【河防疏略】
　　圣祖仁皇帝康熙五年运河自仪眞至淮多有淤浅冬月春初般驳甚艰总河按地亲勘仪眞界内朴树湾西方寺五里铺三处急需挑浚工费浩繁非浅夫所能胜任知县何崇伦奉文不支官钱不行私派多方劝募人皆乐从浚之深通如故【仪真县志】
　　圣祖仁皇帝康熙六年决江都运河之露筋庙隄次年堵塞【淮安府志】
　　圣祖仁皇帝康熙七年六月飘风骤雨十日不止环城水髙二丈城门堵塞乡村飘淌死人民数万城中号哭震地墙宇多倾上闻遣官蠲赈冬遣大臣明珠等相视海口开天妃石防白驹等闸毁白驹奸民闭闸碑　旧制东下河属南河统辖为闸水东去必入海口闗系漕河宣泄非轻也近各场海口多废不修其港口或为势家所占而奸民营种隄外草场为稻田不利开闸过水是以各闸俱废间有闸口尚存闸板无有唯用土实填待下河水聚髙兴田畆尽行渰没水漫范公隄然后挖闸放水且河身间有淤浅则潴而不流是以下河穷民昏垫特甚今虽奉
　　防开放白驹诸闸而未尽除开不彻底时开时塞议于白驹场等处设河防一员専司之上河水盛放闸即彻底开放各场闸河始与漕河有济【闸河旧名运河亦名东河亦名下河东抵兴化县由县直东入白驹刘庄二闸下海南入草堰小海丁溪等闸入海北入石防天妃庙湾等闸入海白驹刘王小海草堰丁溪五俱属兴化石防天妃庙湾属盐城三十盐俱有海口泄运盐河之水髙邮州志】
　　是年决江都运河之崇湾隄【淮安府志】
　　圣祖仁皇帝康熙八年周桥未闭清水潭决民田仍被淹没【髙邮州志】
　　圣祖仁皇帝康熙九年闰二月十九日部覆总督河道罗多疏称黄运两河冲决之处势必用栁应如该督所请委官名色专管裁种若于栽栁之人三年后应授何项杂职应请
　　敕下吏部议覆等语查黄运两河所裁之栁每嵗果能如该督疏内所定之数成活者其栽栁之人三年后该督造册咨部俟工部查明过臣部授以巡检録用可也奉
　　防依议【河南管河道治河档案　运河隄岸最宜栽栁一则取材埽料一则荫蔽挽运故鼓励栽栁尤当于运河着力】
　　是年决清河县运河之窑湾文华寺髙邮州运河之茶庵清水潭江都县运河之东隄四浅【淮安府志】是年淮水大涨由翟坝入髙邮湖民田淹没殆尽【髙邮州志】













　　行水金鉴巻一百三十四
　　钦定四库全书
　　行水金鉴巻一百三十五
　　江南按察使傅泽洪撰
　　运河水
　　圣祖仁皇帝康熙十年清口为黄水灌入裴家场悉起油沙天妃闸底淤垫本年回空粮船不能进口乃于清河县南腰铺地方支河之连张福口者疏浚通舟由周家闸行　是年总河都御史王光裕亲勘河患情形疏略云循天妃闸而下见黄流倒灌直入运河以天妃一闸不能下板漕河淤垫两岸溃决查天妃闸内旧有五闸递互启闭以防灌淤今仅存二闸其闸俱废今宜照旧基复建福兴一闸启一闭二再于秋冬大挑运河使深以复河身之旧部覆相应准其复建福兴一闸启一闭二无得阻滞徃来商民船只先是康熙六年通政司经歴王明徳上治水法未尽备疏内请复漕规闭天妃闸次年部覆据河漕臣防疏称天妃闸逼近黄淮难以启闭又御史徐越屡疏言之至是光裕复疏言之【扬州府志】
　　髙邮乡官王永吉修复天妃二闸议掲云窃照漕河闸座沿途建置甚多遇泉源枯涸则下板以待其盈若遇河流泛涨则亦下板或启板以杀其怒总之权缓急酌盈虚故縴挽无涩滞之虞而舟楫鲜冲激之患未有陟峻奔啮险恶艰危如淮安府境内天妃头闸之甚者此闸南至清江浦十里北至清口不足二三里口外正当黄淮交防之冲淮水东注黄水北来拥逼淮泗之水合并南下入口极猛宜其势重而力大也毎当水发之时闸水髙四五尺或六七尺不等飞瀑怒涛惊魂夺魄下水放闸之船疾如飞鸟若坠深渊浮沈难定一入回溜人船两伤上水打闸之船头稍倒竪难若登天水石相搏中流断缆孟贲乌获力无所施篙师长年都无人色鳞次何干日日屠宰羊豕演戏赛神绎络奔走呼号拜跪杂沓争先糜费金钱无算额设闸夫皆系积年地棍熟知水性放闸打闸俱能巧弄机闗操人祸福勒取钱财除商民船只毎只索银若干方肯包管拽放外即如漕粮白粮亦必预先讲定每石索银八厘一分不等积算通漕糜费金钱亦无算凡此脧削之脂膏总是挂欠之实数良可惜也稍不遂意绞闗左右绳缆松闸棍略显神通磕撞立时粉碎漕粮白粮每年每幇定损数只水手抢救剥船捞运尽是闸棍一党获利更多而军民之性命身家遂断送于此矣似此利害闗系非小然与其惩创闸蠧不如节宣水势永吉停舟数日察阅情形乃知天妃闸之下直至清江浦才有一闸此闸亦久不下板外河水髙内河水低复无闸座闗拦收东而蓄聚之建瓴直泻安得不髙低悬絶奔突而湍急乎查得山东之临清州济寜州扬州之瓜洲仪眞皆有石闸三座一闸灌满才放一闸闸板启闭各有定规所以上水下水船只平坦安稳不费气力纵有闸棍不能恐吓以取财也何独天妃止有一闸心窃疑之及询土人佥云先年原有天妃二闸基址在清江造船直隷厰边旁旧有月河一道此闸即在月河中间后因天时亢暵河水干枯黄流径入淮河泥沙淤垫从此月河湮塞而二闸遂废矣由此观之前人制度原极精详今日揣摹偶然暗合伏望台台委官相度或即以清江闸为三闸而于天妃清江两闸适中地方添造天妃二闸抑或以清江闸改为天妃二闸而于清江浦上下酌量逺近拣择相应地方另造清江一闸各置坚厚闸板设立闸官闸夫仿南北临济瓜仪成规以时启闭但使天妃头闸之水平得一尺二尺则下水放闸与上水打闸十分之中省得四五分危险军民商贾便无顚覆沈溺之忧不必乞灵于鬼神而闸棍虽奸刁亦无所用其巧矣一闸之费极多不过四五千金仍有旧闸废石可以起用所费极省而所全最大况系修复闸座与创设闸座不同谅非格碍不可行之事也抑永吉尤有虑焉二闸或三闸下板则天妃闸内之河水固以蓄积而渐平但恐天妃闸外之河水亦以迂缓而渐满西边带月河隄岸单薄恐易溃决所当并议估计或加桩板増阔培髙抑或包砌石工用垂永久约计丈尺为数不多成功甚易此地最为黄淮要害平日亦当绸缪不宜滴水渗漏耳倘蒙采择防计详确即赐防题漕运商旅百世永赖之矣【王鐡山疏议】
　　是年淮水涨十余日清水潭隄决田卢尽没民多流亡【髙邮州志】
　　圣祖仁皇帝康熙十一年总河王光裕修宝应县子婴黄浦永安等七闸是年水漕隄决【州府志】
　　是年四月清水潭复决民饥【髙邮州志】
　　圣祖仁皇帝康熙十二年总河王光裕自至江都芒稻河改造闸门迎金湾河建滚水坝于邵伯南【州府志】
　　是年大水时修筑清水潭西隄将竣复决田稼存者无防【髙邮州志】
　　圣祖仁皇帝康熙十三年清水潭决口塞【宝应县志】圣祖仁皇帝康熙十四年决江都运河之邵伯【淮安府志】
　　圣祖仁皇帝康熙十五年水浸扬属漕隄殆不能支随即崩溃髙邮之清水潭陆漫沟江都之大潭湾等处共决三百余丈残缺不可胜数深及四五丈不等自隄以东浩浩乎茫无际涯矣报闻
　　圣心恻然中夜徬徨忧不能释特遣工部尚书冀如锡戸部侍郎伊桑阿等亲行相视访究利病刻期奏报罢河臣王光裕知安徽巡抚靳辅才移为总河都御史【州府志】
　　是年夏五月水发清水潭西隄再决及城南东隄上下河俱淹【髙邮州志】
　　是年清水潭复决先是十四年有秋布政使慕天顔题准灾田成熟者三年后方起科纳粮时官兹土者以蠲租不便于已也谓田既涸出应改为本年起科巡抚马从其议委淮道副使黄桂踏勘是为十五年五月也桂至兴化盐城方肆苛求防大霪雨清水潭复决髙邮江都东隄凡决数十处汪洋六百余里不独涸田尽没于水水且及民屋檐民系舟屋角穿瓦为穴出入其中耕牛无托足之地被灾之是年为最【宝应县志　是年若不遭清水潭之复决马黄二人将累民无已苛政不猛于水哉马名祜满洲人黄桂正黄旗人】
　　是年五月髙邮漕隄决兴化水骤长以丈计舟行市中漂溺庐舎人畜无算【兴化县志】
　　是年决山阳运河之山东厰浄土庵其髙邮之清水潭塞而复决又决髙邮城南小口三十余处并江都之大潭湾四浅竹林寺邵伯等处【淮安府志】
　　圣祖仁皇帝康熙十六年总河都御史靳辅疏称运河自黄流内灌之后日垫日髙今年八月内河底竟致干涸随闭隄挑浚因回空不能久待止量挑一二尺不等拟于明年立春后十日土冻方解时即行闭坝大挑总限百日完工其明年春运过淮之期必俟略为展限臣拟四月初旬内完工开坝放船五月终可以尽数过淮严加催赶务于七月初旬尽催过临不悮十七年回空以济十八年之春运也【州府志】
　　圣祖仁皇帝康熙十七年筑江都漕隄以髙邮清水潭决口深不可筑更于湖中绕回开河一道改筑东西隄与旧隄相属河成名曰永安河【扬州府志】
　　是年又三月题为恭报先挑运河工程告竣等事奉
　　防览卿奏挑浚山清等处运河完工开坝淮水已归故道具见实心料理可嘉　再大挑山清髙宝江五州县运河増筑两岸其决口三十二处并塞之　十月疏报更改南运口　十一月题为酌改运口等事部覆奉
　　防河道闗系重大特简靳辅专任一切修筑事宜今该督以节省钱粮另开运口具题尔部不即准行议令伊桑阿等防议故为耽延殊属不合这本内事情俱着照该督所奏行【靳丈防公治河书】
　　圣祖仁皇帝康熙十八年四月恭报清水潭决口工竣日期奉
　　防览卿奏修筑清水潭东西隄决口闭合龙门节省钱粮甚多具见殚心料理深为可嘉知道了该部知道六月改置南运口于三汊河　大江以南各省漕运自瓜仪而北凡四百五十余里至清江浦天妃闸以入黄河此明臣平江伯陈瑄之所开也万厯间河臣潘季驯以天妃闸直黄河故不免内灌因移运口于新庄闸以纳清而避黄后亦以天妃名之非其故矣然其口距黄淮交防处不过二百丈黄水仍复内灌运河垫髙年年挑浚无巳兼以两河滙合潆洄激荡重运出口牵挽者每艘常七八百或至千人鸣金合噪穷日之力出口不过二三十艘而浊流奔赴直至髙宝城下河水俱黄居民至澄汲以饮于是建闸置坝申启闭之条严防刻石除重运回空及贡鲜船只放行外即闭坝拦黄凡官民商艇俱令盘坝徃来夫闭坝之制不独不便于民且空重徃来之时仍不能禁黄流之不入乃不得巳之图非不易之防也盖因当时太山墩一带及七里墩外皆淼然巨浸舎新庄闸之外别无彼善于此之地地形水势实限之以不得不然耳自黄河倒灌以来西北自白洋河于家冈一带直接泗州东北自吴城张福口一带直至武家墩卑洼者悉变为髙原清口以内裴家场帅家庄烂泥浅周围数十里凡垫成平陆之处臣挑引河四道淮水仍出清口是则黄流之灌在当时诚大为运河之害而在今则颇受其利矣何也清口两岸垫髙天然成隄黄淮不得交漫一利也太山墩上下洪涛尽涸而运河之地形愈加完固建闸置坝可以惟我之所择二利也清口之内横亘滩洲淮盛则泗水滔滔北注淮弱则湖水常有所蓄以济运而不至于尽泄即黄涨内乘亦限于滩洲而不得纵不久而淮水盛长即便抵回三利也因而譬之清口全淮之口也洪泽湖其腹也所挑裴家场帅家庄烂泥浅诸河则其咽喉而新庄闸河岸则其唇吻也夫以黄河之悍烈而运口出于唇吻之间宜其浅露而无庇径直而受灌济运之清淮反为浊黄之所抵而不得入也于是酌议拜疏移运口于烂泥浅之上自新庄闸之西南挑河一道至太平坝又自文华寺永济河头起挑河一道引而南经七里闸复转而西南亦接之太平坝俱达烂泥浅之引河内则两渠并行互为月河以舒急溜而备不虞外则河渠离黄水交淮之处不下四五里又有裴家场帅家庄二水乗髙迅注以为之外捍而烂泥浅一河分其十之二以佐运仍挟其十之八以射黄运艘之出清口譬若从咽喉而直吐即伏秋暴涨黄水不特不能内灌运河并难抵运口间遇东北风大作累日不止浊流乘之而风回溜驶不旬日而停沙一刷无遗矣是以迩年以来重运过淮扬帆直上如歴坦途运河永无淤垫之虞淮民嵗省挑浚之苦矣虽然旱涝不常湖水设有时而浅涸诸引河势不能畅注而俱出则宁使裴家场之水断流而烂泥浅一道务须挑浚深寛毋或缓此而顾彼此则意外之虞不得不预为之筹者也　是年増挑南运河起土加筑两岸隄【靳文襄公治河书】
　　是年开滚水坝于江都之鳅鱼觜【州府志】
　　是年塞清水潭大决口山阳运河戚家桥隄工冲决五十余丈本年随塞【淮安府志】
　　圣祖仁皇帝康熙十九年水再置滚水坝于髙邮城南八里又置于宝应子婴沟【扬州府志】
　　是年淮水大涨七月朔南水闗溃水入城阛阓徃来皆以舟楫坏民屋庐无算【髙邮州志】
　　是年大水漕隄决【兴化县志】
　　是年创建山阳运河之鳯阳厰减水坝一座创挑皁河四十里以通北运【淮安府志】
　　是年创建砀山毛城铺大谷山宿迁拦马河归仁隄邳州运河东岸马庄集减水坝十一座　开皁河上接泇河通运又开张家庄通运口　明万歴三十一年总河李化龙开泇河行运自夏鎭达于直河口不由徐吕二洪避黄河之险者三百里漕运利之后直河口塞改行董口及董口复淤遂取道于骆马湖由汪洋湖面西北行四十里始得沟河又二十余里至窑湾口而接泇第骆马湖本窑田也因明季黄河漫溢停积而成湖夏秋水发不碍行舟至冬春水涸其浅处不流束楚且水面辽阔縴缆无所施每重运入口即役兵夫数万于湖中捞浚浮送北上而所捞之渠不旋踵而汩没于风浪之中年年畚锸宿邑骚然苦之况黄河复故雨潦各有所归湖水必致日涸且捞浚无所施实漕运咽喉之大虞矣查宿邑西北四十里皁河集其地沟渠断续有旧淤河形一道若挑新濬旧因而通之可以上接泇河之委而下达于黄但启土于沮泇之地为力甚艰又南患黄河之逼北虑山左羣山之水不有隄防不可以行运乃揆测规画即取水中之土以筑水中之隄南起皁河口北达温家沟水深之处挑水旱工共二千四百丈两岸筑隄四千八百丈凡邳宿两州县旧河内一切漫流旁泄决口三十余处尽行筑塞又起自温沟歴窑湾至邳境猫儿窝计四十里从无隄岸每山泉暴涨即一望滔天复两岸筑隄二万七千丈然猫儿窝一带为徐兖诸水之所注纳水太盛则隄必伤故建减水大坝三座以泄之至如猫儿窝以上地亢土坚则空之而弗隄又猫儿窝以西至唐宋山三千余丈乃霪霖暴涨之所从出入者则隄之盖自皁河而上者无不治矣惟是下口直截黄河遇伏秋暴涨不无内灌之虞于是复加斟酌相得皁河迤东二十余里张家庄其地形卑于皁河口者二尺余而黄河上下水势大抵每里髙低一寸自皁河至张家庄二十余里黄水更低二尺余内外水面髙低相准乃复挑支河一道自皁河歴龙冈岔路口达之张庄出口盖前此皁河出口如丁字形黄水自西而东皁河水自北而南两溜相抵而不相比且黄强清弱故易灌今张庄之出口如人字形黄水与张庄口之水俱自西而东与溜相比而不相抵况又以皁河地髙之水下注于二十余里地卑之出口其迅流更足以抵黄也由是上则东省河流滔滔奔注常束本等之水于漕中而泄暴涨之水扵坝外下则运口常通永无淤塞之虑矣张庄运口为皁河尾闾东通骆马湖甚近若不堵塞则皁河之水与湖水必半从此入黄中河之水必弱春初重运难行闭之则夏秋水发又恐内涨伤隄应将张庄口闭塞于其东建分水闸二座以减之尤恐异常霪潦如康熙十九年二十四年之水汹涌漫溢今河臣王新命仿东省坎河口坝之制堆积乱石为坝诚为深虑然尚虞宣泄不及当再建一平水大坝防方万全但湖口一带沙土松浮须于宿迁治西马陵山址土坚处为之更自张庄顺见行之河开复河一道经骆马湖东至马陵山接巾河以行运而置见行之河以为月河泄水之地则徃来船只行不经坝可无掣舟之患兼以逺黄而备不虞此亦善后之计勿以为过虑而忽之也　皁河运道自窑湾至吴家沟十余里东西隄相去二三百丈地极卑下水一出岸即浩瀚滔天每东北风起西隄冲塌殆尽而西隄内外皆湖河沮洳无从取土修筑甚难又河形湾曲一里数折縴挽者苦之盖当时因大工屡兴请帑已数百万又正值军兴旁午故力图节省但循河形而挑筑故也今应扵冬春之候窑湾口以上放水东入骆马湖使涸出河底凡河道湾曲处皆挑直之即以所挑之土塡筑岸隄移西隄引近东隄俾两岸相去不过五六十丈则河形渐束隄工无风浪之虞且重运飞挽亦易前矣【靳文襄公治河书　河防杂説云皁河一工建减水坝二座堵大小决口数十余处内窑湾一口乃近年通运之处也此工成于十九年之冬至二十年七月内黄流大涨顷刻淤垫一千余丈不能通舟彼时纷纷议论俱欲拆去窑湾埽台仍由骆马湖靳公力辨其非亲督官弁兵丁人夫将淤垫处酌量挑挖丈余黄水稍落清流随出仍旧刷成大河矣盖测探水势知黄河由皁河口至骆马湖口计程不过四十余里而皁河黄水较之骆马湖口黄水实髙三尺其皁河运口有淤垫之患者良由清水之长以渐而増而黄河则毎毎陡长数尺方黄水陡长之时而清水不长则黄流自是倒灌一经倒灌则淤垫立见也随将皁河口拦黄坝暂行闭断另于皁河迤东歴龙冈岔路口至张家庄止挑新河三千余丈使出皁河石磡之清水由此新河内行至张家庄归入黄河是为张庄运口二十二年九月内黄水忽从龙冈漫入新河又复淤阻随于石磡添筑拦黄坝一道弗使黄水内灌一面设法疏通不过旬余而新河水仍畅行矣然新河之南应筑随河大隄三千余丈以拦黄涨此工若成新河可恃以不淤而运道永无阻滞矣】
　　康熙七年以前粮艘抵宿迁率从董口北达自董口淤塞之后遂取道于骆马一湖特是湖底浅涩土性埿烂篙师率谢技殚力且水面辽广縴缆复无所施于是衔尾者胶泞不得前每逐艘挑挖舁送宿邑骚然犹栗栗以滞运惧靳公毅然救其弊因创开皁河四十余里以达之然其地沮洳取土既匪易又北受山左诸山之水虑不支且南接黄流亦有内灌之虑公又为之揆测规画取水中之土即筑水中之隄而束水有借备减水之区以防山水之至而泄涨有赖然皁河之口直接黄水则遇黄涨时必有内灌沙淀之虞公又细测地形灼见自皁河迤东至张庄路仅二十里许乃皁河之北髙三尺张庄之北卑三尺即黄河迤东髙卑之数亦同于是将皁河通黄之口竟行堵塞而于皁河迤东复开新河一道直达张庄以皁河地髙之清水下注于地卑之张庄出口夫然后清水常强足以敌黄俾黄水永无倒灌之虞五年以来飞挽迅利而地方宁息军民实庆永赖云【淮安府志】
　　圣祖仁皇帝康熙二十年増置髙邮南北滚水坝前后増置凡八座坝口二三十丈不等对坝皆开越河以防舟行之险凡旧隄险要处皆更以石【扬州府志】是年创建宝应子婴沟髙邮永平港南闗八里铺柏家墩江都鳅鱼口减水坝共六座改建髙邮五里铺车逻港减水坝二座【靳文襄公治河书】
　　圣祖仁皇帝康熙二十一年十一月十三日总河靳辅至京陛见
　　上问【巳见黄河】辅回奏河工最是艰难但人事既尽亦无不可成之功即如清水潭从前屡塞屡决臣为避深就浅之计越湖筑隄骆马湖浅涩不通臣相度地形水势改挑皁河别开运道彼时大小属官皆以为创行新建相顾畏惧臣一力担任示以必可成之理即有后累不以相及究竟清水潭筑成皁河开通此皆人力既尽无不可成之明验也【余语俱见黄河靳文襄公治河书】
　　圣祖仁皇帝康熙二十二年大修两河各隄工告竣奉防将地势稍卑之处再行增髙并逺年旧隄悉为加筑完固　前此经理案内之邳宿二州县北运河两岸隄工山清髙宝江五州县南运河两岸隄工以及黄河两岸髙堰一带濵湖隄工俱经筑竣靳公陛见后复俞善后之请发帑増筑前工之稍卑者更加筑逺年旧隄建邵伯南减水坝以为万全之计云【淮安府志】是年两河防归故道【靳文襄公治河书】
　　圣祖仁皇帝康熙二十三年重挑金湾人字河【州府志】
　　是年建惠济闸在马头东南七里沟旧名通济闸明嘉靖年建引淮水以达漕运后以河水南侵闸底淤垫至是新凿漕河于迤南三里更建闸座为新运口闸名惠济今现行漕【清河县志】
　　是年九月二十七日总河靳辅题山清髙宝一带运河先因淮水防弱黄流倒灌臣将归仁隄官路河穵开放水归河助淮嗣此淮流亦涨运河仍系清水髙堰湖水九月方长较去年更髙尺余亦赖减水坝宣泄不致漫隄奉
　　防该部知道【河防志】
　　是年冬
　　圣祖仁皇帝南巡
　　驻跸红花埠侍卫赵昌传
　　谕总河靳辅进问髙宝兴泰一带下河为何积水不去臣辅回奏髙宝兴泰是洼下之区如同釡底向来河道淤塞是以下雨积水并减坝泄下之水一时难去
　　又问开挑下河工程要费多少钱粮臣辅回奏当日因科臣许承宣条陈臣照议曽估计过约用钱粮一百多万但臣一时不敢轻议况费钱粮甚多或用民夫开挑方可节省国帑
　　上又问若用民夫挑浚防时可以完工臣辅奏必得十余年方可告成
　　上云太迟若到十年知道将来河道如何不若仍动钱粮速速兴工为是如今科道见有条陈带在此间要问尔臣辅奏下河工程臣还细细看明方敢具题　十一月初六日吏部尚书伊桑阿等奉
　　上面谕朕车驾南巡省民疾苦路经髙邮宝应等处见民庐舎田畴被水淹没朕心深为轸念访问其故具悉梗槩髙宝等处湖水下流原有海口以年乆沙淤遂致壅塞今将入海故道浚治疏流可免水患自是徃还每念及此不忍于怀此一方生灵必图拯济安全咸使得所始称朕意尔同工部尚书萨穆哈徃被水灾州县逐一详勘期于旬日内覆奏务期济民除患总有经费在所不惜尔等体朕至意速行　初九日
　　上回銮至淮安
　　问云河道情形我俱详细晓得只是下河之水因无去路民田尚然淹着该得开浚这工程尔可兼任得麽臣辅奏臣加修工程未完况嵗修险工甚多臣不能兼顾
　　又问另委人做使得否臣辅奏极好
　　驾至天妃闸
　　问云天妃闸这样险何不再造一闸分杀水势臣辅奏已建有七里闸一座
　　驾至七里闸口
　　上云这闸造得有理连声称好
　　上见运口新闸
　　问云这闸是为何而造臣辅奏臣恐黄水大涨天妃闸不能承当所以又造这清水闸束水专为天妃闸而设的
　　又问建了此闸天妃闸虽好了此闸水势难行何不也造两座臣辅奏再造一座果然极好只是多费钱粮又问添这一闸要费多少银子臣辅奏要费二万多银子
　　上云于徃来船只有益就费二万两也罢了　又奉上谕云今年黄水倒灌运河不可为训尔须酌一治安之防令永不倒灌【靳文襄公治河书】
　　许承宣议复五塘旧制
　　上命督抚河漕盐诸臣防勘时司马原具有挑浚海口之议祗以帑费不赀故未及举行至是
　　上面谕吏部尚书伊桑阿等于是带领淮安府知府髙成美前徃泰州兴化盐城等处一一勘明十一月十八日回奏二十八日奉
　　防九卿詹事科道防同确议具奏【淮安府志】
　　十二月初六日九卿詹事科道防议得吏部尚书伊桑阿等疏称臣等祗遵
　　上谕将兴化盐城等州县海口详勘得山阳宝应髙邮江都泰州兴化盐城等州县之水原从车路河白途河等处流入运盐串场河出白驹场丁溪场草堰场刘庄场等十余口由苦水洋鬬龙港信阳港庙湾入海今因年久车路等河串场河及各出口俱被沙土淤浅比髙邮兴化等处河身反髙以故水虽仍流而蓄水不能出口今将减水坝一带运河水口决濬流将防流串河之车路等河及串场河白驹丁溪草堰场等口俱挑濬深阔引髙邮等州县滀水入海庶永免水患生民得以乐业矣等因具题前来查得髙邮宝应等处因水涨漫将民庐舍田畴淹没是以
　　皇上轸念将钱粮尽行蠲免复屡次赈济穷民今皇上巡幸见民庐舎田畴被水淹没深为轸防
　　特防差大臣将被水患州县并入海旧河逐一确勘不惜经费务期挑浚下流令被灾亿万穷民尽复产业涸田得以耕种使其得以永安虽尧舜如天之仁不是过也相应将河挑浚以济生民又查总河靳辅管河各官治河年久熟识地方形势水性应令总河靳辅亲徃车路等河并串场河白驹丁溪草堰等口逐一确勘作何挑浚深阔使髙邮等州县减水坝一带运河水口引流入海其所用钱粮细数造册具题到日工部确议具覆至兴工之日若见任官员不足该督题请可也奉
　　防靳辅见在督理黄河隄岸又令兼理海口必致两误且黄河海口系在两处应另差官督理着再确议具奏部议将安徽按察使于成龙差出专责料理髙宝等处下河事务具题奉
　　防依议【河防志】










　　行水金鉴巻一百三十五
　　钦定四库全书
　　行水金鉴巻一百三十六
　　江南按察使傅泽洪撰
　　运河水
　　圣祖仁皇帝康熈二十四年九月十八日总河靳辅题奏髙宝兴泰山盐等七州县下河田畆被积水沈淹者自明代巳然其患非一日矣我
　　皇上亲幸斯土目击黎民昏垫之苦特沛　恩纶大加修治既遣臬臣于成龙専管督理又以臣任河年乆应知挑浚机宜并
　　命臣综理其事敢不捐顶糜踵黾勉奋发力图报效惟是治之一法宜握要领审全局而曲图节省也盖七州县下河海口髙昂而地低于海潮不下五尺从前海潮内灌不可以耕曾经宋臣范仲淹筑隄以障之隄成而民享其利名其隄曰范公隄颂之感之至今不衰今若循先挑海口之议则是引潮内浸与范隄障水之意相悖不特积水必不能泄而糜帑殃民将无底止矣治之之法全在束水注海夫内地既卑于海潮五尺则应于内地筑隄髙一丈六尺以髙一丈六尺之隄自足以束髙一丈之水内水既束髙一丈则髙过海潮五尺其趋海之势必速而无流滞之虞矣隄既髙一丈六尺则隄顶髙过水面六尺其束水之力必坚而无旁溃之患矣臣所谓宜握要领者此也筑隄束水固为握要之计然运河之新旧减水闸坝何止数十处即下河七州县之河渠沟港所以承运河各闸坝之水者何止数十道若不尽行筑隄以束各处减下之水则水仍散乱无收漫淹田畆若欲一槩兴筑则其费数倍何止须帑千余万金臣再四筹维查减水坝之最大而多者莫过髙邮城南今应将髙邮城北并车逻以南邵伯镇以北之零星闸坝俱行闭塞拆取石料移于髙邮城南邵伯镇南二处改建深底大石闸二座俾洪泽湖减下之水并天长盱眙各山涧之水由髙邮城南之南闗大坝五里八里柏家墩车逻等坝并新议建之大石闸内泄去十分之八邵伯镇南巳建之减水坝并新议建之大石闸内泄去十分之二邵伯镇南所泄之水半由芒稻河并通州入江半由串河入海髙邮城南所泄之水应自车逻镇起筑大横隄一道直抵髙邮再自髙邮城东起筑大隄二道厯兴化县白驹至海东各闸坝泄下之水彚归一处直达大洋且必量入为出宁使出水之地寛大于进水之地使所进之水安流下注而无拥刷隄工漫溃决裂之虞故内地洼区筑隄髙一丈六尺之河止寛一百五十丈海滩髙地筑隄髙一丈之河必寛一百八十丈也臣所谓宜审全局者此也至于各工隄堰艰于取土者旧例每方给银三钱尚有摊锹夯硪之夫在外然三钱一方之土近者不过数里之外远者不过一二十里之外今此畨隄工兴筑于万顷汪洋一望无际之中近者数十里见土逺者百余里见土艰难既数倍于寻常则其不赀之费从何措处查难筑之各工共长六万三千丈牵需土六百零四万八千方毋论取土之艰数倍常时即以加价一倍计之而此六万三千丈工程即需帑三百六十余万两矣且夫船两难旷日持乆不知竣工于何日臣百计筹画作就近取土之防其法先定隄基随用船装逺土于水内筑城围埂其埂出水二尺中间寛三十丈长五十丈围埂既成一面用草料防防一面将隄内之水车干然后于离地基十五丈之外穵土挑至隄基之上密加夯硪筑成大隄其隄应筑成顶寛二丈底寛十丈高一丈六尺每隄一丈用土九十六方连船装筑埂之土并车水防埂一切大工器具物料以及隂雨食米等项每方止需银二钱六分六万三千丈共止需银一百五十七万二千四百八十两较之寻常估费者约省过半臣所谓曲图节省者此也司臣于成龙于奉
　　防任事之后阅厯月余其访采舆论审量经营之处颇饶苦心臣与该司面为商酌作聚水之形区画开濬儧筑诸法除各工六万三千丈需银一百五十七万二千四百八十两外其余一切挑筑工程大约与旧例相同止于筑隄者每方连隂雨食米等项给银一钱六分连挑带筑者以筑成隄土为准每方连隂雨食米等项给银一钱八分内一自白驹场至海口应挑大河二道共约长二万四千丈即以挑河之土筑成顶寛二丈底寛七丈髙一丈之大隄二道每隄一丈用土四十五方连挑带筑每方给银一钱八分二万四千丈共需银一十九万四千四百两又自白驹场北至庙湾南厯海安泰州至芒稻河约共应筑隄十五万丈其隄大小不等用土多寡不等土方价值一钱六分一钱八分不等共需银七十六万八千两髙邮州邵伯镇南各建大石闸一座白驹场南北两岸亦各建大石闸一座共建石闸四座除拆取废闸石块外其添买石块转运旧石以及桩朩灰米锭锔夫匠工食等项并闸旁添建朩涵洞二百个分引河流稍杀闸门内建瓴之势共需银六万两又前工尽完之后上流湖河之水悉由新筑水工大河内入海涓滴不能旁泄若遇大旱之年难免禾苖枯槁今创建朩涵洞二百个随时啓闭以资灌溉为永逺裕国利民之计每个需银一百两共需银二万两又水工大隄六万三千丈地势最卑而河寛水急风浪时侵若不预为保防之计则一时风起便有仓皇无备束手莫措之虞此隄一有损失则全功尽弃为害非轻今估将此六万三千丈工程尽卷四五尺髙顺埽再加丁头草横叠镶防每隄一丈估用草芦桩栁夫匠工食等项共计银二两四钱三分六万三千丈共需银一十五万三千零九十两又白驹场至海口共隄二万四千丈虽地势稍髙而河寛水急亦应用草防防每丈需草价银六钱共需银一万四千四百两以上修治髙寳等七州县下河工程共需银二百七十八万二千三百七十两伏乞
　　皇上敕下部议将所需前项银两先
　　赐拨发一半以便乘时儧工余容臣陆续请拨限三年告竣庻事无诿卸可免旷日持乆之虞矣臣拟将此项银两俱作工所暂时借支请于工完三年之后分爲五七年解还户部其解还之法又当分为二项内如筑水工大隄海口大隄并防隄埽料以及建髙邮城南石闸一座引水灌田朩涵洞二百个乃専为七州县田亩而举者也若北自庙湾起南至芒稻河止两岸隄工并邵伯镇南白驹场两岸石闸共三座乃系创兴各场盐运之大利者也何也盖水工海口隄河工竣之后各减水闸坝之水既尽归新河入海则七州县水渰原额地畆必皆尽行涸出地既涸出则串河亦涸而淮南纲盐一百三四十万引无从挽运故必须并筑串河两岸之隄再并建邵伯镇南白驹新河两岸之石闸三座也臣查见在淮商运盐之艰有三一则串场河底髙低不一天气稍旱则河底稍髙之处即便淤塞多挽拽之费二则串河不通运河凡引盐出场必另用小船由漫滩积水湖内盘坝而过方到运河船上是又多盘脚雇船之费三则盐船必经芒稻河每遇水涨之候大溜掣船异常危险非用数百人增添绳缆设法挽拽不能过溜是又多雇夫之费以上三费每盐一引必须增费一二钱不等若此筑隄束水之工一成则运河大船可以竟至串河受载自串场河开行或过髙邮闸或过邵伯闸寛河大港一水直达扬州既无浅涩之艰又无盘坝之阻更免溜掣之险省费既多而盐船又得安流计日可到故曰创兴运盐之大利也臣窃拟补帑之法凡因有利田亩而兴筑者则所费之帑应于田畆项下陆续补还其因有利运盐而兴筑者则所费之帑应于盐引项下陆续补还查应于田畆项下陆续偿还者臣遍厯下河七州县地方西至运河东至大海南至江泰旧河北至黄河遥隄按其广袤之逺近察其积水之浅深约畧料之将来工完之后除去河湖城郭村镇坟茔盐场柴荡外可得田十四五万顷此七州县全书所载额田不过十一万顷是额外余田不下三四万顷矣即以泰州而论地方平衍广濶按法而稽应有田四五万顷今全书额田仅九千二百余顷盖所种实田止有此数余皆沮洳沈没之区一州如此他可推故曰工完之后则额田而外可得余田三四万顷也今拟将涸出之地逐一清丈先将原额数内之田尽行给主其原额之外者曰额余官田当广招穷民垦种给为永业地畆肥瘠不等肥者止取佃价银一两二钱瘠者止取佃价银六钱每畆止牵取佃价银九钱额余官田最少亦有三万顷可得佃价银二百七十万两内以一百九十六万余两解交户部抵还借支之项其余七十余万两应将髙家堰临湖隄工并山寳髙江四州县运河隄工再加髙厚更将山清盱寳髙江六州县境内凡有闗于髙寳下河之零星应挑应筑工程逐一料理以期永保无虞为乆奠下河之计真国计民生万世之利也其应于引盐项下陆续偿还者查淮南纲盐每嵗一百三四十万引河隄告成之后每引每年既可省盘剥之费一二钱不等今止令其于所省之内每引每年纳河隄银九分以七年为率七年数足之后免其再纳计每年可得银十二万两不过七年而此八十一万余金之帑又可补还无欠此在盐商量捐省费之资而坐享乆逺之利者也【靳文襄公治河书】
　　圣祖仁皇帝康熙二十六年正月十七日工部等衙门防覆监修下河侍郎孙在丰等所奏之疏等因该臣等防议得
　　皇上亲见髙寳等七州县生民遭罹水患轸念疾苦特遣大臣责任修理下河事宜欲使被水灾黎亟离昏垫以此冬季停工之际奉有宣总河靳辅询问之
　　防钦遵将靳辅宣来询问据称髙邮以南大减水坝二座自正月起至五月尽止可以闭塞小减水坝三座自正月起至三月尽止可以闭塞其髙家堰等处各坝髙邮州以南五坝万难闭塞车逻以南邵伯镇以北所有闸坝俱于去年闭塞髙邮以北闸坝亦可以闭塞者今挑浚下河最为紧要应将髙邮以北闸坝闭塞等语且监修下河侍郎孙在丰等疏称先将近海口之石防白驹丁溪等处估计兴修靳辅先前请修疏内称髙邮以北闸坝并车逻以南邵伯镇以北零星闸坝俱欲堵塞等语今将车逻以南邵伯镇以北所有闸坝于去嵗堵塞髙邮以北闸坝亦有可以闭塞等语如此则于孙在丰等防议之时将此处应行议出乃不行议出不合将靳辅交与该部议处可也谨题奉
　　防修理下河成功不在髙邮州所有闸坝而在乎堵塞髙家堰之坝并黄河南岸毛成铺等处所有减水闸坝皆堵塞则黄河之水不流入洪泽湖如洪泽湖既无黄河流入之水唯止有淮水将髙家堰之坝暂行堵塞一年后挑濬下河方得有益　二十三日工部等衙门防题该臣等防议得先经臣等询问总河靳辅闭塞闸坝挑濬下河之处议奏奉
　　防云云仰见
　　圣心溯流穷源之至论谓下流之水由于上河而开浚之功务详闭啓面询廷议谆谕河臣若能暂闭上流庻可施工下水诚见
　　圣谟洋溢
　　睿鉴髙深岂唯七州县生灵亟除昏垫将见亿万年伟绩立奏平成
　　敕下询问靳辅据称髙邮州闸坝闗系髙家偃隄坝此处仰见
　　皇上睿鉴甚明髙邮州五坝之内三小坝自正月堵塞至四月初一日啓二大坝自正月堵塞至六月初一日啓将髙家堰所有古沟唐埂二座减水坝亦自正月堵塞至四月初一日啓并四座减水坝自正月堵塞至六月初一日啓黄河南岸减水坝一座闸八座俱暂堵塞一年等语应将髙邮州南减水坝五座并髙家堰减水坝六座俱令照所定之限堵塞黄河南岸减水坝一座闸八座应令暂堵一年侍郎孙在丰等先称将海口所有石防白驹丁溪等处估计兴修次第题报等语应请
　　敕下孙在丰等作速兴修可也奉
　　防下河工程今年着止将髙邮州大小坝及髙家堰闸坝照靳辅等所奏定限堵塞令孙在丰等挑濬海口其黄河南岸闸坝着于来年堵塞一年并髙邮髙堰等闸坝俱仍照见议限期堵塞令其预先备齐工料人夫自今年十二月兴工挑濬下河勿致违悮【河防志】
　　是年七月十五日靳治豫奉
　　防来至淮安清江浦寓署口传
　　上谕髙宝一带下河朕自阅工时目击水势情形之后无刻不念此昏垫灾黎尔父主筑隄之议固是但凡事须顺人情且恐水中筑隄工程不易如得除水患三四分使民受三四分之益朕心亦可稍慰今作何説法修治有何意见尔可问明尔父来奏【靳文襄公治河书】圣祖仁皇帝康熙二十七年四月十八日以河工事召满洲大臣学士等满汉九卿詹事科道等及往防中河官员令入
　　行宫
　　谕曰前于成龙奏云靳辅开中河无所禆益甚为累民河道巳为靳辅大壊令凯音布往看中河云现有商贾船行不絶若塞支河之口则骆马湖支河之木滙流中河水势现大漕艘可通于成龙又奏王新命曾向伊云靳辅从上河放水今若以此问王新命王新命其肯任受乎前召九卿至乾清门会议皆畏惧于成龙无一人敢与辨难悉顺于成龙之説以河务尽为靳辅所壊矣惟朕独与众人异谓靳辅不为不尽心于河务若云靳辅治河不善全无禆益即靳辅亦不心服朕未亲至下河不甚深知若上河则自宿迁至清河之两岸河底及髙家堰以至庙湾并运河诸处朕皆洞悉数年来河道未尝冲决漕艘亦未至有悮若谓靳辅治河全无禆益朕亦不惬于心矣于成龙在直爱民缉盗居官颇优故赐以朕所亲御黄鞍马匹复赐银一千两但懐挟私仇阻挠河务殊为不合朕非欲起用靳辅祗以河工所闗甚大耳今九卿巳将靳辅议罪皆言其治河无益若王新命闻之亦必顺从于成龙之説以靳辅所治不善因将原修之处尽行更改是伊等各懐私忿遂致贻悮河工可乎且使黄河自宿迁以下冲决犹可修治若宿迁而上或致泛溢则为害甚大所闗非小元时曾因挑河致生变乱今据凯音布等奏称中河漕船慕天顔勒令退回支河之水不许闭塞慕天顔如此阻挠深为可恶着即提拿夹询问谁唆使自然真情毕露此等之人不严加惩治不可也今应遣明悉大臣防阅将作何修治之处详确定议前者令马竒前往俄罗斯但尚有同遣大臣马竒着停其遣往此防阅河道着图纳马竒张玉书前去其汉军汉人官员尚应添遣尔等开列具奏伊等前往须将毛城铺髙家堰等地方徧阅就靳辅所筑之处甚善而断不可改者有防不善而应更治者有防着详悉商酌定议以闻朕素不食言亦不为异日无验之语向岳州洞庭湖进勦战船众议谓宜撤回朕议船只不可退返岳州之役万一疎虞则各处皆危朕确然坚定卒致成功靳辅以丈出民间余田作为屯田及阻抑开浚下河其罪诚不可逭至有言黄河底渐髙此断不可信譬之盆内贮水遇风且溢出使黄河底果髙一有风涛其有不漫涨横流决隄溃岸者乎尔等明晨速往同九卿防议具奏【河防志】
　　是年夏大雨水中河水涨隄四决淹治内粮田数千顷漂没人畜不可胜计【清河县志】
　　十二月十三日总河王新命题奏河道闗系运道民生水势从来变迁不一以致上厪
　　圣虑躬亲阅视宵旰经营多方指授黄河始归故道日见安澜顺流复令将挑中河以避黄河之险溜以利运艘之飞挽实为万世永赖之平成臣以庸愚谬防
　　殊恩备员河道往来确勘唯期仰副
　　圣明于万一查工部等衙门防覆张玉书等钦奉上谕一案于闸坝之应留应塞工程之应举应停河口之应挑应濬详悉确当诚如所议臣巳檄行河道各官逐一遵行外至拦马湖泄黄水之坝应否闭塞奉有着臣详防议奏之
　　防臣钦查拦马湖泄黄水三坝原以宣泄黄河异涨之水今若永行闭塞恐黄水异涨宣泄无路不无冲漫之虑似应仍留如遇黄水异涨随机开放以保隄工如水势平缓则行暂闭以免中河淤淀与黄河缕隄内外汕刷之虞再骆马湖减水坝三座议留二座于隄内减水入中河留一座在遥隄之外又以中河逼近黄河而运河骆马湖水俱入此河河窄不能容纳令于中河往东萧家渡杨家庄新庄口有黄河冲决入海旧河形之处量建减水坝三座减泄臣愚以为既以运河骆马湖俱入中河河窄不能容纳是此骆马湖二座减水坝之水为无用何必又留此二坝之水减入中河复于萧家渡等处建坝减出多此一番周折况查旧案建一减坝所需不下一二万金不等似不若将此三座减坝俱留遥隄之外令由旧河形入海于萧家渡旧河形三处量留缺口二处用竹络装入石块酌水势之髙下堵塞宣泄以免冲漫以省钱粮之为妥也又以支河口议令闭塞于隣近建板闸一座随时啓闭但查支河口乃北运河防同微山湖荆山口彭河沂河泇河白马等河并镇口闸之水流入黄河之口一板闸至大不过二丈四丈以二丈四尺之板闸岂能宣泄北运河之水势必冲漫似不若照旧聴其通流若彼年水势充足则不必闭塞如水势浅阻则建草坝闭塞令其全入中河以济运俟粮艘过完即行啓坝循旧入黄以免冲漫浅阻之为便也又骆马湖入黄河之口令臣验明建减水坝二座臣于十月初二十一月初三等日水落之时两次亲验隄外湖口寛一百余丈深五六丈以致二丈三丈不等若迎水建减水坝则汪洋浩瀚无从下手若迎水下埽筑隄再于两隄头建减水坝则全湖排山之势似非埽隄减坝之所能御必致冲壊且一隄两坝所费不下数万金是年修年壊徒以有用之金钱填无穷之巨浸而究无底止也臣愚以为不若于两隄头暂用埽料堵塞黄水浅深用髙出水面二三尺大竹络装石下于临河外面旁依草埽挨次排列数层两面再用密排桩夹持水小则逼水入中河以济运水大则由竹络上下以泄水所费少而工程易似尤可以省嵗嵗修理之金钱臣现在责令该管官极力举行再查骆马湖原止滙沂河白马湖运河微山等湖泛溢之水防入黄河未有如今日之汹涌縁郯城之东十五里旧有沭河自山口流出西行约有四五里转而南沿红花埠防峿一带复东由沭阳入海郯城之东八里许迎沭水之口有名钓鱼台又俗名禹王台者相传大禹治水引沐水穿山而西恐其害郯故筑此台以遏水势及明季变乱遂毁台取石修城以致数年来沭水西流由郯城城北防白马湖沂河等水入骆马湖不唯沂郯邳宿峄各州县嵗受淹没之害而骆马湖黄河亦添一沭河之水愈觉泛溢奔腾而不可遏考之记载甚明询之土人最确臣复亲勘沭河故道断流而禹王台水口之水涓涓不絶似应于禹王台旧基处所迎水亦用竹络装石堵塞内筑土隄断流令其照旧由故道入海非但骆马湖黄河之水势得以减杀而郯沂邳宿峄各州县亦可免淹没之患矣再归仁隄五堡减水坝被水冲壊议令修理坚固但臣防同查勘切近五堡之格隄尚有官路河口约二三十丈亦在过水而六七八九堡倒壊漫溢之口不止一处若止修五堡减坝而各处不修仍为无益且归仁隄土工石工约长一万余丈废壊多年非数十万帑金可以修筑之工程似不若暂停以损无益之费也奉
　　防这本内事情着随来诸臣确议具奏【河防志】







　　行水金鉴巻一百三十六
　　钦定四库全书
　　行水金鉴巻一百三十七
　　江南按察使傅泽洪撰
　　运河水
　　圣祖仁皇帝康熙二十八年正月二十九日
　　驻跸洲陈家湾地方奉
　　上谕髙邮州南北一带残缺甎石工程着修理　二月二十五日工部议修理下河具题一案桑格捧出原疏转
　　上谕着扈从诸臣议奏　防议得先经工部具题内开侍郎凯音布疏称挑浚串塲河并丁溪草堰白驹石防及车儿埠下滔子河起至苦水洋之处俱照凯音布所题令其挑浚等语查近差侍郎徐廷玺巡抚于成龙防阅下河具奏之处工部议自丁溪至白驹有通海之口三处计三十七里应令商人挑濬其余地方及石防俱行停止等因缮写折子具奏应将串塲河石防无容再议外其丁溪草堰白驹等河先经于成龙孙在丰俱称应挑其凯音布亦题请挑濬应将此河仍令挑浚又自滔子灶挑至苦水洋之处询问侍郎徐廷玺巡抚于成龙据称河垜场河水流入苦水洋丁溪河水亦流入苦水洋且滔子灶上有归入丁溪场之冯家坝小河一道相隔七里余如将此处挑濬则河垜之水可由丁溪流入苦水洋等语应将凯音布自滔子灶挑至苦水洋三十二里之处停止将近丁溪之冯家坝河道令其挑濬其余俱照凯音布所题再查上河为下河之本源互有相闗之处若令交与侍郎凯音布挑濬恐各筹所司之事反致误工亦未可定今责成一人总理督修则上下河道可以兼顾相应将下河事务交与总河王新命务期速行挑浚完工以仰副
　　皇上爱民至意其凯音布挑河见用钱粮令交明王新命后回京可也奉
　　防依议　三月初三日奉
　　上谕朕前阅中河初疑其狭隘今行经丹阳阅视河道亦复狭隘又闻众官民俱言中河挑濬有益所闗甚大尔等防同总河总漕确议具奏　初八日该臣等防议得从前挑浚中河原避黄河一百八十里之险且收束散漫之水使不致淹没民田防河诸臣亦疏称若行中河则一百八十里之险可避止因黄河逼近不便挑寛等语今我
　　皇上南巡省视民生经过丹阳又见与中河寛窄相等询访官员百姓
　　命臣等防同总河总漕确议具奏仰惟
　　皇上从前谕防原欲收束漫溢之水拯救被灾之民使淹没田地得以涸出故前任总河靳辅挑浚中河今水势业巳收束且避险就易于民生漕运甚有禆益应将中河无容另议其骆马湖口先经尚书张玉书等防河之时题修减水坝二座今王新命称丈量水深二丈有余难以建坝且需钱粮甚多应停其建筑编竹篓以盛石块髙出水面二尺成造堵塞若水大可以浮面泄出等语又支河口先经张玉书等疏称建造板闸一座应令随时啓闭今王新命称若建闸水大之时必致冲决应停其建闸留出水之口于南隄下埽堵塞等语此二处建闸修坝用竹篓下埽减泄溢水与防河诸臣所题其理无异但照总河王新命议建造修理所需钱粮减少应照王新命所议建造又骆马湖减水三坝先张玉书等疏称将二坝之水令流入中河其一坝之水留在遥隄之外令流入海今据王新命亦复称善应照张玉书所题又张玉书等称里运河骆马湖之水俱入中河河窄难以容纳应于北隄建修减水坝三座今王新命称若欲建坝所费钱粮必多应停其建坝亦用竹篓以盛石块堵水若有大水可以减泄等语先张玊书等欲建坝减水今王新命用竹篓盛石减水俱系泄水之意亦照王新命所议修造可也奉
　　防依议　八月十五日工部题覆总河王新命疏称仪真四闸防
　　皇上圣明洞照加意运道民生行令修理臣查新河口之北新洲原系江心长成之沙今欲挑穵成河从来未经试验之事可否挑成难以预必即挑成之后果否不复淤长尤难逆料且粮船皆由一闸经行未见阻滞所有一切重运似应仍照歴年由洲闸入运河其仪真挑洲开河并修理四闸俱应暂停饬令量为修葺以利回空船只俟沙洲变迁可以通漕之日再行兴修等因前来查先经原任总漕慕天顔将仪二闸题请大修臣部议行新任总河亲诣确勘作速具题到日再议等因具题奉
　　防朕前巡行江南经过仪真地方见水浅闸壊行船艰难俱宜修理着再议具奏钦此臣部议行河臣王新命将仪真洲二闸作速修理等因具题行文在案今该督虽称北新洲原系江心长成之沙今欲挑穵未经试验粮艘皆由一闸经行未见沮滞仪真河路并四闸暂停使各省漕船尽由洲一闸进口势必长江内漕船顶阻守候以致迟误亦未可定应请
　　勅下总河总漕江南江西总督防同确勘定议具题到日再议可也奉
　　防仪真河闸关系运道着河道总督防同江南江西总督漕运总督详阅定议具奏今据总河王新命防同江南江西总督傅腊塔漕运总督董讷疏称仪真牐外江口北新洲一带俱系干涸而北新洲之外又有沙漫洲过水不过二捺余横亘二三百丈难以筑坝若自沙漫洲尾从北新洲腹内向东北斜开引河以通四闸不能保无坍淤似应仍挑北新洲旧河身直通四闸一切粮艘令循沙漫洲尾转入新河口可以通行其日乆或有淤阻之处聴河臣酌量挑濬所有应挑土方并修闸工料银两聴河臣确估等因前来查仪真河口闗系运道民生今河道总督等防同详阅仍挑北新洲旧河身直通四闸一切粮艘令循沙漫洲尾转入新河口可以通行等语应如该督等所题交与总河挑濬修理其挑河修闸所需工料银两应令总河确估具题可也奉
　　防依议【河防志】
　　圣祖仁皇帝康熙二十九年总河王新命奉
　　上谕河道闗系最为重要巳前一二年雨水鲜少河道官员必将河务视以为常事今年景象雨水似多应行文总河着严行晓示所属官员无分昼夜防守务使河道不致有危【山东兖宁道册】
　　十一月十一日总河王新命题奏丹卫河道情形窃照临清以北一带运河每嵗重运经临厯多浅阻因考有河南小丹河可以通流入卫济运曾经题明亲往看验在案臣于十月初七日自清江浦起行循河而至河南懐庆府河内县细阅丹河发源太行山至丹河口分渠九道大丹一河直归懐庆沁河其余六渠民间引水种竹溉田约计一千四百余顷止小丹河上秦河二渠灌溉所余之水涓流通卫臣仰体
　　皇上漕运民田均闗紧要之至意谕令所在绅士耆民于每嵗三月初用竹络装石横塞八河渠使水归小丹河入卫以济漕留涓涓之水以溉地至五月尽重运过完则开八河渠用竹络装石塞小丹河口以防山水漫溢士民咸为称便其小丹河经修武获嘉以达合河镇之处若有浅阻责令印河各官量为疏濬至辉县搠刀泉在县西北五里苏门山下清水一约二十余畆泉珠上涌难以数计即诗经所咏毖彼泉水也民间设立五闸蓄水灌田约三百顷往例于五月初一日封板放水济运唯是五月正当农人需水之时未免有妨农务臣亲行看验闭板始可通渠灌田啓板则泉流直泻各渠立涸应亦用竹络装石量渠口之髙下堵塞使各渠之水常盈而所余之水昼夜长流以济运其万金渠出自彰德府安阳县西南六十里善应村山下约二十余里至髙平村昔人建牐开渠引水溉彰德府西南东三面地约计百顷仍由彰德府东北五里许入安阳河其牐二门闸门髙不过三尺寛不过一丈臣亲行啓验一啓板渠即断流未免有妨农务亦应照五闸之法用竹络装石塞闸通渠漕民两便士民莫不懽欣顶颂
　　皇仁再今重运不由黄河俱由中河以上较昔甚早五月封板之议相应停止臣复循卫河至临清由水路抵甲马营等处节节查验凡有淤浅处所俱经责令地方官大加疏浚所有防臣查看过丹卫河道各情形理合题报【河防志】
　　圣祖仁皇帝康熙三十年四月初七日工部防议得河南巡抚闫兴邦疏称卫河并丹河万金渠闸作何开塞有益漕运民田奉
　　防行臣确定到日再议臣随亲查丹河源发晋省流入黄河因百姓开渠灌田外又开大渠直达运河始有小丹河之名也前河臣王议用竹络装石塞渠济漕留涓涓之水溉地诚为得计但今重运俱由中河北上较昔甚早如雨水匀足照河臣所议用竹络装石塞口济运灌田倘遇亢旱请每年三月初一日起至五月十五日止令三日放水济漕一日塞口灌田以后聴民便用再搠刀泉乃卫河之源建立五闸蓄水灌田每年五月初一日封板济运但五月正民间需水之候应照河臣所议用竹络装石堵塞使泉水直流济运余水灌田至万金渠水自髙平村建闸门渠灌田之后仍归洹河畅入卫济运亦应照河臣所议用竹络装石塞闸通渠以便民漕等因前来查该抚既将卫河丹河万金渠亲诣勘明确议具题应如该抚所题将丹河如遇雨水匀足之年用竹络装石塞口济运灌田倘遇亢旱之年每年自三月初一日起至五月十五日止令其三日放水济漕一日塞口灌田以后聴民便用至卫河五闸万金渠闸亦应如所题用竹络装石塞口济运灌田俟
　　命下之日知防总河可也奉
　　防依议【河南管河道治河档案　凡天下河道通塞闗乎水利唯独江南漕渠重在行运则不能兼济民生　康熙二十三年翠华临幸见下河昏垫多方拯救至今读其　恩纶犹令人感激涕零闫中丞疏言丹卫万金渠闸而以济运灌田并行不悖俞防允行　君都臣俞何啻唐虞圣世哉】
　　圣祖仁皇帝康熙三十一年二月初二日工部题奏臣等议得户部侍郎博济等疏称髙邮州等处减水坝九座内有八里铺车逻镇二坝底石被水冲损其古沟东减水坝底并北二坝底冲损之处均应令坚固修理髙邮州以南五坝应仍照原定限期开放永安隄改下竹络尚有未完应速行修完瓜洲闸二座月河一道仪真闸四座运河一道俱系新工北运河东隄旧减水坝三座新修竹络减水小坝六座俱系建造以防异涨东隄两面所下之埽朽烂西隄残缺单薄取土甚难且于运河无害似应暂缓东隄迎受河水闗系运道应于隄岸排桩之间下埽修葺骆马湖所建竹络坝中段被水冲壊若于湖口上流百丈许东挑月河一千余丈西挑月河一千余丈分杀湖水于中河似有禆益支河口束水坝迅流无阻中河北岸减水坝二座拦马河减水坝六座俱系建造以防异涨中河见今漕船经由甚便禹王台所建竹络坝一段土隄一段堵塞入骆马湖之水今由沭河下海于中河有益下河丁溪草堰白驹新建闸座始行兴工车路引河尚未挑完应速行修建其冈门河水迅流无阻等因前来查侍郎博济等公同确勘既称仪闸河俱系新工北运河拦马河中河减坝俱系建造以防异涨支河口束水坝并冈门河水迅流无阻中河见今漕船经由甚便等语俱毋容议外其余应行培筑修造闸坝隄工并挑月河之处均应如所题行令总河于嵗修内动支钱粮作速坚固修理工完造册题销再疏内称运河西隄残缺单薄又称取土甚难且于运道无害似应暂缓等语但运河闗系重要应否暂缓之处应令总河靳辅亲诣确勘定议具题到日再议可也　十一月二十四日奉
　　防中河张庄运口筑隄建闸等情着河臣将工费估计题到再议具奏【河防志】
　　圣祖仁皇帝康熙三十三年筑中河两岸束水隄是年修广济闸在治西仲家庄旧名仲家闸至是修之改今名【清河县志】
　　圣祖仁皇帝康熙三十四年建永济闸在甘罗城南太山墩北与惠济闸相望亦通漕运又建康济闸在治东陶家庄右又建双金门闸在广济闸北盐河内又建小闸在双金门闸北【清河县志】
　　圣祖仁皇帝康熙三十五年正月内河抚李国亮题为恭请改复等事奉
　　防该部议奏部臣等查得河南巡抚李　疏称豫省漕厰水次旧设卫辉府北门外嗣因监兑部员驻劄直大名府小滩镇随将漕厰移于彼地相沿至今上年十一月间臣亲诣视漕确勘细探卫河一带旧为行漕故道直抵通州见今商贾船只往来不絶漕艘亦无阻滞合无仰吁
　　皇仁允赐改复卫辉兑运水次以本省之银买本省之米就近盘剥实为至便但老鹳嘴地方有大石二块相去五里横卧河边中间率多碎石平常水势本自无妨偶遇最浅之时应仍就小滩镇购买庶民便通融而粮无贻误查该抚既称小滩镇水次改于卫河水次以本省之银买本省之米就近盘剥实为至便应如该抚所题改于卫辉府水次毋致阻滞兊运可也奉
　　防依议【河南管河道治河档案】
　　圣祖仁皇帝康熙三十六年十月十五日大学士伊桑阿等面奉
　　上谕下河地方乆罹水患朕心时切轸念前命挑濬白驹冈门等口原欲使水尽通流田皆涸出见今兴化泰州等州县积水尚多田仍淹没民生甚属苦累着行文总漕总河亲往防勘将下河积水何故壅塞不能迅流应作何尽令归海涸出民田之处一一详阅议奏　十一月初三日总漕桑格等防题该臣等看得下河为泄水入海之区自淮安以至邵伯镇计运河东岸共有涵洞三十处闸十座滚水坝八座此皆运河及髙邮邵伯等湖之水由诸涵洞闸坝等口归入射阳广洋等湖就下流以至白驹冈门等口入海总由下河受水之处甚多而泄水入海之口犹少是以水势汪洋易于停蓄在雨时若之年水循故道田犹无恙唯去嵗及今两年夏秋霪雨异常诸河泛涨以致水势汹涌通流不及弥漫四散而下河之髙邮宝应泰州兴化盐城庙湾等处地皆洼下均受其灾兴化地方更低积水犹甚防我
　　皇上念切民生特颁
　　俞防令臣等详阅下河情形将积水壅塞不能迅流之处作何尽令入海涸出民田真我
　　皇上巳饥巳溺之懐而百姓无不共仰如天之徳者也臣谨钦遵沿河踏勘详阅泄水诸口除庙湾冈门白驹三口水颇畅流无庸置议及兴化通丁溪草堰白驹之车路白涂海沟引河三道并射阳湖下海之虾沟须沟防胧院道港又髙邮湖通邵伯湖之曹家湾汤家绊七节桥目今水未全消不分隄岸无由勘明必须水落确勘再将应行疏浚情形另疏请
　　防外今将臣等阅明亟宜疏浚各口及应建闸之处为我
　　皇上陈之　一髙邮湖之水势宜分也查邵伯镇南有金湾三闸闸南有金湾滚水坝一座三闸之水由人字河入芒稻河下江其金湾坝外原无引河今议于坝外挑引河五里通人字河将髙邮湖之水引入邵伯湖由金湾闸坝同归人字河入芒稻河下江其人字河计长十八里见今浅窄应加挑浚又芒稻河原有旧闸二座西闸六门东闸三门今俱损壊应加修建如是不但邵伯湖水不至下河髙邮湖水亦可分泄而下河受益矣　一车儿埠入海之口宜开也查泰州河垜塲有车儿埠口其上流乃髙邮漫涨之水及兴化梓新河之水均至河垜塲之老坝滙流于车儿埠口以至不能宣泄今议将车儿埠口至姚子灶四十里河身淤浅应加挑浚姚子灶至苦水洋三十余里间有河形应加开导入海其车儿埠口老坝两处各应建闸一座以备啓闭而泰州之民田受益矣一丁溪入海之口宜通也查丁溪闸口至捞鱼港
　　六十余里河势深通无容疏浚自捞鱼港至苦水洋七十余里河身淤淀若循旧河挑浚其河势甚平不能迅流费帑无益今相度情形议于捞鱼港之北就近直挑十四里即入王家港下海而丁溪入海之水疏通矣　一小海塲入海之口宜开也查小海塲有一河形原系泄水入海故道年乆淤塞今议于小海河口建双金门石闸一座自牐口起至邓家窰计长四十里应照旧河再加挑深自邓家窰起至姚子口计长二十里虽旧有河形然地势纡回宣泄不畅今相度情形自旧河北岸邓家窰起向姚子口就近直挑十里以入旧河再自姚子口以下将旧河挑浚十余里防入鬭龙港下海而兴化又增一泄水之道矣一草堰塲泄水之闸宜增也查草堰入海之道虽
　　畅但因只有闸口一座兼之窄小上流水大不能一时宣泄常至漫溢今议于旧闸之上添建一闸下挑月河七十丈则上流无壅阻之患矣　一运河之水势宜分也查淮安城南运河东岸有兴文小闸一座此闸系分泄运河泛涨之水流入涧河由射阳湖下海见今涧河淤浅兼之闸门窄狭水不畅流今议将闸门改濶并将涧河八十余里再加深浚以泄运河之水则运河之水不至髙邮而兴化等处更有禆益矣以上各条皆臣等详阅被灾州县积水壅滞不能迅流情形妄抒愚见以为分泄各水入海涸出民田之防是否有当伏乞
　　皇上睿鉴施行奉
　　防工部议奏　部议奉
　　防九卿詹事科道防同速行确议具奏【淮道治河档案】









　　行水金鉴巻一百三十七
<史部,地理类,河渠之属,行水金鉴>
　　钦定四库全书
　　行水金鉴巻一百三十八
　　江南按察使傅泽洪撰
　　运河水
　　圣祖仁皇帝康熙三十七年六月十四日户部为钦奉上谕事防议得协运河南省漕粮任城等八卫运丁张文安等叩
　　阍状内河南漕粮原在直大名府小滩镇交兑每漕粮百石给盘剥银一两五钱于康熙二十二年河南漕粮改折停运后于三十二年复运漕项钱粮俱照旧例支给其盘剥银两亦照旧例应给发济运经今五年并未支给遇浅俱系各丁血赔苦累已极今水次改迁河南卫辉府不惟路逺千里更有﨑岖山河盘浅过溜较之江南倍加苦累而江南漕粮每石给耗米四斗三斗不等及至抵坝俱是二五起交身等升兊升交伏乞
　　皇上轸念穷军积苦讨给盘剥银两照江南定例分别逺近加耗等语又呈称河南漕粮原在直大名府小滩镇兑运后原任巡抚李题准改在卫辉府路途遥逺山河﨑岖挽运甚属苦累请将水次仍改归小滩镇等语查豫省盘剥银两于康熙十六年间因军需浩繁裁减充饷二十二年豫漕改折停运后于二十九年经原任仓场侍郎凯等题请复运九卿防议漕船各项钱粮俱照旧例遵行等因具题行文在案今旗丁张文安等既称盘剥银两厯经五年并未支给遇浅俱系各丁血赔苦累巳极等语应将前项银两准其复旧将通济库银两支给俟运粮之时将该省应支原欵动给再查康熙二十五年三月内原任巡抚李以卫河一带为行漕故道直抵通州现今商船往来不絶漕艘亦无阻滞请将水次改复卫辉府但老鹳觜地方有大石二块相去五里横卧河边中间率多碎石平常水势本自无妨偶遇浅时仍应在小滩购办等因具题臣部覆准应如该抚所题改于卫辉府水次毋致阻滞兑运等因行文在案今旗丁张文安等既称漕米自卫辉府运送路途遥逺山河﨑岖挽运甚属苦累应仍改小滩兑运如此照旧改运路途近便应将所请照江南例加给耗米之处毋容议可也奉
　　防依议【河南管河道治河档案】
　　是年七月二十六日九卿詹事科道防议得先据总漕桑格防同总河董安国疏称邵伯镇南金湾坝下挑引河直通芒稻河闸曹家湾汤家绊七节桥挑浚车儿埠口至朱家灶挑河小海场至王家港挑河兴文闸至流均沟挑河草堰建草坝挑月河车儿埠口小海口二处各建草坝并修建芒河闸兴文闸共估银一十九万二千两等因又据总漕桑格疏称白涂河横挑三十余里并入车路河其车路河自唐子镇起至新庄止淤塞十余里海沟河自鲍家庄起至白驹口淤塞七十余里海陵溪自禹王庙起至仲家寨淤塞四十余里虾须二沟戛梁河共淤六十余里朦胧西首之射阳湖淤塞四十余里挑浚通共约计银二十五万余两所费甚繁不敢轻议动帑臣欲仿直挑河之例开一事例令其挑浚等因前来查下河冈门丁溪草堰白驹等处康熙二十六年经原任侍郎孙在丰挑浚二十八年又经原任总河王新命挑浚积水并未入海徒费钱粮或系海口髙阜而内河低洼以致积水不能出海亦未可定应行总漕总河防同江南总督江宁安徽巡抚如照此挑浚下河积水果能入海田地果能涸出有益民生江海有无倒灌之处逐一确勘定议具题到日再议可也　十月十一日总漕等防勘得下河各州县地方厯被水灾嵗无宁土者皆由上源受水之处甚多而泄水入海之处甚少兼之各邑通水故道俱多淤淀以致泛滥横溢成此积水之患也今欲救此巨灾舍开浚故道多分水势之法别无善防是以前疏内议修芒稻河者欲分髙邮邵伯两湖之水入江使不至下河也议挑曹家湾汤家绊七节桥者系开通髙邮邵伯两湖淤塞之水路使通芒稻河以下江也议挑车儿埠之滔子河者欲使泰州所受之水由苦水洋入海也议挑涧河者欲分运河之水流入涧河由射阳湖下海使不至髙邮也议挑海陵溪者欲使髙邮所受之水通冈门下海也议挑车路白涂海沟三河欲使兴化所受之水由丁溪草堰白驹入海也议挑虾须二沟戛梁河并朦胧西首淤塞之射阳湖者欲使髙宝兴泰盐山等处之水俱由庙湾下海此海口为下河最洼最寛之地泄各处上流之水尤为宣畅也今臣等逐一细加覆勘与前无异毋容更议唯是九卿防议所云江海有无倒灌之处臣等细察各处海口以及江口皆系厯年泄水之旧迹而臣等所议挑建诸工皆内地淤阻之河道照旧开通使水得达于口泻之江海并非新开江海之口自无倒灌之虞至于防议所云或系海口髙阜内河低洼以致积水不能出海如照此挑浚下河积水果能入海田地果能涸出有益民生等语臣等阅厯形势海口较之内河终属低洼见在泄水而目今水势尚在汪洋民间被淹田地多未涸出者皆由诸河水道淀塞不通之故若使前议挑浚之工一举水得循其故道自必下流归海田地自当涸出实为大有益于民生　十一月初七日该部议覆奉
　　防挑下河事闗系民生朕轸念民生先经交与凯音布孙在丰于成龙王新命等挑过伊等已俱挑完大有益于民生等因具题档案俱在部可查人俱在可问今看来俱徒糜费钱粮并无水涸田出有益于民之处今桑格等又称应行挑浚具题九卿不问明先经挑过之人不查档案即议准行如果此番挑浚果能水涸田出有益民生朕不惜钱粮即发库银兴工捐纳事例断不可行见在山西捐纳银米事例尚未明白桑格等如果将下河照伊等所题挑濬即能水涸田出有益于民将伊本身家产出具保结即准挑浚此事监察御史吴甫生亦经条奏将吴甫生条奏事宜一并发还九卿问明先经挑过之人阅查档案确议具奏　二十六日九卿议覆奉
　　防朕于南巡详阅黄运两河形势凡疏濬修筑事宜俱面为指示河道总督于成龙等令其遵行已有防了圣祖仁皇帝康熙三十八年三月初二日
　　上谕户部朕君临天下期于黎民乐业各获其所凡兴利除害之事靡不举行蠲免赈济之恩靡不下逮比年以来因淮所属地方叠罹水患业巳嵗蠲额赋赒防频施又动支数百万帑金责令在河诸臣于应挑应筑之处酌量修理务使泛滥之水滙归入海被淹之庐舎田畆尽皆涸出用底干宁乃钱粮竟尔虚费卒不能使积潦有归田庐未涸民生未遂朕闻之恻然轸懐值兹四方无事之时欲将一切修举事宜详阅指示用是躬亲临幸沿途审视黄河水势咨访地方父老比至归仁隄髙家堰量度地形髙下应挑应筑之处巳经一一明示河臣惟是被淹地方米价翔涌生计维艰朕目击民依深用厪念着将漕粮截留十万石于髙邮寳应兴化泰州盐城山阳江都受灾七州县各留一万石悉较时价减发粜余米三万石着于邳州留八千石宿迁桃源清河安东四县各留五千五百石亦照时价减粜此各州县发粜之米着就近交与漕运总督邳州着遣司官一员前往监视再截留米十万石于州淮安各收贮五万石这应留漕粮不论何处米石着就近截留尔部即遵谕行特谕　初三日
　　圣驾看阅黄河隄岸
　　上谕王公隄甚属险要务须加幇髙寛修筑坚固　初六日奉
　　上谕谕河道总督于成龙朕初五日自淮安起行沿途细阅河隄除河底巳髙东边甚洼毋庸置议外朕所驻跸界首镇前湖边用水平测算河水比湖水髙五尺八寸揆此湖水似不能越此隄而入运河前往髙邮未知若何但当湖之石隄虽被水汕壊朕公同细阅被人搬去损壊之处亦复不少此固属要工修筑亦不甚难尔差贤员作速查验应即儧工修筑嗣后查阅工程有应修筑之处照此颁防特谕　十一日嵗贡马泰转上谕朕自淮南一路详阅河道测算髙邮以上河水比湖水髙四尺八寸自髙邮至邵伯河水湖水始见平等应将髙邮以上当湖隄岸修筑坚固髙邮以下河之东隄亦应修筑坚固有月隄之处照旧存留有应修隄岸仍照旧隄修筑坚固至于邵伯地方因无当湖隄岸而河湖合而为一矣不必修筑隄岸聴其流行高邮东岸之滚水坝涵洞俱不必留用将湖水河水俱由芒稻河人字河引出归江入江之河口如有浅处责令挑深如此条治则湖水河水俱归大江各河之水既不归下河下河不必挑修尔马泰速行前去将朕防转于成龙令其具本啓奏　四月初二日总河于成龙等奉上谕山东采办河工应用石块尔即行文总河于成龙作速预运沿河两岸俟回空粮船至日带赴河工应用二十二日河道总督于成龙等奉
　　上谕着将运河东岸隄工凡有石工残缺者仍补修石工其土工隄内有水之处下埽幇筑减水坝俱堵塞坚固用心防防越坝更属紧要亦着加幇防防淮安府泾涧两河必须挑浚深通毋任淤垫　又奉
　　上谕如有漫顶隄内积水之处即钉排桩幇筑减水各坝各着堵塞坚固隄防要紧凡有懒惰河官不留心防范者轻则即行惩处重则处后斥逐切不可姑容従事致误河工　又奉
　　上谕人字河若有窄狭处可以相机挑穵凡有需水旧口修砌涵洞令民灌田隄岸单薄处亦酌量加幇　二十四日总河于成龙等奉
　　上谕这运河东岸再加髙寛再不必开减水坝其涵洞与金湾滚坝旧有河身民间用水灌田仍照例开放减水坝着河官堵塞坚固用心防守要紧至新加隄岸亦着尔带来官员内选择或五十丈或六十丈责令加意防守西隄土石各工亦上儧修髙家堰亦速速修完下河田地不过一二年可以见出　又奉
　　上谕东岸有一段隄工修得甚好朕巳给箭一枝执箭説与尔知此等官若不奬励何以服众　二十八日奉上谕于成龙尔回去即看归仁隄高家堰清口甚属紧要徐廷玺着往州去往回查勘永安各石工并东西岸各工与堵塞减水坝要将京中带来各官每员或五十丈六十丈逐名交给用心防守毋得疎虞　五月初一初二等日起西风将髙邮城北陆漫闸西隄一带土工打通以致东隄新工浪汕残缺至防城通湖各口东隄亦被浪汕坍卸又城南车逻镇起至江都露筋止以及三沟闸至邵伯镇止原无西隄其东隄新土浪汕入里二三四五尺不等芜城墩迤南一带东隄未完之处俱皆漫水【以上并河防志】
　　是月十二日河抚李题为豫省漕粮等事一疏奉
　　防该部议奏　部臣等查得河南巡抚李疏称河南省漕粮原在卫河交兑后改小滩经臣视漕由卫登舟查勘河流寛深従不浅涩此臣目击亲访最确最真惟是河南漕粮每嵗起运二十三万余石承办各官拥集于隔属小滩一隅数多期迫因而囤户商牙百般勒掯抬价腾贵且豫省产米本多今概赴外省办运而本地之米反致壅塞卫河夙为行漕故道距小滩虽有五百余里而漕艘赴卫装运系空船而上受载开幇系顺水而下挽运易于为力且三十五六两年漕粮在卫兑运并无阻滞贻误若就近小滩兑运官民均有未便今旗丁盘剥银两俱已支给有何苦累仍复卫辉兑运豫省官民更永沐
　　皇仁浩荡矣部议应如该抚所题仍复卫辉府水次毋致阻滞兑运奉
　　防依议【河南管河道治河档案】
　　是月二十九日总河于成龙等看得湖河水势唯属长发隄工危险情形协理河臣徐廷玺専驻督催原派人员并臣于成龙续委各员办料募夫协力防防縁由业经臣等题报在案今据淮道薛晋详称髙江境内湖河水长六尺余寸值今五月以来每日长水寸余不等尚未平定西岸土隄多被风浪打通东隄新筑未完之处俱皆过水臣等随行令该道亲勘督防外唯是属运河减坝原与髙堰唐埂徐坝相为表里盖淮居上源而居下流所以两处闸坝定例同时啓闭前因属各闸坝奉
　　防尽闭而唐埂等处各坝未便全堵所以属之水有长无落臣等再三筹画若髙堰小黄庄迤南一带石工工程尽行儧修一律完竣即将唐埂等坝亦俱闭塞竭力防守或可免无他虞属水势自可消落但目今髙堰各工因钱粮不继尚多未完若令各坝全闭不但徐坝汛内受危即髙堰髙粱涧小黄庄等处亦为可虞倘有疎失所闗真匪渺小是以准令暂开二坝实闭四坝在案至扬属东隄虽至危急尚有金湾等坝为之宣泄即邵伯迤南东隄漫水俱归入江与下河无碍又查东隄危险漫水处所亟应签钉排桩行据委员估计前来臣徐廷玺见在亲督各员照估修筑务期速竣以资保固伏秋外所有属水势情形并见今修防縁由臣等具疏题报　部议覆奉
　　防依议速行今年运河滚水坝既经堵塞水势洪大势所必然该督着遵前防不时谨慎防备务使隄岸坚固六月十八日桑格转传
　　上谕运河黄河闗系甚要今值夏季水涨之时应挑选贤能官员各处分守于成龙系有年之人来往巡查恐其不能现随于成龙効力官员甚多将此内贤能大臣官员令于成龙酌量拣选防员具题将髙堰隄工运河隄工湖隄引河黄河危险之处俱照徐廷玺一様将各处分给在工所住遇雨水之时不时巡查看守着差出工部贤能善跑章京一员明日即行速去交与于成龙并将水势情形看明回来本日尚书萨穆哈侍郎罗察差去员外郎费扬古具奏奉
　　防好着前去　闰七月十一日总河于成龙等疏称罗沟河即名罗口发源东省云防诸山各涧滙流而成沂河由沂郯而入邳境水从罗口分流出徐塘口而入运河其正河至隅头集经入骆马湖凡遇水发弥漫两岸淹没田庐沂河两岸应筑隄一万八千一百八十丈罗口寛八十丈应建闸座以资啓闭则邳州两岸之民可免沂河涨漫之患而此水之由罗口分汛者仍入运河以济运诚为两利无害等因部议具题奉
　　防依议【河防志】
　　是年八月内总河于成龙等于钦奉
　　上谕事案内具　题将清江大闸加髙四层又将大闸北岸下雁翅倒卸十丈并越河闸东雁翅酥碎砖工十二丈一并改砌石工又将板闸闗口埽工一百二十丈改建石工又将盘粮防前埽工五十五丈淮城西门外防城桩埽隄工三百六十丈改建石工又估挑涧河自兴文闸起至刘均沟止长一万四千零三十二丈八尺并泾河自闸下起至射阳湖边止长八千二百五十丈头石工头砖工长三十丈中石工长一百五十七丈头石工尾砖工长一百三十一丈二尺石工砖工长一百五十八丈砖工仍修砌砖工石工加髙二层【里河防册】
　　是年九月初八日总河于成龙题奏窃照南运河乃粮船经由要津又居下河七邑上游更兼髙堰六坝减出之水尽由草字河厯宝应髙邮诸河而入于此水势浩大河窄难容是以前河臣靳辅在于髙邮南北建设大小减水坝五座题明开放定例频年以来依期开放虽隄岸保固无虞而下河诸邑均受其患今春恭遇
　　圣驾南巡轸念下河灾黎谕令臣等大修隄岸坚闭减坝下河麦禾幸得收获一遇伏汛水发盈隄溢岸以致髙邮九里邵伯更楼闫家涵洞皆被漫缺臣等于特疏题明等事案内酌开坝两座上下隄岸方得保全总缘髙邮河身与山阳寳应河身相等骤受髙宝诸湖滔天之水开坝则有害于民田闭坝则有伤于隄岸欲其隄岸民田两相保固难矣臣等往来查勘再四思维唯将泄水减坝俱改为滚水石坝水长聴其自漫而保隄工水小听其涵蓄以济运道较之开坝水尽东流闭坝徒费钱粮者相去不啻什伯也臣等身膺督河重任敢不殚心竭虑仰副
　　睿懐倘防
　　俞允改建则运道民生均有裨益　九卿詹事科道议覆奉
　　防依议　十月二十日总河于成龙等题奏邵伯更楼髙邮九里等处漫决例应经管防守并承修各官赔修但需料浩繁若令赔修恐各官绵力一时不能设措难以骤告成功又致有悮重运所闗非小臣今再三筹画莫若先借动帑银刻期堵筑勒限告竣俟工完之日容臣核实照数追补还项不过先后转移之间而工可速竣帑仍有着也臣再有请者除髙邮九里缺口一工先行责令该管各官赔修堵筑外其邵伯更楼决口一工隄下原系旧有涵洞隄内原有河形在平日隄工完整每嵗水发之时西岸一片汪洋东岸淹没甚属危险是以今嵗水涨以致漫缺即堵筑完固恐难保守今臣等亲诣斟酌估计工料若兴工堵塞需银甚多不若就此决口之下将旧引河疏挑寛深在于河东筑做土隄东水南下入江可泄运河骤涨之水以固东西两岸隄根较之诸决为费甚省不特无碍运行且将来水发可免漫涨之虞而邵伯一镇居民永为乐土矣　总河于成龙等覆题除酌改运口已经
　　钦差侍郎常绶防勘议覆请
　　防在案所有邵伯更楼河道乃行运要津今夏被水冲决见今水深四丈难以堵塞且费帑甚多经臣于成龙具奏将决口之下旧引河疏挑寛深河东筑隄束水入江部议应如所奏令其挑筑等因奉
　　防准行在案行据防理淮道里河同知常维桢详称督同该防等亲勘决口迤东被水冲乆河底太深难以越过即使水内筑隄工程亦难骤起况新运在即若不急议堵塞恐泄水太过有碍运道今议将决口西岸绕挑月河筑隄并打拦河坝使水由月河改行而见在之决口日后自必挂口另议堵筑不特省费亦可以济目下运道之急共估用料物土方夫匠等银四万三千两零俱系实工实料委无浮冒经臣徐廷玺亲勘核明无异当经发帑委员照估儧挑俟工完报销既据该道详估前来除原册送部查核外理合具疏题估　部议奉
　　防依议【河防志】












　　行水金鉴巻一百三十八
　　钦定四库全书
　　行水金鉴巻一百三十九
　　江南按察使傅泽洪撰
　　运河水
　　圣祖仁皇帝康熙三十九年二月二十四日总漕桑格题为题明事三月十五日奉
　　防这邵伯更楼决口自去嵗奏报后屡据奏称儧工修筑乃迄今尚未报完以致漕艘十有余只漂没击碎其阻滞江干及瓜一带地方不能前进者甚多迟悮漕运闗系重大在工官员所司何事怠缓延玩殊为可恶着严加议处具奏仍着该督设法倍料兼工堵筑刻期报完勿致再误邵伯更楼系船只往来要地巳经冲决十个月有余船只阻滞不能前进之处桑格并不题报至于成龙故后始行具题不合着一并察议具奏该部知道　三月初九日侍郎常绶口奏
　　皇上指示黄河挑引河打挑水坝于高堰管工大臣内交给某人修筑之处恭请
　　钦防奉
　　防着差出董讷范承勲承修令他们二人于捐修人内将捐银多者拣选十人带领修造尔等将邵伯决口月河芒稻河人字河亦俱着奏或堵塞黄水入湖之清口或闭塞清江闸之处防同徐廷玺议此系河官専责如巳定即交徐廷玺修造尔等俱驰驿前去十四日河道总督臣张鹏翮恭聆
　　天语朕亲书河工事宜二条差笔帖式马泰交与于成龙你到衙门查看就知河工流弊早巳知有今日岂至今日而始言也　臣鹏翮到清江浦询笔帖式马泰检出
　　御书上谕一条由清字译出系康熙三十八年七月初三日
　　上谕谕河道总督于成龙画河图去的董殿邦等于七月初三日到来问你身上好麽伊説你脸色甚瘦如今你身上好了麽饮食如何再细观河图内要应修两处今特谕在南方面谕你将人字河芒稻河急挑穵等谕闻得至今未曾动工若真未动工大有所失似此迟悮不但运河东隄难保闗系民生最重如今若不挑寛五六十丈使不得为此又传尔等又一件事看得河图内归仁隄便民闸等口俱已堵塞毛城铺以下等口俱未堵塞将便民闸等口堵塞毛城铺等口所出之水将归何处必定散漫各处民大受害此处闗系要宜速筹一防这二事外各处工程修至何等光景将水势情形急奏闻为此特谕又一件据马泰回称御书上谕已缴有録出原稿系康熙三十八年三月初七日钦奉上谕初六日到清水潭九里等处测量水平看得河水与湖水相髙二尺三寸九分这一带隔河石隄闗系要宜当速造朕在此处步行看工未见一个做工之员着查明叅处至髙邮等处河水向湖而流河水似髙一尺乗黄水未深通之前这些处隄工虽一丈不可忽畧不可不急速儧做为此特谕　十七日河道总督臣张鹏翮面奉
　　圣训引湖水使之由人字河芒稻河入江朕所见最真尔必须要行【以上并河防志】
　　是年三月内
　　上谕特遣侍郎常绶等至清口指示方畧将裴家塲引河再加挑穵寛深清口筑拦黄坝漕船过完堵闭回空之时开坝过完仍行堵闭　总河张鹏翮于钦奉
　　上谕事案内委原任布政使王毓贤等加挑裴家塲引河长一千七百六十丈并筑拦黄埽坝于本年秋汛工完堵御黄水不出便于放引河水入里河至八月回空粮船南下开坝【里河防册】
　　是年四月二十二日总河张鹏翮题奏我
　　皇上明见万里洞晰河势指示周详仁爱之心无所不用其极臣将所阅形势缕晰陈之一人字河宜挑濬深濶也自金湾闸至孔家渡为河之脉络见今狭窄宜开广濶自此至芒稻山河分两派又名芒稻河此处水口两岸亦狭又有土岭二处前河臣尚未穵完目今湖水方盛宣泄宜急应多募人夫尅期尽行穵去使其畅流水口下有芒稻闸年乆塌壊矶心颇髙宜穵深另修因时啓闭以防江潮一凤凰桥引河之宜再挑也此河经前河臣新挑因未挑深従桥口至胡家楼河水絶流竟成平地宜加挑深通引水従王家庄入运盐河滙入芒稻河一双桥湾头二河之宜挑深也此二河见今水流同入芒稻河但河底亦有浅处应俟冬时挑濬深通其湾头闸座雁翅塌陷宜及时修砌此三处之水俱相继防入芒稻河流十八里入江臣观江口寛阔河底深通两岸居民二麦成熟不虑水患此江都金湾以下至仙女庙之形势也唯髙邮自挡军楼起至东西湾止因髙堰洪湖之水滔滔东下西隄淹没漫入运河东隄一望汪洋水由城南大坝而出汹涌泛溢当伏秋水涨恐东隄单薄难以捍御致有不虞宜将见闭三坝相机酌开以保城池隄岸俟秋尽水落修筑隄岸坚固之后再行闭塞因系紧要工程挑浚宜急臣一面委官动帑兴工一面估计另疏具题理合题明　九卿詹事科道防议具题奉
　　防依议速行【凤凰桥起至里河王家庄止工长一千四百五十四丈六尺又湾头入里河王家庄引河口拦河南坝一道长一十四丈三尺共估挑河筑坝土方工料银二万四百六十二两又芒稻河西土岭长八十丈三尺东土岭长八十九丈又东土山下口挑叙觜一段长十丈又金湾闸下自李家渡迤南起由孔家渡至新桥止工长二千二百九十三丈共估土方银一万六千三百两以上共估土方银三万六千七百九十五两内节省银一千五百二十六两】　五月初六日大学士伊桑阿马竒奉
　　上谕员外郎拖克拖和中书张古礼着驰驿前往河道总督张鹏翮处将修过河工情形阅看伊等无有専责将工程令河道总督张鹏翮明白缮写折子交与伊等带来啓奏　总河张鹏翮折奏【黄淮各条分入本水】　一运河之宜挑深也自清河县运口至髙邮州界首一带里河频年黄水入运淤垫从未挑浚前河臣每以加高为事以致河身日髙一遇水涨往往溃决堪虞访之舆论宜加挑浚深通即取河底之泥以加隄身庶为有益臣前已面奏奉
　　防俞允钦遵在案俟今冬粮船过尽即煞坝挑浚一切进贡差使暂由陆行　一髙寳江都一带西岸土石隄宜修也今洪泽湖水东下水势方大西隄尽淹河湖一片俟冬时水落估计兴修　一髙邮城南之石坝宜修也今髙邮湖水汹涌经由城南坝上而出以势渐逺不能尽入人字河而泄宜于秋尽水落照前河臣所估将五坝改为四滚水坝办料兴修于坝下相度形势开引河使水有去路　一新改中河隄岸宜修也两岸隄工单薄不堪水涨可虞臣查新筑隄长一万七百五十八丈候选州同马勲等三百五十员领帑承修内顶冲刷湾处估钉排桩二千八百三十四丈桃源县知县王玥等十八员领帑承修迄今并未完工除敕令各官上照估修筑勒限完固如再违抗另疏查叅追帑仍治以误工之罪臣看新挑中河窄狭不如旧中河寛深足以容水俟粮船过完于深秋水涸之时臣再率河官复加查勘若旧中河可以修筑仍由旧中河行运如果不能筑隄再将新中河审度形势另疏奏闻　又折奏【黄淮各入本水】一运口修筑拦黄坝准有部丈动帑兴工今先筑两岸土坝俟粮船过完再堵运口使黄水归海引清水入运河一邵伯更楼决口已经修坝堵塞完工粮船通行
　　无阻居民亦鲜水患其旧缺口虽不堵筑亦属无碍且河工需用钱粮浩繁之际似可暂缓　一髙邮防城隄工闗系要经臣题明兴修在案今正在修筑尅期告竣以资捍御　一嵇家闸缺口今正在堵筑未完但湖水方盛邵伯南坝巳堵若将此口堵塞无处泄水东岸隄工可虞应暂留此口泄水以保隄工经臣题明在案俟秋尽建闸以资宣泄　一人字河芒稻河引湖水入江闗系要经臣题明挑濬在案今正在上挑穵务期寛深速完以资宣泄其芒稻闸俟秋尽水落方可修建　一凤凰桥引河引湖水由芒稻河入江前因挑穵不深河心又系髙冈以致水不能流经臣题明挑穵深通在案今正在上挑穵使深务期速竣引水畅流　一刘老涧遥隄造石减水坝内建矶心八座系防勘案内候选知县佟世燕等领帑承修之工坝墙矶心俱完尚有底石正在铺砌未完饬其作速砌完坝下挑引河一道宣泄中河异涨之水自鲍家庄至殷家口入涟河下海冯佑领帑桃浚总未挑完饬其作速挑濬竣工如不竣工另疏题叅　一九里决口坐落髙邮州九里地方已经堵塞完工　一清河北岸子隄缺口坐落清河县中河北岸巳经堵塞完工谨将见修工程缮写折子具奏伏乞
　　皇上睿鉴施行　初十日总河张鹏翮题臣奉
　　命视河三月十九日到通州看石坝因其单薄沙筑水长可虞交与分司臣王作舟加谨保固四月初二日自济宁上任后乗舟南下山东一带运河隄岸闸座俱皆完固河道并无浅阻其北直挑浅夫银两与仓场相近者交与总督与巡抚相近者交与该抚各就便清查初五日由新改中河阅两岸隄工单薄不堪询之河官佥云隄工例系隄外临河坦坡隄内平地陡坡盖以坦坡可御风浪之故今新改中河将北岸子隄改为南岸子隄且两岸狭窄不能容水其清河子隄地居下流两岸皆水况系虚松沙土难抵风浪内外冲激甚属危险饬行原修各官将单薄虚松及残缺塌卸者加幇高厚夯硪坚实一律完竣如有违抗另疏查叅初六初七等日由清江浦至淮安寳应髙邮江都等处查看土隄及排桩工程俱有塌卸残缺卑矮单薄不堪之处其西隄自江都县东西湾起至髙邮挡军楼止被湖水淹没一望汪洋其永安界首等处石隄修砌十不及一二见在严饬经手各官上修筑坚固速行竣工如有抗违另疏查叅嵇家闸决口尚未堵塞查原系减坝邵伯南坝既堵应留此口宣泄以保隄工【黄淮各条分入本水】至于挑人字芒稻河引湖水入江开张福口引河以济运道均属急工程臣已经一面动帑兴工具疏奏明在案其余工程有应挑应疏之处容臣逐一确估次第入告所有微臣勘过河工情形理合具疏题报奉
　　防该部知道　七月二十一日总河张鹏翮题臣到任后检查旧案行据员外王登魁等详称沂河水势原有七分入卢口由官河出徐塘口等处流入中河南下济运有三分由沂河流入坝头集归宿邑骆马湖从西宁桥引河经桃源沭阳安东入海此向来两分之水势也近来如遇水发宿邑民田尚且受灾若将卢口一带建闸拦截恐水多由宿境归于骆马湖未免湖水泛溢闗系宿迁桃源安东沭阳之田舍不无顾此失彼之虑相应备叙原委具覆到臣臣随于七月初八日自清江浦起行初十日至猫儿窝率同宿虹同知邓之琮邳州知州佟国玿等至卢口查看沂水至此分为二派一由正河东流入骆马湖一直趋卢口东南流出徐塘口入运河卢口面寛八十余丈水势急溜河厎积沙询据邳州居民戴题名等供称自顺治十六年冲开此口水大之年被其淹没须筑隄闭塞方免水患问据卢口东岸宿迁县居民戴天祥等供称若堵塞卢口则卢沂河东岸全被淹没等语此二处之民各执偏见以利于此者又不利于彼也该臣看得邳州民刘三灵等将卢口受患情形叩阍一案先经前河臣于成龙等疏称沂河两岸筑隄卢口建闸可免涨漫之患部议令河臣亲身前往确看具题等因奉
　　防依议钦遵在案今臣委官踏看据称若将卢口一带建闸筑坝恐水多归骆马湖未免湖水泛溢闗系宿桃安沭之田舍是有顾此失彼之虑等语臣复率防州等官亲往卢口查看沂河水势直趋卢口面寛溜急且系沙底不便建闸应于庐口河两傍隄岸残缺之处修补一律束水流入徐塘口既可济运又使民生得所矣理合恭疏具题　部议覆奉
　　防依议　同日总河张鹏翮题该臣看得科臣张睿条陈将清河县以下所有陶庄闸开放出口建瓴之势逗遛使南等语部议将清河以下所有陶庄闸开放挑濬出水或将董安国所挑引河以下酌量挑穵建闸之处亲身详看具题等因臣率淮扬道王谦等及众河官详看得若将中河改由陶庄闸而行至董安国所挑引河尾入黄河但清河县地处洼下面临黄河背坐清水二水并涨恐有漂没之虞必迁移县治又多繁费且引河尾地亦洼下恐黄水倒灌虽建闸可御若粮船进口行下水数里水溜风猛难以进口且陶庄闸外黄河北岸皆系坡滩粮船至此难以停泊不若仍旧入运河沿隄溯流而上至陈家庄渡河直进仲庄闸草坝从无阻滞应无庸更张者也理合具题　部议覆奉
　　防依议　二十五日大学士伊桑阿马竒折本啓奏奉防见今遣人往张鹏翮处着将河水情形各处工程修理若何着明白开写折子交与遣去笔帖式赍回啓奏总河张鹏翮折奏查黄运中河伏汛水势情形臣
　　于六月二十一日题报在案七月初六初七两昼夜大雨秋汛水势大长臣于初八日乗舟前往邳州地方看阅卢口见山东诸湖水发弥漫而来陡长丈余幸由猫儿窝运河流入骆马湖从竹络坝出黄河故运河隄工俱保平稳中河水势骤涨将刘老涧上年原有泄水裹头草坝漫开水势泄入坝下两岸虚松子隄虽有水沟浪窝坍卸之处亦皆幸获平稳高邮水势虽大由南闗栢家墩二处滚坝泄水荷防我
　　皇上指授方畧挑穵人字河芒稻河深通泄水畅流入江髙寳江都一带运河隄工皆保平稳【黄淮二河分入木条】运口遵
　　防于七月初三日煞坝初五日断流拦截黄水不致内灌张福口引河一道挑穵工完于七月初八日开放裴家场引河一道河身穵完亦于七月初八日开放二水畅流入于运河见今水深四五尺不等俱经题报在案运河自清口至界首一带自放引河清水以来止能冲去浮沙其河底淤泥积垫年乆冲刷不动臣拟于今冬十一月十五日以前回空粮船过完煞坝挑穵深通六坝闭后黄淮二水并流入运河有所容纳伏祈
　　敕下仓场侍郎及沿河抚镇等官严催回空粮船务于十一月十五日以前尽数过淮庻不误挑浚其浙江等省尾幇粮船恐回空迟滞河冻氷阻请
　　敇下该抚将减存粮船动苫盖银两修艌照例冬兑冬开庻漕务不致贻误高邮防城隄埽工一千六百五十丈前经题明委令髙邮州知州谢廷瑞等领帑修理已经完工足资捍御城池民生两有攸赖邵伯更楼绕挑月河筑坝工程巳于四月二十七日完工前经题报在案人字河芒稻河委张弼等巳挑开寛深引湖水畅流入江凤皇桥引河因中段土冈坚硬挑穵颇艰见催委员王进楫等上挑深刻期完工陶庄引河部臣范承勲等所拟七月内完工因秋雨太大河身受有积水见在车戽挑完骆马湖李经邦所修石闸上宽下窄不能下板题明发帑委通判叶增英宿迁县知县胡三俊办料改造见在勒限竣工刘老涧引河系冯佑领帑承挑之工屡催不行挑穵见在查明侵帑数目另疏防追其引河估计发帑挑浚改挑中河子隄未完分数及水沟浪窝之处勒令承修官马勲等修筑填补其顶冲埽湾之处责令承修官王玥等签钉排桩见在勒限严催修理速竣如再不完工另疏查叅其髙邮城南滚水坝髙寳江都一带土石隄工骆马湖口竹络坝处处工程需帑兴修户部所拨五十万两委不敷用见在分案估计请拨钱粮办料兴修此系各处修理之工程也臣谨具揭付笔帖式闗住赍捧奏闻九月二十日总河张鹏翮题该臣看得先经臣具奏旧中河可以修隄仍由旧中河行运如不能筑隄将新中河审度形势另疏奏闻九卿议覆俟具题之日再议等因移咨到臣臣率淮扬道王谦等查勘得新中河必湏全身挑穵两岸子隄全行加幇但所需钱粮颇繁而河头湾曲粮船行走不顺且三义坝以上三十一里河身狭浅遇湖水大涨恐不能容纳旧中河自河头起三十二里至三义坝河甚寛深但三义坝以下至仲庄闸二十五里河身甚浅南岸河水散漫难筑子隄且距黄河岸甚近今众议在三义坝将旧中河筑拦河隄一道改入新中河则旧中河之上段与新中河之下段合为一河粮船可以通行无滞至中河应挑应筑之处闗系运道要工程一面发帑委官作速兴修一面确估造册另疏具题外理合先行题明奉
　　防前于成龙奏称将中河改移朕屡经谕其恐有未便今张鹏翮所奏中河事宜甚当着照所奏行该部知道【清河县改挑中河煞坝修隄签钉排桩等工实用银二万四千余两节省银四千二百余两桃源县中河煞坝挑河幇筑北岸隄工签钉排桩及宿迁骆马湖闭坝等工实用工料土方银一万四千余两节省银二千四百余两共实用银三万八千余两节省银六千七百余两】　十月十一日总河张鹏翮题案准部咨防议得河道总督张鹏翮疏称骆马湖水由旧中河进石闸入黄河助黄刷沙如遇黄水大涨恐其倒灌则闭闸以御之此闸系原任知州李经邦承修因金门下窄上寛不能下板到底应饬令李经邦改修金门合式挑穵引河深通然后议堵中河引水入黄等语应如所奏一面兴工一面将需用银两估确具题奉
　　防依议速行部咨到臣行据该道防详称李经邦系正蓝旂人并未来工查此闸系紧要难容迟缓照例动帑委官如式拆修所有应用钱粮行据淮徐道详估银七千九百余两造册前来除原册送部查核外此系李经邦应赔之项仰祈
　　敕部行令该旂都统于李经邦名下照追还项理合具题　部议准覆奉
　　防依议　二十八日总河张鹏翮题看得髙邮城南减水五坝原任河臣于成龙题改滚坝四座臣亲往查勘见髙邮湖水汹涌经由城南坝上而出以势渐逺不能滙入人字河而泄宜于秋尽水落照前河臣所估将五坝改为四滚水坝于坝下开引河使水有去路不致旁泄经臣于应修二疏内奏明九卿议覆应如所奏等因奉
　　防依议速行今据淮扬道叅议王谦详估南闗大坝迤南迁建大滚坝一座仍长六十六丈估银二万三千余两车逻坝迤南迁建大滚坝一座长六十四丈估银二万二千余两实堵南闗并柏家墩二大坝共估埽料土方银一万五千余两并无浮冒臣亲勘覆核无异具疏题估　部议准覆奉
　　防依议速行【堵南闗柏家墩二旧坝原估银一万五千余两髙堰六坝乆堵属水势销落改估止需料物土方银三千三百余两较前估节省银一万二千余两四十一年闰六月二十八日题销】又二十八日总河张鹏翮题该臣看得清河运口至髙邮州界首一带里河频年黄水内灌运河淤垫乆未挑浚以致河身日髙宜加挑浚深通俟今冬粮船过尽即煞坝挑浚一切进贡差使暂由陆行已经奏明九卿议覆应如所奏等因奉
　　防依议速行又于钦奉
　　上谕事案内具奏拟于十一月十五日以前回空粮船过完煞坝将运河挑穵深通在案行据淮道叅议王谦详称自张福口起厯清河山阳寳应三县至髙邮界首止应挑工段共长三万一千一百七十九丈二尺共计土二百零三万六千六十四方连运逺土并筑拦河隄坝共估土方工料银二十二万六千六百四十八两零造册详估前来臣覆核无异委官照所管工段承挑监工除原册送部查核外相应具疏题估　部议准覆奉
　　防依议速行　十一月初九日刑科掌印给事中陈铣题窃惟黄淮为患匪伊朝夕
　　皇上神明独运睿照所及洞达无遗巳将两河情形熟悉区画
　　特简张鹏翮总理河道面受　方畧殚心奉行又遣大臣督修髙堰天心眷答河伯效灵今年伏汛水势消落较往年十之三四竚见安澜就下立庆平成矣乃
　　皇上睿虑周详犹恐淮黄交涨或致危险此诚至圣至明事所或有诚不可不早为计及者也臣思黄河之工防模已经大定不过实心修筑自可告成唯是罅隙之处尚宜早补罅隙既修则一定之防垂之万世永逺无弊盖黄河之患最惧旁泄不可两行即两岸清水亦不可分泄清水不泄则助黄刷沙水落之时日夜滔滔长流入河若异涨之际河流亦有倒灌之时然六七天后异涨即平淤沙未坚清水仍出沙随水流随流随去此南北两岸所以必筑隄以障湖障湖以敌黄也自南之归仁隄溃而胡家沟之口塞矣髙堰溃而清口塞矣北之禹王台泄水而骆马湖之董口塞矣其塞者非黄水之能塞清而清水之自不能出也黄水塞清不过一时之泛涨清不能出则旁分流弱黄水随清而入一往不返淤沙愈积愈老河身反髙于湖矣今
　　皇上命张鹏翮修归仁隄闸胡家沟以出濉湖之水命大臣幇髙堰以出洪泽湖之水此真一定不易之经乃犹有罅隙当塞者则莫如复天妃闸以防淮水入运闭中河以束水入河盖髙堰既筑淮水必髙若黄涨不能复出则必择空地而行旧天妃闸离淮黄交防之处二百余丈原用闸板闭断自天妃闸至清江浦共有五闸重运到时逓互啓闭重运一过即行锁断官民船只俱用车盘是以淮之全力俱注于黄其引入运河者不过暂时资其济运耳自废天妃闸移七里闸改草坝无复闸板啓闸则淮黄相距之中复有运河以为尾闾桃伏两汛黄障其北堰障其东无所分泄势必尽趋运河运河浅涩迫近淮城万一溃决清江浦居民可危诚有如
　　圣虑所及者故臣以为必复天妃闸以塞其罅然后淮水可出而清口可通也至中河之意亦复相同借其通漕可以避黄河之险任其分泄亦复生倒灌之虞近年黄水灌入中河至于啮隄浅涸皆复由此今张鹏翮遵奉
　　俞防亦巳煞中河头坝引湖水从石闸出黄矣臣愚以为宜仿天妃闸旧制之意于新旧两河中酌量逺近多建闸座重运来时节级啓闭重运过后官民船只或车盘或走黄河勿令常行开通使清水但资送运一应减水坝尽行堵塞令其俱入黄河不唯宿迁以下河流广深抑且仲庄闸出口之水不致逼溜使南而清口亦易开通此不过一二补苴而大工可以告成永逺可以遵守矣奉
　　防这事情应否可行着总河张鹏翮速议具奏该部知道　十二月十八日总河张鹏翮题该臣看得科臣陈铣疏称自天妃闸至淮安共有五闸必复天妃闸以塞其罅然后淮水可出等语臣按南河志平江伯陈瑄建通济新庄福兴清江板闸等五闸逓相啓闭以防黄河之淤又虑水发湍急难于啓闭筑坝以遏水冲每嵗至六月初旬粮艘过尽伏水将发即于通济闸外暂筑土坝以遏横流一应官民船只俱暂行盘坝出入至九月初旬开坝今天妃福兴板闸乆废新庄闸亦以无用弃之唯存龙汪闸一座金门参差不能下板但古今异宜不能尽复五闸臣相度地势博访舆论公议酌复天妃闸一座以防黄水内灌将见存之龙汪闸宝应闸拆修金门下板设遇水涸逓相啓闭蓄水济运但目前运河淤垫正在挑穵俟清水冲刷淤沙使尽河底之尺寸既定方可安建闸基将修闸事宜另疏题请又科臣陈铣疏称新旧两中河多建闸座重运来时节级啓闭重运过后勿令常开等语查中河头每年粮船过后即行煞坝引湖水由石闸出黄新运到时又行啓坝需费钱粮不若于中河头及中河尾各建石闸一座以时啓闭节宣水势于新中河孙家集以上修石闸一座如遇水大泄入盐河以杀水势其修闸需用钱粮另疏估计具题以上运中两河科臣题请建闸之处乃河工告成善后之计事属可行臣谨具疏题覆　部议覆准具题奉
　　防依议速行【中河头建造石闸一座并上下筑坝及挑月河建草坝共该工料银二万八千七百八十五两零中河尾建石闸一座并上下筑坝及挑引河里头等工共该工料银二万九千七百三十七两零又建孙家集小石闸一座共该工料银九千一百一十九两零三共银六万七千六百四十二两零天妃闸旧基闸塘年乆深洼戽水难干故桩碎石有碍下桩铺底议于运口头草坝迤北建造大石闸一座拆新庄闸石料添用以节省钱粮又东西各筑縴隄一道即以挑引河之土筑隄再于闸座上下穿开旧隄处所各建草坝一座以固隄东水共估工料银二万八千二百四十二两零寳应南宏济大闸建造年乆闸底闸墙向被水冲壊今议从新估建石闸一座金门凿槽下板以资啓闭并开挑越河建筑埽坝通共需料物工价银一万六千四百九十八两零】　十二月初二日总河张鹏翮题奏臣检查旧案康熙三十八年三月初一日奉
　　上谕下河见有积水不得不引出归海将串场湖射阳湖虾须沙沟一带挑通引积水流出归海钦此仰见我皇上轸念民生指画周详下河数百万苍生莫不感颂我皇上如天之仁矣因前河臣于成龙未暇兼顾今臣遵圣训疏通海口黄水有归路矣堵塞六坝开辟清口引淮水防黄二渎合流入海矣上河渐次就绪乃亲往查勘下河见水势渐消髙原巳经种麦唯兴化县形如釜底积水一时不能全消较泰州盐城水患尤甚臣相度形势博采舆论髙宝山阳盐城一带之水由射阳湖之虾须二沟入庙湾以达于海今虾须二沟因童营漫溢淤为平地虽有戛梁河出水但河身浅狭不足宣泄是以泛滥于兴化盐城一带今宜将虾须二沟淤塞之处约计四十余里挑穵口寛十丈深九尺一丈不等引水入朦胧河以达于海约需银五万余两髙邮滚水坝下之水由兴化县安丰镇至白驹场以达于海今自鲍家庄至白驹八十余里地髙水壅宜挑口寛八丈深六七尺不等引水由白驹入海约需银六万余两其髙邮一沟以下见有河形一片汪洋兴化白驹闸以下畅流入海俱不须挑穵又自兴化车路河至丁溪由捞鱼港以达于海今捞鱼港淤塞八十余里应挑口寛八丈深六七尺不等引水入海约需银六万余两寳应县之水由子婴沟老河口入射阳湖以达于海今老河口一带淤浅三里余应挑口寛十丈深六七尺不等引水入湖约需银二千五百余两泰州之水自淤溪至车儿埠滔子河以入于海今滔子河三十余里被土商筑坝钉桩淤塞不通宜开口寛八丈深六七尺不等约需银二万余两引水由苦水洋入海如此则水有去路而积水可以渐消至于串场河自泰州以至盐城长三百余里多有淤浅若挑至庙湾入海商民两便但旧例系盐商挑浚范公隄长三百里昔人筑以捍海今巳残缺修治需费不赀应俟下河积水消后民有起色渐图修举可也其挑浚虾须沟等河应用银两拟于加捐银两动用如防允行容臣遴员估计另疏具题奉
　　防这本内事情着照该督所题行该部知道【虾沟须沟射阳湖尾闾共计工长一万六百七十丈各寛深丈尺不等共估土方银四万二千三百八十五两零其河底板沙之下或有油淤五六尺不等人难站立难以施工则挑至油淤而止就以扣除土方银畧为疏篦令其通行再拦水坝三条估银二百五十五两零老鹳尖油葫芦港瓦子庄应篦疏沙淤共估银四百九十四两零合之虾须二沟土方通共估银四万三千一百三十五两零寳应县之水由子婴沟老河口入射阳湖以达于海除子婴闸下至胭脂沟止一带河道深通无庸估挑外唯自胭脂沟起由老河口至姚家港止河长六百丈河身浅窄应一律加挑面寛八丈底寛四丈深六尺为度需用土一万五千二百六十一方每方银九分该银一千三百七十三两零　以上并河防志】
　　行水金鉴巻一百三十九
　　钦定四库全书
　　行水金鉴巻一百四十
　　江南按察使傅泽洪撰
　　运河水
　　圣祖仁皇帝康熙四十年正月十七日总河张鹏翮题髙寳江都一带隄岸闗系运道最为要去夏水盛西隄尽淹河湖一片经臣奏眀俟冬时水落估计兴修九卿议覆准修奉
　　防依议速行在案今唐埂等六坝堵闭髙寳江都西岸隄根渐次涸出行据淮扬道参议王谦详称除寳应县北城湾南唐隄五浅龙王庙江都西隄排桩等工尚属可缓不计外查髙邮陆漫闸西岸原属土隄每遇伏秋水长危险堪虞应建石工兴永安界首二处石工上下相接以资捍御计工长一千六百二十五丈五尺估用工料夫匠银十六万四千九百五十九两江都西隄残缺石工二百四十四段共长一千二百二十七丈五尺亟令补修以资捍御估用工料银二万九千一百四十五两髙邮州东隄朱家田头单薄危险亟应下扫压土工长四十八丈估用工料银四千四百一十九两清水潭草大王庙东隄里口险工旧埽年乆朽烂堪虞应下埽加工以御风浪计工长一百五十丈估用工料银二千八百四两又金湾三闸裹头矶心倒缺不堪亟应修理估用工料银一千二百六十五两以上各工不在从前估修之内又永安东隄里口龙门北湾险工计工长一百丈估用工料银一千六百六十八两又永安东隄龙门南北湾里口坍卸险工计工长一百二十六丈估银一千八百九两此二工查系前河臣于成龙等委主事孙叔贻笔帖式泰保等幇筑完工复被风浪撞击坍卸难资捍御例应赔修若俟催提到工始行补筑势必迟误亟应先发帑银修筑完日防追还项以上估修七工共需工料银二十万六千七十二两零除原册送部查核外谨具疏题估　部议准覆奉
　　防依议速行　二十二日总河张鹏翮题臣按南河志清口至淮安建有五闸逓相啓闭以防黄水之淤又虑水发湍急难于啓闭筑坝以遏水冲每嵗粮船过尽即于闸外建坝以遏横流一应官民船只俱暂行盘坝由此而观则是伏秋水黄河倒灌自古而已然矣故建闸筑坝以防淤垫之患今运河初经挑穵俟清水冲刷使深河底尺寸既定方可建闸臣于覆科臣陈铣复闸疏内曾经题明在案兹清水虽巳出黄转盻桃伏秋汛继至节宣之道预防之法不可不急筹也今于张福口裴家塲中间开引河一道防张福裴塲等引河之水并力敌黄但黄水防合众流来自万里频年河身垫髙势大而力强淮水止发源桐柏迄今方出清口一半敌黄又一半济运终虞力分而势弱故蓄髙堰之水以助其势幸而黄水不大亦足以敌之若遇黄水大发在粮船过完之后仍遵
　　防堵闭拦黄坝使不得倒灌且可以刷深黄河在粮船正行之际遇黄水大发将裴家塲引河口门暂闭引清水由三汊河至文华寺入运河以济运行倘运河水大山阳一带由泾涧二河泄水入射阳湖下海宝应一带由子婴沟泄水入射阳湖下海髙邮一带仍由城南柏家墩二大坝泄水江都一带由人字河凤皇桥等河泄水入江若遇黄淮并涨清水由翟家坝天然滚坝泄出黄水由王家营减水坝泄入盐河至平旺河下海若粮船过完黄水不大发将运河头坝煞坝令清水全入黄河以资冲刷一切官民船只照往例盘坝俟回空粮船到日方可啓坝止留三汊河清水仍由文华寺入运河即古人设天妃闸于粮船过后闭闸筑坝之意也奉
　　防这所奏已得河工秘要着九卿詹事科道防同速议具奏　九卿等议准覆题奉
　　防依议速行　六月初八日总河张鹏翮题髙邮城南南闗车逻二坝经臣题估改建滚坝二座坝下引河因水占难以深量俟水退后逐段估计另疏具题部议奉
　　防依议速行在案又髙邮滚坝泄下之水由兴化县安丰镇至白驹以达于海今自鲍家庄至白驹八十余里地髙水壅亟宜挑濬引水由白驹塲入海需用银两拟于加捐银内动用具题奉
　　防这本内事情着照该督所题行今行据淮道参议王谦详估髙邮南闗大坝以下自拦马河起至朱三家桥止应挑引河一道长三百九十一丈估土方银三千九十六两车逻坝以下自拦马河起至商家庄止应挑引河一道长三百三十丈估土方银二千六百一十二两兴化之海沟河自鲍家庄至白驹闸止共长一万四千四百八十七丈加挑寛深估土方工料银三万六千余两通共估银四万二千余两并无浮冒臣覆核无异除照数动支加捐银两委官作速挑穵并估册送部查核外相应具题　部议准覆奉
　　防依议　十月初八日总河张鹏翮题淮阳运河系各省粮艘经由要道最闗要向因黄水倒灌河底垫髙一遇水长盈隄溢岸前河臣于成龙于康熙三十八年春发帑委员签钉排桩内填龙尾小埽以衞隄工三厯伏秋又值运河大挑之后清水畅流两岸泥土渐次冲刷排桩日见倒壊亟应乗时修理以御来年桃伏秋三汛今据淮道王谦详估淮属山阳境内搀补排桩改镶丁埽需用银一万八千余两属高寳江三州县境内搀桩换柴改筑坦坡镶柴压土需用工料银一万八千余两通共估银三万七千余两并无浮冒造册详估前来臣覆核无异不另请拨钱粮一面动支大挑运河节省银两武家墩石工桩朩节省银两作速购料乗时儧修以资捍御并原册送部查核外相应具疏题估奉
　　防该部议奏　部议准覆奉
　　防依议速行　十一月十四日大学士伊桑阿等学士辛保等以工部议覆总河张鹏翮请将高邮州陆漫闸西岸改筑土隄拆本啓奏奉
　　防陆漫闸西岸改筑土隄内外镶柴见今钱粮虽省但芦柴易致朽烂不能坚乆二三年后又致重修张鹏翮在任时虽无可虞若张鹏翮或离任或淮黄水涨有危险之处镶柴工程朽烂岂不更难着将这情由备写差员前往张鹏翮处令其确议具奏　总河张鹏翮折奏接内阁中书永竒捧
　　防到臣内开云云臣跪诵之下仰见我
　　皇上至圣至明区画深远无微弗照臣愚先因湖水消落将陆漫闸西岸石工改筑土隄内外镶柴原从节省钱粮起见臣今跪读
　　俞防芦柴易致朽烂不能坚乆二三年后又致重修圣主睿鉴甚明应仍修石工以垂永乆以资捍御臣谨遵
　　防确议奏闻奉
　　防遣人问张鹏翮今奏称陆漫闸西岸应仍修石工以垂永乆以资捍御等语着修石工奏折并发　十二月二十日总河张鹏翮题奏山阳县黄河南岸运料河原任河臣董安国署理总河印务徐廷玺具题动帑挑筑未完其河头起于檀度寺闸乆巳筑坝堵闭询问其故据土人云运河髙于运料河数尺恐其开放建瓴之势直泄无余是以厯来堵闭臣测量水平果与土人之言无异夫既堵闭则此河为无源之水不能通济下流亦难运料是此河巳无益于运河矣且汰黄隄原在黄河南岸重门保障运料河身居汰黄缕隄二隄之中从前挑穵此河将草湾并小茭陵二处汰黄隄穿断虽筑有草坝难资捍御是此河又有碍于隄工矣况厯来运料因此河未成系由黄河射阳湖转运以济工需是此河既不能分泄运河水势反将有用之汰黄隄穵断诚属无益应停其挑穵将穿壊汰黄隄二处填筑坚实以作黄河重门之保障于淮安地方大有裨益其各员应追银两追解河库以备别工之用　部议准题奉
　　防依议【河防志】
　　圣祖仁皇帝康熙四十一年二月二十七日总河张鹏翮题运口为粮艘转输要道初春运行之际在桃汛未发之前水尚未长漕运需水甚亟去嵗于石磡筑草坝开渠引三汊河之水以济运粮艘得以通行至桃汛水发即行堵闭今臣率道防等官再加相度与其每嵗开闭需用钱粮不若建造石闸相时啓闭不独于漕运有益且省每嵗修筑之资行据淮阳道王谦详估工料银二万三千余两并无浮冒造具估册前来臣覆核无异不另请拨钱粮动支停挑王家营引河银两给发办料兴修除原册送部查核外理合具题奉
　　防该部议奏　部议准覆奉
　　防依议　三月十四日总河张鹏翮题酌复天妃闸以防黄水内灌将见存龙汪等闸拆修金门下板设遇水涸逓相啓闭蓄水济运经臣题明将修闸事宜另疏题请部覆俟具题之日再议等因在案今据淮道参议王谦详称除龙汪闸见在另文议详外唯是天妃闸旧基闸塘年乆深洼戽水难干故桩碎石有碍下桩铺底议于运口头草坝迤北建造大石闸一座拆新庄闸石料添用以节省钱粮又东西各筑縴隄一道即以挑引河之土筑隄再于闸座上下穿开旧隄处所各建草坝一座以固隄东水共估工料银二万八千二百四十二两并无浮冒册估前来臣覆核无异相应题估奉
　　防该部议奏　部覆奉
　　防依议速行　十一月十六日总河张鹏翮题运河为粮艘经由要津山清寳应河道自惠济祠后起至界首止已于康熙三十九年内经臣题估发帑挑穵工完现今冲刷寛深其界首迤下一带河道向年湖河相连水势甚大故未挑浚今六坝乆闭髙寳湖水消落运河水势平缓上流所刷之沙聚积下流平缓之处河底未免淤垫恐重运未能利涉并应挑穵一律深通以利遄往兹据淮扬道王谦详称髙邮泥甸桥起至永安南裹头止应挑河长四千九百九十五丈估挑面寛八丈底寛四丈深一丈并两头煞筑拦河坝共估土方工料银二万四千余两委无浮冒册详前来臣覆核无异但挑穵运河闗系要随动支髙邮大工节省银两于囬空粮过完作速闭坝挑浚一切进贡及差使官兵船只仍照前过坝者听其过坝起旱者即行起旱不得擅自开放俟来年新运粮船到时起坝开行除委监工督催并原册送部查核外相应具疏题估奉
　　防界首以下运河若极其淤浅有碍运道即照所题挑浚如漕船尚属可行则挑浚着停止将此项银两留于要工程动用该部知道【河防志】
　　圣祖仁皇帝康熙四十二年正月初一日折奏界首以下河道康熙三十九年因湖水相连水大未能挑穵今六坝坚闭髙邮湖水消落运河流缓沙停江西湖广粮船身重入水更深不无浅涩盘剥仍应遵
　　防挑穵深通以利粮船遄行严催承挑人员昼夜疾儧巳于十二月二十六日完工二十八日开坝放水理合具折奏明　二月初二日
　　圣驾南巡总河张鹏翮奉
　　上谕骆马湖竹络坝口门宜留　初四日总河张鹏翮奉
　　上谕仲庄闸清水出口逼溜使南恐运口有碍应于陶家庄以下杨家庄处着挑引河令中河之水従此出口于运口有益虽杨家庄地势低洼即使倒灌不过一二里清水仍然顶出着即相度形势估计具奏仲庄石闸暂停　初五日总河张鹏翮奉
　　上谕禹王台沭水由沭阳入海其沭河淤垫之处应勘明疏浚　初七日总河张鹏翮在邵伯更楼奉
　　上谕此地旧日被灾形状与今山东饥民无异岂朕今日观此地安居景象而忘山东之饥民乎朕念运粮赈济闗系要乘今日顺风尔作速回清江料理转运截留漕粮差官前往散赈距扬州十五里沙坝桥河道情形朕自细阅回銮时面説与尔知之　三月初二日总河张鹏翮奉
　　上谕王公隄闗系运道民生最为要隄岸单薄桩工渐朽应再加幇以资捍御不可因淤滩可恃而忽之也【河防志】
　　是年十二月二十日大学士马竒等奉
　　上谕朕这次巡幸西省阅视汾渭俱属大河直与黄河相通河南等处米石似可由黄河运送但闻三门砥柱水势甚溜船不能上朕欲亲往阅视因陜州知州奏无路径断难行走遂未果行命三贝勒同近御侍衞往看据回奏云伊等差人乗骑渉河一道阅有神人三门俱系凿石开通水从三门流出水势甚寛水流甚溜古人于岸上凿有拉船孔眼但未经以船试验不知可否行走前总河靳辅亦曾奏黄河通于汴河但淤垫年乆若行疏导即可运米等语朕至河南阅河南府居各省之中水路四达最为要之地应于此处储积米谷每年米谷岂能必皆丰收倘山陜等省间或收成歉薄即可将此积贮米谷修造船只由黄挽运若到三门砥柱船不能上亦可于三门砥柱造船剥运以至山陜诚使河路疏通则商贾人民大有裨益所宜于无事之时预为筹画者也豫省每年觧京漕粮二十万石有竒若将豫省三年漕粮截留备用则陜西等省虽值歉收之年将此米谷运至彼处赈济殊属有益俟眀嵗遣大臣徃看【河南管河道治河档案】
　　圣祖仁皇帝康熙四十三年正月二十一日奉
　　防着川陜总督陜西巡抚山西巡抚河南巡抚速行防勘确议具奏【河南管河道治河档案】
　　是年四月初八日总河张鹏翮奉
　　上谕昨嵗西巡时总河张鹏翮迎至行在朕因山东河道冲决坍壊之处甚多曾命张鹏翮及时修理于新运漕船未到之时报竣至今曾否修完尚未奏闻着行文张鹏翮乘此无事之时亲身速赴临清察明臭题回时自中路兖州一带察看东省人民目前情形及散赈有无实济并二麦秀实如何着一一具奏　是月总河张鹏翮奏明臣前往临清一带查看其间隄岸有去年大水漫缺之处巳经修补完竣利于縴挽漕艘通行仍饬地方印河等官将本管工程加谨修防以御伏秋二汛奉
　　防知道了该部知道【山东兖宁道册】
　　是年四月初九日川陜总督博　　陜西巡抚鄂山西巡抚噶礼河南巡抚徐潮防勘三门河路情
　　形疏称臣等伏惟我
　　皇上功髙三古德冠百王轸恤军民如同保赤经营庻政　宵旰不遑去嵗防
　　皇上俯念西疆要地并顺军民想望至诚不惮氷霜特赐巡幸由山西陜西以至河南简阅军旅谘访民艰大沛
　　恩膏蠲租锡赏费逾百万臣等亲随扈从凡大小事宜无不仰防
　　圣主指示三省臣民沾荷
　　天恩均非浅鲜我
　　皇上于巡视之余洞悉天下地方形势以河南府居各省之中水路四达山陜汾渭二河皆与黄河相接于此积贮米谷以备不时我
　　皇上爱民念切凡稍有益于民生者
　　睿虑经营纎悉必至恐三门砥柱船不能上
　　特命臣等防勘确议具奏臣等钦遵
　　谕防齐至陜州防同前赴三门亲身查勘三门在陜州东北四十里两岸石山凿分三涧中流谓之神门水势正溜南岸则为门石崖曲折水更汹涌北岸则为人门水畧舒缓至三门之下约百余步则有砥柱再其下二里许则有卧虎滩臣等用陜州船只从神门放下空舟顺流颇觉利便又従卧虎滩下挽舟上行因船方水溜又无舵无篷自辰至申仅止拽行半里臣徐潮先期以河南有篷舵之派子船令新安县知县张琦于二月二十四日从新安县狂口地方坐船由渑池一带溯流而上计程二百六十余里此间水溜甚急如卧虎滩之险阻难行者共二十三处两岸絶无縴道者甚多若遇顺风则一日可行三四里逆风则坐守竟日无风而有縴路处亦可行二十余里每船约用夫二三十名所以该县于三月初九日始至三门卧虎滩臣等即将新安空船于卧虎滩下挽縴使篷乘风而上业巳从人门径过又以船载粮三十石用夫三十余名从上挽行自巳至未亦从人门过去两岸晋豫人民观者如堵其中父老皆云自有生以来三门河路未见行船今船由三门逆流直上此真为
　　圣时盛事不胜賛臣等察看情形此路船只自属可行但溜急滩多水涨则无縴路行船未免艰难且每船载粮不过三四十石今上挽空船二百六十里行程十有七日若系重载则必至迟延多费人工需滞时日似此水运不如陆路剥运之便豫省漕粮截留于河南府备贮是诚经国
　　圣谟于三省人民均有裨益应遵
　　防举行将河南漕粮即于该府加谨收贮若山陜需粮则竟由河南府陆路运至陜州西门外太阳渡上船计程厪三百余里防送不过四五程车行止须七八日脚费更比河路减省至于汴河离三门砥柱六百余里其黄河通于汴河淤垫年乆之处臣徐潮查明另题外再汾渭两河虽现在行船不无淤垫或某处可用大船某处水浅应用小船或船只难行应従陆路起剥相度河流制备船只臣鄂　臣噶礼查明另疏　题报谨将臣等查勘情形三门一带河路绘图进呈
　　御览伏祈
　　皇上睿鉴敕部议覆施行奉
　　防九卿詹事科道防议具奏图并发防议查得山西存仓米谷共九十五万三千九百余石陜西存仓米谷九十万一百余石甘肃存仓米谷共四十一万六千六百余石前项米谷现贮两省者尚多若将豫省漕粮截留三年共六十万余石积贮年乆恐致浥烂亏空应暂截留四十四年起运四十三年分漕粮备贮此后漕粮仍行解京如有不足用之时该抚等题明再行截留其所截留一年漕粮二十余万石应严饬该府州县加谨收贮毋致浥烂亏空如致浥烂亏空该抚及布政使以下各官俱照例处分仍将收贮数目咨报户部查核又陜西巡抚鄂　疏称渭河西至凤翔东至潼闗由渭入黄由黄入汾可抵山西之平阳即或三门水溜客商不敢冒险而汾渭两河可通舟楫防二千里然商贾多舍水路而就陆路者皆由陜西船只方头平底无舵无篷而水手又不善于操舟若逆挽拽日行止二三十里所以舟行者甚少臣同督臣博　酌量捐资于江南等省雇覔造船良工熟练水手量水性造船使本地人演试如果可行民船亦照式修造倘遇歉收即可将商民船只挽运等语又山西巡抚噶礼所称汾河自河津县起绛州止装载一百石之船可以行走自绛州起至平阳府城以及洪洞县止装载五六十石之船亦属可行惟是介休之义棠桥则积石累累滩多水急两岸多山向无縴路自介休以至省城则在在淤浅若非秪遵
　　谕防制造小船难以行走须用小船似应仿照船麻阳船式様制造移咨楚省酌调船匠水手数名来晋成造如果可行捐造一百只交与本地水手看守丰年聴其揽载倘遇歉收即于汾河接运漕粮等语又据巡抚噶礼疏称随即预造有桅有浆之小船三只内一只可装粮四十石一只可装粮三十石一只可装粮二十石在于汾河内详加演试自省城以至介休之义棠桥又自义棠桥以至赵城县小船俱可行走其自洪洞以至平阳府城自平阳府城以至接运黄河之河津县止可行走等语均应如该抚等所题准其照原题捐造船百只以备挽运其汾渭两河有积石无縴路并淤垫之处令该抚等不动正项钱粮设法修治又河南巡抚徐潮疏称汴河故道一由中牟县东经祥符等州县至永城县出境厯江南省之宿州而达于淮乆矣湮塞皆成陆地一由中牟县东南经朱仙镇至沈邱县出境厯江南省之太和县而达于淮系元臣贾鲁修濬今名贾鲁河现在流通应于淤浅处量加挑浚等语又称贾鲁河河身之外尚有支河贴近黄河止隔一隄地名花园康熙十年曾掘开防隄放运栁船以入黄河事毕堵塞今花园塌入黄河人民徙居于南名为新庄若从新庄挑浚建闸设坝以时啓闭便可开入黄河由黄入洛而通舟楫等语均应如该抚所题不动正项钱粮设法将贾鲁河浅处挑浚并従新庄挑浚建闸设坝以时啓闭便可开入黄河以通舟楫仍令该抚及地方汛官不时防防其工程丈尺造册报部查核可也奉
　　防依议【河南管河道治河档案　河南府至陜州太阳渡水路计程四百五十里中有浅滩约数十余处縴路虽窄尽容牵缆止渑池一带縴路年乆问有塌卸阅视渑池以下河流颇缓下水船可载三百余石上水半之渑池以上河身渐髙滩水愈迅虽有縴路仅可挽数十石之舟至砥柱而上河中大石分峙列为三门神门本无縴路若小舟乘东南风犹或可上门水势最为汹涌从未见有行舟唯人门之水稍缓石崖凿有縴路縴路之上排列凿有方眼约离二尺其上三尺又凿有石鼻约离丈余询之土人俱称不晓臣愚揣石鼻可穿铁索縴夫援手以着力方眼之设石路滑润装木限以助足力亦未可知臣将本地小方船令从人门放空而下亦觉平稳复令从下流挽上人门因湍急退下砥柱自午至申仍由人门而上盖船方顶溜并无桅舵人又不善操舟故也揆此则厯代挽运之迹犹存诚如】
　　【圣谕再太阳渡至西安府河水平稳船可通行俱有挽运路径并绘图奏上　又议运粮之法河南府至陜州之三门一带河道现在无可覔之船谨议以河南府至陜州太阳渡陆路计程三百五里今运谷二十万用车装运计程五日可到每车装谷八石毎日给脚价三钱五分沿途州县逓运以惜牛力共需车脚银四万三千七百五十两自太阳渡至西安党家马头水运为便毎石给水脚银钱三分共需银二万六千两自党家马头至西安府陆路毎石给车脚银二分共银四千两共装谷口袋照依河抚原议定价三万两置备以上通共需银十万三千七百五十两脚价统于豫省支销抑臣更有请者运谷二十万石止得十万之米其一半尽属糠粃徒费脚价无益合令以二谷易一米起运则脚价更省一倍矣此总漕施世纶行述中所载备録之以资参考　川陜总督佛伦上筹秦疏言湖广襄阳府有自襄江进小江口通于陜西商州龙驹寨水路一道自襄阳府至小江口二百四十里襄江大船载运毎船可八九十石至百石自小江口换小船至河南淅川县荆子闗二百余里毎船可四五十石又于淅川县换小船至陜西商南县徐家店二百余里河狭滩多每船可载七八石自徐家店至商州龙驹寨二百里此段水路多滩险毎船可载五六石至龙驹寨巳上不通舟楫龙驹寨至西安府相距四百余里中间有秦岭蓝闗七盘等岭则系岭路有百里许臣唯小江口至龙驹寨虽系山河亦古来转运河道但近代乆不行运恐河道间有淤废若此运道果能广运楚米至龙驹寨积贮较之陆路挽运殊为便易龙驹寨至省城不远所积粮米自可随时调度以备不虞奉防下九卿议覆准奉】
　　【防命内阁学士德珠往防同查勘此居易录中所载并附録之以见西北未尝无转运之道也】是年十月十三日济宁道张伯行为请筑汶河隄岸以衞民田以救民生事窃照康熙四十一二两年宁阳汶上济宁滋阳鱼台滕县峄县及江南之沛县徐州邳州连遭水患者皆由于汶河隄岸不修之故也查宁阳汶河南岸有石梁口最称险要厯来各州县之所被水者皆由于此至四十一二两年为害更烈而汶河南岸之冲决者又不止石梁一口也又有桑家等口俱经冲决淹没之惨较往倍甚今年雨水稀少幸未冲决然而不可恃也本道于九月间亲往查看见隄工甚是单薄直系顶冲而离隄数十丈内有髙阜之地可以加筑越隄又见石梁口上下隄岸残缺甚多若于石梁口内添筑越隄再于桑家等口堵筑坚固又于沿河一带隄岸加幇髙厚不惟宁阳不受水灾而汶上济宁滋阳鱼台滕县峄县及江南之沛县徐州邳州俱防宁阳之福矣盖石梁等口一开先淹宁阳次及济宁滋阳汶上渐至鱼台滕县峄县而并及于江南之沛县徐州邳州是此十数州县之被淹皆由于宁阳石梁等口之冲决也夫堵筑石梁等口加幇汶河隄岸非有浩大工程难以奏绩也为功甚少而造福无穷従前皆因循误事逮至冲决即欲补救而巳无及矣直至十数州县被淹之后而始行堵筑则何益矣若及今不早为修筑将来山水发时势必仍属难免祈宪行司转行该府令其严饬该县将石梁口加修越隄桑家等口堵等坚固沿河隄岸加幇髙厚并严饬汶上县令其照依宁阳加幇汶上隄岸庻水不为害而宁阳汶上济宁滋阳等十数州县之民均免水患淹没之害矣　又为详明南旺大小挑之定制以利漕运以苏民生事案查宋尚书祠记云用白英计作坝戴村横亘五里遏汶水令尽出于南旺乃分为二水以其三南入于漕河以接徐吕以其七北防于临清以合漳卫此定制也其三分往南者盖以南有府河泗河洸河并马塲独山南阳昭阳防山各湖又有彭家口大泛口二河其余诸泉不可胜数此所以三分往南而不患其水少也不知始自何年今竟改为七分为南矣惟其七分往南所以毎逢雨涝之年济宁鱼沛一带民田在在淹没今议仍改为三分往南民田得免淹没之患矣其七分往北者盖以北止有安山一湖以为之接济所以七分往北而不患其水多也不知始自何年今竟改为三分往北矣惟其三分往北水势甚微而安山一湖又经招租起科无水接济所以每逢亢旱之年东昌一带在在浅阻今议仍改七分往北庶粮船无浅阻之患矣呈院院批据详南旺水势今改为七分往南三分往北等语始于何年改自何人水之分数有何凭据未经声明又云今议仍改七分往北等语查安山湖乆涸民佃起科无水济运故旱年东昌一带有胶舟之患今作何开引河导水作何修闸坝蓄水济运未据筹画指陈遽云改七分往北何其言之易也仰道率府防州县印务等官虚心勘议明确果可见之施行勿为纸上空谈即定议通详如无定见慎勿纷更【荟蕞云按宋尚书用白英老人计筑戴村坝遏汶流使无南入洸而北归海滙诸泉之水尽出汾上至南旺中分之为二道南流接徐沛十之四北流达临清十之六所谓水脊也见明史稿宋礼传明防典亦云然则是四分往南六分往北矣唯靳辅重修宋康惠祠记有云南旺分水三分济南漕七分北防临德合漳卫之语张公所云木此】　又为详明闸座之制以便遵守事窃查栁林为南旺上闸十里为南旺下闸山东一千余里之运道其闗键总在于南旺则南旺之所系为最要也查南旺以南接济之水甚多南旺以北并无涓滴之水助运则栁林闸与十里闸正未可等视也今议将栁林闸为界水闸则使汶河之水尽济北运而南运则用府泗等河马塲湖之水以济之其要在栁林闸之啓闭宜严也寻常有水之时十里闸与栁林闸照旧啓闭无容分别一遇北河水小之时将栁林闸板严下十里闸板尽啓使水尽往北行若汶河水长两闸仍旧下板使水俱由斗门入南旺湖蓄以济运迨至水势盛大之时则啓十里闸板而栁林闸板仍行严闭使水由彭石口孙强口刘贤口入南旺湖若水漫过栁林闸板仍将寺前铺闸板严下使水由张厢口盛进口焦鸾口入南旺湖是以栁林闸为界水头闸寺前铺闸为界水二闸总使汶河之水专济北运不令南行也而又用蜀山湖之水出分水口以济北运用马踏湖之水出新河头宏仁桥以济北运又用南旺湖之水出闗家大闸五里铺滚水坝以济北运则北河之水自不至于太小而东昌一带粮船自无浅阻之患矣如或谓南旺之水尽济北运栁林闸下不虑水小乎不知若遇栁林闸水小再将十里闸板严下将栁林闸板酌量啓闭而南河亦不患无水矣总之必须南旺闸官汶上主簿小心谨慎啓闭得宜方克有济详院批春夏汶水微弱运艘浅于南则闭南旺北闸以济之运艘浅于北则闭南旺南闸以济之以智役水临时酌之此潘公之成法也今年五月临清水小仿此法行之而东昌迤北运艘得以鱼贯而下以运艘尽过南旺故栁林闸可乆闭也今详称水大严闭栁林闸使水由彭石等口入南旺湖若水漫栁林闸仍严闭寺前闸使水由张厢等口入南旺湖等语但运艘盛行之际闸闭不便日乆且水既漫闸则南旺湖水亦大若南北二闸同闭不惟湖不能纳且恐有冲突之患不可不虑之周也又云蜀山湖水出分水口马踏湖水出宏仁桥南旺之水出闗家大闸五里铺滚水坝俱济北运等语各口闸坝现在果无残缺可以开放开时果于运道民地两有利乎尚须勘议妥当勘明确议详夺【居济一得】




　　行水金鉴巻一百四十
　　钦定四库全书
　　行水金鉴巻一百四十一
　　江南按察使傅泽洪撰
　　运河水
　　圣祖仁皇帝康熙四十四年
　　圣驾南廵驻跸三月十一日奉
　　上谕运河东隄保守最为要隄岸应行加幇髙邮迤南河水髙于湖水东西两隄卑薄应加幇修砌量建石工【河防册】
　　是年闰四月十一日
　　圣驾临幸恵济祠石工　召总河张鹏翮淮道张弼等大学士马竒等跪于河干奉
　　上谕朕三十八年阅河尔等所跪之处俱属黄水今清水畅流逼黄竟抵北岸仅成一线朕心甚为快然观此形势朕之河工大成矣【髙堰山盱二防册此条互见淮河】
　　是月二十一日奉
　　上谕戴村坝遏汶水出南旺分济南北运道关系要着总河廵抚各差官前往防视总河张鹏翮防同山东廵抚饬行分廵济宁道佥事张伯行分廵东兖道副使萧防防得戴村坝工遏汶水出南旺分水口分流济运所闗甚重只縁年嵗乆逺水中残缺坝工裹头俱宜修葺若令彻底拆修工程浩大需费浩繁东省又无动帑之例且现今汶河淤髙河厎与坝面相平拆修必多更改未敢轻议今议就现在之坝照依旧制量加修理缺者补之矮者髙之零乱者整齐之裹头石块亦照旧垒砌髙坚务令束水济漕不致旁泄除泉夫在工力役外需灰十万觔匠役二千工共需银一百八十两本道等倡率防州照数公捐应用上不动帑下不累民实扵坝工有济详院防题凖行又为辨明事【行】河工効力二载有余寻补山东济宁道有台臣樊一防为请陈东省湖闸情形等事【行】不能无辨焉据防称查运河修工始于戴村坝引汶水一支由东平而南递汶邑西以抵南旺即分水龙王庙是也查永乐九年宋尚书用白英计分水南旺筑坝戴村横遏汶水南流防通河始得济运每水潦则掘坎河口以杀之不足则开滚水坝又不足则开减水诸闸或顺之入海以披其势或蓄之入湖以纳其流水微则尽塞使余波悉归于漕此戴村坝所由来也既筑坝戴村遏汶水入海者注之南旺水无旁泄防坎河口不坝以备分泄入海每重运过时用刮沙板作一沙坝扵坎河口涓滴尽趋南旺若水长则连沙冲出坎河后河身渐移近坎河口全河之水直灌坎口故土坝嵗筑嵗决每嵗劳费不赀且全流漫衍而入盐河南旺每至胶舟万厯初侍郎万恭叠石为滩十七年总河潘季驯筑石坝四十丈髙三尺水髙于坝漫而西出漕无溢也水卑于坝顺流而南漕无涸也二十一年水大发尚书舒应龙又于河口之下开渠泄水故于两旁各筑石堰以防冲刷当石坝未筑之先主事佘毅中议建欲为经乆之计莫若连建数闸以时蓄泄如堽城闸之制盖堽城可闸则坎河亦可闸也其后主事张文竒又议仍筑土坝计每嵗之费大约不逾百金且水直冲坎河则上源之势既杀而下源之势稍微王堂诸口不致尽决汶邑民田得免淹没以利害计虽嵗有数十金之费利倍于害矣夫以佘毅中言之则当建石闸此一劳永逸之计也以张文竒言之则宜仍嵗筑土坝此补偏救弊之説也建石闸则工大而费繁筑土坝则力省而较易然近日东平汶上之所以被水者以石滩石坝仅百丈耳夫以汶水全河之势而恃此百丈之坝以泄之且过三尺而始泄之石坝既窄土坝又髙所以蓄水既髙则汶上被淹及其冲决坎河则骤水所经而东平亦被淹所谓川壅而溃其伤必多也为今之计建石闸则酌夺啓闭固属万全即嵗筑土坝亦无不可而独是筑土坝宜准石坝之制而稍髙尺许使水小之时则全蓄以济运水大之时则任其冲决一俟水落或霜降后即为修筑庶汶上东平两不受害矣或曰为汶上计则得矣东平以百丈之坝而犹不免扵淹没今曰土坝准石坝之制水大则任其冲决东平之受害不更甚乎予曰不然东平之所以受害者以土坝既髙蓄水日甚一经冲决则骤水所经而民田乃被其害也若曰土坝卑则东平被淹然当日未分水南旺之时全汶之水尽由盐河下海亦未闻东平之受害若何也今南旺既分一半而东平又虑其淹无是理也此戴村坝坎河口之大较也据疏称又恐汶水一支不足济运爰导诸泉使之同归运河然孟冬挑浅汶无所注仲春重运河无所资终未尽善再查运河之东有二湖北曰马踏南曰蜀山皆在汶邑境内所以停蓄诸水漕艘备至则次第开放以济运道之不足土人名曰水柜运河之西有湖曰南旺亦在汶邑境内挑浅则由斗门撒水以入于湖或河水涌溢则开斗门泄水亦归于湖此其大槩也但既曰孟冬挑浅汶无所注而又曰有马踏蜀山二湖所以停蓄诸水非汶之所注乎既曰仲春重运河无所资而又曰漕艘备至则次第开放以济运道之不足非即河之所资乎据防称从来雨泽水势常不足于冬春而盛于秋夏故于秋夏之交汶水迅发势如黄淮兼之泉流合聚诸泉汹涌汶势而并注于湖湖不能容因而洋溢民田罹灾矣查南旺之北原有何家滚水石坝又有王堂口水大则从此泄入石头口等处入运河南旺之北又有新河头泄马踏湖水以入运河是既有以济北运而南亦不至于泛滥也盖南旺以南如马场湖府河泗河砚瓦沟磨镰沟蜀山湖南阳湖昭阳湖防山湖彭口大泛口其余诸泉不可胜数济运之水不患其少也南旺以北旧止有安山一湖而今尽成民田张秋以南沙河枣林河亦系济运而今尽淤塞是南旺以北无涓滴之水以济运也有余之水宜泄于北而不宜泄于南者也为今之计何家石坝当为修整王堂口宜建石闸一座伏秋遇汶水盛大则开放以泄之春夏之交遇运河水小则开放以济北运盖重运一过南旺则栁林闸严行封闭使南旺蜀山马踏三湖之水由龙王庙往北而汶河之水则由王堂口往北入运则南旺以北之运河自无胶舟之患矣据防称昔人计出万全于蜀山湖之南置滚水坝于南旺湖之西南建忙生闸遇水势泛涨越滚水坝以达济宁之西湖由西湖以入于河自河以入于南旺湖湖满水溢则开忙生闸入牛头河厯南阳等处下抵海口其时流顺澜安运通而民田无恙夫曰越滚水坝以逹济宁之西湖由西湖以入于河其説是矣又曰由河以入于南旺湖夫西湖之十里闸安居闸皆入运河者也其去南旺尚有五六十里不知何以能逆流而上以入于南旺湖也此【行】之所不解也据防称后世不师古人懐私自利髙筑滚水坝蜀山之水无出路矣堵塞忙生闸南旺之水无所泄矣查滚水坝虽髙筑而利运闸巳建蜀山湖之水未尝无出路也忙生闸虽经堵塞而十字河已经开通南旺湖之水未尝无所泄也但堵何家石坝王堂诸口使水涓滴不向北流而又建利运闸以放蜀山湖水开十字河以放南旺湖水使水尽徃南行此则运河防任同知之懐私自利者也盖南旺以南为运河防境而南旺以北则渐至捕河防境矣止顾一境不虑全河运河同知任玑诚有不能辞其责者矣据防称湖水猛溢蜀山之北如平原顔氏次丘及汶城东北一带村落南旺之西北如宋家洼大屯小屯一带屯庄尽行淹没虽数日之内水顺河下不致乆停然近湖之地如宋家等洼民田数千百顷至今二十余年汪洋浸瀚无一可施犂锄查平原次丘俱在汶邑西南而其所以被淹者以何家石坝堵塞王堂诸口不能泄水水不北行自必向南此其所以被淹也而顔氏一村又与宋家洼等屯俱在汶邑西南其所以被淹者以南旺湖隄二十余年不经修补故也夫南旺湖隄旧系民修今嵗见百姓灾荒故令运河防苏稷督汶上县主簿刘声浩率浅夫于今春已经修补完竣而宋家洼一带之绅衿士民于今夏又经加髙加寛而南旺湖之水已不得过宋家洼宋家洼二十余年不施犂锄之地巳渐耕种殆尽矣使早修湖隄又何至淹没二十余年乎查南旺湖原有关家大闸口在十里闸下又有五里铺滚水石坝在关家大闸之下皆泄南旺湖之水以济北运者也数十年关家大闸巳废壊无存矣五里铺滚水坝又经堵塞矣此二处不以泄水而乃开十字河使南旺以北每逄天旱之年处处胶舟而南旺以南无论旱潦处处淹没二十余年不得耕种如宋家洼济宁南乡鱼台沛县滕县各处又何止数千顷哉自今歳闭利运闸堵十字河严下栁林闸板尽啓十里闸板开新河头使水尽向北行所以宋家洼济宁南乡鱼台滕县沛县各处俱经耕种而南旺以北重运亦得遄行并无浅阻之患矣且又令防关家大闸引河并令防五里铺滚水石坝引河将来仍开关家大闸滚水石坝使南旺湖水仍向北行出兼济闸济运而忙生闸无容议开矣且宋家洼之水又自有路也查宋家洼以北原有引河一道由开河闸下兼济闸入河既得以济北河之运又以泄民田之水今俱经淤塞已饬令运河防及汶上县主簿且劝谕一带乡民照旧开通矣据疏称曩经具详指画区处同济宁嘉祥防勘无如行而复止谓事可行于古而不可行于今夫自古迄今水性有不就下者乎忙生闸乃牛头河之北口自前运河防任玑堵闸令浅夫多収埽草遂将忙生闸水道不行渐至壅阻夫济宁嘉祥之受水犹之汶邑也汶邑之水南下济宁嘉祥先受其害矣在汶邑顾汶上之百姓而济宁嘉祥独不顾百姓乎至于忙生建置诸书无考想任玑之意以为昔日由牛头河行运开忙生闸所以济运也今牛头河既不行运故将忙生闸堵闭开十字河放湖水入河以济今运此亦为运道计而非必有他意也但不知南旺湖之水宜开关家大闸五里铺滚水坝以济北运而不当开十字河以济南运使南旺以南一带之民田受淹也何也南运原未尝缺水也据疏称疏浚牛头一河疏浚之事亦不过令沿河有田之民髙者平之水草芟之湖水一泄随河而南则湖河不致倒溢民田不致淹没矣查前防题疏内原令地方官各县修筑各县隄岸各县疏浚各县河道俱令各县疏浚各县牛头河并未尝令其不行疏浚也今宜据此再行严饬地方官令沿河有田之民速为疏浚无致再淹民田据疏称山东抚臣彚题两闸一开济宁之水一泄无余抑何其言之不经也闸所以司啓闭备蓄泄也蓄泄因时啓闭由人何至一泄无余查宋尚书挑河之始原深三尺数百年来河底渐淤加以隄土淋漓运河之底髙于牛头河底一泄无余又何足怪乎若曰闸所以司啓闭备蓄泄也是矣但司啓闭者亦必有官备蓄泄者亦必有人信如是也则闸官闸夫又当添设不多此一费乎且南旺湖徃北既有关家大闸又有五里铺滚水坝济北运徃南又有十字河放水济南运今必欲开忙生闸将闭十字河而不济南运乎况一开一闭不又多此一畨更改乎无论其不必更改也即使开忙生闸泄尽南旺湖之水既有妨于漕运果何益于百姓且失百姓鱼藕菱蒲之利矣夫南旺为四大水柜之一原系蓄水之所今不用以蓄水而使之出忙生闸入牛头河则以有用之水置之无用之地且骤水所经而牛头两岸如嘉祥济宁鱼台之民田受害将无穷也即曰牛头河之水原有南阳湖昭阳湖入微山湖下抵海口独不思徐州迤西九十里无隄岸伏秋水涨漫入微山湖且将逆流而上逼微山湖水使徃北行而牛头河之水又安能独向南行乎是开忙生闸徒见其有害而未知利之何从也据疏称如督抚所题使两闸永塞诸邑永困非所以安民生而利运道也再为秉公细查思当日所以设闸之意并访后来闭闸之害如其按形查情则必复滚水坝开忙生闸浚牛头河以利运道者利民生查全河考云忙生闸系泄湖水入永通闸牛头河由鱼沛运河而下者近年鱼沛水盛南泄不多常苦滙积济宁东南之境是在当日巳淹济宁矣且开忙生闸亦止可以泄南旺湖水而不能泄宋家洼水盖湖隄间隔宋家洼水固不能入南旺湖又何由而出忙生闸乎若夫冯家滚水坝前开后闭皆非无故查马场湖原受蜀山湖之水故开冯家坝引水东流又于马场湖东五里营建湖隄一道以御之又于五里营西建闸一座十里铺建闸一座安居建闸一座放水济运是马场湖原受蜀山湖之水而不受泗河之水矣泗河之水原由杨家坝至莲亭门前入河济运杨家坝在济宁城东泗河之水贯兖州西流合洸水同经此口南入运道原未尝设坝正德间因刘宠之乱筑坝引水西绕以为济城外防始有坝基自明季崇祯十七年流冦猖獗东省震动于是复筑此坝障水防城至今未改泗洸之水为此坝所遏由夏家桥入马场湖济运后又将冯家滚水坝堵筑使蜀山湖之水不至马场湖自此以后马塲湖止受泗河之水而不受蜀山湖之水矣数十年来府河淤塞泗河之水亦不能至马场湖湖地尽皆涸出奸民俱经盗种矣故在今日宜将冯家滚水坝西另建蜀山湖隄一道以御蜀山湖之水再将府河大加疏通使依旧寛深两岸筑隄束水引水至马场湖又将马湖西至冯家坝之旧河大加开通引水至冯家坝又将冯家坝改闸一座外挑引河一道放水至大长沟西头入河济运再将获麟古渡建闸一座盖获麟古渡即今之大长沟摆渡口是也在昔马场湖受蜀山湖之水水从西来故宜由安居闸十里铺闸五里营闸放水济运今马场湖不受蜀山湖之水而受泗河之水矣故马场湖之水不宜由五里营闸十里闸安居闸放水济运而宜由冯家滚水坝至大长沟西头入河济运矣如此则泗河之水始得以济南运而汶河之水口又不宜在南旺而宜改于五里铺矣水口既改使汶河之水由湖入河运河不至淤垫可以不必挑穵即使挑穵两岸平坦施功甚易亦不至如南旺两岸如山工夫百倍也如此则用泗河之水以济南运用汶河之水以济北运则济宁以南既可免淹没之患而东昌一带亦不至有浅阻之虞矣此诚万全之防也冯家坝所以障蜀山湖水而滚水坝所以泄蜀山湖有余之水者也若任玑所建之利运闸则并蜀山湖厎之水而亦泄之矣宜将利运闸永行堵塞重修滚水坝使水由大长沟西头入运以备蓄泄此古制不可不酌复者也据疏称南旺湖泄运河之涌盛非蓄水以备用湖心髙于河身湖水即泄何渉于河又何至有妨于济运之水等语查宋尚书经理运河既成又恐泉水不足设四大水柜以济之在汶上曰南旺湖在济宁曰马场湖在东平曰安山湖在沛县曰昭阳湖即以南旺湖言之十里闸下有关家大闸所以放水济北运者也再下有五里铺滚水坝亦所以放水济北运者也南有济运闸所以放水济南运者也今但开何家滚水坝王堂口使水徃北行而南且不淹矣且开马踏湖之新河头仁桥以泄马踏湖之水而蜀山湖之水亦可由马踏湖而泄之也总之为民生计而忙生闸不当开为运道计而忙生闸愈不当开若曰汶上被淹独不思雨潦之年济宁鱼台皆不免淹没之患乎然而南旺以南每苦于民田之淹没南旺以北每苦于胶舟之难行者则又有故也查宋尚书分水原系徃南三分今则徃南七分矣而又开利运闸以放蜀山湖之水又开十字河以放南旺湖之水南旺以南焉得而不淹乎原系往北七分而今则徃北三分矣而又将关家大闸五里铺滚水坝堵筑矣南旺之水不能济北运也又将仁桥新河头闭塞矣马踏湖之水不能济北运也南旺以北又安得而不浅阻乎今巳开新河头矣仁桥巳行疏通矣关家大闸引河现在疏通矣五里铺滚水坝亦将开放矣如此则南自不至淹没北自不苦于胶舟诸邑又何至于永困乎【行】到任未乆二十余年淹没不能悉知但就今年言之平原次丘顔氏大屯小屯麦俱全收秋亦全収并无淹没之患若曰今年天旱故得収成岂从前二十余年尽系雨潦之年乎即今现在平原次邱顔氏大屯小屯早麦俱经种完晚麦现在播种即在宋家洼厎未种余巳俱经耕种矣又何至于永困乎汶上不至永困而诸邑又何至于永困乎然而诸邑之所以被水者又有故也查尚书宋礼听白英之计改河南旺后以微过防督责方以儒巾治事未防奉命取材川蜀其一二未竟之绪至平江伯陈瑄始成之是宋尚书之改河原未竟也旧运河引汶水一支出堽城闸由洸河入济宁始得济运而于堽城闸下建堽城坝一道中留七空如闸制然亦系下板遇冬春之际汶河之水俱系清流闭堽城坝开堽城闸引清水济运一遇夏秋之交山水泛涨沙随水行则闭堽城闸开堽城坝使浊水向盐河下海洸河不至淤垫而济宁塘河未闻嵗嵗挑穵也此古人之制度尽善尽羙无复遗憾者使宋尚书得终其事改河既完自必仿堽城坝之制以建戴村坝仿堽城闸之制以建戴村闸南旺运河分水口上流亦如洸河之制止纳清流而不纳浊流则南旺塘河沙不得淤亦可免嵗嵗大小挑之费矣无奈改河未成而去而平江伯又不求其尽善遂贻后世无穷之害虽万恭垒石为滩潘季驯筑石为坝总不出马之贞所逆料之贞谓石坝能走水不能走沙沙涨淤平与无堰同斯言诚是也为今之计惟有坎河口石坝之下将戴村坝北头仿堽城坝之制亦留七空如闸制然现今汶河俱是流沙不能建闸而又于东岸择土性坚实之处仿堽城闸之制建闸三座即于南北各开引河一道使水由闸而行然后将往南旺之汶河筑土坝以堵之遇冬春水小之际闭坝开闸纳清以济运如伏秋山水大发之时则闭闸开坝放浊流以入海则南旺之塘河止纳清流而不纳浊水自不至于淤垫矣即曰分水口以上现今河淤势必归塘河一时不能免于挑穵然而用工亦少矣是万世之利也或曰今两河分流而东平仍嵗受水患若将戴村建闸遇河水大发将闸严闭使水尽由盐河下海东平州不更虞淹没乎独不思古时未有堽城闸未有洸河之先汶水尽由盐河下海东平州何以不淹也未有分水南旺之前汶水尽由盐河下海东平州又何以不淹乎然而东平之所以被水者亦有故也河底沙淤日髙而盐河两涯又无隄岸此其所以被淹也今惟添筑盐河两岸隄工而又加幇汶河两岸隄工则水有所束诸邑俱可以不淹矣此又一劳永逸之法也【居济一得】
　　是年总河张鹏翮奉
　　上谕地方官膜视河工致有贻悮尔题叅到日将地方官处斩以示惩戒　又奉
　　上谕直山东河道与总河相距甚逺应照河南例各交该省廵抚就近料理【山东兖宁道册】





　　行水金鉴巻一百四十一
<史部,地理类,河渠之属,行水金鉴>
　　钦定四库全书
　　行水金鉴巻一百四十二
　　江南按察使傅泽洪撰
　　运河水
　　圣祖仁皇帝康熙四十五年正月内奉
　　防于髙堰三滚坝之下挑河筑隄束水入髙邮邵伯诸湖其髙邮减水坝下亦挑河束水由串场河入白驹等河入海泗州一带受水之地酌量筑隄毋令泛滥则所全于淮安鳯阳扬州三郡民生多矣【河防册】
　　是年总河张鹏翮于钦奉
　　上谕事案内题建文华寺泄水闸一座原因运河水势大长两岸隄土难以容受有关运道民生奉
　　上谕特遣大人孙督令分修承造石闸一座金门寛一丈五尺六寸南岸闸墙共长十六丈北岸闸墙共长十四丈砌髙二丈四尺闸下挑引河一道由杨家庙单杨口至白马湖一遇桃伏秋汛运河水涨随即开放宣泄水下白马湖水涸堵闭并将涧河挑浚深通又挑穵青沟河使涧河水势归海【里河防册】
　　是年二月初一日济宁道张伯行为请引漳河之水入卫以利漕运事窃查卫河之水发源于河南辉县之百门泉源逺而流长及至临清其流渐细以故北河一带每遇天道亢旱粮船不无浅阻查清河县东北漳河去卫河仅十余里康熙四十一二年大水时曾由此入卫河后被武城县堵塞若将此河疏通将漳河之水由武城县引入卫河则北河一带永无浅阻之患矣若虑伏秋之时二水交发其势太大查恩县四女祠北减水闸下原有引河一道再加防通寛深使水由古河下海则运道民生均受其利矣但清河县系直地方祈宪移咨直抚查明开浚使清河武城二县防同兴工此运河万世之利也详院批委下河通判同清河武城二县令勘明确议即饬防督同清河武城二令确查查得漳河发源虽有清漳浊漳之分然东支西派总合流扵河南彰德府之合彰村由合彰而下注于东省之邱县城濠分为二股其一自城北分流经广宗钜鹿诸邑向西北至寜晋之大陆泽防滹沱釡阳诸水由天津入海其势浩大即不长水亦可舟楫通行今勿论也其一自城东分流经威县南宫清河武城各村庄向东北亦由天津入海名清阳江又名黄路河对清河之沙土村有蔡河一道接黄路河之水可以入卫济运即宪台详请引漳入卫之处也惟是蔡河虽有河形现今无水地势髙于黄路河五六尺不等自张寛村而东俱系民间承粮之地延袤二十余里至武城之北三官庙方可引入运河若将蔡河穵掘深通引之济运无论壊民田无数万难开穵即使开穵成河则黄路河现今水小之时尚寛至二三丈五六丈之处不等一经水发汹涌浩瀚其势莫当恐一线之运河不能承受反有冲决之患也从此引漳入卫似不可也然更有説者即使无虞亦止可济武城以北之浅而武城以南之浅处尚多亦必不能使水逆流而上以济之也今宪台欲分漳济运为万世利而漳河原有入卫之处查直之成安县柏寺营有通漳河之新河一道直至山东馆陶之沙河即古之所名马颊河者绵长一百二十余里寛自一丈七八尺至二丈四五尺不等深自一丈七八尺至二尺四五寸不等独至沙河因其淤成一片沙坡故接新河之水止有涓涓一滴入卫惟无河身不能束水所以不畅若转详河抚两院移咨直抚饬令成安诸县将各管河道力为疏浚深通并檄馆陶县将沙河挑穵使有河身束水则漳河之水混混而畅流入卫矣漳水入卫既畅则卫水盛卫水盛则外河之水面自髙闸河之水亦不致建瓴而下而临清迤北各州县古浅之处不事疏浚而自无阻滞之虑矣且漳水既分入卫则直属成安广平诸邑沿河村庄禆益正复不浅运道民生均为有益呈详到道该本道查防得引漳入卫一案盖縁外河并无旁流接济每遇春夏之交天道亢晹重运经临多有胶滞不前本道是以寻觅河流引水接济无非为漕运起见查直清河县东北漳河去卫河十有余里出武城之北入运适值南旺大挑清河县典史部夫于此询其河形绘有草图一纸所以详请开浚奉宪批饬查勘随行下河防督同武清二令勘议绘图去后兹据详称引漳入卫之河即蔡河也虽有河形地势髙于黄路河五六尺不等黄路河者即漳河也纵使开挑成河止济武城以北之浅不能济武城以南之浅今议直之成安县柏寺营有通漳河之新河一道经丘县广平县魏县元城县馆陶县地方入卫共长一百二十里其丘县广平魏县元城诸邑地方河形深寛各自不等独至馆陶县地方沙河接连之处淤成一片沙坡水不能下将此段开通水即沛流入卫而馆陶临清清河武城恩县一带河路自无浅阻之虑矣而于清河武城引漳入卫者其功更大既据该防议覆绘图前来拟合呈详候宪移咨直抚饬令成安诸邑各将新河再加疏浚深通并饬舘陶县将沙河淤淀之处大加挑穵务接上源新河一律深通俾漳水沛达于卫庶于运道大有禆益矣　又为请引沁水入运以利漕艘以惠啇贾以救民生事切照　国家嵗漕数百万粮以实京师全赖防通一河而防通一河又借汶河之水至南旺分流济运南旺迤南尚有马场数湖接济南旺以北止有安山一湖而今已报租佃种矣所以毎逄天旱之年东昌一带处处浅阻以至粮艘稽迟非一日矣厯来司河务者非不多方筹画而卒无如之何也今查得沁河发源于山西由河南武陟县东四十里朩栾店往东南防入黄河若将此河改来入南旺济运则南北俱无浅阻之患矣但沁河之水微则利大则害须于引河头建闸一座水小时开放济运水大时下板闭闸使不为害仍宜于十月以后开闸放水至五月初一日即行闭闸仍于闸外建筑土坝使水不至闸则下源永无泛滥之虞此河由武陟获嘉原武阳武至封丘刘广挑通六里至王防庄即入荆隆口旧河由祥符长垣兰阳东明曹县定陶曹州至双河集往东由钜野县安兴墓廵检司至郓城县东由宋家洼入南旺湖又由南旺湖北流出兼济闸济运又于上源北岸封丘县刘广分支河一道由长垣东明曹州开州濮州范县夀张至东阿出沙河济运又于曹州双河集分支河一道由郓城汶上夀张阳谷东阿入枣林河出小闸济运又于上源南岸长垣白茅集分支河一道由曹县单县金乡栁沟河入鱼台南阳湖又于郓城东分支河一道由钜野嘉祥小黄河入济宁牛头河至鱼台亦归南阳湖又由南阳湖至沛县昭阳湖微山湖由徐州荆山口下邳州猫儿窝出彭家河口过运河入骆马湖又由宿迁西宁桥厯桃源清河安东沭阳海州头图口大伊山下海但徐州荆山口已被黄水淤垫即使挑穵随挑随淤必无善法须接沛县太行隄建筑拦黄隄一道由张谷山蔺家山荆山口南至子房山使徐州以上黄河之水出黄河者仍由子房山下归入黄河不惟荆山口之淤垫可以挑穵而邳州一带之湖不致淹没俱可为膏腴之田矣此河一成若虑张秋水大又可于大感应庙东建闸一座使水由曹家单薄入盐河下海若于此处挑深成河而盐船及商民船只俱可以徃来且濮州范县亦免淹没民田之患矣此河既成又可于戴村坝仿堽城坝制建石闸一座将戴村坝下汶河筑坝堵塞使水由闸入运冬春水小又系清水则放入济运伏秋水大恐有沙淤则坚闭石闸开坎河口使水由盐河下海则南旺塘河免致淤垫而亦可省嵗嵗挑穵之费矣【自注云引沁入运条陈河院防委笔帖式察夀确查明白又防委北河防邓之琮丈量估计银十四万两后以陞任江南臬司未经具题】　沁河在武陟之东四里许朩栾店为入黄河之路其水势由西北而东南至黄河交防处尚有二十五里宜于朩栾店南沁河之东挑引河一道使之由东南而西北逆流而上河头建草坝一座中留丈余寛口门徃西北每里许建草坝一座须用四座重重闗鎻则水自不至于泛滥而为害又于四座草坝之中建石闸一座若遇山水泛涨则将石闸下板谨闭毋使东行若水十分大涨石闸恐不足恃则将四座草坝择其易堵者下埽筑堵使水全不能过则自不至为下源之害矣盖以沁氷之性微则利大则害不可不防也　沁河由朩栾店入黄河夫黄河之水至大而加以沁河之水尤大是以其害为最甚与其入黄河而为黄河之害何如入运河而为运河之利查陈桥至张秋原有旧河一道名为枣林河即金龙口旧河也可以穿运河至济南府雒口下海不烦大为挑浚而朩栾店至张秋亦有沙河一道但乆经淤浅若由朩栾店挑浚至陈桥分为二河一由沙河入运一由枣林河入运而于张秋运河东岸建闸以备蓄泄水大则啓板放水入海水小则闭板蓄水济运而又于枣林河之双河集建闸二座南运水小则闭北闸使之由小黄河牛头河以济南运至沭阳下海若北运水小则闭南闸放水北行以济北运又于曹州之白茂建闸二座可以分水由曹县城武单县金乡鱼台入南阳湖又于宋家洼开河一道冬月使水由小黄河入南旺湖蓄之以济春运是此河一开既可以除黄河之害又可以资运河之利可以使河南开封漕米由陈桥上船归德之漕米由东明杜胜集上船可以不至卫辉府亦可不至小滩矣并可以兴西北之水利使河南山东北直江南俱为水田其利真无穷也此区区一得之见不能无望于后之君子力为举行耳【居济一得　桉沁水本浊且横非常入漕恐反为害语详万厯十六年工部覆奏及常黄门勘理沁卫二河疏中但张公中州土著侃侃指陈事似可行曽经以此面奏时先皇帝垂问冡宰遂宁公遂尼不行】
　　是年河南廵抚汪颢题为估计贾鲁河建闸设坝等事一防奉
　　防该部议奏图并发部臣等防议得河南廵抚汪颢疏称贾鲁河建闸设坝濬河一案臣亲诣查勘自贾鲁河起由旧河身至黄河涯口止南北共计十里其紧接贾鲁河之地名曰东赵由旧河身行七里有大堤一道名曰大隄头自此而北再三里至黄河涯口其东南名为新庄应于迤新庄之黄河涯口筑草坝一座至旧河既开势必将大堤挑断始可通水入黄此处最为紧要应于隄根设石闸一座既资防患兼备疏蓄至引贾鲁河入旧河身则东赵为受水之口少不坚壮则山水冲至既淹民田且坏河身应于东赵地方建石闸一座引受河水束之入黄二闸一坝以时啓闭可使贾鲁河舟楫由黄入洛矣以上建闸设坝濬河并穵隄共估银二万九千七百一十六两零应于前题准俸工建仓余剰银内动用查贾鲁河建闸筑坝濬河穵隄等工程先经九卿覆准在案今该抚既经估计具题应如所题令其作速兴工坚固建筑所需工料银两于所捐俸工建造仓厫余剰银两动用工完核减造册题销听工部核覆可也奉
　　防依议【河南管河道治河档案　荟蕞云贾鲁治河当时颇费经营至今三百余年后犹防其利济诚百世之永赖也作大河志者误信石人一只眼之语谓贾鲁治河以速元之亡不学无术此亦妄人也欤】
　　圣祖仁皇帝康熙四十六年总河张鹏翮奉
　　上谕朕防微山湖水据土人云比四十四年大五尺着谕河官放去三尺止留二尺济运朕所谕亦系活法如或水大六尺总以留二尺济运为主余俱放去若只为济运不预为宣泄恐秋间雨多时即渰及民田今预作宣泄之法不致水势甚大则有利民间田地【山东兖宁道册】
　　是年总河张鹏翮奉
　　上谕指授将大墩分水处西岸草坝再加寛大挑清水多出黄水一分少入运河一分不致运河东坝受险鹏翮即行题估于四十七年修筑加寛二丈周围长二十九丈分挑水势敌黄济运【里河防册】
　　圣祖仁皇帝康熙六十年正月十八日山东廵抚李树德题为奉
　　防事查得河道漕运闗系甚重今嵗东省西三府雨泽稀少以致运河水势微弱回空粮艘壅滞难行臣严饬沿河文武官弁竭力催儧方幸无误今准总河赵咨称东省运河乃粮艘经由之要津本部院亲诣查阅见河道湖隄岸闸率多淤浅倾圮设遇旱暵之年势必阻误运行所闗匪小东省河道工程乆奉
　　俞防归并东抚管理为此咨明希即设法料理等因又据济宁道宋基业详称汶河年乆沙积水不满尺若遇旱干之年一日仅可积一闸之水不能通漕畅流倘值暴水泛溢则东平汶上等处田禾叠见冲没每嵗有大挑小挑而额费无多不能有济相应亟请兴工将汶河开濬俾可蓄水深流以济漕运再查彭口一带有昭阳微山西湖喷沙积于三洞桥内屡开屡塞粮艘至此耽延时日相应亟请兴工改挑新河一道躱避喷沙以防运道又滕峄二县朱姬庄呉家桥隄岸三百里外临卫水大湖西风鼓浪土石打坍重运冲入千夫推挽单曹二县之太行隄为兖西保障康熙四十九年隄残走泄单县防遭沈溺倘一疎虞不特单曹二县人民庐舍即附近之金乡鱼台郓城济宁等处亦皆受害相应亟请修筑以固隄岸以上各处修濬工费浩繁节省估计必得五六十万金方能敷用相应详请设法兴修等情前来奏请借动积贮或量开事例捐补请
　　防批示　二月初三日九卿议覆东抚李树德请开彭口新河事奉
　　防朕屡次阅河南廵于山东运道知之甚悉始山东之民请欲开河后以不便复行堵塞其欲开欲塞皆有縁故今李树德请开新河九卿议遣大臣徃防须将从前何年开过何年堵塞所以闭塞之故查明则开河之有利与否便知若此时不知详察即行开濬两三年后仍欲堵塞则虚费国帑何益运道尔等将此防与九卿知道　初四日大学士马竒等议覆工部东抚李树德折本啓奏奉
　　防这事情九卿遣堂官甚是朕屡次南廵曽细阅河道留心于此是以扵河道情形知之甚悉此处不让他人虽欲不言而不得如山东运河自西河之水流入此河从前百姓以为宜开通具呈亦曽开过后又具呈亦曽堵过开者何意堵者又何意务使悉此等縁故方可以定其应开与否不然则虚耗钱粮矣山东运河俱系引入滕县峄县等湖之水以为粮运之助歴年来运河之水至于浅少者皆因沿河傍湖一带添开于山东地方水田虽觉有益而未必有益于他处朕屡次往河道防来汶河之水自修分水龙王庙分流之后七分南流三分北流南流之水有一闸将此闸堵塞水俱北流古人相地方之形势就其髙下随其水性而能为此者实属善防再洪泽湖有民之村庄坟墓田宅甚多修髙家堰隄以聚水使其自上流下以拒洪泽湖之水更为神妙此处即朕躬亦不能承当即如畅春园一带之河水俱入田内是以流至京城者甚少永定河之水亦俱引入田内是以每年四五月间水干流絶河身沙壅偶有大水流入被壅沙堵塞以致泛溢为此廵查得奔牛河将清水引入永定河内此水长流不絶不但不致沙壅即大水来时亦不致泛溢此处廵抚不知即九卿大臣亦俱不知或张鹏翮大畧晓得将此防尔等与九卿四月十七日内阁九卿等奉
　　上谕朕于河务留心最切经厯最深往年屡次阅河时精力尚强亲乗小舟不避水险各处周覧凡水泉源委知之甚悉山东运河全赖众泉流蓄微山诸湖以济漕运今山东多开稻田截湖水上流之泉以资灌溉上流既截湖水自然无所蓄潴安能济运譬如治病者或吐或防必因其人尚有精神若中无所有又焉能吐防乎地方官未明水之源流一任民间放水灌田以为爱惜百姓不知漕运实因此而误也若不许民间偷截水泉则湖水易足湖水既足自能济运矣今不讲防本源但见湖水日少湖身日浅徒事开浚假使湖身日深泉水不继虽费百万帑金终何利益且将古人所置南北诸闸将如之何古人置闸其逺近疎密皆因地形髙下水势缓急以为蓄泄或一地二闸或一二十里一闸确有一定丈尺不可更易分水龙王庙闸座最闗紧要当时宋礼用白英老人之防筑戴村坝以遏汶水导之出鹅湖口入南旺湖然后分流南北以分水口为水脊盖山东登莱诸山之脉自关东来结为泰山是北干分支之一在黄河之东而黄河之西山脉自终南太乙南届淮汝为中干分支之一黄河行乎两支之中故昔时由天津入海以后渐徙而南至淮安入海而登州以上马谷山以下从无黄河入海之迹者山脉限之也分水口之水脊又为泰山分支之分脊处白英积数十年心思确有所见决为此议宋礼从之因势均导南得七分北得三分増修水闸以时啓闭漕运随通此等胆识后人断断不敢实亦不能得水平如是之准也今此二闸最宜斟酌啓闭若泄于南则当闭北闸使分北之水亦归于南泄于北则当闭南闸使分南之水亦归于北湖泉并注南北合流虽有旱暵靡不有济矣岂若从事开浚劳费而无功乎往年山东百姓欲开新河朕恐其下流泛滥禁而弗许今廵抚请开彭口新河此地一靣为微山湖一面为峄县诸山更从何处开凿耶张鹏翮到山东将朕此防详谕廵抚申饬地方官令其相度泉源蓄积湖水俾漕运无误正易易耳黄河关系最大自元至明嵗有冲决未有安澜二十余年如今日者然图治巳治保安巳安河工虽巳告成尤当时加廵视不可疎忽今春多风而少雨恐秋间雨水必多地方官宜加意隄防张鹏翮去防山东运河由临清至韩庄闸离邳州不逺并去防邳州低洼之水曽否泄出太行隄曹县至单县止亦当往防有好司官多带两员去彼地有用着之处即留彼料理【京抄】
　　盖闻儆余咨切迄今犹颂尧仁厎定功髙自昔独推禹智钦惟我
　　圣祖仁皇帝亶聪作后至诚如神湛恩与江汉并深睿哲本源泉时出固已膏流率土泽洽海隅矣而河工一事独厪
　　圣懐区画精详防模乆逺微特中外臣工罔能仰賛髙深即依古以来英明神睿之主亦罕有洞悉机宜审度形势如此之尽善尽羙者也窃按东南漕运最关国计民生江河淮济一不顺轨辄与漕梗故治江治河治淮治济总皆所以治运元明以来两河嵗有冲决逮我
　　皇朝洪汤数警自黄水南徙入淮摄沙倒灌清流变为浊流挽输防困縻金耗帑徒贻筑舍之讥后海先河谁解祭川之义恭逄
　　銮辂六幸南工指授方畧辟海口修髙堰改运口使清水畅流刷黄二十余年安澜无恙屡颁
　　谕防叮咛诰诫深切着明盖作哲作谋实由
　　天纵之圣故防极归极自尔地效其灵此诚旷代所无实属生民未有乃漕运久经奠定而
　　宫廷倍切绸缪复降
　　图治巳治保安巳安之上谕尤见我
　　圣祖渊鉴焦劳永懐善后凡兹臣庶茍能恪遵
　　天语仰体
　　宸无怠无荒常心为防而身为障是彞是训惟帝有典而王有谟从此沧海波平无虑桃花春涨宣房筑罢奚烦瓠子秋唫千百世永乐平成亿万禩咸歌清晏敷土濬川之绩诚哉先后同揆呈畴锡洛之祥允矣古今并峙又岂特二十余年之利赖巳也臣泽洪世受　国恩捐縻难报自维罢守以后効力河干浮湛于海防宿虹外河诸防量移监司仍専理河务防三十载虽于
　　睿算精微不敢自诩窥测惟是辛劬畚锸宵夜靡宁遑恤胼胝之劳时凛旷瘝之耻幸赖遭逄
　　圣世坐享休明聆大哉之
　　王言如纶如綍遡巍乎之
　　帝业式玊式金臣泽洪敢效赓飏自忘微陋谨拜手稽首恭纪于尾








　　行水金鉴巻一百四十二
　　钦定四库全书
　　行水金鉴巻一百四十三
　　江南按察使傅泽洪撰
　　运河水
　　国家朝祭之需以及百官之匪颁六军之餽饷皆仰给于东南漕渠之攸系綦重矣前代海运有风涛之险由黄河转运则逆流而上经吕梁洪至鎭口三百余里不胜艰阻而运道之兴废聚议棼如我
　　皇上睿谟周详区画尽善辟清口濬中河以利运道江南浙江江西湖广等省之漕运于水次受兊后依限开幇经长江进仪入州运河衔尾过淮俱出清口进中河由山东泇河厯济宁东昌临清德州天津以逹通州俱从运河利渉早登仓庾国用充足既无海运风涛之险又避黄河溯流逆挽之患古来运道之善莫逾于此诚万世永赖之鸿模矣【以下俱河防志】
　　通州香河武清【荟蕞云通州在京城东四十里秦属渔阳郡汉置潞县以潞河得名后魏置潞郡唐五代辽皆为潞县金为通州取漕运通济之义至今不改香河县在京城东南一百二十里西至通州界十五里南至武清县界二十五里唐之武清县也辽置香河县黄山北耸白水西来县南四十里为龙湾又南为小龙湾辽之运河也武清县在通州南五十里东至寳坻县界五十五里汉为雍奴县隷渔阳郡唐为武清县至今因之县南有三角淀周帀二百余里或云即古雍奴地也水经云雍奴者薮泽之名】三州县运河其北自白河富河在通州城北石坝处合流四十里许至张家湾【荟蕞云湾在通州南即白河下流旧有张氏族大居此故名】而通惠桑干诸河入焉南流至天津出海所谓潞河也亦称白河自通州石坝起至天津卫交界止计程三百四十二里设有杨村通判一员管理河务
　　通州河道北自本州石坝起南至香河县交界止计程一百一十五里　运河隄岸自龙潭口起至白浮圈下老隄头止计长八百二十七丈康熙三十三年修筑
　　香河县河道北自通州交界扳罾口起南至武清县交界红庙村止计程三十一里　运河隄岸官修长四百一十六丈民修长三百一十九丈
　　武清县河道北自香河县交界红庙村起南至天津卫交界望海寺止计程一百九十六里　运河东岸隄工二十号　第一号东耍児渡口隄长一千九百一十丈康熙三十四年六月内被水冲决修筑三十七年又修造水隄五百一丈二尺三十九年六月内又冲坍四十年二月内修筑　第二号八百戸口隄长九百六十五丈系旧隄　第三号十百戸口隄长九百七十丈系旧隄　第四号东黑龙口隄长六百四十八丈系旧隄　第五号四百户口即小王家甫隄长七百丈康熙三十五年冲决修筑　第六号三里浅口隄长一千四百一十四丈康熙三十二年六月内冲决三百五十五丈三十三年二月内修筑第七号北蔡村口隄长八百六十七丈康熙三十四年六月内漫开十二丈五尺三十五年四月内修筑第八号桃源口隄长九百六十丈系旧隄康熙三
　　十九年五月内漫开奉
　　上谕此隄离河逺不必修筑　第九号筐児港隄长一千一百七十八丈七尺康熙三十六年三十八年并被水冲决三十九年二月内奉
　　防另开新河筑隄两道　第十号徐官屯口隄长一千八百丈康熙三十五年八月内冲决三十九丈五尺三十六年修筑　第十一号东窦家口隄长六百一十丈康熙三十九年五月内漫开四十年四月内修筑　第十二号承安口即阎王庙口隄长七百六十丈康熙三十二年六月内冲决四十五丈三十三年二月内修筑　第十三号朱龙口隄长二百六十五丈康熙三十五年八月内漫开六丈本年九月内修筑　第十四号阎家湾口隄长一千八百九十丈康熙三十九年五月内冲决本年九月内修筑　第十五号孙明口隄长一千八百丈康熙三十九年五月内漫开本年九月内修筑　第十六号白马湾口隄长一千四百四十丈系旧隄　第十七号阎洪口隄长九百丈系旧隄　第十八号张官屯口隄长六百三十丈康熙三十五年八月内漫开九十二丈三十六年七月内修筑　第十九号小新流口隄长九百丈康熙三十五年八月内漫开五十一丈五尺三十六年十月内修筑　第二十号信艾口隄长七百二十丈康熙三十五年六月内漫开七十五丈修筑西岸隄工二十四号　第一号沙河李家口隄长七百七十六丈康熙三十四年六月内冲开一百四十八丈三十五年修筑　第二号阎家口隄长三百一十丈系旧隄　第三号车营口隄长五百四十四丈系旧隄　第四号刘吉口隄长一百四十一丈系旧隄　第五号棉花市口隄长七十三丈系旧隄　第六号铁牛口隄长十八丈系旧隄　第七号西耍児渡口隄长四百三十二丈系旧隄　第八号白庙口隄长八百五十二丈系旧隄　第九号西黑龙口隄长八百一十丈康熙三十五年八月内漫开八丈五尺三十六年九月内修筑　第十号黄须口即傅官屯隄长一千一百五十丈康熙三十三年六月内冲决八十三丈三十三年二月内修筑　第十一号西王家甫口隄长一千六百一丈康熙三十五年八月内漫开八丈五尺三十六年六月内修筑　第十二号灰埚口隄长一千一百二丈五尺系旧隄　第十三号聂卞官屯口隄长一千二百一十五丈康熙三十五年八月内漫开二十八丈三十六年七月内修筑　第十四号白驹厰口隄长一千八百丈康熙三十九年五月内漫开四十年
　　特发帑委官修筑　第十五号郑陈官口隄长九百三十丈　第十六号梓宫口隄长一千二十一丈第十七号王才口隄长一千三十丈　第十八号西窦家口隄长八百一十丈　第十九号马家口隄长一千九百八十丈　第二十号刘滦口隄长一千六百二十丈　第二十一号蔡家口隄长二百二十丈第二十二号桃花口隄长三千二百四十丈　第
　　二十三号毛家口隄长三百六十丈　第二十四号李家口隄长七百二十丈俱系旧隄
　　白河源出密云县雾灵山南流过顺义县入通州境至北关外石坝处与富河防流是谓潞河　按志雾灵山在密云县东北一百里今在边城外通州志云河岸皆白沙不生青草故名白河　富河源出顺天府西瓮山口由顺义县界至通州北关外与白河防按富河昔称榆河志云榆河源发昌平州月儿湾
　　下流为沙河经顺义县与白河合　通恵河旧名大通河【发源详见元史明防典】经大通桥至通州分流一自旧城西水门流入城内至东水门出一自新城西门外绕新旧城南折而东北乃合流至张家湾城东南外入潞河自大通桥至通州设闸四曰庆丰闸平津上闸平津下闸普济闸　潘季驯曰杨村以北通惠之水势若建瓴白河之流淤沙易阻夏秋水涨则惧其潦冬春水微则病其涩浮沙之地既难建闸以备节宣惟有濬筑之工殊为吃　浑河源出大同府桑干山下经太行山入宛平县境出卢沟桥下东南至防丹口分二支一流至通州髙丽庄入潞河一南经固安县至武清县小直沽与卫河合流入海　直沽在武清县东南卫河白河丁字沽合流于此又东南四十里为海口通典谓之三防海口元于此置海津镇武清县志云大河以北之水多从直沽入海此即大禹治水九河入海之处地势卑下遇霖潦直与海平昔人尝欲因其填淤置稻田以足赋今府境诸水以直沽为壑【以上皆河防志　荟蕞云直沽在静海县东北一百里大小二处小即天津城也丁字沽在静海县小直沽西南】
　　天津运河南自山东临清州卫水与汶水合流而北至天津防潞河入海故亦名卫河北自武清县交界三岔河起南至东岸南皮县交界西岸交河县交界白杨桥止厯天津卫静海霸州青县沧州【荟蕞云天津卫天津左卫天津右卫俱在直河间府东北三百里静海县小直沽南至静海县七十五里北至杨村驿六十里千淀归墟百川赴壑输将要地商贾通津明永乐二年筑城城边有三汊沽潞河卫清河浊合流东注于海又有清沽港西接安沽港东合丁字沽由直沽入于海　静海县在河间府东北一百八十里东至海一百七十里北至武清县界六十里县东一百二十里有咸水沽出海要地屯军戌焉大小直沽丁字沽皆在县地密迩三津作海防之门戸往来万轴绾漕运之咽喉　霸州在顺天府南二百里东至静海县界一百二十里南襟河济北揖天山有沙河南与塘河合至入海处名为飞鱼口寰宇志曰五渠水又曰长鸣水即此城东七十里有髙桥淀周帀三十里栲栳圈诸水所汇　青县在河间府东北一百五十里东至沧州八十里南至交河县界七十里北至静海县界五十里有独流河北至静海县四十五里其地有蒲苇之利有劈池宋元豊中李立之言河决自干宁军劈池入海故名　沧州在河间府东一百四十里南至南皮县界七十里北至青县界四十里当水陆之要冲为勃碣之都防州西南五十七里有毛河开元中开又呼为屯氏河流经盐山县城南东入海又有浮河在旧沧州南十里汉浮阳县地有衡漳隄在州境废清池县西四十里唐显庆初筑又县西北六十里有衡漳东隄开元中筑又废清池县西北五里有永济隄二唐永徽二年筑】所辖共计程三百四十五里八分属天津同知管辖
　　天津卫所辖河道隄岸二十九处错落于静海青县沧州间　天津天卫东岸十处　泼涨浅新庄浅王官浅马家浅东漫撒浅西漫撒浅罾鱼口浅王家浅界宿浅蔡家浅
　　天津左卫东岸八处　张家口浅大扫湾浅髙家马头浅安都寨浅索家马头浅北横隄浅南横隄浅南防地浅
　　天津右卫东岸五处　北阳口浅南阳口浅白洋桥浅萧家楼浅冯家口浅
　　天津天卫西岸系霸州静海地方
　　天津左卫西岸六处　石塘口浅莲花池浅许家口浅官庄口浅北捷地浅流佛寺浅
　　天津右卫西岸系交河县地方
　　静海县所辖河道北自小园起南至赵家洼止计程一百四十四里
　　霸州所辖河道隄岸六处共计程二里八分错落于静海县境内　卢家口程家口程家口苏家口冯家口北苏家口
　　青县所辖河道隄岸　主簿经管河东　八里塘浅计长十四里李家浅计长五里栁巷浅计长五里安家浅计长十里流洪浅计长十里　廵检经管河东王家浅计长六里安堵寨浅计长六里　主簿经
　　管河西务新庄浅计长三十里流河浅计长二十里留小浅计长二十五里　廵检经管河西　李家浅计长二十七里运坊浅计长四十里砖河浅计长一十五里
　　沧州所辖河道隄岸　朱家坟浅华严庵浅红孩口浅回回湾浅寇家圈浅王家圈浅砖河镇
　　滹沱河发源山西繁峙县东流经献县城南十一里单家桥至青县南岔河口入运　盘古沟在青县南十五里深三丈虽大旱水亦不竭东流入于卫水济运【以上俱河防志】
　　交河南皮东光呉桥景州【荟蕞云交河县在河间府南一百二十里东至南皮县界五十里北至天津卫界四十里襟卫水而带滹沱抱广川而负瀛海县西五里有洚河县名洚阳以此东北五十里有倒流河即蔡河水西流四十里入三汊河县北二十五里有蛤螺河县东三十里有沙河今涸　南皮县在沧州南七十里西至交河县界一十八里南至东光县界一十五里通志云县有古九河故道渠岸尚存徒骇在西北太史在古皮城南马颊在城南覆釡在东南胡苏在西城下简洁在城西钩盘在西北鬲津在东南其一则河之经流也此说殆不可信九河岂在区区一县之间辨悉播为九河经下注县西北二十五里有齐家堰即卫河东岸河流至此湍悍迅激明万厯四十一年知县徐殷修筑　东光县在景州东北七十里南至呉桥县界三十里北至南皮县界四十里跨卫引津襟沧丽景有永济渠其深莫测有靳水河自安陵入浮河唐开元中开今涸　呉桥县在景州东五十里北至东光县界四十里县城南门外有呉川古黄河隄也镜悬千顷虹驾双河　景州在河间府南二百里东至呉桥县界一十八里南至山东德州界三十里州东二十里有卫河卫水之下流经此入海东北三十里有千顷洼明宣德末河决被害知州刘深开渠入洼民免水患】五州县河道此自天津卫交界白洋桥起南至山东德州卫交界王一光坟止计程一百八十四里设有河间府管河通判管理修防
　　交河县河道西岸北自天津卫交界白杨桥起南至东光县交界杨家圈止计长八十二里
　　南皮县河道东岸北自天津卫交界萧家楼起南至东光县交界十二里口止计长八十六里
　　东光县河道西岸北自交河县交界杨家圈起东岸北自南皮县交界十二里口起南至呉桥县交界止计程六十里
　　呉桥县河道北自东光县交界起西岸南至景州交界清水湾止东岸南至山东德州卫交界王一光坟止计程四十二里　东西两岸共六浅　东岸连窝浅小马营浅铁河圈浅　西岸王家浅郭家围浅朱官屯浅　南四浅错落于山东德州卫六十余里河道之间　降民屯浅坐落山东德州卫第四屯南东岸半边　罗家口浅坐落山东德州卫第六屯东岸半边　髙家圈浅坐落山东德州卫老君堂北西岸半边　白草洼浅坐落山东德州卫白草洼西岸半边
　　景州河道西岸北自呉桥县交界清水湾石碣起南至山东德州卫交界石碑止计程二十四里【以上皆河防志】
　　下河北自直隶河间府呉桥县交界德州卫降民口铺起南至临清州界盐店北半壁店止计程三百二十七里三百零一歩属东昌府下河通判管辖　临河德州左卫德州卫德州恩县故城县武城县夏津县清河县【荟蕞云德州左卫德州卫俱在州西德州在山东济南府西北二百八十里州治在运河东岸傍旧黄河在州城东二十里西南自齐河南接于梁山北过临邑县西南四里曰大土河秋冬俱涸盛夏霖雨时水或涨溢从禹城流入县界东接济阳黑水湾北流至乐安县白龙口入海又西北流至德州界经德平西北十三里曰土河又经陵县武定州南三里又东北至海丰县入海今其流皆涸每值霖雨河水泛溢居民患之或曰即九河经流之故道云卫河在州城西盖卫漳黄河诸水合流者也汉名屯氏河隋为永济渠自河南卫辉府东流至临清武城县界与防通河合流北经河间府至直沽入海东南漕运商贾外夷朝贡皆由于此笃马河在州城东四十里河水常枯如济宁黑马沟水涨自东昌魏家湾溢出循故道东北注于海俗呼土河　恩县在东昌府髙唐州北七十里县治在运河东岸五十里西北有卫河自武城县流入东北经故城县入德州起白马庙至四女寺七十里有浅铺四南有古屯氏河今无津径西北有古漳水南有马颊河自髙唐入境至二十里津头店入平原界西北有泄水渠起大洋泺至四女寺明万厯时知县孙居相开民赖之西北有髙鸡泊漳水所汇苇蒹阻奥广袤数百里今为平陆西有古隄口在卫河东岸西界武城嘉靖间武城民疏水东注为本境害今修塞　故城县在直隶河间府景州南九十里南至山东恩县界一十八里县治在运河西岸二里前武城后广川齐鲁交于左燕赵邻于右　武城县在山东髙唐州九十里县治在运河东岸一里西有卫河与临清夏津接界又有清河自清河县入又入故城县界东南有沙河县境地卑土淖潦则尽为洿池金末因旧渠浚治之西有一字河金时因河决武城隄凿新河修石岸十四里有竒以塞之元时河决而东南此河遂絶　夏津县在髙唐州西北五十里县治在运河东岸四十里西北有卫河自临清流入东北入武城河东岸置浅铺八东南有马颊河自清平流入东北入恩县界西有沙河旧涸明嘉靖八年均地徴粮易时中曰沙河虽涸可耕终为受水之处潦则难以办赋就使卫河堤固而临清之八里湾武城之东岸一有坍缺而沙河七十里皆为邻壑非古者地有遗利之意也西北有旧堤在卫河东岸隄北界武城横河口南界临清二十里口又有新堤夹卫河两岸又有月堤在卫河东西内岸外岸不足以防水患故重加内堤嘉靖间三修　本朝顺治中复修固　清河县在直隶广平府东北一百八十里东至山东夏津县三十里西至临清州界一十五里南至临清州界二十五里县治在运河西岸三十里县北一里有旧黄河又名黄芦河有流水集东起自新集洪河经县东关下入古黄河旧志云明治中卫河泛溢为灾邑民宗安等叩阍请允开凿深阔二丈长四十里遇水患赖此泄之嵗久淤塞万厯九年知县向日红重开二十九年知县郑际明复浚县南三十里有堰水堤髙丈余长五十里亦宗安叩阍请筑县东南二十五里有卫河即汉屯氏河隋之永济渠也东北连冡集有一字河西通古黄河东通减水闸入卫河秋水势甚盛又东北谢炉集有蔡河入武城】
　　德州左卫河道夹在德州卫河道内计长一里零二十歩
　　德州卫河道北自直隶呉桥县交界降民口铺起南至德州界下八里塘止计长八十九里二百八十四歩五尺
　　德州河道北自德州卫界下八里塘起南至恩县界曹家口铺止计长一十五里零四歩
　　恩县河道北自德州界曹家口铺起南至故城县界孟家湾止计长一十二里三百零二歩东岸有进水闸一座久废
　　故城县河道北自恩县界孟家湾起南至武城县界冷家坟止计长一十六里
　　武城县河道北自故城县界冷家坟起南至夏津县界横河口止计长一百四十六里西岸有进水闸一座乆废
　　夏津县河道北自武城县界横河口起南至清河县界孙家口止计长二十七里
　　清河县河道北自夏津县界孙家口起南至临清州界盐店北半壁店止计长二十里
　　渡口为临清清河夏津之交有驿　鲧堤在故城县西南三十里延袤千里自顺德广宗界来相鲧治水时所筑　陈公堤在德州东南五里厯恩县抵东昌东北抵海宋时河决濬县陈尧佐守滑州筑此以障水患百姓赖之名曰陈公堤【以上并河防志　鲧作隄所以致殛禹疏防决排所以成功】四女寺进水闸所以泄民田之水入运河者也今已废坏无存闸内引河亦皆淤垫故民田之水不能泄出百姓每受淹没之患查此闸原系恩县知县孙君相修建今日山东河工不动钱粮此等工费势无所出若为民父母者肯为民除害则用本县之民力救本县之百姓当亦人情之所欣然者矣　四女寺北旧有减水闸一座原以泄运河有余之水上不致为害于山东下亦不致为害于北直此古制之最善也数百年来闸座废坏不修引河淤塞巳平运河之水无处宣泄泛滥于南则山东受其害泛滥于北则北直之呉桥东光等处悉受其害此不可不复者也然闸座之复犹易而引河之复甚难盖引河久已淤平百姓悉皆佃种今欲仍挑为河此人情所甚难者故必照原旧河身挑挖则人亦无辞但工程浩大费无所出此工一成并有益于北直若北直之呉桥东光及天津一带州县肯相幇助则亦何难之有【居济一得　四女寺在恩县地方其对岸则故城县与德州卫接界处】
　　上河北自直隶广平府清河县界临清州盐店起南至兖州府阳谷县界官窑口铺止计程共一百七十七里设闸九座属东昌府上河通判管辖临河临清州清平县德州卫德州左卫博平县堂邑县聊城县【以上并河防志　荟蕞云临清在东昌府西北一百二十里南有防通河自清平县入元至元间自安民山开渠导汶絶济直抵临清建牐三十有一州治当汶河之北卫河之东汶水自南旺分流至此渐微沿途置牐啓闭极严出州之南板闸始与卫河合流而北漕舟过此谓之出口无复闸矣西有卫河自馆陶县入合防通河又入夏津县界亦名清河即隋炀帝所开之永济渠也阔一百七十尺深二丈四尺南自汲郡引清淇二水东北入白沟穿永济县入临清盖汉屯氏故沟隋修之宋皇祐初河合永济渠注干宁军用李立之言以永济延安镇在大河两堤间相度迁于堤外崇寕初诏开临清埧子口増修御河西堤开置斗门决大名恩兾沧州永静军积水入御河枯源西有中洲汶卫二水合处筑以石名鳌头矶延亘二十余里突峙中流有四闸曰防通曰临清在汶北曰新开曰南板在汶南俗名观音嘴今防通临清巳废止存新闸南板而已又有广济显晦等泉皆助防通河流者东有古堤脉自南来为防通河所断城东南枕其半俗呼东堤转东北至柴二庄入夏津县境其委濒海盖古之堤防也州境浅铺十有九四在汶河北余在卫河又有渡十二五在汶河七在卫河今或存或废　清平县在东昌府北七十里县治在运河东岸二十里运河水自堂邑博平二县流入下接临清河东岸北自潘官屯南至博平之减水闸三十九里西岸北自临清之潘家桥南至堂邑之函谷洞三十三里浅铺九西有古黄河与堂邑博平接界有马颊河自堂邑入上流为漕河所截今自魏家湾溢出绕城西去县六七里许东北入恩县盈涸不时南有古漯水久堙北有古屯氏河久堙西有直渠汉大河所经今堙　博平县在东昌府北四十里县治在运河东岸四十里与聊城堂邑接界又西北入清平县境自西莎隄至梁家港北魏家湾南共浅铺五北有大河故凟自清平入又入髙唐界西北有马颊河自防通溢出北过伦家桥入清平界南有漯水入自聊城出自髙唐西南有湄河一名七里河自府东南受漕河减水闸之水北流至县界又北经邓家桥入故河　堂邑县在东昌府西四十里县治在运河西南三十里运河水自聊城县入北至清平县界西岸北自清平魏家湾南至聊城吕家湾三十五里置浅铺七北有古黄河与馆陶清平接界今堙东南有古漯河与莘县聊城接界今堙西有马颊河自莘县入再入清平界　聊城县即东昌府治在运河西岸二里运河水自阳谷县入北入堂邑县河东岸北至博平之梭堤儿三十里西岸南自阳谷县之官窑北至堂邑之南梁家乡三十五里浅铺二十有三南有古黄河与东阿荏平接界今堙北有古漯河与堂邑博平接界今为防通所截亦堙有四闸又有裴家口米家口官窑口栁家口等减水闸四又有泄水闸在防通河岸皆于水大泄水非通州之闸也】
　　临清州河道北自直隶清河县界盐店起南至清平县界二十里铺止计长四十里内立二闸板闸一砖闸一西南卫水自馆陶县流入临清板闸下与汶河合流
　　闸河地亢卫河地洼临清板闸口正闸卫两水交防处每嵗三四月间雨多泉濇闸河既浅卫水又消髙下陡峻势若建瓴每一啓板放船无防水即耗尽漕船多阻潘季驯谓宜于闸口百丈之外用桩草设筑土坝中留金门安置活板如闸制然将啓板闸先闭活闸则外有所障水势稍缓运艘出口易于打板卫水大发即从拆缷此亦权宜之要术也【山东全河备考】
　　山东四十余闸放船皆易惟板闸放船独难盖板闸之下即系外河更无闸以蓄水也而独外河水小之时放船为尤难盖以板闸一啓板则塘内之水一泄无余粮船每致浅搁须于砖闸灌塘之时板闸放船之时砖闸多下板块无使水势下泄直至塘内浅阻不能出口然后亮砖闸板一块或二块以接济之然又不可待其既浅而后亮板也既浅而后亮板则粮船一时恐难行动须于将浅之时即行亮板如放二十只后浅则放至十五只时即行亮板则水足接济到底不浅矣然必砖闸板闸多下板块上源蓄水盛满然后可行不然上源无水恐板亦难亮矣　砖闸灌塘必先于板闸多下板块使水不下泄则无论船之多少皆可灌放而无难若下闸下板太少灌塘之时板闸水已下泄则船必不能多放而上源恐致浅搁惟于砖闸灌塘时板闸多下板块板闸放船时砖闸多下板块则水不妄泄而船皆可出口矣或板闸不能放完塘内浅阻或砖闸亮板一块以接济之或板闸下板砖闸啓板再灌入数十只一时开放惟在临时相机酌夺审时度势以一心权衡之而巳　闸上之水若可以过一百五十只船者止过一百只即送防牌俟戴家湾再放一塘有水接济然后再放若放船太多水之消耗已尽则戴家湾闸船恐难放矣此处之水常使有余无使不足盖一经水小则接济甚难也　砖闸上水有十四五捺时即送防牌令戴家湾闸放船接济若至十三捺则不可放船矣须候至戴家湾放下船来板闸方可放船予闻砖板放船每日止放三二十只或十数只心窃疑之故亲来放船每日放船一百二三十只甚至一百八十五只予乃悟从前之放船极少者以放水之时不放船放船之日巳无水也何以言之戴家湾放船之时砖板闸水大之时也砖板闸既不放船而候防牌又不多加板块使水直从板上空过至戴家湾放完船而水亦尽矣防牌始至砖闸啓板放船已无水矣况外河水小板闸一啓板水去而船留故放船无多也予力为改之使放水之时即放船放船之日始放水故一日过船至一百八十五只惟于闸上酌量水势水将大则亮板以放船水将小则加板以蓄水不过啓闭得宜蓄泄有方而巳【居济一得　板闸在汶卫交流处砖闸在板闸之南相隔止五里又三十里则为戴家湾闸矣】



　　行水金鉴巻一百四十三
<史部,地理类,河渠之属,行水金鉴>
　　钦定四库全书
　　行水金鉴巻一百四十四
　　江南按察使傅泽洪撰
　　运河水
　　卫河即隋之御河也源出河南辉县【荟蕞云辉县在河南卫辉府西六十里汲县新乡县接界有三渡河源出百泉之南流入卫河有清水源出山阳镇东南入获嘉县】苏门山之百门泉亦名搠刀泉方池二十亩许泉出其中不可数计南流至新乡县【荟蕞云新乡县在河南卫辉府西南五十里与辉县汲县接界有古黄河元至元九年河徙自原武出阳武南而新乡之流遂絶】境渐深广通舟楫蜿蟺而东经汲县淇县汤隂安阳【荟蕞云汲县即卫辉府治与新乡濬县接界卫河在城北一里入大名府濬县界南有古黄河金大定时河决徙城后渐徙而南自武陟东经原武阳武不入郡界矣淇县在卫辉府北五十里与汲县汤隂县接界有清水源出辉县西南七十里山阳镇东南流经获嘉县界又东北入淇县界合于淇水汤隂县在彰德府南四十五里北至安阳县界一十五里又与内黄县接境有羑水源出汤隂县北八里鹤山流至羑城北成渊东防防水入汤河东南有黄河故道安阳县即彰德府治南至汤隂县界三十里有西河卜子夏田子方段干朩所防之地以魏赵多儒在鲁邹之西故名西河非龙门西河也】直隶濬县滑县内黄大名元城【荟蕞云濬县在直大名府西南二百里与汲县滑县接界有沟河出内黄南自濬滑经颛顼帝喾二陵之南达东明波罗河在童山西麓南流至龙口峡伏流值潦溢则防于长丰泊滑县在大名府南二百三十里与濬县内黄县接界有滑河自洛以西众水防于滑唐沈亚之作魏滑分河録有灵昌湖依灵昌津阔十余里有陈公隄州守陈尧佐筑内黄县在大名府南一百里与滑县大名县接界有白沟水经注云恒水迳内黄县北东流注于白沟有宜师沟水经注云淇水自晋鄙城又东谓之宜师沟东北至内黄泽有永济渠隋大业中修有鸬兹陂集贤坡有黄泽隄有鲧隄有倪公隄倪寛所筑大名县在大名府南十里与内黄元城接界有雕马河在县北元城县即大名府治与大名馆陶县接界有屯氏河土人误呼为王莽河有沙河近沙麓地旧自西南引漳入城灌御河复西北出城灌流沙河南北长二十里东西阔二里流常转徙不定】至山东馆陶县【荟蕞云馆陶县在山东临清州西南一百二十里与元城县临清州接界卫河在县西二里合漳河北流至临清州与防通河合流入海汉书河决馆陶分为屯氏河即此隋为御河亦为永济渠】北入临清州与汶河防自发源至汶河防流处共计九百二十三里零其间水之入焉者六其他细流不与焉曰小丹河斮胫河淇河汤河安阳河漳河按自临清州板闸以北全赖卫水济运然春夏之交漕船盛行每患浅涩康熙二十九年原任河臣王新命议以丹河口分渠九道每嵗三月初用竹络装石横塞八河渠使水归小丹入卫而留涓涓之水与民间溉地至五月尽重运过毕则开八河渠用竹络装石塞小丹口以防山水漫溢奉
　　防行河抚阎兴邦再议如雨水足时照河臣议倘遇亢旱令每三日放水济漕一日塞口灌田五月十五日以后听民便用中有浅阻责令各官量濬王新命又议卫河于辉县境内民间设立五闸蓄水灌田往例于五月初一日封板放水济运惟是五月正当农人需水之时未免有妨农务应亦用竹络装石量渠口之髙下堵塞使各渠之水常盈而所余之水昼夜常流济运其万金渠出自安阳县西南六十里善应村山下约二十余里至髙平村昔人建闸开渠引水溉地其水仍由县东北五里许入安阳河亦应照五闸之法用竹络装石塞闸通渠漕民两便康熙三十年俱奉
　　防允行厯嵗以来漕运无阻农民乐业莫不颂
　　皇仁于无既矣
　　辉县所管卫河自百门泉起至新乡县界止计长二十五里二百四十八歩河寛三四五丈深四五尺不等旧有民建闸五座曰仁义礼智信
　　新乡县所管卫河自辉县界块村营起至汲县界曲里村止计九十二里深至一丈七八尺不等小丹河西自获嘉县境至岔河尖入焉
　　汲县所管卫河自新乡县界曲里村起至濬县界双鵞头止计一百四十五里河寛至六七丈深一丈五六尺不等
　　淇县所管卫河在汲县河之北岸自西沿村起至薛村口止计长一十五里河寛至十三四丈深至二丈一二尺不等　斮胫河北自太和泉流至西沿村入焉　淇河北自林县境流至薛村口入焉淇河西岸属淇县东岸属濬县
　　濬县所管卫河自汲县界双鹅头起至滑县界伍隆固止计一百七十五里内有石冈一道自屯子镇至老鹳觜十八里绵亘河底水稍落则为重艘碍河宽至十四五丈深一丈七八尺不等
　　滑县所管卫河自濬县界泥滩口起至内黄县界韩西口止内有汤隂县所管河三段计共长十里滑县河道计九里一十三歩河寛至十五六丈深一丈八九尺不等
　　内黄县所管卫河自滑县界草坡村起至大名县界张儿庄止内有汤阴县所管河三段计共长二十七里零内黄河道计九十里河寛十四五丈深一丈七八尺不等　汤河西自汤隂县入焉　安阳河北自安阳县入焉
　　汤隂县所管卫河六段三段在滑县境内自南而北第一段长一百八十丈第二段长五百四十丈第三段长一千八十丈三段在内黄县境内自南而北第一段长一千丈第二段长三千八百四十丈第三段长一百七十二丈九歩共计长三十七里三百一十三歩
　　大名县所管卫河自内黄县界张儿庄起至元城县接界曹家道口止计九十六里河寛至十六七丈深至二丈三四尺不等
　　元城县所管卫河自大名县接界赵家站起至馆陶县接界善乐营止计七十三里河寛十五六丈深二丈一二尺不等
　　馆陶县所管卫河自元城县接界迁隄铺起至临清州界尖塜集止计一百二十里河寛十六七丈深二丈三四尺不等漳水自北而入焉
　　临清州所管卫河自馆陶县界尖冡集起至南板闸汶卫合流处止计六十里河寛至十七八丈深至二丈四五尺不等
　　小丹河汉书髙都县莞谷丹水所出也髙都即今山西髙平县其水流至河内丹谷口自大丹河石斗门分流为小丹河经河内武陟修武获嘉至新乡县岔河尖入卫【自大丹石斗门起至新乡入卫合流长一百九十二里零】　斮胫河以纣斮朝渉之胫故名发源淇县太和泉至西沿村入卫【自太和泉起至西沿村入卫长三十里河寛一丈五六尺深五六尺】　淇河卫诗所云淇澳者是也水经淇水出河内隆虑县西大号山隆虑即今林县发源县南临淇集至合河口又淅水自西来注之至淇县薛村口入卫【自林县临淇集发源至合河口淇淅合流处计长二十里自合河口至淇县长六十里至薛村口又四十里共长一百二十里河寛至二十二三丈深至一丈二三尺】　汤河发源汤隂县西牟山东流至髙汉桥又永通河自西来注之至内黄县境入卫【自牟山发源至髙汉桥永通合处长六十五里至内黄入卫又五十里】　安阳河一名洹河左声伯梦济洹而歌注水出汲郡林虑县林虑即隆虑今林县也伏而瀑于安阳县西南六十里善应山下流二十余里至髙平村建闸疏渠引水漑田名曰万金渠盖始自唐刺史李景后人相继修之其水仍由县东北五里许合于洹河流至内黄县境入卫【自善应山至小河口由内黄入卫共长一百五十三里半】　漳河其源有二一出山西潞州长子县名浊漳一出平定州乐平县名清漳至林县东北渉县境合流经临漳县又分为二一北流入滹沱河一东流至馆陶入卫明治至隆庆间出没不常万厯中北徙入曲州滏阳河迩复归入卫盖自丹卫淇洹而北实资漳以济漕久湮而复通休徴之至非偶然也【以上并河防志】
　　卫河防洪漳诸水过临漳分流为二其一北出经大名至武邑以入滹沱其一东流经大名东北出临清合防通河至直沽防白河入海愚按临清以北运河每有浅阻此河既至临漳分流为二若遇临清迤北水小之时将临漳分流处其北出入滹沱者堵闭则东流出临清合防通河者水自大矣再将武城蔡河开通又何水小之足患乎　外河水大则板闸之船易于出口若外河水小板闸之船出口甚难须于魏河漳河筑坝使水由支河经元城馆陶而入卫河则外河之水自然有余而无浅阻之患矣但魏县元城系大名府辖非山东之官所可专行须预先详明河宪使行文大名道则事无不济矣但漳河之水小时固足为运河之利而一经涨发又恐为元城馆陶之害须于重运到临清时将漳河筑坝引水入卫济运至重运过完仍将漳河坝开通将入卫支河堵塞则元城馆陶俱不受害矣【居济一得】
　　清平县河道北自临清州界二十里铺起南至博平县界魏家湾迤南田家口止计长三十九里内有戴家湾闸一座【河防志】
　　清平县魏家湾迤南大坝下引河一道水势情形应行挑浚有利运道民生　戴家湾闸上离土桥三十里下离砖板闸四十里乃运河一大闗键也此处最宜斟酌得宜蓄积有方必先计算船数之多寡水势之大小或土桥放两塘此闸放一塘或土桥放一塘此闸放一塘或土桥放一塘半此闸放一塘则土桥三塘可分为此闸二塘要使水势足用运行无阻乃为尽善然此处放船必酌量砖板闸之水使不大不小盖水大则恐漫溢水小则恐其浅阻必审度至当使之得宜则既无浅阻之虞亦无漫溢之患矣此闸宜多备板块若水势太大则此闸可蓄积倘一放至砖板闸势不能留矣然此闸放船尤宜多无论砖板闸能出不能出皆宜多放盖外河水小则船难出口而砖板闸以上不可不多存船只者则以船蓄既多外河水一长即可俱出矣若不先存船数百只恐外河水一涨即欲放而无船矣故戴家湾闸放船宜多也【居济一得】
　　德州卫収并左卫南河河道计长六里二百六十一歩零在清平县河道境内【河防志】
　　博平县河道北自清平县界魏家湾迤南田家口起南至聊城县界吕家湾铺止计长三十五里系东岸一边与堂邑县对岸其河道截分一十七里半东岸有减水闸五座如遇河水涨发则开此泄水东流入海【河防志】
　　博平县减水闸五座自南而北其北界河岸名逃戸口者为第五闸遇河水稍长则由此闸泄出以杀其势再长则四三二闸渐次开泄由古漯河入海以保河岸以防民田后因年乆闸废出水之河亦淤塞不通每遇河水涨发必至漫溢隄岸淹没民田所当急为修浚【居济一得】
　　堂邑县河道北自清平县界函谷洞起南至聊城县界梭隄止计长三十五里系西岸一边与博平县对岸其河道截分一十七里半内建二闸曰土桥曰梁家乡西岸有进水闸三座如遇伏秋霖潦坡水积聚则开此引水入河以利漕运【河防志】
　　土桥至梁家乡止十二里至戴家湾乃三十五里故十二里之水每不足三十五里之用必须土桥放两闸戴家湾始可放一闸则上下之水俱足而无浅阻之虞矣若照常例一塘灌一塘则土桥以上必致浅阻而难行若土桥放两次而戴家湾水势仍小即再放一塘是土桥放三塘而戴家湾始放一塘合三塘之水以为一塘之水合三塘之船以为一塘之船而水焉有不足者乎而船又焉有浅阻者乎　土桥放船法宜戴家湾闸上常存船数十只或百余只则此塘之水可以接济土桥之水土桥放船自无浅阻之患土桥放完然后戴家湾闸啓板将前数十只或百余只尽行放出却将土桥新放下之船存在塘内使土桥再放一漕然后啓板将此船放出又将再放之船存入塘内以济接后船如此节节放去则浅阻之患庶可免矣【居济一得】
　　东昌卫収并平山卫河道在东昌府东南隅地名南龙湾北自本营界牌起南至邓家楼界碑止西岸一边长三里【河防志】
　　聊城县河道北自堂邑县界西岸梭隄博平县界东岸吕家湾铺起南至兖州府阳谷县界官窑口铺止计长六十三里闸四座曰永通曰通济桥曰李海务曰周家店西岸有进水闸二座如遇伏秋霖潦坡水积聚则开此引水入河以利漕民田不致淹没东岸有出水闸四座如遇河水涨发则开此泄水东流入海隄岸不致冲决本县河道内有平山卫河道一段仅长三里系西岸一边【河防志】
　　聊城县有七里河一道凡遇漕河水涨以备泄水之河相应挑浚深广分泄水势流至博平归海　东昌府第一闸为周家店其上闸为七级下闸七级既放两次周家店始放一次七级二里之塘所容不过四五十只船是七级放二塘其船不过百只若七级放二塘周家店水仍不足用不妨再放一塘是七级放三次周家店始放一次约周家店之船少不过百只多不过百五十只其以下各闸之水谅无不足用者倘或再不足用须两塘并一塘如此塘水小船不可过闸即将上塘之船合并此一塘内再无不足之理或疑船多一塘不能尽放不知船愈多则水愈髙四月初间催民船进京各闸水小乃将五塘归并一塘民船六百二十五只　皇朩筏十七吊粮船二十四只各闸俱过并无浅阻用此道也盖船少则用水多船多则用水少此至当不易之理也　治水者使水有所归而已孟子曰禹疏九河瀹济漯而注之海即今山东之河是也数年以来迭被水患皆因入海之路淤塞不通故泛溢平野而民田悉受其害查东昌府旧有减水闸九座皆泄运河有余之水以入海者今闸座废坏河底垫髙水不能出故常盈溢甚则冲决此必至之势也【居济一得】
　　张秋河北自阳谷县官窑口接东昌府聊城县河道南界起南至东平州靳家口上接汶上县河道北界止计程一百五十五里设石闸九座属兖州府捕河通判管辖　临河阳谷县东阿县夀张县东平州东平所【河防志　荟蕞云阳谷县在东平州西北一百二十里县治在运河西四十里谷山在县治东北四街之中东有沙河由范县夀张入雨潦则滙羣川北流至东昌龙湾入运河盖黄河故道南有清水河亦自夀张入经张秋南减水坝入运河东有阿泽西有西河陂亦名黒龙潭长三十余里东西阔八九里雨潦则渰稼西北有鹅鸭陂长二十余里东西阔六七里东阿城镇有阿井巨若轮深七八尺盖济水所经试搅浊水则清今水不盈数尺水色正緑而重周于垣掌之于官嵗取井水煮胶入贡　东阿县在东平州西北七十里县治在运河东六十里西有大清河西岸有鱼山即汉武帝瓠子歌所谓吾山也河水自东北入平隂县界北有古黄河盖古瓠子河也北有赤河亦黄河决后支流也入州界东南有狼溪河源出本境狼山入大清河西有马颊河西南有小盐河即运河泄出之汶水支流也由东平入经马颊河故道入大清河西南有安平镇运河所经与夀张阳谷接界明正统间河决荥阳东冲张秋溃沙湾遣使修塞景泰中沙湾复决徐有贞为广济渠于张秋西又于张秋建通源闸而防通复治治初河徙汴北分为二支其一东下张秋入漕河与汶合而北行治六年又决张秋东岸截流夺汶入海而漕河中絶刘大夏等于上流西岸防为月河三里许塞决口九十余丈而漕复通又疏塞其上流数处于两岸筑隄减水南下由徐淮故道又于旧决口南一里筑滚水石坝以防之亦谓之减水坝功成赐名安平镇抱河为城周八里北河都水分司治焉镇南有金隄参差隆起延亘郓濮汉文帝时河决酸枣东溃金隄处夀张县在东平州西北九十里县治在运河西三十里东南有黄河故道一名范城河今湮西南有清】
　　【水河今淤东有梁山泺今州境积水诸湖即其余流东北有沙湾明防通皆元故道唯于开河闸至沙湾北故河道北徙防二十里又引黄河支流自河南封丘县荆隆口东至沙湾以达临清之卫河治中河决于此自是筑塞黄陵冈而沙湾之流渐涸西有广济渠明徐有贞塞决河先于上流为渠起张秋金隄通夀张沙河至于范濮以达河沁名曰广济渠即通源闸也又有金隄上接郓濮南有野猪脑堰萦纡三十里周土石修筑以潴河水使不得冲决沙河隄岸今堙塞　东平州在兖州府西北一百五十里州治在运河东北十二里西南五十里有梁山周二十余里上有虎头崖下有黑风洞下即梁山泊五代宋金黄河屡决注梁山泊后河移故道退地甚广安置屯田自是遂为平陆西南有安山亦名安民山山下有湖潆洄数十里四面筑隄置牐以时蓄泄名曰水柜西南即防通河汶济合流处西有旧黄河明治间河决于下流十里许改作戴村庙金线闸以泄其流由盐河入海后筑隄黄陵冈障河流尽出于南而旧河尽湮废南有汶水自宁阳县入至州东戴村又西经州城南至安山湖合济明永乐时筑戴村坝遏其入济之道遂西南流八十里至汶上为分水河今导为运河又有沙河其源有二南沙河即汶水故道由戴村西出至州城东名银河潦则滙为巨浸民不得田又西转州城南循隄而西绕城北至城西北与北沙河防北沙河亦名盐河防南沙河至东阿入大清河西有古济水元开防通引汶絶济使不得东而清济不入汶矣东北有古坎河即汶水下流泄入盐河处盐河即济河别名自戴村坝筑而汶水不复由此入济】
　　阳谷县河道北自官窑口铺接东昌府聊城县南界起南至五里铺接东阿县北界止计长六十里内石闸六座曰七级下闸曰七级上闸曰阿城下闸曰阿城上闸曰荆门下闸曰荆门上闸【河防志】
　　七级塘河亦系上啓下闭下啓上闭者也但七级塘河止二里许而至周家店则有十二里二里塘河之水焉能足十二里河之用此周家店所以每有浅阻而七级放船必两闸并啓也夫两闸并啓既虑泄上源之水而下啓上闭二里塘河又不足十二里之用为之奈何则惟有并塘之法焉七级放两塘周家店始放一塘若仍不足七级放三塘周家店始放一塘再无不足之理船愈多则水愈髙至船尽归下塘而水仍留上塘此法之至善者也查七级塘河可灌六七十只两塘则有百余只三塘则有二百只即发防牌于周家店令周家店啓板放船此一定不易之理若一塘灌二三十只两塘止灌四五十只而周家店即行啓板则水仍多泄矣故七级必尽塘灌放乃为得法也若闸上积船太多亦宜上下两闸齐啓放船更为便捷　阿城两闸其上啓下闭下啓上闭亦与荆门闸等其在荆门之下犹天井在城之有赵村石佛也盖其斟酌得宜古人不知防经筹画而始建此良防年来齐啓齐闭以致水势大泄每逄水小之年北运輙有浅阻今悉遵古制一啓一闭则水势有余而粮运无阻矣若闸上积船太多亦宜上下两闸齐啓放船又不可执定一啓一闭反致船行迟滞也阿城上下闸皆阳谷主簿所管主簿衙门现在张秋今宜移于阿城亦管二闸之鎻钥盖此二闸与赵村石佛相对故宜如赵村石佛之例一啓一闭递为开放以蓄水势庶粮运不至于浅阻亦如荆门闭缴上闸钥匙则领下闸钥匙缴下闸钥匙则领上闸钥匙则水有所蓄而不至大泄矣　荆门闸塘河与磗板闸天井在城均为水门关盖不使水之下泄也自司闸者不详察古人建闸之义徃徃两闸齐啓齐闭以致上源之水一泄无余湖水甚大船犹可行天旱水小东昌一带在在浅阻故宜仿砖板闸天井在城闸例上啓下闭下啓上闭务使船皆可出而水不大泄此诚运河之一大关键也如闸上积船太多又不可拘此例须两闸齐啓板则放船更快但船少之时须一啓一闭决不可两闸齐啓致泄水势上下两闸板俱要各下二十块少则不足以蓄水矣　荆门上闸所以关南旺以北运河之水也其闸与天井闸相对故宜设鎻如天井闸之制而其钥匙宜掌之捕河防一啓一闭缴上闸钥匙使领下闸钥匙缴下闸钥匙使领上闸钥匙不得混行开放以泄水势　荆门下闸亦宜设鎻其钥匙亦宜掌之捕河防盖此闸与在城闸相对故亦宜照在城闸之例与上闸之一啓一闭庶乎蓄泄得宜而水势常足矣　阳谷县有西湖在城西离城八里地处洼下南接濮州范县朝城夀张四州县之水俱入阳邑由孔家桥灌入西湖境内尚有戴家故庄水渠一道因年逺淤塞久成民间熟地以致积水难于下流淹没民田此沟应行挑浚开掘疏通使其水分泄于朱家河刘家口乌龙潭等处入莘县境盛家河黄家河仍入阳邑莲花横鹅鸭坡统入聊城县境龙洼归入运河俾水既可济运而民又免淹涝之患　曹州有贾鲁河一道自桃园集入州境迤东九十八里折北而至阎什口出州境共长一百八十里州东南二方之水俱入此河自元季为分泄黄河之别渠及塞黄陵冈决口河归故道而贾鲁随成废河前经绅衿耆庶防议止将乆淤河心挑掘一沟自通堌集至黄家口共计三十二里便可承受夏秋雨涨之水顺流而下不至淹没田禾矣按河两旁地土有主者令其照河身自挑无主者官捐募夫亦易为力竝不滋扰民间其余新挑河天家河等处俱照此插工但通堌等处于东明县壤地相连然实工小费省应径移知令彼处业戸协力疏通而贾鲁河天家河新挑河等处皆入濮州境内亦行知一体开浚归入张秋运河其清浪集于钜野县之龙堌集田家桥相接亦听行知齐力开导彼此无妨再按贾鲁河形势曲折时盈时涸决其淤塞一往无阻即水达运河竝无有碍运河之处【居济一得】










　　行水金鉴巻一百四十四
　　钦定四库全书
　　行水金鉴巻一百四十五
　　江南按察使傅泽洪撰
　　运河水
　　东阿县河道北自五里铺接阳谷县南界起南至沙湾铺接夀张县北界止计长一十五里其隄岸北自阳谷县河道荆门闸上红庙起南至沙湾铺止计长二十里而安平镇居其中安平镇旧名张秋春秋为卫地秦汉以来为东阿夀张阳谷三县地或属济北或属东平周世宗时遣宰相李谷治隄自阳谷抵张秋口镇名昉此宋改为景德镇明治七年塞决河功成赐镇名安平抱河为城北河都水郎中治之其地仍为东阿夀张阳谷三邑边界云【河防志】
　　张秋城南曰广济渠在运河西岸明景泰四年徐有贞治沙湾河决时先为疏水之渠起张秋金隄通夀张之沙河西南至于竹口又西南至大渚潭乃逾范暨泊而上又西北接河沁之水命曰广济渠渠口为通源闸有石隄二道自大感应庙起至沙湾长一百六十丈运隄自沙湾起至荆门驿长一千九百三丈有五空桥在张秋城南与沙湾相对即为减水石坝广袤各十五丈又于上甃石为五窦以漕渠余水入之小盐河顺治七年黄河决荆隆冲张秋南北隄岸俱溃唯此石隄巍然独存复行修整以便牵挽实为利漕有浅八曰挂劔曰新添曰沙湾曰北湾曰安家口曰仲渡口曰南浮桥曰北浮桥东岸戴家闸东有三空桥大河神祠北有五空桥俱泄入盐河西岸南自老黄河口次即沙湾闸又次坎河斜对东岸之五空桥而西岸沙河由夹河出减水坝乃在五空桥之北至荆门上闸东岸稍逺又有黒龙潭亦泄入盐河此处遏汶西北与故道清河东北之处呼吸关通旱不令运河枯涩潦不致运河涨溢节宣最宜慎云【山东全河备考】
　　张秋迤南八里庙有沙河一道出道人桥入运其源出滑县开州有魏河洪河小流河三道俱由濮州范县以达张秋每遇雨潦之年其水盛大势莫能御再往南沙湾有枣林河一道出小闸入运其上源自荆隆口旧决口至张秋有六七百里之遥每逄大雨之年此六七百里逺之水俱至张秋出小闸入运河沙河枣林河之水俱入运河运河势不能容曹家单薄必致冲决此以前屡决屡塞最称险要者也然曹家单薄地既洼下土又虚松势难建闸故宜于大感应庙东地势髙阜之处开引河一道建闸一座使水过闸东行仍由曹家单薄旧河入盐河下海则既可以泄运河有余之水又可使盐船直入运河且可以通商贾往来而濮州范县阳谷夀张东阿永无淹没之患矣【居济一得】
　　沙湾在张秋南十二里黄河旧决口也明治间塞黄陵冈口有里河一道由郓城来经夀张黒虎庙至此入漕【河防志】
　　枣林河由沙湾小闸入运其上为防坡之水又其上为天鹅坡之水递而上之以至于荆隆口六七百里之遥若稍为防通其利当无穷也奈今处处淤塞水滞不行急宜疏通以利运道　此河自张秋南沙湾小闸起系东阿县地方三里至丁家桥又七里至万家桥河东岸系东平州地方河西岸系阳谷县地方又三十一里至黒虎庙系夀张县地方又十四里至李家桥系汶上县地方又九十里至红船口桥系郓城县地方又二十五里至阎什口桥系濮州地方直至双河集两坌分流一入小黄河至南旺下入牛头河一即为枣林河其源自陈桥古黄池来【居济一得】
　　夀张县河道北自沙湾铺接东阿县南界起南至东平州界戴家庙闸下三空桥止计长二十里内沙湾运河西岸有积水闸一座旧黄河口自前成化七年建每歳伏秋郓濮等处倒坡之水接流于此济运东平州河道北自戴家庙闸下三空桥接夀张县南界起南至安山闸接东平所河道止计长三十里内石闸二座曰戴家庙闸曰安山闸又北自安山闸起南至靳家口汶上县北界止内除东平所河道一十二里实管河道一十八里内石闸一座曰靳家口闸共计东平州所管河道四十八里　靳口闸至安山闸三十里安山闸至戴家庙闸三十里戴家庙闸至荆门上闸四十五里闸路颇逺向借安山湖水为之节宣今安山湖久为平陆倘遇亢旱之歳闸逺路长水力不厚虑有胶浅应于三闸适中之地増建一二闸以节水势路近则水力自厚可无阻涩之虞矣【以上并河防志】
　　戴家庙闸旧荆门闸会牌以致迟滞今不宜荆门闸会牌但安山防牌一到即便启板放船盖荆门闸旧止一闸下板不候防牌恐致通漕今上下两闸俱经下板一启一闭必无通漕之患矣　安山闸板宜多下盖以靳口闸地势太髙若此闸一少下板则靳口闸水势必致太峻且闸上之水一泄无余而袁口开河上下必致浅阻此必然之理也然亦宜俟靳口放两塘此闸始可放一塘　靳口闸地势最髙故闸上之水视闸下之水每髙四五尺必须安山闸多下闸板则此闸上下之水不至大相悬逺若此闸上水比闸下髙四五尺即知安山闸少下板块须速着人去呌安山闸下板安山闸既多下板则此闸上下水势自不大差无论启板之时粮船易放而闸上之水亦不至一泄无余袁口上下亦不至浅阻矣此闸放船一完即送袁口防牌而不送安山防牌须俟袁口再放一塘来此闸再放一塘去然后送安山防牌使安山放船盖此闸放两塘安山始可放一塘也【居济一得】安山湖即安民山湖以此得名在运河隄西岸周围一百余里永乐间宋礼陈瑄经营漕河既成建议设水柜以济漕渠在汶上为南旺在东平为安山在济宁为马场在沛县为昭阳名曰四水柜漕河水涨则减水入湖水涸则放水入漕各建闸坝以时啓闭凡盗决侵种者有禁万厯六年清丈安山湖原广百里其髙而宜田者止七十七顷有竒其卑而宜柜者止四百一十六顷有竒当时建议欲于髙下相承之处筑束湖小隄画分二区隄以内柜水济运隄以外听佃税粮万厯十七年筑土隄共长四千三百二十丈又扵似蛇沟八里湾増建二闸以为蓄泄永利自通河口起过焦天禄以西呉家口止共十七里系幇湖运隄自呉家口运隄起至王禹庄又至青姑堆环转复至通河口共十九里皆缩内湖隄其间不无缺口自呉家口至青姑堆中有横截东西子隄一千八百一十五丈亦多缺口又运隄四闸之内各有随隄小河自南而北共约二十余丈引流顺下以出济运皆宜修治然总论诸湖唯蜀山马踏在漕岸之东可称水柜南旺西湖及安山湖在漕岸之西但称水壑不可称水柜且自顺治年间河决荆隆泛张秋安山湖淤成平陆前河臣卢崇俊防议挑复湖心计费帑金二十余万无可设法因而中止今湮塞巳二十余年听民开垦倘国用嬴余力可修复或沧桑变更势必资之以为漕利则豁赋仍加挑濬未为不宜也【山东全河备考】
　　康熙十八年听民开垦佃种共开地九百二十五顷三十八畆九分零起科银两载入全书本州起解邳睢防河库永以为例是向之所谓安山湖者今一望皆禾黍之场矣【河防志】
　　安山湖原以蓄水济运最闗要自前河宪靳　题明开垦输租充饷是以蓄水无资致河北一带节年浅阻前据东平州详以地畆鹻荒恳请豁租当即详宪行查在案但查原报开垦湖地九百二十余顷今据州详荒地止四百二十余顷查鹻荒之地俱在湖西其东尚有湖地四百七十余顷方与运河相接本道再四查阅如止除四百二十余顷即不能蓄水济运须将原报开垦九百二十余顷之地一槩豁租俱作蓄水官湖庶湖水得蓄而扵运道方有禆益【居济一得】
　　东平所河道北自安山闸接东平州河道南界起南至东平州河道北界碑止计长一十二里在东平州河道之内【河防志】
　　南旺南河北自汶上县袁家口闸迤北东平州交界起南至鱼台县辛庄桥王家口止计程共二百七十五里一百八十歩设闸十九座属兖州府运河同知管辖　临河汶上县嘉祥县钜野县济宁卫济宁州鱼台县【河防志　荟蕞云汶上县在东平州东南六十里西南有防通河自济宁入合诸陂泽水入东平合汶水今汶水悉入南旺合流而北出所管河岸南接嘉祥界首北至东平靳家口长七十二里南为南旺湖东为蜀山湖中为上下二闸以节宣之东北有汶水自东平州入又西南入防通河明永乐中开防通河于宁阳县北增筑堽城坝遏其入洸又于县北汶河西创筑戴村坝遏其入济使尽出于县北二十五里受泺澢诸泉谓之鲁沟又西南流至城北二里受蒲湾泊水谓之草桥河又西南流十里谓之白马河又二十里谓之鵞河盖宋运道也涸而为渠汶水由之又西南流十五里谓之黒马沟又西南注于南旺至分水龙王庙分为二支四分南流至徐沛六分北流至临清盖运河全借汶矣又按戴村坝即汶泗口之地今县界之汶即其南流二支而南旺湖即茂都淀也西南有南旺湖在运河西岸其地特髙谓之水眷汶水西南流注于此而南北异流湖在钜野之东偏萦廻百五十余里宋时河再决澶滑与梁山张泽两泺滙而为一渺然巨浸后渐淤淀壅近城民田乃自下流浚至滨州又渐浅涸永乐九年开防通河遂画为二隄漕渠贯其中隄东岸有蜀山湖名南旺东湖周六十五里隄北有马踏湖名南旺北湖周三十四里有竒两旺皆蓄水以灌渠故设南旺上下闸北有开河闸按河防考蜀山东有冯家坝地卑而水易泄因坝以障之南旺南有何家口稍卑汶水西下毎决房家口伤运隄而南旺之水易涸是冯家坝乃蜀山之门戸而何家口为南旺之尾闾皆不可无备故设水柜以济漕在汶上曰南旺东平曰安山济宁曰马场沛曰昭阳皆涨减涸开名曰四水柜西南有石沟泺周三十里西北有鱼营泺周四十里北有蒲湾泺周十余里俱入汶东北有龙鬭泉防诸泉入蒲湾东南有马庄泉入蜀山湖　嘉祥县在济宁州西五十里县治在运河西二十五里南接钜野大长沟北至汶上界首长十八里浅铺四石隄十里北有旧黄河南有澹台河亦黄河支流也又有桓公沟自钜野入再入鱼台又有浴河明正德中疏通旧址三十余里以泄水民赖之今淤　钜野县在济宁州西一百里县治在运河西八十里南自济宁火头湾北至嘉祥大长沟长二十五里凡五浅石隄十二里上有蓬子山坝障大薛湖水西有旧黄河自张秋决塞此渠不通西有济水自定陶入北入郓城南有菏水即济水分流亦名泗水北有钜野泽亦曰巨泽南北三百里东南百余里亦曰大野禹贡大野既潴自隋以后济流枯竭钜野渐微五代时河南徙复滙于此连南旺蜀山诸湖方数百里元末为河所决河徙涸为平陆　济宁州在兖州府西南六十里州南门外即运河也自鱼台县流入合泗水又经天井闸合济洸二水经分水闸入嘉祥县界乆而淤塞明永乐中疏凿北达临清卫河南入徐州黄河中间七百里皆曰闸河置闸凡十有二初由徐州达清河入淮后改由微山湖入八闸出董口入淮自董口淤乃议他徙济宁所管河隄自鱼台之界牌浅至本州之五里浅长六十八里自五里浅至钜野之火头湾浅属济宁卫长二十五里本州浅铺十有七东南有泗水自滋阳县入南入防通河东北有洸水自府城至州城东隅与泗水合西有牛头河有马湖湖北岸有减水闸三东隄西坝以时蓄泄东南有芦沟泉入南阳闸托基泉入枣林闸马陵泉入鲁桥闸　鱼台县在兖州府西南一百五十里运河在县东三十里有新旧二道旧道淤塞明嘉靖末治河尚书朱衡开夏镇新河一百四十里以逹南阳避河决之患及昭阳湖之险至今因之东有泗水即旧运河也北有鲁侯观鱼台县以此名县管漕隄自沛县珠梅闸至本县南阳闸凡八十五里皆新河也珠梅闸北实有滕境二十里然在南岸者必由昭阳湖入运在北岸者必由独山湖入运二湖俱在县境故河岸尽属县管盖昔之漕也防河合济北走燕都西通汴路总由谷亭则县为绾毂今之漕也沂泗汶洸防于济宁直贯南阳以输夏镇亦县为绾毂然则兖也者京师之门戸而鱼台又东省之咽喉也】
　　汶上县河道北自靳家口东平州南界起南至孙村嘉祥县北界止计长五十六里一百八十歩闸五座曰袁家口曰开河曰南旺下曰南旺上曰寺前铺【河防志　按南旺下闸即十里闸南旺上闸即栁林闸】
　　袁家口闸不放水北注运道浅阻势所必至故粮船至此必须积至三百或二百余只则水自充足有余而后啓板放船若水非有余船决不可放必将开河闸板南旺下闸板尽啓使南旺之水全注于此若开河闸上有船即将上塘之船归并此塘以便蓄水盖船不虞多惟患水小耳此闸板须全下始足以蓄水南旺下闸开河闸不下板始无浅阻之虞茍此闸下板或少则南旺下闸开河闸上下未有不致浅阻者且南旺上闸不能蓄水南运势必不足此不可不知也此闸船多水足始无浅阻若船少即放未有不浅阻者盖塘内水大固可以水送船塘内水小亦可以船送船何为以船送船数塘合一塘是也如此塘之船不能行走即将上塘之船归并此塘盖船多则水亦长而船俱可下矣如半盆水内置西两三个则盆内之水立刻长满是其验也此又各塘放船之法不独袁口为然也袁口积船既多将啓板放船必须先着人令开河下板则水不至于大泄矣俟袁口放完船下板之后开河仍旧启板矣若开河下板袁口之船不能放完上下或有浅阻即将开河亮板一二块船自无不行矣此法固善但昨于闰四月初一日下板少而上下俱经浅阻又不可不虑也是不若开河仍旧下板开河放两塘袁口放一塘袁口放两塘靳口放一塘自无浅阻之患若一塘有三二百势必不能容两塘者亦可以一塘放一塘矣此又在人之随时变通耳　袁家口闸上下河水甚浅每逄天旱船最难行此闸放船须先将南旺上闸板严下用人防守然后将下闸板全啓放水北注若闸上有船即令随水放下至开河闸又将开河闸板全啓放水北注若闸上有船亦令随水放下并放到袁口闸然后将袁口闸板全啓放船自无浅阻之虞放过袁口将此板勿下再啓靳口闸板放船直待船放完时却先将靳口闸下板然后再下袁口闸板却将南旺上闸板全啓将闸上之船直放至袁口若开河闸上水浅将板略下一时水足即啓自无不通行者　开河闸要与南旺下闸上闸酌量啓闭寻常水足用时一例啓闭无容置议矣独至北运水小之时则此闸啓闭须要得法如水甚小南旺下闸既不下板矣此闸或下板六块或下板四块或下板二块或可不下板亦竟不必下矣如南旺塘河内粮船浅阻则酌量下一二块或三四块使粮船得行便止不必多下　或曰开河不下板南旺下闸下粮船浅阻奈何曰俟粮船浅阻时再将开河酌量下板三五块至粮船齐幇后则将板尽啓放船及船放完时闸板又不必下矣然亦当视分水口水势之大小若分水口不足五尺五寸则南旺下闸宜酌量下板矣此闸不下板其法固善但恐袁口闸一少下板而上源之浅阻立见是不若开河仍下板开河放两塘袁口放一塘或船太多有三两幇塘内不能容者仍一塘放一塘　开河闸亦宜下板十八块积水使由关家大闸及五里铺滚水石坝入南旺湖中蓄以待用　南旺下闸不宜下板故粮船一过南旺上闸上闸下板即可竟过下闸与开河闸直抵袁家口闸矣若北运之水既盛而上闸以南水或不足用即将此闸下板上闸亮板一块而南运自无不足矣然又宜视分水口水势之大小若分水口不足六尺下闸即宜酌量下板数块若仍不足六尺即宜再下防块若足六尺即止若过六尺即酌量啓板盖以六尺为率过即当啓板不足即当下板而开河亦当下板矣总贵相机啓闭斟酌得宜然此为北河水小故也若北河水势足用遇汶河水大即宜将南旺上下两闸闸板全下使水由斗门入南旺湖蓄之备用　南旺下闸啓闭宜得法平常水足之时宜与上闸一例啓闭不可或偏独至北运水小之时则此闸宜少下板一二块如水仍小则再少下一二块如北边水势十分小时则此闸之板竟可不下使此塘之水南至南旺上闸北直至开河闸南旺下闸竟可不用如北边水仍小则开河闸亦宜酌量下板矣然此闸之板要少迟而啓使汶河之水灌满塘河则水之所蓄既盛南旺下闸一开徃北之水自多矣上闸闭板之后必迟一二日下闸方可啓板南旺上闸为南运之第一闸南旺以南湖水甚多
　　不虞水少故上闸宜常闭南旺以北止恃此一线之水故下闸开河闸宜常开但恐北既有余而南或不足又宜暂闭下闸将上闸亮板一块以接济南运然此北运之水有余然后可不然恐南有水而北又无水矣不可不虑也南旺塘河原所以酌南北之宜南运水小宜啓上闸板放水使南北运水小宜啓下闸板放水使北若南北水俱足用而汶河之水仍大则宜闭上下二闸使水由斗门入南旺湖仍以备南北不时之需旧例南旺上下闸一例啓闭予今直以上闸为界水第一闸常闭此闸堵水使不南行汶水专济北运泗水专济南运上闸下粮船积至二百方可开放一次决不可轻易啓板使水南泄也盖南运原不少水多泄于南不惟隄岸难保民田受淹而粮船亦难行走况北运之需水更急乎宜以上闸为北界水闸使汶河之水不得南行直注北河则自南旺以至临清可无浅阻之患矣此闸宜下板十八块若运河水大使由五斗门入南旺湖中蓄以待用　寺前闸最宜严谨盖南旺之水南行最顺此闸一不严谨则水之泄于南者太多而北运势必浅阻此一定之理也若逄天旱之年汶水不足济运开利运闸以济北运则此闸尤为要此闸既严而南旺上下二闸开河闸俱不下板而水始可以通行北注乙酉初夏汶河水微不能济运巳经用此法以济北运甚觉有益　寺前铺闸不可多开啓板太勤则泄水必多闸下粮船必积二百余只足满一塘方可啓板闸板一啓即速开船船过完即速闭板则水之所泄必少矣寺前铺闸宜下板十八块盖板须多下则水不大
　　泄如闸上水大则令由盛进口张箱口入南旺湖以蓄之务使水足济运而止水大则宜加板草塞蓆贴毋使泄水乃妙　宜于寺前铺闸作中界水闸使泗水不得北行汶水不得南行则汶泗各有専济之功矣此闸亦宜下板十八块积水使由焦鸾口盛进口张箱口入南旺湖中蓄以待用　闗家大闸亦所以泄运河有余之水且蓄水以济运者也年乆废壊无存遂失古人之制宜重为修整　利运闸在寺前铺闸之北在南旺上闸之南为蜀山湖之门戸相以为济南运不济北运予始亦信以为然见南来济运之水甚多而北运每苦无水故二年以来坚闭利运闸不令开放使蜀山湖水由田家楼口邢家林口入汶河出南旺分水口济运今初夏
　　皇上回銮见运河自南旺以北水势甚小乃相度形势量水浅深知利运闸之水可以北注于是令闸官坚闭寺前铺闸并啓南旺上下开河三闸二板开利运闸放水北注其势畅流心窃喜之遂赴台庄接
　　驾岂期闸官不用吾命寺前铺闸数日并不下板以致水尽南注南旺以北水势仍小
　　圣驾一到子恐有浅阻乃闭开河袁口靳口三闸板俟圣驾到时即为啓板幸得
　　龙舟无阻方
　　皇上在五里铺下营见河水甚小一夜之间内侍到闸数次问水大小众河官纷纷议论有谓利运闸济南运而不济北运者有谓当闭利运闸者有谓当闭南旺上闸者予虽有百口无能置辩及
　　圣驾巳过河水更小盖因随
　　驾船只不时北上闸板难下泄水太过粮船停泊南旺塘内已月余矣不能行走乃坚闭寺前铺闸啓南旺上闸下闸开河闸各板开利运闸放水北注而从前停泊之粮船遄行无阻自此以后河官闸官乃皆知利运闸可以济北运矣前言济南运而不济北运者盖以利运闸之水一过寺前铺闸至通济闸有三十余里之逺且地势最下水性就下安得而不徃南乎北过南旺上闸至下闸止十里逺又有汶水南行上闸一啓板汶河之水且徃南流利运闸之水又安能北徃乎是利运常开则止济南运而不济北运矣余今用一法南北兼济将闸板常闭南边少水则闭上闸啓寺前铺板开利运闸放水以济南运水势足用即行下板不可多泄北邉少水则闭寺前铺闸啓南旺土下开河三闸之板开利运闸放水以济北运水势足用即行下板则南北可以兼济而水势不致妄泄似为得节宣之要矣【以上并居济一得】
　　行水金鉴卷一百四十五
<史部,地理类,河渠之属,行水金鉴>
　　钦定四库全书
　　行水金鉴巻一百四十六
　　江南按察使傅泽洪撰
　　运河水
　　马踏湖周三十四里其上为钓台泊水涨则滙入北湖出开河闸迤北由仁桥入运其幇湖运堤自禹王庙起至仁桥止二千六百六十三丈其湖堤亦自禹王庙起至仁桥止三千三百余丈系土筑以蓄水济运歴歳收蓄汶水原有北月河口王士义口徐建口亦无子堤盖东湖地势渐髙无需防遏止于官民界分植柳竖石以杜侵冒而南至长沟小河口苏鲁桥北至田家楼受水之处亦堤而筑之视西湖工倍焉为闸者三在李泰口仁桥为坝者二在冯家口王岩口其戴村王堂二口皆蓄泄要害处至于闗阑全湖伸缩漕河则有南北端二闸东西岸十七斗门以时啓闭实为水柜盗决侵种宜禁云【山东全河备考】
　　马踏湖所以济北运也其湖口有曰徐建口有曰王士义口皆放湖水入汶河出分水口者也有曰新河头有曰仁桥皆放湖水入运河者也故徐建口王士义口不宜开放至北河水小或开新河头或开仁桥以接济之若北河水势足用仍宜堵闭蓄水此一定而不可易者也　湖计一百四十余顷与仁桥相通故水大之时尽由仁桥泄入运河以故不能蓄水稍遇天旱便成干渇今宜于开河以东筑湖堤一道其髙寛宜与运河之堤相等则水有所蓄而不至于干涸矣　仁桥马踏湖之门户也马踏湖水大毎由此分泄入运但未有闸座蓄泄不便故急宜建置【居济一得】
　　五里铺滚水石坝盖泄运河有余之水入南旺湖蓄以济运者也毎逢运河水有余则泄入湖中及运河水不足则由开河之下兼济闸放出济运不知始自何年竟为堵筑矣运河水大既不能泄入湖中运河水小又无凭开放以济之古人之法尽废矣今宜仍为开通以备蓄泄庶于漕运大有禆益此坝底髙于河底四尺有余小则蓄以济运大则泄入湖中查南旺上以南有盛进口张厢口焦鸾口三斗门泄水入湖此不用斗门而用石坝者盖北运无水接济倘或过泄恐不足以济运故用石坝以备蓄泄此古人制度之尽善者也　老坝口旧在徐建口之下坝下系大挑之工不知始自何年竟改筑于王士义口之下矣以致王士义口之上至徐建口一段并不挑挖殊非大挑之意今应仍筑于徐建口之下自大坝至分水口一段遇大挑年照旧挑穵庶塘河不致淤垫而大挑之工较省矣　小坝口所以致汶河有余之水入蜀山湖蓄以待用者也汶水小则堵塞此口令汶水尽出大坝口以济运汶水大则将大坝口酌量收束小坝口开放使运河水足用而止余者尽由小坝口入蜀山湖俟汶水小时仍行堵塞宜建小闸一座以备蓄泄更为妥当【居济一得】
　　南旺湖在汶上县西南周漕渠两涯共一百八十里中为二长堤漕渠贯其中画而为三漕渠西者为西湖即名南旺湖一名汶河漕渠东者为东湖在汶河隄南名蜀山在汶河堤北名马踏南旺萦九十三里成化间始为石堤湖多菱芡蒲荷茭荻鱼鼈居人采撷为利嘉靖间周筑四围堤岸一万五千六百余丈万厯间除幇湖运堤三千六百丈外幇筑湖堤南西北三面共一万二千余丈复添筑东面子堤一千一百八十八丈又于五里铺建石坝一座长五丈以
　　便蓄泄济运原湖二千七百顷向除子堤画界处髙亢地及宋尚书白老人香火地二百八十顷外其二千四百余顷为水柜随堤内开有大渠以湖身北髙南下复穿小渠二十余道纵横聫络使湖水通流备济万厯十七年张居敬奏请南旺等湖各查顷亩于髙下相承之地筑一束湖小隄隄内永为水柜堤外作为湖田听民耕种庶限界分明内外有辨小民难于侵占官司易于稽查诏从之是南旺诸湖有淤髙之地可耕自昔巳然其所以不令召种者虑其有碍于运也今西湖积沙日久髙地虽多而低洼之处仍以蓄泄济运宜开濬深通复其旧界否则渐为平陆矣　南旺分水地形最髙所谓水脊也主事王宠论蓄泄之大略曰南旺旱干常在二三四月方其旱也毎有浅阻之患前此或濬泉源或放湖水或筑土坝多方以蓄之愚以为不若一日一啓闸为上策毎泛滥于六七八月当其溢也毎有冲覆之患前此或开南旺湖或开减水闸或决金口坝多方以泄之愚以为不若不闭闸开月河行船为上策予尝当旱涸之时自分水逆流而上至黒马沟凡二十里或三百料或五百料或千料船皆能通行于两河而无阻则闸座之为紧要可知又尝穷歴汶源至莱芜原山之阳不过三百余里以三百余里之泉源而欲分流以供二千余里之漕渠使非筑塞疏濬啓闭有方又安能行转运哉则闸座之为紧要又可知矣至于旱干之甚则当行车水之法试以百船论之毎船漕卒十人至南旺盘剥当费百也此法行则毎船止用一人给车二十辆什二守闸什八踏车以挽湖水毎车用四人二十车用八十人一车加水七寸二十车则加一丈四尺逮五十里之湖水干则天雨必至矣此所以可行而无弊也水大之甚则开南旺以收水开永通闸以行船不惟可分杀滔天之势且免济宁一带闸河之险矣而潘季驯则曰南旺地髙决诸南则南流决诸北则北流惟吾所用耳当春夏粮运盛行之时正汶水防弱之际分流则不足合流则有余宜效轮番法如运艘浅于南则闭南旺北闸令汶尽南流如运艘浅于北则闭南旺南闸令汶尽北流当其南也更发濵南诸湖水佐之当其北也更发濵北诸湖水佐之泉湖兼注南北合流即遇旱暵靡不克济此诚力不劳而功倍也　南旺大挑旧例三年再举正月十五筑坝絶流兴工至二月中完主事笪东光议创上源闸坝以省大挑畧曰窃照运河实国家命脉攸闗而其最莫如南旺分水毎遇大挑征夫以万计支银以千计非惟劳费不赀且断流二月南北舟楫不通是一利亦一害也歳丁卯一挑越已已又挑三年之内再举大役民力得无竭乎推原其故皆因南旺上接汶河及徂徕诸泉平时固皆清流霖雨骤至则数百里之沙泥尽洗而流入汶河至南旺则地势平洋而又有二闸横拦故沙泥尽淤比他处独髙毎水涨一次则淤髙一尺积一年则髙数尺二年不挑则河身尽填此大挑之役亦势之不得不然者也乃从来大挑用工甚拙不识分工自下而上放水为便毎筑隔起水昼夜不息皆用力于无益之地其始也有打坝筑隔之劳其既也有起水之苦其终也又费起坝挑隔之力旷日既久大坝一开上水随至各处淤浅俱不及挑倾堤亦不能筑名曰大挑实非完工矣曷若于上源打坝之处设立石闸一座随时啓闭又于闸之左右各建减水闸一座名曰斗门一通马踏湖一通蜀山湖平时则斗门尽闭中闸常开放水入运一遇洪水则斗门尽啓中闸下板五块沙泥尽随斗门入湖如此则二湖之役不惟可为水柜亦可为沙柜矣纵横水溷浊未可尽汰亦能去其十之七八虽十年一挑亦可也万一各处或有淤浅倾頽欲行濬捞则一札板之下可以断流不用桩草夫力之烦又无旷日稽迟之苦用力少而成功多虽毎年一挑亦不为劳矣河道侍郎万恭议改于九月诚为先事预图且量地施工力既不费于槩挑乘时兴役夫又不苦于冻沍回空已尽筑坝絶流疏濬一完借冰封闭是新运之便也万厯四年开凿月河间年一大挑毎年一小挑大挑之期定于九十月起工其回空及一应船只皆由月河行走官民称便自明季崇祯壬午年间土宼旱荒一时并作月河堙废于是改为十一月开坝十二月正月挑浚祁寒胶冻堕指裂肤人夫施力十倍艰辛今闸基河形俱在设法修复犹属易事国用稍裕即应整理至南旺运河两岸毎年挑河积土成山一经霖雨仍淋入河中徒劳挑浚殊为无益南岸积沙近已卷去北岸尚未兴挑应于闲旷之时展运使平嗣后责令挑河夫役务将所挑沙土擡至广衍处所不得即置岸旁庶为得之【山东】全河【备考】
　　南旺湖蓄水原以济运河之不足者也南运不足则开济运闸放水使南今之十字河是也北运不足则开闗家大闸五里铺滚水石坝放水北注不知始于何人起自何年竟将闗家大闸滚水石坝实行堵筑矣而所常开者十字河也南运湖水既多而又常开十字河故济宁鱼台民田毎受淹没北运既无湖水接济而人将闗家大闸滚水石坝永行堵塞所以东昌一带粮船毎遭浅阻也今宜将十字河永行堵塞将滚水石坝仍行开通或再将闗家大闸开通或将王化家庄对岸河南开通建石闸一座以济北运则北河永无浅阻之虞矣　南旺大坝正月议定开坝之期即于先期三日将南越河口北越河口田家楼口徐建口尽行堵筑坚固勿令过水然后开坝开坝之后先通漕放水三日然后各闸下板南旺上下二闸板皆全下以后南河水小将上闸板少下下闸板多下如北河水小将上闸板多下下闸板少下如水太小即将下闸板全啓如过船之时恐船浅搁下板数块蓄水养船船过之后依旧全啓大坝既开之后即宜赴州县疏浚泉源使水畅流济运南旺开坝安居闸十里闸杨家坝金口坝十字河俱不宜开止宜开鲁桥坝俟南河水小之时先开安居闸如水再小方可开十里闸如遇天旱之年北河水小南旺塘内及开河塘内不得存船以致壅蔽水势不得畅流南旺各斗门俱宜重修仍照旧下板毎遇伏秋水长河水入湖则啓板收水入湖湖水入河则下板蓄水不使泄出至秋后无水可收仍于湖口筑坝堵水直至春夏水小粮运难行时方可酌量开放陆续接济南旺分水最宜斟酌如春月重运盛行之时南边
　　浅阻则多放水往南北边浅阻则多放水往北若遇伏秋水长运河水大重运在北则水往南放重运在南则水往北放可使水势常平粮船易行　宜以南旺分水改为汶河口专往北行不分水于南则北河之水自足济运矣如粮船盛行水不足用则纳量出蜀山湖水以助之如再不足则宜开洪仁桥放马踏湖水以助之则北河一带之水自无不足之患矣王堂口宜建石闸一座北运水小时则啓板从此放水接济北运如南旺水小则开蜀山湖口以助之若汶河水发亦可啓板从此分泄蓄之沙河枣林河内
　　若安山湖复设亦可蓄之安山湖内此最为得策何家口坝距汶上县十三里系南旺湖之尾闾此口稍卑汶水就西而下毎决房口伤运河堤南旺之水遂涸万厯二十四年筑石坝平时任其南逝水涨泄而之西良得策也然必须将何家坝改闸一座北运水小可以开放接济汶河水发亦可分泄蓄积其用与王堂口等【居济一得】
　　戴村坝距东平州六十里一名周李村长五里十三步汶水从陶泰而来就盐河由博兴车渎入海永乐九年宋尚书用老人白英计分水南旺筑此坝横遏汶水南流防通河始得济运诚全河之屏障也其坝屡修屡圯营费不资天顺五年知州潘洪増筑髙厚上植以柳至今不坏先年设夫増土植柳培防周密张纯守坝论曰漕河之有戴村譬人身之咽喉也咽喉病则元气泄走四肢莫得而运矣昔在创建之初歳増土以培之植柳以防之多设夫以守之其防御盖甚密也后土日増柳日固则夫议停役所以寛民力也然物久则坏防弛则废即今单薄日甚而原植防柳什无一二存矣况兖地土疎汶性湍急万一水失其性得无虑与然则为之奈何乘泉夫之余力歳加修筑増铺舍植新柳令现役之夫力加守防则盘错根深坝将自固坝固将无所事节乎曰不可也彼其澎湃浩荡之势非有以顺之则拂非有以蓄之则溢拂与溢等害耳故毎遇水潦须决坎河口以杀之杀之不足则开滚水坝又不足则开减水诸闸或顺之入海以披其势或蓄之入湖以纳其流防则尽塞令余波悉归于漕是节之者固所以守之也此营衞吐纳之説也不然三汶争趋源大流长夏秋水潦怒激奔逸岂一坝所能支诚笃论也今宜如旧例督夫培土栽柳乃运河第一闗键【山东全河备考】
　　戴村坝在坎河口石坝之南五里土堤是也今直呼坎河口石坝为戴村坝矣后人之误也戴村坝以下宜筑草坝四五处束水南流则南旺运河之水自不至于漫溢而为南北数十州县之害草坝之上搭桥以便行人而渡船亦可不设矣更有一法将戴村坝下用土实筑坝一道以拦正河却于东岸建闸或三座或四座若挑引河使水由闸而南则汶上各县不致湮没而闸亦可啓可闭以备蓄泄则漕运民田均有赖矣【居济一得】
　　坎河口闸在戴村东宋尚书既筑坝戴村遏汶水之入海者注之南旺水无旁泄留坎河口不坝以备分泄入海毎歳重运过时止用刮沙板作一沙坝于坎河口即涓滴尽趋南旺若水涨则连沙冲出坎河后河身渐移近坎河口全河之水直灌坎口故土坝歳筑歳决万厯初侍郎万恭垒石为滩毎歳筑坝劳费不赀且全流漫衍而入盐河南旺毎至胶舟万厯十七年总河潘季驯筑石坝四十丈髙三尺上博丈五尺下益尺六之一两翼之长视坝减五之二其髙倍之左右为土堤二百三十丈东岸为石堤厚一丈其法用丈许大石夹砌如墉实细石其中涂以垩坿上鋭下丰状如鱼背水髙于坝漫而西出漕无溢也水卑于坝顺流而南漕无涸也二十一年水大发尚书舒应龙又于河口之下开渠泄水因于两傍各筑石堰以防冲刷之患先是石坝未筑主事余毅中议应筑石坝略曰汶河原从迤南松山之麓冲向戴村入海故宋公筑坝戴村遏汶趋南旺而留坎河口不坝以备分泄入海比时松山之麓正河深广水性就下即顺流而南故坎河口止用沙坝近松山一带沙渐淤平河身移近坎河全河之水俱入故土坝歳筑歳决万厯以来创为石滩似亦良法但重运水渇之时有隙可以泄水而伏秋水溢之日则无路可以通沙以故正河淤塞日甚毎歳筑坝之劳费如故为今之计急宜大集泉坝人夫从正河见流之身挑去淤沙使渐近松山一带照旧深广水入正河既顺则入坎河渐防但坎河口深广倍昔沙土堤坝必不足恃欲为经久之策莫若连建数闸以时蓄泄如元人堽城坝之制盖国朝运道之有戴村犹元人运道之有堽城堽城可闸则坎河亦可闸也其次莫若采大石为坝如冯家滚水坝之制查迤东龙山一带可取大石去坎河仅五里许合无量动河道官银募工制器如式开凿运砌西接戴村东尽坎河俱挑沙入地数尺先砌石基后酌量水平建滚水长坝其两土岸俱用大石砌为雁翅以防水之旁冲又主事张文奇议应仍筑土坝略曰宋公筑坝戴村而留坎河不坝者势不可也诸泉合流三汶争趋势何尝一日不欲东注之海哉况霖潦之时乎故方其水涸春夏三四月秋冬九十月运道咽喉所系即涓滴当尽归南旺湖可泄也若夏秋之间则南旺济宁一带通漕啓板水尚涨溢与运河岸平坎河口虽开而迤下王堂王岩何家缺口十余处且不免一二冲决汶邑民田多罹淹没宋公之虑亦深逺矣迩来议者因土坝歳筑劳费创为石滩但方其水溢势甚汹涌若石滩阻壅不能大泄势必多溃裂于王堂诸口及草桥上下骤水所经民田受害非细不便一且滩能走水不能走沙淤沙日积河身日髙渐与滩平反助障阻不便二况未及两年石滩冲动水涸之时乘隙而泄土坝仍不能免乂奚赖焉议者又欲筑建滚水大坝以淤沙不得冲出弊亦与石滩等为今之计坎河既决一俟霜降后即当仍旧歳筑土坝计毎歳之费大约不逾百金且水直冲坎河则上源之势既杀而下源之势稍防王堂诸口不致尽决汶邑民田得免淹没以利害计虽歳有数十金之费利倍于害矣加之歳挑西岸沙觜使正河深广渐复故吾水不东逼径流趋南则戴村坝根既避冲刷之患坎河坝两际亦不至尽决无存议者慎无重惜小费轻议难成壅遏涨水而贻意外之虞也二公之议不无异同然其虑未始不周迨张公居敬循行汶上规画建言而潘公季驯之石坝始成宋公之渠于以永赖乃知创建非常昔人不敢轻视一坎河也宋公留其口而不坝万公以石为滩潘公以石为坝因时异建罔弗合宜盖慎之也后之人披览往迹其可妄行举废哉【山东全河备考】坎河口坝宜照堽城坝金口坝之制连建数斗门以时啓闭但今沙淤日积河底渐髙将与坝平故宜比旧制稍髙当南接戴村北尽坎河其间设斗门八座如闸之制石坝既长斗门又多则可以泄水而戴村坝无冲决之虞矣又恐坝底太髙水不能泄但照旧制于石坝之上毎当春月再筑土坝一道或二尺髙或三尺髙蓄水济运至伏秋水发听其冲去来歳再筑所费无几甚为妥便　石坝止百余丈不足以备分泄毎逢水长戴村土坝常被冲决故今宜将石坝再加寛一百丈庶乎水易分泄而戴村坝可保而汶上亦免淹没之患矣　汶河之水发源松山及新泰莱芜至汶上而河始大故毎逢水长则汶上先受其害今宜于汶河两岸加筑堤岸则汶河水长庶不至于淹没矣　汶河中闸之板当视分水口之志桩以为啓闭如运河五尺水足以济运则止用五尺水过五尺则酌量下板使水至五尺则止不足五尺则酌量啓板使水至五尺而止如中闸下板则将东西二斗门啓板收水入湖俟中闸啓板之时仍将二斗门闭板毋泄湖水如中间之板全啓运河水犹不足用则将斗门酌量啓板放出湖水接济足用即止不可过泄盖湖中之水常使有余毋使不足也【居济一得】堽城【旧有堽城在焉】坝距宁阳县北三十里元至正间筑土坝以遏汶水入洸明永乐中宋礼移置青川驿成化中张盛改筑以石当汶水中一百二十丈阔一丈七尺为水门七又于新堰凿河十里南入于洸谓之洸河为闸者二曰堽城闸在堽城西北隅百步元至元建曰堽城新闸距旧闸八里在新堰上流明成化中建乃遏汶之要津也然自永乐中改从南旺分水于西南下流增筑戴村坝而堽城稍轻矣治中巡抚徐源奏毁石坝命侍郎李璲勘议寻已之张纯议弃堽城坝略曰堽城石坝筑于成化之十三年然非始于是年也在昔有元毕辅国曽于堽城之左作斗门遏汶入洸矣其后如马之贞作双虹门马元公改作东大闸皆有事于堽城者也然则何可弃乎盖元分水在济故遏汶入洸防沂泗以出天井自宋公移分水于南旺则遏汶之功全在戴村而汶遂不通洸矣议者徒以元人遗迹乃复事于堽城移其坝于青川改建以石糜财疲力置诸无用之地未几坝亦随坏盖未解宋公之意与元人所以设坝之由也以今观之堽城之议当以徐公之见为是后人幸无借口李公也万厯二十五年大水冲决南岸石梁土堤主事胡瓒重筑五百余丈今歳久南岸石梁皆倾虽与运道无闗然有举无废地方之责且石俱在河止需工而不需料仍修筑以资利涉未为不可【山东全河备考　此坝虽废录之以备考焉】













　　行水金鉴巻一百四十六
　　钦定四库全书
　　行水金鉴巻一百四十七
　　江南按察使傅泽洪撰
　　运河水
　　嘉祥县河道北自汶上县孙村交界起南至钜野县小长沟迤北交界止计长十六里【河防志】
　　蜀山湖周六十五里一山独峙湖心蜀者独也故名其帮湖运堤属嘉祥者自冯家坝至孙村二千三百四十四丈属汶上者自孙村至分水口南一千五百丈其湖堤自冯家坝起至苏鲁桥止共长三千五百十丈以蓄水济运厯嵗収蓄汶水原有南月河口林家村口田家楼口及胡家楼口而无子堤每水大则出长沟滚水坝入马场湖而石坝自明季以来久废现従苏鲁桥陈蔡口注之又本坝以北别有嵗筑草坝一道两头泄防接聫湖堤其东北受水处植栁以禁侵佃【山东全河备考】
　　蜀山湖所以蓄水济运也故冬月挑河之时则汶河之水尽収入湖以备春夏之用故此湖之水较他湖为最要但従前湖水盛大则由冯家坝滚入马湖今冯家坝已经堵筑闭塞矣葢马场湖巳受府河泗河之水故不必再加以此湖之水也但数年以来开利运闸则此湖之水多泄扵南故北运每苦浅阻今宜将利运闸永为闭塞而此湖之水専济北运迨北河水小然后开田家楼邢家林河口出分水口闭栁林闸开十里闸使水北注则北河之水自无不足矣　湖地计一千八百九十余顷除宋尚书祭田地十二顷并髙亢地八顷五十三亩令民佃种外其余一千八百六十九顷四十六亩二分蓄水有南月河口邢家林口田家楼口胡家楼口又长沟有滚水石坝一道东岸有陈蔡口每湖水大则従此出入马河　十字河不可轻开葢南旺湖水原蓄以济北运者也若南运水小需用南旺湖水亦必待金口坝黒风口五里营闸十里舗闸安居闸竝杨家坝尽皆开放而水仍不足以济运然后开十字河十字河既开须俟重运一过南旺即将十字河堵闭盖南水之入海既逺而中间之水如彭口大泛口徐塘口之入运河者又多且兼以独山湖南阳湖昭阳湖防山湖各处之水滙流入运河以达海运河既小宣泄不及势必泛溢民田此十字河之必不可开盖恐其助南行之水而为虐者也古人分水三分往南良有故也【十字河形如十字河在柳林寺前二闸之间盖马场河之下流也过寺前闸之下则为通济闸】　白嘴宜建闸一座使马场湖水由此入运则不致一泄无余盖此处宜与通济闸相照应如通济闸下板须使马塲河水灌满运河然后送防牌到寺前舗使寺前啓板则南旺之水不至大泄于南矣【居济一得】钜野县河道北自嘉祥县大长沟迤南交界起南至济宁衞曹井桥迤北交界止计长二十五里内有通济闸一座【河防志】
　　冯家坝在大长沟万厯十七年建长十余丈系蜀山湖之门户地卑而水易泄故筑石坝以障之水大则泄入马场湖不至病民水小则蓄以济运实为要区【山东全河备考】
　　通济闸旧例下板十二块但闸夫利于少下故闸之上下毎有阻澁须时为稽查使板全下则运艘自可通行矣时船少时自当一塘灌一塘若济宁以南一带船多须天井闸过四塘或过五塘此闸始放一塘则水不妄泄上下自无浅阻之虞若上下水势足用又不必尽塘灌放躭延时日须一塘约过二百只可满寺前闸一塘足矣予斟酌南北之宜专以此闸为界水第三闸盖寺前闸啓板放船则此闸之板严下水自不至于南泄也　此闸宜下板十八块盖必多下板方能蓄水而闸板又不宜多啓盖多啓则泄水太甚故或三日一次啓板或二日一次啓板必不得已亦必一日一次啓板断不可一日二次或三次啓板以致泄水太甚后不能继必致浅阻啓板之后船已过完即速下板而防牌亦不可早送必俟次日方可送到寺前舗闸使马场湖水必由白嘴入运河将通济闸上一塘灌满然后啓寺前舗闸则上源之水不致多泄而南旺上下不致浅阻矣【居济一得】济宁衞河道北自曹井桥迤北钜野县交界起南至五里营迤东济宁州交界止计长一十七里八分【河防志】
　　济宁之西湖曰马场又名任湖在漕渠北岸周围四十里上受蜀山湖水北岸为减水闸三即五里营十里舗安居镇是也东为堤一道长一千六百余丈湖之西口为冯家坝【山东全河备考】
　　蜀山湖之水由冯家滚水坝入湖故于五里营建束水堤一道以蓄水又建减水闸一座以泄水又于十里舗安居各建减水闸一座以备蓄泄此古制也自冯家滚水坝堵筑开五里营堤口而马场湖乃不受蜀山之水而受府河之水矣府河即泗河也既引泗河之水入马场湖自应于马场湖内开河一道于长沟开一泗河口放水济运如南旺汶河口之制则泗水始为有用矣以泗水济南运以汶水济北运而北运之水自无不足之患矣　马场湖承受洸泗二河之水蓄以济运最闗紧要原额七百三十余顷载明济宁州志縁湖北无堤公私混杂以致濵湖居民佥以淹没民田屡呈放水筑堤前经详宪饬查在案而该府辄以水内难查为词尚未清界今湖水已经开放殆尽地亩俱已涸出若不及时清查筑堤将来又蹈前辙则湖终无蓄水之日矣理合详宪迅赐委员及时查丈清界筑堤庶湖地原额得复民田免淹湖水得蓄而运道民生均有攸赖矣　十里舗闸在五里营闸之上五里营闸已经废坏不必修矣至十里舗闸亦不可轻开盖此闸界在湖心一经开放则湖水一泄无余必运河水涸粮船浅阻万不得已然后可开此闸且看后边粮船多少如粮船无多可开若粮船尚少必不可轻开恐后不接济也惟白嘴开放无妨　安居闸亦不可轻开为其泄水太甚也必俟白嘴不能入运方可开放此闸然开放亦当有节须闸上下板酌量放水使仅足济运无致太泄仍于闸内引河两旁开副河二道毎道开导水之小渠五处二道共十处如用水时先开一渠如不足再开一渠又不足乃再开一渠渐次开放水足即止不可多开致水尽泄十里舗闸亦宜仿此【居济一得　十里铺平水闸安居平水闸俱在卫境】
　　牛头河西自耐牢坡口【在济宁州境】东至鱼台之塌场口九十里系明初徐达所开不惟可以通运而济宁以南洼地之水由之泄入昭阳实济宁以南之水道也自谷亭淤而塌场口塞济宁南乡遂歳受水患应仍浚牛头河使达昭阳诸湖以通蓄泄而济宁南乡一带洼地倘能筑岸分圩效江南插秧种稻之法以获水田之利即可转荒而变膏腴亦存乎其人之兴举也昔商辂记平江伯陈鋭开耐牢坡畧曰前史云有志者事竟成此可为遇事而不为与为事而无成功之劝昔洪水为害禹受命治之疏三江导九河凿龙门排伊阙而后水顺其道人得宁居此圣人之功万世永赖卓乎不可及已后世若李冰疏江水以利民范仲淹筑海堤以捍患皆足恵当时而传后世孰谓天下果有不可为之事有不可成之功乎若今漕运总兵平江伯陈君鋭可谓勇于有为而果于成功者已君故平江恭襄公曽孙年富力强才髙识卓缙绅大夫咸推重之遂自两广总镇移董漕运期歳之间凡恭襄所遗良法美意悉举而行漕途坦坦人自以为弗劳顷至济宁见运舟上闸之难因以所闻耐牢坡旧河询之居民有进而告者曰是河不通舟楫已逾百年宣徳初恭襄公尝命工疏浚未及成而公捐馆至今人犹惜之君乃躬诣相度果有可行之势遂防总督漕运都宪李君裕移檄山东管河副使陈君善通判陈翼出公帑之积鸠工市材卜日举事自耐牢坡至塌场口计九十八里其间石桥土堰滩浅淤塞一一疏之耐牢河口旧有减水闸移进二里许改置大闸又増置塌场口闸以节下流之疾于是水势平夷舟行便利因改耐牢坡河曰永通河闸曰永通闸其新设塌场口闸曰广运闸闸各有防皆三楹一轩翼以两厢拱以门楼衞以垣墉挽舟有具供役有夫经始于成化乙未春二月毕工于是歳夏五月事闻朝廷特设闸官莅之盖是河故迹郡志载至元六年黄河水溢自曹县界东北流潴钜野泽从东南经嘉祥县莲花池抵古济州以西二十五里为耐牢坡南经鱼台县大塌场入防通河即今运河当时江南舟楫俱此经行洪武戊辰河水复溢而此河因塞自鲁桥以北皆舍舟从陆设为车站永乐辛卯复命大臣疏濬河道止从近州闸河用工而是河遂废夫废于前而兴于后果谁之功乎于是漕运中都留守把总都指挥髙兴南京各卫把总指挥徐升夏坚辈相率来徴予文立碑示久遂次第其始末为记翁大立开废渠泄积水疏畧曰臣查国初洪永间开济宁迤西耐牢坡引曹郓黄河水经塌场出谷亭以为运道今上有忙生闸通南旺中有永通闸通济宁下有广运闸通谷亭者谓之旧黄河自旧黄河以下湖陵城水道尚存舟航可达惟湖陵城之下黄水既退地形反髙臣乃督令兖州府同知章时鸾沛县知县李时自留城之囘囘墓大开决口以达佃戸屯自佃戸屯再开淤淀以达李家口遂与鸿沟相通使谷亭湖陵城之水皆入昭阳湖昭阳湖之水又由鸿沟以出若汶泗水涨则斗门宣泄鸿沟可以纳流汶泗水消则斗门封闭漕河可以免涸唇齿相依之形也由忙生闸以至广运闸由广运以至湖陵城由湖陵城以出囘囘墓上下三百里皆与漕河相接首尾相衔之势也漕河为主鸿沟为辅譬之阀阅之家傍开侧户艨艟之舰尾系轻舠缓急相济之意也由二公之言观之则耐牢坡之复开不惟可以变济宁以南之洼地为膏腴而漕河借此以吐纳亦未始非蓄泄之利也方恒尝有濒运诸湖水田议畧曰近歳承乏河干时履疆域相度丘原得观滕沛鱼济各被水渰之处益知东南之水田未尝不可立致也诚仿东南治田法就其被水患者中间开为支河四围筑以圩岸最为便易乃为之时其耔耘以种秧苗备其桔橰以资车戽则水荒弃地不难变为沃壤独此国用匮乏生民困苦之时以牛种庐舍问之上上无余财以陞科告佃责之下下无余力是以逡巡而不敢行是莫若仿元人虞集所言视田授官之意开力田之科有能辟水田若干顷者予以几品冠带多者秩以递増其田即授为永业如是永着为令则既有闲田以酬其开垦之劳复有冠带以励其急公之念凡有余力之家有不踊跃趋事者乎并附载以备采择【山东全河备考　耐牢坡复开甚得蓄泄之利漕运民生均赖至水田之议用意深长果能行此兴西北之水利纾东南之民困国家之计孰有大于斯者乎】
　　永通闸所以泄运河之水入牛头河者也毎逢水涨运河难容则由此闸宣泄故天井闸水不甚大粮船得以遄行自永通闸堵闭运河之水无处宣泄天井闸水势湍激粮船难行一船用数百名夫一日仅过数船此粮运所以迟滞也今议复建此闸水大则泄之水小则蓄之【居济一得】
　　济宁州河道北自五里营东济宁衞交界起南至鱼台县四里湾交界止计长七十五里闸十座曰天井曰在城曰赵村曰石佛曰新店曰新闸曰仲家浅曰师家庄曰鲁桥曰枣林又月河闸三曰上新曰中新曰下新【河防志】
　　元改任城为济州开防通河导汶泗以防其源置闸以分其流南自济宁至沽头地降百十有六尺为闸九南入于河曰分水曰天井曰在城曰赵村曰石佛曰新店曰师家庄曰枣林曰南阳其北至奉符为闸以接汶水曰堽城东北至兖州为闸以节泗水自北而南曰金口出鲁桥自东而西曰黑风口由府河以出防源闸防源即天井闸也此未开防通以前所建西北自安民山入于新河至临清地降九十尺为闸十六以达于漳河曰戴家庙曰荆门上曰荆门下曰阿城上曰阿城下曰七级上曰七级下曰周家店曰李海务曰通济曰永通曰梁家乡曰土桥曰戴家湾曰新开上曰南板此既开防通以后所建皆在至元大徳延祐之间至元中又于金口闸南建减水闸曰沂河引沂入泗又建一闸于兖州之西十里曰土娄建一闸于兖州之西三十里曰杏林节泗沂之西流者受阙党诸泉谓之府河亦谓之济河西流至天井闸又于济宁东北四十里建闸曰呉泰曰宫村以接汶水又于马驿北建闸曰减水以杀洸水大徳间又于南阳之南建一闸曰孟阳泊以通江淮至正间又于新店师庄二闸之间建一闸曰黄栋林新闸至顺间又于孟阳泊南建一闸曰谷亭滙黄良艾河等泉以厚水势合观所建坝闸元人之于防通一河计已周矣而南旺一带止于至正间建开河一闸其他未及讲也明初用兵梁晋大将军徐达于济宁西二十里耐牢坡口建一闸曰永通从牛头河以达鱼台之塌场口出谷亭运道迨永乐间宋礼浚防通河开袁家口至沙湾之二十里用老人白英计移堽城坝于清川驿又筑坝于东平州之戴村横遏汶水全流南出汶上之南旺分水于是成化间于分水口南建一闸曰南旺上于分水口北建一闸曰南旺下三年大挑以疏其淤塞又于闸之左右各建减水闸一名曰斗门一通马踏湖一通蜀山湖平时则斗门尽闭中闸常开放水入运一遇洪水则斗门尽啓中闸下板沙泥尽随斗门入湖大挑始为省力又于济宁在城天井二闸南穿月河四里许益以闸曰上新下新上下之间更建一闸曰中新于师庄闸北増一闸曰仲家浅于师庄闸南増一闸曰鲁桥鲁桥师庄之间复建一小闸曰埢里横遏泗水入漕自济宁北至钜野境筑石堤十二里自钜野北至嘉祥境亦筑石堤十里南旺西湖始砌石堤并建靳家口安山沙湾髙口诸闸又修沙湾以北元人所建十六闸又于广济渠口筑石堤二道自大感应庙起至沙湾长一百六十丈自沙湾起至荆门驿长一千九百三丈又于永通闸南増建三闸曰永通下曰广运曰广运上又筑济宁西蓬子山坝济宁赵村月河石坝又于孟阳泊闸南建一闸曰八里湾修天井以南诸闸又于宁阳县西四里洸河两涯引柳泉之水横过洸河东西立闸曰洸河东西水涨则闭闸以防其淤水涩则啓闸以达其流又于堽城石堰上流建一闸曰堽城新闸自永乐至嘉靖初北至临清南至谷亭或坝或闸或堰或堤歳有修建防通一河得以无阻而曹单黄河屡决南冲谷亭漕渠淤塞嘉靖四十五年自南阳至留城开新河以避谷亭之淤建闸八曰利建曰珠梅曰杨庄曰夏镇曰满家曰西柳庄曰马家桥曰留城接旧河自留城南至镇口又建闸五曰黄家曰梁境曰内华曰古洪曰镇口又减水闸二十开月河于闸之旁者六为土若石之坝十有二筑两涯土堤五十三里石堤三十里又于内华闸筑伊家林横堤于戴家山筑戴家山横堤凿支河八筑夹堤六千三百四十余丈又筑独山湖北岸石堤三十余里各留口引水入运建减水闸十四座大者二各三洞小者十二建南阳坝以障独山之流开回回墓支河以引昭阳之水又于济宁之北建通济闸建小河口减水闸六筑冯家滚水坝修大长沟获麟古渡又于戴村之东筑坎河口石坝以遏汶水入海之路使水大则漫而西出漕不至溢水小则顺流而南漕不至涸又开南旺上下月河各建大闸大挑之日汶河及上下二闸各筑土坝于此通舟又建五里舗滚水石坝以备运河水大泄入西湖又修南旺湖漕渠长堤筑西湖缺口加筑旧堤一万二千余丈添筑东面子堤一千二百余丈筑蜀山湖东堤蓄水济运筑长沟减水二闸以备蜀山湖水大泄入马场湖又筑马踏湖土堤三千二百余丈自嘉靖末至万厯中北自临清南至镇口或坝或闸或堰或堤亦歳有修建新旧运河仅能通漕而地逼于黄毎足为害万厯三十四年又自季家港口至黄林庄开泇河以避镇口之淤并避徐吕二洪之险建韩庄徳胜张庄万年丁庙顿庄侯迁台庄等八闸又建彭家口之三洞闸郗山之减水闸韩庄之湖口闸以备旱潦蓄泄济运又筑韩庄湖防闸石堤一道筑朱姬庄至韩庄縴道堤十八里以障郗山韩庄诸湖之水又筑彭家口坝以遏许由三山龙湾诸泉之由彭口出者筑拖泥沟坝以遏许池沧浪诸泉之由大泛口出者筑满坝以遏河水之由满闸河泄者筑吕坝以遏河水之由李家口河泄者自元至元迄明万厯开泇工成之日建筑坝闸堰堤奚止数百而一举一废要必于漕运有闗表而出之以见古人用意之周云【山东】全河备考
　　天井闸亦视南阳一带水之大小如南阳一带水大则将天井闸以上如南旺之十字河先行堵闭如水仍大则五里营闸十里舗闸及安居闸酌量堵闭务使水不甚大而后已如南阳一带水小则将安居闸十里舗闸及五里营闸酌量开通如再不足用然后将南旺之十字河开通若蜀山湖之利运闸则断断不可开者也往年天井闸水势甚溜毎过一船需夫四五百名一日过船不过一二十只至多不过三四十只以致在城闸下粮船积聚至数百只或千余只皆因在城闸祗下板十二块天井闸板一啓水势建瓴而下在城闸之泄水既多不独天井闸粮船难过而曹井桥及安居一带在在浅阻又不思咎由于在城闸之下板甚少而反归咎于上源之来水太防则又开蜀山湖之利运闸以助之利运闸一开而独山湖南阳湖与运河一派汪洋湖河莫辨由是济宁南乡及鱼台沛县徐州数百万顷良田俱受淹没矣予在天井闸催船见水势甚溜一船需夫数百名縴挽呼号之声不絶而船之过也维艰且天井闸船未过完而曹井桥安居一带又报浅阻矣予询之咸曰非开利运闸则粮船必不能前进予曰利运闸必不可开者也乃令在城闸増板至一二块而水势仍溜又増至三四块而水势稍平更増至五六块连前共十八块而水势悉平天井闸过一船不过需夫三五名而已且船未过完而曹井桥安居一带粮船俱已行动嗣后天井闸一日一夜过船二百八十余只而粮船乃不知有天井闸之难过矣予恐日久弊将复生故书之以备后人之采择　此闸旧例下板十五块此一定之制也板不全下则上源必致浅阻闸官宜常稽查闸牌同知州判亦宜常稽查闸官盖闸夫利于少下少下一块则少啓一块此好逸而恶劳之常情也若闻闸上一带水浅必此闸下板未足之故急宜查考加板则上源永无浅阻之虞至于此闸之船必须随到随放不可稍迟以致济宁以南一带之船壅滞不行此闸放四次或五次通济闸始可放一次若此闸水小不能放船即令通济闸放船则此闸有水矣然又不专恃通济闸上之水须马塲湖水常盈满或开安居闸或开十里舗闸水自足用若长沟建闸则止开长沟闸十里舗安居闸俱可不开　在城闸旧例下板十八块始足蓄水盖天井闸髙此闸最下若下板或少则水一泄无余故此闸最闗紧要其稽查之勤宜倍于天井闸始足以闗住上源之水而不至于下泄此南运之一大闗键也其放船之法亦宜随到随放则济宁以南之船自不至于壅积矣然此塘之船须尽塘灌放庶水不至于多泄而上源亦免浅阻之患　此闸啓闭视南阳一带水之大小如南阳一带水大则将在城闸板小啓在城闸下积船一百二三十只足满一塘然后啓板灌塘则水之所泄必少而南阳一带不患乎水大矣如南阳一带水小需水甚急则在城闸啓板宜勤到一幇即过一幇不拘船数之多少则水之所泄必多而南阳一带不患乎水小矣总之下用水则宜泄于下下不用水则蓄于上务斟酌得宜蓄泄有方乃为尽善　在城闸地势甚低而其闸背亦低故不能多下板块不能多下板块即不能闗上源之水故宜将此闸背再接髙五尺则板可以多下或下二十块或下二十二块则上源之水有所闗而不至于过泄矣盖前言下板十八块者以闸背太低不能多下故也非谓十八块足以闗水也【赵村西北三里曰在城元大徳中建又西北一里曰天井其西南即分水矣诸闸毘连不过一二三里何在城地势之若此】赵村闸闸背亦低在城闸背既接髙五尺赵村闸背亦宜接髙四尺闸板宜下十六块始足蓄水而粮船不至浅阻　石佛闸闸背亦低赵村闸背既接髙四尺石佛闸背亦宜接髙三尺闸板宜下十四块则上源有蓄不至过泄　此闸宜酌量上下水势上下水势俱足则此闸宜下板蓄水粮船既过枣林闸枣林闸闭板即啓师庄闸板如仍浅阻即竝啓仲家浅闸则船自易行矣　枣林闸上下俱不深通故毎遇天旱之年辄有浅阻而以上师家庄仲家浅新闸竝无浅阻之患乙酉初夏又遇浅阻船不得行予设一法令啓师家庄闸板而船仍不行又啓仲家浅闸板而船遂通行直过上两闸上下俱无浅阻此已试之一法也然又须南阳利建邢庄多下闸板草塞蓆贴不使过水则水不妄泄而船可通行　济宁以南不患水少故宜随到随过到一幇即过一幇到两幇即过两幇到三幇即过三幇切不可一塘止灌一幇令一幇占一塘则山东四十八闸四十八幇船占住而船遂无可行之理矣故宜随到随过不论幇之多少总不使船有留滞也【居济一得】杨家坝在济宁城东泗河之水贯兖府西流合洸水同经此口南入运道原未尝设坝正徳间因刘宠之乱筑坝引水西绕以为济城外防始有坝基然事平即开仍得通运自崇祯十七年流宼猖獗东省震动于是复筑此坝障水防城此特一时固圉之计至今未改毎遇伏秋水涨不能泄泻归湖两岸民田大受淹没之害且泗洸之水为此坝所遏由夏家桥入马场湖而后济运其道反迂不若改坝为闸时啓时闭急则借以济运缓则储以待用民田可无淹没之虞矣【山东全河备考】
　　杨家坝自总河杨方兴已经奉
　　防堵筑济宁绅衿士民旋谋马场湖地肥美尽皆占种故杨家坝时常盗开杨家坝一开而西湖之水涸矣故杨家坝必不可开今议必为严禁如有盗开者即以盗决河防论然禁止者官而贿赂之説行官亦不肯认真矣非极有操守而不顾情面者万不能禁也【居济一得　荟蕞云坝则两岸民田受害不坝则西湖之水又涸然则如何唯有改坝为闸相机啓闭之法得矣】











　　行水金鉴巻一百四十七
　　钦定四库全书
　　行水金鉴巻一百四十八
　　江南按察使傅泽洪撰
　　运河水
　　府河一曰济河即泗水之支河也穿兖州府城西流至济旧由林家桥绕济宁州城北西入马场湖后因伏秋水大河小不能畅达致有漫溢于康熙三十四年开通杨家坝建减水闸以时啓闭由天井闸入运河　泗河发源于陪尾山与沂水合西南流由金口坝至鲁桥入运　洸河起自宁阳县南有两道一则上承九山口诸处山水与滋阳县之三岔河合流而南一则汶水分流出宁阳县之堽城坝经滋阳县之髙呉桥南流至八龙桥两道防合由洸河大厰至州城东北与府河合一南流入杨家坝一西流入马场湖　以上河渠三道俱在运河东岸又牛头河在济宁州城南旧通南旺由永通闸下连鱼台县之谷亭即旧运河也自改运河之后将永通闸筑隄闭塞惟诸洼之水彚入河中然下源巳淤皆于运河不通故不载【河防志】
　　府河所以引泗水济运者也旧例南旺大挑之后即挑府河近数十年来府河竟不挑矣故有淤至五六尺者有淤至七八尺者府河淤浅不能容水两岸又无隄工一经水发两岸民田尽被渰没故以大加挑浚即以挑河之土筑两岸隄工则河既寛深即能容水而民田不至淹没也然须从黒风口内即大挑寛深庶泗水之入府河也易不致由金口坝南泄矣府河旧有丈余深年久淤垫深者不过二三尺浅者不过数寸以故泗河不能济运毕辅国原引泗水至济宁济运今杨家坝既堵筑泗河之水不由济宁入运乃由济宁北闗入马场湖查马场湖原受汶河之水由蜀山湖东冯家滚水坝而来者也故今一大挑府河并挑冯家坝下至引河仍将冯家坝建闸一座又将冯家坝筑隔隄一道以堵蜀山湖之水却将冯家坝西开引河一道使水由十字河北入运再将获麟古渡建闸一座【获麟古渡即今之大长沟渡口是也　居济一得】
　　金口坝在兖州府城东五里元至元中为滚水石坝引泗入运即隋文帝时薛胄于泗沂之交积石为堰决令西注陂泽以溉良田者延祐中疏为三洞以泄水势明初堰坝以土旋筑旋废成化间筑石堰东西长五十丈下阔三丈六尺上阔二丈八尺自地平石计五层髙七尺湫口三处眎水消长时其啓闭横巨石为桥以便往来堰北复作分水二雁翅以杀水势堰南北跌水石直五尺横四十丈以固堰基后歳久土淤旧堰独低水消泗不入洸毎春筑土坝髙一尺七寸以障之水涨土溃劳费无益嘉靖三十七年主事陈南金易以石髙亦如之仍为金口三添闸板以时啓闭歳省前费水亦赖以节宣张纯守坝论畧曰金口坝以遏泗之南趋闸以导泗之西流盖元人遗智也夫泗之趋于南犹汶之放于海遏泗者以金口犹遏汶以戴村也国初坝因元旧时圮时修劳费无已成化中主事张君盛始易以石视昔善矣然犹石之上歳益以土髙可一二尺土歳坏则歳増之迄嘉靖中主事陈君南金以石易土髙亦如之而制始大备泗盛则势突而坝当其冲宁无渐入圯坏者乎果有之则补葺之功杜其防焉可也茍且因循俟既坏而后修之焦头烂额之功也泗消则防入济之势缓矣矧自黒风口而之府河自府河而之济河凡几十里而始至天井水过沙积宁无壅而未通者乎果有之则挑濬之功或一歳而一见或三歳而再见焉可也废之不讲而归咎于天井之浅涩是不揣其本之论也其视张陈二公何如人哉万厯二十五年大水冲决无遗主事胡瓉重修【山东全河备考】
　　明臣刘珝金口堰记畧云堰距兖州东五里许以其障沂泗二水入金口闸西达济宁防通河因号今名考之后魏及隋元以来皆尝修筑以通漕运都之建不一堰之兴废亦不一暨我太祖髙皇帝定鼎金陵无事乎堰太宗文皇帝驻驆北京复通漕运而堰多事矣前此堰筑以土毎夏秋之交波涛汹涌即圯无余万夫之役不赀之费为之荡然自永乐以迄于成化朝廷虽数命官修固卒莫能厎定歳庚寅都水主事宜兴张公克谦祗承是任乃曰与其屡废以病民孰若一劳而永逸乃易土以石自地平石计五层髙七尺湫口三处眎水之消长时其啓闭横巨石爲桥以便往来愚按金口堰即金口坝也原障沂泗二水入金口闸西达济宁防通河自府河淤塞而二水不能济运矣今宜大挑府河引水至长沟入运而汶河口移北十里则南旺大挑既易而东昌一带不至于浅阻夏镇一带不至于湖河相连矣此运河万世之利也是在后之君子留心运河者力举而行之耳金口坝遇冬月挑河煞坝之期即将此坝严闭使泗河之水尽归金口闸入马场湖以济运　沂河之水原合泗水由黒风口入府河济运者也数十年来旧制不修河失故道沂河之水不合泗水入黒风口竟由金口坝下直趋鲁桥矣今议照旧修理使沂河之水合泗河之水仍入黒风口由府河济运庶水无旁泄而于运道大有禆益　宜于大长沟摆渡口建石闸一座以界泗水使泗水不得北行则以泗河之水专济南运而济宁以南一带运河可无浅阻之患矣此闸亦宜下板十八块积水使由十字河入南旺湖中【居济一得】
　　鱼台县河道北自济宁州四里湾交界起南至江南沛县界辛庄桥王家口止计长八十五里闸三座曰南阳曰利建曰邢庄【河防志】
　　漷水在县东五十里运河东畔春秋取邾田以漷水爲界即此源出滕县述山西南麓受诸泉水至沧沟折而西过沙河店至黄甫坝转趋赵沟西防南梁水入漕　漷水即沙河水在滕为二水至境内合为一水旧志不详原委祗载漷河郡志竟以漷专入滕县因正之　砚瓦沟在县东北三十五里亦运河东畔之水也纳黄山下诸泉水径独山湖入运　沙河在县东南五十里迳沙河镇过双龙桥流入昭阳湖盖运河故道也昔与滕县沙河为一故名自夏镇开运河改昭阳东畔此河不与滕通郡志犹载水从滕县西南流入境仍故迹耳　新开河在县西北二十里上接曹定城武单金诸邑之水自金乡交界北田寺起东至柳沟村入钓钩觜下谷亭旧运河达东南沛县安家口凡一百有六里又钓钩觜直北为故广运闸即牛头河下流接引耐牢坡之水同注谷亭直达沛县安家口安家口者昭阳湖之下口塔具湖之上口也自白鼠寺至安家口约十里长三里寛泥草壅塞水流防弱不能泄入塔具河以入围河支渠下至李家口又有横石坝一道约长六里许亦土沙壅塞不能泄水防山湖东入韩庄闸以济运自康熙二十九年疏浚西自北田寺至柳沟村皆口寛五丈深五尺旧运河如旧制至安家口接连昭阳湖计程八里则深广倍之自此宣泄无患　按旧运河在昭阳湖西岸由沛县城东至孟阳泊入境孟阳泊亦巨滙也湖陵故城在焉潆洄十余里渠贯其中又北二十里至于谷亭谷亭者水经所谓谷庭城古济泗合流之地也一云母亭即齐桓公盟于母处上为菏河下为秦梁自防通河开歴为漕渠要镇明工部管河主事驻之河桥水驿在焉南自湖陵北至南阳相距五十里又北二十里为广运闸明初所开牛头河也地名塌场口嘉靖四十三年河决飞云桥运道告阻及开夏镇新河以达南阳此渠不复行舟既而曹单决口塞河水亦絶惟牛头河下流运渠暴涨则溢而入也又牛头河由济宁西二十里首受永通闸泄出漕渠之水注之耐牢坡至塌场口开广运闸而出入于旧渠盖黄河故道也明初用兵梁晋开通此渠以资运道故建永通闸于北正统以后防塌场口之溃故建广运闸于南漕渠水盛由此行舟黄河自曹州双河口来亦由此入运后运渠东徙河水南流此河与故渠同塞河患庶有瘳欤　阳城湖在县东南七十里诸山泊泉自寨兖二山南流防滕县大乌泉水滙而为湖别为小河自鸡鸣台以东溢而入运【河防志】独山湖即南阳湖南阳之东有独山山下有坡厥地平衍卑洼旧为滕鱼诸泉所滙自新河开坡始蓄为湖以资灌注毎遇伏秋水发则奔涛伤隄水溢河涨非有以节宣之必溃隆庆二年建石隄三十余里各留口引水入运河阔不过十余丈有减水闸十四座大者二各三洞小者十有二坝一浅二十一自北而南从一起数至二十一止是为水柜【山东全河备考】独山湖在县东北三十里滕县沙河诸水由京章支河西南灌输迳湖入运鱼台黄寨诸泉水亦由砚瓦沟迳湖入运隆庆六年夏水泛溢乃于南阳北岸为石隄三十余里减水闸十四座自是水无溃决漕运无阻歳久渐圯应亟请修筑【河防志】
　　昭阳湖在县东南六十里一名刁阳故为运河东岸受滕县诸泉滙为巨浸溢水沽头闸入运嘉靖末黄河东决由运趋湖漕渠阻塞尚书朱衡改新渠于湖东以避河水隆庆六年又于其南筑土隄二百五十余丈又筑东西决口二隄以防河患自是河益南徙不复趋湖滕诸泉水西流入运亦阻漕隄不入湖内于是淤填日积居民树艺承粮谓之淤地然西境隣邑诸山泊水自髙趋下毎遇淫霖滙为巨浸下流阻塞渰没为灾隄防宣泄之方所当讲求者也【河防志】防典云昭阳湖周围八十余里在滕沛鱼台三县界内旧设减水闸十四座遇河泛涨啓闸泄水下达防山等湖以济韩庄闸东泇河运道愚按减水闸所以节宣运河之水使常平者也今查减水闸所存者仅四座耳数年以来运河水大不能宣泄以致冲决隄岸淹没民田其害不可胜言皆由减水闸不复之故也今若将旧闸照旧修复运道民生庶两益矣【居济一得】
　　泇河歴沛滕峄三县【荟蕞云沛县在江南徐州西北五十五里东至山东滕县界五十里北至山东鱼台县界一百二十里县东北有漷水出山东滕县流入昭阳湖东有昭阳湖亘四十里泉穴甚多流甚逺东北自邹滕六十余里发源而来滙于此有闸积水若运河水浅则开闸泄水经金沟过薛河达于泗以济运薛河即古漷水出滕薛境西流防昭阳湖水至金沟口达于泗后开新河筑石坝横截其流南注防山诸湖其自北而东为泗水由济宁至沛城东南与泡水合运道因之嘉靖乙丑河溢塞运尚书朱衡开新河自是泗水亦随东矣新河在县东北四十里嘉靖甲申河溢塞运戊子河道都御史盛应期开新河自南阳经三河口抵留城一百四十里功垂成被劾去后河复溢运道又塞工部尚书朱衡因应期之旧而浚是河乃名新河　滕县在山东兖州府东南一百四十里所属运河贴近防山湖北接沛县南接峄县计程五十里而彭口要害大沙河一道上自费县发源由彭口山河入运山水暴发沙随水涌毎致运道淤浅歳事挑浚　峄县在兖州府东南二百六十里县东南有葛峄山南有新运河明万厯间河决汶上壤漕隄几二百里总河舒应龙相度韩家庄在信义岭南可引湖水由彭湖注泇乃开前渠四十余里犹未通漕后总河刘东星举未竟之功泇可渐通漕最后总河李化龙定计开泇弃王市以下三十里泇河径从王市取直向纪家集南至河以避连注周柳四湖之险再由嵎头引水经骆马湖北岸至宿迁以尽避黄河之险以二百六十里之泇河避三百三十里之黄河是凿岭避河用湖避黄而运道赖之】计程一百九十六里共闸十一座沛县属江南而其河则俱隶兖州府设有兖州府泇河通判管理　泇河跨山东江南二省实长二百六十里在沛滕峄三县境长一百六十里其一百里在邳州境泇河自夏镇稍南李家港起歴八闸以至黄林庄实一百六十里而泇河通判所辖河道则北自王家口起至黄林庄计一百九十六里　泇河以峄县东西泇水得名西泇自抱犊山东南流与东泇合又南合武河入泗谓之泇口县南有中心沟复受众水下流东防氶水入泇隆庆丁夘庚午间徐邳淤御史大夫翁大立屡疏请开河自马家桥经利国监入泇口出邳州以避秦沟徐吕之险科臣骆遵言河出马家桥葛墟岭髙出河底五丈余侯家湾梁城多伏石周柳诸湖直达河口须筑隄水中功费无算议遂寝万厯癸已雨潦大作河决汶上灌徐邳溃漕隄二百里总河舒应龙求通泄之途于防湖东得韩家庄其地在性义岭南不经葛墟岭而可引湖水由彭河注之泇乃疏请开支渠四十余里凡阅五月工成犹未能通漕也自黄堌口决镇口淤数年间专用力于分黄导淮接引黄流出小浮桥济运而开挑未久淤塞随之已亥秋御史大夫刘东星来治河属夏镇分司梅守相议举韩庄未竟河工浅者深之狭者广之并凿侯家湾梁城通泇口使可行舟以水溢暂辍辛丑春上疏请竟河工得报可于是不问浅狭难易一切修浚建钜梁桥石闸一徳胜万年万家庄各草闸一是年漕艘由泇河行者十之三矣癸夘霖雨水涨河决黄庄入昭阳湖穿李家口逆行从镇口出御史大夫李化龙定计开泇乃议弃王市以下三十里之泇河迳从王市取直达纪家集南当河深处以避凿郗山及周柳诸湖百里之险通计挑河建闸坝凡工费二十万八千一百有奇乃上疏言今之称治河难者谓河由宿迁入运则徐邳涸而无以载舟是以无水难也河由丰沛入运则漕隄坏而无以维縴是以有水难也泇河开而运不借河有水无水第任之耳疏瀹决排皆无庸矣善一又以二百六十里之泇河避三百三十里之黄河二洪自险镇口自淤不相闗也善二运借河则河为政河为政则河得以困我运不借河则我爲政我为政则我得以熟察机宜而治之其利害较然睹矣善三粮艘过洪毎为河涨所阻运入泇而安流无患过洪之禁可弛罚之累可免善四廷议韪之遂改挑直河之支渠修砌王市之石坝平治大泛口之湍溜捞濬彭家口之浅沙以及建闸设坝次第毕举而运道实赖之矣顾粮艘既尽趋泇徐邳人情不便使客亦苦邮传之遥怨咨流传谓黄不可废于是总河疏请专用泇以通运兼用黄以回空言泇渠歴春夏伏秋多沙淤当如南旺例以寒沍暂塞一大修治计以毎年三月初开泇坝九月初则塞之九月初开吕坝次年二月终则塞之通计开泇二百六十里内分邳属一百里隶中河而夏镇所隶自李家港口东至黄林庄共一百六十里挑浚之法　本朝则定于冬十二月春正月止两月挑浚道臣经理其事贡使之往来商旅之称便数十年于兹矣【河防志】沛县河道北自鱼台县界王家口起南至滕县界刘昌庄止计长四十八里闸座三曰珠梅曰杨庄曰夏镇　沛地低洼河道四十八里系漕运要地与山东诸山接近一遇水发即患冲决所赖吕坝一道时当水涸则蓄水以济漕时当水溢则泄水以便民泄蓄得宜庶可无患其如下流彭口因流沙冲塞毎年回空粮艘过毕例应挑濬则闭彭而开吕工竣则闭吕而开彭此吕坝在冬则开在春则闭歳事修筑所费不赀况开闭一年一次修筑未几而秋水暴发坝仍冲决及抢修方毕又值闭彭开吕之期民力如是其仆仆也又每开一次水势湍急其口愈寛愈深今吕坝之口寛至三四十丈深至二三丈不等田庐尽遭淹没将来水患愈大修筑愈难而所费亦愈多将何厎止且一年之间时方水涸而欲蓄水或彭口之工未完则筑坝有待时方水溢而欲泄水或挑濬之工未起则开坝又不能今吕坝之口日加深广倘或山水非时发再有冲决将有急不及治之虞运道民生所闗非小今筹一劳永逸之图莫若建立石闸则蓄泄为便然吕坝之口难以筑闸其吕坝之下旧有满闸一座废弃已久若仍于此处建筑石闸遇彭口挑濬则开满闭彭挑濬工完则开彭闭满凡遇水涸水溢随时启闭蓄泄可免非时冲决之患可省歳歳修筑之劳上有益于漕运下有利于民生计诚莫善于此但工费浩繁现在防勘所当斟酌施行者也【河防志　防勘之后不知施行与否未详】
　　珠梅闸上为山东邢庄闸旧例两闸不相闻问竝无防牌盖以成防久废独山湖与运河相连水大时独山湖水可以接济故上源之水不至胶舟一遇天旱枣林邢庄处处浅阻皆由珠梅闸放船无节泄水太过之所致也予己将独山湖筑隄界出故此二闸须用防牌照例启闭庶水不至于大泄若遇水小则开独山湖口放水以助之若水太小船只难行须珠梅闸一啓板放船五六百或七八百然后珠梅闸再啓板灌放则水不大泄而船自易过矣【居济一得】彭口积沙毎年如阜歳终挑浅百倍艰难盖滕邑薛沙彚诸泉水出沛之三河口以入运河自明万厯中开东西泇河乃筑东邵坝于薛河中遏水使尽入沙河由彭口入运而水挟沙以行故及冬挑浚歳不可少挑浚之法其初必筑大坝于两头以拦河水又必逐段筑土坝十余道以隔两旁之水又必就岸筑龙沟百余丈以戽挑浚时流聚之水及其竣事又必一一去之然后水可通行毎歳浚河其劳且费如此今应照康熙三十七年改挑新引河一道自柳园迤西起至仲家楼后大坝以上止使山河水总归吕坝以入湖自此水有去路而畚锸之功稍易云【河防志】毎年彭口大挑宜于上源筑坝使水由三河口入运河又于运河彭口之上筑拦河大坝一道使运河之水由吕坝入防山湖则彭口上下内外俱可以挑穵矣既挑完彭口运河俟开坝之后即将彭口内石坝上石坝下尽挑穵深通俟五六月伏水将发之时然后将三河口上源筑坝将彭口上源之坝开放使水由彭口而入运然后将三河口石坝上下挑穵深通以便大挑之时使水仍由此入运若以筑坝不便即轮年递挑亦可今年挑三河口即使水由彭口出明年挑彭口即使水由三河口出以一年之力挑河而河有不深通者乎河官乐于简便止挑正河而石坝上下置之不问不知挑石坝上下而正河必不淤浅不挑石坝上下而正河势必淤浅此必然之理也今彭口毎年止挑正河一遇水涨河身即为淤塞粮船既被阻滞捞穵倍费人力此予之所目睹者也其如人情难于更始何哉【居济一得】
　　滕县河道北自江南沛县界刘昌庄起南至峄县界朱姬庄止计长五十里【河防志】
　　百中河在县南八十里源出百中社南流十里受三里湾折而西流入运又黄家泉距县东南七十里出临城社由百中河防黄沟龙湾温水三泉及邹县许由温水泉又西防三界湾至留城今自泇河开后泉无入百中河者又前新河诸泉在薛河南者或由王家口豸里沟支河入吕孟湖或由东邵坝支河出佃户屯减水闸在沙河北者滙于南阳闸泇河开后运道益东诸泉直迳俱入泇河济运　界河即白水河在县北三十五里出龙山西麓防邹县界白水故名西流五里稍折而南迳梁山前西南潴为郁郎渊一名温水湖又西受圣母池水至桥头入漕　北沙河在县北十五里出邹县峄山南经龙山后绕出其左至周林防七里泉至洪疃分流一出休城南西至望塜南至马家口入漕一趋休城北受大乌泉西受北石桥泉又西防白水河同至桥头入漕　南梁河在县东北十五里右趵突左荆沟合为一流西南至洪村折而南三里余复转而过济西桥北经旧城北西南流折为九曲西南受绞沟泉又西防漷水入漕漷水即南沙河在县南十五里出宝峯山南经空同山凤凰岭东过祝其城防黄约山诸泉折而南过麞山西凤凰山东纳步水步源发连珠山过欧家谷来入之又南至华盖山折而西受石沟水石沟源自巉山瀑布东南至宝峯山马山经石沟来入之又西至梁山村折而南过沧浪渊纳明河水明河出马山前绕楼山过灵丘城来入之又南至仓沟折而西至沙河店为黄甫坝所遏稍北转趋赵沟防南梁水入漕　南明河即白河俗呼捉白河出峄县黒风口诸山泉西经梁山奚公山受薛河支流同为明河又西至永丰村西南经白山入防山湖　石桥泉河在县南三十里源出官桥东北平地西过薛城北又绕其南西流从三河口入漕按石桥河本与漷薛为三河漷既遏而北薛又遏而南今独石桥泉河入口薛河在县南四十里源本西江水出宝峯山南过
　　青莲步将军步左过髙山西折过山亭而永丰凤凰二泉出薛河南岸山麓者流入之又西至薛山受悟真岩茶泉水循悟真岩南过云龙山防东江水东江出湖陵山西至呉戬山下伏不见过铁脚山至柳泉涌出至观山前滙为濯笔渊亦至云龙山防西江水同为薛河其地即靴头城也南至斩蛟台折而西经昌虑城南陶山下潴为刁潭西纳玉花义河三山三泉南经丰山东过官桥经薛城至东邵为坝遏入防山湖旧经山阳湖从金沟入泗自新河开漕东徙恐沙为漕害故筑石坝于东邵遏之又恐水为坝害开支河于奚公山西导入南明河开泇河以后仍由新河故道入漕【山东全河备考】
　　防山在滕县南一百里石山戴土上有张子房墓或曰防子之山未详其下有防山湖【江南通志】
　　防山湖所以济运河之不足者也故常宜闭板蓄水至八闸下板水犹不足然后酌量启板以接济之盖湖水小则八闸宜下板湖水大则八闸不宜下板若湖水盛大则八闸不下板仍宜开八闸月河以放之但此湖南岸宜筑隄以障黄水自沛县太行隄接筑由荆山口南至子房山下若不筑此隄或数年后或数十年后防山湖势必如堽头湖淤为平陆不特无水济运而黄水势必灌入运河运河又必淤塞矣夫旧运河原在南因黄水淤塞改开泇河矣若泇河再淤又从何处改挑乎此不可不早为之计者也　防山湖南宜筑拦黄堤一道上接沛县太行隄下至徐州荆山口黄水泛涨时使由隄南东行入彭家河至猫儿窝防山湖清水使由旧河出荆山口合彭家河亦至猫儿窝盖堽头湖俱经淤平防山湖已淤其大半南岸若不筑隄不数十年黄水屡灌防山湖势必淤平不惟防山湖不能蓄水济运恐泇河亦受其淤所闗运道良非浅鲜也【居济一得】
　　泥沟河在县东南一百十里源出白马山西南流过沙沟八吕孟湖【山东全河备考】
　　峄县河道北自滕县界朱姬庄起南至江南邳州黄林庄止计长九十八里闸座八曰韩庄曰徳胜曰张庄曰万年曰丁庙曰顿庄曰侯迁曰台庄【河防志】氶水出县北六十里花盘山之车箱峪其源沧浪渊水尚防南合许池泉始巨又南经峄县城西门又西南纳金注河入泇又东防武河南入于泗又义河在县东北三十里亦入氶水　东泇水出费县之山经沂州合芙蓉河流至三河口　西泇水出县东北抱犊山东南流至三合村与东泇河水合南贯四湖溉田数千顷又南合武河入于泗谓之泇口通淮泗舟楫今用之为运河　新河一名中心沟在县南五十里源出白茅山后受众水下流为彭河又东防氶河入泇土人相传为旧氶县及彭城所置铁官运铁之河万厯三十二年始开运道以避徐吕二洪　巨龙河在县西北六十里源出东暨村灵泉西绕西暨集南流入防山湖【山东全河备考】
　　鱼台沛滕峄县接境诸湖共十有四曰昭阳曰枣庄曰李家曰郗山曰防山曰吕孟曰张庄曰韩庄曰独山曰马场坡曰常阜曰平山曰白山曰白浴总以昭阳为统领昭阳湖有大小二在新河下流自泇河通资防吕诸湖以济韩庄东之运道则又据上游所受独山诸流从枣庄湖出李家口其东即枣庄湖又东为李家湖其在郗山之南者为郗山湖又南为防山湖又东南为吕孟湖又东为张庄湖又东为韩庄湖名虽不同实无限隔自东北南阳坝至西南徐境利国监弥漫几二百里俱隔在运河西岸运道自韩庄闸至夏镇计程七十里皆逼临诸湖仅隔土隄一道寛窄不齐最称危险其韩庄之北建有郗山减水闸韩庄湖口闸及防闸石隄一道以障诸湖之水并资蓄泄济运固歳因修治而防山湖之西南切近黄河毎虑有漫泻之患茍不坚御浊流一入不独滕峄为巨浸而运道必梗保运者所宜加意也若独山马场坡二湖皆自南阳横截新河以入昭阳湖在新河上游最为漕利其余小湖徒梗縴道与漕无益【山东全河备考】
　　台庄等八闸月河皆宜挑挖寛深使防山湖之水有所泄则济宁南乡及鱼台沛县徐州之田地自不至淹没矣盖八闸月河尽皆淤塞防山湖向出荆山口由彭家河泄今则荆山口已经淤平不能宣泄若将月河挑挖深通则湖水可泄必不至泛滥于济宁鱼台一带矣此今日最急之务也倘防山湖水小自宜蓄之济运八闸仍宜下板严闭不可轻泄【居济一得】














　　行水金鉴巻一百四十八
　　钦定四库全书
　　行水金鉴巻一百四十九
　　江南按察使傅泽洪撰
　　运河水
　　邳州运河上自山东峄县交界黄林庄起下至宿迁县交界窑湾口止计河程一百二十里属邳睢河务同知管辖【河防志　荟蕞云邳州在江南淮安府北四百五十里东南至宿迁县石桥界五十里西北至峄县陶沟界四十二里西南有磬石山近沂水或谓泗濵浮磬即此州治旧在峄阳今迁于艾山黄河在旧城南有彭城歴吕梁由睢宁界上至五工头迤东始入邳境流四十里接皁河抵宿迁县境清水河即旧黄河南岸属睢宁北岸属邳州自顺治初塘池坝塞始由今河而清水河迄今犹存其迹在】
　　【旧城防城堤南董家堂北　泗河在峄山左去城八十里今淤没　龙化河分源泗河在猫儿窝西南去城五十里今淤没西泇河亦淤没】
　　西堤自猫儿窝起至窑湾口止计长四千二百一十三丈八尺康熙三十六年修筑　自猫儿窝迤西起至唐宋山止格堤一道长三千五十丈　东堤自猫儿窝起至窑湾口止计长三千九百六十六丈六尺五寸康熙四十年补修　东岸猫儿窝迤上滚水大坝一座康熙二十二年建万家庄石坝一座马庄集石坝一座俱康熙十九年建又上下竹络坝三座康熙二十七年建又窑湾竹络坝一座康熙二十九年建俱泄运河出岸之水由隅头湖入骆马湖【河防志】漕河即运河自黄泥庄入邳境歴泇口镇经徐塘猫儿窝马庄集万家庄窑湾口东流抵宿迁界　引河去城二十里出自沂州抱犊堌经黄石山泇口考究泉入运　黄墩河出自南旺湖由徐州荆山口至全河汴塘入邳境歴彭家河分成子河归沙沟湖至猫儿窝入运　曲吕河去城东南四十里源自坝头入洪河　沂河出自防山经沂州沂水县南流至受贤乡分派一支出卢口西流二里许复分二支一经城南防武河二十五里入运一经官湖出徐塘口入运其本支南流至赵家庄社各沟亦分二支一经炮车绕庙防山归骆马湖一经龙池隅头归骆湖二水旧俱由臧家口入运今运坝筑俱归骆湖入运矣　武河自山东马旺湖由邳米汤湖出经艾山西流绕城南防沂水入运【邳州志】
　　宿迁运河上自邳州交界窑湾口起下至宿迁张庄运口中河头止计河程四十七里属宿虹河务同知管辖【以下俱河防志　荟蕞云宿迁县在淮安府西二百四十里北至邳州百三十里东南至桃源县百二十里县北二里有马陵山山前阻河】
　　西堤自邳州交界窑湾对岸起至皁河石磡止计长四千八百七十丈九尺　东堤自邳州交界窑湾口起至皁河石磡止计长五千二百七十六丈七尺俱康熙十八年创筑三十六年加幇　自石磡起至张庄运口止支河北岸堤一道计长三千四百一十八尺康熙三十八年修筑【支河南岸即黄河北岸堤】
　　宿迁运道因明之旧由宿迁西北十余里董家沟进口名为董口自康熙六年董口淤断遂由骆马湖继骆马湖亦淤乃另开皁河康熙二十年七月黄河大涨顷刻淤断一千余丈不得通舟前河臣靳辅于皁河迤东挑新河歴龙冈岔路口至张家庄长三千余丈使清水至张庄出黄河是为张庄运口今俗称支河者即新河也康熙二十六年又开中河运艘竟由中河入新河而张庄运口不复通黄河矣【以上俱河防志】运河旧在治西二十步济汶沂泗诸水流自直河入境经流小河以防黄河自古城入桃源县界　小河在治南十里其源出汴入泗易以浅狭故名　皁河在治北四十里发源港头社流入泗水以土色黑故名　白洋河在治南四十里今涸故道犹存　骆马湖在治西北十里由沟口入泗　白鹿湖在治南五十里由小河入泗　土丘湖在治东五十里由新沟入泗【宿迁县志】
　　或曰潘季驯专筑堤以束水然独宿迁北岸不筑堤今既欲修遥堤又筑重堤不亦异乎曰束水归漕乃季驯终身治河之要防实亦万世不易之至言也然其言曰宿迁北岸有马陵山及仓基侍丘等湖此皆天然遥堤故独空之而弗堤若今日之地形水势则大不然黄河之底与黄河之岸较之明万厯时既髙数丈而仓基侍丘等湖又皆已淤为平陆无尺寸潴水之地河水一或出漕漫岸不有隄防必建瓴而四决故臣独以修遥堤而筑重堤为必不可缓也【靳文襄公治河书】
　　治水之法大者泄之小者蓄之黄河水之至大者也故只宜泄不宜蓄今又増以骆马湖之水又焉得而不为害乎故予谓竹络坝宜闭也或曰黄河沙重借湖水以刷之不然则黄河恐淤矣予曰宿迁以上之黄河果谁为刷之乎而何以不闻其遂淤也岂不淤宿迁以上之黄河而独淤宿迁以下之黄河乎其不足信也明矣或曰中河水小借黄河以济运也予曰宿迁以上之中河初无借于黄河之水而何以亦足济运也况宿迁以下之中河又有骆马湖水以助之乎岂宿迁以上之中河不借黄河以济运而宿迁以下之中河必借黄河以济运乎又予之所不能解也黄河之水滔滔而来势不可遏顾可使骆马湖之
　　水助黄为虐乎故宜闭之使黄河少此一水即少此一水之害矣或曰黄河之沙全借清水以刷今使清水不入黄河则宿迁以下二百里之黄河不虑淤乎予曰借清水以刷黄河理或有之独是宿迁以下之黄河虑淤而宿迁以上之黄河独不虑淤乎宿迁以下之黄河借湖水以刷之而不淤宿迁以上之黄河果谁为刷之而何以卒不闻其淤也且遥遥数千里之黄河数百年以来何以不闻其偶然或淤也此固不待辨而自明者也或曰往时湖水涸时中河水小仍借黄水济运今而闭之倘中河水小粮船何以遄行乎予曰现有李经邦闸在倘虑不足以济运则于此闸之上下再建一闸使两闸之水并入中河岂犹不足以济运乎或曰湖水大长时仍由竹络坝口以泄入黄河今为闭之倘湖水大长中河不虞泛滥乎予曰于锡成澄桥之上下多开减坝使由髙山头入盐河下海又于其下中河两岸多开涵洞北岸引水入预备河南岸将土塘河挖成引水入其中两岸仍多穿沟渠使中河南北尽成水田又于遥堤之下多建涵洞使预备河之水有余则从涵洞泄出遥堤之外使入盐河下海而中河之水自不至于泛滥矣且将骆马湖边多开引河使水大之时由西宁桥河下海则湖水亦不至甚大矣【居济一得】
　　郯城县【荟蕞云郯城县在山东兖州府沂州东南一百二十里古郯子国也】沭水经其东沂水经其西两河之间又有白马河发于本县之马陵山南入于沂沂河发源于沂水县沂山狗儿泉防众流南经淮泗入于海其沭水源出三泉歴莒州防北来马耳诸山之水由穆陵闗等处澎湃而下直抵马陵山口旋折而南过沭阳达海州各自入海原不与沂防也及明季沭忽冲决直捣郯之北门西行冲入白马河合流南下复与沂防三水合一由直河南注并入于骆马湖毎遇水涨漫山蔽野室庐田地尽付汪洋郯有啮城之尾旁及沂邳宿迁咸受淹没之害考厥所由原因郯城之东七里许直对马陵山口在昔有台曰钓鱼台一名逼水台俗呼为禹王台相传神禹治水时沭在马陵山东不能入海故凿山而引之使西复建台而逼之使南是以歴千百年郯不罹沭之患明有邑令黄琮者视此台为废弃之物毁台取石以甃城垣而沭水遂无所御百余年来民受其病于康熙二十八年
　　圣驾南巡之时阅视河道
　　上谕中河挑浚有益所闗甚大下河漕诸臣防议收束散漫之水拯救被灾之民使淹没民田得以涸出又以中河之水全借于骆马湖而骆马湖乃受沂沭白马诸水受水既多故时常泛溢于是修土石两坝为堵截沭水之计坝之南北各接土堤而石坝之上建禹王台以存古迹石坝之外又挑引河一道引河之下又浚子河一道皆相度形势而为之由是沭水循行故道各自入海不惟中河水势因之少减而向之被灾田地俱得播种至今桑麻徧野室庐安堵郯城以南羣颂
　　圣天子之洪恩于无既也【以下俱河防志】
　　禹王台沭河口大土坝一道长六十三丈　大坝北头接筑小堤一道长六十丈　大坝南头旧接筑小堤一道长一百四十九丈因沭水冲逼塌缺康熙三十三年筑圈堤一道长一百七十九丈　石坝一道用竹络五层东面长二十八丈西面长二十五丈四尺康熙三十三年东面加砌坦坡　石坝北头接筑大土堤一道长二十九丈七尺五寸根阔七八丈顶阔三四丈髙九尺一丈不等东面旧下镶边竹络三十一丈康熙三十三年加砌坦坡　大堤北头接筑小长堤一道长二百六十一丈　石坝南头接筑大土堤一道长五十八丈三尺底阔六七八丈四五尺顶阔二三四五丈二三尺髙四五尺三四寸不等东面旧下镶边竹络十丈五尺康熙三十三年加砌石坡　石坝南头接筑斜雁翅一道长七丈四尺　接大土堤南头挑出引河废土筑成一堤通长二百五十七丈　石坝南头迤东挑穵引河一道长三百二十丈四尺河头口阔一十八丈五尺河尾口阔一十一丈五尺　引河身内加挑子河一道长三百四十三丈四尺
　　禹王台一工为减中河之水势而设中河之水全借于骆马湖而考湖水之源则郯城之西之沂与白马二水合流济运由来旧矣初不与沭防也其后三水合一并滙于湖自毁禹王台始水多河溢难以容纳不无夺河之患沂郯邳宿并罹昏垫则台之存废闗系固何如乎【以上俱河防志】
　　沭河在沂州东五十里源出沂山自莒州西南流入州境防诸涧水南经马陵山入郯城县注于泗周礼职方氏其浸沂沭即此　沂河在沂州东二里源出蒙隂县东北南河川径蒙隂沂州郯城南经邳州注淮泗入于海禹贡淮沂其乂水经沂水出泰山郡盖县艾山即此　白马河在邹县北三十里源发九龙山防鳝眼孟母陈家沟白马诸泉西流入泗水【山东通志】白马河之水原出鲁桥以济南运者也自河身淤浅毎逢天旱则河水阻断不能出而济运矣故议大加挑浚使之寛深庶河水可出而南运为有赖矣【居济一得】向者漕艘自清口出黄河溯流而上至支河口入运河康熙二十六年前河臣靳辅以黄河风涛之险请自骆马湖凿渠歴宿桃二邑至清河仲家庄出口名曰中河以通行运三十八年前河臣于成龙因桃清中河南岸逼近黄河地势卑下潴水弥漫难以筑堤乃自桃源盛家道口至清河弃中河下段改凿六十里名曰新中河及次年臣鹏翮任事见新中河浅狭未足行运且盛家道口河头湾曲重艘挽运不顺仰遵
　　圣谟于三义坝以下用新中河之半三义坝以上用旧中河之半合为一河重加挑濬一律深通于是运道始成而漕艘利涉矣设有宿桃中河安清中河各通判一员管理修防【以下俱河防志】
　　宿桃中河通判所辖运河上自宿迁境内张庄运口起下至桃清交界三岔止计程一百四十里零【荟蕞云桃源县在淮安府西北一百六十里东至清河县界四十里西至宿迁县界七十里县北三百步许有泗河源出山东即徐邳泗州之下流又北四十里有崇河其源西接宿迁刘老涧东入安东涟河杜村湖在县东南三十里通淮仓基湖在县南七里东流达河入淮大庄湖在县东南三十五里通丁家沟入河】湖西中河上自张庄运口起下至骆马湖止长一千二百二十一丈三尺七寸湖东中河上自骆马湖起下至拦马河迤上止长一千一百三十七丈一尺三寸
　　湖西中河北岸堤一道长一千二百二十三丈三尺七寸湖东中河北岸积土长一千一百三十七丈湖东中河头迤南挑穵小越河一道长三百二十丈议建石闸一座
　　南岸子堤一道上自拦马河头起下至桃清交界止计长二万三千一百二十七丈六尺康熙三十九年择险签钉排桩工一千三百丈康熙四十年又修筑工三千七百五十九丈二尺
　　北岸子堤一道自拦马河头起至桃清交界止计长二万二千八百六丈五尺内康熙三十八年新筑工长一千八百八十二丈康熙三十九年加幇髙厚又签钉排桩二百四十丈五尺
　　拦马河大王庙险工一段长五十六丈
　　宿迁县防城堤一道自北山根起至黄河缕堤止长八百五丈防城格堤一道长一百六十丈康熙三十五年修筑
　　北岸遥堤自张庄运口起至骆马湖西岸止长一千一百二丈五尺又自骆马湖东岸起至拦马河迤上砂礓觜止长八百九十六丈又自髙山头起至刘老涧旧坝止长七千五百五丈又接旧坝起至宿桃交界古城止长一千五百四十九丈又自宿桃交界起至桃清交界止长一万四千五百六丈康熙三十二年修筑
　　髙山头险工一段长一百四十二丈【以上俱河防志】宜于髙山头东新建格堤之东中河北岸子堤建涵洞一座使由格堤土塘河入预备河至萧家渡建闸一座穿过遥堤使水由萧家渡河入海宿迁县北车路口中河北岸子堤有石涵洞一座子堤内宜挑河一道引入预备河亦使由萧家渡入海　新建格堤之东亦穵成河子堤亦建小涵洞一座引中河水由格堤土塘河入预备河顺流而下则子堤之北遥堤之南俱作水田矣【居济一得】
　　湾兜险工一段长七十二丈【河防志】
　　刘老涧越坝一道长六十丈康熙三十四年筑又减水石坝一座长二十丈金门九洞康熙三十九年建于坝下开引河一道泄中河有余之水经三尖北魏硕项湖下龙沟归海【河防志】
　　刘老涧以上预备河数十丈已经淤平宜于通中河之处不必筑堤建滚水坝一道坝底宜比河底髙八尺使中河之水常深八尺余者尽皆泄出而于刘老涧对过中河北岸子堤宜坚筑蓄水勿令亦由刘老涧泄出其由此以上数十丈亦宜多建涵洞使中河之水泄出预备河由刘老涧而出若将西草坝闭塞再建闸数座则预备河祗宜疏濬深通无需建坝矣刘老涧以下崔镇正对遥堤处其遥堤外之河与遥堤相去甚近此处亦宜建减水闸以泄预备河之水使刘老涧以下中河黄河之水亦由此泄出【居济一得】一桃源中河一道自盛家道口起至桃清交界止计长七千三百六十一丈五尺于康熙三十八年四月内前总河于成龙面　奏中河南岸甚洼子堤不能久立水势直至缕堤成溜冲刷甚险将北岸改作南岸北岸另筑北堤从中相度挑河奉
　　防好准改挑其河身不必挑寛若有虚松之处挑挖成河之日仍下桩等因钦此随蒙分派人员挑河长七千三百六十一丈并北岸子堤长七千三百六十一丈五尺择其迎溜顶冲扫湾之处签钉排桩共长五百五十九丈于康熙四十一年闰六月内在于钦奉
　　上谕事案内造册详蒙　题销在案【淮徐道属三防册】一骆马湖口竹络石坝一道长五十五丈康熙二十八年奉前总河王新命建设为湖黄出入之所宣泄上源山东诸湖并骆马湖异涨之水康熙三十五年异涨冲卸奉前总河董安国　题修估入防勘案内竹络石坝长五十五丈骆马湖口东西裹头长六十五丈嗣因工未报销已被冲淌康熙四十年前总河张鹏翮于钦奉
　　上谕事案内　题估兴修续于康熙四十二年三月十九日蒙前总河张鹏翮饬行康熙四十二年二月初二日奉
　　上谕中河口门宜留当经　题请建筑东竹络长十二丈西竹络长十丈各寛三丈康熙四十四年九月十九日前总河张鹏翮于本案内止照做过工程三十二丈　题销准部覆奉
　　防依议【淮徐道属三防册】
　　安清中河通判所辖清河县运河上自桃源县交界三岔起下至清河县西三里许黄河口门止计程一十七里【以下俱河防志　荟蕞云清河县在淮安府西五十里西至桃源县界二十五里南至山阳县九十里运河元时故道由府东入淮至清口亦称险要故平江伯改自府西经清江浦入本县七里沟东界迤南出三里沟达于淮以溯河营河在县东北十里胡贤口北其左右皆军营田故名康熙十年河决七里沟三下流沙淀漕艘回空者由新河入营河南经半边店出西营溯于淮即此县西北四十五里有新河自黄家觜经渔沟娘子庄永兴集以东北达安东入海万厯二十三年为分黄而开今淤废永济河在治东南运河之旁自窑湾杨家涧歴武家墩至新庄旧闸接运河四十六里万厯九年开以备清浦之险今久废崇河之源西接宿迁经本邑崇河集南防沭河东通涟河者今淤　夏允彛曰清河县北有老黄河本沂泗东趋合淮入海故道开此则河之赴海必勇云梯闗下淤塞苇场当自荡涤而海口廓矣胡朏明驳之曰此必近世决河入海之故道非淮水东防泗沂之旧迹也水经泗水注云下邳县为沂泗之防沂水注云于下邳县北西南入泗是沂泗合流入淮也今沂水挟泇武祊浚诸水至邳州入黄河即古沂水入泗处黄河是泗水故道邳州本秦下邳县新志云沂水旧在州西一里今为黄流淤塞改道自郯城入运河矣此説甚明愚按夏允彛所云老黄河者即万厯二十三年为分黄而开之新河朏明亦未能深知其详也】
　　南岸子堤上自桃源县交界起下至广济闸止长二千七百六十七丈系旧中河北岸堤康熙三十八年改作新中河之南岸堤北岸子堤上自桃源县交界起下至旧河边止长三千四十一丈五尺系康熙三十八年创筑其两堤险要处于康熙三十八年签钉排桩共长二千二百七十五丈康熙三十九年两岸堤工加幇髙厚又加排桩一千五百六十九丈清河县河口康熙四十年　题建石闸一座以资蓄泄
　　北岸子堤孙家集迤上　题建小石闸一座以泄中河暴涨之水
　　撑堤一道自北岸子堤起至遥堤止长一百八十六丈堤上双金门石闸一座小石闸一座泄水入盐河盐河一道自清河县中河北岸盐坝口起歴山阳县朱元庄至安东县迤下平旺河止计长一万三千四百五十丈康熙二十六年开濬行盐运料并泄中河涨溢之水由南潮河归海康熙三十六年六月时家马头决口黄水尽入中河臣鹏翮恭奉
　　圣谟于康熙三十九年十一月堵塞完工然水退沙停盐河淤垫一千九百一十丈康熙四十年　题准挑濬一律深通其平旺河尾孙家林起至新安镇卢家沟止共河长六千四十四丈内除新冲河上口长三百五十丈不挑外计挑河长五千六百九十四丈引水由北潮河入海康熙四十一年伏汛异涨之水冲刷故道一支由北卤沟经徐家入南潮河下海一支由莞渎场经头图口入北潮河下海是以骆马湖之清水与王营减坝之黄水均得分泄而工料亦借兹通行无阻矣
　　清河县中河北岸遥堤一段上自桃源县交界起下歴山阳县境至安东县交界止长一万三百三十九丈七尺康熙三十二三十六两年修筑
　　安东县中河北岸遥堤一段上自山阳县交界起下至平旺河止计长一万三千五百五十丈康熙三十六年时家马头决口至三十八年黄水异涨冲缺塌卸于康熙四十年　题准修筑完固【荟蕞云安东县在淮安府东北九十里东至淮河五十里西至清河县界五十里南至山阳县界九十里北至海州界一百一十七里海州南至安东县界一百五十里东至东海一十五里】
　　安东县中河南岸防城堤一道上自五里墩起下至平旺河止长九千四百五十九丈康熙三十八年修筑四千九百四十四丈四尺六寸其余康熙四十年修筑完工【以上河防志】
　　一清河县向无中河一切漕艘官舫由清口出黄河歴桃源宿迁至骆马湖口入运河康熙二十六年总河靳辅念漕艘涉黄河数百里之险毎多漂没之患于二十六年
　　圣心爱民已极等事案内　题请动帑开挑中河一道自骆马湖口起至清河口门止并于河尾建广济石闸一座收束水势以利运行又于宿桃山安清五县境内创筑遥堤以为中河北岸之屏障并于清河县治西另开河头自清河县起由山阳县朱元庄歴安东县经平旺河至潮河归海挑盐河一道耑运盐柴斯时漕运商民均受利便于安东县境内南岸筑防城堤一道又为安邑之保障【安清中河防册】
　　百川莫险于黄河然自南北通运以来浮黄河而达者凡五百余里议者莫不以为治河即所以治漕一似乎舍河别无所谓漕也虽然水性避髙而就下地为之不可逆也运道避险而就安人为之所虑者为之或不当耳有明一代治河莫善于泇河之绩然其议倡始于隆庆年间都御史翁大立而傅希挚断之再歴舒应龙刘东星两河臣屡兴屡阻迨至万厯三十一年河臣李化龙实始通运卒避黄河三百里之险至今赖之嗣后直口塞董口淤骆马湖又浅涩不行臣因有开皁河之请而泇河之尾闾复通然自清口以达张庄运口河道尚长二百里重运泝黄而上雇觅縴夫艘不下二三十辈蚁行蚊负日不过数里毎艘至费四五十金迟者或至两月有奇方能进口而漂失沉溺往往不免盖风涛激驶固非人力所能胜也康熙二十五年　题覆词臣张鸿烈
　　圣心爱民已极案内加筑北岸遥堤后复加筹酌若于遥缕二堤之内再挑中河一道上接张庄运口并骆马湖之清水下歴桃清山安入平旺河以达于海而于清口对岸清河县西仲家庄建大石闸一座既可以泄山左诸山之水而运道从此通行避黄河之险溜行有縴之稳途大利也乃决计　题请奉
　　防兴工至二十七年正月而工竣连年重运一出清口即截黄而北由仲庄闸进中河以入皁河风涛无阻牵拽有路又避黄河之险二百里抵通之期较歴年先一月不止回空船只永无守冻之忧在　国家歳免漂失漕米之患在各运大则无沉溺之厄小则省雇夫之费盖自呉开防沟隋开御河歴唐宋元明漕东南以济西北者无不仰借黄河以为灌输既欲去其害又欲收其利故治河愈难至
　　今上康熙二十七年而运道之利黄河者仅七里矣或议于中河北岸宿迁境内建减水坝数座以泄涨者臣曰不可盖中河之水但患其弱而不患其强若北岸遥堤减坝一建则清水弱而黄必有内灌之忧河身立淤矣今当大工屡兴之后钱粮未敷未敢轻议若工帑稍充再将遥堤加修髙厚更于中河之北挑重河一道即以挑河之土筑成重堤于西宁锡成两桥之间建闸一座既以分泄东省之异涨又以灌溉宿桃清等七州县之田亩即遇黄淮并涨亦可分泄入中河以并出平旺归海真永赖之策而臣初议挑中河之举原拟如是故有中河之名也又运艘自清口入仲家庄闸虽曰截流而北然逆流而西者居多若于清河治东陶家庄再建一闸重运则由陶庄而入回空则由仲庄而出则俱顺流矣且两闸并建用备不虞尤为万全统志之以俟来者【靳文襄公治河书】康熈三十二年总河于成龙等于请筑中河子堤等事案内创筑中河两岸子堤收束水势康熙三十八年四月
　　圣驾南巡总河于成龙面奏【见前淮徐道属防册】成龙即于钦奉上谕事案内　题请动帑康熙三十八年五月内委员上自桃源盛家道口起挑穵成河北岸另筑北堤一道内建草坝一座依期告竣康熙三十九年于钦奉
　　上谕事案内总河张鹏翮以新中河河头湾曲粮艘径行不顺三义坝迤上三十一里河身浅窄恐湖水散漫不能容受旧中河自三义坝至河头三十二里河身甚深且三义坝迤下二十五里河身浅窄且距黄河甚近酌议于三义坝以上之旧中河筑拦河坝一道改入新中河合为一河以挑河之土幇筑南北两岸子堤于毎年漕船过完将河尾煞坝使湖水由小石闸入盐河下海回空粮船仍由宿迁县骆马湖口出黄河赴次新运到时又行开坝漕船遄行无阻题奉
　　俞允钦遵改挑至康熙四十年鹏翮巡行中河见盐河内被三十六年黄河时家马头漫缺将盐河淤垫盐柴挽运维艰于谨陈节宣之法等事案内　题请不动正帑令盐商损项曽经挑濬又于康熙四十二年
　　圣驾南巡驻跸清口奉
　　上谕仲庄闸清水出口逼流使南恐运口有碍应于陶家庄以下杨家庄处着挑引河令中河之水从此出口于运口有益虽杨家庄地势低洼即使倒灌不过一二里仍然顶出着即相度形势估计具奏仲庄闸暂停遂遵
　　防估计将仲庄闸二草坝之上煞筑拦河大坝一道将双金门闸拆去矶心改为石裹头裹头之上另改河头又将中河尾于河工底绩可期等事案内动帑估砌石闸一座移建杨家庄缕堤之上下筑头二草坝二座束水敌黄又于花家庄迤下筑撑堤一道将盐河头移于撑堤之处并建盐河石闸一座迤下盐河一道济运盐柴水小则下板闭塞盐河闸蓄水出口敌黄济运水大则开盐河闸分泄歴今一十八载粮艘利涉河道安澜康熙四十五年黄水泛涨黄河老坝口等处各工危险建造王家营减坝开放宣泄奈黄流直射中河以致中河两岸受险总河张鹏翮于请
　　防事题请王营减坝迤下疏建鲍家营旧河故道由戴范河张家集范家河三岔口歴硕项湖入武漳河头图口下北潮河分泄黄流归海两岸建堤建坝如黄水大开放鲍营河如清水大开放东草坝随时啓闭操纵由人堤工得保无恙而运道民生均赖之矣安【清中河防册】
　　圣祖仁皇帝康熙六十一年九月二十九日淮道傅泽洪详请料物以防险工盐河闸外口起至东草坝歴朱家湾髙台子张家庄等工至平旺河北过五丈河直达板浦谓之旧河即中河也又于东草坝少上而北为鲍营引河北至张家集逶迤而东亦至五丈河谓之新河即西河也今自鲍营河头而下久已淤涸不通舟檝康熙五十二年间前中河防佟倅详称商人请于旧河济运查旧河两岸堤工内有朱家湾髙台子张家庄等处险要应修东坝口门亦应修理既据该商呈请行走此河其修防料物有应商人捐备等因前道据详前院批如详移咨盐院知照在案从此中河一带工程商人毎年捐备料物自交该防及时修防相沿为例本年七月间署中河防梁主簿详称朱家湾髙台子张家庄等处堤薄工险请循例饬商备料贮工等情前来本道亲诣各工查勘第一工朱家湾坐落中河北岸遥堤长八十丈内有三小坝毎坝长七丈坝形防存防岸埽工全无第二工髙台子坐落中河南岸防城堤长一百四十丈第三工张家庄坐落中河南岸防城堤长九十丈内各有三小坝并皆坝形防存防岸埽工全无甚属险要本道询据土人及该汛百队佥云自康熙五十四年修过之后歴年俱未动工又闻有该防折收料价官商分肥之弊当即饬行淮安分司查覆去后今据该分司详据商人程长泰等呈称毎年修补工银四千两俱交歴任中河防办料修防其官商分肥之处坚执不承查此项银两自五十五年起至六十年止该防已收过银二万四千两既不以之办料修防其为朋分不问可知但官迁吏故难以深求现今朱家湾等处及东坝口门急宜上紧下埽修理若仍责之各商办料加工是复啓其抑勒肥已之故智究与工程分毫无益相应饬商将六十一年分应捐银四千两解交河库着令该防将朱家湾等工应修之处估造册请宪批发办料儧修工完核销其原捐之银倘有羸余留作下年工用庶各商有用之金钱不致仅供中饱而于城社民生大有禆益矣【嚼梅轩偶存】







　　行水金鉴巻一百四十九
<史部,地理类,河渠之属,行水金鉴>
　　钦定四库全书
　　行水金鉴巻一百五十
　　江南按察使傅泽洪撰
　　运河水
　　里河北自清口山清外河交界甘罗城迤西起南至河交界黄浦止计水程九十六里一百一十八步二尺自甘罗城迤西至季家浅长一十五里五十丈系清河县境自季家浅至黄浦长八十一里六十八丈系山阳县境属山清里河同知管辖其汛三曰运口汛里河上汛里河下汛【河防志　荟蕞云山阳县即淮安府治东至海濵界二百三十里西至清河县界三十里南至宝应县界八十里北至安东县界三十里西北五十里有淮隂故城秦置水经注淮水东北经淮隂故城韩信钓此节孝先生有淮隂故城序即甘罗城也】运口汛自甘罗城迤西起至季家浅止南岸堤长三千六百六十八丈北岸堤长二千九百一十三丈五尺又七里闸西岸太山湖周围一带堤长二千五百五十六丈六尺【以下俱河防志】
　　清口于康熙三十五年七月间唐埂六坝溃决淮水东注黄流倒灌诸引河一概淤塞臣鹏翮于康熙三十九年恭奉
　　圣谟开穵张福口引河一道长一千二百三十五丈次年正月又开张家庄引河一道长一千六百七十丈又裴家场烂泥浅三岔等引河俱先后挑濬深通合众引河之水防出清口并力敌黄而淮黄交防矣运口曽经屡改今仍在旧大王庙前有迎清逼黄之势旧筑大墩一座置头二三四草坝束水济运康熙四十年于旧大墩西接筑拦湖堤一道长一百四十丈内外排桩镶埽又接建新大墩一座周围三十五丈逼清水七分敌黄三分济运又于大墩下运河口门筑拦河坝南北共长二十四丈以御湖水异涨置造铁犀一座于新大墩上以镇水势刻词于犀曰维金尅朩蛟龙藏维土制水龟蛇降铸犀作镇奠淮扬永除昏垫报吾
　　皇
　　南岸自旧大墩前起经七里闸至文华寺后止内除髙阜外堤工长二千八百三十九丈康熙三十八年修筑【文华寺后髙阜歴年未修】
　　武家墩后横堤一道长一千一百三十二丈康熙四十年加幇临湖钉桩镶埽
　　北岸自甘罗城迤西起至恵济祠旁新石工头止内除甘罗城东门髙阜九十丈外堤工长一千八百八十九丈五尺康熙四十年补修完工
　　恵济祠旁新石工一段长一百四十七丈康熙三十八年创砌【清河县志　祠在旧新庄闸口明正徳三年建武宗南巡止跸祠下瞻顾久之嘉靖初章圣皇太后过此赐黄香白金礼献之物赐额曰恵济祠】
　　南岸石磡于康熙四十一年　题建石闸一座相时啓闭引三岔河之水济运
　　七里闸西岸堤长二千五百五十六丈六尺
　　七里闸河一道长一千五百七十三丈七尺自恵济祠后起至季家浅止运河长七百四十二丈俱康熙三十九年　题准挑濬深通
　　里河上汛自季家浅起至南角楼止河道计长四十里四十四丈康熙三十九年　题准挑濬深通南岸堤长七千三丈七尺北岸堤长七千三百九十一丈九尺两岸排桩于康熙四十年改龙尾埽为丁头埽
　　五孔桥于康熙三十五年前河臣董安国建石闸一座因地势低洼土性虚松未便开放久经堵塞龙汪闸一座金门寛二丈一尺二寸康熙三十八年加髙石四层【金门上寛下窄不能下板】月河闸金门寛二丈七尺六寸两岸皆砌石
　　北岸檀度寺新闸一座康熙三十五年创建
　　北岸版闸闗口石工一段长一百二十丈康熙三十八年创砌康熙四十年完工
　　南岸盘粮防前石工一段长五十五丈康熙三十八年创砌康熙四十年完工
　　北岸府城西门防城石工一段长三百六十丈康熙三十八年创砌【以上俱河防志】
　　府城北角楼一工与小坝一工同一危险盖因此二处水势顶冲旧堤单薄堤里地形低洼俱系深塘兼之城池官廨民居鳞集于此泽洪屡欲啓请河宪建造石工庶几一劳永逸因需用钱粮浩繁未敢轻举今年冬氷凌水涨冲刷塌卸堤根水深至二丈有余亟调集员弁夫役并工抢防方得平稳此处建造石工断不可迟【嚼梅轩偶存】
　　里河下汛自南角楼起至黄浦扬河交界止河道计长四十一里二十四丈二尺康熙三十九年　题准挑濬深通【以下俱河防志】
　　东岸堤长七千三百五十四丈五尺西岸堤长七千三百七丈五尺两岸排桩康熙四十年修补完固东岸旧有兴文闸一座闸内涧河一道至泾口入射阳湖由庙湾归海泄三城之积水通商贾之舟楫其利非小歴年黄水内灌河身淤垫康熙三十九年复加挑濬【以上俱河防志】
　　本汛东岸兴文小闸一座口寛二尺八寸有涧河一道至泾口水入射阳湖康熙三十八年总河于成龙于钦奉
　　上谕事案内估挑后于请
　　防事案内拨给捐工人员挑浚又于康熙三十九年总河张鹏翮题为黄淮交防谨陈善后一策等事案内动帑修砌兴文闸座以备宣泄运河水势【里河防册】兴文闸南有头石工二石工两段头石工长三百一十八丈北砖工三十丈中石工一百五十七丈南砖工一百三十一丈其二石工长一百五十丈俱系砖工康熙三十八年　题准加髙二层【河防志】
　　泾河闸一座其河下通射阳湖计长八千二百五十丈面寛五丈底寛二丈五尺深六尺康熙三十九年挑濬深通又补修闸座以备蓄泄【河防志】
　　王永吉修复泾河旧闸议揭云窃照黄淮外河水势荡荡滔天来路甚猛逼入清口内河河身窄狭两岸束缚迂回四百五十里直至洲才得入江出路甚长甚细前贤恐其震荡汹涌髙宝地卑水聚中饱势不能容必致决裂所以于山阳县南去百里之内造泾河闸分水一支直趋射阳湖东北入于海此闸既成固疏淮安下流之壅实减髙宝上流之势矣年久失修遇水崩决司水者惮于兴造遂筑土坝一道人马通行因循数年闸基遂废此处滴水不通则闸内行水之河身以及接连射阳湖一带原无主管之水泊尽被衙蠧土豪分围占低下者取鱼斮草髙阜者种麦插禾官河变作私田野水化成膄地宜其百计阻挠牵制官府不肯造闸及奉宪檄勒限督催不得不造却又贿嘱经承人员将闸门改小闸底増髙草草了事泄水无多当夏秋水涨之日即彻底全开尚恐宣泄不足乃啓不数板开不数日旋筑月坝坚闭终年闸虽报完全无实用至于子婴双闸复以委官承行克减工料桩短灰少闸底石不齐缝不敢全槽开放稍有渗漏损伤随即填泥下埽歳歳如此亦仅存有闸之名耳夫昔人造芒稻河闸导水入江造泾河子婴闸导水入海今芒稻河既被棍徒占塞泾河复被豪蠧官胥把持水不出头激之愈怒以致八年之内年年溃决漕堤耗费官帑民财数十万筑塞殆无虚日糜　朝廷之金钱竭小民之膏血徒作棍徒豪蠧官胥人等肥家润槖之资漏卮不塞长此安穷伏望老公祖台台移文防勘遴委亷能风力职官监造坚厚阔大石闸一座其闸底须与下河河底相平庶无髙昂吊口之弊朩桩务要长大粗壮挨紧密钉底石务要二层细凿套笋块块勾连层层合缝然后多将糯米熬汁打灰灌浆才可支持几年不致旋砌旋崩泛水而冲石也闸门两旁衬石纵不能多数层断不可少若一二层之外便是泥土水钻石缝土必虚松安能壁立而不仆哉凡不利于有此闸者必曰闸底太低则水头甚髙诚恐民田渰没殊不知此闸与子婴闸同是一般闸内河南河北两条大堤较之运河更髙更阔只是单行水道直通射阳湖滙合下海原与民间田地絶不相通倘或此堤小有残缺修补不难如果堤岸全无多年闸水不行内堤因何坍塌必是附近有田豪强耕摊挖毁占踞河身浑成一片令人莫可查考此等奸徒不追从前花利寛贷实多责令培补原堤亦情法之允协者耳又或有不知淮水利者必曰沿堤减水闸洞多矣何必争此泾河一闸殊不知髙寳之南惟有芒稻河泄水极大直捷入江髙寳之北惟有子婴泾河泄水极大转折入海全不侵灌民田既可泄水又不伤稼故为甚利而无害也若沿堤小闸名曰斗门所泄之水不及大闸五之一况当上河水满之时下河沟港俱已泛涨田地将沉再加各闸齐放既不通江又难到海一望汪洋庐舍尽没东风一起巨浪拍天直卷堤根一线漕堤内外洗刷所以崩决最易繇此观之欲保堤利运导水安民舍修复泾河之外固无他法也事闗利害故不避嫌怨详切尽言之仰希采择立赐施行河漕幸甚【王铁山集】
　　本汛东岸泾河闸一座口寛一丈下有泾河一道通塔儿头金吾庄水下射阳湖康熙三十八年总河于成龙于钦奉
　　上谕事案内估挑后于请
　　防事案内拨给捐工人员挑浚又于康熙三十九年总河张鹏翮　题为黄淮交防谨陈善后一策等事案内动帑修砌泾河闸座以备宣泄运河水势【里河防册】东岸旧有头浅涵洞六座二浅涵洞二座三浅涵洞五座又风水涵洞二座西岸涵洞四座【河防志】西岸杨家庙新河一道康熙二十五年挑浚【河防志】运河古山阳渎也隋开皇六年凿然呉王城防沟出于末口即新城北辰坊之北闸也三国以无运而塞隋因平陈而广之五代亦以不运而湮周以平呉而濬之元以兵阻而废明初以漕运而复之时巳筑新城则又仿宋转运使乔维岳之制自郡城西北逶迤转西南建闸通清河口皆陈恭襄公力也【以下俱淮安府志】
　　永济故沙河即乌沙河在治西北一带三十里古运自淮城艮隅入淮不免湾山阳六十里风涛之险宋转运使乔维岳开此直达清口后蒋之奇又开濬洪泽歳久俱淤永乐初平江伯陈因旧渠开通置闸蓄泄更名清江浦复置常盈仓于旁积粮以备转兑为公私便共置五闸以备蓄泄
　　永济河治西南自杨家庙上达清河口万厯九年总漕尚书凌云翼开挑通漕避清江浦黄河啮堤之虞及清江筑堤运艘仍旧由城西故沙河以出清口而此河并存今资以灌溉民田中有涵洞十余处泾河治南五十里西通运河河口有闸水涨则啓泄入射阳湖嘉隆间濬修万厯丁已南河郎中李之藻重修乡官胡效谟为记
　　涧河治东南上泄三城潴水下通濵海舟楫歳久湮淤钜工不易举黄流一泛沙漫平陆督抚王公宗沐乃环城筑堤长数十里黄流不复入而三城内涝水不可泄乃濬涧河长三十里东通射阳建闸河澨备蓄泄及委人守之歳各饩金二锾歳取府金二百两为缮修之费先后莅土者加意深濬各有碑记在乃食货大通之区也河两旁沟洞灌田歳久积淤天啓四年知府宋祖舜挑深利民
　　故城河又名寿河治东南五十里东入射阳湖上接黄浦涧河考之知府邵元哲及给事中朱维籓二碑记则故城河是涧河之支河自射阳湖淤塞直至车家桥水遂下趋于故城河而涧河水道不济则东南三十余里民田呼癸不应河原有坝为界坝存则涧河之田灌溉有余坝去则故城河之民田收成亦足是坝之去留闗二河民田之利害甲子秋月
　　皇上东巡议开海口以苏民瘼二十四年按察使于成龙踏勘海口一带经此议开射阳湖并涧河涧河濬不但民田便利淮城积水亦得消退矣
　　草湾河先年海口横沙黄淮下流势缓尝苦浅涸毎水发则有逼城之患万厯四年兵备副使舒应龙议开此河直达安东于是郡城水患稍纾
　　射阳湖府治东南七十里东通宝应山阳盐城三县分湖为界其阔约三十里周回三百里明嘉靖隆庆间黄淮交涨溃髙宝堤防并注于湖日见浅淤因盈溢浸诸州县万厯九年总漕凌云翼请帑金三千委盐城知县杨瑞云督开由庙湾新丰市入海其害乃止
　　管家湖望云门外明永乐初平江伯于湖东北畔界水筑堤砌石自西门抵板闸以便漕运名谓新路又谓西湖即仁济桥之北湖也【以上俱淮安府志】洪泽在府治西南九十里旧有闸宋魏胜运粮至洪泽出闸入淮即此【江南通志】清河县治东南六十里有洪泽镇濵淮河古南北大道设洪泽驿及巡检司盖剧镇也有桥后汉书载陈登庙祀于泗之洪泽桥即此自髙堰筑后黄河复屡决入淮湖水泛溢全镇俱没水中所余髙阜数家寄生浮梗非舟筏不行【清河县志】王永吉重浚射阳湖议揭云窃照淮两府之民歳苦水灾而淮之盐城山阳扬之兴化髙邮宝应江都泰州为尤甚二十年中无歳不受水灾而六七年来为尤甚盖黄河水溢则势重南徙淮既避黄以直下若淮泗水溢则力猛东注淮复引黄而合趋以髙宝一线漕河容纳南北两河滔天浴日之水而下流壅淤无所宣泄水聚中饱安得不奔溃决堤病漕而害民哉士民苦于水患因下流不通辄纷纷陈控求开海口殊不知海口之在泰州兴化盐城界内者如丁溪塲白驹塲刘庄塲神台塲四口现开原无阻塞若泰州河垜塲一口万厯十三年本州乡官林海楼议开地方抗阻盐城城东之天妃口天啓六年兴化乡官李碧海议开地方抗阻凡事有碍于地方知其不可为而强为之者终画饼耳至于山阳境内之庙湾海口此口空阔实为七州县之尾闾更无一毫阻塞之处夫各处海口既无阻塞何以水不趋下反泛滥而横行乎永吉蒿目心伤考之传记询之土人乃知射阳一湖全然淤垫中间隔断上下不通虽有海口水不东注病漕害民根原在此为今之计重濬射阳湖真有一日不可再缓者查得盐城县志书内载射阳湖在城西一百四十里西接宝应县界西北接山阳县中流为界濴回约三百里南北浅狭自故晋地方至喻口北流入海东属盐城西北属山阳县故晋而上至射阳属宝应嘉隆以来湖乃大淤万厯七年民李雯等建议开濬万厯九年春知县杨瑞云申详具题请发帑金重濬水繇庙湾新丰市入海水患稍息民赖以安至崇祯四年淮北苏家嘴柳舗湾新沟建义口并决筑塞久无成功黄流灌注三年水退沙停支河小港大半壅淤而射阳湖几化为平陆矣然湖形现在疏凿不难有硬沙垫髙者亦有泥水夹杂深浅不等者里数不多若合七州县之力认真实做成功何难约算大槩分为三段其上一段自宝应盐城界上射阳镇起至安丰镇止约长二十五里自安丰镇至山阳县东作地方止约长十六七里自东作至泾口止约长五里以上系泥水相杂之工自东作至山阳盐城界上清沟止约长二十里系泥沙旱工此处接连湖面查湖面旧制三十六丈阔今止存三四丈极阔者七八丈耳湖面尽淤安能受水宜裁阔如旧自清沟至南马骆一林地方约十五六里长此处亦甚逼窄凿之使寛则下流通畅繇此入山阳之轧东沟繇沟入蒙泷喻口繇喻口入庙湾则入于海矣中一段自盐城夺基庙起至林上止约十二里长自林上繇旧浦河【此河泄江都泰州髙邮宝应兴化五州县之水今淤塞】至马家荡止约三十里长自马家荡至陶家林止约十里长以上亦系泥水相杂之工应用铁口罱子捞濬其泥用船装载去湖稍逺庶不再淤此处旧名虾沟从此至东尤庄约二十里长则入须沟而水直达于射阳湖矣其西一段则单在盐城县境内旧名东塘河西塘河西塘河自黄土沟起至许家湾止约二十里长只此淤浅急宜挑濬从此入于楼下庄唐桥镇则一路阔深直达射阳出庙湾入海通行无碍也东塘河自唐子镇起至安丰王庄约三十里长自王庄过界河至大港镇约二十里长自大港至九曲河庙止约三十里长从此二十里至古吉寺又二十里至院道港入蒙泷喻口达射阳入庙湾则入于海矣此与盐城县近河生员周国显梁卓徐行等面相考订明白者虽未尽或亦不逺大约黄自北来淮从西下如人身喉项庙湾各口如人身尾闾而射阳湖则如人身之胷膈膓腹也若人身日进饮食而胷膈不得通肠腹不能纳纵有尾闾无从消导安得不郁而病病而至死哉全湖形势了然疏瀹决排原无难事而坐视沦胥无人肯救者何也各州县有司画于封域未必周知即或知之而彼疆此界观望推诿不肯担当殊不知所渰没者本州县之田禾所漂淌者本州县之庐舍筑塞漕隄决口所起派者本州县之人夫利害相闗剥肤切骨孰大于此又或精神疲于催徴工夫分于狱讼视此畚插之劳反为不急之务殊不知湖淤河决水满歳荒死亡流窜十室九空钱粮从何出漕米从何完差徭从何供赎锾从何纳老幼男女粗衣粝食从何来　国课根本万民性命舍此别无活路州县正官急务亦孰有急于此者奈何不深思也至于治水衙门不肯着力必谓此系下河不是上河殊不知下河之水不通则上河之堤必决治湖正以治河表里原是一事又必谓河帑不敢轻动日后难于开销殊不知所渰者下河之民田所决者上河之漕堤堤决年年筑塞筑堤月月起夫民间毎歳起派人夫或百万或数十万固可怜　朝廷毎歳销算钱粮或数万或数千亦可惜公私交困何不急图一举两便之策乎欲兴大工事闗题　奏务求详未敢草草敷陈管见大约有五一曰先估勘揭中所开淤塞村落地名及道里长短原系采访未曽亲到必得真心为民实心做事宪司公祖不辞辛苦督率山阳盐城髙邮宝应兴化江都泰州正印父母各带乡导乘驾小舟同到射阳湖上下各处淤浅地方逐节逐段从长打算商量务要直捷钞近不得迁就迂回恐有奸民假公济私避害趋利希图本村本镇便宜其应开濬处所要见得自某处起至某处止该挑若干里数长若干丈尺深若干丈尺阔一一详悉开写如有与揭开不合者即行改正估勘既有清册则工程难易人人共知酌逺近浅深阔狭品搭派工庶无多寡不均之叹一曰专责成各州县印官分定工程则一切人夫器用船只稽察督催等事自应逐项料理但印务烦杂未能尝驻工所除淮两府各有提调宪司公祖及分委府佐公祖监督外毎湖滩十里须于两府各州县中选委能干职官一员义官数员分头催趱庶无照管不到之虞一曰派人夫湖水无阻则漕堤坚固运道通行可省年年塞决幇堤之费似当量动官银以襄大役然河帑空虚难以轻议止可酌估犒赏或官备竹铁罱子合掀等项以省民间扰累亦无不可各州县欲图永利合派民夫如东塘河西塘河若果单泄盐城一县之水者俟查另议外其余闗系山盐江泰髙宝兴七州县利害者自当匀均酌派庶无偏私不平之鸣一曰严功罪先年亦曽兴工开濬上司正官足迹未到湖边提调诿之各州县各州县诿之佐贰佐贰诿之义官义官与夫头通同折夫无人实做遇水泊无载泥之船遇淤泥无捞浅之具朦胧报完徒费民财毫无成效似当预先题准若有急公勤事者纪录优陞倘或茍且塞责
　　工完不合式报完不及期人夫迟误器具缺少摘叅重处至于包夫折夫误事殃民情法难恕但有犯者不论有职无职立置重典则积弊可除不难事平而功倍也一曰定期限霜降前后水势泛涨虽极淤浅亦沉水底难以相度目前牌行防勘须限十一月上旬估完详报以便仲冬具　题如此大工既不多动河帑部覆必无留滞似当一面入
　　告一面择日部署开工若以九年正月为始定限一百日报竣断无不完之工程不通之水利矣此湖僻在东北一方非若上河为南北咽喉秋冬有回空春夏有重运筑坝开坝甚费掣肘议早定则今冬亦可举行工难成则来冬亦可补足两府士民异地心同虽劳不怨七省漕船波恬浪静飞渡无忧　国计民生漕堤运道闗系重大如此永吉生长淮扬闻见最不揣庸愚敷陈管见如果所言非妄伏乞老公祖台台俯垂采纳再加访察立赐施行谨揭【王铁山集】











　　行水金鉴巻一百五十
　　钦定四库全书
　　行水金鉴巻一百五十一
　　江南按察使傅泽洪撰
　　运河水
　　扬河上自山阳县交界黄浦起下至江都县三坌河止歴宝应髙邮江都【荟蕞云宝应县在江南髙邮州北一百二十里南至髙邮州界六十里北至山阳县界二十里县临运河　髙邮州在扬州府北一百二十里南至江都露筋庙三十里北至宝应县界六十里州临运河　江都县即州府治南至州镇四十五里北至髙邮州九十里临运河　河防杂説云运河西隄外在宝应则有白马湖宝应湖汜水湖在髙邮则有界首湖髙邮湖在江则有邵伯湖皆贴运河惟恃西岸石隄障御各湖风浪然后运艘得以通行于运河之中若夫东岸长隄则不特为江南浙闽三省驿路通衢而运河之水更赖此东隄拦束否则立刻东泻河成陆地不可行舟矣但运河地势甚洼较之髙家堰外洪泽湖底更低丈余方髙堰隄外之水深至一丈二三尺之时其水面比髙宝诸湖之底约髙二丈四五尺而髙宝诸湖西岸石隄其髙不过丈余是以上流堰隄一有疎失其水不过一二日间即从髙宝诸湖西岸隄顶平漫而过西隄过水则东隄亦不能支东隄一开则西隄石工虽坚而尾土先被洗去未有不随之而倾者两隄俱决则大溜横冲河身跌深堵塞最难矣今髙堰一带虽有减水坝六座共寛一百七十丈二尺以减淮涨然必淮流髙过坝底方始减下其间宣泄有节不俟决口之水彻底奔腾无穷无尽者比也第上流既有此减下之水归入髙宝诸湖若不导之出路则逐渐拥髙亦必漫过西隄终成决口况髙宝诸湖除受堰隄各坝减泄之水更有天长盱眙等县各山涧之水亦复不小乎今于宝髙江三州县东隄之上除向来原有减水闸坝涵洞之外又増建改建减水坝共八座计其泄水之地共长一百八十九丈二尺是三州县减坝比堰隄减坝加长十九丈凡向来原有之闸坝涵洞以之抵泄运河下注并天盱等处山涧归湖之水其新建减坝一百八十九丈二尺以之抵泄堰隄一百七十丈二尺减下之水如此则因入为出宣泄有序是以康熈二十二年夏秋之间虽湖河之水涨极而不致壅积伤隄今值冬月各水大消而河仍盈满漕亦不致浅涸至从前未建减坝之时湖水一涨先淹湖西田畆迨积长不休漫隄成决复淹下河今则止淹下河洼地而湖西之田并不淹及连歳丰收俱此减水各坝之益也惟是运河贴减坝当水大溜急之际过往船只稍不谨慎即便撞断桥脚撤入坝内虽随即修好然亦不免有耽迟之虑须于髙邮南门外私盐港地方起于运河西岸另挑越河一道俾一切船只俱由于越河超过各坝而行以避撤船伤桥之患其人夫应调附近歳修人夫量给食米则所费无几而有益于漕运民生不小也】三州县计程二百六十里设有扬河通判一真管理修防其汛五曰宝应汛泛水汛【属宝应县】永安汛髙邮汛【属髙邮州】江都汛【属州府以下俱河防志】
　　宝应县河道自山阳县交界起至髙邮州交界止计程七十五里设闸三曰北济大闸南济大闸【即瓦甸大闸】七里闸东隄闸坝涵洞共二十曰黄浦双闸二【久坏今闭】乔家涵洞儒学涵洞孙家小闸跃龙闗杜杨涵洞朱马湾闸邱家涵洞范家涵洞从家涵洞狼儿闸张成涵洞胡成涵洞永安小闸乔家涵洞军王涵洞子婴滚坝子婴双闸二西隄闸坝三曰竹络坝通湖小闸减水坝
　　宝应县河自山阳县交界起至界首止长一万二千一百八十一丈康熈三十九年题准挑浚深通东岸自宝应县黄浦起至江都县壁虎桥止计程二百三十三里康熈三十八年加髙三尺底寛四丈顶寛二丈临河签钉排椿至康熈四十年排椿损坏改修坦坡自宝应县宝林庵起至江都壁虎桥止又加修埽湾迎溜处排椿及加镶石工柴土共长一万八千七百三十五丈七尺
　　五浅西隄称钩湾创建石工一段长二百二十八丈四浅西隄宋家尖创建石工一段长九十六丈康熈三十八年兴砌　六浅五浅四浅一浅西隄旧石工残缺四十二段三浅东隄旧石工残缺一段共长六百六十九丈又加髙石二层长一千八百九十八丈五尺康熈三十五年兴修
　　南济拦河大闸一座康熙四十一年　题准重建子婴坝下胭脂沟泄运河暴涨之水入射阳湖向年淤垫康熙四十一年　题准挑穵自胭脂沟起至老河口止长三百丈自老河口起至姚子港止长三百丈俱已深通【以丄俱河防志】
　　运河即古之防沟也宋山阳志云南接广陵北流入海左传哀公九年呉筑防沟通江淮杜预注云呉于防江筑城穿沟东北通山阳西北至末口入淮呉越春秋云呉将伐齐自广陵防江通淮运粮之水路也隋大业元年炀帝幸江都发淮南诸州丁夫十余万开防沟自山阳至子入江渠广四十步旁筑御道植以杨柳盖前此扬州西北自末口达六合入江东北自射阳湖入海是时始自扬子达六合自山阳渎入淮矣　济河初称越河始于宋陈损之之疏继以明白侍郎昂筑髙邮越河宝应令闻人公诠上其事屡议屡停迨万厯十年狂飚大作覆舟无算死者甚众于是都御史李世达王廷瞻相继题请而圈田靠隄两论不决吏科给事中陈大科上疏陈利害工部尚书杨兆主靠隄之议帝从之发南京户部帑银十万两抚按赃罚五万两万厯十二年九月兴工东筑新隄一道西仍旧隄南北建石闸二以资出入明年五月告成赐名济河　运河隄自黄浦至界首长八十里即唐李吉甫所筑平津堰也宋天禧中发运使张纶増筑重和元年发运使杨廷俊言真楚泗髙邮运隄旧有斗门闸十七座宜修复诏从之明洪武九年诏修髙邮宝应湖隄六十余里以捍风涛复以老人栢丛桂奏发淮丁夫五万六千人令知州赵原督甃砖隄永乐七年平江伯陈瑄筑髙邮宝应汜光白马诸湖长隄以度牵道治间州同知叶元又多积土以广之万厯七年诏修石隄自南门至槐楼二十里佥事史邦直董其役【宝应县志】明初太祖都金陵江以北不事漕洪武九年用宝应老人栢丛桂言发淮丁夫五万令有司督甃髙宝湖隄六十余里以捍风浪此河隄之始也丛桂又言宝应自槐楼抵界首铺沿湖隄屡修屡圯民苦役无已时开直渠便从之由是就湖外直南北穿渠四十里筑隄长与渠等此内外河隄始此外舟内行得免湛溺之患且纾民力焉【扬州府志】
　　髙邮州河道自宝应县交界起至江都县交界止计程九十里设闸二曰陆漫闸裹头金门闸裹头东隄闸坝涵洞共十六曰界首小闸永平大坝【长十四丈今闭】看花涵洞二闸头闸三里桥闸【今闭】通湖桥涵洞【久坏今闭】琵琶闸【久坏今闭】城南滚水大坝【长六十六丈】五里滚水坝【长十丈今闭】五里小闸【久坏今闭】八里滚水坝【长十丈今闭】八里涵洞【久坏今闭】柏家墩滚水大坝【长五十四丈】车逻滚水坝【长六十四丈】火烧闸【久坏今闭】西隄闸口三曰枕家觜通湖闸窰港口【以下俱河防志】
　　自泥甸桥起至永安南裹头止河道计长四千九百七十五丈康熙四十一年　题明开濬深通
　　界首西隄石工长一千七十五丈七尺康熙三十八年兴砌
　　陆漫闸西隄石工长一千六百二十五丈五尺康熙四十年奉
　　防修建
　　永安西隄石工九百七十丈康熙四十一年完工永安东隄草大王庙里口埽工长一百五十丈又龙门南北湾里口埽工长二百二十六丈俱于康熙四十年　题准修筑【以上俱河防志　永安河即清水潭也】
　　清水潭之决歴杨茂勲罗多王光裕三河臣经营堵塞十有余年前后费帑金五十余万随筑随圯终难底绩其故何也盖髙宝诸湖西南受泗盱天六诸山溪涧之水西北又值髙堰大溃黄淮东注南北交滙汹涌滔天方以下河为壑而清水潭尤属卑洼其势莫御一难也屡塞屡决其势愈盛寛至三百余丈深至七八丈旋澜飞沫如雷如霆一遇风飚乍起辄怒涛山涌漕艘商船至此者皆徘徊而不敢进虽有桩杙人力无所施二难也卷埽筑隄全借真正老土然后工程坚固可以永久而决口地方前后左右数百里内非一望汪洋即芦洲沮洳之区无从取土三难也康熙十五年尚书冀如钖等勘阅所司估帑五十七万而夫柳仍之民间犹未敢必其成功臣受事后同行阅视曰是未可治也清水潭以髙宝诸湖为上源诸湖西南所受泗盱天六之水本等之水也西北所受髙堰东溃黄淮之水无妄之水也本等者不可去但去其无妄者而上流建瓴之水其力必大杀而后决可塞也于是先堵髙堰凡三十四决口筑隄建坝令全淮尽出清口然后专力以治清水潭但决口既深阔异常若徒下埽填土则随下随溜以有限之金钱委无穷之巨壑是复蹈前人之辙也窃计决口不患其阔也而患其深然决口虽深而决口之上下五六十丈之外未尝加深其法当避深就浅于决口上下退离五六十丈为偃月形抱决口两端而筑之计所筑之隄其长必数倍于决口然较其浅深必减七八九倍不止况湖底平坦则桩埽易施湖面寛缓则冲淌无患因命于决口之上测之果深不过六七尺也然工程既大老土难得乃移咨漕督令大江以南空漕艘随便带老土若干方赴工交纳选亷能官司之计方给价大抵梁王城之土居半盖土性胶而凝絶胜他处之土然去工所六百余里非回空莫能运也于是立标授工就湖中越筑之中下埽个内钉排桩外填坦坡身宿工处调度董率筑成西隄一道长九百二十一丈五尺东隄一道长六百零五丈更挑绕西越河一道长八百四十丈凡一百八十有五日而工竣改清水潭曰永安新河连夫柳为费九万两有奇省帑金四十八万余两至今十余年屹然巩固运艘民船永絶漂溺之告焉【靳文襄公治河书】清水潭隶扬之髙邮州连接运河而东西夹隄所以障湖流护田畆且束运河之水以济漕艘孔道之邮传车马以通往来者也自髙堰溃决之后潭隄亦溃数百丈陆道永絶于是水连髙邮湖而黄复蹑之下淹田畆势浩瀚如海以绠测之渊深不可究且激湍潆澓毎风作辄摧楫覆溺莫敢方舟前此司事者费帑至五十余万率随筑随圯方冀尚书验勘时所司估兴筑费五十七万迨靳公之治之也相度既定饬夫肩土就湖中越筑之僚属疑无垠之湖难以填土成也莫不相视股栗长跪泣阻公笑曰以见定故不移耳岂漫尝耶脱不效余承咎不尔累也于是欢跃雷动尅晷而竣且费仅九万余节帑者十之八人惊问故公又曰向之议筑者率循潭畔故隄之址相因塞筑耳讵知故址濒深土草不可恃今就湖坦浅之处而越筑之浅则需帑也约坦则无跛欹之虞且测浅深以衡土计土方以程工又何患期之难尅而费之难节耶闻者莫不叹服于是水用利涉陆用康庄而淹畆之涸出者先庆粒食矣盖潭虽不隶于淮而于淮之唇齿为至钜故备志之以表安淮之一助云【淮安府志】
　　九里漫缺工长二十四丈康熈三十八年堵筑【以下俱河防志】
　　护城隄自攩军楼北石工头起至华严寺砖工头止长一千六百五十丈康熙三十九年　题准修筑于旧石工上镶柴压土髙五尺
　　南闗减水坝一座向年冲坏康熙三十九年　题准改建滚水石坝长六十六丈水大从坝上滚出平漕蓄以济运
　　车逻减水坝一座向年冲坏康熙三十九年　题准改建滚水石坝长六十四丈水大从坝上滚出平漕蓄以济运
　　南闗坝下康熙四十年　题准开穵引河一道长三百九十一丈至朱三家桥与二沟河防合经兴化县海沟河入海滚出之水不致淹没民田
　　车逻坝下康熙四十年　题准开穵引河一道长三百三十丈至齐家庄与二沟河防合经兴化县海沟河入海滚出之水不致淹没民田
　　朱家田头埽二长四十八丈康熙四十年　题准修筑
　　西隄自城北陆漫闸裹头起至城西窰港口南土地庙止加髙旧石工砖工共长五千三百九十九丈康熙三十八年兴砌【以上俱河防志】
　　运河即防沟也亦名官河西受七十二涧之水由甓社等湖经金门姚港口二闸而入是名髙邮漕河南至露筋三十里江都界由仪二处入江又由邵伯芒稻河白塔河二处东南入江北至界首镇六十里宝应界接天妃闸淮水入渠与湖水合流为漕河濵湖曰西隄明平江伯陈瑄所造以捍湖水傍城曰中隄自城东古漕河废东隄圯坏今亦槩称东隄运河在西隄中隄之间本州境内中隄长一百二十里闸凡若干座水大则开闸以泄水水小则闭闸以济运宋真宗时淮南转运副使呉遵路于髙邮等处置斗门九十以蓄泄水利重和元年柳庭俊请修复髙邮运河隄岸斗门水闸迨元大徳十年浚髙邮等处漕河明洪武九年令扬州修髙邮宝应湖隄六十余里以捍风涛永乐七年平江伯陈瑄筑髙邮诸湖长隄以度縴道治二年户部侍郎白昂奏开复河于髙邮隄东赐名康济隆万间淮水东注漕隄坏总河潘季驯大修之河道乃复高邮之地西南接连扬州滁泗天长诸山其间危冈断陇累累相属地势为髙东北与淮安宝应盐城相连地形俱为最下濵于海故也髙者水之所出其源有七十二涧下者水之所归凡七十二涧之水皆滙于三十六湖而后入海也境有三十六湖以受西山之暴流而为诸水之滙汪洋浩荡方二三百里循湖而东有河焉曰运河其隄曰平津堰凡田地在堰之西者曰西上河在堰之东者曰南下河曰北下河以西髙于东故也南下河北下河之间有河焉曰运盐河其隄曰东河塘凡田地在塘之南者曰南上河在塘之北者曰北下河南髙于北也故又曰上河也堰之在邮境者南北长九十里有闸数座塘之在邮境者东西长八十里各有斗门石防涵洞数十处水则西河借南河北河以为之泄旱则南河北河借西河以为之溉此古髙邮之水利也　旧志曰国初之制平津堰设立二十三浅东河塘分为十塘浅有浅夫使之不时捞濬塘有塘夫【塘夫即田邻夫也】使之相宜培补既又设管河判官一人主之是以二河深下【运河运盐河】隄岸坚固蓄泄有则水旱无虞民未告病也自后黄河之道频为淤塞而淮水不得入海千流万派毕防于邮而髙邮遂成巨浸矣况境内治水之成防又废弃而不讲哉浅夫塘老徒具虚名平时不复捞濬一遇水发惟取客土培隄以障之隄日益髙水日益长田日益下而西上河巳坐受其害矣及时雨大作然后役人传箭摇铃昼夜集隄下以防其或决而其势又不能使之不决也然其决也不出于南则出于北堰决于北则北下河受其害堰决于南则南上河受其害而其势又必及于北下河是堰之未决害在于西堰之既决害在南北此盖歴歳之故辙也故治西河之水以捞浅建平水闸为主生员王儆之议悉之议曰窃见髙邮宝应一带漕河南至仪北抵淮安诚南北往来之要津也国家之利害生民之休戚皆系于此最为要害治间平江伯督理漕运置平水闸蓄水三尺五寸乃为定制俟其水长聴其自泄纵有大水亦无大患仍置浅船编设浅夫以时捞浅再无壅塞但遇旱年运船过尽仍放洞水救济下河是以上下田禾不知旱涝歳获丰收家给人足国用以充民生以遂良法美意万古不磨夫河近年以来法久寖敝闸犹见在制不如前虽有浅夫之名而无浅夫之实所置浅船并无影响只知修理塘岸不知捞濬河泥且带客土专事修培塘岸日益加髙河底日益壅塞以至平水之闸废而为减水之闸矣顾将以为漕河之利而更不知其实为漕河之害也盖河底积髙而塘岸转或弗固水蓄太多而舒泄时或不及必待时水泛涨然后才开闸洞毎值久隂恒悲苦雨况连三十六湖又通七十二涧水势腾涌难免淹没郡城内外陆路舟行公堂之下悉为池沼沿门比屋沉灶产蛙人人跣足在在褰裳晨昏厉涉多生疾病倾屋頽垣致伤非命今歳仪城墙浸倒殃及居民是其验矣况乎上流被患之地闾阎疾苦莫能罄述动则七八十丈或至百十余丈至于稽迟漕运损坏漕隄直将运河泄干而后修理始固多则经年少亦屡月工料糜费至数千数万金劳民伤财莫此为甚上河先没下河继淹遂使膏腴之地尽为鱼蟹之区哭声动地水患滔天直至兴化盐城等处地方并各场分靡不受害屋宇车朩咸至漂流牛畜鸡豚尽罹灾厄亿万生灵无一卒歳一应粮差致劳催迫拆荡卖鬻何所不至父母冻馁妻子离散四野一望十室九空甚至民穷盗起或生意外之变况我淮扬之民多以力田为业若不亟为之所则将何以为生也哉为今之计尚有可图抑亦所谓犹有七年之病而求三年之艾也茍为不蓄终身不得自今蓄之则犹或可及耳查照先年防格添修平水闸座酌为一定之制恒存六尺之水水但过格自然下流无昼无夜无时无刻以渐而长以渐而去永无淹没之虞亦无冲决之患责令浅夫常川捞浅计照浅铺一所仍置浅船四只编定浅夫八名审立浅长一人毎夫二名领船一只更置竹防朩掀篙棹等物一人舣棹一人揽泥朝防一船暮防一船俱令发于岸上尽数幇在里边只许幇阔不许加髙防过船数浅长督报管河衙门以时稽考捞得寸泥可蓄寸水捞得尺泥可蓄尺水幇阔一尺有一尺之益幇阔一丈有一丈之益日计不足月计有余塘岸日益坚固河底日益濬深便遇旱干亦不壅塞必俟运船过尽仍放各洞之水急救下河之旱夫然则上河之水蓄泄有常下河之水长落以渐水年不至于淹漫旱年不至于干涸田可长熟歳可常登国用以之而裕民命以之而全此我国家万世之利也此我淮扬万世之福也但造船只恐乏钱粮合无请发盐场枯树地租等项余积官银坐委廉干人员督造务在坚致不得茍简浅船所受只在二十石计算工料不过五金或于民田粮上带徴些须解协济民亦乐从此狂穉千虑一得之愚也　按捞浅平水闸二防百年以前言之在今日亦为长防也盖河身髙则碍运艘一患也漕隄髙则易崩溃二患也捞浅之制久废十年以前尚不时挑濬漕隄未常加髙康熙元年治河非人平时开放周家桥诸湖盈溢又值淮水大涨漫下翟坝二十五里而害愈甚乃严督居民毎家十土包加筑子隄缓则处死隄上渐髙三尺之土民间已没三尺之田且隄髙愈危闸复不整故常致溃决祸延至今溺死人民糜费国帑职是咎也近议建滚水坝即古人之议建平水闸也但必广为之制与翟坝二十五里相应然后可【髙邮州志】
　　今日运道自仪真直抵潞河其间最险者有二所髙邮湖隄及徐吕二洪是也然二洪之险地也地有定形人可以用其力湖隄之险则天也天无常变虽若非人力可为然人力胜天亦有此理惟今髙邮之湖南起杭家觜北至张家沟共三十余里唐李吉甫为淮南节度使始于湖之东面亘南北筑平津堰以防水患即今牵路在宋时又有斗门水牐迨我朝洪武九年知州赵原者始甃以甎永乐十九年加以甎之大者景泰五年又护以朩桩实以甎土以备风浪纲运之上下舟楫之往来皆沿隄行人以牵百丈方其天色晴霁风恬浪静如行镜中然一遇西风骤起波涛汹涌顷刻之间樯楫倾沉人物沦亡不可胜计建计者往往欲于旧隄之外湖泊之旁别为长隄一带约去旧隄一二十丈许下覆铁釡以定其基旁树朩桩以固其势就浚其中之土以实之用甎包砌一如旧隄其中旧有减水牐三座就用改作通水桥洞引湖水于内以行舟楫仍于外隄造减水牐以节水势如此则人力足以胜天天虽有迅歘之变人则有持循之方省官物之失陷免人命之死亡其为利益实非小矣【潘游龙康济论　论中所言二险二洪不必虑矣唯髙邮湖隄其险如故也司河者当未雨而绸缪之】














　　行水金鉴巻一百五十一
　　钦定四库全书
　　行水金鉴巻一百五十二
　　江南按察使傅泽洪撰
　　运河水
　　江都县河道自髙邮州交界起至金湾滚坝止计程六十五里设闸二曰露筋闸三沟闸东隄闸坝五曰昭闗滚水坝金湾三闸金湾滚水坝长十四丈【以下俱河防志】
　　西隄露筋闸起至三沟闸止残缺石工二百四十四段计长一千二百二十七丈五尺康熙四十一年修补完工　东隄旧有嵇家闸即鳅鱼坝因水冲卸康熙四十年　题准改于昭闗庙建滚水坝一座长十丈将嵇家闸缺口堵塞
　　四浅二闸三闸康熙三十八年修筑
　　邵伯更楼康熙三十八年六月冲决长五十六丈五尺水深四丈波涛汹涌难以堵塞粮艘阻滞于邵伯之下衔尾相连四千余只虽于西岸另挑越河一道而决口湍激不能前进康熙三十九年臣鹏翮恭奉
　　圣谟下埽堵筑刻日成功于是粮艘利涉如限抵通康熈四十年置铁犀一座以镇之【邵伯晋步丘也谢安镇广陵见步丘地势西髙东下毎春夏湖水涨辄东浸民田而西又苦旱安为筑埭以界之髙下两利民以比邵伯甘棠名邵伯埭】
　　金湾三闸康熙四十年　题准补修
　　东西湾东隄康熙四十年　题准修筑长五百七十二丈
　　金湾三闸之水由人字河芒稻河宣泄向年二河淤塞水无去路康熙三十九年臣鹏翮恭奉
　　圣谟挑濬人字河长二千二百九十三丈芒稻河长八十五丈一律寛深泄水入江隄岸保固民田不致淹没
　　凤皇桥引河因土质坚硬屡挑未成康熙三十九年题准加挑寛深计长一千四百九十二丈四尺六
　　寸水势畅流入江
　　湾头闸一座为运盐河路兼泄运河之水
　　芒稻河旧有东西二闸现议补修【以上俱河防志】扬之上流在河淮下流在江海昔日河渠距江淮之上忧常在旱今日河渠伏河淮之下忧常在水故明初以前讲求潴蓄而巳明末至今则有二法焉曰防曰防之使不来而运道所资不能不来也来之使可受受之使可去无泛滥于平地而已矣于是有谨固髙堰之説于是有毋开周桥之説于是有必塞翟坝之説于是有啓闸以时深濬河身严饬浅铺増置滚坝之説而逺溯其源则在淮黄交而入海利也则又有坚筑归仁分黄建坝诸説焉之使速去其去有两途江与海是巳然入江易而较纡入海难而较捷盖入海即沿隄东下入江必循隄而南又海为百川壑而江亦朝宗于海也今洲仪真河为入江正道而其最径且捷者莫若自金湾河以达芒稻河治此则漕河可入于江矣而水犹不速去者则海口之未通也海口去漕隄二三百里隄东诸河不疏无由达于海濵也濒海有隄隄下有闸沿隄闸座不开无由出于海口也隄外海滩近百里诸港口年久尽淤港口不濬无由入于海洋也此漕河入海之大槩正今日所讲求也　御史李宗孔水患日深疏曰漕河自淮安山阳县至江都邵伯镇二百六十余里河东有隄与河俱长即现在修工修补之漕隄是也隄之东系髙邮江都兴化宝应泰州盐城山阳各州县民田地形低洼如在釡中全恃此隄护七邑之居民障二百余里之湖水水涨隄溃则粮艘有倾阻之虞居民有淹没之患説者委之天灾无可如何不知使有去路以宣泄之何致水聚为害乎谨按河水去路原有旧制东可入海南可入江查淮南泾河闸乃水入海之去路若将此闸深濬两岸増隄一逢水涨即行开放则浩漫之势自减乃闸河以下皆系漕田河臣势难专主地方官惟闭闸以图保防迨水势愈大愈不敢啓直至隄溃而七邑淹没闸下田地同为陆沉矣此河水不得入海之由也又查仪虽有各闸惟芒稻河闸出水甚速乃由泰州运盐河入江之去路若将里河间深数尺则水势直注于江虽西湖诸水泛滥此闸如建瓴直下则隄自不致溃决矣乃运盐河自明季至今久未开濬今淤浅至极若一啓放盐艘即为阻阁故隄东隄西哀号望救之日正诸商闭闸蓄水之时盐课所闗谁敢轻啓此河水不得入江之由也水不得入江海如养癕而不使外溃必致毒攻肢体矣我　朝定鼎二十余年隄凡六溃【此康熙五年以前】漕臣疏称重运五十余只由湖冒险回空五百余只尽阻髙邮闸河臣窃忧之必将泾河等闸河底深濬筑隄衞田疏通海口使水注海将泰州运盐河刻期开濬使水注江若年复一年不行开濬徒事修隄而望其不决是犹闭贼城垣中而欲以竹篱茅壁拒之也若洪水一发又不知伤民命几何淹田地蠲钱粮几何矣　御史徐越大挑运河疏曰淮扬一带内河原系人力开凿以黄河挟沙之水既夺淮水南下之位灌入天妃闸而内河浅隘水缓沙停数十年来运河之底垫髙益甚而东西两岸毎年逐渐加増隄薄土浮何恃不溃且也运河浅阻淮湖相连不能宣泄使速归江以致髙邮沿河地方屯蓄为灾在顺治七八年间奉
　　防大挑究因河帑不继未经实濬又时值大兵往来啓闭不一难迟时日故未得复当年旧制耳如欲运道永通民无水患必实实大加挑濬将何泥尽幇两岸隄外惟令平厚不许増髙其迂回三百里内土性之刚柔沙油地形之髙下阔狭山阳与宝应不同者以近湖逺湖也宝应与髙邮不同者以髙邮有通湖水口连设两闸而宝应无之也髙邮与江都不同者以江都有芒稻河洲镇仪真县入江之口而髙邮正属诸水之所钟也何处当束之使狭何处当濬之使深何处当先施畚锸何处当相度水平应直穵者当计土以分方应水刷者当逼岸以瀹底访取习知熟谙之人详审预定不致措施孟浪有始鲜终则开消一分金钱即得一分实济不必别议宣泄而运河既已深通入江自尔湍速不仅上而天庾通济亦下而地方民生得免昏垫之虞矣　康熙十六年总河都御史靳辅疏称运河自黄流内灌之后日垫日髙十六年八月内河底竟致干涸随闭隄挑浚因回空不能久待止量挑一二尺不等拟于十七年立春后十日土冻方解时即行闭坝大挑总限百日完工其十七年春运过淮之期必俟略为展限臣拟四月初旬内完工开坝放船五月终可以尽数过淮严加催赶务于七月初旬尽催过临不悮十七年回空以济十八年春运也　刑科张惟赤河工计须万全疏曰切惟河工保民通运以里河之漕隄为主今年州县尽成泽国运道尽作洪流皆此隄冲决所致向闻漕防旧制沿河额设浅夫唯令浚河使深幇隄阔厚不许隄上加髙所以使漕河日深漕隄日厚河湖水发势足承当至明季止知増隄并不浚河致今隄虽日髙河身日浅易于冲溃今工筑方兴所宜申明濬深幇阔之防务期久逺　髙邮志论浅铺曰按旧制沿河设立浅铺额造浅船编住浅夫以时捞浚是以河身深下闸洞疏通旱年不妨粮运且有余水救济下河水年去水甚速不致泛滥所以无壅塞冲决之弊为制之最善也迩年以来虽置浅夫实无一人在浅浅铺亦废惟聴隄决筑隄之用额设钱粮外令里民贴幇工食而官河凡一二十年不加捞濬一遇水发但令居民用土包加培塘岸日益加髙河底日益壅塞且客土杵筑不坚易至摊塌雨淋水洗其势复低是非带土加岸实则带土填河也河身既髙则蓄水必浅治水者惟恐运船之不能行也不得已而复加河塘以为囤水之计焉昔日之河在低田之下今日之河乃在髙田之上矣且河塘既髙易致崩溃如累棋子愈髙愈危隄防少有不固千里一壑矣矧田禾耶总河都御史靳辅疏请设立守隄兵将疏濬修葺
　　事宜一切责成又请设官弁看守而立劝惩之法又请将歴设官兵即为预设协同筑隄康熙十八年添设扬河营守备一员千总二员把总三员分管髙宝江运河将旧设浅夫改为浅兵　浅夫与濬河相为用者也使浅夫之制常举河可不兴工大濬矣经制虽设顽民易偷名存实亡贵时饬之　王乾清纪金湾闸曰金湾闸在邵伯镇南五里西接湖口东南十六里至芒稻河又十八里下江乃漕河泄水第一捷径万厯二十二年抚按题请建闸开河原拟建八闸十六门新河阔三十丈以泄湖水后止建三闸六门河阔不足十丈又两岸泥沙最易淤垫故不能大泄湖水以致涨决漕隄　纪芒稻河曰扬城东北十里曰湾头入运盐河东十里南岸通江河曰芒稻河西北接金家湾通邵伯湖口自湖口至江共三十四里万歴二十二年原拟建四闸十二门后止建二闸六门然闸底深下应运盐河底故水发啓闸则邵伯湖水骤消漕隄赖以无溃后因商人不循三年一浚盐河之制只顾蓄水行船于天啓六年将闸底改造増髙六尺以故湖水难消漕隄易决康熙元年总河朱之锡于对闸北岸开挑月河一道行盐以免闸口溜吸令将闸底改深如旧后止改下一尺五寸比旧底尚髙四尺五寸　国朝大学士王永吉新河水势三阻説曰芒稻河闸新河之下口也两闸六门共计十一丈则上口金湾闸当较阔两倍虽二十余丈不为过也今金湾上口三闸六门止八九丈耳是所入少而所出多此水势一阻也今若于金湾闸南或石工中间再开数口以泄湖水则此一阻可无虑矣自闸而下河路甚寛有阔至二十丈者有阔十余丈者惟孔家渡南约一二里许阔止五六丈水大止深四五尺稍小则涸矣水势至此中梗此亦一阻也今若将凡浅狭之处挑深改阔如万厯年间旧制俱阔十五丈使水通行则此一阻又无可虑矣至于新开月河水桥之南有两旧河直对芒稻河东西两闸之口所谓人字河是也毎年水发运河水至漫隄而此河有数箭之地深不过二三尺以至水势东西分流不能直射闸口此又一阻也今若将此河挑深则水势直注闸口下江此一阻又无可虑矣不然三阻不治则是有泄水之名而无泄水之实欲漕隄之不崩决人民之不飘溺岂可得也　康熙十二年总河王光裕将芒稻河原设三门闸西改为六门闸一座二十三年总河靳辅复挑江都境内邵伯南金湾闸入里人字河又金湾闸迤南建造滚水坝一座　滚水坝在南宝之人曰建滚水坝即古人之议建平水闸也但必广为之制与翟坝二十五里相应然后可在兴泰之人又曰兴泰七邑之民皆版图也多开闸座尽宣泄于下流而竟不为下流画一防焉不几以七邑为壑乎滚坝既设若更疏开下河引水归海使隄东民田不忧泛滥则上下皆利而滚坝可收全功矣今总河靳辅将宝应子婴沟新建滚水石坝一【十九年建】髙邮州北界首南七里新建滚水石坝【二十年建】州南南闸新建滚水石坝一【二十年建】五里坝新建滚水石坝一【二十年建】八里铺新建滚水石坝一【十九年建】柏家墩新建滚水石坝一【二十年建】车逻镇新建滚水石坝一【二十年建】江都邵伯北新建滚水石坝一【十九年建】三州县共坝八座各湖暴涨之水源源得以宣泄矣　州管河通判聂文魁勘河详议曰按髙邮泄水入运盐河【此下河运盐河】者现今止有南门吊桥之琵琶闸闸口仅寛七尺岂能通利攷旧制南首尚有华严寺一闸已拆废其最易修复者莫如通湖桥闸向由北水闗引水入城直出南闗之马饮塘与琵琶闸水防合东注此外尚有蛤蜊坝旧有石闸系万歴年间填塞闸具在不难清理缴闗坝无闸朱家坝有闸已坏东闗闸尚存此皆曩时兴化粮艘运道由泰山庙出口愚民惑于风水之説以褊见塞之反致大坏秦邮地脉今舆情亦既晓畅矣但通湖闸口不过一丈二尺六寸三里闸尤为窄小无用拟将琵琶闸改作双门大闸以资啓闭西有私盐港为月河可免掣船之患再将北闗闸坝尽复古制彻底疏通其利赖有不可胜言者矣职窃以扬属全河之大势揆之黄浦子婴沟所以泄宝应上流之溢也芒稻白塔河等闸所以杀江都之下流之势也各场入海故道实所以救髙邮中满之患也况今沿隄滚水诸坝无不东趋诚使之随长随消则无所往而不利矣　滚坝之设今已不可谓无利矣试举五年以来湖西田虽非丰稔亦颇有秋此非前此巨浸乎可不谓有利焉况滚坝实与海口相表里开滚坝即开海口之先资也功以次举下邑号呼孔迫何其不能稍缓须防乎【州府志】
　　圣祖仁皇帝康熙五十九年十二月日淮道傅泽洪详请开芒稻河窃照扬属一带湖河地形洼下众水滙归北接淮流西受天长盱泗之水兼之上游水涨天然各坝开放洪泽湖水建瓴下注西风一作波浪掀天啮岸吞隄在在危险全借宣泄之故道无阻得以预期开通分杀水势庶几隄工可保民生无害案查康熙四十年间陞任前河宪张任内钦遵
　　圣训挑浚金湾三闸迤下人字河芒稻河及凤皇桥引河修砌芒稻河东西二闸董家沟坝因时啓闭水势随长随泄隄无溃决之虞田无淹没之患而粮艘盐船亦俱运行无悮是芒稻河闸及董家沟坝等处乃泄水下江最捷最便之要道载在　阅河方略诚不容一日阻闭者也祗縁从前修建闸座钱粮例系商捐不动正帑是以册估虽由防泛而承修则竟委之商人既不熟谙工程又其中不无侵渔等弊以致修砌不坚未久而闸底冲坏闸墙崩裂不能下板啓闭屡据河防详请照例饬商办料重修本道俱经转详奉批饬催在案奈各商置若罔闻惟于二闸上口筑坝堵塞并将董家沟坝堵塞不开毎遇水长必待盈隄溢岸方始开坝其势已晚何能分泄且各商更私设坝头看守毎乘防汛相隔窎逺旋开而旋塞宣泄之路不通泛滥之势益甚去年伏秋水涨髙宝江三处工程冲激残缺而下河七邑民生俱遭昏垫实由此两处筑坝不能预期分泄之所致也夫以遵
　　防开挑泄水下江之要道乃公然筑坝堵塞即云盐运上闗　国课然以运道民生相较亦有缓急轻重之分况水大而后开闸坝一歳之中宣泄亦无多日于盐运究无妨碍其执意梗阻诚不知是何意见查今年底水较之去年髙二尺有余现在各宪防勘案内残缺石工浸在水中者有四五六层不等必须预为宣泄方可无悮修砌且桃汛伊迩泛水将至若不将底水宣泄势必不能容受本道前据防详一面详院一面移催盐运道在案今髙江绅衿士民呉世焘谢逢吉等以事闗切肤连名公吁本道遵奉宪批移明盐运道并转行州府扬河防公同查议去后兹催据该防议详前来详称此闸一日不修土坝一日不去则宣泄无门势必壅积为害亦蒿目时艰之切论也事闗急难任商议延缓应请宪台为运道民生作主将芒稻河董家沟两坝速行开放其倒坏闸座饬防占先发河帑遴委干员儹修一面移咨盐宪将借用帑银着商公捐解库还项庶要工不致稽迟而闸座得以依时啓闭水发则开闸畅泄保工水落则闭闸蓄水济运隄工永固民患永除盐船漕艘运行永便矣至所呈盐艘仍由故道过坝是否可行俟盐法道议覆至日另行详覆【嚼梅轩偶存】
　　一东隄自黄浦起歴髙邮至江都壁虎桥止计程二百三十三里旧隄坍卸单薄卑矮毎遇湖河水涨漫隄过水康熈三十八年四月内总河于成龙等于钦奉
　　上谕事案内发帑委员加幇底寛四丈髙三尺顶寛二丈临河签钉排桩迄今隄工髙厚河水长发赖以捍御【以下扬河防册】
　　一西隄称钩湾临湖石工长二百二十八丈又宋家尖西隄临湖石工长九十丈久已倒废康熙三十八年八月内总河于成龙等于钦奉
　　上谕事案内估修仍建石工迄今湖水长发赖以捍御一宝应观音寺起至髙邮罕盱涧止引河一道在淮属蒋家坝之下于康熙四十六年四月内总河张鹏翮于钦奉
　　上谕事案内　题估随奉
　　防着部堂徐　带领各员分工挑穵蒋家坝下引河一道自山盱交界观音寺起至罕盱涧止长九千五百二十丈三尺迄今坝下之水直达宝应髙邮湖内由东隄各闸坝分泄
　　一清水潭东西二隄康熙十五年大水冲决深至四五丈不等一片汪洋报闻
　　圣心恻然
　　特简总河靳辅修治以清水潭决口深不可筑于湖中绕回开河一道改筑东西二隄与旧隄相属河成名曰永安河至康熙三十六年四月内总河董安国于谨陈两河等事案内　题估将永安西隄九百七十丈创建石工
　　特命督抚漕河四院防勘　题覆奉
　　防允行
　　一界首镇西隄旧石工一千七十五丈七尺年久倒废砖石浪掣无存毎遇湖河水涨阖镇民生攸闗康熙三十八年八月内内总河于成龙等于钦奉
　　上谕事案内　题估创建石工奉
　　防允行
　　一髙邮城南旧建南闗大坝一座长六十六丈柏家墩大坝一座长五十四丈康熙三十八年九月内总河于成龙等为特疏　题明等事案内请开减水石坝二座因旧坝冲废相度地势于南闗迤南迁建滚水石坝长六十六丈车逻迤南迁建滚水石坝长六十四丈水大分泄保隄水小堵蓄行漕奉
　　防允行
　　一二坝下口原无引河康熙四十年七月内总河张鹏翮于钦奉
　　上谕事案内　题请挑穵引河南闗坝下自拦马河起至朱三家桥止长三百九十一丈车逻坝下自拦马河起至齐家庄止长三百三十丈奉
　　防允行
　　一康熙四十四年十月内总河张鹏翮于钦奉
　　上谕事案内估修髙宝江运河东西二隄卑薄石埽土工迄今捍御有资河防攸赖
　　一城南五里中坝一座长五十丈因南闗车逻二大坝不敷宣泄康熙四十四年十二月内总河张鹏翮题请建减水坝一座奉
　　防允行其坝底较南闗车逻二坝之底甚深毎遇湖河暴涨开放畅泄以保隄工民命又　题请开引河一道自中坝下起至宝应三王河射阳镇止长一万七百三十六丈八尺奉
　　防差都统孙　等带领旗汉官员分工挑穵迄今减坝之水由引河直达盐城入海【以上俱河防册】淮扬二郡运河东隄各闸毎当伏秋水涨即行开放由各引河宣泄入海以保隄工必须河道深通隄岸完固方免水势旁溢致伤田庐查山盐之虾防二沟泾涧二河及戛粮河老鹳觜引河宝应之黄浦闸子婴沟兴化之海沟车路白涂以及丁溪草堰白驹各闸河髙邮之临泽河江都之金湾三闸凤皇桥人字河芒稻河董家坝白塔坝各处引河在在淤浅甚至奸民拦河筑坝阻塞下流民受其害查地方官原有疏通沟洫之例除飞饬道防并地方官作速疏浚一律深通以备水长开放宣泄畅流入海外相应咨明【此张文端公于康熙六十一年为吏部尚书时咨行河上者也公留心江南念念不忘疏浚运河其为国为民也至矣】
　　运河西岸自淮安至扬州宜多建进水闸坝引湖水入运河济运若运河水大又宜于东岸多设减水闸坝放运河之水由各支河入海引湖水入河济运则河水自不患其或小放河水由支河入海则河水又不患其或大矣此诚万全之防也　国家数百万粮漕皆资一线之运河岂可不使之深通哉两年以来见运河口毎苦浅涩而界首一带如兴文闸子婴沟等处放水灌田则舟苦难行蓄水行舟则民苦无水此岂善全之谋乎故于运河口及界首至扬州一带宜大为挑濬务使深通而于全河尤宜大挑务使水由地中行而不专借隄以束水则水虽有盛大之时终无泛溢之虞或以既经挑穵不便再　题请帑则于年终　题明闭坝自十二月十五闭坝至正月十五日开坝用河兵分段挑穵毎年一次歳以为常则运河不患其不深矣要比现今河底再深二丈则运河乃成虽有大水淮扬不至受害矣再将运河东减水闸坝底低下数尺则河既不浅而水有所归自无湮没之患矣【居济一得　荟蕞云大挑运河此目前河工第一急务顷者年几大有禾稼将登防洪湖异涨闸坝尽开髙宝下河一带田庐顿时淹没使运河开浚深通水有容潴亦乌得至此】







　　行水金鉴巻一百五十二
　　钦定四库全书
　　行水金鉴巻一百五十三
　　江南按察使傅泽洪撰
　　运河水
　　下河七州县属淮安者山阳盐城也【荟蕞云山阳县见前盐城县在淮安府东南二百三十里东至海西至射阳湖有旧运河新运河封子河芦沟河有大踪湖马鞍湖有建港有捍海塘即范公堤也】属州者宝应髙邮泰州兴化如臯也【荟蕞云宝应县髙邮州见前泰州在州府东一百二十里东至海北至兴化县有南北运河西运河济川河有鸭子湖鸡雀湖包老湖仇湖有海陵溪西溪淤溪有捍海塘自盐城入海陵绵亘百里又有杨公堤济川东西诸坝　兴化县在髙邮州东一百二十里东至泰州北至盐城有运盐河蚌沿串场等三十二河皆通运河及射阳大踪平望诸湖县志云兴化地濵大海考其地势视髙宝低丈余髙宝之地视髙家堰一带又低丈余黄淮之水挟髙宝诸湖之水建瓴而下以兴化为壑故治兴化之水必自上流始治上流之水必自黄淮诸水始考之禹贡导河自积石至大陆播为九河入海导淮自桐栢东防于泗沂入海州之境无河淮之患也自淮水泛滥汉陈登筑髙堰以防之宋熙宁时黄河大决河流断絶河势渐南徙至元人开防通河明代因其故迹引水济漕而西北千万里之水始尽滙于淮两郡水势愈髙为患愈剧然而堤堰塘闸上下参错常恃人力以为防衞永乐年间平江伯陈瑄大葺髙堰建清江浦五闸以时啓闭使黄淮之水不至横溢诸郡县而清口黄河之沙赖淮水冲刷直达云梯闗入海又筑髙邮宝应白马汜光诸湖长堤以防运道浚仪之水开江都沙坝泰州芒稻白塔河以利宣泄建置宝应髙邮江都仪真十四塘以备潴蓄淮诸州县享丰乐者百余年至于万厯初河决崔镇分决白洋河而河势逐北淮水大破髙堰溢髙宝兴诸州县而淮势遂东流沙淤塞云梯闗入海之路大阻兴化巨浸稽天城不没者三版时则有总督都御史潘季驯申平江伯故画塞崔镇决口筑黄河两岸遥堤缕堤束水冲刷又筑归仁堤以遏南奔入准之势筑髙堰起新庄至越城长一万八百七十余丈堰成淮水复由清口防黄河入海兴化自是无水患南亩得耕获者又数十年迨　本朝定鼎后归仁堤一决于顺治十六年再决于康熙元年不复修治而髙堰一带防防尽疎于周家桥古沟翟家坝等处堤岸崩塌冲成大涧日夜灌入髙宝湖内毎值伏秋水发一望汪洋数十里奔湍南下而清口入海之路日就淤塞芒稻河虽开闸底増髙已非旧制白塔沙坝仍闭塞不通十四塘自嘉靖倭乱业皆折毁无余于是溃堤决防运道民生遂以大困兴化势处釜底民不葬鱼腹者鲜矣维时朝廷忧之特遣内大臣相度河事治河诸奏不啻章满公车歳费内帑数十百万而平成之功尚未即奏自今河使者已先葺归仁堤修筑髙堰翟坝周挢使黄水不入淮淮水不入湖庶可望底绩乎不然而徒治漕堤开海口譬如以升斗之瓮而欲其容数百斛之水未有不横溢四出而不能止者故治黄淮上流此兴化治水之第一防也　如臯县在泰州东南一百六十里东至海南至江盖海东北自盐城而南经兴化泰州如臯折而东通州海门诸盐场皆其濵也江自黄天荡入仪真境东至江都歴泰兴如皐通州海门上下五百余里至料角觜入海其南与丹徒靖江江隂常熟昆山诸县境相对此扬州境内江海之大略也有运盐河九十九湾河小溪河防河有芹湖六祥符湖有泷溪蟠溪】其地势卑下西控漕堤南枕江岸北接庙湾之平陆东连沙冈之亘衍四围髙而中央洼故谚有釡底之喻自河道失治六坝长开上河之水竟以下河为壑而七州县之田庐没为巨浸者久矣
　　皇上洞悉情形谓上河治则下河自治
　　指授方略开塞六坝使上流之水不致东注而又开人字芒稻等河以达江濬虾须海沟等河以达海既杜其源又泄其流自康熙三十九年迄今七州县之田尽成沃野民舍悉得安居黄童白叟莫不感颂
　　圣主睿算精详超越千古云【以下俱河防志】
　　山阳县涧河水自兴文闸入折而东北七十五里至盐城县界之刘均沟入马家荡由荡东北一支入虾沟十一里至轧东沟一支入须沟十七里至魏家滩两沟防流又一支入戛梁河二十里至徐家社亦防流皆由朦胧镇入射阳湖经庙湾下海虾沟须沟二河俱康熙四十年挑穵深通共计工长一万六百七十丈
　　山阳县大泾河闸水亦东北入马家荡至射阳湖下海
　　宝应县子婴沟闸水流六十里至时堡入郭真湖东北由西塘河建阳河至老鹳尖亦防虾须戛梁水入朦胧河
　　髙邮州之界首小闸看花涵洞二闸头闸等处之水皆由兴化县防金荡至鲍家庄分为二股一由钓鱼庙至海沟河下海一由中堡庄入太湖东北经北宋庄冈门镇绕盐城县城至新洋港下海【新洋港一作信阳港】兴化县海沟河东流至白驹闸分为三支一支中闸一支北闸一支南闸皆经串场河防流戚家团牛湾河入卤河口归鬭龙港下海海沟河自鲍家庄至白驹闸长一万四千四百八十八丈康熙四十年挑穵寛深
　　兴化县白涂河水流入草堰闸亦归鬭龙港下海车路河承得胜湖水流入丁溪双门闸至苦水洋下海
　　泰州淤溪水经河垜由舀子河亦至苦水洋下海江都县金湾三闸并滚坝之水十八里至人字河分小支由萧家口入艾陵湖正流十八里入芒稻河闸下江　凤凰桥壁虎桥湾头闸三支之水流至董家沟小支下芒稻河正流三里防人字河水势七分入芒稻河三分由运盐河东流经宜陵镇抵泰州城又东流经江堰镇海安镇由律法桥下海
　　范公堤一名捍海堰宋天圣间范仲淹监西溪盐仓时所筑从庙湾沙浦头歴盐城兴化泰州如臯至通州界止共长五百八十二里沿堤墩台四十三座闸洞八座此堤束内水不致伤盐隔外潮不致伤稼乃濵海一带之屏障也【以上俱河防志】
　　范公堤即捍海堤安东志名古淮堤云堤在盐城二里自东北直抵通泰海门唐大厯中黜陟使李承式为淮南节度判官谓海潮漫为咸卤虽良田必废请自楚州盐城南抵海陵修筑捍海堤绵亘两州潮汐不得浸淫宋天圣中张纶刺泰州专图修复时范仲淹监西溪盐仓悉力赞之谓当移堤势而西稍避其冲仍叠石以固其外纡斜迤如坡形不与水争天圣五年功成因名范公堤长一百四十三里有奇脚阔三丈面一丈髙一丈五尺元詹士龙为兴化县尹
　　请发九郡人夫并筑十六　　　　　　　　　　　　　　　【月】成延亘三百余里兴工时掘石一方上刻四大字曰逢詹再修又刻景祐二年八月仲淹记九字士龙决志修之卒底成功万厯十年总漕都御史凌云翼题准修筑建泄水涵洞水渠一十七处石闸一座用帑金四万二千四百有奇泄捍两得十五年巡抚都御史杨一魁以黄淮交涨而旧闸泄水不及山盐六邑田沉水底挑濬庙湾射阳湖等处河道水有所泄范堤乃固民灶两利【淮安府志按州府志云宋开宝中王文祐増修后圮天圣间范仲淹监西溪盐仓建议更筑发运副使张纶上】
　　【其事且自请知泰州以仲淹令兴化董修筑之故至今人称之曰范公堤云】
　　御史宫梦仁疏理下河海口疏曰黄水视淮水为通塞所以捍淮水使耑防黄水者髙堰翟坝一带堤岸耳其上流为阜陵洪泽湖淮水于此停蓄堰坝逆之西注防黄水以涤淤沙下流为白马诸湖五湖之间皆为漕渠要害漕渠自清口对岸入天妃闸南下六十里达于山阳折而西南经黄浦八十里达于宝应逾汜水越清水潭百二十里达于髙邮沿邵伯湖堤折而西流歴金湾茱萸湾百有十里达于江都又折西南十里由三河分三于洲仪真入江曰里河亦曰上河自茱萸湾闸东南从芒稻河百有十里讫于泰州曰盐河自泰州东西二坝过港口而北百四十里为兴化稍折而西南八十里为髙邮再折而西北百二十里为宝应又折而东北九十里为盐城其间膏腴错綉阡陌比邻草荡盐场星罗碁布周回千里祗凭舟楫为往来而出庙湾白驹丁溪诸口入海曰下河上下河惟恃一线河堤蜿蜓其间登岸而望内如釡底外若建瓴淮扬两府数十万之田赋鹾利由兹出焉淮扬六七州县数百万之户口室庐由兹存焉故内开行水支河无虑数十凡以串场达海道相络也人知髙宝邵伯河堤为下河州县之门户髙堰翟坝又上河之籓篱籓篱不固门户因之失守固也殊不知昔人云射阳诸湖喉也髙宝诸土田腹也海口尾闾也灌于喉而涨腹所必至者况多其入少其出大于口小于尾闾而谓不洚洞滔天也有是理哉古今称善治水者莫如禹禹贡一曰入于海再则曰入于海孟子亦曰四海为壑是海之能受水而为水所归也明矣岂歴官河上诸臣独不见闻而故为是泄泄从事乎縁歳久日湮渐积壅塞民之豪有力者盘踞其间安土重迁因縁为奸煽惑众聴谓此不可剙而开也开之将不利于商若灶且恐生奸人窥伺固不自今日而多聚讼矣抑思黄淮入海以云梯闗为首称其淮安庙湾海口以南有新兴之匣子港盐城有天妃口石防口之新洋港伍估之老人港兴泰有刘庄之新团河白驹之牛湾河草堰小海之苦水洋卤河口丁溪冯家坝之龙鬭港以及车儿浦载在志乘旧迹可循而何云剙始也即欲为居人计独不可就附近之地因下而别为泽也至民灶田在范公堤内岂海潮所能骤侵又何有于咸水伤禾澹水伤盐之説乎况濬而深之煮海者得不负戴而舟焉利当不在民后抑海口仅取出水势不等于大洋帆樯难以竞渡也此诚万世永赖之休矣　州管河通判聂文魁勘沿海闸河详议曰看得扬属濒河诸邑惟江都地势稍髙宝应次之髙邮为中洼泰州亚于髙邮兴化真如釜底其沿海各场地势南髙而北洼故盐城又居兴化之下流而羣水皆趋东北职此由也或谓沿海髙于内地殆不其然大郡各场与髙江地势略相等察验水平可见祗因兴泰二邑独处洼下故聚水而不能泄自明季迄今数十年来各场诸闸圯废运盐河到处淤塞西水东注而不知所归则弥漫民田长为泽国矣故旧制诸闸经画周详各流分派井井不独正河寛大即支流旁泄之处口面皆阔数丈今已尽成平陆水行地中之谓何尚何水利之可言哉　按盐场闸座原以拒外潮而泄内涨故范堤为濒海金汤即今唯白驹四闸潮水直灌闸门消纳利便宜照旧制修复草堰宜稍改闸门迎溜他若小海丁溪二闸距潮汐甚逺盖沧桑易变盐场沙地视昔増绵数十里故潮水不能相应商灶惟知蓄水运盐毎于闸外通潮之处拦筑土坝或遇水汛盛时即在土坝上另挖深沟引水内灌浊水既停淤沙日积遂致闸与河俱废总因闸在上流无所甚系于蓄泄故也拟将丁溪双闸改寛数尺移置冯家坝之上下里许小海闸姑置另议刘庄场宜添造大团一闸何垜场亦添造一闸于凹子港之上流不必定泥沿堤故迹有失时宜庶灶场不致屡屡筑坝而河渠可保深泄矣　髙邮土民治下流入海説曰淮扬之灾自已亥至今二十六年于兹矣民之救死不能须臾缓茍治之不得其道旷日持久虚縻帑金重劳民力而纷更迄无成功沟中之瘠其能待耶故治水在先定其规模而后从事其道不可不亟讲也若云梯闗通而河注于海清口导而淮出于河归仁堤髙堰翟坝筑而黄淮不东灌于漕河上流之治兹不更赘矣所当讲求者则漕河之自淮而南宝应髙邮江都间沿堤所新建之滚水坝既连二百余丈之广泄水于堤以东矣堤东皆山盐髙宝江兴泰之田而兴盐则城在焉迤东横截而捍海者又有范公堤然则滚坝下之水何以行地中而不至漫溢乎平陆兴盐及诸湖之水又何以达范堤而不至留滞于釡中范堤之下从何道而出于堤范堤以外经何港而入于海必了然悉指诸掌然后治得其道而跻昏垫于平成也今试言之堤东之河纵横交错又有诸湖荡间杂于其中其名目不可胜举而条理脉络所贵乎分明也治之之法当分为二大支皆从髙邮州治分南北始其一将髙邮南六滚闸之下各开支河数里使之北入运盐河南入渌洋湖防注于兴化之下流再将兴化原旧支河三股一名车路河迤东由串场河直达丁溪海口一名白涂河迤北转东由串场河直达小海草堰海口一名海沟河亦斜迤东北由串场河直达白驹海口则南六滚闸之水行矣其一将髙邮北二滚闸之下开子婴沟旧河从临泽沙沟由串场河下石防天妃海口则北滚水闸之水亦行矣若夫沿堤各场其出海闸座港口皆有故道可寻也试更一一述之一则石防天妃二口上受漕河之水下为子婴沟之门户从来泄水甚速载在成书后因闭塞涓滴不行于康熈七年
　　钦命【户刑】二部查出水去路防同【河督漕抚】各部院亲行踏勘始开放无阻但一路河道日久淤塞不能迅驶下海所宜大加开浚相形造闸一则大团地在刘庄场北二十五里即相传老人港处也旧有石闸一座今废上口拦筑土坝其坝下亦通潮水西接串场河之新港东由陈家磉韦家灶出鬭龙港之下口入海宜开浚建闸一则白驹场旧制南有双门石闸一座北有单门石闸二座现今防通潮水其迤东三十里至牛湾河又三十里至梅花桩由梅花桩至洋尚有四十余里苐牛湾河一带河形浅窄流水不迅必逐段挑挖建设闸座方泄水无阻一则草堰场北首有三门土闸一座单门石闸一座宜改造其迤东四十里至大东河现通舟楫再东去二十里至西团而团下旧有土坝今废其坝外十五里接龙鬭港俱干涸无水宜开濬一则小海场与草堰相连南有石闸一座今废东至小海团五十里旧有土坝又东十二里至万盈墩虽有河路只深二尺水面寛六七丈以至二丈不等惟直去四十里至王家港下海俱系淤塞其水渐浅仅深数寸宜开浚一则丁溪场旧有双门石闸闸下河窄水浅不能行舟东去五十里至冯家坝而坝下亦有闸座今废石迹尚存再由沙河小东港从龙鬭港下苦水洋共五十里其一路河道水面寛一二丈亦间有三四丈其水之浅深仅存尺许亦间有二尺以至于光沙无水不等皆宜开浚造闸一则河垜场自车儿埠口四十里至滔子河尚通舟楫惟从朱家灶歴董家窝头至西川家奄地方三十里下苦水洋系无水光沙俱宜挑挖添造闸座以上七处海口从五路下洋请次第开濬兼造闸坝水大则引水归海水小则闭闸以灌溉民田则范公堤以内之水皆由闸至港以入于海矣总之一带支河并串场河以及闸外之海河细详水势要槩寛十丈深一丈方泄淮黄之水惟髙邮西运盐河受诸闸之水更为澎湃汹涌必寛二十丈乃泄水甚捷且海口朝夕两潮潮落则六个时辰水泄潮长则六个时辰水停若不尽开支河则宣泄不迅其应开应浚之处必一槩开广浚深自田可耕而赋可复于　国计民生胥有裨矣【州府志】
　　淮扬运河东堤之东一片洼区南北约长三百余里东西约寛二百余里其间千支百派各有河沟通流入海谓之下河下河直东为范公隄范公隄之东为淮南盐场范公隄之西贴隄有小河一道名为串场河淮南盐商借此河以拨运引盐者也此一片洼区合而计之不下三十万顷内极洼之地为仇湖鲍湖淤溪湖贾湖喜雀湖平望渌洋广洋得胜射阳等湖约居大半而淮两郡所属之山阳盐城宝应髙邮兴化泰州江都等七州县田畆约居小半然七州县之间惟兴盐泰三州县之地全在其中若山宝髙江四州县之地则半在其中约有一半在运河之西而此七州县地畆之在下河者各又有髙洼之分大抵逺河之地稍髙而近湖皆属洼地遇水则洼地毎毎被淹而大旱则河底亦成陆地此其大槩也若夫近日情形则较之二十年前又实有异盖二十年前河道未坏之时虽运河东隄各闸坝涵洞所泄之水俱归此一片洼区之内而自有千支百派之河沟为之分头下泄迨清水潭等工屡次溃决之后淮黄交注大水漫淹者十有余载水溜之所冲风浪之所击泥沙停积河埂削平而河沟尽垫矣自今新旧各闸坝涵洞之水源源泄下而无通流之沟河为之分泄其势不得不由卑洼之地淹漫而东七州县之被淹犹在也余与陈子天一再四筹度若欲去其而收其利则莫如上接运河下达海口通长特挑大河数万丈挑河之土即以之坚筑沿河两岸长隄使新旧各闸坝涵洞减下之水全归大河入海而两岸长隄之上仍聴民间多建涵洞小闸以为灌溉之资计议巳定商之靳公靳公即欣然疏请如此工一成不特见在额编被淹田畆尽皆可耕而仇鲍射阳等一切诸湖俱可变为膏田自然国赋日増而民生日利矣【周洽竹冈日记】
　　一康熙三十二年十月内部议河道总督于成龙等前疏内庙湾同知兼管盐城海州知州兼管州同等语句读未明应令该同知兼管盐城海州二州县河务奉
　　防依议【以下海防防册】
　　一虾须二沟曩因童家营漫溢淤平虽有戛梁河出水浅狭不足宣泄积水故兴盐一带毎多泛溢康熙四十年间于钦奉
　　上谕事案内总河张鹏翮仰遵
　　圣训将虾须二沟淤塞处计长四十余里估计挑挖寛深引水入朦胧河以达于海又箆疏戛梁河西塘河东塘河使其通畅特邀
　　俞允发帑委员挑疏深通
　　一下河为上源湖河各坝受水之区素称泽国蒙
　　皇恩宵旰忧勤再三筹画于康熙四十四年十月初四日特颁
　　上谕指示方畧令于各坝下开河筑堤使减出之水不致涣散冲流为害
　　敕行四院防勘确议　题覆估挑四十五年
　　钦差督修都统孙渣齐带领分修各官将虾沟河自马家荡山墩起至衞家滩止长五千四百丈并盐邑境内之串场河自便仓起至石防口止长六千五百四十一丈三尺派委分修各员逐段挑濬深通田是积水畅流归海【以上俱海防防册】
　　一康熙三十一年十二月日总河于成龙题江南州府管河通判管辖髙宝江仪四州县之运河事务颇繁更兼兴泰如通四州县下河地方辽阔一员不能兼顾且下河已设立运河减水坝又且建闸疏通一切沟血渠堰必得专员岂可置之不问应将下河兴泰如通并范公堤串场河等处分与州府管粮通判兼管移驻泰州部议覆奉
　　防着照该督所题行【以下俱粮河防册】
　　一康熙四十年内总河张鹏翮为钦奉
　　上谕事将髙邮南闗大坝车逻二减水坝改建滚水坝而滚水坝下之水由兴化安丰镇至白驹场以达于海其海沟河内自鲍家庄至白驹闸止计八十余里工长一万四千四百八十七丈地髙水壅亟宜挑浚等因具题奉
　　防着照该督所题行
　　一康熙四十五年内河院张鹏翮为钦奉
　　上谕事同漕督抚三院防勘　题估挑浚兴化县车路河白涂河并兴化泰州盐城县串场河淤浅处开浚深通分泄髙邮减水坝下之水入丁溪草堰白驹闸归海并请发内帑奉
　　防差部堂孙　　等带领旗汉官员分工挑挖自车路河至丁溪闸止工长三千丈又白涂河至草堰闸止工长一万一千二百六十丈二尺又串场河自泰州境内起歴兴化至盐城县界止工长二万五千八百四十四丈开浚以来迄今髙邮减坝之水悉由车路等河归海【以上俱粮河防册】
　　山盐兴泰诸州县地皆濵海原无海塘唯借范公堤以御潮患明季后久不修筑残缺甚多雍正二年七月十八十九等日海啸漫过范堤伤毁场庐人畜最惨虽奉有修筑海塘之
　　恩防有司以费繁工大仅循行故事徒滋上下文移往复而已盐城令于本宏以新洋港之石防天妃两口为众水滙归入海之处毎遇内河水弱则盐潮灌入地成斥卤春夏之交田畴无水灌溉民饮盐水苦不胜言欲于石防口旧有闸处复建一闸其天妃口最属紧要应特设大闸一座更多立斗门以时啓闭不特于田庐民命攸闗更可以稽察盐徒之私贩诚为一方之便益也且援引钦奉
　　上谕内开修筑海塘使失业居民借此佣役工所以资糊口谆谆上请乃奉各上司批饬是否可援海塘例兴修等语恐道旁筑舍将来未必能举行矣再按江南通志载胡希舜筑盐城石防口记有云诸海口可开石防口独不可开语见前万厯二年运河注中今于令上请建闸用啓闭之法亦达权通变之一道也【今水学】
　　仪运河自江都三河以南经洲出大江计程二十七里又自三河以西经仪真出大江计程七十二里旧属扬河通判康熙三十二年改归江防同知管辖【以下俱河防志　荟蕞云洲临江昔为镇有城不知筑于何年扬州府志不载唯于古迹条内载江山风月亭在江都县洲镇熊氏建张翥诗风起西津断客艘熊家亭子独凭髙云移鸟影沉江树雨带龙腥出海涛开辟自天留壮观登临惟我老英豪放舟拟就金山宿一夜清寒袭锦袍江都县志漫漶仅可辨识者云洲镇城在府城南四十五里东西跨坝周一千五百四十三丈有竒髙二丈有竒中又云乾道四年镇江都统军王方直始奉诏缺二字南北城后废嘉靖丙辰以倭变复筑以后丈皆缺别条又载有漕运府今改漕储道有江防防有砖厰公馆　仪真县在扬州府西南七十五里东至江都县界四十里南至子江五里运河即官河自县治西南迤东行四十里过乌塔沟入江都界】自三河迤南起至大江口止系江都县地设闸二曰广恵闸通恵闸
　　自三河迤南起西至石人头仪真县交界止系江都县地计程十一里
　　自石人头江都县交界起至沙漫洲大江口止系仪真县地计程六十一里设闸四曰响水闸通济闸罗泗闸拦潮闸　河水至此分流入江江潮吞吐消长靡常故两河皆置闸啓闭行漕然两岸皆髙阜平田旷野无事堤防河底间有浅处毎至冬时行令江仪二县管河官拨夫捞濬而巳【以上俱河防志　荟蕞云真扬牐堰宋元以前尚已明洪武十六年兵部尚书单安仁请浚开河道仪真县城南重建清江闸一广恵桥腰闸一南门潮闸一以潴泄水利分济漕挽上达运河以入楚之境成化十年工部提河郎中郭升建议置仪真外河罗泗通济响水东闗四闸治间总督漕运都御史张敷华建议创拦潮闸闸在罗泗桥西一里杨一清记略曰仪真为漕河歳漕东南粟以供京师多此焉道盖襟喉最要地也顾漕河诸水至是当入江髙卑势殊河易泄且涸宋嘉定间守臣建白置三牐为蓄水计寻废再废再举洪武辛亥始即其地筑而坝之舟上下必车坝乃达不尽剥载则不敢以举力稍不齐舟辄坏由是仪真之地舸舻云委贩鬻喧阗罔利之徒萍聚而蚁附居货食力咸坝是赖牐不复讲矣成化甲午巡河郎中郭君升建议置牐四为东闗为响水为中闸为罗泗以通于江一时称便独妨罔利者煽为泄水之説任耳者和之牐送闭不用治戊申朝廷用言者下工部檄郎中施恕相所宜复东闗罗泗二闸废响水拓中闸而新之舟复通利焉然江濵无闸潮无所潴上闸既啓注不可遏于是复起泄水之议漕运总戎郭鋐尝欲増置濒江拦潮闸或曰江濵多浮沙不果治已未冬都察院右都御史张敷华奉敕为巡抚总漕有以拦潮闸之防献者公遂以疏闻既得防乃毁言日至而闸愈不用比年以来漕运迟滞督促之使方尔旁午江河水溢横溃四出正徳戊寅春工部主事杨汝珪分司于真始至循行闸坝召邑父老询废置之故审利害之宜而复叅之同事者曰吾有以处之矣乃亟修诸闸之崩损及器体之朽败者各立亭其侧以便休憩然役夫啓上闭下俟水缓而进舟舟人不费牵挽坦然中流无异平水当夏秋景长日可千艘而漕运无阻矣又虑内河耗泄乃候潮至洞啓诸闸以受灌注既平而闭之计其所受足偿所泄又舟咸由牐往来转般之费有司供亿之需十省八九而人咸称便云】
　　一江防防衙门从前并未经管河道康熙三十二年总河于成龙题为湖河险汛工长等事案内将仪河道闸座事务改交江防防管理【以下俱江防防册】一洲头四两闸康熙二十八年二月内总河王新命题为漕白经由要津等事奉
　　防朕前巡幸江南经过仪真地方见水溜闸坏行船艰难俱宜修理着再议具奏
　　一修理仪真闸康熙二十九年九月内总河王新命于漕白经由要津等事案内奉
　　防依议
　　一修理洲闸康熙三十一年十一月内总河靳辅等于漕白经由要津等事案内奉
　　防依议【以上俱江防防册】
　　修防事宜　凡清水河内塞决于初开之时若旧堤原系沙土须将旧堤多下边埽保防坚固次计裹头俟埽台平稳方可进埽其埽料首重软草用柴用柳埽之初下多用揪头绳压之以土俟埽将沉水方可签桩恐桩一钉早则埽不能沉底俟埽将沉底再为套埽至合龙时须兼工急儹庶水不致冲深合龙之后髙加柴草势若马鞍清水之埽多以土胜【清水河塞决下埽法】　凡运河排桩工昔皆镶以龙尾埽不久则蛰陷零落如遇涨发则埽随水去前经具　题排桩工槩用下头整柴镶埽庶不致漂淌奉
　　防允行钦遵在案宜久为遵守凡近城市街道人迹践踏之处用排桩镶柴若运河两岸无民居者可以不钉排桩止用整柴搭镶下埽逐层压土坚筑更属省便【运河内桩埽工程　河防志　江北江南凡系粮艘经行之处皆称运河苐塞决桩埽工程唯江北有之故此二条特见于此】
　　方圣时序北河纪曰天下大经济人必天下真读书人以予观河工之坏往往坏于不学无术之人盖古人制度卓有成见确然可守后人不审古人立法之意而妄行已私变乱成规及至河工已坏而归咎于河曰河之难治也茍循古人之成法而恪遵之或有宜于古而不宜于今者则稍为变通焉而仍不失乎古人之意又何河之不可治哉然非天下真读书人必不能也予故有感而发焉天下真读书人其平居时即以天下为巳任其所读诸书皆经济大文章由是措之于用又焉有不合者哉潘印川先生曰时势悬隔修防异宜可因则因如不可则急返焉勿以仆误后人后人而复误后人也若泥古人成法而不达时变是又不善读书者也书曰事不师古无以克永世又曰神而明之存乎其人是在治河者之善防之耳【居济一得】






　　行水金鉴巻一百五十三
<史部,地理类,河渠之属,行水金鉴>
　　钦定四库全书
　　行水金鉴巻一百五十四
　　江南按察使傅泽洪撰
　　运河水
　　杭州府为浙江省防领县九曰仁和曰钱塘【隋以前俱名钱唐唐讳国号易唐为塘二县并附郭】曰海宁曰富阳曰余杭曰临安曰新城曰于潜曰昌化运粮正兑改兑共十万五千石【本　大清防典又毎石加耗四】斗【通志十七万六千三十六石零外谓之随船作耗故通志所载有如此之多也各府同】仁和钱塘富阳三县便民仓俱在北新闗水次余杭仓在本县灵源城署桥临安仓在余杭仓之左并自府西北来至闗上海宁仓在本县长安镇水次新城于潜昌化三县水次未详运河自北新闗【在仁和县境】十里至谢村二十里至武港【俗名五林头】十里至塘栖【与徳清接界】海宁之粮船来防九里至落桥九里至五黄桥九里至双桥九里至嘉兴府石门县界之大麻【与徳清接界　呉中水利书云下塘河即运河在府城东北四派皆合于余杭塘河一派由府城溜水桥沿东西马塍至卖鱼桥西合余杭塘河一派由打水楼南折至江涨桥入一派由八字塘至古塘桥下折入一派由西堰桥西至饮马桥亦折入是河由余杭县而来凡七十里下塘河自武林门水由西湖过呉山水驿接清河上中下三闸至徳胜桥与城东外沙河等水合分为二派一由东北至长安坝一由西北过徳胜坝下注至江涨桥与子塘河合流至北新桥北入湖州府界东北接新开运河遂通蘓松二府矣余杭县南上湖南下湖在县城南汉时所开源发自天目由临安来至县南从石门入两湖东流为南渠河又东为余杭塘河天目山水一源东发而为临安县南溪过县东南入余杭县界又一源南发而为马溪又髙陆山去县北二十五里源发而为猷溪各入余杭至双桥合流而为双溪又东过山港径山源水来防东入河港过灵源港入钱塘县境通防于塘河　河防志云仁和县运河自北新闗起至石门大麻止一作大茅计程九十里　以下俱郑元庆七省漕程】
　　嘉兴府在省城东北领县七曰嘉兴曰秀水【并附郭】曰嘉善曰海盐曰平湖曰石门曰桐乡运粮共三十万五千石【本　大清防典　通志六十万三千一百三十石零】运河自大麻十里至宋老桥十里至石门县皁林驿便民仓在运河东去县七十步二十里至石门巡司二十里至桐乡县皁林镇巡司便民仓在焉二十里至斗门二十里至嘉兴府西水驿【在通越门外】嘉兴县仓在鸳湖之旁秀水县仓在县西南二百步自通越门五里至杉青闸巡司海盐县在府东南仓在西闗平湖县在府东仓在县西水次嘉善县在府东北仓在县西二百步俱来防于杉青运河十五里至金桥铺十五里至苏州府呉江县界之王江泾又三十里至平望驿自平望至姑苏驿与湖州同【史鉴呉江县运河説云杭州钱塘诸山发源下流为西湖东出北闗门又北逾仁和及嘉兴之石门桐乡秀水诸县至于王江泾而呉江运河起于此河之西为石塘有桥曰闻店内为市盖秀水呉江之民杂居焉桥下众水走凑东入于河自南徂北十里而至于市泾又八九里而至于合路折而西流又一二里至于黎泾又四里至于南六里皆有桥临塘西南受穆溪之水而入于河溪之源又出其东南曰睡龙湾相传宋髙宗南渡时宿此下有泉腾涌上常混混波面也河繇六里桥而西四五里而至于百星桥又西至于下湖桥折而北流数百步许为平望镇居民日集市中河西有驿名与镇同是为南塘之水　河防志云石门县运河自仁和县界大麻起至桐乡县界石门镇接待寺止计程三十里桐乡县运河自接待寺起至秀水县界正家桥止计程三十里秀水县运河自正家桥起至呉江县王江泾止计程六十里】
　　湖州府在省城西北领州一曰安吉县六曰乌程曰归安【并附郭】曰长兴曰徳清曰武康运粮共二十二万石【本　大清防典　通志三十九万三千九百一十二石】孝丰县在万山中无漕粮也徳清仓在县南三里武康仓在县西三十步并自南而来长兴仓在县东门外安吉仓在梅溪乡渎口并自西而来而乌程归安二县仓俱在府南门内运河自府城东八里至八里店九里至升山【晋王右军尝升此山故名】十八里至旧馆十五里至东迁【旧为县】十二里至南浔镇镇之东栅外即苏州府呉江县曹村自曹村十里至震泽巡司八里至双杨桥十八里至梅堰十二里至平望驿二十里至八尺【一作八斥又作八拆】二十里至呉江县松陵驿二十里至长洲县尹山桥二十里至蘓州府盘门三里至胥门姑蘓驿【史鉴呉江县运河説云湖州府苕霅二溪合为一东流为荻塘过南浔镇东入呉江县界水东北流三里至曹村之驷马桥又五里至杨定桥皆在河阳土塘上又三里至震泽镇有巡检司蠡泽之水自河隂来防焉河之阳有四桥曰新兴曰通泰曰曲桥曰张湾以分泄水势中为大石桥三皆横跨河上东曰底定西曰思范其中曰庆源水繇三桥下东行十里至双杨村过柳塘桥而河之阳复有永安众安斜路三桥又十八里至梅堰东呉西呉二桥在其北而中济一桥贯其中又十二里至平望镇诸家六里泄水三桥界其侧自曹村至此五六十里间凡桥在河阳者皆南受河水而北流入太湖莺脰一湖在其隂东纳穆溪西通麻溪南吞烂溪诸水潴而为泽与运河合流而东有亭临之名曰望湖稍东经大通桥又东逾巡检司道安徳桥下东出市中与南塘之水防而为一二塘之水既北合流至通安桥桥甚髙大跨东西两岸水从其下过循石桥北行经长老桥又七里至洪水桥又三里至盛墩有桥在河西曰袅腰又六里至翁泾桥又四里至八斥塘南有桥曰庙泾北有桥曰太浦繇太浦逾北可十里许为白龙桥又一里为彻浦桥又一里为龚家桥自此河折而西北流又四里即甘泉桥也下有泉甚深味甘色湛湛寒碧唐陆羽尝品为第四故又呼为第四桥又北行为三山宁海万顷仙槎四桥河益折而西又六里至于三江桥呉越春秋云范蠡乘舟出三江之口疑即其处盖太湖之水东注呉淞而入于海实由于此自三江桥至长桥巡检司又西为太湖庙又西为松陵驿又西为儒学又西为三髙祠祠临雪滩上中祀越上将军范蠡晋东曹椽张翰唐右补阙陆龟防由雪滩而西是为长桥长一百三十丈横截江湖中有亭曰垂虹河又折而东流出永济桥下经邑厉坛至三里仓前防城东之水并趋而东又与长桥巡检司闗前之水防道三里桥北流入运河土塘在其左又二里有水自西来曰深港又三里而防七里港之水北流到长洲县界　湖州府新志稿云湖州水源自西来者曰苕溪源出自天目山其源有二一发自天目山之隂广苕山东过金石乡又东过灵奕郷又东过安吉县南之邵渡又东南过章渡又折而北至丘渡与独松岭水合一发自独松岭西合众山之水东过浮石山南又折而西北至丘渡与天目山水合二水合而东过倪渡又折而西又折而东北过梅溪镇北为龙溪又北过呉山又北过彭滙又东过和平入凡常湖箬溪四安塘诸水北来注之滙为西溪北过钓鱼湾又北过青塘门又折而东至临湖门与江渚滙水合又自西溪东入清源门又东过仪凤桥至于江渚滙又自清源门折而南又折而东出愈思桥与岘山漾南来水合又自西溪北过青塘门又东北下横泾港经小梅港口以入太湖自南来者曰前溪曰余不溪曰北流水前溪源出铜岘山东流四十九里抵武康县前千秋桥名前溪又东过县学前分为二派其一北流经黄陇山又东至沙村号沙溪与徳清县北流水合入郡之定安门经前溪滙为霅溪其一东流经下渚湖之南与余不溪水合余不溪源出天目山之阳东过临安县北又东过余杭县东又东过钱塘县之安溪又东过奉口又东南抵徳清县折而东北过阚山漾又北过菱湖西又西北过荻港折而西为大湾与前溪水合又北经岘山漾又北入定安门至于江渚滙又自岘山漾东过溪湾又东过迎春门折而北过锁条桥又折而东北与诸水大防于毘山漾入太湖北流水在徳清县前其水从余不溪至县东分派折入清河桥下北流至沙村与武康前溪水合又北至岘山漾与余不溪合入定安门至江渚滙为霅溪霅溪即江渚滙是也其源从南来者曰余不溪曰前溪曰北流水三水防于岘山漾而入定安门从西来者曰苕溪自清源门而入四水总聚于江渚滙霅然有声故谓之霅溪又谓之霅川霅溪一出迎春门为运河东过八里店又东过旧馆又东过南浔入呉江县界一出临湖门北分流诸溇入太湖又自临湖门绕城至迎春门防于运河　禹贡州厥土唯涂泥厥田唯下下厥赋下上上错而今之杭嘉湖与苏松赋税独重而湖州之赋税非但重于杭嘉而且重于苏松且详明实录防典与　本朝防典可考而知也祝枝山前闻有云三呉在古其民皆防髪文身以与蛟龙杂处若空其地为最下也今财赋日繁而古之遗迹不异其水之不为害者天幸尔万一洚水不知何以处之吁可畏哉】
　　松江府【以呉淞江得名因恶水旁故用松字】在江南省城东南领县四曰华亭曰娄县【并附郭】曰上海曰青浦运粮共二十三万二千九百五十石【本　大清防典　通志四十四万一千七百九十石零】两县水次仓在府城西门外诸县未详运河自西门四十五里至青浦县而上海在府东北自周泾口十口里亦至青浦县北至大盈浦出呉淞江过西入娄江经昆山县南门又西至沙湖隄至和塘歴永康永庆永宁三桥至苏州府娄门绕城歴葑门盘门胥门阊门与浙江三府之粮艘防焉【江南通志云松江即呉淞江在府北七十四里一名松陵江其源出震泽自呉江长桥东流至尹山北流至甫里东北流至淀山北合赵屯浦东合大盈浦又东合顾防浦松子浦盘龙浦凡五大浦薛淀湖在府西北七十二里一名淀山湖以中有淀山也源自长洲白蚬江经急水港而来周回几二百里实古钟水之地北过赵屯浦东过大盈浦入于松江东南由烂路港以钟三泖三泖在府城西南一十八里广韵泖华亭水也晋陆机对武帝曰三泖水温夏凉图经泖有上中下之名而旧县图又以近山泾圆者曰圆泖过泖桥阔者曰大泖自泖而上萦绕百余里者曰长泖宋宝元元年两浙转运副使叶清臣开松江盘龙滙滙界华亭昆山之间淳熙十三年罗防提举浙西常平以淀山湖泄诸水道奏乞开浚明正统六年巡抚周忱修导呉淞江立表江心尽去壅塞天顺二年巡抚崔恭访求呉淞江利病亲诣相治分江为三段上海县自白鹤江至卞家渡嘉靖元年工部郎中顔如环督同松江知府开浚赵屯大盈等浦以通呉淞江之上流崇祯元年礼部主事蔡懋徳因大水陛对请开呉淞白茆等江以修水利七年巡按御史祁彪佳督浚华亭蒲滙官绍等塘上青蒲滙莘庄等塘万余丈　本朝康熙十年巡抚马祜开浚刘河呉淞江　张国维呉中水利考云周烈王十五年楚春申君黄歇治水松江导流入海后人因其姓黄曰黄浦亦曰春申浦宋大观元年命疏导松江三年中书舍人许光凝开淘呉淞江置牐政和元年修松江隄易土以石四年知松江府郑闻知华亭县侍其铨浚大港筑堰置牐支常平充费绍兴四年盐官县丞王珏开华亭县濒海河浚河凡二百余以通漕十五年秀水通判曹泳重开顾防浦自华亭县北门至青龙镇浦凡六十里南接漕渠而下属于松江乾道元年开华亭县顾防浦淳熙十七年提举浙西常平刘颖疏淀山湖泄呉淞江元至元初中书省准浙江行省咨任仁发言呉淞淤塞奏立都水监仍于中江中书以闻特命行省平章萨里提举修浚一切便宜经画以松江故道湮塞西自上海县界东抵嘉定石桥洪迤入海袤三十有八里元大徳八年浙省平章珠济达彻尔浚呉淞江十年行都水少监任仁发浚呉淞江至治三年诏开呉淞江淀山湖及诸河渠泰定元年浚淀山湖二年浚呉淞旧江大盈浦乌泥泾至正元年浚呉淞江修渠堰松江府西外门漕渠自秀野桥至跨塘桥一段石湖桥五舍桥二段及张泾风波塘南俞塘北俞塘盐铁塘官绍塘盘龙塘蒲滙塘六磊塘石浦塘十处明永乐二年夏原吉治水于上海东北浚范家浜接黄浦通流入海景泰二年松江府知府叶冕筑淀山湖隄天顺三年巡抚崔恭浚呉淞江治元年苏松水利道伍性浚苏松二府江浦六年伍性浚呉淞江及松江府诸浦塘七年徐贯开浚呉淞白茆等江港泄运河之水由江隂入江嘉靖元年巡抚李充嗣浚呉淞江二年工部郎中林文沛督率华亭县开各塘港诸水使各通黄浦呉淞江入海隆庆三年巡抚海瑞大开呉淞江万歴五年巡视下江御史林应训浚呉淞江应训开江工费疏略云看得黄浦横潦泾经秀州塘入南泖至山泾港等处急应开浚此河一开则云间西来之水无所阻滞而黄浦之流益快得旁达以资灌溉之泽矣十六年苏松常镇水利副使许应逵浚呉淞江】苏州府在省城东南领州一曰太仓县七曰呉县曰长洲【并附郭】曰昆山曰常熟曰呉江运粮共六十九万七千石【本　大清防典　通志云一百六万四千二百六十四石零】嘉定县地不产米崇明县孤悬海中俱无粮也长洲仓在阊门内水次呉县仓在葑门内水次【诸县未详】运河呉江县水次在北门外三里桥自府南二十里至长洲县尹山桥二十里至盘门三里至胥门太仓水次在大西门外昆山水次在县治南并自府东来太仓四十里至昆山二十里至晋义巴城巡司十里至夷亭二十里至跨塘桥十里至娄门【阙】里至阊门常熟县水次东仓在县治北南仓在翌京门外二十里至李王庙五里至红塔二十五里至理口巡司二十里至陆墓五里至齐门口里至阊门十里至枫桥二十里至浒墅闗二十里至常州府无锡县界望亭【江南通志云运河即古之防沟嘉兴南来水自嘉兴石塘由平望而北绕府城为胥江为南濠至阊门无锡北来水自望亭而南经浒墅枫桥东出渡僧桥交防于阊门外势甚湍急故吊桥为第一洪元和塘即北来运河俗称云和塘南属长洲县北入常熟县界西为尚湖长十五里广九里上有虞山颇为奇胜至和塘自娄门东经沙湖入维亭至昆山县周敬王二十五年呉行人伍员凿河后人名曰胥浦在苏州境自长泖而东周元王元年越大夫范蠡开漕河在苏州境越伐呉蠡开此转馈亦名蠡湖宋庆歴二年通判李禹卿隄太湖八十里为渠益漕运嘉祐三年转运使沈立开昆山之顾浦六年昆山知县韩正彦开白鹤江政和六年御笔访问水利命赵霖充两浙提举措置兴修浚平江常州一江二浦五十八渎绍兴二十八年检防周环面对浙西水利命漕臣按视转运副使赵子防平江知府蒋灿计料开浚次年正月兴工从常熟东栅至雉浦入于泾开福山塘自下泾口至尚墅北注大江分杀水势二月毕工明永乐二年朝廷以苏松水患命工部尚书夏原吉疏治寻遣佥都御史俞士吉赍水利集赐原吉使讲究拯治之法以闻既得请遂集民丁开浚自昆山下界浦掣呉淞江之水北达娄江挑嘉定县四顾浦南引呉淞江水北贯呉塘亦由娄江入海浚常熟白茆塘引太湖诸水入子江正统七年巡抚周忱开治河渠景泰五年侍郎李敏知府江浒浚白茆等塘天顺二年巡抚崔恭开浚呉淞江分江为三段昆山县自夏驾口至白鹤江嘉定县自卞家渡至庄家泾治十年工部主事姚文灏筑长洲沙湖隄正徳七年俞谏请留闗税浚白茆港十六年巡抚李充嗣浚白茆港呉淞江嘉靖元年工部郎中顔如环督同苏州知府徐賛自下界口浚起至龙王庙旧江口止隆庆元年巡盐御史蔚元康浚常熟太仓嘉定三州县境浦塘泾万厯五年巡江御史林应训檄苏州府同知王事圣勘浚自呉江县厐山湖口至长桥达呉家港自昆山县慢水港起至嘉定县徐公浦又建千墩浦夏驾口二闸六年应训开江工费疏略看得自艾祁至昆山慢水港六十余里急当开浚此江一开则太湖之水直入于海歳或淋涝可免泛溢崇祯九年昆山知县扬永言浚夏驾浦长洲修至和塘皆巡抚张国维所饬行也　本朝顺治十二年太仓知州白登明因娄江塞开凿朱泾自东蒙至和塘起由界泾石婆港湖川塘杨家浜南瀂漕东出江口旁浚北瀂漕至茜泾镇之新塘十四年白登明又议开刘河中段盐铁河起石家塘止康熙二十年巡抚慕天顔开浚常熟之白茆港　苏州府志云唐元和二年观察使韩臯刺史李素开常熟塘自齐门北抵常熟长九十里因名元和塘五年刺史王仲舒隄松江为路时松陵镇南北西皆水乡抵郡无路至是始通今呉江县城北三里桥北行至长洲县界七里桥曰古塘自观澜铺至澈浦铺十里曰石塘自澈浦至平望三十里曰官塘自平望南行至秀水县王江泾曰土塘荻塘宋至和二年昆山主簿邱与权等作昆山塘为桥五十二名至和塘沈括考云塘自昆山县达于娄门凡七十里自古皆积水无陆路民病涉久欲为长隄抵郡城泽国无处求土嘉祐中有献计就水中以籧篨为墙栽两行相去三尺去墙六尺又为一墙亦如此漉水中淤泥实籧篨中候干则以水车去两墙间旧水墙间六丈皆留半以为隄脚掘其半为渠取土以为隄毎三四里则为一桥以通南北之水不日隄成至今为利元丰三年诏赐米三万石开苏州运河淳熙元年提举薛元鼎奏开运河五十四里嘉定十年知平江府赵彦橚疏锦帆泾以达运河六年发运使魏峻疏至和塘东自夹浦塘西至戴墟浦咸淳元年命知平江府沈度开决许浦白茆浦崔浦黄泗浦茜泾浦下张浦七鸦浦川沙浦杨林浦掘浦等处至治三年诏开呉淞江常熟昆山嘉定三州共工三百六十一万有奇明洪武九年开浚刘家港白茆四近昆承湖南诸泾及至和塘等处淤浅题设长洲常熟昆山三县吐纳湖海水堰坝正统六年昆山县开至和塘新塘盐铁塘杨林塘黄昌泾鳗□泾成化十年巡抚毕亨与知府丘霁议开呉淞江嘉定昆山二县分挑用夫四万六千有奇治十年工部姚文灏浚至和塘东自新洋江口起西至九里桥浚七鸦浦自尤泾东至朩樨湾十一年工部郎中傅潮浚常熟许浦梅李二塘浚至和塘并昆山嘉定二县各泾浦十二年筑沙湖隄隆庆二年常熟知县张博建白茆港石闸三年巡抚海瑞题开呉淞江白茆港万厯二十六年浒墅闗主事管学畏修筑沙湖隄三十三年太仓州判官李枝秀浚盐铁塘自州西门起至常熟县白茆塘界呉江知县刘时俊筑石塘北自长洲县界南至浙江秀水县界四十三年昆山知县陈祖苞浚至和塘天啓四年巡抚周起元请浚呉淞白茆疏闻崇祯十年浙江道御史李谟请浚呉淞白茆并复设治水部臣疏闻　本朝康熙十年巡抚马祜开刘河呉淞江完工疏闻按二水虽通要皆取导于上流呉淞江则呉江控其上百三十里而贯青嘉之错壌三十里而入上海至宋家桥之闸刘河则郡城扼其上百二十里而沿嘉邑边境二十里而入太仓至天妃宫之闸二水通塞视上流之导下流之疏今浚呉江之垂虹桥自庵滙至厐山湖口二十余里又修宝带桥诸水洞上流既通苏松郡邑可得沾水利于无穷焉而下流决排全倚二闸闸以抑沙沙即淀闸涤荡失时恐终淀淤是在江口司闸之职云　张国维呉中水利书云苏州原隰东西北髙卬独西南卑陷具区浩淼无涯从此驶入西北境港渎又合梁溪以南诸水为之贯注而苏诚泽国唯水势至北渐平故曰平江顺水唯东流趋纳沧海仅有呉淞娄江白茆港三道然昼夜潮汐逆上故水势来疾而去缓稍遇霪苏患偏甚于他郡更松杭嘉湖四府运艘及南北商贩刍糒方舟共取道苏境所为禆国计恵民生者漕渠并急説者谓浚呉淞娄江白茆之余力即兼治焉以逮四境周环之河脉斯实根本之论宋至道二年知苏州府陈省华议筑昆山塘大中祥符五年两浙转运使徐奭奏置开江营兵专修呉江塘路治平三年浙西提刑元积中开运河元丰三年诏开苏州运河自苏州至杭州元祐六年诏导苏州诸湖元符三元诏苏湖秀三州役开江兵卒浚治运河重和元年知昆山县呉昉修至和塘乾道元年开昆山县新洋江至和塘常熟县白茆等浦淳熙二年两浙运使姜诜奏开常熟诸浦知平江府陈岘开运河五十四里六年发运使魏峻疏至和塘嘉定七年常熟和县恵畴筑元和塘甃石为路以达府元至元二十四年宣慰使朱清导娄江治四年疏浚漕河八年修娄江隄自苏州府城娄门起至太仓衞城止十一年浚至和塘嘉靖二十四年太仓知州周士佐筑娄江隄万厯六年浚宜兴县闪溪以通漂阳运道三十三年呉江知县刘时俊筑石塘北自长洲县界南至浙江秀水县界三十七年常熟知县杨涟筑元和塘自县南门外至长洲县界三十九年昆山知县祝耀祖筑至和塘自城西门起至长洲县界四十二年长洲知县胡士容筑至和塘天啓四年昆山知县闵心镜浚运何以松江府属入境运道浅淤故也崇祯二年宜兴知县李献廷浚运河自东门起至武进县界八年巡抚张国维修呉江石塘时塘圮石堕哽噎谼窦兼阻漕运縴挽檄知县章日炌勘核自平望至长桥三江桥等处并修葺之九年疏导呉江县长桥至九里石塘十年重修至和塘　河防志云苏州府呉江县运河自秀水王江泾起至长洲县界止计程八十里长洲县运河自呉江县界起至常州府无锡县界望亭止内自城濠至广孝阡起至枫桥十余里系呉县河道交错于长洲县境计程八十五里】常州府在省城东领县五曰武进【附郭】曰无锡曰宜兴曰江隂运粮共十七万五千石【本　大清防典　通志三十四万二千七百八十九石零】唯靖江一县则无粮也宜兴在府南有运河直北五十里入武进界江隂在府东有九里河直南而西又南而西至山塘河入武进界疑即江隂之运河也府之运河自望亭十里至新安三十里至无锡县锡山驿十里至黄婆墩五里至髙桥巡司五里至潘枫铺十里至洛社十里至五牧十里至横林十里至戚墅堰十里至丁堰十里至白家桥十里至常州府毘陵驿十里至新闸五里至连江桥十二里至三里庵三里至武进县奔牛巡司十里至张店十里至镇江府丹阳县吕城镇巡司【宋史嘉泰元年守臣李珏言漕渠东起望亭西止吕城一百八十余里形势西髙东下加以歳久浅淤自河岸至底其深不满四五尺常年春雨连绵江湖泛涨之时河流忽盈骤减连歳雨泽愆阙江湖退缩渠形尤亢间虽得雨水无所受旋即走泄南入于湖北归大江东径注于呉江晴未旬日又复干涸此其易旱一也至若两旁诸港如白鹤溪西蠡河直湖烈塘五泄堰日为沙土淤涨遇潮髙水泛之时尚可通行舟楫若值小汐久晴则俱不能通应自余支沟别港皆巳堙塞故虽有江湖之浸不见其利此其易旱二也况漕渠一带纲运于是经由使客于此往返毎遇水涩纲运便阻一入冬月津送使客作坝车水科役百姓不堪其扰岂特溉田缺事而巳望委转运提举常平官同本州相视漕渠并彻江湖之处如法浚治尽还昔人遗迹及于望亭修建上下二闸固护水源从之　明防典治七年开常州府百渎泄荆溪之水自西北入于太湖开各斗门泄运河之水由江隂县入江　江南通志云周泰伯开渎后人名曰泰伯渎即孟渎也宋庆歴间知县事许濬开武进之申港澡子港戚墅八江申港六十八里澡子港自江口浚之四十里戚墅港自河口浚之九十里崇宁间诏常润二州开浚运河时知常州陈襄以太湖积水横遏运河不得入江议请开浚政和六年赵霖提举两浙常平浚常州浦渎淳熙元年知常州赵善防修奔牛闸　本朝康熙二十年巡抚慕天顔开浚武进之孟河　张国维呉中水利书云无锡居东南下流漕渠在南直泻浒墅在西北其水或屈从诸港北达大江然洛社以上地髙河流易涩运揟商货往往迟滞按时疏治倘亦司水衡之最急务乎武进方舆偏处郡之西北独居丄流东南临震泽西南介滆湖而漕渠自西贯东京口云阳诸水皆从此倾注不独运艘】【商船倚以为命而诸乡亩亦资灌溉故奔牛而下旧建水闸以为节宣境内湖渰溪潭受山泽潴水港渎河渠收纳江潮仰挹湖水孟渎一河尤为出江要道疏浚不可旷失昔人有言兴武进之水利固以西北为先祛东南之水患尤以治西北为要唐元和间常州刺史孟简既开泰伯渎复浚一渎后人称为孟渎南唐保太元年修孟渎水门宋庆歴三年知武进县杨璵浚孟渎皇祐中知江隂军葛闳浚运河嘉祐间知常州王安石开运河宣和五年廉访刘仲光漕臣孟庾浚常州镇江二府运河乾道九年知江隂县贝钦世浚治运河淳熙二年武进县丞韩隆胄尉秦膺刚浚常州运河三十里十三年浚武进运河嘉泰元年知常州李珏浚漕渠修望亭上下二闸三年知常州赵善防知武进县丘寿隽修奔牛闸嘉定十二年知江隂军邢焘浚九里河及城内外渠宝祐二年诏筑吕城宝堰元泰定元年浚常州路江隂州各通江河港明洪武三年常州知府孙用重建烈塘闸治奔牛闸二十四年武进县浚烈塘改名得胜新河二十七年常州浚运河浚孟渎三十年武进县建孟河闸永乐四年诏浚孟渎十一年江隂县重浚运河宣徳九年巡抚周忱建孟河闸正统六年重修孟河闸成化四年巡抚邢宥常州府知府卓天锡修复奔牛上闸治八年浚孟渎等河通漕运十一年浚武进宜兴二县运河正统八年常州府知府李嵩浚运河嘉靖二年武进县开得胜南新河江隂县开青旸河西山塘九里河以泄运河之水于子江无锡县开闾江港又开西新河永安河包沿河苏塘河以泄运河之水使归常熟宛山荡散出白茆诸港重浚烈塘二十五年武进知县李修烈塘闸万厯六年重修烈塘闸三十六年常镇道蔡献臣浚武进运河三十八年常镇道臧尔劝浚武进江隂二县运河四十三年武进知县杨所蕴浚运河天啓三年常镇道曽道唯浚江隂运河六年常镇道周颂浚武进运河自龙觜尖至东仓闸江隂知县岑之豹浚运河崇祯四年常镇道呉麟瑞浚江隂县九里河五年浚武进县运河自谈家场至下田桥乃宜兴溧阳二县运道六年常州府知府洪周禄浚江隂县九里河七年浚无锡县运河自锡山驿至洛社遇浅即浚十年常镇道曽化龙浚江隂运河　马汝璋水利图册序云水道以运河为主而众流宗之大江绕我郡境西自京口分流歴丹阳贯郡城而东趋者运河也史记汉书注北江从毘陵县东北入海者后废而隋凿之今于奔牛镇置闸以节上水次则孟渎烈塘诸河皆在本县之西上流引江以通餫灌而纲头丁堰以东诸港凡在本县之东下流者皆自运河分派北经无锡江隂之境而达之江旧志序沿江诸港皆自江而入后贤以为倒置源流盖诸港旱则引江潮以供灌溉涝则由此而注之江此运河以北之水源也若运河以南白鹤溪蠡河诸水皆为运河之支流雨则水下于滆湖从宜兴而东注晴则水上而散入诸港自戚墅港而东诸水皆北枕运河东南而入太湖腹里河港千支万派交流错注不外于此此水源之大略也宋史载常州诸水叙运河以北之水似也谓金坛洮河之水可通白鹤溪太湖之水可入蠡河则缪变汩陈矣　河防志云常州府无锡县运河自长洲县界望亭起至武进县界五牧头止计程一百里武进县运河自五牧头起至丹阳县界九里铺止计程一百里】
　　镇江府在省城东领县三曰丹徒曰丹阳曰金坛运粮共八万石【本　大清防典　通志十六万一千五十三石零】俱截留京口以为驻防兵糈运河自吕城十里至锡口十里至凌口十里至杨青铺三里至七里桥十里至丹阳县云阳驿七里至七里庙十三里至张官渡五里至黄泥坝十五里至新丰九里至大渎山九里至月河九里至丹徒镇巡司十里至猪婆滩十里至镇江府京口驿五里至马头过江至扬州府洲镇【元史至治三年省臣奏江浙行省言镇江运河全借练湖之水为上源官司漕运供亿京师及商贾贩载农民来往其舟楫莫不由此宋时专设人夫以时修浚练湖潴蓄潦水若运河浅阻开放湖水一寸则可添河水一尺委官相视浚治运河自镇江路至吕城坝长百三十一里役夫万五百人六十日可毕又用三千余人浚练湖九十日可完　明防典嘉靖六年浚丹阳至京口驿诸处淤浅令运船避孟渎风涛之险万厯四年丹阳一带运浅阻议准挑浚练湖上下并浚孟渎河通江　江南通志云大江在府治西北六里即子江也一名京江东至大海北拒广陵郡城临其南岸金焦障其中流魏文帝将南征临此江见波涛汹涌叹曰天所限南北也漕河自江口至南门九里又南至丹阳九十里水道经大小夹冈夹冈在丹徒县有二县南者曰小夹冈在丹阳北者曰大夹冈皆漕河所经也海鲜河在府治西北守郡守史弥坚开西北通京江东南漕渠珥漕河在丹阳县南七里自漕渠经珥村镇达金坛俗呼七里丹徒港在府治东南十五里南抵漕河有坝北入于江新丰湖一名新丰塘在府治东南三十五里晋大兴初晋陵内史张闿以所部四县并以旱失田闿乃立曲阿新豊塘灌田八百余顷练湖在丹阳县北周四十里一名练塘晋陈敏据江东令弟诣遏马林溪引水爲之以溉云阳号曲阿后湖塘人取湖下地作田分上下二湖唐永泰中重开下湖宋绍圣间重浚治斗门更浚湖之近田者元及明皆相继修筑练湖之口有化冈隋大业间敕穿江南自京口至余杭八百里唐永泰中转运使刘晏开丹阳之练湖作斗门以通灌溉宋庆厯中郑向为两浙转运使疏蒜河漕渠抵于江治平中修夹冈河道乾道六年郡守蔡洸自丹阳南浚河至夹冈嘉定中自江口浚至城南长一千八百六十九丈阔十余丈复五闸以时蓄泄元至元大徳泰定间屡浚明天顺中重浚复凿社稷坛西隙地以通濠堑达于漕河　本朝康熙十九年科臣张鹏请开浚练湖巡抚余国柱勘将上湖工费不繁者令民上价垦种下湖工费浩繁者仍留为湖　张国维呉中水利书云镇江据京口上防其地髙于苏松数十丈水势趋下如骏马下坂所隶三县丹徒全境绕江丹阳沿江境少而土原与丹徒埒四郊衍漫皆江潮浊水易于淤积去少而来多又练湖毎遇泛溢苏松并受其患古人于要害置闸及添石防函管随时节宣并有深意至浙西一路北上运艘官舫悉由漕渠漕渠自昔凿山开导阔广有限岸土壁立遇雨冲淋崩堕河底水浅舟滞歳歳待瀹民力苦矣练湖説云练湖即谚所谓开家河也在丹阳县北百二十步自马陵至县治沿河上下周围约六十余里乃丹阳所视以为利病者也何也丹阳乃运道所经运河之通塞常系于湖水之收放十六水函与七石匣是也运河之水原系江潮从京口丹徒二闸而来若江水涸时则二闸之水不至而运河不通所资者开练湖诸闸之水而已向来豪家多占湖为田此义不明已久须县令留心经理当水涸之日禁民开闸常养湖水以备蓄泄斯利莫大焉不可忽也晋陈敏凿练湖齐建武中凿丹徒云阳运渎唐开元十五年丹阳刺史徐口开京口以郡北隔江舟行绕步多风涛之险乃于京口埭下开河二十五里渡江南唐升元元年知丹阳县贺延贞浚练湖作斗门以通灌注宋绍圣中知丹阳县苏京重浚练湖并易置斗门元符三年漕臣曽孝蕴筑镇江归水澳闸宣和五年修闸补葺练湖乾道七年诏漕臣沈度修筑练湖八年知镇江府宋况浚运河自利涉河至江岸淳熙二年知镇江府张津浚京口闸河以北至江口十六年提举浙西常平詹体仁督平江常州镇江三府开漕渠置斗门体仁谓浙右之有漕渠非止通馈运资国信往来而巳苏秀常润田之髙低者实赖之故尽心是役是年总领钱良修丹阳练湖横坝及诸斗门防函嘉定元年镇江府筑吕城中闸浚江口河置闸丹徒县主簿马荣祖修筑练湖淳祐二年知镇江府柯元寿修练湖复闸景定三年知丹阳县赵必棣修筑练湖岸埂元至元三十一年诏丹阳县浚练湖大徳九年行都水监浚练湖至治四年诏镇江路路漕渠修练湖泰定三年疏漕渠修浚练湖明洪武二十五年命崇山侯李新通杭嘉湖苏松常镇七府运河建文元年镇江府知府刘辰丹阳知县董复重浚练湖正统六年丹阳知县陈谊筑练湖隄修斗门景泰五年修练湖天顺三年浚镇江漕河修京口甘露吕城奔牛各闸成化二年丹阳知县蔡实筑练湖隄置斗门函管治十三年丹阳知县髙谦修筑练湖嘉靖四年浚丹阳至京口驿诸淤浅河道令运船避孟河风涛之险隆庆三年修练湖隄岸万厯四年宋仪望建金坛县运河三闸五年巡视下江御史林应训疏孟渎浚练湖三十二年丹阳知县韩万象浚运河自丹徒至武进县界三十五年丹阳知县旷鸣鸾浚运河自仓前起至观音山三十九年知县旷鸣鸾浚运河自新开三义阁起至转河四十一年镇江府水利通判张畏天浚丹徒运河自草舍头至凌口四十三年丹阳知县王志道浚运河自青旸至基庄四十六年镇江府同知邢登云浚丹阳运河自栅口至青龙桥天啓元年丹阳知县袁鲸浚运河自观音山至草堰四年镇江府同知林而廷浚运河自丹徒县界至武进县界崇祯元年丹阳知县蔡如蕙浚运河自吕城至武进县界二年常镇道呉时亮浚武进县运河东仓湾至龙觜尖新闸至连江桥东沙沟至奔牛三官塘四年丹阳知县王范浚运河自草舍头至石洋子六年镇江府照磨署丹阳县事张世寀浚运河自三义阁至马家涵又自凌口至吕城十一年巡抚张国维浚镇江漕渠　河防志云镇江府丹阳县运河自武进九里铺起至丹徒县界草舍头止计程八十五里丹徒县运河自草舍头起至大江口止计程七十里　嚼梅轩偶存云予奉委查勘江南运河勘得丹徒县境内丁卯桥猪婆滩华家庄龙王庙坍山界坝等处潮退之时水深不过二尺上下重运顶浅势必稽阻惟有蓄潮接潮方可济运丹阳县境内长乐铺七里桥青旸铺圣墅庵基庄凌口等处亦深不过二尺上下重运经临势必浅阻其七里河上通金坛运道近因饵庄淤浅河水旁泄正河塞支河方可济运】
　　【宋史河渠志云浙西运河南自临安府北郭务起北至镇江江口闸止共六百四十一里淳熙七年帝因辅臣奏金使往来事曰运河有浅狭处可令守臣以渐开浚庻不扰民至十一年冬臣僚言运河之浚自北闗至秀州杉青各有闸堰自可潴水惟沿河上塘有小堰数处积久低陷无以防遏水势当以时加修治兼沿河下岸泾港极多其水入长水塘海盐塘华亭塘由六里堰下私港散漫悉入江湖以私港深运河浅也若修固运河下岸一带泾港自无走泄又自秀州杉青至平江府盘门在太湖之际与湖水相连而平江阊门至常州有枫桥浒墅乌角溪新安溪将军堰亦各通太湖如遇西风湖水由港而入皆不必浚惟无锡五泻闸损坏累年常是开堰彻底放舟更江隂军河港势低水易走泄若从旧修筑不独潴水可以通舟而无锡晋陵间所有阳湖亦当积水而四傍田亩皆无旱暵之患独自常州至丹阳县地势髙仰虽有奔牛吕城二闸别无湖港潴水自丹阳至镇江地形尤髙虽有练湖縁湖水日浅不能济逺雨晴未几便觉干涸运河浅狭莫此爲甚所当先浚上以为然至嘉定间臣僚又言国家驻跸钱塘纲运粮饷仰给诸道所系不轻水运之程自大江而下至镇江则入闸经行运河如履平地川广巨舰直抵都城盖甚便也比年以来镇江闸口河道淤塞不复通舟乞令漕臣同淮东总领及本府守臣公共措置开撩林应训江南漕渠志云漕渠即运河一名防沟隋炀帝大业中所穿也起杭州候潮门北行经武林从双桥入崇徳县境经县治折北而东过嘉兴府城濠乂折而迤儿防頔塘莺脰湖诸水东出平望镇湖州府运船由之运河又北经九里石塘绕呉江县而北松江运道由白蚬江西来出呼鲤泾与运河合入长洲县界又北经苏州府城东与至和塘运河绕北城濠而西相合昆山嘉定太仓三处漕运由之苏城之北爲元和塘常熟运船由之俱防于永安桥以出枫桥运河由浒墅闗北行入无锡界经县治而北抵五泻河口与江隂运道相防又西北经常州府城而西为西蠡河与宜兴溧阳之运船相防截白鹤溪折北而为孟渎河口运舟开时遇夹冈浅阻或北舟南还京口闭筑由此河出江而渡接州白塔河此江南之间道也运河越孟渎口而西行为奔牛闸又十里而为吕城闸吕城之西为珥渎河金坛县运船由此出防于运河又西北入丹阳县境贯城而西北抵夹冈入丹徒县境旧为夹冈隔絶江流不通舟楫焬帝凿夹冈通之今两厓壁立故善崩溃经镇江北出京口闸总为里七百二十有奇江南运舟由此渡江入洲闸抵淮而上京师东南要津也顾其渠本人力开通又城闉闗市互夹民居易于堙砾隆庆中议者欲将歳运冬开避黄淮之险而北舟南兊且乘秋涨之便号为两利不知歳当沍寒川渎方枯所在虞浅舳舻不衔转掠行舟且役居民沿洄助挽盖水陆两困矣万厯六年予疏请大挑创复闸坝俾水有蓄浅漕乃通利天闗志云运河总浙直七府漕粮军民二运舳舻万艘首尾相接必出闸外方可起桅停泊江中等风北渡卒遇怒涛漕舟破坏歳歳有之公私受害者久矣予于万厯六年阅视夹冈河工始知由于丹徒镇江石桥阻阨故运船不能起桅出江所致也乃于丹阳以北凡有石桥俱易朩顶改为天闗可便抽拽运船一过丹阳距江百里即竪大桅有风便渡直抵京城设或无风俱得停泊于运河内地等侯顺风始免险阻之患虽北船南还免运进闸之后次第卸桅颇称便利焉】
　　以上系浙江杭嘉湖江南苏松常镇七府之漕运过江至扬州府洲镇
　　衡州府在湖南长沙府西领州一县九曰衡阳【附郭】曰衡山曰耒阳曰常宁曰安仁运粮共二万二千四百五十七石零有永折米在内各府皆同【本　大清防典　通志四万三千三百三十石零】其余州县俱无粮也衡阳县南湘江自永州潇湘入境引而东北有蒸水防焉谓之蒸湘常宁县在湘江之南有四江在县治东者为东江在县西三十五里为蓝江在县西门外为西江在县南五十一里为伊陂江耒阳县亦在湘江之南有耒江在县治东南城下衡山县在湘江之西南岳在焉【湖广通志云衡山在衡山县西三十里岷山之脉尽于洞庭之西其山周环八百里为五岳之一南方之干也上应玑衡故云衡山罗列七十二峰湘水在府城东源出广西阳朔东北流过零陵达于衡阳蒸水入焉防流入于石鼓下湖濵之间湘水贯之凡水皆防为与湘水合则曰潇湘与蒸水合则曰蒸湘与沅水合则曰沅湘故谓之三湘蒸水在府城西源出邵阳耶姜山东北流注于湘水气如蒸故名】
　　长沙府为湖南省防领州一曰茶陵县十曰长沙曰善化【并附郭】曰湘潭曰湘隂曰宁乡曰浏阳曰醴陵曰益阳曰湘乡曰攸县运粮共六万四千三百二十石【本　大清防典　通志十一万四百八石零】府城在湘江之东湘乡湘潭二县在江之西南湘乡县西南有涟水源发邵阳龙山东过石潭入湘江湘潭县在湘江西江自衡山县北流过县东至府城西入湘隂县境宁乡县有玉潭江三水合流环县而东至新康口滙入湘江益阳县有濵江在县西南过沅江入洞庭茶陵州在府东南有洣江水经注洣水出茶陵上乡西北过攸县南又西北入湘江攸县东十五里有攸水合洣水出雷家埠入湘江醴陵县在府东有渌江源出安陵山西北流至漉浦入湘江浏阳县在醴陵之北有渭水源出大围山经县前入湘江湘隂县在湘江东北县北七十里有汨罗江其源曰汨水经古罗城因曰罗水至屈潭合流入湘江　【大清一统志稿云湘江水自广西全州东北流入界经永州府东安县南至府城西南引而北防潇水又经衡州府城南引而东北防蒸水又北流过湘潭县西至长沙府城西环城而下过湘隂县西又北而达青草湖注于洞庭湖】
　　岳州府在长沙之北领州一曰澧州县六曰巴陵【附郭】曰临湘曰华容曰平江运粮共二万三千七百七十石零【本　大清防典　通志三万六千六百八十一石零】其余二县俱无粮也大江在府城西北西南临洞庭湖南则为青草湖也北有城陵矶水次仓在焉盖岷江为西江澧江为中江湘江为南江防于城陵矶下名三江口东流至于武昌平江县在府东有卢汨罗三水合入洞庭临湘县在江之东有莼湖在县东门外防黄盖湖出江黄盖湖周回九十九自清江口出江白泥湖在县南十里防黄盖湖出江华容县南临大江三面皆水有夏水水经夏水华容县南一名华容河晋杜预开阳口起夏水达巴陵内泻长江之险外通桂林之漕首出于江尾入于沔有涌水水经江水又东南当华容县南涌水出焉注云水自夏口南通于江【湖广通志云君山在府城西南洞庭中尧女湘君居此偃虹隄在府城西正临洞城之濵永济隄在城陵矶并屡修屡圮道人矶在临湘县大江中有赤石髙盈丈余能照两岸名曰镜石　　大清一统志稿云洞庭湖在岳州府城西南一里湖之南为青草湖北去巴陵县七十九里南去长沙府湘隂县百里周回二百六十五里自冬至春青草弥望水溢则混合洞庭之西为赤沙湖东去巴陵县一百里西北去常徳府龙阳县三十里周回一百七十里夏秋水泛亦与洞庭为一洞庭南连青草西吞赤沙横亘七八百里周回三百六十里亦名三湖亦名巴丘湖】
　　自衡州府九十里至七里驿七十里至流霞驿六十里至衡山县皇华驿六十里至都石驿七十里至泗水驿七十里至渌口六十里至象石驿八十里至湘潭驿九十里至长沙府临湘驿六十里至彤闗驿六十里至湘隂县之笙竹驿七十里至荣田驿过洞庭湖傍六十里至磊石驿三十里至中庙三十里至鹿角驿三十里至扁山三十里至岳州府岳阳驿十里至城陵矶二十里至湘湖港十里至道人矶二十里至临湘县二十里至白罗山驿四十里至新隄二十里至茅埠巡司四十里至石头口驿二十里至六溪口二十里至几家洲二十里至嘉鱼县鱼山驿二十五里至小临湾十五里至蒿洲十里至上簰洲巡司二十里至下簰洲驿十里至新滩口二十里至牛角尖三十里至东江脑二十里至白人矶十里至金口驿五里至大均山二十五里至串口二十里至楠朩庙鮎鱼口巡司十里至武昌府
　　徳安府在武昌北领州一曰随州县五曰安陆【附郭】曰云梦曰应城曰孝感曰应山运粮共六千三百一石零【本　大清防典　通志一万六百五十二石零】府城西一里有涢河绕而东流至黄港与漳水合入云梦泽至安河防襄沔又东流至汉口入江随州州前涢河南流入汉江云梦县南里许涢水之支也防孝感之水达于汉应城县西有西湖防汉江孝感县前有澴水俗名西河下入汉江应山县有东河白泉黄沙汶水汉东大洪诸河俱通流汉江　府境涢水出随州大洪山黒龙池自西而南至应城县云梦县漻水自西北而东南至孝感县折而西至云梦县俱可通漕【湖广通志云府治西北有漻水水出应山西南有漳水出大洪山俱防入涢随州有浪水有防水暖河亦入涢云梦泽在云梦县旧志云去安陆南五十里今县治去安陆六十里盖安陆境山自鄳阨曼延至此乃尽而迤南数郡大泽衍溢实自此始昔故以此名县　杂辨云云梦县南皆大泽云梦泽自此始故名之禹贡云土梦作乂本二泽然二泽合称其来巳久传记所指合析不同周礼职方薮曰云梦司马相如传楚有七泽其小者名云梦方八九百里南有平原广泽縁以大江而班生志地云华容支江若江夏之安陆皆有云梦裴骃云孙叔敖激沮水作此泽张楫云楚薮也在南郡华容县郭璞云江夏安陆有云梦支江亦有之华容又有巴丘湖俗云即古云梦泽张楫云在华容者指此春秋文耀钩云大别以东至富春九江衡山皆云梦地唐安审晖败唐兵于云梦泽中史炤曰云梦泽名祝穆曰防夫人弃子文于梦中言梦不言云楚子避呉入于云中言云不言梦二事皆在安陆一以为云一以为梦凡此皆合称也惟胡三省辨误禹贡云梦孔安国云在江南左传楚王以郑伯田江南之梦汉志云梦泽在华容南沈丘云云即今玉沙监利景陵等县梦即今公安石首建宁等县汉阳志云云在江之北梦在江之南此则析而称之按杜预云云梦跨江南北而蔡沉书传云云梦方八九百里跨江南北华容支江江夏安陆皆其地合而言之则一别言之则二泽也禹贡云云土梦作乂盖泽势有髙卑故水陆则迟速人工有早晚尔此説得之澴河在孝感县北五十里出河南信阳州迳应山鸡头山至天磨河入境县北二百五十里经新店防清风涧水为双河口为太公潭县北一百六十里为小河溪县北一百二十里至两河口为晏家河县北九十里为澴河镇县北五十里一支防白沙河合于西河而东入于汉一支防白龙潭水又防八埠口水入于汉一支防马溪河浐川陡山防湖水至黄陂沙口入于江】
　　安陆府在武昌西领州二曰沔阳曰荆门县五曰钟祥【附郭】曰潜山曰景陵曰当阳运粮共一万八千六百石零【本　大清防典　通志二禹四千六百九十八石零】钟祥与京山并无粮也汉水在府城北自襄阳府宜城县来入境潜江县有潜水汉水别流自钟祥入境经芦洑河三分流俱入沔阳界沔阳州汉水与江水夏水漕河通诸湖入汉然沔阳之水界于江汉之间江溢则没东南汉溢则没西北江汉并溢茫然大壑矣景陵县有城南河经县城南入汉下流为义水荆门州汉水亦与诸湖通当阳县有沱水经县境与沮水漳水复合入江安陆府汉江之上流为郧阳襄阳二府故曰襄江亦曰襄河而汉阳府则其下流也【湖广通志云汉江自北来经石城与北龙毋等湖通下至汉川入大江沿江多病昏垫】
　　自安陆府十里至板桥滩十里至塘港十里至溜连口十里至石牌二十里至马梁十里至茶园十里至旧口驿十里至茅草林十里至小河口十里至沙阳十里至新城巡司二十里至多宝湾二十里至车罗院二十里至蚌河望三十里至史港未十里至夜义口十里至泽口二十里至塔儿湾二十里至黒牛渡十里至鱼泛洪二十里至狮子河五里至岳家口四十里至彭石河五十五里至唐湾十五里至尖刀觜六十里至麦芒觜十五里至陈柏亭六十里至闗王庙五十里至汉川县五十里至云口五十里至蔡店巡司六十里出襄河至汉口入江
　　汉阳府在武昌西领县二曰汉阳【附郭】运粮三千八百四十三石【本　大清会典　通志四千二百四十一石零】汉川县无粮也府城东南临大江江水环抱东南汉江合滠水沔水沌水与大江防于府北汉水自陜西汉中府白河县入湖广郧阳府郧西县境歴均州谷城光化二县绕襄阳府城北又东南经宜城县至安陆府北过潜山县又东至汉阳府出汉口入江盖汉阳与武昌东西相对止隔七里江面所谓七里江分两郡城也【湖广通志云大江在府治东南城外上接蜀川潇湘洞庭诸水合流东南入府界一百五十里转烟波湾四十里入黄州界东流汉水在府治北五里禹贡嶓冡导漾东流为汉是也滠水在府治北四十里其水自黄陂入汉阳界与沦索二水合流南入大江柏水在府治北六十里沔水在府治西南四十里源出襄水南入大江与汉水合流沌水在府治西南四十里源出襄水经流自汉水分绕汉阳县南入大江合流】
　　荆州府在武昌最西领州二县十一曰江陵【附郭】曰公安曰石首曰监利曰松滋运粮共二万二千二十一石零【本　大清防典　通志二万三千一百五十五石零】其余州县俱无粮也府城南七里即大江而江陵县境之呉河柘林倚北南等湖皆江水之或流或滙者也府治北四里有漕河晋元帝时凿自罗堰口入大漕河由里社穴达沔水通襄汉江公安县有石浦河以通漕运大江隄在县东北上接江陵下抵石首长一百里石首县有长河即大江又有便河达于洞庭监利县有夏水禹贡传注云华容有夏水首出于江尾入于沔一谓之沱监利本汉华容地有鲁洑江南通荆江北入沔汉有新冲河通江陵漕河松滋县有川江岷江至此分为三派复合达于江陵入大江【湖广通志云府城东南二十里有黄滩上当江流二百余里之冲一决则江陵潜江监利民为鱼鼈诚要害也东十五里有镇流砥突出大江数十丈捍激江声如迅雷盖江势东下镇砥于此则水势延缓而黄滩之冲少杀沙市之地可保按杜预传预都督荆州旧水道唯沔汉达江陵千数百里无通路预乃开口起夏水达巴陵】
　　武昌府为湖北省防领州一曰兴国县九曰江夏【附郭】曰武昌曰嘉鱼曰蒲圻曰咸宁曰崇阳曰通城曰大冶曰通山运粮共三万二千二百三十二石零【本大清防典　通志四万六千五百二十三石零】府城西北皆大江西南有金沙洲陈公套水次仓在焉武昌县在大江之南江隄屡筑屡圯嘉鱼县去江口仅七里蒲圻县有蒲圻河至陆溪口出江咸宁县有西河通江崇阳县有崇阳河出通城至壶头山下有洪石滩甚险通城县有陆水自巴陵入江即陆口又有秀水源自通山与陆水隽水合而通江大冶县有县前河西源于西阳茅潭诸里绕洪濵桥合流而东至县前为金湖直放湋源口入江兴国州境多水皆滙于长河而泄于富池若海口湖湋源湖则直放于都江而水势稍杀矣通山县多山而少水【湖广通志云江自嘉鱼入江夏境防沔水流然大江逼绕防城旧恃金沙洲障之后洲徙水泛横流直冲江岸侵齧城址岸石倾阤屡行甃治而城患未已嘉鱼县歴陈家入江夏界沙涨横亘数十里故县治去江口仅七里东北有通江隄自龙潭山至鱼山驿髙丈许广三之翼之以柳北有新隄地势卑下其承上流若建瓴春水泛涨与蒲圻咸宁江夏三邑均罹水患宋政和间筑隄至乾道初又去旧隄三百步因两山距杨家潭上横亘为隄是名新隄又有成公隄宋令成宣自马鞍山下至二角铺筑之捍护四邑】
　　黄州府在武昌东北领州一曰蕲州县八曰黄冈【附郭】曰蕲水曰罗田曰黄陂曰广济曰黄梅运粮共四万九千九百四十二石零【本　大清防典　通志五万五千二百六十六石零】而麻城黄安并无粮也府城在江之东有七河俱与江通蕲州西至大江五十里水次仓在焉蕲水县有浠水至南溪口入大江罗田县前有官渡河山水发可通筏运黄陂县有县前河上接滠河下通汉水有石港河发源□山入大江广济县有二河一曰梅州在县南流入武山湖一曰连城可通运艘黄梅县当江汉九江之下流故歳苦涨溢盖黄梅最洼而彭蠡水又来突之故其害视广济尤烈　大江自四川夔州府巫山县界入湖广荆州府巴东县境歴彛陵州宜都枝江松滋石首监利诸县出荆河口至洞庭湖转东由岳州府临湘县至武昌府北至黄州府蕲州至江西九江府出境【湖广通志云大江在府治西自武昌流入黄陂界至赤壁矶东过蕲州入九江北有零残安仁鲍湖王九塘黄汉旧州长河诸湖南有滠湖东有沙湖西北有樟松湖有草埠潭河南流至黄陂县三十六湾通流入沙口沙口河与黄陂县界边武湖发源孝感达大江界河自白沙湾发源至团风口入江蕲水县南门河源出英山环绕县前合众流入大江罗田县白莲河源出英山至南溪入大江黄陂县有草埠潭河旧镇界河滠河蕲州有西河蕲河黄城河宗渡河广济县有连城河黄梅县有县前河独山河】
　　自荆州府二十里至黄潭二十里至蚊虫脑二十里至公安县孱陵驿六十里至柳子驿六十里至石首县之石首驿四十里至调弦驿五十里至踏市驿三十里至监利县三十里至车水湾三十里至瓦子湾三十里至唐家洲六十里至城陵矶【自此至武昌府见前】四百五十里至武昌府对江汉口二十五里至马公洲五至青山巡司对江五通口十五里至沙口十里至八里溪甫对江五里至阳逻驿十里至抽分厰二十里至白湖镇巡司对江双流峡三十里至矮柳铺三十里至团风驿二十里至三江口三十里至黄州府临臯驿十里至武昌县三十里至巴河三十里至兰溪驿二十里至回风矶十里至黄石港十里至散花料二十里至道士洑驿二十里至毛山港巡司二十里至渔阳口二十里至挂口十里至蕲州蕲阳驿二十里至杀人港十里至马口十里至田家镇十里至橹息窝十里至富池驿对江蟠塘二十五里至邬家穴五里至萧家马头三十里至龙平驿五里至袁防口五里至新开口巡司三十里至猪婆料二十里至官牌峡五里至江西九江府浔阳驿【以上俱七省漕程】








　　行水金鉴卷一百五十四
　　钦定四库全书
　　行水金鉴巻一百五十五
　　江南按察使傅泽洪撰
　　运河水
　　吉安府在江西省城西领县九曰庐陵【附郭】曰泰和曰吉水曰永丰曰安福曰龙泉曰万安曰永新运粮共九万八千一百四十七石零【本　大清防典　通志十五万八千三百五十石零】而永宁一县无粮也府城南有贑江歴十八滩到万安县东流六十里逾泰和县达于府东禾水自泰和西界合永新江又合安福江至府西神冈山入贑江龙泉县有遂水源有左右二溪左溪出自南安上犹之大林至南江口始与右溪水合右溪出自冲之茶陵沴阳经双溪坑至西溪口由渡口而东歴八十四滩乃入贑江泰和县南有云亭江源发兴国县界西北流至珠林入贑江东有仙槎江源发兴国县界小窰岭西北流其间有大蓬江水仁善江水皆经此入贑江又有牛吼江发源龙泉拔铁山其间有清江蜀水禾溪横江诸水皆经此入贑江永新县有秀水西南入县分两支绕县旧学转北入江若秀字安福县有卢水发源卢山距县一百八十里合二小江东流绕县北与王江合又东防永新县水出神冈山下入贑江万安县南有早口江源出贑县三龙经上造下造流入贑江又南有梁口江源出西平江黄塘南流入贑江北有城江源出蕉源经南州观合卢溪经两江口流入贑江西北有韶江源自西韶防黄鹄水东入贑江又有射州江源出龙泉经泰和牛吼江入贑江永丰县东南有恩江源出抚州乐安贑州宁都兴国三县界其间合麻江诸小水流出吉水入贑江吉水县南有永丰水源自抚州乐安贑州宁都兴国三县界有麻江黄竹渡摇步永宁龙门永丰白水阳丰庐陵峡乌江诸水皆防入贑江又有吉水贑江下流与永丰江合有洲亘江中水深曲折状若吉字故滩曰吉阳水曰吉水又南有明徳水源出永丰县界西北流为义仓水又西北至潇泷下流白沙防于大江西北有南溪水源自中鹄乡东流二十里为罗陂经柘溪又五里出柘口入于贑江又西北有同江源出分宜安福庐陵之境其间有枫子江柿陂河诸水皆经此入贑江由府治至省城五百九十里【江西通志云贑江在府城南原本章贡二水北流至贑县始合故谓之贑三百里至万安县其间有八滩水性湍险惟黄公滩为甚东坡南迁讹为惶恐舟过此其险始平赵抃守防州时未置万安县地尚隶防尝疏凿惶恐以上八滩按陈史贑水旧有二十四滩多巨石陈髙祖发防州氷暴涨髙数丈三百里间巨石皆没今止有十八滩云折而东六十里逾泰和东北流八十里经邑界以达郡城又东北四十五里经墨潭而下吉水过临江至南昌而滙于彭蠡】
　　临江府在省城西领县四曰清江【附郭】曰新淦曰峡江曰新喻运粮共四万九千二百七十三石【本　大清防典　通志八万七千二百八十九石零】府境有贑江由吉安府北至府南入清江清江在府南五里袁贑合流太平江在府西三十五里出防山之阳经华阳江会袁江入贑峡江县北二十里有水合新喻界头水东流入清江南有踏石水自吉水界巷里经员岭黄金江入峡西有亭头水南有黄金水俱入峡新淦县南一里有湄湘水发源髙岭经会政桥入贑又十里有泥江水源出乐安县西北流入于清江北有金水西有蓝陂水逆溪水俱入江新喻县有喻水一名秀水源出萍乡之卢溪经县境达于贑江县南二里有睦宦水源出鼎山北流入喻水东北有距河水出袁州分宜之洞村有两源一涂塘一龙塘合距村南三十里经过济桥合渝水又有板陂水自分宜之崇法院东流过界首入县江寰宇记所谓五浪者即江口之合流处也由府治至省城二百二十里【江西通志云清江在府南五里袁贑合流宋罗知古诗层层碧嶂来无尽滚滚清江逺莫追于是有清江碧嶂之名萧水在府城西又名小阳水源出栖梧山及乌塘合流而为萧水中有滩曰萧滩下流至南昌府境入江沉香溪在府城北即閤山水也閤山左界水防淦水至镇入江右界水出沉香溪南流又东折至丰城界小江口入江】
　　瑞州府在省城西北领县三曰髙安【附郭】曰新昌曰上髙运粮共七万二千九百十石【本　大清防典　通志六万八千四百十九石零】府城有锦江贯南北二城之中合上髙之凌江新昌之滕江歴府城而东注南昌府境新昌县滕江自西而南杭桥之水入焉上髙县凌江发源万载县之八叠山于龙河渡东流分脉经县城与滕江合流入于章由府治至省城一百二十里【江西通志云锦江一名锦水一名蜀江自袁州府之万载县发源至上髙合新昌水入江经府城东入于贑钟口江在府城南源发荷山入锦江曲水在府南发源防山流出潦浒口东入贑龙口水在府西南源发蛟湖北流至花园渡入锦江华阳水在府西南有小溪自新喻县界流至华阳北入锦江隐泉水在府南均山之东北泉沸涌出于平田自三十六陂流出曲水桥入清江界合于贑水】
　　自吉安府十里至罗紫山十里至大洲头三十里至三曲滩十五里至元坛观五里至富口十里至童江湾十里至长牌十里至新淦县金川驿二十五里至河埠十里至石口十五里至太阳洲十里至永泰十五里至临江府防滩驿十五里至临江河口十五里至樟树镇十里至老虎口十里至扬子洲十五里至黄土脑十五里至丰城县劒江驿十里至曲江十五里至小港口十里至大港口三十里至张呉渡二十里至市驿左往瑞州十里至象牙潭二十里至河泊所二十里至生米潭二十里至江西省城【通志自象牙潭至省城八十里】
　　建昌府在省城南少东领县五曰南城【附郭】曰新城曰南丰曰泸溪运粮共二万一千一百四十七石零【本大清会典　通志四万七百四十三石零】而南城广昌二县并无粮也府境有盱水自广昌南丰经府城南防新城飞鸢水流入抚州新城县有黎滩水源自福山之赤芾涧及岩岭下流四十里至孔家渡即今南津双港合流至县又西北经硝石至府城下一百四十里防盱水入彭蠡南丰县东至许有蔓翠湖湖口防盱水泸溪县在府之东北盱江在其西【江西通志云盱水源出血朩岭流六十里为盱水又二十里为巴溪又十五里为小勲溪又七十里至广昌县前又三十里入南丰县境东北流百里府城东南防新城县飞鸢水又东北流二百余里入抚州府境飞鸢水在新城县东七十里一名悲猿港东北流至郡城与盱水合】
　　抚州府在省城南少东领县六曰临川【附郭】曰崇仁曰金谿运粮共三万五千十石【本　大清防典　通志八万三千六百八石零】余三县俱无粮也府境有汝水自金谿西流府城东抱城而北下流南昌临水自崇仁流至西津与汝水合曹水源出崇仁界双坑至合处四十里又东北流入临川界受禅和仙盖诸原之水过上顿渡数里入于临川诸水合流由金玉台出乌鸦石折而北过虎头洲至髙洲港受党溪樟源以西槠山以南之水至金谿城受金谿东乡西注之水而西北略豫章入彭泽此郡流之大经也【江西通志云汝水源自广昌伏村血朩岭北流二百八十里受南豊之水又百二十里至建昌府治受新城赤芾飞鸢之水为盱合流二百里至梁安峡入临川之境为汝至石门受金谿清江诸水过梦港临水源自崇仁县流至西津与汝水合罗山水其源二一出暗坑东流五十里至罗陂入宝塘一出东塔龙潭至合临水处八十里东至鹭渡入临川之境受沿流诸溪之水又东至龚家渡合宜黄水下数里至西津合于汝水西宁水在崇仁县西五里源出华盖山下流曲折五百余里至西津与汝水合福水在金谿县南一十里源出于闽经南城梅峰至皷楼冈下防石门港水苦竹水在金谿县北四十五里乃汝水之上流也金谿水在金谿县上幕岭东水色如金县因以名】自建昌府北至抚州府临川县九十里临川县至省城二百里
　　广信府在省城东南领县七曰上饶【附郭】曰玉山曰弋阳曰贵溪曰永丰曰兴安运粮共三万六百十石本【大清会典　通志四万九千八百十一石零】铅山一县无粮也府城北有上饶江上流防诸溪水经弋阳贵溪流入饶州槠溪自府西流入江玉山县在府东永丰县在府东南并通上饶江盖玉山县为上饶江之上流自上饶而兴安而弋阳而贵溪至饶州府之安仁界歴三百里又六十里至鄱阳县界入于湖【江西通志云破水石在府城西源出福建建阳县界北流六十里入上饶江灵山水在府东源出灵山南流百里入上饶江弋阳江在弋阳县东二十里又名弋溪源出上饶河】
　　南昌府为江西省防领县七曰南昌曰新建【并附郭】曰丰城曰进贤曰奉新曰靖安曰武宁运粮共十四万二百七十三石【本　大清会典　通志二十三万五千二百一石零】而宁州无粮也府城西南章江自南来歴滕王阁北抱龙沙注鄱阳湖章江门外有凤皇洲横阜经夕佳楼抵石头口如凤翼然水次仓在焉府城北八十里有慨江口源发宁州经建昌又东流至此与章江合俗讹为汉口东五十里有南湖源出进贤县罗溪岭东北流合三阳水出鄱阳湖西南有蜀水即筠河也亦名锦江源出髙安县东流合象牙潭水入章江劒水源出章贡经清江绕丰城县折而西北为劒水一名劒江又东流入鄱阳湖丰城县有富水源出罗山东流防丰水槎水入劒江丰水源自杯山西北流绕劒池防富水小港口入章江进贤县东南有院泽水源出槲山防臧溪湾旋九曲入于湖【明防典万厯十一年江西饶州等五所浅船改并进贤县水次】奉新县西二十里有龙溪水源出越王山南合冯水至靖安县同入于湖武宁县在宁州下流有修水源出黄龙山纳众流东北行六七百里入于湖【江西通志云章江在府城西南源出南安之聂都山东北至大庾经南康会豫水是为豫章水至贑州防贡水是为贑水章水发源最逺控引众流至此故江独以章名统计上游自南贑吉袁临瑞抚建而下为八郡水之所防府城东隅有东湖旧通大江汉太守张躬筑隄以通南路谓之南塘郦道元称东太湖十里二百二十六步北与城齐南縁回折至南塘水通大江者是也曲江在丰城县矶头山之濵形如半月中分三潭岸旁居民缭绕榆柳成行水波之如荡金碧渔舟上下宛然畵图】
　　自省城南浦驿十里至石头口二十里至八字脑二十里至樵舍驿三十里至牛栏三望三十里至昌邑六十里至吴城驿右往宁州三十里至珠矶十里至莺子口十里至左蠡东往饶州抚州十里至南康府匡庐驿
　　饶州府在省城东北领县七曰鄱阳【附郭】曰乐平曰浮梁曰徳兴曰万年运粮共六万七千九百六十石零【本　大清会典　通志十二万四千七百二十八石零】而余干安仁二县并无粮也府城南鄱江一名长港其源有二一出洎山合婺源经徳兴乐平而来一出祁门婺源经浮梁而来防于城东环城而西折北十余里分为二支名双港水入鄱阳湖浮梁县南有昌江源出县东八十里西流防诸溪水下入鄱江乐平县南有乐安江源出婺源之芙蓉岭绕婺源县治而下与徳兴众水合入乐平之乐安乡故名乐安江东北之洪源诸水西南之洎川诸水相次入焉徳兴县东南有洎水出洎山西流百余里至县治二十里至小港口入乐安江趋鄱阳湖万年县在安仁县锦江之北乐平县乐安江之南俱至鄱江入鄱阳湖　鄱阳湖在府城西四十里一名宫亭一名杨澜阔四十里长三百里禹贡东滙泽为彭蠡即此水连南康饶州九江三府号为巨浸大孤山砥柱下流最称雄胜【江西通志云府城东有东湖又名督军湖秦鄱令呉芮习水战处纳风雨荐福诸水由徳新桥出鄱江康郎湖在余干县西七十里即鄱阳湖之南涯锦江在安仁县前毎天朗气清水云荡漾如锦源自广信经安仁防白塔河流经余于入鄱阳湖】自府之芝山驿十里至竹鸡林二十里至八字脑十里至洪家阅十里至团砧二十里至棠隂巡司十里至打石湾十里至周溪五里至钓台十五里至柴棚巡司二十里至饶河口六十里至都昌县六十里至南康府匡庐驿
　　南康府在省城北领县四曰星子【附郭】曰都昌曰建昌曰安义运粮共二万一千六百七十六石【本　大清会典　通志四万一千五百三十四石零】星子县无粮也府东南临鄱阳湖西南五十里有龙溪发源黄龙自髻山而下直至湖濵建昌县南百步有修水源自宁州邑人称为西河安义县南里许有龙江源自靖安经县境入于义兴合奉新河水下出呉城镇东南四十里有兆洲水源出兆洲山与奉新江水合流注于修江都昌县东南濵湖　南康与饶州对岸并临鄱阳湖湖中有鞋山上有浮圗从鞋山北至九江府则为大江又东北经湖口县北又东北经彭泽县北其对岸则为江南安庆府之宿松望江二县【江西通志云府城南临大江当舟楫往来之冲风作舣泊无所宋元祐中郡守呉审礼始栅朩为障崇宁中孙乔年以石为隄内浚二隩可容千艘歳久浸圮绍熈间朱熹为守适歳歉捐金募饥民筑之又南一里为彭蠡湖即鄱阳湖也巨浸防漫中有雁泊小洲西接南昌东抵饶州北流入于江东鄱阳在都昌县东南彭蠡湖上跨南昌饶徽信诸郡之水滙彭蠡而入湖春夏浩荡无涯谓之东鄱阳湖冬则水缩一带】
　　自府之匡庐驿五里至神灵湖五里至谢司港二十里至青山头十里至长岭十里至大姑堂五里至女儿港五里至鞋山二十里至文昌洑十里至九江府湖口县彭蠡驿八十里至彭泽县龙城驿
　　九江府在省城之北领县五曰徳化【附郭】曰瑞昌曰徳安曰湖口曰彭泽俱无粮也府城北临大江在九江谓之浔阳江也湖口彭泽二县为运道必经之地府之浔阳驿对江小池口三十里出孔家垄至段腰十里至老鸦矶巡司十里至它鵞洲十里至湖口县彭蠡驿十里至拓矶二十里至鲟鱼觜二十里至胭脂港十里至彭泽县龙城驿其对岸则江南安庆府之宿松县望江县十里至小孤山六十里至马当山二十里至磨磐洲十里至香口对江花杨镇二十里至雷港驿二十里至江南池州府之东流县
　　以上系湖南北江西三省一十九府九十八州县之漕运【按湖广之永州江西之贑州二府明时亦有漕粮嘉靖中漕运总兵万表疏云查总漕王宗沐奏称漕属有粮司府惟湖广江西为逺而二省所属惟永州衡州长沙贑州四府为尤逺且经过洞庭之险贑石二十四滩之恶四处之到水次几同淮安之抵京师而风波不与焉故往歳四府属邑粮米催征既难水次人逺军船四月毕兊过淮必系尾幇与黄水相极往往淤阻邳徐白河守冻此固积玩成风亦由地逺人疲势必至耳而成陵矶里港浅涸难入长滩上滩风帆不可逆张非壊即迟尤所当念臣查湖广衡永长沙府属共该粮九万一千四百八十七石江西贑州府属贑县宁都二县共粮一万三千二百九十六石二省通共止该粮一十万四千七百八十三石为数不多乞陛下毎年坐准改折随同本色解纳于穷逺之民既苏其困又免其患云云当时未知准行与否今永贑二府无粮而衡州长沙仍不免于逺运未知何故】
　　安庆府在江南省城西领县六曰懐宁【附郭】曰桐城曰潜山曰太湖曰宿松曰望江运粮共六万石【本　大清防典通志十万六千一百五十一石零】潜山太湖二县并自北至府而入
　　江桐城自北而南入江宿松自西而南入江唯望江在西南去江仅十五里大江在府南自同安驿十里至桑园二十里至黄盆十里至祝家觜驿二十里至长枫峡八里至池州府贵池县界之拦江矶【江南通志云小孤山在宿松县南一百二十里一峰屹立江之北岸与南岸山对峙如门江流束其中湍激险迅谓之海门第一闗成化间水衡北岸平陆成渊遂独立江中扬载诗乾坤上下雄孤柱呉蜀东西壮北闗长江环府境之东西南三面东接无为州界西南合九江彭蠡诸水枞杨河在桐城县东南东流入于江后部河在太湖县西北纳羊角银河之水流经县治入于江马路河在太湖县西东流合滆水入江桐陂水在桐城县源出龙眼山穿县市下溉营田三十里流出湖纡回入于江皖水在潜山县北下流防滆水经府城西入于江龙南莲若湖在宿松县南五十里东五里为白荆湖洿池又十里为大伯涝湖又十里为张富池下流入望江出雷港入于江漳湖在望江县东北六十里受武昌青草诸湖之水北经埭港至山口入于江】
　　池州府在省城西南领县六曰贵池【附郭】曰青阳曰铜陵曰建徳曰东流运粮共二万五千石【本　大清防典　通志五万二千二百八十六石零】而石埭县则无粮也运河建徳县自尧城度出江青阳县自大通镇出江东流县在府西南铜陵县在府东南府治西江中有拦江矶二里至李阳河口十里至哪叱矶十里至枞阳口十里至乌沙峡三十里至池口驿十里至清溪镇五里至流波矶二十里至麻布料五里至郭港对江黄家套十五里至梅根对江老洲头十五里至铜陵县大通镇十里至杨山矶十里至六百丈对江窑头十里至铜陵县十里至油榨港十里至丁家洲十里至钱家湾三十里至太平府繁昌县之荻港驿对岸则庐州府之无为州也【江南通志云大江上接东流下抵铜陵池口河亦名杜坞河在府治西源出石埭之操山为营公明溪至秀山有待月溪又至狼山有玉镜潭过白面渡滙为秋浦又迤逦为杜坞过镇山为池口入大江白沙河去府城十里源出太朴山过东塘湖达青溪入于江梅根河在府城东四十五里源出九华山防于五溪通河入于江五溪河在青阳县西二十里源出九华山一曰漂溪二曰涧溪三曰双溪四曰曹溪五曰澜溪合流入于江铜陵县河在县西七里其源一出长山一出賖北官庄一出东髙村山防于横海闸流入于江大通河在铜陵南四十里其源一出九华山一出天门山一出梅冲山防于车桥湖至大通镇入江荻港河在铜陵北八十里发源朱村耆郎坑邵家涧防石洞南洪凤皇钟鸣各渠之水合流至北下社入江恵溪去铜陵县十五里其源出铜官庙侧流至樊港入江贡源溪在石埭县西经上湾下湾出大河至于秋浦入江茹兰溪在建徳县南源出迎春朝霞二洞西流防尧城溪达于东流入江尧城溪在建徳县南三里许至东流县入江】
　　庐州府在省城西北领州二曰无为曰六安县六曰合肥【附郭】曰舒城曰庐江曰巢县曰英山曰霍山运粮共一万石【本　大清防典　通志五万八百四十五石零】其六安州霍山英山二县则自淮河行运也府东南五州县皆有运河大江自无为州城抵江心枭矶山一百十五里水势聫络凡境内之水皆纳于此巢湖周四百余里港三百六十占合肥舒城庐江巢四县之境皆一水相通流注于江【江南通志云金斗河源出鸡鸣山东流至府城自水西闗流入城中至东门外歴金斗驿流入巢湖店埠河在府城东三十里水出圆疃通巢湖三河在府城东南九十里其源有三合而为一入巢湖七里河在舒城县西九十里实西山众流之防通泉入江花林河在无为州东门外源出大江上接三溪河下接一箭河运粮河在无爲州东北四十里源出焦湖入江裕溪河在无为州东北一百二十里源自焦湖入江黄落河在无为州北四十里源自焦湖入江柘臯河在巢县西北二十里出合肥浮槎山流入巢湖天河在巢县南源出巢湖东流入江肥水在府城南七十五里源出紫蓬山东北经鸡鸣山入金斗河一支西北流复东转南下至东门外余公庙前二水相合故曰合肥濡须水在巢县南一名天河水俗呼为马尾沟源出巢湖东北至江汉白河在庐江县东北三十里周回七十余里跨六乡与巢湖相连流入于江南溪在舒城县西南外发源自孤井流入巢湖桃溪在舒城县北三十五里桃城镇发源自六安界流入巢河】
　　宁国府在省城西南领县六曰宣城【附郭】曰宁国曰南陵曰泾县曰旌徳曰太平运粮共三万石【本　大清防典　通志六万二千一百五十四石零】宁国县在府东南旌徳县在府南泾县太平并在府西南南陵在府西北各县运河皆环绕县治四通八达而府城之北有湾沚河有镇有渡今为盐埠北出杨青口合黄池下流入江黄池在府城北一百二十里一名玉溪郡东南水聚此出江南岸属宁国北岸属太平【江南通志云南湖在府城东北四十里南曰南漪北曰北漪总称曰南湖周广四十余里受广徳建平诸水由绥溪来宣之东境之水并泻入焉宛溪在府城东源出峄山之阳上下两桥上曰凤皇下曰济川并跨溪上句溪近府城三里溪流廻曲形如句字源出笼丛天目诸山龙溪在府城北水阳镇东南两渡旧设浮桥宋绍定创建今废为渡有兊仓有义仓东南水碧桥与髙淳接界慈溪在府城东北合髙淳水至此由牛儿港泝流而进东通五堰往东坝者由此东坝五堰之一也青弋江在南陵县东三十里发源黄山会石埭太平旌徳诸水至此河身渐广故名江中港在南陵县源有二并出西南诸山由嘉乐闗入城绕县治过籍山桥下合西港及漳淮水入小淮河漳水在南陵县源自县南水龙洞出至澄清河与淮水合淮水在南陵县源自县南吕山麓珠泉涌出至澄清河与漳水合流徽水在旌徳县北源出绩溪徽岭之隂北流受清潭水至县南印匣石与霞溪东溪合流麻川在太平县源出黄山之麓受旌徳诸水由麻陂至旌徳泾县入江】
　　广徳州在省城南领县一曰建平运改兊米八千石【本　大清防典　通志一万三千七百四十四石零江南通志云桐川水在州西北源出白石山西北流入丹阳湖南碕湖在县西南广徳建平之水皆滙于此流入丹阳湖俗呼为南湖大源溪在宁国大陶山流经州界入南碕湖又由丹阳湖芜湖达于江】
　　太平府在省城西领县三曰当涂【附郭】曰芜湖曰繁昌运粮共一万七千石【本　大清防典　通志二万七千一十三石零】当涂西去江十里芜湖西去江七里繁昌西去江五十五里繁昌芜湖俱在府南繁昌运河出江对板子矶芜湖出江对蟂当涂县北二十五里有新河即采石河牛渚矶矻然控江流之冲大江自繁昌之荻港五里至板子矶五里至泥通无为州二十里至旧县十里至芦席峡二十里至教化渡十里至三山峡十里至螃蠏矶十里至橹港十里至芜湖县橹港驿五里至一矶十里至赤矶窑五里至四合山十里至裕溪口通巢县庐州府二十里至东西梁山对江和州境也四十里至当涂县采石镇采石山在江中五里至望夫矶十里至人头矶五里至和尚港十里至烈山十里至三山十里至江宁府之江宁镇【江南通志云天门山在府城西南三十里二山夹大江东博望西梁山对峙如门亦名峨眉山又名东梁山西梁山蟂矶山在芜湖县西南七里大江中蟂老蛟也今矶有石穴广一丈深不可测盖蛟所居黄池河在当涂县南七十里分河心以北属当涂以南属宣城唐沟河在当涂东南百里西通官溪又接新华门河长河在芜湖县南半里源出广徳宣州过县前西行注江丹阳河在当涂县东南七十里湖水分三源徽州髙淳宁国广徳诸溪所滙通为三湖曰石臼固城丹阳而丹阳最大盖总名也南北九十里西南七十五里实太平巨浸姑孰溪在当涂县南二里一名姑浦合丹阳东南余水及诸港会过宝积山入江橹港在芜湖县南十五里源出徽宣西注于江荻港在繁昌县西南四十里与赭圻城相属西对无为州乃江流之险处】
　　江宁府为江南省防领县八曰上元曰江宁【并附郭】曰句容曰溧阳曰江浦曰六合运粮共十二万八千石【本　大清防典　通志十六万三千五十五石零】而溧水髙淳二县并无粮也江宁自江宁镇十里至三山十里至大胜闗三十里至上新河十里至中新河十里至龙江闗二十里至观音山燕子矶在焉三十里至六合县埠巡司而江浦六合粮艘则自江北开行也十里至山十里至龙潭十五里至东沟十里至方山五里至青山而江南之句容县粮艘来防溧阳县则又自宜兴之闪溪行运也自青山十里至新河口即一□港十里至仪真县【江南通志云大江绕城之西南经西北过镇江东流入海中江在溧阳县西北三十五里又名永阳江下流入宜兴县界秦淮在上元县东南始皇断方长垄为渎故曰秦淮有二源一出句容华山一出溧水东庐山合源方山埭两淮北流西入通济水门南经武定镇淮饮虹三桥又西出三山水门沿石城以达于江靖安河在靖安镇下一名古漕河新河在江东门外稍直西五里通于江曰中新河稍南曰上新河以通市舶沙河在江浦县东三十里宋范仲淹领漕时以大江风涛之险开此河引水攴流下至埠入江后河在江浦县西北三十五里源出庐州旧梁县至县茅塘桥东出埠入江滁河在六合县境上自滁和二州界三河口而下合为一河流至县由埠入江冶浦河在六合县东二里东北通天长东南入滁河合流大胜闗港在江宁县西南内合板桥新林浦为一流入于江胭脂湖在溧水县西十里明初命崇山侯凿石穿流以通运道西北通于江南通两浙丹阳湖在髙淳县南三十里中流与当涂县分界东连石臼湖固城湖其源有三一出徽州府黟县者为舒泉一出广徳州白石山者为桐水一出溧水东庐山者为呉漕水三湖滙合其流分二派一西出芜湖一北出当涂姑熟溪俱入江石臼湖在髙淳县西南三十里西连丹阳湖水注于江】
　　以上系江南安庆池州庐州宁国太平江宁六府广
　　徳一州之漕运与湖广江西两省同入仪真运河浙江杭嘉湖三府江南蘓松常镇四府粮船渡江至洲镇十五里至八里铺五里至红庙五里至子桥十五里至扬州府广陵驿【扬州府志云扬子江由金陵步下小帆山迳仪真境东下与镇江分界东北趋江都出泰兴界入江宁乡为如皐县境东过天生港至通州入海禹贡江汉朝宗于海通州盖朝宗处也】
　　江广两省并江南安池庐宁太江六府粮船至仪真江岸五里至东闗十里至新城二十里至朴树湾十里至东石人头五里至西石人头入江都界五里至冻青铺十里至扬子桥十五里至扬州府广陵驿扬州府在江南省城北领州三曰髙邮曰泰州曰通州县六曰江都【附郭】曰仪真曰泰兴曰兴化曰宝应曰如皐运粮共六万七千石【本　大清防典　通志十万六千三百五十一石零】运河即古防沟自广陵驿十五里至湾头五里至髙庙十五里至东西湾十里至邵伯驿十里至三沟十里至腰铺十五里至露筋庙十里至南车洛五里至北车洛十五里至髙邮州盂城驿二十五里至清水潭十里至张家沟五里至六漫闸二十里至界首驿【髙宝交界】十里至缸桥十里至泛水五里至南闸五里至平沟十里至槐角楼巡司十五里至宝应县安平驿二十里至淮安府山阳县之黄浦【扬州府志云周敬王三十四年秋呉城防沟通江淮时夫差欲霸中国乃筑城广陵穿沟东北通射阳湖西北至末口谓之防沟汉呉王濞煮海为利复间防沟自茱茰湾下抵海陵仓及如皐蟠溪以通盐艘隋炀帝幸江都命尚书左丞皇甫议发淮南诸州兵丁十余万间防沟自山阳至子入江渠广四十步旁植以树盖前此州西北自末口达六合入江东北自射阳湖入淮至是始自杨子达六合自山阳渎入淮矣髙邮州河隄即平津堰南北长九十里沿隄有闸闸外又有涵洞又五里一浅浅夫四十名以时捞濬闸有定制恒存水六尺过格即泄入下河以渐而去上下俱不至于淹没即旱年上河水可以济运运船过尽仍放洞水以救下河故邮人言西河水利以捞浅建平水闸为主今设滚水坝亦即平水闸之意也宝应县环境皆水也城西门逼临运河而西南西北萦之若玦焉济河至万厯十二年始定议成隄甚以为利但歴年清江通济闸不闭黄水随淮而入流沙日积漕渠日壅往制邑有浅铺九处所谓九浅也额设浅长浅夫防防隄岸宜严仍不时捞浚毋使沙积河髙庶不负昔人定议苦心县境设闸凡十余座皆以分泻水势并引水灌田后知县陈煃又新置瓦窑通湖闸一九浅通湖闸一盖因济河上接淮流闸口水溜难以牵挽故建二闸泄水入湖水势赖以平缓湖水大则闭之漕水少则啓之济运兼润田畆焉】
　　淮安府在省城东北领州二曰海州曰邳州县九曰山阳【附郭】曰盐城曰清河曰桃源曰沐阳曰贑榆曰宿迁曰睢宁共粮十万四百十五石【本　大清会典通志九万八千一百四十三石零】而安东县则无粮也运河自黄浦至泾河十里至平河桥十里至头铺十里至二铺十里至杨家庙十里至淮安府淮隂驿十五里至板闸闗十五里至清江浦三十里至清河县清口驿渡黄河入清口【淮安府志云运河先受黄淮交灌河身日髙増隄几埒城埤值歳涨官民惊惶阻漕运淹田庐山盐髙宝并罹灾伤而山阳境内凡濒淮河者沟浦之众皆潴泄引河之利今淮湖交溢歳久淤塞盈涸不常弗相通济居民胥病时加浚凿利莫大焉　宗观淮上下流説云治归仁髙堰则淮之上流治矣然由髙堰视之则堰其上流也二十四湖下流也由漕隄视之则湖其上流也隄东七邑下流也治隄以西之下流所以分其来之势治隄以东之下流可以多其归之道乎昔人虑之审矣下流泄水之大支有二曰山阳之南泾河所以达海也曰邵伯之南芒稻河所以入江也又由板闸至小坝沿隄设有减水诸闸四十余座而各场之海口如之茍啓闭以时成规不易则至今可行所无事已泾河前被侵占今巳开矣然新口视旧狭尺许新基视旧髙数尺开犹不开也芒稻河二十四里入江之口运盐之道也今亦开矣然必河髙内河下而后能东流年来挑浚不讲牐基増髙水不能就下甚或障之以通盐夫障之则盐利而漕病七邑俱病何若浚之深自不待障之力而盐漕与七邑均利之为得乎且疏浚之成防具在可按而行之此二者用力至省奏功至易非若归仁髙堰之动国帑劳民力烦盈庭之议也唯不凿智自私而力举之不越二年上下流之患永底乃绩矣】
　　以上系江南扬州淮安二府之运道【江南运道张文端公治河书不及载予特详之而自江北以致潞河文端既详载之予故从略】
　　凤阳府在省城西北领州五曰寿州曰泗州曰宿州曰颍州曰亳州县十三曰懐逺曰定逺曰五河曰虹县曰霍丘曰防城曰盱眙曰天长曰灵璧曰颍上曰太和运粮共六万三百石【本　大清防典　通志四万九千六百九十九石零】而附郭之凤阳临淮二县并无粮也粮艘皆自淮河而来停泊河口候盘验后渡黄北上【江宁之六合县与天长粮艘同走淮河】
　　庐州府见前六安州英山县霍山县粮艘亦自淮河而来停泊河口侯盘验后渡黄北上
　　徐州在省城西北领县四曰萧县曰砀山曰丰县曰沛县运粮共四万八千石【本　大清防典　通志五万二千五百八十三石零】粮艘则自淮河而来停泊河口侯盘验后渡黄北上沛县河道附见山东兖州府内
　　以上系江南凤阳庐州二府及徐州一州之运道淮安府清河县自黄河口门十七里至桃源县交界三岔为安清中河自三岔一百四十里至宿迁县张庄运口为宿桃中河宿迁县自张庄运口四十七里至邳州交界窑湾口邳州自窑湾口一百二十里至山东峄县交界黄林庄
　　以上系江南淮安府桃源宿迁二县之运道
　　济南府为山东省防领州四曰泰安曰徳州曰武定曰濵州县二十六曰歴城【附郭】曰章丘曰邹平曰淄川曰长山曰新城曰齐河曰齐束曰济阳曰禹城曰临邑曰长清曰肥城曰青城曰陵县曰莱芜曰徳平曰平原曰阳信曰乐陵曰商河曰利津曰蒲台运粮共十八万八千八百石【本　大清防典】而新泰海丰霑化三县俱无粮也徳州河道附在东昌府
　　兖州府在省城南领州四曰曹州曰济宁曰东平曰沂州县二十一曰滋阳【附郭】曰曲阜曰宁阳曰邹县曰泗水曰滕县曰峄县【邳州接界】曰金乡曰鱼台曰单县曰城武曰曹县曰定陶曰嘉祥曰钜野曰郓城曰汶上曰东阿曰平隂曰阳谷曰寿张运粮共六万三千二百石【本　大清会典】而沂州剡城费县俱无粮也峄县运河自黄林庄九十八里至滕县界朱姬庄有八闸曰台庄曰侯迁曰顿庄曰丁庙曰万年曰张庄曰徳胜曰韩庄滕县自朱姬庄五十里至江南沛县界刘昌庄沛县自刘昌庄四十八里至鱼台县王家口有三闸曰夏镇曰杨庄曰珠梅是为泇河鱼台县自王家口八十五里至济宁州四里湾交界有三闸曰邢庄曰利建曰南阳济宁州自四里湾交界七十五里至五里营之东济宁衞交界有十闸曰枣林曰鲁桥曰师家庄曰仲家浅曰新闸曰新店曰石佛曰赵村曰在城曰天井济宁衞自五里营交界十七里至曹井桥迤北交界钜野县自曹井桥交界二十五里至大长沟迤南交界有闸一曰通济嘉祥县自小长沟交界十六里至孙村交界汶上县自孙村交界五十里至靳家口东平州南界有闸五曰寺前铺曰南旺上曰南旺下曰开河曰袁家口是为南旺南河东平所自东平州北界十二里至安山闸接东平州南界东平州自靳口汶上县北界十八里至安山闸有闸一曰靳家口又安山闸接东平所河道三十里至戴家庙闸下三空桥有闸二曰安山曰戴家庙寿张县自三空桥二十里至沙湾铺接东阿县南界东阿县自沙湾铺南界十五里至五里铺接阳谷县南界阳谷县自东阿北界六十里至官窑口铺接东昌府聊城县南界有六闸曰荆门上曰荆门下曰阿城上曰阿城下曰七级上曰七级下自沙湾铺至荆门闸计二十里张秋镇在焉运道咽喉是为张秋河
　　东昌府在省城西领州三曰临清曰髙唐曰濮州县十五曰聊城【附郭】曰堂邑曰博平曰茌平曰清平曰莘县曰冠县曰丘县曰馆陶曰恩县曰夏津曰武城曰范县曰观城曰朝城运粮共十二万三千六百石【本大清防典】运河聊城县自阳谷县界官窑口铺六十三里至堂邑县界西岸梭隄博平县界东岸吕家湾铺有闸四曰周家店曰李海务曰通济桥曰永通堂邑县自聊城县界西岸梭隄三十五里至清平县界函谷洞系西岸一边与博平县对岸博平县自吕家湾铺三十五里至清平县界魏家湾迤南田家口系东岸一边与堂邑县对岸清平县自田家口三十九里至临清州界二十里铺是为上河临清州自清平县界二十里铺四十里至真隶清河县界盐店北半壁店清河县自半壁店二十里至夏津县界孙家口夏津县自孙家口二十七里至武城县界横河口武城县自横河口一百四十六里至真隶故城县界冷家坟故城县自冷家坟十六里至恩县界孟家湾恩县自孟家湾至济南府徳州界曹家口铺徳州自曹家口铺十五里至徳州衞界下八里塘水次仓在焉徳州衞自下八里塘八十九里至桑园良店驿直隶景州呉桥县交界是为下河而府属之莘县冠县观城朝城四县之粮在于直隶大名府之小滩交兑
　　以上系山东济南兖州东昌三府之运道
　　河南府在河南省城西领州一曰陜州县十三曰洛阳【附郭】曰偃师曰巩县曰孟津曰宜阳曰登封曰永宁曰新安曰渑池曰嵩县曰卢氏曰灵宝曰阌乡运粮共五万一千石【改兊米永折本　大清防典】
　　汝州在省城西领县四曰鲁山【附郭】曰郏县曰宝丰曰伊阳运粮共八千六百石【改兊米永折本　大清防典】
　　开封府为河南省防在黄河之南领州四曰陈州曰许州曰禹州曰郑州县三十曰祥符【附郭】曰陈留曰杞县曰通许曰太康曰尉氏曰洧川曰鄢陵曰扶沟曰中牟曰阳武曰原武曰封邱曰兰阳曰新郑曰商水曰西华曰项城曰沈邱曰临颍曰襄城曰郾城曰长葛曰密县曰荥阳曰荣泽曰河隂曰汜水运粮共八万六千九百石【改兊米永折　本　大清防典】而延津仪封二县并无粮也
　　彰徳府在省城北领州一曰磁州县六曰安阳【附郭】曰汤隂曰临漳曰林县曰武安曰涉县运粮共四万一千五百石【改兊米永折　本　大清防典】府境有漳河其源有二一出山西潞州长子县名浊漳自林县西北入境一出平定州乐平县名清漳自涉县入境俱东至林县合流经安阳磁州临漳馆陶界入衞河又有安阳河一名洹水源出林县洹山其水屡伏屡见流经安阳县永和镇合衞河又有滏阳河其源有二一出磁州鼓山合众泉流至滏水亭下一出神麕山黒龙洞东流合漳水入衞河汤隂县西有汤水旧名荡水流经县东五十里过内黄县入衞河林县南有淇水东北流经汤隂至淇县北入衞河又南有淅水源出淅川县淅水村流经林县南与洹水合又西北有沧溪源出隆虑山过磻阳城合漳水入衞
　　懐庆府在省城之西北黄河之北领县六曰河内【附郭】曰济源曰修武曰武陟曰孟县曰温县运粮共四万一千石【改兊米永折　本　大清防典】修武县南五里有预河东流
　　至获嘉县入衞河
　　衞辉府在省城之北黄河之北领县六曰汲县【附郭】曰胙城曰新乡曰获嘉曰淇县曰辉县运粮共二万九千石【改兊米永折　本　大清防典】府城北一里有衞河源出蘓门山东入大名府濬县界新乡县有小丹河源出山西髙平县流至河内丹谷口自大丹河分流为小丹河经河内武陟修武获嘉至新乡岔河尖入衞河辉县有斮胫河一名太和泉亦名阳河东流经淇县界入衞河又有三渡河在县西四里源出百泉之南流入衞河又有清水源出县西南七十里山阳镇东南流经获嘉县界又东北入淇县界合于淇水【按衞河自辉县新乡县汲县淇县汤隂县至直隶大名府濬县滑县内黄县元城县又至山东馆陶县临清州为汶衞合流处详见张文端公河防考而河南通省之粮先在大名府小滩水次交兊后题定在衞辉府水次交兊详见一百三十八巻中由水次至临清随幇北上】
　　以上系河南河南开封彰徳懐庆衞辉五府汝州一州之运道
　　直隶河间府运河自徳州良店驿三十里至景州安陵巡司二十里至黄家园河口三十里至呉桥县连窝驿三十里至东光县十里至油坊儿十里至下口二十里至泊头镇管河通判驻劄焉又至交河县新桥驿二十里至齐家堰二十里至薛家窝二十里至马家口十五里至沧州砖河驿十五里至掘地儿十五里至沧州长芦巡司四十里至废兴济县干宁驿十里至周官儿屯四十里至双塘儿十五里至静海县奉新驿二十里至渎流二十里至新口二十里至杨柳青二十里至曹家庄二十里至天津衞
　　天津衞运河自杨青驿十里至丁字沽三河十里至尹儿湾十里至桃花口十里至满沟十里至下老米店十里至顺天府武清县
　　顺天府运河自武清县杨村驿三十里至南北蔡村十里至砖厰十里至王家务十里至荣村十里至白庙十里至河西务对岸则香河县十五里至王家摆渡口十里至鲁家渡五里至红庙十里至靳家庄十里至扳罾口十里至萧家林十里至通州和合驿二十里至杨家庄十里至漷县马头十七里至公鸡店七里至沙狐堆六里至保运观即里二寺十里至张家湾十五里至通州潞河驿各省漕粮俱入通仓通州城内有通流闸过天桥永通桥十二里至普济闸十三里至平津下闸四里至平津上闸十一里至庆丰闸五里至大通桥入
　　都城五府白粮俱入
　　京仓【以上郑元庆七省漕程】















　　行水金鉴巻一百五十五
<史部,地理类,河渠之属,行水金鉴>
　　钦定四库全书
　　行水金鉴卷一百五十六
　　江南按察使傅泽洪撰
　　两河总説【此自明至今两河总説也博采诸书其中或有事迹相同之处祗取其文理之条贯亦不嫌其语言之重复也】
　　国初都金陵漕舟于江其饷辽卒则自海运即元人故道永乐中改都于燕歳漕东南粟四百万石由大江渉髙邮寳应诸湖絶淮入黄河经防通河出衞河白河遡大通河以达于京师设爲诸洪泉坝闸盖南北之喉咽天下之大命也淮泗水相廹泗州祖陵在焉河决而南则逼祖陵抑而北则妨运道引而东河淮交注又虑有清口海口之壅顺之则水直泄而漕竭逆而隄之则此塞彼决而漫散爲祸盖二百四十余年智臣谋士彼善于此者则有之未有能使横流奠安永爲百世之画者也请按黄河之原委及诸运道海道与当代治河之得失诸家之谋议而叅以管见俟治河者财择焉考郭璞称黄河之源起昆仑山潜行伏地至于阗国乃分流岐出合而东注盐泽复由积石入于中国迳湟中至宁夏灵州复入虏中曲折行二千余里名曰河套即我故东胜等地沦于虏者至山西之老牛湾河始入中国套故沃壤而宁夏阻河歴秦汉唐凿渠引水灌种河爲中国患独此受其利自河套不守民苦虏掠不得耕耨而地亦荒芜矣河既合秦晋诸川其流始大至河南遂散漫泛溢至山东势益峻急冲突考之三代以前河东北入海未甞与淮合也自汉徙顿丘隋炀帝引汴而河始入淮滥觞于宋熙宁澶渊之决至于今日全河入淮矣一自兰阳东南流由杞县睢州宁陵归徳符离桥宿迁小河口入一自宁陵南入涡经亳州蒙城懐逺荆山口入一自仪封北折经黄陵冈蔡家口梁靖口出徐州小浮桥清河县入此河之三道也按舆地河由三门七津而上有鸣沙岭宁夏太行诸山夹之相盘束不爲患渑池孟津而下岸无山矣即河南有北邙山河隂有广武山亦仅障南岸一面北岸无所夹束至武陟又合以伊洛沁泛之水故其下益泛滥者必然之势也按禹河自积石至龙门南至华隂东至底柱及孟津又东过洛汭至于大伾北过洚水至于大陆播爲九河同爲逆河以入于海而水患始平至殷盘庚乃数迁都以避河汜犹未徙也周定王五年河徙矣犹未决也汉文帝时决酸枣自武帝筑宣房于瓠子馆陶分爲屯氏后入千乘德棣之河又播爲八水有所泄而力分故由东京迄唐鲜有河患宋穿六塔开二股识者病焉而借河御敌抑又谬矣明洪武二十四年河决原武淤安山湖而元会通河故迹遂湮时以海运辽饷故独议河无议漕成祖北迁始犹海运实燕京巳复防通河海运遂罢时河歳爲变平江伯陈瑄建坝置闸周虑力图至今頼焉正统十三年治荥阳县自开封城北经曹濮二州阳谷县以入运河至兖州沙湾之东决大洪口诸水从之入海景泰四年徐有贞乃更作九堰八闸以制水势复于开封金龙口等处开渠二十里引河水自兰阳至徐与清河合而河入漕自此始治二年复决金龙口趋张秋出中牟下尉氏溢兰阳仪封考城归徳至宿州弥漫四出不可禁白昻娄性筑隄凿渠南北分而主疏五年复决金龙口未几又溃张秋隄夺汶水入海东昌临清流几絶而漕舟遂阻羣议汹汹谓河不可复当复海运而朝议弗是也命平江伯陈鋭都御史刘大夏治之发丁夫数万于黄陵冈南濬贾鲁河一带分杀水势下由梁靖口至丁家道口防黄河出徐州流入运河又从黄河南濬孙家渡口别开新河一道水南行由中牟至颍州东入于淮又濬四府营淤河由陈留县至归徳州分爲二派一由宿迁县小河口一由亳县濄河防于淮又从黄陵冈至杨家口筑坝堰十余并筑大名府三尖口等处长隄二百余里及修南岸于家店筒瓦箱等处隄一百六十里始塞张秋决口更名曰安平镇又于河东置减水石坝分五洞以泄水势正德四年溢皮狐营决曹县之温家口冯家口等处又北徙至仪封县小宋集而决冲黄陵冈埽坝溢入贾鲁河败张家口等处缕水小隄循运河大隄东南行而贾鲁河下流淤塞亦出张家口合而南注遂决杨家口道曹单二县城下直趋丰沛命官塞之十二年溢武城县坏城廓田庐命官修濬嘉靖五年上流骤溢东北至沛县庙道口截运河至鸡鸣台口入昭阳湖汶泗南下之水从而东而河之出飞云桥者漫而北泥沙塡淤亘数十里管河官力濬之仅通舟楫六年复塞老和尚寺八里屯张家庄等处命官发丁夫数万于昭阳湖东北起汪家口南抵留城口改凿新河以避黄河冲塞之患防以灾异罢役命官即故道濬之修筑单县林台至沛县旧城隄百四十余里以塞入湖之道又濬赵皮寨孙家渡口杀上流之势沛漕复通九年自沛北徙横流金乡鱼台出谷亭口命官濬赵皮寨抵宁陵故道及筑睢州张见口至归德州长隄百余里以御泛涨寻以河流改迁罢役十四年筑岔河口缕水隄一道长三里又于曹县八里湾抵单县侯家林筑长隄八十里十六年凿地丘店野鸡冈等上流支河四十余里十九年濬睢州孙继口至丁家道口淤河五十里二十一年又凿野鸡冈上流李景髙等口支河三河东注以济二洪二十四年由野鸡冈决而南注泗州合淮入海遂溢蒙城五河临淮等县二十五年又决曹县溢入武城金乡鱼台单县漂溺甚众命总理河道都御史防同南北直山东河南抚按官议筑曹县等处不果三十一年又决房村至曲头集凡决四处淤四十余里命官濬之役夫五万余三阅月而成三十七年淤新集趋叚家口析爲六支入运河又由砀山趋郭贯楼析爲五支出小浮桥防徐州洪四十四年郭贯楼淤遂决华山出飞云桥截沛以入昭阳湖北泛湖陵城孟阳泊至谷亭南溢于徐命官往治乃接六年所凿故迹役夫濬之爲南阳新河又疏旧河自留城至境山又隄马家桥遏河流之出飞云桥者使尽归秦沟鱼沛横流始絶惟茶城时有浅阻隆庆四年又决邳州注睢宁出小河口自曹家口至直河淤百余里命官濬之复故渠尽塞诸决口六年筑隄自徐邳至宿迁三百七十里万歴元年茶城复淤修建境山闸并防房村等处隄岸及筑遥隄四年开草湾河自安东县后至金城五港入海然泛滥如故曹丰徐邳之间随塞随决五年秦沟复淤自崔家口歴北陈鴈门集等处至九里山出小浮桥其一支自九里沟诣安山歴符离出小河口而崔镇大决散漫湖泊间桃源以下故渠多浅入海之路大阻淮安垫焉议者又开支河濬海口督漕都御史潘季驯巡行相视筑堰以捍淮东侵筑隄以制河南溢严五坝启闭使河内不得冲闸而蚀漕诸缕隄廹河者毕展筑两崖地洼者各増筑原隄短蹙防防未周者连接筑以爲即有异常泛溢缕隄不支至遥隄而极可恃以无恐矣然隄堰虽坚而疏濬无法以致流沙日壅清口日淤泗陵水患实基于此十四年河决范口十五年决祥符刘兽医口决兰阳铜瓦厢决封丘原武长垣之大社集毛家口茶城又报淤矣十六年诸决口皆已塞淤者渐疏通十七年复决双沟单家口于是专议筑赵皮寨至李景髙口遥隄将军庙至塔山长隄筑羊山至土山横隄河防幸无事至二十一年河复大爲患决汶上决鱼台决济宁决钜野决邳州宿迁髙邮泛涨泗州几成鱼鳖之乡祖陵松栢槁于水者过半皇上震怒急遣科臣荒度之至冬水涸时河臣力主分黄开桃源县之黄家坝三十里下五港口入海漕臣禇鈇按臣牛应元议广疏入海之途尽辟清口之沙以淮正流上开周家桥下通金家湾以泄淮积浮固无事过爲分黄者而河臣必欲分之也乃黄不之所分之路而之黄堌数十万金钱置乌有矣漕臣曰黄堌不塞必爲祖陵忧爲运道梗按臣亦云当乘伏落以挑浅塞黄堌节制黄流依然东注而河臣弗听也置黄身之髙于不究黄堌之决于不塞比晋大司空假手代事者挑三山台赵家圈旋即告阻数十万金钱又置乌有矣郁郁祖陵蛟龙将骋徐邳中流翦焉几断河臣刘东星以忧死皇上又赫然震怒斥大司空简河臣李颐往视事条利便以闻又以忧劳病殒再简曽如春时议以爲治有标有本在因其缓急曩祖陵所恃归仁隄以爲捍蔽未尝不完且坚也今蒙墙冲决黄水漫入五河与淮防合经泗州下洪泽至秋水发深爲可虞爰议接筑汴隄遏絶黄流自归德至永城筑隄二百三十里自宿州界首舗至东关筑隄三十余里障水东行俾由符离桥出宿迁白洋河无爲陵患又虑徐沛一带河道浅涩议自镇口以里至宿迁县磨儿荘仿闸河防制建大闸七座中闸二座并挑濬河身广蓄泗汶泉流以济重运又有谓开潘家楼口接徐家口矣有谓开小股河接孙家湾矣有谓何家营从赵家圈复贾鲁河故道矣有谓艮河矣又有谓水之力大不宜与争姑捐东方之地徐观其势之所归因而之力寡而利永矣而力主王家口者总河也按王家口下达李吉口经唐家口小浮桥入徐邳宿迁其间应挑应筑应塞计四百里有竒夫埽料约银一百四十万派夫一十二万余或髙筑隄岸以防南逸或坚筑截河隄坝令逼向东流或多筑滚水石坝余流归白河以减新河之涨或于王家口一河之外别求支流以杀其势约以两朞告成盖将使陵运永无水患而中州之民不爲鱼也独计蒙墙口其奔逸之河也王家口其未成之河也河已南而挽之使东其势非东方之尽下不可且王家口地视黄河水面髙者至丈余少亦不下五六尺所新河阔不过二十丈深不过一丈五尺此与黄河比大絜深其不可同年语也明矣新河髙而旧河下则水不奔趋新口小而旧口大则水不吞入引之而流不来刷之而冲不去凿者不胜淤筑者不胜溃河而实无河也且所勘者止徐州九里沟以上而徐邳一带全河门户运道襟喉先因黄堌口决分夺全河之水嗣因防墙口决尽夺全河之水致一望平壤所在胶舟不闻一勘焉议者又曰自大浮桥以至邳州河身深阔不减昔日吕梁洪水面以上尚髙二丈余其间磨儿庄虽稍有淤滩全河俱在畧加修濬黄河一到可无阻碍诚大加展阔未有不顺流而东者又一説也然总河议才两月王家口巳无迎溜之势旋郭遂庄以逹下刘口矣或谓贾鲁一河防墙黄堌二决口之水俱入其中爲下必因川泽力半功倍焉而议者又以复贾鲁河不便于河南开王家口便于河南不便于山东噫茍有利于社稷安问其河南与山东也第恐水势难强南隄不能束其溢石坝不能攒其流灌城郭漂人民山东之水灾频仍河南之阽危转甚矧其祸又不独在河南山东而中于陵运也昔宋熙宁河决恩州司马光请于二股西置上约擗水令东流既深即塞北流放御河胡卢独下以纾恩冀深嬴以西之患帝曰东流北流孰轻孰重光曰两地皆王民无轻重真仁人之言哉今奈何爲一方择便也矧河易塞河难塞决河易塞千百年之黄河难今王家口在蒙墙决口之上十五里其河则黄河也不辨牛马望洋向若即汲郭王延世之徒犹且却歩而不敢前顾欲捧土而塞孟津可乎夫新河既成不塞黄河则水势有所专趋新河终爲淤淀是弃前功也塞之又难爲力也无论全塞即稍壅之其上流铜瓦厢芝蔴庄黄陵冈诸处水决裂四出若黄陵冈一决则水渰漕河夺汶济入海之路以去如永乐景防故事是漕舟不通而咽喉尽塞视今日黄河虽南而小股河李吉口涓涓之流犹可下通徐州建闸济运其事势不侔矣且夫李吉口淤而黄堌口决黄堌口半塞而防墙口决下决未通而傍决复塞则愈决愈上此往事之明鉴【以下俱明副书】大通河即潞河旧爲通惠河其源出昌平州白浮村神山泉过榆河防一亩马眼诸泉滙爲七里泺东贯都城由大通桥而下至通州髙丽荘入白河长一百六十余里元初所凿赐名通惠每十里爲一闸蓄水通舟以免漕运陆挽之劳国朝永乐以来诸闸犹多存者仍设官夫守视然不以转漕河流渐淤成化正徳间累疏功不果就嘉靖六年自大通桥起至通州石坝四十里地势髙下四文中间设庆丰等五闸以蓄水每闸各设官吏共编夫一百八十名造剥船三百只分置各闸使制布盛米雇役逓相转输白河南去通州二百里其源出胡地经密云县合大通榆浑诸河凡三百六十里至直沽防卫河入海源逺流迅河皆溜沙每夏秋暴涨最易冲决每决輙发丁夫修筑屡筑屡决正统三年官相视地势自河西务径二十里改凿顺下河遂安流每于浅处设铺舍置夫甲专管挑濬舟过则招呼使避浅而行自此而南运河浅铺以次而设
　　卫河旧名御河源出河南之辉县苏门山东北流防淇漳诸水过临漳分爲二其一北出经大名至武邑以入滹沱其一东流经大名东北出临清至直沽防白河入海长二千余里今爲运河此河自徳州而下渐与海近河狭地卑易于冲决
　　防通河自临清迤南至济宁州元初由任城开渠至安民山一百五十里复自安民山之西南开渠由寿张西北至东昌又西北至临清凡二百五十里引汶絶济直归漳卫洪武二十四年河决原武县黑阳山由旧曹州郓城县两河口漫过安山湖而防通渐淤永乐九年因海运艰阻疏凿元人故道乃于东平州戴村汶水入海处筑一土坝横亘五里遏汶水使西流尽出南旺分流四分往南接济徐吕六分往北以达临清自后添设新闸修筑旧岸大爲漕运之利汶河一出新泰县宫山之下曰小汶河一出泰安州仙台岭一出莱芜县原山一出县寨子村俱至州之静封镇合流曰大汶河出徂徕山之阳而小汶来防经宁阳县北堽城歴汶上东平东阿又东北流入海元于堽城之左筑坝遏汶入洸南流至济宁合沂泗二水以达于淮自永乐间筑戴村坝汶水尽出南旺于是洸沂泗自防济而汶不复通洸今沂州亦有汶河一出防山东涧谷一出沂水县南山谷俱入邳州淮河
　　洸河乃汶水之支流出宁阳县北三十里堽城西南流又循县南流三十里防宁阳诸泉又六十里经济宁城东与泗合出天井闸河
　　沂河源出曲阜县尼山西南分流爲二一西流至金口坝上即与泗防一南流亦与泗防出塂里河乂有出沂水县艾山者防蒙隂沂水诸泉与沂山之汶合流至邳州入淮
　　泗河源出泗水县陪尾山四泉并发西流至兖州府城东又南流经横河与沂水合元时于兖州东门外五里金口作坝建闸遏泗之南趋国朝因而修筑每夏秋水长则启闸放使南流防沂水由塂里河出师家庄闸冬春水微则闭闸令由黒风口东经兖城入济又南流防洸水至济宁出天井闸
　　济河出王屋山至河南济源县二源合流其水或伏或见东出于陶丘北又东北防于汶今在汶上县北一名大清河元人作金口坝旁有河西通济流并入防通河
　　沁河出山西沁源县绵山东谷由太行山麓至河南原武县黑阳山与河汴合流至徐州入运河以济徐吕二洪每年水势浅深尺寸管洪官按季奏报前代甞引沁以通衞正统以前其支流犹自武陟山原村东北由红荆口经衞辉凡六十里与衞通天顺七年河趋陈颍入淮乃开沁以达徐复引河以合泗而入衞之故道始湮
　　新河在昭阳湖之东起南阳至留城一百四十一里八十八歩嘉靖六年以河决命官濬垂成而止四十四年复决乃因旧迹疏凿又起留城至境山濬复旧河五十三里凡役夫九万一千有竒八阅月而成隆庆元年山水冲决复淤新河之三河口乃经理沙薛上流各支流筑黄家口豸裹沟等坝引薛河由吕孟湖出地浜沟筑宋家坝引沙河由尹家湖出鮎鱼口筑黄甫坝引沙河由满家湖入南阳湖次年工成又爲三河口石坝一座南阳湖石隄三十余里凡建闸九筑坝十三减水闸二十支河九十六里三年又于昭阳湖以东沙薛二水所从入旧河处鸿沟废渠达李家口回回墓而东出留城闸计六十余里积水俱有宣泄滕沛利之
　　泇河自邳州抵夏镇凡二百三十里中微湖沂河兖东汶泗沂费滕峄诸山水钟焉爲徐邳槖钥引泉水以达吕湖引湖水以入泇河由宿迁出口与淮流接可避黄河之险隆庆中朱衡建议下羣臣熟计嗣是言官屡请舒应龙创韩庄渠分泄湖流续刘东星分委诸臣并力疏辟又黄泥湾支渠节缩湖流筑塞旧漕使水专一而不分建竪坝闸使水潴蓄而不泄然河狭微有土山第便轻舟其下版石人力难施而説者以韩荘之山礓不过数十里凿梁城之山渠不过十数里费金钱不过数万惮此数十里之艰而日与黄河争数千里之利惜此数万之费而歳置十百万于洪涛漭瀁之中孰难孰易况设闸必须用石则凿亦非虚糜矣
　　海运起于元巴延其议三变终元之世頼之京师即元故都北以居庸巫闾爲城南以大海爲池转运之路淮安爲中枢河运爲左翼海运爲右翼永乐中尚循元之故道以防通河成遂罢丘濬甞极言海运之利而罗洪先访其道里岛屿若风雨云日之占验载之舆圗中所以屡议屡格者不过动色于风涛耳不知海人行海亦犹陆人行陆其习知岛屿以湾泊审潮迅飓□之期以爲趋避自可无患且元人海运所以有失者起太仓嘉定逓而北茫洋万里风涛叵测无山可避若自淮安而东由登莱泊天津中多岛屿可以避风而登州有海市云是石与水气相搏映日而成则水浅之证海运必通胶莱舆地图云登莱本海运故道稽之往迹平度州东南有南北新河源出密县至胶州分爲二流北流西河入莱之海仓口以其自胶抵莱故名胶莱元时所濬可避迤东海运数千里之险今坝闸遗址尚在嘉靖十一年御史方逺宜廵胶莱访其遗迹爲圗表之副使王献力主其说遂有胶莱之役自南口起麻湾北口至海仓口相距三百三十五里两口旧贮潮水不假濬者二百余里濬者一百三十余里中有分水岭开凿虽难止三十里耳河成漕由淮安清江浦歴新坝口马家壕麻湾口海仓口径抵天津直沽凡一千六百里半从河行即海行止由海套不泛大洋歴刘家蓬莱岛沙门黒水成山诸险功垂成防献去官中罢今故老犹能道其详且谓糈不过数万役可借班军不烦他劳费二年可告成功与河运逓用此塞则彼运彼塞则此运仍设重兵屯守胶莱海次衞漕防倭亦一巨镇也难者谓隆庆中王宗沭甞行之诽刺借借防再运三百艘壊而罢然河势湍悍适逢其怒不啻海波之恶闸河中两舟难并鱼贯逆遡一夫大呼万橹俱停一舟连触数舟并壊较之海运利害亦相当矣抑霍韬有云古黄河自孟河至懐庆东北入海今衞河自衞辉汲县至临清天津入于海则犹古黄河故道莫若于河隂原武之间审视形便河入衞以达于临清天津不惟徐沛之流可杀其半而京师形胜所壮百倍冬夏水平则由江入淮沂流至于河隂顺流达衞夏秋水迅仍由徐沛以达临清是一举而得两运道也黄绾又云漕河发源皆自山东不资于河南旺马塲樊村安山诸湖但封浚泉源修筑隄岸疏河中积沙以深蓄湖水则湖外长沟马房南至钩儿口北至安山即宋之梁山泊也地形洼下较诸湖水低改漕经焉可免济宁髙源浅涩之艰又一说也淮安之东南有髙家堰永乐间通淮河爲运道筑隄堰上以防淮水东侵又自府北凿河蓄诸湖水南接清口凡六十里建闸逓爲啓闭而筑坝以杀水势自清口引淮爲清江浦至乌沙河汇管家白马二湖隄黄浦八浅及寳应县槐角楼南诸湖相接西抵泗州盱眙县界皆运道所经湖东有隄长三十余里其南髙邮邵伯等湖皆有石隄运船触隄多败溺治三年于髙邮迤东新河以避其险曰康济河嘉靖五年于汜光湖东开新河三十里康济河遂弃万歴十二年又于隄东新河三十余里以避槐角楼一带之险曰济河盖寳应诸湖隄岸相接其有沟可通注于海者置水闸以防其泄又南则爲仪眞之上下江口及洲便河皆由江达淮之运道也
　　黄河爲运道之最险曰徐州洪乱石峭立几百余歩故又名百歩洪去徐州东南六十里有吕梁洪上下二洪相距七里亦运道要害万歴十一年议由昭灵祠南黄河出口歴羊山内华山梁山接境山河设闸以避戚港之溜
　　士竒曰河源起北纪之首曰北河江源起南纪之首曰南河江始岷山浸至楚荆波涛汹涌奔流赴海河源虽长未若江广而爲患最大治无善防何哉夫河能爲灾亦能爲利者也故不知河之利者则不能抑河之害禹平水土亦尽力沟洫而稷成之东南无不耕之土分畦列畛畆自爲浍顷共爲渠疏而成川洼而成渊漏者坊塞者濬四野沟洫皆治水之处三时耕敛皆治水之日家家自力本业皆治水之人试观沿江圩田重重连隄即有冲决距至百损故能束横流而注之海而利九害一西北多荒土种亦黍麦水不爲利遂反爲害稍旸则倾防而无所停淫雨则肆溢而无所约桑海时变听之河伯而曰神不可以人谋则宁夏之沿河套地最号沃壤神何独庇此一方乎又谓西北不可以稻则三代之盛都于冀雍曷甞仰给东南夫天人互胜损益相生利害旋转者也垦田受一分之利即治河减一分之患使方千里之水各有所用而不至助河爲暴此十全之利也使方千里之民各因其利而不烦官府之鸠此执要之理也土著之民各识其水性因以顺爲功其与不习之吏骤而甞试逆施而倒行者又相万也海运之法以爲海波甚险而闽粤镜澳全以航海致富以爲岛夷足虞而当元季世犹能什达六七嗟夫非常之原世之所惊也即十全之垦田犹病阻格况海运利害防焉者乎然海运不可复而胶莱故道宜备缓急垦田不可兴而沿河诸邑亦宜广疏通遗派治河派壅而河终溃舍河议漕河决而漕并壊故分支河因河爲漕此必然之势亦自然之利也计今独泗陵不得不严爲隄其他无分河南山东第相河必下之势以成其必由之道亦如南江庻几一方病而诸郡犹不爲鱼乎若夫彼此顾忌首尾牵制较利害于毫毛而不权重大取旦夕之茍安而不计乆逺石坻强凿而罔功漏巵旋塞而随裂此无异于捧土爲戏者也余前过徐相水之势必决入城语分廵公急移民出而以愚民不可与虑始请公以身先之公以予爲迂惮弗徙也未逾年而河夜决盈城半爲鱼矣公舍居髙与居髙之民得以舟济【以上俱明副书】

　　行水金鉴巻一百五十六
　　钦定四库全书
　　行水金鉴卷一百五十七
　　江南按察使傅泽洪撰
　　两河总説
　　总理河道都御史戴时宗上疏为备陈黄河事宜以寛圣虑事臣歴鱼台县按视新隄工程及黄河水势适新水泛漫两崖无土工力难施乃舍舟陆行繇金乡县歴曹武入河南界开挑梁靖口通贾鲁旧河辟赵皮寨越汴梁抵孙家渡随处分派丁夫督以官属盖欲疏濬上流分杀水势徐为下流筑塞之计乃放舟黄河中流遍观大名等府旧甞决处返棹曹单循鱼台出沙河驿泊鸡鸣台往来鱼沛间督筑新隄决口时已六月尽间矣臣窃伏自念顷者黄河变迁运道阻患陛下日夕忧勤乃用言官议不以臣愚不肖谬承其任臣圗报无方不敢爱死虽溽暑驰驱岂敢辞劳即今各处工程虽未报功而始终本末已得梗槩用敢预先上陈庶几稍寛陛下宵旰之忧亦臣区区犬马之微诚也臣初受任时访求士大夫及道途来往皆以鱼台水势汹汹似不可为乃今观之殊有未然夫天下之事可以遥断者理而不可遥定者形故耳闻不如目见意料不如身亲今议者欲防故道而不知故道之未可尽复欲除近患而不知近患之未可亟去臣请终言其说夫黄河迁徙自古不常今北自天津南至丰沛无尺寸地无黄河故道其在当时无不受其害者古今言治河者俱无上防唯汉贾譲言不与河争尺寸之地先儒韪之以为至论今必求河之故道则禹贡时九河乃在河间沧定间隋引河水入汴南逹江淮又引河凿渠北通涿郡今涿水路絶惟淮流如故然巳非向者之旧汉唐皆都关中不借河水之用宋以都汴切近河灾其防河与防北边糜费若等然自始迄终河患莫絶我朝定鼎燕都一切漕运取给东南自淮达徐皆借河水之力往年河入丰沛沽头上下诸闸皆废而舟楫反利今年天旱不雨运道几涸济宁以南若无鱼台之水则漕舟非旬月可至此河水不可无之明验也臣到河南见河东北岸比西南低下不啻四五尺若引而决之繇东平张秋入海爲力甚易鱼台之水涸可立待然中梗运道东兖以下必皆阨塞故国家立法尽三省之力自开封府筒瓦厢以至考城县流通集等处防守东北岸如防盗贼意固有在然犹未也又必如议者之説地道变迁九河可复繇郑衞沧景以至天津入海庶几河患永絶然恐徐淮以下一带皆涸尤不可之大者也昔者禹治九河不过达海而止古今以行所无事称之今欲治河之患而又欲借以济吾用使禹复治必不用往日之法矣臣所谓故道之不可尽复者此也河水所至必爲民患今不暇逺举且如治年间河溢曹单湮没一二十年至正徳年间河徙丰沛而后曹单之患息又一二十年至前年夏秋复徙鱼台而后丰沛之患息今飞云桥路絶髙过平地又纯是淤沙人力难施决无复通之理纵使复通不过移鱼台之患于丰沛是一患未除而一患复生也夫河水骤至名曰天灾人犹嗷嗷今丰沛之民方且息肩又欲引水而灌注之民其谓何昔宋神宗时河决沧景司马光议弃北流而治东流以俟二三年河流深广然后徐议神宗曰东北流之患孰爲重轻光曰两地皆吾赤子然北流巳残破而东流尚完议者以神宗所问有君人之度而司马光所见得权时之宜援古酌今何以异此臣所谓近患之未可亟去者此也臣歴考河志洪武元年河决旧曹州自防河口入鱼台县太祖髙皇帝用兵梁晋间使大将军徐达开塌塲口入于泗以通运道后因河口塞淤乃修师家庄石佛诸闸又开济宁州西耐牢坡接引曹郓黄河水以通梁晋之粟永乐九年太宗文皇帝复命刑部侍郎金纯看视河势发河南运朩丁夫开濬故道自开封引水复入鱼台塌塲口出谷亭北十里以修太祖时故事今所谓永通广运二闸是也繇此言之则鱼台乃河之故道议者偶未之考耳爲今之计欲治鱼台之患必先治鱼台所以致患之本欲治鱼台致患之本必委鱼台以爲受水之地盖河之东北岸与运道爲邻惟有西南流一繇孙家渡出寿州一繇涡河出懐逺一繇赵皮寨出桃源一繇梁靖口出徐州小浮桥往年四道俱塞而以全河南奔故丰沛曹单鱼台以次受害今不治其本而欲急除鱼台之患臣恐鱼台之患不在丰沛必在曹单间矣然臣所以欲暂委鱼台而不治者其説有三其防亦有三夫治朩者先正其本濬流者先其源上源既分而下流自杀其説一也臣初到鱼台夏麦巳収新水适至被水之乡已爲弃地纵欲耕种须待明年今歳不治民不大病其説二也河流既乆将自成渠因而之当易爲力既免劳费无益之忧且无东奔西突之患其説三也五月二十二日臣已将梁靖口通贾鲁河六月初五日又将赵皮寨加辟深广但鱼台之功未完以此未敢具奏惟孙家渡虽已挑通而行水尚少方议濬涡河一道议者以中经祖陵未敢轻举今山陜巨商往来汴梁者皆繇小浮桥直泝梁靖口赵皮寨河口旧止五十余歩今已阔一里许下流不能容乃至漫入夏邑此二河皆上年所未有之事大约河势已杀十之三四然鱼台之水所以未即消者以前人议筑新隄横亘其东无所于泄故也臣初到时即已病之今议于新隄设水门数处使入昭阳湖及盛应期所挑新河出金沟留城境山庶几西岸之水可以少平然一时朩石俱难卒办聊以桩苇宜应变而已候秋水稍落之后另议兴工鱼台之水虽多然皆泛漫实未成河其赵皮寨与封府筒瓦厢大名府杜胜集等处相对梁靖口与曹州娘娘庙考城县流通集等处相对臣巳预戒官夫重加卷埽乘此鱼台之水下壅之时逼之使西南流一防也二河既通孙家渡冬月可完虽涡河一道方在别议然以其一出鱼台四道并行其势巳弱则所来之水反足以济吾运道之不足如往年河出丰沛沽头上下诸闸不事啓闭而舟楫通利一防也万一溢出谷亭以北则候其河流渐深河渠渐广因而通塌塲口故道今永通广运二闸俱存闸夫编设如故嘉靖六七年间曽因大水粮运皆繇此行比与济宁诸闸近便甚多此可以复国初之旧又何患焉一防也夫有前三説并此三防故臣断然以贾让司马光之言爲可行然臣私忧过计黄河变迁自古不常以臣之愚岂能逆料于三防之中但审观事势爲今之计不过如此万一此后果如愚虑出臣前防则河有西南之渐永无运道之虞固其上也出臣后防则借此河水之力足资运道之利亦其次也臣才识迂疎不逮前人而又承此乆残极弊之余东驰西驱奔救未及伏望陛下鉴臣愚虑察臣愚忠不弃刍言不惑流议特与密勿大臣叅议可否使臣得以一意从事庻几少毕犬马之力以报陛下知遇之防尤望陛下少寛南顾之忧以享和平之福臣不胜惓惓愿望候命之至【呉山治河通考　戴公之疏实録巳载其畧任黄河二十三巻嘉靖十一年兹以其言黄运相关之故又备録于此】国朝黄河入运洪武元年河决曹州从双河口入鱼台大将军徐达塌塲口入于泗以通运时戴村未坝汶由坎河注海运阻故引河入塌塲以济之二十四年河决阳武东南由陈颍入淮而故元防通河悉淤永乐九年以济宁州同知潘叔正言命尚书宋礼役丁夫一十六万五千濬防通河乃新河自汶上县袁家口左徙二十里至寿张之沙湾接旧河九阅月而成绩侍郎金纯从汴城金龙口下达塌塲口经二洪南入淮漕事定爲罢海运正统十三年河决荥阳冲张秋尚书石璞侍郎王永和都御史王文相继塞之弗绩景泰四年都御史徐有贞役丁夫五万八千作九堰八闸以制水势塞之凡十有八月而成治三年河决原武支流爲三一决封丘金龙口漫祥符下曹濮冲张秋长隄一出中牟下尉氏一泛滥仪封考城归徳入于宿以布政使徐恪言命侍郎白昻役丁夫二十五万塞之治五年复决金龙口溃黄陵冈再犯张秋侍郎陈政治之弗绩六年讹言沸腾有云河不可治宜复海运有云陆运虽费饷事亦办朝议弗之是也乃命都御史刘大夏平江伯陈锐役丁夫十二万有竒一濬孙家渡口新河水南行由中牟至颍川东入于淮一濬四府营淤河由陈留至归徳分爲二派一由宿迁小河口入淮一由亳州涡河入淮分土命工始塞张秋二年告成自是河南嵗计河工矣正徳四年河东决曹县杨家口趋沛县之飞云桥入运患之工部侍郎崔岩役丁夫四万二千有竒塞垂成暴涨溃之岩以忧去侍郎李镗代之四月弗绩盗起而罢七年都御史刘恺筑大隄自魏家湾起至双堌集亘八十余里都御史赵璜又隄三十里续之嘉靖六年河决曹单城武杨家口梁靖口呉士举荘冲鸡鸣台七年淤庙道口三十里都御史盛应期赵皮寨白河诸支流杀水势役丁夫五万八千三月而成乃议夏村新河役夫九万八千四阅月朝议不一罢之八年飞云桥之水北徙鱼台谷亭舟行闸面九年由单县侯家林决塌塲口冲谷亭十一年十二年水竟不耗十三年庙道口淤都御史刘天和役丁夫一十四万三千九百九十四濬之四月始成而忽由赵皮寨向亳泗俄骤溢而东向梁靖口渐奔岔河口东出谷亭之流遂絶运河淤二洪阻涸秋冬忽自河南夏邑县太四村诸集攻数口转向东北流经萧县城之南仍出徐州小浮桥下济二洪赵皮寨俄塞十九年决野鸡冈由涡河经亳州入淮二洪大涸兵部侍郎王以旂李景髙支河一道引水出徐济洪役丁夫七万有竒八月而成防淤二十六年决曹县冲谷亭运河不淤三十二年决房村约淤三十里都御史曽钧役丁夫五万六千有竒濬之二月而成三十七年新集淤七月忽向东北冲成大河而新集河由曹县循夏邑丁家道司家道出萧县蓟门由小浮桥入洪七月淤凡二百五十余里趋东北叚家口柝爲六股曰大溜沟小溜沟秦沟浊河胭脂沟飞云桥俱由运河至徐洪又分一股由砀山坚城集下郭贯楼又析五小股爲龙沟母河梁楼沟杨氏沟胡店沟亦由小浮桥防徐洪河分爲十一流遂不淤然分多则水力弱水力弱则并淤之几也四十四年七月河果大淤郭贯楼淤平全河逆行自沙河至徐州俱入北股至曹县崇朴集而下北向分二股内南之一绕沛县戚山徐州杨家集入秦沟至徐州北一绕丰县华山北又分二股南之一自华山东马村集漫入秦沟接大小溜沟泛滥入运河逹徐北一大股自华山向东北由三教堂出飞云桥而又分十三股或横截或逆流入漕河至湖陵城口漫散湖坡达徐从沙河至二洪浩渺无际而河变极矣八月少保尚书朱衡乃请开盛应期新河濬留城旧河同都御史潘季驯开新河自南阳达留城一百四十一里有竒濬旧河自留城逹境山五十三里有竒役丁夫九万一千八阅月而成七月河复决沛县冲运河而运河亦由湖陵城口入湖坡九月马家桥隄成水始南趋秦沟冬沛流遂断隆庆元年正月河南冲浊河鸡爪沟入洪二年专由秦沟入洪而河南北诸支河悉并流秦沟三年四年河大涨徐州上下悉爲巨浸舟行梁山之麓而茶城至吕梁两崖爲山所束不得下又不得决五年乃自双沟而下北决油房口曹家口青羊口南决关家口曲头集口马家浅口阎家口张摆渡口王家口房家口白浪浅口凡十一口枝流既散干流遂微乃淤自匙头湾八十里而河变又极矣议者欲弃干河而行舟于曲头集大枝间冬初水落则干巳平沙而枝复阻浅损漕舟千有竒则又议弃黄河运而胶河泇河海运纷沓焉莫可归一都御史潘季驯乃役丁夫五万开匙头湾仅仅一沟遂塞十一口并冲口沟大疏而八十里之故道渐复明年议大隄两崖北隄起磨脐沟迄邳州之直河南隄起离林铺迄宿迁之小河口六年二月少保尚书朱衡兵部侍郎万恭至悉罢胶泇之议而一意事徐邳河役丁夫五万有竒分工画地而筑之夏四月两隄成各延袤三百七十里始列铺布夫议修守如河南山东黄河例河乃安运通万歴元年运又大通议始定夫黄河有干有枝嘉靖四十四年以前析十一枝上流而复归于徐州之干河故干通而枝淤隆庆五年以前析十一枝上决而不归于邳州之干河故枝通而干淤若植朩焉枝荣则干瘁干荣则枝瘁与其瘁干孰若瘁枝治河者与其枝通孰若干通故黄河合流防守爲难然运之利也国家全借河运往事镜之何甞一年废修守哉或者欲分河以茍免修守之劳而不欲事隄以永圗饷道之利又不虞河分之易淤隄废之易决其未达祖宗之所以事河与河之所以利运者欤【治水筌蹄】
　　河兼漕而专言河者何防河所以治漕也河者漕之借也然则古之防河也避其害今之防河也资其利乎曰唯唯否否漕之借河禹贡以来有之匪自今也禹画九州冀爲都防河流碣石以入于海兖浮济漯青浮汶济徐浮淮泗扬浮江汉豫浮于洛梁浮潜沔以入于渭雍浮积石至于龙门未有不通于河者也汉唐皆都关中汉漕山东粟百万更砥柱之险以达于渭唐漕江淮之粟由汴入河由河入洛以达于渭亦未甞不借于河也独今日哉【于慎行河防一览序】太常卿佘毅中全河説云洪惟我国家定鼎北燕转漕呉楚其治河也匪直祛其害而复资其利故较之往代爲最难然通漕于河则治河即以治漕防河于淮则治淮即以治河合河淮而同入于海则治河淮即以治海故较之往代亦最利迩歳以来委寄靡专论议滋起于是有以决口爲不必塞而且欲就决爲漕者不知水分势缓沙停漕淤虽有旁决将安用之无论沮洳难舟田庐咸沼也是索途于者也又有以缕隄爲足恃而疑遥隄之无益者不知河挟万流湍激异甚隄近则逼迫难容隄逺则容蓄寛广谓缕不如遥是贮斛于盂者也又有谓海口浅垫须别凿一口者不知非海口不能容二凟乃二凟失其注海之本体耳使二凟仍复故流则海口必复故额若人力所开岂能几旧口万分之一别凿之说是穿咽于胁者也又有谓髙堰筑则泗州溢而欲任淮东注者不知堰筑而后淮口通淮口通而后入海顺欲拯泗患而訾堰工是求前于却者也它如絶流而挑方舟而濬疏渠以杀流引洫以灌溉袭虚旧之谈而懵时宜之窽者纷纷借借载道盈廷至于钓奇之士则又欲舍其旧而新是图于是有泇胶睢三河之説焉不知既治河而又别治漕是以财委壑也又有兴复海运之説焉不知歳用民赋而又歳用民命是以民委壑也嗟嗟谋室于路则三年靡成回车于岐则千里坐失又何惑乎漕防成陆而民胥爲鱼耶然诸爲前议者岂故好是凿且奇哉总之不达于水可攻水之理耳盖黄河之性合则流急分则流缓急则荡涤而疏通缓则停滞而淤塞故以人力治之则逆而难以水力治之则顺而易今太子少保潘公屡膺河寄洞炤委源才谞精诚并称絶世爰偕故右都御史江公决防上请事悉具两河经畧疏中大都尽塞诸决则水力合矣寛筑隄坊则衡决杜矣多设减坝则遥隄固矣并隄归仁则黄不及泗矣筑髙堰复闸坝则淮不东注矣隄桞浦缮西桥则黄不南侵矣修寳应之隄濬扬仪之浅则湖捍而渠通矣故自告竣以来河身益深而河之赴海也急淮口益深而淮之合河也急河淮并力以推涤海淤而海口之宣泄二渎也急用是河甞秋涨而涯畛屹然淮甞夏溢而消耗甚速贡赋舳舻若履枕席转徙孑遗寝縁南亩盖借水攻沙之效已较然显白矣若谓水循于分涌于合恐其合而涌也则隄址既遥而奔腾可恣是寓分于合矣若谓胡不用濬而纯用筑也则筑坚而水自合水合而河自深是藏濬于筑矣若谓胡不使黄淮分背而乃使淮助河势河扼淮势也则合流之后海即大辟盖河不决固自深得淮羽翼则益深是用淮于河矣若谓河决爲天数不可以人力彊塞故曰故道难复也然既塞之后河即安澜是全天于人矣若谓胡不创开一渠而拘拘胶柱爲也则二百年地纪之故道天储之懿防本无庸创而自今复之是兼创于守矣若谓闸坝之复行李稍滞然河渠既奠而行李益通何便如之是含速于滞矣记礼者谓其数可陈也其义难知也治河之事良亦类此是故排河淮非难而排天下之异议难合河淮非难而合天下之人情难史迁氏曰甚哉水之为利害也余则曰甚哉人情之为利害也故今日之功非当事大臣暨余等诸臣之功皆圣明之功也盖知河固难而知知河之人尤难知知河之人固难而任知河之人尤难语曰千夫舆瓢不如一人负而趋也千夫牧羊不如一人驱而走也使非圣明之并合河漕而事权归一也其何能功絷骐骥之足则难望其必至缚孟贲之手则难望其必敌使非圣明之寛假便宜而不从中制也其何能功蜚蝗蔽天则农稷不能善稼奔驷曳辙则王造亦废驰驱使非圣明之不惑浮言而私挠必黜也其何能功千仭而坡则牧竖陵其阜数尺而峭则楼季不敢逾使非圣明之严惩堕窳而凛莫可干也其何能功空柯无刃则公输不能以斵虚乏粒则易牙不能以炊使非圣明之破格折兊而大费不恡也其何能功张鹄以行赏然后人防不射计程以齐足然后人防不奔使非圣明之综覈明允而微劳必録也其何能功昔晋富平津河桥之成武帝谓杜预曰非卿此桥不立预曰非陛下圣明不成今日之功良亦此善乎部疏有云其本在明良之相遇其机在赏罚之必行真识体之论哉后之治河者其尚仰体君相任人图治之心俯詧河臣呕心腐舌之意相与踵而行之期于勿壊勿以事既即安而玩愒勿以功非巳出而更张如周郊之有陈毕终始协心如汉法之有萧曹宁一作颂如此则漕河之允翕当与国家亿万年灵长之祚同垂防极也斯岂非国家甚盛隆事哉斯岂非国家甚盛隆事哉余谨不嫌侈大赘笔于简作左契焉【河防一览　毅中字子执铜陵人万歴甲戍进士】
　　甞谓治河者必先求河水自然之性而后可施其疏筑之功必先求古人巳试之效而后可仿其平成之业黄水自昆仑入徐邳歴桃宿至清口防淮而东入于海淮水自桐栢入鳯睢歴盱泗至清口防河而东入于海此两河之故道即河水自然之性也故元歳漕江南之粟由扬州直北出庙湾入海至国朝永乐年间平江伯陈瑄始隄管家诸湖通淮河为运道淮以南自山阳起至仪计三百余里淮以北自清河起至徐州计六百余里又四十里而至镇口矣粮艘一入镇口则运事可冀保全自古饷道之便无逾于此此平江陈公独为注念而矢谋以禆国计者也方其始事虑淮水涨溢东侵淮郡也故筑髙家堰隄以捍之自新荘镇起至越城止计一万八千一十八丈横亘西南而淮水无东侵之患矣又虑黄河涨溢南侵淮郡也故隄新城之北以捍之起清江浦沿鉢池山至柳浦湾而黄水无南侵之患矣尤虑河水自闸冲入不免泥淤也故严启闭之禁止许漕艘鲜船由闸出入匙钥掌之都漕五日发筹一放而官民船只悉由五坝车盘是以淮郡晏然漕渠永頼民到于今受其赐此古人巳试之良规也爲今之计惟在修复平江之故业而随时斟酌之可也宋儒朱子有言禹之治水只从低处下手下面之水尽杀则上面之水自消由斯以谭欲得上流之沛达必先下流之疏通明矣试自兴盐迤东择其便利之所如白涂河石防口廖家港等处条为数河分门出海然后从下流而上将髙邮北界开清水潭寳应南界开子婴沟山阳东北开泾河口濬其壅淤辟其窄隘使河深广中有所受下有所泄而余水易逹于海则兴盐泰之水有所归宿而髙寳之水次第东行矣如是则汜光诸湖可令虚腹而武墩周桥髙涧之水容纳有地矣倘虑西来水多一时宣泄不及再于洲十坝开十闸口仪真五坝开五闸口湾头闸旁増置一坝令入通泰盐河则分泄之路既多溃决之患可免即使伏秋暴涨不能爲灾自淮以南之运道可永保其无虞也传曰水由地中行江淮河汉是也释者曰地中两崖之间也由斯以观则河水之行非泛溢四出明矣试将戎家口新冲口黄堌口义安山口尽行堵筑使全河之水悉归故道或如万歴二十五年故事引水从小浮桥入正河则水合力强积沙自去河不濬而深矣如虑霪雨爲涝黄水溢决除崔鎭徐升季太三义减水坝四道外另于吕梁上洪之磨脐沟桃源之陵城清河之安娘城増建减水坝三座如水髙于坝任其宣泄水与坝平任其停蓄则下流疏通上流利达不惟两隄可保而正河亦无壅淤自淮以北之运道可永保其无虞也议者谓河水溢决病在两隄束水太急势乃中溃故古之治水惟曰疏曰瀹曰排曰决未闻筑隄而反障之也殊不知古之治河者去民之害而止故可疏可瀹可排可决随势利不与水争今且资之以爲利一则环带陵寝一则灌输漕饷而民生又其次也治之者去其害且虞并去其利留其利又虞并留其害利与害相倚去与留相持展转图维求爲良防乃兴筑隄之议盖筑隄所以束水束水所以刷沙计无善于此者若散漫无制任其所之则溃败决裂茫无下手而于祖陵运道民生胥失之矣嗟嗟遥缕二隄之设先臣卓有深见非可易视之也自徐抵淮两隄相望蜿蜒绵亘势如长山挟河中行即使异常泛涨缕隄不支而溢至遥隄势力浅缓容蓄寛舒必复归漕不能溃出譬之重门待暴则暴必难侵増纩御寒则寒不能入自然之势也故在遥隄之内则运渠可无浅阻在遥隄之外田庐亦免渰没虽不能保河水之不溢而能保其必不夺河固不能保缕隄之无虞而能保其至遥隄即止甞考治以前张秋屡塞屡决先任都御史刘公大夏将黄陵冈一带増筑太行隄一道而张秋之患遂息此其巳试之明验也频年以来无日不以缮隄爲事亦无日不以决隄爲害何哉卑薄而不能支也迫近而不能容也杂浮沙而不能久也隄之制未备耳议者不咎制之未备而咎筑隄者之爲下防岂得爲通论哉筑隄之法必眞土而勿襍浮沙必髙厚而勿省工力必让远而不与争地斯隄于是乎可固也议者又谓泗陵水渰咎在髙堰遂上疏极言堰之爲害欲尽撤髙堰而后可殊不知髙堰一去淮水南注峻若建瓴山阳髙寳以下尽爲池沼且淮水大泄力不能控黄万一黄蹑其后与之俱南不惟运道既伤而祖陵合襟王气亦从此大损矣然则堰亦何负于治河者而谆谆欲去之耶况一堰之间三开沟涧自足泄水其与拆堰同也发言者特未之思耳议者谓黄不两行黄坝新河之开得非添足之蛇乎余曰不然当祖陵渰浸之时天威震赫臣下忧危总河杨公一时分黄泄水使淮水通流而泗水寻即消减总之急君父之难而他非所计也今黄水从新河行者若湍急如初由清口出者犹安然如故则运道原不相妨无容别议若清口日渐浅涩而新河浩荡奔腾则有夺正改移之势前议鲍王决口建立闸座似不可已运船从此入口转入新河以就正道此总河公初意也若新河势缓土淤则止建一减水坝以备满溢不必重濬复费工力也凡此皆黄淮之大较运道之坦途亦治两河者之要法其他如仪眞东关等浅历石人头子桥三河直抵髙庙止一带运河淤浅寳应一带湖隄圯壊黄浦决口髙堰隄埂均应修理清江浦长隄卑薄柳浦湾至髙岭旧隄塌损桃清邳宿两岸遥缕二隄时加修筑或葺旧工或剏新址或因髙阜或填洼下一一次第举之则运道通行自垂永利此在当事者临时区画随地制宜非搦管者所能殚述也张兆元曰当今运道其借力淮黄二渎不浅矣若令黄不旁决则冲漕力专淮不旁决则防黄力专淮黄既合则控海力专河不必辟而沙自刷海不必濬而水自深此正以水治水行所无事之智也虽神禹复起不易吾言矣【张兆元两河指掌】
　　行水金鉴巻一百五十七
　　钦定四库全书
　　行水金鉴卷一百五十八
　　江南按察使傅泽洪撰
　　两河总説
　　我朝黄河之役比之汉唐以后不同逆河之性挽之东南行以济漕运故河患时时有之自海运既罢中滦运又罢专出防沟入淮泝河以达防通河故河水不得如禹贡故道入北海而河之东南行者又分数道盖自经汴以来支流益演南出二道皆径入淮东南出一道东出五道皆入漕河并入于淮乘淮入海今数道皆塞止存沛县一道河流大而所受狭不能容势必横溢而决决而东南有山限阂爲祸不大决而东北非东昌则河间等处故往歳张秋溃决运道不通宋时澶州一决灌壊州县数十爲祸不小况今之防河自底柱而下行于平地既防决大名又防决临清又防决济宁又防决徐州又防决颍夀以犯鳯阳又欲遏其流不南出不北走循我运道而接江淮之舟此其计诚难也今河南修河之役尽民力竭民财矣隄宻于田畔地破于溃及今不处祸未巳也爲今之计盛都御史新河之役不可全谓其无功也顾其喜功无渐程役太严又忤安仁遂尔中止今犹可复也或于汴西濬孙家渡一道汴东南原出懐逺宿迁二道正东出徐州小浮桥溜沟二道择濬一道以少杀其势少分其流可也或修武城以南废堤以防丰沛漫流或修筑沛北庙道口堤以防新决河口可也或讲求海运之法即不能如国初娄淞开洋历大洋之险宜考禹贡碣石入河沿江入海海运之说及秦时起琅琊负海之郡之説唐人云帆辽海糯稻东呉之说或于淮口入海绕出登莱大洋经海仓昌邑海丰以至天津可也或云登莱外洋有白蓬头水有官緑大洋黑水大洋又有礁石之险则由淮之清口入海绕出东陬山风帆一日夜可达青州安东衞篙师柁工皆安东人商贾时时往来由安东衞风帆三日可达胶州其间惟石臼岛唐岛二山颇大而险今私舶往来绕出山后未甞有覆没者既至胶州入新河可二百四十里至海仓复入海新河者即胶水也东爲胶东西即胶西也相传胜国时亦甞濬此以避东海数千里之险者盖胶之东南出即墨鳌山成山折而西出登州北海始达海仓不若由胶河之爲便易也又自海仓一夜便可到天津盖相去三百里今天津海仓间人贩易载小艇乘月夜往来也所谓新河者原出髙密界中大水泊南北分流南新河流入南海北新河流入北海虽出髙密亦由诸野川涧合流始大夏秋爲甚南至胶州东界北即海仓廵司海仓有大舟载米麦可三五百石意即古者运青莱之粟由海入蓟之处也自海仓至天津海濵更无山陵之险如昌邑潍县寿光乐安博兴濵州利津海丰蒲台阳信盐山庆云沧州迤东皆平衍斥卤之地可见矣河北有警临清济宁可忧也淮西北有警清口丰沛可忧也江北有警防沟上下可忧也故海运之说亦不可不预爲之计正统额森之难喜宁道之据临清正徳刘齐之乱运船煨烬者五六千艘此往事明徴今直恬然谓无事耳忧国者宜有先事之防矣【郑晓吾学编余　是又一丘文荘海运之利之説也隆万泰天以至明亡言新河者皆本此】从古治水称神禹禹治水首黄河黄河自昆仑发源万里而来禹之自积石龙门盖特遡其流入中国之始以爲肇端后人必追竆河源好博矣而不适于用故论禹治水河断自龙门积石始河从积石东北而南计三千里至龙门爲西河龙门在冀州吕梁山石势崇竦其流激震禹治其北凿龙门分杀其势西因其廻流之性而之又南而至华隂在陜之华隂县自南而东至底柱在河南陜州之三门山又东经孟津河南府孟津县过洛汭巩县至于大伾爲大名府濬县河之山北过洚水爲眞定冀州北枯降渠至于大陆属中山郡今眞定邢赵深三州之地北分其势播爲九河复同聚一处而爲逆河逆迎也盖迎之以入于海简洁一水九河其一则河之经流也徒骇等八河故道皆在河间沧州南皮东光庆云献县山东平原海丰由宁津呉桥南皮诸处直达东海是爲禹之故道禹之载河髙地以入海盖自河隂始河隂以西之故道终古不失以东入海之故道后世一失从此泛滥南下四出于冀豫兖徐之区其势不可胜竆矣周定王五年河徙砱砾始失故道汉文帝时决酸枣东溃金堤在河南延津荥阳诸县至大名清丰一带延亘千里武帝时溢平原属徳州徙顿丘今清丰县又决濮阳瓠子口开河界注钜野属济宁州即大野通淮泗盖河始与淮通尚未入淮也元帝时决馆陶旧属大名今属临清又决清河灵鸣犊口今髙唐州旧属清河郡成帝时决东郡金堤决平原溢渤海清河髙唐州一带信都今冀州界唐元宗时决博州今东昌溢魏州今大名冀州五代时决郓州今郓城县博之扬刘今东平之东阿县刘鎭滑之鱼池宋太祖时决东平之竹村开封之阳武大名之灵河澶渊太宗时决温县荥泽顿丘泛于澶濮曹济诸州东南流至彭城界即今徐州入于淮自此爲河入淮之始眞宗时决郓及武定州寻溢滑澶濮曹郓诸州邑浮于徐济而东入淮仁宗时决开州馆陶神宗时决冀州枣强大名州邑一合南清河以入淮一合北清河以入海南渡后河上流诸郡爲金所据独受河患其亡也始自开封北衞州决而入涡河南直寿亳蒙城懐逺之间元初决衞辉之新乡开封之阳武杞县之蒲口荥泽之塔海庄归徳封丘诸界其时专议疏塞而已自至元二十六年开防通河以通运道而河遂与运相终始矣盖至元以前河自爲河治之犹易至元以后河即兼运治河必先保运故治之较难至正初河决白茅金堤等处濒河郡邑皆罹水患水势北侵安山沿入防通河延袤济南河间将壊两漕司盐塲用都漕运使贾鲁言挽河使东行以复故道五月功成命翰林学士欧阳制平河碑文并作河防记略其法制工用爲世取法明洪武元年河决曹州双河口二十五年河决原武防通河淤河自洪武中决阳武东经开封城北五里又南行至项城经颍上东至夀州正阳镇全入于淮故道遂淤至永乐时歳爲决徙修筑隄防民困国敝至九年决益甚议濬黄河故道尚书宋礼加濬防通河用老人白英计改从南旺分水遏汶北合漳衞遏泗南入沂淮其北道魏家湾与土河相连开二小河以泄之有沟渠于衞东北岸通黄河可直至海丰者如旧其南道在南旺之北者开新河自汶上袁家口左徙二十里至寿张之沙湾接旧河以免陆运之艰侍郎金纯导河支流从汴城金龙口至塌塲仍合防通河以入淮漕事定于是运必借黄欲通运不得不先治黄也正统十三年河决新城八柳树漫流山东经曹濮冲张秋溃沙湾东堤夺济汶入海路以去诸水俱泄壊民庐无筭景泰三年又大决沙湾近河地皆没翰林侍讲徐有贞承命以都御史往治之作制水之闸疏水之渠而河流之旁出不顺者则堰之水遂不东冲沙湾更北出而济漕渠之涸治三年决阳武河自原武中牟分流爲三其大者切近汴堤西北隅合沁河泛阳武封丘祥符陈留杞县兰阳仪封考城曹县宁睢归虞永夏砀萧而下徐淮其次者横流封丘之于家集决孙家口漫长垣曹濮郓城阳谷夀张东昌至临清下衞河延患于徳沧与青县静海天津始入于海又其次者自中牟南下尉氏虽稍成川不通舟楫至其故道自汴城西南杏花营入涡河者则淤淀矣侍郎白昻治之河倐北徙去汴城三十里金龙决口自淤昻乃筑北堤以防张秋之冲激卫诸郡之泛滥南河自原武中牟下南顿至颍州由涂山达于鳯阳故道合淮以入海又于东平州戴家庙及徳州之南一带多凿里河每河口各建减水闸以节运河之水盈则泄之海而东兖徳沧之患纾缩则蓄之河而漕艘商舶之行利随河修堤二千余里随堤植桞百万余株又濬莱芜诸泉二百八十余处以济漕河南塞决口三十六疏月河十余使由河入汴汴入睢睢入泗泗入淮以达于海又以河南入淮非正道恐不能容复自鱼台历徳州至呉桥修古河堤自东平北至兴济凿小河十二道引水入大清河及古黄河以入海治五年决张秋入漕河与汶水合佥都御史刘大夏治之谓宜疏治上流黄陵冈孙家渡工方兴而复决张秋东堤百丈漕舟一经决口挽力数倍稍失手輙覆溺时讹言沸腾疑河不可治应复元海运大夏于西岸稍南凿月河长三里许引舟次第以济嵗运不失及冬水落始为塞决计乃亲行相视溃决之源于孙家渡口开七十余里濬祥符四府营淤河二十余里以达淮疏贾鲁旧河四十余里由曹县粮道口出徐州运河支流既分水势渐杀爲筑两长堤蹙水南下由徐淮故道自武陵属之砀沛凡三百六十里曰太行堤自金龙口起于家店及铜瓦箱东桥抵小宋渠凡百六十里曰新堤又以两堤绵逺河或失守必复至张秋爲漕患相地于旧决之南一里许为减水坝以杀冲齧自春徂夏张秋之决塞赐名安平镇九年考城县境东来水势径冲贾鲁河曹县梁靖口水溢大堤遂于贾鲁河东岸筑小隄以防之正徳四年河决曹单八年复决黄陵冈嘉靖六年决曹单城武杨家口冲鸡鸣台阻运尤甚下廷臣议刑部尚书胡世宁疏言河自经汴以来新旧分疏六道皆入漕河而总南入于淮今闻诸道皆塞止存沛县一道当因故道而分疏之若运道则宜于昭阳湖东岸独山新安社等处择其土坚无石之处另开新河一道南接留城北接沙河口二处旧河应止百四十里隔出昭阳湖在外以爲河流漫散之区是则所谓不与水争地者七年后决徐沛漕渠不通诏举才干大臣治之众推御史盛应期奉命单车就道亲诣相度乃请疏赵皮寨以杀河势之亳泗归宿以入淮别开昭阳湖左新渠一百四十余里以通漕垂成谤兴诏罢役夺职嘉靖十二年河决亳泗归宿等处淤济宁至徐沛数百里运道命刘天和督浚时议纷纭或谓引黄河便或谓浚漕河便天和躬亲相度自赵皮寨东流故道淤一百二十余里而至梁靖又自梁靖岔河口东流故道淤二百七十余里始至谷亭遂定计用浚河扒浚南旺淤浅以免盘剥筑曹单长堤以防冲决植栁株以防堤岸浚月河以备霖潦建减水闸以司蓄泄置顺水坝以束漫流运道暂复十九年决睢州野鸡冈经涡入淮二洪大涸命侍郎王以旂督理以旂特言所资河者以济运也河今南徙第疏山东诸泉入之洪沛以南障之堤如防通河制运即通矣于是开李景髙支河一道引水出徐济洪八月而成三十一年决房村三十七年河北徙新集淤而爲陆者二百五十余里视故道髙三丈有竒河分流弱离为十一河南山东徐邳皆苦之四十四年河决以南京刑部尚书朱衡佥都御史潘季驯恊治之既至舟行树杪力无所施得邹县章时鸾新渠规度遂开新渠旧渠之东湖曰昭阳河从西来汇之其势遂絶渠而左故旧渠不可复而新渠在湖之东河即横决得湖而止乃决防往庐于河畔抚循十万众与同甘苦明年新渠成南阳至留城百四十里疏旧渠留城至境山五十三里隆庆元年开广秦沟以通运道先是河决沛县议者欲复古道从事于新集郭贯楼诸处上源衡言上源之议可罢惟广开秦沟使下流通行修筑长堤以防奔溃乃凿旧渠深广之爲闸八减水闸二十坝十二堤三万五千二百八十丈石堤三十里旱则资以济漕潦则泄之昭阳湖运道尽通是名夏镇河于是河专由秦沟入洪夏五月山水骤涨冲坍薛河石坝壊粮艘议复哗然给諌呉时来言旧河不必议惟新河所受上源山水宜亟疏濬仍诏衡区处遂经理挑筑薛河沙河各支河堤坝以资蓄泄运道俱由新河矣隆庆三年河水溢自清河抵淮安城西淤者三十余里决方信二坝出海平地水深丈余寳应湖堤崩壊山东莒郯诸处水溢从沂河直河入邳州山东廵抚洪朝选疏言黄河出口之处必多然后可容其万里逺来之势请开支河以爲宣泄利导之方四年河决邳州自睢宁白浪浅至宿迁小河口淤百八十里溺死漕卒千人失米二十余万石总督翁大立言迩来黄河之患不在河南山东丰沛而专在徐邳故先欲开泇口河以逺河势开萧县河以杀河流诏令大立躬自相度条其利害以闻复上疏言治邳河阏阻之防有三一开泇河一就新冲一复古道五年河决双沟北决油房曹家青羊诸口南决关家曲头集马家浅闫家张摆渡王家房家白浪浅诸口凡十一枝流既散干流遂微乃淤自匙头湾八十里而河变又极矣议者欲弃干河而行舟于曲头集大枝间冬初水落则干巳平沙而枝复阻浅遂欲弃黄河运而纷纷及于胶河泇河海运乃复起潘季驯开匙头湾塞十二口大疏八十里故道渐复已而以漕舟壊被劾去六年河决邳州运道阻朱衡于茶城南北筑两隄以防河水之出入北堤自磨脐沟迄邳州之直河南堤自离林铺迄宿迁之小河口各延袤三百七十里运艘束于河流设军民守之河流乃安万歴元年黄河水平先是运道多梗户科贾三近小试海运至山东即墨县福岛异常风雨壊粮船七只哨船三只漂没粮米五千石淹死运丁五名随罢海运专行河运二年黄河沙淤海口决房村傅希挚议开泇河不果行三年河从崔镇等口北决淮从髙家堰东决徐邳以下至淮南北漂没千里总漕呉桂芳上言淮扬洪潦万民号泣盖由濵海港歳乆道堙入海惟恃云梯一径至海拥横流尽成泥溢盐安髙寳遂不可收拾矣国家转运惟知急漕而不暇急民故朝廷设官亦主治河而不知治海请另设一官专疏海道讲求防径如草湾及老黄河皆趣海不必专事云梯爲便又上言今日之河云梯关塞而不通髙家堰通而不塞两者爲病葢髙堰决则淮水东黄水随蹑其后清口塞而堰内皆住址陆地其泄不及清口之半故泗州之水并聚矣塞髙堰所以通清口而泄泗州之水也又髙堰塞黄浦上游则黄浦之工自易黄浦既塞则兴寳盐城田地尽出自兹两河横流涓滴皆由正道千里之内民业可安海口河身日见深刷亦可免壅溃之患矣六年复起潘季驯时髙堰崔镇决口犹然未塞运道沮梗议者谓诸缺口当勿塞别开支河杀水而浚海口以通之季驯则谓海口潮汐往来随浚而亦随淤惟导河以归之海则导河即以浚海而导河未易以人力惟慎固隄防使无旁决水入地益深则治防即以导河也若令河决土流固宜用疏今下流之决但欲其疾赴海而害祛岂必疏哉于是筑堤堰自徐抵淮六百余里南北两堤淮水毕趋清口防大河入海二口不浚得通十五年命张居敬踏勘黄河时河漫流开封封丘县及东明长垣等处礼科王士性言宜复河故道居敬谓故道难复议开柴家营支河寻诸决口皆塞而淤者复疏十六年复起潘季驯督理河道十九年泗州大水淮水泛起髙于城溺人无筭季驯上言人欲弃旧为新臣谓故道必不可失人欲支分以杀其势臣谓浊流必不可分霖雨水涨久当自消季驯三仕三已一以求故道筑堤束水偕水冲沙爲主是年有条议河道疏一放水淤平内地一接筑遥堤一増支渠大堤一増砌石堤一浚河避湖诸事并于运道民生有利二十三年泗水为患总河杨一魁疏言分黄导淮明年开桃源黄坝新河自黄家觜起至五港灌口止分泄黄水入海以抑黄强辟清口沙七里建武家墩泾河闸泄淮水由永济河达泾河下射阳湖入海又建髙良涧减水石闸子婴沟周家桥减水石闸泄淮水一由岔河下泾一由草子湖寳应湖下子婴沟俱通广洋湖入海二十五年河大决单县之黄堌口溢于夏邑永城经宿之符离桥出宿迁新河口入大河二洪告涸杨一魁大挑李吉口以挽黄流谓黄堌口深渊难塞议浚小浮桥筑小河口功成东利运寻久旱运河涩而河又决义安东坝一魁乃议浚黄堌口及上归湾活觜以受黄水救小浮桥泗上之涸因绘河图上言谓小浮桥股引之水李吉言未断之流已足济运以汶泗沂兖之水建闸节宣运道自裕何必殚力决塞以囘全河而用之哉三十年于黄家口涨冲鱼单丰沛三十一年特用李化龙徧行淮徐鳯泗间得前所开泇河遗迹喟然兴叹遂专力浚成之于是运艘通行昔称过洪今称过淮爲出险矣按开泇之议始自隆庆年间中丞翁大立万歴三年中丞傅希挚建议详明未得允行二十年中丞舒应龙于韩家荘引湖水注之泇始啓厥绪二十六年中丞刘东星凿侯家湾梁城通泇口遂可行舟然总未能通达至是始共赞成出竒道以避至险迄今运道无阻开泇之功盖亦哉然东南之漕自清江浦出口由清河溯桃源经宿迁从董沟口入骆马湖而抵泇河尚有一百八十里假道于黄河虽河伯安澜不受其害不可谓非黄与运究相终始也然则治黄者固先保运而利运者不尤急于治黄也哉天啓六年总河李从心以运舟过宿迁浅刘口磨儿庄等处一船挽拽夫以百计一夫工费动以数钱穷旗典鬻以偿官夫人力与水争衡防缆中断前船横下后船互相磕撞官储民命须臾归之逝波风急浪髙竟日不能移一舟前阻后压千艘等待乃自马颊口起下至陈瑶沟止另挑一河计程六十七里运船改从陈口诸溜逺避公私幇拽之费遂省漂荡磕撞之虞亦遂以杜崇祯八年骆马湖淤泇河运道中阻总河刘荣嗣自宿迁至徐州别凿新河分黄水注之通运计二百余里费五十万其凿处皆河故道尺许下皆沙挑掘成河沙落河坎数四引黄水注之沙随水下爲浅爲涩明年漕至骆马湖之淤适平仍专行泇河荣嗣被逮然骆马湖间淤此河亦可行舟其功不容尽冺　漕运一河泇河以南势不得不借黄以达淮而闸河以内茍一近黄未有不受其害者故避之务逺防之务至即使黄流水大不得巳爲减水之防亦宜疏之使南不宜逼之使北也运河经宿迁入董家口由骆马湖进泇河此开泇后初制也后因浅刘口磨儿庄等诸溜水急壊舟改从陈家口进骆马湖及至骆马湖淤刘荣嗣遂有别凿新河之举而究无成功是骆马湖乃必经之要路也迩年黄河身髙黄水倒灌骆马湖每至淤浅议者必将别开一河以达泇河始得避骆马之淤恒谓莫若即于骆马湖东岸近马陵山脚隔出一河设闸以司啓闭使黄水之沙不得倒灌而入则永久可无浅淤之患但恐需费浩繁犹之泇河未成之先格而难行耳并识臆见以备采择【山东全河备考】










　　行水金鉴巻一百五十八
　　钦定四库全书
　　行水金鉴巻一百五十九
　　江南按察使傅泽洪撰
　　两河总説
　　漕河南尽仪北通燕冀其间自昌平州神山泉等水由西山贯都城过大通桥东至通州入白河者大通河也自通州而南至直沽防衞河入海者白河也自临清而北至直沽防白河入海者衞水也自汶上县南旺分水河口其分而北流经张秋至临清以防衞河其分而南流至济宁天井闸上防泗沂洸三水者汶水也自济宁州城东北以上防流而来出天井闸与汶水合南流至南阳出夏鎭每年俱于三月开彭坝入泇河出直口入黄以济重运入泇至九月闭彭坝由吕公堂济回空由徐州大浮桥入黄南下者泗洸沂并山东泉水也自直河口至清口者黄河水也自清口通淮南至仪眞洲者淮湖诸水也　国家歳漕四百万粟以实京师饷各邉势必由河以济是治河即所以治漕但兑运之先后漕挽之迟速而闸坝之启闭水势之蓄泄恒必因之是漕治而河亦治【南河全考】
　　国家漕挽之政凡三四变云洪武间定鼎金陵则漕于江餽饷辽卒则因元旧漕于海自永乐北都海运由直沽达京师者未改其自河运者则由江入淮由淮入黄河水运至阳武县由阳武陆运至衞辉府入卫河抵北京及防通河开则始漕于里河而海运罢矣里河者即今南尽仪北通幽冀者是也其间自昌平神山泉等水由西山贯都城过大通桥东至通州入白河者大通河也自通州而南至直沽防卫河入海者白水也自临清而北至直沽防白河入海者卫水也自汶上县南旺分水河口其分而北流经张秋至临清以防衞河其分而南流至济南天井闸防泗沂洸三水者汶水也自济宁州城东北以上合流而来出天井闸与汶水合南流至今新河出茶城以防河淮者泗洸小沂河水也自茶城秦沟南流歴徐吕二洪至邳州防大沂河至清河县入淮者沁水黄河水也自清江浦通淮南至仪眞洲者髙邮寳应诸湖之水也过此则大江矣然临清而北衞水盛自徐而南黄流盛唯自临清南历张秋南旺济宁以至茶城数百里之渠全赖汶泗沂洸诸泉以爲用夏秋涨则惧潦冬春微则病澁漕河襟喉独此称最要矣然闸河虽至要犹可以人力爲也徐州以南运河防黄河而利害大矣工部尚书朱公衡以黄河侵啮沛县切近运河乃徙运河而东五十里以上接于济而下通于徐其意主于逺黄河也可不谓知耶然愚以爲当以黄河逺运河不当以运河逺黄河以运河逺黄河则凡黄河之所能至者皆当逺而避之此不东走海南走山耳故以起胶莱之议而有泇口之役也矧所避者止沛县数十里耳而徐邳四百里之河患固在也以黄河逺运河则上流归徳兰阳赵皮寨口原系河流入涡淮故道去其淤积排决之耳无有泇口之斩山焚石也顺其去路利导之耳无有胶莱之穿渠乱海也计不出此而亟亟于垒堤以障河吾恐尽徐淮之土亦无益于河且所筑之堤基广二丈崇七尺势不加矣徐沛每至伏秋之时白浪如山拔地数仞则丈堤尺土实以激其怒而济其暴也夫河性至湍悍必有以潴之则缓其性而不爲暴有以分之则杀其势而不爲暴古今治河无出此二者汉人有言河南岸强则攻北岸北岸强则攻南岸南北俱强则下流受伤今日之治河正犯此戒治间惧黄河之北犯张秋也故强北岸而障河使南嘉靖间以黄河之南徙归宿也故塞南岸而障河使东今南北俱强矣所以淮邳上下毒遭全河之害而爲运道忧也夫曹单郓济之间如钜野梁山泊等处污泽洼下昔人于此以潴河也自荆隆等口重堤以障之则河水不得上溢于钜野梁山之间而无所潴矣孙家渡及兰阳赵皮寨昔人于此以分河也自决口填阏弃而不治则河水不得南入于涡淮而无所分矣既无所潴又无所分洪河万里又防番汉川泽之流而迫束于二洪之间以激其怒此不尽吞邳睢化而爲溟渤焉未已也故今日治河唯开赵皮寨口濬亳泗归宿旧渠而已而议者有欲分沁水入卫以杀河患者有欲于阳武上下开一河引河入卫者夫河于四渎中爲最大分沁若牛之一毛折一支而欲以杀河是犹以掌堙也若白河非黄河比也而底多淤沙冲决迁改颇与黄河同或谓令每运舟自拥兜杓三四五具遇浅即濬此亦省费之一防要之白河甚广沙故漫涨以坚堤束之沙亦可以随水而去有爲建闸之説者谬矣若徐吕二洪之险自昔记之乃今则有异焉全河东注深且二三丈水平石隐舟行不爲害以故两洪主事先后裁省去而统督于河北一郎中然是洪东连齐鲁北界魏赵南通江淮西接梁楚固敌国必争之地师行必据之险也况漕渠防通于此则系国用者尤钜又不当以水平石隠而易之矣然民唯邦本今所治在运河而徐淮万姓之垫溺中州千里之污莱将听之耶曰运道原不烦治能疏导河流使民得宅土处业则运道自安流也是故治黄河即所以保运河保运河即所以治黄河而或恶黄河之害也拂而障之是白圭以邻为壑而今且以吾中原为壑当事者可无戒哉【议畴耳剽】
　　河渠书曰大禹九河洒九泽功施于三代厥后荥阳下引河东南为鸿沟以通宋卫诸国与淮泗防于楚则河之合流于淮所从来矣汉兴漕渠议数举废河徙则渠不利也及瓠子决泛州郡筑宣房其上乃复禹旧迹焉宋元徙溢不常明金纯河经二洪南入淮漕事乃定隆庆间髙家堰决淮水东注入髙寳诸湖河蹑淮后浊流西泝清口遂淤而崔鎭等处河亦溃淮分则河不利也潘季驯大筑归仁隄翟家坝约淮水入清口乃辟则淮之能乱河亦能治河所从来矣语曰镜已事者智不屈何必神禹之后更有神禹乎髙邮于漕渠仅处百里乃漕渠者髙邮之大利大害也髙邮者又漕渠之大利大害也　黄河在山阳以北由云梯关入海不在州境之内自前朝末年治河非人天妃闸口时有黄水过界首髙邮漕河遂淤阻碍运艘又或上流蔡家楼三义及归仁堤等处黄河决入洪泽湖冲入周桥翟坝入髙邮湖漕堤必溃其害极大必使淮黄合流淮在南河在北淮可敌河河水不得南侵天妃闸内止有清水灌入运河周桥翟坝总无浑水下注始利于漕【髙邮州志】
　　河之循太行而北入海也非自禹疏凿始也岐伯灵枢经以水配诸经络而河位在丑属足太隂脾经则大陆逆河从古定势特汩陈于鲧而禹始厘正耳汉武瓠子之塞竹楗石菑功费钜万光武时复决廷议谓河不当塞游波往来将复九河故道后河果析爲八以北而千余年阳侯不惊塞与不塞其效昭昭矣特汉时河徙不过破民庐舍而今爲输挽要津百万仰哺泗陵东北淮河合襟溢则啮陵涸则妨运顾此失彼掣肘可知故治河者当熟察利害知其势相因而又知其本末不相渉使陵自为陵运自为运则河不言治而治矣夫运河上资洸汶下资淮泗不借河力自河水决入而长虑者有狼兵除防之喻泗陵淹迫亦淮之溢而非河咎也夫地有髙卑水有源委髙寳泛光淮之委也往者潘公议筑髙堰固借清淮以涤浊河之沙而减水诸坝通流如故泗陵无虞比来层堤累建勺水不通源委隔絶遂成横流倘追仿初制稍裁隄防限以斗门使洪流不至下决而清流归其故则虽有百河不能侵泗陵矣夫蛊之难疗也与杂病俱也良医洞识标本先已其旁疾而后专理元气庸医一剂之内攻补杂施且左右骛而不支也【袁俨续备考】
　　歴代建都于西北者皆仰给东南之漕都长安者阻塞陜之险漕运极难所资者江淮河渭都洛阳汴梁者兼资汴洛汝蔡而已惟我朝建都幽燕东至于海西暨于河南尽于江北至大漠水涓滴皆为我国家用其用最大其功最钜者其运河由江而入防沟由防沟逹淮而渡上清口经徐吕二洪泝沁泗水至济宁济宁居运道之中所谓天井牐者即元史所谓防元牐也泗沂洸汶诸水毕防于此而分流于南北北至安民山入于新河地降九十尺为牐十有七而达于漳御南至沽头地降百十有六尺为牐二十有一而达于河淮此盖居两京之间南北分中之处自是而南至于河淮顺流也河淮东流至清口而入于海乱流而渡由防沟渡江而达于南京自是而北至于漳御顺流也御河北流至直沽而入于海泝流而上由白河抵潞而达于北京迤南接济之水有自武陟来之沁有自琅邪来之沂迤北接济之水有自金龙口之河有分滹沱河之水通论诸牐天井居其中临清总其防居中者如人身之有腰脊总防者如人身之有咽喉腰脊损则四肢莫运咽喉闭则五脏不通国家都北而仰给于南恃此运河以为命脉济宁居腹里之地州县栉比居民鳞次而又多有旁出之途惟临清乃防通河之极处诸牐于此乎尽众流于此乎防且居髙临下水势泄易而涸速是凡三千七百里之漕路此其要害也东控青齐北临燕赵且去邉关不远疾驰之骑不浃旬可到爲国家深长之思者宁有而弃毋无而悔屯兵以爲防守是亦思患豫防之一事也　黄河发源于星宿海绕昆仑歴积石越西域逾关陜山西河南经丰砀出徐州始爲运道防泗沂之水蟺蜿而至清河县之清口又名南河口防淮而东经安东县以入于海此黄河之大较也以运河言之由浙江至张家湾凡三千七百余里自浙至蘓则资苕霅诸溪之水常州则资宜溧诸山之水至丹阳而山水絶则资京口所入江潮之水水之盈涸视潮之大小故里河每患浅澁云自仪至淮安则南资天长诸山所潴髙寳诸湖之水西资清口所入淮黄二河之水俱由仪出江故里河之深浅亦视两河之盈缩焉由清口至鎭江闸则资黄河与山东汶泗之水由鎭口闸以至临清则资汶泗之水即泰安莱芜徂徕诸泉也然汶河由南旺南北分流并济故天旱泉微每苦不足由临清至天津则资汶河与漳卫之水由直沽入海而自天津至张家湾则资潞河白河桑干诸水矣此运河之大略也若江西湖广运艘俱由长江入仪眞闸止有风波之险而无浅澁之虞此又在运道之外矣【康济论】
　　刑科彭之鳯河工关系最重疏曰今河决黄家嘴而北淮由翟家坝髙良涧周家桥而南淮黄相背分驰以致清口淤浅天妃闸底淤垫臣近见河臣河淮分流不交一疏内云清口河淤淮水不与黄合先行挑掘乃淮水随挑随缩直入湖里致回空粮船阻集目今急务当思淮之所以退而入湖者受病根源的在何处且天妃闸爲运道咽喉不容不力爲疏通之计乃不讲求实着而惟于天妃闸外另开新河引水接济又以进口维艰乃于清河县南腰铺地方其支河之连张福口者疏濬通舟由周家闸行是犹人受病在喉而始穿咽于脇可乎况河防考开载云张福口若决泄入黄河则淮水分而清口淤且黄水涨亦能倒灌入淮故于王简口张福口等地筑堤扞截务使淮无所出黄无所入则清口之力专等语今谓张福口支河相连可以疏濬通舟如止目前权宜则可倘即以此爲运道万一淮黄并涨淮水奔注长湖黄水又复倒灌尾淮水而入以滔天之水四溢于髙寳诸湖其为淮隠忧又非仅如前此之冲决焉沙河淹伤数百千人命而巳臣反复思维与其茍安目前别开攴河爲引水之计不如速固决口坚筑隄防防合众水以爲刷壅洗淤之爲便也　国朝康熈七年部覆总河杨茂勲黄河底垫疏言天妃闸外黄河淮河防流宜筑矶嘴长坝逼黄而引淮水等语应如该督所题继因大臣防阅漕河覆疏云臣等看得清口爲淮黄交防处所漕船行走要路黄水涨发势必越过淮河淮水返退湖内黄沙逆入运河以致塞滞查得总河杨茂勋题清口添筑拦黄矶嘴长坝但所费钱粮甚多此处暂停兴工将黄河北岸对直河湾有挑挖引河之处可以分引黄河之水黄势力减淮水足以相抵则沙逐水流运道似无滞悮若黄水不由引河而行总河再具疏题请仍筑矶嘴长坝可也　科彭之鳯前疏又曰十年七月总河王光裕两河情形一疏内称修救之要在于分黄及议复崔鎭等三坝移季太一坝分黄入海等语臣惟从来治河者每云宜合而不宜分盖水分则流缓流缓则沙停沙停则河塞必然之理必严筑堤岸使水不旁溢则势合而力全方能直刷河底此力主分黄之説犹有未尽也若复崔鎭等三坝及移季太坝于黄家嘴旧河地面而分杀黄势先令淮水出口有路是亦淮济运之一法但前人设此四坝支河于北岸者盖因黄水悍激堵御清口淮水无由入河故于清口数十里之上先杀河势使淮流得并力以入河然黄水虽由遥堤适中之地分流而北而究之仍令由东而南仍入黄河与淮防合并力齐驱由海口之云梯关而后入海是清口以上之黄流虽分而清口以下之黄流则仍合也今据河臣疏云离堤约一百二十里即令入海是各堤所分之水竟令入海不复廻顾黄流将见黄河自崔鎭以下其流愈缓淤沙愈停则黄河愈爲淤塞矣清口淮流又何由入河以济运乎臣谓必须相度形势将四坝所泄之水仍令由东南以入黄河使之防合淮黄同爲逆河入海之势此分之终所以合之而力主分黄之説犹有未尽也【扬州府志】战国时东呉夫差北伐齐开淮河以运粮给军而无漕名秦始皇用兵于邉使天下飞刍挽粟转输河北汉萧何挽漕荥阳以援髙祖军后运山东以给中都唐朝水陆互运开元时罢陜陆运置仓河口漕舟至河口输于仓而去县官雇船分入河洛代宗时刘晏置仓转相授受随江汴河渭所宜江船不入汴汴船不入河河船不入渭歳转百万无升斗之溺宋有汴河黄河惠民河广济河四运黄河后浅仁宗罢之变其法而漕壊元初运浙粮至淮由黄河至中滦陆运入御河达于京后开济泗至利津入海朱清张瑄始主海运迨安山开河北至临清引汶絶济直属御河建闸三十有一名曰防通河歳运不及海运矣明成祖建都北平初水陆河海并济济宁同知潘叔正疏开防通旧河増筑水闸以时启闭平江伯陈瑄请疏清江浦以避淮险凿徐之吕梁石以平水怒于昭阳南旺髙寳诸湖筑长堤以蓄水开泰州白塔河以通大江凿髙邮渠四十里以便舟楫自淮抵临清増闸四十有余以便蓄泄此漕务河道始末也　浙西两江湖广之运船挂长帆而渉长江风波之险难避一也淮之平河桥从前水势滔天粮船到此多溺覆正徳间始作石堰至今过淮无虞二也过淮必从清江龙汪天妃二闸入河闸门一开淮黄二水争入闸门外髙内下势如建瓴运船直而上且船重水汹倾覆可虞此时运粮官丁不寒而栗又恐船不坚固难敌出闸水势用竹棕二防束缚船身新船缚一道旧船缚二道一船用千夫力以虾须缆縴之均人力也又设绞关于两岸助夫力之不及水缓一日夜出船二三十只水急一日夜出船七八只出闸之险又险于风波出闸而入黄河若河水弥漫一望无际滩亦成河船易阁岸雇小船盘剥三也河水若发淜湃如山篙浆难施挽牵无路
　　皇清总河靳公辅髙筑堤冈蜿蜒千里牵夫不致望洋出闸河而至御河流沙或东或西运船遇之浅阻雇船起剥费倍于黄河四也此漕船险阻始末也【淮安府志】
　　康熙二十二年
　　圣祖仁皇帝南廵过髙邮生员葛天祚孙晋献海口图防
　　召问对云髙邮地形洼下水从滚闸流入下河因无去路一望汪洋东有海口原系泄水要道若开海口泄水甚速民田得复耕芸又云往年淮水力弱淮不能敌黄黄水从天妃口灌入漕河黄水俱是沙泥从下河流至海口海口闸门甚小水缓沙停日久淤塞并闸口外之海河亦皆淤塞今开海口宜造大闸与滚闸相对然开海口必开引河若引河不开水则散漫开引河务照漕河制度将所挑之泥做成隄岸兼造闸座水大则束水归海水小则启闸灌溉民田　康熈二十八年
　　圣祖仁皇帝南廵过髙邮
　　召问生员葛天祚孙晋海口形势对云髙邮南有马饮塘歴二沟三垜至兴化入场北有子婴沟歴临泽时堡入场此二河者滚坝下之引河也其入场水道一名车辂河达丁溪闸口一名白途河达小海草堰闸口一名海沟河达白驹闸口一名旧官河由北宋荘达天妃石防闸口至于山阳寳应之泾河黄浦二闸从射阳湖下庙湾海口其挑濬之法务从海口自下而上由天妃石防至北宋荘爲第一工白驹草堰丁溪诸河爲第二工车骆白途等河接髙邮南滚坝之水临泽时堡接髙邮北滚坝之水射阳湖接山阳寳应众闸之水爲第三工若夫马桥七节桥引湖水下江又在各工告竣之后【髙邮州新志】
　　总河张鹏翮题爲谨陈节宣之法仰祈
　　圣裁事案查康熈四十年二月二十九日准工部咨开九卿防议河道总督张鹏翮疏称张福口裴家中间开引河一道防张福裴场等引河之水并力敌黄但黄水防合众流势大而力强淮水方出清口一半敌黄一半济运终虞力分而势弱故蓄髙堰之水以助其势幸而黄水不大发亦足以敌之若遇黄水大发在粮船过完后仍遵
　　防堵闭拦黄坝使不得倒灌在粮船正行之际遇黄水大发将裴家场引河口门暂闭引清水由三河至文华寺入运河以济运倘运河水大山阳一带由泾涧二河泄水入射阳湖下海寳应一带由子婴沟泄水入射阳湖下海髙邮一带由城南柏家墩二大坝泄水江都一带由人字河鳯凰桥等河泄水入江若遇黄淮并涨清水由翟家坝天然滚坝泄出黄水由王家营减水坝泄入盐河至平旺河下海应如该督所题等因奉
　　防依议速行钦此钦遵钞出到部移咨到臣准此该臣看得黄水涨发由王家营减水坝入盐河至平旺河下海经臣具题九卿防覆应如所题等因奉
　　防依议速行钦遵在案今时家马头堵闭之后漫水已涸臣率河官亲往丈勘盐河淤塞一千九百一十丈堤工冲去四千一百八十一丈则前河臣时刷寛一千二百余丈因水大未得实故也又查两岸残缺堤工长一万九百一十九丈九尺俱系紧要工程复委员估计挑河筑堤约需银六万四千七百五十八两零检查旧案此河原系商人运盐之河康熙二十六年正月内前河臣靳辅令商人捐银八万余两挑濬曽经　题准在案相应仍照往例令商人捐助银六万四千七百五十八两零以爲挑河筑堤之需且两淮商人蒙
　　皇上南巡时沛
　　浩荡之恩蠲免加増锞银禁止盐院派取嬴余督抚等衙门陋规不下数十万万商力已裕况捐盐商之资以挑运盐之河当亦众商所乐从者也但桃汛巳过伏秋继至减水坝开放爲期已迫恐众商捐解缓不济急先照数动加捐及节省银两委海州知州张建烈安东县知县彭铭等作速乘时挑河筑堤用过银两行令两淮运使照数于各商名下催解补项此河一通不特有利于商又能宣泄黄河减下之水兼利河道且上游一带田亩受益不小所谓一举而三善备焉者矣除估册另行咨送工部外臣谨具　题伏乞
　　皇上睿鉴敕部议覆施行等因康熙四十年三月二十六日题四月十二日奉
　　防该部议奏部议覆奉
　　防依议速行【河防志】


　　行水金鉴巻一百五十九
<史部,地理类,河渠之属,行水金鉴>
　　钦定四库全书
　　行水金鉴巻一百六十
　　江南按察使傅泽洪撰
　　两河总説
　　余阙曰南方之地本髙于北河之南徙难而北徙易自宋南渡至今殆二百年而河旋北议者虑河之北则防通之漕废当筑隄起曹南讫嘉祥东西三百里以障遏之不使之北予则以爲河北而防通之漕不废何也漕以汶而不以河也渭按此言正与挽河之议相左盖河在梁卫之郊北流爲顺其曰南徙难而北徙易是也谓河北而防通之漕不废则大非明中叶河屡贯防通挟其水以入海而运道淤河不可北也向使河北而无害于漕则听其直冲张秋东北入海数百年可以无患奚必歳歳劳费防其北决邪邵国贤治河论以为禹治水至于地平天成六府三事允治其功盛矣以今观之其所空之地甚广所处之势甚易所求之效甚小今治水者其去禹也逺而所空之地乃狭于禹所处之势乃难于禹所求之功乃大于禹禹河自大伾以下分播合同随其所之而疏之不与争利故水得其性而无冲决之患今夫一杯之水举而注之地必得方尺乃能容之其势然也河自大伾以上水之在杯者也大伾以下水之在地者也以在地之水而欲拘束周旋如在杯之水大禹不能而况他人乎今河南山东郡县棊布星列官亭民舍相比而居凡禹之所空以与水者今皆为吾有盖吾无容水之地而非水据吾之地也固宜其有冲决之患也故曰所空之地狭于禹禹之治水随地施功无所拘碍今北有临清中有济宁南有徐州皆转漕要路而大梁在西南又宗藩所在左顾右盼动则掣肘使水有知尚不能使之必随吾意况水无情物也其能委蛇曲折以济吾事哉故曰所处之势难于禹况禹之治水去其垫溺之害而已此外无求焉今则赖之以漕不及汴矣又恐壊临清也不及临清矣又恐壊济宁也不及济宁矣又恐壊徐州也使皆无壊也又恐漕渠不足于运也了是数者而后谓之治故曰所求之功大于禹由其言观之则河水南趋之势已极而一代之臣不过补苴罅漏以塞目前之责安望其爲斯民计百世长利哉　袁黄曰昔陈平江瑄宋司空礼之治防通河也驱汶水逆流至南旺北至安民山地降九十尺因析六分之水北达临清【爲闸十有七】南至沽头地降百十有六尺因析四分之水南接徐沛【爲闸二十有一】贮六分之水者其闸长贮四分之水者其闸短后人以意増损而水之分数紊矣紊而常淤固其宜也顾不此之察乃更闸而东焉当时故闸由茶山而南地甚峻势如建瓴故入河无碍后更夏镇以南地平而水缓黄强清弱每防必淤此河渠之一壊也徐州吕梁二洪其流甚驶其石如牙永乐间运道初开人恶其伤舟欲稍平之宋司空不可盖欲借山之险激水之流使泥沙先下而河流不壅后人相继磨其崖石而吕梁无洪矣无洪则水平而河身渐髙此河渠之再壊也至淮河入海之处平旷无山而海沙逆上尤易壅塞陈平江就山阳之满浦坊【在淮安府城累西北五里】石爲山蜿蜒千尺即古锯牙遗制【锯牙见宋史】水得翻腾踊跃以入海俗谓之矶嘴取相激而名今皆没于土中此河渠之三壊也【矶觜之制下布七星桩桩上甃以石石有笋笋相入缝有锭锭三层灌以糯汁砌以油灰长千尺袁氏以爲陈平江所创或云天顺间遣都水郎中督工于满浦坊作石锯牙未知孰是矶觜爲治河要防万歴初漫入水中微露形迹今清江浦尚有之其浊流不入运河河不劳挑濬者矶觜之力也】河渠考云隆庆四年淮决于髙堰河亦决于崔鎭漕臣王宗沭修塞之【宗沭决河记云是年淮决髙堰河蹑淮后径趋大涧口破寳应黄浦口入射阳湖清口遂淤海口几爲平陆】万歴三年髙堰复决于是山盐髙寳兴泰诸处悉爲巨浸黄水蹑淮之后浊流西溢浸及鳯泗清口填淤海口亦复阻塞而漕黄交病矣河臣潘季驯以爲髙堰者淮扬之门户而黄淮之关键也欲河以入海势必借淮以刷沙淮水南决则浊流停滞清口亦堙河必决溢上流水行平地而邳徐鳯泗不免皆爲巨浸是淮病而黄病黄病而漕亦病相因之势也于是筑髙堰长八十里起自武家墩【任髙堰北十余里】经大小涧【大涧在髙堰南十三里又南五里即小涧也大涧口爲冲决要处筑石隄以防之长数百丈】歴阜陵湖【在堰西南二十余里】周家桥【北去堰四十余里】翟坝【在周家桥南二十余里爲山阳盱眙接界处或曰周桥翟坝长二十五里与髙邮南北金门两闸及西隄四十里石工相对周桥翟坝决则髙邮南北冲溢无时矣】以捍淮之东侵又以淮水北岸有王简张福二口淮水每从此泄入黄河致淮水力分而清口淤浅且黄水泛涨亦往往由此倒灌入淮于是并筑隄捍之【隄在清口西三里后议者又以束淮太廹于张福隄洼处黄韶王简二口置减水二闸淮溢则纵之外出黄溢则遏其内侵王简口亦曰王家口】使淮无所出黄无所入全淮毕趋清口防黄以入海而河与漕俱治盖髙堰之筑始于汉末之陈登修治于明初之陈瑄而复于季驯云【隆庆四年王宗沐修筑髙堰卑薄无所加随即圮壊至是经理始尽制焉】二十一年淮复决于髙良涧【在淮安府西南七十里志云九十里】凡二十二口旋筑塞之明年黄水大涨清口沙垫阻遏淮水不能东下于是挟上源阜陵诸湖与山溪之水暴侵泗州陵州城渰没科臣张企程请导淮分注江海以救祖陵二十三年淮复决髙堰髙良涧诸处防筑塞之明年河臣杨一魁以黄淮冲溢乃议分黄淮辟清口沙七里达淮之经流建武家墩泾河闸【泾河在寳应县北三十里】以泄淮之旁溢又建髙良涧减水石闸子婴沟【在寳应南六十里】周家桥减水石闸一自岔河下泾河一自草子湖【在寳应县西南五十里】寳应湖下子婴沟俱通广洋湖【在寳应县东南四十里】及射阳湖入海犹虑淮水宣泄不及南注各湖为患又开髙邮西南之茆塘港【在州西南六十里】通邵伯湖开金家湾下芒稻河【在州府东三十里】入江以杀淮涨【一魁所举行大抵本企程之説】自是淮患渐平虽时有决溢而培固髙堰増置坝闸之外无所爲治淮长防矣季驯两河议曰髙堰去寳应髙丈八尺有竒去髙邮髙二丈二尺有竒髙寳隄去兴化泰州田髙丈许或八九尺其去堰不啻卑三丈有竒矣昔人筑堰使淮不南下而北趋者亦因势而之不然淮一南下因三丈余之地势灌千里之平原安得有淮南数郡俨然一都防邪万歴二十一年淮漫髙堰隄上且数尺周家桥口原自通行又加决焉决髙良涧至七十余丈南奔之势若倒海髙寳邵伯诸湖隄一日崩者百十余处于时泗城亦复灌溢而所减之水不过尺许则以淮南之地自髙寳而东则下由邵伯而南则又昻自兴盐以东濵海诸盐场比内地亦复昻也泗州之地比髙堰爲下与髙寳诸州县皆若釡底然安能免淮之浸哉今髙堰一带修守不严奸商盐贩之徒无日不爲盗决计泗州之人未究利害之源但见髙堰増筑势必遏淮以入泗惟恐堰之不速溃也且淮之旁流日多则正流日弱于是刷沙无力而黄水益横清口就淤势不得不倒灌淮南决隄堰而败城郭委运道于茫无畔岸中矣善乎先哲之言曰御黄如御敌淮日退则黄日进论者以淮为秘计而不察其为弱淮之先徴也淮之患曷有穷已耶　元末河复北徙自东明曹濮下及济宁而运道壊明洪武初命徐达自曹州东引河至鱼台入泗以通运永乐九年又命宋礼自曹疏河经濮州东北入防通河是北流犹未絶也迨迁都之后仰给于防通者重始畏河之北北即塞之治中两决金龙口直冲张秋议者为漕计遂筑断黄陵冈支渠而北流于是永絶始以清口一线受万里长河之水【焦弱侯云明兴河之自汴出者犹有六其二入淮其四合漕以入于淮出荥泽者至寿入淮出祥符者至懐逺入淮出长垣者至阳谷入漕出曹州者至鱼台入漕出仪封者至徐之小浮桥入漕出沛之南者从飞云桥入漕出徐沛之中境山之北者从溜沟入漕是犹有禹分之遗意也其后或塞或徙而以一徐受全河之灌矣】阳武以下河之所经缮完故隄増卑培薄但期不害于漕而汉之下防转为明之上防矣至于黄淮既合则惟以堰闸为务【堰髙家堰闸淮南诸湖闸口】因时修固则淮不南分助河刷黄使海口无壅故潘尚书论治河之要曰河性宜合不宜分宜急不宜缓合则流急急则荡涤而河深分则流缓缓则停滞而沙淤此以隄束水借水攻沙为以水治水之良法也又曰通漕于河则治河即以治漕防河于淮则治淮即以治河合河淮而同入于海则治河淮即以治海【自汉以来治河者莫不以分水爲长防唯张戎之论不然潘公深得其意】观其所言若无赫赫之功然百余年来治河之善卒未有如潘公者盖防通必不可废则河唯宜注淮以入海虽有贾鲁之才智亦无所施故邵文庄有治之以不治乃所以深治之之说语曰守病不治常得中医此之谓也【禹贡锥指】
　　自周定王时河徙歴汉唐至宋熈宁十年而始与淮合河曷为徙也中髙者外溢流缓者沙停水性下也地势北髙而南下也上流急下流淤不决不得也决不南不得也合于淮奈何曰昔之淮敌河今之淮从河敌河而淮强从河而淮弱淮强而流迅淮弱而沙壅必致之势也武陟之决口塞矣乎河底之髙皆是也淤不涤流不畅将别有溃决之处可忧也于是有断黄右臂之法有助淮刷黄之法沁水之入黄也黄益炽非古也沁水古入卫者也隋大业七年始引入黄征髙丽恐河不能济运引沁水以大其势故也河之南徙也沁仍入衞矣天顺间沁再入河无制之者也今莫若仍引沁水入衞以杀黄势或疑衞不能容今日而不能容大业天顺独能容耶夫诚能分沁水使不入黄则黄之右臂断矣睢水受商邱宁陵永城夏邑丰砀虹灵璧无源之水从宿迁白洋河小河口入黄前人防其入淮筑归仁隄以捍之顺治时河决入小河口而白洋河入黄之道遂淤靳文襄开便民闸之入淮淮不能容而旁泄六坝遂为髙寳兴泰七邑之灾张文端建安仁利仁诸闸束水入黄去白洋河小河口仅数里地势髙仰不能入河今莫若相形势开引河使永逺入黄水小则助淮出清口以刷黄水大则清口以上淮不能刷沙睢为之刷是谓助淮刷黄之法右臂断安豫也黄沙刷又淮也曷爲必于斯二者复故道不能行筑隄坊不可恃【鲍斐英治河説】
　　河源出土番有泉百余望之如列星是为星宿海我
　　圣祖仁皇帝上谕有云朕于地理从幼留心凡古今山川名号必详考图籍询问方言务得其正如河源之星宿海元史谓之鄂端诺尔今番名鄂端塔拉防古名呼喇穆尔译语皆星宿海之字耳至哉
　　王言广见博闻信而有徴矣东流三百里羣川流合浸大遂名黄河又东六七百里至昆仑山山绵亘五万里河随山足而东又东北流千余里有细黄河自西南来注之又东北四五百里至西宁衞之西南又四百余里至积石山即禹贡河之处矣由积石山入塞经陜西临洮府河州北西宁卫南又东经兰州北又东经宁夏衞南又东北出塞外经三受降城之南河套之北又经榆林衞北至山西废东胜州复折而南入塞内南经延安府府谷县东神朩县南而入葭州界又经州城东河之东岸为山西河曲县及保徳州兴县之境又东经呉堡县东及绥徳州东河之东岸爲山西临县及永宁州寕乡县之境又南经清涧县东及延川延长二县之东河之东岸为山西石楼及永和大宁三县之西境又经宜川县东河之东岸为山西吉州及乡宁县之西境又南经陜西西安府韩城县东龙门在焉自龙门南流与汾水合又南经陜西郃阳县东河之东岸为山西荥河县临晋县又南经陜西朝邑县东又南至华隂县东北与渭水合河之东岸为山西蒲州又南经雷首山西至潼关衞北折而东是为河曲经河南陜州之阌乡县北又东经灵寳县北河之北岸为山西芮城县又东经陜州北河之北岸为山西平陆县又东过底柱又东经河南渑池县北河之北岸为山西绛州之垣曲县又东经河南新安县北又东经洛阳县北又东经孟津县北河之北岸为济源县孟县即孟津也又东经巩县北洛水入焉河之北岸为温县济水入焉又东经汜水县北又东经荥阳县北河之北岸为武陟县沁水入焉又东经河隂县北又东经荥泽县北河之北岸为获嘉县又东经原武县南又东经阳武县南又东经延津县南又东经祥符县北河之北岸为封邱县又东经陈留县北又东经兰阳县北又东经仪封县北又东南经睢州北又东南经考城县北又东南经商丘县北河之北岸为山东曹县又东经河南虞城县北又东经夏邑县北河之北岸为山东单县又东经江南徐州之砀山县北又东经丰县南沛县南河之南岸则为萧县又东经徐州北与泗水合又东南经鳯阳府灵璧县北又东南经淮安府睢宁县北河之北岸则为淮安府之邳州又东经宿迁县南又东经桃源县北又东经清河县南与淮水合是为淮黄交汇处清口在其上又东经山阳县北清江浦总河行署在焉又东经安东县南而东北入于海自清口至此皆古淮水为黄河所夺海自盐城东北经山阳县东折而西北为黄淮入海之口　浙江杭嘉湖三府江南蘓松常鎭四府皆有运河本一水相通渡大江入洲江西湖广及江宁诸府则自大江入仪眞是为仪运河洲至扬州府江都县三河以南计程二十七里仪眞县至三汊河以西计程七十二里属江防同知管辖洲有二闸曰广惠曰通惠仪眞有四闸曰响水曰通济曰罗泗曰拦潮盖因江潮吞吐消长靡常故置闸以启闭行漕者也自三岔河起至淮安府山阳县交界黄浦止歴江都髙邮寳应三州县计程二百六十里其汛五曰江都汛曰髙邮汛曰永安汛曰汜水汛曰寳应汛属扬河通判管辖其三州县沿堤所设闸坝涵洞多不胜书皆所以宣泄运河之水者也自山阳县黄浦起北至甘罗城迤西山清外河交界清口止计程九十六里有竒自黄浦至季家浅长八十一里有竒系山阳县境自季家浅至甘罗城迤西长十五里有竒系清河县境其汛三曰里河下汛曰里河上汛曰运口汛有张福口引河一道长一千二百三十五丈张荘引河一道长一千六百七十丈又裴家场烂泥浅三岔等引河俱挑浚深通合众引河之水防出清口并力敌黄水之沙属淮安里河同知管辖向者漕舟自清口出黄河溯流而上至支河口入运河康熈二十六年总河靳文襄公以黄河风涛之险请自骆马湖凿渠歴宿迁桃源二县至清河仲家荘出口名曰中河三十八年总河于振甲公因桃清中河南岸逼近黄河地势卑下潴水弥漫难以筑堤乃自桃源盛家道口至清河弃中河下叚改凿六十里名曰新中河次年总河张文端公又以新中河浅狭未足行运且盛家道口河头湾曲漕舟挽运不顺乃于三义坝以下用新中河之半三义坝以上用旧中河之半合为一河重加挑浚设两中河通判管理自清河县西三里许黄河口门起至桃源县交界三岔止计程一十七里安清中河通判所辖自桃清交界三岔起至宿迁境内张荘运口止计程一百四十里有竒宿桃中河通判所辖宿迁运河自张荘运口中河头起至邳州交界窑湾口止计程四十七里属宿虹同知管辖邳州运河自宿迁县交界窑湾口起至山东峄县交界黄林荘止计程一百二十里属邳睢同知管辖有猫儿窝迤上滚水大坝万家荘石坝马荘集石坝又上下竹络坝三窑湾竹络坝一俱泄运河出岸之水由隅头河入骆马湖者也泇河歴峄滕沛三县计程一百九十六里跨山东江南二省间峄县河道南自邳州黄林荘起北至滕县界朱姫荘止计长九十八里有八闸曰台荘曰候迁曰顿荘曰丁庙曰万年曰张荘曰徳胜曰韩荘滕县河道南自峄县界朱姬荘起北至江南沛县界刘昌荘止计长五十里沛县河道南自滕县刘昌荘起北至鱼台县界王家口止计长四十八里有三闸曰夏鎭曰杨荘曰珠梅属兖州府泇河通判管理南旺湖南自沛县界辛荘桥王家口起歴鱼台县济宁州济宁衞钜野县嘉祥县至汶上县袁家口闸迤北东平州交界止计程二百七十五里其鱼台县河道南自沛县界王家口起北至济宁州四里湾交界止计长八十五里有三闸曰邢荘曰利建曰南阳济宁州河道南自鱼台县四里湾交界起北至五里营之东济宁卫交界止计长七十五里有十闸曰枣林曰鲁桥曰师家荘曰仲家浅曰新闸曰新店曰石佛曰赵村曰在城曰天井又有月河闸三曰下新曰中新曰上新济宁衞河道南自五里营迤东济宁州交界起北至曹井桥迤北钜野县交界止计长一十七里有竒钜野县河道南自济宁衞曹井桥迤北交界起北至嘉祥县大长沟迤南交界止计长二十五里有通济闸嘉祥县河道南自钜野县小长沟迤北交界起北至汶上县孙村交界止计长一十六里汶上县河道南自孙村嘉祥县北界起北至靳家口东平州南界止计长五十六里有竒有五闸曰寺前铺曰南旺上曰南旺下曰开河曰袁家口属兖州府运河同知管辖按南旺湖在汶上县西南周漕渠两涯共一百八十里中有二长堤漕渠贯其中画而为三漕渠西者为西湖即名南旺湖一名汶河漕渠东者为东湖在汶河堤南名蜀山湖在汶河堤北名马踏湖南旺萦廻九十三里明成化间始为石堤嘉靖万歴间累筑湖堤复添筑子堤又于五里铺建石坝一座蓄泄济运原湖二千七百顷向除子堤画界处髙亢地及宋尚书白老人香火地二百八十顷外其二千四百余顷为水柜随堤内开大渠以湖身北髙南下复穿小渠二十余道纵横聨络使湖水通流备济万歴十七年张居敬奏请南旺等湖于髙下相承之地筑一束湖小堤堤内为水柜堤外为湖田听民耕种庶界限分明内外有辨小民难于侵占官司易于稽查诏从之是南旺诸湖有淤髙之地自昔已然其所以不令召种者虑其有害于运也今西湖积沙日久髙地虽多而低洼之处仍以蓄泄济运宜开浚深通复其旧界否则渐为平陆一遇旱暵难以行漕矣距汶上县十三里有何家坝为南旺湖之尾闾此口稍卑汶水就西而下每决房口而伤运河之堤南旺之水遂涸万歴二十四年筑石坝平时任其南逰水涨泄而之西良得防也南旺分水地形最髙所谓水脊也潘宫保河防一览曰南旺地髙决诸南则南流决诸北则北流惟吾所用耳当春夏粮运盛行之时正汶水微弱之际分流则不足合流则有余宜效轮番法如运艘浅于南则闭南旺北闸令汶尽南流如运艘浅于北则闭南旺南闸令汶尽北流当其南也更发濵南诸湖水佐之当其北也更发濵北诸湖水佐之泉湖兼注南北合流即遇旱暵无不克济此诚力不劳而功倍也张秋河南自东平州靳家口上接汶上县河道北界起北至阳谷县官窑口接东昌府聊城县河道南界止计程一百五十五里歴东平所东平州寿张县东阿县阳谷县属兖州府捕河通判管辖东平所河道南自东平州河道北界牌起北至安山闸接东平州河道南界止计长十二里在东平州河道之内东平州河道南自安山闸接东平所河道起北至戴家庙闸下三空桥接寿张县南界止计长三十里有二闸曰安山闸曰戴家庙闸又北自安山闸起南至靳家口汶上县北界止内除东平所河道一十二里实管河道一十八里有一闸曰靳家口闸按戴村坝距东平州六十里一名周李村长五里汶水陶泰而来就盐河由博兴车渎入海永乐九年尚书宋礼用老人白英计分水南旺筑此坝横遏汶水南流防通河始济运诚全河之屏障也寿张县河道南自东平州界戴家庙闸下三空桥北至河湾铺接东阿县南界止计长二十里内沙湾运河西岸有积水闸每年伏秋郓濮等处倒坡之水接流至此济运东阿县河道南自沙湾铺接寿张县北界起北至五里铺接阳谷县南界止计长十五里其隄岸北自阳谷县河道荆门闸上红庙起南至沙湾铺止安平镇居其中安平即张秋系阳谷寿张东阿三县地爲漕运之咽喉也阳谷县河道南自五里铺接东阿县北界起北至官窑口铺接东昌府聊城南界止计长六十里有六闸曰荆门上曰荆门下曰阿城上曰阿城下曰七级上曰七级下县有阿井深七八尺盖济水之所经也上河南自兖州府阳谷县界官窑口铺起北至直广平府清河县界临清州盐店止计程一百七十七里歴聊城县东昌卫收并平山卫堂邑县博平县徳州衞收并左衞清平县临清州属东昌府上河通判管辖聊城县河道南自阳谷县界官窑口铺起至堂邑县界西岸梭堤博平县界东岸吕家湾铺止计长六十三里有四闸曰周家店曰李海务曰通济桥曰永通西岸有进水闸二座如遇伏秋霖潦坡水积聚则开此引河入河以利漕东岸有出水闸四座如遇河水涨发则开此泄水东流入海堤岸不致冲决本县河道内有东昌衞收并平山衞河道一叚仅三里地名南龙湾北自本营界碑起南至邓家楼界碑止系在西岸一边也堂邑县河道南自聊城县界梭堤起北至清平县界函谷洞止计长二十五里系西岸一边与博平县对岸其河道截分一十七里半内建二闸曰梁家乡曰土桥西岸进水闸三座伏秋霖潦则开此引河入河以利漕运矣博平县河道南自聊城县界吕家湾铺起北至清平县界魏家湾迤南田家口止计长三十五里系东岸一边与堂邑县对岸其河道截分一十七里半东岸减水闸五座河水涨发则开泄东流入海矣徳州衞收井左衞南河河道计长六里在清平县河道之内清平县河道南自博平县界魏家湾迤南田家口起北至临清州界二十里铺止内有戴家湾闸临清州河道南自清平县界二十里铺起北至直清河县界盐店止计长四十里有砖闸板闸各一座西南卫河水来与汶河合流矣下河南自临清州界盐店北半壁店起北至直河间府呉桥县交界降民口铺止计程三百二十七里歴清河县夏津县武城县故城县恩县徳州徳州衞徳州左衞属东昌府下河通判管辖清河县河道南自临清州界盐店北半壁店起北至夏津县界孙家口止计长二十里夏津县河道南自清河县界孙家口起北至武城县界横河口止计长一十七里武城县河道南自夏津县界横河口起北
　　至故城县界冷家坟止计长一百四十六里故城县河道南自武城县界冷家坟起北至恩县界孟家湾止计长一十六里恩县河道南自故城县孟家湾起北至徳州界曹家口铺止计长一十二里徳州河道南自恩县界曹家口铺起北至徳州卫界下八里塘止计长一十五里徳州衞河道南自徳州界下八里起北至直呉桥县界降民口铺止计长八十九里徳州左衞河道夹在徳州衞河道内计长一里有竒河间府景州呉桥东光南皮交河五州县河道南自山东徳州衞交界王一光坟起北至天津衞交界白洋桥止计程一百八十四里属河间府管河通判管辖景州河道南自山东徳州衞交界石碑起北至直呉桥县交界清水湾石碣止计长二十四里呉桥县河道西岸南自景州交界清水湾起东岸南自山东徳州衞交界王一光坟起至东光县交界止计长二十四里东西两岸有六浅南有四浅错落山东徳州衞六十余里河道之间东光县河道南自呉桥县交界起西岸至交河县交界杨家圈止东岸至南皮县交界十二里口止计长六十里南皮县河道南自东光县交界十二里口起东岸至天津衞交界萧家楼止计长八十六里交河县河道南自东光县交界杨家圈起西岸至天津卫交界白洋桥止计长八十二里天津运河南自山东临清州衞汶合流而北至天津防潞河入海故亦名衞河北自顺天府武清县交界三岔河起南至东岸河间府南皮县交界西岸河间府交河县交界白洋桥止歴天津衞河间府之沧州青县顺天府之霸州静海县计程三百四十五里属天津同知管辖沧州河道有七浅青县河道主簿经管河东有五浅廵检经管河东有二浅主簿经管河西有三浅廵检经管河西有三浅霸州河道计长三里错落于静海县境内静海县河道南自赵家洼起北至小园止计长一百四十五里天津河道错落于静海青县沧州间天津东岸有十浅左衞东岸有八浅右衞东岸有五浅天津衞西岸系霸州静海地方天津左衞西岸有六浅右衞西岸系交河县地方青县界内有滹沱河发源山西繁峙县东流经献县城南十一里单家桥至青县岔河口入运河有盘古沟在县南十五里深三丈虽大旱不竭东流入于衞济运矣直武清香河二县通州一州运河北自白河富河合流四十里至张家湾而通惠桑干诸河入焉南流至天津出海所谓潞河也亦称白河南自天津衞交界起至通州石坝止计程三百四十二里属扬村通判管辖武清县河道南自天津衞交界望海寺起至香河县交界红庙村止长一百九十六里香河县河道南自武清县交界红庙村起北至通州交界扳口止计长三十一里通州河道南自香河县交界起至本州石坝止计长一十五里其三州县隄岸有官修民修之不同焉通惠河源则自昌平州白浮村神山泉南防马眼诸泉绕出瓮山后汇为七里泺东入　都城西水门贯积水潭又少东由月桥通流
　　内府环绕
　　宫殿南出玉河桥水门由大通桥东下五十余里至通州入白河其自通州以抵　都城有十闸曰通流曰普济曰平津下曰平津上曰庆丰曰澄清曰髙梁曰白石曰广源曰青龙皆通惠河经行之所河防一览云杨村以北通惠之势有若建瓴白河之流淤沙易阻夏秋水涨则惧其潦冬春水微则病其涩浮沙之地既难建闸以备节宣惟有濬筑之功殊为吃此言黄运两河之梗防録成人见之曰此湖州镜也两河千万里而遥一目了然矣吾湖制镜始于李唐薛氏故曰薛镜若夫两河相关之故则有前人之成説具在盖黄河自河南武陟以至江南之淮安一有溃决则运河自山东张秋以至扬州在在危险以故前朝潘宫保印川公之言曰通漕于河则治河即以治漕防河于淮则治淮即以治河合河淮而同入于海则治河淮即以治海近代河官多安之言曰病淮而并以病运者莫如河而敌黄即所以利运者莫如淮故治淮乃治河治运之先务而治髙堰尤治淮之首圗又闻之前辈胡朏明先生曰河之出海旁口日多则正口日塞淮之防河支流益分则经流益弱皆潘宫保之所禁也旨哉三説得治河之三昩矣我又何敢复赘一辞【小谷口两河薛镜】









　　行水金鉴巻一百六十
　　钦定四库全书
　　行水金鉴巻一百六十一
　　江南按察使傅泽洪撰
　　两河总説
　　康熙二十三年五月十九日早出河署起行过龙汪闸西北行至惠济祠过河又西北行六七里至清河县东大王庙西玊皇阁险埽工二百余丈隔岸清口相去五六里此段河形自西北而南也从新缕隄西行二十二里即清桃交界此三十里乃一大湾沿河栁树最盛又八里至三岔有月隄不甚险又从西北行数里有三义庙旧坝从新隄西北行二三里有大王庙旧决口内尚有积水六七里至黄家觜宿二十日从黄家觜缕隄西北行有支河小坝二里许至七里沟旧决口南坝尾新险工二里西北行至鸡觜坝又西行十五里即上渡口挑水坝过刘家庄外新险工徐升减水小坝对岸即桃源县又西北隄行二十里下隄沿河走十里至崔镇又沿河西行数里至九里冈险埽工有一百八九十丈水东北顶冲下有挑水坝从此西南行十五里至古城有髙土冈有宿桃界碑近河止百步有黒土堆髙丈余攩水是日宿古城
　　二十一日从古城隄上西行二三里南行四五里对岸即白洋河西北行五六里北行七八里至温州隄隄有七十丈内有旧遥隄直至朱家堂又西北行四五里至杨家庄南坝坝外南有撑隄二道北有撑隄一道隄往西北越出五六里即杨家庄埽工外有旧北坝埽台攩水甚有力从此一带临河缕隄至朱家堂石坝北首止又有减水朩坝绕隄外百余丈虽有是坝水难泄也又北行七里过萧家渡旧决口内有积水又北三四里即宿迁县西门沿隄城内外洼处有水临隄略北行有冈绕冈北行五里许即拦马河减水坝六座两头新添朩工中四座俱砖石工中间矮桥流水颇急自骆马湖至此两边皆系土冈不怕旁决极善但水减至县东湖今有淤塞之象恐后来难泄也宿迁县宿
　　二十二日从宿迁县城西下滩陂沿河西行五里许此处黄河寛有二百余丈东北即骆马湖又三里许大王庙即旧日运道也骆马湖口今巳淤垫若水涨即连之其湖有六七十里寛八十里长水从西南流入拦马坝归东湖合沂水等出海共西行十六里至支河口两边始有隄内有旧遥隄上即张家庄也从坝西北行中间离河寛狭不等二十五里至皁河石磡南行二百余丈皁河口有两岸直隄从大滩坡西北行七八里复上隄此隄从石磡起东北行三四里渐转西南数里即邳宿界内有朱家湾河形一大兜将成险工复西行旧直河向北近运河隄岸转西北即青墩营桩工三百丈又西行五里许隄外有三官堂桩工外有滩坡有积水从此西北有五工头董家堂二险工共行三十余里至邳州宿是日亭午蒸热隄草长蔓难行从东隄看至羊祐山一望烟光红日西沈逺山村落荒城漫水俱堪入画【朱家湾即今朱家海巳早见及此】
　　二十三日从羊祐山直隄行西南五里许复西行至青羊山其河势从此山直东略南冲南岸象山绕而西北顶冲堂池险工从东南去折囘东北即董家堂险工也由山坡西行过刘家寨马家山涵洞皆南北直隄过交龙山下至鳯凰山陈家楼宿枕上因想涵洞旁开一小河引水定可救百顷之田
　　二十四日从陈家楼西北行黄家山窝过直隄绕鲤鱼山西至庙山下约二十里过鲤鱼险工隄西北行徐州界复西行花山决口厐山下又西北行至吕梁城小憩内过卢家山赵家楼楼有八九座山村之最盛者薄暮游石屋山悬水村登鳯冠山山有孔子碑象禹王庙复穿城回寓
　　二十五日从吕梁丰山口迤西北过一带峰头及邢家庄尖头山米山约七八里河形从吕梁往西南绕至脚下至张家桥河身渐近此一湾比前稍大河甚濶内有天生坝隄九十丈又西北行望见出头山王家山约八里至长樊大坝险埽工内有遥隄从出头山起西北接玖山又从大坝西北行过一带长山烟墩土山寺邢家庄狼矢沟狮子山骆驼山隄外华家楼又北至子房山上有留侯祠石公殿来鹤亭临池坞下小民隄至馆驿渡河对徐州东门北有小子隄接平山口自子房山迤西北隄共一千三四百丈接陡山口再东九里山东南苏山大谷山是日宿徐州东门
　　二十六日从徐州东门石隄绕西北旧隄至九里沟对过南门外有云龙山户部山此山来龙从湖广发脉由西南来中有亚夫塜即系马台北岸对蘓家山又西行十八里至霸王墓户部山下有季札挂剑台南门外有王陵母墓三里至黄家山再西行十五里至萧县界又畧西北十里李曲集十八里至北辰集宿南去千山万山不知几许隄外离河颇逺湾曲不少近河处有徐家楼侯家楼薛家湾孔家店贾家庙等处即三大湾之始也
　　二十七日隄上西北行三十里顺河集又三十里砀山界又西行十里南行二十里至毛城铺宿此处黄河离隄颇逺湾子亦甚大
　　二十八日从毛城铺从隄上带西北行二十里朱家店又四十里至河南虞城县界又数里小乔家集宿河离隄甚逺外有清水套甚长大离交界二十里内有月隄三里许
　　二十九日西行隄上十余里有旧决水套旧隄坍毁从新隄西南湾至西北约五里又从缕隄行内有月隄二道直隄四道共三十里下隄南行六七里刘家集隄颇逺即从隄内西南行二十里至虞城县西门宿
　　六月初一日从虞城县西北行数里上隄西行数里南行二三里又西北行数里又西行数里刘家口即商邱交界处一带缕隄月隄新旧隄错落不等栁阴蔽天居民稠宻又带西北隄二十里两边栁树颇盛亦有月隄废隄又西行三里南行五里宿潘家口初二日天气热甚暂憩一日商邱在府城西南三里髙百尺周二百步邱之精气上应列星世称阏台栁河在县南三十里自汴河东流入于永城经清河口达于淮巴河在县北二十里今名菓河流入徐达于淮泗以济漕运睢河在县北一里汉帝辂车入谷泗及睢水之处白河在县南五里源自归德马牧分流于永城达于小河口浍河在县南二十里自亳州径流入防城达于淮孟潴泽在县西北四十里禹贡所谓菏泽被孟潴是也汴河故道今涸
　　初三日从潘家口北行三里上隄西行五里邢家楼又北行五六里至辛集又数里傅家庄险工离河八丈又杨家塘至考城县界一里至鐡佛寺离河二里又九里至小顔家集临河有大顔家集又隄西行过郝家楼岳家楼宿考城县东门
　　初四日从考城县东门外上隄西行十里过石家庄六里下隄行里许石家楼隄离河数十丈有大湾内有月隄两道直隄一道此处即仪封县界又西北行半里许上月隄又五里赵家庄过此缕隄直西行矣下隄南行四五里宿仪封县西门黄陵冈河在县东北五十里巴河县南八里贾鲁河去黄陵冈二里厐家河县北八里黄陵冈县东北六十里堌阳乡髙数丈周数百步曹魏所筑明帝此为黄河通塞要害初五日从仪封县西北行五六里上隄西行七八里至兰阳仪封交界又西南行数里至兰阳县自仪封绕隄行约三十五里至蔡家水口耿家水口梁家水口管家水口数里至河集又数里至陈畱兰阳交界是日宿曲兴集
　　初六日五更西北行七八里大王庙上隄数里祥符陈留交界十八里过埽头集闻水声甚响下隄东北行四五里至河涯见水满平坡势亦甚溜询土人云陡长三四尺巳三日矣复上隄西南行至康家寨姜家荘四段旧水口又十里进开封府北门宿
　　初七日连日苦旱热极困疲难行
　　初八日进谒河抚王讳日藻号即周系同乡盘桓竟日
　　十一日连日极热难行将王抚军所送豫省图并各州县呈送地图按程布置绘成一图其间名山古迹具载志书不及备録各水源流略志于此溱洧二水之源出密县东北至新郑合金眀池在开封府城西郑门外西北周回九里余周世宗凿习水战东门池在陈州城内东北隅滴泉在宻县天仙庙前石涧水出滴沥如雨昼夜不息鸿沟在河隂县东楚汉分界处北接广武山与荥泽相连圃田泽中牟县西北七里周职方豫州薮曰圃田其泽东西五十里南北二十六里西限长城东极官渡髙者可耕洼者成滙今为泽者八若东泽西泽之类为陂者三十有六若大灰小灰之类其实一圃田泽耳隋隄在杞县北五里阙塞山在河南府城西南三十里左传晋赵鞅纳王使如寛守阙塞即此又名伊阙大禹疏龙门伊水出其间汉服防谓南山伊阙是也一名龙门山唐白居易有龙门铭并序白石山渑池县东北二十里涧水出焉阳城山登封县东一名车岭山洧水所出孟子曰禹避舜之子于阳城即此阳干山在少室正南颍水所出一名耿山龙头山永寜县西四十里上有快风亭下有洛水五渡源出嵩县太室东谷自山顶下流疏二十八浦过大潭中平广多石其水潆纡回流者五故名縁溪聚村称五渡焉洛水源出陜西洛南县冡岭山东北流经卢氏永寜宜阳入嵩县界去城南五里歴偃师至巩县北十里入河名洛口一名洛汭伊水源出卢氏县闷顿岭径永寜宜阳入嵩县界由伊阙而北转折而东防洛水入于河商阿衡之得姓以此水源出谷城山自髙庙沟起与九眼泉合东南流经孟津二十里始入嵩县即山西北注而东南至县复转折而东行始逶迤而南入于洛涧水娄冢山西四十里曰白石山涧水出焉北流注于谷白石山在新安县涧水径七里桥南流转东入洛谷水出嶓冢东流注于洛甘水源出宜阳县孝水源出廆山之隂入涧水相传晋王祥卧氷于此洛汭在巩县洛水入河之处清浊异流亦名什谷黄河在怀庆府城南七十里济源之濝水入焉孟县溴与沇入焉武陟沁水入焉济渎在济源县北三里许济水出王屋山为沇水潜行地下平地发为二源注曰东源出原城东北西源出原城西今东源在济渎庙内西源即今所称龙潭在庙西二里许溴水出济源春秋防诸侯于溴梁即此其源有三一出五指山纸坊一出曲阳西南二源俱流经修武县治南一出晋阳城南溪或断或续至莽山双泉寨发源为白涧水又伏发源修武县治西又东南流经城南与二源合水经注曰溴出原城西北原山勲掌谷按白涧自莽山来或呼莽河沁水在怀庆府城北二里源出沁州谒戾山出枋口附郡城东南流径武陟入黄河乗髙泻浪瀑涨不常丹水在怀庆府东北十里源出髙平县山海经曰沁水之东有林焉名曰丹林丹水出焉预河即小丹河由修武县南门外东流至获嘉入卫河漕运水浅则借以济运天浆水在济源县东南二十里水有二源东北合为一川入于溴尧池水在府西北三十里太行山麓泉畔有尧庙庙前处处有泉匊手可饮滙而东南流苇荷交映可灌粳田二十里入于沁濝水源出王屋西山枋口在济源县东北二十五里沁水倚山回屈至此始长防平原亦谓之沁口载舟荡漾使人胷次浩然山崖多唐宋镌题望仙溪在济西八十里源出王屋山北伏流南入于河锦溪源出济源太乙池在济源西天坛山上济水出此大峪涧在济源西七十里源发王屋山南入河东阳涧在济源西一百四十里南流入河神农涧在温县境内相传神农采药至此以杖画成涧广济河在五龙口即古枋口枋之义从朩司马孚垒石为门水势乗髙注下石门易崩渠旋淤塞河内令袁应泰凿山穿洞悬闸于两崖间启闸受水闭闸障水永无崩塞之患曰广济河凿山引水为渠由济源孟县河内温县武陟至唐郭入于黄河渠濶八丈长百五十里分永孟等二十四堰各有时刻勒石详记温泉有五一在开封府城东北一在偃师县南一在嵩县西一在渑池县东一在新安县西是夜大雨暑气顿减
　　十二日从开封府大街出西门西北行过土城断隄棘针寨后堽上小长隄约三十里从隄西行隄外有彭家店段家庄即黒堽口复转南三四里李盟寨大王庙蒋家寨又西北行二里许至堽旧大王庙此一带河西来直冲一大湾寛有五六里渐注东南又西湾过黒堽工回龙阁至马家寨又里许中牟县交界一路隄岸杂乱河颇逺又行数里至杏树镇宿十三日从杏树镇西行上隄过小薛庙小潭溪此处曽冲决断隄二三道河濶五六里过郝家寨砖寨原武土寨原武西寨即原武县界又隄西行数里原武境隄有冯尚书大寨马家渡俱离河数丈河濶七八里缕隄南行即郑州界又西行四五里见村荘内筑新隄隄外有官庄沿河十余里即缕隄傍河面约有数里寛贾鲁河旧河形在此今改在隄内又三里许至河边花园寨宿是荥泽县界矣
　　十四日从花园寨下河滩西行三里许有淤窝不时坍土河身约四五里又行数里河更寛过荥泽县南门其城即在河边新隄在南向东接到贾鲁河在隄内去县南十里住北闗看埽工有二百余丈从栁园南行约数里上土山坡俱系低洼北望有东西两土城云是楚汉二城中即鸿沟也过此即河隂县界又行七八里至县宿
　　十五日从河隂县西南行二十余里至汜水县界又五十里入汜水县出西门度汜水过虎牢闗又十五里巩县界洛河依北岸山根东北行入黄河有山一带西去西望两山夹水绕南山根沿河行甚湾曲也又行过二山涧有杜工部故里碑进县东门出南门宿
　　十六日从巩县上南山峪中行二十里即绕洛南行五里至黒石渡过洛河绕河行五里入偃师县界南望嵩山烟云缥缈峰峦秀拔层叠而南回顾土山大不同矣绕河西南行渡石梁桥山根曲折土窰连络有寨有垜人家稠宻此为孙家湾又四十里进偃师县东门过二程夫子祠下马进谒云过洛水南去二三里即二夫子故里出西门宿
　　十七日从偃师县西门外行五里许渡河即伊洛合流处东南行二十五里至登封县界又二十余里上嵩山石路崎岖山峦环绕于东南西望苍茫无际北望邙山逶迤遥映伊洛带水林朩郁茂再山髙处为萼岭口视嵩峰罗列如立山冈之上稍西南御砦如屏列山上白云起灭变态百状从西南小路行数里至少林寺防模整惜渐坍圯又绕路看初祖面壁处复东南行毎过髙冈看嵩山时时变幻即御砦亦愈出愈奇髙低逺近在在秀拔南望诸峰又如屏绕真奇观也约二十里至登封县东门宿
　　十八日游嵩岳庙古树参天庙模敞緑琉璃大殿新落成晤曹羽士问及兴废具言火患即大殿屡建屡燬因鼓兴冩中流厎柱图于北壁【二十余年后有嵩山道士来江南向人谈及岳庙向苦于火甲子年有松江周君过嵩适大殿新落成因冩中流厎柱圗于北壁自后火患遂息至今画壁如新】
　　十九日至嵩阳书院耿先生讳介号逸庵由翰林不仕讲学于此就学者甚众书院对聮云道本中庸只是君臣父子夫妇昆弟朋友理岂髙逺须要博学审问慎思眀辨笃行
　　二十日由登封县旧路西北行过郭家十里铺望见少林寺前一派平田又过二十里铺渐渐登髙又五里至萼岭口即登封偃师界下坡陡絶步行五六里始有坦道望嵩髙一带之山宛似岑楼之朩也又五里至叅驾店自萼岭口以北俱是立土山冈山峪有深至数丈土峯壁立不可胜数又数里非旧路矣过分守闗涉马涧水至缑氏镇出西门小憩鹤道观闻轰轰雷声狂风吹雨因急行十五里渡伊水又十里至翟家庄是洛阳第一大镇店也宿刘双槐家二十一日早起行十五里蒙正窰十里潘家寨十余里过洛河从东上坡岸又数里至洛阳东门饭后热甚即歇南门午后散步上邙山游上清宫老君殿小小五间梁柱瓦俱用鐡镕成后有玉皇阁翠云洞下清宫邙山县北五里郡之主山也古名郏山绵亘四百余里起闗中附二华而东层层起伏为状不一随地立石屹然峙河洛之中阙塞山县正南二十五里郡之朝山也两山相对望之若阙元魏胡太后崇信浮屠琢为佛像大小不可胜数
　　二十二日南行里许过洛水四里又西去二里许林朩阴森处即邵康节先生安乐窝也下马瞻谒又南去十里墙垣寛广殿宇轩敞乃曹操闗夫子处瞻拜出南行十里至伊阙有一石台上有方池二丈余池内有水珠上出台边涓涓不絶向三四处防下云旱潦不断上有阁供大禹牌位前有小亭亭左右亦有流泉询人云百果泉乃俗称无考防南上石磴即宾旸洞共有三大石洞俱凿大佛像外有僧舎槛临伊水东岸石壁亦甚峭耸饭后冲热再行风雨大作复囘故道至寓宿上浮桥在县西跨洛水上流即天津桥故处有中浮桥下浮桥皆跨洛水建焉
　　二十三日西行过周公庙因甚早不得进谒三十五里至磁涧人家皆居堡寨窰洞涧水环绕于前人马可涉又三十里至汉函谷闗旧函谷闗在灵宝此为新函谷闗里许至新安县东门访芝泉书院系吕维祺维禧兄弟讲学处午后大雨衣衫湿透山路泥滑难行三十里又过涧水至阙门店宿俗名鐡门瞻渚山县东南二十一里淇水出其隂宻山县南十五里豪水出焉烂柯山县西南三十五里王乔洞即此羣山秀错佳朩繁宻有清溪泄于山峡之间其石如烂朩取石块剖开有树叶痕亦物理之不可解者岩下有数洞内一洞深邃莫测相传樵子王乔遇仙处鳯皇山县西三十里与青龙山相对如阙涧水中流谓之阙门沙崖县北五十五里羣山四拱中有似水自张家庄北流入黄河即马陵川匡渡口县北六十里黄河南岸一名狂口渡观音碛县北六十里黄河滩有巉石自南岸入河数十步壅遏水势
　　二十四日西行三十五里义昌驿十里千秋镇十里担泥镇五里入渑池县出西门过正学坊为眀理学諡靖修曹月川先生立又过盟防台三十里下坡至土壕镇宿马头山东北六十里谷水出焉广阳山县西二十里渑水出于此天池县东南五十里横潦无源鸿雁依焉唐太宗改渑池为天池
　　二十五日从土壕镇西南行二十里至石壕二十五里至峡石北首髙山为崤陵东南有金银山南去髙峰叠出此一路上高岭者五六过溪涧者二三上有石壁崚嶒下临深沟百丈迎面髙峰不计其数路极寛广好行然愈行愈髙矣至陜州界又从西北行二十里为张茅镇路之最高处又二十五里磁钟镇从此渐渐下坡过横渠堡路旁有魏野草堂碑再下进陜州东门城颇大内惟頺垣破屋瓦砾满目荒凉为甚宿酒楼厎柱山城东四十里三门山在厎柱上流百余武槖山州东九十里槖水出焉黄河自潼闗流入陜境自西绕北至于厎柱东入渑界公主河在三门山之左唐开元中凿河通漕以避三门之险百丈许复入河马象河城东二十里水源自梨山流入于河槖水南门外一名永定涧出槖山西流入河其水暴悍益以山涧诸水甚为民害鐡牛城黄河中头南尾北世传禹铸以镇河患
　　二十六日出陜州东门北行上高坡十五里防兴头又东北行上土冈极险峻陡絶难行下马步行下坡二十余里复上坡陡峻更甚沿河行数里初两岸皆土山至此渐见石山其岩峭拔水势曲折汹涌上石坡二里许见中流立大石一块水从南入绕东北流为门中一道西流为神门北一道为人门皆冲激雷鸣南岸多石岩有一岩壁立甚峭上凿峭壁雄流四大字旁有三行小字识年月人名真斧神工也东去百步外又有立石三块又有大小四峰如柱南离数丈有小石亦立两岸石山俱极雄壮洵称大观步行处颇多至防头镇宿
　　二十七日行十五里至陜州城东门绕城北行上坡二里许转西下临黄河北望河北林朩稠宻楼阁参差于北岸山脚下有小城乃山西平阳府平陆县也进北门出南门西行十五里至桥头沟又二十五里至曲沃入灵宝县界此一带官道离黄河五里许岸亦甚髙河即于陜城北绕南带西南渐西至灵宝亦然北岸逶迤防百里皆系极髙土冈北去重山叠嶂髙低无定而南岸从陜州见河至曲沃亦有髙坡遮目人行岸上如常在谷中行也十里至好阳河十里至灵宝县东门绕至南门宿农涧县西一里源出米阳镇藏牛谷鱼腹寺石窟中北流渐大至县西北入河好阳涧县东十三里源出岘头山北流入河二十八日绕灵宝县城西门至北门东北河边上有老君堂即老君故宅复囘西南行三里许入山谷过函谷闗闗前涧水急流入河南去髙山北倚黄河两边髙土冈行如巷内如上髙坡髙山大河俱在左右矣数里下坡渐行地上河离半里许又十里涉柔桑河过柔桑镇入谷南行一望髙山迤逦数十里即女郎山接秦山一带矣行数里阌乡县界又二十余里至达紫营二十里至阌乡县河北即中条山绵绵不防河之曲折不能计数又二十里至盘头镇宿郎水西二十里出自枣乡峪北流于河玊溪涧文峪水西南五十里源出秦山防合入河
　　二十九日从盘头镇行二十里至旧阌乡涉涧水此水百余步即入河十五里上坡四五里到潼闗东门闗城绕山而西闗口下临河河面亦寛北岸土山巳尽河亦北流依滩二里许东望皆髙山北岸皆平地进门上坡城池庙宇俱壮丽但俱坍毁约三里许出西闗绕河里许宿
　　三十日西行离河半里许北岸中条再北望无山矣路旁栁树连绵不絶南去土山绵亘二十里土山尽处见华顶连络秦山数十里峰峦峻峭翠壁嵯峨华顶独耸出诸峯之上渐行渐转十五里到岳庙防模壮金壁辉煌外东西大牌坊中建鳯楼进门西百有老君系青牛古树上如杖下甚拥肿光洁苍古无枝叶而不死前有柏槐树碑碣亦多松柏槐椿葱郁参天大殿寝殿及两边钟鼓楼极髙敞后大院墙有大池最后有万年阁三层极髙耸东西连转藏殿墙角有十字顶楼并有敞轩髙阁看华峰可以及底西望秦岭尽处苍茫无际东望渭水如带黄河直在东北隅矣欲一一登临畅所欲游恨终不能怏怏出庙西行五里至华隂县城甚卑隘出西门宿下午至华山口游岩洞集灵宫等处黄河自龙门南下经本县东北葫芦滩寺南至潼闗折而东注渭水源出陇西首阳县横县北境与朝邑分壤逶迤至寺南东北入河春秋所谓渭汭汭者水相入也【周洽看河纪程】















　　行水金鉴卷一百六十一
<史部,地理类,河渠之属,行水金鉴>
　　钦定四库全书
　　行水金鉴巻一百六十二
　　江南按察使傅泽洪撰
　　两河总説
　　七月初一日雇山轿入山因前大雨水冲坏山路石块垒塞下轿步行崎岖之至过十八盘二十里始抵青柯坪过陡山盘上千尺嶂百尺峡二仙桥元帝殿又上老君犁沟转折至北岭上坐片时下宿道院初二日畧领大概疲极而止悤悤囘寓灯下阅志书有云华山三峰南曰落防峰李白登之叹曰呼吸之气可通帝座恨不擕谢朓惊人句来搔首问青天耳东曰眀星玉女峰西曰莲花峰其间名胜甚多恐悮长行未能作数日盘桓书之以志吾恨
　　初三日从华阴东门东北行十五里渡渭河此河东行不逺即入黄河又北行二十里过洛河不甚濶水亦浊五里至赵渡镇二十里到朝邑县大西门宿河自龙门而南绕于邑左迳跨洛镇金水今废经赵渡镇注洛水经金龙渡注渭水三水滙东南一巨浸也世称三河口洛源出延安子午谷经郏州洛川中部过白水蒲城同州至赵渡镇入于河
　　初四日从朝邑县北行土冈数里上冈入谷时出时入如是者四十里至良女镇冈上人家防续又从土山沟西北行三十里至北当又四十里至郃阳县宿城隍庙是日约行百余里道路纡折上坡下坡有极陡之处且久旱郁热灰土蒙面甚难行也夏阳渡县东南四十里韩信击田豹朩罂渡军处秦晋要津也初五日出郃阳县北门东北沟行渐高复下坡过深沟甚陡有流水上坡甚逺四十里至北良镇又下深沟过涧水上大坡十里至大枣镇有玊皇殿亦土窑石山顶上山系土山壁削如石峰峦起处极耸秀林朩邨寨窑洞亦多望原上层层如盘皆田也又十里到芝川镇系旧韩城县城虽小皆瓦房人烟稠叠镇西南髙阜处有汉太史司马迁墓上有司马庙极雄壮下坡穿城出北门半里许有牌坊系白乐天故宅西面上山林朩葱郁东望黄河仅里许东岸髙冈如山乃山西境也又里许有张太保大茔内多树朩亭台路旁两邉地土膏腴值旱即取井水灌溉井亦多农亦勤人家亦稠密东邉临河处亦有髙原如山直至韩城县城亦壮丽四望皆山澽水芝水环绕入河二十里间风景逈异经月之行未之见也是日宿韩城县澽水出麻羡岭西北来入河芝水出方山东南入河龙门者韩北境之山也禹凿山而壑之以通厥流若门然山海经谓应龙相云故于门上加龙字盖归功于神也宜川县有埽工
　　初七日出韩城北门东北行二十里昝村镇五里潘庄五里后潘庄五里谢村二里临皋村三里李村五里夏余口三里乔南村十里朱头村十里到龙门从县来三十里许东岸汾河入河处一路村庄皆好庙宇亦多乔南村多髙楼云发科甲者此为最盛大约东通大河环转村北从龙门梁山来脉甚壮丽故也朱头村大砖石城亦龙门前之大镇也登大石岩谒禹庙岩石如拳叠覆水上对岸大石岩立髙耸亦有禹庙髙泉乃龙门之口雄壮特甚后覆大山髙峻大斧劈石天工巧妙令人惊爱后面之山亦雄厚西岸梁山麻皮皴法髙峯秀拔一望西北秀山无尽矣水则盘旋而出势亦鋭渡则棹入口内借东壁急溜而下船皆方横出口亦异登岸东南行十里清涧大镇十里到河津县西门宿龙门在县西北二十五里两山壁立东西濶八十步一云禹门汾源东至太行西入于河黄河县西十五里禹坟龙门前里许中流石碛挺然大水不没按禹防稽盖因异俗传之初八日出河津县南门西南行二十里渡汾水龙门在西北东面土原西临黄河十里双营镇南行沿河二十里原上有汤陵西岸髙原即韩城境渐入土谷行数里有破闗口云穆陵闗无考五里有汉武秋风楼有碑今没入河矣又二十五里至荥河县南门宿黄河距城西百丈许汾河县北数里后土祠旁西流于河今移河津葫芦滩南入河
　　初九日从荥河县南行土谷中盘旋屈曲路径如麻五十里下坡至临晋县初行十里许近河渐渐东南南望中条秦岭逶迤西岸髙冈不防即郃阳县境也宿东闗
　　初十日从临晋县南行四十里栲栳镇又西南行三十里至蒲州东闗宿歴山州南六十里妫汭二水出焉上有舜井舜庙黄河在蒲津门外今徙去十里涑水渠州东三十里源出綘县横岭山
　　十一日从蒲州南行二十里渐近黄河绕中悰山头又东南行沿河三十里南望泰华如屏逺甚谷行数里对潼闗又原行四十里至小吕村娘娘庙少坐对岸原内即盘头镇矣河亦寛中多淤滩东行二十里至永东宫镇宿
　　十二日从永东宫东行四十里至芮城县东门岳庙宿
　　十三日从芮城东门东行三十里下深沟上坡十里陌底鎭宿
　　十四日从陌底镇东南行五里许即沿河行矣两岸髙原屈曲之甚对岸乃灵宝东境河亦隘一路河滩行数里下极陡步行三四里行过涧水二道至焦家村又三十里到平陆县宿土城坍圯不堪之甚砥柱峯在三门东迤南中流峭立数仞有老君炉险不可升上流有列石盖于此渡河
　　十五日出平陆东门西南行三里下河滩行三四里上船渡至官道东南绕陜州城行三十里磁钟镇四十五里至峡石驿宿
　　十六日从峡石镇上坡东南行因夜大雨路湿难行二十里观音堂二十五里土壕镇二十里至渑池县绕南门行二十里舗又五里千秋镇宿
　　十七日从千秋镇东行三十五里至鐡门镇宿十八日从鐡门镇行三十里新安县又七十里至河南府宿
　　十九日从洛阳城东北行三十里上邙山二十里下坡到孟津县宿谷城山旧名替亭县西六十里耸出冈阜之上瀍水出其下水县西五十里平地发源东南流六十里至洛阳东南入洛
　　二十日从孟津县东北行二十里至孟津渡口古城惟存基址而巳南傍邙山北依大河南北不过三四里是日东风渡河甚快渡口少隘此二十里内对县处河阔有数里中有滩有五六里长二三里阔再西两邉髙原又隘矣东行沿邙山又寛望邙山尽头即巩县界过此岸稍髙数余里到孟县西闗宿
　　二十一日出孟县北门西北行数里上土坡过石桥又土谷中行二十五里下坡又二十五里至济源县进南门出西门宿一路柿枣树极多是日大雾西有层峦乃王屋一带也东北是太行皆隐隠望见泷水县西源出莽山其水或防或续至双泉寨始盛出琮山口穿石暗流至勲掌村如沟渠又东至县西四里水始汹涌经县西城下绕流城北又东南入于溴水古谓之溴今谓之泷即白涧水武山在西北十五里姑嫂山在武山北溴水出焉天井如盘在西北石上有数顷其流若井水自上溢相接而落若倚劒然二十二日因泷水涨难渡进西门出东门西北行五里许谒济渎庙碑石虽多皆御祭文也从元朝起者傍有古柏枝榦如虬龙称将军焉多娑罗树枝叶茂盛俱合抱者白杨亦多合抱旁有三渎神祠后有北海神庙亦多御祭碑殿前即东原也俗称通北海出庙西行三里许有龙潭潭皆芦苇约二畆许云此源三年来三年去然去来实无定或其年水来民以此种水稻并无大沟通流也又西北行五六里上灵山北望太行髙而平西望王屋则重峦叠嶂峰岫参差秀拔之甚遥见天坛顶髙出诸峯之上是日复至济源县宿
　　二十三日进济源县西门出东门东行三里许段家园面前一带俱绕泷河五里过石桥十五里北望太行诸峰卓立重重无尽因微雨不甚眀白低处即五龙口沁水出焉广济河出此又东南行十里柏乡镇又东行四十里至怀庆府由西门绕南门到东门宿一路道路寛平济水低而清直绕城河荷花极盛从南流其势亦缓广济河髙而浊东流甚急与清水交处下清上浊髙低缓急各行其性絶不相和也丹河县东北十五里源出泽州界内穿太行曰丹河口唐改怀水南流二十里入沁
　　二十四日从懐庆东北绕城行三里许渡沁河值水涨流甚浊又七里许过大丹河水亦浊比沁河一半之寛过二十里舗又五里至许良大镇又北行十里到山下丹河南行小丹河名为九道堰实従丹河支分第一条沿山麓东行浅隘如沟常因水发淤垫以此济运甚觉艰难因昨夜大雨泥泞难行四五里许至汤王庙宿
　　二十五日早过河内县治即向东南行过广济河桥瓦屋村龙津桥夹树头至温县宿是日行五十里二十六日从温县东北行十五里赵堡镇又十五里司马镇武陟县界十五里至小司马十五里至武陟县南闗宿黄河县南十五里沁河源出沁州绵山穿太行达济源合丹水绕武陟县城北由东而南入于黄河沁河性善变迁冲决之害甚于黄河毎年修筑不能一劳永逸也
　　二十七日从武陟县北闗东北行过沁河阔约二三十丈水甚浅且浊绕城东行上南入河东岸即木栾镇居民稠密约数千家两面隄岸亦髙三十里至修武县南门过预河桥至西闗丹河约七八里寛五六尺深进西门出东门过小丹河桥河绕城北行又东行满泽图巩庄铺万箱铺离县二十里一片平田丹河两岸及四野枣栁俱多又过二三村庒至获嘉县西门宿清水河县北十五里源出辉县西南小清河县南四十里
　　二十八日进获嘉县西门出东门东北行二十五里至合河镇北行过石桥桥有九洞不甚髙东通大船又东北行三十里至辉县宿县在髙原上一路林朩脩竹水沟芦苇乃水乡景象也百门泉源出蘓门山下泉通百道故名一名卫源以卫河发源于此虽以百门名然实逾千万不可胜数自山麓平地遍涌石窦中仰出累累如珠滙为巨陂方广数顷渊涵澄澈净无尘滓上有威惠王祠殿名清晖外有灵源涌金喷玉秾翠洗心诸亭亭有古今名贤题咏甚多卫河县西即百泉滙流南经新乡东绕府城北防淇水流入于隄口经大名府濬县山东馆陶临清入漕河以纳于海莲花泉县西五里突出于地一曰小百泉世传晋水伏流至此东南入卫卓水泉县西八里平地涌泉东南入卫三渡县西四里百泉之支清水县西南七十里峪河县西南五十里源发太行山麓二十九日从辉县东闗北行五里至梅村过此即百门泉陂渟数顷泉如聮珠而上中有清辉阁颇似西湖湖心亭松柏回绕北倚山麓楼阁殿亭排列于后小山上啸台安乐窝亦頺坏从西岸南行看头闸二闸复回东南行五里许向西步行二里许看礼字闸水颇猛又西行四里许看智字闸水稍缓又五里许看信字闸水更缓此三闸俱用两水门又南五里许至云门镇又东南行三十里到新乡县北闗过桥黄河系东西城脚下行也近因水大河面寛有数丈绕城至东闗宿衞河源发苏门山诗云泉源在左是也泉通百道涌自山麓石窦及平地水势屈曲至合河镇凡三十里此衞水合小丹处稍行而东迳新乡北门民乐桥歴河透曲里二村凡六十五里自此东流径贺生屯濒卫辉府北门一里东入大名濬县界卓水源在辉县城西十里平地涌出经云门流新乡县合河镇西北入卫清河源出辉县西南七十里山阳镇东南经获嘉县界至新乡合河店正西与卫合今自获嘉境内即防于小丹河此河止存故道毎逢雨集太行万壑之水滙焉卫水溢出邑西北苦之按改丹入衞议曰改丹入卫犹改沁入卫也其地形之高下水势之缓急泥沙之淤塞开筑之阻絶与沁水同卫不能容沁而受其害矣独能容丹而受其害乎丹河源出山西穿太行屹坦坡狄家岭南注而下中间分散有十八道小沟渠民间引为灌田总流南经张店至刘村入沁水首尾三十余里与卫水相通者系上下沟渠内东流第二道由清化镇南有金鎗狗跑等泉水相聚迤而东经修武治南北转城东门外又东经获嘉县北又东名蒋河至新乡县西北名河店入小清河而因以入于衞相沿凡百余里名为丹之支流而实非丹水矣若欲将丹水全身由张店改折而东过狗跑泉达卫则丹至张店地势倾下入沁甚易势不能挽若从上面东流第二道小沟渠决河达卫则丹正向山岭而下奔溃倾跌横截不住何由东流议者徒欲引丹入衞杀沁一二耳而増卫害十九奚为可哉总之改丹改沁为救徐邳以南漕运计耳而北地运道如兖豫刍粮所系疗肠内而塞咽喉此所谓救一河患添一河患也万厯间总河舒委勘后其事遂寝
　　八月初一日从新乡县稍西行四十余里至八栁树店又西南行三十里到原武县宿
　　初二日进原武县城出东门东行二十五里过张家隄口五里至阳武县北闗又东南行过两道隄到古伦集宿
　　初三日从古伦集南行至缕隄东行四十里至于家店十五里荆隆口镇二十余里荆隆口大工内有积水隄旁有古黄池碑未详稍东即栁园头渡口两日水涨漫滩竞无渡船又东行二十里到陈桥镇宿初四日从陈桥镇南行七八里上船北风颇厉扬帆破浪自辰至午后到南岸淤滩拖行约两时始抵滩岸从淤泥中行四五里至干岸二十里刘家店又数里入汴城东门宿【即开封府省城也】
　　初五日抚军又留住数日
　　初九日午刻始行三十里至黒江口渡头水涨流甚急无船可渡行人俱望洋而叹仍回旧寓宿
　　初十日觅船不得复住一日
　　十一日早出北门北行三十里上船顺风渡甚利三十里到封邱县宿
　　十二日从封邱西北行二十里东戴村里许西戴村二十里到延津县东闗东北行二十里过沙门镇一派沙地满目荒凉十五里进胙城县宿黄河故道在延津县二十八里明天顺间迁于于家店淹没土地沙鹻黄河原自今之阳武北新乡西南东北经延津汲县胙城至大名府濬县大伾山北入海即禹贡东过洛汭至于大伾处胙之河禹之旧迹也周定王五年河徙砱砾胙流乃塞汉文帝十二年河决酸枣东南流经封邱入大名府长垣县至山东东昌府濮州张秋入海水经所谓东至酸枣又迳东燕县故城北是也隋唐以来屡经决溢胙不详其有无宋熈宁十年河溢衞州自王供埽至汲怀州等处北流遂絶胙于是宜无河矣县圮于河疑在熈寜前也金正大中复以河患徙县当是二十年决卫州之时但不知北流既絶何时而复注也既徙且复湮矣金明昌五年河犯武城隄泛至金山明年诏凿新河在今新乡县南复经于胙元自原武决而东南流经阳武封邱兹流复絶沙没新州盖其时也迨至明时迁徙不常皆未去境内正统十三年大溢仍循阳武故道直抵张秋景泰四年又徙而南百年来故道皆积沙为患今其遗迹自小店伍疃社新州城棘针舗呉安屯董固班枣丁家庄林家庄等处以至滑县广狭不同宛宛可见其经县南乃决酸枣故道也今自沙门一带县西呉安屯至县西北董固等处积沙绵延数十里皆飞砾走碛之区胙之土田无防矣沁河故道俗名孟姜女河自武陟县流经胙境北行与汲县相接在汉隄西久塞汉隄自新乡西南入卫境东北至胙城又北入汲县小店西南有大隄一股由店南而东蜿蜒防百里一股由店西而北入汲县界一名古阳隄防河隄自汲县东接胙城抵直滑县防城隄县东西南接延津北抵滑县
　　十三日由胙城西北行三十里一派沙地并无树朩村庄飞沙成堆衰草零落始至一村庄长里许十五里到卫辉府城郭巍峩旧为潞王府宫墙犹存有望京楼緑琉璃瓦极髙耸下即如村楼四方砖筑回阑玲珑进东门出西门过大石桥即卫河也水不甚深两沙岸人家稠密至闗厢宿卫河在汲县西源出辉县苏门山南经新乡东绕府城北会淇水经濬县达临清至天津入海斮胫河源出淇县西北五里东南流入卫河昔商纣斮朝涉之胫因名一名太和泉又名阳河淇水源出林县西南七十五里阔五步深可二尺水经注曰淇水出河内林虑县【即林县】西大号山山海经曰淇水出沮洳山疑大号沮洳一山异名也绵厯太行而东自濬境西北入界南流至枋头入衞水帘洞在青岩山东南层崕上寛广丈许深可数丈洞中出泉澄莹可鉴枋头城在淇县南八里卫河北即淇水口也魏志曹操于淇水口下大枋朩以城堰遏淇水东入白沟以通漕运因名枋头
　　十四日从卫辉府出西门东北行十五里官路西三里许谒比干墓内多古碑夫子书殷比干墓四字出庙门狂风大作飞沙满天又行二十五里至界碑有麦秀古墟碑雨渐大风吹雨如细石扑面又五里过斮胫河桥又五里有卫多君子碑至淇县南门外有殷三仁故里碑东立贤圣君六七故都碑有大墙门内琉璃殿因雨大不及进谒进南门有柏台县治前书古朝歌雨大衣湿风吹寒甚即宿北门
　　十五日从淇县北二十五里至髙村桥桥平多孔水流甚急水从东来折南流箭许过桥渐往西行是日风虽大喜天霁一路西望诸山甚近峰峦大小不一水帘洞海子等俱在内三十五里至宜沟驿两旁多栁树有栁廊牌额路旁有扁鹊墓碑有侍中血溅帝衣坊有墓祠进汤阴县南门内即岳武穆故里有庙下店宿荡水县北二里源出牟山下水经注曰荡水东与长沙沟水合二水旣合下流河隘难容而洹水亦时泛溢万歴初屡溃居民苦之万歴中郡守常公由大坡青塜髙城改入卫河安澜数十年嵗久壅淤复屡决害顺治十四年知县康允叔奉府檄疏河二十里阅两月竣工刻石记之羑水县北八十里源出西山水经注曰羑水出荡西北韩大牛泉四十里流羑城北水积成渊方十余步深丈余东至内黄与防水防地理志曰羑水至内黄入荡者也今与荡水别流入卫水冝师沟县西南二十五里即长沙沟也经晋鄙故垒北以下伏流至小滩出经伏道东北流至桓人山与荡水合淇水县西七十里东流三十余里入淇县界广润陂在府东南四十里安汤二县界地势洼下荡河及万金渠二水注焉盈则入洹以达于衞后漳水南下塞洹故道陂水不能入洹而洹水反泄于陂陂日益广当夏秋涨溢没田数千畆民病之郡守常公览地形为疏治由葛家庄凿渠荡水至髙城河口入卫自枉流桥至杨家庄补筑旧隄以障渠水又自戴家沟疏濬陂水入洹于是二水有归黄河故道县东夏庄小张等处【看河纪程】
　　行水金鉴巻一百六十二
　　钦定四库全书
　　行水金鉴巻一百六十三
　　江南按察使傅泽洪撰
　　两河总説
　　十六日从汤隂县北行四十里至彰德府隂雨甚久泥泞难行进南门过万金渠桥不甚寛从西东流绕城支分灌漑原入安阳河过鼓楼北门五里至安阳桥河面四五丈阔又北行四十里至丰乐镇北临漳河下滩四五里至河邉浊水急流北岸坍圮西望羣山东望林朩有曹操疑塜铜雀台此水往东更寛水发汪洋地湿难行复回至府宿洹水县北四里俗曰安阳河源出上党洹氏县洹山在长子县东过隆虑北黄水注之又东北出山径殷墟又东北过邺城南谓之新河自邺东经安阳县故城又东过内黄县北东入于白沟春秋左氏曰声伯梦涉洹水图经曰洹水源出林虑西北平地涌出初甚微小东流九十里至安阳界泉脉渐大又曲屈东北流六十里至州北入洹水县今曰洹氏县在泽州髙平然无洹水盖邑迁改不常天下之水皆发源于山洑而再发出自平地济与百泉是也夫淄渑之合古人能尝而知之洹水洑发于林虑浸发于安阳无可疑矣漳水俗曰浊漳河尚书禹贡曰覃怀底绩至于衡漳职方氏曰河内曰冀州其川漳水经注曰浊漳源出上党长子县西之发鸠山东过县南合尧水梁水曲屈从县东北流东过壶闗屯留潞县合众水其流颇大又东过武安县东清漳出乐平南少山自涉县东南来注之世名其处曰交漳口遂东过邺县西而东径三户峡为三户津又东而汗水注之又东径西门豹祠自祠北径赵阅马台西遂自县东北入阳县即今磁州州之东北有永乐浦浦西五里俗谓之祭陌河即西门豹投巫处在安阳界魏武帝引入邺城经铜雀台下水激有声不絶长鸣沟在临漳县西门豹史起李仁伟所作引水渠曰西门曰天平曰金鳯曰菊花曰望云曰百阳【皆天平】曰天井曰利物今曰漳河旧自安阳丰乐镇北东流过临漳南又东北至馆陶县南入卫正德庚辰秋水溢南决自安阳显王村南流折而东至崔家桥又东过永和吕村入卫袤百余里当水盛时广四十里凡安阳土田悉注污潦其患甚钜万金渠在县西北二十里深一丈五尺阔八尺邺都故事曰魏都邺后起石塞堰自安阳南引洹水入邺自邺入临漳东至洹水县当时漑田有万金利因名髙平渠源出县西三十里自髙平村堰洹水入渠东流灌漑至县西南流至官道七里越道入广润陂
　　十七日从彰德府南行一路烂泥十五里魏家集十里二十里铺路旁栁树成隂西有羑里城稍南有文王演易处碑离城七里过汤河石桥再进汤隂县北门出东门东南行十五里乃至土冈又十五里到皮家庄天微雨将至屯头见卫河有一道河従西来问土人云有四十八里长雨水所积从山邉起二十里到屯头即卫河马头因水大两岸树朩皆在水中又大雨积水难行二十五里到大名府濬县西门过桥宿桥颇大两邉俱有店房卫河自淇门入界受淇水径县城西又东北受洹漳二水至直沽入海波罗河在童山西麓白祀童山二陂在城西二十里亭子陂在城西一里长丰泊在县西二十里即白祀童山二陂所汇毎逢夏秋雨集水泛渰田后疏凿成渠南起交卸村北扺屯子镇工成九十余里野鲜沮洳蒸民乃粒白龙潭黒龙潭在县西南四十里一在大隄之西一在大屯东南四时不竭井固潭在井固村其源不测相传中有水兽东北入卫槛泉在善化山下共七十有二尔雅曰槛泉正出正出者涌出也近日湮塞过多荆家砦张家洼王枫园石桥头东阳涧西阳涧大屯之大泉小泉则最著者梨水今湮没无考黄河故道县西南自石济径黎阳遮害亭走大伾山下南为黎阳津宋南渡后河身南徙流沙壅积山阜重叠大有深谷为陵之势
　　十八日大雨不及行
　　十九日从濬县西门绕城至南门南行二十五里至滑县北门绕城至南门卫河水溢道上水积难行宿滑河在县南径北而东淇河一名王莽河冀州图云西従河内界入黎阳庆临河西十四里至王莽河东行永济渠在庆临河西北三十里自濬县入界东北入内黄界黄河故道在县西北二里县东北有苗固鱼池蔡胡诸漯皆河经流处今淤
　　二十日出滑县北门稍东行三十里白马陂有斩顔良处碑西望大伾山东一带白沙即黄河故道又四十里至井泉镇宿
　　二十一日从井泉镇东北行约五十里至内黄县因雨大即宿
　　二十二日从内黄县东北行四望雨水如河泥烂难行辰刻雨止行三十里至双黄集临卫河由东北过河河水泛溢两崖立土颇髙又二十里至泊口镇北行二十里过双庙一名红庙东北行二十余里至魏县南门宿
　　二十三日从魏县东南行四十里至大名府西门八里至大名县西门宿地形卑洼昔多卫漳水患今漳水北迁广平卫河修隄坚厚可无水患一路栁隂甚盛
　　二十四日从大名县北行绕大名府城东门外东北行三十五里至小滩镇过卫河出镇北门东北行数里淤沙一道寛五六里又三十五里到东昌府冠县南门宿
　　二十五日从冠县南门少西行五十里至馆陶县又东北行三十五里至孙儿寨宿
　　二十六日从孙儿寨东北行二十里过卫河河甚湾曲至东南复西北穿临清州城入运河运河从东南来为汶河十五里到临清州进西门过运河至东门住饭后南行二里许至板闸看汶运卫三坌口交界处本州城跨两河新旧周连二十九里巍然巨观由水路泝防通出崇武遵淮泗　按汶水为防通河元自安民山开渠汶絶济直扺临清建牐三十有一度地髙下逺近以节蓄泄卫水为永济渠始炀帝百门泉东北引淇漳洹之水为大河以巡幸名御河或曰即汉屯氏河流八百里至元城又五百十里入临清牐四曰会通临清【阙】　　　桥四曰广济济永济通济广济在卫河中济在汶南支永济俗名天桥通济石桥如牐制水涨涸以时蓄泄并在汶北支洲一在汶卫环流之中财货聚焉自元以来名曰中洲其东砌以石如鼇头突出筑观音阁于上四牐建左右如足广济尾其后曰鼇头矶俗谓观音嘴天下河渠涓滴之水皆闗漕运余俱不论论济以北东惟汶水发源泰安莱芜至堽城挟沂泗南入漕北流四百五十里达州西卫河出卫辉东北流九百五里达州州受两河之水合流北放千一百七十里扺大通河距京师百六十里州实据河漕之喉当南北之冲故曰第一津州旧设有牐有坝有浅铺沿河穿泉植栁以便漕惟汶流遇旱辄浅嵗加浚挑如故盖闗天时非人力也
　　二十七日出临清城过河三十五里孔家集十五里至窦父坊屯宿
　　二十八日从屯南行二十五里梁家浅四十里至东昌府北闗又四十里至栖鸡渡河东宿此一带傍河河从府大湾直南北又一大湾余小湾亦多
　　二十九日从栖鸡绕河南行二十里窝城二十里张秋城北渡河出正南门西南行至大坝漫地皆水云系沙河水从西来者南坝实土北坝有三石洞杆船过水必须拔坝又西行路湿泥烂牲口俱陷地势低洼者一望如河如此二十五里至扠河过大石桥宿桥下水亦大东南流里许通沙湾入运河运河水发则有水少旱即干其积水在曹州洪闸口
　　三十日从扠河口东南绕出大路行淤泥中二十五里至黒虎庙又东南绕小路二十五里过硝皮口又三十五里至郓城县西闗宿
　　九月初一日从郓城东南绕水行至西南三十里武安集二十五里邓家楼二十五里清浪集俗呼沙土集宿一路因水大皆绕道行
　　初二日从沙土集西南绕道行三十里杨寡妇集三十里定陶县又泥水路行五十余里至曹县东闗宿初三日暂歇一日
　　初四日从曹县东闗东南行数里八里湾二十余里过新月隄数里至防堤头西望二里许傅家集大半坍入河中南行二里许至断堤头西乃一大埽湾埽防河从西冲东复折西南行对岸亦系曹县地一带栁树甚盛又从防堤东南行数里过桑村寺东小堤头东行二三里谢家集隄内东行十二里望鲁集数里石香炉旧决口又数里下小堤东北行十余里曹家集宿
　　初五日从曹家集东行十二里浮堽集即单县界又东行数里外即董家营水渡口有月堤从马家寺起至朱家楼前止八百余丈系三堤缕河因水大难涉不及到又二三里至大王庙直北半里许即黄王庙直北半里许即黄堽集亦系大村荘又东行数里望孟家楼河亦近从此东行三十余里朱家楼格堤又数里姜家庄至马良集宿
　　初六日从马良集东南行数里王家庄上堤西去里许接单县缕堤堤带西北上东南透出皆成废堤堤外郭家寨堤内朱家楼东行三十余里王家堂水涨漫堤防有四五十丈小船过口行数里范家集又十余里盘龙集宿此一带离河逺近不等立堤上皆不见河又因水涨一望汪洋大约此处对毛城铺此堤共长七十二里从盘龙集到堤头止有二十二里至徐州一百三十六里毛城铺离徐州约一百四五十里
　　初七日从蟠龙集东南行里许上堤东行十余里孙家寨至堤尽头李道华双楼下堤皆泥水路十余里又小堤行数里有南宫寺往东北行数里陈家楼东南行二十里李伯调家集宿
　　初八日从东南水路行十八里李家集绕水行二十里官庄从小堤行数里皆黄河近邉处东北望大谷山小谷山南望王家山三面峯峦无数又行至河邉有一楼及草房数间特出河岸急流冲激不至淹没下系石岸故也内即大谷山离河里许有石坝接到小谷山之麓俱有栁树村庄沿河滩行二十里至河滩冲道一山独髙山足耸出河内水溜铿然有声此为蘓家山又行二三里至徐州观音门过渡沿城西南行三四里至下洪宿簸箕山州城南九里东西有二下有簸箕洼处久成湖南山之水交注于此民田多污万厯间作二石狗镇之湖终未底今赖奎山一线防之泗水源出山东泗水县陪尾山其源有四因名其水由境山厯茶城南流至州城东北与汴水合嘉靖间汴水北徙出秦沟泗水至茶城即与汴水合循城东南以达于淮汴河一名沁河一名小黄河按一统志汴源出河南荥阳县大周山东流至中牟县入黄河沁河出山西沁源县径山东流至河南怀庆府入黄河又按漕河志河居中汴居南沁居北河南徙则与汴合北徙则与沁合故此立名有三今沁水久不达惟河合于汴尔汴由西来势甚湍悍迤州城东北与泗水合故称汴泗交流自嘉靖末従西北出秦沟流至州城东南而下亦通塞靡恒至百步洪今湮新洪城东南里许有桥吕梁洪城东南五十里共长七里孔子观于吕梁悬水见丈人即此九里沟城东九里秦沟城东北三里隆庆中成大河今汴由之夹沟城北六十里有驿有桥双沟城东九十里有镇大彭沟龙沟湖淀沟扬尸沟皆在城西北三十余里与五河并分流以达于汴狼豕沟城东南二十里今为黄河要冲漷河源出山东滕县入昭阳湖薛河出滕薛境西流防昭阳湖自金沟口达于泗
　　初九日登云龙山有黄茅冈子房山诸旧迹云龙山在州城南二里许时有云气蜿蜒如龙东岩有石峰匝围中峰因装成大佛面方数丈覆以殿宇及诸大士参差错置
　　初十日从徐州下洪东堤行数里绕三山头东南行三十里至杨家洼新埽工对岸张家桥东北即吕梁城因水大惟河堤髙处始有人家过三山头东行无山矣又数里至小店险埽工又十余里至房村村落颇大八里至双沟西有新冲口子过渡至双沟宿此一带堤外淤滩颇髙堤内地洼如井南走四五十里乃灵璧磬石山羣山环绕离河甚逺
　　十一日从双沟上堤东行数里转东北行即绥寜县界数里至丰山头西邉低者为龙虎山西近河邉有小土冈上有庙对岸即王家山丰山对岸即鲤鱼山复东南行至陈家楼又二十里对岸即鳯皇山稍东为董家楼内有灵璧一段张韩二堡桩工又东南行十里南行十里朱家楼内有王家塘余家塘孟家湾等处堤南有土山又东行十里至戴家楼险埽工二百三十余丈又有一湾顶塘险工向东南又成韩家庄险工向西北去又五工头险工此处河身从西北绕东南至象山复往西北从东绕过邳州诸险工又东南行十里至韩家庄宿有大险工四百余丈十二日从塘东行数里火神庙南行数里复东南行魏家庄东行王家楼对岸即皂河口里许至张家嘴一带有桩工巳至睢宿界矣又东行数里蔡家楼险工往东南行彭家堡险工内皆有月堤又数里朱衣城九龙庙内有缺口水潭至小古城涉水至渡口过宿迁至公署宿此一路南望皆平田水洼北岸马陵山一带黒土冈宿迁城后即在土冈上矣
　　十三日留宿迁公署
　　十五日从宿迁东南行过二郎庙萧家渡杨家庄东行至河北镇渡白洋河过草坝复西行望河自从西北来也又里许即归仁堤起头有闸两邉有河堤西河往南颇寛至虹县归仁集有五十里石堤因防水开防闸北有旧缕堤一道通镇市南接草坝因天雨不及逺去仍回白洋河宿
　　十六日从白洋河街行三里许桃源县界至新堤头东南行三里许连着堤头又行五里对岸古城又十五里有草亭对岸九里冈险工又十五里西南一湾又连防湾至烟墩险工内有月堤上水坝台甚长七八里至桃源县以土堤为城离堤约半里三里至龙窝险埽工月堤内有潭水东行数里有草庵对防王家嘴又南行数里复东行五六里李家口大王庙地方宿
　　十七日东行二十里复南行数里髙家湾东行数里西呉城内有旧缕堤对岸有呉城南去遥堤又南即洪泽湖近来水涨堤北有千丈缺口田土皆水又东行河邉陈家庄对防玉皇阁险工又东对岸清河县此处旧时即张福口今断又东上小桥过河从皮家厰稍南过清口到甘罗城上岸河从清河县西来顺清口北湾惠济祠北始绕东行烂泥浅至惠济祠乃南北矣近因清水大皮家厰及清口皆清水又二十里至龙汪闸过桥进署
　　二十日早出署从西南行二十五里至武家墩上堤即洪泽湖髙家堰之长堤也傍湖俱石岸可称坚固惜太低不无水涨搧空之虞置有减水坝寛数丈又十五里至髙家堰闗帝庙内有碑文及御祭亭系眀总河潘公季驯梦神授诀成功奏请建庙者也又二十里至石工头从此皆朩工矣二十里至髙良涧有减水坝又二十里至周桥宿云昔年此地亦通运道今筑断置减水坝一座
　　二十一日早行五里许古沟东减水坝寛二十余丈又里许古沟西减水坝寛五十余丈又数里至唐埂减水坝阔四十余丈又里许唐埂又十余里即翟家坝因有土埂最髙不用筑堤此去西北数里渡【阙】家口三十里可到老子山有数千家烟火商贾往来甚多三面皆水淮水即出其西南陆路可通盱眙约八十里盱眙至翟家坝止六十里坝之东去地土稍髙其堤东一带地势低洼一望惟见水草而已复回骑过髙良涧至髙家堰宿
　　二十二日从髙家堰过武家墩由横堤至大墩视三岔口出水以一半绕墩灌入运河置东水闸以缓其势不至直冲难受以一半归助烂泥浅同入黄河此处为新清口又从七里闸绕太山墩堤堤北岸有甘罗城旧运河即甘罗而西南入运河因黄河灌淤今改数里又北行新庄闸对岸惠济祠又北行至文英店望隔岸止以一堤而攩黄河矣又过鳯阳厰减水坝至清江浦进署
　　是役也因靳公毎年所进河图俱不称
　　防凂予绘黄运两河图进呈然非亲歴山川城郭则位置岂能无误于是束装就道自五月十九日出河署至九月十七日进署歴三省阅四月计程则万有余里非挥汗于炎云亦日之中即委顿于烈风暴雨之下道途所经古迹间志一二诸水源有闗系两河者俱一一考订详明至名山胜迹具载各府州县志书不敢猎取以侈博雅云间周洽竹冈氏识【看河纪程】




　　行水金鉴卷一百六十三
　　钦定四库全书
　　行水金鉴卷一百六十四
　　江南按察使傅泽洪撰
　　官司
　　舜曰咨四岳有能奋庸熈帝之载使宅百揆亮采惠畴佥曰伯禹作司空帝曰俞咨禹汝平水土惟时懋哉禹拜稽首让于稷契暨皋陶帝曰俞汝往哉【舜典】
　　据舜典有云嵗二月东廵守至于岱宗五月南廵守至于南岳八月西廵守至于西岳十有一月朔廵守至于北岳觐四方诸侯而考制度其首协时月正日同律度量衡夫其考制度既以律厯为先则四岳为羲和四子必矣有能奋庸熈帝之载者谓有能奋起其功以广尧之事见于巳试之效者将使之宅百揆也盖舜未即位凡在位者所以言事无非尧之事也使宅百揆者将使之居度百官之任犹后世之为宰相也亮采者辅相之义与寅亮天工之亮同尔雅曰亮左右也以是知亮有辅相之义亮采者辅相朝廷之事畴如九畴之畴谓天下之事各以其类无不顺也惠畴此盖宰相之职也载事也采亦事也旣曰熈载又曰亮采者盖前之所言熈尧之事见于巳试之效也后之所言将责之以将来之效以亮舜之事也于是四岳同辞荐禹曰伯禹作司空盖禹于是时以司空居平水土之任巳有成绩矣故四岳举之将使舜自司空擢升百揆之任也薛氏以百揆为司空之职其説失之矣俞者然其所举也既然其所举于是称美其平水土之功而勉之曰惟时懋哉懋勉也禹拜稽首尽敬于君也让于稷契暨皋陶所谓推贤逊能也俞然其所推之贤也汝往哉不许其让也【林之奇尚书全解　荟蕞云蔡传解四岳谓以一人而总四岳诸侯之事通考遂附防之曰四岳所领四方诸侯有在朝者皆非也林据孔传谓即上羲和之四子亦未然愚意四岳即四方诸侯之长犹周之二伯也下文十有二牧即十二州牧则知四岳为四方诸侯长矣禹平水土有成绩即擢升百揆之任今之司河者能尽厥职亦得入居黄阁岂得谓古今人遂不相及哉】
　　季春之月命司空曰时雨将降下水上腾循行国邑周视原野修利隄防道达沟渎开通道路毋有障塞【月令】广平曰原国也邑也平野也沟渎与道路皆不得不通所以除水潦便民事也古者沟上有路【郑康成注】夫司空掌土之官凡此所命皆土之事故以命焉时雨应时之雨也方春物生需雨泽之时故其雨谓之时雨时雨然或过滛则趋下之水反上腾而为灾故命以预备之术也循行则行之有序周视则视之无遗修利则修而利之使无害道达则道而达之使无壅开通则开而通之使无穷皆欲其无有障塞而巳障言蔽显以为隠塞言窒虚而为实凡此皆预备水灾之术也【方慤礼记解义　此经言预备水灾之术语语与今之河政相闗切月令之命司空乃行水者之所当遵循而无怠者也道路即道路之有水者障塞二字最有味不修利不道达不开通即为水所障塞矣】
　　孟秋之月命百官始收敛完隄防谨壅塞以备水潦【月令】顺秋气收敛物也八月宿値毕毕好雨完隄防谨壅塞以备八月也【郑注】
　　阳为出故春主发散隂为入故秋主收敛聚土而壅之之谓壅升土而壅之之谓塞隄防大故欲完而全壅塞小故欲谨而慎凡此所以备水潦而巳【礼记解义】夏气舒发则修利堤防无有壅塞秋气收敛则全隄防谨壅塞水在天地间最为流通不可壅之物而其盛衰消长亦因乎时夏潦不可隄也故修利而无壅秋潦则可隄矣必壅塞之唯谨虽一通一障不同而其为民御患则一而巳【应镛礼记纂义　此经言百官犹之乎今之大小河官也八月正秋汛之时完全隄防谨慎壅塞深得行水之精蕴矣】
　　川衡毎大川下士十有二人史四人胥十有二人徒百有二十人中川下士六人史二人胥六人徒六十人小川下士二人史一人徒二十人　川衡掌廵川泽之禁令而平其守以时舍其守犯禁者执而诛罚之【周礼】川流水也禹贡曰九川涤源舍其守者时按视守者于其舎申戒之【郑注】
　　川衡者平知川之逺近寛狭及物之所出官及师徒多者以其川路长逺廵行劳逸故也中川小川之等自若常法故少差　水钟曰泽泽与川不同官今川衡兼云泽者泽与川连者则川衡兼掌之谓若济水溢为荥泽荥泽则与济连则管济川者兼荥泽掌之如此之类皆是【贾公彦疏】
　　泽虞毎大泽大薮中士四人下士八人府二人史四人胥八人徒八十人中泽中薮如中川之衡小泽小薮如小川之衡　泽虞掌国泽之政令为之厉禁使其地之人守其财物【周礼】
　　泽水所钟也水希曰薮禹贡曰九泽旣陂尔雅有八薮【郑注】
　　虞亦度也度知泽之大小及物之所出用中士尊于川衡者以其泽之所出物众多胥徒少者以其廵行处近故也中泽小泽巳下皆如川衡者自是常法山虞林衡川衡皆不言国独泽虞云国泽者又有不同皆互见【贾疏】
　　王氏曰使其地之人守其财物则人自为守所以泽虽大莫或害其养蕃　李嘉防曰泽属乎国惧民因地以致争今海之沙岸潮之波渚凡利入之厚无不租扑于官而后渔焉此之谓也【王与之周礼订义按经言大泽大薮即如今山东济运之昭阳蜀山等湖江南潴水之射阳汜光等湖以及山阳海州奉裁之苇荡营是也为之厉禁则小民不得侵占而容蓄之水足以济运守其财物则苇草不致荒芜而刈获之后足以供料岂不大有禆于河工者哉】
　　掌固上士二人下士八人府二人史四人胥四人徒四十人　掌修城郭沟池树渠之固【周礼】
　　树枳棘之属有刺者也【郑注】
　　掌修城郭沟池者谓环城及郭皆有沟池云树渠者非直沟池有树兼其余渠上亦有树也云之固者总城郭已下数事皆是牢固之事也【贾疏】
　　刘执中曰浚沟之土所以为城也凿池之土所以为郭也沟池深于外则城郭固于内用其深以増髙也渠又在其外所以出水因之设固植朩其上守固之材出焉　郑锷曰城郭本于筑者有时而倾沟池本于凿者有时而塞树则所植以为阻塞之朩也渠则所以通不行之水也渠有时而浅涸树有时而枯槁则吾所依以为固者不足恃矣故掌固修之盖治坏之名也【周礼订义　此经言掌固虽指固守疆圉然树渠二字似与河事相闗渠水道树种栁渠以通水树以固隄亦河上之最要务也当仿而行之】
　　司险中士二人下士四人史二人徒四十人　司险掌九州之图以周知其山林川泽之阻而达其道路设国之五沟五涂而树之林以为阻固皆有守禁而达其道路【周礼】
　　周犹徧也达道路者山林之阻则开凿之川泽之阻则桥梁之五沟遂沟洫浍川也五涂径畛涂道路也树之林作藩落也【郑注】
　　开凿之者谓若禹凿龙门之类桥梁之者若十月舆梁成之类是也【贾疏　愚按川泽之阻疏云则桥梁之固矣此通达其陆路也若川泽有壅塞处则疏浚之水路不亦通乎二义相兼乃备】
　　司空公一人本注曰掌水土事凡营城起邑浚沟洫修坟防之事则议其利建其功凡四方水土功课嵗尽则奏其殿最而行赏罚【韩诗外传曰山陵崩阤川谷不通五谷不植草朩不茂则责之司空】世祖即位为大司空建武二十七年去大【建安十三年又罢司空置御史大夫】属长史一人千石掾属二十九人【汉官目录云二十四人】令史及御属四十二人　汉承秦凡山泽陂池之税名曰禁钱属少府世祖改属司农考功转属太仆都水属郡国孝武帝初置水衡都尉秩比二千石别主上林苑有离宫燕休之处世祖省之并其职于少府毎立秋防刘之日辄暂置水衡都尉事讫乃罢之少府本六丞省五又省水衡属官令长丞尉二十余人　州郡皆置诸曹掾史【汉官曰监津渠漕水掾二十五人　后汉书百官志】
　　初秦汉又有都水长丞主陂塘灌漑保守河渠自太常少府及三辅等皆有其官汉武帝以都水官多乃置左右使者以领之至汉哀帝省使者官至东京凡都水皆罢之并置河隄谒者汉有水衡丞五人亦有都水丞后汉都水使者有参军二人盖亦丞之职任　舟楫署令汉主爵中尉属官有都船令丞水衡都尉有楫櫂令丞【文献通考】
　　水衡都尉从第五品　都水使者从第五品　河防谒者第六品下　监淮海津都尉从第六品中　永平二年正月尚书令髙肇奏都水台请依旧二使者参军事谒者并录事令史亦随事更立诏曰使者置二可如所奏其下属司唯须充事耳亦何劳多也参军录事并更置一谒者加二令史依旧肇又奏诸州谘议记室户曹刑狱田曹水曹集曹士曹参军悉并省之【魏书官氏志】魏尚书郎有水部晋武帝受命置水部后又置运漕凡三十五曹康穆以后有水部后又省　大司农统都水长东西南北部防曹掾及渡江哀帝省并都水孝武复置　侍御史有水曹　都水使者汉水衡之职也汉又有都水长丞主陂池灌溉保守河渠属太常汉东京省都水置河隄谒者魏因之及武帝省水衡置都水使者一人以河隄谒者为都水官属及江左省河隄使者置谒者六人　诸州置都水从事各一人【晋书职官志】晋元康中初都水使者有参军二人复有水衡都尉有主簿为前后左右中五水衡令悉皆有之又有船曹吏【文献通考】
　　司空一人掌水土事舜摄帝位以禹为司空契之子曰冥亦为夏司空殷汤以咎单为司空周时司空为冬官汉西京初不置成帝绥和元年更名御史大夫为大司空哀帝建平二年复为御史大夫元夀二年复为大司空光武建武二十七年去大字献帝建安十三年又罢司空置御史大夫魏初又置司空　【魏世】晋景帝为大司空置掾十人有水曹一人无属　咸熈中晋文帝为相国有水曹掾属各一人　晋杨骏为太傅掾属有水曹置属　赵王伦为相国亦置掾属四十人【其中必有水曹】宋髙祖为谘议诸曺有水曹　初晋元年镇东丞相府有运漕其后又有水曹髙祖为相曹则犹二也　尚书晋西朝有水部曹又有运曹江左有运曹康穆以来犹有水部曹后又省　宋髙祖初加置水部　侍御史晋西朝有水曹凡十三曹而置御史九人　都水使者一人掌舟航及运部【此宋世之事】秦汉有都水长丞主陂池灌漑保守河渠属太常东汉省都水置河隄谒者魏因之汉世水衡都尉主上林苑魏世主天下水军舟船器械晋武帝省水衡置都水使者而河隄为都水官属有参军二人谒者一人令史减置无常员晋西朝有参军而无谒者谒者则江左置也怀帝永嘉六年胡入洛阳都水使者爰濬先出督运得免然则武帝置职便掌运矣江左省河隄【此追叙晋世之事】　都水使者第四品　参军谒者第七品【此又宋世之品级也　宋书百官志】
　　宋孝武帝孝建元年冬十一月癸卯复立都水台置都水使者官【宋书孝武帝本纪】
　　宋都水使者有参军二人【文献通考】
　　凡诸将军公督府诸曹有水曹　都官尚书有水部曹【南齐书】
　　齐有都水台使者一人有官船典军　梁初亦有都水台使者一人又有大舟卿有丞有主簿陈因之后魏北齐有水部属都官尚书掌舟船津梁之事亦置都水台二使者有参军后周有司水大夫小司水上士有舟中士【文献通考】
　　隋尚书省有水部郎　天监七年以都水使者为大舟卿是为冬卿置丞及功曹主簿　大舟卿梁初为都水台使者一人参军事二人河隄谒者八人七年改焉位视中书郎列卿之最末者也主舟航隄渠陈承梁皆循其制【隋书百官志】
　　隋初有水部侍郎属工部炀帝除侍字　开皇二年废都水台入司农十三年复置仁夀元年改台为监更名使者亦为监炀帝又改为使者寻又为监加置少监又改监及少监并为令领舟楫河渠二署　都水有丞舟楫署有令丞炀帝置河渠署令丞各一人【文献通考】
　　唐工部尚书其属有四四曰水部凡津梁道路治以九月水部主事二人龙朔二年改水部曰司川天宝十一载改水部曰司水水部令史四人书令史九人掌固四人　水部郎中员外郎各一人掌津济船舻渠梁隄堰沟洫渔捕运漕之事京畿有渠长斗门长诸州隄堰刺史县令以时检行而莅其决筑有埭则以下户分牵禁争利者　都水监使者二人正五品上掌川泽津梁渠堰陂池之政总河渠诸津监署凡渔捕有禁漑田自逺始先稻后陆渠长斗门长节其多少而均焉府县以官督察　丞二人从七品上掌判监事凡京畿诸水因灌漑盗费者有禁水入内之余则均王公百官　主簿一人从八品下掌运漕渔捕程防而纠举之【武德初废都水监为署贞观六年复为监改令曰使者龙朔二年改都水监曰司津监使者曰监武后垂拱元年改都水监曰水衡监使者曰都尉开元二十五年不隶将作监有録事一人府五人史十人亭长一人掌固四人初贞观六年置舟楫署有令一人正八品下掌舟楫运漕漕正一人府三人史六人监漕一人漕史一人典事六人掌固八人上元二年置丞二人正九品下掌运漕隠失开元二十六年署废】河渠署令一人正八品下丞一人正九品上掌河渠陂池隄堰鱼醢之事凡沟渠开塞渔捕时禁皆颛之飨宗庙则供鱼鲏祀昊天上帝有司摄事则供腥鱼日供尚食及给中书门下嵗供诸司及东宫之冬藏渭河三百里内渔钓者五方捕治之供祠祀则自便桥至东渭桥禁民渔三元日非供祠不采鱼【唐有河隄使者贞观初改曰河隄谒者有府三人史六人典事三人毎渠及斗门有长一人掌固三人鱼师十三人初有监漕十人从九品上大歴后省兴成五门六门龙首泾堰滋隄凡六堰皆有丞一人从九品下府一人史二人典事一人掌固二人贞观六年皆废】河隄谒者六人正八品下掌完隄堰利沟渎渔捕之事泾渭白渠以京兆少尹一人督视　诸津令各一人正九品上丞二人从九品下掌天下津济舟梁坝桥永济桥以勲官散官一人莅之天津桥中桥则以卫士拚埽凡舟渠之备皆先儗其半袽塞竹所在供焉【唐改津尉曰令有録事一人府一人史二人典事三人津吏五人桥丁各三十人匠各八人京兆河南诸津隶都水监便桥渭桥万年三桥有丞一人从九品下府一人史七人典事二人掌固二人贞观中废　唐书百官志】
　　唐工部尚书一员【正三品南朝谓之起部有所营造则置起部尚书毕则省之隋初改置工部尚书龙朔为司平太常伯光宅改为冬官尚书神龙复旧也】侍郎一员【正四品下龙朔为司平少常伯】尚书侍郎之职掌天下百工屯田山泽之政令其属有四一曰工部二曰屯田三曰虞部四曰水部总其职务而行其制命凡中外百司之事由于所属咸质正焉水部郎中一员【从五品上龙朔为司川大夫】员外郎一员【从六品上】主
　　事二人【从九品上】令史四人书令史九人掌固四人　郎中员外郎之职掌天下川渎陂池之政令以达沟洫堰决河渠凡舟楫漑灌之利咸总而举之凡天下水泉三亿二万三千五百五十九其在遐荒絶域殆不可得而知矣其江泗自西极达于东溟中国之大川者也其余百三十五水是为中川其又千二百五十二水斯为小川也若渭洛汾济漳淇淮汉皆亘达方域通济轴轳従有之无利于生人者也凡天下造舟之梁四【河则蒲津大阳河阳洛则孝义也】石柱之梁四【洛则天津永济中桥霸则霸桥】朩柱之梁三【皆渭川便桥中渭桥东渭桥也】巨梁十有一皆国工修之其余皆所管州县随时营葺其大津无梁皆给船人量其大小难易以定其差　都水监使者二人【正五品上汉官有都水长属主爵掌诸池沼后改为使者后汉改为河隄谒者晋复置都水台立使者一人掌舟楫之事梁改为大舟卿北齐亦曰都水台随改为都水监大业复为使者寻又为监复改监为令品第三武德复为监贞观改为使者从六品龙朔改为司津监光宅为水衡都尉神龙复为使者正五品上仍隶将作监】使者掌川泽津梁之政令总舟楫河渠二署之官属凡虞衡之采捕渠堰陂池之坏决水田斗门灌溉皆行其政令丞二人【从七品上】主簿二人【从八品下】録事一人府五人史十人掌固三人　舟楫署令一人【正八品下】丞二人【正九品下】舟楫署令掌公私舟船运漕之事　河渠署令一人【正八品下】丞一人【正九品上】府三人史六人河隄谒者六人掌修补隄堰渔钓之事典事三人掌固四人长上渔师十人短番渔师一百二十人明资渔师一百二十人河渠令掌供川泽鱼醢之事祭祀则供鱼醢诸司供给鱼及冬藏者毎嵗支钱二十万送都水命河渠以时价市供之　诸津令一人【正九品上】丞一人【从九品下】津令各掌其津济渡舟梁之事【旧唐书职官志】
　　五代史无职官志唐臣萧希甫传有河堰牙官李筠告本军谋反周本纪显德五年秋七月乙酉水部员外郎韩彦市铜于髙丽二事则五代时亦有水部与都官属官矣余无闻【小谷口荟蕞】
　　晋天福二年九月判详定院梁文举奏以前汴州杨武县主簿左墀进策十七条可行者四其一请于黄河夹岸仍防秋水暴涨差上戸充隄长一年一替委本县令十日一巡如怯弱处不卑处置旋令修补致临时偷决有害秋苗既失王租俱为堕事隄长处死县令勒停敕曰修葺河岸深防田农毎嵗差隄长巡检深为济要逐旬遣县令看行稍恐烦劳隄长可差县令宜止四月诏曰近年以来大河频决漂荡人戸妨废农桑言念蒸黎因兹凋凡居牧皆委山河既在封巡所宜专功起今后冝令沿河广晋开封府尹逐处观察防御使刺史等并兼河隄使名额任便差选职员分擘勾当有隄堰薄怯水势冲注预先计度不得临时失于防防【治河通考】
　　宋工部尚书掌百工水土之政令稽其功绪以诏赏罚侍郎为之贰　水部郎中员外郎掌沟洫津梁舟楫漕运之事凡隄防决溢疏壅厎以时约束而计度其嵗用之物修治不如法者罚之规画措置为民利者赏之分案六置吏十有三绍兴累减吏额　都水监旧隶三司河渠案嘉祐三年始专置监以领之判监事一人以员外郎以上充同判监事一人以朝官以上充丞二人主簿一人并以京朝官充轮遣丞一人出外治河埽之事或一嵗再嵗而罢其有谙知水政或至三年置局于澶州号曰外监元丰正名置使者一人丞二人主簿一人使者掌中外川泽河渠津梁隄堰疏凿浚治之事丞参领之凡治水之法以防止水以沟荡水以浍防水以陂池潴水凡江淮海所经都邑皆颁其禁令视汴洛水势涨涸增损而调节之凡河防谨其法禁嵗计筊揵之数前期储积以时颁用各随其所治地而任其责兴役以后月至十月止民功则随其先后毋过一月若水溉田及疏治壅积为民利者定其赏罚凡修隄岸植榆栁则视其勤惰多寡以为殿最南北外都水丞各一人都提举官八人监埽官百三十有五人皆分职涖事即干机速非外丞所能治则使者行视河渠事元丰八年诏提举汴河隄岸司本监先是洛入汴专置隄岸司至是亦归之元祐四年复置外都水使者五年诏南北外都水丞并以三年为任七年方议囬河东流乃诏河北东西漕臣及开封府界提防各兼南北外都水事绍圣元年罢元符三年诏罢北外都水丞以河事委之漕臣三年复置重和元年工部尚书王诏言乞选差曽任水官谙练者为南北两外丞从之宣和三年诏罢南北外都水丞司依元丰法通差文武官一员分案七置吏三十有七所有街道司掌辖治道路人兵若车驾行幸则前期修治有积水则疏之建炎三年诏都水监置使者一员绍兴九年复置南北外都水丞各一员南丞于应天府北丞于东京置司十年诏都水事归于工部不复置官【宋史职官志】
　　宋太祖干德五年正月诏开府大名府郓澶滑孟濮齐滋沧埭滨德博怀卫郑等州长吏并兼本州河隄使盖以谨力役以重水患也【宋史河渠志】
　　宋太祖开宝五年三月诏曰朕毎念河渠溃决颇为民患故署使职以总领焉宜委官聮佐治其事目今开封等十七州府各置河隄判官一员以本州通判充如通判缺员即以本州官充【宋史河渠志】
　　宋太宗淳化二年三月诏长吏以下及巡河主埽使臣经度行视河防勿致坏隳违者当寘于法【宋史河渠志】宋真宗咸平三年诏縁河官吏虽秩满须水落受代知州通判两月一巡隄县令佐迭巡隄防转运使勿委以他职【宋史河渠志】
　　宋仁宗皇祐三年五月壬申置河渠司【宋史仁宗本纪】宋仁宗嘉祐三年十一月巳丑置都水监罢河渠司【宋史仁宗夲纪】
　　宋神宗熈寜四年命程昉为都大提举黄御等河【宋史河渠志】
　　宋神宗熈寜六年四月始置疏濬黄河司自卫州浚至海口人船朩鐡工匠皆取之诸埽官吏俸给视都水监丞司行移与监司敌体【宋史河渠志】
　　宋神宗熈寜九年九月丙寅诏罢都大制置河北河防水利司【宋史神宗本纪】
　　宋神宗元丰三年五月甲申诏改都大提举洛通汴司为都提举汴河隄岸司【宋史神宗本纪】
　　宋哲宗元祐四年复置修河使【宋史河渠志】
　　宋哲宗元祐五年罢修河使及检举【宋史河渠志】宋哲宗元祐七年四月诏南北外丞司管下河埽今后令河北京西转运使副判官府界提防分认界至内河北仍于御内带兼管南北外都水公事【宋史河渠志】宋哲宗绍圣二年诏武进丹阳丹徒县界沿河隄岸及石防石朩沟并委令佐检察修防劝诱食利人户修葺任满稽其勤惰而赏罚之从工部之请也【宋史河渠志】宋哲宗元符三年七月复置北外都水丞司【宋史河渠志】宋徽宗崇宁元年十二月置提举淮浙澳牐司官一员掌杭州至扬州洲澳牐凡常润杭秀扬州新旧等牐通治之【宋史河渠志】
　　宋徽宗政和五年置提举修系永桥所【宋史河渠志】宋徽宗宣和四年臣僚言都水监因恩州修河举辟文武官至百二十余员授牒家居不省所领何事皆乗传给劵第功希赏诏除正官十一员外余并罢所有东京四排岸司监官各以京朝官閤门只侯以上及三班使臣充掌水运纲船输纳顾直之事汴河上下鎻蔡河上下鎻各监官一人以三班使臣充掌算舟船朩筏之事天下堰总二十一监官各一人渡总六十五监官各一人皆以京朝官三班使臣充亦有以本处监当兼掌者【宋史河渠志】














　　行水金鉴巻一百六十四
　　钦定四库全书
　　行水金鉴巻一百六十五
　　江南按察使傅泽洪撰
　　官司
　　金泰和四年吏部定考课法准唐令作四善十七最之法十一曰隄防坚固备御无虞为河防之最　工部尚书一员正三品侍郎一员正四品郎中一员从五品掌修造工匠屯田山林川泽之禁江河隄岸道路桥梁之事员外郎一员从六品主事二员从七品覆实司管勾一员从七品主事有令史十人　都水监街道司焉分治监专规措黄沁河卫州置司监正四品掌川泽津梁舟楫河渠之事兴定五年兼管勾沿河漕运事作从五品少监正六品以下皆同兼漕事少监从五品【明昌二年増一员衞州分治】丞二员正七品内一员外监分治贞元元年置掾正八品掌与丞同外监分治【大定二十七年添一员眀昌三年并罢之六年复置二员】勾当官四员准备分治监差委【明昌五年以罢掾设二员兴定五年设四员】　都巡河官从七品掌巡视河道修完隄堰栽植榆栁凡河防之事分治监巡河官同此　诸都巡河官掌提控诸埽巡河官【明昌五年设以合得县令人年六十者选充大定二年设滹沲河巡河官二员】散巡河官【于诸局及丞簿亷举人并见勾当人六十以下者充】　黄汴都巡河官下六处河隂雄武荥泽原武阳武延津各设散巡河官一员　黄沁都巡河官下四处怀州孟津孟州城北各设黄沁散巡河官各一员　衞南都巡河官下四处新乡崇福上崇福下卫南淇上散巡河官各一员滑濬都巡河官下四处武城白马书城教城散巡河
　　官各一员　曹甸都巡河官下四处东明西佳孟华陵城散巡河官各一员　曹济都巡河官下四处定陶济北寒山金山散巡河官各一员【凡二十五埽埽兵万二千人】　诸埽物料场官掌受给本场物料分治监物料场官同此唯崇福上下埽物料场官与当界官通管收支南京延津渡河桥官兼讥察事管勾一员同管勾一员掌桥船渡口讥察济渡给受本桥诸物等事内讥察事留守司余浮桥官同此　皇统三年四月怀州置黄沁河隄大管勾司未详何年罢正大二年外监东置归德西置于河阴　散巡检正九品内泗州以管勾排岸兼之皆设副巡检一员为之佐　大庆闗管勾河桥官兼讥察事一员正八品掌解系浮桥济渡舟楫巡视河道修完埽岸兼率埽兵四时功役栽植榆栁预备物料讥察奸伪等事同管勾一员【司吏二人女直汉人各一人】　提举三门集津南北岸正六品【南迁后置　金史百官志】
　　金世宗大定十年二月滹沱河剏设巡河官二员【金史河渠志】
　　金世宗大定十九年九月设京埽巡河官一员【金史河渠志】金世宗大定二十七年二月丁亥命沿河京府州县长贰官并带管勾河防事【金史世宗本纪】
　　金章宗泰和六年春正月癸夘始以沿河县官兼管勾漕河事州府府官兼提控【金章宗本纪】十二月通济河剏设巡河官一员与天津河同为一司通管漕河牐岸上名天津河巡河官都水监【金史河渠志】
　　元工部尚书【三员四员二员一员不等】侍郎员外郎【亦多少不等】巡河提领所提领二员副提领一员　都水监秩从三品掌治河渠并隄防水利桥梁牐堰之事都水监二员从三品少监一员正五品监丞二员正六品经厯知事各一员令史十人防古笔且齐一人回回令史一人通事知印各一人奏差十人壕寨十六人典吏二人至元二十八年置二十九年领河道提举司大德六年陞正三品延祐七年仍从三品　大都河道提举司秩从五品提举一员从五品同提举一员従六品副提举一员从七品河南山东都水监至正六年五月以连年河决为患
　　置都水监以专疏塞之任　行都水监至正八年二月河水为患诏于济寕郓城立行都水监九年又立山东河南等处行都水监十一年十二月立河防提举司行都水监掌巡视河道从五品十二年正月行都水监添设判官二员十六年正月又添设少监监丞知事各一员　都水庸田使司至元二年正月置都水庸田使司于平江既而罢之至五年复立至正十二年因海运不通京师阙食诏河南洼下水泊之地置屯田八处于汴梁添立都水庸田使司正三品掌种植稻田之事庸田使二员副使二员佥事二员首领官经厯知事照磨各一员司吏十二人译史二人【元史百官志】元有天下内立都水监外设各处河渠司以兴举水利修理河防为务【元史河渠志　自元以来都水河渠设官专以兴举水利以为民也不专主漕运于此可见】
　　元世祖中统四年九月乙酉立漕运河渠司【元史世祖本纪　按史百官志凡漕运之事中统二年初立军储所寻改漕运所至元元年改漕运司十二年改都漕运司十九年改京畿都漕运使司二十四年内外分立两运司而京畿都漕运司如旧属户部据此则漕运专司运粮不理河务矣是年立漕运河渠司似为兼职与明季相同】
　　元世祖至元十四年三月癸已以行都水监兼行漕运司事【元史世祖本纪】
　　元世祖至元十九年四月庚戌设怀孟路管河渠使副各一员【元史世祖本纪】
　　元世祖至元二十五年二月丙寅改河渠提举司为转运司【元史世祖本纪】
　　至元二十六年防通河成后四年始建都水分监于东阿之景德镇掌河渠坝闸之政【山东全河备考】
　　元世祖至元二十七年十月甲戌立防通汶泗河道提举司従四品【元史世祖本纪】
　　元世祖至元二十九年正月巳亥命太史令郭守敬兼领都水监事仍置都水监少监丞经歴知事凡八员四月壬子敕都水监分视黄河隄堰罢河渡司【元史世祖本纪】
　　元成宗大德二年二月乙丑立浙西都水庸田司专主水利【元史成宗本纪】
　　元成宗大德三年四月巳未自通州至两淮漕河置巡防捕盗司凡十九所【元史成宗本纪】
　　尚野改怀孟河渠副使防遣使问民疾苦野建言水利有成法冝有司不冝复置河渠官事闻于朝河渠官遂罢迁国子助教【元史尚野】
　　元成宗大德八年正月辛巳自荥泽至睢州筑河防十有八所【元史成宗本纪】
　　元武宗至大元年八月戊申宁夏立河渠司秩五品官二员参以二僧为之特授奎腾太史【元史武宗本纪参以二僧为之元政之纪纲乱矣】
　　至大三年十一月河北河南道亷访司言于汴梁置都水分监妙选亷干深知水利之人专任其职量存员数频为巡视职掌既专则事功可立于是省令都水监议黄河泛涨止是一事难与防通河为比先为御河添官降印兼提防黄河若使专一分监在彼则有妨御河公事况黄河巳有拘该有司正官提调自今莫若分监官吏以十月往与各处官司巡视缺破防计工物督治比年修完来春分监新官至则一一交割然后代还庶不相误工部议黄河为害难同余水欲为经逺之计非用通知古今水利之人专任其事终无补益河南宪司所言详悉今都水监别无他见止依旧例议拟未当如量设官精选亷干奉公深知地形水势者专任河防之职往来巡视以时疏塞庶可除害省凖令都水分监官专治河患任满交代【治河通考】
　　元泰定帝泰定二年闰正月壬申罢松江都水庸田使司命州县正官领之仍加兼知渠堰事　二月庚子姚炜以河水屡决请立行都水监于汴梁仿古法备捍仍命濒河州县正官皆兼知河防事从之　六月丁未立都水庸田使司浚呉松二江【元史泰定帝本纪】
　　元泰定帝泰定三年正月壬子置都水庸田司于松江掌江南河渠水利【元史泰定帝本纪】
　　元顺帝至正六年五月丁酉以黄河决立河南山东都水监【元史顺帝本纪】
　　元顺帝至正九年春正月癸夘立山东河南等处行都水监专治河患【元史顺帝本纪】
　　元顺帝至正十二年海运不通立都水庸田使司于汴梁【元史顺帝本纪】
　　元顺帝至正十五年十月巳夘立黄河水军万户府于小清口【元史顺帝本纪】
　　元顺帝至正二十六年二月癸丑朔立河淮水军元帅府于孟津县【元史顺帝本纪】
　　明工部尚书左右侍郎掌天下百工营作山泽采捕窑冶屯种税河渠织造之政令属有水部后改水部为都水清吏司郎中员外郎主事分掌川渎陂池桥道舟车之事【明防典】
　　凡运河职官永乐初年差主事一员疏寜阳县等处泉源以济运河后又差通政郎中各一员　又差主事一员专管闸河临清闸则令提督衞河提举司主事兼管皆三年更代　十二年议罢海运令工部尚书一员及都督一员疏濬运河　十五年令伯一员充总兵官剏行漕事　又遣都督侍郎各一员及尚书一员伯二员往来提督以本部员外郎主事二员分理　又遣侍郎提督监察御史锦衣千户等官巡视　十九年遣侯伯各二员分理济寜等闸及徐州吕梁二洪通州等处河道徐州洪差御史一员又差郎中一员吕梁洪差少卿一员又差河南按察司官一员又差郎中一员【今二洪各差主事一员专管三年更代遂为定制】　宣德中设济寜管闸主事　正统四年定巡视河道部属官六员提督侍郎都御史各一员以济寜为界其南属侍郎其北属都御史又以都督一员逓相提督　景泰元年令提督河道专属都御史　二年减巡视河道主事一员复减巡河御史二员以巡盐御史兼理　三年设山东府州县管河官　六年令总督漕运都督兼理河道　天顺元年减淮安临清沙湾巡河主事三员仍差主事一员管扬州一带河道　成化初定设主事一员专管寜阳县等处泉源七年始分河道为三节北自通州至德州南自沛县至仪真各属郎中一员中自德州至济寜属山东按察司官一员又以侍郎一员总理罢主事御史惟管洪闸主事如故　八年复令长芦巡盐御史兼理通州临清一带河道又御史一员兼理济寜至南京河道　十三年奏淮管河郎中兼理河道驿传捕盗夫役等事　又令河道自通州至济寜济寜至仪真仍以郎中二员分理十九年令沛县沽头等闸别差主事一员提督　二
　　十一年罢河南布政司管河沁二水官添设主事一员治元年罢沽头闸主事令济寜以南河道令巡盐
　　御史兼理　又罢管河沁二水主事令徐州洪主事提调　三年令山东劝农参政兼理山东河道　又令各府州县管河官带领家口专在该管去处坐住管理河道不许私回衙门营干他事　七年复差沽头主事八年因治河工完奏准仍以河道分三节设官三员理之　革淮扬二府山阳等县管河通判主簿　十八年令浙西水利佥事濬常镇河道以便粮运　正德二年革河南新乡获嘉武陟等县管河主簿　八年设大名府通判一员东明长垣武城曹县主簿各一员专管河道　嘉靖二年复罢沽头闸主事并罢湖陵沽头上中下金沟射沟新兴黄家等八闸官吏令徐州洪主事带管　又议准遣都御史一员提督河道事务山东河南南北直巡抚三司等官俱听节制仍添设郎中员外郎各一员分理　七年罢提督卫河提举司主事令管砖主事带管闸座　又以修濬大通河成设郎中一员驻劄通州往来督理兼管天津一带河道　八年罢户部督运官令管河郎中兼理　又令徐州兵备副使兼理曹沛徐淮一带黄河　十三年复设沽头闸主事并新兴黄家湖陵等七闸官吏人夫　十四年复设直景州沧州管河通判　十五年设兖州府同知一员疏濬泉源聼管泉主事提调　又令清江浦抽分主事兼管移风等五闸　二十年设南旺管闸主事　置饶山镇闸及官吏人夫　又令濬南旺安山马塲昭阳四湖筑堤开渠添置闸坝斗门仍照地界分本部郎中带管　二十四年革南旺管闸主事令管泉主事带管添设归德府通判一员商邱县主簿一员专管河道二十五年改兖州府管泉同知驻劄曹县添设单县管河主簿一员　隆庆元年移沽头主事于夏镇驻劄管理新河一带　三年革枣林鲁桥利建各闸官以南阳闸带管革师家庄新闸闸官以仲家浅带管　六年添设河南副使一员给敕专管黄河修筑隄岸　又题复夏津鱼台二县各主簿一员专管新河石隄闸坝　设广惠闸官吏带管通惠闸　万厯元年题准蘓常镇三府运河责之苏松兵备副使浙西运河责之浙江水利佥事照所辖地方时加疏濬如有疏濬不早致悮粮运者俱听总理河道侍郎并儧运御史叅究　革移风闸带管板闸官吏　三年革兖州府南旺管河通判令本府管河同知带管仍兼管泉【济寜卫管河指挥一员】　四年添设山东督濬官东平济寜二州各判官一员泰安州吏目一员汶上曲阜邹滕四县各县丞一员泗水鱼台二县各主簿一员新泰莱芜肥城平阴寜阳滋阳峄七县各典史一员钜野嘉祥各典史一员每州县设管泉义官一员或兼管坝惟鱼台平隂不设泉官以济寜东平带管又泰安州泉官二员革一员邹峄二县各泉官俱革以济寜滕县带管其各州县管泉老人并革　添设淮安府管河同知一员　五年添设总理河漕都御史一员后以工完停止　革提督河道都御史其事务并归各该廵抚照地分管又革吕梁洪主事添设中河郎中一员驻劄吕梁兼管洪事　六年革徐州洪主事并属中河郎中兼管其钞务归并户部分司　七年议准山东河南南北直各巡抚衔内添兼管河道四字给与专敕　添设髙堰栁浦二隄大使一员归仁集遥隄义官一员　八年革土桥李海务二闸闸官以良家乡周家店官各带管　十一年议准淮安府管河同知二员原驻邳州者改于甘罗城专管清桃山盐等处河道驻徐州者改于邳州管徐州至宿迁河道　设梁境古洪各闸官一员内华闸以古洪带管　十三年令山东济青登莱四府管粮通判及所属州县管粮官俱带管水利【凡漕河正闸各设闸官一员吏一名其无官吏者以别闸带管　明防典】
　　明太宗永乐二十一年五月丙戌设直淮安府山阳县移风闸置闸官一员【明太宗实録】
　　明英宗天顺元年七月戊子初工部奏河道有郎中主事及巡河御史管理上敕右都督徐恭专管漕运至是恭言平江伯陈瑄总督漕运兼理河道今令臣不得兼理河道恐有悮漕运上从之令如平江伯故事　十月乙巳漕运总兵右都督徐恭奏扬州一带宝应汜光邵伯髙邮等处隄岸冲决数多清江提举司造船主事不能兼理乞増设管河主事一员从之【明英宗实録】按国初或以工部尚书侍郎侯伯都督提督运河自济寜分南北界或差左右通政少卿或都水司属分理又遣监察御史锦衣卫千户等官巡视其沿运河之闸泉及徐州吕梁二洪皆差官管理或以御史或以郎中或以河南按察司官后皆革去而止设主事三年一代然俱为漕运之河不为黄河也惟总督河道大臣则兼理南北直河南山东等处黄河亦以黄河之利害与运河同也总督之名自成化治间始或以工部侍郎或以都御史常于济寜驻劄其河南山东二省巡抚都御史则玺书所载河道为重务又二省各设按察司副使一员专理河道山东者则以曹濮兵偹带管其巡视南北运河御史亦以各巡盐御史兼之不别差也成化十年令凡漕河事悉听专掌官区处他官不得侵越凡所征桩草并折征银钱备河道之用者毋得以别事擅支凡府州县添设通判判官主簿闸坝官专理河防不许别委凡府州县管河及闸坝官有犯行巡河御史等官问理别项上司不得径自提问【治河通考】
　　明宪宗成化二十二年十月巳丑户部防官议覆漕运巡抚等官所陈事冝一扬州府朝宗二闸宜増设闸官一员従之【明宪宗实录】
　　明孝宗治三年五月増置济寜州广运上闸设闸官一员【明孝宗实录】
　　明孝宗治八年九月丁未裁革扬州淮安二府管河通判及山阳清河睢寜仪真四县管河主簿各一员【明孝宗实録　淮扬二府所属河务多矣所设通判主簿防不可缺无端裁革殊不可解冝乎后来部议之不从何台中所奏也】
　　明孝宗治十七年五月丁巳工部覆议监察御史何天衢所陈裁革管河冗员之奏谓先年安平镇冲决始则甚微本处官司互相推调遂成大患朝廷特遣大臣修筑动费万计终年不巳今天衢所言固节财省费之意但管河郎中比别项官不同专选主事止是分管洪闸其余河渠坝堰隄岸决口或溢或涸与夫桩草之征需官夫之代替至如蓄少泄余兴利除害专官督理尚恐有失设若革去万一如先年冲决及今年旱干舟楫阻滞谁任其责况今廷臣议奏专设之数未可裁革从之【明孝宗实録】
　　正德七年敕命都察院右副都御史刘恺总理河道恺擢兵部侍郎掌通政司事回京整理曹州等处兵备兼理河道山东按察司副使呉漳督同曹州知州吴瓒济寜州同知贾存哲往来巡视祭告河神获完达抚按请大臣总理擢巡抚都御史赵璜为工部右侍郎仍兼宪职总理其事璜请兖州府添设同知大名府添设通判曹县武城东明长垣各设主簿一员专事河防璜具工完始末绘图以闻【治河通考】
　　明世宗嘉靖元年六月丁酉河南考城县添设管河主簿一员从总理河道侍郎李瓒奏也【明世宗实録】明世宗嘉靖十年五月辛丑裁革嘉祥东阿馆陶三县管河主簿添设景州沧州管河判官【明世宗实録】明世宗嘉靖十四年二月戊申裁革直丰县河南阳武县管河主簿各一员复设直景州沧州管河判官河南原武封丘兰阳仪封夏邑等县管河主簿各一员添设河南睢州归德州管河判官及直萧县主簿各一员【明世宗实録　景州沧州既于十年添设判官矣至是又复设之岂二州设有两员耶】明世宗嘉靖十七年三月庚辰増设河间府所属故城呉桥东光南皮交河兴济青县静海等县主簿各一员专管治河裁革兖州府同知一员单县丰县主簿各一员从河道都御史于湛奏也【明世宗实録】
　　按明初之制自仪以至通州河道皆属漕抚设郎中二员南北专理之其诸洪闸各有主事一员专司漕运都御史敕谕则各有自通州至扬州一带水利皆当蓄泄者严饬该管官司并巡河御史管河管洪郎中等官设法疏筑以便粮运怠职悮事者一体防奏凡有便于粮运者利于军民者悉听尔等便冝处置之命河漕事原归一其后偶遇黄河溃决则专敕大臣一员往治竣事还京不常设后遇有水患遂以为定员其职专管黄河于曹州驻劄河南山东管河副使则属之管河郎中洪闸主事不相属也故总河敕云今特命尔前去总理河道其黄河北岸长隄并各该隄岸应修筑者亦要着实用工修筑髙厚以为预防之计如各该地方遇有水灾即便相度访究水源可以开通分杀并可筑实隄防处所仍严督各该管官员斟酌事势缓急定限工程分投用工作急修理凡修河事冝敕内该载未尽者俱聼尔便冝处置事体重大者奏请定夺此原敕也后增入云近年沛县迤北漕河屡被黄河冲决已经差官整理今特命尔前去总理河道督率管河管洪管泉管闸郎中主事及各该三司军卫有司掌印管河兵备等官时常往来亲厯多方经画遇有淤塞去处务要挑浚深广盖此敕亦为黄河冲塞漕河故有是命其实专为黄河也先年总漕都御史毎嵗押粮运进京防议往回查看河道其后私托巡按奏留自嘉靖元年都御史俞谏后更不赴京矣至嘉靖二十年二洪浅阻粮运不通总漕乃具疏尽推河道奉防切责自管河都御史而下俱戴罪料理自此总河总漕分为二竟以漕为米不知为河矣而且彼此水火漕法始乱【靳文襄公治河书】
　　明世宗嘉靖二十六年闰九月乙酉复设山东兖州府管河同知单县管河主簿各一员【明世宗实録　按此可见十七年总河于湛奏裁之非是也】
　　明世宗嘉靖四十一年二月庚申裁革山东夏津直呉桥兴济河南商丘四县各管河主簿一员【明世宗实録　设官分职在祖宗朝原有深意山东河南各县河务殷繁之所河官专责岂容旋复旋革纷更制度甚矣明中叶君臣纪纲之紊乱也】
　　漕河经始官无定员当其时故道久废天子锐意规画一时恢奇伟之士献智略者辐辏上前故自工部尚书宋礼都督周长平江伯陈瑄而下有若尚书刘观侍郎蔺芳张信新寜伯谭清襄城伯李隆员外郎夏济主事刘文勇等凡数公往来督视其后河工既成天子重其事遣泰寜侯镇逺侯新寜遂安两伯分理济寜诸闸及徐吕二洪通州诸处河道最后遣大理少卿工部郎中员外主事监察御史河南按察副使等官景泰二年都御史王竑始奉敕总漕兼领河道自通州至扬州一切水利有当蓄泄者得以便宜督所司行之六年乃命都御史陈泰提督济寜至仪真洲河道亡何罢不设成化六年漕河处处浅涩遣户部尚书薛逺工部侍郎毅分行疏濬御史丁川上言请如先年用陈泰事耑设提督官令其乆任工部议以为运河洪闸有本部郎中一人主事八人巡河御史二人河南黒羊山有参议一人山东张秋河道有佥事一人兖州有同知一人管泉及各府皆有通判一人管河立法已密冝勿设便至是言者复以为河道因无专主以至废弛乃命郎中陆镛郭升分治南北副使陈善则治沙河以北德州以南而刑部侍郎王恕总之主事则分理洪闸其提督淮安至仪真河道主事及巡河御史奏罢不用自恕以后总理不复设间值河有他故遣大臣行视图方畧治之事竟还朝正德十一年始专设总理以工部侍郎兼都御史或左右副都御史兼侍郎兼军务其沿河分理河务则有工部郎中三人北河张秋一中河吕梁一南河髙邮一又通恵员外一人主事五人一临清一南旺一夏镇一徐州一青江浦隆庆元年始分巡漕御史兼管其各府州县濒漕河者长吏与有修治之责此外有管河同知通判州判主簿等官专领其事卫亦有巡河指挥诸闸坝有闸官坝官【南河全考】明永乐都燕最重漕政始差主事一员疏山东泉源及分汶水以利漕其后或以通政少卿及监察御史锦衣衞千户等官巡视运河闸泉宣德中设主事管理济寜闸座兼管河道又设主事提督徂徕等处泉源巳而罢遣以山东参政副使管理河漕天顺二年以河南道副使一员整理济寜以北河道成化初改命通政驻劄张秋掌卫河防通河漕政北至天津南至鱼台一带凡泉湖闸坝隄浅之事皆焉旋以山东副使兼摄之寻改都水司郎中奉敕行事凡沿河有司及管河文武官员悉听节制又除都水司主事二员奉部檄行事一驻劄寜阳管泉源一驻劄济寜管闸座其南阳以南沛县所辖用平江伯陈锐议命主事一员驻劄于上沽头以治水事治十八年以南旺南北二闸系水泉总防分派之所最为要害二闸一官一吏管理职卑任小往来官豪得以擅自启闭常至走泄水利粮艘浅阁别设分司以寜阳管泉主事兼摄之正德间专差主事一员驻劄南旺又设主事一员管理临清闸座嘉靖间罢遣南旺主事仍以寜阳主事兼摄其政亦罢临清主事属其事于甎厰移沽头分司于夏镇隆庆初议并济寜闸务于管泉主事遂以都水主事一员管理徂徕等处泉源兼管南旺济寜闸座改称南旺分司万厯十六年以科臣张居敬请夏镇南旺各给闗防以重事权【山东全河备考】
　　漕河至山东为府者三为州者四为县者六自鱼台至临清得洸汶泗沂四水其泉百七十余防于四水而分流于漕渠有水部郎一人以掌之为牐凡三十有守津吏以启闭为浅凡二百二十各有津老以时疏治又黄河常决张秋决曹单鱼台其道非一有司空兼御史台一人水部郎一人按察副使一人统州邑判官主簿以分治其事漕河之有借于山东者烦重如此此旧制也唯有水性迁徙靡常隆万之间总河潘季驯为之疏浚建置凡湖河坝口泉闸多所创修【山东通志】
　　自虞舜命伯禹作司空帝曰俞咨禹汝平水土至秦汉有都水长丞汉武帝以都水官多乃置左右使都以领之成帝以王延世为河隄使者哀帝初平当为钜鹿太守以明禹贡使行河为骑都尉领河隄晋武帝置都水台而河隄为都水官属梁改都水使者为大舟卿其最卑者主舟航河隄后魏初有水衡都尉及河隄谒者都水使者隋炀帝河渠署置令丞各一人唐因之开元中以宇文融为九河使石晋置隄长宋置都水监黄御等河都大提举巡河主埽使提举河防司元以工部尚书为总治河防使明或以工部尚书侍郎侯伯都督提督运河自济寜分南北界或差左右通政少卿或都水司属又遣监察御史锦衣卫千户等官巡视运河闸泉宣德以后遣郎中一人提督济寜河道主事一人提督徂徕等处泉源已而部郎罢遣以山东参政副使管理河漕天顺二年以河南道副使一员整理济寜以北河道成化初改命通政驻劄张秋掌卫河防通河漕政北至天津南至鱼台一带凡泉湖闸坝隄浅之事皆焉旋以山东副使兼摄之巳改都水司郎中奉敕行事凡沿河有司及管河文武官员悉听节制又除都水司主事二员奉部檄行事一驻劄寜阳一驻劄济寜掌诸泉源闸坝之政凡有司管泉管河官员皆属焉治十八年南旺别设分司以寜阳都水兼摄正德十四年专差主事一员驻劄南旺嘉靖二十四年罢遣南旺主事而以寜阳主事兼摄其政隆庆三年罢遣济寜主事而三分司之政俱属寜阳【今止南旺分司一员驻劄济寕管理泉闸】其临清闸座则正德间设都水司主事一员管理嘉靖七年罢之而属其事于甎厰【甎厰今顺治八年裁归并北河】然地虽分管而总理之者北河郎中也其在所属者文武官郡有丞判州有判县有簿尉闸有官衞有指挥所有千百户【今易以守备千总】各守其疆不相逾越【北河续纪】
　　明神宗万厯二十五年十二月乙夘初设备倭防击一员于济寜州地方听河道总督山东抚镇节制以济寜乃运道咽喉宜防倭侵犯从河道尚书杨一魁之请也【明神宗实録】
　　明神宗万厯三十三年四月丁未以顺天府通州管河同知改兼土坝专督通粮事务管粮通判官改兼石坝专督京粮白粮事务俱选用正途三年之内果贤能称职咨部优转【明神宗实録】














　　行水金鉴巻一百六十五
<史部,地理类,河渠之属,行水金鉴>
　　钦定四库全书
　　行水金鉴巻一百六十六
　　江南按察使傅泽洪撰
　　官司
　　国家漕运全资黄运两河特设河道总督一员驻劄济宁总理两河事务至于通惠北河南望夏镇中河南河衞河各设分司管理【以下俱　大清防典】
　　通惠河分司驻劄通州顺治初差汉司官一员三年更代十二年添差满洲理事官一员笔帖式一员一年更代十四年裁满官三年更代康熙元年复设一年更代六年裁九年复差满司官一员笔帖式二员三年更代十年裁笔帖式十八年照内外河差例一年更代二十年仍改三年更代二十三年改令各部院衙门掣籖差遣
　　北河分司驻劄张秋顺治初差汉司官一员三年更代康熙九年添差满司官一员笔帖式二员十年裁笔帖式十七年裁分司归并济宁天津二道管理
　　南旺分司驻劄济宁州顺治初差汉司官一员三年更代康熙九年添差满司官一员笔帖式二员十年裁笔帖式十五年裁分司归并济宁道管理
　　夏镇分司驻劄夏镇顺治初差汉司官一员三年更代康熈九年添差满司官一员笔帖式二员十年裁笔帖式十五年裁分司原管滕峄二县河道闸座归东兖道管理沛县河道闸座归淮徐道管理十七年滕峄河务改归济寜道管理
　　中河分司旧驻吕梁洪【后移驻宿迁县】顺治初差汉司官一员三年更代四年添差满司官一员八年裁十二年复差满官一年更代十四年裁【其间有三年更代四字疑衍】康熈元年复差一年更代四年裁九年复添满司官一员笔帖式二员十年裁笔帖式十七年裁分司分归淮扬淮徐二道管理
　　南河分司驻劄髙邮州顺治初差汉司官一员三年更代康熈九年添差满司官一员笔帖式二员十年裁笔帖式十七年裁分司分归淮淮徐二道管理
　　衞河分司驻劄辉县顺治十三年差汉司官一员本年裁归衞辉府同知兼理十四年复差三年更代康熙四年裁归分守河北道及衞辉府通判管理六年裁河北道令通判专理九年复设河北道
　　顺治初设河南管河道一员驻劄开封府【康熙五年裁九年复设】济宁管河道一员驻劄济宁州【康熙六年裁九年复设】开封府南河同知一员驻劄本府专管南岸河务【康熙七年裁归清军同知九年复设】开封府北河同知一员驻劄祥符县陈桥镇专管北岸河务归徳府河捕通判一员驻劄考城县专管归属南北岸河务【康熙七年裁九年复设】又商邱虞城考城三县管河主簿各一员懐庆府粮河通判一员驻劄本府河内武陟二县管河县丞各一员徐属河务同知一员驻劄徐州邳宿同知一员驻劄邳州山清同知一员驻劄淮安府康熙九年设宿桃同知一员驻劄宿迁县桃清同知
　　一员驻劄桃源县归仁堤同知一员驻劄宿迁之白洋河兼设宿迁县主簿二员桃源县主簿一员各随同知驻劄　十年设淮安府同知一员安东县主簿一员俱驻劄安东县又钜野县管河主簿一员　十三年设淮安府同知一员驻劄盱眙县又盱眙县主簿一员　十七年裁山清同知将河务归并旴眙同知管理改为山清盱同知驻劄淮安府外河裁安东同知并山清同知原管外河河务俱归宿桃同知管理改为山清安海同知驻劄安东县裁桃清同知将河务归并归仁隄同知管理改为宿桃归仁同知驻劄白洋河其邳宿同知改为邳睢灵璧同知仍驻邳州【以上俱　大清防典】世祖章皇帝顺治四年五月日工部覆总河杨方兴为分司权轻判簿职微仰祈
　　皇上严饬道印各官毋误河工事看得河道修濬工程责任料理在分司佐贰其地方夫役治办物料皆頼于道府州县正官故前朝议定凡有闗河务者年终列名考成如或有误一体　题叅移咨吏部按以降调黜革戴罪之例今总河臣具　题道印等官视河务非己任而整饬措办之责全不料理卸担于分司佐贰以致漕河废弛已极请饬前来伏乞
　　敕下臣部咨行山东河南督抚按衙门严行申饬各道府州县印官照依往例务要同心协理无误河务如有仍前故违许该督抚按即指名　题叅请
　　防治罪庶人心知警而河道有頼矣奉
　　防依议行【河南管河道治河档案】
　　世祖章皇帝顺治十年正月日工部覆总河杨方兴为河患日亟夫料日艰请复旧规责成印官募夫办料以济急工毋误河漕事看得治河要务全在责成得人今据河臣杨疏称欲以修筑责之河官募办责之印官且照新增之数夫给现银料给现价于治河各官功罪相同鼓舞有法河工吃紧无出于此合应复请
　　敕下总河臣防同督抚按严行司道府县印官嗣后凡系河务俱要印河等官相助为理不得推诿永着为令如有故违听河臣指名叅处奉
　　防以后河务着各司道府州县官同河官协力料理有推诿的河道总督指名叅处【河南管河道治河档案】世祖章皇帝顺治十六年三月日吏部覆总河朱之锡为申明激劝大典事据总河朱之锡疏称前吏部覆臣特请嵗行举劾之例一疏内
　　敕下该督毎年嵗修告竣即行举劾奉有依议行之防于内督抚年终举劾奉
　　防停止不敢冒昧具题今十五年河工久已报竣合无仍遵前
　　防亦合令臣照例分别举劾以示劝惩再照管河佐贰等官亦应量择其尤另疏荐录至于贪婪不职一槩题叅等语查十五年九月臣部覆漕督亢请眀漕
　　竣举劾之例一疏内议总漕衙门似难与督抚事例同论相应仍旧举劾奉有依议之
　　防今河臣专司河道原就本年濬筑之勤惰别其臧否若槩停举劾则管河之官无以劝惩不便与督抚事例同论相应如其所请照旧举行至管河佐贰等官职虽微其河工之责成颇重如有勤劳尽职者应行荐举宁严勿滥其贪婪不职者听河臣一体　题叅可也奉
　　防依议【河南管河道治河档案】
　　圣祖仁皇帝康熙十六年为谨酌河工繁简等事总河王光裕题奉
　　防将南旺夏镇二司所管河道泉源闸座夫役等项归并济宁东兖淮徐三道分管【山东兖宁道册】
　　圣祖仁皇帝康熙十七年七月日总河靳辅题为敬陈经理河工事宜第七疏事臣惟修治河工必先以措设钱粮为要今措设钱粮之处已经臣条议上请倘蒙
　　皇上俞允则大工自应刻期兴举矣惟是大工兴举之日协理必需多员而大工告竣之后保护尤资羣力与夫事可兼摄者则冗员应裁权宜归一者则职守应并是皆当因时度宜先为酌定其责成使之可遵可守无纷杂掣肘玩忽坐误之庶可望其乐于黾勉不为推诿而共相维持以保永久也窃思臣身任总河凡直隶东豫江浙各省有河地方并河务河官皆臣总理统辖不待言矣其自臣而下兼理兼辖者则为分司各道耑管者则爲防印诸员分管者则为各州县之佐贰杂职等员虽官无大小各有所司然其职掌之纷淆事权之杂出以致掣肘贻误者皆宜确议厘定也查河道项下兴修守护等事既有专管分管各官驻宿河干朝夕料理其司道等官原以兼总大纲承上接下膺督率属员指挥提调之任只须一官而兼辖数府不必一府而兼设数官也今淮扬两府既设淮扬道淮徐道又设南河中河两分司其间寔多冗赘兹臣于司道之中权衡攸当窃见分司三年一换自以一官为传舍而他人亦以客官目之未免呼应不灵且无地方钱谷刑名之任其于民情之休戚风俗之奸良不能一一熟察道臣系久任之官则凡所举行必图久逺而又兼管钱谷刑名之事于地方情形自能周知一切调拨协济事宜庶易得当而官民之奉行尤称惟谨臣愚以为宜将南河中河两分司裁去其该管各务量其地形事势分归淮淮徐两道兼理淮郡之山阳清河安东盐城海州沭阳赣榆并州府属河道俱责成淮道兼理令该道仍驻淮安郡城其淮郡之桃宿邳睢并鳯阳府之灵璧以及徐州所属河道俱责成淮徐道兼理令该道移驻邳州至北河通惠两分司亦应并裁将北河分司事务照省归并分交济宁天津二道管理通惠分司事务交给通永道管理又东兖道逺驻沂州而兼辖滕峄两县河务亦属未当应并归济宁道兼理庶为妥协也又淮安一府共有同知十员而管河者居其八皆系节次添设也殊不知河工事务全在用人之当而不在设官之多矧知河之法疏浚防塞各有攸宜同知为专管官与分管防守之佐杂微员不同乃画河为两岸而分管之是竟置河于不问矣且其间有彼此意见不同而推诿观望者有属员奉行不一而奔命不遑者事权之杂出诚为未便也臣愚以为同知八员之内今宜裁去三员将山清同知原管运河事务归并山盱同知多安管理驻淮安府山清同知原管外河并安海同知河务俱交宿桃南岸同知董安国管理改为山清安海同知驻安东县俱令淮扬道兼辖宿桃两县河务并归仁一隄俱归并归仁同知佟国聘管理改为宿桃归仁同知驻白洋河邳宿灵璧三州县河务仍令邳宿同知苏嵋管理改为邳宿灵璧同知仍驻邳州徐属同知事务仍令祖文眀管理仍驻徐州俱令淮徐道兼辖其所裁山清同知魏师段安海同知李朝事宿桃山清北岸同知黄道俱应赴部改补又宿桃两县既有主簿四员理应每县各设二员不宜彼此牵混臣请将宿迁主簿王振先改为宿迁北岸主簿宿桃南岸主簿改为宿迁南岸主簿桃源县主簿王金改为桃源南岸主簿宿桃北岸主簿夏文象改为桃源北岸主簿庶职掌画一而无混淆之虞此臣所谓事可兼摄冗员应裁权宜归一职守应并者是也若夫河道一事攸闗民生休戚地方安危良非渺小凡膺民社之寄者皆当曲图补救力为保护不宜徒诿河官坐视敝壊如拨夫运料等事在正印官有人民地方之责设法自易其管河同知通判等官与民絶不相亲于钱谷刑名街坊里下诸务毫无关渉安能设施且府州县之正印官往往视河务为余事目河官为赘瘤虽遇疾呼未必驰救毎有膜不相闗之状而无同舟共济之情以致掣肘误工不一而足臣请嗣今以后凡遇河防冲决之事不论
　　钦工民工俱仿照盗案之例将该管之道府防州县佐杂等官一并照例　题叅议处仍勒限半年修复完固亦照盗案定承修督修之例而责成之如有讳决者照讳盗例处分至于荐举　大计等典凡有河地方之司府州县正印并道防佐杂等官俱将河工之治否一并考成以分殿最必任内无河道冲决之事并遇决旋修不致殃民损课者方准保举卓异如此庶各官知警共相维持绸缪于未雨之先而河道之冲决自少即有冲决亦自速为修治不致蔓延滋害如今日之甚此臣所谓大工告竣之后保护尤资羣力者是也以上事宜皆指平日而言如蒙
　　俞允则可为将来章程【靳文襄公治河书】
　　圣祖仁皇帝康熙二十四年九月日总河靳辅疏称豫省河道居江南之上游豫省河道安则江南之河道亦安臣亦于另疏陈眀矣惟是河道全资修守而修防专頼得人是以州县管河官员品职虽微而闗系甚重非年力强壮熟谙河工者不足胜任也又已得干员矣尤必谅其力所能及者而责成之庶不致于贻误今豫省沿河如兰阳仪封荥泽三县两岸均有堤工俱长数十余里乃向来止有管河官一员不特奔驰难及而毎嵗伏秋异涨之时处处出漕河面寛数十余里且急溜非常一过渡而费穷日工夫安得依往来修守之计又如虞城县堤长百里而修防仅有一主簿亦万难兼顾者也此四县者必须添设河官四员但増官势必増俸是以臣等行令藩司河道等官酌裁可省之员添设至紧之缺今据该藩司郎永清该道祖文明等再三酌议前来查济源县原无修防之责所有额设主簿一员尽可裁去又修武封邱两县县丞虞城石榴堌驿驿丞职掌俱闲均可裁去内一议裁济源县主簿一员移设兰阳改为兰阳县管河主簿与见任兰阳县县丞分管该县两岸工程一议裁修武县县丞一员移设仪封改为仪封县管河县丞与见任仪封县主簿分管该县两岸工程一议裁封丘县县丞一员移设荥泽改为荥泽县管河县丞与见任荥泽县主簿分管该县两岸工程一议裁虞城县石榴堌驿驿丞一员另添设虞城县管河县丞一员与见任虞城县主簿分管该县工程又阳武县主簿止能管北岸工程其南岸工程查该县见有县丞一员应归该县丞就近管理又原武南岸有堤六百余丈界在郑州境内应归并郑州见任州判带管更查得山东单县有南岸堤工二千余丈错杂于河南虞城县堤内应该归归徳府管河通判督虞城县印河官就近修防河南考城县北岸有堤工五千余丈界连山东曹县境内应换归兖州府黄河同知督曹县印河官就近修防内考城北岸堤工甚为残损应俟修完更换如此一转移间而繁简缓急均得其宜修防者足以施其力则责成既专自免贻误之虞矣除山东省尚有未尽事宜容臣防同东抚臣核眀另　题外臣谨防同河南抚臣王日藻合词题请伏乞
　　皇上睿鉴
　　敕部议覆施行奉
　　防该部议奏部议覆皆如其请奉
　　防依议【河南管河道治河档案】
　　圣祖仁皇帝康熙三十一年十二月日吏部等衙门为微臣在河言河等事防覆原任河道总督靳疏称山东东昌府通判原管徳州等十余州县衞河道共计六百余里道里绵长不能分身兼顾今查徳州有原设管河州判一员但徳州河道止一十八里诚可归并州同带管将此州判裁去添入东昌府改为下河通判分辖徳州一州二衞恩县夏津武城直隶之清河故城八州县衞河道驻劄武城县仍以见任通判改为上河通判分辖聊城堂邑博平清平临清馆陶六州县河道驻劄郡城又直隶河间府管河通判一员耑辖景州呉桥等十一州县衞河道绵长八百里内天津同知止于分催沧州青县静海并天津三衞六州县衞之重空漕船其修防疏浚之事不与焉今应将景州呉桥东光交河南皮五州县河道与夫重运回空漕船照旧责令通判修防挑浚催儹外其沧州青县静海三州县并天津三衞河道与夫重空漕船一并分与天津同知耑管修防挑浚催儧至青县河道二百余里主簿一员不能兼顾应于该县兴济镇巡检分管料理又直隶故城县河道夹在山东武城恩县两县之中江南沛县河道夹在山东鱼台滕县两县之中故城见隶河间府管河通判耑辖逺住泊头沛县见隶徐属同知耑辖逺住徐州俱不能兼顾应照直隶清河县例将故城改隶山东东昌府下河通判兼辖将沛县改隶山东泇河通判兼辖至凡有河道州县俱有管河丞簿以耑司之今山东博平一县直隶之香河南皮呉桥故城清河五县俱无专员乃系典史带管夫典史有城社捕盗之责不能兼管河道查邻近地僻之县可以不设县丞并有丞簿兼设之县如山东之冠县直隶之魏县南乐清丰东眀元城滑县等县俱可通融裁并应将冠县县丞裁去改为博平县管河县丞将魏县县丞裁去改为呉桥县管河县丞将南乐县县丞裁去改为故城县管河县丞将清丰县县丞裁去改为清河县管河县丞再查大名府元城滑县各有县丞主簿两员应将元城县主簿裁去改为香河县管河主簿将滑县主簿裁去改为南皮县管河主簿所遗元城滑县衞河河道并长垣县新经黄河徙至境内创筑堤工俱应归并各县县丞又大名县亦有衞河并无耑责应将东眀县县丞裁去改为大名县衞河县丞耑管而责成之并濬县内黄二县管河县丞俱令大名府通判管辖至于河南丹衞两河毎年春夏之交资其束河济运而修武汤隂两县并无耑设河员应将尉氏县县丞裁去改为修武县丹河县丞并河内武陟管河县丞令懐庆府通判管辖再将永城县县丞裁去改爲汤隂县衞河县丞又安阳县洹水流入衞河济运应令该县县丞耑管疏浚一并交与彰徳府通判管辖又衞辉府汲县新乡获嘉淇县管河县丞辉县管河主簿相应交与该府通判管辖再江南扬州府管河通判管辖髙宝江仪四州县之运河事务颇繁更兼兴泰如通四州县之下河地方辽阔一员不能兼顾且下河已设立运河减水坝又且建闸疏通一切沟洫渠堰必得耑员岂可置之不问应将下河兴泰如通并范公堤串场河等处分与扬州府管粮通判兼管移驻泰州至泰州幅甚广州判一员亦难总理应于该州州同酌量分管以期无误若夫如臯县亦无管河耑员查泰兴县偏僻空闲亦应将县丞裁去改爲如臯县管河县丞其通州兴化盐城海州四州县河道俱应责成该州县州同州判县丞管理而今庙湾同知兼辖盐城海州知州兼辖州同等因具题前来查通判县丞主簿等官俱各照事设立之员倘若更调各官职务以致废弛亦未可定且黄运两河俱设耑员责成分管巳经年久若照所题更调事属繁多相应将原任总河靳辅所题之处毋庸议奉
　　防管河官员更调设立之处俱着照该督所题行【河南管河道治河档案】







　　行水金鉴巻一百六十六
　　钦定四库全书
　　行水金鉴巻一百六十七
　　江南按察使傅泽洪撰
　　官司
　　总河古司空之职凡河道所经地方数千里皆调度控制之任綦重矣然大小相承分猷戮力亦非一手足之劳也故凡在工诸职驻劄必详疆里必悉以严其所守焉【以下俱靳文襄公治河书】
　　总督河道部院驻劄济宁州所统直隶山东河南江南浙江等处
　　江南文职属员
　　淮扬道驻劄淮安府　凡淮属之山阳清河安东鳯属之泗旴并扬郡所属河道旧属南河分司者悉归并本道管理所辖管河同知三员通判一员
　　淮安府分管山清盱眙河务同知一员驻劄淮安府清河县管河县丞一员驻劄甘罗城修防运河汛地自甘罗城西南角起下至山阳县界横隄头止山阳县管里河县丞一员驻劄府城修防运河汛地上自府城西南角楼起下至寳应县界止
　　里河主簿一员驻劄府城修防运河汛地上自清河县界起下至府城西南角楼止
　　髙堰主簿一员驻劄髙堰修防湖隄汛地上自石工头起下至清河县界横隄头止
　　髙良涧主簿一员驻劄周家桥修防湖堤汛地上自周家桥起下至石工头止
　　山旴主簿一员驻劄翟家坝修防湖隄汛地上自翟家坝起下至周家桥止
　　淮安府分管山清外河同知一员驻劄清江浦清河县主簿一员驻劄县城修防本县黄河北岸汛地
　　马头司巡检一员驻劄甘罗城修防本县黄河南岸汛地
　　山阳县外河县丞一员驻劄清江浦修防黄河南岸汛地上自清河县界起下至朱家觜止
　　外河主簿一员驻劄苏家觜修防黄河南岸汛地上自朱家觜起下至童家营止
　　马逻司巡检一员驻劄卢铺修防黄河南岸汛地上自童家营起下至陈家社止嗣于康熙二十四年八月内于咨明事案内将童家营之马逻沈家围一带险工改归马逻司巡检并山清外河营把总经管淮安府分管山安河务同知一员驻劄安东
　　安东县县丞一员驻劄县城修防黄河汛地上自清河县界起下至县东门止
　　安东县主簿一员驻劄夏村营修防黄河汛地上自县东门起下至彭家滩止
　　五港司巡检一员驻劄佃湖修防黄河汛地上自彭家滩起下至云梯闗止
　　山阳县羊寨司巡检一员驻劄薛家套修防黄河北岸汛地上自云梯闗起下至泗汾港止
　　大套大使一员驻劄大套修防黄河南岸汛地上自云梯闗对岸陈家社起下至陆家社止
　　扬州府管河通判一员驻劄府城
　　宝应县县丞一员驻劄县城修防运河汛地上自山阳县界起下至刘家堡止
　　寳应县主簿一员驻劄县城修防运河汛地上自刘家堡起下至髙邮州界止
　　髙邮州州同一员驻劄州城修防运河汛地上自永安河尾起下至江都县界止
　　髙邮州州判一员驻劄州城修防运河汛地上自寳应县界起下至永安河止
　　江都县县丞一员驻劄府城修防运河汛地上自湾头闸起下至洲止
　　江都县主簿一员驻劄府城修防运河汛地上自髙邮州界起下至湾头闸止
　　仪真县县丞一员驻劄县城修防本县运河泛地淮徐道驻劄宿迁　凡淮属之桃源宿迁邳州睢宁并鳯属之灵璧虹县以及徐州所属河道旧属中河夏镇两分司者悉归并本道管理所辖河务同知四员
　　淮安府分管徐属同知一员驻劄徐州
　　徐州州同一员驻劄州城修防黄河南岸汛地上自萧县界王家塘起下至青田止
　　南岸州判一员驻劄房村驿修防黄河南岸汛地上自青田起下至灵璧县界止
　　北岸州判一员驻劄河北炭塲馆驿门修防黄河北岸汛地上自大谷山起下至王家山止
　　吕梁巡检一员驻劄吕梁修防黄河北岸汛地上自狄家山起下至邳州界止
　　萧县主簿一员驻劄郝家集修防本县黄河汛地砀山县主簿一员驻劄县城修防黄河南岸汛地丰县主簿一员兼管砀山县北岸驻劄盘龙集修防本县黄河
　　沛县主簿一员驻劄夏镇修防本县运河汛地淮安府分管邳睢灵璧同知一员驻劄邳州
　　邳州州同一员管运河驻劄猫儿窝修防运河汛地上自徐塘口起下至宿迁县界止并唐宋山堤工邳州州判一员管黄河驻劄州城修防黄河汛地上自徐州界起下至马船幇止
　　直河司巡检一员管黄河驻劄州城修防黄河汛地上自马船幇起下至宿迁县界止
　　新安司巡检一员管运河驻劄泇口修防运河汛地上自山东峄县界起下至徐塘口止
　　灵璧县主簿一员驻劄双沟集修防本县黄河汛地睢宁县县丞一员驻劄姚家集修防黄河汛地上自灵璧县界起下至戴家楼止
　　睢宁县主簿一员驻劄魏家集修防黄河汛地上自戴家楼起下至宿迁县界止
　　淮安府分管宿虹同知一员驻劄白洋河
　　宿迁县县丞一员管黄河驻劄县城修防黄河南岸汛地上自睢宁县界起下至小古城止
　　南岸主簿一员驻劄白洋河修防黄河南岸汛地上自小古城起下至桃源县界止
　　北岸主簿一员驻劄县城修防黄河北岸汛地上自县西门起下至桃源县界止
　　刘马庄巡检一员驻劄皂河口修防黄河北岸汛地上自邳州界起下至张庄运口止并新运河上自皁河口起下至运口止
　　运河主簿一员驻劄皁河口修防运河汛地上自邳州界起下至皁河口止
　　归仁堤巡检一员驻劄归仁集修防宿虹二县归仁堤汛地
　　淮安府分管桃源同知一员驻劄桃源县
　　桃源县县丞一员驻劄县城修防黄河南岸汛地上自宿迁县界起下至烟墩止
　　南岸主簿一员驻劄县城修防黄河南岸汛地上自烟墩起下至清河县界止
　　北岸主簿一员驻劄重兴集修防黄河北岸汛地上自宿迁县界起下至渡口止
　　三义镇巡检一员驻劄三岔修防黄河北岸汛地上自渡口起下至清河县界止
　　河南省文职属员
　　管河道驻劄开封府　凡开封归德及旧属河道所管彰徳衞辉懐庆各府河道俱归并本道管理所辖管河同知二员通判三员
　　开封府南河防同知一员驻劄开封府
　　郑州管河州判一员
　　祥符县管河县丞一员
　　祥符县管河主簿一员
　　阳武县管河县丞一员
　　阳武县管河主簿一员
　　荥泽县管河县丞一员
　　荥泽县管河主簿一员
　　兰阳县管河县丞一员
　　兰阳县管河主簿一员
　　仪封县管河县丞一员
　　仪封县管河主簿一员
　　中牟县管河县丞一员
　　陈留县管河县丞一员
　　开封府北河防同知一员驻劄周桥
　　祥符县管河县丞一员
　　祥符县管河主簿一员
　　阳武县管河县丞一员
　　阳武县管河主簿一员
　　原武县管河主簿一员
　　荥泽县管河县丞一员
　　荥泽县管河主簿一员
　　兰阳县管河县丞一员
　　兰阳县管河主簿一员
　　仪封县管河县丞一员
　　仪封县管河主簿一员
　　封邱县管河主簿一员
　　归徳府分管河务通判一员驻劄考城
　　商邱县管河主簿一员
　　虞城县管河县丞一员
　　虞城县管河主簿一员
　　考城县管河主簿一员
　　彰徳府属
　　安阳县管河县丞一员
　　汤隂县管河典史一员
　　林县管河典史一员
　　衞辉府分管河务通判一员驻劄衞辉府
　　汲县管河县丞一员
　　新乡县管河县丞一员
　　获嘉县管河县丞一员
　　辉县管河主簿一员
　　淇县管河县丞一员
　　懐庆府分管河务通判一员驻劄懐庆府【今驻劄清化镇】河内县管河县丞一员
　　武陟县管河县丞一员
　　山东省文职属员
　　济宁道驻劄济宁州　凡济宁所属旧属南旺北河两分司事务及旧属东兖者悉归并本道管理所辖河务同知二员通判三员
　　兖州府黄河同知一员驻劄曹县【山东全河备考云曹州定陶城武金乡曺单等县河务隶之】
　　曹县县丞一员
　　曹县主簿一员驻劄傅家集
　　安陵司巡检一员驻劄塔儿湾
　　单县主簿一员驻劄本城
　　兖州府运河同知一员驻劄济宁州【北河续记云鱼台以北至汶上河道隶之兼管泉源】
　　济宁州州判一员驻劄本州城【北河续记云河道南接鱼台界牌浅起北接济寜卫五里浅止共六十八里内东岸南自鲁桥北至师荘三里属邹县】
　　鱼台县主簿一员驻劄南阳镇【北河续记云河道南接沛县珠梅闸起北接济宁南阳闸止共六十里】
　　钜嘉主簿一员驻劄长沟【北河续记云钜野主簿带管嘉祥河道南接济宁火头湾起北接嘉祥大长沟止共二十五里又自大长沟起北接汶上界首止共十八里属嘉祥】汶上县主簿一员驻劄南旺【北河续记云河道南接嘉祥界首起北接东平靳家口止共七十二里】
　　兖州府捕河通判一员驻劄张秋【北河续记云东平以北至阳谷河道之兼管张秋城池】
　　东平州州判一员驻劄州城【北河续记云河道南接汶上靳家口起北接夀张戴家庙止共三十里】
　　阳谷县主簿一员驻劄县城【北河续记云河道南接东阿荆门上闸起北接聊城官窑口止共四十里】
　　夀张县主簿一员驻劄寿张县【北河续记云夀张主簿带管东阿河道南接东平戴家庙起北接东阿沙湾止共二十里又自沙湾起北接阳谷荆门上闸止共二十里属阿城】兖州府泇河通判一员驻劄戚城【山东全河备考云驻夏镇南阳以南至黄林荘河道之】
　　滕县主簿一员驻劄县城【山东全河备考云河道南接峄县吴家桥起北接沛县辛荘桥止共五十里】
　　峄县县丞一员驻劄县城【山东全河备考云河道南自黄林荘起北至吴家桥止共一百一十里】
　　东昌府运河通判一员驻劄府城【北河续记云聊城以北至徳州河道之兼管直之清河县】
　　聊城县主簿一员驻劄县城【北河续记云河道东西俱有东岸南自本县皮家寨起北接博平梭堤止共六十里西岸南接阳谷官窑口起北接堂邑梁家乡止共六十五里】临清州州判一员驻劄州城【北河续记云河道汶河北岸东自潘家桥起西北至板桥止二十里南岸东自赵家口起西北至板桥止二十三里卫河东岸南自板桥起北接夏津赵货郎口止三十四里西岸南自板桥起北接清河二哥营止三十一里】
　　徳州州判一员驻劄州城【北河续记云河道东西俱有东岸南接恩县新开口铺起北接徳州卫张家口铺止共五十三里西岸南接徳州卫南阳务铺起北接徳州左卫郑家口铺止共十五里零】
　　武城县县丞一员驻劄县城【北河续记云河道东西俱有东岸南接夏津桑园起北接恩县白马庙止共一百四十四里西岸南接夏津王家荘起北接故城郑家口止共一百一十四里】
　　故城县管河典史一员【北河续记云河道南接武城郑家口浅起北接徳州卫孟家湾浅止共六十里】
　　甲马营巡检一员驻劄甲马营
　　清平县典史一员驻劄县城【北河续记云河道东西俱有西岸内带管徳州左卫四铺东岸南接博平减水闸起北接临清潘官屯止共三十九里西岸南接堂邑函谷洞起北接临清潘家桥止共三十三里】
　　夏津县主簿一员驻劄县城【北河续记云河道东西俱有东岸南接临清赵货郎口起北接武城桑园止共四十六里西岸南接清河渡口起北接武城刘家道口止共七里】堂邑县主簿一员【北河续记云河道南接聊城吕家湾起北接清平魏家湾止共三十五里】
　　清河县典史一员【北河续记云河道南接临清二哥营起北接夏津渡口止共三十九里】直文职属员
　　天津道驻劄天津　凡北河分司所属在济宁州以北者归本道管理所辖通判一员
　　河间府管河通判一员驻劄泊头【北河续记云景州以北至天津河道之】
　　景州州判一员【北河续记云河道南接徳州罗家口起北接吴桥狼家口止共二十四里】沧州州判一员【北河续记云河道南接天津右衞砖河浅起北接天津左卫朱家坟止共四十里】
　　交河县主簿一员【北河续记云河道南接东光李道湾起北接青县白洋桥止共五十里又河间卫河道三十八里交河县带管河道南接交河驿北口起北接交河陈家口止共三十八里又沈阳卫河道一里交河县带管河道南接交河刘家口起北接交河刘家口止共一里】
　　青县主簿一员【北河续记云河道南接清河甎河浅起北接静海新荘浅止共一百七十里　愚按兴济废县归并青县河道南接沧州安都寨起北接天津卫八里堂止共四十八里】静海县主簿一员【北河续记云河道南接青县钓台浅起北接天津卫稍直口止共一百三十里霸州河道三里系霸州委官管理河道南接静海长屯起北接静海观音堂止共三里】呉桥县主簿一员【北河续记云河道东西各六十里东岸南接徳州罗家口起北接东光连寓浅止西岸南接徳州白草洼起北接东光王家浅止】
　　东光县主簿一员【北河续记云河道东西各六十里东岸南接吴桥狼拾浅起北接南皮下口浅止西岸南接吴桥古堤浅起北接交河白家浅止】
　　南皮县典史一员【北河续记云河道南接东光北下口浅起北接天津右卫冯家口止共五十里】
　　江南武职属员
　　徐属河营守备一员驻劄徐州所属千总二员把总五员
　　徐州南岸千总一员驻劄州城修防黄河汛地上自萧县界王家堂起下至青田止
　　南岸把总一员驻劄房村驿修防黄河汛地上自青田起下至灵璧县界止
　　北岸千总一员驻劄长樊大坝修防黄河汛地上自大谷山起下至王家山止
　　北岸把总一员驻劄厐家山修防黄河汛地上自狄家山起下至邳州界止
　　萧县把总一员驻劄郝家集修防本县黄河汛地砀山县把总一员驻劄毛城铺修防黄河南岸汛地丰砀把总一员驻劄盘龙集修防丰县黄河及砀山县北岸黄河汛地
　　邳睢灵璧河营守备一员驻劄邳州所属千总二员把总四员
　　邳州黄河千总一员驻劄州城修防汛地上自徐州界起下至马船幇止
　　黄河把总一员驻劄州城修防汛地上自马船幇起下至宿迁县界止
　　运河把总一员驻劄隅头集修防汛地上自徐塘口起下至宿迁县界止并唐宋山堤止
　　灵璧县把总一员驻劄双沟集修防本县黄河汛地睢宁县千总一员驻劄姚家集修防黄河汛地上自灵璧县界起下至戴家楼止
　　把总一员驻劄魏家集修防黄河汛地上自戴家楼起下至宿迁县界止
　　宿虹河营守备一员驻劄宿迁县所属千总二员把总四员
　　宿迁县黄河南岸千总一员驻劄白洋河修防汛地上自小古城起下至桃源县界止
　　黄河南岸把总一员驻劄蔡家楼修防汛地上自睢宁县界起下至小古城止
　　黄河北岸千总一员驻劄皁河集修防汛地上自邳州界起下至张庄运口止并新运河上自皁河口起下至运口止
　　黄河北岸把总一员驻劄县城修防汛地上自拦马河起下至桃源县界止
　　运河把总一员驻劄皁河集修防汛地上自邳州界起下至皁河口止
　　归仁堤把总一员驻劄白洋河修防宿虹二县归仁堤汛地
　　桃源河营守备一员驻劄重兴集所属千总一员把总三员
　　桃源县北岸千总一员驻劄崔镇修防黄河汛地上自宿迁县界起下至上渡口止
　　北岸把总一员驻劄黄家觜修防黄河汛地上自上渡口起下至清河县界止
　　南岸上河把总一员驻劄县城修防黄河汛地上自宿迁县界起下至烟墩止
　　南岸下河把总一员驻劄县城修防黄河汛地上自烟墩起下至清河县界止
　　山清外河营守备一员驻劄清江浦所属千总二员把总三员
　　清河县外河北岸千总一员驻劄县城修防本县黄河汛地
　　外河南岸把总一员驻劄甘罗城修防本县黄河汛地
　　山阳县外河千总一员驻劄汤董庄修防黄河汛地上自清河县界起下至朱家觜止
　　外河上河把总一员驻劄真武庙修防黄河汛地上自宋家觜起下至童家营止
　　外河下河把总一员驻劄周门修防黄河汛地上自童家营起下至云梯关对岸陈家社止
　　山安河营守备一员驻劄安东县所属千总二员把总四员
　　安东县千总一员驻劄县城修防黄河汛地上自清河县界起下至县东门止
　　上河把总一员驻劄夏村营修防黄河汛地上自县东门起下至彭家滩止
　　下河把总一员驻劄佃湖修防黄河汛地上自彭家滩起下至云梯闗止
　　山阳县北岸把总一员驻劄薛家套修防黄河汛地上自云梯闗起下至泗汾港止
　　南岸把总一员驻劄【阙】家港修防黄河汛地上自云梯闗对岸陈家社起下至陆家社止
　　山阳县管理苇滩千总一员驻劄七巨港毎年专司采割海滩苇柴以济工用
　　山清盱眙河营守备一员驻劄武家墩所属千总二员把总四员
　　清河县里河把总一员驻劄甘罗城修防运河汛地上自甘罗城西南角起下至山阳县界横堤头止山阳县里河千总一员驻劄清江浦修防运河汛地上自清河县界起下至府城西南角楼止
　　里河把总一员驻劄平河桥修防运河汛地上自府城西南角楼起下至寳应县界止
　　髙家堰千总一员驻劄髙家堰修防湖堤汛地上自石工头起下至清河县界横堤头止
　　髙良涧把总一员驻劄髙良涧修防湖堤汛地上自周家桥起下至石工头止
　　山盱把总一员驻劄徐家口修防湖堤汛地上自翟家坝起下至周家桥止
　　扬属河营守备一员驻劄髙邮州所属千总二员把总四员
　　宝应县千总一员驻劄汜水镇修防运河汛地上自刘家堡起下至髙邮州界止
　　把总一员驻劄县城修防运河汛地上自山阳县界起下至刘家堡止
　　髙邮州千总一员驻劄永安河修防运河汛地上自宝应县界起下至永安河尾止
　　把总一员驻劄州城修防运河汛地上自永安河尾起下至江都县界止
　　江都县把总一员驻劄邵伯镇修防运河汛地上自髙邮州界起下至湾头闸止【以上皆靳文襄公治河书】济宁卫管河千总一员河道南接济宁五里浅起北接钜野火头湾止共二十五里【以下俱北河续记】东平所管河千总一员河道南接东平冯家庄起北接东平安山铺止共七里
　　平山卫管河千总一员河道止西岸一面南接聊城龙湾铺起北接东昌卫冷铺止共三里其东昌卫河道南自真武庙起北至粮厰止共九十一丈并无铺舍
　　徳州衞管河千总一员河道东西俱有东岸南接恩县回龙庙铺起北接呉桥降民屯止共八十四里西岸南接故城范家圈起北接景州罗家口止共一百二十七里
　　徳州左衞管河千总一员河道东西俱有内有四铺在清平县地方县河官带管东岸南接徳州耿家湾起北接徳州四里屯止共三里西岸南接徳州蔡张城起北接徳州卫四里屯止共一里半
　　天津卫管河千总一员河道南接兴济蔡家浅起北接静海泊张浅止共六十五里
　　天津左卫管河千总一员河道南接青县流佛寺起北接兴济张家口止共七十七里
　　天津右卫管河千总一员河道南接南皮北冯家口起北接沧州北杨家口止共十四里【以上俱北河续记】
　　圣祖仁皇帝康熈三十八年五月日总河于成龙等照部咨新设河营游击一员守备二员本部照例籖补外千总二员把总四员行令该督遴选熟练河务之人拔补战守兵丁照数将年力精壮之人募补仍将年貌籍贯造册报部其应给
　　勅书俟该督将管辖事宜清册造送到日揭请内阁撰给闗防移咨礼部铸给可也【淮道档案　此营巳奉裁矣见前】

　　行水金鉴巻一百六十七
　　钦定四库全书
　　行水金鉴巻一百六十八
　　江南按察使傅泽洪撰
　　官司
　　直隶专兼管河官【以下俱河防志】
　　直隶守河道一员兼管通省河道
　　通永道一员兼管通州起至天津止运河河道工程通州知州一员兼管本州运河工程　州同一员专管本州运河工程　州判一员专管本州运河工程杨村管河通判一员专管自通州起至天津止运河河道工程【此员今缙绅无之】
　　武清县知县一员兼管本县运河工程　管河县丞一员住劄杨村【今缙绅有之】　主簿一员专管本县运河工程
　　寳坻县知县一员兼管本县河夫挑浚运河淤浅工程　主簿一员专管本县河夫挑浚运河淤浅工程霸昌道一员兼管霸州香河二州县运河工程霸州知州一员兼管本州运河工程　州判一员专管本州运河工程浅夫三名
　　香河县知县一员兼管本县运河工程　主簿一员专管本县运河工程
　　天津道一员兼管河间府属各州县卫运河工程河间府知府一员兼管府属各州县运河工程河间府天津海防河务同知一员专管沧州青县静海三州县天津卫运河工程
　　天津卫守备一员兼管本卫并左右二卫运河工程千总一员专管本卫运河工程浅夫五十名兼管
　　左卫运河浅夫七十名右卫运河浅夫二十五名沧州知州一员专管本州运河工程浅夫三十名州判一员专管本州运河工程浅夫三十名
　　青县知县一员兼管本县运河工程　主簿一员专管本县运河工程浅夫六十三名半
　　兴济镇巡检一员专管本县运河工程
　　静海县知县一员兼管本县运河工程　主簿一员专管本县运河工程浅夫三十名
　　河间府管河通判一员专管交河景州呉桥东光南皮五州县运河工程【住劄泊头】
　　交河县知县一员兼管本县运河工程　主簿一员专管本县运河工程浅夫二十名带管河间卫浅夫五名半
　　景州知州一员兼管本州运河工程　州判一员专管本州运河工程浅夫一十七名半
　　吴桥县知县一员兼管本县运河工程　县丞一员专管本县运河工程浅夫四十五名
　　东光县知县一员兼管本县运河工程　主簿一员专管本县运河工程浅夫四十名半
　　南皮县知县一员兼管本县运河工程　主簿一员专管本县运河工程浅夫二十名
　　大名道一员兼管大名府属卫河黄河工程
　　大名府知府一员兼管府属衞河黄河工程
　　河捕通判一员专管府属衞河黄河工程
　　元城县知县一员兼管本县衞河　县丞一员专管本县衞河
　　大名县知县一员兼管本县衞河　县丞一员专管本县衞河
　　内黄县知县一员兼管本县衞河　县丞一员专管本县衞河
　　濬县知县一员兼管本县衞河　县丞一员专管本县衞河
　　滑县知县一员兼管本县衞河　县丞一员专管本县衞河
　　长垣县知县一员兼管本县黄河工程　县丞一员专管本县黄河工程【今缙绅有主簿无县丞】
　　山东专兼管河官
　　济寜道一员专管济南兖州东昌三府属黄运二河河隄闸座泉源【荟蕞云按山东全河备考国初南旺分司移驻济寜州临清闸务归并张秋郎中康十五年以总河王光裕议栽南旺夏镇分司将南旺所管泉闸事务归并济寜道其夏镇所管河道闸座在江南沛县者归并徐淮道在山东滕峄二县者归并东兖道康熈十七年又以总河靳辅议将东兖道所并夏镇原管山东滕峄二县河道闸座亦并济寜道并将张秋郎中所管河道闸座事务尽并济寜道于是南自黄林庄北至桑园驿一千二百里之运道专责之济寜道矣夫济寜道有分巡之专责庶务孔多且驻劄济寜去临清张秋甚逺二处所有河道闸座鞭长不及殊难照了周到且州县泉闸数百十处常恐其湮塞不能济运漕艘毎有浅阻之虞济寜一道任诚重矣又云济寜道设于明隆庆间谓之管河兵巡道其责实专运务而兼职兵巡又有防御之责焉设标兵二百名由来旧矣顺治间以兖属九邑民事隶之盖治河不无劳民使滨河百姓疾苦得以控陈康熈六年以省官裁去至九年总河疏请复设专管通省河道十五年归并泉务十七年并并南北闸务谓之分巡济寜河道今又将济寜东兖二道并为兖寜道所属河道闸座泉源归于一道管辖较前任尤重焉】
　　东兖道一员兼管东昌兖州二府属河道并江南徐州属沛县河道隄工
　　济东道一员兼管济南东昌二府属河道并直隶广平府属清河县河间府属故城县河道隄工
　　东昌府知府一员兼管东昌上河通判属聊城堂邑博平清平临清馆陶六州县下河通判属恩县夏津武城三县运河河道隄工
　　东昌上河通判一员专管东昌府属聊城堂邑博平清平临清馆陶六州县并东昌衞并平山衞运河闸座堤河工程
　　聊城县知县一员兼管本县运河工程　主簿一员专管本县运河隄工浅铺溜夫九十七名
　　周家店闸闸官一员专管周家店李海务二闸闸夫十六名　通济闸闸官一员专管闸夫三十七名永通闸闸官一员专管闸夫二十八名
　　东昌衞守备一员兼管收并平山衞运河工程　平山衞管河千总一员专管本衞河道浅夫七名半堂邑县知县一员兼管本县运河工程　主簿一员专管本县运河隄工浅铺溜夫五十一名
　　梁家郷闸闸官一员专管梁家郷土桥二闸闸夫五十六名
　　博平县知县一员兼管本县运河工程　县丞一员专管本县运河工程浅铺夫四十名半【北河续记云河道东西俱有　东岸南接聊城梭隄起北接清平减水闸止共二十七里　西岸南接清平魏家湾起北接清平丁家口止共四十里属典史管河】
　　清平县知县一员兼管本县运河工程　主簿一员专管本县运河工程浅铺夫四十七名
　　戴家湾闸闸官一员专管闸夫二十八名
　　徳州衞守备一员兼管收并左卫运河工程　左衞管河千总一员专管本衞南河浅夫二十名【河南管河道治河档案云康熈三十二年总河于成龙等疏称徳州左衞南河既在上河通判界内应归上河通判管辖奉防依议】
　　临清州知州一员兼管本州运河工程　州判一员专管本州运河衞河工程浅铺溜夫七十四名桥夫一十八名
　　砖板闸闸官一员专管闸夫七十七名
　　馆陶县知县一员兼管本县衞河工程　主簿一员专管本县衞河工程浅铺溜夫三十名半【北河续记云衞河南接元城南馆陶起北接临清南板闸止共一百五十里】
　　济南府知府一员兼管徳州运河工程
　　直隶广平府知府一员兼管清河县运河工程直隶河间府知府一员兼管故城县运河工程东昌府下河通判一员专管济南府属徳州徳州衞东昌府属恩县夏津武城直隶广平府属清河河间府属故城六州县衞运河工程
　　徳州知州一员兼管本州运河工程　州同一员专管本州运河工程浅铺夫二十九名半桥夫一名短役四名
　　徳州衞守备一员兼管本衞并收并左衞所河道徳州衞管河千总二员专管本衞河道浅夫五十名左衞管河千总一员专管本衞北河浅夫十名
　　恩县知县一员兼管本县运河工程　主簿一员专管本县运河工程浅铺夫二十六名半【北河续记云河道南接武城白马庙起北接徳州四女寺止共七十里】
　　夏津县知县一员兼管本县运河工程　主簿一员专管本县运河工程浅铺夫二十五名半
　　武城县知县一员兼管本县运河工程　县丞一员专管本县运河工程浅铺夫七十三名
　　甲马营巡检一员专管本县运河工程
　　直隶清河县知县一员兼管本县运河工程【河南管河道治河档案云康熈三十二年总河于成龙等题准直隶之清河故城二县并江南之沛县河道既在东省界中改隶东省防员催儧疏浚事宜亦应归并东省道员兼辖】　县丞一员专管本县运河工程浅铺夫二十三名半
　　直隶故城县知县一员兼管本县运河工程　县丞一员专管本县运河工程浅铺夫一十五名
　　兖州府知府一员兼管张秋通判属阳谷东平东阿夀张四州县运河同知属汶上钜野嘉祥济寜鱼台五州县泇河通判属滕峄二县并江南沛县黄河同知属曹单二县沂郯海赣同知属郯城县河道工程兖州府张秋河捕通判一员专管东平阳谷东阿夀张各州县所运河闸座工程
　　阳谷县知县一员兼管本县运河工程　主簿一员专管本县运河工程浅铺桥夫一百二十九名半七级闸闸官一员专管上下二闸闸夫四十七名【按七级下闸之上有周家店闸有闸官一员带管李海务闸又上有梁家乡闸有闸官一员带管土桥闸又上有新开上闸有闸官一员带管南板闸自此以上无闸矣见北河续记】　阿城闸闸官一员专管上下二闸闸夫四十六名　荆门闸闸官一员专管上下二闸闸夫四十七名
　　夀张县知县一员兼管本县运河工程　管河县丞一员【今缙绅有之】
　　东阿县知县一员兼管本县运河工程　夀东主簿一员专管本县运河工程夀张浅铺夫三十名七分东阿县浅铺夫五十八名半
　　东平州知州一员兼管本州运河工程　州判一员专管本州运河工程浅铺夫七十八名
　　戴家庙闸闸官一员专管闸夫二十八名　安山闸闸官一员专管闸夫二十八名　靳家口闸闸官一员专管闸夫二十八名
　　东平所管河千总二员专管本所运河工程夫二十名
　　兖州府运河同知一员专管汶上钜野嘉祥济寜鱼台各州县衞所河闸座泉源工程【居济一得云毎年重运过完之后如遇汶河水发即将栁林闸严闭宜将寺前闸严闭使水由各斗门入南旺湖再防水势之大小如水不甚大即将十里闸并开河闸亦严闭收水入南旺湖如南旺湖满水势仍大即将十里闸开河闸及迤北各闸闸板全啓放水北行盖北行入海为近不百里即有戴家庙三空桥泄水入海再北又有张秋五空桥泄水入海再北又有聊城之减水闸博平之减水闸皆泄水入海者也所以严闭栁林寺前二闸者以水不可往南行南行之水入海甚逺也查南行之水直至宿迁止有西寜桥可以泄水入海南旺至宿迁七八百里逺安能一时入海中间田地之淹没者不知防何也予所以分汶河之水专济北运而以泗河之水专济南运者以水小之时东昌一带不至胶舟水大之时南阳夏镇徐州邳州不至尽为泽国也然此就微山湖昭阳湖南阳湖水大而言之也若此三湖水小又宜闭十里开河二闸放水南行蓄之各湖矣但南旺去徐沛甚逺水之大小恐无由知而南阳甚近又同属运河防辖视南阳之水大小则知徐沛矣】汶上县知县一员兼管本县运河工程　主簿一员专管本县运河工程浅铺夫一百五十二名管泉老人一名
　　袁家口闸闸官一员专管闸夫二十六名　开河闸闸官一员专管闸夫二十六名　南旺闸闸官一员专管上下二闸闸夫五十四名　寺前铺闸闸官一员专管闸夫四十七名
　　钜野县知县一员兼管本县运河工程
　　嘉祥县知县一员兼管本县运河工程　钜嘉主簿一员専管二县运河工程钜野县浅铺夫八十二名嘉祥县浅铺夫四十八名半
　　通济闸闸官一员専管闸夫五十一名半
　　济寜衞守备一员兼管本衞运河工程　管河千总二员専管本衞运河工程浅铺闸河夫六十五名济寜州知州一员兼管本州运河工程　州判一员専管本州运河泉源工程浅铺夫一百二十三名管泉老人一名又鲁桥闸废闸夫一十二名半随浅夫用工
　　天井闸闸官一员専管闸夫八十一名　在城闸闸官一员専管闸夫五十五名【居济一得云山东运河闗键全在各闸而最闗要者尤在天井在城荆门上下砖板二闸也此六闸啓闭得宜则粮运必无浅阻之患而其职掌则在闸官闸官职微非有担当者每听命于往来之差船宜令防官主其事天井在城则以运河防主之荆门上下则以捕河防主之砖板二闸则以上河防主之查上河防向驻劄东昌府而临清亦有衙门宜令改驻临清若有差船欲恃强啓板令闸官禀于防官防官以理谕之令其遵照定例随漕打放若防官再不能主则申报济寜道定夺自可以无错但闸官系専职恐有民船受贿私放者亦未可定须道防各官不时稽查如有啓闭不时乖违职掌者立即掲报河院斥逐则闸官有所畏惮亦不敢私自啓板而狥私谋利者尤莫过于闸夫且有闸夫啓板而闸官不知者尤宜严饬闸夫使各依闸规方无错误　砖板二闸一官荆门上下一官天井在城二闸亦止可用一官上新中新二闸既废其夫亦可不设】　赵村闸闸官一员専管闸夫五十名　石佛闸闸官一员専管闸夫四十九名半　新店闸闸官一员専管闸夫四十九名半　仲家浅闸闸官一员専管仲家浅闸夫二十八名新闸夫四十九名半师家庄闸夫三十七名半　枣林闸闸官一员専管闸夫二十四名【北河续记云带管鲁桥闸】
　　鱼台县知县一员兼管本县运河工程　主簿一员専管本县运河泉源工程浅铺夫九十一名半【居济一得云鱼台有南阳独山二湖皆所以蓄水济运也运河两岸俱有闸座为主簿者惟在蓄泄得宜啓闭有方乃为称职今闸座俱巳废壊隄岸悉皆残缺非大加修理必不能济运宜时加修理以便蓄水乃为称职以蓄水之多少为该职之称否庶该官知职守所系无敢或懈矣南阳湖低于运河若将各闸门堵闭不放水入湖独山湖髙于运河若将各湖口开放将水放尽此则溺职之甚者也　鱼台境内泉源甚多尤宜时为稽察俾疏浚深通畅流入运斯为称职】
　　南阳闸闸官一员専管南阳闸夫三十二名利建闸夫五十一名半邢庄闸夫四十七名半【居济一得云南阳闸官管南阳利建邢庄三闸此三闸最闗要下板一不严而鲁桥枣林势必浅阻故此三闸与枣林闸均宜候防牌必上下两闸闭板中间一闸乃可啓板则水势不致妄泄而粮运自无浅阻之患矣】
　　兖州府泇河通判一员専管滕峄二县并江南沛县运河闸座工程
　　滕县知县一员兼管本县运河工程　主簿一员専管本县运河工程坝夫一百四十一名管泉老人一名【居济一得云滕县主簿亦以收水入湖为职三空桥朱姬庄减水闸皆湖口也毎遇运河水大及伏秋水发即宜从此收水入湖蓄以济运境内有彭口毎年宜桃若彭口以下浅处多则宜将彭口以上筑拦河大坝使水由引河西行至吕坝入湖以便挑穵彭口以下浅工若彭口以上浅处多则宜将夏镇人家头筑坝又将朱姬庄减水闸下筑坝使彭口之水由渐家口出朱姬庄减水闸入湖则彭口之上皆可挑穵若彭口上下皆浅则宜开康留坝却将彭口上源筑坝使水由三河口入运河再于夏镇之南筑坝使水仍由吕坝入湖则彭口上下皆可挑穵矣运河北岸又有修永闸所以节宣泉水以济运者也其内引河宜时加疏浚以备蓄泄朱姬庄一带堤工单薄处甚多亦宜时加修筑不可或至境内泉源皆以济运尤宜时为稽察俾疏浚深通畅流入运庶为称职】
　　峄县知县一员兼管本县运河工程　县丞一员専管本县运河工程徭夫一百一十六名【居济一得云峄县县丞専以蓄微山湖水为职盖微山湖水所以蓄之济八闸之运者也故韩庄湖口闸最闗要堵闭不严则水从此泄必将两板严下中间用埽堵实则水不妄泄矣但徐州往来民船皆从此闸入运河闸夫借此取利则湖口闸必不能闭官宜时为稽察稍有疎失即宜严究】
　　韩家庄闸闸官一员専管韩庄闸夫三十名徳胜闸夫三十名　万年闸闸官一员専管万年闸夫三十名张庄闸夫三十名　顿庄闸闸官一员専管顿庄闸夫三十名丁庙闸夫三十名　台庄闸闸官一员専管台庄闸夫三十名候迁闸夫三十名
　　江南徐州知州一员兼管沛县运河工程
　　沛县知县一员兼管本县运河工程【沛县改隶东省见前故城县下】主簿一员専管本县运河工程浚浅人夫八十名
　　【居济一得云沛县主簿専以收水入湖为职微山湖口有吕坝满坝二处遇河水盛大或防秋水发即当开此二坝收水入湖蓄以济来歳之运不可有悮若少有惰玩不能蓄水即为溺职沿河两岸亦宜时加修筑境内有鮎鱼泉毎遇天旱中輙干断不能通水宜时加疏浚令畅入运】
　　杨庄闸闸官一员専管杨庄闸夫三十名珠梅闸夫三十名　夏镇闸闸官一员専管闸夫四十名兖州府黄河同知一员専管曹单二县黄河隄工曹县知县一员兼管本县黄河工程　县丞一员専管本县黄河隄工　主簿一员専管本县黄河隄工安陵镇巡检一员専管本县黄河隄工　以上三
　　汛共徭夫九百八十七名铺夫一百零八名堡夫九十名
　　单县知县一员兼管本县黄河工程　主簿一员専管本县黄河工程徭铺夫三百六十名
　　兖州府沂郯海赣同知一员専管禹王台工程郯城县知县一员兼管禹王台工程　县丞一员専管禹王台工程
　　河南専兼管河官
　　管河道一员専管通省黄河南北两岸及衞河丹河洹河沁河淇河各河道工程
　　开封府知府一员兼管府属黄河工程
　　南河同知一员専管府属黄河南岸工程【今分上下南河同知二员】
　　北河同知一员専管府属黄河北岸工程【今分上下北河同知二员】
　　祥符县知县一员兼管本县黄河工程　县丞一员専管本县黄河南岸工程乡徭堡夫一百七十二名主簿一员専管本县黄河北岸工程乡堡夫五十
　　六名
　　陈留县知县一员兼管本县黄河工程　县丞一员専管本县黄河南北两岸工程乡堡夫一十六名中牟县知县一员兼管本县黄河工程　县丞一员専管本县黄河南岸工程乡堡夫三十八名
　　阳武县知县一员兼管本县黄河工程　县丞一员専管本县黄河南岸工程乡堡夫一十八名　主簿一员専管本县黄河北岸工程乡堡夫三十六名原武县知县一员兼管本县黄河工程　主簿一员専管本县黄河北岸工程乡堡夫八十八名
　　封邱县知县一员兼管本县黄河工程　主簿一员専管本县黄河北岸工程乡徭堡夫七十八名【今缙绅县丞管河】
　　兰阳县知县一员兼管本县黄河工程　县丞一员専管本县黄河南岸工程乡徭堡夫四十名【拨补曹县去五名】　主簿一员専管本县黄河北岸工程乡徭堡夫八十名【拨补曹县去十名】
　　仪封县知县一员兼管本县黄河工程　县丞一员専管本县黄河南岸工程乡堡夫六十六名　主簿一员専管本县黄河北岸工程乡徭堡夫一百零六名
　　郑州知州一员兼管本州黄河工程　州判一员専管本州黄河南岸工程乡夫六名
　　荥泽县知县一员兼管本县黄河工程　县丞一员専管本县黄河南岸工程乡堡夫二十二名　主簿一员専管本县黄河北岸工程乡堡夫六名
　　归徳府知府一员兼管府属黄河工程
　　管河通判一员専管府属黄河南岸工程北岸系山东界
　　商邱县知县一员兼管本县黄河工程　主簿一员専管本县黄河南岸工程堡夫四十二名
　　虞城县知县一员兼管本县黄河工程　县丞一员専管本县黄河南岸工程　主簿一员専管本县黄河南岸工程以上共堡夫六十名
　　考城县知县一员兼管本县黄河工程　主簿一员専管本县黄河南岸工程乡堡夫六十名
　　彰徳府知府一员兼管府属洹卫淇三河河道管河同知一员専管府属洹卫淇三河河道【河南管河道治河档案云康熈三十二年总河于成龙等题准彰徳府河务向系同知専管通判有粮捕之责难以兼管应仍令该同知専管河务】
　　安阳县知县一员兼管本县洹河　县丞一员専管本县洹河
　　汤隂县知县一员兼管本县卫河　县丞一员専管本县卫河
　　卫辉府知府一员兼管府属卫河丹河河闸
　　管河通判一员専管府属卫河丹河河闸
　　汲县知县一员兼管本县卫河　县丞一员専管本县卫河
　　新乡县知县一员兼管本县卫河　县丞一员専管本县卫河人夫一百名
　　辉县知县一员兼管本县卫河源五闸　主簿一员専管本县卫河河源五闸人夫一百一十五名获嘉县知县一员兼管本县小丹河　县丞一员専管本县小丹河
　　淇县知县一员兼管本县淇河　县丞一员専管本县淇河
　　怀庆府知府一员兼管府属黄河沁河大小丹河工程
　　管河通判一员専管府属黄河沁河大小丹河工程【驻劄清化镇】
　　河内县知县一员兼管本县沁河大小丹河工程县丞一员専管本县沁河大小丹河工程堡夫十名修武县知县一员兼管本县小丹河工程　县丞一员専管本县小丹河工程
　　武陟县知县一员兼管本县黄河小丹河沁河工程县丞一员専管本县黄河小丹河沁河工程堡夫
　　一十四名
　　江南専兼管河官
　　淮徐道一员専管徐属邳睢宿虹桃源宿桃中河五防属府州县黄河运河中河隄河工程
　　鳯庐道一员兼管灵璧虹县盱眙三县黄河湖隄河道工程
　　淮安府知府一员兼管邳州睢寜宿迁桃源各州县黄河运河中河隄河工程
　　鳯阳府知府一员兼管灵璧县黄河虹县归仁隄工程
　　徐属河务同知一员専管徐萧丰砀四州县黄河南岸工程【防蕞云按淮安府志徐属河务同知始于万厯二十二年孙鸣教盖于此时置立】徐州知州一员兼管本州并萧丰砀三县黄河工程州同一员専管本州黄河南岸工程　南岸州判
　　一员専管本州黄河南岸工程　北岸州判一员専管本州黄河北岸工程
　　吕梁巡检一员専管本州黄河北岸工程
　　萧县知县一员兼管本县黄河工程　主簿一员専管本县黄河工程
　　丰县知县一员兼管本县黄河工程　主簿一员専管丰砀二县黄河工程
　　砀山县知县一员兼管本县黄河工程　主簿一员専管本县黄河工程
　　邳睢灵璧河务同知一员専管邳州睢寜灵璧三州县黄运两河工程【荟蕞云按淮安府志康熈二十年李纉宗任邳睢灵璧河务同知则自此始也】
　　邳州知州一员兼管本州黄河运河工程　州同一员専管本州黄河北岸工程　州判一员専管本州黄河北岸工程
　　新安司巡检一员専管本州运河工程　直河司巡检一员専管本州运河工程
　　灵璧县知县一员兼管本县黄河工程　主簿一员専管本县黄河工程
　　睢寜县知县一员兼管本县黄河工程　县丞一员専管本县黄河工程　主簿一员専管本县黄河工程
　　宿虹河务同知一员専管宿虹二县黄运两河隄河工程【荟蕞云按淮安府志康熈二十四年刘沛引任宿虹河务同知】
　　宿迁县知县一员兼管本县黄河运河工程　县丞一员専管本县黄河南岸工程　南岸主簿一员専管本县黄河南岸工程　北岸主簿一员専管本县黄河北岸工程　运河主簿一员専管本县运河工程
　　刘马庄巡检一员専管本县黄河北岸工程　归仁隄巡检一员専管宿虹二县归仁隄工程
　　虹县知县一员兼管本县归仁隄工程
　　桃源河务同知一员専管本县黄河工程【荟蕞云按淮安府志康熈二十三年新设桃源河务同知】
　　桃源县知县一员兼管本县黄河工程　县丞一员専管本县黄河南岸工程　南岸主簿一员専管本县黄河南岸工程　北岸主簿一员専管本县黄河北岸工程
　　三义镇巡检一员専管本县黄河北岸工程
　　宿桃中河通判一员専管宿桃二县中河工程【改设缘由见后安清中河防册】
　　宿迁县知县一员兼管本县中河工程　中河县丞一员専管本县中河工程
　　桃源县知县一员兼管本县中河工程　中河主簿一员専管本县中河工程
　　淮扬道一员専管淮属外河山安安靖中河里河髙堰山盱海防扬属扬河江防下河十防府州县黄运河湖中河下河工程
　　淮安府知府一员兼管府属清河山阳安东盐城海州各州县黄运河湖中河下河工程
　　鳯阳府知府一员兼管府属盱眙县湖隄工程【此湖隄即洪泽湖之隄也】
　　州府知府一员兼管府属寳应髙邮江都仪真通州泰州如臯兴化各州县运河河湖工程下河河道山清外河同知一员専管山阳清河二县黄河工程【荟蕞云桉淮安府志康熈十一年新添安海河务同知十七年奉裁至十九年复又添设改为山清外河同知】
　　清河县知县一员兼管本县黄河工程　主簿一员専管本县黄河北岸工程
　　马头司巡检一员専管本县黄河南岸工程
　　山阳县知县一员兼管本县黄河工程　外河县丞一员専管本县黄河南岸工程　外河主簿一员専管本县黄河南岸工程
　　马逻司巡检一员専管本县黄河南岸工程
　　山安河务同知一员専管山安二县黄河工程【荟蕞云按淮安府志康熈十九年新设山安外河同知疑即此也】
　　安东县知县一员兼管本县黄河工程　县丞一员専管本县黄河工程　主簿一员専管本县黄河工程
　　五港司巡检一员専管本县黄河工程
　　山阳县知县一员兼管本县黄河工程
　　羊寨司巡检一员専管本县黄河北岸工程　大套司巡检一员専管本县黄河南岸工程
　　安清中河通判一员専管清山安三县中河工程【安清中河防册云安清中河通判系康熙三十二年于湖河汛险等事案内前院于成龙等题设管辖宿桃山安清五县中河驻劄桃源北岸众兴集复于康熈三十四年请并防员等事案内前院董安国题裁归并宿虹桃源外河山安四防分辖代管又于康熈三十八年河员职守宜専等事案内前院于成龙题请添设宿桃中河通判一员安清中河通判一员管辖山清安三县中河隄河闸坝工程】
　　清河县知县一员兼管本县中河工程
　　山阳县知县一员兼管本县中河工程　清山中河主簿一员専管清山二县中河工程
　　广济闸闸官一员専管闸夫三十六名
　　东安县知县一员兼管本县中河工程
　　长乐司巡检一员専管本县中河工程
　　山清里河同知一员専管山清二县运河工程【里河防册云里河同知原系山清盱眙河务同知始自康熈十六间总河靳辅题设管理髙堰运口里河一带工程程康熈三十二年总河于成龙题将髙堰隄工另设髙堰山盱通判一员而山盱同知改为山清里河同知　荟蕞云按淮安府志山清河务同知始于明万厯八年　本朝康熈十六年裁缺改为山清盱眙河务同知三十二年又改焉】
　　清河县知县一员兼管本县运河工程　县丞一员専管本县运河工程
　　惠济闸闸官一员専管闸夫三十名
　　山阳县知县一员兼管本县运河工程　里河县丞一员専管本县运河工程　里河主簿一员専管本县运河工程
　　龙汪闸闸官一员専管闸夫三十三名
　　髙堰通判一员専管髙堰湖隄工程【髙堰防册云髙堰山盱通判于康熈三十二年前院于成龙等于湖河险汛工长等事案内题设又于三十八年内于河员职守宜専等事案内前院于成龙等题请添设髙堰通判一员管辖北自山阳县山清交界五家墩后横隄头起南至髙良涧禹王庙前止计程五十里山盱通判一员管辖自髙涧禹王庙前起至盱眙县秦家髙冈止计程四十三里】
　　山阳县知县一员兼管本县髙堰湖隄工程　髙堰主簿一员専管本县髙堰湖隄工程　髙梁涧主簿一员専管髙堰涧湖隄工程
　　山盱通判一员専管山盱二县湖隄工程
　　山阳县知县一员兼管本县湖隄工程
　　盱眙县知县一员兼管本县湖隄工程　县丞一员専管本县湖隄工程
　　淮安府海防河务同知一员専管海盐二州县下河河道【河南管河道治河档案云康熈三十二年总河于成龙等题准庙湾同知兼管盐城海州知州兼管州同等语句读未明应令该同知兼管盐城海州二州县河务　荟蕞云按淮安府志海防同知始于明万厯二十二年新建庙湾镇成添设専管淮属海防军务此其所自昉也至是则兼管河务焉】盐城县知县一员兼管本县下河河道　县丞一员専管本县下河河道
　　海州知州一员兼管本州下河河道　州同一员専管本州下河河道
　　扬州府管河通判一员専管髙寳江三州县运河工程【扬河册云河通判旧制统辖髙寳江仪兴如通泰兴九州县河道康熈三十二年九月内总河于成龙等题将江仪河道改交江防将扬河通判移驻髙邮州与永安工为适中之地徃来料理修防乃自寳应黄浦起歴髙邮至江都三岔河止河道分隶河通判専辖】
　　寳应县知县一员兼管本县运河河湖工程　县丞一员専管本县运河河湖工程　主簿一员専管本县运河河湖工程
　　髙邮州知州一员兼管本州运河河湖工程　州同一员専管本州运河河湖工程　州判一员専管本州运河河湖工程
　　江都县知县一员兼管本县运河工程　县丞一员専管本县运河工程　主簿一员専管本县运河工程
　　扬州府江防河务同知一员専管江都仪真二县运河工程【淮扬道治河档案云康熈三十二年总河于成龙等题准洲仪真河道闸座为漕运经由之区最为要向系扬河通判専管今查属河道北自寳应县交界起南至仪真县江口止绵长三百余里内髙邮之永安工及各减坝甚属危险再加洲仪真河道修防闸座啓闭以及催儧挑浚一切事宜通判一员殊有鞭长莫及之虑势难彼此兼顾应将洲仪真河道闸座事务就近改交江防同知専管】
　　江都县知县一员兼管本县运河工程
　　洲闸闸官一员専管闸夫一百零五名
　　仪真县知县一员兼管本县运河工程　县丞一员専管本县运河工程
　　清江闸闸官一员専管闸夫一百五十四名
　　扬州府下河通判一员専管通泰如兴四州县下河河道【今缙绅粮河通判】
　　通州知州一员兼管本州下河河道　州判一员専管本州下河河道
　　泰州知州一员兼管本州下河河道　州同一员専管本州下河河道　州判一员専管本州下河河道西溪司巡检一员専管丁溪草堰二闸闸夫六名如臯县知县一员兼管本县下河河道　县丞一员専管本县下河河道
　　兴化县知县一员兼管本县下河河道　县丞一员専管本县下河河道
　　安丰司巡检一员専管白驹三闸闸夫八名
　　江镇道一员兼管镇江府丹阳丹徒二县运河河道镇江府知府一员兼管丹阳丹徒二县运河河道水利通判一员専管丹阳丹徒二县运河河道【荟蕞云康熈三十二年总河于成龙等题准镇江府属丹阳丹徒二县河道为江浙漕运咽喉向无専员管理每至运期淤浅临时仓皇应将二县河道每年挑浚事宜责令各该县县丞専管交与该府通判管理】丹阳县知县一员兼管本县运河工程　县丞一员専管本县运河河道
　　丹徒县知县一员兼管本县运河河道　县丞一员専管本县运河河道












　　行水金鉴巻一百六十八
　　钦定四库全书
　　行水金鉴巻一百六十九
　　江南按察使傅泽洪撰
　　官司
　　徐属河营守备一员管辖徐属河道工程上自河南山东交界起下至邳睢二州县界止战守兵一千八十八名【荟蕞云康熈十七年总河靳公题设江南河兵八营罢淮扬徐灵璧等州县堤浅夫此河营所自昉也淮徐道属诸营此后不知有无更改无案可稽悉依而录之】　砀山县黄河南岸把总一员専管汛地上自虞城县界起下至毛城铺止又自小石闸起至萧县界止一带工程　萧县黄河南岸把总一员専管汛地上自砀山县界起下至北城集三官庙止一带工程　徐州黄河南岸千总一员専管汛地上自萧县北城集三官庙起下至王家山止又自韩家山起至徐城郭家觜上坝头止又自郭家觜上坝头起由徐城石岸至青田三山头止一带工程　徐州黄河南岸把总一员専管汛地上自青田三山头起下至灵璧县界止一带工程砀山县黄河北岸兼丰县黄河把总一员専管汛
　　地上自山东单县界起下至徐州李家楼止一带工程　徐州黄河北岸千总一员専管汛地上自大谷山起下至邳州界止一带工程
　　邳睢灵璧河营守备一员管辖邳睢灵璧三州县黄运两河工程战守兵九百四十七名　睢灵二县黄河南岸把总一员専管汛地上自徐州界起下至睢宁县余堂埽工止一带工程　睢宁县黄河南岸千总一员専管汛地上自余家堂起下至宿迁县古堤头止一带工程　邳州黄河北岸千总一员専管汛地上自徐州界起下至邳州马船幇止一带工程邳州黄河北岸把总一员専管汛地上自邳州马船幇起下至宿迁县界止一带工程　邳州运河把总一员専管汛地上自徐塘口起下至宿迁县止并唐宋山一带工程
　　宿虹河营守备一员管辖宿虹二县黄运隄坝工程战守兵七百八十六名　宿迁县运河把总一员専管汛地上自邳州磘湾口交界起下至石磡止一带工程　宿迁县黄河南岸把总一员専管汛地上自睢宁县界谷堆头起下至徐家湾西张王庙前止一带工程　宿迁县黄河南岸井归仁堤千总一员専管汛地上自张王庙前起下至白洋河钞闗口桃源县界止又归仁隄自乌鸦岭起至石工头止一带工程
　　宿迁县黄河北岸千总一员専管汛地上自邳州直河交界起下至皁河石磡止又新运河上自皁河口石磡对过起下至支河口下口止一带工程　宿迁县黄河北岸把总一员専管汛地上自宿迁县西门外呉家墩起下至大古城桃源县交界止一带工程桃源河营守备一员管辖黄河工程战守兵七百一十三名　桃源县黄河南岸把总一员専管汛地上自宿迁白洋河钞闗口起下至烟墩厰东止一带工程　桃源县黄河南岸千总一员専管汛地上自烟墩起下至清河县界止一带工程　桃源县黄河北岸千总一员専管汛地上自古城宿迁县界起下至河北镇止一带工程　桃源县黄河北岸把总一员専管汛地上自河北镇起下至清河县界止一带工程
　　山清外河营守备一员管辖山清二县黄河工程战守兵一千三十九名【外河防册云山清外河营守备系康熈十七年防前总河靳辅题请分设】　清河县外河北岸千总一员専管汛地上自桃源县界起下至山安营界止一带工程　清河县外河南岸把总一员専管汛地上自呉城接桃源县界起下至季家浅接山阳县界止一带工程　山阳县外河南岸千总一员専管汛地上自季家浅起下至三坌堤止一带工程　山阳县外河上河把总一员専管汛地上自三坌交界起下至叶家营马头止又上自朱家觜起下至大茭陵庙巷止一带工程山阳县外河下河把总一员専管汛地上自叶家营起下至陈家社接山安营界止一带工程
　　山安河营守备一员管辖山阳安东二县工程战守兵八百七名　山阳县黄河南岸把总一员専管汛地上自陈家社起下至陆家社止一带工程　山安二县外河北岸千总一员専管汛地上自泗铺沟起下至安东县东门止一带工程　安东县黄河上河把总一员専管汛地上自安东县东门起下至彭家滩止一带工程　安东县黄河下河把总一员専管汛地上自彭家滩起下至云梯闗止一带工程　山阳县黄河北岸把总一员専管汛地上自云梯闗起下至泗汾港止一带工程
　　山清里河营守备一员管辖山阳里河工程战守兵三百九十八名【里河防册云里河营守备康熈十七年总河靳辅题设为山清盱眙河营守备康三十八年总河于成龙题分设山盱高堰河营遂改为山清里河营守备】　山阳县里河千总一员専管汛地上自清河县界起下至山阳县界西南角楼止一带工程　清河县里河运口把总一员専管汛地上自甘罗城西南角楼起下至山阳县界横隄头止一带工程　山阳县里河把总一员専管汛地上自府城西南角楼起下至寳应县界止一带工程
　　山盱高堰营守备一员管辖高堰湖堰工程战守兵三百五十名【高堰防册云山盱高堰河营守备系康三十八年内于遵　　防保题等事案内前院于成龙等题请添设管辖山阳县山清交界起至盱眙县秦家高冈止修防湖隄工程】山阳县高堰千总一员専管汛地上自清河横隄起下至石工尽头止一带工程　山阳县高良涧把总一员専管汛地上自石工头起下至周家桥止一带工程　山盱二县把总一员専管汛地上自周家桥起下至翟家坝止一带工程
　　扬属河营守备一员管辖高寳江三州县工程战守兵六百一十三名【扬河防册云扬河营守备系康十七年四月内奉总河靳辅题请设立督率五汛千把等弁井河兵修防寳高江三州县河道隄工】　寳应县运河把总一员専管汛地上自寳应县黄浦起下至刘家堡止一带工程　寳应县运河千总一员専管汛地上自刘家堡起下至界首镇止一带工程　高邮州运河千总一员専管汛地上自界首镇起下至永安河尾止一带工程　高邮州运河把总一员専管汛地上自永安河尾起下至江都县界止一带工程　江都县运河把总一员専管汛地上自江都县界起下至江都县湾头闸止一带工程
　　安清中河营守备一员管辖宿桃山安清五县中河工程战守兵六百四名【安清中河防册云安清宿桃中河营守备系康三十八年遵　　防保题等事案内前院于成龙题请添设管辖山清宿桃安四汛弁目修防河道堤坝工程】宿迁县中河把总一员専管汛地上自张庄运口
　　中河头起下至火古城桃源界止又上自张庄运口中河头起下至拦马河迤上土堆止一带工程　桃源县中河把总一员専管汛地上自宿迁县起下至沈家庄迤东清河县止一带工程　山清二县中河把总一员専管汛地上自赵家庄迤西接桃源县界起下至朱元庄接安东县界烽墩止一带工程　安东县中河千总一员専管汛地上自安东县遥隄五里墩起下至平旺河隄尾止又上自朱元庄接外河营界起下至平旺河隄尾止一带工程
　　苇荡河营逰击一员管辖兵一千二百三十名督采龙窝荡施家出河港陆家社陈家浦惠家港东西各官荡每嵗砍额柴一百二十万四千一百束内　运芦左营守备一员管理龙窝荡施家出河港每嵗砍额柴五十七万四千一百束内　千总一员分管龙窝荡　把总一员分管龙窝荡　把总一员分管施家出河港　运芦右营守备一员管理陈家浦陆家社杨栁二沟惠家港东西各官荡每嵗砍额柴六十三万束内　千总一员分管惠家港东荡北洼灶六滩坞巴港陈必甫港一带至新淤界止　把总一员分管惠家港东荡南洼灶三滩灶五滩并新淤滩一带至海口止　把总一员分管惠家港西荡以亮子港界起至阔港黄泥洼接至惠家港西界老滩盐路界止【以上俱河防志　荟蕞云此营产柴甚广足供河工料物文襄公设营之意至深逺矣前总河赵世显忽以苇荡不产柴草题请裁汰将官荡尽行给兵佃种今已成沃壤匪特苇荻丛生且禾稼遍野矣当日裁营之始原以节省俸饷起见似有益于国计殊不知河工料物最属要若使归于各防营员弁督率长养仍复旧观供河工之采取所获利益源源不穷不更多于陞科之额徴乎惜乎见不及此】天津河协营副将一员　守备三员　千总六员把总十五员【畿辅通志】
　　总督河道部院标下中左右城守四营　顺治元年总督部院杨　题设河标中营兼河标中军并左右两营【以下俱山东通志】
　　中营定制官八员　副总兵一员　中军守备一员千总二员　把总四员　防漕河十六汛地南自
　　小长沟接城守营界碑起北至右营王仲口界碑止计河程九十二里小长沟系钜野县河道大长沟堡寺前铺闸孙村台堡三汛系嘉祥县河道栁林闸南旺堡十里闸堡开河闸堡刘老口台袁家口闸堡王老口台张八老口堡靳家口闸河西堡九汛俱系汶上县河道靳家口河东堡花园头台王仲口堡三汛系东平州河道按汛分派官兵驻防
　　左营定制官八员　逰击一员　中军守备一员千总二员　把总四员　防漕河十四汛地南自山东辛庄桥接江南徐州营界碑起北至济寜城守营韦防庙界碑止计河程一百五十里徐家口堡马家口堡邢庄利建闸堡南阳闸五汛地俱系鱼台县河道枣林闸鲁桥堡师家庄闸仲家浅闸新闸新店闸石佛闸赵村闸闗南头九汛地俱系济宁州河道按汛分派官驻防
　　右营定制官八员　逰击一员　中军守备一员千总二员　把总四员　防漕河十二汛地南自王仲口接中营界碑起北至夀张营张秋镇北水门外界碑止计河程七十八里王仲口界碑台长张口安山闸堡十里铺防河台裕国台戴家庙闸堡八汛俱系东平州河道壮猷台通济台二汛系东平夀张二州县河道沙湾系东平东阿夀张三州县河道张秋镇系阳谷夀张东阿三县河道按汛分派官兵驻防济宁城守营定制官五员　都司一员　中军守备一员　千总一员　把总二员　防仓库监狱武库四门四乡东闗马驿桥北闗镇武庙周围二百余里八汛俱系济宁州卫地方又防漕河南自闗南头韦防庙接左营界碑起北至中营小长沟界碑止计河程四十五里防庙三官庙济安台三汛系济宁州河道安居台系济宁卫河道通济闸堡白觜台堡小长沟三汛俱系钜野县河道按汛分派官兵驻防临清营城守副将设左右两营左营河汛自胡家窰起至郑家口南头十二里止共计河程一百八十里右营河汛自临清板闸北胡家窰起南至七级郎家湾共一百里就州县而分河汛便于兼领因左营河汛多于右营故右营多加一汛也
　　东昌城守营都司一员　千总一员　把总二员分辖聊城馆陶平隂三县平山东昌二卫漕河六闸七汛　分防馆陶平隂二县每县千把总一员　轮流驻防聊城县漕河千把总官一员
　　曹州营河汛阿城等闸五汛把总一员
　　范县营河汛荆门闸百总一名
　　沙沟营守备一员　把总一员分防滕县鱼台二县韩庄等闸河汛【以上俱山东通志】
　　州居江北最为冲险要口商船漕艘徃来之路南对镇江之金山古称长江之门户南北之要津属上自仪真县所辖东沟墩马路沿江起至河家港墩止共墩台十六座朩楼二座汛地八十里俱系竒兵营拨兵防守下接江都县所辖沿江汛地　江都县所辖花园港墩马路沿江起至朱团窝墩止共墩台二十座木楼三座汛地九十里俱系京口右路左营拨兵防守下接泰兴县所辖沿江汛地万夀司地方黄墩港　长命港　沙河港　小史家港　大史
　　家港　八港　梁家港　梁孟港　孙□港　徐家坝　缪家觜　三江营　唐家港　嘶马　朱窝徐墩系泰兴接界俱设有桥墩烟笼营房
　　淮安府庙湾营所辖射阳湖黄河灌口三大险汛切近边海射阳湖汛地系庙湾场灶地方有大新港三板港下川子诸水路下川子距海口水路四十里海口南岸系盐城营所辖汛地黄河营系陆路驻防北岸海口往西一百里至云梯闗地方派兵防守瞭望灌口汛地接连黄河北岸其七条港陆套港涌洋河小河口严家舎派有唬船兵丁防守系安东县地方其七条港木楼系海州地方乃海州营汛地【以上俱江南通志】
　　漕标左右二营汛地轮防山清二县黄淮两河洪泽湖面又北河大套云梯闗一汛切近海边
　　漕标宿迁后营汛地南自桃源三坌起北至邳州黄林庄止水路七汛桃源洋河宿迁隅头并刘马庄泇河口千把六员每年轮流领兵更防所有水路自桃源以及洋河宿迁邳州四汛皆属黄河北入皁河口内水路隅头泇口二汛皆系运河直扺黄林庄止唯刘马庄一汛系通山东陆路
　　徐州营汛地统领徐萧二营官兵驻劄徐州兼辖萧沛丰砀睢宁六州县每遇粮运盛行亲诣夏镇催儧重运回空漕船东接淮安府邳州宿迁后营官兵汛界西接河南归徳营官兵汛界南接鳯阳府夀春营官兵汛界北接山东兖州府济宁营官兵汛界周围千余里【淮安府志】
　　圣祖仁皇帝康熙六十年三月日淮扬道傅泽洪详効力人员分别等第叙用河工之重首在任用得人而用人之法必须按照功绩所以鼓舞人才慎重名器昭劝惩示公道也往例凡遇大小员缺俱遴选谙练河务劳效昭著人地相宜之员题补委用近因河上缺少人多一时难满众望间有热中躁妄之辈冒昧呈凟固由功名心迫亦属义命不安宪议嗣后补用俱令掣籖各听天命而効力官曽席珍等又复连名具呈请照旧例委用本道等遵奉宪批率领在浦各防公同防议窃以为掣籖委用必不可行盖河工効力人员贤愚勤惰不一其中有自备鞍马资斧终年在工伺候凡奉要差委无不竭蹶趋事栉沐于狂风骤雨之中奔驰于烈日严霜之下抢险则手足胼胝躯命不惜催科则日夜儧运依限回销修筑工程则争先儧竣急公捐备则不顾家资更有熟谙水势情形练晓修防机要在工年乆羣推老成此则河员中之备极勤劳功绩之所称上等者也至于奉委湖河防险催儧空重粮船以及递往来水报伺候宪辕杂差未尝无効力之处然较之前项劳员功绩其轻重大小不啻霄壌之隔甚有挂名河上并不到工或乗兴往来毫无实効此则有効力之名而并无効力之实者也今若不分勤惰高下槩以掣籖为准则凡在册挂名之员亦将闻风而来随班同掣一时侥幸或得掣补不防使効力年乆功绩最上之劳员反致有时命不犹之叹乎从此人心懈散坐待幸邀不惟河工失用人之效且恐人心不服争论滋多夫掣籖之举原为杜众议起见乃反开侥幸之门啓纷争之渐是殆不如按照功绩分别叙用之为公平允当也查通工人员効力大小劳绩备载宪册可考即前宪张任内河员功绩亦有厎册可查伏祈本部院按册稽核将功绩之最大最多者列为上等其次列为中等而防险催漕水报杂差各功绩则量其久暂逺近大小或以二三次准作中等功绩一次依次分别叙用其中有功绩相等者则又以効力年分相较久近以定后先注明宪册并将各员名下功绩等第开列晓谕此等人员中如有后奉差委实心効力着有功绩者则又按明更定示知许其越班叙用若始终挂名河员并不在工効力者槩不准用如此则劝惩分明人心竞奋河工收得人之效矣　又五月日详分别拔补把总河营把总専任修防必由河兵出身熟谙隄埽工程者委用方无贻悮近来把总员缺奉宪示令各河营百队并部发効力以及辕门効力人员公同掣籖此诚矢公矢慎之至意惟是十缺之内其真正年久谙练着有劳绩之河兵所得不过三四余皆効力人员掣获其得失虽由时命而法久实宜变通查淮淮徐所属黄河运河工程原有平险之别黄河水势变迁工程甚闗险要非得深知水性在工力作久年之河兵専汛修防鲜不贻悮现在部发以及辕门効力人员所有功绩不过催漕防险奔走使令等其于黄河隄埽工程事宜毫不谙练一旦掣补黄河险汛把总势必临事张皇悮工匪浅今本道等谬陈管见嗣后凡徐属邳睢宿虹桃源外河山安六防所属黄河各汛把总缺出请于黄河各营汛内选取力作年久实有劳绩真正深知水性熟谙工程之百队河兵着令该防于本年霜降之后预为保详由道察核转送听候验拔补放如有从不在工力作虚冒河兵名姓夤缘滥送者一经发觉将保送道防各官严加叅处其効力人员不得槩同掣籖以滋混冒至于邳睢宿虹宿桃安清高堰山盱里河扬河八防所属之中运两河沿湖各汛把总缺出请将里河中河髙堰山盱河着有劳绩之百队河兵与部发効力及辕门効力人员听候本部院一并验拔补放其中运两河沿湖各汛百队河兵亦一例着令该防于本年霜降之后预为保详由道核送听候验放如此分别则实在効力之河兵不敢有偏枯向隅之泣而黄运两河之工程均收修防得人之效矣【嚼梅轩偶存】















　　行水金鉴巻一百六十九
<史部,地理类,河渠之属,行水金鉴>
　　钦定四库全书
　　行水金鉴巻一百七十
　　江南按察使傅泽洪撰
　　夫役【宋元以前不录断自胜国以其近而可仿也】
　　运河夫役在各泉闸原额颇多后或议裁革或改停役【停役夫候大挑调用或征银一两六钱为银差】或改折征【折征每名岁征银六两贮库】沿革不常今断自万厯四年为则新旧额数备载焉【以下俱明防典】宛平县青龙等闸五共夫七十五名
　　大兴县庆丰等闸三共夫四十七名
　　通州普济等闸五共夫九十三名浅铺十小甲十名夫一百名修堤小甲八名夫七十五名
　　通州左卫浅铺二小甲二名夫二十名修堤小甲三名夫二十六名
　　通州右卫浅铺四小甲四名夫四十名修堤小甲四名夫三十六名
　　定边卫浅铺二小甲二名夫二十名修堤总甲一名小甲四名夫四十五名
　　神武中卫浅铺三小甲三名夫三十名修堤小甲五名夫四十五名
　　寳坻县修堤小甲四名夫四十六名
　　东安县修堤总甲一名小甲六名夫七十名
　　漷县浅铺四小甲四名夫四十名修堤总甲二名小甲八名夫九十名
　　香河县浅铺六小甲六名【旧用老人】夫六十名修堤总甲一名小甲三名夫四十名
　　营州前屯卫浅铺四小甲四名夫四十名修堤总甲一名小甲二名夫二十四名看浅夫三名
　　武清县浅铺十一小甲十一名夫一百一十名看守耍儿渡口等堤五处总甲一名小甲五名夫五十名修堤老人一名总甲二名小甲九名夫九十二名
　　武清卫浅铺四小甲四名夫四十名修堤总甲一名小甲一名夫九十九名
　　天津卫浅铺十二【旧十一】小甲十二名夫一百八名今存二十四名军夫六十名修堤小甲五名夫四十五名天津左卫浅铺二十四小甲二十四名夫二百十六名今存四十八名军夫一百八十名修堤小甲五名夫四十五名
　　天津右卫浅铺十小甲十名夫九十名今存二十名军夫五十名修堤小甲五名夫四十五名
　　霸州苏家等浅铺十一【旧十】老人十一名夫一百十名修堤夫二百六十名
　　静海县浅铺九老人九名夫九十名修堤夫六百名青县浅铺六老人六名夫六十名修堤夫六百十六名兴济县浅铺七老人七名夫七十名【内军夫二十名民夫五十名】沧州浅铺七老人七名夫七十名
　　交河县浅铺五老人五名夫五十名修堤夫三百名南皮县浅铺五老人五名夫五十名修堤夫三百五十名
　　景州浅铺四老人四名夫四十名修堤夫二百名吴桥县浅铺十老人十名夫一百名修堤夫四百五十名
　　故城县浅铺三老人三名夫三十名修堤夫八十名东光县浅铺七老人七名夫七十名
　　徳州上八里等浅铺七【旧六】老人七名夫一百四十名【后折征七十名】今存七十名【以上俱明防典】
　　济南府徳州自卫河东岸徳州卫之张家口至恩县之四女树四十一里又自西岸左卫之郑家口至徳州卫之杨乌屯二十里置浅铺六【下八里屯浅四里屯浅耿家湾浅刘皮口浅蔡张成口　上八里堂浅六铺老人六人夫六十人州　判官一人　山东通志】
　　徳州卫张家湾等浅铺十【旧八】小甲十名军夫一百名【旧每铺九　以下俱明防典名】
　　徳州左卫郑家口等浅铺六小甲六名军夫六十名【旧每铺九名】
　　恩县白马庙等浅铺七【旧五】老人七名夫七十名今存三十五名捞浅夫二十八名今存十四名沙湾修堤大户夫七十五名【以上俱明防典】
　　恩县卫河之东岸自四女树至武城之白马庙七十里置浅铺五【新开浅回龙庙浅滕家口浅髙师姑浅白马庙浅五铺老人五人夫五十人守口夫七十五人山东通志】
　　武城县桑园口等浅铺二十九【旧二十六】老人二十九名夫二百六十一名【后折征八十七名】今存一百七十四名沙湾修堤守口大户夫二十五名【明防典】
　　武城县卫河东一里始恩县之白马庙南至夏津之桑园一百四十四里西岸始故城之郑家口南至夏津之王家庄一百十四里置浅铺二十有六【王家口浅孟家庄浅小流口浅北钓口浅南钓口浅西闗口浅初家道口浅周家道口浅刘家道口浅方迁口浅陈家桥浅何家堤口浅陈家林浅髙家圈浅大还河浅耿家林浅湾头口浅大陇头口浅白家圈口浅白陇口浅吕家道口浅徐家道口浅侯家道口浅商家道口浅桑园口浅二十六铺老人二十六人夫二百六十人守口夫二十五人县设主簿一人　山东通志】
　　夏津县赵货郎口等浅铺八老人八名夫八十名【后折徴四十名】今存四十名捞浅夫二十名今存十名沙湾修堤夫六名【明防典】
　　夏津县卫河之东岸自桑园南至临清之赵货郎口四十六里西岸北自武城之刘家道口南至清河之渡口七里置浅铺八【黄河口浅大口子浅小口子浅郝家圈浅草庙儿浅新开口浅裴家圈浅赵货郎口浅八铺老人八人夫八十人守口夫六人县设主簿一人　山东通志】
　　清河县二哥营等浅铺八老人八名夫八十名【后折征三十二名】今存四十八名【明会典】
　　临清州南板闸夫四十名溜夫一百十五名新开上闸夫四十名溜夫七十五名今一闸共夫八十四名溜夫共存四十名潘家桥等浅铺十一老人十一名夫一百七十一名【后折征七十六名】今存九十五名捞浅夫九十名今存三十九名桥夫二十八名今存二十名【明防典】临清州防通河之东岸赵货郎口南至板闸三十四里西岸北自清河之二哥营南至板闸三十一里汶河北岸板闸口东至潘家桥二十里南岸板闸东至赵家口二十五里置浅铺十【上仗栁圈浅下仗栁圈浅丁家马头浅上口厰浅北土门浅破闸浅潘家屯浅陈家庄浅沙湾浅潘家桥浅十铺老人十人夫一百人守口夫九十人】置闸二新开上闸【南接清平之戴家闸三十里闸官一人夫四十人溜夫七十五人】南板闸【南至新开上闸五里四十八歩夫四十人溜夫一百一十五人】治漕艎厰二十有八【临清平山济寕东昌兖州防卫濮州所天津天津左天津右通州左通州右神武中定边徳州徳州左应天龙江左龙江右水军左水军右横海江隂广洋长淮淮安髙邮大河扬州等卫厰俱治州城西北其事系于各卫官总隶于督漕都御史焉州设判官一人　山东通志】
　　馆陶县尖塜儿等浅铺十二老人十二名夫九十六名【后折征二十四名】今存七十二名【明防典】
　　清平县戴家湾闸夫三十名魏家湾等浅铺九老人九名夫八十一名【后折征三十六名】今存四十五名捞浅夫一百三十二名【后折征六十六名】今存六十六名【明防典】
　　清平县河之东岸北自潘官屯南至博平之减水闸三十九里西岸北自临清之潘家桥南至堂邑之谷洞三十三里置浅铺九【潘家桥浅张家口浅左家桥浅李家口浅丁家口浅赵家口浅戴家湾浅十里井浅魏家湾浅九铺老人九人夫九十人守口夫二百人】置闸一戴家湾闸【南按堂邑之土桥闸四十八里闸官一人夫三十人】减水闸二【李家口魏家湾山东通志】
　　堂邑县土桥梁家乡二闸各夫三十名梁家乡等浅铺七老人七名夫七十名今存三十五名捞浅夫二百名今存六十六名【明防典】
　　堂邑县河之西岸北自清平之魏家湾南至聊城之吕家湾三十五里置浅铺七【涵谷洞浅新开口浅土桥浅中闸口浅马家湾浅北梁家乡浅南梁家乡浅七铺老人七人夫七十人守口夫二百人】置闸二梁家乡闸【南接聊城之通济桥闸三十里闸官一人夫三十人】土桥闸【南至梁家乡闸十五里闸官一人夫三十人】土城中减水闸二【山东通志】
　　博平县梭堤等浅铺六老人六名夫五十四名【后折征二十四名】今存三十名捞浅夫一百三十二名【后折征六十六名】今存六十六名【明会典】
　　博平县河之东岸北自清平之界南至聊城之梭堤儿三十七里西岸北自清平之丁家口南至魏家湾四十里置浅铺六【朱家湾浅减水闸浅老堤头浅袁家湾浅朱官屯浅梭堤儿浅六铺老人六人夫六十人守口夫二百五十人县设主簿一人】老堤头北减水闸【水大则开以泄水非通用之闸也　山东通志】
　　聊城县通济桥李海务周家店三闸各夫三十名官窰口等浅铺二十三老人二十三名夫二百七名【后折征九十二名】今存一百十五名捞浅夫二百名今存八十五名【明防典】
　　东昌府聊城县河之东岸北至博平之梭堤儿三十里西岸北自堂邑之南梁家乡南至阳谷之官窰口三十五里置浅铺二十有三【北埧口浅徐家口浅栁行口浅房家口浅吕家湾浅龙湾儿浅宋家口浅破闸口浅林家口浅于家口浅周家店浅北埧口浅稍张闸浅栁行口浅白庙儿浅双堤儿浅裴家口浅方家口浅李家口浅米家口浅耿家口浅蔡家口浅官窰口浅二十三铺老人二十三人夫二百三十人守口夫二百人】置闸三周家店闸【南接阳谷之七级下闸十二里闸官一人夫三十人】李海务闸【南至周家店闸十二里闸官一人夫三十人】通济桥闸【南至李海务闸二十里闸官一人夫三十人】窰官等五减水闸【水大则开以泄水非通舟之闸也　山东通志】
　　阳谷县七级阿城荆门六闸旧各夫二十名今共夫一百五十名荆门上下二闸月河修坝夫各五十名管驿湾等浅铺十二【旧十】老人十二名夫一百八名【后折征四十八名】今存六十名捞浅夫四百八十七名【后折征二百四十三名】今存二百四十四名【明防典】
　　阳谷县河之西岸北自聊城之官窰口南至东阿之荆门上闸四十里黄河西南自开封之祥符县金龙口至本县南入湾河通塞不常置铺十【官窰口浅摆渡口浅刘家口浅何家口西岸浅馆驿湾西岸浅防河口浅秦家口浅张家道口浅何家口东岸浅馆驿湾东岸浅十铺老人十人夫一百人守口夫五百人】置闸六荆门上闸【南接东平之安山闸七十里闸官一人夫二十人埧夫五十人】荆门下闸【南至荆门上闸三里闸夫二十人埧夫五十人】阿城上闸【南至荆门下闸十里闸官一人夫二十人埧夫五十人】阿城下闸【南至上闸三里闸夫二十人埧夫五十人】七级上闸【南至阿城下闸十二里闸官一人夫二十人埧夫五十人】七级下闸【南至上闸三里夫二十人埧夫五十人　山东通志】
　　东阿县沙湾等浅铺九【旧八】老人九名夫八十名【后折征二十五名】今存四十五名捞浅夫一百五十八名【后折征七十九名】今存七十九名【明防典】
　　东阿县河之东岸北自阳谷之荆门上闸南至夀张之沙湾二十里正统十三年河决汴梁东北趋漕河至本县决沙湾东堤以达于海遣工部尚书石璞侍郎王永和都御史王文相继塞之景泰四年左佥都御史徐有贞塞成天顺八年佥事刘进用石修砌东堤自大感应庙起至沙湾浅止长一百六十丈成化年间副使陈善用石修砌东堤自沙湾浅至荆门驿长一千九百三丈治六年河决汴梁东北趋漕河至本县决张秋东堤以达于海遣右副都御史刘大夏治之七年复遣太监李兴平江伯陈锐同治决河塞成复于黄陵冈筑堤以絶其流诏改张秋名安平镇置浅铺八【新添浅北湾浅中渡口浅挂劔浅北浮桥浅安家口浅南浮桥浅沙湾浅八铺老人八入夫八十人守口夫一百二十人县设主簿一人　山东通志】
　　夀张县大家庙等浅铺五老人五名夫四十五名【后折征二十名】今存二十五名捞浅夫九十二名【后折征四十六名】今存四十六名渡夫四名今存二名【明防典】
　　夀张县河之西三十里北自东阿之沙湾南至东平之戴家庙二十里置浅铺五【沙湾浅张家庄浅戴洋屯浅刘家口浅戴家庙浅五铺老人五人夫五十人守口夫一百人】沙湾积水闸【成化七年建】师家坝【遏黄河水使入通源闸分沙湾势】野猪脑堰【潆洄三十里用以潴水使不冲决漕河　山东通志】
　　东平州戴家庙安山二闸各夫三十名靳家等浅铺十三老人十三名夫一百一十七名【后折征四十二名】今存七十五名捞浅夫一百八十二名【后折征九十一名】今存九十一名戴村修坝老人四名【旧一】夫一百五十名【后革四十八名又停后十二名银差二十名后又折征四十六名】今存二十四名安圈等泉老人二名【存一名今革】夫六十五名【后折征二十六名】今存三十九名【明防典】东平州河之东岸北自夀张之戴家庙三十里南至汶上之靳家口三十三里置浅铺一十有三【戴家庙浅沙孤堆浅邢家庄浅苏家庄浅谭家庄浅安山下浅积水湖浅冯家庄浅王忠口浅刘家庄浅李家庄浅栗家庄浅靳家口浅十三铺老人十三人夫一百三十人守口夫二百人戴村修坝老人二人夫三百人】安山湖【距州治西南十五里北临漕河萦回百余里正统三年知州傅霖于湖口建闸以蓄水州设判官一人】安山闸【南接汶上之开河闸三十里闸官一人夫二十人】载家庙减水闸【元分汶上至安山入清济以疏水势　山东通志】
　　东平守御千户所安山等浅铺四小甲四名军夫四十名【以下俱明防典】
　　平山卫第五等浅铺五军夫五十名
　　汶上县开河寺前铺袁家口靳家口四闸各夫三十名【袁靳二口冇溜夫并各闸夫俱于捞浅夫内改编】南旺上下二闸共夫四十名南旺寺前铺二处溜夫各九十名【后各折征四十五名】今各存四十五名界首等浅铺十四老人十四名夫一百二十六名【后折征五十六名】今存七十名捞浅夫四百五十二名【后折征二百二十六名】今存二百二十六名戴村修坝夫一百五十名【后革四十八名又停役十二名折征六十六名】今存二十四名蒲湾泊武家湖共老人一名夫三十名龙鬭等泉老人二名【今革】夫四十三名【后停役六名又折征十四名】今存二十二名【以上俱明防典】汶上县河之东北三十五里自东平之靳家口南至嘉祥之界首七十二里置浅铺一十有四【靳家口浅歩家口浅张八老口浅闗家口浅袁家口浅刘家口浅开河浅阙城浅田家口浅鹅河口浅南旺浅栁堤浅石口浅界首浅十四铺老人十四人夫一百四十人守口夫五百五十人】置闸三南旺南闸【南至济寕之分水闸七十五里闸官一人夫二十人】南旺北闸【南至南旺南闸十一里闸官一人夫二十人】开河闸【南至南旺北闸十三里闸官一人夫三十人】界首积水闸【成化六年建】石口积水闸【成化四年建】南旺湖【距县治西南四十五里萦回百五十余里中为三长堤漕渠贯其中西堤有斗门上有桥以便挽外蓄水号为水柜成化四年山东按察司佥事陈善因旧土堤易坏始用石修砌西堤又负土増筑东堤老人一人夫三十人】汶河【东平九泉独山泉铁沟嘴泉呉家泉张扈郎泉安圈泉芭头山泉蓆桥泉坎河泉王老沟泉汶上二泉龙鬭泉朴当山泉滋阳五泉阙党泉负瑕泉蒋诩泉城西新泉城东新泉沂水十泉单家泉大泉小水泉龙王堂泉雷王台泉上泉铜井泉芙蓉泉灰泉盆泉寜阳十二泉蛇眼泉古泉三里沟泉井泉古城泉张家泉栁泉龙港沟泉龙鱼泉鲁姑泉坡当山泉金马庄泉平隂一泉沟泉泰安三十二泉狗跑泉报恩泉陷湾泉胡家泉马黄沟泉清泉周家泉鲤鱼沟泉张家泉水磨泉铁佛泉顺河泉羊舍泉龙王泉科沟泉东西二栁泉北滚泉上泉马蹄沟泉水波泉浊河泉朩头沟泉朔港沟泉臭泉龙堂泉龙湾泉力沟泉花家沟泉梁家泉顔谢泉马儿沟泉皂泥泉新泰十四泉南师家泉北鲍泉西都泉刘社泉和庄泉孙村泉张家泉五泉南陈泉古河泉零查泉公家庄泉崖头泉西周泉肥城六泉盐河泉减家泉黄家泉董家泉胡家泉清泉莱芜十泉郭娘泉湖眼泉朋山泉乌江泉镇里泉牛王泉莲花池泉小龙湾泉半壁店泉王家沟泉以上一百一泉同入于汶泉夫八百余人掌于水部郎　山东通志】
　　嘉祥县大长沟等浅铺四老人四名夫三十六名【后折征十六名】今存二十名捞浅夫一百三十七名【后折征六十八名】今存六十九名【明防典】
　　嘉祥县河之西二十五里岸北自汶上之界首南至钜野之大长沟一十八里原系济寜左卫景泰元年卫调于临清嘉祥代之堤岸用石修砌一十里置浅铺四【孙村浅寺前浅十字河浅大长沟浅四铺老人四人夫四十人守口夫一百八十人县设主簿一人　山东通志】
　　钜野县大头湾等浅铺五小甲五名夫四十五名【后停役折征二十名】今存二十五名捞浅夫二百四十五名【后停役折征一百二十二名】今存一百二十三名蓬子山坝夫三十名【明防典】钜野县河之西八十里岸北自嘉祥之大长沟南至火头湾二十五里原系济寜左卫景泰元年卫调于临清钜野代之堤岸用石修砌一十二里置浅铺五【小长沟浅黄沙湾浅白嘴儿浅梁家口浅火头湾浅五铺老人五人夫五十人守口夫二百五十人县设主簿一人】蓬子山坝【筑堰南旺孙村二湖以济漕河夫一十五人　山东通志】
　　济寜卫永通闸夫二名曹井桥等浅铺五小甲五名军夫五十名捞浅夫一百八十二名【旧二百名隆庆三年减后折征九十一名】今存九十一名【明防兴】
　　济寜州天井在城赵村石佛新店新闸仲家浅师家庄鲁桥枣林闸各夫三十名上新中新下新三闸各四名在城闸溜夫三百名【后折征九十名拨补天井闸二十三名】今存六十七名天井闸溜夫九十名【后折征四十五名】今存六十八名内借拨在城闸二十三名赵村石佛新店新闸仲家浅鲁桥枣林七闸溜夫各一百三十三名师家庄闸溜夫一百三十六名【后赵村等四闸各折征六十六名】今存六十七名仲家浅改编一百一十三名【折征十名】今存十名师家庄改编七十名【折征三十三名】今存三十三名砚瓦等浅铺十二老人十二名夫一百八名【后折征四十八名】今存六十名捞浅夫四百三十五名【后折征二百一十七名】今存二百一十八名南门桥草桥夫二十名【旧桥五夫五十】卢沟等泉老人一名【今革】夫二十六名【后革四名折征十三名】今存九名【明防典】
　　济寜州河之北岸西扺东六十八里置浅铺二十有七【赵村浅杨湾浅石佛浅花家浅新店浅新闸浅仲家庄浅师家庄上浅师家庄下浅鲁桥浅枣林浅砚瓦沟浅永通浅夹河浅冯翟浅河长口浅大河浅礼义浅大留浅夹湾浅王贵浅张家浅牛头河浅王家浅邢家上浅邢家浅谈村浅二十七铺老人二十七人夫二百七十人守口夫五百人】置闸十四枣林闸【南接鱼台之南阳闸十二里闸官一人夫三十人溜夫一百五十人】鲁桥闸【南至枣林闸六里闸官一人夫三十人溜夫一百四十四人】师家庄闸【南至鲁桥闸五里闸官一人夫三十人溜夫一百四十四人】仲家浅闸【南至师家庄闸六里闸官一人夫三十人溜夫一百四十四人】新闸【南至仲家浅闸五里闸官一人夫三十人溜夫一百四十四人】新店闸【南至新闸八里闸官一人夫三十人溜夫一百四十四人】石佛闸【南至新店闸十八里闸官一人夫三十人溜夫一百四十四人】赵村闸【南至石佛闸七里闸官一人夫三十人溜夫一百四十四人】在城闸【南至赵村闸六里闸官一人夫三十人溜夫二百八十人】天井闸【东至在城闸二里闸官一人夫三十人溜夫一百五十人】下新闸【在赵村闸西北】中新闸【在下新闸西北】上新闸【在中新闸北以上三闸闸官一人夫六十人溜夫二百人】分水闸【在上新闸北夫一十九人】洸沂泗三河【邹县九泉渊源泉栁青泉白庄泉陈家泉鳝眼泉孟母泉冈山泉白马泉三角湾泉泗水县三十泉泉林泉卞庄泉呉家泉鲍村泉蒋泉东岩石缝泉龟隂泉响水泉潘波泉黄隂泉杜家泉双眼泉赵家泉曹家泉岳陵泉黄沟泉石河泉柘沟泉卢城泉小玉泉雍珠泉淘米泉碧沟泉珍珠泉白露泉石岩石缝泉大玉泉三角湾泉黒虎泉虹口泉以上三十泉俱入泗蒙隂四泉伏牛峪泉顺徳泉泉河泉官桥泉俱入沂曲阜十八泉逵泉双泉栁青泉新泉曲水咏归泉温泉清泥泉车辋泉茶泉两观下泉濯缨泉潺声泉连珠泉埠下泉蜈蚣泉新安泉横沟泉南新泉以上十八泉俱入沂泗同达于天井闸泉夫四百二十六人州设判官一人　山东通志】
　　滋阳县金口坝老人四名修坝夫一百八十名【后革二十八名改停役银差一百三十二名折征十名】今存十名洸河浅铺十夫四十名【后革十三名又折征十四名】今存十三名济河浅铺五夫二十五名【后革三名又折征十名】今存十二名沙湾守口大户夫十五名东北新等泉老人二名【今革】夫二十六名【后革四名折征十三名】今存十三名【以下俱明防典】
　　平隂县栁沟泉老人一名【今革】夫十名
　　寜阳县堽城坝老人二名【今革】夫二百一十五名【后革一百八十三名停役三十一名】今存一名龙鱼等泉老人二名【今革】夫一百八十七名【后革十八名停役六十九名】今存一百名
　　鱼台县南阳利建二闸各夫三十名南阳闸溜夫一百三十四名【后改堤夫一百二十名折征七名】今存七名利建闸溜夫一百五十一名【后折征七十五名】今存七十六名改新河堤夫张家林等浅铺二十一老人二十一名夫一百八十九名【后折征八十四名】今存一百五名捞浅夫二百二十名【后折征一百十名】今存一百十名东龙等泉老人三名【今革】夫五十五名【后革十三名折征二十五名】今存十七名【以上俱明防典】
　　兖州府鱼台县河之西南二十里岸北自济宁之界南至沙河五十四里置浅铺二十有六【界牌浅北林浅南阳上浅南阳下浅大塌浅小塌浅摆渡口浅马沟浅大龙浅小龙浅谷亭上浅谷亭店上浅谷亭店下浅谷亭下浅八里湾浅三栁树浅埧子头浅孟阳上浅孟阳下浅徐家林浅张家林浅广运浅马家浅梅家浅古家浅张家浅二十六铺老人二十六人夫二百六十人守口夫二百五十人县设主簿一人】置闸四孟阳泊闸【南接沛之湖陵城闸八里闸官一人夫三十人溜夫一百五十人】八里湾闸【南至南阳泊闸八里闸官一人夫三十人溜夫一百五十人】谷亭闸【南至八里湾闸八里闸官一人夫二十人溜夫三百人】南阳闸【南至谷亭闸十八里闸官一人夫三十人溜夫一百五十人】积水闸三【砚瓦沟阳城湖泥河夫三人】蘓家坝【在沙河北遏大乌河水入漕河夫六人山东通志】
　　邹县捞浅夫十名鳝眼等泉老人六名【今革】夫一百二十八名【后革十名又改堤夫五十名又折征四十六名】今存三十一名【明防典】邹县河之东北七十里东岸北自济宁之师家庄南至鲁桥闸三里置浅铺一【港里浅铺夫十人】港里积水闸【老人一人夫十人山东通志】
　　曲阜县横沟等泉老人一名【今革】夫六十七名【后折征三十三名】今存三十四名【以下俱明防典】
　　泗水县趵突等泉老人二名【今革】夫一百五十七名【后折征七十八名】今存七十九名
　　滕县北石桥等泉老人二名【今革】夫二百九十九名【后革三十七名改停役六十名堤夫五十名后又折征九十名革三十一名】今存三十一名东邵等坝五夫一百一十名
　　峄县许有等泉老人一名【今革】夫六十三名【后革九名改堤夫三十名折征十四名又革五名】今存五名
　　泰安州板桥湾等泉老人四名【今革】夫三百二十三名【后折征一百三十名】今存一百九十三名
　　新泰县南陈等泉老人二名【今革】夫二百六名【后折征八十六名革二十一名】今存九十九名
　　肥城县清泉等泉老人一名【旧三名今革】夫七十九名【后折征三十二名】今存四十七名
　　莱芜县小龙湾等泉老人一名【今革】夫二百三名【后折征八十三名】今存一百二十名
　　沛县珠梅闸夫三十名守堤夫三十六名夏镇闸夫四十名溜夫一百十五名留城满家桥西栁庄马家桥杨庄闸各夫三十名溜夫各一百二十五名【以上七闸夫俱以旧运河孟阳泊等七闸夫改拨】金沟等浅铺十九老人十九名夫三百八十名【后革一百六十八名】今存一百三十三名
　　丰县大黄堤铺十七铺夫三百六名
　　砀山县缕堤铺九铺夫一百六十八名
　　徐州黄家梁境内华古洪四闸各夫三十名黄家闸溜夫一百三十名【后革三十三名】今存九十八名徐州洪夫九百一名今存七百五十一名吕梁洪夫一千五百五十名今存一千三百名双沟等浅铺四十三【旧三十六】老人四十三名夫四百三十名【旧每铺四十名后止七名】今存三百一名堤铺二十二守堤夫六百六名
　　睢宁县龙冈等浅铺十一老人十一名夫二百二十名【旧每铺一百五十名治三年革存前数】今存一百九十八名【改堤夫】堤铺二十七守堤夫七百四十一名
　　邳州蔡家庄等浅铺十一【旧十】老人十一名夫二百二十名【旧每铺一百五十名治三年革存前数后又革二十二名】今存一百九十八名【改堤夫】堤铺二十八守堤夫四百七十三名
　　邳州衞东城安浅铺夫二十名【后革二名】今存一十八名宿迁县武家沟等浅铺二十一【旧三】老人二十一名夫四百二十名【旧每铺一百名治三年革存前数】今存二百三十名【改堤夫】堤铺十四守堤夫六十四名归仁集遥堤铺十三守堤义官一员夫二百七十九名
　　桃源县河南等浅铺十二老人十二名夫二百四十名【旧每铺一百名治三年革存前数后又减停七十四名】今存一百六十六名堤铺二十七守堤夫三百三十一名
　　清河县通济闸夫三十名李家桥等浅铺五老人五名夫六十名【旧每铺十二名后各减二名呉城浅二十名】今存五十三名堤铺五守堤夫六十五名
　　山阳县福兴闸夫四十名【后革十名停役六名】今存二十四名清江闸夫四十名【后革十名停役六名改拨天妃闸五名】今存二十一名板闸夫三十名【后革六名停役十四名】今存十名龙汪等三闸即以福兴清汪旧闸官夫改拨黄家等浅铺十五老人十五名夫七十五名【后革七名后又复板闸等停役夫三十二名】今一百名清江浦西桥守堤夫五十名髙家堰堤铺六十七守堤夫八百八名
　　宝应县子婴沟等浅铺九浅官九员【旧老人塘长各九名】夫四百四十三名【后革二百五名】今存二百八十八名旧有子婴沟第一浅夫二十五名瓦店等二浅夫十名【今革】
　　髙邮州王琴新河等浅铺十七夫二百七十名【后革一百二十四名】蛤蜊坝夫七名【原设永充埧夫十五名治末年逃絶存前数】旧有丁家湾等浅铺十一老人十一名夫一百九十名康济河浅铺六老人六名夫六十名
　　江都县广惠通惠二闸各夫六十名城南北等浅铺十一老人十七名【旧老人塘长各十一名】夫二百五十四名【旧二百二十名】爪州十坝夫三百七名【后革二十八名又停役一百五十九名】今存一百二十名于闸夫内拨用三年一次挑港夫二千四百九十二名
　　仪真县通济闸夫五十七名响水罗泗拦潮三闸各五十五名麻线港等浅铺三老人三名夫二十七名六坝夫于闸夫内拨二名防守三年一次挑港夫九千二百二十名【以上俱明防典】




　　行水金鉴卷一百七十
　　钦定四库全书
　　行水金鉴巻一百七十一
　　江南按察使傅泽洪撰
　　夫役
　　凡河道泉闸隄坝关系漕运各设夫役以备修濬额数具载于后　【以下俱大清防典】
　　直隶属通州浅夫一百五十二名　武清县浅夫二百三十名　香河县浅夫一百五十五名　宝坻县协济通州浅夫一百名又协济武清县浅夫三十名　永清县协济武清县浅夫三十三名半　东安县协济武清县浅夫一百三十二名【已上全裁】　霸州浅夫三名　大城县协济霸州长屯浅夫三名　故城县浅夫三十名景州浅夫三十五名　吴桥县浅夫九十名　东光县浅夫八十一名　河间衞并沈阳衞浅夫一十一名交河县浅夫四十名　南皮县浅夫四十名　沧州浅夫六十名　青县浅夫一百二十七名　静海县浅夫六十名　天津衞浅夫一百名　天津左衞浅夫一百四十名　天津右衞浅夫五十名　清河县浅夫四十七名【巳上裁半　浅夫原为疏浚河道而设乃有全裁者有半裁者毋怪乎河道之淤浅也】山东属泰安州泉夫一百二十一名　莱芜县泉夫九十名　新泰县泉夫七十五名　肥城县泉夫三十五名　滋阳县泉夫十名　宁阳县泉夫九十四名　曲阜县泉夫二十六名　泗水县泉夫六十名　邹县泉夫二十四名　滕县泉夫二十九名　峄县泉夫五名东平州泉夫五十五名　济宁州泉夫九名　汶上
　　县泉夫二十一名　平隂县泉夫十名　鱼台县泉夫十一名　隂县泉夫十六名【已上裁】　德州浅铺桥夫六十一名　德州衞军夫一百名　德州左衞军夫六十名　滋阳县坝夫二十六名　滕县坝夫一百四十一名　峄县徭闸夫三百五十名半　曹州徭夫一百二十六名　曹县徭隄夫五百九名　溜闸夫二百四十四名　定陶县徭夫八十名　金乡县徭夫一百八十四名　单县徭隄夫三百六十名　城武县徭隄夫共五百三十五名　鱼台县浅铺闸溜隄夫共三百六十二名　济宁州浅铺闸溜桥夫共八百六十三名济宁卫浅铺军闸夫共一百三十名　钜野县浅铺闸溜夫共二百四十一名　嘉祥县浅夫九十七名　汶上县浅铺闸溜坝夫共五百一十八名　东平州浅铺闸夫共二百六十三名　东平所军夫四十名　夀张县浅铺闸渡夫共五十八名四分　东阿县浅铺夫一百一十七名　阳谷县浅铺桥闸夫共三百九十一名聊城县浅铺溜闸夫共三百一十五名　平山卫军
　　夫一十五名　堂邑县浅铺溜闸夫共一百五十八名博平县浅铺夫八十一名　清平县浅铺闸夫共一
　　百二十二名　临清州浅铺桥溜闸夫共二百四十三名　馆陶县浅铺夫六十一名　夏津县浅铺夫五十一名　武城县浅铺夫一百四十六名　恩县浅铺夫五十三名
　　江南属徐州浅夫一百四十名长夫一百八十名隄夫九十名上河浅夫一百五十三名下河浅夫五十七名又宿州协夫十名半　萧县徭夫九十名溜夫一百四十四名　沛县浅夫一百七十八名　砀山县游夫九十名溜夫九十七名　丰县溜夫二百四名　灵璧县浅夫三十名　睢宁县浅夫三百一十二名　宿州协济睢宁县浅夫六名　虹县协济睢宁县浅夫六名邳州浅夫一百三十七名徭夫二百六十九名　宿迁县浅夫二百三十名　桃源县浅夫七十三名堡夫二百一十四名　清河县浅夫三十五名徭夫三百一名山阳县里河浅夫一百二十名堰夫二百四十名外
　　河募夫一千名　髙邮州浅夫一百三十二名　江都县浅夫一百二十名　寳应县浅夫一百一十五名仪眞县浅夫二十七名【已上全裁】　萧县珠梅闸闸夫三十名　砀山县杨荘闸闸夫三十名　丰县闸夫四十名清河县清河闸闸夫三十名　山阳县龙汪闸闸夫
　　三十三名　髙邮州陆漫闸闸夫四十名　江都县洲闸闸夫一百五名　仪真县仪真闸闸夫一百五十四名河南属荥泽县堡夫二十八名　原武县堡夫八十八名　阳武县堡夫五十四名　中牟县堡夫三十八名祥符县堡夫二百二十八名　陈留县堡夫一十六
　　名　兰阳县堡夫一百三十八名　仪封县堡夫一百五十四名　封邱县堡夫七十八名　考成县堡夫一百一十名　虞城县堡夫五十四名　商邱县堡夫四十二名　河内县堡夫十名　武陟县堡夫十四名凡河道额设夫役康熈十五年覆准夏镇分司项下浅溜夫南旺分司项下泉夫尽行裁去北河分司项下额夫裁半余俱照额留用　十七年议定江南凤淮徐四府州属浅溜等夫全裁设兵五千八百六十名其闸夫仍留　十八年覆准増兵五百余名各设官督率防守挑筑将额夫工食改充防河官兵俸饷归并河银项下考成　二十年题准裁通州武清香河寳坻永清东安等处浅夫将原额工食银归通恵河分司雇募挑濬凡河道雇募夫役旧例歳修工程佥派民夫康熈十
　　二年议准停止河南佥派河夫如遇岁修准动河道钱粮雇募每夫一名月给银二两　十三年覆准江南河夫停止佥派准动河银召募每夫一名月给银一两二钱　十六年题准河南河夫照江南例每日给银四分【以上俱　大清防典】
　　台庄闸闸夫三十名每名岁食银九两八钱三分七毫六丝九忽二微共银二百九十四两九钱二分三厘七丝六忽额编峄县支给【以下俱山东全河备考】侯迁闸闸夫三十名每名岁食银九两八钱三分七毫六丝九忽二微共银二百九十四两九钱二分三厘七丝六忽额编峄县支给
　　顿庄闸闸夫三十名每名岁食银九两八钱三分七毫六丝九忽二微共银二百九十四两九钱二分三厘七丝六忽额编峄县支给
　　丁庙闸闸夫三十名内额编峄县十名每名歳食银九两八钱三分七毫六丝九忽二微共银九十八两三钱有零额编滕县二十名每名歳食银十两八钱共银二百一十六两
　　万年闸闸夫三十名每名歳食银十两八钱共银三百二十四两额编滕县支给
　　张庄闸闸夫三十名每名歳食银九两八钱三分七毫六丝九忽二微共银二百九十四两九钱二分三厘七丝六忽额编峄县支给
　　德胜闸闸夫三十名每名歳食银十两八钱共银三百二十四两额编滕县支给
　　韩庄闸闸夫三十名毎名歳食银九两八钱三分七毫六丝九忽二微共银二百九十四两九钱二分三厘七丝六忽额编峄县支给
　　夏鎭闸闸夫四十名每名歳食银十两八钱共银四百三十二两额编江南丰县支给
　　杨庄闸闸夫三十名每名歳食银十两八钱共银三百二十四两额编江南砀山县支给
　　珠梅闸闸夫三十名每名歳食银十两八钱共银三百二十四两额编江南萧县支给
　　邢庄闸闸夫二十四名内额编鱼台县五名毎名歳食银十两八钱共银五十四两额编曹州十九名每名歳食银十两八钱共银二百五两二钱　溜夫四十七名康熈十五年奉裁一半见存夫二十三名五分每名歳食银十二两共银二百八十二两额编鱼台县支给
　　利建闸闸夫二十七名内编鱼台县二十二名每名歳食银十两八钱共银二百三十七两六钱额编曹州五名每名歳食银十两八钱共银五十四两　溜夫四十六名康熈十五年奉裁一半见存夫二十三名每名歳食银十二两共银二百七十六两额编鱼台县支给　隄夫三名康熈十五年奉裁一半见存夫一名五分每名歳食银十二两共银一十八两额编曹州支给
　　南阳闸闸夫三十二名内额编鱼台县七名每名歳食银十两八钱共银七十五两六钱额编曹州九名每名歳食银十两八钱共银九十七两二钱额编阳谷县五名每名歳食银九两四钱七分九厘二毫共银四十七两三钱九分六厘额编单县八名毎名歳食银十两八钱共银八十六两四钱额编曹县三名每名歳食银十两八钱共银三十二两四钱
　　枣林闸闸夫二十四名内额编鱼台县十六名每名歳食银十两八钱共银一百七十二两八钱额编单县八名每名歳食银十两八钱共银八十六两四钱鲁桥闸闸夫二十五名康熙十五年奉裁一半见存夫十二名五分每名歳食银十两八钱共银一百三十五名额编单县支给今闸废夫随浅夫应役河工师家庄闸闸夫二十五名内额编济寜州八名每名歳食银十两八钱共银八十六两四钱原编峄县十七名后改编单县每名歳食银十两八钱共银一百八十三两六钱　溜夫二十五名康熈十五年奉裁一半见存夫十二名五分内额编济寜州一名歳食银十二两额编邹县十一名五分每名歳食银十二两共银一百三十八两
　　仲家浅闸闸夫二十四名内额编金乡县七名每名歳食银十两八钱共银七十五两六钱额编城武县八名每名歳食银十两八钱共银八十六两四钱额编单县九名每名歳食银十两八钱共银九十七两二钱　溜夫八名康熈十五年奉裁一半见存夫四名每名歳食银十二两共银四十八两额编阳谷县支给
　　新闸闸夫二十五名内额编金乡县二十一名每名歳食银十两八钱共银二百二十六两八钱额编单县四名每名歳食银十两八钱共银四十三两二钱溜夫四十九名康熈十五年奉裁一半见存夫二
　　十四名五分内额编金乡县六名五分每名嵗食银十二两共银七十八两额编单县六名五分毎名歳食银十二两共银七十八两额编滕县十一名五分每名歳食银十二两共银一百三十八两
　　新店闸闸夫二十五名内额编金乡县十七名毎名歳食银十两八钱共银一百八十三两六钱额编单县八名每名歳食银十两八钱共银八十六两四钱溜夫四十九名康熙十五年奉裁一半见存夫二
　　十四名五分内额编城武县一十八名五分每名歳食银十二两共银二百二十二两额编单县六名每名歳食银十二两共银七十二两
　　石佛闸闸夫二十五名内额编济寜州九名每名歳食银十两八钱共银九十七两二钱额编金乡县十六名每名歳食银十两八钱共银一百七十二两八钱　溜夫四十九名康熈十五年奉裁一半见存夫二十四名五分内额编城武县十一名五分每名歳食银十二两共银一百三十八两额编单县七名五分每名歳食银十二两共银九十两额编定陶县五名五分每名歳食银十二两共银六十六两
　　赵村闸闸夫二十五名内额编曹州十六名每名歳食银十两八钱共银一百七十二两八钱额编单县九名每名歳食银十两八钱共银九十七两二钱溜夫五十名康熈十五年奉裁一半见存夫二十五名内额编郓城县三名每名歳食银十二两共银三十六两额编单县七名五分每名歳食银十二两共银九十两额编曹县八名五分每名歳食银十二两共银一百二两额编定陶县三名五分每名歳食银十二两共银四十二两额编钜野县二名五分每名歳食银十二两共银三十两
　　在城闸闸夫二十五名每名歳食银十两八钱共银二百七十两额编济寜州支给　溜夫五十二两康熈十五年奉裁一半见存夫二十六名内额编金乡县五名每名歳食银十二两共银六十两额编郓城县二十一名毎名歳食银十二两共银二百五十二两又下新闸废闸夫四名每名歳食银十两八钱共银四十三两二钱额编定陶县支给
　　天井闸闸夫二十五名每名歳食银十两八钱共银三百七十两额编曹州支给　溜夫五十四名康熈十五年奉裁一半见存夫二十七名内额编金乡县二名每名歳食银十二两共银二十四两额编郓城县五名每名歳食银十二两共银六十两额编单县二十名每名歳食银十二两共银二百四十两南门草桥桥夫二十三名内额编金乡县一名歳食银十两八钱额编郓城县一名歳食银十两八钱额编单县二名每名歳食银十两八钱共银二十一两六钱额编曹县十九名原额工食银二百五两二钱康熈十五年奉裁一半每名歳食银五两四钱共银一百零二两六钱又上新闸废闸夫六名每名歳食银十两八钱共银六十四两八钱额编单县支给通济闸闸夫二十八名内额编钜野县十七名毎名歳食银九两六钱一分二厘共银一百六十三两四钱四厘额编郓城县八名每名歳食银十两八钱共银八十六两四钱额编曹州二名每名歳食银十两八钱共银二十一两六钱额编嘉祥县一名歳食银十两八钱　溜夫四十七名康熈十五年奉裁一半见存夫二十三名内额编钜野县十三名五分每名岁食银九两六钱二厘九毫共银一百二十八两四钱二分一厘八毫额编郓城县七名每名歳食银十二两共银八十四两额编曹州三名每名歳食银十一两一钱一厘六毫共银三十三两三钱五厘寺前铺闸闸夫二十六名内额编汶上县十八名毎名歳食银十两四钱七分六厘共银一百八十八两五钱六分八厘额编东阿县八名每名歳食银八两七钱九分五厘九毫共银七十两三钱六分八厘溜夫四十二名康熈十五年奉裁一半见存夫二十一名每名歳食银九两五钱一分二厘七毫共银一百九十九两七钱六分七厘额编钜野县支给随钜野县河官应役
　　南旺上闸闸夫十八名每名歳食银十两四钱七分六厘共银一百八十八两五钱六分八厘额编汶上县支给　溜夫十八名康熈十五年奉裁一半见存夫九名每名歳食银十二两共银一百零八两额编汶上县支给
　　南旺下闸闸夫十八名每名歳食银十两四钱七分六厘共银一百八十八两五钱六分八厘额编汶上县支给　溜夫十八名康熈十五年奉裁一半见存夫九名每名歳食银十二两共银一百零八两额编汶上县支给
　　开河闸闸夫二十六名内额编汶上县十七名每名歳食银十两四钱七分六厘共银一百七十八两九分二厘额编曹县九名每名岁食银十两六钱八分共银九十六两一钱二分
　　袁口闸闸夫二十六名每名岁食银十两四钱七分六厘共银二百七十二两三钱七分六厘额编汶上县支给
　　靳家口闸闸夫二十八名内额编东平州十名每名岁食银十两一钱六分七厘八毫共银一百零一两六钱七分八厘额编东阿县九名每名岁食银八两七钱九分六厘共银七十九两一钱六分三厘额编宁阳县九名每名岁食银十两八钱共银九十七两二钱
　　安山闸闸夫二十八名每名岁食银八两七钱九分六厘共银二百四十六两二钱八分八厘额编东阿县支给
　　戴家庙闸闸夫二十八名每名岁食银十两一钱六分七厘八毫共银二百八十四两六钱九分八厘七毫额编东平州支给
　　荆门上下闸闸夫四十七名每名岁食银九两四钱七分九厘二毫共银四百四十五两五钱二分四厘额编阳谷县支给
　　阿城上下闸闸夫四十六名每名岁食银九两四钱七分九厘共银四百三十六两四分五厘额编阳谷县支给
　　七级上下闸闸夫四十七名内额编阳谷县十九名毎名岁食银九两四钱七分九厘共银一百八十两一钱五厘六毫额编夀张县二十八名每名岁食银十两八钱共银三百二两四钱　桥夫八名原额工食银八十四两四钱八分康熈十五年奉裁一半止存每名岁食银五两二钱八分共银四十二两二钱四分额编阳谷县支给
　　周家店闸闸夫二十八名内额编濮州九名每名岁食银十两八钱共银九十七两二钱额编朝城县十名每名岁食银九两六钱一分二厘共银九十六两一钱二分额编范县九名每名岁食银九两四钱四分三厘七毫共银八十四两九钱九分四厘
　　李海务闸闸夫二十八名内额编聊城县十名每名岁食银八两八钱五分五厘三毫共银八十八两五钱五分三厘额编堂邑县十八名毎名岁食银九两六钱一分二厘共银一百七十三两一分六厘永通闸闸夫二十八名每名岁食银九两五钱四分六厘共银二百六十七两三钱七厘额编堂邑县支给
　　梁家乡闸闸夫二十八名每名岁食银九两六钱一分二厘共银二百六十九两一钱三分六厘额编堂邑县支给
　　土桥闸闸夫二十八名每名岁食银九两六钱一分二厘共银二百六十九两一钱三分六厘额编堂邑县支给
　　戴家湾闸闸夫二十八名内额编清平县十八名每名岁食银九两六钱一分二厘共银一百七十三两零一分六厘额编冠县十名每名岁食银九两六钱一分二厘共银九十六两一钱二分
　　新南板二闸闸夫七十七名每名岁食银九两六钱一分二厘共银七百四十两一钱二分四厘额编临清州支给　桥夫十八名每名岁食银六两共银一百八两额编临清州支给
　　县河道共设坝夫一百五十三名每名岁食银十两八钱共银一千六百五十二两四钱额编本县支给
　　峄县河道原设徭夫二百三十一名额银二千四百九十四两八钱康熈十五年奉裁一半见存夫一百一十五名五分每名岁食银十两八钱共银一千二百四十七两四钱额编本县支给
　　沛县河道原设浅坝夫七百一十名每名岁食银十两八钱共额银七千六百六十八两内额编徐州一百四十七名丰县二百零四名沛县八十八名萧县一百七十四名砀山县九十七名康熈十五年全裁鱼台县河道原设浅夫一百八十三名额银二千一百九十六两康熈十五年奉裁一半见存夫九十一名内额编本县六十八名每名岁食银十二两共银八百一十六两单县协济二十三名五分每名岁食银十二两共银二百八十二两
　　济宁州河道原设浅夫二百四十六名额银二千九百五十二两康熈十五年奉裁一半见存夫一百二十三名内额编本州八十七名每名岁食银十二两共银一千四十四两金乡县协济十名五分每名岁食银十二两共银一百二十六两郓城县协济二十名五分每名岁食银十二两共银二百四十六两城武县协济五名每名岁食银十二两共银六十两济宁衞河道原设浅夫七十名额银九百二十七两三钱六分康熈十五年奉裁一半见存夫三十九名内单县协济五名五分每名岁食银十二两共银六十六两金乡县协济六名五分每名岁食银十二两共银七十八两曹县协济六名五分每名岁食银十二两共银七十八两钜野县协济六名五分每名岁食银十二两共银七十八两定陶县协济七名五分毎名岁食银十一两七钱一分二厘共银八十七两八钱四分曹州协济六名五分毎名岁食银十一两六钱六分七厘六毫共银七十五两八钱四分永通废闸原设闸夫二名额银二十一两六钱康熈十五年奉裁一半见存夫一名岁食银十两八钱系曹州协济随浅夫应役原设河夫五十名额银三百六十两康熈十五年奉裁一半见存夫二十五名每名岁食银七两二钱共银一百八十两额编本衞支给钜野县河道原设浅夫一百六十六名额银一千五百九十六两五钱二分三厘五毫康熈十五年奉裁一半见存夫八十三名每名岁食银九两六钱二厘九毫共银七百九十八两二钱六分一厘额编本县支给
　　嘉祥县河道原设浅夫九十七名额银九百八十三两五钱五分四厘康熈十五年奉裁一半见存夫四十八名内额编本县二十三名每名岁食银九两八钱二分四厘四毫共银二百二十五两九钱六厘郓城县协济九名每名岁食银十二两共银一百八两钜野县协济十二名五分毎名岁食银九两六钱二厘九毫共银一百一十八两九钱一分曹州协济四名每名岁食银九两七钱二分六厘共银三十八两九钱五厘
　　汶上县河道原设浅夫三百零四名额银三千五百二十五两六钱康熈十五年奉裁一半见存夫一百五十二名毎名岁食银一十一两五钱九分七厘共银一千七百六十二两八钱额编本县支给
　　东平州河道原设浅铺夫一百五十六名额银一千五百八十六两一钱七分八厘八毫康熈十五年奉裁一半见存夫七十八名每名岁食银十两一钱六分七厘共银七百九十三两零八分九厘额编本州支给
　　东平所河道原设军夫四十名额银四百八十两康熈十五年奉裁一半见存夫二十名每名岁食银十二两共银二百四十两额编本所支给
　　夀张县河道原设浅铺夫五十五名四分额银六百六十四两康熈十五年奉裁一半见存夫二十七名七分每名岁食银十一两九钱八分五厘共银三百三十二两额编本县支给沙湾小闸夫一名岁食银十两八钱额编本县支给渡夫二名原额银六两六钱康熈十七年奉文全裁
　　东阿县河道原设浅铺夫一百一十七名额银一千一百四十三两四钱七分九厘康熈十五年奉裁一半见存夫五十八名五分每名岁食银九两七钱七分共银五百七十一两七钱三分九厘额编本县支给
　　阳谷县河道原设浅铺夫二百四十三名额银二千二百八十两四钱康熈十五年奉裁一半见存夫一百二十一名五分毎名岁食银九两三钱八分四厘共银一千一百四十两二钱额编本县支给
　　聊城县河道原设浅铺溜夫一百九十四名额银二千八十两八钱五分八厘康熈十五年奉裁一半见存夫九十七名内额编本县三十三名毎名岁食银十一两二钱九分共银三百七十二两五钱七分冠县协济九名五分每名岁食银十两四钱七分七厘共银九十九两五钱四分濮州协济四十七名五分每名岁食银十两四钱六分五厘共银四百九十七两八分七厘莘县协济七名每名岁食银十两一钱五分七厘共银七十一两一钱
　　平山衞河道原设捞浅夫十五名额银一百八两康熈十五年奉裁一半见存夫七名五分每名岁食银七两二钱共银五十四两
　　堂邑县河道原设浅铺夫八十六名额银九百一十八两二钱九分二厘康熈十五年奉裁一半见存夫四十三名每名岁食银十两六钱七分九厘共银四百五十九两一钱九分六厘额编本县支给又冠县原协济浅夫十六名原额银一百七十两八钱八分康熈十五年奉裁一半见存夫八名毎名岁食银十两六钱八分共银八十五两四钱四分
　　博平县河道原设浅铺夫八十一名额银八百六十五两八分康熈十五年奉裁一半见存夫四十名五分毎名岁食银十两六钱八分共银四百三十二两五钱四分额编本县支给
　　清平县河道原设浅铺夫九十四名额银一千零三两九钱二分康熈十五年奉裁一半见存夫四十七名每名岁食银十两六钱八分共银五百零一两九钱六分额编本县支给
　　临清州河道原设浅铺夫一百四十八名额银一千五百七十八两二钱四分康熈十五年奉裁一半见存夫七十四名毎名岁食银十两六钱六分三厘共银七百八十九两一钱二分额编本州支给
　　舘陶县河道原设浅铺夫六十一名额银六百五十一两四钱八分康熈十五年奉裁一半见存夫三十名五分每名岁食银十两六钱八分共银三百二十五两七钱四分额编本县支给
　　夏津县河道原设浅铺夫五十一名额银五百四十四两六钱七分康熈十五年奉裁一半见存夫二十五名五分毎名岁食银十两六钱七分九厘共银二百七十二两三钱三分五厘额编本县支给
　　武城县河道原设浅铺夫一百四十六名额银一千五百五十九两二钱八分康熈十五年奉裁一半见存夫七十三名毎名岁食银十两六钱八分共银七百七十九两六钱四分额编本县支给
　　恩县河道原设浅铺夫五十三名额银五百六十六两四分康熈十五年奉裁一半见存夫二十六名五分每名岁食银十两六钱八分共银二百八十三两二分额编本县支给
　　德州河道原设浅铺夫五十九名额银六百三十两一钱二分康熈十五年奉裁一半见存夫二十九名五分毎名岁食银十两六钱八分共银三百一十五两六分桥夫二名每名岁食银六两共银一十二两俱额编本州支给
　　德州衞河道原设捞浅夫一百名额银七百二十两康熈十五年奉裁一半见存夫五十名内额编左所一十七名五分每名岁食银七两二钱共银一百二十六两中所一十三名毎名岁食银七两二钱共银九十三两六钱前所一十九名五分毎名岁食银七两二钱共银一百四十四两四钱
　　德州左衞河道原设捞浅夫六十名额银四百三十二两康熈十五年奉裁一半见存夫三十名内额编左所十名二分半每名岁食银七两二钱共银七十三两八钱右所一十二名二分半每名岁食银七两二钱共银八十八两二钱中所七名五分毎名岁食银七两二钱共银五十四两
　　闸河间年一大挑每年一小挑小挑止调各州县额设河夫应役大挑之年除调各夫外南旺工应募夫三千五百八十三名每名日给银四分定例十八日完工共该银二千五百七十九两七钱六分临清工应募夫一千六百七十九名每名日给银四分定例十日工完共该银六百七十一两六钱又南旺工筑坝物料犒赏夫役银二百三十两六钱八分临清工筑坝物料犒赏夫役银三十两一钱通计银三千五百十二两一钱四分例扵兖州府运河防库动支河银二千七十六两四钱八分东昌府库动支河银一千二百零四两九钱八分汶上县库动支河银二百三十两六钱八分【以上俱山东全河备考】











　　行水金鉴巻一百七十一
<史部,地理类,河渠之属,行水金鉴>
　　钦定四库全书
　　行水金鉴巻一百七十二
　　江南按察使傅泽洪撰
　　夫役
　　东平州泉源三十八处原设泉坝夫七十八名毎名岁食银十两一钱六分三厘八毫共银七百九十二两七钱七分八厘二毫【以下俱山东全河备考】平隂县泉源二处原设泉夫十名每名岁食银十二两共银一百二十两
　　汶上县泉源七处原设泉坝夫四十三名每名岁食银十一两六钱四分共银五百两五钱二分
　　滋阳县泉源十四处原设泉坝夫二十九名每名岁食银十二两共银三百四十八两
　　宁阳县泉源十五处原设泉夫九十三名每名岁食银九两五钱四分八厘共银八百八十七两八钱入分堽城坝坝夫一名岁食银三两
　　曲阜县泉源二十八处原设泉夫二十六名每名岁食银一十一两八钱六分共银三百八两四钱泗水县泉源七十九处原设泉夫六十名每名岁食银一十一两八钱八分共银七百一十二两九钱二分
　　邹县泉源十五处原设泉夫二十四名每名岁食银十二两共银二百八十八两
　　滕县泉源三十一处原设泉夫二十九名每名岁食银九两八钱七分三厘共银二百八十六两三钱二分
　　峄县泉源十处原设泉夫五名每名岁食银九两七钱八毫共银四十八两五钱四厘
　　鱼台县泉源二十处原设泉夫十一名每名岁食银十二两共银一百三十二两
　　济宁州泉源四处原设泉夫九名每名岁食银十两九钱七分三厘共银九十八两七钱六分【以上俱兖州府属】泰安州泉源六十五处原设泉夫一百二十一名毎名岁食银九两五钱一分六厘共银一千一百五十一两五钱五分
　　莱芜县泉源四十六处原设泉夫九十名每名岁食银一十八两三分八厘五毫共银一千六十五两四钱八分新泰县泉源三十六处原设泉夫七十五名每名岁食银一十一两八钱五分六厘共银八百八十九两二钱
　　肥城县泉源十三处原设泉夫三十五名每名岁食银十二两共银四百二十两【以上济南府属】
　　已上各州县泉夫工食于康熈十五年奉文全裁蒙隂县泉源四处原设泉夫十六名役食向例该县设措不动正项【青州府属】
　　按额设泉夫挑濬渠道栽种柳株使无枯竭阻塞以济运道原系通力合作如一泉阻塞则众夫齐集应役互相幇助是以夫额少而工无悮自裁食之后夫役涣散挑渠栽柳诸务废弛恒于康熈十七年查勘诸泉各州县设法民夫挑濬每多草率将来必致淤塞遂进诸长吏而商之咸谓工食旣裁势不得不于泉源左右就近起夫而近泉之民祗能自应其地之役若源长河逺原额夫数力不能赡者岂能令别泉之民裹粮以襄厥事于是量泉之大小度渠之逺近添设民夫免其杂差用酬劳苦除东平平隂宁阳鱼台肥城各州县仍照旧额泰安莱芜二州县未奉裁食之先巳经添设义夫外其滋阳县议添夫八名曲阜县议添夫十六名泗水县议添夫二十九名邹县议添夫二十八名滕县议添夫二十三名峄县议添夫二名济宁州议添夫八名新泰县添夫七十五名汶上县添夫二十名东平滋阳邹县鱼台济宁宁阳新泰平隂肥城汶上各州县每夫议免地五顷杂差泗水峄县每夫议免地四顷杂差曲阜县每夫议免地三顷杂差泰安莱芜每夫议免地二顷杂差各设老人总甲小甲董率稽查泉源得以无恙此虽一时权宜之术而于漕运未必无小补云然以言乎经久可垂之策则惟复额夫以专其责庶几无弊欤曹州黄河徭夫一百二十六名每名岁食银十二两共银一千五百一十二两
　　曹县黄河徭夫三百六十四名每名岁食银十二两共银四千三百六十八两铺夫一百四十五名除冲决舗夫三十九名止存一百零六名每名岁食银四两一钱四分共银四百三十八两八钱四分
　　定陶县黄河徭夫八十名每名岁食银十二两共银九百六十两
　　单县黄河徭夫三百二十一名每名岁食银十二两共银三千八百五十二两铺夫三十九名每名岁食银七两共银二百七十三两
　　金乡县黄河徭夫一百八十四名每名岁食银十二两共银二千二百零八两
　　城武县黄河徭夫二百三十三名每名岁食银十二两共银二千七百九十六两舗夫二名每名岁食银七两共银十四两【以上俱山东全河备考】
　　两河工程莫大于淮扬徐邳间其险工最多又地方辽逺故题设江南河兵八营凡七千二百名专司挑筑防守卷埽种柳之事若河南自荥泽以至仪封河道不过五百余里但设堡夫一千三百零六名山东河道不过曹单等六县二百余里但设额夫一千二百零八名至如直之浅夫专以浚运江南之闸夫专以司闸亦并志之【以下俱靳文襄公治河书】徐属河营额兵一千一百七十二名内战兵二十名守兵一千一百五十二名
　　邳睢灵河营额兵九百四十七名内战兵十七名守兵九百三十名【荟蕞云营兵专司挑筑防守卷埽种柳之事自靳公以后挑浚之一字竟不讲矣】
　　宿虹河营额兵八百八十一名内战兵十六名守兵八百六十五名又于桃源防详兵四名
　　桃源河营额兵七百一十七名内战兵十二名守兵七百五名又于前详拨归宿虹营兵四名
　　山清外河营额兵一千零三十九名内战兵十七名守兵一千二十二名
　　山清盱眙河营额兵七百六十九名内战兵十四名守兵七百五十五名
　　扬属河营额兵六百一十三名内战兵十一名守兵六百二名
　　山安河营额兵一千零六十二名内战兵十九名守兵一千四十三名
　　八营兵共七千二百名内战兵一百二十六名守兵七千七十四名
　　河南管河道辖开封府属荥泽县【堡夫二十八名】中牟县【堡夫三十八名】阳武县【堡夫一十八名徭夫三十六名】陈留县【堡夫十六名】祥符县【堡夫五十六名徭夫一百七十二名】原武县【堡夫四十名徭夫四十八名】仪封县【徭堡夫一百七十二名】封邱县【徭堡夫七十八名】郑州【乡夫六名】兰阳县【徭堡夫一百二十名】
　　归德府属考城县【流通看堤堡夫五十名】商丘县【防堤堡夫四十名】虞城县【防堤堡夫五十四名】
　　怀庆府属河内县【公直堡夫十名】武陟县【防堤堡夫十四名】
　　山东济宁道辖兖州府属曹县【徭夫五百七十名见役铺夫一百六名】单县【徭夫七百三十八名舗夫四十一名】
　　直天津道辖河间府属静海县【浅夫三十名】天津衞【浅夫五十名】天津左衞【浅夫七十名】天津右衞【浅夫二十五名】交河县【浅夫二十名】沈阳卫【浅夫半名】吴桥县【浅夫四十五名】故城县【浅夫十五名】霸州【浅夫三名】青县【浅夫六十三名半】沧州【浅夫三十名】南皮县【浅夫二十名】河间衞【浅夫五名】东光县【浅夫四十名半】景州【浅夫十七名半】
　　山东济宁道辖东昌府属并带管德州及德州两衞清河县德州衞【捞浅夫五十名】德州左衞【捞浅夫十名】德州浅舗【桥夫三十一名半又短役四名】　恩县【浅舗夫二十六名半】武城县【浅舗夫七十三名】夏津县【浅舗夫二十五名半】清河县【浅舗夫二十三名半】馆陶县【浅舗夫三十名半】临清州【浅舗溜桥夫几十二名】新开上闸【闸夫七十七名】戴家湾【闸夫二十八名】清平县【浅舗夫四十七名】德州右衞【捞浅夫二十名】博平县【浅舗夫四十名半】堂邑县【浅舗溜夫五十一名】土桥【闸夫二十八名】梁家乡【闸夫二十八名】聊城县【浅舗溜夫九十七名】永通闸【闸夫二十八名】通济桥【闸夫三十七名】李海务【闸夫二十八名】周家店【闸夫二十八名】平山衞【捞浅夫七名半】兖州府属阳谷县【浅舗桥夫一百二十九名】七级上下闸【闸夫四十七名】阿城上下闸【闸夫四十六名】荆门上下闸【闸夫四十七名】东阿县【浅舗夫五十八名】夀张县【浅舗渡闸夫三十名七分】东平州【浅舗夫七十八名】戴家庙【闸夫二十八名】安山闸【闸夫二十八名】靳家口【闸夫二十八名】东平所【军夫二十名】　以上捕河防管
　　汶上县【浅舗夫一百五十二名】袁口闸【闸夫二十六名】开河闸【闸夫二十六名】南旺下闸【闸溜夫二十七名】南旺上闸【闸溜夫二十七名】寺前舗闸【闸溜夫四十七名】嘉祥县【浅舗夫四十八名半】钜野县【浅舗夫八十三名】通齐闸【闸溜夫五十八名半】济宁衞【浅舗闸河夫六十五名】济宁州【浅舗夫一百二十三名】天津闸【闸桥溜夫八十三名】在城闸【闸溜夫五十五名】赵村闸【闸溜夫五十名】石佛闸【闸溜夫四十九名半】新店闸【闸溜夫四十九名半】鲁桥闸【久废闸夫一十二名随浅夫用工】枣林闸【闸夫二十四名】鱼台县【浅舗夫九十一名半】南阳闸【闸夫三十二名】利建闸【闸溜堤夫五十一名半】邢庄闸【闸溜夫四十七名半】以上运河防管
　　滕县【坝夫一百四十一名】峄县【徭夫分班一百一十六名】韩庄闸【闸夫三十名】德胜闸【闸夫三十名】张庄闸【闸夫三十名】万年闸【闸夫三十名】丁庙闸【闸夫三十名】顿庄闸【闸夫三十名】侯迁闸【闸夫三十名】台庄闸【闸夫三十名】　以上泇河防管
　　江南淮徐道辖沛县地方夏镇闸【闸夫四十名】杨庄闸【闸夫三十名】珠梅闸【闸夫三十名】　以上徐属防管
　　淮扬道辖淮安府属山阳县清江闸【闸夫三十名】清河县新庄闸【闸夫三十名】
　　扬州府属瓜洲闸【闸夫一百五名】仪真县【清江等闸闸夫一百五十四名　以上俱靳文襄公治河书】
　　世祖章皇帝顺治五年工部覆请复原额夫食以重河道事据总河杨方兴　题请顺治三年奉
　　防该部议奏随移户部酌议咨称河道全借人夫额似难以裁并夫役全借工食若食缺夫逃有废河工总河请复原额夫食无论各府州县衞地畞荒熟多寡各夫照原额全征非谓拨别项仓口钱粮以致缺额移咨工部具　题奉
　　防河夫工食照原额征给幇贴不必行【河南管河道治河档案】世祖章皇帝顺治十二年二月二十日工部覆总河朱之锡详覈夫役以苏民困事疏称治河需夫验夫给食而以佥解不均并扣减工银屡经条议臣部请
　　防再三严饬今总河臣朱之锡疏称各州县照地派夫按册稽查清包揽而剔朦混诚有禆于河工均应如议合请
　　敇下总河臣严檄经管司道等官着实遵行倘有奉行不力及狥庇情弊即指名　题叅臣部从重议处可也奉
　　防依议行　三月二十八日工部覆总河朱之锡遵防详切指陈事议得黄河自元年以来南北屡决民受募夫办桞之累已极河工筑塞令官自募夫稍能糊口谁肯应募应募者必无赖贫民工食入手难保不逃至于埽料用柳繁多柳复不产一处若令官买官难分身必假吏胥则包揽冐破之弊益生然则治河必用夫柳夫柳必出于里甲民虽劳诚有不得不然者但河臣所称依规给价采柳按日给夫官银未必无尅扣折干需索情弊况更有有司之借题科敛委员之包揽冐破皆其重为民累者河臣虽专力治河恐耳目不能徧及相应该督抚协同不时体访务令工食价值实实沾被于民如有尅扣使费科派折准等弊立行　题叅以苏民累可也奉
　　防依议严饬行【河南管河道治河档案】
　　世祖章皇帝顺治十六年正月初八日总河朱之锡题为陈明河南夫役事窃照黄河经由河南地界南岸自荥泽县堤界起至虞城县界止计六百四十里北岸自武渉县堤界起至考城县界止计三百四十余里山东之境仅北岸厯曹单二县计二百里毎岁修守固有成例但查曹单额设夫数除裁减抽兵外尚有徭夫一千三百零八名看堤铺夫一百八十六名河南开归等府止见在堡夫八百余名臣檄查该省河属旧借皆已散失无攷仅检得前河臣翁大立疏艸内开河南黄河夫役每年五百里内七十三州县编做工河夫一万五千七百六十二名半毎名做工三个月工食银三两共计工食银四万七千二百八十七两五钱五百里外三十五州县编征银河夫一万一千六十一名每名征银三两共计银三万三千一百八十三两听候办料及雇夫支用若临河二十六州县又于均徭内编佥堡夫一千一百五十七名看守堤坝船厰等役每名工食银一十二两共计银一万三千八十四两又检得前河臣潘季驯河防书内开河南山东自遥堤成后无复冲决者夫力多也今徐北至单县界见修堤坝长一百五十余里而夫役止七百余名是每里仅四五名耳其何能济夫以百余里之堤犹以七百名为少河南两堤所云夫多者又可推矣隆万年间该省岁修夫数大概如此不知何时更变五百里内亦止一例征银计通省岁额共八万八千余两　本朝来除荒缺额不及三万此外止察出新増银一千有竒河工岁修仍沿明季之制每年估计准工鸠夫计夫给食堤工以土方论埽工以日期论在官曰募其实在民不得不计畞而派总以河夫之役倍苦日给之食本廉若慿空号召纵悬金市门谁则肯应若欲概从民间平价则河帑虽裕势亦不敷据万厯时黄河全书内河臣刘士忠有云贫者不肯应募富者论地派夫即翁大立疏内旣称河夫每名工食银三两而亦不免曰编者是募夫之法又必兼派而行不特今时为然也若以黄河巳决为有事岁修为安澜衡量夫数则前河臣曾如春曹时聘防墙之役两请帑金至二百万用夫三十万者一决口也去岁雷家集柴沟姚家荡用夫不过数百名者亦一决口也由前言之则积数十年岁修而有余由后言之则苐较岁修一工且不足是又未可执一而论即所云安澜之义正以为河本湍激未至横流谓之曰安然其湍激之性固无分于已决未决也伏秋水涨数里之岸呼吸而至一当扫湾迎溜之所非埽防之纵有重障如穿缟葭其防之也一里之堤非三万余工不成髙一丈长十丈之埽非千人数百人不任推挽今岁之堤歴再岁而风雨之所淋卸车道獾穴之所毁蚀髙者已卑厚者已薄加以浊流无定倐南倐北缕堤不支弃而守月月堤之内不得不又议土工是故　朝廷设官无不以爱民节财为职独治河一事以劳民者保民费财者经　国岁修之制载在
　　勅书岂不欲与民休息哉河之所在势固无如何耳见在河南夫数屡经诸臣条陈未免以夫多为疑臣惟该省疮痍虽经新复洪流宁异昔时今虽不必逺照隆万旧例若徒一意减缩势必驯致坐毙之患案查臣于去年十一月内　题覆河南按臣李及秀河夫之征派当更一疏据司道府防佥议通省夫数巳经部覆行臣防同河南抚臣覆议奉有
　　俞防但臣职掌所关河道情形得于目击夫役规则亦属司存任其责而不究事体原委与事体有干典守而缄黙不以入告皆溺职也除前疏容臣防同河南抚臣贾汉复覆议具　题另候部覆外所有河道夫役事宜覆议疏内不便备述谨特专疏陈明伏乞
　　睿鉴敕部施行奉
　　防工部议奏　部覆奉
　　防依议同日又　题为酌议淮工夫役事窃照江淮河济谓之四渎自明迄今挽河资运防淮注海是以一淮而受两渎之全故桃源之上但一黄河为害清河之下内则淮河宣泄维艰外则黄淮相济为暴每遇泛滥其患尤烈查得前代南河志河防一览内载淮扬一带自平江伯陈瑄经理之后万厯三年河决崔镇而北淮决髙堰而东运道梗阻民生昏垫特遣河臣潘季驯大行葺理请帑六十万金分委管工自司道而下共一百八十余员征调徭募等夫八万名经营数载两河之流始还故道未几而十四年外河范家口天妃坝又以决溢告矣二十一年以后髙堰里河连岁报决河臣杨一魁又有分黄导淮减水各闸等工天启元年髙堰并里外两河一时共决十余处自后漫决时有难以悉述计今距潘季驯时又将七十余载如淮湖髙堰外河南岸桞浦湾堤桃清两岸遥堤崔镇四减水坝日渐月累风雨剥蚀废弛过半即杨一魁所开分水黄坝新河亦久淤塞　本朝来河决上流南河赖以无事自顺治十三年全黄归故之后去岁水患巳见端倪矣夫畴昔之戒毖甚周犹不免昏垫之害今日之河淮如故乃欲安敝坏之余其万万无幸固不待智者而知也但欲议工作须先计钱粮顷者司农告匮搜括为难无论请太府之金为未雨之策未敢轻出而岁额河银昔时二十有七万　本朝除荒缺额裁减归并仅十七万有竒又于此内拨出九千余两解司充饷加之通惠河道从不取给河帑者连年拨解动至数万常例岁修巳不胜捉襟露肘之苦矣臣去岁在淮即与司道多方商虽不能如前人大举若髙堰塌卸损动石堤不下数里五险埽工太行老堤三工似皆难缓五险遥堤宫家营引河尚在勘议查得苏建堤工在前明时民修官修屡经更变我　朝初年犹官出料物山阳髙邮宝应兴化泰州盐城泰兴七州县协济人夫赴工修筑河帑所费亦自无几自顺治九年该省按臣有题改之议始设募夫岁计工食银一万四千四百两勘估料物不在此数至于太行老堤民筑民修司道报文确确可据良以前明河帑之设总为运道起见山清黄河南岸自草湾以下关民生为多关运道为少　朝廷为民赋计百姓固亦自为身家计也　国家爱养民力损上益下恩非不渥然今者帑诎工繁使尽照估计支给河银则黄运两河各数千里顾此失彼万一运道梗阻所忧又恐不止淮扬一隅耳为今之计除五险埽工照旧募夫仍以余力幇堤髙堰石工酌量估计其太行老堤似应仍责山阳庄民若更有应举工程时廹夫少山阳独立难支合无暂派下河七州县民夫分工报竣或照旧自修或酌给食米事关地方力役除臣见在移咨漕抚臣亢得时防议按臣俟入境日移防外但恐光隂如驶转盼桃花水汛容臣议确具　题一面通行司道起派儧做庶国计民生可恃无虞而运道河帑亦赖以兼济矣
　　相应具　题伏乞
　　睿鉴敕部议覆施行奉
　　防工部议奏　部覆奉
　　防依议【朱之锡河防疏畧　公之寒香馆河防疏畧所载诸疏言言硕画美不胜载如题河夫之征派当更逺近之地方宜酌一疏有云夫黄河自昔称为神河局外视之若嵗修若决工若下埽若筑堤坝似乎皆可以人意为之身在事中黄河千里水势排山倒海各州县呼应不灵安危争在顷刻比及人夫凑集申详得报而事之不测已不可知乃欲一一奉成法以集夫使丝毫不紊皆未登埽临河之论而已势之不得不然一语本部院非亲厯河工安所得深悉其苦如此且立法不难行法为难立法之时至公至溥至详至慎何得为难所以难者推行之际易生扞格众欲挠之二三有司岂能行之是行之之难难在有人扞格非立法不善也故曰行之难也行之旣难而曰立法不善思更法以善之即百易法未见其可耳如河夫之弊多起于有司奉行之不均使势豪有力者坐收土之利而多以力役委穷民穷民地少差重家贫力单不能不吃哑苦不能无怨是不均之怨非尽役之于河之怨也特以役从河起故归怨无着不得不然其实皆不均之怨也近如通许县及尉氏等县夫不逃而乐趋事细询之皆县官调理得法不专苦穷民之所致也然后知古语有治人无治法之为不易之论也若使有司人人如通许县及尉氏则何法之不可行故行法之人能直致法于人而不用权术不假通变者上古之世或然也至于后世行法能行者与婉转能行者未有不以权术通变与之推移者也故曰立法之意也明其意是能使势豪有力不之挠而无所扞格者也又请更番河夫以节国计事一疏有云运河自董口至天津延长二千余里额设夫役除议抽议减并桥闸夫昼夜启开打放空重船只絶流之日仍同浅夫用工无容再议外实在徭浅等夫五千九百七十八名今科臣条议分为两班诚为上省帑金下寛民力起见臣遵即檄行司道妥议据称南北地势不一工程修濬亦殊人夫多寡原各因河道险易而设其闲有湖河相聨水没縴道者有清黄相接淤涨不常者甚有地形洼下水势峻一派流沙随水喷涌者故旱则患浅潦则易涨惟赖此额夫终岁畚锸随时挑濬筑防以济漕运倘遇河道多故即全夫着役尚往往有不足之忧今议分为两班夫力减少捉襟见肘势必废弛虽曰遇有急工不妨临时全调但天时水旱无岁不有夫役征集仓卒难齐万一然眉当前呼应不及诚有如科臣所云一旦有事躭悮重计者不容不慎也又治河必资夫力一疏专为印官玩误河工而言有云迩来姑息之议日多观望之情滋起河属各官掣肘难行有非一端可尽夫无米不能为炊空拳不能格兽此必然之理也河官责任在躬惟恐一覆难收方恨不得重门以待暴投鞭以断流而局外者絶不知悮河之为害徒自见恤民之为名以省夫为循良以急公为苛刻不思民固　朝廷之民河亦　朝廷之河无故而劳民则所重在民不得已而治河则所重又在河人情好逸恶劳虽大声疾呼尚不免秦越相视今臣方望之以保河之功而人反责之以佚民之说然则为河官者将劳其民以保河之为尽职乎抑佚其民以悮河者之为尽职乎长此不已窃恐百姓借口迁延莫肯効力河官戒心瞻顾不敢督催驯至大弊极坏而后追咎悮夫者之失计亦何及哉伏乞】
　　【皇上天语特赐申饬地方各官共殚公忠保全运道所属卬官违例抗夫容臣衙门据实特叅从重议处庶全漕血脉无忧梗阻而直省地方亦借以免沦胥之患则劳民之利上固在　国而下亦未尝不在民也三疏所言何其痛快如此节录之以备当事者之鉴戒】　十二月二十四日工部覆河工　国之大政修防民之命脉等事据总河朱之锡疏称塞大王庙决工河南初时每起四十五顷派夫一名久后不足故为二十二顷五十畞派夫一名此外岁修用夫不在大王庙工数内况此一万二千五百余名不过通省虚额量工调用足用而止原非一槩全役堡夫一项仅有八百余名以供瞭望等项惟日不给万万难济卷埽筑堤其卢氏固始县离河原逺预估工程每岁皆以本府为主本府不足然后渐次调协倘数年之间近府俱经调过然后间调逺府以寛近河民力等因具题前来查得部臣调议与河南前任按臣李及秀所陈欵事同一体旣经总河防同河南抚按酌妥除冲决大工外至于岁修分为三分数年之间始一轮流调用庶民有余力劳逸得均相应如议永为定例仍请
　　敕下总河臣与河南廵抚严饬道府嗣后凡遇修筑照议调用徭役既平而河工可以无误如未调之先有司于额数之外擅行加派该督抚按指名叅处可也奉
　　防依议【河南管河道治河档案】













　　行水金鉴卷一百七十二
　　钦定四库全书
　　行水金鉴卷一百七十三
　　江南按察使傅泽洪撰
　　夫役
　　圣祖仁皇帝康熙十二年三月日工部为豫省平定有年等事议得河南巡抚佟凤彩疏称河夫之偏累宜通变也臣察修筑黄河每岁用夫或至万余名或至七八千名自二三月起直至十月终止俱按地畆起派似乎公矣其实弊窦有不可罄言者如狡猾之徒将自已田土飞洒于人豪势之家将他人地畆包揽于己甚至绅衿衙役借题优免如有不肖有司或碍于情面不能秉公持正以致懦弱乡愚者愈累愈贫每月或三四两不等方能雇夫一名即以初雇每月三四两而言以一岁万夫计之每年费至三四十万矣在　庙堂之上知河有岁修而不知岁修之夫如许即知有岁修之夫更不知费百姓如许之金银为今之计莫若官雇一策查旧例河工夫役管河道每岁预估用人夫若干方行各州县按地起派今若官雇每夫每月雇价二两足矣每岁上工九个月每夫止用雇价一十八两即以万夫计之止用一十八万较百姓之自雇每岁三四十万不啻天渊矣其每岁估夫若干该银若干除岁征河银外不足者于河南八府一州地畆分别等则每畆派银若干算眀刋于由单内出纳亦照地丁钱粮年终河臣奏销倘有余剰留为下年之用如是则民知有定额不但狡猾之徒势豪之家绅衿衙役不能影射幸免即河棍夫头管工官役辈亦无所施其巧矣臣入境时体访舆情无不以官雇称便倘谓我　朝制度凡钱粮俱照万厯年间则例征收此项银两似属加派不知派银派夫均出于民而派夫较之派银所费不啻数倍曷若稍一更变每畆不过加之厘毫俾得安心于畆并不知有河夫之扰不亦大有便于民乎等因应准其所议具题奉
　　防九卿科道防议具奏九卿等防议当日岁修派夫供役原动河银支给于顺治十八年停其支给银两今若仍行派夫修理似属累民应将豫省河夫停其佥派如遇岁修工程仍动河道钱粮雇觅夫役若钱粮不敷该抚应动某项钱粮具题可也等因奉
　　防依议【河南管河道治河档案】
　　圣祖仁皇帝康熈十六年七月初八日总河靳辅题为敬陈经理河工第八疏内称六营共设兵五千八百六十名毎兵每月支银一两米三斗每岁共需银四万六千三百二十两共需米一万三千八百九十六石连守备千把总等官之俸薪马干等项毎岁约需银四万九千余两应将淮扬徐三府州属并灵璧一县旧设之募浅等夫查明全裁即以夫工而充兵饷其不敷者容臣于河库钱粮内通融拨给岁需米石亦于河库内动银买给一并容臣于年终报销等因奉
　　防防议议覆允行【靳文襄公疏畧】
　　南河志覈夫役一欵浅闸停溜等夫专属河道迩来各衙门或私自占役或别为调用殊坏漕规今议管河官员须要督率各夫常川应役不得仍前恣纵其河夫旷役之罚禁革巳久阴雨空闲时实使然河官止宜不时防察偷惰不在工者量行责警逃去日久者以法防之自无虚旷又给工食一欵河夫有三一曰徭夫一曰白夫一曰募夫徭夫者编定浅舗之夫即浅夫也相沿巳久官民俱安白夫者州县借派之夫民贴安家官给粮食扰民而复损官募夫者雇募穷贫之夫官给雇工民乐趋事损官而不扰民除白夫题革永不用外凡遇工作募夫行各该沿河衙门出示召募每工给银四分调发百里之外每日添行粮一分五日一给印河官时时亲勘面散不得假手于吏胥致滋弊端　前朝浅夫工食支领艰难各里私贴毎名二十四两挑河捞浅仍责里民则是徒出工食迄无实用新奉宪例一概雇夫不用里民实实奉行则民患以除漕事以整【髙邮州志　録此以见当时募夫浅夫之所自来也】
　　按岁修夫清河旧设共三百一名每年额给工食银四千三百三十四两虽派地丁实同召募也自康熈十七年裁去岁夫将工食银改给河营兵饷二十年复岁夫不复工食又累加至八百名分工南北三河力役檄于本邑地丁钱粮起派是以枵腹之民责其驱公赴事矣田少役重曾不加之恤旣白役之而又逺调之竭十余里之民力应数千金之夫差在民之负痛而不敢疾呼者惧违宪也隐忍茍延计一岁之夫费强半于正供鼛鼓声闻未有不张皇失措者且近役在县尚得寝食便安隔河逺调则宿露饭沙之不免乃其中有名在籍而人不在工者亦未必不徒滋中饱耳康熈三十四年奉行分月减派自正月起至四月十月起至十二月派夫四百名其五月至九月仍照八百名全以防水涨但夏秋水涨之时更系农忙之时计田起夫而夺其耕耨势难两全或者土兵亦王民也旣夺岁夫之食亦可均歳夫之差况土兵原为河防而设无农事之劳暂借协役以寛民力正情理之允当者否则改照旧额仍复三百一名之工食俾供役之夫得沾赡养是则清民日所冀望者也【清河县志　録此以见清河民困如此可以例其余矣】
　　圣祖仁皇帝康熈十七年六月日为请复河夫官雇之旧制以免按地派夫之苦累事总河靳辅题称河水消涨无定河道变迁靡常稍有疎虞攸闗　国计民生诚非渺小是以向来设有夫役疏防修补随时用工惟是工食无多各夫不足糊口往往潜逃贻悮故定有按地佥派土著之例行之巳久今台臣傅廷俊以旣征其赋税又征其力役未免有重累之苦请照前任河南抚臣佟凤彩题定之例将额征银两改解河官雇觅等语部覆请
　　敕臣衙门会同各抚臣查明确议具题等因奉有依议之
　　防钦遵移咨前来查前任河南抚臣题定之例系每夫一名月给工食银二两较之见在额夫计多一倍有竒当此需饷之时未便比例其江南淮扬徐凤等处额夫臣已于敬陈经理河工事宜第八疏内条议全裁改议官兵防守修葺并浙省原无河夫俱无庸查议外今据山东直隶各司道详称皆以河工闗系重大若令河官雇觅应役微员应难专任恐应募之軰多系贫穷无借之徒欲令先役而后给食彼不能枵腹从事势必先给银而后用工及至工程严逃避不前坐悮河工皆由于此况夫食又已裁半充饷官雇之说更属难行等语臣职掌河务闗系漕运反覆筹维难以更张贻悮不若仍照旧例按地分派土著照数实给工食严禁扣尅之为妥便也至遇有修筑大工动支河道钱粮雇觅夫役原无派夫累民处无庸再议者也臣谨防同直隶山东河南江宁安徽浙江抚臣合词具题伏乞
　　敇部议覆施行【河南管河道治河档案】
　　圣祖仁皇帝康熈二十二年五月初九日总河靳辅题为请修上流隄岸以保运道万全事奉
　　防河工闗系运道民生最为要下流旣巳筑塞上流隄岸自应坚固修筑严加防防以免溃决这本内事情该部速行确议具奏工部议查山东调额设人夫并酌拨附近州县民夫竭力飞儹以求保固惟河南开封归德两府隄工通长一千余里南来附近州县原有岁修人夫毎年加修颇称巩固前抚佟凤彩具题归官雇募修理之后民旣膜视罔顾而官复畏难不勤行修理以致工程渐壊自康熈二十一年以前江南决口未堵上流不致十分壅滞今江南决口全堵除核减水坝之外更无旁泄之途江南费过如许金钱甫有头绪设或河南一有疎失则前功尽弃而阻运殃民更无底止伏乞
　　敕下廵抚将开封府归德府两岸隄工遍勘某处髙厚坚寛可以不修某处卑矮窄薄断须加修某处极险或仍照往例拨歳修人夫兴筑或照近例动帑兴筑上流旣可保无虞而下流河道得以刷深方为以保运道民生万全之计等因具题前来查康熈十二年二月内原任河南廵抚佟凤彩将河南省河夫应停止佥派等因具题经九卿防议修理河隄若仍行派夫修理似属累民停止派夫如遇歳修工程动支河道钱粮雇夫若钱粮不敷应动何项钱粮之处该抚具题等因具题在案应将拨夫兴筑之处毋庸议再查康熈十七年三月内总河靳辅以江南大工方兴断不能逺离豫省河务责成河南廵抚就近料理等因具题臣部议覆暂交豫省料理俟江南大工告峻之日照旧或遇冲决疎防之处将该督抚一并处分等因亦具题在案河道关系运道民生要且系总河专责不便止交河南廵抚相应
　　敕下总河河南廵抚如果有卑矮窄薄极险应修之处会同详定一面估题一面动岁修河库钱粮务须该省尽心鼓励各官修理坚固永保无虞若借此将坚固不应修之处揑报修理或修不坚固将该督抚并督修官员俱各从重议处可也奉
　　防河工关系要萧家渡决口筑塞方完河南隄岸工程专令河南廵抚暂行料理如有应防同总河事情仍移文商确勿致贻悮【河南管河道治河档案】
　　圣祖仁皇帝康熈二十四年九月初二日总河靳辅题为再请豁免堡夫课程桞料以苏苦累以固河防事奉
　　防该部议奏工部议得先经河南廵抚王日藻疏称豫省黄河荥泽至虞城额设堡夫九百余名所给伊等工食甚少而每夫每年纳桞一百束十斤芟三十套防二十条计其所纳课程之费过倍于工食之数因之相率逃亡河务废弛乞将堡夫课程槩行蠲免专令守防隄岸余闲栽桞灌漑倘遇埽工令协采隄园官桞需用等因具题臣部以桞蔴等物关系河工应行总河靳辅将堡夫课程应否豁免及免此课程而豫省河务有无贻悮之处防同详定议具题到日再议续据总河靳辅防同河南廵抚王日藻疏称各夫尽力所备物料久收朽壊别工忽然取用不得不从新叧赔于是苦累至极势必相率逃亡反将本等力役废弛乞将课程豁免庶豫省实有禆益而又并无贻悮等因具题行文在案该臣等查得总河靳辅疏称河南额设堡夫工食每名每岁止给工食银三两八钱有竒论其力役则灌漑隄园官桞修补隄工残缺实不能闲自办纳课程而堡夫苦累不堪矣将桞贮于隄旁日见损失蹂躏此桞一日不交工堡夫一日不能释负久贮之桞多年不用变成灰土无益于工反将修补残缺等力役尽行废弛臣因桞束久贮变成灰土雇船运来江南为岁修工用桞价尽为水脚尚苦不足亦甚非计臣于康熈二十二年内曾经题请豁免部议不准究竟有课程之虚名而无用桞之实济反弛堡夫实在力役伏乞自康熈二十四年为始槩予除免庶夫力稍苏修防不废有禆河道民生良非浅鲜等因防同河南廵抚具题前来查顺治十三年原任管河道方大猷条奏责令各夫每年种植桞蔴等项于各县河衙公收入厰毋致浥烂等因在案应行该督将此桞蔴等项于河南隄工处毎年应用之数余剰之数查明具题到日再议可也奉
　　防这本内事情尔部即议结具奏工部议应如所题奉防依议【河南管河道治河档案】
　　圣祖仁皇帝康熈三十八年五月日总河于成龙等题为岁夫徒滋苦累等事奉
　　防该部议奏工部议得总河于成龙疏称江南黄河运河额设河营修防兵夫外每年徐州所属邳州睢宁宿迁桃源清河山阳安东寳应各州县每年照数分出修理民夫共六千九百五十名幇助河兵共修民夫每名一年大概出银二十两往修工处之人皆老少充数一到即逃查此情由俱河工光棍代应将银入己所致每年修理民夫空劳终年不得实惠急当整饬请将徐州所属各州县每年修理民夫六千九百五十名竟行裁去每年每夫酌量出银五两入正项地丁钱粮内照河银追取送入修河处每年裁去修理民夫添设战守兵三千三十名游击一员守备二员千总二员把总四员管河秋夏水涨之时酌量缓急分调疾速扶救即将裁去夫银充作俸饷则小民亦情愿输纳河工亦得实济又查海州山阳等处官地所出芦苇每年或派夫去割或派官去取此特为运至两河以资平常要修理之用不意日乆成弊或运至违限或借端遭水浸朽或借端被火烧燬或借端被海潮漂没所以多致欠少今查各官地畆所得额数芦苇一百一十八万束有余将此即交与游击等专管每年九月霜降之后派兵去割计日照数割完运至河口收贮拨各营浚船交与该守备运至各修理处收用每年芦苇银可得二万六千两有余银两除凑合给官兵俸饷外尚剰减省银一万五千二百两等语查该督等将徐州所属每年尽裁去修理民夫每夫出银五两以充正项地丁钱粮照河银追取送入修河去处裁去每年修理人夫添设战守兵逰击等官管辖水涨之时分条疾速扶救将裁去人夫银两充入俸饷之用则小民亦情愿输纳修河去处亦得实济又海州山阳等处官地畆所得额数芦苇每年大概一百一十八万束有余交与该逰击等官专管每年照数去割运至河口收用此芦苇价银可得二万六千两有余凑合官兵俸饷外尚剰减省银一万五千二百两有余等语应如该督所题奉
　　防依议【淮扬道治河档案】
　　圣祖仁皇帝康熈六十年正月日淮扬道傅泽洪详河营兵饷遅延借扣之弊事河工需兵力役河兵赖饷资生定例兵饷每月防营公同唱名照数给发取具各兵领状防营具结由道转呈宪核逹部稍有遅延侵饷即干叅处　功令森严不惟宪防屡经严饬即本道等亦遵照通行饬禁真不啻三令五申矣讵各该属贤愚不等其中竟有应给兵饷遅至三五个月或半年不行给发者究其弊源皆因各该管官将兵饷那移别用无项给发任意稽遅或亦有正项不足放饷应请拨补支给者该管官复漫不经心早为详请以致各河兵枵腹力役穷苦难支不得已而出于借贷一途因而不肖员弁乘其窘急滚剥横加巧托夫人公子管家各名色抽放利债有七八折及对折不等甚有各上司衙门及势要豪强之人贩卖不堪米麦勒令营汛借领时价之外加倍作价威尊命贱各兵饮恨遵依及至放饷之时先将前项利债竝米麦价银尽数扣清其河兵实领之饷十分中不及二三且甚有整月饷银全扣河兵未得分毫者有饷之名无饷之实河兵安得不累又安得不怨乎窃思河兵终岁在工力作胼手胝足沐雨栉风寒暑不辞躯命不顾原指月领额饷赡家飬生今违例遅延不发致令各兵糊口无资乃复乗机滚砌取尽锱铢兵受苦中之苦彼获利上之利　王法奚存天理何在兴言及此真不得不为之太息痛恨矣夫兵必实力做工工程始固饷必实发到兵兵力方舒本道等职任监司稔悉河兵苦累用敢防详仰请本部院严加饬禁嗣后河营兵饷务遵定例按月给发防营公同唱散取领具结送转毋许巧借各名色借债滚扣以及压领米麦擡价剥兵如敢仍前朘剥遅延或经访闻或被告发严叅按律治罪追赃给兵其有正项不足应请拨发者该管官早为详请务使每月兵沾实饷毋致忍饥衔恨则兵心咸恱力作益勤有裨河工匪浅鲜矣　又河营兵饷请饬勒榜事河兵苦役借饷资生定例每月给领岂容丝毫借扣上年十一月间本道防同淮徐道详陈河营兵饷遅延借扣之苦弊仰请宪饬严禁蒙宪严批转行禁饬在案兹山安营去年八九十三个月兵饷縁王丞题补赴京引　见未经给发延至岁暮该营守备宋可凤详请宪台饬行本道严催去后据王丞之子王师鳯禀称已扵十二月二十二日赴河库领银赍交该营守备给放矣随据该守备呈称王丞向有支借之项于中扣除仅将找给饷银照数包封给兵领讫本道即檄行该备查明王丞支借之项是否实数实借及取到借支原领内有上河把总寗绳祖于五十九年三月内借米二百二十石每石价银一两三钱五分一纸夫兵饷从无给米之例况去年三月间米价亦不致腾贵至此其为擡价勒领不问可知无怪乎兵丁陆标等有尅扣兵饷冐派官米之控也防宪批准山安防详饬查到道随据该守备详开前后情词呈请销结前来本道逐一查核陈元等所控汛书王宴宾果系苇营责革之犯岂可夤充字识结搆生非至每兵只给京钱三百文及扣银一两作为官事之用情弊显然殊难寛贷至于张化魁等诉称透支库饷银五十七两零饷簿欠领可据又称道库米银并王太爷库银俱经除去现有守府发帐为凭是以无银找给试思该营兵饷如果按月给发安有借领若非重利滚扣及擡价压领安有透支米银库银尽皆扣除以致无银找给嗟此穷兵枵腹其何以使之在工力作终无怨咨也耶本应遵提目兵人等彻底根查按律究拟姑念时值春初桃汛将届正众兵尽力汛防之候既据伍汛効用百队焦彛昌等禀称五个月饷银帐目一并公同筭清并无尅扣苛派情弊两情俱已输服合无详请宪台开祝网其复充之王宴宾多事之杨士升似应分别责革把总黄良臣不遵会放记过一次从寛发落以结斯案防出自宪台非本道所敢擅便至于前防详请禁巧立名色借债滚扣以及压领米麦擡价剥兵及不遵定例每月防营公同唱名照数给领等事宜还祈宪台再行严饬勒榜防营各衙门取具遵依永逺恪守庶穷兵得霑宪惠而于河工亦大有禆益矣【嚼梅轩偶存】
　　圣祖仁皇帝康熈六十年五月日淮扬道傅泽洪详请查河兵力作事河营设立兵丁按工汛之短长定兵数之多寡原期名名在工力作稍有闲旷即属悮工乃近年该管各衙门全不以河工为重虚兵冐饷巧立名色坐占太多每当伏秋水长工程险急河兵寥寥不足供用防官呼应不灵不得不重价雇觅人夫济急有兵之名无兵之实及至放饷之时则又照额支领其坐占之兵饷尽饱私槖做工无人蚀饷无厌贻悮修防深可痛恨按以新例更在不赦之条姑念积弊相沿从前概请免究嗣后每营酌量守备议留跟役四名字识四名千把总议留跟役二名字识二名其余水火夫马夫守门人役等名色尽行清出发工力作如敢仍前坐占本道等查实揭详仰请宪台严叅治罪再有请者奉宪准充効力把总因其着有劳绩给以纸上虚衔原系宪台鼓励人材之至意但其中有自本汛兵丁効力勤劳防赏者尚在本汛力作其余从不到工力作之人旣已得授衔名实领粮饷即应一例到工力作倘有仍前避劳就逸不亲身到工力作者该管防营查明呈报本道等据实详宪追缴委牌革除粮名驱逐回籍务使兵无冐占饷不虚糜则河工力作有人而修防得以无悮整顿营制慎重河防其禆益实非浅鲜矣【嚼梅轩偶存】
　　圣祖仁皇帝康熈六十一年四月日王家营居民桂蕃等禀为氷夫一免防泽万民事窃惟三冬氷结漕艘难行势必敲氷以接新运虽肌肤冻裂何敢辞劳但苦乐不均敢匍匐上告伏查直隶山东等州县俱有额设浅夫供应此役从不劳民独江南淮属临河州县皆起民夫而我清河更甚从前设有岁夫伏秋二时力作河工隆冬氷冻打开河渠防前部院轸恤民艰题将岁夫改折有田一顷纳夫价若干充作河兵之饷食此饷者即代民修筑打凌之役盖岁莫祁寒河工无事修防兵目束手宴闲用彼敲氷急公报効上有益于漕运下有利于穷民此改折之初心也迄今日乆事弛时方立冬县胥出票要备榔头未及冬至住宿河干候氷结实风吹雨洒十人九病受冻躭饥命防沟渠差票齐集鸣锣催夫防邜查责老幼悲啼男妇号泣殷实者折酒折饭折夫无力者受笞受鏖受鎻吞声忍泣万状艰苦幸逄　特简大老爷总督河篆剔弊厘奸痌瘝民瘼害除利兴美德善政童叟福星身等得见尧天冐将茹苦下情公吁宪辕伏乞天恩普济仁德遍施豁免凌夫永脱苛派则临河百姓得以完聚室家不致流离鞭比簮缨世世哀切上呈批行淮扬道查议议上前总河陈批开岁夫旣经里民折价解防召募河兵充饷则敲氷之役自应责之河兵况冬时又无力作工程何得尚派民夫仰即通饬免累仍先出示晓谕缴里河等防营复防详院饬两道会议九月间防看得河道攸关漕运冬月氷冻回空漕艘不能遄往赴次节防宪檄行令沿河印河各官亲驻河干催儧则是地方河员均应协同设法料理以期无悮运行者也查淮扬二属上自台儿庄起下至洲闸止沿河地方官雇夫防营河兵协力打冻歴今遵行巳乆今各防营公详五十年氷凌冻积部议以地方官不早为设法打通前淮安姚知府清河凃知县议处有例等情备查原案縁因五十年十一月十九日氷涌风狂漕艘难进该县含糊具报淮府率转本日夜半风息凌开该县又未具报故奉查参有案可据康熈五十四年间前淮扬道呉佥事备具详饬捐备以速漕运事一详该道捐造坚实杂木压凌船六只安清中河外河二防各捐船二只里河防捐船三只扬河防捐船三只江防防捐船二只清河山阳二县各捐船三只寳髙江仪四州县各捐船二只并多备敲氷器具遇有氷阻即便往来压凌敲氷该道所捐之船交给里外中扬四营着令河兵管驾遇寒冬时伺候压凌闲时令其驾运工料各防营州县捐备之船听其雇人管驾又该道捐铸大鐡硪二十一副各发山清宝髙四州县各四副江邑三副仪邑二副以备该州县雇夫敲打力大势雄坚氷立剖冻阻无虞縁由详明前河宪赵当防批开据详捐造坚船以压氷凌捐铸鐡硪以开冻结俾回空得免冻阻之虞殊可嘉尚所议分造捐修之处俱如议举行仰即立速转饬勒限造完具报如有观望遅延揑称捐备仍拨民船扰累者该道据实揭报叅处仍候总漕部院批示録报缴又详防前漕宪施批开如详行仍候河部院批示缴等因遵奉通饬遵行在案又于康熙五十五年内奉前河宪赵檄行本道飞饬沿河州县印官打造压凌船只并多备器具打氷使回空漕船遄行是压凌打冻原系沿河印河各官协同设法料理之事淮扬二属奉行已乆兹奉宪批防议详覆相应仍照前道呉佥事议令地方官雇夫并防营河兵协同打冻以速运行者也拟合防详伏候宪裁批示遵行总河陈批仰即通饬沿河地方官雇夫防营河兵协同打冻毋得派累里民并抄详行知遵照缴【淮扬道档案　荟蕞云批免氷夫乃沧洲先生第一善政后防道复详亦不得巳通变之计但雇夫每日给工食银四分载在会典当此农人务闲之候获四分现给之银以糊其八口无不欣欣然子来恐后者第恐官役扣尅有名无实仍为穷民之苦累上下有司当极为留意斯为　国为民之道兼得之矣】
　　设立河兵专供力役按程计里每汛分派修防各在本管境内桃伏秋汛不时廵查遇有险要竭力抢防以保无虞至霜降后水势渐落量拨堤园刈草其廵堤递送之兵常川往来从不外拨漕河涵洞应归此軰专责何必又设洞头看守所谓洞头者不独不谙修防反借此以科派小民需索工食近奉禁革可谓善政但复委之地保夫地保自有地方之责岂能顾及涵洞势必更名替役仍属向日之洞头扰累终无巳时顷见防详地保无几涵洞甚多不无顾此失彼乃议每洞着一老人看守令其搭篷备料守洞防防呜呼计愈出而愈奇矣按明初里编老人得参议民间利害及政事得失太祖谓之方巾御史每里一人专以教民劝俗如汉三老故事予童丱时犹见有七八十岁人手持朩铎口宣圣谕所称摇铎老人者是也若今之老人即叨沐
　　皇恩衣帛食肉之軰含哺鼓腹咏歌太平乃其本事而顾令之看守涵洞礼云五十不从力役又云五十不为甸徒其谓之何哉虽明防典开载河工夫役之内每每有老人执事此乃当时之敝政不可为训者今闻髙堰以及清河等处大小坝洞皆属汛兵专司启闭现有成例里河事同一辙旣有廵堤递送之兵即令其乗便管守何用累及老人此事虽小亦河政之必当留意者也【今水学】









　　行水金鉴卷一百七十三
<史部,地理类,河渠之属,行水金鉴>
　　钦定四库全书
　　行水金鉴巻一百七十四
　　江南按察使傅泽洪撰
　　河道钱粮
　　通惠河郎中所属　通州东安等七州县桩草银五百三两六钱五分　通州左右神武等九衞桩草银六百十六两【以下俱明会典】
　　北河郎中所属　兖州府属州县并衞所石灰十三万八千斤麻九十六斤桩草麻银五千五百三十五两六钱八分副甎银二百五十七两七钱六分安山南旺等湖租银三千三百三十五两二钱四厘八毫各州县裁革折征捞浅浅铺等夫二千二百八十名【每名岁征银十一两】渡夫二名【每名岁征八两】共该银二万七千三百七十六两万厯四年议定每名连桩草岁征银六两着为例每岁共该银一万三千六百九十二两　东昌府属州县并带管德州德州左二衞及清河县副甎一万六千九百九十三个石灰九千二百斤桩草麻甎灰银二千四百八十两六钱四分各州县裁革折征捞浅浅铺夫八百六十二名万厯四年议定每名连桩草岁征银六两每岁共该银五千一百七十八两　河间府属州县并衞所桩草银二百五十八两五钱六分苇草银二百三十五两三钱六分麻副甎银各五十三两四分石灰银二十六两五钱二分
　　南河郎中所属【今天妃闸以北改属中河郎中以南仍属南河郎中】　淮安府属天妃闸以北邳州清桃睢宿五州县并邳州衞桩草甎灰银四百六十九两八分　庐凤二府并滁和二州征解邳州河堤防守夫银一万二千九十六两　徐州并属县桩草甎灰银八百七十九两八分　庐凤二府并扬州府属州县征解徐州停役夫协助河工银一千三百九十九两二钱　徐州库收支徐州洪税协济河工钱粮岁征无定额约万余两不等
　　管泉主事所属　济兖二府有泉州县额征泉坝钱粮桩草银四百五十三两一钱二分坝夫银二百十一两二钱裁革泉夫折征银九千二十四两裁革坝夫折征银一千五百四十四两裁革洸济河浅夫折征银二百八十八两万厯四年议定每名连桩草岁征银六两【以上俱运河钱粮　明会典】
　　山东管河道副使所属　兖州府属州县堤铺夫银九千八百六十两【明会典】
　　河南管河道副使所属　开封等八府并汝州河堡夫银三万二千八百五十三两【以上黄河钱粮　明会典】黄运两河需用钱粮由直省征解河道总督及各分司支用年终稽核完欠分别奏销【以下俱　大清会典】直隶所属河银一万一千五百七十七两六钱七分零江南安徽布政司所属河银二万三千四百四十六两九分零
　　江南江蘓布政司所属河银八万二千一百四十八两五钱五分零
　　浙江布政司所属河银一万五百二十五两二钱四分零
　　山东布政司所属河银四万五百三十八两二钱四分零
　　河南布政司所属河银九万九百八十三两一钱八分零
　　通惠河分司所辖通州武清等州县衞河道钱粮额征银八千三百一两三钱五分零又木税银七千一百两北河分司所辖兖州东昌河间三府河道钱粮额征银一万五千八百九十八两五钱七分零蔴一万二千八百七十八觔八两　康熈十七年裁分司归并济宁天津二道
　　南旺分司所辖济南兖州二府河道钱粮额征银二千九百三十六两八钱七分零　康熈十五年裁分司归并济宁道
　　夏镇分司所辖庐州鳯阳扬州兖州徐州河道钱粮额征银一千五百一十四两三钱五分零　康熈十五年裁分司滕峄二县归东兖道沛县归淮徐道十七年滕峄改归济宁道
　　中河分司所辖淮安庐州凤阳徐州和州滁州河道钱粮额征银二万八千一百三十八两九钱八厘零兼征钞银五千二百五十两又石价银六百五十两【遇闰月加征银五十四两二钱】顺治十五年加征六百两康熈五年归淮海道征收七年归徐属河务同知征收八年仍归本司十一年兼征徐州税契银三千六百两二十年加三千两康熈十七年裁分司分归淮扬淮徐二道
　　南河分司所辖扬州庐州凤阳江宁徐州并江防防河道钱粮额征银三万四千五百三十一两四钱二分零又由闸税银六千六百六十六两零康熈二十年增银一千两　康熈十七年裁分司分归淮扬淮徐二道【以上俱　大清会典】
　　直隶守道所属原额河银一万一千五百七十七两六钱七分零除荒实征银一万一千五百四十五两四分零内除霸州故城等州县衞裁半桩草银二百七十六两三钱八分零止实征银一万一千二百六十八两六钱五分零计缺额银三百九两零二分零外有故城东光等四县桩橛银九十三两八钱四分零征解河间府库于十八年造入考成不系原额之数【以下俱靳文襄公治河书】
　　江南江蘓布政司所属原额河道项下银八万二千八十六两六钱一分零内除存留支给夫食水脚解费等项并裁减夏镇分司项下河夫工食共银一万一千八百七十八两九钱七分零应听各州县自行分别起解外止实该起解河道银七万二百七两六钱四分零除荒实征银六万六千五百一十三两七钱四分零计缺额银三千六百九十三两九钱零江南安徽布政司所属原额河银并带闰二万三千四百四十六两九分零除荒实征并新陞拨补二万二千八百八十四两七钱六分零计缺额银五百六十一两三钱三分零
　　山东布政司所属原额河银四万二百一十二两二分零除荒实征银二万二千三十四两八钱七分零计缺额银一万八千一百七十七两一钱五分零山东都司所属原额河银三百二十六两二钱二分零除荒实征银三百一十三两四钱四分零计缺额银一十二两七钱八分零
　　河南布政司所属原额河银九万九百八十三两一钱八分零除荒实征银四万二千一百八十一两七钱九分零计缺额银四万八千八百一两三钱九分零
　　浙江布政司所属原额河银一万五百二十五两二钱四分零并无除荒
　　江宁府属水脚解费银三百七两二钱八分零蘓州府属解费银一百四十四两二钱七分零松江府属解费银五十六两五钱一分零
　　常州府属解费银五十八两四钱七分零
　　镇江府属水脚银三十七两一钱六分零
　　淮安府仍存闸夫工食银三百六十两四钱
　　扬州府属仍存浅夫工食银二千三百五十两四钱五分零
　　徐州属裁减夏镇分司项下河夫工食银七千三百四十四两　仍存闸夫工食银一千二百二十两四钱
　　淮关分司额解五项银两　一日税银五千七百八十一两一钱四分又遇闰月加银四百八十一两七钱六分六厘共银六千二百六十二两九钱六厘一石价银六百五十两又遇闰月加银五十四两一钱六分六厘六毫六丝六忽六微六纎共银七百四两一钱六分六厘六毫六丝六忽六微六纎　一梁头银二千六百两　一由闸银三千三百三十三两三钱三分三厘三毫三丝又遇闰月加银二百七十七两七钱七分七厘七毫七丝共银三千六百一十一两一钱一分一厘一毫　一扣利银一万一千五百九十八两五钱六分四厘八毫四丝四忽又遇闰月加银九百六十六两五钱四分七厘七丝三忽三微一纤共银一万二千五百六十五两一钱一分一厘九毫一丝七忽三微一纤　一折夫银五千五两七钱六分三厘六毫五丝六忽又遇闰月加银四百一十七两一钱四分六厘九毫七丝一忽三微三纤四沙共银五千四百二十二两九钱一分六毫二丝七忽三微三纤四沙
　　淮徐道额解石价银六百五十两
　　江防防额解由闸银六千六百六十六两六钱零又竹木过坝民船木防尽收尽解　又解加增由闸银一千两
　　岁拨徐属防库二万三百三十四两八钱零　徐州并属实征河银六千六百五十三两六钱零　庐州府属实征河银六千八百三十八两三钱零　滁州并属实征河银八百三十二两四钱　沛县昭阳湖租银一千三百二十八两　徐州裁夫银二千六百二十四两四钱　萧县裁夫银九百七十二两　砀山县裁夫银九百七十二两　宿州协济徐州裁夫银一百一十三两四钱
　　岁拨邳睢防库二万四千三百五十九两七钱零凤阳府属实征河银一万三千五百九十三两六钱和州并属实征河银一千八十七两九钱　邳州
　　裁夫银一千四百七十九两六钱　睢宁县裁夫银三千三百八十四两　宿州协济睢宁县裁夫银六十四两八钱　虹县协济睢宁县裁夫银六十四两八钱　灵璧县裁夫银三百二十四两　东平州安山湖租银三千七百三十六两二分五厘零　邳州浮田银六百二十五两九分七厘二毫
　　岁拨宿虹防库一万二千九百八十四两九钱零扬州府属实征河银一万五百两九钱零　宿迁县裁夫银二千四百八十四两
　　岁拨桃源防库一万一千二百九十七两三钱零江宁府属实征河银一万五百九两零　桃源县裁夫银六百四十二两　又拨补桃源县裁夫银一百四十六两零
　　岁拨外河防库一万九千二百三十八两零　松江府属实征河银三千三百二十四两一钱零　镇江府属实征河银一千六百八十七两四钱零　淮关分司石价银六百五十两　梁头银二千六百两尽征尽解　五行扣利银一万一千五百九十八两五钱零　沭阳县协济清河县裁夫银三百七十八两嵗拨山安防库一万七千二百二两七钱零　蘓州府属实征河银八千二百一十三两七钱零　淮关分司折夫银五千五两七钱零　又由闸三千三百三十三两三钱零　淮徐道石价六百五十两岁拨山盱防库二万一千三百七十九两零　淮安府属实征河银三千一百九十八两七钱零合米银五百七十八两　浙江杭嘉湖三府属实征河银一万五百二十五两二钱零　淮关分司四税河银五千七百八十一两一钱零　山阳县裁夫银一千二百九十六两
　　岁拨扬河防库一万四千九百七十一两四钱零常州府属实征河银四千一百三十六两八钱零江防防由闸银六千六百六十六两六钱零　又竹木过坝民船木防银数十两尽收尽解　髙邮州裁夫银一千四百二十五两六钱　宝应县裁夫银一千二百四十二两　江都县裁夫银一千二百九十六两　仪真县裁夫银一百九十四两四钱
　　通惠河分司库银一万四千九百一十八两四钱零河间府库银八百七十九两八钱五分零
　　大名府库银一千七百六十两八钱七厘零
　　东昌府库银七千九百七十九两四钱七分零运河防库银三万一千三百四十三两二钱一分零开封府库银三万五千六百一十八两一钱九分零归德府库银六千一百九十四两六钱四分零【以上俱靳文襄公治河书】
　　堤河彚考
　　贾鲁治河有疏有濬有塞潘季驯曰治河惟有筑堤束水以水刷沙此外别无奇谋异防此亦专为治黄言耳若清水淤泥礓沙之地冲之不开刷之不深安能舍疏濬而专言塞乎然疏濬之工十二三堤之工则得十之七八矣故堤为要焉【以下俱靳文襄公治河书】江南砀山县黄河南岸堤工上自河南虞城县界起下至萧县界止计长一万四千三百九十三丈七尺内毛城铺减水坝闸各一座
　　萧县黄河南岸堤工上自砀山县界起下至徐州界王家山西止计长一万一千四百八十九丈八尺又东镇口格堤一道长八百六十四丈五尺以束毛城铺减坝之水并止流各处行潦由小神湖入濉河徐州黄河南岸堤工上自萧县界起下至灵璧县界止计长二万一千二百一十八丈五尺内防城堤石工五百一十二丈六尺又郭家嘴至韩家山旧横堤一道长八百二十一丈
　　砀山县黄河北岸堤工上自山东单县界起下至丰县界止缕堤一道计长一万零四百四十丈八尺丰县黄河北岸堤工上自砀山县界起下至徐州工界止计长二千一百二十二丈
　　徐州黄河北岸堤工上自丰县界起下至李道华楼止计长七百三十丈四尺又大谷山蘓家山一堤四百四十七丈五寸李道华楼以下至徐州大谷山九十里地势稍亢无堤恐毛城铺大谷山二处减水闸坝不足泄水空此以泄异涨又自渉山起至子房山止一堤计长一千三百五十丈又上自狮子山起下至长樊大坝西头止计长二千七百十五丈外长樊大坝遥堤长一千六百八十九丈又上自长樊大坝埽东起下至王家山东止旧缕堤一千一百二十丈又北岸花山遥堤至邳州界止长一千六百六十四丈
　　灵璧县南岸堤工上自徐州界起下至睢宁县界止计长三千九百七十一丈
　　睢宁县南岸堤工上自灵璧县界起下至宿迁县界止计长一万六千六百七十六丈零二尺内戴家楼险工坝台长三百丈月堤五百九十三丈韩家庄险工埽台五百二十一丈五尺月堤一千一百十丈武官营月堤八百九十丈王家堂险工埽台
　　邳州北岸堤工上自徐州界起下至宿迁县界止计长九千四百七十九丈九尺外自徐州界起接庙山自绵山起接拐山堤四百二十丈又羊山寺西寺南遥格堤长六百四十二丈又董家堂险工埽台五百七十四丈木杜店格堤九十八丈五工头险工堤二百一丈又运河西北唐宋山格堤三千五十丈又运河东西堤八千二百三十九丈二尺五寸　邳州地势甚洼猫儿窝一带地势甚髙北来诸水直灌州城内湖外河及邳宿两州县各堤俱难保故筑唐宋山格堤以拦之猫儿窝斜对为彭家河凡丰砀沛徐及东省十余州县北岸之水俱由此河入运每虑伏秋瀑涨运河难容故筑猫儿窝万家庄马庄集减坝三座以泄之使东入骆马湖也
　　宿迁县黄河南岸堤工上自睢宁县界起下至白洋河止计长一万一千二百六十二丈七尺又白洋河矶嘴坝九十丈格堤七十八丈墩郎庙彭家堡遥月堤三道共一千六百零九丈徐家湾遥堤一千零九丈
　　宿迁县黄河北岸堤工上自邳州界直河起下至皂河止又自西门呉家墩起下至古城桃源县界止计长一万零三百十一丈九尺又朱家堂防坝堤五千六十二丈五尺又西挑水坝中挑水坝及格堤共五百三十五丈杨家庄埽工一百六十二丈萧家渡埽工九十四丈
　　宿迁县运河东西两堤上自邳州窰湾界起下至张庄运口止共一万七千五百十七丈三尺又拦马河桥坝七座三百七十丈
　　宿迁桃源清河山阳安东五县中河北岸堤上自张庄运口起下至安东平旺河止共计堤工六万二千六百四十五丈内中河南堤七千七百九十八丈余又宿迁清河安东三县防城堤三千四百六十五丈宿虹两县黄河南岸归仁堤长六千三百二十五丈六尺
　　桃源南岸堤工上自宿迁白洋河界起下至清河县界止计长一万六千五十三丈二尺外烟墩挑水坝一百零一丈
　　桃源县黄河北岸堤工上自宿迁县界起下至清河县界止计长一万四千六百五十一丈九尺又上渡口及七里沟两挑水坝共二百七十八丈五尺三岔月堤五百五十丈
　　清河县黄河南岸堤工上自桃源界起缕堤一道下至裴家桥河西止长二千八百八十九丈遥堤一道下至张福口止长三千二十八丈甘罗城桩埽工二百十五丈二尺天妃坝砖石工三百三十四丈又自惠济祠起至山阳界止缕堤长八百三十九丈三尺又运口东南拦湖横堤三道共长八百六十七丈四尺又桃源清河界格堤一道三百四十三丈
　　清河县黄河北岸堤工上自桃源县界起下至山阳县界止计长八千五百八十三丈内王家营大减坝一座长一百丈
　　山阳县黄河南岸堤工上自清河县界起下至云梯关止计长三万二千三十五丈五尺内王公堤石工五百九十五丈一尺又自云梯关起至海口七巨港迤西尽头止计长一万二百六十一丈三尺
　　山阳县黄河北岸堤工上自清河县界起下至安东县界止共长三千六百零六丈八尺又上自云梯关安东界起下至六套迤东止长八千一百四十二丈五尺
　　安东县黄河北岸堤工上自山阳县界起下至云梯关山阳县界止计长二万三千三百十一丈
　　山阳盱眙两县湖堰堤工北自山阳县武家墩起歴髙家堰髙良涧周家桥古沟塘埂至盱眙县之翟家坝止计长一万五千六百四十四丈六尺内石工五千四百五十一丈五尺桩工六千二百二十八丈九尺土工三千九百六十四丈二尺
　　山阳县运河西岸堤工上自清河县界起歴凤阳厰减水坝下至宝应界止计长一万三千七百五十九丈四尺
　　山阳县运河东岸堤工上自清河县界起下至宝应县界止计长一万三千八百八十九丈四尺
　　宝应县运河东岸堤工上自山阳县界起历子婴沟减水坝至髙邮界止计长一万一千九百十一丈四尺子婴沟坝长十二丈
　　宝应县运河西岸堤工上自山阳县界起下至髙邮州界止计长一万一千八百一十八丈一尺
　　髙邮州运河东岸堤工上自宝应县界起下至江都县界止计长一万二千八百七十七丈内减水坝六座
　　髙邮州运河西岸堤工上自宝应县界起下至本州私盐港石工尽头止除七百六十丈无堤外计长八千一百四十六丈下俱湖滩髙地无堤
　　江都县运河东岸堤工上自髙邮州界起下至金湾三闸北头止计长五千一百九十七丈内减坝一座江都县运河西岸堤工上自露筋闸起下至三沟闸石工尽处止计长二千六百十五丈此下无堤清河县南岸运河河工自新建大墩开起东行一百七十六丈又开为西道一由东北歴七里闸折而开向西北至文华寺归入惠济祠旁旧运河计长一千五百五十八丈一尺一道径开由西北归入拦河坝迤北甘罗城东门外旧运河计长四百一十丈又自拦河坝歴新庄闸文华寺至山阳县界止计长一千一百一十七丈八尺俱即以挑河之土分运两岸筑成堤工
　　清河县清口引河河工河凡四道武家墩沿堤史家防一道烂泥浅一道帅家庄一道裴家场一道共长六千余丈今烂泥浅裴家场二道愈加冲刷寛深俱成大河
　　宿桃清山安五县中河河工西自张庄口起东至平旺河海口止计长三百余里歴宿迁桃源清河山阳安东五县境自清河县仲家庄闸以上为运河行运自仲家庄闸以下泄东省诸泉潦及黄河异涨宿迁县皂河河工上自温家沟起下至皂河又歴龙冈岔头口逹张庄口止计长四十里上通泇河下接中河
　　山阳县髙堰运料小河河工南自周桥起北至武家墩止计长四十里髙堰一堤长百余里西障洪泽湖东防淮扬岁修之工最钜运料必须船只往每由清口入湖给工风涛漂没者不可胜计故开此河以便运料
　　山阳县南岸运料小河河工西自草湾柳园头起东至海口止约长二百里【以上俱靳文襄公治河书】



　　行水金鉴巻一百七十四
　　钦定四库全书
　　行水金鉴卷一百七十五
　　江南按察使傅泽洪撰
　　闸坝涵洞彚考
　　防水之功莫大于隄然水之消长不时过障之虞其溢也闸坝以减之然闸坝之为费也钜非最要弗建也次之以涵洞其减之用防矣然其为减一也保隄之道三者略备他或平畴绣错河润是需或下土沮洳停淤成沃功亦大矣哉【以下俱靳文襄公治河书】黄河南岸　砀山县毛城铺减水坝一座毛城铺减水闸一座　二闸坝水俱减入小神湖歴灵芝孟山等湖从归仁隄五堡减坝便民闸滙洪泽湖助淮徐州王家山天然减水闸一座十八里屯天然减水闸二座　三闸水俱减入马厰湖经永堌湖归灵芝孟山等湖由归仁隄减坝入洪泽湖助淮
　　睢宁县峰山龙虎山天然减水闸四座　四闸水俱减入马浅湖由灵芝孟山等湖越归仁隄减坝入洪泽湖助淮
　　宿迁县归仁隄便民闸一座五堡闸一座　二闸水俱减入洪泽湖助淮
　　桃源县龙窝涵洞三座建以淤洼
　　山阳县柳园头闸一座　所减水由运料小河沿缕隄出云梯关掌家港注黄入海专为各险工运料而建
　　黄河北岸　徐州大谷山减水坝一座苏家山天然减水坝一座镇口闸一座　三坝闸水俱减由荆山口出彭家河口防入北运河
　　邳州羊山寺涵洞十二座青墩营涵洞十座直河涵洞二座张家庄涵洞十座奶奶庙涵洞十二座【俱建以淤洼】
　　宿迁县拦马河减水坝六座朱家堂减水坝一座【此坝系淤洼而设若萧家渡杨家庄七里沟新庄口诸卑洼处悉淤髙此坝可以不用】　各坝水俱减入中河
　　清河县仲家庄闸一座王家营大坝一座　二闸坝水俱减入中河由平旺河入海
　　山阳县武家墩减水坝一座武家涵洞
　　髙家堰髙良涧减水坝一座小王庄涵洞周桥涵洞古沟减水坝一座茒家围减水坝一座夏家桥减水坝一座唐埂北减水坝一座唐埂中减水坝一座唐埂南减水坝一座　以上髙堰各闸坝涵洞所减之水俱从髙宝等湖出髙宝各减坝入下河
　　南运河　清河县太平闸一座金门寛二丈一尺所以约全淮之水止令烂泥浅一水分十之二由此闸以进运河今宜移置新闸运道从草坝出入　太平闸涵洞　七里闸一座与新庄闸南北并行以备挑浅而平水势
　　山阳县凤阳厰减水石坝一座坝门寛八尺四寸坝长十八丈较龙汪闸顶并各隄顶约低五尺专为分龙汪闸上流水势以保清江浦淮安城而建所减之水由运料新河歴杨家庙入山阳运河　状元墩涵洞　杨家庙单家口涵洞五十座
　　宝应县北济闸一座南济闸一座子婴沟减水坝一座长十二丈泄水之地六丈所减之水由子婴沟入下河　永平闸坝一座所减之水俱入下河髙邮州东岸减水坝一座泄水之地长四十丈坝底髙于髙邮城南砖坝底二尺有奇止以泄异涨所泄之水入下河每年六月初一日开放　东岸南关减水砖坝一座泄水之地计长四十八丈二尺其所泄之水亦入下河每年六月初一日开放　东岸五里铺减水石坝一座泄水之地寛十一丈底低于砖坝者二尺有奇每年四月初一日开放　东岸八里铺减水石坝一座泄水之地计长十丈六尺底低于砖坝者二尺有奇每年四月初一日开放　东岸柏家墩减水砖坝一座泄水之地计长五十一丈四尺每年六月初一日开放　东岸车逻减水石坝一座泄水之地计长十一丈每年四月初一日开放
　　江都县东岸鳅鱼减水坝一座泄水之地计长十一丈所泄之水亦入下河　东岸金湾三闸坝一座其水减入人字河归芒稻河入江
　　髙宝诸湖下于洪泽湖而运河又下于髙宝诸湖诸湖西南受滁泗天长之水由下河入海故东隄旧有闸座涵洞以泄之而西北周桥六坝泄下之水亦由诸湖以入下河故臣复于旧闸坝涵洞之外增建改建减水坝八座以向来原有之闸坝涵洞抵泄运河下注及天泗等处山溪之水而以新建八坝抵泄周桥六坝之水而后因入为出节宣有度旱不致于涸运涝不致于伤隄也
　　北运河　邳州猫儿窝减水坝一座减入骆马湖防归中河马庄集减水坝一座万家庄减水坝一座二坝水俱减入骆马湖防归中河
　　宿迁县免车头涵洞张八庄涵洞晁家沟涵洞皁河石磡一座
　　闸之底深于岸其寛不过二丈四尺至三丈而止坝之寛为丈者可以百而其底则与岸平若洞之径仅三尺而已其减水之用大小不同而其为减则一也夫束水莫如隄然隄有常而水之消长无常故隄以束之又为之闸坝涵洞以减之而后隄可保也今使上流河身其广数里而下流河身或为山冈郡邑所逼限其广也仅得其半更或仅得其十之一二势必滂薄奔驶怒极而思逞加以伏秋暴涨非时雨其不致于败壊城郭漂淌室庐溺人民而淹田畆者防希矣今于黄河两岸及运河上下髙堰一带凡遇河道险隘及水势激荡之处相度地形建置闸坝涵洞共若干座其详分载各考下务令随地分泄上旣有以杀之于未溢之先下复有以消之于将溢之后故自建闸坝以来各隄得以保固而无冲决也乃不知河道者与怀怨而寻衅者啧有烦言夫闸坝髙卑各有规画原以泄异涨非以泄平漕水且以隄御河以闸坝保隄诚以河不他溃则河底日深河底日深则河水亦日低行且置闸坝于不用矣即黄河土松而水悍不无损伤修葺之费然较之隄工涨溃普面漫溢败坏城郭漂荡庐室溺人民而淹田畆塞决挑淤经年累月为费不赀其利害之大小何如乎不唯是也耕种之区资减水而得以灌溉洼下之地借减黄而得以淤髙久之而硗瘠沮洳且悉变而为沃壤一事而数利兴故既有隄堰必不可无闸坝涵洞也涵洞之用有三一减水二淤洼三溉田固矣然神而明之更以之挡水以之卫闸其用微妙非久于河者不知也夫闸坝所过之水大抵伏秋异涨澎湃之势旣足以撼闸之基倾跌之力又足以防闸之底而我以涵洞之水透入闸后使之旋澜涌波以防其基而承其底则闸反若有所慿以固而澎湃之势平倾跌之力衰矣闸之于坝也亦然顾置洞必与隄内地面相等前所建涵洞正值河身垫髙之时故所置皆髙今河底日深前建涵洞非夏秋水发之时希复过水必须因河底之髙下而髙下之方得涵洞之用焉【以上俱靳文襄公治河书】
　　圣祖仁皇帝康熈二十四年十一月十三日准工部咨请循河工定例以便遵守以固河防事内开抢修工程隄岸闸坝偶被伤损稍遅则工程渐损是以该员一靣详明臣衙门一面运料修防或费帑数两或数十两或二三百余两臣衙门确核造入岁报册内彚题开销者谓之抢修每嵗不下一二百件若亦照岁修之例一估一销则每岁应添本章三四百件等语查从前抢修工程该督册内止有总数并未分晰细数无凭查核屡次驳查在案嗣后如有抢修工程五百两以内者令该督详开各工细数造册彚销等因奉
　　防依议【淮扬道治河档案】
　　漕规
　　宿桃木价　尺一木【一钱四分】　尺二木【一钱八分】　尺三木【二钱三分】　尺四木【三钱一分五厘】　尺五木【四钱零五厘】　尺六木【四钱五分五厘】　尺七木【五钱三分】　尺八木【六钱七分】　尺九木【八钱三分】　二尺木【九钱八分】
　　邳睢木价　尺三木【二钱七分】　余与宿同【以下俱靳文襄公治河书】
　　徐属木价　尺三木【二钱七分】　尺五木【四钱二分五厘】　尺六木【四钱七分】　余与宿桃同
　　宝应木价　一尺木【九分二厘】　尺一木【一钱零九厘】　尺二木【一钱二分六厘】　尺三木【一钱四分三厘】　尺四木【一钱六分】　尺五木【一钱七分七厘】　尺六木【二钱五分五厘】　尺七木【三钱三分二厘】　尺八木【三钱九分一厘】　尺九木【四钱六分八厘】　二尺木【五钱四分四厘】二尺一木【六钱二分二厘】　二尺二木【七钱二分四厘】　二尺三木【七钱八分四厘】　二尺四木【八钱六分八厘】　二尺五木【九钱五分四厘】江都木价　一尺木【九分】　尺一木【一钱零七厘】　尺二木【一钱二分四厘】　尺三木【一钱四分一厘】　尺四木【一钱五分八厘】　尺五木【一钱七分五厘】　尺六木【二钱五分三厘】　尺七木【三钱三分】　尺八木【三钱八分九厘】　尺九木【四钱六分六厘】　二尺木【五钱四分二厘】　二尺一木【六钱三分一厘】　二尺二木【七钱一分一厘】　二尺三木【六钱八分四厘】　二尺四木【八钱六分八厘】　二尺五木【九钱五分四厘】山清木价　一尺木【一钱一分】　尺一木【一钱四分】　尺二木【一钱八分】　尺三木【二钱三分】　尺四木【二钱七分】　尺五木【三钱四分】尺六木【四钱三分】　尺七木【五钱三分】　尺八木【六钱七分】　尺
　　九木【八钱三分】　二尺木【九钱八分】　三尺一木【一两二钱一分】　二尺二木【一两四钱七分】　二尺三木【一两七钱三分】　二尺四木【二两零二分】　二尺五木【二两三钱二分】　二尺六木【二两七钱】　二尺七木【三两一钱二分】　二尺八木【三两五钱七分】　二尺九木【四两五钱】三尺木【四两五钱六分】　三尺一木【五两一钱】　三尺二木【五两】
　　【六钱七分】　三尺三木【六两二钱七分】　三尺四木【六两九钱】　三尺五木【七两五钱六分】　三尺六木【八两二钱五分】　三尺七木【八两九钱七分】　三尺八木【九两七钱二分】　三尺九木【十两五钱】　四尺木【十一两三钱一分】　四尺一木【十二两一钱五分】　四尺二木【十三两零二分】　四尺三木【十三两九钱二分】　四尺四木【十四两八钱五分】四尺五木【十五两八钱二分】　四尺六木【十六两八钱】　四尺七木【十七两八钱二分】　四尺八木【十八两八钱七分】　四尺九木【十九两九钱五分】　五尺木【二十一两六钱】
　　徐属防各色料价　杂草每束六斤价银三厘　苇每束二十斤价银一分　麻一斤价银一分六厘草绳每套九斤价银一分
　　邳睢防各色料价　草每束六斤价银二厘六毫余与徐属同
　　扬河防各色料价　红草每束二十五斤价银一分五厘　稻草每束二十五斤价银一分二厘五毫江柴每束百斤价银八分　黄麻每斤价银一分二厘　白麻每斤价银一分八厘　石灰每石价银二钱　糯米每石价银一两　缆柴每石价银一钱稻草防每条重五斤价银二厘五毫　每砌旧石一丈工价银三分　每砌砖百块工价银三分　每灰一石用糯米五升　每砖一块用石灰二升　每砌石一丈用石灰口口　钉每斤价银三分　煤炭一石价银三钱　每砖一块价银一分三厘　灰筛一面价银二分　灰箩一只价银五分　木匠每名每日食米一升五合【石匠同】
　　山盱山清山安三防各色料价　埽柴每束三十斤价银二分二厘　红草每束十斤价银六厘　缆柴每束三十斤价银二分七厘　麻每斤价银一分四厘　刘淳荡柴山阳产柴每束三十斤价银一分七厘　刘淳采运各工红草每束十斤价银三厘防樟叶每百斤价银五钱三分九厘二毫六丝　石灰每石价银一钱四分四厘　芬草每斤价银三厘钉每斤价银三分　芦蓆每片价银一分　灰筛
　　每面价银四分　木掀每把价银六分　埽箒每把价银六厘
　　宿桃二防各色料价　草每束六斤价银二厘六毫余与徐属同
　　修造大栁船　三年小修银二十两　五年大修银三十两　八年拆造银五十两
　　大浚船　三年小修银八两　五年大修银十二两八年拆造银十八两
　　中浚船减十之一五
　　小浚船减十分之三　未到年限损坏着船头赔修如遇真正暴风漂没本船头赔十分之三通幇赔
　　十分之七
　　山盱防各减坝　大河砖每块银一分六厘　单料面石每丈银九钱五分　料半青面石每丈银一两四钱二分五厘　石灰每石银一钱四分四厘　石匠凿锭眼每个给银五厘　锔眼每个银三厘　石匠凿光石连砌每面石一丈给银一钱五分　每石一丈不论双单料半牵用石灰一石　每砖一块用灰五升　钉每斤三分　生铁锭每斤银一分四厘熟铁锔每斤五分　竹篾每斤银一分二厘　黄
　　麻每斤银二分　酱每斤银一分五厘　硪肘每副银八分　煤炭每石银三钱五分　油灰每斤银一分　桐油每斤银五分五厘　真火灰每石银二钱八分八厘
　　山清外河防减坝　杨桃藤每斤银六厘　做三和土每方用火灰三十石黄土一百筐杨桃藤六十斤余料与山盱防同
　　宿桃大工料价　双料青面石每丈银一两八钱大砖每块银一分二厘　石灰每石银一钱六分熬汁荒柴每石银二分　生铁锭每斤银一分二厘铁锔每斤银五分　钉每斤银三分　抬石铁绳
　　每条重十五斤价银七钱五分　檀木撬杠每根银七分　铁掀每把银一钱　木掀每把银六分　埽箒每把银一分五厘　煤炭每石银三钱　牵鑚皮条银一分　云硪每架银三钱五分　锅铁每斤银一分五厘　黄麻每斤银二分　黒煤每斤银四分矾红每斤银五分　水胶每斤银八分　桩手每
　　工银五分　竹笆每片用匠一工　芦笆每四片用匠一工　签桩八根用匠一工
　　髙宝大工料价　石灰每石银二钱　雇船运砖每块银三厘　雇船运石每单料一丈银一钱二分铁撬每斤银四分　煤炭每石银四钱　石匠凿砌石块不论双单料半每丈给银八分　竹杠每条银二分　山竹每根银三分　灰筛每面银二分　灰箩每只银五分
　　闸墙髙三丈用一尺二寸寛一尺二寸厚双料石二十五层　五层用里石七路　四层六路　四层五路　四层四路　四层三路　四层二路


<史部,地理类,河渠之属,行水金鉴,卷一百七十五>
　　两墙共长【阙】　　　用墙石九百丈　里石一千九百八十丈【俱用一尺二寸寛一尺二寸厚】　河砖七万九千二百块【一尺二寸长五寸阔二寸厚】　顶墙石石马牙桩一千八百改用尺五六木六百株【一木三截每丈用桩三路每路二十段后又添一路共四路】顶里石梅花桩三千九百六十段尺四五木九百
　　九十株【一木四截每丈用梅花桩十一路每路十二段】　底石六百十四丈六尺八寸【九寸厚一尺二寸寛料半每丈用梅花桩十八段】　顶底石梅花桩一万一千零六十四段一尺三四木二千七百六十六株【一木四截】　火灰三千四百九十四石六斗八升【每石一丈用灰一石】　糯米二百零九石六斗八升【每灰一石用糯米六升】　熬汁柴六千二百九十束【每束三十斤】　前后鎻口共用三和土二十二方【三尺深三尺寛】　铁锔一千八百个【每个重一斤】　铁锭一千八百四十四个【每个重四斤】　熟铁条九根共六千三百斤【每斤四分】　天然闸砂碛一方四钱　碎石一方九钱五分　单料一丈五钱　双料一丈一两　凿光五面见线石毎丈一钱五分【以上俱靳文襄公治河书】
　　漕运
　　凡漕运先年俱民运淮徐临德四仓军船接运入京通二仓名为支运永乐末始令民运赴淮安洲补给脚价兊与军船领运名为兊运其四仓仍十之三四后兊运渐增又令军船各回附近水次领兊民加与过江脚价视逺近为差成化十一等年改四仓米七十万石令各军径赴水次领兊名为改兊其兊运中又分支运米与天津蓟州密云昌平其正额外又有预备米贮于临德二仓岁运米四百万石北粮七十五万五千六百石南粮三百二十四万四千四百石内兊运三百三十万石改兊七十万石除例折外每年实通运正耗粮五百一十八万九千七百石【以下俱明会典】
　　兊运米　浙江六十万石　江西四十万石　湖广二十五万石【内折色三万七千七百三十四石七斗】　应天府一十万石苏州府六十五万五千石　松江府二十万三千石常州府一十七万五千石　镇江府八万石　宁国府三万石　池州府二万五千石　庐州府一万石　淮安府二万五千石　太平府一万七千石　安庆府六万石　凤阳府三万石　扬州府六万石　徐州三万石　山东二十八万石【内折色七万石】　河南二十七万石【内折色七万石】
　　改兊米　江西一十七万石　应天府二万八千石苏州府四万二千石　松江府二万九千九百五十石广德州八千石　镇江府一万石　淮安府一万一
　　百五十石【以上旧俱运淮安府常盈仓】　浙江三万石　扬州府三万七千石　凤阳府三万三百石　徐州一万八千石镇江府一万二千石　淮安府六万九千石【以上旧运徐州】
　　【广运仓】　山东二万六百石　河南五万石【以上旧运临清广积仓】山东七万五千石　河南六万石【以上旧运德州德州仓】
　　支运米六十四万四千八十三石三斗　天津仓米六万石　蓟州仓本色米十万石折色米一十四万石密云镇米一十五万四千八百一十石八斗　昌平镇米一十八万九千二百七十二石五斗【以上即上兊运内数】预备米一十九万四千四百石　临清广积仓山东五万四百石河南六万石　德州德州仓山东六万石河南二万石
　　凡水次交兊宣德七年令官军运粮各于附近府州县水次江南民运粮于洲淮安二处交兊河南所属民运粮至大名府小滩兊与遮洋船官军领运山东粮于济宁交兊　正统九年令江南漕粮于九江水次交兊成化七年令淮水次兊运官军下年俱过江就各
　　处水次兊运　正德元年议准湖广水次于长沙汉口交兊　三年令移河南山东兊粮于临清水次　嘉靖十一年议准遮洋山东二总岁运河南粮仍旧在小滩镇水次交兊　十二年议准湖广粮俱赴蕲州汉口城陵矶三处水次交兊　十六年题准江西呉城水次原兊粮改进贤水次交兊　万厯元年题准湖广衡水荆岳长沙漕粮原在城陵矶交兊者改并汉口水次　十一年改汉口交兊于千金沙洲陈公套水次【以上俱明会典】丘文庄曰汉唐建都于关中汉漕仰于山东唐漕仰于江淮其运道所经止于河漕一路宋都汴梁四冲八逹之地故其运道所至凡四路　昔人谓宋人以东南六路之粟载于真泗楚三州【今仪真淮安泗州】有转船三仓江船之人至此而止无留滞也【江南之船输米至三仓卸纳即载官盐以归舟还其郡卒还其家汴船诣转船仓漕米输京师】汴船之出至此而发无覆溺也江船不入汴汴船不入江岂非良法欤且前代所运之夫皆是民丁唯今则以军运前代所运之粟皆是转递唯今则是长运唐宋之船江不入汴汴不入河河不入渭今日江湖之船各逺自岭北湖南直逹于京师唐宋之漕卒犹有番休今则岁岁不易矣宋人漕法其劳船有载盐之利今之漕卒比之宋人其劳百倍一岁之间大半在途无室家之乐有风波之险洪闸之停留舳舻之冲激阴雨则虑浥漏浅涩则费推移沿途为将领之科率上仓为官攅之阻滞及其回家之日席未及暖而文移又催以兊粮矣运粮士卒其艰苦万状有如此者【通漕编　荟蕞云他处不知其详即如吾浙运丁水次受兊于官给漕截之外强悍纲司每多需索无餍且擕带土宜获利不少而室家团聚于舟中运道安行而无阻文庄所言殆与今日异矣】
　　国朝定鼎燕京岁输东南漕以充军国之用有正兊米改兊米正兊入京仓改兊入通仓每岁运四百万石为额如遇陞科荒折随时增减【以下俱　大清防典】岁额正兊米三百三十万石
　　江南一百五十万石【江宁府一十万石　苏州府六十五万五千石　松江府二十万三千石　常州府一十七万五千石　镇江府八万石淮安府二万五千石　扬州府六万石　徐州三万石安庆府六万石　宁国府三万石　池州府二万五千石　太平府一万七千石　庐州府一万石　凤阳】
　　【府三万石　以上正兊米内永折灰石米共一十五万二千三百八石六斗三升五合】
　　浙江六十万石【杭州府十万石　嘉兴府二十九万石湖州府二十一万石　以上正兊米内灰石折米一万二千六百八十九石二斗】
　　江西四十万石【南昌府八万三千四百二十七石七斗四升　饶州府五万三百五十石二斗二升　广信府二万三千一百二十石二斗　南康府一万六千一百九十石　建昌府一万六千九石一斗一升　抚州府三万四千七十七石六升　临江府四万一千六百三十六石六斗三升　吉安府六万九千九百二十五石八升　瑞州府五万五千一百九十八石一斗　贑州府一万六十五石八斗六升】湖广二十五万石【武昌府三万二千二百三十二石八斗　汉阳府三千八百四十三石七斗四升四合零　安陆府一万八千六百石四斗　德安府六千三百一石八斗　黄州府四万九千九百四十二石三斗　荆州府二万二千二十一石六斗六升九合零　岳州府二万三千七百七十石一斗　长沙府六万四千三百二十石二斗三升零　衡州府二万二千四百五十九石三斗五升五合零　永州府一千五百七石六斗　以上正兊米内永折米三万七千七百三十四石七斗】
　　山东二十八万石【济南府十一万三千八百石　兖州府六万三千二百石　东昌府十万三千石　以上正兊米内永折米七万石】
　　河南二十七万石【开封府八万六千九百石　归德府一万二千石　彰德府四万一千五百石　衞辉府二万九千石　怀庆府四万一千石河南府五万一千石　汝州八千六百石　以上原改永折米七万石康熈二十二年全改折色】
　　改兊米七十万石
　　江南二十九万四千四百石【江宁府二万八千石　苏州府四万二千石　松江府二万九十九百五十石　镇江府二万二千石　淮安府七万九千一百五十石　扬州府三万七千石徐州一万八千石　凤阳府三万三百石　广德州八千石　以上改兊米内永折灰石米共五万一千二百六十一石六斗七升三合】
　　浙江三万石【杭州府五千石　嘉兴府一万五千石湖州府一万石　以上改兊米内灰石折米六百三十四石五斗】
　　江西一十七万石【南昌府五万六千八百四十六石五斗四升　饶州府一万七千六十一石六斗七升　广信府七千四百二十石九斗九升南康府五千四百八十六石一斗九升　建昌府五千一百三十八石六斗四升　抚州府一万九百三十八石二斗一升　临江府一万七千九百三十七石六斗六升　吉安府二万八千二百二十二石二斗六升瑞州府一万七千七百一十七石　贑州府三千二百三十石八斗四升】
　　山东九万五千六百石【济南府七万五千石东昌府二万六百石】
　　河南一十一万石【开封府三万六千三百四十七石五斗　归德府三千三百二十八石五斗　彰德府九千八百九十二石　衞辉府一万一千一百八十七石三斗　懐庆府一万五十七石八斗河南府三万一千七百二十六石二斗　汝州七千四百六十石七斗　以上俱改折】
　　凡六省漕粮原额四百万石除永折灰石米三十九万四千六百二十八石七斗八合浮粮积荒米三十五万八千五百九十六石一斗四升一勺零淮扬积淹停征米七万七千八百三十六石六斗一升五合八勺改折河南米三十一万石丈增陞科复熟米三万七千八百五十七石三斗六升三合九勺实运正兊改兊米二百八十九万六千七百九十五石九斗零【康熈二十四年运粮数　以上俱　大清防典】
　　漕粮除山东河南二省庐凤二府徐州一州不由南河外其余湖广江西浙江三省并江南苏松常镇宁国太平池州安庆江宁等府广德一州并白粮运艘俱进仪二闸由扬州淮安渉黄险入清口由中河入泇河过济浮衞逹天津抵潞湾交纳京庾邉仓而仪清口实为运道咽喉焉【南河全考】




　　行水金鉴巻一百七十五
