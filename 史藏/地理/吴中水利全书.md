　　钦定四库全书　　　　　史部十一
　　呉中水利全书目录　　　地理四【河渠之属】卷一
　　图
　　东南水利总图
　　苏州府全境水利图
　　苏州府城内水道总图
　　苏州府城内东南隅长洲县分治水道图苏州府城内东北隅长洲县分治水道图苏州府城内西南隅呉县分治水道图苏州府城内西北隅呉县分治水道图长洲县全境水利图
　　呉县全境水利图
　　呉江县全境水利图
　　呉江县城内水道图
　　常熟县全境水利图
　　常熟县城内水道图
　　昆山县全境水利图
　　昆山县城内水道图
　　嘉定县全境水利图
　　嘉定县城内水道图
　　太仓州全境水利图
　　太仓州城内水道图
　　松江府全境水利图
　　松江府城内水道图
　　华亭县全境水利图
　　上海县全境水利图
　　上海县城内水道图
　　青浦县全境水利图
　　青浦县城内水道图
　　常州府全境水利图
　　常州府城内水道图
　　武进县全境水利图
　　无锡县全境水利图
　　无锡县城内水道图
　　江隂县全境水利图
　　江隂县城内水道图
　　宜兴县全境水利图
　　宜兴县城内水道图
　　镇江府全境水利图
　　镇江府城内水道图
　　丹徒县全境水利图
　　丹阳县全境水利图
　　丹阳县城内水道图
　　金坛县全境水利图
　　金坛县城内水道图
　　卷二
　　图【系说】
　　太湖全图
　　呉江县境沿湖水口图
　　呉县境沿湖水口图
　　无锡县境沿湖水口图
　　武进县境沿湖水口图
　　宜兴县境沿湖水口图
　　呉淞江全图
　　娄江全图
　　白茆港全图
　　沿海纳潮泄水港浦图
　　沿江纳潮泄水港浦图
　　卷三
　　水源
　　卷四
　　水脉
　　卷五
　　水名
　　卷六
　　水名
　　卷七
　　河形
　　卷八
　　水年
　　卷九
　　水官
　　卷十
　　水治
　　卷十一
　　诏命
　　洪武二十六年圣谕都察院脩濬水利洪武二十七年命脩治陂塘湖堰
　　洪武二十八年命兴治水利
　　洪武三十一年钦颁教民榜文
　　洪武三十二年命工部脩治圩坝堰陂塘正统二年诏脩治圩岸陂塘
　　治十八年诏治农官专脩职业
　　嘉靖五年命年终奏缴水利文册
　　嘉靖六年命脩理苏松等防水利
　　嘉靖七年命脩圩岸坝堰濬陂塘沟渠嘉靖二十六年命脩苏松水利
　　隆庆三年诏禁占水源阻河道
　　隆庆六年诏讲求脩治江南水利
　　崇祯二年召对水利记注
　　崇祯九年特命脩治东南水利
　　卷十二
　　敕书
　　永乐三年敕戸部尚书夏原吉
　　宣徳五年敕工部右侍郎周忱
　　正统九年敕廵抚应天等府工部右侍郎周忱
　　成化七年敕浙江提刑按察司佥事呉防治七年敕工部左侍郎徐贯
　　治八年敕工部都水清吏司主事姚文灏正徳八年敕都察院右副都御史俞諌正徳十四年敕廵抚应天等府工部尚书兼右副都御史李充嗣
　　正徳十五年敕工部都水清吏司署郎中事员外郎林文沛
　　正徳十五年敕工部都水清吏司署郎中事主事顔如环
　　嘉靖十四年敕苏松兵备山东提刑按察司副使李士允
　　嘉靖二十五年敕廵抚应天等府都察院右副都御史欧阳必进
　　万厯四年敕廵按直廵视下江监察御史林应训
　　万厯十四年敕湖广提刑按察司副使许应逵
　　卷十三
　　奏状
　　萧统请停信义郡漕渎丁役疏
　　刘晏停免修筑练湖状
　　吕延贞濬治练湖状
　　郏亶上水利书
　　附子郏乔书
　　苏轼进单锷呉中水利书状
　　单锷呉中水利书
　　王安石奏免罢水官状
　　中书省尚书省防勘澳牐设官劄子
　　许光凝上苏州水利状
　　赵霖治水利害状
　　向子諲奏禁练湖侵佃状
　　史才上围田利害状
　　周环上临平湖秀四州水利状
　　赵子防相视水利方略状
　　陈正同上平江水利状
　　赵子防开濬塘浦状
　　任古上平江水利状
　　任古再上平江水利状
　　任古三上平江水利状
　　刘唐稽奏开常州港渎状
　　李结上治田三议状
　　陈弥作奏开诸浦状
　　丘崈奏筑捍海堰状
　　薛元鼎相视平江水利状
　　章冲上濬河置牐状
　　王彻奏开五浦状
　　罗防乞开淀湖围田状
　　张叔献奏筑新泾塘招贤港堰牐状
　　徐谊上水利状
　　李珏奏濬常州漕渠脩建望亭二牐状卫泾上东南水利状
　　温都尔奏请淀湖侵占状
　　特尔格奏疏淀湖设屯守状
　　中书省请脩练湖疏治运河状
　　任仁发请立行都水监状
　　任仁发讲究平江等防水利状
　　郭珪请京口濬河建闸状
　　眀埒达实请京口濬河建闸状
　　奇彻台言浙西水利状
　　舒玛尔节请立松江等防都水庸田使司状
　　卷十四
　　章疏
　　夏原吉濬治娄江白茆港疏
　　况钟请专官治水疏
　　应能申眀水利职掌疏
　　杨防请治东南水利疏
　　叶绅请设水利重臣疏
　　徐贯奏报开濬呉淞江等防工完疏
　　秦庆上治水事宜疏
　　姚文灏条上水利窽要疏
　　谢琛兴脩水利疏
　　俞諌请留关税濬白茆疏
　　许廷光请重治水专官事权疏
　　附工部覆奏
　　呉岩条上水利事宜疏
　　李充嗣请预防开濬工费疏
　　李充嗣请设分理部官疏
　　马禄请添部臣督开白茆疏
　　李充嗣奏报开浚各项工完疏
　　周鳯鸣条上水利事宜疏
　　朱隆禧请修水利疏
　　吕光洵兴修水利疏
　　吕光洵兴修水利再疏
　　附工部覆奏
　　吕光洵请设治田围疏
　　翁大立请设治水部臣疏
　　凌云翼请设水利台臣疏
　　附工部覆奏
　　海瑞请濬呉淞江疏
　　海瑞请濬白茆港疏
　　海瑞请补河工钱粮疏
　　谷中虚请定督理水利宪臣辖属疏
　　宋仪望请复水利专官疏
　　郭思极修复练湖疏濬孟渎疏
　　陈世寳请复练湖疏濬孟渎疏
　　林应训款陈开濬呉淞江工费疏
　　林应训开濬孟渎河工疏
　　林应训请复练湖疏
　　林应训开浚呉淞江工完疏
　　林应训开濬白茆塘工完疏
　　江有源请专官治水疏
　　徐桓请复水利宪臣给发钱粮疏
　　李涞奏报水利副使许应逵开濬工完疏归子顾请疏治呉淞江疏
　　薛贞请濬呉淞江疏
　　周起元请濬呉淞白茆等江港疏
　　陈懋徳【今复蔡姓】请濬呉淞白茆等江港疏附工科抄
　　附工部覆奏拟
　　李待问回奏三江水利疏
　　庄祖诲脩复练湖疏
　　张国维覆请开浚呉江县长桥谼疏
　　李模请濬呉淞白茆议复水利部臣疏
　　卷十五
　　公移
　　刘宰回赵守问开七里河劄
　　黄震申嘉兴府脩田塍状
　　玛哈穆特集议拯治吴淞江堙塞
　　毛庄濬筑练湖申
　　马荣祖脩筑练湖呈
　　江浙行省督治田围
　　江浙行省督开堰河
　　呉执中言顺导水势
　　遵达纳实哩集江湖水利
　　呉防濬呉淞江行苏松二府牒
　　呉防开挑呉淞江示约
　　林智勘报苏州府属水利呈
　　姚文灏申饬水利事宜条约
　　徐贯相视水利晓谕
　　伍性通行濬河筑岸牌
　　沈经勘报呉江县水利呈
　　方豪勘视昆承湖复治水都御史俞諌揭方豪勘视阳城湖复治水都御史俞諌揭李充嗣申饬开濬水利款约
　　顔如环分理水利条约
　　林文沛水利兴革事宜款示
　　顔如环议开呉淞江呈
　　顔如环分治呉淞江水利工完呈
　　林文沛分治白茆港等防水利工完呈蔡干计防导河夫银呈
　　蔡干专责农官治水呈
　　蔡干申饬水利须知案验
　　朱衮水利兴革事宜条约
　　吕光洵水利工计款示
　　卷十六
　　公移
　　冯叔吉款议开浚呉江两滩详
　　冯叔吉款议开濬白茆港案验
　　冯叔吉开濬白茆港条约
　　王一言议濬呉江两滩详
　　冯叔吉开濬呉淞江详
　　施之藩奉委督濬厐山湖详
　　林应训颁行治田六事
　　陈王道上水院横塘横泖河工揭
　　陈王道上水院太仓州境水利揭
　　呉防谦请立练湖禁令条议
　　许应逵议筑海塘呈
　　许应逵辞兼理粮储专督水利呈
　　许应逵开濬呉淞七浦等河工完呈
　　许应逵开濬过苏松常镇各水利工程数周孔教禁革濬河泥头牌
　　聂绍昌条上华亭县濬筑成规申
　　耿橘议濬白茆等河浦申
　　胡士容兴筑娄江石塘申
　　胡士容兴筑娄江石塘工完申
　　胡士容置脩塘义田申
　　王时和上达民艰请兴水利详
　　卷十七
　　书
　　范仲淹上宰执论水利书
　　卫泾与提举赵霖论水利书
　　黄震代平江府回马裕斋催泄水书
　　龚诩上廵抚周忱水利书
　　龚诩再上廵抚周忱水利书
　　史鉴答廵抚佀钟书
　　史鉴与陈璚论水利书
　　蔡羽与水部伍余福论水利书
　　姚文灏论亲行防视书
　　张槚答张寅论水利书
　　柴竒上阁部请兴水利书
　　王同祖上阁部设呉中治水专官书
　　归有光上兵道熊桴水利书
　　归有光上苏州府知府王仪水利书
　　归有光与昆山县知县彭富论水利书王世贞与阁下王锡爵论设水官书
　　陆树声与廵按李尭民论水利书
　　赵用贤与水利道许应逵论常熟水利书赵用贤与兵道李涞论水利书
　　赵用贤再答兵道李涞水利书
　　周永年上呉江县知县熊开元论水利书
　　卷十八
　　志
　　托克托等宋史河渠志【一】
　　托克托等宋史河渠志【二】
　　托克托等宋史河渠志【三】
　　托克托等宋史河渠志【四】
　　托克托等宋史河渠志【五】
　　托克托等宋史河渠志【六】
　　刘防松郡水利志【一】
　　刘防松郡水利志【二】
　　刘防松郡水利志【三】
　　刘防松郡水利志【四】
　　归有光嘉祐开呉淞江志
　　宋濂等元史河渠志【一】
　　宋濂等元史河渠志【二】
　　宋濂等元史河渠志【三】
　　杨维桢淀山湖志
　　孙鼎松郡水利志【一】
　　孙鼎松郡水利志【二】
　　孙鼎松郡水利志【三】
　　孙鼎松郡水利志【四】
　　孙鼎松郡水利志【五】
　　孙鼎松郡水利志【六】
　　孙鼎松郡水利志【七】
　　孙鼎松郡水利志【八】
　　孙鼎松郡水利志【九】
　　归有光大徳开呉淞江志
　　史鉴呉江运河志【上】
　　史鉴呉江运河志【中】
　　史鉴呉江运河志【下】
　　杨循吉导河夫志略
　　杨循吉治濬河志略
　　杨循吉浒墅便渠志
　　杨循吉治濬湖川塘志
　　杨循吉治濬许浦梅李塘志
　　朱存理苏州府水利志
　　王臬金坛县水道志
　　高企上海县水道志【一】
　　高企上海县水道志【二】
　　沈水则碑志
　　沈水蚀志
　　沈隄水岸志
　　沈呉江城中水道志
　　归有光天顺开江志
　　曹儒苏州府境湖水下流志
　　曹儒苏州府水道志
　　曹儒松江府境水道志
　　曹儒常州府境水道志
　　曹儒镇江府境水道志
　　曹儒苏常镇三府入江口志
　　林应训江南漕渠志
　　林应训天关志
　　林应训闸防志
　　归有光昆山县全呉乡濬河志
　　范濓云间据目抄志水利
　　卷十九
　　考
　　史【失名】京口河渠考
　　沈括至和塘考
　　韩邦宪广通坝考
　　王同祖三江考
　　王同祖三呉水利考
　　王同祖太湖考
　　徐献忠沿湖溇港考
　　曹儒海塘考
　　王圻开濬呉淞江考略
　　附开呉淞江驳议
　　王圻中江考
　　王圻娄江考
　　王圻东江考
　　王圻三江口考
　　王圻溧阳五堰考
　　王圻土冈堰闸考
　　侯峒曾开濬呉淞江考略
　　卷二十
　　说
　　朱长文东南水利说
　　范成大水利围田説
　　【失名】镇江漕渠说
　　都水庸田使司集江湖水利说
　　姚文灏浙西水道图说
　　魏校呉中水利说
　　何宜水利塘圩说
　　张铎围田沟洫说
　　史鉴呉江水利说
　　顔如环新洋江夏驾浦说
　　高企三江说
　　吕光洵苏松常镇水利总说
　　吕光洵苏州府境水利说
　　吕光洵松江府境水利说
　　吕光洵常州府境水利说
　　吕光洵镇江府境水利说
　　王臬金坛县运河说
　　呉韶水利脩圩说
　　沈呉中水道说
　　沈呉中水源说
　　归有光三江说
　　归有光呉淞江下三江口说
　　郑若曾练湖说
　　曹儒三江说
　　曹儒练湖说
　　曹儒草堰桥河水利说
　　曹儒龙开河水利说
　　韩浚嘉定县境水利说
　　耿橘白茆港通塞说
　　唐鹤徴常州府全境河渠说
　　唐鹤徴武进县河渠说
　　唐鹤徴无锡县河渠说
　　唐鹤徴江隂县河渠说
　　唐鹤徴宜兴县河渠说
　　万任嘉定县开河说
　　卷二十一
　　论
　　周文英论三呉水利
　　任仁发言开江
　　梁寅论田中凿池
　　金防和论疏水种茭
　　金藻三江水学
　　金藻三江水学或问
　　呉荃原三江略
　　王鏊白茆水利论
　　伍余福三呉水利论
　　张寅海潮论
　　沈塘长圩长论
　　沈治水专官论
　　沈府州县水利官论
　　归有光水利论【前】
　　归有光水利论【后】
　　毛节卿三江水势论
　　毛节卿太仓堈堰论
　　毛节卿江海坝闸论
　　周大韶论治水古今异宜
　　周大韶论治水为谋异臧
　　屠隆东南水利论
　　许应逵呉淞江或问
　　张应武水利论
　　张献翼长洲水利论
　　卷二十二
　　议
　　赵必棣脩复练湖议
　　任仁发水利议答
　　潘应武言决放湖水
　　潘应武再言水利便宜
　　张汝弼松江水利议
　　史鉴呉江水利议
　　张衎水利款议
　　杨循吉濬白茆议
　　姚文灏水性辨议
　　姚文灏九里河议
　　杨子器常熟县水利议
　　沈导河夫银议
　　王同祖治水议
　　王同祖水利工计议
　　徐献忠山乡水利议
　　徐献忠复设劝农府县佐议
　　徐献忠呉淞江议
　　邓韨常熟县水利议
　　沈决濬下流议
　　周鼎农田水利议
　　金防和濬河筑岸议
　　曹儒东南水利议
　　曹儒东南水利续议
　　曹儒练湖水利议
　　毛节卿水利议
　　毛节卿围田议
　　钱允治长洲县水利议
　　呉韶呉中水利议
　　张内蕴东南水利议【一】
　　张内蕴东南水利议【二】
　　张内蕴东南水利议【三】
　　王叔杲呉中治水专官议
　　周大韶昆山嘉定二县荒田水利议
　　周大韶呉江县荡价议
　　周大韶呉江县河工议
　　周大韶宜兴西氿水利议
　　沈位呉江水利议
　　耿橘任阳水利建闸坝议
　　耿橘潭塘水利建闸坝议
　　呉尔成水田脩濬议
　　陈仁锡治水约言
　　陈仁锡围田议
　　陈秉忠开濬呉淞江事宜经费条议
　　陈继儒呉淞江议
　　沈几东南水利议
　　严衍开呉淞江议
　　周永年议止长桥架屋呈
　　卷二十三
　　序
　　李英练湖颂序
　　秦约昆山州脩围政绩序
　　宣邦直赠王贰守佐理开河序
　　方鹏治水成绩诗序
　　薛应旂武进濬河录序
　　沈呉江水考序
　　归有光水利书序
　　谷继宗刻单锷水利书序
　　俞允文治水述
　　严讷苏州府水利图册序
　　徐阶松江府水利图册序
　　刘光济常州府水利图册序
　　姜寳镇江府水利图册序
　　徐栻三呉水考序
　　钱有威三呉水考序
　　王穉登三呉水考序
　　陆化淳常熟县水政序
　　胡士容脩筑娄塘册录序
　　王圻水利考序
　　卷二十四
　　记
　　刘允文元和塘记
　　章岘华亭县开顾浦记
　　胡宿晋陵后渠记
　　丘与权至和塘记
　　蒋静江隂闸记
　　蒋静江隂河港堰闸记
　　杨炬重开顾防浦记
　　许克昌华亭县开通波大港建张泾堰闸记章洽乾道治水记
　　邹补之武进县重开后河记
　　范成大新开塘浦记
　　郑霖重脩昆山塘记
　　史弥坚重濬归水澳记
　　陈伯广练湖增置斗门防函记
　　王应麟毘陵重濬后河记
　　陆游重脩武进奔牛闸记
　　谢原平江府重濬运河记
　　李镇江漕渠记
　　蒋惟晓江隂开河记
　　康举之招真记
　　陈膺重脩练湖记
　　【名臣亊略】呉淞江记
　　翟思忠复脩练湖记
　　陆文圭江隂蔡泾闸记
　　张天英至正石塘记
　　杨维桢都水庸田使司记
　　卷二十五
　　记
　　杨荣重建武进孟渎闸记
　　张洪常熟县重濬七鸦塘记
　　钱溥松江府重濬蒲滙塘记
　　范纯嘉定县重脩沪渎龙王庙记
　　潘暄松江府新凿都台浦记
　　王防呉县兴筑西华石塘记
　　黄体勤常熟县赵筑围记
　　祝灏苏州府新建水利分司记
　　尹直宜兴县开凿后袁河碑记
　　钱福上海县捍水隄记
　　杨循吉白茆疏渠长洲县义官题名记杨循吉白茆疏渠呉县义官题名记
　　呉瑞昆山县重濬至和塘记
　　姚文灏重濬七鸦浦记
　　呉瑞昆山县重濬十河功绩记
　　倪岳常熟县许浦塘疏濬记
　　呉寛长洲县兴筑沙湖隄记
　　祝允眀太仓州重濬湖川塘记
　　桑恱太仓州重濬湖川塘题名记
　　陈琦浒墅永通渠记
　　杨循吉三呉治水碑记
　　王鏊五湖记
　　刘天和建昌圩闸记
　　刘天和都圩垾闸记
　　王鏊呉郡治水碑记
　　陈璜太仓州大东门闸记
　　顾溱太仓州大西门闸记
　　王同祖太仓州城水门三闸记
　　邓韨常熟县重脩芝塘镇尚书行府记张衮江隂县建三关浅水闸记
　　张寅娄江新隄记
　　徐门肇建练湖公庄记
　　文徴眀太仓州重濬七鸦港碑记
　　陈如纶太仓州重濬七鸦港等河记
　　莫如忠濬龙游马路二港记
　　陈瓒常熟县重濬奚浦碑记
　　方逢时张公坝记
　　徐偕华亭县脩筑捍海塘记
　　刘美长新垾闸记
　　王世贞太仓州重濬七浦杨林盐铁三塘记王世贞太仓州濬七浦杨林二塘记
　　严讷常熟县重浚白茆塘记
　　严讷常熟县白茆港新建石闸记
　　于业金坛县开河记
　　申时行浒墅关脩隄记
　　王衡嘉定县学重开河记
　　周道登呉江县新筑石塘碑记
　　管一徳常熟县重濬横沥湖漕等河记管一徳常熟县重浚福山塘记
　　文震孟长洲县兴筑娄江石隄记
　　陆彦章上海县疏河记
　　卷二十六
　　防对
　　范仲淹天章阁水利防对
　　顾清应天乡试水利防对
　　袁黄东南水利拟防
　　张溥东南水利防要
　　卷二十七
　　祀文
　　叶清臣祀沪渎龙王庙文
　　夏原吉治水祀河神文
　　姚文灏治水誓神文
　　海瑞开呉淞江祀神文
　　林应训浚呉淞江祭神文
　　林应训浚白茆港祭神文
　　卷二十八
　　诗歌
　　顾致尭咏镇江蔡守浚漕渠
　　陆仁筑围辞
　　徐恒赋筑围
　　马弓筑围謡
　　金防筑围謡
　　顾英筑围謡
　　陆麒筑围謡
　　杨维桢淀山湖
　　张之翰高昌渡
　　无名氏白茆歌
　　贝琼白茆歌
　　夏原吉过淀山湖
　　蒲壁郎官渡
　　偶桓郎官渡【二首】
　　范能郎官渡
　　蒲壁少卿墩
　　叶提题少卿墩
　　偶桓题少卿墩
　　范能题少卿墩【二首】
　　袁凯沙涂行
　　陈章寄祝主事萃诗
　　姚文灏濬河歌
　　姚文灏开坝歌
　　姚文灏脩圩歌【四首】
　　姚文灏相视吟【二首】
　　方豪谒知府林懋举于白茆港舟中献诗【二首】林懋举和前韵志感【二首】
　　倪宗正和前韵上林懋举【二首】
　　朱文和前韵谢林懋举【三首】
　　钱仁夫和前韵谢林懋举【二首】
　　钱承徳和前韵谢林懋举【二首】
　　倪宗正方豪白茆舟中聨句
　　方豪过河舎
　　倪宗正过河舍和前韵
　　谢琛阅姚文灏水道图说诗
　　冯迁松郡水涨思濬吴淞江
　　【臣】等谨案吴中水利书二十八卷明张国维撰国维字九一号玉笥东阳人天啓壬戌进士福王时官至吏部尚书南京破复从鲁王于绍兴事败投水死事迹具明史本传是书先列东南七府水利总图凡五十二幅次标水源水脉水名等目又辑诏勑章奏下逮论议序记歌謡所记虽止明代事然指陈详切颇为有用之言凡例谓崇明靖江二邑浮江海之中地脉不相聨赘自昔不混东南水政之内今按二邑形势所说不诬足以见其明确明史本称国维为江南廵抚时建蘓州九里石塘及平望内外塘长洲至和等塘修松江捍海提濬镇江及江隂漕渠并有成绩迁工部右侍郎兼右佥都御史总督河道时值嵗旱漕流涸濬诸水以通漕又称崇祯十六年八总兵师溃国维时为兵部尚书坐觧职下狱帝念其治河功得释则国维之于水利实能有所擘画是书所记皆其阅歴之言与儒生纸上空谈固逈不侔矣乾隆四十五年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　凡例
　　一东南水利曰集曰录曰书曰攷种种繁伙然言持一家议主一时惠偏一郡一邑或师古而悖今或详今而略古兹纂自三代以还凡关水利典故文章纎悉毕収以备防核故曰全书又披往帙止叙苏松常镇四郡径称三呉称江南夫建业绥安姑孰宛陵新安并在江南呉兴临安乃西呉仅附见水源遽以统呼于义未称今酌名呉中为当
　　一呉为泽国左江右海震泽滙于中翕受宣泄有建瓴之势其逺近纵横高庳纡直非画图莫辨此古人所以重图经也廼歴来诸刻皆忽之即单子一书垂之千禩而画竟不传尚论者恨之止吕沃洲以后始绘图幅然讹缪相仍笔法茍简全失方舆位置转令观者惑有乖周礼职方之制今详按形区濡毫防染分踈宻于丝髪之间具有意义水利关要了如指掌
　　一呉水自宣歙临安大坏等防发源繇霅苕故鄣荆溪而下竝潴具区檇李一郡洪涛直注南境又濒江沿海所翕受则以潮汐为吐纳陂塘川泽累累若贯珠故先叙水源次叙水脉其间分合疾徐流衍归宿皆有一定之理自然之势开帙纵覧方知疏治无容或废
　　一呉境水道千支万皆关蓄泄故水名不可不纪其尤切利病歴经疏导者穷捜故牒编次河形凡长濶深浅丈尺悉繋于下使故迹凿然可稽兴脩不致疑阻
　　一呉中厥田下下从今遡昔恒患水祲纪叙水年所以志稼穑之苦也若夫脩濬维时命官治绩歴世无旷盖庙廊隠忧闾阎积痛唯在此盈涸水官水治寔千百年已徴之烱鍳考据特为详备
　　一有明二祖列宗涣汗频颁加惠呉民耑重农田水利诏命敕书昭垂典则各彚成卷其先朝命防博采正史稗编収载志类綦详不复另叙观者于志内查核可耳
　　一歴代经济名公或贻惠并州或留心梓里所建嘉谋硕画在先朝曰奏状夲朝曰章疏各罗成编其当轴咨诹官司计画上下一切书劄公移皆具划然不磨之防并辑无佚
　　一从来讲求水政辨析利害或著论或着议或着说或对防随时揆势臆见异同不相踵袭兹遍捜名集分类编次欲事疏瀹取以折法无不善矣
　　一志考典故攸存捜采唯恐或漏然颂言弁语金石镌铭一时人事兴废姓名嵗月系焉并辑序记诗皆所以徴文献也其江海湖泽止咏胜槩不关水政者不収若先后疏濬祭飨告防捜载祝词亦知大举聿兴神人恊志
　　一太仓廼方州编叙各县之后盖水源西来自郡而下更按方舆志考必先附郭以逮辖境与公府类册不同亦例也
　　一崇明靖江亦附庸苏常兹书曷为不叙縁二邑沙浮江海之中地脉不相聨贯虽旱涝蓄泄有借凿池浚河司牧者可依坵循督之且徭轻赋薄民力犹能强事畚锸自昔不混东南水政之内止二郡全境总图仍绘二邑方舆并摹港脉以存考证










　　呉中水利全书
<史部,地理类,河渠之属,吴中水利全书>
　　钦定四库全书
　　呉中水利全书卷一　　　明　张国维　撰图【系説】
　　图以肖舆地形势呉中之水但观形势即得其趋下之性矣兹先合外境来源次而郡而州邑而境而城彚分烦简实相绾合盖总以揽其槩郊原止标要害析以彻其微郭内必识桥梁图凡五十三竝创自今非袭夫旧系説亦统括大端不复枝蔓致同于书中所载







<史部,地理类,河渠之属,吴中水利全书,卷一>
　　东南水利总图説
　　水利全书为苏松常镇而作乃总图兼杭嘉湖者何呉中之水繇杭湖发源自西南而倾东北嘉禾亦其流驶停之境非合七郡莫悉端委试阅水源水脉二纂则兹图之闗纽诚大且逺矣或又曰宣歙九阳诸水皆旁注而苏松常实受焉曷不合江南而仅七郡乎则水源之聨络应天广徳者编内亦叙之详矣尺幅有限岂能包括若是之广粤稽宋元治迹张官画地则此七郡为浙西道正以水限方隅古人之衡量曲当今仍本是义为图惟条分缕析水道划然不紊使披览者举目自辨不必强为复説





<史部,地理类,河渠之属,吴中水利全书,卷一>
　　苏州府全境水利图説
　　苏郡原隰东西北髙卬独西南卑陷具区浩淼无涯从此驶入西北境港渎又合梁溪以南诸水为之贯注而苏诚泽国惟水势至此渐平故曰平江顺水惟东流趋纳沧海仅有呉淞娄江白茆港三道【此外唯七鸦港亦通泄然不如三道之形广势顺余港浦并浅狭仅供吐纳】然昼夜潮汐逆上故水势来疾而去缓稍遇霪潦苏患偏甚于他郡矧出海三道泥沙易壅浚不及时则嘉定太仓常熟髙乡之水反泻呉邑山乡之水顺倾呉江昆山长洲常熟之低乡宁不为壑阅尺幅得一郡梗槩叅以古人成説则治水之法思过半矣更松嘉湖杭四郡运艘及南北商贩刍糒方舟共取道苏境所为禆国计惠民生者漕渠并急説者谓濬呉淞娄江白茆之余力即兼治焉以逮四境周环之河脉斯实根本之论


<史部,地理类,河渠之属,吴中水利全书,卷一>
<史部,地理类,河渠之属,吴中水利全书,卷一>
<史部,地理类,河渠之属,吴中水利全书,卷一>
<史部,地理类,河渠之属,吴中水利全书,卷一>
<史部,地理类,河渠之属,吴中水利全书,卷一>
　　苏州府城内水道图説
　　苏城四绕外濠深广増雄天堑具区宣泄之水所共繇也至葑闗忽隘而以一桥为束使南来运道统归胥江形势负险古人建设之意良可深思城内河流三横四直之外如经如纬者尚以百计皆自西趋东自南趋北歴唐宋元不湮入我明屡经疏濬嘉靖以前仕宦烜赫居民丰裕盖呉壤以水据胜水行则气运亨利更随巷陌舟楫通驶凡载运薪粟无担负之烦殷殷富庶有以哉隆万后水政废弛两厓植木甃石渐多侵占及投瓦砾秽积河形大非其故生齿庐舍西属呉邑者貌似繁华东属长洲萧条光景不堪名状而水流闗系盛衰实有征验繙阅郡邑各志摹勒成图水道大半挂漏舛错盖城广地寛方幅诚难布置而笔法粗疎则非楮狭之故矣今先绘总图以全城区画两邑辖界次析四隅为四图曲肖各河逺近表识桥梁疎密即久壅淤旧迹按图可稽则斯图之拨位置不綦难乎曰欲理苏城血脉何敢自惜苦心















<史部,地理类,河渠之属,吴中水利全书,卷一>
　　长洲县全境水利图説
　　长洲东南北皆连湖泽西障呉邑诸山嶐崇突兀泉涧纷纭溢入长境阳城沙湖陈湖及朝天独墅等荡漾之滔天莽地并仰泄于呉淞娄江但值呉淞淀淤仅此娄水涓涓长之低乡积荒数十万亩贡赋无所出累县包貱最苦洼丘悉坐囊底不近城郭不临运道官舫商艘所经行率见稻麦青黄依然庐舍沉灶产鼃之状不接于目流离悲楚唯邑令与乡农共抱隐痛耳披此图乃悉长洲之困今惟治水开荒两政并行七百里防赤庶几免填沟壑乎○长洲呉两邑从无舆图皆縁辖境互错莫肯庸心有之自兹始叅核疆界以辨水道有志经国者其可忽诸




<史部,地理类,河渠之属,吴中水利全书,卷一>
　　呉县全境水利图説
　　呉邑山多田少境内水道有限停一掬连震泽而驶者则石湖也出鮎鱼口而东泻长洲实引受之本邑凡山乡土髙斥卤树稼之日骤雨不滋亢阳立藁忧旱甚于畏水泄缓而蓄急西华光福等塘之枯涸固当及时修浚尤宜仿昔人之遗法计亩凿池以资灌溉斯暵潦并有赖焉惟喜农人务本黾勉输将粪田甚力无荒芜之病所辖运道止枫塘一带虑或梗阻亦与长洲绣错而治彼多此少故呉中水政呉独易于他邑云







<史部,地理类,河渠之属,吴中水利全书,卷一>
　　呉江县全境水利图説
　　呉江四境皆湖泽分流百派交横杂出虽一望平畴无延袤二三里之燥土真水面浮丘也乡村烟火非舟楫不通自古无挽路至宋庆厯后始相继为官塘土塘荻塘以济邮传三塘蜿蜒相续随水架桥及泄水之窦无虑千百盖具区东下之水邑为首冲利在宣而病在遏故昔人有撤桥迅流之议此固未可轻谈唯垂虹左右蒿芦壅淤渐成平陆芟除凿浚恐不待知者而后察也虽然呉淞江实为下流下流不治即尽决长桥洪涨滔滔疾趋徒令长洲昆山青浦并罹波涛之虑呉江亦未必益反均受其害矣试取呉淞江全图与此图互叅证焉乃可毕是説




<史部,地理类,河渠之属,吴中水利全书,卷一>
　　呉江县城内水道图説
　　呉江城中有前后中横河三道北闗所注漭纵一河直贯于南此水东出后河中河其西门纳水迤南迳达前河又转北与北来水至中河口交防东流其势甚驶唯城基取占水央雉堞之下筑基培土稍髙城心洼下每值骤雨霖澍衢沉巷没此非建置之失宜实呉淞下流之阻泄耳呉淞久弛不治江邑岂独城市汚莱农桑飘腐西风湖啸室庐席卷嗟此耄倪投葬蛟龙之窟往事能不寒心故思治呉江水利必先防浚呉淞斯议最为握本兹城图并及郭外盖庙学公署并在郊原垂虹一带正泽国咽喉总图拘限楮幅不能周详假此更为分疏若曰江城褊小敛其位置以郊外余壤补焉则不得观图之法矣



<史部,地理类,河渠之属,吴中水利全书,卷一>
　　常熟县全境水利图説
　　常熟负江面湖地形西北髙东南下水势直趋唯籍白茆七鸦二大港浦宣泄入海若七鸦壅淤则任阳一带西受长洲昆山阳城傀儡巴城等湖之水亭毒而东南太仓之冈身地髙遇雨倒注逆奔并为此患白茆不通则潭塘一带西南受江隂无锡之水繇蠡尚等湖王基宛山等荡而来俱合华荡奔潭塘而潭塘尤患故讲白茆七鸦疏浚不独长昆等邑被无疆之利而常熟之洼产尽成膏腴安得尚有催科之困乎唯境内河港斜径百出建闸筑坝不可不详议云尔






<史部,地理类,河渠之属,吴中水利全书,卷一>
　　常熟县城内水道图説
　　常熟县城倚虞山东麓左昆湖右尚湖云和塘射其胸福山塘穿其背县治前后有横河七道西受山水东注运河如琴之系故曰琴川在昔琴河深广可通巨舰国初犹洪流湍急至于今琴河止三道尚通水中多淀淤引流一线曽不容舠矣如所称焦尾溪竟莫知所在吊古者徒兴悲慨唯东西南北五门及要津运河三仓儒学防于县前三道幸逝波涓涓是不可不及时疏濬也







<史部,地理类,河渠之属,吴中水利全书,卷一>
　　昆山县全境水利图説
　　昆山壤地居苏郡之中形如釜底水道深广不逮长洲呉江而汚潴倍焉雨未经旬丘塍尽没一逢巨浸登玉峰四望目不睹青黄农人虽勤治田力窘培壅缺失刈获恒俭就一邑而言北境低区多于南境然南境之隣长洲青浦者其产卑洼亦难名状歴稽往牒水年必厄尤病于呉淞淀淤西南二境之水横溢白茆阻塞西北无涯之水迸来仅此娄江一线引注入海逝流于于徐徐能敌驱放之猛急乎东南壤接嘉定一带高阜惧旱总之呉淞通驶则灌溉奚患无资故谈水利至昆邑真可痛哭流涕





<史部,地理类,河渠之属,吴中水利全书,卷一>
　　昆山县城内水道图説
　　昆山建治相取水法东西南北洪流众趋羣防海潮湖水至此均缓互见清浊玉阜之下初皆汚池薮泽后渐为平陆嘉靖间跨至和塘而城周环浚濠其城西南运道则迤南而之东北分引娄江水径绕城外直达玉虹桥其留晖门水闗所纳大都皆巴城傀儡阳城诸湖荡之所倾也城中水道自至和塘而外支流纡曲各有情致説者云水至山迎闗系士人科名勲业且四隅多田畴旱潦咸资蓄泄勿谓涓涓细流遂可置之若存若亡也






<史部,地理类,河渠之属,吴中水利全书,卷一>
　　嘉定县全境水利图説
　　嘉定自宋割昆山东南濒海四乡而治其地髙厚絶无湖瀼泽荡虽河脉繁多并繇人工开凿成渠非就汚潴顺水为滙纳真斥卤之邦也潮汐去来泥沙易淤较诸各邑所通港浦渟涟漪波光如练者土性肥瘠不齐故宜木棉而不宜稻唯灌溉全资蓄泄茍废弛不治乍潦则沟塍泛溢树艺根浮发舒无力暵则茂青立藁三农袖手而吁嗟故邑中之河嵗需导浚然呉淞一江出海要害偏属舆图为全呉吐泄之尾闾倘能疏瀹常流不但嘉定获润之阡陌渐可栽禾而各邑并袪沮洳之患此之殷忧可独厪嘉邑哉





<史部,地理类,河渠之属,吴中水利全书,卷一>
　　嘉定县城内水道图説
　　嘉定县城跨横练祁二河十字之交东西南北尽此二河贯注实为全境水利之闗纽环城内外俱浚濠城内四隅旷僻有清镜吕墅西库野奴等塘泾纡回萦绕县治东南横沥转西蓄聚一潭曰滙龙当庙学正阳众流趋向层波迭兴有寻丈千里之槩亢旱不涸诚嘉水凝结处也迨万厯间于学宫西南再凿新渠聨络野奴泾则波情愈逺嘉虽平沙直以水占胜矣








<史部,地理类,河渠之属,吴中水利全书,卷一>
　　太仓州全境水利图説
　　太仓析昆山常熟之东鄙嘉定之北鄙立州州东北二境皆环沧海土性髙燥醎潮斥卤灌田全赖夫水水惟娄江一道自西迤南而东出刘家港形势寛广为全呉泄水之要害州城南西各塘泾之水悉丽焉他莫大于七鸦浦凡杨林湖川诸塘泾之水于此交纽昔人谓苏州三十六浦白茆七鸦最巨则七鸦之闗系恐亦仅亚于娄江耳又谓太仓之水凡八百有五十濒海受潮易于壅塞须烦浚凿则州之水利讵可缓图倘七鸦不治只此娄江通泛三百里郊原蓄泄何自周普又沙土树艺硗薄霖倐涨而暵立藁小民贡输无力遑计俯仰乎欲谋全稔唯大小河流俱导斯有禆于司农之长虑矣




<史部,地理类,河渠之属,吴中水利全书,卷一>
　　太仓州城内水道图説
　　太仓城即元昆山州城也环城有濠城内纳水自西而东曰太仓塘自西南而东迤北防于三尖口者曰陈门塘亘南北而中稍逶西曰盐铁塘旧通南北水门其流直驶伪呉窃据时掩塞二门止东一西二之三水闗为纳泄焉而盐铁塘遂分流南北城下矣太仓陈门盐铁三塘之外尚有樊村周旱三泾皆支流总繇吐纳于三水闗以时盈涸城中水随潮进退常泻而不留嘉靖间于三闗各置一牐为贮蓄今牐存而启闭之司已废説者又谓往还潮水牐未必能限制莫若筑浅坝以潴之此论果有当否乎





<史部,地理类,河渠之属,吴中水利全书,卷一>
　　松江府全境水利图説
　　松江府舆图东与南俱髙卬临大海西与北并卑下接湖陂黄浦自西南而之东北贯诸胸呉淞江自西而之东负于背三泖直亘西鄙全境塘浦泾港最繁总之震泽狂趋松实纳受昔有东江一道与呉淞江南北分泄后东江废而海塘为障黄浦遂成巨浸惊涛蔽天弥漫百里然西北二境之汚潴东境之枯涸必借呉淞通利斯长流引注髙卑均益如徒恃黄浦蓄聚以为松郡水利尽矣则无论近呉淞一带髙壤灌溉时穷而低洼之畎亩遇雨陆沉岂计之得乎






<史部,地理类,河渠之属,吴中水利全书,卷一>
　　松江府城内水道图説
　　松江府城不甚广外四面环濠水通东西南北四闗出入城内河脉最繁处处通流位置经纬各当东南有龙渊西有日月二河西南有西湖小西湖皆蓄聚渊渟清澈心目真水国之胜区也民居稠杂颇厉侵占之禁更喜贤士大夫僇力同心能佐郡邑公帑之不逮时举修浚务使水流随在盈贯以称一城之形槩此松郡之所独先也凡捞取汚泥及废弃瓦砾必令船戸装载郭外投置荒僻之处谋始虑终事事得法今苏城湮塞殆尽曷不仿而行之徒抱抑郁之叹致贻哂于松耶






<史部,地理类,河渠之属,吴中水利全书,卷一>
　　华亭县全境水利图説
　　华亭自昔称水乡在松郡所三邑华亭适当髙低之中塘泾淄浦经纬交错而土田系焉南境濒海地势髙卬向筑海塘捍御咸潮近郭而东即接汪洋浩荡之黄浦北西二境则湖泖浸淫水天一色皆嘉湖诸邑之所宣泻故华亭之水必使三泖常澄诸塘无壅黄浦不溢而后禾稼始获丰稔故围田修浚法宜并讲古人之成言可验请按兹图亦略窥其梗槩矣








<史部,地理类,河渠之属,吴中水利全书,卷一>
　　上海县全境水利图説
　　上海县境亦潮沙之地春申一浦来脉浩逺其水腾涌直浸城闉每临斯邑鼓枻而游止知有黄浦不知有他河如龙华荡蒲滙塘南北漕港皆境内之大血脉即支流亦闗灌溉祗以潮汐往返时盈时涸壤髙善泻多栽木棉而少树稼亦类嘉定唯大川广泽嘉定所未有故上海土性较彼沃腴北境呉淞江与嘉定对岸而治河实中分则呉淞之疏导在上海亦为至急观此益信苏松利害相共顾可秦越视乎东鄙海塘为障防黄浦洪流并注呉淞而泄沪渎此废东江后之旧迹若复不浚呉淞强其纡回北达娄江以出谬贻两郡百世之害云





<史部,地理类,河渠之属,吴中水利全书,卷一>
　　上海县城内水道图説
　　上海县濵黄浦而城登城一望皆浦先止设水闗三东朝宗西仪凤二门者跨肇家浜横贯其中是为全城大道东北寳带门者跨方浜方浜之北又环一便家浜繇南回北繇北绕南再越方浜入穿心河总防于肇家浜北城之血脉已结唯南城渴水居民艰楚万厯间于朝阳门添辟水闗引薛家浜水通市河而南城乐利且水道到处绾防生情矣但诸浜之水皆繇黄浦涨落为深浅时来时去不能渟而疏浚特为至急倘稍旷期则潮汐壅淤望涓滴为艰矣






<史部,地理类,河渠之属,吴中水利全书,卷一>
　　青浦县全境水利图説
　　青浦割华亭之西北境上海之西境为县时革时复地聨长洲昆山其湖泽之繁多与田畴之卑下大略相似水潦一至赤地兴波而生民之苦亦有同于二邑者履境划然披图更悉盖呉江嘉善一路西来之水并行其境东去上海嘉定濒海地髙青浦能不为沼乎昔唯呉淞江流快利斯宣泄无阻今一淤而水年频遘艰办国课敲筋吸髓疲敝几不成邑矣欲拯其困唯急事导决而洼产围坵亦当兼行以慰三农之望







<史部,地理类,河渠之属,吴中水利全书,卷一>
　　青浦县城内水道图
　　青浦旧城以县革而废复县改治唐行镇城小而河深西二水门通流分港四道总归于直中贯城之一河自南而北也南西二门入水防于庙学当前脉脉汪洋清鉴毛发青浦之名益称矣港情水势结聚最逺建治未百年大夫士占籍斯邑者多处郡郭民居虽栉比四隅多旷地河无淹淤之虞唯地卑稍遇淫潦即患冲没其故亦繇呉淞去水之不疾遂束手无计耳








<史部,地理类,河渠之属,吴中水利全书,卷一>
　　常州府全境水利图説
　　常郡南俯震泽北枕大江西承金坛长兴溧阳来源之水东泻苏境其地形西北髙东南下盖武江多惧旱无宜常畏潦然较之苏松之水沉陆稿则有间且国税徭役自常而镇则例渐轻兼有夏麦输租不似苏松之仅征秋谷穷檐蔀屋皆精治田沿江诸港涌潮易淤近山诸溪濵湖诸渎涓流清浅并宜疏导古人歴着成言攷之殊合窽防修治比絜苏松亦易为力








<史部,地理类,河渠之属,吴中水利全书,卷一>
　　常州府城内水道图
　　常州府城外濠有东南东北西南西北之称盖水各有引注因区别其名耳初漕渠在城内水纳南水闗而出东水闗循城而东掠龙舌尖者曰新城东南濠即古之防沟今筑文成坝徙运道出城外水绕龙舌尖而南迤东转北曰旧城东南濠又西水闗入水一派自西径东者为子城南濠再北一道围环府治者为玉带河子城南濠流及白云尖西分一支出北水闗一支顺东行至八字尖屈曲而南防防沟者为后河各河天成潆结江左郡邑城中流水迎秀聚气无出其右者厯来守令庸心修濬岂亦天意使然





<史部,地理类,河渠之属,吴中水利全书,卷一>
　　武进县全境水利图説
　　武进方舆偏处常郡西北独居上流东南临震泽西南介灊湖而漕渠自西贯东京口云阳诸水皆从此倾注不独运艘商船倚以为命而诸乡畎亩亦资灌溉故犇牛而下旧建水闸以为节宣境内湖渰溪潭受山泽潴水港渎河渠收纳江潮仰浥湖水孟渎一河尤为出江要道疏濬不可旷失昔人有言兴武进之水利固以西北为先袪东南之水害尤以治西北为要诚纲维之确论







<史部,地理类,河渠之属,吴中水利全书,卷一>
　　无锡县全境水利图説
　　无锡在常郡居东南下流境内河渠亡虑千百唯梁溪与长广溪最大仰受昆陵以上之水溢注太湖流衍无穷南则有漕渠直泻浒墅东则蠡濠二湖及谢荡并随地势分倾于长洲常熟者也就县境而言东南汚下宜厚隄防以障水西北髙卬宜濬渠塘以通波则沟洫咸被灌输之益矣若漕渠之在西北其水或屈从诸港北达大江然洛社以上地髙河流易啬运糈商货往往滞舟疏治按时倘亦司水衡之最急务乎







<史部,地理类,河渠之属,吴中水利全书,卷一>
　　无锡县城内水道图説
　　无锡县城北黄埠墩受毘陵下注及双河之水至近城分两派一防梁溪水绕城西而南为漕渠一入北水门出南门为城河即防沟故道其河直界县城而中分焉西有支河五道斥渎胡桥营河玉带河围环绕西北隅仍至北闗水防束带二河则绕接西南而西水闗承其吐纳东则北闗内绕城东南行至南闗合直河其形如弓曰弓河而防沟之直如弓之系亦曰河旧有横河九道插弓背曰箭河今仅存其四而通舟者止二焉余皆不可问矣锡城风物之美水实大有结撰第民居繁盛湮淤日増濬治未可视为缓图也外濠周遭无间西门水最湍急循城而南是乃今之运道




<史部,地理类,河渠之属,吴中水利全书,卷一>
　　江隂县全境水利图説
　　江隂辐员北面濵江故曰江隂港脉多径而少纡北髙南下其接常熟无锡之境者河流始有叅错邑东有横河长河二道凡诸河入江出口必借此输导南至蔡泾闸有三河口则东抵常熟西抵武进南抵无锡之分路也详勘江隂之水自黄田港溢入诸境者为江潮自梁溪驶入五泻诸堰过青旸而防诸九里河自武进黄汀诸堰而来达于境者皆河水受泄并闗水利唯河水经厯之泾港尚难淹淤若江潮则长退停积嵗见浅澁之患故江隂水政在常属特为迫切而昔人之讲求亦不遗余力矣





<史部,地理类,河渠之属,吴中水利全书,卷一>
　　江隂县城内水道图説
　　江隂县从南闗纳水入城北行将迫东闗分折东西西者至督学宪院右发一支北经邑神庙左而东绕广福寺后其原派则西南行绕学宫后又环圣庙前总防于善政桥折北通仓河以出北水闗繇黄田港以达大江周遭外濠循城之东西互相回转邑人呼曰转河总之江隂地髙城内外河渠皆不深广以江潮进退为盈涸而土疏易壅开濬不容久废各河引导纡曲使蓄泄闗合元气勿谓濒江城郭不以水制胜也







<史部,地理类,河渠之属,吴中水利全书,卷一>
　　宜兴县全境水利图説
　　宜兴西接溧阳北聨滆洮二湖东濒具区上游而来之水并繇西氿溪而入下注东氿分流百渎以达震泽是宜兴虽受水之区实经行脉络之地也唯西南二境多山山间溪流浅狭旱则水涸苗稿骤雨易于腾涌东境沿湖势居下流倘百渎宣泄稍滞多泛涨之患故治宜兴水必髙乡濬河凿塘低乡筑围疏渎则源流常逝暴水浸溢均不能害矣其旁西溪之河曰后袁傍东溪之河曰通泽各避风涛之险惠赉民舟若辟闪溪通溧阳运道尤军国万世之利水政特详纪云






<史部,地理类,河渠之属,吴中水利全书,卷一>
　　宜兴县城内水道图説
　　宜兴城跨荆溪之上东西有潭各聨氿溪城心长桥稍东入北一道迤西出北闗曰周渎渎即接城外漕渠水闗止三而河流通利东西二闗则西主纳而东主泄亦源水之所必经也城隘而河少其脉理正大故萃灵钟秀夸胜江左绕城皆有濠濠各有文致深山大泽一城若为闗锁水利窽要政当于此发源处一探寻也









<史部,地理类,河渠之属,吴中水利全书,卷一>
　　镇江府全境水利图説
　　镇江郡据京口上游其地髙于苏松数十丈水势趋下如骏马下坂所三县丹徒全境绕江丹阳沿江境少而土原与丹徒埒四郊衍漫皆江潮浊水易于阏积去少而来多又练湖每遇泛溢苏松常并受其患古人于要害置闸及添石防函管随时节宣并有深意至浙西一路北上运艘官舫悉繇漕渠漕渠自昔凿山开导阔广有限防土壁立遇雨冲淋崩堕河底水浅舟滞嵗嵗待防民力苦矣独金坛则山溪引注多湖泽之潴脉聨宜兴迸受建康而下之水其説备于水源水脉盖镇郡水政之便宜与苏松常未可同类而语





<史部,地理类,河渠之属,吴中水利全书,卷一>
　　镇江府城内水道图説
　　镇江府倚北固山而治围城之内有日精月华蒋公唐頽诸山土势嶐崇遍地皆山足通渠一线从南水闗而入蜿蜒数折自东南转趋西北出北水闗是为城中贯水大道初入南闗稍行即分一支自东迤西再纡回而北仍防于原派北绕之水并出北闗西河纽合生情实人工之穿凿非就天成卑壑为汚潴者然一城据胜得涓流可挹长江之秀而铁瓮雄于畿甸矣城外南闸进河绕城经唐頽山后西出京口闸者乃南北二面之濠堑即今之漕渠东濠自北径南转西则曰转城河总之润城水脉非诸山之流泉漕渠之溢水疏濬尤当加意





<史部,地理类,河渠之属,吴中水利全书,卷一>
　　丹徒县全境水利图説
　　丹徒负江面山其地嶐然而起漕渠自丹徒镇来从南绕城西出京口水势湍急又北境有丹徒孩儿等港通江潮出入此为邑中水道之大闗脑详攷歴代疏濬成迹无或旷间若田畴灌溉沿漕渠者两防积土如山或人力不能引水入坵用牛运辘轳可达若腹内阡陌并须凿池蓄泄髙倾卑受以备旱潦故丹徒之陂塘凡有名称者载入水名而遍境之泽潭未易枚举水利惠农此政亦宜深讲







<史部,地理类,河渠之属,吴中水利全书,卷一>
　　丹阳县全境水利图説
　　丹阳地亦髙漕渠一路皆山脉土厚河狭形深水浅其流驶急舟楫之所倚命也练湖迩在城西昔人遏马林溪以溉云阳法主纳不主流厥后土民筑隄横截取湖下地作田遂分上下二湖作斗门防函以节洪涛歴代修治惟谨入我明特申湖禁每勤诏防专官督理以防冲决唯闾右侵占争利虽惩创不少衰止凡湖流横溢不独丹阳一邑受其害识者常抱隐忧讲求不嫌累牍诚非过计境内有简相珥丁义四渎皆称闗要珥渎即金坛运道又九曲河向立博望闸最闗水利今久淹废姑存其名以俟经国之君子





<史部,地理类,河渠之属,吴中水利全书,卷一>
　　丹阳县城内水道图説
　　丹阳城旧无濠漕渠从城外东南而之西北故东门曰通漕通漕门右辟一水闗石闸以通漕渠水灌入城中庙学县署皆引此水经其前挹秀占胜寻接内城増筑外城东跨漕渠之上合内外城为一矣舳舻衔尾尽繇城内然漕渠水直泻无情万厯间始凿外濠自南迄西绕隍如带丹徒而下之水径从分流入外濠为运道自后聨云楼橹不复入城中而丹阳文运亦于此渐盛唯外濠不甚宏阔又当髙泻之区冬月行舟时见胶澁则修濬且嵗为常矣






<史部,地理类,河渠之属,吴中水利全书,卷一>
　　金坛县全境水利图説
　　金坛虽属镇江脉聨溧阳宜兴山髙水深土脉莹润絶类溧宜境内洮髙等湖白龙钱资等荡唐王大直等溪古速甓桥等渎燕子方落等港并渊深弥漫盖邑当诸郡之下西南流水源至此舒纵地势所繇然耳他如莲莞等陂塘未易缕数皆山乡灌溉之所必借不因濵巨泽而蓄泄可废也故金坛水利在镇属中又当别论









<史部,地理类,河渠之属,吴中水利全书,卷一>
　　金坛县城内水道图説
　　金坛县城在溪山映带水流潆洄之处周城有濠东濠较西濠特为深广城中心贯一河南北各设水闗为吐纳南闗下甃石为坝盖恐水势趋下灌输易竭稍借此砥障而一城生旺之气亦于此翕聚故金坛水性水脉不独全境逈异丹徒丹阳二邑即城中一衣带水亦有区别是不可不深辨








　　呉中水利全书卷一
<史部,地理类,河渠之属,吴中水利全书>
　　钦定四库全书
　　呉中水利全书卷二　　　明　张国维　撰图【系説】
　　呉水以震泽为腹三江为肠胃海壖为尾闾兹卷绘图首太湖全区而踵之以五邑治湖分界次呉淞次娄江又次白茆盖东江塞而并出口于呉淞若白茆最称要害僻在东北不可不显揭之次沿海次沿江皆辨析港脉呉中诸水唯海容受而江所泄纳北西二境近地浑潮总亦防归于海云







<史部,地理类,河渠之属,吴中水利全书,卷二 >
　　太湖全图説
　　太湖广三万六千顷东西凡二百里南北一百二十里周五百里中有山七十二襟带苏湖常三州东南之水皆滙于此在禹贡曰震泽周礼尔雅竝曰具区左传曰笠泽国语史记曰五湖五湖之説又互异张勃呉录云周行五百里故名五湖虞翻云东通淞江南通霅溪西通荆溪北通滆湖东通韭溪故谓之五湖陆蒙云太湖上禀咸池五车之气一水五名今湖中亦自有五湖自莫厘山与徐侯山相值者为菱湖莫厘之西与菱湖通者曰莫湖东逼胥山者曰胥湖长山之东曰游湖长山北连无锡防渚者曰贡湖五湖之外别有景湖夫差山东曰梅梁湖杜圻之西鱼查之东曰金鼎湖林屋之东曰东臯里湖其浸通谓之太湖西纳建康常润宣歙霅苕诸水皆太湖之源东挟苏松湖泖塘浦以抵海皆太湖之委

<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
　　太湖沿境水口分图説
　　太湖周环跨三郡七邑受来源之水俱从宜兴之百渎长兴之二十四渎乌程之三十六渎呉江之七十二溇吐纳焉而导湖水以入海者则呉江之长桥叶港曹家港王家溪港震泽湖雪落港坍阙口直渎韭溪白龙桥七里港等呉县之鮎鱼口麫杖港新泾港莫舍溇胥浦香山港塘桥港乌角溪无锡之新安溪赤城溪洪丘渰呉塘门独山门浦岭门闾江口武进之南防沟白射山河薛堰水路港秦村港下埠港宜兴之横塘阳溪大浦东蠡河塘港皆繇湖入海之口而入呉淞江东流者尤为要勿容湮淤故将沿湖曲折分境各肖方位摹写成图辨别出口之水其流行脉络首卷内临湖郡邑分合图幅甚详兹皆略也乌程长兴不载以浙省而全书之纂止四郡耳


<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >








　　呉淞江全图说
　　呉淞江一名松陵江即禹贡三江之一也跨呉江长洲昆山青浦嘉定上海六县横亘二百六十里自垂虹桥顺流东下至尹山再北流至甫里东流至淀湖合北赵屯浦东顾防浦崧子浦盘龙浦凡五湖而至宋家桥东南流与黄浦防而递迤出海自东江废只此与娄江为东南水利之大闗要今呉淞自昆山以东并湮塞而水患莫救全书所载首重此江兹不烦赘説
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
　　娄江全图説
　　娄江一名下江相传亦禹贡三江之一也自苏城娄闗而东歴昆山太仓直达刘家港入海凡一百八十里两防港脉如蛇足专受震泽西来诸水或繇陆泾坝沙湖夷亭真义浦或繇呉淞江界浦或繇小虞浦或繇新洋江而入谓之南路水或繇官渎出阳城湖东行至傀儡巴城等湖荡出真义十五淹髙墟等港而入谓之北路水今呉淞湮淤而南水泛滥白茆七浦阻塞而北水横驱夫此娄江一线能尽纳东南数郡之水为尾泄乎况在胜国时开海运万艘经行朱清力为疏导入我明间事畚锸今浅狭处渐亦澁流矣此东南之命脉司水者亟宜究心又名至和塘此宋丘与权所筑北堤起娄闗抵昆山止俗乃袭讹即太仓城中横河犹称至和塘失攷甚矣娄江出海东口曰刘家港亦属无据姑从之


<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
　　白茆港全图説
　　白茆港在苏郡东北自常熟县城东南迎春门起至于海长亘八十里具区水从长洲无锡顺流而下如元和塘如阳城等湖防趋华荡昆尚二湖者并驱白茆以出则白茆之闗系殆不亚于呉淞娄江古今人言之甚悉盖白茆一港虽仅在常熟辖境而纲维数郡之水利歴追往时疏导亦协济兴工今湮没占佃木棉旱菽涓流不通虞邑士庶目击眉攒而邻境不察犹秦越视也唯经国之君子庸心水政叩九阍防当道尝牍满公车字字呕血试阅斯图港旁之支脉如鳞如翼洪流不贯不将仍反内境为壑乎





<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
　　沿海纳潮泄水港浦图
　　东呉虽泽国凡濒海处则皆冈碛而髙水势偃仰不泻大禹乃断冈身为三江以通流出海为纵浦横塘以掣流入江上下相承水繇中驶罔有散漫繇是田以圩分圩以字别棊布绳聨纵横相望可为涝备自秦汉患海溢而筑塘为捍从浙境海宁县而来入直境金丝娘港之东自南迤东皆属松郡按古之东江久为塘障今松郡水统防黄浦而趋呉淞唯塘内诸港之迹犹未没也若苏郡之独当东面不仅呉淞江刘家七鸦等港倾泄为急其他诸泾浦亦当引注以济旱潦今泥沙填阏施力维艰司牧者将遂付之浩叹乎





<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
<史部,地理类,河渠之属,吴中水利全书,卷二 >
　　沿江纳潮泄水港浦图説
　　长江自岷峨发源繇巴入峡经洞庭合彭蠡并达南畿而涴水淮西诸水悉自西南顺趋东北至炭渚髙资等港乃丹徒之舆地兹书之所当叙也江绕镇之西北二境常苏之北境湍流至白茆港以东为江海交防之冲过此则东海临焉其图已见前矣江水亦以消息为潮汐诸港口虽引纳而常主泄泄江之水尽归海若唯泥沙易淤时赖疏防五代赵宋沿江俱置撩浅即国初亦重坝闸节宣今止举通舟大道尚谋修浚之防而农田水利几置弗讲并白茆要害渐成平陆可叹也亟绘此图以俟庙堂之硕画




　　呉中水利全书卷二
　　钦定四库全书
　　呉中水利全书卷三　　　明　张国维　撰水源
　　水源详究其高下来脉与经绕分合自逺而近之形势故叙次及外郡
　　天目山发源
　　呉中水源天目为大湖州府志云安吉州天目山去州西南六十里其高三万六千丈其广八百里上有三十六洞天有十二龙潭其巅有僊人洞千丈岩其东南有瀑布下注其滙曰蛟龙池其东北一峯曰翔鳯林上有平地其方一千五百丈有两湖天目所由名也一统志云道家谓第三十四洞天山下两湖若左右目杭州府志云于潜县西天目山去县东四十五里左目高二千丈右目高二千五百丈名太微盖洞天寰宇记云高三千九百丈广五百五十里水因山曲折东西有源东出临安县为大溪水泛溢东流为苕水寜国府志云宣城县东南一百五十里本浙西巨镇面杭背宣东溪之水出焉虽各志互异然其脉长而泉逺又山高则势如建瓴洵为呉水之发源详核则属湖州府安吉州者曰西天目为隂属杭州府临安县者曰东天目为阳
　　杭州府来源
　　自天目来至湖西天竺诸山发玉泉等源凡十六曰武林山泉曰冷泉曰茯苓泉曰白河泉曰大悲泉曰寒泉曰参寥泉曰后仆夫泉曰玉泉曰一勺泉曰寒光泉曰惠泉曰喷月泉曰法华泉曰真珠泉曰虎跑泉滙而为西湖中亘六桥湖分上下二东泄一由城堧石函以入杭城运盐司前分布诸河一由昭庆寺桥北行西折歴三闸为下湖河分支入武林水门为大河即运河与盐运司前水防散衍流濩河皆盈溢从鳯山门即正阳门出东十二里至龙山闸又浑水闸北与潮门水防为外沙河循城而北至永昌门东南通钱塘江有坝内水大则溢出江潮大则溢入永昌坝节而复注再北过清泰门即螺蛳门庆春门即菜市门与内河合仍循城转西无星桥至防安坝下注艮山河西入泛洋河北转至徳胜桥为徳胜坝是为上塘河
　　下塘河即运河在府城东北四皆合于余杭塘河一由府城溜水桥沿东西马塍至卖鱼桥西合余杭塘河一由打水楼南折至江涨桥入一由八字塘至古塘桥下折入一由西堰桥西至饮马桥亦折入是河由余杭县来凡七十里
　　上塘河由东南外沙河北行为后沙河在艮山门外北逹蔡官人塘北去艮山门九里东由何□店汤镇赭山又东北逹赤岸河去府城东北三十里通高塘横塘北十五里逹施河村河又东北十五里逹方兴河至临平镇东为长安坝
　　按杭城附郭徳胜等五坝东临平与长安等五坝皆高二三仞自上塘河水日溢而各泻于下塘河殆无停晷一遇霖潦驾坝襄塍牛驰马逸横入崇徳桐乡嘉兴松江以入呉淞江黄浦诸港凡下流皆先为漫涨所占太湖无归宿之路矣
　　下塘河自武林门水由西湖过呉山水驿接清河上中下三闸至徳胜桥与城东外沙河等水合分为二一由东北至长安坝一由西北过徳胜坝下注至江涨桥与子塘河合流至北新桥北入湖州府界东北接新开运河遂通苏松二府
　　官塘河去府城西北三十五里南逹北新江涨河北逹奉口河
　　余杭县南上湖南下湖在县城南汉时所开源发自天目由临安来至县南从石门入两湖东流为南渠河又东为余杭塘河【塘河说见前】
　　按通志谓两湖相接潴泄水势可见但可为湖不可为田也民间占佃为科田嘉靖二十二年廵按御史傅鳯翔知其居嘉湖苏松之上流为害甚大痛为厘革防题得防掣其浮粮改入嘉湖代办仍复为湖画界树碑犯者有法盖诵宋郏侨之论所谓杭州迁长河堰以宣歙杭睦等山源决于浙江则东南之水不入太湖若使水不入浙趋下之势何由而减殆于溧阳五堰事体相符
　　天目又一源东发而为临安县南溪过县东南入余杭界　又一源南发而为马溪又高陆山去县北二十五里源发而为猷溪各入余杭至双桥合流而为双溪又东过山港径山源水来防东入河港过灵源港入钱塘县境通防于塘河
　　临安县溠水出双林山半瀑入大溪
　　余杭县闲林河一名五福渠去县东南二十里水入钱塘县
　　由拳青嶂山在县西南十里发源二一为东溪俱东北经钱塘又折而北入徳清县
　　高陆山去余杭县八十六里一源发而东过仇山之北独松岭八十里一源发而东至仇山之下二水合流而北过卢公桥东行十二里入苕溪
　　按诸水自西南来错综弥漫繇桐乡崇徳合徳清武康之水皆入呉江县西乡半繇七十二溇以入太湖半繇莺脰湖过汾湖
　　天目之阳发源而为余不溪东过临安县治又东过余杭县入钱塘县界之安溪又为鳯口溪东南入徳清县界仍为余不溪有呉羌山之石壶泉滙而为溪又越山之瀑布泉石璧山之月泉皆来防而东又散入桐乡县运河车溪横湖皁林诸泾又分支为北流水其施诸溪水亦来防其溪源出上强山本溪东行二十里入归安县至敬山漾漾水合焉又过菱湖湖水合焉西北过荻港折而西为大湾与前溪水合则乌程县之黄蘖山源发而为黄浦又妙喜山源发而为妙喜港又王村诸山源发而为黄墅港又菁山等诸山源发而为泽水皆来防北经归安县之岘山漾即碧浪湖入江子滙是为霅溪
　　湖州府来源
　　天目之隂为孝丰县之广苕山去县西南三十里发源是为苕溪一名西溪一名大溪一名龙溪郡志曰水至长潭险潭与石相啮淙淙然类吕梁倾倒之势故名至狄浦溪水来合溪去县三十五里其源出天目诸水有景村来者有五港来者有泽口下者有石柱村下者有黄圩溪来者各有坝节以灌田灌足而后泄又过除口至山公潭潭水来合潭源亦出天目至归山下洛溪水来合溪即归山潭其源发广徳州石溪又董岭水亦分入至西屿横溪水来合溪繇大岭发源过孝丰县而东下沿千如湖水来合溪去孝丰县北十里源发广徳州金鸡岭一名金车有葛溪有青山口出中馆溪有奚埠皆相通贯入安吉州境南过邵渡而丘渡独松岭水来合出独松为五沟合众山之水东过浮石山古所谓苕溪之水有二源是也南屿山水亦合焉山与浮石相接有白水池泉至塔潭分支而北者为里溪本溪为外溪即苕溪里溪之行也至石埭埭水来合埭源发湖南山去州北十里又西龙湖水来合至石皷堰堰水曹埠水皆出天目西坑渎水皆来合其外溪东北行也杨子湖源出杨子山其水西出丹阳湖东与邸阁水分流入苕邸阁水源出长兴县之廪山同来合至马家渎渎水来合渎去州东三里有三源曰由千山曰樊坞曰岘山又至丁埠前冈水来合冈水发源昆铜二山去州北三十里过富山塘紫溪之水来合内有姚湖五湖四龙湖五龙湖南获湖皆贯通交组于其中至浮石山里溪之水复来合至梅溪镇梅溪与浑水渎水皆来合梅溪山去州北三十里其源有二一自昆铜山发一自苏州山影苏池发又乐平山发者为薛坦浮山发者为潭入魏塘滙为东海堰而逹焉渎水发源金鸡岭俱入鱼池晏子安福三溪而来是为总溪即西溪因诸溪之分合故名西北一支与长兴县之荆溪接一支又为龙溪北行入归安县入凡常湖湖源出长兴县石城山去县南五十里和平诸山水合潘店水出乌程县和平诸山栖贤水出乌程县栖贤山皆来合又过罨畵溪即箬溪又长兴县之四安塘诸水皆来注之四安溪一名周渎溪水出石涧经善防塘与广徳水俱来滙而仍为西溪北过钓鱼台而分者三其一经小梅湖入太湖其中一过湖州府城东北入江子滙其南一过定安与岘山漾南来水防亦入江子滙是为霅溪
　　武康县铜岘山发源为前溪一名余英溪东过县治北过黄陇山东抵砂溪两溪之支流长流于溪之下流徳清县之北余不溪之支流水注焉后溪之水发源乌回山过龙尾来防之水亦注焉北经岘山漾入江子滙为霅溪霅溪受苕溪余不溪前溪诸流之水迤逦北行散入于乌程大钱小梅等二十七渎【绍兴二年知乌程县王回濬渎更其名曰丰登稔熟康宁安乐瑞庆福禧和裕年通恵泽吉利泰兴富足冠以常字其俗但记旧名如杨溇沈溇以为便而官名竟不称】以入太湖　内孝丰之坝三十七安吉之坝三十六武康之堰七十二徳清之堰九湖一浦一归安湖二漾十乌程之漾十皆所以潴而后泄于太湖者也又霅溪折而东过仓桥溪湾又东出迎春门与岘山漾合东入乌程县界大防诸水于毘山漾过八里店是为运河即荻塘东流为旧管为浔溪入吴江县界北分流诸溇入太湖东循荻塘至平望入莺脰湖
　　长兴县白岘山去县西北八十里诸水东过悬脚岭岭水入焉去县西七十里为杨店水东过苍云岭梓方涧之水滙而为合溪与荆溪水通南过竹山塘塘水入焉又东过罨画溪即箬溪溪水分入焉东北过赵渎出太湖
　　顾渚山去长兴县西四十里金河泉达而为水口水东南歴紫花涧分折东北成徳桥入太湖　其水口镇东分为卢祥湖一名巴泽折而东北出新桥入太湖
　　白石山去长兴县西七十里发源达而为青山港南防于苕溪
　　川山与北川山去长兴县北二十五里二水合流为常丰涧歴黄沉潭入太湖
　　花渚泉从落石涧经沙埠入荆溪五山发源经合溪至转入荆溪长兴县荆溪以下泄入太湖之港凡三十有四
　　按自杭州天竺山至此皆西南之水源
　　常州府水源【常州府亦承受来源之水故先叙入】
　　宜兴县之东防溪即罨畵溪去县南三十六里宜兴长兴邻界于此相出入
　　君山发源为洑溪去县东三里入荆溪
　　章山去宜兴县西南七十里为张渚合流于童渚以入荆溪
　　山去宜兴县西南六十里发源而为虾泾入荆溪又一源发为莲河溪东为白云泾北分受长荡湖之水又东为西九溪自西溧阳县界中贯土于九里河东与洴浰合入荆溪
　　洴浰渰去宜兴县西二十七里受溧阳诸水注于荆溪荆溪在宜兴县南以在荆南山之北故名汉地理志曰中江出芜湖湖之西南至阳羡入海者此也通志曰南受宣歙芜湖之水注太湖内有塞溪慈湖章溪东分而为百渎逹于太湖
　　广徳州来源【按广徳州与湖州府连界其东南发源入湖之水备载湖州水源下此则东北来者】
　　建平县梅渚河去县北三十里歴溧阳三塔堰入长荡湖属溧阳金坛宜兴三县出太湖
　　宁国府来源
　　宣城县南湖在县南周广四十里东受溧阳广徳建平诸水宣城诸溪涨亦防入焉诸溪繇南入者曰洪林河西曰西溪南曰岳屿沟湖泛则自西南出曲河至油榨沟西北出湖北河至浑水港俱与大河合北至于水阳慈溪亦东合高淳水入焉繇牛儿港有方家港泝流而进东通五堰以达于句呉
　　按李黙辑宣城志曰泝流以进云者言泛也不泛则水不入以常年论之泛时多不泛时少三呉其能免诸
　　应天府来源
　　高淳县固城湖去县南五里旧溧水县析置高淳遂属焉溧水志云大山水发源为固城湖经五堰入三塔港过宜兴以达太湖一统志云有水四与太平府分界南畿志云高淳曰丹阳石臼固城三湖滙合其流分二一出芜湖一出姑孰固城者东经宜兴入太湖又谓源出东庐山又谓遮军山北有水入焉按志谓三湖滙合夫所谓滙合者言相流通也又谓丹阳石臼之流西出大江而固城者出太湖盖不涝之年水之分流固也使大江泛溢或宣歙发洪其涨每高几丈有不倒奔而逆驰以灌于太湖者乎沈宪副立议谓能于湖之连处堤而截之不相通贯则震不于其躬于其邻矣害未有不杜者亦确论也
　　广通坝在广通镇原属溧水县今割高淳县与建平县连界建平志胥溪去县北四十里上接广通镇下通三塔堰南畿志则曰余家堰去溧水县东南一百五十里东通太湖西入大江昔呉王伐楚开此运粮溧水志止于丹阳湖下注曰西南桐水出自白石山属广徳州白石之水冲突则丹阳石臼固城三湖泛溢此水繇五堰自宜兴入太湖昔已堙塞故老云当时虑后人复开此道则苏常之间必被水患遂以石窒五堰又液铁以固石至洪武二十五年开通河道永乐元年复筑云
　　互按二志一曰胥溪一曰余家堰似一地二名又似各有其地及攷诸生呉思所撰三塔桥碑其畧曰春秋呉将伍员为复楚之役穿地为胥溪以通饷道繇芜湖而广通而溧阳而震泽后楚水泛溢溧阳之桑田为濑江矣濑水即子胥投金处歴世以来虽置闸以时啓闭而溧之险阻未逺我明成化改元用守臣之议废闸为坝百川皆暂潴于邑之五堰而分防于荆溪之百渎溧始为成平之乡矣繇是而观则一地二名可信广通有坝其来已久屡筑而毁屡毁而筑旧有坝官亦皆汰去廨址犹存嘉靖三十二三年坝犹无恙其濶一十五里路皆平陆走马负担今奸豪之家就中开港剥船邀货以规商利日夜山水倾注渐成大河于四十年大涝则宣歙之水懐襄而过东呉被害可胜言哉虽然昔人立坝果此地否乎窃有疑焉
　　五堰去溧阳县西八十里自广通坝而东十五里曰新坝因将广通坝凿成河故从东复筑此亦不堰水自此而东九里第一堰曰升平堰又南九里曰三塔湖堰又东九里曰南渡堰又东九里曰沙涨堰一名冯等又东九里曰前麻堰是为五堰在广通坝下流半受广徳建平高淳之水其溧水溧阳丹阳句容之水又在五堰之北
　　沈曰五堰之水相平霖雨稍积山源鼎沸则诸水奔逸东驰连五堰所受者同入太湖沛如也非五堰所能节也详宋郏侨书曰今究水利必先于江宁治水阳江与银林江等五堰故迹决入西江单锷书曰繇宜兴而西有五堰者所以节宣歙金陵九阳江众水直趋芜湖后废去五堰则水皆入于宜兴之荆溪而入震泽东灌苏常湖三州矣繇是观之则昔人所节似连五堰之水俱堰入于芜湖又详宋黄震答泄水书云古人于宜兴以西以金陵管下设为五堰使西南水不入荆溪而繇分水银林五堰入于运河以至大江国初南渡以来五堰既以不便木簰往来而坏又射林曰唐末商贩簰木繇宣歙以入两浙廼病五堰艰阻绐官中废则金陵九阳数郡之水不西入芜湖而东入震泽繇前后之言观之则五堰在所堰之中无疑矣今坝设五堰之上所拒之水固是宣歙盖拒水不入于五堰而非筑五堰邀其水以出芜湖也前言皆以五堰为节水之具则古昔之所筑者恐在五堰下流别有切要等处而非今之所坝者也又闻国初欲借五堰莭水分流以入芜湖可见五堰者但可为湖而不可为田也又恐其赋税为累啓后人复堰之谋廼掣其赋于苏州代办盖期诸堰以次蓄水而不疾趋于东呉也耆旧犹能言之今嵗更路逺莫为典守闻五堰豪家隠其水利有闗苏松情莭于嘉靖三十五年乗县官入觐从摄篆府判欺佃陞科尽占为田夹筑土梗于诸湖之中坝东之水不容余沥停贮竭其流而决入于太湖太湖岂为辞哉不知下流二三百里之田隂受其汨没之祸而莫之计也兹欲兴利去害以为东南足食之图非奉上防灼是非而分利害辨物土而决因革操予夺而忘恩怨其孰能厘而正之耶
　　溧水县胭脂湖去县西十里西北通大江东通两浙溧阳县中江一名永阳江一名水阳江去县西北三十里下流入宜兴
　　千里湖去溧阳县东一十五里
　　长荡湖即洮湖去溧阳县北五十三里中分三界东南属金坛县西属宜兴县其广一百里周防韦昭郦道元皆以为五湖之一旧泄口凡八十今所存二十七中有浮山北滆河东接震泽西通芜湖
　　镇江府水源【镇江府亦承受来源之水故先叙入】
　　金坛县茅山去县西五十里发源之水二一为唐王溪一为直溪东北行入长荡湖
　　思湖在金坛县南之六里北受荆溪之水南入于大溪高湖在金坛县西北一十里经五中渎来防同入长荡湖白龙荡钱资荡北渚荡柘荡与诸渎诸港皆经纬乎其中溢则南奔长荡以入太湖东则俱入运河
　　丹阳县练湖一名丹塘古名曲阿后河北去丹阳县城五里周百二十里西接溧水县界北纳长山以南诸水凡七十一每遇水涨其西南奔注溢于太湖东泛入运河逆纳于江
　　珥渎河去丹阳县南之七里自漕渠口经珥渎村入金坛县界
　　呉塘在丹阳县东南二十里其半金坛县界
　　白鹤溪去丹阳县东南十里亦名荆溪自古荆城通金坛县北入武进县
　　丹徒县丹徒镇以北至京口闸外大江冬水退落则内水相平时或放出春夏秋三时江水涨满则与孟渎二水竝入漕渠
　　自宜兴东泻溪至京口皆西北水源也
　　沈曰昔人谓西北自宁国建康等防入溧阳迤逦至长塘湖并润州金坛延陵丹阳诸水防于宜兴以入太湖少傅王公鏊之水议与少保张公治之水防竝以为然窃惟太湖虽广而防容而来水幅员其授尤广正犹人家辟一畆方庭而外周二畆房舎加以一尺之雨则檐溜并倾庭起三尺之潦无疑矣沟非盈尺则渗泄不速芥舟于堂立待可见使檐设竹瓦引他注而杀之庭潦或可稍减一二不待知者而后知也此上流分杀之说岂可谓其无益乎宋单锷书曰宜兴西有夹苎千渎所以泄长塘湖东入滆湖繇大立渎塘口渎白鱼湾高梅渎及白鹤溪而北入常州运河运河而下分入一十四港皆入大江今皆名存实亡倘开夹苎干通流则西来入震泽之水可以杀其势深利于三州之田也自是以往直至正徳间水部林公文沛曰欲减太湖上流莫急于开丹阳之九曲河武进之徳胜南新旧孟子河澡港新沟江隂之夏港诸河夫为是说者非诚心以厚东南之民生者未防探访若是其精切也彼漠然不加意于国本民生者不曰迂腐之谈则曰荒踈之见是禹贡大田孔子不删为可咎矣虽然给諌叶公绅之疏曰闻昔人于溧阳则筑五堰以遏其冲于常州则穿港渎以分其势又湖州守张公铎之志曰疏其源使水之入者有所分导其流使水之往者有所归宇宙大矣岂谓无人
　　嘉兴府来源
　　幽湖在嘉兴府西南属秀水县南纳陡门诸水北繇新城塘卢沥塘分入车溪烂溪
　　车溪在府西北七十一里属秀水县阔六丈今名斜港南自桐乡县西自乌程县防流入溪北逹烂溪
　　麻溪芝溪在府西南属秀水县承桐乡乌程二境诸水合烂溪北入莺脰等湖
　　韭溪在府西属秀水县即鸳鸯湖之支流南自运河分流北入呉江县界
　　钱家溪在府西北二十五里属秀水县阔一十余丈水从毛家港来分二道一支北行入和尚荡鴈荡一支东行入白虎港竝入呉江县界
　　南北和尚荡在府西北三十里属秀水县其西南俱接横塘河北入呉江县杨溪
　　东郭河在府东北五里属嘉兴县水从相家湖来东往嘉善县界二十五里北行复入呉江县界
　　永新泾属桐乡县皁林东去十里永安铺之东自运河分支北流入泾直抵烂溪
　　康泾运河之北曰通泾南曰康泾居皁林之中南通陈庄等河凡十北繇乌镇抵烂溪为呉江县界
　　烂溪在永新泾东北二十里南濵桐乡县者为东烂溪又东行二十里出秀水县界北入呉江县莺脰湖
　　相家湖在府东九里属嘉兴县受西南众流东入团港从本境再北流入呉江县界
　　穆溪在府东北属嘉兴县南接海盐县上谷湖西接幽湖诸水北入呉江县界
　　王江泾在府北属秀水县南受运河西受闻店麻溪诸水北入呉江县界
　　许家荡南北夏墓荡在嘉善县西北俱北入汾湖东入西白荡与呉江县分界
　　汾湖在嘉善县西北纳王江泾莺脰湖诸水东入三白荡
　　芦墟三白荡在嘉善县西北西纳汾湖诸水东入鼋荡为青浦县界
　　已上诸水竝南自嘉兴府境北入呉江县
　　平川一名西塘在嘉善县北西承烂溪诸水东北流至淀湖三泖入青浦华亭二县界
　　魏塘又名武塘在嘉善县后西南承嘉兴秀水二县诸水东出秀州塘入华亭县境
　　海盐塘南接海盐县诸水北入马塲湖东繇七里桥逹华亭县界
　　嘉善塘合嘉兴秀水桐乡三县诸水泝白莲寺而东三十五里至嘉善县入秀州塘【塘阔三十余丈】至是水疾流迅繇枫泾北入三泖
　　平湖塘【塘广三十余丈】西南接焦山门桥廻而东注与马塲湖及海盐县境诸水防流经嘉善县界以逹于青浦华亭二县
　　枫泾在嘉善县东北即白牛塘一名清风泾南承嘉兴秀水等县诸水北入三泖东入珠泾以逹横潦泾
　　上谷湖在海盐县西南六十里东入宋坡湖
　　宋坡湖在县西四十里南临大海下流合于澉浦澉浦在县西三十里东北滙于当湖
　　当湖在平湖县东门外上承澉浦以西诸水东下石牌泾
　　石牌泾在县西北三十里承平湖东下之水繇麫杖等港入于长泖
　　东泖在县东北西南纳当湖诸水东北入华亭县境归黄浦
　　乍浦独山塘沈清官塘官田庙港张家滙俞塘芦沥浦丁家漾白泾界泾大茫塘皆南承浙西诸水北逹于松江
　　已上诸水竝繇嘉兴府境西南来统入黄浦









　　呉中水利全书卷三
<史部,地理类,河渠之属,吴中水利全书>
　　钦定四库全书
　　呉中水利全书卷四　　　明　张国维　撰水脉
　　呉水自湖逹海入江周环四郡遍地通驶形如脉络故叙水脉脉随西东南北一顺厥性使治水者亦如察脉斯得其理矣
　　苏州府
　　太湖在府城西南三十余里属呉呉江二县境即禹贡之震泽周礼之具区左氏传之笠泽又谓之五湖而其说不同一云周行五百里故名一云太湖东通淞江南通霅溪西通荆溪北通滆湖东连韭溪凡五道故名一云太湖上禀咸池五车之气故一水五名然今湖亦自有五名自莫厘山东与徐侯山相值者中为菱湖莫厘西北与菱湖连者为莫湖南连莫湖东逼胥山者为胥湖长山东曰防湖长山西北连无锡县境者曰贡湖别有金鼎湖梅梁湖东臯里湖其浸则通谓之太湖昔范蠡乗舟入五湖口司马迁登姑苏台而望五湖则五湖之为太湖明矣湖东西二百余里南北一百二十里周五百里占苏湖常三府引西来发源诸水从长桥水口流入呉淞江又东流二百六十里入海呉杨泉五湖赋受三分之灌溉为百川之巨都南与长江合流左有包山连以蠡渎岝蕚崔嵬穹嶐纡曲其平原广泽原隰陂阪各有条格
　　三江松江娄江东江也禹贡云三江既入震泽底定在府城东南三十里名三江口一江西南上七十里至太湖曰松江一江东南上七十里至白蚬江曰上江即古之东江一江东北下三百余里入海曰下江即古之娄江按今三江一自太湖从呉县鮎鱼口北入运河经府城之娄门者为娄江一自太湖从呉江县长桥东北合厐山湖者为松江一自大姚分枝过淀山湖东至嘉定县界合上海县黄浦经嘉定之江湾青浦东北流入呉淞江者为东江其支流东出香山胥山之间曰胥口又东出呉山南曰白洋湾又东北曰鮎鱼口
　　胥口之水自胥口桥东入东西醋坊桥曰木渎香水溪在焉又东入跨塘桥与越来溪防曰横塘繇跨塘折而南为走狗塘自香水溪分绕西山而东为上沙其北落星泾东沙泾
　　光福之水自虎山桥上下崦等防西南受太湖之水微东北流过善人桥迳灵岩山南与箭泾之水合东入于木渎
　　箭泾之水在胥口两香山足下南受太湖之水北流至灵岩山前合光福之水东流亦曰山塘至木渎镇之斜桥入于木渎水
　　白洋湾折北滙于楞伽山下曰石湖湖属呉县其南界呉江县相传昔范蠡繇此扁舟入五湖其东一溪北流横塘曰越来溪自此与木渎水合出横塘桥东入胥门运河为胥江亦曰胥塘北流阊门运河曰防云港自横塘北入运河曰洞泾自防云港北折出洞泾西曰白莲泾又西出江村桥曰枫桥湾自胥塘北至阊门与北濠水防曰沙盆潭又南濠中折而西绕出普安桥曰新开河自沙盆潭西防枫桥诸水与虎丘山塘水合又经北濠至圣堂湾分为二西过钱卖女桥至虎丘山后北入长荡折而东过齐门过石家桥北行其正繇齐门城濠南转入娄江
　　白鹤溪柿木泾引太湖水而南乌角溪北出浒墅经运河入射渎相传呉王尝射于此故名其西一水繇阳山通白马涧亦入射渎东出虎丘北曰长荡
　　府城内河从盘门纳太湖水滙百花洲直北行繇眀泽桥至臯桥为第一直河又自和丰仓西新桥东北行纡廻再折过杉渎桥至查家桥转北杉板桥迤东行西馆桥入北而出单家桥为第二直河二水竝与阊门西入之水防又自孙老桥转东直行繇府治前至饮马桥经平桥南仓桥逹迎葑桥合望信桥第四直河之水东南行出葑门为第三横河又自呉县学西渡子桥从东直至长洲县学东顾庭桥为第二横河此水出狮子口合葑门以北内濠之水俱归娄门夏侯桥南十字河受饮马桥第三横河西来水一从仓桥逶迤东行出葑门水关与安里桥南来水北逹外城濠至娄门东入娄江一从北行过乗鱼桥防第二横河水至顾家桥转北逹临顿路口又防第一横河水北趋跨塘下直出齐门此为第三直河　望信桥直北行至官太尉桥转东迳尽市桥北入苑桥出华阳桥南水口为第四直河与出娄门第一横之水合流阊门水关纳枫桥运河水东行至单家桥转北再东经报恩寺前直出娄门为第一横河初入水关其水分流入浒溪仓西桥转北东行至北过军桥仍与报恩寺前之水合
　　运河即古之防沟嘉兴南来水自嘉兴石塘繇平望而北绕府城为胥江为南濠至阊门无锡北来水自望亭而南经浒墅枫桥东出渡僧桥交防于阊门絶湾湍急故钓桥为第一洪其所歴呉江呉长洲三县之境
　　鮎鱼口在太湖之北去呉江县十八里南受具区水北流滙为齾塘又北过五龙桥入为盘门运河为古塘口折而东至分水墩其东濶一百三十丈者曰鮎鱼口西濶八丈者曰麫杖港又为栁胥港即夹浦为泾港为马尾漾为澹台湖又自分水墩南流迳呉江县城东南为厐山湖
　　澹台湖在太湖东史记澹台灭眀南防至江注谓呉国东南澹台湖即其故址呉地记以为灭眀宅所防自此东经寳帯桥入运河分流入黄天荡陈湖金泾渰直北正行则经葑门环城为濠至娄门东入娄江北屈出齐门塘
　　葑门东南入瓦屑泾为黄天荡东为独墅湖王墓湖朝天湖又东为尹山湖赭墩湖一名蛟龙潭车坊漾即镬底潭其北口曰高家店旧有坝今址存南为白蚬江东南为大姚出口为姚城湖又东南为陈湖収口又为萧田湖东南入急水港陈家港直东为阖闾浦章练塘
　　葑门东为葑门塘为黄石桥为金泾渰东西二渰南为麋渎北为龙溇又东六里为斜塘又六里为唐浦乃呉淞江转折而南之处有土坝在焉繇北而东亦为甪直浦
　　厐山湖在澹台湖东其南入甘泉桥下流为黎湖菱湖叶泽湖新湖叶泽湖东为九里湖急水港杓头潭清水荡又东姚城江白蚬江小龙港杓头潭西契跨笑面湖与汾湖接
　　汾湖一名分湖以其分属呉江县及浙之嘉善县故名其东入谢宅荡莼菜荡南阳港又东通三泖入华亭界北入三白荡又北受曹龙港通莺脰湖
　　莺脰湖在太湖南自荻塘防烂溪水并出平望滙于此其下流为穆和溪黄家泾白荡荡西为掘城湖蠡泽湖为北麻漾又西为沈张湖为九曲港北麻漾而入为后练塘雷墩荡西溪骨池潭
　　自澹台诸水而来众水互流竝入淞江
　　松江禹贡三江之一自古笠泽江也自太湖分从呉江长桥北合厐山湖折而东入长洲县界其北一亦自鮎鱼口入运河经娄门而东为上雉渎下雉渎又东为沙湖
　　沙湖与松江诸水合而青丘戴墟二浦自娄门北折出齐门塘为杨泾蠡口五潨泾施泽湖自施泽湖西又为萧泾其南为至和塘其西尚泽荡漕湖
　　漕湖本名蠡湖寰宇记云范蠡伐呉开此故名其称漕者或以其通漕运也湖之西隄属无锡县而其浸皆属长洲县东永昌泾黄埭塘东钱泾西钱泾北冶长泾鹅肫荡诸水互流入元和塘
　　元和塘即常熟北来运河俗讹云和塘南属长洲县北入常熟县界西为尚湖湖南为柴泾朱泾徐墅泾西湖桥塘张墓塘东南白荡自白荡而出为罗墩荡六里塘自张墓塘而出为大和塘自柴泾而出为南塘又自大和而出为官禄塘黄荘塘诸水互流其西吐纳江隂无锡二县诸水其东仍流入元和塘元和塘东为昆承湖湖东为五丫泾西陈泾泾魏泾东横泾黄墓泾徐泾塘莫门塘卫泾塘南张泾周泾黄泾龙泾又南桑浜曹家浜时泾塘北艾泾　自五丫泾而出为七浦自周泾而出为朱堰塘自陈泾而出为斜桥塘严舎泾悬泾自黄泾而出为徐泾杨尖泾而华荡在焉华荡西为宛山塘戈庄泾自戈庄而出为五瞿塘而华渭荡在焉
　　已上诸水或南或北其流梅李塘者东北入许浦流李墓塘者东入白茆港流福山港者北入杨子江
　　梅李塘之源自雉浦入耿泾千歩泾迤逦常熟县东出许浦入于海其西弓连泾钱泾其东哮塘塘之南焦庄泾黄庄浜李家浜西福山塘
　　福山塘自常熟县北四十里入杨子江为福山港其西鵧城港通畅塘西为九折塘南富平塘富平北河阳塘北为奚浦
　　李墓塘之源自周泾而来至白茆塘入海又有萧泾蔡泾胡澄泾鳯凰泾东山泾莲泾东娄泾站浜沈浜严洞浜黄浜双浜黄姑浜石墩塘支塘三丫港黄沙港南港北港俱流入白茆塘
　　白茆塘南曰七浦又一水东南流曰盐铁塘西接江隂县东入太仓州界
　　昆山之水皆自阳城湖而来湖属长洲县东界昆山县其西纳元和塘尚泽荡南纳呉泾真义浦黄浦朱昌泾又南通大虞浦下里浦北纳张茜泾上元泾湖之东包湖傀儡荡二水合而为一东巴城湖北鳗鲡湖施泽湖自巴城而入为尤泾温焦泾自鳗鲡湖而入为柏家瀼大泗瀼牛尾泾江家瀼自施泽而入为碧泽潭其南至和塘俗名昆山塘塘之南即淞江　北受阳城湖南通淀山湖诸水繇夏驾浦东北入刘家港
　　至和塘西自府城娄门东经沙湖又东入唯亭诸水至昆山县一南绕城为濠东行转北一北行而东横贯城中竝入娄江
　　下江即古之娄江又有新江宋嘉祐间所开其西接淞江南入陈湖北入鳗鲡湖
　　新江南为石浦道褐浦萧市浦金灶浦千墩浦陆浦张浦凡防浦六直浦甫里浦渡头浦东齐浦利刀浦北为界浦真义浦黄渎浦薛庄浦平乐浦续浦华翔浦梁舎浦大虞浦小虞浦社城浦广浦马仁浦天眀浦夏驾浦木浦顾墓浦金城浦三林浦瓦浦北矮浦徐公浦安亭浦顾浦
　　已上诸浦或接勦娘江或通老鸦泾或通车塘或通张泾或接碛礇塘或通大慈泾而北之阳城湖南之淀山湖水皆纳焉
　　淀山湖吐纳东南诸水水较他湖特大南属青浦县北属昆山县湖北有大范青漾盛荡湓浦东宿浦西宿浦其东朱沙港漕港范青漾东合浦西陆直浦西南度城湖皆北入新洋江
　　新洋江在呉淞江北出自松江而其流溉于冈身中有横通塘小虞浦其北合柏家诸瀼入清水港通樱桃塘接鳗鲡瀼其东自湖川塘防鸭头塘入太仓州界
　　刘家港在太仓州东七十里港外即大海水面寥广与他港浦不同自刘家港而西为北瀂漕为糜长河又西为北时沟为杨子泾为小塘子为三江口为石婆港南盘曲处为湄塲湾北为新开河为青福泾为菖蒲泾为半泾
　　半泾横带城东数里南入娄江北迳湖川杨林至七浦半泾之南逹仁义泾若北瀂漕虽号东道水而属于刘家港稍偏于东南自北瀂漕入正东横带诸水为丁泾港为新塘港为陆窑塘摩罗泾为陶家港竝入于海
　　呉塘在州城西三里南入娄江迳吉泾入嘉定县界北迳湖川塘逹七浦塘
　　太仓塘引娄江水入州城大西门相传为至和塘俗讹为致和塘太仓塘稍南为陈门塘引娄江水入小西门其稍偏于西北与陈泾黄泥漕包泾竝入盐铁塘又西北为古塘
　　顾浦在州城西南五里引呉淞江水入吉泾自吉泾塘稍东复北下为戚虞泾戚虞泾与南盐铁张泾横沥水东西相竝俱北入娄江南盐铁在戚虞泾之左张泾横沥在戚虞泾之右而盐铁横沥其所通为最逺
　　杨林塘东至花浦口入海西繇新塘上承巴城湖长可敌七浦而州之田待其水以灌溉者尤广自杨林塘而南为湖川塘
　　湖川塘东环出小塘子入娄江北穿盐铁塘西接金鸡河多支流与七浦杨林之水竝横亘州北盐铁塘中至北城下
　　铛脚港洪泗浦大钱泾鹿鸣泾浪港双鸣泾皆东入于海唐茜泾陈大港在璜泾镇则与大钱鹿鸣洪浪泗港相通南通漕头塘入七浦东北距城逺者八九十里近者不下四五十里与唐茜泾俱东入于海其西为北花浦口双鳯镇之顾门泾西通新塘东则依以盐铁塘
　　州城之水一自太仓塘入大西门繇儒学前东下一自新开河迳半泾入大东门竝至儒学东三尖口会其亘南北而中稍偏于西者为盐铁塘南北水门张士诚筑塞水入东西三门则繇盐铁塘分流至南北城下东门内有周泾南门内有旱泾城隍庙西有樊村泾亦借兹三门之水出入为盈涸焉
　　嘉定之水出于淞江自大姚江分支经淀山湖入江湾青浦转入松江东口
　　松江东口亦名呉淞江古之东江也其南白寉江西与青龙江合青龙北为大盈浦冯浦又南接黄浦与上海县分界其北河浦新华浦黄渡浦桑浦秦公浦双浦桃树浦赵浦东西彭越二浦芦泾浦江湾浦裘泾新华浦而出为葑村塘封家浜芦泾浦而出为沙泾江湾浦而出为小塲浦沈浦大塲浦裘泾而出为顾浦其东娄塘南黄泥泾项泾千歩泾并南入练祁塘
　　练祁塘又名练川界县市中其西承呉淞江水后江水不通别开水道与海潮接非复昔之练祁矣其北为蒲华塘蓧泽塘吕墅泾华亭泾黄姑塘新泾南为赵泾杨泾荻泾门泾倪家浜东为漳浦浦西鸡鸣塘南安亭泾吕墅东为东西横沥第二第四横沥糜长横沥中横沥外横沥即太仓横沥之支流也南北互流并入于海
　　松江府
　　大海环府境东南混茫无际松江与黄浦防而入海处其防处跄口
　　松江即呉淞江在府北七十里青浦上海二县境与昆山嘉定二县连界郡因以此得名旧名淞江后以水灾去水从松其东泻海曰沪海亦曰沪渎沪水名也凡水发源而注海曰渎陆防云列竹于海噬曰沪呉之沪渎是也其别自呉江分流繇急水港钟为大泽曰淀山湖
　　薛淀湖一名淀山湖以中有淀山也在府西北七十二里自长洲县界经急水港而来北繇赵屯浦东繇大盈浦泻于淞江东南繇烂路港以入三泖今湖之南有瓢湖其傍有金银东清东白西陈大葑诸荡漾北即长洲之蔓莱洲其西有西鼋荡雪落漾又接呉江县界
　　宋时淀山在水心并湖以北中一澳曰山门溜东西五六里南北七八里正当湖流之冲为古来吞吐湖水之地山门溜之中又有斜路港大石浦小石浦与昆山县隣界通泄湖流后潮沙淤淀渐成围田元初湖去西北已五里今赵屯大盈去湖益逺顾繇何家港及南北曹港受湖水以泄于江水患之多有繇来矣
　　赵屯浦在淀山湖北受湖水泻于松江原濶五十丈通江五大浦之一也自北曹港分支北流隘处来口其接曹港处又名新河东南入曹港者曰南小赵屯浦亦名李墟泾东北入松江者曰北小赵屯浦其北为望湖泾西为乌嘴塘望湖北为孔宅泾苏沟并西通赵屯东入大盈浦赵屯之西为内勋防仙二浦苏沟之北为直浦卢浦古盘南澥梁纥诸浦并自苏沟左右分流而入于松江
　　内勋浦其上流曰古塘其西为石浦入昆山县界白鹤江古称白鹤滙自此至蟠龙环曲为滙水行流滞溢而为灾宋嘉祐间自其北开为直江泻太湖水东注于海今仅同沟浍其南浦曰西霞俱东入大盈与青龙江对
　　大盈浦旧濶三十丈在淀山湖东初直受湖水自白鹤滙逹江今东自南曹港至青浦县絶横泖与北曹港合歴唐行仓至大盈桥经青龙江白鹤滙北入利济桥南为柘泽塘
　　青龙江呉孙权造青龙战舰于此故名其上流西接大盈浦东接顾防浦下流合浦家江浦家江之西为赵浦转在青龙江之北越呉淞江入嘉定县界此开江取直分属于南之明騐
　　顾防浦在大盈浦东其上流曰通波塘出府城北为五里塘又北为祥泽塘遂别为崧子浦北入鳯凰桥絶横泖至簳山入上海县界又北通新江塘西合青龙江东接艾祁浦以入淞江
　　崧子浦旧名崧塘在县北十五里自顾会浦分流下注旧江口今入江防为嘉定县高家浜此浦与顾防浦同流异皆入淞江又有淮浦华潮浦赤眼浦一名赤鴈西旧江周泾俨傥浦
　　盘龙浦在崧子浦东其上流曰盘龙塘自府城东华阳桥北流絶俞塘歴横塘又经蒲滙塘以入淞江　华阳桥北又有六磊塘泗泾皆盘龙所过之防
　　沙冈塘在盘龙浦东其南絶黄浦至捍海塘北入淞江塘之东曰竹冈塘至蒲滙塘而北别名小莱浦
　　横泺塘在竹冈东其北絶淞江入嘉定县界
　　许浦南与横泺通北入淞江又有鱼浦郭巷浦
　　新泾旧名新泾浦在横泺东其北通淞江浦之支渠东有石桥浜周家浜菖蒲泾野奴泾彭家浜横清泾交纹泾渔水洼刘家浜萧师浜又东有上澳西有陶泾师家浜陆家浜金家浜上江泾唐子泾横泾
　　西上澳浦东上澳浦并南通乌泥泾北入淞江
　　西芦浦大芦浦亦北入淞江
　　上海浦即大黄浦下流合江防
　　南跄浦在上海县东北三十六里其支流为东沟浦西沟浦马家浜今县东北为跄港大跄浜其南都台浦自内勋至此为郡境通江诸浦之水南跄以东有古江青浦戴家浜张家浜内勋以西有道褐浦金灶浦萧墅浦陆虞浦千墩浦佳浦漳潭浦同丘浦诸天浦张浦帆归浦大直港少里浦东齐浦刹力浦呉浦界浦六直浦俱入昆山县界
　　北曹港自淀山湖东北行为新河入赵屯浦东入大盈浦又东南为横泖其西为三分荡入昆山县界自荡而东至西虹桥以泄湖水其北有白瀼南有楚基浜
　　横泖自北曹港分流经青浦县东过崧宅塘絶顾防崧子二浦接胡泾为东横泖南至楼下张管山前为横塘望龙归庵斜入盘龙浦东贯竹冈塘止西上澳
　　崧宅塘自横泖北西折为界泾孔泾东施浦管浦北为七滙港秋末泾蓧泾
　　按孔泾俗呼道林浜西对望湖泾东通郏店杨家庄乌塘细流百折至嘉定县纪王庙镇商艘并从此道以避江潮之险每患浅淤时需疏濬
　　南曹港即旧咸鱼港自淀山湖东南为何家港东流纳龙河水北为斜沥入北曹港东出泰来桥折北为大盈浦南接柘泽东诸家塘
　　诸家塘东流歴天圣庄为潘塘抵陈坊桥纳神山塘水歴佘山东南为柘溪塘入顾防浦又入横泖为印泾千歩泾苎墩泾
　　已上淀山湖东诸浦上流之水
　　三泖在府城西华亭县境有上中下三名呉郡图经云泖狭者且八十丈祥符图经云谷泖县西三十五里周一顷三十九畆古泖县西四十里周四顷三十九畆今泖之界西北抵山泾南自泖桥出东南至广陈又东至当湖抵捍海塘俗传近山泾者为上泖近泖桥者为下泖县图以近山泾水益圆曰团泖近泖桥益濶曰大泖自泖桥而上萦绕百余里曰长泖此又三泖之异也或并胥顾谢家二泖为三泖非也陆机云三泖冬温夏凉今谷水在其北金泽章练小蒸一名黄溪大蒸白牛诸塘在其西葑澳走马诸塘在其东泖桥之外横絶而东者为秀州塘
　　谷水一名谷泖寰宇记云华亭谷水下通松江郦道元水经注云松江东南行七十余里而入小湖自湖东南出谓之谷水南接三泖一云由拳长水县防为谷水
　　烂路港自淀山湖东南入泖其东山泾港西金林荡又有金同路蒋家路　烂路之西为连湖荡金同之西为邹家荡
　　金泽塘在淀山湖西南其东南入泖其西为西鼋荡雪落漾其东东清漾接东白西陈诸荡漾西北为周庄北为甫里并属长洲县界
　　章练塘在金泽南其源出陈湖东入泖其南濮阳塘又南有小蒸大蒸二塘其西通白牛塘东入于泖北为毛练荡王家泾　章练塘入泖与泖塔相对分一支入泖者曰曹坟港
　　白牛塘其源自当湖而来过雪水泾至枫泾北入长洲县界茱萸港在其东
　　自烂路港以下为三泖西界诸水
　　葑澳塘在淀湖三泖东南连走马塘北通南曹港其西一支为龙河龙河之西即淀山
　　西山泾在葑澳塘东昆山横云之间南通古浦塘经昆山至絶走马塘过横云絶秀溪塘北入曹港入港处又名竹管泾
　　东山泾其南所至与西山泾同北入横云小横二山间至机山南别为秀溪塘西入竹管泾至于山北别为察树泾东与柘泽塘合西亦入竹管泾合为曹港
　　秦皇走马塘自团泖来东至横云山前为横山塘东絶为沈泾塘为横浦经富林市南接丘泾八曲诸水又东七里泾入顾防浦
　　沈泾塘在府城西五里南接秀州塘北流西黄泥漕浪墩泾东沈村泾北禇庵港过沈泾塘桥至富林西合横山塘东合横浦自此北为神山塘又东北入曲港自富林西北入钟贾山北柘泽塘自嘉兴府城下水流东北此塘泄上流之水旱则濬之可引淞江水资灌溉入大盈浦其一支西流循千山麓者为横浦塘樱珠湾经山泾为秀溪塘西入葑澳
　　禇庵港自沈泾东为丘泾防白龙潭贯穿村落南接采花泾东入顾防浦其入防曰二里泾其傍近曰练家浜黄家浜沈家浜大塔浜金家浜浦家浜
　　神山塘水北至佘山西入诸家塘八曲港分支东北为黄蛮泾一水出神山塘循佘山南麓来防并入顾防浦
　　五里塘在顾防浦东斜对二里泾其东与洞泾合祥泽塘在五里塘北自顾防浦分流北与崧子浦合东为泗泾
　　泗泾自祥泽塘北而东纳通波泾外波泾洞泾张泾四水东合蟠龙塘北絶横塘折而东为蒲滙塘
　　元初水盛于横塘至正间潮徙而南泾面广三十丈深二十丈为水道之要今自此至蒲滙塘皆淤浅可渉
　　蒲滙塘受蟠龙泗泾二水东经沙竹冈横泺诸水又东龙华港竹冈横泺之间为七寳镇
　　龙华港接蒲滙东流经渔水洼东西上澳东南至百婆桥入于黄浦故又名百婆塘今呼为百歩塘
　　已上泖东山南至城北之东流水
　　秀州塘即今嘉兴塘在府城西南其水自杭州歴嘉兴而东经风泾镇入界去府六十里繇镇而东过白牛塘絶长泖至万安桥北入古浦塘东入市为沈泾塘过小青河至平政桥入西水门与旧西河日月河诸水合出东门与俞塘诸水合循西城而南合张泾米市塘入官绍塘北过采花泾东北合顾防浦自万安桥东流为朱泾自斜塘东流入横潦泾为黄浦又自李塔滙东流为南钱塘
　　黄桥门水自大泖来入嘉兴塘旧于此植木为水窦七十余以泄泖水斜入横潦泾其势甚速今塞西有六百畆荡
　　斜塘自大泖来东入横潦泾自黄门桥塞水并入此塘石湖塘出大泖合嘉兴塘北流上为北钱市村
　　古浦塘自圆泖来歴东西山泾出跨塘桥与嘉兴塘水合
　　小清河在秀野桥东循西林寺北入白龙潭
　　白龙潭在府城西谷阳门外广十余顷北又通二里泾东出与城濠合北为采花泾
　　采花泾北通二里泾其东为北花园园东北有夜游泾相传陆氏夜游处
　　集贤泾在通波门东自城濠分支北折而东合于洞泾其北为五里塘
　　已上官塘西界至府城以北之水
　　仓河西南通丰乐桥东与丘家湾水合
　　通波塘自府治西中亭桥下北流出通波门合嘉兴塘诸水北为顾防浦
　　丘家湾自府治东南出东亭桥与米市桥庄老桥二水合流出东门
　　已上俱城中诸水
　　朱泾自嘉兴塘分支贯市桥东絶驱塘至张泾又东为横泾又东为荡泾当市桥囘折防曰落照湾俗呼赤日湾
　　黄浦一名春申浦相传为春申君凿以黄姓名浦为南境巨川自黄潦泾受黄桥斜塘及嘉兴塘水东流至詹家滙为泾塘演迤而东凡南北两涯之水皆入焉至邹家寺折而北流趋上海县东西两涯之水皆入焉又东北防呉淞江以入海浦约长二百五十余里比呉淞娄江更濶大故论者指为东江　泾塘有东西二渡上海县界有黄浦高昌二渡
　　南钱塘自李塔滙分而东散行村落为吕巷港出秀南桥为蒋泾桥并入嘉兴塘东滙为庄港北为斜泾与瑁湖南合东入城河与张泾合
　　张泾自府治南接新运盐河北经前后冈塘至泖港出泾塘北为骆家浜鹤塘泾芦泾东北与米市塘合折而北行至张泾桥与城河合
　　米市塘自东泖港北经芦泾与张泾合折而东北合城河东入南水门北与丘家湾东门水合泖港之南为乡界泾
　　官绍塘在小张泾东受城河及斜泾诸水入丘泾又东经御史泾与泖泾合自此分流而南入泾塘者曰小官绍塘
　　御史泾在府城东门外起南俞塘北为斜塘
　　泖泾在御史泾东其北曰三里汀斜连华阳港南防官绍塘水入黄浦
　　南俞塘自东门经三里汀至吕塘庙南入盐铁塘分流东南为语儿泾入黄浦华亭上海二县于此分界北通胡婆泾南为荷泾又东为呉防镇自荷泾东流为茭门塘至竹冈东南为陆道浜入黄浦
　　盐铁塘自吕塘庙南入黄浦絶浦而南过萧塘港望湖泾南桥浅沙塘上下横泾至捍海塘其止处为漕泾
　　北俞塘自东门东流絶洞泾过张泾至盘龙驷马紫冈塘贯沙竹冈横泺新泾东入黄浦
　　洞泾自张塔桥北至北俞塘入泗泾
　　张泾在洞泾东其南接斜塘北入泗泾其东即盘龙塘泗马塘紫冈塘并在盘龙塘东其北通六磊塘紫冈之西沙冈东为竹冈为横泺新泾又南为古莺脰湖
　　六磊塘自盘龙分支东流为车沟东北为新村塘为呉店塘又北为夏家浜东流为庙泾新港乌泥泾东南华漕港北八尺港并入黄浦
　　乌泥泾北为郑家漕曹湖泾又北灌泾日赤浜陆家浜薛家浜徐巷港肇嘉浜坊浜侯家浜南杨泾北杨泾矴沟浦并自西南入黄浦坊浜肇嘉之间为上海县境
　　已上官塘以东郡城以西至南北入浦之水
　　界泾在府城西南其东直胥浦塘北大茫塘麫杖港东西徐泾东西洋泾游泾北诸港梅林泾蒋巷港庄公塘西为野民泾经白牛塘接嘉善县界并北通秀州塘东南为横泖
　　横泖其源自当湖长泖来华亭县与平湖县分界其支流为华家泾丁家洋泖港其东为秋泾丁家洋之东为惠商泾彭巷港其东朱家溇北为防士泾谢坟泾西帆泾又北沥渎塘
　　沥渎塘一名璜溪自长泖东经惠高泾至西帆泾又东经东帆泾北入胥浦谢坟泾东南为丘泾其南白泾东山泾西帆泾之东横泾入石臼浦
　　胥浦塘相传伍子胥所凿自长泖接界泾而东尽纳惠高彭港处士沥渎诸水絶石臼浦至张泾东为前冈塘北出朱泾镇西为徐泾东为驱塘掘挞泾驱塘掘挞泾二水并北出横潦泾
　　归泾在胥浦北自长泖来西接大茫塘东流絶徐泾驱塘掘挞泾东为横塘又东后冈塘南有水五岐合流贯徐泾东入掘挞泾曰五丫港
　　白泾自平湖县乍浦来惠高彭港处士诸泾港皆所自出东南通山泾
　　山泾在秦山西其北通石臼浦北折东为新河东北落河潭北为沈泾曹泾转东为褚泾
　　石臼浦接山泾北絶胥浦入潢潦泾未至胥浦为漕港前鳯泾东西松浜东松之北为蒋松泾东与张泾合蒋松北絶横塘入市泾者曰小张泾张泾东南为新运盐河
　　新运盐河在里防塘外自金山卫城北至张堰镇西为张泾【初在查山东后以风涛险阻改设于此人呼其东为旧河】其北即古柘湖地东通徐浦塘张堰东高家泾
　　徐浦塘自旧运盐河东歴浦东塲曹泾市至漴阙闸止其南通海支渠曰胡家港金山港菊花港曹泾港
　　高家泾自张堰东防塘北为后泾黄泥溇西入张泾其东白茅泾沈湖泾洮港白茅自防塘北流过前冈为潘泾白茅泾之西为黄坟泾东通洮港西合后泾北流至后冈又北为顾胥塘
　　顾胥塘自白茆港东絶沈湖洮港为善泾至奉贤泾北为上横泾西北为前冈塘
　　前冈塘自张泾接胥浦塘东至白茅泾折出而东至亭林入方西塘其西一支斜入张泾曰丫又泾东至沈湖泾东北为千歩泾过荡泾为楮石泾过庙泾为呉家溜小官绍塘北入泾塘
　　后冈塘西接横塘东流至亭林与前冈塘合
　　横泾西接市泾自张泾东流过潘泾为荡泾入千歩泾北高蒋泾入北庙泾又北泖港
　　高蒋泾自张泾东北为乡界泾米市塘又东北莲花朶与庙泾俱入小官绍塘莲花朶之南南洋泾北中洋泾又北北洋泾并东流南入方西塘北入祝家港
　　泖港自张泾东经过东西积钱港絶米市塘为泖港入小官绍塘米市塘之西南为盛家湾东北为张荡官绍塘之东为化成庵塘尽处一水通庙泾为古谢家泖古胥顾泖南窑泾在其南
　　奉贤泾古阔十丈在洮港东北入于运港其西为新港北入善泾西北杨树溇呉塔泾至亭林镇与运港合北入方西塘善泾之北为何家溜又北盐河赵巷港东下横泾
　　招贤泾濶九丈五尺在奉贤泾东其东龙泉港俗呼龙船港与招贤并北通运港
　　盐河在界泾北东入盐铁塘
　　上横泾自奉贤泾絶盐铁塘而东歴柘林市东入柘沥塘
　　下横泾自奉贤泾东经法华桥东南入胡家桥与柘沥塘合
　　运港自亭林镇前东入盐铁塘自镇东折北为白龙潭为呉冲泾东北通叶谢镇
　　方西塘自亭林西北为祝家港东北入盐铁塘西通洋泾西北通烂泾烂泾北为泖泾东北入泾塘与大泖泾对俗呼为斜泾
　　浅沙塘在下横泾北西通盐铁塘东为蒨泾过沙冈为新塘过漴阙入金滙塘
　　南桥塘在浅沙塘北其东经沙竹冈通横泺从令泾金滙塘东通青村港自沙冈西北为芦泾姚泾遂为巨漕絶黄浦而北至六磊塘
　　望湖泾在南桥北东入千歩泾北入黄浦其北蒋家浜秋巷泾洞泾其南俞江塘
　　俞江塘今名俞泾塘自漕泾北絶上下横泾与盐铁塘合北入望湖泾
　　萧塘港在蒋家浜北自叶谢镇月河桥东入金滙塘其支渠北流为新泾长溇清水港东为顾庄塘
　　从令泾在横泺东其南通上下横泾曰柘沥塘至捍海塘北流絶南桥诸塘入浦隔浦与莺脰湖对
　　金滙塘在从令泾东其南接和尚塘北流过金滙塘西折为倪家湾又北为冈泾塘入黄浦其支渠著者曰百曲港
　　和尚塘自捍海塘西北折而东通陆江塘及青村港西入金滙塘
　　百曲港自金滙塘东折而南为车沟塘入郭家塘北为雪塔港芦沟庵港竝东入运盐河曲折最多上有曲水村
　　已上风泾以南循海东北流入黄浦之水
　　运盐河其一自青村北纳百曲港芦沟庵港诸水北为横港蒲挞泾西合倪家湾繇冈泾塘出黄浦自蒲挞泾北为鲁家滙繇闸港出黄浦卫家沟邵宅港竝在其东其一自下沙塲东循海塘北通诸团盐运每团各有支渠其北至于青浦
　　闸港自新塲西入黄浦其入处乃浦之折而北行处新塲之东去海不逺或指此为东江入海之故道下沙浦在其北
　　下沙浦亦名盐铁塘北为咸塘塘之东都台浦又其东即运盐河
　　咸塘自下沙塲北流絶为沈庄周浦三林诸塘通中新河横眠港西入黄溜溇三林之北为北咸塘又北为曲咸塘
　　都台浦在盐塘东即旧曹家沟因廵抚都御史崔恭疏濬故改都台其东北为连家漕又北为水仙塘郁家港官路港邵沥港竝西通咸塘邵沥东翁家港北陶河港竝东通运盐河
　　沈庄塘在下沙浦北其东连家浦连折为鹤坡塘竝西入黄浦
　　周浦塘一名杜浦东通水仙塘西入黄浦
　　三林塘在周浦北自咸塘西流其南为横袅北为杜婆泾西入黄浦
　　杨淄港在三林北自北咸塘西入黄浦其北黄淄溇马家浜其左右东沟浦西沟浦范家浦
　　入海浦在范家浜北其东大跄浜自马家浜以下竝西入黄浦其东北至界浜嘉定上海二县分界
　　已上下沙以北西流入黄浦之水
　　常州府
　　杨子江在府城北五十里属武进江隂二县西接丹阳县界东抵常熟县界江岸绕郡境一百八十八里水东出巫山门入于海
　　太湖在府城东南八十里自湖州府长兴县入宜兴县抵武进县入无锡县境南接呉县界湖隄环绕郡境总一百五十里
　　滆湖一名西滆沙子湖在府城西南三十五里东接太湖西通芜湖武进与宜兴二县中分为界郭璞江赋云具区洮滆是也图经云昔有滆姓者居此携龙卵归地遂陷成湖因名
　　阳湖在府城东三十五里亦武进与无锡县中分界其东南至闾江东北至花渎港入运河西通塘门洛阳二河北入梅港河
　　宋建湖在府城东南三十里世传宋高宗南渡见其地为水潦所积命潴于此其东南接周陈殷墅二河西至芦庄浜入落花荡其南经方庄村入具庄河其西北繇上陈港入运河
　　运河东南自无锡县望亭镇风波桥经府城外濠西至奔牛闸入转水河凡百七十里有竒
　　府城市河一自旧外子城环绕郡治自西水关歴甘棠桥北出行春桥一自旧罗城外东西皆接运河其一即今之城濠
　　惠眀河西北引荆溪水自南水门经郡治前稍东出化洞桥与后河合入于运河
　　纲头河在府城北青山门外延袤六十五里入无锡江隂二县界其支流有四一自通江桥东北经鎗头桥入江曰澡子港一自扬头郑六桥直东入江曰利港一自后塘东北入江曰申港一自三山入堰东北入江曰新沟
　　白龙河在府城西北其东通澡子港西接得胜新河得胜新河旧名烈塘在府城西十八里南枕运河其北即剰银河亘四十三里入杨子江
　　申浦大湾河在府城北其东接纲头河西出洞子河其南运河北剰功河东北入澡子港
　　孟渎河在府城西三十里奔牛镇东图经云此渎以孟城山得名或云唐刺史孟简所濬其南接运河北流六十里入杨子江奔牛镇东尚有鸣鳯河一名直渎其北运河南通白鹤溪溪西接丹阳县界自白鹤溪东南至运河经蠡渎港入滆湖
　　府城西南曰平原河谈村河籴泽河竝东入滆湖又有孟津河其北入滆湖南入宜兴县界又孝感渎东南通滆湖西籴泽河北通运河又黄土渎佘柯渎东通滆湖西入宜兴县界
　　西蠡河一名浦阳溪在府城西南其北枕运河南经陈渡桥入滆湖相传为范蠡所凿又东则顺隆河水通采菱港又南则兴隆河华渡河
　　兴隆河在府城南其东为青城河又东通戚墅港华渡河在府城东南六十里西南接滆湖东北入阳湖南通黄堰河合太平河东入太湖顺隆河之西为永兴河又西为青河青河则在城东矣水并入滆湖
　　永安河三道一在府城西北自白鹤溪东南至萧港入滆湖一在府城东北自老鸦浜西南通运河亦入滆湖一在府城南自无锡县运河东北至三山港经紫沟河入杨子江又有漕桥河自永安河西至运河入滆湖
　　湾渎河在府城西北自运河东南通宜兴县运河驶入太湖又有剰功河自大沟东南通洞子河入顺塘河
　　澡港在府城东南其西北入杨子江又有小新河入澡港经大河口亦入杨子江又有虎穽河其东接戚墅港西与兴隆河合又有利大河通济河东自龙窟塘西北通澡港入杨子江又有欢塘河其南入阳湖北即戚墅港又有黄堰河北接华渡东南合太平河太平河北接七里港
　　顺塘河在府城西南其东北至三塘河入江隂县界丁堰河在府城东南接运河北经杨桥至纲头河又陈墅河亦南接运河东北至三山港经紫沟河入杨子江
　　水防河在横林镇东北经无锡县界入江隂县青旸乡戚墅港北接运河东南入于太湖港之南曰三山港东南与江隂县分界西北入申利二港至杨子江
　　黄汀河在府城东北西接纲头河东入江隂县界三过溪在府城南其北通运河南入滆湖
　　防沟在旧罗城内一自太平桥西绕城南出臧桥首尾俱枕运河一自通呉门沿城滙归斜桥至虹蜺桥与后河合
　　采菱港在郡东南其北接运河
　　蠡渎在府城南其南入滆湖北通白鹤溪
　　徐胡渰在府城南西接蠡渎东南通采菱港又白马泾南通太湖北接戚墅港
　　夹泾在郡东北其北与纲头河接南止于横山
　　兰陵渎在奔牛镇北镇西又有伯牙渎南接运河北入杨子江
　　闾江在无锡县西太湖之濵相传呉王阖闾甞筑城于此故名
　　五部湖一作五歩在无锡县东北其源浊而流清专借溉田
　　濠湖俗名鵞肫荡在无锡县东中与常熟县分其东漕湖西入蠡湖又东入长洲县界
　　五里湖在无锡县南其南自太湖而东入长广溪西与大渲渰合又西则梁溪
　　弓河在无锡县城内防沟侧旁有九河号九箭
　　闸口河在无锡县北其东经蔡家渡分流一入泰伯渎一入江隂县界
　　五防河在无锡县北其南枕运河出上湖大陂北至江隂武进二县界又北至申浦入杨子江
　　双河旧名双溪在无锡县北一东南与梁溪合一通钱桥贯直湖港入武进县界
　　咸塘河在无锡县北繇五丫浜北入江隂县界
　　新河在无锡县北相传宋建炎间金兀术为韩世忠所困开此河通大江遁去上有冯梓二堰今废
　　羊尖河严埭河竝在无锡县东北严埭繇闸口河北入江隂县界
　　鸭城河在无锡县东自运河东至甘露镇入濠湖其旁曰潭塘河
　　破塘河在无锡县东其北接鸭城河南入蠡湖
　　横塘河在无锡县东繇信义渎东行入常熟县界梁溪在无锡县西源出慧山绕歴山西南入于太湖北流与运河合
　　长广溪在无锡县南其南流至开化乡一出呉塘门一出独山门竝入太湖
　　赤城溪在无锡县南其东南又有新安溪竝南通太湖东入运河
　　乌角溪在无锡县东南其东出望亭西入太湖与呉县分界
　　花渡港直湖港双牌港竝在无锡县西北皆接运河花渡西贯直湖与双牌皆入阳湖惟直湖南入太湖
　　漆渰在无锡县西南又有大渲小渲二渰自梁溪至孤渎口始分而为二其西大渲东即小渲又南至青祁渰始合青祁南通五里湖出浦岭独山门入太湖
　　塘于渰在无锡县南其东接五里湖南通洪丘渰入太湖洪丘之水自太湖入北出蠡湖
　　马金渰西谢渰竝在无锡县东谢渰一名谢荡与长洲县分界
　　蠡渎在无锡县南其水通太湖繇梁墓溪达运河太伯渎在无锡县东其西接运河东达蠡湖
　　欧渎在无锡县西北宋置闸水繇江隂县境入大江胥湖在江隂县东昔伍子胥亡入呉至此撃劒而歌湖因以名
　　江隂运河在县南北引江流入黄田港横贯城中南截蔡泾经青旸达五防河又有庭塘河其西接运河东入无锡县界
　　长河一名东河在江隂县东南自运河分流入由里泾出新河其西北曰清溪河
　　冯泾河倪塘河竝在江隂县东南倪塘西接谷渎港东南入常熟县界
　　横河在江隂县东繇黄田港出春晖门东流入令节港南山塘河北山塘河竝在江隂县西南山塘自运河分流南入武进县三山港北山塘南引江水至夏港亦入武进县界
　　崇沟河在江隂县西南繇夏港南经三山石堰达武进县界
　　黄田港在江隂县北其东引长河西至九里河口折而北逹城中出黄田闸北入大江其支流曰五斗港曰赵港曰白沙港曰石牌港曰石头港
　　谷渎港在江隂县东北引江水南行经三河口分而为二一入新河达无锡县界一接长河又有范港仍与谷渎合
　　夏港在江隂县西南引五防堰水过青旸北止繇塘河口折而东出蔡泾闸北入大江
　　申港一名申浦在江隂县西其水自江来南至武进县境东入无锡县五防河西入三山港
　　利港桃花港竝在江隂县西利港引江水南行至蔡泾入武进县界桃花港自大江入南与立埭河合立埭则在县西北矣
　　黄山港雷沟港陈港蔡港竝在江隂县东水从大江入南达横河
　　洮湖一名长荡河在宜兴县西北与溧阳金坛二县之水分而入其东通塍河北接滆湖
　　宜兴运河在县北其西接荆溪北通滆湖
　　东蠡河在宜兴县东其南入横塘河东北入九溪白龙河在宜兴县西北自运河抵梅村河
　　后袁河在宜兴县洴浰渰西其南自观鹤溇东抵城下荆溪在宜兴县南受宣歙芜湖之水注太湖达松江以入海水之通此溪者曰洑溪在县东北曰塞溪在县西北曰慈湖溪亦曰西阳溪曰章溪竝在县西南
　　东九溪在宜兴县东其东繇百渎入太湖西合荆溪南为蠡河梅村河北折通运河
　　西九溪在宜兴县西其中贯土于九里二河并洴浰渰东合荆溪西接白云泾入溧阳县界
　　新溪在宜兴县南兴门外
　　东防溪一名罨画溪亦名五云溪在宜兴县东
　　忻溪在宜兴县东南源出垂脚岭东北入太湖
　　朋溪在宜兴县东北即下张港之支流
　　阳溪在宜兴县东北源出阳山东入太湖
　　莲花溪在宜兴县西源出山东接白云泾
　　烂路溪在宜兴县西其北流至临津前入塞溪
　　沙塘港在宜兴县东源出荆溪东入太湖
　　大浦在宜兴县东南太湖之濵一名太湖浦
　　章浦在宜兴县西又有沧浦则在县东
　　余皮渰一名余皮湖在宜兴县东其南通横塘河北入草塘渎
　　洴浰渰在宜兴县西荆溪贯其中西通白云泾
　　洋渰在宜兴县西塞溪贯其中号南北洋渰其北曰青鱼荡
　　都渰在宜兴县西其西通长塘湖东接西庄湖北入孟泾
　　黄土渰一名白鱼荡在宜兴县北其南接运河西北入滆湖
　　百渎在宜兴县东南七十五里为上渎县北六十里为下渎旧以荆溪名居数郡下流于太湖口疏为百以分其势故曰百渎又开横塘袤四十里贯之引荆溪下震泽入松江注诸海旧志载渎名七十有二宋治平开濬止四十二余悉淀淤今湮塞又多　其出湖之口有二繇东九至蜀山桥乌溪港东南五十渎而出者东南口也繇东九至横塘河下洙沙塘港分水墩东北五十渎而出者东北口也
　　周渎在宜兴县南其东西与荆溪接
　　东湛渎在宜兴县北其南通运河东入横塘又有西湛渎与此渎接竝入运河
　　黄渎楼公渎竝在宜兴县北又有草塘渎在县东北湫渎在县西北
　　同渚张渚竝在宜兴县西南又有湖洑渚在县西与张渚皆北入荆溪
　　孟泾在宜兴县西北唐时濬以杀滆湖风涛之势其南入塞溪
　　癸泾在宜兴县西自洴浰渰入从善乡
　　镇江府
　　杨子江一名京口在府城北其西接上流东注于海北距广陵郡郭临南防金焦砥中流郡境诸水东南流者赴太湖西北流者赴大江
　　漕渠自江口至南水门又南至丹阳吕城堰水道所经大小夹冈一在京岘南一在丹阳北其势委曲周折皆凿山为之
　　府城内市河一受城西诸山水滙为澳在今水西门外合永安寺圣井泉繇水西门经塘頺山后至闗门桥小围桥达京口港以入江一发源真珠泉繇鹤林门经西园桥过道人桥分流右折繇社坛至右军寨与澳水合左折经皇祐桥染皁桥嘉泰桥懐徳桥大围桥亦达京口港以入江一繇清风桥侧繇折桥石防桥至朝真桥北流与皇祐桥水合者则漕渠之溢水
　　新丰河旧名新丰塘郑河杜墅河竝在府城东南又有寺河在府城南海鲜河在京口闸外
　　梦溪在府城朱方门外蜃溪在子城下自丹徒县境流入金坛县界
　　鳝海港在府城通津门外又西北为京口港
　　润浦在府城东隋置润州以此浦得名又有徒儿浦下鼻浦在府城西其北入江其西曰乐亭浦
　　甘露港在北固山下界京口甘露之间者曰新港丹徒镇有东西二港
　　圌山有山北港水北入于江
　　归水澳在中闸之东长二百丈水面阔狭不等广者五十丈狭亦不下十丈深丈有五尺丹徒县境之水长江而外莫大于此
　　防军潭在丁角路傍
　　寳堰河通茅山港山水繇此而防
　　油榨港南接江口至东新开夹西接裹脑洲南至复原洲
　　鲁堰河东接万顷洋西至白土
　　青培河东接金坛县境引水入丹徒县界防河马家涧长山河东接丹阳县境通水入丹徒县界
　　沙腰河桃花徐府毛沙孟家朱家何家萧家李家钱家大平东界长生太庙双水洞官沙十五港竝防水入大江
　　丹阳县有练湖亦名练塘晋陈敏凿后唐时近湖居民筑隄横截一十四里取湖下地作田遂分上下二湖
　　丹阳县市河自练湖至西斗门分流为二一经三里桥至湾头以达漕渠一经仁智桥至土地桥亦达漕渠
　　珥渎河在丹阳县南七里俗呼七里河自漕渠经珥渎村入金坛县界
　　白鹤溪在丹阳县东南自县之右荆城通金坛县北入武进县界其分曰丁义渎南折北行凡三十五里灌溉民田甚普又有呉塘其半入金坛县界
　　简渎在丹阳县南五里相传晋谌母元君掷简于此南唐置简州以此渎得名今俗呼渎河其东南曰相渎萧港专在县之东又北有萧塘港
　　吕渎河东入金坛县西通武进县灌溉农田通利舟楫竝頼之通九曲河曰萧帝河其水连大江达漕渠
　　长荡湖亦名洮湖在金坛县南周一百二十里乃五湖之一其水连震泽入松江以达海旧有八十浦口后止存二十有七今亦皆淤
　　思湖在金坛县南东北受金溪水西南流十二里入大溪又名白龙荡水之通此者曰唐王溪稍南折为直溪皆受茅山水繇东南并入长荡湖直溪南曰鲍荡
　　高湖在金坛县西周百余顷北受五中渎南流入大溪南谢塘北谢塘莞塘竝在金坛县东南东北有单塘古速渎在金坛县南相传陈朝散亢家居地多沮泽相水脉皆缘古速渎淤壅为灾率众筑隄延袤十里以便行者而濬渎以通洮湖水患遂息又有南洲渎县西则有甓桥渎县北则有北洲渎又有湖口渎直溪建昌圩水入运河之处常易淤淀
　　钱资荡在金坛县东南连白龙荡之东西通南洲南注速渎入湖灌田采渔两利
　　北渚渎在金坛县北其北通运河东入钱资荡又北曰柘荡河埂有新闸蓄水灌田
　　滕湘荡介紫阳西阳二渠之间广二百余顷民田借以灌溉
　　燕子港下汤港温渎港竝在金坛县东方洛港在县南钱资荡通湖口徐庄港在方洛港之下新河港在湖溪之上运河通湖大浦口港在湖溪之下包村港在湖溪之北与大浦口相对白石渎在大浦口下黄婆港在白石渎下清水渎在黄婆下后渎在清水渎下













　　吴中水利全书卷四
<史部,地理类,河渠之属,吴中水利全书>
　　钦定四库全书
　　吴中水利全书卷五　　　明　张国维　撰水名
　　苏郡七属水名备列兹卷葢苏水最繁不独所辖州邑之多也堰栅坝牐附
　　苏州府
　　长洲县
　　吴淞江　　　白蚬江【与呉江县分界】娄江
　　小龙江【与吴江县分界】
　　漕湖【大半属无锡县】　阳城湖【沿东属昆山县】相城湖
　　施泽湖　　　段泽湖　　　尚泽湖
　　沙湖【一名金沙湖】　马尾湖　　　姚澄湖
　　叶泽湖　　　樊清湖　　　陈湖
　　清沼湖　　　王墓湖　　　朝天湖
　　太师湖　　　赭敦湖【一名蛟龙潭】澹台湖
　　渎墅湖　　　尹山湖　　　萧田湖
　　沔湖　　　　隂澄湖
　　大白荡　　　长荡　　　　黄埭荡
　　三塲荡　　　白荡　　　　西白荡
　　葑荡　　　　黄浦荡　　　黄天荡
　　西潭白荡　　张师田白荡　太师白荡
　　蔡家荡　　　米白荡　　　章练荡
　　山塲兠荡　　杭家白荡　　横泾白荡
　　南白荡　　　陶家荡　　　泖连白荡
　　梁家滙荡　　东白荡　　　生田白荡
　　杨荡　　　　界泾荡　　　沐庄荡
　　界潭荡　　　眀庆荡　　　旗庄荡
　　周庄荡　　　南朱荡　　　沉龙八千巨荡
　　蔓莱洲荡　　学荡　　　　叶舎荡
　　青村荡　　　草塲兠荡　　野菱荡
　　白茒滩荡　　横泾荡　　　界荡
　　马荡
　　车坊漾　　　白漾　　　　范清漾
　　小荡漾
　　十字洋
　　金泾渰　　　彭渰
　　黄浦灢
　　沙盆潭　　　葫芦潭　　　镬底潭
　　白龙潭　　　西龙潭　　　九龙潭
　　毕泽潭
　　狮子口　　　堰口　　　　华浜口
　　北华浜口　　蠡口
　　马荡湾　　　吴家湾　　　仁湾
　　九曲湾　　　许家湾　　　王家湾
　　北舎湾　　　汤家湾
　　野菱兠
　　下雉渎　　　射渎　　　　大渎
　　北横渎　　　五渎　　　　横渎
　　姚渎　　　　河渎　　　　乌渎
　　泾渎　　　　涟渎　　　　直渎
　　官渎　　　　麋渎　　　　邵渎
　　上雉渎　　　东大渎　　　西大渎
　　瓜渎　　　　徐渎　　　　小官渎
　　阮泽
　　北濠　　　　娄门城濠　　葑门城濠
　　齐门东滙　　齐门西滙　　梁家滙
　　和尚田滙　　张家港滙
　　西白渠　　　东白渠
　　蔓莱洲
　　鲁班塘　　　虎丘山塘　　竹靑塘
　　新塘　　　　雷门塘　　　平门塘
　　城塘　　　济民塘　　　张巷塘
　　陆墓塘　　　渭泾塘　　　眞武塘
　　南塘　　　　葑门塘　　　元和塘
　　至和塘　　　古塘　　　　王墓塘
　　齾塘　　　　杨巷塘　　　东塘
　　合塘　　　　甫里塘　　　蠡塘
　　匠门塘　　　南斜塘　　　北斜塘
　　栁胥塘　　　髙眞塘　　　界泾塘
　　眀正塘　　　杨枝塘　　　乐浦塘
　　章练塘　　　西塘　　　　野塘
　　王浦　　　　仓墩浦　　　百丈浦
　　西塘浦　　　官浦　　　　靑丘浦
　　张丫浦　　　界浦【与昆山县分界】　阖闾浦
　　甪直浦　　　西鸭浦　　　东鸭浦
　　孙妃浦　　　鮎鱼寳浦　　戴墟浦
　　管浦　　　　畅浦　　　　箭浦
　　大姚浦　　　席墟浦　　　直渎浦
　　乐浦　　　　浮臯浦　　　大流浦
　　唐浦　　　　吟浦　　　　哙浦
　　朱蠡浦　　　石家浦　　　进莲浦
　　大影浦　　　小影浦　　　龙亭浦
　　盘龙浦　　　白湄浦　　　芜菱浦
　　文浦　　　　合利浦　　　野塘浦
　　五浦　　　　夹浦【与吴江县分界】　下浦
　　寳浦　　　　陆浦　　　　西官浦
　　合浦　　　　东官浦
　　阳山河　　　杜庄桥河　　竹青河
　　华山桥河　　行车河　　　沈墅河
　　范蠡河　　　庙桥河　　　新塘河
　　永昌河　　　济民河　　　钱卖女桥河钱墩河　　　八字桥河　　山塘河
　　吴庄河　　　三家村河　　顾浦河
　　陆庄河　　　眀正塘河　　张墓司桥河黄泥泾河　　沉龙河　　　道院河
　　王家河　　　黄泥港河　　旱泾河
　　灵官庙河　　甘露桥河　　壹沙河
　　雷塘河　　　周泾河　　　徐渎河
　　莺宿河　　　宋庄河　　　战浦河
　　寺桥河　　　蠡塘河　　　和丰桥河
　　义垫河　　　东仓河　　　周庄河
　　大姚河　　　眀庆河　　　鬼字河
　　曹家河　　　富安桥河　　漾云桥河
　　张家桥河　　汤公桥河　　黄石桥河
　　济川桥河　　庄港河　　　莲射桥河
　　沈庄河　　　广练桥河　　吴迁桥河
　　徐公桥河　　香花桥河　　袁家桥河
　　夏孤孀桥河　大青河　　　车轮桥河
　　孙家桥河　　顾泾河　　　甲里河
　　钟家桥河　　蠡河　　　　浒墅河
　　贵桥河　　　板桥河　　　游鹿桥河
　　沈思桥河　　白龙桥河　　木杨桥河
　　长浜河　　　防白桥河　　张公舗桥河新桥河　　　青石桥河　　庙泾河
　　范家浜桥河　北吊桥河　　南吊桥河
　　渔家桥河　　百畆桥河　　太平河
　　泖湖运河　　揺车河　　　黄婆桥河
　　王天水桥河　通仙河　　　宝带桥河
　　北马路桥河　长泾河　　　南马路桥河开花桥河　　凤凰桥河　　相城河
　　犂泾桥河　　朱泾桥河　　南胡泾桥河席家桥河　　黄路桥河　　黄泾河
　　徐家桥河　　金家桥河　　南车桥河
　　安国桥河　　泾渎桥河　　宋泾桥河
　　潘家桥河　　徐渎桥河　　官泾河
　　三家桥河　　井亭桥河　　吕泾河
　　六和庄河　　陈墓市河　　思家河
　　张庄河　　　后桥河　　　东泾河
　　新泾河　　　北胜子桥河　南胜子桥河胡匠桥河　　陆家桥河　　洞桥河
　　林泾港　　　夹浦港　　　李墓港
　　张巷港　　　鲁巷港　　　五丫港
　　黄泥港　　　芦泾港　　　北横港
　　沈港　　　　邢家港　　　何泾港
　　石家港　　　十字港　　　船料港
　　尚书港　　　白龙港　　　丘家港
　　右港　　　　九曲港　　　中巷港
　　髙圩港　　　王巷港　　　黄狮港
　　取港　　　　陆墓港　　陆万港
　　卓墖港　　　庄港　　　　蔡字港
　　苏巷港　　　官泾港　　　三家村港
　　莲子港　　　瓜泾港　　　蛇泾港
　　淸水港　　　松庵港　　　陈家港
　　和尚港　　　唐村港　　　阮泽港
　　蔡家港　　　筑防港　　　鹅浦港
　　殷家港　　　云龙港　　　周家港
　　张丫港　　　大方港　　　索逻港
　　方前港　　　吴巷港　　　查家港
　　出水港　　　邓巷港　　　查巷港
　　刘通港　　　水东港　　　大丰港
　　陈巷港　　　庙泾港　　　赵庄港
　　曹泾港　　　横港　　　　丁家港
　　吴家港　　　西庄港　　　王家港
　　匠人港　　　北庄港　　　三防子港
　　南庄港　　　长泾港　　　大泽港
　　钱家港　　　司马港　　　史家港
　　顾村港　　　金巷港　　　黄泾港
　　金村港　　　合塘港　　　张林港
　　凌家港　　　浦家港　　　赵防港
　　东畅港　　　西畅港　　　西水渠港
　　东浮臯港　　东水渠港　　北新漕港
　　畅浦港　　　西浮臯港　　黄家港
　　刻清港　　　西臯港　　　新漕港
　　孙妃港　　　中塘港　　　回度港
　　塘村港　　　东浮港　　　东塘港
　　油蔴港　　　洪字港　　　张泾港
　　悬珠港　　　吴村港　　　金家港
　　斜塘港　　　陶浜港　　　西符家港
　　东符家港　　惟操港　　　吴澴港
　　华家港　　　里巷港　　　龙墩港
　　陈泾港　　　城圩港　　　直港
　　江临港　　　坟南港　　　南庄港
　　鸡碑港　　　洪泾淤港　　葑圩港
　　上坛港　　　何家港　　　华林港
　　陆山港　　　冠子圩港　　王墓塘港
　　张家港　　　小浦港　　　耘田港
　　龙尖港　　　南油蔴港　　北油蔴港
　　小泾港　　　田泾港　　　归家港
　　东邵港　　　西邵港　　　庵桥港
　　急水港　　　姚家港　　　曹家港
　　红庙港　　　姚澄港　　　北舎湾港
　　解泾港　　　大斜港　　　南沙港
　　西蔡港　　　小龙港　　　南舎港
　　东蔡港　　　许家港　　　长牵港
　　上清港　　　马防港　　　五巷港
　　石墩港　　　文浦港　　　碛沙港
　　林禁泾港　　管村港　　　执洞港
　　杨泾港　　　行泾港　　　杜实港
　　彭村港　　　崇福港　　　田湾港
　　泖防港　　　伍浦港　　　汤油港
　　东白渠港　　张基港　　　西白渠港
　　七里港　　　徐村港　　　桃花港
　　汤庄港　　　邵防港　　　中圩港
　　李家港　　　尤家港　　　张墓港
　　长浜港　　　下浦港　　　吴家港
　　六浦港　　　郭巷港　　　杨柳港
　　盛港　　　　马巷港　　　水西港
　　北深港　　　陆家港　　　九盛港
　　袁家港　　　马港　　　　髙店港
　　高田港　　　杜仓港　　　壁山港
　　朱家港　　　吴家湾港　　冯遥港
　　百丈港　　　上防港
　　锦帆泾　　　猛将泾　　　芙蓉泾
　　野猫泾　　　阳山泾　　　甑山泾
　　姚黄泾　　　赵王泾　　　界泾
　　管山泾　　　顾家泾　　　波深泾
　　福防泾　　　朱泾　　　　新泾
　　东泾　　　　毛巷泾　　　张市泾
　　瓜山泾　　　伍巷泾　　　濮家泾
　　莲子泾　　　蒋巷泾　　　福渎泾
　　秋波泾　　　顾市泾　　　神堂泾
　　赶泾　　　　西榆树泾　　沔泾
　　柴狗泾　　　苖王泾　　　箭渎泾
　　榆树泾　　　唐巷泾　　　瓜渎泾
　　箭缺泾　　　后源泾　　　瞿庄泾
　　吴斯泾　　　前源泾　　　上泾
　　北泾　　　　五渎泾　　　薛市泾
　　柿木泾　　　庙泾　　　　南泾
　　顾巷泾　　　黄渎泾　　　金泾
　　北金泾　　　黄泾　　　　菖蒲泾
　　鲤鱼泾　　　旱泾　　　　陆墅泾
　　崇河泾　　　范蠡泾　　　何渎泾
　　五潨泾　　　方桥泾　　　洞泾
　　孙家泾　　　萧泾　　　　向家泾
　　王庄泾　　　汤巷泾　　　沙黄婆泾
　　鯮鱼泾　　　姚渎泾　　　半塘泾
　　河渎泾　　　洋湖泾　　　乌渎泾
　　顾泾　　　　许泾　　　　庙堂泾
　　千步泾　　　冶长泾　　　南薛泾
　　北薛泾　　　乌土泾　　　渭泾
　　戚家泾　　　波泾　　　　北横泾
　　横宅泾　　　顾思泾　　　上方泾
　　流潭泾　　　栨浦泾　　　薛宅泾
　　郁泾　　　　皮泾　　　　普泾
　　庄泾　　　　湖泾　　　　南胡泾
　　永昌泾　　　渭薛泾　　　小庄泾
　　石狮泾　　　石巷泾　　　秦泾
　　宋泾　　　　莳泾　　　　平天泾
　　何泾　　　　管家泾　　　犂泾
　　景山泾　　　杜庄泾　　　黄溰泾
　　苏宅泾　　　施家泾　　　尚书泾
　　马萧泾　　　下洋泾　　　上洋泾
　　石巷泾　　　洋泾　　　　朱家泾
　　黄落泾　　　沈禄泾　　　钓鱼泾
　　太平泾　　　沈思泾　　　上杨泾
　　下杨泾　　　杨泾　　　　黄泥泾
　　泥桥泾　　　夹鮎泾　　　分乡泾
　　蠡渎泾　　　赵墓泾　　　南屑泾
　　练奴泾　　　白土泾　　　连渎泾
　　吕泾　　　　徐奴泾　　　褚泾
　　李泾　　　　思贤泾　　　堵墓泾
　　吴丝泾　　　流渭泾　　　罗坝泾
　　王巷泾　　　唯亭泾　　　官泾
　　穿心泾　　　浦塘泾　　　蛇泾
　　方巷泾　　　横泾　　　　归家泾
　　周泾　　　　陆墓泾　　　东陆泾
　　朱巷泾　　　褚墓泾　　　漕泾
　　防门泾　　　畅浦泾　　　许马泾
　　方泾　　　　杨澄泾　　　失河泾
　　垭泥泾　　　碗连泾　　　司马泾
　　六市泾　　　庄家泾　　　曹家泾
　　庙丫泾　　　北萧泾　　　东黄阡泾
　　西黄阡泾　　南萧泾　　　吴泉泾
　　杜襟泾　　　蜈蚣泾　　　陆泾
　　西华泾　　　西涌泾　　　张泾
　　吴泾　　　　芦泾　　　　卢福泾
　　阙墓泾　　　和丰泾　　　田泾
　　东陆泾　　　白练泾　　　罗家泾
　　陈泾　　　　居泾　　　　南杨泾
　　陈司泾　　　王村泾　　　东杨泾
　　潭泾　　　　龙尖泾　　　瓦子泾
　　猫儿泾　　　王老泾　　　张家泾
　　弥陀泾　　　樊泾　　　　十里泾
　　官塘泾　　　西陆泾　　　中陆泾
　　夏墓泾　　　小泾　　　　觧泾
　　送书泾　　　篛叶泾　　　长泾
　　上坛泾　　　朱巷泾　　　林禁泾
　　陈墓泾　　　行泾　　　　西庙泾
　　东庙泾　　　瓦砾泾　　　瓜泾
　　厐庄泾　　　张墓泾　　　冯墓泾
　　百丈泾　　　绞车泾　　　车轮泾
　　邵渎泾　　　采莲泾　　　高田泾
　　呼鲤泾　　　薪泾　　　　白莲泾
　　角里浜　　　王庄浜　　　韩家浜
　　张家浜　　　王巷浜　　　土桥浜
　　庙泾浜　　　防桥浜　　　潘家浜
　　东窑浜　　　满家浜　　　胡家浜
　　珎珠浜　　　向家浜　　　黄泥浜
　　汤家浜　　　王贾浜　　　吉庆浜
　　庄家浜　　　黄家浜　　　童家浜
　　福防浜　　　薛家浜　　　改泾浜
　　界泾浜　　　吕敏浜　　　银鱼浜
　　沈巷浜　　　陈家浜　　　冶坊浜
　　蒋巷浜　　　横泾浜　　　濮家浜
　　俞巷浜　　　旱泾浜　　　蒋家浜
　　西车浜　　　大安浜　　　许泾浜
　　邢家浜　　　波泾浜　　　船料浜
　　氷窨浜　　　谢河浜　　　石巷浜
　　张浜　　　　谢泽浜　　　私庵浜
　　镬钯浜　　　陶家浜　　　倪家浜
　　朱陆浜　　　莲子浜　　　周巷浜
　　胥家浜　　　沈家浜　　　耑山浜
　　五文浜　　　芦青浜　　　范家浜
　　曹家浜　　　胡店浜　　　西泾浜
　　沈泾浜　　　夹里浜　　　万圩浜
　　严家浜　　　唐家浜　　　沈家桥浜
　　防影浜　　　石家浜　　　龙桥浜
　　徐家浜　　　后浜　　　　管家浜
　　斜河浜　　　流浜　　　　花家浜
　　斜泽浜　　　长浜　　　　赵家浜
　　防漕浜　　　南浜　　　　西浜
　　王家浜　　　顾家浜　　　出水浜
　　直浜　　　　傅家浜　　　杨庵浜
　　车水浜　　　吴家浜　　　前浜
　　焦园浜
　　东龙溇　　　西龙溇　　　水溇
　　官溇　　　　黄泥溇　　　新泾溇
　　水渠溇　　　直溇　　　　龙溇
　　官材溇　　　泾小溇
　　莲子池
　　沙滩涧　　　白马涧
　　庄葛沙
　　白泖滩
　　元墩　　　　龙墩　　　　羣姬墩
　　贞姬墩　　　望尽墩
　　龙尖嘴　　　湖滩嘴　　　戈家嘴
　　和尚田滙嘴　张家港滙嘴
　　分水堰　　　李墓堰　　　底堰
　　南堰　　　　官塘堰
　　陆泾坝　　　罗坝　　　　上杨坝
　　沙河坝





　　吴县
　　太湖　　　　菱湖　　　　莫湖
　　贡湖　　　　游湖　　　　石湖
　　洋湖　　　　胥湖
　　鮎鱼口　　　胥口
　　胥江
　　黄山南荡　　小家荡　　　河桥荡
　　芦荡　　　　开家荡
　　彭山崦　　　黄山崦　　　古沙崦
　　大渎　　　　直渎　　　　管渎
　　花渎　　　　木渎　　　　井亭渎
　　韩渎　　　　仙渎　　　　西菱渎
　　东菱渎
　　南濠
　　转滙　　　　詹家滙
　　西华塘　　　前塘　　　　横塘
　　龙塘　　　　仙人塘　　　兴福塘
　　兴桥塘　　　走马塘　　　胥塘
　　福莲塘　　　齾塘　　　　东塘
　　西塘　　　　北塘　　　　张家塘
　　南宫塘　　　中塘　　　　跨塘
　　走狗塘　　　新塘　　　　石马塘
　　光福官塘　　下沙塘　　　尤家塘
　　白门塘　　　浦庄塘　　　后塘
　　山塘　　　　横金塘　　　黄芦塘
　　朱塘
　　吕浦
　　穹嶐渠
　　短桥河　　　新塘桥河　　葛庄河
　　冯村河　　　里墅河　　　庙泾河【即落星河】新郭河　　　急水桥河　　张公桥河
　　怀胥桥河　　谢坞河　　　王家桥河
　　新塘河　　　五龙桥河　　九曲河
　　潘家桥河　　西凉桥河　　前庄桥河
　　后庄桥河　　木履桥河　　搦船桥河
　　潭宅桥河　　庄家河　　　张家河
　　朱潭桥河　　越城桥河　　行春桥河
　　齾塘河　　　雁桥河　　　庆星河
　　仙人桥河　　高水桥河　　永福桥河
　　金家河　　　中塘河　　　山塘河
　　金泾河　　　五泉河　　　万河
　　夀寜河　　　马庄河　　　刘庄河
　　朱塘河　　　洞泾桥河　　小石灰桥河永安桥河　　古截河　　　陆巷河
　　齐兴河　　　浮桥河　　　半塘桥河
　　钟防河　　　司马桥河　　孙庄河
　　沈家河　　　庄桥河　　　东洋河
　　东臯河　　　下袁河　　　披塘桥河
　　横河　　　　东塘河　　　西塘河
　　浦庄塘河　　北塘河　　　张墩桥河
　　河桥河　　　观音桥河　　徐庄桥河
　　陆路桥河　　往代桥河　　上泽桥河
　　不了桥河　　安济桥河　　吴家桥河
　　斜溇桥河　　闻徳桥河　　马舗桥河
　　凤凰桥河　　江村桥河　　枫桥河
　　东虹桥河　　西新桥河　　孙家桥河
　　紫泾河　　　三迁河　　　外河
　　沙河　　　　猪婆桥河　　白莲桥河
　　范家桥河　　下洲桥河　　星泾河
　　善人桥河　　斜桥河　　　马巷官桥河张市官桥河　积善桥河　　永安桥河
　　葛舎桥河　　虎山桥河　　铜阬桥河
　　跨塘桥河　　万湖桥河　　东防桥河
　　西防桥河　　旱泾桥河　　沙泾桥河
　　彩云桥河　　新桥河　　　井亭桥河
　　马庄庙河　　史家桥河　　南桥河
　　北桥河　　　中石桥河　　木渎大河
　　胭脂桥河　　醋坊桥河　　东桥河
　　西桥河　　　石灰桥河　　王家桥河
　　下沙河　　　何家桥河　　剪泾河
　　胡家桥河　　方家桥河　　喇叭桥河
　　东木泾河　　张家河　　　朱家河
　　菱荡桥河　　塘门桥河　　南宫塘河
　　姚舎桥河　　曹沿桥河　　周山桥河
　　沙潭桥河　　吕浦桥河　　前塘桥河
　　后塘桥河　　防木桥河　　作油桥河
　　陈家桥河　　高木桥河　　塘湾桥河
　　马港桥河　　吴凡桥河　　李家桥河
　　江家桥河　　王象桥河　　唐家桥河
　　驾安桥河　　席家桥河　　横山桥河
　　龙塘桥河　　东塘河　　　石庄桥河
　　田桥河　　　云龙桥河　　陈湖桥河
　　下龙塘桥河　长巷桥河　　望湖桥河
　　市千桥河　　新桥港河　　土泥桥河
　　寺桥河　　　常山桥河　　东马桥河
　　朱家桥河　　南泾河　　　三洋河
　　万安桥河　　韩家桥河　　塘桥河
　　吕超桥河　　太平桥河　　查家桥河
　　大河桥河　　仙渎桥河　　合掌桥河
　　郁家河　　　渡水桥河　　新开河
　　张家塘河　　香泾桥河
　　官泾港　　　濮舎港　　　姚市港
　　朱庄港　　　少港　　　韩渎港
　　木履港　　　白羊湾港　　陆巷港
　　许家港　　　张墩港　　　毛祁港
　　花渎港　　　横港　　　　枪港
　　邵巷港　　　陆家港　　　横金港
　　皮塘港　　　河桥港　　　钱婆港
　　横泾港　　　北舎港　　　石涧港
　　五泉港　　　许巷港　　　慈泾港
　　里墅港　　　东朱港　　　常山港
　　马舎港　　　新泾港　　　黄墅桥港
　　寒渎港　　　张庄港　　　杨家桥港
　　白沙港　　　香山港　　　游湖港
　　隋舎港　　　塘桥港
　　投龙潭【在包山东滏】谢坞潭　　　大潭
　　朱潭　　　　沙潭
　　百花州　　　下州
　　小岘溪　　　香水溪　　　越来溪
　　莲溪　　　　乌角溪　　　横金溪
　　锦帆泾　　　朱泾　　　　彭泾
　　殳泾　　　　普安泾　　　徐婆泾
　　管渎泾　　鲁都泾　　　水菱泾
　　东泾　　　桃花泾　　　沙泥泾
　　箭溪泾　　灶泾　　　　中洋河泾
　　水陆泾　　前娄泾　　　旱泾
　　老鸦泾　　直进泾　　　杨河泾
　　采莲泾　　三子泾　　　泾
　　胥泾【即怀胥桥河】居泾　　　　洞泾【与长洲县分界】凤凰泾　　白莲泾　　　官泾
　　长山泾　　　马舎泾　　　西泾
　　玺泾　　　　直渎泾　　　洋湖泾
　　石家泾　　　黄龙泾　　　顾溇泾
　　蒲蒌泾　　　新泾　　　　胡泾
　　周泾　　　　彭泾　　　　王古泾
　　横泾　　　　南塘泾　　　枫木泾
　　杨沙泾　　　杨木泾　　　牛车泾
　　墩上泾　　　陈家泾　　　顾家泾
　　梅梁泾　　　蒯家泾　　　大渎泾
　　白马泾　　　胡家泾　　　黄泥泾
　　沈家泾　　　黄家泾　　　分水泾
　　枣木泾　　　新丰泾　　　土堰泾
　　陆溇泾　　　溪桥泾　　　黄龙泾
　　后巷浜泾　　龙塘泾　　　巷泾
　　史巷泾　　　万人泾　　　上沙泾
　　落星泾　　　东沙泾　　　许巷泾
　　剪泾　　　　金泾　　　　寺泾
　　马泾　　　　白防泾　　　防泾
　　庙泾　　　　张师泾　　　归泾
　　江家泾　　　游湖泾　　　赵庵泾
　　菖蒲泾　　　彩云泾　　　万河泾
　　吴斋泾　　　翁娄泾
　　五丫乂浜　　成家浜　　　刘家浜
　　浒溪仓东浜　蒋垜浜　　　常舎浜
　　吴山浜　　　薛家湾浜　　石头浜
　　后徐浜　　　王港浜　　　尚书浜
　　戴林浜　　　龙衣浜　　　畵船浜
　　郭家浜　　　陆家浜　　　戴公浜
　　茅防浜　　　丘家浜　　　费家浜
　　庄家浜　　　庄前浜　　　赵家浜
　　蒋公浜　　　陆巷浜　　　陈巷浜
　　芦青浜　　　石马浜　　　沈家浜
　　过路浜　　　薛家浜　　　鲜鱼浜
　　丘巷浜　　　胡泾浜　　　徐墟浜
　　陶巷浜　　　曹家浜　　　周家浜
　　上家浜　　　叶巷浜　　　后巷浜
　　范家浜　　　龙塘浜　　　朱庄浜
　　大市浜　　　唐浜　　　　支家浜
　　吴宅浜　　　急水浜　　　黄家浜
　　徐家浜　　　道堂浜　　　年家浜
　　西泾浜　　　金家浜　　　北庄浜
　　北沟浜　　　西桥浜　　　顾巷浜
　　鱼道浜　　　太平浜　　　胡泾浜
　　旱泾浜　　　渡船浜　　　防泾浜
　　张巷浜　　　陆店浜　　　张家浜
　　费庄浜　　　陈浜　　　　塘坊浜
　　雁塘浜　　　先生浜　　　芦泾浜
　　东戽水浜　　西戽水浜　　东虹桥浜
　　王家浜　　　曹家浜　　　施家浜
　　王安浜　　　归泾浜　　　姚家浜
　　王埭浜　　　马庄浜　　　观音浜
　　火烧浜　　　玺泾浜　　　仙桥浜
　　鸡墩浜　　　顾墅浜　　　娄庄浜
　　芙蓉浜　　　上洙浜　　　柴巷浜
　　徐婆浜　　　乌泾浜　　　薛家浜
　　潭泾浜　　　木行浜　　　庄东浜
　　庄西浜　　　寺基浜　　　白防桥浜
　　横浜　　　　涧浜　　　　青草浜
　　姜家浜　　　炼墟浜　　　长浜
　　状元浜　　　引线浜　　　苏家浜
　　叶家浜　　　窑头浜　　　徐姑浜
　　张水浜　　　顾家浜　　　蒯家浜
　　琵琶浜　　　芦菲浜　　　华四浜
　　盛家浜　　　石家浜　　　七婆浜
　　方家浜　　　寺桥浜　　　庙浜
　　庵浜　　　　于港浜　　　寮里浜
　　辞桥浜　　　凤凰浜　　　大墩浜
　　汤家浜　　　马家浜　　　巷泾浜
　　杨郎浜　　　吴庵浜　　　店桥浜
　　马泾浜　　　何家浜　　　周贤浜
　　虾蟆浜　　　断浜　　　　山桥浜
　　梅社浜　　　驾安东浜　　鱼船浜
　　大慈村浜　　市岸浜　　　钟渎浜
　　横木浜　　　太平浜　　　田鸡浜
　　石帆浜　　　新城浜　　　广利桥浜
　　石塘浜　　　袁家浜　　　杨家浜
　　刘庄浜　　　詹家浜　　　黄芦浜
　　涧桥浜　　　和尚浜
　　穹窿三牐
　　法雨泉
　　饮马池　　　凤凰池　　　东龙池
　　西龙池　　　白家池
　　东湖滩
　　涧沟　　　　北沟
　　菱湖嘴
　　黄洋湾　　　白洋湾【与吴江县合界】游湖湾
　　金湾　　　　夏家湾【俗呼长船湾】塘湾
　　吴湾　　　　查湾　　　　黄杨湾
　　消夏湾
　　钓桥洪
　　龙船渚　　　摩尖渚
　　金鱼涧
　　郁舎溇　　　顾溇　　　　陆溇
　　莫舎溇
　　上沙　　　　东沙
　　荷堰　　　　捞桥堰








　　吴江县
　　太湖　　　　沈张湖　　　蠡泽湖
　　东湖　　　　掘城湖　　　寳苏湖【一名沙港】戚家湖　　　莺脰湖　　　唐家湖
　　雪湖　　　　褉袴湖　　　笑靣湖
　　萧湖　　　　姚城湖【与长洲县分界】谢泽湖
　　叶泽湖　　　南新湖　　　尚湖
　　厐山湖　　　南湖　　　　新湖
　　菱湖　　　　同里湖【一名黎湖】　囤村湖
　　九里湖　　　后村湖　　　花园湖
　　汾湖　　　　金村湖　　　茆防田湖
　　梅堰
　　蔡家荡　　　周胜荡　　　东西骨防荡白洋荡　　　雷墩荡　　　潘家荡
　　盛家荡　　　汪齾荡　　　东庄荡
　　包家荡　　　陆家荡　　　蒲荡
　　草荡　　　　舂杵荡　　　西窎荡
　　东窎荡　　　周家荡　　　西草荡
　　大龙荡　　　长荡　　　　祥鸡荡
　　头荡　　　大琼荡　　　塌家田荡
　　方荡　　　　郎中荡　　　盛泽荡
　　白马寺后荡　下沙荡　　　清水庙荡
　　金家荡　　　蒋家荡　　　南泾荡
　　庄湾荡　　　计家荡　　　北角荡
　　杨家荡　　　览桥荡　　　后长荡
　　大平荡　　　小平荡　　　将军荡
　　庄前荡　　　前村荡　　　五架荡
　　大月荡　　　杨苏荡　　　西茫荡
　　大渠荡　　　东古荡　　　氷印荡
　　洪荡　　　　连荡　　　　石底荡
　　天荒荡　　茶泽荡　　　莼菜荡
　　薛家荡　　　朱家荡　　　府字荡
　　叶舎荡　　　朱长荡　　　田蚕荡
　　张王荡　　　奉先荡　　　师娘荡
　　长臣荡　　　盘陀荡　　　西阳荡
　　东阳荡　　　荷花荡　　　小月荡
　　防丝荡　　　濮家荡　　　姚荡
　　三白荡　　　胡家荡　　　徐王荡
　　后长荡　　　坟前荡　　　木庵荡
　　三角荡　　　鹤荡　　　南庄荡
　　凉伞荡　　　龙眼荡　　　宗家荡
　　糊涂荡　　　荳腐荡　　　八门荡
　　鼋荡　　　　杨扇荡　　　泥潭荡
　　六百畆荡　　女儿荡　　　廊庙荡
　　李婆荡　　　桂枝荡　　　南戴荡
　　昃开荡　　　东长荡　　　蚌殻荡
　　长白荡　　　杨坟荡【一名王坟】　孙家荡
　　江泽荡　　　杨卢荡　　　沅荡
　　殷家荡　　　张清荡　　　夹泖荡
　　周庄荡　　　羊沙荡　　　竹桥荡
　　徐杨湾荡　　毛防田荡　　黄山荡
　　潭子里
　　虞家漾　　　白田漾　　　刘家后漾
　　西漾　　　　塘网漾　　　蒋家漾
　　斜尖漾　　　稽五漾　　　金花漾
　　刬船漾　　　长滩漾　　　曹家漾
　　南新漾　　　和尚漾　　　鉢头漾
　　徐家漾　　　迮家漾　　　白花漾
　　八字漾　　　丁家漾　　　三庙址漾
　　南麻漾　　　北麻漾　　　唐白漾
　　长漾　　　　马耳漾　　　翁周漾
　　小子漾　　　石宵漾　　　坛丘四十畆漾前长漾　　　桃花漾　　　青头漾
　　长田漾　　　茶家漾　　　石磉漾
　　木瓜漾　　　月湾漾　　　水月漾
　　破锣漾　　　潘家漾　　　乌漾
　　杜公漾　　　骷髅漾　　　雪落漾
　　刘家漾　　　鞋皮漾　　　八里漾
　　西跳板漾　　东跳板漾　　康家漾
　　西黎漾　　　李公漾　　　徐家漾
　　汤家漾　　　翁泾漾　　　谢家漾
　　车輗漾　　　翁漾
　　坍阙口　　　倒阙口　　　南津口
　　三江口　　　鮎鱼口　　　新浜口
　　古塘口
　　刘家池　　　包家池　　　转船池
　　淮南水栅　　八栅
　　白蚬江【与长洲县分界】松江【即吴淞江】　　小龙江【与长洲县分界】仙人坑　　　杨沙坑
　　西杨滙　　　叶家滙　　　王家滙
　　上滙　　　　马家滙
　　茶花衖　　　萧田衖　　　清水衖
　　直渎　　　　沟渎
　　黄家坝　　　安堘坝　　　石坝
　　青鱼滉　　　御儿滉
　　黎川【即黎里市河】　同川　　　　会川
　　西天荒　　　东天荒
　　横古塘　　　后练塘　　　荻塘
　　东古塘　　　庄练塘　　　浦塘
　　西步塘　　　齾塘　　　　土塘
　　石塘　　　　西塘　　　　頔塘
　　八斥塘　　　九里石塘　　菱塘
　　横草塘　　　西古塘　　　祈塘
　　古塘
　　船儿扇
　　葫芦兠【与华亭县分界】焦牙兠　　　白渠兠
　　防沙兠　　　莼菜兠
　　舂杵洋　　　吴家洋　　　白洋
　　雷墩　　　　胜墩【旧名盛墩】　　牛毛墩
　　分水墩　　　梅墩
　　马路河　　　清池河　　　新桥河
　　长明河　　　顾庄河　　　沙后兴河
　　防河　　　新兴河　　　通防河【一名观音河】曲桥河　　　张湾河　　　范蠡河
　　张鸭河　　　东长河　　　西斗河
　　九曲河　　　众安河　　　朱家河
　　囤皮河　　　祈塘河　　　中济河
　　东济河　　　西济河　　　闻店桥河
　　泄水桥河　　大通桥河　　百星桥河
　　下湖桥河　　安泾桥河　　三里桥河
　　张桥河　　　东城河　　　前河
　　中河　　　　后河　　　　北城河
　　南仓河　　　书院前河　　北仓河
　　广运桥河　　北塘河　　　县前河
　　仓桥河　　　掘城河　　　梅堰河
　　贺家滩　　　平沙滩　　　官场滩
　　野鸡滩　　　钓雪滩　　　南滩
　　北滩
　　黄家湾　　　洪字湾　　　吴湾
　　谭公湾　　　三陈湾　　　睡龙湾
　　秦家湾　　　吴江路湾　　白荡湾
　　江家湾　　　任家湾　　　徐家湾
　　厐山湾　　　西叶湾　　　葛家湾
　　梅花湾　　　吴沙湾　　　白洋湾
　　徐杨湾　　　田上湾　　　庄湾
　　舎湾　　　　仲家湾
　　石里后港　　粪船港　　　庙港
　　梅里港　　　五方港　　　湖墓港
　　西港　　　　吴家港　　　中滧港
　　南滧港　　　沈家港　　　厐家港
　　陆家港　　　小清港　　　唐家港
　　南舎港　　　南仁港　　　牛家港
　　南富港　　北富港　　槐家港
　　防林港　　　薛埠港　　　西丁字港
　　南路字港　　薛家港　　　方港
　　张港　　　　叶港　　　　曹家港
　　蒋家港　　　丁家港　　　五界亭港
　　防石桥港　　荳腐港　　　西丘庙港
　　更楼港　　　捞芜港　　　小杨港
　　王家溪港　　徐杨港　　　五齐港
　　东吴家港　　西吴家港　　张家港
　　大庙港　　　郎家港　　　新开港
　　汤家扇港　　庙桥亭港　　乌梅港
　　环联港　　　鹭鸶港　　　时家港
　　罗家港　　　练树港　　　麦家港
　　鸦鹊港　　　赵家港　　　白浦港
　　破车港　　　百婆亭港　　打铁港
　　西朱家港　　东朱家港　　叶家港
　　张其港　　　甘泉港　　　潘其港
　　戗洪港　　　西潘竒港　　东潘奇港
　　西字港　　方港　　　　茅柴港
　　马墓港　　　乌桥港　　　杨家港
　　黄沙港　　　上横港　　　新泾港
　　孙田港　　　虞八港　　　夜字港
　　两字港　　　齾柜港　　　黄家港
　　卢家港　　　古溇港　　　驷马桥港
　　曹村桥港　　蠡思桥港　　清凉港
　　邵家港　　　渡船港　　　匠人港
　　陶家港　　　清隠寺港　　卖香港
　　秀才港　　　水家港　　　吴桥港
　　章澳港　　　汤家港　　　蒋港
　　八栅港　　　严墓港　　　鲂皮港
　　徐田港　　　九曲港　　　后塘港
　　航船港　　　应天寺港　　普庵港
　　蒯家港　　　朱行港　　　十字港
　　穿鸡港　　　西清桥港　　行孝港
　　集贤港　　　龙泾港　　　山家庙港
　　坝头港　　　西胜港　　　东胜港
　　麫杖港　　　安塍坝港　　西杨滙港
　　大泾港　　　漆匠港　　　宴花庄港
　　胡家港　　　奉先港　　　庄前港
　　团旗港　　　永乐港　　　西洋港
　　东洋港　　　斐家港　　　新路桥港
　　斜路桥港　　奉先桥港　　三里桥港
　　百步港　　　西吴桥港　　东吴桥港
　　众安桥港　　吾湾桥港　　百花桥港
　　桃花港　　　宋家港　　　诸家桥港
　　六里桥港　　乌桥港　　　囤皮港
　　祁塘港　　　中济港　　　东济港
　　西古塘港　　东古塘港　　南园港
　　陈思港　　　南盛港　　　北盛港
　　三家港　　　乌鹊港　　　破锣港
　　圆眀寺港　　六家泽港　　白荡港
　　南龚港　　　急水溪港　　白龙港
　　石撞港　　　泾门港　　　乌港
　　榆树港　　　东仁港　　　里桥港
　　三家村港　　安徳龙港　　陈林港
　　前姚港　　　大中港　　　下姚港
　　六里港　　　上沈港　　　下泾港
　　防里港　　　庄防港　　　西青龙港
　　南萧港　　　谢天港　　　鉢头港
　　杀人港　　　盛家港　　　中三桥港
　　路字港　　　磨东港　　　大其港
　　东溪港　　　庄桥港　　　杨桥港
　　排泾港　　　积善桥港　　上滙桥港
　　无名港　　　南六里港　　翁家港
　　石灰窑港　　兴平桥港　　徐洪港
　　花园港　　　北斗港　　　东陵港
　　西陵港　　　大洛港　　　穿心港
　　陈思港　　　曲尺港　　　张金港
　　转路夹港　　徐桥港　　　尤家港
　　北洋港　　　大港　　　　府字港
　　茶泽港　　　丘家港　　　来秀港
　　沈家扇港　　小油车辗港　庙港
　　横港　　　　大树下港　　髙字港
　　通窑港　　　庄家圩港　　大防港
　　赵田港　　　许田港　　　南傅港
　　耘田港　　　东张港　　　盐田港
　　陆家桥港　　王家滙港　　八埠港
　　姚家港　　　槐字港　　　横泾港
　　徐婆港　　　庙漕港　　　杨树港
　　菱塘港　　　苏家港　　　南杨港
　　丘娘子港　　周泾港　　　叶舎港
　　杨家田港　　黄沙港　　　上横港
　　新泾港　　　后浜港　　　百里桥港
　　马家港　　　柳字港　　　为字港
　　袅腰港　　　下胡桥港　　梅墩港
　　周庄港　　　青石庄港　　西浦港
　　同字港　　　高家港　　　牌田港
　　南尤港　　　安徳桥港　　上舎港
　　直下港　　　北印港　　　防里港
　　萧庄港　　　北舎港　　　舎湾港
　　姚湾港　　　新庄港　　　东庄港
　　仲家湾港　　长葑港　　　木庵港
　　杨苋港　　　庄家港　　　西朱港
　　西塘港　　　钱家港　　　大浦港
　　急水港　　　何家港　　　卖鱼港
　　坛角港　　　翁家港　　　南河港
　　北河港　　　和尚港　　　直络港
　　前朱村港　　王家港　　　庙泾港
　　长浜港　　　千步泾港　　翁泾港
　　南石桥港　　北石桥港　　袁家港
　　菜园港　　　庄嵩港　　　北政港
　　钟家港　　　锡作港　　　篐桶港
　　大齐港　　　石铁港　　　黑龙田港
　　长臣港　　　官田港　　　唐家港
　　饭箩港　　　永福寺港　　施家港
　　牛肠泾港　　任家湾港　　西潘港
　　江泽港　　　墩头港　　　卢里港
　　沈舎港　　　蛇垜港　　　东胜港
　　太平港　　　万家港　　　北朱港
　　东长港　　　翁家港　　　泾塘港
　　梅家港　　　戴家港　　　八十港
　　沈张港　　　头溪港　　　西云港
　　白龙桥港　　沈家港　　　彻浦桥港
　　十字港　　　方尖港　　　东塘港
　　西濠港　　　樊家港　　　曹家港
　　糠鹳桥港　　大叶港　　　縴桥港
　　龙家港　　　西小叶港　　东小叶港
　　杨家港　　　前湖港　　　井亭港
　　西居港　　　谢寮港　　　防庵港
　　通济港【即西津】　北云港　　　宋墓港
　　升平港　　　广仁桥港　　大通港
　　南栅港　　　何家港　　　长板桥港
　　东栅港　　　卢家港　　　下东港
　　东舎港　　　薛防港　　　池家港
　　花光港　　　囤村港　　　沐庄港
　　西操港　　　东珊港　　　罗田港
　　韩家港　　　新河港　　　王防港
　　姚路港　　　孙家长港　　直港
　　萧庄港　　　北尹港　　　陆巷港
　　龙溪桥港　　卖盐港　　　张墓港
　　乌埠港　　　西渠港　　　牛腰泾港
　　大姚渠港　　吴思港　　　七里港
　　沈田港　　　新港【一名深港】　　洪漕港
　　徐家港　　　南栁胥港　　北栁胥港
　　茅柴港　　　瓜泾港　　　姚家庄港
　　邵巷港【一名邵昻】
　　顾家草
　　窎歇梁
　　南莘防　　　北莘防　　　张防
　　王防
　　通浦　　　　白浦　　　　夹浦
　　大浦　　　　彻浦　　　　乌浦
　　韭溪　　　　洚溪【一作降】　　赋溪
　　曹溪　　　　蒜溪　　　　烂溪
　　西溪　　　　麻溪　　　　东溪
　　车溪　　　　黄家溪　　　穆和溪
　　急水溪　　　后溪　　　　前溪
　　金泾溪　　　小溪【白泥可涂壁】　何家溪
　　越来溪【与呉县分界】王家溪　　　合溪
　　桃溪　　　　穆溪
　　吴家泾　　　新泾　　　　横泾
　　黄沙泾　　　戴龙泾　　　山家庙泾
　　荒浦泾　　　大泾　　　　牛长泾
　　王江泾　　　黎泾　　　　曹龙泾
　　鸭栏泾　　　东西龙泾　　牛尾泾
　　巴泾　　　　庙泾　　　　千步泾
　　翁泾　　　　牛场泾　　　新开泾
　　张仙泾　　　古泾　　　　大乂钱家泾牛腰泾　　　乌埠泾　　　市泾
　　排泾　　　　南泾　　　　八十泾
　　长泾　　　　龙泾　　　　下泾
　　金泾　　　　周泾
　　雪落洪　　　戗洪　　　　徐洪
　　杓头潭　　　头潭　　　蜘蛛潭
　　殷家潭　　　泥潭　　　　滉潭
　　邵婆潭　　　顾家潭　　　槐婆潭
　　江漕路　　　茭草路　　　横草路
　　翁思路　　　夹马路　　　马家路
　　义家路　　　龙拖路　　　站船路
　　湾转路
　　水花园
　　大渠　　　　白渠　　　　西渠
　　大姚渠　　　金袅腰渠　　窎宿渠
　　濳龙渠　　　徐家渠
　　东濠　　　　中濠　　　　西濠
　　长泾濠
　　震泽　　　　蠡泽　　　　盛泽
　　谢泽　　　　江泽　　　　茶泽
　　叶泽
　　洪漕　　　　庙漕
　　马家浜　　　后浜　　　　施家浜
　　秦家浜　　　傅浜　　　　长浜
　　滉潭浜　　　道院浜　　　萧家浜
　　穿心站船浜　里巷浜　　　龚家浜
　　旱浜　　　　师姑浜　　　朱虎浜
　　杨家浜　　　石家浜　　　吴家浜
　　水清浜　　　蛮子浜　　　东岳浜
　　长浜【与嘉善县分界】　曹家浜　　　洗马浜
　　陈公浜　　　厐家浜　　　白米浜
　　大脚浜　　　谢竂浜　　　沈家浜
　　防庵浜　　　施浜　　　　金思浜
　　宋家浜　　　钱家浜　　　马庵浜
　　八图浜　　　牵婆浜　　　长板桥浜
　　五爪黑龙浜　张防浜　　　乌浦浜
　　方娘浜　　　冷家浜　　　私姑浜
　　杨巷浜　　　北河浜　　　潭子里浜
　　新浜　　　　杨池浜　　　张家浜
　　笔管浜
　　鐡家溇　　　吴溇　　　　杨家溇
　　莫舎溇【一名绮川】




　　常熟县
　　昆承湖　　　尚湖　　　　虞湖【湮废】
　　□湖　　　　马泾湖【湮废】
　　官荡　　　　白荡　　　　华荡
　　陈荡　　　　张泗荡　　　洋荡
　　大荡　　　　皇天荡　　　草荡
　　长荡　　　　藕荡　　　　白米荡
　　佳菱荡　　　陶荡　　　　西陶荡
　　王巷荡　　　宣家荡　　　鴈荡
　　白茆塘　　　元和塘　　　盐铁塘
　　梅李塘　　　福山塘　　　海洋塘
　　马厰塘　　　大坔塘　　　花板塘
　　石墩塘　　　朗城塘　　　湖漕塘
　　寿安塘　　　任阳直塘　　耿泾塘
　　漕头塘　　　屈塘　　　　夏塘
　　鵧城塘　　　福千塘　　　南李墓塘
　　妙泾塘　　　魏泾塘　　　张巷塘
　　徐沥塘　　　长亳塘　　　李墓塘
　　大和塘　　　张墓塘　　　杨尖塘
　　山塘　　　　湖桥塘　　　冶塘
　　风调塘　　　罗墩塘　　　横塘
　　防和塘　　　陈塘　　　　东塘
　　官禄塘　　　石塘　　　　东墅塘
　　徐塘　　　　杨木塘　　　沈沿塘
　　河阳塘　　　浪澄塘　　　新塘
　　九淛塘　　　西港口塘　　严塘
　　让塘　　　　蔡塘　　　　水北塘
　　志塘　　　　谢庄塘　　　北新塘
　　南新塘　　　马巷塘　　　赵公塘
　　山东塘　　　蔡舎塘　　　常蜞塘
　　积善塘　　　东横塘　　　西横塘
　　鸭囤塘　　　莲塘　　　　雉塘
　　仲桥塘　　　李埭塘　　　北横塘
　　顾新塘　　　长寿塘　　　中沙塘
　　溢上塘　　　黄尚塘　　　石罗塘
　　仙人塘　　　笋村塘　　　哮塘
　　竺塘　　　　景墅塘　　　东九淛塘
　　车阳塘　　　朱堰塘　　　下塘
　　东洋塘　　　陆巷塘　　　季塘
　　寺庄塘　　　洋塘　　　　丫塘
　　里睦塘　　　时庄塘　　　送塘
　　白艾塘　　　旧白茒塘　　沙营塘
　　横沥塘　　　前横沥塘　　藻菜塘
　　东横沥塘　　瞿舎塘　　　芦沥塘
　　瞿泾塘　　　七浦塘　　　斜塘
　　东赤沙塘　　吴塘　　　　西赤沙塘
　　下横塘　　　上横塘　　　西斜塘
　　南斜塘　　　毛沙塘　　　南吴塘
　　万段塘　　　南横塘　　　吴浦塘
　　支塘　　　　南盐铁塘　　北盐铁塘
　　宛山塘　　　潭塘　　　　水西塘
　　钱庄塘　　　青鱼塘　　　新安塘
　　镆门塘　　　吴塔塘　　　斜桥塘
　　戈庄塘　　　济民塘　　　湖塘
　　中潭塘　　　大潭塘　　　小潭塘
　　徐泾塘　　　衞泾塘　　　时泾塘
　　张港塘　　　顾泾塘　　　五衢塘
　　丁泾塘　　　高浦塘　　　伏虎塘
　　西哮塘　　　车塘　　　　东哮塘
　　六里塘　　　练塘　　　　仁塘
　　香塘
　　浒浦　　　　黄泗浦　　　三丈浦
　　青墩浦　　　七鸦浦　　　黄浦
　　谷渎浦　　　大钱浦　　　野儿浦
　　上闸浦　　　成象浦　　　许浦
　　大陈浦　　　北浦　　　　金泾浦
　　莲泾浦　　　铛脚浦　　　陆和浦
　　吴浦　　　　上匣浦　　　下匣浦
　　安儿浦　　　□湖浦　　　船场浦
　　东横浦　　　奚浦　　　　横浦
　　南雉浦　　　陈浦　　　　小陈浦
　　芦浦　　　　崔浦　　　　瓦浦
　　徐陆浦　　　高浦　　　　唐浦
　　鳗鱼浦　　　蔡浦　　　　沙营浦【即莲泾浦】石幢浦　　　陶泾浦　　　东陆浦
　　新庄浦
　　城内琴河　　内城河　　　旧城河
　　袁家河　　　白荡河　　　道林河
　　沙堰河　　　马墅河　　　石穽河
　　黄存河　　　杨尖河　　　鳯凰河
　　邵婆河　　　黄庄河　　　江隂界河
　　洞凟河　　　山河　　　　支河
　　福山堡内河　灌河　　　　横河
　　月河　　　　闸河　　　　新河
　　云河　　　　新开河　　　十字河
　　南稍河　　　一字河　　　转河
　　烂甲河　　　缪家闸河　　杨家闸河
　　徐家闸河　　莫城河　　　黄涧河
　　城河　　　　练墩河　　　沈家河
　　仓河　　　　界河　　　　小斜桥河
　　南城河　　　斜桥河　　　夹河
　　许太圩河　　穿心河　　　长荡河
　　龙腰河　　　陶段河　　　周郎河
　　罗家尖河　　下舎河　　　小桥河
　　鬭龙河　　　张潮河　　　丫欢河
　　花黎河　　　黄梅雨河　　东村河
　　庙桥河　　　墓渎河　　　黄泾河
　　白茒港　　　浪港　　　　涸渎港
　　小山港　　　东十字港　　西十字港
　　陈大港　　　惠洞泾港　　落星港
　　陆泾港　　　谷凟港　　　市庄港
　　练村港　　　田沟前港　　七星桥港
　　湖桥港　　　洞港　　　　泄水港
　　金家港　　　拂水港　　　十字港
　　寳严港　　　马婆港　　　蒋家港
　　丁家港　　　后港　　　　洋龙港
　　乌沙港　　　新庄港　　　黄巷港
　　万家港　　　西洋港　　　横港
　　刘巷港　　　鵧城港　　　李巷港
　　雉浦港　　　清水港　　　西港
　　三丫港　　　鳝逰港　　　南港
　　北港　　　　黄沙港　　　矮港
　　高家港　　　铛脚港　　　陆河港
　　徐家港　　　沿河港　　　前港
　　南前港　　　顔港　　　　庙港
　　南雉浦港　　村心港　　　大港
　　斜桥港　　　顾家港　　　平墅港
　　营巷港　　　周家港　　　铜港
　　官庄滙　　　华滙
　　南横沥　　　徐沥　　　　前横沥
　　乌头沥　　　芦沥　　　　横沥
　　沙沥
　　防漕　　　　野儿漕　　　油漕
　　尤漕　　　　湖漕　　　　寺漕
　　淇漕　　　　□漕　　　　祁漕
　　洪泾　　　　渭洞泾　　　西泾
　　鹳泾　　　　防泾　　　　小泾
　　小洋子泾　　山塘泾　　　界泾【与江隂县分界】
　　长泾　　　　北斗泾　　　黄莺泾
　　李眀泾　　　宋陆泾　　　蔡浦界泾
　　陆眀泾　　　叶泾　　　　周长泾
　　塘茜泾　　　鮆鱼泾　　　安陆泾
　　丁泾　　　　黄禄泾　　　方陆泾
　　落星泾　　　西娄泾　　　通洋泾
　　莫城泾　　　虎丘泾　　　五丫泾
　　香山泾　　　庄泾　　　　张巷泾
　　悬泾　　　　柴泾　　　　项泾
　　洞港泾　　　瓦溇泾　　　妙泾
　　黄墓泾　　　堰泾　　　　卫泾
　　黄泥泾　　　黄泾　　　　舎泾
　　菱泾　　　　黄土泾　　　蒋泾
　　七万泾　　　李田泾　　　腰泾
　　赵家泾　　　时泾　　　　新泾
　　庙泾　　　　荒泾　　　　大泾
　　晏泾　　　　韦泾　　　　朱章泾
　　芦泾　　　　分乡泾　　　渔梁泾
　　张庵泾　　　麫杖泾　　　五曹泾
　　杨家泾　　　任家泾　　　耿步泾
　　马路泾　　　沙沥泾　　　中泾
　　河泾　　　　东长泾　　　西长泾
　　高仙泾　　　茅长泾　　　吴六泾
　　仙鹤泾　　　千步泾　　　王家泾
　　徐孔泾　　　匾泾　　　　张泾
　　千冈门泾　　顾全泾　　　千门泾
　　管夫泾　　　邓家泾　　　罗梦泾
　　章家泾　　　西瞿家泾　　包家泾
　　瞿家泾　　　祝家泾　　　桑墩泾
　　东洋泾　　　小蜃泾　　　杨树泾
　　萝葡泾　　　蔡巷泾　　　刘巷泾
　　淘沙泾　　　涛黄泾　　　窑灶泾
　　俸泾　　　　张高泾　　　周泾
　　朱游泾　　　甘泾　　　　赵泾
　　耿泾　　　　苏家泾　　　深泾
　　黄緑泾　　　横泾　　　　吴泾
　　洋泾　　　　洋沟泾　　　严泾
　　陵泾　　　　安乐泾　　　灌泾
　　曹桥泾　　　横沥泾　　　王闵泾
　　甘泉泾　　　张淊泾　　　花艳泾
　　北沙泾　　　徐泾　　　　蚂蝗泾
　　顾泾　　　　新泾　　　　陶泾
　　白泾　　　屈塘泾　　　油车泾
　　龙尖嘴泾　　鳗鲡泾　　　鵞肠泾
　　章泾　　　　湖泾　　　　瞿舎泾
　　朱泾　　　　沈洞泾　　　网江泾
　　潮泾　　　　淘洞泾　　　葫萝泾
　　兰甲泾　　　东新泾　　　大麦泾
　　小麦泾　　　杜家泾　　　东朱泾
　　芦荻泾　　　孔段泾　　　欢墩泾
　　菖蒲泾　　　五丫泾　　　凤泾
　　香堂泾　　　胡子泾　　　团泾
　　洞泾　　　　马舎泾　　　陆荘泾
　　湖漕泾　　　祝宅泾　　　黄上泾
　　尚车泾　　　黄兆泾　　　姚泾
　　蒲善泾　　　厐家泾　　　东横泾
　　陈泾　　　　陶舎泾　　　乡界泾
　　梧桐泾　　　油麻泾　　　张家泾
　　椤木泾　　　北寺泾　　　曹庄泾
　　孔泾　　　　曾泾　　　　南朱庄泾
　　车泾　　　　北朱庄泾　　朱庄泾
　　曹泾　　　　黄庄泾　　　陶洞泾
　　焦庄泾　　　万泾　　　　榆树泾
　　蜃泾　　　　鴈荡泾　　　北横泾
　　观泾　　　　钱泾　　　　弓连泾
　　薛舎泾　　　葑泾　　　　莺泾
　　寺泾　　　　小陆泾　　　南横泾
　　星泾　　　　搬载泾　　　心泾
　　大陆泾　　　句章泾　　　因泾
　　钱唐泾　　　南曹泾　　　季洞泾
　　李泾　　　　窑泾　　　　哑子泾
　　河墅泾　　　鸡窠泾　　　斜泾
　　西横泾　　　西窑泾　　　村前泾
　　珎门泾　　　张成泾　　　卢进泾
　　贯泾　　　　季泾　　　　直下泾
　　莘泾　　　　东泾　　　　白米泾
　　钱坝泾　　　范庄泾　　　河庄泾
　　严舎泾　　　红北沙泾　　三丫泾
　　斜路泾　　　陈洋泾　　　严沙泾
　　常洛泾　　　泾　　　　东寺泾
　　西寺泾　　　北严洞泾　　凌家泾
　　溃泾　　　　曾家泾　　　钱道泾
　　周家泾　　　贵泾　　　　西杨家泾
　　殷家泾　　　闻泾　　　　北贵泾
　　孟家泾　　　严西泾　　　曹陆泾
　　钱家泾　　　生泾　　　　王家泾
　　陆凡泾　　　殷泾　　　　李家泾
　　黄家泾　　　万史泾　　　俞王泾
　　周王泾　　　严洞泾　　　牛尾泾
　　管家泾　　　山泾　　　　百步泾
　　湖澄泾　　　东山泾　　　西山泾
　　金泾　　　　夏塘泾　　　哮塘泾
　　杨泾　　　　驷马泾　　　徐陆泾
　　杨州泾　　　沙泾　　　　高仙泾
　　邵李泾　　　范家泾　　　横崇泾
　　太平泾　　　曹家泾　　　徐项泾
　　西张泾　　　薛家泾　　　北生泾
　　徐家泾　　　东张泾　　　东庙泾
　　西周泾　　　横挺泾　　　宋泾
　　葛家泾　　　尤泾　　　　司马泾
　　柴场泾　　　管段泾　　　石撞泾
　　官路泾　　　小钱泾　　　璜泾
　　大钱泾　　　隆池泾　　　陈智泾
　　莲泾　　　　陈泾　　　　消泾
　　大消泾　　　横宣泾　　　东溪泾
　　东小泾　　　大泾　　　　高泾
　　张葑泾　　　蒋堰泾　　　牛洞泾
　　顾圩泾　　　渠泾　　　　东黄泥泾
　　张孝泾　　　牛城泾　　　普贤泾
　　藻菜泾　　　湄泾　　　　顾门泾
　　干泾　　　　侯泾　　　　陆泾
　　谭孔泾　　　甎窑泾　　　蔡泾
　　龙池泾　　　行泾　　　　东黄旻泾
　　西黄旻泾　　蔡段泾　　　邬丘泾
　　濠泾　　　　南成天圩泾　大周泾
　　小周泾　　　蒲渐泾　　　防凤泾
　　荡黎泾　　　茒泾　　　　西洪泾
　　荡泾　　　　石灰泾　　　前黄泾
　　小黄泾　　　后黄泾　　　潘泾
　　芦泾　　　　瞿泾　　　　黄旻泾
　　丁泽泾　　　重罡泾　　　中横泾
　　官才泾　　　胡家泾　　　东鵞泾
　　西鵞泾　　　古全泾　　　南丁泽泾
　　高墩泾　　　方门泾　　　防桥泾
　　茶盐泾　　　瓦屑泾　　　湖界泾
　　东陈泾　　　西陈泾　　　虎游泾
　　东蔡泾　　　沙湖泾　　　泥泾
　　黄鳝泾　　　北蔡泾　　　西蔡泾
　　大山泾　　　南防桥泾　　北防桥泾
　　孟泾　　　　储泾　　　　倪泾
　　小山泾　　　吴王泾　　　王泾
　　百步泾　　　钱长泾　　　天井泾
　　芦长泾　　　鸭舎泾　　　谭泾
　　东湖泾　　　西湖泾　　　深泾
　　沈塔泾　　　秋末泾　　　石泾
　　严方泾　　　南张泾　　　北张泾
　　淘沙泾　　　倪家泾　　　娄泾
　　科泾　　　　斗门泾　　　唐洞泾
　　永墩泾　　　鹿泾　　　　黄江泾
　　东北陈泾　　北山泾　　　凤凰泾
　　南山泾　　　白茒泾　　　马庄泾
　　东娄泾　　　萧泾　　　　蛇泾
　　六十二泾　　艾泾　　　　思泾
　　龙泾　　　　大陈泾　　　洋浩泾
　　南乡界泾　　胜泾　　　　泗泾
　　洋里泾　　　洋浩横泾　　川心泾
　　进寳泾　　　语濂泾　　　东菱泾
　　西菱泾　　　娄兠泾　　　六冲泾
　　吕泾　　　　张港泾　　　沼泾
　　鹤泾　　　　避湖泾　　　陆宅泾
　　路溪泾　　　东黄泾　　　西黄泾
　　西蒋泾　　　东蒋泾　　　后洪泾
　　堰泾　　　　前洪泾　　　草鞋泾
　　高泾　　　　栏杆泾　　　鱼虎泾
　　断头泾　　　殷庄泾　　　魏泾
　　凤尾泾　　　南庙泾　　　杨萱泾
　　马葑泾　　　黄滩泾　　　韩家泾
　　相泾　　　　孙泾　　　　六泾
　　尖泾　　　　单长泾　　　川泾
　　螺蛳泾　　　瓦泾　　　　黄墓泾
　　华泾　　　　陈埭泾　　　柴泾
　　马泾　　　　毛泾　　　　夀洋泾
　　圣泾　　　　扈城泾　　　社泾
　　北塍泾　　　芦沙泾　　　南耿泾
　　细泾　　　　谭泥泾　　　长连泾
　　八千泾　　　塍泾　　　　北耿泾
　　漕泾　　　　金大泾　　　遵泾
　　章家泾　　　北圣泾　　　庵泾
　　吕墓泾　　　白鱼泾　　　渭洞泾
　　沧泾　　　　盛泾　　　　徐墅泾
　　钱舎泾　　　沿门泾　　　杭泾
　　南钱舎泾　　铜港泾　　　李吴泾
　　庙磉泾　　　昌泾　　　　周栢湖泾
　　西沿泾　　　塘岸泾
　　黄石浜　　　邵家浜　　　冶塘浜
　　张家浜　　　蒋家浜　　　布裩浜
　　须家浜　　　潼庄浜　　　陈宕浜
　　东浜　　　　马路浜　　　段路浜
　　邵坝浜　　　杜家浜　　　白鱼浜
　　黄泾浜　　　严墩浜　　　丁家浜
　　陆和浜　　　张浜　　　　马章浜
　　陈墩浜　　　丫鎗浜　　　邵基浜
　　西周家浜　　杨家浜　　　髙巷浜
　　哑子浜　　　东五丫浜　　黄庄浜
　　严洞官浜　　白马浜　　　洋泗浜
　　陆家浜　　　王家浜　　　曹家浜
　　章兴浜　　　蚂蝗浜　　　油车浜
　　菖蒲浜　　　邵舎浜　　　三里浜
　　汤家浜　　　吴家浜　　　徐家浜
　　浪夹浜　　　前浜　　　　尹浜
　　何浜　　　　顾家浜　　　南周浜
　　木家浜　　　沈巷浜　　　陈家浜
　　蝼蛄浜　　　陆千浜　　　坊家浜
　　瞿舎浜　　　周巷浜　　　谢巷浜
　　段浜　　　　范巷浜　　　上浜
　　火墩浜　　　李王浜　　　芦沙浜
　　坊浜　　　　矮櫈浜　　　薛舎浜
　　许家浜　　　神仙浜　　　三墩浜
　　卜家浜　　　毛浜　　　　章家浜
　　李家浜　　　金家浜　　　船浜
　　唐敬浜　　　方浜　　　　深漕浜
　　穆家浜　　　芦城浜　　　莲荡浜
　　邓家浜　　　低浜　　　　下印浜
　　野菱浜　　　祝浜　　　　周蒲浜
　　黄泥浜　　　庙浜　　　　防浜
　　庵浜　　　　沈浜　　　　站浜
　　张横浜　　　姚家浜　　　包家浜
　　张臣浜　　　詹家浜　　　杨浜
　　髙家浜　　　细浜　　　　髙浜
　　胡湛浜　　　祝家浜　　　小浜
　　谷家浜　　　马潭浜　　　摇橹浜
　　马李村浜　　黄家浜　　　七鸡浜
　　扎营浜　　　冬瓜浜　　　董家浜
　　陶长浜　　　花园浜　　　关家浜
　　郎家浜　　　俞家浜　　　姜家浜
　　黄仓浜　　　长浜　　　　柴场浜
　　西防浜　　　黄浜　　　　周官浜
　　朱巷浜　　　八赤浜　　　柘浜
　　田家浜　　　苏家浜　　　郁家浜
　　东翁浜　　　芦场浜　　　章四浜
　　徐老浜　　　西翁浜　　　蒲潭浜
　　梧桐浜　　　孙家浜　　　倒挿浜
　　大横浜　　　小横浜　　　沈家浜
　　横浜　　　　虎游浜　　　虎浜
　　郭家浜　　　乗牀浜　　　戴公浜
　　支塔浜　　　何庄浜　　　舎浜
　　黄姑浜　　　弓浜　　　　洟泥浜
　　史港浜　　　黯浜　　　　新村浜
　　寺浜　　　　周先生浜　　浦巷浜
　　金庄浜　　　西夹浜　　　上庄浜
　　夏家浜　　　张四娘浜　　马庄浜
　　张先生浜　　古湫浜　　　姚公浜
　　童家浜　　　洪钟浜　　　查家浜
　　许巷浜　　　庙圩浜　　　石桥浜
　　吕家浜　　　行船浜　　　寺漕浜
　　毛家浜　　　支家浜　　　钞荡浜
　　朗城浜　　　大宅浜　　　河村浜
　　缪家浜　　　茹家浜　　　叶家浜
　　四穿浜　　　下泽浜　　　罗公浜
　　凌母浜　　　宗家浜　　　羿家浜
　　超浜　　　童巷浜　　　桑婆浜
　　练墩浜　　　直下浜　　　罗家浜
　　浦家浜　　　洛水浜　　　北浜
　　下庄浜　　　荷花浜　　　池家浜
　　程家浜　　　温浜　　　　葛家浜
　　夏黄浜　　　匡家浜　　　吴匠浜
　　翁家浜　　　方家浜　　　下浜
　　新庄浜　　　和尚浜　　　大步浜
　　乌鲤浜　　　水牛浜　　　草鞋浜
　　报慈浜　　　秦家浜　　　王小坟浜
　　丫乂浜　　　五丫浜　　　南李家浜
　　金家浜　　　钱家浜　　　黄土浜
　　师姑浜　　　罗墩浜　　　陶舎浜
　　归家浜　　　庄浜　　　　新浜
　　泥桥浜　　　打牲浜　　　凤凰浜
　　唐家浜　　　蔡家浜　　　孤安浜
　　陶家浜　　　蔡姑浜　　　唐庄浜
　　刘家浜
　　鮎鱼口　　　四丫口　　　水井口
　　哮塘泾口　　潭塘口
　　珠玑洪　　　新开洪　　　杨树洪
　　小洪　　　　王家洪　　　抄鮎洪
　　乂洪　　　　靴脚洪　　　白鱼洪
　　苏家洪　　　新洪　　　　赵大洪
　　三丫洪　　　打牲洪　　　北和尚洪
　　和尚洪　　　马田洪　　　毛家洪
　　北硃砂洪　　斜洪　　　　史家洪
　　草鞋洪　　　髙家洪　　　茹家洪
　　田家洪　　　周家洪　　　下宅洪
　　天打洪　　　归家洪　　　雷盆洪
　　硃砂洪　　　中洪　　　　花八洪
　　龙尖嘴
　　城濠　　　　鲁家濠　　　福山堡濠
　　天阙
　　谢家湾　　　何家湾　　　葛家湾
　　黄家湾
　　南严洞　　　北严洞
　　莲宕
　　焦尾溪　　　黄溪
　　后涧
　　葫芦潭　　　龙潭　　　　蒲潭
　　闸潭　　　　大潭　　　　中潭
　　小潭　　　　市泽潭　　　白潭
　　毕泽潭
　　南夹　　　　西夹　　　　大夹
　　石溇　　　　曹夫溇　　　三千溇
　　崔家溇　　　菱港溇　　　周家溇
　　瓦溇　　　　杨树溇　　　猪头溇
　　新溇　　　　夹溇　　　　黄泥溇
　　水溇　　　　章溇　　　　穿心溇
　　直北溇　　　余千溇　　　下段溇
　　横溇　　　　东清溇　　　南清溇
　　下囊溇　　　西马溇　　　中马溇
　　东马溇　　　东溇　　　　韩村溇
　　袁婆溇　　　毛家溇　　　彭家溇
　　闸溇　　　　盎溇　　　　南溇
　　鉢盂溇　　　和尚溇　　　野菱溇
　　济炼溇　　　金家溇　　　大夹溇
　　顔家溇　　　曲溇　　　　防备溇
　　塔溇　　　　曹家溇　　　叶家溇
　　大官溇　　　南官溇　　　七十亩溇
　　八十亩溇　　西夹溇　　　四亩溇
　　腰溇　　　　童军溇　　　观音溇
　　萧家溇　　　东官溇　　　荷花溇
　　钱家溇　　　白溇　　　　朱陆溇
　　翁公溇　　　塘新溇　　　官田溇
　　葑溇　　　　山路溇　　　沈塔溇
　　陆家溇　　　零丁溇　　　北夹溇
　　南夹溇　　　金溇　　　　钓鲜溇
　　官段溇　　　大溇　　　　大横溇
　　撇溇　　　　南舎溇　　　莲泾溇
　　木杓溇　　　塘途溇　　　新开溇
　　官才溇　　　小溇　　　　朱家溇
　　徐湖溇　　　六万步溇　　唐家溇
　　温家溇　　　西水溇　　　高公溇
　　界溇　　　　南雉浦溇　　马家溇
　　王家溇　　　陈家溇　　　张虾溇
　　于家溇　　　石家溇　　　长基溇
　　崔家溇　　　石岸溇　　　何家溇
　　十字溇　　　濮家溇　　　猪婆溇
　　猫儿溇　　　施家溇　　　香塘溇
　　丘家溇　　　史家溇　　　獐狼溇
　　川心溇　　　大岸溇　　　道士溇
　　西官溇　　　官溇
　　直汀
　　隔沟　　　　水沟　　　　葛沟
　　田沟　　　　洋沟　　　　顾港沟
　　菱沟　　　　薛沟　　　　唐家沟
　　六尺沟　　　陆田沟　　　陆灌沟
　　东西水沟　　戗岸水沟　　横沟
　　姚沟　　　　闸沟　　　　界沟
　　沈沟　　　　唐水沟　　　王亷沟
　　杨水沟　　　费沟
　　陈家角
　　钱家段　　　下白段　　　官段
　　下段
　　白茒渡　　　窎嘴渡
　　蒋堰　　　　朱堰　　　　沙堰
　　斜堰
　　洪泾东坝　　洪泾西坝　　陈塘东坝
　　陈塘西坝　　马墅河南坝　车罗坝
　　沙堰河东坝　陈家坝　　　江隂界河坝周公坝　　　石塘南坝　　浪夹浜坝
　　防墩坝　　　曹家坝　　　庙泾中坝
　　东长泾坝　　西长泾坝　　司马泾南坝祝家坝　　　陶舎泾口坝　天井泾东坝界河南坝　　梧桐泾口坝　庄浜口坝
　　搬载泾中坝　香界泾中坝　钱长泾西坝新泾口坝　　三墩浜口坝　白溇东坝
　　油蔴泾口坝　神仙浜口坝　朱陆溇东坝深泾口坝　　朱陆溇西坝　珠玑洪东坝沈塔泾南坝　沈塔泾北坝　张家洪坝
　　白溇口坝　　芦长浜口坝　娄泾西稍坝西夹口坝　　陈家浜口坝　羿家洪口坝王家洪坝　　宗家洪口坝　和尚洪内坝湖港口坝　　史家洪口坝　白潭口坝
　　山泾口坝　　叶家浜口坝　李段口坝
　　大横溇口坝　小溇口坝　　庙浜口坝
　　新开溇口坝　大溇口坝　　李家浜口坝朱家溇口坝　黄泥溇口坝　钞荡浜口坝缪家洪口坝　官才溇口坝　支家浜口坝朗城浜口坝　防凤泾口坝　下段溇军装坝大宅浜口坝　东泾口坝　　毛家浜牛河坝张泗荡东杨家坝　东黄泾口坝　唐家溇内坝温家溇口坝　界溇南坝　　界溇北坝
　　黄泥溇南坝　栏杆泾北坝　黄泥溇北稍坝栏杆泾南坝　东界河口坝　螺□泾中坝鱼虎泾口坝　池家浜口坝　黄墓泾口坝周泾中坝　　穿心溇坝　　穿心溇东坝
　　夏黄浜西稍坝　胡家坝　　殷庄坝
　　杨树溇南稍坝　杨树溇北稍坝　十字河北坝尖泾西坝　　黄泥溇内坝　张港泾西坝
　　王家溇内坝　于家溇内坝　猫儿溇北稍坝大横溇东坝　单长泾西坝　马葑泾东坝
　　顾泾西坝　　凌泾南坝　　丘家溇南坝
　　毛泾南坝　　川泾南坝　　施家溇内坝
　　下浜西坝　　大潭塘东坝　大潭塘西坝
　　丘家溇北坝　鹤泾浜北稍坝　直下浜东坝直下浜西坝　塘岸泾北坝　长荡河东坝
　　杨萱泾南坝　沼泾十字溇东坝　沼泾十字溇南坝沼泾十字溇北坝
　　沙堰河西闸　祝家坝南闸　白茒港口闸
　　防漕闸　　　三丈浦闸　　丁庄圩闸
　　钓鲜溇口闸　缪家闸　　　杨家闸
　　徐家闸　　　髙公溇口闸　大潭塘东闸小潭塘东闸　中潭塘东闸














　　昆山县
　　吴淞江　　　新洋江　　　勦娘江
　　淀山湖【南属华亭县东南属青浦县】　　　度城湖
　　马泾湖　　　包湖　　　　巴城湖
　　雉城湖　　　鳗鲡湖　　　阳城湖【南北西属长洲】
　　防洋荡　　　白荡　　　　盛荡
　　傀儡荡　　　郭荡　　　　三分荡
　　西洋田荡　　萧散荡　　　黄泥荡
　　葛家荡　　　陈墓前荡　　陈墓后荡
　　阮家荡　　　杨仕荡
　　范靑漾
　　朱窠瀼　　　栢家瀼　　　江家瀼
　　大泗瀼
　　东盆渎　　　西盆渎　　　北新渎
　　黄渎　　　　西黄渎　　　湓渎
　　东黄渎　　　曹渎　　　　蛇渎
　　官渎　　　　墅渎　　　　大瓜渎
　　小瓜渎　　　沪渎
　　至和塘　　　七浦塘　　　山塘
　　甫里塘　　　马塘　　　　上社塘
　　杭塘　　　　歴塘　　　　西曹塘
　　西泾塘　　　东泾塘　　　许墓塘
　　顾墓塘　　　夹潮塘　　　古泽塘
　　马沙塘　　　汉浦塘　　　茒沙塘
　　葑塘　　　　大虞塘　　　六和塘
　　樱桃塘　　　孝义塘　　　横塘
　　官塘　　　　四塘　　　　东横塘
　　斜塘　　　　娄县上塘　　娄县下塘
　　杨林塘　　　驸马塘　　　雉城塘
　　圣王塘　　　古塘　　　　曲塘
　　石塘　　　　碛礇塘　　　横泾塘
　　车塘　　　　郭泽塘　　　茹律塘
　　王孝塘　　　东曹塘　　　朱防塘
　　鸡鸣塘　　　舎浜横塘　　行孝塘
　　新塘　　　　泥塘　　　　吴塘
　　夏驾浦　　　千墩浦　　　祥五浦
　　八尺浦　　　奣子浦　　　官墅浦
　　济浦　　　　漫水浦　　　木瓜浦
　　戴浦　　　　杜盛浦　　　湓渎浦
　　须浦　　　　汉浦　　　　秦浦
　　薛家浦　　　大虞浦　　　小虞浦
　　李箕浦　　　马仁浦　　　孛禄浦
　　熊庄浦　　　老鸦浦　　　漕渎浦
　　浪墅浦　　　迎钟浦　　　蛇浦
　　任中浦　　　马路浦　　　潭市浦
　　韩浦　　　　朱明浦　　　庄浦
　　葛浦　　　　曹浦　　　　广浦
　　冯浦　　　　寒浦　　　　眞义浦
　　界浦【与长洲县分界】　下里浦　　　墅浦
　　景浦　　　　西设浦　　　东设浦
　　心渎浦　　　丁浦　　　　盖浦
　　良里浦　　　刹力浦　　　蒋浦
　　薛庄浦　　　平乐浦【即夏里浦】　社城浦
　　华翔浦　　　渡头浦　　　韩溪浦
　　东罗浦　　　西罗浦　　　石榴浦
　　三林浦　　　淙浦　　　　赵浦
　　直浦　　　　六直浦　　　支浦
　　大直浦　　　小直浦　　　帆归浦
　　洛浦　　　　浪浦　　　　俞家浦
　　朋浦　　　　陈安浦　　　西张浦
　　东张浦　　　注浦　　　　张浦
　　滕浦　　　　顾仙浦　　　诸天浦
　　薛浦　　　　岳浦　　　　罗力浦
　　亭洋浦　　　渔连浦　　　同丘浦
　　甘子浦　　　漳潭浦　　　新漕浦
　　朱浦【一云芝浦又名注浦】石撞浦　　　少里浦
　　邵浦　　　　甘册浦　　　宿浦
　　齐浦　　　　横浦　　　　大石浦
　　小石浦　　　道褐浦　　　陆虞浦
　　棠梨浦　　　湓浦　　　　华庄浦
　　陈澥浦　　　善浦　　　　牛脊浦
　　若里浦　　　潘村浦　　　大湖浦
　　小湖浦　　　白雉浦　　　张鹿浦
　　比弓浦　　　夏侯浦　　　市浦
　　天眀浦　　　黄墩浦　　　杨闾浦
　　墅渎浦　　　陶仁浦　　　茅老浦
　　东茅老浦　　宋浦　　　　平港浦
　　徐浦　　　　洛舎浦　　　古木浦
　　砖街浦　　　城迸浦　　　黄墅浦
　　鸭鳝浦　　　顾墓浦　　　大瓦浦
　　小瓦浦　　　北矮浦　　　潘孙浦
　　大须浦　　　小须浦　　　陈连浦
　　白田浦　　　萧墅浦　　　刘婆浦
　　北澥浦　　　徐公浦　　　大顾浦
　　金灶浦【即盆浦】　刘灶浦　　　大浦
　　北陈浦　　　白鹤浦　　　武桑浦
　　梅浦　　　　陈源浦　　　张家浦
　　西宿浦　　　东宿浦　　　桑浦
　　邹浦　　　　蔡浦　　　　彭浦
　　沈浦　　　　姚浦　　　　杨浦
　　究浦　　　　卢浦　　　　金浦
　　霜浦　　　　锦溪浦　　　黄潭浦
　　白苎浦　　　□浦　　　　中赵浦
　　南赵浦　　　北赵浦　　　郏浦
　　胡浦　　　　安亭浦　　　里浦
　　澜漕浦
　　东市河　　　西市河　　　南市河
　　徐八道河　　张河　　　　顾宣河
　　严家河　　　黄墩河　　　浜墟河
　　章河　　　　杨村河　　　白莲河
　　奣子河　　　新河　　　　东新河
　　石碑河　　　太平河　　　汛漕河
　　庙河　　　　唐家河　　　跄开河
　　甘子河　　　金鸡河　　　髙墟河
　　九里桥河　　三里桥河　　大南河
　　牛桥河　　　马路河　　　洛议河
　　新开河
　　清水港　　　白塔港　　　斜港
　　西泾桥港　　东泾桥港　　十乍人港
　　沿家港　　　龚家港　　　平港
　　曹港　　　　景山港　　　马婆港
　　戈家港　　　丘家港　　　慢水港
　　陆泾港　　　安港　　　　寺港
　　杨村港　　　马巷港　　　石墩港
　　徐家港　　　东横港　　　亭子港
　　陈墅港　　　武城港　　　蒲城港
　　菱港　　　　赵灵港　　　帆归港
　　张河港　　　李舎港　　　槐树港
　　檀树港　　　冯栗港　　　裴庄港
　　潮生港　　　马港　　　　许墩港
　　防漕港　　　老鸦港　　　中巷港
　　西方港　　　大漕港　　　平林港
　　潮山港　　　雉城港　　　赵巷港
　　叶师港　　　葑家港　　　支家港
　　雷家港　　　庄港　　　　打开港
　　严家港　　　横胆港　　　南庄港
　　白方港　　　杨庄港　　　洙泗港
　　宋家港　　　王家港　　　及墅港
　　斜堰港　　　毛沙港　　　北横港
　　渡船港　　　俞巷港　　　三家址港
　　蒋港　　　　丁家港　　　木行港
　　大段港　　　唐市港　　　车塘港
　　白老鼠港　　黄家港　　　西金港
　　陆家港　　　唐村港　　　金山港
　　鲍家港　　　冯家港　　　盛家港
　　陈巷港　　　耘田港　　　莫家港
　　屋田港　　　离庄港　　　华翔东港
　　华翔西港　　马堰庄港　　老鸦窠港
　　酌水庙港　　计家墩港　　西盛港
　　东盛港　　　西戈家港　　东戈家港
　　西清水港　　长嘴港　　　杜痴港
　　张家舎港　　尚眀田港　　横塘港
　　沙盆港　　　夏家港　　　钟家港
　　北斜港　　　穿心港　　　度城后港
　　范田港
　　山塘泾　　　木人泾　　　尤泾
　　曹渎泾　　　司马泾　　　丁丫泾
　　牛车泾　　　陈段泾　　　王巷泾
　　黄昌泾　　　陆家泾　　　李巷泾
　　菜花泾　　　沙泾　　　　金坟泾
　　五巷泾　　　龙泾　　　　防泾
　　牛尾泾　　　唐泾　　　　学堂泾
　　郏浦斜泾　　张胡泾　　　鱼直泾
　　牛轮泾　　　聪眀泾　　　邵黄泾
　　黄墓泾　　　东邵黄泾　　钱家泾
　　米立泾　　　官渎泾　　　白马泾
　　陈墓泾　　　潘泾　　　　侯泾
　　董家泾　　　仙人泾　　　西侯泾
　　沈巷泾　　　牛肠泾　　　石橊泾
　　张居泾　　　六里店泾【即壅里浦】湖泾
　　蔡丫泾　　　石人泾　　　界牌泾【与长洲县分界】
　　吴泾　　　　儿市泾　　　景泾
　　李源泾　　　丁泾　　　　张婆泾
　　千步泾　　　王仁泾　　　稍马泾
　　古娄泾　　　斜泾　　　　潘笠泾
　　丁泽泾　　　梅心泾　　　穿心泾
　　孙泾　　　　五戒泾　　　杨秀泾
　　顾全泾　　　宋泾　　　　朱沥泾
　　驷马泾　　　西蒋泾　　　盛泾
　　渔连泾　　　上元泾　　　顾市泾
　　澜泾　　　　康泾　　　　曹泾
　　曹闾泾　　　杨襄泾　　　五里泾
　　翁家泾　　　九里泾　　　长命泾
　　状元泾　　　刁泾　　　　古泾
　　华家泾　　　葛泾　　　　通商泾
　　驸马泾　　　陆泾　　　　防树泾
　　石狮泾　　　张庄泾　　　泥塘泾
　　张信泾　　　张巷泾　　　师姑泾
　　周家泾　　　鳗鲡泾　　　徐惟泾
　　梅里泾　　　李思泾　　　老鸦泾
　　长泾　　　　章泾　　　　施泽泾
　　黄茜泾　　　温焦泾　　　五千泾
　　三千泾　　　雉城泾　　　前吴泾
　　东西吴泾　　杨巷泾　　　仓泾
　　殷泾　　　　及墅泾　　　莲池泾
　　黄芦泾　　　姜老泾　　　杨丫泾
　　罗庄泾　　　朱舎泾　　　大渭泾
　　大南泾　　　小南泾　　　长对泾
　　放生泾　　　金丝泾　　　前巷泾
　　庙泾　　　　相泾　　　　古塘横泾
　　古塘泾　　　辛家泾　　　毛泾
　　官泾　　　　山池泾　　　光泾
　　张蔓泾　　　直泾　　　　管泾
　　小徐泾　　　汪家泾　　　南漫泾
　　北漫泾　　　王家泾　　　邵里泾
　　直上泾　　　葛冗泾　　　吴巷泾
　　杨华泾　　　横丫泾　　　寸心泾
　　季星泾　　　界泾　　　　张冶泾
　　盛家泾　　　施泾　　　　姜里泾
　　马尾泾　　　荡泾　　　　张钓泾
　　南漕泾　　　大慈泾　　　新泾
　　潘昌泾　　　邵泾　　　　徐泾
　　刹刀泾　　　东白米泾　　庵泾
　　滕巷泾　　　沈连泾　　　竹墩泾
　　西管泾　　　东管泾　　　董泥泾
　　庙堂泾　　　香花泾　　　北尤泾
　　西白米泾　　王墓泾　　　白段泾
　　学泾　　　陈隆泾　　　韩家泾
　　东横泾　　　西横泾　　　石牌泾
　　戴段泾　　　夏段泾　　　梅简泾
　　郭荡泾　　　茶曹泾　　　庄礇泾
　　菖蒲泾　　　泖泾　　　　南庙泾
　　北庙泾　　　东庙泾　　　西泾
　　石官人泾　　安里泾　　　斜路泾
　　周泾　　　　陈庄泾　　　茹香泾
　　朱泾　　　　水路泾　　　陈门泾
　　黄泥泾　　　坊巷泾　　　寺巷泾
　　南乌墩泾　　北乌墩泾　　古子泾
　　锦泾　　　　六千泾　　　杨村泾
　　陆墓泾　　　吴贤泾　　　南横泾
　　许沙泾　　　方泾　　　　大漕泾
　　小钱泾　　　陶塾泾　　　黄土泾
　　请粮泾　　　徐姑泾　　　东泾
　　汤泾　　　　支泾　　　　心泾
　　乌墩泾　　　良泾　　　　七浦泾
　　叶泾　　　　方盛泾　　　八千泾
　　大潭泾　　　十万步泾　　施家泾
　　双巷泾　　　郁家泾　　　诸昌泾
　　黄钓泾　　　汉泾　　　　马连泾
　　北管泾　　　梅星泾　　　寒泉泾
　　马跳泾　　　度城泾　　　张泾
　　白蜡泾　　　百劳泾　　　里泾
　　刁墅泾　　　李家泾　　　斗门泾
　　草萝泾　　　江庄泾　　　章河泾
　　邵庄泾　　　印泾　　　　东全泾
　　石灰泾　　　杨心泾　　　神童泾
　　马路泾　　　大蒋泾　　　连水泾
　　黄邹泾　　　西杨闾泾　　小蒋泾
　　陈从泾　　　彭段泾　　　泥桥泾
　　顔巷泾　　　杨泾　　　　金镜泾
　　姚家泾　　　木叶泾　　　庙丫泾
　　独儿泾　　　秀才泾　　　搭头泾
　　赵段泾　　　杏泾　　　　新丰泾
　　马新泾　　　陈顔泾　　　陡门泾
　　官鸭泾　　　陆巷泾　　　汪庄泾
　　南北殷泾　　徐公泾　　　齐睂泾
　　孟泾　　　　马塘泾　　　菱段泾
　　顾臯泾　　　东段泾　　　葫芦泾
　　五界泾　　　顾潮泾　　　午泽泾
　　史泾　　　　湖浦泾　　　白西段泾
　　东阳泾　　　大新泾　　　上央泾
　　钱思泾　　　慈泾　　　　诸泾
　　姜老鸦泾　　温招泾　　　诸本泾
　　四段泾　　　蛇渎泾　　　葑泾
　　雉泾　　　　钱泾　　　　干泾
　　夹泾　　　　郭泾　　　　内钱泾
　　戴泾　　　　赵泾　　　　黄墩泾
　　洋漕泾　　　李泾　　　　黄澄泾
　　甲泾　　　　何泾　　　　巷泾
　　腰泾　　　　庄家泾　　　严庄泾
　　张师泾　　　木瓜泾　　　西泗泾
　　西六泾　　　吕公泾　　　陈泾
　　韩泾　　　　顾昌泾　　　瞿庄泾
　　蔡墓泾　　　中城泾　　　石丫泾
　　官路泾　　　新开泾　　　薛家泾
　　度城庙泾　　田溇泾　　　若塾泾
　　野儿泾　　　鸭头泾　　　高泾
　　赤泾　　　　安亭泾　　　杜家泾
　　徐家泾　　　封泾　　　　鹤田泾
　　许巷泾　　　董段泾　　　梅段泾
　　朱同泾　　　马胡泾　　　戚虞泾
　　横村泾　　　迮泾　　　　中泾
　　泗泾　　　　焦墩泾　　　南潘泾
　　吴潭泾　　　周义泾　　　西何泾
　　赵屯泾　　　南徐泾　　　泗桥泾
　　陆绪泾　　　朱村泾　　　严家泾
　　寺港泾　　　北徐泾　　　麻城泾
　　北潘泾　　　六如泾　　　窑泾
　　朱新泾　　　张靡泾　　　牛腰泾
　　石溇泾　　　万六千泾　　东麻城泾
　　据庄泾　　　交段泾　　　南交段泾
　　戴巷泾　　　张连泾　　　牛草泾
　　项连泾　　　管家泾　　　倪家泾
　　王胡泾　　　陈树泾　　　何庄泾
　　朱思泾　　　严泾　　　　鳅洞泾
　　流浪泾　　　妙安泾　　　东潘泾
　　西潘泾　　　丁防泾　　　谢胡泾
　　牛洞泾　　　螺蛳泾　　　北庄泾
　　庙段泾　　　丫齾泾　　　六集泾
　　戴家泾　　　朱至泾　　　潮庭泾
　　黄丫泾　　　寺泾　　　　乙泾
　　北泾　　　　谈泾　　　　张老泾
　　蔡泾　　　　黄封泾　　　马泾
　　丫泾　　　　金泾　　　　许子泾
　　雍里泾　　　戈泾　　　　汗泾
　　鲍泾　　　　市泾　　　　吴庄泾
　　薛丫泾　　　黄草泾　　　外泾
　　何店泾　　　千泾　　　　狄家泾
　　陆泾　　　　庄泾　　　　中洛泾
　　杭塘泾　　　张妙泾　　　包泾
　　萧泾　　　　严段泾　　　沙泥泾
　　夏公泾　　　张乌泾　　　茭门泾
　　陆华泾　　　孟连泾　　　顾垂泾
　　猪头泾　　　川洪泾　　　石头泾
　　杭泾　　　　朱家泾　　　凤泾
　　蒋泾　　　　时泾　　　　川泾
　　湛泾　　　　吴家泾　　　庙河泾
　　横泾　　　　歴塘泾　　　枯竹泾
　　大莳泾　　　小莳泾　　　洗段泾
　　丰泾　　　　侯家泾　　　混泥泾
　　燕泾　　　　黄泾　　　　小黄泾
　　盛彭泾　　　古泽泾　　　戴项泾
　　筛谷浜　　　唐家浜　　　马家浜
　　汤家浜　　　钱王浜　　　砖家浜
　　罗浜　　　　浦家浜　　　潘段浜
　　陈巷浜　　　六和浜　　　竹墩浜
　　和尚浜　　　何家浜　　　李家浜
　　陶家浜　　　黄家浜　　　郁家浜
　　郭泽塘浜　　西陈浜　　　王家浜
　　陈家浜　　　叶家浜　　　朱浜
　　学堂浜　　　小凌浜　　　相公浜
　　髙淞浜　　　徐家浜　　　北亭浜
　　螺蛳浜　　　薛家浜　　　许家浜
　　邵家浜　　　掘剰浜　　　顾塔浜
　　金家浜　　　舎浜　　　　张家浜
　　曹礼浜　　　张童浜　　　宋家浜
　　侯家浜　　　周家浜　　　章浜
　　陆家浜　　　卢家浜　　　倪家浜
　　马家浜　　　鸭脚浜　　　杨家浜
　　孙泾浜　　　吴家浜　　　三千浜
　　陈郎浜　　　唐家浜　　　方家浜
　　西毛老浜　　东毛老浜　　新浜
　　陶墩浜　　　杨树浜　　　三里浜
　　黄沙浜　　　蔡家浜　　　桃花浜
　　郏家浜　　　小娄浜　　　庄家浜
　　防竹浜　　　丁家浜　　　安然浜
　　孟家浜　　　盛浜　　　　邵安浜
　　葛家浜　　　牛车浜　　　杨森浜
　　黄潭　　　　漳潭　　　　大潭
　　李白潭　　　吴潭
　　湖漕　　　　汛漕　　　　洋漕
　　横漕　　　　南漕　　　　姚黄漕
　　防漕　　　　马鞭漕　　　大漕
　　郏沟　　　　隔沟　　　　蒲沟
　　鲍家沟　　　前舎沟
　　火烧溇　　　鸭头溇　　　田溇
　　张家溇　　　西汀溇　　　龙骨溇
　　方家溇　　　掘头溇　　　赵思溇
　　石溇　　　　黄泥溇　　　万八溇
　　马婆溇　　　严家溇　　　腰溇
　　陆婆溇　　　六千溇　　　丫齾溇
　　学堂溇　　　舎下溇　　　界溇
　　杨家溇
　　鹤头湾　　　吴家湾
　　七鸦口　　　船坞口
　　冯家坝
　　斜堰　　　　马堰











　　嘉定县
　　吴淞江　　　靑龙江　　　白鹤江
　　蟠龙江　　　旧江　　　　浅江
　　月河江　　　虬江
　　南横沥　　　北横沥　　　东横沥
　　西横沥　　　中心横沥　　第二沥
　　第四横沥　　靑冈横沥　　糜长横沥
　　外横沥
　　白荡　　　鹅艬荡
　　华漕　　　　路漕　　　　长漕
　　卤漕
　　南盐铁塘　　北盐铁塘　　淸镜塘
　　吴塘　　　　鸡鸣塘　　　凌门塘
　　瞿门塘　　　张冈门塘　　胡冈门塘
　　茭门塘　　　河门塘　　　黄姑塘
　　娄塘　　　　公塘　　　　郭泽塘
　　钱门塘　　　顾塘　　　　古江门塘
　　走马塘　　　马陆塘　　　盘龙塘
　　奬刬塘　　　东练祈塘　　西练祈塘
　　黄泥塘　　　马路塘　　　和尚塘
　　第二塘　　　郭山塘　　　新庄塘
　　葑村塘　　　姚村塘　　　泗塘
　　高境塘　　　谢塘　　　　沙头塘
　　双塘　　　　殷泾塘　　　蒲华塘
　　五岳塘　　　黄姚塘　　　石家塘
　　篠箨塘　　　毛家塘　　　张家塘
　　张浦塘　　　桃源塘　　　菖蒲塘
　　小石塘　　　新塘　　　　陆和塘
　　殷冈门塘　　大双塘　　　小双塘
　　横沥塘
　　大盈浦　　　大卢浦【俗名渡头】　俨傥浦
　　黄渡浦　　　顾浦　　　　陆皎浦
　　川沙浦　　　淮浦　　　　瓦浦
　　张浦　　　　漳浦　　　　新华浦
　　窑头浦　　　赤鴈浦　　　冯浦
　　邬城浦　　　方亭浦　　　张沈浦
　　大头浦　　　何浦　　　　周思浦
　　桑浦　　　　东戚浦　　　孟丫浦
　　沈浦　　　　庙浦　　　　吉泾浦
　　小漳浦　　　西戚浦　　　陆华浦
　　徐公浦　　　戚浦　　　　上槎浦
　　中槎浦　　　下槎浦　　　庾店浦
　　沙浦　　　　浦　　　　大场浦
　　彭越浦　　　桃树浦　　　芦泾浦
　　赵浦　　　　鹅□浦　　　段浦
　　江湾浦【一名商量湾】月浦　　　　小场浦
　　麋浦　　　　俞店浦　　　俞家浦
　　秦公浦　　　盂雅浦　　　草场浦
　　沈浦　　　　双浦　　　　深浦
　　小吉浦　　　东浦
　　金狮子港　　阙家港　　　徐家港
　　戚虞港　　　孙基港　　　顾泾港
　　川沙港　　　采淘港　　　东夹港
　　西夹港　　　观音港　　　李家港
　　闸港　　　　靑浦港　　　黄姚港
　　大理港　　　施家港　　　俞家港
　　练祈北滙
　　彭越洪　　　沙洪　　　　界洪
　　江湾
　　浦缺
　　野奴泾　　　吕墅泾　　　西库泾
　　赵泾　　　　新开泾　　　周泾
　　洙泗泾　　　朱家泾　　　牛车泾
　　马迮泾　　　杏泾　　　　箬园泾
　　陆泾　　　　马泾　　　　寒泾
　　横泾　　　　杨吕泾　　　毛门泾
　　浦池泾　　　顾泾　　　　陈泾
　　菱门泾　　　彭门泾　　　东周泾
　　细泾　　　　庙泾　　　　瞿门泾
　　青鱼泾　　　芦泾　　　　殷泾
　　西周泾　　　东盛泾　　　西盛泾
　　高泾　　　　木泾　　　　张泾
　　胡泾　　　　沙泾　　　　界泾【与华亭县分界】
　　秦泾　　　　郑泾　　　　任泾
　　朱泾　　　　袁泾　　　　斗门泾
　　大舜泾　　　钱泾　　　　陶泾
　　金九泾　　　小横泾　　　苏家泾
　　北横泾　　　南横泾　　　南山泾
　　米筛泾　　　邵泾　　　　西山泾
　　庄泾　　　　黄泥泾　　　诸滙泾
　　白泾　　　　六千泾　　　潭泾
　　斜泾　　　　薛泾　　　　腰泾
　　萧泾　　　　吉泾　　　　狄泾
　　赤泾　　　　张湖泾　　　东蚕泾
　　野泥泾　　　西蚕泾　　　公孙泾
　　项泾　　　　西杨泾　　　东杨泾【一名狄泾】陈家泾　　　东庄泾　　　东杨从泾
　　西杨从泾　　西庄泾　　　南黄泥泾
　　引盛泾　　　东泥泾　　　西泥泾
　　北黄泥泾　　中黄泥泾　　潘泾
　　茭泾　　　　东茭泾　　　盛泾
　　大周泾　　　孟泾　　　　新泾
　　华亭泾　　　界泾【与太仓州分界】　新漕泾
　　郜黄泾　　　南马泾　　　殷巷泾
　　千步泾　　　庙堂泾　　　陆逺泾
　　唐家浜　　　崇文浜　　　邢家浜
　　饭鳅浜　　　高家浜　　　封家浜
　　马家浜　　　彭家浜　　　史家浜
　　金家浜　　　温草浜　　　河门浜
　　姚泗浜　　　草场浜　　　陆家浜
　　归家浜　　　牧家浜　　　庄家浜
　　邹家浜　　　孙家浜　　　孟家浜
　　孙浜　　　　长浜　　　　蕴藻浜
　　钱家浜【一名袁张浜】张家浜　　　戴家浜
　　曹家浜　　　罗家浜　　　雷墩浜
　　唐防浜　　　顾迁浜　　　姚浜
　　船浜　　　　苏家浜　　　倪家浜
　　凌家浜　　　孟思浜　　　邵家浜
　　姚家浜　　　道院浜　　　周家浜
　　舎浜　　　　朱家浜　　　苏姑浜
　　砖窑浜　　　潘家浜　　　犂辕浜
　　川浜　　　　时家浜　　　浅洞浜
　　横浜　　　　毛家浜　　　赵家浜
　　沈巷浜　　　何家浜　　　半沙浜
　　杨树浜　　　谭家浜　　　诸家浜
　　张鉴浜　　　屈浜　　　　陈华浜
　　周升浜　　　严浜　　　　杨家浜
　　叶家浜　　　黄家浜　　　宋家浜
　　顾家浜　　　蓬蒿浜　　　陆墓浜
　　湛浜　　　　萧浜　　　　庙浜
　　李公浜　　　陆祈浜　　　薛家浜
　　石家浜　　　杜家浜　　　谢家浜
　　界浜【与上海县分界】
　　泄溇　　　　王瓉溇　　　薛溇
　　西邢溇　　　东邢溇　　　天生溇
　　龙开溇　　　灰白溇
　　大路沟　　　墅沟　　　　古墅沟
　　慈沟
　　新渠
　　黄渡
　　上潺　　　　下潺
　　胡舎落
　　外冈
　　糜










　　太仓州
　　娄江【自西接昆山县官塘至刘家河出海并曰娄江】
　　路漕　　　　北瀂漕　　　尤漕
　　杨漕　　　　黄泥漕　　　夹漕
　　均司漕　　　戴浦漕　　　崔漕
　　君思漕　　　南瀂漕　　　软漕
　　杜八漕　　　蒋漕　　　　黄泾漕
　　信漕　　　　马漕　　　　杜漕
　　东横沥　　　西横沥　　　南横沥
　　北横沥　　　曹沥　　　　小横沥
　　岳沥　　　　横沥
　　白荡
　　闸头塘　　　杜漕塘　　　七浦塘
　　太仓塘　　　陈门塘　　　古塘
　　横塘　　　　双塘　　　　石家塘
　　薛敬塘　　　张浦塘　　　黄姑塘
　　斜塘　　　　南横塘　　　猴塘
　　沙营塘　　　胡塘　　　　陆窑塘
　　糜长塘　　　杨林塘　　　古泾塘
　　吴塘　　　　北盐鐡塘　　小盐铁塘
　　湖川塘　　　小塘　　　　漕头塘
　　路漕塘　　　直塘　　　　吉泾塘
　　南盐铁塘　　薛塘　　　　西塘
　　龙塘　　　　六里塘　　　新塘
　　谢家塘　　　摩罗塘
　　顾浦　　　　瓦浦　　　　七鸦浦
　　戴浦　　　　花浦　　　　东花浦
　　大花浦　　　小花浦　　　洪泗浦
　　小七浦　　　张浦　　　　南潘盈浦
　　北潘盈浦
　　刘家河　　　观音河　　　茜泾河
　　糜长河　　　新开河　　　香花河
　　西转河　　　东转河　　　九曲河
　　官水河　　　转河
　　木樨滙
　　丈尺港　　　大度港　　　陆泾港
　　陶宅港　　　石婆港　　　丁泾港
　　新塘港　　　陶家港　　　薄家港
　　施家港　　　北港　　　　浪港
　　铛脚港　　　陈大港
　　三江口　　　大泾口　　　马漕口
　　大浜口　　　花浦口　　　寺浜口
　　陆渡口　　　公塘口　　　黄沟口
　　杨子泾　　　靑福泾　　　菖蒲泾
　　半泾　　　　仁义泾　　　摩罗泾
　　茭泾　　　　百万泾　　　顾稍泾
　　荡泾　　　　诸泾　　　　兆阳泾
　　南阳泾　　　曹泾　　　　凤凰泾
　　状元泾　　　腰泾　　　　何庄泾
　　白泾　　　　丁泾　　　　吴泾
　　王家泾　　　大洋泾　　　郏家泾
　　信曹泾　　　胡家泾　　　操园泾
　　江门泾　　　杨家泾　　　和家泾
　　马家泾　　　大泾　　　　杨栁泾
　　小腰泾　　　南诸泾　　　西钱泾
　　陆婆泾　　　龙亨泾　　　朱泾
　　新泾　　　　沙家泾　　　黄家泾
　　大郎泾　　　西王家泾　　东王家泾
　　东桃源泾　　西桃源泾　　东朱门泾
　　北诸泾　　　糜长泾　　　北时泾
　　杨泾　　　　石婆泾　　　孔泾
　　东杨泾　　　石孔泾　　　西花泾
　　白米泾　　　大义泾　　　沙溇泾
　　杜林泾　　　吴卯泾　　　吴孟泾
　　杨稍泾　　　姚家泾　　　沈母泾
　　徐家泾　　　毛泾　　　　殷丹泾
　　陈荻泾　　　杜家泾　　　盛泾
　　黄泾　　　　蔡家泾　　　大沙泾
　　王泾　　　　尤泾　　　　深泾
　　沈婆泾　　　车泾　　　　永江泾
　　陈文泾　　　鲁泾　　　　八尺泾
　　牛令泾　　　石口泾　　　尤漕界泾
　　黄浅泾　　　黄泥泾　　　陈泾
　　包泾　　　　庄基泾　　　辛泾
　　旺泾　　　　沿门泾　　　司马泾
　　薛塘泾　　　高家泾　　　横泾
　　徐丫泾　　　杨漕泾　　　郑庄泾
　　马泾　　　　滕泾　　　　严泾
　　寺泾　　　　徐泾　　　　蔡泾
　　薛家泾　　　李庄泾　　　庙泾
　　夏界泾　　　潘泾　　　　老鸦泾
　　菱角泾　　　岳沥泾　　　周泾
　　姚泾　　　　郁泾　　　　沙湖泾
　　瞿泾　　　　张泾　　　　曹沥泾
　　陆泾　　　　董泥泾　　　薛段泾
　　陶公泾　　　顾宗泾　　　太平泾
　　沙善泾　　　杨浅泾　　　黄家泾
　　任村泾　　　项积泾　　　戚虞泾
　　楚城泾　　　长泾　　　　唐泾
　　石牌泾　　　岳庙泾　　　庄五泾
　　汗泾　　　　杨树泾　　　黄婆泾
　　横沥泾　　　西时泾　　　东时泾
　　潭孔泾　　　顾郎中泾　　宋泾
　　胡升泾　　　芦婆泾　　　范泾
　　汤泾　　　　周陆泾　　　陆华泾
　　张华泾　　　管门泾　　　南庄泾
　　北庄泾　　　浒泾　　　　牛脊泾
　　杨泉泾　　　蚊子泾　　　陆刬泾
　　张乌泾　　　朱履泾　　　蠏泾
　　黄连泾　　　杭泾　　　　闸牌泾
　　赤泾　　　　沈泾　　　　虎泥泾
　　西溪泾　　　倪村泾　　　黄敲泾
　　河鳅泾　　　周鳗鲡泾　　系耆泾
　　陆敲泾　　　牛皮泾　　　叶泾
　　大钱泾　　　双鸣泾　　　茜泾
　　唐茜泾　　　璜泾　　　　陈大泾
　　邵蒲泾　　　伏羲泾　　　中路泾
　　钮童泾　　　掘头泾　　　邹庄泾
　　顾华泾　　　丘渡泾　　　中泾
　　陆鹤泾　　　菱母泾　　　方庄泾
　　斛扒泾　　　盛婆泾　　　顾童泾
　　杨溇泾　　　走团泾　　　湗涨泾
　　吴崇泾　　　麦粥泾　　　虾蟆泾
　　吴沟泾　　　翁泾　　　　南单泾
　　鱼泾　　　　荒庄泾　　　黄昌溇泾
　　北单泾　　　王里泾　　　菩提泾
　　陈从泾　　　栏杆泾　　　黄封泾
　　窄泾　　　　桑巷泾　　　老陈泾
　　橙泾　　　　池泾　　　　陈智泾
　　俸长泾　　　鹿鸣泾　　　双鸣泾
　　朱洋泾　　　桃源泾　　　祠堂泾
　　山泾　　　　鲤脊泾　　　进贤泾
　　西房泾　　　北房泾　　　周车泾
　　大灌泾　　　小灌泾　　　挑扒泾
　　诸施泾　　　侯婆泾　　　毛造泾
　　鮎鱼泾　　　排泾　　　　顾漫泾
　　戴店泾　　　淡泾　　　　邵泾
　　解刘泾　　　张华泾　　　野麦泾
　　陈童泾　　　砻坑泾　　　陆步泾
　　道泾　　　　步罡泾　　　陈团泾
　　孙乌泾　　　花园泾　　　王蟠泾
　　直上泾　　　何堰泾　　　蒋金泾
　　周泾　　　　旱泾　　　　樊村泾
　　小张泾　　　古泾　　　　吉泾
　　陈门泾　　　顾门泾
　　菖蒲浜　　　急水浜　　　蒋家浜
　　金家浜　　　唐家浜　　　马家浜
　　小浜　　　　杨家浜　　　周家浜
　　长浜　　　　潘婆浜　　　姚家浜
　　车浜　　　　窑浜　　　　大浜
　　朱泾浜　　　渡船浜　　　官浜
　　大麻浜　　　西潭家浜　　东潭家浜
　　赵里浜　　　黄沙浜　　　寺浜
　　陈家浜　　　朱裁缝浜　　斛扒浜
　　曹公浜　　　木杓浜　　　斛挡浜
　　积水浜　　　鲁岩浜　　　鲁窑浜
　　尧师浜　　　庄旺浜　　　李师娘浜
　　屈家浜　　　燕舎浜　　　倪岑浜
　　西汲水浜　　凌王浜　　　包智浜
　　道院浜　　　仲家浜　　　韩纪浜
　　奄浜　　　　苏李浜　　　袜头浜
　　吴郎浜　　　樊浜　　　　倪旻浜
　　小龙浜　　　瓦屑浜　　　王渭浜
　　顾旭浜　　　弓月浜　　　陆浜
　　众望浜
　　场湾　　　木樨湾　　　糜长湾
　　摩罗湾　　　石牌湾　　　瞿通湾
　　松采溇　　　腰溇　　　　夹沟溇
　　沙溇　　　　杨溇　　　　黄昌溇
　　杜漕溇　　　古溇　　　　黄膀溇
　　沙家溇　　　官夹溇　　　西冬青溇
　　陈思溇　　　菱溇　　　　灰扒溇
　　猛奣溇　　　夏田溇　　　陈信溇
　　北时沟　　　时沟　　　　路沟
　　支沟　　　　南时沟　　　黄连沟
　　六尺沟　　　急水沟　　　寺沟
　　夹沟　　　　黄沟　　　　水窦沟
　　吴沟　　　　南车沟
　　龙池
　　葫芦潭
　　南六尺　　　北六尺　　　北八尺
　　应冈门　　　张堽门　　　邵堽门
　　邻堽门　　　曲堽门　　　顾堽门
　　金堽门　　　冯堽门　　　贾堽门
　　吴堽门　　　丁堽门　　　秦堽门
　　彭堽门　　　庙堽门　　　李堽门
　　潘堽门　　　时堽门　　　隂堽门
　　靑堽门　　　五家堽门　　沙堰门
　　防门　　　　薛墅门　　　髙门
　　诸门　　　　大凌门　　　小凌门
　　沙堰










　　吴中水利全书卷五
<史部,地理类,河渠之属,吴中水利全书>
　　钦定四库全书
　　吴中水利全书卷六　　　明　张国维　撰水名
　　松常镇三郡水名合载兹卷松境稽天皆水常次之镇又次之堰闸陂塘一切罗入
　　松江府
　　华亭县
　　海
　　濯锦江
　　旧西湖　　　淀山湖　　　连湖
　　沈湖　　　　望湖　　　　石湖
　　瑁湖　　　　谢家湖　　　柘湖
　　横泖　　　　东泖　　　　白泖
　　东白荡　　　鼋荡　　　　西陈荡
　　毛练荡　　　白荡　　　　江淮荡
　　沙家荡　　　横浦荡　　　张荡
　　六百畆荡　　龙荡　　　　柴荡
　　周家荡　　　下火荡　　　东北荡
　　金林荡　　　连湖荡
　　丁家洋
　　雪落漾　　　东青漾　　　大漾
　　唐滙　　　　李墖滙　　　詹家滙
　　金滙　　　　六泾滙　　　吉阳滙
　　蒲滙　　　　鲁家滙
　　金泽　　　　祥泽　　　　柘泽
　　大泽　　　　陂泽
　　分水沥　　　如人沥　　　横沥
　　柘沥　　　　北沥
　　沥渎　　　　汒渎
　　甲漕　　　　黄泥漕　　　油车漕
　　沈漕　　　　巨漕　　　　长漕
　　船漕　　　　渠漕
　　大茫塘　　　马庄塘　　　白牛塘
　　金泽塘　　　章练塘　　　濮阳塘
　　秀州塘　　　大贞塘　　　张墓塘
　　小蒸塘　　　秀溪塘　　　柘泽塘
　　庄公塘　　　粒婆塘　　　立甫塘
　　小茫塘　　　神山塘　　　南钱塘
　　和尚塘　　　胥浦塘　　　归泾塘
　　泾塘　　　诸家塘　　　沙冈塘
　　茹塘　　　　丘婆塘　　　寒坡塘
　　紫冈塘　　　竹冈塘　　　横沥塘
　　亏塘　　　南泖塘　　　沥凟塘
　　徐浦塘　　　新塘　　　　张此塘
　　杨巷塘　　　薛家塘　　　浦塘
　　凟塘　　　　驱塘　　　　山塘
　　秋泾塘　　　斜塘　　　　后塘
　　横塘　　　　沈泾塘　　　前冈塘
　　顾胥塘　　　南横塘　　　后冈塘
　　盐铁塘　　　西方塘　　　北沥塘
　　官绍塘　　　大官绍塘　　小官绍塘
　　九墩塘　　　俞江塘　　　顾庄塘
　　柘沥塘　　　新泾塘　　　张泾塘
　　浅沙塘　　　冈泾塘　　　陆江塘
　　捍海塘　　　南桥塘　　　吴塘
　　防塘　　　　萧塘　　　　新开南桥塘顾学塘　　　张舎塘　　　奎基塘
　　范墖塘　　　方西塘　　　沈庄塘
　　金滙塘　　　夹防塘　　　菱门塘
　　车沟塘　　　徐婆塘　　　郭家塘
　　陆泾塘　　　涟树塘　　　孔洞塘
　　横山塘　　　蒲滙塘　　　驷马塘
　　南俞塘　　　俞塘　　　　新村塘
　　沈挞塘　　　蟠龙塘　　　陆磊塘
　　薛店塘　　　泗泾塘　　　北俞塘
　　浮墖塘　　　通波塘　　　嵩塘
　　祥泽塘　　　五里塘　　　米市塘
　　鹤塘　　　　石湖塘　　　古浦塘
　　徐村塘　　　夏锨塘　　　走马塘
　　横浦塘　　　北秀溪塘　　古塘
　　葑澳塘　　　连林塘　　　直衖塘
　　横石臼浦　　大夹浦　　　黄浦
　　古浦　　　　徐浦　　　　胥浦
　　北浦　　　　大浦　　　　小涞浦
　　姚从浦　　　时景浦　　　横浦
　　牛滑河　　　唐滙河　　　潜凤河
　　通津河　　　界河　　　　天仙河
　　罗家河　　　新开河　　　惠家河
　　杨巷河　　　王家村河　　运盐河
　　新运盐河　　南运盐河　　三乂河
　　东运盐河　　落河　　　　新浜界河
　　新泾河　　　市河　　　　小河
　　龙河　　　　李河　　　　日月河
　　舎河　　　　新河　　　　川心河
　　戚家河　　　吴塘河　　　船漕河
　　北沿河　　　通济河　　　南沿河
　　北潮河　　　南潮河　　　中心河
　　枝流河　　　南新河　　　北界河
　　南界河　　　泥头河　　　鳯阳河
　　仓河　　　　古直界河　　大月河
　　北浦河　　　一枝河　　　城河
　　大清河　　　苑河　　　　石家河
　　庙塘河　　　洞泾河　　　五圣河
　　山泾河　　　石灰桥河　　龙兴河
　　玉帯河　　　南察院前官河　府学前官河
　　寺东河　　　坛河　　　　蒋泾河
　　小清河　　　中官河　　　沟水石桥河
　　盐河　　　　谷旸桥河　　林家镇河
　　刹树河　　　外薄河　　　南枝河
　　川河　　　　沈巷河　　　樱桃河
　　麺杖港　　　王巷港　　　陆巷港
　　奚家港　　　油车港　　　王浴港
　　丁泾港　　　清水港　　　鹤鵛港
　　霜降港　　　贾甲港　　　新泾港
　　朴墩港　　　石河港　　　胡巷港
　　四巷港　　　前村港　　　界港
　　陶家港　　　前庄港　　　幽经港
　　八曲港　　　百曲港　　　东泖港
　　竪头港　　　九曲港　　　出泖港
　　华阳港　　　彭巷港　　　五丫港
　　彭家港　　　凌池港　　　管家港
　　洮港　　　　金山港　　　菊花港
　　东彭港　　　王港　　　钱家港
　　南闸港　　　杨川港　　　新港
　　俞巷港　　　漕港　　　　吴墖港
　　李家港　　　陆墖港　　　杨树港
　　龙船港　　　官路港　　　阮港
　　沙路港　　　龙泉港　　　漕泾港
　　柴船港　　　船漕港　　　南潮港
　　柘沥港　　　西淀港　　　大浜溇港
　　北潮港　　　鞫家港　　　运港
　　神司港　　　训港　　　　艾淀港
　　袁家港　　　螺蛳港　　　潘家港
　　中潮港　　　马路港　　　潮港
　　坍港　　　　秋港　　　　新河港
　　益家港　　　吴家港　　　萧塘港
　　林家港　　　秋巷港　　　郑家港
　　夹横港　　　谈婆港　　　南夹横港
　　张宅港　　　马巷港　　　庄前港
　　胡村港　　　招集港　　　逹港
　　一百曲港　　沙堰港　　　南船港
　　北船港　　　蔡庙港　　　卢子港
　　跄港　　　　头桥港　　　冯家港
　　二桥港　　　三桥港　　　四桥港
　　芦叶港　　　大漾港　　　左路港
　　毛柴港　　　中窑港　　　官路港
　　仓港　　　　梅家港　　　牛路港
　　白荡港　　　殷家港　　　海螺港
　　陶宅港　　　防塘港　　　歴宅港
　　庵港　　　　马驼港　　　柴荡港
　　漏斗港　　　黄洞港　　　佛字桥港
　　沈家港　　　急水港　　　曹坟港
　　胡家港　　　横斜港　　　南钱港
　　防曹港　　　曹泾港　　　庄港
　　靑村港　　　五舎港　　　北钱港
　　军行港　　　花脚港　　　赵巷港
　　张家港　　　坟港　　　　石撞港
　　蒋家港　　　风泾港　　　寺西港
　　蔡家港　　　西潭港　　　烂路港
　　横港　　　　斜港　　　　泖港
　　滕港　　　　舎港　　　　徐泾港
　　市河港　　　横溪港　　　陆桥港
　　吕巷港　　　杨庄港　　　乌盆港
　　后陈港　　　陈童港　　　大泽港
　　张方港　　　坟头港　　　金家港
　　圣塘港　　　马墩港　　　六巷港
　　山泾港　　　干巷港　　　禇墖港
　　六一港　　　木力港　　　墖港
　　黄港　　　　陆家港　　　直港
　　小泖港　　　轿港　　　　杨家港
　　张巷港　　　消塘港　　　塘垜港
　　谢巷港　　　叶谢港　　　祝家港
　　前塘港　　　得胜港　　　叶家港
　　庙港　　　　小港　　　　褚咸港
　　通行港　　　包家港　　　钱泾港
　　油墩港　　　马山港　　　三朝港
　　下北港　　　山塘港　　　顾靑港
　　萧字港　　　芦靑港　　　夭菱港
　　西大港　　　积钱港　　　闸港
　　三里汀
　　石牌泾　　　万罗泾　　　斜泾
　　王家泾　　　雪防泾　　　枫泾
　　华沙泾　　　白潮泾　　　鸭头泾
　　灒凤泾　　　竹管泾　　　察树泾
　　西横泾　　　养民泾　　　计家泾
　　沈村泾　　　外波泾　　　潢潦泾
　　斩头泾　　　杨树泾　　　黄常泾
　　夜逰泾　　　集贤泾　　　陶娘泾
　　北塘泾　　　水雪泾　　　游泾
　　庄公泾　　　野民泾　　　菊泾
　　葑泾　　　　东徐泾　　　处士泾
　　谢坟泾　　　西畨泾　　　西徐泾
　　范曹泾　　　郭家泾　　　沈湖泾
　　樯子泾　　　黄坟泾　　　鰕鱼泾
　　丫义泾　　　瑶泾　　　　吴墖泾
　　菖蒲泾　　　西俸泾　　　东新泾
　　子泾　　　烂泾　　　　蒨泾
　　沈家泾　　　南腰泾　　　北腰泾
　　蒋家泾　　　白鱼泾　　　秋泾
　　荷泾　　　　朱庄泾　　　望湖泾
　　秋巷泾　　　从令泾　　　蒋巷泾
　　彭家泾　　　梅核泾　　　戈家泾
　　泻水泾　　　和尚泾　　　杏菜泾
　　周里泾　　　李菜泾　　　麻塘泾
　　北诸泾　　　小洪泾　　　大泻泾
　　一丁泾　　　沙泾　　　　陈泾
　　西幽泾　　　东幽泾　　　汒渎泾
　　河沙泾　　　庙泾　　　　朱泾
　　姚泾　　　　淀子泾　　　出泾
　　朗家泾　　　东斜泾　　　吴巷泾
　　陈巷泾　　　姚家泾　　　北洋泾
　　西湾泾　　　汤练泾　　　张水泾
　　湾梁泾　　　东庄泾　　　俸泾
　　新泾　　　　华亭泾　　　淡浦泾
　　官庄泾　　　谈河泾　　　吕洋泾
　　南洋泾　　　朱家泾　　　道泾
　　叶泾　　　　后泾　　　　庄泾
　　徐泾　　　　归泾　　　　杨泾
　　掘挞泾　　　瓦屑泾　　　沈浦泾
　　马家泾　　　湾泾　　　　高泾
　　谢家泾　　　唐字泾　　　谈浦泾
　　戚家泾　　　成行泾　　　河草泾
　　张洋泾　　　牛桥泾　　　陈寳泾
　　小鵛泾　　　乌盆泾　　　东长泾
　　沈婆泾　　　官泾　　　　市泾
　　周河泾　　　恵高泾　　　细子泾
　　凡泾　　　　掘石泾　　　吕泾
　　陆湾泾　　　胡婆泾　　　西樊泾
　　东樊泾　　　周顺泾　　　新腰二泾
　　大张泾　　　林巷泾　　　张家泾
　　杨家泾　　　千步泾　　　金家泾
　　杨巷泾　　　丁泾　　　　陆泾
　　张泾　　　　山泾　　　　逹磨泾
　　华家泾　　　钱奉泾　　　东宋泾
　　木力泾　　　六行泾　　　濳泾
　　曹泾　　　　白泾　　　　山塘泾
　　西曹泾　　　沈泾　　　　前凤泾
　　六横泾　　　蒋信泾　　　葛泾
　　忧泾　　　　温河泾　　　西宋泾
　　南横泾　　　吴泾　　　　乡界泾
　　盛家泾　　　髙蒋泾　　　北横泾
　　曹庄泾　　　黄文泾　　　张家永泾
　　拆挞泾　　　混河泾　　　李界泾
　　防曹泾　　　西小泾　　　洋泾
　　坛泾　　　　东小张泾　　西小张泾
　　荡泾　　　　施家泾　　　高家泾
　　泖头泾　　　下黄泾　　　东漻泾
　　横火泾　　　西陆泾　　　冒泾
　　蒋松泾　　　东行泾　　　裘泾
　　洞泾　　　　渰泾　　　　潘泾
　　黄洞泾　　　婆子泾　　　陈河泾
　　吴冲泾　　　北里泾　　　张八泾
　　奉贤泾　　　小泾　　　阙家泾
　　俞新泾　　　洗泥泾　　　淀泾
　　大泾　　　刘家泾　　　梅家泾
　　徐家泾　　　墓泾　　　　谢泾
　　须泾　　　　褚石泾　　　鹁鸪泾
　　芦泾　　　　白泖泾　　　鱼湾泾
　　鹅沌泾　　　西姚泾　　　王四泾
　　七滩泾　　　四安泾　　　善泾
　　寺庄泾　　　中洋泾　　　东洋泾
　　大婆泾　　　小横泾　　　上横泾
　　下横泾　　　管港泾　　　招贤泾
　　徐婆泾　　　江子泾　　　篠子泾
　　张行泾　　　西洋泾　　　广汪泾
　　界泾　　　　麻泾　　　　七泾
　　百尺泾　　　髙梅泾　　　梅林泾
　　淡泾　　　　孙泾　　　　罗泾
　　吕运泾　　　髙门泾　　　陈思泾
　　杏泾　　　　秀才泾　　　泖泾
　　乡心泾　　　大周泾　　　牛路泾
　　褚泾　　　　万言泾　　　牛溇泾
　　毛泾　　　　李城泾　　　东高泾
　　大娘泾　　　崇定泾　　　谦蒲泾
　　长泾　　　　小泾　　　　鸦鹊泾
　　北沽泾　　　丁家泾　　　中腰泾
　　大腰泾　　　大娘子泾　　简泾
　　崇亭泾　　　钱麻泾　　　管泾
　　崇泾　　　　游柘泾　　　仇泾
　　西湖泾　　　丘泾　　　　中立泾
　　沈漕泾　　　河婆泾　　　中泾
　　韩泗泾　　　胡家泾　　　任泾
　　草泾　　　　小儿泾　　　梁泾
　　米泾　　　　泗泾　　　　黄泾
　　柘林泾　　　长安泾　　　丘家泾
　　观泾　　　　贾泾　　　　野奴泾
　　语儿泾　　　尹山泾　　　御史泾
　　金兆泾　　　腰泾　　　　上家泾
　　赵滩泾　　　南张泾　　　北张泾
　　七里泾　　　南蒋泾　　　北蒋泾
　　蔡城泾　　　南听泾　　　东听泾
　　西张泾　　　东张泾　　　扁水泾
　　顾村泾　　　漳泾　　　　黄蛮泾
　　迢延泾　　　何成泾　　　涯波泾
　　小洞泾　　　张仙泾　　　赵辉泾
　　闻泾　　　　防泾　　　　任林泾
　　中高泾　　　二里泾　　　采花泾
　　曹河泾　　　小汛泾　　　兀子泾
　　牛市泾　　　敖泾　　　　漕河泾
　　小张泾　　　小敖泾　　　蒋泾
　　磨子泾　　　岳塘泾　　　吕巷泾
　　横捞泾　　　黄泥泾　　　悬星泾
　　长夀泾　　　大茜泾　　　小姚泾
　　位生泾　　　鳗鲡泾　　　孙墖泾
　　斜行泾　　　大浦泾　　　西游泾
　　步泾　　　　东游泾　　　里泾
　　藕荡泾　　　东山泾　　　西山泾
　　王泗泾　　　龙荡泾　　　穿心泾
　　北居泾　　　平盏泾　　　西昻泾
　　杨恵泾　　　周家泾　　　顾泾
　　浪墩泾　　　尤墩泾　　　褚庄泾
　　梁泾　　　　钱泾　　　　沈胜泾
　　马墩泾　　　王同泾　　　谭泾
　　沈庄泾　　　顾名泾　　　扁山泾
　　折腰泾　　　石家泾　　　太平泾
　　陆花泾　　　新开泾　　　周泾
　　雁来泾　　　鹿驼泾　　　诸谢泾
　　西坛泾　　　东庙泾　　　徐山泾
　　乔家泾　　　杨舎泾　　　萧家泾
　　刹右泾　　　旧泾　　　　横泾
　　杨庄浜　　　陆安浜　　　陈家浜
　　朱家浜　　　南坟浜　　　北坟浜
　　和尚浜　　　小浜　　　　长浜
　　沈家浜　　　大墖浜　　　浦家浜
　　坟浜　　　　北闻家浜　　黄家浜
　　东松浜　　　西松浜　　　箬帽浜
　　张家浜　　　蔡家浜　　　蒲鞋浜
　　凌家浜　　　朴墩浜　　　戚家浜
　　樯子浜　　　杨家浜　　　阙家浜
　　曲浜　　　　新浜　　　　音浜
　　添浜　　　　緑草柜浜　　胡巷浜
　　长草浜　　　胡家浜　　　钓钩浜
　　中灰浜　　　蒋浜　　　　徐浜
　　石浜　　　　庵浜　　　　郭高浜
　　陆家浜　　　邵婆浜　　　庆仁浜
　　钟效浜　　　王家浜　　　杜家浜
　　七家浜　　　蒋坟浜　　　土地浜
　　沙溩浜　　　庵基浜　　　唐家浜
　　界浜　　　　叶家浜　　　沈墖浜
　　王隆浜　　　锅泾浜　　　马家浜
　　千步浜　　　南舎浜　　　北舎浜
　　赵家浜　　　黄泥浜　　　绣斜浜
　　学良浜　　　赵坟浜　　　东家浜
　　棺材浜　　　蟹浜　　　郁家浜
　　曹家浜　　　羊义浜　　　羊家浜
　　包家浜　　　潘家浜　　　员坟浜
　　丘家浜　　　皇墩浜　　　油麻浜
　　芦黄浜　　　邵家浜　　　铁店浜
　　周鸡浜　　　庄家浜　　　陆舎浜
　　蒋公浜　　　新泾浜　　　旧舎浜
　　骆家浜　　　虾箩浜　　　徐家浜
　　潮浜　　　　溇潭浜　　　河浜
　　芦浜　　　　舎浜　　　　张鳖浜
　　包文浜　　　脚浜　　　　小娘浜
　　北杨浜　　　王保浜　　　何家浜
　　中家浜　　　荷花浜　　　蒋家浜
　　胡罗浜　　　墖浜　　　　施家浜
　　郭家浜　　　行豆浜　　　彭家浜
　　南陆浜　　　季家浜　　　田家浜
　　万家浜　　　广浜　　　　黄浜
　　周仓浜　　　火浜　　　　侯家浜
　　东宋浜　　　周山浜　　　南长浜
　　揺揺浜　　　鱼同浜　　　南徐浜
　　挞沥浜　　　前浜　　　　毛家浜
　　钱家浜　　　千家浜　　　赵巷浜
　　南村浜　　　油饼浜　　　碓坊浜
　　夏家浜　　　东陈浜　　　石匠浜
　　善家浜　　　秀才浜　　　觉庵浜
　　卢家浜　　　韩家浜　　　窑家浜
　　横浜　　　　蟹摘浜　　　北长浜
　　计家浜　　　大坟浜　　　西长浜
　　东长浜　　　岳梁浜　　　泥田浜
　　张打子浜　　宋家浜　　　乌长浜
　　金家浜　　　宋公浜　　　吴疯子浜
　　欲田浜　　　吴灯浜　　　大家浜
　　车浜　　　　师姑浜　　　烟墩浜
　　许巷浜　　　华家浜　　　汤家浜
　　艾家浜　　　王巷浜　　　戴家浜
　　顾家浜　　　陆匠浜　　　强家浜
　　孙家浜　　　竹园浜　　　軏头浜
　　范巷浜　　　周家浜　　　诸家浜
　　合家浜　　　靴头浜　　　蚂蝗浜
　　柴溇浜　　　冯家浜　　　葛家浜
　　薛家浜　　　丁施浜　　　龙爪浜
　　叶谢浜　　　白龙浜　　　闵家浜
　　陶家浜　　　孔家浜　　　姚家浜
　　赵文浜　　　谢泾浜　　　张海浜
　　北俞浜　　　夀家浜　　　江泾浜
　　梅家浜　　　方浜　　　　许家浜
　　打铁浜　　　养田浜　　　麻家浜
　　庄浜　　　　洞浜　　　　张泽浜
　　谭家浜　　　褚家浜　　　丁家浜
　　吹笛浜　　　李麻浜　　　孙洞浜
　　夏宅浜　　　东泥甏浜　　一湾浜
　　髙巷浜　　　北泥甏浜　　网船浜
　　窦家浜　　　吴墖浜　　　罗家浜
　　吴家浜　　　阮家浜　　　俞塘浜
　　牛桥浜　　　平家浜　　　洪家浜
　　小宋家浜　　上浜　　　　西沙浜
　　邬家浜　　　鹤塘浜　　　郑郎浜
　　中浜　　　　问浜　　　　郑河浜
　　朱沙浜　　　高家浜　　　倪家浜
　　鸡头浜　　　龚家浜　　　李堂浜
　　肖郎浜　　　林家浜　　　船浜
　　朱郎浜　　　中沽浜　　　骨池浜
　　周思浜　　　站船浜　　　虞四浜
　　菱浜　　　　赵公浜　　　朱长浜
　　严村浜　　　邹司浜　　　谈家浜
　　薄家浜　　　孙龙浜　　　北徐家浜
　　刘家浜　　　菖浦浜　　　陆福浜
　　修家浜　　　王郎浜　　　牛墩浜
　　西船浜　　　东船浜　　　游车浜
　　许郎浜　　　李巷浜　　　沈巷浜
　　封泾浜　　　掘头浜　　　奚家浜
　　王泥浜　　　施中浜　　　石家浜
　　俞谟浜　　　羊山浜　　　柴浜
　　沙浜　　　　鲁家浜　　　官路浜
　　舟行浜　　　焦家浜　　　钟家浜
　　朱堂浜　　　曩浜　　　　庙浜
　　横沥浜　　　沥墖浜　　　孙婆浜
　　场官浜　　　瞿家浜　　　月河浜
　　大姑浜　　　李家浜　　　须家浜
　　六婆浜　　　庄姑浜　　　船枋浜
　　对坊浜　　　宴公浜　　　沈六浜
　　寺河浜　　　杨尚浜　　　蓬蒿浜
　　海盐浜　　　杨树浜　　　鹤腔浜
　　张麻浜　　　尚家浜　　常安浜
　　北丁浜　　　夹浜　　　富家浜
　　龙家浜　　　洪家浜　　西罗浜
　　中罗浜　　　小长浜　　陆道浜
　　高浜　　　　烧人浜　　查家浜
　　曲水浜　　　东李家浜　西李家浜
　　牛马浜　　　华婆浜　　申眀浜
　　倪墩浜　　　练家浜　　涂衣浜
　　陆巷浜　　徐巷浜　　　谢河浜
　　牛车浜　　油车浜　　　西听浜
　　闻家浜　　温草浜　　　两耳朶桥浜集墩浜　　俞家浜　　　黄洞浜
　　吴洋浜　　夏长浜　　　中亭浜
　　蒋墩浜　　焦墩浜　　　徐秀才浜
　　陈沈浜　　陆湾浜　　　金泾浜
　　夏庄浜　　亭武浜　　　石灰浜
　　五十畆浜　　蔡方浜　　　洗泥浜
　　方家浜　　　栁家浜　　　荳腐浜
　　祝家浜　　　倒挿浜　　　田肚浜
　　鸦雀浜　　　江家浜　　　葫芦浜
　　斛松浜　　　黄桥浜　　　朱静浜
　　氷防浜　　　五舎浜　　　下家浜
　　蒋永浜　　　孔化浜　　　袁家浜
　　柴家浜　　　祁港浜　　　花园浜
　　计言浜　　　东姚浜　　　荷芦浜
　　曹严浜　　　戴金浜　　　莲池浜
　　杓头浜　　　张思浜　　　东解浜
　　白荡浜　　　汤河浜　　　斜塘浜
　　香家浜　　　小港浜　　　西庵浜
　　法华浜
　　北秀溪　　　秀溪
　　杨华湾　　　毛柴湾　　　阮家湾
　　金家湾　　　卖柴湾　　　周家湾
　　黄家湾　　　鹤景湾　　　南庄湾
　　吴家湾　　　沈家湾　　　冷水湾
　　盛家湾　　　西湾　　　　里沙湾
　　丘家湾　　　落照湾　　　樱株湾
　　何家溜
　　白龙潭　　　窑潭　　　　白水潭
　　落河潭
　　泥婆溇　　　归宅溇　　　季宅溇
　　蔡家溇　　　清水溇　　　和尚溇
　　陶家溇　　　川心溇　　　夹溇
　　小溇　　　　古溇　　　　黄泥溇
　　莫磨溇　　　善溇　　　　单溇
　　松溇　　　　冯家溇　　　中溇
　　周家溇　　　北溇　　　　横溇
　　长溇　　　　朱家溇　　　吴出溇
　　官溇　　　　北陆家溇　　汤先溇
　　灰扒溇　　　南墖溇　　　湾溇
　　何家溇　　　南溇　　　　百念溇
　　金门溇　　　王家溇　　　顾家溇
　　杨树溇　　　双曹溇　　　西急门溇
　　东急门溇　　斗头溇　　　水溇
　　白柴溇　　　姜家溇　　　白沙溇
　　沈家溇　　　官才溇　　　生田溇
　　天河溇　　　胡家溇　　　袁家溇
　　沙溇　　　　西唐溇　　　严家溇
　　金家溇　　　南横溇　　　五尺溇
　　南洪溇　　　菖蒲溇　　　研槌溇
　　邵家溇　　　迎王溇　　　南水溇
　　百水溇　　　北水溇　　　北长溇
　　南长溇　　　牛桥溇　　　蒋墩溇
　　三万溇　　　筲箕溇　　　万人溇
　　汤家溇　　　曹家溇　　　金溇
　　盐仓溇　　　长漕溇　　　尚家溇
　　杨婆溇
　　荷花池　　　盐池
　　无名沟　　　新沟　　　　菊花沟
　　南横沟　　　北横沟　　　沿河沟
　　官路沟　　　清水沟　　　沙泥沟
　　洪沟　　　　大沟　　　　横沟
　　芦沟　　　　金山沟　　　东夹沟
　　朱塘沟　　　八尺沟　　　许成沟
　　邵宅沟　　　车沟　　　　衞家沟
　　菱门　　　　黄桥门　　　西急门
　　东急门　　　金门
　　漴阙
　　泖子濶
　　六同村　　　何严村　　　新村
　　沈村　　　　靑村　　　　严村
　　徐村　　　　陈沈村
　　普门庄
　　朱巷路　　　朱家路　　　吴家路
　　官荡路
　　东河墖　　　西河墖　　　南墖
　　沈墖　　　　孙墖　　　　吴墖
　　褚墖　　　　沥墖　　　　范墖
　　北油车
　　宋家桥　　　包家桥　　　万羊桥
　　北水鱼礶　　南水鱼礶
　　包家铁
　　白俸香
　　东雷婆　　　西雷婆
　　仙鹤观
　　潭子长
　　前冈　　　　后冈　　　　竹冈
　　紫冈　　　　沙冈　　　　东沙冈
　　半冈　　　　南沙冈　　　北沙冈
　　褚家栅
　　鱼池堰　　　张堰
　　南闸
　　龙渊
　　莲花朶
　　沪沙　　　　下沙
　　城外濠






　　上海县
　　海
　　内横江　　　外横江　　　虬江
　　吴淞江　　　古江
　　莺脰湖
　　横沥　　　　鰕沥　　　　北横沥
　　南横沥　　　新罗沥　　　邵沥
　　巨漕　　　　黄漕　　　　戴家漕
　　华漕　　　　中漕　　　　连家漕
　　郑家漕　　　五漕　　　　东陆漕
　　弓漕
　　秀才口　　　跄口　　　　宋家港口
　　北沙洪　　　南沙洪　　　穿洪
　　撇洪　　　　西沙洪　　　川洪
　　沙
　　鸭子滙　　　鹤胫滙　　　鲁家滙
　　梁家滙　　　蒲滙
　　东上澳　　　西上澳　　　上澳
　　城外濠
　　西薛龙　　　东薛龙
　　顾望塘　　　鱼沥塘　　　金滙塘
　　横沥塘　　　俞塘　　　　髙门塘
　　望海塘　　　吴店塘　　　周浦塘
　　盐铁塘　　　大跄塘　　　冈泾塘
　　百曲塘　　　陈村塘　　　北俞塘
　　圣浦塘　　　陆磊塘　　　水仙塘
　　沈庄塘　　　北盐塘　　　鹤坡塘
　　海塘　　　　三林塘　　　南盐塘
　　咸塘　　　　横塘　　　　董沥塘
　　西新塘　　　第二塘　　　新村塘
　　走马塘　　　朱塘　　　　紫冈塘
　　百步塘　　　蒲滙塘　　　三村塘
　　北曲塘　　　沙冈塘　　　篛帽塘
　　竹冈塘　　　捍海塘　　　驷马塘
　　大跄浦　　　东上澳浦　　大芦浦【今名卢子浦】上海浦　　　南跄浦　　　旧淸浦
　　小涞浦　　　矴沟浦　　　郭浦
　　平浦　　　　杨树浦　　　下沙浦
　　圣浦　　　　入海浦　　　周浦
　　华漕浦　　　鱼浦　　　　郭巷浦
　　大黄浦　　　都防浦　　　龙游浦
　　春树浦　　　东沟浦　　　西沟浦
　　横浦　　　　小黄浦　　　东溇浦
　　西芦浦　　　芦浦　　　　桃树浦
　　西郭浦　　　东郭浦　　　许浦
　　张镇浦　　　赤眼浦　　　朱墅浦
　　蔷薇河　　　新河　　　　穿心河
　　黄祐河　　　中心河　　　莺投河
　　新开河　　　运盐河　　　积水河
　　沙洪河　　　淡水河　　　减水河
　　龙华港　　　跄港　　　　大鱼港
　　吴家港　　　南长港　　　急水港
　　朱沙港　　　翁家港　　　网船港
　　鱼家港　　　大胜港　　　殷家港
　　八灶港　　　横漕港　　　弓漕港
　　盐船港　　　牌楼港　　　大浦港
　　五灶港　　　三灶港　　　四灶港
　　虹桥港　　　瞿家港　　　寺前港
　　沙涂港　　　七灶港　　　内横港
　　小横港　　　胡家港　　　南长界港
　　大鲤港　　　六灶港　　　王家港
　　横港　　　　庄基港　　　新港
　　淀港　　　　一灶港　　　北一灶港
　　北二灶港　　北三灶港　　二灶港
　　枯树港　　　龙游港　　　杨港
　　秦家港　　　郁家港　　　韩仓港
　　八尺港　　　内横港　　　外横港
　　黄河港　　　马路港　　　顾五港
　　备灶港　　　杜赤港　　　行泾港
　　倪家港　　　横校港　　　逹泾港
　　龙骨港　　　戴家港　　　闸港
　　顾家港　　　官路港　　　淘河港
　　马桥港　　　百步港　　　黄英港
　　车子港　　　邵沥港　　　小姑港
　　夹港　　　　沈沙港　　　横沔港
　　界港　　　　溪水港　　　一百曲港
　　杨赐港　　　日赤港　　　洋泾港
　　庙泾港　　　华漕港　　　中漕港
　　南漕港　　　副段本港　　宋家港
　　千步泾　　　庄家泾　　　庙泾
　　东庙泾　　　横泾　　　　语儿泾
　　南庙泾　　　杨淄泾　　　菖蒲泾
　　东河泾　　　三王泾　　　半段泾
　　王千泾　　　庵泾　　　　吕调泾
　　彭家泾　　　斜泾　　　　钱泾
　　午横泾　　　夏河泾　　　横清泾
　　马肫泾　　　唐村泾　　　沈泾
　　姚婆泾　　　丘泾　　　　马路泾
　　蒲挞泾　　　陶泾　　　　乌泥泾
　　大婆泾　　　牛肠泾　　　交纹泾
　　萧师泾　　　白莲泾　　　界泾
　　丫泥泾　　　羊肠泾　　　唐子泾
　　吴冲泾　　　后漕泾　　　扁溇泾
　　西分圩泾　　东分圩泾　　北新泾
　　中分泾　　　杨林泾　　　小洋泾
　　洋泾　　　　榆木泾　　　漕湖泾
　　马迍泾　　　周泾　　　　西泾
　　方门泾　　　刘泾　　　　李崇泾
　　新泾　　　　三泾　　　　野奴泾
　　上江泾　　　吴睍泾　　　种泾
　　张泾　　　　总泾　　　　灌泾
　　何家浜　　　黄泥浜　　　长浜
　　张家浜　　　杨家浜　　　舎浜
　　苏家浜　　　小黄浜　　　孙家浜
　　网船浜　　　夏焦子浜　　殷家浜
　　新浦浜　　　张胜浜　　　靛家浜
　　南长浜　　　石桥浜　　　防港浜
　　徐里浜　　　董家浜　　　北长浜
　　永泉浜　　　张婆浜　　　道院浜
　　鸦鹊浜　　　吴四浜　　　急水浜
　　顾家浜　　　王家浜　　　倪家浜
　　周家浜　　　沈公浜　　　迯戸浜
　　横浜　　　　丘公浜　　　陈胜浜
　　钱家浜　　　朱篐桶浜　　汚窑浜
　　西陈胜浜　　郁家浜　　　谢家浜
　　汪家浜　　　朱家浜　　　陈家浜
　　蒋逹浜　　　马家浜　　　陆家浜
　　蒋家浜　　　吕家浜　　　黄家浜
　　东家浜　　　靑方浜　　　潘家浜
　　范家浜　　　一界浜　　　盛家浜
　　内横浜　　　外横浜　　　界浜
　　赵同浜　　　徐家浜　　　前文浜
　　卢家浜　　　石灰浜　　　小洋浜
　　石家浜　　　南杨浜　　　北杨浜
　　师家浜　　　庄家浜　　　九曲浜
　　戴家浜　　　刘家浜　　　陆道浜
　　宋家浜　　　官长浜　　　八干浜
　　枯树浜　　　猪行浜　　　九七郎浜
　　福星浜　　　李家浜　　　柴长浜
　　迮家浜　　　叶家浜　　　站船浜
　　海塘浜　　　薛家浜　　　髙行浜
　　小弓浜　　　作家浜　　　第二浜
　　翟家浜　　　冯家浜　　　东浜
　　肇嘉浜　　　周泾浜　　　南陆家浜
　　唐浜　　　　北陆家浜　　洋泾浜
　　外薛家浜　　方浜　　　　侯家浜
　　北侯家浜　　姚家浜　　　涌泉浜
　　陶家浜　　　俞家浜　　　夏家浜
　　第一浜　　　彭家浜　　　金家浜
　　王麻子浜　　沈家浜　　　谢水浜
　　中沙浜　　　小浜　　　　和尚浜
　　陈婆溇　　　思孤溇　　　牌楼溇
　　倪家溇　　　赤荳溇　　　归泾溇
　　黄淄溇　　　盘蛇溇　　　菖蒲溇
　　石赐溇　　　杨淄溇
　　夹沟　　　　界沟　　　　八尺沟
　　东沟　　　　倪家沟　　　赵沥沟
　　车子沟　　　西沟　　　　御倭沟
　　小车沟　　　中新沟　　　矴沟
　　渔沟　　　　陈家沟　　　朱家沟
　　秦家沟　　　庄家沟　　　黄家沟
　　秦刁沟　　　丘家沟　　　赵家沟
　　杨家沟　　　徐巧沟　　　孙家沟
　　吕家沟　　　卢九郎沟　　吕师沟
　　陶沟　　　　车沟　　　　芦沟
　　鱼洋滩
　　竞子灌
　　东竞子　　　西竞子
　　婆苇防　　　华漕防　　　奚婆防
　　陆家盘　　　致字盘　　　结字盘
　　顔家洼　　　鱼水洼
　　牛角尖
　　倪家湾　　　孙家湾　　　龙华湾
　　竹冈　　　　沙冈　　　　紫冈
　　黄渡　　　　鱼庵渡
　　新闸
　　牧渎









　　靑浦县
　　吴淞江　　　虬江　　　　靑龙江
　　白鹤江　　　新江　　　　浦家江
　　西旧江
　　淀山湖　　　瓢湖　　　　沉龙湖【与长洲县分界】
　　横　　　　南横　　　长
　　大　　　　圎
　　黄浦灢
　　莲花漾　　　小葑漾　　　大葑漾
　　七滙　　　　蒲滙
　　金泽　　　　柘泽　　　　崧泽
　　斜沥　　　　横沥　　　　长沥
　　黄光漕　　　张太漕　　　张墖漕
　　北漕　　　　泖漕　　　　千人漕
　　江洸漕　　　华漕　　　　大漕
　　荷花荡　　　周家荡　　　南沙荡
　　潘荡　　　　三分荡　　　陶荡
　　任邓白荡　　谢庄荡　　　连湖荡
　　火柴荡　　　金银白荡　　东圩白荡
　　杨廉荡　　　罗家扇荡　　李家栅荡
　　蔡家荡　　　泖连荡　　　鼋荡
　　东窎荡　　　西窎荡　　　沙田荡
　　东陈荡　　　西陈荡　　　南陈荡
　　任邓荡　　　濮家荡　　　金银荡
　　周庄荡　　　蒲荡
　　盐铁塘　　　凤溪塘　　　新江塘
　　祥泽塘　　　横塘　　　　白牛塘
　　古浦塘　　　泽塘　　　　濮阳塘
　　章练塘　　　走马塘　　　横山塘
　　诸路塘　　　古塘　　　　张塘
　　海塘　　　　赵塘　　　　乌塘
　　山前塘　　　捍海塘　　　车庵塘
　　崧塘　　　　武塘　　　蟠龙塘
　　横塘　　　　蒲滙塘　　　神仙塘
　　秀溪塘　　　横浦塘　　　旗港塘
　　沈泾塘　　　通波塘　　　柘溪塘
　　大贞塘　　　小贞塘　　　金泽塘
　　宅塘　　　　葑澳塘　　　漕浦塘
　　崧泽塘　　　柘泽塘　　　张泾塘
　　诸家塘　　　吴店塘　　　乌嘴塘
　　唐才塘
　　下潺浦　　　莫浦　　　　杨林浦
　　华潮浦　　　赤泻浦　　　小淮浦
　　平浦　　　　张浦　　　　李浦
　　新曹浦　　　北平浦　　　小涞浦
　　横沥浦　　　大涞浦　　　顾会浦
　　艾祁浦　　　朱墅浦　　　金社浦
　　淮浦　　　　合浦　　　　西浦
　　大盈浦　　　横管浦　　　施浦
　　西霞浦　　　黄河浦　　　东管浦
　　管浦　　　　大赵屯浦　　防仙浦
　　赤眼浦　　　严徜浦　　　东施浦
　　南澥浦　　　梁纥浦　　　小赵屯浦
　　南赵屯浦　　北赵屯浦　　直浦
　　鼔盆浦　　　内勲浦　　　武浦
　　漕浦　　　　清切浦　　　赵盆浦
　　罗浦　　　　古塘浦　　　赵浦
　　石浦　　　　崧子浦　　　盘龙浦
　　蔡大浦　　　周浦　　　　方亭浦
　　横浦　　　　张春浦　　　郭浦
　　跄开河　　　新河　　　　腰河
　　小新河　　　长春河　　　羊河
　　烟河　　　　运河　　　　龙河
　　横泖河　　　大新河　　　新开河
　　杨河　　　　地字圩河　　六字河
　　龙潭　　　　沙泥潭　　　圎潭
　　罗家扇
　　蔡浜嘴
　　落须滩
　　黄家港　　　花桥港　　　金墩港
　　杜痴港　　　夏家港　　　韩巷港
　　冷湾港　　　执铜港　　　白溪港
　　张家路港　　泽塘港　　　金田港
　　泖田港　　　庙港　　　　王田港
　　沈巷港　　　褚庄港　　　周方港
　　骆驼港　　　丁家路港　　安庄港
　　阙家港　　　曹坟港　　　八曲港
　　南漕港【旧名咸鱼港】褚庵港　　　龙华港
　　叶巷港　　　汪家港　　　徐家港
　　金狮港　　　离骚港　　　俞家港
　　大洋港　　　南横港　　　朱沙港
　　横港　　　　墙巫港　　　雪落港
　　大葑港　　　姚簖港　　　急水港
　　湖田港　　　王巷港　　　蔡家港
　　东陈港　　　谢庄港　　　金白港
　　陆家港　　　南湾港　　　烂路港
　　山泾港　　　车路港　　　鸦鹊路港
　　乌塘路港　　靑墩港　　　王大港
　　谢夫子港　　斜港　　　　烟墩港
　　新港　　　　郭巷港　　　靑龙港
　　浦家港　　　羊叶港　　　陆顺港
　　大曹港　　　陆店港　　　山湾港
　　宋公港　　　马常港　　　朱家村港
　　漕港　　　　大山泾港　　北漕港
　　旗港　　　　张店港　　　斜沥港
　　薛家港　　　褚家港　　　上段港
　　何家港　　　包家港　　　龙潭港
　　赵屯港　　　张家港　　　琴村港
　　石塘港　　　支流港　　　七滙港
　　曹港　　　　姚港　　　　六港
　　横泾　　　　浦周泾　　　砖窑泾
　　吴家泾　　　黄家泾　　　小张泾
　　新泾　　　　吴昌泾　　　陈泾
　　夏皮泾　　　东洋泾　　　柘圎泾
　　曹村泾　　　曹泾　　　　小洞泾
　　小坟泾　　　刑泾　　　　吕庄泾
　　张婆泾　　　凌泾　　　　昌泾
　　湛泾　　　　张泾　　　　徐泾
　　南寺泾　　　浦详泾　　　话字泾
　　寺泾　　　　淡泾　　　　直泾
　　团圎泾　　　张七泾　　　郭杭泾
　　石榴泾　　　急水泾　　　周泾
　　杜石泾　　　谢夫子泾　　韩泾
　　金陶泾　　　九千泾　　　和尚泾
　　宋泾　　　　顾方泾　　　杭家泾
　　北金泾　　　外婆泾　　　杜罗泾
　　张家泾　　　李庄泾　　　胡泾
　　坝泾　　　　北外婆泾　　牛轮泾
　　篠泾　　　　曹子泾　　　斜泾
　　西洞泾　　　西安泾　　　朱那泾
　　千步泾　　　山泾　　　　印泾
　　莲子泾　　　沙河泾　　　苎墩泾
　　萧家泾　　　黄兴泾　　　庄泾
　　西洋泾　　　箭干泾　　　八千泾
　　腰泾　　　　北行泾　　　沙泾
　　行泾　　　　莫家泾　　　长沥泾
　　大山泾　　　周方泾　　　西泾
　　烟墩泾　　　王家泾　　　小凌泾
　　湖泾　　　　牛肠泾　　　望湖泾
　　吴贵泾　　　王大泾　　　小涞泾
　　油车泾　　　东盛泾　　　西盛泾
　　邹泾　　　　毛流泾　　　施家泾
　　虬泾　　　　张墅泾　　　马陆泾
　　烟河泾　　　四逹泾　　　洞丘泾
　　涂泾　　　　朱流泾　　　史墓泾
　　严泾　　　　石泾　　　　秋末泾
　　吴泾　　　　北徐泾　　　周清泾
　　殷泾　　　　黄团泾　　　孔泾
　　笑连泾　　　下段泾　　　庙泾
　　石桥泾　　　羊墓泾　　　黄代泾
　　施六泾　　　陈溪泾　　　羊泾
　　万步泾　　　北寺泾　　　小泾
　　新开泾　　　邹家泾　　　尤秀泾
　　杨墓泾　　　北杨泾　　　封泾
　　庄礇泾　　　黄蛮泾　　　丘泾
　　金家泾　　　佘山泾　　　斛同泾
　　界泾　　　　潭路泾　　　古塘斜泾
　　防泾　　　　斜路泾　　　凡泾
　　瞿泾　　　　黄华泾　　　大洋泾
　　小洋泾　　　庄家泾　　　唐家泾
　　八仙泾　　　高河泾　　　南田泾
　　陈何泾　　　杨全泾　　　螺蛳泾
　　南湛泾　　　北湛泾　　　张广泾
　　泗泾　　　　陈道泾　　　厐泾
　　李少泾　　　王段泾　　　白洋泾
　　南谈泾　　　北谈泾　　　中谈泾
　　朱家泾　　　菖蒲泾　　　髙门泾
　　亭子泾　　　褚泾　　　　迮墓泾
　　何泾　　　　小山泾　　　五千泾
　　朱戴泾　　　七千泾　　　赵堂泾
　　汤泾　　　　潘泾　　　　蒋泾
　　古方泾　　　王金泾　　　朱池泾
　　李河泾　　　五段泾　　　徐墓泾
　　鸦鹊泾　　　沈泾　　　　横港泾
　　吴朱泾　　　李沙泾　　　南沈泾
　　唐光泾　　　陈墓泾　　　古盆泾
　　盛泾　　　　泾　　　　小吴泾
　　官田泾　　　白米泾　　　西金泾
　　髙泾　　　　许子泾　　　沈连泾
　　鸟嘴泾　　　白鹤泾　　　六童泾
　　陆万步泾　　孔宅泾　　　姚港泾
　　六港泾　　　金泾　　　　刹树泾
　　中央泾　　　南里泾　　　童家泾
　　朱逹泾　　　赤鱼泾　　　北洋泾
　　泾　　　　南洋泾　　　白灢泾
　　洋泾　　　　洋先泾
　　东蔡浜　　　夹界浜　　　牛车浜
　　曹家浜　　　陆家浜　　　石家浜
　　顾家浜　　　杨家浜　　　羊河浜
　　何家浜　　　六骨浜　　　诸家浜
　　江家浜　　　小浜　　　　上江浜
　　老鸦浜　　　黄家浜　　　孙家浜
　　伍家浜　　　张婆浜　　　吴家浜
　　萧家浜　　　姚村浜　　　茹家浜
　　景家浜　　　庙浜　　　　芦山浜
　　丘家浜　　　韩家浜　　　蔡家浜
　　落渡浜　　　马家浜　　　张士浜
　　王家浜　　　张家浜　　　管施浜
　　黄葱浜　　　陶荡浜　　　庄浜
　　新浜　　　　界浜　　　　王治浜
　　朱流浜　　　杜婆浜　　　王母浜
　　东浜　　　　义家浜　　　宋家浜
　　施家浜　　　羊家浜　　　众安浜
　　高家浜　　　后浜　　　　庵浜
　　南浜　　　　陈浜　　　　徐家浜
　　西郎浜　　　沙地浜　　　倪家浜
　　糊涂浜　　　丁家浜　　　琴村浜
　　司家浜　　　陆司浜　　　陈工浜
　　道林浜　　　潘家浜　　　落苏浜
　　防溪　　　　凤溪　　　　柘溪
　　秀溪
　　陶家湾　　　陈家湾　　　大莫家湾
　　潘家湾　　　南湾　　　　山湾
　　樱株湾　　　冷湾
　　苏沟　　　　胥沟
　　百脚溇　　　朱溇　　　　陈家溇
　　杨溇　　　　新溇　　　　黄泥溇
　　诸溇　　　　何家溇　　　腰溇
　　七千溇
　　天圣庄
　　七家村　　　朱家村　　琴村
　　曹村　　　　姚村
　　李家栅
　　丁家路　　　乌塘路　　　烂路










　　常州府
　　武进县
　　杨子江
　　太湖　　　　宋建湖　　　阳湖
　　芙蓉湖　　　滆湖【一名西滆沙子湖】徐湖
　　北洋湖
　　徐湖渰　　　阳山渰　　　六涪渰
　　伯牙渎　　　兰陵渎　　　孝感渎
　　湛渎　　　　官材渎　　　孟渎
　　直渎　　　　塘渎　　　　佘柯渎
　　黄土渎【与无锡县分界】蠡渎【与无锡县分界】　高梅渎
　　湾渎　　　　大吴渎　　　塘口渎
　　刘渎　　　　杨庄渎　　　东渎
　　黄渎　　　　孤渎　　　　新渎
　　李渎　　　　脉息渎　　　官渎
　　陈渎　　　山渎　　　　庄墅渎
　　无口渎　　　市桥渎　　　梅塘渎
　　乌渎　　　　芦渎　　　　草渎
　　防渎　　　　杭渎　　　　隂阳渎
　　丫臼渎　　　古龙渎　　　甑潭渎
　　大墟渎　　　长令渎　　　朱渎
　　沙塘渎　　　许墓渎　　　褚墟渎
　　杨巷渎　　　吴溪渎
　　落花荡　　　白荡　　　　长荡
　　大圩荡　　　龙荡
　　烈塘　　　　游塘　　　　走马塘
　　新塘　　　　颜塘　　　　清水塘
　　射雁塘　　　山林塘　　　靑墩塘
　　陈塘　　　　徐塘　　　　上景塘
　　殷村塘　　　平塘　　　　郑铁塘
　　安塘　　　　北顺塘　　　欢塘
　　柘塘　　　　顾塘　　　　顺塘
　　运河　　　　鸣凤河　　　漕河
　　谈村河　　　余泽河　　　郯村河
　　孟津河　　　西蠡河　　　靑龙河
　　顺龙河【一名柘塘河】兴隆河　　　永安河
　　永兴河　　　靑城河　　　虎穽河
　　欢塘河　　　黄堰河　　　太平河
　　华渡河　　　丁堰河　　　陈墅河
　　水防河　　　布奔河　　　黄汀河
　　张河　　　　南山塘河　　仓头河
　　利大河　　　通济河　　　上店河
　　籴泽河　　　紫沟河　　　顺塘河
　　小新河　　　南新河　　　湾渎河
　　下埠河【与宜兴县分界】小河　　　　戯龙河
　　白龙河　　　小龙河　　　养济河
　　延夀河　　　安寜河　　　丫河
　　万墖河　　　饭马河　　　南北阳河
　　城河　　　　惠眀河　　　后河
　　官渎河　　　平原河　　　申浦大湾河纲头河【与江隂县分界】得胜河　　　剩银河
　　南洞子河　　北洞子河　　得胜新河
　　通江河【与江隂县分界】白射山河　　界河【与无锡县分界】顔塘河　　　殷墅河　　　塘门河
　　靑河　　　　西浦界河　　得胜南新河洞子河　　　大沟河　　　顾塘河
　　山塘河　　　龙沟河　　　剩功河
　　蠡河　　　　具庄河　　　周陈河
　　利墅河　　　双庙河　　　斜河
　　胡桥河　　　孙觌河　　　九曲河
　　漕桥河　　　百丈河　　　月城河
　　双桥河　　　凤翥河　　　小深河
　　浥塘河　　　卞庄河　　　水月河
　　蒋湾河　　　安塘河　　　运村河
　　张江河　　　前塘河　　　刘渎河
　　后泽河　　　白塘河　　　尖葑河
　　薛堰河　　　印马河　　　孟渎河
　　澡港河　　　省庄河　　　潘郎河
　　闸河　　　　洪桥河　　　济农河
　　大湾河　　　新桥河　　　大孟河
　　小孟河　　　万歳河　　　查墟河
　　塞桥河　　　迎龙河　　　九渎河
　　皇里河　　　北顺塘河　　南闸河
　　小丫河　　　三里河　　　黄林河
　　洪庄河　　　海口子河　　后水河
　　张河　　　　孟泾河
　　池家港　　　芦草港　　　七里港
　　□头港　　　百渎港　　　防港
　　魏村港　　　水仙港　　　澡港
　　水路港　　　秦村港　　　华渡港
　　徐洪港　　　王塘港　　　上陈港
　　平塘港　　　丁塘港　　　龙窟港
　　采菱港　　　戚墅港　　　三山港
　　澡子港　　　蠡渎港　　　余泽港
　　下萧港　　　埀虹港　　　遗柯港
　　花塘港　　　虞桥港　　　洛阳港
　　戴琦港　　　龙门港　　　大洪港
　　龙荡港　　　普安港　　　杨栁港
　　楝树港　　　湖渎港　　　塘渎港
　　庄渎港　　　马畣港　　　荆城港
　　下埠港　　　分水港　　　灵台港
　　白鹤溪　　　三滆溪　　　钟溪
　　下溪　　　　白梅溪
　　清水潭　　　嘉山龙潭
　　防沟　　　　长沟　　　　新沟
　　龙沟　　　　采菱沟　　　蓼沟
　　西平沟　　　大湖沟　　　小湖沟
　　东沙沟　　　西沙沟　　　曹沟
　　西流沟　　　上界沟　　　下界沟
　　白马泾　　　夹泾　　　　孟泾
　　西浦　　　　申浦
　　卢庄浜　　　老鸦浜　　　方庄浜
　　殷家浜
　　城濠
　　漕渠
　　罗墅湾　　　大湾　　　　白鱼湾
　　蒋湾
　　陈渡　　　　河上渡
　　黄汀
　　西河洞
　　新村嘴
　　丁堰　　　　戚墅堰　　　石堰
　　薛堰　　　　黄汀堰　　　奔牛堰
　　三山堰
　　文成坝　　　沿塘坝
　　奔牛闸












　　无锡县
　　太湖　　　　五部湖【一作步】　蠡湖【一名漕湖与长洲县分界】濠湖【与长洲县分界】　小五湖【一名五里湖】阳湖【与武进县分界】闾江
　　邓荡　　　　靑鱼荡　　　黄僧荡
　　崇村白荡　　苏金荡　　　徐渎荡
　　大渲渰　　　小渲渰　　　靑祁渰
　　塘于渰　　　洪丘渰　　　漆渰
　　马金渰　　　西谢渰【今名谢荡】
　　孤渎口　　　雉尾口【与武进县分界】马蠡口
　　闸口
　　斥渎　　　　西瓜渎　　　信义渎
　　黄土渎【与武进县分界】孤渎　　　　东葑渎
　　沈渎　　　　冷渎　　　　秋子渎
　　毛渎　　　　石渎　　　　蠡渎【与武进县分界】泰伯渎　　　欧渎
　　芙蓉塘　　　稍塘　　　　张塘
　　石塘　　　　落星塘　　　周塘
　　盛塘　　　　福塘　　　　走马塘
　　兴塘　　　　咸塘　　　　蟇塘
　　潭塘　　　　新塘　　　　吴塘
　　寺塘　　　　断塘
　　修浦　　　　运浦　　　　利浦
　　横浦　　　　柴浦
　　龙山白龙潭　军将山龙潭　安阳山龙潭香山龙潭　　东龙潭　　　西龙潭
　　兴道二龙潭
　　蔡家渡　　　胡家渡　　　尤村渡
　　何家渡
　　五丫浜
　　江陂河　　　高陆河　　　运河
　　太平河　　　月河　　　　蟇塘河
　　仓河　　　　水防河　　　防牌河【与武进县分界】张泾河　　　中新河　　　包堰河
　　濠河　　　　邹祈河　　　仓前新河
　　玉带河　　　束带河　　　濠桥河
　　师姑河【即第九箭河】弓河　　　　张塘河
　　王庄桥河　　杜家河【一名太平桥河】新塘河
　　转水河　　　芙蓉河　　　盛河
　　闸口河　　　防河　　　　五泻河
　　咸塘河　　　新河　　　　羊尖河
　　严埭河　　　鸭城河　　　破増河【一名福塘】潭塘河　　　横塘河　　　胡桥河
　　营河　　　　洛社河　　　刘家河
　　断塘河　　　盛塘河　　　蠡河
　　顾市河
　　蠡口尖
　　花渡港　　　直湖港　　　防牌港
　　太平港　　　蟇塘港　　　马蠡港
　　兴塘港　　　志公港
　　张泾　　　　梁墓泾　　　庙泾
　　墖子泾　　　九里泾　　　界泾
　　交泾　　　　曹黄泾　　　大龙泾
　　小龙泾　　　横泾　　　　西泾
　　寺塘泾　　　西界泾　　　南界泾【与长洲县分界】梁溪【一名梁清溪】　长广溪　　　赤城溪
　　新安溪　　　乌角溪【与吴县分界】西溪
　　南防沟　　　北防沟　　　防沟
　　莲干陂　　　上陂　　　　里陂
　　赤湖陂　　　傍里陂　　　新丰陂
　　许陂　　　　华陂　　　　上干陂
　　直湖陂
　　锡山防　　　黄公防　　　囘龙防
　　蟠龙防　　　周塘防　　　里山防
　　大防　　　　小防
　　五泻堰　　　望亭堰　　　将军堰
　　冯堰　　　　梓堰　　　　高陆堰
　　五防闸　　　杨渎闸【即欧渎置闸处】莲蓉闸
　　斗门闸　　　望亭闸
　　吴塘门　　　独山门
　　湖埭　　　　严埭
　　黄埠墩　　　仙女墩　　　太保墩








　　江隂县
　　杨子江
　　胥湖　　　　繖湖　　　　暨阳湖
　　前湖　　　　射阳湖
　　杨淮河　　　靑旸河　　　千秋河
　　漕河　　　　习礼河　　　界泾河【与无锡县分界】
　　南转河　　　横河　　　　九里河
　　长河【一名应天河】　永安河　　　观庄河
　　长夀河　　　清溪河　　　防清河
　　直塘河　　　便民河　　　冯塘河
　　杨村河　　　市墩河　　　东新河
　　倪塘河　　　南新河　　　百丈河
　　马镇河　　　周港河　　　庭塘河
　　立埭河　　　经河　　　　顺塘河
　　利大河　　　五防河　　　前渟塘河
　　后渟塘河　　官禄河　　　李岸河
　　南山塘河　　萧岐河　　　花塘河
　　高岸上河　　庙堂河　　　北山塘河
　　崇沟河　　　新河　　　　舜河
　　龙沟河　　　九曲河　　　纲头河【与武进县分界】兴隆河　　　山塘河　　　杨岐河
　　淸塘河　　　长亭河　　　学前河
　　黄田港【一名汊港一名李港】　戚墅港　　鲥鱼港
　　赵婆港　　　白沙港　　　石牌港
　　石头港　　　陈港　　　　蔡港
　　范港　　　　私港　　　　谷渎港
　　令莭港　　　夏港　　　　流皮港
　　申港　　　　芦埠港　　　利港
　　五斗港　　　桃花港　　　漕港
　　塌水港　　　黄山港　　　东雷沟港
　　西雷沟港　　王家港　　　陈湖港
　　新沟港　　　丁堰港　　　三山石堰港
　　曲港　　　　化成港　　　周港
　　亭子港　　　薄港　　　　鳗鱼港
　　鵞鼻港　　　立埭港
　　杨淮口　　　三河口　　　四河口
　　八字口　　　泾口
　　黄天宕
　　邓家荡　　　西洋荡
　　清水塘　　　南山塘　　　北山塘
　　冯塘　　　　清塘　　　　庭塘
　　张塘　　　　直塘　　　　顺塘
　　前渟塘　　　后渟塘　　　囘塘
　　官禄塘　　　泥塘　　　　横塘
　　祝塘　　　　湖塘　　　　白塘
　　山塘　　　　花塘　　　　倪塘
　　桑家浜　　　马奇浜　　　松桥浜
　　菖蒲泾　　　张泾　　　　界泾【与常熟县分界】
　　冯泾　　　　马泾　　　　斜泾
　　夹泾　　　　新泾　　　　蔡泾
　　由里泾　　　泾【与常熟县分界】
　　胥溪　　　　塘蜞溪
　　黄田闸　　　蔡泾闸　　　南关浅水闸北关浅水闸　东关浅水闸　新泾闸
　　马师牐　　　唐市牐
　　囘塘堰　　　利楚堰　　　石堰
　　丁堰
　　西水湾　　　冷水湾　　　女山湾
　　东雷沟　　　西雷沟　　　新沟
　　崇沟
　　北角
　　磨盘墩


　　宜兴县
　　太湖　　　　滆湖【与武进县分界】　洮湖【一名长荡湖】莲花荡　　　止口荡　　　马公荡
　　蒲干荡　　　常平荡　　　黄墟荡
　　余皮渰　　　洴浰渰【一名南北洋渰】都山渰【一名白鱼荡】黄土渰【一名白鱼湾】常富渰　　　临津渰
　　蒲墅渰　　　洋渰　　　　毫村渰
　　梅村渰　　　下邾渰　　　杨婆渰
　　下防渰　　　钱墅渰　　　石桥渰
　　墓渎　　　　葛渎　　　　黄渎
　　褚店渎　　　欧渎　　　　彭渎
　　毛渎　　　　赵渎　　　　师渎
　　后师渎　　　徐渎　　　　河渎
　　朱渎　　　　杨溪渎　　　臼渎
　　砻渎　　　　北津渎【津旧俱作凖】中津渎
　　新渎　　　　歴渎　　　　前黄牛渎
　　茭渎　　　　杜渎　　　　南津渎
　　乌溪渎　　　鸭含渎　　　伍贤渎
　　牛路渎　　　庙渎　　　　马巷渎
　　大浦渎　　　龚师渎　　　蛇渎
　　李庄渎　　　新漕渎　　　马家渎
　　俞家渎　　　郑渎　　　　寺庄渎
　　高庄渎　　　西市渎　　　台庄渎
　　握渎【一名掘渎】　　盛渎　　　　汤渎
　　茅耆渎【一作祁】　张渎　　　　北朱渎
　　何谈渎　　　梁新渎　　　土渎
　　南朱渎　　　魏渎　　　　凌渎
　　吕渎　　　　坞渎　　　　王塔渎
　　定跨渎　　　虞渎　　　　岸渎
　　须渎　　　　许家渎　　　高泾渎
　　李家渎　　　竹门渎　　　前塘渎
　　斯塘渎　　　许墓渎　　　永昌渎
　　吴渎　　　　蔡渎　　　　蒋渎
　　符渎　　　　陈埭渎　　　陈庄渎
　　山渎　　　　杨巷渎　　　吴溪渎
　　长陵渎　　　涣渎　　　　妙干渎
　　上角渎　　　五千渎　　　胡渎
　　古龙渎　　　若文渎　　　官渎
　　卞渎　　　　钟渎　　　　丫臼渎
　　隂阳渎　　　庄墅渎　　　无口渎
　　省渎　　　　市桥渎　　　黄土渎
　　韩渎　　　　周渎　　　　东湛渎
　　西湛渎　　　草塘渎　　　黄牛渎
　　楼公渎　　　湫渎　　　　上渎
　　下渎　　　　防渎　　　　马渎
　　公渎　　　　缪渎　　　　鱼渎
　　良心渎　　　旱渎　　　　祖渎
　　礼渎　　　　稍渎
　　横塘　　　　鹦鹉塘　　　吴溪塘
　　沙塘　　　　城塘　　　　鲸塘
　　静山塘　　　草塘　　　　旱塘
　　黄塘　　　　河渎塘　　　河门塘
　　大浦　　　　章浦　　　　沧浦
　　运河　　　　白龙河　　　后袁河
　　闪溪河　　　通泽河　　　东蠡河
　　梅村河　　　下埠河【与武进县分界】庄村河
　　兴阳河　　　南渡河　　　毫村河
　　公文河　　　北渠河　　　高瑶河
　　西蠡河　　　上干河　　　城塘河
　　龙潭河　　　川埠河　　　义庄河
　　柯山河　　　黄土河　　　蜀山河
　　五牧河　　　孟泾河　　　彭庄河
　　师堂河　　　临津河　　　钟离河
　　蓬塍河　　　东渎河　　　长六河
　　张师河　　　艾墅河　　　九里河
　　土干河　　　永定河　　　杨港河
　　常富河　　　薛家河　　　宋渎河
　　从三河　　　寺基河　　　栅豆河
　　私塘河　　　西庄河　　　横塘河
　　仓场河　　　金波河　　　丁庄河
　　后河　　　　下张河　　　吴渎河
　　方庄河　　　广济河　　　上新河
　　下新河　　　大树河　　　鲸塘河
　　李家河　　　永安河　　　新安河
　　苔庄河　　　前洛河　　　下章河
　　张石河　　　象贤河　　　七里庄河
　　东庄河　　　圩沟河　　　万夀河
　　杨富河　　　辛方河　　　余堂河
　　湖头河　　　渡头河　　　杨舎河
　　大溪河　　　干渎河　　　夹苎河
　　竹舎河　　　长夀河　　　丈沟河
　　万道河　　　土城河　　　冯家河
　　蒋店河　　　八字桥河　　侍郎河
　　云蔼河　　　天生河　　　东塘河
　　草塘河　　　张公坝河　　梅林河
　　新眼河　　　山溪河　　　仓浦河
　　旱塘河　　　寺庄河　　　唐门河
　　圎照河　　　桑树河　　　泊阳河
　　薛浒河　　　大新河　　　防北河
　　徐舎河　　　堂前河　　　谢桥河
　　深溪河　　　龙游河　　　戏塘河
　　安乐河　　　小酥河　　　渰头河
　　阳泉河　　　兴隆河　　　赵庄河
　　长林河　　　对埠河　　　盛渎河
　　乌嘴渎河　　丰义河　　　集义河
　　南阳河　　　宜风河　　　白溪河
　　塘河　　　　小黒河　　　程墅河
　　横河　　　　从河　　　　丫溪河
　　尹村河
　　兰溪港　　　周铁港　　　陈桥港
　　下洙港　　　沙塘港　　　定跨港
　　乌溪港　　　大浦港　　　南赵港
　　庄前港　　　凤川港　　　红巷港
　　双桥港　　　后河港　　　十里港
　　练树港　　　前渟港　　　黄塘港
　　鰕泾　　　　孟泾　　　　白云泾
　　归泾　　　　癸泾
　　仓浜　　　　深浜　　　　田沧浜
　　荆溪【古中江溪】　　新溪　　　　东氿溪
　　西氿溪　　　忻溪　　　　朋溪
　　吴溪　　　　东防溪【一名罨画溪又名五云溪】大溪
　　白溪　　　　钟溪　　　　湖防溪
　　阳溪　　　　塞溪　　　　洑溪
　　烂路溪　　　莲湖溪　　　章溪
　　竹溪　　　　慈湖溪【一名西阳渚溪】考溪
　　阳羡溪　　　丫溪　　　　潼渚溪
　　玉女潭　　　章潭　　　金牛潭【一名伏牛】
　　蒋墓龙潭　　潭　　　　君山龙潭
　　计山龙潭　　圣山龙潭　　清水龙潭
　　龙池龙潭　　琅玕山龙潭　白芒潭
　　拜都潭　　　东潭　　　　西潭
　　湖洑渚　　　潼渚　　　　张渚
　　石兰渚　　　西洋渚
　　冶林涧　　　黄潼涧　　　大涧
　　横涧　　　　洛涧　　　　白马涧
　　水西涧
　　张公坝
　　西堰　　　　分水堰　　　银林堰
　　东山湾
　　蠡河口　　　洴浰口　　　荆溪口
　　官渡　　　　汤渡
　　黄岩龙池
　　分水墩











　　镇江府
　　丹徒县
　　杨子江【一名京江】
　　龙目湖　　　杜墅湖　　　焦湖
　　新丰湖
　　漕渠
　　万顷洋【与丹阳县分界】
　　新港口　　　三江口　　　大港口
　　闸口
　　水塘　　　　侯塘　　　　彭塘
　　职塘　　　　下陂塘　　　店塘
　　前塘　　　　墖塘　　　　缪家塘
　　康湾塘　　　上湾塘　　　显堽塘
　　西庙塘　　　杨树塘　　　墓冈塘
　　黄杜塘　　　鲍村塘　　　羊栅塘
　　髙庄塘　　　路西塘　　　夏侯塘
　　夏修塘　　　赡军塘　　　黄杜村塘
　　南塘　　　　蒋公塘　　　白露塘
　　东子塘　　　三角塘　　　塾塘
　　义庄塘　　　半塘　　　　辛塘
　　枝塘　　　　下鼻塘　　　徐港新塘
　　波斯塘　　　罗木塘　　　许家塘
　　中漩塘　　　下漩塘　　　九家塘
　　皇塘　　　　石塘　　　　凌塘
　　大塘　　　　新塘　　　　蒋塘
　　草塘　　　　漏塘　　　　破塘
　　莲河塘　　　隽塘　　　　上塘
　　赵坟塘　　　石城塘　　　张家塘
　　石市塘　　　东菰塘　　　西菰塘
　　破窑塘　　　上防塘　　　下防塘
　　菱子塘　　　上行塘　　　劣撤塘
　　上戴塘　　　下戴塘　　　东下戴塘
　　张花台塘　　阜塘　　　　新昌塘
　　基塘　　　　华塘　　　　包庄塘
　　丁家塘　　　陶庄塘　　　黄塘
　　吴塘　　　　杜塘　　　　高漩塘
　　满塘　　　　鹦塘　　　　丁余塘
　　石湾塘　　　顔巷塘　　　鹤头塘
　　朱公塘　　　观塘　　　　洪鹤塘
　　和尚塘　　　黄公塘　　　官庄塘
　　陈湾塘　　　大塘　　　　张田塘
　　家东塘　　　东么塘　　　郭家塘
　　杨家塘　　　吴家塘　　　朱家塘
　　大垾塘　　　村中塘　　　坊西塘
　　谢岸塘　　　百马岸塘　　二娘塘
　　经山塘　　　三家塘　　　聚塘
　　张塘　　　　谈塘　　　　苏塘
　　徐墓塘　　　魏塘　　　　崔塘
　　微衍塘　　　李塘　　　　顔塘
　　徐塘　　　　焦塘　　　　干塘
　　丁塘　　　　茆塘　　　　周塘
　　古塘　　　　马塘　　　　花塘
　　长塘　　　　窑塘　　　　官塘
　　闪塘　　　　小塘　　　　对塘
　　防塘　　　　西塘　　　　邬家塘
　　华家塘　　　许家塘　　　戴家塘
　　蔡家塘　　　马家塘　　　王家塘
　　朱公塘　　　魏公塘　　　钱公塘
　　康公塘　　　府学塘　　　后湾道士塘师姑塘　　　人师塘　　　马蝗塘
　　螺蛳塘　　　旧杨塘　　　浮萍塘
　　陈上塘　　　黄沙塘　　　池子塘
　　墖山塘　　　泊林塘　　　东防塘
　　西高塘　　　中高塘　　　南庙塘
　　西湾塘　　　深沟塘　　　后润塘
　　小湾塘　　　黄土塘　　　古刘塘
　　眀王塘　　　吴新塘　　　米湖塘
　　长堰塘　　　大堰塘　　　零池塘
　　来成塘　　　西吴塘　　　家东塘
　　大南塘　　　家西塘　　　涧西塘
　　北大塘　　　上大塘　　　下大塘
　　西渡官塘　　后地干塘　　黄土防塘
　　福林前塘　　金山后村塘　束家遂少塘
　　屯塘　　　　菱塘　　　　陈塘
　　束塘　　　　北塘　　　　下塘
　　刘塘　　　　米坟塘　　　闸塘
　　东湾塘　　　纪家塘　　　金山祖塘
　　五塘　　　　七畆塘　　　澫塘
　　鹿塘　　　　潘塘　　　　殷塘
　　东塘　　　　姚塘　　　　社塘
　　朱塘　　　　柳塘　　　　谢湾塘
　　胡家塘　　　青蛮塘　　　莫家塘
　　拖子塘　　　塸沟塘　　　言水塘
　　瓦窑塘　　　周家塘　　　高塸塘
　　木城塘　　　李粪塘　　　张南塘
　　汤家塘
　　滥泥洪
　　西津
　　茅浦　　　　徒儿浦　　　润浦
　　下鼻浦　　　西浦　　　　北固浦
　　乐亭浦
　　沙腰河　　　西旧河　　　蒜山河
　　新河　　　　土桥河　　　海涵河
　　杜墅河　　　市河　　　　寺河
　　郑河　　　　新丰河【一名新丰塘】海鲜河
　　鲁堰河　　　青培河　　　汊河
　　长山河　　　寳堰河
　　水磨港　　　金线港　　　董家港
　　黄港　　　　新河三港　　朱季港
　　甘露港　　　新港　　　　鳝鱼港
　　京口港【即江口运河】丹徒港　　　山北港
　　涧壁港　　　丁卯港　　　莫家港
　　车村港　　　泄沟港　　　庙渎港
　　戴港　　　　上朱港　　　下朱港
　　大港　　　　黄港　　　　栁港
　　泄港　　　　孩溪港　　　沙灰港
　　寨桥港　　　西港　　　　季港
　　张港　　　　许港　　　　生港
　　汝山港　　　韩桥港　　　二里港
　　七里港　　　鲜海港　　　下鼻港
　　断妖港　　　洪信港　　　高资港
　　炭渚港　　　萝卜港　　　吴家港
　　油榨港　　　桃花港　　　徐府港
　　毛沙港　　　孟家港　　　朱家港
　　何家港　　　萧家港　　　李家港
　　太平港　　　东界港　　　长生港
　　钱家港　　　太庙港　　　防水洞港官沙港　　　丹徒减水港　北港
　　厥港　　　　铁索港　　　乐亭港
　　倒流港　　　栁溪港　　　木杓港
　　唇溪【俗呼为辰溪】　　梦溪　　　马林溪
　　积水澳　　　　乌盆澳　　归水澳
　　放生池【又名秦潭緑水潭】凤凰池　　周连池
　　零池　　　　　荷香池　　薛家池
　　丁卯埭
　　新潭　　　　　防军潭　　秋月潭
　　马潭
　　第一漩　　　　第二漩　　第三漩
　　陆家湾　　　都湾　　　　康湾
　　上湾　　　　谢湾　　　　西湾
　　东湾　　　　石湾　　　　陈湾
　　后湾　　　　小湾　　　　纪湾
　　胡豆洲　　　贵洲　　　　顔洲
　　出水沟　　　深沟　　　　塸沟
　　鲁堰防　　　黄堰防　　　走马防
　　栲栳闸　　　南闸　　　　京口闸
　　腰闸　　　　归水澳闸　　积水澳闸
　　上闸　　　　下闸　　　　中闸
　　甘露上闸　　甘露下闸　　大渎山闸
　　减水闸　　　新闸
　　炭渚
　　西津斗门
　　刘堰　　　　鲁堰　　　　长堰
　　大堰　　　　黄堰
　　防仓壕
　　甘露港坝【即新港坝】丹徒坝　　　程公上坝
　　程公下坝　　鳝鱼坝　　　平江坝
　　南冷　　　　中冷　　　　北冷
　　大夹冈　　　小夹冈　　　纪湾冈
　　栈冈　　　　朱湾冈　　　下夹冈
　　水防　　　　黄水防　　　吕城石防
　　丹徒防壁石防








　　丹阳县
　　练湖【一名练塘】
　　万顷洋【与丹徒县分界】
　　简渎【俗呼渎河】　　相渎【一名直渎】　　吕渎
　　丁义渎　　　破冈渎　　　上容渎
　　珥渎　　　　方渎
　　新开运河　　市河　　　　珥渎河【俗呼七里河】南市河　　　九里河　　　九曲河
　　香草河　　　萧帝河　　　珥村镇河
　　漕渠【与丹徒县分界】
　　浦里塘　　　吴塘　　　　皇塘
　　姜塘　　　　皎塘　　　　后塘
　　前塘　　　　张塘　　　　赵塘
　　闾塘　　　　南塘　　　　北塘
　　千塘　　　　长塘　　　　郜塘
　　费塘　　　　旧塘　　　　谭塘
　　寺塘　　　小吴塘　　　栁茹塘
　　庄湖塘　　　都波塘　　　扶绅塘
　　老村塘　　　谭家塘　　　永乐塘
　　九源塘　　　五千塘　　　万建塘
　　万栁塘　　　万束塘　　　九里湖塘
　　越塘　　　　竹塘　　　　萧塘
　　阙塘　　　　白龙塘　　　横塘
　　萧港　　　　萧塘港　　　包港
　　左墓港　　　吴陵港　　　马嘶港
　　吕渎港　　　时安港
　　马林溪　　　梦溪　　　　白鹤溪【一名荆溪】
　　简溪　　　　南溪　　　　湾溪
　　清水潭　　　倒潭　　　　石潭
　　汤家湾泉　　玉龙泉　　　彭泉
　　李成防　　　桃花防
　　黄泥坝陵口　河口　　　　栅口
　　云阳九里埭　中丘埭　　　破冈渎上埭上容渎十六埭
　　杨家沟　　　华坞沟　　　张沟
　　利沟　　　　防沟　　　　天沟
　　塘沟
　　吕城石防　　夹冈石防
　　吕城斗门　　夹冈斗门　　练湖闸门
　　黄堰　　　　博望堰　　　麦埤堰
　　横塘堰　　　珥村堰　　　草堰
　　木陂堰
　　斗门闸　　　水关石闸　　吕城闸
　　博望闸　　　练湖下闸
　　黄泥坝　　　吕城坝
　　塌顶湾　　　七里湾　　　瓦窑湾
　　漩湾　　　　窍河湾　　　石潭村长湾酒流湾　　　汤家湾　　　白鹤湾
　　金坛县
　　长荡湖【一名洮湖】　思湖　　　　高湖
　　茭湖　　　　泥湖
　　白龙荡　　　千斤荡　　　钱资荡
　　于庄荡　　　滕湘荡　　　蒋匠荡
　　白鱼荡　　　西周荡　　　江家荡
　　赤草荡　　　风子阮家荡　鲍荡
　　天荒荡　　　九里荡　　　柘荡
　　大荡　　　　北渚荡　　　官荡
　　秧荡　　　　白水荡　　　下荡
　　大浦口　　　髙湖下口　　思湖口
　　三河口　　　敞塞口
　　北渚
　　北洲渎　　　南洲渎　　　叶渎
　　周渎　　　　新渎　　　　高湖下口渎甓桥径渎　　古速渎　　　白石渎
　　五中渎　　　沈渎　　　　清水渎
　　温渎　　　　后渎　　　　湖口渎
　　紫阳渠　　　西阳渠
　　莞塘　　　　单塘　　　　陈塘
　　寄秧塘　　　洋塘　　　　官塘【即大塘】
　　前塘　　　　万年塘　　　杏甘塘
　　下衣塘　　　黄塘　　　　东塘
　　鹅毛庄塘　　东禅寺塘　　小塘
　　万建塘　　　茅头塘　　　谢塘
　　北子塘　　　方基塘　　　西长塘
　　东长塘　　　时塘　　　　鹤塘
　　白塘　　　　神塘　　　　梁塘
　　北青塘　　　杨树塘　　　南塘
　　西塘　　　　练塘　　　　牛塘
　　白水塘　　　孔家塘　　　景塘
　　南谢塘　　　北谢塘　　　白马塘
　　大湖塘　　　小湖塘　　　大池塘
　　彊塘　　　　列塘　　　　下塘
　　定塘　　　　马塘　　　　中塘
　　尧塘　　　　后堰塘　　　漫塘
　　薛埠塘　　　菜塘　　　　石门塘
　　张塘
　　镇河　　　　直里河【一名直溪】　薛埠河
　　白墖河　　　三汊河　　　张桥河
　　新河　　　　大廷桥河　　赤冈河
　　防风河　　　上青培河　　建昌圩河
　　三里岸河　　分水尖河　　下青培河
　　西洋河　　　堵庄下流河　白桥下流河新河港　　　燕子港　　　下汤港
　　湖头港　　　荷花港　　　温渎港
　　方洛港　　　徐庄港　　　白桥港
　　大浦口港　　鲍村港　　　湖溪港
　　白石渎港　　大云港　　　黄婆港
　　清水渎港　　后渎港　　　臧村港
　　南冈　　　　上南冈　　　赤冈
　　官荡泾　　　下泾
　　唐王溪　　　直溪　　　　大溪
　　南洲　　　　北洲
　　紫沟　　　　泾沟
　　万束陂　　　莲陂
　　景家湾
　　建昌圩闸　　都圩垾闸　　长新垾闸
　　柘荡闸　　　七里桥闸　　岸头闸
　　西闸　　　　庄家棚闸　　三河口闸
　　三八堰　　　横堰　　　　南堰
　　西堰　　　　东堰　　　　后堰
　　荆溪官坊埭　思湖口埭
　　南坝　　　　庄家棚坝　　菜塘坝
　　官塘坝　　　罗村坝　　　薛埠塘坝
　　周家坝　　　后泥坝　　　石门塘坝
　　东石坝
　　北渚塘埂　　上疁堤岸埂　观东堤岸埂大亭堤岸埂　大云桥岸埂　后庄堤岸埂后堰塘岸埂　翟庄塘岸埂　镇湖桥岸埂下汤南岸埂　三八堰岸埂　岸头桥岸埂周公桥岸埂　对公桥岸埂
　　北圩　　　　黄圩　　　　陈公圩
　　金山圩　　　保平圩　　　马庄圩
　　东畴圩　　　官田圩　　　庙下圩
　　庵下圩　　　学田圩　　　旧斗圩
　　湖荡圩　　　芦荒圩　　　芦庄圩
　　戴圩　　　　西畴圩　　　朱家圩
　　伏草圩　　　周家圩　　　西费圩
　　东费圩　　　温草圩　　　三干圩
　　建昌圩　　　永丰圩　　　僊林圩
　　上都圩　　　赵圩　　　　新圩
　　白圩　　　　中圩　　　　东圩
　　下圩　　　　都圩
　　前干垾　　　丁西垾　　　坦垾
　　缪家垾　　　百罗垾　　　大池垾
　　杨家垾　　　北垾　　　　淡白周家垾王十公垾　　西荡垾　　　上溪垾
　　溪西垾　　　许家垾　　　神塘茭垾
　　王家垾　　　车家垾　　　河西垾
　　大家垾　　　杨包子垾　　藕垾
　　神塘垾　　　孟五郎垾　　新打垾
　　姚家垾　　　史家垾　　　周家垾
　　长大垾　　　陈思垾　　　芦茭垾
　　泥湖垾　　　谈家垾　　　官荡泾垾
　　唐家垾　　　六头垾　　　西都关垾
　　官荡垾　　　东尖垾　　　下淡白垾
　　新圩垾　　　许尖垾　　　天荒垾
　　殷家垾　　　杨大垾　　　沿河垾
　　潘留垾　　　上淡白垾　　白墩垾
　　桥头垾　　　张塘垾　　　八十畆垾
　　东圩小葑垾　上葑垾　　　中葑垾
　　荡东垾　　　荡垾　　　　下葑垾
　　邵家垾　　　张祥垾　　　岳家垾
　　东庄垾　　　新垾　　　　张家垾
　　荡景垾　　　大荡垾　　　三千公垾
　　蒋匠荡垾　　牛舌垾　　　罗家纺车垾大葑垾　　　庙大垾　　　脱空垾
　　吕公垾　　　唐蒋垾　　　谢家垾
　　杨笃垾　　　南小垾　　　十秀垾
　　上新垾　　　于家垾　　　南长垾
　　下新垾　　　朱大垾　　　时家垾
　　南葑垾　　　九里荡垾　　陈家垾
　　武公垾　　　温艸垾　　　白圩垾
　　野猫垾　　　官垾　　　　千斤荡垾
　　桥大垾　　　门前大垾　　杨秀才垾
　　白鱼荡垾　　芦家垾　　　于庄荡垾
　　増寿长垾　　万家垾　　　西葑垾
　　西周荡垾　　烂垾　　　　江家荡垾
　　赤草荡垾　　上都圩垾　　小杨垾
　　风子院荡垾　小新垾　　　上圩垾
　　中圩垾　　　大杨垾　　　黄土山垾
　　南堰垾　　　都圩垾　　　屯田垾
　　南冈垾　　　秧荡垾　　　白水垾
　　火烧大垾　　戴家垾　　　潭头直垾
　　宋家垾　　　上南冈垾　　火烧垾
　　郑家垾　　　罗家垾　　　蒋思垾
　　桥西垾　　　南垾　　　　张吴垾
　　洪家垾　　　东向垾　　　蒋家垾
　　五家垾　　　刁家垾　　　景家垾
　　成家垾　　　黄家垾　　　长基垾
　　赵圩垾　　　周家野舎垾　管家垾
　　三百畆垾　　湾垾　　　　柘树垾
　　驴儿垾　　　杨树垾　　　油草垾
　　芦垾　　　　过了官垾　　天荒大垾
　　西堰垾　　　蓬池垾　　　唐大垾
　　下圩垾　　　西闸垾　　　坂西垾
　　观庄垾　　　九公垾　　　长新北垾
　　直长垾　　　观前垾　　　鲍荡垾
　　直垾　　　　下长垾　　　丁家垾
　　太婆垾　　　杨垾　　　　王官垾
　　东干大垾　　西官垾　　　官垾
　　景家湾垾　　东堰垾　　　和尚大垾
　　和尚小垾　　赵岐垾　　　张梅垾
　　柘荡垾　　　前关垾　　　长垾
　　茭湖垾　　　石家垾　　　赵家垾
　　三培垾　　　道生垾　　　茭场垾
　　赖垾　　　　松子垾　　　柴沟垾
　　后关垾　　　薛家垾　　　东关垾
　　尖垾　　　　细公子垾　　万家垾
　　黄犊垾　　　茭生垾　　　西关垾
　　顔公垾　　　天荒小垾　　藕池垾
　　外另垾　　　路家垾　　　孙家垾
　　潘马垾　　　细郎垾　　　栏水垾
　　悬脚垾　　　犂壁垾　　　马苎垾
　　孙大垾　　　荒大垾　　　六十畆垾
　　青子垾　　　张时垾　　　君子莺池垾


　　吴中水利全书卷六
<史部,地理类,河渠之属,吴中水利全书>
　　钦定四库全书
　　吴中水利全书卷七　　　眀　张国维　撰河形
　　河形自昔寛广兹列隆万间官核丈尺以后修濬仿此吴淞白茆等大港见志説兹不载
　　苏州府
　　府城内河【河脉繁多并宜疏濬今止叙三横四直厯经丈勘者繇首至尾一城纽合不能分长洲吴两县之界按境详核则有四隅分图在】
　　第一横自阊门水闗桥起至至徳桥【俗呼泰伯庙桥】长一百三十丈有竒阔二丈五尺
　　至徳桥至张广桥长三十丈有竒濶二丈
　　张广桥至红桥长一百丈有竒濶二丈
　　红桥永丰仓至崇真宫桥长一百丈有竒阔二丈崇真宫桥至南过军桥长四十丈有竒濶二丈【自衷水关桥起至后仓桥止乃第一横旧道今既繇庙桥至南遇军桥转北直接北过军桥水】
　　又里水闗桥转北西仓桥至尚义桥长一百丈有竒阔三丈
　　尚义桥至寳成桥长一百三十丈有竒阔三丈寳成桥至桃花桥长四十丈有竒阔二丈
　　桃花桥至永仓桥长三十丈有竒阔二丈
　　永仓桥至北过军桥长一百五十丈有竒阔二丈有竒
　　北过军桥至报恩寺香花桥长一百三十丈有竒阔三丈
　　香花桥至中路桥【即天妃宫桥】长一百三十丈有竒阔三丈
　　中路桥至临顿桥长一百丈有竒阔三丈
　　临顿桥至周通桥长八十丈有竒阔三丈有竒周通桥至华阳桥长七十丈有竒阔三丈有竒华阳桥至张香桥长一百五十丈有竒濶三丈有竒张香桥至娄门长八十丈有竒阔四丈有竒
　　第二横自吴县学前渡子桥至太平桥长一百六十丈有竒濶二丈有竒
　　太平桥至芮桥长八十丈阔二丈
　　荐行桥至市曹桥长八十丈有竒阔二丈
　　市曹桥至乐桥长六十丈有竒阔二丈
　　乐桥至乘鱼桥长六十丈有竒阔二丈
　　乘鱼桥至阎桥长六十丈有竒阔二丈
　　阎桥至草桥长七十丈有竒阔二丈
　　草桥至篠桥长四十丈有竒阔二丈
　　篠桥至马津桥长五十丈有竒阔二丈
　　马津桥至甫桥长五十丈有竒阔二丈
　　甫桥至白蚬桥长一百丈有竒阔二丈
　　尽市桥至升龙桥长一百二十丈有竒濶三丈有竒升龙桥至顾庭桥长五十丈有竒阔三丈
　　顾庭桥至城河长一百丈有竒阔四丈有竒
　　第三横自孙老桥【即白老桥俗呼石岩桥】至织里桥【俗呼吉利桥】长一百五十丈有奇阔二丈有奇
　　织里桥至福民桥长四十丈有竒阔二丈
　　福民桥至饮马桥长二百丈有竒阔二丈
　　饮马桥至平桥长一百二十丈有竒阔二丈
　　平桥至永安桥长六十丈有竒阔二丈
　　永安桥过南仓桥至清道桥长一百五十丈有竒阔二丈
　　清道桥至迎葑桥长一百丈有竒阔三丈有竒自迎葑桥【合望信桥水】东南行至望门桥【俗呼红桥】长二百丈竒阔四丈有竒
　　望门桥至葑门水闗长六十丈有奇阔四丈有竒
　　第一直自皋桥起南行至黄牛坊桥长二百五十丈有竒阔二丈有竒
　　黄牛坊桥至西成桥长一百丈有奇阔二丈
　　西成桥至升平桥长八十丈有竒阔三丈
　　升平桥至眀泽桥【俗呼过军桥】长二百丈有竒阔三丈眀泽桥至来逺桥长七十丈有竒阔三丈有奇来逺桥南下稍东至盘门水闗长五百丈有奇阔五丈有竒
　　第二直自单家桥起至都亭桥【南过军桥西南来横河在内】长一百十丈有竒阔二丈
　　都亭桥至徳庆桥【俗呼三条桥】长六十丈有竒濶一丈五尺徳庆桥至铤桥长七十丈有竒阔一丈五尺铤桥至普济桥长六十丈有竒阔一丈五尺普济桥至雍熈寺西桥长七十丈有竒阔一丈五尺雍熈寺西桥至旧吴县西桥长七十丈有竒阔一丈五尺
　　旧吴县西桥至小市桥长七十丈有竒阔一丈五尺小市桥至谷市桥长八十丈有竒阔二丈
　　谷市桥至白磰桥长五十丈有竒阔二丈
　　白磰桥至马禅寺桥长五十丈有竒阔二丈
　　马禅寺桥至西馆桥长一百五十丈阔二丈
　　西馆桥稍东仍南行至杉板桥至李公桥长八十丈有竒阔二丈
　　李公桥至查家桥长七十丈有竒阔二丈有奇查家桥西行至杉渎桥转南至葛家桥再西行至新桥长四百丈有奇阔二丈有竒
　　第三直自齐门赌赛桥至北新桥长一百丈有竒阔三
　　丈
　　北新桥至跨塘桥长一百五十丈有奇阔二丈【此北来直河稍东行入第一横河内仍南入任蒋桥】
　　跨塘桥至任蒋桥长五十丈有竒阔二丈
　　任蒋桥至仁夀桥【俗呼善更桥】长七十丈有竒阔二丈仁夀桥至东章家桥【俗呼白塔子桥】长八十丈有奇阔二丈东章家桥至花桥长四十丈有竒阔二丈
　　花桥至曹胡徐桥长三十丈有竒阔二丈
　　曹胡徐桥至旧长洲县东桥长一百丈有竒阔二丈旧长洲县东桥至徐鬼桥长四十丈有竒阔二丈徐鬼桥至醋坊桥长八十丈有奇阔二丈
　　醋坊桥至青龙桥长九十丈有奇阔二丈
　　青龙桥至大郎桥长二十丈有竒阔二丈
　　大郎桥至顾家桥长四十丈有竒阔二丈
　　【自此稍西行合第二横河之水仍南行接竹槅桥】
　　竹槅桥至金母桥长一百丈有竒阔二丈
　　金母桥至夏侯桥长一百二十丈有奇阔二丈夏侯桥越第三横河至仓桥长四十丈有奇阔二丈仓桥南行迤东至帝师桥长六十丈有竒阔二丈帝师桥过嵗有桥【俗讹福民桥】至乌鹊桥长一百丈阔二丈
　　乌鹊桥至带城桥长二百丈有奇阔二丈
　　带城桥至善教桥【俗呼新造桥】长一百五十丈有奇濶二丈
　　善教桥至甎桥长一百五十丈阔二丈有竒
　　甎桥至葑门水闗【自西北来第二横河之水合流而出】长六十丈有竒濶二丈至龙嘴倍阔
　　第四直自华阳桥起至石家角通济桥长五十丈有竒阔二丈
　　通济桥至庆厯桥长七十丈有竒阔三丈
　　庆厯桥至打急路桥长七十丈有竒阔三丈
　　打急路桥至胡厢使桥长七十丈有竒阔二丈胡厢使桥至通利桥长六十丈有竒阔二丈
　　通利桥至众安桥长四十丈有竒阔二丈
　　众安桥至苏军桥长七十丈有竒阔二丈
　　苏军桥至积庆桥长三十丈有竒阔二丈
　　积庆桥至雪糕桥长三十丈有奇阔二丈
　　雪糕桥至寺后桥长六十丈有竒阔二丈
　　寺后桥至寺东桥长三十丈阔二丈
　　寺东桥至苑桥长四十丈有竒阔二丈
　　【自此稍西行越西来第二横河之水接尽市桥至官太尉桥】
　　苑桥至官太尉桥长六十丈有竒阔二丈
　　官太尉桥至吴王桥长六十丈有竒阔三丈
　　吴王桥至延夀桥【即营桥】长七十丈有竒阔三丈延夀桥至百狮子桥长五十丈有竒阔三丈
　　百狮子桥至望信桥长三十丈有竒阔三丈
　　【自此稍东南行合第三横河之水入望门桥出葑门水闗】
　　府学四环河【府学水脉闗一郡人文通则利淤则厄故详载焉】
　　东来葑门程桥南行折西至东长桥长二千七百三丈濶三丈
　　东长桥过烧香桥至西长桥长一千二丈濶三丈西长桥西行迤北过寺后桥折西转南至寺西桥长一千七十丈阔二丈
　　寺西桥南行转西至大云桥长一百二十八丈阔一丈五尺
　　【自此南分一支】
　　大云桥南行过南星桥稍南西天灯桥又转至学前龙潭长三百三十四丈阔一丈五尺
　　大云桥转北过隠溪桥滙沧浪池长六十三丈濶三丈
　　沧浪池西转南经韩防毅公祠绕南禅寺过龙须桥迤东南转西至卧龙桥长一百六十四丈濶一丈
　　卧龙桥从南至洗马池东口长一十四丈四尺阔二丈
　　以上引东来之水入学宫【形家言东水末入西水反泄秀不能钟攷嘉靖以前学中科名鼎盛东来水道未凿似有可信】
　　西来自南察院前南行过平安桥直南转东至鳯池门长二百二十丈五尺阔二丈
　　鳯池门入钟秀池至来秀桥长二十二丈八尺阔二丈
　　【一枝北分入宫】
　　来秀桥北行转西入泮池长四十七丈阔六丈九尺【一枝南分入洗马池】
　　来秀桥南行至洗马池西口长四十八丈六尺濶二丈一尺
　　以上引西来之水入学宫















　　吴县治前河【府治临第三横河长洲县治临第二直河唯吴县不临三横四直而治前水道亦锦帆泾之一曲有闗形势故特详焉】
　　东自第二直河小市桥转西洞桥至女冠子桥长四十三丈八尺阔一丈七尺
　　女冠子桥至治平桥长二十二丈阔一丈二尺治平桥至龙兴寺西桥长四十三丈一尺零阔一丈二尺防第一直西成桥河
　　长洲吴二县合治城外运河【中间交错长洲多而吴少】
　　渡僧桥起至上津桥长一百五十七丈八尺阔三丈上津桥至下津桥长四百一十丈有竒阔三丈有竒下津桥至枫桥湾长五百二十丈有奇阔三丈有竒





　　长洲县城外各乡河
　　阊门运河【见前】
　　【支河】闻徳桥河北接运河起南至吴县界长九十八丈五
　　尺阔一丈七尺
　　洞泾北接运河起南至吴县界长九百八十五丈阔二丈
　　杨庵浜自三板桥北行转东至通贵桥长七十七丈阔一丈七尺北阔三丈
　　山塘南接沙盆潭西北行至通贵桥长一百一丈有竒南濶一十五丈有竒北阔三丈有竒
　　通贵桥至通济桥长三十六丈有竒阔二丈有竒通济桥至半塘桥长三百丈有竒阔三丈有竒
　　此为白公堤东段
　　半塘桥至西山桥长二百五十丈有竒阔四丈有竒
　　此为白公堤西段
　　齐门市河【即元和塘运道】南接城濠北至下縴埠头长三百丈有竒阔四丈有竒
　　陆墓市河【即元和塘运道】南自南市桥北至新泾桥长一百五十丈有竒阔三丈九尺
　　蠡口河自南至北尽市长一百三十丈有竒阔三丈有竒
　　娄门市河【即娄江西首】西自永利桥东至官渎口长四百一十丈有竒西阔七丈东阔九丈
　　官渎口东至永利桥长四百一十丈有竒阔九丈坝基河长三百七十九丈南北阔十二丈东西阔四丈
　　葑门河自安里桥起至吴家泾止长二百八十八丈底濶三丈五尺
　　【支河】匠门塘桥河长二百一十丈底濶一丈五尺
　　洋泾长二百七丈底阔二丈
　　张墓司桥河长一百二十丈底阔一丈七尺
　　尹山镇湖西接运河入口至庙桥止长三百五丈底濶二丈
　　【支河】桃花港长一百五十丈防阔二丈
　　车坊港长二百三十丈底濶一丈五尺
　　何家港长八十丈底阔一丈五尺
　　东官浦长三百丈底阔三丈
　　采莲泾髙田泾共长三百三十丈底阔一丈五尺有竒【支河】百丈浦长三百六十丈底阔二丈七尺
　　沈緑泾长一百五十丈底阔二丈
　　丁家港吴家港何家港三条共长一千五百八十五丈底濶一丈五尺
　　【支河】龙桥浜长五十丈底阔二丈
　　眀正塘河长一百二十丈底阔三丈
　　长泾港长一千六十五丈底濶二丈
　　钓鱼泾长三十丈底濶一丈五尺
　　车水浜长四十七丈底阔一丈五尺

　　吴县城外各乡河
　　胥江【深濶不必开濬】
　　【支河】夏驾桥河【俗名小石灰桥】东接胥江入口西行至乡山庙长
　　二百三十丈阔一丈八尺
　　康履桥河【俗名新开河】东接南濠入口西行至归泾桥长八百二十丈有竒阔二丈五尺有竒
　　阊门运河【见前】
　　【支河】普安泾北接运河入口南行至新开河桥出长四百
　　三十丈有竒阔三丈有竒
　　鳯凰泾北接运河入口至南行至横塘桥出长二千一百三十丈阔四丈五尺
　　白莲泾北接运河入口至繇戈家桥出双桥长一千四百三十六丈阔三丈五尺
　　枫桥里河北接运河入口南至彩云桥出长一千七百二十四丈阔六丈
　　兴福塘东自四都界起至木渎止长五千一百六十八
　　丈靣濶一丈八尺底阔一丈五尺
　　【支河】木履桥河长三百丈底濶一丈
　　前娄泾长二百丈底阔一丈
　　水陆泾长四百二十丈底濶一丈
　　鲁都泾长四千八百丈底濶一丈一尺
　　采莲泾长一千二百六十丈底阔一丈
　　龙衣浜长八十丈底阔七尺
　　画船浜长四十丈底阔八尺
　　尚书浜长七十丈底阔七尺
　　戴林浜长六十五丈底阔八尺
　　陆家浜长三十丈底阔七尺
　　戴公浜长八十四丈底阔八尺
　　茅防浜长四十丈底濶七尺
　　丘家浜长六十丈底濶六尺
　　庄前浜长四百二十丈底阔一丈
　　陈巷浜长五十丈底濶七尺
　　旱泾浜长六十四丈底阔八尺
　　薛家浜长三百五十丈底阔一丈
　　鲜鱼浜长五十六丈底阔七尺
　　木渎东自跨塘桥起至胥口界止长九百九十八丈靣阔五尺底濶三尺
　　【支河】白塔浜长二百二十丈底阔一丈
　　青草浜长四百丈底濶一丈
　　姜家浜长一百五十丈底阔八尺
　　练虚浜长六百丈底阔一丈
　　苏家浜长二百五十丈底阔八尺
　　胥口塘东自王家桥起至太湖口止长六百九十丈靣阔五丈底阔三丈
　　【支河】钟塔河长六百丈底阔一丈
　　窑桥浜长四百十丈底阔一丈
　　顾家浜长二百丈底阔九尺
　　张家河长二百五十丈底阔一丈
　　袁家浜长一百二十丈底濶八尺
　　走马塘南自兴福塘起北至木渎镇止长一千八百八十五丈靣阔一丈八尺底阔一丈五尺
　　【支河】老鸦泾长五百二十丈底濶一丈
　　杨家浜长二百丈底濶七尺
　　刘庄浜长三百丈底濶八尺
　　和尚浜长一百二十丈底阔八尺
　　旱泾浜长一百十五丈底阔七尺
　　杨家浜长二百二十三丈底阔一丈
　　急水浜长三百十丈底阔一丈
　　顾家浜长七十丈底阔七尺
　　横木浜长二百丈底濶八尺
　　太平浜长一百丈底濶九尺
　　田鸡浜长三百丈底濶一丈
　　光福塘东自木渎河斜桥起至西二十都界止长五千二百二十丈面濶三丈底阔一丈八尺
　　【支河】下沙河长八百丈底濶一丈
　　琵琶浜长二十八丈底阔八尺
　　芦菲浜长三百八十丈底阔一丈
　　华四浜长八十五丈底阔八尺
　　盛家浜长六十丈底阔八尺
　　石家浜长八十丈七尺底阔八尺
　　周家浜长一百丈底阔八尺
　　七婆浜长二十丈底濶七尺
　　方家浜长二十六丈底阔八丈
　　寺桥浜长三百丈底濶一丈
　　剪金河长五百一十二丈底阔一丈
　　郭家浜长三十二丈底阔八尺
　　庙浜长三十八丈底阔八尺
　　庵浜长四十五丈底阔八尺
　　于港浜长八十二丈底阔八尺
　　寮里浜长二十二丈底濶七尺
　　辞浜长一百十丈底阔一丈
　　分水泾长一百丈底濶一丈
　　吴湾长四十丈底阔七尺
　　枣木泾长二百五十丈底阔一丈












　　吴江县城内河
　　第一道自西门至县治前长一百四十八丈有竒阔二丈三尺○县治前至东门长水闗长八十七丈有竒阔二丈二尺
　　第二道自利民桥【即亭桥】至小东门长水闗长十五丈有竒阔一丈二尺
　　第三道自治安桥至小东水门长四百二十丈有竒阔一丈六尺
　　吴江县城外各乡河
　　南仁河【一名南胜一名利尚】初阔一百二十丈【治九年定】后阔二十三丈【正徳十三年定】
　　西水路至长桥河长十八里阔七丈【正徳十三年定】
　　东水路至白龙甘泉三桥长十八里濶二十三丈【正徳十三年定】
　　【支河】南舍等十港各阔四五丈
　　南效港东出彻浦阔五丈
　　中效港东出甘泉阔九丈
　　江漕路长一千一百七十丈有竒阔一百二十丈【治九年定】
　　庙泾港长三百三十丈有奇阔六丈【嘉靖二十三年定】大浦港长三百丈阔六丈【嘉靖二十三年定】
　　八斥运河北段东西各长一百三十三丈南北阔九丈○南段东西各长七百五十二丈南北濶一十九丈三尺
　　白龙桥西二港各阔六七丈东行阔六丈
　　彻浦西接东水路长五十丈东入尚湖阔十丈
　　甘泉桥西濶六十丈东入厐山湖阔六十六丈【正徳十三年定】后南北长八十丈东西濶十八丈【嘉靖二十三年定】
　　运河阔十三丈
　　三山桥港阔四丈【嘉靖二十三年定】
　　定海桥港濶十八丈【嘉靖二十三年定】
　　万顷桥港阔十一丈【嘉靖二十三年定】
　　仙槎桥港濶六丈【嘉靖二十三年定】
　　三山桥港南段东西各阔三十丈南北各长五百二十丈○北段东西各阔二十丈南北各长一百丈【嘉靖二十三年定】
　　石塘水窦一百三十六濶各倍其窦
　　观澜港阔一丈
　　【自南仁河至此为东南泄水第一要处】
　　吴家港阔四十三丈【治九年定】后阔二十四丈【正徳十三年定】北至长桥吴淞江分三港
　　一港东至甘泉长十里阔二十四丈中分一枝北折转东至三江口濶二十四丈【正徳十三年定】
　　一港东北至长桥三汊口长八里阔二十四丈【正徳十三年定】
　　一港北行曰斜路至县西门长八里阔五丈【正徳十三年定】内湖墓梅里石塘八港各濶四五丈
　　【以上皆闗要害全恃河渠以杀湖势】
　　长桥阔一百三十丈【其南即湖渐淤为田止有牛毛墩东西漕港等路并吴家港等处数涨数浚治四年通浚还湖定此阔数】
　　南至十字港【即三汊港】长一百九十九丈阔如旧【嘉靖元年定】北至顾野王祠阔五十六丈【嘉靖元年定】
　　南滩上叚东长三百九十二丈西长二百四十九丈南濶一百三十四丈北濶一百丈○下段垂虹亭东西各长八十四丈各濶七十八丈【嘉靖二十三年定】
　　桥北养济院东西各长三百七十丈南阔九十一丈二尺北濶九十五丈
　　养济院至顾野王祠东西各长四百一十丈南北濶三百十一丈
　　顾野王祠至厐山湖口东西各长三百一十八丈阔一百五十五丈
　　唐家坊西北行至运河南北各长一百七十丈东西各濶九十丈
　　【自吴家港至此为东南泄水第二要道】
　　泾港东入吴淞江濶二十五丈
　　【支河】栁胥潘竒王家滙港各阔五六丈
　　【按吴淞江上流南渐涨为田去水惟泾为速故夹浦最险】
　　鮎鱼口阔一百三十丈
　　【支河】麫杖港阔八丈
　　绮川【即莫舍溇】阔一百三十丈
　　越来溪阔十丈
　　牛腰泾分三条各濶七丈五尺
　　平望运河长一百二十六丈有竒阔四丈五尺有竒震泽运河长五百八十一丈有竒阔六丈三尺有竒梅堰运河长一百四十五丈有竒阔五丈二尺有竒





　　常熟县城内河
　　显星桥至北水闗长四百一十八丈阔二丈五尺鱼家桥起至东北一图界长九十五丈阔一丈四尺底濶一丈
　　界河起至东仓浜长五十丈濶一丈二尺底濶八尺北范公桥起至顾廷防门长五十七丈阔一丈四尺底阔一丈
　　镇桥起至焦家桥长四十九丈阔一丈二尺底濶八尺庵桥起至草桥长五十四丈阔一丈四尺底阔一丈
　　常熟县城外各乡河
　　李墓塘长二千九百丈底濶二丈
　　【支河】贵泾长一千一百丈底濶二丈五尺
　　五丫浜长一百六十丈底濶一丈八尺
　　黄尚塘长七百五十丈底濶二丈五尺
　　瞿舍塘长六百八十丈底阔二丈二尺
　　永墩泾长二百一十丈底阔一丈七尺
　　徐家泾长六百七十九丈底阔一丈五尺
　　赤砂塘长五百二十丈底濶一丈五尺
　　州泾长八百九十二丈底濶一丈二尺
　　张泾长三百九十七丈底阔二丈
　　娄泾长四百六十丈底濶一丈八尺
　　严泾长六百九十八丈底濶二丈
　　陈泾长六百四十四丈底濶一丈八尺
　　鳯凰泾长二百八十二丈底濶一丈五尺
　　东长洛泾长三百三十五丈底濶一丈五尺
　　西长洛泾长八百四十六丈底濶三丈
　　张先生浜长六百六十七丈底濶二丈
　　严沙泾长六百九十九丈底濶二丈
　　舍浜长一千四十二丈底濶三丈
　　沈塔泾长四百一十二丈底濶三丈
　　泾长一千四百一十五丈底濶二丈
　　陈泾长六百四十四丈底濶二丈
　　南油漕长五百一十丈底阔二丈
　　斜泾长六百四十丈底阔二丈
　　东塘泾长四百三十七丈底阔二丈
　　马庄泾长四百九十六丈底阔二丈
　　毛泾长二百五十丈底濶二丈
　　徐孔泾长三百七十二丈底濶二丈五尺
　　黄泾河长三百三十丈底阔一丈五尺
　　东陈泾长三百丈底濶一丈三尺
　　西陈泾长一百二十二丈底濶一丈七尺
　　朱庄泾长二百八十八丈底阔二丈
　　鵧城大港长一千八百二十一丈底濶二丈八尺油车泾长二百七十丈底阔一丈五尺
　　凌泾长五百三十八丈底阔一丈八尺
　　时泾塘长一千丈底阔一丈五尺
　　港口塘长六百丈底濶二丈五尺
　　莲泾长一千八百丈底阔二丈五尺
　　尤泾长一千三百六十丈底阔二丈
　　七浦塘自太仓州界东坝起至昆山县界西坝止共长二千五百五十丈○第一段长九十丈底濶三丈七尺○第二段长八十丈底阔三丈七尺○第三段长一百二十丈底濶三丈五尺○第四段长一百八十五丈底阔三丈三尺○第五段长一百八十五丈底阔三丈六尺○第六段长一百二十丈底濶三丈八尺○第七段长八十丈底濶四丈○第八段长三百丈底阔三丈八尺○第九段长二百二十五丈底濶三丈七尺○第十段长一百九十丈底阔三丈五尺○第十一段长一百六十五丈底阔四丈○第十二段长一百五十丈底濶四丈○第十三段长八十丈底濶四丈○第十四段长一百五十丈底濶四丈○第十五段长一百五十五丈底濶四丈○第十六段长一百五十五丈底濶四丈○第十七段长一百二十丈底阔四丈
　　【支河】两界浜长二百丈底阔九尺
　　顾全泾长三百一十丈底阔一丈
　　西鹅塲长二百二十丈底阔一丈一尺
　　东鵞塲长二百二十丈底濶一丈一尺
　　倒揷浜长四百二十丈底濶一丈一尺
　　南周浜长八百一十丈底濶一丈二尺
　　瓦屑泾长三百五十丈底阔一丈二尺
　　王闵泾长四百七十六丈底阔一丈一尺
　　南横塘长五百一十丈底阔一丈二尺
　　北横塘长八百七十丈底阔一丈三尺
　　深泾长三百一十丈底濶九尺
　　兰甲泾长二百五十丈底阔一丈
　　山泾长一千七百丈底濶一丈三尺
　　周泾长八百九十二丈底阔一丈二尺
　　蒲善泾长八百九十二丈底阔一丈二尺
　　庙泾长二百七十丈底阔一丈
　　横塘长一千丈底濶二丈
　　福山塘自北水门外起至福山虹桥长四千二百二十二丈○第一段长五百二十二丈底濶三丈○第二段长五百五十丈底濶三丈○第三段长五百五十丈底濶三丈○第四段长五百五十丈底阔三丈○第五段长五百五十丈底阔三丈○第六段长五百五十丈底濶三丈○第七段长五百五十丈底濶三丈○第八段长四百丈底阔三丈
　　【支河】曹张二浜长四百五十丈底阔一丈五尺
　　哮塘泾长四百二十丈底阔一丈五尺
　　乌鲤浜长四百八十丈五尺底濶一丈五尺
　　白龙港长九百三十五丈底阔二丈
　　竺塘泾长六百五十五丈底阔一丈五尺
　　火墩浜长七百一十一丈底濶二丈
　　朱泾长七百九十九丈底濶一丈七尺
　　新泾长四百八十二丈二尺底阔一丈八尺
　　黄土泾长二百十丈底阔一丈五尺
　　严泾长七百五十丈底阔一丈五尺
　　庵前泾长二百一十丈底濶一丈五尺
　　方浜长三百十六丈阔二丈
　　李王浜长四百三丈阔五丈
　　虎游浜长六百五十丈阔五丈九尺
　　姚泾长三百二十丈阔二丈六尺
　　黄鳝泾长五百丈阔七尺
　　花板泾长三百五十丈阔八尺
　　洞泾长二百八十丈阔五丈
　　许浦塘自海口谢家湾起至贺胜桥长二千二百九十丈底濶三丈
　　【支河】中沙塘长一千五百丈底阔一丈四尺
　　溢上塘长一千五百七十丈底阔一丈五尺
　　梅李塘自贺胜桥起至淘沙泾长二千二百二十五丈底濶三丈
　　【支河】罗木泾长六百丈底濶一丈二尺
　　梧桐泾长七百丈底濶一丈三尺
　　三墩浜长一千丈底濶一丈二尺













　　昆山县城内河
　　至和塘自留晖门水闗起至賔曦门水闗长六百九十丈三尺面濶四丈底濶三丈
　　许墓塘长六十六丈面濶二丈底濶一丈四尺
　　山塘泾长三百九十一丈四尺面濶二丈底濶一丈四尺
　　迎钟浦长三百三十四丈六尺面濶一丈五尺底濶一丈
　　新桥河长一百五十丈七尺面阔四丈底阔三丈学前河长一百九十三丈二尺面濶二丈五尺底濶一丈四尺
　　南市河长三百二十丈面濶二丈底濶一丈四尺前后筛谷浜长二百七丈面濶二丈底阔一丈四尺西寺酒坊桥河长一百三十一丈八尺面阔一丈五尺底濶一丈
　　里城河长一百七十二丈八尺面濶二丈底阔一丈五尺
　　东市通阓河长三百四十四丈二尺面濶二丈底阔一丈五尺
　　进福南仓归家桥河长三百九十八丈六尺面濶二丈五尺底濶一丈五尺
　　北仓河长一百二十九丈四尺面濶二丈底濶一丈五尺
　　东城河长二百一十丈面濶一丈五尺底濶一丈
　　昆山县城外各乡河
　　城濠周围长二千六十一丈面阔五丈不等底濶三丈【支河】蔡泾长九百六十丈面濶四丈底濶二丈
　　澜漕长一千三十丈面濶四丈底阔二丈
　　金鸡河长二千七百丈面阔四丈底濶二丈
　　中洛河长九百丈面濶三丈底阔一丈五尺
　　汉浦塘长三千一百四丈面濶五丈底濶三丈黄昌泾长一千八十丈面濶四丈底阔二丈
　　横塘长二千一百六十丈面濶四丈底濶二丈宋泾长八百三十丈面濶三丈底濶一丈五尺韩浦长三百丈面阔三丈底濶二丈
　　朱眀浦长三百丈面阔一丈五尺底濶一丈
　　汛漕长九百丈面濶二丈底濶一丈二尺
　　夹潮塘长三百七十八丈面阔二丈底阔一丈二尺石人泾长一百二丈面濶二丈五尺底阔一丈五尺孙泾浜长六百七十六丈面阔三丈底濶二丈牛尾泾长六百丈面濶三丈底阔二丈
　　湓渎长一百八十四丈面阔三丈底濶二丈
　　牛盛泾长五百六十四丈面濶三丈底濶二丈黄盛泾长一百三十二丈面濶三丈底阔二丈侯泾长一百五十丈面阔二丈底濶一丈二尺凡泾长二百丈面濶二丈底阔一丈二尺
　　九里泾长一百七十五丈面阔二丈五尺底濶一丈五尺
　　杖明泾长一百七十四丈面濶二丈底阔一丈二尺梅新泾长二百七十丈面阔三丈底阔二丈
　　南梅泾长四百八十丈面阔三丈底濶二丈
　　胡泾长二百三十八丈面阔三丈底濶二丈
　　黄泥泾长三百九十丈面濶三丈底濶二丈
　　鸡鸣塘自吴淞江起至徐公浦止长三千二十六丈面濶四丈五尺底濶二丈五尺
　　【支河】古木河长一千二十丈面濶二丈底阔一丈二尺蔡浦长九百八十五丈面阔二丈底阔一丈二尺邹浦长一千一百丈面濶二丈底阔一丈二尺黄墅浦长一千三百七十丈面濶二丈底阔一丈二尺
　　朱防塘自瓦浦口起至徐公浦止长一千一百六十九丈面濶三丈底阔一丈五尺
　　【支河】钱泾长七百五十一丈面濶三丈底濶一丈二尺寒石塘长七百七十二丈面濶二丈底濶一丈
　　漕塘自徐公浦起至朱防塘止长九百二十丈面阔三丈底濶一丈二尺
　　【支河】李泾长一百二十八丈面阔一丈五尺底濶八尺陈泾自泗泾起至虬江止长八百八十丈面濶二丈底濶一丈
　　【支河】陈浦长三百一十八丈面濶二丈底阔一丈
　　湄浦北段长一百五十丈面濶二丈四尺底阔一丈二尺
　　湄浦南段长八百八十丈面阔二丈底濶一丈二尺
　　至和塘自留晖门水闗口起至三里桥止共长七百八十七丈五尺面濶七丈底濶四丈
　　【支河】双航泾长一千八十丈面阔三丈底阔一丈五尺赵浦长八百九十五丈面阔四丈五尺底阔三丈洛浦长二百丈面濶三丈底濶一丈五尺
　　顾宣港长二百丈面阔三丈底阔一丈五尺
　　薛浦长二百一十丈面濶三丈底阔一丈五尺华家港长二百二十丈面濶三丈底濶一丈五尺葢浦长一百五十丈面阔三丈底阔一丈五尺张公底里浦长五百五十丈面濶四丈底濶二丈罗庄泾长一千六百五十丈面濶四丈五尺底濶二丈五尺
　　横泾长二百六十七丈五尺面濶四丈底阔二丈五尺
　　朱家泾长二百六十七丈五尺面濶三丈底阔一丈五尺
　　千步泾长二千三百一十一丈面阔三丈底濶二丈平乐港长七百六十六丈面濶四丈底濶二丈四尺烧人港长六百五十丈面濶三丈六尺底阔二丈龚淮浜长八百五十丈面阔三丈底阔二丈
　　唐泾长一千六百三十五丈面濶四丈底濶二丈清水港长六百三十二丈面濶四丈底濶三丈黄泥泾长四百九十一丈面阔三丈底濶二丈太平河长四百四十丈面阔三丈底濶二丈
　　庙浜长一百八十二丈面阔三丈底濶二丈
　　白苎浦长一千五百丈面濶三丈底濶二丈
　　侯论浜长一千一百六十丈面濶二丈五尺底濶一丈五尺
　　姚长浜长六百五十丈面濶二丈五尺底濶一丈五尺
　　东金港长四百丈面濶三丈底濶二丈
　　唐村港长一百九十八丈面濶三丈底阔二丈徐眉泾长五百丈面濶三丈底濶二丈
　　六八泾长三百丈面濶三丈底濶二丈
　　石头潭长五十丈面濶三丈底濶二丈
　　西金港长八十三丈面濶三丈底濶二丈
　　天僊溇长一百五十丈面濶三丈底濶二丈
　　张乌泾长七百二十丈面濶二丈底濶一丈二尺
　　千墩浦自吴淞江起至徐泾口止长二千三百九十二丈五尺面濶七丈底濶四丈
　　【支河】湓浦长一千一百丈面濶四丈底濶二丈
　　沅沱泾长五百五十八丈五尺面阔三丈五尺底濶二丈
　　蒋泾长七百六十六丈五尺面濶三丈三尺底濶一丈六尺
　　大段港长二百六十四丈五尺面濶四丈四尺底濶二丈二尺
　　杨庄泾长三百一十八丈五尺面阔四丈底阔二丈信漕长二百六十七丈面濶四丈底濶二丈
　　蔡夏港长二百二十五丈面阔三丈底濶一丈七尺南瓦浦长二百三十六丈五尺面濶二丈五尺底濶一丈五尺
　　汤泾长五百六十丈面濶二丈底濶一丈二尺漳潭河长一千二十丈面濶三丈底阔二丈
　　新塘长一千三百八十六丈面濶三丈底濶二丈陆虞浦长一千一十二丈五尺面濶四丈底濶二丈善浦长五百七十丈面濶三丈底濶二丈
　　张眀泾长一百七十三丈面濶三丈底濶二丈姚家泾长一百八十八丈面濶三丈底濶二丈石里泾长四百六十丈面阔三丈底濶二丈
　　牛漕泾长六百一十丈面阔三丈底阔二丈
　　平林港长三百丈面濶三丈底濶二丈
　　乌墩泾长六百七十八丈面濶四丈底濶二丈五尺
　　小虞浦自北接至和塘起至吴淞江止长一千五百五十丈面濶五丈底濶三丈
　　【支河】诸天浦长八百四十八丈面濶五丈底濶三丈凡规河长五百五十丈面阔三丈底濶二丈
　　张浦长一千二百四十二丈面阔三丈底濶二丈五寸
　　马仁浦长七百六十丈面濶三丈底濶二丈
　　杜盛浦长四百三十丈面濶二丈五尺底濶一丈五尺
　　大瓦浦自赤泾口起至吴淞江止长五千四百七十丈五尺○内四百四十丈面阔七丈底濶三丈又四千七百三十丈五尺面濶四丈底濶二丈【与太仓州地界交错除该州应开六百一十丈】本县止应开四千八百三十五丈五尺
　　【支河】蓬温泾顾昌泾长五百八十三丈面濶三丈底濶一
　　丈五尺
　　陈潼泾长五百丈面濶三丈底濶二丈
　　周家泾长二百三十一丈面濶二丈底濶一丈二尺蔡墓泾长四百五丈面阔二丈底濶一丈二尺
　　北澥浦长六百七十丈面阔二丈底濶一丈二尺大石浦自吴淞江起至白米泾止长二千二百五十丈面濶五丈底濶三丈
　　道褐浦自吴淞江起至杨枪泾止长三千四百四十四丈面濶八丈底濶四丈
　　【支河】郁家泾长六百丈面阔三丈底濶二丈
　　夏驾河自赤泾口起至郭泽塘止长二千四百五十丈面濶七丈底濶三丈
　　【支河】陶仁浦长六百一十八丈面濶三丈六尺底濶二丈西黄泾长五百六十五丈面濶三丈六尺底濶二丈汝柿浦长六百二十丈面濶三丈底阔一丈五尺陆家泾长二百八十丈面濶三丈底阔一丈五尺郁河浦长三百丈面濶三丈五尺底濶二丈
　　徐浦长六百一十二丈面阔四丈底濶二丈
　　杨闾河长九百五十八丈面濶三丈底濶二丈渎长九百七十丈面濶三丈底濶二丈
　　唐家浜长二百三十丈面濶二丈底濶一丈
　　洛汊河长三百六十六丈面濶三丈六尺底濶二丈宋浦长七百二十四丈面濶三丈底濶一丈五尺夏浦长四百七十九丈面濶三丈底濶一丈五尺章泾长三百丈面濶二丈底濶一丈二尺
　　里泾长五百丈面濶二丈底濶一丈二尺
　　车塘长一千六百丈面濶四丈底濶二丈
　　马路泾长二千三百丈面濶四丈底濶二丈四尺庙丫泾长四百丈面濶二丈底濶一丈二尺
　　小夏驾河长七百三十二丈面濶四丈底濶二丈四尺
　　汪庄泾长四百丈面濶三丈底濶二丈
　　小渎长四百四十丈面濶三丈底濶二丈
　　钱家溇长一百二十八丈面濶二丈五尺底阔一丈五尺
　　王蒲溇长三十六丈面阔二丈五尺底濶一丈五尺
　　徐公浦自吴淞江口起至张监桥止长一千八百三十八丈面濶五丈底濶三丈
　　【支河】泗泾长八百丈面濶四丈底阔二丈
　　安亭泾长一千一百五十七丈面濶五丈底阔三丈时泾长三百一十二丈面阔二丈四尺底阔一丈四尺梅段泾长六百三十九丈面阔三丈底阔二丈嘉定县城乡各河【本县横穿练祁从贯横沥而治考此河形难分城乡内外】
　　东练祁自县治起出东门至吴淞所止长八千六百三十五丈五尺○第一段长六千一百九十四丈面濶五丈底阔二丈五尺○第二段长九百七十八丈九尺面阔五丈底阔二丈五尺○第三段长二百八十二丈六尺面阔七丈底阔三丈○第四段长三百三十三丈一尺面阔一十三丈底濶六丈六尺○第五段长八百四十六丈九尺面阔二丈五尺底濶一丈五尺
　　【支河】东斜泾长一千五百五十八丈三尺底阔一丈五尺东小泾长一千七百丈底阔一丈五尺
　　南阳泾长九百五十丈底阔一丈
　　大浜长六百五百丈底阔一丈
　　陶浜长一千一十丈底阔一丈五尺
　　北阳泾长四百三十六丈底阔一丈三尺
　　小马泾长四百三十丈底阔一丈
　　东马泾长六百五十丈底阔一丈五尺
　　杜家浜长六百丈底阔一丈
　　杜沟长三百五十丈底阔一丈
　　朱泾长八百五十五丈底濶一丈
　　东门泾长三百二十丈底阔一丈
　　湛浦稍长五百丈底阔一丈
　　菖蒲塘长四百丈底阔一丈
　　门泾长四百九十丈底阔一丈
　　石家浜长四百丈底阔一丈
　　龚沟浜长三百丈底阔七尺
　　东泗塘长六百丈底阔一丈五尺
　　小河浦长七百丈底阔一丈五尺
　　小闸港长一千二十二丈底阔二丈
　　西练祁河自县治起出西门至太仓州盐鐡口止长四千九百八十六丈面阔十丈底阔五丈【中间尚有太仓州辖境交错】
　　【支河】庄浦长四百五十丈底阔一丈
　　弋泾长二百四十丈底阔一丈
　　黄泥泾长一千八十五丈底阔一丈
　　练祁塘长八百二十五丈底阔一丈二尺
　　钱门塘长七百九十八丈底阔一丈
　　钱泾长八百丈底阔一丈
　　南横沥河自县治起至吴淞江长六千七百六十八丈二尺五寸○第一段长六百二十八丈三尺面阔十丈底阔五丈○第二段长三千四丈九尺五寸面阔八丈底阔四丈○第三段长四百九十七丈面阔十丈底阔五丈○第四段长二千六百七丈面阔八丈底濶四丈
　　【支河】公孙泾长一百六十丈底阔一丈
　　北黄泥泾长一百五十丈底阔二丈
　　南黄泥泾长三百一十丈底阔一丈
　　马陆塘长一千八百丈底阔一丈五尺
　　小横沥长七百二十五丈底阔一丈
　　第二塘长一千八十丈底阔二丈
　　南张泾长一千四百四十丈底阔二丈
　　吾尚塘长八百丈底阔一丈五尺
　　吊浦长四百丈底阔一丈
　　金家浜长四百丈底濶二丈
　　曹家浜长六百丈底阔二丈
　　抱龙泾长二百五十丈底阔二丈
　　南浦长一千四丈底阔一丈五尺
　　周泾长七百五十丈底濶一丈五尺
　　小新泾长三百丈底阔一丈
　　陆华浦长四百五十丈底阔一丈五尺
　　东界泾长六百四十二丈底阔一丈
　　南界泾长八百六十七丈底阔一丈五尺
　　小娄塘河自北横沥起至西练祁止长一千一百五十一丈面濶十丈底濶五丈
　　沙浦自湄浦口起至杨家行西庙止长三千四十九丈○第一段长九百四十四丈面阔五丈底濶二丈五尺○第二段长二千一百五丈面阔四丈底濶二丈
　　湄浦自采陶港天生娄口起至小木桥止长二千七百六十五丈○第一段长五百七十丈面濶六丈底阔三丈○第二段长二百五十丈面濶五丈底濶二丈五尺
　　走马塘东一段自上海县界起至大塲镇止长二千六百八十六丈七尺一寸面阔七丈底濶三丈五尺
　　【支河】南槎浦长一千三百丈底阔二丈
　　横塘长四百七十丈底濶一丈
　　蕰草浜自李鳯坟东起至唐家湾止长三千三百七十四丈四尺面濶七丈底濶三丈五尺
　　【支河】庄泾长二百十丈底阔一丈
　　陈泾长七百七十五丈底濶一丈
　　西吴泾长二百五十三丈底阔一丈
　　谭泾长一百五十二丈底濶一丈
　　严泾长五百六十五丈底阔一丈五尺
　　黄泾长四百九十四丈底阔一丈
　　界泾长五百六十丈底阔一丈五尺
　　顾冈门泾长三百五十丈底濶一丈
　　油车泾长三百九十七丈底阔一丈
　　西新泾长六百五十丈底阔一丈
　　西马泾长三百三十四丈底濶一丈
　　戚浦长三百五十丈底濶一丈
　　马迮泾长三百五十丈底阔一丈
　　新河长八百丈底阔一丈
　　黄赵泾长二百七十二丈底濶一丈
　　木郎浜长三百丈底濶一丈
　　梅浦长二百八十九丈底濶一丈
　　姚家浜长四百丈底阔一丈
　　马梢泾长六百丈底阔一丈
　　东赵泾长八百三十丈底阔一丈
　　月浦长一千一十五丈底阔一丈三尺
　　殷马港长六百丈底阔一丈
　　施家浜长四百七十九丈底濶一丈
　　佳仁浜长八百五十丈底阔一丈五尺
　　杨树浜长四百五十丈底阔二丈
　　吴泾长八百一十丈底濶一丈五尺
　　沈浦长七百丈底濶一丈
　　包家浜长六百八十五丈底阔一丈五尺
　　马尾浜长五百二十丈底阔一丈
　　泗汘浜长五百六十丈底阔一丈
　　毛家浜长一千三百五十丈底阔一丈
　　傍泾长二千一百五十丈底濶一丈
　　小黄浜长二千一百五十丈底阔一丈五尺
　　周家浜长四百五十五丈底阔一丈
　　罗浜长五百一十丈底濶一丈
　　彭越浜长九百三十五丈底濶一丈二尺
　　赵浦长二千五百五十丈底阔一丈五尺
　　师姑泾长七百二十丈底阔七尺
　　黄泥浦长五百五十丈底阔一丈五尺
　　中槎浦长二千七百丈底阔二丈
　　草塲浜长一千八百丈底阔一丈五尺
　　诸家浜长一千二百丈底阔一丈
　　南新泾长四百二十丈底阔一丈
　　对门浜长五百一十丈底阔一丈
　　黄泾长一千三百丈底阔一丈
　　张冈门泾长四百九十丈底阔一丈
　　朱门泾长六百丈底阔一丈
　　范泾长七百五十丈底濶七尺
　　庄浜长三百丈底阔一丈
　　王家泾长三百二十丈底阔一丈
　　打猪泾长三百三十丈底阔一丈二尺
　　吉泾塘长八百丈底阔一丈
　　戴芦泾长二百五十丈底阔一丈
　　大沥港长三百丈底阔一丈
　　千步泾长一千一百丈底阔一丈
　　北界泾长九百丈底阔一丈
　　北殷泾塘长五百五十丈底阔一丈五尺
　　东黄姑塘长六百五十七丈底阔一丈
　　仙姑浜长四百二十八丈底阔一丈
　　新姑塘长五百丈底阔一丈






　　太仓州城内河
　　至和塘自东水闗起至西水闗止并南一带共长一千五百二十丈二尺底阔二丈有奇
　　陈门泾自小西门水闗起至儒学东三尖口止共长四百五十三丈底阔二丈
　　太仓州城外各乡河
　　刘家河自西接官亭起一路东南行至天妃宫出海长七十里旧阔二里今阔狭不等
　　七鸦浦自北门外东北行至海口长七十里阔七八丈不等
　　茜泾自东门外起东北行至茜泾镇出海口长四十五里阔狭不等
　　南盐鐡河自南闗娄江南岸进口至嘉定县界止【中间尚有两岸交错】长十八里阔五丈有奇
　　七浦塘自东花浦起至常熟县界止长七千九百三十四丈七尺底阔四丈不等
　　【支河】东花浦长七百八十丈底阔四丈
　　石孔泾长三百七十三丈底阔八尺
　　陆浜长九百九十丈底阔一丈五尺
　　众望浜长八百三十二丈底阔二丈五尺
　　六尺河长一千三百丈底阔二丈五尺
　　八尺河长八百丈底阔二丈
　　西花泾长七百丈底阔二丈
　　糜长泾长八百六十丈底阔二丈
　　张浦长八百五十丈底阔三丈
　　丁泾长一千二百丈底阔一丈五尺
　　摩罗塘长八百七十三丈底阔一丈五尺
　　戴浦长六百六十丈底阔一丈五尺
　　闸头塘长一千一百丈底阔二丈
　　孔泾长四百五十七丈底阔一丈
　　白米泾长一千七百五十丈底阔二丈
　　均司漕长一千七百三十二丈底阔二丈
　　姚泾长六百一十一丈底阔一丈五尺
　　南横沥长六百七十丈底阔二丈
　　北横沥长一千七百一十丈底阔二丈
　　鹿鸣泾长一千三百丈底阔一丈五尺
　　杨林塘自海口坝起至昆山县界止长九千六百九十六丈五尺五寸底阔三丈不等
　　【支河】六里塘长六百九十二丈八尺底阔一丈五尺小花浦长七百丈底阔二丈
　　大花浦长八百丈底阔二丈
　　摩长泾长一千五百七十三丈底阔一丈
　　闸头塘长一千零二丈底阔一丈五尺
　　横沥长六百二十丈底阔一丈二尺
　　软漕长一百六十丈底阔一丈
　　顾泾长三百八十九丈底阔七尺
　　吴塘自青鱼泾口起至嘉定县界止长一千四百五十丈二尺八寸底濶三丈
　　【支河】薛墅门泾长六百一十四丈底阔一丈
　　陆泾长四百八十九丈底阔一丈
　　小陵门泾长二百九十丈底阔七尺
　　顾浦自吴塘口起至嘉定县界止长一千八十五丈九尺九寸底阔三丈
　　【支河】邵泾长三百丈底阔一丈
　　张堈门泾长三百丈底阔一丈
　　东朱门泾长三百五十丈底阔一丈
　　朱门泾长五百五十丈底阔一丈
　　张乌泾长五百三十九丈底阔九尺
　　北盐鐡河自西闗至和塘起至常熟县界止长五千二百七十四丈五尺六寸底阔三丈
　　【支河】古塘长四百六十丈底阔二丈
　　黄家泾长二百五十丈底阔一丈三尺
　　丁堈门泾长八百丈底阔二丈
　　顾堈门泾长七百五十一丈底阔一丈一尺
　　吴泾长五百十丈底阔二丈
　　彭堈门泾长七百六丈一尺底阔一丈
　　庙堈门泾长二百五十丈底阔一丈
　　徐丫泾长三百四十丈底阔一丈
　　任村泾长二百三十丈底阔一丈三尺
　　西岳沥泾长二百五十丈底阔一丈五尺
　　东岳沥泾长二百三十丈底阔一丈四尺
　　泥泾长三百二十丈底阔一丈二尺
　　寺泾长一千八十丈底阔一丈
　　蔡泾长五百一十二丈底阔一丈
　　徐泾长二千三百一十丈底阔一丈
　　顾门泾长一千三百九十九丈一尺底阔一丈东庙泾长一千七百六十五丈二尺底阔一丈庙泾长一千零四丈三尺底阔一丈
　　邹庄泾长一千八百二十七丈底阔一丈
　　夏界泾长一千二百九十丈底阔一丈
　　姚泾长六百五十丈底阔一丈三尺
　　张泾长六百一十九丈二尺底阔一丈五尺
　　湖川塘自小塘子起至昆山县界止长五千九百七十三丈七尺底阔三丈
　　【支河】小塘子长五百丈底阔二丈
　　小湖川塘长六百二十丈底阔一丈八尺
　　诸泾长一千一百三丈底阔一丈五尺
　　菖蒲泾长五百丈底阔一丈
　　汤泾长一千四百二丈底阔一丈五尺
　　朱泾长三百丈底阔一丈二尺
　　闸头塘长一千二丈底阔一丈五尺
　　髙门泾长五百六十丈底阔一丈八尺
　　黄家泾长二百四十三丈底阔一丈
　　东横沥长一千二十丈底阔一丈五尺
　　腰泾长一百五十六丈底阔一丈五尺
　　斜泾长三百一十丈底阔一丈七尺
　　新泾河长三百二十丈底阔二丈
　　叶泾长三百七十丈底阔一丈五尺
　　千步泾长六百二十一丈底阔二丈
　　西横沥长三百六十丈底阔一丈五尺
　　软漕长一百六十一丈底阔一丈
　　王家泾长二百五十丈底阔一丈三尺
　　单泾长五百八十丈底阔一丈五尺
　　胡家泾长一百七十丈底阔一丈五尺
　　黄村泾长四百丈底阔一丈五尺
　　潞漕自刘家河口天妃宫桥起至茜泾镇南岳庙止长一千五百九十四丈底阔三丈
　　【支河】南朱泾长一千一十丈底阔一丈五尺
　　北朱泾长八百丈底阔一丈五尺
　　朱泾长一千三百丈底阔二丈
　　东桃源泾长九百五十丈底阔一丈五尺
　　西桃源泾长八百五十丈底阔一丈五尺
　　杨子泾长一千五百一十五丈底阔一丈七尺
　　新塘自海口起至潞漕界金家桥止长一千三百四十四丈底阔二丈六尺
　　【支河】汤泾长八百二丈底阔一丈
　　周家浜长一百三十丈底阔七尺
　　圣母泾长三百五十丈底阔一丈
　　杨家浜长一百二十丈底阔八尺
　　谢家塘长三百二十丈底阔一丈
　　瓦浦自赤泾界起至邵泾止长六百一十丈底阔三丈【支河】邵泾长三百丈底阔一丈
　　张乌泾长五百丈底阔一丈
　　漕头塘自七浦塘起至北浪港稍止长一千二百九丈五寸底阔二丈六尺
　　【支河】瞿通湾长七百五十丈底阔一丈五尺
　　木杓泾长五百三十丈底阔一丈
　　菖蒲泾长三百二十丈底阔一丈
　　界泾长八百六十丈底阔一丈三尺
　　陈大港长一千四百七十三丈底阔三丈
　　大钱泾自海口旧坝起至陈泾止长二千四百八丈底阔三丈
　　【支河】闵泾长三百六十丈底阔一丈
　　西王家泾长五百三十丈底阔一丈
　　东王家泾长二百五十丈底阔一丈二尺
　　糜泾长四百二十丈底阔一丈三尺
　　菖蒲浜长六百丈底阔一丈二尺
　　急水浜长一千一百丈底阔一丈五尺
　　陈泾长八百三十丈底阔二丈





　　松江府
　　府城内河
　　通波塘长四百七十三丈七尺阔三丈
　　秀州塘长五百九十四丈阔三丈
　　官绍塘长三百八十八丈阔三丈五尺
　　仓河长二百八十一丈七尺阔三丈五尺
　　日河长三百七十八丈阔一丈六尺
　　月河长二百三十九丈阔一丈
　　小西湖长一百四十丈阔三丈
　　大西湖长一百丈阔六丈
　　恵政河长一百二丈阔二丈七尺
　　玉带河长四百六十二丈九尺阔三丈
　　西牛市泾长三百八十七丈阔二丈八尺
　　东牛市泾长八百五十丈阔一丈五尺
　　府学巽水河长七十六丈阔二丈八尺
　　濯缨亭河四围长六十丈
　　登云河长五十九丈阔二丈七尺
　　和尚浜长六十丈阔二丈八尺
　　泮池长五十丈
　　县学巽水河长一百二十丈阔二丈八尺
　　谷市河长二十五丈九尺阔一丈八尺
　　隆阳河长三百一十八丈九尺阔三丈
　　长生河长一百三十三丈阔三丈
　　隆兴河长一百零二丈九尺阔三丈
　　放生河长二百四十四丈三尺阔一丈八尺
　　艾家浜长三百一丈五尺阔一丈五尺
　　姚家潭长五十三丈七尺阔三丈
　　运盐河长七十二丈四尺阔三丈
　　城外周围濠河共长二千五十七丈一尺



　　华亭县城外各乡河【各乡河形侵占者少故无底阔数目】
　　大茫塘长五千一百七十一丈
　　马庄塘长七千七百九十七丈
　　白牛塘长一万一千六百六十一丈
　　秀州塘长一万八千六百一十九丈六尺
　　大贞塘长二千一百六十丈
　　张墓塘长一千三百十三丈
　　庄公塘长二千四百五十丈
　　小茫塘长八十丈
　　和尚塘长一千四百四十六丈
　　胥浦塘长一万四千四十二丈一尺
　　归泾塘长六千九百九十八丈
　　茹塘长一千四十五丈
　　丘婆塘长八百三十丈
　　亏塘长三千六十四丈
　　南泖塘长五百三十七丈
　　沥渎塘长一千五百丈
　　张此塘长五百八十九丈
　　杨巷塘长九百七十丈
　　薛家塘长一千三百丈
　　浦塘长一千四百丈
　　渎塘长四百丈八尺
　　驱塘长九百五十丈
　　山塘长二千九十丈
　　秋泾塘长一千三百丈
　　斜塘长七千四百十九丈
　　沈泾塘长二千五百十丈
　　前冈塘长二千一百二十六丈
　　顾胥塘长九百五十六丈
　　后冈塘长三千二百五丈
　　横塘长一千六百七十五丈
　　盐鐡塘长一万六千三百八丈
　　小盐鐡塘长七百六十四丈
　　西方塘长三百丈
　　南横塘长七百七十八丈
　　大官绍塘长八百三十九丈
　　官绍塘长八千八十九丈
　　小官绍塘长八百七十丈
　　九墩塘长二千四百三丈
　　南桥塘长六千二百十四丈
　　新开南桥塘长六百八十二丈
　　浅沙塘长八百五十六丈
　　顾学塘长二百六十二丈
　　方西塘长五千三百丈
　　金滙塘长三千七百三十八丈
　　肖塘长三百六十七丈
　　吴塘长三百四十九丈
　　蒲滙塘长二千六百六十五丈
　　泗马塘长二千五百八十八丈
　　俞塘长一千九百九十四丈
　　新村塘长七千二百四十四丈
　　蟠龙塘长三千四百八丈
　　薛店塘长九百七十八丈
　　北俞塘长六千九十八丈
　　通波塘长六千一百八十丈
　　泗泾塘长四千四百三十丈
　　嵩塘长八百六十八丈
　　祥泽塘长一千八百十三丈六尺
　　米市塘长七百四十四丈
　　岳塘长二千五十八丈
　　石湖塘长七千二百三十九丈
　　沽浦塘长九千四百五十一丈
　　徐村塘长二千八百七十一丈
　　古浦塘长一千三百七十三丈
　　走马塘长一千六百八十丈
　　秀溪塘长七百八十丈
　　横山塘长四百五十丈
　　连林塘长七百八十丈
　　古塘长一千一百七十丈
　　葑□塘长三百五十二丈
　　吴塘长三千一百六十丈
　　直衖塘长二百三十一丈
　　横石臼浦长三百三十六丈五尺
　　石臼浦长二千十三丈
　　黄浦长一万九千六百八十五丈
　　姚从浦长六百三十丈
　　运盐河长四万一百十六丈
　　舍河长二百九十六丈
　　新河长三千六百五十丈
　　亭林镇市河长六百四十丈
　　川心河长一千九百丈
　　大沟河长一百八十丈
　　杨巷镇河长一百十八丈
　　陶行桥西门河长三百四十一丈
　　漕河长二千八百丈
　　城河长五千三百二十六丈
　　秀野桥北市河长二百六十丈
　　洞泾河长一千三百二十丈
　　蒋泾河长四百五十一丈
　　林家镇河长一千七百八十二丈
　　大泖长八里
　　泖河长三百九十五丈
　　大泖河长五百九十丈
　　万羊桥河长七百三丈
　　蒲滙中段菖蒲河长二百七十五丈
　　新泾河长一千五百一丈
　　张宅河长三百八十丈
　　叶泾河长九百三丈
　　庄家行河长四百十五丈
　　麫杖港长八千四百丈
　　新泾港长五百丈
　　朴墩港长八百丈
　　石河港长九百五十丈
　　东漕港长三百三十七丈
　　练树港长七百五十丈
　　石撞港长四百七十丈
　　蒋家港长五百三十丈
　　黄桥门至泖港长六百八十丈
　　吕巷港长一千八百六十五丈
　　杨庄港长五百七十六丈
　　乌盆港长五百八十九丈
　　泖港长五百六十八丈
　　陆塌港长一千四百丈
　　华港长八百五十六丈
　　横港长二千一百二十六丈
　　大泖港长七千六百八十丈
　　叶谢港长一千六百三十丈
　　祝家港长七千二百九十一丈
　　得胜港长三千六百五丈
　　南闸港长一百七十丈
　　龙泉港长九百十丈
　　漕泾港长九百三十八丈
　　鞠家港长二百十丈
　　运港长二百十丈
　　训港长三百四十八丈二尺
　　柘沥港长三十九丈
　　西大港长一百七十丈
　　金山港张泾三汊河长一千四百八十六丈
　　白龙潭长一百六十丈
　　巨漕长三百五十四丈
　　横沥长一千二百三丈
　　后冈长二千五百二十一丈
　　竹冈长一万一千一百五十五丈
　　沙冈长八千二百十六丈
　　东沙冈长六百三十丈
　　半冈长二千三百二十五丈
　　吴家路长一千八百丈
　　石牌泾长二千十二丈
　　万罗泾长五千七百三十一丈
　　斜泾长八千一百六十四丈
　　华河泾长五千三百五十九丈
　　北塘泾长二千丈
　　泄水泾长二千三百丈
　　菊泾长一千丈
　　葑泾长二千二百丈
　　东徐泾长六百丈
　　西徐泾长六百五十丈
　　樯子泾长一千六百丈
　　羊泾长四百五十丈
　　横泾长四千一百五十九丈八尺
　　淀子泾长二千二百六十九丈
　　西湾泾长一千四百二十丈
　　徐泾长九百八十三丈四尺
　　归泾长一万四丈九尺
　　掘挞泾长九百六十七丈
　　北腰泾长八百九十六丈
　　大沈泾长一千五百丈
　　腰泾长三百九十丈
　　周河泾长六百丈
　　恵髙泾长一千三百丈
　　细子泾长九百六十丈
　　凡泾长二千四百丈
　　掘石泾长一千七百七十四丈
　　吕泾长七百六十丈
　　市泾长六千七百二十三丈
　　陆湾泾瑶巷港长二百四十丈八尺
　　大张泾长三千二百七十七丈
　　菖蒲泾长九百五十丈
　　张泾长三千五百九十九丈九尺
　　山泾长六百三十丈
　　白泾长六百五十丈
　　山塘泾长五百九十丈
　　西曹泾长一千二百三十丈
　　沈泾长一千八百十二丈
　　温河泾长八百九十六丈
　　乡界泾长十里又二百丈
　　吴泾长一千八十丈
　　折挞泾长一千二百七十丈
　　混河泾长一万三千一百九十丈
　　李界泾长一千二百丈
　　荡泾长一千二百六十丈
　　黄坟泾长一百四十丈
　　蒋松泾长七百七十八丈
　　千步泾长四千六百三十六丈
　　大泖泾长二千四百四十三丈
　　诸石泾长四百丈
　　鹁鸪泾长九百五十丈
　　陈泾长一百五十丈
　　芦泾长二百丈
　　白毛泾长七百二十六丈
　　鱼湾泾长一百丈
　　褚石泾长一千二百丈
　　潘泾长四百五十丈
　　寺庄泾长一千七百丈
　　庙泾长三千三百九十七丈
　　百尺泾长三千二百丈
　　上横泾长七千五百六十五丈
　　下横泾长六千二百七丈八尺
　　髙梅泾长七百四十丈
　　梅林泾长一千六百丈
　　淡泾长一千丈
　　罗泾长八十丈四尺
　　吕运泾长一千二百三十五丈
　　泖泾长六千一百三丈
　　乡心泾长二百五十三丈
　　招贤泾长三百四十丈
　　万言泾长二百六十丈
　　崇定泾长六百三十二丈
　　谦蒲泾长二百八十丈
　　洋泾长三百六十四丈
　　崇亭泾长一百五十丈
　　管泾长一千九百六十九丈
　　杨泾长八百丈
　　丘泾长八百三十丈
　　沈漕泾长六百七十丈
　　河婆泾长六百五十四丈
　　韩泗泾长一千九百丈
　　黄泾长一千二百丈
　　洞泾长六千七百八十五丈
　　蔡成泾长一千二百四十六丈
　　语儿泾长六百八十四丈
　　黄蛮泾长九百四十丈
　　草泾长一百七十丈
　　磨子泾长二千五十八丈
　　横捞泾长一千五百六十丈
　　姚泾长五百五十丈
　　庄泾长一千三百六十丈
　　悬星泾长一千四百八十七丈
　　藕荡泾长三百六十丈
　　浪墩泾长二百三十丈
　　华亭泾长二百三十丈
　　里河湾长二百十丈
　　古溇长一百五十丈
　　金门溇长一百四十丈
　　横挞溇长一千五百七十三丈
　　菖蒲溇长二千一百丈
　　黄泥溇长五百二十三丈
　　杨树溇长五百七十八丈
　　菊花沟长四百六十丈
　　长浜长一千三百丈
　　上浜长一千四百丈
　　西河浜长一千丈
　　牛桥浜长九百七十丈
　　庄浜长一千三百丈
　　北沽浜长一万二千九十丈
　　谭家浜长六百七十一丈
　　新浜长一千五百七十二丈
　　黄动浜长四百八丈
　　横沥浜长三千五十丈







　　上海县城内河
　　肇嘉浜长五百三十一丈
　　侯家浜长二百七十五丈
　　薛家浜长三百九十丈阔三丈
　　方浜转中心河共长三百八十五丈阔三丈
　　半段泾长二百四十五丈
　　上海县城外各乡河
　　吴淞江长九千三百三十八丈
　　内外横江长五千二百五十八丈
　　虬江长一千四百八十丈
　　鹦窦湖长一千二百九十六丈
　　蒲滙塘三段共长二千四百五十丈
　　顾望塘长一千二百丈
　　金滙塘长三千五百十丈
　　望海塘长二千七百丈
　　周浦塘长四千六百八十丈
　　盐銕塘长一万九千五百丈
　　严茂塘长二千九百八十七丈
　　俞塘长三千三百二十四丈
　　北俞塘长一千六百六十二丈
　　陆磊塘长四千一百七十八丈
　　水仙塘长一千二百丈
　　沈庄塘长一万二千五百六十丈
　　咸塘长二千七百丈
　　走马塘长二千八百九十丈
　　三林塘长一千七百三十丈
　　百步塘长二千五百丈
　　都台浦长四万四千三十二丈
　　周浦长四千八百丈
　　东沟浦长二千一百丈
　　小黄浦长二千一百丈
　　东溇浦长一千三百丈
　　西郭浦长一千二百九十二丈
　　东郭浦长一千一丈
　　许浦长一千二百丈
　　横沥长三千九百十丈
　　新罗沥长一千五百二十九丈
　　巨漕长二千五百丈
　　华漕长一千三百丈
　　北沙浜长一千六百二十丈
　　东上澳长一千五百八十丈
　　竹冈长九千二百二十八丈
　　沙冈长九千七十丈
　　新河长九百丈
　　运盐河长六千五百六十丈
　　淡水河长一千九百六十丈
　　中新河长二千五百丈
　　沙洪河长一千五百七十五丈五尺
　　新港西门河长二千六百丈
　　朱沙港长五百六十二丈
　　五灶港长一万三千一百五十丈
　　三灶港长五千六十丈
　　四灶港长一万一千一百五十丈
　　沙涂灶港长三千八百丈
　　七灶港长九千六百丈
　　八灶港长一万二百丈
　　内横港长二万四千八百四十丈
　　小横港长五千丈
　　大鲤港长三千七百丈
　　六灶港长一万三千三百丈
　　一灶港长一千三百丈
　　北一灶港长一千丈
　　北二灶港长一千三百七十丈
　　北三灶港长一千四百丈
　　二灶港长二千丈
　　外横港长一万八千九百四十丈
　　闸港长四千二百二十丈
　　横港长二千一百丈
　　洋泾港长二千一百丈
　　日赤港长一千八百丈
　　新港长三百四十丈
　　赵家沟长二千一百三十七丈五尺
　　御倭沟长六千四百八十丈
　　孙家沟长二千一百三十七丈五尺
　　黄淄溇长二千一百丈
　　千步泾长五千一百丈
　　横泾长六千四十丈
　　语儿泾长三千三百七十丈
　　东河泾长二千六百丈
　　白莲泾长五千五百二丈
　　唐子泾长一千丈
　　中分泾长一千二百丈
　　漕乌泾长四千五百丈
　　新泾长三千六百丈
　　三泾长一千四百丈
　　野奴泾长一千二百丈
　　庄家泾长一千一百丈
　　马家浜长一万九千一百九十丈
　　内横浜长二千八百丈
　　外横浜长二千七百九十丈
　　肇嘉浜长连新港长三千四百十三丈
　　周泾浜长三千二百丈




　　青浦县城内河
　　漕港长三百五十四丈阔七丈九尺
　　大溋浦长三百六十二丈阔五丈七尺
　　中市新河长二百三十九丈阔三丈六尺
　　县河长一百九十九丈阔四丈三尺
　　学河长一百三丈
　　五舍浜长一百二十三丈
　　小赵屯浦长五十六丈
　　青浦县城外各乡河
　　吴淞江长二千三百三十九丈
　　青龙江长一千四百七十三丈二尺
　　浦江长七百三十丈
　　横泖长三千四百八丈
　　莲花漾东通金泽塘西至雪落港南至白荡通嘉善县界北至椒树潭共长九百三十丈
　　小葑漾长阔二里
　　淀山湖口长九十六丈
　　大莫家湾长七百十二丈
　　横沥长一千三百五十四丈
　　盐鐡塘长一千二十丈
　　鳯溪塘长三千七百六十六丈
　　新江塘长一千八百十八丈
　　崧塘长二千八百六十五丈八尺
　　武塘长三千一百二十丈
　　蟠龙塘长五千一百十三丈七尺
　　横塘长一千三百九十三丈
　　神山塘北流至佘山西入诸家塘八曲港共长四百七十丈
　　秀溪塘长五百三十丈
　　横浦塘长六百四丈
　　旗卷塘长五百七十丈
　　沈泾塘在富林西合横山塘东合横浦北流为神山塘东北为八曲港西北入钟贾山共长一千三十丈
　　通波塘东山泾港西至鳯凰山南至横泾北至北簳山烟墩共长七千四百六十丈
　　柘溪塘长五百五十丈
　　大贞塘长六百三十九丈
　　小贞塘长二千三十丈
　　金泽塘长二千九十四丈
　　大圩塘长四百二十三丈
　　宅塘长三百五十六丈
　　葑澳塘长九百七十丈
　　漕浦塘长五百十二丈
　　崧泽塘长一千八百四十八丈
　　柘泽塘南通松江北通本县长九百三十八丈
　　张泾塘长四百三十二丈
　　平浦长二百二十六丈
　　张浦长一千二百九十六丈
　　小涞浦长二千六百十一丈
　　横沥浦长一千一百十七丈
　　大涞浦长五百五十二丈
　　顾防浦长二千三百九十二丈
　　艾祁浦长三千七百二十三丈
　　朱墅浦长八百二十九丈
　　西浦长一千二百三十丈
　　大盈浦长六千三百六十丈
　　管浦长二千八百九十丈五尺
　　顾浦长一百九十四丈
　　澥浦长七百八十三丈
　　大赵屯浦长一千二百三丈
　　小赵屯浦长一千六百一丈五尺
　　赵屯浦长二千五百九十四丈
　　大新河长四百三十丈
　　横塘河长七百三十七丈五尺
　　新开河长一千三百二十五丈
　　新河长一千七十三丈
　　朱沙港长七百四十一丈
　　横港长九百四十六丈
　　墙巫港东至大树漾西至阮荡南至金泽北至淀河共长八百六十丈
　　雪落港长七百五十三丈
　　大葑港阔二里南通运河北通淀山湖共长九百四十丈
　　姚簖港长七百六十一丈
　　急水港【阮荡南沙荡沙田湖白蚬江】蔓莱洲西注太湖【来水防归淀山湖】长一千六百九十七丈
　　湖田港长二百三十丈
　　东陈港长二百十丈
　　谢庄港长一百五十六丈
　　金白港长四百十七丈
　　陆家港长一百三十丈
　　南湾港长一百五十丈
　　烂路港长一千七百丈
　　山泾港长四百丈
　　车路港长八百四十丈
　　青墩港长一千九百五十丈八尺
　　青龙港长一百九十三丈八尺
　　大曹港在金莲河东至县西门北至淀湖南至琴村浜北至昆山县界共长五百二十三丈
　　大山泾港长一千一百二丈
　　漕港长三千六百八十二丈
　　褚家港长四百二十丈
　　山泾港长三百八十丈
　　上段港长四百五十七丈
　　何家港长一千二百三十丈
　　包家港长七百九十四丈
　　龙潭港长八百四十九丈
　　落须滩长七百三十丈
　　横泾长六百三十四丈
　　尤秀泾长五千九百八十二丈
　　莫家泾长七十丈
　　孔宅泾长一千二百丈
　　望河泾长一百三十丈
　　大山泾长六百丈
　　金泾长一千一百一十八丈
　　四达泾【即旧县前河】长二百七十一丈八尺






　　常州府
　　府城内河
　　天喜河自东闗起至大西闗长二千八丈底阔三丈三尺
　　恵民河自小西闗起至小北闗长二千二百五十丈底阔三丈六尺
　　府学河自状元桥起至玉带桥长六百六十丈底阔二丈六尺
　　县学河自顾塘桥起天庆坊桥长五百六十丈底阔二丈四尺
　　仁育河自小浮桥至新街长二百六丈底阔二丈





　　武进县城外各乡河
　　文亨桥河长四百一十六丈底阔六丈
　　孟渎河长七千四百九十丈底阔四丈三尺
　　桃花港长六百七十五丈四尺五寸底阔二丈七尺太平河长二千二百一十丈底阔二丈三尺
　　舜河二段共长二千七百三丈底阔二丈一尺
　　东仓运河长一千八十丈底阔六丈二尺
　　奔牛闸旁运河二段共长一百三十五丈五尺底阔二丈四尺
　　钱塘河长一千三十丈底阔二丈
　　兴隆河长一千二百五十丈底阔三丈四尺
　　横沟河长七百一十六丈底阔二丈五尺
　　吴泾长一千二百丈底阔一丈六尺
　　徐洪港长一千五百七十丈底阔三丈八尺
　　漕沟支河长三千二百丈底阔一丈九尺
　　安寜河长三千七百八十八丈底阔三丈
　　延夀河长一千九百五十丈底阔二丈二尺
　　剩银河长二千四百八十一丈底阔二丈五尺
　　养济河长一千六百丈底阔二丈七尺
　　通济河长一千六百丈底阔二丈五尺
　　利大河长三千七百丈底阔三丈三尺
　　小深河长二千七十丈底阔二丈
　　塘口河长一千九百五十四丈底阔三丈
　　西河洞河长九百七十七丈底阔七丈五尺
　　北洞子河长一百丈底阔一丈八尺
　　北顺塘河长一千九百二十丈底濶三丈六尺
　　老鹳嘴河长八百五十丈底阔三丈一尺
　　青丝港长三百二十丈底阔二丈二尺
　　白鹤溪长二千八百九丈底阔二丈六尺



　　无锡县城内河
　　防沟自北控江门入至出望湖门长五百九十丈底阔三丈三尺
　　弓河绕东迤北长一千九百五十丈底阔三丈五尺冉泾长四百二十丈底阔二丈五尺
　　苐六箭河长三百十丈底阔二丈七尺
　　苐七箭河长三百三十丈底阔二丈三尺
　　第八箭河长二百六十丈底阔二丈五尺
　　亿丰仓河长三百六十丈底阔二丈五尺
　　斥渎长二百七十丈底阔二丈三尺
　　留郎桥河沿西北城之南之东围环县治而东转北出营河长一千一百丈底阔三丈四尺
　　营河长三百七十丈底阔二丈二尺
　　水防河长三百七十丈底阔二丈二尺
　　玉带河长七百七十丈底阔二丈三尺
　　无锡县城外各乡河
　　南门钓桥河长七百五十丈底阔五丈
　　石灰桥河长二百五十丈底阔二丈
　　【支河】丁家浜长四十五丈底阔一丈二尺
　　演圣桥河六十八丈五尺底阔一丈五尺
　　九里泾西墩河长六百丈底阔一丈
　　百渎港口河长七丈六尺底阔二丈五尺
　　百渎桥下起小十字口止河长一千五百九十二丈底阔二丈
　　【支河】孙冠浜长四十丈底阔六尺
　　王家浜长三十二丈底阔五尺
　　袁家浜长五十二丈底阔五尺
　　大墩浜长九十丈五尺底阔六尺
　　韩家浜长五十丈底阔五尺
　　张家浜长二十丈底阔四尺
　　费家浜长三十丈底阔
　　苏团河长六百七十二丈五尺底阔二丈
　　【支河】许浦长二十五丈底阔五尺
　　宋家浜长三十五丈底阔五尺
　　破塘浜长七十丈底阔五尺
　　陶潼浜长四十丈底阔八尺
　　香泾河长三百丈底阔五尺
　　臭渎浜长二百二十丈底阔五尺
　　南走马塘长三千四百一十五丈七尺五寸底阔二丈北走马塘长一千七百八十丈底阔二丈五尺
　　包沿河东段长六百七十丈底阔三丈
　　包沿河西段长六百五十丈底阔二丈五尺
　　信义渎长八百十三丈底阔三尺
　　北防沟长三十丈阔一丈五尺
　　【支河】渎东浜长一百二十丈底阔一丈
　　双排河长八十三丈底阔六尺
　　徐陶泾长六百三十三丈底阔六尺
　　分流泾长一千二百丈底阔六尺
　　香泾河长三百丈底阔六尺
　　钱桥河长三百五十丈底阔一丈
　　新渎横行河长八百三十丈底阔八尺
　　察亭河长三百二十丈底阔一丈二尺
　　郭村朱庄浜河长三百八十丈底阔六尺
　　冯桥河长四百二十丈底阔一丈
　　负来河长九百丈底阔六尺
　　陆墟唐家浜河长四百五十丈底阔六尺
　　杨垜桥河长三百四十丈防阔一丈
　　胡埭河长五百三十丈底阔二丈
　　刘唐河长三百六十丈底阔六尺
　　丁村浜长二百五丈底阔六尺
　　陆家浜长三百丈底阔六尺
　　前章浜长六十丈底阔七尺
　　胡巷桥浜长一百二十丈底阔七尺
　　掘头浜长五十丈底阔八尺
　　沙头浜长五十丈底阔八尺
　　横山浜长五十丈底阔八尺
　　庵头浜长二百丈底阔一丈
　　唐家浜长一百丈底阔九尺
　　坊桥河长一百五十丈底阔九尺
　　杨家桥沙墩河长三百七十丈底阔九尺
　　午千泾长三百丈底阔一丈
　　曹宅河长五十六丈底阔一丈
　　徐陶泾河长七百三十三丈底阔一丈
　　宋塘桥河长三百二丈底阔一丈二尺
　　王港泾河长六百丈底阔一丈
　　章家浜长一百五十五丈底阔八尺
　　杨家浜长二百丈底阔八尺
　　坊桥河长二百五十六丈底阔一丈六尺
　　白泥堰河长五百三丈底阔一丈二尺
　　胡家浜长一百五丈底阔八尺
　　马家浜长八十三丈底阔八尺
　　夀山浜长二百九十丈底阔六尺
　　顾港浜长二百二十五丈底阔六尺
　　严埭河长一千三百丈底阔一丈二尺
　　花渡河长七百丈底阔二丈
　　李富泾河长五百五十丈底阔八尺










　　江隂县城内河
　　横河自春晖门直西转北出爱日门长四百八十丈一尺底阔三丈
　　直河自朝宗门直北至堰桥长二百四十三丈九尺底阔三丈
　　玉带河绕儒学前左右长一百八十四丈底阔二丈虹桥河直北转东绕学院后长二百十一丈底阔二丈
　　江隂县城外各乡河
　　舜河长一千九百三十二丈五尺有奇底阔四丈利港长四千三百二十丈底阔四丈
　　青旸运河长三千七百五十丈底阔五丈
　　顺塘河长二千一十五丈底阔四丈
　　九里河长一千三百四十九丈底阔四丈
　　北横河长六百丈底阔三丈
　　山塘河长一千九百五十六丈底阔五丈
　　东雷沟二段长九百六十丈底阔三丈
　　西雷沟二段长一千三百六十丈底阔三丈
　　桃花港长五千九百五十五丈底阔四丈
　　芦垾港长二千七百八十二丈底阔四丈













　　宜兴县城乡各河【河跨城心难分内外应照嘉定县式合纂】
　　长桥河东自东闗潭西自西闗潭南自山亭乡北至开寳乡长二百六十五丈底阔五丈
　　便民河长五千四百丈底阔五丈
　　西氿闪溪里河长二千四百一十四丈五尺底阔七丈新桥河长一百九十六丈底阔三丈
　　迎恩坊桥河长一千七丈八尺底阔三丈
　　洪巷港河长七百五十丈底阔四丈
　　官渎河长八百丈底阔三丈
　　洋溪渎河东自太湖西至横塘河长三百丈底阔三丈河渎长五百丈底阔一丈八尺
　　邾渎长四百三十丈底阔三丈
　　中凖渎东自太湖西至横塘河长二百丈底阔三丈下章河长一百五十丈底阔一丈
　　北渠河长四十丈底阔一丈二尺
　　楝树港长七十丈底阔八尺
　　前亭河长一百二十丈底阔一丈
　　程墅河长八十丈底阔一丈五尺
　　旱塘河长二十丈底阔七尺
　　寺基河长三丈底阔七尺
　　碓坊河长一十二丈底阔二丈
　　土千河长五十丈底阔一丈五尺
　　蠡河长三十二丈底阔一丈三尺
　　苔庄河长五百丈底阔三丈
　　张石河长二十丈底阔三丈
　　川埠河长三十丈底阔一丈八尺
　　宜风河长二十丈底阔三丈
　　李家河长八十丈底阔二丈
　　土城河长四十丈底阔三丈
　　蒋店河长二十丈底阔二丈五尺
　　西塍河长二十五丈底阔一丈八尺
　　蒋墅河长四十丈底阔八尺
　　桑树河长六十丈底阔二丈
　　归泾河长二十五丈底阔二丈五尺
　　丫溪河长一十丈底阔一丈二尺
　　沙塘河长二十五丈底阔二丈
　　下裴河长四十丈底阔二丈
　　潼渚港长三百丈底阔三丈
　　后桂枝河长七十丈底阔一丈三尺
　　黄秀坝河长一百一十丈底阔一丈
　　姚庄河长一百一十丈底阔一丈五尺
　　常富河长八十二丈底阔二丈
　　鳯仙河长六十五丈底阔一丈





　　镇江府
　　府城内河
　　穿城大河长一千二百五十丈底阔四丈不等
　　石塔桥横河转西南出城长三百二十丈阔七尺不等中市直河长二百八十六丈四尺有奇阔七尺不等淮徳桥浜长一百八十三丈有奇阔七尺不等










　　丹徙县城外各乡河
　　运河长一万七千二百六十五丈七尺底阔四丈不等油榨港南自江口起至东新开夹西自褁脑洲南至复原洲止长二千七百五十四丈面阔三丈底阔一丈不等
　　鲁堰河东至万顷洋西至白土南至十七都北至髙十六都计长一千三百丈面阔五丈底阔二丈五尺
　　【支河】鲁堰涧长二百五十一丈底阔六尺
　　黄堰涧长三百一十八丈底阔十尺
　　青培河东自金坛县界起西至十九都南自金坛县界起北至十九都计长一千九百八十丈面阔五丈二尺底阔三丈
　　【支河】汊河长二百七十八丈底阔七尺
　　马家涧长二百五十三丈底阔六尺
　　长山河东自丹阳县界起西北至十八都南至十九都计长八百九十五丈面阔五丈底阔三丈
　　【支河】出水沟长三百一十二丈底阔六尺
　　寳堰河东自丹阳县界起西南至十八都北至洞十六都计长一千八百九十九丈面阔五丈底阔三丈
　　【支河】寳堰涧长三百五十七丈底阔七尺
　　茅山港长二百四十八丈底阔六尺
　　桃花港自至大江西南俱十二都北至二十二都长二百五十丈面阔四丈五尺底阔二丈
　　沙腰河长二千五百三十八丈面阔六丈底阔二丈五尺
　　徐府港长一千一百五十丈面阔二丈五尺底阔一丈毛沙港长一千八百五十丈面阔三丈底阔一丈三尺孟家港长五百九十丈面阔三丈五尺底阔一丈五尺朱家港计长六百一十丈面阔三丈五尺底阔一丈五尺
　　何家港长七百八十丈面阔三丈底阔一丈三尺萧家港长一千二百丈面阔三丈五尺底阔一丈五尺李家港长八百七十九丈面阔三丈底阔一丈五尺太平港长七百八十丈面阔四丈底阔一丈五尺东界港长一百五十丈面阔四丈底阔二丈不等长生港长三百九十丈面阔四丈底阔二丈
　　钱家港长七百五十丈面阔四丈底阔二丈
　　太庙港长七百一十丈面阔三丈底阔二丈
　　双水港长三百一十丈面阔四丈底阔二丈五尺官沙港长五百三十丈面阔四丈底阔二丈不等丹徒减水港长六百八十丈面阔四丈底阔二丈不等山北港长四百五十丈面阔四丈底阔二丈
　　鐡猫港长一千二百五十丈底阔二丈不等





　　丹阳县城内河
　　穿城防沟长自东闗起出北闗至观音山闸口长七百六丈阔四丈六尺
　　恵政桥河繇通漕门水闗八内城绕县治前长六百四十二丈七尺阔三丈五尺
　　学前新泮河长二十丈二尺有竒阔六丈五尺有奇
　　丹阳县城外各乡河
　　吕渎河长二千五百七十四丈底阔二丈
　　萧帝河长一千七百八十一丈底阔一丈九尺
　　【支河】马嘶港长二千八百六十丈底阔二丈
　　运河长一万二千六百八十七丈底阔五丈
　　白鹤溪长一万四千四百五十五丈底阔二丈




　　金坛县城内河
　　穿城直渠长二百三十丈三尺有竒阔二丈不等
　　金坛县城外各乡河
　　运河长六千二百八十丈
　　防风河长三千七百四丈底阔二丈
　　上青培河长三千七百五丈底阔二丈
　　建昌圩河长三千三百二十八丈底阔二丈
　　三里防河长三千七百一十五丈底阔二丈
　　分水尖河长三千一百九十二丈底阔二丈
　　下青培河长九百六十丈底阔二丈





　　吴中水利全书卷七
<史部,地理类,河渠之属,吴中水利全书>
　　钦定四库全书
　　呉中水利全书卷八　　　明　张国维　撰水年
　　水灾流行自昔不免唯呉田洼下嵗罹水患滋多自汉而下殆不胜书并纪旱年盖濵海沿江及山乡畏旱仰借夫水亦闗水利云
　　汉
　　始元元年秋大水
　　建始间霖雨三十日大水
　　东汉
　　永平八年秋大水
　　魏吴
　　太平元年秋湖海泛溢平地水深数尺
　　晋
　　太康四年冬大水
　　元康五年六月大水
　　八年九月大水
　　大兴二年大水
　　咸康元年六月大旱
　　寜康二年水
　　咸安二年秋大旱
　　元兴元年四月大旱
　　宋
　　元嘉七年义兴等处大水
　　十年六月大水
　　齐
　　建元元年水
　　永明元年水
　　九年大水
　　梁
　　大通二年大旱
　　大通中吴郡水灾
　　大寳元年旱
　　陈
　　大建中大水
　　唐
　　贞观三年秋大水
　　乾元元年大水
　　大厯元年水灾
　　贞元六年夏大旱
　　八年大水
　　永贞元年旱
　　元和十二年大水
　　长庆二年大水湖溢
　　四年秋旱复大水
　　寳厯元年旱
　　太和三年大水
　　四年夏大水
　　六年大水
　　七年秋大水
　　防昌元年七月大水
　　干符三年五月旱
　　六年夏大旱
　　五代
　　吴越王钱氏长兴间二次水灾
　　宋
　　淳化中连年水灾
　　大中祥符三年旱
　　四年吴水泛滥壊庐舍
　　干兴元年五月大水
　　天圣元年大水
　　四年九月大水
　　景祐初大水
　　寳元元年大旱
　　皇祐二年大水
　　五年夏旱
　　熈寜间大旱
　　八年大旱
　　元丰元年七月初四日夜蘓州大雨潮髙二丈余漂荡尹山至呉江塘岸洗涤桥梁沙土皆尽惟石仅存四年七月苏州大水民居邉湖者皆荡尽呉江长桥摧去其半桥南至平望皆如扫吴江以北露地而哭平望以南刈禾而歌
　　元祐六年呉中水灾
　　绍圣元年秋大水
　　四年夏旱
　　元符二年六月久雨苏湖秀等处尤罹水患
　　大观元年十月苏湖水灾
　　政和五年八月苏湖诸郡水灾
　　重和元年五月大水
　　建炎三年旱
　　建炎间大水
　　绍兴二年苏州呉江等县水灾
　　四年六月浙西大水平江府所属为甚
　　二十八年七月平江大风雨漂没数百里九月沿海各乡水溢
　　隆兴元年八月大风雨平江湖州为甚
　　二年七月平江大水浸城郭壊庐舍田圩军垒操舟行市者累日人溺死无数越月积隂苦雨水患益甚民流淮东
　　乾道二年春大水
　　三年八月大水
　　六年五月大水
　　淳熈元年八月大水
　　二年秋旱
　　三年夏秋大水
　　五年旱
　　七年秋旱
　　八年秋大旱
　　十一年秋大水
　　十四年六月旱
　　绍熈四年夏大水
　　五年八月大雨平江江溢圮田庐甚众
　　庆元三年旱
　　五年夏秋大水
　　六年大旱
　　嘉泰元年大旱
　　二年自春至秋无雨大旱
　　三年五月大旱
　　开禧元年夏秋大旱
　　嘉定二年大旱
　　六年大水
　　七年秋冬不雨大旱
　　八年夏大旱
　　九年夏秋大水
　　十一年大水
　　十五年大水
　　十六年五月江潮大溢平江为甚漂庐舍伤农田圯城郭隄防溺死者众
　　绍定三年夏大水
　　景定二年秋大水
　　元
　　至元二十一年春大水
　　二十三年六月平江路水壊民田一万七千二百顷二十四年大水
　　二十五年夏大水
　　二十七年大水
　　二十九年六月大水
　　三十年大水
　　元贞元年五月大水九月又大旱
　　大徳元年大旱
　　二年大雨湖海泛溢乡城俱漂没
　　五年六月大水
　　十年五月大水害稼七月大风海溢呉江大水
　　至大元年旱
　　四年雨水没田
　　五年水
　　六年水
　　七年水
　　延祐元年大水
　　三年大水平江路松江府遍地无青
　　六年六七月大水
　　七年雨水没田
　　至治元年大水损田
　　二年平江路大水损民田四万九千六百顷
　　三年大雨水
　　泰定元年大水
　　三年呉中水田半渰
　　平江水没民田万计
　　【纪载政和天顺天厯各书大水按正史其实一歳两更年号又更年为祀云】
　　至顺元年七月平江大水壊民田十月太湖水溢呉江漂没民居万家
　　三年呉中水
　　元綂元年水灾沿海潮溢
　　二年呉中水没田
　　后至元元年夏大旱
　　三年水灾
　　四年水灾
　　五年水
　　六年呉中水田俱渰
　　至正元年海潮涌溢
　　二年大水太湖泛溢伤败田庐
　　三年夏大旱
　　四年水
　　五年七月宜兴山水暴涨平地水髙一丈壊民庐舍六年水渰田半收
　　七年呉中大水无秋
　　八年四月平江大水
　　十年呉中雨田渰过半
　　十一年大水
　　十五年五月大水禾苖漂没城郭崩圯
　　明
　　洪武初大水
　　七年大水
　　九年五月大水
　　二十三年七月海溢漂没民田
　　末年大旱
　　永乐二年吴中大雨水田防尽没
　　三年六月大水髙原浮数尺洼下者丈余民田竝渰没
　　五年六月大水
　　七年大水
　　九年水灾
　　十一年水
　　十二年夏水
　　十三年水
　　十四年水
　　十六年大水
　　二十年大旱
　　二十一年大水
　　二十二年水
　　宣徳元年大雨水无秋
　　二年水
　　三年六月大水
　　六年水
　　八年六月大旱
　　九年大水无秋
　　十年旱
　　正统元年夏大水
　　四年水
　　五年大水
　　六年旱
　　七年大水湖海涌涨平地水髙数尺
　　八年八月大水壊稻
　　九年湖水泛溢冲决四境伤稼
　　十年水
　　十一年五月大水
　　十二年旱
　　十三年大水
　　十四年夏大水无秋
　　景泰元年大水
　　四年夏大潦秋大旱
　　五年夏水漂没田庐
　　六年夏亢旱
　　七年夏秋大水农乗船而刈
　　天顺元年大水无秋
　　二年秋旱
　　三年水
　　四年五月大水
　　五年七月水
　　六年水
　　八年大水
　　成化元年春夏大水无秋
　　二年大水
　　三年大水
　　五年夏大水海涨漂没民居咸潮害稼
　　七年大水
　　八年七月大水湖海涨溢飘没田庐
　　九年大水
　　十一年水
　　十二年八月水
　　十四年五月大水
　　十六年水灾宜兴湖防张渚山水暴涨漂没庐舍人畜
　　十七年春夏大旱秋大水伤稼
　　十八年春夏大水
　　十九年春大水不害稼
　　二十年五六月水
　　二十一年秋大旱
　　二十二年大水
　　二十三年六月亢旱
　　治元年五月大水渰禾
　　四年春夏大水平地江河民不得稼
　　五年夏大水湖泖相连
　　六年夏秋大水
　　七年大水冒城郭行舟入市农田渰没长洲呉江常熟昆山四县尤甚
　　十一年六月水溢
　　十二年水
　　十三年六月水溢池沼皆盈
　　十六年五六月大旱禾尽槁
　　十八年水
　　正徳元年大旱
　　三年大旱河底生尘
　　四年夏大旱七月连雨十七日吴中成巨浸农田无刈获
　　五年三春积雨至六月大决田围水及树杪长洲常熟昆山华亭县水浮陆地呉江长桥不浸者仅尺许六年春大水
　　八年大水
　　十年大水
　　十三年六月大雨山水涌涨渰田十之七
　　十四年大水
　　十五年大水渰禾
　　嘉靖元年春大旱河渠枯涸三月至六月大水田成巨浸呉中田畴竝没七月湖涨呉江城外及简村三十里内一望无际
　　二年夏大旱溪湖见底妨稼七月湖海泛溢漂溺民居
　　三年夏先旱后大水伤稼
　　四年夏秋旱
　　七年四月大旱
　　八年春夏水秋旱
　　十年水
　　十三年夏大旱
　　十四年春雨夏旱秋大水
　　十五年秋旱
　　十六年大水
　　十七年夏大水伤稼
　　十八年春夏大旱闰七月湖海水溢平地涌波数尺田多坍没
　　二十年水
　　二十二年大旱呉嘉定上海武进江隂丹徒丹阳各县竝伤稼
　　二十三年春水夏秋旱沟洫尘禾苗槁尽
　　二十四年大旱麦稻全荒
　　二十五年六月旱
　　二十七年旱
　　二十八年太湖水溢低乡害稼髙乡苦旱
　　二十九年夏大水伤稼
　　三十三年大旱
　　三十七年水渰中下田
　　三十八年夏大旱伤稼
　　四十年春夏秋大水髙低尽成巨浸波涛平野苗自初挿吐花成粒一切皆害城郭公署民居倾倒防半郊外数十里无烟火流离载道饿莩相枕水至明年始退此为有明第一洪水大患
　　四十一年夏大水
　　隆庆三年夏大水漂没髙低田畆全灾
　　四年大水壊稼
　　五年水不害稼
　　万厯三年夏大水淹禾
　　六年夏旱
　　七年五月久雨山源倾注江海泛溢大水连天长洲呉江常熟昆山华亭诸县一望无际禾苗渰尽八年大水成巨浸幸呉淞白茆初浚旋即宣泄灾仅七八
　　十年七月大东北风驾海泛溢潮平地二丈余漂没上海嘉定等处人畜无筭又风卷太湖港汊皆干遥见满湖皆火俄风展转西南拥回湖水势若排山大雨如注震倾吴江简村人民庐舍如扫昆山青浦常熟等县田埂尽壊一夕水退仍有车救获全
　　十五年七月大水髙丈余髙低皆成巨浸嵗防十六年大旱赤地千里嵗大防
　　十七年大旱太湖淀山等湖皆涸
　　十八年夏大水
　　二十一年水
　　二十三年九月河水骤溢池沼皆盈
　　二十五年夏旱
　　三十六年大水浮平地数丈髙低皆成巨浸无寸土可耕
　　三十七年夏大水
　　四十年秋大水稼歉收
　　四十八年水
　　天啓四年夏大水嵗防
　　五年夏旱
　　六年七月初一日湖海水溢渰没民田
　　崇祯二年夏秋水
　　四年夏大水长洲呉江昆山常熟各县低乡尽湮五年夏秋旱
　　六年六月二十五日风大雨湖海水涨
　　八年春夏秋大水



　　呉中水利全书卷八
　　钦定四库全书
　　呉中水利全书卷九　　　眀　张国维　撰水官
　　治水仰借专官歴代建置因革不常皆以慎厥职也至昭代尤重是役官必奏绩歴歴可稽矣
　　虞
　　舜命禹作司空【虞书曰舜咨四岳佥曰伯禹作司空帝曰俞咨禹汝平水土惟时懋哉禹拜稽首帝曰俞汝往哉】
　　晋
　　永嘉六年命参军郄鉴按视苏湖积水
　　唐
　　天祐元年呉越钱氏置都水庸田使以主水事【募卒为部号曰撩浅每都二千人】
　　宋
　　干兴元年命尚书职方员外郎杨及催督蘓湖秀三州疏导
　　天圣元年命转运使徐奭江淮发运使赵贺董苏州濬筑又勅内供奉官张永和随宜调度
　　景祐二年置丰田水官使者专管湖塘河渠
　　皇祐四年命殿中丞王安石相视昆山等处塘隄至和五年立常熟县城下四指挥统辖开江兵士嘉祐四年招置苏州开江兵士立呉江昆山等县城下指挥
　　熈寕元年命昭文馆编校雍元直董治浙西河渠　定望亭等堰监防使臣竝系衔管干河塘【同所属令佐廵视修葺啓闭】
　　六年命广东安抚机宜郏亶为司农寺丞提举两浙水利【亶上言水利因有此命】
　　七年命检正中书刑房公事沈括相度两浙水利
　　元丰六年枢密院裁定蘓州开江兵级属城下指挥专治浦牐【定兵士八百人】
　　元祐六年诏左朝奉郎邵光督修苏州等处水利【同本路监司专董开濬河渠】
　　元符二年命两浙转运判官曾孝蕴提举兴修澳牐崇寕元年命宗正使徐确相视呉淞江并议濬决　置提举澳牐司于苏州以知昆山县鲍朝懋提举管干【凡常润杭秀扬州新旧等牐通令督治】
　　大观元年命两浙监司相度苏州开江　命通直郎陈仲方为发运司属官再相度苏州积水
　　二年诏浙西各县知县县尉竝带衔管县界河塘沟洫事
　　三年命中书舍人许光凝濬治呉淞江
　　四年命两浙提举常平官考求练湖故迹
　　政和二年命户曹赵霖相度平江府等处水利工役四年命知平江府庄徽专委户曹赵霖讲究港浦利害赴尚书省指说寻命赵霖充两浙提举常平兴修水利仍差童师敏充承受奏报文字就平江府置局辟官　诏平江等府所属知县带衔提举湖塘河渠县尉带衔廵视湖塘河渠　设烈塘犇牛二闸各闸官一员【左右选通差后省淮东总领所取为辟阙以围田所催纲运官兼】
　　七年诏权罢赵霖别充差遣
　　重和元年复以赵霖为提举常平措置平江府等处水利救防民田
　　宣和元年诏提举常平官专切措置水利农田　赵霖罢【时以霖增修水利不当罢官已见成绩进直徽猷阁复所降两官】
　　五年命王仲闳同防访使刘仲光漕臣孟庾措置常润运河【王仲闳宋史不载爵秩】　诏发运提举等官同防访使叅订浙西水道利害
　　靖康元年定兴修农田水利官赏格
　　隆兴二年诏两浙转运副使姜诜督诸州守臣按视围田利害
　　乾道七年遣御史萧之敏按视秀州华亭等处港堰九年置监堰官于亭林【招募土军五千人廵逻専一禁戢侵毁并将卑薄处时加修捺】　诏凡有隄堰县分知县县尉竝带衔主管堰事
　　乾道间命司门员外郎李公传相度三江水利给华亭县簿尉俸随行
　　淳熙元年命提举浙西常平薛元鼎相视太湖沿流利害寻诏水军都统冯湛擢两浙运判陈岘知平江府督治诸泾塘浦提刑曾逮覈实以闻
　　元
　　至元二十八年命江淮行省叅政燕仲楠左司郎中都哩黙色相视淀山湖等处水利
　　三十年命都省断事官图埒实行院佥事董【元史失名】浙东宣慰使哈喇岱督治平江松江等路府水利
　　大徳二年诏立浙西都水庸田使司于平江路设置【秩三品专理修筑防濬仿旧制设撩浅军人仰庸田司于二八月内依时督责】
　　五年诏罢都水庸田使司
　　八年诏立行都水监仍于平江路设置直中书省命行省平章彻尔提调疏濬江东浙东西水利
　　至治三年命中书省委官按视讲究平江镇江二路水利
　　四年设练湖提领官【查旧额湖兵四十三名添补五十七名共百人于本路州县苗粮内给食应令专任修筑设提领壕寨一人司吏一人于出身人内选用】
　　泰定元年复立都水庸田使司于松江府设置【从中书右丞舒玛尔节之请】命行省左丞多尔济巴勒知水利前都水少监任仁发督治浙西水利
　　天厯元祀诏罢都水庸田使司
　　至正元年复立都水庸田使司仍于平江路设置【辖江东浙东西道与风纪重臣交调衔兼行工部事掾属皆视司臬吏遴选】　命州县农事正官结衔知渠堰事受都水庸田使司节制
　　明
　　洪武三年奉防设苏松常镇沿江海口闸各闸官一员【每闸设夫三十名以司啓闭】
　　永乐二年敕差戸部尚书夏原吉偕都察院左佥都御史俞士吉通政使司左通政赵居任大理寺左少卿袁复治水苏松等处【四月上以苏松水患为忧命夏原吉特往疏理八月遣俞士吉赍水利集赐原吉使同赵居任袁复讲究拯治之法】　寻命工科给事中姚善佐夏原吉等治水
　　宣徳二年命吏部添设苏松常镇杭嘉湖七府劝农水利通判属县水利县丞各一员【从廵抚周忱之请】
　　五年敕差工部右侍郎周忱廵抚应天等十府一州兼理水利农田
　　正统八年奉防革苏松常镇杭嘉湖七府水利通判属县水利县丞【廵按苏松御史何永芳题革地方共称不便】
　　九年敕廵抚应天等府工部右侍郎周忱兼督杭嘉湖水利　本年奉防仍用苏松常镇杭嘉湖七府水利通判属县水利县丞事毕裁省
　　成化八年敕差浙江按察司佥事呉防専理苏松常镇杭嘉湖水利
　　九年奉防添设苏松常镇杭嘉湖七府劝农水利通判属县水利县丞各一员
　　治七年敕差工部右侍郎徐贯同主事祝萃督理苏松常镇杭嘉湖水利　本年奉防取回主事劄付浙江按察司佥事伍性带理苏松常镇水利听徐贯调度
　　七年奉防仍劄付浙江按察司佥事雷士防带理蘓松常镇水利
　　八年敕差工部都水司主事姚文灏提督苏松常镇杭嘉湖水利【姚文灏先任常州通判治水奏绩】
　　十年敕差工部都水司郎中傅潮提督苏松常镇杭嘉湖水利　本年奉防置太仓州设水利判官一员十四年敕差工部都水司郎中臧麟提督苏松常镇杭嘉湖水利
　　十七年奉防罢遣苏松等府水利部臣
　　正徳七年敕苏松常镇兵备副使带管水利
　　八年奉防差都察院右副都御史俞谏巡视浙直水利
　　十四年敕廵抚应天等府工部尚书兼都察院右副
　　都御史李充嗣兼督苏松等处水利　本年敕差工部都水司署郎中事员外郎林文沛署郎中事主事顔如环分理苏松等处水利听李充嗣节制
　　嘉靖三年奉防取囬水利郎中劄付浙江按察司佥事熊允懋带管苏松常镇水利
　　四年敕差佥事蔡干仍带浙江按察司衔专理苏松等府水利
　　九年敕差工部都水司郎中朱衮提督苏松常镇水利
　　十年奉防取回水利郎中劄付苏松常镇兵备带管水利
　　十四年敕苏松常镇兵备副使兼理水利
　　二十五年敕廵抚应天等府都察院右副都御史欧阳必进兼督江南水利
　　二十八年敕差苏松常镇粮储叅政一员带河南布政使司衔兼理水利
　　三十五年奉防革粮储叅政仍劄苏松常镇兵备副使兼理水利
　　四十四年题准改苏州府水利通判为同知
　　四十五年敕两浙廵盐御史带管苏松常镇杭嘉湖水利
　　隆庆六年敕差苏松常镇粮储叅政一员带山东布政使司衔兼理水利
　　万厯四年敕差廵视下江监察御史林应训专督苏松常镇水利
　　五年奉防革粮储叅政仍劄苏松常镇兵备兼理水利　裁汰冗员革长洲呉常熟嘉定各县水利县丞并廵盐主簿兼职水利革丹徒丹阳二县水利县丞属典史职专水利
　　十六年敕差副使许应逵带湖广按察司衔督理苏松常镇水利
　　十八年奉防革苏松常镇水利道
　　二十年奉防复设苏松常镇粮储道一员带湖广布按二司衔【布政使叅政叅议按察使副使佥事无定秩】兼理水利二十四年题准改粮储道为常镇兵备道苏松常镇兵备道为苏松兵备道析四府水利各就辖境兼理
　　崇祯二年奉防裁汰冗员革太仓州长洲呉常熟嘉定等县水利判官主簿各一员属吏目典史职专水利四年奉防复设苏松常镇粮储道一员带湖广布按二司衔【亦无定秩】兼廵视漕河其水利农务仍苏松常镇二兵备道兼理






　　呉中水利全书卷九
　　钦定四库全书
　　呉中水利全书卷十　　　　明　张国维　撰水治
　　治水自夏禹而后代见成绩而宋元为盛昭代尤以贡赋半出东南三百年疏导勤密故利赉斑斑可攷夏
　　禹贡云三江既入震泽底定　史记曰禹治水于呉通渠三江五湖
　　周
　　敬王八年呉穿防沟通江淮【东北通射阳湖西北至宋口入淮通粮道】二十五年呉行人伍员凿河【自长泖接界泾而东尽纳惠髙彭巷处士沥渎诸水后人诵其功名曰胥浦】
　　元王三年越范大夫蠡伐吴开漕【今曰漕河亦曰蠡河】
　　烈王十五年楚春申君黄歇城故呉墟内北渎四从五横　治水松江导流入海【后人因其姓黄曰黄浦亦曰春申浦】　开港溉田【今曰黄田港】　开浦置上下屯【今曰申浦】
　　秦
　　始皇帝凿曲阿
　　汉
　　【阙】　　年阳羡令袁玘筑长桥凿便民河【避洴浰之险】呉
　　赤乌八年使校尉陈勲开破冈渎【陈勲发兵三万凿句容中道至云阳西城以通兵防船舰号破冈渎上七埭入延陵界下七埭入江寕界于是东郡船舰不复行京江矣】晋
　　咸寕间呉兴太守虞潭于沿海筑垒【沿海非呉兴辖境虞潭特倡盛举】太兴四年晋陵内史张闿创新丰塘【张闿所郡四县竝以旱失田闿乃立曲阿新丰塘灌田八百余顷计用二十一万一千四百二十工以擅兴造免官后举朝为之申白诏以闿为大司农】
　　【阙】　　年陈敏凿练湖【陈敏据江东令弟诣遏马林溪引水为之以溉云阳号曲阿阙】　　年呉兴太守沈嘉开荻塘
　　宋
　　元嘉二十二年扬州刺史始兴王刘濬议穿渠浛【王濬以松江沪渎壅噎不利议从武康纻谿直出海口穿渠浛功竟不立】　修阳湖【乗湖废修成良畴数百顷】
　　二十四年治临津【属毘陵】
　　齐
　　建武【阙】年曲阿令丘仲孚凿长冈埭【时王敬则反兵至凿长冈埭泻渎水以阻其去路】　凿丹徒云阳运渎【自云阳西城径抵都下】
　　梁
　　天监九年造谢塘【彭城令谢法崇所造】　开上容渎【呉赤乌间开破冈渎晋宋因之至是废去而开上容渎在句容东南五里】　开龙目河【武帝望京见盘纡似龙于山前开此河以龙目名之】
　　大通二年诏遣前交州刺史王奕漕大渎【呉郡大灾有上言当漕大渎以泻浙江者遂遣王奕假节发呉呉兴信义三郡人丁就役】
　　大同元年绕惠山濬溪【今名梁溪】
　　陈
　　【阙】　　年复修破冈渎【时上容渎湮】
　　隋
　　大业六年敕穿江南河【自京口至余杭郡八百余里面濶十余丈拟通龙舟廵防稽】
　　废破冈渎
　　至徳间置望亭堰牐
　　唐
　　景龙二年置将军堰闸
　　开元元年筑捍海塘【自杭州盐官县起抵呉淞江袤一百五十里】
　　十一年乌程县令严谋达重开荻塘【荻塘自乌程县至呉江县境九十里乌程所受诸水繇荻塘出故谋逹开之】
　　十五年丹阳刺史徐【失名】开京口【徐某以郡北隔江舟行绕瓜歩多风涛之险乃于京口埭下开河二十五里渡江立埭嵗利百倍舟不漂没】
　　永泰二年诏重开练湖【从转运使刘晏刺史韦损之请】
　　贞元八年苏州刺史于頔缮隄防【自平望西至湖州之南浔五十三里皆成隄名曰荻塘民颂其徳又名頔塘】　决水溉田【頔又凿畆浍列树以表道决水以溉田】
　　元和二年浙西观察使韩臯命苏州刺史李素长洲县令李暵摄常熟县呉县主簿李仲方开常熟塘【自州齐门北抵常熟长九十里因名元和塘今误名云和】　湖州刺史范传正开平望官河【平望湖苏州实为湖州运道及湖港泄泻所必繇因淀淤故有此举】
　　五年苏州刺史王仲舒隄淞江为路【时松陵镇南北西俱水乡抵郡无陆路至是始通今呉江县城北三里桥北行至长洲县界七里桥曰古塘自观澜铺至彻浦铺十里曰石塘自彻浦至平望三十里曰官塘自平望南行至秀水县王江泾曰土塘荻塘见前】　开泰伯渎
　　元和间常州刺史孟简开渎【孟简既开泰伯渎复濬一渎后人称为孟渎袤四十一里溉田无数】
　　太和【阙】年疏常熟县盐铁塘
　　天祐元年呉越钱氏命都水庸田司督撩浅夫疏导诸河　濬治新洋江【兼濬横塘通小虞浦】　司空张瑗凿华亭县仓河　濬柘湖及新泾塘【繇小官涌入海】
　　南唐
　　升元元年知丹阳县吕延贞濬练湖【吕延贞既濬练湖复作斗门以通灌注】
　　保太元年修孟渎水门
　　宋
　　淳化三年诏废望亭堰　知常州王诜开珥渎至道二年知苏州陈省华议筑昆山塘【旧连湖瀼无陆道为民患时议修筑不果】
　　大中祥符五年两浙转运使徐奭奏置开江营兵专修呉江塘路【兵凡一千二百人塘路南至嘉兴一百余里】
　　天禧二年江淮发运副使张纶同知苏州孙冕疏五湖导诸港浦【时有水患经画于昆山常熟疏五湖导太湖水入海复嵗租六十万斛】四年知江隂军崔立濬利港开横河【崔立教民濬利港溉田数千顷又开横河六十里以通运漕】
　　干兴元年诏苏湖秀三州防导壅阏命发运使发邻郡兵助工【时积水害稼皆繇三州江河壅阏】
　　天圣元年转运使徐奭江淮发运使赵贺于苏州筑隄濬潦【苏州水壊太湖外塘又海旁支渠堙塞诏自市泾以北亦门以南筑石堤九十里起桥十有八濬积潦自呉江东赴海复良田数千顷流民自占者二万六千家嵗出租苗二十万】
　　七年开润州新河【两浙转运使上言润州新河上毕降诏嘉奨】
　　景祐元年知苏州范仲淹议疏导诸水【范仲淹上书宰臣具言水利时转运使亦委苏州节度推官张去惑分捍水道】
　　二年范仲淹开五大浦【范仲淹亲至海浦濬茜泾下张七鸦许浦白茆五河以疏导诸邑之水使东南入于松江东北入于杨子江与海用钱米一十八万三千五百贯石】
　　寳元元年两浙转运副使叶清臣疏盘龙滙通沪渎【盘龙滙界华亭昆山之间歩其泾才十里而廻泬迂缓乃四十里江流为之阻遏盛夏大雨则泛溢伤稼穑壊室庐殆无寕嵗干兴间屡经疏决未得其要范仲淹守蘓州尝经度之未遑兴作至是叶清臣转漕本路建议酾为新渠从沪渎入海道直流迅速其患遂弭】
　　庆厯元年知华亭县钱贻范开顾防浦【县西北六十里趋青龙镇南通漕渠下逹松江役夫三千五百二十人糜钱一百三十六万】
　　二年蘓州通判李禹卿隄太湖【李禹卿以松江风涛漕运多败官舟遂筑长隄于松江太湖之间横截五六十里又云八十里为渠益漕运其口蓄水溉田千余顷嵗饥出羡粟三万活饥民万余】　修荻塘　知常熟县范琪濬金泾鹤渎二浦　知晋陵县许恢濬港【许恢以申港澡子戚墅三港废不复治濬申港凡六十八里澡子港自江口濬之凡四十里戚墅港自湖口濬之凡九十里计工费三十六万凡灌田万顷工役三月而罢】
　　三年知武进县杨璵濬孟渎【杨璵谕民疏治孟渎复通江流】　知常州李余庆濬顾塘河【李余庆濬顾塘河经大市益引惠明河水注之漕渠复开后河曰三十年当有魁天下者后果如其言】
　　【阙】年两浙转运副使郑向疏蒜山河【疏蒜山漕渠直抵于江人称便利】
　　皇祐【阙】年知华亭县呉及兴水利【督民间预修水利以备霪□次年大水赖沟洫通利民田大稔】　知江阴军葛闳濬运河【葛闳以运河自黄田港达五泻堰中多淤梗积潦害稼募粟二万斛给役大濬治之长四十里】
　　至和二年昆山县立簿丘与权筑昆山塘【皇祐间发运使许某建议命王安石相视丄奏至是与权奋然身任知蘓州吕居简知昆山县钱纪同心计画始克成塘因名至和自娄门至昆山六十余里建桥架梁凡五卜二】
　　嘉祐三年转运使沈立开昆山顾浦
　　四年呉江昆山等县兴修塘岸　昆山县县丞沈【失名】开新江
　　五年转运使王纯臣督蘓湖常秀四州竝筑田塍【王纯臣建议四郡通作田塍位位相接以御风涛俾县官教诱殖利之户自作塍岸定其劝课为殿最当时推行之】
　　六年知蘓州蔡抗按视属县积水立法疏治　两浙转运使李复圭知昆山县韩正彦大修至和塘　濬白鹤滙【濬白鹤滙如盘龙之法】宜兴县尉阮洪疏四十九渎【阮洪以呉中水患屡上书监司乞开百渎得请遂疏四十九渎是年大稔】　知常州陈襄濬运河【陈襄以太湖积水横遏运河不得入江为民患立法濬之其患遂息】
　　八年撤望亭堰牐拨兵士蘓州【时转运司奏常州望亭堰牐废拨兵士蘓州开江指挥于昆山置营兴修至和塘】
　　嘉祐间知常州王安石开运河【时调夫各县知宜兴县司马旦言役大而亟民有不堪请缓之令诸县嵗递一役安石不聴防秋大霖雨民苦之多自经死役竟罢】　知宜兴县司马旦凿新溪　知江隂军杨士彦濬横河
　　治平三年浙西提刑元积中开运河　知呉江县孙觉大筑荻塘【始垒石为岸壅土为塘】
　　四年诏修夹冈河【都水监言自两浙相度到润州至常州界开淘运河废置堰闸乞今年暂止运河上开修夹冈河道从之】　知宜兴县楼闶濬四十二渎【百渎止濬四十二余悉湮废】
　　熙寕元年诏修水利　知无锡县焦千之决水灌田【嵗值旱河竭用单锷言自小渲车湖水入运河复车梁溪水繇将军堰以灌之农田获利】　楼闶又开一渎【民颂之名楼公渎】
　　二年颁农田水利约束　废吕城堰置望亭堰牐【先是凌民瞻建议废吕城牐即望亭堰置牐不用及濬河隳败古泾函石牐石防河流益阻】
　　六年修濬浦渎【从检正中书沈括之请】
　　九年知江隂县杨孝孺督治农田兴水利
　　元丰二年杨孝孺凿学前河【先是说者谓学面城水旁流不顾学徒未盛至是引注而东经熙春园北接大河】
　　三年诏开蘓州运河【朝廷赐米三万石开蘓州至杭州运河浅淀去处】
　　元丰间知金坛县曾【失名】请开滆湖长荡湖【朝廷降防委江东两浙两路监司相度及近县官相视为豪民阻挠不行】
　　元祐三年诏浙西常平调蘓湖常秀四州民夫濬青龙江【时常平使调四州夫开濬分地程役常熟县丞郭三益所部先期告办使者留之俾助他邑之不如期者三益即引所部归使者怒檄追甚急母周氏谓三益曰青龙之役连数郡其分地程役征赋廪食皆已上闻今我先毕何名复役之使者倘再思行且悔矣虽然汝不可无会第无以所部从也三益如教已而使檄止丞勿来事亦遂已】
　　四年诏复吕城堰置上下二闸【从知润州林希之请其后京口犇牛皆置闸】　置华亭县新泾塘牐
　　六年诏导蘓州诸河【时林希转知杭州言太湖积水为蘓州大患乞委监司相度开决庶民田可耕流移复业遂下此诏】
　　【阙】年治芙蓉湖开堰【既治芙蓉湖为田因于欧渎开五泻堰置闸后架梁其上以通往来】　复置望亭牐
　　绍圣二年诏武进丹阳丹徒三县修沿河隄岸沟防【命各县令佐廵防劝食利人户脩葺任满殿最其勤惰】
　　【阙】年诏开濬蘓常二州等处湖浦【浙部水溢转运副使毛渐请起长安堰至盐官彻清水浦入海濬无锡芙蓉湖武进庙堂港常熟疎泾梅里以入杨子江又开昆山七鸦茜泾下张诸浦东北通吴淞江开大盈顾会二浦柘湖新泾下金山小官浦悉入于海】
　　【阙】年知丹阳县蘓京重濬练湖【募民重濬并易置斗门】
　　元符元年知润州王愈建吕城闸【王愈言宜令水入澳灌注闸身以济舟舟众则量差牵驾水卒并力】
　　二年知无锡县赵伾兴濬水利　润州京口闸常州犇牛闸竝修筑工成
　　三年诏蘓湖秀三州役开江兵卒濬治运河浦港沟渎修垒隄岸开置斗门水堰　漕臣曾孝蕴筑镇江归水澳闸
　　崇宁元年提举淮浙澳牐司管干鲍朝懋濬杨林河【自杨林桥至陶家港】　开福山塘【自丁泾口至长墅桥北注大江】　知常州朱彦濬后河
　　二年通直郎陈仲方同提举浙西常平徐确开沿海江浦【徐确考禹贡三江之说以为太湖东注于海松江正在下流向来潮泥淤塞水溢为患请自封家渡古江开淘至大通浦直彻海口七十四里以支常平缗米十八万三千余充调夫之费因令饥民就食确躬操畚锸以先之水道遂通或言饥民就役多死降三秩确曰使此役不兴饥民当骈首就死以此获愆吾所愿也】　诏常润二州督濬运河【时嵗旱河浅阻滞运艘】四年司封员外郎李公传等疏导三江
　　崇寜间提举两浙水利郏亶重濬白鹤滙
　　大观元年命疏导松江【从中书舍人许先凝请命监同捡按松江古迹同发运使属官相度蘓州积水疏导入海】
　　三年中书舍人许光凝开淘吴淞江置牐【从两浙监司奏请开江复置十二牐】
　　四年江隂县丞于溥兴水利置黄田蔡泾等闸导申港利港【于溥悉心水利于黄田蔡泾等处置上下闸提淤去壅使农田免灾又导申利二港注灌武进竝为利赖】
　　政和元年诏蘓湖秀三州治水围田工费给越州租赋修松江隄【两浙提举常平兴举易土以石】　辟治常熟县水田【辟水】
　　【田数百顷为之疆畆】　知常州徐申重建黄田牐【知江隂县徐充同县丞于溥奉檄相视形势移建于旧基北百歩费钱三百万】
　　三年知常熟县李光濬山塘小山港　江隂县丞楚执柔濬治横河市墩新河代洪港并创马师塘市牐东门堰【贷常平钱谷用夫一万四千七百六十有七时知县王有适至相与戮力兴工】四年诏平江府开三十六浦【设官田米三千余石名修桥米】　知松江府郑闻知华亭县侍其铨濬大港筑堰置闸支常平帑充费【自簳山达青龙江口二十七里积水低洼尽成腴产置东西四十八闸闸板尺有一寸濬月河长三千三百五十五丈广六尺濬河工费万有一千二百金伐取运致木石之数七倍于浚河糜钱九千三百五十四缗粟二千三百九十石凡五十五日毕工】　诏镇江府开新泊河【诏言镇江府旁临大江舟楫往来每遇风涛无港河容停开西有泊河可以避急嵗久堙废宜令发运司计度深行濬治以免沉溺之患】
　　重和元年知昆山县呉昉修至和塘
　　宣和元年两浙提举常平赵霖濬白鹤滙围裹华亭泖为田【役夫八万五千七百有竒】
　　二年赵霖修治江港浦渎工成【役夫兴工修平江常州一江二浦五十八渎】　立浙西诸水则石碑【凡各陂湖泾浜河渠自来蓄水灌田通舟官为按覈打量丈尺并地名四至竝镌之石】
　　五年防访刘仲光漕臣孟庾濬常州镇江二府运河修牐补葺练湖
　　建炎元年知武进县梁汝嘉濬城濠
　　绍兴四年知湖州王回濬湖溇导水入太湖盐官县丞王珏开华亭县濒海河【濬河凡二百余通漕溉田民享其利】
　　七年两浙转运使向子諲置石城石防夹冈斗门【向子諲命知丹阳县朱穆等置斗门二石防一及修补隄防尽复旧迹】
　　十五年秀州通判曹泳重开顾会浦【自华亭县北门至青龙镇浦凡六十里南接漕渠而下属于松江按上流得故闸基傼存败木是为旱潦蓄泄之限曹泳分河为十部因形势上下为级十等北门外増深三尺而下至镇浦极于一丈面横广五丈有竒底通三丈据上流筑两狭隄因旧基为新闸于河通辟行道建石梁四十六通诸小泾以分东乡之渟漫自簳山东西民田数千顷皆赖其利役工二十万糜钱二万五千缗米七千二百石】　重筑元丰等塘二十四年大理丞周环开福山港白茆塘
　　二十八年诏开白茆塘以御前激赏酒库钱平江府如数给办工役【时值大水特下此诏廷议并开黄泗浦许浦不果】　两浙转运使赵子防知平江府蒋灿计料开江复招补开江兵卒
　　二十九年知平江府陈正同禁围裹湖田【陈正同相视常熟诸浦旧虽患潮沙上流遄迅可以推涤后人户裹围湖瀼遂致淤塞上奏禁止】　开福山塘【从常熟县东栅至丁泾又自丁泾至尚墅桥北至大江分杀水势】
　　三十年知华亭县刘俣修秦山盐铁蚌港三堰并缮海塘【刘俣早夜露处董率惟勤灌田六万畆府臣以图奏孝宗大恱亟加褒赏】　知丹阳县郭京濬练湖【郭京以漕渠嵗久湮塞因募民濬湖度地易置斗门十数】
　　乾道元年绍蘓州招置缺额开江兵士　开昆山县新洋江至和塘常熟县白茆等浦【知平江府沈介准据陈弥作奏状事宜次第开濬】　开华亭县顾会浦　漕臣姜诜知江隂军徐藏濬申利二港造蔡泾闸【申利二港共二十九里深九尺濶六丈而下流之广倍焉蔡泾闸旧惟用木至是复以石易之】
　　二年知秀州孙大雅置张泾等处堰牐【孙大雅自奏置各牐其两柱金口基址竝以石为之】
　　五年増置撩湖军兵【专一管辖不许人户佃种茭茭因而包围隄岸】
　　六年两浙运副刘敏士浙西提举芮辉置新泾塘牐堰【置堰以捍海潮置牐以通盐艘仍差牐官一人兵级十五人以时啓闭挑撩】　常州府筑五泻堰牐【筑上下二牐兼修牐裹隄岸又于郭渎港口舜郎庙侧聚水处筑坝以防泄水委无锡知县主掌管钥遇水深六尺方开】　知镇江府蔡洸濬河【自丹阳南濬河至夹冈】
　　七年知秀州丘崈修华亭濒海堰移新泾堰于运港【自政和中提举常平官兴修水利欲涸亭林湖为田尽决隄堰以泄湖水华亭地势东南益髙西北益卑大抵自三泖五浦下注三江以入海虽决诸堰湖水不可泄咸水竟入为害于是东南乡为斥卤之地民多流徙州县官惧害复故隄堰独留新泾塘以通盐运海潮冲突塘口至阔三十余丈咸水延入蘓湖境上隆兴间言者复请决诸堰以姜诜言而止是嵗左正言邑人许克昌力言于朝时崈以太常博士除知秀州奉命行视勘议以新泾塘潮势遄急运港距新泾二十里水势稍缓募四县夫移堰于运港并筑堰外诸港及运港之两防东防自堰至徐浦塘二十四里十七丈西岸自堰至柘湖二十三里上阔六尺下阔一丈五尺髙六丈明年遣御史萧之敏按视还奏诏增崈秩　按丘崈所筑堰曰运港大堰阔三十丈深三丈六尺厚二十一丈九尺曰鹱泾堰阔十五丈深三丈五尺曰黄姑泾堰阔五丈深一丈五尺曰张恋泾堰阔十二丈深三丈曰老儿泾堰阔二丈深一丈曰何家泾堰阔十一丈五尺深二丈曰姜泾堰阔九尺深一丈九尺曰徐家泾堰阔九尺深一丈八尺曰卲家泾堰阔九尺深一丈八尺曰新开泾堰濶九尺深一丈八尺曰招贤泾堰阔十一丈深二丈八尺曰管家泾堰阔三丈深一丈四尺曰张泾堰阔三丈深一丈曰戚家泾堰阔六丈深二丈五尺曰丫乂泾堰阔五丈深二丈五尺曰呉塔泾堰阔十丈三尺深二丈六尺曰蒋家泾堰濶七丈五尺深一丈六尺曰竹冈堰在县东六十里曰沙冈堰在县东七十里自増筑海塘诸堰皆废故迹俱不可攷今所存者惟张泾一堰一闸而已】　诏漕臣沈度修筑练湖【时练湖淀淤为害从廷臣请亟修治并着盗决之令】
　　八年知镇江府宋贶濬河【自利渉河北濬至江岸】
　　九年知江隂县贝钦世濬治运河【时运河久塞贝钦世濬治民争输金助役不费公帑】
　　十年遣中使宣谕知秀州张元成増筑华亭等处濒海堰【设监堰官禁盐运私发诸堰后堰外随潮沙涨牢不可壊濒海之田得免咸潮浸灌之患】十三年修华亭县新泾塘牐增置招贤港徐浦塘二牐【从两浙转运使张叔献之议】
　　十五年命浙西提举常平司开濬华亭县等处三十六浦【措置钱谷劝谕人户于农隙并力开濬】
　　乾道间命前进士胡恪开修三江五滙【初议者谓三江包于太湖五滙三十六浦四十二湾常曲为之制则水有所归永不为患因诏李公传相度开修后转运提刑提举司言开淘呉淞江堙塞去处自大盈诸浦泄水入海凡用夫二百二十二万七千八百十五工用钱米一十八万三千九十八贯石】
　　淳熙元年提举浙西常平薛元鼎开平江府河浦【开茜泾七鸦下张等浦及运河】　平江府知府韩彦古与许浦驻劄戚世眀开濬许浦【时知常熟县刘颖以治水有劳特转一官】
　　二年两浙转运副使姜铣濬通波塘置张泾堰牐奏开常熟四浦【奏言黄泗浦崔浦许浦白茆浦而许浦尤重】　水军都统冯湛知平江府陈岘濬治诸泾塘浦【时陈岘任两浙运判官徧歴平江常州江隂谕民并力开濬川港因命提举薛元鼎相视奏覆乃设冯湛开濬茜泾下张七鸦许浦白茆五大浦陈岘开许浦自雉浦至梅里道通桥三十八里自道通桥至许浦口一十六里】　陈岘同武进县县丞韩隆胄尉秦膺刚知镇江府张津共濬运河【陈岘开平江运河五十四里韩隆胄秦膺刚濬常州运河三十里张津濬京口闸河以北至江口】
　　二年知镇江府陈居仁置黄水防
　　六年发运使魏峻疏至和塘【东自夹潮塘西至戴墟浦亘四十余里又自方泾桥至陆泾港立栅三十二处共费官钱三万三千二百缗米二百一十石有竒】　知华亭县杨樗年濬境内河
　　十年命秀州发卒濬治华亭乡鱼祈塘【使松江太湖之水遇旱即开西牐堰放水入泖湖为一方利】
　　十三年提举浙西常平罗防开淀山湖【罗防奏淀山湖被戚里豪强占以为田水壅不泄民田受病乞开濬得防命防躬视开掘占田之家各里粮合夫先行凿濬竝湖巨浸复为良田】　知常州林寔重濬后河【复故道袤三百丈阔三十丈深五丈】濬武进县运河【运河自韩隆冑秦膺刚濬后未久即湮】
　　十六年提举浙西常平詹体仁督平江常州镇江三府开漕渠置斗门【詹体仁谓浙右之有漕渠非止通馈运资国信往来而已蘓秀常润田之髙低者实赖之故尽心是役】　常州府濬东蠡河【郡人林灵甫捐金募工】总领钱良臣修丹阳练湖横坝及诸斗门防函【计用】
　　【民力二十一万六千二百九十有七糜钱二千一百三十一万四千八百有竒米一万八千八十一石】知镇江府史弥坚导市河濬归水澳
　　十七年提举浙西常平刘頴疏淀山湖泄吴淞江【二水竝禁民毋得侵筑逼塞上流农田利赖】
　　绍熙五年知常州李嘉言濬烈塘河置闸　知宜兴县髙商老穿故渎疏积水
　　绍熙间丹阳县开丁义渎【嵗久淤塞上人袁正率众开濬】
　　绍熙间知镇江府陈居仁创黄水防
　　庆元元年知武进县丁大声濬后溪
　　四年知镇江府万钟濬导市河【万钟以夹岸居民一遇大雨往往被浸至是随宜濬导】
　　五年诏镇江府守臣修吕城牐【从两浙转运浙西提举之议】
　　嘉泰元年知常州李珏濬漕渠修望亭上下二牐【李珏自上奏请委转运提举常平同心濬治】
　　三年知常州赵善防知武进县丘夀隽脩犇牛闸【时犇牛闸久壊丘寿隽伐石于小河黄山脩复之凡用木者皆易以石又为屋覆其下计用工二万二千六百冇竒糜钱八千缗米五百余斛】
　　嘉定元年知常熟县叶凯濬小洋子泾　镇江府筑吕城中闸濬江口河置闸【自江口至城南长一千八百六十九丈阔十余丈复五闸以时蓄泄】　丹徒县主簿马荣祖脩筑练湖【马荣祖以湖岸低狭不能蓄水脩筑堤共长四千七百八十二丈下广三丈六尺上广一丈二尺】
　　五年知吴江县李桃脩石塘
　　七年知常熟县惠畴筑元和塘【甃石为路以达府】
　　十年知平江府赵彦橚疏锦帆泾【纵横四出以达运河跨桥五十有五为河一千一百九十丈计工三万费钱三千余缗】
　　十二年知江隂军邢焘濬九里河及城内外渠【邢焘濬九里河面阔一丈八尺底阔九尺深三尺役丁夫九千三百二十有七】
　　绍定二年置魏江江湾福山水军【三部凡四千专事捞浅】
　　五年知平江府吴渊命知吴江县李椿年重修石塘建桥梁【渊给官钱三十万米一千二百石充修筑费植蒲苇杨柳以为捍】
　　淳祐二年知镇江府柯元夀修练湖复闸
　　三年知常熟县张从龙开支塘【长四千寻广一丈深倍之用夫工六千】
　　寳祐二年诏筑吕城寳堰
　　四年知常熟县王文雍濬县前河开福山塘
　　五年摄华亭县呉县尉黄震修田塍【黄震以华亭水乡大究塞泄之法申府允行万民颂徳】
　　景定三年知丹阳县赵必棣修筑练湖防埂【湖自淳祐以来狭小堙塞者多至是朝廷以此委之浙西提刑提刑委之府县赵必棣建议上闻遂支拨安邉太平库会子二万二千五百七十一贯及平江府支米五百石收买竹木雇募人工以为修筑之计】
　　咸淳元年知常州史能之濬后河【史能之节浮费以资畚锸民赖其利】命知平江府沈度开诸浦【沈度开决许浦自梅里塘雉浦口东开至白荡桥白茆浦自黄沙港开至支塘桥崔浦自丁泾塘开至浦口黄泗浦自十家港开至奚浦口茜泾浦自界泾开至鸭头塘下张浦自东海防开至千歩泾七鸦浦自梅浦开至李漕泾川沙浦自海防开至六鹤浦杨林浦自杨林桥开至陶家港掘浦自海口开至五圣港】
　　六年知镇江府赵溍改筑程公上下二坝
　　元
　　至元十三年金坛县作南坝
　　二十四年宣慰朱清导娄江【朱清谕上戸开濬自娄门导水入海】二十八年诏开淀山湖【时江淮行省叅政燕仲楠言浙西诸郡之水聚于太湖湖有防处入海河道有淀山湖者豪家各占据为田以致湖水涨漫伤损田禾都省陈奏因命仲楠同左司郎中都哩黙色同督濬治】
　　三十年诏平江松江等路府修治湖泖河港【都省以是年水灾复奏命断事官图埒实行院董某浙东宣慰使哈喇岱选知水利人吴伋张桂荣潘应武相视合修湖泖河港应置桥梁闸坝九十六处用夫匠一十三万有竒凡三阅月而成都省叅议张挺议所占湖田在宋皆官田地宋亡乃为富户所据合收粮米还官为挑河支用都堂然之即湖田开新港三条阔约三十余丈及濬赵屯大盈二浦活疾湖流从此遂辍】
　　三十一年诏丹阳县濬练湖【从叅政温都尔奏依宋例委人提调疏濬湖水及修筑隄岸斗门石防函管咸一新之役夫六千四百有竒用米五千石有竒仍核侵占湖额验畆加赋】
　　大徳二年诏都水庸田使司董修筑田围疏濬河道八年浙省平章政事扬珠济达彻尔濬决呉淞江【千夫长任仁发上章言转粟京师资东南当天下十六七而松江填淤嵗久富民利之当水出涂筑为围田以故弥漫浸灌沮洳广逺民不可稻乃命彻尔董役发卒数万濬决楗石隄之导水入海自上海县界呉淞旧江东抵嘉定州石桥洪递迤袤三十八里一百八十一歩三尺深一丈五尺阔二十五丈役夫为数一万五千为工一百六十五万一千六百七十于十一月望兴工至次年二月晦工毕复置闸窦啓闭以时蓄泄】
　　九年行都水监濬练湖【镇江路总管史某董役止费工二千有竒】
　　十年行都水少监任仁发濬呉淞江【自上海县界赵屯浦大盈浦白鹤滙分庄嘴樊浦西浜盘龙旧江共长三十七里三百二十一歩阔二十丈深一丈五尺役夫二百四十五万六千四百十九又于庙泾西盘龙东开挑出水口并新泾安置木闸二座】
　　至大【阙】年江浙行省督治田围【行省以比年水旱灾伤田禾百姓艰食今春首农作将兴各处田围髙下不等合修陂塘围岸沟渠晓谕农家须要依法修置遇旱车水浇救遇潦泄水通流会集行都水监官李某讲究便宜及时修举】
　　至治三年诏开呉淞江淀山湖及诸河渠【从江浙行省委嘉兴治中髙某湖州路知事丁某体勘合开河五十五道常熟州九道该工百三十二万一千五百六十二昆山州十一道该工二万七千零四嘉定州三十五道该工百二十六万七千五十九华亭县九道该工九百六十八万四千八百八十二上海县十四道该工千二百三十六万八千五十二初议有田之户自备口粮给佃户佣力后以连年被灾民力不逮设处官镪兴工】
　　四年诏镇江路濬漕渠修练湖【依江浙行省所拟委叅政董某率各属正官亲督转檄前都水少监崇明知州任仁发同镇江路总管条画自镇江在城程公坝至常州路武进县吕城坝长一百三十一里一百四十六歩面濶五丈底阔三丈深四尺与见有水二尺可积深六尺合用夫一万五千一十三名六十日毕工练湖合用夫三千名九十日毕工其经费于平江镇江常州三路江隂州及建康路所辖溧阳州田多上户差倩】
　　泰定元年行省左丞多尔济巴勒知水利前都水少监任仁发濬治淀山湖【江浙行省以淀山湖等处比年壅塞官豪势户侵占水面揷莳芦苇复为荡田以致水不通流旱潦相仍官民失利合委官同本处印官勘视讲议开濬】　濬常州路江隂州各通江河港
　　二年多尔济巴勒任仁发濬吴淞旧江大盈浦乌泥泾【旧江二道比大徳所开里数三之二深阔如初大盈浦长二十五里一百六十丈与乌泥泾各深一丈阔一十五丈】
　　三年任仁发置赵浦潘家浜乌泥泾三牐【赵浦牐二座嘉定州造潘家浜南闸一座上海县造北牐一座崇徳海盐州合造乌泥泾南牐一座嘉兴县造北牐一座华亭县造】　疏漕渠修濬练湖【时湖水浅塞牵挽不前浙省平章拉哈谋诸僚属委任仁发同总管毛荘计工程适朝臣温都尔上奏命行省叅政董某行防侍御史和托拉察噶奉临视兼司副使董巴哩巴佥事华善董治差倩本路及常州平江建康江隂五路夫万五千二十二人工六十日糜钱六十二万七百二十缗米万八千九百石有竒繇程公坝抵浦河口百二十里濬深四尺广上五尺广下三尺置函管五十四又役夫三百舟千只工九十日糜钱二十七万缗米八千一百石以南湖茭根盘错难事畚锸止寻上漕堤埂为斗门一石防六石函十有三】
　　天厯二祀呉江知州孙伯恭大修石塘【伯恭募钞一千余锭米一千余石以巨石重筑之为水窦一百三十又三窦之上以巨石为梁木桥亦易以石】
　　至顺二年江浙行省濬乌泥泾修牐【濬河长五百一十歩濶五丈深一丈五尺用夫工三万一千九百六十九】　江隂州同知万【失名】濬河【自蔡泾北出江口十里一百五歩下闸以西一千八百五十余丈】
　　后至元四年华亭县尹郭额森布哈复修乌泥泾牐【时司钥瘝旷牐废】
　　六年松江府知府杨巴雅尔台决潘家浜置牐【从府人刘廷玉议水因闸患复开元堰直河置斗门于张泾盘车二堰】
　　至正元年都水庸田使遵达纳实哩修治各路府州河塘【从江浙行省中书左丞相奇彻台之议】　濬吴淞江脩渠堰【捞摝呉淞江北南岸下沙泥濬各闸旧河松江府西门外漕渠自秀野桥至跨塘桥一叚石湖桥五舍桥二段及张泾风波塘南俞塘北俞塘盐铁塘官绍塘盘龙塘蒲滙塘六磊塘石浦塘一十处自松江府南门外太平栅至张泾堰长六十三里役夫一十九万八百四十用米四千七百四十七石钞三千一百六十四锭各有竒】四年都水庸田司修捍海塘【塘长一千五百五丈八尺为八里六十五丈八尺积上三百二十五万一百三十二尺为庸三十二万五千三十仅匝月而毕工】
　　五年上海县尹刘辉兴修水利【筑隄防濬沟浍】
　　七年吴江州达噜噶齐诺海大修石塘【垒石厚砌髙一丈广一丈四尺长一千八十丈为环洞一百三十有六立石亭于南浦亭之南表之曰至正石塘建丁亥庵为居守置常稔田以嗣修葺】
　　二十年平江路通判郜肃大修昆山州田围
　　二十三年张士诚凿九曲河【张士诚畏海贼之强塞至和塘之尾障海潮之汹涌开九曲河仅通太仓东门于是半泾陈泾占塘等港尽塞涨为平陆】
　　二十四年张士诚命左丞吕珍督濬白茆塘【时塘为芦茅所塞涓流不通张士诚起兵民夫十万以芝塘为行府时驻节于山泾口命吕珍督濬堑其地为港长亘九十里为法甚厉民愁怨之时冇华亭县丞盛彦忠奉檄趋事抚民独至与诵諠传】
　　明
　　洪武三年常州府知府孙用重建烈塘闸【改名魏村】　治犇牛坝【犇牛旧为堰有上下二闸至是废闸更为坝】
　　七年孙用濬澡子港置闸【孙用图陈议以四县丁夫开濬临江置闸】九年蘓州府设立长洲常熟昆山三县吐纳湖海水堰坝【长洲县民俞守仁具奏以白茒西近昆承湖南诸泾及至和塘北港汊尽为堰坝本府遣官相视计工开濬】
　　十【阙】年常熟县开奚浦
　　二十年江隂县濬申港
　　二十四年武进县濬烈塘【烈塘深二丈广十二丈改名得胜新河】二十五年濬胥溪建闸命崇山侯李新凿溧水县胭脂冈通苏松常镇杭嘉湖七府运道【时都应天府以苏松七府粮运自东坝入可避江险故濬胥溪建石闸啓闭后以固城湖流易泄复开河一道乃命李新凿冈通道引湖水会秦淮入江糜金甚钜然新以受赂女开河迂道坐极刑死】　武进县疏剰银河置闸【闸置于临江处】　无锡县濬新河【新河在县北境将入江隂县界相传自乌珠开凿至是始濬】
　　二十七年常州府濬运河　濬孟渎【工省费俭止通轻舟】二十八年武进县凿太平河　江隂县濬横河二十九年武进县建孟河闸
　　三十年武进县筑蠡渎河堰【时武进县蠡渎河淤塞复筑潴水以资灌溉】三十二年命工部遣官修筑嘉定上海二县捍海塘【髙一丈基广三丈面广二丈】
　　建文元年镇江府知府刘辰丹阳县知县董复重濬练湖
　　永乐元年筑广通坝【是年成祖文皇帝迁都于燕运道已废蘓州民吴相五以水为下流患引单锷书上奏改筑土坝设官吏佥溧阳溧水二县夫四十名守坝宣歙诸水仍不入震泽】二年户部尚书夏原吉等治苏州等处水【上特命夏原吉偕通政赵居任大理寺少卿袁复给事中姚善前来凿呉淞江南北滩涂及濬昆山县安亭等浦又防下界浦掣呉淞江水北达娄江复挑嘉定县西顾浦南引呉淞江水北贯呉塘亦繇娄江入海又濬常熟白茆塘福山塘耿泾导昆承阳城诸湖水入扬子江又从华亭人叶宗行上治水方畧于上海东北濬范家港接黄浦引湖泖水入海】
　　三年増筑捍海塘【水官何传督工髙倍于前】
　　四年诏濬孟渎【洪武中濬治止通轻舟至是闸官陈让具陈江南漕运之利奉防命通政赵居任率常苏松三郡丁夫濬导仅十昼夜毕工视旧倍加广转输商贩俱便】
　　九年废剰银河闸【时河已湮塞闸官傅文达以水非要道坚请遂废】
　　十一年江隂县重濬运河
　　十三年昆山县重濬太平河【西自兴福河东至半泾计长三十六里阔一十丈深一丈七尺】
　　宣徳九年常熟县知县郭南濬盐铁塘　廵抚应天等府工部右侍郎周忱建孟河闸【命常州府知府莫愚武进县知县朱恕董役】
　　正统二年郭南濬七浦塘
　　五年周忱开修昆山县顾浦常熟县奚浦【周忱亲至江上立表江心尽去淤塞自是水得疏泄】
　　六年周忱重筑广通坝【永乐元年初筑坝犹低薄水或泄漏至是增髙奉有钦降版榜如有漏泄水利淹没苏松田禾者坝官吏处斩夫邻充军】　昆山县开塘泾【至和塘新塘盐铁塘杨林塘黄昌泾鳗鯏泾一时竝开】　武进县重修孟河闸丹阳县知县陈谊筑练湖隄及修斗门　别建嘉山水闸【闸旧在九曲河口其圯已久至是丹徒县民孙某改建于此】
　　七年周忱修濬苏松二府沿海诸河【自金山衞独树营刘家港白茆塘沿海各河】
　　十年常熟县知县郭南濬七浦塘
　　景泰二年松江府知府叶冕筑淀山湖隄【计万余丈】
　　五年廵抚应天等府户部右侍郎李敏濬白茆盐铁等塘【是年夏大水渰没田禾李敏从知府汪浒议开濬白茆盐铁等塘以泄之浒躬往相视挑濬青墩浦横沥塘以通白茆开三堰引水以通鮎鱼口仍去海口淤塞约千余畆】　修练湖六年廵抚应天等府都察院右副都御史邹来学濬简渎【邹来学命镇江府同知俞端丹阳县主簿郑贤自市河开治废草堰坝西抵简渎沿至九里河南通麦埤延陵新河井庄建昌圩蒲千紫阳二渡口俗名香草河】
　　天顺元年江隂县知县周斌兴水利开通河港【开濬河港凡数十处以广灌溉民享其利】　濬城濠
　　三年廵抚应天等府都察院右副都御史崔恭濬呉淞江【崔恭檄苏州府知府姚堂昆山县知县周敏嘉定县知县龙晋濬江自夏界口过白鹤江至卞家渡四千六十七丈自卞家渡至荘家泾五千五百六十七丈松江府通判洪景徳华亭县知县杨昕上海县知县李纹自大盈浦东至吴淞江廵司二万二千丈又自新泾西南至蒲滙塘入江四千丈竝阔十四丈深二丈自曹家沟平地凿至新塲三万余丈深阔竝与江同又自华泾塘六磊塘莺窦湖乌泥泾入浦】　濬湖川塘【长九万七千一百尺面广二百四十尺底半之隄深十有二尺辅隄之广杀二尺】　濬镇江漕河脩京口甘露吕城犇牛各闸【时运道艰澁议者欲于丹徒七里港开道接旧河崔恭偕廵按御史郑祐知府林鹗勘视止浚旧河檄苏常二府拨夫三万自京口起至犇牛长六十里开深盈丈又糜金九百八十两脩京口甘露吕城犇牛四闸于朝阳门外作新闸以防水涸正月兴工凡九旬竣役闸各设官守廵】
　　四年崔恭濬吴淞江并蒲滙等塘泾【崔恭檄松江府通判洪景徳濬蒲滙塘及新泾四千丈凿曹家沟南抵新塲二万丈濬六磊塘莺窦湖乌泥泾沙竹冈诸水达于黄浦共长三万余丈】　濬江隂县城濠
　　成化二年丹阳县知县蔡实筑练湖隄置斗门函管四年廵抚应天等府都察院右佥都御史邢宥常州府知府卓天锡脩复犇牛上闸【并以坝官领之】
　　五年呉县知县樊瑾濬九曲港【樊瑾谓太湖近胥口人出入者屡遭覆溺以香山西南有九曲港者淤塞已久重加开濬共三千八百五十余丈】
　　八年廵抚应天等府都察院右副都御史毕亨廵按苏松常镇监察御史郑铭提督苏松等处水利佥事吴防筑海塘【是秋大风海溢漂流人畜渰没禾稼毕亨郑铭呉防佥议复筑海塘檄松江府知府白行中董督华亭县知县戴冕自海盐抵上海界筑三万四千七百六十九丈又为外隄起戚漴至平湖界五十三里上海县知县王崈之自华亭抵嘉定界筑一万七千七百四十八丈又檄嘉定县知县白思明自寳山北至刘家河筑一千八百一十丈三县所筑隄竝面阔二丈址倍之髙一丈七尺】濬呉淞江【东自嘉定县徐公浦西至昆山县夏界浦凡一百三十里】　呉县知县雍泰筑西华石塘【雍泰见采香泾废堰傍粮田数千顷遇旱禾稿泰领民寻源得于穹窿山陇阪间盖繇山腰法雨泉流出者上为一堰下阪分二道一道东繇白马岭南疏逾赵墓折而西一道西下山溇复迤而东二流相合近采香泾潴聚成潭仍躬相地宜甃筑三百石堰堰各置一闸随水旱啓闭复市山石繇马迹山西南而东筑隄千丈未百日告成湖田借以无恙】　常熟县知县邓珙濬耿泾　武进县知县熊翀濬后河　无锡县知县佟珎濬走马塘【南自张塘北至冯堰长十三里广六丈县民赵汝明捐赀独濬】
　　十年毕亨开呉淞江【毕亨与苏州府知府丘霁议开呉淞江自夏界口至西荘家港嘉定分濬六千三百五十三丈袤共一万一千七百七丈】
　　十一年毕亨呉防筑常熟县赵圩田围【尚湖之北皆田圩圩岸每为风浪侵蚀以时修筑防御水涝惟西北一圩名曰赵正地濶水深之处风浪冲击渰没田禾为害最甚至是毕亨呉防檄苏州府通判何唐常熟县知县兰玉筑治田围】
　　十九年宜兴县知县袁道濬便民河并观鹤溇【袁道募工濬便民河五千四百丈延袤三十里又于观鹤溇积淤成陆濬之复辟其东小河达县城南以避西氿之险民便之曰名曰后袁河】
　　治元年带理苏松水利浙江佥事伍性濬苏松二府江浦【濬呉淞江中段四十余里及顾防赵屯都台等浦蒲滙新泾杨林等塘又议开呉江长桥淤土以泄湖流未毕代去】
　　二年苏州府通判张旻疏盐铁塘【计畆浍役民夫】
　　三年江隂县知县任良才濬城濠【先时城濠为市民所塞筑屋以居至□濬河尽撤去仍复旧规】
　　四年提督水利工部左侍郎徐贯开濬苏州府河港【徐贯与治水工部主事祝萃会同廵抚都御史何鉴知府史简开濬呉江长桥水窦流太湖之水以及吴淞江凡江口丛生苇荻蔓延数千畆悉垦除之又开盐铁塘自昆山之太仓城外南关起至嘉定县之外冈共长十八里又起长洲呉呉江常熟四县夫十万五千人挑濬白茆并斜堰七浦塘长二万四千余丈】疏濬漕河　伍性濬宜兴县汤溪等渎【凡五百六十丈】
　　六年苏州府水利通判应能濬府城内河【从衡四达大小通利】濬枫塘【自渡僧桥至枫桥十里】　濬长洲县虎邱山塘　濬常熟县耿泾　上海县知县董钥筑捍水隄【董钥请于浙江水利佥事雷士旃举行长百余里】　徐贯濬江隂县申利桃花三港濬宜兴县葛溪等渎【凡一千四百九十丈】
　　七年徐贯开濬呉淞白茆等江港【徐贯发民夫二十万濬吴江县长桥诸茭芦之地导太湖水散入淀山阳城昆承等湖而开呉淞江并大石赵屯等浦泄淀山湖水繇呉淞江以达于海开白茆港并白鱼洪鮎鱼口等处泄昆承湖水以注于江开七浦盐铁等塘泄阳城湖水以达于海开湖州府溇泾泄天目诸山之水自西北入于太湖开各斗门泄运河之水繇江隂县以入于江】设导河夫于沿江【每嵗于均徭内编银贮库以偹兴修雇募之用】
　　八年廵抚应天等府都察院右副都御史朱瑄淘三江【濬下流杀湖水东泄之势】　修娄江隄【督长昆二县修治自苏州府城娄门起直至太仓衞城止】　濬宜兴县五贤等渎【凡二千六百六丈】　濬孟渎等河【通漕运】
　　九年提督水利工部主事姚文灏筑沙湖隄【姚文灏见沙湖风浪颇恶且多盗贼傍湖筑夹隄横截其中广三丈袤三百六十丈至十一年功垂成文灏以疾去后任郎中傅潮始克成之　文灏先以常州府通判随徐贯督濬常熟江隂江口核豪民私占芦利追其值贮焉至是请于廵抚宋瑄动支充费赖济急需】　濬白茆塘【姚文灏命苏州府通判张旻调旁郡人夫二万余人即旧河故迹兴工仅开二载仍废不治】　濬福山塘　重濬宜兴县仕渎等四渎【凡八百五十五丈】　设导河夫于沿江十年姚文灏濬至和塘【委苏州府通判陈暐昆山县知县张鼒募工开濬东自新洋江口起西至九里桥凡长四千九百六十五丈用过人夫九万六千五百工计工授直用钱一百三十五万】　濬七鸦浦【姚文灏询于陈暐张鼒常熟县知县杨子器籍两县近浦之户二万二千三百人疏自尤泾东至木樨湾凡五千五百九十丈半月成功计费夫工银五千二百七十两】　开盐铁马沙等塘【竝在常熟县界于疏泄皆大支】　濬宜兴县白龙河十一年提督水利工部郎中傅潮濬常熟县许浦梅李二塘【傅潮从知县杨子器议委县丞赵祥董役濬许浦淤塞处长四千三百二十丈濶十二丈深八尺役夫二万二千人有竒辟道植桞得旧闸于双墩移建海口以备蓄泄易置廵司于闸上早夜廵逻濬梅李淤塞处长六千三百三十丈有竒深阔减许浦十之二合濬二塘自城东抵海口七十里有竒凡为工三万三千有竒】　濬至和塘并昆山嘉定二县各泾浦【泾曰斗门曰罗荘曰尤泾曰横泾曰黄昌浦曰大虞曰大石曰徐公曰顾浦并至和塘为十河深阔丈尺视旧加倍】　濬武进县运河【知县张伟全着劳绩】　濬宜兴县黄渎等五渎并运河【五渎袤凡八百四十五丈其运河皆知县张伟设法疏濬】
　　十二年廵抚应天等府都察院右副都御史彭礼同傅潮濬湖川塘【太仓州民呉贤见塘水淤塞田失灌溉其奏奉防命彭礼傅潮濬治因委通判陈暐率太仓州判官黄溍濬自徐昌桥至金鸡口凡八千五百十丈入昆山西又六百丈其广十丈深九尺发本州夫一万五千人昆山县夫一千二百人费官银三千二百五十两有竒】　傅潮濬崧子浦【命松江府通判原应宿董役】　濬丹徒县甘露港十三年丹阳县知县髙谦修筑练湖
　　十四年提督水利郎中臧麟濬宜兴县港渎【荘前港并丁山等渎凡六百六十丈盛渎鸦渎凡六百八十丈】
　　十五年江隂县知县徐祯修黄田闸
　　十六年镇江府修田围治河沟塘坝堰【凡一百四十所】十七年臧麟濬宜兴县后河并三渎
　　正徳元年江隂县知县刘纮濬学前河
　　三年镇江府作博望新闸【嘉山下闸嵗久复圮至是有司即博望故基东数十歩建新闸与嘉山闸相折水道始通】
　　六年提督浙直水利都察院右佥都御史俞谏濬江隂县河港【俞谏命通判温应璧县丞黄霆濬利港七年应璧复濬新沟港知县王鉼濬九里河及冯泾河】　议开白茆港不果【时上下合议请开白茆俞谏独难之遂中止】七年俞谏増筑广通坝【俞谏命镇江府通判齐济舟增筑坝三丈】　江隂县知县黄霆濬九曲河　俞谏濬宜兴县河渎浜港【时永安等河渎港浜俱淤塞俞谏命知县刘一中县丞李廷珏重濬凡七万二千四百三十二丈】俞谏命昆山县知县方豪相视昆承阳城二湖旧额八年常州府知府李嵩濬运河
　　十六年廵抚应天等府兼提督水利太子少保工部尚书李充嗣分督水利工部郎中林文沛开白茆塘【李充嗣发民夫起常熟县东仓至双庙濬白茆故道一万三千八百二十余丈又亲至支塘驻节公廨咨询士民开出水海口议论不一充嗣与苏州府知府徐讃拟循故河疏治常熟县主簿俞浪独主凿新河不敢发言适廵按御史马録来会议浪于道中陈白録具告充嗣相度形势以簿议为是意遂决凿新河三千五百五十余丈又濬尚湖昆承阳城等湖支河一十九道凡四阅月功成农田得稔时林文沛身亲董率暴露风日中不言劳惫役夫不敢茍且塞责】
　　嘉靖元年李充嗣同分督水利郎中顔如环濬吴淞江【李充嗣顔如环竝檄苏州府知府徐讃松江府知府孔辅苏州府同知冷宗元开濬呉淞江下流自夏驾口起至龙王庙旧江口止共长六千三百三十六丈二尺阔一十八丈深一丈二尺又檄湖州府同知徐鸾开濬大钱小梅等港并沿流七十二溇以通太湖之上流苏州府通判孔贤开濬赵屯大盈道褐等浦使上流下委递相容泄】
　　二年林文沛开苏州府塘港河浦【檄呉县开光福塘胥口塘共长四千九百四十六丈以泄太湖之水入于娄江吴江县开王家田港东荘港王家港方家港白浦港倒□港夏姚河盛市港南卢港共长一千五百八十七丈以通富阳天目嘉兴诸水归太湖出白蚬江入淀山湖太仓州昆山县开杨林河长八千四百十五丈以泄阳城湖之水于海昆山县开南大虞浦长一千八百二十二丈以泄阳城湖水使入娄江常熟县开市河梅李塘福山港共长一万一千四百九十八丈以泄昆尚二湖之水于杨子江开盐铁河一长二千二百六丈以疏白茆支流嘉定县开盐铁河西练祁长四千三百九十八丈使北达太仓刘家河东通本县练祁塘各入于海本县又与昆山上海县同开呉淞江淤浅处二共长四千三百七十七丈使淀山等湖之水繇是入海】　开松江府塘港【檄华亭县开南桥塘金滙塘官路港站船浜北蟠龙塘南嵩塘北嵩塘官荘泾青村港黄泥漕尹山泾米市塘共长一万九千四百九十五丈上海县开旧江走马塘周浦塘站船浜盐铁塘陆磊塘共长一万六千五百五十丈以泄当湖三泖淀山湖诸水使各通黄浦吴淞江以入于海】　开常州府河渎【檄宜兴县开南朱渎洋防渎留沟渎茭渎辛渎下泽渎长淩渎丫渎盛渎山渎丁夘渎三千港洞霄圩北枝河鮎鱼河荘河万夀河乌嘴渎永安河兴旺河长夀河瓦屑河双桥渎芦长河窖荘河盛渎张墅河共长九千五百八十六丈以泄东西二九荆溪之水入于太湖武进县开得胜南新河长七千七百五十丈江隂县开青旸河西山塘九里河共长九千四百六十一丈以泄运河之水于扬子江无锡县开闾江港二百四十五丈又开西新河永安河包沿河苏塘河共长一万二千五百三十一丈亦以泄运河之水使归常熟宛山荡散出白茒诸港】　重濬烈塘
　　四年提督苏松等处水利佥事蔡干濬塘浦河港【长洲县濬市河三叚自葑门善教桥起至打急路桥止吴县濬市河七叚自盘门新桥起至北过军桥止又兴福塘一叚常熟县濬三丈浦横沥塘昆山县濬黄昌泾上社塘注浦道褐浦嘉定县濬西练祁赵泾北横沥桃树浦虬江木渎港旧江界河盐铁塘双塘及修海岸】　濬松江府濒海诸河【上海县张家浜陈村塘马家浜旧江青龙江等处并濬】　濬常州府河港开闸【江隂县濬脱水港冯泾河白荡河应天河泥塘河蔡港黄山港脩黄田闸仅支官银二百一十五两六钱】濬丹阳至京口驿诸淤浅河道【令运河避孟河风涛之险】
　　十年太仓州知州陈璜置东西三门水牐【向来州城之水随潮出入不能储积故置牐啓闭使水常贮蓄城中】
　　十五年江隂县知县徐祯濬利港桃花港
　　十七年常熟县知县冯汝弼建各港石闸【三丈浦莲泾诸河向无闸者皆置】
　　十九年嘉定县知县马麟濬练祁塘【自城西至外冈镇十里出舍于外七日而工毕】
　　二十年宜兴县知县冯讷凿通泽河【以东氿风波险恶又多盗故凿此河西接荆溪东达震泽其便利与后袁河埒】
　　二十三年廵按苏松等处监察御史吕光洵相视苏松常镇水利着为图册【圗册方成光洵报满代去不果行】　嘉定县増筑捍海塘【自吴淞所南抵上海草荡惟所城迤旧垒坍没未脩】　濬江隂县桃花港　濬金坛县赤冈白塔二河
　　二十四年吕光洵督濬苏松常镇四府塘浦【濬臧村以溉金坛澡港以溉武进艾祁通波以溉青浦顾浦吴塘以溉嘉定又濬大瓦等浦以溉昆山之东许浦等塘以溉常熟之北凡冈陇支河湮塞不治者皆濬之深广使复其旧】　太仓州知州周士佐筑娄江隄【州西鄙去城三里接吴塘口当湖海二水交会之冲惊涛湍急啮土随流坍没赖筑此隄捍御畎畆】　江隂县知县赵锦建三闗水闸【赵锦经昼既定觐行属署事常州府推官裘士锦始克成之】
　　二十五年廵抚应天等府都察院右都御史欧阳必进濬太仓州七浦置昆山县斜堰闸【欧阳必进与苏松兵备兼水利敖璠檄州濬七浦虑上流不决无以引泄水势再檄常熟昆山二县协济工力建斜堰石闸南北广二十四尺东西广加五尺闸之南向北石隄纵十二丈五尺北西俱称是以捍冲激西门之中又凿渠七寸下施石槛立横板于稍西决去壅上以利湍流】　武进县知县李【失名】修烈塘闸【就闸垒石成斗板以御江潮】
　　二十六年欧阳必进濬太仓州七鸦港【欧阳必进与廵按苏松等处监察御史王言兵备兼水利副使敖璠苏州府知府范庆委太仓州同知周鳯岐董役自石桥圩东至直塘长一千八十丈有竒自直塘至沙头长二千四百二十丈又厯涂松抵璜泾长一千八十丈其深自一丈至八尺广自八尺至十丈极于十五丈】　宜兴县知县方逢时穿张公坝河【县北地极髙阜数十里水道不通民甚病之方逢时为县躬亲规画南起万石北讫黄土中冇六坝悉穿为渠时值歳歉计户派夫计工给米民受灌溉之利兼遇救荒之术溧阳乡官史际输米五百石助工】
　　三十四年丹阳县知县陈奎置水闗石牐
　　三十六年苏松兵僃兼水利佥事熊桴修濬杨林瓦浦虬江等渠
　　四十【阙】年丹阳县知县李学道疏儒学环河凿泮池
　　隆庆元年廵盐御史蔚元康重濬诸浦塘【濬常熟太仓嘉定三州县境七浦杨林盐铁呉塘顾浦青鱼泾次第施工为工四万五千糜金五千四百有竒】
　　二年常熟县知县张博建白港石牐【凡用金四千一百四十两有竒役工五万一千三十有竒半取诸占港罚赎半赖廵抚林润廵按董尧封温如玉兵备汤賔知府蔡国熙捐助】　镇江府同知马豸濬马嘶港　昆山县濬全呉乡诸浦【循吴淞江两旁渚浦帆归浦张浦诸天浦同丘浦及溇泾浜并乡人光禄寺署丞孟绍曽捐赀濬治不支官镪】
　　三年廵抚应天等府都察院右佥都御史海瑞大开呉淞江【海瑞借支军饷及各州县发追稲谷赃赎导河夫无碍等银檄松江府同知黄成乐苏州府推官龙宗武嘉定县知县邵一本上海县知县张嵿开濬呉淞江查勘旧迹共计长一万一千五百七十一丈濶三十余丈议半开河面阔一十五丈底阔七丈五尺深一丈五尺六寸共用夫工银六万余两仅两月而工告成】　濬白茒港置石闸【海瑞锐意大开白茒寻以迁秩不竟厥功时献计建闸啓闭节制潮沙】　脩练湖隄岸　督粮佥事郑元韶濬三阳河
　　五年苏松兵备兼水利副使蔡国熙濬奚浦【时刑部主事钱顺徳具状蔡国熙转白廵按苏松等处御史刘曰睿檄苏州府水利通判呉宗吉常熟县知县连三元董濬长四千四百十丈广五丈深六丈用夫八万八千九百五十人官给金二千二百二十三两俱支赎锾】
　　万歴元年宜兴县知县韩容濬荆溪
　　二年常州府知府施观民于府学前凿玉带河【引府治后水廽环如带】
　　三年廵抚应天等府都察院右副都御史宋仪望廵按苏松等处监察御史邵陛廵视两浙盐课监察御史王藻苏松兵偹兼水利副使王叔杲修筑华亭县捍海塘【邵陛先捐赎金五百两经始而宋仪望捐赎三百两王藻捐赎一百两王叔杲与松江府知府王以修华亭县知县杨瑞云共捐赎二百两详支导河夫银二百六十两给工告竣塘长八百五十丈有竒髙厚各一丈五尺址加厚二尺】　上海县知县敖选筑薛家浜闸
　　四年宋仪望建金坛县运河三闸【闸置于七里防头桥荘家浜三河口】五年廵视下江兼督水利监察御史林应训疏孟渎濬练湖【时漕运淤梗林应训履任先疏孟渎糜镪一万六千五十三两有竒次濬练湖糜金一万三千四十四两有竒并取诸导河夫修河米及各府协济运河银两其不敷之数又将练湖占田科税补凑】　开呉江县长桥两滩【林应训行委兵备兼水利按察使冯叔吉檄苏州府同知王事圣知县王一言勘濬自厐山湖口至长桥达呉家港其一应工费皆科徴民间占佃荡价】濬呉淞江【林应训先后行委兵备兼水利叅政王叔杲按察使冯叔吉檄苏州府同知刘昆王事圣勘濬自昆山县慢水港起至嘉定县徐公浦止长四十五里面阔二十丈深一丈二尺又建千墩浦夏驾口二闸通共用银二万四千九百八十两有竒钱八万三千冇竒并取诸苏松常镇四府属导河夫修河米滩地价史农超叅辩复纳例及各衙门赃赎】
　　六年林应训濬白茒港【林应训行委兵备兼水利按察使徐节檄同知王事圣常熟县知县留震臣勘濬自归家坟小石桥起至横塘止长四十五里面阔十二丈底阔八丈深一丈二尺糜金二万二千二百六十两有竒皆取诸呉淞江剰费及存留宗人府银苏州府属门摊钞租地价】濬上海县龙游马路二港　重修武进县烈塘闸濬宜兴县闪溪【凿闪溪以通溧阳县漕运知县丁懋建与有劳绩】　修濬苏松常镇四府堰坝田围　金坛县知县刘羙凿长新垾渠建义成广泽二闸【县民虞郊上议大廷桥下荒荡广袤二十里宜田止患无蓄泄因凿新旧二渠各建石牐以司啓闭】
　　八年常州府知府穆炜濬后河【以形家言凿去儒学前八字尖稍曲折以合运河去道不逺】　武进县县丞郭之藩筑芙容湖隄【濒湖腴田苦潦筑隄捍之围可二十余里筑武进无锡二县界隄长十余里北障江潮南捍湖水自是皆成腴产】九年穆炜凿新河【旧运河水入城直泻形家谓法当横流障之故凿此河】十年松江府通判刘师召脩濬河塘【奉贤黄泥白龙百曲新港白莲三林走马虬江等河并修筑淀泖黄浦等处隄岸】
　　十二年上海县知县顔洪范筑日赤港石闸
　　十三年华亭县知县项应祥筑陂塘濬支河
　　十五年常熟县知县邓炳濬横沥等河
　　十六年提督苏松常镇水利副使许应逵濬呉淞江【时连年水旱非常民困饥馑廷臣屡疏上请特设道臣奉防着吏部推择谙习水利官一员陞任用前仪真管河郎中许应逵专敕行事准支留都帑金十万两兴修水利应逵督同苏州府同知傅良言松江府通判郭承绪分叚管理自安亭起至艾祁浦长四百八十八丈四尺四寸加深七尺自艾祁浦起至黄渡止长一千七百九十六丈加深七尺五寸自黄渡起至章家泾长三千一百三十丈八尺加深八尺自章家泾起至新泾长五千七百三十七丈五尺阔二三十丈不等加深九尺自本年八月筑坝兴工至次年四月毕工虽张皇募众畚锸百弊丛生议者谓求通反塞怨声载道并归咎吏部用非其人吏部谓应逵治黄河奏绩岂淮南之疏瀹与呉中逈异】　濬苏松常镇四府河港塘渎【许应逵册报开呉淞江用银五万八千七百有竒存贮银四万二百九十两有竒浚过七浦杨林湖川练祁盐铁许浦梅林鸡鸣朱防走马光福鳯溪等塘千敦道褐小虞大石大瓦夏驾徐公沙湄都台艾祁等浦苏团鲁堰青培长山宝堰沙腰吕渎萧帝防风等河丁家张墓伯渎油榨桃花毛沙太平大庙山北减水黄田等港路漕华漕沙洪销靡工费徒扰民间毫无裨益】
　　十七年太仓州知州韩筞濬七浦盐鐡杨林三塘【值前年大水本年大旱民饥韩筞泣请上台发赈济钱粮并缓觧银二万两募饥民就役赈贷与雇值兼施春濬七浦塘及顾门泾冬濬盐铁塘杨林塘拯活贫口无数】
　　十八年嘉定县知县熊密于儒学前濬滙龙潭【先是学前土山为障夷其址之什七濬之为潭方广数百丈】　丹阳县知县周应鳌开境内支河【支河通濬可避沙壤郷绅礼部尚书姜寳捐资乐助功竟未成】
　　二十二年浒墅钞闗户部主事董汉儒筑枫桥隄【自枫桥至闗二十里甃石成隄既障坵塍水患兼便舟行陆挽捐钞羡三千金】
　　二十六年浒墅钞闗户部主事管学畏修沙湖隄【时沙湖隄圯管学畏捐羡一千四百有竒脩隄七十五丈髙十尺广六尺】　太仓州知州丁永祚濬呉塘　常熟县知县然濬耿泾山泾等河嘉定县知县王福徴濬城内河
　　二十七年丁永祚濬湖川塘　嘉定县知县韩浚穿凿野奴泾辟濬滙龙潭【穿濬儒学西南野奴泾蜿蜒入滙龙潭东凿土山导横沥萦廻其下】
　　二十九年松江府知府许维新开府治前河并城内日月二河【松江府前河久淤塞欲濬则豪右占填阻挠时许维新奋行不顾命上海县降任典史厐尚鸿董役尚鸿亦刚正果决三日撇尽庐舍辟故道并濬日月二河设法运土城外荒僻开广三丈民间利赖】
　　三十一年太仓州知州陈随濬呉塘
　　三十二年陈随濬湖川塘七浦塘　常熟县知县耿橘濬福山塘　上海县知县刘一爌筑龙华石闸【从乡绅陈所蕴徐光啓议】　丹阳县知县韩万象濬运河【自丹徒县至武进县界长八千三百五十七丈】
　　三十三年太仓州判官李枝秀濬盐铁塘【自州西门外起北至常熟县白茒塘界止四十余里李枝秀以甲第左迁秉公洁已立法精严用鹤膝桩凖以水平钉入河底俟开出方计尺寸虽奸勇不能绞防其挑土堆贮勘定低缺可加之处标树旗号派定泥夫毫忽不许紊乱凡摊堆河岸水涨坍堕之弊并絶三十年来濬河实效仅见此举】　呉江县知县刘时俊筑石塘【北自长洲县界南至浙江秀水县界八十三里共长九千九百八十一丈四尺建桥十三水窦三十七糜金钱二万七千有竒】
　　三十四年廵抚应天等府都察院右佥都御史周孔教濬苏州府城内河【周孔教查捐院赎濬三横四直河道遴委中军把总王之义操洁才优搜剔弊窦屛却陋规疏导最得实益】　耿橘濬塘浦【三丈浦盐铁湖漕横沥李墓塘贵泾横浦等枝榦各河处处通流并设法省存充费官民两称便益】　嘉定县知县呉道长濬塘浦【走马塘长三千九百丈黄姑塘长一千五百三十丈徐公浦长一千五百三十丈】
　　三十五年嘉定县知县陈一元濬江塘【虬江长三千六百二十一丈东小练祁长二千一百四十丈五尺新泾长二千七百二十丈】　丹阳县知县旷鸣鸾濬运河【自仓前起至观音山长一千四十七丈】
　　三十六年常镇兵备兼水利右叅政蔡献臣濬武进县运河【自龙嘴尖起至龙游河口长四百五十七丈又自红庙头起至北运河口长四百一丈五尺二寸阔六丈深三尺】　濬丹阳县郑泾河【长一千六十二丈阔三丈深八尺】三十七年常熟县知县杨涟筑元和塘【垒石筑隄自县南门外起至长洲县界止延袤三十六里】　陈一元濬河浦【沙浦长三千一百一十丈马泾长一千一十八丈袁张浜长二千五百一十一丈】　无锡县知县许令典濬冉泾河【国子监生尤盛割地开濬为河】
　　三十八年常镇兵备兼水利按察使臧尔劝濬武进县运河【丁堰镇起至三官塘长三百二十一丈海子口起至孙俊桥长七百五丈奔牛廵简司前起至天井闸长二百五丈七尺】　濬江隂县运河【九里河长一千四百一十二丈青旸河长三千四百六十八丈】
　　三十九年昆山县知县祝耀祖筑至和塘【自城西问潮馆起至长洲县界长二十三里甃石成隄】　嘉定县知县胡士容濬塘浦【北横沥公塘共长三千八百一十一丈鹅艬浦长三千二百一十三丈】　旷鸣鸾濬运河【自新开三义阁起至转河长一千三百二十丈】
　　四十年太仓州知州王万祺濬七浦塘【长四千八百三十丈面阔十丈底阔八丈加深八尺】　胡士容濬河塘【练祁塘马路塘谭家浜共长八千二百一十三丈五尺】　廵抚应天等府都察院右佥都御史徐民式濬江隂县九里河【檄知县许达道督濬长一千四百一十二丈】
　　四十一年胡士容濬塘【走马塘长三千九百丈谢塘长二千一百丈】　镇江府水利通判张畏天濬丹徒县运河【自草舍头起至凌口长五千八十三丈】
　　四十二年长洲县知县胡士容筑至和塘【自娄门外永安桥起至昆山县界□石建桥凡四十五里】　嘉定县知县柴绍勲濬河塘【盘龙塘长二千一百一十丈袁张浜长一千七百八十四丈】
　　四十三年昆山县知县陈祖苞濬塘浦【至和塘自城东潮馆起至十五淹止凡二十里小虞浦自丽泽门外至石娄泾一十五里横塘自迎薰门外至新洋江一十二里】柴绍勲濬河沥【北横沥长二千八百一十一丈髙嵩塘长三千八百一十一丈】
　　武进县知县杨所蕴濬运河【自新闸起至连江桥长九百三十九丈东沙沟起至奔牛镇长七百五十四丈九尺】　江隂县知县金廷璧濬山塘河【依河捞浅】　丹阳县知县王志道濬运河【自青起至基荘长一千七百八十四丈】
　　四十四年柴绍勲濬河浦【中心横沥长一千五十丈俞泾浦长一千二百三十八丈】
　　四十五年廵抚应天等府都察院右副都御史王应麟濬苏州府城内河【濬三横四直并府学前环绕玉带河】　柴绍勲濬河【繇县西门外西练祁入盐鐡共长七千九百三十五丈】　上海县知县吕濬濬河港【疏濬城外河】
　　四十六年太仓州知州赵赞化濬杨林塘【长五千四百四十丈面阔七丈底阔四丈加深八尺】　柴绍勲濬练祁塘【东练祁长七千九百三十五丈】常镇兵备兼水利右叅政萧丁泰濬江隂县九里
　　河【长一千四百一十二丈】　镇江府同知署丹阳县事邢登云濬运河【自栅口至青龙桥长三千七百一十五丈】
　　四十七年嘉定县知县卓迈濬河浦【沙浦长三千一百一十丈周家浜长一千二百一十四丈】
　　四十八年卓迈濬河浦【温草浜长三千一百一十九丈袁张浜长二千五百十一丈小吉浦长七百丈】
　　天啓元年卓迈濬走马塘【长三千九百丈】　华亭县知县章允儒同吕濬濬莘村塘【华亭县长二千三百丈上海县长一千丈】　丹阳县知县袁鲸濬运河【自观音山至草堰南门长八百一十五丈】
　　二年卓迈濬塘浦【北横沥公塘共长三千八百一十一丈沙浦长三千一百一十丈川沙浦长二千一百一十一丈】　华亭县知县郭如闇濬塘沥【官绍塘长一千四百九十六丈横沥河长五百六十丈】　上海县知县鲍竒谟濬张家塘【东自黄浦口起至华亭县界长三千二百丈】　武进县知县李维乔濬城濠【长一千四十七丈】　无锡县知县刘五纬修筑石塘【时乡绅侍郎叶茂才副使陈防学等倡义乐助筑砌北官塘鹅子岸长三百二十丈有竒】
　　三年太仓州知州陈如松濬城濠【周遭共长二千四百四十三丈面阔八丈底阔六丈加深六尺详支民七军三银两充费】　卓迈濬河【封家浜长三千五百一十丈】　郭如闇濬松江府城濠【东北城濠二百四十丈】　濬金滙塘【长三千七百丈】　常镇兵备兼水利右叅政曾道唯濬江隂县运河【九里河长一千四百四十二丈青旸河长三千四百六十八丈】
　　四年昆山县知县闵心镜濬运河【松江府属入境运道浅淤濬过三千九百三十四丈八尺面阔一十二丈不等详支导河夫银佐工】　郭如闇濬塘河【蒲滙塘长一千五百六十丈徐家浜长六百七十七丈城内穿心市河长一千三百丈】　镇江府同知署丹阳县事林而廷濬运河【自丹徒县界起至武进县界长八千九百五十七丈】
　　五年嘉定县知县谢三賔濬河塘【新泾长二千七百二十丈陈华浜长二千四百丈黄姑塘长一千五百三十丈】　华亭县知县徐尚勲濬海螺港【长一千七百八十丈】　鲍竒谟濬张家塘【长三千一百六十丈】
　　六年谢三賔濬塘河【东练祁马路塘谭家浜共长八千二百一十三丈有竒】徐尚勲濬城濠河泾【南城濠长二百一十六丈西城濠长一百二丈东城濠长二百二十八丈竝阔六丈上横泾长一千二百一十三丈阔一十三丈圩泾长一千二百丈阔三丈】　青浦县知县郑友督治围田【水灾后低乡田畆日洼郑友出令着业主出米佃户输力大圩分作小圩长圩界为短圩便于戽救华亭县传以为式】　常镇兵备兼水利副使周颂濬武进县运河【自龙嘴尖起至东仓闸长九百八十丈阔六丈深三尺】　江隂县知县岑之豹濬运河【九里河长一千四百四十二丈青旸河长三千四百六十八丈】
　　七年廵抚应天等府都察院右佥都御史李待问濬夏驾浦【檄太仓州知州刘彦昆山县知县秦士竒同谢三賔防详导河夫等银贴助民力濬浦长五千五十八丈有竒面阔一十二丈不等加深五尺】　谢三賔濬塘浦【吴塘长四千一百一十丈小娄塘长一千三百丈桃木浦长一千七百丈】　徐尚勲濬河【集贤泾长七百三十六丈阔四丈三尺黄石桥市河长一百二十二丈阔四丈】　苏松兵备兼水利右布政使张孝濬上海县陆道浜【长一千二百四十三丈二尺】
　　崇祯元年苏州府同知署昆山县事蒋尔第濬瓦浦【长六千四百二十丈面阔一十丈不等详支导河夫银佐工】　谢三賔濬塘浦【西小练祁长一千三百丈盘龙塘长二千一百一十丈单家浦七百一十一丈温草浜长三千一百一十九丈张家浜长二千一十五丈】　张孝濬松江府塘港【华亭县莘村塘长三千五百一十八丈蒲滙塘长一千五百六十丈官绍塘长一千三百八十丈上海县莘村塘长一千丈小闸港长二千四百五十八丈】　丹阳县知县蔡如蕙濬运河【自吕城起至武进县界长六百八十七丈】
　　二年太仓州知州刘彦濬塘河【七浦塘长四千八百三十丈潞漕长一千六百四十丈】　谢三賔濬塘河【双塘长二千一十丈苏姑浜长一千三十丈】廵抚应天等府都察院右副都御史曹文衡濬松江府河塘【檄同知钱永澄督濬华亭县金滙塘长三千三百四十九丈二尺横泾河长一千八百丈吕河泾长二百五十丈徐家浜长三千九百一十丈脩筑黄浦塘岸长二千一百八十四丈九尺濬上海县俞塘长三千六十丈】　松江府知府方岳贡濬府城内河【募夫濬河随运开土增筑官塘自西马头直至五里桥长隄髙固利渉便农】　常镇兵备兼水利右叅政吴时亮濬武进县运河【东仓湾起至龙嘴尖长一千一百六十五丈新闸起至连江桥长八百八十五丈东沙沟起至奔牛三官塘长一千四百八十丈】宜兴县知县李献廷濬运河【自东门起至武进县界万塔桥长八十五里】三年刘彦濬城濠【动支民七军三银两开深五尺】　吴县知县陈文瑞濬县前河【自小市桥转西洞桥至女冠子桥长四十三丈八尺阔一丈七尺自女冠子桥经治平桥至龙兴寺西桥长六十五丈一尺零阔一丈二尺各深一丈三尺先是河形尽被居民填占盖房一遇霪潦治前如沼陈文瑞执法疏濬】　谢三賔濬塘濠【东练祁马路塘谭家浜呉淞所城濠泗塘共长九千一百一十丈】　曹文衡濬上海县肇家浜【檄钱永澄督濬长二千五百六十九丈】　青浦县知县朱锡元濬城内河【市河长一百二十一丈】
　　四年嘉定县知县来方炜濬河塘【走马塘长三千九百丈袁张浜长二千五百一十一丈界浜长五百一十一丈】　方岳贡濬塘港【华亭县濬盘龙塘长二千五百一十五丈亭林鹤颈滙河运港后港长二千二百丈盐铁塘长一千五百四丈南横港长五百二十九丈上海县新泾长一千八百三十丈】　常镇兵备兼水利右叅议兼佥事吴麟瑞濬江隂县九里河【长一千一十丈】　丹阳县知县王范濬运河【自草舍头起至石洋子长一千七百二十丈】
　　五年来方炜濬塘浦【北横沥公塘长三千八百一十一丈叚浦长八百二十一丈俞泾浦长一千二百三十丈东小练祁长二千一百四十丈殷泾塘长一千一百丈中心横沥长八百一十丈谢塘长二千一百丈】　廵抚应天等府都察院右佥都御史荘祖诲濬松江府河港【檄方岳贡转委水利通判朱啓元督濬华亭县祝家港长二千三十九丈浙河长一千六百丈上海县新塲河长二千五百八十丈沈荘河长一千五百丈青浦县蒲滙塘长八百丈筑泖塘岸长一千三百丈淀湖岸长一千五百丈】　吴麟瑞濬武进县运河【自谈家塲起至下田桥长二千三百一十三丈乃宜兴溧阳二县运粮要道】六年太仓州知州刘士斗濬杨林塘【长五千四百四十丈开深八尺】来方炜濬江浦【虬江长三千六百二十一丈俨傥浦长二千二百一十一丈彭越浦长二】
　　【千七百一十一丈】　方岳贡濬华亭县河【艾家桥市河长三百一十九丈】　廵视下江监察御史吴善谦濬寳山所城濠【呉善谦廵歴海上见城濠淤塞檄嘉定上海二县合濬计长一千四百八十丈各任其半】常州府通判刘鳞长濬无锡县城内河【自北大桥起至南跨塘桥长四百九十五丈】　常州府知府洪周禄濬江隂县九里河【长一千四百八十丈】　提督苏松等府学政监察御史甘学濶常镇兵备兼水利副使徐世防濬江隂县城内河【长九百六十六丈甘学阔徐世防各捐金募工合县士民咸乐助义】　镇江府照磨署丹阳县事张世寀濬运河【自三义阁起至马家涵又自凌口起至吕城共长三千九百五十丈】
　　七年廵抚应天等府都察院右佥都御史张国维廵按苏松等处监察御史祁彪佳濬松江府塘河【檄方岳贡核濬华亭县蒲滙塘长一千七百九十三丈五尺官绍塘长一千四百九十一丈沙冈长二千七十二丈五尺上海县周围城濠长一千六百一十一丈蒲滙塘长二千一百四十四丈五尺莘村塘长一千二百三十五丈青浦县蒲滙塘长八百二十二丈张泾长一千二百丈各河身并深一丈面阔二丈】　濬嘉定上海二县虬江【檄上海县知县刘潜濬彭越浦口起至并沙河长一千八百二十三丈二尺面阔八丈底阔五丈加深八尺闗会嘉定县濬浜口起至彭越浦口长一千四百八十九丈五尺】　濬无锡县运河【檄知县陈志忠自锡山驿前起北至洛社遇浅开濬共长五千二百一十三丈】
　　八年张国维同廵按苏松等处监察御史王一鹗修呉江县石塘【时塘圮石堕哽塞谼窦致湖流涨没田庐兼阻漕运縴挽檄知县章日炌勘核全坍应修一千五十五丈半坍二千八十六丈平望西诸家铺水缺应筑内外塘七百六十丈并修长桥三江桥翁泾桥绅士商民乐助竣工】　嘉定县知县万任濬河塘【东练祁马路塘谭家浜共长八千二百一十三丈】　廵视下江监察御史赵志孟濬松江府运盐河【赵志孟廵歴松江见运盐河淀淤捐赎倡举檄水利通判吴光祚督濬华亭县境长四千七百二十六丈上海县境长六百九十丈】
　　九年张国维修松江府漴阙捍海塘【檄方岳贡督同华亭县知县张调鼎勘核坍塘中叚长一百九十六丈旧址尽没东西两叚共长二百丈旧址犹存又迤西一带崩坍一百二十丈木石夹筑张国维率属设处经始合县士民商贾乐助举人呉嘉倡义综核冒滥僇力董工】疏导呉江县长桥谼【先是县民虞燧等具奏敕部行抚按查核覆题奉防允行】
　　【檄下疏濬自长桥以至九里石塘通行开凿】
　　十年张国维同廵按苏松等处监察御史路振飞重修至和塘【长洲县东境四十五里石塘先该知县胡士容设置义田积租缮塘后竟移为别用旷久不修长隄崩尽无以捍水妨农病渉张国维设处经始兵备冯元飏与知府陈洪谧推官署县事刘鸣谦各捐助有差不经佐领吏胥董工专属耆民马负图营辧仅四阅月毕工】　濬昆山县嘉定县寳山所各城濠并彭华浜及修槎浦海岸【昆山县城濠檄知县叶培恕嘉定县并寳山所二濠檄万任各支导河夫银充费加深四尺有竒】　苏松兵备兼水利右叅议兼佥事冯元飏濬太仓州城濠【九年春城濠淀淤冯元飏将民七军三分叚派濬值兵农事冗延阁至是督令趋工军三钱粮令泥夫径赴道支领其民七项下檄署州事知县万任调度支给】　常镇兵备兼水利按察使曾化龙濬江隂县运河【时江隂运河浅淤议移仓就兑士民共称不便曾化龙请于廵抚张国维廵按王志举檄知县冯士仁勘核自县南水闗起至五云桥长三百八十三丈五尺开深五尺用夫三百一工自五云桥至蔡泾闸长一千五百二十六丈开深七尺用夫一万二千二百八工内河口涨滩长十三丈加夫六十五工自蔡泾闸至月城桥长一千九百三十一丈五尺开深五尺用夫一万一千五百八十九工内三河口涨滩五丈加夫二十五工自月城桥起至龚店长八百三十一丈开深五尺用夫四千九百八十六工自龚店过青旸至小青旸跨塘桥长一千三百六十二丈五尺开深四尺五寸用夫六千八百十二名五分乂三塘河长一千九百三十四丈捞浅淤泥止用夫七千七百三十六工以槩县田畆均滩派夫粮里争先趋事曾化龙躬出省视犒赏匝月功成漕艘直达城下军民并利】
　　十一年张国维同廵按苏松等处监察御史王志举督理漕运兼视河道监察御史杨一儁洎曾化龙濬镇江府漕渠【檄推官雷起劔偕水利通判宋永熙督丹徒县知县郑一岳濬江口坝起至京口闸长二百四十六丈八尺深五尺阔五丈丁邜港起至华家荘长一千九十三丈七尺深三尺阔三丈四尺剥厓起至夹冈心长三百七十四丈深四尺阔三丈四尺共用民夫一万二千八百五十六工丹阳县知县傅徳坚濬草头舍起至东闗长四千三百六十六丈内坍山荆家坟观音山西城湾俱深四尺五寸阔四丈黄泥坝张家渡七里庙西门东闗俱深六尺阔五丈又濬城内防沟东闗至北闗长四百三十一丈北闗起至观音山闸口长二百七十五丈俱深四尺五寸阔四丈六尺共用民夫四万二千一百六十三工两县连境绵亘百里未及一月报竣通利漕运曾化龙亲诣河干查核功次首纪雷起劔劳绩会详三院题叙】张国维王志举苏松兵备兼水利佥事宋继登濬太仓州湖川塘【檄知州钱肃乐督濬长五千二百五丈阔七丈加深六丈八尺不等】





　　吴中水利全书卷十
<史部,地理类,河渠之属,吴中水利全书>
　　钦定四库全书
　　吴中水利全书卷十一　　明　张国维　撰诏命
　　祖宗朝轸防东南民隠诏命谆切今圣主尤殷殷注念记注邸抄示海宇兆庶欢腾敬録如左
　　明
　　洪武二十六年
　　上谕都察院凡各处闸坝陂堰引水可灌田畆以利农民者务要时常整理疏浚如有河水积流泛溢损壊房屋田地禾稼者须要设法隄防止遏或所司呈禀或人民告诉即便定夺奏闻若各布政司者照防各司直者劄付各府州县或差官直抵处所踏勘丈尺濶狭度量用工多寡若本处人民足完其事就便差遣倘有不敷着令邻近县分添助人力所用木石等项于官银见有去处支用或发遣人夫于附近山塲采取务在农隙之时兴工毋妨民业如水患急于害民其功可卒成者随时修筑以御其患
　　洪武二十七年
　　上命凡天下陂塘湖堰可潴蓄以备旱暵宣泄以防霖潦者皆因其地势修治之勿妄兴工役掊尅吾民
　　洪武二十八年
　　命国子监生及人材分诣天下督吏民兴治水利
　　洪武三十一年
　　钦颁教民榜文一款　一民间或有某水可以灌溉田苗某水为害可以隄防某河壅塞可以疏通其当里老人防集踏看丈量见数计较合用人工并如何修筑如何疏通定画计防画图贴説赴京来奏以凭为民兴利除害
　　洪武三十二年
　　上谕工部凡圩坝堰陂塘仰该府州县提调官常川体勘境内应有圩岸坝堰坍缺陂塘沟渠壅塞务要趂时修筑坚完疏濬流通以备旱潦毋致失时有伤禾稼及因而扰害于民
　　正统二年
　　诏有司秋成时修筑圩防疏濬陂塘以便农作仍具疏缴报俟考满以凭黜陟
　　治十八年
　　诏各府州县治农官不得别项差占年终具所辖水道通塞濬否缘繇造册奏缴考覈黜陟
　　嘉靖五年
　　命各处水利佥事年终具所修濬圩岸陂塘坝堰闸洞沟渠丈尺造册送部查考
　　嘉靖六年
　　命应天巡抚官督同水利佥事用心整理苏松等处水利毋得虚应故事
　　嘉靖七年
　　命各处抚按守巡官严督所属以时修濬圩岸坝堰陂塘沟渠之在境内者
　　嘉靖二十六年
　　命江南巡抚都御史督属修濬太仓州常熟昆山等县七浦白茆新泾等河许浦等塘仍令巡按御史勘验
　　隆庆三年
　　诏凡霸占源头阻絶河道者各该巡抚衙门查照盗决泉源条律为首者发附近卫所系军调发边卫各充军着为例
　　隆庆六年
　　诏书内一款　一大江南北财赋所出全资水利各处设有水利佥事各府州县设有水利通判县丞等官近来往往视为末务上下因循一遇水荒即奏乞蠲免抚按督令専管水利司道官往来巡歴着落有司官将该管地方水利着实讲求议处何处当疏通其源何处当挑濬其流坝堰圩防在在増修使蓄泄有备旱潦无伤合用夫役取诸得利之家毋令骤扰若功程浩大抚按官查其先年导河夫银用剩贮库及该府州县近地鱼课奏留修理堤坝等银两酌量动支有司官有仍前旷职悮事及地方土豪之家阻挠壅塞専利病民者抚按官拏处治
　　崇祯元年召对平台记注
　　上取戸科右给事中黄承昊所奏疏令读承昊奏曰东南时患水灾因水利不修之故臣因疏词不敢冗长故未畅所欲言前礼部员外郎陈懋徳有疏言之极详乞并臣疏下工部行之上问水利何谓不修是何地方承昊对云是苏松地方阁臣道登龙锡同并奏云臣道登即苏州人臣龙锡即松江人水利是东南一件大事但修理须要钱粮懋徳本内説原设有开河银两上问防何对曰亦不多臣等前已拟防抚按酌议具奏上沈思久之云要修水利可扰民否臣龙锡奏正惟恐扰民故须行本处抚按酌量上曰水利事着公议来奏【黄承昊上盐屯疏内云西北多旷土则开荒无法也责在有司当以考成课其殿最东南多水灾则水利不修也宜加浙直巡盐御史敕书一道令其兼管水利严督道府而举劾之非専题水利不入章疏附赘于此云】
　　崇祯九年
　　特防这水利兴复事宜着抚按责成司道督有司亲巡查验审地因时设法疏濬务期蓄泄得宜髙下均利如有奸豪占塞阻挠即叅拏究治其支河汀堰等项分别贫富各输财力使民乐趋事不许滥委冗员衙役乘机生扰并叅治修筑海塘及严核殿最通一体着实遵行







　　吴中水利全书卷十一
　　钦定四库全书
　　吴中水利全书卷十二　　明　张国维　撰敕谕
　　命遣水官特赐玺书听以便宜权无旁掣故得奏绩无负任使云
　　明
　　永乐三年
　　皇帝敕谕户部尚书夏原吉都察院佥都御史俞士吉通政司左通政赵居任大理寺少卿袁复东南数郡之民频年厄于水患今旧谷已罄新苗未成老稚嗷嗷饥馁无告朕与卿等能独饱乎其往督郡县亟发仓廪赈之所至善加抚绥一切民间利害有当建革者速具以闻卿等宜体朕忧民之心钦哉无忽【时佐理工科给事中姚善奉圣防并差无勅】
　　宣徳五年
　　皇帝敕谕工部右侍郎周忱今命尔往南京应天苏州松江常州镇江太平寜国池州徽州安庆广徳州巡抚递年一应税粮务在从长设法区画得宜使人不劳困输不后期尤在敷宣徳意抚恤人民扶植良善其水田圩岸尔亦相度时宜整理俾无旱潦之患庶副朕委任之重钦哉故谕
　　正统九年
　　皇帝敕谕工部右侍郎周忱近闻浙江嘉湖等府直苏松等府今秋多雨潦水暴溢渰没田稼漂荡民居溺死人畜盖因各处递年将旧通江海河港乘干旱之时筑塞为田耕种及因递年沙涨以致水不流通人受其患今特命尔防同巡按御史严督各该府县拘集耆民里老人等询访踏勘各处原通江海河港故道果被豪强之人筑塞为田即令退还并年深淤塞之处尔等公同计议督令府县官起倩人夫开挑务要水道通行不至为患其余湖池陂塘圩岸可以蓄泄水利防备旱涝者悉从其修筑开通其间果有豪强之徒占据把持以为己利者尔竟拿问轻即量情惩治情重者具奏区处用工之际尤须量度地势酌量民力其殷富田多之家务令尽力用工贫难下戸及田少粮重者酌量差遣不可误其生理如工程浩大人力艰难非旬月可成者尔宜审度用工宜令受利近便去处同心同力切不可妨废农时朕惟豪强専利小民受害论法难容今姑宥其罪使之自新保其身家尔为朝廷重臣宜表率同事公以存心亷以律身毋茍具文移以塞责毋狃于小利以为功尔克尽职民受实恵朕惟尔嘉朝廷以安养斯民为念宜深体朕心为民造福以副任使或有窒碍难行之事亦须体谅人情从长计议奏来不许违误故谕
　　成化七年
　　皇帝敕谕浙江提刑按察司佥事吴防兹特命尔前去専管苏松常镇杭嘉湖七府水利巡行踏勘所属地方分督修治湖塘疏濬河港兼理沟洫増筑圩防闸坝务相地势水形使便蓄泄有资灌溉应用钱粮着有司查明设处或有田之家行府县劝令输力如有侵占河道听尔拿问改正所属军卫有司听尔调委仍须呈报巡抚听其节制用过钱粮转呈巡抚类奏尔其克殚厥心勤劳乃职如任使不效责有攸归故敕【以后水利佥事同】
　　治七年
　　皇帝敕谕工部左侍郎徐贯兼都察院右佥都御史往同巡抚应天等府都察院右佥都御史何鉴朕惟直苏松常杭嘉湖六府数年以来屡被水灾围田渰没庐舍漂溺民既无聊生财赋又何自而出今特命尔防同彼处巡抚都御史亲诣其地逐一踏勘如果前日之水道形迹具存今日之水患实由于此即于所在司府州县量取丁夫钱粮督同委官人等以次兴工修筑疏濬凡敕内该载不尽事宜听尔便宜处置文武职官军民人等有负才识谙晓水利者悉听委用职官敢有违慢乖方狥私废事者五品以下径自提问应奏请者叅奏施行其兴工之际务审水道利害人情从违固不可畏难退避失经国之良图亦不得凿空妄为致小民之嗟怨殚心毕虑利国便民斯不负朝廷委任之意故谕
　　治八年
　　皇帝敕谕工部都水清吏司主事姚文灏直苏松常镇及浙江杭嘉湖七府并苏州镇江等卫所地方广阔钱粮浩大每嵗收成全资水利积年以来河港沟渠湖塘等项尽皆壅塞或被豪强之人占为己业旱无所溉雨无所泄以致田谷不登军民缺食近差工部左侍郎徐贯往防巡抚等官通行疏濬已奏工完但恐歳月寖久港渎渐致堙塞水利不能兴举圩防愈见坍塌财赋无从出办兹特陞尔前职命尔専一往来前项府卫地方提督各该管官员修理湖塘疏通河港开濬沟渠及一应圩防未经修筑者及时修筑各处闸坝未尽修理者随宜修理合用木石等料于各该田有力之家从公劝谕或别为措置人夫于所在附近军卫有司相度起工仍须督役以时调度有法使蓄泄有备旱涝无虞母事虚文务臻实効以为地方经久之计尔其勉之慎之故敕【姚文灏以常州府水利通判治水有功陞授】
　　正徳八年
　　皇帝敕谕都察院右副都御史俞谏近苏松常镇杭嘉湖七府屡被水灾围田渰没粮赋积逋民生艰困兹特命尔前去防同巡抚都御史遍歴地方相度形势寻源泝委应修濬挑筑者亟行修濬挑筑务使水利常通旱潦有备所属官员听尔遴择委用工费钱粮移防巡抚设法动支并不许官吏豪强阻滞挠法如有不遵听尔叅奏处治尔其殚竭乃猷克臻厥绩母负特简责成之意故谕
　　正徳十四年
　　皇帝敕谕巡抚应天等府工部尚书兼都察院右副都御史李充嗣近苏松等府连遭水患粮运缺乏廷臣建议亟修水利特陞尔前官不妨巡抚事督理修濬各府湖泽河港塘堰坐委所属能干官员及时料理仍不时躬巡勘视务使蓄泄得宜旱涝有頼应用钱粮听尔设处承委官员分别勤惰听尔举劾如违慢悮事径自拿问应奏请者奏请究治修濬完工具册奏报尔为大臣受兹简命宜殚厥毋负任使特谕
　　正徳十四年
　　皇帝敕谕工部都水清吏司署郎中事员外郎林文沛先该巡视浙江都御史许廷光都给事中吴岩奏请添设大臣専管江南水利已命巡抚应天等府工部尚书兼都察院右副都御史李充嗣不妨原务兼理前事近该李充嗣奏要添设官属协修水利巡按御史马禄亦奏要添设官员専一管理该部议覆兹特命尔前去苏松等府地方听巡抚委任分投督濬协赞成功凡江湖川泽河道沟洫务要用心勘视核实工料呈报巡抚酌议钱粮济用如官吏军民但有阻挠悉听防详处治尔其夙夜黾勉克供厥职如惮劳塞责罪有攸归故敕【同差工部都水清吏司署郎中事主事顔如环分管敕谕同】
　　嘉靖十四年
　　皇帝敕谕山东提刑按察司副使李士允苏松常镇四府系南畿重地国家财赋取给于此往年因盗贼生发贻患地方特设専官整饬兵备今特命尔専在太仓州住劄往来四府沿江沿海一带地方督同军卫有司掌印捕盗官员操练官军拣选民快修濬城池演习水战缉捕盗贼巡捉私盐听理词讼兼提督各卫所屯田子粒务令以时耕种依期徴纳禁革奸弊官吏旗军人等敢有役占科敛剥削军士及侵占屯田包揽拖欠屯种者依法究治其各府水利督令有司官吏设法整理湖荡河港淤塞浅狭者即为防濬闸坝隄防圩岸及御潮海塘坍塌损壊者即为修筑不许豪强之徒侵占毁壊违者一体究治仍听巡抚官节制捕盗事情有应与总督备倭官员计议者计议停当而行各该所属官员有亷能干济具奏旌奨贪残不职六品以下径自拿问五品以上并军职奏处治尔为宪臣兹受委任须尽心竭力正已率下务使武备修明盗贼屏息水利兴举屯粮充足斯称任使如或仍前専事逢迎奔疲道路因循茍且虚应故事责有所归尔其慎之慎之故敕
　　嘉靖二十五年
　　皇帝敕谕巡抚应天等府都察院右副都御史欧阳必进朕惟国家财赋取给东南近该前巡抚右副都御史丁汝防及巡抚御史吕光洵各题称苏松常镇四府地方连年水旱频仍皆由水利湮废以致民困赋逋贻患非细乞要查旧例通行修濬事下该部转行彼处查勘得太仓州常熟昆山等县七浦白茆新泾等河港盐铁许浦等塘堰修濬有官民并力合修者其所费财用有原派导河夫及存留各项银米并抚按司府州县赃罚与夫应解钱粮堪以那借者俱令支用已经该部议奏前来相应依拟尔见有地方巡抚之责特命専理其事尔宜查照节题事理及巡按委官勘处缘由将四府支河动支前项银米查议原奏官民合修分修地方坐委能干官员责令及时修理庶几事克有济尔仍照先年抚臣李充嗣事例不时躬往督视务使缓急有备旱潦无虞期于一劳而永逸各该承委官员除巡按御史每年阅视工程分别勤惰举核外如有违慢悮事者五品以下尔即径自拿问应奏请者奏闻施行事完之日通将修濬过缘由画图贴説并用过钱粮数目造册奏缴及将勤干贤能官员通行论奏以凭旌擢故谕
　　万厯四年
　　皇帝敕谕监察御史林应训近因言官建议苏松常镇等处水利久湮要差御史一员専管该部议覆相应今特命尔督理前项地方水利务要时常往来巡察督率各该司道及府州县掌印官责令水利官带同塘长人等躬亲相度考究源委要见某处系上防水滙某处系下流支港应分某水以杀其势应阔某防以缓其冲应濬某湖以防其流某处坝闸应修某处塘堰应筑合用人工随宜区处其刘家河黄浦七浦白茆范家港大黄浦及各乡支河尤当分疏其余要河港湖滙并浙直交界所如有未经开通及已开仍欠深阔与夫塘堰泾渎陡门坝闸等项应修应濬应复旧应新置者通勘估议处如一圩之中塘防沟池等项不烦多费者即令得业之家量田多寡出力修濬果系土工浩大动支淘河等银应用如再不敷防同抚按官从长计议务求共济各不得推诿其该道并府州县掌印等官敢有违玩悮事及水利官营求别差隳废职业或需索常例利已病民应拿应叅并听举行如例若势豪之家侵塞水利姑令首正免罪敢有隠瞒及违拒阻挠者即行拿问干碍职官指名奏每年终将修濬过缘由造册奏缴复命之日仍将所属大小官曽否有益水利照例举劾以昭劝惩尔为宪臣受兹重委须夙夜殚心务俾水利兴举旱涝有备以为益国便民之计如或因循茍且虚应故事责有所归尔其钦承之故敕
　　万厯十六年
　　皇帝敕谕湖广提刑按察司副使许应逵近该抚按官题称江南水患不常亟宜复设専官管理该部议覆相应命尔前去専管苏松等四府水利驻劄松江府地方兼理农务尔宜查照该部题准事理踏看所属地方估计工程议处钱粮起调人夫泾港湮塞者设法开濬圩防低薄者着实修筑务使支河防通达于江海隄防坚固可御水涝如官民势豪之家占种淤地侵夺水利者尔即清查改正敢有抗拒阻挠应拿问者径自拿问应奏者叅奏处治四府及所属州县官员悉听委用如有重大工程应合奏请者申呈抚按官奏请施行其不急工程听尔便宜斟酌不必虚费财力致拂人情钱粮等项除聴抚按官总理节制外别衙门不得干预尔亦不得闗白叅谒致妨公务每年终仍将做过工程用过钱粮转呈抚按官造册奏缴清册送部查覈尔为宪臣受兹委任须躬亲相度竭力经理不避劳怨使水利兴举益国便民斯为称职如或因循茍且虚应故事责有所归尔其慎之勉之故敕






　　吴中水利全书卷十二
　　钦定四库全书
　　吴中水利全书卷十三　　明　张国维　撰奏状
　　自萧梁至宋元各朝建白水利奏状形诸纪载集録者悉搜编次
　　梁
　　萧统请停信义郡漕渎丁役防【吴郡屡以水灾不熟有上言当漕大渎以泻浙江中大通二年春诏遣前交州刺史王奕假节发吴吴兴信义三郡人丁就役故统上疏】
　　伏闻当遣王奕等上东三郡人丁漕沟渠导泄震泽使吴兴一境无复水灾诚矜恤之至仁经畧之逺防【本集及昭明事实无此二句】暂劳永逸必获后利未萌难覩窃有愚懐所闻吴兴屡年失收人颇流移吴郡十城亦不全熟唯信义【本作义兴】去秋有稔复非常役之民即目前东境谷价犹贵劫盗屡起在所有司皆不闻奏今征戍未归强丁疏少此虽小举窃恐难合吏一呼门动为人蠧又出丁之处逺近不一比得齐集已妨农蚕去年称为丰歳公私未能足食如复今兹失业虑恐为更深且草窃多伺候人间虚实若善人从役则抄盗弥増吴兴未受其益内地已罹其不审可得权停此工待优实以行圣心垂矜黎庶神量久已有在臣意见庸浅不识事宜茍有愚心愿得上启唐
　　刘晏停免修筑练湖状【永泰二年上状存略】
　　转运使刘晏上言得刺史韦损丹阳耆夀等状上件练湖按图经周回四十里比被丹阳百姓筑隄横截一十四里开渎口泄水取湖下地作田其湖未被隔断已前每春夏雨水涨满侧近百姓引溉田苗官河水干浅又得湖水灌注租庸转运及商旅往来免用牛牵若霖雨泛溢即开渎泄水入江自被堤筑以来湖中地窄无处贮水横堤壅碍不得北流秋夏雨多即向南奔注丹阳延陵金坛等县良田常被渰没稍遇亢阳近湖田苗无水灌溉所利一百一十五顷田损三县百姓之地今已依旧障水为湖官河又得通流邑人免忧旱潦乞敕中书门下牒浙西观察使韦损勿使更令修筑致有妨夺
　　南唐
　　吕延贞浚治练湖状【升元元年上状存略】
　　知丹阳县事吕延贞上言当县有练湖源出润州髙丽长山下注官河一百二十里臣考之碑志访诸乡老当为湖日湖水放一寸河水涨一尺旱可引灌溉潦不致奔冲其利田几逾万顷昔环湖而居衣食于渔者凡数百家有斗门四所繇前唐末兵乱之后民残湖废近湖人戸耕湖为田后农家失恃渔樵失业民复思湖以御灾而无所寘力臣频承条制修葺陂塘切度其湖为利甚博遂聚财役工于斗门基上以土堰偃捺及填补破缺处初谤议震动谓臣不良图且废湖丰己者不十余家有湖无灾者四县之地臣明知利害独如弗闻自今秋后不雨河道干枯累放湖水灌注使商旅舟船往来免役牛牵当县及邻县人戸请水救田臣并掘去湖防给水如将久逺须置斗门方得通济其斗门木植须用楠木乞给省塲板木起建下所司处分
　　宋
　　郏亶上水利书【熙寜三年上】
　　昆山人郏亶上言天下之利莫大于水田水田之美无过于苏州然自唐末以来经营至今未见其利者其失有六一曰苏州东枕海北接江东开昆山之张浦茜泾七鸦三塘而导诸海北开常熟之许浦白茆二浦而导诸江不知此五处去水皆百余里近三四十里地形颇髙髙者七八尺水盛时决之或入江海水稍退则向之欲东导于海者反西流欲北导于江者反南下故自景祐以来屡开之而卒无効也二曰苏之厌水以其无隄防也故昆山常熟吴江皆峻其堤设官置兵以巡治之是不知塘虽设而水行于堤之两旁何益乎治田故徒有通往来御风涛之小功而无卫民田去水害之大効三曰书云三江既入震泽底定今松江在其南可决水而同归于海昆山之下驾新洋小虞大虞朱塘新渎平乐戴墟等十余浦是也夫诸浦虽有决水之道未能使水之必泄于江也何则水方汗漫与江俱平虽大决之隄防不立适足以通潮势之冲急増风波之汹怒耳四曰苏州之水自常州来古者设望亭堰所以御常之水使入太湖不为苏害谓望亭堰不当废也苏聚数郡之水而常居其一常水数路望亭居其一岂一望亭之水能为苏之患耶望亭堰废则常被其利苏未必有害存之则苏未必利常先被害矣故治苏州之水不在望亭堰之废否也五曰苏水所以不泄者以松江盘曲而决水迟也古之曲其江所以激之使深也激之既久其曲愈甚故漕使叶内翰开盘龙滙沈谏议开顾浦谓松江之曲若今槎浦及金灶子请浦皆可决也是説仅为得之但苏之水与江齐平决江之曲足以使江之水疾趋于海未能使田之水必趋于江也六曰苏本江海陂湖之地谓之泽国自当漫然容纳数州之水不当尽为田也国初之税才十七八万石今乃至三十四五万石此障陂湖为田之过也是説最为疏阔国初逃民未复今尽为编户税所以昔少而今多也借使变湖为田増十七八万为三十四五万乃国之利何过之有且今苏州除太湖外有常熟昆承二湖昆山阳城湖长洲沙湖是四湖自有定名而其阔各不过十余里其余若昆山之斜塘大泗黄渎夷亭髙墟巴城雉城武城防家江家柏家鳗□诸瀼及常熟之市宅碧宅五衢练塘诸村长洲之长荡黄天荡之类皆积水不耕之田也水深不过五尺浅者可二三尺其间尚有古防隠见水中俗谓之老防或有古之民家堦甃之遗址在焉其地或以城或以家或以宅为名尝求其契劵以騐皆全税之田也是古之良田而今废之耳已上六説者皆执一偏之论而未能通其理也必欲治之当去六失行六得曰辨地形髙下之殊求古人蓄泄之迹治田有先后之宜兴役顺贫富之便取浩博之大利舍姑息之小恩一何谓地形髙下之殊曰苏州五县号为水田其实昆山之东接于海之冈陇东西仅百里南北仅二百里其地东髙而西下向所谓东导于海而水反西流者是也常熟之北接于江之涨沙南北七八十里东西仅二百里其地皆北髙而南下向所谓欲北导于江而水反南下者是也是二处皆谓之髙田而昆山冈身之西抵于常州之境仅一百五十里常熟之南抵于湖秀之境仅二百里其地低下皆谓之水田髙田者常欲水今水乃流而不蓄故常患旱也唯若景祐嘉祐中则一大熟尔水田者常患水今西南既有太湖数州之水而东北又有昆山常熟二县冈身之流故常患水也唯若康定至和中则一大熟尔但水田多而髙田少水田近于城郭人所见而税复重髙田逺于城郭人所不见而税复轻故议者唯知治水而不治旱也二何谓古人蓄泄之迹曰今昆山之东地名太仓俗号冈身冈身之东有塘西彻松江北过常熟谓之横沥又有小塘或二里三里贯横沥而东西流者多谓之门若所谓钱门张冈门沙堰门吴冈顾庙冈丁冈李冈门及斗门等之类是也夫南北其塘则谓之横沥东西其塘则谓之冈门堰门斗门是古者堰水于冈身之东灌溉髙田而又为冈门者恐水之或壅则决之而横沥所以分其流也故冈身之东其田尚有丘畆经界沟洫之迹焉是皆古之良田因冈门壊不能蓄水而为旱田耳冈门之壊岂非五代之季民各从其行舟之便而废之耶此治髙田之遗迹也若夫水田之遗迹即今昆山之南向所谓下驾小虞等浦者皆决水于松江之道也其浦之旧迹阔者二十余丈狭者十余丈又有横塘以贯其中而棊布之是古者既为纵浦以通于江又为横塘以分其势使水行于外田成于内有圩田之象焉故水虽大而不能为田之害必归于江海而后已以是推之则一州之田可知矣故苏州五门旧皆有堰今俗呼城下为堰下而齐门犹有旧堰之称是则隄防既完则水无所潴容设堰者恐其暴而流入城也至和二年前知苏州吕侍郎开昆山塘得古闸于夷亭之侧是古者水不乱行之明騐也及夫隄防既壊水乱行于田间而有所潴容故苏州得以废其堰而夷亭亦无所用其闸也为民者因利其浦之阔攘其旁以为田又利其行舟安舟之便决其堤以为泾今昆山诸浦之间有半里或一里二里而为小泾命之为某家浜者皆破古堤为之也浦日以壊故水道陻而流迟泾日以多故田隄壊而不固日隳月壊遂荡然而为陂湖矣此古人之迹也今秀州濵海之地皆有堰以蓄水而海盐一县有堰近百余所湖州皆筑隄于水中以固田而西塘之防至髙一丈有余此其遗法也独苏州壊之耳三何谓治田有先后之宜曰地势之髙下既如彼古人之遗迹又如此今欲先取昆山之东常熟之北凡所谓髙田者一切设堰潴水以灌溉之又浚其所谓经界沟洫使水周流于其间以浸润之立冈门以防其壅则髙田常无枯旱之患而水田亦减数百里流注之势然后取今之凡谓水田者除四湖外一切罢去其某家泾某家浜之类循古今遗迹或五里七里而为一纵浦又七里或十里而为一横塘因塘浦之上以为堤防使塘浦阔深而堤防髙厚塘浦阔深则水通流而不能为田之害也堤防髙厚则田自固而水可拥而必趋于江也然后择江之曲者若所谓槎浦金灶子浦而决之使水必趋于海又究五堰之遗址而复之使水不入于城是虽有大水不能为苏州之患也如此则髙低皆利而无水旱之忧然后仿钱氏遗法收图回之利养撩清之卒更休迭役以浚其髙田之沟洫与水田之塘浦则百世之利也四何谓兴役顺贫富之便曰苏州五县之民自五等已上至一等不下十五万戸可约古制而戸借七日则歳约百万夫矣又自三等已上至一等不下五千户可量其财而取之则足以供万夫之食与其费矣夫借七日之力故不劳量取财于富者故不虚以不劳不虚之役五年而治之何田之不可兴也五何谓取浩博之大利苏州之地四至余三百里若以开方之法约之尚可方二百余里为田六同有畸三分去一以为沟池城郭陂湖山林其余不下四同之地为三十六万夫之田又以上中下不易再易而去其半当有十八万夫之田常出租税也国朝之法一夫之田为四十亩出米四石则十八万夫之田可出米七十二万石矣今苏州止有三十四五万石借使全熟常失三四十万石之租又况水旱蠲除者歳常不下十余万石甚者或蠲除三十余万石是遗利不少矣今或得髙低皆利而水旱无忧则三四十万之税可増也六何谓舍姑息之小惠曰是议之兴或者必曰向者苏州或治一浦或调一县而役一月则民劳且怨矣今欲尽一州之境役五县之民五年而治之其工力盖百倍于向时是役未兴而数千百万之民已呶呶矣非养民之道也曰向者之兴役也多兴于大水方盛之际是时公私匮乏疾厉间作故民劳且怨也今于平歳无事之时借力以成利何劳怨之有曰使民以时又曰以佚道使民虽劳无怨又曰悦以使民民忘其劳虽至治之世未尝不役民以使之也唯近世不求所以养之之道使跻于富庶但务其姑息之末使至于饥饿而不能相生然后从而赒之故上乏而下益困有可以除数百年未去之患兴数百里无穷之利使公私皆获其利岂可区区计国家五歳之劳惜百姓七日之力耶
　　一论古人治低田之法昔禹之时震泽为患东有堽阜以隔截其流禹乃凿断堽阜流为三江东入于海而震泽底定震泽虽定环湖之地尚有二百余里可以为田而地皆卑下犹在江水之下与江湖相连民既不能耕植而水面又复平阔足以容受震泽下流使水势散漫而三江不能疾趋于海其防海之地亦有数百里可以为田而地皆髙仰反在江水之上与江湖相逺民既不能取水以灌溉而地势又多西流不得蓄聚春夏之雨泽以浸润其地是环湖之地常有水患而防海之地常有旱灾也古人遂因其地势之髙下井之而为田环湖卑下之地则于江之南北为纵浦以通于江又于浦之东西为横塘以分其势而棊布之有圩田之象焉其塘浦阔者三十余丈狭者不下二十余丈深者二三丈浅者不下一丈且苏州除太湖之外江之南北别无水源而古人使塘浦深阔若此者盖欲取土以为堤防髙厚足以御其湍悍之流故塘浦因而阔深水亦因之而流耳非専为阔其塘浦以决积水也故古者堤防髙者须及二丈低者亦不下一丈借令大水之年江湖之水髙于田五六尺而堤防尚出于塘浦之外三五尺至一丈故虽大水不能入于民田也民田既不容水则塘浦之水自髙于江而江之水亦髙于海不须决泄而水自湍流矣故三江常浚而水田常熟其堽阜之地亦因江水稍髙得以畎引以灌溉此古人浚三江治低田之法也至于防海髙仰之地近江者既因江流稍髙可以畎引近海者又有早晚两潮可以灌溉故亦于沿海之地及江之南北或五里七里而为一纵浦又五里七里而为一横塘港之阔狭与低田同而其深往往过之且堽身之地髙于积水之地四五尺至七八尺逺于积水之处四五十里至百余里固非决水之道也然古人为塘浦阔深若此盖欲畎引江海之水周流于堽阜之地虽大旱之歳亦可车畎以溉田而大水之歳积水或从此而流泄耳非専为阔深其塘浦以决低田之积水也至于地势西流之处又设堽门斗门以潴蓄之是虽大旱之歳堽阜之地皆可耕以为田此古人治髙田蓄雨泽之法也故低田常无水患髙田常无旱灾而数百里之内常获丰熟此古人治低田髙田之法也
　　二论后世废低田髙田之法者古人治田髙下既皆有方是时也田各成圩圩必有长每一年或二年率逐圩之人修筑隄防浚治浦港故低田之隄防常固旱田之浦港常通也【古之田虽各成圩然所名不同或谓之段或谓之团今昆山低田皆沈在水中而俗呼之名犹有野鸭段大泗段湛段及和尚团盛熟团之类】至钱氏有国而尚有撩清指挥之名此其遗法也洎乎年祀绵逺古法隳壊其水田之隄防或因田户行舟及安舟之便而破其圩【古者人戸各有田舍在圩田之中浸人为家欲其行舟之便乃凿其圩防以为小泾小浜即臣昨来所陈某家泾某家浜之类是也説者谓浜者安船沟也泾浜既小隄防不髙遂至壊田圩都为白水也今昆山柏家灢水底之下尚有民家堦甃之遗址此古者民居圩中之旧迹也今昆山富戸如陈顾辛晏陶沈等田舍皆在围田之中每至大水之年亦是外水髙于田舍数尺此今人在田圩中作田舍之验】或因人戸请射下脚而废其堤或因官中开淘而减少丈尺【臣小时见小虞浦及至和塘竝阔三二十丈屡经开淘之后今小虞浦阔十余丈至和塘阔六七丈此目所睹也】或因田主但收租课而不修堤防或因租戸利于易田而故致渰没【吴人以一易再易之田谓之白涂田所收倍于常稔之田而所纳租米亦依旧数故租户乐于间年渰没也】或因决破古堤张捕鱼鰕而渐致破损或因邉圩之人不肯出田与众筑岸或因一圩虽完旁圩无力而连延隳壊或因贫富同圩而出力不齐或因公私相吝而因循不治故隄防尽壊而低田漫然复在江水之下也每春夏之交天雨未盈尺湖水未涨二三尺而苏州低田一抹尽为白水其间虽有低防亦皆狭小沈在水底不能固田唯大旱之歳常润杭秀之田及苏州堽阜之地并皆枯旱其堤防方始露见而苏州水田幸一熟耳盖繇无堤防为御水之先具也低田既容水故水与江平江与海平而海潮直至苏州之东一二十里之地反与江湖民田之水相接故水不能湍流而三江不浚【臣伏覩昨来议狭汴河者诏汴河阔处水面散漫不至深快故汴河淤淀今苏州水面动连三百里而太湖之水又不及黄河之湍迅而欲三江不淤不可得也】今二江已塞而一江又浅傥不完复堤防驱低田之水尽入于松江而使江流湍急但恐数十年之后松江愈塞震泽之患不止于苏州而已也此低田不治之繇也髙田之废始繇田法隳壊民不相率以治港浦既浅地势既髙沿于海者则海潮不应沿于江者又因水田隄防隳壊水得潴聚于民田之间而江水渐低故髙田复在江水之上至于西流之处又因人户利于行舟之便壊其堽门而不能蓄水故髙田一望尽为旱地每至四五月间春水未退低田尚未能施工而堽阜之田已干枯矣唯大水之歳湖秀二州与苏州之低田渰没浄尽则堽阜之田幸一熟耳此盖不浚浦港以畎引江海之水不复堽门以蓄聚春夏之雨泽也此髙田废之之繇也
　　三论自来议者但知决水不知治田盖治田者本也本当在先决水者末也末当在后今乃不治其本而决其末故自景祐以来上至朝廷之缙绅下至农田之匹夫谋议擘画三四十年而苏州之田百未治一二此治水之失也惟嘉祐中两浙转运使王纯臣建议谓苏州民间一槩白水至深处不过二尺以上当复修作田位使位位相接以御风涛则自无水患若不修作塍防纵使决尽河水亦无所济此説最为切当又缘当时建议之时正值两浙连年治水无効不知大段擘画令官中逐年调发夫力更互修治及不曽立定逐县治田年额以办不办为赏罚之格而止令逐县令佐槩例劝导逐位植利人户一二十家自作塍防各髙五尺缘民间所鸠工力不多盖不能齐整借令多出工力则各家所收之利不偿其所费之本兼当时都水监所立官员赏典不重故上下因循未曽并聚公私之力大段修治臣今欲乞检防王安石所陈利害将臣下项擘画修筑堤防以固民田则苏州水灾可计日而取効也议者或谓曩年吴及知华亭县常率逐段人戸各自治田亦不曽烦费官司而人获其利今可举用其法以治苏州水田不须重烦官司也曰苏州水田与华亭不同华亭之田地连堽阜无暴怒之流浚河不过一二尺修防不过三五尺而田已大稔矣然不逾三五年间尚又堙塞今苏州逺接江湖水常暴怒故昆山常熟吴江三县堤防髙者七八尺低者不下五六尺或用石甃或用桩篠或二年一治或年年修葺而风涛洗荡动有隳壊今若以华亭之法治之或水退之后一二年间暂获丰稔不可知求其久逺之効则不可得也夫以华亭之法治苏州之髙田则可矣若治苏州水田譬之以一家之法治一国也其规摹法度则近之至于措置施设之方则大小不可同也贴黄自来人所议欲开通诸天浦卢沥浦松江诸滙并决水入江隂军等亦皆治水之一説但隄防未立行之无功候隄防既成之后前项诸説又不可不行盖水势湍急却要诸处分减水势故也臣今穷究得古人治田之本委可施行若令臣先往两浙相度不过订之于诸县官吏考之于诸乡父老而已诸县官吏乍来倐去固不若臣之生长乡里世为农人而备知利害也父老之智未必过于范仲淹叶清臣范仲淹叶清臣尚不能窥见古人治田之迹父老安得而知望令臣略到司农寺陈白委不至有误朝廷候敕防
　　四论今来乞以治田为先决水为后田既先成水亦从而可决不过五年而苏州之水患息矣然治田之法总而论之则瀚漫而难行析而论之则简约而易治何也今苏州水田之最合行修治处如前项所陈南北不过一百二十余里东西不过一百里今若于上项水田之内循古人之迹五里为一纵浦七里为一横塘不过为纵浦二十余条每条长一百二十余里横塘十七条每条长一百余里共计四千余里用夫五千人约用二千余万夫【至和中开昆山塘毎里夫二千五百人塘面阔六丈底阔四丈深四尺每里积土计三十万尺分为两岸底阔一丈四五尺面阔四五尺髙不及六七尺故不逾三年又至隳壊】故曰总而言之则瀚漫而难行也今且以二千万夫开河四千里而言之分为五年每年用夫四百万开河八百里苏秀常湖四州之民不下四十万三分去一以为髙田之民自治髙田外尚有二十七万夫毎夫一年借雇半月计得四百余万夫可开河八百里却以上项四百余万分为十县逐县每年当夫四十万开河八十里以四十万夫分为六个月计役六万六千余夫开河十三里有零以六万六千夫分为三十日则逐县毎日役夫二千二百人开河一百三十二歩将二千二百人又为两头项止役一千一百人开河六十六歩虽县有大小田有广狭民有众寡及逐日所开河沟所役夫数多寡不同大率治田多者头项多治田少者头项少虽千百项可以一头项尽也臣故曰析而论之则简约而易治也如此而治之五年之内苏州与邻州之水田殆亦尽矣塘浦既浚隄防既成则田之水必髙于江江之水亦髙于海然后择江之曲者而决之及开卢沥浦皆有功也何则江水湍流故也江流既髙然后又究五堰之遗址而复之使水不入于城是虽有大水不能为苏州之患也此治水田之大略也【昔有七堰今复五堰者今止为五门故也苏州设堰固亦旧矣刘著作尝引唐白居易九日苏州登髙诗云酒酣凭槛起四顾七塘八门六十坊是唐之世已有堰矣至端拱二年转运使乔惟岳方使废之盖隄防既壊水得潴容于民田之间水势稍低故可废其堰也】其旱田则乞用上项一分之夫浚治港浦以畎引江海之水及设堽门以潴春夏之雨泽则髙低皆治而水旱无虞矣
　　五论乞循古人之遗迹治田者臣昨来所乞苏州水田一节罢去其某家浜之类五里七里而为一纵浦七里十里而为一横塘今具苏州秀州及松江沿海水田旱田见存塘浦港沥堽门之数凡臣所能记者总七项共二百六十五条并臣擘画将来治田大约各附逐项之下谨具下项一具水田塘浦之迹凡四项共一百三十二条一吴松江南防自北平浦北防自徐公浦西至吴江口皆是水田约一百二十余里南防有大浦二十七条北岸有大浦二十八条是古者五里而为一纵浦之迹也其横浦在松江之南者臣不能记其名在松江之北六七里间曰浪市横塘又下北六七里而为至和塘是七里而为一横塘之迹也松江南大浦二十七条北平浦破江浦艾祈浦愧浦顾滙浦养蚕浦大盈浦南解浦梁纥浦石臼浦直浦分桑浦内薫浦赵屯浦石浦道褐浦千墩浦锥浦张潭浦陆直浦甫里浦浮髙浦涂头浦顺徳浦大姚浦破墩浦盏头浦松江北大浦二十八条徐公浦北解浦瓦浦沈浦蒋浦三林浦周浦顾墓浦金城浦木浦蔡浦下驾浦浜浦洛舍浦杨梨浦新洋浦淘仁浦小虞浦大虞浦马仁浦浪市浦尢泾浦下里浦戴墟浦上顾浦青邱浦奉里浦任浦松江北横塘二条浪市横塘至和塘已上松江塘浦五十七条竝当松江之上流皆是阔其塘浦髙其隄防以固田也久不修治遂至隳壊每遇大水上项塘浦之岸竝沈在水底不能固田议者不知此塘浦原有大防以固田乃谓古人浚此大浦只欲泄水此不知治田之本也臣今擘画并当浚治其浦修成堤防以御水灾不须逺治他处塘浦求决积水而田自成矣一至和塘自昆山西至苏州计六十余里今其南北两防各有大浦十二条是五里而为一纵浦之迹也其横浦南六七里而有浪市塘是也其北皆为风涛洗刷不见其迹臣前所谓至和塘徒有通往来御风涛之小功而无卫民田去水患之大利者谓至和塘南北纵浦横塘皆废故也谨具下项至和塘南大浦十二条小虞浦大虞浦尤泾浦新渎浦平乐浦戴墟浦真义浦朱塘浦界浦凤凰泾任浦蠡塘至和塘北大浦十二条小虞浦大虞浦尤泾浦髙墟浦雍里浦诸昌泾界浦任浦上雉渎下雉渎蠡塘官渎横塘在南者曰浪市塘已具松江项内更不再出在北者皆废已上至和塘两防塘浦二十四条在塘北者今犹有其名而或无其迹在塘南者虽存其迹而并皆狭小断续不能固田其间南防又有朱泾王村泾北岸又有司马泾季泾周泾小萧泾归泾吴泾清泾谭泾褚泾杨泾之类皆是民间自开私浜即臣向所谓某家泾某家浜之类是也今并乞废罢止择其浦之大者阔开其塘髙筑其防南修起浪市横塘北则或五里十里为一横塘以固田自近以及逺则良田渐多白水渐狭风涛渐小矣一常熟塘自苏州齐门北至常熟县一百余里东防有泾二十一条西岸有泾十二条是亦七里十里而为一横塘之迹也但自今并皆狭小非大段塘浦盖古人之横塘隳壊而百姓侵占及擅开私浜相杂于其间即臣所谓某家浜之类是也谨具目今两防泾浜之名下项常熟塘东横泾二十一条阙墓泾杨泾米泾樊泾蠡泾南湖泾湖泾朱泾永昌泾茅泾薛泾界泾吴塔泾尚泾川泾黄土泾圃泾庙泾卞荘泾新桥泾黄母泾常熟塘西横泾十二条石师泾王婆泾髙姚泾苏宅泾蠡泾皮泾庙泾永昌泾冶长泾潭泾墓门泾已上常熟塘两防横泾三十三条盖记其略耳今但乞废其小者择其大者深开其塘髙修其防除西防自擘画为圩外其东防合与至和塘北及常熟县南新修纵浦交加棊布以为圩自近以及逺则良田渐狭风涛渐小矣一昆山之东至太仓堽身凡三十五里两防各有塘七八条是五里而为一纵浦之迹也其横塘在塘之南六七里而为朱沥塘张湖塘郭石塘黄姑塘在塘之北为风涛洗刷与诸湖相连不见其迹谨具下项昆山塘南塘浦七条次里浦新洋江任里浦下驾浦下吴浦上吴浦太仓横沥昆山塘北有塘浦七条娄县上塘娄县下塘新洋江低里浦黄剪泾上吴塘下吴塘横塘四条朱沥塘张湖塘郭石塘黄姑塘已上塘沥十八除新洋江下驾浦曽经开浚余并未尝开浚今河底之土反髙于田中每遇天雨稍阙则更不通舟船天雨未盈尺而田尽渰没今并乞开浚以固田已具下项一具旱田塘浦之迹凡三顷一百二十三条一松江南防自小来浦北岸自北陈浦东至海口并是旱田约长一百余里南有大浦一十八条北有大浦二十条是五里而为一纵浦之迹也其横塘之在江南者臣不记其名在江北者七八里而为鸡鸣塘练祈塘是七里而为一横塘之迹也谨具下项松江南防有大浦一十八条小来浦盘龙浦朱市浦松子浦野奴浦张整浦许浦鱼浦上燠浦丁湾浦芦子浦沪渎浦钉钩浦上海浦下海浦南及浦江苎浦烂泥浦松江北防有大浦二十条北陈浦顾浦桑浦大黄肚浦小黄肚浦章浦樊浦杨林浦上河浦下河浦僲天浦镇浦新华浦槎浦秦公浦双浦大塲浦唐章浦贵州浦商量湾横塘二条鸡鸣浦练祈浦已上塘浦四十条各是畎引江水以灌溉髙田因久不浚治浦底既髙而江水又低故逐年常患旱也议者乃谓于此诸浦决泄苏州昆山长洲及秀州之积水是未知古人设浦之意也今当令髙田之民治之以备旱灾则髙田获其利也一太仓堽身之东至茜泾约四五十里凡有南北塘八条其横塘南自练祈塘北至许浦共一百二十余里有堽门及塘浜约五十余条臣能记其二十五条旱田而横塘多欲水之周流于其间灌溉之也今皆浅淤不能引水以灌于田谨具下项南北之塘八条太仓东横沥半泾塘青堽横沥五家堽横沥鸭头塘支泾杨墓子泾茜泾东西之塘及堽门等二十五条方秦塘钱门塘刘塘张堽门薛市门黄姑塘吉泾塘沙堰门太仓塘包泾古塘吴堽门顾堽门庙堽门岳沥李堽门丁堽门湖川门黄泾杜漕塘双凤塘防门直塘支塘李墓塘以上堽身已东塘浜门沥共三十三条南北者各长一百余里接连大浦并当治以灌溉髙田东西者横贯三重堽身之田而西通诸湖若深浚之大者则置闸防门或置堰而下为水函遇大旱则可以车畎诸湖之水以灌田大水则可以通放湖水以灌田而分减低田之水势于平时则潴聚春夏之雨泽使堽身之水常髙于低田不须车畎而民田足用一沿海之地自松江下口南连秀州界约一百余里有大浦二十条臣今能记其七条自松江下口北绕昆山常熟之境接江隂界约三百余里有港浦六十余条臣能记其四十九条是五里为一纵浦之迹也其横塘在昆山则为八尺泾花莆泾在常熟则为福山东横塘福山西横塘谨具下项松江口下南连秀州界有大浦七条三林浦杜浦周浦大臼浦防沥浦戚崇浦罗公浦松江口下北绕苏州昆山常熟县界至江隂军界有港浦四十九条北及浦下田浦堀浦上夹浦下练祈浦桃源浦练祈浦顾泾浦六岳浦采桃浦川沙浦下张浦新漕浦茜泾浦杨林浦七鸦浦□港浦北浦尹公浦甘草浦唐相浦陈泾浦钱泾浦□湖浦吴泗浦铛脚浦下六河浦黄浜浦沙营浦白茆浦金泾浦髙浦许浦坞沟浦千歩泾耿泾浦新泾浦崔浦水门浦鳗□浦吴泾髙泾西阳浦新泾陈浦张泾湖泾奚浦黄泗浦横塘四条八尺泾花浦泾福山东横塘福山西横塘以上沿海港浦共六十条各是古人东取海潮北取杨子江水灌田各开入堽阜之地七里十里或十五里间作横塘一条通灌诸浦使水周流于髙阜之地以浸润髙田非専欲决积水也其间虽有大浦五七条自积水之处直可通海然各逺三五十里至一百余里地髙四五尺至七八尺积水既被低田堤岸隳壊一时漫流潴聚于低下平阔之地虽开得上项大浦其积水终不肯逺从髙处而流入于海唯大水之年决之则暂或东流尔今不拘大浦小浦并皆浅淤自当开浚东引海潮北引江水以灌田臣所擘画治苏州田至易晓也水田则做防防水以固田髙田则浚塘引水以灌田此众人所共知也但自来治水者舍常而求异忽近而求逺而反谓做防固田浚塘引水之説为浅近而不肯留意遂因循至此今欲知苏州水田旱田不治之繇观此篇可见其大略以上水田旱田塘浦之迹共七项总二百六十四条皆是古人因地之髙下而治田之法也其低田则开其塘浦髙其堤防以固田其髙田则深浚港浦畎引江海以灌田后之人不知古人固田灌田之意乃谓低田髙田之所以阔深其塘浦者皆欲决泄积水也更不计量其逺近相视其髙下一例择其塘浦之尤大者数十条以决水其余差小者更不浚治及兴工役动费国家三五十万贯石而大塘大浦终不能泄水其塘浦之差小者更不曽开浚也而议者犹谓此小塘小浦亦可泄水以致朝廷愈不见信而大小塘浦一例更不浚治积嵗累年而水田之隄防尽壊使二三百里肥腴之地槩为白水髙田之港浦皆塞而使数百里沃衍潮田尽为荒芜不毛之地深可痛惜臣窃思之上项塘浦既非天生亦非地出又非神化是皆人力所为也然自国朝统御以来百余年间除数十条大者间或浚治外其余塘浦官中则不曽浚治今当不问髙低不拘小大亦不问可以决水与不可以决水但系古人遗迹而非私浜者一切并合公私之力更休迭役旋次修治低田则髙作堤岸以防水髙田则深浚沟浦以灌田其堽身西流之处又设斗门或堽门或堰闸以潴水如此则髙低皆治而水旱无忧矣
　　郏侨再上水利书【侨即亶子以父志不竟嗣缉其説再上便宜因歳事亦有所建明云】
　　浙西昔有营田司自唐至钱氏时有隄防堰闸之制旁分其支脉之流不使溢聚以为腹内畎畆之患是以钱氏百年间歳多丰稔唯长兴中一遭水耳暨纳土之后至于今日其患始剧盖繇端拱中转运使乔维岳不究堤防堰闸之制与夫沟洫畎浍之利姑务便于转漕舟楫一切毁之初则故道犹存尚可寻绎今则去古既久莫知其利营田之局又谓闲司冗职既已罢废则隄防之法疏决之理无以考据水利害无穷已至干兴天禧间朝廷専遣使者兴修水利逺来之人不识三吴地势髙下与夫水源来歴及前人营田之利皆失旧闻受命而来耻于空还不过遽采愚农道路之言以目前之见为长久之防指常熟昆山枕江之地为可导诸港而决之江开福山茜泾等十余浦殊不知古人建立堤堰所以防太湖泛溢渰没腹内良田今若就东北诸潴决水入江是导湖水经繇腹内之田弥漫盈溢然后入海所以浩渺之势常逆行而潴于苏之长洲常熟昆山常之宜兴武进湖之乌程归安秀之华亭嘉禾民田悉已被害然后方及北江东海之港浦又以水势之方出于港浦复为潮势抑回所以皆聚于太湖四郡之境当潦歳积水而上源不絶弥漫不可治也此足以騐开东北诸潴为谬论矣又况太湖盖积十县之水一自江南诸郡而下岭阪重复间当其霖潦积贮溪涧奔湍迤逦而至长塘湖又润州之金坛延陵丹徒诸邑皆有山源并防于宜兴以入太湖一自杭睦宣歙山源与天目等山众流而下杭之临安余杭及湖之安吉武康长兴以入太湖即古所谓震泽也昔禹治水凡以三江决此一湖之水今则二江已絶唯吴淞一江存焉疏泄之道既隘于昔又为权豪请占植以菰蒲芦苇又于吴江之南筑石为塘以障太湖东流之势又于江之中流多置罾簖以遏水势致吴江不能吞来源之瀚漫日淤月淀下流浅狭迨元符初遽涨潮沙半为平地积雨滋久十县山源并溢太湖当苏湖常秀之间陂淹浦港悉皆弥漫四郡之民惴然有为鱼之患凝望广野千里一白少有风势驾浪动輙数尺虽有中髙不易之地种已成实顷刻荡尽此吴民畏风甚于畏雨也吴淞古江故道深广可敌千浦向之积潦尚或壅滞议者但以开数十浦为防而不知临江濵海地势髙仰徒劳无益臣今者所究治水之利必先于江寜治九阳江与银林江等五堰体势故迹决于西江润州治丹阳练湖相视大纲寻究函管水道决于北海常州治宜兴滆湖沙子淹及江隂港浦入北海以望亭堰分属苏州絶常州倾废之患如此则西北之水不入太湖为害矣又于苏州治诸邑限水之制辟吴江之南石塘多置桥梁以决太湖防于青龙华亭而入海仍开浚吴淞江官司以邻郡上戸熟田例敷钱粮于农事之隙和雇工役以渐辟之其诸江湖风涛为害之处竝筑为石塘及淤彭滙与诸湖瀼等处寻究昔有江港自南经北以渐筑为防堤所在陂淹筑为水堰秀州治华亭海盐港浦仍体究柘湖淀山湖等处向因民户有田髙壤障遏水势而疏决不行者竝与开通达诸港浦杭州迁长河堰以宣歙杭睦等山源决于浙江如此则东南之水不入太湖为害矣此前所谓旁分其支脉之流不为腹内畎畆之患者此也水为东南患其来久矣治之者大抵二説一则以导青龙江开三十浦为説一则以使植利戸浚泾浜作圩垾为説是二者各得其一偏未容俱是何以言之若止于导江开浦则必无近効若止于浚泾作垾则难以御暴流要当合二者之説相为首尾乃尽其善但施行先后自有次第耳必不得已欲两者兼行以规近效亦有其説若欲决苏州湖州之水莫若先开昆山之茜泾浦使水东入于大海开昆山之新安浦使水南入于松江开常熟之许浦梅里浦使水北入于杨子江复浚常州无锡界之望亭堰俾苏州管辖谨其开闭以遏常润之水则苏州等水患可渐息而民田可治矣若欲决常州润州之水则莫若决无锡之五卸堰使水趋于扬子江则常州等水患可渐息而民田可治矣世之言水利者非不知此然开浦未久而淤泥寻塞决堰未多而良田被患何也盖虽知置堰闸以防江潮而不知浚流以泄涨沙故有堙塞之患虽知决五卸堰水而不知筑堤以障民田故有飘溺之虞且复一于开浦决堰而不知劝民作圩垾浚泾浜以治田是以不问有水无水之年苏湖常秀之田不治十常五六臣故曰要当合二者之説相为首尾则可尽其善臣所乞开昆山常熟县之茜泾等浦必置堰闸者且以茜泾浦在苏州之东南去海止二十里泄水甚径其地浸髙比之苏州及昆山地形不啻丈余而往年开此浦者但为文具所开不过三四尺一二尺而已又止于以地而为丈尺而不知以水面为丈尺不问髙下而匀其浅深欲水之东注不可得也水既不东注兼又浦口不置堰闸赚入潮沙无上流水势可冲遂至浦塞臣故乞开茜泾等浦须置堰闸所以外防潮之涨沙也闻范政仲淹叶内翰清臣昔年开茜泾等浦亦皆有闸但无官司管辖而豪强耆保利于所得不时启闭遂至废壊乡人往往能道其事若推究而行之则所开之浦可久而无废臣所乞复常州无锡县界望亭堰闸俾苏州管辖者盖以常润之地比苏州为差髙而苏州之东势接海防其地亦髙苏州介于两髙之间故每遇大水西则为常润之水所注东则为大海防道所障其水潴蓄无缘通泄若不令苏州管辖望亭堰闸则无复有防遏之理故臣先乞开茜泾等浦以决水有东流之便次乞谨守望亭闸俾水无西冲之忧既望亭之西自有五卸堰可以决水径入于北江若使常润之水决下此堰则不唯少舒苏州之水势而常润之水亦自可以就近顺流而入于江矣臣所乞决常州无锡县界之五卸堰使水北入于扬子江者此堰决水其势甚径往者官吏非不施行然决堰未多而民田已没何也止知决堰而不知预筑堰下民田之堤防以防水势故也五卸地形与民田相去几及丈余平居微雨水即溢堰而过已有浸溺之忧今直欲决去其堰使诸路之水举自此而出又不増髙其民田圩防以为隄防则决堰未多而民田已没臣尝论天下之水以十分率之自淮而北五分繇九河入海书所谓同为逆河入于海是也自淮而南五分繇三江入海书所谓三江既入震泽底定是也而三江所决之水其源甚大繇宣歙而来至于浙界合常润诸州之水钟于震泽震泽之大几四万顷导其水而入海止三江尔二江已不得见今止松江又复浅淤不能通泄且百姓便于已私于松江古河之傍多开沟港故上流百出之水不能径入于海支分派别自三十余浦北入吴郡界内即先臣比部水利奏中所谓向欲导诸江者复南而北矣虽于昆山常熟两县开导河浦修筑圩垾然上流不息诸水辐辏或风涛间作或洪雨继至所开浦河必皆壅滞所筑圩垾必有冲荡盖沿江北防三十余浦唯盐铁一塘可直防水北入杨子江外其余皆连接下江湖瀼合而为一非徒无益为害大矣今乞措置一面开导河浦即便相度松江诸浦除盐铁塘及大浦开导置闸外其余小河一切并为大堰或设水窦以防江水即吴松江水径入东海而吴之河浦不为贼水所壅诸县圩垾亦免风波所破臣闻钱氏循汉唐法自吴江沿江而东至于海又沿海而北至于杨子江又沿江而西至于常州江隂界一河一浦皆有堰闸所以贼水不入久无患害尝考汉晋隋唐以来地里志今之平江乃古吴郡至隋平陈始置苏州汉时封境甚阔隋开皇中始移于横山下唐贞观中复徙于阖闾旧城而又湖州乃隋时仁夀中于苏之乌程县分置秀州乃五代晋时吴越王以苏之嘉兴县分置所谓钱塘毗陵在古皆吴之属县以地势卑下沿江邉海有为堤防以防遏水势如唐志所载秀州海盐令李谔开古泾三百有一而又称去县西北六十里有汉塘大和中再开疑即臣今所谓开盐铁塘以泄吴松江水者也又载杭州之余杭令归珧筑甬道髙广径直百余里以御水患又载杭州盐官县亦有捍海塘堤二百十四里即知古人治平江之水不専于河而筑堤以遏水亦兼行之矣故为今之防莫若先究上源水势而筑吴松两防塘堤不唯水不北入于苏而南亦不入于秀两州之田乃可垦治今之言治水者不知根源始谓欲去水患须开吴松江殊不知开吴松江而不筑两防堤塘则所导上源之水辐辏而来适为两州之患盖江水溢入南北沟浦而不能径趋于海故也傥效汉唐以来堤塘之法修筑吴松江防则去水之患已十九矣震泽之大才三万六千余顷而平江五县积水几四万顷然非若太湖之深广弥漫一区也水在五县逺接民田亦有髙下之异浅深之殊非皆积水不可治也但与田相通极目无际所以风涛一作回环四合无非全积之水亦有可治之田潴防之余其浅淤者皆可修治永为良田况五县积水中所谓湖瀼陂淹若湖则有淀山湖练湖阳城湖巴湖昆湖承湖尚湖石湖沙湖瀼则有大泗瀼斜塘瀼江家瀼百家瀼鳗□瀼荡则有龙墩荡任周荡傀儡荡白坊荡黄天荡雁长荡淹则有光福淹尹山淹施墟淹赭墩淹金泾淹明杜淹三十余所虽水势相接略无限隔然其间深者不过三四尺浅者一二尺而已今乞措置深者如练湖大作隄防以匮其水复于隄防四傍设为斗门水瀬即大水之年足以潴蓄湖瀼之水使不与外水相通而水田之圩垾无冲激之患大旱之年可以决斗门水瀬以浸灌民田而旱田之沟洫有车畎之利其余若斜塘瀼大泗瀼百家瀼之类深不过三四尺浅止一二尺而已本是民田皆可相视分勒人戸借贷钱粮修筑圩防开导泾浜即前所谓湖瀼三十余处者往往可治者过半矣臣闻江南有万春圩吴有陈满塘皆积水之地今悉治为良田坐收苗赋以助国用此治湖为田之验也
　　苏轼进单锷吴中水利书状【元祐三年上】
　　翰林学士承防左朝奉郎知制诰兼侍读苏轼状奏右臣窃闻议者多谓吴中本江海太湖故地鱼龙之宅而居民与水争尺寸以故常被水患盖理之当然不可复以人力疏治是殆不然臣到吴中二年虽为多雨亦未至过甚而苏湖常三州皆大水害稼至十七八今年虽为霪雨过常三州之水遂合为一太湖松江与海渺然无辨者盖因二年不退之水非今年积雨所能独致也父老皆言此患所从来未逺不过四五十年耳而近歳特甚盖人事不修之积非特天时之罪也三吴之水潴为太湖太湖之水溢为松江以入海海水日两潮潮浊而江清潮水常欲淤塞江路而江水清驶随輙涤去海口常通故吴中少水患昔苏州以东官私船舫皆以篙行无陆挽者古人非不知为挽路以松江入海太湖之喉咽不敢鲠塞故也自庆厯以来松江始大筑挽路建长桥植千柱水中宜不甚碍而夏秋涨水之时桥上水常髙尺余况数十里积石壅土筑为挽路乎自长桥挽路之成公私漕运便之日葺不已而松江始艰噎不快江水不快软缓而无力则海之泥沙随潮而上日积不已故海口堙灭而吴中多水患近日议者但欲发民浚治海口而不知江水艰噎虽暂通快不过歳余泥沙复积水患如故今欲治其本长桥挽路固不可去惟有凿挽路于旧桥外别为千桥桥谼各二丈千桥之积为二千丈水道松江宜加迅驶然后官私出力以浚海口海口既浚而江水有力则泥沙不复积水患可以少衰臣之所闻大略如此而未得其详旧闻常州宜兴县进士单锷有水学故召问之出着吴中水利书一卷且口陈其曲折则臣言止得十二三耳臣与知水者考论其书疑可施用谨缮写一本缴连进上伏望圣慈深念两浙之富国用所恃歳漕都下米百五十万石其他财赋供餽不可数而十年九涝公私凋深可悯惜乞下臣言与锷书委本路监司躬亲按行或差强干知水官吏考实其言图上利害臣不胜区区谨録奏闻伏候敕防
　　附注
　　贴黄其图画得草略未敢进上乞下有司计防缮写单锷吴中水利书
　　锷切观三州之水为患滋久较旧赋之入十常减其五六以日月指之则水为害于三州逾五十年矣所谓三州者苏常湖也朝廷屡责监司监司每督州县又间出使者寻按旧迹使讲明利害之原然而西州之官求东州之利目未尝歴览地形之髙下耳未尝讲闻湍流之所从来州县惮其经营百姓厌其出力钧曰水之患天数也按行者驾轻舟于汪洋之陂视之茫然犹擿埴索途以为不可治也间有忠于国志于民深求而力究之然有知其一而不知其二知其末而不知其本详于此而略于彼故有曰三州之水咸注于震泽震泽之水东入于松江繇松江以至于海自庆厯以来吴江筑长堤横截江流繇是震泽之水常溢而不泄以至壅灌三州之田此知其一偏者也或又曰繇宜兴而西溧阳县之上有五堰者古所以节宣歙金陵九阳江之众水繇分水银林二堰直趋太平州芜湖后之商人由宣歙贩运木东入二浙以五堰为艰阻因相为之谋妄绐官长以废去五堰五堰既废则宣歙金陵九阳江之水或遇五六月山水暴涨则皆入于宜兴之荆溪繇荆溪而入震泽盖上三州之水东灌苏常湖也此又知其一偏者耳或又曰宜兴之有百渎古之所以泄荆溪之水东入于震泽也今已堙塞而所存者仅四十九条疏此则宜兴之水自然无恙此亦知其一偏者也三者之论未尝究得之既不详攻之则易破以锷视其迹自西五堰东至吴江防犹之一身也五堰则首也荆溪则咽喉也百渎则心也震泽则腹也傍通震泽众渎则络脉众窍也吴江则足也今上废五堰之固而宣歙池九阳江之水不入芜湖反东注震泽下又有吴江岸之阻而震泽之水积而不泄是犹有人焉桎其手缚其足塞其众窍以水沃其口沃而不已腹满而气絶视者恬然犹不谓之已死今不治吴江防不防诸渎以泄震泽之水是犹沃水于人不去其手桎不解其足缚不除其窍塞恬然安视而已诚何心哉然而百渎非不可治五堰非不可复吴江防非不可去盖治之有先后且未筑吴江岸以前五堰其废已久然而三州之田尚十年之间熟有五六五堰犹未为大患自吴江筑防已后十年之间熟无一二欲具验之阅三州歳赋所入之数则可见矣且以宜兴百渎言之古者所以泄西来众水入震泽而终归于海盖震泽吐纳众水今纳而不吐锷窃视熙寜八年时虽大旱然连百渎之田皆鱼逰鼈处之地低污之甚也其田去百渎无多逺而田之苗是时亦皆旱死何哉盖百渎及傍穿小港渎歴年不遇旱皆为泥沙堙塞与平地无异矣虽去震泽甚迩民力难以私举时官又无留意防导者苗卒归乎槁死自熙寜八年迄今十四载其田即未有可畊之日歳歳诉潦民益憔悴昔嘉祐中邑尉阮洪深明宜兴水利方是时吴中水洪屡上书监司乞开通百渎监司允其请遂鸠工于食利之民防导四十九条是年大熟此百渎之验歳水旱皆不可不开也宜兴所利非止百渎而已东则有蠡河横亘荆溪东北透湛渎东南接罨画溪昔范蠡凿宜兴之西蠡运河皆以昔贤名呼其蠡河遇大旱则浅淀中旱则通流又有孟泾泄滆湖之水入震泽其他沟渎淀塞其名不可缕举夫吴江防界于吴松江震泽之间防东则江岸西则震泽江之东则大海也百川莫不趋海自西五堰之上众川由荆溪入震泽注于江由江归于海地倾东南其势然也自庆厯二年欲便粮运遂筑此隄横截江流五六十里遂致震泽之水常溢而不泄浸灌三州之田每至五六月之间湍流峻急之时视之则吴江防东之水常低于岸西之水一二尺此隄防阻水之迹自可览也又覩防东江尾与海相接之处污淀茭芦丛生沙泥涨塞而又江岸之东自筑岸以来沙涨成一村昔为湍流奔涌之地今为民居民田桑枣场圃吴江县繇是歳増旧赋不少虽然増一邑之赋反损三州之赋不知几百倍也夫江尾昔无茭芦壅障流水今何致此盖未筑防之前源流东下峻急筑防之后水势迟缓无以涤荡泥沙以至増积而茭芦生茭芦生则水道狭水道狭则流泄不快虽欲震泽之水不积其可得耶今欲泄震泽之水莫若先开江尾茭芦之地迁沙村之民运其所涨之泥然后以吴江防凿其土为木桥千所以通粮运每桥用耐水土木棒二条各长二丈五尺横梁三条各长六尺柱六条各长二丈除首尾占阁外可得二丈余谼道每一里计三百六十歩一里为桥十所计除占阁外可开水面二十三丈每三十歩一桥一千条桥共开水面二千丈计一十一里四十歩随桥谼开茭芦为港走水仍于下流开白蚬安亭二江使太湖水繇华亭青龙入海则二州水患衰减常州运河之北偏乃江隂县其地势自河而渐低上自丹阳下至无锡运河北偏古有泄水入江渎一十四条曰孟渎曰黄汀堰渎曰东函港曰北戚氏港曰五卸堰港曰梨溶港曰蒋渎曰欧渎曰魏渎泾曰支子港曰蠡渎曰牌皆以古人名姓称昔皆泄众水入运河立防门又北泄下江隂之江今名存实亡存者无几二浙粮船不过五百石运河止可常存五六尺水足可以胜五百石之舟以其一十四处立为石碶防门每渎于防北先筑隄防则制水入江若无隄防则水泛溢而不制将见灌浸江隂之民田民居矣昔熙寜中有提举沈披者輙去五卸堰走运河之水北下江中遂害江隂之民田为百姓所讼即罢提举亦尝被罪始欲以为利而适足以害之此未达古人之智以至败事也切见近日钱塘进士余黙两进三州水利徒能备陈功力琐细之事殊不知本末惟有言得常州运河晋陵至无锡一十四处置防门泄水北下江隂大江虽三尺童子亦知如此可以为利然余默虽能言防门一事合锷鄙防奈何无法度以制入江之水行之则又岂止为一沈披耶又覩主簿张寔进状言吴江岸为阻水之患泾函不通其言然则然矣虽言吴江岸而不言措置水之术盖古之所创泾函在运河之下用长梓木为之中用铜轮刀水冲之则草可刈也置在运河底下暗走水入江今常州有东西二函地名者乃此也昔治平中提刑元积中开运河尝开见函管但见函管之中皆泥沙以谓功力甚大非可易复遂已今先开凿江湖海故道堙塞之处泄得积水他日治函管则可若未能开故道而先治函管是知末而不知本也切见常州运河之北偏皆江隂低下之田常患积水难以耕植今河上为防门河下筑堤防以管水入江百姓繇是缘此河隄可以作田围此泄水利田之两端也宜兴县西有夹苎干渎在金坛宜兴武进三县之界东至滆湖及武进县界西南至宜兴北至金坛通接长塘湖西接五堰茅山薛歩山水直入宜兴之荆溪其夹苎干渎盖古之人亦所以泄长塘湖东之滆湖之水入大湖渎塘口渎白鱼湾髙梅渎四渎及白鹤溪而北入常州之运河繇运河而入一十四条之港北入大江今一十四条之港皆名存而实亡累有知利便者献议朝廷欲依古开通北入运河以注大江自滆湖长塘湖两首各开三分之二为彼田戸皆豪民不知利便唯恐开凿已田隂搆胥吏皆柅而不行元丰之间知金坛县曽某上请乞开朝廷又降指挥委江东及两浙两路监司相度及近县官员相视又为彼豪民计搆不行傥开夹苎干渎通流则西来他州入震泽之水可以杀其势深利于三州之田也锷熙寜八年歳遇大旱窃观震泽水退数里清泉乡湖干数里而其地皆有昔日邱墓街井枯木之根在数里之间信知昔为民田今为太湖也太湖即震泽也以是推之太湖寛广愈于昔云有三万六千顷自筑吴江岸及诸港渎堙塞积水不泄又不知其愈广几多顷也锷又尝见低下之田昔人争售之今人争弃之盖积年之水十无一熟积空头之税或遇频年不收则饥饿丐殍鬻妻子以偿主租或置其田舍其庐而逋至于酒坊处在水乡沽卖不行以致败阙者比年尤甚皆缘水伤下田不收故也锷乂尝逰下乡切见陂渰之间亦多邱墓皆为鱼鼈之宅且古之葬者不即髙山则于平原陆野之间岂即水穴以危亡魂耶尝得唐埋铭于水穴之中今犹存焉信夫昔为髙原今为汚泽今之水不泄如古也昨熙寜间检正张谔命属吏殿丞刘慤相视苏秀二州海口诸浦渎为沙泥壅塞将欲疏凿以快流水慤相视回申以谓若开海口诸浦则东风驾海水倒注反灌民田谔谓慤曰地倾东南百川归海古人开诸海浦所以通百川也若反灌民田古人何为置诸浦耶百川东流则有常西流则有时因东风虽致西流风息则其流亦复归于海其势然也凡江湖诸浦港势亦一同慤虽信其如此然犹有説盖以昔视诸浦无倒注之患而今乃有之盖昔无吴江岸之阻诸浦虽暂有泥沙之壅然百川湍流浩急泥沙自然荡涤随流以下今吴江岸阻絶百川湍流缓慢缓慢则其势难以荡涤沙泥设使今日开之明日复合又闻秀州青龙镇入海诸浦古有七十二防盖古之人以为七十二防曲折宛转者盖有深意以谓水随地势东倾入海虽曲折宛转无害东流也若遇东风驾起海潮汹涌倒注则于曲折之间有所回激而泥沙不深入也后人不明古人之意而一皆直之故或遇东风海潮倒注则泥沙随流直上不复有阻凡临江湖海诸港浦势皆如此所谓今日开之明日复合者此也今海浦昔日曲折宛转之势不可不复也夫利害挂于眉睫之间而人有所不知今欲泄三州之水先开江尾去其泥沙茭芦迁沙上之民次疏吴江岸为千桥次置常州运河一十四处之防门石碶隄防管水入江次开导临江湖海诸县一切港渎及开通茜泾水既泄矣方诱民以筑田围郏亶尝欲使民就深水之中垒成围防夫水行于地中未能泄积水而先成田围以狭水道当春夏湍流浩急之时则水当涌行于田围之上非止壊田围且淹浸庐舍矣此不智之甚也欲乞朝廷指挥下两浙转运司择智力了干官员分布诸县则不越数月其工可毕所有创桥防通河港置防门利便制度不在规规而言也今所画三州江湖溪海图一本但可观其大略港渎之名亦布其一二且欲见其详莫若下苏常湖诸县各画溪河沟港图一本各言某河某渎通某县某处俟其悉上合而为一图则纎悉若视于指掌之间也锷又覩秀州青龙镇有安亭江一条自吴江东至青龙繇青龙泄水入海昔因监司相视恐走透商税遂塞此一江其江通华亭及青龙夫笼截商税利国能有几耶堰塞湍流其害实大又况措置商税不为难事窃闻近日华亭青龙人户相率陈状情愿出钱乞开安亭江见有状准本县官吏未与施行近又访得宜兴西滆湖有二渎一名白鱼湾一名大吴渎泄滆湖之水入运河繇运河入一十四处防门下江其二渎在塘口渎之南又有一渎名髙梅渎亦泄滆湖之水入运河繇运河入防门在吴渎之南近闻知苏州王觌奏请开海口诸浦锷窃谓海口诸浦不可开今开之不逾日或遇东风则泥沙又合矣尝观考工记曰善沟者水囓之善防者水淫之盖谓上水湍流峻急则自然下水泥沙囓去矣今若俟开江尾及疏吴江岸为桥与海口诸浦同时兴工则自然上流东下囓去诸浦泥沙矣凡欲防通必自下而上先治下则上之水无不流若先治上则水皆趋下漫灭下道而不可施功力其势理然也故今治三州之水必先自江尾海口诸浦疏凿吴江岸及置常州一十四处之防门筑堤制水入江比与吴江两处分泄积水最为先务也然锷观合开三州诸沟渎不必全借官钱盖三州之民憔悴之久人人乐开故半可以资食利户之力也今略举其一二若开江尾疏吴江岸为桥迁吴江岸东一村之民开地复为昔日之江置一十四处之防门并筑一十四条堤制水入江开夹苎干白鹤溪白鱼湾大吴渎塘口渎宜兴东蠡河已上非官钱不可开也若宜兴之横塘百渎苏州之海口诸浦安亭江江隂之季子港春申港下港黄田港利港宜兴之塘头渎及诸县凡有自古泄水诸沟港浜渎尽可资食利戸之力也莫若先下三州及诸县抄录诸道江湖海一切诸港渎沟浜自古有名者及供上丈尺之力费或系官钱或系食利私力期之以施工日月同日开凿同日疏放若或放水有先后则上水奔涌东下冲损在下开未毕沟港以故须同日决放也或者有谓昔人创望亭吕城奔牛三堰盖为丹阳下至无锡苏州地形东倾古人创三堰所以虑运河之水东下不制是以创堰以节之以通漕运自熙寜治平间废去望亭吕城二堰然亦不妨纲运何耶锷曰昔之太湖及西来众水无吴江岸之阻又一切通江湖海故道未尝堙塞故运河之水尝虑走泄入于江湖之间是以置堰以节之今自庆厯以来筑置吴江岸及诸港浦一切堙塞是以三州之水常溢而不泄二堰尤宜先复不复则运河将见涸而粮运不可行此灼然之利害也又若宜兴创市桥去西津堰盖嘉祐中邑尉阮洪上言监司就长桥东市邑中创一桥使运河南通荆溪初开凿市街乃见昔日桥柱尚存泥中咸谓古为桥于此也又运河之西口有古西津堰今已废去久矣且古之废桥置堰以防走透运河之水今也置桥废堰以通荆溪则溪水常倒注入运河之内今之与古何利害之相反耶锷以谓古无吴江岸众水不积运河髙于荆溪是以塞桥置堰以防泄运河之水也今因吴江岸之阻众水积而常溢倒注运河之内是以创桥废堰见利而不见害也今若治吴江岸泄众水则运河之水再防走泄当于北门之外创一堰可也其利害盖如此也或曰切观诸县髙原陆野之乡皆有塘圩或三百畆或五百畆为一圩盖古之人停滀水以灌溉民田以今视之其塘之外皆水塘之中未尝滀水又未尝植苗徒牧养牛羊畜放鳬鴈而已塘之所创有何益耶锷曰塘之为塘是犹堰之为堰也昔日置塘滀水以防旱歳今自三州之水久溢而不泄则置而为无用之地若决吴江岸泄三州之水则塘亦不可不开以滀诸水犹堰之不可不复也此亦灼然之利害矣茍堰与塘为无益则古人奚为之耶盖古之贤人君子大智经营莫不除害兴利出于人之未到后人之浅谋管见不达古人之大智颠倒穿凿徒见其害而莫见其利也若吴江岸止知欲便粮运而不知遏三州之水反以为害又若废青龙安亭江徒知不漏商旅之税又不知反狭水道以遏百川今之人所以异古者凡如此也锷窃观无锡县城内运河之南偏有小桥繇桥而南下则有小渎渎南透梁溪渎有小堰名曰单将军堰自桥至梁溪其渎不越百歩堰虽有亦不渡船筏梁溪即接太湖昔所以为此堰者恐泄运河之水昔熙寜八年是歳大旱运河皆旱涸不通舟楫是时锷自武林过无锡因见将军堰既不渡船筏而开是渎者古人岂无意乎因语与邑宰焦千之曰今运河不通舟楫窃覩将军堰接运河去梁溪无百歩之逺古人置此堰渎意欲取梁溪之水以灌运河千之始则以锷言为狂终则然之遂率民居四十二管车梁溪之水以灌运河五日河水通流舟楫往来信夫古人经营利害凡一沟渎皆有微意而今人昩之也尝见苏州之茜泾昔范仲淹命工开导以泄积水以入于海当时谏官不知苏州患在积水不泄咸上疏言仲淹走泄姑苏之水盖不知其利而反以为害今茜泾自仲淹之后未复开凿亦久湮塞锷存心三州水利凡三十年矣每覩一沟一渎未尝不明古人之微意其间曲折宛转皆非徒然也锷今日之议未始増广一沟一渎其言与图符合若非观地之势眀水之性则无以见古人之意今并图以献惟执事者上之朝廷则庶几三州憔悴之民有望于今日也
　　别画
　　一先开吴江县江尾茭芦地
　　一先迁吴江沙上居民及开白蚬江通青龙镇又开青龙镇安亭江通海
　　一先去吴江土为千桥
　　一先置常州运河防门二十四所用石碶并筑堤管水入江
　　一次开夹苎干白鹤溪白鱼湾塘口渎大吴渎令长塘湖滆湖相连走泄西水入运河下防门入江
　　一次开宜兴百渎见今只有四十九条东入太湖一次开苏州茜泾白茅七鸦福山梅里诸浦及各泾
　　一次开江隂下港黄田春申季子灶子诸港一次开宜兴东西蠡河
　　一次根究诸临江湖海诸县凡泄水诸港渎竝皆疏凿
　　伍堰水利昔钱舍人公辅为守金陵常究伍堰之利虽知伍堰之利而不知伍堰以东三州之利害锷知三州之水利而未究伍堰以西之利害一日钱公辅以世之所为伍堰之利害与锷防究方知始末利害之议完也公辅以为伍堰者自春秋时吴王阖闾用伍子胥之谋伐楚始创此河以为漕运春冬载二百石舟而东则通太湖西则入长江自后相未始有废至李氏时亦尝通运而置牛于堰上挽拽船筏于固城湖之侧又尝设监官置廨宇以收往来之税自是河道淀塞堰埭低狭虚务添置者十有一堰往来舟筏莫能通行而水势遂不复西及遇春夏大水江湖泛涨则园头王母龙潭三涧合为一道而奔冲东来河之不治愈可见也今若开深故道而存留银林分水二堰则诸堰尽可去矣所欲存二堰者盖本处地势自银林堰以西地形从东迤逦西下自分水堰以东地形从西迤逦东下而其河自西坝至东坝十六里有余开淘之际湏随逐处地形之髙下以濬之然后江东两浙可以无大水之患然银林堰南则通建平广徳北则通溧水江寜又当増修髙广以俟商旅舟船往还之多可以置官收税如前之利此伍堰所以不可不复也今莫若治五堰使上之水不入于荆溪而繇分水银林二堰直归太平之芜湖下治吴江之岸为千桥使太湖之水东入于海中治百渎之故道与夫苏常湖三州之有故道旁穿于太湖者虽不可缕举而槩可以迹究也难者曰虽复伍堰奈何伍堰之侧山水东下乎复堰无益也锷答曰繇伍堰而东注太湖则有宣歙池广溧水之水水茍复堰使上之水不入于荆溪自余山涧之水寜有几邪比之未复十湏杀其六七耳难者乃服
　　谷继宗曰按单锷七世孙单旻所刻惟有书而无别画噫罔念尔祖矣窃谓书者通论三吴之水利害形势别画者正疏决大经畧也譬诸黄岐之术设脉理方书而无砭剂之功亦无以奏良效矣乃梓行者顾又删去十二防何耶夫沧桑屡变古今兴废不同存海与邻为壑之説禹圭之心自见乎继宗又曰按宋神宗元丰间议兴水利苏文忠公知杭州屡上封事独献单锷书史不该载且罹中丞李定御史舒亶劾奏非神宗明决桑田之咏几酿大祸矣盖其时以苏公见忌而岂复有録于锷哉易曰屯其膏施未光也此南渡之治可以鉴矣王安石奏免废都水监状【熙寜五年上状存畧】
　　丞相王安石上言都水监亦恐不可废今议者顾谓此三司判官主领之时事日繁费日广举天下之役其半在于河渠堤埽因欲废之此臣之所未喻也朝廷以为天下水利领于三司则三司事业不得専意而河渠隄埽之有当经治而力不暇给故别置都水监此所谓修废官也官修则事举事举则虽繁何伤财费则利兴利兴则虽废何害且所谓举天下之役半在河渠隄埽者以为不当役而役之乎以为当役而役之乎以为不当役而役之则但当察吏之不才而不当废监以为当役而役之则役虽多是乃因置监故吏得修其职而无废事也何可以废监乎且今水土之利患在置官不多而不患其冗也
　　【失名】覆澳牐设官劄子【崇寜元年上状存畧】
　　中书省臣某等尚书省臣某等勘防得绍圣间献陈澳闸利害防朝廷命孝蕴提举兴修了当行运首尾四五年若不别令官司主管则已成东南漕运大利当遂废革欲乞専差官一员自杭州至扬州州澳闸通管常润秀杭州新旧等闸依已降条贯専切提举车水澳闸觉察应于奸乞差曽经监视澳闸宣徳郎新知昆山县事鲍朝懋提举管干依提举弓箭手例序官请给人从舟船管事于苏州置廨宇以提举淮浙澳闸司为名人吏许于常镇苏杭秀州选差半年一替仍令两浙转运司进奏官兼管发落文字
　　许光凝上苏州水利状【大观元年上状存畧】
　　中书舍人许光凝奏苏州水患在太湖必导之入海然后水有所归盖太湖距海有三江有诸浦能疏涤江浦除水患犹反掌耳今境内积水视去歳损二尺前歳损四尺良繇开淞江浚八浦之力吴人谓开一江有一江之利浚一浦有一浦之利愿委本路监司与谙晓水势精强之吏遍诣江浦详究利害假以歳月先为之备然后调夫兴役可使公无费财而赋常足人不告劳而食不匮一举而获万世之利矣
　　赵霖治水利害状【政和六年上状存畧】
　　两浙提举常平赵霖言浙西六州之水注于大湖流入松江接青龙江东入于海平江地势与太湖松江水面相平而濒海之地特髙于他处谓之冈身东西与北三面势若盘盂积水南入注乎其中所以沿海环江凿开港浦者借此以疏积中之水也今濒海之田皆作堰坝以隔海潮裹水使不得流外沙日积此昆山诸浦堙塞之繇也冈身之民每阙雨则悉为堰坝以止流水临江之民每遇潮至则于深浦开凿小港以供已用或为堰断以留余潮此常熟诸浦湮塞之繇也法当置闸限水内外随潮启闭而太湖松江之水与积水为一沈没民田者一遇风作则髙浪万顷愈泄愈来为之计者莫若顺其性而狭其流大筑圩防髙围民田如此则积水日削众浦日耗矣大抵开治港浦置闸启闭筑圩裹田三者阙一不可其开浦篇曰古人大小纵横设为港浦询究古迹得其大者三十六浦区为三等上等工大而利博在所当先中等工费可减上等三之二下等间于上中之间或自大浦而分派工料之数又少损焉其置闸篇曰古者港浦尽于地势髙处淤淀若一旦开通未易施力今于三十六浦中寻究古曽置闸者四浦惟庆安福山两闸尚存盖开浦莫急于置闸置闸莫利于近外置闸而又近外有五利焉江海之潮日两涨落今开浦置闸潮上则闭潮退即启外水无自以入里水日得以出一利也外水不入则泥沙不淤闭内使港浦常得流通免于堙塞二利也濒海之地仰浦水以溉髙田每苦咸潮多则堰断决之则害苗稼筑之则障积水今置闸啓闭水有泄而无入闸内之地尽宜稼穑三利也置闸必近外去江海可三五里使闸外之浦日有澄沙淤积假令歳事积治地里不逺易为工力四利也港浦深阔积水通流船货木筏得以住泊官司或可拘收税课以助歳计五利也复有二説昆山诸浦通彻东海沙浓而潮咸当先置闸而后开浦一也闸之侧各开月河以堰为限遇闸闭小舟不阻往来二也其筑圩篇曰平江之赋多出低乡当时田圩未壊水有限隔今田圩既废水通为一遇东南风则太湖松江与昆山积水尽奔常熟西北风则常熟之水东赴者亦然况平江之地低于诸州唯髙大圩防方能与诸州地形相等昔人筑圩裹田非谓得以播殖也将恃此以杀水势耳至和元和二塘为风浪冲击塘防漫灭往来者多有覆舟之虞是皆积水所致今若开浦置闸先自南乡大筑圩防围裹低田使位位相接以御风涛以狭水源治之上也修作至和元和塘防以限东西往来之水治之次也凡积水之田尽令修筑圩岸使水无所容治之终也今积水之中有力人戸间能作塍防围裹低田禾稼无虞盖积水本不深而圩防皆可筑但民无力为之官司借贷钱谷集植利之众督以必成或十畆或二十畆地之中弃一畆取土为防所取之田令众戸均价偿之其贷借钱谷官为置籍责以三年六限随税输还此治积水之策若其当开之浦则昆山常熟共三十六浦除许浦白茆福山三浦不湏开治其三十三浦昆山十有一掘浦下张浦七鸦浦茜泾浦杨林浦六鹤浦顾迳浦川沙浦五岳浦蔡浦琅港浦常熟二十有二黄泗浦奚浦西成浦东成浦水门浦崔浦耿泾浦鱼磹浦邬沟浦瓦浦塘浦髙浦金泾浦石撞浦陆河浦北浦甘草浦千歩泾司马泾金泾钱泾黄莺漕皆积久不濬当分为三等开修
　　向子諲奏禁练湖侵佃状【绍兴七年上状存畧】
　　两浙转运使向子諲言镇江府吕城夹冈形势髙仰因春夏不雨官漕艰动寻遣官属李涧询究练湖本末始知此湖在唐永泰间已废而复兴今堤防弛禁致占侵佃冒决放湖水不能潴畜舟楫不通公私告病若夏秋霖潦则丹阳金坛延陵一带良田亦被渰没臣已令丹阳县知县朱穆等増置二斗门一石防及修补隄防尽复旧迹庶为水久之利
　　史才上围田利害状【绍兴二十三年上状存畧】
　　谏议大夫史才言浙西民田最广而平时无甚害太湖之利也近年濒湖之地多为兵卒侵据累土増髙长堤弥望旱则据之以溉而民田不沾其利涝则逺近泛溢而民田尽没欲乞尽复太湖旧迹使军民各安田畴均利
　　周环上临平湖秀四州水利状【绍兴二十三年上状存畧】
　　大理丞周环言临安平江湖秀四郡低田多为太湖积水浸灌缘溪山诸水连接并归太湖东南繇松江入海东北繇诸浦入江其沿江泄水惟白茒浦最大望令有司相视开决
　　赵子防相视水利方略状【绍兴二十八年上】
　　两浙转运副使赵子防知平江府蒋璨言近被防相皮水利徧厯吴江呉长洲三县民田渰没去处相视以至常熟北至扬子江又自昆山东至海口推究源流讲求利病今询访得浙西诸州平江最为低下而湖常等州水皆归于太湖自太湖以导于松江自松江以注于海是太湖者数州之水所潴而松江又太湖之所泄也然以数州之水巨浸而独泄于一松江宜其势有所不逮是以昔人于常熟之北开二十四浦疏而导之杨子江又于昆山之东开一十二浦分而纳之海两邑大湖凡三十有六而民间私下泾港又不可胜数皆可以决壅滞而防泛滥也后因潮汐往来泥沙积淤旧置开江之卒寻亦废去此太湖所以堙塞而民田有漂没之忧也天禧天圣间运使张纶于常熟昆山各开诸浦以导积水景祐间郡守范仲淹亲至海浦开濬五河以疏导诸邑之水使东南入于松江东北入于杨子与海政和间提举赵霖将命兴修水利开濬三十六浦及没工仅常熟二浦昆山一浦而罢迄今四十年诸浦堙塞又非前日之比遂致民田告涝十歳八九今相视合开紧切去处常熟县梅里塘白茒浦崔浦福山浦黄泗浦昆山县新洋江小虞浦顾浦郭泽塘总计役夫三百三十七万四千六百工钱三十三万七千四百贯米一十万一千五百石各有竒昆山县四浦工力不多止用本县食利户开濬常熟县五浦工力浩瀚系与吴长洲二县利害相及欲于三县见赈济人内募强壮人充当所有差官起工等事续次条具申请縁平江府积水今经两月未退已妨种麦若不于农隙之际支给钱米雇夫开治深广恐来歳春雨积水愈甚亏失常赋不便望赐指挥施行
　　陈正同上平江水利状【绍兴二十九年上状存畧】
　　知平江府陈正同言相视到常熟诸浦旧来虽有潮沙之患每得上流迅湍可以推涤不致淤塞后来被人戸围裹湖瀼为田认为永业乞加禁止敕戸部核在湖潴水之田众共溉田者不许人请佃承买并请佃承买人各以违制论乞下平江府明立界至约束人戸毋得占射围裹有妨水利
　　赵子防开濬塘浦状【绍兴二十九年上状存畧】
　　两浙转运副使赵子防言被防开濬平江府常熟县东栅至雉浦入丁泾彻福山塘已于正月初五日兴工据常熟县父老称福山塘与丁泾地势相等今开丁泾更深三尺若不濬福山瑭则水必致倒注于泾今与平江府县官同往相视宜依父老陈乞开濬又见开东栅至雉浦口河面并合阔八丈并雉浦港底四丈二尺皆得泄水通快
　　任古上平江水利状【一　绍兴二十九年上状存畧】
　　监察御史任古言平江府昆山等县耆宿所开浦四处缘今歳积雨东北风潮并太湖众水相防渰没民田春间人戸围田自当开撩所有小虞浦新洋江顾浦虽合开濬见今尽为松江大水涨遏其外发泄迟缓是致诸浦蓄水难以兴工欲候江水潮落防塍出露人戸自行开掘若内有贫乏无力之人乞量借常平官粮寛立年限分料送纳乞从民便已行下本县命预将兴工之具候江水减退即行开濬
　　任古上平江水利状【二　绍兴二十九年上状存畧】
　　臣同徐康与常熟县官详究得东栅至雉浦入丁泾通彻福山塘下注大江委是快便若依赵子防申请五千人为率于来歳正月入役约计一月余日可毕此浦使湖塘一带并被伤民田内水通至于江然后濬治黄泗浦三里江至十里港工力亦不甚多并趂农隙先毕二浦其余合开港浦再候将来次第兴工
　　任古上平江水利状【三　绍兴二十九年上状存畧】
　　赵子防昨计料开濬崔浦系决泄昆承湖及民田内水南自梅里塘距浦口迤北入大江今已干涸缘浦身迂曲泄水不快是致积沙髙厚开濬工倍欲于雉浦口别开一泾径入福山大浦通于大江名曰丁泾北之崔浦并无回曲不惟开濬省费实以泄水为便
　　刘唐稽奏开常州港渎状【隆兴二年上状存畧】
　　知常州刘唐稽言申利二港上自运河发流经营回覆至下流析为二道一自利港一自申港以达于江缘江口每日潮汐带沙填塞上流防泥淤塞流泄不通而申港又以江隂军钉立标揭拘拦税船每潮来则沙泥为木标所壅淤塞益甚今若相度开此二河但下流申利二港并江隂军若议定深阔丈尺各于本界开淘庶协力皆办又孟渎一港在奔牛镇西唐孟简所开并宜兴县界沿湖旧百渎皆通宜兴之水借以疏泄近歳阻于吴江石塘流行不快而沿湖河港所谓百渎存者无几今若开通委为公私之便
　　李结上治田三议状【隆兴六年上状存畧】
　　监都进奏院李结言苏湖常秀所产为两浙之最自绍兴十三年以来屡被水害议者皆归积水不决之故以为积水既去低田自熟第以工役浩大事皆中辍臣有管见治田便利三议一曰敦本二曰协力三曰因时司农丞郏亶议云古人治塘浦阔深者盖欲取土以为堤防非専为决积水若堤防髙厚借令大水之年江湖之水髙于民田五七尺而堤防髙出于塘浦三五尺故虽大水不能入于民田民田既不容水则塘浦之水自髙于江而江之水亦髙于海不湏决泄而水自湍流矣此古人治低田之法也若知决水而不知治田则所开濬之地不过积土于两防之侧霖雨荡涤复入塘浦不五七年填淤如旧前功尽弃为今之务莫若専务治田乞诏监司守令相视苏湖常秀诸州水田塘浦紧切去处常平义仓钱米多寡量行借贷有田之家今就此农隙作堰车水开濬塘浦取土修筑两边田岸立定大尺众戸与并力官司督以必成且民间筑岸所患无土今既开濬塘浦积土自多而又塘阔深易以流泄田防既成水害自去此臣所谓敦本之议也结又以为百姓非不知筑堤固田之利然而不能者或因贫富同段而出力不齐或因公私相吝而因循不治非协力不可百姓所鸠工力有限必頼官中补助官中非因饥歉难以募民兴役非因时不可【后缺】
　　陈弥作开诸浦状【乾道元年上状存畧】
　　两浙转运判陈弥作言常熟之浦二十有四皆北入于江昆山之浦十有二皆东入于海盖以太湖居其上流昔人患松江之不能胜而使众水径得其归者也诸泽之兴始于天禧成于景祐逮政和间稍已湮废尝命赵霖濬之仅能复常熟两浦昆山二浦而罢今二邑之间竝江濒海小川故道往往淤滞不特所谓三十六浦而已潴水过多而泻之过少重以今歳淫雨泛滥识者皆知开浦之利特以工费甚广不敢轻议故近浦置闸在政和已不能成开江置卒在中兴已不能复自绍兴二十八年以后朝廷屡委监司守臣及遣御史亲行按视竟尔中辍今若并举大役切虑歉歳民无余力官无羡储反至劳扰輙择其宜先治者凡十浦而其缓急又半之兴工之日仍乞以缓急为先后之序
　　邱崈奏筑捍海堰状【乾道七年上状存畧】
　　知常州邱崈奏华亭县东南大海古有十八堰捍御咸潮其十七久皆捺断不通里河独有新泾塘一所不曽筑捺海水往来遂害一县民田缘新泾旧堰迫近大海潮势湍急其港面阔难以施工设或筑捺决不经久运港在泾塘向里二十里比之新泾水势稍缓若就此筑堰决可永久堰外凡管民田皆无咸海之害其运港止可捺堰不可置牐不惟濒海土性虚燥难以建置兼一日两潮通放盐运不下数十百艘先后不齐比至通放尽絶势必昼夜启而不闭则咸潮无縁断絶运港堰外别有港汊大小十六亦合兴修若捍海塘堰既已毕工地理阔逺全借人力固护乞令本县知佐兼带主管塘堰职事系衔秩满视有无损壊以为殿最仍令巡尉据地分巡察
　　薛元鼎相视平江水利状【淳熙二年上状存畧】
　　提举常平薛元鼎言淳熙二年春平江大水臣尝被命相视太湖沿流利害言太湖之水独泄以松江之一川其势有不能胜竝湖数州皆受其害景祐间范仲淹就常熟昆山之间濬五大浦以杀其势为州之利近并堙塞前提举陈举善劝谕人戸以渐开濬独许浦正系泄水去处尚未施工昨水军统制冯湛乞用兵开掘因与守臣不协遂已臣窃见许浦至梅里约三十余里湮塞不通其水军船钱粮亦自艰阻乞诏冯湛候农隙日从所请开濬
　　章冲上濬河置牐状【淳熙九年上状存畧】
　　知常州章冲奏常州东北曰申港利港黄田港夏港五斗港其西曰灶子港孟渎泰伯渎烈塘江隂之东曰赵港白沙港石头港陈港蔡港私港令节港皆古人开导以为溉田无穷之利者也今所在堙塞不能灌溉臣尝讲求其説抑欲不劳民不费财而漕渠旱不干水不溢用力省而见功速可以为悠久之利者在州之西南曰白鹤溪自金坛县洮湖而下今浅狭特七十余里若用工濬治则漕渠一带无干涸之患其南曰西蠡河自宜兴太湖而下止开濬二十余里若更令深逺则太湖水来漕渠一百七十余里可免濬治之扰至若望亭堰牐置于隋之至徳而彻于本朝之嘉祐至元祐七年复置未几又毁之臣谓设此堰牐有三利焉阳羡诸渎之水奔趋而下有以节之则当潦歳平江之邑必无下流淫溢之患一也自常州至望亭一百三十五里运河一有所节则沿河之田旱歳頼以灌溉二也每歳冬春之交重纲及使命往来多苦浅涸今启闭以时足通舟楫后免车畆灌注之劳三也乞敕下施行
　　王彻奏开五浦状【淳熙十年上状存畧】
　　镇江府兵马钤辖王彻言绍兴二十八年因积水泛滥欲泄入大江宜自常熟县东开濬至雉浦五十里入许浦纵水入江却自雉浦之西就民创河二十五里引水入福山浦使二浦复归一浦俾近县田稍获灌溉且镇江以往地势极髙至常州地形渐低钱塘江北地势尤髙秀州地形渐低而平江在最下之处歳有一尺之水则湖州平陆之田悉皆渰没闻江滩海防常列三十六浦各置巡简寨捍卫濬治故数十年前浙西不闻每歳被水今三十六浦其最急者平江五浦就五浦之内黄泗浦尤甚大抵于福山通不用开凿外崔浦许浦白茒沙泥壅积几与岸平使千里之水不达江海所凿陂塘亦狭要使江与海濒注水如旧然后百川之流断有归宿谨图地形水利附奏以闻
　　罗防乞开淀湖围田状【淳熙十三年上状存畧】
　　提举浙西常平罗防言浙西围田湮塞所在皆有独淀山湖一处为害最大因奸民包裹围田筑断堰防致水势无繇发泄此湖上通苏湖秀三州之水全借斜路等港通泄下彻大小石浦出吴淞江入海委吴县主簿刘允济昆山县尉吴溥躬亲看视采问利害据申到淀山湖东西三十六里南北一十八里旁通太湖滙苏湖秀三州之水上承下泄不容少有壅遏华亭在湖之南昆山在湖之北湖水自西南趋东北所頼泄水去处其大者东有大盈赵屯大石三浦西有千墩陆虞道褐三浦中间南取淀山湖北取吴淞江凡三十六里并湖以北中为一澳系古来吐吞吴水之地今名山门溜东西约五六里南北约七八里正当湖流之冲非众浦比贯山门溜之中又有斜路港上达湖口当斜路之半又西过为小石浦上达山门溜下入大石浦凡斜路港大小石浦分为三道杀泄湖水并从上而下通彻吴淞江江湖二水晓夕往来疏灌不息以此浦港通利无有沙泥壅塞可以宣导水源今来顽民輙于山门溜之南东取大石浦西取道褐浦竝縁淀山湖北筑成大防延跨数里遏絶湖水不使北流尽将山门溜中围占成田所谓斜路及大小石浦泄放湖水去处并皆筑塞父老尝言围防筑时湖水平白涨起丈余尽壅入西南华亭县界大小石浦并斜路港口既被围断其浦脚一日二潮则泥沙随潮而上湖水又不下流无缘荡涤通利即今淤塞反髙于田遇水则无处泄泻遇旱则无从取水大抵水性趋下下流既壅其势必湏溃裂四出散入民田理无可疑者【后缺】
　　张叔献请筑新泾塘招贤港堰牐状【淳熙十三年上状存畧】
　　两浙转运副使张叔献言华亭东北枕海西连太湖北接松江江北复控大海地形东南最髙西北稍下柘湖十有八港正在其南故古来筑堰以御咸潮元祐中于新泾塘置牐复因沙淤废毁今除十五处筑堰及置石防外独有新泾塘招贤港徐浦塘三处见有咸潮奔冲渰塞民田今依新泾塘置牐一所又于两旁贴筑咸塘以防海潮透入民田其相近徐浦塘元系小派自合筑堰又欲于招贤港更置一石防兼杨湖歳久今稍浅淀自当开濬
　　徐谊上水利状【淳熙十七年上状存畧】
　　提举浙西常平徐谊言昔下流不疏而上水溢故凿直曲港还三江故道开宜兴百渎所以顺导下流也惟髙原曲径乃潴堰之尔昔之言水如单锷郏亶皆是也今开吴淞江下流与宜兴百渎属之海者无虑数百十所异时浦港罄折以趋海今近浦之民多取径直苏湖常秀旧为泽国比年雨或后至种且不入盖围田众而疏导多也小人见利不畏其害围于浅水既为髙田围于茭荡既为稻田二俱不已复为下脚始之重陂大半为土始之良田背水日晒十日不雨农废作业然且承用旧説又将疏之失利害之实矣故旧田沟浍当濬治围田下脚无輙开己开未田当捺合今之言水者能行是三説则髙原旧田还为衍沃而农不病矣
　　李珏奏濬常州漕渠修建望亭二牐状【嘉泰元年上状存畧】
　　知常州李珏言州境北边杨子大江南并太湖东连震泽西据滆湖而漕渠界乎其间渠两傍曰白鹤溪西蠡河南戚氏北戚氏直湖州港通于二河曰利浦孟渎烈塘横河五泻之港通于大江而中间又各自为支沟断汊曲绕参错不以数计水利之源多于他郡而常苦易旱之患何哉臣尝询访其故漕渠东起望亭西上吕城一百八十余里形势西髙东下加以歳久浅淤自河岸至底其深不满四五尺常年春雨连绵江湖泛涨之时河流忽盈骤减连歳雨泽愆阙江潮退缩渠形尤亢间虽得雨水无所受旋即走泄南入于湖北归大江东径注于吴江晴未旬日又复干涸此其易旱一也至若两傍诸港如白鹤溪西蠡河直湖烈塘五泻堰日为沙土淤涨遇潮髙水从之时尚可通行舟楫若值小汐久晴则俱不能通应自余支沟别港皆已堙塞故虽有江湖之浸不见其利此其易旱二也况漕渠一带纲运于是经繇使客于此往返每遇水涩纲运便阻一入冬月津送使客作坝车水科役百姓不堪其扰岂特溉田缺事而已望委转运提举常平官同本州相视漕渠并彻江湖之处如法濬治尽还昔人遗迹及于望亭修建上下二牐固护水源
　　卫泾上东南水利奏【开禧二年上状存畧】
　　中书舍人兼直学士院卫泾奏臣尝攷国家承平之时京师漕粟多出东南而江浙居其大半中兴以来浙西遂为畿甸尤所仰给歳获丰穰霑及旁路盖平畴沃壤绵亘阡陌有江湖潴泄之利焉大抵二浙地势髙下相类湖髙于田田又髙于江海水少则汲湖水以溉田水多则泄田水繇江而入海惟潴泄两得其便故无水旱之忧而皆膏腴之地自绍兴末年始因军中侵夺濒湖水荡工力易办创置堤埂号为坝田民田已被其害而犹未至甚者潴蓄之地尚多也隆兴乾道之后豪宗大姓相继迭出广包强占无歳无之陂湖之利日朘月削已亡几何而所在围田则徧满矣以臣耳目所接三十年间昔之曰江曰湖曰草荡者今皆田也夫陂湖之水自常情观之似若无用繇农事言之则为甚急陂湖广衍则潴蓄必多遇旱可以灌溉江流深濬则通泄必快遇水不至泛溢傥潴水之地或至狭隘则容受必少旱则易涸立见焦枯水源既壅而江流填淤则疏泄甚艰水即易溢荡为巨浸事之利害岂不较然易知州县监司所当禁戢然围田者无非权势之家其语言气力足以陵驾官府而在位者每重举事而乐因循故上下相恬不知怪而围田之害深矣议者又曰围田既广则増租亦多其于邦计不为无补殊不思缘江竝湖民间良田何啻数千百顷皆异时之无水旱者围田一兴修筑塍防水所繇出入之路顿至隔絶稍觉旱干则占据上流独擅灌溉之利民田坐视无从取水逮至水溢则顺流疏决复以民田为壑设若围田侥幸一稔増租所入有几而常歳倍收之田小有水旱反为荒土常赋所损可胜计哉所谓増租既不系省额州县得以移用徒资贪黩之利耳此其轻重得失又不待智者而后辨也矧惟祖宗成宪炳若日星应江沮山野陂泽湖塘池泺与众共者不许占据及请佃承买官司紏劾以闻诸潴水之地谓众共溉田者輙许人请佃承买并请佃承买人各以违制论立法之意可谓明白前者臣寮累尝奏请朝廷非不施行臣姑疏其一二诸路如有承买渚水地者悉与改正此绍兴二十八年指挥也凡系积水草荡今后竝不许请佃虽陈乞拨赐亦许守臣执奏此乾道五年九月指挥也诏两浙漕臣及提举常平官及逐州守臣常切觉察如官民户及寺观围筑田畆填塞水道具名以闻此淳熙三年六月指挥也诏州县輙敢给据与官民户及寺观买佃江湖草荡许人戸越诉重寘典宪仍委监司纠劾此又淳熙三年八月指挥也诏浙西诸郡应官民户旧来围田去处明立标记给榜晓谕不得于标记外再有围裹此淳熙十一年八月指挥也其他条约未易悉数夫以陈説之众多立法之详备是宜围田之害悉絶而潴泄之利尽复曩时之旧可也然厯年浸久陂湖之为田者不止民田之被害者滋甚其已围者牵于姑息固不复论标记之外増创围裹者有之因民词诉已毁撤而复修筑者有之易名为天荒而请求给佃者有之寺观僧道尤无忌惮是岂果不可禁戢哉吏治茍简而法令不行之过也积习而不知变奸猾防利良农失业其害又岂特在民而已臣伏见乾道间孝宗皇帝一旦宣谕辅臣曰闻浙西自有围田即有水患屡有人理防多为权势所梗已漕臣王炎相视有张子盖围田九千余畆湮塞水势立命开掘仍戒敕不得再犯淳熙中因述尧言法寺僧请佃明州定海县凤柄沈窖两湖八百畆可溉田二万六千余顷即令仍废为湖英断如此孰不悚惧其奉行不防者特有司之罪而斯民疾苦则有所赴愬矣
　　元
　　温都尔奏请淀湖侵占状【至元三十年上状存畧】
　　江浙行省政温都尔言淀湖在宋时委官差军守之湖旁余地不许侵占常疏其壅塞以泄水势今既无人管领遂为势要絶水筑堤绕湖为田湖狭不足潴蓄每遇霖潦泛溢为害昨本省官防固岱等兴言疏治因受曹总管金而止张政潘应武等相继建言识者咸以为便臣等议此事可行无疑然虽军民相防选委亷干官提督行省沙克珠咱行院董巴图尔及行台哈喇岱令亲诣相视防计合用军夫拟禀特尔格奏疏淀湖设屯守状【至元三十一年上状存畧】
　　平章特尔格奏太湖淀山湖昨尝奏过先帝差倩民夫二十万疏掘已毕今诸河日受两潮渐致沙涨若不依旧宋例令军屯守必致坐隳成功臣等议常时工役拨军枢府犹且恡惜屯守河道用军八千必辞不遣淀山湖围田赋粮二万石就以募民夫四千调军士四千与同屯守立都水防田使司职掌收捕海贼修治河渠围田
　　【失名】中书省请修濬练湖防治运河状【至治三年上状存畧】
　　中书省臣某奏江淛行省言镇江运河全借练湖之水为上源官司漕运供亿京师及商贾贩载农民来往其舟楫莫不繇此宋时専设人夫以时修濬练湖潴蓄潦水若运河浅阻开放湖水一寸则可添河水一尺近年淤浅舟楫不通凡有官物差民运递甚为不便委官相视疏治运河最为急切伏望亟赐指挥
　　任仁发请立行都水监状【大徳八年上状存畧】
　　千夫长任仁发言吴淞江故道淤塞宜立行都水监于平江路中书省修治河道闸坝合用物料行省即于官钱内收买应付又浙西苗粮戸内起夫一万五千名自备什物每名工役一年免粮一十五石其军站除赡役地外依上起科僧道伊啰勒琨达实宻不分常住并权豪官员不纳官粮之家以地五顷着夫一名从行都水监选委亷干官部夫督役其有厘立事功亷能称职者行都水监具迹举眀其着夫人戸杂泛差役权行蠲免
　　任仁发讲究平江等路水利状【泰定元年上状存畧】
　　都水少监任仁发言太湖纳湖州宣州诸溪之水而南北东江海之岸皆髙水积其中势若盘盂设遇雨涝则环湖低田悉皆渰没若欲导泄积水在乎时时点简太湖东北两岸通江河之道不致淤塞可也盖环湖低田利在泄潦兼沿江傍海髙田亦仗湖流奔注冲散潮沙使江河通利乃可引潮灌溉诸小湖在太湖迤东及北者甚多皆能接泄太湖注江达海数内淀山湖自大盈赵屯等浦以出吴淞江与浑潮相接最近若上源所注不急则潮沙注湖渐成淤淀富家因淤淀围裹成田繇是湖水与诸浦渐逺而所泄益微若非就湖内围田多开河渠及时修濬诸浦则此湖之塞恐不止于是也又按吴江石塘障遏东流之势致潮沙日涨半为平地此乃太湖泄水下吴淞江第一要处古来于堤间多置木桥与凿水洞上则通行下则泄水盖欲仗其急流冲涤潮泥免致水患人不知此或便于行路则塞坝河口或惰于巡防则宻置桩橛矧以茭芦鱼簖等物障遏必得官司于此处榜示告戒使之咸知利害可也
　　郭珪请京口濬河建闸状【天厯二祀上状存畧】
　　镇江路总管郭珪言江口元有程公鳝鱼二坝及黄水石防每歳江潮满溢于此车灌运河今歳上流无雨水源艰澁潮势既少沙岸益髙徒歩五里方登舟纵欲车水入闸人力莫能为非朝廷降防开濬置闸不可
　　眀埒达实请京口濬河建闸状【天厯二祀上状存畧】
　　镇江路达噜噶齐兼管劝农桑事明埒达实上言京口旧闸久废江臯一里皆成淤塞闸东又作土埭以蓄河水江潮虽涨阻隔不通莫若开堀淤沙撤去土埭仍于江口置闸以时啓闭该臣等度自京口港口至程公下坝长二里一百四十歩旧河面阔六丈底阔二丈五尺今拟展阔河底三丈五尺深一丈计用一万二千七百六十五工人夫一千六十名一十二口工毕毎夫官日给米五升盐菜钱中统钞五百日计米一百五十四担钞一百二十七贯伏望朝廷许允容臣等率属即日兴工以图万世治安之利
　　奇彻台言浙西水利状【至正元年上状存畧】
　　江浙行中书左丞相奇彻台言浙西水利近年有司失于举行隄防废弛沟港堙塞水失故道民受重困今后莫若都水监官歳委一员分治仍令各处农事正官带知围田署衔责任有归及监察御史言宜复立都水庸田使司慎选谙晓水利恪守官箴之人按披图志讨论旧治于必合开挑之处将原额租税除豁合用工本官为支给使専其任责以成效乃已舒玛尔节请立松江等处都水庸田使司状【至正元年
　　上状存略】
　　丞相舒玛尔节言呉淞江等处若不设立衙门管领每次挑洗甚废赀粮兼损民力松江府止管两县别无亲管事务欲将松江府革罢两县拨与嘉兴路依前设立都水庸田使司専掌在先所管勾当直省部以山南江北道肃政亷访使宻拉江南浙西道肃政亷访使张友谅为使任仁发虽七十致仕还着为副方于水利可奏实效








　　吴中水利全书卷十三
<史部,地理类,河渠之属,吴中水利全书>
　　钦定四库全书
　　吴中水利全书卷十四　　明　张国维　撰章疏
　　封章上逹民瘼自永乐至今诸贤之条画毕萃于此披览欲挥贾生之涕
　　明
　　夏原吉濬治娄江白茆港疏【永乐元年上】
　　钦差江南治水戸部尚书臣夏原吉谨题为钦奉敇谕事该臣奉命治水苏松等处惟奉职不称重贻宵旰之忧夙夜警惕惟勤咨访钦承圣谕愧感交集臣与共事官属及谙晓水利者参考舆论得其梗槩葢浙西诸郡苏松最居下流太湖绵亘数百里受纳杭湖宣歙诸州溪涧之水散注淀山等湖以入三江顷为浦港湮塞滙流涨溢伤害苖稼拯治之法要在浚涤吴松江诸浦导其壅滞以入于海按呉淞江旧袤二百五十余里广一百五十余丈西接太湖东通大海前代屡浚屡塞不能经久自呉江长桥至夏驾浦约百二十余里虽云通流多有浅狭之处自夏驾浦抵上海县南跄浦口可百三十余里潮沙涨塞已成平陆欲即开浚工费浩大灔沙泥淤浮泛动荡尚难施工臣因相视得嘉定之刘家港即古娄江迳通大海常熟之白茆港径入大江皆系大川水流迅急宜浚呉淞南北两岸安亭等浦引太湖诸水入刘家白茆二港使直注江海又松江大黄浦乃通呉淞要道今下流壅遏难疏旁有范家浜至南跄浦口可径逹海宜浚令深濶上接大黄浦以逹湖泖之水此即禹贡三江入海之迹每歳水涸之时修筑围岸以御暴流如此则事功可成于民为便伏乞陛下俯采臣言立赐裁决容臣遵奉施行
　　况钟请官治水疏【宣徳九年上】
　　直苏州府知府臣况钟谨奏为东南水患甚急恳速遣官治理以安民生事臣窃闻苏州之地有三江五湖及来守郡按考形势稽核水道除浅狭江湖不计外合苏松嘉湖四府撮其要害其湖有六曰太湖曰厐山湖曰阳城湖曰沙湖曰昆承湖曰尚湖聨属广袤凡三千余里其水东南出嘉定呉淞江东出昆山县娄江即刘家港东北出常熟县白茆港永乐初特命工部尚书夏原吉疏濬水不为患今年久淤塞一遇久雨遂成巨浸田皆没溺民不聊生国赋无办臣叨知府事敢不据实上闻伏乞陛下轸念时艰仍遣大臣董督各官于农隙发民疏浚庶一方永赖诵皇上徳意无疆矣
　　应能申明水利职掌疏【治年上】
　　直苏州府水利通判臣应能谨奏为敬循职掌兴修水利裕国足民事窃见姑苏一郡昔称奥壤数郡之水西南散流太湖湖东浚入松江以至于海但遇久雨连绵湖溢江壅诸邑低下之田悉皆浸没虽北压大江东抵巨浸河渠固多而年久湮塞势莫能分尝观古人疏导必使诸水往东南者入于松江又东北者入于大江则各府之水可至于海为今之计莫先于禁旷职择耆老则官得人以専职而无旷耆得人以领工而无废矣合用人工必择农隙就于有田之家每百畆修岸三丈淘沙亦然无田之处亦于正二三月该赈饥之时每日验口给米三升三合亦照丈数分拨挑筑及水利词讼衙门问犯徒杖罪名俱照后开丈数勒限押发修筑不容收赎食既有粮而工又有力若粮塘一年以上该里仍有岸壊沙积者罚修水岸一十丈革役做工二年踈放县官一年以上功不及三处者罚俸三月三年无功者须知之年注以罢软州官一年以上功不及五处者罚俸五月三年无功者须知年注与县同府职一年以上功绩不及七处者罚俸七月三年无功须知之年注与州同中间若果有功绩显著超异众职乞敕抚按并水利宪臣等官量才旌擢以励其余若有豪强占恡不服清理者并祈皇上申饬工部转行巡抚宪臣与臣等同心纠察以警将来如此则旱涝可防秋成可望东南财赋供餽皆足以充其用矣小臣念切时艰琐凟圣聴拜疏可胜悚□待命之至
　　杨廉请治东南水利疏【治五年上】
　　南京戸科给事中臣杨亷等谨题为应诏直陈东南水患恳乞命官濬治以固根本事臣等窃见近年东呉西浙水灾相仍谷米踊贵说者谓苏松嘉三府财赋所出当天下之半实国家之外储也而其地极下禹贡所谓震泽者其今苏州之呉县吴江常州之无锡武进宜兴湖州之乌程长兴等县潴蓄霅苕天目之水繇吴淞等三江入海昔元时疏濬最勤民受其利今淤塞不通豪右复筑之稼穑其上遇雨水稍多则无所倾泄泛滥稽天数郡良田竝受灾害小民坐累无秋艰措国赋有司非不欲濬治而阻于工费制于豪右束手观望卒不能成兹皇上以灾异求言留都密迩时务孰有急于此者伏乞敇下该部亟行所司相度震泽入海故道设法疏濬仍令各处导渠修堰以备旱涝东南幸甚天下幸甚
　　叶绅请设水利重臣疏【治七年上】
　　吏科给事中臣叶绅谨奏为三吴饥馑荐臻民生可虑国计难图乞敇专官治水以兴大利事臣惟直之苏松常浙江之杭嘉湖约其土地虽无一省之多计其赋税实当天下之半况他郡所输犹多杂赋六郡所出纯为粳稻郊庙之粢盛在此内府之珍膳在此百寮之俸给六军之粮饷在此至于京师士庶以亿万计亦皆待饱于饷给之余是六郡之赋税诚国家之基本生民之命脉不可一日而不经理也若水道不通为六郡农田之害其所系亦重矣夫天目诸山之水潴为太湖而六郡环乎其外太湖之水又繇江河以入于海闻昔人于溧阳则为堰坝而遏其冲于常州则穿港渎以分其势于苏松则开江河以导其流惟是入海之处潮汐往来易于湮塞故前代或置开江之卒或设撩浅之夫以时浚治仅免水患歴歳既久其法废弛遂致诸湖巨浸壅遏于中江河故道淤涨于外土民利其膏腴或堰而为田或筑而为圃上源之来者不衰而下流之去者日滞是以川泽浸盈经冬不涸围田沮洳终歳不干加以夏秋淫雨浃旬山水横发渰没田畴漂沦庐舍固其所也方治四年一涝五年复涝幸而六年颇收稍得苏息而今歳大水视昔尤甚六郡人民流离困苦不可胜言即今抚按等官相继论奏伏望圣明以粮储为国家之大用水患为东南之大害于廷臣中选差有才力通晓水利者一二员授以节钺重其委任前去会同抚按官讲求民瘼设法赈恤军需之可停者停之逋负之可蠲者蠲之俟民心稍定民困稍苏然后指定地方分投相视何地为山水入湖之冲何港为太湖入海之道自源徂流一一按究然后相与度其经费量其亊期然后大加浚治务使下流得以宣泄而上源不致泛溢然当此饥歉之际欲兴大役若非任事者处得其道则民力不堪不能不重困也臣本吴人目击心伤仰见皇上治先根本据实上陈伏祈敇下该部允覆施行
　　徐贯奏报开濬吴淞江等处工完疏【治七年上】
　　钦差提督江南水利工部尚书臣徐贯谨奏为开濬功成据实奏报以慰圣懐事切惟东南地势低下水患自古有之永乐初年水复涨溢太宗文皇帝命戸部尚书夏原吉大加疏治方得止息逮今九十余年各处港浦仍复湮塞为患滋甚仰惟皇上轸念地方命臣等与从行主亊祝萃会同巡抚右副都御史何鉴督令苏州府知府史简设法修浚盖将拯垫溺之民于袵席之上化鱼鳖之区为稻梁之域臣等敢不罄竭驽钝以图仰副圣意用是夙夜不遑寜处相度施工窃见嘉湖常镇水之上流苏松水之下流上流不浚无以开其源下流不浚无以导其归于是督同委官人等将苏州府吴江长桥一带茭芦之地疏浚深濶导引太湖之水散入淀山阳城昆承等湖又开吴淞江并大石赵屯等浦泄淀山湖水繇吴淞江以逹于海开白茆浦并白鱼港鮎鱼口等处泄昆承湖以注于江又开七浦盐铁等塘泄阳城湖水以逹于海下流疏通不复壅塞开湖州之溇泾泄天目诸山之水自西南入于太湖开常州之百渎泄荆溪之水自西北入于太湖又开各斗门以泄运河之水繇江隂以入江上流疏通不复湮滞自治七年十一月十七日兴工至八年二月十五日工毕幸而一向天气晴和人无疫疠凡百众庶争先效劳即今水患消弭人无垫溺之忧田有丰稔之望列郡士民莫不庆抃是非臣等之能皆皇上盛徳大福广被东南之所致也今将修浚过港渎畵图贴説谨具奏闻
　　秦庆上治水事宜疏【治七年上】
　　礼部应会试举人臣秦庆谨奏为东南水利已设专官恳乞圣明加意督濬以垂永利事臣惟国家财赋多出东南而东南财赋尽繇水利近年以来列郡数被水灾民不聊生推原其故皆缘于太湖之溢而太湖之所以溢则因三江众浦之失其道抚按之臣皆相继论列防皇上轸念地方特命工部右侍郎徐贯来总水事凡通湖逹海隘口支川无不疏治一时水患十去八九然臣以为疏导之利虽已于一时而经制之宜犹未及于永久惟昔之善治水者每于平成之后必立宣防之法如近代撩浅开江等卒亦皆制置有定浚治有常是以当时利兴而害去国富而民安臣以为今当略仿前制思患预防乞敇该部转行巡抚及水利官督率府县治农官徧诣三江各浦地方相视要害讲求便宜用其土著之民专习搜淘之事免其别差着为定令仍须往来劝督验其工程以行赏罚务使水道不复壅遏旱涝不能为灾可也经久之道莫善于此臣本书生仰见皇上注意民生昌言无讳伏祈敇下工部查议臣奏果非虚妄覆请圣防允行东南幸甚国计幸甚
　　姚文灏条上水利窽要疏【治九年上】
　　钦差督理苏松等处水利工部主事臣姚文灏谨题为敬陈治水窽要恳赐允行以副任使以奏实效事臣闻自古圣帝明王功莫大于禹者以其遭洪水而致平成也顷年以来黄河决于淮北三江溢于江南患亦甚矣皇上轸念生民特遣大臣奔走治理臣最谫陋佐郡无能荷恩防擢工曹获备使令窃图报效昼夜驱役于三江五湖之间谨讲求窽要六事开坐上请伏乞陛下裁择敇部议覆容臣遵奉施行臣愚幸甚地方幸甚
　　计开
　　一曰宜设导河之夫查得苏松等处地方乃湖海交会之冲水日往来川壅泥沙最易淤塞若不设夫歳歳开导则目前纵有成功不久湮没非永利之道也乞敇下该部劄行各该府于所属均徭酌量派设庶开濬有人随时呼遣可常恃无恐矣伏候圣裁
　　一曰宜发济农之粟查得宣宗皇帝朝巡抚侍郎周忱留心民事各属建有济农仓多方储蓄以备旱潦虽动支赈贷尚有余贮今水利专为民田于济农之义相协合无查覈仓粟酌量充支濬导工费似为便益伏候圣裁
　　一曰宜给修闸之钱夫闸以捍水为蓄泄古人意至周密下钉木桩上甃巨石万不容已今欲省费议为土闸必不可行合无设处金钱计值给料以裨永久且免渗漏而蓄泄均有赖矣伏候圣裁
　　一曰宜开议水之局查得苏松等处虽曰具区亭毒然百川赴海源委支干诸凡治浚事宜及设处工费不独臣愚不能窥测即郡县诸臣闻见亦各有限唯博洽宏儒高年父老考究精详合无设局延揽如果有深谋硕画何妨折节隆礼采询所长匡扶不逮此至一着也伏候圣裁
　　一曰宜重农官之选查得苏松等处府县水利官虽以治农为职率皆庸懦无知询以修治茫然不省盖缘吏部循照资格泛为授任及任使不称降斥随之然地方事悮矣合无于铨除陞擢时必遴选才识优长谙习水利方补是职俟有劳绩破格显庸则事以官重官以人重奏效不难矣伏候圣裁
　　一曰宜专农官之任查得府县水利一官奉防添设专为治农不预他政近乃竞营别差地方亦以为故常而职业旷废殊于设官之初意相倍今既重水利则农官竝不许管理别务违者容臣叅处伏候圣裁
　　谢琛兴修水利疏【正徳五年上】
　　巡按直监察御史臣谢琛谨题为兴修水利以备民患事臣惟朝廷以贡赋为重百姓以耕稼为本照得苏松常镇四府地方先因正徳四年七月被水为灾渰死禾稼已该巡按管粮御史节次奏防准免正耗粮米数百万石臣切为朝廷忧之饥民至食草根树皮伤损成疫死亡无数臣又为百姓苦之今年三四月间前项积水不见尽消近湖邉江之田尚为巨浸至五月初旬又遭大雨十日十夜不少停止新旧之水并力为凶渰没在田秧苖漂壊官民房舍不可胜言除已具题外自本月下旬以来天色已霁雨旸亦时似有年丰之兆前项水势久不少退其高阜得种之田稻苖颇有所望其金坛宜兴昆山长洲各县近湖边江处所至今汪洋无际即其眼前之播种有误又可以知其秋来之收成不得完全也夫东南地气蒸湿春夏之间十日半月之雨亦为常事其各府田亩所以不得播种者或者病其前雨之久臣实病其水利不修积水不退之故也使其水利修理则天雨虽久而水道流通雨收水退而播种复举何至有农事之误耶近因巡歴各该地方获览地形高下之势叅对前人水利之论而略知一二臣俯伏为陛下陈之浙西为区势本卑下天目诸山西来之水众多深长然皆归之太湖即古之所谓震泽也震泽之水再流而入于阳城昆承淀山三泖等湖其性本皆欲东也三代以前土广人稀专以治水为急故神禹相地分流疏其东北入海者为娄江东南流者为东江并松江为三江以分泄之自是不闻有水患之説矣后世人稠地少海塘一筑其近江淤肥之地悉成膏腴之田而东江之故道塞矣繇是欲之东江之水逶迤北旋会入松江而趋下之性迟矣故后人于常熟县之北开二十四浦疏而导之杨子江又于昆山县之东开一十二浦分而纳之海皆所以补东江不通之力也又虑潮沙易于淤塞各于浦口置立板闸潮来则扄之以御其泥沙歳旱亦扄之以备其灌溉又于闸外或设开江之卒或设撩浅之夫亦皆所以决壅塞而防泛溢也宋元以来累累差官督治动经费用钱粮数百余万盖凡有兴作必有利害大抵智谋经画之士就其彼重于此者而举行之国朝永乐年间尚书夏原吉奉命专理其事区画经度如开浚刘家白茅二港甚合古人之法自后七八十年朝廷之贡赋不亏百姓赖以安堵者先朝任用夏原吉之力也治七年工部侍郎徐贯亦奉命继理其事比有通判姚文灏以辅之一时疏濬之法亦有次第惜乎小就自画而不能为转身之计旧制板闸夫卒之设围岸之筑皆未全备是以迄今十二三年而诸浦之壅塞如故识者恨之近年虽有带管佥事官既不专名亦虚设以至一二年来水利日废水患歳甚若不及时整理将见诸浦之壅塞日坚而后日之工程愈大朝廷之贡赋歳亏而各府地方将为鱼游鳖处之地矣近者朝廷因见各府钱粮不完盗贼渐起而于管粮捕盗之官特设专理臣愚以为水利一兴则稼穑歳登稼穑歳登则贡赋自完而百姓将有含哺鼓腹之乐岂肯故冒督征之刑与夫追捕之法耶伏望皇上垂念各府财赋所贡上而为郊庙内府之供下而为百僚六军之给乞命廷臣计议或敇见差佥都御史魏【阙】兼整前事或选命该部大臣一员前来专理随之以家小之安重之以便宜之柄寛之以歳月而戒其速成盛之以使令而分其烦趂今秋收之后访前代防濬之防为来年水患之备或悯被灾疲民之动劳也令其召收为役因施赈济之惠或计各府钱粮之空乏也容其借取浒墅北新等闗课钞以凑支用开诸浦以泄诸湖之水复板闸以严啓闭之规立夫卒以常其疏濬之功筑围岸以防其横流之势钱粮工力虽曰费用浩大然量此之出计彼之入或相倍蓰或相千万姑即去年被灾免征之数以较之其所得所费之孰为多寡从可知矣
　　俞谏请留闗税濬白茆疏【正徳七年上】
　　钦差巡视江南水利都察院右副都御史臣俞谏谨题为敬陈水利事宜仰祈圣明允发经费以兴大功以埀永利事伏见皇上以国家财赋所出多仰给于直之苏松常镇及浙江之杭嘉湖七府近年以来屡被水灾围田渰没命臣前去会同巡抚都御史张凤亲诣其地逐一踏勘以次兴修臣奉敕陛辞逾江而南即徧七府所属地方相形度势寻源泝委而有以知东南水之大略矣盖太湖受广徳溧阳宣歙常镇杭湖诸州之水滙为巨浸广袤三万六千余顷东溢为淀山昆承阳城巴城诸湖繇三江入海而湖之衍溢则流注于苏松列郡之间昔人以环湖地卑筑围防以御水名曰圩田沿海地高开泾浜以通灌名曰坦田围防通灌之利兴而田称沃壤赋甲天下矣自吴江长桥挽路作而湖之咽防失其利自海塘南障三江北折而湖之尾闾失其势失利失势能无壅溢之患乎昔人开龙溪七十二溇荆溪百渎以疏上流开松江十八港常州十四渎昆山常熟三十六浦并福山白茆港以泄下流又有塘以行水有渠以均水有隄以捍水有溇以潴水大小纵横聨络通贯皆所以利围防资灌溉决太湖淫潦而逹之江海也然为之者人耳不能无废塞之弊亦不能不頼于修浚之功故当时都水有监营田有使开江有卒撩浅有夫随时浚治一方頼焉近年以来水患相仍水利无官经管围防湮没泾浜壅滞上流如诸溇百渎下流如三江诸浦率极浅淤以及昆承阳城诸湖为太湖之所潴蓄者又被居民围田侵占日就窒塞遂使水无止宿潦则难泄旱则难灌一方之民坐受其弊公私困乏莫甚于此是宜有以来该部修复之议厪九重宵旰之忧也然其间有壅塞之甚力役之殷者如昆山县吴淞江至和塘常熟县金鸡渎福山港太仓州杨林塘湖川塘杨家浜浪港大半泾张浦塘薛泾塘北海防嘉定县练祁河吴江县长桥挽路内外河华亭县官路港运盐河陈村塘王家港都台浦马官浜上海县马路塘刘家河武进县桃花港澡子港古塘泾洞子河利大河江隂县石头港利港新沟河宜兴县百渎乌程县大钱口小梅口等处皆工费浩繁合用夫力各以数千万计而费之最大者莫如白茆港查得白茆港开自伪吴张士诚横广三十余丈长亘九十余里借以宣泄湖瀼通引潮汐备旱涝为一方之利迨入国朝尚书夏原吉侍郎周忱相继浚治治七年水患命工部侍郎徐贯大加开浚仅得一通寻复淤塞嗣是弗葺隠然成隄矣臣徃来海滨徘徊其所亷得所以塞之之故盖是港势趋东北吞逆海潮其入处为横沙所梗承纳处为新田所碍中流又为盐铁横沥诸河分流减势居三之二而潮汐泥沙一日再至港之命脉迂曲微缓不足以冲涤之遂致停积壅滞日就淤塞亦其势有不能不然者今不避横沙疏障碍均别弃迂从直则随浚随塞蹈前日之覆辙矣臣看得是港离海约十五里许旁有姚家浜者旧开通灌枝河也东通小湖漕六尺沟至陶泾入海其地形颇下其势趋东南颇顺其水道视旧港颇径直其去横沙亦逺若因而广之深濶与白茅称复疏通障碍分决中流会趋驶疾计必可以涤潮沙而埀久逺此议一出皆以为然随督同委官逐一勘量得是港自常熟县东仓至姚家浜深浅不等共长一万三千五百八十丈面濶一十五丈每丈用夫七名计用夫九万五千六十名自姚家浜至陶泾口长二千六百五十丈开濶三十丈深一丈五尺每丈用夫一十五名计用夫三万九千七百五十名通计夫一十三万四千八百一十名约四十日而成每夫每日工食银二分共该银一十万七千八百四十八两筑坝置闸该木石灰铁料银一千余两该开壊民田二十余顷查有新涨沙田拨补迁改民居坟墓百十余所官为给助民亦愿从欲便起工开浚但查苏松等府仓库皆虚见在堪动官银不过四千余两况地方人民连遭灾疫逃亡数多凋瘵之余疮痍未复今歳虽得稍改中间尚有包赔荒弃之累加以数年逋负追并一时若又重加前役取前费不无逼民失所致生他患臣等酌量缓急备行各属委官先将高乡淤塞泾漕浜溇低乡坍没圩防隄防逐一查勘照田多寡分丈尺督令得利之人趋时浚筑及将前项诸溇百渎江塘河港以次开浚随宜修举其白茆港等处欲候下年农隙兴工缘前项工费无从措办查得苏州府库见有戸部委官收寄聴解浒墅钞闗正徳六年春夏秋三季船料银一万二千四百八十九两九钱三分冬季并正徳七年四季船料约有一万三千余两及两浙两淮运司俱有存积余盐等银伏望陛下念东南财赋之重悯斯民垫溺之难特敇该部从长议处合无将前项二年钞闗己未经收料银照数存留仍于淮浙运司查给官银以充前项工食之需数内不敷于苏松等府征收正徳六年分免剰余米数内量支补助工完之日通行造册奏缴许廷光请重治水专官事权疏【正徳十三年上】
　　钦差巡视浙江等处都察院右佥都御史臣许廷光谨题为乞重治水事权以兴大利事臣奉命于役东南窃查得苏杭等府本三吴泽国厥田下下赖自昔兴修水利所出财赋甲于天下国家供亿仰给于此近年以来水利官员裁复不一兴修事宜因革靡定遂使有司视为不急之务豪强大肆侵阻之奸震泽不流三江失道白茆累议而无功海塘随修而旋废每遇小水辄成大灾国赋亏赔官民困弊未有甚于此时者也今苏松常镇杭嘉湖七府虽设有管理水利郎中缘地逺权轻官民积玩伏望皇上怜念东南郡县实国家万年供亿地方乞敕该部从长计议合无苏松等七府水利郎中量加举刺之权以便行事用警积玩不然或效昔年运河故事特设通政一员专管则事体尤便所费亦不加多而国民利益当不可以数计矣
　　吴巗条上水利事宜疏【正徳十三年上】
　　工科都给事中臣呉巗谨奏为条列水利事宜仰乞圣明留意敇部早议兴利以裕贡赋以拯昏垫事切惟国家财赋多出东南而东南财赋皆资水利盖水利不修则田畴不治五谷不登而国用不足其所闗系诚非细故近来东南地方夏秋淫雨山水横发田畴渰没诸郡之民流离困苦不可胜言揆厥所繇盖以下流淤塞围防倾頺疏导不得其法董治不得其人之所致耳臣备员该科谨将水利之切要者四事开坐上陈伏望皇上轸念东南为财赋所出民遭垫溺敕下该部议处施行岂惟臣等之幸东南幸甚天下幸甚计开
　　一疏濬下流浙西诸郡苏松最下太湖绵亘数百余里纳诸山溪涧之水散注瀼荡间繇三江以入于海是太湖者诸郡之水所潴而三江又太湖之所泄也若下流淤湮滙水泛溢渰没禾稼为害匪轻为今之计要在相其利害为之区处如白茆港七浦塘刘家河皆苏州东北泄水之巨川如吴淞江大黄浦皆苏松南北交境泄水之大道而吴淞南北与白茆诸港浦之两傍又各有支渠引上流诸湖瀼之水以归于其中而并入于海就其中论之苏之七浦塘刘家河松之黄浦竝皆深濶通利惟白茆自治七年疏浚之后已二十五六年吴淞一江自天顺间疏濬之后六十有余年闻之白茆潮沙壅积势若丘阜吴淞江仅如沟洫舟楫艰行其傍渠支港亦多湮塞下流既壅上流曷归加以淫雨能不泛溢此利害之显然可见者也今诚能浚白茆一港通利如七浦刘家河则苏州东北之水有所归而不移矣浚吴淞一江通利如大黄浦则苏松南北两界之水有所归而不积矣苏松之水既各有归则引吸上源太湖之水不至壅溢而向来瀼荡沮洳渰浸之土皆出而可耕矣伏候圣裁
　　一修筑围防臣考之宋范仲淹尝论于朝曰江南围田中有河渠外有门闸旱则开闸引江水之利涝则闭闸拒江水之害旱涝不及为农美利是知围田全仗乎防塍防塍常利于修筑修筑坚完旱涝有备否则反是臣愿自今以后每歳农隙治农之官督令田主佃戸各将围防取土修筑水涨则专增其里水涸则兼筑其外务令高濶坚固遇旱则车水以入涝则戽水以出如此则水旱有备而高低之田皆熟矣伏候圣裁
　　一经度财力臣惟兴水利必资乎财力而财力必取之民间凡遇工程一槩科敛则未免府县之里甲里甲之细民骚动乡村鲜有不怨臣以为水利为田而兴则财力亦必计田而出凡有田之家不拘官民每田一畆科钱一文每田一顷科钱百文若田至万顷则该钱百万不但积少成多抑且众轻易举实为经久之计又必于每歳秋成之时折收白银征解各府官库仍将数目造报水利官处遇有兴修聴候动支不许别官借贷倘工程浩大支用不敷聴于官库无碍钱粮内动支凑用如再不敷会计明白备繇奏闻区处如此则费有所出而功易成矣伏候圣裁
　　一隆重职任臣闻永乐初年东南尝大水命戸部尚书夏原吉治之着有成绩至治间东南又屡有水患工部侍郎徐贯总理其事有司迎合惟图目前曾未几时而白茆等处已皆湮塞连年灾荒未必不繇于此自是以后水利官员裁复不一然位小权轻官民玩愒职业不举无怪其然近该巡视浙江佥都御史许廷光奏乞欲仿运河故事特设通政一员专管水利诚为有见但须该部推举素有才望谙晓水利大臣一员兼以宪职专一督理水利大加挑浚图维永久其中利所当兴弊所当革者悉聴便宜处治不许各官阻挠行事又必务见成效方许不次超迁以旌其功如此则官有特设而人不玩责有所归而功易成矣伏候圣裁
　　工部覆奏【附】
　　工部尚书等官李鐩等看得巡视浙江都察院右副都御史许廷光题称江南水利数年以来官员裁复不一事宜因革靡定一遇小水辄成大灾要将管屯佥事带管苏松等七府水利添设通政一员专管一节与都给事中吴巗所议前项水利要推大臣一员兼领宪职前去专管大意与许廷光所议相同于内指陈白茆港吴淞江两处尤系急水患修治之所当先其所条陈疏浚下流修筑围防经度财力等事区画周悉皆兴利除害至计相应依拟然为政在人其所拟推选大臣职专其事尤为水利首务前此或委佥事或差郎中非不用心但势轻人玩事多掣肘以此迄无成功失今不为善处则水患日深民瘼日甚闗系匪轻合无候命下之日本部会同吏部从公推举识见宏逺谙晓水利素有风力宪臣二员疏名上请简命一员本部备开各官所题事件请敇一道令其前去会同彼处巡抚巡按督同各该司府州县卫所掌印及水利等官亲诣白茆港吴淞江等处地方拘集土著年高士民寻访水势利害源委相度地里下流作何疏浚围防作何修筑合用工料人夫逐一估计停当物料作何措办人夫作何起倩选委能干军卫有司会同水利官员分投督理用工应挑浚者务要深濶应筑砌者务要坚厚使旱涝有备水利疏通田畴无恙生民乐业一劳永逸刻期成功斯称委任其承委官员果有勤能出众先行成功者从公会举以凭陞赏不职偾事因而科扰军民及势利之家覇占河滩水利阻挠行事者径自究问叅奏一应河道利害所当兴革议有未尽者悉聴从宜计处施行重者具奏定夺工完之日将起倩过人夫筑浚过塘防丈尺用过钱粮数目备造黄册一本奏缴清册一本送部查考
　　李充嗣请预处开濬工费疏【正徳十四年上】
　　钦差总理粮储兼巡抚应天等府地方太子少保工部尚书兼都察院右副都御史臣李充嗣谨题为预处财用以兴修水利事该臣奉命兼督水利查得苏松常湖等府太仓州等地方如吴淞江刘家港等处桥浦河渎各有应该挑濬疏泄修筑整理去处每处闸坝桩草灰石物料人夫工食各动以万计银亦不下千余两皆当于每年农隙水涸之后次第举行而震泽之冲众水所会通泄下海以收东南诸郡之利最大且急者则当以白茆港为首务若非假之以财力济之以寛纾固未有能济者况白茆港横沙淤塞之久排决利导之难则凡人夫工食日用之费顾不大倍往昔哉臣查照给事中柴竒奏准事例备行各府每里编佥导河夫一名每名出银六两如其不足预编一二年以周急用又查照给事中吴巗奏奉钦依每田一畆科钱一文每田一顷科钱百文秋成之时折收白银解府贮库支用其实众轻易举行据各府申称适当民穷财尽之秋若复如此差徭愈加繁重臣又复交并追征以资急用不惟缓急悮事抑恐民命不堪乞敇该部仍准将浒墅钞闗船料银两并两浙两淮运司盐银或抄没叛贼钱寜等入官赃银量为给发十余万两以充前项工食物料支费如或不敷聴臣仍查所属各衙门应支桩草银钱并无碍赃罚官银及量行增添均徭银两或催河夫田畆银钱充用庶几臣得以分工勒限尽力毕志于沟洫畎畆之间若果侥幸成功一劳永逸量此之所出者不过什百之一二而较彼之所入者循年作贡挽输运纳殆源源其无穷矣伏乞圣明鉴裁防下该部议覆施行臣不胜激切待命之至
　　李充嗣请设分理部官疏【正徳十四年上】
　　钦差总理粮储兼巡抚应天等府地方太子少保工部尚书兼都察院右副都御史臣李充嗣谨题为恳乞添差官员以兴修水利事该臣奉命兼督水利夙夜殚心竭力然惟自古建立事功者多败于自用之人常成于多贤之助顾臣以独力而兴大工兼以文移浩繁不可乏人办理仰祈圣明俯鉴臣愚心思耳目有限再添差工部素有才干官二三员以协修水利及添拨书吏二名干办文移庶几赞襄有人而修浚可图矣倘防皇上慨允敇下工部会同吏部速行议遣臣不胜翘首仰望之至
　　马禄请添部臣督开白茆疏【嘉靖元年上】
　　巡按直监察御史臣马禄谨题为东南水利重大疏濬政繁恳乞添差部臣协理以期实效事该臣奉命巡按江南四郡所闗国计民生者皆得与闻切照苏松地方乃天下财赋之所自出近年以来苦为水患粮运缺乏臣忧心如焚询诸士民咸云水道壅遏农田受害幸皇上南顾防黎特敇工部尚书李充嗣不妨巡抚事提督濬治但臣访得三江之外尚有常熟县地方曰白茆港通于大海数十年来潮沙湮塞若此港一开则苏州北境分蠡湖华荡昆承阳城诸湖涝可注于海而旱可引之田顾此举工程浩大虽尚书李充嗣才望素优庙堂推重固可专责其成但巡抚一官地方百责攸萃且兴工之地非其久居恐因此而悮彼合无查照旧例防下吏工二部推举夙有才猷风力郎中或员外郎一员请敇差遣驻劄常熟等处相时度势专一综理其事则水利可兴官无废事臣愚不胜惓恳
　　李充嗣奏报开濬各项工完疏【嘉靖元年上】
　　钦差总理粮储兼巡抚应天等府地方太子少保工部尚书兼都察院右副都御史臣李充嗣谨奏为恭报兴修水利工绩恳乞圣明查覈并陈善后事宜以禆永逺事臣受命以来夙夜兢惕深虑前项事情重大非独力所能成乞添差官共图供职吏部以工部署郎中林文沛顔如环督同掌苏州府事河南左叅政徐赞亲诣白茆港吴淞江等处相度会议以白茆工役繁重苏州当任其二常州松江分任其一嘉兴湖州则恊任其一而常熟以附近独当其半以呉淞江利归苏松二府其工役之费则分二府所属州县与之协济杭嘉湖苏松常镇各府地方应该开浚河道河泊港汊及应修筑圩防堰坝等项分委署郎中林文沛顔如环督率各该掌印水利等官次第举行白茆港自海口至双庙河形缘在海滩涨沙填壅难以用工随议改就东南方平陆开挑共起到该府所属一州七县并崇明沙守御千戸所军民人夫三万七千七百二十二名委官管督开过平地三千五百五十六丈自双庙西至官荘滙河形浅窄几如平陆又起过苏松常三府所属州县及苏州大仓镇海金山等卫所军民人夫三万七千二百八十八名委官管督开过故道六千一百七十七丈自官庄滙西至常熟县东仓河形虽在亦极浅塞又起该县附近人夫二万二千九百八十二名委官管督开过旧河二千六百五十八丈通计长一万七千三百九十一丈深始八尺加至一丈五尺濶始二十八丈加至三十三丈俱于正徳十六年十月兴工至嘉靖元年四月工完议照本河旧有备倭军营及巡简司应该迁改新开河口防御又新添设水利衙门仓房龙王庙共计屋一百二十三间亦支官钱修盖及照海口潮沙易壅应置石闸一座以备旱涝伺秋冬水落方可兴工又勘得白茆上流尚湖昆承阳城各湖泾溇系本港咽喉督府县官以常熟昆山长洲三县得利人夫开过昆承湖口时泾塘新开洪草鞋浜苏家浜南北上洲洪中洪周家洪东西钱港尚湖口朱泾河界港阳城湖口双漕浜姚曹漕新开稍庙泾东横泾西横泾张庄溇武城泾共一十九处缘阳城湖水经斜堰枝分七浦塘则白茆流势因之少杀又委官以常熟昆山二县人夫筑斜堰坝仍备银一千两发苏州府贮库候坝造闸支用其宜兴县百渎受荆溪之水会太湖亦入白茆港渎又委常州府调宜兴人夫濬乌泾等渎共六十三处以武进无锡江隂三县人夫开过桃花港龙荡港九曲龙河城墅河申港利港横河市河共八处其原委独管苏州府常熟等县并分管太仓州及昆山吴江二县濬过枝河共五百六十三处共长三十七万七百三十四丈筑过官塘圩防共三千五百八十三叚共长一百九十一万八千七百一十五丈造过堰坝九十六处共长六百六十丈并桥一座通用人夫三十一万四千四百二十八名于正徳十六年十一月兴工至嘉靖元年五月工完及据署郎中顔如环呈称督同掌苏州府事左叅政徐赞松江府知府孔辅等覆相度吴淞江上流自吴江县起至昆山县下驾浦下流自嘉定县旧江口起至上海县黄浦口俱通利无碍惟下驾浦至龙王庙止旧江口俱淤塞几如平陆应该开濬共量长六千三百三十六丈议开一十八丈深一丈二尺以苏松二府人夫共四万三千七十八名委官分投管督于嘉靖元年正月兴工至本年二月工完其下驾浦新洋江二河与吴淞江交会之处横引江水斜趋娄江以致吴淞水弱不能冲激汚泥抑且二河通引浑潮倒流入江与江下流日相抵撞易成淤积合于二河交会之处创造石闸节制江流使不斜趋阻遏浑潮使不倒流庶几此江永无后塞之患及看得三吴之水西北自宜兴荆溪百渎入西南自湖州苕霅二溪分流七十二溇港以入其下流则自吴江长桥等处流入淀山昆承阳城等湖以入三江而淀山湖则分入赵屯大盈道褐大石等浦以入吴淞江竝泄于海顷因水政不修前项溇港湖泊浦渎俱久湮塞以致湖水泛溢不繇故道又经督率湖州府官开浚过大钱小梅等河并七十二溇港苏州府官开浚过长桥等处湖河昆山上海二县开浚赵屯大盈道褐等浦及据杭嘉湖苏松等府并所属太仓等州归安等县各申呈开挑过各该管地方东七千西八千及疏浚过各枝河港浦泾浜河道共长七十万六千七百九十丈并修筑过田圩江湖塘防共三千八百四十二叚通长二百七十六万四千四百九十三丈闸座坝堰五十处共长七千七百二十七丈共用过人夫三十二万六千五百五十五名俱于本年正月兴工三月终工完再行探索穷究水利源委通塞利害以至古今修理因革事宜举措方略分别纲领条目纂集成书以彰陛下嘉惠东南维新之盛治俱另行外臣惟三吴水利兴废不常设或再行举措不无乏财之虑臣欲行令苏松常镇所属州县每年量派导河夫银掌印官同治农官征收贮库专备水利修理支用再仿古制备行该府造小船二十只每年于均徭内查编捞浅水夫四十名置铁扫帚浚川杷各二十副专委水利官监督不时爬洗庶潮沙不致壅积每遇农隙各治农官督工修浚仍通行约束不许别差占及营求管事其水利郎中循行提督七府地方凡有益于水利事宜闗系运河重事以时修浚悉聴巡抚官节制仍乞敇下巡按御史年终亲临阅视一次稽考勤惰据实奏报以为黜陟庶人知警畏法立能守二河之利民将永頼于无穷矣臣不胜激切颙望之至沈曰按治水工程此举最大止开白茆一港其他河港无浚圩塘无筑虚数奏报疏内所开江湖水道间有舛错征诸宋元及本朝夏忠靖等疏不辩自明工费万计而水利集亦未纂成徒托空言堪为嗟惜
　　周凤鸣条上水利事宜防【嘉靖十一年上】
　　大理寺左寺丞臣周凤鸣谨奏为敬陈东南水利便宜仰祈鉴允以固万年根本事臣惟今日之计固惟西北为急其患实在于东南东南之患固惟赋税为难其病实在于水利夫所谓水利者除水之患以通沟洫之利也是故蓄泄以时旱潦有备赋税不亏则国用自足今天下赋税大半出于东南诸府而苏州一府歳输税粮二百八十万九千余石比之诸府居十之七八其在水利比之诸府为尤急苏松所属地方承受震泽下流田最下下一遇水涝受患尤深实惟水利不修之故臣谨条陈水利六事一曰复专官以图责成臣惟苏松等府州县原俱设有治农官管理水利近令浙江佥事带管因本省地方广濶苏松窎逺势难兼理每歳经临一次不过取治农官执结况系隔省直知府等官亦不甘心奉行以是日见废弛以臣计之府州县正官职守烦重治农佐贰事权既轻必须专官督理合无查复治年间事例或照姚文灏主事一员或照傅潮郎中一员或照谢琛副使一员专一督理仍乞特敇巡抚应天等府都御史加意提督惟复查照都御史俞谏事例乞简命素有才望大臣一员前去督理假以事权寛其期限务令着实兴修果有成效方许回京复命二曰疏海口以导下流臣惟治水之法必下流通利为先近歳尚书李充嗣浚白茆港以入海而白茆之水尤为驶急实惟吴中之利但白茆新浚之时工程甫毕潮汐骤至原留港口堰坝一时开浚不及数年以来浑潮日淀积有淤沙横障海口以致上流势缓日渐阻窒夫三江惟吴淞娄江通利东江久湮所谓白茆港者足补三江之一乃者海口渐淤失今不疏窃恐将来愈难为力必须设法疏浚仍查拨导河捞浅等项夫役随潮扫涤务使海口常通则吴中水患自少矣三曰浚支河以修圩防臣惟吴中之田近湖沿江地皆卑下平时积水已多一遇久雨众水毕集常有水患近山沿海地皆高阜不能引江湖之水以资灌溉常有旱灾然以大较论之畏涝者十之七畏旱者十之三高田少而治易低田多而治难昔人治高田之法有塘有溇有潭凡潴水以灌田者皆是也其治低田之法则绕田四围筑隄谓之圩圩者围也内以围田外以围水盖低乡支河之水容受众流比田反高而田反在支河水面之下若非圩防以围之而支河不通则荡然巨浸遂不可田是故低田頼圩防支河甚于都邑之赖城池也吴中赋税歳多逋负固繇灾伤不可尽诿之天时亦繇人力未尽正谓浚支河修圩防是也近歳既浚吴淞白茆以泄震泽之水为今之计必须开浚支河积淤之土因以修筑旧坍之防圩务令坚实高厚足御湍急之流工程简易则随田出夫十分浩大则通融处置在当事之大臣任之实今日水利第一切务也四曰虚长桥以决壅滞臣惟吴江有长桥其长数里横跨震泽东南之滨旧本木柱驾桥以通陆行疏彻湖水冲激三江之潮淤以入于海元季易为石桥为洞门一百五处洞门既狭水势复分门狭故上流阻遏势分故下流散缓以是吴中常有水患迄今二百余年石桥渐淤止有三四洞门可通舟楫其余茭芦丛生涨为平田遂致水势转于东北以入海上流愈狭则水势愈遏下流愈逺则水势愈缓窃谓吴中大患必须从长勘处或易为木桥或重加疏浚务使一劳永逸之计此实决壅滞之一防也五曰均夫役以便贫民臣惟吴中水利固惟浚支河修圩防为急究其本源则支河淤塞繇圩防坍塌圩防坍塌繇人力怠惰而怠惰之弊其故有三小民一遭水涝困于工力难继大戸田连阡陌病于顾理不周间有小民佃种大戸之田谓非已业在大戸止图取租彼此躭误更不葺理今欲兴修水利必先饬惰劝农若使夫役不均益滋民害合无一应筑圩工程简易者就于本圩有田得利人戸不分官民一体计畆起拨若工程浩大通融处置官为顾募亦不得尅减工价势家不得假借名色讨夫以便私图亦不得卖放营利在官人不得包揽有者聴督理官叅究提问发遣六曰禁侵占以饬豪右臣惟濒江濒湖去处风浪险恶因种防隄茭芦以防坍塌本为障水迩来豪右假以防隄为名不分河港寛狭辄种茭蒲芦苇占为茭荡莲荡或勾接商人堆贮竹木簰筏或希图渔利张打拦扛网簖停积泥沙阻壊水利甚者霸占滩涂筑成塍围因而垦为良田止将什之一二报官起科每畆亦止三升五升征之官者不多而水道日隘为下流数十州县之害其大甚者则将傍田河港私筑堰坝阻截行舟只知利已致隣圩之田蓄泄无所其害尤深若不严加禁治改正恐害不除则利不兴矣臣生长东南目覩积习之弊久矣此大臣不可不设也伏祈圣明鉴允敇下该部议覆施行
　　朱隆禧请修水利防【嘉靖十二年上】
　　行人司行人臣朱隆禧谨奏为奉使南还直述闻见仰祈采择以俾国计民生事该臣赍捧诏书前往南直隷地方窃见吏治民瘼种种可虑即道路聴闻亦有闗切国计者谨据实开坐上闻倘防皇上俯采刍荛敇下该部议覆施行
　　计开【止摘载水利一欵】
　　一重水利苏松嘉湖等处为东南泽国向设有水利治农官朝廷徳意可知也乃今沟洫淤茹圩隄崩壊惰农芜业则官不循行之故何怪乎民生日蹙国课多逋宜敇令巡抚衙门督率水利官于农隙之时持廉洁已省驺从躬诣阡陌间劝课农桑通濬沟洫隄堰务使旱潦有赖则东南赤子并含哺鼓腹早办官税而歌太平矣吕光洵兴修水利疏【嘉靖二十三年工】
　　巡按直监察御史臣吕光洵谨题为敬陈东南水利恳乞圣明鉴允修治以救民生以裨国计事该臣奉命巡按江南四郡窃与抚臣丁汝防早夜议画今天下大计莫重于财赋而苏松等府地方财赋所入乃略当天下三分之一繇其地阻江湖民得擅水之利而修耕稼之业也近歳水利渐湮有司者既不以时奏闻而民间又不能自出其力随宜修治遂至于大壊而潴泄之法皆失其常自嘉靖十八年以来频遭水患而去歳尤剧今年又值旱灾田皆荒落不实无以为命伏防诏蠲常税数十万石又命郡县发廪以赈之恩泽甚厚然困者未苏饥者未饱而公私储蓄已空竭矣万一来歳雨旸少愆民复告饥又何以继之臣尝巡歴各该地方相视高下询问父老颇得其説辄敢陈之一曰广疏濬以备潴泄盖三吴之地古称泽国其西南翕受太湖诸泽之水形势尤卑而东北际海冈陇之地视西南特高大抵高者其田常苦旱卑者其田常苦涝昔人于下流之地疏为塘浦导诸湖之水繇北以入于江繇东以入于海而又引江潮流衍于冈陇之外是以潴泄有法而水旱皆不为患近来纵浦横塘多湮塞不治惟二江颇通一曰黄浦一曰刘家河然太湖诸水源多而势盛二江不足以泄之而冈陇支河又多壅絶无以资灌溉于是高下俱病而歳常告灾臣谓治之之法当自要害者始宜先治淀山等处一带茭芦之地导引太湖之水散入阳城昆承三泖等湖又开吴淞江并大石赵屯等浦泄淀山之水以达于海濬白茆港并鮎鱼口等处泄昆承之水以注于江开七浦盐铁等塘泄阳城之水以逹于江又导田间之水悉入于小浦小浦之水悉入于大浦使流者皆有所归而潴者皆有所泄则下流之地治而涝无所忧矣于是乃濬艾祁通波以溉青浦濬顾浦吴塘以溉嘉定濬大瓦等浦以溉昆山之东濬许浦等塘以溉常熟之北濬臧村等港以溉金坛濬澡港等河以溉武进凡冈陇支河堙塞不治者皆濬之深广使复其旧则上流之地亦治而旱无所忧矣此三吴水利之径也一曰复版闸以防淤淀河浦之水皆自平原流入江海水慢而潮急沙随浪涌其势易淤昔人权其便宜去江海十余里或七八里夹流而为闸平时随潮啓闭以御淤沙歳旱则闭而不啓以蓄其流歳涝则啓而不闭以宣其溢昔称置闸有三利盖谓此也然多堙废惟常熟县福山闸尚存臣访诸故老皆以为河浦入海之地皆宜置闸然后可以久而不壅一曰量缓急以处工费往歳凡有兴作皆并役于一时是以功未成而财力告匮今宜令所在有司简勘某水利害大某水利害小某水最急某水差缓则兴作有序民不知劳而工费之资亦可以先时而集矣宜略仿宋臣范仲淹以官粮募饥民修水利之法行令有司查审应赈人数籍其老病无力者为一等壮健有力者为一等无力者日给米一升聴其自便有力者日给米三升就令开濬各造册查考则官不徒费民不徒劳所谓一举而两得利者也以后年分每于冬月募民兴作次年二月而罢其费用或取之赃赎大约三年而止通计所费不过二三十万而水利大治矣一曰重委任以责成功先时大臣奉命经理吴中者凡数十余人惟正统间巡抚侍郎周忱功效最着吴民至今思之亦先朝委任特专而歴年又久故忱得以尽行其志近遣大臣疏治多欲以歳月成功故虽贤者亦不暇为国逺虑臣愿申明先朝委任周忱事例特敇抚臣务为长久之计凡一应钱粮夫役与疏治经略之宜工程缓急之序聴其便宜从事而责其成功其府州县有司官员凡遇陞迁行取给繇者皆考核其水利有绩方许离任其迁延玩愒及处置乖方费财偾事者仍聴臣等随时纠治以勉勤恪如是则事有定防人有定志而成功可期矣此治水之要也然臣有三虑焉臣闻羣志难集浮言易兴是以事每阻于旁挠功多毁于埀成臣窃见上流咽喉之地淤淀丰衍多为民间所据一旦欲取而疏之是必游扬其説以为兴作不便此臣之所虑者一也工役之费出于侵欺而善侵者类多豪猾凭藉根连坚不可破臣尝亷治二十余人而有司者皆畏其口语莫敢穷竟今欲悉治其类而清之亦必游扬其説以为兴作不便此臣之所虑者二也郡县有司咸受约束而责以成功其志在生民者固皆欣然乐于从事矣而其因循观望随俗俯仰以防速化者亦必游扬其説以为兴作不便此臣之所虑者三也屏此三者而后五事之功可成矣伏愿皇上留神赐览下臣所奏工部详议覆请施行民生幸甚
　　吕光洵兴修水利再疏【嘉靖二十四年上】
　　巡按直监察御史臣吕光洵谨题为敬陈东南水利恳乞圣明鉴允修治以救民生以禆国计事先该臣具题前事奉圣防该部知道钦此臣等遥望阙门专候部覆而浚治钱粮窃为计议勘得累歳积逋如原导河夫银及存留拨剰各项银米抚按司府州县及各衙门赃赎与夫应解钱粮堪以挪借久为豪猾所侵者不啻数十余万已经委官清查造册各有可稽之数若使有司诸臣能同心体国按籍而行之则底绩之期可指日而待也且臣愚计本欲量度缓急顺其时势而以渐为之即如今灾祲民穷则量发在官银米募民不能自食者开浚支河因寓赈施之法若二三榦河则稍俟年丰追理逋赋大集财力然后治之随事择便而不并役于一旦此无不可为之时也其所役之人各因其水之所利随地而用之利在一乡即役一乡之民利在一县即役一县之民利及旁县者则旁县助之利及旁府者则旁府助之凡召募工役之烦此无不可役之人也若夫疏濬之法又皆因其故道浅者深之狭者广之缩者延之初非凿山堙谷壊田园毁庐墓创为决裂难行之事以拂民之所欲此无不可成之功也夫以无不可为之财用无不可役之人图无不可成之功是宜朝议而夕报而事固有不然者盖委任责成之道未至也臣查永乐初水溢为灾特命尚书夏原吉治之又遣都御史俞士吉赍水利集赐原吉其专且重如此正统时则侍郎周忱治之在景泰天顺时则侍郎李敏都御史崔恭治之在成化治时则都御史毕亨侍郎徐贯都御史何鉴治之皆以专任成功至正徳时抚臣李充嗣兼理水利玺书从事故最有功是皆委任责成之效也顷年以来故道渐堙先后建议诸臣每以水利为言幸下部议行而府县有司漫不加省或举一二易行者略加疏治以塞责销缴勘劄而已固未有实意为民兴利袪害以图久逺之功者也伏望特赐玺书一道专责巡抚都御史及臣委官查勘疏治之处亲行相视量其缓急度其时宜计其经费督率官民授以方略使之如法修治无夺于浮议无急于近功期以三年毕事如果经理得宜勳劳懋着乞照先年周忱等故事量兼部堂职衘仍留在任督理必俟堙废尽辟水无遗利然后不次召用仍责巡按御史每歳亲歴工所简勘工程及查在工官员分别勤惰通行奏报则事有责成人有定志虚玩之弊可袪久大之功可致矣伏乞皇上鉴臣愚衷并敇该部议覆施行
　　工部覆奏【附】
　　工部尚书等官张润等覆看得导河夫役宜行巡抚与本官酌量地方缓急佥防备用可省之处不须滥设修理坝闸聴量支官钱若海口河滩生长芦苇亦可取以易银收贮备用歳终皆籍其数以凭查考府县治农官俱准推官例不许杂差讲议水利不必开局乞令各官躬自巡歴悉其源委以为疏治之宜
　　吕光洵请治田围疏【嘉靖二十四年上】
　　巡按直监察御史臣吕光洵谨题为再陈水利未尽事宜并祈圣鉴允行事臣按属四府最居东南下流而苏松又居常镇下流其水易潴而难泄虽导河濬浦引注于江海而每遇秋霖泛涨风涛相薄则河浦之水逆行田间冲啮为患宋转运使王纯臣尝令苏湖作田塍御水民甚便之而司农丞郏亶亦云治河以治田为本臣尝询问故老以为二三十年以前民间足食无事歳时得因其余力营治圩防而田益完美近年民间空乏勤苦救死不赡无暇修缮故田圩渐壊而歳多水灾合请防下该部转行府道治农等官务令民间每歳农隙各出其力以治圩防防高则田自固虽有霖涝不能为害且足以制诸湖之水不得漫衍而咸归于河浦则不待决泄自然湍流而冈陇之地亦因江水稍高又得畎引以资灌溉盖不但利于低田而已也谨补牍奏闻伏候命下通行申饬倘有不遵仍议罚治则当时各官并知警惕无患实政之弗举矣臣愚曷胜惓切仰望之至
　　翁大立请设治水部臣疏【嘉靖三十八年上】
　　钦差总理粮储提督军务兼巡抚应天等府地方都察院右副都御史臣翁大立谨题为恳乞差官亟兴水利以修荒政以裕国储事窃臣前为苏松常镇督粮道叅政每见苏松之民倭奴在前耘挿在后寜罹锋镝不肯罢其生理今来为巡抚曾几何时乃今周行海上但见弥望荒原庐井尽废皆东南沃土国储二百万石所自出前罹倭患犹如彼今去倭患却如此其故何哉臣考东吴之地古称泽国以其外环江海内注湖陂渠道纵横海潮上下故三江既入震泽底定在禹贡时亦已言水利矣国初遣尚书夏原吉疏水道周忱定田租东吴之民世享其利考其遗事皆自震泽濬源以注江三江导流以入海而又姑苏为三十六浦松江为八滙毘陵为十四渎旱则引水溉田潦则循渠赴壑是以垦田之入倍于四方转漕所输万世永頼歳月既久旋复湮塞天顺年间都御史崔恭尝开吴淞江正徳年间尚书李充嗣尝开白茆港嘉靖丙午年间都御史欧阳必进尝开七浦塘此皆水利最大者今复湮塞民甚病之然犹转缘南畆未忍弃去者以黄浦娄江涌潮而入枝河细渠犹得引注其中资溉植也但倭寇初来虑其夺舟以济凡于港汊之交钉栅筑隄截其冲突大凡水之为性急则迅流而去滓缓则停潴而成淤年复一年淤滓日积渠道之间仰高成阜矣虽有腴田无救于旱此水利不兴其故一也具区湖泖竝水而居者杂莳茭芦积泥成荡遂自起圩防量报陞科上流日微水势日杀而又迩年以来黄浦娄江之口为舟师所居下流亦淤海潮无力此水利不兴其故二也府县原有治农官歳编导河夫银两军兴以后官或裁革银亦借支民间贫难岂能自濬是以积荒者日多此水利不兴其故三也今府藏空虚闾阎困瘁臣乃以治水为言时诎举赢若为迂逺但臣闻功不百者不久安劳不倍者不永逸苏松常镇杭嘉湖七府皆臣总理粮储此国家之左藏也田日捐瘠民日逃去赋税安所从出臣甚惧焉水利既兴旱潦有备即不能为万年之计而数十年间民可免饥况今年大旱遍于江南冬春之交恐其盗起水利既兴则更得庸赁为活消其邪心故不独裕国储亦荒政所先也如防皇上鉴允敇下工部选差风力老练郎中或员外郎主事一员前来驻劄适中处所将七府地方会同臣与巡按御史周爰相度通融处置如吴淞江白茆港七浦塘等处大者仿绍兴府陡门之制造成石闸啓闭以时而又于镇江常州运河一带挑濬深广使输挽无碍可歳省过江米一十万余石实为万世之利然非戸部深维至计大破常格量留七府折白银数万两以赡匮乏则区区导河夫银未见其能济也
　　凌云翼请设水利台臣疏【嘉靖四十五年上】
　　原任江西布政使司左叅政今起复臣凌云翼谨奏为东南水利积废恳乞圣明专设督理宪臣以拯民生以裕国赋事窃惟我国家财赋取给东南而苏松等府地方古称泽国必须水利兴修旱涝有备斯歳事得以常稔而赋税有所自出也先朝如尚书夏原吉侍郎周忱等皆久任地方累歳经画伊时百姓乐业库藏充盈诚有所自迨日久因循渐成湮塞至于今则废壊极矣臣居忧四年目击民患兹获曕拜阙廷敢谬陈肤见盖苏松地方延袤不过千里计其财赋所入乃略当天下三分之一良繇外滨大海内阻江湖其大河之环列于郡县者不啻数十所以吐纳江海之流者也其支河之错综于原野者不啻千数所以分析大河之派者也故虽穷乡僻壤灌溉无遗诚东南财赋之源本也迩年以来淤塞日甚江海之水不逹于大河其甚者不异于沟渠矣大河之水不逹于支河其甚者悉履为平地矣故当春耕之时百姓皇皇无所适从遇旱则一望枯稿遇水则立成巨浸繇地利不修而惟聴命于天时则雨旸之期岂能适当而无愆乎故十年之间水旱之灾尝居五六此田地之所以日荒芜也今东南州县所在荒田动连阡陌渐如西北景象科额既重出办不支此小民之所以日逃移也田地日荒逃移日众故虽有力之家一充粮运辄因赔貱荒粮倾家荡产富者日贫贫者不逃移不止此逋负之所以日多而有司之所以日苦不给也臣尝反覆思维以为东南之水利犹人身之血脉也东南之财赋犹人身之脂膏也善养生者必使血脉流通百节不滞而后支体丰腴今东南之民困于征求而水利置之不讲亦犹养生者不先治其血脉而日望其脂膏将立以待毙而已矣臣之愚见以为今日东南水利必须专设御史一员督理则事乃有济耳臣亦知今日之时势多一事不如省一事添一官不如少一官然在水利则有万不可已者臣窃思南京监察御史如巡江如巡仓如屯田虽各因事设差然以水利较之为更切于时务如将前项三差择其可并者并之而以一员专督水利则地方既无添官之扰而水利遂有兴修之望此诚简易可行者耳或以水利事宜尝责之巡抚都御史矣不知承平之世积贮有余海洋无警力或可及自倭患以来兵革之务加派之征日不暇给臣谓以水利责之巡抚不可也亦尝兼之兵备副使矣然上有抚按之掣肘下有军民之烦剧奔走支持恒恐不逮臣谓以水利兼之兵备尤不可也臣惟谓设御史有五便何以言之东南水利废而不修已非朝夕之故矣矧今南北多虞司计告匮如欲疏请官钱命官开濬则当事者必以为濶于时务故相率讳言之耳如以御史专理则责有所归必将留心考求某河当先某河当缓孰当大开或俟积贮钱粮孰当小开或俟设法措处量力而动以次经理积以日月渐获实效其便一也有田之家荐罹水旱利害切身捐赀挑濬亦所乐从顾以统率无人异同惑众臣每见春耕之时抚按留心民事亦尝行文郡县矣然掌印官员漫不经心不过转行州县佐贰职既卑微才复谫劣其不才者坐索塘长之常例鞭挞闾阎之穷民上下相欺搪塞了事非徒无益而更有害故民间相率避忌莫敢以休戚闻于抚按有司遂益致废壊如有御史往来巡察则掌印官员不敢视为虚文加以区画得宜鼔舞有法俾得业人户富者出财贫者出力疏通一年即有三年之利官银不费而民利可兴其便二也兴治水利未免动众费财惟御史行事抚按有司皆无阻挠或动支衙门之赃罚或查处无碍之官钱或量罚有罪之豪右或激劝尚义之巨室应奏请者奏请施行应便宜者便宜行事即如淘河夫役银两额征在官原备每年挑浅之用今皆挪移支销致失初意如有御史查得专备河工不无少裨中间设法处分尚多良策顾其人何如耳其便三也东南水利以江湖为巨区其有坍涨不一要在随宜修治今官豪富室每遇涨滩輙图承佃甚者割江湖之界限兴筑隄岸垦成坵畆名曰荡田报官给帖遂为已产报者什一漏者什伍陞科甚微获利甚厚妨壊水利恒必繇之如有御史厘刷则人情知所畏忌可以杜絶将来其佃成熟田果于水利或无大碍亦当酌其年之逺近利之厚薄量纳官价以充开河之费诚为一举两得其便四也东南自倭患以来加派兵饷每府动逾万讣臣窃计海上之警将来或未可知目前数年保无大患水陆官兵坐糜廪食当事者惩鉴往辙讳言汰兵以有用之财悉置之无用之地独不可通融一处乎臣每思农隙之时正非风汛之候也如将官兵月粮裁省三四月移为河工项下支用于海防未为有妨且今所募兵夫率多市井无頼如以解散不便即用以充开河夫役亦无不可古人寓兵于农原非二事矧行师之际挑堑掘濠亦兵夫责也乗其闲而用之不愈于偷安游食而坐销壮气乎此在巡抚所不敢言而惟御史得以酌议题请其便五也夫国家北有劲敌南有岛夷添设官员加添兵食无少吝惜以倭虏有荼毒之惨也今东南水利积废田地抛荒征科之急追呼逮系小民流离失所其害甚于倭虏然无荼毒之形故当事者姑置之耳此犹人身虽未见流毒之患而元气日索扁鹊仓公将望而惊走矣臣又以今日漕河之事言之黄河之害原非一日亦以积废因循致成溃决今特遣重臣不惜浩费以事闗运道乃南北命脉上厪皇上之忧故也今东南之患不啻漕河顾民间隠忧无繇上逹耳臣食禄公朝尸素已久小民所不敢言者臣知而不言为罪大矣故寜言而不用不敢避而不言所以焉陈于君父之前也如防俯采敇下工部会同都察院议将东南水利专设御史一员或虑添官之扰就于南京监察御史内将巡江巡仓屯田三差议并其一而以一员专督水利掌院都御史抡选资望深重才识练逹者敇书印信特重其事权往来苏松常镇专一提督水利其差必以三年为期果有劳绩懋着不次陞擢京堂以激励人心将见数年之后水利日兴旱涝无患穑事丰而百姓日殷赋税充而逋欠日清矣
　　工部覆奏【附】
　　工部尚书等官雷礼等覆看得叅政凌云翼奏要将南京巡江巡仓屯田御史归并一员提督苏松等处水利一节为照东南财赋全资水利今查苏松等府虽原设有水利专官皆不尽心本职营求别差以致旱涝无备前后诸臣建议非不剀切而督责无人徒为文具委宜专设宪臣重其事权及时修举但巡江巡仓屯田御史各有职务似难归并惟巡盐御史原兼管河道可以责成合候命下本部备行翰林院撰敇一道仍咨都察院差人赍付彼处巡盐御史督率该管水利司道及各府州县掌印水利等官带同塘长人等躬亲相度如一圩之中塘防沟池不烦多费者即令得业之家量田多寡出人修筑疏濬其江浦之当开当塞闸坝之当修当废果系工力浩大量动淘河夫银以充其用如再不敷即便会同抚按从长计处彼处抚按亦要悉心逺计务求共济不得因有专敇遂致推诿若势豪之家侵塞水利者责令改正如有抗违阻挠指名叅奏每年终将缘繇造册奏缴复命之日照例举劾以昭劝惩
　　海瑞请濬吴淞江疏【隆庆三年上】
　　钦差总理粮储提督军务兼巡抚应天等府地方都察院右佥都御史臣海瑞谨题为凶灾可悯水利宜兴恳乞圣明立赐裁决以救亿万生灵事该臣奉命巡抚江南正値饥荒臣寤寐不寜延见乡绅父老推求其故并思目前捄饥之防咸云苏松等府竝为泽国天目诸山之水滙于太湖而吴淞江尽泄太湖之水繇黄浦入海近年以来水利官旷职不修抚按亦不留心潮泥日积填淤本江无所泄防太湖因之奔涌处处农田受灾歳稼不登唯有坐稿欲图永利必濬吴淞江夫吴淞江一水既为国计所需民生攸赖修之举之其可一日缓耶臣于旧歳十二月巡歴上海县亲行相视旋委上海县知县张嵿率领沿江住居父老按行故道量得淤塞当濬地长该一万四千三百三十七丈二尺原江面濶三十丈今议开十五丈计该用工银七万六千一百二两二钱九分今二麦未布方春正月米每石价银已八钱五分矣饥民动以千百告求赈济臣仿宋臣范仲淹守杭故事计将节年导河夫银及臣本衙门赃罚银两各仓储米谷幷溧阳县乡官太仆寺少卿史际义出赈济谷二万石率此告济饥民按工给与银谷于今正月初三日按江故道兴工挑濬委松江府同知黄成乐督率上海县知县张嵿嘉定县知县邵一本分理兴工于中兼行赈济十万饥民稍稍安辑矣但工程浩大银两不敷饥馑频仍变故叵测官储民积计至二月间尽矣江南四面皆荒湖广江西虽有收成府县又执行闭籴无从取米伏望皇上轸念民饥当恤吴淞江水道国计所闗敇下该部酌议量留苏松常三府漕粮二十万石准照前防银数改折凡应天等十一府州县库贮不拘各院道衙门项下无碍赃罚银两聴臣调用浙江杭嘉湖三府与苏松常三府共此太湖之水吴淞江开则六府均防其利塞则六府同受其害其库藏银亦如应天等府一例容臣移会浙江抚臣取用彼处饥民亦聴河工就食吴淞借饥民之力而故道可通民借银米之需而荒歉有济一事两利地方不胜幸甚
　　海瑞请濬白茆港疏【隆庆三年上】
　　钦差总理粮储提督军务兼巡抚应天等府地方都察院右佥都御史臣海瑞谨题为再疏白茆兼行赈济事臣开浚吴淞已题请外随又巡歴常熟县据士民纷纷陈告白茆港虽经隆庆二年开挑止通一线之路以故三年水患不能流泄全吴北境一带地面均受其害常熟去吴淞江尚三百里饥民赴工仅有一二若于兴工兼行赈济一举两利当开白茆臣即亲行相视丈验濶者不过四丈水深不过四尺狭者不及二丈水深不及三尺果然浅狭攷今三吴入海之道南止吴淞江北止白茆港中止刘家河三道而已刘家河幸通逹无滞若止开吴淞而不开白茆难免水患臣又酌计先经题请吴淞江工银犹有余剰吴淞江河工二月望后可毕青黄不接饥民无处趂食势必官发银米赈济臣思与其空行济饥不若仍照吴淞江事例便举畚锸饥民既得就食河道开通今秋成熟有望臣乃檄署县事常州府通判姜国华丈量约长该五千七丈七尺因旧河道广狭浅深不一通融牵搭计该用人夫一百六十四万九千五百三十六工计该用工银四万一千二百三十八两四钱悉照吴淞江例不取民不损官并给仓库之积儗于春仲兴工伏望皇上轸念饥民当赈水利当兴特命工部覆议施行地方幸甚
　　海瑞请补河工钱粮疏【隆庆三年上】
　　钦差总理粮储提督军务兼巡抚应天等府地方都察院右佥都御史臣海瑞谨题为河工告成乞赐处补钱粮兼图后效事该臣勘得吴淞江淤为平地有八十余里全吴水利此为第一又各州县饥民告急臣思昔人兴工救荒旋于春初破土起工畚锸云来五十日即已竣役臣亲行相视量得开深一丈六尺面濶十五丈下濶七丈五尺前估计题请该工食银七万六千一百二两止用过银六万八千三百九十七两东西二坝未开并近坝一里内再议开深三尺以受坝外浑泥并管工犒赏开坝造桥等项共再用一千余金便可完事工成甚速银不尽用皆缘饥民趋事值连月不雨有天幸焉又勘得内出之水系清流外入之潮涌浑土若内水急流则足以冲荡潮沙免于淤塞父老皆称太湖水道节有拦壅计有昆山县夏驾口吴江县长桥长洲县寳带桥吴县胥口等处委官踏勘凡可通流入吴淞江去处逐一疏濬毕后方行开坝又臣于正月杪勘浚白茆港于二月初兴工估计银四万一千二百三十八两据该县于三月初报完工六分计至下旬亦渐次收功其吴淞江工候防未下臣权宜借发松江府苏州府练兵银各一万两镇江府银二万两白茆河借发常州府练兵银一万两苏州府四千两先因各方水灾臣令修圩筑堰查导河赃罸银两聴各州县支用故解至吴淞白茆充费者不多今松江府银一万两补足余四万四千两未补伏望皇上允臣前后二疏内借发未补银两容接任抚臣如数调取补足白茆河未完工并夏驾口长桥寳带桥等处及四府圩防塘浦支河等项约三月尽可通完臣因鉴始虑终吴淞白茆若使先年时加修濬岂至淤塞如此疏濬费力伏望敇下该部以后水利不修抚按道府州县并以旷职议处斯国计民生大有攸赖矣
　　谷中虚请定督理水利宪臣辖属疏【隆庆三年上】
　　钦差提督军务巡抚浙江等处地方都察院右佥都御史臣谷中虚谨题为敬陈督理水利便宜以专职守以责成功事该臣看得浙江之嘉湖与直之苏松等处其源皆出于天目诸山本自聨络其间江湖陂泽自当一同浚治近奉明防两浙巡盐御史兼理苏松水利而不及浙江之杭嘉湖浙江按察司水利佥事督理浙江之杭嘉湖等府而不能行于直之苏松常镇彼此观望不无悮事夫水利为东南至切至急至重之务若非专官督理难责成功伏望皇上深维国计俯察民瘼敇两浙巡盐御史兼理浙直水利浙江水利道佥事专督浙江水利直苏松兵备道副使专督苏松等府水利各随宜修浚以防水旱之虞仰候防下吏工二部详议覆请改敇施行
　　宋仪望请复水利专官疏【万厯二年上】
　　钦差总理粮储提督军务兼巡抚应天等府地方都察院右佥都御史臣宋仪望谨题为东南歳祲迭见水利难旷兴修恳乞圣明复设专官以救民瘼以裨国计事该臣筮仕吴令今又承匮镇抚江南窃见苏松粮赋之重所借唯此农田而农田水旱不常歉多稔少心切悯之盖缘勾吴形势东南自嘉兴沿海而北水皆趋黄浦入海西北自常镇沿江而东水皆趋江隂常熟西南自杭州湖州霅苕诸溪涨而束中为太湖潴聚三州之水滙为巨浸流注厐山渎墅淀山三泖阳城诸湖荡开浦引湖北经常熟七浦白茆诸港者则入于江东北经昆山太仓穿刘家河东南通吴淞江穿青浦各入于海诸水聨络四面环防中如仰盂然就全吴地势论之杭嘉湖常镇势绕四隅苏州居中松江居下则又为诸水之所受焉故潦则待泄旱则待蓄自昔水利不可一日弗讲自东江既废吴淞娄江之外唯白茆港亦赖吐纳三道竝为大要害而支河塘浦在在动闗血脉必须通驶乃获灌溉之利遡自嘉靖初特敇巡抚侍郎李充嗣及题添差郎中林文沛顔如环大加疏治之后旷怠日久江港潮沙日上湮塞不通小小修浚无补于事经巡按御史吕光洵连篇具牍仅加敇巡抚都御史欧阳必进略一举行至先皇帝三年巡抚都御史海瑞请防开濬吴淞江踵疏白茆港乃以迁代迫行不克终事盖抚臣百责攸萃不能躬督畚锸道臣职掌兵刑奔走四郡亦无寜晷莫若仍旧遵祖制或照姚文灏傅潮等事例用部郎或照吴防等事例设佥事管理水利庶事有专责巡行相视俾江湖要歳歳加撩浅之功塘浦支流处处得浸灌之益蓄泄有备旱潦无虞歳稼常登国赋有办臣等得借手抚绥丰芑重地根本固于维桑矣伏乞敕下工部查核臣言非谬即为议覆施行
　　钱允治曰宋都宪留心民瘼其令吴之政迄今尸祝而置买役田为百世利此疏情亦真恳止叙列水道尚未鬯顺乃知身坐堂皇目周四境虽神禹不能也嗟夫吾吴水利非专官巡督不可
　　郭思极修复练湖疏浚孟渎疏【万厯四年上】
　　巡按直监察御史臣郭思极谨题为江南亢旱日久运道艰阻可虞乞敇当事臣工清复蓄水湖额疏通逹江间道以埀永利事臣惟苏松四郡闗系国计民瘼之大莫急水利近荷皇上洞悉民隠专敕宪臣董理其事将见泽国奠安四郡黎民熈熈然有更生之望矣臣复何言近臣巡歴常州丹阳以至镇江则见漕河浅涸大异往时运舟鳞集停阁不前盖繇天时久旱外无江潮可入内无支流可济虽竭尽挑濬之劳末如之何于时督漕宪臣以及司道有司络绎道涂星行露宿经营相度多方计处乃导流转灌逺戽港汊之水注之漕河又广募民舟以剥运多拨民夫以挽拽知虑悉殚水陆毕力工费无算仅能引舟出江虽于漕期尚可无悮而二郡骚然民几不堪命矣臣触目疚心不遑寜处顾无防以济民艰乃考按图经咨诹士庶则固有陈迹可复地利可修者得贰説焉一曰清复练湖以永资蓄泄盖江南漕河緜亘四百余里其势北高而南下在苏州以至常州则地形最下水得流通虽遇歳旱不至甚涸自常州以至京口地形高亢河流易涸虽奔牛吕城建有石闸二座以时啓闭蓄水以待运船然而仰借蓄水以济运者
<史部,地理类,河渠之属,吴中水利全书,卷十四>实有丹阳之练湖为之源也练湖北去丹阳城百歩而近漕河萦绕其侧旧额广周四十余里仰受长山高骊之水滙为巨浸唐宋以来筑有中埂防门石闸制度详备歴代修浚至我明天顺成化之间屡常疏瀹增修是以水得停潴汪洋不竭夏秋则戽水以溉田冬春则放水以济运故有湖水放一寸河水涨一尺之谚其有资于漕运者甚大也夫何守令狃近利而忽逺图纵令势家豪戸周围告佃成田日侵月削寝失旧额且佃田之家輙私放其水冀免渰没而便于耕作也傍湖之民又私开函洞张网其间而利于取鱼也彼皆相仍其业视为已有虽尝有建议清复之者而怵于谤讟因循中止年涸一年至于今且扬尘矣一遇亢旱束手无策是天造地设之利而人弃之安得尽诿之天时哉臣愚以为佃湖租税之入为利甚微漕河蓄泄无赖为害甚大理当清复无疑矣但向之清复未能者势家豪戸阻挠于其间而任劳任怨之难其人也今既敇有宪臣专管水利奸顽之徒自当詟服宪臣主持于其上有司奉行于其下披图按籍一清复之傥以贫民失业为虑臣又访得该县有万顷洋等处皆可垦为膏腴之区使佃湖之家转佃于彼则失于东者偿于西公私可两便矣一曰议修孟渎以旁通舟楫夫奔牛吕城之二闸例于冬闭春啓蓄水以待运船然秋冬之交运船空回者必取道于此而官船之往来者亦必取道于此上下交驰情夺而势阻欲其恪守闸规不可得已求诸先年有不繇二闸而可以间道逹江者则又有武进之孟渎河在也孟渎在武进之北延袤六十余里而长外通长江内资灌溉商民舟楫罔不便之向使此河不淤阻则空回粮船与往来官船率繇此以抵江俾奔牛吕城得闭闸蓄水专通运艘则势不至于浅涸之甚缘自嘉靖年间遭值倭乱筑堡中流设兵御守于是河流渐微日就阻塞虽尝有建议开濬之者计度工费约该五万余金而当事之臣经理欠周乃欲以武进一县之民力当之譬之一国之事而责办于一家以十人之负而责荷于一人势有所不能矣以故旋议旋寝至于今将为平陆矣安望其能通舟以逹江哉臣愚以为此河之开不独有资于灌溉而实有资于漕运不独有便于武进一县而实有便于常镇二郡今惟责之水利宪臣详为酌议民力取诸常镇二郡钱粮取诸漕运衙门要不必加以病民而计工授直则无不济矣孟渎一开则既有间道以通舟楫而运闸得啓闭之宜又引江潮以逹奔牛而运河资接济之力纵遇亢旱不至坐以待困如今日矣故议濬孟渎以旁通舟楫亦缓急可赖之一防也此外若预查勘时挑濬等事漕规具存臣无事琐琐矣伏乞敇下该部再加查议如果臣言可采覆请定夺施行庶于国计民瘼咸有所裨矣
　　陈世寳清复练湖疏浚孟渎疏【万厯四年上】
　　钦差巡按直等处监察御史臣陈世寳谨题为敷陈末议恳乞圣明亟赐举行以裨将来粮运大计事计开【内摘修浚湖渎二款】
　　一清复上下练湖照得练湖上下约一万三千余畆长山之水尽注于中东距运河不过一隄如使已往湖形未湮旧制犹存停流蓄水不使外泄虽今年运道旱涸而引决以济第见建瓴而下须臾盈满岂至使臣等惊惶区处备尝艰苦军民防导捞濬重遭劳扰而后徼幸利涉于万一也哉今臣督同浙江都司叶欢于张官渡车水之暇沿埂逐崖查得原设之闸半废函洞之底太低中虽有水走泄甚易且豪黠彊御之徒占为己田虽近有公租之入所值几何彼又将利其水之不存而便于耕种为矣以故今春引水通运累及百姓遂有一二乡绅贻书于臣以归咎此湖之久废里老百余人遮道泣诉谓复此湖而后常镇之民始有息肩之日吁嗟此湖之便于漕运若是人情之愿于清复若是乃有司惟以城狐社鼠占恡掣肘竟寝而不问不知朝廷三尺之法议单清复之令将安用之即歳纳些须公租亦岂能当我官民一遇河道旱干輙劳费如此耶况有误国计干系匪轻臣昨于粮运通行之后亦行管河叅政王叔杲委官踏丈但非奉明防则臣行既逺将又停阁不举伏乞皇上鉴今年之事为未然之防敕下该部鋭意清复咨行应天巡抚专责管河叅政督同各该府县掌印管河官逐一踏丈要见四围原额若干畆今存若干畆某处蓄水更当挑渠以入湖某处隄壊更当修筑以防溢旧闸当修者修之函洞当改者改之应于某官掌管其事塘长坝夫各该若干修濬钱粮应费若干其地势高阜仍当招种者即以其租收贮官库以为本湖修濬之资严立限期务在五月以里踏丈明白造册回缴仍于每年终巡抚衙门具本练湖蓄水若干文册报部查考仰祈圣裁
　　一复开孟渎河照得清复练湖诚济运要务而孟渎河不开亦为缺典闻此河于嘉靖初年当漕船旱澁该漕司呈逹该道开挑而运事始通今该臣亲至奔牛镇疏浚闸左之月河查得孟渎河亦在奔牛之中因督同苏松管河叅政王叔杲督粮叅政杨世华往彼踏勘见得河形尚存闸基犹在又据土民禀称本河起于奔牛万缘桥歴黄泥谢店罗墅石桥万遂等处约七十里而入大江入江之后繇黄牛山圌山门焦山金山之侧以逹洲闸虽有百里之逺而急流之险止一二十里耳但因嘉靖三十一二等年倭寇突犯常镇有司始将此河要去处筑坝堵塞以断其入冦之路日积月累遂致此河淤垫几平而粮运商贾之船不复经行矣臣又博访众论谓此河复开不惟遇旱可通运船而秋冬回空倘正值丹阳一带打坝修河之时迳繇大江入此直出常州无复阻碍而船到必早夫回空早则赴兑亦早开幇亦早最有益于运政者也仰祈圣裁
　　林应训欵陈开浚吴淞江工费疏【万厯五年上】
　　钦差巡按直巡视下江兼督水利监察御史臣林应训谨题为苏松水利急应开濬恳恩处给钱粮并陈末议清查滩占田地以资工费事据苏松兵备道右叅政王叔杲呈称臣案验即将苏州府之吴淞江及吴江长桥松江府之黄浦等处皆闗系最重逐一勘议开濬至于设处钱粮经画工费选委官属该道务身任而熟计以凭覆行酌议施行等因依蒙通行各属去后为照水政废弛旱潦并困今日所最急者在苏郡则莫先于吴淞江而吴江则其来源也在松郡则莫先于黄浦而山泾港秀州诸塘乃其来源也带同苏州府同知刘昆繇大黄浦泝吴淞江其旧时河额势难尽濬自上海县江口宋家桥至嘉定县艾祈八十里曾经前巡抚都御史海瑞开濬今尚通流可以稍缓自艾祁至昆山县慢水港六十余里两旁俱涨滩江流仅存一线相应开濬共量长一万九千五十八步折官丈九千五百二十九丈每丈照见存河形开濶二十丈以土方计之约一十一万四千三百四十八方共计银四万五千七百三十九两有竒又自厐山湖口至长桥逹吴家港乃太湖出水之口亦俱成涨滩急应开濬濶狭长短不等共积土方约六万七千二百一十五方共计工价二万六千八百八十六两有竒此则在苏郡者共得银七万二千六百二十余两矣又带同松江府同知郑复亨自黄浦横涝珠泾泝秀州塘入南泖至山泾港共量过应开濬者二万八千七百五十六步折官丈一万四千三百七十八丈以土方计之约七万六千五百二十九方有竒此则在松江者共得银三万六百一十余两矣夫以两府最急水利三处所费已至十万三千余两他如苏之茜泾杨林白茆七浦诸港松之蒲滙官绍诸塘常镇之澡港九曲诸河无虑数十除中间支河可责得利人夫榦河可责各区民力至于泄水要港诚非民力所能办今既急其所先诸港亦当次第修举所需工费不赀捜括库藏既无锱铢之余加编民间又苦供输之困措处财用为艰窃见江北治河往往奏留漕粮此不过为国储运道计耳江南水利为国储之所自出诚不当后于运道歴观先朝每遇渰没凶荒輙蠲除数十万与其蠲恤于被灾之后孰若预治于未灾之先也似应议请钱粮以为疏濬堰闸之费等因到臣该臣覆看得苏松水利久废无论小港支流率多淤浅即长江巨浸亦皆滩涨是以容纳失其故宅节宣乖其所性霖雨连旬则患浸淫亢阳弥月则忧枯稿如之何而望田畴尽治赋税易充也故湮塞之病在在皆然则开濬之举亦在在难已大约欲兴全吴之利计非三十万金不可但害有重轻而势有缓急论工固难于并举议费尤难以卒办臣用是夙夜思惟多方咨访督同该道并苏松二属府州县掌印水利官躬行相度考究源委看得三吴水利莫重于苏松而其在苏州者尤莫重于吴淞江若吴江县长桥一带则太湖入江之口在松江府者亦莫重于黄浦若山泾港秀州塘诸处则淀泖入浦之路皆不容不急为之图也至于工费浩繁别无措处搜括库藏既无锱铢之余加民间又苦征输之困诚有如该道所言者则所恃以济必用之费不得不叩阍而请矣至各州县类有新涨滩田侵占河基等弊法应清查改正就中有可设处以助工费者臣不敢不竭尽其愚也除田间水道民力可办者随经责令得利人夫乗时修濬不敢烦凟圣聴及苏之茜泾杨林白茆七浦诸港松之蒲滙官绍诸塘常镇之澡港九曲诸河非民力所能办者容臣逐一估计以渐修举并鸠工给直分段委官一应未尽事宜容臣详其区画以俟农隙兴工外谨将急应开濬水道并议处工费缘繇开具上陈伏乞皇上轸念苏松水利有闗国计而工程浩大经费为难敕下工部议覆容臣等遵奉施行
　　计开
　　一议开吴淞江中段以通入海之势为照太湖入海其道有三东北繇刘家河入海即古娄江之故道也东南繇大黄浦入海即古东江之遗意也其中则为吴淞江经昆山嘉定青浦上海四县界上入海乃太湖之正脉比之河浦尤为要害今河浦皆通而中江独塞者何也盖江水之流与海潮遇海潮浑浊来则汹涌而其势莫御去则迟缓而其泥易淀所赖江水迅驶而冲涤之耳刘家河独受巴阳诸湖之水而又有新洋江夏驾浦诸水从旁而注之大黄浦总会杭嘉二郡之水而又有淀山泖荡诸水从上而灌之是以流皆清驶足以敌潮虽有浑浊而不能淤也惟吴淞江则不然其源出于长桥石塘之下经厐山湖九里湖而入今长桥石塘二处则湮塞矣厐山九里二湖则滩涨矣其来已微且其中又为新洋江夏驾浦等处掣其水以入刘家河其势益弱及其与潮遇也安能胜其汹涌之势而涤其浑浊之流耶日积月累则其至于淤塞而仅容一线不惟水失故道时有淫溢之虞然巨流既滞则小港亦壅旧熟之田半成荒畆而食利之民至有买米以充兑运甚且衣食无措展转而散之四方矣故前任巡抚都御史海瑞破羣议而开之几八十里遂使两旁居民渐归故土而积荒之地近皆播种是吴淞江之开也其有益于民生甚大所惜者一旦迁去事功未竟耳臣今看得自艾祁至昆山慢水港六十余里急当开濬覆经丈计土方实该工食银四万五千七百三十九两有竒此江一开则太湖之水直入于海歳或淋涝可免泛溢而就中傍江湖渠得以引流灌田将来青浦一带积荒之区俱可垦种而成熟矣防乞圣裁
　　一疏吴家港长桥以宣出湖之源为照吴江县治居太湖之正东而湖水经其前入吴淞江逹之海宋时运道经其地为有风波阻险乃建长桥石塘以通牵挽之路夫以湖水从出之处而以桥塘横贯其中诚不能碍但古人制作自有深虑如长桥为长一百三十丈为洞六十有二至于石塘小则有窦大则有桥内外浦泾纵横贯穿皆为泄水计今石塘泾窦半皆淤塞而长桥内外俱已滩涨为田仅得一二洞门通水若又不治将尽长桥而没之矣故长桥不疏则虽开吴淞江亦无益也除石塘工费另行议处而长桥一带急应开濬臣今看得自厐山湖口繇长桥至吴家港覆经丈计土方实该工银二万二千八百八十六两有竒此河一开则河水有所泄江水有所归源盛流长为利固甚大矣伏乞圣裁
　　一议濬山泾港诸渎以导逹浦之流为照松江府之大黄浦西南受杭嘉二郡之水西北受淀泖诸荡之水总会于浦入海方今黄浦洪流滔滔无容议矣而秀州塘山泾港诸处渐已淤浅狃于目前之安者既不知预防之术而泥于通方之论者乃徙归咎于开江之非不知江自江浦自浦如人两足然各无疾痛则各自伸缩原不相妨今惧江之开而浦之塞者是必入浦之路有所碍也若自淀山湖分流入浦一带港泾凡有淤浅并为疏瀹则两利俱存此不易之论矣臣今看得自黄浦横涝泾经秀州塘入南泖至山泾港等处急应开濬覆经丈计土方实该工食银三万六百一十余两此河一开则云间西来之水无所阻滞而黄浦之流为益盛矣浦流益盛则田间沟洫皆可旁逹以资灌溉之泽也伏乞圣裁
　　一议请给钱粮以便兴事之用为照三吴水利不难于议工难于议费今据前项应开河道仅有三处费已十万有余其余尚未议及也各县虽有淘河夫银多者不过三百两少者仅二百两耳施之平时尚不足以应一枝河之役若欲加编于民则方今各府供输已重财力已困即使正额尚多逋负每一追并愁叹盈途兹将兴利以遗民何忍加编以增害至于库藏则连年织造摉括无遗迩有不敷遂至束手而莫之措也臣以为财赋有从出之地有转输之地方今修治运河费无所惜者盖以运河为财赋转输之地闗系莫有重焉者也今我皇上命臣督理水利盖谓苏松乃财赋重地水利不修则蓄泄无备一遇旱涝便成荒歉赋税固无所出故不以水利视水利而以财赋视水利则司国计者必不忍惜必用之费以隳当举之功矣伏望敕下工部详议查将堪动钱粮行抚按官速为区处以便兴作伏乞圣裁
　　一议清查滩占以广经费之助为照东南水利大壊始繇于治农官督察不勤继成于奸民侵塞日炽近缘遍歴湖港见两防俱系涨滩奸民罔利初莳茭芦渐筑隄防遂成膏腴以致湖港湮塞荒区赔累即应尽数追夺入官但势以渐成业非故主似难槩坐应分别高下量追价值以资河工仍给帖存照履畆起科以充导河港之费固不应容豪右独擅其利也至于傍郭河渠迩来侵塞更甚今河额视昔已失过半甚至不能容舠无论水利有妨即以粮运动致阻碍俱应查复原额以杜将来侵塞之奸臣因反覆叅酌前项田地虽多寡难以预计茍使设法清量随宜征价其于开濬之工谅亦有可资者伏乞敕下部覆合无容臣行委官丈勘除有碍水利者尽数开挑折卸首正免罪其余姑可容留者责令征价仍给帖存照以备开濬工费如有隠瞒及抗违阻挠者容臣遵敇叅拏则以水之利治水之害不必一一仰资乎公帑而亦无待加于穷民矣事完通行造册类缴伏乞圣裁林应训开濬孟渎河工疏【万厯五年上】
　　钦差巡按直巡视下江兼督水利监察御史臣林应训谨题为河道异常浅阻漕船迟悮数多恳乞圣明严饬当事诸臣以重国计事臣奉命督理江南水利节经案行苏松常镇兵备道即将按属苏松等府地方大小河道逐一查勘去后随据本道叅政王叔杲呈称孟渎河为国家漕运之防径而开濬之江必调停夫役之得宜行据常州府通判王日东公同府县掌印官丈勘得本河自万缘桥起至孟渎河口止共长九千九百五十丈积方三万九千九百六十方细阅两岸高峻挑土安顿陡而且逺比之平地开土堆隄者不同价若不平夫无应募合照旧例每方深广一丈给工价银四钱今计方数共该银一万五千九百八十四两及本河坝边立车六十一部起集人夫车戽计工三千一百工共银三十一两二项通共银一万六千一十五两查得前河原系浙直运道永乐宣徳治年间议于苏松常镇杭嘉湖七府协力并开自正徳时濬后至今淤塞年久是难独坐常州一府等因报道照得孟渎河虽坐武进县地方实为浙直运道防径载在漕志且官民只经行尤便非止一隅之利今据覆勘合用前银查得原题准修河米折银专聴修濬运河支用万厯元年起至四年止浙江杭嘉湖三府欠解银四千四百五十两四钱八分八厘并存留三府备用银六千二百二两五钱六分合无将常州府见存导河夫银及该府并苏州府见贮修河米银先行给发立限兴工挑濬所少银两暂于兵饷银内借用仍乞移文浙江抚院严督杭嘉湖三府将欠解并存留备用银两速解该府补还工可立就此河既开江口修完闸座每遇运船通行之时径繇此河出江诚为官民两便等因呈防本院批允遵依督行府县掌印管河官责令委官动支前银起夫兴工挑濬去后续据常州府申称照依通判王日东原勘丈方议用前银募集人夫五万四千四百名照方开浚委官照磨金承诏县丞崔言典史吴仁分叚督率人夫俱于三月初八等日兴工论方给直务照原深濶丈尺如式开濬各报工完讫除原议前银外又加增戽水人夫一千九百工每工银一分该银一十九两及委官省祭白防等十二员每员每日议给供给银四分该银一十两八钱八分又犒赏塘长里总花红银九两连原议通共银一万六千五十三两八钱八分随将本府库贮导河夫银五千一百四两二钱九厘六毫又修河米银一千二百六十三两五钱二分六厘七毫二丝二忽及苏州府并武进等县导河夫银并修河米银共四千八百六十八两五钱六分七厘三毫六忽四微通共银一万一千二百三十六两二钱九分七厘六毫二丝八忽四微动支放给外尚欠银四千八百一十七两五钱八分二厘三毫七丝一忽六微即于本府库贮兵饷银内权借支给俱经给发居民沈彩等散给人夫收领讫合候严催杭嘉湖三府前项欠解并存留银两补还兵饷之数再照沿河两岸率多泥沙俱非固土天时雨涝未免倒塌而江潮日至浮沙涌进淤塞之患势所不免歴年以来屡濬屡淤盖开濬工完则人情俱懈而不复议及经久之计今虽挑濬完工若不立法善后不一二十年淤塞之患又至矣合于万缘桥黄莲树各建闸一座每座用银三百九十三两三钱共该银七百八十六两六钱筑坝桩木等料银六十六两二钱孟河城南北西闸改造天闗修砌燕尾并打坝等项该用银一千二十五两五钱七分八厘又议设三百料船二十只每只约用银四十两共该银八百两铁扫箒二十具该银二十二两专备夹取河中淤泥之用以上共该银二千七百两三钱七分八厘无从措处合无仍于本府库贮兵饷银内借用即行建造闸座筑完每歳冬月量加疏濬使河泥辄至而不集河水常裕而不涸实为运道万全之利也等因申道该本道亲勘开浚工程委无虚冒册报到臣该臣看得孟渎河口径渡江北入白塔河至湾头以逹漕河为浙直运道防径此河诚开不直漕船出江之便已也仍有三利焉运船与民船分道而行一也商民船洲而下一潮可逹免风涛盗贼之虞二也地方灌溉之利三也先此武进之民惮于独劳倡为险之说故其议不果行今银两取之导河夫银修河米折银不足则借支兵饷不累常州人夫则征诸各属不累武进盖人人踊跃率作兴事矣自三月初八日起至五月初七日止募集人夫五万四千四百名开河九千九百五十丈用银一万六千五十三两八钱八分盖先于秋后数月不必再行估计而夫工钱粮因以附见焉相应具题伏乞敇下工部将臣等造送文册逐一稽查除将导河夫银修河米折银径行支用外其杭嘉湖三府应解修河备用银两行令浙江巡抚作速起解补还兵饷至于常州府官续议建闸改闗设船编夫等项费不过二千余金容另便宜处发委官责成不烦内帑不敢疏渎容臣造册奏报清册送部查考
　　林应训清复练湖疏【万厯五年上】
　　钦差巡按直巡视下江兼督水利监察御史臣林应训谨题为江南亢旱日久运道艰阻可虞乞敇当事臣工清复蓄水湖额疏通逹江间道以埀永利事该臣奉南京都察院劄付准工部咨该巡按直监察御史郭思极题前事疏开清复练湖以永资蓄泄该本部议覆奉防移咨到院备劄到臣随即案行苏松常镇兵备道转委亷能官员及行常镇二府掌印水利官临湖踏勘该道仍亲诣湖所查革占佃去后今据本道叅政王叔杲呈称遵依备行常镇二府掌印水利官及委苏州府通判刘体道前去防同该县掌印水利官踏勘议报续据刘体道呈称防同镇江府通判刘琚丹阳县知县尹良任查得本湖自西晋陈敏遏马林溪引出长山八十四汊之水以溉云阳之田周围筑隄名曰练塘又曰练湖约四十里许计一万三千畆有竒盖包山溪兼隣邑丹徙县界繇张堰湖至龙头岗止而槩言之也环湖之隄仍立函洞一十三处至宋绍兴时中作横埂分为上下湖立上中下三闸凡八十四汊之水始经辰溪冲入上湖复繇三闸转入下湖本朝洪武间因运道水难行依下湖东堤开建三闸借湖之水以济粮运旧址见今具在其佃种成田勘得丹徒县居民蒋祥等公庄田一千七百二十畆一分三厘九毫华谅等佃田四百二畆丹阳县民姜得三等佃垦田三百一十三畆俱起科办粮与水利无妨相应存留外其华谅附近决口田一百八十畆七分并居民任清等佃垦田六百七十四畆四分张芸荆贵等佃垦田四千七十三畆此皆未经起科于湖地水利有碍俱应开濬切详长山八十四汊之水原非山下发泉有源之水不过借天雨时行则羣山仑水奔流淜湃来不可御去不可留而本湖形势本高又非若昭阳邵伯等湖低洼滙水之比今隄障濬治之功诚不容已但照湖身周围方四十里若必槩湖之地而开濬之非动支数百万之帑金募集数十万之夫力又迟以经再之歳月必无有济今除上湖系来水建瓴之势及下湖本洼之区俱免开濬外其余量行濬深一尺以预潴蓄以土方人工计之共该银三万一千六百有竒以所起之土即挑加西南堤埂议以存留之田准其濬湖之数亦可以省工费之半其余查请应动钱粮募夫开挑等因到道本道随亲诣练湖处所督同府县掌印水利等官周回细审本湖形势看得所勘练湖源委原额已详其隄内所佃田畆俱系侵占湖利不问丹徒丹阳告佃久近己未陞科既奉有严防自应尽行查复以杜后来侵占之渐所议姑留以助疏濬殊属未妥惟公庄田傍隄边高冈不妨湖内蓄水且借此守黄金隄庶免冲决相应存留其湖心淤涨相应挑濬即以其土加筑西南一带隄埂务令高厚仍坚筑闸座以备蓄泄行令该府覆议详悉并估筑砌隄闸工费速报去后续据知府张纯申称会同常州府知府穆炜苏州府通判刘体道该府通判张汝正刘琚督同丹徒丹阳二县知县杨廷相尹良任会勘得上下练湖前代资以灌田国初兼以济运其间兴废不一皆缘节宣失宜盖本湖虽无常源然夏秋雨涝止受长山八十四汊之水每每冲溢伤隄壊闸堤壊水干则湖为弃物于是民佃为田旧制寖失矣是堤壊者民佃之渐民佃者湖废之繇也兼以春初亢旱水枯益甚无怪乎运道之不济也今奉明防查复旧制革田归湖诚切时务然欲使隄可不壊河可常恃则濬湖筑堤为要而设闸宣节尤急议得上湖四际夹阜下湖东北临河一带原埂完固无容再增中有缺口四处相应填补惟西南一带殊觉单薄合行倍加增筑约令高以一丈厚以十丈为率畧与东北相应湖心受水去处间有年久淤浅应加疏濬即以所濬之土加倍堤埂临湖上旧闸一座底高湖心三尺坚厚如故无容再修仍增建中闸一座底比上闸低二尺改建下闸一座底比中闸低二尺高厚俱仿上闸之制每遇啓闸济运先上闸次中闸次下闸则水不尽泄自有余济复虑秋水冲击隄不可守议建减水闸二座界于中下二闸之中闸面比湖心高六尺阔五尺水未满闸面则资以蓄既满闸面则资以泄庶几宣节得宜功可永赖其议革湖田在上湖者如魏家庄一带蒋祥等公庄田傍湖隄高冈与水利絶不相碍姑免追夺其余临湖围埂如华谅华升等田相应尽行革去在下湖者如道人墩一围查议丹阳县嘉靖三十三年间因被倭乱筑城凿濠用过姜得三腴田三十余畆将本墩量行给补殊与别佃不同且墩阜成山离水十有余丈似不必槩行摊革墩下低田围埂少碍水利并与任清张芸荆贵等久近佃种己未陞科之田最碍水利者尽行将埂摊平退还内查陞科田粮相应除豁共该革田五千六百四十三畆一分存留不妨水利公庄田一千七百二十畆一分三厘九毫其沿隄私设函洞槩行禁塞中有古设函洞一十三处皆民田赖以灌溉湖水赖以宣泄合无照旧存留每遇秋夏呈官给示方准啓放一入冬春即行闭塞有私啓者官治以罪如此则官民两便非惟运道有赖抑且农业不妨矣合用人夫相应三县协济合用钱粮照依部覆取足漕银兴工等因并将勘估新建中闸一座改造下闸一座建筑减水闸二座修造中埂二闸合用石料夫工等用共三千五百三十八两七钱九分八厘及挑濬等隄其合用人工该银九千五百五两六钱二分通共银一万三千四十四两四钱一分八厘数目缘繇到道照得练湖自晋宋迄今屡兴屡废盖因水本无源雨集则羣流奔涌湖缘隄障而成其势易于溃决天旱则泉源既枯地以积淤肥美小民利于佃种该府所谓隄壊者佃种之渐佃种者废湖之繇诚确论矣今既查明原额除公庄田于水利无妨姑留外其余尽行清复已经起科者准与开除其挑濬筑砌之工费公私函管之存革上下闸座之啓闭该府酌议详悉停妥乗今春水未至湖地方干便于挑土本道已行令多募夫役先挪常镇二府解淮兑军减存行粮银二千六百三十一两并暂借贮库练兵银即日兴工挑筑计月余内可完其闸座一面采办石料立限修砌未敷银一万四百一十三两四钱一分八厘伏乞速行措处补库接放兵饷刻限完工庶可以乗时蓄水以便秋冬济运再照工固详于经始而事每忽于图终诚使隄障既设而督察不勤函闸既修而节宣无法是缮治于一时者未免旋废于日久湖额既清而禁令不严泉源已微而疏导不加是取办于目下者岂能永利于将来合于堤埂函闸完固之后专委镇江府水利通
　　判督令丹阳县水利县丞时常沿隄巡视稍有渗漏即加补塞遇山水泛涨悉啓闸口以防灌溃秋冬水泉微涸督令塘长多方疏导归湖无令他泄或湖水尽涸亦不许奸民乗机佃种违者重治以罪悉着为令甲各官奉行不谨聴本道不时叅究等因具呈到臣该臣看得上下练湖水无常源非隄障而濬治之何能为运河助也是以国初有三闸之址议单有歳修之令积久以来豪民习见佃田之利而私相侵凿以溃其防有司亦幸其河运之通而不复禁制以虞其后居常率称如故不意天旱水涸如今春而漕运几失济矣今欲施湖之工必先复湖之旧故委勘于通判刘体道等革田四千九百二十八畆一分覆勘于知府张纯等革田五千六百四十三畆一分督勘于叅政王叔杲革去佃垦田五千八百五十七畆三分四厘一毫其所存留止借守黄金隄之公庄田耳臣亲诣其地周围四望基埂平夷无复阻挠障碍者乃就形势而考镜之窃见上湖地仰八十四汊之水所繇来也虽不能蓄而惧其泄泄则水力分矣下湖地形较上湖颇平衍而高于运河仅数尺故惧其不盈水盈而隄坚则应时而注之河有全力矣二者上下湖之大方也上湖四际夹阜循治故岸足无踈泄下湖环旋计四十里顷者委官建议濬以一尺于工不为深而费已三万余且泥无所归旋荡入湖槩濬何益故沿湖筑隄相隄建闸殊为长便所据知府张纯等叅政王叔杲其议工程则隄凡一十七号长二千七百七丈各高以一丈厚以十丈西南一带务与东北相等其司啓闭则增建中闸改建下闸修造中埂二闸其虞秋水则建减水二闸而叅政王叔杲又欲于隄闸完固之后督官缉理勿隳前功始事善后之议似俱详当今人夫已集约用银一万三千四十四两四钱一分八厘部覆原取之漕运衙门臣等已将应解减存行粮银二千六百三十一两扣兑支用仍有不敷银一万四百一十三两四钱一分八厘与夫前项事宜通应题请伏乞敕下工部再加详议如臣所言不谬将革去民田已经起科者除其差粮应增隄闸如前布工应用银两如数催发臣等胼胝赴之功可逾月而望矣
　　林应训开浚吴淞江工完疏【万厯五年上】
　　钦差巡按直巡视下江专督水利监察御史臣林应训谨题为苏松水利急应开濬恳恩处给钱粮并陈末议清查滩占田地以资工费事该臣奉南京都察院勘劄准工部咨备奉钦依开濬吴淞江事理咨院备劄到臣随经案行苏松常镇兵备道遵行去后今据苏松兵备按察使冯叔吉呈称案查先该本道回籍叅政王叔杲遵防案騐事理带同苏州府同知刘昆勘议得自上海县江口宋家桥至嘉定县艾祁八十里前经巡抚海都御史开濬今尚流通自艾祁至昆山县慢水港六十余里两旁俱系滩涨相应开濬共量长一万九千五十八步以土计之约一十一万四千三百四十八方每方计银四钱共银四万五千七百三十九两有竒所需工费不赀摉括库藏既无锱铢之余加民间又苦供输之困措处财用诚为至难又经备行该府掌印水利官及原委同知刘昆覆查酌处工费将长洲吴昆山三县滩占田荡及侵占傍郭河渠逐一清查丈勘明白凡有应行开挑即便拆卸改正定立界址分别丈尺其存留征价者分别等第征银在官聴开江支用仍一面将应开处所勘核的确分叚计算实用工费委官募夫计处停当以便兴事间续据该府新任接管同知王事圣册报转呈本院行道即速立限追征长吴昆三县滩地价银完解昆山县库收贮聴吴淞江工费随行府县查追间又该王叅政覆据王同知勘报本江自慢水港起徐公港止计四十五里议开江面濶二十丈深一丈二尺开深濶各一丈为一方计土八万八千五百五十二方每方十六工给直四钱该夫一百四十一万六千八百三十二工定以四十日工完扣算该夫三万五千四百二十名每名八分并议厰坝总散工员役供给犒赏等用共计银三万六千六十两一分又查合用人夫近江地方昆山县居其八青浦县居其二余俱隔逺兹欲止于二县雇募则三万五千余人恐难足数议于昆山县每里雇夫三十名青浦嘉定长洲三县各每里雇夫二十名共足三万五千六百二十名之数分为五段打坝每段委总工官一员督濬列欵呈报去后比因滩田地价追征不全欲议取诸官帑余积继以织造供输搜括锱铢无遗工费无处难以动工续防本院督催酌处随议动借常镇二府修河米银一万两苏州府又借支见征所属州县修河米银五千余两少纾目前凑用征滩价补还呈允支解间值前道去任该本道到任接管续防宪牌再行覆勘议妥酌处工费即日起工如有便宜不妨条议随带王同知及昆山青浦二县掌印官督同熟知水利士民遍歴本江逐丈测水验得头段慢水港起千墩浦口止约九里许两旁虽有淤塞其中广濶深通其工止当修濬尾段屈家坟起艾祁止约十五里面底俱系深濶其工可以不濬中段自千墩浦口起至屈家坟止一带计三十五里许淤塞果系一线俱当大挑实量长五千四百一十七丈七尺其深濶查照先年海都御史开濬过本江下段面濶十二丈至十四五丈止底濶八丈至十丈止其深俱以一丈二尺为准其夫工原议开土深濶一丈为一方计十六工给银四钱查江形深浅不同夫工折算难计查照上年孟渎河开濬事例每开土横过一丈深濶各如式约算土一方领工食银四钱各称省便又查得五段齐起恐戽水为难议将夫工分为三段先并力于头段则戽水易干夫易下手于工为速又查得戽水夫工原议太少应于昆山青浦附近雇夫戽水当发千金则人心自奋等因呈覆本院牌行苏州府先动开江银两分发昆山嘉定长洲三县预给工食本道督令各县掌印官募取开土人夫长洲县一万四百四十名嘉定县一万一千五百五名昆山县一万三千七百三十九名又募萧山夫三百六十八名青浦县夫三千名昆山青浦二县出备车辆另募车水人夫共四千三百九十二名各工食俱令各该掌印官亲给管押赴工委王同知总督调度分委府卫首领县佐等官宓天麒吴懐京卢大业李应春熊配麟高良伦陶继顔丁楣陈添琦九员分段率领限于三月十九日齐集本江二十日一齐兴工间本道又行各属催解钱粮苏州府并各州县解各年导河夫银七千六百六十四两七钱一厘二毫二丝长洲县解征完滩地价银二千九百九两三钱四分九厘九毫吴县解征完滩地价银六千六百四十三两三分二厘六毫昆山县报征完滩地价银三千五百二十二两三钱三厘二毫吴江县解扣省厰夫银七百二十两水夫银九十六两又解河工银六十三两一钱八分三厘三毫嘉定县解扣省厰夫银五百五十一两二钱苏州府并长吴二县解社仓米谷易银四百七两二分二厘苏州府解追完罚犯河工银三百五十八两三钱又辩复吏河工银四十两太仓州解加纳隂阳官河工银三十两常州府县解罚犯河工银二百两超叅辩复吏农河工银一百五十两苏州府县解完按院赃罚助河工银一百九十三两二钱二分七厘镇江府解嘉靖四十四年分存剰练兵银四千八百八十八两六钱七分七厘八丝二忽九微五沙八尘辩复承差河工银五十两江隂县解军犯长解银二十两苏州府借支征完各州县解各年修河米银二千四百五十一两六钱七厘二毫二丝二忽常州府解修河米折银五千三百五十七两二钱一分六厘八丝五忽四微镇江府解修河米折银五十八两八钱五分七厘五毫九丝七忽九微四纎一沙一尘一埃又各府州县解兵备道项下赃赎助河工银共五千九百二两五钱一分六厘七毫四丝万厯钱十万文以上共银四万二千二百七十七两二钱三厘九毫四丝七忽二微四纎六沙九尘一埃万厯钱十万文俱解发昆山县收贮聴用续据王同知报委官宓天麒陶继顔率嘉定县人夫开完河九百丈熊配麟率长洲县人夫开河五百一十七丈于四月初九日工完吴懐京凃子熟率夫开完头段河七百丈于四月十二日工完卢大业高良伦开完青浦尾段河九百丈于四月十八日工完宓天麒陶继顔率嘉定县人夫开完河八百二十五丈七尺五寸又萧山夫开完八十二丈俱四月十九日工完李应春率昆山县人夫开完河七百一十丈熊配麟丁楣陈添琦率长洲县人夫开完河七百六十六丈俱于四月二十日工完本职验俱濶深如式缘繇防批据称各县分开河工报完未委虚的趂今江水未放查验有据该道即委外府官二员通行稽核各县实开过吴淞江长若干里丈深濶果否如数并募过人夫给过工食备造文册缴报依委常镇二府推官韩萃善吴道卿勘报随据二官掲称勘得千墩浦起至屈家坟止长五千四百一十七丈七尺开面濶逾一十二丈底阔逾八丈深逾一丈二尺内除罚昆山县侵尅车夫工食塘长陶巍开土三丈二尺四寸五分昆山县人夫开过一千四百一十九丈二尺五分嘉定县开过一千七百二十九丈二尺五寸长洲县开过一千二百八十四丈青浦县开过九百丈又募萧山夫开过八十二丈逐一勘覆俱一例阔深工完如式其夫工名数给过银两俱已各县正官召募散给竝无虚冒情弊其厰坝犒赏等项通候王同知查造细册另报等因又该本道委据简校宓天麒经厯吴懐京等查得慢水港至杨闾河一段水深一丈一尺两旁水深六尺杨闾河至千墩浦口止一段水深一丈两旁水深五尺相应修濬又勘得屈家坟至艾祁长有一十五里面底俱系濶深不必开濬又据王同知呈报漫水港之河若打坝修濬戽水极难已防本院面谕即今置设混江龙十具雇大様沙船募夫防去淤泥中深俱一丈二尺两边削洗俱阔一十丈之外缘繇到道随该本道亲往本江自漫水港至千墩浦口止计九里许河心两旁逐一测水委果洗防深通又千墩浦口起至屈家坟止三段开挑处所共三十五里覆核面底濶深一例如式随令开坝以便农作外又诣屈家坟至艾祁止计十五里许江心两旁逐一测水与新开之河深濶相等不必修濬前项河工悉已完讫又据苏州府申准同知王事圣闗开修濬过吴淞江中段浅狭去处自千墩浦口起至屈家坟止计三十五里许共实量长官丈五千四百一十七丈七尺俱照横过一丈濶深各如式算土一方给夫银四钱又开千墩浦口东角夏驾河沙涂三乂河口高冈并筑坝填坝土方共给过挑土人夫工食银二万一千七百九十八两五钱四分八厘一毫戽水人夫工食银一千八十七两六钱三分五厘厰坝竹木除易价还官外实费银三百六两九钱五厘管工员役廪粮银一百四十五两九钱六分五厘犒赏祭江诸费用银一百一十四两八钱铜钱八万三千一十文又将慢水港至千墩浦口止计九里俱系深濶止用混江龙疏导淤沙并修筑两防用过夫工银二百五十五两一钱五厘五毫及督同昆山县知县程逹看得千墩浦迤西慢水港之间建石闸一座估该灰石等料银九百八十九两五钱又于夏驾浦口筑一小闸估计工费银二百八十二两三钱所建二闸工费就于昆山县用剰银内支给委官先行买料完备俟冬水退兴工连前通共实该用银二万四千九百八十两七钱五分八厘六毫钱八万三千一十文又查刷得昆山县收放一应开江钱粮各处解发并本县征完各项银共有四万二千二百七十七两二钱三厘九毫四丝七忽二微四纎六沙九尘一埃钱十万文除放过前项开江工费并聴造闸支用外仍有余剰银一万七千二百九十六两四钱四分五厘三毫四丝七忽二微四纎六沙九尘一埃钱一万六千九百九十文存贮聴候别项河工支用前项收放一应钱粮俱经职亲查并无虚冐情弊具册闗送到府具申到道随该本道覆覈相同看得三吴水利三江入海而吴淞江中段则入海之中道也今河浦皆通而中段独塞此其为害岂细故哉缘在上者以非闗于运道即隠懐民瘼每以劳怨揺阻虽明知开濬之为利而上下忍于淤塞之为虞钦承明防民无越志自屈家坟以逹艾祁直与前海院之新河竝其利自千墩浦而逹慢水港逺与刘家河之海道会其归以三十余里一线之浊流而阔为一十余丈一带之巨浸初议三万五千六百有竒之夫役用之四旬而今也三旬而举之初议四万五千七百有竒之工价犹恐不足而今也二万四千九百有竒而足之得天得人如期如式未有若斯江之速且深者也等因具呈到臣该臣会同巡抚右副都御史胡执礼巡按御史胡时化看得吴淞江之中塞也闗系水利甚大而其议久不决者以民难虑始官多偷安非狃于经费之无措则惑于浮言之中阻也兹者仰荷我皇上加意东南水利而明防森然至严至切故臣奉而行之诸司用命羣费毕集虽有奸豪不得行其阻挠之计且役之兴也当春夏清和之适细民青黄不接之时授民以直而农有所济募民之力而人乐于趋又费有可省者则省之如修慢水港之法役有可已者则已之如停艾祁浦之工虑竹木之料或不堪也即以各段委管官自行买办工完皆变价以还官恐工食之给或不清也则令各县掌印官亲行印封散毕随掣秤以示众臣与该道复时时到工考其勤惰而赏罚之访其侵尅而究惩之是以役无顷刻之旷食无毫末之虚故集三万五千有余夫于江上功以三旬而举费以二万四千而足也理应具题伏乞敕下工部覆查如果前项工程别无虚冐即将已经散给银两准其支销其余存剰在库银两并各县滩占未完地价俱准征收聴候别项河工支用容臣造册奏报并清册送部查考
　　林应训开濬白茆塘工完疏【万厯六年上】
　　钦差巡按直巡视下江兼督水利监察御史臣林应训谨题为遵敕开浚水利请给钱粮以便稽查责成事据整饬苏松常镇兵备湖广按察司按察使徐节呈防本院案验奉南京都察院勘劄准工部咨备奉钦依开浚白茆塘事理移咨前来备劄到院案行本道内开白茆塘先经海抚院开浚何以未及十年淤塞如故该道即亲诣塘所督同府县掌印水利官沿行相度穷究源委即今再浚作何方法可永逺不淤并查应否添筑坝闸作速勘估确报等因防此遵依督同苏州府同知王事圣常熟县知县留震臣会勘去后随据同知王事圣呈称勘得白茆塘淤浅去处自归家庄小石桥起至横塘止计四十五里量长八千七十九丈每长一丈面濶十二丈底濶八丈深一丈二尺浅深不等积算土方七万七千四百三十方二分一厘九毫每方工食银二钱八分共银二万一千六百八十两四钱六分一厘四毫六丝分列十二段每段应搭厰一所除沿途庵院不必搭盖外实搭厰十所每所工料银一两五钱该银一十五两筑坝三条应用竹木工料银二百四两七钱六分五厘又勘横塘口应建石闸一座合用木石灰铁夫工等项该银三千二百六十九两五钱一分一厘以上共该用银二万五千一百六十九两七钱三分七厘四毫六丝其戽水人夫工食候筑坝兴工量水浅深用夫之多寡另议详夺至于设处钱粮一节据该县申报应支白茆高明沙耿泾福山并各开地价淘河夫银共有二千七百二十四两六钱八分四厘二毫又查得昆山县开江支存夫银一万三千五十七两五分七厘二毫六丝四忽三微四纎一沙一尘一埃二项共银一万五千七百八十一两七钱四分一厘四毫六丝四忽二微四纎一沙一尘一埃尚少银九千三百八十七两九钱九分五厘九毫九丝五忽六微五纎八沙八尘九埃或攴各属滩占地价导河夫银或堪动别项钱粮辏用等因呈道又该本道覆行会议得开濬本塘自归家庄起至横塘止计长八千七十九丈约四十五里每十一里分为一段定委常熟县县丞王俨主簿秦汤相吴江县主簿李三省吴县主簿任可贤督工总工则同知王事圣知县留震臣定有身家耆民五百名分段募夫开挑又议以二百丈立一耆民为分管每千丈立一隂医省祭等官为总工又议本塘照原议开面濶一十二丈底阔八丈深一丈二尺但河形水势不同必于取数非便且开河要在深不在阔如两防估勘不足十二丈者聴总管官勘实顺势开导其堆土务运至十五丈之外本塘四十五里每十里该用戽水车二百辆计水车九百辆令塘长图长出办大约用车夫二千七百人每人给米二升限六日车干计米三百二十四石又每五里造官厰一座管工官住劄每一里搭草厰二座每座可容五十人为食宿避雨之所兴工破土之日每耆一名给花红一分以为优劝又议横塘口建石闸一座照原估料银三千二百六十九两五钱一分一厘行县委官先行量给官银采办石料完备开濬河工毕日兴工砌筑等因具繇呈报间又据苏州府知府李充实查议处置工费钱粮数目缘繇到道查得白茆塘工费原估该用银二万五千一百六十九两七钱三分七厘四毫六丝除查有常熟县见征沙租地价导河银昆山县库贮开江支剰银苏州府及长吴二县报完宗人府米折导河夫滩地价银见在共有二万一千二十三两八钱二分三厘三毫尚欠银四千一百四十五两九钱一分四厘一毫六丝应于见征存留宗人府米银内征给查该县数有大戸吴洁淳名下欠者止有四百七十四两令照银数认方开河外实少银三千六百七十一两九钱一分四厘一毫六丝应将民欠宗人府米银六千余两内征给以该县之欠米开该县之河工官民无词再照白茆塘为出海巨流海潮与湖水昼夜必两会当其会处则清浊相值其流稍停浑泥遂积日复一日故易淤塞今惟于初开之时务深而不务阔既开之后每年以导河银雇夫捞洗然后可图永利具详允示本道遵行间催据常熟昆山长洲吴县并苏州府征完各门地价滩税导河夫银宗人府米银开江支剰银共二万一千四百八十一两四钱一分八厘四忽三微四纎一沙一尘一埃俱发常熟县收贮先行动支募夫塔厰之用余少银两严征民欠宗人府米银接济去后据常熟县知县留震臣申称本塘原勘长八千七十九丈该夫银二万一千六百八十两四钱六分一厘四毫六丝今该本县又续议增开归家桥宕六十七丈约该夫工银一百八十七两零连筑坝戽水建闸共该用银二万五千余两除各处解到本县征完银支给外见今河工完及八分尚有募夫工食犒赏供给等用约少银二千余两并建闸料银三千二百余两本县欲追原议民欠宗人府米银支给一时征并不前申乞区处等因到道酌议借支镇江府嘉靖四十五年分支剰练兵银二千三百一十两五钱九分七厘九丝五忽六微八纎解发常熟县接济完工再有不敷及建闸料银严行府县追并存留宗人府米银凑用补还借支镇江府银两具繇详允借支前银解发常熟县收用外今该按察使徐节到任接管覆行本府同知施之藩推官赫瀛会同勘验随据呈称会同管濬总工同知王事圣亲诣白茆塘自横塘口起至归家桥止濬过工程共长八千七十九丈又续议增开归家桥宕六十七丈每丈俱照原议开面阔一十二丈底阔八丈中深一丈二尺旁深一丈逐一查勘濬工丈尺俱已如式又将王同知闗送用过一应募夫厰坝供给犒赏等费及常熟县收放过河工钱粮各数目前来覆核得常熟县官库收过苏镇二府并昆山长洲吴县解到及本县征完河工银共二万三千七百九十二两一分五厘一毫三纎一尘一埃数内放过厰坝竹木物料除变易还官外实用过银一百一十六两六钱九分三厘又放戽水人夫食米三百六十二石一斗二升内除本县罚犯范璧米三十八石实该米三百二十四石一斗二升每石价银四钱五分该银一百四十五两八钱五分四厘又该开挑人夫工食二万一千八百四十二两三钱一分九厘九毫四丝内扣河深易开减银二十六两二钱一厘五毫六丝外实给银二万一千八百一十六两一钱一分八厘三毫八丝又放管工员役廪给口粮银四十六两七钱五分又给犒赏効劳员役花红银牌与祭江开坝等用银一百三十五两五钱三分五厘通共放过银二万二千二百六十两九钱五分三毫八丝逐项细核明白应准支销仍有支存官库原借镇江府练兵银一千五百三十一两六分四厘七毫二丝三纎一尘一埃覆查相同备造文册报道该本道覆核相同应准支销造册完缴其横塘口建闸候水退兴工不敷料银严行府县将原题宗人府米银八千两除征完放过本塘河工外尚欠五千一十四两一钱七分七厘五毫追完找给前项闸料并补还原借镇江府银共该四千四十九两零之外仍余九百六十五两一钱三分七厘五毫与常熟县原报应征各沙租各门地价导河银尚欠一千五百二十八两九钱六厘四毫六丝俱聴别项河工支用再照白茆塘东出大海西连昆承湖海潮湖流日必两会清浊相值停积浑泥淤塞自后于农隙水涸该县量动导河夫银捞洗庶可永久今将造完核过工费钱粮文册呈报到臣该臣看得白茆塘原议建闸盖虑浑湖入淀而设此以防之及臣督同道府防县亲诣其地据耆老居民众议本塘今嵗开濬不为不深而浲水为灾未能尽泄者盖因海口旧闸稍碍之故今若再建横塘新闸恐于内水有碍相应停寝其原估建闸银两仍贮该县聴别项河工支用除将开濬工程用过钱粮逐一覆查明实见今造册奏缴外伏乞敕下工部将前项用过银数覆请开销
　　江有源请专官治水疏【万厯十五年上】
　　南京广东道监察御史臣江有源谨题为恳敕专官以治东南水利以惠民生以足国用事窃照江南水患不常皆为水利不修之故臣吴人也于吴中水利颇知梗槩且叨承耳目之司请得与皇上备言之盖浙西之地苏松最低位居下流太湖绵亘数百里纳受诸山溪涧之水散至淀山三泖等湖而繇三江入海三江者湖海之咽防也自海塘南障而东江堙废水势始北折而为黄浦趋于吴淞并于娄江又溢入七浦白茆其道迂回屈曲不能驶急又海潮日有二至浮泥涌入淤塞江路江路塞则湖水始泛滥而为患此三呉水利之大凡也古人治之有原有委而其要则在于任人万厯初年言官建议特命南京监察御史一员总理其事该部覆奏钦依业已施行未几令兼巡江之差又未几并其差于巡江御史于是名虽专敕实则带管而建官之意又轻矣况巡江之差一年而竣水利之事岂可计【则舍水利之外】日而成经营
　　方始代期已及即有硕画安所成就故虽因时防濬以救目前而终不能大举废坠为吴民垂永利者官之不专故也臣愿添设一员畀之专敕重其事权无论御史无论佥事但能久于其官而又不以他务分之无可自见必且殚忠毕虑以求称厥功而水利可修矣请遂言修治之法一曰开江湖以导其壅今之吴淞江娄江七浦白茆此四河者襟带湖海吐纳众流一日不可使之不通者也濬吴淞江之外即宜防白茆之淤开七浦之塞撤去斜堰或为石硔或为石闸而诸河亦当并议也娄江今虽通流而太仓以东多有涨沙海口有横沙早计者及今为之力可省也至于濒海之地比之腹内特高濬治亦宜倍深不然内低外高难乎水之东注矣一曰疏塘浦以通其脉昔人于川原广衍处所每七里为一纵浦十里为一横塘所以通决水道使相灌输无屯潴枯涸之患乃民力既不能开挑而有司苦于钱粮无措若罔闻知堙塞已过半矣是宜相其缓急以次疏之务使沟渎之水悉逹于塘浦塘浦之水悉逹于江河聫络贯穿流通可也一曰备规制以善其后古人于濵江濒海通潮江浦悉设官置闸潮至则闭闸以澄江潮退则开闸以泄水其潮汐不及之水圩田四围亦设门闸因旱涝而时啓闭焉港之小者不通舟楫则筑为坝堰而穿为斗门蓄泄啓闭法亦如之又于闸外设捞浅之夫时常爬疏积滞置銕扫帚等船随潮上下以荡涤浮淤诸老防处栽桑柘种茭芦防堤固防纎悉备具此所以无水患也而今皆弛矣间有知置闸之利者又置之不得其所名以节水而反以壅水此于兴工之后所当多方讲求曲为处置以开吴民百世之利者也唯钱粮工费尚须拟议既设专官自能调剂酌量上请非臣所能预为缕指伏乞敇下该部虚心计画如果臣言不谬速为具覆施行臣无任翘首企望之至
　　徐桓请复水利宪臣给发钱粮疏【万厯十六年上】
　　南京刑科给事中臣徐桓谨题为东南财力已困水患难必乞速简任兴发及时修濬以禆国计以厚民生事臣惟东南为国家财赋奥区水利为东南财赋源本不容一日不修濬者况水患叠仍民力已困今歳淫潦复未可必可泄泄然不亟为之图哉顷御史江有源请复专官修举水利荷皇上俞允勅该部着抚按官逐一相度从长计议业已见之行矣臣复何言顾臣所虑者非专官之难得人以充任为难非修举之难得财以经费为难惟简任有人则功可成惟兴发有财则事可济此足国裕民之至计所当亟议者也臣请得竟其説尝闻三吴古称泽国其西南翕受太湖阳城诸水形势尤卑而南北际海地多冈陇视西南特高高者其田尝苦旱卑者其田尝苦潦古人治之高下曲尽其制然大较惟疏淤障以决下流筑圩防以固隄防而已近来官无专任豪民肆梗以致故道堙塞水患叠仍去年七月间风潮淹溺尤甚苏松独当下流被害尤烈饥馑流离民不聊生荷皇上轸念恩赐蠲免复令郡县发粟赈贷徳意甚盛第饥民之困苦未苏公家之征催已急昨吴江士民相率而号诉于庭几激成变万一今歳雨旸少愆淫潦复作又将何以处之臣私忧过计惟急修水利庶足以弭患于将来也议者宜复专官设佥事似矣盖专官则职不分于功为易就佥事则体未尊于民为易亲或单车而循阡陌或扁舟而泛江湖广咨博访穷览逺讨以底平成之绩事无不甚便者但臣愚则谓设官之要惟在于得人修濬之宜惟先于足用人不得则所设皆具官也用不足则所议皆空谈也臣为今讣莫若简任贤能大发帑藏以修濬之为急尝考先朝屡命大臣经理吴中者前后不下数十人而其有功于水者则惟尚书夏原吉与巡抚侍郎周忱尔人才之难得可知也方今豪强日肆水道日湮淤者已占而田泽者已防而渔非得强力有才实心干济者其人不可也然当明盛之世正羣贤彚征之时岂无若人足以胜其任乎特患不能知耳伏望天语叮咛吏部博加采访不拘在内在外但得强力有才实心干济者即授以专勅俾之统辖江南专管水利委任而责成之庶经理不患于无人而水利可以次第修矣然修水利必需财用方今民穷财尽所在赤立而欲兴大役动大众以成所难成之功正所谓时诎举赢也欲取之公耶则库藏以近年织造摉括尽矣欲取之民耶则闾阎以累歳灾疲困极矣将欲坐视其湮塞而不为之濬耶臣恐告灾者歳复一歳议蠲者年复一年后将何所底止臣闻江南各郡别无钱粮堪借京师内帑亦无多余可发惟查南京戸部颇有积蓄十二年间尝为越河济工发一十万矣十五年间又为山陜籴米发二十万矣江南之民亦陛下赤子也江南之地财赋根源岂不尤重于越河尤切于山陜哉臣愿皇上照例特发二十万以修水利不足则令地方措处乃今日最急务也且计利害者必权轻重皇上亦何惜小费而不为吴民兴大利哉今诚预发二十万以修濬之使淫潦无虞田禾有获即国家无蠲赈之费闾里无输纳之艰其利当百倍之奚啻二十万已哉说者谓民穷兴作非时必且难之不知此正可以赈民饥也特恐赈之不得其道耳昔宋臣范仲淹以官粮募饥民全活者数十万今宜仿而行之募饥民之稍壮者应役日给米三升尽以官银籴米计口给散每日令有司造册查考不许冒破则官不徒费民不徒劳岂非一举而两利乎且闻淮安濬河者夫每之里甲之行役官多委之武弁委之省祭科敛需索无所不至怨声载道可为殷鍳今惟召募饥民给散官米则可絶此弊矣臣尝叨令吴中今又备员留省耳而目之不忍坐视其昏垫輙效一得之愚伏望皇上睿防将臣所奏亟议施行若夫相地土之高下酌工程之缓急议夫役之多寡是又抚按诸臣身亲经歴者之责非臣之愚所能臆度者也臣无任激切祈望之至
　　李涞奏报水利副使许应逵开濬功成疏【万厯十七年上】
　　钦差总理粮储提督军务兼巡抚应天等府地方都察院右佥都御史臣李涞谨奏为水利工程告完地方有赖谨据实奏报事案据苏松水利副使许应逵呈奉两院案验准戸工二部咨为江南水患不常乞复专官及时修治以奠民生以裨国计事该本部覆奉钦依专设水利官一员并动支南京帑银十万两专为修理水利之用该职于万厯十六年闰六月十八日到任先开吴淞江并七浦杨林等河用过银五万八千七百一两七钱五分四厘九毫八丝六忽已经册报奏缴存银四万一千二百九十八两二钱四分五厘一丝四忽今开濬各属榦河支河并修筑圩防石塘桥梁等处前银俱已支用讫造册至报前抚臣周继陞任啓行未经会奏案候在卷该臣接管会同巡按直监察御史陈惟芝看得三吴之至急者莫如水利缘其田赋之额每以十之五六输公家而借以资生不能强半故此利兴则公私并赖否则民既无以为生赋将何所自出乎以是令甲郡邑专设水利官各州县亦歳编导河夫银数百两以备捞浅之用此其重可知也先臣吕光洵巡按吴会时查覈水利凡河港共二千二百五十余处当其时除民间应濬者不计外即以应俟官濬之河仅一百七十余处及应筑坝闸四十余处已该工费银四十八万自光洵著论后湮塞量日有加矣故自顷巡抚都御史海瑞及水利御史林应训间一竭力濬治然亦未能徧为防通也嗣后则潮涨日淀河复浅塞以故台臣建议设官专理厥意良厚荷皇上俞允特设水利副使一员并发帑金十万为吴生民开导利之源惠至渥也今副使许应逵承命而至鋭意经理其濬吴淞江也既先其要于各州县支河也亦及其凡当濬吴淞时适遘客歳大旱人遂为濬此以致各处支河水咸趋之因益浅无捄于旱不知客歳之旱异灾也各省直无不以水竭告者也且亦自此旱年言耳脱若水潦则未有此之不疏而支河得速泄者故其先事焉者是光洵之见也不可后之役也已而吴淞既毕则以四万金发之各州县如盐铁中古千墩等处河浦竝行疏濬者其深与吴淞埓焉亦光洵之见也不容已之举也至于常镇等府导河夫银先是任民拖欠以致河港愈浅本官覈有司严征之而竝督其疏濬计今势虽难于骤徧而其修举者亦多矣除将开濬过江河港浦及支用过钱粮数目另册报外谨具奏闻
　　归子顾请疏治吴淞江疏【万厯四十年】
　　工科给事中臣归子顾谨题为江南灾伤洊臻民生日困国课寖绌恳乞圣明轸念地方受害之源亟兴三吴第一水利以足民裕国事臣窃查江南一隅歳赋半天下第供办出于农田农田资乎水利盖江南泽国以水为利亦以水为害而利害则全系吴淞江之通塞书曰三江既入震泽底定震泽即今之太湖其广三万六千顷纳受杭嘉湖宣歙应天苏松常镇等郡谿涧之水为三吴巨浸而三江则钱塘扬子吴淞江也自杭州筑长林堰而太湖东南之水不得入于钱塘自常州筑五堰而太湖西北之水不得入于扬子独吴淞一江当太湖下流泄诸郡之滙水以注海而今且久塞是以太湖有纳无吐平时常自满溢客水暴至即四向濆出渰败数郡饥馑频仍国家贡赋亦安所从出臣生长江南目击其故窃以为欲全活苍生以兴无穷之利令国计民生两便则舍濬涤吴淞江无防也攷宋时江面原阔九里可敌千浦故与钱塘扬子并称三江胜国之末水利旷修江流淤塞已失九里千浦之旧圣朝正统间巡抚周忱始立表江心设法开濬淤塞顿通嗣是天顺四年巡抚崔恭治七年侍郎徐贯嘉靖元年尚书李充嗣隆庆三年巡抚海瑞濬者凡五迄今四十余年废不讲矣皇上御极以来亦尝有建议开濬然用不得人求通反塞迩水旱相仍如万厯三十六七八等年大浸稽天三吴之民胥沦鱼鼈禾稼不登非以下流无从泄泻之故欤从此民困输将赋额日缩上供邉饷司农仰屋咨嗟茍不先去病根通其利源徒望生聚殷蕃贡赋盈额不可得已説者谓必宜修浚吴淞江循故道仿前迹探其源而析其委采于众而防于独大兴畚锸壅阏者疏瀹之覇占者清复之务使江身阔深水流驶迅滔滔入海他如塘浦支河交畅四逹股引灌溉旱暵无虞即遇霪霖亦有宣泻无复滔天漭地之患田得成熟何至额征歳亏动烦庙堂之虑臣又稽海瑞濬江六十余里所费官帑不过六七万金若能设处有方何爱六七万之费而不以开江南无穷之利且朝廷每年经理河道费颇不赀盖惧漕船飘损缺悮军食乃三吴正漕粮所自出而国与民兼利其吃紧祗在吴淞一江奈何聴其久湮不为蚤计束手坐困耶恳祈勅下该部酌议具覆移咨抚按查节行事例设处钱粮刻日兴工岂惟利泽地方实今经国急务臣伏疏可胜悚切仰望之至
　　薛贞请浚吴淞江疏【万厯四十二年上】
　　巡按直监察御史臣薛贞谨题为议开东南一大水利以济民困以足国赋事臣惟国家财赋仰给东南而三吴尤为重地三吴财赋取给农田而水利尤为要务盖吴泽国也全资江海之水以灌溉疏滞而生民衣食之源国家惟正之供胥頼之若吴淞江之通塞闗系利害不浅而其所当开非吴中今日第一义乎考之此江即禹贡三江之一也书云三江既入震泽底定震泽者即今之太湖是也一曰娄江一曰吴淞江一曰东江太湖之水三江受之三江之水大海受之其北则繇太仓刘家河入海所谓娄江也其南则繇云间黄浦入海所谓东江也吴淞一江独当其中此苏州之下流云间之上流也三江之势正如乾卦三爻有前后二爻而无中爻岂惟气运无所宣泄而江水不通旱潦无常民不得其利反受其害矣粤稽古昔歴代治迹昭然即我朝留心水利如夏原吉周忱等诸臣经画灿然姑不暇逺引备举即隆庆四年巡抚都御史海瑞奋然独任借支军饷及各处发追稻谷与导河夫无碍等银简择府佐县正等官刻期开濬查勘旧迹共计用工食银六万余两不两三月而告成功自此二十余年江流通利旱潦有资百姓至今尸祝之嗣后因循废弛日益壅塞间议开濬而不得其法以致空费金钱卒无成效沿至今日黄浦以东宋桥以西尚皆通流如故而此江遂成平陆矣此江既塞则田间水道日就浅淤臣尝亲歴其处过旬日之雨一望弥漫无从泻出苏松之间尽变为沼二麦新禾俱成腐烂幸而晴霁数日则又车戽无资田畴坼禾苖立见枯稿今有司奉檄追征但知痛恨逋负而不知逋负之繇实原于此监司但知东南凋敞而不知凋敝之繇亦原于此此江之开濬胡可一日不讲哉乃议者或以旱燎相仍公私俱匮不宜兴作此皆习于玩愒未覩利害之原者也夫旱潦相仍正繇水利湮废若犹日复一日则旱潦之灾日甚一日而东南之民终无安饱之期矣夫计利害者必权其轻重四府所入歳不下数百万而一遇灾伤蠲免即三四十万他日流亡逋负不能追征者又不知以几十万疏濬之费准其凶荒隂耗之实其孰得孰失皆不待较而知也臣两年来留心于此屡行各官查勘已明凡地形高下之宜源流分合之势古今通塞之繇大小缓急之序兴作考验之方延袤深浅之度与夫力役之难易工费之轻重人情之趋向咸着册籍较然可考但当今日水旱频仍上下交诎既不可加敛于民而内帑又不可望乞故百计思维求所以凑济其用者惟有节年钱粮系解粮大戸侵欺者设法行追又如原导河夫银及存留拨剰各项银米抚按司府州县及各衙门赃罸与夫应解钱粮堪以挪借大约通计足开此江之用已经委官清查似有可稽之数若使有司诸臣奉公体国按籍而行则底绩之期可指日而成也惟是众志难壹浮言易起事每阻于筑舍而多毁于旁挠臣窃见近湖咽防之地淤淀丰衍悉成膏腴多为势豪家所占踞久假不归视为故物一旦欲取而疏之是必游扬其説作梗其事多方设难以为兴作不便耳此非杜豪强之口破流俗之见恐挠之者不无其人也臣巡歴日久颇悉此中变态故询之父老访之舆论无不一口称当开者是以熟恩审处万敢竭诚上恳伏惟皇上念东南财赋之原小民凋弊之故皆系之此江敕下工部议覆施行岂直吴民免逋负之追扰国家足惟正之贡赋将天地之气运从古而宣泄者不至于今而湮塞其所裨益东南岂浅鲜哉
　　周起元请浚吴淞白茆疏【天啓四年上】
　　钦差总理粮储提督军务兼巡抚应天等府地方都察院右佥都御史臣周起元谨题为亟兴水利以备潴泄以救荒歉以裕国用事江南苏松常镇四郡幅员不过五百里歳输租粒数百万最急莫如水利而水利之最大者莫如吴淞江娄江与白茆港三道盖环苏松常与嘉湖数郡之湖泽归翕于此为宣泄入海之道近娄江刘家河一线仅通吐纳而吴淞与白茆二水则淤为平陆前代屡濬姑不具论入朝永乐正统天顺景泰成化治正徳嘉靖隆庆万厯间竝荷明防专官濬治惟今四十余年竟未施工以致吴淞江自澳塘以至新泾口及东西芦浦三坝等处六七十里淤淀不通白茆港则梅林塘墩镇泾等处俱久填塞先后建议诸臣叩阍求濬輙因中寝吴中亿万生灵引领以望涣汗之颁地方不敢擅兴大役迩年小有水灾低田輙渰直浙数郡皆受患如长洲吴江常熟昆山太仓嘉定上海青浦无锡宜兴等州邑之间荒田数万顷每遇漕白兑运有司苦高乡摊补而高乡赋役原重寜甘为低区代赔致有司考成降罚而小民徒累敲朴亦终不能完额今年巨浸稽天弥漫千里者水之为害也雨后停蓄经三旬不消者水利不修之为害也若又因循不治则东南水患日甚一日而国赋与民生两受其累矣臣查曩抚臣海瑞开吴淞江用银七万有竒近按臣薛贞委官估计数亦相当白茆港则常熟县知县宋贤力请疏濬约该银五万通计两江港工费以十二万计窃查万厯三十六年水灾荷防神宗皇帝轸防苏松等府赈银五万今时诎度皇上不能多发公帑然如神庙赈灾之数必不容少或可即就此赈数再添一二万兴举河工俾臣檄各乡饥民尽赴工作计丈定工计人授糈计日给值所全活必无量而水利亦修后虽有霖涝不至伤稼贡赋常充足国足民实两攸借昔宋臣范仲淹守临安遇歳凶则大兴工作募饥民赴役就食赖以全活甚众兹臣所言亦师其意尚欠五万两容臣于所属摉括积欠导河银并赃赎再查照往牍或量行募派以奏其绩若夫濬之之法惟在寻其故道浅者加深窄者使广应闸者建闸应堰者筑堰应石者甃石倘民间有于淤地之傍锄垦成业如不妨河面河心不难稍缩以曲存其种植期于水流通泻而止苐不许豪右奸猾占淤塞为私产暗嘱堪舆家遥播风水之说以隂行阻挠谓苏松有异议焉尝攷松郡治间开导吴淞而钱福大魁天下嘉靖间开濬而徐阶位跻首揆水道通逹文运官星显赫无比若设不可信之堪舆而贻数郡之水害即真有小碍尚当择利从其大者而况风气所闗有利无患故为阻挠以遂其占垦之误臣愿以白简随其后昔成祖皇帝命夏原吉治水遣官赍水利书以赐原吉重其委任因得殚力成功今皇上念勤法祖东南水利久已留神臣侍罪巡抚以国计民生为第一义敢不据实上请于工部司属中特简练逹官一员前来耑董濬治以明圣意之决行不为道旁之筑舍至于分理府佐等官则就所属遴选分劳臣不敢不尽厥心焉伏乞敕下工部议覆施行臣无任悚息待命之至陈懋徳请濬吴淞白茆等江港疏【崇祯元年上】
　　礼部主客清吏司署郎中事员外郎臣陈懋徳谨奏为微臣奉差事竣直陈道路见闻之眞深维东南根本之计敬效一得并沥愚衷以祈圣鉴事臣去年奉命册封光泽往返万里凡燕赵齐梁周楚之地徧歴周谘率皆凋耗然未有如臣乡吴地之叠灾竒困者也以臣所覩记数年之间大浸居其七八而至丁卯一歳之中水虫风三灾防告荒惨情形已经省直抚按及宦京诸臣交章奏闻臣不敢赘惟臣访之父老佥云虽系天灾频仍亦繇人事未尽臣亟叩其故则谓吴水乡以水为利而今反受水之害者惟水政之久废而莫举也臣按江南水患永乐二年特命戸部尚书夏原吉疏治正统五年特命巡抚侍郎周忱疏治治四年特命工部待郎徐贯疏治其他用部郎臬司与地方有司随时浚理屈指而计大约十余年一兴水利以故歳不告潦田获有秋国家额赋输将不竭而府县尚有余积以备不虞乃今水利之不兴已数十年吴淞江入海故道化为平陆矣白茆七浦盐铁等泄水大川仅存一线矣止刘家河尚通而潮沙渐淤亦非故迹所以一遇霪霖太湖西来数郡山水奔注苏松下流无从宣泄数百万顷良田悉成巨浸夫臣乡虽一隅财赋半天下况今邉警需饷仰给东南尤为至急至切使及今不治而水患日甚一日灾祲易乘蠲赈难望小民皮毛俱尽猝有他虞即国赋将安所从出哉当事诸臣非不熟知此为要计而苦值公私交匮不敢轻举臣愚以为幸遘圣明在上轸念东南屡见明防真同如伤之视吴民懽呼拭目以望徳泽即如织造上供仰荷陛下立赐停免则此项钱粮中酌其可动支者并清查原设导河夫银即足充开濬水利之费仍仿祖宗朝例责任大臣如周忱等假以便宜聴其相度区画期于成功而后报命是皇上即以所留于地方之物力兴地方无穷之大利不但立拯亿万垫溺生灵于袵席之上而使江南数百万赋税源源上输涣小储成大储不加赋而赋日裕不别求惠民而民受实惠臣所谓根本之计似缓而实急者此也夫事属非常之原正须身任民社与夙谙经济者大家讲求臣缘于役窃附原隰咨诹之义先引其端以入告皇上倘鉴臣言匪谬伏乞敇部确议条画施行臣愚无任悚□待命之至
　　工科抄叅【附】
　　工科叅看得国家漕储仰给三吴而频歳灾祲动苦霖涝乞蠲议折无虚日也识者厪根本之虑焉水乡而却罹水之害则水政不修而人事之废坠也仪郎言之悉矣夫监司有水利道州县设水利官额赋应有水利钱粮乃白茆七浦盐铁等川之仅存一线刘家河之潮沙渐淤也何故职掌有在则振刷无难惟是淞江一书称三江既入震泽底定者此实其一焉朝宗故道弥望桑田海忠介而后非阻于虑始之难则苦于经费之窘屡烦盈庭之议而迄无成説者匪一朝一夕之故也百年之利非常之原直抚按当必洞彻原委而毅然为斯民请命者抄出移文催覆之
　　工部覆奏【附○此防儗稿未上】
　　照得水利一节系本司职掌伏覩皇上平台召对商谘水利惟恐扰民又有公议来奏之谕臣部职掌所闗敢不少效末议以备采择看得国家大计以东南财赋为本根东南财赋尤以水利兴修为命脉盖三吴号称泽国万水所凑西滙太湖北枕大江东环沧海南抵钱塘其中若湖泖泾溇荡沥浦渎塘河溪港浜漕渠洫等水纵横棋布大小贯输如人身之经络血脉疏通则利壅噎则病显然易见昔范仲淹苏轼诸大儒皆悉心讲求或躬亲疏浚至本朝夏原吉周忱徐贯李充嗣海瑞诸臣屡奉特命专治水利能使高下曲尽其制旱涝不能为灾国计民生并受其福尸祝至今不衰迩年江南水患叠仍困敞已极小民逃亡饿殍漂溺之苦莫能图画计惟有修治水利一着可少纾民力乃当事不果行者不过曰钱粮缺乏也豪右阻挠也故道难复也有司奉行不实也臣以为皆不足虑惟愿皇上仿祖宗朝例特命才识通练实心干事之臣专任责成之任得其人自能设处钱粮自能弹压豪右自能相度地宜自能督率有司尽职自能毫不扰民而水政毕举按会典嘉靖六年敕巡抚官督同水利佥事用心整理苏松水利毋得虚应故事隆庆六年特降敕书以东南水利专责成巡抚成例具在皇上重国计即重东南重东南即重水利一事伏乞特加专勅抚臣一切水利事宜悉聴条画经营举劾激劝务期兴利拯患迄有成功而后报命当此圣明励精核实之初何患无夏原吉等其人以救一方亿万生灵且濬国用不涸之源耶案呈到部看得东南赋甲天下本计莫如水利有太湖以为之滙则有吴淞白茆盐铁七鸦等江浦以为之泄能泄则水本为利不能泄则水反为害水政宜修此不烦再计者但大役一兴浮议易集责任不专终成筑舍该司急议任人按祖制请专敕诚为东南忧水患兴永利耳且臣闻去年太湖夜涨冲漂万家今秋沿海一带复遭荡没米价顿涌灾黎重困救民水火之中势难少缓伏惟皇上视民如伤亟允所请特专敕巡抚一切便宜拯治其有司能设法修濬者举荐优擢其泄泄从事者即加叅处则人知激劝成功不扰而公私之利并收之矣
　　李待问回奏三江水利疏【崇祯元年上】
　　钦差总理粮储提督军务兼巡抚应天等府地方都察院右佥都御史臣李待问谨题为微臣奉差事竣直陈道路见闻之真深维东南根本之计敬效一得并沥愚衷以祈圣鉴事准戸部咨该礼部员外郎陈懋徳题前事内称修复水利开濬吴淞等三江等因奉圣防织造料价已有旨改饷水利事抚按酌议具奏该部知道钦此钦遵备咨到臣臣即备行苏松常镇二道转行四府所属州县查议又经行檄催报去后未据详到今该臣看得苏松诸郡地势卑下西来诸水毕滙具区而归大海禹贡称三江既入即吴淞江娄江东江是也吴淞尚仍旧名娄江少徙而为刘家河东江久湮而别出为白茆港数十年来未濬淤沙乗潮上下日久渐成平陆今刘河出口稍滞而澌流尚存吴淞自澳塘以至新泾口及东西芦浦三坝等处六十里淤淀不通白茆则梅林塘塾镇泾等处俱久湮塞而有力之家且筑平膴为膏腴矣滨海一带高在外洼在内雨旸时若犹茫茫巨浸一遇泛涝则天行之灾十三而地利之荒已十七矣国家以三吴为外府率倚办于农田乃田日失收民日穷蹙不特民无所托命抑且赋无所从出失今不治长此安穷诚有不容再计者累朝以来十余年必一疏治今积至四五十年矣天啓间抚臣周起元曾疏陈格于请帑之説查起元疏称都御史海瑞开吴淞用银七万两有竒前按臣薛贞曾委官估计数亦不相逺白茆则知县宋贤估计约用银五万通两江工费以十二万计而刘河不与焉大抵此议不一有言总开三江一劳永逸者有言物力难措先开吴淞江而后徐议之者有言且就内河疏导其沟浍取给于导河夫银而往往积为民间逋欠方在州县清查毕竟为数无几然此亦小补塞罅漏之功惟于下流出海之处防凿所加如建瓴而下一通无所不通始为得力而先事吴淞江以逹赴壑之路俟有余力以及两江至钱粮一事臣歴任几二年所目击民生凋敝与库藏干竭去年桐封支应所在搜索甚而籴赈糓请祠价经几凑拍仅完此数真瓶罍交罄矣顷阅邸报见皇上平台召对惓惓以扰民为虑此尧舜其咨之懐三吴昏垫之余皇上一言而已载之袵席矣臣窃以为钱粮措置动称钜万臣转思回虑不知如何可以仰答圣明勤民之摰念也惟四府陈设钱粮除臣得请蠲豁外尚存九万余两此固上供之急需亦异惟正之定额倘得就中约留数万两余不足查导河夫银益之按先朝此役每每颁发帑金特遣重臣经理始克臻安流之效其在今日圣慈如伤倍切惟以小民目前之输还为小民粒食之计所在耄倪自当欣欣终事源源子来于圣明不扰之徳意万无不惬臣奉防酌议具奏业行道府详覈而东臯多稼相度维艰臣且以代事去谊不敢黙黙于此若夫所开道里广逺所用夫役多寡与夫耑官经画一切事宜尚须酌报臣未敢漫为遥度以掣他日任事之肘也谨会同巡按御史林栋隆合词具题伏乞圣明嘉惠全吴敕下该部酌议施行
　　庄祖诲修复练湖疏【崇祯六年上】
　　钦差总理粮储提督军务兼巡抚应天等府地方都察院右佥都御史臣庄祖诲谨题为练湖修复新漕转输谨据实恭报以慰圣懐事准工部咨该本部题奉圣防练湖既足济漕即着该抚按同巡漕御史查照旧制力图修复其经费钱粮准将协济修河等项银两酌议动支仍严核冒破务期工筑坚整可资永利如有势豪顽猾阻挠把持的即指名叅来该部知道钦此钦遵备咨到臣随经会同按漕二臣仰道行府查修去后续据常镇兵备右叅议兼佥事吴麟瑞呈据镇江府申准水利通判张含锦牒开勘得练湖延袤四十余里往者蓄水原有石闸五所水函三处按时开闭以济漕运自佃田之后内外筑埂毁闸开函水尽泄去随于漕运有碍今欲退湖田以复湖水先塞水函以固闸坝使水无泄漏则不退田而田自退不复湖而湖自复更有京口丹徒吕城三闸上下走泄湖水即有停不足以当此三处漏巵必先筑此闸坝趂时潴蓄方济漕运等因牒府呈道该本道看得居民贪佃湖田横筑堤埂毁壊闸函致无蓄水济运今据详覆旧有石闸水函必先议复湖水自盈等因具详本院奉批湖水济运亟应檄府停蓄工费数目若干钱粮动支何项仰速查议报奉此行间又奉本院批据镇江府署印推官周廷鑨申称行准水利防勘估修闸料价共一千三百余两然所议止七闸木石诸料尚有九函及修筑湖埂八十余丈募夫工价不与焉大约以三千金为凖向有苏松杭嘉湖等府每年协济本府修河米银六千一百余两歴年逋解及本府属三县支存修河米银七百余两应于内动支合请檄催速解兴工预行丹阳县礼聘义民综理料价工费不使吏书经手至有为就田派夫之説者防不可行夫以江南之水利岂可偏累云阳之赤子乎又吕城奔牛丹徒京口各闸皆为练湖而设盖徒阳地居上流若湖水一入运河即泄而之毘陵以下势不可圉故先年练湖蓄水时吕城奔牛等闸冬初下版封闭商民船只悉取道孟河今不再申禁千顷汪洋不足当一宵流泄宜急行县将数闸设版募夫特严啓闸等因奉批仰常镇道速查议报奉经备行镇江府查议去后续据申称备行通判张含锦牒开会同丹阳县知县王范带领匠作公同查估下湖石闸四座上湖石闸三座应用物料夫工实该银二千九百六十三两二钱六分牒府申报到道该本道覆覈无异呈详到臣批允去后续据该府知府王秉鉴申准水利通判张含锦牒报练湖各闸于去年三月初九日兴工至六月十八日报竣筑埂五十三丈于六月二十六日兴工至八月初十日报竣共用过工料银一千九百一两四钱四分八厘五毫筑埂共用过工料银一百六十八两五钱一分七厘通共用银二千六十九两九钱六分五厘五毫各闸比原估节省银七百三十一两七钱四分一厘五毫又南埂新旧俱已筑髙加濶比照河埂尚高数尺等因并造支销数目文册呈报前来据此该本道覆看得练湖修复闗漕务灌输勘验闸埂俱倍加坚筑幸已告成其工费取之苏松杭嘉湖等府协济修河银内照数支给及查南埂低陷加筑高阔称系上年未用人夫着令畚锸并未动支钱粮其吕城奔牛二闸两府并已报竣等因呈报到臣值按臣陈干阳候代离任该臣覆核看得练湖一水豫潴蓄以资灌输此国家无疆之利也惟是建闸筑埂堤防有法啓闭以时斯足永赖年来兑运愆期迟至夏秋河水弥漫重艘遄行无借停蓄而此湖侵占为田今漕既挽迟为速则严冬水涸练湖修复难缓须臾故臣钦奉明防催檄道府各官估勘节省濬筑告成湖流倾注凡重艘经过时啓函泄水以通濡滞新运尽衔尾出江矣其吕城奔牛二闸复行修整以遏上流之水随令附近巡简时其啓闭粮运之日南北商民只仍照往规尽繇孟河出入此皆防尾闾之泄为飞挽之计其丹阳北旧有九曲河向亦灌田济漕自练湖废而此湖与之俱废今正鼔舞义民修复亦补助练湖之不足也除另册送部查考外仍请明防勒石着令庶练湖水利永资漕运矣
　　张国维覆请开浚吴江县长桥谼疏【崇祯九年上】
　　钦差总理粮储提督军务兼巡抚应天等府地方都察院右佥都御史臣张国维谨题为目击时艰特陈民情夙弊伏乞圣明亟赐兴厘以彰圣治事准工部咨都水清吏司案呈工科抄送直苏州府吴江县乡民虞燧条奏前事奉圣防访察一槩停止已有防了其四款着部院看议具奏钦此钦遵抄出到部除事戸礼二部者聴该部另覆外其水利一款事本部查原疏内开一议覆水利国家赋税全倚东南泽国独重水利诸水潆纡百折俱归于海其间原委径路襟喉每患浮涨淤塞自隆庆间开浚后今复湮塞比托称告佃罟利裨益国课究竟为胥吏干没自此入海路窄一时泛涨圩隄难障故六年有三没之患此水源发浙西归太湖而襟喉惟在吴江沿湖一带淤塞已成平陆今欲议开则浩费莫支惟长桥七十二谼乃众流所注古称三江此地断不可塞分波而南有九里石塘其谼不下数百今淤其半此二处务宜开浚之水路一通永无洪水横流之患矣此外惟增筑圩岸务令高厚使能障水冲激无虞至镇湖临荡之田宜种茭芦捍卫水势就田按亩计派佃户出工业户出食每区着塘长同圩甲业户佃户于农隙一同兴工再照东南水利每年未尝不修举缘视为故套塞责了事徙令胥役向民邀索一畨而已以致日壊一日今须特设亷能宪司一员寛限三年务期水利大成然后报命不次超擢如是庶奏平成之功矣等因相应看议摘覆案呈到部该臣等看得三吴号为泽国渰没之患每每见告则年来淤塞日甚所谓入海路窄水退甚难説亦近确今议于长桥七十二谼及九里石塘咽喉两处开浚使水道顺利安流入海自然无泛溢之患矣据称厚筑圩岸列植茭芦工食派自田亩经费不领官钱似亦凿凿可行者但事闗水利计必下行不扰功期可成皆地方有司之责也乞敇该抚按暨道府桥谼等处亲勘讲画是否有闗咽喉开浚可必成功增筑圩岸及分派工役是否可从并佃罟取利借口国课究竟干没徒贻淤塞之患所当厘禁一一详议具奏至请设宪司查苏松常镇兵备原有兼管水利之责如更议特设事在铨衡臣等未敢轻议等因覆奉圣防浚筑事宜该抚按确议具奏官不必增设钦此钦遵移咨到院备行苏松兵备兼理水利道仰府帖县去后续据该道右叅议兼佥事冯元飏呈据苏州府申据吴江县申称吴江地势低下太湖水三万六千顷众流滙归遡其注泄之自半从吴江长桥及九里石塘而东繇吴淞江娄江以入于海泛溢浮泥随流而来一遇茭草倚附成淤日甚一日水势大而去路隘九歳三淹农人告困故乡民虞燧列款叩阍吁苦兹沿桥而南仿石塘细细踏勘盖绿长桥旁隙地浮架水阁虽无碍于通流而桥谼阻隘淤泥闭塞似应拆卸以复古额至九里石塘原当太湖屏障上筑周行以通运艘下开小洞以便注泄今歴年多不待填筑而淤塞者寖成高阜旁有支流杂港湖水未尝不通一当冲突不无横溢所当与长桥亟议开浚者也若民间圩岸除高乡土沃居民自能修筑外惟滨湖各区最低患独甚而民最贫当于农隙责成塘长圩甲计亩兴工务期筑隄高厚再植茭芦捍卫庶洪水不致为患可以仰答纶音等因具详到府今该本府知府陈洪谧叅看得吴江长桥西枕太湖东接吴淞下留环洞宣泄湖水桥旁岂宜架阁壅淤至九里石塘亦泄水咽喉骎成高阜九歳三淹势所必至今该县勘与长桥一体开浚诚因利顺导之至计也低洼水乡仍乗农隙尽力筑堤植茭捍卫庶水旱无虞竝无科扰等因到道该本道看得太湖翕聚众水吴江仰承委灌分注吴淞娄江以入海其长桥七十二谼与九里石塘一带诸水窦皆宣泄之所必繇今桥谼旁架浮阁淤遏水势渐致闭塞则拆卸不容缓石塘诸窦年久亦多壅淤成陆并宜一体开浚以免农田之患惟植茭芦捍卫因民力筑圩所为剂量拨派有利无扰是在印官奉行之善耳等因具详到臣查阅详内尚有佃罟一节未据呈覆随经另檄驳查复据该道呈称长桥闗鎻湖流利于宣泄其桥谼两旁向恐淤塞告佃有禁方将详请疏通岂容豪右占据竝无取利干没之弊兹据府县查覆佥同相应转呈等因到臣该臣防同巡按御史王一鹗看得三吴故称泽国而太湖巨浸周五百里汪洋浩淼其所纳宣歙临安苕霅之水悉繇吴江始分为二以逹于海而长桥七十二欲及九里石塘诸窦皆驶泄洪流之支径今已渐成阡陌虽歳督修浚每以工力告诎因仍沿习而为田庐赋税患者时时见吿殆不止九歳三淹而已邑民虞燧身亲罹害防陈恺切兹据道府勘议毁浮阁植茭芦疏淤增筑随宜利导不以扰民俾深辟壅塞之路而自无横决之虞斯田畴可望丰稔责成县官加意办之若桥旁为泄水之区向不容告佃则利无取渔借口干没之弊不禁而自絶矣伏乞敕部议覆施行李模请濬吴淞白茆并复设治水部臣疏【崇祯十年上】
　　浙江道监察御史臣李模谨题为国赋全倚东南农田久困垫溺恳祈圣明垂念根本大修水利以救孑黎以培长治事窃惟国家正供半倚东南东南赋额半在苏松二郡乃土田下下缘杭湖嘉镇常及应天广徳竝据上游而苏松独居其下仰受宣歙霅苕建康诸水滙于太湖如建瓴甋太湖袤三万六千余顷即在吴江县郭外自此东出长桥直趋吴淞江竒分而南为东江北为娄江即古所称三江也竝注入海后东江以筑捍海塘废止借吴淞娄江为宣泄二江蜿蜒于吴江长洲昆山太仓嘉定上海青浦七州县然水多江少倾泻不及又苏郡东北境属常熟县有白茆一港分无锡而下漕蠡昆尚阳城等湖之泛滥而纳诸江更泖荡瀼渰千百纵横交错总归此三道昔人比为全吴之尾闾通同各郡农田遇潦不致腾襄遇暵可施灌溉攷东南水利从神禹底定之后歴春秋战国汉晋唐宋元入本朝自高皇帝以至神祖之初年无时不讲求数载一疏治田谷洊登即间有稽天之浸赤地之殃尚可移丰补啬万厯以后水政弛废者逾五十年吴淞白茆湮阏殆尽止娄江一道涓涓细流霖雨经旬数郡水泙湃而下沿海地窿高冈势无旁泄苏松二郡竟成巨壑或值亢旸则又干河淀塞支港干枯无计导流以资车戽水旱交病十歳九荒兼以国家多事蠲贷难请吴中米贵如珠生民困苦已极歴该抚臣周起元李待问部臣陈懋徳先后特疏吁恳奉防下部覆议而慎始虑终未免筑舍其説有四一曰时诎举赢当此四郊多垒用兵需饷剜肉医疮如钜工骤兴经费百出正不知百姓近歳之供输筋髓敲竭倘再罹潦暵弱者枵腹而殒生强者弃锄而走险尔时赈赉招徕当罄无限物力司农歳计所入数百万尚能按籍箕敛否乎然畚锸赀镪诚未易言説者谓宜特请明防俯允杭嘉湖苏松常镇七府起解买办杂料钱粮于二三年内渐次酌量存留并原编淘河夫银两完贮而后于抚按道府州县等衙门随宜设法照例协济及劝募有田之家乐捐助工此有先年开濬事宜可仿彼日举行亦当荒瘵之际非寛然有余而谋先根本不容不涣小储以成大储则贡赋源源黙培军国命脉损暂而益常矣二曰吴淞白茆淤沙渐已陞科告佃今一开凿税额何偿将累乐业耕戸此皆豪民自私自利之谈非体国经野之议窃查税则轻微有司不过歳征其入以抵水荒区逋欠即近该巡按御史饶京具题核取江海沙涨科粮充饷豪民乗机或亦册报及之但闗水利要害何惜此涓埃而误农田大计凡筹策利害当权轻重即使开凿果不便于佃税诸戸而水利一兴乐乐利利之民何啻万万水荒之田亦开垦成熟不待包赔得失天渊政可相提而较三曰裹田筑围支渠捞浅聊备蓄泄姑缓疏瀹此未悉吴中原隰耳从来治水治田两者相御不可偏废撩浅围坵即是尽力之沟洫诚农作之纲领但来源之水既无泄宣湖流驶驾常高数尺或盈丈而隄岸可若是崇乎即崇矣而洪涛昼夜冲激能不倾荡乎若旱魃为虐虽渠深亦竭逺盻震泽而思桔橰必无是望所谓江不开塘不通纵岸坚如营壁而苖亦坐藁斯开濬之万难濡滞不待智者而决矣四曰大兴水利必设专官方今裁汰冗员添一官多一官之费圣明慎重不允惟恐扰累民间臣尝询访父老所传万厯丙子戊子两命专官未臻厥成然皆廷议仓猝不得其人之故如祖宗朝择人而任明效彰彰若不设官抚臣控制江海御勦流氛拮据戎行殆非昔比按臣持斧周歴匝歳一更道臣诘戎弭盗即水利带衔簿书旁午矧川原绵邈何暇宵昼巡行而府州县正催科聴讼不给治农佐领事权轻不有上官提衡安望施设故言遣大臣者必以夏原吉徐贯俞谏为例言遣部臣者必以姚文灏傅潮林文沛顔如环为例言加敇巡抚者必以周忱李充嗣欧阳必进为例言添道臣者必以吴防等为例以臣考求往迹夏原吉布衣蔬食躬亲胼胝仍有都御史俞士吉通政赵居任少卿袁复给事中姚善偕行赞理若徐贯俞谏体綂严重贯亦乞主事祝萃随巡在今日用大臣尤为未便巡抚受勅如周忱善矣时忱兼理浙西粮储均平赋额节省仓庾甚裕便宜动支廪粟故得奏用多官至李充嗣之日巡抚事绪纷纭辄疏添差恊理郎中矣海瑞目击时艰自疏请防肩任毕竟分巡抚之余力止治吴淞一江而踵濬白茆以陞任去亟致有遗憾添设道臣无虑数次止吴防一人当成化初克称厥职盖水利舆情恒须独断道臣肘掣各台文移顾忌必如部臣姚文灏傅潮林文沛颜如环四人专职勤事劳绩于今未泯盖部郎甲榜初硎朝气方鋭事体归一不辞屑又官秩未尊可与巡抚每事咨决巡按亦得旁察短长凡出行省视驺从稀少不糜供亿职列京衔不受各差节制假以玺书柄操举劾府佐州县长竝势分相临呼吸立应上下各便惟设官添费不可茍且臣亦反覆计议吏书承舍当于苏常两道各省二名可备使令公署则有旧设分司无俟剏建祗此官大半居水乗坐官舫亦于抚道取拨不必另造其差定限奏绩最则优迁殿则劣处斯水利立见成效已上四説臣生居泽国辨析甚详伏读邸报东南水利事宜明防严饬至再至三仰见轸恤民瘼恐专官未遣虑始不周徒厪圣懐终无兴利实事用敢稽核上陈其水道舆图及歴年疏濬故实可为考证者抚臣张国维察见民情孔亟采辑成书将摹画缮写恭进睿览臣不敢赘伏乞敕下该部逐一详议覆请裁决施行





　　吴中水利全书卷十四
<史部,地理类,河渠之属,吴中水利全书>
　　钦定四库全书
　　吴中水利全书卷十五　　明　张国维　撰公移
　　公移遍捜故籍自赵宋逮我明之正徳凡数百载共若干篇
　　宋
　　刘宰回赵守问开七里河利便劄子
　　宰等伏凖公劄下问开七里河事其为利甚公而恐妨民之私其为虑甚逺而恐扰民扵近摹画已悉而询访下及于邦人此道甚古此意甚厚某等虽至愚极陋其敢自黙窃谓为民旅目前计则但开横塘堰下至运河口俗号七里河其事小其役省不调丁夫亦可集事若为纲运计则其事大其役烦非调丁夫不可其势必须农隙盖自七里河以至金坛中有两堰北曰横塘南曰珥村两堰之间地势特髙水至不聚所以置堰制水之平使北不下运河以泄扵江南不下金坛以泄扵湖其制甚善但河太浅狭又有堰无闸所以不通纲运今使府欲为纲运计则不但横塘堰下之河当开自运河口至金坛之荆城凡四十四里之河亦不容不开河道既开更须于横塘珥村各置闸两座以便开闭此其事大役繁当此盛夏岂惟妨农亦恐屯聚乆饥之民日乆不散气息重蒸疫疠滋起有失大卿子爱斯民之意故曰必须农隙若但以横塘堰下七里之河淤塞尤甚欲且开通以为民旅轻舟徃来之便则不必调夫不必须隅官只乞委官到地头先次募人开掘二三丈见得毎丈合用钱若干米若干却通记此河丈尺分定料次扵来谕三防中取中间优加日给之説明出榜文每料支钱若干米若干使民间自相结甲前来应募依料次开掘官司不问隂晴不计工数止据所闗支尽数支还元料钱米如此则不召自来不赏自劝不出一月足可了办但此役断无功于纲运亦无益于乆逺管见如此更乞于二者之中详酌施行
　　黄震申嘉兴府修田塍状
　　平江府吴县尉权摄嘉兴府华亭县黄震谨申窃见本县管下围田尽在西乡见今茫茫尚成巨浸未可施工向后水退各有田主自系已事何待官司监督纵使官吏到乡不过扵官河上经行一遭取乡保责状一纸而去僻村小港何縁徧及坐守监视恐无此理纵一处可监其余凡几乡几围安得一一而监之古有田畯之官固可徃来阡陌与民无间时异事殊百姓畏官如虎凡欲利之适以害之今嵗荒歉被害最甚诸司重叠差官简涝诸乡都分疃伤旁午耆保以上迎接不暇吏卒之扰为官者两耳目尚简核不及或所差不得其人则其为扰朝廷又安得而知惟有省事即事便民除此以外更无他説况田岸之事小水利之事大田岸之事在民在民者在官不必虑水利之事在官在官者在民不得为必欲利民使之福则莫若讲求水利之大者窃考本县圗志南北东西各有放水之处东以蒲滙通大海西以大盈浦通吴淞江南至通波塘直至极北亦通吴淞江此华亭所以常熟自小人妄献利便将泄水之地塞为沙田朝廷不知一时听信可为利所得毫末而华亭一县多被渰没公私交病所失甚多今若准旧开濬则百姓自然利頼其为修田岸也大矣如防申请舍田岸之小而修水利之大幸不胜甚
　　元
　　玛哈穆特集议拯治吴淞江堙塞
　　江东浙东西道都水庸田使司都水庸田使玛哈穆特叅详浙西田土多借太湖之水灌溉所利甚大若河港闭塞不能通流湖水稍遇大雨便至泛溢渰没田禾为害不轻其吴淞江原受太湖淀山湖诸处湖泖上源急流冲散潮沙自古可敌千浦浙西之水来既有源去亦有委是以不成水患近嵗以来因上源吴江州一帯桥洪塘岸桩钉坝塞流水艰澁又因沿江水面并左右淀山湖泖等防权豪种植芦苇围裹为田并邉近江湖河港隘口沙滩滋生茭芦阻节上源太湖水势以致湖水无力不能宣涤潮沙遂将东江沙泥塞满江邉虽有江洪水势不能全复古道今太湖之水不流扵江而北流入于至和等塘经繇太仓出刘家等港注入大海并淀山湖之水望东南流扵大曹港柘泽塘东西横泖泄于新泾并上海浦注江达海今张桂荣何珍朱文祥所言吴淞江渐成痼疾颇难救疗即今江内郤有水洪通流尤当拯治匮积江邉之水并每日二潮不致散漫止于江道通流欲得日潮通利扵平江路总管李通等一同讲议理合相其地宜顺其水性分流泄出江达海庶消湖水泛溢之患拟将上源吴江州一帯石塘桥洪水洞一百三十余防每防展濶作一丈使太湖水势泄流快便将太湖东南淀山湖迤东堙塞河道东西横泖等疏濬防濶以泄淀山湖长泖等水及将平江路昆山州嘉定州湮塞河道亦行开挑分泄太湖水势添注刘家港泄于大海又将各防江湖河港桩坝并围裹成田鱼簖茭芦葑稗阻水去防尽行起除禁约诸人不得似前违犯阻遏水利仍令拘该吴淞江地面平江路嘉定州松江府上海县等防将松江通彻海潮河港劝谕近民于港口筑垒土坝安置透水大槽名曰水窦潮来闭窦阻遏浑沙潮退起窦泄放湖水始得江道渐有通利之望
　　毛荘浚筑练湖申【至治二年】
　　镇江路总管毛荘言练湖淤浅宜依淀山等湖农民取泥之法用船千艘以五千料为率每船用夫三名以竹罶捞取淤泥日可取泥三载十船计三十载三月通计二十七万载令就近田多上户验粮出备船夫每夫官给米三升钞一两如此于民便
　　马荣祖修筑练湖呈【至治二年】
　　丹徒县主簿马荣祖言上下二湖别无上源正籍髙丽长山八十四汊山水入湖近年湖岸低狭蓄水不及一尺若依淀山取泥法地利与彼不同徒费工役不若就湖取泥修筑堤埂令髙濶即可潴水灌田合修埂长四千七百八十二丈计九千五百六十四歩下广三丈六尺上广一丈二尺加土不等共一十七万五千六百八十尺每工挑土四十尺计用二十五万一千八百九十二工并筑打一万八十工共二十六万九千八百九十二工每日三千工九十日可办
　　江浙行省督治田围
　　去嵗灾伤田禾不收米价涌贵百姓艰食即今春首农作将兴各防田围合修陂塘岸塍沟渠晓谕农家依法脩治旱则车水涝则泄之会集行都水监讲究得修濬之际田主出米佃户出力系官围田若贫穷不能修浚者量其所须官为借贷収成之日抵数还官事有成效劝农官定拟奏闻陞赏失误者治罪其抛荒水田多因租额太重无人承佃劝谕当乡富户自备工本修筑成围听令本户佃种抛荒官田止约原租初年免徴次年准半三年后但系民田输税诸人不得争夺俱照庸田司五年围岸体式修筑
　　江浙行省督开堰河
　　太湖周廻八百余里吞吐诸山百川之水连接淀山湖长泖俱繇六闸而出每闸止濶二丈总计一十二尺欲泄浩荡无穷之水岂无滞乎兼以随潮启闭一日之间不过数时去嵗至顺元年天雨连绵湖泖水涨其常湖平江嘉兴杭州诸防之水积扵下为縁诸港闭塞闸内不能急泄致将田禾一槩渰没城郭居民房屋皆成巨浸今嵗八月间又值雨水霖霪复行盈溢推原其繇盖因石闸启闭有时水势不能直达下流故也其乌泥泾闸内旧有河身泾直下流入浦拟合趂此农隙差倩人夫权将旧河直道从宜开挑以导宿水归海否则来春雨水不常官粮田禾必复被渰小民愈遭疲困防系利害未报间臬司按部下议从之府复而始报可起工扵次年春二月之十六日开浚河长五百一十歩濶五丈深一丈五尺凡旬有三浃计庸三万一千九百六十有竒二三年间水势流通厥患胥弭既婴闸吏惙尸旷积以权开陈乞扵府从堰如初仍改至元之四年水复为患华亭尹郭额森布哈承议又克凿之六年知府杨巴延台复决潘家浜闸内旧堰直河迄今为利时府人刘廷玉请于张泾盘车二堰置闸深濬外河导水归海巴延台复从之发民疏濬置斗门焉
　　吴执中言顺导水势略
　　都水书吏吴执中上状繇汉而唐以迄于宋隄防之具代不废弛如曰闸曰坝曰堰曰塘曰修围曰濬河以故千有余年间获水之利多被水之害少考今三江所决之水其源甚大繇江东宣徽而来加以天目大山险潭并西南诸山东注之水钟扵震泽即今太湖也其湖绵亘三州六县周围六百余里面濶三万六千余顷导其水而入海止三江尔三江已不得见汪洋浩荡之势止泄扵吴淞之一江吴淞江旧云可敌千浦今则东自河沙滙西至道褐浦六七十里之间两岸涨沙将与岸平其中仅存江洪濶不过二三十歩深亦不过二三尺湖水所至比之旧时万不及一虽汪洋之势见扵上海新泾太仓刘家港通达入海岂能尽泄浙江诸郡之水略举其繇今吴江塘岸乃太湖咽喉之地昔人曽以挽路不便有宜建千桥之説今积石壅土数十余里虽下有水洞百余能泄几何况又有东长桥西长桥寳帯等桥植数千柱于水中及岸之东向于江口则有富豪之侵占于江尾则有茭芦之闭塞周围几二百里其源亦自吴江分积淤成涂渐为富豪围占致使二百余里湖面大半为田淀山之围田愈广太湖之流势愈迟每五六月之间水涌之时吴江石塘东向之水每低于塘西之水数寸无怪乎东西之潮沙日盛于一日平江松江之围田常困于渰没者患葢繇乎此为今之计若欲浙西水势通流少遇水患必开吴淞之故道复淀山之旧规庶乎可以有济然吴淞古江已被潮沙堙涨役重工多是非人力可及淀山旧河多为豪户围裹成田恐亦未易除毁合无于上海太仓等防相视可开河港挑濬通流仍踏视吴淞古江应有旧来出水支港可以容易出海去防尽行疏濬务使支脉贯通出泄顺便开挑之际就令有司于已开河港之上访求古迹安置闸座依时启闭以抑潮沙或乞设立撩浅人夫専一防守修理以防向后复淤之患
　　遵达纳实哩集江湖水利
　　江东浙东西道都水庸田使司都水庸田使遵达纳实哩参详太湖即古震泽具区周围五百里受吴中数郡之水西南湖州诸溪西北宣州诸溪竝下太湖盖诸山峙于太湖之西地形髙阜兼南北东三防江海之岸亦髙而太湖之四外皆髙水积其中常若盘盂之盈满非借江湖深利何以通泄设有雨潦则泛滥四溢环湖低田其能免渰没乎盖环湖皆苏湖常秀之良田病于低洼利在泄潦皆沿江傍海诸髙田亦仗湖流奔注冲散潮沙使江湖深利乃可引潮浇灌繇是言之凡太湖出水口子宜常通不宜略塞也诸小湖在太湖迤东及北者有昆承湖阳城湖尚湖沙湖陈湖三山湖蠡湖薛淀湖并诸水泖瀼淹荡皆能接泄太湖水注江达海数内淀山湖闗系吴淞江注泄至为切要此湖水自大盈赵屯二浦以泻吴淞江既近且便较之诸湖惟淀山湖之东岸北岸与浑潮相接最近若上源所注不急则潮沙繇此以注湖内渐成淤淀富豪之家繇淤淀而围成田地繇是湖之潴水益狭又与二浦渐逺而所泄不能快便若非就湖内围田上多开河道及时时脩濬二浦并濬近浦诸沟洫接济通泄冲涤浑潮则此河淤淀恐不止于是也吴江长隄又名挽路石塘按单锷云庆厯二年因风涛多败漕舟遂接续筑为长隄横截五六十里虽时有桥梁而流势不快江海浦港复多沙涨又东坡云松江沿数十里积石壅土筑为挽路建长桥植千柱于水中涨水之时桥上水长髙尺余江水不快则海之泥沙随潮日积而吴中多水患又郏亶云吴江筑为石塘以障东流之势是致下流浅狭遽涨潮沙半为平地如长隄如挽路如石塘皆同此处止是太湖东岸泄水下吴淞江入海第一要防古言交口立论必是此防不当闭塞昔人扵隄岸多置木桥多凿水洞上则通行下则泄水者葢欲仗其急流奔注冲敌泥沙免致水患然犹虑桥柱之阻水今人多不知此意或便扵行路则坝塞河口或堕于廵防则密置桩橛此又不止于桥柱之阻水也矧以茭荷鱼簖等物障遏妨害农耕必得官司于此防榜示告戒使之咸知利害可也吴江两长桥长洲寳帯桥曽议凿堍添桥寛展水道于三十年未能深利如寳帯桥南堍全未通流皆合濬治昆山塘自吴城东闉距昆山七十里北纳阳城湖南吐吴淞江常熟塘自齐门北至常熟一百余里可接泄太湖水势入昆承等湖注江达海两塘诸河道各有七十余条今多坝塞之防决去坝塞使之有通无塞可也大盈浦赵屯浦注泄湖水最为切要常宜深濶通利近年以来渐至淤塞有若平地愚常究其淤塞之因盖为闭塞吴江平望沿太湖河道口子无太湖急流下淀山湖而淀山湖东向与潮相接先自积淤潮泥渐为富豪围占为田繇是二浦与湖相去逺而注泄迟不能冲涤浑潮即成淤塞今至元甲午増工开修赵屯浦至今通泄大盈浦未濬兼浦口不曽整置堰闸隄防潮沙所以复致涨塞今宜修浚通泄
　　明
　　吴防濬吴淞行苏松二府牒【成化七年】
　　钦差督理苏松等防水利浙江提刑按察司佥事吴为兴修水利事奉钦差廵抚应天等府都察院右副都御史毕劄付前事内开该本道呈据苏州府类缴吴江嘉定昆山三县勘到开江圗説前来将江昆二县各处浅狭枝分河道另行外后按视嘉定县将吴淞江踏勘丈量内地名大盈浦起至艾祁浦其深止五六尺过东又自蟠龙江起至北溜浜其深止六七尺随问彼防乡民皆言浅塞嵗乆相应疏濬今照昆山县原开本江自夏驾口起至顾浦止二十余里浅狭应疏及大盈浦起至北溜浜止深亦不过五六余尺縁系通连太湖要泄水大江潮汐淤塞以致上源之水急不能泄旱涝均为民患理应昆山嘉定上海三县动支钱粮出夫开濬等因呈详到院叅照据呈勘量过大盈浦起至艾祁浦等处又蟠龙江起至北溜浜止俱各浅狭要起昆山嘉定二县人夫冬农隙之时择日开挑工程浩大其夫给粮食用一节除行苏松二府各委官一员前去将前项该挑河道再行踏量明白农隙之时起倩附近得利人夫督工开挑外劄仰本道再行催督委官防勘明白开报施行等因劄付到道奉此拟合就行为此故牒该府着落当该官吏即行委官督同上海县委官及防彼府县委官各帯粮耆塘长人等亲诣本江将浅狭应挑去防丈量算计要见共该丈尺若干合用人夫若干某县分该某防至某防止若干丈尺共该用夫若干每夫日给粮米若干期在某月某日兴工其开挑濶视两岸旧额为则仍须斟酌某防颇髙某防稍卑各该挑深丈尺若干务要防置停当趂农隙之时起倩相应人夫编立总小甲名目选平昔曽经管挑河道公勤耆老人等每三百余歩一名分投管督约日兴工并力开挑将完之日府县委官同沿岸验防无有浅狭防遗缺方许开坝散工毋得妄将未完朦胧报称先完以致彼深此浅徒劳工力事发定行治罪
　　吴防开挑吴淞江示约【成化七年】
　　钦差督理苏松等防水利浙江提刑按察司佥事吴为兴脩水利事照得本道即日督濬吴淞江所有事宜合行申饬所属官吏粮塘夫长人等各各遵守毋违计开
　　一吴淞江浅塞防应挑地方西自夏驾口起东至徐公港止通长一万七千六十一丈共该用夫六万八千二百四十五名
　　一昆山县西第一叚该五千三百五十三丈七尺用夫若干嘉定县中二叚并加多一千丈共该六千三百五十三丈六尺用夫若干上海县东第三叚该五千三百五十三丈七尺用夫若干其面濶须用一十四丈五尺底濶八丈五尺深一丈二尺五寸
　　一每夫一百一十一名编立小甲二十名总甲一名每小甲一名管夫十名每十名内选勤谨老实一名着令做饭如有迟悮许管夫人等禀首惩治合用物料俱令置办完备应用
　　一人夫宿歇做饭须得防所如傍近有人家房屋方便者令其借宿做饭若人家住逺许每一小甲共撘窝铺一大间众人宿歇傍作小舎安顿锅灶务要垫土髙厚用防卑湿合用器皿令各夫凑办
　　一令人量计每三百余步完为一工选素熟管挑河道或耆老或粮塘长一名分管每九百步内仍选义官或耆民一人总管三人拨与在官甲首一名随从令其时常徃来闸责治
　　一人夫数多中间或有奸诈愚顽弃工在逃仰各县置枷数面送本府委官收掌如遇在逃人堕悮工程即拘拏前来决责四十枷号三日疎放罚补原工府官仍将管工总小甲并该管粮里通查照依定则责治中间若有受财卖放者究赃问罪
　　一人夫做工多系乡民不知调理倐生疾厉必悮工程亟须用药方保无虞各县推选明理医生数人令训科管领各携帯药饵若有土工人等一时感冐疾病即便对症用药调治
　　一各县照依分定地方选平日熟于伏水之人令其依法打量某防起至某防止其深若干可挑若干尺寸某防起至某防其浅若干可挑若干尺寸就立木牌明书其上令小甲各用一十四丈五寸长绳一条隔河两岸钉桩拴住使管工并人工视此为则
　　一所挑泥土俱令于岸傍量留一丈二尺空地外邉堆积以便徃来廵防亦免日后雨水流滞河内
　　一各管工人役每一日早一次将所管挑过深濶丈尺呈报府县先查功程多寡府官就行类送手本开报以凭劝惩
　　一功完之日府县委官沿岸逐一验防通长一様深濶无有浅狭遗缺就具不致扶同结状开报方许开坝散工若或通同作弊查出定治以罪林智勘报苏州府属水利呈
　　直苏州府儒学教授林智为水利事奉钦差廵抚应天等府都察院右副都御史牟劄付委职廵视苏州一府水利奉此遵依勘得苏州地形卑下其西南有太湖上受杭嘉湖天目诸山之水下流吴淞江刘家港等防东至于海又一繇白茆福山等港北泄于扬子江前代设撩浅夫専为导河筑堤以防水患近年以来白茆福山许浦七浦等防潮泥涌浅乆不疏濬及被豪右将尤泾口拦作斜堰向东有新村下射去处汊港湮塞又被直塘人家占出半河其阳城湖东河港坝断以致上流不通稍遇霪雨水无分泄田尽渰没为今之计莫若委官亲诣许浦白茆七浦等防相度起夫挑开深濶及将斜堰尤泾口并新村直塘阳城湖坝断等防照旧开通分杀水势今浦河水道旧迹尚存可令寻究开决亦疏通水患之一助也更于河浦去防仍旧设撩浅夫时常开浚免其差役冬月遣官廵视遇浅即濬如此则水有所泄庶不为患不然纵脩围岸随脩随壊徒费无益矣
　　姚文灏申饬水利事宜条约【治七年】
　　钦差提督浙西水利工部主事姚为兴修水利事本职节该钦奉敕谕専一徃来苏松常镇及浙江杭嘉湖七府并苏州镇江等防卫所地方提督各该官员修理湖塘疏通河道开濬沟渠及一应圩岸未经修筑者及时修筑各防闸坝未尽修理者随宜修理合用木石等料于各该田多有力之家从公劝谕或别为措置人夫于所在附近军卫有司相兼起用仍须督役以时调度有法使蓄泄有备旱涝无虞以为地方经乆之计自揣踈庸尚頼所属同心恊力所有合用事宜仰各遵守施行
　　计开
　　一不论低田髙田俱以十分为率低田以一分为隄岸髙田以一分为沟池则余九分可以永无旱涝其五等圩岸田低于水者底濶一丈五尺田与水平者底濶一丈四尺田髙于水一尺者底濶一丈二尺田髙于水二尺者底濶一丈田髙于水三尺者底濶九尺面濶比底各减半髙亦以水为凖外面各离水八尺
　　一各圗圩岸俱着排年分管若本圗原有十圩则每甲一圩若不及十圩则将大圩分凑之若十圩以上则并小圩兼管之分管既定然后立封牌为志
　　一封牌以石为之长五尺濶四方各一尺五寸皆竖于圩南上二尺五寸四面刻字前云某字圩后云某县几都圗几甲排年某人左云官民田若干右云粮若干下二尺五寸培而筑之
　　一应修圩岸该管排年量田髙下照依五等岸式督率圩户各就田所修筑假如田头濶五丈者即修岸五丈濶十丈者即修岸十丈或有贫难并逃絶人户田头及沟头岸则众共修筑其圩心田户若有径塍者自修径塍无径塍者与众同修逃户及沟头岸排年则管修一圗圩岸粮耆则管修一区圩岸各县治农官则提督一县各府治农官则提督一府若一圗圩岸不修罪坐排年一区圩岸不修坐罪粮耆等而上之一县一府责各有归或不论田头濶狭但论有田多寡照田出人照人分岸使一总修筑亦可以髙乡沟渠粮耆同里老相勘本区该开河渠几防某渠为急某渠次之依次并工开濬工程小者或今年开几渠明年开几渠工程大者或今年开半叚明年开半叚一二年之后无不通之渠矣
　　一低乡有等大圩一遇雨水茫然无收该管人员务要督率圩户于其中多作径塍分为小圩大约频渰去防一圩不过三百畆间渰去防一圩不过五百畆如此则人力易齐水潦易去
　　一取土修圩所毁田畆众共防泥填补若不可补议将田挪补其毁田之家有田在本圩多者亦不必补一圩田外有等坦田徃徃被灾而不敢作灾今后俱要筑为圩岸所补田畆一体挪补其低圩岸内再幇子岸一条髙及一半如阶级之状
　　一圩岸上俱要砌内外车塲髙低水涸不得因车水放水辄便掘岸一邉临湖荡圩岸外须种茭芦以御风浪其狭河宣泄去防却不许一槩侵种以遏水势
　　一髙乡田畆去水颇逺无从车灌者令田户于田内开塘蓄水备旱或渗漏不蓄水者扵他防挑取黏土和灰筑底自然蓄水
　　一近山髙田无水车灌者令得利人户于山抝田尾共买地开岸以收蓄泉源及雨水亦可备旱
　　一开河修圩其间有工役重大非粮耆所能独管者须委有才干义官或本地有行止得业之人相兼管督
　　一髙乡河港临水二三丈间不许人耕种以致浮土下河止许栽桑等项
　　一凡要泄水河内但系古人建造木桥宣泄快便不得辄造石桥遏束水势
　　一军卫屯田坐落应修圩内及应开河道俱照民家恊同修濬不许坐视管屯官一体及时提督
　　一所属七府人才渊薮岂无懐抱嘉谋可以兴修水利裨益农田者有司宜用心推访
　　徐贯相视水利晓谕【治八年】
　　钦差提督江南水利工部左侍郎兼都察院右佥都御史徐为钦奉敕谕事照得国家财赋仰给于东南而直之苏松常浙江之杭嘉湖六府实居其大半数年以来六府屡被水灾围田渰没庐舍漂沉民既无以聊生财赋何自而出近者吏科给事中叶绅等具奏其地众水入湖入海之处堰坝港渎年乆堙塞故一遇水潦无从宣泄泛滥为灾乞差官相视通行脩濬防下工部防议以为可行命本部院前来防同钦差巡抚右副都御史何防得前项地方连年水患盖因各该府县视为泛常堙塞者不即疏通坍塌者不即脩筑积成今日之患若不大为区处则此患终无可弭虽兴工举事未免劳民伤财然成大事者不惜小费图逺功者不计近劳为此除将合行事宜开坐通行外劄仰本府着落当该官吏即委府县正官督同各该水利官尽心所事毋得畏难务底成绩以图经乆敢有违慢乖方及狥私废事者定行究治不恕计开
　　一仰府县委官督同水利官各要亲歴地方将一应河港泾渎等防务要寻访故迹某防堙塞某处坍塌或沙泥壅积或被人侵占某防当挑濬某防当修筑约有几里该用人夫若干物料若干先行申报以凭区防
　　一仰府县速将地里圗志并前代治河事迹可考者一一呈送以凭叅用其仓库收贮钱粮等项亦要查出数目先具手册申报以凭支用
　　一仰府县晓谕军民之家有先因水道壅塞请佃纳粮者有因他人填塞用价置买为业者有将湖泖渎口沙涨去防霸占栽种茭芦养鱼覔利者又有因而造成房屋居住者以致水道不通渰没田禾皆是官司不能常加视修治积乆成患文书到日许令陈首听其改正如有顽愚豪横不服者轻则挐问重则题叅治以重罪
　　一府县有殷实之家愿出钱粮以助工役者具名开报以凭奨励如多至二百两以上者题给冠帯荣身免差杂
　　伍性濬河筑岸牌【治八年】
　　钦差督理苏松等防水利浙江提刑按察司佥事伍为兴修水利事本道钦奉敕书徃来扵嘉湖杭苏松常镇七府所属地方提督治农并管屯官挑濬河道修筑圩岸随据地方人民徃徃为徭役不均差科不法兼以去年旱伤无收本道按临去防告开河者不下数百余人已经准行整理工少者令该都自行挑濬工多者令该县僇力并工其间奸懒无状之民不服差遣辄赴当道告诉多方阻遏殊不知民食不足繇乎水利之不兴水利之不兴繇河港之淤塞今开河道所以兴水利以足民食目今农务将兴除已徃者不追究外合行申饬为此仰府官吏即便转行属县省谕治农官员并耆老人等各尽职掌毋为浮言动揺庶使水利可兴民食可足不然惟有叅提问罪而已
　　沈经勘报吴江水利呈【治十一年】
　　苏州府吴江县委官医学训科沈经为公勘量修水利以苏民困事奉本县帖文该奉钦差总理粮储廵抚应天等府地方都察院左副都御史佀批该本县申详前事奉批仰县选官从公勘量造册具繇详报缴奉此帖仰本官查勘坍湖并兴修水利呈报以凭转详等因奉此遵依帯同粮塘里书弓手前诣坍湖去处勘量间防得各都田今昔坍入湖中者有全圩俱坍有一圩半坍不等俱在水中年坍年告有前勘已完而粮未豁有前勘已明而未报有前勘未明而尚勘浑乱其中所据各役指某防水中原无疆界为凖难以为据况各粮虚实多寡止据书手册底亦多改抺若照各词勘报不无移虚作实有负委选本职早夜细思计有四条可以清查并杜后累勘时必从先查黄册以究其根复量实田以覈其数勘后通勘新涨以摊其粮复修圩岸以杜其壊事干重大俱本县裁酌非委官所敢擅便为此备繇欵开上陈如有可采伏乞转详另委施行
　　计开
　　一曰先查黄册以究其根照得人户田地俱载黄册若据册以查其户据户以查其田圩字号则何圩见存何圩已坍自无蔽然后将其已坍者分别曽勘未勘各该多少庶彼不得将未坍之田揑作已坍已勘之湖揑作未勘其册籍俱贮库中委官安敢查对如防允许乞发查明事毕还库
　　二曰量实田以覈其数照得今昔坍湖田在水底立标水面疆界难明本职思得各户之田有数查其黄册既明即将见在之田丈该多少则知坍田在水多少矣查其先勘该多少则知今勘该多少矣庶数得其真无影揑之弊矣实田不入词内未敢擅量
　　三曰通量新涨以摊其粮照得坍湖告勘年积嵗繁以田日摊而粮愈少粮日倍而愈多也虚粮非经奏请焉得除免切思本县西有坍湖东有新涨东涨之土即西坍之田是坍湖者新涨之原额新涨者坍湖之后身非有二也今坍湖之民日苦赔粮贫困愈甚新涨之民日享其利国课不输利害不均莫此为甚使新涨之田若复陞科则坍湖之赔终无了日不若就将新涨通行丈量验其髙低照依民田则例或一升或三升五升八升尽赋以补坍湖之虚税就入实徴不待十年造册而后推収不必上司奏请而后开豁诚一举两得其便矣事干重大非上司特委府县正官或佐贰两员亲诣河中丈量酌防不免强梗弊多伏乞采纳转达万民仰望
　　四曰修田圩以杜其壊照得太湖风浪势如排山岸遇辄崩日就成浸非人所能御也又查有等低滩形如鳖裙风赶浪冲反不坍损因求其故站岸壁立与浪相抗必倾斜坡不深随浪相迎不鬬为今之计不若令各有田之家各于其站立之防或石块或瓦屑或煤鐡等灰填满其防一如斜坡之式加之泥沙或植茭芦杨柳等树以杀其奔突之势则其围塍未必如徃年崩塌之易矣况有水利専官督其工程不甚为难果得举行万民幸甚
　　方豪勘视昆承湖复治水都御史俞谏揭【正徳八年】
　　直苏州府昆山县知县方豪谨禀近者奉府檄领公命徃视昆承阳城二湖今于昆承十日湖之梗槩粗得之矣试为公言之湖在常熟东南五里亦名昆湖窃意承当作城阳城巴城皆此城字可以例也后人讹城为承故有二湖之説尔豪初至湖上遍询故老咸云自鮎鱼口以西皆湖故址湖去鮎鱼口不逺自不可信因思郡县二志皆云湖纵横各十八里乃用二小舟以百歩绳互牵之自南至北得步五千四百有竒古称三百歩为里五千四百歩为里十八所谓纵十八者是已然后自西至东如其法尽其数树木以表识之东有黄泾去所表木不及二百六十步阅其东岸甚老而古意湖之故址在是也登岸瞻视见一父老问之曰岸之西即田耶曰侬生来第见此岸岸西皆茭荡非田也鄙见遂决葢人之利于湖也始则植茭芦以引沙土而享茭芦之利乆而沙土渐积乃以之为田而享稼穑之利故湖之东为田者旧涨也田之外为荡者新涨也先度其新涨之荡得五千畆有奇后度其旧涨之田得九千畆有奇其度新涨也孰弗譊譊然曰吾于某年报赋者也吾得之于某人且取赋者也豪亷其曰报赋者以他赋影射之也其曰得之于某人且收赋者其人以他赋影射之欲其得之甘而且有以分其重赋也众咸服曰某有罪某有罪实新涨未尝赋也今不敢欺矣及又度旧涨也则据各区所呈之赋而行之得于赋外者则曰遗漏凡九百畆有奇其所谓已赋者未可信也闗之于县县弗答也问之于人人不知也稽之扵册册无据也乃索其中有田者按畆而观之择其赋少之户执其赋度其田尽其他田若干而以其余抵兹田则果已赋矣然亦未可信也何者苏州之赋有旧额准各县而一之也常熟之赋有旧额准各区而一之也各区之赋有旧额准各圗而一之也各圗之赋有旧额准各户而一之也今既报赋于官则圗之额当加矣圗之额加则区之额县之额以至于郡之额皆当加矣如是而后谓之已赋也今人户圗长以及区长皆曰已赋不知郡县之额加乎否也郡县之额举无所加而曰已赋赋之谁也纵于额不加则以之补坍与荒可也而一有坍与荒则又以槩县之赋余补之此非吏书之埋没必粮长之侵尅虽赋与不赋等尔然此非昆承一湖然也明公繇一湖以及他湖繇一县以及他县一扫而空之凡有所赋必以补坍与荒是于水利外兴莫大之利也昆湖新旧之涨凡万余畆为仕宦所得者十之九小民所得者十之一若新涨者非湖之故址何以専于仕宦而弗徧于小民耶及今不速去之豪恐新涨之外复有涨焉而湖废矣今兹富嵗傍湖之田尚多灾者凶嵗可知也湖塞之害且尔湖废可胜言耶然欲尽去之亦未易也去其太甚者尔故豪以旧涨者为无碍而以新涨者为有碍欲明公酌其缓急而为之也幸甚
　　方豪勘视阳城湖复治水都御史俞谏揭【正徳八年】
　　直苏州府昆山县知县方豪谨禀去年昆湖事毕即之阳湖适母病告剧不得已而归三月以来病母稍瘥乃暂释县事繇官渎入周旋量度凡十八日殆遍虽有圗册恐弗能详复准旧为书以献愿公览焉夫吴之诸湖自太湖以下阳城为大大则吐纳之功多而疏濬之所宜先者也湖虽一而实分为三自横泾以西莲花朶以东夷亭以北阳城村以南界于昆山长州之间者为东湖东莲花朶阳城村西有石狮泾承天庄者为中湖官渎在其南相城在其北承天庄在其东邢店港在其西者为西湖中湖为大而东湖次之西湖又次之人言湖广七十里以豪计之殆不止此东湖通于中湖其最要者则莲花阳城之间次则孙墓白龙庵之间又次则莲花朶下营田之间今唯莲花朶阳城村之间故道犹在余皆涨为田荡凡五顷有竒而渐成平陆矣中湖通于西湖其最要者则南□塔之间今涨为田荡者凡二顷而亦成平陆矣西湖通中湖之水唯官渎最大今则渎口亦有阻矣东湖去官塘止四五里其相通非一泾也近塘者虽通而近湖者亦多塞矣其他沿湖之涨固皆足以为碍而东湖珠村之北涨凡五顷西湖陆墓塘之南涨凡三顷又其碍之大者也据豪愚见当先开孙墓白龙庵之间莲花朶下营田之间南□茆塔之间使三湖各自相通次开官渎口及官塘诸泾使诸水与湖相通次开珠村陆墓塘之大涨次开沿湖之小涨以其土加岸使岸益髙而又年设管湖之役俾其不时廵逻以防再浸而又月遣水利之官俾其躬自踏勘以防虚应庶乎水有吐纳之地民无旱潦之忧上裨国赋下足民食而公之功名当与湖而俱永矣
　　李充嗣申饬开濬款约【正徳十四年】
　　钦差总理粮储兼廵抚应天等府地方太子少保工部尚书兼都察院右副都御史李为督抚地方事照得本部院特奉敇谕兼督水利除通行外所有委官及赴工力役军民人等俱宜上齐心恊力催儧工程各照分定地方开濬早收成功但恐法行弊生奸人梗化阻滞大工今将合行事宜开列晓示于后计开
　　一仰各处水利委官及管工人员俱各自办芦蓆船蓬草苫用心葢造夫厰务期坚守足备风雨仍措置稻草铺垫以便宿歇安设锅灶使人不致冻馁
　　一挑运土泥务离河岸逺去三十丈之外若地方原有堤埂低洼去处许于堤外安顿挨次平铺毋致堆积成冈致雨水淋洗入河日乆仍复淤塞
　　一管工官开挑深濶俱遵照分理郎中原定丈数先挑河心一带御防雨水以便疏泄其两傍以原旧水平取则开濬不许短狭浅少尺寸
　　一千长人等务要常在工所催督工程但有放肆游荡饮酒赌博妨悮职业者许巡视官访挐解院重治在逃人夫径行该管官司提解枷号示众仍追工食银钱还官毎逃一名罚本户人夫二名觧赴工头着役
　　一各防觧运银钱柴米等项俱要告报本部院及钦差官防转发各委官监收支放不许留难致生奸弊其间如有无知小人抵换冐滥花销尅落许被害之人指实陈告
　　一勤干人员奉公守法儧并工完抚来人役乆皆得所乐于効力者重加犒赏案采访另行旌奨推举擢用其恣肆科扰怠职悮事者定行查究重治
　　顔如环分理水利条约【嘉靖元年】
　　钦差恊理江南水利工部署郎中事员外郎顔为恳乞添差官员以兴水利事当职钦奉敕谕先该巡视浙江都御史许廷光工科都给事中吴岩等各奏要添设大臣専管江南水利已命总理粮储兼巡抚应天等府地方工部尚书兼都察院右副都御史李不妨原务兼理前事近该本部院疏题添设官属恊修水利巡按御史马亦题添设官员専一管理准该部覆议添设郎中二员已经通行去后切惟东南财赋当天下之半水利实为政之先徃者疏濬有法旱涝无虞后水利衙门革复无常政令不一以致水道湮塞灾害频仍近该言官论列先敕抚院总理其事复増置部署假以事权盖欲大举以収全功顾以庸劣叨防任使亦惟所属相与恊心综理庶几賛襄有托脩濬可图所有合行事宜拟合通行为此案仰本司官吏抄案呈府转行所属掌印水利官各将后开事宜应议处者即便议处应回报者即便回报务要着实举行毋得虚应故事
　　计开
　　一各府河道应该修濬者仰各水利官拘集粮塘里长审令尽数报出除寻常工程各乡都自能开濬者督令趂时兴工责限并力修完其余俱各分投委官或义民老人丈量长短深濶丈尺计算某防该用几万几千工人夫几万各该几十日可完某防该用几千几百工人夫几千人该几十日可完分别等第如工程最大必须隣近州县恊助某防工程次大必须合县人夫恊助某防工程稍大必隣近某乡某都恊助定为三等本年州县大役酌量分拨若夫役有限今冬明春难尽修完即将三等河道议防缓急如某河几防所宜急修者俱在今冬所当缓者暂下年方修计防停当备造手册送水利官申呈定夺
　　一各防水利官务要亲诣所属严督各塘圗长圩甲人等督率得利人户将各圩岸并力兴工修筑应该増置者即便増置俱要髙厚仍自本年十二月起至次年三月止每月初旬将前月督率修筑过圩岸数目开具申报
　　一各处江湖泖荡浦塘泾渎通泄水利去防多被大户强占或朦胧告官起科承佃亦有曽经告发官断掘拆仍旧私占阻壊水利仰各府将此条翻刻告示发所属州县市镇去防张挂晓谕限一月之内许各出首免其问罪其已起科认粮者即与开豁不肯自首者仰各粮塘圗长及被害之人指实呈首以凭拿问并监追积年得过花利
　　一各防小民张钉帘簖取鱼致水流滞缓壅淤泥沙妨碍河脉着令尽数撤去违者重治
　　一河道修濬工程重大应合隣境府州县乡都恊助者查得先年或验田粮出夫有二十畆起夫一名之例而富豪至千百势不能办徃徃阻令或令十排年出夫有每里三十名六十名之例而劳力者多非有田之家享利者反无供事之劳以为欠当议者谓用排年出夫众轻易举但验粮以出工食或每畆出米若干就于秋粮会计内帯徴以供夫役工食庶贫民出力而无褁粮之苦富家出钱以免荷锸之劳似亦可行仰各属掌印官从长计防务俾情法两尽而经乆可以作急回报定夺
　　一吴淞江白茆港见议修濬仰各掌印水利官虚心询访务求至当以为一劳永逸之计若果别有该修大于此者亦必求讲而行之其各河道应该増置闸堰及添设捞浅夫如有借名苛敛财物者许出钱之人指实陈告以凭问治仍追赃给赏
　　一各府委官每五日一次查考各千长总甲工程分数开具手本呈逓以凭查考其或夫役懒惰全无工程者呈报查究
　　一堆土务要在两岸三十丈之外若两岸原有髙冈者堆放冈傍之外不许髙过扵冈
　　一仰昆山嘉定上海三县多备稻草查照各该地方人夫棚内俱要覆葢厚密可蔽雨雪铺垫髙厚可隔寒湿听本部验防仍仰千长严督人夫先将河心开濶七丈直下至底深一丈完备方才开挑两旁斜河庶几雨雪之时放水河心可以两旁施工且无下水做工之患
　　一大工肇兴庶民云集沿河店铺商人贩卖鱼肉酒茶盐等项俱许两平交易敢有委官夫人等挟势减价强买及牙行人等髙擡时价贵卖者许被害之人指实陈告以慿拿问
　　林文沛水利兴革事宜欵示【嘉靖元年】
　　钦差恊理江南水利工部署郎中事主事林为水利事照得本部分治常熟等处水利周咨已悉所有应兴应革事宜合行晓谕为此示仰所属官吏军民人等知悉务须遵行如有故违定行叅处提究不贷计开
　　一太湖为患病在下流不通疏常熟之白茒港梅李塘福山港耿泾奚浦黄泗浦太仓之七浦湖川塘杨林塘所以导之也其为太湖患者则练湖与西滆沙子湖而二湖亦有枝流泾趋入海者如丹阳之九曲河武进之旧孟子河徳胜南新河澡港新沟江隂之夏港今皆嵗乆淤塞遂贻深患为今之计疏太湖下流莫急于开常熟之梅李塘福山港奚浦耿泾黄泗浦太仓之湖川塘杨林塘诸河减太湖上流莫急于开丹阳之九曲河武进之徳胜南新河旧孟子河澡港新沟江隂之夏港诸河仰府州县治农官各要查照及时计处兴工开濬
　　一各处河道宣泄入海者俱应置闸白茒病在河濶泥泛无可施工其余入江河形濶不过七八丈上下因而建造一闸或二闸潮至则闭潮退则啓使浑水不得入而清水蓄积得以洗其闸外之淤其主灌溉之河地形多是中髙两下非天雨水无繇积仍须两头或置闸或设窦斯可为利各计所费银多不过百两治农官须要亲诣相度逐一估计照详本部查于导河夫银内动支办料委亷干官督理剙造有得利居民情愿出力自造者听
　　一苏州府长洲昆山常熟县常州府无锡武进县各有地形低洼濵连湖荡之防频年淹没今各防水道疏通低洼淹没者俱易退泄各治农官务要常川遍歴但有围岸坍尽不能修理者丈量数目逐一申报农毕之时拘集得利之家修筑仍查在库导河夫银或无碍官钱量支贴助
　　一各防圩岸塌坍者圩甲开报得利之家照田出夫恊同修理泥土就于傍圩田内起取本乡都内有义民为众信服者治农官举报委之管理或四五圩或六七圩有功者通行奨劳怠废者治之工完府县治农官取其修筑数目造册以慿查考其圩内石垾无存者圩甲置补圩大者分之或作积水溇横亘于中濶约一丈两头加濶用石砌作车口遇潦车救
　　一白茒既通沙泥随潮最易淤塞查得旧有鐡扫帚置之船尾装载如橹之状待潮落时鐡帚一齐摇动刮扬沙泥随潮入海今之治黄河者又有江龙法仰府县治农官各查制度剙造督涝浅人夫常川演习务经乆可行以善其后
　　一河道除白茒吴淞江其余有専主宣泄者有専主灌溉者宣泄之河正吞湖流或东或北自趋入海其势为纵为经其开挑宜深宜濶太仓之七浦塘湖川塘杨林塘常熟之梅李塘福山港黄泗浦奚浦耿泾江隂之角上湖谷渎港蔡港夏港芦阜港武进之旧孟子河徳胜南新河澡港顺塘河新沟丹阳之九曲河是也灌溉之河则入海河之枝流其势为横为纬其开挑仅使水能浃洽可备旱干即止
　　一为河之患者无如石桥而石桥之洞有圆有方洞圆者塞河道五分之二洞方者塞河道五分之三今后除不开水道者不毁其余但有坍塌将基址起拆易木为之若坍塌未甚欲行修理须酌量濶狭原有一洞者或添二洞或三洞务使水易退泄其原无桥梁富豪势要之家欲狥已便妄意添设以致阻碍河道者府县治农官缉访禁治如桥不闗泄水不在禁限
　　一泄水泾港去防有等刁诈之徒徃徃筑坝阻截非占作鱼池则取便徃来遂致旱潦成灾今后有此许被害之人指名赴告重治
　　一各防湖荡塘浦多有或假防岸而遍种茭芦或围取鱼利而张钉帘簖遂成淤浅告佃起科深为民害仰各水利官严加禁治敢有仍前似此致河淤浅者拿问重治若果濵连江湖泖荡倾坍去防方许种植茭蒲其一切堤岸之上每丈许栽榆柳或桑柘一枝治农官常川查究毋得虚应故事
　　一各防河道多被居民立钉桩石阁板葢房继以石砌剥岸占濶之后复又立桩占出又有起造船舫日渐淤塞以致河道狭隘阻遏水势仰治农官通行查勘不碍水势者姑且停免其新砌未成与岸合复立桩石者不拘新旧俱令拆缷抗违者申呈拿问
　　一各州县塘长各该掌印官查逺年额数编佥应多者多应少者少永为定则仍通将该县人户查审但丁粮相应材堪干办者如每区应该一名务要编至四名或五名内将一名应役余皆听缺补用庶里书放富差贫之弊可常革矣顔如环议开吴淞江呈【嘉靖元年】
　　钦差恊理江南水利工部署郎中事员外郎顔如环为水利事该职廵行苏松等府查吴淞江一帯洪流至新洋江口夏驾浦口二防交防二防通娄江潮水倒入江内淀积泥沙又因地势卑近遂引江水顺趋北下并入娄江以致吴淞江易成淤浅累经开濬不乆复塞或谓此江出海一百余里累濬累塞而此二防相去娄江不三十里因而疏濬深濶使此江中水并入娄江出海似为便易不知此江为三江之一与娄江各自通泄当夫旱固可合而为一及至水溢则娄江自泄所受之水不暇又安能并吴淞江之水而皆泄乎故昔人有言使二江可并为一则神禹先并之矣何必又有三江此诚不易之论然而先年累次脩濬乐简易而畏烦难以致二防淤塞不通而弃此为可不必用本职询访耆老咸谓当于新洋夏驾口各置一闸冬春常闭夏秋淫涝开之以分泄水势或旱干开之以通引灌溉庶几江流常通旱涝有备又防得夏驾口濶一十六丈深止四五尺潮势亦缓造闸无难其新洋江口濶四十丈深一丈五尺潮势颇大难以作堰但事体重大及费用钱粮数多必须委官勘议停当方可施行未敢擅便合就呈详
　　顔如环分治吴淞江水利工完呈【嘉靖二年】
　　钦差恊理江南水利工部署郎中顔如环为恳乞添差官员以兴水利事奉钦差总理粮储兼廵抚应天等府地方太子少保工部尚书兼都察院右副都御史李劄付当职分管松江杭州嘉兴湖州四府及苏州府嘉定一县其太仓州昆山吴江县与郎中林文沛共管依奉亲诣吴淞江督同苏州府掌府事河南布政使司左叅政徐讃松江府知府孔辅等相度得吴淞江上流自吴江县长桥起至昆山县夏驾口止下流自嘉定县旧江口起至上海县黄浦口止俱各通流无碍惟夏驾口起至龙王庙旧江口止共长六千三百三十六丈计二十九里俱已淤塞议该开濶一十八丈深一丈二尺该用人夫四万三千七十八名官给工食银米柴薪等项该银一万三千三百九十五两九钱米二万五千三百三十二石二斗夏驾口造闸估计物料工食共该银一千五百两逐一于苏州府议防防本院行委同知冷宗元等分投督工扵嘉靖元年正月初七日兴工至本年二月二十二日工完又防得夏驾口新洋口乃吴淞江交防防横引江水斜趋娄江以致吴淞江水势小弱不能冲泄潮泥且二河通引浑潮倒流入江与本江下流正潮日相抵撞易于淀积遂致淤浅合于二河交防防置造石闸节制江流使不斜趋阻遏浑潮使不倒流庶几此江永无复塞之患备呈本院行令苏州府估计物料委官见今夏驾口兴工造闸其新洋江口闸案冬月再议外又防三湖之水悉繇太湖其上源西北自宜兴荆溪百渎以入西南自湖州苕霅二溪分流七十二溇港以入而其下流则自吴江长桥淀山昆承阳城等湖以入三江而淀山湖则分入赵屯大盈道褐大石等浦以入吴淞并泄于海顷因水政不举前项溇港河泊浦渎俱乆湮塞而吴淞江之塞实因上流不快所致又经督率开濬节据原委湖州府同知徐鸾等报开浚过大钱小梅等河并七十二溇港苏州府通判孔贤呈报开濬过赵屯大盈道褐等浦俱吴淞江上流已尽开通及据杭嘉湖苏州等府并所属太仓等州县各申呈疏濬修筑过各枝河港浦泾浜河道并圩岸等项俱照本院文就令各得利人户自备工食修筑于嘉靖元年正月俱已完工到职又躬亲巡歴勘验相同谕令造册径自缴报今照本职该管松杭嘉湖并苏州府嘉定一县及太仓昆山吴江等州县督修过河道圩岸用过人夫钱粮总数拟合开具回报
　　林文沛分治白茒港等处水利工完呈【嘉靖二年】
　　钦差恊理江南水利工部署郎中事主事林文沛为恳乞添差官员以兴水利事奉钦差总理粮储兼巡抚应天等府地方太子少保工部尚书兼都察院右副都御史李劄付仰本职専管苏州府属常熟长洲吴县及常州镇江二府并太仓镇海镇江崇明等卫所苏州府除嘉定县该郎中顔如环独管外更有太仓州昆山吴江县系两相闗涉地方各与顔如环督同苏州府掌府事河南左参政徐赞常熟县知县刘干亨等亲诣白茒港逐一相度得本河海口至双庙河形畧存縁海滩涨沙填壅难以用工随议改就东南方陆地开挑共起行该府所属七州县并崇明沙千户所军民人夫三万七千七百二十二名分委同知徐干等督开平地三千三百五十六丈八尺其双庙西至官庄滙河形浅窄几如平陆又起过苏松常等三府太仓镇海苏州金山等四卫军民人夫三万七千二百八十八名分委通判傅潮指挥翁仁广等督开过六千一百七十七丈又官庄滙河西至常熟县东仓河形虽在亦已浅塞仍起常熟县附近人夫令备工食官给犒赏共二万二千九百八十二名分委县丞赵经周岐鳯督开过七千六百五十八丈七尺通计长一万七千三百九十二丈五尺深始八尺加至一丈五尺濶始二十八丈加至三十三丈共用银二万九千九百三十五两一钱米五万七千九百四十一石一斗于正徳十六年十月初十日兴工至嘉靖元年四月十四日工完为照本河旧防倭屯营巡检司应该迁新挑河口备御又经行府措办工食银八百两发常熟县盖造军营巡检司及该县水利官衙门仓旁龙王庙共五所亦各完成縁本河潮沙易涌相应置闸但泥土虚泛辄难轻动除备银三千六百九两三钱収贮苏州府秋冬计议兴工取用及勘得尚湖并昆承阳城各湖年乆湮塞泾溇系本港咽喉又经督同该府通判万奎并治农县丞赵经等起常熟长洲昆山三县得利人夫开过昆承湖口时泾塘新开洪草鞋浜苏家洪南北上洲洪中洪周家洪东西钱港尚湖口朱泾河界泾港阳城湖口双漕浜姚黄漕新开河稍庙泾东横泾张荘溇武城泾共一十九条縁阳城湖水经斜堰枝分七浦塘则白茆水势因之少杀又经行委主簿竹嵩起到常熟昆山二县得利人夫并动支二县桩笆银八十三两六钱筑完斜堰坝一座仍又备银一千两发苏州府贮库听本坝造闸支用其宜兴县百渎受荆溪之水防太湖亦入白茆港续据常州府通判王岳呈报乆塞应濬又经行委本官起调宜兴县得利人夫分濬乌泾等渎共六十三条防同该府知府王教知县畅华王泮县丞徐玑等起到武进无锡江隂三县得利人夫开挑龙荡桃花九曲龙河城墅河申港利河横河市河共八条其原防劄委独管苏州等府常熟等县并同郎中顔如环分管太仓州及昆山吴江二县又经濬过枝河并前共五百六十二条长三十七万七百三十四丈四尺筑过官塘圩岸共三千五百八十一段长一百九十一万八千七百一十五丈五尺造过堰坝共九十六座长六百六十丈四尺并桥梁一座通共人夫三十一万二千二百九十四名俱扵正徳十六年十一月初六日兴工至嘉靖元年五月初九日工完拟合呈报
　　蔡干计防导河夫银呈【嘉靖四年】
　　督理浙江等防水利提刑按察司佥事蔡干为计防导河夫银事据直苏常二府太仓武进等州县各申缴正徳十五年起至嘉靖五年止导河夫银册揭并华亭上海崇明三县未经徴縁由到道案照前事已经通行及该本道巡歴督查去后今据缴到除丹徒丹阳金坛三县另行催报外查得各报数目中间已完者少未完者多支销者漫无凭据侵欠者不行清追积习之弊不可枚举为照前项夫银専为水利急缺应用而设故每年于均徭内编佥收银贮库以备不时之需系是屡经议防停当奏准永为定例况遇工程浩大之际仍许动支别项官银应用近年以来各该掌印官员徃徃视水利为末务空立一骗局编佥之后不肯依法趂时追纳致纵奸徒展转囊括以归私室及至上司查理揑补花户文册妄称小民拖欠况官吏之更代无常弊源之防穴难考以致起灭词讼之徒动辄以前项夫银讦告一人之事乃至连逮百十人之众一年之事甚至蔓延十余年之逺是本为利民之计而反为殃民之祸因循至此愚民何罪乃有司不肯设徴收之良法以圗经乆可行耳为今之计合无隔别选委廉干官员亲诣各州县从公查审要见已完者见贮支觧那移未完者侵欠停徴务救下流仰惟详示而于河道之防必且受实用而不徒负虚名矣
　　蔡干専责农官治水呈【嘉靖四年】
　　督理浙江等防水利提刑按察司佥事蔡干为専责任以兴水利事窃惟江南财赋素甲于天下而财赋充裕实资于水利先年于苏松七府特命风宪官员提督之而犹未也又于各府専设治农通判等官分理良法美意至精至备故膺此职者在不识时务观之则不免有闲官之议欲称此职者虽使俊杰居之亦恒虞素餐之诮夫何迩年以来各该治农官员徃徃差占或便其身为私圗而终年逺出者有之曽不知本等职业为何物各该府县掌印官每遇差委之人朦胧定拟申呈允行不曰已奉某衙门选委则曰不妨原务帯管习以为常遂成故事独不思此官未设之前亦不闻有官少事废之日致使治农之虚名翻成害农之蠧政殆有不可胜言者失今不为之计诚恐上焉有负设官之徳意下焉有妨提督之政务况近奉钦差总理粮储兼廵抚应天等府地方太子少保工部尚书兼都察院右副都御史李总理修濬白茆等港奏添工部郎中二员及工完取回经今已逾三年本道近日巡歴地方防得前项诸港日见湮塞其他应修处所在在有之即今秋成农隙方圗相度次第兴工必须治农各官専理庶克济事若不豫为呈请严加禁谕不惟各属难以遵奉抑且本道动相掣肘合无明示至日通行苏松等七府并转行所属州县各掌印官除治农通判等官差委两京公务者行文催促作急完事回任外其见委署印及带管别事者通行查出申呈原行衙门详夺改委严督各官在任尽心管理水利今后不拘大小治农官员竝不许别项差委致妨本等职业中间敢有欺公玩法任意营求蔽上司及阘茸废事贪污不职者体访得出或被告发一体究问庶几职业以専人心思奋而水利或少裨于万一矣
　　蔡干申饬水利须知案验【嘉靖四年】
　　钦差督理浙江等处水利提刑按察司佥事蔡为申饬水利须知事宜事窃惟浙西水利为重莫不皆知奈所司督理无方使古人遗法荡无复存其至官称治农水乡之髙下莫辨役充塘长圩岸之至到莫分今若不严加视岂可望水利兴修合亟申饬为此仰抄案回【州县】着落当该官吏照依案验内事理即将发去后开水利须知条款着令各塘长备将该管河道圩岸等项逐一开写书装册内送州县印钤面写水利须知四字给与赍帯讲究按临查考今后如遇枝河淤塞圩岸坍塌即谕得利人户出夫一年一次修濬如大河桥闸工程浩大者具申本道酌防施行各水利官仍留一様文册一本披览俱毋违错不便计开
　　一某都保区圗塘长某人年貎籍贯
　　一该管大河几防某河自某防起至某防止共长若干丈尺水源上从何来下从何徃灌溉田若干桥梁闸若干座有无通潮有无茭芦有无树木
　　一支河共几防俱照前开无则不必
　　一圩岸长短亦照前开
　　一仍画圗于各册之前
　　朱衮水利兴革事宜条约【嘉靖九年】
　　钦差提督苏松等防水利工部郎中朱为钦奉敕谕事照得裕民足国莫先于务农御灾捍患在急于治水矧江泽之地实财赋之区徃者朝廷念旱涝相仍繇隄防乆废特降玺书复设部署付以列郡又恐军卫有司抗违悮事特授叅拿之权闻权豪势要侵占阻壊尤严锄治之法自顾庸愚仰承钦命虽节行督谕恐未通知今续得见开合并申示
　　计开
　　一国家扵圩岸陂塘桥梁道路俱仰府州县官常川劝谕于江南又各设治农官以佐理之但昧扵治体者正官或忽而不理该职又弃而之他甚有索取常例启塘圩之科害滥受词状纵胥吏之吹求下乡督役则民畏其扰入境问农则事仍乆废似此治农适以病农仰各砥砺兴修毋怠职业
　　一每区都选有行止者为塘长以圗圩之田多者为圗长圩甲俱听塘长调度有等营充之人或指馈送农官科敛圗圩或假开河筑塘卖索夫役又有市民冐尅全不下乡劝率止令佃仆应官其诸粮老虽曽督责慢不恊理仰各奉公守法勤兴修待巡歴访验赏罚
　　一吴田下下使无髙圩旱涝何备近年水利渐湮霪潦难泄财赋亏额军国失仰良繇政弛而农惰耳仰治农官遇农少隙随即兴修论田出夫分叚坚筑其圩大难涝者多添径塍或分作三四五圩田低易渰者中开十字港或二十字十字形内外俱洼四面开沟所取之土就便筑岸废田之税摊本圩所损少而利泽长此实养民之要务也
　　一筑圩先量本圩周围若干丈坚固若千丈坍壊若干丈内每田十畆或二十畆出夫一名数少者朋力孤贫者量免各主分段立界揷标大段面濶六尺脚濶倍之如宜髙厚相地加増或车港取泥或髙乡运土从便填筑田多之家出桩笆或用板坊夹筑筑毕复移筑其余务令杵舂坚实圩心若修径塍圩岸田头自筑修完仍禁牛马践踏
　　一各属有应开河道或奏告而未勘或报而未行或开挑未完而停工或案而再议未防者官吏喜扵无事下人惮扵输劳遂多停阁不举仰各治农管屯官备查应开河道每防深通若干丈浅塞若干丈某防应先某防应后合用人夫若干或起得利人夫或合十年里甲明白开具以凭施行
　　一开河工程近小者照旧得利之人出力若系重大或扵圗起夫或计畆徴粮或军民恊力兴工之时每塘长一名总领若干夫该开若干丈每夫分定几尺用竹板标揷夫名每塘长几名委一属官或义耆分投监督各立旗号以齐作息各照面底深濶置竿时常较量修岸栽树仍禁种豆麦以致浮土淋河
　　一吴中田畆大约髙者七分病涝低者三分病旱故每忽扵髙田以致抛荒赔粮古人或筑坝堰而蓄水贯通或置斗闸而随潮启闭离水逺者复开沟渠所以防亢旱而利灌溉今皆乆废仰各治农管屯官相度某防应复旧迹或即估价兴修某防应増新塘或令废田开掘在民者从宜督率系官者开报详防
　　一各防港浦泾渎等纵横聮络通泄江湖有或假防岸而遍种茭芦成围渔利而张钉帘簖乆成淤塞告佃起科又有起造大様船坊填筑出河剥岸有未改正即便起掘拆除果系濒连荡堤圩倾坍去处方许栽种茭蒲其一切堤岸每丈栽榆栁桑柘一株俱要大榦深培未种者冬月补栽
　　一城市河道本自浅狭居民日将粪土倾撒在河又造跨河桥棚或出岸水阁致阻絶舟航壅塞水脉该坊里老总甲嵗取常例不行呈举除将苏州府城内外河差官拆卸外仰各军卫有司即便省谕犯者一一改正其诸浅塞去处水涸排门涝洗淤泥暂堆两岸河通用船运出
　　一各处桥梁多有坍损漕河要路固宜急修乡村渡头亦不可缓仰经该官各查境内桥梁几处应该重建几处应该修葺从实勘报或委耆民劝募或于官府措置俱要作急修完其泄水要道密桩防盗者即为起除至于浮桥摆渡随敝修理乃见惠济
　　一苏松常镇旧徴有导河夫价并茭芦银専备募夫开河衙门裁革之后价亦停止原贮库者尽挪别用其嘉兴各县海塘夫银多被下人侵欺拖欠除将犯人纸米并原存之数今每半年填簿倒换查考外仰各属正官清查那移应还者原欠本项追补侵欠应追者严限各主比完并各佐贰官但有事干水利词讼赃罚俱要附开簿内不许轻擅支动其先年有被各役领银在外修理未完开报埋没者许诸人出首
　　一查得卷内先年首告侵占阻塞官河浜溇及围栽河荡等项多已批发各属开报或本衙门亲理应该拆缷入官改正者俱经仰照拟施行中间有罪已决赎而奸弊仍旧人未发落而文案揑完近多事发查连官吏一体重治外仰各该官吏不拘新旧事件一一追究下落责取委押人员重具甘结回报
　　一各防马头有人营充埠头招集船只双幇湾泊阻碍河道遇有客商雇船主张雇价多取入已或因官府讨船又不挨次得财即放况官府讨船或非尽因公务仰各属今后选有行止者充埠头听令客商平价雇船不许聚幇取利仍将各船轮差给与钤簿填数官若用船如行百里与米五升以充口食不许科贴
　　一各防河道被竹木商人多募凶恶水手聮簰横撑或依牙家门首摊泊聚卖拦阻运河致碍船只不能两过仰各属巡捕官督令地方总小甲人等晓谕客商如仍旧故违及地方乗机诈财容隐者事发一体治罪
　　一漕河一帯驿逓应付使客先年巡河衙门题有禁例今后如有违法人员为害河道者仰指实申呈小则拿治重则叅防
　　一各处闸坝巡司税课等衙门遇船一到或督夫挨次车放或照例盘抽批验随即放行其官吏夫牌人等敢有诈取客商货物多方停阻以致怨流河道者访出官吏拿治赃罪积年夫役查例问发
　　一各巡河港多有死尸暴露川流乌鸢争食伤和召沴仰各地方如遇有此即时捞起近城郭者官为措置棺木収附义塜在乡落者劝令附近大户或棺或蓆収葬荒坵务要深埋以防犬侵
　　一村落市镇多有军人兴贩私盐卖与过徃船户稍不承领逞凶欺害其常镇交界埠头大户每遇贩牛客商因禁践踏塘岸尽行兠回不容各船分揽仰巡捕巡司严加究治
　　一各处卫所官军前来苏湖等府地方交兑粮米有等强横旗甲不问民船有无货物槩行拿捉或使载粮乆不交卸已通行禁约但照钱粮交兑原有剥船加耗自宜两平雇覔今后敢有仍前用强者许被害之人指实陈告
　　一南北河道中有茭芦丛生去处网船成羣晓散夜聚遇船行劫无从挨拿除行属编号给牌钉艄严禁后若有未尽编给艄牌者仰即时尽数编给使船各钉牌盗或难容各河泊所尤要严加约束
　　一水利文册每遇年终各属报到兴修事绩类造奏缴访得各属官吏闻有全不调度而妄报兴修或本无事绩而揑虚搪塞据此进呈欺上之罪谁其任之今后经该官吏各要着实举行年终覈实造报毋再轻犯自招罪愆
　　吕光洵水利工计欵示【嘉靖二十四年】
　　巡按直监察御史吕为兴修水利事照得本院目击吴中水利不修生民危垫除具题外所有咨访防计开濬工程合行刻册颁布各属本院屈指期即不能为尔民宣力亦俾后之君子有所考据未必非髙深之助也如有未当不拘士民明白告我但不许假公济私阻挠水利本院三尺具在不尔轻贷
　　计开
　　一曰估计土方之则查得先年开濬吴淞江事例每土四面深濶各一丈曰一方约计二十工每夫工食银五钱似为太多今当少加节缩每方须工食银四钱十方则该银四两积而至扵百千万方亦皆如此估计姑以一里较之若面濶十丈底濶六丈上濶下狭折而算之实该八丈每方一丈合用人夫一十六工一帯八方则该人夫一百二十八工一里则该土一千七百二十八方合用人夫二万七千六百八十八工动支工食银六百八十九两二钱十里则该土一万七千二百八十方合用人夫二十七万六千八百八十工动支工食银六千八百九十二两百里则该土一十七万二千八百方合用人夫二百七十六万八千八百工动支工食银六万八千九百二十两设使其濶倍之则其人夫工食亦当倍之是为银一十三万六千五百四十两夫费此之银以开百里之河其利于两旁之田当不下亿万畆若能宣泄不怠则永无旱涝之虞嵗享丰穰之获而丈量验又不可无法也盖土之为方凡当河底者必深近河岸者必浅浅深难于牵折验难扵均平则须每方一帯之中通力合作务令深浅均摊又民之负土河有濶狭而路之逺近随之徃返之间近者便而逺者艰难以槩论则须差为等级如河濶十丈者每方夫一十六工若濶十五丈者则加以一工二十丈者则加以二工以次第加大约以三十丈为率则所加至四工而止设更有濶于此者亦当如数加之寜使民有余力毋使土有余工可也其或民有勤惰勤者未及限而完工其应得工食必尽给之而勿减逾限而不完者非惟不得加必治而去之则惰者不得以乱羣矣至扵开挑之法则姚工部文灏有歌云逺堆新土方稀罕尽露黄泥始罢休两岸马槽斜见底中间一线水通流其法不可易也但役夫自河底负担而上已极费力而又欲其逺堆不尤难乎愚意欲每帯两旁各造水车三乗如方盘之式驾以四轮大约每乗可载土十担使二人挽之则一车可当十夫土去逺而民力省矣若其工食则比诸役又当少加盖彼寡而此多其用力不少无劳逸之殊也
　　二曰召募夫役之方频年以来三吴旱涝相仍饥馑洊至小民固极凋瘵大户亦渐衰微若欲论田起夫则田多者难于应酬田少者苦扵扰害若欲挨户编役则丁富者或能取足家贫者何以勾补不公不均恐浮议起而阻挠之患生为今之计莫若仿雇募赈饥之法而行之各府州县凡有闗系于水利者先令擘画措置钱粮已完计费已足然后量河渠之大小定土方之深濶料滩岸之逺近为夫役之多寡先期明示晓谕每都各圗限名开报官为雇募假如一圗十甲每甲报夫二名通圗该夫二十名即以苏州合府计之一州七县为里三千八百七十有六是为三千八百七十六圗应出夫七万七千五百二十名每夫用力一月而罢是为二百三十二万五千六百工可开河一百里两月而罢则为四百六十五万一千二百工可开河二百里三月而罢则为六百九十七万六千八百工可开河三百里以此夫工总而合之何大河之足虑析而散之何干河之足忧其他小小支河固余事耳况又积以嵗月继以宣防尚何江浦淤塞之患哉其有因贫赴召者则不拘多寡亦于各该都圗编管或卫所应役军丁就令千百户钤束与民丁一体差用竝须择精壮汰老弱每夫十名或二十名取具各该都圗粮塘里老不扶甘结一又须每名官给竹木小牌一面其一面填写某府州县委官某夫长某部下人夫某一面填写本管州县字様下用掌印官火烙花押以便稽考行令各该掌印官并治农官齐押赴工所于是就耆塘人等中择信实强干者立为百长千长委才能丞簿典史巡检大使或纳粟隂阳典膳引礼省祭等官以分督之庶几有所统摄而逋逃匿之弊可免也然召募之法各须附近宜令各府州县将应募夫役银两各该掌印官自行附近雇募所不足者加工抵补则彼出银而民免防踄之劳此得民而事有底绩之望诚两便之防也然大众乌合难保无虞所頼防置得宜耳必顿次舎置井灶时作止禁暴虐薪刍并给医药有备设有不幸而死者又必为之葬埋而厚恤其家则百姓乐于趋赴非惟可以成大功而东南亦可以无饥民矣然此又特目前制役之法耳若夫经乆之计则必仿前代捞浅开江之制及复姚工部文灏举人秦庆请置导河之夫每年扵均徭定拨用其土著之民専习淘搜之事免其别差着为定令又须扵沿江沿浦要害之防置为铺舎若运河之浅铺或募贫民之壮徤者每铺或五人或十人给以导河夫银令其以时葺理且视有附近荒田与之开垦官给耕具种谷使有恒业可居而守则江浦永无淤塞之患虽或间有兴作必不至繁费如今日之艰难矣或谓役使军士则守御有妨添拨均徭则丁田益重至扵召募贫民则又倡此一班人役耗此一项钱粮恐难免无例起例之诮也乃深思之凡诸在官人役惟民壮之设有损于民无益于官实为冗费其必量革此辈以供是役乎设或此辈有所不堪则移其工食银两以备别募之费亦庶几一举而两得矣
　　三曰给散粮饩之规驱数万之众置诸江湖陂泽之间使胼手胝足劳苦有不可胜言者其工食可不均不继乎必须将应用钱粮攅聚一处择委廉能府佐一员掌之计河夫计夫给饷遵照先年开濬白茒事例每工给银二分五厘若凶年谷贵则每工给米一升给银二分使可足用其银米府佐给之丞簿等官丞簿等官给之千长千长分给百长百长零散各夫或五日或十日一次闗支每遇将散之日豫令丞簿等官各赴各掌收钱粮官处计夫数之多寡每夫长给闗防号票一张上开夫长某部下原管人夫若干逃亡疾病若干今查见在若干应该支工食银米若干领散各夫长执照临期凭票闗支闗支既讫又须丞簿等官监临各长随数分封以凭府佐不测秤验先期给与令可豫备薪米设有尅减挿和者严加究治计赃赔补其银每两须加耗三分米每石须加耗三升抵补亏折至扵犒劳下程酒肉鱼盐之类亦照白茆事例举行如是则人人沾惠无不均之叹时时足食无不继之忧矣
　　四曰督责考验之法恶劳好逸人之常情凡百小小兴作茍不为之经理则未有能坐享其成者矧大兴水利则工重役繁管辖难周偷惰影射之弊有所不免然则督责考验之法其可以不详且严哉故前人有谓有廉能不省视与无廉能同省视不赏罚与不省视同赏罚不继续与不赏罚同意正如此切照先年开濬吴淞江事例每夫一万名选委精强府佐一员为巡视官凡夫长所管夫役各令该管丞簿等官用千字文照数编号簿记每日辰时各夫长照依原分字号每十名用字一个如天一起至天十止写在面上巡视官至挨号排立以便查仍用水牌一面大书夫长姓名该管人夫若干共几字号竪立旗竿一根悬牌其上其旗色百长用蓝千长用黄上写各长姓名以便趋赴即工之日与民约信假如每方夫二名则以八日为限毎方夫四名则以四日为限积而上之皆如此限有逾限者则本夫重加鞭棰号令示众而百长千长上至丞簿等官亦皆与有责焉非大寒暑不休息非大风两不更期又须置立循环簿二扇纪其隂晴以稽作辍经始之时随所开河浅深树木为的工毕之日量河底濶狭用滚木一根以索挽之循河而徃稍有窒碍即加究治罚其再行开挑勿给工食决坝之后拔去的水复以鐡足木鹅浮于水面验其浅深其制大河深一丈二尺榦河深一丈枝河深八尺随流而下稍遇浅淤必即倾仆于是计其浅淤丈尺之数于百长千长名下追其工食而丞簿等官亦计赃以枉法论其有励精图效者夫长则劳以花红优其礼遇丞簿等官则加以旌奬陞其品秩则偷惰者无所容而励精者益劝矣大抵考验百夫在百长考验百长在千长考验千长在丞簿等官考验丞簿等官在府佐而守令则兼之也如此而水利不大兴吾未之信也
　　五曰催徴防计之条水利为三吴急务计费实兴修大端设使计费不足虽欲兴修得乎故召募不患无人给散不患无制所患者计费不足耳此催徴防计所以不可无法也尝考徃嵗兴修其出银之法皆临时取办艰难百端数年以前各州县尚有导河夫银后皆视为不急之务虽在官者亦为有司别项支销而导河夫不复雇募沿袭既乆卒使画一无法经制失宜是焉足以兴大事修大工也耶今须先事储财量财制役凡一应无碍钱粮贮积待用有司不得别项支销设有不足则当因时制宜明白开奏或取诸存留余米如周文襄国初旧额或折银觧运如嘉靖十年恩诏事例则耗赠所减亦当数十万矣此所谓经费也






　　吴中水利全书卷十五
<史部,地理类,河渠之属,吴中水利全书>
　　钦定四库全书
　　吴中水利全书卷十六　　眀　张国维　撰公移
　　万歴以后公移多泛滥不经今止采辑其闗切事要者以存证据
　　明
　　冯叔吉欵议开浚吴淞江滩详【万厯五年】
　　整饬苏松常镇兵备兼理粮储水利湖广提刑按察司按察使冯叔吉为苏松水利急难开濬恳恩处给钱粮并陈末议清查滩占田地以资工费事蒙钦差巡视下江専督水利监察御史林宪牌内开吴江县长桥吴家港一带工程见今兴事中间筑坝置土及开濬浅深广狭多不如法为此行道即便转行水利王同知并该县掌印官随机相度设法开筑修砌务期功垂永乆以利地方等因蒙此为照长桥上至吴家港下至厐山湖一带开濬事宜除上方筑坝戽水分叚委官督率等项已有成议见今查照遵奉举行及荡价行县严追无容别议外其运土堆置用石包砌等项事宜本道督令同知王事圣知县王一言亲诣相度酌议列款合无请乞详示备行该县查照遵行计开
　　一桥上三忠祠桥下新堆三髙亭积土已多周围须用石砌方免雨水坍塌之虞合行王同知即查该县余剰业户定与丈尺限十日内即行运石牢砌下用木桩其销算滩价依民间石价如三年内倒塌仍令砌造如果坚好者准计名在簿量免所追荡价
　　一长桥下以见木桩为止不必再开查长桥已多坍壊失今不为修砌将来水势冲动用力更难合行该县即委有心计耆民估计管工亦余剰业户督令石匠修造限一月内工完但五年内有塌损原造石匠究罪业户赔修如速完且好亦准记名在簿量免应追荡价
　　一三忠祠堆土已髙而左右运土处少本道防同府县官歴覧议扵三忠祠后湾旷处所量留一截许业户稍逺者堆土其湾近者仍运在田上不许就近堆垜
　　一运河口水口原数太濶扵该县风水未便士民欲扵近水口处堆山今已无及本道会同府县官熟议将水口量収二十余丈令水势逶迤环向非惟扵该县风水为宜亦扵厐山湖水口易受其业户开土未尽者查明听另用
　　一两滩无碍新堆处所近桥者则为防市美基逺者亦为膏腴美地许民承佃实为利民合示令承佃者即先将麻石砌礟不用石筑者不许给佃其石价少而佃数多者仍听追价助工
　　一承佃之家先尽坟墓相连次尽房屋田土相连次尽开方用工最多者外其余听従其便俱许告明如有恃势强佃者除究罪外罚助石工
　　一运石以水为便今在河起土搬运稍难查两邉俱有水河搬坝亦易或就中先开河心一道引水通舟俱听从便径处诸凡临时调度以便工役
　　一起土须从中起繇逺而近其堆土须量逺近处分如东防者挑至西防则西防者应挑至空处毋许就近堆垜致有太近太逺不均之叹合行委官日逐稽查不许违阻
　　一不论土工石工但系如式先完者记名在簿量免应追荡价如有抗阻不到或延捱稽工者轻则府县官径自责枷重则押解院道除问罪外尽追滩畆入官
　　一吴家港两防长桥两滩及厐山湖两防一面堆土一面责令人夫筑实其委官时常调度督率有不从者责惩以警其余
　　冯叔吉款议开浚白茒港案騐【万歴六年】
　　整饬苏松常镇兵备兼理粮储水利湖广提刑按察司按察使冯叔吉为遵敇开濬水利请给钱粮以便稽考责成事防钦差巡视下江专督水利监察御史林批该本道呈防本院案騐行道查照该部题奉钦依内事理即将所请白茒塘工费通行查解常熟县収贮明立文案聴候兴工委官収用未完者严行催解务足原估银数其覔人夫及委官督役通议确详款报施行定拟春初兴事仍令府县掌印水利官亲诣本塘沿行相度穷究知因曾经巡抚都御史海开濬未及十年何故淤塞即今开濬设何方法作何区处方可不务要一劳永逸如应行加开应行阻坝及建修桥闸等项増减钱粮毋拘原议踏勘估计停妥并详定夺一面通呈抚按详行等因又奉巡抚都御史胡案騐备奉钦依内事理转行各该府县并水利等官一体钦遵查照施行等因防此卷查先为水利事防钦差巡视下江専督水利监察御史林批该本道呈请勘过常熟县开濬白茒塘共计土方七万七千四百三十方二分一厘九毫毎方给工银二钱八分该银二万一千六百八十两四钱六分一厘四毫六丝厰坝竹木该银二百一十九两七钱六分五厘又议于横塘口应建石闸一座估该工料银三千二百六十九两五钱一分一厘共该用银二万五千一百六十九两七钱三分七厘四毫六丝查有该县见在各沙各门地价导河银二千七百二十四两六钱八分四厘二毫昆山县库支存开江河工银一万三千五十七两五分七厘零尚欠银九千二百余两应将近奉抚院奏留宗人府米折银八千两征觧支用余少查将长吴昆山等县续完滩占地价并该府导河夫银通融设处俱觧发常熟县収候聴用待十二月兴工至扵该县编耆役分管监督打坝搭厰戽水挑濬散给钱粮等项俱临期另议呈夺其横塘建闸俟大工毕日另委建造等因具繇呈详防批本塘开濬动支工费银两如议动支但中间尚未见夫縁繇及应否委官督役仍速行查议欵报遵行间又防宪牌内开案据该道造报查核过吴淞江工费钱粮册内昆山县放存在库工费银一万七千二百九十余两留为别项支用已经造册奏缴外又报该县续収滩田地价纸赎等银六百四十余两通皆议作开濬白茒塘工费支用今据议间本塘工费止存昆山县见贮银一万三千五十七两五分七厘详报本院看得前项放存银两既经该道覆覈在册存留河工支用又经本院具奏事理今据前后报数不同合行查报该道即查昆山县库原报存剰河工银两有无别项支用作速详报以凭题请抵白茒塘工费等因随该查得白茒西氿二役皆议今冬兴事钱粮俱当处备昆山县原贮常州府修河米银今该府申请取还而鎭江之银又先已解回支放叚价存聴军饷是昆山县库贮除常鎭二府之银所存者又止银八千四百八十三两九钱矣加以常熟县原申见在各沙租地价导河银二千七百二十四两六钱八分四厘苏州府报征完奏留宗人府米银二千四百七十七两二钱九分是白茒塘工费通共见在者止银一万三千六百八十五两八钱零尚欠一万一千四百八十三两二钱繇各府未呈本道转详径尔请乞以致本道前后数目互异查得苏州府未完宗人府禄米原系抚院奏留即使未完相应责令该府辏补完足难容称欠镇江府取回练兵银两除支找叚价外尚有三千六百一十二两四钱二分未支合容本道再详抚院仍借白茒河工支费其常州府修河米银应否取回伏详示定夺其余未敷工费仍严催各县滩田地价银及见年导河夫银数至日另详今将查过昆山县钱粮并请还常州府银两等因防批白茒河工费本院已照该道原呈将该县各沙地价并近题宗人府米折银及开江支存银通行题请给发充费该道速行该府县通眀防将见在者聴候给发未完者作速徴解毋得违悮常州府西氿之役该县既有三千八百两余少银两即查该府库见贮导河银辏支如再不敷另行申请抚按两院处发或请借支镇江府原取回练兵见存银两辏给等因依防备行常州府查照西氿不敷工费另查府县见贮导河等银辏给并行昆山县将原报在库支存常州府修河米折并存剰与续完开江一应钱粮共银一万三千五十七两零及催苏州府报完奏留宗人府米折导河滩地价银解发常熟县収白茒塘工支用不足银两速行徴发去后续据该府申称册查得本府白茒河工银二万五千一百六十九两七钱三分七厘四毫六丝内除见在常熟县银二千七百二十四两六钱八分四厘昆山县银一万三千五十七两五分七厘二毫宗人府米折银二千四百七十七两二钱九分尚少银六千九百一十七两一钱六厘一毫六丝今本府查得库贮续完导河夫银一千六百七十五两宗人府银一百六十五两二钱四分三厘长洲县滩地价银一百二十二两六钱六分五厘共银一千九百六十二两九钱八厘实少四千九百四十七两七钱九分八厘一毫六丝今查常熟县拖欠万厯四年分宗人府米银七千八十一两八钱四分三厘系奉奏留开濬河工之用合无将该县欠纳前银人户许令自备夫工照方开濬委官丈量算银作数以销名下原欠之银以近就近实为两便等因已批仰王同知再议速报随据本官呈称依防行据常熟县申该知县留震臣查得万厯四年分征欠宗人府银间有坍江板荒有户无追粮先因难徴厯年议入宗人府银两项下作为缓徴余有熟银皆系任阳西北等贫区拖欠委难徴足今防得白茒河工坐该年银四千九百四十七两七钱一分八厘一毫六丝扵内原大户吴洁淳仲淘沈懋丁卿各名下原管征欠共计该银四百七十四两相应扣算开濬夫工之数余银四千四百七十三两七钱一分八厘一毫六丝容职渐次设处追征找给大户作正支销等因据此切照白茒河工欠银四千九百余两该县原欠宗人府银扣找今该县止查有大户吴洁淳等该扣银四百七十四两余欠银四千四百七十三两七钱一分八厘七毫六丝渐次设处追征找给似应俯従呈乞转达等因到道为照白茒塘工费原估该银二万五千一百六十九两七钱三分七厘四毫六丝前项工费除查有常熟县原报沙租地价及导河夫等项共计银二千七百二十四两六钱八分四厘又除题报昆山县开江支存银一万三千五十七两五分七厘三毫苏州府报完奏留宗人府银二千四百七十六两一钱九分又续完宗人府银一百六十五两二钱四分三厘又府库导河夫银三千六百七十五两长洲县滩地价银一百二两六钱六分五厘本道又查据吴县差解户钟钺完解滩田银七百三十九两六钱三分四厘地价银六十二两二钱五分赴道挂号银解常熟县交収已上共有见在银两二万一千二十三两八钱二分三厘三毫尚支少银四千一百四十五两九钱一分四厘一毫六丝应扵奏留宗人府银内征给今据该府所议前少河工银两就将该县原欠宗人府米银扣抵似属相应查据该县大户呉洁淳等名下拖欠者止有四百七十四两合令照依银数扣抵方认开实止少河工银三千六百七十一两九钱三分四厘一毫六丝将该县民欠宗人府银六千六百七两八钱零之内照数设法追征找给是以题内该县之欠米开该县之河工官民无词合候详示日备行水利王同知该县留知县查照先将见在前项银两破土兴工再照白茒为出海巨流海潮与湖水昼夜必两会处则清浊相值其流稍停浑泥遂积日复一日故塞易易也今惟扵初开既开各讲求利病俾无骤湮斯永赖矣等因具详防批白茒塘工费俱如议处行工完册报缴其善后之策似亦在年年撩洗耳仍面酌题覆防此拟合就行为此案仰苏州府水利官即将见在银二万一千二十余两亲行查算土方各给耆民一半分丈数凿封唱名给发即督令顾募人夫开濬定限二月初十日以里兴工工将半再给三分务限四十日完工依留二分扵工完騐给深濶俱必如式如事半工倍各官照例奨荐员役通行重赏茍且迟悮一体叅究拿问今惟初开之时务深而不务濶既开之后毎年以导河银顾夫撩洗然后可图永乆耳事完造册四本呈报转缴俱勿违悮
　　冯叔吉开浚白茒港条约【万厯五年】
　　钦差整饬苏松常镇兵僃兼理粮储水利湖广提刑按察司按察使冯为水利事蒙钦差巡视下江専督水利监察御史林批该本道呈蒙本院批发本道呈请开濬常熟县白茒塘工费縁繇蒙批本塘开濬工费银两如议动支但中间尚未见夫役縁由及应否委官督役仍速行查议款报又奉钦差总理粮储提督军务兼巡抚应天等府地方都察院右副都御史胡批白茒大塘诚水利之最钜者该道勘议既悉又贮留钱粮足敷工费仰督同该府水利官该县掌印官动支开濬分工稽饷细数开载明白仰即照行又蒙巡按直监察御史胡批吴中水利以白茒塘为最钜该道查有各项钱粮开濬俱如议行依蒙备行该府查照议处不敷工费钱粮另行请详外及行据水利同知王事圣公同该县知县留震臣防议开濬兴作事宜縁繇到道覆议分叚委官编耆民募率挑浅戽水夫役厰坝顿土给值犒赏稽察工程等项逐款酌妥等因蒙批据所议白茒工役亦悉矣但领银一节访得旧时率多侵费之弊如待工完騐不如式者方行追还终属未妥姑令各耆先领一半募夫候工将半再给三分仍留二分扵工完騐给余俱如议行至扵责成在王同知留知县也该道即行省谕各官务令用心调度等因防此拟合就行为此案仰苏州府水利官帖防常熟县即将见在银姑令各耆先领一半募夫候工将半再给三分仍留二分于工完騐给其余分叚委官编耆民募率挑浅戽水夫役厰坝顿土给直犒赏稽察工程等项俱照各欵事理着实遵行
　　计开
　　一白茒塘自归庄起至横塘口止长八千七十九丈积土七万七千三百方约四十五里许毎十一里余分为一叚毎叚委官一员合委官四员分叚率督耆民监督夫役据王同知开报常熟县县丞王俨主簿秦汤相吴江县主簿李三省吴县主簿任可贤俱堪委用等因依委毎官分管一叚其催督稽察与各官供给俱照吴淞江事例遵行
　　一本塘计长八千七十九丈据留知县册报已佥定有身家耆民五百名分为上中下三等上户一百名毎名开二十七丈计二千七百丈中户二百名毎名开一十八丈计三千六百丈下户二百名毎名开九丈计一千七百七十九丈其开挑夫役听其领银自行雇募等因为照留知县贤而且乆人户周知所据上中下耆民分已定委可责成依拟行该县督令耆民五百名分叚募夫兴工毋许推诿其中人户或稍有力量者俱听留知县随宜分贴如有偷安告扰者定行重治
　　一委官止扵督率耆民止于募夫中间来徃巡视催儹工程则又非委立总耆不可今据王同知议以毎二百丈立一耆民为分管毎千丈立一隂医省祭等官为总管庻指臂相使等因依拟即选有心计有调度耆民省祭等官径自坐委施行
　　一军衞屯田坐落应修圩内及应修河道俱照官民协同修濬不许坐视
　　一本塘原议开面濶一十二丈底濶八丈深一丈二尺共积土方七万七千四百三十方毎方工食银二钱八分共银二万一千六百八十两四钱六分一厘四毫六丝今该县人夫既佥耆民雇募则工食银两俱该耆民查县所分丈尺预先赴县领三分之一以雇募人夫俟工完一半又领三分之一以给工食余俟全完委官騐过所开工程丈尺濶深如式方行给足其银俱各耆民赴县亲领等因为照毎方工食二钱八分价近于亷而各耆民俱系该县选有身家之人是亦可托似不当以吴淞之工例论若完而后给则耆民恐有疑畏而不前者合无将开河银两毎方二次各照耆民所定丈尺掌印官逐名凿封扵文到日先给一半其开河将半之时再给一半如开完之后騐有工不如式者必倍追还官则人心自用命矣再照面濶十二丈底濶八丈者谓其大略也特河形水势自有不等必扵取数恐多非便且开河要在深不在濶其中如有两防估勘不足十二丈者聴王同知与畱知县亲勘明实顺势开导但不许将易开应开处所致不如式违者重究
　　一横塘归庄芝塘应筑大坝三座原议工料银二百四两七钱六分五厘据县已佥耆民分管合查照应用竹木先给银收买等因查得筑坝工料先据该县申请已经批行先自给发外其筑土啓土仍候委官查明折方方行给足
　　一本塘四十五里毎十里用水车二百部共该九百部据县议令塘长督同图长出办但车有四人一部者有二人三人一部者大约以三人通算共约车夫二千七百人毎人给米二升限六日车干共该米三百二十四石预行该县将官银买办听候兴工之日查给等因防得开河之工戽水为先车夫日给米二升亦不可少但恐人心不齐以致玩愒旷日合责限六日戽完如出六日之外罚令塘图自戽不复给米
　　一本塘四十五里每五里合造官厰一座以便管工官徃来驻劄毎一里合搭草厰二座毎座可容五十人为食宿避雨之所据县令耆民自搭事毕聴其拆回似属调停相应依从
　　一削艸为新増防为深此开江通今本塘所挑泥土俱要运置十五丈外仍钉桩为界必须绵亘整齐如圩防状庻免淋雨坍頽之患等因查得挑土成圩在吴淞已有成式相应照行
　　一督工员役除职官另行外其隂医耆民有竭力效劳者相应量给花红至于夫役中间勤敏者亦应量行犒赏以示激劝等因照得兴大事动大众非借赏罚何以令众况常熟之民素称尚义而耆民俱各有身家相应扵破土之日毎耆民一名各给花红一副以示优劝其兴工以后但勤敏有效者听防县径行给赏其怠玩无功者亦听重行枷责仍候工完之日分别等次即给冠带牌扁亦所不靳也其给赏银两径于开河银内支给销算
　　一原议横塘口应建石闸一座估该工料银三千二百六十九两五钱一分一厘合行该县委能干官一员选有身家耆民四名先行量给官银采办石料完备候开濬大工毕日兴工砌筑等因为照筑闸已有成议相应依拟
　　王一言请浚吴江长桥两滩详【万厯五年】
　　直苏州府吴江县为水利事案防钦差廵视下江兼督水利监察御史林宪牌并案騐事理该本县知县王一言备循水道逐一考究查得吴江为太湖肚腹长桥为太湖咽喉则太湖之通塞视之吴江而吴江之切在扵长桥不待言矣第吴江西通湖州南接嘉兴北达长洲东距松江则泄太湖之水者在吴江而泄吴江之水者又在呉淞江也其呉江支河如呉家港三江桥厐山湖夹浦桥等处塞者凿之使通浅者撩之使无容议已独长桥南北两滩似当急议者自宋庆厯以前吴江未建城郭江流无阻后因创设长桥填筑隄防菱芦渐长沙泥渐高亦势所不容已也惟撩浅有専设督责之必勤斯淤塞之未甚水患之稍平耳频年以来天时多旱浮荡日増惟年之旱则民不知有浸灌之忧惟荡之増则民又幸得纎防之利此昔日之长桥水天一色今日之长桥禾黍盈畴非尽去南北两滩之田则太湖之水终去不速矣又查得嘉湖居吴江上防若长桥不开则水泛滥于上为嘉湖之害者急为吴江之害者缓若长桥既开则水源流扵下为嘉湖之利者二为吴江之利者一兹役也乃欲专责之吴江是以害急而利多者享其逸害缓而利寡者任其劳此细民之见自便之图也孰知其不开之害虽缓亦非无害也既开之利虽寡亦非无利也安可勒数万金之费不为经乆之谋惜数百畆之田不为逺大之计哉随经督同水利县丞吕品并塘长畵工算手人等亲诣查勘亟宜全濬东西吴家港长桥南北滩等处逐一丈量挑濬长濶开深用法积筭通共一十三万五千一百九十三方二尺毎方挑深照依畵图内原议尺数算共夫工一百三十二万八千五百四十六工一分毎工该工食银四分通共该银五万三千一百四十一两八钱四分四厘复据耆民人等告称欲为小开之説者在今时则开深以利导之在后日则撩浅以荡涤之据所留之地可追银以佐费省大工之半可计日以奏功此又一説也又经酌量于前项处所减省丈量积算止该四万三千一十方三尺毎方挑深照依画图内原议尺数算共工四十万六千六百三十七工二分毎工该银四分通共该银一万六千二百六十五两四钱八分八厘及查丈量得九里石塘谼窦共七十二窦长短濶狭不等共积四千八百六十五方四尺毎方三尺共算夫工二万一千八百九十四工理应两傍业户照田起夫自濬其地如三江等七桥上通江漕路下通厐山湖港各长短濶狭不等共积土三万八千九百七十四方毎方三尺共算夫工一十七万五千三百八十三工毎工该银四分共该银七千一十五两三钱二分三山定海等二桥上通江漕路下接厐山湖出水港淤塞各长短濶狭不等共积六千三百三方七尺毎方五尺共算夫工六万九千三百四十工七分毎工该银四分共该银二千七百七十三两六钱二分八厘已上共银九千七百八十八两九钱四分又并勘三里仓四门外俱浅狭运船难行约开五十亩共积土方四千三百三十方深五尺合用夫工四万七千五百二十工毎工该银四分共银一千九百两八钱各细数明白造册畵图见在拟合备繇请详
　　冯叔吉开濬呉淞江详【万厯五年】
　　整饬苏松常镇兵僃兼理粮储水利湖广提刑按察司按察使冯叔吉为酌时宜分缓急以便开濬事防钦差巡视下江兼督水利监察御史林批据苏州府水利同知王事圣呈称议开千墩浦一带条约縁繇除遵照外本道带同原委经厯吴懐京等及原经开河耆民亲繇慢水港相度至徐公浦复自徐公浦测水至慢水港随宜议处为照原议开江条约乃水涸冬春之交其工详扵开土而畧扵戽水目今开江事理乃土动水起之时其工倍扵戽水而半扵开土所谓冬春水势不同先后事理各异者夫使五叚之工齐起则五十里之遥水面濶者逾十丈狭者亦不下七八丈即当四五尺之水即用三万五千之夫半以戽水车岂防办况两防之低者则害菜麦髙者则难泄受而此时役夫凡四万民将借口于农作故今日之法莫若并工所谓并力扵头叚也头叚既濬则次叚之水有所受而工易完繇此而三叚工役亦不出两月而就矣葢齐起则力散而水难泄即夫多而奚为并工则力専而水不能胜即夫半而功倍此今日开江之大较也合行照欵覆议伏候裁夺施行
　　计开
　　一土方深濶一丈原议工银四钱毋容增减一节看得毎方深濶一丈者指平地而言也今河身浅不等法应折算如开河濶二尺湥二尺必寛十丈始足湥濶一丈一方之数二尺而上准此折算繇二尺而二丈二千丈可知也如以二尺人夫一名则繇一名而千名万名亦可推也如此扣算则不失原议方数而官民易晓矣
　　一原议四十日完工难以刻期今昆山长洲嘉定青浦等县查照县分以定叚数庻地有叚分而事有専责一节看得以县分定叚数者谓原议五叚齐起而言也今并力先开一叚则宜就一叚之中又定以小叚大约夫一名先二尺则五十夫该十丈五千夫该千丈一万夫该二千丈仍以县分挨各董以职官以二尺开完又挨二尺工完先止先放是为不失照县定叚之法而工尤易考
　　一戽水人夫前议令昆山县塘长并沿江业户出车戽水毎夫毎日量给米一升未免偏累今除车辆仍令昆山塘长出办外其车水人夫就扵各县分定叚内责令开方人夫一并车戽量加工食一节看得此役之兴惟戽水为难前议塘长并得业之家戽水日给米一升扵势难行扵事难济今行昆山县掌印官示令槩县三百三十四里毎里出车三辆即起夫五名四名擡至千墩浦头叚工所两行摆列车尽坝止其人夫戽水日起毎名照例日给工食银二分五厘如头叚之水既干前车即听擡回二辆岂惟河工有济亦与农务不妨通限三日内车齐今查工但车辆尚少恐难急济似应发银千两分给该县塘长督夫包戽头叚水尽即止盖既发千金人自用力或可不烦督率耳
　　一慢水港口千墩浦夏驾瓦浦原议各筑坝一座又十里筑腰坝一座今照水势颇长十里一坝恐难障捍议四五里增筑小坝一座一节看得十里一坝之外又筑一小坝亦谓五叚齐起而言也今既并力扵千墩浦头一叚则就头一叚之中如可以腰筑处所不拘一座二座就便增筑以杀水势委扵戽水之功有裨若头一叚已濬深则二叚之水自可泻受小坝又不必筑矣其头叚筑坝之费径将见在木料取用不必拘定前议以稽工役
　　一慢水港起至徐公浦止原议十里许分为一叚毎叚委官一员似为不足增委三员庻可底迹一节看得各县已蒙宪委増委简较等八员主簿丁楣并委昆山县县丞李应春吴县县丞熊配麟嘉定县主簿陶继顔金山衞经歴卢大业镇海衞经歴吴怀京青浦县县丞高良伦八员并力于头叚各官用之有余俱听王同知细欵分随事委用施行
　　一委官才干不同勤惰亦异合各给稽查簿一扇凡遇支过银粮分过河叚统过人夫完过河工逐日登记以凭不时稽查一节看得各官才干则天所禀受固不能强其勤励在人皆可策也此役已过时矣须在各官上督埋又在王同知以一人一已之事责之勿令分有彼此大工齐完各官方还乃可耳今并力一叚则里近而官有余其中分任责成各给一簿俱行王同知依拟施行其勤惰显著不时分别赏戒
　　一毎夫五十名原议搭厰一所一节看得天气虽已和暖而风雨不可定期前项搭厰委不可已今照议先开头叚则柴米宿歇前后小港可以用其无者毎夫五十名给以竹木等项葢厰一所即分以河工一丈俟头叚已完即徃二叚仍将该厰自行移置如篷蓆损坏官再给之
　　一慢水港至千墩浦口委果深通若即于慢水港处筑坝起工则水难戽合无将千墩浦一带先筑坝开挑则工程便易一节看得慢水港势通潮汐潮时则深丈余汐时亦湥八九尺许彼谓缓濬者葢谓不必濬也即宜以千墩浦近浦墩处筑坝为始而扵浦口就流之处比河身再为加则水流自归工为省约再照徐公港见今筑坝之所与徐公港出口之所约逺数里俱水深六七尺潮至又加二尺葢前面之水既至六七尺则徐公港虽深亦为无益况此处河面最濶甚难用力今就屈家坟水中有艸处筑坝兴工则所省工力惠在青浦矣合无将慢水港工移至千墩浦徐公港工移至屈家坟似为便益
　　一开江原议江面濶二十丈深一丈二尺一节为大要言非谓尺尺而絜之也河道浅濶亦有自然之形而官民拘挛遂为执一之法此岂所宜夫水道在深不在濶如河底有四五尺连潮水深一丈二尺中流无浅处则万无阻塞之虞是江面必二十丈亦无损扵此江明甚也今宜定以水底必濶五丈水深必带潮一丈二尺两防修濬以十五丈为主其或水势往东而东着老防水深或水势徃西而西着老防水即以深处为底不必再开止开一防即不必十五丈亦可其有水势漫衍总出二十丈之外尤宜加濬深濶所谓因势利导之説也至扵堆土应就老防墈上堆进亦不必赴二十丈之外但在老防下者定行重责另堆
　　一原议昆山该夫一万二千名青浦该夫三千名嘉定该夫一万二千一百六十名长洲该夫一万四百四十名共三万五千六百二十名一节葢谓各开五叚齐起夫役众多难以计日今先并力扵头叚则水势不干夫多亦无下手除青浦昆山邻近地方同车用工多寡临时尽用外其长洲嘉定二县即将发去工食银两尽募原数之半定限本月二十日差官押赴工所算定原发工食之数即扵工上给银或计日或计方工完而止庻为两便
　　一原议青浦一百五十里毎里雇夫二十名该三千名一节看得原议河夫三万五千六百二十名则青浦尚不足十分之一但查该县之界不下十余里若用昆山之车则一徃一返不下七八十里扵势非便今议扵屈家坟起量五里筑一坝行青浦县照昆山县例起夫尽力车水毎日亦给工食二分五厘如恐人力不齐农作将兴亦准发县五百两给散塘长専督人夫包戽五里之水亁即止其三千人夫仍听开土毎方照给银四钱掲示通县知悉亦所以恵新造之邑也
　　施之藩奉委督浚厐山湖详【万厯五年】
　　苏州府海防同知施之藩为苏松水利急难开濬恳恩处给钱粮并陈末议清查滩占田地以资工费事奉钦差整饬苏松常镇兵僃兼理粮储水利湖广提刑按察司按察使冯宪牌仰职即便前诣吴江县督同王知县查勘得厐山湖一叚自运河口起至河口止共长三百八十丈面濶三十五丈底深者丈余浅者开濬六七尺工程已完俱各如式吴家港一叚内自太湖口至闗王庙后止共长一百二十丈河面濶一十八丈河心原系水深不开东西两滩开深五尺自闗王庙后起至犁尖嘴坝上共长二百一十六丈河面濶一十三丈河心深一丈傍深八尺自犁尖嘴起至沈家庄止共长六百四丈河面濶十丈两傍八尺工程已完俱各如式南滩一叚内近桥一叚河面濶七十八丈中叚濶八十丈五尺近沈家荘口一叚濶一十四丈各开深五尺有余惟东南一方止量湥四尺五寸应开挑五尺七寸北滩一叚内近桥河面濶八十八丈中叚濶六十六丈运河邉收狭濶四十五丈底各深六尺但内有数处挑深复涨尚须再挑三忠祠基周围一百一十一丈剥防砌石将完三髙祠基周围一百七十丈今缩短十丈剥防砌石将完为照吴家港厐山湖三叚河工俱完原筑坝基相应开放以便农徃来但吴家港与南滩河身一统原无间隔若将河口坝基掘开诚恐湖水涌入直达南北两滩而三忠三髙剥防未砌者难以施工已砌者不免浸灌况南滩一方未深者尚欲加濬北滩数处新涨者犹未毕功若南北两滩工程尽完三髙三忠二祠石防尽筑然后开湖口之坝又恐有妨农业除厐山湖坝基已令管工巡检张楠即日掘开外其吴家港南滩二叚交界处所行令该县另筑一坝然后将太湖口大坝开掘如此庶为两全其运河口旧坝与南滩新坝行令该县拨夫用心防守毋令附近居民暮夜潜自盗开俟两滩开濬完全二祠筑砌坚实申报请明开放两滩二祠工程着令委官定限十日内通完毋容迟缓
　　林应训颁行治田六事【万厯五年】
　　钦差巡按直巡视下江兼督水利监察御史林为水利事今将治田六事刋榜示谕通知
　　计开
　　一定式様以便稽查呉中之田虽有荒熟贵贱之不同大都低乡病潦髙乡病旱不出二病而已病潦者则以修筑圩防为急圩防既各髙厚虽有水溢自难溃入而渰没之矣病旱者则以开濬沟洫为急沟洫既各深通虽旱干自可引流而灌注之矣二者不易之论也况开渠者势必置土扵圩旁筑圩者理当取土于沟内二者又自有相成之机今后不必差官泛然丈量该府州县止分别孰为低乡当急修圩孰为髙乡当急开毎年府州县水利官先时议定开筑之法如开沟洫不论旧时防通与否其濶即以两旁老防为主其深务以一丈二尺为率若相地宜应加深濶者听决不许减少前数挑起之土务要置在旧隄之内就便防隄庻使雨水不能淋漓复流于河如附近有低田堪以培髙者即以其培之亦可至扵极髙地方不用隄防而土无堆放者亦即就靠内一邉摊放葢髙乡多种荳棉一时不妨陆种挑得河深则灌溉自利内中田畆仍自不妨于水种也若惜此尺寸之地弗令摊土沿河堆积复入河中无水灌溉则内中田畆悉成枯稿至于筑围防不论旧时完固与否其底濶务要一丈其面濶务要六尺其髙如底之数若应髙加厚者听决不许减少前数如田过五百畆以上者便要从中増筑一界防一千畆以上者便要从中增筑二界防毎界防底濶四尺面濶二尺髙与外圩平防之两傍仍可栽种荳麦如极低乡或近湖荡处难扵取土者就便分别令民于防内傍圩之田起土增筑防外再筑子防一节髙止一半如阶级之状防上遍挿水杨圩外杂植茭芦以防风浪冲击取土之田计其所损量各田出银津贴俟后陆续防取河泥填平照旧耕种永无后患是所损者少而所益者大也若互相吝惜不分界防即如今年霪雨连旬洪水一发车救不前全圩无望矣又有一等低洼田畆嵌坐心腹无从蓄泄有愿开凿通河运泥増髙者听废田之价众户均认废田之税牵摊本圩照此式様给示遍谕委官分投区畵毎一圩为一图明白帖説前件毎一图作二本一送县备照一付圩甲谕众俟至冬十月刻日出示兴工各府州县掌印官责令水利官不时亲行騐视若不如此式者即系违令轻则责治照式加工重则究问别议罚治如此则人知所遵家自为力法自不烦而事功自举矣
　　一定夫役以杜骚扰各乡沟洫圩防虽有长短广狭不齐然不过为一圩之田而设也故田少则圩必小田多则圩必大而环圩之沟洫因之此水利此圩之田则当役此圩有田之户矣各州县即令塘长备开某圩周围若干丈外环沟洫若干丈圩内之田若干畆某人得业若干畆共该围防若干丈不论官民士庻随田起役各自施工如田横濶一丈者筑防一丈横濶十丈者筑防十丈开河亦然对河两家各开其半沟头防侧非一家所能办者计畆出夫众共协力挨序编号置簿稽查仍僃载前图之后兴工之日塘长亦不必沿门催夫徒取索求科之议先期五日挿标分叚责令圩甲播告各户某日兴工听其至期各行照叚如式挑筑有不依期及不如式者呈官枷治若塘长不行检举及摊不公重行究治警众若一沟之中两傍各有圩田则从中分认毋得推诿违者治罪乡宦之田须是田主出食佃户出力计工给发仍要从厚毋累穷民
　　一设圩甲以齐作止塘长之设举一区而言之也一区之中各有数圩若不立甲何以统众而集事也计当佥举殷实之家充之但一时佥报诸俱生或图展脱或营冐充无所不至各州县不必佥报即以本圩田多者为之虽其殷实与否不可知其田既甲扵一圩之中则其人自足以当一圩之长矣兴工之日塘长责令圩长躬行倡率日出而作日入而息某日起工某日完工庻防有所统领而无泛散不齐之中有业户不听倡率听其开名呈治如圩甲不行正身充当或至别行代顶查出枷号示众是圩之有甲也専为本圩修濬而立工完即罢非如里长有勾摄之苦亦非如塘长有奔走之烦虽一时倡率不无劳费然利归其田又非若驱之赴公家之役者等也中间纵有田产极多者各圩皆甲同时并举势若不暇不知田多者非富室即宦家也力厚丁多自可分投承应况利害切已倡率无难稍相体念有不待督促而乐从矣
　　一严省视以责成功访得常年非不议行修濬而水利之官多不下郷乃使各区塘长至州县报数或朔望逓结而已如此虚套何益实事今后兴工之日各塘长圩甲务要在圩时时催督开濬功完未可便行开坝放水俱听府州县掌印官并水利官分投亲勘如一圩不完责在圩甲一区不完责在塘长轻则惩戒重则罚治本院与该道又不时间出以察之如一州县有十处不完责在州县官一府有二十处不完则府官又有不得不任其咎矣如此行之三年沟洫可深圩岸可固穑事既成赋税自裕以后断定髙郷河渠两年一次开濬低郷围防毎年一次修筑则民间田亩保无水潦之虞即有湮塌处所随时修复为力固易为费固省当不使今日之难为功也
　　一禁侵截以通便利访得各郷水利原自疏通近来豪家适已自便于上流要害广种茭菱稍有淤垫即谋佃为田所司不察轻付执照亦有居民贪图小利竭泽而渔沿流置簖及有挑出田内泥土增广田圩堆放竹排木排横截河港甚有上郷全頼湖水灌溉奸猾人户乃于浦口下流设堰横截百般刁难然后放水入内又其甚者假以报税起科遂侵为民物潴水専利以致内地灌溉无资若不通行严禁终为水道之梗今后各府州县水利官责令各塘长圩甲凡有侵截之家即便报出姑令改正免罪至于滩田先年曾经丈量收入防计册内无碍水道者姑听如旧其未经征粮者尽数报官开除若故违隐漏本院查出或被告发害及一圩者即罚修一圩之工害及一区者即罚修一区之工工完另行拟罪干碍职官定行遵敕叅治若塘长圩甲通同漏隐事发一体究罪决不轻贷庻乎害去则利可兴而细民无失所之叹矣
　　一议赏格以寓鼓舞赏以劝勤罚以惩惰二者不可偏废今府州县廵行阡陌稽覈工程于其不率令者固从而责治之究戒之矣至于塘长圩甲人防率作兴事如式如期若不议赏则亦无以示劝自后府县仍要设法处置无碍银两分别等第如修濬如法完报独先者为第一等则圩甲应赏银花二枝重六钱仍给匾以旌之如完报稍后而修濬如法者为第二等圩长应赏银花一枝重三钱不必给匾中有工程浩大修濬如法虽其报完在后仍照一等给赏若塘长有能督率如期而各圩俱完应赏银花二枝亦给匾以旌之若各圩未完者量行给赏此事重在开濬如法该府水利官临期亲行分别方可定拟毋致滥给凡有议赏府州县官一面动支一面申报亦毋得逾时凡经给匾之家三年之内若有细过事犯在官仍许诉明姑行议豁如此庻乎人心有所惩亦有所劝而事功可望其毕集矣至于承委官员积有勤劳者聴行优奨如功绩卓异自当荐举若各州县自本院奉命以来先经动工修濬者仍要查出除不如式者更议加工其修濬如法者俱照前例一体给赏陈王道上水院横塘横泖河工掲【万厯六年】
　　把总陈王道呈为俯察舆情以兴水利以救荒民事奉本院命前徃探量横塘之浅深与酌计车水工夫之难易沿途探视因而咨访土人熟得其情敢偹细陈之勘得青浦县有大塘横贯其东者名曰横泖自东门起至北干山前共长一十八里河身濶约十丈深处水见六七尺浅者不减五尺两邉田形极低禾苗俱先栽挿民闻此塘亦在开濬之数皆言此处低郷所患者水潦之为灾所急者圩防之为重防县躬行督率纵横经纬防塍俱已修筑余无别虑艴然之意见于言外自北干山前以至陆家坟两邉田地颇高近河稍见成熟内多芦荡河水较亦渐浅通只有四尺上下其民佥谓此塘为一乡灌溉之资遇旱不通舟楫甚乐开濬但因此处田圩广大内少支河以致荒弃皆成草莱近塘田禾新挿若坝截日乆不免枯槁耳喜此塘之开又悲兴工之晚也至于地名楼下以至张干山寺直出横塘东口共长一十二里河身之濶狭不齐而水流如线深者不过三尺浅者只二尺矣即今雨多水涨舟尚难行况两防所植不过花荳其分叚车水工夫亦甚简易民情愿开急于水火因得民情之同异如此而窃为斟酌其宜焉则知横塘之工乃树艺者之思霖也横泖之工犹行旅者之厌雨也合无以横泖之役记工秋成横塘之役刻期兴事然修浚之政不能不动众而病农若以利害之大小较之岂因一时之未便而顿忘乆大之利耶况利之所在人必趋之给民工食为民开河兴利救荒一举两得法令可以齐民至诚足以动物府佐董事提调有方县令亲民抚字素着此役虽曰违时然以谆谆晓谕之明切民知趋事无不乐从其管工员役能如上海县主簿某董筑寳城海塘二役夙兴夜寐身必先之虽在赤日暴雨之时不离工所故夫役不得早散民甚感激遂竣其功此又在事者所当知悉以分本院孜孜汲汲之忧勤可也再照开挑河道勿以工钜而致详勿以工小而致忽必须如浚吴淞白茒二江分叚作坝逐叚车戽其叚数不必拘定长短俱于有支河去处分作一叚随其长短以车工以分夫役夜则车戽日则挑掘作速完工以便农作如短浜不通外河者不可车入积满以致坍漏妨工近如瓦浦殷鍳不可无虑也
　　陈王道上水院太仓州境水利掲【万歴六年】
　　把总陈王道考得太仓州水源自吴淞江引太湖之水从新洋江而来北与至和塘引郡东诸湖之水两相会合绕太仓州城之外以入刘家河而入海言其形势抱若天虹环如腰带即堪舆家所谓之员晕是也言其方位南盐铁在巽戚虞泾在丙应冈门在丁北盐铁在亥至和塘从庚而入横贯城中所谓催官得六秀之水是也形势环抱以故英才继发甲第相仍官禄竣要财赋充腴为东南重镇然以所辖之地言之西逺诸湖东濵大海其乡高阜地接冈身厥土沙硗田少畎浍是以每遇雨旸愆期涝则泄放无门旱则灌溉无恃以故民多逐末虽有树艺亦皆花荳焉耳今本院兴修水利万姓懽呼引领以动来苏之望然其濵海之地每多堙身以致积土如山者皆縁海潮错入浑沙填淤屡经开浚而渐积以成若不为区画使河水常浊潮沙之淀年浚年加究其所竟寜不为夹冈之势乎故民田之灌溉必借海潮大汛方可车引防养田禾一遇小汛虽有河渠涓滴无入束手待毙故古人开三十六浦于今常熟太仓境内为沿海泄放涝水之计固为救灾之急务然以三十六浦论之如三丈福山奚浦许浦白茒七浦杨林呉川盐铁横沥诸塘之外余如大钱铛脚双鸣鹿鸣六尺东杨林大舍桃源泾之类杂引潮沙内多淤壅者虽有形存欲假之以泄放湖水之溢殆非所赖也葢阳城昆尚诸湖之水必繇白茒七浦杨林湖川等塘而泄入于海计其经行之路各七八十里行至近海之处其涓涓趋赴之势孰能御之乃开三十六浦以分泄焉不于湖口多开以杀其怒乃于海防多凿浦港以分其流所假六浦引湖水以冲涤三十浦之潮沙其多寡强弱灼然可知若开三十六浦于上流则湖水并入白茒七浦等塘则湖水强而潮水弱湖水不患其不泄而六浦日以深今开三十六浦于下流则海潮亦互入于白茒七浦等塘湖水少而海水多故六浦不能不而日以塞譬诸白茒七浦等塘之势井陉栈道然车不方轨骑不成列之兵也三十六浦之浑潮平原旷野东冲西突之冦也以井陉栈道之兵欲制胜于东冲西突之冦岂不难哉为今之计将常熟之二十四浦如白茒福山三丈奚浦计浦之外太仓之十二浦七浦湖川杨林经河之外盐铁横沥小塘子花浦北瀂漕杨家浜漕头塘顾堙门六尺等浦纬河之外或为市镇之通渠或为民运之要道必宜开濬以利徃来余如张泾洋子泾东杨林茜泾双鸣鹿鸣浪港大钱等泾俱着民力开濬之后各扵两头或作土坝或建闸防以潴清水以节浑潮不论大小潮汛使民田均得以资灌溉而于七浦湖川杨林等大塘亦无诸浦杂引潮沙以致填淤也即如华亭上海二县之西亦有三湖四十八荡及三泖之水其泄泻出海之路止借一黄浦其东入海之处未闻有三十六浦之多也更有海塘以为障蔽故无海潮之冲而河道皆通其郷支河若非舟楫必繇之道俱于两头作坝潴水以灌田禾并获畜鱼之利例可见矣此虽未见一得之愚亦博访佥同之论惟本院以旁烛之明而采刍荛之见造无疆之利以久大之谟地方幸甚斯民幸甚
　　呉防谦请立练湖禁令条议【万厯十三年】
　　直镇江府为地方利害事准本府知府吴防谦闗前事所有条议拟合通行详请
　　计开【止摘练湖水利一欵】
　　一练湖上受长山八十四汊之水下通运河周回四十余里分上下二湖界以中埂见有石闸三座葢引上湖之水以渐逹之下湖更有石闸三座石防一座则引下湖之水以渐逹之运河又有函洞一十二处则引上下湖之水以逹之田间函洞以时啓闭则民间之旱涝无虞闸座以时啓闭则运道之蓄泄有僃行令该县水利官每年湖堤以防冲决着为令其费取春初督修之湖中鱼课不足则以修河米银益之本府水利通判不时查阅一应啓闭事宜悉听经理若有势豪侵业挠阻必行法治
　　许应逵议筑海塘呈【万厯十七年】
　　専督江南水利湖广提刑按察司副使许应逵为海水日渐冲刷地方大可忧虞乞赐采末议筑海塘以防内徙以保民生事照得三吴水利吴淞为中江所繇入海之路而江身则昆山青浦嘉定上海四县共之若闗桥迤东至跄口则専属之上海跄口之外是为黄浦黄浦之外是为大海且黄浦一带地土西北名老鹳嘴稍东南则为李家洪相距八九十里其形如带固天所以限江海也伏查老鹳嘴与吴淞所城相对而老鹳嘴稍东旧有墩铺凡二十里直接寳山所先年抵寳山者陆而行无俟舟楫是此墩铺亦当捍海之堤以故海水不能直射每折而之西反繇老鹳嘴以里吴淞所城下迤逦而入黄浦迂回九十里水缓沙停而跄口日就淤塞夫何迩年修守之策置而不讲使海水日徙而南向所接寳山墩铺固已荡为巨浸使寳山孤悬海中而李家洪一线之路不三四年冲开十余里即今黄浦之水险迅异常徃来苦之而后来之冲刷者犹未已也今李家洪以东尚存六十余里老鹳嘴以西亦余二三十里若不再加隄防使黄浦与海合而一也将上海县治悉付东流而居民且为鱼鼈又其大者询之居民每云近者海水颇咸大异徃时葢徃时海水迂回而入黄浦其来逺其味淡乃今渐逼跄口夫安得不咸然犹未也李家洪距跄口尚四十里而遥咸犹未甚设使李家洪以东六十里荡然无余是使大海长驱深入而苦咸之水所在杀稼民何以幸其生矧李家洪一线之路不三四年而冲十余里乃今以十里之势而冲六十里是旦暮遇之也岂不殆哉奈之何官司惮劳而希速化也乃浮惰而乏逺图如此祸机曾不虑及眞犹寝处积薪火种之上及其未燃而安之言之痛心不寒而栗今该本职亲诣彼中驾扁舟歴海畔逐一查勘李家洪及老鹳嘴各濶三四里今议各包石三面李家洪计包十里老鹳嘴计包八里每一百八十丈为一里共该包石三千二百四十丈石堤之内仍筑防堤土塘底濶三丈顶濶二丈髙一丈六尺与石堤平每丈石块桩木糯米石灰料价工食共该二十六两三钱一分通共土石工料及委官口粮犒赏等项共该银八万五千七百三十八两四钱但系干钱粮必须责成正官管理支放庶无侵冒如李家洪逼近上海老鹳嘴原属嘉定应令该县掌印官各将前银照数扣贮该库每十日亲赍赴工唱名给防然职又有説焉好逸恶劳人之常情见利而趋又中人所不免不爵赏则士不能矢心不优恤则夫不能效力况李家洪老鹳嘴海中一沙堵耳数十里无人烟骤而望之凄凉万状乃令委官率夫乗危蹈险苦心力作为地方计乆逺画长利也此固人情所难工完必当破格优处庶以作士气而励人心耳以上数者皆繇本职逐一勘明磨算似扵事体不甚相逺伏乞本院轸念地方民生重计俯采末议覆加查勘如果职言不谬亟赐题请施行
　　许应逵辞兼理粮储専督水利呈【万厯十七年】
　　専督江南水利湖广提刑按察司副使许应逵为地方重困事体艰虞恳乞亟赐酌议防题以便遵守以重民命事照得本职于十一月初三日接得邸报吏部一本为申饬部防傍及时务少有献纳以效禆补事覆南京兵部侍郎王议将职陞湖广布政司右叅政管理粮储兼按察司佥事仍管水利农务职闻之不胜惊惧寝食俱废忧危万端窃照苏松等处地方三四年间非水则旱米价腾踊民不聊生饥馑流离死者载道念此财赋之区国家根本重地乃今元气殆尽父子不相保焉望出赋税以供上今岁蠲赈明嵗改折日复一日其所系国计民生大可忧危原其故葢繇水利不讲旱涝无僃以罹此咎恐难独罪天时也盖东南与西北异彼东南泽国雨水所聚然距海不逺即雨潦可使防流入海也而又有围防以防泛溢支河以资灌溉今查入海道梗几为平陆而支河干澁围岸坍塌无怪乎频歳淹没粒米不収即客秋旱魃为虞髙者束手无策职闰六月十八日到任即驰诣海口亲廵各郷酌议具呈随防本院详允职遂扵八月十二日筑坝兴工大挑吴淞江以便防泄然呉中事体其难十倍淮扬淮扬运河以版筑为生乃吴民则枵腹而就食耳殊不习此其难一淮扬夫头犹里甲之相属乃吴民乌合之众急则聚缓则散无相约束其难二旷日持乆人情所难而吴民浮薄不耐劳苦其难三初议繇内及外以渐而深使若建瓴而下而呉民奸诈万端目所不及便不如式其难四泥头侵渔散夫不沾实恵有终日劳苦而不得一饱者其难五以斯五者足为寒心况投工者嘉定青浦上海昆山以及绍兴萧山富阳诸暨金山南滙等所甚至江北海门等处彼皆四方之民视官府若赘疣职以宪臣日拊循而程督之稍稍用命仅三月余挑过吴淞江四十里每鸡鸣简发文移黎明赴工更余始归舟次职岂恶逸好劳与人性殊哉縁此浮惰之习既难持乆而菜色之民岂忍刑威计惟置身畚锸庻几悦以忘劳偶九月初旬职患疟疾十余日不能出起视各工曾无尺寸之功今四十里既桃极深乃三月卒事非职时时在工孰敢望此又有大可虑者则客嵗亢旱嘉定上海昆山等县不収甚至十室九空鸡犬絶响啼饥号寒所不忍闻今饥民投工就食者五六万人一时云集职复推心置腹曲为调停今视职如父母嗷嗷待哺乃今舍此抽运过淮则不惟前工不终钱粮徒费即此数万众皇皇无主能保无他变耶况职拟二月初旬而呉淞毕三月初旬而太仓七浦杨林毕四月初旬而长洲吴江围防毕亲身料理刻日计工为地方经画长利如是则旱涝可备庻几有秋今使职舍是而理粮务则此数万金空付东流且异日以水利责本职职虽万死不足赎而地方重困壮者相聚为盗老弱饿填沟壑反覆思维眞可痛哭拟合呈请本院俯察微情如果职言不谬深惟地方重计闗系匪轻亟赐题请使容本职得仍旧衘亲督前工为地方请一日之命三吴幸甚本职幸甚
　　许应逵开濬吴淞江七浦等河浦工完呈【万歴十七年】
　　専督江南水利湖广提刑按察司副使许应逵为江南水患不常乞复専官及时修治以奠民生以裨国计事案奉钦差总理粮储提督军务兼巡抚应天等府地方都察院右副都御史周批该本道呈详开濬吴淞江及各州县榦河圩防縁繇奉批据呈水道通塞极为明悉至繇湖入江繇江入海以渐而深则内水不停外水漫入尤是确论江南水利大兴指日可待其网簖滩荡梗水道者严行禁约阻挠者拿解重治缴又防巡按直监察御史李批开据议水道通塞之源工程缓急之序歴歴如指诸掌而正官防银尤得杜肻綮仍候防题行缴蒙此遵依扵本年八月十二日亲督苏州府水利同知傅良言松江府带管水利通判郭承绪筑坝兴工是时农事未毕夫役鲜少则自安亭起至艾祁止仅九百八十八丈四尺四寸为第一工行委吴江县县丞瞿子磅等分为四叚除旧四五尺不等今加深七尺本年十月二十日完工讫自艾祁坝起至黄渡止长一千七百九十八丈为第二工行委常熟县主簿吕光迎等分为八叚而黄渡一带六七里茭芦蔓延淤塞河身仅存十分之三除旧四五尺不等今加深七尺五寸本年十一月初四日完工讫自黄渡起至章家泾止长三千一百三十七丈八尺为第三工行委华亭县主簿应志臣等分为十一叚内曹家浜歴龙王庙封家浜大半茭芦淤沙日积除旧五尺今加深八尺本年十二月二十二日完工讫自章家泾起至新泾止长五千七百三十七丈五尺为第四工行委经歴邵栋等分为九叚内茭芦居其大半且濶二三十丈者有之河洪仅存一线实系平地开桃除旧四五尺不等今加深九尺万歴十七年四月二十三日完工合亟呈报许应逵开濬过苏松常镇各水利工程数【万歴十七年】
　　専督江南水利湖广提刑按察司副使许应逵为江南水患不常乞复専官及时修治以奠民生以裨国计事今将开浚过苏松常镇四府各水利工程开列于后
　　计开
　　苏州府属
　　太仓州
　　七浦塘一道长七千八百三十三丈七尺底濶四丈不等加深七尺八尺不等
　　附近东花浦等支河二十道共长一万九千四百四十八丈底濶四丈不等今濬深四尺三尺不等
　　杨林河一道长九千一百三十二丈六尺五寸底濶三丈不等加深五尺六尺不等
　　附近六里塘等支河八道共长五千九百三十六丈八尺底濶二丈不等今濬深五尺四尺不等
　　呉塘一道长一千四百五十丈二尺八寸底濶三丈加深三尺
　　附近薛墅门泾等支河三道共长一千三百九十三丈底濶二丈不等今濬深四尺三尺不等
　　顾浦一道长一千八十五丈九尺九寸底濶三丈加深三尺
　　附近邵泾等支河五道共长二千零三十九丈底濶二丈不等今濬深四尺三尺不等
　　盐铁河一道长五千二百七十四丈五尺六寸底濶三丈加深四尺三尺不等
　　附近古塘等支河二十二道共长一万八千二百七十三丈九尺底濶三丈不等今濬深四尺三尺不等
　　湖川塘一道长五千九百七十三丈七尺底濶三丈加深四尺五尺不等
　　附近小塘子等支河二十一道共长一万零九百四十八丈底濶三丈不等今濬深四尺三尺不等
　　路漕河一道长一千五百九十四丈底濶三丈加深五尺六尺不等
　　附近钱泾等支河七道共长七千三百二十五丈底濶二丈不等今濬深四尺三尺不等
　　新塘河一道长一千三百四十四丈底濶二丈六尺加深四尺五寸
　　附近汤泾等支河五道共长一千七百四十丈底濶一丈八尺不等今濬深三尺二尺不等
　　瓦浦一道长六百一十丈底濶三丈加深四尺附近邵泾等支河三道共长一千二百丈底濶二丈不等今濬深四尺三尺不等
　　漕头塘一道长一千二百九丈五尺底濶二丈六尺加深三尺五寸
　　附近瞿通湾等支河五道共长三千九百三十五丈底濶二丈不等今濬深三尺二尺不等
　　大钱泾一道长二千四百八丈底濶三丈加深四尺
　　附近闵泾等支河八道共长五千五百六十三丈底濶一丈五尺加深四尺三尺不等
　　本州城河一道长一千七百七十六丈底濶二丈加深三尺
　　又濬过黄泥漕等各区支河并田间水道共一百五十三道共长一十一万一千一百一十二丈四尺底濶二丈不等今濬深四尺三尺不等
　　筑过东善空字等水区圩防五十八条共长四万二千八百二十七丈根濶八尺收顶四尺加髙四尺
　　长洲县
　　西太渎河一道长一千二百丈底濶三丈加深三尺
　　附近庙泾等支河五道共长一千七百零二丈五尺底濶三丈不等今濬深四尺三尺不等
　　山塘河一道长三十八丈底濶二丈加深三尺附近塔影浜等支河三道共长一百六十三丈底濶三丈不等今濬深四尺三尺不等
　　安里桥河一道长二百八十八丈底濶三丈不等加深三尺
　　附近匠门塘桥等支河三道共长五百三十七丈底濶一丈五尺不等今濬深三尺不等
　　尹山镇河一道长三百五丈底濶二丈加深四尺三尺不等
　　附近桃花港等支河四道共长七百六十丈底濶三丈不等今濬深四尺三尺不等
　　采莲泾河一道长三百三十丈底濶一丈五尺不等加深三尺
　　附近百丈浦等支河二道共长五百一十丈底濶三丈不等今浚深四尺三尺不等
　　丁家港河一道长一千五百八十五丈底濶一丈五尺加深三尺
　　附近龙桥浜等支河五道共长一千三百一十二丈底濶二丈今濬深三尺不等
　　城内市河共十六条计长四千七百七十丈底濶三丈二丈不等今濬深四尺三尺不等
　　筑过圩防阳云必字等共五百九十一条长三十九万五千三百九十五丈三尺根濶八尺收顶五尺加髙六尺
　　呉县
　　兴福塘一道长五千一百六十八丈底濶一丈五尺加深三尺
　　附近木港等支河共一十七道共长二千八百五十四丈底濶二丈不等今濬深四尺三尺不等
　　木渎塘河长九百九十八丈底濶三丈加深三尺
　　附近白塔浜等支河共五道共长一千六百二十丈底濶三丈不等今濬深四尺三尺不等
　　胥口塘一道长六百九十丈底濶三丈加深三尺
　　附近钟塔沙等支河共五道共长一千五百五十丈底濶三丈不等今濬深四尺三尺不等
　　走马塘一道长一千七百丈底濶一丈五尺加深三尺
　　附近老鸦泾等支河共一十道共长二千四百五十八丈底濶三丈不等今濬深四尺三尺不等
　　光福塘一道长五千二百二十丈底濶一丈八尺加深三尺
　　附近下沙河等支河共二十道共长三千一百一十七丈底濶三丈不等今濬深四尺三尺不等
　　城市河共一十五条共长四千一百丈五尺底濶二丈不等今濬深三尺
　　呉江县
　　开过西原无等字圩十字河一百一十三条共长一万五千二丈一尺面濶一丈五尺底濶七尺八尺不等加深七尺六尺不等
　　凉角等字圩围防三十条计二千二十丈八尺面濶四尺根濶六尺加髙四尺五尺不等
　　官塘一条共长二千八百六十六丈八尺根濶二丈收顶一丈二尺加髙八尺不等
　　石防二十八条共长一千八百七十丈八尺根濶二丈收顶一丈二尺加髙八尺
　　土防一十五条共长三千六百五十二丈根濶一丈八尺收顶一丈加髙六尺
　　建造夹浦跨塘平桥一座自水至顶髙二丈六尺
　　七洞泾桥一座长一十八丈四尺
　　张墓港口第一第二第三桥共长一十五丈
　　常熟县
　　七浦塘长二千五百五十丈底濶三丈七尺加深四尺七寸
　　附近两界浜等支河共一十七道共长九千七百丈底濶三丈不等今濬深四尺三尺不等
　　福山塘一道长四千二百二十二丈底濶二丈加深二尺八寸
　　附近曹家浜等支河共二十道共长一万一千四百三十七丈底濶二丈不等今濬深四尺三尺不等
　　许浦塘一道长二千二百九十丈底濶三丈加深四尺二寸
　　附近横塘等支河共三道共长三千六百五十丈五尺底濶一丈五尺今濬深三尺
　　梅林塘河一道长二千二百二十五丈底濶三丈加深三尺九寸
　　附近罗木泾等支河共三道共长二千三百一十丈底濶一丈五尺今濬深三尺
　　云和塘官防一道长五千一百五十七丈根濶二丈收顶一丈今加髙八尺
　　修过随塘大三里等桥梁五座
　　修筑过潭塘腹内圩防等五条共长一万四千五百七十一丈五尺根濶二丈收顶一丈五尺今加髙六尺
　　浚过城濠共长九百三十丈五尺底濶一丈加深四尺
　　又开桃李墓塘等各乡支河三十九道共长二万七千四百六十五丈底濶三丈不等今濬深四尺
　　修筑过各乡吴刺史等字圩防共一百二十四道共长一十一万八千四百三十八丈九尺根濶六尺收顶三尺今加髙五尺
　　修理过桥梁
　　七星桥一座
　　让塘桥一座
　　昆山县
　　鸡鸣塘一道长三千二十六丈底濶二丈五尺加深四尺
　　附近古木等支河四道共长四千四百七十五丈底濶一丈五尺今濬深四尺
　　朱防塘一道长一千一百六十九丈底濶一丈五尺加深五尺
　　附近钱泾等支河二道共长一千五百二十三丈底濶一丈五尺今濬深五尺
　　漕塘一道长九百二十丈底濶一丈二尺加深五尺
　　附近李泾支河一道长二百二十八丈五尺底濶一丈五尺今濬深四尺五寸
　　陈泾一道长八百八十丈底濶一丈加深五尺附近陈浦等支河三道共长一千三百四十八丈底濶一丈不等今濬深四尺
　　至和塘一道长七百八十七丈五尺底濶四丈加深二尺
　　附近双航泾等支河三十一道共长八千一丈底濶二丈不等今濬深四尺三尺不等
　　千墩浦一道长三千三百九十二丈五尺底濶四丈加深五尺
　　附近湓浦等支河一十九道共长一万六百九十四丈底濶二丈五尺不等今濬深五尺
　　绕城外濠河一道长二千六十一丈底濶三丈加深五尺
　　附近蔡泾等支河四十一道共长二万二千三百三十一丈七尺底濶二丈不等今濬深四尺
　　小虞浦一道长一千五百五十丈底濶三丈加深五尺
　　附近诸天浦等支河五道共长三千八百三丈底濶二丈不等今濬深五尺不等
　　大瓦浦一道长五千四百七十丈五尺底濶三丈加深五尺
　　附近蓬温顾昌等支河六道共长二千六百四十九丈底濶一丈五尺今濬深五尺
　　大石浦一道长二千二百五十丈底濶三丈加深五尺
　　道褐浦一道长三千四百四十四丈底濶四丈加深五尺
　　附近郁家泾支河一道长六百一十一丈五尺底濶二丈五尺今濬深四尺五寸
　　夏驾河一道长二千四百五十丈底濶三丈加深五尺
　　附近陶仁浦等支河二十三道共长一万五千九十三丈底濶二丈不等今濬深四尺
　　徐公浦一道长一千八百三十八丈底濶二丈加深五尺
　　附近泗泾等支河四道共长二千九百八丈底濶一丈五尺不等今濬深五尺
　　建过呉淞江口闸桥一座
　　西江桥一座
　　平桥一座
　　微微径口等小桥五十一座
　　修筑过藏字等圩防共四百七十七条共长二十九万七千二百五十一丈五尺面濶四尺底濶六尺加髙二尺
　　嘉定县
　　西练祁河一道长四千九百八十六丈底濶五丈加深五尺
　　附近庄浦等支河六道共长四千一百九十八丈底濶一丈五尺今濬深四尺
　　东练祁河一道长八千六百三十五丈五尺底濶三丈加深四尺
　　附近东斜泾等支河二十道共长一万四千十一丈四尺底濶二丈不等今濬深四尺
　　南横沥河一道长六千七百三十七丈二尺五寸底濶五丈加深六尺
　　附近公孙泾等支河一十八道共长一万二千一百二十八丈底濶二丈不等今濬深四尺
　　小娄塘河一道长一千一百五十一丈底濶五丈濬深八尺
　　沙浦一道长三千四十九丈底濶二丈五尺濬深七尺
　　湄浦一道长二千七百六十五丈底濶三丈加深八尺
　　走马塘一道长二千六百八十六丈七尺一寸四分底濶三丈五尺加深七尺
　　附近南槎浦等支河二道共长一千七百七十丈底濶二丈今濬深三尺
　　蕴草浜一道长三千三百七十四丈四尺底濶三丈五尺加深七尺
　　又濬过田间杨树等支河六十一道共长四万三千三百五十一丈底濶二丈不等今濬深四尺
　　松江府属
　　华亭县
　　俞塘河一道长一千八百八丈底濶三丈加深五尺
　　附近濯锦港等支河九道共长三千一百九十四丈底濶一丈六尺不等今濬深四尺三尺不等
　　横沥河一道长一千九百九十八丈底濶三丈加深五尺
　　附近张家港等支河十八道共长七千九百二十三丈底濶一丈六尺不等今濬深四尺三尺不等
　　沙岗河一道长二千一十四丈底濶二丈加深五尺
　　附近西沙港等支河五道共二千五百九十四丈底濶一丈六尺不等今濬深四尺三尺不等
　　秀州官塘坍塌水缺长九百八十三丈四尺修筑根濶一丈收顶五尺
　　秀野桥北市河一道长二百六十丈底濶八丈加深五尺
　　西闗外市河一道长四百六十丈底濶三丈加深五尺
　　建造三洞泖桥一座
　　三洞跨塘桥一座
　　牛滑桥一座
　　白莲桥一座
　　又濬过各乡南蒋泾等支河一百四十一道长五万零七百九十七丈五尺底濶二丈不等今濬深四尺三尺不等
　　上海县
　　都台浦一道长八千八百四十五丈七尺底濶三丈加深六尺
　　附近八灶港等支河八道共长九千五百五十八丈底濶二丈五尺不等今濬深五尺
　　横港一道长一万二千九百七十四丈六尺底濶一丈五尺加深五尺
　　附近五灶港等支河七道共长六千六百六十八丈底濶二丈五尺不等今濬深五尺
　　走马塘一道长一千二百一十二丈底濶三丈加深五尺
　　附近俞家浜等支河六道共长七千五百七十四丈底濶一丈五尺不等今濬深五尺
　　马家浜一道长二千三百四十四丈底濶二丈加深三尺
　　附近吕家沟等支河七道共长七千丈底濶二丈不等今濬深五尺
　　沙洪一道长五百三十丈底濶二丈加深四尺附近张镇浦等支河九道共长六千九十七丈底濶二丈不等今濬深五尺
　　新泾一道长一千二百五十七丈底濶二丈加深四尺
　　附近薛家浜等支河八道共长八千八百四十六丈底濶二丈不等今濬深五尺
　　华漕一道长一千三百丈底濶二丈加深六尺附近中沙洪等支河四道共长二千八百六丈底濶一丈今濬深五尺
　　荘家泾一道长一千二百丈底濶一丈二尺加深六尺
　　附近西谢水浜等支河六道共长三千六百三十一丈底濶一丈五尺不等今濬深五尺
　　孙家沟一道长二千一百三十七丈五尺底濶一丈五尺加深五尺
　　附近东沟浦等支河三道共长三千七百丈底濶二丈不等今濬深四尺
　　周浦塘一道长一千七百六十三丈底濶三丈加深五尺
　　附近大跄塘等支河七道共长六千三百五十一丈底濶二丈不等今濬深四尺
　　白莲泾一道长一千三百八十三丈四尺五寸底濶二丈加深四尺
　　附近吕家浜等支河八道共长一万七千六百七十五丈底濶二丈不等今濬深五尺
　　新罗浜一道长一千五百二十九丈二尺底濶二丈加深三尺
　　附近上澳塘等支河四道共长三千四百二十五丈底濶一丈八尺不等今濬深四尺
　　赵家沟一道长二千一百三十七丈五尺底濶一丈五尺加深五尺
　　附近杨家沟等支河二道共长九百三丈底濶一丈五尺今濬深三尺
　　建造曹家桥一座
　　闗桥一座
　　青浦县
　　艾祁浦一道长二千一百九十二丈五尺底濶三丈加深五尺
　　附近青龙港等支河一十五道共长四千六百八十丈底濶二丈五尺不等今濬深四尺三尺不等
　　横沥河一道长一千三百五十四丈底濶二丈加深五尺
　　附近迮墓泾等支河一十三道共长一万二百七十一丈底濶一丈五尺不等今濬深五尺四尺不等
　　小赵屯浦一道长一千六百零一丈五尺底濶三丈加深六尺
　　附近南洋泾等支河一十五道共长一千八十七丈底濶三丈不等今濬深五尺
　　管浦河一道长二千八百九十丈零五尺底濶二丈加深五尺
　　附近施浦等支河一十九道共长四千三百七十八丈底濶一丈不等今濬深四尺
　　望河泾一道长一百三十丈底濶三丈加深五尺
　　鳯溪塘一道长三千七百九十六丈五尺底濶二丈加深五尺
　　附近沈泾塘等支河一十七道共长二千九百七十九丈底濶二丈不等今濬深五尺
　　金泾一道长一千一百一十八丈底濶一丈二尺加深四尺
　　附近六须泾等支河三道共长五百八十六丈底濶一丈今濬深三尺
　　澥浦一道长七百八十三丈底濶一丈二尺加深四尺
　　附近七千溇支河一道长二百十五丈底濶一丈加深三尺
　　常州府属
　　武进县
　　城内市河九道共长一千八丈底阔二丈加深三尺
　　桃花港河一道长六百七十五丈四尺五寸底濶三丈加深四尺
　　文亨桥河一道长四百一十六丈五尺底濶六丈加深五尺
　　白鹤溪直渎河一道长二千八十九丈底濶三丈加深四尺
　　又濬过各乡月河等支河共七道长九百八十九丈底濶三丈今浚深三尺
　　修筑过隆兴等圩防共四十二处共长一万三千三百九十丈根濶四尺面濶三尺今加髙三尺
　　无锡县
　　石灰桥河一道长二百四十二丈底濶二丈加深二尺
　　附近丁家浜等支河二道共长一百十三丈底濶一丈五尺今濬深二尺
　　九里泾西墩河一道长六百丈底濶一丈五尺加深三尺五寸
　　伯渎港口河一道长七丈六尺底濶二丈五尺加深三尺五寸
　　伯渎桥河一道长一千五百九十二丈底濶二丈加深三尺五寸
　　附近孙冠浜等支河共七道共长二百七十九丈五尺底濶六尺不等今濬深三尺
　　苏河一道长六百七十二丈五尺底濶二丈加深三尺
　　附近许巷浜等支河共六道共长六百九十丈底濶八尺七尺不等今濬深二尺
　　南走马塘河一道长三千四百一十五丈七尺五寸底濶二丈加深三尺
　　江隂县
　　舜河一道长一千九百三十二丈五尺有竒底濶三丈加深三尺五寸
　　利港一道长四千三百二十丈底濶三丈二尺加深四尺
　　青旸运河一道长三千七百五十丈底濶三丈六尺加深四尺五寸
　　顺塘河一道长二千一十五丈底濶三丈加深三尺
　　九里河一道长一千三百四十九丈底濶三丈加深三尺五寸
　　北横河一道长六百丈底濶三丈加深三尺五寸
　　山塘河一道长一千九百五十六丈底濶三丈加深三尺
　　东西雷沟二道长二千三百二十丈底濶三丈加深三尺
　　桃花港一道长五千九百五十五丈底濶三丈四尺加深四尺
　　芦埠港一道长二千七百八十二丈底濶三丈加深三尺
　　宜兴县
　　长桥河一道长一百六十五丈底濶五丈加深三尺
　　新桥河一道长一百九十六丈底濶三丈加深五尺
　　迎恩坊桥河一道长一十七丈八尺底濶三丈加深五尺
　　洪巷港河一道长七百五十丈底濶四丈加深三尺
　　官渎河一道长八百丈底濶三丈加深三尺洋溪渎河一道长三百丈底濶三丈加深三尺五寸
　　河渎河一道长五百丈底濶三丈加深三尺五寸
　　邾渎河一道长四百三十丈底濶三丈加深三尺五寸
　　中凖渎河一道长二百丈底濶三丈加深三尺五寸
　　又濬过各乡练树港等支河三十道共长二千一百七十八丈底濶三丈今濬深二尺
　　修筑过各乡顾道等圩防二十六处共长三百五十九丈面濶五尺根濶八尺今加髙三尺
　　镇江府属
　　丹徒县
　　油榨港一道长二千七百五十四丈底濶一丈加深三尺
　　鲁堰河一道长一千三百丈底濶二丈五尺加深三尺
　　附近黄堰涧等支河二道共长五百六十九丈底濶七尺不等今濬深三尺
　　青培河一道长一千九百八十丈底濶三丈加深三尺
　　附近汊河等支河二道共长五百三十一丈底濶八尺不等今濬深三尺
　　长山河一道长八百九十五丈底濶三丈加深三尺
　　附近出水沟支河一道长三百十二丈底濶六尺今濬深二尺
　　宝堰河一道长一千八百九十九丈底濶三丈加深四尺
　　附近茅山港等支河二道共长六百五丈底濶七尺不等今濬深三尺
　　桃花港一道长二百五十丈底濶二丈加深三尺
　　沙腰河一道长二千五百三十八丈底濶二丈五尺加深四尺
　　毛沙港一道长一千八百五十丈底濶二丈加深三尺
　　孟家港一道长五百九十丈底濶一丈五尺加深三尺
　　朱家港一道长六百一十丈底濶一丈五尺加深三尺
　　何家港一道长七百八十丈底濶一丈三尺加深三尺
　　萧家港一道长一千二百丈底濶一丈五尺加深三尺
　　李家港一道长八百七十九丈底濶一丈五尺加深三尺
　　太平港一道长七百八十丈底濶一丈五尺加深三尺
　　东界港一道长一百五十丈底濶二丈加深三尺
　　长生港一道长三百九十丈底濶二丈加深三尺
　　钱家港一道长七百五十丈底濶二丈加深三尺
　　大庙港一道长七百一十丈底濶二丈加深三尺
　　双水洞港一道长三百一十丈底濶二丈五尺加深三尺
　　官沙港一道长五百三十丈底濶二丈加深三尺
　　减水港一道长六百八十丈底濶二丈加深三尺
　　山北港一道长四百五十丈底濶二丈加深三尺
　　丹阳县
　　吕渎河一道长二千五百七十四丈底濶二丈加深三尺
　　萧帝河一道长一千七百八十一丈底濶二丈加深三尺
　　又濬过马嘶港支河一道长二千八百八十丈底濶二丈加深三尺
　　金坛县
　　防风河一道长三千七百四丈底濶二丈加深五尺
　　上青培河一道长三千七百五丈底濶二丈加深四尺
　　建昌圩河一道长三千三百二十八丈底濶二丈加深四尺
　　三里岸河一道长三千七百一十五丈底濶二丈加深四尺
　　分水尖河一道长三千一百九十二丈底濶二丈加深四尺
　　下青培河一道长九百六十丈底濶二丈加深四尺
　　又濬过丁角等支河四道共长六千八百八十六丈底濶二丈不等今濬深五尺
　　周孔教禁革濬河泥头牌【万厯三十六年】
　　钦差总理粮储提督军务兼巡抚应天等府地方都察院右佥都御史周为督抚地方事照得水利兴废以僃暵溢蓄泄所闗农务綦重要在髙乡各濬沟渠使之深以御旱低乡各修圩防使之坚以救水惟是役不离乡民各自便为善不意一种市棍号曰泥头惯与奸胥朋谋蚕食先将各区各图杂编役以开泥头包揽之门如髙乡塘长低低乡塘长髙一时东西奔走不支无可如何势不得不致泥头包揽在泥头一揽得银辄与胥役分受嘻嘻不顾公事间一铲去岸草増髙様墩自以为开河而河塞如故间一捞起淤泥略涂岸面自以为筑圩而圩坏如故甚至一墩而今年筑明年又筑终于不筑一沟而今年开明年又开终于不开总之利归于奸胥害积于地方可胜痛恨为此牌仰本道官吏即行该府州县将各区图细造畵册不拘髙乡低乡逐项开载本图附近某大河某官塘本图某港某圩防不问靠塘腹里一体分叚应各业户自照田畆开若干底面深广若干逐一具册一本留府一解院道永不许奸胥拨动揺并豪家借用塘长以致紊乱庻包役夫银永永不干没于塘长不垂涎于积棍如有积棍假泥头为名包揽妨工者照例问遣不贷
　　聂绍昌条上濬筑事宜申【万厯三十七年】
　　直松江府华亭县为敬陈濬筑条防以兴水利事案奉院道明文准本县知县聂绍昌闗开该职询访开濬河渠并修筑围田一应事宜务期目前成效日后可循逐一欵列上请仰祈允示遵行
　　计开
　　一定每年一役之法如华亭县有八十区区管数图共计六百余图区有塘长职在督率该年任一区之水利图有该年职在督率细户任一图之水利其法毎年轮一人主之八月上役及期而代此常防也徃年之防在法无画一或差或停任意行止或轻或重任意拨于是奸胥窟穴其中塘长该年之精神不用之于濬筑而用之布置百姓之脂膏不尽之于河岸而尽之使费此一大也今将各区水利酌其缓急剂量轻重分为五工每年定役一工周而复始法既画一力亦均平巧无幸免拙无独劳而年年有实濬之河渠实修之圩防矣
　　一定工不出区之法今之神奸利于乱拨塘长者不独淆乱法挪移影射役使不均而名曰槩县通融实则丁不着役盖塘长止是一人该年亦不过数人驱而或东或西无难供命也而塘长该年所统率之细户一图不下百人一区不下千人小民朝夕营生不离塲畆岂能羣数百千人供役于数十里之外势不得不捜括囊槖以就泥头之包揽惟易畚锸舂杼而为银钱粟米于是百孔千窦从此而出今定为工不出区之法家家户户使可含哺餟而事畚锸率妻孥以相舂杼冬春之交农事未兴民间工力乃其所饶且各各自濬其灌溉之河渠而自筑其防御之隄防民虽至愚亦当倍奋矣
　　一定冬月兴工之法往年役法混淆则拨有利胥役喜于有事需索百端塘长利扵奔走今法既画一但有拮据之劳絶无干没之窦惟有一味压捺多方防避捱过冬春便可漏脱一年议者云工不出区之法大已革而大利未兴正指此也今将一区之内髙乡则计应濬河渠若干低乡则计应修塘防若干长短濶狭逐一丈明造册每区绘一总图并该区图田畆实数一覧昭然本县亲令各区图塘长该年会同本区图粮长排年从公酌量先分水利缓急次计工力多少均匀搭配分为五工如甲巳年应兴某工乙庚年兴某工丙辛丁壬戊癸五年为率周而复始图册既定每年举行限定十月中农功既毕塘长该年赴县遵照原编工次投领督工白牌分工告示并工册工单督率兴工定限三月中农兴之日为止如有冬不领工春不完工区责塘长图责该年仍委官亲临督责务完一年分定工次而后已如塘长该年作旷役并有豪滑故意阻挠致悮一方水利者许令委官指名申究坐罪则往日之奸棍不复能以虚名渔利今日之田户亦不得以偷安废业矣
　　一定分叚筭土之法冬月塘长赴县照分定每年工册具认状领工后随该本县酌系大工即日亲诣勘叚工余则或行水利衙官或委别官减从亲行而勘之日塘长该年会同该区粮长该图排年眼同分叚务在至公盖地势河身随步换形若一槩云某河长若干濶若干今应濬若干其间浅深濶狭难易不同人情必有不均之叹工程便无责实之理故勘河之时务尽其法须驾小舟行河中心用画准丈竿沿河水所测浅深即便册记两边河涯之际各用一人徒跣而行持竿水册记如之又用两人扵两边防上拽绳而行以量河面丈尺又用两人扵两涯水际拽绳而行以量河底丈尺其测水之浅深量河之濶狭看有不同处即便钉桩分叚逐叚编号他日算工计工全在扵此浅深濶狭多系相同当论丈数分叚如原议欲令水深八尺据现在通流水有三尺此处该去土五尺矣应作一叚算水有二尺之处该去土六尺矣应另作一叚有水深四尺之处该去土四尺应另作一叚其濶狭亦如之分叚既明两防各钉一长木橛令深入土中名曰信桩桩上出土二尺上书原编号数及长短濶狭浅深丈尺仍扵四旁用土封识不得移动此桩不独界限分明亦可认记老防使兴工之后不得增髙两岸以虚报河身丈尺而他日逐号工逐叚算工皆有的据第一闗工夫只在此时也其丈竿三根尺寸须要刻定丈绳二条丈尺须用线系定又必官府騐准分寸不差方无窦惟偏轻偏重之议絶而人人无不奋之功矣
　　一定计方工之法分叚编号既明而逐叚工当论土方不论丈尺土方之法每去土四旁上下各一丈为一方每方计土一千尺该一千六百挑每方用起工一人名曰一置担土二人名曰二挑大凡人夫荷重妙在换肩交担其力少息乃可长用如从河底升岸从岸逺堆大约相去十二三丈该用二人接挑计每日置挑三人约可去土四百挑计四日积一十二工方可去土千尺名曰一方而置土之人其力稍省法当更畨以均劳逸照范文正公河工给米法每日一人给米五升最为中正葢业户出食佃户出力若给银钱易扵生若雇募民间亦照此例或半支银钱即以米价准之每土方一丈用人十二该工食米六斗如河身广濶登防太髙堆土太逺亦据丈尺加增接挑一夫大约一人接挑可行八九丈若行河底泥淖中或从底登防或岸上堆土从卑至髙用力甚难其行半之须一一至地酌量每增路八九丈应增接挑一人每方该增四工计加工食米二斗逺近加减悉准此例分叚之后此法既明即万夫负畚于郊外一人握算于堂中勤惰不难于立判矣
　　一定照田均之法土方折算既明不论优免亦不论灌溉及与不及查系该区本年工次即将该区田地一半计畆方照例算米如本区有田三万畆以一万五千畆应甲年开河之役以一万五千畆应乙年开河之役两年轮转互为歇息如一图十甲则以前五甲开甲嵗之河后五甲开乙嵗之河亦互为循环也如官甲囤户有田二百畆则甲嵗役田百畆乙嵗役田百畆亦当自为循环不致并累所以不论优免者浚河本以资灌溉备旱涝为己田耕耨之计非公家力役之比也至于该区田畆则五年轮濬次第无不周徧更不当论灌溉及与不及况一区数里之内榦河枝河大小资灌苦乐原是相通此众轻易举之法亦通力合作之意也即有河道深濶处五年轮濬册所不及亦不得希图防避葢通流常稔之田尤当效分力协工之义且十年再勘沧桑不常劳逸均受法始归一古记乡田同井谚称同区合命揆之理势应当如此但塘长该年十年轮当一次督率之日常少歇息之日常多惟该区田地人夫两年一役歇息时少不得过用其力使为可继大约以每畆出米二升为止每土方一丈役田三四十畆或五六十畆如该区本年工小土方数少不妨减去几合多则必不可过也如工钜难完法当先濬一半余俟来年其以后工程逓年挨去但该区一半定与一役河渠自有开濬之期而该区一嵗之内法无再举以伤民命又若区内有抛荒田地及逃亡孤苦鳏寡老病果系贫难人户于勘工之日许塘长该年对众掲开果无情特与免该区不得过数百畆以恤眞正艰窘之辈
　　一定督率工力之法当分叚造册之后逐叚丈尺暸然目中然后将该区应濬河身共该若干逐叚折算应挑土方若干次将该区本年应役田地算该每田几十畆开土一方如不系亲身赴工者应给佃户及做工人夫每方工食该若干每畆应出米若干逐一算明大书告示张挂工所塘长该年细算逐叚土方计该若干应某图某甲业户某某该田地若干应濬若干遵照告示法则逐一开注工册送县覆騐无给与印信遵守然后同该年至河公同轮役五甲业户分定夫桩桩上明书土方丈尺及业户姓名各人认桩赴工不得躱避其各图该年又将本图应濬夫桩河工一叚填冩工单一纸给与应役人夫以为计工支米之据每日塘长执官给白牌督率一区工役该年鸣锣催趱一图人夫俱要常川在河不得少懈至晚该年各就夫桩将一日濬河人夫填注工单该年又将一日内该图濬河人夫总数报之塘长填注工册以俟比较自兴工日为始每半月为一限至期塘长该年将册送县查比工小赴水利衙查比区工不及分数责塘长图工不及分数责该年若有顽户抗拒不行赴工又不给与佃户人夫工食又或人夫支领工食用力不齐许令塘长该年禀究一二以警其余若遇风霾雨雪塘长开报定以晴天十五日为一限三限完工
　　一定稽查工程之法凡濬筑之役督率全在塘长该年故半月送册查比而一区之勤惰立见矣若顽户最多之处必官府亲诣工所查勘比较人心方有奋励至如勘河分叚之始及事毕查工之日大工则印官亲行小工则水利衙或委官代之一一将工册工单临河丈量方絶虚报塞责之而稽工之法全以三桩为主初分叚编号时两防相对各钉一橛用土封识名曰信桩又将木橛三根刻记丈尺二钉两边防底一钉河心与水面平河本无水者与土平名曰様桩若有水者除去河水尺寸若干应将开尺寸钉入土中无水竟将应开尺寸钉入土中即时逐叚册记明白每比限时露竿一尺则去土一尺矣工完时様桩原刻尺寸尽露则去土尽如数矣须河心与两岸様桩相同方为合式又用丈绳于两岸信桩相向拽平立丈竿于様桩之上以量虚河浅深如绳在竿十尺上则虚河深十尺矣取初勘时造定丈尺查之尺寸不能欺也其逐叚中或一户自濬若干或数户朋濬或一甲朋濬若干各认工次公同塘长该年丈量分认钉橛为记名曰夫桩总之三桩者稽工之凖也册单竿绳稽工之具也验老岸量河身查三桩测竿拽稽工之法也所凭全以原造河册为主
　　一定官助兴工之法凡沟渠浜溇田地附之蓄泄者多如木之有枝也名曰枝河枝河工费轻省悉资民力无烦官帑而枝河之通流全借大河为之源委如枝叶之有本榦也名曰榦河若濬榦河先将工程计算土方明白造册次将榦河经过区图合算轮年应役田畆民力能任防何其余工力须凭官为设处协助方能兴工但官力所开之河亦不必任用泥头别作分只就
　　原分河叚信桩及细分夫桩明算土方丈尺其民力应开者责令自开其官力协助者即将官帑银米照土方丈尺给与各夫仍填注于各夫工单之上以凭稽查但工单留各夫之手而工册留塘长之手若有给防务要眼同对注明白方准给散若各夫不系田户佃户必要亲识保认方准给发恐钱粮入手即便逃躱废工也若给防时塘长该年无故阻挠需索及夫亲领之后为之设法侵渔者定以赃究若衙门人役因而赚取者一体究治
　　一定照单给米之法官府始终查工全凭原勘河册而塘长所司在工册各夫所执在工单此一单者计工在此支领工食填注于此限期比较工毕查验亦在于此但夫给一纸太觉屑秪于逐叚中每一夫桩给单一纸或一户或朋戸总以一单论如系田户本身赴工只照告示开河或系闲民做工当依单上原填丈尺照例支米其每日在河开濬工次该年逐日填注其支领工食数目业户注明单上方行给发据此稽查各无欺隠若佃户做工人夫领米入手开土不如式様许业主呈官验单清理若佃户人等遵依赴工土方无悮而业主抗法不给工食或故意短少亦许佃户人等执单呈官追给又如榦河工程浩大官帑协助钱粮亦明注工单一体查考
　　一定要害闸坝之法水利之酌盈济虚全在乎建闸置坝宋范文正公言修围濬河建闸三者如鼎足缺一不可郏侨亦云汉唐遗法自松江而东至扵海遵海而北至于子江沿江而西至于江隂一浦一港大者皆有闸小者皆有堰所以外控江海而内防旱潦也浙东地形髙卑不一今时水利最善无如寜绍以其讲扵坝闸之制今沿海地方不能深濬河渠蓄用山源湖荡之水専用江海浊潮淤塞河道为害不小盖海水挟有浮沙一日两潮每潮淀沙一箬所以旋开旋塞且湖水澄清底泥淤腐农夫防取壅田年复一年田愈美而河愈深浊潮灌田沙积田中田力日薄一遇大雨浮沙渗入禾心苗生渐槁而所収亦薄利害悬絶吴人亦未之悟也今议于豊穰之年值河身开深处相度形势建闸啓闭或有当筑坝堰者其工料之费俱扵该区田地轮应本年出米濬河数内量取其半余则助以官帑此亦美利之当兴者
　　一定勘河省役之法凡勘河之法先令该区畵一河圩总图次开榦河枝河几条然后按图披册逐一丈量通计某河若干丈自某至某面广若干底广若干河深若干分叚填注明白不惟开濬时可计工力傥有侵占河道致妨水利者亦可以时清理其该区内有河身深广通流者载明册中无烦工力即一河之身有南叚塞而北叚通流者亦有南北塞而中叚通流者一一注明缓濬以省民力但地形水势变迁不常法当十年一勘酌量缓急分工次
　　耿橘议浚白茒等河浦申【万厯三十七年】
　　直苏州府常熟县为大兴水利以足民足国事准本县知县耿橘闗开窃照东南民生之困全在赋税而赋税之所出全在水利葢潴泄有法则旱涝无患而年谷获登闾阎乐利国赋亦不亏矣计呉中民间田租之入最上者每畆不过一石乃粮之重者每畆至三斗七升以外而均徭里甲与漕粮加耗二升实费之数将及五斗是什五之赋矣以故为吾民者嵗丰仅足输纳而犹有所欠一遇小小水旱辄流防四方逋负动以数万计焉嗟嗟赋不可减歳不可必元元其何以为命则惟有水利大兴俾歳时无害为今日救时之急务矧本县防落江海之交潮汐三面而至且居苏常诸府下流诸湖水之北溢者并繇白茒福山等诸港浦入海其水利之利害视他处为尤钜而其经理为尤急也卑职叨任于兹首重国赋催科抚字之暇即进诸父老讲求水利之故凡地形髙下之宜水势通塞之便防瀹决排之方大小缓急之序夫田力役之防官帑补助之则经营量度之法催督考验之术一一条画如左务抒百姓之訏谋期垂一方之永利勉竭驽骀躬肩劳瘁数年之后期于有成即卑职待罪岩邑旦莫斥罢然规画既具后之贤者继绪而营之亦职之大愿也若择其简易者略加濬筑非不可以奏捷效而博近功第恐今日之壊塞日深将后来之工程愈难矣如民生何如国计何如职守何职惴惴然惧矣
　　计申报开河法
　　一照田起夫量工给食范文正公有言荒歉之嵗召民为役日以五升因而赈济葢老成长虑之见如此呉民素骄侈佣趂者颇少况挑河非重其直不应故法莫善于照田起夫量工给银然照田起夫亦难言矣説者谓有近水利者逺水利者不得水利者及田止二十畆以下者分为四等除十畆以下者免役外余以三等为伸缩葢往年之役如此今窃以为不然全邑之田本有不借水而成者但河有枝榦之殊水有大小之异耳彼榦河引江湖之水而枝河非引榦河之水者乎田近榦河者称利矣田近枝河者非榦河之利乎若必为四等之説则奸户积书朦胧作上户挪而为中户中户挪而为下户近利挪而为逺利逺利挪而为不得利而田少愚弱之氓反差重役即有控告而堂髙逺下情难达官即知矣亦苦扵查算之难将置之而不问如小民之偏苦何故开河必观水势所向应用某区某图之民必无论大户小户通融验然后于法均于事便于民无扰耳夫之法先吊黄册查明该区该图坐圩田地总数随令区书将业户一一注明然后通融算某河应役田若干畆每田若干畆防夫一名田多者领夫田少者凑补足数名曰协夫其勘眀坍江版荒田地俱豁免如此不惟奸豪无繇规避愚弱不致偏苦而贫富适均众擎易举矣
　　一水利不论优免濬河以备旱涝便转输也论田而士夫之田多于小民河成而灌运之利亦多于小民故同心协力举地方之大利在士夫尤勤此念若论士夫而优免之则小民独受其苦大室安享其利恐徒滋怨望而事难成昨嵗开濬福山河以此意白之乡绅乡绅咸各乐从兴工之日倡率鼓舞工反先于百姓而百姓益蒸蒸子来争先趋事恐后赖有成绩今后凡濬河筑岸之事必如往规庻劳逸均而上下悦服
　　一准水面算土方多寡分工次难易开河之法其説甚难均是河也中间不无淤塞深浅之殊地形亦有髙下凹凸之异而土方之多寡工次之难易必有判焉不相同者宋臣郏侨云以地面为丈尺不以水面为丈尺不问髙下匀其浅深欲水之东注必不可得夫物之取平者必期于水治水而不师乎水非智也须于勘河之时先行分叚编号算土之法若本河有水即沿河水有浅深不同之处差一尺者即另为一叚假如通河水深一尺而有深二尺者即易叚也深三尺者又易叚也深四尺者极易叚也深与议开尺寸等者免挑叚也濶仿此各立桩编号以记之随令精算者逐叚计算土方其法每土四旁上下各一丈为一方每方计土一千尺假如本河议开面濶五丈底濶三丈水面下开深五尺每长一丈该土二方又如某叚水深一尺该穵土方四分实开土一方六分为难工某叚水深二尺该穵土方八分实开一方二分为易工三尺四尺五尺仿此濶仿此若本河无水即督夫先于中心挑一水线深广各三尺或二尺务要彻头彻尾一脉通流却去水面上丈量露出余土有厚薄不同之处差一尺者另为一叚假如通河皆余土一尺而有余二尺者即难叚也余三尺者又难叚也余四尺者太难叚也余五尺者极难叚也立桩编号算土如前法但此乃计水上之土而水下应挑之土可一律齐矣然后通算本河该实开土若干方两旁得利田若干畆起夫若干名每夫该土若干方分工定宕第从土方土少者宕长土多者宕短齐土方不齐丈尺而后夫役为至均河形为至平也
　　【附】打水线法
　　水线至平也而人心不平奸巧百出如三十三年开福山塘打水线十数日不成管工官皆不知识既识破其术随设法五里委一官官各乗马一里委一皂皂各飞奔如是往来不停看其水线不令隂阻乃一日而成奸巧立破何以故渠功少者扵水线中暗蔵小坝官来则暂决之过则坝住虽土髙无水之地而两头蔵坝中间水不可絶此奸不破髙低不明水线为虚何以知其然也隂坝初决者其水流动不然者其水静定也
　　一分工定宕难易有号矣土方有数矣而夫役之来道里远近不同市野食宿异便而土性亦有慢坚防之殊崖岸不无险夷髙下之别强者奸者扵此争利焉倘无术以处之亦非尽善之道也然此不可为之于河濵宜先为之于堂上查照区图逺近自头至尾算定丈尺捱定工次要令逺近适中一一明注比工簿内用印发各千百长照簿竪立夫桩一定不移庻免分争之扰而亦无作奸之处矣第初时量河最要的确临期分宕务秉至公否则吏胥虚报丈尺而实尅夫价者有矣强梁之徒夫多宕少者亦有矣大都正官能一亲行自无此弊
　　一堆土法夫役偷安类于近便岸上抛土不思老岸平坦一遇天雨淋漓此土随水流入河心倐挑倐塞徒费钱粮徒劳工力总归无益必于河岸平坦之处务令逺挑二十步之外照鱼鳞法层层防堆若懒夫就便乱抛随时责究或有老岸髙出田上者即挑土岸内相幇以固子岸亦可其平岸之处不得援为此例倘岸有半圯之处即宜挑土补塞筑成髙岸挑土一层坚筑一番层层而上岸必坚牢一举两得不可姑置岸上云待日后挑筑事乆人玩贻害河道不小也若田中有溇荡或原因取土致田深陷者即用河土填平或岸边有民房有园亭逼近不便挑土者即令业户自备桩笆于房园边旋绕筑防亦两利之道也
　　一考工法金藻水学曰勤省视者官亷能也或不省视与无亷能同省视不赏罚与不省视同赏罚不继续与不赏罚同愚窃谓亷能矣省视矣赏罚矣继续矣而无考验之法与不亷能不省视不赏罚不继续同夫考工之法必先立信桩様桩以防其奸伪様桩者用木橛刻画尺寸与应濬尺寸同信桩则一木橛可已法于号叚既定之后每叚将画尺木橛钉入河心与水面平本河无水者与水线之水面平俗所谓水平桩是也俟开方之后以此橛为准盖橛露一尺则工满一尺矣故曰様桩却将二橛书明号叚直对様桩钉入两岸老土深与岸平名曰信桩此桩四旁封识老岸数尺不许抛土塡压致难认记另具直丈竿一条丈防一条立竿様桩之顶拽防信桩之上以量虚河深浅如防在竿十尺上则虚河深十尺矣必十尺以下所有尺寸乃算实工虚河尺丈借而藏之夫役认宕时又各立小桩书某字第防号某千长下百长某分管领夫某协夫某应濬长若干名曰夫桩又按仰月形三濶丈尺之数为横丈竿三条俱画尺寸做成木轮车架此三竿每查工之日必携籍持竿拽防驾车而往先稽号桩而知其宕之长短即据信桩様桩拽防竪竿而得其工之浅深工完之后沿河推运三竿车而验其工之濶狭勤惰在目赏罚必加而后人力齐工不虚耳必信桩者虞様桩之上下其手也又虞老岸之伪增其髙也验老岸验信桩验三竿车而后伪无容矣迨工完之后复打水线以验之有淤滞处随令复濬务求线道通流方可决坝放水其或濬深水多打水线不便则于放水之后用木鹅沿河较覈木鹅者用直木一条长与河深平铁裹其下端随濬过尺寸处拴系长绳两防拽之直立水中循水面而进遇鹅仆处则土髙水浅处也将该管百千长究治仍命涝泥务如原议分数须木鹅通行无滞然后为完工





　　一议分管员役谚曰宁管千军莫管一夫言无纪律而难御也故督责之法必自下而上繇小及大工程易起每宕百丈必用百长一名分催千丈必用千长一名督催然此役须该区田多大户充之葢大户必爱惜身家又众所推服令此辈各照信地千长立一小旗一大桩百长立一小桩各书应管丈尺夫数千长催百长百长催散夫而水利官又専督千百长责任攸分大小相驱然后印官不时亲诣稽查考其工次别其勤惰量加赏罚即顽猾之民亦不敢不尽其力矣
　　【附】用千百长法
　　千百长非身家才干兼全者不可照户田虎鼠册用十得八九然恐法立弊生大户田花分而颠小户于册首多及之必先令公正举报仍之虎鼠田册始得人而工不难办矣
　　一立章程赏罚勤惰以示鼓舞号叚定矣宕分夫集矣催督有人矣然众力难齐众心难一若忠勤者与偷惰者漫无劝惩将勤转为惰矣今定一河工比簿每十日亲查一次是为一限假如本河自水面而下应开深五尺则第一限要见工二尺为泥浮易取也二限硬泥难起要见工一尺五寸三限通完深濶如或工大者亦以此法寛立期限凡比工每百长管百夫就以十夫为一分千长管十百长就以一百长为一分又立给赏功单若依限如式开完者即给一单日后遇有过犯许赍单赎罪其有奸顽惰工者即查千百长该管十分中一分不及限者责各散夫二分不及限者并责百长三分不及限者并责千长庶章程立赏罚明而民自鼓舞莫敢躭延矣
　　一榦河甫毕刻期齐濬枝河凡田附榦河者少而附枝河者多葢河有枝榦譬之树焉千百枝皆附一榦而生是榦为重矣然敷叶开花结子功在于枝不可忽也彼枝河切近坵圩灌溉之益所闗匪细若濬榦河而不濬枝河则枝河反髙水势难以逆上而榦河两旁所及有限枝河所经之多田反成荒弃即榦河之水又焉用之法当于榦河半工之时即専官料理枝河责令各枝河得利业户俱照田论工一齐并举仍责成该枝河千百长催督务要先期料理停妥俟榦河工完之日先放各枝河水放毕随于各枝河口筑一小坝俟小坝成然后决大坝而放湖水其工有次第焉葢濬榦河时凡榦河水悉决之枝河而后大工可就濬枝河时凡枝河水悉归之榦河而后小工易成况枝河浅榦河深一丈最易为力若先放湖水则方濬之初水势必猛此时枝河不能直入必假车戽劳费钜矣濬河者徃往于榦河告成之后心懈而疲置枝河于不问无非曰姑俟异日也而前功废矣葢机不可失而劳不可辞其工之始终胡可弗讲也故开濬榦河应给官银枝河则可専用民力
　　计开覈筑岸法
　　一筑围防原分难易及子防法有异同老农有言种田先做防葢低田患水以围岸为存亡也矧本县东南一带极目汪洋十年九涝室家悬磬弃田而去者过半矣故有田无岸与无田同防不髙厚与无防同防髙厚而无子防与不髙厚同今考修围之法难易略有三等一等难修水中突起无基而成又两水相夹易于浸倒须用木桩甚则用竹笆又甚则石礟方可成功桩笆黄石宜佐官帑难委民力民力酌量出工工太繁者并佐以官帑二等次难平地筑基较前稍易不用桩笆三等易修向有古防而后稍頽塌者止费修补之力筑法水涨则専增其里水涸则兼补其外此二等岸専用民力三等防脚濶皆九尺顶濶皆六尺髙以一丈为率又须相度田形以为髙卑大抵极低之田务筑极髙之岸虽大潦之年而围无恙田必登乃为筑防有功耳广询父老详稽水势能比往昔大潦之水髙出一尺则永无患矣其田之稍髙者防亦不妨稍卑惟田有髙卑而防能平齐则水利大成矣子防者围防之辅也较围防又卑一二尺葢虑外围水浸易壊故内亦作此以固其防筑法与围防同脚而异顶如围防顶濶六尺子防须顶濶八尺方为坚固其脚基总濶二丈须一齐筑起为妙围防一名圩防又名正防子防一名副防又俗名防塌总之一防也此防既成可束水不得肆其横流之势而低田可望常稔矣
　　一戗防防外开沟亦分难易围田无论大小中间必有稍髙稍低之别若不分别彼此各立戗岸则一隙受水遍围汪洋将彼此推诿势必难救稍髙者曰吾祸未甚也将观望而不之戽稍低者曰吾者奈此浩浩何将畏难而不敢戽如此则围防虽筑亦归无用法于围内细加区分某髙某低某稍髙某稍低某太髙某太低随其形势截断另筑小防以防之葢大围如城垣小戗如院落二者不可缺一万一水溃外围才及一戗可以力戽即多及数戗亦可以众力齐戽乃家自为守人自为战之法筑时要于低田外边开沟取土内边筑防内防既成外沟亦就外沟以受髙田之水使不内浸内岸以围低田之稼俾免外入又为髙低两便之法此岸大略亦有三等一等难修地势洼下从水筑起虽不似围岸之难工力亦颇称钜二等次难其地略低岸亦略卑且平地筑起较前称易三等稍髙之地其岸又卑然俱脚濶五尺顶濶三尺髙卑随地形为之并着民力自筑
　　一围外依形连搭筑岸围内随势一体开河昔范文正公奏议谓江南围田每一围方数十里中有河渠外有门闸旱则开闸引江水之利涝则闭闸拒江水之害旱涝不及为农美利本朝呉岩之疏有曰治农之官督令田主佃户各将围岸取土修筑髙濶坚固旱则车水以入涝则车水以出夫车水出入以救旱涝呉中之田皆有之但此能御小小旱涝而不能御大旱大涝必建闸开渠如文正之议乃尽水田之制而得水利之实且一劳而永逸费少而获多何惮而不为也今查各圩疆界多系犬牙交错势难逐圩分筑况又不必于分筑者惟看地形四边有河即随河做岸连搭成围大者合数十圩数千百畆共筑一围小者即一圩数十畆自筑一围亦可但外筑围岸内筑戗岸务合规式不得卤莽其大小围内除原有河渠水势通利及虽无河渠而田形平稔者照旧外不然者定须相度地势割田若干畆而开河渠葢土之不平而水之弗便或四面髙中心下如仰盂形者或中心髙四面下如覆盆形者或半髙半下或髙下宛转诸不等形者外岸虽成其何以救腹里之旱涝故须因形制宜或开十字河或丁字一字月様弓様等河小者一道大者数道于河口要处建闸一座或数座旱涝有救髙下俱熟乃称美田又不但为旱涝髙下之用而已柴粪草饼借水通船尤便于搬运云
　　一筑岸务实而取土有法凡筑岸下脚不实则上身不坚务期十倍工夫坚筑其底然后渐次累髙加土一层又筑一层杵捣其面棍鞭其旁必锥锄不入筑乃坚实法如岸髙一丈其下五尺分作十次加土每加五寸筑一次上五尺仍作五次加土每加一尺筑一次如此用工何患不实此一劳永逸之计也但低乡水区不患无坚筑之人而患无可用之土合无先按圩中形势果有仰盂覆盆髙下不等宜开十字丁字一字月様弓様等河渠者查议的确申明开凿取土以筑其岸髙下旱涝均属有救计莫善矣田价众户均出遗粮申入缓征项下候有陞科抵补不然即查附近有何浜溇淤浅可濬者斩坝戽水就其中取土筑岸岸既得髙而河又得深尤便之便也然潭塘任阳唐市五瞿湖南毕泽诸极低之区往往田浮水面四绕塘泾又圩叚延袤大者千顷小者五六十顷中间包络水荡数十百处河脉既多而浜溇又深无撮土可掬求炊无米坐以待毙可乎不可乎本县再四思维此等处须查本地有老版荒田其粮乆入缓征之数年乆无人告垦者查明坵叚丈尺出示听民采土筑岸又不然查有新荒田与夫九荒一熟究且必为版荒者与夫年逺废基遗址不便耕种者查议的确粮入缓征项下俱听民采土筑岸又不然查本地有茭芦荡之介止收草利征荡粮者申免其税聴民采土筑岸此纵中间不无捐弃不犹愈于并熟田而渰之而荒而弃之耶但茭芦荡俱占于大姓纳百一之税享十倍之利人所不敢诘官所不能问取之为难然兴大利者无恤小害窃又筹之熟矣又不然令民于岸里二丈以外开沟取土其沟寜广无深深不过二尺违者有刑夫就岸取土岸髙沟深内外水侵岸旋为土法之所深忌也但离岸逺则岸址寛而沟水未能即浸沟漕浅则受水少而塡塞后易为力如尤泾岸隆庆初年故事乃万万不得已之计但所取之沟谕令佃户匀摊田面之土兼防外河之泥一年内务塡平满无令损岸亦可又查此中低乡土脉有三色不堪用者有乌山土有灰萝土有竪门土乌山土惟坚硬而质腴种禾茂而多实但凑理疏而透水以之筑岸易髙以之障水不宻灰萝土即乌山之根入田一二尺其色如灰握之不成浸之则漫漶无论障水不能即杵之亦不必坚矣竪门土其性不横而直其脉自于水底贯穿围防虽固水却从田底溢出欲围而救之无益也此三者筑法必从岸脚先掘成沟深三尺或用潮泥或取别境白土实之然后以本土筑防其上方为坚乆此等处俱属第一等难工宜佐以官帑
　　【附】鱼鳞取土法
　　田面上四防挑土俗呼为抽田肋髙乡以此法换土挿田挑田肋置于岸边防河泥葢于田面而田益熟矣其法方一尺取一锹四防掘之如鱼鳞相似此法亦可取土筑岸但用力多见功少
　　一业户出本佃户出力自佃穷民惰官为出本宜岸塍无不修筑及到处损壊曷以故询诸父老其説有五小民困于工力难继则茍且目前而不修大户之田与小民之田错壤而处一寸之瑕并累其百丈之瑜即大户亦徘徊四顾而不修又有小民而佃大户之田以田非已业业者嵗取其税则彼此担悮而亦不修或业户肯出本矣而佃戸心虞其岸成而或为他人更佃即修亦虚应故事或工费浩大望助于官官又以钱粮无措厚责于民则公私交诿玩忽因循修无日矣何怪乎田圩日壊而水旱之灾频罹也除一等难修之岸另行查议外其二三等易修者即令业户各于秋成之后出给工本俾佃户出力修筑官为省视髙厚坚实务如规式若穷户自佃己田者查果贫难官给工本开河工本仿此
　　【附】守岸法
　　正岸六尺通人行子岸八尺闲而无用宜种植其上法惟种蓝为最上葢蓝之为物必增土以培其根愈培愈髙种蓝三年岸髙尺许其有土名乌山不宜于蓝者或种蔴荳或种菜茄葢利之所出民必惜之但禁锄时勿损其岸若正岸外址令民莳葑或种菱其上葢菱与葑其苗皆可御浪使岸不受啮况菱实可鬻葑苗可薪又其下皆可藏鱼利之所出民必爱防岸不期守而自无虞矣
　　总计濬筑事宜
　　一查建水闸范文正公有言修围濬河置闸三者缺一不可郏侨亦云汉唐遗法自松江而东至于海遵海而北至于子江沿江而西至于江隂县界一浦一港大者皆有闸小者皆有堰以外控江海而内防旱涝也夫所谓遵海沿江而至于江隂界者半系常熟地方自今考之惟白茒港口福山港口七浦之斜堰仅有闸迹其他多不存何也盖有闸必有守闸之夫寇盗豪强不利于大闸者十九而江海口地多旷廓守亦似难且波涛冲蚀水道又有迁徙之患故难存也然徃日闸工费动逾千金销毁不逾嵗月追论可惜至于围田之上流泾浜之要口小闸小堰外抵横流内泄涨溢闗系旱涝不浅而工费亦俭何不为乎所用工费验田均如某区某图应建闸若干座合用物料银若干两得利某圩某字号田若干畆验法每畆该银五厘以下者民力自为之倘满一分者官助二厘坝堰同此
　　一水利繇湖不繇江本县地势东北濵海正北西北濵江白茒潮水极盛者达于迎春门此海水也白茒以南若铛脚港六合港黄浜湖漕石撞浜皆为海水自白茒抵江隂县金泾髙浦唐浦驷马泾呉六泾东瓦浦西瓦浦浒浦千步泾中沙泾海洋塘野儿漕耿泾崔浦芦浦福山港万家港西洋港陈浦钱巷港奚浦三丈浦黄泗浦新庄港乌沙港界泾等港数十处皆江水也江潮最盛者及于城下县治正西西南正南东南三面而下东北而注之海注之江者皆湖水也此常熟水利之大经也夫湖水清灌田田肥其来也无一息之停江水浑灌田田瘦其来有时其去有来之时虽髙于湖水而去之时则冺然矣乃正北西北东北正东一带小民第知有江海而不知有湖不思濬深各河取湖水无穷之利第计略通江口待命于潮水之来当潮之来也各为小坝以流之朔望汛大水盛则争取焉逾期汛小水防则坐而待之曾不思县南一带享湖水之利者无日无夜无时而不可灌其田也夫江水寜惟利小抑且害大彼其浮沙日至则河易淤来去冲刷而岸易倒往往濬未几而塞随之矣厥害一江水灌田沙积田内田日薄一遇大雨浮沙渗入禾心禾日焦枯厥害二河水澄清底泥淤腐农夫防取壅田年复一年田渐美而河渐深江水浮沙日积于河而不可取以为用徒淤河耳厥害三况江口通流盐船盗艘帆出入地方日受其扰厥害四欲求水利而袪四害宜何如曰沿江大小港浦淤浅者随急缓濬之濬时必于港口筑坝濬毕而坝不决则湖水不出而江水不入清浊判于一堤利害悬于霄壤而此河亦永永无劳再濬矣何也县以南凡用湖水者未闻有塞河也此不待大智而后见也独无良之民偷坝兴謡大为可虑然此亦论其常耳若大旱之年湖水竭江水盛大涝之年江水低湖水髙不妨决坝以济之但濬河每先榦河而后枝河枝河未濬而身髙湖水低不能上济江潮稍髙足以济之则坝亦不得留矣福山港小坝正坐此弊吁安得并举枝榦而成此悠逺之利乎
　　一兴工止工各定期日凡事预则立不预则废令信则从不信则梗矧濬筑兴大利动大众可不慎乎所以预行勘定某河某区图应开某岸某区图应筑某区图应用田若干或某字号某圩田若干某民力某官帑俱注明各河岸下出示三月民无异言随刋成册再不更改章程既立众志皆定不思缩朒然后每年择其最急者而为之其法每十月涤塲之后下令兴工官为省视至次年三月终东作届期休工则事有绪而农不妨工易举矣
　　一设处钱粮稽本朝吕光洵水利疏云将节年未完钱粮凡粮解大户侵欠者督令有司设法清追略仿范文正公以官粮募饥民修水利之法就令开濬造册查考夫旧逋系大户法本当追但屡年以起解追之而不应祗以带徴为故事今本县清查旧逋若会计太仓等卫本色军储一欵歴有省存奉帖每石易银六钱抵作闸夫等项之用遵行在卷维时仓米已完専徴折色则所存军储设而不征矣日乆日深奸胥得以侵隠挪移顽戸利以拖延享用甚非法也合无遵照旧疏斟酌时宜将前省军储查明欠户按逋宕不与征银专督工力夫复何辞更不然备详兑支项下准作本年各役工食乃以见征徭银抵放河工之用一转移间可应急需亦善防也
　　一出放钱粮有説凡兴不容己之役即有必不容己之费定烦设处其在今日库藏空虚若以濬筑为缓事然水利乃民生粒食之源闾阎戚休国计盈缩系焉何置而不问或有以不动钱粮为得防者葢销筭查考或于陞迁离任紏纒又或避嫌李畏缩不前呜呼小民难于虑始可与乐成佐以官帑尚且骇而思避若徒以空文催督彼亦以空文漫应虽慕兴修之名终鲜实故故设处钱粮尤不容己中之至不容己而责库吏以足色足数包封责千百长以至公至平给散禁门皂需索塞书算之弊端清彻见底天日可矢则事易举而心无愧销算查考又何虑焉
　　一髙区濬河低区筑岸各随民便语云种田先治岸种地先治沟不易之道也夫享河之利自宜濬河享岸之利自宜筑岸情至顺也本县正西西北正北东北尽髙地而正东东南正南西南尽低田髙低既异风土人情亦殊驱低区之民而为髙乡濬河驱髙乡之民而为低田筑岸是舟耕牛航也必不可矣况各方相去动逾百里令裹粮越宿而趋他人不急之役其谁堪之葢近有阖县夫次第开濬之议又有通大户随急先举之説职窃以为不然凡有濬筑之事惟于该区中调设民果不足给之官帑不得混行扰以拂人情而揺众志则水利之常经也若白茒大工自昔一府通开其动通县也又不可以执一论矣
　　胡士容兴筑娄江石塘申【万厯四十二年】
　　直苏州府长洲县为兴筑石塘裕国便民以垂永利事准本县知县胡士容闗开窃照三呉向为泽国而长洲益复低洼所倚为障水蓄水者独有修筑塘岸一节耳其在乡各图疆塍□岸听民自筑外查得娄门外之东接昆山齐门外之北接常熟葑门外之南接呉江此又当湖水之冲而为水陆通途之地则尤其最紧者也然查照娄塘较之葑齐又自不同葢其地如釡底东通大海南达沙湖北连阳城巴城诸湖名曰至和塘而娄江故道为东南诸水入海之尾闾又系军民二运粮艘出入各上司飞报铺兵递公文縴夫商贾徃来络绎飞挽必繇之要道则修筑更宜先耳乃每每修筑皆不过编篱为挿木为桩所以一遇霪霖洪水泛涨风浪冲决灌田没路民稻病困徒费徒劳其亦何济于事乎职葢反覆踌蹰以为此非若常昆之石砌决不可耳已经该职督同水利主簿张棱临塘勘量自娄门外下縴埠头起至昆山县界止一带官塘共计长六千六百四十五丈一尺内除前任知县韩原善详支官银筑过陆泾坝西张泾等处様塘一百五丈其未筑一面单岸石塘六千五百四十丈一尺合用海塘青石每一丈计一层用价三钱七分八厘四层该银一两五钱一分二厘每丈桩木大小十根不等价银三钱七分每丈用灰三十七斤八两该银三分石匠錾凿做光筑砌打桩每丈工食银四钱一分断桩削尖每丈工食银八厘计一丈共银二两三钱三分总计该银一万五千二百三十八两四钱三分三厘又夹水内塘八百八十丈三尺议用黄砂乱石筑砌每丈料工银一两二分计该银八百九十七两九钱六厘又查东西龙溇唯亭泾戚家泾等处水势极深应添大塘石一层共用石一百三十丈每丈价银四钱二分算该银五十四两六钱及查坍壊朱泾宪济周泾新桥四座共估料工银三十六两三钱四分四项通共该银一万六千二百五十七两二钱七分九厘查得本县四十一二两年分原编导河夫银六百两属可支用并查东库见贮各院道府项下入官还官变易盗赃失风无主堪动无碍银九百六十六两七钱四分六厘五毫余及本县项下赎罪人犯银两已收者并将支用办料鸠工趂时兴举余少银两俟职再行陆续议处申请济用庻蓄水障水有备无患而泽国下田少有所瘳不但便民之渉而已矣
　　胡士容兴筑石塘工完申【万厯四十三年】
　　直苏州府长洲县为兴筑石塘裕国便民以垂永利事奉本府帖文该防钦差整饬苏松兵备兼理粮储水利湖广提刑按察司按察使俞宪牌备防抚按漕盐四院批该本县申详筑造塘工縁繇前事仰府官吏即查筑造娄门官塘工式所估料价是否实数所议动导河夫银及见贮各院道府各项官银中间恐有不应动支设或吊取作何抵补其估用工料余少之数作何设处一一酌议妥当申报等因备帖到县今该本县知县胡士容看得前项塘工浩大捜查帑金仅得十分之一巧妇不能为无米之炊况当此公私交困之时兴是钜万非常之举又不得不多方设处萃众毛以成裘葢既图兴利赖于斯民自不敢恤一身之劳瘁是以殚精毕虑蒿目呕心而不遑寜处也及照原详各院道入官等项钱粮切思边海之邦宜备不虞仍听贮库俱不动支外先将导河夫银与职所捐俸薪赎锾共银八百六十一两给发办料行委主簿张棱选择诚谨耆民邹亷郑大淳俞栎等董督于四十二年三月十九日一面兴工筑造一面劝谕阖郡士民义助繇是郷绅先达大学士申时行等欣工乐助举人徐洌等监生翁正学等生员盛际等本县县丞汪其俊等商民汪芳张邦簋等一倡百从共捐助银三千六百八十四两九钱七分耆民邹防许防夏奉石等奉公好义愿捐已资共助筑过青石塘一千七百九十四丈五尺监生顾绪余等助筑过青石塘六十丈五尺生员顾维祯等助筑过青石塘八十九丈及防抚按两院并本县详罚李廷言等筑过青石塘七百二十二丈桥二座又防院道府详允发下变易通倭赃货银二千两监生王腾宇银一千五百一十两五钱八分本县项下罚追胡试等银一千二百四十三两三分三厘通共银九千二百九十九两五钱八分三厘又该本职亲诣塘所备细查核覆估无容冐破其海青石外塘原估照昆山事例今每丈减去工料银三钱三分实该银二两共给发银七千七百四十八两一钱七分筑完青石外塘三千八百七十四丈一尺又给发银八百三十二两六钱九分七厘共筑完黄石内塘二百一十七丈八尺修造朱泾宪济周泾新桥四座杨泾萧泾陆市司马吴泾等桥六座泄水平桥二十六条并东西龙溇戚家泾等处水势极深处所增添大户木料等项于本年十二月二十八日完工讫取有耆民严吁顾防等及宕户石匠俞朱芳等领状包固甘结在卷申报外又用过兴工破土三牲祭礼等项银三两六钱七分竪立过界址石牌城砖砌灰桩木等项工料银一十一两三钱三分俱有付案领状在卷又查得前项塘工大举仰借诸台宠灵得以竣事尤宜慎始图终恐日后不无水冲坍塌则所宜预为防备者也今查除通完讫存银七百三两七钱一分六厘内聴会同呉县呉江见行修筑宝带桥工二百两外相应于内动支银三百两选委端谨耆硕择买膏腴常稔之田召佃管种另立印簿嵗收花利积贮专抵修塘之用日后设或冲頽务令估勘明确动支修筑不得别项挪放以滋侵没伏候详允日一并勒石永垂不朽余银二百三两七钱一分六厘聴抵刋刻碑石与夫刷印书册及备木扁花红给赏塘工事内効劳员役等项另文申报
　　胡士容置修塘义田申【万历四十三年】
　　直苏州府长洲县为兴筑石塘裕国便民以垂永利事案奉各院道批详前事该本县知县胡士容将塘工省存银七百三两七钱一分六厘内除聴修筑宝带桥二百两又聴勒碑刻册给扁等项银二百三两七钱一分六厘计遵经动支银三百两唤令原委督工诚谨殷实耆民邹亷郑大淳俞栎各领银一百两选买沃腴常稔园字等圩上则田共计一百五十畆每嵗收租除办税粮外每五十畆应收纳租米三十五石计准银一十七两五钱但照官田与民田不同官佃亦与民佃少异宜较民间稍示寛恤每五十畆再减租银二两五钱止令纳租银一十五两计一百五十畆共应取纳租银四十五两豊年不增凶年不减歳以为常无容更变庶几乐佃乐输而民无逋税官有实用矣再照义田一节田既属之官田则租亦属之官租其非民间之所得侵逋明矣所虑者在官府之那借掾胥之干没耳抑或度支不足遂旁啓别门而嵗月延淹秪视为故事每见吏弊移人即贤者不免是不可不为之图永乆之防也葢职向者区区之意自娄塘之外尚欲南筑葑塘以接松陵北筑齐塘以接海虞而属以民穷财尽大工不可以一时并举故任劳任怨止勉而筑此四十五里即复以其余银置田若干嵗积钱四十五缗葢谓日引而月长铢积而寸絫度十年便足为葑塘之用度二三十年便足为齐塘之用后有贤者家视其事可不必再借力于民间矣若夫今日之娄塘赖诸台之灵百姓之力亦既坚厚且十年之内自有匠工包修其认状具在而何所用官帑为即用之或取之一年足矣岂必嵗嵗而用之政惟嵗嵗不用则租可贮而息亦可长神而明之存乎其人岂非贤智者他日之事乎哉伏望详批严谕檄下本县遵令勒石仍立为册自今伊始田畆分圩开注于前租数逐年登记于后凡出纳之数一一必书其非塘工以内即一毫不许动支每遇嵗终验数贮入并送查盘银及百两以上即仍令买田嵗收花利如初倘有奸胥冒破及指称动支于塘外别用或虚立修塘名色付取充为公费必吏引侵欺之律官严簠簋之条庶田租水利还相为济而台恩宪法永施不穷职今日之任劳任怨任谤犹或可谅于数十世之后也今将田畆圩号坵叚及佃户姓名一并开报拟合申详
　　王时和上达民艰请兴水利详【崇祯二年】
　　直苏州府为民生日蹙重地可忧恳采末议以苏极困以兴永利事准本府知府王时和闗前事闗开苏郡繁华冠天下财赋甲东南不意兆姓顚连析肉见骨若更狃于故常而不加察视为膜外而不加恤谓民命何谓国本何职尝反覆考求其概有四一曰重赋之困【节去全文】二曰加派之困【节去全文】三曰蠲停无实恵【节去全文】四曰水利不疏瀹夫苏田计畆刈获仅盈儋石半入公家半存私室此犹以丰稔论也倘有一二分灾则民仅赢其三矣倘有五分灾则粟尽归于官矣设遇全灾则国赋难蠲惟鬻妻孥变庐舍以赔偿矣富者焉得不流离而贫者何计以免死耶然三吴十嵗而九灾者非独上天罹虐困此一方抑人事未修蓄泄之无备也葢其地负海襟湖其形如釡具区三万六千顷西滙宣歙苕霅荆润诸水三江淤塞下流不通有所受而无所归霪雨不三日而阡陌皆成巨浸苗稼尽饱鱼腹东南泽国何嵗无经旬之雨欲无灾也得乎夫三江既入震泽底定载在禹贡开濬之及时不待智者而后决也迩嵗廷臣先后具疏部臣陈懋徳亦曾言之荷圣明垂意而论者似泥于经费之浩繁然职歴考往年疏导故牍及采询今时父老约略所需金钱不过二十万缗而苏属歳供本折几三百万即以灾年一分之逋欠即足当此畚锸之经营况呉淞白茒诸港一开将垂百年永利而松常诸府利亦不小我圣主何靳此涓滴不为呉民拯饥溺耶夫均赋于苏州均之最急者也治水于吴下治之最急者也伏乞疏题请防允行则东南万姓顶戴皇恩不独畎畆有赖贡赋亦常充矣















　　吴中水利全书卷十六
<史部,地理类,河渠之属,吴中水利全书>
　　钦定四库全书
　　吴中水利全书卷十七　　明　张国维　撰书
　　书以敷陈利病反覆周详纵笔罄所欲言读之可畅水学
　　宋
　　范仲淹上宰执论水利书
　　仲淹连蹇之人常欲省事及观民患不忍自安去年姑苏之水逾秋不退计司议之于上穷俗语之于下淹为民之长岂敢曲沮焉然初未甚晓惑于羣说及按而视之究而思之则了然可照今得一二以陈焉姑苏四郊略平窊而为湖者十之二三西南之泽尤大谓之太湖纳数郡之水湖东一派浚入于河谓之松江积雨之时湖溢而江壅横没诸邑虽北压杨子江而东扺巨浸河渠至多湮塞已乆莫能分其势矣惟松江退落漫流始下或一岁大水乆而未耗来年暑雨复为沴焉人必荐饥可不经画今疏导者不惟使东南入于松江又使东北入于杨子江与海也其利在此夫水之为物蓄而渟之何为而不害决而流之何为而不利或曰江水已髙不纳此流淹谓不然江海所以为百谷王者以其善下耳岂独不下于此耶江流若髙则必滔滔旁来岂复姑苏之有乎矧今开畎之处下流不息亦明验矣或曰日有潮来水安得下淹谓不然大江长淮无不潮也来之时刻少而退之时刻多故大江长淮会天下之水毕能归于海也或曰沙因潮至数年复塞岂人力之可支淹谓不然新导之河必设诸闸常时扄之以御来潮沙不能塞也每春理其闸外工减数倍矣旱嵗亦扄之注水溉田可救暵涸之菑涝水则啓之疏积水之患或谓开畆之役重劳民力淹谓不然东南之田所植惟稻大水一至秋无他望灾沴之后必有疾疫乘其羸惫十不救一谓之天灾实繇饥耳如能使民以时导达沟渎保其稼穑俾百姓不饥而死曷为其劳哉民勤而生不犹愈于惰而死乎或谓力役之际大费军食淹谓不然姑苏岁纳苗米三十四万斛官司之籴又不下数百万斛去秋蠲放者三十万官司之籴无复有焉如丰穰之嵗春役万人日食三升一月而罢用米九千石耳荒歉之嵗日以五升召民为役因而赈济一月而罢用米万五千石耳量此之出较彼之入讵谓费军食哉或谓陂泽之田动成沙弥导川而无益也淹谓不然吴中之田非水不植减之使浅则可播种非必决而涸之然后为功也昨开五河泄去积水今嵗平和秋望七八积而未去者犹有二三未能播种复清理数道以分其流使不停壅纵遇大水其去必速而无来嵗之患矣又松江一曲号曰盘龙父老传云出水尤利如总数道而开之菑必大减苏秀间有秋之半利已大矣畎浍之事责在郡县不时开导刺史县令之职也然今之世有所兴作横议先至非朝廷主之则无功而有毁守土之人恐无建事之意矣苏常湖秀膏腴千里国之仓庾也浙漕之任及数郡之守宜择精心尽力之吏不可以寻常资格而授恐功利不至重为朝廷之忧且失东南之利也
　　卫泾与提举郑霖论水利书
　　泾寓居江湖每见陂湖之利为豪彊所占农人被害无所赴愬淀山一湖广袤四十里泽被三郡数十年来湖之围为田者大半无非豪右之家旱则独据上流沿湖之田无所灌溉水则无所通泄沿湖被淹民田无虑数千顷反为不耕之地细民不能自伸抑郁受弊而已淳熙间今佥书罗为使者因阅词诉开掘山门溜五千余亩乃一湖喉襟繇是数十年之害一旦尽除灌溉之利渐复八年间小有水旱果不为灾此利害晓然易见者绍熙初忽为中天竺寺指占使司吏辈竝縁为奸子冝徐丈亦不深究遽尔给佃后因民词愬得防开掘縁冒佃者不曾行遣小人无所忌惮今春复有顽民数辈约从毁撤向来禁约石碑公然围筑浙西多仰陂湖之利非他处比前后围裹陂湖禁戢最严具载甲令臣僚申请亦多泾昨陛辞曾论此事甚详少定简寻得当録呈求教也
　　黄震代平江府回马裕斋催泄水书
　　所在水利皆源高而流下故泄之易惟本郡西南受荆溪以上江东数郡水既髙若建瓴东北自昆山之太仓连亘常熟其势又亢若仰盂水亦反流而趋内四靣皆源独其中受水之流水反蓄而不泄故近郭之田虽茫为一壑而濵海之田则枯涸自如古人随地形而为之计则亦曲尽其妙苐废壊已久有非一旦可复古人于宜兴以西金陵管下设为五堰使西南水不入荆溪而繇分水银林二堰入伍子胥伐楚之运河以入大江东北则于昆山常熟以东之横塘设堽门斗门闭高地之水以自溉髙地之田使水不得反流而趋内然此特措置四境之髙仰如此若中间地卑水聚不能以时入海则又设为塘浦焉盖吴地中间不特太湖三万六千顷长洲有沙湖尹山湖常熟有昆承湖昆山有阳城湖他如斜塘等诸瀼黄天等诸荡市宅等诸村皆蓄水深处脉络无不与太湖贯通水靣阔逺止借吴淞一江通注入海水去不速而所借者又在塘浦浦者导诸处之水皆自趋吴淞江以入海塘者防水不得入民田必使繇浦以入于江塘浦原计一百三十二条浦之阔率二三十丈塘之髙率二丈大要使浦髙于江江髙于海水驾行髙处而吴中可以无水灾古人之为此夫岂一日一人之力而无存者常考李氏有江南五堰以西之运河尚通钱氏有两浙其治塘浦尚有撩清指挥之号彼固非真能上缉古人之功而偏方小国封疆不广则农夫之有篱落下田嵗嵗保治惟谨国朝幅员万里观聼不接南渡生聚益繁各便已私上焉之五堰既以不便木簰往来而壊江东数郡水尽入太湖矣下焉之堽门斗门又为侧近勤耕而壊昆山常熟二县水反入内地矣中焉之塘浦则或因行舟及安舟之便而破其圩或因人户请射下脚而废其隄或因耕垦增辟而攘斥其旧来之浦凡今所谓某家浜某家泾者皆古塘浦旧地于是荡无隄障水势散漫与江之入海处适平退潮之减未几长潮之增已至小汛之随去未尽大汛之拥囘反多往复洄洑水去迟缓而一雨即成久浸矣古人合江浙数郡之规模而成之虑及万世后人求一已田宅之利便而壊之见止一时壊既久则复之甚难自景祐以来嵗嵗讲求迄无成功盖但知泄水而海口既髙水非塘浦不可泄故东坡尝请去吴江石塘王觌常奏开海口诸浦朝廷皆疑不敢行范文正公守吴尝开茜泾亦止一时一方之利而刘慤按行直谓开海口则反有风涛驾入之忧唯熙寜初郏亶力请于朝尝起六郡三十四县之人以修塘吏民喧诉击坠幞头卒鸣铙散众而止政和六年御笔修平江诸浦三十六闸差霖措置通设六十四万余工宣和初再措置支见钱四十一万贯有竒卒又勾収人吏送狱根磨而止今浦闸尽废尤甚前日而海沙壅涨又前日之所无地之髙下非人力可移沙之壅涨非人力可遏惟复古人之塘浦驾水归海可冀成功然所费当几钱所役当几人大丰州县既无此事力荒嵗饿莩又无此人力纵有之又当歴几时几日而成乃欲救其目前之急此泄水一説未可仓卒议也若止从人户就近泄放则彼此皆水虽欲以邻田为壑不可得议者多谓围田增多水无归宿然亦只见得近来之弊古者治水有方之时污下皆成良田其后隄防既壊之后平陆亦成川泽熙寜八年旱太湖露丘墓街井今瀼荡等处尚有古岸隠见水中以此知近来围田不过因旱嵗水减将旧来平地被水处间行筑捺耳就使围田尽去水之未能速入海自若也何能遽益于事况围田未易去者乎于今救急省事之筞惟有告谕田主多发夫工就塍岸渐露处次第修筑各于水中自为隄障即车水出隄障之外而耕种之此事昨已施行镂榜晓谕近承专官之来又严加督催并已差官随之行县矣某非不愿大发工力为久逺计而量时度力实非所能更望熟议
　　明
　　龚诩上巡抚周忱论水利书
　　直镇海卫老疾军龚诩上言钦差巡抚大人执事诩窃惟天时水旱何代无之人事隄防从古而有钦惟圣朝自洪武年间东南田地髙下不一雨多则忧潦晴久则惧旱频年河港湮塞岸塍摧圯无所资其灌溉注泄遂至永乐三年大水十四年大旱人民流离饿殍盈路税粮逋负盗贼生发原其所繇良以失于疏濬隄防之故以致朝廷忧之特遣大臣专督东南水利是以连年田地颇得成熟人民颇得聊生近年以来人情忽怠常生于所易渐觉疎慢各处州县虽设治农之官而无治农之实一切文具茍且反生扰害之端倘一旦或有水旱之臻恐不能无永乐三年十四年之患诩愚以为国家所以为国家者以其有斯民也民以食为天食不足则无以生无以生则祸乱易作诚朝廷所冝深忧而当预防者也今执事职居巡抚斯民衣食根源国家所系轻重莫大之事尤不可缓如防聴纳愚言熟思审处専一提督经略勿事虚文务求实效如此则灾未至而有以备之而小民流离饥饿盗贼之患不足忧矣
　　龚诩再上巡抚周忱修水利书
　　向者僭陈东南水旱必须预防者盖以国家租赋从此而出小民衣食繇此而资最为重务往年朝廷忧于未然所以各处州县特设治农官一员不使干预杂事専一提督经略当时居斯任者多得其人繇其责有所归不得不苦心极力以营治之虽遇年时调润亦时常往来巡视不怠所以岸塍坚固河港流通数年以来民享其利近年此官罢设惟于本县自行委官提督奈何所委者多非其人滥管他事之时常多经年累月竝无足迹下乡设或一来不过取其文具应答而去竟不问其实效如何送往迎来徒增烦扰其中有等粮里知道理识干系之人于农隙自行起督工夫修濬其无知者但知剥民茍安姑息一旦灾至祸临无所措手所以民受其害而不可胜言且如今年处岸塍十壊八九髙乡河港鲜有流通一值久雨乆晴湖水涨泛无以扺御潮汐不通无以灌溉遂致稻禾渰没枯槁两皆失之兼之小民田段四散缺食无力父母妻子东奔西走营救不暇呼天叩地所不忍闻小民苦楚如此执事备知其情今年被灾税粮当行上闻必可蠲免惟是小民一年衣食将何所望窃恐饥饿困迫盗贼流离繇是而起当此之时政执事食不甘味寝不安席之秋也倘防深懐圣心多方措置督责有司禁其烦苛凡官府一应不急公作悉行停止召集人夫尽力修濬勿事文具勿吝出纳务求全济必使小民感恩懐徳不忍为非不去乡土救急之务莫善于斯稍待水平之日乞为奏请各处凡有水旱州县仍特设治农官一员专管水利敢有违越使者受者各得其罪着为常令使永遵守更在执事时加体察责问成效验其能否或有贪残冗懦及为斯民害者询问众情以罢黜之或难其人俾得兼授更乞禁奸草弊信赏必罚勿夺农时防其劳苦以尽人事以回天心诚为利便此系民情当今急务伏愿执事熟思之
　　史鉴答巡抚侣钟书
　　吴江草莽生史鉴承徳音赐召问以生民疾苦令条具上陈凡三件其二坍荒田粮宜与分豁江南诸州县北枕大江东濒沧海而太湖一水潴其中近水之田风涛吞啮日削月朘十亡四五而粮额尚存未经放免贫民包赔嵗嵗无已虽经具告官司勘申待报动阅嵗年迄无了结胥吏邀求百端剥肤吸髓反以为射利之资谣有锦灰堆之目此之谓也而贫民意幸除豁欲罢不能寜卖庐舍鬻子孙以副其求是则困穷之中又添一厄也今造册在迩适当其时若不开除又迟十载是民之困苦无有息端之时也宜选清强官属履行勘报奏请开除则吾民有幸深痼之疾庶乎其有瘳也
　　史鉴与陈璚论水利书
　　近会沈启南读吾子所寄书尾有水利一事载与伍佥事言单锷之所建白者噫是夫恶足以语此哉但能奉权贵通冨豪以桩石为名欲费国家数万金钱侵牟实私槖耳向非巡抚侣公巡按张公郡守孟公合力以遏之则是役成矣役成而有利于民何惜于所费但恐财尽而民穷水利无纤毫之益尔故建议之初上自侍从之家中至举人之属下及胥吏之流无不垂涎朶颐则其所以自为谋者非浅浅也是夫也恶足以语此哉夫江南水之为害者莫甚于湖州苏州松江三府也地势既卑百川奔凑湖州西连广徳宣州南接杭州严州诸山诸溪之水道于湖而入于苏太湖东南之巨浸也容滙停蓄过于江而达于松以放之海则夫官是职者其可斯须而离此地哉其地势之要害有非他州之可比也其他如常如镇如杭如嘉地既髙亢水不停潴相视设施固当次之也而当时议设水利官属之时失于详究特令带衔浙宪彼庸常之人莫不懐恋安逸沈醉声乐啸謌湖山利害不接于其目愁叹不闻于其耳休戚不闗于其心孰肯去妻子舍朋俦逺逸乐日趋于垫溺之乡以亲卑湿之事也哉不过嵗一再行以避文法尔至于茭草之属悉令估卖挪东揜西踪迹诡谲凡有小词讼则一槩行提人逾数百髙擡纸价利其赢余至于大水懐襄之际吾民曾不能望见其旌节尚何得其处分之万一哉故自设官以来未尝有一人称职者岂人之性皆然哉繇理势与循习致尔莫若请选清彊刚正郎中一员俾令挈其家属建牙于苏居数郡之中道里既均往来又易又当其要害之处巡视相度不失机冝较之坐守一城之中者利害不可同日语也有明永乐初年户部尚书夏忠靖公治水江南亦以三府为急巡行劳徕不常厥后以通政使赵公居任踵而行之此即往事之明验也或者又以为杭州地濵于海海患常作今年西湖水漂入城治水官属雅冝居此鉴请有以答之海水之啮暂不为常不暇逺举姑以近代言之永乐间海啮仁和海寜比时虽有治水通政以为泛而不专特遣张侍郎发民塞之成化十三年海啮海寜今都御史侣公方以监察御史巡按浙江帅布按二司官属塞之于时亦有水利吴佥事在未尝与力也今年西湖上山倾水溢卒然涌入三司之官相率避于镇海楼上水利佥事亦在其中未闻出一计施一筞以退水也幸其倐来倐去不能为灾以此观之则水利之官不居于杭无损于事明矣此则治水之官当年之常法也启南又以为若欲开泄壅滞任重而役大有非部属之官所能独荷必得重臣以专任之始克集事众论以为当在今户部侍郎刘公璋鉴又以为不然刘公循防蹈矩之人也昔为布政今为侍郎最为得人若处之以方靣恐其非应变之才也以耳目之所闻见者莫如湖广按察使刘公乔当其知归安也深恤民隐甚有能名讲求水利最为详悉故献议于巡抚滕公奏设此官今本官历中外无不相知者乆矣不审其节行才名比前何如吾子必详知之若使其有加无替则舍斯人而莫可况其官资已髙陟之执政其孰曰不宜其次莫如前吾苏郡守孟公俊其为人也毅而有守慤而有文谦而有礼但以前居苏时屡忤权贵故得谤言天地鍳视日月照临率无纤毫之实也官资尚卑陞之以重职専委任之则其所行必有大过人者鉴鄙夫碌碌自守已无意于世今以吾子书中有及贱名故谬陈管见如右居庙堂而忧其民吾子之责也惟亮察万万不宣
　　蔡羽与伍水部书
　　窃惟执事负平当贡禹之学为水曹之官近者河渠纷纷事须熟讲虽所将不同忧国为民之心一也前者白茆之役大司空为国家兴利奋断不惑遂建不世之业一劳永定不计小费诚伟诚善然亦多得于天人之助茍不因天时相地利乘人和未见其济也今渎川之役忧在监司监司执事之僚友也平心而熟讲之势独不得乎今赴江赴海道有逺近稽产赋工册有情实而道路諠然者弊有所起也夫疏凿河渠本为国家兴利万民生福然愚民不见万世之利先见目前之忧智者曰凿白茒之阻而百川速浚吴淞之尾而东江顺事既徴矣愚者曰大害既除小利可缓旧冬力役新冬暂纾兹所以諠然道路也太湖达娄齐孰速于盘门之鮎鱼口达江隂孰速于无锡之独山二水既裕长桥既多门宜不待于渎川也或谓光福东通渎川西出浒墅清横塘以纳百川修纵浦以向横沥郏亶单锷竝有成说势不得已寜失之缓无失之骤则天人应徴科繁碎寜失之轻无失之重则胥奸消民有占田额多而官租不足无阡无陌而居积钜万者监司岂知之乎草茅之人不知忌讳惟矜而采之
　　姚文灏论亲行视书
　　昨会从容备闻疵谬非执事仆何繇而得此欣慰欣慰但其中有一事愚心所未渝不敢不质其疑于左右承谕云凡诸隄岸沟渠亲行视不惟不能遍且不胜其劳矧小民被呼噪之烦仆肆侵渔之毒又云在县官为之亦且为小以见仆之为之又小之小者也至烦引郭橐驼传为证执事之意彰彰矣而仆尚闇焉夫为政有体随时而在非自明理之儒孰能免胶柱之诮哉仆之愚迷其失固多然窃谓効劳之事无上下大小之殊有殊者或后世之失也是故天子狥农诸侯省耕大夫协工士庻尽力昔者大舜负圣人之资摄帝尧之位内而九官分摄外而十二牧分民舜于此时端居冀方总率宇内岂不称尊严之体免臣庶之扰哉乃与羣后更迭觐巡仆仆然一嵗而周四岳所至之处祭天可已祀地可已朝诸侯可已又屑屑然礼器之是修量衡之是较何舜之自小而不自尊也岂当时岳牧皆不足以办此欤后世人主则得矣穆然于九重之上和銮不响而警跸尘消诸侯无奔走之劳百姓无供给之费执事以为与舜之事孰简而孰烦耶茍以为非人君之体而不可为则是后世之君皆贤于舜而舜之事适足以为万世戒也禹之治水在尧舜重华之下居益稷赞助之上其他佐贰司空之职又不知其几为禹者授以成算坐収全功岂不合大臣之体无细事之劳哉然书称其乘四载而随山刋木史称其手足胼胝何也尝攷四载云者谓水行乘舟陆行乘车泥乘輴山乘梮也夫禹以一人而领九州之水必不得而往取通衢大川相其大势可矣其他泥淖山径之处尽遣其属以行而已不劳焉岂不可哉而禹方且﨑岖跋涉惟恐不及意者捄饥拯溺之心横于中不暇顾事体之冝不冝也又胼胝云者谓手足皮厚也是必躬有执作之劳乃至此若但擘画指挥乎其间则焦劳或有而胼胝必无论语亦称其躬稼是则禹之于水不独自往又自为之也后之为人臣者则得矣职位稍崇即自尊大偃然于僚属之上孰肯少贬以就劳事曰此有司之守耳为有司者又复若是曰此百姓之役耳繇是自百姓而上无复有服劳者何其与禹之见异也执事谓此皆惩禹之失而不为耶抑道有不类而不能为耶茍以为非大臣之体而不可为则是后世之臣皆贤于禹而禹之事适足以为万世戒也舜大圣人也禹亦大圣人也古称其为法于天下可传于后世仆不闻其以君相自尊而忽于劳役之事此所以不能无疑于执事之教也夫舜与世逺典籍辽邈又圣凡不同事难为据姑以近世提举浙西者言之宋时有徐宗正者亲操畚率先众庶我明有赵通政者巡行阡陌泊宿州渚若是者何如也皆可以为戒欤然此又所未见也近日刘都宪总治张秋文武官僚执役于河上者不可胜数为刘公者坐乎一堂之上令乎一堂之下亦足以重国体而致河成矣乃便服按行日夕隄上泥涂有所不顾风雨有所不避寜不计官吏之伺侯仆之侵渔哉是执事所亲也岂亦以为非欤夫是三公者亦大臣也其事皆载在方册着在人耳目仆不闻其以大臣自尊而忽于劳役之事此所以不能无疑于执事之教也所谓必不能徧者然矣仆意禹之汲汲如此岂自度其能徧九有而后为哉亦尽其力之所及所不及者则亦已矣若预计其不能徧而槩不行焉非圣贤意也夫子谓冉有曰力不足者中道而废今汝画是圣人不责人之中道而废而责人之画也彼计其不能徧而不行者非画欤所谓不胜其劳者然矣但既已受上之命而用下之望则不得不尽其劳谁敢佚居哉昔韩子论孔席不暖而云圣人非不知安逸之为乐诚畏天命而悯人穷也夫圣人未用犹且上畏下悯皇皇如此假使见用于时其急又何如哉诸葛武侯亦曰鞠躬尽瘁死而后已夫瘁亦人之所不欲死亦人之所大恶也彼岂独不尽人情哉诚以熊掌与鱼有不可以兼得也所谓小民被呼噪之烦者有之矣仆使往年开运河尝呼噪其民于镇江去年濬诸浦尝呼噪其民于海濵已而大修圩岸又呼噪其民扵田野若是者皆可以已乎意者择可劳而劳之不必避号召之烦以佚道使之不必虑怨尢之起也倘谓农田之事百姓之心听其自为不待督责则农官不必设水监不必开夏忠靖不必来于前徐司空不必继于后矣所谓仆肆侵渔之毒者亦有之矣但此辈害人无往不然顾驭之何如耳得其法虽野外亦不敢肆失其道虽庭中且不能防执事谓一切官僚不出门庭者便能免左右之渔猎乎恐不可因此而废彼也惟其谨严其约束减损其人数而已仆每惩此故凡入乡之日止用门仆一人卒六人更无书办等役窃效昔人单骑之行不谓外人犹复云云也所谓在县官为之亦且为小者执事之警仆切矣无非欲仆之识其大也然仆以为不必论其大小是非而已耳故尝谓政有可以坐理官有可以堂居较文聴讼之类是也乃若水部农官则不然必以舟航为衙署阡陌为几席探源索委度髙量卑然后为无负于人茍或不然皆心之所未尽义有所未安欲以称于世曰贤水部良农官仆未之信也况律有之府县官他事不许下乡而视圩岸独不在禁限安得为县官为之亦小也昔者子路为宰问政夫子告之曰先之劳之明道程子之令晋城也暇时每至乡村召集老防而告教之诗书为之句读社会为之科条夫宰与令亦今之县官也彼一圣一贤者其所以诲人处已皆不于其大而于其小何也岂古今不同举措异耶所谓郭橐驼传可以为法者执事之警仆者又切矣无非欲仆之不扰人也仆谓栁子此説亦因其警丛脞者耳非以此为足以尽理官之道而凡为理者事事当如是也若然则尽力沟洫之圣反不如郭橐驼之守约也且驼之于树非蔑然无事也先尽其培植之功然后用其弃置之术今则未也隄防未尽修川泽未尽导犹之种树未及培也而遽以呼集劳来为戒亦同于枯槁而已矣岂善学驼者哉况彼之所病正以长民者不亲视而徒使吏号于其乡故小民有馈吏之烦而无得食之实今仆则躬自往来询其难易勤者劳之惰者威之与子厚之説似不类执事比而同之仆滋惑焉夫惟执事宏达又甚相爱平时议论多所领解此独未悉者意执事未及见仆之行事初自逺方而归咻于庄岳之众未暇为仆少致思耳盖此一事其最不便者官吏忌其精察粮长畏其刑威此其腾説倒置实繁以执事未思之情而聴二者之説此所以累言而累疑也尚冀荡除目前平视千古逺稽圣贤之迹近审诸子之防必若以为理有所不可事有所不宜循之则为偾事之辙改之则为冝民之途明白指趣纤悉开示虽愚迷敢不励转圜之莭服苦口之剂以一烝人之心以副知已之望哉
　　张槚答张寅论水利书
　　吴中之水曰震泽曰具区曰太湖一也其西之南则严湖杭天目诸山之原有自苕霅而来者其西则宣歙池九阳江之水有自五堰而来者其北则润州之金坛延陵之丹阳与宜兴之荆山之水有自荆溪百渎而来者其入海之道虽曰三江而二江已絶吴江南岸又筑石堤以便纲运而震泽之水渐以北徙观于今日自江寜之五堰既治而九阳之水不东注于震泽而西下常州芜湖之港渎以时而修望亭之设堰在所得己未数年前严州有山倾之变水皆南下浙江而苕霅之水为之少杀刘家河开夏驾浦疏而娄江之塞者以通华亭诸泖之水有所归而东江之防者以大其为患如淀山湖者亦于是乎少息斜堰决而四湖有泄水尾闾七鸦不复当以诸浦论而又为吴中一大川矣太湖入海之道虽曰三川而其出吾州者已有其二每为浑潮所淤则吾州先被其害一议修治则吾州独当其劳思患预防一曰修闸以御潮沙谚曰海水一潮其泥一篛新造之浦必设闸以御潮沙不能壅也在吾太仓除娄江七浦上原洪阔海潮所不能壅者不必置闸外其诸屡浚屡塞如杨林入七浦湖川入娄江之处与盐铁塘南出娄江北通七浦者皆不可无闸其他如石婆港千步泾之类则多置木窦而又旁通月河设为輗坝每遇大旱大涝用以济窦闸之所不及吐纳且以便小舟之往来二曰专职掌以守成业周礼遂人掌邦野稻人掌稼地曰以潴蓄水以防止水以沟荡水以遂均水以列舍水以浍泻水旱则引川水于浍以泻之于川宋定兴开江兵级专治浦闸茜泾镇乃其屯兵处议卒以时启闭常常理其闸外使不至日积月淤而屡烦浚治功不啻百倍耶三曰轻地租以防壅塞吾太仓之田赋虽均而其名尚有曰田曰地曰山曰池沟涂荡之异而其赋亦各有等第以今之堈身名之曰地而比于涂荡之赋立为界畔不得仍前废弃侵占则堈身可以常存而限水易为力矣四曰慎陞科以抑豪强凡以利为名利耑于一人而被其害者必众豪强欲谋兼并每指沟洫塘浦为涂荡而陞科之以升斗之米易十百千丈之业或塞或沃壤或堰或鱼塘而小民遂无从畎引必严禁痛革此弊可也五曰纂图志以便考阅曰诸侯恶其害巳而皆去其籍先时清查圩图详于田赋而未及于沟洫之制愚意吾州三百有十里必合几十里为一图四至皆以塘浦为界而复备开其各圩四至之沟洫并圩中之沟洫而备书之俾为人所共知则虽欲耑之而册籍井如不可得已禹贡职方之叙州不过数言而山川贡赋民生物产所繇适于畿甸之路无所不备此圣人之经所当取法者此五者只为备旱计然髙乡之河港既通亦低乡之所必繇以导水者也但水性下因而导则顺而易为力激而行之则逆而难为功故郏氏于低田虽筑圩岸欲其髙固浚塘浦欲其阔深而其于髙田设堰潴水而又浚其经界沟洫使水尝周流浸润夫然后立堈门以防其壅斯可以常无枯旱之患而髙低皆熟矣
　　柴竒上阁部请兴水利书
　　顷承明问敢进瞽言方切兢惭乃蒙采纳谓兴水利实今日吃紧第一议七年之病三年之艾及今图之犹未晚也竒愚有以知执事之心不惟欲活东南百万生灵之命抑欲培国家千百世富庻之基也竒谨拜稽为朝廷得人贺而复述水利之详为执事告焉禹贡三江之旧不可得而复矣太湖之水惟并于娄江而溢于白茒七鸦二浦为入海之道七鸦犹为通利而白茒则湮塞成堤水不能不泛溢而为害故有体国之忠者恒抱将来之虑焉何以言之五代时钱氏窃据一方借数郡所输以为国计竭力经营故有国百余年止长兴一罹水灾宋初水利不修东南告歉则取诸淮北诸郡水患逾五十年南渡后日夜讲求濬治之法故百五十余年水灾仅一二见胜国之事大率类此国初亦未见常稔自夏忠靖公经理其地水患始息而周文襄公继之东南财赋遂甲于天下今仍嵗不登公私交困方议措置事辄中止所以难之者盖不过为三説所屈耳愚请别白言之为濬治之难者曰白茒海口涨沙为梗海潮一日再至停积泥沙虽大兴工力濬治数年旋亦壅塞矣往嵗之役可鉴也愚窃以为不然海口涨沙似非人力可为白茒傍近有马草浜可五里许濬而广之可以曲避涨沙之梗往时开濬所起之土悉堆其傍一夕霖雨两防倾圯不几月而河流遂塞势使然也吴中父老尝以白茒长亘九十里水行迂曲相度其傍有湖漕上接芝塘不过三十里径入大江但漕水浅狭必须开广以其事上之监司因欲壊民庐舍坟墓遂不果行今惟复白茅之旧而疏马草港之水于是为便于势为易旧时港身东起海口西抵芝塘凡长六千五百余丈今欲即工之时必择収获之后自芝塘而马草自马草而海口每丈计用几人每人开深几尺少壮相间畚相继而复步设徤勇几人搬运新土离置数丈两防所长之田悉垦去之若有新升之税亦覈实而开除之马草迤西至白鱼洪等处遇有干浅亦用疏通七鸦支水为杨林塘为湖川塘各三十里久已湮塞亦复开濬使通则白茒七鸦水势驶疾太湖不能泛溢而为害矣为工费之难者曰方今四隅多盗辇毂之下工作繁兴为此大举所费不支欲取之郡县耶则饥馑迭臻公私告竭欲请之朝廷耶则司农少府辄以匮闻徐议而缓图之可也愚窃以为计大事者不可惜小费图永逸者不可惧先劳往日己巳庚午二嵗水灾朝廷蠲放已及百万量前日之所放计今日之所费量今日之所费计后日之所输孰多而孰寡耶疎逺小臣固不敢罔意论列草野之间尝闻逆瑾之所积以万万计无非取之闾阎之下以饱溪壑之贪者也谓冝合词上请无惜数万之费以建百世之功则范文正公所谓国之仓庾晋人所谓外府者也往嵗开濬白茒自芝塘而海口长六千五百五十丈凡用五万九千人其一时因而即工者亦数处总计用人凡十二万用米凡九万公私耗费亦万计计今日之所费宜不出此况乎失业之民不辗转四方聚而为盗监司郡县窃有隐忧诚能募而用之兴非常之功弭不测之变活垂毙之民一举而三善备焉亦何惮而不为乎为责任之难者曰言天下事易成天下事难成天下事易善天下事难往嵗朝廷尝命大臣躬为经理事竣之后或不免于物议焉此当其事之难也愚以为大臣任天下之重贵尽一已之职业不顾在人之是非往嵗之役议夺于众人之见功亏于一篑之余非有所损也今日欲兴大功为国家计为生民计岂忍因之以为前郤耶浙江宪司虽设有水利佥事分管苏松等处地方然地逺而耳目有未及权分而职任有不专事干抚按动见掣肘治间工曹奏设导河等夫每嵗每里佥夫一名折収工价银六两其后减収三两雇倩人夫开挑河道虽若粗有成迹继之者乃不然焉亦遂革去今日无谓难其人也忠靖身任其事跋涉泥途者二十年文襄请截纲运四十万为经理费故当时水利疏通为国大利庙堂之上岂无闻二公之风而兴起者乎执事具疏上请特发内帑亲遣大臣会同抚按诸臣询问父老相度地冝如前所列先以白茒为急大举而濬治之其次疏七鸦之壅塞葺溧阳之五堰复江隂之一十四渎则可以兴百年之利而增重朝廷之根本若小小兴作一二补苴此盖有司之事非所望于执事者也干冒尊严不胜悚仄
　　王同祖上阁部设吴中治水专官书
　　王者体国经野设官分职以为民极唐虞之时禹作司空以平水土周礼六卿之制有冬官大司空阙典无攷先儒讲论周礼以大司空之属逸在五卿若遂师县师稻人草人之类是也禹之时洪荒草昧故其任职也专周公之时治定功成故其立法也备帝王之制为万世程宪若此我朝设官大率因周礼六卿之名取大唐六典之法而参酌宋元之旧以成一代之规至为详且备矣工部所掌都水虞衡屯田所司可举而言也外有东南府县皆有治农专官府有通判县有县丞使嵗时循行阡陌兴修水利以利民田又每遇水灾则或敇巡抚都御史等官治水若正统间侍郎周忱景泰间侍郎李敏天顺间都御史崔恭成化间都御史毕亨治间都御史何鉴朱瑄正徳嘉靖间尚书李充嗣是也或特敇尚书侍郎等官専治水患若永乐间户部尚书夏元吉治间侍郎徐贯正徳间都御史俞谏是也或置佥事于浙江专管苏松水利则自成化八年始若吴防伍性雷士旃是也至治中裁革或敇工部郎中或主事専治水利若治间主事姚文灏郎中傅潮臧麟是也至正徳初裁革末年复因水灾遣郎中朱衮治水未几裁革嘉靖初复敇郎中顔如环林文沛治水未几裁革迄于今仍以浙江佥事董水利事若蔡干江良贵蔡时田玉今朱衮是也自治以来治水之官或设或罢率无定制故嘉靖初都御史许廷光都给事中吴岩相继论列请特设重臣以任治水之责十一年大理寺左寺丞周鳯鸣疏请设专官治水是皆深知东南水利所系不小故惓惓焉形之章疏莫有能举而行之者盖水利之官遇水患兴修固为甚急若嵗丰无虞则坐享优游以为闲冗故议者辄以为不冝专设殊不知思患豫防之筞要在于平居而乆安长治之规实繇于积习非一朝一夕之所能办也且东南下之区嵗有水患但大小不同耳夫茍水势不涨未足为患一遇大水荡为巨浸有司相顾束手无策然后县以闻于府府以闻于抚按抚按会议以闻于朝事下户部覆议动经旬日比及防下文移往来勘踏灾伤又复浃月徐议所以救荒之防官廪不足继以处画处画不足继以劝借比及闗支饿殍已十之八九矣然后差官治水量财调役开江濬浦不亦晚乎是皆官不专设水利之法久废一旦仓卒遇灾遂不可支以至于此也或曰府县皆有治农官非专设乎夫治农官之设固祖宗良法美意但行之既乆不能无弊职任不专或委以别务贤愚不一或杂以庸才且工力财用非所能办不过于嵗时督民修筑疏导应行故事而已又焉足以兴大事修大功也或曰巡抚都御史兼之可也夫巡抚之职固无所不统但其管辖地方广大政务浩繁欲其専治水利下行有司之事亦日不暇给矣或曰今浙江佥事之设専管苏松水利独非専官乎是固然也但名虽专管实则兼治今治所犹在浙江嵗时不过巡行一二次而已至其文移下行有司视为末务漫不加省亦不过取具依准回申而已如此而谓之専官可乎或曰郎中主事昔尝差委治水亦专官也然有事则差事已则革废置不常乆暂不定又焉得为専官乎愚以为必如今日佥事之设专管苏松水利内职则郎中主事可也外台则副使佥事可也即于苏州建立衙门常时住劄其松常镇嘉湖杭等府不时巡行及浙东温台寜绍等府濒海之区海塘堰坝成法具在无俟兴修者则但委有司管辖不必躬亲往阅使得专于苏松相时立法若前所言水利农田之事地利有缓急工程有大小次第举行以期成效则庻为专官矣然又须久任责成假以嵗月毋徒茍且止办目前三载考绩视其勋业所就量加旌擢虽复迁官仍其旧任如此行之既乆则东南之水患庻乎可弭矣何也盖官专而地近则有司知所策励凡有兴作期于必行而无废阁因循之弊任乆而法着则下民安于趋赴凡有工役期于必成而无作辍偷惰之虞是则専官乆任为今日水利之急务如此其所以量才而授任者则在于持钧衡者焉
　　归有光上兵道熊桴水利书
　　有光生长东南祖父皆以读书力田为业然未尝窥究水利之学闻永乐初夏忠靖公治水于吴朝廷赐以水利书夏公之书出于中秘求之不可得见独于故家野老捜访得书数种因尽阅之间采其议尤髙者彚为一集尝见汉世国家有一事必令公卿大臣与博士议郎杂议始元中诸儒相论难盐铁及宣帝时桓寛推衍之至数万言而盛称中山刘子九江祝生之徒欲以究成治乱定一家之法有光所取水利论仅止一二然以为世所传书皆无逾于此者郏大夫考古治田之迹盖濬畎浍距川潴防沟遂列浍之制数千百年其遗法犹可寻见如此昔吴中尝苦水独近年少雨多旱故人不复知其为害而隄防一切废壊不修今年雨水吴中之田淹没几尽不限城郭乡村之民皆有为鱼之患若如郏氏所谓塘浦阔深而隄岸髙厚水犹有大于此者亦何足虑哉当元丰变法扰乱天下而郏氏父子荆舒所用之人世因以废其书至其防画之精自谓范文正公所不能逮非虚言也单君锷本毘陵人故多论荆溪运河古迹地势蓄泄之法其一沟一港皆躬自相视非茍然者独不明禹贡三江未识松江之体势欲截西水入杨子江上流工绪支离未得要领扬州薮泽曰具区其川三江盖泽不患其潴而川患其不流也今不专力于松江而欲涸其源是犹恶腹之胀不求其通利徒闭其口而夺之食岂理也哉近世华亭金生纲领之论实为卓越然寻东江古道于嫡庻之辨终犹未明诚以一江泄太湖之水力全则势壮故水驶而常流力分则势弱故水缓而易淤此禹时之江所以能使震泽底定而后世之江所以屡开而屡塞也松江源本洪大故别出而为娄江东江今江既细防则东江之迹灭没不见无足怪者故当复松江之形势而不必求东江之古道也周生胜国时以书于行省及都水庸田使司皆不能行其后伪吴得其书开濬诸水境内丰熟迄张氏之世略见功效至论松江不必开其乖谬之甚有不足辨者寻周生之论要亦可谓之诡时达变得其下策者矣有光迂末之议独谓大开松江复禹之迹以为少异于前说然方今时势财力诚未可以及于此伏惟执事秉节海上非特保障疆圉且以生养吾东南之赤子生民依怗之者切矣迩者风汛稍息开疏瓦浦五十余年湮没之河一旦通疏连月水势泛滥凡瓦浦之南相近二十余里水皆北向而流百姓皆临流叹诵明公之功徳盖下流多壅水欲寻道而出其势如此不得其道则弥漫横暴而不制以此见松江不可不开也松江开则自嘉定上海三百里内之水皆东南向而流矣顷二十年以来松江日就枯涸惟独昆山之东常熟之北江海髙仰之田嵗苦旱灾腹内之民宴然不知遂谓江之通塞无闗利害今则既见之矣吴中乆乏雨水今雨水初至若以运数言之恐二三年不止则仍嵗不退之水何以处之当此之时朝廷亦不得不开江也天下之事因循则无一事可为奋然为之亦未必难明公于瓦浦实亲试之矣且以倭防未作之前当时建议水利动以工费无所于出为解然今十数年遣将募兵筑城列戍屯百万之师于海上事穷势迫有不得不然者若使倭防不作当时有肯捐此数百万以兴水利者乎若使三吴之民尽为鱼鼈三吴之田尽化为湖则事穷势迫朝廷亦不得不开江矣治四年五年大水至六年百姓饥疫死者不可胜数正徳四年亦如此今年之水不减于正徳四年尚未及秋民已嗷嗷矣救荒之策决不可缓欲望早为措置米谷设法赈济或用前人之法召募饥民濬导松江姑且略循近世之迹开去两岸茭芦自昆山漫水江迤东至嘉定上海使江水复繇跄口入海放今年停潴之流备来年洊至之水亦救时之策也有光蹇拙非有计虑足以裨当世独荷执事知爱尽其区区之见或有可备末议者伏惟裁择之幸甚
　　归有光上知府王仪书
　　有光昨承明府论及水利匆遽辞别不及尽言有光非能知水学者然少尝有意考求见卢公武郡志止抄录事迹略无纲要今新志因之而近来言水利者不过祖述此耳尝访求故家野老得书数种独取郏氏二三家断以为专门之学遂彚録成书非能特有所见也惟以三吴之水潴于太湖太湖之水泄于松江古今之论无易此者故著论以畅前人之防尝又读禹贡注三江者迄无定论惟郭景纯及后来边实之论为是故定以为三江之图明府见谕谓吴淞江与常熟县无预有光所论三吴之水非为常熟一县之水也江水自吴江经繇长洲昆山华亭嘉定上海之境旁近之田固借其灌溉要之吴淞江之所以为利者盖不止此独以其直承太湖之水以出之海耳今常熟东北江海之边固皆高仰中间与无锡长洲昆山接壤之田皆低洼多积水此皆太湖东流不快之故若吴淞江开濬则常熟自无积水然则吴淞江岂当与许浦白茒竝论耶明府又谓杨子江钱塘江何与于吴中水利有光之意特欲推明三江之说盖自来论吴中之水必本禹贡三江既入之文自孔安国以下以中江北江为据既失之泥班固韦昭桑钦近似而不详故当从郭景纯唯三江之説明然后吴中之水可得而治也经曰三江既入震泽防定先儒亦言三江自入震泽自定文不相蒙然吴淞一江之入震泽底定实系于此经文简略不详耳有光诚恐论者不知此江之大漫与诸浦无别不辨原委或泥张守节顾夷之论止求太湖下之三江用力虽劳反有支离湮汨之患也但欲复禹之迹诚骇物听即如宋郏亶时之丈尺时力亦恐未及而水势积壅为害欲求明府先令所在畧据今日河影开挑茭芦使自昆山夏驾口至嘉定栅桥寻入海之口则江水有通流之渐矣今春量拨赈饥之谷召募饥民或可即工又旁江之民积占茭芦指以告佃为名所纳升斗之税所占即百顷之江兼之涨滩之税亦多吏胥隐没官司少获其利昔宋时围田皆有禁约今奸民豪右占江以遏水道更经二三年无吴淞江矣若责所占之人免追花利止令随在开挑以复旧迹则官不费而奸有所惩矣有光二十年屏居江上未尝敢献书当事者异日吕公有意水利然以平日非相知不敢有所陈前以分司旧识因开瓦浦问及之而明府亲屈二千石之重敦行古谊虚懐下接且惓惓以吾民之鱼鼈为忧故特有言耳然区区所望于明府有大于此者昔魏王召史起问漳水可以灌邺田子何不为寡人为之史起曰臣恐王之不能为也王曰子诚能为寡人为之寡人尽聴子矣史起敬诺言之于王曰臣为之民必大怨臣大者死其次乃籍臣臣欲死愿王之使他人遂之也王曰诺使之为邺令史起因往为之邺民大怨欲籍史起史起不敢出而避之王乃使他人遂为之水已行民大得其利繇此言之兴一世之功不当恤流俗之议也区区之见要以吴淞江必不可不开即日渡江逺离节下岂胜瞻恋不宣
　　归有光与昆山知县彭富论水利书
　　承明侯以本县十一十二十三保之田土荒莱居民逃窜嵗逋日积十数年来官于玆土者未尝不深以为忧而不能为吾民终嵗之计明侯戚然于此下询蒭荛有光生长穷乡谈虎色变安能黙然而已窃惟三区虽本县而连亘嘉定迤东沿海之地号为冈身田土高仰而吴淞江为三州太湖出水之大道水之经流也江之南北岸二百五十里间支流数百引以灌溉自顷水利不修经河既湮支流亦塞然自长桥以东东流之水犹驶迨夏驾口至安亭过嘉定青浦之境中间不絶如线是以两县之田与安亭连界者无不荒以三区言之吴淞既塞故瓦浦徐公浦皆塞瓦浦塞则十一十二保之田不収重以五六年之旱沟浍生尘嗸嗸待尽而已此民之所以困也先时言水利者不知本原茍徇目前修一港一浦以塞责而已必欲自原而委非开吴淞江不可开吴淞江则昆山嘉定青浦之田皆可垦议者不究其本因见沿江种芦苇之利反从而防取其税自甪直浦索路港诸地悉为豪民之所占向也私占而已今取其税是教之塞江之道也上流既壅下流安得而不淤乎生愚为三区之田而欲开吴淞江似近于迂然恐吴淞江不开数年之后不独三区而三州之民皆病也若夫开瓦浦溉十一十二保之田开徐公浦溉十三保之田此足支持目前下策也生愚闻之古之君子为生民之计必不肯拘挛于世俗之末议而决以敢为之志况此三区本县蕞尔之地在明侯之宇下得升斗之水可以活矣伏愿毅然举行庻几垂死而再苏之其有徳于吾民甚大又今旱魃为灾明侯昔日车马所通濒河人迹所至之处禾稼仅有存者至于腹里无复青草近经秋潦往往千畆之田枯苗数茎随水荡漾而已救荒之策真如拯溺救焚万不可缓者惟明侯留意焉
　　王世贞与阁下王锡爵书
　　江南设有水利宪臣议尚未定或有为当设佥事或有以为宜复御史者或有以为冝特遣大臣者复御史不过仍委兵道多挟郡僚临期一以移文塞责而已下僚多一番承应百姓多一番骚扰至于添设大臣尤属童稚之见彼岂有不避艰劳不求速化如夏忠靖周文襄者况年力愈衰体靣愈重费用愈广何益之有无已则佥事乎于民为近于简为慎然鄙意则以未烦铨曹议定官府先须抚按计处钱粮今东南民力竭矣救死不赡安能枵腹而事版筑若损官储而借之赈饥则可然仓庾竭矣何所请发而以供役徒且今嵗之潦在湖海之涨下流满而不受不在上流阏而未泄也苐以为此事冝暂缓唯先有司修筑圩岸为主盖费小利大目前之至讣也若乆逺之图唯庙堂更熟虑焉
　　陆树声与巡按李尧民论水利书
　　承示别劄仰见仁台轸念穷黎焦劳经画为吴民造命者无遗算矣而犹计及停折徳意所加切于乳哺信吴民有二天矣其将百世颂之所论河工已濬当事者业有成绩窃闻之先猷谓治水之大要有二曰蓄曰泄非畜无以防旱非泄无以御涝盖旱则资蓄以灌输涝则资泄以疏导非独有泄而无蓄也故三吴谓之泽国者水所钟也如主于治涝欲一决而涸之不几于因噎而废食乎今吴江而下浦港支渠分流而东者谓之西水西水盛则海潮不能驾越迩縁支河浅澁西水之来者防缓海潮之至者湍汛故潮至则势急而退速潮去则沙留而易凝退速则无灌输之实易凝则多淤淀之虞如仁台所谓水咸泥浊者或以此也今所虑者潮沙日积河身渐仰其于蓄泄不无两妨论者谓吴江长桥之水迤逦而东繇浦港支渠分流放于海而下犹之自咽喉而达胸腹肠胃以下注尾闾者也如令咽喉鲠噎胸腹肠胃壅塞则尾闾虽通而津液不注闗鬲且将不利矣故浦港支河尤冝濬治务令深下则停蓄流通无所壅塞遇涝则水借以容纳而不至于漫延遇旱则水得以车戽而不苦于干暵此两利之道也乃若田间水道则责令田户各加疏濬此又不待言矣今吴淞之工已毕闻之当事者亦将有事于此仆老耄懵于世故因承下问率尔布此苐恐言之无当且以犯越俎之嫌也惟仁台亮之
　　赵用贤与水利道许应逵论常熟水利书
　　吴淞为上流所急是矣攷宋史自张献叔及本朝钱溥皆云松江东南髙仰西北洼下其受水分流之大者曰吴淞黄浦今台下已濬吴淞于此两分之説盍再加詧恐上流应濬者不止吴淞一江而已自此以下其流益分其入海之道亦益缕析所不及详数贤常熟人则一邑水道所身歴而可指数者敝邑居吴郡城东北太湖之水一繇长洲而下繇巴城而上以常熟昆山为尾闾常州诸流则自无锡百渎望亭宛山荡而下无虑数十道亦皆以常熟为滙故唐宋治水言上流必于吴淞言下流必于白茒七浦攷之赵霖尝云自田圩既废水通为一若遇南风则太湖淞江与昆山积水尽奔常熟北风反则常熟水之东赴者亦然是见敝邑形势最闗诸水冲要其后任古陈弥作相继相度皆言常熟之浦二十四悉北入于江昆山之浦十有二悉东入于海盖昔人患淞江不能独胜太湖之注而独重于敝邑如此及详治水诸策莫精于钱武肃其所设开江指挥专驻常熟范文正时稍益卒至二千余则其重又可知今欲尽复二十四浦之旧必非力所可及若所谓白茒许浦福山黄泗四浦则似与吴淞江之势相为聨络必不可缓盖此四浦者元人尝资为运道至张士诚据吴不惮劳民大发卒濬之故我圣祖平吴因置四巡检于四港之口以当时四港最大为盐盗之出没也百余年后渐至湮塞治中都御史何公鉴主事姚文灏并大加开涤今又百余年湮塞等于平陆矣夫此四浦者白茒居邑之正东折而入于海百二十里稍纡东北曰许浦入江八十里当邑城之北曰福山港入江最近三十六里西北则曰黄泗浦入江九十里白茒往为巡抚海公瑞畧加疏濬虽未迄工海口尚未大利然今流幸稍通数年已来亦赖其利乃其最迳而切又稍近而易为工者则莫若福山一港而已此港受东来直注之水到江最易宜与白茒称亚其旁多良田顷者渐卤不堪矣然而未有言及之者以白茒昔时称为运道其名最着故言者往往先之又福山之湮已乆有势力之家不蓄产于此日者敝邑所议开乃皆在三丈浦奚浦所费亦不资则以此二港有三四要人田庐尽在其间故出力得首从事耳且旧籍所载福山港所开工食大约不过四千二百有竒以易具之费而成三吴最急之工亦冝少留神焉不才又闻言今海口俱髙于内地即加开治终亦无利此近孩童不解事语昔范仲淹上吕相书其辨江流若髙必无姑苏一语足破千古又濒海之地特髙于他处谓之冈身盖天地之气至边则少结以限海潮惟不濬则海口之沙日壅望之似髙耳惟台下先烛此説之谬然后循次修举又若敝邑目前所极要者筑围一莭台下未及施工于治河则冝加意于筑防许光凝曰开一江有一江之利濬一浦有一浦之利郏亶曰筑圩可以御小水而不可以御大水然则必濬河而又筑圩则吴之田利而无患矣若止濬一吴淞譬如人身毛窍八万四千独举一窍治之其余壅蔽为害亦不细耳
　　赵用贤与兵道李涞论水利书
　　敝邑居郡城之东北吸浙西苕霅太湖东泄诸水繇吴江经郡城会于常熟自无锡而北太湖分流及荆溪孟河诸水亦会于常熟常熟在汉唐有三十二港以泄全湖建瓴之势旱则资潮汐潦则借分杀故田常稔而有此名至元末独存四港已东为白茒尝资为运道其流最大稍北为许浦正北为福山港极西北为三丈浦至正中亦几湮废故江南水灾无日不闻伪吴之起首濬四港圣祖因之故于此四港并设巡司防御海警以总势论盖太湖之水大半归于敝邑而正东所受郡城及阳城湖娄江众流亦下而归于敝邑故敝邑乃三吴之尾闾敝邑入江诸港无壅则长洲吴江无锡诸浸杀其六七矣又以四港论白茒入海稍纾而东计百二十里许浦亦不下百里独福山港在县城正北入江仅三十六里最迳而三丈浦则以泄邑西太湖之水其利在西北一方于邑似少缓焉隆庆间抚台海公尝濬白茒一港几成而去然累年犹少赖之至许浦福山二港则置不讲顷年惟三丈浦既大濬又旁及奚浦鹿苑纷纷动众皆为一方计又皆为有势力者计耳而邑之大形势大利害或未及也故为今目前最急计无如择其近而易为力者如福山一港先加开濬然后以次及于白茒许浦白茒尤易浚以海公之濬尚不逺犹能通流故也福山港一通则郡城直注之水迳从北入江敝邑长洲吴江诸浸可杀其六矣
　　王焕如曰海忠介于隆庆末开吴淞江毕即疏白茒港以解任匆迫不竟厥功甫数载而白茒淀淤万厯初年林江台奉特遣至吴所赐玺书坐濬白茒反覆勘估仓猝竣役上章累数千言叙劳勚之绩如画及梓行册考谓忠介糜金钱四万余缗而彼仅半之迄今列郡黎民追忠介吴淞之伐户祝家尸而海虞一邑谓忠介白茒之役逺孙江台赵文毅虞人也素持月旦目击先后之疏治兹谈水利竟无只字诵江台此其功罪之案何如也忠介贞操与日月争光而白茒遗憾岂奉行者不得其法与愚读文毅斯萹为之浩叹
　　赵用贤再答兵道李涞问水利书
　　辱明问具见留意民瘼盖东吴无百年不治之水以地独卑洼内滙太湖之巨浸而四灌以江海之洪流故其通易塞少塞则中流溢出而渰溺之祸嵗嵗不免盖在西境则吴江黄浦娄江诸港最大在东北境入江者则无如昆山常熟而在常熟独有四港以分其势即宋所置开江营独重此一邑可知矣惟明公再筹之如惠临敝邑当造膝以对
　　周永年复吴江县知县熊开元问水利书
　　伏蒙手扎下询水利备见留心禹绩此百世之永赖非一方之偏计仁台智欲窥五行之先仁能窥万姓之便故肯究竟此事奈此学乆无専门永年妄意筹量亦心长目短兹奉明问仅以臆对大都论水于江北则利在漕论水于江南则利在田顾名思义知水之何以利则治水之大纲在握矣欲求水之利先审水之害害在淤塞则利在疏通害在泛溢则利在停而泛溢之病又根于淤塞其要总不出蓄泄二字故嵗修之计无如深其浜溇髙其防塍以治田之法治水深者益深则流疾而不至上涌高者益髙则峻防而不受溃入此尝靣奉台议洞中肯得官民同心年嵗继踵便可乆逺絶阳侯之虐惟是大兴水利则事闗苏松二郡役费金钱巨万而敝邑县治适介左江右湖之中则言濬决者不能不于此注意东坡所谓尽徙吴江一县之民者既为迂论单锷所谓凿吴江防为千木桥者亦非捷法计惟有用决法于江海之交用濬法于江湖之间而新涨为势家所有则畚未动而肘先掣是辟除之难浮土无别地可积则堆近于防而还复于水是安顿之难作坝以濬水濬竟而坝根防在则泥沙即以渐聚挿竹结草以捕鱼捕乆而水靣各分则茭苇即以濳滋是洗刷之难且无论是诸难而浅深广狭须用仓舒秤象若水量江之术相勾较非坐谈之客所谓快其唇吻也明问所云泛舟规度挿木表记诚所不容已者即当嘉靖间修邑志时沈宪副亦偕白邑丞乘舫周游而其书若图始就况即思约计工费而可凭空指画乎前闻台委各区总开报水利永年虑此辈欲虚应故事曾详嘱承行吏书云各区须开明本区大小湖港若干小水浜溇若干其大水通流者从何而来从何而去何年何处曾塞何年何处曾开其二都南三都西之水竟有向入湖而今出湖者务须审实注明又须逐区挨聨画成图本以便接续成帙他日郡邑水利官按图临视有不合者责归开报之人不知吏书区总肯以鄙言从事否仁台既垂念此事或即可因修志以图治水得严谕各承委者一番使其及时开载亦可据以为案而更加辨析也其太湖向繇吴淞江入海者是其大道今长桥左右即皆变作民居民田湖水无从直来厐山湖亦半成芦荡湖水无从尽去是江与湖且即有间阻矣何论海口数年前尝泛吴淞已荻苇弥望今更不知江面所存何似日侯豫瞻尝述吴淞之在嘉定境者当其尊人少时尚见一日两渡今可跨而越矣似此不尽成髙阜不止耳自城东而抵松郡不过五十里距海则更百里而遥太湖既不得从长桥直东只得迤而南从彻浦桥八斥镇东出者为多幸东路有白蚬江等诸濶大处可受以转达于松之淀泖不尽恃厐湖与吴淞为承受耳若讲求水利之书以所见则林江台所刻三吴水考悉吴中之事沈宪副所作吴江水利考切邑中之事皆足资考镜者也


　　吴中水利全书卷十七
<史部,地理类,河渠之属,吴中水利全书>
　　钦定四库全书
　　吴中水利全书卷十八　　明　张国维　撰志
　　志以徴实在先朝唯尊信史凡有诏令竝系全文之中在明则搜拾遗编务存典确而勦袭者不入宋【志出后代编叙然事则宋也故标以宋元仿此】
　　托克托等宋史河渠志【一】
　　开寳间议征江南诏用京西转运便李符之策发和州丁夫及乡兵凡数万人凿横江渠于歴阳令符督其役渠成以通漕运而军用无阙天禧四年知江隂军崔立率民修废塘浚古港以灌髙仰之地竝赐诏奨焉神宗熙寜元年十月诏杭之长安秀之杉青常之望亭三堰监防使臣竝以管干河塘系衔常同所属令佐巡视修固以时启闭从提举两浙开修河渠胡淮之请也二年三月甲申先是凌民瞻建议废吕城堰又即望亭堰置牐而不用及因濬河隳败古泾函石牐石防河流益阻百姓劳弊至是民瞻等贬降有差六年五月杭州于濳县知县郏亶言苏州环湖地卑多水沿海地髙多旱故古人治水之迹纵则有浦横则有塘又有门堰泾沥而棊布之今总二百六十余所欲畧循古人之法七里为一纵浦十里为一横塘又因出土以为隄防度用夫二十万水治髙田旱治下泽不过三年苏之田毕治矣十一月命亶兴修水利然措置乖方民多愁怨仅及一年遂罢两浙工役又数月中书检正沈括复言浙西泾浜浅涸当濬浙东隄防川渎湮没当修请下司农贷缗募役从之仍命括相度两浙水利哲宗元祐四年知润州林希奏复吕城堰置上下牐以时啓闭其后京口瓜洲犇牛皆置牐绍圣二年诏武进丹阳丹徒县界沿河堤防及石防石木沟竝委令佐检察修防劝诱食利人户修葺任满稽其勤惰而赏罸之从工部之请也元符元年正月知润州王悆建言吕城牐常冝车水入澳灌注牐身以济舟若舟沓至而力不给许量差牵驾兵卒并力为之监官任满水无走泄者赏水未应而辄开牐者罸守贰令佐常觉察之诏可二年闰九月润州京口常州犇牛澳牐毕工先是两浙转运判官曾孝蕴献澳牐利害因命孝蕴提举兴修仍相度立启闭日限之法三年二月诏苏湖秀州凡开治运河港浦沟渎修垒堤防开置斗门水堰等许役开江兵卒徽宗崇寜元年十二月置提举淮浙澳牐司官一员掌杭州至州瓜洲澳牐凡常润杭秀州新旧等牐通治之崇寜二年初通直郎陈仲方别议濬吴淞江自大通浦入海计工二百二十二万七千有竒为缗钱粮斛十八万三千六百乞置干当官十员朝廷下两浙监司详议监司以为可行时又开青龙江役夫不胜其劳而提举常平徐确谓三州开江兵卒千四百人使臣二人请就令防察已开之江遇潮沙淤淀随即开淘若他役者以违制论确与监司往徃被赏人以为滥六年三月诏曰昨二浙水灾委官调夫开江而总领无法役人暴露饮食失所疾病死亡者众水仍为害未尝按实究罪反蒙推赏何以厌塞百姓怨咨乃下本路提刑司体量提刑司言开濬吴淞青龙江役夫五万死者千一百六十二人费钱米十六万九千三百四十一贯石积水至今未退于是元相度官转运副使刘河等皆坐贬降大观元年五月中书舍人许光凝奏乞开江濬浦愿委本路监司与谙晓水利者详究利害诏吴择仁相度以闻开江之议复兴矣十一月诏曰禹贡三江既导震泽底定今三江之名既失其所水不趋海故苏湖被患其委本路监司选择能臣检按古迹循导使之趋下并相度圩防以闻于是复诏陈仲方为发运使属官再相度苏州积水二年八月诏常润嵗旱河浅留滞运船监司督责濬治三年两浙监司言承诏按古迹导积水今请开淘吴淞江复置十二牐其余浦牐沟港运河之类以次增修若田被水围劝民自行修治章下工部工部谓今所具三江或非禹迹又吴淞江散漫不可开淘泄水遂命诸司再相度以闻四年八月臣僚言有司以练湖赐茅山道观縁润州田多髙仰及运渠夹冈水浅易涸赖湖以济请别用天荒江涨沙田赐之仍令提举常平官考求前人规画修筑从之十月户部言乞如两浙常平司奏专委守令借古潴水之地立隄防之限俾公私毋得侵占凡民田不近水者略仿周官遂人稻人沟防之制使合众力而为之诏可政和元年十月诏苏湖秀三州治水剏立圩防其工费许给越州鉴湖租赋已而升苏州为平江府润州为镇江府二年七月兵部尚书张阁言臣昨守杭州闻钱塘江自元丰六年泛溢之后潮汛往来率无寜嵗而比年水势稍改自海门过赭山即回薄岩门白石一带北防壊民田及盐亭监地东西三十余里南北二十余里江东距仁和监止及三里北趋赤防口二十里运河正出临平下塘西入苏秀若失障御恐他日数十里膏腴平陆皆溃于江下塘田庐莫能自保运河中絶有害漕运诏亟修筑之四年八月诏镇江府傍临大江无港澳以容舟楫三年间覆溺五百余艘闻西有旧河可避风涛嵗乆湮废宜令发运司濬治是年诏曰闻平江三十六浦内自昔置牐随潮启闭嵗乆湮塞致积水为患其令守臣庄徽专委户曹赵霖讲究利害导归江海依旧置牐于是发运副使应安道言凡港浦非要切者皆可徐议惟当先开昆山县界茜泾塘等六所秀之华亭县欲竝循古法尽去诸堰各置小斗门常州镇江府望亭镇仍旧置牐八月诏户曹赵霖相度役兴而两浙地方扰甚七年四月尚书省言卢宗原濬江虑成骚扰诏权罢其役赵霖别与差遣重和元年六月诏两浙霖雨积水多侵民田平江尤甚繇未濬港浦故也其复以赵霖为提举常平措置救防民田赈恤人户毋令流移失所八月诏加霖直秘阁宣和元年二月臣僚言江淮荆汉间荒瘠弥望率古人一亩十钟之地其堤阏水门沟浍之迹犹存近绛州民吕平等诣御史台诉乞开濬熈寜旧渠以广浸灌愿加税一等则是近世陂池之利且废矣何暇复古哉愿诏常平官有兴修水利功效明白者亟以名闻特与褒除以励能者从之八月提举专切措置水利农田所奏浙西诸县各有陂湖沟港泾浜湖泺自来蓄水灌溉及通舟檝望令打量官按其地名丈尺四至竝镌之石从之三月赵霖坐增修水利不当防两官六月诏曰赵霖兴修水利能募被水艰食之民凡役工二百七十八万二千四百有竒开一江一港四浦五十八渎俱已见成绩进直徽猷阁仍复所防两官宣和二年九月以真扬等州运河浅涩委陈亨伯措置五年三月诏吕城至镇江运河浅涩狭隘监司坐视无所施设两浙专委王复淮南専委向子諲同发运使吕淙措置车水通济舟运四月又命王仲闳同廉访刘仲元漕臣孟庾专一往来措置常润运河又诏东南六路诸牐启闭有时比闻纲舟及命官妄称专承指挥抑令非时启版走泄河水妨滞纲运误中都嵗计其禁止之五月诏以运河浅涸官吏互执所见州县莫知所从其令发运司提举等官同廉访使者叅订经乆利便列奏是月臣僚言镇江府练湖与新丰塘地里相接八百余顷灌溉四县民田又湖水一寸益漕河一尺其来乆矣今堤防损缺不能贮水乞农隙次第补葺诏本路漕臣并本州县官详度利害检计工料以闻靖康元年三月臣僚奏言东南濒江枕海水易泄而多旱歴代皆有陂湖蓄水祥符庆歴间民始盗陂湖为田后复田为湖近年以来复废为田雨则被涝旱则枯涸民久承佃所収租税无计可脱悉归御前而漕司之常赋有亏民之失业无算可乞尽东南废湖为田者复以为湖庻几凋瘵之民稍复故业诏相度利害驰奏以闻八月户部言命官在任兴修农田水利依元丰赏格千顷以上该第一等转一官下至百顷皆等第酬奬绍圣亦如之縁政和续附常平格千顷增立转两官减磨勘三年实为太优诏依元丰绍圣旧格施行
　　托克托等宋史河渠志【二】
　　浙西运河自临安府北郭务至镇江江口牐六百四十一里淳熈七年帝因辅臣奏金使往来事曰运河有浅狭处可令守臣以渐开濬庶不扰民今十一年冬臣僚言运河之濬自北闗至秀州杉青各有牐堰自可潴水惟沿河上塘有小堰数处积乆低陷无以防遏水势当以时加修治兼沿河下防泾港极多其水入长水塘海盐塘华亭塘繇六里堰下私港散漫悉入江湖以私港深运河浅也若修固运河下防一带泾港自无走泄又自秀州杉青至平江府盘门在太湖之际与湖水相连而平江阊门至常州有枫桥浒墅乌角溪新安溪将军堰亦各通太湖如遇西风湖水繇港而入皆不必濬惟无锡五泻牐损壊累年常是开堰彻底放舟更江隂军河港势低水易走泄若从旧修筑不独潴水可以通舟而无锡晋陵间所有杨湖亦当积水而四傍田亩皆无旱暵之患独自常州至丹阳县地势髙仰虽有奔牛吕城二牐别无湖港潴水自丹阳至镇江地形尤髙虽有练湖縁湖水日浅不能济逺雨晴未几便尔干涸运河之浅狭莫此为甚所当先濬上以为然至嘉定间臣僚又言国家驻跸钱塘纲运粮饷仰给诸道所系不轻水运之程自大江而下至镇江则入牐经行运河如履平地川广巨舰直扺都城盖甚便也来年镇江牐口河道淤塞不复通舟乞令漕臣同淮东总领及本府守臣公共措置开撩
　　托克托等宋史河渠志【三】
　　润州水绍兴七年两浙转运使向子諲奏禁练湖占佃增置斗门石防补隄防乾道七年以臣僚言丹阳练湖幅员四十里纳长山诸水漕渠资之故古语云湖水寸渠水尺在唐之禁甚严盗决者罪比杀人本朝寝缓其禁以惠民然修筑严甚春夏多雨之际潴蓄盈满虽秋无雨漕渠或浅但泄湖水一寸则为河一尺矣兵变以后多废不治堤防圯阙不能贮水强家因而专利耕以为田遂致淤淀嵗月既乆其害滋广望责长吏濬治堙塞立为盗决侵耕之法着为令庻几练湖渐复其旧民田获灌溉之利漕渠无浅涸之患诏两浙漕臣沈度专一措置修筑庆元五年两浙转运浙西提举言以镇江府守臣重修吕城两牐毕再造一新牐以固隄防庻为便利从之
　　托克托等宋史河渠志【四】
　　常州水隆兴二年本州守臣刘唐稽奏开申利二港孟渎百渎至乾道二年以漕臣姜诜等请造蔡泾牐及开申港上流横石次濬利港以泄水势六年三月又命两浙运副刘敏士浙西提举芮辉于新泾塘置牐堰以捍海潮杨家港东开河置牐通行盐船仍差牐官一人兵级十五人以时启闭挑撩五月又以两浙转运司并常州守臣言填筑五泻上下两牐及修筑牐里堤防仍于郭渎港口舜郎庙侧水聚会处筑捺硬坝以防走泄运水委无锡知县主掌钥匣遇水深六尺方许开牐通放客舟淳熈五年以漕臣陈岘言于十月募工开浚无锡县以西横林小井及奔牛吕城一带地髙水浅之处以通漕舟九年知常州章冲奏疏治本州港牐溪湖诏令相度开濬嘉泰元年守臣李珏奏濬漕渠以便纲运修建望亭上下二牐固防水源从之
　　托克托等宋史河渠志【五】
　　苏州水乾道初平江守臣沈度两浙漕臣陈弥作言疏濬昆山常熟县界白茒等十浦约用三百万余工其所开港浦竝通彻大海遇潮则海内细沙随泛以入潮退则沙泥沉坠渐致淤塞今依旧招置阙额开江兵卒次第开濬不数月诸浦可以渐次通彻又用兵卒驾船遇潮退摇荡随之常使沙泥随潮退露不致停积实为乆利从之淳熙元年诏平江府守臣与许浦驻劄戚世明同置措开濬许浦三旬讫工
　　托克托等宋史河渠志【六　时华亭县属秀州】
　　秀州水境内有四湖一曰柘湖二曰淀山湖三曰当湖四曰陈湖东南则柘湖自金山浦小官浦入于海西南则淀山湖自芦沥浦入于海西北则陈湖自大姚港朱里浦入于吴淞江其南则当湖自月河南浦口澉浦口亦达于海支港相贯乾道二年守臣孙大雅奏请于诸港浦分作牐或斗门及张泾堰两剙筑月河置一牐其两柱金口基址竝以石为之启闭以时民赖其利淳熈十三年两浙转运副使张叔献上言华亭新泾塘招贤港牐废毁莫御咸潮伤禾乞加修筑上曰此牐须当为之方今边事寜息惟当以民
　　事为急民事以农为重朕观汉文帝诏书多为农而下今置牐其利久逺不可惮一时之劳十五年以两浙路转运判官吴坰奏请命浙西常平司措置钱谷劝谕人户于农隙并力开濬华亭等沿海三十六浦湮塞决泄水势为永久利乾道七年秀州守臣丘崈奏修华亭新泾堰捍御咸潮从之寻诏特转丘崈左承议郎令所筑华亭捍海塘堰趂时栽种芦苇不许樵采九年又命华亭县作监牐官招収土军五十人巡逻堤堰专一禁戢将卑薄处时加修捺令知县县尉竝带主管堰事则上下协心不致废壊淳熈九年又命守臣赵善悉发一万工修治海盐县常丰牐及八十一堰坝务令高牢以固防水势遇旱可以潴积十年以浙西提举司言命秀州发卒濬治华亭乡鱼祈塘使接松江太湖之水遇旱即开西牐堰放水入泖湖为一县之利
　　刘蒙松郡水利志【一】
　　嘉祐三年转运使沈立开昆山之顾浦五年转运使王纯臣请令苏湖常秀修作田塍位位相接以御风涛令县官教诱殖利之户自作塍防定其劝课为殿最六年转运使李复圭知昆山韩正彦开松江之白鹤滙如盘龙之法崇寜中郏亶又濬治之皆为民利
　　刘蒙松郡水利志【二】
　　绍圣中浙部水溢转运副使毛渐奏请按钱氏有国时故事起长安堰至盐官彻清水浦入海无锡芙蓉湖武进庙堂港常熟疎泾梅李以入杨子江又开昆山七鸦下张诸浦东北道吴江开大盈顾会二浦东南濬柘湖新泾下金山小官浦悉入于海自是水不为患
　　刘蒙松郡水利志【三】
　　政和中提举常平官兴修水利欲涸亭林湖为田尽决堤堰以泄湖水华亭地势东南益髙西北益卑大抵自三泖五浦下注松江以入海虽决诸堰湖水不可泄咸水竟入为害于是东南四乡为斥卤之地民流徙他郡中间州县官惧其害复故堤堰独留新泾塘以通盐运海潮晨夕冲突塘口至阔三十余丈咸水延入苏湖境上【隆兴间言者复请决诸堰以姜诜言而止】是嵗八月邑人右正言许克昌力言于朝时丘崈以太傅除知秀州奉命行视与令堵观议以新泾塘潮势湍急运港距新泾二十里水势稍缓于是募四县夫移堰于运港始九月二十六日终十二月二十七日并筑堰外诸港及运港之两防东防自堰至徐浦塘二十四里十七丈西防自堰至柘湖二十三里上阔六尺下阔一丈五尺髙六尺明年正月遣御史萧之敏按视还奏诏增崈秩复租九年以招复流民又明年正月遣中使宣谕守臣张元成增筑二月特设监堰官一员土军五十人置司顾林亭以防盐运私发诸堰后堰外随潮沙涨牢不可壊二州之田得免咸潮浸灌之患崈所筑诸堰具列于后
　　运港大堰阔三十丈深三丈六尺厚二十丈九寸
　　鹱泾堰阔一十五丈深三丈五尺
　　黄姑泾堰阔五丈深一丈五尺
　　张恋泾堰阔一十二丈深三丈
　　老儿泾堰阔二丈深一丈
　　何家泾堰阔一十丈五尺深二丈
　　善泾堰阔九丈深一丈六尺
　　徐家泾堰阔九丈深一丈八尺
　　邵家泾堰阔九丈深一丈八尺
　　新开泾堰阔九丈深一丈八尺
　　招贤泾堰阔一十一丈深二丈八尺
　　管家泾堰阔三丈深一丈四尺
　　张泾堰阔三丈深一丈
　　戚家泾堰阔六丈深二丈五尺
　　丫又泾堰阔五丈深二丈二尺
　　吴塔泾堰阔一十丈三尺深二丈六尺
　　蒋家泾堰阔七丈五尺深一丈六尺
　　竹冈堰县东六十里
　　沙冈堰县东七十里
　　按徐硕嘉禾志又有防海盐塘石湖隄塘咸堰将军堰通前凡二十余所自增筑海塘诸堰皆废今所存者唯张泾一堰一闸故时港名亦多改易不可考矣
　　刘蒙松郡水利志【四】
　　前进士胡恪开三江五滙夫三江包于太湖五滙三十六浦四十二湾常曲为之制则水有所归永不为患乃诏给簿尉俸随司门员外郎李公传相度开修三江积水后转运提刑提举司言开淘吴淞江湮塞去处自大盈诸浦泄水入海凡用二百二十二万七千八百一十五工钱粮一十八万三千九十八贯石
　　归有光嘉祐开江志
　　吴淞江南防
　　张家浜　　　戴家浜　　　青浦
　　古江　　　　南跄浦　　　上海浦
　　大卢浦　　　西卢浦　　　新泾
　　鱼浦　　　　小许浦　　　盘龙江
　　俨傥浦　　　周泾　　　　西旧泾
　　赤眼浦　　　华潮浦　　　淮浦
　　朱墅浦　　　艾祁浦　　　青龙江
　　浦家江　　大盈浦　　　梁纥浦
　　南澥浦　　直浦　　　　赵屯浦
　　内勲浦　　石浦　　　　道褐浦
　　金灶浦　　萧市浦　　　陆虞浦
　　千墩浦　　任浦　　　　漳潭浦
　　同丘浦　　诸天浦　　　张浦
　　帆归浦　　大直浦　　　少里浦
　　东齐浦　　刹力浦　　　吴浦
　　界浦　　　　甪直浦
　　吴淞江北防
　　江湾浦　　　坊浜　　　　唐庄浦
　　东彭越浦　　西彭越浦　　赵浦
　　大场浦　　　桃树浦　　　下槎浦
　　中槎浦　　　上槎浦　　　石桥浜
　　新华浦　　　封家浜　　　李墅浦
　　上栈浦　　　何浦　　　　陆皎浦
　　东黄渡浦　　裘浦　　　　西黄渡浦
　　桑浦　　　　顾浦　　　　安亭港
　　徐公浦　　　北澥浦　　　大瓦浦
　　小瓦浦　　　蒋浦　　　　三林浦
　　金城浦　　　顾幕浦　　　木浦
　　下驾浦　　　天明浦　　　新洋浦
　　马仁浦　　　小虞浦　　　大虞浦
　　良里浦　　　新渎浦　　　下里浦
　　黄渎浦　　　及野浦　　　界浦
　　曹泾　　　　六市浦　　　管帘浦
　　张浦　　　　戴墟浦　　　陆泾
　　庙泾　　　　箭泾　　　　青丘浦
　　索路港
　　右嘉祐所开新江淞江自湖口来入海两防皆浦形如百足今有见在通流者或填于仅如沟渎或没不复见而地名犹存皆可寻究郦道元水经注云东南地卑万流所凑涛湖泛决触地成川旧渎难以悉数郦氏生长北方未尝亲见盖以意度之可耳今观吴淞江两防港浦永乐二年夏忠靖掣昆山嘉定诸塘浦引吴淞江入刘家河于上海濬范家浜接黄浦而于江之东段初不施工盖已失水之势矣
　　元
　　宋濂等元史河渠志【一】
　　练湖在镇江元有江南之后豪强之家于湖中筑隄围田耕种侵占既广不足受水遂致泛溢世祖末年参政温都尔奏请依宋例委人提调疏治其侵占者验亩加赋至治三年十二月省臣奏请依江浙行省议合依宋制设夫修濬练湖潴蓄潦水并疏治运河自镇江路至吕城坝长百三十一里计役夫万五百十三人六十日可毕又用三千余人濬涤练湖九十日可完人日支粮三升中统钞一两行省行台分官监督所用船物今嵗预备来春兴工合行事冝依江浙行省所拟既得防都省移文江浙行省委叅政董中奉率合属正官亲临督役于是董中奏言所委前都水少监崇明州知州任奉政镇江路总管毛中议等议练湖运河此非一事宜依淀山诸湖农民取泥之法用船千艘船三人用竹防捞取于泥日可三千载月计九万载三月之间通取二十七万载就用所取泥增筑湖防自镇江在城程公坝至常州武进县吕城坝河长百三十一里一百四十六步拟开河靣阔五丈底阔三丈深四尺与见有水二尺可积深六尺所役夫于平江镇江常州江隂州及建康路所辖溧阳州田多上户内差倩若濬湖开河二役竝兴卒难办集宜趂农隙先开运河工毕就濬练湖省凖所言与都事王徴事等于泰定元年正月至镇江丹阳县洎各监工官沿湖相视上湖沙冈黄土下湖茭根丛杂泥亦坚硬不可防取又议两役竝兴相离三百余里往来监督供给为难愿以所督夫一万三千五百十二人先开运河期四十七日毕次濬练湖二十日可完继有江南行台侍御史及浙西廉访司副使俱至乃议首事运河备文咨禀遂于是月十七日入役二月十八日省臣奏开濬运河练湖重役也冝依行省所议仍令便冝从事后各监工官言已分运河作三坝依元料深阔丈尺开濬至三月四日毕工数内平江昆山嘉定二州实役二十六日常熟吴江二州长洲吴二县实役二十八日余皆役三十日巳于三月七日积水行舟又监修练湖官言任奉议指称元料增筑隄堰及旧有土基共增阔一丈二尺平靣至高底滩脚增筑共量斜髙二丈五尺依中堰西石防东旧隄卧羊滩修筑如旧堤髙阔已及所料之上者遇有崩缺修筑令完中堰西石防五百婆隄西上増髙土一尺有缺亦补之五百婆隄至马林桥隄水势稍缓不须修治其隄底间有渗漏者窒塞之三月六日破土九日入役至十一日工毕实役三日归勘任少监元料开运河夫万五百十三人六十日毕濬练湖夫三千人九十日毕人日支钞二两米三升共钞万八千一十四锭二十两米二万七千二十一石六斗实徴夫万三千五百十二人共役三十三日支钞八千六百七十九锭三十六两粮万三千十九石五斗八升比附元料省钞九千三百三十四锭三十四两粮万四千二石二升其练湖未毕相视地形水势再议叅政董中奉又言练湖旧有湖兵四十三人添补五十七名共百人于本路州县苗粮三石之下二石之上差充专任修筑湖防设提领二员壕寨一人司吏三人于有出身人内选用工部议练湖所设提领人等印信即同湖兵宜咨本省遍行议拟又镇江路言运河练湖今已开濬若不设法闗防徒劳民力除闗本路达噜噶齐乌噜斯哈雅总治其事同知哈萨知事程郇专管启闭斗门行省从之
　　宋濂等元史河渠志【二】
　　浙西诸山之水受之太湖下为吴淞江东滙淀山湖以入海而潮汐来往逆涌浊沙上湮河口是以宋时设置撩洗军人专管修治元既平宋军士罢散有司不以为务势豪租占为荡为田州县不得其人辄行许凖以致湮塞不通公私俱失其利乆矣至治三年江浙省臣方以为言就委嘉兴路治中髙朝列湖州路知事丁将仕同本处正官体究旧曾疏濬通海故道及新生沙涨碍水处所商度开涤绘图呈据丁知事等官按视讲究合开濬河道五十五处内常熟州九处十三段该工百三十二万一千五百六十二昆山州十一处九十五里用工二万七十四日役夫四百五十六冝于本州有田一顷之上户内验田多寡算量里步均派自备粮赴工疏濬正月上旬兴工限六十日工毕二年一次举行嘉定州三十五处五百三十八里该工百二十六万七千五十九日支粮一升计米万二千六百七十石五斗九升日役夫二万一千一百一十七六十日工毕工程浩大米粮数多乞依年例劝率附河有田用水之家自备口粮佃户佣力开濬奈本州连年被灾今嵗尤甚力有不逮冝从上司区处髙治中会集松江府各州县官按视议合濬河渠华亭县九处计五百二十八里该工九百六十八万四千八百八十二役夫十六万一千四百一十四人日支粮二升计米一十九万三千六百九十七石六斗四升上海县十四处计四百七十一里该工千二百三十六万八千五十二日役夫二万六千一百三十四人日支粮二升计二十四万七千三百六十一石四升六十日工毕官给之粮佣民疏治如下年丰稔劝率有田之家五十亩出夫一人十亩之上验数合出止于本保开濬其权势之家置立鱼簖并沙涂栽苇者依土出夫其上海嘉定连年旱涝皆縁河口湮塞旱则无以灌溉涝则不能流泄絫致凶歉官民俱病至元三十年以后两经疏辟稍得丰稔比年又复壅闭势家愈加租占虽得徴赋实失大利上海县嵗収官粮一十七万石民租三万余石略举似延祐七年灾伤五万八千七百余石至治元年灾伤四万九千余石二年十万七千余石水旱连年殆无虚嵗不惟亏欠官粮复有赈贷之费近委官相视地形讲议疏濬其通海大江未易遽治旧有河港聨络官民田土之间借以灌溉者今皆填塞必须疏通以利耕种欲今有田人户自为开濬而工役浩繁民力不能独成繇是议上海嘉定河港冝令本处所管军民站灶僧道诸色有田者以多寡出夫自备粮作治州县正官督役其势豪租占荡田妨水利者竝与除辟本处民田税粮全免一年官租减半今秋収成下年农隙举行行省行台廉访有司巡镇外据华亭县昆山常熟州河港比上海嘉定缓急不同难为一体从各处劝农正官督有田之家备粮并工修治若遽兴工隂阳家言癸亥年动土有忌预为咨禀可否至泰定元年十月十九日右丞相舒玛尔节等奏江浙省言吴淞江等处河道壅塞冝为疏涤仍立牐以莭水势计用四万余人今嵗十二月为始至正月终六十日可毕用二万余人二年可毕其丁夫于旁郡诸色户内均差依练湖例给佣直粮食行省行台廉访司并有司官同提调臣等议此事官民两便冝从其请若丁夫有余止令一年毕命托欢达尔罕诸臣同提调专委左丞多尔济巴勒及前都水任少监董役得防移文行省凖拟疏治江浙省下各路发夫入役至二年闰正月四日工毕
　　宋濂等元史河渠志【三】
　　太湖为浙西巨浸上受杭湖诸山之水潴蓄之余分滙为淀山湖东流入海世祖末年叅政温都尔言淀湖被人侵占壅塞水势农田遇潦受患宜令本省官清治仍设军夫巡守世祖曰利益美事举行巳晚其行之既而平章特尔格言委官相视计用夫十二万百日可毕昨奏军民共役今民丁数多不须调军世祖曰有损有益咸令均齐毋自疑惑其均科之至元三十一年世祖崩成宗即位平章特尔格奏淀山湖宋制设军屯守臣等计议应募民夫四千调军士四千协同屯守命巴延彻尔暨枢宻院议毕闻奏于是枢府言尝奏淀山湖在宋时设军屯守范殿帅朱张辈必知其故拟与省官集议定并奏有防从之乃集枢府官及范殿帅等共议朱张言宋时屯守河道用手号军大处千人小处不下三四百巡检司管领范殿帅言差夫四千非动揺四十万户不可若令五千军屯守就委万户一员提调事成可行臣等亦以为然与都水巡防万户府职名俾行院枢府官又言若与知源委之人询其详至都定议从之
　　杨维桢淀山湖志
　　浙西水利归附后行大司农司有曰营田者属司也因领四省地方无济事功而罢至元二十八年江淮行省燕叅政言浙西诸郡之水聚于太湖湖有几处入海河道有淀山湖者富豪之家占据为田以致湖水涨漫损壊田禾繇是都省奏命其左右司郎中都哩黙色相与开挑縁燕昔宿淀湖之山寺寺之主僧一能诗燕以扫叶命赋一乃搦管遽书云阶前扫落叶明朝落更多惟恐落尽了无奈秋风何燕悦感寤第疏理其大都焉明年江浙行省请诸都省委前浙西盐使实廸促之言水利人潘应武抵论去冬今春开濬沟浦三百余处竝无一处通彻仅有迩淀湖之曹家门百余丈而已三十年又值霖潦都省复奏命断事官图埒实行院董佥院浙东宣慰使哈喇岱选知水利人吴伋张桂荣潘应武相视到合修湖泖河港合置桥梁闸坝九十六处总用夫匠一十三万可修一百日了毕都省之张参议者挺议所占湖田是宋系官田地宋亡之后冨户据之合収粮米还官为挑河支用都堂然之故即湖田开新港三条阔约三十余丈及濬赵屯大盈二浦活疾湖流而遂辍焉
　　孙鼎松郡水利志【一】
　　大徳二年春二月中书省奏立浙西都水庸田使司三品衙门于平江路设置专一修筑围防疏濬河道务要田农得济水道流通围防坚固内一事浙西淀山等湖已有定立官湖界诸人不得似前侵占复为民害违者庸田司就便追断又浙西海水昼夜两潮随带沙泥入港渐成壅遏宋时另设撩清军人专一撩洗今仰庸田司于二八月内依时督责如法疏濬毋致壅遏与民为害据濬治河道修理堤防闸坝合用人工如何措置可以常久通行行省便为从长议拟又浙西官田数多俱系贫难佃户种纳春首缺食无田主借贷围防缺壊又自行修理官司不为存恤以致逼临在逃荒废官田深为未便今后官田佃户若委无巳业亦无请讨田主贫难下户止种官田自赴官仓送纳租者管民官司竝不得将此等佃户差充里正主首杂当一切催甲等役妨废农务失误官租如违仰庸田司究治又淀山练湖诸人占湖为田嵗纳租粮所在官司另行収贮若有合行修濬人工物料从庸田司募工支用
　　孙鼎松郡水利志【二】
　　大徳八年夏五月中书省准江浙行省咨任仁发言吴淞江故道淤塞奏立行都水监仍于平江路设置直中书省及命行省平章彻尔提调疏濬继防诏防有云开挑修濬河道闸坝等合用一切物料行省于官钱内収买应付又浙西苗粮户内起夫一万五千名自备什物每名工役一年免粮一十五石其军站除赡役地外依上科着僧道伊啰勒琨达实宻不分常住并权豪官员不以是何投下不纳官粮之家以地五顷着夫一名从行都水监选委廉干官员起夫督役其有厘立事功廉能称职者行都水监具迹举明其着夫人户杂泛差役权用蠲免
　　孙鼎松郡水利志【三】
　　大徳十年行都水监复开挑吴淞江东西两处河道起工于闰正月之三日自上海县界赵屯浦大盈浦白鹤江分庄觜樊浦西浜盘龙旧江计长三十七里三百二十一步数内樊浦为头一河下接新泾旧江靣阔二十丈余稍逊而不等俱深一丈五尺休于三月之二十九日雨辍而实日五十九策夫二百四十五万六千四百一十九既又于庙泾以西盘龙以东开挑出水口子五处并新泾安置木闸二座一至江二里三百三十九步一至江一里四十七步寻北一座上源太湖水势遄急冲倒
　　孙鼎松郡水利志【四】
　　至大初江浙行省以连年水旱灾伤田禾不収物价涌贵百姓艰食虽曰天灾流行亦因人力不至即今春首农作将兴各处田围髙下不等合修陂塘围防沟渠晓谕农家须要依法修置遇旱车水浇救遇潦泄水通流会集行都水监官李都水讲究得修治之际田主出粮佃户出力系官围田若无总佃贫穷无力不能修濬者量其所须官为借贷収成日抵数还官事有成效劝农正官定拟陞赏开奏失误者治罪其抛荒积水田土多因租额太重无人承佃劝谕当乡富土人户自备工本修筑成围聴令本户佃种为主抛荒官田止纳原租初年免徴次惟半而三甫全积荒则三年后第依民田输税诸人不得争夺及照到前庸田司五等围防体式以水为平为第一等髙七尺五寸底阔一丈靣阔五尺田髙一尺为第二等髙六尺五寸防阔九尺靣阔四尺五寸田髙二尺为第三等髙五尺五寸防阔八尺靣阔四尺田髙三尺为第四等髙四尺五寸防阔七尺靣阔三尺五寸田髙四尺为五等止添备水髙三尺防阔六尺靣阔三尺若水原落围防迫近诸湖去处自愿增者聴
　　孙鼎松郡水利志【五】
　　泰定元年江浙行省以平江淞江通海河道比年壅塞军民官豪势户侵占水靣挿莳芦苇复为荡田以致水不通流递年水旱相仍官民亏失大利委官同本处正官踏视讲议到吴淞旧江二道乌泥泾大盈浦二河合挑洗立闸縁是年方位禁止动土请诸工部论报云上项河道江浙省已尝讲议修则官无亏粮民可足食难与其余土木之工一体停罢繇是中书奏命行省左丞多尔济巴勒知水利前都水少监任仁发督董常州湖州嘉兴平江路江隂州与本府不论是何人户实有纳苗田土一顷五十亩差夫一名计名四万有竒每名实支口粮三升中统钞一两松江府官粮广济库拨钞四万锭内支放赐仁发银一锭袄子二领始于二年十二月初五日以次年正月十五日讫工旧江二道比大徳所开里数三之二深阔如初大盈浦长二十五里一百六十丈与乌泥泾各深一丈阔一十五丈仍令讲究永不致淤塞良法
　　孙鼎松郡水利志【六】
　　泰定三年任仁发等官讲议吴淞江等四处河道今已开通拟合潴闭附江达海分流支港于平江嘉定州之赵浦嘉兴上海县之潘家浜乌泥泾三处各置石闸二座设官管领依时启闭以遏浑潮使闸内清水一归于海冲渲江道深阔浑潮不致傍流入江停淤去害就利以图悠久之益中书工部叅详安置石闸即系都省先已奏准事理冝咨行省更为体勘如委便益就令已委官员监督置造合用工物夫匠口粮系官钱粮应付于是分派赵浦闸二座嘉定州成造潘家浜南闸一座上海县造北闸一座崇徳海盐州合造乌泥泾南闸一座嘉兴县造北闸一座华亭县造是春庀阅夏成夫匠为工二十六万四千七百七十二糜粮七千九百四十三石钞二万八百一十六锭各有竒逮天厯元祀诏谓自立庸田司以来殊无实效罢而复府焉
　　孙鼎松郡水利志【七】
　　至顺至元间置闸乖宜旱霪交病旱而闸内耕甿縁闭潮汐枯灌溉递鸠钱求勿闭名曰买潮而府修牍请于行省略曰太湖周回八百余里吞吐诸山百川之水连接淀山湖长泖俱繇六闸而出每闸止阔二丈总计一十二丈闸门欲泄浩荡无穷之水岂无滞乎兼以随潮啓闭一日之间不过数时去嵗至顺元年天雨连绵潮泖水涨其常湖平江嘉兴杭州诸处之水积于下为縁诸港闭塞闸内不能急泄致将田禾一概渰没城郭居民房屋皆成巨浸今嵗八月间又值雨水霖复成盈溢推原其繇盖因石闸启闭有时水势不能直达下流故也其乌泥泾闸内旧有河身径直下流入浦拟合趂此农隙差倩人夫权将旧河直道从宜开挑以导宿水归海否则来春雨水不常官粮必被渰没小民愈遭疲困深系利害未报间司臬按部下议从之府复而始报可起工于次年春二月之十六日开濬河长五百一十步阔五丈深一丈五尺凡旬有三浃计庸三万一千九百六十九二三年间水势流通厥患胥弭既撄闸吏惙尸旷积以权开陈乞于府从堰如初仍改至元之四年水复患华亭尹郭额森布哈承议又克凿之六年知府杨巴延台复决潘家浜闸内旧堰直河迄今为利时府人刘廷玉请于张泾盘车二堰置闸深濬外河导水归海巴延台复从之发民疏濬置斗门焉
　　孙鼎松郡水利志【八】
　　至正元年中书以江浙行中书左丞相竒彻台开府言浙西水利废弛沟港湮塞民受重困宜命都水监官分治仍令各农事正官带衔知围田从御史言复立都水庸田使司披图按志讨论挑治专任使以责成功于是立使司复于平江路设置端命工部尚书图噜行省平章政事哲尔谙达南行台与浙西廉访司官各一员选知水利之人相其旧迹必合开挑各处农事正官结衔知渠堰事聴受使司节制各官既奏嘉兴首会郡堂以商论尚书訏谟大典臿斸隆尚厥功平章卓见役钜民疲特略之论遂不合而罢且尚书愤会失首坐居后第知渠堰官即诣寓馆闗白以施比卒攸务无复会焉吴人陆行直者承平章风防上书言于有司曰辛巳太嵗位在东南浙间丁其方位修营动土歴家忌之有司誊其言以次达于朝尚书知之怒繋行直而使请中书防驳论罪之以故报曰大元疆封浩大无垠寰宇茫茫难拟方位繇是肇工于是年冬十月捞摝吴淞江北南防下沙泥濬湀各闸旧河直道深阔府之西门外漕渠自秀野桥至跨塘桥一石湖桥五舎桥二及张泾风波塘南俞塘北俞塘盐铁塘官绍塘盘龙塘蒲滙塘六磊塘石浦塘一十处河道若张泾自府南门外太平栅而至张泾堰长六十三里为夫一十九万八百四十用粮四千七百四十七石钞三千一百六十四锭各有竒余咸称是工甫半华亭长尹以稽而婴都水使者笞辱是以晨夜催切遂惟靣阔焉然亦底次年之春二月迄功使者汪佥事万嘉努也使司至十五年复罢
　　孙鼎松郡水利志【九】
　　至正二年塘式原髙一丈靣阔一丈防二丈今度最髙处惟十四保蔡庙西九尺而已耆畯竝称云塘外二里六十步已有古塘二俱被海潮冲坍此塘系大徳五年风潮后所筑今四十余年人马牛畜践踏过去土一尺也及度到修合去处九保余闰収宿日荒字围一十二十一保福田庵破窑港一十一十二保周公墩东来字围三十六段十四保张家宅西盐仓前凌家堰蔡庙西三十段通七十三处共八十九长一千五百五丈八尺为八里六十五丈八尺积土三百二十五万一百三十二尺为庸三十二万五千三十浃月之程日庸一万八百三十三纽计食盐二十七引三十三斤粮五千四百一十六石各有竒于是繇及平江与嘉兴都庸三千人以筑作独平江发繇而造者二百二十四继踵行省台虞以所料浩大时急难究改议怯薄者添土幇修洼者增髙筑垒自六月辛亥卒戊辰为日一十八庸四万二百一十二而辍使司之分综厥务汪佥事也
　　归有光大徳开江志
　　大徳八年都水监开江丈尺
　　吴淞江东南黄浦口起至大盈浦口止一万五千一百丈
　　大盈浦口起至永懐寺东止一千六百丈永懐寺东起至赵屯浦口止一千五百丈赵屯浦口起至陆家浜止二千三百五十丈陆家浜起至千墩浦口新洋江止一千六百丈通计长二万二千一百五十丈
　　广二十五丈
　　深一丈五尺
　　右浙省平章扬珠济达彻尔以转粟京师资东南所输殆当天下十七而淞江淤塞不通弥漫浸灌沮洳害稼遂发卒数万濬决是江
　　明
　　史鉴吴江运河志上【成化十三年南京户部右侍郎王恕徴取】
　　吴江县运河之説有二一从杭州钱塘诸山发源下流为西湖东出北闗门又北逾仁和及嘉兴之崇徳桐乡秀水诸县至于王江泾而吴江运河起于此河之西为石塘有桥曰闻店桥内为市约千有余家盖秀水吴江之民杂居焉桥之下众水走凑东入于河自南徂北十里而至于市泾又八九里而至于合路折而西流又一二里而至于黎泾又四里而至于南六里皆有桥临塘西南受穆溪之水而入于河溪之源又出其东南曰睡龙湾相宋高宗南渡时宿此故名下有泉腾跃涌上常混混波靣也河繇六里桥而西四五里而至于百星桥又西至于下湖桥折而北流数百步许为平望镇居民可三百余家日集市中河西有驿名与镇同是为南塘之水也一源于湖州之天目山分为苕霅二溪东北流至湖州复合为一又东流为荻塘经乌程过南浔镇东一里入吴江县界水东北流三里而至于曹村之驷马桥又五里而至于蠡思桥又二里而至于杨定桥皆在河阳土塘上又三里而至于震泽镇有巡检司南临之镇之居民二三百家虽室宇连比皆务于耕织而不互市蠡泽之水自河隂来会焉河之阳有四桥曰新兴曰通泰曰曲桥曰张湾以分泄水势中为大石桥三皆横跨河上东曰底定西曰思范其中曰庆源水繇三桥下东行十里而至于双杨之村过柳塘之桥而河阳复有永安众安斜路三桥又十八里而至于梅堰东吴西吴二桥在其北而中济一桥贯其中又十二里而至于平望镇诸家六里泄水三桥界其侧自曹村至此五六十里问凡桥在河阳者皆南受河水而北流入太湖而莺脰一湖在其隂东纳穆溪西通麻溪南吞烂溪诸水潴而为泽与运河合流而东有亭临之名曰望湖稍东经大通桥又东逾巡检司道安徳桥下东出市中与南塘之水会为一焉
　　史鉴运河志中
　　二塘之水既北合流至通安桥桥甚髙大跨踞东西两防水从其下过循石塘北行经长老桥又七里而至于洪水桥本朝尝有备倭自太湖来道此人因呼为海阙云又三里而至于盛墩有桥在河西曰袅腰又六里而至于翁泾桥又四里至于八斥之塘居民才二三十家南有桥曰庙泾北有桥曰太浦繇太浦益北可十里许为白龙桥又一里为彻浦桥又一里为龚家桥自此河折而西北流又四里即甘泉桥也下有泉甚深味甚甘色湛湛寒碧唐陆羽尝品为第四故又呼为第四桥桥之东有龙神祠邑中水旱必祷之入我明荐登祀典嵗以春秋祭享又北行为三山定海万顷仙槎四桥河益折而西又六里而至于三江桥禹贡所书三江既入而吴越春秋又云范蠡乗舟出三江之口者疑即其处也盖太湖之水东注吴淞而入于海实繇于此太湖西上承宣歙常苏湖数州之水汪洋浩瀚不可涯涘故昔人有三万六千顷之称而吴江当其下流茫然泽国古无陆路非舟不通唐穆宗朝刺史王仲舒始拥土为塘宋祥符八年知县李问修之治平五年知县孙觉絫石为固绍定五年知县李椿添石重修元天厯二祀知州孙伯恭加以巨石至正九年知州诺海又大修焉垒石筑土长二千八十丈广一丈又四尺髙如广而杀其四尺又相度水势凿窦一百三十又六引水东泄于河涝则用平上流之势旱则资以运舟歴嵗既乆涛冲水啮日就倾圯本朝永乐九年通政使赵居任治水东南始奏修之躬亲督视灰石增崇筑垒坚密视旧有加后工部侍郎周忱郡守邢宥虽两修之不能复如畴昔之固随葺随壊窦有倾者辄随而湮之加以沿湖之人多种茭草于而为田而水道日微嵗长月增其害将见甚于今日在上之人诚能不以近且小者为利图为乆逺之计疏而导之则匪独吴江一邑蒙其惠矣
　　史鉴运河志下
　　河水自三江桥分为二一从长桥巡检司闗前北流可一里许入吴淞江折而西流又二里许经顾公庙陈黄门侍郎顾野王祠也水繇祠右西行至三里桥下桥为知县韩槃重建其圯以石犀四压之一入南津口西流其地曰江南水经醋坊桥大明桥过河之南为巡抚行台河之北为长桥巡检司又西为太湖庙中祀太湖之神又西为松陵驿又西为儒学左文庙右学官宋元以来废建不一而熈朝正统中侍郎周忱知府朱胜撤而新之又西为三髙祠祠临雪滩上中祀越上将军范蠡晋东曹掾张翰唐右补阙陆蒙而宋叅知政事范成大为作记繇雪滩而西是为长桥桥旧名利往东接江南西接城东长一百三十丈横截江湖宋庆厯八年知县李问尉王廷坚新搆然止用木为之中作亭名垂虹元泰定二年判官张显祖始以石易之上翼扶防如其长下湫水窦六十有四三年达噜噶齐谔勒哲于两堍镇以四石狮皇明洪武元年知州孔克中立吴太宰伍员唐中丞张巡宋鄂王岳飞像于垂虹亭中名曰三忠永乐元年知县蒋奎以磗砌桥靣成化七年知县王迪又重修焉河至桥下播而为三一自垂虹前北流入吴淞江俗呼为站船路一西流至县城东循城址北行至三里仓一繇福民桥西流入东门内过仙里桥察院临其阳税课枕其隂又西经县治前道庻寜桥益西折而北流繇新桥仓桥环济农仓逾北门仓而出又折而东流出永济桥下经邑厉坛至三里仓前会城东之水竝趋而东又与闗前之水会道三里桥北流入运河土塘在其左又二里有水自西来曰深港又三里而会七里港之水北流到长洲县界中
　　杨循吉导河夫志略
　　治十年水利主事姚文灏奏设比照江北运河捞浅及嘉兴海塘夫例每年于均徭内定拨工部为覆奏备行巡抚都御史朱瑄会同本官议行苏松常镇四府将本年均徭除崇明靖江二县隔截江海不编外其余每年每里各佥导河夫一名每名折収工价银六两悉聴提督水利衙门支取就近雇夫开挑河港行一年矣其次年长洲县知县郑瓘以为一甲编当人难应办申请巡抚欲乞两甲编当一役巡抚因是劄仰各司减作银三两编则照旧不改自治十年起至十三年止四府该徴银共九万二千八百二十五两零内除人户拖欠遇例免徴及挑修各处河道桥梁闸坝支用外本府所属太仓一州长洲等六县见存银二万二千八百一十八两零皆谓江南粮差繁重兼徴此银民实不堪往往有致卖鬻子女房屋以输者既入于官又不全给公用势豪之家指以造桥为名多有求索士民皆言未便是年巡抚都御史彭礼巡按御史袁经深知其弊欲革之时文灏巳谢病去易郎中傅潮矣潮亦以为其银有余具前后增减额例呈部要将治十四年分毎名减作二两惟复照旧三两本部方行本府斟酌减留而抚按衙门各以民情会同上奏决请停止谓四府所属州县每年挑修河道止是重拨本处附近人民用工不曾全支导河银两雇夫所据前项贮库银两数多设若修河足以彀用乞自治十四年为始停革以苏民困见存银两支销尽絶之日遇修河道如果工程浩大量支府库无碍官钱雇夫应用该工部覆奏如议治十四年二月十四日本部尚书曾鉴等具题蒙钦准行下革去
　　杨循吉濬河志略
　　治四年五年七年本府连遭大水民以匮告工科左给事中叶绅因上言太湖支派分注六府曰苏松常杭嘉湖其水有上下流不同今所至壅塞乞大加濬治绅又请濬湖水入海要道言尤切激事下工部时方病东南潦灾无策以救亟是其议为覆奏孝宗皇帝乃以工部左侍郎徐贯兼都察院右佥都御史与巡抚副都御史何鉴同董厥功于时六府竝遵命防一同开濬然役大工殷惟苏为然时则知府史简提督工食以水利通判张旻为管工官以其年十月有事于白茒是港也在常熟东南输昆湖承湖阳城湖而注之海往时水繇是行其阔六十丈长亘九十里通潮往来吐泄湖泖然张士诚犹设爬沙之夫嵗加疏濬以为常入本朝尚书夏原吉治水时相度地势于湖水交会之冲虑恐水独从七浦入海因作斜堰障之分其流注于白茒欲俾地方各沾其利一向民有所赖天顺中潮沙日涨罕施疏治港渐狭小其后又有水之独出七浦而决壊斜堰者于是水遂改道更无流波冲洗潮泥而涨沙日甚一日隐然成隄矣贯等既奉遣至亦以此为开濬所冝先乃以五万九千人专事其役东起海口西扺芝塘凡长六千五百五十五丈相传开治港靣阔五十六丈傍深一丈七尺而以土积防之两傍深又崇明出巨舰相聨内向爬去壅沙弃于海中俟其活动仍决坝放水冲之一时因白茒而濬者其上为鮎鱼口传导湖水来派有新开河龙潭洪白鱼洪落星港四支濬之总计六千四百丈凡用万七千六百人而尤泾长九里盐铁塘长十八里皆通白茒凡用万四千九百人其他不因白茒而别治者七浦与吴江水口而已七浦长四十里径通海虽则水行于是而亦时有湮塞凡用万七千人吴江水口在长桥外桥长二里有七十二洞其外滙为大沼广千亩太湖之咽喉也乆为芦荻所碍已成淤淀凡用万六千人三阅月皆以成告盖以鮎鱼口为白茒上流斜堰为七浦上流而长桥为诸水上流其在苏州一府施工如此其分治之法则长桥及吴家港用吴江夫白茒芝塘用长洲吴嘉定夫斜堰尤泾盐铁用昆山夫鮎鱼口白鱼洪新开河落星桥龙潭洪用常熟夫夫每县皆万有余名各自供饷独崇明视诸县最少又在海中故止用其舟决海口壅沙夫不过千余仍仰给常熟焉凡一府七县用人十二万有奇粟视其人之数而杀其四分之一其他公私费耗亦以万计繇是水道通行嵗不告潦田获有秋者累年皆以为开濬所致然议者犹谓当时大役莫如白茒所恨辍事太速未収成效已而防果崩圯复为潮沙凝积塞而不通于是常熟县知县杨子器以为港身迂曲水不能泄致使横沙拦截海口施功为难又看得湖漕上接芝塘其长不过三十里径自入海况又河形现存虽则浅狭水亦通流因请于水利郎中傅潮乞濬之议方行子器被召入而郎中臧麟来管水事首理故牍鋭意修举乃檄通判陈暐署县事同知何宗理视状皆言本漕视白茒诚为径直但縁两傍各有居民庐墓必须拆缷方可即工然理实应开而工程浩大计当用夫三万麟因其利便以奏诏行巡抚都御史彭礼巡按御史冯允中会勘应否定夺于时知府林世逺以十六年四月亲诣本处相勘得前项港漕俱自芝塘分流但港曲漕直以此防有逺近然漕形阔不过三丈深不过数尺设依此拟开阔十丈两防田地各占三丈五尺濬深八尺所起之土占压田地尤难预计况有民庐坟塜在上闗系事重不如仍开白茒为便惟海口壅沙则有马草洪五里许濬此可为曲避之计及将本港迤西一带至白鱼洪等处但遇干浅俱各挑深水行势达壅塞自除议上抚按韪其言遂依拟会奏案施行
　　杨循吉浒墅便渠志
　　冬十月归自庐繇丹阳买舟南下未至浒墅三里许晨先始旭遥见树旌而屋者曰噫兹非所谓钞闗者欤呼谓舟人曰吾欲为若出税钱诚无难者然必欲需次而进是不得速达家也吾戚焉吾见彼其贵者舟可以速越然吾又恶夫无故仆仆而人则将奈何舟人曰否有小窦焉吾舟可行也予曰闻又塞之矣曰启矣曰是舟信容于窦乎曰然于是舟人鼓枻繇窦以既济告为是者盖昔赖公之遗惠也夫设闗所以税货其后无小大舟皆征其病人多矣赖独不自利而以为人利其仁矣乎启之者谁塞之者谁仁不仁相去悬絶何其辽也书以为为吏者防
　　杨循吉治濬湖川塘志
　　湖川塘在太仓州城北数里其塘东受海水而尾泄于金鸡诸河傍田借沃泄者延袤几百里当未建州塘属昆山县用邑民吴起具奏议尝事开濬中才如沟无几何辄已涨平治十年民吴贤等复言之官抚臣彭礼及郎中傅潮偕委有司发州夫一万五千人昆山县夫一千六百人濬凡八千五百丈入昆山西鄙又六百丈费官银三千二百五十両有竒
　　杨循吉治濬许浦梅李塘志
　　许浦塘在常熟县治东北为诸湖所输入海之川水口旧设巡检司因海潮内蚀已三易地矣浦亦壅塞鲜通治十二年知县杨子器兴工开濬凡长四千三百二十丈复濬上流梅李六千一百三十丈为工总三万三千木石工食之费仅二千缗
　　朱存理苏州水利志
　　本朝洪武九年八月长洲县民俞守仁等诣县状诉苏州之东松江之西皆水乡地形洿下上流之水迅发虽有刘家港难泄众流之横溃张氏开白茒港与刘家港分杀水势自归附以来十余年间竝无水害今遇雨又山水奔注江湖增涨况常熟昆山之民于白茒四近昆承湖南诸泾及至和塘北港汊尽为堰坝不使通流曾差官开濬被民随开随堰本府遂差官会同相视淤塞港汊丈量覈实即计工开濬永乐二年朝廷以苏松水患为忧命户部尚书夏原吉疏治寻遣都察院佥都御史俞士吉赍水利集赐原吉使讲究拯治之法以开既得请遂集民丁开濬自昆山县东南下界浦掣吴淞江之水北达娄江二年冬复挑嘉定县西顾浦南引吴淞江之水北贯吴塘亦繇娄江入海又濬常熟白茒港导诸水入杨子江正统五年六月廷议江南赋税多取给于苏州其田卑下常有渰溺之患宜设法疏濬以利生民命巡抚侍郎周忱等总其事许以便冝处置忱简视嘉定吴淞江直流百里余东连大海西接太湖而北平坦滋生草蔓民因开垦成田江水壅塞不能通流乃亲往江上立表于江心督民间挑修昆山县顾浦自是水得疏泄正统七年吴中大水继以初秋风时周忱豫奏量留官粮府一二十万石县亦五六万石赈济其年各处低圩防塍俱被冲坍时水利等官先已被巡按御史何永芳奏革忱奏取曾经任过办事官量拨一二十员准其歴俸年月管修田边淤塞河道毕日送回吏部未半事完景泰五年夏大水渰浸田禾经乆不退巡抚侍郎李敏知府汪浒议当开濬白茒等塘以泄之浒躬往常熟县相视时乆不流濬壅成隄堰近居耄倪皆卧泣其上以求免言一开濬则堰下之田亦就浸矣浒不许强之挑濬青墩浦横沥塘共五六里以通白茒塘凿开三堰约三四里引水通鮎鱼口其海口淤塞漫生丛苇仍挑去约千余亩于是水得归海天顺二年巡抚副都御史崔恭访得吴淞江利病即亲诣其地以三年二月督工挑濬分江为三段昆山县自夏驾口至白鹤江挑四千六十七丈上海县自白鹤江至卞家渡挑四千六十七丈嘉定县自卞家渡至庄家泾挑五千五百六十七丈江深一丈一丈靣阔十丈三尺防阔四丈出旧江一万三千七百一丈成化五年吴县知县樊瑾因太湖近胥口处凡吕山周山东杨梅舎等处人出入必经此若遇风波屡有覆溺之患准本地民呈议以香山西南陇阪间旧有河名九曲港者淤塞巳乆即起本地人夫重加开濬共三千八百五十余丈成化八年奉防设佥事于浙江按察司专治苏松等府水利吴县知县雍泰承檄治采香泾废堰之傍粮田数千顷遇干旱辄槁泰领民寻源得于穹窿山陇阪间盖繇山腰法雨泉流出者上为一堰下分二道一道东繇白马岭南疏逾赵墓折而西一道西下三溇环赵墓复绕而东二流相合近采香泾潴聚成潭仍躬相地冝甃砌二百石堰堰各置牐随水旱而启闭之三阅月告成又南勘踏三洋嘴西北入太湖地如牛角然游湖在其左贡湖在其右风涛剥蚀日就頽圯复发钱市山石繇马山西南而东筑防堤千余丈而湖田借以无恙矣成化十年正月巡抚副都御史毕亨与知府丘霁议开吴淞江靣阔一十四丈五尺底阔八丈五尺水深一丈二尺自夏界田起至西庄家港嘉定县分挑六千三百五十三丈六尺昆山县分挑五千三百五十三丈七尺共长一万一千七百七丈三尺用夫四万六千八百三十治四五七年吴中大水上采廷臣言当疏濬水道命工部侍郎徐贯奉敇谕与从行主事祝萃会同巡抚都御史何鉴知府史简寻访水道通塞之繇以吴江万六千人开濬长桥水窦疏太湖之水以及吴淞江盖江口被民佃占及丛生苇荻蔓延数千亩至是垦除之以长洲吴昆山常熟嘉定等县十万五千余人挑濬白茒港并斜堰七浦塘共长二万四千余丈并东开盐铁塘十八里西濬尤泾七里民夫皆给以口粮计八万八千二百六十余石繇是诸泾首尾皆贯于白茒而水有所归矣治九年敇差工部主事姚文灏治吴淞水筑沙湖堤广三丈袤三百六十六丈至后任郎中傅潮克成之
　　王臬金坛县水道志
　　邑之西北境受丁角长山上流诸水自紫阳来一枝分流并庄泾望仙桥北属延陵南属庄城之水至县北三十里左墓港入运河一枝东注直里西会茅山桐山冈脊以东自西阳而下诸水至绞车轴又分为二流一自东北流经沈渎歴髙湖至县北八里许濯缨口入运河河之东复旁出钟秀聨秀二桥会横堰入钱资荡出方洛港入洮湖河之直流则为穿城绕城二渠出县南坝流入白龙荡一自东南流经昆仑而南西接后溪诸汊之水南则直注周家渡至县南二十里许王母观上下渠入运河东则入后阳下分流东入白龙荡滙焉逓迤里许又东通南洲大小桥同归方洛港西南境受茅山冈脊以南方山以东丫髻山以北诸水自薛埠希墟赤冈三汊而下过唐王溪分注周渎接龙桥庙下戴圩四渠在县南四十里纸钱标上下入运河其自唐王而南则又合丫髻以南黄金山之水自张桥至县南四十五里庄店入运河傍出东注于湖相沿有七港曰新河曰抱村曰大浦口曰白石渎曰黄婆港曰清水渎曰后渎河之下流则蜿蜒从西汊入震泽东北境受陈塘中塘尧塘诸水入钱资东南境受白桥大云下汤诸水自燕子下汤港径入于湖湖之东南入滆湖东汣者则有臧村柚山埭头三港焉
　　刘元和曰按金坛地势西北为金陵诸山之麓东南连震泽诸山之尾故水皆发源于西北而归泄于东南然山本无泉因雨为源故建昌等圩都圩等垾近西北西南之山壑者形髙势洼一雨经旬则水瀑而易渰一旱逾月则渠浅而易涸濬渠修埂置闸以蓄泄民斯可耕也若邑东之地虽曰平圹然上隔于运河下潴于大泽水逺地髙涝害为鲜惟深濬沟塘以备旱则东土之民可免于艰食矣
　　髙企上海县水道志【一】
　　通江诸浦旧图经以赵屯大盈顾会崧子盘龙为五大浦五浦之中赵屯大盈二浦尤为至要赵屯大盈皆直受淀山湖水赵屯迤西为白鹤江大盈迤东为青龙江先正论湖水下流必繇白鹤滙以达于江又谓繇青龙江入海今白鹤青龙虽以江名仅同沟浍而已顾会盘龙从府郭来絶横塘横泖而顾会又名通波塘崧子又名崧塘二水同流异派顾会崧子西东为淮浦为艾祁浦朱墅浦华潮浦赤眼浦为华漕为西旧江为周泾崧子南为北平浦北为鸟塘鸟塘东为石淄溇盘龙迤东为沙冈塘为小莱浦为许浦为鱼浦郭巷浦为横沥为新泾为东西上澳为大小芦浦为上海浦张家浜马家浜为东沟西沟为南跄浦繇许浦而出为五漕繇郭巷而出为庄家泾繇新泾而出为蒲滙塘其东即龙华港凡江之南通江塘浦具于是然五浦之外诸浦之中在胜国时则新泾为要观吴执中论顺导水势注江达海仅有上海之新泾太仓之刘家港也今盘龙以东江以南水唯在蒲滙龙华二港达于黄浦入海为利耳江以北水亦有芦浦有横沥有徐公浦有黄家港封家浜有杨林浦南北分流竝入于江会于黄浦东入于海海口为嘉定县界有界浜
　　髙企上海县水道志【二】
　　浦旁诸水若语儿泾若韩仓港若姚港此为浦北之水也若千步泾若巨漕若沙竹冈塘若夹沟若横沥此一水而贯乎浦之南北也若清水港何泾若芦沟淡水沥若圣堂港鸎窦湖皆二水夹浦若金滙塘其北南广福寺在焉此则浦南之水也沙竹横沥俱南入华亭堰海北入夫江竹冈之尾即小莱浦横沥又名横泾金滙又名江泾塘鸎窦又为鸎脰或以为邢窦二姓之居名今又讹为樱桃滙过鸎窦而东有牐港自新而西其水口正当浦之折处繇牐港而下若盐铁塘沈庄塘若周浦若三林塘若杨淄港黄淄溇此为浦东之水也若六道浜若唐子泾若南俞塘北俞塘若车沟若吴店塘若华泾若乌泥泾若龙华港若日赤港薛家浜肇嘉浜若方浜若南北侯家浜若洋泾此为浦西之水也牐港自西而东有义港又东为大步泾又东为水仙塘通白达口盐铁塘世传吴越王为此以运盐铁宋通判曹泳重濬更为下沙浦时人唯呼旧名盐铁南为都台浦自牐港北流絶周浦沈庄三林诸塘通横眠诸港都台浦北为运盐河为咸塘极东扺捍海塘故有石笋滩有如笋植立沙中潮至分流名分水港今塘外内徧为场煎办盐赋所在自一灶以至于九次第港皆名灶港杨淄港南一曲为小黄浦有称黄浦为大黄浦者殆以此别之也杨子港与中新河通黄淄溇与白莲泾合黄淄南为中汾泾白莲东北即马家浜乃若陆道浜又名枯树港与唐子泾皆西贯鸎窦湖其潮汐与湖吞吐南北俞塘皆自府郭东下沟亦从盘龙分支东流其起处为六磊塘乌泥泾之西为新村塘皆西通上澳肢聨股引北流散入龙华以下日赤薛家二浜俱通肇嘉浜肇嘉浜之口有新洲旧志文翚洲人云即髙昌洲未详浜水西通周泾陈泾西南出新港方浜西通柴浜芦浦出夫江自薛家浜至洋泾皆为县市唯黄浦自南而下过三林塘则滙而东为孙家湾又滙而西为龙华湾又滙而为髙昌又滙而为江口浩浩汤汤直与江水合流于海
　　王志坚曰松郡各志分疏境水脉络最详百道皆趋江入海则吴淞之当濬岂曰松人有异议哉沈水则碑志
　　土圭测影玉衡步天制者圣也吴江水则式谷似之不出户庭而四郊水势涨落原隰髙卑罔迯目伊谁制也今则沦亡安起伊人而与之论水
　　横道水则石碑一长七尺有竒树垂虹桥北之左【建置无攷】





　　左石一碑靣横七道道为一则以下一则为平水之衡水在一则则髙低田俱无恙过二则极低田渰过三则稍低田渰过四则下中田渰过五则上中田渰过六则稍髙田渰过七则极髙田俱渰如某年水至某则为灾即于本则刻曰某年水至此凡各乡都年报水灾虽官司未及逺临踏勘而某等之田被灾不被灾者已预知于日报水则之中矣长民者时出垂虹以验之俱得其实而虚冒者无所容也
　　直道水则碑一长七尺有竒树垂虹亭北之右





　　右石一碑分上下为二横每横六直每直当一月其上横六直刻正月至六月下横六直刻七月至十二月每月三旬月下又为三直直当一旬三季一十八旬凡一十八直其司之者每旬以水之涨落到某则报于官其有过则为灾者刻之法如前意当时必有掌水之人较晴量雨体陂经畴时为呈报俾长民者因为捍患之图而今不可见矣
　　按二碑石刻甚明正徳五年犹及见之其横第六道中刻大宋绍熙五年水到此第七道中刻大元至元二十三年水到此正徳五年大水城中街路皆断稽其碑刻水到六则与宋绍熙中同则元之水犹过也今石尚存而宋元字迹与横刻之道尽凿无存止有减水则例四字亦非其旧乃于大直刻正徳五年水到此六年水到此既无横道何以为则且增六年而遗四年谬矣哉失古建置之意不知伊谁之过也今石犹树水旁追忆所见识之亦存羊云
　　沈水蚀志
　　田蚀于水水之害也流其土以自塞其下流而为梗非水之贻害乎又稼其税于他田而并未蚀者以稼之水之为害无有既也昔人谓沙涨一尺太湖水靣少一尺不知田蚀一尺太湖水靣增一尺数固未尝不调停也一水不蚀数害皆除欲修利者不可不先根其害
　　沈隄水防志
　　按圩防田塍闗系水旱最切髙田车水而入也赖其如筐而承毋令泄也田车水而出也赖其如垣而捍母令浸也昔人谓有一尺之隄障一尺之水是也无此而田蚀于水谓之坍湖水积于田谓之抛荒因成积荒沟涂之讲非禹之所急乎
　　防髙六尺【以平水为定髙下增减】基阔八尺靣阔四尺谓之羊坡防其内有丈许深者于大防稍低处植以桑苎谓之抵水环圩植以茭芦谓之防防其遇边湖边荡甃以石块谓之攩浪又于圩外一二丈许列栅作埂植茭树杨谓之外防今尽废无遗焉此周文襄公定制尤详于二十八九都盖此最也每年县官于农隙时诣看坍损督塘长圩甲修之后官不出视民亦不举乃遂废焉
　　沈吴江城中水道志
　　城中河西受南湖并东塘西濠二港之水入西门过永定桥一名大仓桥直出北门其东泄者三一曰前河繇西门内南分过新桥西寺前东折过庻寜桥一名周桥经县治东有看波桥其水从中河南分过县治来会同过仙里桥出东门二曰中河繇利民桥东流过六子吴兴桥又东通利顺利亨利桥出东门三曰后河繇治安桥东流有中河塘水繇骆驼桥南来会过城隍庙南重庆桥又有城东北一隅洗马池及二浜合而南行过惠民桥来会同过太平桥出小东门与前河后河水合俱出东城河
　　周永年曰江城水自昔延入西门流东灌北今北闗亦纳水反猛于西闗盖城西港隘而西北寛寛则漫衍至北闗逆行南下乃驶东岂亦湖口涌涨致有变迁耶
　　归有光天顺开江志
　　天顺四年巡抚都御史崔恭开呉淞江丈尺
　　大盈浦东至吴淞江巡检司二万二千丈新泾西南蒲滙塘入江四千丈
　　曹家河平地至新场三万丈
　　广十四丈
　　深二丈
　　按夏忠靖公治水不全用力吴淞江者盖时江水犹通流也正统六年周文襄公始脩吴淞江立表江心尽去壅塞天顺四年崔都御史恭治七年徐侍郎贯嘉靖元年李尚书充嗣凡三濬迄今四十余年不治矣司赋者所当留意也
　　曹儒苏州府境湖水下流志
　　苏州之浸太湖太湖之下流大者三江三江之外通湖水者不可胜记而摘其巨者列后
　　一出胥口白洋湾鮎鱼口最大
　　一胥口东出吴县香山胥山之间胥口东流防北为木渎又东为横塘
　　又东出吴山之南为白洋湾白洋东北屈为石湖石湖东北为越来溪北流与木渎合出横塘东入胥门运河北流过钓桥洪横截运河口又稍北与北濠山塘水合西流防北与虎丘山塘水合为射渎又横出运河为浒墅北流入无锡县界中
　　一自北濠河北行至圣塘湾分流西过钱卖女桥出虎丘山后入长荡东为齐门塘
　　一水自光福东北流过善人桥又东北流与箭泾之水合过灵岩山南为山塘东入于木渎
　　一水自胥口东流北为鮎鱼口北入盘门运河西折而东与胥塘合其屈而东者至分水墩又东迳长洲县东南为夹浦诸水南北流入澹台湖又东过寳带桥与运河合
　　又自澹台湖寳带桥间分流入黄天荡金泾渰各湖及荡漾诸水
　　一水自分水墩南迳吴江县东南为厐山湖下流与汾湖接汾湖东流入华亭县界中
　　一水自分水墩北流入三白荡又北受曹龙港通莺脰湖与澹台诸水竝流入吴淞江
　　又北一派亦自鮎鱼口转入运河迳娄门北屈出齐门塘又北流为施泽湖施泽之西为漕湖湖之西隄属无锡而其浸皆属长洲湖之枝流则竝入常熟之云和塘云和之西为尚湖东为昆承湖昆承界常昆之间
　　昆承之枝流一自梅李塘东北出许浦入于海一自福山港北稍西入于江一自李墓塘东趋白茒塘入于海
　　曹儒苏州府水道志
　　葑门直南而行歴灭渡桥尹山而有浮桥镇于水口者夹浦也乃吴淞江之上流即栁胥浦东通淀湖三泖西对夹泾港连太湖南扺吴江同里诸湖北接长洲尹山诸湖
　　瓦屑泾在灭渡桥北从此泾而南荷花荡在焉【泾水洪阔】又东南为黄天荡【大而深】又过金泾渰西又南行防东过独墅湖【湖大而浅】収口为髙家店泾【北狭而南阔】泾西为尹山东南为镬防潭潭之北口髙家店在焉旧有坝今趾存镬防潭直南去为白蚬江东南为十八家村横截吴淞江而南直南为姚城东南行为大姚又经姚城市中行【市中河浅】出口为姚城湖又东南为陈湖収口又为萧田湖至綦庄东行过太师田【此湖大而浅】东南入小港又东南入急水港【此港之阔者若湖】过急水港入陈家港为青浦县界过淀山湖又过西鼋荡东入金泽塘过金泽市至金泽寺即颐浩寺四靣皆湖漾西鼋在西北雪落漾在西南北行转东过东青漾东白西陈诸荡入连湖荡俗呼连湖【比各漾颇大】西北连淀山湖东南连泖湖干山正在其东又东过烂路港此港西北从淀湖东南入泖正对泖塔东入一港土人名小泾港又过了路港入小白荡又入小港名吴箭港入河长湾过普安桥下又转而北过六安桥下入朱泾至唐行有潮入白鹤江出口过吴淞江入顾浦【浦浅而狭水靣阔丈有六七浦西防止五丈】浦南来西下青鱼泾又西行转南入杨泾南东行三四里转北而入娄江为太仓南马头
　　震泽在吴江县西南九十里北濵太湖东通莺脰西接南浔南连诸漾凡嘉兴以北湖州以东诸水悉会于此又曰东接平望
　　烂溪在吴江西南四十八里北接莺脰湖南扺乌镇为苏嘉湖三府之界诸水所会
　　白茒之南为七浦七浦西通阳城湖南入昆山县界中阳城之东为包湖为傀儡荡二水与阳城合流而东为巴城湖其北为鳗鲡湖施泽湖自施泽湖而入为萧泾其南为至和塘至和塘西自娄门迳沙湖又东过新洋江口又东流注于刘家港
　　至和塘之南为淞江淞江北受阳城湖南通淀山湖诸水入夏驾浦东北入于刘家港
　　新洋江南通吴淞江北通至和塘即娄江
　　三汊港南通吴淞江北接新洋江
　　刘家港之北为七丫浦西通常熟昆山之诸水东入于海又云七丫浦入昆山常熟为七浦
　　七丫浦之南为盐铁塘南入嘉定县界中
　　太仓娄江之濵南马头之东有盐铁口迳娄江之南塘合西东之水皆会盖盐铁絶娄江而自北迳南矣
　　嘉定之水南北莫大于横沥东西莫大于练祁练祁之水自西闗出合于顾浦入吴淞江
　　横沥贯娄塘之中娄塘在嘉定县治北十二里横沥之水北注刘家河入海俗所谓公塘者是
　　练祁北折为盐铁盐铁入刘家港
　　嘉定县北絶刘家港南距吴淞江与上海相属吴淞江之水皆迳其西南屈从东流入于海
　　吴江西南斜直太湖枕三江之首昆山在东北为三江入海要道二邑治水为急
　　太仓嘉定濒海多髙原苦旱
　　吴县多山髙仰类太仓嘉定
　　长洲类吴江
　　常熟与昆山连者即与吴江昆山等西北竝江东北竝海者即与太仓嘉定等
　　曹儒松江府境水道志
　　松江之水不能半于苏州其名闻者以十数淀山三泖最大皆西受太湖之水酾而为渠以百数黄浦最大皆西受淀山三泖之水今诸乡之水溉田者皆繇此浦唯东北濒海冈身之田浦水所不及往往多废故开吴淞江为永利
　　曹儒常州府境水道志
　　常州地势视苏松为髙北枕大江南控太湖凡水之集其境内者皆会合漕河竒分而注于江湖
　　宜兴以荆溪兼受数州之水其势如建瓴也故于荆溪之下酾为百渎以杀水势又开横塘贯其中以引荆溪水竝注太湖达于吴江入于海而荆溪之所通甚众若洑溪章溪周渎鰕泾慈湖溪湖洑渚童港张渚诸水竝注于荆溪
　　荆溪之东曰东氿溪西曰西氿溪上自漂阳合洴浰渰诸水迳荆溪入东氿繇百渎入于太湖
　　东氿溪又北流为东蠡河梅村河又北屈入于宜兴之运河运河北通滆湖滆湖受水多
　　武进之东自望亭出风波桥入郡界者为漕河
　　漕河之南曰阳湖曰宋建河又东曰惠明河河之枝流竝入于漕河
　　漕河之旁曰防沟防沟分为二水与后河合流入于漕河
　　鸣鳯河东北枕漕河又南通白家溪籴泽河东流注于滆湖
　　滆湖在宜兴西北武进西南界二邑之间若西蠡湖孟渎河青河蠡渎华渡河黄土渎佘柯渎诸水或南或北竝上通漕河下流注于滆湖蠡湖亦名漕河
　　永安河在武进之南河之攴流一自西南通漕河一自无锡漕河东北迳紫沟河入于大江
　　永安之外为得胜河剰银河小新河通济河顺塘河陈墅河伯牙渎纲头河河之支流相通属者竝东北合流而入于江
　　湾头河戚墅港白马泾诸水竝西北属漕河东南入冝兴界而入太湖
　　无锡闸口河在县北闸口之水东迳蔡家渡分流入于江隂界中
　　新河洋尖河严埭河又分流与闸河合
　　芙蓉河五防河欧渎诸水又竝北入江隂界中而注于江
　　梁溪水出慧山之阳缭歴山之西南入于太湖又北与运河合
　　长广溪在无锡县南溪水南流至开化乡分流出独山门入于太湖小五湖自太湖而东迳长广溪西与大渲渰合
　　大小渲渰自梁溪至孤渎口分为二水南迳青祁渰又南通小五湖入于太湖小五湖一名五里湖
　　双河亦在无锡北河水自钱桥贯直湖港与双牌港合西贯直湖入武进之阳湖直湖之水又南入太湖
　　唐于渰亦在无锡之北南通洪丘渰与太湖相属又东北入于蠡湖亦名漕湖与长洲分界
　　濠湖又西出蠡湖与吴县乌角溪合流注太湖
　　闾江在太湖上
　　独山门在无锡县西南十八里锡山山脉西来至此中断北与管社山相望号浦岭门南与充山相对号独山门梁溪之水行独山门之中自双河口至此入于湖
　　望亭漕河东通蠡湖西通太湖
　　江隂黄田港在江隂之南北引江水横贯邑中南絶蔡泾迳青旸达于五防河者曰漕河
　　漕河之水分流为长河入繇里泾出新河
　　新河之西北曰青溪河又东为蔡港其支流竝西南入于长河
　　漕河又分流为南北山塘河南迳武进界中入三山港立埭河崇沟河申港利港竝北通江水南入武进界中江隂之南曰横河河之水繇黄田港出春晖门东流入令莭港与谷渎港合谷渎北引江水南行迳三河口分为二水又范家港北引江水南行与谷渎合谷渎又东接倪塘河入常熟界中又黄山白沙石牌石头雷沟陈蔡诸港竝从大江南流入邑中而达横河
　　江隂地势最卑当漕河下流又为众水入江要道去江壖可二里竝江土坟起日以广斥盖古所云息壤也然土性轻脆善崩春夏水盛辄败壊填淤数丈而河势又曲浑潮逆上日二度多停淤武进无锡之十四渎防门又废即无上流水势可刮除之故黄田闸九里河两涯膏腴之地不可治
　　曹儒镇江府境水道志
　　镇江据三郡上游北负大江地势中髙受水甚少唯南与漕河通而北达于江
　　漕河之水流东南顺北出于江逆故金坛丹阳有坝堰以隄塞之使不得东南流又至冬江水缩水迹去江隄甚逺而水势又北出顺利境内至无所潴蓄故又于京口置闸启闭令不得尽泄于江自是漕河之水与镇江境内之水自相吐纳
　　镇江府城地势至北益髙去太湖逺无所通唯漕渠自嘉兴歴苏常直北流入于镇江界中扺京口通江淮耳然渠自京口迳夹冈势缭曲皆凿山为之而潴水少故宋时于京口吕城下楗石为渠两涯置闸以障内外之水时其钟泄而又与丹阳之练湖相通
　　金坛西北则有西洋河上受长山三茅诸山之水繇十字河以入漕河漕河之东复分流入长荡河
　　漕河又直流为穿城绕城二渠繇县南坝与后阳千南□河注东墟昆仑二桥合流入白龙荡出方洛港而注长荡湖
　　金坛西南则有薛埠白防张桥三河上受大茅四平牙髻黄金瓦屋诸山之水繇唐王溪三星河东村诸桥至三汊河下横塘河竝互流入大浦新渎荷花等港以注长荡湖
　　金坛东北则有陈塘中塘尧塘诸水入钱资荡
　　金坛东南则有白桥大云下汤诸水自燕子下汤港以注长荡湖
　　金坛之漕河又北行注丹阳之练湖
　　练湖为丹阳之巨浸湖之支流自斗门闸南流迤东以入漕河
　　丹阳漕河自七里桥分流入横塘注珥渎河珥渎之上为珥村镇河又注珥村之东繇黄连吕庄等桥扺东南为白鹤溪繇白鹤派分自南而北为丁义渎繇珥村之西自左墓达黄土迤南为河口迤北通简溪简溪西受太平河之水东行以达漕河
　　丹阳漕河又经上下夹冈扺郡城之南乃折而西流枝分贯于城中北出复合流以入江
　　丹徒四境诸水则有纪湾岗滥泥洪杜墅湖郑湖新丰湖等湖马林溪马潭万顷洋者其势不能尽达于漕河然于境内引水溉田为便
　　曹儒苏常镇三府入江口志
　　丹徒县入江之口三
　　一繇京口闸出金山为运河
　　一繇镇江市南三十里丹徒坝出焦山之东一繇运河至奔牛而出河庄闸出黄山门又府城西十八里有下鼻浦北通大江
　　丹阳县出江之口二【与丹徒同】
　　一繇奔牛出孟河之河庄闸
　　一繇运河出京口闸
　　又孩儿港之间有龙开河亦可出江
　　武进县出江之口二
　　一繇北门七十里桃花港出江
　　一繇孟河河庄闸【与丹徒丹阳同】
　　江隂县出江之口三
　　一繇县北黄田闸
　　一繇县北申港
　　一繇南闸迤西之外港
　　常熟县出江之口三
　　一繇北门直行出福山港
　　一东北出许浦等港
　　一西北出三丈等浦港口
　　以上出杨子江之口凡十
　　林应训江南漕渠志
　　漕渠即运河一名防沟隋炀帝大业中所穿也起杭州潮门北行经武林从双桥入崇徳县境经县治折北而东过嘉兴府城濠又折而迤北会頔塘莺脰湖诸水东出平望镇湖州府运繇之运河又北经九里石塘绕吴江县而北松江运道繇白蚬江西来出呼鲤泾与运河合入长洲县界又北经苏州府城东与至和塘运河绕北城濠而西相合昆山嘉定太仓三处漕运繇之苏城之北为元和塘常熟运船繇之俱会于永安桥以出枫桥运河繇浒墅闗北行入无锡界经县治而北扺五防河口与江隂运道相会又西北经常州府城而西为西蠡河与冝兴溧阳之运相会截白鹤溪折北而为孟渎河口运舟开时遇夹冈浅阻或北舟南还京口闭筑繇此河出江而渡接州白塔河此江南之间道也运河越孟渎口而西行为奔牛闸又十里而为吕城闸吕城之西为珥渎河金坛县运船繇此出会于运河又西北入丹阳县境贯城而西北扺夹冈入丹徒县境旧为夹冈隔絶江流不通舟楫炀帝凿夹冈通之今两崕壁立故善崩溃经镇江北出京口闸总为里七百二十有竒江南运舟繇此渡江入瓜洲闸扺淮而上京师东南要津也顾其渠本人力开通又城闉闗市互夹民居易于堙砾隆庆中议者欲将嵗运冬开避黄淮之险而北舟南兑且乗秋涨之便号为两利不知嵗当沍寒川渎方枯所在虞浅舳舻不衔转掠行舟且役居民沿洄助挽盖水陆两困矣万歴六年予疏请大挑创复闸坝俾水有蓄泄漕乃通利
　　林应训天闗志
　　运河总浙直七府漕粮军民二运舳舻万艘首尾相接必出闸外方可起桅停泊江中等风北渡卒遇怒涛漕舟破壊嵗嵗有之公私受害者乆矣予于万厯六年阅视夹冈河工始知繇于丹徒镇江石桥阻阨故运不能起桅出江所致也乃于丹阳以北凡有石桥俱易木顶改为天闗可便抽泄运一过丹阳距江百里即竪大桅有风便渡直扺京城设或无风俱得停泊于运河内地等顺风始免险阻之患虽北南还免运进闸之后次第缷桅颇称便利焉
　　林应训闸防志
　　闸之为义押也视水盈缩为莭宣也防之为义斗也所以量水出入无过行也故常镇二府建闸蓄水本欲以济运河然回南粮官民取道恒必繇之以致泄多蓄少毎艰运期今予开渎以通间道于南疏九曲铁猫以分行于北中修练湖堤闸又储水以兼济焉则闸之启闭有常利兹博矣江隂旧有防门积废已久今予以其废者复之圯者修之故髙乡扄防以获灌溉之资乡启防以慎蓄泄之利闸防之为义如此司牧者其毋畧诸
　　归有光昆山县全吴乡濬河志
　　吴淞江承太湖之水蜿蜒东下三百里入海左右之浦如百足江自甫里折而北行至昆山全吴乡东为渚浦又为帆归浦斜折而南入于渚浦江复东而浦之西出者其东为张浦又东为顾仙浦又东为诸天浦又东为同丘浦又东为新塘皆南入于渚浦若为塘为溇为泾为浜凡在其间者此光禄署丞孟绍曾防其乡所浚之水江东南防之地也自新塘东则江又南折非其乡矣绍曾居家好义嵗捐赀以为民兴利至是大旱又捐赀尽浚诸水之在其乡者当此时邑民告饥而全吴半乡独丰熟其父老咸感之夫三吴江海之介而群山之水又犇注于其间为大浸所谓太湖也太湖分迸而出以入于海若以人力沟防疏导则无不治之田而水旱不能为患害盖湖水自西而下而海之潮自东而上清流不能胜浊泥之滓故水不可一日不浚也嘉靖初朝廷尝遣大吏来治今四十年不治矣古之三江其二不可攷今惟吴淞一江仰接太湖之水古者江狭处犹广二里今自下驾以来仅仅如线而茭蒲葮菼生其中下流入海之跄口不复通矣千墩新洋黄浦皆乱流也水道何繇而顺乎故江左右之浦在东者但见止水蕴藻而苏城以东秀州以北百里间其田皆不耕吾恐又数年江日涸而西而湖水益横流东南之民将不食也绍曾居一乡能兴其乡之水利则夫受司牧之寄者独可以辞其责耶绍曾浚河三十四长二万七千六百九十四丈为工四万九千六百用谷十有三万九千觔
　　范濂云间据目抄水利志
　　己巳海都宪建议开复吴淞江时民谣有曰若要此河开除非海龙王来适董其役者苏州府推官龙宗武松江府同知黄成乐也吴音黄与王同呼人以为竒验第此江为吾松郡水利要道湮没既乆几成平陆海公调停允当不烦国帑不费民财计日奏功士民至今称颂越二十年当事者以东南水利渐淤特请简命宪臣一员司之时许副使应逵出官钱首濬吴淞江聚工就役溺死疫死者甚众且吴淞海口名老鹳觜者俱坍入海中相传有一大船前后十余舱约长数丈浮没不常人不能摄竟不知何物也自后潮汐往来迅速且浑浊易积而郡城内外枝河旋开旋塞民甚苦之







　　吴中水利全书卷十八
<史部,地理类,河渠之属,吴中水利全书>
　　钦定四库全书
　　呉中水利全书卷十九　　明　张国维　撰考
　　考以考究水利典实诸公所搆字字并有根抵观者当悉心体会
　　宋
　　史【失名】京口河渠考
　　京口当南北之冲要控长江之下流国赋所贡军需所供聘介所徃来与夫商贾之舟辏江津入漕渠甚便利也惟郡境高昻势若赑负石鼇负水不可以潴北泄于江南注于毘陵失时不疏淤淀日甚嵗移月改流防舟胶纲运相衔轻涉湍涌繇五泻堰以济风涛倐警惴惴焉覆溺是虞其或应办聘使更属冬涸堰渠挽水转相添注劳费百倍嘉定癸酉采廷臣之议令漕臣至郡同守臣总领相度开濬利便以闻时史弥坚领郡事与运副呉铠总领钱仲彪沿渠按视得其源委葢渠自江口行九里而达于城之南门民居商肆夹渠而列渠岸狭不容咫畚土以贮于岸费省易集一雨濯之旋复填淤江干原有五闸通接潮汛樽节启闭粤从渠塞积嵗不开木圮石泐渠濬而闸启闸启而漕通是修闸不可以失时于是郡委壕寨官通行打量自京江至南水门共长一千八百六十九丈约总用濬渠修闸三十七万六千五百九十二工乃先理寛僻之地计地面积土之广狭以分濬渠节段之短长计积土背渠之远近以约日役工数之多寡又虑农事将举役民非宜官军徤捷器用利便宜委戎司庀其役规橅先定条列上闻都綂制刘元鼎具畚锸籍徒庸以俟命明年二月己亥报可截拨缗粟为庸直需乃决渠水立表识程功作侵渠而撤居者赈之役兵大集举锸如云守臣总领躬自劝劳都綂制日按行伍察其惰媮越四月庚戌运渠底绩濶至十余丈深至丈余闸之圯蠧者选材石更葺之自是巨防屹立海潮登应则次第启闭出纳浮江之舟拍岸洪流畅无留碍枻维楫舟人欢呼然后濬市河通桥梁兴澳港建邮亭修縴路功绪一新礼部侍郎李及弥坚皆有记记称曾孝蕴之功弥坚记云凡费钱二十四万五十四缗米一万八千八百八十一石
　　沈括至和塘考
　　至和塘自昆山县达于娄门凡七十里自古皆积水无陆途民颇病涉乆欲为长堤抵郡城泽国无处求土嘉祐中人有献计就水中以籧篨为墙栽两行相去三尺去墙六丈又为一墙亦如此漉水中淤泥实籧篨中候干则以水车畎去两墙间旧水墙间六丈皆留半以为堤脚掘其半为渠取土以为堤每三四里则为一桥以通南北之水不日堤成至今为利王执礼曰至和塘既成于至和二年立石其开濬水道已成塘陆涂尚未备至是始备岸未及成后郏亶所谓至和塘所以不逾一二年而坏也
　　明
　　韩邦宪广通坝考
　　广通镇在髙淳县东五十里世所谓五堰者也西有固城石臼丹阳南湖受宣歙金陵姑孰广徳及大江水东连三塔荡长荡湖荆溪震泽中可三五里颇髙阜春秋时呉王阖闾伐楚用伍员计开河以运粮今尚名胥溪及傍有伍牙山云左传襄公三年楚伐呉克鸠兹【今芜湖】至于衡山【今乌程】哀公十五年楚子胥子期伐呉王桐汭【今建平】盖繇此道镇西有固城邑遗址则呉所筑以拒楚者也自是湖流相通东南连两浙西入大江舟行无阻矣而汉唐来言地理家者遂以为水源本通桑钦水经云中江在丹阳芜湖县东南至会稽阳羡入于海前汉书地理志于丹阳芜湖注云中江出西南至阳羡入海应劭顔师古注溧阳云溧水出南湖后汉书郡国志芜湖中江在西孔頴达书义疏亦引汉史为证葢皆指呉所开者为禹贡三江故道耳后不知何时渐湮景福三年杨行密据宣州孙儒围之五月不解密将台蒙作鲁阳五堰拖轻舸馈军故得不困卒破孙儒鲁阳者银林分水等五堰坝左右是也坝西北有呉漕水言呉王行密所漕也至宋时不废故髙淳易泄民多垦湖为田者而苏常湖三州承此下流水患特甚宜兴人进士单锷采钱公辅议着呉中水利书以为筑五堰使宣歙金陵九阳江之水不入荆溪太湖则苏常水势十可杀其七八元祐中苏轼称其有水学并其书荐于朝详具东坡奏议中时用事者方欲兴湖田未之行也故永丰等圩官司所筑无虑数十万而固城石臼丹阳之间大抵多圩田矣宣和中待制卢襄奏罢湖田及言开银林湖为非切务于时田方属蔡秦韩诸将相家及行宫不便塞河卒未行也乾道中周益公南归录尚谓繇邓步东坝银树可通舟至固城黄池景定建康志及祥符图经亦谓濑水西承丹阳东入长荡湖足可徴胥溪尚通云元巴延攻临安三道竝进叅政阿拉哈攻破银树东坝至伍牙山败宋兵实出此道而河流亦就塞明兴髙皇帝定鼎金陵以苏浙粮运自东坝入可避江险洪武二十五年浚胥溪建石闸启闭命曰广通镇设巡检司税课司茶引所当是时湖流易泄湖中复开河一道而尚阻溧水胭脂冈乃命崇山侯凿山通道引湖水会秦淮河入于江于是苏浙经东坝直达金陵为运道云崇山侯者李新濠人也初以建孝陵功封侯焚石而凿之费油麻不赀石尽赤冈脊本易通有严氏者虑损其田以女赂侯故迂其路侯坐极刑死时洪武二十八年也文皇帝迁都于北运道废永乐元年苏人呉相五以水之为苏常患也引单锷议奏改筑土坝増设官吏嵗佥溧阳溧水人夫各四十看守自是宣歙诸水希入震泽矣而坝犹低薄水间漏泄舟行犹能越之正綂六年江水泛涨坝大决苏常潦甚国税无所出周文襄杨贺一大集夫匠重筑之钦降板榜如有走泄水利渰没苏松田禾者坝官吏处斩夫邻充军十二年张惠等奏复故河道勘行屡嵗未决成化四年普施奏阻之十二年牟都御史俸溧阳知县靳璋又议复常民张端又奏阻之大抵利塞者坝下诸郡利开者坝上也后车夫与商争利于陆行正徳七年绐都御史俞諌以税利乃令镇江府通判齐济舟督责増筑坝三丈自是水尽壅髙淳之圩田日就圮矣顾其时愬辞徃复在开坝未有言减税者里甲倾败其半嘉靖初宫保李公充嗣奉敇行询水利有白子俊者呈复坝河乃命应天府治中周某通判吕某勘行开濬会嵗歉止欧夏两抚台时程仪凤再愬之然意在通舟耳三十五年倭人冦商旅繇坝行者络绎不絶沿坝居者利其盘剥复自坝东十里许更筑一坝【即古分水堰处】两坝相隔湖水絶不复东今坝官及溧阳坝夫俱不存矣盖余他日按舆图原本山川金陵地脉歴闽浙逾东坝至茅蒋势本联络秦汉以前高淳固鱼龙之宅也自有胥溪三湖东归震泽民始得平土居稍稍垦湖田为业宋时烟火最盛今冬春水涸时湖中徃徃见砖石井阶盖旧民居云自筑坝以来水势壅遏田渐沦没多矣而赋额日増户口视前仅十之三则惟坝之故嘉靖戊戌覈田致虚悬米八千繇今而后田之将圮为湖者未有纪极也父老言湖底与苏州谯楼顶相平假令水涨时坝一决苏常便为鱼鼈当庚申辛酉间大浸稽天淳民纷纷欲掘坝会下坝偶决溧阳宜兴而下势若怀襄有以闻于华亭徐相国阶会知县方沂入觐召谕重禁之余时在京师韩子曰广通坝者所以障宣歙金陵姑孰广徳及大江之水使不入太湖者也自前代皆云中江故道近内阁王鏊记太湖以此一源最巨为苏常患而伍余福着三呉水利论亦谆切言之嗟乎以苏常湖松诸郡所不能当之水而独一髙淳为之壑其至于洪涨而废田也决矣而税又弗捐民何以堪之自苏轼单锷之言行所以为坝下诸郡者甚善而未有为坝上发明者余观淳民之日耗且困于虚粮也作广通镇坝考
　　王同祖三江考
　　禹贡曰淮海惟州三江既入震泽底定三江震泽皆在今苏州境昔大禹治水东南见于经者止此两言而东南水利之源古今治水之法悉寓于此然三江之説汉唐以来考究论辨互异或诸儒未尝亲歴其地沿访其迹但据书传所记附以臆説遂使圣经微防舛而不明三江故道混而莫辨今按三江既入震泽底定言三江入海则震泽之水不为害而致定也三江盖皆西通震泽而东流入海禹时洪水滔天震泽之水必泛滥怀襄为州大患故禹之治之也因东流之势决排壅塞使水繇三江入海故言震泽底定以明不为害也孔安国释经曰三江已入致定为震泽盖谓三江水入太湖故定为震泽也及其释嶓冡导漾至东滙泽为彭蠡东为北江入于海则曰自彭蠡江分为三入震泽遂为北江而入海释岷山导江至东为中江入于海则曰有北有中南可知矣遂以北江中江南江为三江其谓繇震泽而入海者与前注相背夫始言三江入震泽此则自度震泽下流终入于海故复言震泽又分三江而入海其失得较然矣虞氏志林曰江自彭蠡分为三又云江自太湖出于海此即孔氏之説也班固地里志云南江自震泽东南入海中江自芜湖东至阳羡入海北江自毘陵北东入海南江即今之松江在呉县南呉江县东中江在应天溧阳县西北名九阳江亦名永阳江源出芜湖大江东流入宜兴县界合荆溪以入震泽宜兴古阳羡也北江在毘陵县北毘陵即今之武进亦谓与震泽傍近而其迹已不可攷与孔安国所谓彭蠡江分为三入震泽北江以入海道里远近截然不同矣桑钦水经所着北江与班固同其叙南江乃谓自牛渚上桐水过安吉县歴长渎出松江入海不知桐水安吉中髙水不相通也又孔頴达书疏云今南人以大江不入震泽震泽之东别有松江等三江按职方扬州其川曰三江宜举州内大川其松江等虽出震泽入海既近周礼不应舍名山大江之名而记松江等小江之説其意殆将以大江东流入海者为三江然考禹贡所谓嶓冡岷山之江止有北中而无南止言彭蠡而不言震泽则与前三江既入震泽底定之防彼此不同不宜混而为一况太史公曰禹于呉则通渠三江五湖盖三江之水工力所平以定震泽记治之绩也若大江则不惟不与震泽相通而天堑之广朝宗之势似非人力所能开凿禹但疏其源导岷嶓通沱潜以至九江三澨而已岂遂以为于呉通渠之三江乎苏氏谓岷山之江为中江嶓冡之江为北江豫章之江为南江即导水所谓东为北江东为中江者既有中北二江则豫章之江为南江可知蔡仲黙曰若据此为三江则江汉会于汉阳合流数百里至湖口而后与豫章江防又合流千余里而后入海不可复指为三矣章俊卿考索如苏説而又言江自彭蠡而上为二自下口而上为三下流过秣陵京口则合而为一不复三矣又指言夏口之三江口为三江夏口今江夏县禹贡原属荆州与州何所闗渉与震泽相去二千余里乃谓为震泽所入之三江误矣韦昭以呉淞江钱塘江浦阳江为三江钱塘浦阳元不通震泽郦道元水经注复引其説而不复详考宋淳熙中程大昌进禹贡山川道里图辨论孔安国班固韦昭之説乃定为三江图以禹贡经文北江中江为据遂指扬子大江为三江其説曰北为北江中为中江南为南江又云徐坚援郑书以证三江曰左合汉为北江右会彭蠡为南江岷江居中为中江知一江为三也夫扬子一大江也岂可分南北中而名为三江禹作经训恐不若此虽其引辨叙説精密然图中止言三江不及震泽与经文戾矣咸淳中边实修昆山志辨证三江口曰江宗于海谓之江口当于海求之今大海自西防分南北繇转料而西朱陈沙谓之子江口繇徘徊头而北黄鱼垜谓之呉淞江口繇浮子门而上谓之钱塘江口虽无三江口之总名而三江口之迹显然况子江下流属于浙钱塘呉淞江分苏杭俱与震泽水势相入以此为三江自以为有攷于韦昭然子江何尝属于浙而钱塘江又不通于湖其谓与震泽之水相入甚为牵合盖徒泥口之一字遂以海口三江为据而不知禹贡三江原无口字也大抵诸儒皆不以震泽为主蔓引曲説间有知震泽为主者又好竒立异纷纷不一唐张守节史记正义曰三江在苏州东南三十里名三江口一江西南上七十里至太湖曰松江古笠泽江一江东南上七十里至白蚬湖曰上江亦曰东江一江东北下三百余里入海曰下江亦曰娄江其分处号三江口极有据但东南止云至白蚬湖而不知所止似欠明白而又止言娄江入海似二江皆不通海者然详其意盖谓太湖东导为松江至三江口则一分为东江一分为娄江其下流复合为一江而入海若导河播九河合为一河入海导江分九江亦合为一江入海也顾夷呉地记云松江东北行七十里得三江口东北入海为娄江东南入海为东江并松江为三江唐仲初呉都赋注与正义説颇合而尤分明但正义止言娄江入海其二江皆不言入海今既称东南入海为东江又云东北入海为娄江则娄江入海之处别是一江而与东江不相入矣朱长文呉郡续图经云昆山塘自郡城娄门至昆山入海即娄江指今之刘家港盖谓松江东口入海者为东江刘家港入海者为娄江太湖东入呉江县长桥合厐山湖者为松江三江之迹具存东江未尝塞也然呉淞江自呉县西南逦迤而来过昆山东南入嘉定界入海曰呉淞江口甚明初未与刘家河相通虽其支流一从昆山之东新洋江自北而东入太仓塘经州南城东入刘家河一从夏驾浦自北而东繇小瓦浦入刘家河其他小港亦有通者乃特支流而非江之故道岂遂指刘家河为娄江哉自宋以前未尝以刘家港为娄江朱长文始言之而又指昆山塘为娄江恐未必然按今太湖自呉江县长桥东北合厐山湖者为松江又东南分流出白蚬江入急水港入淀山湖迤东入海者为东江此单锷水利书所谓开白蚬江使水繇华亭青龙入海者是也但淀湖之东已塞不复径趋入海而北流乃合呉淞江故曰东江已塞也自厐山湖过大姚浦东北流三折成三江俗呼为上清江下清江呉淞江其实一江也入昆山西南又分为二一名勦娘港五里许复合为一经昆山南又东南过石浦出安亭江过嘉定县黄渡入青龙江繇江湾青浦入海者为娄江其安亭江在宋时已塞单锷所谓开安亭江使水繇华亭青龙江入海是也然自太湖东下皆称呉淞江昔人以呉多水患故去水称松江夫东南水惟于三江是赖而震泽不泛滥为害者实以三江入海无壅塞也虽古今殊异陵谷变迁江湖故道未免通塞更改然所经之途与东流之势则固划然可考何至如黄河迁徙南北易地悬絶之甚乎
　　王同祖三呉水利考
　　呉地古称泽国襟江带湖延控大海万水所凑触地成川是故呉于天下郡国最为卑下古今治水者莫先焉禹贡曰淮海惟州三江既入震泽底定周礼职方氏扬州其泽薮曰具区其川曰三江其浸曰五湖东南州郡皆古呉地扬州域也而三江五湖皆在今苏州境故苏州于呉地又最为卑下古今治水者莫先焉太湖为东南巨浸周五百余里在苏州西南境五十里连苏湖常三州之地可谓大矣东达于三江以入海三江通则太湖之水不为害太湖之水不为害则苏常湖三州皆安而苏州尤被其利三江不通则太湖东注泛滥为灾常湖之境未为患而苏已先受其害矣何也盖常湖据其上流地常髙于湖而苏州则居下流稍有壅阏境内皆成巨浸矣故治水东南苏州为急苏州属邑有七而呉江居其东南下流为淞江入海之发源昆山居其东北为淞江入海之要道稍有壅阏二县之境皆成巨浸矣故治水于苏二县为急然呉江之地左江右湖极为低洼是当水之都会也昆山之地引江达海扼阻诸邑是当水之闗键也故治水于二县其先后同而昆山为尤急也太仓嘉定则濵海髙原十居八九忧旱而不忧潦宜蓄而不宜泄其治水之法亦有相因而不为背者郏亶所谓辨髙下之原求蓄泄之迹者此也然东南之地虽间有髙原而终为泽国江海所归之水未尝乏絶故自古及今皆详于治水而畧于治旱以旱不能为大患也呉县处郡之西偏南属震泽旁皆山田髙视太仓嘉定而长洲常熟之地与昆山呉江连界者则视昆山呉江其西北与常州之江隂连界东南与太仓连界者亦视太仓江隂宋赵霖所谓平江之田虽下于诸县而濒海之地特高于他处谓之堈身堈身之西又与常州地形相等东西与北三面势若盘盂积水南入注乎其中所以沿海环江开治浦港不可不先者也大率诸县地势有髙有卑治水之法有同有异岂可一槩取必乎窃尝考之古今治水之迹矣呉地自大禹通渠三江五湖之后歴夏殷周二千余年未有能缵大禹之绩者故治水之法不见于经国语夫差起师北征辟为深沟通于齐鲁之间即今运河南自嘉兴繇石塘北流经郡城北绕白公堤出望亭入无锡县界续图经所谓防沟者此也是亦不过疏之以通征伐耳未闻其为民利计也汉初为藩封之地史称呉王濞即山铸钱擅山海之利富埓天子而亦不闻其以水利耕植也孝武时太史司马迁北登姑苏望五湖游览形胜思禹之功其意深矣三国呉孙权据有江东遂以富强以逮魏晋之际皆为股肱郡县然亦未闻治水兴利之事或纪载之阙未可知也至刘宋元嘉中扬州刺史始兴王濬以松江沪渎不通欲从武康纻溪直出海口穿渠浛功竟不立梁大通中呉郡水灾诏遣前交州刺史王奕假节发中呉呉兴信义三郡人丁漕大渎以泻浙江信义郡即苏州也时昆山为信义县水利之説于是兴矣唐贞元元和间于頔王仲舒刺苏州皆有兴修之举而唯有宋为详且备王荆公议废都水监不便谓议者曰举天下之役其半在于河渠堤埽此可见矣天禧间江淮发运副使张纶同郡守经度于昆山常熟疏五湖导太湖入海复嵗租六十万斛干兴五年诏苏湖秀州积水害稼发邻郡兵疏导以决其壅天圣初苏州水坏太湖外塘又海旁支渠湮塞废民耕田诏转运使徐奭等董其事敇遣内供奉官张永和相度市泾以北赤门以南筑石堤九十里起桥四十余所濬积潦自呉江东赴海复良田数千顷流民得自占者二万六千家嵗出租苗三十万景祐初范仲淹守乡郡议疏导诸邑之水上书宰臣具言水利宝元元年叶清臣为两浙转运副使以竝太湖有民田豪右据上游水不得泄世为民患遂请凿盘龙滙及沪渎入海民赖其利自是以后庆厯中常熟开金泾鹤渎二浦溉田千顷呉江修荻塘以通湖州至和中昆山开塘七十里名至和塘嘉祐中开昆山顾浦开松江白鹤滙如盘龙滙之法皆为民利熙宁三年郏亶言苏州水利首论六失六得及治田利害七事至为详悉事防行而罢崇宁二年宗正丞徐确考禹贡三江之説以为太湖东注于海松江正在下流请自封家渡古江开淘至大通浦直彻海口七十余里水道大通政和间赵霖体究治水利害其有三説一曰开治港浦二曰置闸启闭三曰筑圩裹田兴修未及一二而罢隆兴间李结献治田三议一曰敦本二曰协力三曰因时其他开治淤塞歴淳熙嘉定绍定之间皆为民利至前元大徳八年开呉淞江任仁发有水利议答泰定至正年间屡濬江海然比于有宋则为甚畧矣潘应武言决放湖水呉执中言顺导水势周文英言三呉水利皆有经画未知当时施行若何也明兴洪武九年开濬白茒至和塘及诸泾港永乐二年命户部尚书夏忠靖公原吉疏治苏松水患自后巡抚侍郎周文襄公忱巡抚都御史崔公恭皆濬治呉淞江以兴水利成化八年置佥事于浙江专治苏松等府水利十年都御史毕公亨知府丘霁复修崔公之功至治间连被大水命工部侍郎徐公贯疏江湖泾浦而水有所归九年工部主事姚文灏开七鸦浦筑沙湖堤且疏言六事皆中机宜告谕数条悉明利害其所编筑圩歌至今乡村之民家传人诵焉十一年工部郎中傅潮奉敇理呉中水利濬治昆山十河十五年郎中臧麟继之皆有成迹正徳四五年苏松大水为灾民不粒食时都御史俞諌奉敇治水逾年而工息复差工部郎中朱衮治水呉中竝为民利今上御极悯东南数被水患恐重伤财赋之地乃命巡抚工部尚书李公嗣兴修水利时官属若郎中林文沛员外郎顔如环实分理其任顔治呉淞江林治白茆未防顔以忧去林遂并治二水时李公建行台于太仓总督于上而林则周行诸邑躬亲相度导白茆濬呉淞江疏太湖于夏驾浦口置闸以障浑潮其他堤堰陂塘之修筑者甚众一时措置周悉号令严明厥工告成利被呉下迄今十余年沿江濵海其要害通泄之所所宜及时兴修以防未然正有赖于今日也
　　王同祖太湖考
　　太湖在苏州西南境三十余里禹贡谓之震泽周官尔雅谓之具区国语史记谓之五湖左谓之笠泽扬州记曰太湖一名震泽一名笠泽一名洞庭山海经曰浮玉之山北望具区是也周官既云其泽薮曰具区又云其浸五湖似五湖别有所在然范蠡乘舟入五湖司马迁登姑苏望五湖实又指此且扬州之境水大者无过于太湖其为具区甚明而歴考记所载五湖即是太湖非别有五湖也张勃呉录曰五湖者太湖之别名以其周行五百余里故以五湖为名虞翻曰太湖东通长洲松江南通乌程霅溪西通义兴荆溪北通晋陵滆湖东连嘉兴韭溪水通五道谓之五湖陆鲁望曰太湖上禀咸池五车之气故一水五名图经以贡湖游湖胥湖梅梁湖金鼎湖为五韦昭以胥湖蠡湖洮湖滆湖并太湖为五郭璞江赋以具区洮滆彭蠡青草洞庭为五初学记云或説以射湖贡湖上湖长塘湖滆湖为五按左越伐呉呉子御之笠泽国语呉越战于五湖可见五湖之为一湖甚明也然今湖中亦自有五名曰菱湖在莫厘之东周三十余里曰莫湖在莫厘之西北周五十余里曰游湖在长山之东周五十余里曰贡湖沿无锡老岸周一百九十里曰胥湖在西山之西南周六十里五湖之外又有三小湖夫椒山东曰梅梁湖杜圻之西鱼查之东曰金鼎湖林屋之东曰东臯里湖而呉人称谓则总曰太湖越絶书称其大周三万六千顷连苏常湖三州之地湖中有七十二山其大者曰东西二洞庭马迹次之山居人甚多闾巷井舍鳞次蚁聚无虑数千家而仙宫梵宇分布上下茂林平野弥望百里可谓大矣然考之太湖上流其西北自建康等处入溧阳逦迤至长塘河并润州金坛延陵丹阳诸水会于宜兴荆溪以入其西南自宣歙池州武林天目富阳下湖之安吉武康乌程长兴合苕霅山溪诸水以入数郡之水潴滙于湖汪洋浩瀚不可涯涘而东达于三江以入海东南积水之区盖莫有大于此者其底定也则灌溉民田为三呉美利泛滥也则浸淫数郡而民被其大害是以古人之治之也疏其源使水有所入导其流使水有所归皆为民兴利除害而已故观其置五堰于溧阳以节宣歙金陵九阳江之水使入于芜湖以北入于大江开夹苎干于宜兴武进之境东抵滆湖北接长塘河西连五堰所以泄长塘湖之水以入滆湖泄滆湖之水以入大呉渎塘口渎白鱼湾髙梅渎白鹤溪而入常州运河之北偏十四斗门北下江隂之大江所以杀西来之水使不入于太湖而皆归于江也又以荆溪不能当西来众流奔注之势遂于震泽之口疏为百派谓之百渎而又开横塘以贯之约四十余里百渎在宜兴者七十有四在武进者二十有六皆西接荆溪而东通震泽者也又于乌程长兴之间开七十二溇在乌程者三十有八在长兴者三十有四皆自七十二溇通经递脉以杀其奔冲之势而归于太湖也太湖上流诸道水之来源若此而所以泄之者则惟于三江是赖焉太湖东出呉江县之长桥为呉淞江繇呉淞江东流以入大海此震泽泄水之大道也然泄水之处各有区域盖不止于呉淞江而已曰鮎鱼口曰胥口曰白洋湾曰管渎曰小溪港曰瓜泾曰夹浦曰张家河曰北车桥曰漾湖溪曰上渎港曰陆家浜曰虎山桥曰石家浜曰蒯家泾曰九曲江曰后塘桥曰梅
　　梁溪曰龙塘河曰迎城山曰菱湖港曰太平桥曰泽塘浜曰灌渎浜曰和尚浜曰长洛浜曰王家漾曰山泾港曰渡水港曰黄渎港曰后保河其他支流尚多不可殚记皆所以泄太湖之水以东入于三江诸浦而归大海者也然以江湖形势观之大要宣溧以上西北之水可使入于芜湖以归大江而不可使注于荆溪苏常以下东南之水可使趋于呉淞江归大海而不可使积于震泽此治水东南之大防也然地形有髙下时势有古今水道有通塞而所以治之之法则固不可同年而语也
　　徐献忠沿湖港溇考
　　太湖旧有沿湖隄防而泄以诸溇溇有斗门制以巨石甚固门各以牐版旱则闭之以防溇水之走泄有东北风亦闭之以防湖水之暴涨官主其事为利浩博后渐湮废颇为郡中之害东坡水利奏云太湖受诸州之水先治呉江南岸茭葑芦苇之积则水东泻而无壅滞之患诸州利矣自今观之呉江茭苇屯结成田长桥诸洞门悉皆湮塞比来十水九渰民力尤困呉江之患卒未能除而沿湖诸溇不可不加之意也按大钱小梅二港总苕霅西南众水以入于湖港之最大者也大钱以东皆纵横港注入诸港直至呉江界
　　西金港顾家港官渎港张婆港及宣家杨渎泥桥寺桥计家等港先素流通止因其旧而修之也
　　阳溇沈溇罗溇大溇新泾溇潘溇诸溇谢溇和尚溇张港溇幻湖溇西金溇东金溇赵港许溇杨溇义髙溇陈溇薄溇五浦溇蒋溇钱溇新涌溇石桥溇汤溇盛溇宋溇乔溇湖溇已上各溇者因民建议以便水利者也
　　已上三十八港溇俱属乌程按修湖溇记云湖溇三十六其九属呉江其二十七属乌程惟计家港近溪而濶独不置闸绍兴二年知州事王回修之又改二十七溇名曰丰登稔熟康宁安乐瑞庆福禧和裕阜通惠泽吉利泰兴富足固益济又皆冠以常字今乆废不牐成化十年设治农通判李智渐皆修治民多赖之
　　曹儒海塘考
　　窃闻海塘之制本为捍御咸潮以便耕稼自春秋时范蠡筑圩田之后疑即有之唐开元初乃名之曰捍塘起杭之盐官迄呉淞江长一百五十里宋乾道中元至正初皆修焉起嘉定之老鹳嘴以南抵海宁之澉浦以西髙于城垣内外皆有塘沟相夹自设此塘之后而松嘉杭无入海水口禹贡之东江遂湮无考矣国初信国公汤和经畧海防倚以为重至成化中頽废巡抚毕亨益増其旧及里防塘兵农两济夫松以海塘防咸潮而苏之浑潮淤淀为害不小若沿海设塘而于港之口置减水闸以司启闭则潮沙所塞不过港口数里易于挑濬更借土著之民沿塘以居寛其他役计免田税即作兵饷俾之守塘则不独险要可固而水利无穷矣
　　王圻开濬呉淞江考畧
　　松江在上海县北旧名呉淞江后以水灾去水从松盖禹贡三江之一也三江者北为娄江中为松江南为东江而松江又名松陵江其源出于震泽自呉江长桥下东流至尹山北流至甫里东北流至淀山北合赵屯浦东合大盈浦又东合顾防浦崧子浦盘龙浦凡五大浦而至宋家桥东南流与黄浦防而入海其将入海处别名沪渎江东西凡二百六十里此东南水利之最著者向与娄江东江并为湖流入海之要道自唐开元元年筑捍海塘起杭州盐官抵呉淞江长一百五十里沿海港口尽为堵截而东江湮没无攷矣东江既塞娄江界在北境惟此松江一线闗系苏松二郡民生国计故歴代治迹独详于松江宋宝元元年两浙都转运副使叶清臣开盘龙滙以入江庆歴元年知华亭县钱贻范开顾防浦以入江嘉祐六年转运使李复圭开白鹤滙以入江元祐三年常平使者调苏湖秀之人濬青龙江以入江绍圣中转运副使毛渐开大盈诸浦以入江崇宁二年宗正丞徐确提举常平自封家渡古江开淘至大通浦直彻海口凡七十四里上海合嘉定二县供役大观元年十一月从中书舍人许光凝奏检较松江古迹大加疏导三年两浙监司奏请开淘松江复置十二牐宣和元年两浙提举常平赵霖又开白鹤滙以入江绍兴四年盐官丞王珏开华亭海河二百余里通濬溉田十五年通判曹泳开顾会浦又濬盐铁塘更名下沙浦以入江乾道二年转运副使姜诜开通波大港即顾防浦以入江前进士胡恪随司门员外郎李公相度开修三江积水元至元三十年值霖潦知水人潘应武与呉伋张桂荣等承浙东佥院宣慰之命相视合修河渠即湖田开新港三濶约三十余丈【大漕港北新河即新港】及濬赵屯大盈二浦以入江大徳八年任仁发言开呉淞江自上海旧江东抵嘉定石桥浜迤逦入海长三十六里深一十五尺濶二十五丈役夫一万五千为工一百六十五万一千六百有竒复置牐窦启闭十年开赵屯大盈樊浦白鹤盘龙旧江计长三十七里其中樊浦为首下接新泾旧江濶二十丈其余不等又于庙泾以西盘龙以东开挑水口五处新泾南北置二木牐泰定元年前都水监任仁发董开呉淞旧江二道乌泥大盈二河其法以户有纳苗田一顷五十畆差夫一名计四万有竒毎名实支粮三升中綂钞一两三年任仁发等于上海县之潘家浜乌泥泾二处各置二石牐以遏浑潮使牐内清水冲渲江道深濶后至元间又谓牐置乖宜旱霪交病繇是复开元堰直河至正元年捞漉呉淞江南北岸下泥沙疏濬各河十数用夫一十九万八伯四十给粮四千七伯四十七石钞三千一伯六十四锭各有竒夫自宋至元开濬松江无虑数十次竝未闻有以风水之説阻挠者盖亦计利害之大而不恤其小也逮及国朝永乐二年命户部尚书夏原吉治水苏松掣昆山嘉定诸塘浦引呉淞江水入刘家河于上海濬范家浜接黄浦达海正綂六年巡抚工部侍郎周忱修呉淞江畧用邑人杜宗桓议立表江心尽去壅塞其沙涂成田计畆収税以补坍陷天顺四年巡抚都御史崔恭濬大盈浦以入呉淞江又凿江自昆山夏驾浦至嘉定庄家泾出旧江一万三千七伯丈【永乐初引松江北入刘家河江之东段不曽施工】又浚蒲滙等塘及曹家沟呼都台浦成化七年海水溢八年设宪臣于浙江按察司专治苏松等府水利佥事呉防议修华亭上海海塘华亭南自海盐上海北抵嘉定各数十万丈余治初佥事伍性濬呉淞江中段及顾防赵屯都台诸浦七年工部侍郎徐贯奉命治水东南濬呉淞江自帆归浦至分荘计七十余里府通判郝希贤承檄董工是年知县董钥筑西乡田围十二年府通判原应宿濬崧塘肇嘉浜嘉靖元年巡抚都御史李充嗣奉命用昆山嘉定华亭上海四县民力相继开呉淞江上海分地初自昆山县界东至白鹤江后自嘉定县界东至呉塘总四千余丈役夫二万三千有余给散银米八千余两石犒劳旬至焉知县郑洛书调度主簿黄明董工先是开常熟白茆河役上海九千余夫糜三千余米继以呉淞两年而三兴大工嗣后抚臣屡议开濬虽经具题止因工费浩大无从措办辄复停止至隆庆四年巡抚都御史海瑞奋然独任借支军饷及各处发追稻谷赃罚导河夫无碍等银委本府同知黄成乐苏州府推官龙宗武上海县知县张嵿尅期开濬查勘旧迹共计长一万一千五伯七十一丈濶三十余丈议半开河面一十五丈除嘉定应濬外上海实开长六千五百三十一丈八尺余面濶一十五丈底濶七丈五尺深一丈五尺六寸余共计用工食银五万余两不两月而工告成是嵗大饥民多思盗自河工兴而畚锸云集盗因以息自此三十余年江流通利旱潦有资百姓至今尸祝之后以呉中水灾异常奏请特设水利道副使许应逵专管江南水利驻劄松江其工亦首濬呉淞而次及诸水工竟无成而应逵亦以劾去十万帑银付之东流惜哉夫自永乐以及万厯开濬松江不下八九次而亦未闻有以风水之説阻挠者沿至今日黄渡以西宋家桥以东尚皆通流如故而中段七十余里卒成平陆此江既塞则五大浦及田间水道日就浅淤设遇旬日之雨一望弥漫无从泻出幸而晴霁数日则又车戽无资田畴坼禾苗立见枯槁有司奉檄追征痛恨逋负而不知逋负之繇皆原于此监司但知东南凋弊而不知凋弊之繇皆原于此此江之开濬何可一日不讲哉然开河之难难于工费工费所需不出于官则出于民而今公帑空虚闾阎匮乏官民皆莫可搜括也惟原编导河夫银及原拟提编免役一节上下咸称便利盖提编者即以各州县新编五递年解运推収里老塘长各差量其轻重征银免役以佐河工而各差之缺即以次年原编人数接充徃嵗上海修城事曽经提编一次便可得银五六千若以苏松二郡通算便即得七万余金舍此二项之外倘不足用更有各府州县济农备赈银谷当此水灾民困之日正当发廪拯救一以活饥民一以佐河工较之徃嵗请捐内帑请吊赃赎其难易为何如也且提编之举其便又有二近来佥报各役俱系宦家富户乐于输银而苦于应役数万余金不烦棰楚顷刻可完其便一征银在官雇募饥民开濬计工给发方今水灾之后冬间待赈必多即此以寓救荒之意又省塘长起夫需索之扰其便二有此二便而工费浩钜何足虑哉夫工费既有成説而复有倡议阻挠之者则皆侵占官河豪民揑造浮词以鼔惑缙绅此必明哲所洞照者　又按导河夫银系派入条编见征之数提编事例乃上海许知县建议有卷试一吊查即可举事似亦不必题请
　　新勘应濬号浅深长尺【应用工食银两附】
　　东自上海城北闸港口二坝地方起至西芦浦止长二千五百二十丈淤淀颇髙应开深一丈二尺若照隆庆年间面濶十六丈底濶八丈每丈土方折算一十四方四尺共方三万六千二百八十八方
　　东自芦浦起至西上澳塘止长一千一百七十八丈潮沙淤淀已成平地应开深一丈三尺每丈折算土方一十五方六尺共方一万八千三百七十六方八尺
　　东自上澳塘起至新泾口长六百五十三丈淤淀亦髙已同平陆应开深一丈三尺每丈折算土方一十五方六尺共方一万一百八十六方八尺
　　已上三共长四千三伯五十一丈共折方六万四千八伯五十一方六尺每方工食银四钱六分共该用银二万九千八百三十一两七钱三分六厘
　　东自新泾口迤西至孙基港口长一千二伯三十丈尚有河影应开深一丈二尺每丈折算土方一十四方四尺共土方一万七千七伯一十二方
　　东自孙基港口迤西至荘家泾口长一千三伯五十一丈五尺尚可通流开深一丈一尺每丈折算土方一十三方二尺共土方一万七千八伯三十九方二尺
　　东自庄家泾口迤西至盘龙塘口长四伯二十五丈应开深一丈每丈折算土方一十二方共土方五千一伯方
　　东自盘龙塘口迤西至髙家浜口长四伯八十八丈应开深一丈每丈折算土方一十二方共土方五千八伯五十六方
　　东自髙家浜口迤西至纪王庙严傥浦口长四伯丈应开深九尺每丈折算土方十方八尺共方四千三百二十方
　　东自严傥浦口迤西至青浦界宋家旧港长五伯十二丈自此潮沙稍缓淤垫稍低尚可通舟来徃应开深八尺每丈折算土方九方六尺共土方四千九百一十五方二尺
　　东自宋家旧港迤西至洛劒浦南赤雁浦长一千一伯丈此段尚可行舟亦应开深七尺每丈折算土方八方四尺共方九千二伯四十方已上七段共长五千五百零六丈五尺共折方六万四千九伯八十三方每方工食四钱六分算该用银二万九千八伯九十二两一钱八分
　　通共十段共计算工食银五万九千七伯二十三两九钱一分六厘
　　另外又议筑宋家桥口大闸及各段堰水坝闸并官吏役人供给饭食共约计八千有竒
　　已上通共开濬工食并闸堰供给等项共该用银六万七千七伯二十三两九钱一分六厘
　　【附】开呉淞江驳议
　　按呉淞一江自神禹凿山导水以来未有上海即有此江而呉淞文献未始不与天下争衡暨元末立县此江水面尚濶数里波涛汹涌十倍于今而本县甲科犹然绳绳不絶奈何迩来谈堪舆者遂以此江之通塞系文运之兴衰而缙绅贤者乃皆啧有烦言是何其深信曲説而不达国体也夫呉淞一江系四郡十二州县生灵之命脉朝廷数百万赋粮之根本止因科第一郡而坐令公私俱困又岂仁人智士所忍言耶况今之建议者欲于上海县北宋家港口筑一坝闸以遏潮沙则呉淞水势不致东流直泻出海似又与堪舆家説了无妨碍宜不当惩羮而吹虀矣姑记此以就正于忧国忧民之君子
　　计查歴年开濬呉淞江后科第
　　一治初年佥事伍性开呉淞江一次次年庚戌钱福中会元状元至六年壬子顾清中解元官至尚书癸丑李希贤中会魁乙夘王防中解元唐锦中乡魁十四年辛酉陆深中解元官至侍郎
　　一嘉靖元年巡抚侍郎李充嗣开呉淞江二年癸未徐阶中探花官至大学士同年潘恩官至尚书至十三年甲午莫如忠中乡魁官至布政至十九年庚子林树声中乡魁防元官至尚书寿及百嵗
　　一隆庆四年海忠介公开呉淞江次年辛未郡中同榜六人五跻三品许乐善现任通政使癸酉丙子方应选陈所蕴抡魁俱为文宗
　　一万厯十六年许副使应逵开呉淞江十七年己丑董其昌中防魁胪入翰林二十五年丁酉吕克孝中应天解元徐光启中顺天解元二十九年辛丑张以诚中状元
　　已上皆百年内事典籍可据可验呉淞之开并无妨于科目且堪舆家有言百步之外风水即无干涉况此江逺在百里外耶或又言呉淞一开黄浦必塞苐未知宋元迄今呉淞疏濬不下二十余次黄浦曽有湮塞时否此又可以理察设若果有妨碍何先辈名公纂修松江华亭上海志乘水利款中全无一言及此而惓惓以开濬呉淞为首务则今日之倡异者殆或未之考耳
　　王焕如曰王少叅濬呉淞议酌羣见辟邪説真救时之硕画也止提编一节在嘉定上海或可行之今时势不知何如矣若苏属他州县方苦编徭不足一开此例重困生民万万不可王圻中江考
　　水经云中江在丹阳芜湖县东南至防稽阳羡县入于海震泽在呉县南五十里北江在毘陵北界东入于海韦昭云三江为呉郡东南松江钱塘江浦阳江今志以松江娄江东江为三江而中江湮没无考疑在华亭海盐平湖界中后为捍海塘堵絶不通耳一綂志云中江在溧阳县西北即禹贡之三江也今名永阳江下流入宜兴县界
　　王圻娄江考
　　史记正义曰一江东北下三伯余里入海曰下江亦曰娄江呉记曰东北入海为娄江苏志云自呉县鮎鱼口北入运河经郡城之娄门者曰娄江歴昆山太仓东至天妃宫出海元至元二十四年朱清浚开娄门至海口
　　王圻东江考
　　史记正义曰一江东南下七十里至白蚬湖入海曰上江亦曰东江呉地记曰东南入海为东江苏志云自大姚分支过淀湖东至嘉定县界合上海黄浦繇黄浦经嘉定县江湾青浦东北流亦名松江者为东江按大姚在长洲县二十六七都郦道元水经注云汉书地理志曰秦于故越地武原乡置海盐县后没为柘湖徙治武原又沦为当湖南有秦望山谷水于县出为澉浦以通巨海疑此即东江也后因筑捍海塘遂湮没无考呉记曰一江东南行七十里入小湖为次溪自呉东南出为谷水谷水经由拳县故城下又东南经嘉兴县城西又东南经盐官县即海盐县故城后没为柘湖县南有秦望山谷水于县出为澉浦以通巨海此説与水经稍同但未审此果东江否也水经云乂东至余姚县东入于海注云诸暨之南余姚西北浙江与浦阳江同防归海山海经云浮玉之山北望具区苕水出于其中北流至具区浮余五里便是句余县之东山乃应入海据此则太湖水从浙湖出海似亦有据因书备考宋元嘉二十二年扬州刺史王濬欲开武康苎溪泄湖水以入海不果据此则太湖水出钱塘似亦与水经相合据松志上海县黄浦支河曰闸港闸港之东曰新塲新塲旧有海口论者或指此为东江
　　王圻三江口考
　　繇湖入海之道最大者曰三江即松江娄江东江也其分水处曰三江口史记正义曰三江在苏州东南三十里呉地记曰松江东北行七十里得三江口与正义不同一江西南上七十里至太湖曰松江即古笠泽一江东南下七十里至白蚬湖入海曰上江亦曰东江一江东北下三百余里入海曰下江亦曰娄江
　　王圻溧阳五堰考
　　五堰之筑在宜兴以西属溧阳县古人欲分杀水势使西南诸水不入荆溪繇分水银林等堰入伍子胥伐楚从运河以入大江自五堰废后宣歙池阳九江诸水不入芜湖反皆东注震泽故今之谈水利者以修复五堰为首务
　　王圻土冈堰闸考
　　按苏州府太仓常熟之东北境有上冈身下冈身归呉冈身在新安乡曰青冈在惠安乡曰王家冈松江府华亭县之东南境有竹冈紫冈沙冈皆土垅髙起横亘百里殆若天所以限截湖海二水使不相通耳后因导江导海利于泄泻而穿渠横截冈身矣在刘河以北者髙田苦于无水遂置堈门以堰水如今之钱堈门张堈门沙堰门呉堈门顾庙堈百堈李堈门及斗门之类皆是而近多圮坏不修旱亁水溢之患恶能免哉
　　侯峒曽开濬呉淞江考畧
　　一利弊考
　　三呉古称泽国以水为利亦以水为害而利害之源全系呉淞江通塞禹贡谓三江既入震泽底定三江者归太仆有光考定谓东南钱塘江西北扬子江而东北为呉淞江是呉淞一江与钱塘扬子二江竝泄太湖之水自杭州筑长林堰而太湖东南之水不得入于钱塘常州筑五堰而太湖西北之水不得入于扬子二江之道既阻仅有呉淞一江当太湖下流自呉江县长桥下东流至尹山北流至甫里至淀山又北合赵屯浦东合大盈浦顾防浦崧子浦盘龙浦凡五大浦而至宋家桥东南流又纳黄浦之水以入海盖东西亘二伯里境连嘉昆上青四邑而杭嘉湖苏松常六郡之水俱泄于此此而复淤震泽何繇底定国家财赋大半倚办东南而六郡当十之八禹贡谓田为下下今赋乃上上惟借水为利耳呉淞既塞五大浦及田间水道日就浅淤旬日之雨一望弥漫无从泻出幸而晴霁数日则又车戽无资田畴坼禾苗立槁郡县痛责逋负日积而不知逋负皆原于此监司但知东南凋弊日甚而不知凋弊亦原于此呉淞开濬岂容一日缓哉徃有侵占膏腴因倡异説谓不利于松郡科第者则王叅议圻即上海人特出驳议一通可考
　　一兴废考
　　江为东南水利之最着歴代治绩最详徃不具论自宋宝元迄元至正开濬呉淞载在史册者以一二十计自本朝永乐二年迄隆庆三年开濬亦八九次详具王叅议圻攷畧中而事最近绩最竒者则无逾海忠介迨万厯十五年因水灾异常特设许副使应逵专董水利再濬呉淞求通反塞三呉坐困今黄渡以西上流尚通一线中段七十余里竟成平陆万厯三十二年抚院曹公时聘按院马公从聘移文郡邑集议开江事宜业有成画四十一年按院薛公贞天启二年抚院周公起元皆特疏具题奉有俞防而迄未有创非常之原者今日庙廊询度执事筹咨倘此江蓄极而通之防乎亦千载一时已
　　一经费考
　　呉淞当濬防费讲求卒难举事者徒以工用浩烦无从措办耳徃者特颁内帑不费民间一钱而今不能徃富室助谷有至二万石而今不能徃杭嘉湖三郡皆以赎锾协济而今亦未必能徃海忠介动支各项银不足用遂请防折苏松常三郡漕粮二十万石每石折银六钱以五钱照例归太仓以一钱助河工而今又决不能则计莫若求之提编提编者以各州县新编五递年解运催収里老塘长各差量其轻重征银免役而各差之缺即以次年原编人数接充徃者上海曽为修城事提编一次便得银五六千若以各邑通算便可得数万两再减其半亦可得四五万两近来佥报各役多宦家大户乐于输银苦于应役不烦棰楚顷刻可完上下两便似无逾此其次则役军丁各卫所军原有食粮查正徳间抚院李公充嗣嘉靖间按院吕公光洵俱用军开河又厯考宋元间治水多用水军故费少功倍此辈平时既不得不设乃以有用之财有用之人置之无用之地即以暂充夫役无妨讲武况古人寓兵于农行师之际挑堑掘濠亦兵夫事诚令军官各率卫所军兵开江且许量加工食功成陞赏谁不欣然效用是亦一议也他如吊取导河夫银备赈银罚赎银又如劝助如役傍河食利之民前人各有行之时异势殊在当事悉心筹画耳
　　一丈尺工价考
　　嘉靖末呉淞湮塞隆庆三年巡抚海公毅然开濬查勘旧迹自黄渡起至宋家浜口长若干里计一万一千五百余丈旧河影濶三十丈减半开一十五丈底濶七丈五尺深一丈五尺六寸共计用工食银五万余两不两月而告成三十余年利赖尸祝万厯十五年后许副使应逵因开加塞遂成平地七十余里万厯三十二年曹抚院时聘着沿江居民勘定应开丈尺及估计工食银两该上青嘉三县居民各勘本江原额面濶一十六丈今公私匮乏若照额开濬恐钱粮不敷议得开濬面濶十丈底濶五丈濬深一丈每丈该土方七方五分每方用夫十五工每工用银三分每方该银四钱五分每丈合用夫工银三两三钱七分五厘大约以此为率
　　上海县自闗桥起至盘龙塘止内除嘉定界九十丈实长六千五百四十六丈二尺五寸积该土方五万四千三百三十方据算每方用夫十六工共用夫八十六万九千二百八十工每工三分共银二万六千七十八两四钱
　　青浦县自东虬江起至赵屯浦口止内除嘉定界二千一百六十弓实长一万九百五十四弓据算工银二万一千五百五十八两
　　嘉定县自上海界西新港起至盘龙塘止长三伯六十弓内聴上海界一伯八十弓止该一伯八十弓乂自盘龙塘起至青浦县赤雁浦口止五段量长五千七百二十六弓内有许家村起至赤雁浦口止南属青浦北属嘉定应聴青浦二伯六十五弓实该一十五里七分该江五千四百六十一弓并上海界内一伯八十弓通共该江五千六伯四十一弓积该二千八百二十丈五尺据算银九千五百十九两一钱八分七厘上海县平陆无水嘉定有水二尺三尺者各段不同每丈合议戽水工银一钱五分计该银五百三十二两有零另有应筑大坝两条并两傍支河狭处不开外余有盘龙塘口大浦一十三处共约计备桩木工料银三伯两共算银一万三伯四十二两一钱八分七厘右系万厯三十二年勘数及万厯四十一年兵道俞公维宇再行檄勘查随据上海县申报此江东自上海起西自青浦嘉定止湮没九千八伯余丈则比前数翻减矣且开江止议面濶十丈底濶五丈较旧额愈缩愈狭识者谓江之易塞止以潮沙易淀今江流愈微潮泥愈积不一二年将复淤梗是使力为徒劳财为徒费海忠介十五丈之额似防不可复减又土方工价或议四钱或议四钱五分或四钱六分或四钱八分须有画一则夫淤河之长短开濬之丈尺工价之多寡今日自宜另行踏勘计议聊述旧闻备参攷尔
　　一夫役综理考
　　海忠介开河事迹多在上嘉二处吊卷可查大抵委用亷干府县佐贰三四人总理又查报上青嘉三县殷实耆民分段募夫忠介亲自巡省至工银给散预令各县秤对包封本院亲自抽兑无差亲至河所计工给散姧猾一毫不敢染指以故小民踊跃不日告成今日委用综理官员诚为吃所谓有治人无治法至于夫役除后军丁一议贵在省费聴酌行外若调极东之民开极西之江劳费数倍功迄不成徃有役四郡人夫者其弊可鉴惟附近募夫晨聚夕散晴作雨歇力省而费寡乃泥头最不可用民间私濬多任此辈使之募夫夫工仅得六七泥头坐享三四共知其弊仍习用之者以夫役散处主家难集又羣工杂聚不能无寄托若公家濬河有官府为之号召塘长为之綂率即虑脱逃又有互保之法何借此辈而以耗减工食哉
　　已上五款据宪檄查议者错举所知以备酌复若施工伊始则审地髙下有议运泥木车有议开首中心有议竣事之时稽验深广有议导河铁帚有议浦口置闸有议容陆续条上兹未敢赘







　　呉中水利全书卷十九
<史部,地理类,河渠之属,吴中水利全书>
　　钦定四库全书
　　呉中水利全书卷二十　　明　张国维　撰説
　　説本注疏之义其文或畧或详皆所以指画水道务合源委读者应知作者之苦心
　　宋
　　朱长文东南水利説
　　地倾东南而呉之为境居东南最卑处故宜多水昔禹之治水也因其势之可决者疏而为三江因其势之必聚者潴而为五湖乃底于定微禹其能不鱼乎观昔之智亦勤矣故以塘行水以泾约水以塍御水以埭储水遇淫潦可泄以去逢旱嵗可引以灌故呉人遂其生焉前代经营之迹多不见矣至唐元和中开常熟塘古碣仅存颇称灌溉之利钱氏时常置都水营田使以主水事募卒为都号曰撩浅盖当是时方欲富境御敌必以是为先务国朝天禧天圣间呉中水灾于是命发运使张纶同郡守经度于昆山常熟各开众浦以导积水嘉祐中范文正公来治此州适当歉嵗深究利病不茍兴作公以为松江不能独泄震泽诸湖之水虽北压子江东抵巨海河渠至多湮塞已乆不能分其势今当疏导诸邑之水东南入于松江东北入于子与海也有盘龙滙者介于华亭昆山之间步其径才十里而洄泬迂缓逾四十里江流为之阻遏盛夏大雨则泛溢旁啮沦稼穑坏室庐殆无宁嵗范公尝经度之未遑兴作宝元中太史叶公清臣漕按本路遂建议酾为新渠道直流速其患遂弭厥后转运使沈立之又开昆山之顾浦颇为深濬嘉祐间呉中荐饥朝廷择选守将经制其事蔡秦州自杭校理典是郡尝请行县按水亲度其利是时转运使王纯臣建议请令苏湖常秀修作田塍位位相接以御风涛令县教诱植利之户自作塍岸定邑吏劝课为殿最当时推行焉及李兵部复圭为运使韩殿省正彦宰昆山于是复修至和塘使之完厚民得因依立塍堨以免水患而韩君又开松江之白鹤滙如盘龙之法皆为民利熙宁元年六月有诏兴修水利二年十一月颁农田水利约束三年广东安抚司机宜文字昆山郏亶上言苏州水利大槩以为环湖地低故常多水沿海地高故常多旱治田为先决水为后欲取所谓水田者畧循古法也七里为一总浦十里为一横塘因出土以为堤又取所谓高田者一切设堰潴水以灌溉之则高田不涸而水田亦减流注之势度用二十万工水治髙田旱治下泽要以三年而苏之田毕治矣其后士人傅肱欲决松江之千墩金城诸滙又欲开无锡之五泻堰以泄太湖而入于北江导海盐之芦沥浦以分呉淞江而入于海于昆山常熟二县深辟诸浦遇东南风则水北下于扬子遇西北风则水南下于松江庶可纾患夫治水者常濬其下流下流既通则上流可导也
　　范成大水利围田説
　　今之岸塍率去水二三尺人单行犹侧足而行坎坷防裂累累如蹲羊伏兎佃户贫下至东作时举质以备粮种其势无余力以及畚臿之工妇子持木锨探汚泥补缀空缺累块亭亭一蹴便陨谓之作岸实可怜笑秋雨时至莫之障防与江湖同波农人转徙而他明年或能归业或召新租事力愈薄卤莽増甚今宜于边临湖瀼土人所谓搭白之处増筑长堤使髙五六尺基广七八尺以上秋冬之交潢潦干源手足所及土皆可取阅春夏半年至秋雨风潮土已坚定草茅生之可恃为安较之临时补缀客土杌揑不可同年而语至于夫力则同顷共利者不殊如一顷之田南髙而北下水必先自北入北边有田之人固当悉力三边众户亦合并工同作夫有田无岸水平之日辄复罪岁愚甿受敝没世不悟诚可太息
　　元
　　【失名】镇江漕渠説
　　唐孙处润州图説云云阳西城有水道至东城而止建康实録呉大帝赤乌八年使校尉陈勲作屯用发屯兵三万凿句容中道至云阳西城以通呉防船舰号破冈渎上下一十四埭上七埭入延陵界下七埭入江宁界于是东郡船舰不复行京江矣晋宋齐因之梁以太子名纲乃废破冈渎而开上容渎在句容县东南五里顶上分流一源东南流三十里十六埭入延陵界一源西南流三十六里五埭注句容界西流入秦淮至陈霸先又湮上容渎而更修破冈渎隋既平陈诏并废之则知六朝都建康呉防漕输自云阳西城水道径至都下故梁朝四时遣公卿行陵乘舴舰自方山抵云阳至隋大业中炀帝幸江都欲遂东游呉防始自京江开河至于杭此説不然京口有渠肇自始皇非始于隋也盖六朝漕输繇京口泛江以达金陵则有风涛之险故开云阳之渎以达句容而京口固未尝无漕渠也详诸实录所谓东郡船舰不复行京江之语可见舆地志晋元帝子裒镇广陵运粮出京口为水涸奏请于丁夘港立埭又齐志丹徒水道入通呉防皆六朝时事尤为明验是则炀帝初非创置不过开使寛广耳及观京口诗集宋乾道庚寅郡守蔡洸浚渠河成郡人顾致尧诗则渠始于秦明矣
　　【失名】都水庸田司集江湖水利説
　　震泽受呉中数郡之水西南湖州诸溪西北宣州诸溪并下太湖盖诸山峙于太湖之西地形高阜兼南北东三处江海之岸亦髙而太湖之四外皆髙水积其中常若盘盂之盈满非借江湖深利何以通泄设有雨潦则泛滥四溢环湖低田其能免淹没乎范文正公谓太湖天开泽国众流所聚而江海之涯地势皆髙若欲导泄积水在乎时时检太湖东岸北岸通江诸河道水洞不致诸物闭塞可也盖环湖皆苏湖常秀之良田病于低洼利在泄潦兼沿江傍海诸高田亦仗湖流奔注冲散潮沙使江湖深利乃可引潮灌溉繇是言之凡太湖出水口子宜常通不宜畧塞也诸小湖在太湖迤东及北者有昆承湖巴城湖阳城湖沙湖陈湖尹山湖蠡湖薛淀湖又名淀山湖并诸水瀼淹荡皆能接泄太湖水注江达海数内淀山湖闗系呉淞江注泄至为切要论其古迹周围二百里此湖水自大盈赵屯二浦以泻呉淞江既近且便较之诸湖惟淀山湖之东岸北岸与浑潮相接最近若上源所注不急则潮沙繇此以注湖内渐成淤淀富豪之家繇淤淀而围成田地里步不多其来乆矣繇是湖之潴水益狭又与二浦渐逺而所泄不能快便若非就湖内围田上多开河道及时时修浚二浦并浚近浦诸沟洫接济通泄冲涤浑潮则此湖淤淀恐不止于是也呉江长堤又名挽路石塘按宜兴前辈单锷云昔庆厯二年因风涛多败漕舟遂接续筑成长堤横截五六十里虽时有桥梁而流势不快江海浦港复多沙涨又按东坡苏公云淞江沿数十里积石壅土筑为挽路建长桥植千柱于水中涨水之时桥上水常髙尺余江水不快则海之泥沙随潮日积而呉中多水患又按昆山郏亶云呉江筑为石塘以障东流之势是致下流浅狭遽涨潮沙半为平地如长堤如挽路如石塘皆同此处正是太湖东岸泄水下呉淞江入海第一要处古贤交口立论以晓人者乃至再三必是此处不当闭塞凡先来于堤间多置木桥多凿水洞上则通行下则泄水者盖欲仗其急流奔注江河冲涤泥沙免致水患然犹虑桥柱之阻水今人多不知此意或便于行路则坝塞河口或惰于巡防则宻置椿橛此又不止于桥柱之阻水也矧以茭菱鱼簖等物障遏妨害农功必得官司于此处榜示吿戒使之咸知利害可也呉江长桥长洲宝带桥曽议凿堍添桥寛展水道皆合浚治昆山塘北纳阳城湖南吐呉淞江常熟塘接泄太湖水势入昆承等湖注江达海两傍河道各有七十余条多有坝塞之处合去坝塞使之通流大盈浦南接淀山湖自白鹤滙以达呉淞江浦濶三十余丈赵屯浦南接淀山湖北达呉淞江浦濶五十余丈此二浦注泄湖水最为切要常宜深濶通利近年以来渐至淤塞又太湖东至松江有白鹤滙者宋嘉祐崇宁宣和间三次开浚又有顾浦滙盘龙滙千墩金泽诸滙推原其故皆繇上源闭塞湖流迟缓潮沙积聚而成今有河沙滙者涨塞江心阻水尤甚及有新华觜分荘觜严家觜暴涨为害俱合凿开盖觜即滙之异名也明
　　姚文灏浙西水道图説
　　浙西为区四高中下势若盘盂诸源西来天目为魁也列泽中滙太湖为最也众流归东三江为宗也近世治水者浚松江跄口则不通水之不乐东也决黄浦夏驾则沛然水之欲北旋也夫万水皆东三江故同也今兹之欲北何也海塘障而东江塞也自东江之塞也天目南源迂回数百里过松江然后入海失其宅也议者徒知恶诸浦之夺江而欲截其流而不知江之不能自繇也然则通东江复禹迹可乎曰不可也东江通则咸潮溢也近江膏腴之田复卤斥也后之治水者莫若因其势之所在近三者导之使入黄浦近淀湖者导之使入娄江近阳城者导之使入七浦庶几事半而功倍也图之作举纲也纲举而目张也观者得水土分数于区画之间髙下见矣髙下见疏防辨矣
　　魏校呉中水利説
　　呉地边髙中下昔人象为盘盂不大决其下流注之海则胡以止湖翻矣禹贡所谓三江既入震泽底定是也今淞江全受震泽诸水实维经流而中多淤阻如肠胃病噎然则并而入娄江过刘家港入海西迤北地形愈卑则滙为阳城昆承诸湖故有白茆塘受之以泄于江
　　何宜水利塘圩説
　　脩治塘圩浙西水利急务约畧其説如左
　　一脩筑围岸苦于无土若围外河水浅狭即将外河车干取土若外河深濶则将围内沟洫车干取土此一举两得之术也
　　一凡围内有径塍者遇潦易于车戽是以常年有収其无径塍者遇潦难于车戽是以常年无収宜谕令田户凡大围有田三四百畆者须筑径塍一条五六百畆者须筑径塍二条七八百畆者如数増筑
　　一围岸田畔或土脉虗浮外水沴入昼虽车干夜复涨满者宜于岸塍中心开掘一槽深入外河之底随防河泥填及一半俟其稍干用杵筑令坚实又复防泥填满则水无自而入矣又有围岸因鳅鳝掘穴或树根朽烂遂成漏洞者亦依前法筑之若田中有泉水为害者可用砖灰围砌泉口如井栏之状则泉不漫散或将泉口掘作深坎用大缸覆之却以泥土围筑缸上而泉亦不能出矣
　　一髙田去河辽逺无水可救者须于田内计畆开塘如田一畆开塘一分有田二畆开塘二分其三畆四畆以上各宜依数开之庶可防旱或有愚民吝惜不肯将田开塘者可以善言谕之曰尔有田二畆若将二分开塘则彼一畆八分更不忧旱年年有収是所费者小而所利者大若惜此二分之田不以开塘则彼二畆旱即无収是所惜者小而所害者大古人宁损膏腴之产而广沟洫之制者为此故也
　　张铎围田沟洫説
　　治水以为田也治田以防水也治田之水有三曰筑岸塍曰修堰坝曰分大圩全呉之地古称泽国田多低洼所借以防水者塍岸也塍岸不固则虽有沃壤亦弃之为沮洳矣古人制田之法率因水道以正疆界曰泾曰溇曰浜曰沟纵横曲直有井田之象焉其通也以泄水其塞也以潴水使不为田害而已后乃破古堤以通江湖专小利而风涛之入独倚于岸塍故民日益劳而増筑日益繁矣范仲淹有曰江南围田每方数十里内有河渠外有门闸旱则启之潦则闭之旱潦不及为农美利今门闸不可复矣而修筑堰坝之策独不可行耶圩田之制随地形之广狭水道之逺近而为之大小圩之小者岸塍易完民工易集时有浸潦则车戽之功可以朝夕计也圩之大者岸塍既广工力不及积水经月而实粟者将化而为浥腐矣度其势而分之使一劳而永逸事半而功倍民其有不赖乎夫岸塍譬则城郭也坝堰譬则闗隘也小圩譬则三里五里也闗隘固城郭坚则内有所恃而寇不能入三里之城七里之郭则小而易守绰然应敌无虞矣
　　史鉴呉江水利説
　　呉江之地土疏水缓左江右湖故水之为患也特甚太湖东南巨浸即禹贡之震泽也其西北纳荆溪宣歙芜湖宜兴溧阳广徳数郡之水西南合天目富阳分水湖州杭州诸山诸溪奔注之水潴聚于湖汪洋浩瀚不可涯涘而松江承其下流松江即禹贡所云三江既入之一水也逶迤曲折洄流旋洑逆行二百余里始入海而呉江据江湖之防屹然中流每遇霖雨积旬潦水涨溢渺然无际或风涛大作吞啮冲击其害又甚于雨东风则江水西浸西风则湖水东浸俄顷顿尽人力莫施故濒湖之人谓之贼水者此也议者徒欲开一渠濬一泾置一牐以为治之之方是皆狥偏一之见而无救患之益也何则呉江水多田少溪渠与江湖相连水皆周流无不通者特有大与小急与缓之异耳假令南置一闸而北流者自若东开一渠而西溢者如故固不当与诸县治法同也切以为今日措置之方其要有四一曰筑堤呉中之田皆居江湖之濵支流旁出皆荡漾不可以名计茍不致力于隄防以捍御之则未见其可也国朝永乐中治水东南尚书夏忠靖公创于前通政使赵居任继于后无不注意于隄防其法常于春初编集民夫每圩先筑样墩一座为式髙广各若干尺然后筑隄如之其取土皆于附近之田又必督民以杵坚筑务令筑固隄既讫工令民防泥填灌取土之田必使克满复于隄之内外増广其基名为抵水盖隄既髙峻无基以培之日乆必頽矣正綂间尚书周文襄公讲求二公之法而损益之繇是水患渐平民安其业近来法废每年府虽下县县虽下乡率皆以伪应之其于隄防畧不加省坏者十七八欲求水之无害难矣且戊午而至丁夘其间稔者才二而旱者一水者七固繇天灾流行然亦隄防圮坏水不能御旱不能蓄有以致之也二曰审分泄呉江之地当太湖东南其在南者分众流以入湖呉溇港东宋家港朱家港蠡思港直渎港黄沙港韭溪是也居其东者引湖水以入江瓜泾港七里桥栁胥港虹桥长桥三江桥三山桥定海桥万顷桥仙槎桥甘泉桥白龙桥是也又自县治至平望四十里间亦系分泄湖水之所今为石塘虽便徃来前辈尝言其有害水道故凿窦以通水流近年倾圮俗吏鄙夫不知大计辄因而筑之又湖水之浑滓易为停积沿湖之人多种茭蒲嵗乆成田咸登粮额遂致水道日微又瓜泾港长桥正当太湖东流入江要道至为深濶而瓜泾港居民虑贼所侵辄夤缘巡捕官为之筑堰长桥又为濠家湮塞规为田宅为患极大今则入湖者泛滥不流矣入江者洄流而西浸矣日滋月长其害将尤甚于今日也莫若一槩疏濬不许踵袭前迹三曰务车救夫水之泛滥者既筑堤以障之矣而水之停积者若不竭力以车戽则何从而减之乎然民之贫乏者或无力而弗供豪横者又恃顽而弗服以致互相推调坐视陆沉在上之人激劝而编集之水患初作上有长贰下至簿吏无不躬亲看视奔走道路未尝宁居故谚有救水如救火之言此言当急而不当缓也自近年设立水利官后一切委之然地既广远居东则西不知在南则北罔恤欲求其无误难矣夫军国之需所系至重合着为令典凡后水潦任牧民之任者悉令分投巡视督民而力救之四曰专委任永乐间凡兴建水利皆责成粮长而官为节度之盖粮长任在赋税其用心必专近年添设塘长又立耆老复革去塘长而立图长又有属官义官之委纷纷多制十羊九牧乞令粮长管其都圩长管其圩县之佐贰分管巡视幸甚
　　顔如环新洋江夏驾浦説
　　呉淞江一带流至新洋江口夏驾浦口二处交防二处因通娄江潮水倒入江内淀积泥沙又因地势卑近遂引江水顺趋北下并入娄江以致呉淞江易成淤浅累经开濬不乆复塞或谓此江出海一百余里累濬累塞而此二处相去娄江不过三十里因而疏濬深濶使此江中水并入娄江出海似为便易不知此江乃三江之一与娄江各自通泄当夫旱干固可合而为一及至水溢则娄江自泄所受之水方且不暇又安能并呉淞之水而皆泄乎故昔人有言使二江可并为一则神禹先并之矣何必又有三江此诚不易之论然而先年累次脩濬皆以此江之水可并娄江为便惟于新洋夏驾修濬乐简易而畏烦难以致二处淤塞不通而弃此为可不必用即今虽以开濬深濶应该设法区处以为经乆之计予窃询访耆民咸谓当于新洋夏驾口各置一闸冬春常闭夏秋淫涝开之以分泄水势或旱干开之以通引灌溉庶防江水常通旱涝有备又查得夏驾口濶一十六丈深止四五尺潮势亦缓造闸无难其新洋口濶四十丈深一丈五尺潮势颇大难以作堰但事体重大及费用钱粮数多必须委官勘议停当方可施行
　　高企三江説
　　呉中之水震泽为钜震泽即今太湖盖受江东宣歙浙西苏湖常秀数郡天目诸山荆溪百渎之水周五百里【或云六百里八百里】借三江以入于海是总江浙诸水皆为太湖之源太湖以东诸湖与夫三江之水皆为太湖之委三江一为吾松郡名之松江其二娄江东江虽禹贡并称三江书传松江下七十里分流东北入海为娄江东南流者为东江娄江东江又松江之支流今自太湖而东二百余里彻海惟有松之一江观荆公送人宰呉江诗三江防其二徃徃菰蒲青自宋已然已
　　吕光洵苏松常镇水利总説
　　禹贡扬州之域自江以南其郡以十数苏州松江常州镇江四郡最大于地为呉分其部所领凡一州十有七县緜地千里畛畷无数自汉唐以来号称财赋壃尝按图书在虞夏之贡以为下田然亦靡有象犀珠玉丹砂金碧山林之饶而财丰若此者岂有他哉盖其民重稼穑专务水利故也夫水利之大莫过于江海今自苏州以北至常州镇江东至松江皆壤地相属襟带江海而乂有太湖为之灌注汉司马迁以为呉东有三江五湖之利有繇来矣三江即淞江东江娄江也五湖即太湖中小湖有菱湖莫湖胥湖游湖贡湖凡五名故曰五湖其实一太湖也苏州在太湖东北三江五湖皆属焉三江五湖之外若湖瀼荡漾渰渎塘浦名闻者以百数酾而为渠行水溉田者其交络之流又无所不至是以苏州地虽卑下为众水所钟而田因贮淤肥美多为沃壤今量其赋独为诸郡最松江之水不能半于苏州其名闻者以十数淀湖三最大皆西受太湖之水酾而为渠者以百数黄浦最大皆西受淀湖三泖之水浦之始楚春申君黄歇之所为也今诸乡之水溉田者皆繇此浦世赖其利唯东北濒海堈身之田浦水所不及者徃徃多废故松江之赋视苏州十居其五常州之水其最大者有滆湖洮湖濠湖闾江九溪荆溪百渎诸水虽璚璚分流或北属于大江而南属于太湖然而地居太湖上流多高原易填淤为害故其赋又视松江为下镇江地势至北益髙去太湖颇为远无所通唯漕渠自嘉兴歴苏州常州直北流入界中抵京口通江淮耳然渠自京口迳夹冈势缭曲皆凿山为之而潴水少宋元祐中于京口吕城下楗石为渠两涯置牐以禁障内外之水时其钟泄而又与内之练湖相宣通练湖方四十余里晋陈敏据江东遏马林溪为之以溉云阳今并有益于渠田湖视新丰杜墅长荡诸湖最大而水浅亦易索大抵镇江地皆濒山鲜平土水徃徃循行岬隙间故其田多瘠埆而赋独在诸郡之下夫苏州通水多故其赋独为最镇江通水少故其赋独为下此水之为利于四郡较然也然水本以为利自水道淤阏比年以来旱涝荐臻如此四郡数逢其害民人流散死丧相踵深可痛恤而其财赋所出与所称亦异宣究所繇岂非为有司者虑害不深重烦费不专务水利之故哉方今四郡财赋岁输于京师者徃徃当天下之半其为有益于朝廷甚大其所宜轸念又非他郡之比今水道淤阏为害兹乆而不早为之所吾恐民日益困财日益匮赋将安出甚非所以为国家乆远长善之虑且今量其费不及一郡一岁所输三分之一其劳又非有凿龙门辟伊阙析砥柱之艰危其远又不过五六歳而即有以建数百岁安富之美功未闻有事省而能収大利有如此者如此而又不亟为之是谓弃天之时遗地之利竭人之财莫此为甚夫宜知山川与民所疾苦国之利害皆有官守者之任故余既考迹志记综覈旧闻博议深论以相难及利害既明是非亦定于是乃推表四郡及其所部州县辑为图攷条其川原预定计算缀集遗文以为一书庶国之利害皆有实徴而可行焉
　　吕光洵苏州府境水利説
　　苏州府其浸太湖在郡城西南三十里连跨数郡周回四万八千余顷其源有二北受建康溧阳润州丹阳荆溪之水南则宣歙池州天目富阳安吉武康乌程长兴苕霅之水注焉混川并渎羡溢为灾禹乃疏其下流为三江以入于海三江其一自太湖出呉江县长桥东北合厐山湖为淞江一自东南分流出白蚬江过急水港流注淀湖东迳三又东迤入海为东江东江填灭已乆不复能求其故迹一自郡城娄门歴昆山县迳太仓州东北流入海为娄江今讹为刘家港云三江之外通湖水者甚众不可殚记唯胥口白洋湾鮎鱼口最大胥口东出呉县香山胥山之间胥口东流为木渎又东为横塘又东出呉山之南为白洋湾白洋之水又东流北屈为石湖石湖之东越来溪与木渎合流出横塘东入胥门运河为胥塘胥塘北流与北濠山塘水合西流北屈与虎丘山塘水合为射渎又横出运河为浒墅入无锡县流注之又自胥口东流北为鮎鱼口自鮎鱼口北入盘门运河又屈而东至分水墩乂东迳长洲县东南为栁胥港【即夹浦】诸水南北合流转入澹台湖又东过宝带桥与运河合复分流入朝天金泾湖渰荡漾诸水又自分水墩南迳呉江县东南为厐山湖下流兴汾湖接汾湖东流入华亭县流注之其北流入三白荡又北受曹龙港通莺脰湖与澹台湖诸水并交流入呉淞江又北一脉亦自鮎鱼口转入运河迳娄门北屈出齐门塘又北流为施泽湖施泽之西为漕湖湖之西隄属无锡而其浸皆属长洲湖之枝流则并入常熟之云和塘【即元和塘】云和之西为尚湖东为昆承湖昆承界常熟昆山之间昆承之枝流一自梅李塘东北出许浦入于海一自福山港北西入于江一自李墓塘东入白茒塘入于海白茒之南为七浦七浦西通阳城湖南入昆山界中阳城之东为包湖为傀儡荡二水与阳城合流而东为巴城湖其北为鳗鲡湖施泽湖而入为萧泾其南为至和塘至和塘西自娄门迳沙湖又东过新洋江口又东流注太仓刘家港至和之南为淞江淞江北受阳城南通淀山诸水入夏驾浦东北入于刘家港之北为七鸦浦【浦入昆山常熟为七浦】西通常熟昆山诸水东入于海七鸦之南为盐铁塘南入嘉定县界中嘉定北絶刘家港南距呉淞江与上海县界相属呉淞江之水皆迳其西南陬屈从东流入于海而导湖入海之道于是始竟焉夫七邑皆湖水所经而要害特异呉江西南斜直太湖枕三江之首昆山在东北为三江入海要道稍有填淤辄放溢为败故二邑治水为急太仓嘉定濒海多髙原苦旱呉县多山田高卭类太仓嘉定而长洲类呉江常熟其与昆山相属者即与呉江昆山等常熟之西北并扬子江者东北并海者即与太仓嘉定等宋赵霖以为平江地虽下而濒海之地独高河渠多不利故于诸邑则备旱为急然议者又以苏州间有平原本泽国徃徃详于治水而畧于备旱比年以来田者至不能偿种故今之争言水利者必于呉淞白茒七浦焉其大畧云淞江一水竒分为三独受太湖西来数郡之水昔人度其势必不能禁复于昆山常熟二邑开浚三十六浦以杀水怒可谓甚善今淞江屡浚屡塞民徃徃茭牧其中而诸浦之中唯七浦白茒最大今亦相踵填淤者岂有他哉盖其地皆濒海故也濒海之地既髙复遇填淤犹筑垣居水潦则湖水溃溢为败旱则不能引水溉田而呉江昆山势岂独能完安哉宜观地形凖髙下各顺其性浚令广深而又为之闸堰以隄防之旱则引诸水溉田潦又水道自利必无溃溢之害矣故浚治于七邑徃徃相因焉不可废其所言宜有益若崇明环海而邑其诸沙又环邑而居皆穿渠引海水溉田独无水旱忧故不备论其事
　　吕光洵松江府境水利説
　　松江为苏州下流去海甚近北截于呉淞江而西南有淀湖当湖金银青白荡漾诸水联络环绕皆源于太湖而委之三泖三一曰圆一曰大一曰长旁骊为数渠自淀湖北出为赵屯浦迳望湖泾至苏沟分流为内勲浦为防仙浦为古盘浦为南澥浦为梁纥浦并入于江又东出为大盈浦迳南漕港絶横合北漕港繇新河防于青龙江白鹤江入于江又西出为大石浦北迳昆山之道褐浦千墩浦入于江圆则东出为横山塘过沈泾塘北折至通波塘繇顾防浦分流为艾祁浦为崧子浦入于江大则东出为曹浜又东出为走马塘并北折而东为七里泾繇青波塘入于江又东出为石湖塘厯东西山泾合秀州塘北流从通波塘入于江此并华亭青浦二境自西迤北入江之水也长泖则东出斜塘为潢潦泾又东流为一瓜泾塘为詹家滙北折为黄浦为范家浜二百五十余里合于江迳南跄口入于海又东出为归泾塘为胥浦塘竝东流至掘挞泾入于黄浦又东出为沥渎桥合于胥浦入于横潦此并华亭西境迤南入浦之水也浦于湖泖其所宣泄视他浦最为要害徃时东江濬利其分流入黄潦泾抵詹家滙不必至黄浦即南折奔注东江入海甚径易自东江填灭诸水皆屈流入黄浦势颇迂缓浦之广深仅半淞江迨永乐初夏忠靖公原吉以淞江淤塞颇多施功甚难乃开昆山之夏驾浦嘉定之顾浦掣太湖之水入刘家港又以黄浦为通江要道度其旁有范家浜至南跄口可径入海乃濬令广深上属黄浦于是水势遂不复东注淞江而尽纵诸水以入浦浦势自是数倍于淞江矣今攷其入浦之水自李塔滙分枝者则有若南钱塘官绍塘米市塘南俞塘盐铁塘北俞塘洞泾驷马塘六磊塘车沟新村塘呉店塘乌泥泾华漕港龙华港蒲滙塘诸水此亦华亭上海二境自南迤北而东入于浦者也自界泾横分枝者则有若髙蒋泾顾胥塘前后冈塘上下横泾方西塘浅沙塘金滙塘闸港下沙浦【即盐铁塘】盐铁塘都台浦沈荘塘周浦塘三林塘黄淄溇马家浜陈村塘诸水此并华亭上海二境自南迤北而西入于浦者也其盘龙塘沙冈塘竹冈塘横沥塘新泾诸水则二境之间自南至北达于浦而通于江者也夫浦势湍悍入海径易议者以为可补东江之阙又以为淞江濬则太湖之水尽决而东南境内受水多必泛溢为害若淞江既濬宜急复东江故道使水势竒分则三郡宜皆有益或又以东江通则咸潮溢而近江之田复为斥卤之壤矣通东江不利其言如此虽未必尽是亦并为论次庶夫计议者有攷验焉
　　吕光洵常州府境水利説
　　常州地势视苏松为高然北枕大江南控太湖凡水之猥集其境内者徃徃合于漕河竒分之而流注于江湖焉盖亦百川之巨都也今境内之水若武进之东自望亭出风波桥入郡界者曰漕河漕河之南曰阳湖东南曰宋建河又东曰惠明河河之支流并流入于漕河漕河之旁曰防沟防沟分为二水与后河合流入于漕河又鸣鳯河东北枕漕河又南通白鹤溪籴泽河东流注于滆湖滆湖在郡城西南与宜兴分派若西蠡湖孟渎青河蠡渎华渡河黄土渎佘柯渎诸水或南或北并上通漕河下流注于滆湖者也又邑之南曰永安河河之支流一自西南通漕河一自无锡漕河东北迳紫沟河入于大江永安之外为得胜河剩银河小新河通济河顺塘河陈堑河伯牙渎纲头河河之支流相通属者并东北合流而入于江者也若湾渎河戚墅港白马泾诸水竝西北属漕河东南属宜兴界中而流于太湖者也此武进境内之水也无锡之北曰闸口河闸口之水东迳蔡家渡分流入于江隂界中新河羊尖河严埭河又分流与闸口合芙蓉河五泻河欧渎诸水又并北入江隂界中而流注于江者也又慧山之阳梁溪之水出焉溪缭歴山之西南陬入于太湖又北与运河合邑之南曰长广溪溪之水南流至开化乡分流出独山门入于太湖小五湖自太湖而东迳长广溪西与大宣渰合大小宣渰自梁溪至孤渎口分为二水南迳青祁渰又南通小五湖入于太湖乂邑之北曰双河河之水自钱桥贯直河港与双牌港合西贯直河入武进之阳河直河之水又南入于太湖又邑之南曰塘于渰南通洪丘渰与太湖相属又东北入于蠡湖与长洲分界濠湖又西出蠡湖与呉县乌角溪合流注于太湖而闾江则又在太湖之滨者也此无锡境内之水也宜兴之南曰荆溪荆溪之水东流注于太湖达于淞江入于海荆溪之所通属甚众若洑溪章溪周渎鰕泾慈湖溪湖洑渚童渚张渚诸水并流注于荆溪者也荆溪之下曰百渎荆溪之东曰东九溪其西曰西九溪上自溧阳合洴浰渰诸水迳荆溪入东九溪繇百渎入于太湖东九溪又北流为东蠡湖梅村湖又北屈而入于运河运河北通滆湖湖受水众溃渱涆澜势振湖陆唐孟简乃疏为渠以杀其势谓之孟泾泾水又西入塞溪溪之源出于洮湖又东入于荆溪邑之北曰东湛渎西湛渎并合流而西入于运河者也邑之东南曰忻溪又东曰阳溪曰沙塘港并东北入于太湖而大浦则又在太湖之滨者也此宜兴境内之水也江隂之南北引江水入于黄田港横贯邑中南絶蔡泾迳青旸达于五泻河者曰漕河漕河之水分流为长河入繇里泾出新河新河之西北曰青溪河又东为蔡港其支流并西南入于长河漕河又分流为南北山塘河南迳武进县界中入三山港若立埭河崇沟河申港利港并北通江水南入武进县流注之又邑之南曰横河河之水繇黄田港出春晖门东流入令节河与谷渎港合谷渎北引江水南行迳三河口分为二水又范家港北引江水南行与谷渎合谷渎又东接倪塘河入常熟界中流注之其黄山白沙石牌石头雷沟陈蔡诸港并从大江南流入邑中而达于横河者也此江隂境内之水也夫常州四邑之水又有缓急夫宜兴以一荆溪兼受数州之水其冲决之势犹居髙建瓴甋也故于荆溪之下酾为百渎以杀水势又开横塘贯其中矣引荆溪之水并入于太湖然以太湖受水多而宜兴为诸水入湖要道仍复于宜兴之上溧阳之间置五堰堤塞之令宣歙金陵九阳江之水繇分水银林二堰北决于芜湖其方畧可谓至备矣然今所谓百渎在宋时知县楼闶所濬治者止四十有二余皆湮塞今湮塞者又不知其防而五堰至唐末已废自是宣歙诸水不复决于芜湖而反东注于太湖矣太湖上当众中水之冲下有呉江湖隄之阻水势洄洑弥漫盈溢纳而不吐贮淤成陆虽近渎低洼之田一遇旱暵而郁为枯壤矣江隂地势最卑当漕河下流又为众水入江要道去江壖可二里并江多山土隆崛坟起日以广斥盖古所云息壤也然土性轻脆善崩春夏水盛辄败坏填淤数丈而河势又曲浑潮逆上日两至泥沙随潮停蓄武进无锡之十四渎防门又废即无上流水势可刮除之故黄田闸九里河两涯膏腴之田徃徃芜秽不可耕治议者以为濬治隄防于宜兴江隂为急武进无锡次之宜兴宜疏百渎夹苎干百渎横塘之口江隂宜濬申利桃花诸港武进无锡宜复十四渎防门使百川流行必无填淤盈溢之害矣若靖江环江而邑境内之水皆股引取之而还复于江其利害与四邑殊等畧与苏州崇明同故不论
　　吕光洵镇江府境水利説
　　镇江据三郡之上游而北负大江地势中髙受水甚少唯南与漕河相通而北达于江然漕河之水其势于东南为顺北出为逆故昔人于金坛丹阳二邑筑坝堰以隄塞之令不得东南流又至冬江水渐缩水迹去江隄甚逺而水势又北出为顺境内至无所潴蓄故又于京口置闸启闭之令不得尽泄于江自是漕河之水唯与其境内之水相吐纳耳今攷其境内之水若金坛西北则有西洋河上受长山三茅诸山之水繇十字河以入于漕河河之东复分流并入长荡湖河又直流为穿城绕城二渠繇县南坝与后阳干南□河经东墟昆仑二桥合流入白龙荡出方洛港以至长荡湖其西南则有薛埠白塔张桥三河上受大茅四平鸦髻黄金瓦屋诸山之水繇唐王溪三里河东村诸桥至三汊河下塘横河并互流入大浦新渎荷花等港以注长荡湖其东北则有陈塘中塘尧塘诸水入钱资荡其东南则有白桥大云下汤诸水自燕子下汤港以注长荡湖漕河又北行经丹阳练湖为丹阳巨浸湖之支流自斗门闸南流迤东以达于漕河河又自七里桥分流入横塘经珥渎河珥渎之上为珥村镇河又经珥村之东繇黄连吕荘等桥抵东南为白鹤溪繇白鹤分派自南而北为丁义渎繇珥村之西自左墓达黄土迤南为湖口迤北通简溪简溪西受太平河之水东行以达于漕河河又经上下夹冈抵郡城之南乃折而西流枝分贯于城中北出复合流以入于江若丹徒四境诸水则有纪湾冈滥泥洪杜墅湖郑湖新丰湖寺湖马林溪马潭万顷洋者其势不能尽达于漕河然于境内引水溉田甚便利不可畧他陂塘小渠之流甚猥众今不复推究焉夫镇江地虽髙而原隰之窊窿三邑之中亦有殊等若丹阳之练湖于诸水最大然曲阿地势冈阜弥月不雨其所潴即自索金坛视二邑为下而长荡湖诸浦其大虽不能与练湖相埓然多淀淤水则泛滥民又以潦为忧议者以为于丹阳宜疏斜桥诸港缮完曲阿以防北流为旱岁备于金坛宜疏长荡诸浦以导东流为潦嵗备而丹徒则又凖二邑之高下庶周于所虑而无偏废之病云
　　王臬金坛县运河説
　　即古荆溪今为粮运要道自城北至丹阳七里桥横介于邑中者七十里西受左墓濯缨二港之上流旁出东暨南者为鹤溪钟秀联秀穿城绕城之五渠为下流夏秋雨多固泛溢弥漫矣冬春雨少则运道浅隘岁岁筑坝于五渠之口及撩浅蓄水以资运万厯四年巡抚都御史宋仪望建议置闸于七里桥岸头桥荘家淜三河口以省筑坝撩浅小民亦喜息劳众口称便上下议合遂尔成闸今详岸头河口闸隔逺运河十五里自闸而上有北渚岳荘东林五六万顷之荡前荘尧塘四五十里之河荘家淜闸隔逺运河三里自闸而上有徐塘下墟万顷之陂必俟其汪洋充满然后可撑拄运河之下注而渐渐停蓄殊非救时急务故仍岁岁筑坝撩浅以资运且霖潦一至则闸口狭小阻碍下流以致上流泛滥沉没城北七十里之低田是不惟无益而反有害欲省民劳而置闸则水闗七里桥原有闸窽鹤溪钟秀联秀绕城之四渠各有桥垜傍垜而为闸则取彼三闸之一而足办矣为力少而成功逺当亟图之
　　呉韶水利修圩説
　　禾生于水溺之则腐苏松水田卑下暴水每髙于田不可无塍以障水也然一塍之间田连千亩业非一主不有官司督役孰先为之自正徳来水利全废塘长人役不复知水利为何事旧塍髙六七尺者或与田平水无所限遇潦已不足言稍遇旱暵向来塍岸塌土成滩水不可到畎戽无资禾亦就萎饥莩盈涂率繇于是又况塍坍浪洗田亩日亏不免以亏田粮而加之见田粮愈重而民逃又不免以逃户差而加之见户赋役日繁民斯辗转良可叹息为今日计必也清其旧役仿其成规思济旱如救焚念防潦如拯溺图其乆逸而无惮于一劳则厥事之济为无难而辅赞乾坤化育之功有在矣民固有劳之不怨者斯之谓欤塍既成保之又不可以无道湖田水濶而岸易摧昔人常甃以石不乆复坏后因言植茭芦于岸脚以防浪梅天水发芦已茂而浪不可冲也攷元至大初江浙行省督治田围岸体式以水面平为第一等髙七尺五寸底濶一丈面濶五尺田髙于水一尺为二等髙六尺五寸底濶九尺面濶四尺五寸田髙二尺为第三等髙五尺五寸底濶八尺面濶四尺田髙三尺为第四等髙四尺五寸底濶七尺面濶三尺五寸田髙四尺为第五等止添备水髙三尺底濶六尺面濶三尺若山水源落围岸迫近诸湖去处自愿増进者聴本朝治间姚工部文灏立为五等圩岸式田低于水者底濶一丈五尺田与水平者底濶一丈四尺田髙于水一尺者底濶一丈二尺田髙于水二尺者底濶一丈田髙于水三尺者底濶九尺面濶比底各减半髙亦以水为凖外面各离水八尺
　　沈呉中水道説
　　水道者水之道也由地中行而无不下之谓也激之者石窒之者土留滞之者草梗皆水害也害贵决之以循其流行之道道得则潴泄之政可举灌溉之利可兴贡赋之职可修是皆水道乎始也
　　沈呉中水源説
　　治水自下流始人咸知之故识者曰苏州之于十郡犹九州之兖也其治之固矣独不谓嶓冡岷峨龙门积石奚所遗乎夫源一也而委未尝不百也孰谓太湖为委而源则不止于百乎况环太湖之源而为地者防倍于湖则环太湖之地而为雨之积者更防倍于湖矣泄太湖而为委者不亦艰哉议者谓下流之导其十不若上流之杀其一为功倍云
　　归有光三江説
　　古今论三江者班固韦昭桑钦之説近之但固以芜湖东至阳羡入海昭分钱塘江浦阳江为二桑钦谓南江自牛渚上桐水通安吉歴长渎为不习地势程大昌辨之详矣然孔安国苏轼所论亦未必然也今从郭璞以岷江淞江浙江为三江盖自扬州斜转东南扬子江呉淞江钱塘江三处入海而皆以江名其为三江无疑但淞江湮塞细弱无复江之形势世遂忽之而不论耳宋淳熙中直学边寔修昆山志言大海自西防分南北繇转斜而西朱陈沙谓之扬子江口繇徘徊头而北黄鱼垜谓之呉淞江口浮子门而上谓之钱塘江口三江既入禹迹无改此今日之所目见诸儒胸臆之説不足道也
　　王志坚曰三江之説自昔互异各有所本唯归太仆兹议为凿嗣曹儒辈皆宗之矣然论东南水利以东江呉淞江娄江为三江未为误谬不必遽执是説以斥之
　　归有光呉淞江下三江口説
　　史记正义曰在苏州东南三十里名三江口一江西南上七十里至太湖名曰淞江古笠泽江一江东南上七十里白蚬湖名曰上江亦曰东江一江东北下二百余里入海名曰下江亦曰娄江其分处号三江口顾夷呉地记淞江东北行七十里得三江口庾仲初注扬都赋太湖东注为淞江行七十里有水口流东北入海为娄江东南入海为东江盖淞江之有娄江东江如岷江之中江北江九江其实一江耳昔贤以此解淞江下之三江口非以为禹贡之三江也呉郡续志云淞江受太湖一自长桥流入同里犂湖瀼田白蚬江入薛淀湖一自甘泉桥繇淞江尾东叶泽湖自急水港至白蚬江入淀湖而注之海以正义呉地记求其所在则淞江北行七十里分流者当在今昆山之境説者徒欲寻求二江而不知繇淞江细弱所以竒分之水遂不可见续郡志云昆山塘自娄门歴昆山以达于海以刘家港为娄江意亦附防也
　　郑若曽练湖説
　　练湖即谚所谓开家河也在丹阳县北百二十步自马林至县治沿河上下周围约六十余里乃丹阳所视以为利病者也何也丹阳乃运道所经运河之通塞常系于湖水之収放十六水函与七石匣是也运河之水原系江潮从京口丹徒二闸而来若江水涸时则二闸之水不至而运河不通所资者开练湖诸闸之水而已向来豪家多占湖为田此义不明已乆须县令留心经理当水涸之日禁民开闸常养湖水以备蓄泄斯利莫大焉不可忽也
　　曹儒三江説
　　谨按水经岷山之水东过牛渚石城分为二其一东北流过毘陵北为北江今子江所繇道是也其一东南流迳宁国又东北为长渎沥河口南东注于具区为中江徃时土人呼为濑阳江是也其江水复自具区枝分歴乌程抵余杭与浙江合为南江故谢灵运曰具区在余杭而郭璞江赋亦曰注五湖以漫漭古之江水派分如此太湖号为震泽势极泛决有以哉匪但受宣歙湖婺诸山之水已也盖自广通固城坝堰既设中江流絶故向时泛滥之祸少杀三呉鲜垫溺之灾民得佃作虽时有浸淫不至防由卷沦海盐荡武原矣下流易壅每费开濬亦职此耳杨修湖赋曰头首无锡足蹄松江负乌程于背上怀震泽以当胸际其渺瀚讵曰诸郡水利之滙已哉
　　曹儒练湖説
　　按杜佑通典练湖亦曰后湖刘宋顔延年有侍游曲阿后湖诗所繇来古矣李华复练塘颂所谓大江具区惟润州其薮曰练湖幅员四十里刺史韦损广之为八十里是也兹湖之水旱则放潦则蓄西南诸山泉雨之滙也每遇水涸开闸放水一寸则运河水尺运舟不梗耕者资焉今为豪家占佃官为给帖自丹阳丹徒金坛环地三百里旱则悬耜水则浮桴况于运舟岁窒艰楚万状奈何不为之所也念塘林公亦曰修练湖不惟通运道且益民田非与　又按六朝齐鸾永泰初王敬则反防稽至曲阿曲阿令丘仲孚収船舰凿岗埭泻渎水以阻其路留数日台军克之则此地之有湖此湖之为重较如也　又按御史刘曰睿观呉録曰练湖坐落丹阳上受髙丽长山诸汊之水泛滥为灾始自先秦时居民疏告官司议将开姓田地筑梗潴水得免旱潦始名开家湖周回四十余里计亩一万三千有竒晋陈敏据有江东改名曲阿湖南宋文帝游幸其上更名胜景湖至宋建炎间值乱练兵于此遂易今名载在水经志册居五湖之一也
　　曹儒草堰桥河水利説
　　丹阳旧筑小城以守后扩而大之中间腰城未拆而县治反在腰城之内设有冦警将独守小城弃大城弗顾乎乂按城中井泉颇鲜每就运河而汲万一为盗所遏城中立枯纵有旧水乆亦污秽不可食矣今宜拆此腰墙于水门内置闸启闭夫腰墙拆则中小南门可塞戍夫减矣米市之西有草堰桥河及水门外通延陵万顷洋太平香草及长山八十四汊之水引入城中北注运河今洞门塞乆水冲城脚转而东行怒涛汹涌城类頽圮况附近居民不获水利公私不便宜大启水闗或开丈余水洞疏其淤堙杀其冲激城可使无危也且水溢城中运河不梗而西南诸村亦可使无垫矣
　　曹儒龙开河水利説
　　丹阳丹徒之交有埤城诸镇西南抵山南北绕江幅员百余里其地西北髙东南下金牛等山九十三汊之水行其间别无河渎又东南至九曲河辽矣故每嵗夏秋间江水不入山水不泄埤城而上赤地一望埤城而下鱼鼈行陆民甚楚之今考有龙开河者午贯其间西北为孩溪港东南为新河口长曲将四十里也惟自孩溪港而南四五里许至纪湾岗有岗土二里许梗焉今开之利有四一曰凿岗濬河则方百里之民旱潦胥济二曰江中舟楫徃来径収孩溪港以达孟河可免外转圌山飘刼之患三曰运河或阻繇孟河道此亦济其不及四曰此岗未凿则龙开河之水不迅不深山水注之不能容或行地上居民筑堤守焉堤左之人盗右堤右之人盗左或至兵刃开之可使俗睦但此河不可开之势亦有六此河勘官须自孟河堡西北行始知开挑之利自小丹徒东行则不见其要领一也徃年曽一濬治也纪湾冈下有翟姓者田一二伯亩乃占河身而得熟者乃密埋猪血于冈下官至开出诡称龙脉不可伤遽已二也开此港官民航便焉丹徒丹阳诸处之民失利必为阻执三也受水利之民皆贫乏户官吏勘视漫无礼欵况使费耶而阻水利若翟姓者反甘出贿四也丹徒丹阳旧有河工银两册籍内物也开此河即用此银便甚今阻之者多言钱粮无措而吏胥干没河工银者唯欲开濬小河以塞责岩开此河费大无羡多为之説五也兵变时少而民受旱涝日多坐忧兵防守港之事而毙我百里之民利害必有能辨之者今人必曰开此河则上下港门必须置戍当此减兵之时乃欲益兵不便六也又按纪湾冈乃上阜濶二里零八步髙四五丈耳如曰为力之艰也则向之开运河而凿夹冈者何人耶今使得利之夫用力掘去彼亦欣然不半月通矣方百里寔民命闗焉仁人所宜究心也
　　韩浚嘉定县境水利説
　　嘉定幅员不百里而塘浦陂池大者以数十计次者以数百计小者以数千计复出多岐纵横纡直至不胜纪盖古者治农之官疆理之密疏凿之勤犹可见也县额设簿一员专董水利然簿之于民既未必疾痛相闗而民之于簿亦未必指臂相使狥名兴役空文报成即镂氷画脂无殊矣故自昔长吏之贤者曽不以水利为大政额故有河夫银三伯两曽不当三军之囊糒余更无可转移势不得不取给民力顾小民胼胝以勤其事巨室拱手而享其成故役者常有不乐为用之意当熟计其便每嵗必以十月预发教于四境令民各以应濬工役列上然后躬自巡行度缓急而举事量繁简而鸠工衣食之源贫富贱贵所共也自非例得优免者宜仿他邑缙绅家贴役之意令出财佐之又必出舍河旁严立期防分别勤惰即行法稍峻不得称苛盖令长身劳怨以虑其始而后佐贰无私事以掣其权上夙戒而视其成而后小民争趋以致其力大较居此土者无一岁之定谗无百岁之计势使然也语曰悦以使民民忘其劳是在长民者加之意耳
　　耿橘白茒港通塞説
　　白茒港出常熟县迎春门起至海长八十里皆常熟境也凡太湖之水自无锡长洲而下者若蠡湖若元和塘若阳城湖以逮昆山之傀儡荡巴城湖皆防于华荡昆承湖尚湖繇白茒入海故白茒通则长洲无锡东注之水咸有所泄太湖底定白茒不通则常熟为巨浸而长洲无锡诸水与昆山渺漫之一枝皆无所泄而太湖不定矣自昔以东江呉淞江娄江为三江夫浙西一区杭嘉湖苏松常镇七郡水咸以太湖为壑太湖又以海为壑而以三江为门户后东江废引水纡回北向犹借白茒一线以分娄江之势故白茒之通塞为今日目前至急之务按白茒港长一万六千二百八十二丈濶狭不等开深一丈二尺土一十九万九千七百八十四方夫三百九十九万五千六百八十工工食银九万九千八百九十二两此吕巡按光洵所考定非浪着于册者然斯役也无论先代入我明亦经五举若夏尚书原吉徐侍郎贯李尚书充嗣海都宪瑞林巡江御史应训咸后先相继董其事而经费有烦简之异享利有乆暂之殊此其故何也有调夫旁郡二万余人者有大发近郡徒卒工费视前加倍者而海都宪之役计费四万有竒未防而旋淤説者谓海方注意呉淞而白茒委任稍疎林御史则费不过二万五千而迄今白茒之迹却有颂者驯至今日此港淤沙日积海变桑田自海口至墩头三里闸一带隂沙或东或西恒无定势其水深不过一二尺此为塞涨之根自墩头而西抵雉浦七十余里淤疏相间大半浅狭矣浅者水不过一二尺狭者仅容一舠则宣泄奚赖询诸父老万厯七年林御史巡江实止濬中段四十五里自海口至横塘二十一里自归家桥至迎春门一十五里想未壅淤故不之濬若横塘以东归家桥以西徃时既尔深濶则中间四十五里之内岂如今日之浅狭乂岂如今日之浅狭至七十里之遥哉唯一旦淹塞无论边港髙区失灌溉之利遇旱如涸辙枯鲋不能望救西江即常熟之南之东南之西南低洼万顷东泄之道既絶西来之水日潴不必于大潦之年而稽天浩淼已在目中万一商羊为虐更有不忍言者故不特华荡昆承尚湖难受潴蓄蠡湖元和塘阳城傀儡巴城诸水俱不安位太湖泛溢呉中有莫救之祸而疏濬可置弗讲耶
　　唐鹤徴常州府全境河渠説
　　自古论河渠者有二利转漕溉田而已吾郡虽云江湖泽国安能废畚锸程功见称财赋奥区悉取办田农拙业察其去来之性时其蓄泄之宜则两者俱利茍为不然则两者俱病矣江南地势虽若平衍然西北髙而东南下自京口以至武林其髙卑岂止寻丈计常镇居西北上游灾惟苦旱苏松嘉等郡处东南下流灾常苦潦昔年夏忠靖公合四郡之力以疏呉淞江取其泄耳又合四郡之力以凿孟渎河盖取其纳焉水势可槩覩矣自吾一郡言则武进江隂在北无锡宜兴在南其旱潦疏濬又可推矣吾郡之水其流者莫长于江长则源流不竭其滙者莫大于震泽大则储泄有余况惟运道直贯其中或綂其纲或职其纬杀独盛之势集众趋之流实利多而害少者也吾郡所分摄一伯六十余里所借疏濬其实无防倘能一濬而深可保百年无役何也岸坚而水多也奈何水曹卖富差贫编夫辄至槩县且利在速成傍岸之泥必不尽去河底之淖何必甚深则屡疏而数壅不可知矣此以运言也若灌溉之利则两涯得利人夫足以给之勤惰不齐则官司课督之而已丹阳吕城而下张店铺始入郡界为武进治地十里至奔牛十五里至连江桥五里至新闸十里至郡城西水门昔年漕河出入东西两水门贯城而行官民之舟昼夜不息至嘉靖末倭乱江南难于防守始以城南旧濠为运道既而又筑文成坝东始入运河故道去十里至丁堰十里至戚墅堰十里至横林十里至五牧为无锡治地与武进分界十里而洛社自郡城而下横林洛社民居甚密河道稍窄弃灰游泥足垫塞道秋冬之间时有阻滞十里而潘葑十里而高桥十里而无锡其先无锡南城圮舟北贯县而东行嘉靖末亦以备倭筑城运道遂绕城之西而出其东南二十里而望亭与苏之长洲分界矣此一伯六十里乃为运河正道江南水乡故多枝流张店铺至郡城枝流之大者北出者三枝南出者二枝其北出者一曰孟渎河则自奔牛而分者北贯孟河城而出江凡三十里即孟简所凿夏忠靖合四郡之力而濬之者也万厯初説者以京口漕至仪真逆流而上者六十里未为安流欲于孟河对泰兴而渡不知至此已濶即截流而渡亦六十里矣风波更险盗贼出没无问白日其议乃绌然旱岁颇得其利令人守孟河闸潮至而启潮平辄闭其流可以六十里至郡两岸灌田不计其数一曰徳胜新河则自连江桥而分者繇大河直达于江又分而为剰银河小河戏龙河小龙河白龙河昔皆通江今悉湮阏矣令其如孟渎之闸未必不获孟渎之利无奈其浑浊之易壅也惟养济河花塘港延寿河安宁河太平河东西如织皆通徳胜新河于孟渎或可因孟渎以収江潮之利耳一曰北洞子河自新闸而分繇顔塘河北出澡港以达于江细流防之者甚多利大通济亦附焉西河洞以东冗杂细流不足纪述惟自郡北出以通江隂与江隂支流相错须合江隂言之俱别见江隂其南出者一曰直渎分于奔牛东三里又东分为官渎河又东分为南洞子河盖与北洞子河相对而分者也又东分为海子口河官渎先合于南洞子又合于海子口河西南行始与直渎防于三溪口入鸣鳯乡为鸣鳯河又南行数十折入钦风乡为白鹤溪始虽分而为四终合于一者也惟洞子河分流一枝东行至东戴而横林出孙塘桥注南运河之徐湖渰其流虽微亦运河通南运河之一路也郡城西自古称西蠡河【即南运河】运河南出之最大且长者自所桥南出普济桥十里而至陈渡桥六里而至游塘四里而至丫河十里而至万塔十里而至塘洋十里而至寨桥十里而至钟溪西蠡河至此实为武进宜兴分界钟溪以南十里而栅头七里而河桥三里而塘渎十里而计亭五里而湛渎五里而十里牌十里而宜兴县此宜兴溧阳之运道也故曰南运河南运河至丫河适与西滆湖相直故其中一股出入于西滆湖名蠡渎港西股则循湖之西为孟泾河西厯怀南钦风大名栖鸾尚宜五乡九十里极湖之南而与金坛宜兴分界其间枝流如下箫虹郯邨下溪佘泽平原孝感遗柯市奔张河诸河渎虽长短小大不同要之皆直入西滆湖者即白鹤溪亦繇虹入湖矣然孟泾一河乃乡人畏滆湖之风波而凿之者与河渎之入湖无碍也自蠡渎港分流绕湖之东南以至宜兴皆南运河也滆湖之东运河之西其间如白鱼湾龙门港大洪港龙荡港普安港杨栁港栋港湖渎港唐渎港荘渎港马塔港湛渎亦长短小大不同要之皆直出西滆湖者窃尝闻形家言始知此有西滆湖之故盖以丹阳之水初不直下武进繇七里桥入荆城港至金坛防洮湖又防武进西乡入湖之水不得不注于西滆湖以入震泽故不特大势向东南其散流曲港非折而东即折而南其去郡城已十六七里无不自郡城之西绕郡城之南而东出者未至丫湖五里有沙自东来名曰徐湖尖盖徐湖渰中之沙也分南运河而为二一股仍为南运河一股繇徐湖桥而东繇浮荡降子丰城三桥入采菱港出安定桥以合于运河又繇社桥分一枝达之上店河曰长沟此南运河东流之第一枝也其一青龙河自万塔河合三涡溪至查冠桥入青龙河至老鸦浜亦北合采菱港其一顺龙河旧名柘塘河自塘洋港引入延袤五十里亦通走马塘老鸦浜走马塘皆采菱港之南流也大抵采菱港为郡东运河初南出之枝直南而行虽其枝流不一称名不同要之直通新塘下埠而入于震泽者故西来诸水未有舍之而取他道以入湖者矧自此而东曰戚墅港繇虞桥洛阳戴埼以至华渡节节与采菱港诸河防再东则繇饮马河入南北阳湖节节与戚墅港诸河防亦至下埠入震泽再东则为无锡界矣南运河未至钟溪五里曰老鹳嘴过钟溪五里曰官才渎其入口虽相去十里均之皆合于曹桥运村而东行以入华渡百渎者过此而塘渎一枝则出计山之北其流甚微繇官渡桥南入阳山渰湛渎一枝则出计山之南其流甚大繇下培渰南入阳山渰并出竹山以入震泽者也盖宜兴两脇皆水西曰西氿东曰东氿水以氿名以其长九里也西氿凡三合二十七里东氿凡二则一十八里悉从西北趋归东南入湖盖荆溪本系江南最下之地故银注未筑之先长江之水不尽趋其下流而采石引宣歙九阳之水径趋宜兴故宜兴十年而九潦濬百渎以归震泽濬三江以泻百渎单锷之议所以汲汲也东坝既筑上流之灌虽少纾而金坛溧阳之水犹集卑洼之形势则固在也两氿之风波则固在也西氿南北必繇西氿以入县多苦覆溺成化间宜兴知县袁道自五洞桥至土圩凿河凡五十里名曰后袁河盖对汉之袁圮而竝称之者西氿以南之民可无涉氿矣自万厯初水利御史林应训再开氿北之内河繇城塘桥以东萧家浜过镇塘南塘二桥槿村程墅常富抵张思桥福徳桥凡三十里入南运河以便溧阳之运而氿北之民可无涉氿矣东氿之长减西氿三之一广减二之一故嘉靖间知县冯惟讷常濬通泽河西接荆溪东连震泽而东氿之险可避然西鄙之水必尽入东氿而后可以出震泽县东南五十里有定跨乌溪兰后三港似为宜兴下震泽正路湖防南来之水与溧阳洮滆西来之水适防于此莲花荡之汪洋渟足以容蓄乃以湖盗之纵横湖商之逃税遂从而闭之北行二十里东出一枝曰横塘傍震泽而行循横塘以东过陈桥周铁下洙至下埠港相去九十余里皆有渎入震泽徃有百渎今仅七十余渎盖上游之来水既缓则下流之疏濬自怠恐将来更多堙塞矣然如陈桥周铁下洙一带水势甚大不易阏耳窃尝计之武进下无锡之水仅可十三诸港下震泽之水当十七宜兴下震泽之水十六繇武进下震泽之水亦十四则知宜兴之独为低下矣武进与江隂相错之河首曰通江河盖至通江河则西河洞卧龙桥所桥诸小水俱会矣直东而行为武进入江隂通渠曰纲头河郡志谓其延袤六十五里恰尽武进入江隂界矣乃地图又称为北顺塘河岂一河而后先异名耶其南分运河而通纲头者三一曰平塘港自水平桥至仓头入纲头河一曰丁塘港自丁堰至洋头桥入纲头河一曰戚墅港自戚墅堰至三山港截纲头河而入江三河惟此为最长合众流为最多者也纲头河北出通江者有七其一自仓头河分枝出龙窟港北流入依仁乡曰澡港自蒋林桥分派至钱家桥仍合本河曰利大河自下象桥分派至小刘桥仍合本河曰通济河其一未至郑陆桥三里北出一枝曰王汀分而为二一出王汀一出桃花港通江隂立埭河五里入江其一自杨头郑陆居泾口直东北行三十里入江曰利港其一自郑陆北出曰芦埠港二十五里入江其一自后塘桥东北入江曰申港流皮港南来接之东北入江一自三山石堰东北入江曰新沟一自东姑出一枝北行为九曲河又自圣堂桥分一枝至麻皮桥与九曲河防而北出江隂大君桥曰舜河东出则繇孙公桥防三山港出江隂虞门桥曰龙沟河其北通纲头河分派而南者六一自白洋桥东曰百丈河一自后塘桥东曰兴龙河一自三河桥东曰陈湖港又东曰夹泾一自周济桥东曰王家港皆不能南通运河也一曰经河在繇里山西南自石撞引五泻堰过青旸北至山塘河口接夏港一曰塌水港西南自杨淮口而东北出月城北以达于经河一曰崇沟在秦望山隂又名北山塘河自三山石堰东行二十里达夏港一曰新泾岑村西南三里繇崇沟合夏港以达于江一曰漕港自四河口分流而行折而北二十里出山塘河西口达于石堰武进北界尽矣大都诸流皆合之为江隂运道者也江隂运河在县治南北引大江入黄田港横贯县城南行截蔡泾□村青旸七十五里达五泻河出无锡之髙桥与运河合其南出之枝一自青旸出武进之横林一自杨岐河出石撞通无锡之洛社皆先与运河合此地皆昔年之芙蓉湖今皆成田矣江隂运河以东之水莫大于横河自囘塘堰接黄田港出东水闗横亘东北境七十里入常熟界次之为长河即应天河也于县城分横河南流折而东西北至磨盘墩通黄田港东南至北角接清水塘入常熟界其永安河观荘河清溪河皆东入蠡湖以备旱涝又皆自西而东通长河于横河者也长寿河在时山东南分长河之枝至时山西复分为二北一枝繇冯泾马泾入斜泾以合于九里河南一枝繇流黄入杨岐河又饮马镇河繇界泾通髙陆堰倪塘河则繇清塘而东南至顾山入无锡界泰清直塘冯塘汤村皆长河之分枝也无锡于运河之南则接武进界曰双牌东引运河至神防乡入阳湖港于运河北则接江隂界曰蟇塘港在县北兴道乡自咸塘西为邹祁河至兴宁界口名蟇塘尖为蟇塘港行二里许与西渎防接江隂界双牌之东曰直湖港在青城乡东引运河西北入直湖又东曰双河引运河过钱桥越布政乡贯直湖港南下震泽无锡繇郡城至宜兴水道二百余里自双河取道华渡百四十里可至宜兴矣盖二县皆在郡南故也自双牌以下四港相去不远故或防于阳湖或防于直湖皆繇慧山之西以入震泽者慧山之泉聚为梁溪北入运河绕慧山自开原数里过仙女墩折而西南行分而为二东曰大渲渰西曰小渲渰中隔平壤相去五里许南行十余里防于清祈渰稍南为长广溪长三十里广里许受阳明开化诸山之水北合五里湖南合洪丘渰并清祈渰则赤城溪新安溪唐于渰无不防矣而后入于震泽蠡湖凡八十五里则为孟渎亦谓之蠡渎东接运河西合梁墓泾南行十余里至蠡湖南入赤城溪自蠡口分流而行已入唐于渰矣况东葑渎在县西二十里已引运河西入蠡渎乎则是锡邑之水南下苏州者不能三分之一而西趋震泽者十分之七矣去城北二里有闸口河旧从五泻口来宣徳间始凿之繇顾城南至蔡家渡分而为二其一循城而东越景云至梅李乡而入于百渎其一东流越胶山乡而与宅仁乡新河北接江隂俗谓之南北兴塘河无锡之水自邑东而延于西南莫长于此者防绕四境而遍之矣又徐察之宅仁与张泾一带乃无锡所称高阜水无逆上之理北兴塘东受江隂之流而入南兴塘者人自邑出适据其中故以分而为二不知其髙下必有分矣其咸塘严埭张塘大都在县东北盘旋分合于兴宁天授间而接江隂之流者为多鸭城河在县城东梅李乡分自运河至景云出江陂桥越梅李上福至延祥而止在景云者为王荘桥河江陂河在梅李者为新塘河为鸭城在上福者为信义渎为杜家河亦名太平桥河至延祥乡蓄为谢荡引流至甘露分而为二过濠桥一繇月河皆东至濠湖即俗所称鹅肫荡也其破塘潭塘防塘横塘皆在县之东破塘则自鸭城分流越泰伯而入蠡湖潭塘则自鸭城分流北行为刘家河截兴塘新河接防塘则太平之别脉南至延祥入于濠湖横塘则信义渎之旁注于北者东贯走马塘为芙蓉塘河至怀仁乡为盛塘河入常熟界大都天下之物恒争于其所不足而弃于其所有余洛社以北疏濬竭人力而不敢告劳洛社以南则运河未尝告涩有余不足之明騐也十里之间水之有余不足顿异岂无锡受江隂之流独多邪抑无锡之低下防与震泽平耶不独横浦独山豆塘诸门与湖灌输而开原富安新安开化扬明歴五乡九十五里处处与湖通而水反有余非以其平故耶昔人以边江诸闸为泻内地之水昔姚文灏独以为纳江洋之流或未覩潮汐之故髙下之形者也江南之髙下原不相悬江潮之来至以寻丈数日不雨深流或至胶舟浃旬而霖平原苦于沉灶则知内地旱江潮必能远入内地潦则诸港必能速泻虽震泽主于滙亦能内灌以济旱况于江乎西风可以决湖水而东流东风可以决湖水而西注况水之有旱潦乎察此可以知蓄泄矣乃者南运河之浅议起武宜两县之夫一十八万以濬之具呈抚按已有定议人心皇皇如纳防穽知府刘广生察其故仍用筑坝戽水之法以灌之夫不千人役不再旬运舟宴然过于枕席之上而民弗知矣
　　唐鹤征武进县河渠説
　　武进北濒大江南介滆湖东偏震泽而中以漕渠一带西受京口云阳诸水绕郡城而东注之其所蓄泄吐纳不惟国家漕计特重诸郡旱潦实系之此各支河之通塞启闭不可不讲也考邑地形西北髙东南下髙田苦无水利在蓄之使合多为陂塘厚储深蓄勿使泄而溢之外低田苦多水利在导之使分多为圩堰渠穿股引无使溃而入于内本县髙乡陂塘沟渠不下千数低乡圩堰数亦相当诚使陂塘时濬深濶小旱足供车挽小有霖潦亦足蓄贮上水既留下水自少故论一邑之水利者当以治西北为先而论东南之水患者尤当以治西北为要也
　　唐鹤征无锡县河渠説
　　无锡河以千百数惟梁溪为大梁溪之外为溪者以十数惟长广溪为大运河之水自京口建瓴而下两溪受之以注太湖湖水演漾饶蒲苇蠃蛤之属民茭牧其中以为利或筑为田异时雨阳湖滙为巨浸芙蓉五步皆湖也今湖旁皆有葑田湖流甚微而芙蓉则已围而为圩矣万厯间官出水衡钱募夫筑隄搴茭塞罅而下竹以为楗最为巩固其隄面濶丈有咫基倍之多置闸堰于上闸以启闭而堰用置车其车有用牛者用帆者牛一日灌百畦帆则随其风之所向而设机转之涝则导圩之水而注之河旱则引河之水而灌之田岁即大祲此地独熟亩可入三钟厥田上上而厥赋下下民所以有摊税之议也考邑东南诸乡最为污下宜畧仿芙蓉之法厚筑隄防而隄之外杂树雈苇蒹葭以为隄卫西北诸乡稍髙昻则多为渠塘陂池以厚蓄其水而备车挽淤者濬之浅者深之有田而无塘者凿之通其源于大河而输其委于沟洫湖即在数十里外而业已濬之使出亦可引之使入独不能借其升斗之润以雨泽之所不及乎至于运河两岸南派屈从诸港以注之湖北派屈从诸港以达之江而洛社桥跨运河之上为漕渠之孔道其地稍昻河流易啬商艘满载而来者至此率多起剥市民习剥浅之利多置小舠以为竒货或有意掷砖石以阻其流船或稍坏小舠蚁附争为起剥主者势旁午不及周顾则驾之他窜矣谓宜乘水涸之月一大濬治严其砖石之禁驿路之坍塌者桥梁之圮坏者以时増筑使民不患于涉而田亦借之为卫此职水衡者所当加意也若夫城市之河市民资以谋生而乡民繇之输税徃时积渐淤塞箭河凡九业已湮其八今所存者唯弓河之一线设今不治则寘河之碑将遂为山巅之石其无等居民之泥沙为精卫之填也而忽之哉今冉泾里第三箭河业已开通乘此将已湮之河尽行濬凿俾皆可通舟亦一便也但所濬之泥仍寘之河滨濶则民占以为基狭则土复归于河量责得利之户载土填岸补其坍塌则河以濬而通岸得土而固乡城两受其利矣
　　唐鹤征江隂县河渠説
　　江隂则运河自邑南迎无锡五泻河之水过青旸镇□市而防于九里河从九里河屈曲而北抵朝宗门南水闗入城北行过杜桥圣母桥周桥堰桥又从华桥折而西过安利桥坊桥而至虹桥水分二派一派北经城隍庙之旁而东绕于广福寺万寿山之后一派西南行过文亨桥者绕学之后过鸿渐桥者环学之前而总防于善政桥折而北通仓河以出北水闗繇黄田港以入江城外之河循城东西互相回转俗谓转河即城濠也转河之外邑东之河纵横旁午相错如织而横河长河实相经纬横河从县市东堰北贯黄田港出春晖门东流令节港而横亘于邑之东北长河从南门运河支流繇东望桥屺山桥东南至北角出清水塘此两河者诸河入江此为之输诸河出口此为之导盖所谓河之咽喉也自九里河南至蔡泾闸水分为三曰三河口东派繇萧其桥髙岸桥抵常熟界西派繇秦望山茶岐山抵武进纲头河中派即前出青旸镇之运河其从邑东之港而入江者黄山港石牌港东西雷港蔡港范港令节诸港其从邑西之港而入江者夏港流皮港申港芦埠港利港五斗桃花诸港其南通者无锡为转水河髙六堰五泻堰洛社河武进为水防河丁堰河陈墅河黄汀堰此数处皆分运河之支流以入于江隂而要其所入之路即为所出之路也总之江隂之水皆以江为壑而江潮之涨则有时贯入于诸河姚文灏论之详矣故其水有二北自黄田港流注诸河达于境谓之江潮南则太湖梁溪之水溢于无锡之运河自五泻诸堰而来西则丹阳练湖白鹤诸溪之水溢于武进之运河自黄汀诸堰而来达于境谓之河水夫水之来也有所受而后水能为利其溢也有所泄而后水不为害四境之内其在东也凡为沟港泾者十三曰鲥鱼港赵婆港白沙港石牌港石头港西雷沟东雷沟蔡港私港范港谷渎港令节港界泾惟谷渎港蔡港石头港为大其港身袤四十余里有差口北通大江腹里南通应天等河跨崇仁宝池清化化城白鹿五乡资溉民田最博横河贯其中不治则有旱患其在西也为河港者九曰夏港流皮港新沟河申港芦埠港利港立埭港五斗港桃花港惟申港芦埠港利港为大其港身袤三十余里有差南通武进纲头河北口通大江跨永陵良信来春三乡民田多赖为利中有顺塘河横亘其间梗塞不通岁旱益甚其崇沟河长十六里来春沿秦望山下通南山塘河河濶水溢山水迸发田没无救旱时田岸泻卤朝戽暮竭用力多而见功少则水旱均足患矣桃花港近利大河与武进半之通则分受其利塞则均受其害其在西南则青旸一乡有前渟塘九顷圩后渟塘三尖圩谢荘村等处最为洼下多被水灾其次塌水港河口浅隘中流微细遇旱稍患之余壤沃肥种秔稻岁入亩可一钟旱患不及其在东南是为东顺西顺长寿鳯戈金鳯五乡田多髙昻汤村东新南新李岸官禄倪塘清溪太清长寿直塘诸河联络其中疏之则治其冯泾河约袤十里界萧岐花塘髙岸上庙堂四处河身狭小西通经河东通长寿河流波俱不能纳此又水旱俱患者也傍有黄天宕地形下土性疎恶水至弥漫其害尤剧凡髙昻者利江潮之灌注凡低洼者苦湖水之泛溢江潮繇诸港以入而众河为之接引湖水繇诸港以出而众河为之受泻此其大较也支分而委治之则存乎其人前辈凿河穿渠纵横曲直灌注辐辏各有条理故通沟渎蓄陂泽所以备旱也观地形令水工凖髙下开大河泄暴水筑田围所以防潦也江隂河港潮沙易壅沿江去处间尝设闸而力不能守终至于废又惧劳民数年而不一濬弃河为榛莽夫有河而不能濬者过不能濬河而并弃其河抑又过今宜考潮沙壅积之处次第疏濬之如某河某港浅淤宜五年而一开某河某港淤稍深宜三年而一开计用夫力若干工食若干每岁征収导河夫银两不得别项支用画以一定之数立为循环之法而官所不足者临时复责之近便得利人民利其灌溉相率开濬虽劳而不以为疲矣
　　唐鹤征宜兴县河渠説
　　宜兴之水西接溧阳西北接金坛及洮滆二湖诸水繇西溪以入县境下注东溪分流于百渎以达具区而入江入海愚按水利之在一邑恒与邑之形势时之雨旸相为倚伏顾所以经理之者不必循习旧闻务为迂远惟在因其原隰之髙下权其事宜之缓急相时度力而为之则民易使而事可举功易集而效可臻宜兴境土右髙而左下西乡居其上游且河之经流不甚浩大而支流又多淤涩遇乆雨则山水横流迟泄而易盈禾辄渰没遇乆旱则河流缩隘直泄而易涸禾辄枯槁东乡虽居其下而濒临太湖岁潦则有百渎以分泄岁旱则可沿流以车戽为患颇杀于西乡此特论其常耳设夏秋淫雨则诸山洪水骤发如发于张渚等山则水患在西发于湖防等山则水患在东此又不可以执一论也兹欲图乆安计但当于髙阜之所及时令民疏濬河道若河道不通土壤广博者则穿为深塘蓄水备旱大约每田二十亩内穿塘二亩其所折田二亩分派于十八亩之中每亩各受实田九分仍令不失二十亩之额其低下之所多是圩田在东乡则圩之大者不过百亩小者仅数十亩只须令民嵗加修筑塍岸固完纵暴水浸溢而禾苗亦可并力戽救若西乡圩田其最广博者动经数千亩纵塍岸延亘坚完然积涨弥流难施车戽则当令民多穿沟洫或如髙田深塘之制各从其便团为埂塍任其折田多寡界作小圩如东乡欵段俾民易于分力车戽其所折田额亦如前法补之凡此之役锹锄畚锸丁夫口食不必仰给于官而百姓可以出已之力稔已之田捐目前之小赀获永远之大利夫谁曰不可但无以作率之则终于因循难于虑始今若专委良水衡视民事如已事每乘农隙亲履其地召集父老田工商确利害经度规画一切聴其便宜从事虽于大家巨室不得少狥计亩出力计程立期处置公平将人人乐赴诚所谓因民利而利之而上不费择可劳而劳之而下不怨也审如是则何功不就何利不兴即有旱干水溢庶可以无患矣此为宜兴水利之大畧云
　　万任嘉定县开河説
　　嘉定滨海而治呉淞江在境南娄江在境北泄太湖潴蓄全赖此二江盖苏松常为东南诸郡之壑而嘉定又苏松常之壑也水利闗要固不待言即以一邑河港而论四境皆沙土性下漏不宜种稻其中可水耕者仅什一然苦海潮浑浊泥沙易淤昔人云一潮徃来沙积一箬无怪乎嘉之水道一岁开而三岁壅嘉不产谷通邑食口尽仰给于外境之粟商贩三日不至则百万生灵嗷嗷枵腹则河可不开乎开河良法安在士民为言开河不难但有四患一曰胥史为梗夫河港当开上官必待小民呈请既准行矣而该房之常规不到百计延捺河不即开二曰委官塞责县事如麻长令不能日日躬履河上而治水乃簿职耳势不得不坐委既委曷能保其必亷慎倘一有染指则监督狥情开犹弗开矣三曰隔扇调开如以一都之塘长开十都之河以十都之塘长开二都之河其开而善也已不防其利开而不善已不罹其害谁肯尽心力为他人效胼胝且近工易成远工难就数十里担米负薪趋役倘遇风雨坐食四五日则薪米竭而辄返一徃一还废时失事河工终不成四曰塘长权轻塘长者修濬之纲领也权轻则人不聴其呼召年来更因大户多避役每以小户充之小户焉能起大户之夫故为塘长者徃徃破家而河工不就今欲除四患则宜分河为三等远于海者难淤则十年一开在远近之际者淤亦在难易之间则五年一开密迩于海者其淤甚速则三年一开万不容缓将此三等河形绘图公堂后壁注定开濬年分于河旁至期按图而开左右不得闗其口则胥史之弊革凡开一河无论远近县令必十日一巡河上计勤惰行赏罚则水衙之弊革县中大河如盐铁东西练祁南北横沥当以合县人夫协开余则以本扇得利人夫开本扇得利河道斯利害切肤自絶掩饰罔上之计而塘长必佥大户公忠勤干庶防压服众心河夫有所畏惮仍严禁卖夫浮派之积弊何曰卖夫浮派塘长受贿赂则宄法滥免当赋五夫者止赋二赋三当赋三夫者止赋一赋二于是人少工多不容不浮派乎贫人当开一丈者暗加五六尺人心不甘益藐塘长虽强事畚锸不过茍且塞责此水政之大病也吾且着为是説昭示大公以壹民志于修濬似有裨乎若夫开江事宜诸上台与各守令并有硕画不待余之鳃鳃过虑矣










　　呉中水利全书卷二十
<史部,地理类,河渠之属,吴中水利全书>
　　钦定四库全书
　　吴中水利全书卷二十一　明　张国维　撰论
　　论以原始要终其于水政并防究精详观者必深心领防乃悉其妙
　　元
　　周文英论三吴水利
　　苏湖常秀土田髙下不等以十分为率低田七分髙田三分所谓天下之利莫大于水田水田之美无过于浙右五代末吴越钱王独居东南专享此利宋范文正公尝论于朝曰江南围田每一围方数十里中有河渠外有门闸旱则开闸引江水之利潦则闭闸拒江水之害旱潦不及为农美利尝询访髙年云曩时两浙未纳土时苏州有营田军四部共七八千余人又有撩浅夫专为田事导河筑隄以减水患于时歳熟钱五十文籴米一石自归宋之后慢于农政不复修举田围河港大半隳坏今江浙之米石不下一贯比之当时其贵十倍民不得不困国不得不虚矣前都水监于江面置闸节水终非经乆良法且如见置闸三处夲意潮来则拒潮沙之水潮退则放江水决潮殊不知江水源筑塞水势细缓内水外水髙低无几又闸之相去不逺决放之水既浅且缓又乌能冲激潮沙而不积于江也施之常年初无损益设遇潦歳觊其倾泄江湖巨浸则见其不能此所谓徐行拯溺缓歩救焚者也海者百川之所宗水有所归则不泛滥善治水者必识其源流可也尝经行太仓刘家港及呉淞江之左右登髙眺逺随流寻源为今之计莫若因水势之所趋顺其性而防导之则易于成功刘家港南有一港名南石桥港近年天然深阔直通刘家港西南通横塘以至夏驾浦入呉淞江其中间有纡廻穿狭处若使疏濬深阔则太湖泄水一大路也英今弃吴淞江东南涂之地姑置勿论而专意于江之东北刘家港即古娄江三江之一也地深港濶此三吴东北泄水之尾闾斯所谓顺天之时随地之宜也惟开濬之法付之有司例将有田之家差夫动扰犹为未便乞从省府差委谙通水利官诣沿海各处相视合濬港浦具数计工拟议申闻或都水监分官前来或选省府能官于浙间富户劝率百十家斟酌逺近及功绩巨细照依舍粮赈饥例优以官禄拟定品级令其开浚考其成效工役轻省者量行优叙如功绩重大者优以一官激劝勉励庻几劳而无怨扰不及众假如凶年劝令富户捐粮赈济不过救一歳一处之灾尚优以官推此恩例成此美绩则可弭浙西数郡乆逺之灾寕不伟欤经治之后更须都水监差官按行严督各州县每嵗修葺使其经乆不废或委行省官专一提调庻几执督事严免致有司乐歳则茍且玩视以为常程设遇潦歳则缩手无措败事伤农诗所谓迨天之未隂雨彻彼桑土绸缪牖户者此也水利有成则乐歳相仍国富民安诚非小补
　　任仁发言开江
　　治水之法须识潮水之背顺地形之髙低沙泥之聚散隘口之缓急寻源遡流各得其当合开者开之合闭者闭之合隄防者隄防之庻不徒劳民力虚费钱粮水不伤禾民享无穷之利岂非国家之利乎昔自唐至宋陈令公丞相裴度范文正公叶内翰朱晦庵蘓东坡欧阳文忠公等皆言修濬或吝于浩费而不行或惑于浮议而弗讲或始行而终辍或营修不得治水之法因循歳月少见实效归附以来江河淮海缺官管治愈见湮塞二十余年之间水利大壊以致蘓湖常秀之良田多弃为荒芜之地深为痛惜区区管见惟以开江围岸置闸为第一义也
　　夲朝
　　梁寅论田中凿池
　　尝观之畆之间若十畆而废一畆以为池则九畆可以无灾患百畆而废十畆以为池则九十畆可以资灌溉民非不知此也盖以膏之壌人之所惜一家之田止十数畆或二三畆百畆之中孰能弃十畆之地以为众人之利乎民知与水争地而不知与田蓄水一遇亢旱则坐视苖槁见小利而失大利愚亦甚矣
　　金处和论疏水种茭
　　昔之君子论作堤疏水种茭三事诚为有见然种茭之事不可一例而言低乡田岸狭小河港深濶湖泖漾水面相接加之风波冲荡击损防塍及夏雨之际全仗茭蒲障防岸塍若髙乡近于江海潮水出入頼以灌田况潮水之河浅狭必一年一濬若亦种茭阻遏水利害民不小治水者当责令耆塘粮里将低乡去处照旧种茭其髙乡潮水河沟每年秋间许各人户将自已茭草悉皆樵去毋容阻遏潮水
　　金藻三江水学
　　禹贡曰三江既入震泽底定又曰九川涤源九泽既陂今东江已塞而松江复防是川源无涤也太湖泛滥隄防不修是泽无陂障也惟其无陂所以靡定惟其无涤所以靡入东风则西决西风则东溃一雨连旬数月如海此频年水患所以不可救治者良由备之不预虑之不周也愚以为禹贡之法万世当守治水者顺此而行则有无穷之利然顺之之道有六曰探夲源也顺形势也正纲领也循次序也均财力也勤省视也所以行之之要又在任得其人而已任得其人而六事不举者未之有也夫治水救民莫大之事今之治水惟总之以佥宪片百举动不得自为是以事功难成愚谓若欲水患消除必专任大臣而辅之以所属责成于守令而催办于粮里不宜泛遣他官而隳失厚利添设耆塘而扰害良民也士有髙识逺虑刚明果断不恃一已之聪明而采纳天下之公论不恤一已之劳逸而体恤万夫之冻馁斯可以膺大任而成大功也所谓勤省视者官亷矣或不省视与无亷能同省视不赏罚与不省视同赏罚不继与不赏罚同省视之时预与民约某月至某县某月至某乡一月三周一年三徧非大寒暑不休息非大风雨不易期大约省视一年二年围岸可成三年四年沟洫可深五年六年浦渎可通七年八年三江可入至于九年闸窦可完石隄可备一图水利省视在里长一区水利省视在粮长治农县丞则省视一县治农通判则省视一府而守令则兼之也提七郡之纲而以水功分数为殿最者大臣也防賛乎上纲纪乎下者大臣之佐也若夫相与调剂以成其事者巡抚也相与紏举以正其法者巡按也如此而水利不兴吾未之信也所谓均财力者财不均则无食无食则多怨力不均则无功无功则徒费愚谓围岸沟洫随其田旁而责其户以自修之一尺一歩皆有归着今之修围者不令自为须要起倩其甚多徃年开河每里起夫二三十名伤于太多在家人户又无所虽或有之亦是弱者官府给米不过数斗为今之计莫若每甲朋出长夫一名三时治水一冬休飬其余九户分为九等每月一户贴钱三百六十文十夫一舟徃来宿飬百夫十舟千夫百舟自正月发运已毕水工方兴至十月开仓水工又止千夫修一处万夫修十处各有立功以慿赏罚惟是石隄闸窦或忧浩费欲乞朝廷暂将七郡鱼课船课竹木襍课量停起解留充水用待功成之后悉依原议所谓循次序者也昔人以开江置闸围岸为第一义又以河道田围二事可兼修而不可偏废此皆确论但惜其失先后之序故祖之者率多以开江为急而围岸沟洫漫不之省是以用力多而成功少慿以为江固当开闸固当置围岸沟洫则在开江置闸之先而围岸又当先于沟洫也修围之法水涨则专增其里土不狼籍水涸则兼筑其外岸方坚固围大者其中须画界岸但今低乡围岸荡无根基须得椿笆方可修筑若乃震泽之湖须用石堤宜专任大臣经理其事况江南运河资震泽诸湖之利岂可不加之意乎开沟无他法惟在深广而已开河之法疾流搔乗缓流捞剪汚泥盘吊平陆开挑开江之法与开河同但各处积荒田土与夫沙涂水荡却用长夫开以沟洫画以疆界垦辟成田召人耕种抵足原租余充闸费待开江之时遇有所损即以此偿之如此则上不烦官下不损民而事济矣老农云种田先做岸种地先做沟盖髙乡不收无沟故也低乡不收无岸故也至若池塘又髙乡急务大约有田一顷开塘十畆可以蓄水而防旱矣所谓探夲源者天下之事有利于民则当厚其夲深其源有害于民则当防其夲塞其源况水之利害尤当深探其夲而穷究其源者也窃见治五年江南乆雨湖相连民居漂荡迨及六年疫厉大作至于七年春夏大水莱麦禾苖极目沉沦饥民逃絶野萧条今欲救其已然之灾不若因之以救未然之灾除一二年之害不若因之以除千百年之害救已然一二年之灾仓廪府库是也救未然千百年之灾江湖田野是也江湖濬治然后田野开辟田野开辟然后百谷丰登仓廪盈溢尚何灾害之足忧哉
　　金藻三江水学或问
　　或曰三时治水一冬休飬此今古之通谊也近者开河亦冬月也如何成功曰幸而冬暖故功亦成然嘉定人夫亦多有死者曰开河役夫众多焉能保其不死曰冬月不役老弱不用衣食温饱痛革暴虐有疾即与之药而遣之回船舍近便足蔽风雨皆求生之路也如此而犹不免于死是诚当死者也然亦不可不为之祭埋而厚恤其家也曰不用耆塘可也又用粮里可乎曰粮里旧所置也耆塘今所增也不足而增可也既足而增可乎曰上得其人虽用耆塘亦不为害曰与其上得人而下不得人孰与其上下皆得人乎曰随其田旁自修沟岸不若计其畆均其工程为善盖田有长倚泾者有横出泾者有不出泾者用子之法即长倚泾者用工太多横出泾者用工太少不出泾者无工可用安得为均乎曰甲治乙田丁修丙岸非惟不肯尽心抑且无慿赏罚盖不出泾之田潦则不得泄旱则不得溉粪则难于入敛则难于出凡有此者必贫难丁户也若其横出泾者与长倚泾者旱则易于溉潦则易于泄粪则便于入敛则便于出凡有此者必殷实有力之家也故定为此法使贫乏者得安其生而有力者不至偷惰坚固濬涤者既得以防赏而淤浅疎畧者又无得以逃其罪也曰低乡无土岸何为修也此则须在平时载土近处捞泥得一船即一船之米得万船即万船之米但寄之于田歳歳取之而无穷也曰天下夲无事庸人自扰之曰四年渰没万姓漂流尚谓之无事乎且愚见不过遵祖宗之法守前人之规修隄防濬沟洫涤川原而已何扰之有
　　吴荃原三江略
　　太湖之水自东南分流出白蚬入急水淀山繇小曹大沥以入海者曰东江自厐山过大姚经昆山石浦安亭繇青浦逹沪渎东泻入海者曰吴淞江自东北分流从郡城东行经古娄县水势洪驶元少纡曲东南北直下今俗讹为刘家港者曰娄江是三江实东南泄水之尾闾各有入海之所而弗可混焉可也震泽疏源以注江三江导流以入海水有所归民物奠乂全吴财赋其昉诸此逞私智者务穿凿圗茍安者乐因循故漕沥港浦日就淤浅薄狭而东江遂湮惟淀湖支流北注吴淞而吴淞之流又北趋娄江而后入海三江塞二而以全呉东注之水独归娄江其势渐不能容日积月累行复如二江患矣故开复三江以兴百世之利固其策之上也经理三江诸港浦以支四五纪者亦其策之次也天下仰给于东南东南倚頼于三江故酌以芜见作原三江以为后之欲知河事者告
　　王鏊白茒水利论
　　吴有白茒港者三吴之水繇以入海海潮日至淤为沃壤民遂占为田或庐其上于是吴中多水患议者以白茒一濬三州均利迄今百年未闻有任其事盖有任其事者而浮议輙兴行且复止矣欲享其利则安得辞其劳欲有其功则安得辞其谤于戯天下之事其率类此乎
　　伍余福水利论
　　一论五堰
　　古者宣歙金陵九阳江之水皆入芜湖以五堰为之障也其地在溧阳县界自隋景福三年有杨行宻者作此以为拖舸馈粮之计而蘓轼奏议称五堰所以节前项诸水其后贩卖簰木以入东西二浙者又以五堰为阻遂废去而东西二坝列焉于是前项诸水多入荆溪间有入芜湖者亦西北之源而非东南之势也其故道尚在去溧阳八十里而宋进士单锷亦尝言之虽蘓轼尚有不能必行于仁宗之朝者其他可知也
　　二论九阳江
　　九阳江或以为中江者非也或以为东江者亦非也考唐仲初之赋薛士龙之説末复折衷于禹贡则知淞江七十里分流东北入海者为娄江东南流者为东江并淞江为三江而九阳江乃出三江之外正溧阳之所谓頴阳江者是也其源出自曹姥山流为瀬渚昔子胥避楚乞食于一妇餔之卒投千金不报之义以酬七日不火之恩至今有李太白碑在焉
　　三论夹苎干
　　夹苎干宜兴志无也惟宋进士单锷遗书论及其事而今无复有知故道者近抵其地始得闻其详半在宜兴半在金坛半在武进东抵滆湖北通长荡湖西接五堰盖古人以泄长荡湖之水以入滆湖泄滆湖之水以入大呉渎塘口渎白鱼湾髙梅渎四渎及白鹤溪而北入常州运河以归大江于水势甚便自五堰既废之后其所谓夹苎干者亦复湮塞皆为桑麻之区虽有清东清西相去百里终非水道至于桥名亦讹为鸭嘴之呼将掩其旧以图其新去其不利以兾其利而其乡父老亦有能知利害者曰是禹之利也为鲧壅之是欲去鲧以就禹也始信锷之言不诬而今知县谷继宗者相与通议以为一劳永逸之计盖此计一行上可以接滆湖而运河有功下可以逹荆溪而震泽无害锷称深利于三州以予观之岂独三州然哉惜乎自宋以来一夺于滆湖之田户再夺于两浙之豪民良法美意寝而不行至今识者惜之而三县之民亦置之何有噫
　　四论荆溪
　　宜兴之水为溪者九而荆溪正当县治东西之间按志称中江出芜湖之西荆溪又受宣歙等数郡之水流注震泽以入海而西溪尤其要者盖其外诸水之防也夫何近年以来芦苇壅其流溪田擅其利大非汪洋无畔之区而牧民者又不能去害以就利一遇大潦輙复狂澜如之何其可也若夫疏瀹排决之责则有司存
　　五论百渎
　　按县志称百渎在宜兴者七十四在武进者二十六顾其亦有不能尽如古者何则时异而势亦殊利尽而弊亦起安能为之一哉就如志有五千渎而册则亡册有大墟凟而志则少其名号已不能无鲁鱼之讹而况古之所谓凟者吾恐未必然也或者势家豪族有去彼取此之意乎不然何另立一名以淆之也吾观其地势县东南为上渎县东北为下渎古人以荆溪不能当众流奔注之势遂于震泽之口防为百派各有分域而有开横塘以贯之约有四十余里盖横塘者水之经也所以直南北者也百渎者水之纬也所以列东南者也然则荆溪之害可以谓之无而未必无震泽之利可以谓之有而未必有岂其天作而人壊之耶
　　六论七十三溇
　　按诸溇界乌程长兴之间岐而视之乌程三十有九长兴三十有四总而论之计七十有三其画图所载名号今古不同访之父老亦鲜有知其详者初入其境大者如溪河小者如石涧塞者如陆沉通者如神瀵湖塘皆有桑麻芦苇之类以扼其流而民之利其业者又惮于疏濬以积其无怪乎储之者有湖而泄之者无溇也盖浙水之西皆从天目天目据上防之地而十二龙潭出焉或时雨大至四野奔流其注广徳者繇四安以入方山清泉其注余杭者繇徳清以合铜岘诸山其注孝丰者繇广苕以入小溪沿之为苕溪射之为霅川萃之为江子滙皆自七十二溇通经逓脉以杀其奔冲必溃之势而今则有不能尽然是可叹也
　　七论长桥百洞
　　宋单子论吴江长桥为三吴诸水之足以承震泽之腹而徃来吐纳之势率繇于此为其出淞江以入海故也盖自唐刺史王仲舒先筑石隄以顺牵挽至宋庆歴间知县李问始驾木以桥其上又至泰定间州判官张均防知政事马思忽总管殷鹏翼軰白诸丞相塔喇罕遂捐万缗为首倡而士民胥应者骈集竟成钜功夫古人岂不知东流防防之势而故为之障哉障之所以节之节之所以利之非直为美观而已吾蘓夲为水国而非此障则狂澜倒矣狂澜倒而何有于浙西哉吾尝登垂虹亭而望之其浩淼无涯牛马莫辨长桥河西南以上皆纳数郡之水以偹旱潦而今淤塞有如此河者已过其半大则瀼为圩田小则散为草梗居民此屋沃墅连畴此治农者之所当患也説者谓以东则泄至厐山以东北则泄至同里繇此归海而不知淞江盘龙一曲沮塞者多先臣范文正公盖尝有行之者而况此哉为今之计去其泥沙以伐其茭苇仍令佃之者经野分守以时荡涤而后水有余利乆无防天壅积之患矣
　　八论震泽
　　今之所谓太湖古之所谓震泽也书曰震泽底定谓其振撼不定之势何以杀之曰三江有所归也三江而上有堽阜焉昔也截其流今也顺其利为禹凿之也其利民也深而民之饮其利也亦深于是繇三江以入海自今皆然而今三江仅通其一所谓呉淞江者是也其濒湖之地皆卑犹在江水之下与江湖相连何以干封其沿海之地皆髙反在江水之上与江湖相逺何以润泽是故环湖者多水患沿海者多旱菑无怪其然也蘓湖常三郡皆太湖而吾蘓独当太湖之中若一盂然藏垢纳汚何所不有吾生长其地每有望洋之叹而亦不能无探原之心按图论之中有七十二峰襟帯三州而夏屋仙宫多出东西洞庭马迹之上其为胜可取也其为害亦可虑也上入而下自泄西纳而东自流是故泛观之则有纵有横约取之则有伦有要其间有自石湖泄之者有自鮎鱼口泄之者有自管渎泄之者有自小溪港泄之者有自张家河泄之者有自北车桥泄之者有自漾湖溪泄之者有自上渎港泄之者有自陆家浜泄之者有自虎山桥泄之者有自石家浜泄之者有自南宫港泄之者有自蒯家泾泄之者有自九曲江泄之者有自后塘桥泄之者有自梅梁溪泄之者有自龙塘河泄之者有自迎城山泄之者有自菱湖港泄之者有自太平桥泄之者有自泽塘浜泄之者有自灌渎浜泄之者有自和尚浜泄之者有自长洛浜泄之者有自王家漾泄之者有自山泾港泄之者有自渡水港泄之者有自黄渎港泄之者有自后保河泄之者此其大畧也其他支流余裔不可枚举而绘事者错综陈之亦赘矣是故举此例彼而具区为薮之大者源流在焉可忽者哉盖太湖之水夲以潴水将以润田三州之田将以利田先以资水通则百脉皆和不通则百病皆至此单子手足之喻深为有见而或有不能尽如其意者古今之势异也説者谓宣溧以上西北之水可入于芜湖而不可使注于荆溪蘓常以下东南之水可趋于盘龙而不可使积于震泽其道无他焉曰疏之濬之循其故也故者以利为夲
　　张寅海潮论
　　惟太仓环州境皆水道纵则有浦横则有塘门堰以隄防之泾以疏泄之小而曰浜曰漕曰沟曰潭布列其间不可胜纪莫非海潮贯彻如血脉之流通经纬之聨络周流无滞者也故舟有行止必随潮之涨退田无潦潴必因潮之盈缩其导引汲取家至户到则偹物致用之无穷潮汐为州境之利若此考其入诸港南则刘家港入迳昆山西至信义界北则七鸦港入迳任阳西之石牌湾海水逆流过斜堰入巴城此潮汐之大者也其分注各河亦二港之水为多余各港之入则大小不甚相逺矣夫潮汐者海之喘息也气有盈虚消息则潮有徃来大小气不齐故潮汐时不一每半月省潮一次以应月之亏盈故月大则五十八潮月小则五十六潮此人皆见之而莫计其数习之而莫究其繇所谓百姓日用而不知者多也余防公安道曰潮之涨退海非增减盖月之所临则水徃从之日月右转而天左转一日之周临于四极故月临卯酉则水涨乎东西月临子午则潮平乎南北彼竭此盈徃来不絶皆系于月何以知其然乎夫昼夜之运日东行一度月行十三度有竒故太隂西没之期常缓于日三刻有奇潮之日缓其期率亦如是自朔至望常缓一夜潮自望而晦复缓一昼潮朔望前后月行差疾故晦前三日潮势长朔后三日潮势大望亦如之月弦之际其行差迟故潮之去来亦合防不尽盈虚消息一之于月隂阳之所以分也春夏昼潮常大秋冬夜潮常大盖春为阳中秋为隂中歳之有春秋犹月之有朔望也故潮之极涨常在春秋之中潮之极大常在朔望之后此又天地之常数也太仓州境之水不外乎潮汐利用厚生不可一日阙焉者
　　沈啓塘长圩长论
　　塘长圩长之説即周官土均稲人之意尝观稲人以潴蓄水以防止水以沟荡水以遂均水土均为掌其平水土之政而率以治水然则今之塘长遇田塍倾圯沟洫湮微梁塘崩损非所当率其圩长而经葺者乎缅维朔望结报于官之法犹存则植涂通水修复文襄之政以禆耕稼以还流移不在兹欤
　　沈啓治水专官论
　　司空治水古制也东南水国官可设者可不设乎尝闻三农生九谷谷生于水水得其性则谷生而为利水失其性则谷不生而为害殖利以芟害非官不可朝廷念东南国夲何尝不遣而不设哉其不能乆者非朝廷意也何以知之观之盐马屯田非有重于玉食之地也既设运司又差廵盐御史既设太仆寺行太仆寺苑马寺又差廵马御史各省设按察司屯田官两直差廵屯御史是朝廷岂靳水利一官之设哉其不容于乆设者有故也且是官也职在必专专则法有定守任在必乆乆则绩可责成观之八年胼胝而不一入三过之门可知矣而岂谓今之官水有速如传舍寄如赘疣者哉其不能专且乆者惟监司之不相能焉耳昔如周文防公天下第一流人品也其于民情国事真如痌瘝乃身当时治水奏请官属多非监司所辖乃廵按御史何永芳一防而尽革之文襄正当旁午之际手足不能一转孰谓责以地平之业而予夺若是之轻可乎幸文襄方当君相属心否则不能安其位矣文襄又且不动于心复疏恳请仍给官属以毕乃绪以是例之则今安得不利于帯摄哉又尝见监司亦有以天下事为已任如廵按御史吕公光洵者力防东南水利力任而勇图之功竟不立何哉期不可逾也余故曰必专官乆任而后可岂徒曰可有可无也哉
　　沈啓府州县水利官论
　　修水兴农守令法典朝更代歴政无改权兹焉设有弼丞将以代劳非侵其秩而分其权也如此协恭胥济共美茍主曰有弼弼曰有主不免各有余责矣仰观一统舆图添设者仅东南五郡邑建立之意顾不深哉尚图重其官荣其选贤借科甲精明水政何意每每裁革司权者动必先以应命大违建置初意岂于国重民艰有未讨欤
　　归有光水利论前
　　吴地卑下水之所都为民利害尤剧治之者皆莫得其源委禹之故迹其废乆矣呉东北邉境环以江海中潴太湖自湖州诸溪从天目山西北宣州诸山溪水所奔注而从呉江过甫里经华亭入青龙江以入海盖太湖之广三万六千顷入海之道独有一路所谓吴淞江者顾江自湖口距海不逺有潮泥填淤反土之患湖田膏腴徃徃为民所围占而与水争尺寸之利所以淞江日溢议者不循其夲沿流逐末取目前之小快别濬浦港以求一时之利而淞江之势日失所以沿至今日仅与支流无辨或至指大于股海口遂至湮塞此岂非治水之过与盖自宋州刺史王濬以淞江沪渎壅噎不利从武康纻谿为渠浛直逹于海穿凿之端自此始夫以江之湮塞宜从其湮塞而治之不此之务而别求他道所以治之愈力而失之愈逺也夫仓公为人治疾所胗期决死生而或有不验者以为不当饮药针炙而饮药针炙则先期而死后之治水者与其饮药针炙何以异孟子曰天下之言性也则故而已矣故者以利为夲禹之治水所以行其所无事也欲图天下之大功而不知执其利势以行其所无事其害有不可胜言者嗟夫后世之论徒区区于三十六浦间或有及于淞江亦不过濬盘龙白鹤滙未见能旷然修禹之迹者宜兴单锷著书为蘓子瞻所称然欲修五堰开夹苎干渎絶西来之水不入太湖殊不知州薮泽天所以潴东南之水也今以人力遏之夫水为民之害亦为民之利就使太湖干枯于民岂为利哉太史公称禹治水河菑衍溢害中国也尤甚惟是为务禹治四海之水而独以河为务此所谓执其利势者故余以为治吴之水宜专力于淞江淞江既治则太湖之水东下而余水不劳余力矣或曰禹贡三江既入震泽底定震泽所以入海明非一江也曰此顾夷张守节妄注地理之误其説云太湖一江西南上为淞江一江东南上至白蚬湖为东江一江东北下曰娄江不知二水皆淞江之所分流水经所谓长渎歴河口东则淞江出焉江水竒分谓之三江口者也而非禹贡之三江惟班固地理志南江自震泽东南入海中江自芜湖东至阳羡入海北江自毘陵北入海郭景纯以为岷江淞江浙江此与禹贡之説为近盖经言三江既入震泽底定特纪州之水今之扬子江淞江钱塘江并在州之域故以告成功而淞江繇震泽入海经盖未之及也由此观之则淞江独承太湖之水故古书江湖通谓之笠泽要其源近不可比儗扬子江而深阔当与相雄长范蠡云吴之与越三江环之则古三江并称无疑故独治淞江则吴中必无白水之患而从其旁钩引以溉田无不治之田矣然治淞江必令濶深水势洪壮与子江埓而后可以言复禹之绩也
　　归有光水利论后
　　单锷以吴江堤横截江流而岸东江尾茭芦丛生泥沙涨塞欲开茭芦之地迁沙村之民运去涨土凿堤防千桥走水而于下流开白蚬安亭江使湖水由华亭青龙入海虽知淞江之要而不识禹贡之三江其所建白犹未卓然所以欲截西水壅太湖之上流也蘓轼有言欲淞江不塞必尽塞吴江一县之民此论殆非锷之所及今不镌去堤岸而直为千桥亦守常之论也崇寕二年宗正丞徐确提举常平考禹贡三江之説以为太湖东注淞江正在下流请自封家渡古江开淘至大通浦直彻海口当时唯确欲复古道然确为三江之説今亦不可得而考元泰定二年都水监任仁发开江自黄浦口至新洋江江面开阔十五丈仁发称古者江狭处犹广二里然二里即江之湮已乆矣自宋元嘉中沪渎已壅噎至此何啻千年郏氏云吴淞古道可敌千浦又江旁纵浦郏氏自言小时犹见其阔二十五丈则江之广可知故古江蟠屈如龙形盖江自太湖来源不逺面势不广若径直则又易泄而湖水不能蓄聚所以迂廻其途使如今江之浅狭何用蟠屈如此余家安亭在淞江上求所谓安亭江者了不可见而江南有大盈浦北有顾浦土人亦有三江口之称江口有渡问之百歳老人云徃时南北渡一日徃来仅一二廻可知古江之广也夲朝都御史崔恭凿新道自大盈浦东至吴淞江廵简司又自新泾西南蒲滙塘入江自曹家河直凿平地至新塲江面广十四丈夫以郏氏所见之浦尚有二十五丈而都水所开江面财及当时之浦至夲朝之开江廼十四丈则兴工造事以今方古日就卑微安能复见大禹徃日之江哉汉贾让论治河欲北徙冀州之民当水冲者决黎阳害亭放河北入海当败壊城郭田庐墓以万数以为大禹治水山陵当路者毁之隳防天地之性此廼人功所造何足言也若惜区区涨沙茭芦之地虽歳歳开浦而支夲不正水终横行今自嘉靖以来歳多旱而少水愚民以为不复见白水之患余尝闻正徳四年秋雨七日夜吴中遂成巨浸设使如汉建始间霖雨三十日将如之何天灾流行国家代有一遇水源吾民必有鱼鼈之忧矣或曰今独开一江则其余溪港当尽废耶曰禹决九川距四海浚畎浍距川江流既正则随其所在可钩引以溉田畆且江流浩大其势不能不漫溢如今之小江尚有勦娘江分四五里而合者则夫竒分而旁出古娄江东北之迹或当自见且如刘家港元时海运千艘所聚至今为入海大道而上海之黄浦势犹汹涌岂能废之但夲支尊大则支庶莫不得所矣
　　毛节卿三江水势论
　　海潮涨而东江塞旧迹已不可寻惟上海金藻考其故道以为可复然人徃徃废而不讲者恐咸潮溢而良田废也然淞江娄江七鸦白茒港亦通海何无咸潮也盖扬子江下流水势汹涌南泻于海冲为套子故淞江之口去娄江七鸦之口殆百余里而白茒一港古志云入江之道其潮来不过江流逆转耳惟东江去江已逺故旱歳乃有咸潮也今欲通之须仿古人横置十闸之説水年随潮啓闭而旱歳则常扄之亦可有利无害淞江西抵太湖东北入于海地势低于震泽三丈潮来时水髙三丈至震泽而止旧额不可考近额濶一百五十丈今上流无恙下流亦通惟中流三絶以诸浦浑潮之相会也故上流不能东下而北折于娄江今不可不濬也东江既塞淞江已微众流并下东北故娄江为独盛然昆山一叚迂廻势缓而海口涨沙伊始今亦不可不讲也然太湖之形势非特三江既入而南有通海之闸河北有泻江之百渎西有接水之五堰今其废也乆矣防而复之庻足杀三江之水势乎震泽淀山等湖在前朝已有围田之弊间尝开凿定立界畔使豪右不容侵占我明治中徐侍郎贯亦尝疏理长桥占田千余畆今不可不考而石隄水洞不可不增其江浦要害去处桥梁可废者废之或以木易石至近来置栅太多阻遏水势宜查要害御盗之处量留其他通潮江浦切宜撒去
　　毛节卿太仓堈堰论
　　太仓之境有堈身堈身之东有一塘焉西彻淞江北过常熟谓之横沥又有小塘或二里或三里贯横沥而东西流者多谓之门若所谓钱堈门张堈门沙堰门吴堈顾庙堈丁堈李堈门及斗门之类是也夫南北其塘则谓之横沥东西其塘则谓之堈门堰门斗门者是古者堰水于堈身之东灌溉髙田而又为堈者恐水之或壅则决之而横沥所以分其流也故堈身之东其田尚有丘畆经界沟洫之迹在焉是皆古之良田因堈门圯壊不能蓄水而为旱田耳堈门之外岂非五代之季民各徒其行舟之便而废之耶此治髙田之遗迹也若夫水田遗迹即今昆山之南所为夏驾小虞等浦者皆决水于淞江其浦之旧迹阔者二十余丈狭者十余丈又有横塘以贯其中而棊布之是古者既为纵浦以通于江又为横沥以分其势使水行于外田成于内有圩田之象焉故水虽大而不能为田之害必归于江海而后已以是推之则一州之田可知矣故蘓州府五门旧皆有堰今俗呼城下为堰下而齐门犹有旧堰之称是则防隄既完则水无所潴容而又设堰者恐其暴涨流入于城也至和二年前知蘓州吕侍郎开昆山塘而得古闸于唯亭之侧是古者水不乱行之明验也及夫隄防既壊水乱行于田间而有所潴容故蘓州得以废其堰而唯亭亦无所用其闸也为民者因利其浦之濶攘其旁以为田又利其行舟安舟之使决其隄以为泾今昆山诸浦之间有半里或一里二里而为小泾命之为某家泾某家浜者皆破古隄而为之也浦日以壊故水道湮而流迟泾日以多故田隄壊而不固日隳月壊遂荡然而为陂湖矣此古人之迹也今秀州濵海之地皆有堰以蓄水而海盐一县有堰近百余所湖州皆筑隄于水中以固田而西塘之岸至有髙一丈有余者此其遗法独蘓松圯壊殆尽卒莫有能讲求修复惜哉
　　毛节卿江海坝闸论
　　沿江海通潮港浦歴代设官置闸潮至则闭闸潮退则啓闸故港无淤淀潮无泛滥自蘓范郏诸公咸云置闸利而废闸害惟元至顺间乃有废闸之论我明港浦屡开旋塞水旱相仍间有议复古制节民财者爱惜物力则谓以为泽国頼舟航以徃来髙乡頼潮水而灌溉役在得已殊不知古人经营设法将以利民岂欲病民而故为此烦费哉今欲置之必须兼古制通时宜每河濶三丈者置闸一座六丈者置闸二座多寡以是为差每闸各置亭一所歳拨闸夫二名和雇近闸居民世掌其事有失则罪之每九月至二月常川扃闭朔望则啓中闸以通海船傍开月河低堰以通小舟之行小港者或湖水溢下则潮退而悉啓之其三月至八月髙田用水则啓闸以进潮或雨泽满盈足以灌溉则亦闭之以清江流庻舟无徃来之阻田无苦旱之灾江无淤塞之患髙乡歳免疏濬而低田亦减三年二水之忧矣今髙乡支河在在湮塞旱年则从外塘搬水以救苗民寔劳止虽曰农官不省视而塘长不得人亦由古制堈门法废农民不胜歳歳开挑之劳故至于此盖古者髙田则设斗门【即今水窦是也】旱则闭以蓄水潦以啓以泄水【今太仓河名多堈门者其遗制也】五代之季民利舟行之便而决之故髙田多不可治今乞查支河通舟者责令得利大户共造水闸【支河小浦约费银百余両】其不通舟者量置水窦【俗名水溇约费银四五両】报河口居民一两家专司啓闭免其一二十畆丁田役银以酬其劳不然止令塘长九月朔填坝三月朔开坝【吴俗低乡清明浸种髙乡谷雨浸种至三月则用水矣谚云八月半住车则不用水矣】亦可以免半年浑潮之积而民力庻乎其少减矣
　　周大韶论治水古今异宜
　　盖水之在天地间每随气以为盈虚犹人之鼻息然也古今言水患者必先于吴江及归咎于长桥挽路也然考之宋元以来其变迁之故有不尽然者盖挽路筑于宋庆歴八年长桥建于元泰定元年宋时郏乔言曰禹以三江决震泽之水今之二江已絶惟呉淞一江犹存元时任仁发复曰三江引太湖之水以入于海二江俱塞仅有呉淞江存焉则自宋迄元虽有挽路长桥而呉淞江固无恙也其二江之夲源不假于吴江以为咽喉初无挽路长桥之阻已先亡之矣后因江流湍急激成大滙路渐迂逺民罹水患后人乃开新洋夏驾二水以泄其流而江之势始分张士诚又北开白茒港以杀上流之势迨至夲朝而吴淞江乃塞今南之黄浦北之刘河即古之东江娄江也二江今既深濶疾流则呉淞又焉得与二江俱存而无恙乎犹人以一身之大其气不能兼通于鼻息然也今之议者咸按昔人之言曰尽徙呉江沙村之民开而为水并凿呉江之隄而为水桥千所然长桥与石隄于呉江上流之势不能无阻若云尽徙吴江之民又凿为木桥千所未必皆然且如吴江之南九里有阜名牛毛墩其四下即东湖乃汪洋之水也自嘉靖二年之后迄今成田民居之矣则湖水之盈涸亦自有时昔湖今田则呉江之地奚必尽徙其民乎又如长桥里许为谼六十有一石塘九里为桥三十六座由此以逹太湖不过三四里之程今视其水之流行不及十余处桥门之内外水势亦不甚见其髙低湍涌虽屡经开浚而湖水不能冲涤诸桥之淤然则又奚必凿为木桥千所乎则湖水夲枯又可见矣自今言之宜于长桥之南北以及吴家港口等处宜相度形势急于开浚以资其上流之源使太湖之水必趋于吴淞江而后已今已开矣苐湖中西北风起吹浑泥入港至南滩又为长桥锁住不无淀积故南北两滩三五年当一捞浅也又于新洋江口之两岸各筑短坝六丈则减十二丈之力所存者十丈而已自不足以夺吴淞江十八丈之势使此江之水必趋于海而后已其如昆山塘之东西龙溇界牌泾陆泾等坝金鸡黄昌清水等港凡可以决阳城湖水以补娄江上流之源者尽宜疏而通之则三江之势秩然不乱可复大禹三江之迹潦固可泄涸亦可潴矣
　　周大韶论治水为谋不臧
　　盖治水之法必先明其来歴之源然后导其归宿之路其序不可乱行其功不可逆施也尝考常州之水下至无锡以逹蘓州自运河之水无不西南行以注于太湖直至胥口方引太湖之水由横塘以出胥门城濠自蘓州以至无锡常州未闻有出太湖之水也惟运河以东之水入太湖不逺者乃东下长荡鹅肫等荡而分潴为阳城等湖故自娄门以逹昆山城由阳城湖而南皆出塘之水未闻有水自太湖北入于娄门塘下注于阳城昆尚诸湖而泄入于江也此其迹之显然有不可诬者然此沿江诸浦所泄者乃不及入太湖之水谓之杀其上流之怒而分大湖之势可也何论者咸谓震泽之水北注于阳城昆尚诸湖指福山许浦等塘为震泽之尾闾茜泾诸浦为震泽之后门乃谓浚三十六浦以泄太湖之水同归于海然则以三江为震泽之咽喉乎为震泽之胸腹乎此不经考索之故也宋时黄震亦尝论及之曰昔人开西泾诸浦亦主一时一方之利而然今闸浦尽废而海沙壅塞为患又前日之所无观此可见矣又如沿海一帯地形颇髙于内田而潮水因之不能急泄故呼为堈身然开三十六浦之后沿河积土髙出丈外而腹内之田旱则无路引水以为灌溉之资潦则无门出水以为泄放之计故沿海旧有一帯之堈身形如仰盂水不能泄人皆知之矣而三十六浦之沿河随处皆成堈身形如围墙田地荒弃人所不知也故郏亶言水利之六失首先及之矣又如沿江开浦夲为泄水之计而于浦口置闸亦欲拒絶浑潮意亦善矣然以土地之宜否理势之非便有不必然也且以一日两至之潮其在昏夜皆以疾风暴雨氷冻霜雪之时虽欲以时啓闭谁为司守况一歳之内春夏则潦水常多更且海潮汹涌闸上一版则力有不支秋冬则雨泽少降而水势枯涸又不必有闸此人情必然之理也自常州以上地连山土脉理坚实又无潮水之交冲故可筑闸以获宣泄之利吕城孟渎等闸是也蘓州邉海地皆浮沙海潮湖水内外冲囓闸底椿木之处一有罅隙渐次流空而易崩损白茒七浦斜堰等闸是也故闸虽十设而九废耳且如桥梁之有便于民者为地方之利随壊随修众咸捐财以助之矣闸果有闗于宣泄之具可为旱潦之资公私曷敢坐视倾頺曾无一人留心于此乎若必欲置之须于近浦实田之中开深倍于河底纯用砖石不用木椿贯以灰沙筑成之后仍实以土如田使无虚处积水灰沙自然胶融年余之后乃开通引水由闸而行将旧河坝作平地则闸可永乆无虞又省作坝车水椿木之费此乃造闸之要法也其如三十六浦之中惟七浦白茒为最次则杨林湖川福山三丈等浦但宜相时开浚不可坝截余如茜泾东杨林双鸣鹿鸣大钱周泾浒浦等河各于开浚之后须于两头作坝以节清水以拒浑潮旱则潴而蓄之潦则决而放之则官不劳于开濬工力之艰民不病于田地抛弃之苦实为两便也
　　屠隆东南水利论
　　夫水政者圣王之所修以利民其利害之相悬则天壌矣此非可以智尝而悬防谈三吴水政者虽多端大约不出治水治田两者而治田之与治水实相表里要之治田所以治水也水之利害系于田水政修则田获其利水政不修则田受其害而治水治田两者自不可缺治田而不治水则田功防施治水而不治田则水政尚缺均非完计也昔人之推水学者曰郏亶曰单锷郏亶详于治田单锷详于治水兼而用之水政举矣请先言治水三吴巨浸厥有太湖汪洋浩淼绵亘三万六千顷三吴诸水咸入太湖而分注三江以入大海是吞吐元气翕荡东南之一大闗键也南则杭湖天目诸山发源苕霅等溪繇湖州七十二溇而入西则金陵溧水溧阳九阳江洮湖荆溪诸水繇常州百渎而入北有运河受京口大江及练湖诸水北繇江隂一十四渎入于大江东由常熟昆山之三十六浦入于大海而入江海不及者亦繇武进无锡诸港以入太湖太湖三面受水独湖东一面防之三江以入大海然三江水道仅有吴江一十八港入江是太湖三面受水一面分流吞多吐少易蓄难泄水口一有梗塞则停缓无力天时一遇滛雨则泛溢为灾是水口之宜通而不宜塞彰彰明甚也太湖之水繇江入海大江之水日接海潮江水清而海潮浊海潮每来常有淤塞江水清驶随輙涤去以故向无水患自呉江将泄泻太湖一帯故道建长桥筑挽路以便漕舟水道始梗泥沙淀积而太湖之水徃徃漫衍矣况三吴地形东来渐低蘓州为常镇之下流松江为蘓州之下流蘓松并海地岸反髙于腹里形如仰孟洪波流潦尤易内注太湖水口既已鲠塞滛雨乗之大风适作海水涌入太湖既涨不能复受则常镇诸邑之水合于蘓州而蘓州已先被其患蘓州诸邑之水又合于松江而松江之患益深盖自有宋以来三吴水灾志不絶书渰没田禾漂荡庐舍泽国千里民化鱼鼈虽朝廷下令遣官累有修濬时通时塞得失相利害相半迄未闻有为三吴遗千百年之永利者顷台使者懐安林公奉玺书来督三呉水利矢谟宣力蒙犯霜露郊行野宿无间寒暑昼夜访诸缙绅谋诸三老相地形之髙下寻水道之源委权其利害察其得失深知三吴之水滙于太湖泻于三江而入于大海既以得水利之要领而各郡各邑江湖河渠浦港浜塘之类条分缕析又无不合治水之机宜是以数年之内水利大兴今总四郡之成事约而言之则了然矣开呉淞江四十余里以复大江入海之故道濬吴江之吴家港长桥南北滩厐山湖口使太湖积水径逹于淞江以淀山湖直接太湖之流其来甚径易而烂路港不足以泄之故于青浦濬小大山泾以泄淀湖之水而南入于又濬跄开河以接大曹港濬横塘横以接蒲滙塘濬昆山淀湖诸口使湖水分注千墩道褐赵屯大盈崧子盘龙等浦而北入于江又以三泖北纳淀湖南连浙水西入长洲吴江诸荡故于华亭濬秀州官绍盐鐡等塘金山三等河上下横泾沙竹冈塘金滙塘运盐河以泄南北两涯之水于黄浦于上海濬蒲滙六磊竹冈等塘周浦三林都台等浦新港黄家浜严茂塘以泄东西两涯之水于黄浦总之合流呉淞以入大海又以呉淞出海之路颇觉辽逺不能径逹则泖淀北注诸水淞江或不能尽容故于昆山濬夏驾浦大瓦赤泾诸水于嘉定濬顾浦吴塘南盐鐡北横沥西练祁彭越浦华亭泾南翔河湄浦张家浜以泄淞江北行之水于娄江三江并行恐难尽泄复濬太仓之吴川塘杨林塘七浦塘路漕塘杜漕塘以泄阳城巴城诸湖东行之水而入海濬常熟之白茒塘许浦梅李塘福山塘耿径塘吴泗浦三丈浦以泄尚湖昆承湖及毘陵晋陵诸水径入大江濬江隂之东西雷沟舜河利港北横河九里河山塘河青旸河以泄五泻河芙蓉湖诸水以入大江其治水次第如此故太湖有所泄泻三江有所分注众水尽治下流俱通下流既通上源宜导于是濬宜兴之西氿里河百渎武进之白鹤溪金坛之荆城港及长荡之里河徐村防封等河泄长山洮湖荆溪之水而分入太湖运河濬武进之孟渎丹阳之九曲河丹徒之鐡猫港以泄润州上流诸水而入大江上源既导则下流可接下流既通则上源益顺又恐新洋江过于深润分引江水北流引入浑潮将来不无淤塞之忧故于夏驾口慢水江口并建二闸时乃啓闭慎乃宣防庻几水不外趋潮不倒注吴淞之通可垂乆逺而水利兴矣水利既兴田乃可治治水而不治田岂惟田功之亏终无水政之缺何也盖三吴虽号称泽国低洼而中间田畆亦自有髙下髙田十居二三下田十居六七髙田所患在旱下田所患在水而两者利害又每相悬大旱之嵗水涸岸出低洼下田幸而一熟而髙田则已尽枯大潦之嵗水浸上行冈阜髙田幸而一熟而下田则已尽没是乌可不为之计也下田所患在水则不可无障而所以障其水者圩岸也髙田所患在旱则不可无蓄而所以蓄其水者沟渠也下田不修圩岸则大湖虽通而适遇水潦一时泄泻不及者何以障水而免患髙田不濬沟渠则江海虽大而适遇旱暵江海流注不到者何以蓄水而灌田于是公又为条治田六事刋布书册移檄有司而又力劝亲督髙田令濬沟渠下田令修圩岸令诸郡各邑犁然举行沟渠濬则髙田有以蓄水而旱不能为灾圩岸修则下田有以障水而水不能为害是治田之事正治水中之最切要者也故曰治田治水相为表里治田所以治水也三吴之言水利者代有其人兴水利者累闻其事而防非万全功成小补未有建硕画垂永如今日者也良由公之志鋭而心诚虚量而识逺智习而善断志鋭则前无畏途心诚则精贯金石量虚则下情悉逹识逺则利害毕照智习则事至不迷善防则机来无失故其建立非凡而成就宏逺也隆尝相从畚锸知其事之始末颇详是以不辞庸鄙而为之著论以俟后之君子留心水利经理东南者由此知彼而有所攷焉
　　许应逵吴淞江或问
　　或问于许应逵曰子治水先呉淞江其説奈何应逵曰子不暏海口乎抑未读水利考乎古今治水名臣无虑十数公其忠臣杰士献策上书轸桑土之思而重经国之计者亦无虑十数公今其书具在未有不以呉淞为患者盖东呉之水千流万派会于五湖而繇三江以入海此童而习之人人皆能言之故论者咸云五湖其咽喉也三江其心腹也海口其尾闾也尾闾之不泄将倒灌而横溢可使过颡在山即隆圩之髙至于天犹之无益也或曰如客歳之旱何应逵曰子亦为是説耶东吴泽国歳歳苦潦乃客歳之旱则自来所未有者盖连嵗不雨亢阳斯极即老人年七八十亦云仅一见之以故各省告灾率称苦旱而长江洞庭等处悉就浅涸扬子金焦两旁渐成沙滩岂亦吴淞宣泄致之耶且无论逺者即以人身譬之茍尾闾不通痞满为患使医者不以调胃承气等剂推之荡之而犹倡为从容消导之説彼其人可立而毙也苐尾闾决而元气虚饮食调理其功尤急所为饮食者则支河及时雨也时雨不敢必所可尽力者支河耳始予建议挑吴淞以便疏泄濬支河以资灌溉筑圩岸以防泛滥无日不以是三者而亟举之且牌行各州县令悉举境内支河逐一查勘当与呉淞并濬而并深三令五申文移具在不谓专吴淞而弃支河也如专吴淞而弃支河者犹治痞满者专推荡而不为饮食调理其人亦立而毙无益也奈之何钱粮减半而南京户部尚犹豫不发且先发五万两秪以挑吴淞大仓及量濬上海嘉定昆山华亭等处以故十七年虽旱而太仓所挑七浦杨林吴塘顾浦亦大有秋而吴淞两傍俱受其利即十八年五月十二日雷雨骤涨至六月初七日止计二十五日中间晴霁者八九日耳此其潦不在十四年之下予令人走呉江二十八都觇之则水下于堤者三尺夫呉江东南之最下而二十八都又吴江之最下者此而不溢此非挑呉淞水不能潦之验与六月初七至八月初旬不雨则其旱又极矣予复令人所在觇之则浅者尚余二三尺以资灌溉否则既种而雨水不继将不秀不实安所计穰穰之利此非濬支河旱不能病之验与向使十六年帑银全发当令各州县分投并濬即旱无可虞奈之何忍弗能予使太仓先受其益则非予之罪也且内河距海口蜿蜒几三百里自内及外以渐而髙而中多曲折迂廻即使挑深与内河等未可建瓴而下者秪以偹极涝使急则顺流东注而免于沦胥如子所言则漏巵也顾不谬与夫不罪发银之迟而病其宣泄不察于并举之説而罪其偏枯虽十大禹不能当前而况予之不肖者乎
　　张应武呉淞江疏濬论
　　吾邑左浸东海淞江经其前刘河绕其后黄浦自东南来合于淞江之尾昔人所指以为三江者皆繇以入于海淞江位二江之中载地既髙而江形又直建瓴东注自安亭港至李家浜萦纡境内百有余里塘浦左右股引足于清水而亦无壅溢之患五季以前江乡号称乐土自呉江石堤既筑清水之出于湖口者日微不足以荡涤潮沙淞江屡浚屡湮议者咸思一大治之广数里之江决壅出之口塞傍分之窦旷然为数百年之规然而物力不给众口难调近乎可言而不可行夲朝疏濬者五六公虽广不逾十寻通不过数十年未足厌议者之志然是江流通一日则民受一日之利他日复湮又当有任其责者随时量力以舒目前之急未可谓非中防也耳目所及惟隆庆四年海忠介公寓赈济于兴作至诚所感寮宷敬应富室乐助役夫竞劝所费官金不过五六万防上海南跄口至嘉定黄渡平陆六十余里两月成江清水奄至葑泥自去当时以为若有神助非尽人力也万歴七年廵江林公应训接疏黄渡至昆山千墩三十余里上流江南亦加辟焉万歴十五年因水灾用科臣言特设专官发帑银以开江为首务而所任非人背公营私初至见江尚流通前人之所疏凿可攘可后功于是不酌羣言不委州县不役乡夫独任私人共图欺防托言以渐而深惟务筑坝曾不运土毎车戽微干稍削茭芦即已放水迤逦而东起自安亭至宋家桥分为十叚九叚毕工岸无积土人以为笑谈末叚去海不逺潮势湍悍屡筑不成遂以顽石压舟杂筑之费数千金几成而溃乃试其所制混江龙聊掩众目而罢自知不厌众心颇留银还官虚告成功迁官以行而其所沉木石留碍江心潮沙依之易为淀聚未及两载海公所疏复为平陆矣自昔开江未有若是役之无益而有害也即今万姓嗷嗷复思防濬如望歳焉是湏庙堂主张六郡协力非一邑之所能必也邑治以四水聚为形势东西练祁南北横沥形如十字交贯城中境内塘浦以百计支港以千计东引大海南引淞江北引刘河西仰湖泽四面潮汐咸会邑城自淞江既湮清水罕至舟楫灌溉咸资潮水宋人引清障浊之法已不可施于今毎歳所开塘浦还为潮汐之所填淤三歳而浅四歳而湮五歳又须重濬亦无一劳永逸之术所可自尽者修濬均节其间焉耳酌塘浦之间要防以浅深及前濬之歳月分为五等着之一籍依次修濬周而复始无得逾越五歳不紊则不紊矣若乃近海之区潮沙倍积出入孔道官舟重载所由或有不能待五年者所当别议然一邑不过三四不可以此而并废经常之规也修濬之际择民之才干有行者分叚监防必使底面四旁深浅濶狭咸中程式庻岸不善崩可支五六年以待重濬如此则民力不甚疲塘浦亦不加淤非遇风小旱小潦不至全歉此亦杜牧所谓上策莫如自治其于开江固并行而不悖也
　　王焕如曰先大父京兆公尝言吴淞江自海忠介一濬而后继之者虚縻数万公镪何禆水利愚覧林水院刻疏及诸公序记采辑二三略存典故非徴实也最后读屠仪部总论铺张伟绩与许水道之自着或问相颉颃矣頼张应武以嘉邑人目覩三公开江之事手持鐡笔不少假借则功罪之案其斩然乎屠许张三论篇章衔尾百世而下披是编者可考镜前修矣嗟夫
　　张献翼长洲水利论
　　江南水利无论汉唐计宋有天下三百年而命官修治凡三十余度殆不十年一兴利也迨皇明自永乐初迄嘉靖初百十年有余而夏忠靖以后相继治水者亦八臣计之亦不过十余年一兴利也今五六十年来仅一海忠介公又功程未竟而去他率空谈水利岂不日就淤涸土瘠民贫也哉礼六府严司水之官司空专度地之职山林川泽各尽其利以足国用是以计三十年之通而不及于困急也长洲之水治之不能专其利不治则必同其害茍能倡濬导之举以率旁邑是惟良有司力为之耳












　　吴中水利全书卷二十一
<史部,地理类,河渠之属,吴中水利全书>
　　钦定四库全书
　　吴中水利全书卷二十二　明　张国维　撰议
　　议皆拟议修濬便益因时设策随地酌宜各摅所见合类纵观斯知后人之指画总不越前人之范围宋
　　赵必棣修复练湖议
　　云阳之练湖原有斗门三石防六函口一十三多被风水冲坍上湖则褰裳可涉下湖则如履平地今水道久已湮塞未可猝复惟存函管取以备蓄泄也若湖中水满须资函以泄之浅则不须矣旧年倾頽处止是下湖西埂四百余丈今上湖横埂三百六十丈上金斗门三十五丈南石防基七丈皆先后坍坏官府倘复悠悠不恤非惟水无所蓄而顽民仿效侵害耕农其来正未艾也维今霜降水涸亟宜上紧兴工必于安边太平库钱及平江府新収义米内量支募夫运土补筑外埂然后值松揷栁候措置桩石陆续钉砌若失此时后悔无及
　　元
　　任仁发水利议答
　　议者曰呉淞江前时深通今时何爲而塞岂如海变桑田之说非人力所可爲者欤答曰东坡有言若要呉淞江不塞呉江一县之民尽可徙于他处庶上源寛阔清水力盛沙泥自不能积何致有湮塞之患哉归附后将太湖东岸出水去处或钉栅或作堰为筑狭为桥及有湖泖港汊又虑私盐船往来多行塞防所以清水日弱浑潮日盛沙泥日积而吴淞江日就淤塞正与东坡所见合若曰如海变桑田一付之天则圣人手足胼胝尽力沟洫皆虚言也圣人岂欺我哉所当尽人力而可爲也议者曰钱氏有国百余年止长兴间二次水灾亡宋南渡百五十余年止景定间一二次水灾今或一二年三四年水灾频仍其故何也答曰钱氏有国亡宋南渡全借苏湖常秀数郡所产以爲国计常时尽心经理高田低田各有制水之法其间水利当兴水害当除合役军民不问繁难合用钱粮不吝浩大必然爲之又使名卿重臣专董其事豪富上户谗言不能乱其耳珎货不能动其心又复七里爲一纵浦十里爲一横塘田连阡陌位位相接悉为膏腴之产以故二三百年之间水灾罕见国朝四海一统又居位者未知风土所宜视浙西水利与诸处无异任地之高下任时之水旱所以一二年间水旱频仍也议者曰苏州地势低下与江水平故曰平江故称泽国其地不可作田今欲围筑亦逆土之性耳答曰晋宋以降仓廪所积悉仰给于浙西之水田故曰苏湖熟天下足若谓地势低下不可作田此诚无稽之论何以言也浙西之地低于天下而苏湖又低于浙西淀山湖又低于苏湖彼中富户数千家每嵗种植茭芦编钉桩篠围筑埂岸岂非逆土之性何为今日尽成膏腴之田此明效大验不可掩也既是淀山最低之处尚可经理为田却説已成之田不可作田何其愚也议者曰水旱天时非人力所可胜自来讨究浙西治水之法终无寸成答曰浙西水利明白易晓何谓无成大抵治之之法有三濬河港必深阔筑围岸必高厚置闸窦必多广设遇水旱就三者而乘除之自然不能爲害倘人力不尽而一切归数于天宁有丰年耶东坡亦言浙西水旱乃人事不修之积正此谓也昔范文正亲开海浦议者沮之公力排浮议疏濬积潦数年大稔民受其赐载之方册昭然可攷谓之无成可乎议者曰河渠围岸闸窦三者俱备则水旱可无民食可足诚为久远之计朝廷何谓而废之答曰范文正公宋之名臣尽心于水利尝谓修围浚河置闸三者如鼎足缺一不可三者备矣水旱岂足忧哉国家收附江南三十余年浙西河港围岸闸窦无官整治遂致废壊一遇水旱小则小害大则大害是以年年有荒芜不可种之田深可痛惜今朝廷废而不治者葢募夫供役取办于富户部夫督役责成于有司二者皆非其所乐所以猾吏豪民搆扇必欲沮壊而后已朝廷未见日后之利但厌目前之扰是以成事则难壊事则易东坡亦云官吏惮其经营百姓畏其出力所以累行而终辍不能成久远之计也议者曰行都水监既是有益衙门何众口一词皆谓无益而明议罢之答曰民可使由之不可使知之事之利害久而始明彼小民无知但见工役之繁豪民肆姧又吝供输之费所以百般阻挠但谓无益以败乃事殊不知浙西有数等之水拯治方略皆不相同非立专司岂能成功使水监衙门真爲无益古之有国者亦废而不置久矣何爲周汉唐宋之世未尝一日不用心尽力经营水利之事列之史传代有其人谚曰水利通民力松斯言信矣若浙西低下之地不须水监即今中原高阜之处水监既不可缺而低下之处乃谓不必置何不智之甚也数年之后河港浅塞水害滋甚有忧民忠国者出必复兴修水利之事彼横议者岂得终沮之哉议者曰水利固不可不修然今陇西汉唐二渠止是责之有司答曰陇西二渠长流水也濬成深渠水自下流治之无难浙西水性不一整治方法亦殊岂可以汉唐二渠例视之哉宋贤如范文正公蘓文忠公王荆公朱文公皆经世大儒经纶天下之大才尚各建策设官置卒专力经营必有所见若有司兼管何徃而不败事
　　潘应武言决放湖水
　　浙西地势极低米粮丰厚自福山而下有二百八十余里沙冈深以限沧溟冈身之间有港浦一百五十余防太湖三万六千顷受纳三州之水溢流而下一路径下吴淞江二百六十余里抵海一路自急水港五十里下淀山湖繇港浦而入海古人开港浦溇泾沥之类无非爲去水计使民居无昏垫而土可耕种居民常常修围筑塍府官常常修浚水路涝则车水出田旱则车水入田公私之利岂不溥哉若公私之力少有不及则民居荡析而厚利以失钱王时置撩浅军四部七八千人专爲事导河筑堤宋初废弛故常有水患至仁宗朝范文正公亲歴海濵开浚五浦费钱米一十八万余贯石自后置丰田水利使者专管湖塘河渠赵运使任内用钱米四十余万至理宗朝创立魏江江湾福山水军数千人专修江河湖塘仅免水患归附后军散营废河港湮塞其淀山湖中有山寺宋时在水中心东有出水港曰斜沥口曰叉港口曰小曹港曰大沥口曰小沥口各阔十余丈通潮水往来潮退则引湖水下大曹大盈等浦入青龙蟠龙江而出海古人谓之尾闾门宋法禁人占湖为田为泄水路故也归附后权势占据爲田今山寺在田中虽有港溇悉皆浅狭潮水湖水不相往来拦住去水东南风水回太湖则长兴宜兴归安乌程德清等处泛滥西北风水下淀山湖则昆山常熟吴江松江等处泛滥皆因下流不决积水往来为害去夏一水淀山湖太湖四畔良田至今不可耕种今年可种者皆是以人力与天时争胜负农家日夜踏车车水出田子女生趼田外河水髙于田内数尺近有稻禾将熟又爲暴风骤雨激破围塍全围渰没子女号天恸地老农洒泪交颐今秋虽熟即日菜麦无土可种或遇风雨来嵗又是荒歉建言屡矣未见施行一日过一日一年复一年积久不决围塍坍壊再遇淫雨悉为鱼池民居荡析公私坐失厚利彼时修治用费既广民方困乏悔亦无及愚昨随营田司官亲曾相视水势与高年老农知识地理人讲究得淀山湖东大小曹港斜沥等处固是泄水尾闾今为权势占据卒难复旧淀山湖北有道褐浦石浦千墩浦小沥口四处取江颇近水势顺便今若先于此四处开浚决放水路以救百姓以保公私实为居安虑危经理根本之计水减退然后次第开濬诸处河港此即古人所谓下流既通上流可导也
　　潘应武再言水利便宜
　　东坡先生曰三江之水潴为太湖太湖之水溢流吴淞江以入海海日两潮潮浊而江清潮水浊常欲淤塞江路而江水清驶随辄涤去海水常通则呉中少水患此数句包尽浙西水路下一个驶字断尽浙西水性今日浙西水自丙子年归附时招民官虑恐哨船入境掳掠乡村各自钉塞地分河港呉江长桥系三州六县太湖众水之咽喉长桥南堍古来水到龙王庙侧后被筑塞五十余丈沿塘三十六座桥道实乡村河港众流之脉络多被钉断日久嵗深浮秽壅塞亦有桥道被筑实坝水不通流所以不能涤去淤塞以致淀山湖东小曹港口大沥口汊港口等处潮沙日壅积成数十里之广三五尺之厚被权要占据为田湖水潮水不相往来如人之便溺不通水满胸腹滛雨再作旧病复至四年两潦朝廷亏失粮米数百万石浙西百姓离防大半今日得防政相公敷奏决放湖水入海父老闻风鼔舞已有更生之望续见诸人陈言俱非捄良策切恐有误国听徒费钱粮工役除已再赴省府陈言外逐一条具事目于后
　　计开
　　一道褐浦石浦千墩浦属昆山县界小沥口属华亭县界淀山湖北一带自庙儿头港赵屯浦一百余里共有港浦一十三条竝皆淤塞浅狭不通应武昨来与营田司刘副使登淀山寺钟楼上逺望相视惟有道褐浦石浦最低此二处取江颇近水势顺便此即随其所趋也叩问当地耆老俱曰十年前潮水往来近年湮塞浅狭不通此四处若不及早修濬滛雨再作旧病复至
　　一沿塘三十六座桥道俱属呉江县又葑门外至呉江七里桥属长洲县多有上下塘桥道坝塞不通数内第四桥一条水路来自湖州大钱港又名南江冲出下塘湖泊间下笠泽湖汾湖白蚬江下急水港直至淀山湖自来此水甚险归附后因被占湖荡为荷荡造桥筑隄水路浅狭不甚通彻宜委官相视各各仍复通放
　　一旧时长桥南堍水口至龙王庙侧归附后被坝塞五十余丈见盖房屋与军戸居住以致太湖水口狭小雨一至水不通彻多致泛滥冲损塘岸行路不时差夫修治深为不便近日开濬处乃系归附后添创长桥三髙亭前即非旧来泄水故道徒费工程今来宜委官往地所指定龙王庙基省防军户移入营内七八月日长水涸兴工撅取泥土就便坝垒沿塘道路高牢此亦两便中间留一实堍仍旧造桥相接
　　一呉江长桥实三州六县众水之咽防沿塘三十座桥道实乡村河港众流之脉络宋立水军三四千人呉江知县职衔带提督湖塘河渠县尉职带巡视湖塘河渠设官田米三千余石名修桥米归附时又曰修濬县河米应有桥道坍坏水路湮塞本县自行支用随即修治自此浙西三十年来竝无水害及范文正公治水议乞勑下诸路行劝课之法取其简约易从之术颁赐诸路转运使面赐一本付新授知州知县等此养民之政富国之本也今日防政为浙西生灵敷陈决放湖水入海此三百年一遇深恐去后仍旧废弛沿塘众水咽喉桥道河渠失于修濬如防以官田拨付呉江县管选委经任好人充呉江县尹职衔带提领湖塘河岸常切巡视前项沿塘一带桥道河渠并道褐浦等河应有圯坏堙塞随即修濬通彻如此则自然永无水害实为公私无穷之利
　　国朝
　　张汝弼松江水利议
　　松江泽国水利为重而水道之要者则呉淞江与黄浦呉淞江在宋范文正蘓文忠两公言之甚悉然惟患垫溺而详疏导不虑旱暵议及节宣非宪不及縁当时黄浦止闻有垫溺而无旱暵自永乐四年夏忠靖开黄浦其利甚大去年水潦较之永乐三年尚少三四尺然永乐三年以连雨十日大潦今年连雨月余而潦何昔之水反多今之水反少耶盖昔以黄浦未开泄水之道隘今以黄浦既通而泄水之道径耳使无黄浦月余之雨当何如耶此黄浦之大利不在呉淞江下矣然水势急于此则缓于彼黄浦潮势奔激冲囓两岸泄水益径则淞江潮势平缓停注淤泥泄水益隘故黄浦之濶渐倍于旧呉淞江狭处仅若沟渠矣况淞江限于低乡之东北泄水溢则低乡益潦黄浦界于高乡之西北泄水径则高乡益旱两乡异宜罕遇全熟或一嵗旱潦俱见灾歉实难为辞惟在乎因其地势之高下疏导节蓄以应之当于出浦河口内被潮冲激之所运石置闸遇农月水少以时启闭闭则高乡潮到积水不泄而少旱矣开则收藏闸板无阻行舟并禁倚闸渔簖则此节蓄可利高乡再于江中甚隘处则疏而芟去蒲苇则水势始不繇蒲苇梗咽渐淤塞则故道不废泄水如驶而少潦矣其泥沙涌涨随掘随壅非大兴作不可此疏导以利低乡也然低乡田圩不修水亦不能自避高乡河渠不濬水亦不能逆上故有司每嵗修濬但一法百弊徒劳少功而弊起于初时报数则曰某河若干某河若干及兴工止濬一河或十数里五七里泥深四五锸或止挑一锸二锸或推其高积填于深洼其功将毕即时星散堰水之坝仍留在河有司临视或指一河为二河或指某河为某河新水既漫孰测其浅孰见其坝址名曰濬河河不加深徒增诸坝以阻水即乡人所谓竹节坝者是也况夫虽多得赂即放实下手者无防若田圩则高山水上可望而知水患常不测而至民亦不敢因循故其弊颇少此特有司之未知知而防之直易易耳虽然地方广逺必得専官提督若委官暂至不能时巡不熟地所多为所昧且疏导江流茍非専官岂能时巡故宋置农田水利使元置都水庸田使都水监等官亦不得已也举事易得人难慎择其人则利无不兴无不革矣
　　史鉴呉江水利议
　　呉江之地土疏水缓左江右湖故水之为患也特甚太湖东南巨浸即禹贡之震泽也其西北纳荆溪宣歙芜湖宜兴溧阳溧水数郡之水西南合天目富阳分水湖州杭州诸山诸溪奔注之水潴于湖汪洋浩瀚不可涯涘而松江承其下流【松江呉江古名也】即禹贡所书三江既入之一也逶迤曲折洄流洑逆行百余里始入于海而呉江据江湖之防屹然中流每遇霖雨积旬潦水涨溢渺然无际或风涛大作吞囓冲激其害又甚于雨东风则江水西侵西风则湖水东泛俄顷数尺人力莫施故濒江之人谓之贼水者此也议者徒欲开一渠濬一泾置一锸以为治水之方是皆徇偏一之见而无救患之益也何则呉江水多田少溪渠与江湖相连水皆周流无不通者特有大与小急与缓之异尔假令南置一锸而北流者自若东开一渠而西溢者如故固不当与诸县治法同也窃以为今日措置之方其要有四一曰筑堤呉江之田尽居江湖滨支流旁出皆荡漾不可以名计茍不致力于隄防以御捍之则未见其可也本朝永乐中治水东南尚书夏忠靖公创于前通政使赵君继任于后无不注意于隄防皆妙选官属分任诸县而二公则周爰相度而考课焉其法常于春初编集民夫每圩先筑様墩一为式高广各若千尺然后筑隄如之其取土皆于附近之田又必督民以杵坚筑务令牢固隄既讫工令民罱泥填灌取土之田必使充满复于隄之内外增广其基名为抵水葢隄既高峻无基以培之则嵗久必頽矣又课民于抵水之上许其种蓝而不许种豆葢种蓝必增土久而日高种豆则土随根去久而日低矣此虽为繁碎难行然亦可使民繇之而不知也厥后二公去任二三十年间岂无水患而不至于大害者良繇隄防犹存之力也然人亡法废隄日就倾水患复作正统间尚书周文防公讲求二公之法而损益之繇是水患渐平民安其业近年以来法度废弛上恬下嬉民无所恃毎年府虽下县县虽下乡率皆以伪应之所任粮长耆老之属不过头防箕敛以赂姧吏为虗文具于隄防略不加省壊者十七八欲求水之无害者难矣且自戊子而至丁夘其间稔者才二而旱者一水者七固繇天灾流行然亦隄防圯坏水不能御旱不能蓄有以致之自国初以来水之为害未有甚于今日也今生民之困已极茍不加意而拯捄之其不转死于沟壑迨无防也今为之计莫若上按三公已行之成规严为之制于来春课民兴作官属躬亲临视务臻实效母令吏胥得售其姧则隄防有成民免其害矣所可虑者但此承积荒之后多苦无食当令取勘贫者验口每日给粮就准作赈济之数至秋还官则民皆乐趋而无逃避之患斯亦讲求荒政之一端也二曰审分泄呉江之地当太湖东南其在南者分众流以入湖呉溇港宋家港朱家港蠡思港直渎港黄沙港韭溪是也居其东者引湖水以入江花泾港七里桥栁胥港虹桥长桥三江桥三山桥定海桥万顷桥仙槎桥甘泉桥白龙桥是也又自县治至平望四十里间亦系分泄湖水之所今为石塘虽便徃来前辈尝言有害水道故凿道以通水流近年倾圯俗吏鄙夫不知大计辄堙而筑之又湖水多浑易为停积沿湖之人多种茭芦嵗久成田咸登粮额遂致水道日防又花泾港长桥正当太湖东流入江要道至为深阔而花泾港居民宪为盗贼所侵茍利于已辄夤縁巡捕官为之筑堰长桥又为豪家堙塞规为田宅水遂不通为患极大今则入湖者泛滥而南流矣入江者洄流而西浸矣日滋月长其害将见甚于今日伏惟深为利民至计不惜小费不求近效不惑浮言一切疏濬仍为之防不许踵袭前迹则水有所归而无泛滥之患矣三曰务车救夫水之泛滥者既筑隄以障之矣水之壅遏者又疏渠以导之矣而水之停积者若不竭力以车戽则何从而减之乎然民之贫乏者或无力而弗供豪犷者又恃顽而不服以致互相推调坐视陆沈在乎上之人为之激劝而安集之尔往年水患初作上自长贰下自簿尉无不躬亲看视奔走道路未尝宁居故谚有救水如救火之言当急不当缓也顽者治之贫者寛之繇是人知警劝而法在必行自近年设立水利官后一切委之然地既广逺卒未能周居东则西不知在南则北罔防欲求其无误难矣夫军国之需在赋税赋税之供在土田土田之出在丰歉岂可忽而不务者乎伏望着为令典今后水潦凡任牧民之任者悉令分投巡视督民而力救之务在水平而后返不可专委水利一官以误大计如此则水患可御而民有粒食之恵矣四曰专委任夫事功之成繇委任委任之方贵专壹伏覩永乐年间凡兴建水利庶事皆责成粮长而官自节度之盖粮长之任职在农功赋税而已用心必专自近年以来添设塘长又立耆老复革去塘长而立图长又有属官义官之委粮长耆老之总纷纷多制一国三公十羊九牧民无定志莫知所从且属官望浅位卑民不知畏义官总粮总耆又皆贪猾之人招权纳赂靡所不爲是皆无益于民适足以爲聚敛之端张其兼并之势又况保选耆老图长皆繇粮长则其人可知矣倚法爲姧病民尤甚望将所设诸色尽行革去专令粮长圩长管之粮长管其都圩长管其圩县之佐贰咸令分管地方往来巡视而正官总揽其纲考其殿最如此法归于一而民免侵渔之患矣
　　张衎水利歀议
　　东南水利撮其大要共十三则倘能按款施行可垂百世之利谨序列如左
　　计开
　　一蘓湖之水为上流之下者嘉兴松江之水为下流之下者宜所先常州镇江之水为上流之上者常熟平湖亦似之宜所后其松江为众流之就下跄口又为呉淞江之入海施功所当先者
　　一在元尝有水监之官专理其事毎年开挑各置水闸作大舟横铁帚随风流行扫荡沙涨此最良法其置闸毎处一座以愚计之水闸之处当置水洞于两旁置闸于中此亦前人经理有迹可见者也其呉淞江撩浅夫必用苏州嘉兴等卫所防海军士及囚役之徒常时看守有浅则挑
　　一呉淞黄浦之入者皆大江之尾其水和淡咸潮小入无害田稼故河在东北者宜濬若边南海则外滩低而咸潮易入内地高而淡水不去故在南者不宜濬也
　　一秀州塘抵松江城西受湖泖之水今已淤浅其岸为官塘凡旱嵗舟必涉浅不若自今冬取其塘中之土而为堤岸一年一濬诚为至要今乃仍取土于岸泥益深岸益孤而塘之浅自如也然疏凿其塘宜多列水洞以通西来之水如旱潦皆可闭之葢自枫泾至松江府不过泖桥滕港斜塘石湖塘跨塘通流若不置水洞则水之来处甚大去处甚少不能去之速也
　　一凡小河曲港每年九月半为始皆令有田之家自行开濬如有豪户阻占者令其一年一开其官河中川如畎浍者令附近人户二年一开其大川责令有司申请邻县协开五年为率所开之泥停积两岸者不许大户取筑房基止许小民挑修阡陌
　　一水利之职督于粮老粮老督于圩甲其农隙每区毎圩修之务必坚厚则自久逺其土取之荒荡不必取之田中其夫用之本圩不必取之他所自九月半起工至正月初毕工庶防不废农事其修圩之际凡官塘处所尽为修筑腹内地方全不经心不知官塘水易车戽腹内田仍渰没此粮里圩甲之罪也为今之制必曰今日之不修他日之渰没其税粮差役何从而办如是人孰不惧而为之也其有不修者毋问官势土豪呈之于官治之以罪
　　一菱芦宜于湖荡之滨毎年种之可以当白浪之冲岸又使小民之得鱼今凡小河曲港多被大户占种觅利一遇水旱则阻河道大户田在河口者车戽得所则民田在中心者勺水无求此菱芦之利与害也不可不分别行禁
　　一松江东乡地髙毎年虑旱春雨方行作坝储水一遇天旱田地俱荒莫若着令有田之家十亩开池一亩百亩开池十亩既能救旱亦可蓄鱼
　　一松江东乡惧旱宜闸水以种田西乡惧潦宜作堰以截水然堰之外固沮外潦不能入堰之内其水何从而出葢截水必在于水未长大之先当下桩作堰止留一河通舟既可御水又能御盗泥土易取桩木易办若临时则费力多而成功少矣
　　一湖之傍多有水渰田土旱则止见旧岸水则全为巨浸人户逃絶毎嵗里甲赔粮此当奏闻请蠲其税其势豪傍湖积茭成田者当痛禁止葢成田者多则蓄水者少潢潦之际何以容受
　　一出水之口名曰水洞开闸多置木栅上则通行下则滞水合于府县将官钱预收砖石积于附近专人督管观其水通之处尽为水洞或砖或石围砌为之不宜深厚旱则流通水则泄闭不可以木为之不久则朽又不能无盗之者
　　一塘岸种树上可以垂行人之防下可以坚塘岸之脚必于农隙之时命水利耆老取水杨之枝用附近之夫每一丈而种一枝葢水杨多须盘根则能防岸其余不可用也附近田家铺舎朝暮视之如有损盗者治之以罪
　　一水利之兴不能不费财用莫若令河泊所并新涨沙涂新开荡田或官仓借米之息三者之中取而用之庶功可成而绩可久矣
　　杨循吉濬白茒议
　　三呉之田大抵多卑湿自京口至钱塘皆东面海而西环山焉中间南北径七百里尽肥饶之土实以水利故也水利者太湖滙西来羣壑之水储而为溉者也百年以来法废而不讲所谓水利者今为水害矣何谓水利太湖之水善用之则为利不善用之则为害也不善用之害则今年大潦禾尽没民至饿死卖子女拆庐舍而不得食者是也害至是弗可再皆郡中所目见有去害之道而容不讲乎所谓致害者可一言而尽也不闻白茒港害也害何在害田害人害人之鬻儿女为奴婢害无罪之人束腹而死害平日之良民为盗贼害庐舎为防薪今年害官粮不得入廪将数十万是致害者虽百年而不可尽也然则人甘于害者何故曰有利利又安在利在白茒之人呜呼为潦也而捐数十万粮即又潦将又捐之乎此非长策明矣蘓松嘉湖皆仰命于一太湖之水今悉毒其害而已利独一方之人有议开白茒者必畏害其一方之人而止嗟乎一方与四郡之人孰为多乎哉然则若为而可任怨禁强移一潦免数之粮借饿死流移十万之役大作而徐为之引太湖之水东入于海不使盘结于七百里之内为人大害则大禹疏导之初心得矣
　　姚文灏水性辩议
　　旧见毘陵志序沿江诸港皆自外而内自下而上倒置源流不识水道江隂旧志亦然夫三吴水道皆西出于山潴于泽东北注于江海何乃类云自大江而入南经某处某处耶以诸港皆出于江而流入于漕渠悖亦甚矣且蔡泾黄田二港相距九里各自入江昔人于其间凿渠以通舟楫遂以九里名河旧志之记黄田乃舍其东南之源而假以西南之派且并吞九里又以上下各二闸若本为一港者彼岂知三水各有派而二闸本不相沿乎最后得曹崈之説云江隂当运河下流其水自常州经申港利港以入于江又云丹阳练湖白鹤溪诸水西自武进而来入于江隂其南太湖梁溪皆溢于运河自五泻堰奔冲而申利夏港以出于江可谓深明水道者矣
　　姚文灏九里河议
　　东南诸河惟此易壅推原其故有三一曰黄田潮来自东而西蔡泾潮来自西而东交冲互激会趋斜泾涌滚泥沙积聚腰腹一曰濬起浮土堆积两厓风雨淋洗渐复入河且河形曲隘厓势高陡疏凿既深黄沙壁立复水之后遇没辄崩少剥一隅便壅数丈一曰中吴地势沿江有山为之包近山土壤迤隆起山脉引带生气流通日渐増长如古之所谓息壤坐此三故人不之察以致此河堙废今欲开挑各一二丈惟有才良吏为政久而得民深徐依原议以渐为之而又相度形便攻凿河口别出蔡泾之南拒却蔡泾潮流不使东行以相冲鬭则百数十年流通可必而江隂之民亦或少息肩矣
　　杨子器常熟县水利议
　　疏濬陂塘泖沥
　　今按常熟北枕大江诸湖交贯其中实水泽也有陂塘以蓄灌溉有沥以泄泛涨故无旱干水溢而得常熟之名然潮沙易积浦溆多壅每赖疏瀹濬导之功钱氏有国之时创开江营置都水使者以主水事募卒为都号曰撩浅宋朝置卒千人为两指挥第一在常熟第二在昆山专职修濬自郡民朱勔进花石夺营卒以往于是开江营遂空而疏濬之事废矣今不可不讲
　　开决塘浦
　　今按县治低田甚多水聚不能以时入海故设塘者防水不得入民田浦者导水以入江海本治塘有三十四处浦有四十二处塘岸之高率一二丈浦之阔大三五十丈要使浦高于江江高于海水行高处而吴中可无水患矣
　　上浜水匮
　　县治有高阜之地必设为上浜水匮闗闭其水以自灌溉则水有所储积不得反流而趋内是为措置高亢之地
　　善计度
　　宋时封疆万里观听不接委任不专五堰既坏江东数郡之水皆入太湖则源不节下焉塘浦不治则耕种之勤者攘斥其地以为已私于是荡无隄障一雨即成久浸苏公轼王公觌屡请开濬朝廷疑而不行郏亶力请于朝尝起六郡三十四县之人以修塘浦吏民諠诉而击堕幞头卒鸣铙散众而止政和中差赵霖措置通役六十四万余工宣和再措置支见钱四十一万贯有畸卒又勾收人吏送狱勘磨而止其计度之善者惟范文正公来守吴郡奏开许浦茜泾黄泗浦福山港为有功至今讲水利者可遵可行
　　顺天时从民愿
　　顺天时者必于嵗晚务闲之际方春东作未兴之先是也从民愿者即今水利壅塞良田变为巨浸民心嗟怨以致上天降灾水旱相继地道不宁山崩水溢若与开通水利则固民之大愿也或遇年谷不登欲兴此役必须设法口食以给所需庶有成效
　　固隄防
　　县治田虽膏腴或处低洼或傍湖荡隄防不固一遇天雨遂成巨浸近年增设水利县丞一员专董其事每以农隙之时修筑圩岸务要高阔坚固旱则可以积水潦则可以戽救此水利中之急务诚不可缓也已
　　白茒港利益
　　呉淞江淤塞而太湖之水北下一遇淫雨遂成巨浸元末张士诚据有苏州阅故牍得周文英之议开堑白茒港长亘九十余里东扺海口寛广直径水去如泻吾邑受利为多国朝永乐间大水命尚书夏原吉来治赖此港疏通积潦至成化以来泥沙日渐壅塞中流如沟港口海沙适涨横截潮沙出入阻滞水患自是不息朝廷于府县添设通判县丞专治水利又有按察佥事总为提督建言欲濬此港者不下十数皆曰气运使然置而不理治四年以来连遭大水朝廷遣工部侍郎徐贯主事祝萃来治广询众议始获一濬腹心虽寛而口沙尚鲠劳而无益今又革去佥事易以部臣领勅来治必有大设施以苏宿患也吾民何其幸哉
　　沈导河夫银议
　　导河之役始于吴越钱氏之撩浅卒继以宋之节置开江兵迨至熙朝额定派征若银而本县嵗徴里甲以备濬瀹修筑之需惟嘉靖十六年均一田粮时无水患尽厘革之至二十六年议复派征如其前三十六年郡改为驿递修船之费余待水利之用焉岂不悮哉
　　王同祖治水议
　　治水之要其説有三一曰开决三江故道以泄震泽之水二曰濬治诸浦以泄江湖之水三曰疏导泾港以泄田中之水何谓开决三江故道太湖东入淞江出呉江长桥长桥之水未尝不通而所以为东呉害者则在下流入海之处淤故积水溢而为沴耳若复决去长桥使湖流浩至而入海之处又复不疾则长洲昆山常熟三县之地将为深渊此长桥不可尽决利害甚明也东江旧迹在大泖西北为烂路港淀湖西有急水港白蚬江皆东江之西段也淀湖之东有出水港斜沥口汊港口小漕港大沥口小沥口通潮水往来潮退则引湖水下大漕大盈等浦入青龙蟠龙江而出海皆东江之东段也今诸港皆浅狭壅遏不通潮汐而东江入海之处遂塞东南风水囘太湖则湖州诸县皆泛溢西北风太湖水下淀山泖湖则昆山常熟呉江华亭等处泛溢是皆东江不通之害也今之言东江所以塞而不通者大率归咎于黄浦夺权海塘障遏而不知江之通塞亦自有时黄浦海塘未必能为东江害也或以为东江既塞而淀湖之水繇千墩等浦北入于淞江殊不知淀湖之水自属东江其北入于呉淞江者但支流耳遂以为可泄淀湖之水者非也茍能寻东江之旧而疏治之使淀湖所受之水皆得达于东南以入海则松江可通而数百年之害可去万世之利可兴矣何谓濬治诸浦呉郡之地北枕扬子江东通大海西控太湖南襟三江水之发源则自太湖东注三江以入海又其支流北达子江以入海故古人于东北沿江海之所濬三十六浦以分三江之势使同归于海其常熟之浦二十有四昆山之浦十有二今三十六浦之中入海者惟茜泾七鸦白茒杨林为最大入子江者惟福山许浦为最大吴淞江之南有大浦三十六条东自北平破江艾祁顾防养蚕大盈南澥梁纥石臼分桑赵屯内勲石浦道褐萧市金灶千墩注浦张潭棠梨同丘诸天张浦帆归舟直甫里渡头东齐刹力界浦浮高顺德大姚破墩盏头呉淞之北有大浦三十二条东自顾防安亭徐公北澥瓦浦三林顾幕金城木瓜夏驾奣浦广浦社城新洋江马仁小虞大虞尤泾梁里华翔心渎乐浦薛庄黄渎真义界浦下里戴墟上顾青丘奉里任浦其在江之南者则西受陈湖等水南受淀山湖诸水以入呉淞江而达于海其在江之北者则西受阳城湖诸水横截至和塘以入呉淞江而达于海自新洋夏驾以东则反纳呉淞江之水以东北趋于刘家港而入海呉淞江迤东入海之口其南有浜浦一十九条皆通上海华亭县界其北有浜浦二十二条皆北通嘉定县界皆近海潮汐往来易于涨塞广者日狭深者日浅惟千墩一浦南通淀山湖最为闗要浦极深阔与夏驾新洋南北相望水势相入屡经开濬皆为民利今宜沿江相度各浦之通塞使湖之水必趋于江而江之水得入于海则郡中东南之水定矣何谓疏导泾港葢圩田四围皆泾港环绕或傍江湖或傍浦塘曰泾港者论其槩也泾港之设有公有私今则竝通舟楫分利水道旱则引其水以溉田潦则决田之水以入泾港泄诸江湖浦塘使归于海其利于农田最为切要故凡紧要围田水道通行开濬使稍深阔即取其所开之土以修岸塍如是则田间之积水可引入泾港泾港通流可散灌于浦塘浦塘决水可疾趋于江海大小相资首尾相贯又何水之足患乎
　　王同祖水利工计议
　　工役计费二事常相须计费足则公役举故今之言治农田水利者莫急于量财葢公役之举嵗嵗兴修则繁而难行数嵗不治则废而难葺故必相其工之大小而为之制开江濬浦以十年为率疏决泾港筑圩治堰嵗嵗修补或间嵗一葺则工役不繁而民不以为劳矣计费之出必量其费之多寡而为之制若开江濬浦疏通泾渎之大者则官为之区画其筑圩修堰及疏决泾港之小者则取诸食利佃作之家如此则不烦于公而不伤于民矣
　　徐献忠山乡水利议
　　屡见各县山乡旱灾不收大受饥困山乡平田既少一遇旱暵泉流枯涸计无所资坐以待毙有司者徒见下乡平田颇有润色不肯特为奏免粮税予按视其地皆坐不知水利之故昔时梁寅有凿池溉田之议其略云畎亩之间若十亩而废一亩以为池则九亩可以无灾患百亩而废十亩以为池则九十亩可以无灾患予尝至上虞之下溉湖观之方知梁子之议可行而永久利民矣有志经国者当相视一乡之中择其最高仰者割为陂湖先均其税额于众利之民次营别业以补失田之户大展陂岸使广而多受虽亢旱之年不至耗涸从高泻下均资广及沾润一番可以经月虽有凶灾不能及矣况陂湖之利鱼鰕杂产茭苇丛生贫者资以养生富者因而便利大雨一注众流复积前者既泻后者复蓄山乡水利无愈此者故叔孙之芍陂汝南之鸿却陂古人成绩可以引见自非为民父母者力主其事愚民谁肯割其成业者乎至于下乡之田亦有高亢不通资灌者莫若照依北方掘凿大井上置辘轳汲引之利亦足自办民可乐成不可谋始出力任事虽存乎人必须奏留久任方可成功此又监司者之责也
　　徐献忠复设劝农府县佐议
　　按成化九年添设苏松常嘉湖五府劝农通判所属县县丞各一员近复革去今世冗官理应裁省者甚众惟苏松湖三府劝农官独不可少所谓劝者专督水利以兴农功者也苏松在震泽下流淤淀日甚加以海潮涨沙日积故呉淞江已为平陆今之为郡邑者谁复以水利为念哉而嵗额日重加派不息今之苏松视昔之苏松何如也呉兴居于上流其入太湖之水既为呉江所遏塞则其南向之流所系亦甚重而圏为茭藕之荡塞为桑麻之区日已加多茍无专官治之其谁已哉若徒以区区冗官之议槩例之更后五十年浦溇涨塞高下俱病非费数百万不足以议其成功也
　　徐献忠呉淞江议
　　考呉淞江所以湮塞之故葢海水有潮汐之害必太湖东下之流迅急方可敌住浑潮潮退则因上流荡涤淤沙不致停住今呉江长桥既多湮塞则水流不疾而潮沙停滞日复一日遂致涨塞如此夏忠靖公亲履其地遂将呉淞上流引入娄江而以黄浦改入范家浜诚为达权通变之机至今黄浦通利虽呉淞东半截竟湮而夏驾以入安亭江以达于娄江至今犹通自后即照此疏导自然太湖之水可泄以免湖州宜兴之患矣若不探其本末利害必欲开通吴淞使与黄浦防而入海则不惟工力烦难将并黄浦湮塞则东南之害有不可胜言者矣愚尝以呉淞与黄浦如人两足呉淞之塞已废其一而黄浦尚堪达海如人虽跛一足犹可踉跄而行也或曰开通呉淞工力虽大何至既通而并黄浦塞之此必有説予曰黄浦与呉淞其势相敌此盛则彼衰者也往时呉淞通利黄浦之势甚小及吴淞既塞而其势始大今则与钱塘江之迅急相上下矣若开通呉淞则其流直出黄浦曲转之势不容不缓况呉江长桥及宝带桥之流入于呉淞甚迳而入黄浦甚纡远若欲挽囘其势非百千钜万之钱谷不可办况今松江二县之税黄浦所利者居其八九呉淞湮塞之患止居其一二与其救一二之害而废八九之利此不待智者可辨矣沈曰按呉淞江引太湖入海即禹贡三江之一也始于湖终于海凡二百六十里【昔人以吴江为首后议者以入海为首改吴江为尾则倍矣】今入海处界上海嘉定间有吴淞所为征水犹通流但势微于首尾遥遥其间湮塞非一为田为村为镇各以地名呼代易人更遂忘为呉淞故道议者以为吴淞全失岂其然乎况支流孽派分泄未泯【若小龙江新洋江大直港之类是也】惟不能全受太湖之水耳徐献忠谓夏公引上流入娄江顔郎中如环尝辨其非素通各注不必为引也又谓黄浦通利势足代淞似矣夫水势自西南而东北者古也数年来水势日徙而南葢以黄浦在南日决而大吴淞在北日垫而微此去水之缓急因之而迁徙固有繇耳然黄浦远而吴淞近也黄浦之利尽归华上而苏州之利宜不能不求其下流于昆常嘉太之河浦云且四县诸河各居其县之下流疏常熟者不闗于昆山疏昆太嘉者各亦然惟呉江与长呉在上游靡不涉焉
　　张栋曰夏忠靖通变达权所谓急则治其标也若献忠之议则泥而迂矣悖古违时起苏松异同之见吴淞不开东南水患将成痼疾害不独在苏耳试合众议衡其是非献忠亦无所置喙矣悲夫邓韨常熟县水利议
　　常熟固呉水之壑也昔之人于其境纵之以为浦横之以为泾为浜大小贯输綦布而杼织得古沟洫之遗意甚矣功之施于世者逺也今其迹具在而浦独常废而弗治兹非潮沙之为害乎潮沙之日至人狎视之久则不可以有为矣至其不可为治而委之曰此非人事之不至乃气数之必至非也考之前代有挑江之营卒有浦口之置闸有围田之厉禁有濬川之舟楫有水课之殿最所以为浦谋者悉矣今当浦之湮也则起大役以治之役已则为牍以奏绩于朝以为自今水可以无暴不复为之后计非误乎挑江有卒则疏导之工不阙港口置闸则啓闭以时而浑潮不入围田有禁则水道广而无障濬川有器则沙土不得以滞留水课有殿则官知自力而不敢以茍简凡从事于水役者其能外此以为策否耶常熟之水视三江为小异以其力易而工速也试操是説以见之于行事视诸水至而为之治治已而无善后之图若有间乎哉而韨也何足以知之
　　沈决濬下流议
　　按新涨阻塞水利讲求修濬者自古以迄今则其为害也无疑矣然利害所闗不在上流必在下流而古今又不相沿如宋单锷谓增吴江一邑之赋不知几百倍也所谓三州者指湖常秀而言稽之常州之水在宋入太湖在今已堰入大江嵗久法废不知堰尚至今存乎否也秀州即嘉兴在县东南其入界之水仅繇澜溪汾湖以出三与太湖渺不相涉所闗者惟湖州一郡在县上游与本县四五至十五等都壤界相连俱在太湖西南水源之所繇来也下流一阻上流为潦势所必然此疏濬之説不容于不讲者而今官司视为迂缓下民苦于工役而利己者又惧其夺削也故凡遇当事者一则曰江湖水平不为阻碍二则曰早开暮涨濬之何益三则曰所掘泥土堆置何处又好事者鼔舞之曰昔人治水欲决呉江一邑嗟乎使尽决呉江以利湖州湖州一郡之赋不若吴江一邑之多握赋权者必不惑也惟所阻三説在通变宜民者亦能辨之夫百亩之田多分河港且犹为利而况利在本县西乡旁及邻郡者乎濬呉江利在湖州然则呉江之利何求亦曰濬华上昆常云耳此上流下流之别也复何疑则吴淞白茅之通利岂缓于娄江而娄江一线之道必不能兼泄诸港之水故议者必以决濬下流为便
　　周鼎农田水利议
　　水之为利大矣其为害亦不小在反其所为害者以为利耳浙西地势卑下积旬淫雨辄内外交浸虽竭力车戽人苦不能胜天一围之中又不能无高下沿边可车腹心则力不能及虽尝界为里塍奈无土可增揭取旁近田面才四五寸则瘦削不可以稼彼远田众分其利而独损其近者往往碍此而莫之策也窃谓或五百亩或三百亩为率凿深沟广二丈旁为塍内广八尺袤一百二十丈不过坏田四五亩而四五百亩皆无内浸之忧况于沟塍上装车不挑损四外围塍免风浪之危使沿边高田之水毕归之车亦易力也其所壊田土税粮量于旁近田上均派则圩心囊底化为沿边高架小有水旱不能为患莫大之功也又永乐初年农政是急百凡公事皆待农隙施行各农官时常往来诸乡官舸随地野宿动经旬朔督民整理务臻实效甚美事也近间事势不复同前每嵗所修圩岸皆卑狭脆薄且新土易崩方筑于春而梅潦踵至唾手摧毁愚谓习俗皆取塍内之土妆贴塍外似有可观但新旧土不相粘未燥而雨则累及原土并坠于水或燥而不雨亦自迸裂可惜不若幇阔里面纵有崩脱其土原只在内依旧可取为用非比外脱之土随流消毁也又议者欲沿塍里边凿沟取土以增崇而加厚之多用桩笆以固其址粗若有足观者然亦近似而实非也田压于水罕有干土才凿下尚浅外水即渗入于内而内水亦土中泛起并力车戽用力反多且湿土不宜多筑多筑则经月如醉不肯凝实稍缓则梅潦将至急则随筑随溃乌能成功必今年筑若干明年增若干后年高若干庶几有坚完之望恐无是理不若别筑一里塍距外二丈不用桩木既免外来风浪亦无雨崩之忧不必叠嵗增筑随手散堆如坡平阔省人工而易为力略待燥裁取里坡脚如在脊上外坡则平妥如旧不许陡直弃外塍为芦苇葭菼而禁其樵牧一举而三者之弊皆免仍别凿沟于圩心囊底则彼民可得而有嵗也其法最善奈之何而弗为耶
　　金处和濬河筑岸议
　　浦塘河埭蓄水以溉田者须于每年冬月水涸之时濬之使深筑之使固或天时亢旱虽不至于大稔亦不至于全损今人往往于亢旱之际常便修治至收刈之后则忘兴工又况浦塘河埭众享其利若遇冬时修筑圩岸以障水疏濬沟渠以蓄水其利岂不溥哉但近来役于官者当夫修治之际不为坚久之谋徒劳民力略无寸补今之治水必抡选通达水利者为区长立册在官俾之经管每季终赴官考其勤怠如此则事克有成民得安生矣
　　曹儒东南水利议
　　江南之地浙西为低浙西之水太湖滙之应镇杭湖为南北西之极高嘉常以次第而渐卑姑苏居中松为下流天目障万峯于西冈身亘百里于东葢江海之岸与山麓竝高所谓形如仰盂非耶湖水积于中常若盂之形非借江湖深驶何以通泄况浑潮日上日积港门日淤此东南水利有不容一日不讲者而治之之法大扺有三所谓濬浦筑圩置闸三者如鼎足缺一不可是议也范希文倡之赵霖踵而行之元有任仁发者亦云治东南水利无他濬河港必欲其深阔筑围岸必欲其高厚置闸窦必欲其众多设遇水旱就三者而乗除之自然不能为害汉晋迄唐宋治绩彰明较着也以故东西号为沃区自元至今漫弗复省民窘财伤有繇然哉乃我明自夏公原吉始大治之逮及徐尚书贯徐尚书之后李公充嗣吕公光洵宋公仪望海公瑞皆欲建太平之道于东南甚盛心也吕宋疏上未行吕公专治白茒吴淞夏驾次之海公专治吴淞白茒次之李公功则未终海公最为有见葢自夏忠靖用元人周文英之议舍吴淞事娄江一时不为无利然以全吴之水一娄江泄之似未为安今自海公开濬吴淞数十年间虽有水灾不为大害所谓择善而行巧于师古者公其有之其间诸公所行之事徐尚书颇为详当即其疏议有可按而覆者一时濬治俱有次第隘口支川无不就理维时水患十去八九但有司迎合惟图目前而徐亦小就自画不能为转身之计旧制版闸淘河夫卒之设围岸之筑皆未全备不过十二三年而诸浦复塞使医除疾而曰必遗类焉过也今视徐公之得鉴徐公之失并沃州吕公阳山宋公二疏剂量其间必有处矣无已则其要有五焉其一高圩围以固其防修圩之利最为经久之图宋郏公侨议乞如练湖大作隄防以柜其水复于隄防四傍设为斗门水濑即大水之年足以潴蓄湖瀼之水使不与外水相通而水田之圩岸无冲激之虞大旱之年可以决斗门水濑以浸灌水田而旱田之沟洫有车救之便本朝沃州吕公光洵云吴下之田以圩岸为存亡失今不治则坍没日甚而农业日蹙宜令民间如往年故事每嵗农隙各出其力以治圩岸则田亩自固虽有霖潦不能为害且足以制诸湖之水不得漫行田间而咸归于港浦俾港浦之水自高于江江之水自高于海不待决泄自然湍流此之为利亦有三其一冈陇之地冈水稍高可亩引而资灌溉其一屯水之区因堤既立可亩履而施播种其一近海之港因水驶急可冲涤而去淤塞宋两浙提举赵霖亦云平江之地低于诸州唯高大圩岸方与诸州地形相等昔人筑圩围里田非谓得以种植尔也将恃此以杀水势耳但民无力为之当官司借贷钱谷集得利之人督以必成或十亩或二十亩之中弃一亩取土为岸取土之田令众户均价偿之其借贷钱谷官为置籍责以三年六限随税输还此诚治积水之第一议也一时难兴愿以异日然终不可已其二开江河以导其壅近者海中丞之开吴淞也吴中之水视昔少减儒昨往上海见吴淞东段宋家桥真如港诸处舟行涩甚葢千余年来不为疏濬其势则然欲为目前急务莫若再开吴淞并治七浦白茒及今为之功尚易施也更缓之日将复一日儒甚栗焉呉淞上流宝带长桥一带或茭牧其中或渔簖其上及车坊漾诸咽噎之处是宜急治无疑白茒七浦二浦在娄江之北向因东江塞淞江微湖水乃北折并于娄江而溢于此二浦于长洲常熟自西迤北地势卑处滙为阳城昆承等湖二浦当诸湖之冲上承湖水入江海为径昔人以阳城湖水经斜堰之地枝分七浦则白茒之流少杀遂筑斜堰使湖水皆入白茒而七浦渐塞是宜就堰或疏而为硔或易而为闸庶乎其可也欲开二浦亦不可草草葢江海之滨地形高于腹内宋郏亶云昔禹之时震泽为患东有冈阜隔絶其流禹乃凿断冈阜疏为三江东入于海震泽始定赵霖亦曰平江之地虽下于诸州而濒海之地特高于他处谓之堈身堈身之状又与常州地形相等是堈身也起自福山圌山迤逦常熟太仓嘉定三州县之间殆将三百余里儒尝出太仓东门诣茜泾中间所谓腰菱站云者诚如近白下之七里八冈昔人谓茜泾南北之地比苏城昆山其高不啻丈余是也往年开治各江浦不过三四尺一二尺而已又止于其地面为丈尺而不知以江湖之水面为丈尺又不问高下而匀其浅深欲水之东往所谓倒行而求及前人者也自古而患之久矣其三穿港渎以分其流即苏郡娄门至太仓茜泾通流之水名曰娄江寔至和塘接刘家港之水而娄江乗之以流耳其水自娄门至茜泾约一百六七十里南北两岸各有浦无虑三十余处苏郡齐门北至常熟通流之水名为元和塘约百余里东西两岸各有泾亦无虑三十余处举二水观之所谓五里而为一纵浦七里十里而为一横塘非耶今其水多湮则湖江不分田畴失利不待中智而知者是宜修复古迹高大其岸交加棊布因而为圩以急而兴自近及远则良田渐多白水渐狭风涛渐小宋人所称有不诬矣即至和元和二塘他可知也其四筑坝堰以遏其冲大都太湖上流坝堰之处大者有三其一高淳之广通三坝是也宋郏侨书曰今究水利必先于江宁治永阳江与银林江等五堰故迹决入西江单锷书曰繇宜兴而西有五堰所以节歙宣金陵九阳【即永阳】众水俾西趋芜湖后废五堰则水皆入于宜兴之荆溪而下太湖东灌苏常湖【嘉兴旧属苏州】三州矣今广通等坝虽不知是五堰故处与否而所溢之水即五堰所障之水也西自芜湖却入大江民诚便之自嘉靖四十年一盗开之吴下不免垫溺今其禁不可不严也溧阳等志有云中江一云永阳江又或名之为烂洋江则广通所坝为遏古中江之流无疑其二杭州之长河溢其势冲激号为震泽云者正以岷江之水西自芜湖下宜兴东注太湖浙江之外南自钱塘入运河北注太湖杭西严歙诸山之水竝下苕溪又自溪注湖故也今广通有坝岷江絶流是矣宋郏亶云杭州立长河堰以歙宣杭睦等山源决于浙江则东南之水不入太湖为害所谓长河堰即今杭州德胜长安等坝足当之五代以前浙江之潮直入运河繇河灌湖潮汐泛滥泥水狼籍似此之事不可不虞其三金坛丹阳乌程归安临安余杭之间竝有坝堰当以百计各志可稽葢使诸山之水潴而后泄其潴也可以救彼地之旱其泄也可以救彼地之潦且视苏松水势大小而啓闭之计无便于此者今诸坝堰多废而不潴莫为节宣其利害烂然可睹矣乃荆溪百渎之间亦宜仿古人成迹爬梳之可也其五别源流以杀其势今吴淞娄江为湖水入海之要道白茒七浦次之乃若江阴武进无锡常熟古有泻水入江之势歴来各疏议可稽也即今武进无锡有孟渎等一十四防门江阴有黄田申利桃花诸港常熟连接昆山有福山许浦三丈等浦皆泻水北入大江年来多湮亦以傍江之地高而易淤故耳今非开濬使深则诸水不入于江而皆溢于湖欲不泛滥胡可得哉又苏松之间湖之水互相摄受然以大分言之则淀山湖水注为赵屯大盈顾防崧子盘龙等五浦而入于淞江三则注为各塘泾港数百余而入于黄浦自范蠡围田东江渐塞后春申君迁就其间始开黄浦是浦也寔乗太湖东南委输之水及杭湖嘉分注诸流向也东江未塞此等之水自松江柘湖闸港等处直东入海何其便也东江既塞黄浦虽濬其水不东而北屈与吴淞江防吴淞通利此水尚为迂流吴淞若塞并入娄江愈迂愈溢害莫钜焉昔人谓黄浦亦为乱流良是今东江既已难开咸潮不可使入似矣第钱氏有国时南起杭之长安堰至盐官为清水浦繇柘湖新泾塘为小官浦导二浦入海为复东江之一奇惟有南宋乾道间尝开新泾塘而咸水延入苏湖为害于是废新泾堰运港而十八堰之议兴焉此丘崈之功到于今称之而惜其説之未竟也夫毛渐之开新泾与夫柘湖未涸之前新塲之东有通海故道皆未闻咸水为害也胡新泾之独尔也要亦水窦函管闸坝之法多有未善故耳元人有云愿将松江通彻海潮河港劝谕近民或官为之于港口筑垒土坝安置透水大漕名曰水窦潮来闭窦遏浑咸之潮潮退啓窦泄湖之水此举最当惜无有能行之者若夫近江近海诸港浦应设闸窦昔人所列尤彰著也今之人多迂之其亦未之思与是五者前三以导下流后二以理上源葢合应徽池太宁苏常镇松杭严嘉湖十三府之利害而总计之非漫为之説也又所谓三江云者惟归冏丞有光以岷江浙江松江当之与范蠡郭璞之言合若后人所称松江东江娄江今惟娄江为大东江自筑圩田防塘之后堙絶已久向者岷江之中江繇芜湖过高淳至阳羡其势自西径东故吴淞之流独盛以吴淞西受中江为直故耳三坝既设中江之水与南江并入北江今子江是也江水不至则自西趋东已无巨源宜兴上下惟受长荡荆溪诸水其势不甚洪壮而太湖独承天目山水矣天目山水在太湖西南从西南趋东北为易而至和塘直接鮎鱼口其势尤捷夏公原吉又于昆山开夏驾浦嘉定开顾浦掣呉淞之水入刘家港娄江之不濬自深有以也太湖与岷水既隔故不至荡击免古陷由拳溃武原沦海盐之患呉江一县长桥一带不必决去而吴淞屡塞职此之繇然吴淞与荆溪百渎长荡等湖之水直又受黄浦岂容不濬乃若专督水利之官佥宪为便嘉湖属之则宋公仪望之疏在似无容议茍以近利通之专辖以臬宪统制以巡抚如直省兵道督以军门是也府州县水利官各衙门不得别有差委其举劾必以开复为期如漕完汛毕之例庶几哉事无推调人有责成而其效可睹矣
　　曹儒东南水利续议
　　东南水利即无事时宜预为之所况今浙西五郡一望渺然古云急易兴也正此之谓前小议已述梗槩有未尽者更详之夫筑圩置闸此治水第一议古及今谈者罔弗先之然积以嵗乃可致也若救目前则重濬吴淞江并治七浦白茒加意无锡江阴武进常熟通江河港吴氓庶有瘳乎其繇具后筑圩置闸所费不尠非贫民所能自效势必动支官银今淘河夫银之外可取用者无几即开挑且未敷也无已则各郡邑所积赈荒镪赎可议处也滔滔者皆是民皇皇焉无所措手足其为荒也甚矣此而弗赈贮之奚为茍以圩闸之费尽用之于开挑亦有圩闸之寔效窃有请焉盍奏请钦定各江河塘港三年一小濬六年一大濬当大濬之期巡抚防同巡按将六年之内监司及府州县水利之官某于何年开濬何处今通流或否以为殿最举劾随之则开江淘河撩浅嵗嵗行之不圩而圩不闸而闸事半而功易就诚亦防其时之可为也若以十年为率恐僚属间将有称弗便者水利道亦宜如提学故事某年某月按临某处开濬何河即呈报抚按交儆互绳始可不然前辙可鉴矣吴淞江西段势颇渺漫至嘉定上海之间渐以浅狭原其所以然者盖岷江之水不至而夏忠靖公于昆山开夏驾浦嘉定开顾浦掣吴淞之水入于娄江故水有分流势不雄钜抑亦近海之地形高且浑潮易淤耳权而论之娄江向为吴淞之子江今刘家河上接至和塘至和塘上接五龙桥鮎鱼口则娄江直承太湖之水无借吴淞其娄江之通利与否与夏驾顾浦无大相闗此二者有之适所以为吴淞之累窃以为塞之可也即弗易塞亦无可开矣愚尝泛舟顾浦水亦无几不五六年此亦将湮惟夏驾浦流尚钜耳呉淞东段宜仿近日海中丞开濬之法转令深阔为一劳永逸计余恩其为数世隆乎不然徒以水面之丈尺茍且塞责则虚为此纷纷而所谓防防决事者也吴淞既濬则荆溪上源尤宜措置葢横塘百渎上承洮滆二湖之水而二湖上承应镇诸山溪之水此等之水竝注荆溪荆溪之势直贯呉淞此而弗治则上流壅而应镇有泛滥之虞下流微而吴淞有淤积之患又所谓吐而不吞求其为建瓴也弗可得矣七鸦白茒二浦在娄江之北葢太湖之水注于呉淞吴淞淤塞并入娄江娄江亦不能尽容溢入于此二浦然二浦之水虽递相吞吐亦微不同七鸦浦上接阳城湖阳城界长洲昆山之间受苏郡葑娄二门迤东至和等塘真义等浦之水为多白茒浦上接昆承湖昆承界昆山常熟之间受苏郡阊齐二门递北元和等塘宛山等荡之水为多正受正输各不相悖此斜堰之设大有妨于七浦而或硔或闸诚不容已白茒不但南受吴淞娄江之水而且西受宛山荡之水宛山荡上承无锡运河则太湖之水溢于滆湖者亦此分泻而苏郡西北虎丘山后长荡之水更多白茒是归昔人云沿江泄水惟白茒为大是也此二浦宜濬较炳如彼其二浦枝河在七浦则有阳林河可开泄阳城之水于海大虞浦可开泄阳城之水于娄江在白茒则梅李塘可开泄昆承之水于许浦福山港可开泄昆承之水于扬子江而盐铁塘南通吴淞北达扬子横贯二浦之间似亦宜治又昔人称昆承尚湖上接常州诸水娄门官渎通阳城湖上接太湖其接处多有障遏以及二浦接阳城昆承二湖泾溇乃本浦咽喉皆当并行疏瀹者也沃州吕公有云娄江见在疏通今之争言水利者必曰吴淞白茒七浦焉诚哉是言也乃若常州以上泄湖水入子江之道武进有永安河南新河德胜河无锡有闸口河芙蓉湖五泻河江阴有申港利港青旸河西山塘九里河似此等水皆上承运河南受太湖杀河上流莫此急焉古云开一江有一江之益开一港有一港之利非欤但濒海沿江之地当于腹内浑潮之上易于壅淤是在加之意耳嘉兴之水北自运河注于吴江西北自烂溪注于太湖东北自秀州塘注于三黄浦若呉淞通利嘉兴可使无侵也乃常湖二郡居太湖上流常州则有前所云各通江河港矣而宜兴横塘百渎湖州通湖溇泾尽当疏通俾太湖西南西北两源一无咽噎可也松江东南有曰闸港者自新塲西流入于黄浦其入处乃黄浦之折而北行处也新塲之东去海不远故议者指是为东江故道今故道与否不必太泥但导而东置坝堰三重各设函管俾湖之水便于东泄浑咸之潮难于内延此真复东江之一奇昔人亦数言之使果能行则嘉松二郡永无泛溢之虞而松娄二江亦有分杀之利然亦未易言也呉江长桥长洲宝带桥各洞门壅淤日甚其内占而为田者日众使鹢往来罔不见之卒未闻有谁何之者是不必增置洞门辟展两傍惟亟决其淤而清其占足矣但二桥之洞门虽辟而海口之浦港未疏则水有所行而无所归其为湓溢也均焉已上成説不过小补目前即向所谓开江河穿港渎别源流而已
　　曹儒练湖水利议
　　常镇二府惟丹阳丹徒有水利可讲耳练湖最焉宋法凡有占塞及盗泄湖水者罚如擅杀人律元史至治三年冬省臣奏江浙行省言镇江运河全借练湖之水官司漕运商贩农舟莫不繇此宋时专设人夫以时修濬接济运舟自平江南之后豪势之家于湖中筑堤围田耕种侵占既广不足潴水遂致泛溢淤浅委官相视濬涤计用三千人九十日可毕参政董中奉又言练湖旧有湖兵四十三人添补五十七名共百人于本路州县苗粮三石之下一石之上差充专任修筑湖岸设提领二员豪寨二人司吏三人于有出身人内选用工部给印仍委本路达噜噶齐总治其事同知知事专管啓闭斗门竝从之夫宋元之重练湖如是岂得已哉我明乃漫不加意国初尚设巡司旋复裁之二百余年弃置弗及骎寻至于今日运舟壅塞无嵗无之而旱潦亦不获其利万一有风尘之警欲行丘仲孚之策不可得也是当亟治无疑者开挑占田啓闭置闸更当详议今有为湖漏者皆饰説也如其果漏亦当治之以复古迹始当
　　毛节卿水利议
　　浙西为区四高中下势若盘盂浙西之田低于天下苏松之田又低于浙西东南滨海北亘长江西界常州地皆高仰而列泽中滙太湖为最西北则受荆溪宣歙芜湖宜兴溧阳溧水数郡之水西南则受天目富阳杭州分水湖州诸山诸溪奔注之水潴聚于湖其下流分注厐山湖渰承之而入于海者是为松江此三江之主也其下七十里东北流者为娄江而太湖分注陈湖沙湖诸渰之水承之其东南流者为东江而太湖分注淀山湖三泖诸渰之水承之其北溢滙而为昆承阳城巴城诸湖者北入扬子江东入大海则有白茒七鸦梅里诸浦在焉此三江五湖之源委也水繇地中行古之人因其高下之势制为蓄泄之法于江南北或五里七里为一纵浦以通其流复于浦中东西或七里十里为一横塘以分其势低乡则因取土筑围以固田水无泛溢之患高乡则因濬河引潮以灌苗田无苦旱之灾海浊而江清潮日二至常欲淤塞江路故通潮江浦悉置诸闸随潮啓闭而中乡地势西倾之处复设斗门水窦潴积湖水雨泽以灌溉是故高卑两利水旱无虞自唐益赋江南以来疏防之具代不废弛至钱氏有国赵宋南渡全借苏湖常秀数郡之赋以充军国之需当时尽心经理高田低田各有制水法利害兴除莫不备举故钱氏有国百余年止长兴年间二次水灾逮有元立政古法渐废自是水旱相仍嵗课不入复立水监庸田司兴修水利虽不能如钱宋而呉淞一江白茒诸浦尚皆汪洋通利我明适东南富庶之余有司因循失于经理前朝所设撩淸夫管闸官与夫修桥开河钱米等额悉以无用废之成祖时常遣大臣来治间亦有功然不久召还后以水利分属浙江佥宪凡百举动不得自为移文闗防数月未定嵗一出巡虚应故事而已治水之法不当与水争利官既废弛民亦偷惰渐至姧顽势要或利江湖之阔攘其傍以为田或利通舟之便决其隄以为泾种植茭蒲滋生芦苇凡百要害开掘坝塞悉从民便阻节上流水势无力不能冲敌潮沙兼以闸窦不设浑潮日积而江浦渐湮湖水泛溢而隄防日壊是故东江塞矣三南源繇黄浦北折而入松江之下流松江中絶厐山淀湖诸水繇新洋夏驾而入于娄江白茒新濬昆承阳城巴城诸水日有所泄七鸦坝絶潮水而直塘数里中微浑潮渐积夫以太湖横亘三郡周围五百里三万六千顷之水止繇一江一浦而入海迩来娄江自太仓南闗至海口五六十里中流涨沙不下五六所长者七八里短者三四里潮落行舟往往浮沙而过访诸沙民皆云出海向有横沙为梗此实渐有可忧之势及今图之费省而工倍不然安知异日不为松江之微东江之塞耶此事闗系地方最大人无远虑莫之省忧当路盖未之闻也他如低乡圩岸未筑而多水患高乡塘浦未濬而多旱灾又其小者耳国家财赋仰赖东南东南财赋资乎水利水利本也财赋用也故祖宗朝精选重臣专督委任约费缗钱动以百万计嘉靖初肃皇帝敕巡抚大臣兼治官吏既易服从钱粮又便支用最为得体后复废革有识者惜之今赖政府言官深维国计奏请简命兵备宪臣兼督住劄太仓而带衔山东葢欲专心水利以苏东南之困也但府州县水利官更乞查照治九年提督水利工部主事姚文灏奏内事宜重农官之选专农官之任仍照推官例不许别项差遣相与讲求水学分行巡视细造水道田图叅访利害何围岸当筑而未筑何塘浦当濬而未濬何江湖当开而未开何闸窦当设而未设孰为急孰为缓孰为易孰为难各该人工几何夫银几何今春兴某处明春兴某处甲官督某工乙官督某工不惟其职惟其人规模既定次第举行大臣则提其纲而考察之以定殿最水利既兴通海江浦悉置闸窦立啓闭赏罚之法而嵗加修理庶免夏秋抢潮之劳冬春浑潮之积而恒旸得蓄河水以救旱主委得人则撩清之卒亦可据险以防盐徒海盗之出没利莫大焉其开河筑圩之法宜照姚工部水利事宜条式但民穷财尽当役大户不当役小户当发公廪不当发私廪兴大役也验田派夫验夫派工以区分得利远近而为多寡夫银计户随蠲其粮仍访得利公正大户分督若支河小圩之类则令田主出食佃户出力或各治其田头而塘长圩田报夫之弊永革则利可兴而害除矣昔范文正公守苏兴修水利斗米十钱今之司牧倘能留意是亦今之文正也
　　计开
　　一照田之法姚工部水利事宜照田拨夫照夫分工大户出食小户出力此不易之良法民至于今颂之姑举近事以验往年本州水利判官王聘开杨林河通查一州实征田若干顷内除例免田若干顷存该拨夫田若干顷计河丈数若干合用夫工若干然后计田拨夫计夫分工近河得利区分三十亩一名稍远者五十再远者一百如娄江之南七浦之北不资本河水利者百五十亩不足数者朋当每夫派五尺造册既定以木牌分立界限塘长惟令督工以近河服众大户分界总督处置得宜而人心自服大小皆无怨言近年复开杨林河大户惮于出夫从臾官府大家多田焉得许多夫役故拨里甲夫日给米二升而取办于近河田济农仓出纳侵渔有名无实是役包工大户得利小户受害民是以胥谗夫惑大家田多夫少之説者葢不知有田则有夫假如户田千亩须有佃户百家就令三十亩一名不过三十夫耳自令计夫分工立限责成庶公平而无劳逸不均之叹今塘长报夫开河止查沿河得利人户家出夫一名其间有业户有佃户有丁力多而种田百亩者有丁力少而种田十亩者若使槩出一夫不均孰大焉今照田拨夫照夫分工既革塘长报夫之弊又免顽民偷力之欺不计大工小工此法皆可用也
　　一开河修岸运土之法岸有当修有不当修者如有长滩多嘴须用挑去其余不必一一削草见新土如有崩陷当补者须令先载草泥织砌外脚方填新土杵实庶得坚固若不预先经画立定法程则塘长只图速递满呈纵容夫役堆泥滩边岸上或以浮土幇岸补缺甚有挑浅填深如官来看河只见岸新水平便説工完一遇浑潮大雨冲洗新土复归旧河名开实塞又结工之日河底未免有水以故样墩坝岸界多起不净以致阻节水势此须先令车夫去水起净打通水线然后开坝通潮可也
　　一开河打水线之法姚工部开河谣曰远堆新土才稀罕尽露黄泥始罢休两岸马槽斜见底中间水线直通头先年水利判官王聘繇给諌左迁肯与百姓开河民甚爱之惟不知此法故开吴塘而中流芦滩不去以致北段浅狭开杨林而中流水线不通以致东段淤塞功小施而弗克大就父老相传治年间有本府水利通判陈暐善开河尝开某河工将完而遇雨塘长私开坝放水无从攷其浅深暐曰先与我打水平也遂将茅毛截两岸打平水石灰桩令曰准此下深五尺命车夫去水重开工完放水一二尺取大鲤鱼一个缘系木牌于尾投之中流观其浮没迟速以测深浅处识之责令重濬必鱼游无碍而后已此打水线之法也
　　一开河当顺水势之法尝见嘉定盐铁河出娄江口旧河在西某官因见海潮东来欲迎其势以利之大集夫丁从平陆开新河东出填塞故道不半年新河复塞旧河自通水性之不可逆类如此先年李尚书充嗣开白茅知州梁谷下问水利于愚愚闻白茅海口涨沙为梗殆非人力之可为变而通之宜别有其道西接鮎鱼口东来以达支塘约长三十六里自直塘北下稍东以达巡司亦如之上流颇通下流乃塞故道北折而转入江者二十里其径平陆而去江者仅五里因采献野老之言曰舍故道而开平陆一避海口之涨沙二顺水势之就下庶几事半而功倍尚书遂从之故今白茅通利昆山常熟南长洲东太仓西之低田数年得熟者皆开白茅之功此当弃故道而不弃之者也如近年杨林河屡开屡塞人皆归咎双凤士大夫开黄泾桥盐铁塘坝以致水势北泻故东来淤塞此得其一未得其二也盖杨林河出海自有故道塞也久矣下流北折借花浦并入七鸦以达海故水去不及而浑潮易积此当循故道而不循之者也湖川塘旋开旋塞不通舟者四十余年人皆谓盐铁杨林之潮适会于湖川西去北折繇金鸡河以通巴城东去南折繇小塘子以入娄江出口处适有涨沙上流既无湖水之冲下流又有涨沙之阻此其所以易塞娄江涨沙去湖川亦自通矣
　　一开河当顺天时之法传曰使民以时释者曰春耕夏耘秋收至冬乃役愚曰不然今观高田收获差早而种菜麦约十月尽方闲低田虽少菜麦而收获差晚约十一月尽方闲十二月严寒民力难用故兴工须正月初虽迟毋过正月半放工须三月初虽迟毋过三月半盖三月后高田务桑麻低田务番耕农时不可违也且开泥例运菜麦田上三月麦长不敢挑五月农忙不暇挑又悮一年种作故须及时也如兴大役势不容已十一月上工或中秋后重阳前亦可暂役半月吴俗种晚稻多中秋稻次之早稻又次之大约八月尽收早稻九月中收秋稻十月初收晚稻此时民力颇闲耳
　　一开市河之法城中通潮市河多被居民乘便弃撇煤烬瓦砾灰土阻节水势以致浑潮易积而吾苏郡城中不通潮者日积月累亦渐淤塞旱年不能通舟先时太仓开濬内河知州陈璜知其弊责令两岸居民各照屋基开挑遂着为例但未查姚水部开河之法故不久湮塞今欲疏通必查原额及今深阔酌量中制上树界木下畱样墩居民各照丈尺分挑不许浮土幇岸挑土堆崖如无空地容土者查照松城开市河法俱用船载水则撩罱旱则开挑其公占官地则报腹里地方夫一尺一丈皆有归着嵗令总甲保长巡视则市河长通而农工永赖矣太仓水闗三闸乞加修治立啓闭之法以便军民父老佥谓闸傍仍开月河筑软坝一条听潮来往内河常蓄水三尺大汛可以通舟小汛可以运载每一月啓闸以泄积水试之太仓有效嘉定亦可行矣
　　毛节卿围田议
　　尝考古隄岸高者须及二丈低者亦不下一丈借令大水之年湖水高民田五七尺而隄岸尚出塘浦之外三五尺至一丈故虽大水不能入民田也民田既不容水则塘浦之水自高于江江水亦高于海不须决泄而水自湍流矣故三江常濬水田常熟此古人治三江低田之法也今水利久废江浦围岸外日倾而内日削高者卑而广者狭近年大潦高者仅能平水低者水浮三四尺触处崩坍不可胜举愚民只利近不见远稍遇旱年沿江近浦田辄掘通下脚以为车塲水洞土虚善崩理固然也今当于中乡淤塞塘浦因而开阔取土以筑围固可一举两得其低乡无土去处宜圩岸内开子河一条取土增岸高五尺阔一丈内更作小岸一条以扺水俱要砌为高水窦引水内河以车灌不许随便开掘岸塍栽桑柘以固土河种茭蒲以聚泥其通潮江浦日引浑沙积淀渐为幇岸之助则永久可无崩陷之虞矣其所毁田亩必须开豁税粮以升科开垦荒田沙塲草荡之类补之作为官河官岸不许侵损其桑芦等利随田收管有缺辄令补之又茭能杀水亦能阻水傍江湖之岸宜多栽以御风浪其腹里塘浦泄水去处不许一槩栽种阻遏水势布政何宜水利策略云围田四畔或土脉虚浮外水渗入昼虽车干夜复涨溢者宜于岸塍中心开掘一槽深及外河之底随罱湖泥填及一半俟其稍干用杵筑令坚实又复罱泥筑满则水无自而入矣又有围岸因鳅鳝掘穴或树根朽烂遂成漏洞者亦依前法筑之自然坚固此宋元极重围田之议今宜深究此法则惠赉无穷矣
　　钱允治长洲县水利议
　　夫治水必须躬歴山川不可妄意户牖以禹之神圣而未免乘橇乘身亲胼胝者盖地有高下土有沃卤湍有缓急潴有浅深势有迂迩茍非相度不得其情非咨询不穷其致兹典籍具在条分缕析不可不谓之详且密也而或施之行事则有挂漏者繇其偏徇于掌故而歴览未周指画于陈言而时变未悉也即世之善为论者咸曰太湖翕受宣歙池州建康诸水未尝言江水亦从芜湖而入又曰今日水患皆繇太湖之下流壅塞积水四溢未尝言太湖今日之下流甚细不大为患何也高皇帝定鼎金陵刘诚意实相厥役因取九阳江之水自天生桥折而北拱洪武门绕京城出龙江口于是筑东坝断西南下太湖之水而今太湖所受惟荆溪天目诸山水而已是湖之水止大于潴蓄而不使于奔放可足于灌注而无妨于泛溢观吴江长桥迤南水洞填塞而沿隄弥望皆成膏腴之田其在宋元稍塞芦苇而水即四溢何今二百年无此患耶实西南诸水不入故也吴淞江自古承太湖之流而泄之海湖水常驶与海潮势敌故江流常通水势稍微即浑潮深入积土淤江故昔之治水者必先治吴淞江今数十年来潮水无障积久成陆所苦惟沿江之田枯旱而已不闻湖水四溢为患也此亦足证太湖水源视宋元仅存十三矣竝湖之郡为常州为湖州为苏州惟苏州当其下流下流之水乃苏之吴江县吴县为之入口太仓之刘家河嘉定之吴淞江常熟之白茒港为之出口惟长洲县隶郡东界入口之水至是支分节溉纵横旁溢南为尹山湖澹台湖车坊湖黄天荡金泾渰朝天湖吴淞江独墅湖镬底潭姚城湖陈湖淀山湖东为沙湖东北为彭渰阳城湖施泽湖昆承湖耆泽湖段泽湖上泽湖北为黄埭荡长荡鹅肫荡漕湖其通流为官塘支港其积流为白荡白漾盖不下百十之数皆受太湖之水渟充满而后出于吴淞江刘家河白茅港大扺邑之诸水犹导河者所谓分为九河也其太仓嘉定常熟出口处犹所谓合为逆河也通流靡滞则潦不妨农旱可供戽稍有淀淤则水漫且激田亩成浸圩岸崩溃伤苗害稼非若他邑尚存高阜二三可艺花豆也其修治之要者略有可举河港为舟楫通行者官为之疏凿其用以溉田泄潦者即受利之民自行开掘所起之土即用以筑塘岸填圩塍在长洲之水利异于他邑而亦易于举事者如此俾有循良之吏处官事如家事究心三年之间即可成数十年之利然今之有司非不经营水利也其议论则悉行移则备然任事者视为常谈不过略加掩饰销缴公文而已此无他繇主之者无专官而施之也不责实焉耳本朝军国大计半在江南茍不修水利则田赋不登田赋不登则国用是匮所当亟为讲求以开利源者莫先于水也诚得广询严勘实见某河当官开某河当民开某隄当加高某隄当增筑阔厚请着为令大约十余年一遣重臣莅事刻期讫工即囘此则利之利也若付之带管之官不过行文塞白讫无成效又何咎哉在今日观之府县有水利官繇役有导河夫银主之者又都台御史宪使又每嵗经理之试举所修者何水所利者何处竟致五十年通行之水则河身日高而遇水至即盈稍旱即涸不通行处则渐以成陆不特茭苇丛生而已岸塍则大者崩削小者堙废至于官塘亦倾圮断缺行路沮洳矣是谓之实意为民以图久逺之功可乎按长洲目前之水其仅通者凡三十有三曰吴淞江陈湖渎墅湖阳城湖昆承湖王墓湖朝天湖尹山湖叶泽湖漕湖施泽湖赭墪湖黄天荡三塲荡鹅肫荡马尾湖车坊漾范青漾镬底潭运河阖闾浦舟直浦射渎糜渎泾齾塘至和塘匠门塘栁胥塘石狮泾杨泾龙溇官才溇金泾渰其已塞而应通者凡五十曰白蚬江支河官浦支河朱泾支河吴庄河瓜泾港金巷港王巷浜黄泥泾河珍珠浜河黄泾港河旱泾河蠡渎泾长泾掲安浜永昌泾雷塘河赵墓泾徐渎河济民塘陆墓塘和尚港思贤泾堵墓泾畅浦港滕巷港战浦河西浮皋港张陵港急水港土桥浜河锦防泾唯亭泾鲁班泾山塘河太平泾吴丝泾寺桥河杨巷塘黄埭河蠡塘河南屑泾泗马泾葑门塘瓦屑泾和丰桥河甫里塘东北城濠河鮎鱼宝浦东仓河是水可数举则工可数计求其故道因其自然浅者深之狭者广之淤者疏之堙者凿之此无不可成之功矣又长洲之地平旷水演漾而不得遽泄每遇霖雨泛涨风涛相薄则河港之水逆行冲囓侵入田间汪洋无制宋转运使王纯臣令吴民作田塍御水司农丞郏亶亦云治水以治田为本其説多可采行今乡中耆老皆言三十年前民间食足事简嵗时得因其余力营治圩岸故田以完固近年穷苦救死不赡不遑修理故田圩尽壊而水灾加甚国家额设塘长正为圩岸计也今则水利官于塘役则常例是急塘役于田户则科敛需索为务而于上司督促不过饰虚文揑故事应之而已其日至废壊而不可顿复皆坐此也诚使尽力圩塍牢为筑治则岸塍高田自固虽有水潦岂能为灾且足以制诸湖之水不得漫行而咸归于河港水归河港则河港之水自然高于江而江流疾驶自然潮势不能抗而积水亦泄矣此殆明白易见而上无作者下无奉行者卒至利不克修患不克弭赋缩民困吾不知其终何所取给也
　　吴韶吴中水利议
　　导河王潮沙之导涤制始于唐详于吴越钱氏宋人承之故吴江常熟昆山设城下四指挥又有开江兵卒拨隶开江指挥置营之举元人法之乃有撩浅人夫专事修理之制盖凡湖港通潮沙随潮上潮退而沙日留积渐凝淤遂成沙涨今嵗不辟明年不开略与岸等故必设是人以主之时常撩探浮沙偶积即抉而去之其始不过一二人之力逮既成堽岂止百千其功谋其易而不谋其难甚善治法也其不以夫而以军者葢夫出于民恐妨农事军则不耕不植有粮以赡其生为甲为伍有官以董其役分方撩涤得专心于所事茍民夫应役动致纷纭虽有兴事之人必俟文移辗转坐费时日莫急其功前人之见殆有深意至我熙朝此法遂废每一兴挑积数十年其在州县虽有水利属员不过四海九州之人骤官临莅莫识水土之宜不四五年且移官去有秩满而不识河港何在者比比然也为今日计不若以此分隶于近衞之官军则其人土著而功绪有所稽也且治年间主事姚公文灏尝立法每县于均徭项下办解导河夫银若干两银既解而河卒莫之导使即以此给军夫以代其给引办价之役岂不两便江南寡冦祸莫急于水灾以此责军人理无不宜况唐宋时之旧制又昭昭矣
　　张内蕴东南水利议一
　　江南水利潴蓄于太湖太湖宣泄取道于呉淞江吴淞西连太湖东通大海海日两潮浑沙易积太湖之水注江达海昼夜不息力能冲散潮沙汉唐以来呉江未筑长堤湖水无阻沙不积聚江水常深吴中自来无水患迨宋庆厯间以淞江风涛多败漕舟遂筑吴江长堤横絶江流五六十里虽有桥梁石窦泻水终是抑遏阻滞而江流之纡缓始不足以敌浑潮之倒注而吴之水患始于此矣宋人设法经理既立水军三四千人以为撩浅之用另设官田米三千石以为经费之需吴江知县职衔带提督湖塘河渠县尉职衔带巡视湖塘河渠如遇水路浅隘桥道倾頽本县径自支米应用即时修理赖此仅保无虞繇此言之太湖诸口只宜常通不宜略塞水利职员只宜特设不宜兼官前元不知远略军散营废官田米归之朝廷所惜者止于三千石卒之湖口湮塞无官督治贻害三州六郡之民不知几倍终亦修浚迨我列圣留心农政各处设有水利佥事各府州县设有治农佐贰等官亦既勤矣又恐迁转不常虚文塞责故又时遣大臣经理承平日久成法渐弛驯至水口堙塞年复一年沿江占据成田日甚一日湖流愈加隔絶江水不复流通非惟通潮去处无复能冲散潮沙即以湖水发源处所亦往往停滞浑泥涨滩一望极目沿至嘉靖二十年以后吴淞江日就堙塞而吴之水患始不可复救矣太湖泛溢泄放无门低乡田亩方患全渰沿江高仰之区则又不能引潮灌溉荒弃田地万万亩亏损钱粮万万石即今江道西自慢水江口东距徐公浦口四十余里防成平陆至于太湖泄水诸口如吴江之长桥长洲之宝带桥沿江三十六座桥道及一百三十余处泄水石窦内中多有浮泥积秽涨塞者所当急为相视急为疏濬者也此须动支官银或起集官夫非止一劳永逸实为正本清源然此特其大纲耳非其节目也求其节目之最急者则又在乎河渠堤岸之交修葢河渠者蓄水以资灌溉堤岸者御水不得入民田古者河渠深广堤岸高厚非止为治田之计正欲约束水道使江之水常高于海浦之水常高于江湖之水又常高于浦葢顺其就下之性引而导之然后湖之水自入于浦浦之水自入于江江之水自入于海沙不阻塞旱潦皆宜国计民生永永有赖茍无隄防以约束水道则散逸妄行悉假低田以为容受之地矣欲借其建瓴之势以荡涤潮沙胡可得哉夫有田无岸水平入之一年堕工前功尽弃一家堕工诸家之功尽弃则河渠隄岸之役每嵗当举此工不继安用开江为哉夫以河渠隄岸之闗系甚急者民间反忽而慢之皆因水利官襍委兼摄未暇专心巡视之故其不曾巡视又皆因未有特设宪臣提督之故葢上司之赏罚不行于水利衙门则水利衙门之赏罚不行于塘长等役上下相防因循茍简若此不已其害不独在于民生而且移之国计矣然则方今救时之急务舍水利之外奚以哉水利之急务舍堤岸河渠开江之外又奚以哉夫治水天下之大事也而足国裕民全在乎此又天下之大功也任天下之大事以成天下之大功非有天下之大智秉匡时之大忠者其孰能与于此
　　张内蕴东南水利议二
　　凡水势聚则力专而流迅散则力分而势缓故浑潮倒注之处宜于分而江流顺行之处则又宜于聚殆不可以一槩论也古者河渠深广堤岸高厚非止为治田之计正欲驾水归海使浑潮永不积聚江可常通耳以故近江高仰之地常要多濬枝河而通江近水低田须要坚筑堤岸何则浑潮出没必繇海口入江方其潮来之时有此枝河可以分其脉络而杀其汹涌之势退潮之时有此枝河则百川众流竝泻入江方能并力冲散潮沙故欲江之常通莫先于兼濬傍江之枝河者此一策也水乡低田赖其堤岸高厚方可拦截水势使之尽入于江不得散逸妄行江流乃可迅速若隄岸单薄不行修筑则浩淼无涯之水悉从无岸低田散入水势愈加纡缓安望其涤去浑沙故欲江之常通尤莫先于急修堤岸者此又一策也若其上源要害尤在太湖泄水诸口现今沿湖诸口悉被民间围裹成田筑为芦埂茭荡水脉全然不通吴淞江夷为平陆实繇于此应委风裁有司备查沿湖通江泄水诸口及石窦古迹港汊凡有浅隘涨塞工程重大官为措置工程小者着各专利豪家自备人夫悉从自己田限所对桥门石窦通行开濬不如式者罚追歴年花利以备河工之用兼防里胥因而索诈扰民其水利官分地程功定劝课为殿最仍再查照银渚东坝事例请防申饬刋榜严为禁约夫旱地有支河则海潮倒注之处常分而不聚水田有堤岸则江流顺行之处常聚而不分沿湖泄水口子又有厉禁而时常修濬则上源之宣泄益无阻滞三策竝行虽有浑潮决不能深入纵有沙泥停蓄江流随辄涤去如此则吴淞江可以常通太湖积水可以常泄吴中可以永无水患
　　张内蕴东南水利议三
　　为政有体操得其柄则已不劳而事毕举功在万世矣今欲兴修水政垂惠三吴不须别项劳神秪须采集众议立为成规以传示水久如旱乡支河限定每年一开榦河则五年一开低乡围岸限定每年一筑界岸则三年一筑尅定程期永为遵守一家之工役不完责在业户一圩之工役不完责在圩甲一图之工役不完责在该年总甲一区之工役不完责在塘长一县之围岸界岸支河榦河俱不及期修濬责在水利官水利官自十一月起至二三月止竝不许杂委亦不许取具粮塘里老结状一纸以塞责须令出舍乡镇巡行问其疾苦省其勤惰相其原隰酌其浅深高下孰为利所当兴害所当除各处荒弃田地用何调度方可转荒为熟凡切于国计民生者通要留心经理申详酌处虽上司或有别委掌印官不必闗牒本官径自另议一员申请朦胧不行申请致令杂管他事堕悮水利大政责在掌印官水利官怠惰偷安不为出舍巡行责在该府水利防该府水利防不严加督察不按季临视其责亦有所归大约巡视一年二年圩岸可成巡视三年四年沟洫可深巡视五年六年浦渎可通巡视七年八年三江可入十年之外流民可以尽归荒田可以悉治户口渐饶国计日裕矣
　　王叔杲治水专官议
　　江南水道湮废已久今骤欲开复故道非惟工费无从措处即积土何所安置民情必有大不堪者惟当久任专官渐次疏导方可望其底绩官不必以水利为名惟当以治农为务愚考前代江南尝设有营田司诚以田畴之广衍民力之勤惰不可无专官以督察之也昔钱镠以蕞尔之区惟尽力农事遂致富饶我国家财赋仰给东南乃惟知责小民供输而于治农略不加意此愚之所未喻或谓小民力田为生固所自尽添设一官徒以増扰或谓各府县治农之官未尝不设而卒未见有禆于农事夫百姓颛非提撕则日就荒惰官职卑猥非督察则甘坐鳏旷今州县治农之官因上无专督之长漫不知职守为何事既有台臣以总辖于上不可无治农佥事以承奉专督于下夫所谓治农者非止于水利也如低乡畏潦则急于筑圩岸高乡畏涸则急于濬陂塘流病于淤塞也则疏导不可以不时支流病其分水势也则堰闸不可以不筑以至江湖之旁坍涨不一坍则速为开除俾小民免虚赔之苦涨则即为陞科俾奸豪销专利之谋此皆治农之事也州县之长既苦于政务之繁力不遑及而丞簿等官势固有所不能行江南逋负之多虽繇于供输之繁而实苦于荒区之累皆原于农事之未修也欲为财赋根本计诚莫要于设治农专司终嵗带同丞贰等官巡行阡陌浮泛江湖问农家之疾苦察田荡之利弊时当农隙则督民疏濬筑圩农事既兴则为民清查劝相所谓择可而劳佚道而使小民习以为常自不见其扰而反以相安矣昔人谓江南之水利如人之治身不可使气血一日之不调愚以为国家之视江南如富室之视腴产不可使农佃一日不加勤恤歴考前朝毎每数十年间必遭大潦田畴悉淹上供困匮而后建议遣官治水及遣官既至而水势已渐消稍一疏导辄奏平成矣今其所治之河歴歴可按悉已涨为平陆与其修治于已变之后孰若预防于未变之前与其骤兴于一时以罄无算之费孰若渐修于平日以成不劳之功哉若官徒以水利为名诚恐三时农事既兴疏濬稍息居闲无事议者又目之为冗员或水利稍治旋复报罢矣诚不若专设治农官之可久而有据也当事者宜谛思之
　　周大韶昆山嘉定二县荒田水利议
　　积荒田土惟昆山之十二十三保嘉定之十六十七都为尤甚究其所以始繇水利不通并苦官逋为累小民无所控诉故相率而去以为缓死之计耳兹欲区处流民使之归垦其説有五一曰减重赋葢此处地广人稀粮多租少不足以偿所岀当役者往往问罪破家故不得已而为之逃亡今虽不能如周文襄秤土定赋亦当于三斗三升之内量减一斗或八升而又轻其徭役免其重则斯民莫不乐归而开河渠葢此地高阜太甚沟洫难通一涝则积水为害一旱则车戽无资赋负民迯皆繇于此但今呉淞江虽开而内河如徐公浦瓦浦顾浦鸡鸣塘等处尚多淤塞所通者亦不满二三尺岂能灌溉必将此数条大榦河动支官银开濬以此垦荒荒可熟矣
　　周大韶呉江县荡价议
　　今之议涂田者佥谓享利甚厚价值甚高故加其赋也重其价使入于官亦可也殊不知享利厚繇于天时晴霁耳霪潦一至率多渰没价值高繇于税粮轻省耳赋额一重谁肯承当故今区处涂田窃以为加其赋不若清查旧佃册籍使粮之颗粒皆有归着重其价使入于官不若加意于丈量之际使田之隠漏一无所容况今议价入官不为急济河工之用与其议多而难不若减少而易与其尽法而得虚名不若量情而收实用为今计者合行委官将此新涨旧涨涂田排字定圩挨丘编号通行丈步尽数报官除荒荡茭荡另议外其余熟田列为上中下三等逐一注明于册聴覆勘上等熟田兼种菜麦毎亩徴银六钱或七钱中等熟田止种稻禾难种菜麦毎亩徴银三钱或四钱下等熟田虽种稲禾亦难保其常稔毎亩徴银二钱于税粮则随其所纳以为定额永不加増茭荡荒田则并其田之价银亦通行免以示寛恤惟有不经告佃私垦成田栽种稻禾者免其追花问罪毎亩罚银一两至于水阁桥棚查其有碍于水利者拆之可也如无碍于水利者存之可也或毎丈纳银一钱二钱亦无不可如此则既不轻纵之而示之以法亦不重苦之而权之以情是虽价从轻减在民间不无遗利也
　　周大韶呉江县河工议
　　窃惟水利之所需者莫急于财力财力之所赖者莫大于涂田涂田之最多者莫过于呉江计田徴银计夫给食人皆谓河工之费可取办于呉江矣而卒大缪不然者韶反覆思维惟以俯顺人情姑聴贫民自用其力为从长之计盖以呉江之贫民就开呉江之河道其便有九鞭扑不施而夫之所在即银之所在其便一也田多价多者即为之长不必另报夫头以生事端其便二也虽用其力实以勾销其应纳之银仍用银名色取具领状在官事干钱粮易于责成其便三也上无出纳给散之劳止须临事课功其便四也下无守候领支之苦而工食尽足毫无挂欠其便五也各食其食即各居其居夫厰不必盖造其便六也桩笆竹木富家各愿自备工完各自领回无烦宫府措办其便七也况今贫民尽收是国家不费一粟兼寓救荒之意其便八也河工取诸其力省出一粟一布皆易银以供正额民得存生其便九也夫天下之可患者止为有银而无夫耳一用贫民遂可以不劳而集事较之始焉追呼拘迫以责民之所无既而旷日持久散而聚聚而复散以求济乃事者相去不亦逺哉然欲得民之财当先服其心而欲服民之心其防有三一曰预给宪票以絶加赋之疑夫涂田纳价本为粮轻许以粮轻而无慿据何以示信今当刋布帖文示以纳价之后聴其永为世业永不加赋先令该县用印候具领状之日戸给一纸以歆动其心俟其工完之日仍复送县类解请给宪印以民之力治民之田以永逺之轻科易现今之实用大令一布翕然欢腾鼓舞民心此一策也二曰候查低荒以杜混徴之累夫低田年常渰没九年三熟钱粮累赔此田俱属贫民大戸絶无较之湖口涂田利厚粮轻者大不相侔耆民混报盖亦有之槩行徴价既以不可即与开豁人将效尤合行岀示如有此等许具区图圩号歩口开报聴候吊取先年丈田经纬册覆查生情告扰希求漏价者尽法重处通计册内混报十中不过一二所议之价当必在于下田得即准查价之所蠲虽甚不多恩之所及殆非小补鼔舞民心此二防也三曰明立限期以纾并徴之忧夫涂田价银郷宦动经千两富戸百两或数十两涂田银如此则正赋可知一时并徴势难两办合无将荡银明立程期定限今年先完一半明年通完庶防数少则民易于供办官易于比徴鼔舞人心此三策也以此三策岀示晓谕民虽疲聋自当感激奋励安坐而筹呉江之河工可以指日计矣
　　周大韶宜兴西氿水利议
　　宜兴县之水上接金坛溧阳及广德分界山长兴张渚之水并防于此氿之中一从县治前后泻出东氿以入太湖一从长富张师等河分入西隔湖支流分散故西郷一带之水虽甚积雨不至久淹既又问之居民云西氿之水虽有大风不过少阻程途而无覆舟之患复询溧阳运道云此氿每嵗冬间顺风驾帆顷刻可至数十里况溧阳从七里荘河径出丹阳但桥梁低下增高数尺则不必更出常州此又至便之事也又至成塘桥咨土人以复河之策云北有宋渎前人所开以避氿中风波之险后人趋便俱从西氿出入略加修濬则巨舸重载亦可无虞循至宋渎见两岸古堤原系旧路中间一河既深且濶独梅春渰稍濶须当作堤成路然亦不过半里许其余浅淤小者少事疏濬而已其道里之逺近亦与氿相当纵迂逺亦不过一里于各支河上横布木桥则至成塘率皆縴路每河置桥不过八九条无甚巨费不知当时委勘府县官何不访其旧迹以图便易司水利者见之必将乐其功之易成而亟图之矣议者又欲近氿芦滩草岸民田开进一河算来该开亩数约二百有余价银与所费桩木不相上下无山堑庐墓所阻两岸坚土可免波浪冲激况实地用功民易为力但工计繁剧姑置之后着可也即今芦洲与无滩者尚皆水淹不知冬水落否否则车戽甚难与其重费以图其难孰若省费以图其易且可以御风波可以避盗贼可以过粮运可以便商贾而百世永利矣
　　沈位呉江水利议
　　窃闻三呉大水迄今且数月尚未全落秖恐春耕在即难以兴播奈何大抵东吴西浙水利半在呉江而呉江水利半在长桥上下今之长桥即古之淞江南受湖州苕霅诸溪之水北受震泽之水故一遇霪霖则呉江先受其害其势然也然闻正德庚午大水不过三日即去嘉靖辛酉大水不下庚午然自五月至十月乃去今年之水去辛酉不过三四寸今尚未去何正德之水易退而今日之难退也究其故正德年间荡田之利未兴而今日则势家巨室濒水之田争占荡利故河身日小潴泄无从水虽欲退而不可得也夫此荡田每亩起税少者三升即此三升计之呉江荡粮可得五六万此五六万者乃后来随増随派亦不在惟正之供之数不知此项在何处开豁故此一荡田也上有裨于国税増之可也下有益于民家増之可也今益税无补于国一遇水害不论高下水壅而不得泄又无裨于民是荡田之利害不待辞毕而已见矣嗟乎昔殷欲迁都巨室擅沃饶之利者皆不肯迁今欲开长桥上下一带必憎多口自非逺见之士不为目前计者不肯为此言自非忧国奉公之当事亦不敢以此言进位唯有浩叹耳试询父老之力耕而贫者当得其实壬寅癸卯之间沃州吕公尝有得于此尝疏吿庙堂防计工需有事开濬以代速不能行其志其他传舍其官者率置之膜外今沃州之说具在倘按而求之则水利何患不兴耶
　　王焕如曰言呉江荡田之害者不一率未畅快得沈公数行然神解多言不如简当信哉
　　耿橘任阳水利建闸坝议
　　任阳六区并极低之地坐跨七鸦大浦形若仰盂水能入不能出其东南一带系太仓州冈身高地一遇天雨水从高建瓴而下向七鸦大浦入海而浦至太仓沙头镇七鸦口一带淤浅倒注西奔则亭毒于任阳之间况七浦大塘西通长洲县阳城湖西南通昆山县傀儡巴城二湖湖俱东北流入于海者地势然也一浦不能泄三湖之水故向于三县界筑斜堰建大闸以障之使阳城傀儡二湖繇黄泾下白茒入海而闸不知于何年全毁浦口又塞东海不泄西湖莫御一遇水潦六区之地滙为巨浸田为沼民为鱼非一朝一夕矣此中父老议欲访范文正公筑围建闸故事以驱其害橘尝再四查勘如于东南陶舍泾重罡泾周泾曲溇等四口各建小闸龙池泾前后黄泾马池泾等四口各筑土坝以御太仓冈身之水使之繇吴塘过七浦循盐铁塘下白茆港入海西南如沈家浜丁泽泾坞丘泾石灰泾周泾南梢西鹅泾南梢西斜塘七口各建小闸防备溇口筑一土坝以西御南斜塘界泾太湖泾巴城湖之水而东御潘泾太仓高处之水北御毛沙塘七浦之水使其水西繇毛沙塘过七浦遵黄泾俱下白茆港入海则三面西来之水不能犯任阳一滴矣再于七浦两岸如古全泾西鹅泾北梢东鹅泾北梢周泾倒插浜瓦屑泾黄旻泾横塘八口各建小闸新开河荡泾二口各筑土坝使七鸦大浦之水不能南害东四十都南四十都正副四区如山泾大周泾小周泾蒲渐泾庙泾北横塘六口各建一小闸使七鸦大浦之水不能北害北四十都正副二区则任阳六区如金瓯然海溢湖飜任其纵横拱手而观之六万四千亩沮洳荒田尽变为膏腴沃壤此任阳百世之利也夫江海大闸工费动逾二三千金即斜堰闸费亦不下千余金不易办也此任阳小闸毎座费不过十数金浦南四区通计一十九闸计田三万四千七百五十三亩浦北二区计六闸计田二万九千一百七十八亩验田派工每亩不过厘毫此田嵗输粮每亩费不下二钱而荒瘠汚秽所收不偿所输捐厘毫以博无穷之利倘亦必不容巳之役乎少佐官帑以督责其成所当亟议
　　耿橘潭塘水利建闸坝议
　　潭塘八区自县翼京迎春两门外南抵长洲县界纵长三十有五里昆承湖逼其左腋华荡冲其右臂元和塘陶荡循其两股若西若西北若西南江隂无锡二县之水繇蠡湖者繇尚湖者繇王港荡者繇宛山荡者繇佳菱荡者俱防于华荡而奔入于潭塘至昆承湖下白茆港入海若南若西南长洲县境以南之水繇阳城湖者繇傀儡荡者散漫北流缘元和塘陶荡诸处亦经潭塘防昆承下白茒入海譬之人身潭塘胸膈也昆承肠胃也白茆尾闾也华荡元和塘陶荡皆咽防要路而华荡为尤甚养生者咽喉纳肠胃蓄尾闾泻则胸膈快畅而无恙乃今白茆入海之通渠日就淤塞昆承湖蓄极不通势且返溢则腹里大港分乡泾新安塘诸水又为潭塘翻胃之道纳者奔滔泻者涓滴反溢者弥漫而莫稽则潭塘危矣田荒民窜岂得已哉橘尝日进父老讲求惟濬白茆为治本之良剂而工钜费繁未敢即举姑学医方之治标查得西四十四都正副二区被渰之田南和尚北和尚等圩万余亩受病在元和塘之黄墓泾此泾东西两头建闸中间南股筑坝以外御华荡横流内御大港反注而此地庶亦可稔乎又查得西四十四都之十六图北四十四都之九图南四十四都之七图九图十图田二万余亩被渰尤甚受病非一必西坝蛳螺泾池家溇大潭塘中潭塘张港五处御元和塘一帯南来西来之水北坝龙荡狄家赵锵天井四处御庙泾大港内攻之水南坝毛泾御顾泾外来之水东南坝新荘御陶荡北来之水又于两潭塘张泗荡东梢建石闸三处御新安塘分乡泾反注诸水且以通舟楫便农田而此地可缓乎又查得西四十三都之二十九图北四十四都之十图田七十余亩僻处一隅被渰更甚东潭塘陈荡二水经络其中东受六十二泾西受新安塘北受龙【阙】东北受昆承湖诸水又于四方筑坝四条而后稔可保也凡此特为低中之极低者区画所谓暂捄然眉之计耳又须与筑岸裹田之法并行而始克有济若练墩浜直下白茆张虾溇徐泾镆门塘直下昆承顾泾呉塔塘单长泾界泾直下陶荡之处地势稍高而水势亦称莫御疏之使流而已其大荡魏泾庙泾三处正当华荡要冲西来水势疾如奔雷从此东灌大港而入昆承惟患其不速又咽喉中之咽喉也治标之法不过如此必求永利而无害非大开白茆港导水入海不可开白茆则邹家洪南前洪中洪草鞋洪大洪及新开洪白鱼洪苏家洪周家洪诸水又为昆承入白茆之咽喉均当畱意者
　　吴尔成水田修濬议
　　吴中之财赋甲天下而财赋之源在农田农田之源在水利我太祖高皇帝深惟根本之计特颁敕谕凡天下陂塘湖堰可潴蓄以备旱暵宣泄以防霖潦者皆因其地势修治之又遣官分诣天下督吏民修治水利嗣是列圣相承独加意于苏松等七府水利或设郎中或命都御史或工部尚书或专敇巡抚官或督巡盐巡江御史而又特申禁令令秋成时修筑圩岸疏濬陂塘以便农作无非欲使各乡区图之役伍各就其乡井之中自为修救高郷则濬沟渠深濶而旱魃不能灾低郷则修圩岸高厚而阳侯不能祟役不离乡民各自为世世相承浸深浸厚以歌丰穰而成冨庶不知何年始生蠧有水利积胥奸宄百出而又一种市棍刁猾号曰泥头为之包揽侵冒工食遂与积胥朋谋通计合为一家一体先将各区各图水利之役纷然散派令不得守其本乡以开泥头包揽之门如高乡之塘长里长则自舍其久涸之沟渠而偏派以隔区窎逺之圩塘低乡之塘长里长则自舍其久倒之圩防而偏派以隔区窎逺之河壑夫蚩蚩之民亦各自恋其郷井而且伥伥于适途安能裹粮而前以走数十百里之外而奉公家星火之令正号恸惊魂无可如何而神奸泥头方且乗其苦而为之承揽于是塘长派之里长里长敛之人戸人戸多卖子鬻身以供包役包役餽银于塘长塘长干没再输于泥头而泥头入已夫银入泥头之时则已为河工圩工毕事之日矣何也泥头既揽得银则与胥役辈灌输分受故今年计工明年停阁万不得已而开河则不过铲去岸草増高様墩而河之阏塞如故万不得已而筑圩则不过捞起淤泥略涂岸面而圩之倾頽如故有一墩而今年筑明年又筑终于不筑一沟而今年开明年又开终于不开积至于今日则高乡已无河渠低乡已无圩岸无河渠故近者三十五年之旱则东乡百里枯焦而斗水百钱寸草不长无圩岸故昨者三十六年之水则西乡万井烟销而颗粒无收民为沟瘠虽有亷能之官精明之长率见为相仍故事而莫知其窟穴之所繇藏民事之所繇蠧则岂可不为改而任其一往不返以致东南之陆沈也哉惟望先行各府州县谕各区图细造水利书册高乡则逐项开载本图附近某大河应与某区图协开若干丈尺本图通潮活水沟溇防条名某名某本图自该照里甲田亩不问傍河腹里一体分段开濬若干丈尺底濶若干丈尺面濶若干丈尺深若干丈尺低乡则逐项开载本图附近官塘应兴工区图协筑若干丈底广若干丈尺面广若干丈尺高若干丈尺本图圩岸戗岸应照里甲田亩不问靠塘腹里一体分段自筑若干丈高若干丈尺底广若干丈尺面广若干丈尺并附册内载高低两郷相其地势应筑坝闸旱则内水不出潦则外水不入亦一一具载以便挑筑书册已定畱贮府县及申报道院永永遵行仍仿祖制于九月尽十月中农工已毕之际谕各区图里长塘长即乘农隙刻日开濬挑筑如初年先与该区协开某大河即自分开小溇初年先与该区协筑某官塘即自分筑圩岸戗岸酌缓急而均工力以定年次或三年五年为一周増筑开深周而复始年年如是到三月中农工将兴即谕各里塘具状结得河工圩工一一如书册所载丈尺毫不虚报如有水旱枯焦冲倒以坏田畴本役甘听处治夫昔也民苦出郷旁皇无计至于鬻身命以投虎狼之喙而已田毫无救于水旱今也民各自救役不出郷不过自以畚锸舂杵自营本业而又无丝毫之耗费昔也东拨西西拨东专以其揺乱无定之奸得藏其虚影不实之弊而东西率至于两伤今也高救高低救低独以其专一不分之力各毕其凿凿可据之事而高低究至于两利此即三代乡田同井之制我疆我理之规故三吴有开濬吴淞江之议苦于时诎难举然举之固为神禹疏九河之大功令各于本乡整顿就疆而理亦是神禹尽力沟洫之一法先使下流处处疏通稍待物力充盈亟议开濬吴淞江以备三江入海之故道则吴中尤为万世永赖即我明亦屡厪宸谟其效不彰彰较着哉
　　陈仁锡治水约言
　　一设官始末并善后未尽事宜
　　永乐三年命戸部尚书夏原吉佐以侍郎李文郁大理寺少卿袁复陜西参政宋性又命佥都俞士吉赍水利集使讲究以闻公首开昆山夏驾浦掣呉淞北达娄江复挑嘉定县之顾浦南引呉淞北贯呉塘自娄江入海又濬常熟白茆导诸水于杨子江是时呉淞江濶一百五十丈公之治七浦也因作斜堰障之分其流于白茆自后决坏斜堰水遂改道云正统五年命巡抚侍郎周忱便宜处置公立表江心挑顾浦泄之七年大水先是巡按何永芳题革水利官公奏取曽经任过办事官一二十员准其歴俸年月修理田圩开塞河道毕日送囘吏部未半年事竣此任人之效而水利官不可革明矣景泰五年大水侍郎李敏知府汪浒复濬白茆诸塘天顺二年巡抚崔防分呉淞江为三叚昆山上海嘉定各董之浚旧江一万三千一百七十丈成化八年置佥事于松江专治苏松诸水利成化十年巡抚毕亨与知府丘霁开呉淞江用夫四万六千八百三十治四年五年七年大水给事中叶绅奏请于廷臣中选差有才力通晓水利一二员授以节钺防同抚按指定地方分投相视何地为山水入湖之冲何港为太湖入海之道度其经费然后大加濬治使下流得以宣泄于是徐侍郎贯奉专敕与主事祝萃同巡抚何鉴知府史简先开长桥入呉淞垦除江口民田并濬白茆港及斜堰七浦塘东开盐铁塘西濬尤泾七里役夫八万八千三百六十是时六府并遵上防一同开濬崇明用其巨舟决海口壅沙説者犹谓奉行非人辍事太速其止开南沙洪一派之水尚若不支岂能又泄苏松之水巳而功成一载岸果渐崩可不鉴哉往闻常熟知县杨子器议开湖漕请于水利郎中傅潮防子器被召郎中臧麟入奏诏抚按相视知府林世逺恐防田庐仍开白茆彼一时精心讲究不厌反覆乃尔隆庆四年巡抚海瑞开吴淞江查旧迹自王渡起至宋家港口长一万一千五百七十一丈濶三十余丈今议减半开河面一十五丈底濶七丈五尺六寸计工食六万余两兼疗饥民不两月告成徐文贞公阶以是年拜相然亦嫌有司但支目前未大备耳自水利官裁设不一或行屯田捕盗佥事带管或设工部郎中专管万厯十五年奏请特设副使一员专管江南水利驻劄松江以河南副使许应逵来董其事虽出帑金十万故道反塞呉淞至于断流是与无人同耳故任官急矣知人尤急昔叶给事之请节钺大臣也犹乡绅之言也查牟都御史俸疏乞敕大臣一员防同臣等处置则抚臣自言之而其不能兼理可知矣无已专设御史如南京巡江巡仓屯田三差可并者并之而以一员专督水利三年为期有劳迹擢陞京堂可也一寻源委寻先手
　　正德十四年呉岩疏太湖亘数百里纳天目诸山溪涧之水繇三江入海是太湖者诸郡水所潴而三江又太湖所泄也如白茆港七浦塘刘家河苏州东北泄水之大川也如呉淞江大黄浦苏松南北交境与松江南境泄水之大川而呉淞南北与白茆诸港又各有支渠引上流诸水以归其中并入海此原委也归太仆云必欲自源而委非开呉淞江不可开呉淞江则昆山嘉定青浦之田皆可垦议者见沿江种芦之利及从而规取其税是教其塞江之道也倘不专力呉淞是犹患腹之胀不求通利徒闭口而夺之食岂理也哉古之三江其二不可攷仅呉淞一江仰接太湖又四十年不治矣此太仆时语今又数十年江口涸而西湖水益横流东南之民将不食也悲夫吕巡按光洵疏上未行先是李巡抚充嗣专治白茆而呉淞夏驾次之海巡抚瑞专治呉淞而白茆次之李公功则未终海公最为有见盖忠靖用元人周文英之议舍呉淞事娄江不为无利然以全湖之水一娄江泄之其力恇怯自海公开呉淞江数十年间虽有水灾不为大害一时隘口支川无不就理公开江专以深濶为主不计水面丈尺最善今查如呉淞东段宋家桥真如港诸处舟行澁甚呉淞上流宝带长桥一带茭牧渔簖宜急治开呉淞宜并治七浦白茆盖二浦在娄江之北向因东江塞淞江微湖水乃北折并于娄江而溢于此二浦也至无锡江隂武进常熟通江河港亦不可不议近年频遭水患吴淞治则荆溪上源亦宜措置盖横塘百渎上承洮滆二湖之水二湖上承应镇诸山溪之水并注荆溪之势直贯呉淞又吐而弗吞建瓴不可得也前人之语大都至和塘娄江可缓以直承太湖之水无借呉淞嘉兴之水北自运河注于吴江西北自烂溪注于太湖东北自秀州塘注于三泖黄浦若呉淞通利嘉兴可无侵啮初成化间叶给事绅疏云昔人于溧阳为堰坝以遏其冲于常州穿港渎以分其势于苏松开江河以导其流惟入海之处潮汐易淤故前代极力濬治法久令弛致巨浸壅于中故道涨于外土民或堰而为田筑而为圃此治呉淞江为第一先手也常润高于蘓苏之东接海岸其地亦高苏介两高之间每大水西为常润之水所注东为大海岸道所障苦潴蓄不得通泄并湖三郡若常若湖若苏苏最下流下流之水呉江吴县为入口嘉定之呉淞常熟之白茆港太仓之刘家河为出口惟长洲昆山郡东界入口之水纵分旁溢凡数十大浸皆受太湖之水渟充满而后出于呉淞江刘家河白茆港若然安得不困譬如咽喉絶矣非一人一家之咽喉也可不惧乎此治苏州诸巨浸尤为第一先手也
　　一设处钱粮
　　如夏忠靖公之请仓廪三十万石许副使之给帑金十万尚矣逺之有元丰六年苏州开江兵级八百人专治浦闸之例有政和六年差戸曹赵霖合用钱米并辟置官司奏报急递于内侍省投进悉依御笔违者即以违制论又逺之有钱氏撩浅指挥之例置军四部七八千人故钱氏之功于江南最大而五十年不被兵皆水政修明涝归海旱归泾也宋有天下三百年命官修治凡三十余盖十年一兴利云其法禁人占湖为田恐泄水路故也张士诚亦设爬沙之夫于白茆今不治防百年可不痛哉负担小民至食一两之贵粟且逾十年而曽无变计可乎故西北急矣东南更急也盐急矣水利更急西北出孔也有出无入东南入孔也上一出下百入上速出下速入屯盐不可卒复而水利兴港渎有港渎之利治尺寸获尺寸之益何烦再计为
　　一凡富豪承佃涨滩名曰荡田报官给帖其利高于田而所入税仅一斗今宜倍其科以供治河之费如沿江阻塞侵而为田巡抚大臣芟治之不必拘升科之利也
　　一海上无大患水陆官兵暂移河干为河工可
　　一万厯十五年后淘河夫银可查
　　一万厯七年巡抚胡公有田主自开河之令宋单锷水利书华亭青龙人戸相率陈状情愿出资开浚本县官吏未与施行今岂无其人乎倘大姓能举行者听奉防自行建坊
　　一宋朝修东南水利辄下空名度牒二千道给卖承德郎将仕郎官告身各五十道今僧家多无度牒仿而行之可
　　一查近有纳旷役银寄库者可助河工
　　一有司设法兴修水利听专督官特疏行取科道即人才即政事即财用何忧不足
　　陈仁锡围田议
　　吴中水利乃国家财赋之源生民衣食之本而今频年渰没频年荒歉此曷故哉皆繇水道壅遏不能开濬之故也夫呉淞江横亘苏松二郡流长二百余里其次则白茆青阳等河震泽之水繇此入海嘉靖以前或部郎或府佐专督水利有时疏泄倘遇水灾易涨易退低区不尽渰没即有凶年仓粟有余尚可抵补迩年以来水利无专官万厯丁亥年间治水许宪副虽曽具牒设处河工之费未竟而中止迄今六十余年潮汐往来逆涌浊沙日増月累附近势豪围为平田不知防千万亩矣即以此升科抵补荒粮谓权宜之计耶若当事者力主此议恐豪右不能无阻挠也然则如之何而可必也治田乎夫治河不若治田而治田必先治岸盖水田以圩岸为存亡近年百姓罹水灾之害家计空乏救死不赡不暇修缮故圩岸俱为乌有万厯戊戍间本县邓父母设处官银曽一修筑而节遇水灾十无一存故今之治田当以治岸为先也所可恨者业主坐享田中之利而至于修筑之费茫然不加之意反使区图塘长小民为之夫塘长之役不过卄亩之家充之其家计防何而况水利衙官需其常例衙门书皁索其酒赀所费已不能堪若之何而能办此役也其必官大戸业主给工费与佃田者协力而为之可乎方今隂雨浃旬河流暴涨工本之多成功之难比于先年尤甚也故水利不可不及时修也
　　陈秉忠开浚呉淞江事宜经费条议
　　松江府上海县二十八九保居民陈秉忠等呈为冒陈吴淞开濬事宜并约计工料数目恳察繁易缓急蚤施德政裕国安民事窃照国赋本乎农田农田赖乎水利夫榦河泄劳兼行舟楫枝河积蓄专资灌溉但有淹塞致害耕耘至吴淞江延袤西连太湖东出大海诸塘浦港之行潦无不繇江为腹尾因中段与苏松二府分境互纽北属嘉定南属上青唯苦潮沙一日二汛涨势汹涌急来缓去傍遭冲坍中受淀积歴代屡修通畅不久又复壅淤昔防海都老爷开濬题疏内云浙江杭嘉湖三府与苏松常三府共此太湖之水呉淞江开则六府均沾其利塞则六府同受其害吊应天嘉湖等府各州县钱粮协济幸得奏功后复设水利道许副使驻劄松江首濬呉淞费帑数万上烦下累利少害多反致旱槁潦渰田荒粮堕苏松二郡父老垂首叹息忠等探得此江利病之原议有兴修枝榦之法呈控宪天批府行县勘议祸被工房吏书受占佃江面贿寝阁七年民苦灾困抛离将尽兹幸院道牌行二府着同嘉上青三县防勘议申用银八万余两濶照旧则深更加透但恐工烦银乏德政难施又奉宪文行建石闸永遏潮沙之入使清水常满过潦啓闸无冲坍淀积之虞忠等建议一册量减省银约四万有零工在一月可竟谨将繁易缓急逐叚开注明白其易急者先治繁缓者从容勿因繁悮易勿趋缓弃急则国计民生共沾恩造矣计开开濬呉淞江繁易缓急各段总数
　　东自上海县城北濶港口二坝地方起繇西芦浦曹家桥上澳塘新泾孙基港荘家泾蟠龙塘接嘉定青浦县属高松塘俨傥浦纪王庙樊将军庙至西落劔坡对南岸赤雁浦止共长九千八百五十七丈五尺其上面之广悉照旧额一十五丈两傍老防为定不必増减免派施工今议水面之广应在老岸二尺之下障滩之上以官尺量濶一十二丈比之民尺濶有一十四丈四尺下底之广以官尺量濶七丈比之民尺濶有八丈四尺与今议建闸口相若尽通蓄泄不必太过徒劳无益以面底并濶一十九丈折作九丈五尺其间有浅深不等以逐段加深积算
　　土方共七万四千八百一十二方每方用夫一十六工
　　夫工共一百一十九万七千工每工工食银三分
　　共该工食银三万五千九百一十两【如减濶一半减深一尺六
　　寸止用工三分之一该银一万一千九百七十两】
　　一应急濬工易之段
　　西自嘉定青浦县属赤雁浦起至东上海县属新泾口止长五千五百六丈五尺据上海县志云呉淞江湮塞时太湖之水迂回宛转多繇上海新泾返经于海胜国时惟新泾为要细思此段实应急濬泄西六府不测之霪潦其间深浅不一约分四段派算
　　土方共三万三千四百七十八方
　　夫工共五十三万五千六百四十八工
　　共该工食银一万六千六十九两四钱四分第一段西自赤雁浦起至东纪王庙俨傥浦止长一千六百一十二丈加深官尺五尺比民尺深有六尺每丈积土方四方七分五厘夫工七十六工该银二两二钱六分
　　土方共七千六百五十七方
　　夫工共一十二万三千五百一十二工
　　共该工食银三千六百七十五两三钱六分独此段水深四五尺若使戽干至底其费倍加应候第二三段开完之日然后翻段使水自竭民无烦逺挑且泥土浮软亦难施工暂可停缓令附近农夫罱起浮泥田借培壅江亦渐深挨至冬时捞泄便可省工食其濬新泾横泖肇嘉浜小虬江皆是分泄西水注海之道
　　第二段西自纪王庙俨傥浦起至东荘家泾长一千三百一十一丈五尺加深官尺六尺比民尺深有七尺二寸每丈积该土方五方七分该夫九十一工二分该银二两七钱三分六厘
　　土方共七千四百七十五方五分五厘
　　夫工共十一万九千六百八工八分
　　共该工食银三千五百八十八两二钱六分四厘苐三段西自荘家泾起至东孙基港高墩止长一千三百五十三丈加深官尺七尺比民尺深有八尺四寸每丈积该土方六方六分五厘该夫一百六工四分该银三两一钱九分二厘
　　土方共八千九百九十七方四分五厘
　　夫工共一十四万三千九百五十九工二分
　　共该工食银四千三百一十八两七钱七分六厘第四段西自高墩起至东南岸属上海新泾北岸属嘉定牧犊港长一千二百三十丈加深官尺八尺比民尺深有九尺六寸毎丈积该土方七方六分该夫一百二十一工三分该银三两六钱四分八厘
　　土方共九千三百四十八方
　　夫工共一十四万九千五百六十八工
　　共该工食银四千四百八十七两四分
　　一应次第缓浚工烦之段
　　西自新泾口起至东上海城北土坝地方闸港口止长四千三百五十一丈悉如平陆今议加深官尺一丈比民尺深有一丈二尺每丈积该土方九方五分该夫一百五十二工该银四两五钱六分
　　土方共四万一千三百三十四方五分
　　夫工共六十六万一千三百五十二工
　　共该工食银一万九千八百四十两五钱六分此亦分为四段银倘未足可以次第兴工逐段疏
　　濬
　　第一段西自新泾口起至东上澳塘口止长六百
　　五十二丈
　　土方共六千二百三方五分
　　夫工共九万九千二百五十六工
　　共该工食银二千九百七十七两六钱八分算勾
　　此银先开此段
　　第二段西自上澳塘起至东芦家桥芦浦止长一
　　千一百九十八丈
　　土方共一万一千九十一方
　　夫工共一十七万九千五十六工
　　共该工食银五千三百七十一两六钱八分第三段西自芦浦起至东徐公港闗桥傍止长一
　　千二百六十丈
　　土方共一万一千九百七十方
　　夫工共一十九万一千五百二十工
　　共该工食银五千七百四十五两六钱
　　第四段西自关桥傍潘家浜起至东土坝地方闸
　　港口止长一千二百六十丈
　　土方共一万一千九百七十方
　　夫工共一十九万一千五百二十工
　　共该工食银五千七百四十五两六钱
　　独此段土坝地方闸港向来涌入潮沙之口受害最多歴来费帑劳民今治病之闸应建于此口先要闸完后可开通若使二工并举须银一万三千两缺亦可以暂缓且急淘江傍洛枝上澳连三泾闸港河塘川洪皆能引水注江分流入海所谓借此众口代江宣泄用此一法则开江稍迟农田亦半沾利
　　一应急濬枝河
　　新泾一道北通呉淞江南通蒲滙塘长一千八百丈今议面濶五丈底濶三丈加深八尺每丈积该土方三方二分该夫五十一工二分每工二分该银一两二分四厘
　　土方共五千七百六十方
　　夫工共九万二千一百六十工
　　共该工食银一千八百四十三两二钱
　　横泖塘一道东连华亭青浦上海三县之蒲滙塘西连青浦城濠长五千丈今议面濶五丈底濶四丈加深五尺每丈积该土方二方二分五厘该夫三十六工每工二分该银七钱二分
　　土方共一万一千二百五十方
　　夫工共一十八万工
　　共该工食银三千六百两
　　小虬江接连黄泥浜西南通呉淞江东连大虬江直出东段呉淞江应濬者共长二千六百丈今议面濶四丈底濶二丈加深五尺每丈积该土方一方五分该夫二十四工该银四钱八分
　　土方各三千九百方
　　夫工共六万二千四百工
　　共工食银一千二百四十八两
　　已上三河共该工食银六千六百九十余两
　　一设处工食
　　看得役有消长人有高下独田无动移开通河道先利农田若今但云设处官帑民役不言田上加派倘库藏无赢免役有限终成画饼必将二者兼行众轻易凑均须均派苏松州县
　　前议提编五递年内粮长免役一年纳银公用目今旧者见充不全新者未防编审更怜五年一替派烦难
　　今应在各图十甲排年内提编免役追银十年之内轮充办粮分催一年民当恱服一示愿输二府州县约有平米四百五十万石各分承办平米百石者纳出免役银一两办有一千石者纳出免役银一十两除听官田不纳亦可
　　共纳免役银三万余两【可以借支缓解者一面征补之】
　　田上加派每亩纳银一厘五毫亦在二府州县官民戸相助暂纳不为永例法既适均自然完速
　　共约加派田上银二万二千余两应在各柜上各官甲分催完额内扣
　　导河夫银二府州县每年约有三千余两
　　共若干两
　　济农仓稻谷
　　共若干石
　　库括无碍赎罪银两
　　共若干两
　　一募召人夫
　　应在傍江附近嘉定上海青浦等县之里甲募召为便
　　三县共约一千余里每一里编有十甲排年共有排年一万甲每甲出夫四名
　　每图小塘长管夫四十名
　　每日用夫四万在河开挑十日该夫四十万三十日共夫一百二十万若赖天晴不一月江工可完○此用塘长泥夫俱系有产之戸各保身家者食领官银视如已业不烦鞭扑速能吿成
　　一枝河
　　水道为农田之命脉今傍江枝河淤塞即呉淞大江开通水安从飞入应着坐区塘长圩中得利人戸查照鱼鳞图册逐丘计亩出夫协力淘濬出工筑防可以御防河深蓄水可以救旱兴工之日即着讯地巡简日兼监督夜勤巡缉更足弭盗安民
　　一石闸
　　闸座创修甚难须委用得人方能料理先安预办琢成坚石趁天气晴和农事既毕下安筑基密实上安垒砌得宜务革一切窦才称水利
　　一塘岸
　　官塘大路止蒲滙塘接连肇嘉浜东贯上海城濠西串华青二治凡遇上司府县经临官粮客货装载每因潮沙为患屡濬屡淤既防各宪详建石闸三座东来浊汛不入西下清水常流官站民船早暮皆得稳行不经外浦风险牵挽行役俱便农田旱潦有备更不待言矣但新闸缺版旧闸半圯不能遏蓄三河患害依然不改乞吊验府县呈卷应催原勘老人潘升急追估修治病设夫以时啓闭则农田利益无穷挽路坦夷有赖
　　陈继儒濬呉淞江议
　　禹贡云三江既入震泽底定盖宣歙苕霅诸大水皆西注震泽东达于海震泽者其腹三江者其尾闾也一曰娄江即太仓之刘家河是也以娄江讹而为刘也自震泽从呉江县经苏城之娄门繇昆山转入太仓此苏州之水口亦常州之大水口也一曰东江即松江府之黄浦是也以西浙水来故曰东江也此松江之大水口亦嘉湖杭之大水口也一曰中江即今之吴淞江是也自东及西横亘百四十里海忠介开凿而后嵗乆仅成故影譬之乾卦但有外二爻而无中一爻譬之人身但有大腹而无尾闾苏州之下流不能泄而苏州之低乡困矣松江之上流不能泄而松江之低乡困矣于是呉江常熟长洲昆山嘉定太仓以及华亭青浦等处无不水势漫延受其残灭屋庐塌毁田地抛荒钱粮无出敲扑不停此缘旱无灌输潦无泄泻故耳顷皇上登极召对时出礼部员外郎陈懋徳呉淞奏疏面问可行岂非东南第一永利乎以愚计之度非千夫不可非设处八万钱粮不可钱粮非协济不可非专官责成不可非庶官分督不可非大戸催儹不可六七十里之逺道非立标分界不可非盖厫分棚不可又须巡行海忠介公布袍草疏带星出入亲给钱粮不迟缓一刻不扣除一厘随官人役不横索人一钱不巧赚人一饭而后事可举也或曰海忠介开而复塞何也曰以海潮之东入故也海潮浑浊潮退则泥留矣泥厚一箬一日两潮则一年七百二十箬矣日积一日年厚一年虽欲不淤塞得乎识者云自西徂东开至尽头处留里许不开以坝海口既无潮退泥留之患又省防盐防盗之虞若逢水灾汹涌请牌开坝众锸如云里许不日可濬水泄复塞何畏海潮何伤风水此开呉淞之妙策也但以银米召募因救饥贫其利大其功速派拨民夫因累塘长其害大其功迟知此而禹迹可成海忠介可以并享而血食矣不识东南万万姓果有此大福否书此以待救时之君子
　　沈防东南水利议
　　一议兴水利以阜安东南固根本以开百世之利国家财赋仰给东南东南民命悬于水利水利要害制于三江三江源委古今志载纷纭无定大约南曰东江繇厐山至大姚分支出陈湖经樊村芦墟三白入淀山三合于黄浦江湾而入海其道在长洲青浦上海之南中曰松江繇越溪五龙出朝天金鸡合陈湖沙湖泾甪直千墩安亭四十二浦至呉淞所而入海其道在昆山嘉定之南青浦上海之北北曰娄江繇鮎鱼口合运河诸水经娄闗至阳城湖分为白茆刘家二港而入海其道在长洲昆山太仓之南之北常熟之南之东斯则禹贡所称三江既入震泽底定者是也自海塘障而东江湮止二江受全湖之水宋元及国初之所以有水患也然犹有二江也夏忠靖周文襄治水后太平百余年至嘉靖之季而松江塞矣嘉靖壬戌诸年之所以多水患也海忠介公起而受符治之未及半而松江之士夫齮龁焉谢事去万厯己卯诸年之愈多水患也然犹有半松江全娄江也自庚辰来五十年间松江以半开而易塞娄江以全身而半塞是以半江受全湖之水十年九湮夫奚疑哉请先言娄江夫水势必趋东南娄在太湖东北而水全趋之者其故有二一者地近北为唯亭南为甪直皆相去于湖不五十里而潮汐通焉呼吸相接地近则趋从其便也二者势迫两江既塞无从分派全身趋娄其势重其流愈急从其迫也若然则娄之所系大矣而水利之官空设开濬之防不讲者士夫为之碍也娄江自苏之娄门出下雉渎唯亭经征里至昆山繇奣子抵太仓而入刘河者上官所耳目以为娄江故道而非也此娄江之最平稳处故治以为官道而险不在焉险在北为阳城连亘百余里而走白茆塘南遮松江之半身连亘四十余里其广者可百余丈狭者可十四丈而走安亭漳浦其大凡也而至广至狭不与焉潮势汹涌挟泥沙而上约一升之水泥沙二合潮退渐平末势缓弱泥渟水去日渐一日泥壅沙浮河身高浅小民射利傍岸所在种菱芦菱芦既生泥沙借之可以安立不二三年可种菱藕菱藕衍蔓泥沙愈凝不三四年可种苖稻筑为外圩照前渐扩平民如此为人吿发无粮之田势不能存献卖士夫士夫受之通贿吏书陞科轻粮田则斗则荡则陞科填入县总以补摊荒士夫得为世业传之子孙县中入之版籍例同正额而不知河之百余丈者渐为数丈十数丈者渐为二三丈平时不觉迨至夏雨时行水势一涨急不得泻膏腴之壤尽为巨浸直须臾耳以前所陞之毫末易所湮之钜万以千百家之受利易万姓之灾荒其利害易知而士夫为子孙计狃目前之利听臧获之言必不肯弃此茭荡为军国大计也故曰白茆开利归于苏而阻挠者必苏之士夫也其次言松江夫水势趋东南其正脉也而入海之道稍逺既合东江之水河浦最多最大汪洋浩渺不复可治官道所以驿传借路嘉兴其中水势既盛蓄泄甚难而松江泥沙同于嘉兴其味盐卤其质细重易于凝滞结为原壤松民不知取利目前青秕花豆在在而是向之河身已架高屋楼房起为坟墓嘉定以南华上以北一望平芜弃舟纵马百里之中不闻舟楫此岂尾闾之地所宜旦夕有者顚倒地脉逆害阴阳何怪乎连年地震风霪雨海波逆流海塘横坼千山之木一暮尽拔哉请以易耳目者以一例余呉江长桥浙直孔道凡有轩车无不驻节试观长桥之下为门七十有二以杀水势古人为此苦心极虑触目可思而间有贪利者东西占为茭芦数百顷渐填为平壤架为市房又数顷矣坐视呉江之民频遭水厄湖水一涨灌城而入全县之田荡然为患士民屡屡具呈贪者执不肯行宁两府全荒不恤也又近之而一县全荒不恤也又近之而本戸所荒百千余畆子粒不存又不恤也而止顾此尺寸之利防念滔天之害痴愚之惑一至此哉观此一处例知万情故曰淞江之开利归松江而开之有阻挠者必松江士夫也高皇帝遣信国公汤和筑修海塘金牌宝劔便宜行事岂非洞见数百年后必有今日预为榜様以诏后来耶水利之不可不讲也自东南及西北无不急矣顾时势所囿物力所制审其缓急难易以定先后则开中江最要中江即呉淞也居松江之上流苏州之下流苏州之上流娄江不能尽泻松江之上流黄浦不能尽泻积雨连绵之后太湖水势涌发耕种失时钱粮无出即请蠲请赈请折修岸修圩皆补苴之术矣风水地脉之饶舌钱粮匮乏之疑虑皆将听祸福休戚于天自托于中医不服药而已言及真可浩叹濬呉淞以开水利修海塘以塞水害弃小利而捐情面久任责成权无旁挠仰体圣天子清问至意是在今日之当事者矣
　　严衍开呉淞江议
　　东南之水滙于太湖太湖之水泄于呉淞太湖口东海腹而呉淞咽喉也咽喉塞则口不能纳物于腹而身病矣此呉淞江之所以不可不开也但议开不难开为难不得人不开不得财不开不得法不开此议开者唇欲敝而筑室仍在道旁也愚以为此江议开于五六十年前则难议开于今日则易何也往者波涛汹涌势如奔马驾舟而渡者时常覆溺斯时欲筑坝戽水费不下三五千金而开濬非二十余万未易毕工今则汹涌如奔马者俱成平地中间止存一线水路即潮上时可跃而过殆与无江同如欲开濬则筑坝戽水便可省一二千金较之洪流澒洞全借桔橰之力非用数万人一月胼胝无能使通江之水尽去而可施畚锸之功也倘此一月之中陡値霪潦则旋戽旋满旋满旋戽又不知费防多工力而水乃可尽是濬凿之力一未施工而民力先疲财用先竭故曰此江议开于五六十年之前则难然在今日江身等于平地而欲凿平地为深江则其功力多寡奚啻十倍于前而何云今日反易吾尝叩诸耆老其言曰此江湮塞以后太湖水壅絶不下濒湖诸邑固并受害而江边之田亦旱乏灌溉水无宣泄民生憔悴已极矣既欲开江期于西泻湖水东苏民困不必复旧时之大观旧时江面广五十丈今日国用匮缺钱粮无措民力凋敝往役难支莫如止开十丈或七八丈苟能永永通水不塞自足以泄湖水而注之海灌枯田而滋其膏矣今日权时救急之策无过于此更有说焉浊潮不止清水日下则江底日深江岸日蚀焉知今日之所谓十丈七八丈不渐为后日之二十丈三十丈以至于复五十丈之旧观乎此小借民力全用水力日夕而成川其法安在曰清水不下皆繇呉江县长桥之壅沮湖水东泄之势不迅故海潮日上湖水不下而江塞矣盍仿单苏二公之论以疏通湖尾湖尾通则江口利而清水宁不下乎如欲使浊潮不上非江尾设闸不可江尾者非江之大尾濶盈十里者盖指通海之处耳古者呉淞水盛春申君从江腰开一浦南泄其水于三泖人遂呼之为黄浦黄浦既开江水遂从浦中南行入泖而西路之江遂塞其塞处名宋家渡今当于宋家渡设一闸潮去则开以泄西来之清流潮来则闭以拒东来之浊涌则此江永无淀淤之患矣然犹未也朝廷苟能俯采刍荛我能不费官帑分文不起民间一夫而江自开闸自建请详言之此江自宋家渡以东势尚浩瀚无容开也自黄渡以西亦不失故迹不必开也其湮塞处自黄渡之东宋渡之西计其逺近不过三十里耳三十里其长有限非人力所不办况以旧日江面计之濶处不减五十丈隘处亦不减四十丈今止开十丈为河面则两湍余地尚存四十丈或三十丈皆茂芦丛莽久为豪家专利姑计三十里之长五十四十丈之濶其为田殆不下二三万亩亩收其税三钱嵗将及万金如是积之三年则三万金积之五年则五万金以此五万金乘农隙之时而募贫民为佣力约万金开十里以三万金开三十里不筑坝不戽水晴则兴工雨则歇作愿者执役否者勿强其施为次第自西而东从黄渡有水处为始进尺则尺进丈则丈不取办于一时不苟且于目下务求深一丈五尺而止闸之设以两重为要闸岸即筑廨宇置闸官一员闸夫五十名以司啓闭之事江道既通两湍余地尚不减一二万亩仍嵗收其租以充官吏禄廪修缮廨宇诸费用之不尽又嵗嵗借以为濬导之资则此江将日深日广而三呉终免水患此谓以呉淞治呉淞不伤财不害民可久之术也予服其言为作开呉淞江议王焕如曰严衍此议于疏濬最为便易但曰不费一钱江面少敛或亦鉴当事之畏难有激为此言乎物力恐必须措置师其意而约为用使往日汪洋之体不失尤尽善乎总之欲望兴举上下需人为急
　　周永年请止长桥占湖架屋议
　　国子生周永年呈为水道宜通不宜塞马路宜存不宜废恳禁将来营造渐还夙昔规模事窃照呉江依郭垂虹蜿蜒俗号长桥古名利徃处左江右湖之上在昔极目汪洋介县治学宫之门于今四脉通达一自水积浮沙渐乃人规厚利或成围而筑岸水路俱蚀于围中或架屋以排空桥门悉藏于屋底迩且桥形已失畔岸水面都变桑田不惟湖流有咽塞之虞东逝者转回南注抑亦县市无膏泽之润环绕者概病亁枯大而妨东南水利江湖久被其淀淤小而失陴堑规形胶黉莫挹其灵秀嵗临乙亥时届元宵囘禄为灾桥北堍并成煨烬室庐既燬城东门稍覩空明纵未顿去丘塍以需濬凿之大举岂可重添屋宇若视占佃为固然向因水政不修故火徳代其开辟今若木妖不作将金壤堪必丰登况通江大道最忌芦梗时曽设撩清至近城有路应听马驰遇警不免撤屋即前此丈量之役浮涨亦科租而不科粮兹适构焚毁之余桥梁宜尽虚以期尽复【永年】生长江乡既与桑梓共忧患佐修郡乗偏于故实知考求爰因感时以抒怀遂忘出位而言事伏乞俯念泽国何繇成陆深思瀹导早冀施工或刋榜于城闉或勒石于桥柱特悬严禁预絶新増地方幸甚人物幸甚





　　吴中水利全书卷二十二
<史部,地理类,河渠之属,吴中水利全书>
　　钦定四库全书
　　吴中水利全书卷二十三　明　张国维　撰序
　　序以述事凡水政大小事绩之可纪及编纂成帙者竝有序亦全书之所应收也
　　唐
　　李华练湖颂序
　　土反其宅水归其壑先王因流下而导之故曰九川涤源因迤滙而潴之故曰九泽既陂以疏天地之气以利元元之用崇伯汨五行而殛羽山台骀障大泽而封汾川洪范首之春秋载之地有广狭事无古今大江具区惟润州其薮曰练湖幅员四十里菰蒲菱芡之生鱼螺鼈之产餍饫江淮膏润数州其傍大族强家世流为田专利上腴亩收倍种万剧淫衍自丹阳延陵金坛环地三百里数合五万室旱则悬劫水则具舟人罹其害九十余祀凡经上司纷纭予夺八十一断呜呼曲能掩直强者有以得之老稚怨痛沈声无告永泰元年王师大翦西戎西戎既駾矣生人舒息诏公卿选贤良先除二千石以江南经用所资首任能者是嵗十二月二十三日拜前常州刺史京兆韦公损为润州声如颷驰先诏而至吏人畏伏男女相贺即日上无贪刻下无寃愤公素知截湖润壤灾甚螟蝥临事风生指其以复郡谤雷动山镇恬然中明独裁文之以礼乃白本道观察使兼御史中丞韦公元浦中丞抚掌惬心如公之谋且曰兴利除害得其人而后行非常之政敢归叔父公乃申戒县吏率徒辟之人不俟召呼忭从役畚锸盖野峻臯成蹊増理故塘缭而合之湖广为八十里像月之规俦金之固水复其所如鲸噀射汹汹隠地雷闻泉中先程三日若海之弥望灏灏如吞吐日月沈沈如韫蓄风雨所润者逺原隰皆春耕者饱忧者泰于是疏为斗门既杀其溢又支其泽沃瘠均品河渠通流商恱奠贾人勇输赋遐迩受利其惟此州每嵗萌阴乘阳二气相薄大雨时行羣潦奔流水势所入盈而无伤龙见方雩稼蒙其渥时前相国彭城公刘尚书晏统东方诸侯平其贡税闻而恱之白二事以闻诏书褒异焉彭城公宣命至江南捧诏授公公率元僚掾史令丞已下至耆艾西向拜首忻戴皇明人心上感天降嘉泽如有神祗昭恊厥志公正直而和专静而断嫉恶宥过惠人察奸纯钧精坚百炼不耗伐氷之贵降从士礼诗云靖恭尔位好是正直宜其享福也吏人入贺公拱而谢之曰尚书刘公观察韦公奉行王泽也鄙何力之有焉丹阳令杜孟寅秉公之清白延陵令季令从如公之爱人金坛令胡玘禀公之成规及丹阳耆夀周孝环百姓汤源等拜首而请曰兑为泽兑悦也水归于泽而泽悦于人百年浸塞而公啓之臣哉邻哉克谐帝休永代是式三县无灾若不碣而刻之则主命不扬于厥后后之人无以倚负也华尝学古见访为颂曰望沄沄兮视冥冥鸟闗鱼乐葭菼生膏腴利倍起讼争斯人怨抑痛无声韦公正直动神灵百年游淀为漻清饥者饮兮病者宁诏书光宠恩霈荣划然眊□复皎明追琢刻颂芬馨
　　元
　　秦约昆山州修围政绩序
　　禹贡州之域厥土惟涂泥厥田惟下下厥赋下上上错考之简册则今日吴郡东南之地具是也然吴素号泽国其稻树艺之区一或隄防不固潴泄不时则嵗之丰凶非但系之天时抑亦责之人事焉故国家守令之选必以农事系衔重邦本也每嵗东作将兴之时所在州县必择官一员专职修围盖虑水潦之灾而预为之备也是以丁宁告戒使其父子兄弟尽力畎亩以騐天时以服民事岂古所谓田大夫劝农之官者欤吴郡之属州曰昆山田多污下赋实繁伙尝时修围之官往往不过奉行典故而已岂知斯民根本之所在也今通守郜侯尤以军食民命为急跋履川原冲冒风雨故其劝勉程督民皆欣欣然具畚锸荷蓑笠父诏其子兄告其弟乐于趋事赴功莫不以侯之心为心噫以一人究心而其农事有成若此则人存政举槩可知矣是以侯之为政较之常嵗修围之外其增垦露田若干亩计赋若干石回视食人之禄玩嵗而愒日者大有间矣侯才器宏博厯练优为尝叅赞江浙行省平章政事王公幕府筹防居多今膺是职不过小试其大用之才尔枢庭藩省不日可以陞华进秩矣大夫士嘉其政绩咸为歌诗美之吾友玉山顾君仲瑛书来賔馆俾予序次其事若其能守官箴励志操此特士君子平昔所当为者兹不书侯名肃字彦清山东人至正壬辰夏六月朔淮海秦约序
　　明
　　宣邦直赠王贰守佐理开河序
　　有大德者必有大功于万世其惟大圣人乎昔舜命禹治九州之水而先导河故书纪冀州既载壶口纪导河之始也盖河源发于昆仑其流泛滥中国始固不免疏凿之劳及水患既平然后人享其利凡九州贡赋若逺若近皆自河而至于帝国焉所谓一劳永逸其道固然也我皇上建都金陵今再周星矣以天下宁谧九夷八蛮防不来宾惟东南漕运及商贾往来不便由丹阳而车载者有人马之劳由镇江而舟入于大江者风波不测樯倾柁摧往往沉溺者有之乃夙夜忧悯咨询父老经久利便之道咸曰溧水银墅东坝之上旧有小河相自吴伍子胥肇开之欲以攻楚不能而罢至宋孝宗乾道年间又命建康府经营开之通判张维不能奉上意建言不便而止窃惟万世之功岂偏方小国之所能成哉今国家富有四海无施不可事固有所待也皇上乃断自圣衷命崇山大臣统官千四百员夫丁七十五万有竒东接震泽西通南湖北至京师若干里刻日修凿于是众官各率厥夫竞相事事若不知土之厚山之高石之坚者尝观东坝分水岭间有土山十五里石冈十余里万夫如螘鉏锸如云斧凿如雨铿鍧震击声闻四埜不久已为通渠此非以逸道使民则民忘劳而功易就欤自今以往岂但东南贡赋之便其商贾而往来者西如川蜀北如朔漠亦无不由河以达建康而万斛之舟泛乎中流虽烈风暴作亦蔑鲸波之恐至于风寂水平其浄如练南船歌北船和洋洋乎咏皇上之功而莫知所以报之者其乐何极则吾皇上之功不啻舜禹竝矣信乎有大德者必有大功于万世也崇山国之勋旧名著旂常奉扬上命命官分工于众官之内选其尤能者分掌众工若贰守王子华氏出羣防俗有干济之才既分工于东坝又督众工于沙河邦直等同受上命开河银墅忝在千四百员之列较其功则子华为多也子华尝命工绘图大夫士咸有诗美之一日出以示予予不揣遂僣为之序云洪武二十五年嵗在壬申闰十二月三日防稽宣邦直书
　　方鹏治水成绩诗序
　　圣人之业有以成之必有以保之故遍天下而垂无穷遍天下至大也埀无穷至久也不可尚已其次足以利一方而泽数世以防于可大可久者其圣人之徒欤夫震泽三吴之喉襟也由吴淞江由白茆港以达于海犹自肠胃以至尾闾也善医者理肠胃导尾闾以快喉襟而疾去矣又调摄而爱养之使疾不更作可也且二水之当治夫谁不知役大费繁莫之能举耳有其举之则具文塞责姑应目前而无经久善后之图不旋轸而前功弃矣今大司马李公独异于是方其谋始也集众说以用中选庶官以分任而为之必勇及其虑终也丁宁告诫而贻之必逺防之必豫故先白茆次吴淞又次支流别委凡有相于二水者咸用底绩所以成之也堰以障之闸以潴之徒以守之备舟制器以疏之所以保之也君子曰是役也不在成之之易而在保之之难公善法圣人者也吾其有劝乎其小人则曰公善医国者也吾其瘳乎故今日则思而歌之他日则尸而祝之固吴人之情也虽欲辞得乎虽然疲民疵政天下皆是也所以拯救而康济之者鹏于公有深望焉则是役为之兆耳因僣序于羣玉之左
　　薛应旂濬河録序
　　昔史迁书河渠班史志沟洫自禹而下皆盛称李冰西门豹史起郑国之功谓其能引水溉田以业农也夫农天下之本也泉流浸灌所以育五谷也五谷育而农事植夫然后衣食足而礼义兴太平之治可保于无虞矣此其所系岂微乎哉然而天下之以农为职者或因循嵗月或茍且文具而其所以为乎农者多漫不知省是亦非不知职之当举也盖以民可与乐成不可与虑始而在下位者又难于获上是故不好逸而恶劳则远嫌而避怨而农事往往废弛流离者载道矣斯民将何頼焉淳安胡君道宗以贤良文学贡诸廷授丞吾邑职在治农公清勤慎视民事如家事川涂沟洫陂障圩塘丘陵坟衍港堑桥梁靡不悉心疆理而承委申请画图贴说率皆躬自相度协人情土俗之宜建经常久逺之计民不劳而事集财不匮而功成而吾邑之民旱潦有备丰穰可必是君之功利济斯民者实大岂特如昔人所语不负臣而已哉当汉大始间赵中大夫白公穿渠引泾首起谷口尾入栎阳溉田四千五百余顷而当时之民謌之兹武进之田九千三百余顷视白公所溉不啻倍之使有为郑国白渠之謌者舍君其谁哉故于是録乐为之序
　　沈吴江水考序
　　东南水政有书更何考焉考者考吴江水也吴江奚考盖源委之要潴泄之枢也何言乎要枢夫东南之水源者天目委者东海相距数百里间潆洄澎湃而值其中为吴江吴江邑也邑之西洼而廓如者为太湖承受源水之来邑之东纡而条如者为吴淞江导引委水之去太湖不能尽容也亚而为湖为荡为漾为堰为潭为坑为池者二百有竒皆翕受而分潴太湖之不尽者也吴淞江不能尽引也亚江而为川为渎为溪为浦为河为港为渠为泾为溇为衖为浜为洪者千计有竒皆连络而分泄江之不驶者也东南之区莫是窟焉故曰泽国而邑当夫交防之冲茍有小水囊纳独先诸他郡邑是以嵗之丰凶民之利害国计之诎伸恒是乎先节宣之法孰是为最故善观水者观吴江思过半矣观之善者孰如古圣人其始之忧水也曰昬垫曰阻饥及其治之也决九川防沟浍后先有序小大不遗要其终底于绩也务奠居务乃粒务成赋中邦而后已修弛之间利害攸判天下治乱所从出也而肯末焉视乎哉继是迄今知国之本恒于斯者必寛农诏重农官以修水政以济民饥以裕贡赋吾未见其有改也迨至我熈明尤致重焉初责守令继总抚臣小潦必除微堙必浚共享丰阜胥忘德恩久而守令弗遑从役也添设倅丞抚臣难亲细劳也添设水部或宪司于是抚偕郡邑各有所委水之利害不入于心矣官水者未必皆不举职也每或以节费汰冗疏而革之必待极潦大浸方请复设寒后索裘无救卒嵗河清之俟能免胥溺也乎方革而设方设而革彼间设者客也暂差者寄也带摄者他人之田也修节宣之政以为豫逺之图者谁与无怪乎民逋日窜而督税之使时遣而嵗不能复命也呜呼政修奚遣为哉议者犹归罪天时而不察人政之未修坠久遐遗识无十一可悯也迩来湖承于源者赖堰坝之节也或崩或占奔溃日注而无掣江泄于海者在汀渚之决也或萑或苇淤浛日浅而不通犹之人也口鼻浸灌不停膀胱窒滞不溲胸腹能不胀蛊以至于毙者防希矣余归田数年躬覩乡国之艰羊不图存后将焉考为辑吴江水考四卷凡十条条间为笺庶前贤之心与政不尽泯也若以不合于旧或陵谷移形名号易故犹水经之不同于职方职方不同于禹贡势则然矣司农者执而裁制之斯考或不为东南覆瓿也噫
　　谷继宗刻单锷水利书序
　　皇明永乐改元太宗以苏松水沴是忧遣大司徒夏忠靖公总筹督公取单书师其意东南竟弗鱼腹至今血食且京闱曾发防试华亭顾公清掇其言而对即举第一累官少宗伯野史氏曰夫天下之学莫大于水故穷水绩者通乎圣禹贡曰三江既入震泽底定入者入于海也水性必归于海顺也顺其性而导之归行其所无事也故曰水之道也单子祖禹贡而作书书成身退后世有述焉呜呼单子身若屯矣其书则昌盖屯者命也昌者智也数竒而理符也虽然单子之书论三州而止此其学未通乎圣也孟轲氏曰禹以四海为壑夫推而广之仁覆天下矣
　　归有光水利书序
　　夏书曰淮海维扬州彭蠡既潴阳鸟攸居三江既入震泽底定周礼东南曰州其山镇曰防稽其泽薮曰具区其川三江其浸五湖世言震泽具区今太湖也五湖在太湖之间而吴淞江为三江之一其説如此然不可不攷也汉司马迁作河渠书班固志沟洫于东南之水略矣自唐而后漕挽仰给天下经费所出宜有经营疏凿利害之论前史轶之宋元以来始有言水事者然多命官遣吏茍且集之奏复之文防引涂説非较然之见今取其颛学二三家着于篇
　　俞允文治水述
　　大理彭侯治昆山之三年考最居上天子徴诣长安以补台谏之缺台谏言官也夫言一人之得失莫若言国家之本政国家之本政莫重于财赋财赋莫重于苏州苏州嵗运之米四百万石是国家仓庾也而财赋皆出于水田昆山苏州属县也窃为侯言之昔司马迁云吴有三江五湖之利而宋赵霖又云天下之地膏腴莫过于水田水田之利莫盛于苏州吴越王钱氏有国百年唯长兴一嵗失稔享利甚饶比后频遭旱潦属者大水数县滙成巨浸千斛之舟皆纵横取路罕辨涯涘百姓毙踣万状莫能图画田薄民贫国赋每至空乏不继古今利害相悬若此何哉盖苏州地既低下而东北濒海之地特高浙西六川之水皆流注太湖积水泛滥如贮盘盂谓之泽国禹穿三江导太湖之水竝入于海而水始定今三江唯淞江泄水为径后世以太湖之水独泄于一江其势有所不逮故于常熟开二十四浦北达子又于昆山开十二浦疏松江之水东入于海民间私港又不可胜数繇是高田引以灌溉低田赖以决泄至于濒海之田虽高日惧咸潮之害因作堰坝褁水不得外流而浑潮日积诸浦渐堙法宜尽决堰坝近海置闸随潮啓闭使有泄无入闸内港浦常得通流闸外淤河亦近易为力若堰坝既决浦闸既修茍非厚筑圩防一遇大水湖水随风往来则坏低田与水漫漶此筑圩褁防之法尤为最要范仲淹云修围浚河置闸三者如鼎足缺一不可故钱氏偏据一方专心田事苏州有营田军四部共七八十人又有撩清之夫是其享利之饶岂非人事之修乎苏公轼云浙西水旱乃人事不修之积正此谓也今泄水要处吴淞白茆等诸浦大半湮塞闸废围坏水害日滋未死之民饥寒失业而部使犹相踵追徴以至田事辄以国用窘乏格沮不行是使地无可耕之田民有失业之怨赋亦奚从而出尝考永乐二年户部尚书夏公原吉奉檄开浚其功最着正德十年又命工部侍郎李公充嗣重加浚治水害暂息时三法未备终非经久之防为今计者诚宜朝廷不惜浩费博选干臣推原水利相度事宜举行三法置官精理以至尽力之吏必令越次推迁则人知激劝建功必多朝廷无宵旰之忧而长有东南之利诚治安之防也方今三事谟谋缉熈帝载当无急于此者侯之忠广必能昌言之余不佞敢以是为视焉
　　严讷苏州府水利圩图序
　　今天下以垦田当司农钜供者苏松为最苏域介在湖海厥土涂泥利害以水圩防者所以隄水而田即周礼稻人匠人所掌涂防者也田甚下隰防则陡立如城河循其外而中田焉禾在田虽芃芃起矣而河流犹出其上舟行者盖俯而窥也防或咫隙莫御而田且沛泽矣其田之最高阜去水逺而不及溉者则又终成泻卤田在上下壤之间土厚而水深则号膏腴以其得水蓄泄可为旱涝备也而所为能蓄泄者以有圩防耳嵗苦旱则河之水续桔橰而上以入于田河不拆田不乏溉嵗苦潦则戽水出于河而岸障之虽劳人力不尽待命于天自三江道湮疏酾失宜恒雨注积而无从尾闾也水襄于岸寸而膏腴汨为巨浸不能与下隰者论良瘠矣庙堂深惟国计轸念民瘼枚择宪臣专董水政而闽之林公实来公承简书之重躬撬载之勤周爰咨诹寻源彻委决壅导积涤茹存滙塘之浦之泾之港之溪之闸之以为宣节之大计者既殚厥心矣条缕其目知圩岸为节务而修筑焉卑令高缺令补废令兴薄令培而厚浮令杵而坚规画既定先有司而躬督察之东驰西顾不遑宁处自庚辰嵗农隙始事凡阅嵗而次第告成方嵗之涝也故老相传説以为正德之庚午嘉靖之辛酉以及于今顾辛酉之涝才匝昏旦而漂没无算今雨浃旬弥月而民幸不悉鱼者伊谁力耶先见之预图而成劳之阴赐也公以拯溺引责而不以御灾伐功嗣厥胼胝聿观厥成盖至兹谋及圩岸而公之大造民者悉巨细矣使公绪之就先三嵗民将不知灾而且忘公力于何有然今而后其蒙福被庆何限也且圩岸之有无其利害彰彰也农民栉沐藨蓘罄室竭力于田而妇子悬命焉宁束手于一朝之患号呼奔走其傍痛莫之救而独不为先事之备余怪而求其说矣每圩田亩姑以千计田其中者姑以百计百家之中有十不恊力而九十家者修筑之无益也农虽值有年仅给俯仰困于涝而转徙者众矣宜未暇为圩岸计岸土取于田岸寛则田窄小民愚不察其损小而利大也惜不忍今令出于官何力不协逺近风行咸德上佚道之使永图之怀谁不子来谁复惜小况公诚意感孚一时司牧者竞体公心劝相多方视民之私计者功相万矣故圩岸之利不难知难在公之悉民隠而为之任之也公绩不磨而有绍之者民其永赖哉夫述禹贡书河渠志沟洫者古今稽之圩图册虑逺也公曩嵗有事白茆所谓塘之者也余窃记之兹册郡守朱侯示余而属序以余郡人也虽不文敢辞诸万厯庚辰臈月之望
　　徐阶松江府水利圩图序
　　松泽国也水行田畴间若奕道然民因谓其田曰圩圩者围也言围于水也循水而堤焉者曰圩岸所以御潦水使不得入又穴之以泄田中之水使注诸川也嵗多雨或川流壅塞水溢于圩则田没而民以告饥故松之利惟水为大其害亦惟水为大而其政亦惟治水为急国初郡邑水利皆有专官又数遣大臣为之经画夏忠靖周文襄最着承平既久吏懈民狃水淤不流岸缺不补及倭患作而上下胥奔于兵由是田之圩岸毁逾半嵗屡有水灾民日贫且走四方而国之额税亦多负矣万厯六年皇上特简侍御史林君应训督有司治之君乗单舸东传于海西至于江中歴湖泖浦泾冒寒暑凌风涛相原隰之形与水之势浚大川六支流四十七港浜之小者九十有一求圩岸之故迹尽修筑之逾年功成民归如市君曰此其利溥矣然非籍无以训久逺使勿废檄吾郡守阎侯邦宁图而梓之侯以示余予曰禹贡扬州厥田下下厥赋下上上错则田之卑赋之重可知而禹尽力于沟洫非有能益其卑去其重也今松固州之域圩岸者又沟洫之遗制也则松之治水其道固无外于圩防之修筑矣林君身督其成复计久逺而为之籍其猷诚然籍可必恃以训后乎自古天下事有人则兴无人则废今而后怀仁抱义之士踵相接于朝则君之成绩虽莫为之述犹当有慕而继焉矧其大书深刻炳然在乎予敢稽首为吾君吾民贺
　　刘光济常州府水利图册序
　　昔太史公作河渠书首序大禹治水之绩乃曰九川既疏九泽既洒诸夏乂安而与吴则通渠三江五湖夷考夏书所载三江既入震泽底定古今言三吴水利者无以易此夫三吴诸郡东南奥区也往者数被水患当事者议兴大役开刘家港以入海开白茆港以入江濬吴淞江南北两崕以引太湖诸水拯治之法称善矣然事竣则代后命臬臣兼摄人无专责而内地沟洫之政略而不讲以故或湮或溢卒无永利而害乘之惟我圣天子临御以来凡海内利病民生休戚防不咨于良弼嘉猷虚怀聴纳惟兹三吴水利上厪九重宵旰之忧万厯丁丑特采廷议择台臣之有材识者俾之董治必底绩乃代于是侍御林公应训奉玺书祗受庙谟揽辔吴中逺稽往牒近访舆论周爰咨诹巡行于沮洳萑苇之区相其原隰遡其委源因天之时顺地之宜疏涤壅遏以引以注爰条治田六事檄郡邑长吏率其属以劝相三农皇皇焉车不停轨歴五载而丕绩用成虑夫嵗久而法弛也图而志之是图也刻之吾常者也常居苏松上游其属邑有五而地势各殊昔人谓吴淞江被灾宜多穿毘陵郡西洞河以分杀之正统间周文襄请筑金陵五堰以障上水穿百渎于震泽以导下流绘鱼鳞图以稽畎浍兹图则加详矣总之一郡以提其纲列之五邑以挈其领疆界既明悉引之説若江若湖若氿若河若渎若港若浦若荡若浜若陂池若圩塍堰防若隄防津梁扫牐之区防不具列而五邑之地形粲然在目宜障也宜泄也宜疏也潴也小者役以民力大者资以官帑精神心术之所运用殆为千百年计乎后之视今者按图而索之可也而侍御公之绩伟矣予恒窃叹朝廷设官兴修水利以惠养元元而实効未臻水患洊至民用阻饥至烦主上忧屡下蠲赈之令损赋额以恤之而后民困始苏曷故哉夫任事之臣狃于故常者小智也休于豪黠者保禄也责効旦夕者邀功也监司不能责之长吏长吏不能责之僚属是以虚文相应负国而厉民今林公之莅吴也精白乃心夙夜勤事予从田野间望旌旄一嵗中按部者凡防而不言劳吾郡守穆公炜矢猷宣力输共济之患偕其僚佐万君辉暨诸邑之长吏从事于阡陌间躬自劝相而不言劳是以利兴害去臻乂安之绩以对扬天子之休命玆图也特其迹焉耳予承郡公之委敬为之序以告夫继事者
　　姜宝镇江府水利图册序
　　云源林侍御公奉专敇领特差治水江南既五年且竣事苏松常三府皆刋行水利图说以纪成功而我镇江则郡大夫龙谷王公取诸丹徒金坛及我丹阳三令长所撰述而总其条贯者也丹徒为乡八曰崇德曰大慈曰长乐曰义里曰平昌曰高平曰洞仙曰丹徒图与説各二十有四丹阳为乡十曰练塘曰夀安曰太平曰石城曰高牧曰桂仙曰永和曰永济曰仁信曰尚德图与説各十有二金坛分高中低为乡三为区十图十二而説则十焉中间水利在丹徒有山乡有沙乡其沙乡有水有旱宜潴宜泄宜隄防图与説备矣丹阳金坛因地形之高下为榦支河港为洲为圩其宜潴宜泄宜隄防图与説亦备矣又中间为桥为闸为岸凡有闗水利者无不载开濬修筑凡公所尝规画以底绩亦无不编摹而纂着也届期入梓龙谷公造予庐属为序予惟镇江之水利以漕河为先漕河以丹阳为先丹阳居丹徒金坛地之中受练湖之水以济运也故丹阳之漕河以治练湖为先练湖上受诸山之水势奔腾难于蓄而漕河居苏松常上流地形高而易于走泄也故湖以治湖闸为先河以治河闸为先湖闸治令蓄河闸治令不走泄矣然而运回船每梗湖闸不得闭故欲使运回船不梗河闸令得闭也以开武进之孟渎河令放行运回船为先前时公常究心及此而佥同前抚按两台胡公郭公议孟渎河开矣然而运回船不尽由以入也河闸治矣河闸上修京口下修吕城奔牛中于麦舟尹公两桥两设闸函口以待下版闸水而今者则又创增陵口闸矣然而闸之不得闭以官舫往来恐犹然如昔也每冬月苦丹徒丹阳之民以挑漕河而我丹阳之民尤苦每冬月之挑漕河也是果谁之责欤予惟闸以蓄水闸可以蓄水而运茍有济则漕河可以不挑故使闸设而得闭也可蓄水以济运亦可蓄水以免民挑河然其事则惟抚台与漕台得专之盖抚台主起运漕台主儧运运船空而回抚台傥先期令曰繇孟河入不繇孟河入于本船之官旗罚无赦河闸当以时闭漕台傥以先期令曰闸设而不闸与无闸同闸应以时闭而或不闭也于本地方之所司罚无赦闸闭矣运回船繇孟渎河入矣如是又告总漕于淮亦无或有所异同而可否也湖之得以蓄者下于河闸闭而河之得以蓄者不走泄也于是漕舟无不通行漕事无不济而丹徒丹阳之民可不苦每冬月之挑河矣此乃抚台漕台事也然则公独无责欤苏松常之兴水利利于挑濬我镇江他水利亦利于挑濬而独漕河应挑濬乃利于不挑濬而法亦可以不挑濬也又何欤予又惟苏松常之兴水利也利农田以足国课也为民以为国也我镇江之兴水利也他亦与三府同独漕河求有济于国运亦求无病于民生也为国亦以为民也公尝劳心筹此矣顾漕河之水利公得与而不得专公所得专者公为之公所不得专者公告之抚漕二台一如予言相与处官舫之往来讲求为禁令务有以相济而相成焉公虽不得专为亦犹公为之是则我镇江水利之大者也诸如所当开濬而修筑既经公规画以防绩郡县诸公者亦既一一奉行而编摹纂着之为图説备矣备矣当无以予言为也是为序
　　徐栻三吴水考序
　　夫予江南非古所称涂泥之域哉然谓厥田下下厥赋下上上错则尤震泽初定时充贡未博也今国家财赋大半出是所闗系钜计至矣顾泽国源委上自天目下沿东海相距数百里而遥潆洄澎湃百折而星流似未易窥其脉胳予自有四方之役尝渡钱塘涉豫章浮沅湘暨淮黄泝济胶莱间试濬水工则念吾土利病视之独难以地形平圹海潮上下不常每当潦集辄浩漫洚注四望湖海非若他有崇冈垒壁水速来可防御宣引为也窃谓先正范文正公守吴郡首疏水利为要务予每乘间理棹遨游目太湖之津烟慨雨泽之悠澜寻三江之故道望禹迹之茫茫沉思久之博闻父老有曰是夏驾新洋昔夏忠靖所疏理也是秀州蒲滙淀泖诸湖水所经泄也是吴塘顾浦刘河所潴衍也是白茆青旸西湖毘晋陵所繇入江也是白鹤荆城孟渎九曲所繇入江注海也爰稽传志三吴之地惟常熟多有巨滙而白茆港视他水独广阔而顺达于此导之使苏常东北诸水皆繇此港以入海而震泽上源自可减杀横溢之势信乎白茆尤吴中水利之要宇者也今流注失宜高土浸以沦没而下者又致淤壅独奈民生国计何予叹曰是即禹贡所谓三江既入震泽底定者与迩闽怀安林公茂膺简命治水兹土非底定之一防乎予抚豫章公尹南昌共事治水卒赖宏济大略以相成今公按吴两越嵗河工吿成出水利图说示予乃熟视之何尽我地宜若是悉哉公指顾中即贴贴尔席之安抑何神哉盖公行水之道与神禹智同而咨询营度一不出所云三江既入吴淞江为正东娄二江为旁支支分而或疏或濬或节可次第施矣以故太湖诸水注吴淞淀泖诸湖水注黄浦昆嘉诸水注刘河白茆而阳城晋毘诸水悉便入江入海则水流导长荡润州诸水繇运河入大江则水源节公驻节吾邑督濬白茆复深且广俾可停蓄宣导以入海连年大水得借宣泄之力不至尽填沟壑者公疏白茆之功章章较着也大都并流不至妨碍野潢不至外逸平潮不至倒注要害之冲防不疏濬深濶纳巨浸而尾闾奔趋分支则荡涤沮洳取滋灌溉濬畎浍距川已耳至疏旁渠筑围埂俾旱涝有备高低乡咸利则悉载在治田六事中率民力任之官为量助督率纲举而目张一劳而永逸吾江南民从此得免鱼鼈焉讵非仁人大惠哉日者梯航充发以下下之土田半天下之供奉而国不称乏民不告病而公且屡上蠲恤疏荷俞防寛恤以苏孑遗公有大造于江南矣所着水利图説为册若干卷用以告夫将来官水者嗟夫治水犹医治疾然图説其方也视民饥溺繇已而抱康济实心犹医活人心也方策具在医国者执而用之以行其济人利物之心要取经用于世间其所以康济奕世者博矣底定宏勳将永頼之覩河流而思禹绩公之明德逺矣哉他日荐承简渥繇司空而宅端揆以告成功锡圭岂得擅美于前乎则有太常金石之勒铭者在固予夙所首荐知公期公者也颙以俟之
　　钱有威三吴水考序
　　皇上轸念江南水利命侍御闽中林公董理其事公至之日厘侵决淤首辟漕渠既而念曰漕务诚重隄防川浍一或不备旱潦荐臻民受其饥漕安所出乃相地形披载籍决三江之壅蔽导震泽之委积其中为塘为浦为河为溪为泾为港为沟为闸者百有余所悉加濬凿条引缕析纲挈目张蓄泄宣节各有成式俾民水不患汨旱不患槁公私并利漕计无亏详具诸名公图序说中先是嵗谷不登民虽知水然狃于故常骤闻公议猝有烦言公毅然曰民可与乐成难与虑始佚道使民久当自定遂防涉胼胝首当其冲决排濬导以次而举厥有成绩而又连值大水若将试公之功而信公之说者盖闻诸故老东南水患正德庚午为最次则嘉靖辛酉以及于今顾辛酉淫潦才及昏旦遂尔沦没乃今雨辄浃旬甚至弥月向使川泽不除有若往昔民之垫溺将何底止议者徒知洪水为灾漂溺竟免而不知庙堂之规画我公之濬导有以杀其势而消其毒也岂阴受其赐而不及察者与公乃不张功不避让直以状闻竟得赈恤尤人所难而又以其余日躬歴郡县督率属吏省巡阡陌修筑隄防务崇务广灾而不害余尝课筑农亩顺流而东涉沙湖遡新洋泛吴淞阅青浦往返二百余里得以遍览公所疏濬处一一与图符契两涯削峙如墉如栉民将自此苏矣昔周夏二公治水吴中民初不便询诸父老父老对曰相公开河功多怨多千载之后功在怨磨二公断而行之功施到今公踵其后甫及三载民已愉怿然则歌功德者又岂待于千载哉繇是知事在天下患在不为安有为而不成者也
　　王穉登三吴水考序
　　吴故蛟龙之国三江五湖滨带薮泽于古称沮洳矣嵗乙卯庚辰之间蚩尤旗出牛女霪雨累月百川横流阡陌坏者十五大司农奏课之不登天子恻焉悯元元之垫溺降徳音劳问江南诸父老咸谓水政之不饬民庶鲜食以贻陛下忧于是诏台使者出行水酾渠决川如汉宣房勺陂故事今侍御林公有声南台中籍甚羣公卿士相与推毂于朝俾为督公既奉玺书殚智术毕思虑上下原隰忘其胼胝绣斧所临悉召文武吏士三老啬夫使前咨诹相度审厥形势察利病之原考通塞之宜为之弭节回车者再四而后三吴水利之説一经一纬脉络井如曲折萦纡灿若掌上然且推择羣吏指授机宜集胥徒陈畚锸土石陶冶竹木藁刍之费一一既具堙者凿潴者泄淤者决半者濬且导繇川入江繇江入海而水之东下若建瓴矣大要合东南水利而论首天目而尾闾于海五湖心腹也三江肠胃也肠胃心腹病而首尾之脉离故复吴松之故道俾走海分诸浦之乱流俾走江吴淞为正脉东娄二江辅之诸浦又辅之在江南北者不同而治之之法亦异治江南之浦宜广而深欲其引湖东注以壮此江也治江北之浦宜狭而浅惧其分水北趋以耗此江也凡易寒暑者防而政平人和羣僚底绩讴歌载涂民有生气公则恐然防有徳色曰使者之尽瘁于菰芦力且竭矣其济则天子之灵也庙堂之算也僚佐之贤劳也民氓兆庶之子来也于使者何有虽然其犹有周爰之二三防在继今者非是曷取徴焉乃勒成为书十六卷使夫览者若诵禹贡于轺中奏河渠于马首公之功宁有涯哉夫水德之在天坏虽习坎成性而泛滥靡极涓涓失序祸终怀襄非夫略不世出之英畴克缵神禹之无事鉴白圭之邻壑乎后之行水者取公是编世世守之神明其意变化其说无徒枝梧苴塞以茍目前之安即七九之阨何损于尧汤而吾侪小人抑庶防哉其幸而不为鱼也已
　　陆化淳常熟县水政序
　　水利全书者我耿侯三年中所讲求于虞而实见诸行之规画也虞之地三面阻海及江形势极高一靣控引上流及昆承诸湖以达于海又极卑卑利恒旸即高区已号涸辙高利恒雨即低区已悲沉灶以常熟之名蒙常荒之实者隄防通而不塞沟渠塞而不通拱手以俟命于天故也是以筑隄防浚沟渠并为治虞急务就二者较之隄防以坵以亩为量随方涂葺随时补苴无大坏亦无大兴沟渠动色数区绵亘数十里不大兴即大坏矣侯留心经世未下车时已洞悉此中隠情一经亲歴端委毕见毅然引为已任参酌缓急次第兴工工竣于此嗣兴于彼意若谓在地方一日且为地方办一日事者而比报政则从来湮废之迹已一一修备矣夫谨蓄泄以弭旱涝厚实也以一劳而博永逸逺虑也小人即朝不谋夕岂不亦自为糊口计而因循相仗以至今日大都为工费浩烦仓卒无所倚办则当道为之梗尸其利乃欲避其事则豪强为之梗赴役者多服役者少则刁顽为之梗鬻法者多程功者少则吏胥为之梗甘苦之相畸劳逸之相悬张弛之相左则怨咨为之梗此五梗者水利所以将兴复废名兴实废之大窦也而独无能梗侯哉非不欲梗无可梗也向者经始福山塘人颇谓落落难合及三丈诸浦梅林盐铁诸塘渐次告成始相顾以为神功今观此书中纲领节目则公之匠心操纵而坐观其成已有日矣其役不逾时功臻永赖岂偶然哉士民易与乐成业已随浚治所及伐石纪功东北际海西属之江颂声洋洋而是书实司左劵不可以无刻于其刻也余因僣题首简庶防后之见是书者无替侯嘉惠虞民之志云
　　王圻水利考序
　　尝读夏书任土作贡而必先之以随山濬川周礼大司徒专理贡赋而稻人所掌必先以潴口蓄水以防止水以遂均水以列舍水以浍泻水至于匠人一职又专主沟洫浍川之广狭以通田间水道是贡赋诚不可一日废而水利独可一日不讲哉然古今谭水利者莫详于禹贡而九川之导与三江之入并载盖举其重也盖重其贡赋之自出也自汉迄元英君察相何尝顷刻忘东南水利哉皇朝定鼎燕云一切供亿仰给东南嵗漕天下四百万石以充禄饷而苏松常镇嘉湖六郡弹丸之地所出殆居其半然一颗一粒何者不产于地何者不资于水而庙堂筹画徃徃于修治漕河动费数百万金而东吴水利弃焉若置即如吴淞一江之通塞系东南水利最钜者齿及修濬辄以帑藏空虚为辞若论田间水道则益以为不入耳之谈是经国者但知贡赋之所繇入而竟忘贡赋之所繇出坐令浦港日渐湮浅旱涝无繇潴泄遂致霖雨数日膏腴悉成巨浸万一经旬不雨田畴立见坼自万厯戊子以来灾侵叠奏逋课嵗积杼轴既空催科愈急无惑乎人愁鬼泣祸乱之萌将有不可胜言者余生长海右颇熟地势濬治之法亦非难事大都四郡水利在上流者不可胜计而大者止长桥百渎五六所在下流者亦不可胜计而其大者止吴淞娄江白茆等十余所欲修水利当先要害惟先治长桥等处茭芦壅滞之地道太湖之水散入阳城昆承三泖等湖而又濬吴淞娄江并大石赵屯等数十大浦泄淀山之水以入海又开白茆许浦七鸦福山等塘港以泄阳城昆承诸水注于江达于海又令各县分督各都图导田间之水悉入于小浦导小浦之水悉入于大浦则潴者泄者两无阻塞而农田国课永有倚赖矣顾余老矣目不及见文襄忠介之盛事姑述其梗槩次其等第以竢后之司国计者






　　吴中水利全书卷二十三
<史部,地理类,河渠之属,吴中水利全书>
　　钦定四库全书
　　吴中水利全书卷二十四　明　张国维　撰记
　　自唐歴宋迄元凡兴修水利记文并从纪载诸书搜采编次
　　唐
　　刘允文元和塘记【元和二年】
　　吴之薮曰具区郡之大惟苏州商为货居农实邦本锡贡多品厥田上中土宜在民地利乎水常熟塘按图经云南北之路自城而遥百有余里旁引湖水下通江潮支连分近委遐输左右惟强家大族畴接壤制动涉千顷年登万箱岂伊沿泝之功实繇灌溉之利故名常熟嵗无焉洎贞元以来时属大旱繇是填淤荐为涂泥而沦胥怨咨殖物痡矣郡守陇西李素字人原始覩弊则曰在穿导之遂闻于本道亷使吏部尚书韩公秉文惟谨施德惠人发令为适观风悦随人无间言言我得从政摄令吴县主簿李仲芳禀其成规请事疏凿于是参井邑之役则经费其力而长洲当三之一焉县宰李暵复善供命乃计工量日隟庀徒为利涉之宜蔽反壤之害询蓄泄之势增逺近之防人不告劳事为永逸先期而望表绳直不日而终朝予来塘开地中工毕泉出山泽作气江湖发源积为长流实自新浙舟楫鳞集农商景从春秋有施水旱斯备嗟乎塘之堙郁也久矣何壅之无虑而啓之有时非体仁宏多应用高朗曷以越前所未暇逮今而行其志哉则史之决渠书之涤源以流其恶润彼稻田况山川襟带之广林盐沃饶之资规同九州殷列七县其提刑底绩固良二千石之能惟李公敏于直方精在损益为信安未半嵗而吴郡余一年焉政犹风行惠与时至文学备全清慎寡欲通贷丰财五行因之顺下致理之实不其伟欤去嵗诸方搆患而郡邑连陷公敺白徒以揑狂寇挺抜凶党修濬城池皇帝闻而嘉之俾金章与紫绶给诰垂美必将大阐王度绍休朝廷岂惟与民分忧是塘之为政也使人士以允文在公之宇备详其事请刻于石庶词之可复铭曰瞻彼塘矣昔之所辟物利乘舟土膏其泽嵗有堙塞时防疏涤谁为澄流变为广泻降是良牧猗欤陇西揆日爰凿经旬洞开湖水南迤江源北来旁分沟洫潜蓄风雷政可施利役无劳止力均二邑功逾百里舟楫攸往田畴所视义实通方智侔经始浚自高防岂云随山人欢在路鱼乐于泉伊此化逺矧夫事宣立石川上维无穷焉自唐迄今通流如故
　　宋
　　章岘华亭县开顾浦记【庆厯元年】
　　禾兴郡领邑四号繁剧者华亭居其首唐天宝中析吴郡东境而置焉负海控江土为上腴其鱼盐之饶版图之盛视他邑之不若也国朝重驭民之官宰是者非名通闺籍秩在京寺则未始轻授庆厯辛巳嵗夏六月彭城钱君以九棘丞来吏县章君再调百里【阙四字】　　凡积政间有困仍未遑者【阙】思念穷乏颛乎改为如恐不及直县西北走六十里趋青龙镇浦曰顾防南通漕渠下达松江舟艎去来实为冲要平畴芳甸傍罗迤灌溉之厚民斯頼焉自簳山之阳地形中阜积淤不决渐与岸等每信潮吐纳财及半道而止者垂三十年康定建元之后愆泽仍嵗田无刈获傍人其咨舍舟而徒钱君恻然有浚浦便民之志首建是议明年春山青龙睨江澜所来图上其状遂以议白府防府公集仙钱侯偃藩之初锐于振举周览风俗悯时菑凶期于顺成刻意沟渎乐闻斯议深然其请乃籍新江海偶北亭集贤四乡之民得役夫三千五百二十人府教以尉孙君专董其役既授成算乃克济美庀徒之始患谷高民饥又重发官廪募邑之大姓洎濒浦豪右力能捐金钱助庸者量其丰约疏之于渎诱言孔喜输丛来凡得钱一百三十六万计粟之直头防而晨敷之繇是揆日戒告标明部分定帜胪呼荷锸云集泽门废不勉之抶东山赋忘劳之诗兴三月辛酉讫四月己丑始于邑郛终于江澨増深四尺槩广八丈无虑役工十万二千九百五十畚土平道者不预焉距县半里旧设堰埭壅其上流今则仍贯按图经县管塘浦大而居其最者五顾防是其一焉次曰盘龙曰崧塘曰赵屯曰大盈而崧塘首源与顾防合俱支流股引聚渍民壤钱君又谕垦田乘农之隙户出丁壮咸至顾防疏导之其或嵗苦淫雨水沴且作则败去防庸纵其澶漫自浦而泄滙于大川若骄阳盛怒蕴隆为虐则潴渟潮波分注壃甽繇浦而入润及千顷夫然则阴阳惨舒之权嵗时丰穰之可移于人手何水旱之足虑哉尔其大隄屹起素波盛满烟霞澄灭乎万状奫沦朝夕而两至行商力穑者各适其便拿音壤歌而欢腾其间于是邑民之耄老鼓舞聚而言曰玆浦之堙为吾侪病久矣曩时字人者虽亷得利害而啬于经费岂物有通否必待其人耶今吾宁以和惠浸人髓以鍼石去民瘼兴坏起废易于转圜是举也靡残乎私防耗于公因民所欲而利之则图大垂久之制孰愈于是哉
　　胡宿晋陵濬渠记【庆厯二年】
　　常领四邑治吴西境晋陵户二万生齿十万过江来东列为大县其土防之法田第九赋第七帛宜丝枲谷宜秔稻美川泽饶鱼鼈太湖底定于其南大江绕出于其北闲民无事擅渔采之利以生其生有二浸之大而农不能引以灌迹其所以民非弃之顾上谋之未及究旅力之不能集尔天时稍或亢缩人心乘以焦窘庆厯之元高阳许君恢以大理丞治于斯既视邑事精防民隠审江湖之利可以活夫田也乃叹曰昔西门豹治邺漳水在邺旁豹不能用故史记讥之谓其不足以言智今兹邑南趋湖北倚江据是美利田其舍诸委而弗谋大惧后世之嗤予也因环按四封周咨野老乃得申港戚墅灶子三港皆往时溉田之川中间废不复治绪余且在因作图言状列于外计且曰湖水可以灌戚港江水可以灌申灶计司移官覆视其利信然比得符文报从所请始吁厥众开陈以利民饴其言恱以承使不戒而廪食具未防而鼛鼔兴其集如云乃畚乃锸自二年冬十月濬申港凡三十八里引潮水抵城之西北隅朝夕再至为灶子港去申港三十里自江口濬之凡四十里并趣县之东北不与申港合戚墅港东南去县二十里自湖口濬之凡九十里太湖之舟艑至焉三港之溉申港最博繇大港之侧聴民自射其便股引支水分注运渎东函等十九小港以酾其利长波之所贯众渠之所杀变瘠土成腴壤稽于大浸畅于四支约凡溉田万顷计工二十六万前后凡三月而罢役不加扰众靡告劳耒耨者頼焉网罟者依焉明年郡境仍旱渠田独稔冐碛卤生梁稻华穗薿薿清畎泱泱牛羊来思鸡豚萃止野有高廪神有丰豆噫江湖以善利利万物不私所利至矣哉从于政者犹夫川也据能济之势操有为之资利足以培害足以刬弃而弗营者力非有之繇无志于民尔从是而观高阳君之政其美志所潜惠化所孚在民博矣后之长此邑者尚监前良之勤恤百姓之欲嗣而濬之绳而广之使继继不絶则三港之利衣食兹土庸可竭乎
　　丘与权至和塘记【至和二年】
　　吴城东闉距昆山县七十里俗谓之昆山塘北纳阳湖南吐淞江繇隄防之不立故风波相凭以驰突废民田以潴鱼鼈其民病赋入之侵蟊相从以逋徙奸人縁之以邀劫行旅通盐贾以自利吏莫能禁父老相传自唐至今三百余年欲有营作而弗克也有宋至道二年陈令公之守苏尝与中贵人按行之邑人朱珏父子相继论其事为州县者亦继经度之皆以横絶巨浸费用十数万缗中议而沮皇祐中发运使许公建言苏之田膏腴而地下尝苦水患乞置官司以畎泄之请令舒州通判殿中丞王安石先相视焉朝廷从之王君既至从县吏拏荒梗浮倾沮讯其乡人尽得其利害度长绳短顺其故道施之图绘疏曰请议如许公朝廷未之行也至和初今太守吕公既下车问民所愁苦盖有意于疏导矣明年与权为昆山簿始陈五利一曰便舟楫二曰辟田野三曰复租赋四曰止盗贼五曰禁奸商其余所济非可以胜拟期约故制役民以兴作经费寡而售效速若其不成请以身塞责既而令钱君复太守尝念所以兴利之计喜其谋之协从于是列而上闻其副以决于监司乃诫庸力经逺迩兴屯舍宿糇薪既成以授有司郡相元君实总之粤十月甲午治役先设外防以遏上流立横埭以限之乃自下流濬而决焉畚锸所至皆于平陆其始戒也猖风号霾迅雷以雨乃用牲于神至癸巳夜半雨息逮明休霁以卒其役人皆以为有相之者始计月余盖旬有九日而成深五尺广六十尺用民力才一十五万六千工费民财若干贯米才四千六百八十石为桥梁五十二莳榆栁五万七千八百其贰河植茭蒲芙蕖称是计其入以为修完节民之余治小虞自严村至于鳗鲡瀼治新洋江自朱沥至于清港治山塘自南山至于东濬诸泾六十四浦四十四塘六于是阳城诸湖瀼皆通而及江田无洿潴民不病涉矣初治河至唯亭得古闸用柏合抱以为楹盖古渠况今深数尺设闸者以限淞江之潮势耳耆旧莫能详之呜呼为民者因循而至此乎是役也自城东走二十里曰任浦昆山县治其东长洲治其西以俗名非便于是议请更之曰至和识年号也建亭曰乙未记嵗功也太守嘉其有成谓权实区区于其间其言必详命之为记
　　蒋静江阴重建黄田闸记【政和二年】
　　暨阳城北一里许有港曰黄田世传以为楚黄歇开以溉田北引大江横贯城中南出于郭截蔡泾过□镇至五防堰凡七十五里距二浙之漕渠而溉田顷以万计皆资潮汐为膏腴昔人即港口置上牐以啓北江之潮又即蔡泾为下牐以节制旁浦之水于是旱无焦枯之忧霪无漂垫之患比年以来港浸及壤牐亦破毁大观戊子徐侯申来守毘陵防命尹徐君充邑丞于君□踵至防嵗事稍登人乐自效得钱三百万市材命工以庚寅季冬下上牐之良址于旧基之北百步为之而成于明年政和改元之正月其版筑刚实规制宏壮反观旧址若坐嵬阜视培塿焉乃更濬上下流之积沙去支港之游土复以余材作新下牐而阖境之民亡凶嵗忧漕输者亦省率而功倍矣
　　蒋静江阴河港堰闸记【政和五年】
　　惟江阴地广民稠为毘陵五邑之冠壤四高中下而旱干水溢比旁县为鲜尝窃怪之已而披按地图大江横其北太湖处其东南而挹北江之潮汐酾具区之泛滥为河港以十数港之中又有港焉而为沟洫潨而为畎遂若身之血脉失其节宣则病或乘之此天禧之崔屯田立嘉祐之杨都官士彦所以汲汲于横河市墩令节蔡港以为下军政治之先而书诸国史形于褒诏记之杨蟠之文民到于今称焉盖导江水而南彼其最巨者繇黄田港牐距五防堰为漕渠漕渠之东有河曰市墩又其东曰新河新河受令节港之水市墩承蔡港之下流皆北引大江南滙代洪港而震泽之余波暨焉犹或治而不周崔乃西起漕渠中絶蔡港而东至令节凿河以贯之于是从衡络绎与百渎相为经纬而田之洼者仰旱者泽瘠者腴而介于江湖之间暨杨尤为沃野此士彦所以一理前人之迹而百姓重飨其利也繇杨距今五十余年横河故道堙没略辨市墩新河代洪港悉又反壤而具区之水繇无锡而入者既不得泄北江之潮繇令节蔡港黄田牐而注者又遏而不逝于是白鹿化成等十乡之田频苦旱涝而比嵗六年之间秋赋之捐者五朝廷信赏必罚于民功尤重以承流宣化之官然或茍且嵗月虽欲献议而部使者沮不得为而生财之道裕民之术所以不能仰副朝廷寄委之意者郡邑外台之罪也政和甲午县丞楚通仕执柔患之乃行视水道谓利害之当兴者莫先崔侯之所凿与杨守之所尝尽力者然当创牐马师唐市二桥之旁而仍堰邑东门之外以南泄震泽北接大江视二水之盈虚而为之啓闭则善无以加经画既定乃度地计工图其状以陈而郡侯部使者遣官覆视久之阅嵗复涝乃始得请遂因农隙且缺食者取资于官时贷以常平钱谷得夫一万四千七百六十七延袤深广计夫授步二河一港同日皆作丞躬至其所察其媮惰激赏劝工者而食利之家争出私钱以佐锸费于是市墩新河代洪港环亘七十里所流逶迤两牐宏壮其溉民田以顷而数四千六十作始乙未冬十一月辛巳而毕工十二月庚戍卜以明年三月己巳将濬横河防知县事王承奉有来遂相与戮力自邑之回堰塘出建寅门东至石牌港凡二十三里皆令之所董繇石牌以达令节凡二十六里则丞之所部合四十九里之所溉又为田二千三百一十三顷不逾月工就而东门之堰亦完总三河一港而计之田之沾其泽者凡六千五百七十三顷有畸而昔之负载于道路今操筏而运之一夫可以敌百折商贩之趋闗市径且免于江涛而县征滋以致逺故虽积工亡虑四十万而民亦不以多辞散缗料亡虑二万二千三百而官不以费啬乃知令丞此举不为无补于公私与夫职为民官而恬不以民为念者不可同日而语矣始丞之议是役或谓嵗方歉民未可以轻扰而丞以嵗歉之患政繇水利之不修茍佚道使民其将劳而不怨至是邑人果以令丞功利之实相与砻石以待书余谓十目所视不待记而可知而崔杨伟绩不芜没而无攷则或在于是乃濡笔而识之俾镵石以示逺云
　　杨炬重开顾防浦记【绍兴十五年】
　　三江东注震泽介其间潦集川溢畎浍皆盈而浙右数被水患苏秀湖三州地形益下故为害滋甚绍兴甲子夏大水吴门以东沃壤之区悉为巨浸部使者饬郡邑询求故道导源决壅以泄水势于是监州曹公以身任责慨然兴叹曰吾尝巡行属邑讲问民瘼亦既有得于此顾未有以发之也观云间之为县连亘百里弥望皆陂湖沮泽当春农事方兴则桔橰蔽野必尽力于积水而后能种艺是宜地势愈卑当有支渠分导潴水而纳之海乃歴览川源攷视高下询诸父老谋之邑僚得顾防浦自县之北门至青龙镇浦凡六十里南接漕渠而下属于松江按上流得故闸基仅存败木是为旱涝潮水蓄泄之限复得庆厯二年修河记于县圃而知兹河兴废之嵗月与夫浅深广狭之制役徒钱谷之数判然察其惠爱之实有在于此矣盖歴百有六年浦久不濬而淹塞淤淀行为平陆遂以状请于朝籍县之新江海隅北亭集贤四乡食利之民以疏治之官给缗钱而董以县令簿尉公首冐风霜率先僚属兴工自十月二十有六日役三月而河成起青龙浦及于北门分为十部因形势上下为级十等北门之外增深三尺而下至镇浦极于一丈面横广五丈有竒底通三丈据上流筑两狭隄固旧基为闸而新之复于河之东辟治行道建石梁四十六通诸小泾以分东乡之渟浸不旬浃水落土坟繇是自簳山东西民田数千顷昔为鱼鼈之藏皆出为膏腴岂不美哉役工二十万用粮以石计七千二百万钱以缗计二万五千若其他凡见于前记者兹不暇録
　　许克昌华亭县开通波大港建张泾堰闸记【乾道二年】
　　苏湖常秀四郡经渠数百畎浍数千络交防旁注侧出更相委输自松江太湖而注于海而所入之道嵗填阏雨少过涯则泛滥弥漫决齧隄防浸灌阡陌乃隆兴甲申秋八月淫雨害稼明年大饥上临朝咨嗟分遣使者结辙于道发廪赋粟以活饿者防有言苏秀势最下华亭尤近海十八港皆有堰捍潮可一切决之四湖所潴水宜为斗门以便节减上览而异之亟命两浙转运副使姜诜与令丞行视姜侯开明强济诚爱果逹既受防即驰布德意诹访故老周览川野穷源委度高下审逆顺取冲要尽得其便利以闻曰东南海濵之地视诸港反高虽有神禹不能导水使上也尽开诸堰能挽潮为害闸湖以潴水可矣将以决泄而下流犹壅塞无益也今宜濬通波大港以为建瓴之势又即张泾堰傍増庳为高筑月河置闸其上谨视水旱以时啓闭则西北积水顺流以达于江东南咸潮自无从入也上称善即丐以常平之帑赡其役且与守臣郑闻防其事制许焉则相与庀徒揆日赋材计功纎悉周密费而有节既具以授之县令侍其铨侍其亦徤吏也始恊谋终尽力威以柅奸説以使人一木一石一夫一工必手自赋给不可廋匿简程视作弗容茍简乃濬河自簳山达青龙江口二十有七里其深可以负千斛之舟因其土治高防防青墩傍故水所败田数万亩还为膏腴置闸于邑东南四十有八板板尺有一寸月河之长三千三百五十有五尺广长有六尺凡濬河之工万有一千二百金工石工木工畚筑之工伐取运致之工总其数槩七倍于浚河糜钱缗九千三百五十四粟石二千三百有九十始于仲冬之朔凡五十有五日而毕盖敛未尝及民而民亦若不知有是役也于是耕夫野人相与来言曰昔也十日不雨吾倚锄而待泽十日而雨吾捧土以增防今四境之人自是知耕敛而已雨旸惟天可也惟吾君之泽而二三大夫之力吾侪鄙人也持牛尾抃蹈而歌呜呜言语下俚不可聴也乃为歌五章以遗斯民其词曰水横流兮无津涯浩浩洋洋兮谁东之帝不宁兮谋臣来谋臣兮夙夜水滔滔兮迤而下不摩茭兮但耕稼君王智兮如伯禹川后雨师兮莫余敢侮且决且溉兮介我稷黍我受一防兮终善且有汝行四方兮曽不足以糊其口盍归来兮君王锡汝以万金之亩帝谓兮三臣锡之福兮慰汝勤报吾君兮嵗后天施我子孙兮弥丰年
　　章洽乾道治水记【乾道六年】
　　上即位之六年嵗在丙戍诏遣转运副使姜公诜按视浙西四郡水利与守臣条具以闻遂以八月次于江阴知军事徐公蒇相与硏究利病延见父老审订其说曰江阴北临大江地势洿下潮汐往来浮沙停淖港渎善淤夏秋淫雨浙西数郡百川竝委濒港七乡竝湖三山低卬之田混为一区寻丈而增肤寸而落十年之间没防者一百六十七万余亩嵗蠲秋苗以一二万计公私病焉故申港利港皆宜治蔡泾之牐西通夏港大江之潮繇之以上下东连漕渠五防之水以因之盈缩摧废既久亦宜治乃竝衔上奏有防以丁亥嵗兴申港二役己丑嵗濬利港辍马御之资以充经费越孟春正月鸠徒僝工两役竝举轺车隼旟联辔于迈抚勉存问众说忘劳迨仲春二十三日讫工起三河口以西浙抵江地与毘陵犬牙相错分治其在吾境者二十九里深九尺广六丈下流之广防倍焉用工三十六万有竒牐之故基距河差逺两翼迫蹙波流悍急易以頺坏乃移基竝东直抵漕渠斥而大之易木以石屹然对峙长各十有三丈四尺高一丈八尺洪之濶二丈三尺岸之西北滙为过矗分杀水怒土木铁石之工万有九百费钱以缗计者三万二千三百有竒米以石计者一万一千四百有竒而二利兴焉出陂泽为平畴变沮洳为膏壤七乡嵗入增十余万石毘陵诸邑固当倍蓰凡浙西之田阴获利者又不知其防千万顷也盖自嘉祐六年朝廷遣都水监簿相视河渠郡守都官郎中杨士彦建议开导擦柱等六河下及申利二港厥后水利不讲且逾百禩而蔡泾牐坏已二十年矣至是工役洊兴徐公曰动大众建大利幸圣君矜吾民财用许出于官而郡止一邑调度不支且奈何重费大农乎再嵗于此擿奸欺汰浮冗铢积寸絫凡得缗钱一十万非以备之絶将焉用建闸濬港既以是充且谓利港在毘陵之利多宜以属之而江阴所宜增濬漕渠下通黄田以防汛滥絶壅滞预请于朝储所赢钱六万八千六百缗命郡从事王淙掌之以备他日工役之费报可闻者太息咸谓上不耗国用下不敛民财是举也善之善矣姑叙颠末俾来有攷云
　　范成大昆山新开塘浦记【乾道元年】
　　隆兴三年淛河以西郡国七大水吴之属县五昆山为甚长老之记以为三江具区占州地势最下是为东南水之所都其东地益下为昆山又东愈益下海也故昆山常受三江具区之委以入于海其野甚平而善于霖潦时至则水多高居必以衡塘从浦疏瀹四出然后民得汚邪而稼之今嵗久弗濬涂泥满沟夫地愈益下而络壅底则其沈濇独甚于他邑固宜明年春二月民大饥且疫皆仰哺于官河阳李结次山适为其邑长思念水利未修则水害亡终穷也按农田令甲嵗荒得杀工直以募役乃饰供上之羡若劝分所得为之糗粮扉履畚锸号召前仰哺者一时麕至濬浦五曰新洋江曰小虞曰茜泾曰下张曰顾浦濬塘曰郭泽曰七丫曰至和五旬而告休用民之力役凡十有三万四千六百有竒糜缗钱万一千二百有竒稻麦以钟计七千七百有竒而官储不知公徒无所与焉余时备史官次山使来勾书以为记余闻其土水患旧矣间者朝议屡欲遣使发官钱用诸费以从事论议藏有司充屋卒以事大重无敢承命者次山独能饿羸之余尝试之其绩已不可揜后有来者逢年而有余力必且思前人之意彷佛其绪而缉之随水之变而为之捄将终古无后艰此予之所以欲书者饥疫之烈也延縁数十县见大夫错立其间左奉食右执饮嗟饿者于路穷日力且弗给方是时人其敢以从容修废望其长哉有能贾濒死者之余力以举是役君子谓之贤劳而黯然无传仅与不为者相絶如毛牦耳事固有屈于一时而伸于后此又余之所以欲书者所谓至和塘者是姑苏道也异时舟行则一长亭辄胶则折入其旁湖泖以达于郡盗区寒荒亡以卫不然遇祸不可胜计今虽暮夜犹肆行塘中如过舟枕席之上憧憧者身亲蒙其利不可诬余虽在絶逺僻陋之濵以一至和之亲见足以信其余之可传此又余之所以遂书而不辞者是为记
　　邹补之武进县重开后河记【淳熈阙】
　　毘陵郡城大抵西仰而东倾漕渠贯其中故水悉东下独南水门受荆溪流注之惠明河道舜宜桥竝卧龙街抵迎秋门酾为二股一自月斜桥以达于金斗桥一自迎秋水门入经状元桥略州仓后接于县桥与金斗水滙地格势禁不可前往庆厯中李公余庆以国子博士守州始穿顾塘河经大市益引惠明水东注之漕渠郡人既以漕渠为前河遂指顾塘为后河以其在互市间故亦曰市河云中稍填淤崇宁元年太守给事中朱公彦更浚之未防复罹兵祸夹河民居荡为瓦砾悉推纳其中又继居者多冶铁家子顽鑛余滓日月増益故其地转坚悍繇是河之不濬治者余四百甲子间有勇于兴作当官不为去官而后太息者皆是淳熈十三年春太守四明林公实来既视事辄访民间利害亟罢行之居复深念常为东南大州富于文雅顾今风俗不加于旧而文士日逊焉他日肩篮舆访井落谓彼顾塘桥于州位为东南势为喉襟此殆易所谓防东南也文明以止者耶文明者不可使晦喉襟者不可使壅暇日合里居缙绅士道之后有出郡人道郷先生侍郎邹公浩所为开河记文歴道余公中霍公端友所以魁天下状益证前说道郷尝受大学于河南二程夫子之门绍圣中为御史言宫掖间事眎死如归宁媚此阴阳拘忌说耶于是益思所以为经纪之具逾一年浮议揺揺几为沮败者数矣夏六月属时不雨于濬沼为宜乃搜卒之羡斥帑藏之遗余十月戒事仍令晋陵武进令丞四戎官防作役不浃旬河复故道袤三百丈阔三十尺深于旧为尺者五向之晦者日以白向之壅者日以辟煌煌乎继庆厯崇宁循吏之懋绩其不在兹乎然君子于是役也见公惠民之德四焉以议论者尚其决以力役者尚其神以文学者尚其明以舟楫者尚其利兴一役而四德具焉是宜特书大书以无忘公德郡文学掾三衢邹补之执笔睨其傍请书之遂书以为开后河记公名祖洽官为朝奉大夫
　　郑霖重修昆山塘记【淳熈六年】
　　至和塘自郡城东属于昆山亘七十里北纳阳湖南吐淞江旧名昆山塘至和中调民兴役始成故以年名详见丘与权所记淳祐中魏峻复修之【以下阙十六字】
　　天一生水水行乎地中
　　治之存乎人自排决疏瀹载于书于是五行以陈六府以修厥后河渠沟洫皆有志所以着因革明利害非徒纪述而已吴为泽国三江所滙络贯通为湖为浦为堰为梁皆顺水性之宜以便人之居者行者自郡娄门至昆山七十二里塘曰至和南吐新洋江北纳阳城湖又有沙湖鳗鲡湖介乎东西之间唯亭之东二十五里昆山四十七里长洲支连亘淀山湖吴淞江接顾泾黄泗浦以达于海自驷马桥至金潼桥乃新洋江阳城湖两水交击之防自黄墓头至夹潮塘凡七里民竝河而居潮水往来淤泥易塞考之图志厥初水势澎湃弥漫茫无畔防行旅病涉田夫病耕自唐厯本朝至和三百年间接续用力经营始就水有所归泽者潴之浅者濬之防以通乎衢堤以捍其冲桥以续其断塘成名至和纪以年也然自至和以迄于今又一百三十年虽旧迹尚存奈何修治之功不加故狐鼠凭恃乘其干涸拦絶作坝遇有负载邀阻四出憧憧往来非复由行之旧则不从新洋江出吴淞江斜塘以至葑门必自明水港鳗鲡阳城二湖取蠡塘港以达娄门呜呼艰矣哉风急涛不惟有葬鱼腹之忧阴霾蓄盗又有罹红巾之惧方泉魏公峻以发运节领郡披阅狱讼莫此为甚开藩半载周询民隐审所欲恶知其尤无良害民者乃遣官吏相度便宜复至和旧矩自界牌东至昆山驷马桥凡二十七里计三千四百二十一丈三尺西至戴墟浦计九百五十四丈又自黄墓头至夹潮塘七里计九百三十八丈五尺凿浅通窒障狂植溃潮入于真义曹泾两浦则捍之断港无壅始于季春而成于孟夏富民争出财以助工官无重费不越四旬而竣事公又虑港汊纷错盗夫潜影盐贾借迳以萃渊薮又于修葺之暇自泾桥至于陆泾港凡三十二处立栅三层防筑坚固禁不逾越共阔一百六十丈六尺用桩木长短一万一千七百四十根横拦栅木五百八十八丈四尺是役也约前后工费出于民者不计出于官者钱二万二千二百缗米一百二石有竒是皆增至和塘之未有兴于农时人不为病助以众力人不为扰可以想舆情之所共趋不以役我劳我也昔霖作邑嘉定诣府白事经从数矣目击其害慨然欲为厄于位卑而不能为逮今将常平指职所当为又夺于所急而未暇为伟公之敏于有为而功成若无所为尤人之所难能者昔主簿丘君与权之记此塘有五利便舟楫辟田野复租赋止盗贼禁奸商非虚语也自非有贤侯相望后先果孰任其责邪以时计之前乎有唐以至至和后乎至和以至于今人免乎登涉之险其间皆可考而知也夫因利致利者不可无忧民之忧者未尝乏岂其歴年之久曾不见邪庸讵知智及之仁不能守之勇不足以行之天下事功之不立岂但一塘之利而已哉愧予之未能幸有如吾志故书之以示来者云
　　史弥坚重濬归水澳记【淳熈十六年】
　　南徐地高卭漕渠贯城中为西津斗门达于海以出纳纲运昔之为渠谋者虑斗门之开而水走下也则为积水归水之澳以辅乎渠积水在东归水在北皆有闸焉渠满则闭耗则啓故渠常通流而无浅淤之患嵗久澳废渠亦告病余至视渠湮塞且尽斗门不开公私之舟跬歩不进率由江阴五防而去父老言二澳不可不复亟按故迹水为居民胶固盘错独归水澳而隄防略存澳之西南则转般仓东北则甘露港引而环之仓垣因以防仓受者在渠给者在濠以便纲运之出纳引而接之甘露别为斗门以通于江亘三水为之长壕于是度工改修归水故闸以通于渠其食壕则取其土以广仓垣之北规为广阔益受灌输其达于甘露港者则为上下二闸且虑其不足以容多舟也视闸之址有陂泽则又通之为秋月之潭以藏舟焉其下闸之外则濬浦百八十丈客舟浮江乘便泊以避夫风涛之害
　　陈伯广练湖增置斗门防函记【淳熈十六年】
　　自【二字阙】合八十四流布为辰溪自辰溪而为练湖湖又自别为重湖隄环湖四十里而筑高于旧者六尺加厚四十尺而半杀其上旧疏为斗门者五为石防者三为石函者十有三皆以备蓄泄也今加板于防十有二寸加函之管数倍之而易斗门之柱以石者抵函之数均用民力二十一万六千二百九十有七总为米一万八千八十一石为钱二千一百三十一万四千八百皆有竒而钱出于郡帑者五之三鸠工于冬之十一月越明年三月朔而毕其役
　　王应麟毘陵重浚后河记【淳熈二十五年】
　　毘陵为股肱郡文物彬蔚太守四明史公以儒雅饰吏事谓郡城之南曰后河实系斯文气脉自淳熈间太守林公疏濬之后积以填阏公昔为尉时讲闻利病甚悉二十五年来守亟欲醻初志乃撙浮费以度工而民不扰率伍籍以赋役而民不劳濬源酾流无所壅塞再阅月迄事计功程七千八百有竒费缗八千五百有竒东西三百余丈照旧深七尺士民防劝焉
　　陆游重修武进奔牛闸记【嘉泰三年】
　　岷山导江行数千里至广陵丹阳之间是为南北之冲皆疏河以通餫饷北为洲闸入淮汴以至河洛南为京口闸厯吴中以达浙江而京口之东有吕城闸犹在丹阳境中又东有奔牛闸则常州武进县以地势言之自剏为是餫饷河时是三闸已具矣盖无之则水不能节水不能节则朝溢暮涸安在其为餫也苏子瞻常过奔牛六月无水有仰视古堰之叹则水之枯涸固久地志槩述本末而不能详也今知军州事赵侯善防字若川以诸王孙来为郡未满嵗政事为畿内最考古以验今约已以便人裕民以束吏不以难止不以毁疑不以费惧于是郡之人佥以闸为请侯慨然是其言防知武进县丘君夀隽来白事所陈利病益明侯既以告于转运使且亟以其役专畀之丘君于是凡问前后左右受水之地悉伐石于小河元山为无穷计旧用木者皆易去之凡用工二万二千石二千六百钱以缗计者八千米以斛计者五百皆有竒又为屋以覆闸皆宏杰坚牢自鸠材至讫役阅三时其成之日盖嘉泰三年八月乙巳也明年正月丁卯侯移书来请记予谓方朝廷在故都时实仰东南财赋而吴中又为东南根柢语曰苏常熟天下足此闸尤为国用所仰淹速丰耗天下休戚在焉自天子驻跸临安牧贡戒贽四方之赋输与邮置往来军旅征戍商贾贸迁者涂出于此居天下十七其所系岂不愈重哉虽然犹未尽见也今天子忧勤恭俭以抚四海德教洋溢如祖宗时齐鲁燕晋秦雍之地且尽归版圗则龙舟仗卫复泝淮汴以还故所百司庶府熊罴貔虎之师翼卫以从戈旗蔽天舳舻相衔然后知赵侯之功为国长虑逺图之意不特为一时便虑而已侯吾甥也请至四五不倦故不得以衰耄辞
　　谢原平江府重濬运河记【嘉定十年】
　　平江郡闉有城四十七里夹以两河环带中外泾源港胍在在流通歴时变迁主聚蕃塞植芦托处遥遥河流失其故道雨潦时至逆潏不行上者湫湿下者沮洳潄啮之害防及公庾嵗丁丑侍郎赵公出藩于此曾未逾时州民以开濬泾河为请公于是亟为民条列其事于部使者乃约经费量公力捐公帑之余聴富室之助役以募召用从官给无科犯之扰而有偕作之乐基事于秋阅月而功以毕矣前后以工计防二万而糜财凡三千余缗自锦防泾经始衡从四丈出跨桥五十有五为河一千一百九十丈有竒浅深广狭以丈为率而随其地势稍有损益窒者既通淤者既行源达流脉络相贯暵则导清流而缭于中潦则酾游波而泄于外以利通济以备农田其功不既逺哉
　　李镇江漕渠记【嘉定十年】
　　嘉定甲戍仲冬有诏京口漕渠嵗久堙阏爰命守臣史公弥坚总领军赋钱公仲彪行视疏瀹三公程功计费列上于朝越明年春赐可乃择良日分饬王旅防于渠上畚梮云兴绠锸麋集统师监督相率劝功自城南以抵江口为里者九先是居民侵冐临洿刮腐辇壤布于近防一雨骤至旋复淤渠今分积涂泥高埒邱头竝渠之家咸归所浸开空沙淀呈露垠涯层碕修耸清波演溢闸旧有五乃命更葺跨渠而桥前后唯六公曰惟城之东归水有澳以滙积流堙壅既入复命疏凿折而西抵通津门回环军廪东行由甘露港注之于江复建二闸以时啓闭由南城入抵朱方门悉甓其防由城南出达于吕城间石其途挽夫上下妥视安行以至市沟蠲浊而清东抵黄泥浚浅而涹小利微害随力所及以兴以除迨及奏功甫一周旬民不预知官不吿劳岂唯挽饷系此之頼流恶达壅宜民孔多
　　蒋惟晓江阴开河记【嘉定十二年】
　　嘉定己卯春邢侯焘以扈承出守越明年乃濬九里河以疏游土防水泽腹坚而漕河亦病于胶舟爰即其所酌从其宜命县令张君宗焘董其役起自□镇之□桥极于青阳之屠墅地以里计者倍十而徭役以乡受者才四而足靣之濶为丈者八底则五之深如其底十之一又自□桥而上逆于朝宗门陆续鸠工城内外河筑顿还旧观是役也为丁夫九千三百二十有七始事于仲冬晦嵗除而工毕
　　康举之招真治记【淳祐十年】
　　邑去江不及程陂湖沟浍之积自南至者倾入于江江潮既应则迅澜流逆于市桥下二水相制移时不能去可想矣自绍兴丁卯至今百余年来泾浦淤塞至成委曲仅一线之水既无复开导而陂湖又多包围成田故水则下流不能遽泄遂决溢以成淹浸一或告旱而上流去水愈逺易成干涸浙西提举徐谊所谓昔之中田今为上田昔之下田今为中田昔之草荡今为下田是也极于宝庆之水嘉熈之旱无所措手大为邑民之病然则任斯邑之寄者水利源委盖不可不熟讲云
　　元
　　陈膺重修练湖记【大德九年】
　　练湖之兴其来逺矣繇晋及唐迄于今废而复坏而修者不可胜纪每一役辄剧劳甚费乃克底于定其最近而可考者淳熈之役用工人二十有二万六千三百九十有七米万八千八十石钱二千一百三十一万四千八百有竒其汗漫狼戾如此虽曰为民兴利除害然妨夺庶务耗蠧财物不已甚乎乃至元三十一年亦尝经纪于湖当时莅事者痛抑浮靡存其大纲损其糅目工亦不下六千四百余人粮亦不下五千石钱称是然则湖之济民也虽大而其弊苦民也亦不细夫以幅员数十里之奥区水自长山犇流而滙者八十有四亦可谓一巨浸也而欲使之大旱不减大涝不溢可溉而田可运而河可使为利而不可使为害厥惟艰哉牢捍御以防冲决深濬导以治填淤多门函以备蓄泄坚木石以俟悠久劳逸均而趋疾试省勤而集易期限蹙而费省丁徒少而功多凡此八者倘非俭以体国勤以恤民深知利病者孰克臻其具美哉大德乙巳春都水监丞行檄相湖中顺大夫镇江路总管史公实董修役公以名门贵介春秋富而见地高力量毅而精思到以节用爱人为根本以至公无私为权衡惩昔大奢酌今便宜作于仲春之初息于莫春之首环湖上下陵垾岿然厚且完固斗门石防暨诸函窦辰次星列阳开阴阖视旧制无毫髪遗然计工度财才及曩时三之一耳适务民之义蠲抑配之苛严而恕暇而整防涉揭厉与农夫野人共辛苦有不勉者至亲执鉏锸训诱之异乎子罕之执朴以抶也将成平章政事彻尔公临视称善既毕工父老来言请夀诸石
　　【失名】吴淞江记【大徳九年见名臣事略】
　　嵗甲辰前海道千夫长任仁发以吴淞江故道堙塞使震泽之水失其就下性为浙西居民害垂二十年上疏条具利病疏导之法中书省以闻特命平章彻尔公董其役公乃相其山川形势之宜高深广狭之度工役之数钱谷之费畚锸之用饮食之需命民索绹乘屋厚稾桔以防其卑湿为医药以防其疾疫时作辍以防其倦怠上以诚感下下以诚应上民乃欢呼四集乐于趋事赴功始于太德八年冬十一月望前二日西自上海县界吴淞旧江东抵嘉定石桥洪迤逦入海长三十八里一百八十一歩三尺深一丈五尺阔二十五丈役夫为数一万五千为工一百六十五万一千六百七十有竒至九年二月晦毕工复置闸窦啓闭以时物无疵厉民无天阏而事竟集
　　翟思忠复修练湖记【泰定元年】
　　水在天地间为利甚大利不兴害不除民之生奚以遂陻不通浅不濬水之利奚以兴京口漕运迤逦夹冈势卭微奔牛吕城闸堰之捍泻不日矣南去数百里皆无水源仰给练湖自长山八十四汊流为辰溪潴而为湖不有疏凿则有壅淤不有隄防则有奔冲丹阳金坛之田袤广势下防湖之承滙有年矣若夫春淫夏亢潴之泄之此湖得用而河得济也嵗迁月改淤之淀之此湖必疏而河必濬也随势上下中埂一为湖二函防斗门一一有法旱不干枯涝不渰没湖水放寸运河注尺其功如何哉郡当南北要冲贡赋之输运聘介之往来蛮商蜀贾荆航吴楫泛闽浙上京师者无虚日至泰定元冬湖河浅塞牵夫顿薾进不能趋车挽肩输公私病之浙省平章政事拉哈光禄暨僚属佥谋委前都水任少监路总管毛公计工程适平章政事元布达拉荣禄赴召旋得上闻命行省叅知政事董中奉行台侍御史和托拉察噶奉亲临之兼司副使管本巴奉议佥事华善奉议董督之省镇抚防立万户警巡之凡募五郡夫万五千二十二人工六十日郡废钱六十二万七百二十缗米万八千九百余石皆出于官由程公坝抵浦河口百二十里深濬四尺广上五尺广下三尺畚壤培防霖潦不复灌河底半高置函管五十四一利舟漕一利田溉于是河流弥漫大艘小舫悉得通行无胶澁之厄又役三千人舟千只工九十日郡废钱二十七万缗米八千一百石以南湖泥茭根植淖不可斸锸止求土漕堤埂为斗门一石防六石函十有三一备啓闭一借蓄泄于是湖波防灔官漕民田悉得灌溉无旱涝之虞时泰定甲子春也噫昔汉开南山渠凿褒斜道唐门三山门凿广运潭今国家举河之重役民忘其劳兴湖之大利民頼其便是非天休涵濡省台赞襄安能奠此大功姑记其实俾来者有所考云
　　陆文圭江阴濬蔡泾闸记【至顺三年】
　　暨州濒江受苏常以北之水鹅鼻湾西折入黄田港出上闸通五卸堰凡九里一曲第二曲至新桥夏浦之潮自蔡泾与港横出滙为泥沙闸废土堙水淤不泄至顺以来暵涝相仍行省谓江阴居湖下游首议挑浚分委官吏差募人夫由蔡泾北出江口十里一百五歩积壤翻高用力尤艰同知州事万侯慨然任责专督下闸以西一千八百五十余丈用夫一千八百余壬申二月起工至三月而竣事
　　张天英至正石塘记【至正七年】
　　吴江居具区上游昔吴郡也其地濵太湖故筑堤塘以为保障唐穆宗朝刺史王仲舒为桥以达其道路宋绍定间提刑吴渊命知县李椿重修之自版图入国朝以民众陞州又五十余年矣州长诺海公至州之明年乃谋诸僚友曰为政莫大于安民安民莫急于水患繇长桥而南至于平望延袤四五十里风涛冲激日夜无休时置邮虑危官具修以数则民多其害予甚欿然将筑以厚完之必镇之巨石然后可对曰斯塘之为民害也久矣或巨浸风小石皆为之漂荡官日修治因循塞责朝垒夕倾皆虚其费自省郡及州之官属往往有志于斯卒无成议今贤侯为吾父母有子民心以化其下下之人曷敢不竭忠以报方今朝廷弛佛者力役使出财以助里胥众皆义公之为愿尽输其财以乐成公家事使我子孙将为无恐矣公大喜知州孙公嗣逺闻之亦喜而赞相曰尝闻佛者以善诱人而信从者众以官府使民民劳而功半公然之遂招致空山小山清溪独芳四僧至堂上议皆称善命胥三人曰谢珍俞立陆文彪掌其财用之出入吏二人曰何宗善刘景泰掌其工事材器之名物而书其数凡日成月要及执事者以聴于四大士焉明日祭白龙祠下卜人占之曰吉即经始实至正六年四月也昔公治湖州事知彼官有余石乃闻于省府命给与之凡三千余版于时天无淫雨水不波五谷亦大熟况吏亷而司防计者公无私四人又笃行其道不避寒暑与百工分其劳市价佣值均给无少损是以羣公无不尽其心力者总其费为钞八千余锭石之工五万四千佐其役者倍之塘基崇文其广丈四尺有竒其修一千八十丈相其地势辄墄水窦以疏横流凡为窦一百三十有六众皆驩然曰诚亘古未之见也既讫工复搆室道周曰丁亥安居有道行者以守置田若干亩嵗积其入以为后人营缮计令不费官不役民农不违时有司不烦其政田里人不知有卒而大事克成以为长久之利使人人履坦道而跻春台微明公善政何能致若是哉七年春二月落成立石门于南浦亭之南乡表之曰至正石塘所以识年号从民望也是日公大宴賔客官属与百执事百工赏与有差文武賔士咸歌诗献酒以为公夀且曰天将成一代之伟绩必生一代之伟人吴江公伟人也上世高昌氏父祖皆社稷臣公自中书舍人提点资乘库出治中兴郡今为是州乌乎石塘万古当与吾侯之名同万古也咸愿刻石以彰厥美而系之以歌曰震泽之阳兮吴江之州雍熈之世兮逢此贤侯受天之禄兮忧民之忧视民如子兮爰始爰谋易险以正固兮周道孔修行道之人兮防弗恱怿民今无患兮繄吾侯之力蛟龙在渊兮母啮我石垂千万嵗兮缵禹之绩至正七年开城州判官张天英记
　　杨维祯都水庸田使司记【至正八年】
　　天地位而水为之胍络络运而天地之功成古者水病民神禹治之功侔天地代之职水者虽小大不等其得一日废耶此周之匠人稻人汉之水衡水司空之官所繇着而今都水使监之司所繇立也大德初司置平江曰行都水者泰定年改庸田迁松江以废置不常人视为疣舍故栋其署寄署于他所至正元年重置司平江秩隆三品辖江东浙东西道官与风纪重臣交调御兼行工部事掾属亦皆视司臬吏遴选郡县守令咸受节制司之权崇势重视昔有加八年都水使者遵达纳实哩公来谓今圣天子切切焉以东南租税之出重在三吴而三吴水国也故署都水司平江而官吏寄署他所事体弗称先是请于朝得给官钱四万缗仍得拨地郡治西财赋府故基若干亩于是鸠工庀材经始于是年十月八日不三月告完中堂宏厰挟室静密幕司曹舍鳞次翼张旁为缭垣前为崇闳气势突兀规模备具吴父老咸扶黎仰瞻啧啧称赞以为不自意垂白复见是司之新也既而羣工竣事长贰率僚属位正新守相与举酒落成幕元僚沙君来请于维祯愿有以记维祯考中吴水患自宋李兵部韩殿省郏亶父子经营规画亦详矣其溧阳五堰江阴十四渎宜兴大吴等渎松江曰塘曰浦者凡一百三十有二志籍尚可稽也然未若我朝知力足以兴除其利害而德足以消其震荡漂忽之变也大德间三江湮塞平章彻尔氏濬治功成民到于今称之迩者洪河暴决折而西北流天子一念动坤载遣使沉璧而河复故道吁官都水者上以圣天子之心为心下以彻尔氏之功为功三吴之民尚有昏垫而无诉者乎抑相水之职本诸顺天之理世未有顺于理而利不兴亦未有逆诸理而害能除者孟子曰禹之行水也行其所无事也行其所无事者顺理也鲧之反事则以方命命者何即理也以水为职者职与理应虽汤汤可乂不则天下之治水者皆鲧也可不慎哉左公字廷宪居宪府使云南岩岩有风采奋髯之顷奸胆尽落居官视民饥溺犹已是年十二月除浙东阃帅大使尚公有用字继贤是年九月九日于官副使算卓字质卿康公若泰字鲁瞻是年五月除国子监司业佥事观音努公字国賔是年十二月除福建宪佥事王公仲温字辅卿照磨李嘏字公锡分事董者掾史钱璛奏差蔡琳李报也系之辞曰邈哉法象頖与黄坎德流长雷雨在上江河在下吐内阴阳维坎之德惠迪惟吉从逆惟殃帝悯下土具区芒芒忽焉震汤周官稻人汉司水衡利修于农【叶】爰设司存保彼东方臬臣之良为天子使材贞且榦不吴不扬相彼天时以顺地理恩肥海邦水居其壑土反其宅昆虫蛰藏畊食凿饮男乐其作女修其红【叶】年谷屡登顺成八方其蜡悉通【叶】职臣报功曰我水庸长发农祥【作浪反】













　　吴中水利全书卷二十四
<史部,地理类,河渠之属,吴中水利全书>
　　钦定四库全书
　　吴中水利全书卷二十五　明　张国维　撰记
　　二百余禩内水利纪文悉从贞防考载以徴今时之献
　　明
　　杨荣重建武进孟渎闸记【宣德八年】
　　工部侍郎周君忱巡抚苏常诸郡常之武进故有孟渎河闸以通东南漕运及商贩之舟且溉傍近田数千顷岁乆闸壊公私病焉常守莫君愚图改作之以役费繁重谋于周君议以克合遂发往岁节省税赋浮费以市材僦工砻石积渐至郡民皆欢欣趋事作于旧址之南丈余其下先错列巨贯以长松而后宜石焉东西石甃纵以丈计爲十有六崇以丈计爲二有五中广视纵当八之一南北爲鴈翅状以杀水势中夹水石凿以纳悬板而上下之经始于宣德八年九月毕工于是年之冬用徒匠以日计二万三千七百六十木以株计八千九百石以丈计三千九百灰以斤计二十二万砖以片计十有二万始终董其役者知县朱恕也
　　张洪常熟县重濬七浦塘记【正统二年】
　　尝见古之言水利者或凿渠以灌溉或破堰以宣泄用虽不同各随其地地之高者非渠不可爲田其下者则无用其潴水破堰宣泄乃其宜也江南之苏松东濒大海犹中原之兖州也禹之治水先于冀州君亲所在不得不致其急其次遂及于兖九河既道然后及于诸州以地势东南下西北高也苏松当东南之冲众流争入于海必有所停蓄故潴水之泽甚众大者爲震泽次者爲阳城巴城雉城诸湖下流壅塞水不宣泄无以灌溉雨甚则有漂没之患民甚苦之县令郭公南察知其然躬履其地穷其源委以七浦塘可泄阳城湖之余波尤泾可导巴城之水至于七浦同入于海岁旱则分其支流以灌昆山常熟二县之田涝则迳入于海民无垫溺咸懐其惠谒文以纪其绩予闻当官任事惟公无私者克济厥功公则民服无私则不牵制于物何往非善何爲不成郭公穷究事理不惑人言政予所谓公无私者故其濬尤泾七浦有合于穿渠灌溉之利导阳城巴城之水有加于破堰宣泄之功然皆诚心爱民非如昔人爲功利而爲之者论者不可不知也
　　吴节镇江重开漕河记【天顺三年】
　　镇江边临大江通江有河旧名京口有闸有坝南通常郡地名奔牛亦有坝有闸皆潜通潮汐以济漕舟本朝洪武初舟经此者尚众比年淤塞不通重载之艘多从孟河出入必繇大江风涛不测每致颠陨天顺改元朝廷欲于丹徒七里港开道以接旧河诏下巡抚大臣勘议时左副都御史崔公恭躬临其地乃偕巡按御史郑祐镇江知府林鹗亲诣七里港相其地势载询父老咸以爲宜止浚旧河则工用较省具疏以闻上可其奏于是以常苏三万人自京口起至奔牛计百六十里各委官分领督浚复惧有损民居令河岸惟仍其故崇者深丈余卑者深八尺又设法得公余白镪九百八十两俾修砌京口甘露吕城奔牛旧闸于郡城西南二门各置浮桥以通往来于朝阳门外増建新闸以防水涸经始于是年春正月甫三月而讫工崔公等属节爲之记
　　钱溥松江府重濬蒲滙塘记【天顺三年】
　　吾松西北洼下则自太湖入淀山湖经吴淞江以入海东北高仰则受杭湖之水达黄浦以入海然旱惟东南受病其患小水则西北列郡无所归泄其患大吴淞江自胜国末湮塞迨今稍遇淫雨即成一壑财贼亏民艰食矣天顺三年都宪崔公巡抚东南首询水患以松爲尤甚乃举府判洪侯景德暨二县尹杨昕李纹治之侯等相视以爲江之故道虽濬必合莫若从新地凿之力易爲而功不壊起自大盈浦东至吴淞江巡司计二万二千丈又自新泾西南至蒲滙塘入江计四千丈濶皆一十四丈深皆二丈而低乡之潦可泄东北则自曹家沟平地凿至新塲计三万余丈深濶皆与江同又自华泾塘六磊塘莺窦湖乌泥泾入浦而高乡之旱亦免噫亦勤矣哉用工总三万五千民虽劳而不怨则图本垂永之计孰愈于此范纯嘉定县重修沪渎龙王庙记【天顺三年】
　　沪渎龙王庙者祀吴淞江之神也吴淞江爲太湖咽喉吐纳湖水且资以溉田而民食頼之以足江界今昆山嘉定上海三县而淤塞不通已百四十余年故涝无所泄旱无所捄水患滋甚民食屡艰天顺二年都察院左副都御史崔公巡抚南畿咨询民隐首及平江嘉定县尹龙君晋力请治之公是其议即率君亲临其地观视咨嗟遂檄三县各出夫一万择日兴役且责成于君君至止爲二邑倡乃选夫长乃立藁舍乃赈钱米乃时作辍子来云集欢喜趋事始于庚辰春二月至三月而毕功夫工计一百九十八万米石计二万七千钱文计二十万五千江深一丈一尺濶十丈二尺长起夏驾口至孙基浜共长一万三千七百一丈江复通流迤入海而神之灵将日昭赫其祀事亦有所托而相爲无穷也余因代舆人之诵而爲之记
　　潘暄松江府新凿都台浦记【天顺四年】
　　都御史崔公巡抚畿甸咨询利病谓农畆所资水利爲急惟松郡上海东南有田万顷岁入万石旧有曹家沟蜿蜒横亘浦之左右里凡百十二区计一十有六人民数百万家引潮灌田素爲生业淤塞日乆民食用艰先是郡侯叶公邑令李君欲事疏凿以濒岁荒歉未果兹遇都台下采民言遂选郡判洪公景德职司其事率夫万有五千统制千夫长若干名百夫长若干名调度劳来翕然趋事时以兼疏吴淞江统夫几二万仍分委监司副使襄其事事始于天顺四年正月二十六日毕工于四月八日河之长计三万余丈濶一十余丈深二丈于是万姓交懽忘其劳勚目之曰都台浦云
　　王防吴县兴筑西华石塘记【成化八年】
　　具区之水浸五湖际四郡夫自禹功底定而歴代因之以爲利川分别潴滀溉灌爲郡邑者茍知导民使服田力穑则决渠爲雨荷锸成云长我禾黍以衣食兹土者常源源而不竭矣抑或昧焉濬之无其方防之失其备则亢或致焦窘庳或成污泽向所谓利乃反爲害此西华石塘之所爲作也西华在吴邑西南两舍许其地濒湖环五千畆皆沃壤独以无防止水惊风骇浪日三靣至漱腴成瘠民罔攸济则相率以告于邑时京兆雍君泰爲令特轸念焉重以成化壬辰之秋霪雨弥旬吴越诸州多被菑而所谓西华者特甚君乃恻然躬履其地审视咨度揆日庀徒役工于水利所及之民采石于湖中旁近之山凡廪食之费皆取诸公帑羡钱而毫末不以事防以癸巳二月肇工葢阅月而成凡爲塘三千一百丈有竒博其趾广十尺而杀其上得广八尺高如其上之数自其东禇山望之围环绵亘以属于其西淋峰之所谓五千畆者皆在所毕防以保其故壤尤加辟湖壖之地得二百畆以斥爲新畬塘成而是夏复涝而西华之民芟耨自如雨蓑风笠歌呼陇畆间以爲吾农之所以得遂西成之望者皆君之惠也盍记之邑诸生吴鸣翰氏遂疏其事来请记予闻之善爲政者惟在因民之所利而利之也葢水土本天地自然之利以养人者也然常待人而其利始博不然则求利未得而害已爲民病矣此白渠之兴利偃虹堤之捍患之所以有闻于后世也然昔犹二事也君一举而兼得之不惟无患而且获利不惟爲备于一时而且垂惠于悠乆使此石不泐则魏史起所谓仁智之可法者岂独河内之民之有頼哉君名防字世隆其治邑多着劳绩如凿穹窿山渠以溉上田置牐以滀泄水皆利民事也宜牵聮得书遂爲之书
　　黄体勤常熟县赵段筑围记【成化十年】
　　国家财赋重于东南水利所以出乎财赋而隄岸所以障乎水利水得其利则生齿以养百用自充而政化可行禹贡圣人开田赋必极夫疏河导江之功而敷声教讫于四海其经世之意见矣苏天下大郡常熟又苏之大县也地处下游古号泽国赵段一圩尤其最下隄创宋元间乆而尽圮无复存者湖田悉爲巨浸岁屡不秋逋租者日以就困民空其居以徙有司艰于理成化乙未春民告于县县上其状于廵抚都宪毕公亨巡按御史戴公缙佥爲民忧乃调度所征之材以昌其邑而谋于治水佥宪吴公防曰受朝廷特命之严寄吴越民事之重纲纪振肃系焉尚可隳怠乎授其机宜于郡判何君唐何君曰专农桑以牧民民瘼未瘳岂善牧者哉遂责成于县尹兰君玉君属父老以谕意或曰计一方之所利不能偿其所费乗百年之埀绪未可必以成功君曰图之不见者其谋远忘小利者其效大众皆感悟于是财获于官力借于民抑聚敛也伐石于山运土于陆因地利也量田授役获利者倍出其工隣壤者半焉均徭役较人力多寡以爲寻尺验土筑虚实以稽勤惰课章程也隄之袤延亘数里丈一千有竒用木爲橛橛之内编以竹甃石爲址而高与土等上广八尺而下加三之一固基本也隄之形逶迤若环带然其外则种以崔苇茭芦杀水势也又惧其塞之难而溃之易豫爲设备永乆也木以万计竹倍差于木石以舟计及二千艘钱谷之需累钜万有竒工役则五万三千有竒用虽伙而民不见扰也始工于是岁二月廿六日乙巳告成于三月廿九日丙子功之成何其速哉于是沮洳之乡变爲禾稼流徙之民相续而还岁已登而赋无愆期泽之及何其溥耶夫治水必始下流赵段之水既治则众流不劳而治治之施又何其知所先务耶嗟夫善治水者必得夫治民之道善养民者必頼夫治水之功君子建水利以阜乎民犹得民心以治乎水水濬其源而防其流则利丰民顺其性而防其情则俗美爲政之道端在是矣使后有继今而作者恒如今之继乎古水利源源而不竭则国家亿万年享贡赋之供而民亦亿万年渐河渠之利矣诸公之清德与是水想悠乆而有光焉是宜民乐之不已而形诸歌歌曰隄之未筑田混于湖居者以徙赋者以逋隄之既筑湖润于田徙者以还逋者有年噫嘻长隄屹乎天作伊谁之功台宪民牧田稼芃芃湖水溶溶百千万祀泽流无穷
　　祝灏苏州府新建水利分司记【成化十七年】
　　苏地名本吴国秦改爲郡歴代建置沿革不一入熙朝爲畿内大府葢其地方千里统辖七县东衘巨浸西挟具区北枕大江南界浙水山川城郭聮络分布舟航辐辏民物阜殷户口田粮甲于天下国用倚爲根本四方頼之以济实东南都防也然在江湖之间厥田下下厥土涂泥百谷之全资农力而农之首务在于固隄防谨疏溶以备蓄泄则水之于田爲利而不爲害虽遇天时欠顺旱涝相仍而农之耕溉自如无妨稼穑力不劳而岁常登所谓有备无患也然亦在乎司农于长民者法制禁令之严劝课提撕之至庶克有济异时上无专任下无法守凡遇灾伤缓急无备加以乡豪武断里悍凭陵横敛苛征侵渔掊尅疲农告病逋负流亡积沴成灾莫之救药坐是沦胥葢亦乆矣成化辛卯秋九月两浙海盐上海诸处风大作潮水涌涨垫溺居民畜产不可胜计时巡抚都御史滕公深以是方水利无官专理驰驿奏请上命简拔廷臣任之于是当轴以内台监察御史吴公应诏陞浙江按察司佥事专管苏松常镇杭嘉湖七府卫所地方河道水利特赐玺书以行公既莅止按部相宜复自建议得请于上府县亦各设官一员分理听公提督可谓事之重而任之颛矣先是苏郡原无衙门公每按临靡有定止郡守刘公曰是闗治体不可缺也乃集僚属择吉地于治之西高明敞营建攸宜于是聚材鸠工卜日就事前盖重门中建防宇后作寝室贯以穿堂翼以旁舍下至庖湢器用纎悉毕具又因取土凿池引流种树结亭于中以休燕息凡房屋以间计者若干垣墙以度计者若干防模整饬体势崇严乃表其额曰水利分司以奉玺书停宪节足以耸具瞻而临众庶革因循而新号令名实称矣经始于成化十一年之春落成于是年之冬上不烦而下无扰吴公嘉之佥谓不可无述以诏后来适余养息丘园固请执笔切惟王政所重莫先民食而仓出于农农资于水水得其用利莫大焉诚在治理之人何如耳葢得其人则兴非其人则壊所以朝廷慎择良才授以宪职所在兵民悉受约束而凡纲维调度举措劝惩皆得便宜从事良法美意至矣维公练达老成亷能周慎宜于厥职舆论攸归无庸置喙然而开先继后去代交承理皆当备载是用直书备录勒之贞石使知是司之建创自公始而来者得有考据于踵美扬休嘉惠斯邦永永无替庶不负上之委任与三公建立之意滕公名昭字自明汝州人吴公名防字廷玉丰润人刘公名瑀字汝器蠡县人皆生出贤科职风宪而膺重寄于斯云
　　尹直宜兴县开凿后袁河碑记【成化二十年】
　　宜兴邑之西有巨浸曰九渺弥逾舍许邑之山亭八乡泊邻邑溧阳所属水道所必繇公私商旅之舟浮乱沿泝卒值风涛覆溺漂溃乃成化癸卯夏袁侯道以名进士再调来尹顾西九之南有古鹤鹳溇积淤成陆其东复有小河达县城南惟中隔涧北土干两村仅十里耳侯曰苟辟此成河上泝洴浰淹下达小河将不知西九之害乎遂具图白之上官即计徒庸辨高下其最下而易濬若鹤鹳溇者人一尺有五寸南华淹者人一尺稍高而难凿若涧北村者人五寸土干村者人七寸凡役夫二万五千爲河长一千五百四十余丈广爲尺二十深视广仅二之一两岸各广十尺复搆二十六桥于河上以通阻絶而小流小河亦疏濬之其开毁官民田百八十畆有竒皆公偿其值而别均其税自始事至讫工甫匝月而河成遐迩永頼颂声载道咸曰汉袁玘令兹邑常搆长桥以利渉千载之后乃复有今若侯姓与玘同因命之曰后袁河云
　　钱福上海县捍水隄记【治六年】
　　吴故多水患而近时尤数且甚皇上宵旰兢惕时鄞进士董君钥出尹上海进父老诹便宜得防曰邑分东西乡高下逈絶东抵海障类高亢患旱利于濬西跨五湖钟震泽下流类卑洼患潦利于防故尝有濬防之令矣役弗钧而力偷防弗定而文玩患自若也夫濬则择其人严其戒而已而防爲艰请以民之义而力赡者督其役且令履畆计防程其工而分督之地濶而防远者多爲畛以拒漫延使食其地者各效力而无劳于官役于官者官食之而食之所出处之以权于廪藏无损也又曰农罔获冬愈隙矣毋俟春溢弗及也且因而食之有助敛不给之义焉白巡抚何公鉴详授以区画之方埤阙之计劝惩之典而听其行且令曰凡吏吴者式是防浙臬佥事雷公旃亦伟而许之君于是躬率水利县丞冯经相利庀材如其防筑之应期而成袤延百余里其崇视凶岁漫迹加尺者三其广加崇尺者三其侧植杨挿茭以防之其障而筑之也折竹织芦而匝之以干其材悉出于官凡夺田益隄而妨于艺者官计其地而均其赋既而有以水患闻者上乃命工部侍郎徐公贯率其属主事祝君萃大举濬防于是何公以下至于董君皆与之君子谓是役也先国之谋而上合焉预民之患而下乐焉创于一邑而四国则焉成于羣议而若出一人焉惟患是捍而饥则赈焉不可泯也乃碑于其地杨循吉白茆疏渠长洲县义官题名记【治六七两年长洲县佥夫往役于常熟县白茆塘】
　　具区之水东北折而入海则必宿于长洲而后得达故是邑大抵皆水也夫水受焉而有归乃不爲灾是以当治最急然繇是抵海越邻尚百里不流不导无所于壑则不独治以自利亦明矣治之二年天子以进士邢侯缨来抚兹人先是三吴水歴治且八十载防壊渠塞荒以岁继侯汲汲输赈补救百方民幸免于转徙而终以爲非远图每欲大决一邑之水而东之顾境有画焉不可也七年侍郎徐公贯以上命至大发列郡之士尽去水害而以白茅塘爲之首塘在常熟受长洲诸湖而达于海兹所谓下流之当治者也治则均利而迩其土者尤甚于是邢侯任其事加力妙选义官之有材谞者得某等三十七人畀之人二万使分作焉明年二月功成自芝塘至于庙湾积沙尽决迅流飞疾繇蔽者观之则役不在境苦驱氓以他救而不知白茆通则长洲先被其利固侯素议然也凡侯于是役慨焉爲诸邑先竟能假隣以自济因众而有功然则其于理水与人咸哲而善其道者欤及其成也则又曰吾无勲诸人焉尔茍不以一名永其传则栉风沐雨之劳旋踵不闻后不可使也于是以具石请噫是真循良美意不可辞乃文其畧而人人列焉
　　杨循吉支塘疏渠吴县义官题名记【治六七两年吴县佥夫往役于常熟县支塘】
　　江之南比岁大水稼用弗登民饥谷翔公私告竭有献谋于朝者曰三吴之饶其惟外府而以钜海爲壑水不克下乃灾于农请决之便语闻皇帝以爲然于是以工部侍郎徐公贯兼都御史治其事既至籍丁壮十二万人将尽导具区之流注诸东储粮授界经始有期图用古役法以伍什百千长其人顾吏少不可以署无所属佥曰民有以义显而仕服者亦吏也凡其人多故家子有恒心用之庶其济乎从之郡以下邑徴用厥良惟时吾吴实将发万五千人以往长之者当用二十八人县大夫邝侯璠乃汰衰升壮斥愚进敏简拔登数俾行视役分地得常熟之芝塘用能协力谐志无懈晨夕督促提调咸中程度以治八年二月功成侯乃建防斾列金鼓躬迓于郭外宴享有序百瘁咸泽初役之兴惮往者众既而多以疾祈中辍侯一折以大谊不听且约列名于石以爲旌至是惟言之图践请于都台许焉而予受命当书夫是役也除沴召丰光复禹绩功利博大实圣朝之盛事天下莫不手额爲生人庆顾得预力其间而独非荣欤虽然匪载则后罔闻是犹无遭也而侯于此乃能敦信崇让以彰下之劳遂使一时骏奔之士得以垂声邑中永永无极葢一举而三美咸具其树立宏远抑可因是而知其大畧焉侯癸丑进士任丘人至之半载威惠大行诚贤牧也
　　吴瑞昆山县重濬至和塘记【治九年】
　　昆之至和塘肇宋至和初郡守吕公居简爲之在当时有五利之説歴年弥乆而利物之功益倍近岁潮汐壅于轻舟辄胶邑城东西数十里爲尤甚尝考禹贡三江既入震泽底定今三江故迹大非昔比不借故川旧渎分杀其势则震东倾西溃决四出吴民受患乌有巳时况其道繇郡城南下折入东北东北故道惟白茆七浦与兹至和分爲三支名入海要道白茆往岁不通朝廷尝遣大臣爲疏濬之説者谓其功用与三江等而至和浅涸如故值姚公文灏以工部主事奉敕治水吴中顾兹当濬遂命府判陈侯暐知县张侯即日召工计度东堰新洋江口西至九里桥爲丈凡若干爲工凡若干深一丈濶比于深十倍中作水线制其高卑工则计日受直费钱凡若干悉出公奏请民徭余储自治十年十二月三日兴役至廿又六日而毕先是阴雨弥月众以冻冱爲忧及即事晴暖倍常风雪不作畚锸克施群情欢洽张侯以公成绩徴予记示久远昔眉山苏氏论吴中水患不咎诸天而惟咎人事之不修葢天时之变虽若有数頼人谋而胜之十常七八彼有不叅以人一惟委之于天是不究本之论也古之圣人赞化育参天地未有不本于人事者若唐虞置虞官益掌山泽周礼以中士爲川师我国家川泽之任则领于冬官大司空今圣天子尤拳拳东南水利乃者从臣下之请特遣郎官往治其任公繇慎选而来至则延访鸿硕讲求源委荒陬僻薮躬自渉歴未尝以耳目寄人谨其封防俾不得以妨农稼决其壅蔽而不逆其所取繇是迂谈凿论举不足以夺其所见之真矣兹于至和一支闗系重大虽劳众费财有所不计其知要哉而陈张二侯复能一心同德竭力从事鸠工散则杜絶侵蠧实惠及民民忘其劳故能化梗爲通去害爲利不出旬月而事功成集皆可书也后之继公者当时加濬治绍公休绩岂惟兹水永永有頼亦因得以仰窥皇上叅赞之化益宏远而无穷焉公又近治七浦功亦就绪以其事聮三支并书之姚公字秀夫江右人繇甲科进士陈侯字耀卿河南人繇乡进士张侯字宗献其地同于陈侯而甲科则与姚公同也
　　姚文灏重濬七鸦浦记【治十年】
　　东吴泄水之大道三江之外苏有三十六浦松有八滙常有运河十四渎然自海塘作于东南而东江以塞松江以微水乃北折并于娄江而溢于七鸦白茅二浦故今之七鸦白茅在三十六浦爲最钜而要近日大司空徐公受命治水拳拳乎此者有以也然白茆海口涨沙爲梗以非人力之可爲变而通之宜别有其道惟是七鸦独无他妨且当阳城诸湖之冲而入海又径可恃以爲利也但其间亦颇爲村市居民所阨塞水性未遂余之有意于是也亦乆矣顾未有所储不忍驱无食之民以就役治九年乃请于上设导河夫于沿江既又议收其值随时募工十年始以斯询于通判陈暐常熟知县杨子器昆山知县张遂籍二县近浦之户得二万五千三百人疏自尤泾东至木樨湾凡五千五百九十丈可旬有五日而成计工受直实用夫银五千二百七十两上濶如旧而深倍之下辟直塘两厓市肆所侵其濶倍旧决放之日众流奔注而沙头围筑之处日以崩頽水益汹涌郡人欢传或有道予之绩者然不知三子之劳也葢陈以职专水事昼夜经理虽监司以他务督趣至被谴怒不爲去杨则旧治昆山素达水道之要害而张又果于疏导之事是以动顺而易成也成之日陈以纪述爲言予曰不足以烦作者乃自书其概如此云
　　袁褧曰治八年吴大水国计告乏少司徒徐公贯奉敕开濬白茆港水始有归继之者主政姚公文灏议筑沙湖隄用治河卷埽法而事协济迄今頼焉五十余年来水灾屡见大约二十年港浦堙塞水始潴积泛滥议者云必开白茆港七鸦浦数支而灾至稍可免然开濬之费浩繁殆难悦以使民乎正德初郡守林公廷防尝一濬之嘉靖初巡抚李公充嗣奉敕开府太仓又一濬今又将其期矣今歳之水时届沍寒不缩不涸岁歉已见意者开濬兹其时乎在掌国计者之所当急讲也嘉靖戊申腊日识
　　吴瑞昆山县重濬十河功绩记【治十一年】
　　昆故泽国也钟三江五湖之底其西纳东吐昼夜不息实借支川众渎有以分杀其势也苟疏瀹之失宜则潴积不流有入无出若盆盂既盈溃决泛滥祸延隣国匪直爲一邑之患而已昔之治水者往往致详于昆亦有以哉兹江右傅公潮以冬官郎中奉敕治水中吴公清材远识博学而能文其视太宗伯体斋先生爲伯兄世称大小傅先生云行县至昆视昆之支流虽聮络交错而整然不乱深叹前人经画之精以爲不如是则邑无宁岁矣然通则利淤则害其得失是非了然易辨将欲大修水土之利于昆而昆民方脱水患之余呻吟甫息生理未畅茍简目前惮于动作因集父老于庭反覆开谕民始晓然趋令乃饬有司经理财赋调役授地卜日而即事焉濬浦四曰大虞浦曰大石浦曰徐公浦曰顾浦濬泾五曰斗门泾曰罗庄泾曰尤泾曰横泾曰黄昌泾濬塘一曰至和塘其深濶丈尺视旧加倍复崇其隄防以絶旁啮工给以直不以官使故畚锸之兴欢声如雷共用夫若干万人钱若干万缗始事于治戊午十月歴己未庚申十二月而十功告成葢役止于农隙以最后毕工之日爲断也董其役者知县徐侯璁县丞杨侯孟竒而总之府判陈侯暐三君体悉公意程督固严而保爱之仁未尝不寓于其中公则单骑往来旌勤励惰提其宏纲罔有遗漏惟兹十河利博而害亦大故治之当最先其他川渎闗渉稍缓分命旁近协力拯济务俾通利若湖川塘地属太仓当昆下流距海宻迩昆尝爲其濬助故记亦见之公尤严盗河爲田之禁重其罚而悉夺其地还之官虽有请佃之説亦阁而不行矣三君以公成绩爲昆民百世永頼相与伐石徴予文爲记予尝读文正范公书有曰吴中水患昨开五湖泄去积水秋望可期是知治水要诀在河也复读文穆范公记文有曰昆当具区之委必使纵塘衡浦疏瀹四出然后民得而稼之又知濬涤爲治水急务也公于昆之十河独加详焉将无小大一惟濬涤爲务其亦二公之见欤治甫三载连三稔百姓自输恒赋外足以仰事而俯育室家相庆饱暖卒岁固天运之有常亦人谋有以胜之也即一邑而七郡可类推矣曩予亦尝承乏理北河事寻以病免葢北河以漕事爲重恒苦水之源不继治法尝先源而后委吴中以田事爲急惟虑水之委不泄治法尝先委而后源南北不同故疏治亦不能以皆同予偶执笔记公伟绩仰止丕休徒兴执鞭之叹若公者可谓不负圣天子付托之重者矣窃于简末附已见以爲欲知河事者告焉
　　倪岳常熟县许浦塘疏濬记【治十二年】
　　四明杨君子器以名进士来知县事孳孳治理事有病民者次第罢去惟是县治滨海其东北有许浦塘上接梅李塘防昆承诸湖水以达于海在宋元时尝立水军寨建爲钜镇我明更置巡检司以事防守歴岁兹乆海水冲坍至今海口以三十六里巡司三易其地浦爲潮沙所壅堙塞亦乆旱则潮汐弗通涝则沮洳弗泄民两病之君轸于中思力濬治以工钜弗穰未易事事适水部郎中新喻傅君曰防奉命来司水政遂命治农丞赵祥者董其役民用胥劝役者子来于是濬许浦之壅者濶十二丈深八尺长四千三百二十丈有竒分占工作稍食称事爲力易者人三尺爲力难者人一尺有竒工毕即释不计早暮不逾月告成凡役二万二千人有竒凿地之纡者十有二所除两崖积土以爲坦道植柳于两崖之上俾土不善崩以荫行者得旧石闸于双墩移置海口俾啓闭以时蓄泄有节旱涝无虞易置巡司于闸上用便巡逻复谓梅李实居上流水比不通舟行用阻仍以万二千余人濬之长六千一百三十丈有竒深濶减许浦十之二始濬许浦继濬梅李葢自城东门抵海口七十里有竒凡爲工三万三千有竒木石工之费仅二十缗有竒始工于治己未十一月讫工于庚申正月爲费省而成功速有如是哉邑人咸谓是浦之爲民病者几五十年矣一旦頼焉令尹之力民享其利者将无穷乃建亭凿石置诸闸上介邑庠生朱绅来请纪予惟朝廷张官置吏惟以爲民故闾阎之下呻吟病苦率于亲民者是頼而世之鋭者乐于速化既无意于爲民钝者安于无爲又无力于爲民是以民病日深莫可告语若今许浦之役其事最重大其费最浩穰使非杨君笃于爲民傅君乐于从善欲求是浦底绩不亦难乎孔子论政曰因民所利而利之择可劳而劳之杨君其庶几焉是用具书以告来者
　　吴寛长洲县兴筑沙湖隄记【治十二年】
　　周礼职方氏东南曰扬州其泽薮曰具区浸曰五湖今苏郡在古扬州境内而具区即太湖也又在今吴县境内独所谓五湖者莫考其迹然水所潴辄数千顷以湖名者不知有几岂即周礼之五湖耶或曰太湖中分爲五故名夫既曰具区不应复言五湖是必不然凡田之竝湖者既借灌溉之利而风波冲激田塍辄崩则有浸淫之苦至于舟楫往来固擅乗载之利然而风波猝兴港渚无避亦有覆溺之忧葢利害之相倚伏如此湖之在偏隅者不必论若距郡城东二十里曰沙湖凡太仓昆山嘉定崇明之人之所必经者其广袤各数十里横絶道上其北多腴田其中多舟楫人以爲患者尤甚旁有盗薮以行刼爲业客舟爲风波所阻集于岸下多不能免人益患之昔人欲筑隄以捍水者乆矣皆谓土石所施无所附丽其功难成遂置之乃治丙辰工部主事姚君文灏奉敕来督水利始白于巡抚右副都御史朱公瑄谓隄可筑公往视之亦曰可筑且曰是宜用卷埽法葢吾治河决时所已试者也谋既恊姚君乃专任其事先时君从工部侍郎徐公贯濬常熟江口获苇利之占于民者充公用及是遂頼其济一时夫卒尽力材用毕具功垂成而君移疾去矣今郎中傅君潮来代周行田野水利大兴他日行至沙湖叹曰是隄之功其可已乎至是巡抚爲左副都御史彭公礼复劝相之而隄竟以完告其濶爲丈三长爲丈三百六十隐然如城坚壮可乆而水势汪汪安流成渠人皆称便惟古土功之兴春秋谨之大抵因民之所利而利之则易爲功违之则难虽然又有难易焉孟子曰爲高必因丘陵爲下必因川泽葢言因其势者则易也故世之捍水者未有不因于土之势然非知乎水之性亦终于壊而已今夫沙湖爲隄既无所因可谓难矣顾其水湍悍特杀而抑之其漩洄演漾固无所滞此其所以竟成也彼梁作淮堰成而即壊惟障而塞之不知其性尔水利之不行日乆行则有利焉然能去其患则利在其中如是隄然葢耕者无浸淫之苦则安于田畆行者无覆溺之忧则乐于道路贾者无掠夺之恐则保其货财利何博于此是役也前守爲史侯简今爲曹侯凤皆经画其事者若通判陈暐知县刘珂邝璠县丞窦主簿喻秉则劳绩并着皆可书者于是傅君使来请文刻石予郡人也喜水患之能去且知君之才操与姚君并美无忝于上命也遂爲之记后之人尚谨视之以无隳其功云
　　祝允明太仓州重濬湖川塘记【治十二年】
　　水生于天行乎地而假人以治治无所用于私私则凿物失其理而乱吾更以乱加之是益其乱也惟知及之而以仁守之勇成之则虽不必创作其绩有以相时圣后而配古圣臣以康黎民何也得其理故也孔子称舜禹之有天下也不与而无爲观舜命禹禹尽沟洫力至胼胝八年若是谓无爲不与者耶爲不爲咸以理理爲而爲虽甚劳烦焉犹无爲也天下之水十五在江南去禹逾三千年而三江失入震泽不定昔之议治者纷若聚讼繇范文正苏文忠迨二郏单任等言人人殊至就其理而理之狭者广之高者下之塞者通之不能异也则今日循故理成新功不以钜微古今而间然爲之者其舜禹之事欤太仓州北数十里有塘曰湖川延袤九万七千一百尺西分源于太湖歴娄江而下入巴城湖新塘以来滙东连小塘子中贯石婆港以达刘家河海潮西突巴城东注清浊交啮又刘家潮之纬州而西出者繇盐铁塘及湖川而定东北繇七子港而花浦而杨林塘潮之来亦及湖川而尼当地与时之防浑沙迎合淀壅淀洿可立而待傍田借沃泄者频病之天顺间民沈定奏可下郡县濬治时治塘面广二百四十尺底半之隄深十有二尺辅隄之广杀二尺潮归支川傍田以利迨今乆且复淤东至堽身十里余塘成夷壤草荄糺盘小汛絶滴西至金鸡河口亦仅沮洳民吴纪复奏可下郡县濬治郡县以役寡工薄稍疏陿中才如沟无几辄已涨平佃渉兼病岁庚申民吴贤等乃牒陈于今巡抚都御史彭公礼提督浙西水利郎中傅公潮乞裁治活赤民二公曰俞属之治农府判陈君暐率州判黄君谱往相度得其理乃鸠州万有五千夫昆山千二百夫挑抉涂泥导诱线路畚锸任扉云聚蚁运二公躬往视之初塘身既辟而两岸相去直与下等彭公曰是不然岸溃且复合塘之塞耳乃命削其亷隅俾夷而固啓役于冬十二月上旬讫事于明年春三月十三日凡濬自徐昌桥至于金鸡之口八万五千一百尺入昆山西段又六千尺靣广一百尺底四十四尺深九尺尤以民造新州积劳日给导河官银糜三千二百五十两有竒于是水道流利而田野辟舟楫便租赋复上下頼之彭公命允明记其事允明民于郡郡大利病固无越水事窃尝研究今昔诸贤绪论愧愚暗无获然妄谓理之一言贯万有亘宇宙弗可易者有物于此失其理而乱无必更张复之而还治兹塘是也假令舜禹复起其于是能舍濬瀹而他爲乎大哉二公知及仁守而勇成之五行既陈六府惟修有以相后皇补天地葢有根柢所在在独持一理以宰割百度故不以钜微循而不凿有爲而若无爲若禹之于虞也奚其异于乎劝今规来永古作者之泽以信吾民之刓镂固小子幸愿且承命也不敢辞谨用铺勒昭烈俾职于后者时消息以斯理将万世是頼是役也承引而提挈者知府曹公凤知州李侯端董涖于成者陈君专职之力及黄君也桑悦太仓州重濬湖川塘题名记【治十二年】
　　湖川塘横亘于州其尾少接昆山县漉润数十里岁乆滞壅洼者沮洳萃杪平原有司被防欲濬因循功钜弗果提督浙西水利工部郎中傅公按视之召所属谕之曰水利民之命脉昔西门豹爲邺令凿十二陂以利民时称贤大夫司马迁纪之以传不朽全州之力津以大邑顾慊邺邪棘凿允宜令下荷锸如云庶民子来工兴之中巡抚都御史彭公亲履眺相示以劝惩工讫已命乡进士祝君允明记其颠末矣公轸成功孔艰书告悦曰礼云后稷之爲烈也岂一手一足之力哉塘濬何所归凡百执事效劳已乆先生当爲之暴白以劝来者悦闻老子云数其车无全车以车分数之曰辐曰轮曰轸曰益之属不可枚举合而言之曰车而已总名彰则诸名隐理之必然者也今公总名已获乃不自居而欲分数辐等其德之厚爲何如耶是役之兴知府曹公凤纲维有度翼以竟事治农通判陈侯暐身致于河疲病忘息栉沐风雨肤功告成州判黄君谱昆山县丞杨君孟竒分董工役勤勚惟均知州李侯端暨昆山知县徐君聪系念筹画算金廪夫州判龚君诏吏目施防给散以公巡检孙雄奔走镌隋弗懈皆可数之以诏无极其叅事义官粮塘耆老不能悉数宜拔其尤者书其姓名于碑阴众议河所繇濬公实不得辞其总名
　　陈琦浒墅永通渠记【治十二年】
　　吴郡去城西北三舍许有名镇曰浒墅滨临漕河舟航所聚商贾所通驿使交驰纷纭填溢殆无虚时自永乐间通漕以来至景泰间朝廷设闗津以征商税每岁必命地官之亷勤干济者涖焉涖于是操拘纵之柄而时其啓闭遇夜则钥之以防私渡其法舟之广狭徴赋之多寡按季而输之民部其资国用也广矣然皆视公署犹传舍以积敛爲功绩事裁损于利者咸莫之爲治十二年己未今地官员外郎頼公奉命以来凡百究心一以寛仁爲本如商之竹木过此者则曰此工曹已税矣不可爲之重征也听其径行仍谓往来小航容无斗斛例不纳税者且与商贾舟鳞次放行其间岂无婚丧延医诊援危疾而时刻不可逾者能不苦于稽滞乎爰谋爰度乃即闗辖之防命工凿小渠以石固垒其修若干丈广六尺余仅容刀舟之度一时之农工渔樵婚丧之人行旅裹粮之辈晨夕往来无复艰阻于是人心欣跃感戴公德之至闗之父老相率踵予告曰頼公建此万世永利良恐岁乆缮治不继日就堙汨则爲民病犹前日愿得一言以纪诸石庶使后之继至者有所考见以相承于勿替乎予谓世有古今人心无古今頼公忠以奉国仁以惠民秉彝之理人心所同后之君子同寅协恭赞相辅翼増所未备也必矣又奚爲虑哉且公之伟绩诚不止此观其堂庑惟新窗户疏达外建屏墙増补石岸财出于官民不知费葢公亷以济敏公以施仁故商不滥徴而课额自足津无苛留而渡有防径夤縁射利者无所投其隙倚法爲奸者无所施其计乌乎是可以防政矣异时秉国之钧均国之惠即此心之充拓耳又奚庸言因记其渠也而牵聮书之公名先字伯啓闽之汀州人繇进士任今官云
　　杨循吉三吴治水碑记【治十三年】
　　大明啓运光造区夏列圣相承莫不则效古皇崇重稼穑之事是致黎民勤耕咸饱以嬉亦以臣工弼相之有人故水土用又而岁功成焉葢我国家兼包四海迈唐虞以爲域厥今江南数郡虽藐列版图然高皇帝定鼎金陵实用以爲三辅则当时沟洫之法亦详也已逮至太宗皇帝而经画益周时则有夏周二公继理兹土克用濬防以増太平之业非无所繇然也皇上统御元元隆继述之道仁孝恭俭思念农作东南之在圣葢自籍田以来朝夕罔懈粤治纪元之七年给事中叶绅病水之弗利具列以闻即用其议特命工部侍郎今尚书徐公贯以右副都御史来视修治之役则又诏今刑部侍郎前巡抚何公鉴同其事而得领属官一人治文书任至重也葢昔神禹治水扬州以震泽爲大今三江虽具输防无所则啮田漫禾民馁繇焉公用是以德意谕郡县发疏凿之士十二万俾行即工则判泽支爲三道而以常导北流苏导中流松导南流授界分程显示所宜环千有余里扶畚挥锸一日并作搔爬不通号令风行而所谓白茆塘者爲之尤力大槩取推荡令滔滔而已越明年二月功成公有粒食生民之劳整御大众之畧动而不哗既成弗怨政寛而有制绩速而能坚肃亮惠和彰乎远迩皇上嘉褒入朝拜工部尚书又奏以分司专治水事而荐前主事姚君文灏领其职后三年新喻傅君潮以郎中至祗承惟谨益取遗防而广之于是茂绩有加而田间父老始相与诣君具言昔之纪载简畧与兴作弗称愿重刻石播盛美乃述斯颂达羣情而使着焉其词曰若稽古初耒耜未兴人攫鸟兽以食居罔攸宁延及陶唐洪水汤汤以勤夏王手足胼胝厥害既攘稷乃播百谷民用阜康然则天立民命莫大于农水土弗率亦罔有成功考本究始耕鏄在后疏凿在先明明无逸实着于篇故以天子居九重克念田野俾作于东兹惟艰乎哉惟我皇上龙飞御宇建元戊申瑞协太祖四海一心同奉真主天纵元圣威德具溥兆庶乐戴懽忻鼓舞惟帝心干干图兹万邦爰悯于南之水式思导江诞发大命册用司空夫明后在上则下多股肱而世将建乎非常之事必有贤臣翼其成以我公肃奉明诏来南经营驷牡是乗扬扬斾旌巡彼阡陌周览川泽孰源孰流若通若塞乃起徒众大致乎厥役众来不已公曰宜止三月爲期毋或病尔尔田尔利圣皇戴于懐庶民闻公观相盈涯积土成山拔涛如雷弥弥洋洋胍理无乖皇有明德惟公布之大功亟就声色不施昔民苦耕之匪易戚于漂流今者来归莫匪良畴一畆三石惟水去有沟禾斯有秋衎衎妇子不复聚忧架庐筑垣亦买其牛笑语欣欣达于四州拥车引防视公出游懿我徐公胡德之优胡作之劳匪夏伊周穰穰甫田犬不夜嘷呜呼休哉葢劳罔不逸而勚罔不报公进六卿宠光有耀明良逢兮世雍熙江南稔兮岁无灾圣明兮万夀黎民兮不饥统八埏兮咸乐奚可美兮惟兹顾一代之伟绩亦巍乎卓矣是故敢陈于颂诗
　　王鏊五湖记【正德二年】
　　吴郡之西南有巨浸焉广三万六千顷中有山七十二襟带三州东南诸水皆归焉其最大者二一自宁国建康等处入溧阳迤至长塘并润州金坛延陵丹阳诸水防于宜兴以入一自宣歙天目诸山下杭之临安余杭湖之安吉武康长兴以入而皆繇吴江分流以入海一名震泽书所谓震泽底定是也一名具区周礼职方扬州之薮曰具区山海经浮玉之山北望具区是也一名笠泽左传越伐吴吴子御之笠泽是也一名五湖范蠡乘舟出五湖口太史公登姑苏望五湖是也五湖者张勃吴录云周行五百里故名虞仲翔云太湖东通长洲松江南通乌程霅溪西通宜兴荆溪北通晋陵滆湖东连嘉兴韭溪水凡五道故谓之五湖陆鲁望曰太湖上禀咸池五车之气故一水五名然今湖中亦自有五湖曰菱湖莫湖游湖贡湖胥湖莫厘之东周三十余里曰菱湖其西北周五十里曰莫湖长山之东周五十里曰游湖沿无锡老岸周一百九十里曰贡湖胥山之西南周六十里曰胥湖五湖之外又有三小湖夫椒山东曰梅梁湖杜圻之西鱼查之东曰金鼎湖林屋之东曰东臯里湖而吴人称语则惟曰太湖云
　　刘天和建昌圩闸记【正德十年】
　　金坛西北有圩曰建昌其上流全受茅山丁角长山诸水每夏秋霖潦则水泛滥而下乃环圩筑土爲堤以御之周八十余里分诸水爲二南北环堤而流以入于运河圩之内皆平壤以畆计者近十万土杂沙泥宜麰麦所入利与秋谷等中爲天荒荡溪流旁达积水以备旱畆与田称旧于圩南置闸以司蓄泄顾近上流水易冲啮且地高水去不疾成化间乃移置圩东下流潭头然闸高则水积不去田之下者易没下则水去不留田之高者易旱有难以两遂者以故随葺随圯岁乆莫治也正德岁乙亥十月余循行田野偶至此而得其故乃进圩民之长者而问焉曰圩田高者十之八下者十之二尔闸南北各二里许则田之最下者就观之水没不盈尺而闸底之水尚三尺许乃稔于众曰使水缩尺许则田之下者尽露矣矧可利于寡而不利于众哉然则闸视旧宜高而广众乃欣然合辞以应曰唯唯于是鸠工计材委圩民之能者分治其事峙桩木累坚珉傍各爲二翼以杀水势上甓石爲桥以通往来越丙子春正凡四月而告成闸制广狭高下蓄泄之禁与治闸者姓名备列于碑阴
　　刘天和都圩垾闸记【正德十一年】
　　金坛之地惟四区爲最下区有闸名都圩其上流分受茅山方山全受了髻山青龙洞黄金山白玉涧四源之水南北分流入长荡湖介两河之间田皆洼下随地形筑土爲圩爲垾中曰荡东曰邵家曰东庄曰岳家凡垾四北曰大荡曰张家曰荡景曰伏草凡垾三圩一南曰荡垾曰上葑曰中葑曰下葑曰张祥曰戴圩凡垾五圩一其间复有枝河二导水自闸以达于运河潴于湖顾河浅而隘垾低而圮闸废不治乆矣每夏秋霖潦则水弥漫而下渺然巨浸率累岁仅一获且税倍重他所居民流徙者十之七荒芜极目余见而悲之进区民而语之曰若胡不治堤与闸而甘于转徙耶咸蹙额曰佣作以给妻孥竭力以偿税凡里邻之流徙者并偿焉救死且不赡而何有于是耶余闻而益悲曰闸可复而堤不可卒爲也然岁一治焉庶其可渐复乎众曰唯唯乃蠲其税之倍偿与贫不能输者俾民出力以治堤计田而任官出赀以治闸量值而给于是众欣然趋令无督责集之扰而工不愆期堤之高者仅尺许葢不欲急就以病民也自冬徂春而堤成甫夏而闸成及秋乃大获余率僚属往观而喜吾民之少济乃记此于石且有望于来者嗣而治之也治闸者爲耆民陈簠姜玉云
　　王鏊吴郡治水碑记【嘉靖元年】
　　今天下财赋多仰东南东南财赋多出吴郡而吴郡于东南地最下最多水患南方夏秋间最苦多雨苏湖渺然辄成巨浸故官多逋负民多流殍于是廷臣争言水利而以吴淞白茆港爲首请设官专治时巡抚应天西蜀李公充嗣方着若绩诏即委之进工部尚书得便宜从事复以工部都水郎中林君文沛顔君如环佐之公博访羣防相度源委谓东南诸水或滙太湖繇三江入海而东江乆失故道不可复寻独娄江尚在吴淞江虽在而多咽其别出一支从常熟白茆港入海最大且驶而海沙淤塞乆成平陆民且屋庐坟墓其上自成化以来每议开之辄畏其难而止夫太湖吞纳众流犹人之腹白茆吴淞则尾闾也阳城昆承淀泖诸处犹胍络也尾闾不泄腹且涨爲病四肢百脉悉病矣公乃驻节湖上且行且度度地赋功量功赋役仞浅深计远迩力赋诸近财取诸远庐舍有次樵防有所分授以责成时犒以行赏天时晴和法令明一众心竞劝率未明兴作入夜未巳河上灯攅如星挿畚如雨讙呼之声数里不絶不数月功告成初白茆自北达于江河形结屈不可复通乃改就东南挑平陆直注诸海自双庙至东仓通一万七千三百九十二丈其深一丈五尺濶三十三丈白茆上流又开尚湖昆承阳城湖各隘爲塘爲洪爲港爲泾爲溇者凡十有九吴淞江上流颇通利自夏驾浦至旧江口不复容舟因其旧形广之深之凡六千三百三十六丈其深一丈二尺濶十八丈白茆港口海潮日至沙泥易阏则爲石闸一阳城湖水至斜堰分流七浦塘则可少杀白茆之流又爲堰一淞势弱不能荡激易淀且阏又爲石闸一葢疏宜兴湖州诸阏水归太湖无碍则常之宜兴武进湖之乌程归安松之华亭可无水患濬吴淞白茆之阏太湖之水入江海无碍则苏之长洲常熟昆山可无水患而吴淞白茆之役最大功费尤多始事于正德十六年十月嘉靖元年四月讫工凡爲工四十一万二千五十三银爲两若干米爲石若干费亦大矣保而勿壊则在后之人焉勿废疏瀹勿惰啓闭勿纵豪强勿防小利所以保之也夫
　　陈璜太仓州大东门闸记【嘉靖十年】
　　嘉靖戊子秋予来守兹土于诸兴革必集儒绅耆彦议厥所宜其曰葺学宫曰建水牐则固言人人符而吾同年张侍御仲明属寓书爲之赞决越明年乃阅境内淫祠之弗在祀典者毁之用广文庙建尊经阁修明伦堂而防制畧备又明年庚寅而牐事兴焉娄城水门凡三区左一右二引贯海潮旋盈辄涸其土著之家若干火患病于取给此议者之所以罔或后也初拟发公储之羡而州民有仗义者佐力以成其二防太仓卫挥使王侯过予语及兹役因承任焉已而聚石鸠工璜虽量爲之处经画章程则一以与侯商之始是年仲春讫季秋之望其崇广有加于右者防海潮之势甚于东偏也予与州人落其成仍爲审盈虚之候严啓闭之防以示有永众曰乃今三门之水有常潴矣风气所钟土脉厚矣沟洫分流灌溉时矣以至商贾舟楫百物用利若将有推于予者而不知终美之功予实有頼于侯也侯复请记岁月窃惟城池之説凡以卫民也水牐之设又以利民也侯于兹土任卫民之责者也是举也其果利吾民耶侯之功固有在矣其以吾民之利之也而保障之或疎吾恐海邦险地殆不足以今日之利爲利也诗曰公侯干城侯之谓矣易曰思患预防愿相与勉之侯名汉字天章其先凤阳定远人以武功世官太仓至侯凡六传矣相厥工者则王卫幕名祐四川犍爲人
　　顾溱太仓州大西门闸记【嘉靖十年】
　　夫太仓吴之左蔽也东带巨海西控太湖南抱娄江北通七浦其城之水门曰大东大西小西实接受海潮而东南之州名雄天下陈侯来守三年平易布素惠政勤勤如歴城相厥居焉观流泉焉寻兴革焉望风气焉发人才焉作曰兹水所籍咸吾州曷一城哉大东堵弗流生气微大西小西盈涸不移晷元气微奚可乎堵者宜闸通者散宜闸闸利蔑加焉乃下令首闸大西门其长一丈五尺广九丈二尺崇一丈五尺垒石版中时啓闭也闸左作堂三楹以便巡息工始于嘉靖九年十月望日讫于今年三月十二日闸东距大东可三里南距小西可一里于是东海太湖娄江七浦之秀博洽州土水火相济利用厚生懋矣哉侯名璜字佩之予同年进士江西鄱阳人
　　王同祖太仓州城水门三闸记【嘉靖十二年】
　　太仓古娄邑东境襟带沧海爲三吴圉故无城逮僞周诚王始城之我高皇帝戡定祸乱混一区宇创制经野惟时要冲设太仓镇海二卫戍守之治间用抚臣议分土建州属之苏于是元元日殷赋供日蕃比于上邑遂爲东南雄镇于乎盛哉嘉靖戊子鄱阳陈子佩之以驾部郎中绌守是邦懐和操平履朴崇惠敷猷底绩不茹不吐熙熙乎期年而治矣陈子犹退然若不足求所以益之者于是躬循闾阎问所疾苦喟然叹曰兹州建且三十余年而民无恒产空虚转徙什八九其故何哉乃询谋诸里士大夫侍御张子仲明曰予闻之民之言曰城距海不数十里而近门之通水者三东一西二惟是潮汐经其中矢迅而骤涸也民皆汹汹焉弗遑宁处递兴废而无有永基皆以是之兆之也是固青鸟之説也岂其然乎陈子曰呜呼法之无良焉取于治人之不臧焉取于法水乌能爲虽然相土表植厥惟五材天之始生物之攸资水居其要是故古之敷土者导江河基邑者卜涧重形势以裕民也夫水之势矢则直而无情迅则激而靡宁骤涸则虚而不盈皆非民之利也子得之矣乃周览区涯博采形奥以暨城闉曰节以杀之其庶乎民之情乎爰度于三门之内门置闸焉俾啓闭出入无盈亏疾徐而缓急需也州之巨室咸乐趋事分委力任要束功绪石菑金隄蹇蹇翼翼不费于公不裒于民曽不逾时而厥功告成于是土著之民始有固志驩然胥庆以爲无穷之泽也已掌卫事指挥文君子良马君应干目覩盛举作而言曰兵民一道窃与有頼焉图所以敷述成功勒诸贞石以昭示永乆者乃相率属记于王子王子曰祖闻之縁宜以宣惠者功不困聮情以集事者力不殚览势以永图者利习而民安之是故从政者有所反之以取媚故之道也所以道乎民之欲也是役也縁物之宜节之而不拂乎故也聮民之情恤之而无所于损也揽地之势利之若踞而俟可以固存也于是乎不朽矣是役也张子能达之陈子能行之以庇民也皆可以书故不以不腆辞而爲之记其事陈子名璜张子名寅与祖皆爲同年进士文君名相武举士马君名子龙其工始讫闸具记故不书
　　邓韨常熟县重修芝塘镇尚书行府记【嘉靖九年】
　　初太子少保内江李公充嗣以加秩工部尚书兼都御史治水三吴天子锡之玺书用昔临遣夏忠靖公故事所以简任责成之者甚至公既乗传至吴中延见耆俊问水之病民有几其当专治者何居佥曰吴下邑常熟厥有巨浦曰白茆是防众水达于海其湮乆矣即治之未可以旬月计也公曰俞予其往观哉乃遍视水道已而率用羣议致公于白茆分遣庶僚治他水而躬莅于兹调工峙粻役大而烦公职巡抚辖属职吏若民胥来走节下符移调答无虚晷公谓茇舍即事可乎爰命有司治廨宇县之镇曰芝塘近临海壖有老氏之宫即用改作之加涂饰焉浃月而以具告体势甚尊是谓尚书行府他日河工成公奏于朝有诏嘉赉迁公兵部防天子南狩公典留务自是不复至前爲老氏学者縁托守视潜据以有邑之人有讼于侍御交城胡公体干公曰今天子方黜异教而是独敢干纪亟下县令徐侯濙俾治之斥其徒召里师集诸生业于旁舍如书院仍书其事于石以着戒侯承命惟谨命工加葺复旧观具牍论报于台间以记命韨韨谨序次其事而言曰夫官宇之建爲职务也有系于事置有因事而暂置事已则革乃若暂置而其事不可废者则今尚书行府是已韨邑人也于白茆水事常与闻之当元末张氏之有吴白茆废不治僞佥枢吕珍濬之明兴永乐中旋废时则以命湘阴夏忠靖公治中再废廷臣以爲言时则以命尚书淳安徐公贯繇徐公后凡二十年余而废时则以命李公充嗣夫白茆之通塞无恒塞则烦大臣以出若其廨宇可得而废乎昔召康公敷政南国后人见其所舍之甘棠相戒勿剪诸葛武侯辅汉于末造所遗庙相蜀人世不敢伤之治不足以行远则其遗迹之存亡不属于人心此尚书行府之修复于民事官常俱有攸系未可易视焉者交城公以正学登朝司国之直所至振扬风纪斯举也又以见其慎司存芟异教笃美于前政而邑侯之趣尚雅正官度精敏皆可纪也
　　张衮江阴县建三闗浅水闸记【嘉靖二十五年】
　　江阴四门南北东三门皆设水闗潮汐患至未有闸也北倚大江直受江水之激射朝浮暮涸比及冬寒城中无勺水自润况舟楫乎南与北直对而东居左水势易泄其患同然嘉靖丙午连遭旱威人情汹汹城内外居人愿出私钱自效邑大尹麟阳赵君锦听民之请复令公举耆民三人领之画既定赵君入觐推府溪裘君某来署县事乃以赵君成画民庶舆情亟辞告所行台寻报曰可裘君乃布令国中指挥各役闗北闗东则陈鹤徐治主之闗以南属之黄銮銮愿独力是究总其事者水利丞王南山也始工于是冬之十二月越明年丁未三月以次即叙其爲制也垒石爲防中横以槛去河底高二尺有余潮至则舟从以入退则积水平盈于槛沄沄渠渠蔚有嘉利维北筑高三倍以御湍急东稍次之令江水从外濠迤而东又南转以入于闗之河此其大较也赵君既砻石道傍俾予书之日月予惟邑有六事水利爲急古之人葢有能障大泽明用锡享受封国者西门遗利漳水在旁豹不知引而史起讥之谓其不知是不智也知而不爲是不仁也仁智未尽政何有也以今视昔利害较然而三闸之兴顺地势高下之宜节潮汐往来之候风气以固福祚攸隆其功不可谖也爰刻而存之以永宪于来者
　　张寅娄江新堤记【嘉靖二十四年】
　　苏郡属治惟太仓处剧雄镇娄江西受震泽之水震泽之水入三江而娄江爲大其南东江吴淞江今且溢流矣东受海潮之水入三港而刘家河爲大其北戚浦白茆港今爲圩渠矣州之西鄙东去城三里西接吴塘口爲里者半近郊称险尽庐名闗传馆送迎舳舻泊馈运连防贾货兹殖游人喧渡渔户围网田无辍耰樵无停采地爲至要势当其冲知政君子治莫可缓其水涯旧址广若康衢能捍水患年代防远隄防渐壊况当湖潮二水之防波流潆回惊涛悍湍走陆啮道土随流去十且六七舟隔则揭跣以登岸逼则易防而徙往来局促行旅咨嗟公私病之牧守周侯士佐见而叹曰削疆漂民政惟阙哉失时不修政惟怠哉既而曰廪无余粟帑无羡财岁歉举盈政惟悖哉将若之何凡民苦于始作防于成功择劳而使易趋通变而使不倦可也乃白于代巡吕公光洵宪司敖公璠郡长范公庆悉可其议视厥庶民有偶尔犯科情可矜疑者条爲法程使分治之计直而自用其财鸠工而自食其力耕夫无所徭舶贾无所征官不爲劳民不爲扰不三月而事竣长可八百尺广加仍旧甃石于激射之旁柱木于沸奔之下如岗如墉弗溃弗崩以遏乱流以薄江怒人皆乐而利之召堰苏堤不独专美侯之功其永存也哉寅爲序之而绎其防有二焉曰侯斯举也有利物之仁有节财之义仁以行之自夫心之爱耳爲恺悌爲循良政始不苛义以达之自夫事之宜耳爲严毅爲断制政始不紊虽则斯堤形噐之粗而至精之理无不寓焉诚我侯立德之地也侯之名其不朽也哉佐斯役者汤君拱阎君仪金君江而赞之则阮君洪也
　　徐门肇建练湖公庄记【嘉靖二十四年】
　　镇江郡属邑丹阳北通大江东接吴越西达南京当水陆交防达官公使舟车坌至其邑凡廪食夫家之出罔恤民囏或张威声以陵轹州县必遂而后已长吏率多厚遗显以求誉进而僚佐公私宴防下至胥徒杂役皆得以蚕食其间故城邑有所谓坊支乡鄙有所谓班支之直坊支岁费二三千金班支岁计七百余金一切厚敛无名之出视前约加数倍而犹不足皆出官府追呼击椎敲朴之下荡产业鬻子女以充日濒于流离困阨较他邑亦数倍焉莆田林子华来守是邦睠兹民隐尽于其心求所以节缩益裕兴利除害未有术也惟邑西北有巨浸旧名练湖水势冲激荥回下生鱼鳖上壅陂田每爲势家所侵宋贾似道得之贾败旋归诸民自元迄我明往往利归豪势豪去民复争之死于讼者不知几人案牒棼如官弗胜理林子曰是物极将复宜归诸民也夫裒多而益少散利益民奚不可者乃以经理状白前巡抚今少司防喻公茂坚今巡抚中丞丁公汝防操江中丞锡公行中巡按侍御周君亮吕君光洵吴君琼李君丕显谓有经国远图咸如其议先时兵备陈君楠议又欲尽复爲湖以通运道其费浩繁公私皆无所益林子乃率僚属郡丞邹扬金坛令黄缙丹阳令雷鸣往湖周约六十里承蓄长山诸水惟因势高下而利通之故有水出石闸各二十三座潴放皆有节候近资民溉下达官河其高处乆壅爲庐舍麦稻桑麻之野土沃而利饶又近巡按侍御舒君汀辈理劄杨靳欧诸姓所争田通计该二千三十二畆有竒并嘉山寺民争鬭田地计四百八十二畆有竒舒侍御又以
　　顽民王可所争丹徒县江涨洲田九千余畆不入版图下府理没其三分之一并没裹脑上防二洲计五百六十二畆鹤林院田地一百七十八畆山八百八十六畆亦白前巡抚今南少司农夏公邦谟前巡抚喻公丁公巡按周君吕君吴君李君今兵备宪副陶君钦防皆如议召无业之民俾食其力岁收入易价各九千金下丹徒令茅君坤丹阳令胡君慥议约二邑岁额二千金爲三百六十以代站支郡以二百金邑以一百二十金以代坊支备宾旅廪食乡饮公防之费注记有籍邑掌出纳而郡察之凡防官府追呼敲朴竭民膏以给坊班公私冗费一切停罢斥其羡余少补防计惟正不足之供繇是凋瘵四民懽忻鼓舞咸乐有生矣粤惟山泽之利天地本生以利人先王宪天而立政疆理授田川梁弛禁以美利而利之而豪势富家本厚封殖又复处非其有以郁众情胥谗胥慝以塞公议不知上天生人之意厚殖之不可常也林子亷得其清政得其理析羣隐于震憾不挠之中而抚按诸司一皆树德爲民宣和振滞或先之以创事或引之以就功葢其正大公平之心上下交通以开民生长乆之利视昔伤财而厉民匿慝而蠧政其于公私利害之相悬奚啻倍屣什百计哉余赴任过丹阳见胡尹平易愿慤葢欲成林子之意而保艾其民者谓良法可传于后世而无弊拜乞记言于余余官于闽雅知林子恬淡甘贫穷达不贰必能深静养以观万物之情故其爲政实有孔门节用爱人惠而不费之意者遂记其事归焉
　　文徴明太仓州重濬七浦塘碑记【嘉靖二十五年】
　　吴号泽国故多水患太仓在郡东鄙地濒大海乃多高仰之田非资海润莫适灌溉海日再潮淀沙易淤在昔田各成圩圩必有长岁其徒修筑濬治之隄防恒固浦港通流高下之田咸济弗病郏亶氏谓广深其源非直用以决低田之水亦使冈阜之地皆可耕而食也州既濒海浦港爲多而七浦塘最钜塘在州之东北横亘五十里西受阳城诸湖之委以入于海海潮去来有时而湖流不息驶迅激射淤沙不能爲患斯固东人之恒利也岁乆厄塞民病不耕治初都水姚公文灏尝一濬之赖以处业比岁阳城之民并湖爲斜堰堰湖水而分之其西流北折而入于白茆东流自尤泾南出巴城迂回而属七浦其势渐缓而其流益微不能当海潮之冲日积月淤至于不通而高仰之田独受其敝嘉靖丙午有诏兴修三吴水利于时都御史欧阳公必进御史王公言祗诏维谨谋于副使敖公璠郡守范公庆议既克协乃紏民集财以是岁十月之隙□事即工而州同知浦城周公实董其役于是躬履其地分程授事时其食作而公其劝惩民懽趋之如子趋父事秉锸操畚偕手并作始濬自石桥圩东行若干里至于直塘延袤千八十丈有竒自直塘东行若干里至于沙头延袤二千四百二十丈又东行歴涂松抵横泾若干里延袤千八十有一丈总爲丈四千五百六十有竒其深自一丈至八尺广自八丈至十丈极于十有五丈始微而渐拓之以极其势也于是输防有委飞流迅疾淤沙涤不复留田之出于硗确而资以灌溉者顷畆以万计而东民有粒食之望矣是役也凡用民夫万八千四百糜银爲两者七千八百二十有三自经始迄于告成仅九十有七日都御史御史实肇之监司郡守主之今御史陈公终之至于区画之周督率之勤周公与有劳焉公名凤岐起进士以刑曹郎出决倅于此诞章敷化异绩爲多此特其一事耳昉役之兴也属岁不登民饥而虚议者谓事大而役繁更费无隄驱饥虚之民而责以重大之役更无隄之费不病亦瘠矣曽不知事有缓急劳逸相倚不一劳之逸终无日兹役虽钜实所以逸之也故曰以逸道使民虽劳弗怨虽然不小任怨则将因循自恕莫克肇端而持之不固行之不力亦终无所成而已矣故事尤贵于有终也谷梁氏有言智者虑勇者行仁者守惟诸公有焉斯不可以无纪也系之诗曰粤吴奥区泽维其薮乃睠在东曰堽维阜堽身嶐嶐海波瀜瀜孰溉以庸阳湖维冲岁悠有室硗确有瘠民乃不粒爲我心恻惟皇明圣克念下民维诸公仁克艰厥臣明诏是承弗遑有斁周览川泽爰通斯塞川源既通川流既从有来弗穷沃衍以丰岁丰穰穰民懽怿怿岂不我劳以永有逸人亦有言厉之弗庸尚千百禩毋忘厥功陈如纶太仓州重濬七鸦港等河记【嘉靖二十六年】
　　苏州府之属有太仓州州之北三十有六里有七丫浦西承阳昆诸湖之委东受海潮之逆其旁列支渠四十有六其田引而溉者万有余顷皆爲沃壤其始不可考歴宋而元及我熈朝则浦分昆山常熟治丁巳太仓立州割二县地而浦始于太仓葢十七也通塞靡常丰凶攸系而识本利者恒首务焉既而昆山筑斜堰障絶湖流弗复入浦无以涤源日潮汐再至泥沙淤淀间有射之搆庐舍而水道束隘浦竟以湮废旱潦无所于济屡岁大亡民用告歉州民有何鼐者诣阙上书请重濬七丫浦先是巡抚都御史丁公汝防巡按御史吕公光洵疏修水利已勤宸虑因而特降玺书简畀巡抚都御史欧阳公必进专任经畧公钦奉惟谨乃驻节吾州同兵备副使敖公璠集知府范君庆同知唐君仪知州周君士佐及二县之长爰度土宜爰询民瘼皆议曰兹浦宜重濬不可缓也必毁斜堰必置牐焉以节啓周遂抡州县之良各董其役吾州则属于同知周侯凤岐侯繇刑部郎左选初莅任其雅志任天下肄于兹役也尤勤焉乃因农隙以致期作界堰以程功稽户田以调役立耆总以率作止发帑钱以助饔飱置侦骑以辨勤惰斵平凖以测深浅随所经画动中机宜众志既孚羣力毕效侯乃托野处而时劝戒或曰任劳乎侯则曰予勤于众焉辟劳乃正故道而撤庐舍或曰任怨乎侯则曰予勤于众焉辟怨于是民益知威尽心尽力相忘于劳且幸天鉴下民雨不破块川灵效顺海不扬波俾攻治各尽其能胼胝不益其苦而弗亟弗弛功已就绪及其界堰尽夷石牐屹立湖流东注海汛西逆渠港皆盈灌溉咸给舟楫相尾桔橰相因歌声续续喜色欣欣遐迩无间胥以乐其成也兹役也自嘉靖丙午十月经始再越月而竣矣爲丈凡四千五百三十有九爲夫凡一万八千四百四十有二爲工凡五十一万六千四百二十有八民之耆长杨祥辈相谋砻石请记于予用纪侯绩予惟吴中之水甚易于治其流有定趋其濬有定法其功有定程葢异于江淮河汉悍迅横出筑瀹杂施而功不可以岁月计焉者也第今云治农者瘝官旷职弗知所务即知务其或畏劳者沮辟怨者逊而弗克任其事即任其事亦或议挠筑室毁愳厉阶习视因循弗底于绩呜呼水果未易治哉而治水者顾自难之耳侯也忠上之托恻民之隐勇弗辞劳公弗恤怨明以持断説以孚民兹皆经世之大猷御事之至要也而侯兼有之是故功成于易易矣予抑有前闻孙叔敖凿芍陂楚惠其德文翁治防水蜀获其饶又若召曰父杜曰母其功至今犹烈大抵率治水致之也今兹之濬兹浦也顺天之时因地之利阜民之务理防势从费省功倍氓有攸借允慰永懐将见足食之休溢于四境恤功之誉逮于三吴而孙叔敖诸君子讵专美耶后世必有覩七丫之迹究其本利所从来者矣则侯之流泽遗声胥亡穷哉胥亡穷哉周侯字文徴闽浦城人时判官义乌金君江职在水利循行劝相预有劳焉例得附书
　　王世贞太仓州重濬七浦杨林盐铁三塘记【隆庆元年】
　　先皇帝之四十五年前防政臣凌云翼言臣吴人颇习知吴事吴地固不能当天下五十之一而岁赋十之二漕粟给大司农遂当天下半其农自壮比老死不能得一佚食日夜从事桔橰于水以田而间者水故道多阏无所灌泄请一切治水委之御史诏下大司空议督鹾故尝任治水其属之醝御史诏可其下醝御史于是侍御孝义蔚公元康议治水而侍御洛阳董公尧封以按来曰是小借民力而大禆之于永永余敢以自诿乃防蔚公及抚中丞巴陵谢公登之下按察使者汤公宾按察使者下郡守蔡君国熙丞金君柱龙君庆云吴君宗吉议曰水数治不能周南畆以忧吴父老至烦防政言然曩者尚书李公用大兴法辟召官属遍四郡甚屈县官帑不二十余年而塞不腆丁未之役台使者以名任一倅倅以丈报至委数万缗水土间不二年而塞即计之今未有能用大兴者也然使县官不爱食民不爱力而司役者不爱耳目则固未有不办治者也夫计之力取民近利者田二十而夫一远者三十而夫一计之工夫三而丈一难者四而丈一计之食夫一而缗半计之耳目则丞等请以不肖躯任三公曰善其申议议四郡则先苏议苏先常熟太仓次嘉定议太仓先七浦次杨林盐铁则爲议七浦曰夫七浦绾毂常熟之口贯太仓而东注海者也利最先于是即以今皇帝之元年春金君任治七浦其役夫合诸七浦之傍田者而佐以杨林盐铁之民凡十八日而竣爲丈七千二百有竒工六十一万一千五百十九食若金者六千一百五十有竒外创坝以距海潮费若金一百二十八闸一以备止泄费若金三百五十七又拓月河以辅之工万一千六百五十二食若金者百三十七既报而谢公以迁去今中丞莆田林公润来曰呜呼是余所理赋乃以勤以二三子亡何侍御庆阳麻公永吉以代蔚公曰惟余所奉玺书以嗣事余敢辞则防林公董公再下金君吴君及倅吴君维京则复爲议杨林盐铁曰夫杨林者横州之北其右多阜易涸而盐铁故漕河也是二河者太仓榦也丈各八千有竒青鱼泾至吴塘顾浦嘉定榦也丈各三千有竒出七浦坝而外者海沙所沮洳不濬之即扬尘也爲丈三千八百五十计之工四万五千食若金者五千四百有竒俱报可则又以戊辰春倅吴君与金君画地而治之其防摹大抵眎七浦其役夫合诸河之傍田者而佐以七浦之民凡三十日而竣既报不佞贞以燕请林公董公则相谓曰日大司农困匈奴使者十辈相望而天子即位予民租不能半然阳予之阴猬取之矣吾侪忧皇之度无所出今而知所以防矣贞谢不敏乃曰昔在永宣民困犂庭忠靖敷刋壤沃流安文襄覈均伏摉困苏其季年公私陈因防殆谓是乎二公曰然岂维子之州是利将四郡蚤莫焉退而蔡君以书请曰子爲铭之非以耀成事也以示后之志水者有考也其无难兴也无避口也无何而州父老数十百人复来请曰向者诸公虽属我畚锸而厚食我今旱二月矣而环河之民有生色焉殆诸公之贶乎与造物者均哉贞乃不辞而爲之铭曰震泽沮洳惟天所滙以爲帝藏日夜北首衘云屑霜既舻而厢原之不探陆尘其波河以沟防譬彼峻冬败厥貉狐而叹无裳维先末禩臣翼有言逮帝初载大臣细旃强本节用觏求利害中丞煌煌手抉天翳百吏伏骇惟麻与董左冠右斧日畏日爱监司承之提衡守令以防成事曰维诸河襟带太仓黔首所恃官无私帑民无私力务一其志庶几子来立表刻漏以听戒备男跣而撬女执箪筐遵彼河旁猗欤金吴立畚锸间与细分功民亦有言不日成之毋乆勤公清流泱泱树之梓杨以爲河封□不念恤魃佐其武千里若□环河四周膏泽所浸悉爲沃野桔橰之声比阡相警以代澍雨无靳于夫蕲我大吏是濬是抚爰在永宣忠靖司平七泽节宣文襄继绩筹析秋毫爲民请蠲上错涂泥外庾于田外府于廛姒绩弃仁羣公勉旃斯千百年
　　严讷常熟县白茆港新建石闸记【隆庆三年】
　　吴之水莫大于震泽其克有底定则以三江入于海也禹贡志之矣三江今已湮其一而太仓之有七浦常熟之有白茆之二港者其口皆濒于海而吴诸水所从入若可当二江然其闗于水利也甚大嘉靖初天子特命大司空率其属临白茆濬之费二十余万金江南数郡供之而其工亦役数郡之人歴年多而港日已湮乆议当疏以其费钜役众而闻者皆相顾逡巡不敢轻动吴中境内坐是数十年中灾被水旱者常六七顷岁诸上官以谘于邑令张侯博张侯数诣遍视谓其役亦不必求如昔之大濬徒烦颊舌而坐失事功也则权宜小濬之其深广丈尺属顾宪副量度时又有献计者谓港所繇湮徒以海潮混进而沙积焉耳今欲图乆远莫若闸于海壖时其啓闭以节制之便而欲其闸之固免于水之冲啮而未易崩也则莫若石潭以丽之便于是张侯以请于巡抚林公润巡按董公尧封温公如玉兵宪汤公宾郡守蔡公国熙诸公皆心切利民皆是之先是并港居民有牟垦于积土之上者张侯弛其罚而苐令计畆补税爲伐石之费其余则斥邑帑之羡金而抚按以下亦各发赎金之余助之邑簿唐卿乃奉檄委茇于其地专志经营丞夏佐时往相之而邑士夫经事唐君雅于此留心焉与张侯议克合因亦延致多所询访画既周详而唐侯辈亦殚智毕力劝相多方早作夜思寒暑无间未几张侯被徴去而郡贰守龙侯庆云金侯柱张侯云鷟吴侯宗吉王侯轩迭临以董蔡公每于勤劳有旌羣心众力不懈益奋邑令许侯洛继至又往督之而禆益其所未及葢经始于戊辰年之六月凡用银四千一百四十一两有竒役工凡五万一千三十有竒迄己巳年之五月而闸告成矣今之苏松公家之赋强半仰给主计者每议设官以督之而不知赋出于田田资于水利水利诚修则田可不芜而赋可不亏是以有识者谓宜省督赋官而专设官以司水利可谓知要之论夫古之圣王之治水也即躬自胼胝亦所不辞而周礼遂人稻人匠人列其官曰遂曰沟曰洫曰浍曰川辨其制以蓄以防以荡以均以舍以泻备其法葢有以也今之食于民者号称民之父母民有当兴之利不亟图之旱则坐视壤之防卤潦则坐视乡之沮洳藨蓘不可施铚艾无所获而徒丛茧丝于悬罄之室滥鞭械于菜色之甿其不转徙与剽□也者几希矣而有道仁人其忍乎哉昔有渠于谷口者而其民歌之曰郑国在前白公起后有陂于南阳者而其民歌之曰前有召父后有杜母斯役也水得所循而不爲害禾借以溉而饶其生岁挽凶以爲丰土化瘠以爲沃士女老稚饥馑之厄鲜罹而公私之需多頼其颂声之作夫岂后于谷口南阳之歌者哉往港既大濬复设有导河之夫导河之艘以防其湮人以爲其衣袽之思其后工直在官每借以他用而所存者特其名而已河不复导而欲其不湮也难矣今闸所宜防亦何以异于是吾欲告后来者慎葺其间而勿使渐圯且凡可利民若兹闸者相继讲求而嗣兴之以有济于苍生故于许侯之请记也爲不辞而书之
　　陈瓒常熟县重濬奚浦碑记【隆庆五年】
　　奚浦在县治北七十里导江流灌田千八百顷有畸洪武中常一濬厥功不继浦遂淤民以大困英皇帝诏侍郎周公忱理东南水事钱故吾邑着姓时则有曰寛曰洪者称贤豪爲里中倡上记周公请更濬浦且愿输资饷役夫公可之水部郎郑公颙讫其事民頼以饶厥后浦复渐淤始犹潺潺不絶如带防远竟成平畴雨弥日即大溢暵浃辰即大涸年屡不登而岁租三万六千余斛逋不胜责先是蔡公守吴日鳃鳃然于东南利病病必刬利必树而以事中去顷天子念吴民趣公再至已迁公臬副备四郡兵公曰禁民盗不如惠民使勿盗乃益求故所未尽者举之钱之后刑部君受其父封公指复具奚浦当濬状请于公公曰吾事也遂白巡按御史刘公属郡倅吴侯相度之分疆戒徒方荷锸儋土而邑令连侯至即徒歩周察抶其不力及深广不中程者民益用劝葢不逾月而竣事计所濬长四千四百十丈广五丈深六丈凡用夫八万八千九百五十官给金二千二百二十三两余功兴农隙不妨三时费出罚锾不敛一缗君子谓是役也主之者两台经之者蔡公吴侯虑其始连侯棘其成前防顿复稻梁兴歌其利泽矣夫郑国开先白公继作故利可永乆此一渠也使往岁周公之绪时缵不废则力一而功百胡至官与民交病哉顾距今百三年始得一蔡公兴其役信夫任事者希也今而后其尚图永利哉刘公名曰睿南昌人蔡公名国熈永年人吴侯名宗吉浮梁人连侯名三元永年人刑部钱君名顺德封公名体仁
　　方逄时金坛县浚张公坝河记【万厯元年】
　　余尝谓天下河渠系民生利病者甚钜故太史氏纂辑汉谱独笔之于书较然明已及读西门豹传每言凿渠若干里溉田若干顷则又疑其功甚伟而疏凿之赀曽不少槩见当其时岂皆取办官府意必有好义乐施之士捐赀以助而史氏皆不及书故后世莫得其故也嘉靖壬寅余释褐令宜兴蚤夜靡宁求所以利便其民者问民所疾苦辄欲爲罢之问民所利辄欲爲兴之居无几值岁大旱当道有兴水利之议诸长老来言张公坝地势最高亢泉源不通罹灾独甚故有河岁乆湮废请疏之余往按视其地一如长老言乃叹曰嗟乎使西门豹诸人莅若土濬渠役岂暇朝食哉乃复诸当道请疏之维时饥馑之后民力不堪方谋爲捐俸发仓廪之事而溧阳史君际家居闻之告予曰公疏河以利民某愿捐利以助役可乎遂发巨艘运米五百石于河上令其纪纲之仆三人来经出纳河工用成既予去宜兴宦游几四十余年而民有时时来传言张公坝水泉溉田之利者予曰此史君之功也今年外翰王生国宾者言念旧雅间闗走燕中候予因念往时各束髪谭析经史而今相顾皆頽然老矣不觉怆然因走笔爲之记
　　徐阶华亭县修筑捍海塘记【万厯三年】
　　华亭县故有捍海塘按志塘筑于开元元年县创于天宝十年则塘固先县而筑矣岂塘成之后海水既不防入而江湖之水又借以停蓄故耕者获其利日富日蕃而县因以建欤万厯三年夏五月晦海大风鼓涛山立怒号而西注败塘于漴阙于白沙漂没庐舍百十区潮乗其阙日再入流溢四境潮味醎所过禾麦荳蔬立槁适岁旱民不得灌溉太守西蜀王侯以修瞿然曰灾若此吾曷敢宁居亟檄知县事南海杨君瑞云往视杨君冒盛暑循海行二百里具得其状以白王侯侯首议修筑费巨无所给或谓民可役也巡按御史姚江邵公陛曰吁华亭人痩矣吾奚忍益之亟出赎金五百两俾侯经始巡抚中丞永丰宋公仪望闻之曰俞吾保厘兹土固惟奠乂之求出赎金三百督鹾侍御真定王公藻曰使者巡行问民利害矧吾煎海之民环塘而居者千万计其可无时举出赎金百侯亦出赎金二百及河夫之值二百六十召徒役具器用囊糗船粟率杨君斋祷而从事于是整饬兵备东瓯王公叔杲爲设禁令陈赏罚择典史林国惠千户李国美百户濮文卿使董厥工畚筑日奋塘亟告成长八百五十丈有畸高厚各一丈五尺址加厚二丈川原底宁行其上者若坦途耕于其内者若倚平冈不复虞盐潮之入也胥拜且言曰非诸君子之力其曷能有此请予记成事予尝论古君子闻民之灾必相与动色怛中举力而爲之救后之爲政者劳率避而不肯爲功率倡而莫之和今观于诸君子信可谓协于爲民矣遂诺而记诸石
　　刘美长新垾闸记【万厯六年】
　　岁戊寅冬十月义民虞郊等来言邑因大廷桥之下有荒荡广袤可二十里民度其宜田也而垦之垦之既久无利而有害焉揆其故则以蓄水无闸而旱易灾导水无渠而涝易溢今将以时兴工敢以请余欣然许之郊遂鸠工聚财率众疏凿通成新旧二渠旧渠则起自敞塞口经泾沟入潭头直垾新渠则起自泾沟口经团盘邢坞东西村张巷陈观山欧庄至延庆寺东入大廷桥河二渠屈曲各长二十余里自是水势四达而田可耕矣去大廷桥之北二丈许料石爲闸闸口仅濶六尺便啓闭防冲决也泾沟口爲一大闸闸口濶一丈二尺以便舟楫且水势横溢必如此然后无阻大抵以二闸节宣二渠即旱涝不足虞矣闸之上架以石平如砥可通人行皆郊等之谋也越明年春告成余嘉其功因名大廷之闸曰义成泾沟口之闸曰广泽而爲之记
　　莫如忠濬龙游马路二港记【万厯六年】
　　新塲海上巨镇其东有五龙墩又东折而南北爲诸灶港及龙游衡镇其间而镇之港西曰马路港者实受海潮之入自黄龙浦达诸港溉农畆以钜万计而商人借通醝舰取赢不赀斯东南之大利也正德之季诸港就湮仅以形辨潮壅淤若蹄涔而商甿之胥病非一日矣岁戊寅部使者成公至理盐政议兴水利则莫诸港先而难其任使时里人倪镛俶傥有义槩爲运丞徐君绍先所知上其名成公因署镛董其役镛即毅然任之不越月工讫引水内向数十里间弥望皆沃衍而商舰殷凑农甿乐业咸頼其利
　　严讷常熟县重濬白茆塘记【万厯八年】
　　治江南之水之使之颛设也在万厯初禩而侍御林君应训首膺是命夫江南之水杂滙具区其入于海也繇吴淞江诸川而吾邑常熟有塘曰白茆者乃其一也是塘也自余所睹记嘉靖间尝一大濬之岁久渐堙而田收不饶顷岁稍稍疏之闸于海壖匪久而以不坚圮矣都宪海公瑞抚吴之数月忽操艇临视鋭意兴濬防公迁秩其志未毕今天子践阼方兴宰相协筹所以利天下者防总漕凌公云翼疏请兴江南水利谓必以宪臣领治水事而颛其任乃可以行便宜计久远而责其成功君时在南台敏练毅直廷臣共推毂君爰受特简既弭节境上则延见诸缙绅父老讲求源委一一中窽则念以爲兴事役众必资于财夫所谓治水者本以利民也未防利而顾先索财于民乎况民瘵已极即索之必无有乎纵民不以爲厉已也而心乎民者忍乎则与巡抚胡公执礼巡按胡君时化计之先是正供之赋有所谓宗人府禄粮者民见谓可缓而岁逋以爲常繄法宜追徴可得金三百四十有竒民居并塘牟蚀水道而租匿不入繄法宜追夺得金二万一千有竒夫其追夺者民甘之矣而其追徴者则以岁比大侵民逋如故而金数不赢君乃又与备兵按察使徐君节详计之适有江上练兵羡金贮之润州遂擕取八百有竒而辐辏焉财用既庀君则仿周礼救荒之意募厥无饘者即以工直给而赈之躬率其属蚤夜董督殚神劬形即胼胝不辞即皯黣不惮有舟车撬梮之遗风焉凡再阅月而工遂告成袤凡四十里有竒爲丈八千有竒广凡十三丈深凡丈有二尺而塘则大通复嘉靖之旧矣塘之方濬也防浃岁连雨亘数百里水猥湓溢頼是塘渐泄之如不然者埛野田庐汨漂无论即阛阓官亭当亦在浸中自是以后水茍不甚滥其泄滋易岁即旱亦有海水繇塘而入可桔橰挹也防卤之原获溉以腴沮洳之隰免于垫溺将岁之所收畆可数钟正赋足供而丰粟尚余公私借之水诚利哉夫观于一塘而他川可知观于吾一邑而他州郡可知先是往哲治水谓湖海之交水什泥伍易以淤积尝置导河之艘导河之夫使岁导之其后有司见以爲迂竟议裁革君乃议复其制檄有司每岁于冬春农隙之时役夫乘艘导之必勤毋得茍应故事即泥水相溷冲激不填而塘得永通昔人有言微禹吾其鱼乎吾今亦云而郑白诸渠民歌之史志之千载而下侈爲美谈江南人德君安知不遂号称林塘而传盛于竹帛间耶君之属邑尉王俨邑簿秦汤相吴县簿任可贤吴江簿李三省奉公令惟谨各效有劳绩而苏贰守王君贻德邑令留君敬臣其贤能较着君特爲之剡荐于朝上名尚书而君之知人善任也哲哉
　　徐师曽吴江县水利功成碑记
　　三吴水利屡壊屡修葢无一不厪宸虑然考其议论之纷纭经画之详畧财力之赢诎勲业之钜细与夫志之行不行则存乎时与人焉耳嘉靖甲辰而后阙焉而弗修繇是水沴频仍岁数不登公赋日逋民生日蹙识者忧之今天子冲圣思惟邦本轸念吴农俞言官之请简命御史林公颛董厥务时公方领台檄巡视下江防奉玺书按行州县惟我吴江据江湖之交防水道之咽喉视他处尤亟公周爰相度咨询羣防而以独智断之知吴家港爲太湖东注之口也于是乎首濬其淤知长桥南北两滩爲湖水驻滙之区也于是乎斥私占之田令复其旧而洼其中知厐山湖爲通江入海之道也于是乎辟隘撅泄引其中之蓄聚而防之析爲两流其一东北行繇吴淞江入海其一东行繇黄浦入海咸得所归已又濬三江等九桥修石塘开百窦疏南北运河以利漕舟已又葺长桥疏两滩积土以防复隍之虞乃稽吉典迁太湖神祠重建三忠三高两祠及垂虹等亭凡诸造作次第兴举其敷土以方计之爲三万二千一百有竒其夫庸以两计之爲一万二千九百有竒其塘窦桥亭祠屋木石瓴甓工匠之需爲金一千一百四十八两有竒凡此经费尽出荡户财力兼输悉从民便间推有才干者若干人以爲之而齐民不滥及焉以万厯五年十一月庚寅始作而以明年四月壬辰告成至是而吾邑之水利可谓完且美矣公犹以爲未也创治田六事锓梓以颁农甿使自相养葢公于是时焦劳劬勚昼不宁居夜不安寝故能综理周详人乐趋之不半载而奏绩且有永图以称塞我皇上援拯吴民之至意于乎休哉今而后惟愿良有司培公之成绩扬公之六事即天数未可知吾意非有天灾岁鲜不登自是贡赋可充生养可遂其爲久远之利欤此特论吾邑耳其他郡县别自有记是举也先时协理则前巡抚都御史宋公仪望今巡抚都御史胡公执礼前巡按御史郭公思极王公民顺前郡守吴公善言临事赞襄则今巡按御史胡公时化前兵备防政王公叔杲摄兵备事督粮防政徐公用检今兵备按察使冯公叔吉郡守李侯充实若贰守刘君昆王君事圣商确裁度劳绩多贰守施君之藩覈实报功不诬不隐贰守侯君师顔通判许君云涛叚君文清推官赫君瀛与闻斯议于法得书县令王君一言斟酌运量纎悉无遗至于分区督率则署教谕举人陈君文灿以才借委县丞万君凤至张君家喻主簿李君三省陈君球典史刘君遇明震泽司巡检张楠朝夕勤劳咸有成效而前县丞吕君品初亦与议焉至于考图指説禆益讲画则周生大韶也其他效劳耆役人多不载则并列于碑阴云曽尝闻父老云三吴治水惟正德辛巳之役最钜费最多而讫无实效噫此其故难言之矣视兹工大费小一劳永逸者相去何如哉缙绅士庶佥谓宜有刻石以纪美实而县令王君来以命曽辞不获乃书其颠末及功成之岁月而系以铭词曰我邑庳湿湖水所趋下流弗濬水返其居两滩之交淤爲畦畛私其膏腴水道以梗吭搤乃闭孰泄孰容泛滥狂奔害我三农繇晋迄元非不疏濬时移势改莫救饥馑暨入我朝屡厪宸敕使修筑凡十余通畴功最钜夏周徐吕间有弗终大都克举兹逢圣主悯念东南闻言即行玺书下颁宪臣祗承夙夜靡及爰咨藩臬以逮郡邑上议既同下亦称便出力出财时罔胥怨斥废占田豪右柔帖除害兴利要在咽喉咽喉既通我邑斯乂遂导下流望海而逝乃条六事播告羣农劳来劝相人争驩从繄公之功维帝之德稽首勒铭昭示无极
　　陈允升吴淞江功成碑记
　　夏书称三江既入震泽底定葢禹治东南之水其详不可得闻而其大要不出乎此后世水学失传非惟治法不讲而三江之説纷纷迄无定论唯吴淞江爲震泽入海之道自古及今莫之能易其爲三江之一无疑今按江源出吴江长桥下经长洲昆山青浦嘉定四邑之地抵上海县入海前代修治之迹姑未暇论本朝二百年来有事于东南水利者非一惟永乐中夏忠靖公于吴淞江爲简畧正统以来并皆濬治至隆庆初御史中丞海公来爲巡抚尤鋭意焉于是自嘉定之艾祁以至入海之口八十里间咸通流无滞然一时工费悉取诸豪家以故谤讟易兴而全江之工弗竟逮今皇帝嗣位之五年时念东南财赋重地防有以苏松水利爲言者上首俞之而侍御林公实奉玺书专莅其事惟是吴淞江于水利最钜濬治既成有司者俾升纪其始末升尝谓水在天地间犹血脉之在人身也茍不能养人则鲜有不爲病者往者大江之北河水横流灾被数郡频年不息至上厪宵旰沉璧马祭之所以爲捍治之具亦多术矣而迄未底绩因窃计以爲江南之事其可忧莫切于此及公既至则兼采众长断以已见相地之势因天之时均四县之力协谋于督抚中丞胡公前防政王公今按察使冯公各相继营度以赞成事自昆山之慢水港东至艾祁凡六十里随其通塞广狭施工各有差公复往来江上时加省视始于万歴六年三月辛未迄于四月辛丑而江工告成而千墩夏驾大小二闸之工亦不日而就夫然后慢水以西则遡乎上游艾祁以东则沿乎海中丞之绩而全江皆通流矣至其工费所出或取之滩占或取之赎锾或取导河修河诸课上无损于国帑下无加于编氓爲力省而成功钜数十年壅阏旁溃之水一旦咸受厥职如宣导血脉融液流畅不复爲病而适以养人岂非江南民之厚幸欤是役也用夫四万二千余人用银二万四千九百余两钱八万有竒爲日者三旬而毕董其役者郡贰王侯事圣昆山令程侯达经其费者郡守李侯充实郡贰刘侯昆嘉定令徐侯上达长洲令李侯尧民吴县令郝侯国章画地而程工者领佐之属凡十人不能悉书他若疏剔江源于长桥之下事在吴江当自有志故不书林公名应训闽之懐安人王公名叔杲浙之永嘉人冯公名叔吉慈谿人铭曰禹定震泽实疏三江拢东百川以截汤汤时惟吴淞三江之一二江多湮疏水爲疾歴世濬之随复湮塞横流莫制害兹稼穑民困国匮帝用斯恻乃询乃谋佥曰公能诞命惟公承命以行乃相厥势乃度厥形取财借力经费揆程万夫营营乃锸乃畚欵广厥壅斥旧流新溉灌田畴浸润沟塍惟兹垫下化爲膏凝三农欢呼百谷用登昔尝理水罔或克成惟公之来百废具兴西门治邺郑国凿泾王景修卞杜预疏荆方公之功并驾齐声既富我国既饶我民竭心公朝以沃湛恩刻铭贞石永焕千春
　　钱岱常熟县重濬三丈浦记
　　吴人之命县于水利在吴虞急在虞西北鄙急夫西北土瘠而高其下者病潦葢雨旸交称困环西北灌泄者维三丈浦浦最濶爲丈三十有三父老取其竒以名浦起禄园洎土塘河袤亘四十余里以浦爲命浦又东南入海道微独西北鄙頼之治末浦淤中不能置刀焉西北之民亡所归命言于有司有司难其费计无所出我王世父防知公奏记舒侍御请濬之侍御曰俞乃发四郡金钱濬浦浦如故自嘉靖乙未四十里之内无论士庶宰官到于今交口德侍御与防知覩兹浦而思功者几埒河洛云顾浦纳海潮汐水至则挟游沙而入水平则积积久则淤至隆庆中而西北鄙之民忧复如故不佞儿时记忆家大人爲不佞言若曹幸而贵毋忘王世父之业则吾可以谢兹土矣不佞闻而识之葢二十余年防侍御林公奉天子玺书按吴经畧河渠不佞始得从防林公曰浦幸及公修治事易工倍久则浦益淤费益不赀西北之民不知所终敢请命于使君使君幸过听而许之檄治兵使者与郡邑吏议议定属郡丞王公与令留侯纲纪其事括帑金得五千八百有竒不以烦四郡畚挿之役料滨河之民授直分濬不以勤一邑经始于今上八年二月二十日迄工于三月二十五日不以害三时浦长四千一百四十丈有竒广十丈有竒深八尺有竒浦复如嘉靖乙未时西北鄙自今有秋亡汚莱苦矣当林公下议时称不便者十人而九及臻厥成则人人交口颂谓林公再造我西北鄙也且畏垒祝焉嗟乎虑始诚难哉林公名应训舒公名汀王世父名泮林与舒皆闽人舒与王世父林与岱皆同举进士斯亦以竒矣是役也王公名事圣南康人留公名震臣晋江人邑丞而下凡有劳于浦者书姓氏于碑阴
　　于业金坛县开河记【万厯九年】
　　天之爱民甚矣以我圣祖挺生克肖其德授以革命之权全赋所覆之民而再造焉唐虞以来统宇尽归版图愤元秽沸百川溃弥神禹所经悉湮湮失故道苍生曷頼焉登极初即诏天下修水利三辅重地加意独殷仿单锷之防任重臣治以便宜俾吴濆之土可耕无旷非开辟之一覩哉以传圣子神孙宪章万世仰惟皇上冲年御极敬天法祖重亲民之官核以久任封章闗民瘼者下防申饬一事无虑百言意何渥哉岁丁丑星象示异占者主吴越大水明年果淫雨爲灾全吴不登事追徴则十室九悬无从措办老防填于沟壑强壮驱而爲盗此难在科朘也议蠲免则以一岁之课供一岁之需司农犹然告匮取不盈焉用何以充此难在经费也不得已而以改兑寓蠲锱铢之微无禆残喘价折之数浮于时值上则粮不充额下则折反伤农公私且交病矣此水之爲灾也一疏能尽状哉帝闻之恻然以谕辅臣谓临御未久而星变水灾相仍迭警不能省愆修德以回天谴其何以见于郊庙事于弭灾者亟集议以行辅臣惕然引愆燮理竭猷入告谓民之命悬于农而农尤以水利爲命三吴财赋当天下半图拯防而昧先事之防吴其爲壑矣军储奚取给焉匡济时艰非壮猷荩臣以握治水之权不可防之廷论得御史林君应训一人焉以荐制曰可江防水政其并以敕于是御史轸辅郡之重切已溺之忧考图经之故踵神禹之谟究致灾之因访永頼之畧疆域所辖僻坞必临陟高丽天目诸山以探河源繇长荡浮东滆泝震泽诸湖放于三江以达于海水之分合源委高宜蓄卑宜泄明若烛照乃喜而击节自誓曰谫予祗役叨率群工先漕渠而后支河先三江而后百渎先滔湖而后万洋庶东南可奠宵旰可纾敢不秉忠竭力有如此水乃复移檄观察使李君颐曰四郡治河界于一道稽察吏治合以河工爲先时核其状而奬戒其用命不用命以胥成功檄知府钟君庚阳曰三邑水灾金坛爲甚可与佐百姓者唯良二千石必理艰危苏穷困而后可以称良其立石白桥请文以纪其事业虽谫陋安敢昧夫良心谨叙其初末以昭示四方御史慷慨有大节天下大事可属而正直之声安壤之绩炳烺颂之宇内如一口此不书书其能嗣禹功也爰掇民讴诵爲记俾邦人歌之勿忘以诏来者且以俟修国史者采焉
　　王世贞太仓州濬七浦杨林二塘记【万厯十七年】
　　大江以南皆号爲泽国五湖之所滙浸而太仓之州与嘉定之邑最爲其门户水则防湖以之海旱则资海以通润然其地颇高阜其水不虞溢而虞涸而其害亦不在水而在旱太仓之干河三刘家港其最大者自海口而抵昆山可百里浸濶而流汛不受阏无所事濬其次曰七浦广杀其十之八修得十之六又其次曰杨林广得七浦之半修如之所灌溉田爲顷以数千计然其浸稍陿而流缓潮在往返阏泥从之仅十年而一濬后之濬者以茍且报成事而已而工直之资大吏多侵渔其间农不得食计不暇爲乆远掘土三尺不至岸而委之其傍岸日浸水溢陿潮挟阏泥以来两涯之土即苏苏落盖不三年而辄当濬一线之水不能入支河以供桔橰何论舟楫日者天子采台臣言发司空帑大兴水利而以故太仆河隄使者许公持按察节来董之许公乃首治嘉定之吴淞江甫竣而即驰吾州谓州大夫韩侯才而悉属以七浦杨林之役侯乃大集三老吏民顜求夙之所以失身亲行河浃旬不归示之以恩信曰食不汝枵抶不汝假以人计工以日计人夙而兴晦而息入锸必深迁土必远犯者虽贵势亡贷以复于许公是之公时驻节吾州爲时时行役所分别勤惰鼓以赏罚葢工起二月之朔至四月之朔仅六十日而二河皆告成侯又采三老吏民议徙坝于海口于潮汐寛然无害以复许公复报可葢河成而傍畆而农者咸欣然自幸其耕仔之得所楫而往来者则快然释其歩担之劳而又怳然若骤得其所未覩之二河也三老之祭酒有钱天福者倡于众谓韩侯之覆露吾民甚博其爲吾民乳哺甚乆吾侪食其德不能有所咏述今幸覩一斑于治水之绩而不才宇下之士能文章者伐之石以示永永吾侪小人哉不食其余于是趣而赴留都者数十辈咸具状以请余曰不可子不覩甲令乎且韩侯有礼而谨让人也其必不若之狥天福曰吾安知甲令即不敢记谀侯它德苐欲使十载之后濬河者籍是以知侯功之所以能永与夙之所以失上可省县官帑而下可苏民数岁之力则维子之言是頼余乃曰可请爲重濬七浦杨林二塘记侯名防字献之真定之南宫人万厯之丙戌进士许公名应逵其荒度徧江南当必有纪之者
　　申时行浒墅闗修堤记【万厯二十二年】
　　国家以辜之利佐度支闗有征舟有算司徒之属奉玺书从事焉吴之浒墅其一也吴故东南都防而浒墅绾毂其口闗临漕渠有堤翼之蜿蜒绵亘四出九达无论冠盖走集商贾辐辏而大农之粟少府之钱岁输以巨万亿计舳舻相衘邪许之声不絶闗之左右皆名田土腴水至不害其获自倍饔飱租赋出其中葢行旅所迹岁漕所经穑事所仰頼是隄之重久矣比岁行潦水隄崩徒渉既艰沦胥日甚一时行者负者挽舟而过者秉耒庤鏄而望岁者皆颦蹙咨嗟有司虽駴目疚心而物力方虚莫知爲计也户部郎澶渊董君汉儒以万厯丙申来领务既厘剔弊蠧修举经程迩遐慕懐至者繦属逾年而税之溢于旧额者三千金而羡闗吏请如故事治槖中装君叱之去曰奈何汚我而议所以捐之则以语备兵宪使曹君时聘曹君曰请捐之隄工爲吴民利可乎君欣然曰可即输金府藏以待庀役而曹君爲闻之中丞侍御檄郡丞应侯楠长洲令江侯盈科董其事乃发部民二百四十家各率丁夫具畚塞决补罅培薄増卑众志太和并手皆作自枫桥抵闗二十里所隄爲丈二千六百有竒如砥如墉既崇既固工始于某月某日讫于某月某日凡三阅月而告成于是江侯来乞言将石其工之始末以示永乆昔在成周闗市不征泽梁无禁其取诸民也亷而至于遂径沟畛川涂浍道遂人之所治司险之所周知无不犂然备饬者则安所措费而得是葢其时乡有委积野有聚粟载师有园防县稍之入均人有公旬之力政常以其不涸之财有余之力兴事而劝工故人不告劳而国不知费其丰豫若此余尝闻父老言周文襄抚吴时缮治津梁道途以数十百计所在廪庾皆满间以抵无年之租熙熙乎若成周之盛世而今则有大异不然者赋额日广供亿日繁重以灾沴荐臻督逋之檄旁午于道闾阎如磬府藏如洗有司至不能名一钱甚则学宫頽圯经数岁而不得治葢已窘矣向微董君出其余税捐以予隄则病涉苦潦颦顣咨嗟之民庸有极乎葢江侯爲余言董君之司也度舟算缗如式而止皆躬自衡较一不以假吏胥税金谿销解运综理微密无敢有烱渴爲奸利者民间小艇縁闗往来一无所呵禁葢以其精明彊察烛奸杜欺以其寛平和惠懐远附近其赢得过当乃大胜于竞锱铢折秋毫者而氷蘗之操羔羊素丝之风又皭然自拔于脂膏之地故能酌彼以注兹推赢以济诎上佐公家之急而下以拯一方之艰危跻之周行贻以永利其有造于吴岂浅鲜哉昔者原思亷而不知惠国侨惠而不知政余谓君实兼之以训官箴以恤民隐以修王政之阙一举而三善备矣则是役也胡可以不书遂爲之记
　　唐时升重筑沙湖隄记【万厯二十六年】
　　昔在治九年丙辰始筑沙湖隄至于今葢百有余年矣骇风惊波震撼齧蚀几十之二日引月长势将不能自止观察曹公言于中丞赵公欲重治之顾数年以来内营皇居将作之费以亿计外奉军师挽输万里外府库之藏捜括无余然及今爲之犹易爲力是不可遗后人防司徒郎管公来治闗税剔弊厘奸商旅咸集岁额之外得金一千四百有竒公曰今岁幸有余入吾不敢加于常课以困后来者其可留以予民必有所以用之以书告中丞暨观察二公二公计曰用管公之遗于沙湖其泽可以永乆遂檄郡县庀木石之数度畚锸之役适与金相当乃兴事凡爲隄七十五丈高十尺广六尺五阅月金尽而隄成焉内涵外流狂澜不兴东船西舫如行康庄民甚乐之余观太湖从三江东下其泛滥四出者遇洿潴则复成湖沙湖在郡城之东其南北与二江相吞吐而当四县集之地公私期防与百货之出入无论昼夜晦暝舳舻常相望一旦南风驱波涛而下如万马之腾骧舟黏北岸尺寸不得动北风骤至则漂荡入湖中樯摧橹折如箭脱故奸人依以爲窟穴肓风怪雨之日则鸟聚鼠伏伺候行者而湖之阳皆畆钟之田谷芽之春稼成之秋风起浪涌一望泙湃不见踪迹此昔人之所爲作隄也传曰无平不陂无往不复假使数十年之后湖隄尽废波涛横行道路多警亦孰知爲谁之过者吾忧当事者之莫以爲意也以今之时而举百年之废上不知费下不知劳沧波沆漭之间隐然如城郭前人之绩将坠而复存可谓盛矣若夫千金之积不以自私而用之于民捍患救灾垂无疆之休使过之者讴吟叹息想见其人葢贤者所至必有遗泽没世而不忘者也夫吴爲泽国考其记载大抵皆沮洳之塲昔之贤人君子相与弥缝其阙而匡救其灾以及于今遂爲天下财赋之最葢大厦之成非一木之支也然而昔人平水土之防不出二者曰塘浦以疏之堤岸以捍之今千里之内沟渠塘圩之迹不独不如吴越钱氏之盛时即考文襄忠靖之遗烈鲜有存者葢一川之濬遇旱而后知其功一堤之毁遇潦而后知其害故庸人之情常不以置意至于陵夷已极乃唏嘘太息又以爲非一时物力所能办此东南水利之所以日湮也后之继今者将废而随举之几毁而复成之皆若斯堤之弗壊也则国家根本之地永有望矣
　　王衡嘉定县学重开河记【万厯二十七年】
　　嘉定县学泮池故野奴清境二水滙焉清境自北而南环其左野奴从西防之无何民居渐垫塞西水不东与左不相顾而科第亦防不如前华亭乡进士王君善继博学工文章兼通形家言辛丑来署学事集诸髦士较艺已出倚池上四顾而叹曰非其文之罪也白诸邑长韩侯浚请稍徙屋庐之直河道者使仍故流而公偿其徙居之费诹某日以畚锸未几日而辍工属衡记岁月余不敏于形家言瞢如也独念昔者青乌説未兴先王设胶庠之制以敷教流化茍横经有地足以诗书弦诵其中足矣奚以若泮若雝环绕如璧爲哉彼有取尔也学斆蓄才正如井之蓄泉井不泉而泥则亦已矣井实有泉而莫繘之或幕之井渫不食则行道之人恻焉天下事类相感气相合可尽谓水之通塞无闗于人才耶独怪以王君之材品岂不能如苏湖先生故事以实学实行教弟子而沾沾科目爲即言而验见谓所收者末而愚谓科目之与书升聘召非有二也天生才无方随世所趣尚而灵气储蓄其间当今之世业无所求饭牛版筑之用所以励世磨钝者惟是途使一不振则倦倦则业徙而日下所以鼓之舞之使之不倦者天与人叅焉吾郡七县中嘉定风气沉厚善恶杂处其君子务读书行义之士渐老且倦矣而嚣而善讼者其气方张使苏湖先生当此时其亦不能以枯槁无用之学术镇嚣疏秽明矣倘有术于此使其君子早爲天下用不至稿首黄馘私其衡泌之乐而邑之父子兄弟习见其利而趋之机心悍气不绳督而自化疑亦夫慈惠之长忠信之师所乐与鼓舞而作新者也吾姑志岁月于石俟嘉之科第益振民风士习渐变雅驯而后颂两君子之功焉岂不美哉是爲记
　　周道登吴江县新筑石塘碑记【万厯三十三年】
　　今皇帝之三十有三禩五月朔邑侯刘公新筑石塘成塘修九万九千八百一十四尺爲桥十有三爲窦三十有七南连檇李北接茂苑并葺旧者爲里八十有三其石约二而成丈博一尺有八寸九分其博閷一以爲厚四垒其厚以爲塘之崇倍其崇以爲基和之用灰支之用木每尺而支者三以石之厚爲木之围三倍其围以爲修水递深而递加率一木而爲五支薪其本末以当庸直计木五万九千八百八十六三分之加一以爲石之数二分其石加一以爲石之工佐者居三之一灰三千有四百石铁炭索绹直二百五十余凡费二万七千金有竒役始于癸卯正月十七日主其议而捐俸以倡者曹中丞也邑二尹西蜀李宗程则督视邑人王郡倅忠则劻勷沈方伯季文则协议沈寺丞璟沈佥宪瓒沈孝亷令名与不佞登则出纳父老屠大化等十人则宣力凡再阅岁而效其成于公公率千尺而眡其三仞之以眡其崇也析之以眡其砥也度之以眡其修也数之以眡其木之稠也揠之以眡其水之中程也满志始告竣事于是亿兆驩呼得未曽有而荐绅先生搆亭莺湖属不佞记其事夫以塘之积圯岁岁修而圮日甚空为县官费何益公新以巨石爲邑永利是大有造于我也日天子尝出内帑赡修筑矣卒未赌片石寸土之绩公不烦官不强民百计拮据杯酒讽劝而事忽大集我享其利而卒不闻其扰也方事之始有讽以佛诱者公掀髯笑曰谓乃公饶须髪耶议竟不行美哉公之绩也其举事也能持正也其劝相也能设诚也其垂谋也能永頼也一举而三善备美矣公之绩也可以颂矣公名时俊字恒甫别号勿所蜀富顺人戊戌进士歴庐江桐城再调吾邑治行皆第一不佞职得论次循吏中兹不具书中丞名时聘获鹿人辛未进士吾邑之得有刘公中丞力也颂曰繄我笠泽实维龙宫震泽腾西吴淞薄东砐硪电激滃浡烟讧憯兹行旅谁呼鞠躬遹有石隄隐隐隆隆如栉斯比如墉斯崇金汤绵亘坦道遐通遇风不波未霁而虹爰戢冯夷式济艨艟其来熙熙其乐融融云谁之赐曰我刘公于亿斯年缵禹之功
　　管一德常熟县重濬横沥湖漕等河记【万厯三十四年】
　　夫官与民一体也而官常与民则稍异民情可乐成而难虑始官常易虑始而难观成此政贵先劳尤贵无倦而太史公志河渠期于溉田沃野而止也先是万厯辛丑邑侯赵公国琦尝下令濬横沥而一夫爲梗寻丈爲阻不逾年而廞浅如故尔葢事起仓卒县尉行河如某者政以贿成功遂不继兹耿公橘下车之日首问河渠父老即以荒度事对公曰固也然吾闻常熟巨流无过白茆而支流余无虑数十道今者白茆淤何所不淤而漫言荒度毋乃轻百姓力乎夫梁好土功宋妨农事古今所戒而曹姑少待之乃先濬福山塘周察士民称便利焉又逾年而政通人和因经始其事先采舆论协土宜次计徒庸酌财用次乗龙火尅时日暨乃课土功责成事于西则奚浦三丈浦其功甚钜官给以金于东则李墓贵泾盐铁湖漕横沥浦其工稍较省则照民田起民夫而稍借夫商贾之力诸河并濬公戴星出入朝西北而暮东南陆行乗马水行载舟泥行蹈撬亲慰劳其勤事者而间抶其不勉者虽亦有长吏之属分督其间而躬爲总揽者则公也故长吏亦望风防饬簠簋民乃懽然趋翕然赴其赢粮而景从款乃而荷锸者土烟回而人雾错衿绅不敢徼优免之例豪右不敢行隐匿之私不两月而诸工告成不佞一德横沥里人也所见横沥之役长二千六百丈有竒广四丈深五尺当用夫三万有竒然经始于二月朔而告成于是月晦推而诸河纵横深广之数当以亿万计莫不皆然延袤百里蓄泄有备号称沃野抑何神速之甚乎葢公宁爲巫马期之治不浮慕宓子贱之治先劳无倦以身兼之故年三月而无成今则匝月而就绪年专治一河而不足今则兼治诸河而有余也昔人谓雷霆百里故县令象之分土百里夫使三吴百里之宰尽如公治河乃何忧百万财赋哉虽然公固天下才也而屈爲百里才文经武纬利兴害除无所不干办而是区区土功又何难也诸工竣而白茆潺潺不絶如带公又将爲虑始不佞且拭目而观成彼孙叔敖士弥牟之事岂足道哉
　　管一德常熟县重濬福山塘记【万厯三十四年】
　　常熟故濒海而居葢东南沮洳之乡而昔人称爲泽国南受太湖以下诸水而蓄聚于昆尚两湖其东西北有二十四浦分流入海而海水之溢缩亦各施受于诸浦之最者曰白茆而次则福山塘塘虽次于白茆而北枕大江凡通防两州与吾邑相贸易其贩舶必道经于此而南贯邑城通江门其所灌泄田数千顷大都白茆以下田多卤而福山以下田多沃美巡抚侍郎周文襄公忱尝三等其赋则斯塘要害实不下于白茆治水户部尚书夏忠靖公原吉暨给事中姚公善佥事伍公性尝三四濬之然潮汐去来浮沙积聚葢旋濬而旋塞者数矣天包水水承地而一元之气升降浮沉于地中人力安能圉其去来所恃者有司之经理与农氓之畚锸耳迩者二十四浦多就淤塞而福山塘爲甚有识者日抱旱涝之忧万厯甲辰北地耿公橘以进士来宰是邦首除钱粮侵牟隐匿之弊着爲令称硕画矣而旋问河渠之政利所当兴者则里胥三老首以福山塘对公行河盱视乃下令大疏濬之严于程限而寛于均调设置百夫千夫之长而以司徒相地度水之法一禀于凖绳夫无惰工户无隐口经始于本年嘉平月而告竣于次年春王正月费官帑一千二百金有竒而缙绅士庶计田出夫自给口食之费不与焉是举也民不告劳官不告竭尝试登虞山之巅而眺望焉福山如砺斯塘如带商艘贾舶衘尾而上下南北一水乗候而盈虚而吾民稻梁成庆郑白兴歌不永永弗替哉苐公问河渠疾徐轻重必次第布之福山通道且渐及白茆白茆利而所谓二十四浦者迎刃而解矣昔者僞吴张士诚偏霸耳人民几何粮储几何尚能疏濬诸浦使吴民享百余年之利矧今天子英武神圣而公又精心念民瘼彼濒海而居者皆曰奚爲后我公所穿引宁止是哉
　　文震孟长洲县兴筑娄江石堤记【万歴四十三年】
　　苏故泽国也江淮之水繇京口歴毘陵皆从苏以注海震泽滙宣歙霅苕之巨浸宣吐于长昆二邑间而娄江实所繇道至和塘最当其冲荡云自宋转运使乔惟岳决堤爲泾水患滋起以迄于今当事者咸鳃鳃虑焉而苦于任事之难至挿棘树版以杀水势亦几无谋矣广济胡侯士容自嘉定令移剧长洲神明之政首试于奸恶之锄夷一朝获三十余辈咸伏厥辜境内肃清民用袵席日延父老问所疾苦而知娄江之塘不可缓也曰是且病渉病溺病飞挽病农农兹土者至累岁不登半菽谁司民牧责可诿诸既又相度土宜而知非石堤无以障水势曰是金泾阳城诸湖荡之所震撼也是太湖沙湖之所腾跃而漰湃也是新洋吴淞诸江之所逆驾也是两龙泾朱泾萧泾吴泾陆泾诸要害之所泛而旁齧也茍不爲永赖谋仅饰目前又岂司牧者之实意经始也里计者四十有五丈计者六千七百桥计者二十有六其巨者三十有八金钱计者万五千有竒顾邑民苦贫府库竭莫可调发侯又不能如正统中周夏两尚书奉玺书从事水利复田租徴发属邑仅捜导河官帑之羡金不满千悉捐岁俸与赎锾所入集好义之众期月而成自长至昆长堤如带屹然如山于是行者歌于道鼓枻者歌于河农歌于野穑人成功更于其赢金益尽捐禄俸买田三顷其半以属耆老爲永堤计且将续海虞松陵之役而半以给泽宫之贫士使有恒产俾免于寒饥侯乃过予而言曰不佞兹役也幸借贤士大夫之宠灵与父老子弟之力获借手以报绩请记记焉非以耀成事也此堤一日而不毁即不佞之所以懐大夫与父老子弟者一日而不忘吁侯之材岂不甚异哉顾其言又何长者乃尔夫侯之始事也国人以爲难而侯不阻侯之算长也侯之集事也国人以爲惧而侯不怵侯之操洁也今之竣事也国人以爲世世之功而侯不喜侯之心苦也故此堤一日而不毁即士大夫父老子弟之颂侯者一日而不忘且夫天下今方多事矣侯骎骎向用以侯之算侯之操侯之苦心其何所不济娄江之堤亦曰始基已哉侯拱手曰唯唯敢拜君子之明训因书以爲记时万厯乙卯六月吉旦
　　陆彦章上海县疏河记【万厯四十五年】
　　上海泽国也百余年来县不得水之益地中市民厐杂苴砾杂投而豪家大族渔闾并小利岸日益拓河日益狭久则屋其上无故迹可寻不久则更相传更相售以爲固然子大夫有议疏者顾聁不敢动辄议辄止故市民旱则捐滴无所求潦则沟浍无所泄秽则蒸厉火则延烬此城中膓胃之大害也城西某河渐成平陆郡邑往来者非歩即骑不然取道龙华转黄浦始得达潮退则一叶可胶风横则万斛可覆此城外咽喉之大害也吕公濬甫下车顾而叹曰古者居民立国必通川泽之分今海上水利久淤非无良父母直无医师耳请爲父老疏城中河河旁有屋其上者不问单赤豪贵立撤之如河故迹而止凡百日而工竣乃疏城外河城西自肇嘉浜至新港湮十八里城北虬江达嘉定湮十五里丁夫云集又值岁晚冬暵凡百日而工又竣自是郡城之舟直舣县门矣汲者舍浦而城矣行者舍骑而舟矣歩夫争担者息矣疫疠不作祝融无权矣怒风暴雨沸波狂澜莫复爲梗矣赤田高壤耕者有溉灌矣舟可夜行浦盗无所掠矣不苦渴不苦饥矣是数者近则贻目前之利远则垂数百世之利目前之利利细民利商贾利豪家大族数百世之利利人文利城守昔禹凿龙门而聚砾西门豹凿十二渠而曰百岁后令父老子弟思我今视吕公何如哉海上洋洋大国迩来百度废弛几如邮传莫知税驾公修黉序修城橹以及衢路厉坛囹圄亭长亭等皆综理之制作焕然如更辟东南一精采岩邑而无若疏河工尤最钜公尝曰易卦鼎之后继以震震之后继以艮凡势不得已乃鼎革革不得已乃震动初与民更始今与民休息其惟艮乎疏河以后诸父老子弟可以长无事矣吕公名濬丙辰进士平湖人


　　吴中水利全书卷二十五
<史部,地理类,河渠之属,吴中水利全书>
　　钦定四库全书
　　吴中水利全书卷二十六　明　张国维　撰防对
　　试防发问水利古今名贤之敷对凿凿竝辑以徴识见之符合
　　宋
　　范仲淹天章阁江南水利对
　　圣人之德发于善政天下之化起于农亩故诗有七月之篇陈王业也今国家不务农桑粟帛常贵江南诸州岁籴米二百万石其所籴之价与辇运之费每岁共用钱三百余万贯文又贫弱之民困于赋敛樵伐桑枣鬻而爲薪劝课之方有名无实故粟帛常贵府库日虚此而不谋将何以济臣于天下农利之中粗举一二言之且如五代羣雄争霸之时本国岁饥则告籴于邻国故各兴农利自致丰足江南应有圩田每一圩方数十里如大城中有河渠外有门闸旱则开闸引江水之利潦则闭闸拒江水之害旱潦不及为农美利又浙西地卑常苦水沴虽有沟河可以通海惟时开导则潮泥不得而湮之虽有隄塘可以御患惟时修固则无摧壊臣知苏州日简簿书一州之田系出税者三万四千顷中稔之利每亩得米二石至三石计出米七百余万石东南毎岁上供之数六百万石乃一州所出臣询访髙年则云曩时两浙未归朝廷苏州有营田军四部共七八千人专为田事导河筑隄以减水患于时民间钱五十文籴白米一石自皇朝一綂江南不稔则取之浙右浙右不稔则取之淮南故慢于农政不复修举江南圩田浙西河塘大半隳废失东南之大利今江南之米石不下六七百文足至一贯文者比于当时其贵十倍而民不得不困国不得不虚矣又京东西路有卑湿积潦之地旱年国家特令开决之后水患大减今罢役数年渐已湮塞复将为患臣请每岁之秋降勑下诸路转运司令辖下州军吏民各言农桑之间可兴之利可去之害或合开河渠或筑隄塘陂堰之类竝委本州军选官计定工料每岁于二月间兴役半月而罢仍具功绩开奏如此不絶数年之间农利大兴下少饥馑上无贵籴则东南岁籴辇运之费大可减省其劝课之法宜选官讨论古制取其简约易从之术颁赐诸路转运使及面赐一本付新受知州知县等各官此养民之政富国之本也
　　明
　　顾清乡试水利防
　　问今天下财赋出于东南而漕输以北乗舆之奉百官之禄六军之粮多頼焉重可知也然乗岁以来水旱为虐东南数郡然巨浸而济宁上下河欲生尘是果天数乎抑人事也葢尝攷之地理询之父老乃知东南之水太湖之溢也北河之涸黄河之徙也其果然乎然黄河之徙不独有涸流之患而青徐一带又有漂溺之忧故朝廷方遣官治之而东南未之闻焉不知二者孰重孰急乎夫东南之水单锷论之详而国朝夏忠靖尝治之黄河利害古人之论尤多而国初宋学士亦尝论之其犹可举而行者乎兹欲攷古人水利之学立乆逺之计使东南虽雨而不潦北河虽旱而不涸黄河虽徙而无漂溺之忧庶所谓一劳永逸者思其术而未得也愿以告我
　　除非常之害者有独知之虑者也兴无穷之利者有特立之操者也故曰非常之元黎民惧焉及臻厥成天下晏如也执事发防秋闱以南北旱潦为问此诚国计之所当先也夫漕河所资者水也而连月不雨东南所惧者水也而雨或连月若此者以为非天乎殆未可也然北方常恒旸矣东南尝多雨矣而未至于斯则谓之非人亦未可也数也存乎天备也存乎人夫并则涌分则衰顺则安逆则怒水之大情也万世治水之法无出禹者矣禹贡曰三江既入震泽底定则知三江治而震泽定也又曰播为九河同为逆河入于海则知九河防而河流安也然三江九河不可寻矣有能访其意以治东南之水则亦三江之遗法也仿其意以治黄河之决则亦九河之遗法也夫东南之水聚于太湖而繇吴淞江入海前此未闻其为害也宋庆厯间筑长桥以便漕路水去渐澁而黄浦之口渐湮故三吴多水患然不特此也溧阳之上有五堰以节宣歙金陵九阳江之水宜兴之下有百渎以疏荆溪所受诸水所以杀其来之势也江阴而东置运河一十四渎泄水以入江宜兴而西置夹苎干与塘口大吴等渎泄水以入运河皆所以导其流之归也此亦三江之遗意也而今多涸矣何怪水之不为害耶黄河发源星宿禹时繇碣石入海当时未睹其为害也周定王时始失故道而中国数被其害尝略考之矣汉时河决酸枣决瓠子决东郡金隄其势渐东宋至和决大名馆陶熈宁决澶州曹村其势渐南金元以来繇涡合淮以入海今闻一旦骤徙于徐州又徙于东平又徙于临清其势渐北兖州上下此亦九河之故处也而今乃自复焉则河徙未必不为利也然今济寕而下每有暵干之忧东平以上又有漂溺之利以势论之则黄河之患为急而东南财赋所出亦未为轻也孟子曰禹之治水也水之道也故治水者有顺而无障有分而无并宋时河决而南一时小人必欲障而北之以复禹故迹所谓以有限之财填无穷之壑其事可鉴也今日东南之计莫若略仿单锷之论防决壅滞以导其归而夏忠靖所行则其成效也漕河之计莫若略仿贾让之防多穿漕渠以杀水势而宋学士之议亦其遗法也复溧阳之堰节金陵诸水繇子胥运河以入江开白茅诸浦繇常熟以入海防运河诸渎繇江阴以入江而松江黄浦宜濬其淤塞使入海无碍且听民作圩田以捍水则太湖之水分而东南水患减矣导临清之河济直沽以南之运导东平之河济临清以南之运导徐州之河济邳州以南之运而济宁故有马颊河宜寻其迹导河以济济宁一带之运且听民穿支渠以溉田则黄河之势分而漕渠亦通利矣然议者必曰东南诸浦或成膏腴防之则有侵尅之扰济宁一带仅克自全引之则有冲齧之势噫愚固已言之矣除非常之害者有独知之虑者也兴无穷之利者有不防之操者也使任得其人则劳之者所以安之也而何有于纷扰防之者所以分之也而何有于冲齧必也东南得人如夏忠靖北河得人如陈恭襄而又任之以专行之以渐无惜于小费无惑于浮言无求于近效此功一成南北永利庶所谓一劳而永逸者乎不然殆未可轻议也
　　袁黄东南水利防对拟
　　按禹贡三江既入震泽底定尔雅吴越之间有具区葢镇常苏湖七郡之地中含太湖而东渐于海上受杭睦宣歙天目诸山之水下自三江泄焉故禹敷土方决三江防其委势而平之也自汉以来咸获其利虽古人顺治之道必观其源以遡其委上筑溧阳之间分水银林五堰以节其流而使发源之水得以西决于芜湖下防三江而使积聚之水得以东决于沧海故自吴江抵华亭青龙合于三江之水虽有二百八十里之遥而上流既迅大海之潮沙不得以障之也其势乌得不平乎夫何唐末商贩木繇宣歙以入两浙乃病五堰艰阻绐官中废则金陵九阳数郡之水不西入于芜湖而东入于震泽矣至宋庆厯二年李禹卿又堤太湖八十里为漕而中截之使湖水不得以东下是五堰既开则来者愈迅湖堤既固则去者复缓其势乌得不蔽乎繇是三江之水上不受湖流之冲而下有潮沙之涌于此而亦蔽矣单锷尝言之自五堰以至湖堤犹之一身也五堰则首也荆溪则咽喉也百渎则心也震泽则腹也傍通太湖之众流则脉络诸窍也吴江则足也今上废五堰之固下有江岸之阻是桎其手足塞其众窍以沃其口沃而不已则腹满而气絶矣其后吴执中郏乔类皆言之而当时之执政漫不知简遂使江口为豪强之业江尾为茭芦之区淤田村落无虑数计湖日涌而江日废渐为百世之患矣悲乎仰惟国家永乐二年夏原吉以善言水利得莅兹土宜其复禹之故而平之矣乃复不念其本而徒自昆山开下界浦掣淞江以逹刘家河而泄吴江北去之水自华亭开黄浦掣三泖以逹范家浜而泄吴江南渡之水至于湖堤之涸则漫不爲意正统六年周忱修复三江复以湖沙垦辟成田因循不举是岂知湖堤不去终非利导之源三江不复终非底定之本哉为今之计五堰之复于正德五年者修其成焉可也其下委之势当自吴江以决其堤自堤以决三江之壅使之繇华亭青龙顾防诸浦以达于海其他防泄之处若宜兴之百渎吕城之三堰昆山之至和塘咸复古人之道焉何患水之不治哉
　　张溥东南水利防要
　　永乐之元年诏户尚书夏原吉治水江南复以水利集赐之使讲究拯治之法尚书原吉奏以为浙江诸郡苏松最居下流嘉湖常三郡土田下者少髙者多环以太湖绵亘五百余里纳杭湖宣歙诸州之水散注淀山等湖以入三泖顷为浦港湮塞滙流涨溢治法要在濬涤吴淞诸浦港泄其壅遏以入于海宣德之时知府况钟言苏松嘉湖之地其湖有六曰太湖厐山阳城昆承沙湖尚湖聮属三百余里其水东南出嘉定吴淞江东出昆山刘家港东北出常熟白茆港年乆不通乞遣大臣督各府县官于农隙时发民防濬于是踵而言之者无不以吴淞白茆为急知府汪浒之议开白茆等塘也挑濬青墩浦横沥塘共五六十里以通之凿三堰通鮎鱼口而水得归海崔巡抚恭督工濬江分为三叚有夏驾口白鹤江卞家渡庄家泾之挑濬而曹家沟蒲滙塘新泾大盈浦诸水无不浚治至今民目漕港为都台浦则明德之志也泄理多方而为术有要无过于胡御史体干之六防矣其言曰开泄水之川浚容水之湖杀上流之势决下流之壑挑潮涨之沙立治田之防而又请专设督理之官呜呼尽之矣然而禹贡之道虽存谤书之来可惧则当不避嫌怨以图成功必李尚书充嗣之寻访淤塞故道正世家之所据尽心所事不辞烦苦凡桩木畚挿给赏雇直之需取诸帑之羡余可法也开濬之费取之官无取之民若海巡抚瑞之请量留各处赃罚漕粮二十万石折银济工可法也费有所不支则当权宜变化以求其济若何巡抚鉴之以兑军诸费兑役治其地即役其地之人分地程工分工赋粮使官頼民力民受官济用米二十八万石人二十五万而众不为劳可法也葢浙西苏松诸郡之水其源皆出天目昔之人言之矣水之枝节多岐而白茆港吴淞二最大昔之人又辨之矣故通修之令时见于明诏责成之説尝出于敕书有谓巡盐御史当理苏松水利而兼及浙江水利佥事当行于浙江而兼及直有谓诸郡地濵太湖水利废兴乞专差工部官管理凡以致重其事也诚先此二而余以次修则藏村溉金坛澡港溉武进艾祁通波溉青浦顾浦吴塘溉嘉定大瓦等浦溉昆山之东许浦等塘溉常熟之北冈垅支河深广复旧无不在其中矣






　　吴中水利全书卷二十六
　　钦定四库全书
　　呉中水利全书卷二十七　明　张国维　撰祀文
　　开濬祀神有祝举事郑重其诚恳情见乎词不可弗载或稿逸无捜则置之矣
　　宋
　　叶清臣祀沪渎龙王文
　　清臣叨被朝恩出持使斧观采风俗询究利病上分天子之寄下救斯民之瘼职思其守靡敢怠遑眷惟全呉旧多积水加以夏秋霖潦田畴汚没浩浩罔济人无聊生闻诸乡老之言患在盘龙之滙但陵谷变迁枉直倍差水道囘遏湖波壅滞自干兴以来屡经疏决未得其要不免为沴苏秀之人皆云神故有庙在江涘钱氏有土祀典惟寅霜星贸移栋宇崩壊官失检校民无遵奉自时厥后歳亦多水且谓神不血食降灾下民清臣躬行按视狥人所欲乘乎农隙酾此江流神果有灵主斯蓄泄敢告无风雪无瘥疠举锸而土溃决渠而水降改昔沮泽化为壌田即当严督郡县修复祠貌春秋致飨苹藻如故若疲吾役夫不能弭患则我躬不阅皇恤于神神惟聪明昭鉴无忽明
　　夏原吉治水祀告河神文
　　遡维三江神禹开凿旷乆不治涓流将涸农田被害神气萧索睠兹九重圣人复作宵旰忧勤命予防瀹愿神助勷水归其壑
　　姚文灏治水告河神文
　　三江不流勾呉昏垫天子忧民愧灏弗忝胼胝曷辞宵行露幨务底厥成洪涛罔潋不效甘诛体不归窆诵此誓词惟神动念
　　海瑞开呉淞江祭江神文
　　呉淞古江横亘呉邦歳乆湮淤震泽水洚瑞请王命建坝树桩广募畚锸务驶行艭黙相劻助遥望神幢
　　林应训开江祭龙神文
　　惟神职司利济永底民生分方奠位以赫厥灵惟是震泽东南具区三江既入昏垫攸除歴年既乆湮塞靡常疆亩泛滥稼用弗臧时濬时淤询诸佥谋咸谓长桥实系咽喉长桥既辟爰及呉淞二水安流三江遂通予膺简命相厥地宜欲复故道实首于兹穆卜良辰大工伊始繇湖及海经三百里总总林林亿兆生氓我实董正授之规程念兹力役实惟佚道俾相劝勉神之大造我忧风雨重以祁寒惟恒旸燠神锡之安凡此疏濬曰天子命惟神效灵惟民从令凡我官属恪勤敬承敢有怠事神其紏防祈兹収功不疾而速国裕民殷并受其福谨用牲醴式申防告遹观厥成永言食报
　　林应训又祭龙神文
　　三江既入神禹之功震泽底定于呉则通惟此东江久湮不治水源壅阏为民之厉天子仁圣轸念东南畴咨元宰羣谋是叅臣未巡行恭承简命夙夜只栗勉圗报称鸠工集事役不逾时相其土宜防以导之百川可安三农无害匪臣之劳神实大頼汉塞瓠子歳久始平岂如今日俛仰西成君相同心荷兹灵贶臣亦遇合职幸无旷自今伊始必屡丰年大府所储仰给于田水常润下河不溢流降福穣穣以奠千秋神协人谋敢不报赐合乐陈牲告防明祀








　　呉中水利全书卷二十七
　　钦定四库全书
　　呉中水利全书卷二十八　明　张国维　撰诗歌
　　江湖泖泽题咏最繁兹但采其有闗修濬者考騐人情备征典故余悉置不録
　　元
　　陆仁昆山州筑围辞
　　筑围辞美郜侯也侯能恤民之劳故民乐于趋事隄既成田亦増垦潦不为灾侯之绩也
　　湖水兮漫漫善啮我稲田何以御之筑围必坚　湖水兮漫漶雨潦至兮茫无畔防何以备之筑隄以捍农之劳兮侯所哀侯之德兮农是懐田増垦兮薙
　　荒茨隄既成兮潦无菑
　　徐恒筑围妇
　　日出鼔逢逢筑围湖水中湖水不可筑滔滔势浮空妾身无文绣何繇御蛟龙州有郜长官时时来劝工长官怜妾意不笞防上翁妾身愿化为精卫衔泥去填东海水海水竭变桑田公家不用忧租税
　　马弓筑围謡
　　娄东有田皆斥卤水髙田下常愁雨雨多要令禾稼伤年年修围起编戸去年修围诚可悲差到单丁八歳儿终朝汗流泥没脚长官肯信家无糜今年征官胜去年乡胥不索下围钱阿兄荷锸弟持畚郎罢负舆儿替肩相呼相笑争先后筑围既成无渗溜田中禾本似车轮不比苗株去年瘦但愿秋来禾熟时大家作酒烹黄鸡上堂先为监官寿明年早拜苏州守
　　金防筑围謡
　　春田未云耕春水已平防农官晓行水轻舠歴弥漫咨询遍村村父老喜相唤兴言具畚锸筑土作堤捍长围如长城百顷平如案鸠工不终日见此农有畔新秧泛晴风剡剡翠光乱登成足供赋囷庾不可筭焉知頼坊庸劳绩乃居半我行昆山野田里悉嗟叹共言府公贤贰守类王涣为官务寛猛已足见区干韦丹既称唐召父乆名汉循良人所罕今古亦同贯作诗继涂歌善政不能赞
　　顾瑛筑围謡
　　文章别驾劭农日积雨初収水漫围月出柁楼供晚饭江深草色上春衣鸣鸠拂羽巢桑陇飞燕捎花傍石矶绿满大田民乐业咚咚社鼓送将归
　　陆麒筑围谣
　　劭农使者出郊坰鸡犬田家总不惊花送防舟飞拨谷秧齐绿水过清明寻僧得句题新竹打鼓催车晚晴父老豚蹄今有祝秋来获稻醉承平
　　杨维桢淀湖
　　禹画三江东入海神姑继禹淀湖开独鳌赑屭戴山出三龙聨翩乘女来稽天怪浪俄桑土阅世神牙亦刼灰我忆旧时松顶月夜深梦接鹤飞囘
　　张之瀚髙昌渡
　　黄浦春风正怒号扁舟一叶渡惊涛诸君来问民间苦何用潮头几丈髙
　　无名氏白茒歌
　　白茒夫何蚩蚩耰锄版锸二十万尽是呉中一十二郡良家儿道旁过客问夫事但言将军有令开江隄江隄延袤九十里息肩弛担知何时自从去年秋迄今犹未归层氷凿凿堕血指北风猎猎吹单衣父母不得见儿寒妻啼饥邉烽入夜急羽檄流星驰纵劳里正裹粮食长年苦役家亦隳费伯帅师速如火弱者已死壮者羸白茒夫良可悲岂无新店猎岂无赵光竒天闗隔下土尔诉那繇知生男信是生女好尔生不仁逢百罹我謌白茒夫将军静聼之君不闻晋阳水沉灶产蛙民弗离又不闻瓠子决天命殆非人所为水可航山可梯在徳不在险先言犹足规承平之世念未及此况今四海皆疮痍我愿将军心推德懐庻黎靖八荒平四夷上书太平旗下立防阳碑男耕女织天下一坐令百姓謌雍熈
　　贝琼白茆謌
　　山东未息马山西尚挥戈急起州县兵北开白茆河海风裂面天雪山髙水深不见月万人凿土如凿山河邉死者谁収骨白茆河成如白虹百里直与昆承通将军不待驱工平地遂作鱼龙宫问谁爱民如爱子华亭盛侯古莫比昔去今还悲复喜非汝身为白茆盛之徳河之水千古万年流无已【盛侯名彦忠华亭县县丞】
　　明
　　夏原吉过淀湖
　　烟光万顷拍天浮震泽分来气势优寄语蜿蜒波底物于今还肯负舟不
　　蒲璧郎官渡
　　郎官渡口説郎官能使居民奠枕安志在济川真可尚功归导水自来难浸滛积潦通流浄澄彻清光照眼寒我欲勒铭夸盛徳便须刻石树江干
　　偶桓郎官渡
　　郎官渡口树亭亭曽为郎官系防舲疋练莹连三茆白聨螺晴漾九峰青风渔唱来前渚雪压鸥羣下别汀老我犹存钓鳌手持竿从此欲浮溟
　　郎官渡口浪如雷系防沙头日几逥拯溺昔闻忧世志济川今见出羣材已驱积潦归沧海还使春风发朽荄欲刻琼瑶昭令徳不知谁有纪功才
　　范能郎官渡
　　郎官渡口聼讴歌尽説郎官徳政多山作马鞍横玉阜江拖练帯落银河万夫疏凿今重见千古声名乆不磨从此熈熈民乐业天时地利日相和
　　蒲璧题少卿墩
　　少卿墩下告成功排瀹狂流势已平片石岂能镌伟绩千年犹得纪芳名流震泽今重定源比黄河又一清黎庻欣欣防润泽田间击壌乐春耕
　　叶提题少卿墩
　　少卿墩上望江湄画舫多来此处维南峙鳯凰山朶朶东连墩海水弥弥五丁端借神功力万姓无愁垫溺时主圣臣良遭际日亘天盘地立丕基
　　偶桓题少卿墩
　　少卿墩下水沄沄决浚重看禹绩新笠泽西来循古道海门东去接通津天低极浦鸥鳬晚雨浥芳洲杜若春又聼沧浪歌孺子解缨好濯属车尘
　　范能题少卿墩
　　少卿墩上瞰晴沙沉潦滔滔达海涯国有勲臣劳赞画民安生业务桑麻轻风吹浪牙樯动明月浮空白练斜归觐九重春正好红香衬马入京华
　　少卿墩号喜新闻逺挹沧江达海门地胍润分南淀水山光晴接北昆云芃芃禾黍髙低陇蔼蔼桑麻逺近村一自重臣经济后芳名伟绩镇长存
　　袁凯沙涂行
　　西起呉江东海浦茫茫沙涂皆沃土当时此物不归官尽飬此地饥民戸红尖小麦亩二石荻芦轮囷竟三尺纷纷赤线何足论芋青秧宻如栉饥民得此不复饥昔无一物今五衣子孙相仍二十载饱暖得与平民齐君恩如天不可负君恩能前不能后力防势怯官不理一一奄与强家有强家犬马厌菽粟强家箧笥尽珠玉君不闻江头浦邉三万家秋雨秋风夜无烛
　　陈章寄祝主事萃诗
　　通海易塞海难请君反覆思两端雨旸愆期致涝干此与时政还相干人力囘天亦良艰惟是筑隄防圩田此防若举人心安单舸寡从相周旋东西徧阅陌与阡佚道使民省笞鞭低者増筑令髙坚破者被缀令完全可以蓄泄防未然道元水经有本源守敬议论非腐酸前元特设水监官仁发姓任号月山此老水利亦精専今君竒胸万卷蟠取用不竭如渊泉纵横曲直珠走盘但厚民力无伤残眼前活法人所便古人陈迹亦蹄筌吾君吾相圣且贤将举废坠起跛偏和气充塞位两间尧水汤旱非所患侧闻西潭过髙轩移时不出吏侯闗方且索我诗稿看感君西台旧歳寒不惜千里披心肝
　　姚文灏濬河歌
　　逺闻新土方希罕尽露黄泥始罢休两防马槽斜见底中间一线水通流
　　姚文灏开坝歌
　　开河容易坝难通我有良方不废工坝里掘潭寛似坝却疏余土入其中
　　姚文灏修圩歌
　　修圩莫修外留得草根在草积土自坚不怕风浪喧修圩只修内培得脚根大脚大防自髙不怕东风
　　潮　教尔筑防塍筑得坚如城莫作浮土堆转眼都頽倾　教尔分小圩圩小水易除废田苦不多救得千家禾
　　姚文灏相视吟
　　三江七泽使舟轻看尽长隄及短塍鸡犬不惊行李处鱼龙应识棹歌声
　　田邉圩埂年年壊江上潮沙日日凝一筑永无他患至但交东作自西成
　　方豪谒林知府举于白茆港舟中献诗【有序】白茆港塞呉下连年被灾豪令昆山辄念及此太仓守倪宗正特白我公躬临相度豪喜其功必成也敬叩隼旟奉呈拙句
　　太守欲开白茆港县官特过清水河【昆山县东有清水港】人家尽拆留基址田陇不分跃浪波东陌西村炊突断南涯北防渔火多掩蓬触目伤心坐老泪寒风两下沱水利官去白茆塞白茆港塞全呉荒娄东刺史献
　　长防郡上使君临僻乡财力眼前嗟有限惠声日后被无疆不才寕敢辞迂腐荷锸先趋芳草塲
　　林举和前韵志感
　　风帆一叶冲寒雨到处逢人问治河肯为亡羊嗟末路欲凭砥柱障狂波茅檐日午鸡声悄泽国秋声雁影多北向青天频稽首甘霖何日大滂沱
　　白茆故道年年塞缘野良田处处荒世界却疑鱼鸟窟人家半在水云乡六龙下降平分野【歳当六龙治水】五马东来问辟疆天意定从人意好万家禾黍歳登塲
　　倪宗正和前韵上林懋举
　　逺驰玉节问民瘼咸谓丰凶系此河患在东呉歌黍稷诚通南海奠风波共夸邦伯旬宣重敢谓书生议论多试看徃时江汉绩安流分处是滂沱
　　六事狂圗先水利荷采择在包荒掌中指画非难事眼底逃亡半异乡王事深慙虚歳月农功渐见遍封疆更怜丁壮忙如许抛却春田习战塲
　　朱文和前韵谢林懋举
　　海濵何事旌旗满邦伯遥临相白河冒雨直须穷底止为公寕肯惜奔波莫言歳歉民财尽还计年丰国赋多伏愿吾皇法徃古大开帑藏济滂沱
　　良田没水缘河塞粒米如珠歳大荒版籍仅存空有数逃亡欲尽不成乡可怜废宅长新草未识何时复旧疆枯朽髑髅随处见翻疑陇亩是沙塲
　　浃歳良田渰横潦而今到处惧天荒衔哀拆屋来城市垂泪移家别海乡业在却无人佃种界连那有防为疆何如四野歌声满防杖还须醉一塲
　　钱仁夫和前韵谢林懋举
　　白茆曽费民财力名是开河实塞河下海缓流沙作梗在田积水雨増波坐令四海公私乏延及三呉潦暵多勿急近功为逺计请看神禹导滂沱
　　三时苦雨愁渰没百日干晴告旱荒无路可从消积水有寃莫诉苦低乡募民出力随偿值立长分工各守疆欲濬河漕须果决莫容觜距得専塲
　　钱承徳和前韵谢林懋举
　　牧伯冲风冐雨过为民辛苦欲开河遭年饥馑愁黎庶百里荒凉渺白波天府但需财赋急使君周虑本根多白茆水道加疏濬始信东南故有沱
　　郡邑连遭雨降殃髙圩低亩尽抛荒民多流窜愁饥歳草不飘浮验水乡泽国喉襟真要害钱粮渊薮此封疆开河若报功成日我到明秋预筑塲
　　倪宗正方豪白茅舟中聨句
　　入冬风雨痴如春【宗正】傍海泥沙愁杀人太守欲开万世利【豪】台臣应念三呉贫莫辞跋涉探源委【宗正】还向舆情为讨论他日功成崇庙祀【豪】年年血食海东神
　　方豪过河舍
　　河舍窄如沟中堪容一舟海沙髙比防蒲草绿成洲苦积昆山水偏妨农亩秋白茅如举事先向此中修
　　倪宗正过河舍和前韵
　　麦陇浅深沟潮平可泛舟恐加三月雨连没百花洲禾黍懐他日苹芜记早秋欲为农事计次第两河修
　　谢琛阅姚文灏水道图説诗
　　东南财赋区三呉本竒絶朅来见萧索贡纳歳亏折天王頼慈仁蠲税纵缧絏一雨近半月经旬没沟畷播种已失时凶饥更奚揲累累行路人揭衣语悲咽去年水尚在今年势尤烈观风愧严命对此衷肠热封章谨奏闻虚懐还切切南方蒸湿重时雨三边雪滴露天地泽转患何迭迭尝为田家子农事歴骚屑下流上不溢此理无分别按行姚公图细读图中説了然觉有得兹人亦豪怸伤哉数十年人事诚欠缺西来百源长东逝诸浦竭夏徐疏濬后何人继其辙虽有水利官兼管难施设有司惜小费当道结长舌灾成付上天天寃何处雪我欲挥长锄重把三江决渺茫平地波一海都収灭栽培表天功当国足周彻世情忌形迹焉敢上论列

　　吴中水利全书卷二十八
