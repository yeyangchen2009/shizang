　　钦定四库全书　　　　　史部十一
　　宝庆四明志　　　　　　地理类三【都防郡县之属】提要
　　【臣】等谨案寳庆四明志二十一巻四明续志十二巻宋罗濬撰濬庐陵人官赣州録事防军文献通考作罗璿盖写误也先是乾道中知明州张津始纂辑四明图经而搜采未偹寳庆二年焕章阁学士通议大夫知庆元府兼沿海制置使庐陵胡榘复命校官方万里因图经旧本重加増订如唐刺史韩察之移州城唐及五代郡守姓名多据碑刻史传补入其事未竟会万里赴调中辍濬与榘同里适游四明遂属之编定凡一百五十日而书成前十一巻为郡志分叙郡叙山叙水叙产叙赋叙兵叙人叙祠叙遗九门各门又分立四十六子目第十二巻以下则为鄞奉化慈谿定海昌国象山各县志毎县俱自为门目不与郡志相混葢当时明州虽建府号而不置倚郭之县故州与县各领疆土如今直州之体故与他郡不同也宋史艺文志仅有张津图经十二巻及四明风俗赋一巻不载是书惟陈振孙书録解题载之其巻数与此本相合盖犹从宋椠抄存者志中所列职官科第名姓及他事迹或下及咸淳距寳庆三四十年盖后人已有所补益非尽罗濬之旧然但逐条缀附而体例未更故叙述谨严不失古法元袁桷延祐四明志亦据为蓝本多所采用焉续志十二巻则开庆元年庆元府学教授梅应发添差通判镇江府刘锡所撰共分子目三十有七其自序称续志之作所以志大使丞相履斋先生吴公三年治鄞之政绩其已作而述者不复志故所述多吴潜在官事实而山川疆域已详于旧志者则槩未之及是因一人而别修一郡之志名为舆图实则家传于著作之体殊乖然案宋史吴潜传载潜以右丞相罢为观文殿大学士寻授沿海制置大使判庆元府至官条其军民久逺之计告于政府奏皆行之又积钱百十七万三千八百有竒代民输帛前后所蠲五百四十九万一千七百有竒是潜莅鄞以后宦绩颇有可观二人所述尚不尽出于谀颂至潜所着文集世久无传后人掇拾丛残编为遗藁亦殊伤阙略此志载潜吟藁二巻共古今体诗二百九首诗余二巻共词一百三十巻皆世所未覩虽其词不必尽工而名臣著作借以获存固亦足资援据故今仍与罗濬书并録存焉乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀














　　钦定四库全书
　　寳庆四明志巻一
　　宋　罗濬　撰
　　郡志一
　　叙郡上
　　防革表










<史部,地理类,都会郡县之属,宝庆四明志,卷一 >
<史部,地理类,都会郡县之属,宝庆四明志,卷一 >
<史部,地理类,都会郡县之属,宝庆四明志,卷一 >
<史部,地理类,都会郡县之属,宝庆四明志,卷一 >
<史部,地理类,都会郡县之属,宝庆四明志,卷一 >
<史部,地理类,都会郡县之属,宝庆四明志,卷一 >
<史部,地理类,都会郡县之属,宝庆四明志,卷一 >
<史部,地理类,都会郡县之属,宝庆四明志,卷一 >
<史部,地理类,都会郡县之属,宝庆四明志,卷一 >
<史部,地理类,都会郡县之属,宝庆四明志,卷一 >


　　防革论
　　庆元府禹贡扬州之域秦会稽郡句章鄞鄮三县地也初夏后禹东巡狩至大越朝诸侯上苗山大会计更名其山曰会稽崩而葬焉少康封庶子无余【一名夫余】于其地以奉庙祀是为越国句章鄞鄮隷焉邑采未著名也歴商及周二十余世至勾践结怨于吴吴击之败保会稽使大夫种行成吴复封之地广百里东至于鄞【事见国语】既返国坐卧仰胆拊循士民期以报吴卒灭之欲置吴王甬东君百家则今昌国是已由是境土大拓号称霸王七世至无疆【一曰无彊】为楚所灭楚尽取故吴地至浙江江之东南越子孙尚分有之秦灭楚降越君置会稽郡句章鄞鄮始建县汉初刘贾刘濞更王则县隷荆吴吴国除乃复会稽郡顺帝永建四年分浙江以北置吴郡而句章鄞鄮会稽自若也三国鼎峙孙氏首据会稽畧平江东间命功曹或丞行会稽太守事每以萧何闗中之任属之歴晋宋齐梁陈会稽或为国或为郡而三县未有更革隋开皇九年始并余姚鄞鄮入句章隷会稽郡大业初隷越州三年复隷会稽郡唐武徳四年析句章置姚州鄞州七年废姚州入余姚八年废鄞州为鄮县并隷越州开元二十六年七月十三日从采访使齐澣之请以鄮县置明州盖扬州之山镇曰会稽而四明山乃会稽之别此州所以得名也天寳元年正月二十日改余姚郡至徳二年十二月十五日复为明州大抵郡曰太守州曰刺史名异实同刺史之权非复如汉之部刺史置州之时名郡曰奉化则以备封爵又非太守所称郡也州治鄮县古鄮县在阿育王山之西鄮山之东自鄞州废为鄮县乃在今州治非古鄮治矣【唐书地理志鄮县注曰小江湖在南二里广徳州在西十二里仲夏堰在西南四十里所谓小江湖即今日湖又曰细湖其地实为小江里盖自析句章为鄞州时已治此后乃废州为鄮县旧志谓大歴六年州始移治于此未之考也】长庆元年刺史韩察欲移州城以白浙东观察使薛戎戎上言明州北临鄞江地形卑隘请移明州于鄮县置而以州旧城近南高处置县从之【见唐防要及移城记】州初置时领县四曰鄮曰翁山曰奉化曰慈溪要不出秦三县之境虽郡号余姚而余姚县则仍隷越州广徳二年益以象山县大歴六年省翁山海壖旧置望海镇元和十四年从薛戎言不隷明州【唐会要元和十四年八月浙东观察使薛戎奏准勑诸道所管支郡别置镇遏守捉兵马者宜并属刺史其边徼溪峒接连蛮夷之处特建城镇者则不在此限今当道望海镇去明州七十余里俯临大海与新罗日本诸蕃接界请据勅文不隷属明州许之】钱镠奄有吴越以明州为节镇置望海军又更望海镇曰静海镇寻置望海县梁之开平三年也未防改县曰定海鄮县亦改为鄞汉干祐二年钱俶命其弟亿判明州圣宋受命建隆元年陞为奉国军授亿为节度使【会要载建隆二年改奉国军按崔仁冀撰钱亿墓碑云建隆元年勑公为奉国军节度使碑文成于干徳五年乃吴越未纳土之时也首末甚详当以碑文为据髙闶撰九经堂记云艺祖受命纪元建隆钱俶首奉表称臣职既又以其弟亿守四明积十二年为之请命有诏宠以奉国军号命亿为节度使误也】开寳八年又命俶子惟治领之【见通鉴】太平兴国二年吴越王纳土归图籍十有三州而明居其一朝廷改授惟治镇国军节度使自是始用文臣为知州熙宁六年析鄞东之海中洲富都等三乡剏立昌国县而明之属县凡六矣在唐为上郡大观元年始陞为望曽任监司郎官卿少以上乃得调守【见会要】重之也髙宗皇帝驻跸吴会明婺俱为要郡【见会要】而明州控扼海道绍兴三年置防海制置使以镇之然置罢犹不常【详见官僚门】隆兴元年始为定制从臣以上知州皆领使职散官知州则兼防海制置司公事温台明越其属也国初有以知州兼管内观察使者【印言熙宁四年重铸则熙宁以前固有之但不常置尔】中兴以来有兼管内安抚使者有兼两浙东路兵马钤辖者特一时权宜奉国军节度使又兼观察处置等使【见防要】吴越纳土之后率遥领政和以来又置承宣使皆非知州所带衔也宁宗皇帝在藩邸领明州观察使既登寳位先改元之年十一月二十四日降防陞州为府以所以改元者名之曰庆元而守曰知军府事凡支郡必有总会自汉分十三部以刺史察郡句章鄞鄮隷会稽郡则属扬州宋齐以来或属东扬州隋初改吴州总管既而复置扬州刺史唐或属越州总管或属都督或属江南道最后浙东观察使实领明越诸州以属江南东道采访使钱氏称王则明为吴越属州国朝诸监司废置不常今有转运使有提防刑狱有提举常平茶盐而安抚使治越州为浙东防府自宣和二年始也
　　境土
　　东至海岸一百四里自海岸二百五十里方出海洋至石马山凡两潮约六百里为本州之界
　　西至本州界一百二十里以慈溪县之西金川乡桐下浦为界自界首至绍兴府一百九十五里
　　南至本州界一百四十六里以奉化县南松林乡栅墟岭为界自界首至台州二百四十里
　　北至海岸六十二里自海岸至苏州洋二百二十里其分界处系大海即无地里相距自界首至平江府一千五百里
　　东南到海岸一百十二里自海岸泛大海八百三十八里至海中锯门山为本州之界
　　西南到本州界一百三十六里以奉化县松林乡杉木岭为界自界首至台州宁海县七十里
　　东北到海岸七十二里自海岸泛大海一千二十八里为本州之界
　　西北到本州界一百五里以慈溪县鸣鹤乡双河为界自界首至绍兴府二百五十五里
　　本州在东京之东南以九域志考之至东京一千六百八十里今自本州迎恩驿挨排沿路经过州县驿程至东京都亭驿实计二千五百二十八里二百四十有五步
　　分野
　　周礼保章氏以星土辨九州之地所封封域皆有分星以视吉凶班固志地理谓吴地斗分壄既以会稽为吴分矣又云粤地牵牛婺女之分壄其君禹后少康之庶子封于会稽后汉志曰自斗十一度至婺女七度一名须女曰星纪之次于辰为丑吴越分壄晋天文志曰自南斗十二度至须女七度为星纪于辰为丑吴越分属扬州大抵越与吴同壤故论封域者率总言之汉永嘉中岁星荧惑太白聚牛女之间识者以为吴越之分其后孙防孙权实有江左晋太元间苻坚将入冦石越对曰今岁在吴分天道不顺已而坚果败去及陈叔寳将亡有星孛于牵牛若以此考之牛女之分吴越固同之矣然按左传昭公三十二年夏吴伐越史墨曰不及四十年越其有吴乎越得岁而吴伐之必受其凶是越之与呉又自有异分也晋志又曰会稽入牛一度春秋元命包曰牵牛流为扬州分为越国虞翻曰会稽上应牵牛之宿当少阳之位明为会稽之东部亦应牵牛之宿者欤
　　风俗
　　舆地广记曰淮海惟扬州人性轻扬而尚鬼好祀【晋地理志曰江南之地躁劲厥性轻扬亦曰州界多水水波扬也】会稽志曰其民勤于身俭于家奉祭祀力沟洫有禹之遗风焉汉地理志曰呉粤之君皆好勇故其民至今好用劒轻死易发宋书史臣曰会土带海傍湖良畴数十万顷膏腴上地亩直一金鄠杜之间不能比也隋地理志曰会稽数郡川泽沃衍有海陆之饶珍异所聚故商贾并凑其人君子尚礼庸庶淳厐故风俗澄清而道教隆洽亦其风气所尚也孙防命虞翻以功曹为吾萧何守会稽晋元帝亦谓诸葛恢曰今之会稽昔之闗中其富实槩可知矣明得会稽郡之三县三面际海带江汇湖土地沃衍视昔有加古鄮县乃取贸易之义居民喜游贩鱼盐颇易抵冒而镇之以静亦易为治南通闽广东接倭人北距髙丽商舶往来物货丰溢出定海有蛟门虎蹲天设之险实一要会也髙宗驻跸吴山明为甸畿孝宗命元子保厘礼俗日盛家诗户书科第取数既多且间占首选衣冠文物甲于东南记曰广谷大川异制民生其间异俗俗诚异也转移之则繋乎人尔
　　濒海多飓风南越志云飓者具四方之风也常以五六月发未至时鸡犬为之不鸣岭表録云秋夏间有晕如虹者谓之飓母必有飃风小坡苏过叔党赋云断霓饮海而北指赤云夹日而南翔此飓之渐也发则排户破牖殒瓦擗屋礧击巨石揉拔乔木势翻浡澥响振坤轴鼓千尺之清澜翻百仞之陵谷济之以雨尤为可畏禾已花实而值之则阖境絶穂俗之所当备也
　　有土此有守宰制之权教化之枢于是乎属既列郡之防革及境土分野风俗宜以守次之
　　郡守
　　唐【旧志不载】
　　秦舜昌【开元置州首为刺史见会要】
　　吕延之【自明州迁越州刺史见会稽志】
　　裴儆【大厯六年刺史八年罢王密撰纪徳碣词曰皇唐御神器一百四十二载海隅小冦结乱瓯越句章罹灾逾苦井邑焚爇道骸积而不掩生民仅有存者天子哀之乃命长安令河东裴儆殿兹邦一年而惊逋复田畴辟茨塾兴然后以礼义利物之教教之三年俗为邹鲁长幼各得其宜碣词李阳冰书字最奇古建炎三年燬于兵绍兴间守仇悆得诸榛莽重刻之开禧间守李景和又重刻今在设防按袁晁陷明州以广徳二年伏诛唐兴一百四十二载当乾元二年未有袁晁之乱也考慈溪香山寺碑裴儆为请寺额在大歴八年而崔殷记董孝子祠亦是大厯八年则裴与崔乃以此年相授受逆计之裴当以大厯六年到郡矣四十二合作五十四碣文重刻失其真也】
　　崔殷【大厯八年刺史记董孝子祠】
　　王密【大厯中刺史冇恵政民到今思之李舟为碑记竟失其公以大厯十四年自湖州刺史授越州刺史兼浙东节度副使乃撰裴儆纪徳之碣云余忝蹑髙踪则必承崔殷之后碣文谓海裔难理裴公中庸清静之徳感人也深以公之称裴如此其为政可知矣】
　　赵【阙】
　　李长【两刺史并见慈溪香山智度寺真厯大师行状碑】
　　王沐【綝之曾孙正元四年刺史立夫子庙见庙碑】
　　任侗【正元九年刺史増修广徳湖溉田四百顷见地理志】
　　韩察【滉之孙长庆元年刺史易县治为州治彻旧城筑新城功大而民不知役费广而用不厉民见韩杍材所撰移城记】
　　应彪【长庆三年刺史建浮桥跨江五十五丈】
　　李文孺【太和三年刺史修浮桥见曾从龙所撰浮桥记】
　　于季友【太和六年刺史筑仲夏堰溉田数千顷见地理志】
　　张次宗【会昌中刺史见所撰鲍郎庙碑】
　　李敬方【大中初刺史请复开元寺】
　　殷僧辩【建开元寺千佛殿】
　　李休古【大中间刺史衔命除贼安民十四年除比部郎中兼侍御史记府学见文宣王庙碑侧】李伉【咸通六年刺史建五龙堂】
　　崔琪【咸通十五年刺史见所撰心镜大师塔铭】
　　刘文【中和二年刺史自台改授见赤城志】
　　羊僎【黄晟墓碑作羊吴越备史作扬】
　　钟季文
　　黄晟【佐理推忠去伪功臣镇东节度行军司马金紫光禄大夫检校太子太傅持节明州诸军事守明州刺史兼御史大夫上柱国江夏县开国子食邑五百户晟鄞人也僖昭之间盗贼螽起晟结羣豪拒外盗郡守羊僎授以鄞塘镇遏使寻迁奉化都防防遏兼佽飞都副兵马使羊没钟季文继之钟没众乃戴晟摄守讨平隣冦保防乡井是时董昌钱镠更王晟皆善事之表奏为真创防罗郭浮桥燬于冦复新之境内以安歴年二十终于梁之开平三年正月与母齐氏妻周氏俱葬于鄮县之隐学山事见墓碑】
　　五代【旧志不载】
　　沈承业【梁贞明二年刺史建城隍庙】
　　钱铧【吴越王镠之弟】
　　钱元防【镠之子贞明三年刺史勑賛正安国功臣镇海军上右防子等都指挥使兼土客诸军安抚使金紫光禄大夫检校司徒】
　　钱鑺【镠之弟唐同光二年刺史有恵政卒于官】
　　钱元珦【镠之子以顺化军节度为刺史同光四年罢】
　　仰诠【以镇海军兴武开道诸军都指挥使检校太子少傅为刺史晋天福四年加同平章事充宣州宁国军节度使】
　　阚燔【开运二年刺史以上六刺史并见吴越备史】
　　钱亿【吴越王俶之弟汉干祐二年五月判明州诸军事见碑铭】
　　国朝
　　钱亿【建隆元年以节度使持节明州事请于朝浚广徳湖筑塘岸周回一万一千八百七十一丈它山堰损若不可收跪请于神增筑全固干徳五年二月丁卯卒官谥康宪葬奉化白石里】
　　钱惟治【呉越王俶之子开寳八年以节度使持节太平兴国三年迁镇国军节度使】王素【太平兴国五年太中大夫行太子中允权知见雪窦山瀑布禅院立事石刻旧志不载】徐休复【太平兴国六年见会要旧题名不载】
　　赵易知【太子赞善大夫太平兴国年石碑名易之】
　　钱象先【太常博士雍熙年】
　　陈矜【侍御史端拱中】
　　孙扶【吏部郎中端拱年】
　　丘崇元【淳化年复广徳湖】
　　陈充【殿中丞淳化年】
　　胡旦【秘书监淳化年】
　　凌景阳【度支员外郎淳化年】
　　鲍当【职方员外郎至道年】
　　徐继宗【司封员外郎至道年】
　　丁顾年【库部员外郎咸平年石碑名顾言】
　　王膺【虞部员外郎大中祥符年】
　　苏耆【户部员外郎大中祥符年】
　　范讽【祠部员外郎直史馆大中祥符中】
　　康孝基【太常博士大中祥符年】
　　刘绰【太常博士大中祥符中】
　　李夷庚【吏部员外郎直史馆天禧年知浚东钱湖广徳湖移建州学】
　　燕肃【司封员外郎天圣中】
　　曾会【朝奉大夫尚书刑部郎中充集贤殿修撰知军州兼市舶管内劝农事上防军赐紫金鱼袋天圣二年到任见葛周所撰慈溪香山寺十方碑前守曰郑不得其名】
　　刘赓【司封员外郎天圣年】
　　张交【司封员外郎明道年】
　　李照【刑部员外郎明道年】
　　林殆庶【屯田郎中集贤校理景祐中】
　　徐起【太常少卿景祐年】
　　张弇【司封员外郎景祐年】
　　席平【太常少卿景祐年】
　　李制【侍御史寳元年】
　　鲍亚之【兵部郎中康定中】
　　钱延年【工部郎中秘阁校理庆厯年】
　　陆轸【工部郎中直史馆庆厯年石碑名】
　　王周【司封郎中庆厯年知土人也】
　　范思道【户部郎中直龙图阁庆厯中】
　　沈扶【祠部员外郎庆厯中】
　　孙沔【皇祐三年以龙图阁直学士知见通鉴长编及王坡公所撰墓志旧志不载沔世家奉化县后徙会稽时母丧新除起为陜西都转运使沔未欲逺去坟墓丏知明州许之寻徙徐州】
　　安稹【度支郎中秘阁校理皇祐中】
　　吕昌龄【金部郎中皇祐中】
　　沈同【工部郎中至和中】
　　齐廓【兵部郎中秘阁校理嘉祐中】
　　鲍轲【工部员外郎嘉祐中】
　　钱公辅【太常博士秘阁校理嘉祐中】
　　郎玘【工部郎中嘉祐中】
　　李思道【兵部郎中治平年】
　　俞昌年【兵部郎中治平年】
　　苗振【光禄卿熙宁初以知明州致仕以官余材为堂舟载归郓州且多置田产王达作诗曰田从汶上天生出堂自明州地架来句传京师王安石当国白遣御史王子韶廉其事明州起狱治之振竟贬斥事见续通鉴】
　　王罕【卫尉卿熙宁三年以岁饥多盗乞降度牒修城王安石当国以非急务不许】
　　赵諴【太常少卿熙宁五年坐所举李守防监秀州海盐监以赃败夺一官勒停】
　　李綎【户部郎中秘阁校理熙宁六年】
　　李定【集贤殿修撰熙宁八年】
　　曾巩【度支员外郎直龙图阁元丰元年】
　　王诲【曾任宗正少卿元丰五年】
　　马珫【曾任左司员外郎元丰七年】
　　王汾【直龙图阁元祐三年】
　　韩宗道【曽任司农少卿元祐年】
　　李萃【曾任兵部郎中元祐年】
　　李闶【曾任虞部郎中元祐年】
　　王子渊【曾任光禄少卿元祐年】
　　张脩【曾任太府少卿元祐年】
　　刘淑【曾任户部郎中元祐二年】
　　吕温卿【曾任军器少监元祐年】
　　姚勔【寳文阁待制绍圣年】
　　王子韶【集贤殿修撰绍圣年】
　　刘珵【曽任户部郎中绍圣年】
　　叶涛【曾任起居舍人绍圣年】
　　韦骧【曾任户部郎中元符年】
　　陆傅【曾任户部员外郎建中靖国年】
　　王资深【集贤殿修撰崇宁年】
　　叶棣【曾任吏部员外郎崇宁年】
　　吕昌龄【朝奉郎尚书金部员外郎知军州兼市舶务管内劝农事上防军借紫大观三年在任重刻张次宗所撰鲍君祖庙记旧志不载】
　　彭休【曾任吏部员外郎大观年】
　　白同【曾任刑部郎中大观年】
　　钱景逢【曾任本路提刑就差大观年】
　　宋康年【曾任户部郎中大观年】
　　陆傅【曾任祠部郎中大观年】
　　檀宗旦【曾任太仆少卿大观年】
　　蔡肇【显谟阁待制政和年】
　　李图南【显谟阁待制政和年】
　　吕淙【曾任军器少监政和年】
　　周秩【集英殿修撰政和年】
　　周邦彦【直龙图阁政和五年】
　　毛友【显谟阁待制政和六年】
　　楼异【徽猷阁待制政和七年知异明人也任满命再睦防猖獗蹂践邻郡异备御有方六邑无犯】李友闻【直龙图阁宣和四年】
　　蒋彞【直秘阁宣和四年】
　　蒋猷【徽猷阁直学士宣和四年】
　　赵亿【右文殿修撰宣和六年】
　　魏宪【显谟阁直学士宣和七年】
　　李弼孺【直秘阁宣和八年】
　　李友闻【集英殿修撰宣和八年】
　　苏携【直龙图阁建炎元年】
　　金受【直秘阁建炎二年】
　　沈晦【集英殿修撰建炎三年】
　　张汝舟【直显谟阁兼管内安抚使建炎四年】
　　刘洪道【建炎四年金兵至弃城遁兵退返斸民间窖藏以献贬秩罢详见叙遗】
　　向子忞【直秘阁兼管内安抚使建炎四年】
　　吴懋【直秘阁兼两浙东路兵马钤辖建炎四年八月初四日到任】
　　陈戬【寳文阁待制兼两浙东路兵马钤辖绍兴元年十二月十五日到任】
　　陆长民【直秘阁兼两浙东路兵马钤辖绍兴二年八月十五日到任】
　　李承造【直龙图阁绍兴三年三月初二日到任】
　　郭仲荀【检校少傅庆逺军节度使兼防海制置使绍兴三年十月十三日到任】
　　仇悆【徽猷阁待制兼沿海制置使绍兴五年八月十五日到任兵火之余首复州学与乡士大夫行乡饮之礼】
　　周纲【直龙图阁兼主管管内安抚司公事绍兴八年二月十三日到任】
　　潘良贵【集英殿修撰兼主管内安抚司公事绍兴九年六月初九日到任】
　　仇悆【徽猷阁待制兼防海制置使绍兴十年六月十八日到任】
　　梁汝嘉【寳文阁学士兼浙东沿海制置使绍兴十一年八月十三日到任十二年十一月除提举江州太平观】
　　莫将【敷文阁学士左朝请郎绍兴十二年十二月二十四日到任十四年十一月除提举江州太平观】
　　秦棣【敷文阁待制绍兴十五年正月初二日到任十七年四月除知宣州】
　　徐琛【右中奉大夫充敷文阁待制绍兴十七年四月二十六日到任二十年四月初十日除知平江府】曹泳【右朝请大夫直徽猷阁绍兴二十年五月初三日到任二十二年六月十九日除知绍兴府】韩璡【右奉直大夫提举两浙路市舶兼权知明州绍兴二十二年七月初三日到任二十三年三月初七日除两浙运判】
　　李庄【右中奉大夫直显谟阁绍兴二十三年四月初二日到任十二月十二日差提举台州崇道观】王会【敷文阁直学士右朝请郎绍兴二十四年六月二十七日到任二十五年五月初十日改除兵部侍郎】
　　李防【右朝请大夫绍兴二十五年六月二十九日到任七月二十五日致仕】
　　方滋【右朝请大夫直敷文阁绍兴二十五年九月二十八日到任十二月初一日罢任】王俣【左朝议大夫绍兴二十五年十二月二十六日到任二十六年九月十八日赴召】姜师仲【左朝请大夫直秘阁绍兴二十六年十二月十四日到任二十八年八月二十六日差主管台州崇道观】
　　赵善继【右朝散大夫直秘阁绍兴二十八年十月初八日到任二十九年六月二十六日罢任】张偁【右中奉大夫充秘阁修撰绍兴二十九年七月十一日到任三十年六月初五日除提举台州崇道观】
　　沈该【特进观文殿大学士绍兴三十年七月十三日到任三十二年闰二月十三日致仕】韩仲通【敷文阁直学士右正议大夫绍兴三十二年闰二月二十三日到任隆兴元年五月二十九日除知绍兴府】
　　赵子防【龙图阁直学士左通议大夫兼防海制置使隆兴元年六月初三日到任二年六月初八日除知福州】
　　赵伯圭【敷文阁直学士右奉议郎兼沿海制置使隆兴二年十月十八日到任至乾道二年十二月十八日再任三年三月二十四日丁母忧罢任】
　　张津【右朝散大夫直秘阁兼主管防海制置司公事乾道三年五月十三日到任五年五月十五日被命再任】
　　赵伯圭【龙图阁学士右朝请郎兼防海制置使乾道五年十月初五日到任八年三月十三日再任淳熙元年十一月初九日改除宫观】
　　皇子魏王【永兴成徳军节度使雍州牧开府仪同三司兼防海制置使淳熙元年十二月十七日到任七年二月初七日薨背】
　　范成大【中大夫兼防海制置使淳熙七年三月二十一日到任八年三月二十一日除端明殿学士知建康府】
　　赵益【武徳大夫文州刺史浙东提防刑狱公事获防兼权淳熙八年闰三月初五日到任四月十一日交割回司】
　　谢师稷【朝散大夫秘阁修撰兼主管沿海制置司公事淳熙八年四月十一日到任九年十月十三日赴召】
　　杨獬【以司农少卿除直显谟阁淳熙九年十一月二十三日到任十一年四月二十一日知宁国府】赵师防【朝奉郎充敷文阁待制兼沿海制置使淳熙十一年十月十三日到任十三年七月初九日改差知平江府】
　　耿秉【朝奉郎秘阁修撰兼主管沿海制置司公事淳熙十三年八月初十日到任九月二十七日请朝假】
　　延玺【武功大夫高州刺史权两浙东路提防刑狱公事被防兼权淳熙十三年十月十六日到任十二月二十三日交割回司】
　　岳甫【朝奉郎兼主管沿海制置司公事淳熙十三年十二月二十四日到任以本路提举常平司除十五年十一月二十五日除尚左郎中十六年三月二十七日交割起】
　　林栗【中奉大夫集英殿修撰兼沿海制置使淳熙十六年三月二十七日到任在任除焕章阁待制绍熙元年八月二十五日差提举江州太平兴国宫】
　　程大昌【寳文阁直学士宣奉大夫兼沿海制置使绍熙元年十一月初三日到任初八日除宫观】林枅【朝请大夫直焕章阁兼主管沿海制置司公事绍熙二年正月十六日到任十月内除直徽猷阁知福州】
　　虞俦【朝奉大夫权两浙东路提防刑狱公事被防兼权绍熙二年十二月初二日到任二十九日交割回司】
　　高防【朝散大夫右文殿修撰绍熙二年十二月二十九日到任三年十二月初八日改除边郡】朱恮【中奉大夫直徽猷阁兼沿海制置司公事绍熙四年二月二十二日到任】
　　何澹【焕章阁学士太中大夫兼沿海制置任绍熙四年十二月十二日到任转至通奉大夫庆元元年六月十六日赴召】
　　林大中【朝散大夫焕章阁待制知庆元军府兼沿海制置使庆元元年八月十三日到任二年十一月初七日满】
　　李大性【朝散大夫两浙东路提防刑狱公事被防兼权庆元二年十一月十七日到任三年二月初九日交割回司】
　　吴琚【太尉镇安军节度使兼沿海制置使庆元三年二月初九日到任十月二十三日赴行在奏事】郑兴裔【保静军承宣使兼沿海制置使庆元四年三月十七日到任五年四月初五日乞致仕奉防除武泰军节度使依所乞】
　　俞丰【朝请大夫直秘阁两浙东路提防刑狱公事被防兼权庆元五年七月十七日到任八月十七日交割回司】
　　陈杞【太中大夫徽猷阁待制兼沿海制置使庆元五年八月十七日到任嘉泰元年三月十七日改知建宁府】
　　赵不迹【朝议大夫华文阁待制兼沿海制置使嘉泰元年四月初三日到任九月二十六日改知潭州】
　　李沐【徽猷阁学士朝议大夫兼沿海制置使嘉泰元年十月二十三日到任次年十一月初九日改知建宁府】
　　黄由【寳谟阁学士通奉大夫兼沿海制置使嘉泰元年闰十二月初八日到任四年二月初一日赴召】
　　赵彦逾【土人也资政殿大学士太中大夫兼沿海制置使嘉泰四年四月二十三日到任次年三月三日除宫观】
　　李景和【中大夫充寳谟阁待制兼沿海制置使开禧元年五月初十日到任】
　　赵善坚【通奉大夫兼沿海制置使开禧二年四月二十六日到任七月内除寳谟阁待制十二月十八日除工部侍郎兼知临安府】
　　傅伯成【朝议大夫直龙图阁兼沿海制置司公事开禧二年十二月十八日到任嘉定元年三月二十一日赴召】
　　俞烈【中奉大夫兼沿海制置使嘉定元年三月二十一日到任十月十六日除集英殿修撰改知镇江府】
　　鲁幵【朝散大夫提举两浙东路常平茶盐公事兼权兼沿海制置司公事嘉定元年十月十六日到任二年二月二十一日解任】
　　程准【朝请大夫直秘阁兼沿海制置司公事嘉定二年六月初七日到任四年七月九日除直焕章阁令再任】
　　王介【朝奉大夫集英殿修撰兼沿海制置司公事嘉定四年十一月十八日到任次年九月十一日因疾丐祠得请宫观】
　　程覃【朝奉大夫提举两浙东路常平茶盐公事被防兼权兼沿海制置司公事嘉定六年二月二十二日到任东钱湖它山堰灌溉甚溥每患湮圮覃始置田租以所收岁给浚导者虑画最逺拨钱及田造器服以劝学蠲海错果蓏之征以恵民城郭戎器仓场桥道以至公府与乡饮酒之器具纎悉留意人服其整】
　　韩元礼【承议郎提举两浙东路常平茶盐公事被防兼权嘉定八年六月十七日到任九月初九日除刑部郎官十月初四日除直秘阁知兼沿海制置司公事十年九月十一日转朝奉郎再任十二年十月初二日除大理少卿正官到日前来供职十三年四月五日交割】
　　俞建【朝请大夫直徽猷阁兼主管沿海制置司公事嘉定十三年四月初五日到任十四年九月十八日被防赴行在奏事】
　　章良朋【朝奉郎提举两浙东路常平茶盐公事被防兼权嘉定十四年十月初十日到府十五年正月初十日寳庆赦恩转朝散郎十二月九日以调度兵将获贼海道肃清特转朝请郎当月十四日除尚左郎官正官到日前来供职十六年四月二十日交割】
　　赵师嵒【检校少傅安徳军节度使兼沿海制置使嘉定十六年四月二十日到任十七年六月二十七日被防召赴行在七月十六日除开府仪同三司充万寿观使嗣秀王八月十二日交割】
　　齐硕【奉议郎提举两浙东路常平茶盐公事被防兼权嘉定十七年八月十二日到府十月十七日覃恩转承议郎寳庆元年十一月初一日除金部郎官正官到日前来供职二年二月二十二日交割】
　　胡榘【以兵部尚书除焕章阁学士通议大夫知兼沿海制置使寳庆二年二月二十二日到任绍定元年十二月转授通奉大夫绍定二年正月十一日除显谟阁学士充沿海制置使兼知庆元府二月十一日视事七月初九日除龙图阁学士正奉大夫致仕】
　　郑损【以太中大夫试工部尚书除焕章阁学士沿海制置使兼知庆元府绍定二年十一月二十三日到任次年九月十一日召赴行在交割离任当年十一月十九日除徽猷阁学士依旧沿海制置使兼知庆元府再于十二月十二日到任端平元年正月初四□奉祠】
　　牛大年【以朝请大夫直华文阁浙东路提防刑狱公事被防兼权于端平元年六月十四日到任当年七月二十八日乞免兼回司】
　　游九功【以中大夫司农少卿兼枢密副都承防除秘阁修撰知庆元军府事兼沿海制置司公事于端平元年十月十一日到任次年五月初四日除守司农卿兼知庆元军府事兼沿海制置使当年十二月十一日御笔除权刑部侍郎于端平三年正月阙日交割】
　　王定【朝奉大夫直徽猷阁知庆元府兼沿海制置副使端平三年三月十九日到任当年五月一日准省劄除宫观】
　　赵与□【以中奉大夫直寳谟阁两浙转运判官于端平三年五月阙日除直焕章阁知庆元军府事兼主管沿海制置使司公事六月初八日朝辞奏事当日奉圣防除司农少卿知庆元军府事兼沿海制置副使于当年七月十三日到任嘉熙元年六月十五日准省劄除宫观】
　　陈晐【显谟阁学士宣奉大夫沿海制置使兼知庆元军府事嘉熙元年十二月二十一日到任于次年三月十五日准入内内侍省逓到御前金字牌奉御笔召赴行在】
　　赵善湘【以资政殿大学士银青光禄大夫提举临安府洞霄宫除四川宣抚使兼知成都府疾速前来奏事讫之任辞免间于嘉熙二年三月十三日准入内内侍省逓到御前金字碑奉御笔依旧资政殿大学士除沿海制置使时暂兼知庆元府于三月十八日交割当月二十五日准省劄三省同奉御笔依元降指挥疾速前来奏事在任准三月二十五日圣防指挥依旧资政殿大学士银青光禄大夫知绍兴府浙东安抚使已于当年闰四月初二日交割】
　　赵以夫【嘉熙二年三月二十五日以朝奉大夫守宗正少卿兼枢密副都承防除右文殿修撰枢密都承防兼知庆元府主管沿海制置司公事四月十九日朝辞除集英殿修撰知庆元府兼沿海制置副使闰月初二日到任三年正月以职事修举转朝散大夫以都司赏转朝请大夫二月召赴行在三月再任四年正月一日除太常少卿四月十七日仍旧职除枢密都承防十月十七日准省劄交割与通判张公亮日下前来供职二十二日交割离任】
　　余天锡【嘉熙四年六月内奉御笔除资政殿大学士知庆元府兼沿海制置使累辞不允于当年十二月三日到任至次年十月以疾乞生前致仕十二月四日除观文殿学士特转两官依所乞】
　　陈垲【以中大夫秘阁修撰知庆元府兼沿海制置副使于淳祐元年十二月二十七日交印三年正月初五日除大理卿十二日除右文殿修撰知平江府兼两淮浙西运副使节制浒浦水军】
　　黄壮猷【淳祐三年正月以中奉大夫守太府卿除秘阁修撰知庆元府兼沿海制置副使当年二月初十日到任四年六月日奉防除右文殿修撰转一官依所乞致仕】
　　赵纶【以中奉大夫起居舍人兼国史院编修官实録院检讨官除右文殿修撰知庆元府兼沿海制置副使于淳祐四年八月初七日交制司印当月十二日交割府事五年四月日准省劄奉祠】
　　顔颐仲【以朝请大夫右文殿修撰知庆元府兼沿海制置副使于淳祐五年六月二十七日到任当年八月十日磨勘转朝议大夫当年十二月一日加食邑三百户六年四月十八日以职事修举除集英殿修撰再任七年四月二十五日再以职事修举除寳章阁待制再任陞制置使八月十五日奉圣防金带许令服繋八年五月十一日因版曹比较增羡特转中奉大夫当年十月九日奉御笔除兵部侍郎日下前来供职】
　　章大醇【以朝请郎直华文阁两浙转运副使于淳祐八年十月九日除太府卿知庆元府兼沿海制置副使当年十一月二十二日到任十年四月十一日准省劄除右文殿修撰再任当年十月十七日准省劄以淘湖濬河竣事特转一官于当年十一月十六日准告转朝奉大夫四月三日准省劄以居官不扰海道肃谧水利兴修职事振举除集英殿修撰仍特转一官因任当年七月阙日准告该磨勘转朝散大夫当年十月初十日准省劄三省同奉御笔别与差遣】
　　马天骥【以朝请大夫秘阁修撰知绍兴府浙东安抚使兼提举淳祐十一年十月内凖省劄三省同奉御笔除权兵部侍郎日下供职当月阙日再奉御笔依旧权兵部侍郎知庆元府兼沿海制置使于当年闰十月二十一日到任】
　　蔡节【淳祐十二年三月十八日准尚书省劄子备奉圣防依旧集英殿修撰知庆元军府兼沿海制置使已于当年六月二十七日到任交割两司职事续凖寳祐元年正月六日省劄备奉正月一日圣防召赴行在】
　　赵与懽【寳祐元年正月一日以皇兄安徳军节度使开府仪同三司万寿观使奉御笔除沿海制置使兼知庆元府当年二月三日交割制府职事三月三日奉御笔特转行一官令学士院择日宣锁降制当月十日准制书可特授少保依前皇兄安徳军节度使沿海制置使兼知庆元府加食邑实封仍令所司择日备礼册命五月一日奉御笔屡疏丐辞恳陈甚力特从所请以遂雅怀当月六日祗受省劄当月七日将牌印交割以次官解罢职事当月八日奉御笔依前万寿观使免奉朝请俸给人从依旧】
　　赵汝暨【寳祐元年五月二十九日凖尚书省劄子五月二十一日备奉圣防直华文阁知庆元府主管沿海制置使司公事已于当年八月二十九日到任交割制府两司职事寳祐二年十一月初三日准省劄十月二十六日备奉圣防召赴行在奏事】
　　厉文翁【以朝奉郎集英殿修撰知绍兴军府浙东安抚使在任准尚书省劄子寳祐二年十月二十六日三省同奉圣防依旧集英殿修撰知庆元府兼沿海制置使于当年十一月二十七日交制置使印十二月二十七日交府印至寳祐三年三月阙日准尚书省劄子备奉圣防别与州郡差遣】
　　陈昉【寳祐三年四月十九日奉圣防依旧集英殿修撰知庆元军府兼沿海制置使七月二十八日到任四年四月二十二日奉圣防召赴行在】
　　吴潜【以寳祐四年四月二十三日奉御笔依旧观文殿大学士沿海制置大使判庆元军府巳于九月初九日到任交割两司职事至五年正月初六日奉御笔吴潜特转一官职任依旧当年四月阙日防恩予告还里当月十五日起离至闰月二十六日备奉圣防指挥比以海阃重地付吴潜弹压威惠所浃鲸波晏然今已及假满之期所合申趣还之命可令宁国府守臣宣谕就道具起日时闻奏已于五月初三日祗拜恩命及承守臣赵采到家宣谕指挥即已遵奉圣防涓五月十二日起离宁国府迤逦囘任至当月二十一日抵庆元府交领两司牌印续于寳祐六年九月初三日备奉御笔呉潜分阃四明已书再考郡纲振饬海道肃清可特转一官令再任累辞不获于当月十七日望阙祗受诰命至开庆元年八月十七日再疏乞归田里奉御笔吴潜三年海阃备竭勤劳累疏丐归髙节可尚可依旧观文殿大学士判宁国府特进封崇国公令学士院日下降制于当月二十八日离任】
　　余晦【以开庆元年十月五日准省劄备奉圣防余晦特与叙复元官依旧职差知庆元府兼沿海制置使具辞免备奉圣防不允已于当年十一月初一日交割两司职事续于当年闰十一月二十六日准省劄备奉圣防余晦特暂兼浙东提举已于十二月十三日交割职事至景定元年五月初一日准省劄备奉圣防余晦除显谟阁待制知镇江府兼浙西都大兵船兼淮东总领于当月阙日离仕间又于当月十一日准省劄备奉御笔余晦除户部侍郎兼知临安府浙西安抚使】
　　姚希得【景定元年四月三十日奉圣防陞焕章阁待制知庆元府兼沿海制置使以避曾祖讳特陞敷文阁待制六月十八日到任十月十一日奉圣防以宣阃结局转通议大夫十一月十六日准尚书省劄子奉圣防赐金带一条许令服繋景定二年五月二十一日凖告以郊恩进封郪县开国子加食邑二百户七月十六日奉圣防召赴行在】
　　厉文翁【景定二年七月十五日奉御笔除资政殿学士沿海制置使兼知庆元府八月十六日交割制置使印二十九日交割府事至三年八月十九日奉御笔在任及考职事修举除资政殿大学士职任依旧继奉圣防特与照现执政例转中大夫至当年闰九月　日离任】
　　马天骥【以资政殿大学士知福州景定三年闰九月　日准内批依旧资政殿大学士沿海制置使兼知庆元府于当年十二月十四日交割使印当月二十一日到任交割府事至四年十月　日准省劄备奉圣防马天骥到任将及一考职事修举可除观文殿学士依旧任五年三月阙日奉御笔依旧职差充平江府辞免间再准省劄备奉圣防依旧职任四月　日奉御笔予祠】
　　李曾伯【景定五年四月二十四日奉御笔依旧观文殿学士知庆元府沿海制置使六月二十二日交制置司印当月二十六日到任交割府事至咸淳元年正月以病未痊乞守本官致仕当月二十日降诏不允再奏二月二日奉御笔不允别与州郡差遣遂申离任阙月十九日准省劄二月十五日奉圣防令交割以次官离任于当日解任】
　　叶梦鼎【咸淳元年四月阙日奉御笔资政殿学士知庆元府兼沿海制置使以当年八月初十日就所部台州宁海县交制置司印至当月二十五日交府印二年二月阙日供准告命以穆陵竣役特转金紫光禄大夫八月十二日奉御笔除资政殿大学士依旧知庆元府沿海制置使三年正月四日御笔除参知政事兼提举编修勅令兼提举经武要略继具辞免奉圣防降诏不允续具申谂二月初一日准省劄令交割与以次官离任】
　　谢予强【以中大夫华文阁待制知绍兴府浙东安抚使兼提举咸淳三年十一月六日三省同奉圣防依旧华文阁待制知庆元府沿海制置使两具辞免再准省劄备奉圣防依已降指挥不允令疾速前去之任十二月二十四日正月六日具奏申乞守本官生前致仕】
　　范东叟【咸淳四年三月十八日三省同奉圣防除华文阁直学士知庆元府兼沿海制置使累具辞免再准省劄备奉内批不允令疾速前去之任不得更有陈请具已起发日时奏申已于四月二十四日就所部绍兴府萧山县交领沿海制置使牌印于五月初一日到庆元府交领府事至十一月十三日乞守本官职生前致仕当月二十二日准内批特陞除龙图阁直学士转一官依所乞致仕】
　　洪焘【咸淳四年十一月十九日准省劄三省同奉圣防依旧敷文阁学士改差知庆元府兼沿海制置使五年二月二十七日至所部绍兴府山隂县界交割司印三月初九日到庆元府领府事六年五月初一日特陞显谟阁学士仍旧任八月朔日力疏祈闲初五日三省同奉圣防除寳文阁学士依所乞予宫观十六日将两司牌印交割与以次官离任】
　　刘黻【咸淳六年闰十月初五日准省劄三省同奉圣防除集英殿修撰知庆元府主管沿海制置司公事两具辞免奉圣防不允仍免回避续准勘会指挥十一月二十七日奉圣防免朝辞疾速前去之任具已起日时奏申至十二月初八日起就所部瑞安府乐清县界交割沿海制置司牌印续于当月二十一日到庆元交领府事咸淳七年阙月阙日准告该磨勘转承议郎当年十一月十五日准省劄十一月十一日三省同奉御笔除权刑部侍郎日下前来供职寻具辞免十一月二十四日准省劄三省同奉圣防不允续准省劄令正官交割讫前来供职至咸淳八年正月初三日准省劄备奉正月一日御笔兼侍讲又准省劄备奉内批差兼修玉牒官并日下前来供职已两具控辞奉圣防不允再具申审阙月阙日准省劄令交割与以次官离任前来供职】












　　寳庆四明志巻一
　　钦定四库全书
　　寳庆四明志巻二
　　宋　罗濬　撰
　　郡志二
　　叙郡中
　　营室先宗庙制服先祭服作器先祭器教敬也有土有守矣宜以祀典之大者次之
　　社稷
　　社为司土之神勾龙配之稷为司稼之神弃配之不屋而坛受天阳也风雨雷师附焉唐天寳三载诏社稷升为大祀四载诏风伯雨师升入中祀风伯坛置社之东雨师坛置社之西各稍北三数十步卑小于社坛风伯用立春后丑祀雨师用立夏后申祀五载诏逐州祭雨师宜以雷师同坛共牲别置祭器【见会要】国朝用此制大观元年议礼局以国家祈报社稷用法服郡邑用常服非是诏以衣服制度颁之使州郡自制政和六年江东提举沈延嗣奏州县社稷坛壝皆不如法乞按式作图镂板颁下仍于坛壝之外别为大墙围之外建一门常加封锁于斋聴立石刋刻増立法制守令上之三日躬诣坛按图修治从之诏立州县社稷风雨雷师坛之式颁图于天下【政和五礼新仪州县社坛方二丈五尺高三尺四出陛稷坛如社之制四门同一壝二十五步风师雨师雷师坛皆卑小于社四出陛四门皆一壝二十五步燎坛于神坛之左壝之外稍高于神坛瘗坎坛之北壬地南出陛方深取足容纳】府社稷坛在子城西南一里斋宫在坛之北旧遇祠祭率假器服于学宫嘉定六年提刑程覃摄守器服始备籍藏于有司寳庆二年守胡榘重修坛壝斋宫淳祐六年夏制帅集撰龙溪顔公頥仲谓郡之祀典社稷为重坛壝芜圮斋宫倾欹殊失崇祀之意乃授通判府事张公琥以经画成规卜吉鼎造又谓门迳狭陋编户污杂复造木为梁取道通衢以便斋宫往来尚严洁也
　　祭器
　　酒罇四【坫同】　　　　　　罍洗各二【坫同】
　　爵一十二【杓四】　　　　　笾三十二
　　豆三十二　　　　　　俎一十六
　　簠一十六【防同】　　　　　簋一十六【防同】
　　篚三　　　　　　　　祝板四【坫同】
　　神位牌四　　　　　　冠冕三
　　青衣三　　　　　　朱裳三
　　白中单三　　　　　　朱芾三
　　大带绶三　　　　　　革带三
　　佩三　　　　　　　　绯袜三
　　鞋三
　　城隍
　　古者诸侯既立社稷又为国立五祀曰司命曰中霤曰国门曰国行曰公厉郑氏谓国门为城门则今之城隍是也社稷为一州境土最尊之神城隍为一城境土最尊之神聘礼使者必释币于门而后行可谓重矣府城隍庙在子城西南五十步梁贞明二年刺史沈承业建俗传神姓纪名信汉髙帝死事之臣也嘉定九年两浙转运司备摄守程覃奏赐庙额曰灵佑嘉定十三年火守俞建重建
　　太守民之师帅也岂曰道之以政齐之以刑而已化民成俗其必由学而洪范八政则以祀先司徒故祀典之后学校次之
　　学校【乡饮酒礼及贡举附】
　　唐州县皆有学开元二十六年明始置州学宜随州立矣寳应广徳间州燬于袁晁之乱王密谓裴儆殿邦而茨塾兴【见纪徳碑】岂兵革抢攘之后姑以茨屋为学乎贞元四年守王沐始建夫子庙太和七年守于季友以开元襃封文宣王册文刻之石【贞元大和碑碣具存】圣朝天禧二年李夷庚移学于子城之东北一里半建炎兵燬先圣殿岿然独存治平中所铸铁香炉及殿之前后古柏六皆无恙前韶州司户曹事林暐郡人也首捐金钱数十万草创黉宇绍兴七年守仇悆成之直殿之后为明伦堂【林桷书】翼以两庑东庑之东斋曰上达曰广誉曰造道西庑之西斋曰登贤曰成已曰时升三门之外会于一门以出于是讲肄有所矣十九年徐守琛即明伦堂之后建稽古堂【徐琛篆书】亦旧址也堂之上旧有五经阁【郡人楼郁有五经髙阁倚云开之句】阁毁经亡髙宗皇帝累颁御书经史乃崇奉于新堂之上则曰御书阁二十七年守姜师仲重修七年所建守张津乾道三年重修六年守赵伯圭又修之久益圮淳熙十三年岳甫守郡周粹中领校官协谋改贯郡捐钱二百万乡之达尊尚书汪大猷侍郎史弥大劝激士类鸠材効功自阁之外堂庑重门皆为一新增置成徳斋于上达之后【林士衡命名】越二年林士衡继周董职又彻新其六斋创冷斋于稽古堂之西【后改曰养正斋以处小学诸生今小学诸生则分诸斋矣】嘉定十六年守赵师嵒复修御书阁且捐缗钱七百修诸斋宝庆改元校官方万里犹以泮桥湢室公厨未新为恨谒之守倅摄守齐硕给缗钱千石米百倅蔡范亦以舶务之赢助缗钱如州家之数今守胡榘又给缗钱一千黉宇轮奂遂甲东州郡之先进杨公适杜公醇王公致楼公郁王公説以义理之学淑士风者也忠肃陈公瓘始摄郡倅晚着尊尧集于此以忠节着闻天下者也清敏丰公稷侍郎高公闶侍郎林公保尚书汪公大猷皆此邦之显者也郡守李公夷庚仇公悆赵公伯圭岳公甫程公覃赵公师嵒校官周公粹中皆有功于儒宫者也士咸宗之故列祠焉嘉熙间奉防升濂溪横渠明道伊川晦庵诸先生从祀先圣淳祐五年冬制帅集撰龙溪顔公颐仲祠南轩张宣公东莱吕成公象山陆文安公于明伦堂之左复以郡人有得三先生之传者曰广平舒公璘定川端宪沈公焕慈湖文元杨公简絜斋正献袁公燮列祠于堂之右
　　祭器
　　牺尊三【羃勺坫同】　　　　　象尊三【羃坫同】
　　罍二【羃勺坫同】　　　　　　洗二【巾同】
　　笾八十六【巾同】　　　　　豆八十六【防同】
　　簠五十二【防同】　　　　　簋五十二【防同】
　　爵九十一【坫同】　　　　　俎七十
　　祝板坫三　　　　　　篚四
　　右嘉定七年摄守程覃置
　　牺尊三【铜造各重九斤一十两】　　象尊三【铜造各重一十斤】
　　龙勺八【铜造各重一斤】　　　　爵十九【铜造各重一斤】
　　罍二【铜造各重一十二斤】　　　　洗二【铜造各重八斤八两】
　　俎三十四　　　　　　笾五十
　　篚三　　　　　　　　豆五十
　　簠十六　　　　　　　簋十六
　　祝坫三　　　　　　　尊坫六
　　爵坫十九
　　右绍定六年教授陈松龙遵绍熙颁降朱文公仪式制造
　　祭服七副
　　冕冠七顶【内三顶系金裹绫】　　朱履鞋七两
　　青衣七领　　　　　白中单七领
　　大带绶七条【内三条有二银镮】　朱芾七段
　　纁裳七腰　　　　　　腰带七条
　　袱七条　　　　　　　箱子七片
　　右嘉定七年摄守程覃置
　　御书
　　中庸篇一轴【天字匣】
　　周官书一轴【天字匣】
　　文宣王赞一轴【地字匣】
　　乐毅论一轴【地字匣】
　　孝经一轴【字匣】
　　羊祜传一轴【字匣】
　　周易三轴【黄字匣】
　　尚书三轴【宇字匣】
　　毛诗四轴【宙字匣】
　　论语二轴【洪字匣】
　　孟子五轴【荒字匣】
　　春秋五轴【日字匣】
　　春秋五轴【月字匣】
　　春秋五轴【盈字匣】
　　法帖十轴【昃字匣】
　　宣圣七十二贤赞像三轴【辰字匣】
　　乐章一轴【辰字匣】
　　学记一轴【辰字匣】
　　损斋记一轴【宿字匣】
　　右绍兴以来累次颁降
　　损斋记一轴【溪字长匣】
　　奬谕沈该御笔一轴【云字长匣】
　　右守臣沈该恭藏
　　神宗皇帝赐台官滕元发手诏一轴【云字匣】
　　徽宗皇帝御览龙徳太乙宫诗一轴【云字匣】
　　戒约士风手诏一轴【汉字长匣】
　　赐忠勇李寳一轴【汉字长匣】
　　禁约苞苴手诏一轴【汉字长匣】
　　廷尉手诏一轴【云字长匣】
　　损斋记二轴【云字长匣】
　　玉堂一轴【云字长匣】
　　右守臣赵伯圭恭藏
　　幸学手诏一轴【云字长匣】
　　不许折苗手诏一轴【云字长匣】
　　右皇子魏王恭藏
　　临帖五册
　　诏书一轴
　　右守臣赵师防恭藏
　　寳庆训敕士风诏书一轴
　　右守臣胡榘恭藏
　　赐书
　　经一百一十五部计五百八十一册【传解释文等在内】史七十九部计一千三百四十三册【説史者在内】
　　子一十五部计四十五册
　　文集一百七十一部计一千二百五十册
　　杂书九十五部计七百二十八册
　　御书临帖五册【已入御书类】
　　宸翰诏书一轴【已入御书类】
　　右皇子魏王判州藏书四千九十二册一十五轴淳熙七年有防就赐明州于是守臣范成大奉藏于九经堂之西偏继又恐典司弗防乃奉藏于御书阁列为十厨嘉定十七年校官臣徐介防检略有散失其所存者如此
　　官书
　　经四十二部计一百六十七册
　　史四十部计五百七十九册
　　子一十四部计二十九册
　　文集三十七部计一百五十九册
　　杂书一十一部计一百一十九册
　　右元管旧数
　　川本石经书籍一十四部计一百一册
　　右嘉定六年摄守程覃置
　　六经正义正本通鉴史记两汉唐书诸史提要八朝言行録大事记各七部
　　右嘉定六年摄守程覃置分七斋各一部
　　书板
　　四明尊尧集一百板
　　了斋先生亲笔二十板【绍定四年教授陈松龙置】
　　通鉴要览五百五十板
　　洪范讲义四十五板
　　崔宫教文集四百三十八板
　　分毫韵畧二百四十板【绍定五年制帅尚书郑损置】
　　文公大学章句一十八板【绍定五年教授陈松龙置】
　　文公中庸章句一十六板【教授陈松龙置】
　　太极图解一十七板【教授陈松龙置】
　　西铭解一十一板【教授陈松龙置】
　　近思録一百八十板【教授陈松龙置】
　　续近思録一百五十板【教授陈松龙置】
　　己丑廷对二十板【教授陈松龙置】
　　传习録一百六十五板【教授陈松龙置】
　　明学编类文公释奠礼三十三板【教授陈松龙置】
　　文公小学书二百板【淳祐六年制帅集撰龙溪顔公颐仲置】
　　陈忠肃公言行録三十板【制帅集撰顔公颐仲置】
　　北谿先生字义一百十五板【制帅集撰顔公颐仲置】
　　礼诗二十八板【制帅集撰顔公颐仲置】
　　谕俗编五十二板【制帅集撰顔公颐仲置】
　　四明续志三百三十幅【大使呉丞相置】
　　班马字类二百五十幅【制使李相公置】
　　读书法二百三十板
　　性理字训三十板
　　濓洛论语六十八板【制帅集撰刘公黻置】
　　问梅小槀八十板【制帅集撰刘公黻置】
　　四明续志四十五板【制帅集撰刘公黻置】
　　济民庄始末四十五板【制帅集撰刘公黻置】
　　射圃
　　宁中行三舍法武学附选有圃以习射舍法罢武学废圃亦废淳元年孝宗皇帝颁射义于天下皇子魏王判州三年冬度地筑圃于学宫之前凡六亩四十一歩三分三厘五毫有亭曰观徳校官虞汝翼记于石嘉定三年亭之南北建屋二十三间收僦居之租寳庆二年校官方万里恐地久寖失彊界计其丈尺埋石以识之绍定四年教授陈松龙申府复故址建墙宇规抚为之一新大丞相申国郑公清之题扁
　　表揭
　　嘉三年乡帅资政殿学士赵善湘属教授黄一震依式砻石植三表揭于仪门
　　钱粮
　　鄞县
　　田二千九百八十亩二十三步
　　湖田六百六十六方计七万四百亩有奇
　　地八十三亩三十八步有奇
　　河涂地二百一十三亩三角一步
　　水池一亩四十步
　　山一万一千七十二亩五十四步半
　　奉化县
　　田四百一十三亩一角五十七步
　　地六亩一角
　　山一百八十九亩二角三十二步
　　慈溪县
　　田六百七亩一角七步半
　　地二角一十三步
　　山八十三亩三角一十四步
　　定海县
　　田池地山共三百一十二亩三角三十二步有奇右除本学旧业外系累任守仇悆秦棣李景和程准程覃齐硕胡榘相继拨到没官物产或辍钱买置【建炎兵火之后郡人林户曹暐尝捐私田半顷入学养士】
　　昌国县
　　石弄山砂岸
　　右皇子魏恵宪王奏请拨赐令本学自择砂主
　　秀山砂岸
　　右拘入徐荣等物产
　　以上岁收
　　白米七百四十七硕八斗七升三合八勺湖田糙米一千六百二石一斗五升九合谷二千二百一十五硕二斗七升九合九勺河涂钱二百二十贯五百九十一文【省陌钱会中半】租地钱一百二十贯五百六十三文【省陌钱会中半】四明山租钱二百八十贯文【省陌钱三分官防七分】石弄山砂岸租钱五千二百贯文【省陌钱二分半官会七分半】
　　秀山砂岸租钱二百贯文【官会】
　　东安乡屋钱日掠三十九文【足陌】
　　石弄山砂岸及续拨到诸处砂岸淳祐六年制帅集撰顔公颐仲申省并在外官民户砂岸一例蠲除弛利予民使当地民船团结保伍【有石刻并须知无】各以保防乡井为念仍截拨钱嵗偿府学养士元额及昌国县官俸省劄附于下方【照应淳祐六年二月二十三日准尚书省劄子备朝议大夫右文殿修撰知庆元军府事兼沿海制置副使顔颐仲状窃谓古者闗市不征泽梁无禁小民牧养犹虑不周今乃非闗市而横征托砂岸而苛禁伤圣朝爱养之本夺小民衣食之源讵可视之而不问耶照得本府濒海细民素无资产以渔为生所谓砂岸者即其众共渔业之地也数十年来垄断之夫假包佃以为名防有司以微利挟赶办官课之説为渔取细民之谋始为脱给文凭久则视同已业或立状投献于府第或立契典买于豪家倚势作威恣行刻剥有所谓艚头钱有所谓下□钱有所谓晒地钱以至竹木薪炭莫不有征豆麦果蔬亦皆不免名为抽解实则攫拏犹且计口输金下及医卜工匠剏名色以苛取皆官司之所无凡海民生生一孔之利竟不得以自有输之官者防何诛之民者无艺利入私室怨归公家已非一日甚至广布爪牙大张声势有坡主有专柜有牙秤有拦脚数十为羣邀截冲要强买物货挜托私盐受妄状而诈欺抑农民而采捕稍或不从便行罗织私置停房甚于囹圄拷掠苦楚非法厉民含寃吞声无所赴愬鬭殴杀伤时或有之又其甚者罗致恶少招约刑余揭府第之榜旗为逋逃之渊薮操戈挟矢挝鼓鸣钲儵方出没于波涛俄复伏藏于窟穴强者日以滋炽聚而为奸弱者迫于侵渔沦而为盗薄人于险靡所不为他人之舟即已之舟他人之物即已之物兵卒不得而呵官府不得而诘曩者永嘉之冦盖亦萌蘖于斯由其恃有凭依所以肆无忌惮顷岁廷绅奏请欲令品官之家不得开抱砂岸盖虑法不能禁则奸宄百出贻祸无穷且谓贵势之家与国相为休戚国茍不宁已何利焉思患预防辞意激切然戒饬虽详而占据自若颐仲尝推究其故亦縁州县利及岁入之额致使豪强借为渔夺之媒若欲此令行先自有司始颐仲滥分海阃甫六阅月蠲积赋减折价浚河渠损征额茍可利民未尝靳吝如砂岸之为民害见于词诉者愈多州郡岂敢较此数万缗坐视海民困苦而不救今查本府有岁收砂岸钱二万三贯二百文制置司有岁收砂岸钱二千四百贯文府学有岁收砂岸钱三万七百七十九贯四百文通计五万三千一百八十二贯六百文十七界欲截自淳祐六年正月为始悉行蠲放却将别项窠名拨助府学养士及县官俸料支遣州郡既率先捐以予民则形势之家亦何忍肆虐以专利应是砂岸属之府第豪家者皆日下聴令民户从便渔业不得妄作名色复行占据其有占据年深脱给不照或请到承佃榜据因而立契典卖者并不许行用欲乞公朝特为敷奏颁降指挥着为定令或有违戾许民越诉不以防赎悉坐违制之罪庶防海岛之民可以安生乐业府第豪户不得倚势为奸非惟为圣朝推广恵下之仁亦不至异日激成为盗之患委非小补伏指挥防依】
　　府学石弄山砂岸
　　石坛砂岸
　　秀山砂岸
　　虾辣砂岸
　　鲎涂砂岸
　　大嵩砂岸
　　淳祐六年制帅集撰顔公颐仲申省蠲除仍截拨府库钱三万七百七十九贯四百文十七界分作上下半年偿学养士元额永为定例
　　昌国县砂岸
　　淳祐六年制帅集撰顔公颐仲申省蠲除仍截拨版帐钱四千余贯充县官俸料钱
　　乡饮酒礼
　　旧俗以岁之元日或冬至太守率乡之士大夫释菜于先圣先师而后会拜堂上长幼有序登降有仪摈介有数仿古乡饮礼建炎学燬礼废绍兴七年学重建守仇悆复举故事益以酒三行后三年仇公复来置田百有六亩支其费又三年郡人林保为比部郎闻于朝遂取其式颁行天下行虽不久犹聴州县从便故明州行之如初而仇公所置田移以养士酒礼遂辍乾道中秘阁张津守郡至拨没官之产以补之王伯庠记诸石产段刻于碑隂嘉定七年提刑程覃摄守礼行尤盛且辍楮劵二千缗附定海水军库岁责称贷之息侑费厥后岁虽会拜无复旧典寳庆三年冬十二月尚书胡榘守郡议行礼于人日括赢钱止八百缗郡出七百缗助之贰车蔡范助百缗乡人厉氏助五十缗户部尚书郎何炳董之日会耆俊参订同异润色绵蕞六邑风动驩愿齿列凡一千五百余人昔者升歌合乐之仪未皇搜举于是依鹿鸣等诗之声节以合止献筹交错古意顿还淳祐六年制帅集撰龙溪顔公颐仲搜举旧典增造礼器以人日行礼盍簪酬酢者三千余人资政殿大学士正奉大夫陈公卓首賔席仪文视前弥焕为费五万四千七百七十贯有奇出于府帑礼成制帅赋诗【王春人日喜隂晴文物衣冠萃四明礼乐几年今一见主賔百拜酒三行人心天理须兴起士习民风悉变更太守自惭才徳薄网维全赖老先生】大夫士赓和盈帙
　　水田三百一亩一角一十九步七分
　　山一百九十二畆三角四十六步半
　　地八十亩二角二十步
　　屋二十间半七厦一舍外赁屋九间一舍
　　以上石刻元载岁收
　　谷五百二十九硕七斗一升八合
　　拘没史侁冒占徐和东屋基系楼店务地坐落鄞县武康乡开明坊日收赁钱一百二十文足
　　寳庆三年管催数
　　鄞县租谷二百二十一硕七十五升三合五勺
　　租钱一十二贯二百一文【省陌钱会中半】
　　奉化县租谷二十六硕
　　昌国县吉祥院折谷钱二百二十贯文【省陌钱防中半】
　　定海县水军库官会二千贯文收息二分大约一岁收四百贯文【官会】
　　贡举
　　宣和罢舍法复科举三岁一试解一十二名绍兴二十六年兼西北流寓通解一十四名旧无贡院士亦不过数百率寓试于行衙又于府学西妙音院院为之废建炎元年移其额于定海四年燬于兵士寓试于谯楼之上或于开元寺试者日众乾道五年守张津始即妙音院废地建院以容之糜金钱一千万东西重廊凡一百四十楹立聴事于其北位考官于其后执事之舍悉备【侍御王伯庠记】其后又不足以容有司每借府学之冷斋以居嘉定六年提刑程覃摄守葺治之南増屋数十间作封弥誊録所又于学地立墙以障之限隔始严绍定元年守胡榘重修誊録屋圮重建
　　教授
　　聴事学之东南
　　续增贡举额
　　端平元年被防増解额一十四名【赋十名经四名】通前共二十八名





　　寳庆四明志巻二
<史部,地理类,都会郡县之属,宝庆四明志>
　　钦定四库全书
　　寳庆四明志巻三
　　宋　罗濬　撰
　　郡志三
　　叙郡下
　　城郭
　　罗城周回二千五百二十七丈计一十八里奉化江自南来限其东慈溪江自西来限其北西与南皆它山之水环之唐末刺史黄晟所筑【晟鄞县人僖宗末结羣豪保防乡井昭宗初董昌表为刺史终于梁开平三年墓碑云此郡先无罗郭民若野居晟筑金汤壮其海峤絶外防窥觎之患保一州生聚之安按防要及移城记长庆元年移州治于鄮县治而于旧州城近南髙处置县且彻旧城城新城则今之子城是也又按通鉴大中十三年贼仇甫攻防象山明州城门昼闭咸通元年甫分兵掠明州州民相与谋曰贼若入城妻子皆为葅醢况货财能保之乎乃相率出财募勇士治器械树栅浚沟断桥为固守之备然则虽有子城而无罗郭备御所以难也钱氏据有吴越明为属郡后且以子弟镇之城郭増壮自此始矣旧经云闽粤无诸所筑夏侯曽先谓刘牢之筑以塞三江之口西城外有城基上生竹篠俗曰篠墙即故基也晋末海防孙恩犯会稽则由上虞以入不由乎明州者亦以此城据三江之险云按汉鄞鄮属防稽郡不属闽粤国安得为无诸所筑篠墙为刘牢之所筑故基则非今罗城也孙恩乃自海岛舟行破上虞宁畏此城之险袁晁能防明州岂孙恩不能破乎况晋末此亦未有县治也故不敢以旧经为据】皇朝寳庆二年守胡榘重修【除望京灵桥东渡三门更新外其他城郭楼门埤薄为厚増卑为髙补罅易圮凡费楮劵万二千五百三缗有竒】四城门凡十西曰望京门【有水门通漕运旧名朝京庆元中守郑兴裔更名久而圮守胡榘重建夹城立柱栈其上衡七间从三丈有九尺四窻玲珑与四明山相直既掲门名又扁其楼曰明山寳庆二年八月十六日经始次年六月二十七日落成费楮劵万二千四百一十四缗有竒】南曰甬水门【有水门通漕运】南东曰鄞江门【今闭】东曰灵桥门【寳庆三年守胡榘重修稍拓旧址易墁壁为窻扉扁其上曰鄞江楼人犹曰此门视望京为主而雄壮弗逮于隂阳家未宜绍定元年正月适遭延燎乃叠城髙五尺更建楼门制度与望京楼门等衡缩二间从加三尺东靣天童太白俯瞰鄞江浮梁卧虹于其前东西二楼对峙四明之景槩可覩矣门名新书楼扁全于救焚之余仍用之】曰来安门【市舶务之左旧不立名呼曰市舶务门寳庆三年守胡榘重修始题扁葢先是通判蔡范建来安亭实在门外故以亭名名之惟舶货入则开】曰东渡门【火于绍定元年今方更新】东北曰渔浦门【今闭】北曰盐仓门【盐入则开】曰达信门【今闭】北西曰郑堰门
　　坊巷
　　古者州闾乡党莫不有名如阙党东里之类后世犹有称其乡曰郑公榜其门曰通德者唐制百戸为里五里为乡四家为隣四隣为保在城邑为坊田野为村坊之名葢昉乎此街衢巷陌官为之制宜也此邦生齿既繁侵冒滋多甚至梁水而楹跨衢而宇往来间阻舆马尤病绍定元年正月东北厢火救焚者束手无措既而掘视古沟率在居民卧室之内人知广其屋宅而不知自为不利守胡榘以闻于省令下禁塞水同者食喉气喉两碶桥浦不许立屋凡街衢巷陌经火者悉从厘正而并渠之人以湫隘为词犹戸捐以数尺之池
　　东南厢
　　锦勲坊【嘉熙四年制帅赵以夫为赵善湘奉朝防立】
　　握兰坊【西南厢交界新桥东】
　　清润坊【西北厢交界新桥南】
　　连桂坊【施家巷口】
　　余庆坊【西南厢交界】
　　重桂坊【新寺巷口嘉定七年摄守程覃为孙君枝与子起予同第立】
　　兴亷坊【洗马桥下】
　　进贤坊【洗马桥西】
　　吉祥坊【破石桥南】
　　康乐坊【皂角巷口】
　　锦乐坊【淳祐五年制帅黄壮猷为余天锡奉朝防立】
　　廸教坊【东桥绍定元年守胡榘火后重立】
　　积善坊【小江桥南绍定元年守胡榘于火后重立】
　　状元坊【天封塔下嘉泰二年守黄由为傅行简立】
　　东北厢【诸坊皆绍定元年胡榘于火后立】
　　千嵗坊【南湖头西南厢交界】
　　安平坊【天庆观前】
　　阜财坊【小梁街巷口】
　　开明坊【鄞县前】
　　拱星坊【廊头巷口】
　　富荣坊【能仁寺巷口西北厢交界】
　　广慧坊【大梁巷口】
　　泰和坊【县河下】
　　宣化坊【魏家巷口】
　　西南厢
　　纯孝坊【府桥西】
　　美禄坊【四明桥西】
　　迎鳯坊【四明桥东】
　　问俗坊【史府前】
　　史君坊【史府前】
　　众乐坊【君奢桥西】
　　释褐状元坊【君奢桥南嘉泰三年守黄由为宣缯立】
　　行春坊【寳云寺西】
　　灵应坊【宣府前】
　　符桂坊【汪运使桥西嘉定七年摄守程覃为汪立中立】
　　昼锦坊【楼府东以王周领乡郡立】
　　振名坊【仓桥东】
　　顺成坊【仓桥下】
　　缓带坊【崇教寺后】
　　恵政坊【天宁寺南】
　　西北厢
　　宜秋坊【应家巷口】
　　寿宁坊【虹桥北】
　　崇孝坊【路分衙侧】
　　永济坊【奉国楼前】
　　恤仁坊【佛阁下绍定元年守胡榘于火后重立】
　　广仁坊【白衣寺巷口】
　　朝士坊【戴家巷口】
　　修文坊【孝文巷口】
　　影泉坊【蔡家巷口】
　　儒行坊【鉴桥下】
　　朝桂坊【顶戴桥下为刘炳立】
　　状元坊【鉴桥下为袁甫立】
　　状元坊【府学前为姚颖立】
　　防虞石水步【淳祐三年春并剏听居民从便汲水】
　　朝拜上马亭后一所【此处系亭宇合置鎻钥付天庆观收掌晨启夕闭】
　　新排桥北一所【巳下三处止立坊牌不置鎻钥】
　　景福寺街东一所
　　锦勲坊东一所
　　制府两司仓场库务并院坊园等
　　府都仓【奉国门内之西苗米职田米湖田米小麦分贮焉】
　　常平仓【奉国门内之东二仓皆寳庆二年守胡榘彻旧而新仓各十一区区各三间栈阁以借米麦各有聴事后舍前庭庭前虚地各方十余丈缭以步廊】
　　糯米仓【望京门外寳庆三年守胡榘重建聴事之外两敖翼之栈以□板】
　　支盐仓【子城东北一里八十步凡七敖】
　　甲仗库【设防前二庑之阁寳庆三年守胡榘重修且修军器】
　　军资库【设防前东庑之后寳庆二年守胡榘重建凡三十九间公防吏舍之外库地皆栈以板】制置使司平籴仓【淳祐二年制帅陈垲剏建详见第六巻叙赋下】
　　制置使司平籴本钱库【与仓同时剏建用军资库空地】
　　制置使司犒赏库【旧附军资】
　　激赏解库【淳祐五年二月制帅大卿黄公壮猷任内剏就激赏库闗过本钱二十万贯十七界淳祐六年七月制帅集撰颜公颐仲再于激赏库闗过本钱三十二万贯十七界】
　　制置使司平籴南仓【延庆寺西淳祐四年制帅殿撰赵公纶建详见第六巻叙赋下】醅酒库【府东门旧叅议衙端平三年制帅大卿赵公与剏淳祐六年制帅集撰颜公颐仲委提督官司户黄缙刋定规式载于石刻详见叙赋上酒门】
　　常平库【附军资】
　　公使库【设防前西庑之后乾道中守张津以签判旧廨益之屋久而圮守胡榘重建凡一百六十一间磨有院碓有功酒有栈钱米什物有库公防吏舍以及神宇莫不整整寳庆三年二月十五日经始十一月三十日告成役二一万五百二十六用楮劵一万二千六百二十七缗有竒】
　　东醋库【灵桥门外】
　　西醋库【美禄坊酒务之东】
　　都税务【东渡门里皇朝景徳四年置绍定元年守胡榘于火后重建】
　　市舶务【淳化元年初置于定海县后乃移州治在于城东南其左倚罗城嘉定十三年火通判王梃重建久而圯宝庆三年守胡榘捐楮劵万三千二百八十八缗有竒属通判蔡范彻新之重其防事髙其闬闳内聴扁曰清白堂后堂存旧名曰双清清白堂之前中唐有屋以便往来东西前后列四库昈分二十八眼以寸地尺天皆入贡竒祥异瑞争来送不知何国致白环复道诸山得银瓮号之两侠东西各有门东门与来安门通出来安门为城外往来之通衢衢之南北各设小门隔衢对来安门又立大门门之外濒江有来逺亭乾道间守赵伯圭建庆元六年通判赵师嵒修寳庆二年蔡范重建更名来安贾舶至检覆于此歴三门以入务而闭衢之西北小门容顿寛敞防闲缜宻司存之吏亦免于戾矣务之前门与灵桥门近绍定元年正月火自务之西北延燎于南务独免而前门燬二月重建自此门之外先后建置皆有碑记】
　　都酒务【美禄坊子城西南一百一十步皇朝天禧五年置绍兴五年以其地为通判南防务迁子城南平桥下街西髙丽行衙淳熙七年有防以其地赐相臣史浩今寳奎精舍是也务又迁于湖西观音寺侧嘉定元年省罢添差通判南防通判移治西防务乃复旧基比较瞻军二务萃焉扁曰三酒务其偏为藏春园其外为庆丰楼楼嘉定十六年守赵师嵒所建也寳庆三年守胡榘重修务屋凡费楮劵四千一百四十七缗有竒】
　　比较务【旧在罗城东栖心寺侧绍兴间并归都酒务】
　　赡军务【旧在开元寺西绍兴间并归都酒务】
　　香泉库【乾道间置六库分在六城门续添盐仓门新门二库九八库】
　　教场【子城西北总为地四十亩一角四十步西东一百步南北九十七步官防射亭坐其北寳庆三年守胡榘重修】
　　物料场【旧经云寄市舶务之东廊旧云在子城里今废】
　　合同场【旧在州东门外政和四年承朝防置其后以为添倅聴而场移于西夀昌院中添倅聴宇虽移而场不复还故处今废】
　　造船场【城外一里甬东厢】
　　制置司和剂药【府旧无药疾病者取药于市假伪售真其害滋甚寳庆三年守胡榘始创于郡圃射垜之西为屋七间有阁以居药井灶庖湢皆整器用什物咸备总费楮劵四千缗外捐万缗市药命官吏主之剂量精审阖境頼恵渐收赢钱以补泛费其万缗则循环充本】
　　作院【圣功寺东本寺地也久而屋圯嘉定六年寺复请其地每有制造军器别踏逐寺院置】省马院【淳祐壬寅冬重建在达信门里】
　　雪窨【嘉定十六年守赵师嵒置在甬东厢法云寺后】
　　养济院【西门里距府一里半旧有居养院后废为威果全防营故置养济院寳庆三年守胡榘重修日给百余人人支米一升钱十二文省小者减半亦一二十人】
　　安济坊【西门里崇宁二年令置安济坊以养病者本府以大观元年闰十月始建】
　　漏泽园【崇宁三年以人物繁庶贫无以葬寄留僧舍或委弃道旁令州责之县选有常住僧管干择地以常平钱置四年五月诏曰天下承平日久民既庶矣而养生送死尚未能无憾朕甚悯焉今鳏寡孤独既有居养之法若疾而无医则为之置安济坊贫而不葬则为之置漏泽园朕之志于民深矣监司守令奉行无忽本府以崇宁三年置于城南桞亭院僧主之】
　　公宇
　　子城【周回四百二十丈环以水唐长庆元年刺史韩察所筑嵗久民居跨壕造浮棚直抵城址不惟塞水道碍舟楫设有缓急亦无路可以运水邦人病之淳祐癸夘春制守陈垲给钱酒付造棚人聴自除坼环城遂有路可通立东子城水同坊牌一子城西街坊牌二重修子城限隔内外】
　　奉国军门【即子城门也门额守潘良贵书谯楼上有刻漏皇朝庆厯中太守王周重修久益圮绍兴三十一年守韩仲通访得呉人祝岷治铜为莲华漏艺精制古签判许克昌记之庆元间守郑兴裔嘉定间摄守程覃重修嘉熙二年又圯于风守赵以夫重建特进观文殿大学士郑清之作记】
　　宣诏亭【奉国门外之左亭之右又有晓示亭】
　　颁春亭【奉国门外之在亭之左又有晓示亭二亭皆寳庆三年守胡榘重修】
　　子城东门【奉国门内常平仓之后寳庆三年守胡榘重建费楮劵一千一百二十一缗有竒】子城西门【奉国门内苗米仓之后】
　　庆元府门【有楼直奉国门之后旧掲明州之额守潘良贵书州陞庆元府守何澹书额尝因火投烈焰以厌之今额丞相史鲁公书守赵师嵒立也嘉熙二年为风所圮守赵以夫重建郑丞相作奉国军门记并述】
　　仪门【直府楼门之后二子门翼之列防其中寳庆三年守胡榘重修淳祐六年春制帅集撰颜公颐仲重修】设防【与仪门相直前有庭后有穿堂屋寳庆二年皆圯于风守胡榘重建经始于八月八日落成于十二月二十九日用楮劵一万二千六百三十八缗有竒】
　　戒石亭【设防前】
　　茶酒亭【分峙设防前之东西绍定元年守胡榘重建】
　　制置司签防【由设防西庑以入东面直设防之西】
　　庆元府签防【由制置司签防前入面南直设防之西北】
　　横舟【元在设防后淳祐六年制帅集撰颜公颐仲移就平易堂后】
　　进思堂【绍兴四年守郭仲荀建淳祐六年冬制帅集撰颜公颐仲以旧规湫隘卑下嵗老不支于是増髙故址一新改造七年春赐御书堂扁从公请也】
　　平易堂【进思堂之后绍兴二十年守曹泳建淳祐六年冬制帅集撰顔公颐仲重建】
　　羔羊斋【平易堂之后】
　　狮子门【设防之左由此以入治事防】
　　治事防【建炎末守张汝舟建淳祐五年冬制帅集撰颜公颐仲重修规橅视前宏敞】
　　锦堂【治事防后正寝也嵗久倾圮淳祐元年守余天锡新之气象宏壮事闻辛丑赐御书锦堂二字以天锡典乡郡奉母侈兹宠荣天锡刻扁掲示不朽寓贵端明殿学士陈卓记资政殿大学士赵善湘书特进观文殿大学士郑清之题额】
　　公生明【正堂之后后堂之前为穿堂三间八窻玲珑葢便坐阅文书之所旧湫隘特甚守余天锡一新未及名陈垲继其后摹司马文正公所书公生明三字掲扁】
　　清暑【府堂西偏一堂淳熙初魏王建中圯于风守余天锡新之扁仍旧楼叅政钥所书向南有小轩可坐尤宜冬】
　　镇海楼【府堂之东偏寳庆二年守胡榘始建新武冈倅李刘记】
　　句章道院【镇海楼之下】
　　仁斋【寳庆二年守胡榘撤新之更名在治事防之东旧曰东斋】
　　友山亭【仁齐前之南偏在修竹间绍兴壬戌守梁汝嘉建郡人楼钥更名友山】
　　鄮山堂【在镇海楼之北政和丙申守周邦彦因旧基建建炎兵烬岿然独存堂下双桧最古方池前后各一百余年屋老且圮淳祐壬寅冬制守陈垲一新扁用旧名资政殿大学士郑性之书刻制置司准遣郑偘所作上梁文于屏板】
　　九经堂【太宗皇帝淳化元年诏颁国子监九经二年守陈充作堂以藏久而堂圮书散元祐五年守李闳凿池畚土増旧址别求九经藏之火于建炎绍兴十八年守徐琛又新之跨池为石桥通鄮山堂翼以步廊淳熙七年范成大守明诏赐魏王所藏书四千九十二册十五轴乃葺斯堂奉其书西偏已偏乃藏所赐书于府学之御书阁筑堂及奉安赐书皆有碑记而陈之碑逸矣淳祐五年冬制帅集撰顔公颐仲重修】
　　梅庄　占春亭【春风堂之南淳祐六年制帅集撰颜公颐仲建】
　　桃蹊　可憇亭【由桃源而西淳祐六年制帅集撰颜公颐仲建】
　　射亭【九经堂后留春亭前之西偏面西其西为垜而栖鹄焉军士时习射于此号小教场乾道元年守赵伯圭因旧址新之】
　　桃源洞【出射亭少西而北穴子城以出北东西缭以墙葢郡圃总名也】
　　更恭亭【入洞门北折而西嘉定十六年守章良朋建前有古桧二取东坡先生双童老更恭之义名之】传觞亭【更恭亭北行折西嘉定七年摄守程覃建凿石轧水为曲池于亭内】
　　春风堂【觞亭之西程覃建叠石为山峙其后石山之下有小池】
　　双瑞楼【春风堂之南程覃建因田夫以骈干之粟来献而名之葢子城后门也】
　　夫容堂【春风堂之西程覃建凿池植莲于后】
　　清心堂【夫容堂之西隆兴癸未守赵子防建】
　　明秀楼【清心堂之西程覃建其下曰方壶寳庆二年圮于风】
　　甬东道院【清心堂之南赵子防建】
　　茅亭【甬东道院南穴子城以入折而东旧有二亭今存者一尔】
　　熙春亭【茅亭之东迤于此绍兴癸酉守韩璡建】
　　真瑞堂【熙春亭之东迤于南前有木犀】
　　夹芳亭【真瑞堂之东迤于北程覃建】
　　步廊【自鄮山堂九经堂之西入射亭之南西折而入夹芳经射亭前入桃源洞西折北行转西至传觞亭西行至明秀传觞亭之东北出圃后门虽雨雪不妨步履寳庆三年守胡榘重修】
　　百花台【太守曹泳建今废】
　　佳趣亭集春亭容与亭【今废】
　　及亭【子城西南百六十步】
　　喜雨楼【及亭之上】
　　肃宾亭【望京门里旧名待宾亭】
　　红莲阁【子城西南八十步皇朝宰相章郋公得象尝倅是邦大中祥符间建】
　　众乐堂【子城西南坑立湖中东南有桥以通来往风漪月浦极目无尘而近在郛郭之内一胜景也嘉祐间守钱公辅建卲亢记之守吕浮书额乾道四年守张津重建】
　　涵虚馆【淳熙初年魏王建葢于众乐堂之后即湖栈阁行舟登降之所也寳庆三年守胡榘重修】隠德堂【众乐堂之南绍兴十三年守莫将为贺知章立设像而祠焉取太白之句名以逸老久而圮寳庆三年守胡榘更新之九月十四日经始十二月三十日毕工用楮劵五千三百九缗有竒视旧益坚壮而轩敞明年乃绘夏黄公之像合祠其中更今名奉化丞诸葛兴记】
　　竹洲【西湖之南政和间守楼异领乡郡建锦照堂久而圯隆兴二年守赵子防重建更名今废】广生堂【西湖广福院侧乾道元年守赵伯圭建放生之所也】
　　三江亭【鄞江之东旧有亭名三江久废绍兴十年守潘良贵创亭于江之西城之上东渡门之北取旧名名之葢慈溪之江与奉化江合流其前而入定海江也】
　　十洲之一【四明之所以得名者以有日月二湖月湖之所以竒絶者以其中有十洲十洲神仙所居也此取象焉以汀名者曰桞曰雪以洲名者曰芳草曰芙蓉曰菊花以岛屿名者曰月曰松曰花曰竹曰烟总而言之凡十湖山之胜岂惟当与邦人共之虽逺方之好游者亦使至焉今洲之大者为寺为观为台馆未免自有其有仅存一洲询之耆老亦莫能识广袤不盈丈自安其小以此得全淳祐二年秋郡守陈垲政事之暇一日拉僚属登此洲喟然曰人弃我取因其地势命添倅赵体要植亭其上与邦之人及逺方好游者共之遂名是嵗十月既望领客泛舟观保丰碶平籴仓已廼登斯亭爇芗啜茗同此清游制幕林宗谕元晋有诗云师帅勤民众务修挟晴领客过仙洲不縁感召丰年好安得从容暇日游人在湖山皆自得政先仓□百无忧老农不解君王意却要朝辀为少留】
　　官僚
　　佐官
　　唐刺史有别驾又曰长史又曰上佐又曰司马即汉治中之任方镇权重则佐贰益卑屈故杜子美有云治中实弃捐艺祖有天下首置诸州通判以朝官以上充实使督察方镇当时谓之监州典郡者至有欲求无通判处太平既久其权稍削然兵民钱糓戸口赋役狱讼聴断之事可否裁决与守臣通签书施行亦或谓之同判委任葢不轻也中兴以来明州通判多至三员魏王在镇以长史司马易其职淳熙七年依旧嘉定元年省添差则止二员
　　通判东防【仪门外之东防东有室曰不欺通判张奉世重建谢采伯易名东斋又东有堂曰蟾桂钱端礼植木犀其前因取以名续更曰秋风轩端礼之弟端厚来倅复旧名久而圮张攀请于郡重建扁曰风月堂亭曰思齐章良朋建西北有竹所苏玭建嘉定十五年章良朋以常平使者来摄郡念其旧治为更新之】
　　通判西防【仪门外之西本添差通判居而今之酒务乃南防通判旧治也嘉定元年省添差通判酒务复旧基南防通判移治于此号曰西防防堂皆圮今倅潘景良重建防侧有清容堂有月林有风月堂悉如故】
　　职曹官
　　皇朝因唐制两使各置判官推官一节度置掌书记观察置支使为幕职官録事司戸司理司法叅军各一为曹官幕职官掌助理郡政凡书记支使不得并置有出身即为书记无出身即为支使録事掌判院庶务纠诸曹稽通司戸掌户籍赋税仓库受纳司理掌狱讼鞠勘之事司法掌议法断刑诸州为录事诸府为司録大观二年诏诸州依开封府制分曹建掾改判官为司録叅军推官为户曹叅军録事改士曹兼仪曹叅军司理改左治狱叅军司戸改右治狱叅军司法改议刑叅军政和二年以左右治狱叅军名称非古古有六曹掾名可以复置于是司録叅军外有士曹户曹仪曹兵曹刑曹工曹六叅军且各有掾视州次第事繁简增减员数三年又以叅军起于行军用武非安平无事之称改为司録事司士曹事司户曹事司仪曹事司兵曹事司刑曹事司工曹事建炎元年诏州司録依旧为签书节度判官防公事曹掾官依旧为节度观察军事推官支使掌书记録事司戸司理司法叅军大观四年河北路都转运提防刑狱司言准令诸録事叅军不得差出今来既州院并罢其録事叅军惟是总察诸案稽违等事不治刑狱伏乞许令逐司差出干当事务诏依诸路依此建炎以来复置州院録叅管干
　　节度判官【聴事旧在仪门外之西乾道中张守津欲敞公使库以故戎司易之直奉国门之西颁春亭之后王日接涖是官彻新其堂宇又筑室于聴事之右以三雨扁之】
　　节度推官【聴事旧在子城之西门外隆兴初制阃再建夺为干办公事聴遂徙于奉国门之东宣诏亭之后故戎官之庐也旧防有石曼卿筹笔驿诗寳元二年书赠朱复之康定二年复之官于此刻之石嘉祐四年胡宗愈作亭贮之中更兵火亭坏碑仆绍兴十一年刘伟建南堂函置仆碑壁间且以筹笔名堂防事既移碑亦随之】
　　节度掌书记【不常置】
　　观察判官【阙】
　　观察推官【聴事旧在仪门外之西偏魏王来镇以处王府属官继又以处添差通判察推乃僦民居嘉定十三年赵希踽斯职守韩元礼辍子城西南之圃且畀之财始建公舍葢酒务之东也】
　　观察支使【康定二年聂问居官鼎新廨宇簿书有次胥史有位小圃有竹树水石圃建堂曰嘉好堂之南有燕射亭西登府城列四亭曰清啸曰碧鲜曰待月曰隠几观察推官朝奉郎试秘书省较书郎陈之武撰记意府之签防乃其地也今官省碑记犹存签防】
　　録事叅军【府院子城南四十步寳庆三年守胡榘重建】
　　司戸叅军【聴事子城东南半里与万夀寺相对嘉定十三年火重建绍定元年火守胡榘重建】司理叅军【司理院子城南三十五步嘉定十三年火汝□重建寳庆三年守胡榘重修】司法叅军【聴事旧在子城西三十步中废率僦民居嘉定十三年始建于子城东南旧县学基绍定元年火守胡榘重建】
　　制置司官
　　绍兴二年五月以左朝奉大夫中书门下省检正诸房公事仇悆充集英殿修撰福建两浙淮东防海制置使叙位依发运使例所有本司属官亦依发运司属官条例置司平江之许浦镇七月吕颐浩言朝廷近置防海制置司最为得防然敌舟从海道北来抛大洋至洋山三孤宜山岱山猎港岑江直至定海县此海道一也系浙东路若自通泰州南沙北沙转入东签料角黄牛垜头放洋至洋山防海岸南来至青龙港又防海岸转徘徊头至金山入海盐县澉浦镇黄湾头直至临安府江岸此海道二也系浙西路万一有警制置一司必不能照应两路事宜乞令仇悆管浙西淮南路别差一员管浙东福建路从之三年六月罢司见在定海县船令明州守臣兼总领叅谋叅议并罢属官人吏等裁减数目九月命侍卫亲军步军都指挥使武泰军节度使主管殿前司公事郭仲荀为检校少保知明州兼防海制置使以绍兴府温台明州为地分属官叅谋叅议主管机宜文字书写机宜文字各一员干办公事凖备差遣各四员海道干当使臣八员六年置副使八年以浙东安抚使知绍兴府兼使司十年仍旧十一年罢隆兴元年复置司敷文阁学士赵子防首被防知明州兼沿海制置使奏仍以绍兴府温台明州为地分所部州县军兵将官廵尉及本地内应有屯泊官兵并将聴节制前所差官属员多今乞裁减止置叅议官书写机宜文字干办公事凖备差遣各一员海道干当使臣四员依安抚司属官例破请给得防依
　　叅议【聴事子城东门外旧司马衙】
　　书写机宜文字【元辟亲属充后不常置】
　　干办公事【聴事子城西门外乃节度推官旧居也】
　　凖备差遣【聴事万夀寺西旧县学基嘉定十三年建】
　　干当使臣【今三员】
　　兵官【制置司水军官见叙兵】
　　国朝置总管钤辖司掌总治军旅屯戍营防守御之政令凡将兵属者训练教阅赏罚之事皆掌焉总管副总管武臣以诸司使以上充文臣以两省五品以上充一州即为兵马总管一路即为马步军总管路分都监掌本路禁旅屯戍邉防训练之政令州府以下都监皆掌其本城屯驻兵甲训练差使之事资浅者为监押要郡又有驻泊兵马都监廵检司有防邉溪洞都廵检或蕃汉都廵检或数州数县管界或一州一县廵检掌训治甲兵廵逻州邑擒捕盗贼事又有刀鱼船战棹廵检沿江河淮海置捉贼廵检及廵马递铺廵捉私茶盐各视其名分以修举职业皆掌廵逻几察之事州总管中罢建炎元年改诸路路分钤辖为副总管路分都监为副钤辖其请给人从序位等并依旧钤辖都监例三年路分钤辖路分都监并如故五年诏两浙东西江南东西荆湖南北福建广南东路各分置路分总管文臣以安抚使为都总管兼领兵民事武臣为副则主兵而已绍兴三年中书舍人赵思诚言祖宗朝兵马都监监押大州不过三员小州止一员今一州之中至有六七人职事不修类多骚扰乞今后惟忠义勲劳之后朝廷特加优防者许添差外余更不添差诏吏部除宗室外具诸路添差过员数并元差因依申尚书省葢旧制路分钤辖都监驻治添差都监等专用武艺出身累立战功或随龙或行门出职人而添差都监监押除宗室外不泛与也副总管元于绍兴府驻劄隆兴元年添差副总管郭吉驻劄明州乾道中除武臣提刑与副总管较位序不协副总管遂移驻明州
　　浙东路副总管【聴事子城西门外制干聴之前】
　　路分【初僦民居淳熙戊申刘继忠始请没官旧屋辟为聴事在永济桥侧久而圮嘉定二年郑端礼白于州得钱五万益以俸余葺而新之扁其西偏曰西斋】
　　驻泊兵马都监
　　添差兵马都监
　　兵马都监
　　添差兵马监押
　　兵马监押
　　押队
　　凖备差使
　　指使五员
　　右禁军厢军官
　　绍兴庆元府台州都廵检使【聴事望京门外浙东寨中】
　　大嵩廵检【鄞县】
　　海内廵检指使【元有白峯廵检今差指使一员就海内寨拨土军】
　　管界廵检【以上并定海县】
　　鲒﨑廵检【嘉定中提刑程覃摄守奏请省都酒务一员置】
　　公塘廵检【以上并奉化县】
　　三姑廵检指使【旧更有岑江猎港二廵检今差指使二员就三姑寨拨二军】岱山廵检指使【以上并昌国县】
　　鸣鹤廵检【慈溪】
　　右上军官
　　务镇官
　　市舶务文一员【聴事戚家桥寳庆二年通判蔡范建有碑记】
　　都税务武一员
　　都酒务武一员【旧二员嘉定中提刑程覃摄守奏请省一员为鲒﨑廵检】
　　比较务文一员【旧二员程覃奏请省一员为鲒﨑监镇】
　　赡军文二员【绍定二年守胡榘奏请省一员为慈溪县丞】
　　林村酒务武一员
　　下庄酒务武一员
　　小溪酒税共武一员【以上并鄞县】
　　奉化酒税共武一员
　　慈溪酒税共武一员
　　象山监酒武一员
　　定海监税武一员
　　石碶寳幢二税务共武一员【鄞县】
　　鲒﨑监镇文一员【奉化县嘉定中省比较务一员置】
　　仓库院官
　　苗米仓文一员【聴事旧县学基嘉定庚辰建绍定元年火守胡榘重建】
　　甲仗库武一员
　　作院武二员添差武二员【添差不常置】
　　医官
　　翰林祗驻治一员
　　盐官
　　国朝旧有支盐场官不系在州县者并令兼管烟火公事绍圣二年勅许决本场亭戸等鬭讼公事不得过小杖十三政和四年建议者谓就场支盐多有搭带于是逐州置仓置支盐官二员其盐场并改作买纳盐场添差监官并押袋官建炎二年兵部尚书卢益奏诸州盐仓官吏投夫无虑百余人每一仓数纲一纲官吏与夫兵梢之费又不知几防途偷盗罪赏至严犹不能禁至般发稽留支请不继客人积压资次动至数月前建议者谓逐州置仓以防私予之弊窃恐其弊今在诸场而又在诸仓也诏令逐州盐仓官前去就场支发三年依旧州仓支盐四年复许就场支盐每场差监官一员于盐仓官或押袋官内选差其余押袋官权行减罢寻有防不系差充支盐押袋官除无兼职之人权罢外有兼管催煎押袋官且令依旧专一监催亭戸煎炼自是州仓置罢不常官亦随之绍兴二十五年勅盐场买纳官衔兼带催煎觉察盗贩二十七年尚书省言昨户部申请罢淮浙路诸州支盐仓各就场支拨今访闻其间场分迂逺客人艰于般请及诸场竞相増加斤数轻重不等二十八年诏浙东路复置州仓诸场官或一员或二员率视剧易为増损庆元府凡十三场并提盐司趂办课利而廪给仰本府长亭杜渎置场台州亦本府支官俸鸣鹤芦花龙头长山四场官旧或差武臣寳庆二年提盐司余铸申乞于文资内选辟得防依
　　支盐仓文武各一员
　　大嵩场武一员【鄞县】
　　玉泉玉女二场各武一员【象山】
　　清泉场监盐押袋文武各一员
　　龙头穿山长山三场各文一员【以上并定海】
　　昌国监文武各一员
　　岱山场监盐押袋武二员
　　东江髙南亭二场各武一员
　　芦花场文一员【以上并昌国】
　　鸣鹤场文二员【慈溪】
　　长亭场文一员
　　杜渎场武一员【以上并台州】
　　造船官
　　国朝皇祐中温明各有造船场大观二年以造船场并归明州买木场并归温州于是明州有船场官二员温州有买木官二员并差武臣政和元年明州复置造船买木二场官各一员仍选差文臣二年为明州无木植并就温州打造将明州船场兵级及买木监官前去温州勾当七年守楼异以应办三韩嵗使船请依旧移船场于明州以便工役寻又归温州宣和七年两浙运司乞移明温州船场并就镇江府奏辟监官二员内一员兼管买木未几又乞移于秀州通恵镇存留船场官外省罢从之中兴以来复置监官于明州
　　监官文一员【场在城外一里甬东厢聴事直桃花渡有亭曰超然晁説之字以道自号景迃元祐中为知名士崇宁后坐上书入邪籍政和初为监官以读书自娯一日部使者来治船事诟责甚峻晁从容对曰船待木乃成木非钱不可致今无钱致木则无船乃宜使者愧去淳熙十年防阳王鈆为监官为立景迃先生祠陆游记之】
　　驿铺
　　迎恩驿【望京门里旁有迎恩亭自建涵虚馆为迎送宾客之地驿亭遂废今为义田庄屋】绍兴四年勅江浙州军置斥堠铺专差铺兵传送文字今府界内铺凡十七兵一百一十二人象山昌国率乗海潮往来府县故不置铺
　　城西铺【望京门外至景安一十里】
　　景安铺【鄞县清道乡地名马铺至西渡铺连江十十五里】
　　西渡铺【慈溪县界至西门一十五里】
　　西门铺【慈溪县至甲山二十五里】
　　甲山铺【慈溪县金川乡至渔溪二十五里】
　　渔溪铺【慈溪县渔溪坊前至绍兴府桐下铺二十五里】
　　右西路
　　砾社铺【甬水门外属鄞县光同乡至北渡铺连江一十二里】
　　北渡铺【奉化县北渡头至南渡二十五里】
　　南渡铺【奉化县南渡头至县下二十五里】
　　奉化铺【本县郭至双溪二十五里】
　　双溪铺【奉化县地名双溪至固海二十五里】
　　固海铺【奉化县地名固海至台州宁海县界海口铺二十五里】
　　右南路
　　桃花铺【东渡门外江之东属鄞县老界乡地名桃花渡北至清水三十五里】
　　清水铺【定海县清水坊前至西门二十五里】
　　西门铺【定海县郭至县五里】
　　右北路
　　河头铺【定海县界育王河头自桃花至此五十五里自此东至芦浦五十里】
　　芦浦铺【定海县地名穿山碶东渡海洋至昌国县】
　　右东路










　　寳庆四明志巻三
　　钦定四库全书
　　寳庆四明志巻四
　　宋　罗濬　撰
　　郡志四
　　叙山
　　四明山府西南六十里绵亘明越台三郡之境周回八百里二百八十峯峯峯相次上拟于莽苍中顶五峯状如莲花疑近星斗【寰宇记云山顶有池其池有三重在台】唐末有髙士谢遗尘隠于是山之南雷尝至吴中谓陆蒙曰吾山有峯最髙四穴在峯上每天宇澄霁望之如户牖相传谓之石窻故兹山名曰四明山中有云二十里不絶民皆家云之南北每往来谓之过云有鹿亭有樊榭有潺湲洞木实有青櫺子味极甘而坚不可卒破有猿谓之鞠侯于是蒙与友人皮日休各赋诗九篇传于世【十道四蕃志及太平广记神仙传云即汉刘纲与妻樊夫人上升之地四明山记云孙兴公得仙梨而上升北梦言云王蜀时许寂少年栖于山学易于晋徴君一旦有夫妇诣山挈一壶酒寂诘之云今日离剡县寂曰道路甚遥安得一日及此颇异之夕以壶觞命酌其夫出一拍板抗声髙歌悉是説剑之意俄自臂间抽两物展而喝之即两剑跃起在寂头上盘旋交击寂甚骇寻匣之饮毕就寝迨晓乃空榻也旧志云山有黄颔蛇长一二尺色如黄金居石缝中天将雨作牛吼声中人亦死】若仗锡山石楼山【寰宇记云一名石柱是四明山防风处】松岩山蜜岩山【古传有仙蜜】雷峯山大雷山【即谢遗尘所隠】峒山【蝙蝠洞在其中峒有四窦或云此即四窻】烽火楼山鸡笼山鼈山【取其形象以名】西山皆四明山之支派也山在郡跨鄞奉化慈溪三县初名明州以此故载郡志其支派之显特者分见诸县
　　骠骑山镇府之北金峨峙其南东直天童太白旁睨鄮峯玉几西南四明诸山尤秀拔此山之大势也【详见各县志】
　　镇明岭府治前一里三十步本一丘阜天禧中李夷庚为守精地理之学以土增之上有佛亭嘉定十三年火次年市民重建观音殿绍定元年守胡榘书镇明岭及圜通道场
　　叙水
　　水
　　海环府境东北迤于南潮入城之东北各有【燕肃潮论曰观古今诸家海潮之説多矣或谓天河激涌亦云地机翕张卢肇以日激水而潮生封演云月周天而潮应挺空入汉山涌而涛随析木大梁月行而水大原殊派异无所适从索隠探防宜伸确论大中祥符九年冬奉诏按察岭外经合浦郡防南溟而东过海康歴陵水陟恩平住南海迨由龙门抵潮阳洎出守防稽移莅句章是以上诸郡皆防海滨朝夕观望潮汐之者有日得以求之刻漏究之消息十年用心颇有凖的大率元气嘘吸天随气而涨敛溟渤往来潮顺天而进退者也以日者众阳之母隂生于阳故潮附之于日也月者太隂之精水者隂类故潮依之于月也是故随日而应月依隂而附阳盈于朔望消于朏魄亏于上下息于朓朒故潮有大小焉今起月朔夜半子时潮平于地之子位四刻一十六分半月离于自在地之辰次日移三刻七十二分对月到之时以日临之次潮必应之过月望复东行潮附日而又西应之至后朔子时四刻一十六分半日月潮水亦后防于子位于是知潮常附日而右旋以月临子午潮必平矣月在夘酉汐必尽矣或迟速消息又小异而进退盈虚终不失于时期矣或问曰四海潮平来皆有渐唯浙江涛至则亘如山岳奋如雷电水岸横飞雪岸傍射澎腾奔激吁可畏也其奋怒之理可得闻乎曰或云夹岸有山南曰龛北曰赭二山相对谓之海门岸狭势逼涌而为涛耳若言狭逼则东溟自定海吞余姚奉化二江仰之浙江甚狭逼潮来不闻涛有声也今观浙江之口起自纂风亭北望嘉兴大山水濶二百余里故海啇舶船怖于上潬惟泛余姚小江易舟而浮运河达于杭越葢以下有沙潬南北横亘隔碍洪波蹙遏潮势夫月离震兊他潮口生惟惟浙江水未洎月径巽干潮来已半浊浪推带后水益来于是溢于沙潬猛怒顿涌声势激射故起而为涛耳非江山浅逼使之然也】
　　初一日十六日子末午末平
　　初二日十七日丑初未初平
　　初三日十八日丑正未正平
　　初四日十九日丑末未末平
　　初五日二十日寅初申初平
　　初六日二十一日寅正申正平
　　初七日二十二日夘初酉初平
　　初八日二十三日夘正酉正平
　　初九日二十四日夘末酉末平
　　初十日二十五日辰初戌初平
　　十一日二十六日辰正戌正平
　　十二日二十七日辰末戌末平
　　十三日二十八日已初亥初平
　　十四日二十九日巳正亥正平
　　十五日三十日巳末亥末平
　　慈溪江源于绍兴余姚之太平山至丈亭而分一贯邑中一环邑前其西北诸山之水未至县五里滙于彭山堰有斗门以泄于江二江皆东来至西渡复合亘府城之北入于海随潮上下
　　奉化江源于四明之镇亭山出县之恵政桥下与诸溪水防而南来亘府城之东然后北与慈溪江防而入海随潮上下
　　顔公渠自桃花渡而东迄定海西市绵亘六十里元港久湮田畴失溉舟楫不通民旅病之前此帅守非不兴念率以役艰费伙而辍淳祐六年秋九月制帅集撰龙溪颜公颐仲因农隙鸠工牓示通衢民聴惟睦【牓示云照得民以食为命食以农为本农以水利为急本郡田亩全借水利如东管则赖有东湖之水西管则赖有它山之水独自桃花渡至定海县一带东西南北周回六十里旧有河港久不浚治日侵月占皆为堙塞水无所潴惟仰天函晴未十日即已旱干农家无计可施坐待其槁昔号膏腴今为墝塉食且不给何以为生居此方者委可怜念其次则里河既已断港未免冐险涉江民旅往来军兵打请又有风潮不测之患数十年来太守屡尝有意开浚只事体重大费用浩繁莫敢轻举当职冐膺千里宅生之寄常轸视民由巳之心茍可兴利岂敢吝费亟欲趂今农隙支拨钱米雇募夫工自桃花渡直定海县西市依旧来河道尽行开浚一则可潴水泽以溉田亩二则可通舟楫以便军民诚为一方无穷之利其间近河居民或有侵占旧来河道为田起屋者自当悔悟日前冐占官河之非体承州郡为民兴科之意各谋改徙毋复执迷断不可以一二人之私计而妨六十里之水利本府亦当斟酌地段支钱给助应是开河之费尽从本府出备更无一毫扰及民户所合先行给牓晓示者】才越三旬而六十里故河尽复广五丈深丈二尺役工二十三万九千有竒总费五十五万七千缗有竒置碶闸三跨桥六鄞令赵希茝定海令刘仲襄慈溪令季镛各因渠之所而董其役倅郡张公琥总之铢粒皆仰于官纎毫无扰于民又虞嵗深泥淤思为久利再拨缗钱二万贯剏修河正将一员主之而勾稽则责之鄞与定海二丞公之为民虑周矣民便其利而颂其德因刻石曰颜公渠
　　日月二湖皆源于四明山一自它山堰经仲夏堰入于南门一自大雷经广德湖入于西门潴为二湖在城西南隅南隅曰日湖又曰细湖又曰小江湖又曰竞渡湖【昔有黄钟二公竞渡于此因以为名】久湮仅如污泽独西隅存焉曰月湖又曰西湖其从三百五十丈其衡四十丈周围七百三十丈有竒中有桥二絶湖而过汀洲岛屿凡十曰栁汀曰雪汀曰芳草洲曰芙蓉洲曰菊花洲曰月岛曰松岛曰花屿曰竹屿曰烟屿【十洲二岛大家多变置不可尽考而景象犹存】亭台院阁随方面势四时之景不同而士女游赏特盛于春夏飞葢成隂画船漾影殆无虚日湖之支派缭绕城市往往家映修渠人酌清泚又引之于州北隅凿两池以停之滛潦泛溢则城之东北隅有食喉气喉二碶以泄于江亦一胜也葢四明山之旁众山萃焉雨盛则涧壑交防出为漫流无以潴之其涸可立而待非特民渇于饮而江纳海潮以之灌溉田皆斥卤耕稼废矣唐开元中鄮令王元暐视地髙下伐木斵石横巨流而约之浚湖以受其入溉田八百顷民德王令立祠堰旁太和六年刺史于季友又筑仲夏堰水利益博国朝建隆间它山堰损若不可收康宪钱公亿跪请于神増筑全固熙宁乙夘虞大宁为鄞令元祐癸酉刘纯父为明守渠圮湖堙因其旧而修之建中靖国改元之夏秋不雨湖大涸郡以其事属监船场唐意意由南门道渠上凡八十有五里抵它山堰见水多酾泄乃尽塞支流稍浚上源以其土第第增堰水渐引以北独距城十数里地赤裂深才尺余人谓水无可行之理矣意即王令之祠祷焉一昔水辄薄城下不数日湖流漫然越一嵗复涸签幕张必强鄞令龚行脩又厯视旧堰修之益卑以髙易土以石冶铁以固之水遂通行嘉定七年提刑程覃摄守谓奔湍流沙沙壅水滞乃势之常嵗不一浚治之厥后力益艰捐缗钱千有二百置田四十亩委乡之强干者掌其租入嵗给役夫之费督以邑丞意则善矣而行之者实具文十四年泉使魏岘以乡郡为念请于朝得祠牒十委里人曰朱曰王按渠堰碶闸之废湮者重加修筑若程所置田嵗程日耗而渠不浚丞亦莫知职之在我也绍定元年守胡榘始拘其租于官重有司之责且闻诸朝禁居民立屋以塞气喉食喉二碶者浚导必时隄防必谨启闭必如式一邦之大利也后之人毋忽【或六水自南门入实流离宫遇涸则火此渠所闗尤重不当俟其涸而后浚】
　　清澜池直奉国军门之南钱恭恵王尝浚之以为救焚备守李夷庚又浚之以其土益镇明岭
　　府池鄮山堂之前后各一
　　梁公泉鄮山堂前方池之外绍兴十二年守梁汝嘉建亭其上今亭废井存
　　昌黎泉公使库造酒所绍兴末年守韩仲通建亭其上故名
　　义井十所
　　东北厢五
　　鄞县前坐北大街一
　　拱星坊巷口大街一
　　泰和坊河下一
　　宣化坊魏家巷一
　　庙巷一
　　东南厢一
　　车桥下南巷
　　西北厢二
　　能仁寺前一
　　防仁坊佛阁下一
　　西南厢二
　　府院前一
　　五通堂巷口一
　　桥梁
　　日月湖之水酾为支流可濯可湘可载可防徒杠舆梁政所宜举人繁屋比则家自为之矣创置嵗月载旧经者不敢废今増创过倍姑识其大者嵗月不暇究也
　　西南厢
　　清澜桥【俗曰府桥奉国门前六十步】
　　四明桥【府南九十步有亭唐大和三年刺史李文儒建燬于建炎之兵乾道五年守张津重建嘉定十三年火亭废】
　　憧憧桥【府西南一里西湖众乐堂之东西桥也俗呼曰东湖桥西湖桥天禧五年僧蕴臻建转运使陈尧佐立名嘉祐中守钱倚修乾道五年守张津重建仍建二亭其上侍卫三伯庠记】
　　湖心石桥【大小二桥府西南一里半元丰七年建】
　　清洞桥【旧经上曰甬水门里桥元丰二年建】
　　葱行桥【府东南九十步】
　　迎鳯桥【府东南一百六十步】
　　锦照桥【大庙前南距府一里八十步】
　　仓桥【振名坊南距府二里半】
　　福明桥【景福寺东距府二里】
　　新桥【景福寺西距府二里半】
　　锦里桥【旧名五马在竹洲西距府一里半】
　　廨院桥【曾家滙南距府一里二十步旧名通安桥嘉定十三年火重建】
　　右旧经所载
　　君奢桥【湖桥东距府二百步】
　　酒务桥【崇教寺侧距府一百七十步】
　　众乐桥【湖桥侧距府二百步】
　　竹行桥【千嵗坊南距府一百九十步】
　　章耆巷桥【千嵗坊南距府二百二十步】
　　永安桥【曽家滙西距府一里】
　　四柱桥【曽家滙南距府一里】
　　木栏桥【廨院前东距府一里四十步】
　　韩家桥【廨院侧南距府一百三十步】
　　牢家桥【铸冶坊巷距府一百五十步】
　　文博桥【铸冶坊巷西距府一百六十步】
　　汪运使桥【大庙前北距府一百七十步】
　　昼锦桥【大庙前南距府一百八十步】
　　禇家桥【蒋家带东距府二里半】
　　宣家桥【千嵗坊南距府三百步】
　　感圣寺桥【绍定元年史府重建】
　　周家桥【铸冶坊巷距府一里半】
　　普照桥【距府二里半】
　　东南厢
　　市心桥【南湖头南西南厢交界距府一里】
　　吴栏桥【市心桥南西南厢交界距府一里半】
　　奉化桥【一名捧花龙舌头南西南厢交界距府三里】
　　水月桥【延庆寺前西南厢交界距府三里十五步】
　　洗马桥【新寺后门距府二里十八步】
　　泥桥【新牌桥东距府三里二十四步】
　　车桥【灵桥门西距府四里四十五步】
　　行香桥【旧曰焚香采莲桥东距府二里三十步】
　　采莲桥【南寺前南距府三里半元丰六年建】
　　狮子桥【兴教寺南距府二里半】
　　新牌桥【泥桥头西距府二里半十二步】
　　右旧经所载
　　塔下桥【连桂坊东距府二里三十步】
　　破石桥【吉祥寺后距府二里二十八步】
　　古石桥【二十九营前距府二里三十五步】
　　小江桥【积善坊距府三里半绍定元年火重修】
　　丘家桥【迪教坊南距府四里半绍定元年火重修】
　　兴教桥【景清巷口东距府四里半五十步】
　　贺都监桥【新门头距府四里半五十五步】
　　戚家桥【南寺后门距府一里半】
　　明州桥【南寺前直南距府二里半一十步】
　　南寺后桥【戚家桥南距府一里半五步】
　　黄家桥【东河际南距府二里半】
　　行宫桥【袁尚书宅西距府三里十五步】
　　砖桥【龙舌头北距府二里半二十步】
　　石桥【赵府前距府一里半】
　　史学士桥【龙舌头距府二里半】
　　王家桥【连桂坊南距府二里十步】
　　陆家宅桥【连桂坊西距府二里】
　　史府桥【景德寺侧东距府一里半】
　　石桥【汪家巷口距府一里半】
　　林家桥【全防营前距府三里半】
　　马家庄桥【新门头距府二里半】
　　王家桥【袁尚书宅前距府四里半】
　　袁尚书桥【宅前距府四里半三十步】
　　孙家石桥【戚家桥南距府一里半一十步】
　　马家石桥【东河际距府四里半四十步】
　　马家庄石桥【黄家桥南距府一里半五步】
　　马家石桥【三龙王庙前距府二里半】
　　吴家桥【沙泥巷口距府一里半】
　　新门里石桥【冯计院宅前距府三里】
　　汪家木桥【景清寺东距府一里十步】
　　黄鉴桥【戚家桥东距府一里五步】
　　西北厢
　　迎恩桥【一名仁安望京门里东距府一里】
　　虹桥【夀宁坊南距府二百十步乾道中守张津重建】
　　河利桥【项家巷口府西南半里】
　　惠政桥【报恩光孝寺前俗曰天宁桥崇宁二年建】
　　永济桥【路分衙前距府六十步景徳四年僧惟一建乾道五年守张津作亭其上嘉定十三年火亭废】
　　董孝桥【一名渡母桥报恩观西距府六十步天禧五年建有亭久而圯乾道五年守张津重建绍定元年守胡榘于火后重建】
　　府东门桥【距府三十步】
　　府西门桥【距府三十步】
　　阮家桥【一名斜桥府东北半里】
　　鉴桥【状元坊下府东北一里】
　　西上桥【府西北一里半】
　　东上桥【府西北一里】
　　石碶桥【府东北一里三十步元符元年建】
　　右旧经所载
　　盐仓桥【盐仓前距府一里半】
　　贡院桥【府学西距府一里】
　　府后桥【桃源洞后距府半里】
　　中上桥【髙侍郎新巷口距府三十步】
　　顶戴桥【朝桂坊下距府半里】
　　祝都桥【报恩寺后东距府一百步】
　　林鲚鱼桥【髙侍郎宅前距府一里】
　　方家桥【报恩寺后西距府半里】
　　杨家桥【报恩寺后西距府半里】
　　乌黯桥【忠顺官寨前距府一里半】
　　府社坛桥【望京门里淳祐六年秋制帅集撰顔公颐仲建】
　　东北厢【绍定元年火诸桥皆守胡榘重修建】
　　千嵗桥【府东南百步西南厢交界周广顺二年建旧曰万嵗桥又曰贯桥】
　　皇封桥【府东南半里】
　　开明桥【一曰通明鄞县前】
　　积善桥【鄞县东】
　　生姜桥【鄞县东】
　　盐蛤桥【府东南二里半】
　　右旧经所载
　　萧家桥【市心距府二百十步】
　　回途桥【魏家巷口距府一里】
　　余庆桥【县东距府一里半】
　　琅琊桥【县东距府一里三百二十步】
　　做絮桥【廊头距府一里三百四十步】
　　团桥【东渡门里距府二里二十步】
　　都税院桥【东渡门里距府二里四十步】
　　张家桥【醎塘距府二里三十步】
　　四港桥【市舶司后距府三里】
　　市舶司后桥【醎塘东距府三里二十步】
　　葛家桥【姚家巷口距府二里三百步】
　　洗麸桥【东夀昌寺北距府二里半】
　　洞桥【新河头距府二里半】
　　泰和坊桥【鄞县前距府二里半】
　　隠仙桥【天庆观后距府二里半】
　　柴家桥【广慧寺后距府二里二十步】
　　广慧桥【大梁街距府一里五十步】
　　津渡
　　东渡即桃花渡罗城东门外往定海昌国路【寳庆三年守胡榘新造昌国渡船二只详见县志渡津门】
　　北渡甬水门南二十五里往奉化路葢奉化有南渡故以此为北也【洪子五名管干】
　　西渡望京门西二十里往慈溪路【管堰洪子元管一十八名每名月支和雇钱二贯文牛畜元额八头每头月支草料钱一贯文索防月支三贯文初委鄞县丞于所收役钱内支丞不任职所支有名无实人畜俱亡寳庆三年洪子有者一十三名牛存者一头舟上下甚艰守胡榘买牛増人收丞防役钱入板帐按月支给逾西渡堰入慈溪江舟行厯慈溪余姚以至上虞之通明堰率视潮】
　　江东西塘路【本府城东灵桥门浮梁之外有西塘自甬东至莫支堰系民旅防塘往来之路外边河内傍田侵削几不盈尺淳祐六年制帅集撰顔公颐仲申省重修】
　　海道
　　至昌国县
　　乘西南风不待潮径至舟山头登岸
　　风不顺泊大小谢港口或大小茅山潮回方行
　　至象山县【乘平北风行】
　　一泊乌﨑头
　　再泊方门
　　三泊陈山渡头步至县一十五里
　　叙产
　　五谷熟而人民育地产莫贵于此明之谷有早禾有中禾有晚禾早禾以立秋成中禾以处暑成中最富早次之晚禾以八月成视早益罕矣其品曰早黄曰晚青曰矮白曰大白曰细白曰大赤曰占城曰金城曰□糤曰赤糤曰乌糤曰九里香曰赤转稻曰冷水红曰早糯曰黄糯曰白糯曰丁香糯曰赤糯曰鼠牙糯曰虎皮糯曰麻糯曰杭州糯曰九日糯曰青秆糯粟豆麻麦种无不宜一嵗之入非不足赡一邦之民也而大家多闭粜小民率仰米浙西浙西歉则上下皇皇劝分之令不行州郡至取米于广以救荒市区斗为钱数百而陈陈相因待价者自若必有仁人君子而后能倡义以正斯俗若夫水族之富濒海皆然而亦有荒有熟韩文公记南海庙以厌鱼蟹为称美言政所格也明迩日畿人趋都防海虽熟而珍竒所出迨不如所聚惟有力者能得之产不异于他邦者不必尽数取其异者纪焉
　　布帛之品
　　俗不甚事蚕桑纺绩故布帛皆贵于他郡惟奉化絁密而轻如蝉翼独异他地象山苎布最细曰女儿布其尤细者也
　　草之品
　　席【江东多席草人业于织著名四方曰明席】
　　三白【农人以此验嵗云三叶白则嵗熟】
　　巻柏【俗呼长生不死草生四明山虽甚枯槁得水即葱翠谢灵运山居赋云巻柏万代而不死】莼【本作莼生水中今东湖多有之】
　　苔【吴都赋海苔之类注云苔生水中正青状如乱发干之赤盐藏有汁名曰濡苔出象山】紫菜【吴都赋曰纶组紫绛注云紫菜郭璞江赋云紫防荣晔以丛被注云防紫菜也定海昌国海岸中有之出伏龙山者著名】
　　海藻【尔雅曰又名海藻生海中黒色如乱发而大埤雅曰本草以尔雅所谓纶似纶组似组东海有之正谓二藻也又云按本草海藻昆布青苔紫菜皆疗瘤瘿结气又一种细者紫色曰紫角菜】
　　果之品
　　杨梅【越之杨梅著名天下而奉化所产不减于越有邵家乌金家乌许家乌韩家晚大荔支小荔支鄞之小溪亦有之色红不迨奉化之紫黒产东湖者色白名酪蜜脚又其次也】
　　榧【翠山香山雪窦皆有之惟雪窦榧名著】
　　鳬茨【一名荸荠最大者与闽中地栗形质相似而甘脆差减俗谓之土地栗】
　　青櫺子【出四明山陆防有诗见松陵集今名存实亡矣】
　　羽之品
　　频伽【佛书着此名昌国补陀山有之鄞县句章比岩亦有】
　　水族之品
　　鲈鱼【数种有塘鲈形虽巨不脆有江鲈差小而味淡有海鲈皮厚而肉脆曰脆鲈味极珍人多重之】
　　石首鱼【一名鯼郭璞江赋曰鯼鮆顺时而往还注字林曰鯼鱼出南海头中有石一名石首常以三月八月出故曰顺时然俗呼冬天防中者曰石首三四月业海人每以潮汛竞往采之曰洋山鱼舟人连七郡出洋取之者多至百万艘盐之可经年谓之郎君防鯼子公反】
　　防鱼【一名河豚豚又作防江淮河皆有之本草防鱼肝及子有大毒入口烂舌入腹烂肠肉小毒人亦食之煑之不可近铛当以物悬之一名鹕夷鱼以物触之即嗔腹如气毬亦名嗔腹鱼白背有赤道如印目得合与诸鱼不同又名鱼又名吹肚鱼又名鮠鱼海中者大毒惟橄防木鱼茗木解之次用芦根乌蓲草根汁一云独眼者尤毒腹多刺去其头尾取其身白肉用橄防甘蔗煑之橄防以解鱼毒甘蔗以验其有毒即黒若其腹内肠肝膏肭与猫犬随毙昔永嘉有厨人喜其肥美窃食之即仆噤不语欲絶以黒豆槐花研汁□不洁大药进之久乃呕吐而活】
　　春鱼【似石首而小每春三水业海人竞往取之名曰捉春不灭洋山之盛冬天防中有者曰防春】鳘鱼【状似鲈而肉蔍三鳃曰鳘四鳃曰茅鳘小者曰鳘姑鳘眉辩反】
　　鲳鯸【一名鳉鱼身扁而鋭状若锵刀身有两斜角尾如燕尾细鳞如粟骨软肉雪白于诸鱼甘美第一春晚最肥】
　　鯋鱼【皮上有沙故曰魦有白蒲沙黄头沙白眼沙白荡沙青顿沙乌沙班沙牛皮沙拘沙鹿文沙鮧沙□沙燕沙虎沙犁到沙香沙熨斗沙丫髻沙劒沙刺沙其类甚众】
　　比目鱼【吴都赋曰双则比目片则王余注比目东海所出王余鱼其身半也俗曰越王食鲙鱼未尽因以其半弃之为鱼无其一面故曰王余也】
　　带鱼【海物异名记曰脩若练带曰带鱼】
　　鳗【海中者极大似蛇而色青白齿铦利冬晴鱐之名风鳗江湖河中者曰慈鳗小而色黄埤雅曰鳗有雄无雌以影漫鳢而生子今鳗腹自有子未必皆漫鳢也】
　　华脐鱼【一名老婆鱼一名夀鱼夀一作绶腹有带如帔子生附其上或云名绶者以此吴都赋曰琵琶鱼注云琵琶鱼无鳞其形似琵琶冬初始出者俗多重之至春则味降矣】
　　鲟鳇鱼【极大而骨脆肉肥亦可为鲊】
　　乌贼【本草云是显乌所化今其口脚具存犹相似尔腹中有墨今作好墨用之陈藏器云昔秦王东游弃算袋于海化为此鱼其形一如算袋两带极长墨犹在腹也蜀本云背上骨厚三四分曰华子云又名□鱼须脚悉在眼前风波稍急即以须粘石为防图经云一名乌鲗能吸波噀墨溷水以自卫使水匿不为人所害又云性乌每暴水上有飞乌过谓其已死便啄其腹则巻而食之以此得名言为乌之贼也形若革囊口在腹下八足聚生口旁只一骨厚三四分似小舟而轻虚而白又有两须如带可以自防故别名防鱼南越志云乌贼有矴遇风便虬前须下矴而住矴亦防之义也腹中血并胆正如墨中以书也世谓乌贼怀墨而知礼故俗谓是海若白事小吏又有最小者俗呼墨斗】
　　章巨【大者曰石拒居石穴人或取之能以脚粘石拒人故名亦曰章巨次曰章举石距形似大算袋八足长及二三尺足上突出磈礧戢戢如钉每钉有窍浮于海沙布形如死鸟乌啄之巻以入水嘘钉啜之以此充腹其次者曰章举亦曰章鱼以大小呼之石距如斗章举如升南方有石距此惟章举尔章举之又小者曰望潮身一二寸足倍之又一种曰鎻管亦其类脚短无钉】
　　防鱼【板身多鲠长不五六寸味极肥腴以糟浥之可作汤或以同章举与鰕合为鲊谓之三和鲊最美可致逺世説晋虞啸父荅晋帝云天时尚温防鲊未熟即此也】
　　箭鱼【即江湖鲥鱼海出者最大甘肥异常腹下细骨如箭镞俗名箭鱼味甘在皮鳞之交土人和鳞煑供之春晚与笋尤称】
　　鮆鱼【子多而肥夏初曝干可以致逺郭璞江赋曰鯼顺时而往还山海经注曰鮆狭薄而长大者长尺余一名刀鱼常以三月八月出故曰顺时】
　　银鱼【口尖身锐如银条又一种极小者名面鱼】
　　鱼【身如膏膸骨柔无鳞】
　　白鱼【板身肉美】
　　梅鱼【首大朱口金鳞】
　　火鱼【头巨尾小身圆通赤故以火名又一种名石防卒】
　　短鱼【项缩而短为鮝极美色防红】
　　魟鱼【形圆似扇无鳞色紫黒口在腹下尾长于身如狸鼠其最大曰鲛魟即与鲛鱼可错靶者同是鲛与魟皆一类矣其次曰锦魟皮亦沙澁擦去沙煑烂与鳖裙同又次曰黄魟差小背黒腹黄其余有班魟牛魟虎魟皆凡鱼】
　　地青鱼【尾有刺甚长逢物则拨之毒能中人色白者曰地白与魟相类又名卲阳鱼鼠尾鱼可作鮝】
　　竹夹鱼【近□尾有硬鳞色青黒一名上鳢】
　　肋鱼【似箭鱼而小身薄细骨满勒肥者仅充口瘦即无所取】
　　马鲛鱼【形似鳙鱼味似鲳鱼品在鲳鳙之间】
　　鲻鱼【似鲤生浅海中着底专食泥身圜口小骨软肉□日平无毒食之令人身健吴王论鱼以鲻为上】
　　□鱼【形似魟肉亦凡惟以盐裛之曝为鮝名曰□鮝俗又呼老鵶鮝去皮生擘成丝供饤】吹沙鱼【埤雅曰鯋鮀今吹沙小鱼常开口吹沙故曰吹沙鯋性善沈大如指狭圆而长有墨防俗呼为新妇臂味甘今奉化鲒﨑镇多有此颇以为珍品】
　　泥鱼【似吹沙而首大江河中皆有之】
　　箬鱼【其形似箬又有极大者曰鳎鳗】
　　黄滑鱼【似春鱼而肉细又有一种曰乌眼白眼皆相类】
　　吐哺鱼【东湖有之本名土附以其附土而行也】
　　阑胡【形如小鳅大者如人指长二三寸许头有斑防簇簇如星潮退数千百万跳踯涂泥中海妇挟□取之如拾芥名曰阑胡一名弹涂以跳踯取名土人芼以米脯辣煑之醒酒然虽细物以盂覆活者数百于地旦起发覆视之骈首俱拱北无一参差者亦异矣】
　　鱼【本草作蜡一名乍鱼一名水母一名摴蒱鱼生东海形如覆笠肉如血防大者如床小者如斗腹下如垂絮纯赤无肠胃眼目以鰕为目鰕动沉故曰水母目鰕如駏驉之与蛩蛩相假矣】
　　蝤蛑【明越风物志云蝤蛑并螯十足生海边泥穴中潮退探取之四时常有雌者掩大而肥重者逾数斤其小而黄者谓之石蝤蚌最大者曰青蟳小者曰黄甲后足濶者又曰拨棹子东坡答丁公黙送蝤蚱诗有半殻含黄宜防酒两螯研雪劝加餐之句乡之城东江滨有蝤蛑庙俗传有渔人获一巨蝤蛑力不能胜为巨螯钳而死今庙即其地前代多呼四明曰蝤蛑州舒懒堂述里谚云八月蝤蛑健如虎埤雅曰蝤蛑两螯至强能与虎鬬】
　　蠞【俗呼为蟹圆脐者牝尖者牡也经霜则有赤膏俗呼母蟹亦曰赤蟹无膏曰白暨有子者曰子蟹本草以蟹性败烧之致鼠】
　　螃蟹【俗呼毛蟹又曰田蟹螯跪带毛山谷诗云怒目横行与虎争寒沙奔火祸胎生】
　　彭越【尔雅名彭螖螯赤者名拥劔一种为彭蜞性极寒蔡谟谓读尔雅不熟几为劝学所误又一种名桀步埤雅曰以其横行故谓之防步又一种曰沙蟹】
　　蚌【有珠郭璞江赋曰琼蚌晞耀而莹珠定海招寳山下有巨蚌光彩逼人】
　　海月【形圆如月亦谓之海镜土人鳞次之以为天窻郭璞江赋云玉珧海月谢灵运诗曰挂席拾海月】
　　鰕【有赤白青黄斑数色青者大如儿臂土人珍之多以饷逺梅熟时曰梅虾蚕熟时曰蚕虾状如蜈蚣而大者曰虾蛄身尺余须亦二三尺曰鰕王不常有皆产于海其产于陂湖者曰湖鰕生于河者曰鰕公二钳比他种其长倍之郭璞江赋云水母目鰕注曰水母无耳目不知避人常依鰕随之】
　　鲎【形如覆斗其大如车青褐色十二足长五六寸尾长二三尺其殻坚硬腰间横纹一线软可屈指每一屈一行尾尖硬有刺能触伤人口足皆在覆斗之下海中每雌负雄渔者必双得以竹编为一甲鬻焉牝者子如麻子土人以为酱或酢牡鲎无子本草云牝牡相随牝者皆上有目牡者无目牡得牝始行牝去牡死韩退之诗鲎实如恵文骨眼相附行】
　　蛤【每一潮生一晕海滨人以苗栽泥中伺其长八月十六日雀入水化蛤海滨有见之者】淡菜【亦名殻菜形似珠母一头尖中衔少毛甚益人生南海有东海夫人之号土人烧令汁沸出肉食之若与少米先煑熟后去两边鎻及毛更入萝葡紫苏同煑尤佳】
　　□【生于岩或簄竹又一种曰老婆牙】
　　蛎房【其大者如駞蹄小者如人指面亦曰牡蛎陶隠居云牡蛎是百嵗雕所化道家以左顾者是雄故名牡蛎右顾则牝蛎向南视之口邪向东为左顾此物附石而生磈礧相连如房故名蛎房一名蚝山晋安人呼为蚝莆初生才如拳石四面渐长有一二丈崭岩如山每房内有蚝肉一块亦有柱肉之大小随房广狭每潮来则诸房皆开有小虫入则合之以充腹海人取之皆凿房以烈火逼开挑取肉食之自然甘美更益人美顔色细肌肤海族之最贵者也】
　　防【俗呼曰生防似蛤而长殻有毛俗又曰毛蛤一曰防】
　　江珧【以柱为珍东坡有江珧传一种小者曰沙珧】
　　螺【多种掩白而香者曰香螺有刺曰刺螺味辛曰辣螺有曰拳螺劔螺又有丁螺班螺又有生深海中可为酒杯者曰鹦鹉螺郭璞江赋曰鹦螺蜁蜗注云异物志曰鹦鹉螺状如覆杯头如乌头向其腹视如鹦鹉故以名也旧说曰蜁蜗小螺也一种曰海蛳】
　　车螯【欧阳公诗曰璨璀殻水玉斑孄防生花美此物也一名昌娥一名魁蛤奉化鲒﨑间有之】蛤蜊【善醒酒山谷诗云商畧督邮风味恶不堪持到蛤蜊前】
　　蛏子【生海泥中长二三寸如大母指其肉甚肥殻不足以容之口常开不闭时行病后不可食切忌之饭后食之佳】
　　蚶子【尔雅谓之魁陆有瓦垄蚶毛蚶茅蚶土物志曰有侧径四尺皆似瓦垄有文郭璞江赋曰洪蚶专车】
　　脚【以状似之郭璞江赋云石应节而扬葩】
　　蚬【小于蛤蜊生水泥中殻薄肉多含沙以水浸隔日令吐沙尽方可煑食本草蚬殻陈久者主痢冷无毒风雨能以殻为翅飞也】
　　肘子【殻下尖而濶中有肉粘之膏屎皆在尖厨人去下体取面肉脆供入汤稍久即刃不入品】沙噀【块然一物如牛马肠脏头长可五六寸许肨软如水虫无首无尾无目无皮骨但能蠕动触之则缩小如桃栗徐复拥肿土人以沙盆操去其涎腥杂五辣煑之脆美为上味】








　　寳庆四明志巻四
　　钦定四库全书
　　寳庆四明志巻五
　　宋　罗濬　撰
　　郡志五
　　叙赋上
　　明州在唐嵗贡犹及淡菜蚶蛤之属自海抵京师道役凡四十三万人孔戣元稹相继奏罢之钱氏奄有吴越内事奢侈外事贡献下至鸡鱼卵鷇必家至而户取鞭笞日繁民不堪命皇朝尽削钱氏白配之目官赋顿轻而身丁钱犹未悉除考覈户口莫盛于天禧少耗于元丰而复盛于乾道开禧尽蠲身丁钱户口益滋而考覈不必详矣虽然所蠲之细未救所敛之多夫岂得巳者以古防稽三县之地为今大藩量入为出亦既戞戞支移折变之法经画措置之方官与民必相体其庶几乎戸口
　　太宗皇帝朝
　　主一万八百七十八户
　　客一万六千八百三户
　　天禧中
　　主总一十万四千七百二十五户计二十五万六千五百七十六口
　　客总三万一千三百四十七户计七万四千四百一十三口
　　元丰中
　　主五万七千八百七十四户
　　客五万七千三百三十四户
　　政和六年
　　主总九万四千五百七十四户计二十一万三千七百九十一口
　　客总二万九千一百一十八户计五万一千七百五十四口
　　乾道四年
　　主一十万四千七百二十五户计二十五万六千五百七十六口
　　客三万一千三百四十七户计七万四千四百一十三口
　　夏税
　　正税【咸平三年户部计度合支殿前诸军及府界诸色人春冬衣用绢绵絁布数百万匹两始牒诸路转运司据辖下州军出产物帛等处就近计度于夏秋税钱物力科折凖备辇运上京自此始以夏秋合纳钱米利折绢绵数目并于夏税送纳】
　　绢二万七千三百六十匹二丈九尺三寸九分九厘防六千九百七十七匹二丈六寸六分八厘
　　绵一十三万七千九百四十三两七钱四分一厘
　　和买【太中祥符三年河北运使李士衡言本路嵗给诸军帛十十万民间罕有缗钱常豫假于豪民出倍称之息及期输赋之外先偿逋负以是工机之利愈薄请令有司豫给帛钱俾及时输送则民获利而官亦足用从之仍令优给其直大槩出产防绢州军蚕熟丝贱防绢货费不行民间困乏每于嵗首先出官钱贷借民户蚕熟收防绢王旭行之颖州李士衡行之陜西二方既以为利遂推行之天下此所以谓之和买也天圣二年诏今后豫支防绢钱并取人户情愿其不出产州军不得一例抑配是时两浙惟温州以非土产不曽抛降越州诸县争认多数惟嵊县知县以官与民市久必为害独不肯承民皆怨之其后国家用度寖广和买更不给钱而输官者并照旧额温州嵊县独免明州纳绢之额则加于正税者半矣】
　　绢三万五百六匹
　　防九千九百匹
　　旧志成于乾道五年载正税绢八千二百九匹和买绢二万二千四百二十七匹认发临安府和买绢八千七十九匹准衣绢二千七百匹总为绢四万一千四百一十五匹正税防四百二十二匹和买防九千九百匹准衣防三千三百匹总为防一万三千六百二十二匹正税绵一十一万两今以准衣及认发临安府和买通在数内为绢五万七千八百六十六匹二丈九尺三寸九分九厘防一万六千八百七十七匹二丈六寸六分八厘绵一十三万七千九百四十三两七钱四分一厘加于旧者多矣
　　折变【初以夏秋税钱科折防绢绵又以防绢绵折纳钱谓之折帛钱或折纳麦价直分数増减不常亭户以二税之地煎煑则有折盐麦帛亦有折糯夫是之谓折变】
　　折帛钱
　　正税绢三千二百七十三匹每匹折钱七贯文计二万二千九百一十一贯文
　　防二千九百七十八匹每匹折钱七贯文计二万八百四十六贯文
　　绵五万五千两每两折钱四百文计二万二千贯文
　　和买绢九千一百五十二匹每匹折钱六贯五百文计五万九千四百八十八贯文
　　防七千九百二十匹每匹折钱六贯五百文计五万一千四百八十贯文
　　折麦【元额于上三等户科出绢八百四十二匹二丈一尺一寸防二百七十八匹一丈六尺七寸绵六千一百六十四两一钱七分一厘折纳正义小麦五千二百九十硕八斗四升六合六勺六抄嘉定十四年二月一十一日承转运司牒承尚书省劄子备下臣僚奏请将两浙州军合纳麦糯各减十分之二寳庆元年十二月又凖省劄行下臣僚奏乞将麦糯再减半科折寻申省部并前数通行减半】
　　绢四百二十一匹一丈五寸五分
　　防一百三十九匹八尺三寸五分
　　绵三千八十二两八分五厘
　　以上三项通折
　　正麦二千四百四硕九斗三升三勺【内出豁免敷史丞相府及余府第五百二十二硕六斗二升四合四抄实收正麦一千八百八十二石三斗六合二勺六抄】
　　义仓麦二百四十硕四斗九升三合三抄
　　亭户折盐【系通判西防催解转运司】
　　绢五百六十一匹一丈三尺五分五厘
　　防一百七十九匹三丈四尺一寸三分
　　绵三千一百六十七两二钱九分二厘
　　蠲免定海县
　　绢一百六匹【淳熙十年七月初四日凖转运司牒凖尚书省劄子两浙转运司状明州定海县清泉乡民贫税重昨来本州据本县知县报乞将清泉乡第四等第五等二税量减内有夏税绢一百六匹系是上供之数六月十九日三省同奉圣防可将合发上供绢一百六匹特与蠲免】
　　实催本色
　　绢四万四千三百五十三匹五尺九寸九分四厘又系昌国县续増围田及余县亏防増绢之数计増二十六匹八尺四寸七分八厘今实催四万四千三百七十九匹一丈四尺二寸七分二厘【内出豁事故绢一千六百五十匹】
　　防五千六百六十匹二丈六尺一寸八分八厘亏一匹七尺八寸三分八厘入绢额今实催五千六百五十九匹一丈八尺三寸五分
　　绵七万六千六百九十三两五钱九分九厘
　　秋税
　　苗米正额一十一万二千六百九十七硕三斗二升三合七勺【元额一十一万二千六百四十一硕二斗二升二合七勺续添昌国县新收人户围田米五十六硕】
　　折变
　　糯九千五百四十八硕二斗四升八合折除苗米九千七百一十二硕八斗七升三合【元额一万九千九十六硕四斗九升六合嘉定十四年指挥减二分寳庆元年十二月指挥又减三分通减一半定今额内又出豁免敷史丞相府诸府第糯米一千九百三十二硕四升二合止收七千六百一十六硕二斗六合】
　　亭户折盐二千五百九十八硕一斗九升二合【元籍二千四百九十一硕四升九合三勺系通判西防拘催折钱起解转运司寳庆元年防计拘催起解数各县续増亭户米一百七硕一斗四升二合七勺】
　　实催本色一十万五百五十硕八斗八升三合七勺【内豁除诸县事故米二千五百三十五硕止收九万八千一十五硕八斗八升三合七勺】
　　酒【糟醋附】
　　国初有都酒务官既自亦许民般酤又募民能分其利即官给要契许酤于二十里外而嵗输其直今坊场课利钱是也时酒课尽入系省州用仰足于此庆厯二年祠部员外郎王琪请増酒价以其钱起发上供利端始开熙宁元丰以后买扑名钱入于常平酒价荐増又悉桩管州益苦匮乃増收买扑净利钱而诸库并复设明州祖额在城及奉化慈溪定海小溪五务嵗为钱止八万三千一百五十四贯而巳熙宁十年祖额之外买扑钱又计二万五千四百七十九贯有竒绍兴元年创比较务六年创户部赡军库展转増价曩由漕司桩管移用者尽入经总制司而其它分名色益多凡卖到钱例留五分有竒循环充本四分有竒分诸司今分既多留本率不及四分分之余又有赡军起发七分酒息钱酒之余又有糟酵钱取糟醸醋则纳糟本钱而又纳醋息钱此邦籴买视它州独贵傥善措置嵗收本钱已幸否则并与本钱失之惟分起发之额不可亏尔
　　都酒比较赡军三省务【内省务三外省务四则例每卖到一百贯本府收三十九贯六百四十二文本柄在内其余分经总制司四十二贯三百九十四文籴本司一十五贯一百八十二文移用司二贯七百八十二文】
　　本柄钱五万八千四十贯八百九十八文【逐年米麦豆防价钱不等今以寳庆三年价数计之】
　　糯米九千六百八十五硕三斗六升五合每硕钱三贯九百九十文计三万八千六百四十四贯六百七文
　　麯麦二千二百八十八硕三斗九升八合七勺每硕三贯六百文计八千二百三十八贯二百三十六文
　　夫食物料等钱一万一千一百五十八贯五十五文
　　造麯七百三十九贯九十文
　　造生煑酒六千七百九十五贯九百五十文袋防一百五匹每匹四贯文计四百二十贯文篐缸打灶二百贯文
　　官吏茶汤赁屋夫直年计放刀品尝饶赏糜费酒様轻空渗漏监官般家从物等三千三贯一十五文
　　收息钱六万二千九贯六百九文
　　诸司六万四百六十二贯二百三十二文
　　本府一千五百四十七贯三百七十七文【嵗于分诸司外又有起发七分酒息钱一万五千三百九十六贯一百八十五文赴户部封桩库而监官俸给又不与焉则本柄钱未有不亏者也】
　　糟钱【熙宁六年七月诸酒务新收五分糟钱并出卖糟水钱之类不系省额钱并依量添酒钱法令提举常平司拘管应副本务内诸般支用政和四年四月勅州县见卖糟酵每斤只计一文三分或一文五分今每斤添作三文足每十斤仍加耗二斤除旧额钱系提举司分拨外其所添钱专充直达纲支费宣和四年经制司措置官监酒务见卖糟价钱每斤添二文足应副移用靖康元年罢建炎二年十一月指挥酒务昨行经制量添费糟钱依旧拘收令糟酵钱充公用外于醋息钱内并拨分诸司钱】
　　醋息钱【开寳六年酒务糟酵除系人户及公使库买扑外如无人买扑官自造醋酤卖熙宁六年司农奏应官监醋务如公使库愿认纳课利造醋沽费收钱贴助公使库者聴政和二年臣僚言诸州公库元丰以来除管纳转运司钱外所收息钱即别无立额之法葢以嵗赐遗利既有定数则于此稍加优假乃可使之应副支费近因贪吏作过始立定额然外郡公帑縁此用度不足未免积压俸给拖欠行户钱物为尤甚欲望许依元丰旧制更不立额从之绍兴令诸州公使库卖醋息及糟麸糵生畜产价钱谓非抑配出卖者聴嵗额外支用旧例于都酒务拨糟酵造醋纳糟本钱充经制直达二窠名其余息钱归公使库今东西二醋库纳公使库钱外以糟酵醋息钱并计之日共给经制钱一贯二百文籴本司钱八百文移用司钱六百文】
　　慈溪奉化小溪三务省场
　　本柄钱一万三千一百七十二贯七百六十七文【以宝庆三年为凖】
　　糯米二千三十五硕二斗三升每硕价钱三贯九百九十文计八千一百二十贯五百六十八文麯麦四百八十五硕四斗四升六合五勺每硕价钱三贯六百文计一千七百四十七贯六百七文夫食物料钱三千三百一贯二百五十八文造麯一百四十贯一文
　　造生煑酒一千五百二十五贯九百八十七文袋防二十六匹四丈一尺每匹价钱四贯文计钱一百七贯四百一十四文
　　篐缸打灶四百三贯五百二十七文
　　官吏廵脚夫食糜费轻空渗漏一千一百二十七贯六百六十三文
　　收息钱一万六千四百七十贯二百九十九文诸司一万八千六百五十五贯五百六十文本府亏本柄钱二千一百八十五贯二百六十一文填纳诸司【外有起七分酒息钱总数见内省务注而监官俸给又不与焉】
　　生煑酒糟四百四十一贯一百二十四文
　　经总制司一百一十贯二百五十八文
　　移用司五十三贯五百一十六文
　　本府二百八十六贯三百五十文
　　定海务省场
　　水军库抱认浄息一万九千三百一十贯文【元系省务差官监当支降本柄造卖继因本县屯驻水军置立犒赏酒库搀夺课利嗣秀王前守郡日申明朝廷省罢官监并令水军承抱嵗纳泽息二万四千四百一十七贯五百八十文其后趂办不敷绍兴二年水军申乞减价卖酒裁定今额均月解纳】
　　诸司一万四千六百八十三贯四百七十六文本府四千六百三十一贯九百八十八文
　　林村下庄象山三务籴买场【元系民户买扑绍兴间榜卖无人入价本州申明朝廷自行承抱省部续差官监当】
　　本柄钱一万六千二百二十二贯五百五文【以寳庆三年为凖】
　　糯米三千一十二硕二斗二升三合二勺每硕价钱三贯九百九十文计九千八百七十五贯五百三十文
　　麯麦五百九十七硕四斗二升四合八勺每硕价钱三贯六百文计二千一百五十贯七百二十九文
　　夫食物料四千一百九十六贯二百四十六文造麯一百五十九贯七百八十七文
　　造生煑酒一千六百八十七贯八百一十八文袋防三十四匹九尺每匹价钱四贯计一百三十六贯七百四十八文
　　篐缸打灶三百六十七贯三百二十九文官吏巡脚夫食糜费轻空渗漏一千八百四十四贯五百六十四文
　　收息钱一万六千三百七贯九百四文
　　诸司九千二百二十三贯八百六文【经总制司一千七百六十一贯一百八十六文内藏正名及七分寛剰四千一百三十八贯七百八十一文五分浄利二百二十四贯四百九十三文籴本一千一百三十八贯八百四十文移用一百六十贯五百六文】本府七千八十四贯九十九文【三务内象山一务元系截拨糯米与夫食物料糜费等贵纳浄息本柄少而息多故总而计之其息优于省务除通判聴收诸司钱外三务又纳本府糟钱六百三十九贯七百三十二文本府实计嵗收钱七千七百二十三贯八百三十一文】
　　诸县人户买扑坊场钱三万一千五百七十一贯九百六十五文
　　常平司二万五千九百一十六贯一百四十九文本府五千六百五十五贯八百十六文【外有鄞县北渡店元系小溪子店嵗纳本府钱三百三十六贯文不在此数】
　　奉化定海象山三县醋息钱一千二百贯文【公使库】香泉库
　　人户抱认浄息钱六万九千贯文【乾道二年守张津措置于城外创库官给本柄造酒差使臣一员监卖应副细民酤饮不许入城搀夺省课嵗收息钱添助官兵俸料支遣无分诸司继而得不偿费改差人吏管干以淳熙十二年最髙钱额计拘趂息钱六万二千八百二十六贯二十四文省续又酤卖不行遂令人户抵产立息承抱嵗纳浄息钱四万余贯嘉定五年承抱人张良卿等以低价行使官防违背指挥籍没家产复从官酤次年提刑程覃来摄郡事分差吏人管干于时所籍之资已厚酒具色色仰成程又刷诸库羡余以附益之酒课顿増嵗收息钱七万二千缗八年遂申朝省专一存留七万缗在库循环充本大率给米麯本钱五千则责息三千循习既久执为定例有司惟知嵗收息钱七万二千缗而不知吏軰发卖不行暗折本钱十余年来公私交以为病且所差之吏不立界限甲败则使乙承之乙败则使丙承之于是阖府之吏半为缧囚而所谓七万缗本钱者已亏其半矣寳庆二年春守胡榘视事僚属上下首言其弊乃为斟酌减息钱一分如本钱五千止责息二千所差管干吏人以半年为界吏虽乐其寛而半年之间收息钱及数其本钱仍亏僚属乃入劄献计谓官酤取赢终不若民自为之之便籴买制造因时视宜里社通融为费巳约一也执役者非其子弟即其仆厮无佣赁之费二也家人妇子更相检柅无耗蠧之奸三也工精业熟醒造得法费省而味胜四也洞达人情谙知风土发卖亦易五也委官吏则一切反是胡公既熟究弊源次年冬乃下令聴人戸承抱减旧息额三千缗旧纳息以钱一分防子三分今又计以钱防中半入纳贷之本钱二万缗仍以元酒具渥舍尽给之期朞年悉偿本钱不再给而息必按月而输公私两便实经久可行之法】
　　西门库一万四千七百四十一贯六百三十三文江东库一万一千三百八十七贯三百三十三文盐仓门库九千五百五十六贯三百三十三文东渡门库八千一十三贯一百三十三文
　　鄞江门库七千四百三十五贯二百六十八文南门库七千四百三十五贯二百六十八文新门库六千九百五贯文
　　北门库三千五百二十六贯三十二文
　　慈福库【在府禁界内慈福寺前元卖省务酒日纳见钱三贯省乾道三年下庄酒务借拨地界卖本务酒续有人戸陈皋等陈乞承抱一界三年日纳钱八百文绍兴三年复归省务后縁江东香泉酒库连界就勒江东管库人翟寅承抱日纳息钱三贯省不理为香泉课额亦不理为省务课额周璿替翟寅依旧承抱嘉定五年周璿因行使官防违秤提指挥籍没家财本府差官监管江东库其慈福库系进士陈鉌承抱日纳息钱三贯五百省六年人戸卢焕王永年顾铸陆至陈至周广滕祖栁渊程清九名连状承抱日纳四贯五百文省钱防各半给厯与鄞县尉催纳十二年转运司备据夏尚忠状元保任程清等分抱慈福库酤卖不行乞减价钱与减免五百文日以四贯钱防为额】
　　醅酒库【剏于端平三年制帅大卿赵与任内都库在府东门旧叅议衙西库在红莲阁徙河利桥给本钱一十万日收息钱七分半留本库用备籴买二分半入府库用助郡计淳祐元年制帅大资余天锡合两库为一增留本钱二十万日拘息钱四千贯四年八月制帅殿撰赵纶再令组算增留本钱三十万逐日免发本钱止收息钱一千五百贯防十七界内见钱二十八贯足扺四百贯五年九月制帅集撰顔公颐仲究弊更式将所收钱除一千五百贯解府充息三十贯贴换见钱外余不问多寡封留府库籴买禀支仍委提督官司户黄缙刋定式载于石】
　　商税【并以寳庆元年为凖】
　　嵗有丰歉物有盛衰出其途者有众寡故征敛亦有盈缩庆元司征尤视海舶之至否税额不可豫定姑以中数记之放免解鱼蚶蛤鰕等及本府所产生果萝卜芋子税钱因依附见于下【嘉定六年六月六日尚书省劄子浙东提刑兼权庆元府程覃申照对被防暂摄郡事凡有民瘼靡不究心窃见庆元府乃濒海之地田业既少往往以兴贩鲜鱼为生城市小民以挑卖生果度日理宜优恤巳出榜市曹关津晓示除淹盐鱼鰕等及外处所贩柑橘橄防之属收税外所有鲜鱼蚶蛤鰕等及本府所产生果悉免本府在城收税其诸司合分钱以嘉定五年一全年收数约计六千余贯钱防照则例分拨诸司合得三千贯今来除放前项六千余贯外又别自措置三千贯先次分诸司一年合得钱数讫仍预桩六千余贯充嘉定七年八年分拨之数所有嘉定九年以后上项税钱乞将本府见管城外香泉酒库毎日所收息钱日拨防子桩办将来分诸司照得上项钱系是钱防中半分所属欲乞朝廷劄下本府全用防子偃还诸司所有外邑合经由收税去处并不在今来在城市所放之数伏望劄下本府永久为例右巳批送户部从所申事理施行仍行下诸司照防外今劄付庆元府照防凖此自是税额不登吏犹求赢于萝卜芋子等类嵗收税钱二百九十五贯文并縁为奸者扰民太甚尚书胡榘守郡寳庆二年九月镂榜晓谕悉行除免其合纳诸司额并以本府钱拨填】
　　分则例
　　商税钱一百贯文
　　本府共得四十八贯四百六十二文
　　诸司共得五十一贯五百三十八文
　　正钱七十六贯九百二十三文
　　一分钱七贯六百九十二文归总制司
　　九分钱六十九贯二百三十一文又十分之六分四十一贯五百三十九文归系省
　　四分二十七贯六百九十二文归籴本司
　　増收二十三贯七十七文
　　三分六贯九百二十三文归军期
　　七分一十六贯一百五十四文归总制司
　　头子钱五贯六百文
　　诸司五贯四百五文
　　经制二贯八百五文
　　总制二贯文
　　移用司五百五十文
　　提刑司公使五十文
　　本府公使一百九十五文
　　都税院额三万五千六百六十二贯四百七十五文诸司一万九千二百九十六贯三百九十一文本府一万六千三百六十六贯八十四文
　　诸门引铺一万九百一十二贯五文
　　西门引铺一千七百二十六贯六百七十三文南门引铺二千六百三十六贯六百六十七文沈店引铺二千一百九十七贯五十六文
　　宋招桥引铺九百六十贯六百五十七文
　　望春桥引铺七百四十八贯七百四十二文
　　江东引铺二千六百四十二贯二百一十文
　　诸司五千九百四贯三百一十文
　　本府五千七贯六百九十五文
　　奉化慈溪定海小溪石碶寳幢澥浦七税场四万五百三十贯文
　　诸司二万一千一百七十贯八百二十三文
　　本府一万九千三百五十九贯一百七十七文又自嘉定六年以来澥浦场添认本府钱三百五十贯文实共收一万九千七百九贯一百七十七文
　　鄞县旧有大嵩横溪两税场奉化县旧有公塘白杜两税场嵗共计额钱五千六百余贯并系人户买扑认纳官司既逺征敛无度重为民害庆元四年守郑兴裔申朝省废罢












　　寳庆四明志巻五
<史部,地理类,都会郡县之属,宝庆四明志>
　　钦定四库全书
　　寳庆四明志巻六
　　宋　罗濬　撰
　　郡志六
　　叙赋下
　　市舶
　　汉州交州之域东南际海海外杂国时风潮贾舶交至唐有市舶使揔其征皇朝因之置务于浙于闽于广浙务初置杭州淳化元年徙明州六年复故咸平二年杭明二州各置务其后又增置于秀州温州江隂军在浙者凡五务光宗皇帝嗣服之初禁贾舶至澉浦则杭务废宁宗皇帝更化之后禁贾舶泊江隂及温秀州则三郡之务又废凡中国之贾髙丽与日本诸蕃之至中国者惟庆元得受而遣焉初以知州为使通判为判官既而知州领使如劝农之制通判兼监而罢判官之名元丰三年令转运兼提举大观元年专置提举官三年罢之领以常平司而通判主管焉政和三年再置提举建炎元年再罢归之于转运使二年复置乾道三年乃竟罢之而委知通知县监官同行检视转运司提督寳庆三年尚书胡榘守郡捐币以属通判蔡范重建市舶务且记之谓凡官府之治无非理吾地也而此则以徕逺人凡法度之修无非齐吾民也而此则以观四国惟清其心如水之澄公其手如衡之平昭其见如烛之明而又济之以能勤行之以近恕则观感之余彼当自化鲸波万里如履坦途襍货瑰寳将日陈于斯庭而帑藏无一之不充矣先是尚书尝请于朝示招诱优防之意严收支综覈之法劄子附见于下【照得本府僻处海濵全靠海舶住泊有司资回税之利居民有贸易之饶契勘舶务旧法应商舶贩到物货内细色五分抽一分麄色物货七分半抽一分后因舶商不来申明戸部乞行优润续凖户部行下不分麄细优润抽解髙丽日本船纲首杂事十九分抽一分余船客十五分抽一分起发上供每年遇舶船至舶务必一申明防户部行下令凖条抽解施行窃见旧例抽解之时各人物货分作一十五分舶务抽一分起发上供纲首抽一分为船脚糜费本府又抽三分低价和买两倅防各抽一分低价和买共已取其七分至给还客旅之时止有其八则几于五分取其二分故客旅宁冒犯法禁透漏不肯将出抽解榘自到此灼知抽解之害重困舶商镂榜沿海招诱明谕以本府防不和买分文抽解上供之外即行给还客旅舶舟方次第而来其通判蔡奉议亦能奉承本府招诱优恤之意舶舟才至即约守倅同下务公平抽解更无留滞并不强买即行给还以故舶货之价顿减而商舶往来流通今年抽解最轻诚为侥幸惟是舶务一司自乾道二年因臣寮奏罢提举市舶专官且言祖宗旧制有市舶处知州带提举市舶通判带主管官当时已降指挥委知通同行检视漕司提督今漕司令倅为主管官专出纳之任本府不过月一押簿厯而不预其收支之事其本务抽到物货如细色尽行起发如麄货及板木则存本五分充纲脚糜费未免间有赢余以起上下观望前乎此亷者资以为餽送之资不亷者则为席巻之计实为弊事要当更革所合具申朝廷欲乞劄下本府令守倅常切同共防检收支簿书文厯遇有出纳收支并具禀长官判押方许施行庶几稍革弊源免累倅贰既塞侵逾之害稍裕公上之供其抽解分数只准逓年例十五分抽一纲首杂事十九分抽一以为招诱商舶之计其海南船及诸蕃船只准年例抽解伏望特赐劄下以凭遵守施行寳庆二年尚书省劄付庆元府従所申事理施行准此】
　　髙句丽国在唐及五代皆有本扶余别种以髙为氏今其王曰王氏王氏之先曰建髙丽大族也髙氏政衰国人以建贤共立为君长后唐长兴三年称知国事请命于明宗乃拜建元莵州都督充大义军使封髙丽王建卒子武立武卒子昭立皇朝建隆三年遣使来朝赐以功臣之号仍加食邑开寳九年昭卒子伷立遣使请命复锡旧封自是世袭每请封爵修职贡或臣于契丹则职贡阙大中祥符七年王询大破契丹请正朔于皇朝朝议难之止赐封册大抵来不拒去不追间遣使加恩不以为中国重轻也熈宁二年前福建路转运使罗拯言据泉州商人黄慎所具状慎尝以商至髙丽髙丽舍之礼賔省见其情意欣慕圣化兼云祖弥以来贡奉朝廷天圣遣使之后久违述职便欲遣人与慎同至恐非仪例未敢发遣兼得礼賔省文字具在乞详酌行时拯已除发运使诏拯谕慎许之髙丽欲因慎由泉州路入贡诏就明润州发来自是王徽王运王熈修职贡尤谨朝廷遣使亦宻往来率道于明来乘南风去乘北风风便不逾五日即抵岸明州始困供顿元祐二年髙丽僧义天至明州上防乞徧厯丛林传法受道有诏朝奉郎杨杰馆伴所至呉中诸刹迎饯如王臣礼惟金山僧了元床坐受其大展谓杨曰义天亦贵国僧尔丛林规绳不可易朝廷闻之以了元知大体苏文忠轼有送杨杰诗云三韩王子西求法【韩有三种曰马韩曰辰韩曰弁韩皆髙丽也义天自谓弃王位出家】凿齿弥天两勍敌过江风急浪如山寄语舟人好看客政和七年郡人楼异除知随州陛辞建议于明置髙丽司曰来逺局创二巨航百画舫以应办三韩嵗使且请垦州之广徳湖为田收嵗租以足用既对改知明州复请移温之船场于明以便工役创髙丽使行馆今寳奎精舍即其地也金国既盛髙丽乃禀金正朔绍兴三十二年纲首徐徳荣至明州言本国欲遣贺使有旨令守臣韩仲通许之殿中侍御史呉芾言髙丽与金人接壤为其所役绍兴丙寅常使金稚圭入贡至明州朝廷惧其为间亟遣之回方两国交兵徳荣之情可疑今若许之使其果来则惧有意外之虞万一不至即取笑于夷狄乃诏止之孝宗皇帝朝始复通使嘉定十七年髙丽乃弃金正朔以甲子纪年厯法与中国等其宗庙社稷城邑州闾官称冠服率髣髴中国曰乐浪府者昔新罗也是为东京曰金州者昔百济也曰镐州者昔平壤也是为西京地多大山深谷而少平衍俗不敢有私田畧如丘井之制随官吏民兵秩序髙下而授之国母王妃世子王女而下皆有汤沐田每一百五十步为一结民年八嵗投状射田结数有差国官以下兵吏士工无事则服田惟戍邉则给米地宜黄粱黑黍寒粟胡麻二麦其米有粳而无糯粒大而味甘中国贾人至其地风逆或二三嵗不可返因室焉返则禁其妻若子不得従再至有室如初本府与其礼賔省以文牒相酬酢皆贾舶通之襍货具于左
　　细色
　　银子
　　人参【其特生在在有之春州者最良亦有生熟二等生者色白而虚入药则味全然涉夏损蠧不若经汤釜而熟者可久留旧传形匾者谓丽人以石压去汁作煎今询之非也乃参之熟者积塛而致尔其作煎当自有法也昔国使至丽馆中日供食菜谓之沙参形大而脆美非药中所宜用】
　　麝香　　红花　　茯苓　　蜡
　　麤色
　　大布　　小布
　　毛丝布【俗种苎麻人多衣布絶品者谓之絁洁白如玉而窘邉幅王与贵人皆衣之至府者乃其麄也】
　　防【俗本不善蚕桑其丝线织纴皆仰贾人自山东闽浙来然颇善织花绫有文罗丝锦罽后得北朝降卒工技益巧染色又胜于前曰防乃其麄也】
　　松子松花【松有二种惟五叶者乃结实罗州道亦有之不若广永三州之富方其始生谓之松房状如木青润致宻得霜乃拆其实始成而房乃作紫色国俗虽果肴羮胾亦用之不可多食令人呕吐】
　　栗【大者如桃今至府者皆栗肉小而坚烝煮乃可食】　枣肉
　　榛子　　榧子　　杏仁　　细辛
　　山茱萸　白附子　芜荑　　甘草
　　防风　　牛膝　　白术　　逺志
　　茯苓　　姜黄　　香油　　紫菜
　　螺头　　螺钿　　皮角　　翎毛
　　虎皮　　漆【出新罗最宜饰镴器如金色】　青器
　　铜器【近年禁不出】　　　双瞰刀　蓆
　　合蕈
　　日本即倭国地极东近日所出最宜木率数嵗成围俗善造五色牋销金为阑或为花中国所不逮也多以写佛经铜器尤精于中国贾舶乘东北风至襍货具于左细色
　　金子　　砂金　　珠子　　药珠
　　水银　　鹿茸　　茯苓
　　麤色
　　硫黄　　螺头　　合蕈
　　松板【文细宻如刷丝而莹洁最上品也】　　　杉板
　　罗板
　　海南占城西平泉广州船【不分纲首杂事梢工贴客水手例以一十分抽一分般贩
　　铁船二十五分抽一分】
　　细色
　　麝香　　笺香　　沉香　　丁香
　　檀香　　山西香　龙涎香　降真香
　　茴香　　没药　　胡椒　　防榔
　　荜澄茄　紫矿　　画黄　　蜡
　　□鱼皮
　　麤色
　　暂香　　速香　　香脂　　生香
　　麤香　　黄熟香　鸡骨香　斩剉香
　　青桂头香　　　　藿香　　鞋靣香
　　乌里香　防白香　包袋香　水盘头
　　红荳　　荜拨　　良姜　　益智子
　　缩砂　　蓬莪术　三赖子　海桐皮
　　桂皮　　大腹子　丁香皮　桂花
　　姜黄　　黄芦　　木鳖子　茱萸
　　香柿　　磕藤子　琼菜　　相思子
　　大风油　京皮　　石兰皮　兽皮
　　苎麻　　生苎布　木锦布　吉布
　　吉贝花　驴鞭　　钗藤　　白藤
　　赤藤　　藤棒　　藤篾　　窊木
　　射木　　苏木　　椰子　　花梨木
　　水牛皮　牛角　　螺殻　　蚜螺
　　条铁　　生铁
　　外化蕃船【遇到申上司指挥抽解】
　　细色
　　银子　　鬼谷珠　硃砂　　瑚
　　琥珀　　玳瑁　　象牙　　沉香
　　笺香　　丁香　　龙涎香　苏合香
　　黄熟香　檀香　　阿香　　乌里香
　　金顔香　上生香　天竺香　安息香
　　木香　　亚湿香　速香　　乳香
　　降真香　麝香　　加路香　茴香
　　脑子　　木札脑　白笃耨　黑笃耨
　　蔷薇水　白荳　芦荟　　没药
　　没石子　防榔　　胡椒　　砂
　　阿魏　　腽肭脐　藤黄　　紫矿
　　犀角　　葫芦瓢　红花　　蜡
　　麤色
　　生香　　修割香　香纒札　麤香
　　暂香　　香头　　斩剉香　香脂
　　杂香　　卢甘石　窊木　　射木
　　茶木　　苏木　　射檀木　椰子
　　赤藤　　白藤　　皮角　　□皮
　　丝　　　簟
　　牙契【有正限纳者有放限纳者分不同庆元多大家典买田宅投印者甚少今以嘉定十七年所收记之】
　　正限五千四百二十六贯七百九十六文
　　诸司四千七百三贯七百六十六文
　　本府七百二十三贯三十文
　　放限七万二千四贯八百五十七文
　　诸司三万七千六百二十一贯六百一十七文本府三万四千三百八十三贯二百四十文
　　杂赋
　　免役钱两科共计七万七千九百二十一贯四百八十
　　四文
　　六县截支吏役钱三万四千七百九十三贯七百一
　　十六文
　　本府八千一百六十三贯七十六文【解发减省人吏钱在京官员雇
　　钱及支府吏钱并在内】
　　经緫制司钱三万一千七百五十一贯七百四十八
　　文【通判防催】
　　官戸不减半钱二千八百八十三贯九百二十文【常平
　　司通判防催】
　　奉化慈溪昌国三县头子钱三百二十九贯二十四
　　文【提举司】
　　茶租钱一千九百九贯五百五十文【旧额二千二百八贯九百八十四文
　　今除奉化县逃絶戸四分钱有此额】
　　水脚钱八千九百贯文
　　昌国县砂岸钱四千余贯文
　　楼店务钱约二千贯文【公使库】
　　鄞定海慈溪河涂租堰钱三千三贯七百八十文【公使库】鄞定海慈溪城基房廊钱二百三十一贯二百四十文【公使库】截补身丁钱七千贯文【五代时东南割地分国者率计口算缗故有身丁钱一丁有嵗纳数百者皇朝累经减放大中祥符四年诏两浙福建荆湖南北路身丁钱并特放除而州县奉行不防庆元五年中书舍人陈傅良因进故事及之本府元催身丁钱一万八千七十八贯六百二十二文内四分充籴本六分充系省支遣开禧元年十二月十九日御笔方今大计在寛民力睠兹二浙实拱行都尤当优恤以厚根本况承平嵗久生齿日繁程其赋租之余重以身丁之敛吏弗加省民输益艰中夜以思靡遑安处非不知国用所繁储积宜丰顾宁损于县官以少纾于百姓爰敷旷泽庸示至懐其两浙路身丁钱可自开禧二年永与除放本府续申朝廷防行下每年于合解上供折帛钱截七千贯补助支遣】
　　僧道免丁钱一万一百一十六贯六百文【随帐状催发嵗无定额】河渡钱一千八百五十八贯四百三十九文【通判防催】鄞县桃花渡每界额钱三千四百二十五贯有竒定海江南渡每界额钱一千三十七贯有竒淳祐六年冬制帅集撰顔公頥仲以两渡为往来民旅之害申朝省拨府帑代输常平司免拘渡钱以便民仍籍定民船轮载人收二钱省劄付于下方【尚书省劄子备据本府申本府管属有桃花渡在鄞县之东有定海渡在本县之南其水交汇其涂四达近通六邑逺出大洋是为民旅往来之冲农牧出入之地轿马箩檐朝夕不絶每一嵗两渡共拘钱一千四百八十七贯有竒钱防中半十数年来府第买扑归私置场设肆于收钱外凡所以为征取计者殆将百出又有一等凶悍不逞无借之人入为梢工篙手相助为虐轻则毁辱衣巾损坏器物或加捶缚不幸而惊覆则又有性命之虞其为民害嚣矣复与里商外贾渔户贩夫衷私掩蔽共为般拱银钱隠漏税货之事而官又被其害焉頥仲到任之初首闻砂岸与官渡均为四明之害窃计所管课额散在他司用度所闗未易除罢乃撙节浮费先措置五万余贯代纳砂岸和钱而一害先去固尝具申得防従请再办此一千四百余贯钱会欲代输两渡常平窠名未施行间忽据白剳子陈述谓此渡之为民害者四为官害者二载详其言若不可一朝居者岂容坐视而不与之区处遂令财赋司供具所管钱数牒通判东防免拘此两渡钱每月仍于本府照数拨与庶几二害尽去而海邦之民永拜无穷之惠状申尚书省指挥行下照得桃花定海渡拘钱之弊委为一府往来民旅之害今本府免拘此钱一従民便实为永久之利劄付庆元府照应施行详见两渡碑刻】
　　湖田
　　初髙丽使朝贡每道于明供亿繁伙政和七年郡人楼异因陛辞赴随州请垦广徳湖为田收嵗租以足用有旨改知明州俾经理之明年湖田成及髙丽罢使嵗起发上供自水军驻劄定海江东两寨朝廷科拨专充粮米
　　糙米四万六千二百七硕六升五合四勺
　　职田
　　咸平二年七月宰相张齐贤与三馆秘阁参定职田之制两京大藩府四十顷次藩三十五顷防团州三十顷中上刺史州二十顷下州及军监十五顷边逺小州上县十顷中县八顷下县七顷为三十等转运副使许于管内给十顷其诸州给外刹者许均给兵马都监监押寨主厘务官录事参军判司等其顷亩多少比类通判幕职之数以官庄及逺年逃田充悉免税及差徭所得租课均分如乡原例州县长吏给十之五自余差给诏従之天圣七年言者谓职田有无不均吏或不良往往多取以残细民诏晏殊等参议遂停罢官收其入以所直均给未即行九年二月上阅天下所上狱多以贿败者诏复故庆厯三年九月参政范仲淹等以有无多寡不同乞行均给乃更定田限藩府二十顷节镇十五顷余州十顷通判六顷判官四顷幕职官三顷县令万户以上六顷簿尉给半五千戸以上令五顷簿尉二顷五十亩不满五千戸又杀之无田或顷亩不足且不可耕者三年内检括官荒田并戸絶地土及五年以上逃田充靖康元年诏在州见任官职田权借一年变易轻货输内藏库建炎元年五月诏罢住职田令提刑司收桩具数申省绍兴三年七月勅选人七阶以旧禄比今物价恐不能赡给其家可将无职田选人并亲民小使臣每员月支茶汤钱一十贯内职田不及此数者补足自此选人小使臣有茶汤钱之制而职田或给或收隆兴元年六月权借一年乾道元年七月权拘三年今本州公租存者仅如左方米五千四百八硕
　　官员宗室诸军俸料旧来支十七界旧防淳祐五年七月制帅集撰顔公頥仲并支十八界新防嵗增钱七十六万四千六百六十贯【牓示云照得本府财赋有限量入为出仅可支吾前此累政皆有増收创置诚可嘉羡近据佥防具呈见任寄居官员宗室军兵俸料多用旧防酒米绵绢防布折价为数未登因念制禄以任官必须寛融而后可责其奉公守节制赋以养兵必须优润而后可勉其趋事赴功并合全支新防仍添折价钱缘当职到任之始已将诸县淳祐三年拖下官钱九十四万余贯并行徴催府计颇悭除诸军先与纯给新防外应见任寄居官员宗室并従次第增改公库省务酒额太髙专知等人徒被监繋仍前拖欠合与减额两府判防起纲支粮颇有欠阙合与添助二税折纳太重合与减价倘得年谷屡丰加以均节嵗计或有赢余则増收创置之事续议区处须至晓示】
　　常平仓
　　淳化二年诏置常平仓嵗熟增价籴嵗歉减价粜用赈贫民本李悝平籴之法其后以收没官田租入或卖屋地坊场河渡以其钱籴入或州县寛剰钱米入凡老疾贫丐者圄梏者流徙者率以是济之本府素无桩积朝廷间拨降度牒籴米赈济随籴随支无定额
　　义仓
　　康定二年置绍兴六年緫制司申明大观指挥每硕纳一斗至今民户纳正苖米一硕即纳义仓米一斗一斗即纳一升本隋社仓之法使民举粒米狼戾之赢以备水旱者也故着令惟许赈给不得它用县遇灾伤当职官体量自第四等以下阙食戸给散若放税及七分以上通第三等给并预申提举审度行讫奏绍兴七年户部侍郎王俣奏常平六事其二曰封桩义仓斛米故义仓米率附常平仓
　　制置使司平籴仓
　　国朝沿唐旧州县各置常平义仓所以备水旱救凶荒也然常平置使自专一司州县发敛皆禀命焉虽河内有饥民不容以便宜従事此制置司所以自创平籴仓盖有以也然必以制司名仓者州郡不得以支移他司无与也制置知府秘撰陈公垲有见于此淳祐二年正月开藩二月即疏闻于朝乞俟本府支衣大阅后凡省库公库才有所积即取拨令项桩管委两通判专掌此钱为平籴本未及期年积劵已及八十五万复申请于朝乞免解前政任内借拨农寺十八界防子三万贯准省劄行下畧云闻陈制置见议剏平籴仓以利民要得此钱以充籴本捐此以助四明利民之事従申销豁十八界一准十七界五展计十五万劵凑及百万之数大要欲籴米谷各二万斛【文思院斛】米籴于呉谷籴于鄞数或不及桩留余劵以俟续籴度地城西得醋库余基不足则买民田给官镪易邻寺之荒畦凡建屋二十六间曰防曰泊水曰中门曰大门各三曰仓十四分为六厫以丰年亦有髙廪名扁大门曰制置使司平籴之仓四周以墙三面环水前后有水步鸠工于四月丁卯迄事于十月甲子提督措置营造则通判尤煓添差通判赵体要路分傅端倘役水军而给劵物和买而给钱无一字文移下诸邑故不扰而办仓有提督于制司属官选监仓于本府职曹选门官则差水军将佐月各添给嵗以正月委官覈实城内外之合籴者济者给厯以二月初籴济年丰谷贱则不须举行又有新陈相易之法米粜则钱在钱出则米归制帅交承则登载帐册上其数于朝每嵗六月一申嵗终再申亦如之详见制置司干办公事林元晋所编规约附以仓图记则观文殿大学士郑申公作帅守陈公又自作平籴铭铭曰
　　千斛在市　物价自平　其平伊何　持衡有人愿嵗常丰　谷石钱五　此仓之设　姑备先具
　　三年春公以大理卿召未行易镇呉门又念籴价虽平而寒窭之民在所当济久之必亏籴本遂再捐三十万为赈济之助悉以闻于上
　　制置使司平籴南仓
　　仓以南名别西仓也西仓已储粟二万一千余硕淳祐四年制帅殿撰赵公纶以官地两易延庆寺西蔬圃建南仓储五年六月以后续添之数规橅视西仓益闳详见提督官司户黄缙所具条约缁徒规复蔬圃外台遣属僚诣郡审处制帅集撰顔公頥仲力主为民之议而前政成规迄以无挠舆论韪之
　　桩积仓
　　淳祐四年制帅殿撰赵公纶拨钱五十二万三千贯籴米一万九千五百硕有零剏此仓附平籴南仓敖
　　新桩积仓
　　淳祐【缺】年制帅集撰顔公頥仲剏已籴到米一万硕有竒附省仓西仓暑往字敖
　　朝廷窠名【共七色】
　　【银　　　绢　　　防　　　绵绫　　　盐钞纸　钱】
　　银一千两【毎两折钱三贯三百文省】
　　圣节五百两
　　大礼年分五百两
　　绢一万四千五十七匹
　　夏税和买四千八百五十七匹
　　嵗币八千二百匹【元遣金国嵗币于夏税绢内起发朝廷既罢嵗币指挥折钱特优防下四等五等人户每匹止折纳钱四贯文有司不体朝廷优防之意每嵗多是大家以钱折纳寳庆二年守胡榘视事始根究必従指挥施行】
　　圣节五百匹
　　大礼年分解发左藏库五百匹
　　防二千七百二十四匹
　　绵一万八千五十三两
　　绫二十匹【唐国要图云贡交梭绫贞元十道录云贡呉绫元和国计圗云贡呉绫干山药唐书云贡呉绫交梭绫海味山药附子十道四蕃志云旧贡红鰕鲊大鰕米九域志云贡绫十四匹乌鲗骨五斤干山药一十五斤今止嵗贡大花绫一十匹】
　　盐钞纸七万九千三百幅【嵗支钱一千一十九贯五百六十八文钱防各半行下奉化象山鄞县收买赴太府寺交引库其钱防于军资库系省钱盐仓别纳袋息钱各交一半】
　　钱
　　折帛钱一十七万六千七百二十五贯文【内截留七千贯文补
　　放免身下钱】
　　无额上供钱三千九百九十贯文
　　御膳羊钱五千五百九十五贯七百四十四文供给钱八百贯文
　　起发七分酒息钱一万五千三百九十六贯一百八
　　十五文【绍兴七年始赡军库起发】
　　籴本钱四万三千八百贯文【宣和五年始旧经额九万六千九百七十八贯四百三十九文内于酒务系省钱拨出四分簇到三万八百六十七贯二百九十三文余钱系诸税场以日生收到钱分拨及村坊买扑认纳并人户身丁钱凑足赴行在省仓和籴场交纳其后减罢税场及开禧二年放免身丁钱额亏戸部司农寺嵗实催发钱五万八千七百二十六贯三百三十八文继此酒减造米斛顿定八年旱蝗相继村坊多有改阙闗停十三年火灾朝廷放免竹木税钱累年止催解四万六百贯文十六年十七年解四万二千贯文寳庆二年解四万三千八百贯文其逐年所亏钱数部寺每行下照例流水登带补发至郊赦释放】
　　僧道免丁钱一万一百一十六贯六百文【绍兴十五年始嵗无
　　常额以括实帐状多少为数】
　　经緫制钱【熈宁十年初置经制熈河路边防财利司宣和三年因陈亨伯在陜西河北措置有条遂推行于东南始有经制两浙江东路财用司靖康初罢建炎三年臣僚言边事未宁理财最急与其暴敛于仓卒何若取之于细微今除不便于民如纳免行钱减罢曹官役人钱钞旁定贴钱院虞充狱子重禄钱牛畜等契息钱契白纸钱不可施行外所有权添酒钱量添卖糟钱人戸典卖田宅增添牙税钱官贠等请俸头子钱楼店增添三分房钱共五项欲令东南八路州军收充经制钱従之于是戸部领经制司绍兴五年参知政事孟庾提领措置财用以緫制司为名措置经画窠名转运司移用钱勘合朱墨钱出卖系官田钱人户典卖田宅牛畜等于赦限内陈首投税印契税钱进献贴纳钱防戸长雇钱抵当四分息钱人户典卖田业收纳得产人勘合钱常平司七分钱见在金银茶盐司袋息等钱桩还旧欠装运司代发斛斗钱收纳头子钱官户不减半民戸增三分役钱见桩数二税畸零剩数折纳价钱免役一分等剰钱并充緫制司钱其后经制緫制皆归戸部州县往往以两项窠名混而为一诸县委县丞无县丞委主簿诸州军委通判无通判委发判拘收提刑司检察本府嵗额具如左】
　　正额钱二十一万五千三百七贯九百三十文【旧经年额四十一万八百二十五贯六百六十八文内经制钱二十一万一千七百七十三贯四百九十一文緫制司一十九万九千五十二贯一百七十七文其钱出于属县给纳二税头子勘合耆戸长免役里外酒税并人戸典卖田宅税契窠名等拘收自后酒沽卖不行减造额米商税少有客旅兴贩二税内有坍江事故出豁嵗复一嵗亏收元额累年止緫趂及二十余万贯朝廷比较多是居殿嘉定四年提刑程覃摄守究极源流申请豁无额经緫制钱二十六万贯防朝廷行下戸部先与理豁一十六万三千三百一十三贯七百六十二文而尚有无额之钱竟无可催移东补西仅凑今额】
　　经制九万四百五十四贯八百五十文
　　緫制一十万五千三百二十二贯二十八文添收头子五千二百一十三贯三百六十九文增收勘合二千五百四十五贯六百二十五文改拨牙契七千四百二十六贯五百五十一文无额四千三百四十五贯五百七文
　　右本府嵗于军资库拨钱六万五千一百九十八贯付通判防【商税一万二千六百二十九贯生煮酒二万九千三百六十九贯诸仓头子二万三千二百贯】余钱并系通判防于六县及仓库场务自行拘催然常催不及额内水军官兵宣限劵食春冬衣钱共一十五万七千八百二贯文及韶王府香火官茶汤俸料钱史越忠定王府宣借人春冬衣钱并就截文尚且不足余经緫制钱五万缗解发赴戸部每无可解本府不免于交承钱内兑借应副通判防起发次年于合拨仓场库务钱内消还消未足而又借致本府交承钱常挂欠五六万缗积习巳久弊不可革守尚书胡榘尝申省乞减下本府嵗所解戸部经緫制五万缗以寛州郡朝廷下戸部勘当戸部难其请不报
　　内藏库钱一万三千贯文【大中祥符间始有坊场正名钱元丰勅诸场务每年従本寺于诸路那移一百万贯赴内藏库寄帐封桩本府旧额一万五千贯逓年止解七八千贯或止五千贯嘉定十七年摄守齐硕备申朝廷定今额逐年系通判防催发】
　　左藏库钱
　　坊场七分寛剰钱一万二千九百六十六贯一百六十六文【初降指挥坊净利钱除认发内藏外余为七分寛剰三分州用绍兴元年买扑坊价上增添净利钱五分十六年本州拘发七分寛剰钱三万四千余贯五分净利钱二万四千余贯官钱既重坊场由是沽卖不行多是停闭二十三年勅令坊场败阙税务停罢内库钱犹不敷安得寛剰本州将败阙去处出榜召卖入价者皆不及元额照常平免役令供价虽髙不及旧界承买人钱数者依出卖法再榜一次无人投状即给前项人乾道四年申戸部行下提举司覈实乾道五年七分寛剰钱发及二万九千余贯五分净利钱发及二万一千余贯继此又多败阙淳熈八年勅今后诸州不许未敷内库正额先纳寛剰十一年九月十四日勾提举申请将败阙闗停无人送纳官钱去处依条免纳五分钱外正名课利钱元额减退五分出榜召诸色人投状通产不问官民戸有无诸般违碍并许承买全无屋宇去处免纳官钱一年有屋宇可以造酒者免纳半年自后每年开具实催起发数目夹细帐状申戸部符下提举司行下本州措置兴复本州不住出榜召卖拘纳价钱起发庆元六年知府陈杞防最髙年分定今额然逓年坊场又多败阙嵗亏钱二千八百贯文本府拨降助通判防起发】
　　坊场五分净利钱八千三百二十七贯五百六十八文【庆元六年知府陈杞防最髙年分为额一万三百二十五贯文嘉定六年通判章良朋以坊场败阙闗停处多具实催细帐申朝省起发七千三百七十三贯九百一十一文嘉定十三年提举司准朝省行下委娄提干前来覈实管发七千五百七十五贯八百五十一文嘉定十六年戸部行下措置兴复增添诸县申到坊戸二十五所定今额系通判防催发】
　　官戸不减半役钱二千八百六十九贯八文【乾道二年
　　始系通判防催发】
　　圣节折银价钱八百二十五贯文
　　大礼年分折银价钱一千三百二十贯文【二项折银钱通
　　判催坊场河渡钱起发】
　　减省人吏雇钱一千六百二十二贯文【宣和三年始】在京官员雇钱二百二十五贯文【绍圣九年始旧经一百五十贯
　　文二项并系本府催县役钱起发】
　　监司窠名
　　转运司钱三万四千一十四贯六百八十八文【旧经月解等钱三万四千八百一十六贯八百二十八文移用降本钱一万八千八百九十三贯六百五十三文通为钱五万三千七百一十贯四百九十一文内有无指拟钱一万三千五百贯文每年戸部及转运司改拨别处州军取发而本府里外场务沽卖不行减造糯米尚有无催钱六千一百九十五贯八百三文嘉定十三年备前件曲折申转运司以此年无旱伤最髙额催发此数】
　　月解通计二万六千贯文【毎月发二千一百六十六贯六百六十八文】移用降本七千贯文
　　殿步司马草三千贯文
　　重华宫糯米二千贯文
　　御酒库糯米二千贯文
　　寛余耗剰米五百贯文
　　行下支拨官吏茶汤食钱及杂支等钱五百一十四
　　贯六百八十八文
　　提刑司
　　圣节抛降银二百五十两计八百二十五贯文赃赏钱二百贯文
　　常平司
　　应内藏左藏库钱并常平司
　　盐课
　　崇宁三年始行钞法罢两浙淮南官般官卖盐听客人铺戸任便兴贩先于货务入纳钞引钱二十四贯省别于主管司纳窠名钱请盐一袋三百斤本府旧止七场开禧以来又创建七二置台州支发不行乃拨本府鸣鹤运盐又本府于是官吏始繁矣守胡榘请于朝乞従福州例置厯拘收出剰敖底所卖盐货支官吏俸给劄子附见于下【照得本府经常所入有限而支用日增只如寄居官及宗室官月俸一项前此各立三十员为额昨因寳赏覃恩二次宗室出官人数顿添目即额外各已添放数十员源源而来未已无防何以措置添收财用深思有以畧加撙节窃见庆元府台州两郡诸盐场官计一十九员职事与本府一毫不相干涉却乃月就本府帮支请给緫计一千一百余缗其俸米衣绢在外考之诸盐场收支盐课最为丰羡除买发提盐司额钱之外本场有出剰敖底盐货每月不下收二三百千其场官公亷者多以应副游谒干求之用其贪沓者悉为席巻之计昨来福州赵丞相忠定为帅曰应本路漕司监盐官在福州境内者每月视其官资帮旁发下各令将每月所收出剰敖底所卖盐货置厯拘收自支各场官吏俸给皆以为便诸亦无辞説今来本府不敢自便合具申朝廷乞赐劄下令本府従福州上件体例施行其于提盐司别无相妨庶可少寛本府郡计实为至幸】
　　旧七场管额盐五万一千九百二十袋九硕九升六合
　　三勺
　　昌国监额一万二十六袋一石九斗九升二合五抄岱山场额一万四千六十袋一硕一斗
　　东江场额一万二十六袋一硕一斗九升六合二勺五抄【以上并属昌国县】
　　玉泉场额五千二百二十袋【象山县】
　　大嵩额二千六百八十袋五硕六斗四合【鄞县】清泉额四千九百八袋【定海县】
　　长亭场额五千袋【台州】
　　创建七管额盐二万三百三袋六硕
　　龙头场额一千八百七十七袋二硕【开禧元年于定海县创置】穿山额三千袋【乾道中立为清泉子场分太立海晏两乡焉开禧二年改为正场】髙南亭额三千六百袋【髙亭南亭二甲元岱山场相阻一岭舟行则经大洋嘉定元年立为正】
　　杜渎额四千一百六十六袋四硕【场属台州支发不行嘉定元年拨本府盐仓寄卖】
　　玉女溪场一千六十袋【本玉泉子以监官往来迂逺嘉定四年立为正】长山额三千袋【元清泉亭戸以涉岭路遥绍兴三年率钱就长山买地置衙屋号长山场请清泉运盐官及时前来买纳嘉定四年立为正移建石湫碶下】
　　芦花额三千六百袋【本昌国西监子名曰东监月额二百二十五袋嘉定四年提盐司差官相视増为三百袋五年立为正】
　　窠名官钱
　　贴纳钱每袋六贯三百六十文二分钱防各半盐本钱四贯八百文发下诸场买盐
　　雇船水脚钱四百一十文充诸场运盐船梢水脚贴收水脚钱一百三十八文上下半年解发货
　　务
　　袋本钱二百三十八文充支造袋局蓆本钱袋本剰钱六十二文上下半年解发货务三分钱二百五十文四季解发封桩库
　　别纳袋息钱四百四十文专充官吏食钱
　　封头物料钱一文三分做造盐袋封头
　　封头钱九分月解提盐司
　　杂收钱二十文月解提盐司
　　盐仓凡遇支遣每贯除头子钱四十文五分
　　经緫制司三十三文
　　提盐司七文五分
　　客请封桩私盐每袋收三百五十文
　　袋本钱三百文
　　充私盐赏钱五十文



　　寳庆四明志巻六
　　钦定四库全书
　　寳庆四明志巻七
　　宋　罗濬　撰
　　郡志七
　　叙兵
　　制置司水军
　　绍兴二年制置始置司所统兵驻劄定海防托海道十一年兵随司罢【详见官门】三十一年金人渝盟入境明州城下复屯殿司水军二千人隆兴元年海冦朱百五等猖獗戸部侍郎赵子防复带海制置使知明州就领殿司军二千人收捕二年冦平所屯兵朝廷节次起发前去子防奏明州宻迩行都水陆控扼事体非轻乞存留拣中禁军未起发人又乞招置水军一千人仍奏陞水军统领郑广为统制存留听明州使唤自是明州驻兵为额三千乾道七年差林文充统制仍将本官自福州带来水手一千拨付兵额始有四千其后分二百人随一训练官于州城外江东寨驻劄统兵官有统制有统领【统制统领本统御前军马靖康之变有州县起发勤王人兵管押一二百人差充统制者有诸道緫管及诸司妄称便宜差充统制者髙宗皇帝建炎元年刘光世言朝廷设一统制体貎非轻乞除行在及中都主兵官朝廷差充统制官外余并罢従之其后率以御前军马出戍此统制统领所以分驻诸邉也制置司水军本殿司故有统制统领以统之】又有正将副将准备将各三员兵四千人曰军义兵曰吐浑兵离为二十二队分于三将都副拨发都壕寨训练官以次领之不入队者俟阙填补拣汰者不系帐老病而无家者为孤贫有官阶者加请给而不入队不系帐与孤贫者皆有月给名籍登降廪给厚薄兵财司以时勾稽并器甲船具枚数之季月必闻于枢宻院神前石同三姑宜山马迹闗岙海驴礁及海洋南北中间昼夜巡徼三日一报枢宻院及尚书省平江府许浦水军与定海水军月差将官巡海互至书厯嘉定三年防也三姑岑江烈港海内白峯五寨土军亦听水军统制节制嵗自十月朔巡检指使同将佐领土军二百五十人水军五十人于三姑山卓望三月朔乃止嘉定七年従摄守程覃请也【五寨虽听水军节制然各有寨官统辖无舟船可以往来水军相去遥逺所谓节制者皆具文卓望三姑则有生劵之贵寳庆二年守胡榘申请以涔江白峯两寨僻在山岙未甚聚切欲拨还定海昌国县承受行移巡捕之役而岱山管界两寨皆要害之地却拨水军节制緫三姑烈港海内岱山管界五寨兵额元管一千一百一十八人今见管止八百三十四人欲分为六队屯驻五处三姑都巡检司见管四百三十五人于内以三百九十五人分为第一第二队仍旧屯三姑寨每季轮流一队卓望三姑山更不须従水军遣人却就三姑寨中拨四十人凑烈港见管六十人共一百人为第三队分屯烈港其管界寨见管一百二十人为第四队岱山寨见管一百四人为第五队海内寨见管一百一十五人为第六队各屯本处其五寨官并従省罢止以水军正副准备将及训练官分领并以水军第四将繋衙其舟船器甲悉従水军措置料理庶几事权归一教阅有常可备缓急事竟不报】定海水军朝廷既拨湖田米及经緫制钱给之每嵗枢宻院又劄下转运司支降官防二千贯支散口累重大钱初置司有犒赏库后随司罢重置司日有库无钱开禧元年封桩库支降官防四千贯充循环库卒贫而病者贷之毋得取息物故勿追所贷嘉定四年摄守程覃拨盗赃银易钱六千七百九十五贯七十五文省于江东置库继而本钱亏陷拨给定海水军库今水军并酒库息月解钱三百八十贯九百一十文省支给官吏犹未足也
　　统兵官
　　统制
　　统领
　　正将三员
　　副将三员
　　准备将三员
　　正兵二十二队緫有二十名色分于三将
　　训练官二十人
　　押队四十四人
　　拥队四十四人
　　引战教头二十二人
　　旗头一百三十二人
　　牌手一百七十一人
　　刀手七百七十一人
　　枪手四百六十八人
　　弓箭手五百五十六人
　　弩手八百六十人
　　角匠二十二人
　　金手二十三人
　　鼓手六十一人
　　准备带甲旗头四十四人
　　梢矴旗头二十二人
　　队司二十二人
　　梢工六十六人
　　矴手三百三十人
　　押火二十二人
　　火头一百九十八人
　　不入队今六百人有竒
　　不系帐今五十人有竒
　　孤贫今一百九十人有竒
　　寨屋五千六百九十三间
　　定海五千三百九十三间
　　江东三百间
　　房廊六百三十三间专系统制司收赁钱以修军器定海五百五十三间
　　江东八十间
　　禁军厢军【寳庆三年守胡榘重修诸营】
　　国初收天下劲卒列营京畿南征北伐率従中遣故惟三司卒称禁军州郡止有厢军镇守厢乃藩镇旧名如曰左右厢曰第几厢盖部分之别尔三边屯戍卒或升禁军重之也嘉祐置威果指挥而后大郡有禁军元丰升雄节指挥而后禁军满天下二军初皆更戍在浙者或戍广在江者或戍浙欲其习险阻忘顾恋也禁军惰怯则降为厢军厢军得力则升为禁军遴选尤精阙额虽州郡自募京师实分遣壮卒为募士之准谓之兵様其后易以木梃木架而兵様不至熈宁初诏江淮荆湖两浙福建等路州军料拣强壮团结教阅常留在州备御盗贼于是罢更戍创额招置渐多大观元年御笔帅府望郡各别屯兵每二年更互出戍然终亦不行建炎以来遂废绍兴六年厢禁军阙额二分住招方熈宁团结时巳有将不将教阅不教阅之分循习既久教阅益具文变通之术必有所待
　　禁军五指挥额二千三百三十人今一千四百九十人
　　【乾道四年守张津重修五营增屋凡四百楹其后更革具见下方】
　　威果三十指挥额五百一十人今三百七十七人【嘉祐四年诏置就粮禁军两指挥各四百人以威果为名除捕盗不许他役五年排次自荆南至州为第三十第五十五先是庆厯二年诏诸州置澄海兵士大郡两指挥各五百人四年又诏上州添置土军二千人为宣毅指挥多于澄海拣拨乃废澄海并归宣毅继多选入京填补近上禁军至是既置威果以本州就粮步军拨入宣毅亦废威果营西南厢顺成坊北】
　　威果五十五指挥额四百人今二百一十一人【不将旧营以居养坊为之在子城东南嘉定十三年出移建于忠顺官寨内今新县学乃其旧基也】
　　雄节指挥额五百一十人今四百八十七人【绍熈元年诏州郡所管厢军即前代本处镇守之兵理合教阅宜令江淮荆湖两浙福建等路州军料拣强壮团结教阅以教阅崇节指挥为名是时两浙路厢军见管三万一千六百九十六人遂定以三万为额内三千五百人充教阅崇节其不系教阅厢军为本城诸指挥额通不得过三万之数六年六月以诸路教阅厢军不一可除教阅二字改为雄节指挥其不教阅崇节依旧元丰三年闰九月陞雄节指挥为下禁军侍卫步军司营教东北】
　　威胜指挥额五百一十人今二百二十八人【大观元年十二月御笔祖宗以来人未繁盛兵数虽少可以支吾今承平百五十年之久地大人众兵寡势弱非持久之道可除见今兵额外帅府别屯兵二千人望郡一千人常管在营比诸军加数教阅每一年令更互出戍帅府五百料钱以威捷为名望郡四百料钱以威胜为名帅府望郡三百料钱以全捷为名并充步军殿前司管辖营西北厢石板巷】
　　全捷指挥额四百人今一百八十七人【见威胜指挥注不将旧以居养坊为营今在小江桥侧】
　　厢军九指挥除两指挥无额外七指挥额二千二百七
　　十七人今一千二百九十九人
　　崇节二十八指挥额四百四十一人今二百八十一人【营天庆观前】
　　崇节二十九指挥额三百八十人今一百五十五人【营东夀昌寺南】
　　崇节三十指挥额三百八十人今一百二十六人【营东夀昌寺北熈宁六年教阅崇节指挥改为雄节指挥此三指挥皆不教阅崇节也先是元年尝截定教阅厢军巳别有额其不教阅厢军令逐路相度州军大小排定次第每指挥不得过五百人若人数至少去处只据见管均定】
　　壮城指挥额二百人今一百九十三人【熈宁初置壮城指挥五年拨并不教阅厢军为一额壮城专治城壁例不差出不在拨并之数元丰三年五月勑诸路巳置壮城兵士其有城壁楼橹去处以城围大小分为两等大城五十人小城三十人专充修城不许招防填别军分崇宁五年河东提举李公年以潞州城壁頽毁申乞诸路州军招填壮城兵士宣和三年勑立到壮城额帅府三百人节镇二百人余州一百人旧额多处依旧如合置壮城阙额委当职官限一月招足营影泉坊巷口北】
　　都作院指挥额四百八十人今四十六人【熈宁六年诏诸路置都作院凡四十一所明州居其一九年正月枢宻院劄子诸都作院元额工匠三百人以上置副正指挥各一人都头五人十时将虞承局押官各五人大观元年十二月御笔东南州军军器以承平日久全不修治亦多阙数仰帅府封桩三将军器望州两将非军须盗贼不得支用仍三年一修讫申提刑司帅府望州未有都作院各许一处置立二匠帅府二百人望州一百人若帅府望州人土物料不足许抛下出产诸州小作院分造所造军器东南土俗不同春夏气暖筋胶不可施用可三分中计以一分置土俗所用器仗如偏架弩纸皮甲之类令本路官取索讲求便利轻捷可用各件制造仍具圗様名色闻奏靖康间诸作院多物料不备匠人移占它役诸州军遇有调发军器皆従京支降乃令提刑司专一管干有作院州军招集匠人转运司应副材料绍兴以来皆仍旧额本府作院营子城南二里嘉定十三年火移建威果三十指挥营侧】
　　指挥额四百人今一百七十九人【旧有采斫两指挥皇祐勑采斫兵级遇冬年寒食各给假三日仍不住口食若父母在营身死给假五日妻死三日如因采斫身死支钱一贯文其请过月粮酱菜钱并与除放每嵗十二月一日住采斫放令歇泊至正月四日入役又勑杭明温台州招置兵士并依采斫指挥请受则例其造船杂役人入山采斫材木者不得别有差使元丰五年承旨司裁定两浙厢军人数采斫指挥各以二百人为额六年五月温州守臣石牧之奏乞今后只従本州支钱和买材料更不发遣兵士入山采斫兵士并入指挥营城外甬东厢】
　　清务指挥【本以酤而立熈宁五年拨并不教阅厢军为一额而清务以因事募人系专处置军不在团并之数军防格酒务三万贯以上二十人旧营在东南厢鄞江门里后多拣充禁军及有死亡不曾招填营亦废为民居】
　　剰员指挥无额今一百五十六人【庆厯五年差内臣往福建等路拣选就粮禁军及本城兵士如病患可医者减充半分剰员久或不堪与给放停公据若曾有战功及阵亡人弟侄子孙令仍旧自后嵗委监司分拣于是有剰员指挥然非疾病或衰老不任战御视嵗数有减切法诸厢禁卒自十将至押官六十五减切七十放停长行六十减切六十五放停惟副都头以上独免减切至七十则放停而巳凡减切及嵗时减汰疾病稍堪役者充剰员兵级尝有战功应放停者亦充看营不管事剰员其衣粮等各得元来之半终其身熈宁十年勑逐州就粮禁军厢军通计十分立一分为剰员额听于旧营居住遇出军每指挥留守营常二十五人仍着为令绍熈四年勑诸路提刑司每遇巡厯就同守臣将拣中不拣中禁兵并厢兵通选一次其少壮及等并充拣中禁军反是者充厢军其年老禁兵愿充剰员者聴营天庆观后绍定元年火守胡榘重建】
　　宁节指挥无额今五十二人【本牢城指挥以待有罪配之人熈宁二年指挥厢军选补他额如牢城元以杖罪到营亦许拣选绍兴十一年拣汰诸军中伤老病军员下本州养老充牢城指挥乾道九年闰正月枢宻院奏拣汰养老将校有补充牢城指挥收养名称未当遂改为宁节指挥营东北厢】
　　土军
　　皇祐勅杭秀温台明五州界管辖盐场地分巡检巡茶盐使臣兵级并差本城兵士一年一替熈宁九年臣僚奏巡尉职皆捕盗而县尉所获常多巡检常少盖尉司弓手皆土人耳目谙习巡检下乃攅杂客军又不许差出缉捉欲乞应巡检下兵级依旧额许招置土军就巡检廨宇左右置营诸处不得抽差遇有盗贼许依弓手例差出缉捉有旨令著作郎熊皋往淮南两浙路相度时浙东巡检一十八处依元额招置兵级将校一千六百三十人元丰三年或言诸巡检下兵级皆杂攅厢禁军或屯驻客军其间多西北人与本地分不相谙委差到年嵗稍能辨认道路山川人物又迫替移至于海道亦不惯习使之相敌终无必胜之理请令招置土军以一半招收新人一半许厢禁军旧人投填庶几新旧相兼习熟使唤有旨令巡检下土军尽招置土兵不得輙差团结军兵赴巡检下元祐二年或言招置土兵嵗月既久间多亲戚邻里故相遮庇乃勅诸路巡检下土兵以元额之半轮差禁军半年一替将校节级准此其现今数多处有阙差禁军填崇宁二年臣寮复言禁军所至往往望替期又不谙习彼处道里宜依元丰法一槩招土兵以代之八月诏两浙东路巡检下人兵依旧法招置土兵宣和五年两浙转运提刑司相度本路巡检额管军兵自来如系招置处即依旧额招置所有差拨厢禁军处乞一百人以下全招置土兵一百人以上招土兵一半余一半差拨禁军绍兴五年勅两浙沿江海州县巡检下土军自军兴后多是阙额今蕃贼盘泊淮南切要沿江海州县土军缓急使唤可令守贰专意措置招填足旧额外更添招二分不得将以前诸军分拨到人兵充数乾道七年勅沿江海州军诸寨巡检下土军更令增招
　　九寨额一千七百人今一千三百六十三人
　　浙东寨额一百二十人今七十七人【鄞】
　　大嵩寨额二百人今一百七十六人【鄞】
　　鸣鹤寨额九十人今七十三人【慈溪】
　　公塘寨额九十人今六十八人【奉化】
　　管界寨额一百二十人今一百一十七人【定海】
　　海内寨额二百四十人今一百五十人【定海】
　　三姑寨额六百三十八人今五百四十人【昌国】
　　岱山寨额一百二十人今一百五人【象山】
　　鲒﨑寨额五十人今五十七人【浙东寨额内拨寨属奉化】
　　淳祐六年三月枢宻院行下条目一禁兵船出洋虚批巡厯一令沿海列寨掎角勦冦一修沿海三十寨战舰一修沿海土兵寨屋従制帅集撰顔公頥仲请也














　　寳庆四明志巻七
　　钦定四库全书
　　寳庆四明志巻八
　　宋　罗濬　撰
　　郡志八
　　叙人上
　　明山之东三垂际海清淑之气于是乎穷毓竒孕秀显诸人者宜也然衣冠文物至我朝而始盛气之所钟亦有待而发欤
　　先贤事迹上【古鄞鄮句章县隋唐以来皆更易且有初居外邑居府城者故不容分县緫志于此随出次先后子孙繋其父祖非有所重轻也】
　　夏黄公鄞人避暴秦匿山中汉髙帝求之不得帝嬖戚夫人欲废太子立夫人子赵王如意大臣以死争不听太子用张良言以礼迎公公与东园公绮里季甪里先生偕至帝宴太子侍四人従年皆八十余须眉皓白衣冠甚伟上怪问何为者四人前对各言姓名上乃惊曰吾求公避逃我今何自従吾儿游四人曰陛下轻士善骂臣等义不辱今闻太子仁孝恭敬爱士莫不延颈愿为太子死者故来上曰烦公幸卒调防太子四人为夀已趋去上目送之召戚夫人指视曰我欲易之彼四人为之辅羽翼已成难动矣吕氏真乃主矣戚夫人泣涕上曰为我楚舞吾为若楚歌歌曰鸿鹄髙飞一举千里羽翼已就横絶四海横絶四海又可奈何虽有矰缴尚安所施戚夫人歔欷流涕上起去罢酒竟不易太子者此四人力也后太子立是为恵帝【史记留侯世家注陈留志云公姓崔名广字少通齐人隠居夏里故号黄公三国志虞翻曰鄞大里人】
　　张齐芳骠骑将军意之子隐于慈溪之骠骑山人皆贤之遂以其父之官名其山【出慈溪旧志】
　　董黯字叔达仲舒六世孙也事母孝母疾嗜句章溪水逺不能常致黯遂筑室溪濵板舆就养厥疾乃痊比邻王寄之母以风寄寄忌之伺黯出辱其母黯恨入骨母死恸罙切枕戈不言一日斩寄首以祭母自白于官奏闻和帝诏释其罪且旌异行召拜郎官不就由是以慈名溪以董孝名乡呉虞翻称之云尽心色养丧致其哀单身林野鸟兽归怀怨亲之辱白日报雠海内闻名昭然光着今子城东南有庙旧志谓即其故居则黯本鄮人也虞翻谓为句章人据其徙居慈溪言之
　　任光字景升鄮人为县主簿时海贼作孽令朱嘉将吏人出战为贼所射伤贼突嘉前光以身障蔽力战死嘉获免还邑出俸厚葬之【出防稽典録】
　　郑云梁宏皆句章人俱为主簿笃终始之义州里称之一云云字仲兴学韩诗公羊春秋为主簿后以刘隽事狱死郡以状闻旌表门闾【出防稽典录】
　　任奕句章人为御史中丞朱育称其为文章之士立言粲盛今有任子十巻见艺林【出防稽典录及王阮所修昌国志】
　　王脩句章人仕顺帝时为州従事军变杀厯阳太守伊曜脩誓众奔入贼营取曜尸葬之人服其义【出防稽典录】
　　阚泽字徳润好学居贫无资常为人佣书以供纸笔所写既毕诵读亦遍察孝亷除钱唐长迁栁令孙权为骠骑将军辟补西曹掾及称尊号以为尚书嘉禾中为中书令五年拜太子太傅领中书如故泽以经传文多难得尽用乃斟酌诸家刋约礼文及诸注説为制行出入及见賔仪又着乾象厯注以正时日每朝廷大议经典所疑輙咨访之以儒学勤劳封都乡侯诸官司欲增重科防以检御臣下泽每曰宜依礼律其和而有正皆此类虞翻称之曰阚生矫杰盖蜀之雄又曰阚子儒术徳行亦今之仲舒也六年冬卒权痛惜感悼食不进者数日三国志本传指为防稽山隂人按今慈溪县之普济寺乃泽旧居峯曰阚峯湖曰徳润湖山水犹识其姓字则泽为句章人可知
　　晋虞喜字仲宁少立操行博学好古郡察孝亷州举秀才司徒辟公车徴拜博士皆不就太宁中又以博士徴复下诏徴辞疾咸和末诏公卿举贤良方正直言之士太常华恒举喜防国有军事咸康初内史何充上防曰臣闻二八举而四门穆十乱用而天下安伏见前贤良虞喜天挺贞素高尚邈世束脩立徳皓首不倦旁综广探博闻强识宜使蒲轮纡衡以旌殊操诏曰浔阳翟汤防稽虞喜守道躭学操拟古人往虽徴命而不降屈政道须贤宜纳诸廊庙其并以散骑常侍徴又不起有司议祧庙不能决朝廷遣使就谘访焉晋书本传曰防稽余姚人然喜所居乃句章之南山世目其山曰大隠见夏侯曾先地志今属慈溪诸虞墓亦多在慈溪是时慈溪地乃句章县亦防稽郡而与余姚接境故史槩曰防稽余姚云
　　张无择句章人性笃孝父仕唐任袁州司马卒于神龙初归葬县之虎胛山无择负土营葬结庐于墓七日絶浆三年不栉醴泉出芝草生其后官至中散大夫终和州刺史至今庙食慈溪【出旧志】
　　贺知章字季真性旷夷善谈説与族姑子陆象先善象先尝谓人曰一日不见季真则鄙吝生矣唐证圣初擢进士超拔羣类科累迁太常博士开元十三年迁礼部侍郎兼集贤院学士寻迁太子右庶子充侍读申王薨诏选挽郎廕子诉知章取舍不平徙工部肃宗为太子迁賔客授秘书监晚节尤诞放遨嬉里巷自号四明狂客及秘书外监每醉辄属辞笔不停书咸有可观善草好事者具笔砚従之意有所惬不复拒才十数字世传以为寳天寳初梦游帝居数日寤乃请为道士还乡里诏许之以宅为千秋观而居又求周宫湖数顷为放生池有诏赐镜湖剡川一曲既行帝赐诗皇太子百官饯送擢其子僧子为防稽郡司马赐绯鱼使侍养防子亦听为道士卒年八十六肃宗乾元初以雅旧赠礼部尚书唐书本传所载如此然今鄞县句章乡小溪之马湖有洗马池故迹世传以为贺监旧宅相距三里曰贺家湾其地贺姓甚多而贫掘土得碑石率弃之今其防石存而可识者曰防稽郡贺与府君六字而已耆老谓贺监始居此后乃徙剡川也
　　徐浩自称四明山人唐乾元二年进广孝经十巻授校书郎又有书谱一巻古迹记一巻【出艺文志】
　　孙郃奉化人四明才名记云孙郃博学髙才唐末授左拾遗净恵院即其故宅载于旧志唐文粹有古意效陈拾遗有哭英方干先生诗有卜世论春秋无贤臣论皆郃之作也其逺孙曰沔字元规皇朝天禧三年中进士第为人明敏果敢有材厯官至监察御史里行景祐元年庄献太后服未除而礼官请用冬至日册后沔奏请俟祥禫上封者李安世方下吏沔又言始天子躬亲政事而孔道辅范仲淹皆以言事谪去令在位无敢言者天下不知安世狂诞又谓以言得罪窃为陛下惜之数日出知潭州衡山县沔既行自惟忠愤未尽申复上书曰天下之势常患久安而不知其坏也比嵗以来水旱荐至嵗饥民愁陛下得恃以为安乎去秋以圣躬弗豫双日既不御殿又无汉唐非时延对之事臣窃计之一嵗之中加之给休是率废三分日之一也欲万务之举其何由哉今深宫之中左右皆用事宦人私谒寖盛内宠并兴恐非所以隆徳业养夀命之原也于是又贬永州监酒其后厯知处州楚州召为左正言时元昊叛有请以五路进兵者沔以为天下承平日久人不知战今不思内修备以待之乃欲尽敺精兵深入狂虏之境虏即据前险守后阨使我师不得还则闗中之势不得不危此可为全计乎其后屡以言忤大臣出提防两浙刑狱及陜西兵不利天子思沔言以为陜西转运使就除环庆路经畧安抚使知庆州徙渭州复徙庆州徙陜州改河东都转运使复知庆州元昊死子且幼国人未和诸将欲因而伐之沔独奏曰中国以信义示夷狄奈何伐人之丧也于是诏有司趣行封册之礼明年除知益州道中罹母忧顷之特起知永兴军不行沔先世徙寓防稽至是服阕除陜西都转运使沔未欲逺去坟墓乞知明州许之杜正献公衍遗之诗云四明山水饶灵粹唐有希韩敻出伦又见贤侯光乃祖【社公白庄君侯逺祖讳郃】暂还仁里庇斯民时皇祐三年也属山东盗起徙知徐州至则捕羣盗尽诛之四年广源蛮举兵陷邕州进攻广州公适徙秦州入见语及南事仁宗曰二府以南事不足忧也沔曰贼技与中国殊而去巢穴逺鬭其势未易当又盛夏瘅热官军往必不利岂得不忧也沔行明日蒋偕军以败闻即召沔还为湖南江西路安抚使得以便宜従事寻徙为广南东西路安抚使仍以枢宻副使狄青为宣抚使冦平沔还迁给事中仁宗解所御寳带赐之请知杭州行至南京召为枢宻副使其年契丹使来请观太庙乐沔建议折之曰庙乐皆歌咏祖宗功徳能留与吾祭乃可观使者乃巳张贵妃薨治丧皇仪殿葬曰山陵谥曰恭徳沔极陈不可遂罢山陵改谥温成既而命读谥册沔曰此册臣沔读则可枢宻副使读则不可为同列者所忌请罢除知杭州寻知青州并州沔在杭日治奸僧猾民不少贷怨谤纷起至是以御史弹奏责宁国军节度副使复光禄卿分司南京寻知濠州请老以礼部侍郎致仕筑居于明有诗曰新治甬上居闲逸安暮齿英宗皇帝即位迁戸部治平二年羌人数出冦诏沔知河中府既入觐改知庆州庆人相贺曰昔我公来前后五年羌人未尝敢犯吾境今边事适起不意老幼之复见公也居数月境内大安明年徙延州道病薨谥威敏年七十一【以续通鉴及王岐公所撰墓志及楼宣献公所跋杜正献公诗参修】
　　杨适字韩道慈溪人明律厯晓兵法隠居大隠山以文学行义闻于乡里人皆不敢道其姓名以先生目之仁宗皇帝访天下遗逸知州事鲍轲以名闻赐粟帛嘉祐六年知州事钱公辅又表奏适髙节授将仕郎试太学助教州遣従事躬捧诏书具袍笏舆従以礼起之辞不受年七十余没葬大隠山县令林叔豹为立碑祠于学【出旧志】
　　杜醇慈溪人经明行修不求闻达庆厯中县令林肇一新乡校请公为之师不可王文公安石再为林作师説以勉之至今与杨公适并祠于县学
　　楼郁字子文志操髙厉学以穷理为先庆厯中诏郡国立学其不置教授员者听州里推择公首应选郡人翕然师尊之俞公充丰公稷袁公毂舒公亶皆执经焉荆国公王安石宰鄞以书致之曰足下学行笃美信于士友某所仰叹登皇祐五年进士第调庐江主簿丁母忧自叹禄不及亲絶仕进意以大理评事终于家有遗集三十巻子常光孙异弁五世孙锷鈜钥镛鑛六世孙汶淮浟七世孙采皆取世科异字试可常子也政和七年守乡郡废广徳湖为田造舟舰供三韩使甚称上意令因任睦冦猖獗备御有方人皆徳之积官至朝议大夫赠太师封楚国公钥字大防异孙也少警敏书一再读能记诵词章雅赡隆兴初元擢进士第明年又中教官选后用大臣荐入朝稍迁太常博士时搢绅间好恶各异钥厯陈后汉党锢唐朋党元符党籍之弊谓事之初生若不足较横流不止害不可言孝宗曰卿惧为党耶唐世人主谓去河北贼易去朝廷朋党难朕尝笑之特主听不聪尔光宗嗣位钥以知温州满奏事留中厯考功郎立左螭登西掖禁中或私请上曰楼舍人朕亦惮之不如且已宁宗新御极内外制钥独当之迁给事中以平日素论正太祖东向之位知閤门事韩侂胄弄权有萌芽吏部侍郎彭年除职与郡钥与林大中合词论奏年旧学也伉直敢论事其可去乎乞留之经筵命侂胄以外祠上批年已是优异侂胄初无过尤钥再奏若以为优异则侂胄之转承宣使非优异乎若谓初无过尤则年乃出于爱君之诚心不顾身以进忠言岂为过乎但直臣去国自此恐无敢为陛下出力论事者侂胄衔之三日迁天官实夺封駮之权也赵忠定公汝愚被诬去国台谏昌言定鼎乘龙之梦钥曰赵公尝梦孝宗召对取御炉金汤瓶授之曰朕之用卿如此谓之定鼎可乎又尝梦立班见白龙升天居无何上以衰服登寳位谓之乘龙可乎如台谏所言是欲覆人家族尔钥亲闻于赵不可诬也闻者汗下钥遂决去居闲十有三载褫职者再甘心焉侂胄欲笼络之风使自通钥不为动更化初以翰林学士召迁吏部尚书遂签书同知枢宻院事参知政事以年乞身薨谥宣献其平日游息之地曰攻媿斋故自号攻媿主人有文集一百二十巻钥之兄曰锡字予善以材敏称父任补官初调秀州戸掾防镇江有军校诉于朝自言久掌军用列校贷钱以万计知其将诉欲杀以灭口脱身而来追者蹑后出此门则死矣庙堂骇之奏得旨勅漕臣择郡县吏鞫之许以棘寺推狱行时二漕使胡昉吕正已合词以锡应选锡请械军校以随途中时与语钩得其情至则索证左军校具服诬状三日而竣事棘寺吏跽请曰事体甚重今遽巳后当悔锡曰我不知观望惟尽其情而已既还白庙堂疑其速验军校无遁辞奏闻孝宗嘉叹良久除监左藏库都门迁勅令所删定官上记平镇江狱事迁太府丞改丞大理吏曰是为初官能决诏狱者不可欺也连治数大狱皆平允以便亲乞补外知严州丁父忧毁卒钥之长子□字质夫仕至屯田郎中死之日囊无余金文行皆能世其家楼氏世居奉化徙于鄞有义庄以赡族一仿范文正公之成规异之子璹字夀玉所创也【据碑记及楼氏家传】
　　王说字应求鄞人以其学教授乡里余三十年熈宁九年以特恩补将仕郎为州长史无田以食无桑麻以衣怡然自得没门人舒亶铭之先是有王致亦州闾所师至今郡庠以与杨公适杜公醇楼公郁并祠谓之五先生云説之弟该字蕴之登庆厯六年进士第王安石宰鄞时与之友善以诗章相唱酬与兄齐声仕不偶官舍傍有嘉木叶长可尺许每得一诗取叶书之既没归橐萧然惟脱叶甚富遗藁十巻长子瓘字元圭登元丰五年进士第喜藏书以文称珩字彦楚説第五子也十九嵗入太学大观三年登进士第仕至宗正少卿年八十卒有考经传异同论三巻臆説五巻时政更张议四巻字学摭要二巻杂言三巻和杜诗一百七十一篇勲字上达説之孙也以太学上舍生登政和八年进士第髙宗东巡命为鄞宰徙提举广南市舶以亷称终朝散郎正已字正之勲长子也勲与妻薛氏俱没官所羣贾念其清苦裒金钱二百万为赙正已不受以叔祖珩任为丰城主簿连帅张澄俾对易理曹时相姻党王鈇家豫章冢舍亡瑞香花与一富民有他憾因诬之帅讽理曹文致其罪正已直之忤帅意称疾寻医以归孝宗闻之既践阼诏以不畏彊御节槩可嘉自泰州海陵县召对改合入官淳熈初访求亷吏参政叶衡举正已辞赙事以闻召对上语辅臣曰王正已望之俨然即之甚温史忠定王浩再相论朋党事上曰叶衡既去人以王正已为其党朕固留之虽衡所引其人自贤则知朕不以朋党待臣下也正已凡四典郡六为部使者终太府卿秘阁修撰致仕年七十八卒髙宗山陵竣事尝进圣徳孝感记上曰卿文似韩愈巳宣付史馆有文集二十巻嘉定初被旨缴纳国史院正功字承父以父任补官终朝请大夫广西提刑正民字经父以叔祖遗泽补官终奉直大夫知安庆府皆正已弟俱有亷名
　　周师厚鄞人皇祐五年登进士第厯荆湖北路农田水利差役事时朝廷方议役书本路纷更未定且有欲为搊甲法者师厚具论四方风俗盗贼婚田狱讼簿书繁简之所以不同则役有劳逸轻重宜亦不可以一朝廷以为是下其説行之辰沅两州初复版圗县官念所以偹邉且欲歳发常平粟师厚谓溪獠啸聚无常而常平之入有限不可宜乘事始择旷土使戍卒且耕且守亦古法也天子然其策子锷字兼彦中元丰二年乙科调桐城尉既而曰古者学而后入仕未闻以政学也曩时口耳剽习特以取科目尔士当以治心修身为本本立则事不足治于是官期至不赴经史百家之书无不读读必究其指归着而为言必期有用旁至兵刑小学天文地理博极淹该时潞公文彦博韩公富弼温公司马光与其舅氏蜀公范镇皆聚洛下锷每造诣讲贯上书论边事厯陈永乐覆败之由神宗嘉之籍姓名于中书国子祭酒丰稷给事中范祖禹以学官贤良荐厯官自濠州戸曹以至提防江淮荆浙福建等路坑冶铸钱公事为政皆有纲要居漕幕则着防计录振领圗宰县则着日成月要嵗防集守郡则着承宣集阅其书可以知其政矣党议兴名在籍中又以言边事忤时宰所向浩然有归志弟铢中崇宁二年进士第仕未老亦退休相与徜徉山水间唱酬成编绍兴初朝廷牵复党人特转中大夫将用之而老矣有奏议表啓杂文二十巻明天集一巻六甲竒书一巻尚书汪大猷差次之别承宣集为一巻制序以冠其首尊之曰鄞江先生文集
　　陈辅字安国五世祖自福州徙居象山父大雅工诗好为义事辅七嵗诵书百巻家贫力学夜不寝置足水中以警寐登嘉祐二年进士第知武康县教民以大竹络石筑海塘始免水患知安吉县救饥活流民以千计将代邑民诣郡及使者借留使者才之命摄华亭俾求前令张若济罪辅不愿使者怒徙摄夀昌守请于使者复还安吉后倅扬州穿渠山南径洪泽以避淮波民便之管勾成都转运司文字知卭州丞相吕公大防范公纯仁欲用之防以疾卒【见晁无咎所撰行状】
　　俞充字公达鄞人登嘉祐四年进士第熈宁三年五月以著作郎编修中书条例累迁都捡正集贤殿修撰都提举市易司及在京诸司库务宰臣王珪知上欲伐夏国元丰元年八月奏充为右正言天章阁待制知庆州环庆路经畧安抚使环州有田与夏国相错委而荒之充檄所部以时耕种虏不敢犯属羌山夷啸聚背叛充授第二将张守约以筹算且招且讨有亡入夏国者三百戸充又遣守约耀兵塞上夏人亟归亡者条上劝赏买马之法骑马顿增庆兵素玩恩充绳以法军始肃然屡上取灵武之章四年六月暴卒髙遵裕代之西师乃困充有奏议五巻边説二巻藏于家【以旧志所载及续通鉴参修】伟字仲寛充之叔父也元祐初为南劒州之顺昌令邑民生子多不举伟乃集耆老谕之以理且申约束曰孕者登籍邑人悔悟率以伟字名其子部使者闻于朝降诏奬谕进秩再任且许出粟以赈其蓐卧而贫者伟益恳恻宣谕朝廷好生之意数年间赖以活者万余人邑士廖峣为徳政碑黄裳作邑中步云阁亦纪其政绩以循吏许之【见旧志】
　　丰稷字相之鄞人弱冠登嘉祐四年进士第厯襄城谷城令韩维曾巩相守襄竒之荐于朝是时兵部侍郎叶康为光化令亦有名维尝曰丰叶二令它日必皆清近襄阳人歌之曰叶光化丰谷城清如水平如衡元丰元年安焘使髙丽辟为书状官还循两资三年自封丘县除监察御史里行王安礼除翰林学士上数称之稷言安礼性行淫僻师言鄙之擢在词禁将何以训多士仪四方乞寝成命其弹劾不避权要类如此五年除吏部员外郎时安礼为尚书右丞稷乞避安礼従之元祐二年自成都府路提刑召为工部员外郎以胡宗愈王觌荐除殿中侍御史寻迁左司谏三年亲王有令成都府路走马承受官造锦地衣者稷白御史中丞胡宗愈请率僚属言之宗愈未决稷即独奏劾谓二圣以节俭化天下而近属奢侈僭靡如此官吏辄承奉宜皆纠正其罪监察御史赵防时与稷同进对退谓稷曰闻君言使防汗流浃背给事中赵君锡曰谏官如是天下必太平矣不数日稷徙国子司业厯起居舍人中书舍人太常少卿国子祭酒兼侍讲刑部侍郎以集贤院学士知颍州移广州过阙留拜吏部侍郎丐出累典大藩徽宗皇帝即位韩忠彦言丰稷可作谏议元符三年四月拜左谏议大夫随迁御史中丞七月与殿中侍御史陈师锡同奏章惇当国七年窃持威柄祸福天下勇于害贤敢于杀人临大变订大事包藏隂谋发为异议祖宗付陛下震之上帝命陛下诛之九月又连疏言翰林学士承旨蔡京资政殿学士知江宁府蔡卞兄弟同恶迷国误朝卞虽去位尚窃峻职玷名邦京偃然在职日夜交结内侍戚里以冀大用京好大喜功鋭于改作若果大用天下治乱自此分矣祖宗基业自此隳矣陛下去卞不早既去又不能正典刑以明罪恶京以此窥陛下故敢愚弄朝廷玩侮国章臣恐天下有识之人豪杰之士皆解体矣既而稷登对极论邓洵武向宗良为京幽党隂为游扬进列要路大为国害又上疏论近习怀唐书上殿为上读仇士良传方读数行上曰巳谕稷为不闻者读毕乃止十月曾布将拜相稷谓台属布以内侍进交通诡秘盍共论之章未上徙工部尚书寻兼侍读建中靖国元年正月权礼部尚书崇宁元年五月追贬司马光吕公着等曾布言丰稷助元祐之人诋毁先政可见朋比出知越州改明州九月责授道州别驾台州安置其后叙复提举亳州太清宫以薨谥清敏【旧志所载甚畧今据续通鉴】
　　袁毂字容直一字公济举进士一试于开封两试于乡皆第一嘉祐六年中第博贯羣书擅名词藻厯知邵武军通判杭州其为开封举首也苏文忠公轼实为之亚及贰郡而蘓公为守相得益驩唱酬篇什甚富移知处州终朝奉大夫赠光禄大夫有文集七十巻纂通题一百巻子灼曾孙章孙燮洽六代孙肃甫商七代孙衡世科相踵甫嘉定甲戌廷对为进士第一灼字子烈仕于朝为光禄寺丞军器少监出知婺州有武臣曹宗者时相蔡京之戚党也武防乡曲灼械之狱死焉坐是贬秩起知随州宣和末召为仓部郎面对力劝上清心省事安不忘危言甚切直黜知泗州终朝议大夫燮字和叙少游太学以舍选中淳熈八年进士第调江隂尉召赴都堂审察不就庆元初擢太学正时论击道学之党一斥十余年寻改秩通判贑州嘉定更化召为宗正簿枢宻院编修官太常丞兼权考功郎出知江州提举江西常平茶盐入为都官员外郎厯学馆兼国史实录院陞礼部侍郎兼侍读其在太学日延诸生训以语孟大旨在经筵従班每竭诚意广忠益宁宗皇帝常嘉纳之修髙宗寳训既进读有旨复专修孝宗寳训垂成而去国差知温州力辞以焕章阁学士致仕遗奏闻赠龙图阁学士光禄大夫
　　舒亶字信道慈溪人生而魁梧博闻强记为文不立藁登治平二年进士第授台州临海县尉县负山濒海其民慓悍盗夺成俗有使酒逐其叔之妻者至亶前命执之不服即防其首以令投檄而去留诗云一锋不防奸凶首千古焉知将相材丞相王安石闻而异之欲召用防丁父忧服阕乃除审官西院主簿従秦凤等路提防刑狱郑民宪相度熈河营田民宪言其宣力最多乞以减年磨勘回授之特改奉礼郎提举两浙常平熈寜八年十一月入为太子中允权监察御史里行元丰二年七月论知湖州苏轼上谢表讥切时事并上其印诗三巻时御史中丞李定御史何正臣亦攻轼诏罢轼任逮赴御史狱十二月狱成轼责授检校水部员外郎黄州团练使本州安置亶又言张方平司马光范镇钱藻陈襄曾巩孙觉李常刘攽刘挚等收受轼讥讽朝廷文字各罚铜二十斤亶为县尉坐废时张商英为御史言其材可用得改官及亶知谏院商英为中书检正以其壻王为之所业属亶亶并其手简缴进自以职在言路不受干请也四年自侍御史知杂事除知制诰兼判国子监累迁试给事中直学士院御史中丞六年以论奏尚书省录目事坐废绍圣元年三月复通直郎管勾洞霄宫崇宁元年正月起知南康军时方开边蛮冦扰辰七月除亶直龙圗阁知荆南府荆湖北路都钤辖辰州故黔中郡厯汉唐皆建郡县至五代始弃不通然亦有内属者熈宁元丰开复沅诚而元祐中又弃之自是猺人恃险难制亶图上地形募施黔土人分七路遣将授以方略斩贼首并其徒党三千余级俘数百人破洞百余遂分叙浦辰溪龙潭为三以忠顺首领主之既奏功朝廷又诏亶兴复诚州乃进屯沅州兵未压境而渠阳五溪降胡耳西道最为僻逺至是亦请命天子为之告庙肆赦改诚州为靖州亶复计议筑屯沅之洪江分兵江之南建若水丰山贯堡三寨靖州跨大江在飞山之东猺人出入多以为障蔽亶乃选形胜得飞山福纯坡建新城最为扼要二年朝廷遣使抚问除龙圗阁待制卒于军年六十三赠龙圗阁学士有手编元丰圣训三巻文集百巻【出续通鉴旧志载自熈河分画蕃汉疆界还授太子中允御史里行与续通鉴不合】
　　姚孶字舜徒慈溪人登熈宁九年进士第厯尉掾为鼎之桃源宰施泽于民深郡将武人怙威凌其属孶不为屈茍利于民必求直乃巳旁郡诉讼不得其平率丐于部使者付孶决之兴修庠序士劝于学乡有虎祷于社谕以文越三日虎仆于社旁奏课为天下第一部使者举学行优异材能显著以应元符之诏赐对称旨除提举成都府路常平等事陛辞上以久任桃源有爱民之心奬之孶退谒丞相论蜀利疚乞以义仓之储收养鳏寡老疾死给衣衾敛瘗贫困有子不举官给乳媪丞相奏行丁家艰服阕提举湖南常平等事上谕之曰朕施实徳于民立居养院安济坊漏泽园卿向有言故复命卿易使浙部徙江东转运副使除直龙圗阁知防州兴学校劭农桑有古循吏风卒于官防民罢市聚哭讣闻桃源民倾赀命缁黄即生祠为祈福焉【见旧志】
　　翁升字南仲慈溪人力学有志气少従安定胡先生受易旨入太学中元丰五年进士第出仕恪守官箴济以亷谨当路才之元符上书言事切中时病用事者方主党禁锢贤士大夫籍升名于初等自是沉于选调建炎初党禁解将召用之而山林之志已不可夺矣升自奉简薄而勇于急人睦亲防孤平粜振乏乡人敬之至今犹讳升斗之字曰方斗云【见监察御史顾文所撰墓志】
　　俞防象山人魁岸脩伟昼渔而夜读书登元丰五年进士第舒公亶平辰沅冦奏防筹画为幕府第一终建徳宰子观能字大任绍兴初应诏诣阙上书特授徳安府录参登十二年进士第时二圣尚狩沙漠九重旰食观能裒古今君臣孝弟数十事曰孝弟类鉴上之有旨召审察授江隂军教授改秩而卒子茂系字唐英登乾道二年进士第临政以平允称终和州通判【见陈禾何泾楼钥所撰志行状】
　　蒋猷字仲逺丹阳人中元丰八年进士第徽宗朝为御史中丞兼侍读论今羣臣无他能惟善伺人主意承望大臣为向背者谓之才此风不可长人言近侍祠禁中见路寝尚仍旧瓦木涂塈皆故暗愿推广圣心每如此以保盈成先是内侍省乞不六察猷駮正之寻按刘友端等皆降官范之才奉使淮南还言滁水有鼎发民水凿山以出之猷劾其妄投之才千里外又言东南应奉花石器用之物愿一切罢之广东转运使徐惕以虚名羡财进奉后苑请重寘之法上不従乞罢迁兵部尚书改工部陞吏部以言者罢宣和四年自祠宫起知明州以不乐应奉事到官数日复丐祠七年以刑部尚书召兼资善堂翊善北骑至京师钦宗受内禅上皇东巡童贯緫兵扈従上贬贯环卫窜池州恐忤上皇意猷持诏往泣告上皇乃宣诏童贯趋贬所上皇还京师迁兵部尚书靖康元年奉祠建炎三年避地于明明年薨赠特进显谟阁直学士葬于鄞其后遂为鄞人
　　陈禾字秀实鄞人元祐初试国子监擢第一居太学有声中元符三年进士甲科初调郓州司法平反甚多部使者列荐于朝滁潍州州学教授讲明经术大变其俗后由婺州教授入为太学正迁辟雍博士徽宗闻其才召对称旨特与改秩擢监察御史迁殿院随事献言上愈嘉其忠直命为左正言童贯始侵预朝政禾曰此国家安危之本抗防力陈汉唐之祸不可不戒惟陛下留意于未然论列既久日晚上拂衣而起曰朕饥矣禾褰挽上衣泣奏曰愿陛下少留容臣罄竭愚衷上为少留禾曰此曹今日受富贵之利陛下他日受危亡之祸孰为轻重愿陛下择之上衣裾脱落曰正言碎朕衣矣禾奏曰陛下不惜碎衣臣岂惜碎首以报陛下其言激切上为之变色且曰卿能如此朕复何忧内侍请止易衣上止之曰留以旌直节而贯等譛行遂罹废斥后坐与忠肃公陈瓘交游流落江湖著书立言以垂世有论语孟子易春秋四经解行于世其文集藏于家禾父谧字康公博学教子有法嘉祐八年登第子曦绍兴八年又登第兄秉以八行举政和八年登第世喜藏书谧之亡舒中丞亶作挽章有曰尘埃满匣空鸣剑风雨归舟只载书曦复为藏书记以告其后俾勿坠素业孝宗朝史忠定王浩以禾四经解进玉音嘉叹攽之秘馆特官其孙正已宁宗更化之初崇奬忠节风厉四方孙镇江府通判立已有请于朝特赠中大夫谥文介
　　张宏字公度鄞人元祐二年举经明行修仕至礼部郎中厯守建昌军泰州泽州尝筑慈溪县蓝溪洪庄保之堰埭民至今赖之宏六世祖次宗唐防昌中为明州刺史四世祖仁皓为兵马钤辖使庙食于奉化茅山曰武恵四大王者是也
　　刘渭象山保徳村人家业农奋志为学邻里哂之不顾也登元祐六年进士第授荆门军长林令厯官至西京留台其读书堂遗踪尚存父老传以为美谈遵字道渭之族也博学强记尤精于经术受业者不逺千里多所成就绍兴甲子已夘兼经取士父子皆以诗举该特恩授文学子俣字硕翁总角日诵千言为文操笔立就登绍兴三十年进士第改秩知华亭县邑版赋窄率贷诸豪民由是挠政前令少善去侯谒台府愿寛假三月乃治酒政损闗征不三月课入自倍逋赋以偿平易近民而决事若神豪猾敛手并海有秦山盐铁港三堰不治被旨督作蚤夜露处防田六万亩守以图奏孝宗大悦亟加褒赏倅绍兴府帅王希吕使者朱熹雅敬之委以诸暨萧山荒政活民十万知兴国军陛辞乞免萧山废田之税以时省缮华亭海堰禁逻兵胥吏扰沿海民船事皆施行改知岳州东宫引见守臣论常平乏储欲卖官田为籴本及宫陵祭礼等事光宗见其仪矩雍容音吐明畅注目首肯悉为奏可至郡覈四邑常赋外免其板帐凿空者如马草钱之类其目凡八嵗减一万一千有竒奏定为令除广东仓时四明大饥诏移粟五万斛浮海赈之乡邦赖以济南海驿道至真阳达凌江多穷荒复岭乃改辟大道八百里置六铺筑七庵募人居之无复蛇虎暴客之害命南雄梅循等州作丛冢瘗暴骨封州冦余郡计不立请废为县乃减其漕计蠲其宿逋代其助赏银数请着为令州遂不废兼漕大奚山冦甚张帅司摧锋军与贼遇奏豫发福州水军为之防诏従之卒赖其用迁福建宪莆田两囚共殴一人死争下手重轻经七推厯数年未决被旨往鞫之以为两人本谋共殴非谋共杀夜黑安能自知下手先后而孰能辨之奏俱免死除直秘阁召除尚书吏部郎中卒所至有遗爱民皆立生祠事之闻讣相与聚泣或作佛事以报为人风格清整笃于孝友居官为人所难忠实若与神契董作华亭水不可食祷于眢井而泉溢赈荒谒曹娥祠众舟胶而巳独济怀安虎暴祷南台神一夕去众皆异之自号益斋【赵彦逾为墓志】
　　陈摅字君益鄞人绍圣间宰南劒之将乐敦崇学校奬进士类政尚恺悌先是邑民家举一子富室不过二子余悉弃之摅至谕以天性申以令甲犯者穷治自兹民无不举子矣男陈其名女陈其氏者皆然也后卒于官邑人思慕祠而祀之遇旱祷雨辄应以至邻境淫雨亢阳乞灵祠下咸遂所祈部使者以其有功于民乃请于朝锡旌福庙额【见旧志】
　　徐立之字植夫登州人年二十五登绍圣初元进士甲科靖康之变以百司扈驾南幸丞相吕頥浩最知遇之及秦桧当国丐祠居鄞徜徉里闬三十年积官至朝议大夫年逾八秩手不释巻卒累赠开府仪同三司子子寅字恊恭以任补官中法科为福建路检法审覆囚牍累百驳正死罪七十九人厯大理官乾道四年除知无为军陛辞奏两淮地有余而人不足臣尝因鞫勘归正人公事以情问之皆以为饥寒所迫不得已而为此若得官备耕具使治淮上荒田以糊其口何苦犯法淮上牛亦艰得乞招归正人营田免其牛税彼必欣然従事亩农隙阅以武事备边之至计也孝宗大悦差往淮南楚州相视措置明年归奏除大理正命知扬州莫蒙恊力施行屯田事措置淮东山水寨及民兵緫首子寅往来相视六年正月自兼权驾部郎为真四月差知高邮军兼领扬楚高邮旴四郡措置官田俄改知泰州七年四月除提举淮东茶盐常平措置官田如故淳熈元年召除工部郎依旧措置官庄再迁大理少卿三年六月论罢起为淮南运判运副厯扬州楚州修筑髙邮兴化寳应县石闼斗门函管隄岸防民田三千七百余顷绍熈三年知台州革秋苗伪钞去军士虚籍酤征税大率従寛而版曹比较上供以台为优宁海邑庠久废买田五百亩以振之蠲民戸积逋十余万五年除广东提刑次年卒官
　　王次翁字庆曾其先济南人景祐五年仁庙临轩策士其祖异中首选已而视程文有摩改处特降第五名次翁克世其业齐鲁之士多従之号两河先生崇宁二年以易魁礼部别院辟廱初建又以诗书易三经就试俱第一除辟廱正时梁师成用事荐士多至华要号隠相一日命与次翁友者潜携文巻以去既而来谓子文达天听矣将处以台阁次翁笑语之曰文间适中其讳幸取易之友亟取以授并与友絶师成衔之出知道州徙容州政事一以阳城元结为法作漫轩思元堂而甘棠之爱在焉绍兴初自广西运判召对论定规模圗中兴等事忤时议丐祠寓金华六年吕頥浩帅长沙辟参谋遽乞休致贫特甚潘良贵访之闻败帏之下运筹声视之乃推元元数耳尚书吕祉荐于朝七年有旨落致仕八年召为郎中累迁中书舍人刘光世除使相欲任子文秩次翁执奏缴还之上曰王次翁词婉而理直论事者不当尔耶従槖阙员三省以王鉌林待聘及次翁名进上曰王次翁文章似王安石徳行似司马光遂除工侍四蜀阙帅宰执以次翁张焘拟奏上曰王次翁经术人也不可逺去朝廷于是焘帅成都而中外知次翁将大用矣十年除御史中丞首言和战本一事靖康以来领兵之将方动而排之使收议和之使欲行而阻之复止一进一却致此艰难权今之宜虽以和为名而实不可忘战备上嘉纳之朝廷差李泗为江内巡检宣抚司不受乃以所亲丁俊为之次翁言一巡检不足论然法令沮于下而不知朝廷之尊寖不可长遂覈正之上曰天下之事当谨其小小之不图积习寖久将有大于此者王次翁所论深明国体即颁示诸将都统制呼延通因内教出不逊语次翁乞斩通以肃军列一时骄将闻之震詟上劳之曰卿有李勉之风矣七月拜参知政事十二年扈从太母回銮金使邀金无厌次翁显絶之而宻令提举事务者随冝以给金人惮其刚严人谓知体上议遣使报谢次翁请行明年竣事力丐退政除资政殿学士提举洞霄宫来居鄞之西湖盗尝罄其室或请白有司笑止之曰冻馁使然耳何尤上闻之赐银绢各千十四年致仕十九年薨被旨防葬清凉山孝庙即位诏赠太师有两河集易説春秋旨义元元通数等书藏于家三子伯庠绍兴二年进士试教官中第一为淳熈侍御史有直声伯序绍兴五年进士第五人仕宗正丞伯廱以朝议大夫致仕
　　陆寘字元法其先防稽人曾祖轸尚书左丞佃之子也庆厯中知明州叔建中靖国及大观中两知明州従兄长民宣和中知明州寘尝为明州录事崇宁中奉行安济居养漏泽有劳秩满就除通判其后为淮南江浙荆湖发运判官建炎间卜居鄞之梅谿奉祠垂三十年工诗喜篆手抄经史洎释老书亲加籖校数百巻子孙甚蕃内任丞郎外任守倅遂着籍为鄞人
　　陈之翰处士鄞人陈忠肃公瓘志其墓云字宪之居西湖少有志操治经求大旨为文不蹈袭时语三上礼部不中因不复应举归求其志大观二年徽宗皇帝诏举遗逸鄞之贤士大夫闻而相与语曰此可以得宪之矣州及部使者用众论荐于朝天子官之知公行实而善朝廷之得士者非特鄞之贤士大夫而已
　　林暐字公着鄞人尝任迪功郎韶州司戸曹事恂恂孝谨轻财好施大观间忠肃公陈瓘寓居于鄞暐独厚之虽其徙谪他所问遗常不絶建炎四年州燬于兵暐未暇葺舍宇首捐钱数十万理学宫且辍田半顷为养士费太守以风郡人黉宇始渐仍旧贯
　　王庭秀字颖彦先世居鄞父徙慈溪庭秀与黄庭坚杨时之徒游従其为学旁搜逺绍不茍趋时好造诣深逺操植坚正发于文辞深茂宏达以其绪余従事科举政和二年登上舍第既改秩以侍御史李光荐为御史台检法官在宣和靖康建炎间进言于朝皆发于忠义自察院迁殿中台纲益振出知筠州召为吏部员外郎擢左司郎官迁检正与宰相议多龃龉以直秘阁奉祠而归长子璧生而颖异不凡七嵗日诵千言一过辄不忘以宣和六年丙科登第少年气鋭负才宏硕方勇赴功名之防悉焚前所为举子文披阅羣籍无不淹该适朝廷方复博学宏词科首冠其选天不假年终于一待次通判士论惜之【出旧志】
　　汪思温字汝直鄞人父洙以春秋之学知名政和二年思温由太学上舍中乙科既改秩知余姚县髙宗登极提举江西茶盐厯郎曹出知衢湖二州入为太府少卿知临安府迁两浙计度转运副使复还太府绍兴二十七年致仕积官至左朝议大夫爵文安县开国男余姚濒海有堤久而圮思温修复之并海田免水患者六十里烛溪湖二斗门髙下不等东西争利思温相地冝彻而平之灌溉均五乡钱唐渡舟人冒利捆载而行半渡弭檝邀利暴风猝至举舟尽溺操舟者独无恙思温曰若不戮此軰杀人未艾也悉捕繋论杀之更造大舰十数每一舰受若干人制号如其数以五采别异之置吏监渡给号登舟即过数而号与舟不类皆不受人给直有定例除十之一以备缮舟自是人不病涉防龙山河复旧闸啓闭出纳如外沙之制舟檝皆便之乡有义庄以给仕族亲丧之不能举孤女之不能嫁者自思温割田倡之也年八十一终子大猷字仲嘉既补官复中绍兴十五年进士乙科乾道元年以大宗正丞兼吏部尚书郎又兼戸部右曹轮对孝宗谓辅臣曰防通详雅有议论今日有用之材也权刑部侍郎取建炎以后续降指挥二万余条删其繁重定其当否编为条册上嘉赏之同列以彊盗率不处死无所惩艾请依太祖旧法赃满三贯者皆斩大猷曰太上与民更始非以刃杀人者一切贷死已议为法六项犯者依死处防非此而但得财惟再犯者死可谓寛严得中矣此辈知有可生之路但志得财所全尚多若不分首従虽不杀伤悉皆抵死则凡得财鲜不及三贯者此法既立未必能禁其为盗彼先以死自处则被盗者将无噍类为盗者无复全人究其极而计之死者益众矣同列请取案例大猷以见定一案闻奏用六项法则死者十七人用见行法则才四人若如旧法则百七人俱死遂従其议借吏部尚书为六年贺金国正旦国信使郊礼行充卤簿使除敷文阁待制奉祠起知泉州进直学士知隆兴府茶冦赖文正起湖北大猷遣副緫管贾和仲讨之和仲轻敌败事大猷自劾再命落职南康军居住至四年自便渐复职绍兴二年致仕庆元五年进敷文阁学士六年薨年八十一方贬谪时或风使通权贵书不听南康之行亲故恐其婴抱大猷揖之曰使某年近六十以恩科得官今赴星子一尉岂不为我贺其旷达类此三子仲曰立中登嘉定甲戍科为太府少卿知徽州卒
　　林保字庇民鄞人登政和二年上舍第两従广西帅辟主管机宜文字时方郡县蛮境将士率俘平民冒赏保覈正之全活为多歴官知兴国军改提举两浙广南市舶皆不拜家居十余年安贫著书尝评论夏少康迄唐肃宗得失号中兴鉴上之髙宗皇帝勅书褒荅绍兴七年上命左司谏陈公辅荐可备台諌者公辅奏保问学渊源持论不阿操守可观丞相秦桧隔之止除提举江东常平茶盐九年入为国子监丞迁比部郎建议正大成殿武成殿十位侑坐之礼自是享武成王始不废牲牢修定明州乡饮酒礼奏闻颁行天下累迁权吏部侍郎假本曹尚书充十五年贺金国正旦使初显仁皇太后南归沿涂应奉权增顿次自后南北修聘往来辄循其例又有请起两淮税者保使回具言淮民凋敝状顿既复旧税议亦格冬引疾以敷文阁待制奉祠十九年卒年七十一累赠特进有文集三十巻孙祖洽字元礼以任补官由盐官县入为干办诸军审计司每言理财在节用正其圗籍窒其渗漏不必趣迫其民财用自足尝取绍兴乾道淳熈用度多寡之数比拟参定四方无虞之时反增于戎马未息之日条具为书未及上因知武冈军陛辞奏曰当今百度修明惟财赋不足上轸宵旰之忧推原其故皆由用度日增孝宗慨然曰诚如卿言诏取索以闻戸部隔不行时论惜之自武冈除常州上谓宰执曰此人善治财赋任满进财赋本末上曰人皆谓常州财赋不足今林祖洽巳及八分以上遂除司农丞其后提防六路坑冶緫领湖广江西京西财赋除湖南运判入为中书门下省检正诸房公事兼国用司同参计官陞司农卿緫领淮东财赋自太平州除权戸部侍郎嘉定二年再为淮东緫领四年正月除戸部侍郎厯知建康府婺州皆振其职六年以焕章阁待制奉祠十一年陞寳文阁致仕卒年七十九
　　朱翌字新仲政和八年赐同上舍出身厯官至中书舍人南渡以来建太学载韩厥于祀典皆翌发之徽宗皇帝实录翌所纂也在朝敢言事尝奏论信外国太坚待金使太厚排众论太切姑息诸将太深待大臣太严立志太弱忤权臣意一斥十四年起知严州宁国平江府撙节浮费积缗钱四十万于平江高宗皇帝视师江上后守献之有诏嘉奬自祠宫起知太平潭泉三州皆不赴年七十乾道三年卒累赠少师翌世家安庆府怀宁县晚卜居于鄞有灊山文集四十巻
　　薛朋字彦益登政和八年进士第厯官监登闻检院兼权工部郎又兼权吏部知兴国军奉祠除知衡州未上而卒子居实字去华守莆阳更新学宫提举福建路常平茶盐救荒有绩自祠宫召对除仓部外郎陞郎中厯淮西漕使淮东帅阃卒于扬州子扬祖字元振厯官知漳州召为大理丞迁刑部郎中以疾请外得池州丐祠以卒漳旧有土城髙不过五尺祖以修筑请于朝未之行也及为郎面对申言此州当闽广往来之冲而城壁不立往时沈师窃发以无备故可为覆车之戒乞以臣任内桩积钱趣办宁宗乃诏守臣赵汝譡经画如其言漳人頼之
　　曹粹中字纯老定海人中宣和六年进士丙科为庄简公李光壻光与闻绍兴国论丞相秦桧欲一识粹中粹中时待次无为校官曰吾已有差遣见丞相何为退谓其妻曰吾观而父与秉权者势不两立岂久居此者由是仕不偶自号放斋以著书为乐桧死方以举主脱选调有诗説三十巻行于世
　　夏承字元茂鄞人以太学上舍免省中崇宁五年第靖康间任开封少尹北骑犯阙大尹徐秉哲散文牓根括皇族冀以免死承奋身力争潜令诸厢毁弃文牓放散苛留之人绍兴二年臣寮疏列其事国事方殷未及褒表隆兴初有旨承系忠义之人送史馆编录姓名特赠三官二年赠左朝议大夫
　　蒋璯字季庄晚居慈溪宣和间鄙王氏之学耻赴科举闭门穷经不事干谒亦不妄与人接髙侍郎闶居鄞城一嵗率数次访其家相对小室昼夜讲论告去则送之数里或问闶曰蒋君不多与人周旋而独厚于公公亦惓惓于彼愿闻其故闶曰某终嵗读书偶有疑而未判与阙而未知者每积至数十辄一扣之无不迎刃而解蒋之所长他人未必尽知也况有行义乎
　　卞大亨字嘉甫泰州人初由乡举入太学升舍有声靖康间携二子走行在丞相范宗尹以遗逸荐绍兴中隠居象山之钱唐特恩调怀宁簿无仕进意手植万松婆娑成隂行吟其间自号松隠居士好左氏传迁固史耽老杜诗喜怒哀乐一寓于诗素习养生导引术医药占算尤极其妙解衣推食赈防饥寒手制药饵恵利甚博着松隠集二十巻尚书类数二十巻改注杜诗三十巻传信方一百巻子圜字子车亦有声太学号卞夫子登绍兴三十年第授扬州倅卒





　　寳庆四明志巻八
<史部,地理类,都会郡县之属,宝庆四明志>
　　钦定四库全书
　　寳庆四明志巻九
　　宋　罗濬　撰
　　郡志九
　　叙人中
　　先贤事迹下
　　张邵字才彦歴阳人建炎二年使金国誓不辱命拘絷于宻州柞山寨土牢者半年刘豫逼以伪命不从又囚繋东平府狱逾嵗转徙燕北饥寒濒死移书挞揽告以天意人心向背之所在又寓书阿卢五以勤兵逺战非金人之利绍兴十三年始得归与时宰忤投闲于鄞没桃源乡乌石山子孝曽字主叔以大理少卿没于中山府侄孝祥字安国生鄞县方广院之僧房绍兴二十四年为进士第一终显谟阁学士孝伯字伯子隆兴元年进士终参知政事
　　髙闶字抑崇唐宰相智周后世家广陵髙祖賛襄始居鄞闶幼颖悟不凡八嵗诵经史通其义或问得时则驾出何书闶曰非史记老子乎客惊异之谓其父钦臣曰此儿当兴君门户弱冠入辟雍继升太学初课试文格尚对偶闶特变为古文一时文格遂复元丰元祐之旧建炎初中上舎优等绍兴改元赐进士第释褐诸公方欲荐引丁内外忧服阕执政交章称闶议论简正明于治体可居经筵劝讲之地五年令内殿引见改左承奉郎除正字论荐举之与天下之势最急者在机会又请止赐新进士中庸篇而儒行篇虽间与圣人意合实出汉儒杂记非圣人格言乞勿赐又请预严水战之备皆防聴纳后摄礼部外郎因上殿奏事论及和气上曰朕见士大夫议论以为轻徭薄赋安民心寛民力可以召和闶曰臣以为此召和气之一事耳而其本乃在人君有以感之心正则气正气正则天地之和气应矣上是其説后自浙东参谋除国子司业引见奏曰陛下复兴太学此帝王盛徳事上曰太学兴复欲得学问渊源徳行纯正者为师表故命卿因言臣在京师见太学辟雍皆有御书阁今当依祖宗例建阁以藏御书愿时洒宸翰加惠多士上许之其任司成论事为最详兼权中书起居二舎人乃除礼部侍郎以忤秦桧意出为筠州遂请挂冠居乡每对士大夫惟举前言往行可师法者未尝及时政得失人物臧否泛观经史诸子百家而絶意荣进不戚戚于阨穷年五十七终【见旧志】
　　史浩字真翁鄞人祖父诏以孝友睦婣任恤中和之行举于朝不就浩少卓荦有大志敏悟絶人力学至忘饥渇寒暑叔父木优于学浩以为师朝夕质问疑义反覆切到读书一经目终身不忘自经史百家至浮图老子之书靡不通贯年四十登绍兴十五年进士第为余姚尉有黠贼聚党剽刼出没不常监司名捕之六年弗获浩设计擒其魁党九人诣县令怪其不言亲获浩曰捕盗职也彼戮而我受赏吾心安乎令叹曰处心如此其不待举主改官必矣任满诣行在时仲父才为右谏议大夫给事中林一飞来致宰相秦桧意言已留国子监书库官拟令侄矣浩白仲父曰秦似难与同处且浩以省试前十名于法令当受教官可不安分乎明年桧薨又明年仲父罢签书枢宻院事又明年浩以中书舎人吴秉信荐自温州教授召为太学正再迁国子博士轮对髙宗皇帝器之温顔访问浩乃言曰小臣敢冒万死毕愚忠闻两郡王皆聪明臣谓宜取其最贤者寖别异之以繋人望上颔首两王者普安王【孝宗皇帝】及恩平王璩也上方遴选辅翼之人遂迁秘书郎间三日命兼二王府教授大臣奏王府教授必召对乃除上曰朕已见其人矣浩常力勉二王以孝每诣府讲书普安王必召三王子入閤侧聴【长庄文太子愭次魏惠宪王恺季光宗皇帝】上书兰亭序二本赐二王批其后曰依此进五百本浩曰此赵鞅书训戒之辞之意也谓二王君父之命不可不敬从数日问普安王曰见书浩曰能溢其数尤见顺承之意又以问恩平王曰未暇浩惊曰郡王朝参之外何日非暇而至违命乎已而普安王书七百本上之璩卒无进一日上赐二王宫女各十人浩又谓二王曰是皆平日供事上前者以庶母之礼礼之不亦善乎月余浩问普安王曰如教授言又问恩平王不应上寻召诸宫人入具言普安王加礼如此恩平王无不昵之者上由是益贤普安王诏立为皇子封建王以浩为司封员外郎建王府直讲建王以内知客龙大渊曽觌善饮酒多置酒防之浩因讲周官酒正曰周官一书大抵于财无不防者独于膳羞曰惟王及后世子不防及酒则曰惟王及后不防不言世子葢世子之饮亦在所防也何者酒所以为礼亦所以为祸世子奉君则当忠奉亲则当孝茍以狂药动荡其心于忠孝能勿愆乎彼方求其主鬯以奉宗庙元良以正四方酒正于此安得不节之以数而防之于嵗终也建王瞿然起曰谨受教自此节饮大渊觌由是衔怒上以浩辅导皇子裨益良多特迁宗正少卿完顔亮侵淮上议亲征建王上奏请将兵为前驱浩方疾作闻之惊超亟具衣冠趋府取左氏春秋里克论申生及汉书四皓论孝惠将兵事为建王读之且举唐肃宗事言艰难之时父子岂可跬步相舍建王大感悟即使草奏痛咎前失又以劄子上皇后上大喜语大臣曰史浩真王府官也未防亮死上幸江上视师建王从行浩与之俱驾还建王为太子浩迁起居郎兼太子右庶子髙宗寻下内禅诏孝宗践阼四日迁浩中书舎人又六日兼侍读上问今设施何先浩对莫如保固边鄙收拾人才顷秦桧辅政妬贤嫉能所废黜多名士今以礼召之士气必伸而得其用治斯举矣张浚已召张焘辛次膺皆执政材也上从之浩又言周葵任古胡铨张戒王十朋请悉召之寻迁浩翰林学士张浚以召至浚位特进爵和国公上将以为江淮宣抚使拜少保浩曰浚名重当世久为秦桧所抑既大用之恩礼宜加厚乃进少升魏国公于是上有经略中原之意浩草浚制云诵宣王任贤使能之诗朕喜得将明之助鉴光武略地屠城之戒公宜以安集为先意欲令先固边疆无浪战也上语浩中外臣僚朕不能徧识卿疏其所长以待选用浩疏三十四人后上每有除授皆于是乎取多至宰相执政侍从岳飞忤秦椿死于棘寺藁墙角浩请追复元官以礼改録用其后又奏赵鼎李光前朝望臣以无罪窜贬而卒请尽复职名且官厥后上悉从之浩参知政事上皇使内侍召至赐食谕曰卿在皇帝潜藩备殚忠力皇帝孝爱卿辅导之功也今得卿为辅弼吾亦安心又曰卿皇帝亲臣凡事宜直前规正不可回忌尚书户部员外郎冯方见浩曰上命修玉津园浩即坐作奏恐损恭俭之徳上即批赐已令临安府不得修造方犹在坐共叹上从谏之美方曰以方所见此等小事且放过无害恐久必厌倦浩曰人君一嚬一笑繋天下休戚子必待天下进花石如宣政间乎浩则不然若信吾説无小无大不贰此心茍不见信一旦逐去予心无憾矣江淮沿邉诸郡竞招诱山东人皆髙其官爵厚其钱粟以来之朝廷竟日为之换授官资拨给禄赐无巳时浩上奏大略谓汤文得天下之心非谓天下之民先归汤文之国也使民先归其国则七十里之亳百里之丰何以容四方之人而亳与丰之地方且疲于赡养日益穷蹙又何暇修文徳以格逺人哉今北兵日为奸谋以挠我日纵流民以困我沿边守臣由之不知日以招来为事自去冬用兵以来归正之官已满五百皆髙官大爵动欲添差现阙归正之民不知其数皆竭民膏血惟恐廪之不至骎骎不已布满东南蚕食既多国用益乏已来者不获优恤必有悔心方来者待之茍薄必有怨心终亦何所济今説者必曰不如是不足以繋中原人心夫内修政事教化既明风俗既厚百姓家给人足使彼之士民愿立于朝愿为之氓而不可得然后一旦兴师恢复土宇皆为王臣则其心乃大悦如汤之后来其苏武王之一怒而安也茍吾之政化未施财力先屈国尚未可保安能繋中原之心乎臣闻弃实而务名舍近而谋逺见利而忘害此三者天下之大古今之至戒也夫自淮泗之北燕赵以南幅员万里皆我故疆乗中原爱戴之心一举而取之天下孰敢以为非今既未能乃区区招集逋逃之人以为繋中原人心此臣所谓弃实而务名一也自去嵗北兵扰乱之后两淮荡然驱逐杀戮不可胜计恸哭之声至今未巳此皆当如饥渇如焚溺日夜图之者今未见大有措画而庙堂之上率尝以大半日力整防归正人宣抚司沿边诸军帅司州郡又可知矣此臣所谓舎近而谋逺二也北人初来扶老携幼莫不皆言去虎狼归父母呜咽流涕以手加额不知者观之真若可喜然廪给禄赏少不厌其无涯之心则怨詈并作未必不刺取国事归报敌境况其间往往本心有为间探而来者此臣所谓见利而忘害三也愿陛下宻饬沿边守臣其有至者谕以久逺之计曰国家议战与和皆为汝辈久此陷没欲图拯济若为战计则他日得我故地汝皆吾民又何必舎坟墓弃亲戚而来若为和计则干戈既戢汝等无战争徭役之苦四海一家往来无碍朝廷亦岂遂忘汝等宜各安本土以俟议定则彼将无所怨而敌闻之亦知我国有人矣自是葺藩篱保形势寛民力以固邦本募勇士以益军籍政修而教兴国富而兵彊机防之来岂有穷巳一举而得中原大开明堂受朝贺此成汤文王已试之明效也浩之在翰林也议于瓜洲宣化采石为城坞堡塞以防敌骑冲突置军人妻女于坞中屯战舰其下使事急有势援贼不得遽窥大江既参政事复伸前説且为转般仓上以冯方为提举修筑之浩又议开运渠自瓜洲通扬州自采石通和州皆以其土积北旁植榆栁以障敌骑他日可以运粮又议于沿江淮及上游荆襄久任守臣以山水寨总首为兵官各扞御一郡凡有要害并力设险以守之各举所亲之有材勇者以为异日用且徙其家城中以仆御为防守不假有司资粮惟每嵗春秋大阅厚加赏赐仍许以他日有警止守一州不必出境临战庶防固守藩篱藩篱既固乃遣王师攻讨四出为掎角之势首尾相应则我诸军出战如蛟龙乗虚空而上茍不如欲则退居所筑城堡如九重之渊上深然之命方就治其事既而张浚辟方为督府参议官事遂寝浚奏请进兵取山东浩兼知枢宻院力陈不可事少止隆兴元年正月拜尚书右仆射同中书门下平章事兼枢宻使浚以枢宻使都督江淮军马复有山东之请浩以兵力未盛民力未苏财力未足遽舎内以事外未见其利宜徐召张浚来议上从之四月浚至乙亥与陈康伯及浩俱在上前浚请上即日降诏幸建康上顾康伯康伯无语乃顾浩浩曰万乗一动有名则可以臣观之其动有三一曰亲征二曰劳军三曰移跸臣谓今日皆未可也名曰亲征则敌必以大军应我无故而招致数十万人寇边何以应之谓之劳军则用度当如上皇时上皇曩嵗之行帑藏耗费郡县供亿诸司诸军往来馈遗葢费緍钱数百千万姑计内藏一库所出已千四百万緍他可知已今复为是六军闻之必喜茍所赐不能尽如前日之数必皆怨望是可已而不已者若曰移跸其于进取固为顺便第在今日则又有未安者更须熟议上不悦曰移跸只是移跸又复何议浩曰未审陛下自与六宫往亦奉上皇以俱若奉上皇则建康未有徳夀行宫又未知上皇行止之意若何臣料上皇未必肯行也上皇不行陛下安得与六宫往傥陛下自行乃是亲征非移跸也若今亲征俟有功乃回乎不待有功而即归乎必俟有功功不可必则卒未有回銮之期茍无功而还则与上皇视师之行无以异亦复何益以是思之三者皆未可也抑臣闻之古人不以贼遗君父今必俟上临陈乃能成功安用都督哉况留上皇于此而陛下逺适千里之外不得朝夕侍左右敌以一骑犯淮则此间骚然少有奔窜上皇能不动心乎陛下父子慈孝如此今日岂可跬步相离上始悟谓浚曰都督姑先临边俟有功绪朕何敢惮行今未须下诏浚曰陛下当以马上成功岂可懐安以失事机浩曰今日陛下事体与汉祖以匹夫创业之时不同既退浚问何谓不同浩曰汉髙帝崛起草野以图帝业得之则为天子失之则为匹夫何顾借之有上皇以祖宗二百年天下授之上当出万全岂可尝试而图徼幸欲为汉髙轻易之举一有蹉跌悔何及哉间六日浚奏欲取山东浩问浚曰不知江上之兵今有防何曰二十万浩曰以防人守江淮以防人之山东浚曰留其半以其半行浩曰陆行乎舟行乎浚曰用舟浩曰若舍舟遵陆必弃其舟茍不弃舟须兵守之当防人乎浚曰一二万浩曰因粮于敌乎使人运粮乎浚曰运粮浩曰舟既不可弃运粮之人复当防何浚曰一二万浩曰如是则攻伐之师止六万人敌必不以为恐且淄青齐郓等州虽尽取之未伤于敌敌若犯两淮荆襄为牵制则江上之危如累卵矣都督是时在山东乎在江上乎警急应援所用何人若无其人则虽留十万之众亦无益也明日复奏对未决又明日浚奏督府乏用浩问顷日何以取办浚曰第取之民间如燕山钱免夫钱之类皆旧例也可令长吏谕之尔曹不捐财助边敌至皆为所有不如以与国家还以保庇尔民民见利害岂得不从康伯与浩同奏曰必欲取于民臣等皆当丐退上知不可乃给空名告身五百俾之鬻爵自是连日奏对一日浩与浚对坐待漏院幕次康伯以病告不至浩谓浚曰今日鋭意欲用兵岂非以祖宗大雠未复必欲一举空朔庭以洗中外积年之愤然而医人之国当观其时审其势方今上新即位内政未立而遽动干戈于边鄙则财用必竭人心易摇是徒慕复雠之名初无其实也莫若先为不可胜以待敌之可胜浚曰此言良是但浚老矣浩曰晋灭吴杜预之功也而当时归功于羊太傅以叔子立规模而元凯成其功也相公若为后人立规模使后人借是以有成则亦相公之功何必身自为之及奏对浚不复言边事寻内引朝辞乃力请于上曰臣早间再与史浩议其意已不可回恐失机防惟陛下英防上由是不由三省枢宻院径以金书牌自命诸将出兵外廷莫之知也浚乃还建康上一日谓浩曰兵当以义为先今朕为二圣不共戴天之雠而举义莫大于此者当无不克浩曰为此举兵谁不曰义然以臣愚见当更兼徳与力言之譬有人焉邻家侵夺其先人之田庐为子若孙义固当复然彼得之者益富我失之益弱而吾之徳既未盛力又不彊茍欲取之不惟无成恐复有损尔泰誓有云同力度徳同徳度义葢力同始可度徳徳同始可度义左传谓犯五不韪而伐人为丧师之宜实以不度徳不量力为首然则又焉能克哉故虽文王犹曰大邦畏力小邦懐徳况其余乎今彼于徳义固不足力则有余故败盟犯顺如此我若以不共戴天之故不暇益厥徳不待壮其力而冒昧以往誓不俱生此匹夫之报仇也五月戊戌浩得邵宏渊状言准御前金字牌奉圣防择日进兵谨具知禀事大惊始知是月甲午师巳渡淮矣以示康伯曰国之大事在祀与戎今出兵巳数日吾人俱以宰相兼枢宻事而不得与闻将焉用相乃见上求罢政力请再三不从先是龙大渊曽觌积怒于浩金安节周必大又缴其知閤门事词头二人皆浩所荐大渊觌愈憾浩以情告上始有允意问曰丞相每言不可用兵兵固不可用乎对曰非不可也乃未可耳自绍兴和戎天下咸谓假和以为战计耳然日观朝廷之上凡所施为有制礼作乐文饰太平之事无枕戈尝胆图报大雠之心二十年间苟且度日内外宴安上下逸乐遂成徒和矣将何以上回天意下感人心乎今陛下新立奈何亦无所施设遽欲成不世之大功于一旦哉臣料今日之师必不克也上黙然浩乃拜辞而退又三上表乃除观文殿大学士知绍兴府又辞得提举洞霄宫浩罢十有四日符离失利大军十三万人一夕奔溃死者不可胜数资粮器械委弃殆尽六月浚上表自劾上哀痛之降诏罪巳浩上表张浚忠义有余今此小挫出于不度彼已然其心惓惓忠于为国古人不以一掩大徳陛下若抆拭用之责其后效自此必详谛熟审不敢妄也乾道四年除浩知绍兴府六年丐祠丁太夫人忧八年判福州淳熈元年丐祠四年召为侍读上在位寖久多阅士大夫论奏往往熟烂疎漏少当上心者近习窥指益毁儒生因劝上以右武浩独深言其不可于是进读三朝寳训一日读至太祖皇帝开寳五年命侯陟董淳周渭刘商英往京东京西四路相度田稼检察公事四人者小臣皆儒士故太祖特举而用之浩因奏曰五代惟専用武朝无儒者故相尚为威虐败乱接踵及太祖皇帝英武开国独降意屈于儒士夫二帝三王之道固不寄于长枪大剑之人必讲于圆冠方屦之士自战国秦汉圣人之道不而治道益卑千有余年然后道术复明文治熈洽实我太祖崇儒重道之力上自是不复有厌薄儒者之意矣开府仪同三司曽觌郑藻辈颇为缙绅所指目遂渐兴朋党之説浩极论奸邪欲陷正人不为朋党之説则无以尽逐之人主于聴纳之际不可不察上大悟党论遂沮浩常言吾无以报国独知荐贤耳在经筵援故枢宻直学士陈襄为讲官荐士故事举石陈仲谔汪义端石斗文沈铢等皆疎逺下士上皆召用之五年三月拜右丞相故事大臣毎进拟得防退即批付诸曹施行自龚茂良罢政曽觌言其进熟多挟私以脱取上防上乃令以所得防审奏事多留滞浩曰此非祖宗旧规是明示天下以不信大臣尔大臣不足用何不退斥而直为此形迹也上然之免审奏于是四方士大夫待除授求见者八百人浩日见百客八日而毕不两月八百人皆去十月枢宻院以殿前司军籍阙请使自招人三千以充之由是诸军竞掠人于市人皆奔窜行都骚然被掠者往往防指以示不可用防百官以防庆节诣明庆寺祝夀市人遮道言者数千浩奏已掠者请悉纵遣众乃散而北闗之郊掠人犹未已军人秦忠杨忠因聚众擅入民家刼取财物民既争护又有夺军人旗杆者得之送大理寺明日上命军中勿复招人棘寺迎合枢宻院意以为市人陆庆童者非被掠而助百姓谢三六敺军人十一月上欲以秦忠杨忠陆庆童皆从军法处斩浩曰诸军掠人而夺其财故至于閧则起此衅者军人也固当以军法施行若陆庆童者特抵拒之人耳可同罚乎况百姓自有常刑岂可一旦律之以军法必欲重其罪流之其犹庶防也上大怒不可浩曰陛下惟恐诸军有怨言故必欲两平其罪以安其心不思百姓不得其平其出怨言亦可畏也陈胜吴广言等死死国可乎此岂军人语上变色震怒厉声曰如是则以朕比秦二世也浩曰自古百姓怨其君者非一如时日曷丧予及汝皆亡岂特秦二世为然上拂袖起入径降防宻院施行浩力求去位复以醴泉观使兼侍读其后有言陆庆童之寃者上亦悟曰史浩当时力争朕不用其言甚悔之八年八月罢侍读辞归上燕之内殿浩因言时务八事又露章荐鄞县主簿薛叔似等十五人十年八月以太保魏国公致仕浩再罢相在经帷尝书车攻诗序陈述孟轲乗势待时之説以賛恢复之图又书唐太宗语治安中国而四夷自服岂非上防复陈其説愿以治安中国为本则复中原如运诸掌既归有示以张浚行状者浩曰此心天实知之主上实知之不恤后世之无闻也光宗即位进位太师绍兴五年薨諡文惠宁宗即位追封防稽郡王以其子弥逺实賛更化又两追封越王更諡忠定配享孝宗庙庭长子弥大字方叔登乾道五年进士第贤肖其父终礼部侍郎次弥正字端叔终浙东提刑今丞相弥逺字同叔寳文阁学士弥坚字固叔其第三第四子也木字继道与荐书贡辟廱建炎三年金人至木载其姑姉妹凡五族百余口逃于海倾资给之悉免于难平阳县主簿王敏着隂骘记浩为立石其后取科第登仕版骎骎方盛云
　　魏杞字南夫自焦山徙居于鄞以祖鉌致仕恩补官中绍兴十二年第知常州晋陵宣州泾县皆有能声歴官至宗正少卿隆兴初金人声言南牧而意在寻盟丞相汤思退荐杞有専对材假礼部尚书充使杞母向氏既老勉以尽节行次盱眙金遣赵秀恭等于境上往复啇防杞于言辞称谓凡闗国体者必致毫厘之辨未防北兵数十万骤至杞竟护礼物舡抵髙邮金复索信使面议杞复奉命北行北兵胁之于道不为动比至朔庭乃絶供具以困之杞慷慨陈义卒定和议正敌国之礼嵗币损五之一乾道元年使还除起居舎人累迁给事中【阙】陈居仁【阙】论幸臣曽觌龙大渊怙宠孝宗曰只为文臣太胜要当扶而正之又奏圣虑甚至但又不可过恐复致偏胜摄礼部郎中尝奏论台阁冝多用明习典故之士上曰知名之士试举一二居仁奏如周必大洪迈久在禁林不在臣言李焘莫济岂应弃之侯国上欣纳丐外得徽州还朝入对上褒谕曰新安之政甚好从臣台谏屡为朕言除户部右曹迁枢宻检详诸房公事歴左右司中书门下省检正诸房公事淳熈十一年借吏部尚书贺金国生辰还除起居郎明年兼权中书舎人察官奏旅榇之殡寺院及十年无子孙祭省者许自与焚爇居仁缴纳请増为二十年必经涉郡邑为之勘验得实方许埋仍标识以待其家寻访上大悦从之曰台谏给舎多成一律如此方见和而不同前郊祀四日为真奏论上有恩惠而小民不与名为寛逋负足以惠顽民耳名为赦有罪足以惠奸民尔愿尽放天下五等户身丁四等户一半从之一日面对谓陛下亲细故而忽逺犹事末节而紊大体愿深思汉明帝黄老养性之言俯从唐刘洎多记多言之谏举纲要以御臣下省智虑以頥精神上嘉之次日语辅臣居仁之言甚忠卿等相与持守簿书细故可省即省不必繁琐自今亦当少降指挥中书务清方是朝廷之体卿等熟复其言可也尝兼直学士院上临朝曰官欲择人信非虚语向来中书或用三人今内外制独陈居仁当之略不见其难十五年丁内艰去国服阕歴知鄂州建宁府镇江府福州凡典五郡皆有惠政庆元三年召赴行在疾作以华文阁直学士奉祠而归卒今中书舎人卓其子也
　　赵粹中字叔达世家宻州诸城父左朝散大夫濬始居防稽卒于鄞遂为鄞人粹中与弟大猷同登绍兴二十四年进士第歴官至太常寺主簿进恢复机宻十论制狄权鉴四十巻富强要防十巻给舎看详云学问渊源议论详确迁太府丞累迁吏部侍郎出知池州湖州奉祠年六十四卒先是孝宗皇帝在位之十三年粹中谓庙议未定考三代六经之制旁引汉魏晋唐之规参订本朝名臣奏议萃而成编上之谓太祖当居第一之室永为不祧之祖太宗当居第二之室永为不祧之宗遇祫享当奉太祖居中东向昭穆旁列未果行遗表犹曰推艺祖肇造之功早正东向之位念中原沈沦之久无忘北伐之功后八年定庙议如其制始发之者粹中也有文集十巻奏议二巻梅堂杂志五巻史评五巻【见宣献公楼钥所撰行状墓碑】子竴字立之六嵗而孤事所生母孝以父遗泽补官授永丰主簿改南康户曹毎恨禄不及亲期至皆不赴该庆寳登极恩不愿循转安恬养素笃志好古诸子百家之书无不淹贯文章自成一家家俭约而防孤赈贫无吝色郡守胡榘雅敬之合郡人之辞闻于朝乞旌擢以厉风俗寳庆三年十一月有防特循一资竟不受年四十七终
　　赵彦逾字徳老登绍兴三十年进士第仕至工部尚书晚以资政殿大学士典乡郡召除提举万夀观兼侍读进观文殿学士以年乞身开禧三年薨年七十八累赠太师吉国公【本家未到行状今用圹志修入】
　　郑锷字刚中自福州徙鄞躬孝友之行该贯羣经旁通子史百家文备众体尤以词赋得名开门授徒来者云委登绍兴三十年进士第仕至屯田郎官宁宗在英邸兼小学教授尝进劝戒元后特加赠且官其子沅
　　王休字子美象山人肄业蓬莱山僧庵中至雪积其背而不自觉登乾道二年进士第为黄岩尉锄治奸豪人称铁面少府歴知洋州金州除利路转运判官成都路宪漕二使以户部郎为湖广总领入朝累迁至礼部侍郎以华文阁待制致仕在金州创西津浮梁平鬼愁滩罢茶鬻茶引分西城汉隂平利三邑纲马损均敷之数在利路举行荒政修栈阁由益昌至大安军二千余间在成都伐石为眉山堰汉嘉西门石梁所至民徳之今工部尚书其子也
　　李子列奉化人官修武郎才智卓絶慷慨好义建炎三年冬金兵至明年正月已未破明州诸县悉遭焚燬子列率义勇援兵社夫凡一千一百八十四人拒敌庚申乙丑丁亥三战于泉口招贤等路敌不敢进奉化独全敌去兵罢犒给之费余万缗皆子列身任之事定虚张功伐冒赏者甚众子列独不言士大夫常诵其事蔡文懿公幼学云渡江之初帅守弃城者相踵也而子列独以身捍一邑然则安危之势岂不以其人哉推是而言士之抱负愈伟则功名之所及愈大观子列之事亦可以兴起矣敌方盛时有王从侍二亲避地南来闻义勇所聚投之众见其北音以为奸细将杀焉子列察其士族曰无害善良问知其为三槐家益善遇之从后知信州每语人微子列吾家无噍类矣子列事亲孝父尝庆夀百客皆集壻刘氏独不至问之则以逋租三数百万繋有司子列即如数载钱输官取壻以归其宏略类如此今其家资产不逮前而显达骎骎元白其孙以称以制其曽孙也
　　沈焕字叔晦世家定海后徙鄞年二十四举于乡补国子监为选首居太学不茍同毎语人曰天子学校当隆师亲友循规蹈矩以倡郡国慕临川陆九龄之贤从而学焉乾道五年省试第二调官歴余姚尉扬州教授八年召为太学録以昔所躬行者淑诸人蚤暮延见学者孜孜诲诱长贰同僚忌其立异防充殿试考官唱名日序立庭下孝宗伟其仪观遣内侍问姓名众滋忌之或劝其姑营职道未可行也焕曰道与职二乎适私试发防引孟子立乎人之本朝而道不行耻也言路以为讪已请黜之在职才八旬得髙邮军教授而去后充浙东帅属髙宗山陵充修奉官移书御史请明示丧纪本意使贵近哀戚之心生则茇舎菲食自安不烦弹劾而须索絶矣于是治并縁为奸者追偿率敛者支费顿减嵗旱常平使者分择官属振防焕得上虞余姚二县无复流殍诸司交荐十五年用尝格改宣教郎知徽州婺源县三省类荐书以闻上犹简记特许升擢遂通判舒州归徯官期益笃为已之学奉亲孝自疑性刚大书戴记深爱和气愉色婉容于寝室其存心养性率类此史忠定王浩创义田于防稽凡仕族有亲丧之不能举孤女之不能嫁者佽助有差焕白王率好义者行之乡里得田数百畆月増嵗益遂为无穷之利虽病犹不废书拳拳以人才国事为念年五十三卒周文忠公必大闻之曰追思立朝不能推贤善予愧叔晦益者三友叔晦不予愧也昔曽子论毅之士仁为已任死而后已孟子谓明善以诚身诚身以悦亲悦亲以信于友乃获于上若吾叔晦所谓任重道逺诚其身以获乎上者非耶序而铭之忠定王悼之尤切一时名贤亲炙其言行者多志之以世称之曰沈先生有文集五巻嘉定十六年宁宗官其子省曽今天子即位追赠朝奉大夫直华文阁諡曰端宪焕之祖子霖字泽夫贡辟廱调惠州博罗县主簿无仕进意号逍遥翁父铢任承务郎签书镇东军节度判官防公事俱以明经为乡里师表铢尝问道于焦先生义方之训尤严故诸子皆修饬有闻少子炳字季文年未四十弃去屋师象山陆九渊务穷性理赵忠定公汝愚以遗逸举之史忠定王浩使子弟师之固穷终其身
　　杨简字敬仲慈溪人登乾道五年进士第慕象山陆九渊九渊长二嵗简师事之自为一家之学施之政事人笑其迀而自信益笃赵忠定公汝愚去国狡者造无端语文致其罪国子祭酒李祥抗章辩之简时为博士请列劄不许遂上书言昨者危急变骇不可具道军民将溃社稷将倾陛下所亲见汝愚冒万死易危为安人情妥定汝愚之忠陛下所深知不必深辩臣为祭酒属日以义训诸生若见利忘义畏害忘义臣耻之亦斥去嘉定元年召除秘书郎累迁将作少监出知温州以驾部外郎召歴将作监丐祠累加寳谟阁学士寳庆二年薨简居徳润湖滨以湖在慈邑易名慈湖宗其学者不称其官皆称曰慈湖先生淳祐壬寅秋郡守陈垲出公帑钱六十万米二十斛命邑令曹邰建祠于学得隙地成徳堂右为堂三间泊水过廊各三间像设有严为慈湖之学者有乡校肄业士论韪之
　　髙元之字端叔韩武烈王裔其父始着籍于鄞元之少贫借书以读凡天文地理稗官小説隂阳方技之书靡不究极佛氏大藏经五千巻读再过尤邃于春秋采诸儒所长凡三百余家删防为一书间出巳意号义宗専务明经自三而下不尽可工文苦吟尝谓离骚之学防亡为九篇曰愍畸志曰臣薄才曰惜来日曰感回波曰力敶曰危衷曰悲婵娟曰古诵曰绎思读者叹其精深悲其志事亲孝浣濯炊爨必躬教授乡里置田不半顷割十畆遗亲党轻财如此父奉化之察防结庐墓侧在万竹间着万竹先生五上春官特恩不就年五十六庆元三年卒宣献公楼钥铭之有义宗一百五十巻易论诗説论语后汉歴志解各一巻扬子发挥三巻诗三千杂著五百号荼甘甲乙藁藏于家
　　舒璘字元质旧字元【缺】六世祖居明之奉化父黻登绍兴庚辰进士第终通直郎璘弱冠捧乡书入太学时张宣公官中都璘每请益有所开警继与兄琥弟琪从象山陆文安公游琥琪顿有省悟璘则曰吾非能一蹴而入其域也吾惟朝于斯夕于斯刻苦磨厉改过迁善日有新功亦可以弗畔云尔朱文公及吕成公兄弟相与讲切防意合同尝徒步之金华谒文安公中途寓书于家曰敝牀疏席总是佳趣栉风沐雨反为美境其所养可知乾道八年以上舎赐第两授郡学官不赴继为江西漕属或忌璘所学望风心议及与璘处了无疑间分教新安士习顿革是邦大比诗久不预宾送而学防无璘作诗礼讲解家人习自是其学浸盛丞相留公正谓璘为当今第一教官尚书汪公逵为司业首欲荐璘或谓璘举员巳足逵曰吾职当举教官舎新安将谁先卒剡荐之璘虽受知于人未尝徇俗称门生暨宰平阳邑大事殷酬应亹亹尝曰防杂而着时郡政颇苛及璘以民病告辞严义正守为改容秩满授宜州倅致仕卒年六十有四璘姿禀粹和学术正大尝自言渊源所自曰南轩开端象山洗涤老杨先生【谓文元公父庭显】琢磨璘融防诸公之学且乐于教人尝曰师道尊严璘不如叔晦【端宪沈公焕】若啓迪后进则璘不敢多逊嘉定初朝廷革文选前辈程文以范后学璘文实冠编首正献袁公燮谓璘笃实不欺无毫发矫伪文元杨公简谓璘不失圣门忠信之主本宣献楼公钥谓璘之于人如熈然之阳春其为诸公钦服如此徽学有祠而祠于乡者惟奉川淳祐五年冬制帅集撰龙溪顔公頥仲访璘遗像乃合端宪文元正献三公祠于泮水是为四先生祠【详见杨简素变所撰墓志祠堂记】
　　烈女
　　冀国夫人叶氏父家慈溪归鄞邑史简年二十五而寡四壁萧然有弱子幼女未防子又丧夫人日夜抱幼女泣曰天乎天乎夫何使我至此极耶尚冀幸遗腹生男子庶防有托果如所欲于是毅然有不可夺之志或谓夫人曰生事窘甚一襁褓之子遽可保乎夫人曰固也非不知可以再嫁而再嫁者非女所宜宁死耳非所愿也况吾熟视儿眉目精爽异日当起家万一不育而终无所依吾岂不安于命哉恶衣菲食杜门自守俾女组绩教子读书人不堪其忧夫人葢自若也逮其子长勉从乡先生游夫人每戒之曰纵观圣贤之书而操笔作语为士者孰不能要当慕古人行已为贵尔其子愈自刻励遂以问学徳业为士大夫称道夫人年弥髙资产寖饶衍而益务俭约待妯娌和而有礼御仆妾严而有恩赒人之急无吝惜鞠养遗女凡数人使各得所归年八十六政和八年卒子名诏字升之以孝友睦婣任恤忠和之行举于朝不就孙才曽孙浩五世孙弥大弥逺弥忠弥悆弥逊弥谨弥忞弥应弥巩六世孙岩之嵩之佺之皆登进士第才终签书枢宻院浩终右丞相弥逺今为右丞相其余位侍从卿监任监司郡守者方盛而未艾人皆谓夫人守义积善之报以孙曽赠典凡十八封至冀国
　　安人邵氏名道冲字用之武经郎林延龄之室家定海母朱氏方娠梦丹云金篆在霄汉间生而敏慧未齓知书少长观汉书资治通鉴至成诵归于林姑嫠居亡爱子斥匳具营丧无靳色姑疾经年医禬备至人称其孝延龄仕不进一闲十三年邵安之觞咏琴奕以相娱从宦四方览西湖荆溪秦淮之胜及亲宾往还随事赋长短句脱略脂粉气习殊无滞思又喜繙内典手书法华圆觉金刚等经阅灯録有所省辄賛以偈颂子谦防稡所作成编藏于家
　　孝行
　　韩退之作鄠人对以毁伤肢体为害义而待制仇公悆守四明録杨庆之事其説曰匹夫单人身隔草莽轨训之理未宏汲引之徒多阙而乃行成于内倩自天使稍知诗书礼义之説推其所存出身事主临难伏节死义岂减介之推安金藏哉葢退之所责谓不可以训世而仇公则嘉其心耳今得如杨庆者又五人童女之孝亦出天性故附见焉
　　杨庆鄞人父病贫不能召医乃剔股肉啖之良巳其后父母每病辄以为常自绍圣至宣和刲肝割乳以为馈亲者凡五最后母病不能食庆取右乳焚之以灰和药进焉入口遂差久之乳复生如故毎胜日辄以笋舆载其母行数十里祷于阿育王山佛祠年六十余视聴聪明负担行逺如四十许人宣和三年守楼异尝以其事闻于朝不报姑名其坊曰崇孝绍兴七年守仇悆申前请十二年有防旌表门闾蠲免赋税绍熈初守林栗为一新其门台
　　孙之翰字文举慈溪金川乡之鸡鸣山人少志乎学母疾革刲体取肝为粥以进越夕母如醉自醒乃底于宁守赵伯圭将闻于朝文举曰本心救亲他无所觊守不夺其志年六十六卒于嘉泰二年五磊山
　　张超昌国县状元桥东人家鬻素食为业超自幼孝年十九父荣患气疾寖笃医药祷禳俱无效超乃对佛炷香刲脇取肝煮粥以进不逾日父病愈实乾道二年十二月二十六日也守赵伯圭举杨庆例命县厚加优恤赵师夔岳甫皆尝申赏赉焉其后父母以夀终富都乡第六都之虞家岙嘉泰四年令葛洪援赦令与免一切科赋徭役仍封植其父母墓禁采樵者
　　吴璿定海人父璋以邉功补副尉璋妻宋氏病璿刲股疗之而愈年九十三乃终璿与妻杨氏更病男安礼安时皆刲股以进安礼疗其母且至再焉璿七十九乃终杨氏尚在年八十九矣前守李沐以闻于朝嘉泰三年有旨长吏常切存防府命县令王百揆建崈孝门以旌之后令商逸卿赵汝□重修
　　童八娘鄞之通逺乡建岙人居小溪朱氏崇孝庵之侧一日虎防其祖母女手曳虎尾祈以身代虎为释祖母防女以去时侍郎林栗侍亲官于此目击兹事既而来守以闻于朝未报而奉祠去【土人曰八娘】
　　僊释【非郡人而事迹着于郡者附见】
　　朱棣字彦诚鄞人初本江南士子靖康初携家逃难伏林莽冒谿谷行抵明越之界万山嵯峨望一石室壁立千仞规舎其中忽有老父曰此圣公岩也神人居之上每有金皷声且毒蛇猛兽守其窟乌可往棣不顾曰吾止平地而遇寇必无幸者匿此中未必犯于是弃担持糒沿崖鱼贯而进居旬有五日絶无可怖者而冈岭秀出泉石清洗真僊者所居殆忘其归望岩窦数有异光心颇疑之因梯竹以上得一黒匣缄鐍甚圄一剑横其外啓之中有书与印言役鬼治病之术冦退奉之以去设坛而事之自是役鬼物如反掌最异者能追魂胗脉人有病妻则胗其夫父则胗其子有祟则以法治之无祟吞符亦安合沙郑瓉尝伺其作法往观焉见其据案而坐运指于袖噀水于口以桃茢麾使而鬼物自至讯鞫论报若官府然问曰此何法也棣曰非法也周天大数也大衍斫为成变化而行鬼神也夫天地日月五星列宿与夫山川草木飞潜动植之属不逃乎是况于人乎况于鬼神乎儒者知成变化之数而行鬼神之数未之知也成变化者数之方也行鬼神者数之圆也棣妻戴氏姙幼子神降于奉化张氏家言上帝使续棣法某日则生戴亦梦一道士颡有珠曰上帝使为而子代天行法俄入于怀如期不血而生皮发指甲犹三易其名曰定郑瓉摭其实记之葢乾道七年也
　　僧本如明州人姓林住台州白莲院号神照大师卒梦所居梁木尽坏体闻异香人见云端有一衲子比发函如生爪发俱长矣塔近地一日生莲花赵清献公抃为作行业记
　　僧奉真鄞人善医熈宁中名闻东都沈存中笔谈载其一事云天章阁待制许元为江淮发运使奏课于京师时欲入对而其子疾亟瞑而不食惙惙欲逾宿矣使奉真视之曰脾已絶不可治死在明日元曰观其疾势固知不可救今方有事须陛对能延数日之期否奉真曰如此似可诸脏皆已衰唯肝脏独过脾为肝所胜其气先絶一脏絶则死若急防肝气令肝气衰则脾少缓可延三日过此无术也乃投之药至晚遂能张目稍稍复啜粥明日渐苏而能食元极喜奉真笑曰此不足喜肝气暂舒耳无能为也越三日果卒奉真之为医也其胗视之妙不差铢分沈公不妄许可其所録如此则奉真殆和缓之流亚欤奉真号善济其法之元觉元觉之法琮及了初皆能续其焰驰声一时相葢三世活人无虑千百数侍郎髙闶尝跋沈公笔谈后亦叙其受之大略云
　　颠僧明州人不得其名佯狂颇言人灾福王君仪年弱冠寓陆佃门下力学工文至忘寝食一日颠僧来托宿佃曰王秀才虽设榻不曽睡可就歇息明日僧夙兴见君仪犹挟防牕下一灯荧然睥而言曰若要官须四十九嵗君仪闻之颇不怿其后累应书不偶直至年四十八又梦颠僧笑而谓曰明年做官矣时颠僧迁化已久而来年又非唱第之年君仪叵测明年佃入与大政首荐君仪遂除湖州教授君仪尝谓予念欲游四明求僧遗事为作以报之而未能
　　僧普交鄞县之万龄乡毕氏子也幼颖悟未冠从释初往钱塘南屏山聴天台教观因修懴悔佛事遇道人于途问曰师之懴罪为自懴耶为懴他耶若自懴罪罪从何来若懴他罪他罪非汝乌能懴之交不能对归语南屏亦不能决遂愤然辞去乃造泐潭泐潭知其为法器见入门即诃之拟问则杖之交不敢复进一日忽呼曰我有古人公案要与商量何不自室中来交拟进泐潭喝之交豁然有省即以偈呈曰有人问我解何宗一喝须教两耳聋满杓黄虀饱吃了生涯只在鉢盂中自是机辩迅发学徒争归之归隐天童山八年偶寺阙主僧郡僚邀之甚力交不得遁居之宣和六年三月二日沐浴留偈辞众而逝后七日开龛如生阇维获五色舎利交修持清苦履行孤洁嗣法者三十余人皆能交之道而阐扬于时忠肃公陈瓘尝賛之曰拶破黄龙第四闗世人犹问生縁法有塔铭中书舎人黄年撰
　　僧法忠鄞县之万龄乡姚氏子也母初梦神僧托宿于家觉而有孕既生两足有文若篆书之木字父母竒之生不茹荤七嵗依州之崇教院道英和尚出家博识强记出乎天性诸部经论黙究其义或笑其憨而试之以隐奥辩驳澜翻旨趣超卓咸以忠虎子名之将歴访诸方有挽而止之者曰达磨之门真吾所行之地子休矣乃参天童交和尚交见而喜曰子吾宗之法器也俾往谒雪峯需和尚后抵舒州龙门佛眼和尚佛眼称之曰将知他日葢天葢地老朽之所不及忠掩耳而去自是耆徳改观而语句大播丛林游南岳卜筑于妙髙峯下庵之左有石如卧牛榜其居曰牧庵述宗教正心论十巻补寒山诗三百篇元谈渔父并行于世葢已自利而利他也藩帅争邀致之复住南木雪葢公安二圣大沩黄龙凡六处禅学辐凑奔走如市随其根器方便接诱最后在黄龙遗嘱徒众并书颂曰六十六年游梦幻中浩歌归去撒手长空咄跏趺而逝寺东之香源洞平日持一木斧以垂接人于是同瘗焉号曰聨光之塔
　　僧正觉姓李氏隰州人年十一得度十四受戒具十八游方至汝州香山成枯木一见器重之复造丹霞淳禅师忽有悟入向公子諲请住泗州普照寺向时漕淮南尝梦僧导至一古寺金其榜曰隰州及觉至问其里曰隰州也悟所梦大敬之自此七坐道场名振丛林建炎三年应请住天童未防北兵犯明境内诸寺皆散遣云游觉独曰明日敌至寺将一空幸其尚为我有可不与众共之乎已而敌至登塔岭以望若有所见遂敛兵而退秋毫无所犯人皆叹以为神助天童众旧不满二百觉之来其徒争凑如飞走之宗麟鳯乃逾千二百主事者以粮不继告觉曰人各有口非汝忧言未既阍人报嘉禾钱氏船粟千斛及门矣绍兴八年被防住灵隐寻复还旧山二十七年十月六日示寂东谷塔诏諡宏智禅师塔曰妙光参政周公葵铭之觉善为文初若不经意下笔即成中书舎人潘公良贵请铭大用庵亲书之石曰与三祖信心铭相先后矣有语録真賛诸集其徒
　　僧智连字文秀姓杜氏鄞之龙山人赐号觉云法师年十八受戒具时目为僧中鳯雏从圆照授天台教义徙从智涌顿悟圆宗年三十为延庆第一座始开讲席辩才宏放落落风生四众耸服更主五刹类皆碎于兵烬之余卒化瓦砾为寳所在延庆十年施利山积一毫不以自奉其所创立云栋雪脊杰然城隅望之如帝释天宫然毎曰此有为功徳耳要当洪宣祖道张大法门故虽事兴建而讲贯不休一时名胜多乐与游丞相史越忠定王尝与剧谈见其贯穿禅律纚纚不倦惊曰师禅律并通连曰冰泮雪消同一水耳又问华严般若似过于繁荅曰支离所以为简易也于是肃然敬异之相与往来尤厚丞相沈公该来镇谓可表正一方纪纲诸刹遂处以僧职革易宿徐而不暴沙弥受戒费省什九至今徳之隆兴癸未十二月十八日示寂城南祖塔之侧参政楼公钥时为永嘉学官评之曰师之所存心大而行宻体卑而道尊恭而不劳博而不杂寂用之涯不可测也
　　僧宗杲赐号佛日大师自称妙喜庵绍兴辛酉忤秦桧勒返初服窜南中丙子桧死被防北归还其僧械乃受请住育王参学之人数常千百丛林之盛无与为比常募縁及捐衣盂合缗钱十万筑海塘创涂田以养其徒号般若庄至今赖之其住世行业接物机縁有语録塔碑在此不备载
　　僧徳光姓彭氏临江军新喻县人生而骨相竒厖伏犀贯脑袁州木平山妙应大师伯华者善相谓此子他时空门栋梁也绍兴辛酉大慧南迁光年二十一望见曰此古佛吾安得事之后二年出家徧参诸禅研究宗防一日见饶州天宁应庵昙华送化主颂曰此真临济种草亟往依之虽箭锋相直然碍膺未决丙子嵗闻大慧住阿育王山喜曰縁法在兹矣已而果大彻慧示以賛曰有徳必有光其光无间隔名实要相称非青黄赤白慧归径山光奉事益防遇其説法坐不争执笔抄録光一歴耳根终身不忘有问辄举其慧解葢天资也自号拙庵曰吾平生多得拙力慧入寂光分座仰山后佳台州鸿福光孝二寺孝宗皇帝雅闻其名淳熈三年春诏开堂灵隐遣中使赐香是冬诏入观堂留五昼夜数问佛法大意光敷奏直截上大悦赐号佛照禅师赠以御颂明年再对进宗门直指以都下劳应接丐闲山林是年夏上用仁宗待怀琏故事亦以育王处之逮移御重华趣令入觐漏下十刻乃退绍兴四年改涖径山光力辞孝宗曰欲时相见耳庆元元年许还育王归老东庵嘉定三年三月十三日示寂赐諡普慧宗觉大禅师塔名圜鉴丞相周益公必大为之铭余事参见阿育王山广利寺条中嗣法者遍满四方而师瑞最着
　　法平字元衡姓【缺】氏嘉禾人初受席即参妙喜师为书记后居天童时号平书记工文能诗孙尚书觌朱郎中希真皆许可之受请住象山延寿院复自芦山移仗锡文号怡云野人尝以偈呈史越忠定王王酬其偈有云团团璧月印寒潭时有清风埽碧岚照见山人方隐几洒然无物自沈酣又云白鹭栖烟一防明皎然压倒语全清莫言后代无人继仗锡行将擅此名编修陆游尤重之寄诗云放翁久矣无此客闯户皃童皆动色寒泉不食人暍死素绠银瓶我心恻千金易得一士难晚途淹泊眼愈寒岂知一旦乃见子杰语豪笔无僧酸门前清谿天作底细细风吹縠纹起倚阑一笑谁得知爱子数诗如此水江湖安得常相从浩歌相蹋卧短蓬功名渠自有人了留我镜中双颊红又寄怡云诗云东华软尘飞扑帽黄金络马人看好渠侬胷中谁得知畏祸忧谗鬓先老举世输与平元衡青山白云过一生出门曳杖便千里白云不约常同行长安归来雪没屦剧谈未竟还东去到山分我一片云并遣春风吹好句有语録集藁二巻留山中
　　僧寳昙字少云姓许氏蜀嘉定龙游人幼从乡先生授五经习章句业已而弃家舍须发从一时经论老师游挈包来南从大惠于育王径山又从东林卐庵蒋山应庵遂出世住四明仗锡山归蜀亲又往无为寺复来明太师史越忠定王深敬之筑橘洲使居焉工文辞有橘洲集十巻行丛林始为蜀士时师慕东坡后游东南敬山谷故文章简古髙妙有前辈风又仿太史法着大光明藏以西方七佛为纪达磨以降诸祖师则之未絶笔故不然每自谓于第一义谛心有得人谓我以文词鸣是未知我者庆元三年四月二十日辞世临行颂曰平生洒洒落落末后哆哆啝啝殷勤覔一把火莫教辜负澄波
　　僧师瑞姓谢氏九江人周嵗试晬独拈金刚经族亲异之十嵗胆气逸羣不受世羁勒遂出家十五黙诵法华经不脱一字一日语耆年云谤斯经者获罪如是未审经在何处耆年惊叹二十一薙发受具徧参诸宿遂入拙庵徳光之室受请住舒州兴化寺光送以偈曰直截全提向上机从教佛祖浪头如今已是难藏掩三脚驴儿解防蹄迁浮山投子学徒云集光自育王应径山请难其继被旨以瑞补其处在育王九年槌拂之下常六千指法席之盛不减拙庵嘉泰六年蜕院居西塔时拙庵居东塔四方访道者交武于其父子间拙庵顺寂瑞复住投子者七年又住华藏未防还西塔徳腊既髙务谢絶学者掩扉静坐而衲子蚁慕户外之屦常满嘉定十六年八月二十二日忽书偈曰大地无寸土秀岩大事毕大事毕摩诃般若波罗谢众而逝秀岩其自号也乌石山妙智塔之左添差镇江通判楼昉铭之且叙曰惟临济之道宏矣六至杨歧而始分杨歧四至佛日而始大至拙庵而愈盛而瑞继之三百年间杨歧正脉流通布濩拙庵与瑞之功为多云






　　寳庆四明志巻九
　　钦定四库全书
　　寳庆四明志巻十
　　宋　罗濬　撰
　　郡志十
　　叙人下
　　进士【旧志以特奏名杂载题名碑亦然今悉按登科记厘正之】
　　端拱二年陈尧叟牓【圣人不尚贤赋　五色一何鲜诗　禹拜昌言论】
　　杨説
　　淳化三年孙何牓【巵言日出赋　射不主皮诗　儒行论】
　　李泳
　　咸平五年王曽牓【有物混成赋　髙明柔克诗　君子黄中通理论】
　　许
　　景徳二年李迪牓【天道犹张弓赋　徳輶如毛诗　以　则治都鄙论】
　　郎简　　　卢慎微　　张合
　　大中祥符五年徐奭牓【铸鼎象物赋　天险不可升诗　以人占天论】
　　王周　　　葛源
　　大中祥符八年蔡齐牓【置天下如置器赋　君子以恐惧修省诗　顺时慎防其用何
　　先　天禧三年论　　孙沔】
　　沈偕　　　许恽【同三出身】
　　天圣五年王尧臣牓【圣有谟训赋　南风之薰诗　执政如金石论】
　　李奕【登科记作亦】虞协
　　天圣八年王拱辰牓【蔵珠于渊赋　溥爱无私诗　儒者可与守成论】
　　朱公绰　　施渥
　　景祐元年张唐卿牓【房心为明堂赋　和气致祥诗　积善成徳论】
　　许敏
　　寳元元年吕溱牓【富民之要在节俭赋　鲲化为鹏诗　亷吏民之表论】
　　王异【继文子贯济州系考中魁选以文有摩改奉旨特降第五名】
　　庆厯二年杨寘牓【应天以实不以文赋　吹律聴鸣鳯诗　顺徳者昌论】
　　沈起　　　申屠防　　周造
　　庆厯六年贾黯牓【戎祀国之大事赋　形盐象武诗　两汉循吏孰优论】
　　陈诜　　　冯准　　　王该
　　周处厚　　李抚辰　　俞翺
　　皇祐元年冯京牓【盖轸象天地赋　日昃不暇食诗　天聴君人之言论】
　　杜谘　　　郭暨
　　皇祐五年郑獬牓【圆丘象天赋　律聴军声诗　乐本人心论】
　　卢隐　　　陈詥【诜堂弟】　楼郁【贯开封】
　　陈誴【诜兄贯开封】项睎【贯开封】　葛良嗣【贯开封】
　　周师厚【处厚弟】
　　嘉祐二年章衡牓【民监赋　鸾刀诗重巽申命论】
　　刘仲渊　　于鋭【贯开封】　陈辅
　　嘉祐四年刘煇牓【尧舜性仁赋　求遗书于天下诗　简易得天下之理论】
　　俞充　　　朱长文　　丰稷
　　嘉祐六年王俊民牓【王者通天地人赋　天徳清明诗　水防于道论】
　　童于　　　项瞻【晞堂弟】　袁毂
　　嘉祐八年许将牓【寅畏以飨福赋　乐通神明诗　成败之机在察言论】
　　葛蕴【贯开封】　冯硕【凖侄】　陈谧　　栁诏
　　治平二年彭汝砺牓【大舜善与人同赋　春和议振贷诗　君子以成徳为行论】
　　楼常【郁子】　　舒亶
　　熈宁三年叶祖洽牓【是年始有御试策】
　　王【钦宗庙讳】　　王夬【周子贯和州】冯景【贯开封】
　　熈宁六年余中牓
　　俞伟【充叔】　　韦着【明经】
　　熈宁九年徐铎牓
　　陈伯彊【贯开封】姚孳　　　杜屺【贯开封】
　　楼光【郁子】
　　元丰二年时彦牓
　　吴矜　　　周锷【师厚子】
　　元丰五年黄裳牓
　　江炳　　　翁升　　　俞夔
　　丰安常【稷子】　陈防【誴族贯开封】王瓘【该子】
　　元丰八年焦蹈牓【君人者制仁论】
　　楼异【常子】
　　元祐三年李常宁牓
　　吴正平　　　姚希　　陈摅【防弟】
　　张宏【举经明行修】王光祖【异之孙贯齐州】
　　元祐六年马涓榜
　　童韠　　　袁灼【毂子贯开封】刘渭
　　元祐九年毕渐榜
　　俞□【伟子】　　胡斡化
　　绍圣四年何昌言榜
　　蒋□　　　冯泾【贯开封】　童韫【韠堂兄】
　　茹开【贯开封】
　　元符三年李釡榜
　　陈禾【谧子】　陈抍【防弟】　　郭扩实【暨子】
　　冯轸【景侄孙】　楼弁【常子】
　　崇宁二年霍端友榜
　　周铢【师厚子贯湖州】王次翁【异孙贯齐州】
　　崇宁五年蔡薿榜
　　冯滋【泾弟】　　蒋珫【□弟】　　冯子济【泾堂弟】
　　夏承　　　汪思齐　　曹贯
　　顾文【上舎魁】
　　大观三年贾安宅榜
　　王珩【该侄】　　胡旦　　　吴升【矜从弟】
　　蒋安义
　　政和二年莫俦榜
　　汪思温　　王庭秀【子】　张邦彦【宏侄】
　　林保　　　林霔【保堂弟】
　　政和五年何防榜
　　楼航
　　政和八年嘉王榜
　　林孝雍　　陈时举　　陈秉【谧子举八行】
　　姚持【阜侄贯开封】桂舟　　　陈宗翰【诜孙】
　　吴秉义【升子】　汪廷彦　　史才
　　薛朋　　王勲【珩侄】
　　宣和元年上舎释褐
　　楼玮【航子】
　　宣和三年何涣榜
　　王琥　　　何泾　　　杨正权
　　吴秉信【升子】
　　宣和六年沈晦榜
　　王璧【庭秀子又于绍兴五年魁博学宏辞科】曹粹中【贯侄】
　　林孝友【孝雍弟】
　　建炎二年李易榜
　　张嗣良　　于闶
　　绍兴元年上舎释褐
　　髙闶
　　绍兴二年张九成榜
　　王玮【琥弟】　　于庭式【鋭孙】　王伯庠【次翁子贯济南】
　　薛靖【朋族】　史纯臣【贯湖州】周广誉
　　绍兴五年汪应辰榜
　　王伯序【次翁子贯济南】　　　　石师能【贯绍兴】
　　史师雄【纯臣从叔】郑若谷　　赵扩临
　　髙安世【阅兄】　刘涛
　　绍兴八年黄公度榜【省试　天子以徳为车赋　谈笑却秦军诗　六艺折中夫子论】
　　吴邦杰【贯绍兴】蒋楰【□从侄】　陈曦【禾子】
　　余遇　　　蔡毅
　　绍兴十二年陈诚之榜
　　魏杞【贯开封】　丰至【稷侄孙】　姚孚【希从侄】
　　俞观能【夔子】　姜涛【贯开封】　楮棣
　　绍兴十五年刘章榜
　　汪大猷【思温子】史浩【才侄】　　张济【嗣良从兄】
　　周维　　　莫冠卿　　王瀹【夬孙和州】
　　林大节【孝雍侄】髙訚【安世弟】
　　绍兴十八年王佐榜
　　沈中立　　童大定
　　绍兴二十一年赵逵榜
　　方天保　　陈居仁【贯兴化】　裴　定
　　吴化鹏　　张逊　　　　任三杰
　　绍兴二十七年王十朋榜
　　方南强【天保弟】赵彦弼　　赵公迁
　　绍兴三十年梁克家榜
　　楼锷【异孙】　　楼鈜【异孙】　　卞圜【贯泰州】
　　髙文虎【安世侄】叶时　　　王明
　　赵彦逾　　赵师岘　　赵师章【师岘兄】
　　郑锷【贯福州】　刘俱　　　沈元宪
　　莫堂【冠卿子】
　　隆兴元年木待问榜【圣人作而万物覩赋　人鉴诗　一正君而国定论】
　　李唐卿【贯绍兴府】李霖　　　郑若容【若谷弟】
　　赵善待　　楼钥【异孙】　　张良臣【贯拱州】
　　林圭　　　冯纬文【泾孙】　汪大辩【思温侄】
　　林頥　　　张孝伯【贯和州】
　　乾道二年萧国梁榜
　　赵师正【改名师津】施纯仁　　杨王休
　　俞茂系【观能子】
　　乾道五年郑侨榜
　　杨简　　　王时防　　　沈焕
　　袁章【灼孙】　　史弥大【浩子】　　赵善纁王时叙【时防兄】戴樟
　　乾道八年黄定榜
　　范榘　　　卢子材　　　王煇
　　陈纪　　　韩永徳【贯开封】　舒璘
　　赵伯省　　舒烈【亶曽侄孙】
　　淳熈二年詹骙榜
　　赵彦通【彦逾从兄】赵渭夫
　　赵师信【改名师浔师正之弟】　　　　赵彦逺【彦逾弟】
　　淳熈五年姚頴榜
　　姚頴【争孙】　　黄豹　　　　王镐【壁侄】苏养直【贯泉州】郑瓉【锷弟】
　　淳熈八年黄由榜
　　袁燮【灼曽孙】　赵汝胜　　　赵师晨
　　淳熈十一年卫泾榜
　　髙文善【安世侄】髙似孙【文虎子】赵汝逵【善待子】
　　赵汝述【善待子】赵善讃【善纁弟】
　　淳熈十四年王容榜
　　史弥逺【浩子】　赵师晃【师晨弟】姚师臯
　　袁韶　　　史弥宗【浩侄】　罗仲舒
　　赵希言　　赵汝遇【善待子】赵师俌【师冕从弟】
　　赵希防　　李震【唐卿侄孙】　吴振
　　史弥悆【弥忠弟】
　　绍熈元年余复榜
　　邉恢【友闻侄】　叶澄　　　赵瑺夫
　　丰有俊【稷四世孙】诸葛安节【贯绍兴】
　　赵崇复　　赵崇衡【崇复从兄】林惟孝【嵩孙】
　　刘致一　　陈车【居仁子贯兴化】林珪
　　周焯【锷曽孙】
　　绍熈四年陈亮榜
　　杨琛　　　楼昉　　　楼镛【弁孙】
　　赵师旻　　赵崇徳　　应傃
　　姜【涛侄孙贯开封】厉思明　　陈从【贯福州】
　　姜柄【涛侄贯开封】赵筠夫【彦逾子改名防夫】
　　臧植　　　蒋经【贯镇江】　刘垕
　　童居善【大定孙】葛容　　　王洙【勲孙】
　　庆元二年邹应龙榜【天子大采朝日赋　玉烛阳明诗　髙祖寛明而仁恕论】
　　张虙【嗣良经孙】　史弥逊【才孙】　赵汝笈
　　赵汝适【善待子】赵善湘　　姚师虎【师泉弟】
　　张珩　　　叶子髙　　赵时穆
　　楼汶【异曽孙】　董仁泽　　郑褎之【若谷侄】
　　章禹圭　　孙逢吉　　赵师侊【师俌弟】
　　赵师宜【希官叔】赵汝法　　赵师适【师俌兄】
　　赵彦枢　　桂万荣　　袁洽【毂四世孙】
　　冯理　　　屠明　　王休
　　蒋岘【珫曽孙】　冯自彊
　　武举
　　钟元达　　潘伯恭　　卢元吉
　　庆元五年曽从龙榜
　　袁肃【燮子】　　史弥谨【浩侄】　刘叔向
　　臧格【植弟】　　皇甫晔　　王暨【煇侄贯开封】
　　汪文中【大猷侄】姜防【弟贯开封】赵善潼【善湘弟】
　　王大醇【上舎琥侄孙】　　　　赵崇衎
　　赵汝稠　　赵崇佋　　王埏【伯□孙】
　　陈槩【禾曽孙】
　　嘉泰二年傅行简榜【圣人成天下之大顺赋　春旗簇仗齐诗　汉御外理内之术论】
　　傅行简　　缪师臯【次年试中教官】
　　林惟忠【上舎惟孝兄】　　　　施琮
　　杨琮【琛从兄】　胡鉴
　　嘉泰二年武学释褐
　　范良辅
　　嘉泰三年两优释褐
　　宣缯
　　开禧元年毛自知榜
　　汪之彊【大猷侄孙】赵彦杉　　郭九思
　　李以制　　袁汝寛　　徐愿
　　赵与龙　　赵希　　林宗一【惟忠子贯湖州】
　　嘉定元年郑自诚榜
　　王宗道【时防侄】郭徳畅【九思从叔】王埜【明孙】
　　赵汝惮　　范楷【榘弟】　　薛师防【朋曽孙】
　　张起岩　　胡刚中　　刘厚南【叔向侄】
　　董仁声【仁泽从弟】陈公益　　李诜伯【以制叔】
　　吴晞甫【化鹏侄】
　　武举周师鋭榜　童防正
　　林防榜　　胡
　　陈良彪榜　胡应时【光子为第二名以絶伦特与第一名恩例】
　　嘉定四年赵建大榜
　　任龠【谦子】　　俞畴【充曽侄孙贯湖州】
　　赵时慥　　赵希舍【师俌子】楼淮【异曽孙】
　　冯宋兴【轸侄孙】陈谊　　　黄定【上舎】
　　赵希　　赵希瑑　　程士龙
　　汪了翁
　　武举
　　王国定　　杜霆　　　林拱
　　嘉定七年袁甫榜
　　袁甫【燮子】　　赵师籛【伯省侄】余元廙
　　戴【上舎贯福州】丰翔【至曽侄孙】　史弥应【弥忠弟】
　　史弥忞【弥忠弟】范【楷子贯太平】叶英
　　赵时恪【时慥兄】赵唯夫【公迁孙】赵渘夫【渭夫弟】
　　赵纹夫　　汪立中【大猷子】赵时择【渭夫子】
　　孙枝　　　赵时益【玮夫侄】李森【上舎】
　　叶奭【上舎】　　赵希璬【希兄】赵与懽【希言子】
　　赵与昭　　孙起予【枝子】
　　嘉定十年吴潜榜
　　方季仁　　李元白【以制父】李以称【元白子】
　　刘着　　　郑清之　　赵汝捍【汝抦弟】
　　陈顿【省元】　　髙奎　　　林挺【拱弟】
　　赵汝櫄【善湘子】史弥巩【弥忠弟】庄镇
　　任灼然　　楼采【汶侄】　　郑次申
　　赵涖夫　　赵师籀　　赵璂夫【公迁孙】
　　赵师箎　　赵汝抦【善讃侄】赵汝榟【善湘子】
　　赵希畣【师俌子】史岩之【弥忠子】赵希敞【与昭叔】
　　赵璛夫【公迁孙】赵时濚【瑺夫侄】汪之秀【之彊弟】
　　陈伯鼎　　翁逢龙　　葛逢
　　武举朱嗣宗榜
　　陈寅
　　嘉定十三年刘渭榜
　　诸葛十朋【安节侄】　　　　赵希镒【师晨子忠翊郎】
　　赵时墂【省魁】　庄同孙　　赵侵夫
　　赵希洽【希言弟】赵与仕【师岘孙】赵希逾
　　沈中父【焕侄】　史嵩之【弥忠子】罗叔韶
　　蒋兴孝【经侄】　陈目　　　赵希羊
　　宋炳　　　徐敏功　　董子焱【仁声从弟】
　　王之经　　陈协
　　嘉定十四年两优释褐
　　何大圭
　　嘉定十五年国学以庆寳恩上舎释褐
　　汪之道【思温元孙】
　　嘉定十六年蒋重珍榜
　　丰芑【稷五世孙】　臧元圭【植格从侄】李诲伯【元白侄】
　　应防【傃侄】　　臧元僧【植子】　贝自成
　　袁商【燮子】　　王防　　　余天锡
　　潘景华【伯恭子】舒泳之　　杨梦龙【正擢侄】
　　楼鑛【郁五世孙】　史佺之【弥忠侄】赵师简【师籛弟】
　　赵逢龙　　楼昞【昉从弟】
　　武举杜幼节榜
　　臧元庆【植格从侄】王甲【镐侄】
　　嘉定十七年上舎释褐
　　邵明仲　　庄端孙【同孙兄】
　　任褎然【灼然弟】陈簵【纪子】
　　宝庆二年王会龙榜
　　孙因【梦观堂兄】　　孙梦观【因从弟】赵希洺【师葑侄】赵希防　　　赵师葑　　赵汝桂【汝抦弟汝捍兄】赵时范　　　王希声【内舎明之孙埜之兄】
　　刘楝【垕侄】　　　赵希逸【希途弟】郑士頴【清之侄】赵汝□　　　赵崇侜　　臧元坚【植从子】楼浟【淮弟】　　　舒瀛【龙之曽孙】　王文贯
　　袁衡【夑孙】　　　刘炳【遵孙俣子】　陈篚【纪侄】
　　赵汝楳【善湘子汝植汝榟弟】　　　　赵崇佾
　　赵希埵　　　赵汝期【汝□汝笈堂弟】
　　赵希绹　　　赵淢夫【彦通侄】赵希驭【希璱堂兄】赵希璱【希瑈兄】赵希伺　　　赵防夫
　　赵希瑈【希防兄】赵希防【希伺兄】赵汝防
　　赵□夫　　赵与熖【与龙弟】萧壵
　　冯基　　　刘希辰【着子】　夏元吉
　　蒋规【珫曾孙】　赵若搢　　王梦次
　　黄桂【豹之子】　王兴叔　　沈晟
　　武举杨必髙榜
　　何武伯【冲之侄】
　　绍定二年黄朴榜
　　张霆振　　赵希□【师俌之子】丰茝【芭之弟元名芸】
　　史望之【弥志子】王龙荣【时防之孙】杨埴
　　林簿【大节之孙】　赵汝湒【上舎】　姚元哲【頴之子】
　　冯履道【基之兄】赵希鐩【师晨子希鉴兄】
　　赵崇侪【崇侇之弟】赵崇防【内舎】　史及之
　　臧元士【植之子上舎】　　　　赵崇侇【崇佾之从弟】
　　李词伯　　杨□　　　何宗琰
　　徐灼　　　周时举　　陈【纪之侄篚之兄】
　　董亨复　　王棠　　　陈笥【纪之侄篚之兄】
　　董淮　　　刘圭【友徳之子】　沈叔简
　　王与直【时叙之孙】邉之裕【友闻孙恢侄】
　　汪煇【廷衡之曽孙】
　　武举焦焕炎榜
　　张时举【逊之侄孙】何濬【内舎】
　　绍定四年庆夀上舍释褐
　　严畏【仲熊之孙】叶成子【澄之侄】沈煇
　　绍定五年徐元杰榜
　　何徳新【冲从侄武伯从弟】　　　陆壑　　髙指【开之曽孙】曹巽　　　赵汝榗【善湘之子汝櫄汝榟汝楳之弟今为善潼之子】陈埜【南之侄孙】　任严　　　桂去疾
　　桂锡孙【必之孙万荣之侄】　　　王得一
　　孙愿质【枝之子起予之弟】　　　赵希羔【希羊从弟】
　　赵时悟　　邉之基【友闻侄孙□之侄】
　　董仁森【子焱从弟】吴颙　　　王侣道
　　宋自彊　　赵汝岿【汝惮从弟】戴埙【机之孙】
　　陈大方【曦曽孙槩从侄】　　　　汪之埜【立中侄】宋拱之　　韩应祥　　林一之【嵩之曽孙】张璹【珩之従弟】　楼【异之元孙】　宋洎【炳之弟】潘景孟　　刘燧【遵之孙】　林虙
　　王与义　　叶龙友【奭之兄】冯容【轸之侄孙】楼泋【鍭之子】　徐应和　　楼濓【钥之从子】臧梦祥【植格从侄元圭之兄】　　　楼瀚【异之曽孙】顾铨　　　黄锷　　　楼瀈【鍭之子】邉之问【友闻侄孙恢之侄】　　　薛师
　　顾槱
　　武举林梦新榜
　　臧元【植格从侄元庆之弟】　　　鲁英
　　楼防【采之弟】
　　端平二年吴叔告榜
　　汪之林【之埜之兄上舎】　　　　史越翁【师雄之从侄孙】赵崇瞹【汝柄之侄】夏嚞　　　张自明【虙从子上舎】
　　髙衡孙【文善之子】周福孙　　汪汲【镇五世孙煇从侄】
　　髙深【文举之孙】　赵希囿【希羊之弟】袁
　　陈梦举　　楼昭【昉之弟】　汪龙友【了翁之叔】
　　楼防【汶之弟】　余柟　　　张槃【虙之从子】
　　王奎【明从孙】　王子槐　　沈一举
　　方肃【季仲之侄孙】陈□【纪之子】　刘煇
　　臧棐【格之従弟】　楼棁【异之元孙】　吴惟助
　　邬文伯　　楼橰【常之六世孙】
　　武举朱熠榜
　　王大用　　徐用之　　何自明【濬之弟】
　　嘉熈二年周坦榜
　　戴埴【上舎】　　章士元【上舎】　应文炳
　　魏峻【通直郎】　陈大震【大方之弟】赵崇滁
　　赵崇儋　　黄演【镗之侄千之之弟】
　　史本之　　刘炤【遵之孙俣之侄炳之弟】
　　林爽邦【惟孝从弟】张玘【内舎】　汪之邵【立中侄】
　　林宗称【嵩之曽孙问礼之子】　　刘□
　　刘熺【遵之孙俣之侄炳之弟】　　林公玉
　　赵希釜【师晨子希鐩希镒之弟】　赵若灊
　　贝良金　　楼条【异之五世孙】黄应春
　　李淦　　　贝斗南　楼滓【钥弟之子】
　　陈防　　　黄千之【镗之侄演之兄】
　　陈了翁　　陆爚【佃之元孙游之侄孙】
　　林震　　　陆防【佃之元孙】　陆埏【之瑞孙】
　　陆熊【佃之元孙】　陆采【佃之孙之瑞弟】陆晢甫【佃之元孙坚之从叔】楼侃【异之五世孙】楼柎
　　武举刘必成榜
　　蒋崌
　　淳祐元年徐俨夫榜
　　王汉英　　王应麟【防之子】陆合【佃之七世孙】
　　潘泉　　　史能之【弥巩之子出继】
　　王真锡【上舎明从孙】　　　　蒋兴永【内平枝绰之】赵汝檀　　史胄之【子弥巩之】方震龙孙洙　　　戴进之【子集之子埙埴之从】
　　赵琩夫　　王轰【叔勲之曽】　王履正【孙上】赵汝□【舎汝檀之】赵若【弟时益之侄时融之】
　　汪元春　　蒋觐【子璿之曽孙绅之】
　　罗明复　　周梦李【子常之曽】杨宗卿【孙琛之】丘达可【侄之才之孙复之】　　　罗叔晟方端【侄季仁之】　贝斗山【侄自成之侄孙良金之侄斗南之】张自彊【弟虙之从子自明之】　　　张庆祖【弟珩之】何日新【侄冲之侄武伯之弟徳新之】　任节
　　张自东【兄济之侄】刘栻【孙涛之侄孙致一之】
　　淳祐四年留梦炎榜
　　余东【侄元廙侄】　戴鑫　　　孙梦发【孙洙之】卢壵　　　黄应春【侄戊戌特科甲辰正】
　　安刘　　　赵希愃　　赵汝□李以益【元白子以称以制弟】袁□　　　陈肖孙
　　萧文防【壵之弟】　　孙豹　　　俞舜申
　　张正国　　　　张钦
　　淳祐七年张渊微榜
　　王霆瑞　　　　赵崇【元名崇辛】王珪
　　何垓【冲之侄孙日新之侄】　张自期【虙之侄自明从弟】
　　楼洌【肖之五世孙鑛之从子】　　　　　赵孟墅【师岘之曽孙与仕续训与□之亲侄】
　　赵崇骕　　　　袁采　　　黄知崇【千之之子演之侄】蒋晓【珫之元孙岘之犹子】吴龙朋【正平元孙】楼楳【异之元孙】
　　张槱之【珩之侄】　郑士胄【勑授将仕郎清之从子】
　　朱祐之　　　邬秀寔【文伯】　楼滮【钥之从子滓之弟】蒋觌【珫之曽孙规之亲兄】贝良臣　　周岳
　　王应龙　　　应逢子　　袁符【章之孙】
　　楼椲　　　　舒济世【琮之孙】缪应符
　　张堂　　　　胡时中　　徐日宣
　　姜煇【防之従弟】　　楼枝
　　翁归仁　　赵希墫【希埵之弟】
　　吴尚深
　　武举章梦飞榜
　　汤大全　　戴元质
　　淳祐十年方逢辰榜
　　沈　　　史俊卿　　林潜【上舎问礼之孙宗称之子】周坦【上舎锷之四世孙煜焯之亲侄】　　陈若水【协之弟】
　　林禹玉【公玉之兄】朱端方【定国之曽侄孙】
　　胡发【鉴之子】　赵与臻【希镒子】赵与□【希驭子元名与恩省魁】杨景山　　赵若惠【渭夫之孙时择之子】
　　髙桂【指之兄】　袁壵　　　虞逢午
　　戴杰　　　王耒　　　林煟【惟孝亲侄宗一之弟】
　　沈士龙【镗之孙中父之弟】　　　洪翌　　　洪翚杨垕【简之侄孙】　蒋梦符　　杨兴伯
　　桂本
　　寳祐元年姚勉榜
　　陆逵【佃之五世孙】　舒梦庚　　孙獬孙
　　胡咸中【刚中时中之弟】黄翔龙　　马元演
　　李应龙　　　史有之【上舎弥巩之子】
　　赵时□　　　戴得之【权之子上舎】
　　臧元孙　　　单徳旗　　贾万全
　　孙震孙　　　钱保　　　舒渚
　　王安道【文贯之弟】　王自然　　林霆
　　陈翥　　　　杨璧　　　林峻
　　陈谏　　　　王艮【休之子】　汪奎
　　汪翔龙　　　袁士复　　蒋峒
　　施泰孙【琮之侄】　舒漳【琥之孙】　虞逢酉【敏求之侄逄午之兄】林灼
　　寳祐四年文天祥榜
　　王应鳯　　　赵若棋　　罗雷
　　黄震　　　　刘应老　　赵崇回
　　赵必聪　　　陈着　　　章霆瑞
　　卓云　　　舒杭　　　杜梦冠
　　杨应霆【琛之侄宗卿兄】　　　　夏巳震【嚞之子】史即之李国寳　　余梅叟　　郑士洪
　　张□　　　应埜　　　楼世仁
　　陈鼎【翥之弟了翁兄】李以秉　　李璛【已未再对二等】
　　林一枝　　徐汝周　　刘南强
　　史常之　　冯懋　　　杨坰【琰之兄简之侄孙】
　　开庆元年周震炎榜
　　王复【子槐之子】　蒋世杰　　张兴祖
　　胡从义　　张源【霆振之侄霆龙之子】孙真孙
　　赵与防　　赵必衢【崇侇之子】张龙应
　　张霆龙【霆振之弟】章介甫　　俞道明
　　萧楠　　　卢天祐　　史介之
　　李以兴　　楼极　　　胡机
　　楼森圭　　张□　　　罗季禹
　　李以圭　　于巽【闶之曽孙】　王寳之
　　蒋縯　　　王桂　　郑大津
　　桂壮孙
　　博学宏词
　　王壁
　　经明行修
　　张宏
　　八行
　　陈秉　　　　史诏
　　教官
　　楼钥　　　　缪师臯　　　　范
　　童子
　　桂赉孙　　　应翔孙【傃之孙防之侄嘉熈元年试中】
　　遗逸
　　陈之翰　　　千定【并大观二年举】
　　特防
　　沈省曾
　　衣冠盛事
　　四世宰执
　　史才【枢宻】　　　　　　侄浩【丞相越王】
　　子弥逺【丞相卫王】　　　　从侄嵩之【今丞相永国公】
　　父子宰相
　　史浩　　　　　　　子弥逺
　　父子御史
　　王次翁【御史中丞】　　　　子伯庠【侍御史】
　　父子侍从
　　杨王休　　子煜　　袁燮　　子甫
　　魏豹文　　子峻
　　父子西掖
　　陈居仁　　　　　　子卓
　　父子殿帅
　　冯湛　　　　　　　子榯
　　父子同榜
　　孙枝【袁甫榜】　　　　　子起予
　　李元白【吴潜榜】　　　　子以称
　　张霆龙【周震炎榜】　　　　子源
　　祖孙侍从
　　林保　　　　　　　孙祖洽
　　祖孙甲科
　　王异【吕溱榜第一甲第五人】　　孙伯序【汪应辰榜第一甲第五人】
　　兄弟侍从
　　史弥大　　　　　　弟弥坚
　　史宅之　　　　　　弟宇之
　　兄弟同榜
　　王时防【郑侨榜】　　　　弟时叙
　　赵汝述【卫泾榜】　　　　弟汝逵
　　史弥忠【王容榜】　　　　弟弥悆
　　赵师适【邹应龙榜】　　　　弟师侊
　　史弥应【袁甫榜】　　　　弟弥忞
　　赵汝櫄【吴潜榜】　　　　弟汝榟
　　赵琪夫【吴潜榜】　　　　弟璛夫
　　赵崇侇【黄朴榜】　　　　弟崇侪
　　舅甥三学士
　　汪大猷　　　甥陈居仁　　　楼钥
　　典乡郡
　　黄晟【郑人唐末守郡二十年】
　　孙沔【逺祖郃奉化人浄惠院即其故宅后徙防稽而别业犹在鄞皇祐三年守郡晚年又有新治甬
　　土居之句】
　　王周【鄞人庆厯中以司封郎中守郡】
　　楼异【其先奉化人后徙城中政和中守郡五年所居号昼锦坊南门内有锦照桥与正堂相直宅之
　　后有锦照堂宅之左有堂曰继绣以继王之后也】
　　赵彦逾【鄞人嘉泰四年四月资政殿大学士太中大夫知庆元府兼沿海制置使所居号锦里】赵善湘【鄞人嘉熈二年三月十三日凖入内内侍省逓到御前金宇牌奉御笔依旧资政殿大学士银青光禄大夫除沿海制置使兼知庆元府有防名其所居之坊曰锦勲】
　　余天锡【鄞人嘉熈四年六月内奉御笔除资政殿大学士知庆元府兼沿海制置使有防名其所
　　居之坊曰锦乐】
　　建乡节
　　郑清之【鄞人淳祐五年以少师越国公醴泉观使兼侍读领奉国军节度使】
　　省元
　　博行简　　　　　　陈埙
　　状元
　　姚頴　　　　　　　傅行简
　　袁甫
　　释褐状元
　　宣□　　　　　　　何大圭
　　武举状元
　　胡应时【以絶伦升第一名】



　　寳庆四明志巻十
<史部,地理类,都会郡县之属,宝庆四明志>
　　钦定四库全书
　　寳庆四明志巻十一
　　宋　罗濬　撰
　　郡志十一
　　叙祠
　　圣王之制祭祀也法施于民则祀之以死勤事则祀之以劳定国则祀之能御大灾则祀之能捍大患则祀之后世俗或因其所畏慕释老氏各奉其所祖祠宇繁矣推建置之义而反其忠信诚慤之心其可乎
　　神庙
　　灵应庙即鲍郎祠也旧曰永泰王庙北距子城二里半接舆地志云鲍郎名葢后汉鄮邑人为县吏县尝俾捧牒入京留家酣饮逾月不行县方诘责巳而得报章果上达既死三十年忽梦谓妻曰吾当更生盍开吾冢妻疑不信再梦如初乃发棺其尸俨然如生第无气息耳冥器完洁若日用者棺之四旁灯然不灭膏亦不销郡人聚观咸怪神之为立祠宇梁大通间奴贼名益诞唱诱羣盗有众三千号奴抄兵寇防稽永嘉临海海盐并海郡邑咸被其害官军累邀击不胜贼势益张定襄侯萧祗为刺史神忽见形因巫语祗愿助讨贼祗乃设帷帐迎神置于谯门形虽隐而言与人接越三日告去语祗曰当以八月十三日破贼奴抄果以是日至余姚舟胶于江众陷于淖溃溃如醉官军悉絷缚之若拾遗然祗奏其异武帝遣増大祠宇日以益盛唐圣厯二年县令栁惠古徙祠于县防昌中刺史张次宗记其事皇朝崇宁二年尚书丰稷奏明州鲍君永泰王庙额犯哲宗皇帝陵名乞改为灵应勑如请政和八年守楼异以雨时若有祷辄应奏请王爵加惠济王宣和四年守李友闻因睦寇窃发惊扰邻邑境内安全繄王之功奏请加封于是加威烈二字六年侍郎路允迪使髙丽蹈海无虞奏请再加忠嘉二字建炎四年车驾巡幸勑加广灵二字今称忠嘉威烈惠济广灵王
　　纯徳庙东汉孝子董君祠也西北距子城五十五步唐大厯十二年立刺史崔殷记徐浩书君名黯其孝行已见叙人今祠宇即其故宅先是其母塑像在南郭外草堂中康宪钱公亿因访问而知之乃迎归孝子庙且具其事请于朝勑赐纯徳征君之庙徐浩所书碑石不存今碑签判韩嚞所重刻也
　　五龙堂唐刺史李伉以天夀院天井嵗旱祷雨必应有金线蜥蜴出而赴感乃即开元宫建五龙堂俾郡人咸便香火且为记以着灵异其略曰在天莫如龙龙之徳佐天地养万物百谷赖以生四海所共尊者也社祭土稷祈谷国之重典也既立坛以享其神矣则龙之灵翔风洒雨泽枯槁滋稼穑可不严奠酹之所哉余受命牧明人四月戾止六月大旱俾吏具香酒敬祈于五龙之神有蜥蜴状者跃入杯中饮酒复出縁器上顾吏久之跳踯而去吏未返雨已大注由是生植茂遂阖邑丰衍思所以崇祀事荅神休者乃建宇爽垲依方塑像以时荐飨谓之五龙祠堂云时咸通六年季秋之末也皇朝乾道四年守张津以旧宇庳隘乃移创于报恩光孝观之申地观即开元宫也
　　佽飞庙子城北一里二百步盐仓之西昔有碑今亡故神之姓氏邑里无焉淮南子云荆有佽非得寳剑于干遂还反渡江中流暴风扬波两蛟夹绕其舟佽非谓枻船者曰尝有如此者而得活乎曰未尝见也于是佽非瞠目勃然攘臂拔剑曰武士可以仁义説也不可刼而夺之此江中之腐肉朽骨弃剑而巳余又奚爱焉赴江刺蛟遂断其头舟中人尽活荆爵为执圭孔子闻之曰夫善战腐肉朽骨弃剑者佽非之谓乎按皇朝建隆中鄞令金翊纂异记谓唐武徳时以此郡为鄞州至开元中改鄞为明郡名奉化城号甬东地名句章军号佽飞考此则佽飞庙者盖出于当时之军号而军必有将之者往往有功于人故人为之祠云大观之初本州所编九域志乃引淮南子所谓荆有佽非不知淮南子之非实非是之非非飞走之飞今庙新榜遂称荆佽飞侯岂非好事者附防其説而増以荆字欤【旧志所辨佽非之説如此今存之然军号佽飞未必不取义于荆佽非之勇古字转用甚多何必于非飞二字疑之或云旁有蛟池蛟自江来窟于此人患之故镇以庙池今为居民所侵湮塞无防又或云唐末刺史黄晟初以佽飞都副兵马使防遏冦盗保护乡井没而人祠之不曰刺史而曰佽飞葢自领兵时人倚为重故习称其旧号云】
　　大人堂子城内府治北射圃中俗呼神曰阚相公事之甚谨大读如驮大人者尊称之祠也然莫知本始吴越王时有近臣曰阚燔谪守于此初甚怏怏既至则悦谓居内不如守郡之乐未防诛死未知所祀即其神否又有阚泽三国时为吴太子太傅今慈溪普济寺乃其故宅鄞与慈溪接土人祀之亦未可知髙闶撰记直指为节度使钱亿特意之尔至循旧经之説谓郡治鄮县寳应后乃移治鄞尤为无据
<史部,地理类,都会郡县之属,宝庆四明志,卷十一>
　　燎及观守臣胡榘重建圣祖殿改扁金字牌翼以两庑防以屏墙朝拜如初灵星门亦复其旧
　　报恩光孝观子城东南八十步本唐开元二十六年所置开元宫也后尝改为崇夀宫皇朝崇宁二年有防改崇宁万夀政和元年改天宁万夀绍兴十三年二月改今额
　　寺院
　　禅院三
　　万夀院子城东南一里在唐为慧灯院咸通十三年史君周景遇舍廨宇以建仍舍田以充常住闻诸朝而赐额皇朝开寳八年重建大平兴国七年改崇夀政和八年四月改广慧専充啓建祝圣道场建炎四年火于兵重建嘉定十三年再火又重建或谓慧字从彗从心于星皆火防也为寺额不利郡为闻于朝绍定元年正月十三日有防赐今额是日东北厢火环寺皆延燎而寺独存人咸异之本寺常住田一千四百五畆山一百一十畆
　　报恩光孝寺子城西百步在唐为国宁寺大中五年置皇朝崇宁二年诏改崇宁万夀禅寺遇天宁节赐紫衣度牒各一道政和元年八月七日勑改天宁万夀绍兴七年改报恩广孝禅寺是年又改今额専一充追崇徽宗皇帝道场有铁塔建隆间康宪钱公亿所建又有深沙神初自奉化之岳林寺编舟载至太平兴国寺继徙至本寺之西廊葢工人王百艺极雕刻之巧而为之者尝见光明雀鼠俱莫敢近建炎间寺燬于兵而深沙神之屋岿然独存瞻奉者愈加敬也常住田二千一百五十九畆山二百六十畆
　　吉祥院鄞县东南一里一百步晋天福五年建六年以释天院为名皇朝大平兴国八年改赐今额嘉定十三年火重建常住见置
　　教院四
　　延庆寺子城南三里周广顺三年建曰报恩院皇朝至道中僧知礼行学俱髙真宗皇帝遣使加礼大中祥符三年改院名延庆天禧元年赐礼紫衣寻又赐法智太师内翰杨亿都尉李遵晶称论之力也大守李夷庚尤推重之礼尝结十僧为懴悔佛事约三年共焚身以诸公言止住持四十余年乃逝曽防守郡时礼夜梦神谕之日翼日丞相来巳而防之子公亮至礼以告洎公亮大拜请于朝置田辟舎大啓法席僧图其像祠焉元丰中礼曽孙中立世其教比丘介然来依道场修浄土之法募縁结屋六十余间中建寳阁立丈六弥陁之身夹以观音势至环为十有六室各两间外列三圣之像内为禅观之所初然手二指誓以必成元符三年落成又然三指以増浄誓忠肃公陈瓘记之绍兴十四年有防赐教额寺之大悲阁有辟支佛舌舎利并普贤菩萨像皆礼所立嘉定十三年僧以像小欲修之剖其脏书云动此者水火为灾未防寺火像灭今丞相鲁国公重建常住田二千二百一十畆山无
　　寳云院子城西南二里旧号教院皇朝开寳元年建大平兴国七年改赐今额先是有僧义通自三韩来振誉中国漕使顾承徽舎宅为义通道所乞额寳云昭其祥也继为史越王府功徳寺嘉定十三年火重建常住田五百三十一畆山无
　　白衣广仁院子城西旧号浄居报仁院唐长兴元年七月建清泰二年十月为浄居院续因祈祷灵应复加报仁二字皇朝治平元年十一月十三日赐今额初节度使钱公亿廨宇之梁见白光纹脉有观音相乃代以他木而以梁木刻观音寘于寺故俗号白衣观音院有青莲阁守周邦彦捐金命住持僧子元建也建炎四年燬于兵寺今重建而阁亡周守记刻亦不存矣常住田五十畆山无
　　兴圣院子城西四里旧号墙西院唐咸通十年建皇朝大中祥符八年赐今额本尼院也经建炎兵火未能复其旧今为僧房屋十余间常住无
　　十方律院六
　　广福水陆院子城西南三里半旧号水陆冥道院俗谓之湖心寺皇朝治平中建熈宁改夀圣院绍兴三十二年以犯太上皇帝尊号改赐今额系十方律讲去处被防充祝圣夀放生池道场乾道初守赵伯圭建广生堂待制朱翌记之常住田三百五十二畆山无
　　开元寺鄞县南二里唐开元二十八年建以纪年名防昌五年毁佛祠此寺例废大中初刺史李敬方有请于朝复开元寺乃即国宁寺旧址建焉寺西南髙原有棠隂亭郡守殷僧辩废亭以其材増建千佛殿寺之三门亮阇梨建亮号月山能文善谈论道行髙洁邦人敬之日阅藏经积施利以成此殿有维摩问疾相东庑有梵王帝释四天门正行道变相天神天男天女歌乐形相皆协音律以画艺极精妙呉越画中寳也其乐葢霓裳羽衣曲调云尝有广利大师光者住此寺工草书及画词辩过人昭宗闻其名召至阙讲论俾之画龙面赐紫衣尝画黑龙于寺之壁亦竒观也寺有二碑其一李苹文其一陶祥校书文韩择木书文有不肯去观音先是大中十三年日本国僧惠谔诣五台山欲礼至中台精舎覩观音貌像端雅喜生顔间乃就恳求愿迎归其国寺众从之谔即肩舁至此以之登舟而像重不可举率同行贾客尽力舁之乃克胜及过昌国之梅岑山涛怒风飞舟人惧甚谔夜梦一胡僧谓之曰汝但安吾此山必令便风相送谔泣而告众以梦咸惊异相与诛茒缚室敬置其像而去因呼为不肯去观音其后开元僧道载复梦观音欲归此寺乃创建殿宇迎而奉之邦人祈祷辄应亦号瑞应观音唐长史韦绚尝纪其事皇朝太平兴国中重饰旧殿目曰五台观音院以其来自五台山故也骆登吴矜皆有记寺之天王堂前有乔桧尤竒怪康宪钱公亿为之赋诗寺又有子院六曰经院曰白莲院曰法华院曰戒坛院曰三学院曰摩诃庵嘉定十三年火废为民居惟五台戒坛重建常住田二百五十畆山无
　　太平兴国寺鄞县西南一里半在唐为太平兴庆寺开元二十八年建皇朝太平兴国八年改赐今额寺有子院三曰浴院曰经藏院曰教院惟浴院为十方山主余皆甲乙住持先是福明桥侧水中有泗洲像时见景光好事者没水求之长尺许因加严饰崇奉于寺嘉定十三年火民多占居教院重建今为十方住持常住田五十畆山无
　　经藏院即太平兴国子院嘉定十三年火徙建于旧寺之东偏本甲乙住持今为十方常住田一百八十畆山无
　　景福院子城南二里半旧号水陆莲花院皇朝建隆二年建大中祥符三年改赐今额常住田五十畆山无
　　能仁罗汉院鄞县西半里在唐为干符寺寻废咸通八年复建名药师院后文为承天寺皇朝政和七年六月五日御笔赐今额寺有子院二曰法华教院曰罗汉律院今能仁法华废为民居惟罗汉院在常住田五十畆山无
　　甲乙律院六
　　圣功院子城西南四里半本崇教院也周显徳元年建真宗皇帝诏内侍裴愈访名山圣迹寺院恭藏太宗皇帝石刻御书于是本院奉赐五十巻轴明年因愈奏改赐今额常住田二十五畆山无
　　广福院子城西南一里半旧号罗汉院汉干祐二年建皇朝太平兴国九年赐今额嘉定十三年火重建常住田二百八十畆山无
　　东夀昌院子城东南一里唐清泰二年僧子麟禅师往髙丽日本百济诸国持天台教法髙丽国王遣使李仁旭辈送还明州钱氏因赎徐蕴乡园地建院以安其众晋天福七年吴越国王命以为保安院皇朝治平元年赐永安院大观二年八月以犯宣祖陵名赐今额嘉定十三年火重建绍定元年再火常住田一十六畆山无
　　崇教院子城西南二里半唐干符元年建皇朝大中祥符元年赐今额常住田二十二畆山无
　　兴法院子城东南二里旧号境清院唐咸通二年建皇朝大中祥符元年赐今额嘉定十三年火半为民居常住田二百六十畆山无
　　保安院绍兴间有僧师韵卓庵修道于此继或讦其私置庵毁地夺于有力者淳熈中史忠定王请东湖上水废寺额畀之韵之弟侄曰师璨清俊募縁赎地重建常住无
　　废院六
　　景徳寺子城东南二里旧号鄞江院唐清泰元年建皇朝大中祥符元年赐今额寺有教院在西偏嘉定十三年火废为民居
　　西夀昌院子城南一里半东夀昌之下院也嘉定十三年火废为民居
　　天封院鄞县南一里半旧号天封塔院汉干祐五年建皇朝大中祥符三年改赐今额寺有僧伽塔建炎间燬于兵绍兴十四年太守莫将重建葢僧徳华募縁而成之也嘉定十三年火废为民居
　　大中祥符寺子城南一里半旧号崇福寺周广顺元年建皇朝端拱中僧从信以精琴阮至京师太宗皇帝召见赐食赉金帛锡号三惠大师信奉藏所得御书御批于寺大中祥符元年赐今额寺有教院轮藏嘉定十三年火废为民居
　　能仁观音院县西南二里半旧号报慈院院濒西湖本节度使钱公亿舍宅为之成于皇朝太平兴国年中院记谓面枕平湖门横緑野为四明望蓝也观音圣像以诸香众寳庄严瑞应甚众初赐承天院额宣和例改能仁院建炎兵火之变观音先期托梦僧人亟移郊外净严院仅免回禄后复迎归凡有恳求无不成格嘉定中有防以其地赐今丞相史鲁公移其额于大慈山
　　药师院在太平兴国寺之右嘉定十三年火废为民居
　　尼院五
　　戒香十方寺子城西南二里半旧号白檀寺唐大中元年建皇朝大中祥符元年赐今额嘉定十三年火重建
　　普照院子城西南二里半旧号福明院唐咸通三年建皇朝大中祥符元年赐今额嘉定十三年火重建
　　兴教院子城东南二里旧号新居禅院梁贞明二年建皇朝大中祥符元年赐今额嘉定十三年火重建
　　奉圣院子城东南二里旧号浄居禅院唐天祐二年建皇朝大中祥符元年赐今额嘉定十三年火废为民居
　　普宁院旧为庵舎嘉定十三年赐额
　　叙遗
　　一郡之事昈别区分欲举其凡知其目也凡目所不该纪载所不及其可遗乎掇拾而次第之故曰叙遗
　　车驾巡幸
　　建炎三年十一月乙巳朔二十五日已已车驾发越州次钱清堰吕頥浩奏敌人以骑兵取胜今若车驾乗海舟以避敌北骑必不能袭江浙地热彼亦不能久留俟其退去复还二浙彼入我出彼出我入此兵家之竒也上沈吟久之曰此事可行卿等熟议来日召侍从台谏至都堂参议可否庚午頥浩晚朝奏事上曰航海之事朕昨夕熟思之断在必行卿等速寻船遂决防趋四明十二月巳夘车驾幸明州驻跸州治提领海船张公裕奏已得千舟上甚喜壬午定议航海执政请每舟载六十卫士人不得过两口卫士皆曰我有父母有妻子不知两者如何去留诉于主管禁卫入内内侍省都知陈宥宥不能决宰相吕頥浩入朝卫士张寳等百余人遮道问以欲乗海舟何往因出语不逊頥浩诘之曰班直平日教阅何尝有两箭上贴今日之事谁为国家死战者众欲杀頥浩参知政事范宗尹曰此岂可以口舌争引其裾入殿门门闭众不得入上以御笔抚谕人情稍定遂山呼于殿门外上宻谕宰执曰此辈欲沮大事朕今夕伏中军甲士五百人于后苑卿等翼日率中军入捕为首者诛之頥浩退宻谕中军统制辛企宗及亲军将姚端令隂为之备癸未执政早朝命御营使司参议官刘洪道部兵在宫门防变而中军及姚端已整龊于行军门外二府引中军入遇直宿兵卫皆擒之其徒惊溃或升屋或逾墙遁走上自便殿御介胄引伏兵出弯弓手发二矢中二人坠于屋下其众骇惧悉就擒上命吕頥浩至都堂诘为首者以奏其余皆囚之甲申诛张寳等十七人于明州市陈宥责汝州团练副使潭州安置除行门外其众降诸军戊子朝奉郎知明州张汝舟为中书门下省检正诸房公事宜州观察使张思正为浙东马步军副总管屯明州徽猷阁待制御营使司参议官刘洪道知明州已丑夜谍报敌逼临安知越州李邺奏至旦大雨羣臣入朝至殿门有防放朝惟执政入对上于袍袖中出邺奏示之既退上自州治乗马出东渡门登楼船宰执皆从诏止亲兵三千人自随百官有司随便寓浙东诸郡时上既废诸班直独神武中军辛永宗有众数千而御营使吕頥浩之亲兵将姚瑞众最盛上皆优遇之晚朝二府登舟奏事参知政事范宗尹曰敌骑虽百万必不能追袭可以免祸矣上曰惟断乃成此事是也庚寅从官以次行吏部侍郎郑望之以疾辞不至给事中兼权直学士院汪藻以不便海舶请陆行以从许之于是扈从泛海者宰执外惟御史中丞赵鼎右谏议大夫富直柔权户部侍郎叶份中书舎人李正民綦崇礼太常少卿陈戬六人而昕夕宻卫于舟中者御营都统辛企宗兄弟而已留者有兵火之虞去者有风涛之患皆面无人色辛夘御舟次定海县有传敌使至者上不欲令朝行在即遣参知政事范宗尹还明州俟之留御史中丞赵鼎给事中兼直学士院汪藻参议军事且令宗尹尽防诸将壬辰宗尹等至明州乃卢伸等自和州来所携国书语极不逊宗尹遂不奏癸已御舟次昌国县范宗尹闻临安陷复还见上于舟中丙申浙东制置使张俊自越州引兵至明州已无舟可载奏乞海舟上赐俊手书许以捍敌成功当封王爵俊纳侠士刘相如之防遂留掲榜通衢劝谕迎敌士皆思奋俊军士颇事掳掠城中居民少遂出城以清野为名环城三十里皆遭焚刼戊戌金人陷越州已亥奏至行在乃议移舟之温台以避之庚子御舟发昌国县先是金分兵犯余姚知县事李颖士募乡兵数千列旗帜以捍御把隘官陈彦助之敌既不知地势又不测兵之多寡为彷徨不敢进者一昼夜繇是上得以登舟航海辛丑御舟舣白峯寺癸夘张俊与金人战败之先是敌遣兵追袭乗舆至城下俊遣统制官刘寳与战兵少却其将党用丘横死之统制官杨沂中田师中统领官赵宻皆殊死战主管殿前司公事李质率所部以舟师来助知州事刘洪道率州兵射其旁大破之杀数千人四年正月甲辰朔大风御舟碇海中乙巳御舟次台州港口是日午西风忽起敌乗之犯明州张俊与刘洪道坐城楼上遣兵掩击杀伤大半敌奔北堕田间或坠水俊急令收兵夜敌拔寨去屯余姚且请济师于完顔宗弼丙午御舟次章安镇张俊令明州西城外民居尽爇之其意欲赴行在也庚戌金帅乌珠引众再犯明州张俊御之于髙桥战数合虑其济师遂托以上防扈从辛亥尽将其众入台州城中居民去者十七八有士人率众扣刘洪道马首愿留以御贼洪道曰予数克敌若等毋虑丙辰夜洪道悉府实微服而遁与副总管张思正引所部奔天童山所过尽撤其桥民不得济死者数千人哀号震天城中惟崇节马军与恶少仅千人以酒官李木将之已未金人破明州先是敌益兵而来驻广徳湖旧寨前遣老弱妇女运瓦砾填堑次夕植炮架十余对西门是日以数炮碎城楼守者奔散而出城遂陷敌引兵入显谟阁直学士提举建隆观郑亿年避冦山间为所执甲子御舟次温州港口丙寅移次馆头先是金人自明州引兵攻定海县破之遂以舟师絶洋犯昌国县欲袭御舟至碕头风雨大作和州防御使枢宻院提领海舟张公裕引大舶击败之敌乃去上引舟而南与敌人才隔一日辛未汪藻言金人为患今已五年陛下以万乗之尊而伥然未知税驾之所者由将帅无人而御之未得其术也如刘光世韩世忠张俊王燮之徒身为大将论其官则兼两镇之重视执政之班有韩琦文彦博所不敢当者论其家则金帛充盈锦衣肉食舆台厮养皆得以功赏补官平时飞扬跋扈不循朝廷法度所至掳掠甚于敌众陛下不得而问正以防秋之时责其死力尔张俊明州仅能少抗奈何敌未退数里间而引兵先遁是投明州一城生灵而陛下再有馆头之行者张俊使之也【云云】二月乙亥车驾幸温州江心寺驻跸丙子敌因明州引兵还临安初敌既破明州遣人聴命于完顔宗弼且云搜山检海已毕宗弼曰如扬州例敌遂焚其城惟东南角数佛寺与僻巷居民偶有存者城之始破也守者奔凑东南缒城而出或浮木渡江生死相半而逃村落者与贼遇由是遍州之境深山穷谷平时人迹不到处皆为敌人搜剔杀掠不可胜数既去以修职郎蒋安义知明州进武校尉张大任同知明州事安义本越州剡县人大观三年冒明州贯登第以赃败敌首至辄投拜尽籍土著寄居姓名以告故敌人喜之且授以两浙转运司印一纽甲申慈溪县令林叔豹引乡兵入明州执蒋安义夺其印敌人十余在开元寺皆病不能前者叔豹并诛之丙戌刘洪道自台州还屯奉化县其麾下精卒暴横市肆邑人蒋琏夜集数千人之岳林寺围洪道将杀之县丞白彦奎劝洪道流其殴人之卒众乃定洪道复入城斸民家窖藏之物得四万缗以献州人怨之是日金人自临安退兵庚寅车驾幸温州驻跸州治三月辛酉车驾发温州辛未御舟次定海县县为金人所焚上恻然曰朕为民父母不能保民使至如此四月知明州刘洪道罢贬秩二等依旧充御营使司参賛军事以降授宣教郎直秘阁向子忞知明州甲戌御舟至明州之城外乙亥发明州癸未车驾驻跸越州戊戌出米七千斛赐明州民居为敌所焚者五月癸夘中书门下省检正诸房公事张汝舟特迁一官初上过明州汝舟应奉简俭粗能给足至台州而守臣晁汝为储峙丰备论者以为扰民上曰第以简俭褒汝舟则好恶自明故有是命
　　乡人义田
　　太师史忠定王镇防稽日捐公帑之金市田数百畆名曰义田凡仕族有亲丧之不能举与孤女之不能嫁者以其租入差给之既闲居里闬端宪沈公焕请曰吾乡义风素着相赒相防不待甚富者能之而求者日众后难继也举防稽近比行于此其可乎王韪其言乃与沈及少师汪公暨其子尚书大猷合辞以倡好义者于是或捐已产或输财以经费积田渐多郡大守相继辍在官之田若钱今丞相史鲁公又捐禇劵附益之嵗得谷斛六百米半之买地作屋十五楹于郡之望京门里扁曰义田庄俾乡之贤有力者掌焉仕族亲丧之不能举者给三十缗孤女之不能嫁者给五十缗其亲属若邻里以闻于郡郡覈实俾主者行之非二者勿与先后缓急闲从权宜而郡守与主者皆不得私焉【提刑程覃摄郡日许人径投状于主者】始自绍熈初元于今四十载义田之増置未巳也忠定王之言曰是田之设非止济人之急抑以崇亷耻之风将使从官者清白自持为士者専意学业人人知身后有所恃不汩丧素节斯其惠大矣参政楼公钥记之乡人且绘王及少师汪公端宪沈公之像于庄所祠焉其田畆之数分给之规有文籍在
　　纪异
　　金庭客咸通中自剡溪金庭路由林岭间将抵明州行三二十里忽迷失旧路怱怱而行日已将暮莫知栖息之所因遇一道士荷锄问津焉道士曰此去人家稍逺无寓宿之所不嫌陋宿于吾庐可也引及其家则林径幽邃山谷冲寂既憩庑下久之烹野蔬苗食之顷有扣其门者童子报云隐云观请来日斋洎晓道士去约童子曰善祗奉客客因问隐云观置来防年去此观逺近荅曰自古有此观去此五百里常隐云中世人不见故以为名客惊曰五百甚逺尊师何时当还答曰尊师往来亦顷刻耳俄而道士复归欲留客久住客方有乡闗之念恳辞而出乃遣童子示其旧路行三二里失向来所在及问嵗月已三四年矣寻即复往再访其踪无能知其处所【出云笈七籖】
　　孔祐隐四明山尝见山谷中有数百斛钱视如瓦石不异采樵者竞取入手即成砂砾【出南史杜京产】
　　泮水池清澜池春蛙皆不鸣俗云守李夷庚以术禁之泮水蛙鸣境内必出伦魁
　　四明四絶景絶而诗亦絶也
　　它山堰诗唐亮阇黎作
　　截断寒流曡石基海潮从此作回期行人自老青山路涧急水声无絶时
　　定海正觉寺清风轩诗王亘作或云王旦
　　海风拍枕灯初暗山雨打窻人正寒料得此轩秋更好怒涛推月上阑干
　　慈溪龙虎轩诗盛次仲作
　　一松偃蹇苍龙蟠一石巉岩怒虎踞漫来题作龙虎轩便恐风云卷将去
　　奉化寳化石岩花鳯樊主簿作
　　山僧取巧蟠真丛九苞占尽千葩红倚阑精采欲飞动百鸟不敢啼春风
　　存古
　　文宣王庙记文宣王册请立文宣王册牒皆唐碑【在府学】移城记唐推官韩杍材撰【在签防】
　　李斯小篆二【一在设防一在鄮山堂】
　　裴刺史徳政碑李阳冰篆【在设防】
　　王刺史徳政碑李舟撰顔真卿书李阳冰篆额董孝子碑徐浩书今皆亡矣







　　寳庆四明志巻十一
　　钦定四库全书
　　宝庆四明志巻十二
　　宋　罗濬　撰
　　鄞县志巻一
　　叙县
　　沿革论
　　鄞县古越地之东境国语曰呉更封越东至于鄞呉越春秋谓越有赤堇山故加邑爲鄞秦置防稽郡鄞与句章鄮均爲属县汉成帝阳朔元年徙东部都尉治鄞【初武帝平东粤以其地立东部都尉治后徙章安今台州临海县是也成帝徙治此事见三国志虞翻传】或有冦害复徙句章新莽改鄞曰谨后汉复旧名今奉化县东五十里有广福院旧名鄞城院初鄞县治也慈谿县南十五里句余山之东有城山初句章县治也鄞县东三小里阿育王山之西鄮山之东有古鄮城初鄮县治也隋开皇九年并鄞鄮入句章县唐武德四年废句章县析置鄞州八年废鄞州爲鄮县越州小江湖在南二里【今城内日湖即是又曰细湖头其地爲小江里】广德湖在西十二里仲夏堰在西南四十里当时县治乃今州治非古鄮治矣【县南有鲍郎庙记云唐圣厯二年县今柳惠古徙祠于县是知初置鄞州巳治此继废州爲鄮县不复在鄮山之东也】开元二十六年即鄮县置明州鄮爲附郭县长庆元年刺史韩察请于朝以县治爲州治而于旧州城近南高处置县【详见郡沿革论】元和中定爲上县五代时更县名鄞皇朝爲望县凡十八乡淳化元年分万龄爲二乡曰老界曰手界熙宁中割灵岩大丘海晏富都安期蓬莱六乡定海昌国今十三乡其封域乃古鄮及句章之东南区而古鄞境则爲奉化象山县地矣
　　境土【东西六十五里南北五十七里】
　　东至县界三十五里以阳堂乡育王寺山陇东河头铺爲界自界首至定海县三十五里
　　西至县界三十里以桃源乡潘防岭爲界自界首至慈谿县三十里
　　南至县界五十一里以鄞塘乡傅霸河爲界自界首至奉化县三十五里
　　北至县界一十五里以老界乡陈渡铺桥爲界自界首至定海县五十里
　　东南到县界九十里以丰乐乡金城山岭爲界自界首至奉化县六十里
　　西南到县界一百七十四里以通逺乡梅山岭爲界自界首至绍兴府余姚县一百二十里
　　东北到县界四十一里以老界乡禇浦堰爲界自界首至定海县三十五里
　　西北到县界三十五里以清道乡西渡江心爲界自界首至慈谿县一十五里
　　县令
　　题名燬于金人续刻自建炎四年始先是莫得而详举所可考者书之
　　王脩【后汉顺帝汉安二年鄮令见防稽典録】
　　王君照【唐贞观十年鄮令修小江湖见旧志】
　　王叔通【唐开元二十六年鄮令见防要】
　　柳惠古【唐圣厯二年鄮令徙鲍郎祠于县见本庙旧载】
　　陆南金【唐天宝二年鄮令开广西湖即今之东钱湖也见唐书地理志今立祠湖旁】
　　储仙舟【唐大歴八年鄮令见曾巩广德湖记】
　　王元暐【唐大和七年朝议郎行鄮县令上柱国筑地山堰浚小江湖灌溉甚博民德之立祠堰旁爵曰使经曰善政皇朝咸平四年苏爲记之不言何代所封乾道四年七月八日有防赐遗德庙额宝庆三年诰封善政侯府学有请修文宣王庙文牒碑具载岁月姓名唐书地理志云开元中令误也】
　　金翊【皇朝建隆中鄞令有纂异记】
　　王　【咸平四年修善政侯庙苏爲记不着其名】
　　王安石【庆厯七年在任好读书爲文章二日一治县事起堤堰决陂塘爲水陆之利贷谷于民立息以偿俾新陈相易兴学校严保伍邑人便之熙寜初爲执政所行之法率本于此而不知非其人不能行易其地执其法亦不可行也今县之经纶阁及广利寺崇法寺皆有祠堂】
　　张峋【熙宁元年浚广德湖见曾巩记】
　　黄颂【熙宁四年见隠学山复放生池碑】
　　虞大宁【熙宁八年即北渡之西靣风棚积石爲碶以却暴流纳淡潮又自州之西隅距北津疏淀淤之旧增卑培薄以保故堤而作闸于其南拒所谓咸水以便往来之舟而东西管数乡之堰碶随以缮葺者凡六所用工一万一千有竒溉田五千五百余顷郡人舒亶记】
　　李延世【通直郎兼监市舶司武骑尉赐绯鱼袋元祐二年在任见袁毂多福院记】
　　段藻【元祐中修广德湖堤见舒亶记】
　　曹骘【绍圣中修荻埭堰】
　　龚行脩【崇宁元年修它山堰见杨防记】
　　王勲【左朝奉郎建炎四年正月到任】
　　徐注【左宣教郎建炎四年十一月到任绍兴三年十一月二十九日满】
　　张汝説【右文林郎绍兴三年十一月二十九日到任六年十二月十八日满】
　　顾汝美【左承议郎绍兴六年十二月十八日到任九年六月十七日满】
　　梅执仁【右宣教郎绍兴九年六月十八日到任十二年七月二十日满】
　　张庭【右奉议郎绍兴十二年七月二十一日到任】
　　高尧明【右朝散大夫绍兴十四年五月初五日到任十七年七月初十日满】
　　张頴【左奉议郎绍兴十七年七月十三日到任】
　　程纬【右通直郎绍兴二十一年八月初七日到任】
　　王煜【右奉议郎绍兴二十四年八月二十四日到任二十五年十月除监行在诸司审计院】周升亨【本朝奉郎绍兴二十五年十一月二十日到任二十九年三月二十六日满】
　　宋应【右奉议郎绍兴二十九年三月二十七日到任三十一年十一月内用酬赏转朝奉郎三十二年四
　　月十四日满】
　　周额【左奉议郎绍兴三十二年四月十四日到任在任用磨勘及酬赏转左朝散郎乾道元年五月二十
　　九日满】
　　李柄【右承奉郎乾道元年六月初一日到任磨勘转右承事郎三年七月初一日满】
　　杨布【右通直郎乾道三年七月初一日到任磨勘转右奉议郎六年九月二十三日满】
　　呉子康【右奉议郎乾道六年九月二十三日到任磨勘转右承议郎九年九月二十八日满】赵彦弼【承议郎乾道九年九月二十六日到任淳熙二年六月初九日丁母忧】
　　姚祐【宣教郎淳熙二年九月初九日到任磨勘转通直郎因濬东湖减三年磨勘以职事修举特转奉议
　　郎四年十二月十三日满】
　　周价【宣教郎淳熙四年十二月十三日到任用磨勘转通直郎六年十二月二十八日满】
　　汪柔【承议郎淳熙六年十二月二十八日到任】
　　孙介宗【宣教郎淳熙七年十月初五日到任磨勘转通直郎十年十二月满】
　　石昼问【宣教郎淳熙十一年二月二十五日到任用磨勘恩赏转奉议郎十四年五月二十四日被防
　　召赴都堂客察六月初五日交替】
　　姚愈【承议郎淳熙十四年六月初五日到任用恩赏磨勘及覃恩转至朝请郎绍熙元年八月二十六日
　　交替】
　　赵善玘【宣教郎绍熙元年八月二十六日到任十二月八日被防与祠】
　　呉泰初【承务郎绍熙二年八月初三日到任磨勘及覃恩转承事郎五年闰十月一日交替】王子鳯【通直郎绍熙五年闰十月初二日到任庆元三年十一月某日过满交替】
　　傅公弼【通直郎庆元三年十一月二十五日到任磨勘转奉议郎至六年十二月初八日交替】钟元鼎【奉议郎庆元六年十二月初八日到任磨勘转承议郎嘉泰四年正月二十八日替】徐抚辰【宣教郎嘉泰四年正月二十八日到任磨勘转通直郎开禧二年二月初八日丁母忧】周之瑞【宣教郎开禧二年四月十七日到任磨勘转承议郎】
　　蒋谊【奉议郎嘉定二年四月十九日到任五月初五日丁父忧】
　　赵师雍【承议郎嘉定二年七月二十八日到任磨勘转朝奉郎五年十月二十三日满】
　　钱显祖【通直郎嘉定五年十月二十三日到任八年十二月二十七日满】
　　李寿朋【通直郎嘉定八年十二月二十七日到任十年十二月磨勘转奉议郎】
　　李约【寄理宣教郎嘉定十二年六月二十一日到任十二年六月二十五日磨勘转奉议郎十四年六月
　　二十一日满】
　　顔耆仲【宣教郎嘉定十四年八月初一到任十一月二十日丁母忧】
　　张公弼【宣教郎嘉定十四年闰十二月初七日到任至十五年宝庆恩转通直郎】
　　赵崇嵒【奉议郎嘉定十七年九月初九日到任覃恩转承议郎宝庆三年十月十九日过满】薛师武【通直郎宝庆三年十月十九日到任在任转授奉议郎绍定三年十一月二十七日过满】赵与防【宣教郎绍定三年十一月二十七日到任绍定四年该庆寿恩转通直郎绍定五年七月磨勘
　　转奉议郎绍定六年十二月某日过满】
　　钱木之【奉议郎绍定六年十二月二十六日到任端平三年三月二十六日避王大卿亲离任】赵时诂【通直郎端平三年七月十三日到任嘉熙三年四月二十七日改差提辖杂买场】谢琳【宣教郎嘉熙三年十二月十七日到任淳祐三年正月二十日满替】
　　徐献子【宣教郎淳祐三年正月二十日到任】
　　赵与谏【通直郎淳祐三年六月二十一日到任】
　　陈元桂【通直郎淳祐四年九月二十七日到任】
　　赵希茝【通直郎淳祐六年三月二十五日到任淳祐九年四月十五日过满得替磨勘拟转奉议郎】朱浦【承事郎淳祐九年四月十五日到任十年八月二十一日磨勘转宣教郎十一年九月三十日致仕】薛□【通直郎淳祐十一年十一月二十八日到任宝祐二年闰六月磨勘转奉议郎当年十二月初二日
　　过满得替】
　　社稷
　　坛壝县南二里
　　城隍
　　邑附府故行礼亦附于府城隍
　　学校
　　唐元和九年学建于县之东皇朝崇宁二年移县西南成于大观三年建炎四年燬于兵嘉定十三年邑簿吕康年有请今丞相史鲁公念县学久废非宜命守俞建相地择所旧址隘且不利闻于上以宝云寺西不将威果指挥废营更之地凡一十五亩二角四十五步郡及常平使者喻珪各给楮劵千缗里之士大夫助四千一百缗俾郡人如臯簿王机董役于是先圣始有殿越数年未竣事宝庆二年尚书胡榘守郡捐缗钱七百八十六有竒楮劵一千八百贰车蔡范辍市舶之赢千缗里士之助又五百缗乃克有成直殿后爲讲堂从祀分列于殿之前斋舎门庑庖湢各有攸处明年仲秋释奠行礼扁其堂曰养正四斋在东序曰观善曰辨志在西序曰习説曰敬业学租素寡学废以郡庠既建学复归于县士率喜充郡弟子员入县学必求列职尚书谓无生员而有职掌非朝廷养士意也且郡既有学则县宜爲小学故以此意名斋堂选里之未成童父兄贫而不能教者十三岁以上爲一等十二岁以下爲一等岁养二十员命郡学职二员各以所业训之增给月俸废学基建官舎三【司法监仓制置司准备差遣】余悉爲民居厘正其疆界月收钱十缗有竒绍定元年尚书复拨所籍慈谿县沈时举水田八十一亩二十七步地九亩一十步半以益其租
　　御书
　　宝庆训勅士风诏书二轴【一轴漕司颁降一轴本府颁降】
　　钱粮
　　田六百三十四亩二角三十五步【沈时举田在内】
　　租【元米一百五十四石三斗七升一合九勺增米三十二石三斗五升钱六百三十七文】城郭
　　旧经云在府子城之东二百八十步城周回四百四十步其实非有城郭特县治之基周回若此尔
　　坊巷
　　见郡志
　　仓库务场等
　　仓库【附郭故不特置】
　　小溪酒务【句章乡去县四十里唐谓之光溪镇本人戸买扑皇朝元丰元年复置监官趂酒税课额】下庄酒务【阳堂乡去县三十里】
　　林村酒务【桃源乡去县三十里】
　　黄姑林酒务【亦在桃源乡今总谓之林村】
　　小溪税场【与酒务同置】
　　石碶税场【阳堂乡去县三十里】
　　宝幢税场【阳堂乡去县三十里】
　　大嵩盐场【阳堂乡】
　　公宇
　　勅书楼【其下爲门揭县名其上入门列东西两廊建炎四年燬于兵绍兴二十六年令王煇重建朝奉郎新差通判福州军州事何泾记县名南昌周渤书绍熙五年令呉泰初重脩敷文阁直学士正奉大夫致仕汪大猷记绍定元年火令薛师武重建两廊】
　　宣诏亭【楼门外之左绍定元年火】
　　颁春亭【楼门外之右绍定元年火】
　　防堂【端拱元年建建炎四年燬扵兵绍兴八年令顾汝美重建江都李璜记嘉定十年令李寿朋重修且
　　记之】
　　狱【听事西南偏令顾汝美建绍定元年火令薛师武重建牢戸六以简孚阅实审克扁之】
　　昼帘堂【听事之东靣南绍兴三十一年令宋应建鲒埼赵省记】
　　寛赋堂【宅堂之左靣东绍兴二十六年令周升亨重建取梅宛陵愿防寛赋刑越俗乆罢惫之句摘字
　　名之桐乡宋翌记】
　　清心堂【宅堂东北园中西南瞰莲池旁靣丞防二松绍兴二十五年令王建久而圯绍熙五年令呉
　　泰初重建王子鳯成之】
　　经纶阁【旧在听事之西偏元祐中宰邑者以前宰王安石登相位而建立祠扵阁之下建炎四年燬扵兵绍兴二十五年令王重建左朝散郎主管台州崇道观维扬徐度记乾道四年令杨布移王荆公祠扵阁之上后与阁俱废淳熙四年令姚祐徙建扵宅堂之北绍熙五年令呉泰初重建嘉定十七年令张公弼又重建荆公祠移扵阁北之西偏阁之旧扁不存宝庆二年令薛师武立】
　　读书堂【久废绍定元年令薛师武扁扵经纶阁下存旧名也】
　　退轩【宅堂之后令李寿朋建今废】
　　琴堂【寛赋堂之北令王澕建今废】
　　鱼熙亭【寛赋堂之前今废】
　　仰高亭【令王煜建今废】
　　西亭【令呉泰初有诗云王荆公旧读书处也今废】
　　官僚
　　丞【听事县门内之东皇朝政和元年建绍兴八年重建有不俗堂乾道元年丞张康建涉笔斋不负丞轩俨翠亭丞向士伟建绍定元年火】
　　主簿【听事县门内之西皇朝太平兴国四年建绍兴八年重建绍定元年火】
　　尉【听事州城外二里甬东厢皇朝雍熙三年建绍兴八年重建】
　　大嵩寨巡检一员
　　大嵩盐场监官一员
　　下庄酒务监官一员【以上并阳堂乡】
　　林村黄姑林酒务监官二员【桃源乡】
　　石碶宝幢二税务监官共一员
　　小溪酒税监官共一员【句章乡】
　　驿铺
　　驿【附郭故不专置】
　　城西铺【望京门外至景安铺一十里】
　　景安铺【清道乡至慈溪西渡铺连江一十五里】
　　右西路
　　砾社铺【甬水门外光同乡至奉化北渡铺连江一十二里】
　　右南路
　　桃花铺【东渡门外江之东老界乡地名桃花渡北至定海清水铺三十五里】
　　右北路
　　叙山
　　四明山县西南六十里并跨慈谿奉化之境已载郡志大雷山之西曰孔防属县境有所谓三十六河虽名河而无水俯而听之则水声潺潺人谓四明山之伏流也
　　金峨山县南八十里州之按山也
　　太白山县东六十里视诸山爲最高其颠有龙池云气蓊勃生扵水靣不絶若丽日晴霄澄澈如镜或风振林木落叶纷纷过之无堕池中者每风雨时雷电多从山顶生天童山有支径可登此峯顶邦人旱暵必祷焉每有灵物变见雨随以至或曰山以太白星得名又曰近有小白岭故此爲大白非太也
　　天童山县东六十里晋永康中僧义兴庐山间有童子来给薪水久乃辞去曰吾太白一辰上帝遣侍左右言讫不见太白天童之名昉扵此山前有玲珑岩石多嵌虚支径透其絶顶景象尤胜
　　鄮山县东三十里高二百八十丈按十道四蕃志云以海人持货贸易扵此故名县居鄮山之隂乃加邑爲鄮
　　阿育王山在鄮山之东高数百仞阿育王见灵建寺其下因以名山【详见本寺文】寺有径路可上山腰有佛左足迹入石二寸余峯顶有极目亭望海中山如丘垤然
　　玉几山阿育王山之前自寺视之横陈如几
　　大梅山县东南七十里盖梅子真旧隐也【按福本传王莽专政福一朝弃妻子去其后人有见于防稽者汉时鄞属防稽而子真所隠亦不止此一山】山中有石洞仙井药炉丹灶遗迹犹存山顶有大梅木其上则伐爲防稽禹祠之梁其下则爲它山堰之梁禹祠之梁张僧繇图龙于其上夜或风雨飞入镜湖与龙鬭后人见梁上水淋漓而萍藻满焉始骇异之乃以铁索锁扵柱而它山堰之梁长三丈许去岸数丈岁久不朽大水不漂或有刀坠而误伤之者血出不已
　　灌顶山县西南七十里通逺乡其山直上二十里方至絶顶有普泽禅院岁纳学租近年有欲采铁于此者朝防禁之劄子附扵下方【宝庆二年二月十八日省劄从政郎充庆元府府学教授方万里劄子窃惟鄞鄮诸山天造地设峻秀拱揖如伏万犀而四明一山峯峦峭拔延袤最广僊池石尤爲胜絶故孙绰陆龟防诸公叠见赋咏至今郡以爲称则是一郡之望山又非其他诸山比也国朝自天禧二年拨府学养士其来久矣系灌顶山普净寺租佃嵗入钱三百贯灌顶即四明之子山也嘉定十七年冬忽有豪民唐执中者以四明山有少铁鑛发见密扵主管司冒佃鼓铸焚毁林木掘凿坑堑不惟一方骚动而破壊风水关系非轻亟具公文申主管司以爲此山自本学已二百余年其间岂无鐡鑛发见之时然前此未尝掘凿以求鼓铸之利者必有谓也昔胡文恭公宿在庆厯间以登莱诸山居京师东隅民多取金其中以致地震请禁民凿山以宁地道况今行都去四明无五百里而防稽山陵无三百里千岩万壑气脉相接岂容以邻郡望山纵令豪民焚毁林木掘凿鼓铸臣子之义窃有未安至扵孕灵育秀钟爲一乡人物门当今名公钜卿大儒硕望布满中外不应规此小利毁壊风水况在常平法诸坑冶兴而在寺观祠庙公宇民居坟地及近坟园林者不许人告官司亦不得受理今山既府学普净寺又已管佃而一郡士大夫坟墓之在其上者不知其几岂不违背法意继防主管司即时禁止方幸平息书判见在今嵗正月间复有丁思忠者隠下唐执中元断事节径就坑冶司陈状行下告示本学刬佃普净寺所管四明山即欲掘凿鼓铸盖此山在本学初无利害不过嵗得钱三百缗纵爲鼔铸亦不失此万里蕞尔冷官窃廪乡校亦不过三载何敢固执不可以拒泉司之命实以丁思忠冒佃此山嵗认铁鑛五千其直不满二百干在泉司十路坑冶之抚初不欠此而一郡望山轻扵毁凿委有关系却恐今日黾勉狥从异时阖郡归咎必曰使豪民凿四明山自万里始职守所系不敢自黙除已力陈利害具申泉司外窃恐豪民规图未已傥防轸念衮乡望山所在乞赐劄下庆元府主管司以凭遵守不许人冒佃鼓铸仍将唐执中丁思忠略加惩治以爲后来豪民违法规利者之戒伏候指挥右已劄下坑冶铸钱司庆元府主管司各从所申事理施行外今劄付庆元府证应准此】
　　它山即善政侯爲堰之地水南沿流皆山至是始有一山在水北因两山相对堰得以成以其无山相接故谓之它山
　　天井山在通逺乡神龙所居有三井焉一嵓突然而出者下瞰百仞之渊地仅容侧足縁萝可行如此者数十步至下井井之旁石皆光洁如龙物常行久而熟之之状又行三里至中井益险又三里至上井则难矣旱暵祈请得蜥蝪或蛇蠏之类自山下望之奕奕有光雨辄应每欲雨则云雾先兴扵此山山有龙王堂张良臣记
　　响岩县东南五十五里句章乡岩石壁立下浸江水水北作声则岩中答之故曰响岩有影如佛像故又名佛影岩天寒有鸬鷀数百爲羣集扵岩上故又名鸬鷀岩
　　北岩县南五十里句章乡岩中可容百人暑月清凉有频伽鸟巢其中
　　鳯山县西南七十里通逺乡
　　石曰山县西南五十里光同乡山坡有石圆而匾濶可二丈中有穴似臼世传葛仙翁炼丹之所傍有二足迹世谓之仙迹山下溪潭深逈杳不知其底有鱼如舟或见则必作隂雨或有见龙首枕于山麓潭上者僊隠山与此山相连魏文节公杞作碧溪庵于其上
　　芝山县南五十里光同乡
　　西石山县南六十五里通逺乡出石
　　东石山一名稽山县东三十里出石
　　姜山县南三十里平原中崛起有石洞三其一最大曰后岩中可坐数十人洞后又有一小洞上有小穴形圆如月可仰窥天里人像神祠于岩中后分其祀于山前岩下号前岩庙
　　茆山县南五十里与姜山对峙
　　厉山县东三十五里
　　阳堂山俗曰青山县东四十九里舆地志云此山四靣悬絶下有鲍郎庙即鲍君生所居也
　　银山县西南四十五里地名小溪尝产银故名
　　锡山县西南五十里尝产锡故名
　　大含山县东南三十里
　　白鹤山望春山皆在广徳湖
　　陶公山在东钱湖山下多朱姓居之世传陶朱公尝隠扵此有钓鱼矶在焉宝庆三年守胡榘建烟波馆天镜亭扵其上【详见叙水东钱湖内】
　　隠学山在东钱湖其下有栖真寺放生池
　　二灵山在东钱湖有张王行祠
　　梨花山月波山百步尖山皆在东钱湖
　　大慈山在东钱湖下水墺今丞相史鲁公葬母夫人之地以此著名
　　圣女山管公山皆在县西
　　珠山跘跨山【有瀑布】佛陇山阮山朱长山皆在县东东山黄山金文山五峯山皆在县东南
　　建防山在县西南四十五里
　　旧志载亶洲山在县东四十五里按十道四蕃志云亶洲有虞喜塜晋屡召不至死葬扵此东方朔十洲记云山有不死之草赤茎緑叶人死三日以草覆之即活按呉志黄龙二年春正月魏遣将军衞温诸葛直将甲士万人浮海求夷洲及亶洲亶洲在海中汉武洞穴记言秦始皇帝遣方士徐福将童男童女数千人入海求蓬莱神山及仙药止洲不还世相承有数万家其上人民时有至防稽货布防稽东县人海行亦有遭风飘至洲者所在絶逺卒不可得至故卫温等但得夷洲数千人还今谓亶洲山去县四十五里实无此山世传今日本国即此洲然未知是否也又载鸡鸣山云山有石井上有铜瓶着石有大石鸡云从浮梁上飞来今犹鸣应扶桑晓太平寰宇记载动石山云有坚石高五六丈下有小石支之暴风雨则其石自动山行者闻隆隆之声又载灵山云山有石鼓临涧若鸣则野雉翔鸣故曰灵山今境内皆无之叙水【梁堰碶闸桥梁津渡附】
　　水
　　奉化江南来互其东慈溪江西来互其北会而入海率随潮上下【详见郡志】
　　广徳湖县西十二里旧名鸎脰湖唐大厯八年县令储仙舟加修治之功而更以今名贞元元年刺史任侗浚而广之灌溉甚博皇朝屡频于废不果政和七年卒废爲田检正王庭秀着水利説大卿王正已着废湖辩利害颠末甚详附见扵下【水利説曰鄞县东西凡十三乡东乡之田取资于东湖今俗所谓钱湖是也西南诸乡之田所恃者广徳一湖湖环百里周以堤塘植榆柳以爲固四靣爲斗门碶闸方春山水泛涨时皆聚于此溢则泄之江夏秋之交民或以旱告则令佐躬亲相视闻斗门而注之湖高田下势如建瓴阅日可浃虽甚旱亢决不过一二而稻已成熟矣唐贞元中民有请湖爲田者诣阙投匦以闻朝廷重其事爲出御史按利害御史李后素衔命询咨本末利害之实锢献利者置之法湖得不废后素与刺史及其寮一二公唱和长篇纪其事而刻之石诗语记湖之始兴于时已三百年当在魏晋也国初民或因浅淀盗耕有司正其经界禁其侵占太平兴国中桀之民窥其利而欲秘之复进状请废湖朝下其事于州州遣从事郎张大有验视力言其不可废且摘唐御史之诗叙致详致记于石刻熙宁三年知县事张□令民浚湖筑堤工役甚备曾子固爲作记歴道湖之爲民利本末曲折以戒后人不轻于改废也元祐中议者复倡废湖之説直龙图阁舒亶信道闲居乡里痛诘折之纪其事于林村资寿院縁云亭壁间谓其利有四不可废今舒公集中载焉于是妄者无敢鼓动久之有俞襄复陈废湖之议守叶棣深罪襄襄不得骋遂走都省献其防蔡京见而恶之拘送本贯襄惧道逸政宣间淫侈之用日广茶盐之课不能给官官用事务兴利以中主欲一时佻躁趋竞者争献议括天下遗利以资经费率皆以无爲有县官刮民膏血以应租数大槩每一事必有一大阉领之时楼呉试可丁忧服除到阙蔡京不喜楼而郑居中喜之始至除知兴仁府已奏可而蔡爲改知辽州月余改随州不满意也异时高丽入贡絶洋泊四明易舟至京师将迎馆劳之费不赀崇宁加礼与辽使等置来逺局于明出入邓忠仁领之忠仁实在京师事皆□决楼欲舍随而得明防辞行上殿于是献言明之广德湖可爲田以其嵗入储以待丽人往来之用有余且歇造盍舫百柁专备丽使作沙海二巨航如元丰所造以须朝廷遣使皆忠仁之谋也既对上説即改知明州下事兴工造舟而经理湖爲田八百顷募民佃租歳入米近二万石佃戸所得数仿于是西七乡之田无歳不荒异时膏腴今爲下地废湖之害也靖康初颇有意于复民利于时爲御史属尝以唐诸公诗与曾子固张大有记文示同列欲上章未果而敌骑围城自是国家多故日寻于战用度不给岂敢捐二万硕米以利一州之民则湖之复兴殆未可期建炎甲戌金防明州尽防州治自唐至今石刻皆毁折剥落无遗迹予恐后人有欲兴复是湖无所考据故详録之以俟讨求东钱湖辩曰广德湖兴废利害南丰之记备矣东南秔稻以水爲命陂障所以浸灌无陂障是无秔稻而曰废之非愚则陋此古今之所甚重者宜南丰之所特书虽然未可以一概论也易曰变而通之以尽利夫变则易通则难知变而不能通何利之有今谓湖无所利则兴筑之功岂爲徒劳歴代以来七乡所仰不可诬也谓湖爲有所利则废罢之后未尝病旱数十年内万目所视不可诬也盖鄞之西南其镇四明重山复岭旁连防稽深阻数百里万壑之流来爲大溪而中贯之下连鄞江倾入巨海沛然莫之御故民田不防其利而并海斥卤五日不雨则病此湖之所以与七乡秔稻以爲命者也自唐大和中县令王元暐爲它山石堰横截大江抑朝宗奔猛之势溪江遂分上下之流悬絶数丈水始回环滙于七乡以及于城郭江沱海浦晋时潮汐之所往来皆澄清甘分支别派触冈阜则止然后民田厌于水矣故自大中以后始有废湖之议知其有以易之也不然一方之人岂其轻举如是歴代建请不可悉数至政和卒成之迨今逾五十年亢阳大旱不爲少矣公私无粒米之耗常与东乡承湖之田同爲丰凶相等贵贱非若它所岁以旱诉蠲租减赋与小民田所耗得不偿失者等也其故何耶是则石堤之利有以易之此变而通之之利其理明甚人第弗察耳不然虽时月不可支安能及数十年无所害耶夫利害至于数十年不变天理人事既已久定议者犹欲追咎过矣湖之爲田七百顷有竒岁益谷无虑数十万斛输于官者什二三斗大之州所利如此讵可轻议哉士大夫不揣其本而齐其末且未尝身歴亲见徒习饭荳羮芋之謡与夫南丰之文焜耀辩论震荡心目夫亦不思甚矣故金作废湖辩濬谨按二者各有説惟是今年夏初挿秧未毕愆阳再旬东乡惟恃钱湖以不恐西乡渠流已竭舟胶不行人情皇皇不可一朝居幸而梅雨随应钱湖之闸未开而泽巳浃设更数日不雨钱湖犹可资灌溉而它山堰水决无可救旱之理惟湖巳变爲田田必不可复爲湖巳事不必论若它山仲夏堰之水岁濬渠而深蓄之其庶几乎】
　　东钱湖县东二十五里一名万金湖以其爲利重也在唐曰西湖盖鄮县未徙时湖在县治之西也天宝三年县令陆南金开广之皇朝屡濬治周回八十里受七十二溪之流四岸凡七堰曰钱堰曰大堰曰莫技堰曰高湫堰曰栗木堰曰平湖堰曰梅湖堰水入则蓄雨不时则啓闸而放之鄞定海七乡之田资其灌溉茭葑莼蒲荷芡滋蔓不除湖辄堙淳熙四年皇子魏王镇州请于朝大浚之【二月七日勅中书门下省尚书省送到皇子准武保宁军节度使开府仪同三司判明州军州事提举学事兼沿海制置使魏王状奏臣淳熙三年十二月十七日准尚书省劄子爲臣养照对明州被山带海山高于田田高于海水有所泄毎岁不苦水而苦旱前古因山形有不合处筑爲长短塘受涧谷之水七十有二号东钱湖亦号万金湖唐天宝中鄮县宰陆南金益濬而广之其长八十里灌田一百万余顷至本朝天禧中守臣李夷庚因旧废址增基坚固自此七乡之民虽甚旱而无凶年忧庆厯八年县令王安石重清湖界嘉祐中始置碶闸至治平元年复修六堤立陆南金李夷庚之祠于堤旁岁久废壊至绍兴十六年邑民懐思旧德复修祠宇塑神像皆有遗迹及碑刻可考惟是自治平元年至今百有余年湖寖堙废茭葑生之至二万余亩潴水不多旧年于湖内取水灌注田亩一岁凡三次今止放得一次不能徧及郡人病之乾道五年守臣张津具奏乞开茭葑得防依奏赵伯圭踵其后遣知县事杨布量步亩许徒庸当用钱一十六万五千八百八十八贯米二万七千六百四十八石工役至大费用不赀以故中辍皆有案牍可考自臣到任恭承前后所降诏书指挥兴修水利今年四月据知鄞县事姚祐乞开宋湖委长史莫济司马陈延年相视基址询访湖边父老以及士大夫皆以爲当开遂委官量歩亩实数具奏以闻在法农田水利并以食利众户共力修治合是民间出财陛下圣慈爱念黎庶爲之出内帑防子五万贯义仓米一万石臣仰体圣意凡用竹木支犒赏般运茭葑并用本州钱以佐其费縁是地界阔逺分作四隅差官董役复选择土人有心力者相与办集令莫济陈延年往来监视计开葑二万一千二百一十三亩三角一十六步至十月三十日巳遂毕事他般运巳开茭葑増广塘岸或集在山更须月余方得净尽民间见百余年积茀一日扫除无不引手加额称颂圣德臣亦欣快忭蹈良曰庆幸臣本前官吏除良史莫济司马陈延年已防圣恩除职外其余提督官以下俱有劳效力欲乞睿防许臣开具保奏擢赏庶几爲民兴利之宰有所激劝奉闻事十二月十三日三省同奉圣防依奏防今开具下项保明是实伏候圣防二月七日三省同奉圣防姚祐减二年磨勘陈公亮潘渭卿钱蔤林泌司公望顾仁陞顾仁俊并减一年磨勘许常和顾仁智顾仁兴陈观被令阅水于外其各人月下合纳官物内量与减免张允迪周谷许贤于本州钱内犒设一次】然当时所除茭葑未出湖堤既复填淤嘉定七年提刑程覃摄守捐缗钱置田收租欲岁给濬治之费朝廷许其尽复旧址【劄子窃见庆元爲郡濒海近江并无陂塘全仗东钱湖及广德湖它山水飞溉田亩广德湖久已成田饷水军不敢复议它山之水涨则般堰入江钱悉分以枝港通舟隂田每嵗四季须当淘沙开淤始能无碍所用租雇人夫一岁当一百贯又本府见行用钱一千二百余贯置田四十亩委乡官収掌将丞提督递年充雇夫之用更不扰民惟有东钱湖爲民利甚博湖靣开爲十万亩灌田一百万余亩尔后茭葑湮塞向者部守控告朝廷陈乞钱一十六万有余贯米二万七千有余石雇役民夫开濬茭葑未防允可魏王判庆元日复行申奏防圣防出内帑五万缗义仓米一万石本府均官民户有田之家出人夫器具又差彼水军同共般葑积于湖中候有水方行般载暨有水之时欺罔官司将葑复行平摊在湖徒费钱米无补纎毫其时茭葑尚少今乃不然民间因茭葑之涨塞并皆计嘱请佃或恃强侵占爲已业种荷壊田今则湖中之水通利如线夏初阙雨尽开湖闸灌田无多幸而朝廷所祷即应遂得成熟士庶陈述利害覃同通判亲往相视明委湮塞若欲科率民戸有田之家亩头出钱则骚扰尤甚复差水军非徒无补水利且妨教阅覃区区管见不可求速效当磨以岁月合置田一千亩每亩常熟价直三十二贯官防计钱三万二千贯每岁得谷二千四百余石如义仓例轮委近乡等戸才力最高者掌管分在近湖寺院安顿每岁农隙之时许民间剖取淤葑计船之小大论取葑遥近至取葑之多寡立爲定则酬以谷子一年防计可以运二万余船若能去二万余船葑则可潴二万余船水年年开濬水利日广十数年之后必可复见旧湖基址诸乡之田虽旱无忧若或坐视不早爲之计它时庆元之田俱无水利可恃则与□天山田等耳利害晓然不敢繁述覃备员摄郡撙节浮用谨备上项三万二千贯付近乡等户一面置田条画规式置立级榜但其间除月波寺隠学寺嘉泽庙钱堰四处旧有荷池许留栽种见委县丞县尉置桩针立界至应留外余外盗种强占或有已垦成田并合开揭如仍前盗种强占不论官民戸定行处治重责覃窃虑所立规模本年置田来年收谷农隙兴工后年田家方得其利如是则来年阙雨农家岂不被害覃今再备钱三千余缗籴谷二千余石一面收买淤葑庶几向后可以仿此施行事大体重若非朝廷勅赐玉玺他日必有复萌侵占者妄行陈乞更改伏望特系抚眷行下本府常切遵守不许妄将上件谷子别有移用如违许民越诉照常平余法施行伏候指挥九月十九日奉圣防依所申事理施行其月波寺隠学寺嘉泽庙钱堰四处荷池亦仰一体尽行开拆仍悬榜禁戢今后不许复有侵占如或违戾仰本府遣人根勘具情犯申尚书省内命官取防铛责其官民户定重罪施行】而后来有司奉行不防田租侵移他用湖益湮宝庆二年尚书胡榘守郡请于朝得度牒百道米一万五千石又濬之【劄子窃见本府负郭膏腴连亘阡陌劝农之政莫急水利鄞县七乡岁不告旱所资以爲灌溉之利者惟东钱湖湖面阔十万亩周回八十里受七十二溪之水所归水盛可潴旱干则放凡湖下之田受灌溉者百万余顷年来茭葑障塞官司失于开淘以致水靣日狭积水寖少今年春夏之交偶阙雨泽委鄞县丞常从事前去开闸放水下田据称止放一二版而湖水所存已无几若因循度日不行经理深虑寖致湮淤坐失水利委实未便契勘昨来提刑程覃来摄郡事尝创立开湖一局拨府钱三万二千缗欲买田一千亩岁收租谷二千四百余石募民岁取茭葑二万船可添潴水二万船迟以十数年东湖之葑可以尽去然自置局之后有司坐视不曾举行已买之田岁收租谷未免将作应付修路之用未买之钱见存留于库不曾买田今湖面茭葑日生月长无有穷巳根株滋蔓日吞水地昨因士民有请榘即躬亲前往相视继委通判蔡奉议重行检踏据蔡奉议申五月二十六日躬亲前去是日自钱堰拏舟先登二灵山一览尽见积葑充塞殆十之八九惟上水下水与梅湖三节粗存水面既已得其大畧乃急易舟前迈令舟人以竿刺水步步考较根株之下虚实相半最深渺处不过数尺惟是葑积岁久势虽浮上根实附下其间又杂茭苇彼此丽属重以荷荇莼蒲之类生生无穷异类同党其近山岸处积湮更甚亦有因而爲塍渐成畎亩者及询问父老审订事宜皆云东湖自魏王临镇之时申请濬治一次今逾四十年有司未尝过而问焉失今不治加以数年茭葑根盘水不可入虽重施人力亦终无补防稽之鉴湖盖司监也傥防有司申请开濬则湖下两县田业可以岁享灌溉之泽湖上四望渔户可以日获锱铢之利号令一出其谁不然且魏王开湖之始役兼资于兵民功具举于表里故事立就其后有司非不念此而或废于卤莽或牵于事力或坐视不治或粗举无益因循积累至于今极矣至于所用日时必须于农事之隙八九月之交水势稍退兴工并手则民有余力官无峻期或伸或缩惟吾所命实爲至便今条具到用工次第下项　一今开濬东湖以兴水利势须先去茭葑并其根株然后放干湖水以去淤泥庶几开濬既深可潴水泽但工役颇大未易轻举今当以序而爲之然役水军则用生劵或募民夫则用雇直契勘昨来魏王开湖因钱米不给颇有扰民今要当斟酌使公私俱便乃爲至计拟于八九月之间先用水军人船以去茭葑然后于十月内募湖下有田之家出工夫人力以助有司庶事可以办集　一契勘昨来魏王开湖规画未遂尽善颇有遗恨所开茭葑积于湖旁有水用船运去洎至水生用人船般运乃多爲欺罔将茭葑平摊湖中复至连塞水面徒费钱米无补纎毫今者用工不可又蹈前辙然湖际四山少有可积葑去处若即用舟般运尤爲重费众议今当聚茭葑淤泥筑爲一堤可以尽除茭葑之根株可以便民旅之往来但昨者丞议欲自月波寺筑至二灵山横絶渡湖延袤八百余丈功役尤大不可轻爲今者之议欲自郡家山筑至家山头才三四百丈工役减半可以举行　一东湖植荷民徼微利所至皆是未免妨禾或者乃持荷可养水之説而不受淤泥曾不知水浅则荷盛水深则荷衰理之必然所易晓者昨程提刑尝申请不许民户种荷巳防朝廷行下尽令屏除今未十年荷荡已占三之一茭葑因占三之二今若濬湖势须尽行屏去自后不许种植荷莲仍乞朝廷检防已降指挥施行如或违犯许人陈首遣人根勘具情犯申尚书省内命官取防重罪施行一今濬湖必当放水先须修整诸处石闸放运河之水以入于江然后放东湖之水以入于河河水潴蓄稍多庶几湖田之民来春不失灌溉之利右件开湖事条列在前本府除已置开湖局委通判蔡奉议暂充提督官外望朝廷给降度牒一百道支拨常平义仓米二万石下本府添贴开濬东湖支费东湖画图内巳贴説筑堤之路与前此不同并于风水无妨谨具申尚书省伏候指挥九月二十一日奉圣防并依所申令浙东提举司于常平义仓米内支拨一万五千石及令封椿库支拨度牒一百道付本府每道作八百贯文变卖并充开湖使用务要如法开濬经久流通毋致积泥再有堙塞仍仰本府常切觉察严立赏榜今后如有官民户寺观复行侵占并种植荷莲违戾之人许人陈首即仰将犯人送狱根勘具情节申尚书省命官取指挥重行镌黜余人定行决配仍具已开掘次第及用工役钱米账状申并下提领封椿库所浙东提举司各证应施行】十月命水军畨上迭休且募七乡之食水利者助役各给劵食祁寒辍工明年春夏之交役再举农不使妨耕兵不使妨阅基渔戸徐毕之十月七日告成诏劳功有差【提督官通判蔡范特与升擢差遣一次总管韩宗元特令再任路分居纯仁特减三年磨勘鄞县丞常棅特转两资水军正将王选倪珎各特减二年磨勘准备将孙茂王戬各特转一资白身王茂特与补守阚进勇副尉绍定元年三月十八日省劄】尚书犹惧其无以继也奏以赢钱二万八千三百四十七缗有竒增置田亩合旧谷石俾赢三千令翔鳯乡长顾泳之主之分渔戸五百人爲四隅人岁给谷六石随茭葑之生则絶其种立管隅一人管队二十人以辖之府县丞以时督察有防悉如请仍命提举常平司董其事即陶山立烟波馆天镜亭郡人宝文阁学士史弥坚记自此不薙葑者十六年几无湖矣淳祐壬寅冬制守陈垲因岁稔农隙命制干林元晋佥判石孝广行买葑之防不差兵不调夫随舟大小葑多寡听其求售交葑给钱各有司存初至数百人已而棹舟求粮至者日千余可见逺近乐趋向也淘湖所收率以佐郡家支遣至此方全爲淘湖之用
　　渠堰碶闸
　　它山堰县西南五十里先是四明山水注于江与海潮接咸不可食不可溉田唐太和中鄮令王公元暐始叠石爲堰于两山间阔四十二丈级三十有六冶铁灌之渠与江截爲二【唐亮阇黎有诗云截断寒流叠石基海潮从此作回期行人自老青山路涧急水声无尽时】渠流入城市缭乡村以漕以灌其利甚博故堤防濬导岁以爲常提刑程覃摄守买田取租以给经费详载郡志
　　仲夏堰县西南四十里唐太和元年刺史于季友于四明山下开凿河渠引山水流入诸港置堰蓄之溉田数千顷
　　西渡堰县西二十里
　　北渡堰县南二十五里
　　北清堰县西北二里
　　长塘堰县南二十五里江河夹岸爲塘袤百余丈俗呼爲百丈堰当风潮之冲御河流之洄以故累败役户坐是荡产者什七八里士董堂相地势谓河洄本爲溉塘下之田然不可与水争地乃以田易邓桥广福院田凿爲渠环之以接旧河之洄使仍可溉塘下之田于河洄邻江之地各捐半里许于其外爲堰二以杀水势旧塘遂坚壮民病始苏至今赖之
　　上河堰下河堰县南三十里乃鄞塘乡姜山之前上下河之堤也上河则白杜横溪山源注之与东钱湖水通下河则铜盆浦有堰常浦进林有碶碶通奉化江潮雨涝则江潮接之二河涨水相迎故堰善败行者居者皆谓二堰各迁八十余丈则依山之麓易于隄防且得白杜黄溪之源回环旧河　【旧河今爲下河中徙堰则爲上河矣】可溉田五六百亩而得常稔亦无妨他乡水利居人欲徙未能也
　　炉头堰【县南二十五里】　　　铜盆浦堰【县南一十五里】
　　郑家堰【县南城外半里】　　　道士堰【县东城外半里】
　　林家堰【县东五里】　　　　倪家堰【县东半里】
　　邵家堰【县西北十五里】　　　兰浦堰【县南五十里】
　　浑水闸【县西二十里西门外花园侧甬东林家道头钱家道头皆有闸今多湮塞】
　　行春碶【光同乡四十三里俗名南石碶】积渎碶【光同乡四十一甲又名下水碶】
　　乌金碶句章乡镇甲又名上水碶嘉定辛巳刺使魏岘申朝省降度牒再修
　　回江东西两碶【阳堂乡六甲】回江西碶
　　萧臯碶【手界乡二十甲】　　　贝则碶【手界乡二十二甲】
　　欤碶【丰乐乡二十三甲】　　　东周碶【丰乐乡二十五甲】
　　古塘碶【丰乐乡二十五甲】　　樟木碶【鄞塘乡二十八甲】
　　练木碶【鄞塘乡三十甲】　　　史家碶【鄞塘乡三十三甲】
　　鹊巢碶【手界乡镇甲今废爲田】　茅针碶【鄞塘乡】
　　荻埭碶【手界乡二十一甲邑簿黄宁创于熙宁】
　　右堰碶举其潴水之大者其余不及尽纪沿江皆堰一壊则渠水泄而海潮入皆所当谨也
　　江东碶闸县东城外半里淳祐二年秘阁修撰陈垲守郡日据士民白劄子本府江东米行河旧有碶闸随时启闭内通东湖水脉外障大江潮汛沿河两岸各有古来石磡四五十年以来两岸居民节次跨河造棚污秽窒塞如沟渠然水无所泄气息薫蒸过者揜鼻近嵗余家桥夹家桥低塌河靣舟不可通不惟有妨民旅运载兼父老流传谓此河通塞于四明风水最有闗系乞行开濬复还古迹仍乞增高两桥以通舟楫本府遂具申沿海制置使司差委路分权帐前水军统领傅端尚修武本府司决冯喜孙迪功同共相视告示侵占古河起造浮棚之家日下自行除坼斟酌多寡阁支官钱俵散防据所委官申并已坼除浮棚取见元来石磡讫本司遂差拨水军开濬河道般去瓦砾撤障蔽以见天日之清明荡污秽以通江湖之脉络邦人无不称快于是重修浦口疏水二闸改造浦东桥【元名余家桥】澄波桥【元名夹家桥】各增高二尺于浦口桥北创置淘河闸官舎三小间差下厘务使臣一员专一监临啓闭每月添给官防壹拾贯又江东寨拨水军二名役使每月各添支官防叄贯文又置钩锄锹镢之属具载板榜再差官打量自浦口桥河道南北两岸阔狭丈尺从制置使司置立石碑闸官舎内久逺叅照开具下项
　　浦口桥下【阔一丈一尺】　　浦口闸外【阔一丈一尺】
　　浦东桥下【西阔一丈二尺五寸东阔一丈三尺六寸】
　　澄波桥下【西阔二丈三寸东阔一丈六寸】
　　米行桥下【西阔一丈三尺八寸东阔一丈四尺】
　　疏水闸里【阔一丈四尺】　　胡家桥下【阔一丈五尺五寸】
　　真君庙桥下【阔二丈六尺七寸】
　　真君庙桥东至栖心寺桥一带并系大河
　　以上自浦口桥打量至真君庙桥河道东西通长二百丈三尺七寸并系浙尺
　　保丰碶县北城外半里西管支港受它山林村两路之水满则泄之江若行春积渎乌金石塘诸碶皆所以泄西管水也行春积渎乌金相距不过数里惟石塘碶回环而北三十里间无一碶可以泄水每遇霖潦往往汇于城下返借城中三喉送三喉穴城爲水道仅通一线所泄能几此保丰碶之不可不复也先是淳祐辛丑余叅政天锡典乡郡已有意经营不便者怵以风水之説明年郡守陈垲讲究水利邦人具言保丰兴废闗千里丰歉即拉西倅尤煓南煓赵体要路分傅端尚佥判石孝广知县谢琳亲至地所相攸乃知故基爲碶旁居民李沈二家冒占爲屋爲蔬畦下其事于都防索两家契据元无所凭但云祖父以来相承有此具伏侵冒于是亲督壕寨引绳度地碶所不用者捐以予之且厚所犒然此地本楼店务所有元非二家之物询之耆老俗讹爲宝峯意当日借此碶之利则丰年可保第图志不载不知废在何时今始正名已申朝省照防爲闸两间立石柱三造板桥于浦口以便行往是役也物听匠石承揽先给本钱工以水军别廪生劵民不知而事巳集标识岁月见于双柱石扁
　　大石桥碶县东城外一里童育两山之水本自此入江岁久湮塞亦图志之所不载淳祐二年郡守陈垲亲访古迹得断石沙碛中此地良是遂即桥下作平水石堰而于浦口置闸立桥内可以泄水外可以捍潮碶闸之设必啓闭得宜则涝有所泄旱有所潴水常爲吾之利其或当啓而闭当闭而啓则害亦如之四明前此水患甚至民居沈灶早稼生虫者无他惜水太过诸碶不尽放故也淳祐二年夏淫雨不止雨月余人人皆忧无可救疗一饱壊于垂成矣郡守陈垲谓旱涝丰歉在天者固不可必若人事所当修岂容不尽其力遂置平水尺朝夕度水增减以爲啓闭地形高下不等水之深浅亦然大槩郡城河滨之水常以三尺爲平余可类推过平以上则当泄中间数夕暴雨水骤长至四尺有竒守夜听雨声日视水则时当啓闸率分遣官吏四出斟酌尺寸爲放水分数亦或尽板一决城中三喉昼夜使之通流是年虽积潦谷粟蔬果一无所伤岁以稔告所以然者常年放水田氓告之都保都保告之县县告之郡往复行移动是旬日水之溢者已壑稻之浸者已芽今州郡一闻雨骤水泛不待都保县道申到放闸之人已遣行矣防患未然所宜书以示后【丞相郑申公手书附见于此○闻之投闲忧国惟切年丰之愿况乡邦乎日者未秋而潦每见贤邦伯开水利于先疏水患于后皇皇汲汲如救溺然人始疑其迂而终服其智独拙者之见以爲人力足以夺天造然不期响应之速如此昨出郊见获稻之田龟拆无涂足之累晚稻之田鱼游无涸辙之虞村舂亩馌手额叹咏爲之寝饭俱适兹防宠示鄞志纪载风檐快读喜见须眉矧碶闸之名虽生长是邦者有不能悉今名称处所及蓄泄啓闭一览可周既收目前之效复垂后日之规辞简事备利害并列可谓深切着明矣近世官治所尚凡有施置必爲丰碑羡语采图华编以诳耀耳目今以事实系之郡谱使来者有攷焉非心诚求之不及此光用钦服云云】
　　回沙闸初剏于淳祐二年秋其地则它山堰之呉家桥也庆元三靣皆江潮汐上下一郡七乡以饮以溉者它山之水而已其源自越之姚虞剡歴分水岭石坛龚村大小皎至它山号大溪自堰而下爲江堰之上旁爲小溪分注七乡入于城今日月湖运河门治池沼渟涵如璧萦纡如带者皆是水也大小溪而上夹岸皆沙雨则与水俱下江以堰限沙不能越故并聚于小溪水爲不流井泉斥卤农田失溉民甚苦之岁至三四淘费缗钱数万已复壅塞如初脱遇暴涨沙自西岸入其壅尤甚堰上下级皆三十六其上沙没尽下不没者五六知府制置秘撰少卿陈公垲来访民瘼知沙爲害一日率僚属亲往以求其防顾谓制幕林君元晋曰西岸广袤虽未易图由小溪而入者尚可施人力与其淘于既积不若遏于未至水轻清居上沙重浊居下将建闸小溪之冲水溢则闭平则啓沙溢于外去之差易未几溪上寓公新庐陵魏守岘书来述乡氓意与公合稽于众卜于善政侯又合议乃决因属魏使总其事新进士安君刘佐之文移书拟属之林君秋毫无扰庀役六十日无日不晴讫役始雨溪谷之民观者如堵闸三间版皆七中间常留一版俾上可通舟水涸则去东西闸常留两版余分置看守人许亚一等家水泛则不拘早夜集众力急下版相水高下版随以增减常令水自上入溪沙隔于外水平去版通舟如故闸外沙积稍多即仰措置水利刘湜等申府切待支钱米差官吏前去雇人监淘旧有淘沙田岁收六十余石寄桩常平仓董工使臣刘湜家小溪素筦它山水利今责以措置除制司月支十七界官防十五千外更月给米一斛许亚一等兄弟子侄八人居闸旁应募司啓闭月共给米一斛如有更替则改畀承替人已约束守闸人不许啓闸时邀求舟人钱物除水溢下版外平时不许多留闸版故妨船筏往来安顿闸版之家不许作践移用损失再照它山堰爲乡民曹家船筏自堰下江致损堰石最爲利害自秘撰陈公下车立赏五百千禁戢无敢犯者已再申严有违此令许诸色人陈告即先支上项赏钱仍许执留船筏就行给付凡前项合约束之事并载石碑植于闸所闸记林君所撰云
　　桥梁
　　东津浮桥【灵桥门外唐长庆三年刺史应彪置凡十余舟亘板其上长五十五丈阔一丈四尺初置于东渡门外江阔水驶不克成乃徙今地方经始时云中有形如虹映其上众咸异之初名桥曰灵现又曰灵建以此也太和三年刺史李公文孺僖昭间刺史黄公晟皇朝开宝中守钱公亿乾道中守张公津庆元中守林公大中嘉泰元年守陈公相嘉定四年守程公准六年提刑程公覃摄守十六年守赵公师嵒皆乗其圯而新之宝庆二年守胡公榘谓民已病涉凡负桥之舟亘舟之板维舟之缆系缆之柱皆一新之凡修置皆有记今逸其碑惟曾公从龙史公弥坚二记在焉○淳祐二年壬寅秋七月圯于风制守陈公垲又新之盖自长庆迄于今凡几建鸠工辑材取办属邑桥成贯以巨防矴于深渊风涛乗之脱落无防听自壊新造则经年不可办公喟然顾僚属曰以经营之不易听蜚亷之自暴可乎吾昔游淮汉间有并五六十舟而可收于指顾之顷者盍思其计往往一岁作有时由六月既望迄九月既望间一见之闲暇则聨络通往来此时则巻而藏之取水军脚船四济行者庶乎可乆众欢然曰令简而易行桥可寿矣命干幕林元晋路分傅端尚董其概无事文移听民就役厥材孔良阅四月事就揭其约于灵济庵俾后来有攷焉】
　　庆丰桥【旧名望云在望京门外绍圣四年建乾道四年守张津重建】
　　新石桥【南门外宝庆三年守胡榘建】澄波桥【灵桥门下】
　　浦东桥【灵桥门外】　　　　张赟桥【县东五里元丰五年建】
　　白鹘桥【县东七里绍圣二年建】　七里店桥【县东七里绍圣元年建】
　　盛店桥【县东十里元符元年建】　回防桥【县东二十五里绍圣三年建】
　　回江碶石桥【县东二十五里熙宁元年建】
　　张村石桥【县东三十里元祐元年建】顔桥【县东南三十里绍圣元年建】
　　飜石桥【县东南三十里熙宁元年建】邓桥【县东南五十里天禧二年建】
　　马湖桥【县西南五十里元祐三年建】高桥【县西南五十里元符元年建】
　　小溪江桥【县南五十里元丰元年建长二十有八丈阔二丈四尺而爲屋于其上绍兴十五年邑人
　　朱世弥世财重建唐昌言爲之记】
　　仲夏桥【古有大桥径趋小溪宣和中断之以防防一方病涉商旅以絶绍兴八年通料舒国佐率乡豪重建定其址而未遂镇官游彦汜成之庄汉英张光明庄椿输财鸠工柱板皆以石从一百六十尺衡十有二尺费缗钱二千有竒经始于十四年之八月落成于次年之仲夏呉秉彛记】
　　北渡桥【县南三十里熙宁元年建】　赵家桥【县南二里元符元年建】
　　林村市盘桥【县西五十里熙宁初建乾道六年监务范淮率乡人易木以石】
　　流花桥【旧桥圯于水乾道六年监务范淮率乡人叠石爲之开封姜陈记名以抑洪】
　　洞桥【二桥皆在林村】　　　　沈店桥【县南七里元符三年建】
　　望春桥【县西十里元符元年建绍兴中重建今改庆宝桥】
　　高桥【县西二十里绍兴中重建】　　夏家桥【县南五里元符三年建】
　　周卖鱼桥　　　　　卖蓆桥
　　大河桥　　　　　　拗水桥【四桥皆在县东】
　　宋招桥【县东十里】　　　　朱家桥【县东十二里手界乡】
　　横石桥【县东十二里手界乡】　鄮山桥【县东二十五里】
　　盛店港石桥【县东二十里绍圣元年建】
　　河渡
　　桃花渡【即东渡】　　　　西江渡【即西渡】
　　铜盆畨石渡　　　　俞公李家渡
　　周苏渡












　　宝庆四明志巻十二
<史部,地理类,都会郡县之属,宝庆四明志>
　　钦定四库全书
　　宝庆四明志巻十三
　　宋　罗濬　撰
　　鄞县志巻二
　　叙赋
　　乡村
　　武康乡在府城下管小江里
　　东安乡在府城下管白檀里
　　清道乡在县西管里一村二
　　横山里
　　高桥村　　　　　沈店村
　　万龄老界乡在县东管里一村二
　　赤城里
　　盛店村　　　　　尚书村
　　万龄手界乡在县东南管里一村二
　　赤城里
　　张村　　　　　　邓桥村
　　光同乡在县南管里一村二
　　清林里
　　北渡村　　　　　栎社村
　　桃源乡在县西管里一村二
　　石马里
　　黄姑林村　　　　林村
　　鄞塘乡在县南管里一村二
　　姜山里
　　姜山村　　　　　铜盆浦村
　　阳堂乡在县东管里一村二
　　太白里
　　宝幢村　　　　　东呉村
　　翔鳯乡在县东南管里一村一
　　沧门里
　　学村
　　丰乐乡在县东南管里一村二
　　石柱里
　　干坑村　　　　　故干村
　　通逺乡在县西南管里一村一
　　李洪里
　　环村【村名旧犯钦宗庙讳故改】
　　句章乡在县南管里一村二
　　夕阳里
　　高桥村　　　　　市中村
　　镇市
　　小溪镇【句章乡唐曰光溪镇】　　　　　　横溪市【丰乐乡】
　　林村市【桃源乡】　　　　　　　　甬东市【万龄乡】
　　下庄市　　　　　　　　　　东呉市
　　小白市【并阳堂乡】　　　　　　　　韩岭市
　　下水市【并翔鳯乡】
　　田亩
　　田七十四万六千二十九亩二角二十九步
　　地一十四万九千五亩五十七步
　　山九十万二千六十四亩三角四十七步
　　户口
　　戸四万一千六百一十七口六万五千六百九十四坊郭两乡戸五千三百二十一口九千二百八十三外一十一乡戸三万六千二百九十六口五万六千四百一十一
　　夏税
　　绢二万四百四十二匹一丈九尺一寸七分
　　正税一万六百二十五匹一丈九尺一寸七分和买九千八百一十七匹
　　防六千二百八十六匹一丈三尺七寸一分
　　正税二千七百六十三匹一丈三尺七寸一分和买三千五百二十三匹
　　绵四万九千八百一十两一钱三分七厘
　　折变
　　折帛钱
　　绢四千一百七十七匹计钱二万七千七百六十六贯五百文
　　正税一千二百三十二匹计钱八千六百二十四贯文
　　和买二千九百四十五匹计钱一万九千一百四十二贯五百文
　　防三千九百六十匹计钱二万六千三百一十贯五百文
　　正税一千一百四十一匹计钱七千九百八十七贯文
　　和买二千八百一十九匹计钱一万八千三百二十三贯五百文
　　绵二万五百五十五两计钱八千二百二十二
　　贯文
　　折麦
　　绢二百六十匹一丈三尺
　　防七十六匹二丈四尺五寸
　　绵一千三百八十四两一钱九分
　　通科麦一千四百八十六石七斗七升八合
　　八勺一抄
　　正一千三百五十一石六斗一升七合一勺
　　义仓一百三十五石一斗六升一合七勺一抄
　　亭戸折盐
　　绢二十二匹
　　防二尺八寸八分
　　实催本色
　　绢一万五千九百九十二匹二丈三尺五寸七分【比元额增九匹一丈七尺四寸系人户增产及填所亏防数】
　　防二千二百四十九匹二丈四尺五寸【亏九尺八寸三分入绢内填纳】
　　绵二万七千九百一十两四分四厘【比元额增三十九两一钱系人户增产添纳】
　　秋税
　　苗米四万三千一百二十一石八升二合八勺
　　折变
　　糯米四千六百四十一石九斗七升折苖四千七百二十一石九斗五升四合
　　亭戸折盐五十八石九斗四升一合
　　实催本色三万八千三百四十石一斗八升七合八勺
　　酒【以宝庆三年爲准】
　　小溪务系省场
　　本柄钱三千六百一十一贯六百八十文
　　糯米五百五十石每石三贯九百九十文计二千一百九十四贯五百文
　　麯麦一百三十石三斗九升六合五勺每石三贯六百文计四百六十九贯四百二十七文
　　夫食物料钱九百四十七贯七百五十三文造麯三十七贯六百六文
　　造生煮酒四百七贯七百九十文
　　袋防七匹四丈七尺每匹四贯文计三十一贯九百一十五文
　　箍缸打灶一百五十一贯二百二十六文官吏巡脚夫食糜费轻空渗漏三百一十九贯二百一十六文
　　收息钱四千二百四十七贯一百七十文
　　诸司四千一百八贯三百三十八文
　　经总制司二千六百四十三贯一百八十八文籴本司九百三十五贯四百七十四文
　　移用司五百二十九贯六百七十六文
　　本府一百三十八贯八百三十二文
　　糟钱一百一十一贯八百八十八文
　　诸司三十六贯七百九十六文
　　经总制司二十四贯八百九十八文
　　移用司一十一贯八百九十八文
　　本府七十五贯九十二文
　　林村务系籴买场
　　本柄钱八千一百三十四贯八十五文
　　糯米一千二百七十八石每石三贯九百九十文计五千九十九贯二百二十文
　　麯麦二百九十八石一斗五升六合六勺每石三贯六百文计一千七十三贯三百六十四文
　　夫食物料钱一千九百六十一贯五百一文造麯七十九贯七百六十九文
　　造生煮酒八百七十二贯七百二十一文
　　袋防一十六匹三丈每匹四贯文计六十六贯五百文
　　箍缸打灶一百五十五贯六百八十九文
　　官吏巡脚夫食糜费轻空渗漏七百八十六贯八百二十二文
　　收息钱五千三百九十三贯五百文
　　诸司三千四百四十二贯二百九十一文
　　经总制七百二十贯文
　　移用九十贯四百六十六文
　　正名寛剰一千五百一十一贯八百七十七文五分净利七百七十贯四百六十文
　　籴本三百四十九贯四百八十八文
　　本府一千九百五十一贯二百九文
　　糟钱二百八十三贯九百四十文纳本府
　　下庄务系籴买场
　　本柄钱五千一百八十五贯七百六十三文
　　糯米七百七十一石五斗八升一合八勺每石三贯九百九十文计三千七十八贯六百一十一文
　　麯麦一百八十一石八斗六升四合二勺每石三贯六百文计六百五十四贯七百一十一文
　　夫食物料钱一千四百五十二贯四百四十一文造麯四十八贯六百五十三文
　　造生煮酒五百三十八贯八百七十五文袋防九匹二丈七尺每匹四贯文计三十八贯二百四十九文
　　箍缸打灶一百五十一贯六百四十文
　　官吏巡脚夫食糜费轻空渗漏六百七十五贯二十四文
　　收息钱三千二十三贯九百九十一文
　　诸司一千七百一十三贯三十八文
　　经总制四百五十五贯七百文
　　移用三十三贯四百六十二文
　　正名寛剰七百二十九贯三百五十四文五分净利三百三十九贯二百四十文
　　籴本一百五十五贯二百八十二文
　　本府一千三百一十贯九百五十三文
　　糟钱一百六十四贯六百二十文纳本府
　　人户买扑坊场二十九处
　　韩奥坊　　　　天童坊
　　东呉坊　　　　下水坊
　　屯埭坊　　　　大嵩坊
　　冨浦坊【以上并阳堂乡】　盐场坊
　　馆江坊　　　　上水坊
　　韩岭坊　　　　隠学坊
　　单步坊　　　　平水坊【以上并翔鳯乡】
　　青山坊　　　　张村坊
　　邓桥坊　　　　郑湾坊【以上并手界乡】
　　道陈坊　　　　横溪坊
　　张濠坊　　　　板弄坊【以上并丰乐乡】
　　甲村坊　　　　鄞塘坊
　　石支坊　　　　善训坊
　　新塘坊　　　　大狄坊
　　茆山坊【以上并鄞塘乡】
　　岁额净息钱四千七百一十七贯四百九十七文常平司三千六百二十一贯三百八十一文本府一千九十六贯一百一十六文【外有北渡店元系小溪子店岁纳本府钱一百三十六贯文不在此数】
　　商税【以宝庆元年爲准】
　　小溪【旧有管建隩子铺庆元元年别解本府钱三百六十贯文不理本课额后因民讼漕台行下
　　罢去】
　　岁额钱一千三百贯文
　　诸司六百六十九贯九百九十五文
　　经总制三百九贯九百九十七文
　　籴本三百五十九贯九百九十八文
　　本府六百三十贯五文内除诸司合得头子钱三十三贯四百九文实收五百九十六贯五百九十六文
　　石碶
　　岁额钱三千八百贯文
　　诸司一千九百五十八贯四百四十四文
　　经总制九百六贯一百四十六文
　　籴本一千五十二贯二百九十八文
　　本府一千八百四十一贯五百五十六文内除诸司合得头子钱九十六贯九百五十文实收一千七百四十四贯六百六文
　　宝幢
　　岁额钱一千八百贯文
　　诸司九百二十七贯六百八十五文
　　经总制四百二十九贯二百三十文
　　籴本四百九十八贯四百五十五文
　　本府八百七十二贯三百一十五文内除诸司合得头子钱四十六贯二百四十文实收八百二十六贯七十五文
　　横溪大嵩二税庆元四年守郑兴裔奏罢详见郡志
　　杂赋
　　免役钱两料共二万四千八百二十五贯八百三十文县吏支六千四百五十贯九百三十八文
　　本府四千八百八十四贯文【解减省人吏钱在京官员雇钱及支府吏钱并在内】
　　经总制司一万二千四百九十贯七百六十四文官户不减半一千贯一百二十八文
　　茶租钱二百三十九贯八十五文
　　水脚钱一千五百五十七贯四百七十五文
　　河涂钱一千一百一十四贯八百四十八文
　　租堰钱六百八十七贯一百八十文
　　房廊钱二十一贯四十八文
　　河渡钱四百六十七贯一十三文【常平司】
　　盐
　　大嵩额二千六百八十袋五石六斗四合
　　叙兵
　　弓手
　　尉司八十五人
　　土军
　　大嵩寨二百人
　　叙人【见郡志】
　　叙祠
　　神庙
　　东岳行宫县东三十二里阿育王山相近
　　忠嘉威烈惠济广灵王行庙城外甬东厢即鲍郎庙也又有显迹庙在县东南三十里青山下乃鲍王冢墓之所
　　鬼谷先生祠在县之东六十里太白山南沧防水帘洞幽深閴寂人迹罕到夏侯曾先地志云鬼谷子庙三靣连山前有清溪之水泉源不竭山崖重叠云雾蔽亏晋郭璞曾到有防山诗曰清溪千余仞中有一道士云生梁栋间风吹牖里借问此阿谁云是鬼谷子即此祠也【或云此峡州青溪鬼谷祠诗】又有一祠在县东三十里
　　渊灵庙阿育王山广利寺环庙有圣井七自东晋时已着灵异中井有二鳗其一金线自脑逹于尾其一每现光耀折花引之则双红蟹或二虾前导而后出焉钱武肃王以岁旱命九华长老十善大徳与国中所谓五叔太尉者同迎置钱唐之南塔寺山间凿石爲井立亭其上以效圣井而鄮山井中二鳗游泳自若井前有亭榜曰应现康宪钱公尝爲旱用紫罗帕布井中蟹先入灵鳗后随以银缸贮沙泉养之置道场中复有天花散漫之瑞僧统赞宁尝着护塔灵鳗菩萨传邦人祷雨必应之皇朝元祐元年赐额乾道二年守赵伯圭祷雨有应知鄞县事李柄记于石或云又有二井在山絶顶险峻不可至
　　灵波庙县西广德湖望春山即白龙祠也
　　白龙王庙县西二十里灵波之别庙也
　　石防庙县西四十里防有灵鳗能兴云雨
　　力施庙县西南四十里
　　秋浦庙县西南三十五里
　　敖浦庙县南十里
　　遗德庙县西南四十里它山堰旁唐大和中鄮令王元暐筑堰扞水入小江湖灌溉甚博【详见郡志叙水】民徳而祠之葑善政侯皇朝咸平四年庙重修苏爲记之乾道四年七月八日赐额县宰杨布书守张津所立也
　　嘉泽庙东钱湖青山下唐天宝中令陆南金皇朝天禧中守李夷庚皆濬湖兴利民德之故合祠焉水潦旱蝗有祷必应嘉定二年有防赐庙额李侯又有祠堂在天童山景德禅寺千佛阁之东
　　丰惠庙广德湖之望春山政和七年楼异守乡郡垦湖爲田人爲立祠其孙钥参知政事追封太师嘉定二年府以士民之请上于朝十一月二十一日有防赐庙额劄送参政府
　　宫观
　　蓬莱观县西广德湖之望春山先是白龙祠之侧有道堂立郡守楼异生祠有道士奉香火绍兴十三年请象山废观爲额
　　寿圣观阿育王山前大观间道士梁守清始建东岳行宫嘉泰元年道士胡抱一请绍兴府余姚县广福废观改今额
　　云涛观它山堰旁嘉定十二年赐额
　　显忠旌德观清修悟真观太清悟真成道宫并在大慈山今丞相史鲁公母齐越国夫人葬于山中有防赐额创建爲功德所
　　寺院
　　禅院二十二
　　阿育王山广利寺县东三十里晋义熙元年建梁武帝赐阿育王额皇朝大中祥符元年赐名广利大觉禅师懐琏居之法席鼎盛名闻天下皇祐二年懐琏入居东京净因禅院仁宗皇帝召对化成殿因赐食禁中授以御制释典颂十四篇并提纲语句治平三年英宗皇帝内降劄子许归本寺熙宁三年乃建宸奎阁奉藏所赐御书轴五十有五扇三且被防岁度僧一人知杭州苏轼撰阁记谓古之人君号知佛者必曰汉明梁武其徒常以借口然汉明以察爲明梁武以弱爲仁皆縁名失实去佛逺甚仁宗皇帝未尝广度僧尼侈寺院干戈斧质未尝有所私贷而天下归仁焉此所谓得佛心法者古今一人而已高宗皇帝访求祖宗宸翰僧净昙以所藏来上上赏其巻轴之丰防持有道深嘉苏轼所记念宸奎之阁且虚复以赐之命置田一千二百五十亩食其徒时绍兴三年也僧德光旧居灵隠孝宗皇帝尝召对洎来尸院事以所赐金成高宗皇帝圣意岁收新谷五千石淳熙七年十一月三日复被防召对便殿问佛法大意御书圣语及御制颂及妙胜之殿四大字以赐之锡号佛照禅师放还山九年复召对绍熙庚戌癸丑两召对重华宫宁宗皇帝又御书孤云及六殊胜地及佛照庵字赐僧道权于是宸奎所藏益富矣寺有释迦如来真身舎利塔内有一角金钟舎利在焉高宗皇帝御书赐号曰佛顶光明之塔淳熙二年尝宣取至禁庭至今岁爲礼塔防遐迩毕集寺之东北半山间有佛左足迹入石二寸余距寺一二里传者谓迦叶佛之迹循佛迹而上有东塔院即刘萨诃所礼舎利塔涌出之处西塔院去寺五十步其塔唐明皇时建也【道宣感通传云晋太康二年并州离石人刘萨诃生业弋猎因病死而复苏云在冥中见梵僧语之曰汝罪深重应堕恶道今洛下齐城丹阳防稽并有古塔及浮江石像悉阿育王所造可勤来礼懴当免斯苦萨诃更生乃祝发爲僧更名惠逹东诣鄮县入乌石防结茅以寓徧访海涘名山忽一夜闻土下钟声即标识其处越三日见梵僧七人行道空中地形如涌爲方坛状神光照映因斵土求之得一石函中有舎利宝塔六僧腾空而去一僧化爲乌石因以名防焉又按防稽记云晋相王导初渡江有道人神采不凡自言来从海上告导曰昔与阿育王同游鄮县安真身舎利塔阿育王与真人捧塔飞行虚空入海诸弟子攀引不及一时俱堕化爲乌石如人形名僧传云昔有神人捧塔飞行海上弟子中有未得道者堕地化爲乌石犹作人形上有袈裟文至今村名塔防防名乌石今乌石在寺前数里属鄞县塔防村相去又十五里云里属定海谓东塔院爲舎利涌出之处其説不同皆巵言也姑两存之】寺东二里有无相庵本大慧禅师宗杲退归之地隆兴二年僧宗靖舍貂珰而披田相衣奏请得庵额皇子恭王爲之书本寺常住田三千八百九十五亩山一万二千五十亩
　　天童山景德寺县东六十里晋永康中僧义兴诛茅防屋山间有童子来给薪水后既有众遂辞去曰吾太白一辰上帝以师笃道行遣侍左右语讫不见故称义兴者曰太白禅师寺经兵火唐开元二十年僧法璿按图记披榛莽得故迹建精舎于山麓之东秘书省正字万齐融造多赛塔于西南隅峭拔数仞【旧志云法璿居此日诵莲经感天童县云升降捧天食来供师夜绕璿行道人遇见师身与塔之相轮等白衣婉约备述其事所谓太白禅师者也今考寺碑无此説】至德中僧宗弼徙寺于太白峯下乾元初相国第五琦奏以天童玲珑岩爲寺名继而僧清闲创建食堂咸通十年更寺名曰天寿皇朝景德四年赐今额绍兴初宏智禅师正觉彻寺而新之层楼杰阁倍蓰于前淳熙五年孝宗皇帝亲洒宸翰书太白名山赐僧了朴十六年僧懐敞来主寺欲改建千佛阁摹画甚广先是日本国僧荣西从敞游辄辞归致百围之木泛鲸波以至经始于绍熙四年之季秋歴三载始就梵宇宏丽遂甲东南寺之侧有虎跑泉相传谓旧苦无水虎蹴地而泉乃涌出寺之前古松夹道二十里大中祥符间僧子凝所植也【旧志云唐僧昙德清闲所植考寺之植松记殊不然而松亦非唐松】本寺常住田三千二百八十四亩山一万八千九百五十亩
　　大梅山护圣院县东南七十里梁贞元中法常禅师始诛茅结庵开成元年建寺名曰上禅定防昌废大中复建名观音禅院柳公权书其额皇朝大中祥符元年赐今额干兴元年僧道宁重建院大梅山汉梅子真旧隠也法常禅师者襄阳人姓郑氏幼从师于荆州玉泉寺初参大寂禅师问如何是佛大寂云即心是佛法常即大悟去而结庵此山适盐官防下有一僧入山采拄杖迷路至庵所问曰和尚在此山多少时法常曰秪见四山青又黄又问出山路向什麽处去法常曰随流去僧归告盐官盐官令僧邀之法常作偈曰摧残枯木倚寒林几度逢春不变心樵客遇之犹不顾郢人那得苦追防大寂闻法常住山乃令一僧到问云和尚见马师得个什麽便住此山法常云马师向我道即心是佛我便向这里住僧云马师近日佛法又别法常云作麽生别僧云近日又道非心非佛法常云这老汉惑乱人未有了日任汝非心非佛我秪管即心即佛其僧回举似马祖祖云大众梅子熟也法常又有诗云一池荷叶衣无尽几树松花食有余刚被世人知住处更移茅舎入深居今寺中有梅熟堂有荷衣沼见存【传灯録所载如此旧志云法常禅师初领千众住持每云一日不作一日不食日惟齧白葚饼子不同众僧之餐山间患无水乃感象眠爲池虎跑爲泉今象齿犹存据此説则寺乃法常所建也与传灯録所谓入山惟恐不深者不同且旧志云开成元年建盖上距诛茅结庵之时已三十余载矣岂法常初虽避人而来者日众乃建寺以容之遂至满千乎姑两存之以俟知者】常住田一百七十二亩山二万五千四十亩
　　大梅山保福院县东南七十里唐贞元十二年建号北兰院大中元年改报国仙居院皇朝大中祥符三年赐今额与护圣禅院同踞一山也淳熙十六年僧行源重建适斋汪大猷记常住田七百二十五亩山二万五千四十二亩
　　仗锡山延胜院县西南一百二十里唐龙纪元年建皇朝宝元二年赐额常住田五百五十六亩山三万二千亩
　　金娥山真相院县东南八十里旧号罗汉院唐大厯元年建皇朝治平元年赐今额常住田三百三十二亩山四千二百二十亩
　　金文山惠照院县东南七十里旧号金文懴院唐干宁二年建皇朝治平元年赐今额常住田二百七十亩山二千三百三十亩
　　五峯山崇福院县东南五十里旧号五峯院晋天福六年建皇朝大中祥符三年赐额常住田二百七十亩山六百八十亩
　　东山福昌院县东南四十里旧号东山安国院唐大顺二年建皇朝政和元年赐今额常住田四百三十五亩山一千一百二十亩
　　跘跨山【跘音办跨音科】崇果院县东五十五里晋开运二年建皇朝大中祥符三年赐额常住田一百八十六亩山一千一百二十亩
　　普净院县西南七十里旧号顶峯庵皇朝建隆二年建大中祥符三年赐今额常住田二百九亩山二千四百一十亩
　　四明院县南二十五里旧号鄞水院唐天复元年建皇朝大中祥符元年赐今额常住田二百八十九亩山无
　　白云延祥院县东南八十里皇朝乾德五年建大中祥符三年赐额常住田六十亩山四千四百四亩
　　法忍院县西南六十里旧号定光院唐咸通元年建皇朝治平二年赐今额常住田二百亩山二千一百亩
　　西延庆院县南四十里旧号永福院唐中和六年建常住田一百一十亩山无
　　接待彰圣院常住无
　　翠岩山移忠资福寺县西南七十里旧号翠岩境明院唐干宁元年建皇朝大中祥符元年赐名宝积禅院嘉泰四年张参政府请院爲功德寺赐今额常住田一千一百二十九亩山二千二百九十六亩
　　报忠福善院县西南七十里旧号峒山院唐光启二年建皇朝大中祥符元年赐名彰圣本甲乙徒弟院乾道四年改充十方禅院踞峒山东南支众峯环合状若芙蓉嘉定二年楼参政府请爲功德院赐今额常住田三百四十二亩山九千八百亩
　　佛陇山积庆显亲院县东六十里唐咸通十三年建皇朝治平元年赐名保安庆元六年充恭淑皇后宅齐王府功德院常住田二百八十亩山一千二十七亩
　　报国院常住田二十亩山无
　　教忠报国寺大慈山史丞相府功德寺
　　妙智院大慈山史丞相府功德院
　　教院二十四
　　资教院县西四十里旧号广徳院周显德元年建皇朝治平元年赐今额常住田三百六十五亩山九百一十六亩
　　悟真院县东南五十里汉干祐二年建皇朝治平元年赐额常住田二百二十二亩山四百四亩
　　栖真寺县南六十里隠学山唐建中二年建号隠学寺皇朝大中祥符元年赐今额寺有放生池见碑记田二百一亩山六百八十一亩
　　惠光院县西南四十里唐咸通八年建名小江皇朝大中祥符三年赐今额院尝有妖僧塑神像纳老乌于其腹以术呪之使爲祸福于人而邀利民之有灾患者不祷其神则不宁乾道中守张津知之追妖僧至庭下具得奸状遣吏剖其像果有死乌杖其僧而逐之民以安息常住田一百三十亩山无
　　治平院县南三十里后唐清泰二年建名保丰皇朝治平元年赐今额常住田二百九十亩山无
　　广寿寺县东五里周广顺元年建号崇宁院皇朝庆厯七年赐今额常住田八十七亩山无
　　广严院县东四里旧号华严院晋开运元年建皇朝治平二年赐今额常住田一百二十亩山无
　　布金院县西南三十里皇朝宝元二年建治平二年赐额常住田一百七十三亩山无
　　海惠院县南一十里旧号广利以院之祖师广利大师得名皇朝治平二年赐今额田一百五十六亩山无
　　兴教院县南五十里旧号小溪兴福院唐咸通八年建皇朝治平九年赐今额常住田六十六亩山无
　　普和院县东南五十五里汉干祐二年建名灵影皇朝庆厯七年赐今额常住田九十九亩山无
　　圆通院县南三十五里唐天祐十年建名东林皇朝治平二年赐今额田一百八十三亩山无
　　邓桥广福院县东南二十里皇朝天圣四年赐名寿圣绍兴三十二年改赐今额田一百二亩山无
　　普安院县南五十里梁干化二年建名茆山皇朝治平元年赐今额田一百九亩山无
　　明心院县南三十五里晋天福五年建名厉山皇朝治平二年赐今额常住田一百一十亩山无
　　慧灯院县东南二十五里旧号朱村院皇朝建隆二年建治平二年改赐今额常住田一百一十三亩山无
　　福圣院县东南四十里旧号东山塔院皇朝乾徳四年建治平元年改赐今额常住田七十九亩山二百三十四亩
　　清修院县西南八十里旧号清凉院皇朝乾德二年建大中祥符元年赐今额常住田八十三亩山二千亩
　　普照院县南七里旧号明福院皇朝乾德二年建治平二年改赐今额常住田八十七亩山无
　　辩利寺皇朝端拱中建今爲史丞相府功德寺常住田八十亩山三百五亩
　　慈悲普济寺东钱湖月波山下淳熙五年史越王请额建置常住田一百亩山二十亩
　　普光院常住田二十亩山一百五十亩
　　教忠报国院常住田五十亩山一百亩
　　宝华寺大慈山史丞相府功德寺
　　十方律院
　　宝严院县西南五十五里旧号孝义院唐元和十二年建皇朝大中祥符六年赐今额常住田二百二十亩山八百亩
　　广修院县东六十五里晋天福五年建皇朝大中祥符元年赐额常住田一百三十亩山一千二百亩
　　菩提广福院县东南八十五里唐干符六年建皇朝大中祥符三年赐额常住田四十六亩山三千亩
　　禅岩院县西南八十里梁贞明元年建常住田五十四亩山无
　　慈云院县南三十里汉干祐二年建名李浦皇朝治平二年赐今额常住田六十六亩山无
　　法云院县东七里皇朝乾德六年建号甬东浴院治平二年赐今额常住田一百八十亩山无
　　多福院县东五里皇朝乾德三年建治平元年赐今额常住田三十二亩山无
　　悟空院大慈山史丞相府功徳院
　　甲乙律院三十六
　　崇寿寺县东五里旧号东律禅院唐大中十二年分宁令任景求舎宅建请心镜大师居之师姓朱既居于此防剡冦裘甫转掠四明有众数万纵兵入寺师燕坐禅定神色不动贼众愕眙悔过作礼倒戈而退咸通二年冦平郡奏其事请以栖心名寺旌师之德宰相裴休卷帛书扁七年师化谓其弟子曰后三年当焚我窆于天童山忽一日异香发闻弟子相谓曰师有遗言今三载矣异香其啓我乎乃发龛茶毗之俨然如生获舎利数千颗丹翠交辉勅諡心境塔名寿相天童亦有舎利塔焉刺史崔琪状其行于碑皇朝大中祥符元年赐今寺额政和八年四月七日御笔以有常住庄产寺院改建神霄玉清万寿宫州以寺充焉久之复旧田一百七十亩山无
　　延福院县东南二十里唐大中十三年建名天王皇朝治平元年赐今额院有天王像堂之前有灵鳗井遇岁旱祈雨辄应常住田三百八十三亩山无
　　资圣院县东北一里半旧号渔浦门外院皇朝太平兴国二年建天禧四年赐今额常住田五十亩山无
　　宝林院县南三十五里旧号报国西林院晋开运三年建皇朝治平元年赐今额常住田八十八亩山无
　　延寿王广福院县东南六十里旧号延寿王院晋天福二年建皇朝熙宁元年增寿圣二字绍兴三十二年改今额常住田二百六十二亩山三千一百二十一亩
　　禅寂院县东南三十五里皇朝雍熙二年建治平元年赐额常住田一百九十九亩山三百二十亩
　　尊教院县东南四十里晋天福三年建名慧日皇朝治平元年赐今额常住田八十八亩山三百八亩
　　能仁院县西南十里皇朝乾德中建号东安院咸平六年改承天院政和七年五月御笔改今额俗呼爲南承天常住田二百六十七亩山无
　　圣寿寺县西南六十里唐咸通五年建皇朝太平兴国三年赐今额常住田三百六十七亩山无
　　法慈院县西南七十里旧号鳯山院唐咸通七年建皇朝治平二年赐今额常住田八十亩山无
　　崇法院县南五里旧号焚化院皇朝乾德五年建大中祥符三年赐今额常住田一百二十九亩山无
　　大悲院县东十五里旧爲金莲庵上桥林氏所建存留院也院有千手眼大悲观音像常住田六十七亩山无
　　天寿院县西南六十里旧号天井院皇朝建隆元年建治平元年改赐今额按周铢天寿院记云四明山西南诸峯惟灌顶定光爲最高傍有瀑布防于两山万叠之间其下有三井然澄深清澈见底是爲天井岁旱祷于井随求而应有金线蜥蜴之状出而赴感兴云雷霈甘泽爲一方千里之惠而年谷用登初僧有道凝者来自福唐建屋百楹于井上乡人遂以天寿院名之丐于朝而得赐额也常住田二百三十亩山一千亩
　　惠安院县东四十里晋天福三年建皇朝大中祥符三年赐额常住田三百九十八亩山一千七百亩
　　普宁院县西南五十里旧号天王院唐咸通十三年建皇朝大中祥符三年赐今额常住田一百亩山无
　　空相院县西南七十里旧号四明保安院晋开运二年建皇朝治平二年赐今额常住田七十亩山无
　　方广院县西南五十里旧号泗州院唐咸通十一年建皇朝治平二年赐今额常住田一百七亩山无
　　国宁寺县西十五里皇朝大观二年建赐额常住田四十亩山无
　　妙智院县西南七十里旧号观音庵汉干祐二年建皇朝治平元年赐今额常住田一百亩山无
　　慈福院县东三十里旧号盛店保安院周显徳二年建皇朝治平元年赐今额常住田一百一十亩山无【院旧有全师者年六十余日诵妙法莲华经三十余年如一日以部计之万五千矣世目之爲全法华净照禅师臻老既诗之士大夫从而和者甚众最后黄山谷一诗有云摄意持经尽刼灰人间处处妙莲开他时诵满三万部却覔曹溪一句来其徒梵容以告大理寺镈徐耘将尽刻诸石耘因言朝廷名卿馆阁英俊下至布衣之士有以好学謟天下号爲博极羣书未有精专如全者也今之名进士业经通登科者视经犹祭后刍狗往往堆积架上拨弃案边泯然不复经目矣或曰吾经已明不必读或实不明不能读或酷声利不暇读此三情者岂不愧全哉】
　　慈恩院县西南九十里旧号小溪松岩院晋天福九年建皇朝治平二年十月赐今额常住田一十四亩山七十亩
　　翠岩山宝积院县西南七十里乾道三年赐额常住田九十九亩山无
　　明觉院县东六十里旧号明堂院唐宝正二年建皇朝治平元年赐今额寺有在在堂直龙图阁舒亶记常住田九十四亩山九百八十亩
　　普光院县东四十五里旧号光化院晋开运二年建皇朝治平元年赐今额常住田二百二十亩山二百九十六亩
　　净众院县东二十里旧号斋堂院皇朝开宝二年建治平二年改赐今额常住田六十二亩山无
　　珠山净土院县东六十五里晋天福元年建号珠山院皇朝治平元年赐今额常住田一百二十亩山二千八百亩
　　阮山广福院县东九十里汉干祐二年建号阮庵皇朝熙宁二年正月赐寿圣院额绍兴三十二年改今额常住田七十亩山二千亩
　　多宝院县东南八十里旧号管江院皇朝开宝元年建治平二年改赐今额僧则交慈溪方氏子也始生遇相者曰此儿出家则成道长入多宝院师若旻大智照公照公讲于钱塘祥符东院师与其徒六人服勤左右学益通号六罗汉凡有咨承大智可之遂传其要归住多宝训讲如大智告学者戒以不犯爲本律以持守爲功念念常存净土立至忠肃陈公瓘与相好超然心契晚辟谷不食趺坐而逝天大暑数日不掩龛色不变也建塔院之西山敷文阁待制龙舒朱翌爲铭常住田八十五亩山六十八亩
　　法庆院县东南八十里旧号宝庆院唐干宁元年建皇朝大中祥符元年赐今额常住田三百五十亩山三千八亩
　　云龙院常住田一十亩山无
　　保安院常住无
　　教慈资福寺县西南六十里唐光化四年建名广学皇朝大中祥符元年改名资寿后爲宣参政府功德寺赐今额常住田三百一十亩山无
　　雷峯院宣参政府功德院常住田一百五十亩山一千亩
　　胜像院史越府功德院
　　大中祥符寺县东五十里晋天福三年建名西溪皇朝治平三年赐名法宝嘉定中史尚书请爲功德寺十七年改今额常住田一百七十亩山三百亩
　　天福院县西南八十里皇朝治平中建
　　叙遗
　　存古
　　古鄮县在县东三十里鄮山之东太平寰宇记云汉光武爲贼所败有奴耕于田而藏之获免后议赏光武问奴欲何官奴云欲得鄮县令故俗号鄮县爲官奴县又十道四蕃志云宋武微时避吏于此与人奴善奴名桂藏匿既乆爲吏所逼逐适值桂在田以土覆之得免后立官奴城以报之掘土筑城之地名官奴池太平寰宇记以爲光武于史无所据今按宋书孙恩破上虞时刘裕尝戍句章疑其爲宋武也
　　崜亭自剡至此溪滩碛高险行客往来皆此装束齐仆射张稷曾生子于此乃名崜【出太平寰宇记】
　　东海海上有野人名庚定子旧説云昔从徐福入海亡匿姓名自号庚定子土人谓之白水郎脂泽悉用鱼膏衣服兼资绢布字讹亦谓之卢定子也【见太平寰宇记】
　　管公明先生墓在县西四十里圣女山盖父老相传云然无碑碣可考
　　唐刺史黄晟墓与其母高阳郡太君齐氏其妻颍川县君钟氏墓俱在隠学山
　　梁山伯祝英台墓县西十里接待院之后有庙存焉二人少尝同学比及三年而山伯初不知英台之爲女也以同学而同葬见十道四蕃志所载旧志称曰义妇冢然祝英台女而非妇也
　　陈国冢郡国志鄮山有陈国冢一名鴈栖墓昔国爲日南太守死有双鴈随柩而归栖墓上三年然后去【出太平寰宇记】
　　鄞女墓城南崇法院之西北王荆公安石宰鄞时生女周晬而殁葬于此将行别以诗云年登三十已衰翁满眼离伤秖自攻今泛扁舟来诀汝此生踪迹各西东

　　宝庆四明志巻十三
　　钦定四库全书
　　宝庆四明志巻十四
　　宋　罗濬　撰
　　奉化县志巻一
　　叙县
　　沿革论
　　奉化县本秦会稽郡鄞县地汉志谓鄞有镇亭鲒埼亭皆在焉今县东五十里有鄞城山下有广福院旧曰鄞城院即古鄞县治所也隋废鄞鄮二县入句章唐初析句章置鄞州寻废为鄮县越州古鄞地乃并属于鄮开元二十六年析鄮县置奉化明州是时州曰明郡曰奉化【详见郡表】又以郡名名县贞元间为上县凡十九乡皇朝景徳三年始并为八乡九域志为望县
　　境土
　　东西一百七十里南北一百五里
　　东至鄞县界七十里以藤岭并道陈岭为界自界首鄞县五十里
　　西至绍兴府嵊县界一百里以陆照岭为界自界首至嵊县一百四十里
　　南至台州宁海县界六十里以栅虚岭为界自界首至宁海县六十五里
　　北至鄞县界四十五里以北渡大江为界自界首至鄞县三十五里
　　东南到象山县界以鄞港中流白石山南港为界陆路并折海计五百七十里自界首至象山县二百四十五里
　　西南到台州宁海县界五十里以杉木岭为界自界首至宁海县七十里
　　东北到鄞县界六十里以金峨岭为界自界首至鄞县八十四里
　　西北到绍兴府嵊县界一百二十里以箬坑岭为界自界首至嵊县一百三十里
　　风俗
　　右山左海土狭人稠日以垦辟为事凡山巅水湄有可耕者累石堑土髙寻丈而延袤数百尺不以为劳仰事俯育仅仅无余人窘于财亦惮于为非富家大族皆训子弟以诗书故其俗以儒素相先不务骄奢士之贫者虽储无担石而衣冠楚楚亦不至于垢弊大抵受性刚直任气尚义吏胥则转为顽悍甚于他邑濒海小民业网舟楫之利出没波涛间变化如神习使然也
　　县令
　　赵察【唐元和十二年凿县北河邑人徳之因名赵河十四年开白杜河凡溉民田一千二百余顷】李宗申【唐咸通六年建城隍庙】
　　于房【皇朝景祐中废石夫人之庙以増学宫】
　　王泌【皇祐四年建北渡桥】
　　裴士尧【治平三年徙学】
　　盛穆仲【元丰五年尝记石夫人之灵于碑隂】
　　秦辨之【元祐六年徙社】
　　周池【绍圣三年作劝学文刻于石】
　　周因【宣和元年徙学】
　　荣彞【左承议郎绍兴元年阙月到任十一年阙月满】
　　张汝揖【左奉议郎绍兴十二年阙月到任十四年阙】
　　刘清臣【右承议郎绍兴十五年阙月到任十七年满】
　　陈泰初【右朝散大夫赐紫金鱼袋绍兴十七年阙月到任十八年十二月宫观】
　　汤穆【左朝请郎绍兴十九年三月到任二十一年五月十八日故】
　　黄韶中【左承议郎绍兴二十二年八月到任二十五年八月满】
　　向士俊【右宣教郎绍兴二十五年八月二十五日到任二十八年八月满】
　　刘士宠【左奉议郎绍兴二十八年八月到任三十一年八月满】
　　朱防【右奉议郎绍兴三十一年十月到任隆兴元年七月满】
　　李邦宪【右奉议郎隆兴元年八月二十八日到任乾道二年二月故】
　　向士迈【右通直郎乾道二年十一月二十五日到任三年十二月故】
　　郭忠顺【右通直郎乾道四年七月初九日到任七年八月二十五日满】
　　谢峻【右承议郎乾道七年八月二十五日到任八年十一月宫祠】
　　魏庭珙【右奉议郎乾道八年十二月三十日到任九年宫祠】
　　蔡揆【右通直郎淳熙元年四月十八日到任十一月二十一日宫祠】
　　赵希仁【宣教郎淳熙二年四月二十三日到任四年四月召赴都堂审察】
　　叶仲翺【奉议郎淳熙四年七月二十八日到任七年九月十一日满】
　　苏祁【通直郎淳熙七年九月十一日到任九年四月十二日避亲罢】
　　郭徳麟【通直郎淳熙九年六月二十九日到任十二年八月七日满九月召赴都堂审察】张燧【宣教郎淳熙十二年八月七日到任十三年四月内转通直郎十五年七月内转奉议郎十月十二日满】傅伯益【宣教郎淳熙十五年十月十二日到任】
　　胡恭
　　宋晋之【庆元二年到任】
　　蔡几【庆元三年十二月十一日到任五年三月二十二日通理前任三考得替】
　　赵汝杰【通直郎庆元五年四月初四日到任嘉泰元年五月宫祠】
　　钱光祖【奉议郎嘉泰元年九月初四日到任】
　　赵彦绾【奉议郎嘉泰四年十月初六日到任开禧三年十一月二十五日满】
　　陈梅叜【宣教郎开禧三年十一月二十五日到任】
　　冯多福【奉议郎嘉定四年三月十二日到任五年十二月转承议郎七年六月十五日满】孙显懿【宣教郎嘉定七年六月十五日到任十年三月转奉议郎七月十六日满】
　　黄庑【宣教郎嘉定十年七月十六日到任十二年三月转通直郎十三年七月二十五日满】赵希观【通直郎嘉定十三年七月二十四日到任十五年二月二十三日磨勘转奉议郎七月十八日
　　该遇庆宝恩转承议郎十六年六月十三日满】
　　赵约【奉议郎嘉定十六年十月十三日到任】
　　陈元晋【宣教郎宝庆二年二月二十二日到任】
　　娄绍聃【宣议郎宝庆二年十一月初一日到任三年五月磨勘转宣教郎】
　　社稷
　　坛旧在县南皇朝元祐六年令秦辨之徙置县西南二百余步
　　城隍
　　庙在县西五十步唐咸通六年令李宗申建
　　学校
　　唐建夫子庙于县东北三百步皇朝景祐中令于房废石夫人庙以增学宫治平三年令裴士尧迁于县东五十步久而圮令周因重建相隂阳之宜去旧址二十步而少西王礼记之乃宣和初元也未几舍法罢学寖弛建炎间燬于兵绍兴九年令荣重建久复圮庆元二年永嘉宋晋之为令欲改创力未给邑士汪伋与其弟份奉令意彻大成殿及门庑而新之益宏且坚更立先圣先师十哲之像从祀分列两庑于是乡之好学者相继效力直殿之后作堂曰彞训东西四斋曰养正曰达材曰成徳曰升俊东斋之侧有堂主文衡者居之西斋之侧有舍司学职者居之又西为射圃三门之左为咏归亭右则廪廥在焉墨池直门之外汪氏兄弟浚而广之方正清深黉宇辉映始壮旧观嘉定七年令冯多福又筑尚友亭于射圃之后每辍俸以养士且劝率乡之贤有力者出产为永业今此产遂供偕计续食之费而士之徳冯令不忘也邑之先进楼公郁王公説士皆师之故并冯令祠焉学之更新攻媿楼钥记之尚友堂成丞周勉记之
　　祭器二百三十六件
　　祭服三副
　　御书
　　宝庆训勅士风御笔二轴【一轴漕司颁下一轴本府颁下】
　　钱粮
　　米二十七石二斗七升三合
　　谷三百六十石三斗七升四合
　　租钱七十六贯八百二十四文
　　义廪【供偕计续食之费】
　　谷六百八石九斗八升五合
　　麦五石三斗七升
　　租钱七十六贯七百四十文
　　城郭
　　县城周环六百四十八丈
　　坊巷
　　双桂坊【乾道五年为王时会与弟时叙联名登第立】
　　状元坊【嘉定十四年为何大圭两优释褐立】
　　仓库务场等
　　仓【城内县防之西南】
　　库【县廊】
　　酒税务【县东北四里大中祥符六年建】
　　教【县尉防前】
　　居养院【县东北元符二年六月建】
　　安济坊【县东北五里崇宁二年九月建】
　　漏泽园【县西北十里崇宁四年二月建】
　　公宇
　　县楼门【令妻绍聃重建】
　　县防【建炎四年燬于乱兵绍兴十三年令荣彞重建】
　　仁平斋【聴事之东令荣彞建】
　　龙溪道院【仁平斋之南令荣彞建旧曰道爱堂后更名】
　　恕堂【聴事之西狱之侧令荣彞建聴政折狱之便坐也嘉泰间赵彦绾为令邑人吴懋为县掾葺理狱室又以
　　其余材重建此堂】
　　镇东楼【县东北四里市之心先是惠政桥成壮丽为一邑冠隂阳家云无以厌之恐有郁攸之变未几
　　果验嘉定中令冯多福乃建此楼】
　　官僚
　　丞【聴事县治之东南十步】
　　主簿【聴事县治之西有堂曰栖鸾西北有山亭今废】
　　尉【聴事县治西】
　　监酒及税共一员【聴事镇东楼之北】
　　公塘巡检【聴事县西北三十里公塘市中旧地名髙公塘唐文徳元年置镇民户买扑名课管纳官钱皇朝熙寜六年添置巡检驻劄巡捕私茶盐矾盗贼等事庆元四年罢镇税止存巡检】
　　鲒埼镇监官【镇在县南六十里即汉鲒埼镇也监官聴事在袁村市中创置本末见下】鲒埼寨巡检【寨在镇北五里聴事在漂溪嘉定七年尚书省劄节文白劄子奉化县管下地名战埼袁村皆濒大海商舶往来聚而成市十余年来日益繁盛邑人比之临安谓小江下去县五六十里南隔山岭海濒习俗素悍富者开团出船蔵纳亡赖强招客贩贫者夺攘鬭殴雄霸一方动致杀伤县道前来择有事力者委充岙长未能借之钤束反以资其武断前任赵知县曾具申诸司乞置巡检一员在彼弹压愚意谓若差武臣反与豪徒为市欲乞效东阳例增置县尉一员本处有败闗坊令本府给本就委所置官措置兴复趂办课额之外其余以赡吏兵既可以防海道亦可以镇犷俗右劄付沿海制置司从长相度申尚书省时提刑程覃摄事申契勘庆元府在城都酒务有监官六员内文资四员武职二员若据向来置比较务赡军系省三务名立二员分管酒额固不为冗后来既将三务并而为一揔纳名课所谓六监官因循到今不曾减省委为赘滥及照得本府西门外有都巡检一寨额管军兵一百二十人本地分既不边海止是城外巡警乡村盗窃及承受追会事件而已此来欲乞从朝廷劄下本府于城下都巡检寨分拨土军五十名移屯战埼只就开禧年间踏逐到漂溪职租地起葢军房以庆元府战埼巡检寨为名仍于都务监酒内选拨有材能文武官各一员并存监酒旧衔内文官带兼管战埼烟火公事武官带兼充战埼巡检十二月二十八日奉圣防令庆元府奉化县置战埼镇寨从事郎吴邦献改差监战埼镇兼烟火公事成忠郎程奕世改差战埼镇巡检其庆元府酒官六员内省罢两员巳差人并令赴吏部别行注授令后战埼监镇巡检令吏部依条格使阙余依是年于漂溪置军房天王堂门楼射亭共五十五间巡检廨宇一十四间战埼本鲒埼因白劄子误为战埼续申请正旧名汉书顔师古注云鲒音结蚌也长一寸广二分有一小蠏在其腹中埼曲岸也其中多鲒故以名亭埼钜依反】
　　驿铺
　　剡源驿【县东北五里驿前即航船步也温台步来者即此而登舟明越舟来者至此而出陆】龙津馆【县东北四里西市之东惠政桥之西临大溪侧嘉定中令冯多福建】
　　登陆馆【县东三里市南门之侧令冯多福建孙兴公赋登陆则四明天台故取以名】
　　县铺【北至南渡铺二十五里南至双溪铺二十五里】
　　南渡铺【北至北渡铺二十五里内五里折江】
　　北渡铺【北至鄞县栎社铺二十五里】
　　双溪铺【北至县铺二十五里南至固海铺二十五里】
　　固海铺【南至台州宁海县界海口铺二十五里】
　　叙山
　　四明山连会稽接天台跨慈溪鄞及县境详载郡志丹小山县西五十里四明山之南属剡源乡之三石村上有二洞洞如广厦中可容五六十人有深穴可容人身昔有入者行几半日闻水声如雷而返水涓涓岩罅间其流迹皆赤色下有龙湫民筑亭于其下为旱暵雩祷之所有岩窦风从其窦出常飚飚有声夏絶无暑冬则凛凛不可近俗号风洞按云笈七籖云四明洞天治丹山赤水在会稽上虞县四明山旧属会稽郡而丹山去上虞不一二十里云笈七籖所志葢以洞天旧所属故云然
　　桃花坑山县西五十里四明山之上二十里云之南也山岩壁立数仞延袤数百尺岩色红白相间隠映出没状如桃花之初发故以名之四山环绕宛如盘谷中有平田数百亩昔太白禅师纳交孤竹君之裔飞锡于此择其地而居之留偈云昔是神仙窟今为长者居定须攀月桂宜教子孙书嗣王伯圭来守此邦因太白偈访其后乃得竺君汝舟者览山川之胜叹先贤之裔嘉奬形诸尺牍端宪沈公焕志其事蔵竺氏家
　　毛巅岭县西六十里四明山之南接大小晦﨑岖涧谷行者艰阻绍熙初有毛居士者凿崖以便民旅之往来竺君大本题其崖曰凿破岩崖砥様平要令民旅得通行为君题作毛巅岭留取毛巅千古名
　　镇亭山县西南一百里汉地理志云鄞有镇亭其原来自四明山由西北而南逾剡诸山而至镇亭西界于越南入于天台故其乡为连山其巅盘结数峯髙入苍莽旁有龙潭即显济龙王庙也详见叙祠
　　东坑岭县西南六十里北为蓬岛南为石楼西为察亷冈界千松林连山二乡之间其道西通婺女北通会稽南入天台东归四明奉化为邑西北多山而此岭又为众山之最髙者萦纡鸟道盘曲羊肠足且不可驻况负戴者乎里有义士屠师禹尽甃以石西九百五十丈东八百九十丈人甚徳之
　　蓬岛山县西南四十里其原来自四明山重冈复岭缭绕緜亘自剡之西南至于镇亭由镇亭之东北是为蓬岛肥厚雄壮不露峯角兀然独冠诸山北为安岩之翠峯南为石楼之赤岩过松木岭入于天台即四明记云南嗣天台北通越是也临其巅俯视数百里之外沧海微茫烟林萦带城邑聚落了然在目崇宁间有尼结庐于其肩号曰师姑坪今其故堦遗井瓦砾塼石犹存山之侧为后莱山谷间有龙湫为乡邑雩祷之所阆风刘次髙有诗云轧轧肩舆过翠微路经蓬岛锁烟霏雨从半岭岩窝出云在行人脚下飞
　　徐无岩在雪窦之西相距十五里重崖峭壁数百仞瀑布飞下冬夏不絶岩之下有神龙所宅俗为如浮岩以岩浮涧谷上故名上为鞠侯岩有三大字刋于石王时会有诗云絶壑搀空云与平横飞寒瀑万年声杖藜平过人间险独向千山顶上行
　　安岩县西南三十里来自四明山有寺旧名四明院有二岩虚悬絶涧中有大圆广三尺许出入则风雨随作其背镌云安岩山灵或到浙右诸州故镌以志之后因洪流湍激陷死岩下今留其殻为寺中交割
　　翠峯县西南三十里为安岩山华严禅院之案山此峯髙入苍莽冠絶诸峯古木蓊荟下临大池寺之东偏有亭曰览秀对之如画屏环列
　　童公岭县西南六十里西为杉木岭东为墟道通宁海为台州之界首建炎间聚乡民立寨以防应墟
　　墟岭县南六十里为台明之界建炎间立寨于此聚乡民守戍官差将领以监之号南来第一寨今其遗迹皆在西通童公岭东控鲒埼海道是亦一要冲也
　　新岭乃忠义一乡往来邑治之路旧无此路新开五六十年岭峻而长絶顶为中道有天然石磴盘石上有天然石污尊泉出甚冽抔饮止满一人之欲行者以次饮而未尝竭率谓无此则人皆道暍云
　　天门山县南六十里鲒埼亭之东岸大海海外列障排空有两山对峙髙入苍莽南亚于海俗号引头门北连栖凤栖真诸山而入于大洋按地理志会稽鄞县东南有天门水入于海有越天门山陶景真诰云天门在鄞县之南宁海之北半亚于海鄞县旧治奉化故云然【据本县所载如此而象山亦载天门山奉化象山皆古鄞地望海中之山皆可为天门也】
　　梅山县南二十五里东为登山有僧庐曰禅寂为寿禅师道场南为鸣鴈管管之上峯峦竒秀乡之显仕丘垅多藏焉山之西号丁令威俗传令威尝化鹤止此有丹井在其旁一勺之泉常随海潮上下父老传以为海眼攻媿楼公钥有诗云峯头丹井随潮信松下禅床旧祖闗葢纪此也北则环以犬溪其山四断兀立众山之中或谓汉之梅福尝游此因得名今其山之下每遇大雷雨则出小石圆如梅子剖之亦有核其名又或因此也上有龙湫为乡邑雩祷之所
　　回峯洞县东南十五里
　　吴郎山县东南一十里
　　鄞城山县东五十里古鄞城在其下故名【旧志载赤堇山在鄞县东四十里云山有草曰赤堇鄞县以此为名而加邑焉会稽记云昔欧冶造劒于此山云涸若邪而采铜破赤堇而取锡今考鄞境山无此山本以山名县则鄞城山即赤堇山也旧志以今鄞为古鄞故载之于鄞县】
　　谢家洞县东二十五里其洞虚圆虽炎歊之月凛然犹寒其下如广厦可容百余人俗有大白蛇蔵其间隠见不常左有一峯曰福堆山右即笔架峯也
　　笔架峯县之下郝村其峯崒屼宛如笔架之状云雾兴则必雨有一龙祠名祭山
　　燕岩在江口塔山之上社后燕子穴于其间因以得名南山县东五里东为栲栳山西为龙潭山其山四断邑之举子尝以此山之鸣验科甲之髙下初一鸣而王国定为武举之鼎魁再一鸣而何大圭以两优解褐里语所不可谓之无验其上为南山寺临其巅有轩曰广莫登临眺望山川城邑千里之外了然在目故攻媿楼钥有诗云广莫乗风隘九州乱山无数防平畴一千里外在吾目二十年来无此游地下山髙俱厯厯鸢飞鱼跃两悠悠昌黎费尽南山句旷望还应似此不
　　汉城山县东北十五里其山顶平广可容数千人无荆榛丛林其堡垒之状厯厯可睹斸土者或得古兵器世传汉王避难之处又云刘暠屯兵之处然汉髙祖光武及五代刘暠皆未尝至此旧志以西汉建元三年严助发会稽兵围东瓯元鼎六年韩説出句章击东瓯领汉兵驻此故得名然严助韩説击东瓯皆浮海此山去海几百里何由于此驻兵按此山与霸王山相对上有擂鼓岩葢五代间乡聚民兵屯驻自相雄长而为是称耳不必强求以合其名也
　　新妇岩县西北五里累石而成肖像稍类人夏侯曾先地志云西北临溪水其石五色望之颇似花钿新妇首饰故曰新妇岩今西北实无溪石亦无五色即所封昭徳夫人者也
　　铜山在县西北十五里按唐志云奉化析鄮置有铜此山葢以所产名也俗昔有樵夫入山满目皆金宝意欲拾取之儵有神人杖劒而出皇骇奔走顷之旋顾悉不见矣
　　旧志载赤苋山在县东北二十里夏侯曾先地志云亭头有赤苋山上有盘石可坐千人秦始皇遣徐福求访神仙尝至此或云昔有赤苋仙人尝居此山因以名焉今考县境无此山
　　叙水【渠堰碶闸桥梁津渡附】
　　水
　　镇亭水县东南三里其泉源来自越之诸山絶顶汇为镇亭潭径三丈上圆下广不以旱暵而枯莫测其深去县九十里世与海相通其流过栢溪经牢岩出西溪由緑荷滩入惠政桥下绕连山松林奉化长寿四乡凡七十二堰溉田甚博接大江之流北至鄞入海
　　赵河县北二十五里唐元和十二年县令赵察开溉长寿民田凡八百余顷邑人徳之因以名河
　　湖县北一十五里
　　寺后湖县北五里
　　隠潭县西北五十里潭居两岩之下两岩相抗壁立数百仞仰以窥天仅如数尺瀑泉如练循崖而落水寒石洁耸人毛骨每遇亢旱祷其潭有小蛇出没旋应如响皇朝尝遣中使投金龙玉简于潭以祈灵贶皇祐中杜説记之
　　白鱼潭县西北二十里
　　灵泉县西二十里日岭下宝林院泉源一穴不以大旱而枯不以大浸而溢下防万家其深无底俗传谓之海眼
　　灵济泉旧名包家泉县西南一里俗传昔有牧童澣衣于泉得巨鳗持归脔为九段烹之釡中良久不见急往泉所视之而鳗成九节复游泉中邑人皆灵之皇朝元丰七年令向宗谔开浚其泉防于石窦深不盈尺不为水旱而盈涸嵗旱祷之所谓九节鳗者出现则甘泽立应宣和中令周因植亭其上榜曰灵济有碑纪其异
　　□鱼潭县西南四十里蓬岛后莱山谷间南与石楼山乌潭相望东为东山玉沙井北直安岩山白岩窝皆旱暵雩祷之所潭径二丈余深广如之其流萦绕于松林金溪二乡溉田甚博出于富灞港与镇亭水合而入于江国朝祥符间有渔者沿流掷钓至潭所俄有鱼随钩而上五色斓斑而有二翼渔者骇然急弃于潭归语乡人人未之信翌日有红光烛天人犹疑之会嵗大旱乡人合道释巫觋鸣铙槌鼓以迎之俄有小鳗如线跃立于岩壁间随取道而归未出山而雨大至嵗则大熟于是乡之父老相率为建祠宇立龙王像自是台明之祷者不逺数百里骈集淳熙间嵗甚旱乡人三沐三薰一步一拜以礼之周日夜而后至潭所黎明未得所请忽有大蛇红质黑斑两目如金其光烁烁周回以视人人益惊惧蜿蜒厯于岩罅间截水上流食顷投于渊而莫知所在是嵗虽赤地千里而此乡独防其利嵗得下熟【□音役今俗呼为翼】
　　蟜潭县南三十里
　　幽栏潭县东南一十五里
　　马岭泉县东三十里
　　白杜河县东三十里唐元和十四年县令赵察开溉金溪民田凡四百余顷
　　新妇湖县东五里
　　耀碑潭县东一里俗传有贤宰政清则其流澄清透缾泉耀碑潭之东其水蓄之以甆器而水透器外故以为名有痼疾者饮之即愈
　　清甘泉县城内虽遇久旱不涸色清甘因以得名令冯多福尝记之
　　渠堰碶闸
　　莼湖塘小闸县北七里
　　砂堰碶县北一十五里
　　进林小闸县北二十里
　　大马碶县北二十里
　　刘大河碶县北二十五里皇朝熙宁间邑人王元章之祖出力创建其后寖废建炎二年元章有请于县重修焉
　　朴木碶县北二十三里
　　下塘碶县北三十里
　　吴山碶县北三十里
　　吴家碶县北三十里
　　昆山碶县北三十里
　　大欧碶县北五十五里
　　常浦碶在北渡之南距县三十五里界于鄞县两县三乡所仰之水利也
　　进林碶县东北长寿金溪两乡通溉鄞之鄞塘民田数千顷皇朝绍兴十三年重修
　　资国碶县南五里
　　普平港口闸县南一十五里
　　王庄碶县南二十里
　　新溪碶县东十五里
　　考到碶县东二十里
　　湖芝碶县东二十里
　　钱堰碶县东二十五里
　　桥梁
　　县桥【县东南一十步皇朝太平兴国八年建宣和初令周因重建立亭其上榜曰嘉会建炎兵燬亭废桥
　　存】
　　庆登桥【县东二里旧名谢凤桥一曰东桥皇朝淳化二年建政和八年令周因立亭其上榜曰丰乐绍兴十九年重建改今名旧志载世布袋和尚澡身桥下一鉢随流而漂招之即回至今逆流按此水之源来自县西黄牛村自西流东过石闼至西河其流自北而南仅百余步合于方碶而入于溪此葢水势所趋非逆流也】
　　新桥【县东三里先是溪流溢涸无常桥以石为步步防其流若古之七星桥然上流涨则石转移下潮长则步渐湿民常病之嘉定中令冯多福叠石为柱前鋭后平以破水势亘版其上上流涨则逾桥而过桥不为动下潮长则不及桥之版者常一二尺往来始便】
　　东市石桥【县东四里皇朝端拱元年建政和中置亭其上改曰通济建炎兵燬亭废桥存】新妇湖桥【县东五里湖头有新妇祠故名皇朝绍兴二十一年建上覆以屋久而圯邑人修职郎汪
　　伋重修】
　　惠政桥【县东北三里旧名善胜又名通剡皇朝乾徳二年建后为洪水所壊大观中重建改今名校官顾文记之架木为梁覆以厦屋率十稔一易开禧初令赵彦绾因民之弗堪告之曰与其累修而累壊孰若一劳而永逸民劝趋之随赀髙下协力鸠工易之以石下为双洞又有小洞以泄怒水髙广十倍于前车马往来如履平地两旁护以石栏东西接两市南路入天台北路通明越嘉定四年令冯多福犹以两堤未坚缜复甃之赋咏者甚多有题洞底者曰凿开苍壁玉棱层叠作溪桥两洞成影落波心双月合光含石眼一星明鼇头近接东西市鲸背平分南北程须信巨川从此济区区溱洧浪传名】
　　下霍桥【县东一十五里】
　　光徳桥【县北二十里俗名江口桥四明之水来自越经大小晦山过公塘出泉口而合于大江故曰江口上接奉化港下迎北渡潮道为明越要冲而水湍激澎湃舟渡多沈溺秉义郎李珂家其侧捐廪建桥长二百三十尺广二十尺虑他日朽腐豫储仓粟其子孙以时修治张嗣良记之后为洪潦所坏不治者八年李氏复修之而力不逮修职郎汪伋嗣成之通水凡九道覆以厦屋二十有六楹乃绍熙三年也宣教郎王时会记】
　　广济桥【县北二十五里俗名南渡桥在市中皇朝建隆二年僧师悟始建土桥其后邑士徐覃易之以木皇祐中令王泌重建长三百尺濶三丈髙视濶倍之中圮绍圣四年主簿李肃重建久复圮绍熙改元邑人修职郎汪伋捐已费又新之甃两岸立石柱乃布板其上覆以厦屋髙广坚丽履之如平地望之若晴虹潮生潮落舟人率檥缆于此】
　　常浦桥【县北三十五里】
　　津渡
　　东宿渡【县东六十里自此船折海二百里两潮而至象山陈山渡】
　　袁村渡【县东南五十里自此船两潮至陈山渡】
　　北渡【县北五十里界于鄞旧系民间买扑负担而渡者率困于篙师之多取庆元中邑人修职郎汪伋白于郡以私帑先与之抱纳官钱复自造巨舟廪给渡头一家以主之往来负担者人取钱三文以充输官之用士夫僧道则免迄今四十余年人甚便之仓使齐硕摄郡时有闻官搀扑者守胡榘至谓本自汪氏为利民计俾仍旧】
　　南渡【县北二十五里旧以舟渡后易以桥见桥梁门】
　　宦江渡
　　施家渡
　　叙产
　　土产已见郡志布帛之品惟此邑之絁轻细而密非他邑所能及若星屿之江鲒埼之蝤蛑双屿之班虾袁村之鱼鲊里港之鲈鱼霍鼠之香螺横山之吹沙鱼雪窦之榧子城西之杨梅泉溪之燕笋公塘之柿栗杖锡之山芥沙堰之薯药皆其特异者也













　　宝庆四明志巻十四
　　钦定四库全书
　　宝庆四明志巻十五
　　宋　罗濬　撰
　　奉化县志巻二
　　叙赋
　　乡村
　　奉化乡县北管里二村四
　　广平管　　　镇亭里
　　明化村　　　　长汀村　　　茗山村
　　龙潭村
　　长寿乡县东北管里二村三
　　松贤管　　　奉国里
　　长防村　　　进林村　　　　新屯村
　　金溪乡县东北管里二村四
　　履信管　　　白杜里
　　石桥村　　　溪东村　　　　亭山村
　　白杜村
　　松林乡县东南管里二村三
　　鸣鴈管　　　石门里
　　落阐村　　　双溪村　　　　固海村
　　连山乡县南管里一村二
　　黄甘里
　　县南村　　　晦溪村
　　剡源乡县西管里一村四
　　嵩溪里
　　三石村　　　小晦村　　　陆照村
　　公塘村
　　禽孝乡县西北管里二村四
　　灵泉管　　　白石里
　　日岭下村　　广防村　　　新建村
　　雪窦村
　　忠义乡县东南管里二村二
　　栖凤管　　　太青里
　　东西山村　　曹村
　　镇市
　　公塘镇【县西北三十里】
　　鲒埼镇【县南六十里】
　　泉口市【县西北一十五里】
　　白杜市【县东南二十五里】
　　南渡市【县东二十五里】
　　袁村市【县南二十五里】
　　户口
　　主二万九千九百九十七户计五万三千八百二十一口
　　客二千六百九十五户计六千七百口
　　夏税
　　绢一万一千八百八十九匹三丈五尺六寸二分正税四千七百二十七匹三丈五尺六寸二分和买七千一百六十二匹
　　防四千二百三十三匹四尺七寸
　　正税一千一百六十三匹四尺七寸
　　和买三千七十匹
　　绵三万二千四百八十五两一钱六分
　　折变
　　折帛钱
　　绢二千七百七匹计钱一万七千八百七十四
　　贯五百文
　　正税五百五十八匹每匹七贯文计钱三千
　　九百六贯文
　　和买二千一百四十九匹每匹六贯五百文计钱一万三千九百六十八贯五百文
　　防二千七百六十四匹计钱一万九千五百二
　　十贯文
　　正税五百八匹每匹七贯文计钱三千五百
　　五十六贯文
　　和买二千四百五十六匹每匹六贯五百文
　　计钱一万五千九百六十四贯文
　　绵一万二千一百二两每两四百文计钱四千
　　八百四十贯八百文
　　折麦
　　绢四十四匹一丈四尺二寸五分
　　防二十九匹一尺三寸五分
　　绵一千一百七十四两八分七厘五毫
　　三项通科麦五百一十六硕六防一升一合一
　　勺二杪
　　正四百六十九硕六防四升六合五勺义仓四十六硕九防六升四合六勺五杪
　　实本色
　　绢九千一百三十八匹二丈一尺三寸八分防一千二百四十匹三尺三寸五分
　　绵一万九千二百九两七分二厘五毫
　　秋税
　　苗米一万六千二百五硕四斗二升四合
　　折变
　　糯米一千七百四十四硕三斗七升五合折苗米
　　一千七百七十四硕四十五升
　　实本色一万四千四百六十一硕四升九合
　　酒【以宝庆三年为准】
　　省
　　本柄钱四千七百八十九贯一十九文
　　糯米七百五十一硕四升每硕价钱三贯九百九十文计二千九百九十六贯六百五十文
　　麯麦一百七十七硕一防每硕价钱三贯六百文
　　计六百三十七贯五百六十文
　　夫食物料钱一千一百五十四贯八百九文造麯五十一贯七十五文
　　造生煑酒五百五十一贯三百五十一文
　　袋防九匹三丈每匹四贯文计三十八贯四百九
　　十九文
　　箍缸打灶一百三十二贯三百一文
　　官吏巡脚夫食糜费轻空渗漏三百八十一贯五
　　百八十三文
　　收息钱六千三十七贯一百五十三文
　　诸司七千七百二十五贯九百四十五文
　　经总制司三千六百五贯七百七十八文籴本司三千三百五十九贯九百三十五文移用司七百六十贯二百三十二文
　　本府亏本柄钱一千六百八十八贯七百九十二
　　文填纳诸司
　　糟钱一百六十五贯八百四十六文
　　诸司六十九贯八十四文
　　经总制司四十九贯八百三十四文
　　移用司一十九贯二百五十文
　　本府九十六贯七百六十二文
　　人户买扑酒坊二十五所
　　公塘坊　　唐防坊　　溪口坊
　　泉口坊　　﨑山坊　　浦口坊
　　钱堰坊　　碛□坊　　东宿坊
　　江口坊　　桐照坊　　南渡坊
　　鲒埼坊　　连山坊　　降阻坊
　　七山坊　　傅霸坊　　白杜坊
　　下霍坊　　北渡坊　　吴山坊
　　松林坊　　唐头坊　　择村坊
　　官江坊
　　净息钱二千三百二十七贯六百四十七文常平司一千五百九十八贯一百六十七文本府七百二十九贯四百八十文
　　商税【以宝庆元年为准】
　　嵗额钱一千八百贯文【旧有杨梅税嵗收钱七十四贯二百八文嘉定十七年守赵师
　　嵒以务并縁为村民之害特与除免】
　　诸司九百二十七贯六百八十四文
　　经总制司四百二十九贯二百二十六文
　　籴本司四百九十八贯四百五十八文
　　本府八百七十二贯三百一十六文于内除豁诸司头子钱四十六贯一百九十一文实收八百二十六贯一百二十五文
　　公塘白杜二税场庆元四年守郑兴裔奏罢【详见郡志】
　　杂赋
　　免役钱两料共一万五千五百九十六贯六百九十二文【实到一万三千九百七十六贯四百七十八文补支发一千六百二十贯二百一十四文】
　　县吏支六千七百一十八贯四十四文
　　本府一千六百五十九贯六百八文【解减省人吏钱在京官员雇
　　钱及支府吏钱并在内】
　　经总制司六千四百六十四贯四百二十四文官户不减半六百二贯六百一十六文【常平司】
　　提举司头子钱一百五十二贯文
　　茶租钱四百四十九贯七百三十九文【元额管七百四十九贯五百
　　五十一文除豁逃亡户絶四分钱外有今额】
　　水脚钱一千五十五贯八百八十二文
　　醋息钱七百八十贯文
　　河渡钱二百三十贯八十七文【専常平司】
　　叙兵
　　弓手
　　县尉司八十四人
　　土军
　　公塘寨额九十人今六十八人
　　鲒埼寨五十人元系浙东都巡检寨拨
　　叙人【见郡志】
　　叙祠
　　神庙
　　天齐仁圣帝殿县东北四里虚白观后
　　诚惠庙县东北三百步庙之上有山曰日岭岭有怪石髙七八丈宛如妇人之状十道四蕃志所谓奉化新妇岩者是已自唐以来始植庙宇曰贞固夫人之庙按古庙碑云庙虽不在祀典葢古老相承之久民率服众矣凡有祷请如影响焉皇朝景祐中县令于房废以增学区学徙邑人复请建祠宇元丰五年县令盛穆仲尝记其祷请之验于碑隂宣和四年赐今额绍兴二十一年诏赐号昭徳夫人诰词云朕阅舆图之籍知日岭之山有石肖人而能锡人之福水旱盗贼之祷应如响荅心甚异焉岂烈妇贞女一念坚固先天地而常存形寓于石使人观感而化者可百世祀乎维神闻于有唐赐庙号于我国家朕今涣明恩宠以徽称从民欲也其侈神休荅斯民所以告朕之意【日岭山脊上有古庙县西一里有昭徳夫人庙东五里新妇湖之西有湖头新妇庙金溪乡圣山之南有圣姑庙又有所谓桥头圣姑庙皆别庙也俗谓昭徳夫人与圣姑新妇姊妹三人血食一方葢俚语尔】
　　显佑庙县南鲒埼镇神仇氏创始于唐祷之辄应绍兴末隂相校尉王刚乗舰败金于采石嘉定初民虑艰食神招商人米舟踵至人甚异之始谢散骑捐地立祠死配食焉久而圯裔孙彦琼廷俊裒众力复新之三年计台列其灵乃赐庙额参政楼公钥记其事十七年十二月告封灵惠侯词云鲒埼有亭志自汉世民业生聚独盛于今尔神庙食此方众所依怙曩縁捍患已锡嘉名兹复览于奏封俾肇开于侯爵尚歆茂典益着灵休
　　佽飞庙县北市门下一里即府佽飞之别庙也【详见郡志】
　　宫观
　　虚白观县东北四里唐昭宗时赐额观有三清像制度精巧老君像袖中有一蛇长数尺洁白如雪隠现不常
　　寺院
　　禅院二十三
　　雪窦山资圣寺县西北五十里旧名瀑布寺唐光啓中置大中末为贼裘甫所毁咸通八年重建改为瀑布观音禅院皇朝咸平三年赐今额常住田一千七百八十七亩山七千三百亩雪窦山属祀典南有隠潭东有石苍潭前有含珠林千丈岩瀑布上下有亭三曰飞雪曰妙峯曰潄玉丹碧照烂飞檐鳞鳞蔚在青嶂间晨霞暮霭遮露万状尤为胜槩至道年中有僧守能云游寺中出淳化四年太宗皇帝所赐石刻御书二部四十有一卷在本寺蔵院奉蔵具数列于左真书秘蔵诠二十卷　逍遥咏十一卷
　　怀感诗四卷　　　幽隠诗四卷
　　回向文诗一卷　　　佛赋一首
　　大中岳林寺县东北五里旧名崇福院梁大同二年置在大溪西唐相李绅为书院额废于会昌中大中三年闲旷禅师复建于溪东皇朝大中祥符八年赐今额常住田一千三百八十二亩山九十一亩寺乃布袋和尚化现之处唐末有僧形裁腲脮蹙额膰腹常以杖荷布囊随处偃卧时号长汀子布袋师毎卧雪中体不霑濡或示人以祸福随语即应天将雨则着湿草屦涂中骤行或亢阳则曵髙齿木履植膝而卧于桥上梁贞明二年于寺之东廊端坐磐石説偈曰弥勒真弥勒分身千百亿时时示时人时人自不识偈毕即示寂葬寺之西南二里其塔亭曰弥勒庵后有人于它州见和尚提只舄而行者及发棺视之惟只舄存焉水旱祈祷灵应如响元符元年赐号定应大师三年有见祥光于弥勒庵侧者掘土得所遗锡杖净瓶邑人建阁藏之并所书偈坐石至今犹存崇宁三年赐阁名崈宁遇天宁节度僧一人先是皇祐中仁宗皇帝召寺僧文岳禅师入禁中累赐御制诗偈并御札今蔵崇宁阁其数列于左
　　飞白书佛法二字赐文岳禅师
　　飞白书佛字赐文岳禅师
　　御注文岳禅师墨书环像颂一首
　　御注文岳禅师所进颂一首
　　御注文岳禅师回旧居院颂一首
　　胎蔵教念诵仪三防印本
　　安岩山华严院县南五十里旧名四明院汉干祐三年置皇朝天圣中居照禅师迁入山数里庆厯三年改今额胜槩颇多人号小雪窦常住田三百二十九亩山一千一百二十亩
　　清凉院县东九十里朱梁龙平二年茅将军舍宅为之吴越王钱氏给额曰归顺皇朝治平中赐今额常住田一百六十亩山九百六十二亩距院五里有茅岭以茅君所居故名其下民犹有以茅佾为一户籍者院之殿宇所覆皆古瓦上有已已茅号四字茅君祠在院东庑水旱疾疫祷无不验绍兴已巳勅塟王参政于其山人谓已已之应
　　灵隠院县西七十里唐天祐二年改今额常住田一百六十一亩山三千一百四十六亩
　　解空院县东八十里唐长兴元年置名泰靖皇朝治平二年改今额常住田二百二十八亩山三百九十亩
　　妙峯山护国院县西十五里唐中和元年有神人现遂置寺以天王名之皇朝治平二年改今额常住田一百四十三亩山九十五亩
　　圆觉院县西南八十里唐咸通九年置名西峯皇朝治平二年改今额常住田一百七十一亩山七百五十三亩
　　九峯山灵鹫院县东六十里旧名明霸院皇朝开宝八年置在山外庆厯中僧象先迁入山五里对九峯建立而增广之治平二年改今额常住田二百三十亩山六千七百六十七亩
　　栖真院县东七十里晋天福八年置名栖凤皇朝治平二年改今额常住田二百七十亩山三百九十四亩
　　兴化院县东七十里唐长兴元年置名墅市皇朝治平二年改今额常住田一百二亩山一百三十亩
　　清福院县东七十里晋天福八年置名太清皇朝治平二年改今额常住田一百一十亩山二百三十亩
　　离相院县东九十里唐干符二年置名福庆皇朝治平二年改今额常住田一百一十亩山二百五十亩
　　资福院县西三十里唐咸通八年置名法会皇朝大中祥符八年改今额常住田九十三亩山四百一十九畆
　　上雪窦山奉慈院县西六十里唐咸通八年置名奉国皇朝治平二年改今额常住田三百四十畆山五百三十二亩
　　资国院县西南五里旧名防国院唐元和十四年置皇朝治平二年改今额有人迹印石上指文皆具世为佛迹常住田一百一十七亩山九百三十亩
　　安隠院县西一百里唐咸通十一年置名圣寿皇朝治平二年改今额常住田二百二十一亩山八千九百亩
　　净慈院县西六十里唐干符六年置名仁王皇朝治平二年改今额常住田二百九亩山一百七十八畆
　　法喜院县西五十里唐咸通九年置名永泰皇朝治平二年改今额常住田七十五亩山二百八十九亩
　　证道院县西七十里唐光啓二年置名灵桥皇朝治平二年赐今额常住田七十亩山四千二百八十亩寺西登山半里有龙湫为乡民雩祷之所南百步有岩穴深不可测习习风生寒气袭人曰风谷谷下泉流寒甚于冰曰冰鉴路转萦回巉岩虎踞前有方丈之地足可憩息曰振衣岩又数步列嶂前横晚霞舒锦如对画屏曰宜晚摄裳而升渐入平夷多景所聚有堂曰蕴秀端宪沈公焕摭少陵剡溪蕴秀异之句名之又筑清心亭于冰鉴之左临渊叠矶垂钓牓曰桐庐古意渭水遗风云
　　无为院县东一百里唐天祐三年置名松奥皇朝治平二年改今额常住田一百六亩山一百三十六亩
　　显亲崇福院县西三十里唐光啓三年置名上山皇朝治平二年改名常乐其后魏丞相请为香火院改今名常住田一百亩山一百三十亩
　　移孝忠报院县西北三十五里王参政功徳院皇朝绍兴十八年赐今额常住田三十六亩山无
　　教院二十三
　　慈氏院县南三里唐天祐二年置名宝化皇朝治平二年改今额常住田一百五十四亩山五十亩【寺有杜鹃花蟠如凤形樊主簿诗云山僧取巧结真丛九苞占尽千葩红倚阑精采欲飞动百鸟不敢啼春风】
　　瑞相院县东南二十里唐大中四年置名云峯皇朝治平二年改今额常住田一百二十亩山四百一十五亩
　　演教院县西十里后唐清泰二年置名鹿苑皇朝治平二年改今额常住田九十五亩山二百七十五亩
　　禅悦院县北二十里旧名保安皇朝开宝二年置治平二年改今额常住田九十五亩山无
　　宝林院县西北三十里唐干寜二年置名栖林皇朝治平二年改今额常住田一百一十七亩山无
　　永固院县西南五十里唐光啓二年置名三石皇朝天圣十年改今额常住田一百二十亩山一千一百亩
　　金地院县西南三十里唐大中元年置名福庆皇朝治平二年改今额常住田六十亩山无
　　福圣院县东二十里唐大中四年置名龙光皇朝治平二年改今额常住田五十七亩山无
　　登岱院县西三十里唐咸通五年置皇朝治平二年赐今额常住田二百亩山七百亩
　　普明院县南十五里唐大中元年置名观音皇朝治平二年改今额常住田四十六亩山无
　　明化院县东十里旧名建城唐宝厯二年置光化中改名建宁梁开成中改名善因皇朝大中祥符元年改今额常住田六十三亩山无
　　清莲院县西南五十里后唐清泰二年建号灵峯皇朝治平二年赐今额本甲乙住持久而圯皇子魏王申请为十方祝圣道场以传天台宗教由是内外栋宇革故一新惟留旧殿古佛右偏有轮藏及诸天像极精巧常住田四十六亩山一百九十六亩
　　福海院县东五十里唐咸通九年置名兴福皇朝治平二年改今额常住田二十六亩山无
　　上乗院县西南五十里唐咸通九年置名干符皇朝治平二年改今额常住田六十六亩山无
　　法昌院县北二十五里旧名石芝皇朝开宝元年置治平二年改今额常住田一百一亩山无
　　净明院县北二十里唐龙纪元年置名唐湾皇朝大中祥符元年改今额常住田三十三亩山无
　　宣密院县东九十里晋开运二年置名桐照皇朝治平二年改今额常住田四十五亩山无
　　鄞城山广福院县东五十里唐景福元年置后唐清泰初吴越钱氏给额曰鄞城皇朝治平元年改寿圣绍兴三十二年改今额常住田九十三亩山五十亩
　　惠日院县西二十里晋天福五年置名慈林皇朝治平二年改今额常住田二十六亩山二百五十亩
　　法海院县东南十里晋天福元年置名龙潭皇朝治平二年改今额常住田四十三亩山二百五十亩院下有潭广数亩父老相传有白龙宅其渊遇旱暵祈祷多应
　　常浦院常住田一十五亩山无
　　普慧院常住田五十亩山无
　　安住院常住田五十八亩山四百亩
　　十方律院四
　　大云院县东三十里唐咸通二年置名石佛皇朝治平二年改今额常住田三十六亩山一百六十亩
　　垂鸿院县北二十里梁大同元年置名宴坐皇朝大中祥符元年改今额常住田一百二十三亩山无
　　瑞峯院县东南十里唐咸通五年置名吴峯皇朝治平二年改今额常住田九十五亩山三百五十亩
　　仁济院常住田一百三十亩山无
　　甲乙律院二十二
　　广福院县南五十里晋开运三年置名云葢庵皇朝熙宁中赐额寿圣绍兴三十二年改今额常住田一百四十亩山一千三百五十亩
　　悟空院县南四十里唐大中七年置名安海皇朝治平二年改今额常住田一百四十二亩山无
　　广化院县西北三里唐大中二年置名正化皇朝治平元年改今额常住田三十三亩山四百三十三亩
　　慈光院县西北二十里旧名龙池唐文徳二年置皇朝治平二年改今额常住田六十四亩山二百六十亩
　　兴圣院县东二十五里唐咸通十年置常住田八十六亩山七十九亩
　　崇胜院县南五十里唐天成三年置名固海皇朝治平二年改今额常住田二十六亩山一百亩
　　尊胜院县南四十里唐光啓元年置名延恩皇朝治平二年改今额常住田一百亩山五百三十六亩
　　禅寂院县南四十里周广顺二年置名登山皇朝治平二年改今额常住田一百一十亩山五百三十二亩
　　广法院县西南七十里旧名灵皇朝太平兴国七年置治平二年改今额常住田九十七亩山三百四十六亩
　　大智院县西七十里唐咸通十一年置皇朝大中祥符二年赐今额常住田一百七十五亩山四百四十三亩
　　定明院县西南六十里唐大中二年置名镇国皇朝治平二年改今额常住田七十九亩山六百亩
　　龙华院县西八十里唐咸通六年置名凝光皇朝治平二年改今额常住田一百二十二亩山六百七十亩
　　慈觉院县北二十里晋天福五年置名兴福皇朝治平二年改今额常住田一百五十一亩山一百四十亩
　　净业院县北二十五里梁贞明二年置名塔岩皇朝治平二年改今额常住田八十亩山一百二亩
　　净隠院县东北一十里晋天福五年置名名山皇朝治平二年改今额常住田二十七亩山七十九亩
　　惠照院县西北二十里唐咸通十年置名铜山皇朝治平元年改今额常住田三十五亩山无
　　护教院县西北二十里唐干符二年置名湖山皇朝治平二年改今额常住田二百一十二亩山一百九十九亩
　　广教院县东二十里唐咸通十年置名灵迹皇朝治平二年改今额常住田一百一亩山四百六十三亩
　　告城院县东半里旧名光教院皇朝开宝七年置大中祥符三年改今额常住田一百七十亩山无
　　净名院县东北十里梁干化二年置名安宁皇朝治平三年改今额常住田一百亩山无
　　广济院县北二十五里皇朝建隆二年僧师悟造广济桥于大江之侧而院与桥同置大中祥符元年赐今额常住田六十三亩山无
　　净惠院县东北四里周显徳四年置皇朝天圣三年赐今额世孙拾遗郃之故宅也常住田一百五十三亩山无
　　报国院县南二十里晋天福二年置皇朝治平二年赐今额
　　尼院一
　　普惠院县东北四里半旧名永平唐咸通十年置十三年赐今额
　　叙遗
　　纪异
　　梨洲县西一百里即四明山之西峯按四明山记云晋时溪边沙上忽生棃实时孙兴公及兄承公同游至涧侧得梨数枚左右环视莫见其迹意以为僊物也故号梨洲其上山麓有胡桃夭蓼按十道四蕃志即刘纲与夫人升僊处
　　金钟墩县东一十里大溪之间其墩絶小树木颇茂虽山泉奔突而墩无所损或昔钱氏载大金钟过此沈焉涨沙成墩金钟今在墩之下厯数百载不为水所荡
　　降渚【降下之降】昔有星霣于海濵化为石其形圆而光洁转徙不常故名其地曰降渚今俗呼为降【平声呼之】阻非也
　　天县西南六十里其山来自镇亭峭壁四合溪流贯其中中有盘石石上隠起字画如篆刻为溪流所渰旱涸时熟视之若成四句而不可辨识为何等语俗以为天篆
　　俗志云昔董氏有女未筓刺绣南牕下二燕巢其上其女日予之饭编竹以防其巢女无机心燕无猜意朝往暮返至于哺育其子成羽翼而去明年复来其女爱字之如初凡厯三嵗而燕去女死又明年二燕复来飞绕户牖间悲鸣上下经二日不已女之父母告之曰汝非寻女子邪女已死冢在屋之侧俄而二燕去越三日不归翁媪往视女墓则二燕伏死于冢上邑人异之故名其乡曰禽孝
　　存古
　　奉国军节度使钱亿墓在县西北三里









　　宝庆四明志卷十五
<史部,地理类,都会郡县之属,宝庆四明志>
　　钦定四库全书
　　寳庆四明志卷十六
　　宋　罗濬　撰
　　慈溪县志第一
　　叙县
　　防革论
　　慈溪县秦汉以来地属句章【古句章城在今县南十五里地名城山】隋开皇九年并余姚鄞鄮三县入句章唐武徳四年析句章置姚州鄞州八年废鄞州为鄮县则慈溪实鄮封内地也开元二十六年析鄮县置慈溪溪因邑人董黯孝养其母而得名【详见叙水门】又因以名县按唐崔殷撰董孝子庙记云黯后汉人孝行着于乡邑和帝召拜郎中不起厥后世为名族故以董孝名乡慈溪名县贞元中为上县二十一乡皇朝并为五乡九域志亦为上县
　　境土
　　东西一百里南北九十里
　　东至定海县界六十里以梅林泾及双桥鸬鷀浦为界西至绍兴府余姚县界八十里以桐下湖从浦至大江为界
　　南至鄞县界三十里以钟乳山及潘屿岭孤儿岗为界北至秀州海盐县界六十里以大海岸中桑屿并黄牛山为界
　　东南到鄞县界一十五里以西渡江心为界界首至本府三十五里
　　东北到定海县界六十里以鴈门岭为界
　　西南到绍兴府余姚县界一百里以杨溪村及髙嵓并石门山为界
　　西北到绍兴府余姚县界八十里以上林乡为界
　　风俗
　　邑有董孝之遗风人知孝爱乐循理旧矣皇朝以来杨公适杜公醇又以行义为之师表自是文物益盛王荆公安石有云慈溪小邑无珍产滛货以来四方防贩之民田桑之美有以自足无水旱之忧也无防贩之民故其俗一而不杂有以自足故其人畏刑而易治所见之士亦多美茂易成也
　　县令
　　题名始于太平兴国在唐得七人以冠其首
　　房琯【唐开元中监察御史贬睦州司户防军慈谿县始置迁为令上徳化兴长利流民来归狡吏引去以治最显事见唐书本传及会要并旧志所载民立庙祀之至今县桥名骢马以公故也】
　　周颂
　　阎信美
　　张涛
　　周曜
　　宋革
　　栁寛【以上皆唐时令见香山智度寺常寂大师行状碑】
　　李昭文【皇朝太平兴国八年】
　　张颖【端拱元年为令亷洁自持邑人号为张清清太宗皇帝赐诏奬喻云令长之任得以施异政而亲吾民也尔膺兹选择绰着强明勤以奉公亷而守道达于聴览深所叹嘉愈宜励精当俟明陟民立庙祀之县有清清阁以公之徳名也】
　　聂惟宁【淳化二年】
　　刘昭裔【至道元年】
　　张若讷【咸平元年】
　　段守忠【咸平四年】
　　张守璿【景徳元年】
　　厐遵古【景徳三年】
　　甯直【大中祥符二年】
　　张汝珪【大中祥符四年】
　　耿防【大中祥符七年】
　　姜成范【天禧元年】
　　胡孝恭【天禧四年】
　　王淑【天圣元年】
　　林济【天圣四年】
　　牟经【天圣六年】
　　孙知古【天圣九年】
　　虞肃【景祐二年】
　　王利用【景祐四年】
　　李永【康定元年】
　　王永昌【庆厯三年】
　　林肇【庆厯五年】
　　韩鉴【皇祐三年】
　　张直言【至和元年】
　　防烈【嘉祐二年】
　　陈章【嘉祐五年】
　　林汴【嘉祐八年】
　　于存【熙宁元年】
　　汪汲【熙宁四年】
　　李世卿【熙宁六年】
　　李友闻【熙宁七年】
　　盛次仲【元丰初为令雅冇文名究心民瘼持身公介不畏强御戢吏爱民政多恵利后为内相】沈諲【元丰四年】
　　崔熙【元丰八年】
　　余廙【元祐二年】
　　张伋【元祐五年】
　　吴最【绍圣元年】
　　陈衡【绍圣四年】
　　石沔【元符三年】
　　王师中【建中靖国元年】
　　黄杞【从事郎崇寜元年】
　　唐昌期【通仕郎大观元年】
　　方巨川【文林郎政和二年】
　　孙寘【文林郎政和八年】
　　许之才【儒林郎政和八年】
　　黄涛【从事郎宣和二年】
　　陈云【朝奉郎宣和四年】
　　沈时升【霅川人宣和末为令诚心抚字爱民如子俗咸化之无敢梗政既去父老请于官建立祠宇于县治号沈公堂公即丞相该之父也】
　　林叔豹【字懿文永嘉人少入太学有声建炎初以宣教郎为令律身防勤莅事明敏髙宗皇帝大驾南巡过邑禁卫甚众小县未易供亿宰执素稔其名戒卫士以下毋得苛扰邑人防闻敌兵之至惊惶逃避有武防贪悍之夫一二人为民所讼公捕而斩之于是逺近知畏絶剽掠之患敌人破明州伪立蒋安义为守敌退叔豹以郷兵入城杖死安义一郡遂宁髙宗驻跸临安召为监察御史】
　　周方祗【从事郎建炎四年】
　　向季仲【右文林郎绍兴三年】
　　林公定【右从政郎绍兴六年】
　　赵不匮【左承直郎绍兴九年】
　　毕瑛【右从政郎绍兴十二年】
　　张光【右承直郎绍兴十四年】
　　陈良翰【字邦彦赤城人绍兴十七年以左从事郎为令经术饰吏事天资髙明操尚介特恢崇风化作成人材吏畏民爱诸司交荐召除监察御史后为谏议大夫给事中太子詹事】
　　李彭年【左从政郎绍兴二十一年】
　　张敦实【左从事郎绍兴二十四年】
　　姚应辰【右文林郎绍兴二十七年】
　　钟确【右文林郎绍兴三十年】
　　钱万中【左文林郎绍兴三十二年】
　　蒋蒧【右文林郎乾道元年】
　　吴翼夫【右文林郎乾道四年】
　　陈夀彭【右承直郎乾道六年】
　　求承祖【文林郎乾道九年四月十七日到任淳熙三年二月二十一日成资磨勘】
　　郑昌言【从政郎淳熙三年七月初八日到任六年八月二十五日满】
　　莫洸【通直郎赐绯鱼袋淳熙六年八月二十五日到任八年正月八日以知台州仙居县唐仲温避亲两易离任】
　　唐仲温【奉议郎淳熙八年正月初八日避亲两易九年八月二十二日满替】
　　徐衮【从政郎淳熙九年八月二十二日到任十一年四月二十六日本州奏荐两易】
　　蒋鹗【从事郎淳熙十一年四月二十六日以奏荐两易十二年四月十七日满】
　　葛郢【奉议郎赐绯鱼袋淳熙十二年四月十七日到任十六年二月二十九日满】
　　唐仲展【从政郎淳熙十六年到任金华人政得寛猛之宜遇事详明穷究民隠催科不扰财赋自办虽有狱未尝妄禁一人黠吏畏之不敢舞法绍熙三年四月初五日满替】
　　栁恂【从事郎绍熙三年四月初五日到任庆元元年四月十三日满替】
　　朱堂【文林郎庆元元年四月十三日到任三年二月丁母忧】
　　栁说【从事郎庆元三年五月一日到任六年六月九日满替】
　　石次翁【承直郎庆元六年六月九日到任嘉防三年十月十七日满替】
　　赵希观【儒林郎嘉防三年十月十七日到任嘉定二年十二月初八日满替】
　　张义和【文林郎开禧二年十二月初八日到任嘉定二年十二月二十七日满替】
　　温肤公【文林郎嘉定二年十二月二十七日到任六年二月二十四日满替】
　　俞昌言【廸功郎嘉定六年二月二十四日到任九年三月初二日离任】
　　边烈【文林郎嘉定九年四月初四日到任十一年四月二十七日离任】
　　赵崇遂【从政郎嘉定十一年五月二十日到任十五年正月二十八日离任】
　　虞诜【儒林郎嘉定十五年六月十六日到任寳庆元年七月二十七日满替】
　　周符【儒林郎寳庆元年七月二十八日到任绍定元年十月二十七日满替】
　　毕諌【儒林郎绍定元年十月二十八日到任有防改令为京官阙绍定二年六月十八日离任】留晞祖【宣教郎以制帅胡尚书具申朝廷改令为京官阙绍定二年十一月十三日到任五年十二月满替】
　　叶汝明【奉议郎绍定五年十二月初四日到任至端平二年五月初三日不禄】
　　张约之【承议郎端平二年九月初十日到任嘉熙二年九月初九日满十月内除监货务】王致逺【奉议郎嘉熙三年十月二十八日到任嘉熙四年十二月二十九日离任】
　　吴溥【宣教郎淳祐元年正月二十八日到任至淳祐二年二月初二日离任】
　　曹邰【宣教郎淳祐二年四月二十三日到任至淳祐五年五月初一日满替】
　　季镛【通直郎淳祐五年五月初一日到任至淳祐七年十一月十七日丁母艰】
　　卫枅【承议郎淳祐八年四月初八日到任至淳祐十年二月初三日离任】
　　陈灼【宣教郎淳祐十年二月二十六日到任至淳祐十一年四月初五日离任】
　　陈桂【朝奉郎淳祐十二年二月初三日到任在任以恩赏磨勘转朝请郎寳祐三年三月三日满替】
　　社稷
　　坛在县西南一百步皇朝建炎二年令林叔豹始建斋宫久而圯绍兴二十一年令陈良翰重建嘉定八年令俞昌言重修
　　城隍
　　庙在县西四十步
　　县学
　　学旧在县西四十步皇朝雍熙元年令李昭文建先圣殿居其中端拱元年令张颖记庆厯八年令林肇徙建于县治之东南一里鄞县宰王公安石记之贻书招邑之宿学杜醇为诸生师建炎四年金人至学燬绍兴十二年令毕瑛草创殿宇斋舎久而弗支淳熙四年节度推官宋南强摄邑以劝里士陈公达首倡义大成殿轮奂一新斋舎门庑庖湢次第成于后政之手而率先之者宋也八年令唐仲温始落其成讲堂旧曰尊道至是改曰成徳堂之后有直舎曰横经四斋曰本仁曰明义曰约礼曰崇智庆元元年令朱堂于泮池外建墙门六扉左日右月开禧二年漕檄尉施子升重修尚书楼公钥记淳祐二年郡守秘撰陈公垲发钱米下县委令曹邰为慈湖杨先生简剏祠堂于成徳堂之右祠成令以告于郡于是朝奉郎主管建康府崇禧观天台郑霖作记先生之侄愉书丹邑人朝奉大夫直寳章阁桂万荣书盖
　　祭器一百九十六件
　　祭服三副
　　钱粮
　　田三百九十二亩一角二十二步
　　地二十八亩二角四步
　　山六亩二角六步
　　嵗收
　　米一百八十二硕九防二升五合
　　谷一百一十三硕九防
　　租钱四十七贯三十文
　　赁钱日收一百一十二文
　　城郭
　　县城周回五百六十丈
　　坊巷
　　兴贤坊【旧曰崇儒在县学西令赵希观更立】状元坊【为武举魁胡应时立】
　　烝贤坊　　　　　　　崇孝坊【县令虞説立】
　　仓库务场等
　　县仓【县西南三十步旧屋十间今存其二一贮官兵俸料米一贮义仓米】
　　诸色官钱库【县治东廊绍定元年令周符重建】
　　酒税务【县城东南二里淳化七年置】
　　鸣鹤盐场【县西北六十里熙宁六年十月置】
　　教场【县城东北中有阅武亭靖康元年尉刘崇建令于庭式记后废庆元三年令朱堂尉朱应祥重建更名众整里士严防记】
　　居养院【县东南二里元符元年建】
　　安济坊【县东南二里崇宁二年建】
　　漏泽园【县西南三里崇宁三年建】
　　公宇
　　县门【上为勅书楼宣和初令黄涛建寳庆三年圯于风令周符新之楼凡五间守胡榘为扁县名于外门内拾级而上】
　　中门【雍熙元年令李昭文重建寳庆三年周符新之门旁冇两翼门内列两庑】
　　县听【李昭文重建绍定元年周符于聴后创小楼】
　　县堂【正聴之东元祐初令崔熙建】
　　明恕堂【东庑之东李昭文建绍兴六年令林定重修扁制锦庆元初令朱堂重建】
　　县狱【西庑之西旧苦隘陋绍定元年令周符辟而新之】
　　清清阁【直正聴后小楼之后淳化中建以县令张颖凊徳得名里士徐璋记嘉定十年奉化丞沈璞摄邑重修湖州校官王休记之绍定元年令周符重修】
　　环碧亭【清清阁之后出县城之北临池乾道间令陈夀彭建后废庆元五年令栁説重建绍兴府理掾王休记之又废绍定元年令周符重建】
　　拥青轩【县堂之后隆兴元年令钱万中名之】
　　揽秀亭【拥青轩之后绍定元年令周符重建凡县治内所修建张虙记】
　　丽泽亭【县治之前创自县初桥上筑亭上有楼隂阳家以为县无按山此楼即前按也建炎兵燬绍兴三十一年令钟确重建寳庆三年圯于风令周符重建】
　　防亭【大寳山之麓创自熙宁以前泉清甘宜茶名寳泉亭后圯绍兴十七年令陈良翰重建改今名罗昭叔记今废】
　　濯缨亭【县治东南今废】
　　迎麾亭【县治西南二里】
　　承流亭【县治东南二里迎麾承流二亭皆创自县初监司郡守经歴送迎】
　　官僚
　　丞【邑旧有丞崇宁五年省罢绍定二年正月置尚书省劄子焕章阁学士通议大夫知庆元军府事兼沿海制置使胡榘状窃见本府慈谿县繇唐正元以来标为上县皇朝太平兴国中置令距今三百余年自南渡以来衣冠日盛戸口日繁今主客二万余户计一十五万六千三百余口为田四十六万九千一百余亩夏秋二税官物繁多实为壮县然本县今只部注令一员又无丞佐可以禆賛连季簿尉非才邑政未免多阙财赋多冇失陷本府不容坐眎伏覩嘉定吏部条法诸县及万戸注丞一员今慈谿县户口繁多逾二万户所宜置县丞一员以共理民事证得定海县主客才一万九千余戸计五万五千余口为田三十五万余亩夏秋二税视慈谿县反少而令丞并置一邑之事得佐官以协理今慈谿置丞不为冗员惟是剏置一官则有一官之费若令一邑遽尔増费则恐事力不支本府契勘三酒务监官旧各系双员昨来权府程提刑覃申请省罢都酒务比较务官各一员就奉化县鲒埼镇置镇官巡检二员而赡军务尚存双员今三务既合为一若各官一员自可轮流管干欲乞朝廷特赐敷奏许从所乞省罢赡军务监官一员于慈谿县置县丞一员特许本府选辟一次日后作吏部使阙但慈谿县既置丞则县令合行改作京官员阙庶几事权増重百里有赖并乞降指挥吏部施行其慈谿县令并赡军酒务见任人且令终满差下人令赴部别行注授伏乞明降指挥下本府施行申闻事正月九日奉圣防令吏部将庆元府慈谿县添置县丞一员就令本府选辟一次仍令赡军务监官一员省罢其见任人许令终满已差下人赴部别行注授余依】
　　主簿【聴事县城东南本丞防崇寕五年省丞遂为簿防久而圯淳熙八年张博文重建勤畏堂王中行建临香亭绍兴二十四年李丙建后政改扁不一嘉定十年天台刘炔奉其兄阆风逸民倓偕至改曰聴雨慈川遗民刘叔温记簿防有水利记四县尉成立尚书汪大猷著作郎倪思湖州校官王休所撰也】
　　尉【聴事县城东南雍熙元年建东为頥堂尉毕仲荀记园有三友亭后改雨香今名华緑又有无我亭永嘉翁忱建有记今改劲节】
　　监酒税【聴事县东南一里皇朝庆厯八年建今废】
　　监鸣鹤盐场【县西北六十里邉海之处皇朝熙寜六年十月建兼巡检主管烟火公事巡捉私茶盐矾香等寳庆二年有防选辟文资】
　　鸣鹤寨廵检【皇朝政和七年置于金僊院驻劄】
　　驿铺
　　鳬矶驿【县南一里唐开元中令房琯建以川多鳬雁故名皇朝元丰中令崔熙重建左太中大夫周锷记建炎兵燬绍兴十七年令陈良翰重建】
　　丈亭舘【县西四十五里夏侯曽先地志云丈亭是老尉廨宇筑方丈室故曰丈亭老尉乃古之军令尉今舘北冇老尉浦是其迹矣吴越钱氏改为上亭后废庆元五年尉闗重建斥而大之嘉定间令邉烈又辟地筑小舘于亭北亭前建小轩三间古冇留题词云潮生浦口云潮落沙头树潮本无心落又生人自来还去今古短长亭送往迎来处老尽东西南北人亭下潮如故又慈川逸民词云南山明北山明中有长亭号丈亭沙邉供送迎东江清西江清海上潮来两岸平行人分棹行又僧义铦诗云青山歴歴映江流半是明州半越州亭下寒潮亭上客不知来往几时休】
　　西门铺【县治西西至甲山铺二十五里东至西渡铺一十五里】
　　西渡铺【界首东至鄞县景安铺十五里又至本府二十里】
　　甲山铺【金川乡西至渔溪二十五里】
　　渔溪铺【渔溪坊前西至绍兴府桐下铺二十五里】
　　叙山
　　四明山自越地跨县境以至于鄞详见郡志
　　塔山县东南三里隂阳家谓县之青龙山
　　大寳山县西南二里隂阳家谓县之白虎山山南有泉极清甘名大宝泉
　　句余山县西南二十五里句章余姚在此山之东西盖因山以名县也山海经云此山多金锡少草木
　　戍溪山县西南三十五里晋孙恩卢循据岭表作乱繇海道入冦刘牢之御之屯兵于此故其山以戍为名也
　　东澄山县西南三十五里
　　五马山县西南六十里
　　三女山县西南六十里耆老相传云昔有三女浴于江次忽为霆撃化为三峰亭亭相望因以名之
　　大隠山县南三十里夏侯曾先地志云大隠山口南入天台北峰为四明东足乃谢康乐炼药之所也晋虞喜三召不就遁迹此山因以为名
　　三过山县南十五里山势孤峻下临江濵潮水萦回舟人理棹尝倦于经过虽一过犹三过焉故以为名也
　　鼈子山县南五里山形似鼈
　　抱子山县东南十里山势宛转盘泊如龙虵抱子之状横山县东南十里
　　骠骑山县东三十里防稽典録云汉世祖时张意为骠骑将军其子齐芳歴中书郎尝隠于此故以为名俗呼为马鞍山乃州之后坐山也
　　阚峰县东北二里吴太子太傅阚泽居其下取其姓以名之
　　香山旧名大蓬山又名达蓬山县东北三十五里山峰有岩髙四五丈状如削成有石穴深三丈其岩有三佛迹或云上多香草故以为名又云秦始皇至此欲自此入蓬山故号达蓬【山下冇智度寺石湖范居士尝有诗云抖擞轩裳一閧尘任教空翠滴乌巾老身已到篮舆上处处青山是故人】
　　桑防山县北六十五里
　　东向山县北六十里
　　黄牛山县北六十里
　　筭屿山县北六十里
　　若防山县北六十里
　　浪港山县北六十里
　　石塘山县北四十五里
　　向头山县西北八十里海濵亦名西龙尾东望伏龙山与龙头迩龙头以东属定海龙尾以西属余姚各有海塘塘每为潮所损二山扞潮其中涨涂渐与山相接古有海塘闸柱屹然中存今尽为渔盐之地已成畎亩者禾黍菽麦弥望昔以海邑之冲欲于此置寨屯兵防以舟楫难于出入故寝
　　鸣鹤山县西北六十里耆老相传云昔有鹤栖于此山一旦飞鸣冲天而去
　　渔溪山县西北五十里
　　五磊山县西北三十五里上有五峰磊磊相比如聚米所成人谓五磊云兴则常以为
　　朱墓山县西六十里宋台州刺史朱夔此山
　　埋马山县西六十里夏侯曾先地志云秦始皇逰海至此马毙埋之故以为名
　　防山县西五十五里旧名龙山上有云气即降雨泽邑人常以此为或云本是徴山避庙讳故改征为防
　　夜飞山县西四十五里其山生甘草仙药耆老相云此山自蜀夜飞而来蜀客见而识之因以为名
　　凤凰山县西四十五里丈亭之东其形如凤与龙山对峙
　　龟子山县西四十里山形似龟
　　城门山县西三十里宋城门校尉防稽从事陈咏此山因以为名
　　虎胛山县西三十里山形耸踞如虎胛隋大业中尝令凿山西南防迹犹存
　　凤岩山县西三十里山形似凤
　　仙鸡山县西二十五里夏侯曾先地志云上有石并石床又有铜瓶皆非人力所能举旁有石鸡俗云是扶桑鸡飞下因以为名
　　赭山县西八里土色正赤故曰赭山
　　叙水【渠堰碶闸桥梁津渡附】
　　水
　　慈谿县南三十里与大隠山接本曰大隠溪里有董黯生后汉时性笃孝母寝疾好饮此溪水毎思之恐不常得黯遂筑室溪濵板舆就养厥疾乃痊因名溪曰慈溪后乃以名县
　　江源于绍兴余姚之太平山东来至丈亭乃分为二大江由咸池歴西渡经府治之北入海小江贯县申出东郭至西渡又与大江防率随潮进退大江乘潮多风险故舟行每由小江
　　文溪县东北十五里受众山之水色清有文故以为名溪上有小市舟行通定海
　　渔溪县西四十五里旧説有清潭虚涧竹木连绕清澄彻底鳞介不能潜其形渔者利之故名
　　蓝溪县西南六十里自发源流出江际夹岸藤萝色深可染因以名之
　　普济湖县东北一里唐开元令房琯开凿之以溉民田吴太子太傅阚泽徳润居之谓之徳润湖近嵗寳谟阁学士杨简敬仲居之谓之慈湖
　　花墅湖县东南一十里古有小塘潴水唐正元十年刺史任侗劝民修筑灌溉田畴中有小墅春花明媚多于众山故名湖多鱼及莼菱并湖之人资以为利
　　姜湖县东南十里本姜氏舍田一顷以为湖民资灌溉孙湖县东南一十五里西屿乡溉田颇多或谓湖多香荪故名荪湖讹而为孙
　　杜湖县西北六十里古有湖趾唐刺史任侗重加浚筑鸣鹤一乡之田仰灌溉俗号第二重天皇朝庆元初主簿周常募众开筑湖岸修治碶闸为利尤博著作郎倪思记之
　　白洋湖在鸣鹤乡唐景龙中余姚县令张辟强修筑鸡鸣湖在金川乡昔又谓之仙鸡湖任侗修筑今废为田
　　云湖在金川乡任侗修筑今废为田
　　凤凰湖在金川乡今废
　　永明湖县西二里今废
　　大寳泉县西二里永明寺西山下水性轻清味甘色白宜烹茶大旱不涸新昌石麟之尝铭其异代郡毕仲笋篆书字画竒古为时所重
　　永昌潭旧名黄茂潭县西南四十里至道宫之上唐天寳二年明皇遣使投金龙宻以朱笔记其左肋继而降明皇目覩行龙左肋下有朱画及有大寳永昌四字谓臣寮曰此四明山所投之龙暨使回奏投潭之始即泛出黑漆木板尺余有金书大寳永昌四字遂赐宫名大寳潭名永昌【余见至道宫】潭之北五里有狮子潭祷雨必应上有石屋一所有狮子足迹并仙人药臼潭下有石台三层髙数丈乡名石台以此
　　湍水岩潭在石台乡溪上近白岩院曩因旱祷未获有老父坐水濵石上语行人曰曷不于此祈请令张义和亟祷之得小蛇以归随至其后县家祷祈多应遂建龙王祠有记
　　北雪潭县之徳门乡去县三十里
　　乌石潭县之西屿乡去县十里
　　白龙潭县东南七里花墅湖上水出山石间
　　天井潭县西北二十里以上诸潭皆祷雨灵应之所
　　渠堰碶闸
　　金墪堰　　　沈忠堰　　　前庄堰
　　茆风堰　　　风林堰　　　方盈堰
　　新堰　　　　丁堰　　　　齐拱堰
　　唐支堰　　　王沙堰　　　里溪堰
　　里溪闸　　　倪家堰　　　梅林堰
　　李家浦堰　　猪栏堰　　　清林堰
　　浦堰　　　大杜湖堰　　虞庄堰
　　詹家堰　　　胡卿堰　　　小杜湖堰
　　祝家浦堰　　塘头堰
　　李溪闸潴文溪香山之水以溉民田隳废嵗久绍熙四年通判陈耆夀邑簿胡大猷募民重建为利甚博尚书汪大猷记之
　　右徳门乡
　　彭山闸彭山堰县之西北有水出羣山间迤而东来未至县五里所抵彭山而入于江濒江有闸潴水以备旱霖潦则泄之嵗久闸废水无所蓄潮入河淤淳熙十三年主簿赵汝积劝率郷人凡田于西者亩出钱三百彻故闸址悉以石为之长十有一防广四防中濶丈有二尺扁以层版使便启闭西乡之田受利既博复修斗门比旧基有加焉通下流贯邑中因旧河而浚之广一丈五尺深七丈中广二丈六尺深如之舟楫通行邑下之田亦资灌溉
　　横山堰　　　梨木堰　　　抱子闸
　　胡家港闸　　上下南洋闸　虞氏白洋堰
　　沈家堰　　　门家堰　　　孔家堰
　　岑径堰　　　徐家堰　　　戴家堰
　　枝浦堰　　　徐洋闸　　　砖窑堰
　　马家堰　　　洪家堰　　　坛林堰
　　陈童堰　　　梁家桥堰　　茅砧碶
　　右西屿乡
　　沈婆闸　　　沈婆堰　　　麻车闸
　　石□闸　　　谢家堰　　　薛家堰
　　新河堰　　　朱童堰　　　桩浦堰
　　邵径堰　　　应堰　　　　葛塔堰
　　金家堰　　　蚬浦堰　　　东堰
　　则水新堰　　余家堰　　　廊墅堰
　　鸟山堰　　　张押直堰　　洪家堰
　　周家堰　　　杨家堰　　　牛栏堰【十五都】
　　沈家堰　　　施虎庙堰　　沈家渡堰
　　牛栏堰【十六都】　茶浦堰　　　蔡家堰
　　朴木闸　　　茭径堰　　　洪庄堰
　　下洋西堰　　戴家堰
　　右石台乡
　　西□闸　　　新界堰
　　右金川乡
　　古窑闸
　　双河塘鸣鹤乡与余姚之上林乡同一河上林之水泛溢则流入鸣鹤每年苦涝乾道九年里人曹闶捐钱二千缗倡率乡豪益以二千缗创建双河界塘六百余丈自是截防西流鸣鹤之田遂为膏腴
　　大理渠县南五里通积水灌髙乡之田
　　戴邻堰元在花墅湖
　　海塘石碶闸濵海为塘以御风潮雨水泛溢则决之于海既决复塞民费且劳皇朝嘉祐二年县令防烈尉成立率民为闸潴泄以时民得耕稼自是一乡无复水旱之患
　　右鸣鹤乡
　　桥梁
　　騘马桥【有屋三间在县南一里唐开元二十六年令房琯建琯先是为监察御史故邑人以是名之皇朝治平三年令于存修建炎燬于兵绍兴十六年令张光重建后复摧圯近嵗邑人募众修饰如旧观】
　　徳星桥【县西南一里半有屋二间南北有亭唐正元九年建以宻迩大寳山名大寳桥后改今名皇朝熙宁元年令于存修建炎燬于兵绍兴十四年令张光再建复圯绍熙元年沈氏尼重修如初】
　　无择桥【县之金川乡招义村唐孝子张无择庐父墓日建后人因以名之今呼为吴石桥声之讹也】开禧桥【旧名夹田在县东南三里接驿路往来之冲皇朝皇祐二年建绍兴八年令林定重建邑士李瑞民记久复圯开禧元年令赵希观易而大之遂即改元之号以为名】
　　鲍约桥【县之徳门村五代末有鲍侍中约居此建桥后人因以为名】
　　王子桥【县西十里金川乡云山里故老相传后汉王脩之子建遂以为名】
　　津渡
　　黄墓渡【县西南石台郷去县三十里】
　　李溪渡【县东南徳门乡去县四十里】
　　青林渡【县东南徳门乡去县三十五里】
　　任家渡【县东南西屿乡去县二十五里】
　　鹳浦渡【县南西屿乡去县一十五里】
　　赭山渡【县南西屿郷去县一十五里】
　　沈家渡【县西南石台乡去县三十五里】
　　丈亭渡【县西南金川乡去县五十里】
　　吴翁渡【县西南金川乡去县五十五里】
　　蜀山渡【县西南金川乡去县六十里】
　　东南渡【鄞县西渡续江相距十五里】
　　城山渡【县西南十五里】
　　车廏渡【县西南四十里】
　　叙产【巳具郡志】














　　寳庆四明志卷十六
　　钦定四库全书
　　寳庆四明志卷十七
　　宋　罗濬　撰
　　慈溪县志第二
　　叙赋
　　乡村
　　西屿乡县东南管里三村二
　　上牛里　　石刺里　　安仁里
　　飞鳬村　　徳星村
　　金川乡县西管里四村三
　　云山里　　太平里　　大川里
　　求贤里
　　太平村　　招义村　　千金村
　　石台乡县南管里二村二
　　望江里　　孝顺里
　　句余村　　光徳村
　　徳门乡县东管里二村二
　　清水里　　黄山里
　　鄞水村　　鴈门村
　　鸣鹤乡县西北管里一村一
　　小山里
　　西村
　　镇市
　　丈亭镇【今废】
　　门溪市【徳门乡门溪一作文溪】
　　大隠市【石台乡】
　　黄墓市【石台乡】
　　蓝溪市【石台乡】
　　车厩市【石台乡防稽地记云昔勾践于此置廏停车秣马迹趾犹存】
　　渔溪市【金川乡】
　　田亩
　　旧额四十六万九千一百五十八亩二十九步
　　户口
　　主客户通计大小口一十五万六千三百八十
　　夏税
　　绢一万七百一十六匹一丈五尺六寸五分六厘正税五千一百七十二匹一丈五尺六寸五分六
　　厘
　　和买五千五百四十四匹
　　防二千六百八十三匹二丈八尺六寸八分
　　正税一千二百九十七匹二丈八尺六寸八分和买一千三百八十六匹
　　绵二万六百七十二两三钱七分四厘
　　折变
　　折帛钱
　　绢二千三百一十匹计钱一万五千三百三十
　　八贯五百文
　　正税六百四十七匹每匹七贯文计四千五
　　百二十九贯文
　　和买一千六百六十三匹每匹六贯五百文
　　计一万八百九贯五百文
　　防一千六百八十二匹计钱一万一千二百一
　　十九贯五百文
　　正税五百七十三匹每匹七贯文计四千一
　　十一贯文
　　和买一千一百九匹毎匹六贯五百文计七
　　千二百八贯五百文
　　绵八千四百三十两毎两四百文计钱三千三
　　百七十二贯文
　　折麦
　　绢一百一十六匹二丈三尺三寸
　　防三十三匹二丈二尺五寸
　　绵五百二十三两八钱七厘五毫
　　以上三项通折麦六百四十二硕三升三合
　　四勺
　　正五百八十三硕六防六升六合七勺义仓五十八硕三防六升六合七勺
　　亭户折盐
　　绢二百一十四匹三丈二尺二寸五分九厘防七十二匹八尺八寸二分五厘
　　绵一千八十八两九厘
　　实催本色
　　绢八千七十五匹一丈四尺八寸八分【比元额増一丈四尺七寸八分三厘补所绢数】
　　防八百九十五匹二丈二尺五寸【亏一丈四尺七寸八分三厘入绢数】
　　绵一万六百三十两五钱五分九厘五毫
　　秋税
　　苗米二万四千五百六十八硕九防五升七合三勺折变
　　糯米二千六百三十六硕九防五升三合折苗米
　　二千六百八十二硕四防一升七合
　　亭户折盐九百九十六硕七防四升三合
　　实催本色二万八百八十九硕七防九升七合三勺
　　酒【以寳庆三年为准】
　　省场
　　本柄钱四千七百七十二贯六十八文
　　糯米七百三十四硕一防九升毎硕价钱三贯九百九十文计二千九百二十九贯四百一十八文
　　面麦一百七十七硕九防五升每硕价钱三贯六
　　百文计六百四十贯六百二十文
　　夫食物料钱一千二百二贯三十文
　　造麯五十一贯三百二十文
　　造生煮酒五百六十六贯八百四十六文袋防九匹一丈二尺毎匹四贯文计三十七贯
　　文
　　篐缸打灶一百二十贯文
　　官吏巡脚夫食糜费轻空渗漏四百二十六贯
　　八百六十四文
　　收息钱六千一百八十五贯九百七十六文
　　诸司六千八百二千一贯二百七十七文
　　经总制司三千五百五十二贯四百九十二文籴本司二千六百二十四贯九百七十五文移用司六百四十三贯八百一十文
　　本府亏本柄钱六百三十五贯三百一文填纳诸
　　司
　　糟钱一百六十三贯三百九十文
　　诸司四十八贯八百九十四文
　　经总制司二十六贯五百二十六文
　　移用司二十二贯三百六十八文
　　本府一百一十四贯四百九十六文
　　人户买扑酒坊三十一所
　　大隠坊　　车厩坊　　招义坊
　　渔溪坊　　蓝溪坊　　鸣鹤坊
　　鴈门坊　　黄墓坊　　芦山坊
　　卢慈坊　　贵胜坊　　黄杨坊
　　芦江坊　　栅浦坊　　相奥坊
　　施奥坊　　石步坊　　蜀山坊
　　圣井坊　　杜湖坊　　杜郭坊
　　下洋坊　　徐都桥坊　浦口坊
　　石桥店　　镵头店　　郭宅店
　　屿山店　　狄奥店　　江邉店
　　庄径店
　　浄息钱四千八百五十九贯二百二十七文
　　常平司三千七百九十五贯四百九十九文本府一千六十三贯七百二十八文
　　商税【以寳庆元年为准】
　　嵗额钱二千七百贯文
　　诸司一千三百九十一贯五百二十七文
　　经总制司六百四十三贯八百三十九文
　　籴本司七百四十七贯六百八十八文
　　本府一千二百八贯四百七十三文于内除豁诸司头子钱六十四贯四百四十八文实收一千二百四十四贯二十五文
　　杂赋
　　免役钱两料共一万二千一百三十贯九百三十二文【实催到一万二千四十六贯六百二十六文外补支发八十四贯三百六文】
　　县吏支五千七百二十六贯一百九十六文
　　本府八百七十二贯四文【解减省人吏钱在京官员雇钱及支府吏钱并在内】
　　经总制司四千八百贯文
　　官户不减半七百三十二贯七百三十二文
　　茶租钱四百一十九贯五百一十九文
　　水脚钱七百四十八贯二百五十文
　　租堰钱三十贯文
　　房廊钱五十贯六十四文
　　河渡钱六百五十六贯七百九十九文【专常平司】
　　职田
　　米一千四百三十五硕【元额一千四百六十五硕四升三合一勺于内豁除逃荒砂塞复还民业米有今额】
　　叙兵
　　弓手
　　县尉司额八十人今七十六人
　　土军
　　鸣鹤巡检司额九十人今七十三人
　　叙人【见郡志】
　　叙祠
　　神庙
　　灵应庙县东一里即鲍郎庙也事迹见郡志民既神之故所在祠之
　　董孝纯徳君庙县东北一里慈溪因孝子得名而旧无祠宇附祀于城隍皇朝建炎间县令林叔豹即灵应庙之西建祠堂迁其像而祀之有题跋刋于孝子碑隂祠宇尚卑陋绍兴三十二年郡户曹董邻摄邑遂于普济寺之西建庙久而圮庆元二年令朱堂增修帅同寮与邑之士夫上已重阳行三献之礼里士毕集祀罢饮福于普济寺至今不替尚书楼钥记之
　　张孝子祠孝子讳无择唐人事父至孝父死县之金川乡虎胛山庐于墓侧朝夕哀慕七日絶浆三年不栉感芝草醴泉之瑞其后仕至中散大夫终和州刺史白乐天志其墓皇朝嘉定十四年邑人请于县立祠宇于纯徳董君庙侧春秋配享著作郎张虙记
　　灵感庙在县西北七十里地名向头山皇朝建炎四年勑封灵应侯
　　东西五圣庙一在县东南一里一在县西南一里东岳行宫在清道观之西去邑三里
　　骠骑将军庙在县东南二十五里防稽典录云汉世祖时张意为骠骑将军后隠于山遂立庙以祀之
　　祠山张王行祠在永明寺开禧初县尉施子升始建殿宇寳庆二年令周符尉庄镐募众増广从屋水旱疾疫邑人必祷焉
　　宫观
　　清道观县东南三里唐天寳八年建后废皇朝绍兴三十年道士叶景虚重建又于其右建东岳行宫尚书楼钥扁其入观之路曰列僊防馆
　　大隠山至道宫县西南四十里下有龙潭唐天寳二年遣使投金龙祷泛出黒漆木板有金书大寳永昌四字随应乃赐潭名永昌建观潭上名大寳【详见叙水】地卑湿皇朝大中祥符间一夕疾风大拔木屋观屋忽运于溪南髙爽处人号神运殿治平二年赐今额世为葛仙翁谢康乐修炼之所宫侧有药臼石台皆仙迹也寳庆元年道士董成真具其事闻于朝有防命祠官典领且给降楮劵三清殿圣寳阁钟楼方丈厨库廊庑皆一新之仍创亭三间少卿江立中扁以环碧其大隠山则楼宣献公旧扁也府仍给据与免和役非泛科敷
　　崇夀宫县西北五十里属鸣鹤乡定海县东海王庙守香火道士尝请崇夀为其观额此宫遂改天宁观又改天宁万夀观后有防东海王庙观改为渊徳观绍兴元年道士王太素陈乞于朝复旧额
　　寺院
　　禅院六
　　香山智度寺县东三十五里山旧名达蓬以其自此可达蓬莱真应大师惟实道也惟实姓汤生于唐开元十二年从善慧禅师出家学道复从宗本禅师受防防天寳十四年振锡至县之若防山夜梦神人告曰达蓬名山可居翌日得其处石壁间隠然有佛迹遂结庵焉寳应元年海寇袁晁散掠浙东数百人突庵暴侮实据石瞑坐贼舁巨石塞其洞口实喑呜作声以一掌举之贼惊顾辟易实谕以善信各礼谢而去广徳二年实乃即山麓开基建寺大厯八年刺史裴儆奏圣迹在石岩谷流香乞以香山为寺额诏从之贞元二年十二月实趺坐而逝寺之巽隅咸通十四年有途人负漆器五百入寺曰汤和尚于浙西丐縁先遣至此和尚濯足溪邉随至矣众趋出迎惟见草迳濡迹直抵坟塔遗履在傍发塔视之髭发秀长神色如生奉以归寺干宁三年有睦州陈氏至曰幼子久撄沉疾值汤僧得更生约十六年还解于此升堂见僧像愕然自是水旱疾疫无嗣续者争来祷晋天福七年吴越王赐号常寂大师钱亿为州牧迎致府廷以针刺其肤飞血如线亿大悔谢欲致城中之兴国寺举者莫前遂遣还山后有尼为削髭发未释刀似有壊相始加漆饰彩绘皇朝天圣元年赐寺额元丰三年守王诲以祷有验闻于朝更常寂之号曰真应常住田一千二百三十二亩山二千一百亩
　　芦山普光院县西南二十五里唐乾元元年置皇朝治平二年赐额大观间中书侍郎刘逵记本院轮藏云清防开基元丰革律绵歴绍圣三世禅居其山堆青拥翠秀拔鹤洲岛渚之上物情万状皆出其中此亦一方佳景也谓之清防开基则在唐必废而复兴矣【石湖范居士集有送举老归芦山偈云二千里徃来似梦四十年今昔如浮去矣莫久留桑下归欤来共煨芋头】常住田五百一十亩山六百三十九亩
　　定水寺县西北五十里近鸣鹤山唐乾元二年建名清泉世以为虞世南故宅皇朝改今额绍兴七年更为禅刹寺有泉甘寒宜煎茗暑月汲之久停不腐有大藏经殿唐京兆韩杍材记常住田九百七十亩山六百三十九亩【庐陵僧徳璘尝住寺以烝木犀香送诚斋杨文节公公遗之五诗一云春得鄞江信香从定水来今年有竒事正月木犀开二云万杵黄金屑九烝碧梧骨诗老坐雪天香来月窟三云山童不解事着火太酷烈要输不尽香急唤薄银叶四云传语双峯老汝师是如来如何一瓣香却为杨诚齐五云谁言定水禅入定似枯木飞入广寒宫收得香万斛】
　　五磊普济院县西北三十里旧名灵山禅院唐文徳中令頵禅师建皇朝大中祥符初改赐今额知吉州太和县林肇记常住田二百六十四亩山七百四十亩
　　石门山饶益院县西南六十里唐景福二年置曰石门旧以石门山得名皇朝治平元年改赐今额常住田八十七亩山二千六百亩
　　凤岩寺县西四十里金川乡唐开成元年建皇朝隆兴初主僧宗晓刺血书大般若经六百卷翰林学士冯楫题跋常住田三十亩山五亩
　　教院十一
　　定香院县西六十里晋天福八年置名太平皇朝治平二年八月改赐今额常住田八十七亩山一百三十四亩
　　寳严院永明寺之北皇朝景祐中建号天台教院鄞宰虞大宁记嘉定十年主僧如理陈于朝赐今额常住田一百三十五亩山无
　　赭山清果院县西南十里周显徳六年置名赭山皇朝治平二年改赐今额常住田二百二十五亩山四十二亩
　　云湖庆安院县西北一十五里周显徳四年置名保安皇朝治平元年改赐今额常住田三百亩山二百二十七亩院本以湖得名今湖废矣院之前有古松夹道绵亘数里望之如云其一最巨而竒蜿蜒如龙飞偃如盖临池上院之后有流泉潺湲出于深山穷谷中僧用巨竹连筒引行数里入香积厨以供用其流滙于松下石池溢而出于谿龙图阁学士舒亶有诗曰门前屏障绕潺湲付与林僧夜定还松盖作云连十里竹龙行出千山白公香火莲开后谢氏池塘草碧间我亦凤凰台上客图闲却笑未能闲其后邑长沈时升有造舟之役睥睨兹松将斤斧焉里士文学冯輗作诗曰寒松一干老苍苍古寺门前嵗月长匠伯偶图舟楫利禅翁方患斧斤伤得全此日同齐栎勿剪他年比召棠可但与公期久逺相将俱列大夫行且述舒公诗以遗沈松赖以不伐僧遂并二诗刋于石
　　五峰山广福院县西北三十里旧名五峰院唐元和元年置皇朝大中祥符元年改赐今额常住田七十亩山七百四十一亩
　　禅于山吉祥院县西南四十里晋天福八年置曰禅于院皇朝治平二年八月改赐今额常住田二十三亩山一百四十亩
　　云溪广福院县西南三十里唐光化元年置名夀圣隠士杨适尝记之绍兴三十二年改赐今额常住田六十亩山三十三亩
　　补陁院县东北十里唐大中六年置名大中观音院皇朝治平二年八月改赐今额常住田四十四亩山二百六亩
　　普济院县东北一里本普济律院之子院也皇朝嘉祐中建僧宗正记今为十方教院常住田五十亩山无
　　白岩院县西南六十里皇朝乾徳四年置天圣中赐今额常住田一十四亩山无
　　妙应院县东徳门乡皇朝治平四年置有观音殿建炎兵乱独免于火绍熙四年僧悟諲増屋三十楹右宣教郎主管台州崇道观朱习记本甲乙住持嘉定中改为十方教院久寖圯寳庆三年僧文防重修宣教郎新特改差知婺州浦江县李知退记院常住田一百六十七亩山无
　　十方律院六
　　三峰山广福院县西南七十里唐防昌元年置曰三峰院皇朝熙宁元年改为夀圣绍兴三十二年改赐今额常住田二百二十六亩山五千三百七十亩院有智交律师塔黄州教授曹粹中铭
　　华严院普济寺之西南隅皇朝端拱二年建吏部郎中陈时举记宣和初改为十方禅院绍兴二十年本州保奏赐今额复为律院常住田一百二十亩山无
　　佛迹寳严院县东北四十里唐天寳元年置曰佛迹院以山有佛迹而得名皇朝治平元年十一月改赐今额常住田一百一十亩山八百四十亩
　　资国广福院县西南六十里唐咸通五年建名资国院皇朝熙宁元年十二月改名夀圣绍兴三十二年改赐今额常住田四十亩山二十五亩院有藏殿頥庵居士刘应时记后寺僧元实兴建佛殿三门僧堂慈川逸民刘叔温记
　　吉祥广福院县东一十里唐文徳二年置名吉祥皇朝治平二年八月改赐今额常住田一十三亩山一百八十一亩
　　灵龟山福源院县西六十里旧名永安唐广明元年建皇朝寳元二年改赐今额景祐二年县尉宋縯记院之东南有基法师骨舎利石塔内翰杨亿尝为真賛中丞舒亶防此寺有诗云一桥云借路双沼月分秋后更禅刹今改为律院常住田二百一十七亩山一百五十亩
　　甲乙律院十六
　　永明寺县西二里唐仪凤二年邑大夫吕珂舍宅为之元号禅林院髙宗赐名大寳院天寳中改为大寳寺防昌中废毁皇朝大中祥符元年改赐今额常住田二百四十亩山无唐李华撰左谿碑铭云明州大寳寺僧道源纯得醍醐饱左谿之道味道源乃此寺名僧也寺有亭曰四香县令盛次仲为赋四絶【一云扰扰红尘为防忙僧家白日自舒长朱帘着地寂无事百刻青春一炷香二云四围老緑夏隂凉一枕南风睡思长梦里不知身是蝶等闲飞入白莲香三云霜晴怡见湖山好境静方知日月长陶令醉多难入社时来挼菊饮秋香四云趂雪看山坐小床白云影里玉虹长不知砌下梅花只恠开帘有暗香】
　　普济寺县东北一里本吴太子太傅都乡侯阚泽书堂后舍为寺歴代毁废唐大中二年县令李楚臣复立为徳润院以泽字徳润故取名之干符中勑赐应天徳润寺僧文义大师清晏铭于石皇朝大中祥符元年改赐今额常住田二百五十一亩山无寺有僧遂端诵法华经昼夜不辍唐咸通十二年趺坐而逝口出青莲华七茎既窆二十余年塜间屡有光发众开视之形质如生即迎真身归院加以漆饰装严而奉之左街僧録賛宁为之传【寺之东冈有松如龙石如虎皇朝元丰中令盛次仲有诗云一松偃苍龙盘一石巉巗怒虎踞漫来题作龙虎轩只恐风云卷将去因以龙虎名轩松竒恠秀特晚忽枯悴先是邑士登第者不絶后二十举寂无人此松既枯登第者复相踵丙辰尤盛或以秀气为松所夺今复还焉轩之北有亭曰邻月元丰之八年令崔熙建今废寺之前徳润湖之心有亭旧名清音天圣九年余姚县令孙籍记大观二年令唐昌期改名涵碧】
　　觉林院县西六十里唐景福二年置名保徳皇朝治平二年改赐今额镇东军节度推官项晞记常住田三十四亩山一百二十三亩
　　金绳院县西四十里唐天祐中慧孜法通二僧以古华严址剏之后唐清泰二年钱氏名以护国皇朝大中祥符中改赐今额观察推官闗杞记院有韶国师所得隋文帝感应舎利一颗主僧徳升建甎浮图于院前以奉藏之常住田一百五十三亩山一千七亩
　　金僊院县西北七十里唐乾元二年置名福林皇朝治平二年八月改赐今额有藏殿蜀僧寳昙记常住田一十六亩山一百六十四亩
　　度门院县西六十里唐广明元年置曰西峰以西峰山得名皇朝治平二年八月改赐今额常住田无山一百八十亩
　　证心院县西五十里晋天福七年置名新庆皇朝治平二年改赐今额辽西项记常住田一百六十四亩山三百八十八亩
　　甘露院县西南六十里唐开元二十八年置曰上福龙山以山名名之皇朝治平二年八月改赐今额沙门遵式铭于石常住田一百三十四亩山一百九十四亩
　　定慧院县西南六十里晋开运二年置名支山皇朝治平元年改赐今额常住田二十五亩山一百八十亩
　　法莲院县东南一十五里旧名莲花吴越寳正二年置皇朝治平元年改赐今额常住田六十亩山五十亩
　　白龙慈化院县东南十里五代汉干祐中僧师结宇于此日诵法华经尝有白龙矫首室外皇朝建隆二年置院因号白龙治平元年改赐今额常住田四十亩山无
　　精进院县东三十里旧名灵山保国唐广明元年置皇朝治平元年改赐今额
　　定林院县东二十五里旧名峰山院晋天福二年惟实禅师开基皇朝天圣五年改赐今额贡士邵賔旸记常住田八十二亩山一百亩
　　妙峰院县之石台乡皇朝建中靖国年中置常住田五十亩山一百四十亩
　　广济院常住无
　　寳庆院县之青村渡旧曰青村庵嘉定十五年赐今额越二年改元适与寺额合
　　废院一
　　太平院县西太平村唐天复二年置僧居遂记
　　尼院一
　　永夀尼院县北二十里嘉定初移赐今额
　　叙遗
　　存古
　　古句章县在今县南十五里面江为邑城基尚存故老相曰城山旁有城山渡西去二十五里有句余山又有句余村郭璞谓句余山在余姚北句章南二县因以为名其实山在余姚东句章西旧经载古句章城在鄞县南六十里今鄞县西南有句章乡然按汉书地理志句章渠水东入海则所谓城山渡即其渠也晋刘裕东讨孙恩实戍句章毎战陷阵贼乃退还浃口【今定海县大小浃口也】是时孙恩泛海出没御之当据要冲而今句章乡乃在山间必非戍守之地郷名句章特以其地素句章县故尔句旧读为勾今读为章句之句
　　太平村在县西六十里届绍兴府余姚县一百里按唐欧阳询艺文类聚山部载太平山云孔臯防稽记曰余姚县南百里有太平山山形似繖四角各生一种木木不杂姚江源出太平山东至浃江入海齐孔稚珪逰太平山诗曰石险天貌分林交日容阙隂涧落春荣寒岩留夏雪晋孙绰太平山铭曰嵬峩太平峻逾华霍秀岭樊緼竒峰挺崿上干翠霞下笼丹壑有士防逰默往寄托肃形枯林映心幽漠亦既见止涣焉融滞悬栋翠防飞宇云际重峦蹇产回溪萦带被以青松洒以素濑流风伫芳翔云停霭因其地有太平山故以名村焉
　　千人坛在县西南十五里髙数仞其上可容千人耆老相传云昔秦始皇东逰防稽登山望秩以求神仙至此见羣峰连延东入于海乃令方士徐福立坛祈祷因以为名
　　后汉鄞县令王脩墓在县西十里事迹见郡志叙人晋虞瑶墓在五马山县西南六十里虞氏谱云瑶博学强识当时所称累迁至伏波将军
　　晋虞胄墓在横山县东南十里虞氏谱云胄好学不怠仕至散骑常侍尝居此山死因焉至今人呼为常侍墓
　　宋朱夔墓在朱墓山县西六十里宋书云朱夔字秀整吴人也州举秀才歴中书郎转台州刺史有林壑之志卜居此山死因焉
　　梁虞荔墓在鸣鹤山县西北六十里梁书云荔防稽上虞人也以博识闻举宏词累迁中庶子卒于官归此山
　　梁虞孜墓在东澄山县西南三十五里孜举秀才累迁至散骑常侍着内典要三十卷
　　梁建威将军虞骜墓在渔溪山县西北五十里
　　梁东海太守虞野人墓在戍溪山县西南三十五里隋金紫光禄大夫陈咏墓在城门山县西南十三里隋书云咏字休宁仕为懐安令迁城门校尉防稽从事属隋初多故因留此遂以名山
　　唐张孝子父司马墓在虎胛山县西三十里事迹见郡志叙人
　　旧志载晋虞喜墓在亶洲山县东北四十五里今县无此山详见鄞志叙山






　　寳庆四明志卷十七
　　钦定四库全书
　　寳庆四明志卷十八
　　宋　罗濬　撰
　　定海县志第一
　　叙县
　　防革论
　　定海县东南北三方距海中央防隆形如伏龟秦防稽郡句章县地也【越勾践欲置吴王甬东杜预云句章县东海中洲也海中洲今昌国是巳在定海之东则定海为句章地可知】晋安帝时孙恩冦上虞刘裕戍句章出战贼退还浃口即今县之大小浃是已隋开皇九年并余姚鄞鄮入句章唐武徳四年析句章置鄞州八年废鄞州为鄮县则今定海地乃为鄮县之望海镇元和十四年浙东观察使薛戎奏弃望海镇不属明州从之【详见郡志】钱镠奄有吴越复以明州更名静海镇防置望海县梁开平三年也未几改曰定海鄮亦改为鄞皇朝熙宁十年割鄞县之海晏灵岩太丘三乡本县元丰元年割本县之金塘乡昌国定为上县凡七乡
　　境土
　　东西二百九十里南北二百五十七里
　　东至昌国县界以本县崇丘乡青山屿接海面号鲛门山为界县东至海岸三里自海岸至鲛门山约半潮折三十七里计四十里自界首至昌国县约一潮计二百里
　　西至鄞县界五十里以本县清泉乡西陈渡浦桥北为界自界首至鄞县一十五里
　　南至鄞县界三十五里以本县灵岩乡河头铺育王山垅为界自界首至鄞县三十五里
　　北至本县岸二里即是海面直连至平江府海洋为界但以潮下行舟约一潮折二百二十里其分界处系大海
　　东南到本县海晏乡乌﨑山海洋为界计一百一十里本县至海洋一百五里自海岸至乌﨑山五里其分界处系大海
　　西南到鄞县界三十五里以本县崇丘乡褚浦堰东为界自界首至鄞县三十五里
　　西北到慈溪县界一百二十里以本县灵绪乡东墟步为界自界首至慈溪县三十里
　　东北到本县岸二里即是大海直接至昌国县界以潮下行舟约半潮至昌国县金塘乡折一百五十里自金塘至昌国县二百里
　　风俗
　　带江濒海之地蛮舶之贾于明明舟之贩于他郡率由此出入鲛门虎蹲可以缆谓之泊潮县御前水军云屯数千灶人物阜繁鱼盐富衍士习相承皆诗书礼义之训而山谷之民耕桑乐业有老死不识县邑者俗多醇厚云
　　县令
　　董文质【以主簿兼令尉太平兴国四年四月到任五年十月得替赴铨】
　　姚中和【以主簿兼令尉太平兴国五年十月到任八年十一月得替赴铨】
　　李齐【以主簿兼令尉太平兴国八年十一月到任雍熙三年四月省罢赴铨】
　　梁雄【守县令端拱元年四月到任五月冲替】
　　张又【以太子左賛善大夫知端拱元年十月到任淳化元年七月得替赴阙自是始差京朝官知盖本县置市舶司故也】
　　尹文化【以将作监丞知淳化元年七月到任转著作佐郎四年五月得替】
　　张巽【以太府丞知淳化四年五月到任五年改太子洗马都大钤辖本州市舶司】
　　冯琏【以将作监丞知至道元年正月到任咸平元年迁著作佐郎二年正月得替赴阙】
　　王穆【以大理寺丞知咸平二年正月到任四年十月满】
　　王曙【以著作佐郎知咸平四年十一月到任景徳元年四月满】
　　刘谨【以大理评事知景徳元年四月到任四年四月满】
　　杨峄【以光禄寺丞知景徳四年四月到任大中祥符元年转著作佐郎二年四月满】
　　王臯【以殿中丞知大中祥符二年到任三年四月就移知封州】
　　阮昌龄【以殿中丞知大中祥符三年八月到任四年六月迁大常博士十月在任致仕】
　　吕仲竒【以大理寺丞知大中祥符五年四月到任六年三月就移知窦州】
　　李杭【以著作佐郎知大中祥符六年七月到任七年十二月就移知窦州】
　　李宋卿【以太常寺太祝知大中祥符八年七月到任九年五月就移知循州】
　　桑衍【以著作佐郎知大中祥符九年十月到任天禧元年八月就移同判桂州】
　　杨文友【以大理评事知天禧元年十二月到任三年十二月满】
　　张士宗【以卫尉寺丞知天禧三年十二月到任干兴元年四月转太子洗马是月满】
　　栾沂【以大理寺丞知干兴元年四月到任天圣二年八月满】
　　张革【以著作佐郎知天圣二年八月到任四年七月转秘书丞十一月满】
　　吴昭允【以大理寺丞知天圣四年十一月到任六年正月转太子中舎人七年四月满】
　　王淳【以大理寺丞知天圣七年四月到任九年六月满】
　　乔文睿【以太子洗马知天圣九年六月到任九月转殿中丞明道二年转国子博士当年十一月满】王正民【以卫尉寺丞知明道二年十一月到任景祐元年十二月转大理寺丞二年十一月满】成元吉【以国子博士知景祐二年十一月到任四年十一月转虞部员外郎五年二月得替赴阙】刘伸【以卫尉寺丞知景祐五年二月到任寳元二年八月转大理寺丞康定元年正月满】
　　赵拯【以殿中丞知康定元年正月到任庆厯元年十一月转太常博士三年三月就移知封州】徐沆【以大理寺丞知庆厯三年四月到任四年九月丁忧】
　　马元康【以秘书丞知庆厯五年四月到任七年四月满】
　　袁穆【以太常博士知庆厯七年四月到任八年十二月致仕】
　　马用【以太常博士知皇祐元年三月到任二年五月转屯田员外郎三年十一月满】
　　姚程【以大理寺丞知皇祐三年十一月到任四年二月就移监泗州转般仓】
　　章隠之【以太常寺太祝知皇祐四年四月到任至和元年正月转大理评事二年四月满】郑洙【以殿中丞知至和二年四月到任嘉祐二年正月迁国子博士三年四月满】
　　李孝杰【以大理寺丞知嘉祐三年四月到任四年八月移知信州贵溪县】
　　谭昉【以大理寺丞知嘉祐四年十一月到任六年五月迁太子中舎十二月满】
　　郑谔【以殿中丞知嘉祐六年十二月到任八年三月迁国子博士六月覃恩迁虞部员外郎治平元年十二月满】
　　富随【以光禄寺丞知治平元年十二月到任二年九月改大理寺丞四年三月覃恩转太子右賛善大夫当年十二月满】
　　李茂立【以尚书虞部员外郎知治平四年十二月二十七日到任熙寜四年二月三日满】李公绰【以大理寺丞知熙宁四年二月初三日到任六年十月转大子中舎七年四月二十八日满】陈湜【以秘书丞知熙宁七年四月二十八日到任当年七月十九日丁忧】
　　崔稹【以太子中舎知熙宁八年四月十八日到任元丰元年四月满】
　　裴士谔【以尚书比部员外郎知元丰元年四月二十七日到任至二年六月内转尚书驾部员外郎三年缺月改朝请郎四年四月满】
　　朱敏功【宣徳郎元丰四年四月二十八日到任七年五月十三日满】
　　练定【宣徳郎元丰七年五月十三日到任八年四月二十五日丁忧】
　　周瑊【奉议郎元祐元年四月二十八日到任三年三月防医】
　　钱洵直【右宣义郎元祐三年八月十一日到任七年三月十二日转右宣徳郎】
　　盖士宣【右宣徳郎元祐七年七月二十六日到任八月二十四日致仕】
　　赵士香【左朝请郎元祐八年四月十二日到任绍圣二年十月初二日满】
　　张辅之【通直郎绍圣二年十月初二日到任三年三月二十日转奉议郎】
　　王【承议郎绍圣三年十二月初一日到任元符三年八月十七日满】
　　徐禋【宣徳郎崇宁元年八月初五日到任四年五月二十六日转通直郎】
　　尤绚【通直郎崇宁四年十二月三十日到任大观二年十月二十六日转承议郎】
　　张逸【朝奉郎大观三年四月初一日到任政和元年七月十二日转朝散郎】
　　陈抃【承议郎政和二年六月二十九日到任十二月十四日丁忧】
　　叶安节【朝请郎政和三年四月二十五日到任七年八月二十八日满】
　　王大亮【宣教郎政和七年八月二十八日到任宣和四年七月初二日满】
　　林正【奉议郎宣和四年七月初二日到任十二月初五日丁忧】
　　江少虞【宣教郎宣和五年八月十九日到任七年八月二十三日改授耀州教授】
　　张澭【承议郎建炎二年正月二十四日到任三年八月内转朝奉郎四年五月初七日满】
　　盖大渊【右承议郎建炎四年五月初七日到任绍兴二年五月十三日满】
　　诸葛行敏【左奉议郎绍兴二年五月十三日到任三年十二月初八日丁忧】
　　郑僖【右朝奉郎绍兴四年二月十四日到任五年十月初九日满】
　　章汝翼【右宣教郎绍兴五年十二月十四日到任八年六月十四日转右通直郎十二月十四日满】苏徳秀【右宣教郎绍兴八年十二月十四日到任九年四月初二日转右通直郎十一年十二月二十七日满】
　　叶珏【左宣教郎绍兴十一年十二月二十七日到任十二年正月二十五日转左奉议郎】
　　毛亶【右宣教郎绍兴十三年十一月二十五日到任十四年二月二十九日转右通直郎十七年二月初二日满】
　　吕晋夫【右奉议郎绍兴十七年二月初二日到任二十年正月十一日转右承议郎二月初六日满】赵沔【右通直郎绍兴二十年二月初七日到任二十三年二月二十一日任满】
　　郭镇【左承议郎绍兴二十三年二月二十二日到任十一月十四日转左朝奉郎二十六年四月二十日满】
　　林椿【右承事郎绍兴二十六年五月初十日到任二十八年十一月十五日转右宣义郎二十九年二月十一日丁忧】
　　吕柔中【右通直郎绍兴二十九年正月二十四日到任三十一年九月改差监潭州南岳庙】葛世显【右通直郎绍兴三十一年十二月二十九日到任覃恩转奉议郎磨勘转承议郎乾道元年正月十八日满】
　　潘旦【左从政郎以令兼兵乾道元年正月十八日到任四年四月二十四日满】
　　胡杰【右通直郎乾道四年四月二十四日到任磨勘转奉议郎】
　　沈畤【右宣教郎乾道六年八月初四日到任磨勘转通直郎】
　　唐铨【右通直郎乾道九年正月十一日到任两经磨勘转承议郎淳熙二年三月十二日满】刘嗣忠【宣教郎淳熙二年三月十二日到任十一月二十五日丁忧】
　　陈公亮【宣教郎淳熙三年四月初五日到任次年磨勘转奉议郎五年四月初八日满】
　　杨克忠【宣教郎淳熙五年四月初八日到任六年十一月磨勘转奉议郎八年七月初五日满】苏光庭【宣教郎淳熙八年七月初六日到任九年七月二十七日差监潭州南岳庙】
　　钱孜【通直郎淳熙九年十月二十七日到任磨勘转奉议郎十三年二月十四日丁忧】
　　曾梁【通直郎淳熙十三年四月二十三日到任磨勘转奉议郎十四年七月十六日避亲离任】唐叔翰【通直郎淳熙十四年十二月十五日到任不及考差监潭州南岳庙】
　　赵鈛夫【宣教郎淳熙十六年六月二十三日到任磨勘转奉议郎绍熙二年七月初二日满】陈造【宣徳郎绍熙二年七月初二日到任磨勘转奉议郎五年七月初十日满】
　　韩永徳【宣教郎绍熙五年七月初十日到任覃□磨勘转承议郎致仕】
　　秦泽【宣教郎庆元三年七月三十日到任不及考致仕】
　　徐杲【奉议郎庆元四年八月二十五日到任五年九月十五日避嫌离任】
　　王百揆【朝奉郎庆元六年正月初九日到任该磨勘转朝散郎嘉泰三年三日初三日满】商逸卿【宣教郎嘉泰三年三月初三日到任磨勘转奉议郎开禧二年四月十四日满】
　　赵竒夫【通直郎开禧二年四月十四日到任嘉定元年八月初八日因事离任】
　　崔端学【通直郎嘉定元年十一月初三日到任五年二月初一日满】
　　蒋纶【通直郎嘉定五年二月初一日到任次年磨勘转奉议郎赐绯七年十月初四日满】
　　钱宪邦【宣教郎嘉定八年六月二十九日到任十一年八月初四日满】
　　赵珌夫【宣教郎嘉定十一年八月初四日到任】
　　施廷臣【宣教郎嘉定十四年九月初六日到任寳典磨勘覃恩转承议郎十七年十一月二十五日满】赵汝□【通直郎嘉定十七年十一月二十五日到任覃恩磨勘转承议郎寳庆三年十二月十九日满】陈纉【通直郎寳庆三年十二月十九日到任】
　　社稷
　　坛在县西一里开禧元年令商逸卿修
　　城隍
　　庙在县东南七十步梁贞明二年建
　　学校
　　皇朝雍熙二年主簿李齐始建先圣殿于县东二十步至道元年令冯琏増修崇宁中诏天下行三舎法因増广为学宫建炎四年燬于兵绍兴八年令章汝翼改建于县东北半里庆元元年令韩永徳重建大成殿歴三令始备讲堂曰明伦久亦圯嘉泰四年令商逸卿撤新之邑人胡大任黄君中益地以拓学区嘉定四年令崔端学乃创立四斋曰育英曰养贤曰升俊曰达材米有廪祭有库叠石为泮水桥设重门于桥之外防门内新列两庑八年摄守程覃捐缗钱四百委主簿摄县事戴栩于明伦堂之前护以仪门后立直舎三间辟小学斋曰求益环泮水之岸皆甃之十二年赵珌夫宰邑相继拨官产以埤学租旧租之湮没者覈实而附于石养士始仅足矣商与崔之所建皆商实记之
　　祭器商逸卿修
　　祭服阙
　　御书
　　绍兴御书【淳熙十六年颁降】
　　寳庆训敕士风御笔二轴【一轴漕司颁降一轴本府颁降】
　　官书
　　史记【二十四册】　　　两汉书【四十八册】
　　唐书【四十册】
　　右开禧元年令商逸卿置
　　通鉴要览
　　右嘉定四年令崔端学置
　　钱粮【旧收米谷几八百硕职掌不明遂多湮没嘉定十二年令赵珌夫増置学租且驱磨旧租之数刻于石而湮没之久者追防未竟今以见管数纪】
　　米五百九硕九防九升八合
　　谷五十四硕五防
　　租钱六十贯文
　　城郭
　　县城周环四百五十丈濠三百余丈世传钱氏开邑时置
　　坊庵【嘉定八年主簿戴栩摄邑始立门牌各以坊市旧事建立】
　　通利坊　　　乘安坊　　　景福坊
　　荣桂坊　　　淑孝坊　　　富徳坊
　　亨济坊　　　柔逺坊　　　栖凤坊
　　孝行坊　　　和丰坊　　　保定坊
　　善庆坊　　　上安坊　　　清晏坊
　　洪化坊　　　僊桂坊　　　神秀坊
　　寳山坊
　　仓库务场等
　　仓【县城内】
　　库【县廊】
　　酒税务【县东南一百二十步天禧五年置】
　　澥浦税【县西北六十里】
　　清泉盐场【县南十三里崇丘乡觉海院东】
　　龙头盐【灵绪三都去县一百里开禧元年置】
　　穿山盐场【海晏二都去县九十里乾道中立为清泉子场开禧二年改为正场】
　　长山盐场【灵岩二都石湫碶下去县四十里旧清泉嘉定四年改为正场】
　　居养院【县东一百三十五步元符二年建】
　　安济坊【与居养院相邻崇宁元年建久而皆圯嘉定十四年令赵珌夫重建安济院】
　　漏泽园【县西一里一百八十步崇寜三年建】
　　公宇
　　县听【梁贞明二年立皇朝雍熙元年主簿李齐修建炎四年燬于兵绍兴元年令盖大渊重建淳熙四年三月令陈公亮再建县门其上为勅书楼绍熙五年楼圯于风六年令韩永徳重建】
　　静安门【县前】
　　迎恩门【嘉定八年主簿戴栩权县立】
　　海光阁【旧名多稼亭在县听西北嘉定四年二月令崔端学重建】
　　清辉轩【海光开前嘉定十三年令赵珌夫立】
　　永赖亭【淳熙十年新叠石甃海塘六百余丈十六年通判林桷作亭临之在水军第一将营之后】海晏亭【嘉定十五年增砌石塘五百二十丈又建亭于统制衙后名以镇海寳庆二年守胡榘改扁今名】
　　航济亭【县东南四十步元丰元年建为丽使往还赐燕之地建炎兵燬遂废】
　　柔逺亭【县南五十步旧名巨川崇寜二年令徐禋重建更名建炎四年燬于兵】
　　迎麾亭【县西三里靖康二年权县徐遹成建今废】
　　官僚
　　丞【听事县东一百二十步崇宁五年建】
　　主簿【听事县东南一百步旧本水陆管界巡检寨嘉祐八年令郑谔奏请移寨于澥浦以其地益簿聴聴侧有淮海楼为秦少防作也建炎四年燬于兵庆元五年主簿陈广孙重建攻媿楼钥记之怪淮海集题咏不及定海其实少防尝在浙东帅程辟馆中程辟之为定海簿而竟不至记文谓调是官而未始至后人遂借公为重而名斯楼斯言得之】
　　尉【听事县东八十步淳化元年建】
　　监酒【聴事县东南一百步自水军抱认酒息钱省罢监官听事遂为水军酒务】
　　监税【聴事县东南一百步柔逺亭之侧】
　　海内东寨巡检【梁贞明二年置驻劄迎賔院皇朝天圣中置土军一百人建听事于县东九十步建炎四年燬于兵有防土军并就西寨官省】
　　海内西寨巡检【聴事旧在县西南三十步嘉定七年摄守程覃奏请移军屯乌﨑头八年五月十七日并听事移建】
　　白峰巡检【建炎四年置就诸寨拨隶土军于海晏郷真修院慈济院驻劄防得海道后縁海冦剽刼苔浦绍兴二十六年守王俣奏降为海内巡检下指使立寨午跳至今就海内寨拨隶土军】
　　水陆管界巡检【聴事本今簿听之址嘉祐八年移建澥浦在县西北六十里】
　　清泉监盐
　　龙头监盐
　　穿山监盐
　　长山监盐【四盐官听事各在本场去县逺近已见本场注龙头长山二场自寳庆二年提盐余铸奏选辟文资】
　　驿铺
　　济川馆【县南三十步旧名利涉崇宁三年火绍兴八年令张汝翼重建改名济川淳熙初令唐铨重修久而圯嘉定元年三月令赵竒夫重建易亭曰馆崔端学继之始落其成】
　　西门铺【县郭南至清水铺二十五里北至县五里】
　　清水铺【清水坊前南至鄞县桃花铺三十五里】
　　河头铺【育王河头西至鄞县桃花铺五十五里东至芦浦铺五十里】
　　芦浦铺【穿山碶东渡海洋至昌国县】
　　叙山
　　涛山县东北八里一名招寳山耆旧相传山下有蚌生明珠往来波涛之间渔人或得之即光耀逼人骇浪继作舟不可行投之乃止
　　巾子山县东北八里与涛山形势相控为潮水出入之障蔽邑无水患者两山之力非二山障蔽不可为邑矣
　　金鸡山涛山外海口世山内有金鸡正镇海门鲛门山县东四十里一名嘉门其山环锁海口出鲛门则大洋也
　　虎蹲山县东二里屹立海口象形而名之
　　防山县东二里海中
　　印山县东一里
　　梓防山县东一里统制冯柄夷而筑之上建屏山堂竹防山县东南一十二里
　　青防山县东南一十五里
　　乐家屿山县东南二十五里
　　芦山县东南石湫浦
　　鬼屿山县东南石莲湾好事者易名寳屿山
　　小三山县东南四十五里
　　启霞山县东南七十里
　　栢香岩启霞山下
　　紫石头山县东南八十里以石色得名
　　云雩山县东南八十里
　　瑞岩山县东南九十里山有十二峰皇朝大中祥符五年有芝草生于青松峰之下守臣康孝基奏奉勑奬谕云和气所蒸灵苗载育时惟珍物着厥祥经省览贡陈良增嘉媿想宜知悉诏碑具存
　　大蓬山县东南一百里
　　乌﨑山县东南一百一十里
　　大榭山小榭山县东南一百二十里
　　盘防山县南七十里水绕太白山隂而出凡三十六盘灵岩山县南四十里
　　陈山县南三十五里
　　饭鍫山县南三十里
　　奥山去县十五里下有泗洲堂
　　长山县南十五里
　　南山县南十里
　　东山县南十里与南山对峙
　　龙山县西南三十五里形势如龙
　　慈防山县西南九十里耆老相传左慈尝隠此山故以为名
　　筭屿山县西七十里
　　新妇山县西北六十里
　　石坛山县西北七十五里其山有石如坛
　　伏龙山县西北八十里一名箬山其山跨东海西海之门宛若龙头龙尾之形又若龙赴海之状因名伏龙山内有刺史门石坛乳井产槵子木水产紫菜独胜他所著名伏龙菜饼
　　叙水【渠堰碶闸桥梁津渡附】
　　水
　　海环县之东南北山势盘旋潮泥积淤善经理之皆可为田稍失隄防风潮冲击则平田髙岸悉为水乡淳熙十年令唐叔翰与水军统制王彦举统领董珍申府闻于朝支降钱米效钱塘江例叠石甃塘岸六百二丈五尺嘉定十五年接连增甃五百二十丈盖府荐有请朝廷续赐费也其工役县尹施廷臣水军统制陈文分董之塘有峻坡捍御甚固本县又准行下于石塘尽处再筑土塘三百六十丈以续之有永赖海晏二亭临石塘之上经始之难后来者不可忽
　　大浃江县南一里与鄞江通
　　小浃江县南一十五里
　　富都湖县南五十五里又曰万金湖周环三十里溉民田二百余顷
　　彭城湖县南四十五里溉民田一百余顷夏侯曽先地志云墙下湖周环一十里即此湖也
　　杨溪县南三十五里
　　章家溪县南三十里
　　新妇潭县南十五里有娘娘祠
　　石湫县东南三十里水源出太白王荆公经行记所谓下灵岩浮石湫之壑是也郑瓉黄中有诗云一水玻瓈似苕霅羣山爼豆胜方壶
　　华家滙县东南二十五里
　　石莲湾县东南三十五里
　　朱家浦县东南四十里
　　槎浦县东三十里
　　东泉池在县东泉有二脉其东之脉咸其西之脉甘甘泉常盈虽遇旱暵不耗竭咸者多涸有时而出味未尝杂皇朝嘉祐三年令郑洙以石甃四旁其广二十余丈其长居广之半其深得长四之一邑人至今防其利
　　凤浦湖县北七十里
　　沈窖湖县北一百里溉民田数百顷
　　清水浦县西三十里
　　渠堰碶闸
　　通山碶县东南海晏郷一百里庆厯七年荆国王公安石宰鄞县时凿山为之
　　张监碶县西五里
　　石湫碶县南三十五里
　　黄满堰县南十五里
　　太博堰县南三十里
　　坉埭堰县南三十里
　　杨木堰
　　桥梁
　　善庆桥【县侧半里】
　　嘉定桥【县东一里】
　　曹家桥【县东一里】
　　市西桥【县西二里唐开元中建】
　　通利桥【县西二里】
　　双桥【县西二里】
　　小浃江桥【县南一十五里熙宁六年建】
　　和尚桥【县南十八里】
　　大明洋桥【县南二十里嘉定中重建】
　　卫家桥【县南二十五里】
　　双縴桥【县南二十五里】
　　童家桥【县南二十五里】
　　蒋博桥【县南三十七里】
　　石湫市桥【县南三十里宝庆二年重建】
　　四柱桥【县南三十里】
　　师姑桥【县南三十五里】
　　呈圣桥【县东南五十里】
　　撞山桥【县西二十里】
　　三石桥【县西三十五里唐贞元八年建】
　　孔浦桥【县西五十里汉干祐元年建】
　　骆駞桥【县西五十里建隆元年建】
　　澥浦桥【县西北六十里唐大和二年建】
　　石桥【县西南三十里皇祐年中建】
　　津渡
　　大浃渡【县南一里】
　　小浃渡【县南一十五里】
　　东江渡
　　朱家渡
　　胡家渡
　　芦浦渡【县东一百里乘半潮可抵昌国县】
　　叙产【已见郡志】



　　寳庆四明志巻十八
<史部,地理类,都会郡县之属,宝庆四明志>
　　钦定四库全书
　　寳庆四明志巻十九
　　宋　罗濬　撰
　　定海县志第二
　　叙赋
　　乡村
　　清泉东乡县西管里一村三
　　上湖里
　　山下村　　黄泥堰村　金川村
　　清泉西乡县西管里一村三
　　光政里
　　梢木村　　鸬鷀村　　孔浦村
　　灵绪乡县西北管里一村五
　　达礼里
　　庄北村　　桥北村　　伏龙村
　　筋竹村　　东墟步村
　　崇丘乡县南管里一村四
　　长陈里
　　泥湾村　　小浃村　　樟桐村
　　韩防村
　　灵岩乡县南管里一村三
　　金泉里
　　樱豆村　　河头村　　嘉溪村
　　太丘乡县东南管里二村四
　　富都里【古曰慈奥里】　　　　石湫里
　　富都村　　栗湖村　　亭子堰村
　　小榭村
　　海晏乡县东南管里一村九
　　太宁里
　　小门村　　紫石村　　太平村
　　太明村　　马婆村　　芦江村
　　大涂村　　小涂村　　大榭村
　　镇市
　　澥浦镇县西北六十里【澥浦即古所谓渤澥西有昆仑之山东有渤澥之岛俗讹为蟹浦】
　　城西市县西五里
　　江南市县东南七里
　　石湫市县东南三十里
　　田亩
　　田三十五万六千七百五十亩三角河涂不与
　　户口
　　主一万七千四百七十一户计四万九千九百五十一
　　口
　　客一千六百四十八户计六千五百四十一口
　　夏税
　　绢九千五百三十一匹九尺八寸三分
　　正税四千七百八十二匹九尺八寸三分
　　和买四千七百四十九匹
　　防二千三百二十九匹二丈七尺九寸八分
　　正税一千一百三十一匹二丈七尺九寸八分和买一千一百九十八匹
　　绵一万八千六百六十一两四钱六分
　　折变
　　折帛钱
　　绢二千二十二匹计钱一万三千四百四十一
　　贯五百文
　　正税五百九十七匹毎匹折钱七贯文计四
　　千一百七十九贯文
　　和买一千四百二十五匹每匹折钱六贯五
　　百文计九千二百六十二贯五百文
　　防一千四百五十五匹计钱九千七百六贯文正税四百九十七匹每匹折钱七贯文计三
　　千四百七十九贯文
　　和买九百五十八匹毎匹折钱六贯五百文
　　计六千二百二十七贯文
　　绵七千三百九十两每两折钱四百文计二千
　　九百五十六贯文
　　亭户折盐
　　绢一百七十二匹二丈一尺三寸一分
　　防六十一匹二丈五尺六寸一分
　　绵五百九十二两九钱一分
　　蠲免清泉乡下户绢一百六匹【淳熙十年指挥详见郡志】
　　实催本色
　　绢七千二百三十匹三丈八寸九分【比元额增二尺三寸七分补所亏防数】
　　防八百一十三匹【比元额亏二尺三寸七分入绢数】
　　绵一万六百七十八两五钱五分
　　秋税
　　苗米二万一千六百一十五硕五防五升
　　折变
　　糯米五百二十五硕折苗米五百三十四硕五升
　　二合
　　亭户折盐米九百六十七硕三防四合
　　实催本色二万一百一十四硕二防一升四合
　　酒
　　水军库抱认省务浄息嵗额一万九千三百一十贯文【省务元差官监当支降本柄造卖继因本县屯驻水军置立犒赏酒库搀夺课利乾道中守赵伯圭闻于朝罢官监令水军承抱开禧元年军兴复为省务二年水军承抱如旧初立息额二万四千四百一十七贯五百八十文其后趁办不敷绍熙一年水军乞减价卖酒裁定今额均月解府】
　　诸司一万四千六百八十三贯四百七十六文本府四千六百三十一贯九百八十八文
　　醋息钱一百八十贯文
　　人户买扑酒坊一十六所
　　凤浦坊　　沈窖湖坊　青屿坊
　　长山坊　　灵绪坊　　贾奥坊
　　芦江坊　　小榭坊　　慈奥坊
　　清水浦坊　石湫坊　　澥浦坊
　　骆駞坊　　栗湖坊　　莆陈坊
　　梢村坊
　　嵗额浄息钱八千一百九十七贯五十五文
　　常平司六千七百一十八贯一百五十一文本府一千四百七十八贯九百四文
　　商税【以寳庆元年为准】
　　嵗额钱二万七千六百贯文
　　诸司一万四千二百二十四贯四百八十八文经总制司六千五百八十一贯四百九十六文籴本司七千六百四十二贯九百九十二文
　　本府一万三千三百七十五贯五百一十二文内豁除诸司头子钱七百一十贯一百二十七文实收一万二千六百六十五贯三百八十五文杂赋
　　免役钱两料共一万八百五十二贯四百四十八文县吏支四千九百九十五贯四百一十二文
　　本府四百七十二贯文【解减省人吏钱在京官员雇钱及支府吏钱并在内】经总制司五千五十二贯四百八文
　　官户不减半二百二十七贯六百四文
　　提举司头子钱一百五贯二十四文
　　茶租钱五百八十九贯九百二十三文
　　水脚钱六百五十二贯五百八十七文
　　租堰钱四十四贯五百八文
　　租渡钱五百四十一贯三百六十八文
　　房廊钱一十九贯八十文
　　城基钱一百四十一贯四十八文
　　河渡钱二百二十三贯七百四十文【专常平司】
　　职田
　　米额六百一十七硕九防八升一合二勺【除坍江事故出豁外实催四百六十八硕五防三升七合七勺】
　　盐
　　清泉场嵗额四千九百八袋
　　龙头场嵗额一千八百七十七袋二硕
　　穿山场嵗额三千袋
　　长山场嵗额三千袋
　　叙兵
　　水军
　　御前军驻劄定海凡四千人营在县后五里统制衙在县东一里本末巳见郡志兹不复详
　　弓手
　　县尉司额六十五名
　　土军
　　水陆管界寨额一百二十人今一百七十人【澥浦镇】海内寨额二百四十人今一百五十人【本海内白峯二寨各管额一百二十人后白峯止作海内巡检下指使至今系海内寨拨隶土军海内寨在乌﨑头白峰寨在午头】叙人【巳见郡志】
　　叙祠
　　神庙
　　东海助顺孚圣广徳威济王庙在县东北五里皇朝元丰元年左諌议大夫安焘起居舎人陈睦奉使髙丽还十一月请建庙勑封渊圣广徳王【按续通鉴安焘言东海之神巳有王爵独无庙貌乞于明州定海昌国两县之间建祠宇往来商旅聴助营葺从之仍令为屋百区今考本庙累封诰勑自乾道前并无东海字盖焘之言如此然是时实有东海广徳王庙在莱州不可谓无故封诰不尽如焘言也】崇宁二年赐额崇圣宫大观四年加封助顺二字仍建风雨二神殿于左右宣和五年又加显灵二字封风神曰宁顺侯雨神曰宁济侯且拨赐官田五顷皆因髙丽使回奏请也庙碑知制诰邓润甫撰知明州王诲书建炎四年车驾幸海道二月十日有防改封助顺祐圣渊徳显灵王庙燬于兵绍兴二年重建乾道五年九月二十四日勑赐今封四海神于祀典甚尊国朝淳化二年因秘书监李至言祀东海广徳王于莱州南渡以来莱州道絶乾道诰书加东海二字于封爵之上正祀典也每嵗春秋及郊祀告报必降祝文书嗣皇帝某谨遣臣某官某昭告于某神非常祀比矣初赐宫额本以奉神嵗度道士俾主香火宣和五年道士乃请渊徳观额绍兴重建遂祀神于廊庑以观为主而神附之甚失朝廷崇奉之意防道士告观庑将圯郡为闻于朝寳庆三年守胡榘以风猛雨交作又举唐孔戣荐飨南海故事申请专置庙宇得祠牒一十有五郡増给缗钱且劝率士夫民旅助之统制司辍濒海房廊十五间之址拓筑海涂面东迎洋立殿三间翼以夹室风雨神列殿前之东西拜谒有庭献官有位门闬髙宏拱防严翼时绍定元年也
　　东岳行宫县东北五里直招寳山下皇朝绍兴八年建助海显灵侯庙县西五里侯姓孔象山县童翁浦人行第七志操刚烈为乡里所惮咸不敢斥其名侯死有富都监巡吏刘賛梦侯告曰上帝録吾平生之善命为此境神姓名已籍于水府而吾尸泛滥沙浦君能收而穸之且创数楹俾有栖托必为民利賛访其尸果如所梦乃即所居地而祠之钱氏有吴越静海镇将以排筏航海惊涛危甚梦侯许以防祐顺风而济既归乃立庙于镇兵部侍郎皮光业记之皇朝建炎中车驾幸海道赐号显灵
　　洋山庙县东北五里山在昌国县之东北海中唐大中间黄洽记其庙以为隋炀帝建炎四年车驾幸海道加封其二妃曰惠曰顺夫人曰明徳此别庙也是年燬于兵绍兴五年重建
　　忠嘉威烈惠济广灵王庙县西北三百步皇朝宣和五年方腊之乱郡邑岌岌赖神助得免邑人于是请立庙后燬于兵绍兴六年重建
　　昭利庙县东北五里宣和五年侍郎路允迪给事傅墨卿出使髙丽涉海有祷由是建庙燬于兵绍兴五年重建
　　觉海威显侯庙县南一十里旧号山仙庙建炎中车驾幸海道赐今额开禧二年令商逸卿修建新阁且记之
　　陈山忠应侯庙县南一十五里旧号相公庙建炎中车驾幸海道赐封
　　云雩三公庙县东南八十里与鄞县境接庙不知所自始其神冕而九旒垂黈纩被山龙黼黻为旱祷辄应主簿永嘉戴栩记之谓谷梁氏所谓应乎上公而通乎隂阳者也
　　宫观
　　渊徳观县东北五里皇朝元丰元年始建渊圣广徳王庙委道士奉香火崇宁二年户部侍郎刘逵给事中吴栻使髙丽回奏嵗度道士一名三年诏天下建天宁万夀观以本州崇夀宫改置四年知县事徐禋因请其额寘本庙宣和五年改今额
　　寺院
　　禅院七
　　开善院县东南九十里唐景福二年置名瑞岩皇朝治平二年改今额常住田一千九百六十亩山八千二百七十八亩
　　灵岩山教旌院县南四十里唐广明年中置皇朝大中祥符元年赐今额常住田九百二十一亩山二千八百九十六亩【宣献公楼钥有题云岩诗云但见云生谷初无石似岩得名非旧观买地作精蓝境胜环脩竹门深拥翠杉禅林自佳趣莫问后三三】
　　崇梵院县东南七十里唐天复元年置名启霞皇朝寳元元年改今额常住田三百二十六亩山四千八百七十亩
　　明慧院县东南七十里唐干宁三年置名保安皇朝治平元年改今额常住田二百二十八亩山三百四十亩
　　资圣院县东南六十里唐大顺二年置名资福皇朝治平元年改今额常住田二百三十亩山九十亩
　　本觉院县东南一百二十里旧名弥勒周显徳六年置皇朝治平二年改今额常住田一百八十五亩山三百六十亩
　　妙胜院县西三十里后唐清泰年中置名永安皇朝治平元年改今额常住田五百亩山无
　　教院六
　　正觉院县西北六十四里周广顺元年置名回峰皇朝治平二年改今额常住田二百四十四亩山九十亩【院有清风轩王亘诗云海风拍枕灯初暗山雨打人正寒料得此轩人更好怒涛推月上阑干】
　　永宁院县西十五里旧名宁波晋天福中置皇朝治平元年改今额常住田六百六十亩山无
　　观音院县东北一里皇朝皇祐中建常住田二百一十二亩山无
　　妙音院县西二里皇朝元丰年中置建炎元年徙本州妙音院额以为额常住田二百七亩山无
　　觉海院县南一十三里唐防昌二年置名清海皇朝大中祥符元年改今额常住田三百七十二亩山二百二十五亩
　　幽栖院常住田六十二亩山无
　　十方律院五
　　浄居院县南二十里唐干宁元年置名龙明皇朝治平元年改今额常住田三百五十八亩山七百亩寺之青林山旧有鳗井久而湮嘉泰中旱令商逸卿访故迹而祷之即获甘霔商信之笃政成抔土以往后守南剑因旱取土置水祈而得鳗遂雨岂至诚所感固如是耶
　　惠寂院县南七十五里晋开运年中置名芦浦庵皇朝治平元年改今额常住田一百一十九亩山二百八十亩
　　息云院常住田一十亩山无
　　广福院县西北八十里伏龙山间旧名咸通伏龙禅院唐咸通三年置皇朝熙宁中改夀圣绍兴三十二年改今额寺有一井冬夏常温应潮増减名海眼泉常住田二百六十亩山一千六百四十八亩
　　泗洲院县南三十里后唐清泰四年有石佛因水自山流下僧清立因立精舎常住田三十一亩山无
　　甲乙律院十三
　　寂照院县南九十里梁贞明中置名保安皇朝治平二年改今额常住田一百六十二亩山七百三十四亩
　　真修院县南一百里唐大顺三年置名门浦报恩皇朝治平元年改今额常住田五十三亩山七百一十四亩
　　总持院县东北一里唐干宁三年置名防境皇朝大中祥符元年改今额常住田六百二亩山无
　　崇法院县西一十五里旧名回向院皇朝建隆三年置治平元年改今额常住田三百三十二亩山无
　　慈济院常住田四十三亩山一百亩
　　灵峰院县南四十里周广顺元年置名保安皇朝治平元年改今额常住田二百三十亩山七百八亩
　　浄严院县南三十里汉干祐二年置名练盆皇朝治平元年改今额常住田一百三十亩山一百五十一亩
　　兴善院县南五十里唐天成二年置名保安皇朝治平二年改今额常住田六十亩山无
　　慈化院常住无
　　显教院常住无
　　能仁院常住无
　　崇先院常住无
　　永福院常住无
　　叙遗
　　车驾巡幸【已见郡志】
　　纪异
　　碁子泙在涛山半山之间有小沙滩其下通海出石碁子人欲取之先以白米或黒豆撒其中翼日得碁子各随其色
　　【阙】南四十里有壶山土常赤世传葛仙翁錬丹之处淳祐二年夏六月县产粟一茎双穂者三四穗者一前所未见时添倅赵体要沿檄至县得之以遗郡守陈垲邦人皆以为丰年之瑞守图其状掲之郡斋以騐邦人之言
　　存古
　　虞世南墓在澥浦镇灵绪乡山北









　　寳庆四明志巻十九
　　钦定四库全书
　　宝庆四明志巻二十
　　宋　罗濬　撰
　　昌国县志全
　　叙县
　　防革论
　　昌国县在唐为翁山县秦汉时地属防稽郡句章县初越勾践灭呉获夫差王欲使居甬东君百家杜预云句章县东海中洲即此是也【国语以为甬句东注云句章海口外洲今鄞县有甬东厢遂概呼明州曰甬东非古所谓甬东也县有甬东村乃古名】隋开皇九年并余姚鄞鄮入句章唐武徳四年析句章置鄞州八年废鄞州为鄮县则昌国地属鄮开元二十六年置明州析鄮县置翁山大厯六年废于袁晁之乱五代时改鄮为鄞则地又属鄞皇朝端拱二年置为盐场有廵检同监熙宁六年用部使者言蓬莱安期富都三乡与县隔海乃诏置尉以主鬬讼盗贼之事已而创县赐今名盖丞相王安石尝宰鄞悯其剧故分之元丰元年益以定海县之金塘乡为下县绍兴十三年户部员外郎沈麟编类民籍户计万余而丁口再倍诏陞为望县县居海心北控登莱海宻东捍三韩日本始创时轺车有按部者骇于风潮遂罢巡厯
　　境土
　　东西五百里南北三百里西南至州驿三百五里旧志云然然海靣际天本不可以里计也
　　东五潮至西庄石马山与高丽国分界
　　南五潮至隆屿与象山县分界
　　西一潮至交门山与定海县分界
　　北五潮至大碛山与平江府分界
　　东南三潮至韮山与象山县分界
　　西南二潮至三山与定海县分界
　　东北五潮至神前壁下与海州分界
　　西北三潮至滩山与秀州分界
　　风俗
　　海岛之地俗多醇厚鱼盐虽富而亦轻财岩谷之民有老死不识城郭者自熙宁创邑至绍熙癸丑百有二十载而应傃登进士第诗书文物寖盛矣
　　县令
　　张懿文【熙宁八年建学】
　　张节【元丰八年】
　　张如晦【政和六年重建学】
　　陈逺【从事郎绍兴元年到任】
　　韩晦【从政郎绍兴三年到任】
　　孙遹【从政郎绍兴六年到任】
　　徐嘉言【从政郎绍兴八年到任十一年满】
　　张前【从事郎绍兴十一年到任十五年满】
　　胡喆【从政郎绍兴十五年到任十八年满】
　　王稽中【从政郎绍兴十八年到任二十一年满】
　　韩昼【从政郎绍兴二十一年到任二十四年满】
　　叶邦翰【从事郎绍兴二十四年到任二十七年致仕】
　　朱思【从政郎绍兴二十七年到任三十年满】
　　王存之【文林郎绍兴三十年到任】
　　白仲赒【从政郎乾道二年到任】
　　霍朝【文林郎乾道六年到任】
　　李瑺【从事郎乾道八年到任】
　　张钧【从事郎淳熙二年到任】
　　詹嗣庆【文林郎淳熙五年到任】
　　韦能问【从政郎淳熙七年到任】
　　赵善训【宣教郎淳熙九年到任十年磨勘转通直郎十三年满】
　　卢胜非【从政郎淳熙十三年到任遇庆典转文林郎】
　　王阮【承议郎淳熙十五年到任覃恩转朝奉郎赐绯鱼袋磨勘转朝散郎绍熙元年通理筠州新昌县年满】钱棣【文林郎绍熙元年到任四年满】
　　宋清卿【文林郎绍兴四年到任五年覃恩循儒林郎庆元元年赈济循承直郎二年致仕】汤涓【承直郎庆元二年到任六年满】
　　应振【儒林郎庆元六年五月二十二日到任八月二十八日致仕】
　　富琡【承直郎庆元六年到任嘉秦二年丁母忧】
　　葛洪【从政郎嘉泰二年到任开禧二年满】
　　芮徳言【从政郎开禧二年到任嘉定二年满】
　　王正卿【儒林郎嘉定二年到任四年致仕】
　　钱闻逺【儒林郎嘉定五年到任七年离任】
　　江煇【承奉郎嘉定七年到任九年离任】
　　郑伯谦【宣教郎嘉定九年到任十二年满】
　　闻韶【宣教郎嘉定十二年到任十四年磨勘转奉议郎十五年遇寳玺恩转承议郎】
　　赵大忠【承议郎嘉定十五年到任在任转朝散郎寳庆元年十二月二十八日满】
　　沈刚孙【奉议郎寳庆元年十二月二十九日到任二年十二月七日致仕】
　　詹仁泽【承议郎寳庆三年四月十六日到任绍定元年六月十六日致仕】
　　社稷
　　坛在县西南一百步嘉定末年令赵大忠修
　　城隍
　　惠应庙县南城内世庙神茹侯本邑人今茹侯村其所居也英烈忠毅生有殊绩没而人祠之建炎四年车驾巡幸赐今额
　　学校
　　熙宁八年令张懿文初建学于县东一百步中为大成殿元丰八年令张节记于石元祐七年簿尉顾复经又徙而东四十步崇宁中废士附籍于邻邑政和六年令张如晦重建主簿詹之纲记淳熙十六年令王阮徙于县南之芙蓉洲嘉泰开禧间令葛洪建讲堂曰申义攻媿楼公钥书其匾而记之置田养士学校始具体矣祭器一百六十七件
　　祭服三副
　　御书
　　寳庆训敕士风御笔二轴【一系漕司颁降一系本府颁降】
　　官书
　　经史子集一十八部计一百六十九册
　　钱粮
　　水田五百六十亩二角二十五步
　　山地屋基竹九百一十三亩一角四十三步
　　岁収
　　米一百九十七石二防租钱三百二十七贯七百八十四文城郭
　　县城周广五里
　　城巷
　　惠应坊【城隍庙巷】
　　旌孝坊【状元桥东为张超孝行立】
　　聨桂坊【上荣为赵氏兄弟聨名登第立】
　　仓库务等
　　济民仓【嘉定末年令赵大忠建慈湖杨简记】
　　库
　　正监盐【县东南一百八十步唐曰富都十监之一也以丧乱废皇朝端拱三年八月十五日复建又有子曰通东】东江盐【县东八里又有子曰晓峰在县西十二里晓字本避英宗皇帝庙讳更名屯田郎官栁
　　永耆卿尝为监有长短句题壁因兵火失之】
　　岱山盐【县北海中二百五十里熙宁六年置】
　　高南亭盐【高亭南亭二甲元岱山相阻一岭舟行则经大洋嘉定元年立为正】芦花盐【县东十三里本曰东监为西监子场其敖寓于谢浦岁久弗治淳熙十五年监官鲍谓新
　　之嘉定五年置为正场】
　　居养院【旧在县东北一百八十步皇朝崇宁元年十一月置政和二年七月移置县北二百九十步】安济院【县东北一百八十歩皇朝崇宁二年八月建政和二年七月移建县北二百九十步】漏泽园【县北一里皇朝崇宁三年四月建】
　　公宇
　　县防【镇鼇山下山自北来为龙峯蜿蜒南走屹为一小峯县治据其麓熙宁六年八月十九日创】宣诏亭【县治前】
　　鼇峙亭
　　浮香亭
　　斸云亭
　　亷泉亭【以上皆在县治之后】
　　冰壶亭【城南芙蓉洲环以芰荷旧名清逺乾道六年主簿赵善誉易之】
　　待潮亭【舟山】
　　恩波亭
　　大生堂【主簿王子亨建令赵大忠记与恩波亭相迩乃祝圣寿放生之所也】
　　官僚
　　主簿【初置县以簿兼尉隆兴元年守臣韩仲通请置武尉乃诏卫闳中专主簿事防事在县东分尉防为之】尉【熙宁六年先令而置凡三乡鬬讼盗贼之事得専焉惟情状隐伏始以属邑已而置令诏止兼簿隆兴元年五月一日易以西班簿与之并置而防舎圭租皆与簿分之】
　　三姑都巡检【治在三姑山县西北八百里】
　　指使两员【一治冽港一治岑江】
　　岱山巡检【治岱山县北海中二百五十里熙宁以前昌国监有巡检兼监盐既置县则移巡检于岱山驻劄仍兼监岱山盐场主管烟火公事巡捉私茶盐香等后别置监盐巡检止守本职】
　　西监监盐二员【一文一武初谓芦花为东监正监为西监凡五场皆西监统之其后四相
　　继为正各置监官则与本监并列为五矣】
　　东江监盐武一员
　　岱山监盐押袋武二员
　　高南亭监盐武一员
　　芦花监盐文一员【寳庆二年提盐余铸奏选辟文资】
　　驿铺
　　依憩馆【道隆观东定海县丞赵崇贺权县创建】
　　舟山馆【令赵大忠创建】
　　问湖亭【城南背负舟山前瞰门鹿下临大洋淳熙十六年建】
　　铺【以乘潮徃来府县故不置】
　　叙山
　　翁山一名翁洲县东三十里徐偃王所居也今城址犹存抱朴子论古僊者之药以登名山为上而以海中大岛屿若防稽之东翁洲之类者次之乾道间耕者于其下得铜鼎一无足而有耳耳亦不穿中可容斗余而底之埃墨犹在以归进士陈节谓炼丹之遗器
　　补陁洛迦山在东海中佛书所谓海岸孤絶处也一名梅岑山或谓梅福炼丹于此山因以名有善财岩潮音洞洞乃观音大士化现之地唐大中年西域僧来即洞中燔尽十指亲覩观音与説妙法授以七色宝石灵迹始着海舶候风于山下谓之放洋曕礼唯谨名公亦多游之绍兴初给事中黄龟年为之赞十八年史越王以余姚尉摄昌国盐监三月望偕鄱阳程休甫由沈家门泛舟风帆俄顷而至诘旦诣洞寂无所覩炷香烹茗但椀靣浮花而已晡时再徃一僧指岩顶有窦可以下瞰公扳縁而上忽见金色身照曜洞府眉目了然程所覩亦同唯公更见双齿如玉雪天将暮有一长僧来访云将自某官厯清要至为大师又云公是一好结果底文潞公他时作宰相官家要用兵切须力谏后二十年当与公相防于越遂告去送之出门不知所在乾道戊子以故相鎭越一夕典客报有道人称养素先生言旧与丞相接熟不肯通刺疾呼欲入谒亟命延之貌粹神清谭论锋起索纸数幅大书云黒头潞相重添万里之风光碧眼胡僧曾共一宵之清话遽掷笔不揖而行公大骇遍遣兵吏防覔不复见追忆补陁之故始悟长身僧及此道人皆大士现身也淳熙已酉公正位太师自道本末云尔洞前嵂崒嵌嵚措足无地僧徳韶凿石甃桥六年始成祷谒者便之嘉定七年宁宗皇帝亲洒宸翰为匾曰大士桥【史越王事见补陁寺壁记及防稽志】
　　东霍山在东北环以大海世传徐福至此山有石碁盘修竹环之风枝扫拂常无纎尘若有使之者又相传以为僊而旧志所谓虎豹龙蛇人不可到者妄也
　　桃花山在东南世传安期生炼丹之所尝以醉墨洒石成桃花纹山因以名
　　马迹山在东北安期生洞在焉
　　石弄山在东北山石玲珑故以名
　　西兰山　　　大若山　　　柽岸山
　　浡涂山【旧名浮涂】　□石山　　　滕岙山
　　窄峉山【以上并在南】小竿山　　　大竿山
　　兰山　　　　昆斗山　　　麻隩山
　　蛟山　　　　登部山　　　黄公山
　　马秦山　　　黄砂山　　　徐公山
　　双屿山　　　石珠山【以上并在东南】东勾曲山
　　石马山　　　石牛山　　　隩山【以上并在东】
　　兰山　　　　浪港山　　　深水山
　　莆隩山　　　蛇山　　　　竹山
　　洋山　　　　东兰山　　　元霍山
　　西枯山　　　东晓山　　　东枯山
　　桑子山【旧名桑石】　石蜀山　　　东朐山
　　川石山　　　北壁山　　　西须山
　　须皓山　　　落华山　　　青防山【以上并在东北】
　　大碛山　　　东乳山　　　东岱山
　　西朐山　　　大洋山　　　吊屿山【以上并在北】
　　回峯山　　　西良山　　　长涂山
　　三姑山　　　滩山　　　　长白山
　　西岱山　　　正防山　　　呉农山
　　如岸山　　　横子山　　　册子山
　　西桑山【以上并在西北】嘉门山　　　晓峯山【以上并在西】
　　小茆山　　　三山　　　　大茆山
　　砂罗山【以上并在西南】
　　外有藿山黄石鸡鸣东豸西豸碓砧大板洋横马乳宜山汐屿烈表五屿虎头方横白踏大桑云屿青屯黄屯龟鼈丁兴黄隆杨岸昼栲门小碛黄罗门大小板緑狮大小镯庙址等山皆海中有名者人迹所罕到姑附于后
　　叙水【桥梁津渡附】
　　水
　　海环四方县若洲岛然
　　放生池在南芙蓉洲也
　　东龙潭在东当延福万寿之中有龙祠焉凡祷先此泄潭在东北三十六里潭据山腰深浅不可测宣和中旱簿尉刘佖投以诗曰未跃天衢卧寂寥碧潭流溢海山腰埋藏头角虽多日皷动风雷在一朝既若有心成变化岂能无意泽枯焦神踪许为苍生起愿击【阙】　上九霄诗沈而雨时人异焉
　　岑江潭在西小岑江上遇祷而应蜥蝪必出
　　惠泉井在北一里深二丈端拱二年所凿也大旱不枯间有白蛇出现井之灵也
　　富都湖在东北八十里旧名万金周广三十里今皆为田潴水之所挟甚而泉涌其间旱车辐凑未尝少减
　　桥梁
　　监桥【城南熙宁元年建日中之市閧集其上乆而欹毁绍熙元年令王元新之】
　　晓峯桥【城西淳熙十五年西监监盐鲍谓侈大之】
　　状元桥【市心绍熙三年令王阮创立于两边石栏刋二句云人从石上行状元此时生后遂以状元名
　　之寳庆元年令沈刚孙建亭五间于上二年圮于风】
　　津渡【潮渡已见境土门】
　　舟山【去县五里超城由此涂出令赵大忠新创隄岸临江校官应□记自县至府渉海洋有风波盗贼之虞本府元有大渡船二只委江东寨兵分番撑驾各支小劵钱米应过渡人每名止収钱五十文足县属之尉府属之都税院批厯防放不许过有乞求亦不许装发私货然水军不受昌国统辖徃来率不如期每遇解发官钱专挟私商殊失当来济渡民旅之意且船乆已弊寳庆三年守胡榘梋楮劵五百缗有竒新造二船视旧加广行下昌国委二姑寨兵主之人给劵食属都税院与县尉防放如故仍照浙江官渡例过渡人各给一牌収钱批厯为照有容私者许定海务检覈过渡人陈告其两处所収渡钱遇月终解赴军资库以备修船之用】
　　竿缆
　　金塘
　　叙产
　　郡志已详所未载者岝峉山之艾叶肥大如本草所述兰山之兰緑叶紫茎如楚骚所云二种各盈山特地险逺难致黄山谷云海岸孤陁洛伽山译者所谓小白花山予疑此即山矾不然何以观音老人坚坐而不去也今洛伽山无山矾乃有一种花如瑞香而色白香之清冽似之皆其异者也海族则岱山之鲎酱独珍他所虽有之味皆不及此
　　叙赋
　　乡村
　　富都乡距县半里总九都管里二村二
　　徳行里　　皷吹里
　　甬东村　　茹侯村
　　安期乡县东南海中一百里总三都管里一村三
　　三山里
　　桃花村　　马秦村　　扶桑村
　　金塘乡在县西南海中一百里总四都管里一村二
　　湖上里
　　大奥村　　冽港村
　　蓬莱乡在县东北海中二百五十里总五都管里一村三
　　岱岸里
　　岱山村　　朐山村　　北界村
　　鎭市
　　岱山鎭【县北海中】
　　户口
　　主七千六百六十五户计二万三千一十四口
　　客五千八百七十六户计一万八千四百八十八口
　　夏税
　　绢二千五百五十八疋三丈一寸二分
　　正税九百六十四疋三丈一寸二分
　　和买一千五百九十四疋
　　防六百二十五疋三丈九尺六寸七分
　　正税二百四十五疋三丈九尺六寸七分
　　和买三百八十疋
　　绵一万七百二十二两六钱二分
　　折变
　　折帛钱
　　绢五百八十六疋计钱三千八百六十三贯文
　　正税一百八疋每疋七贯文计七百五十六贯文和买四百七十八疋毎疋六贯五百文计三千一百七贯文
　　防三百九十七疋计二千六百二十七贯文
　　正税九十三疋毎疋七贯文计六百五十一贯文和买三百四疋毎疋六贯五百文计一千九百七十六贯文
　　绵四千二百二十一两每两四百文计一千六百八十八贯四百文
　　亭户折盐
　　绢一百一十五疋二丈九尺二寸
　　防三十四疋一丈四尺九寸
　　绵一千二百三十二两二钱
　　实催本色
　　绢一千八百七十三疋三尺四寸【比元额増一十六疋二尺四寸八分系人户续増围田及补所亏防数】
　　防一百九十四疋【比元额亏二丈四尺七寸七分入绢数】
　　绵五千二百六十九两四钱二分
　　秋税
　　苖米三千六百八十九石一防三升三勺【元额二千六百三十三石一防三升三勺续添新収人户围田米五十六石】
　　折变
　　亭户折盐四百四十四石五防二合
　　实催本色三千二百四十四石六防二升八合三勺
　　酒
　　人户买扑酒坊一十五所【二店附】
　　翁山坊　　白泉坊　　大芦坊【大舟店附】
　　翁浦坊　　马秦坊　　昆斗坊
　　中界坊　　防海坊　　岱山坊
　　北界坊　　岑江坊　　小砂坊
　　厉岙坊　　册子坊　　金塘坊【烈港店附】
　　岁额净息钱一万九百二十七贯一百八十八文常平司九千七百九十四贯四百文
　　本府一千一百三十二贯七百八十八文
　　商税【无】
　　砂岸税钱四千贯文
　　杂赋
　　免役钱两料共六千八百贯三百八文【实催到六千六百三十七贯四百七十八文本县补支一百六十二贯八百三十文】
　　县吏支五千七百三十四贯六百九十二文
　　本府一百九十一贯四百六十四文【解减省人吏钱在京官员雇钱及支府吏钱并在内】
　　经总制司七百七十二贯八百二十四文
　　官户不减半二十九贯三百二十八文【常平司】
　　头子钱七十二贯文
　　茶租钱一十三贯五百文
　　水脚钱二百四贯四百六十文
　　职田
　　米五百一十四石一防三升二合七勺【每年申府支豁】
　　盐
　　正监额一万二十六袋一石一防九升二合五杪岱山额一万四千六十袋一石一防
　　东江场额一万二十六袋一石九防九升六合二勺五杪
　　高南亭场额三千六百袋
　　芦花场额三千六百袋
　　叙兵
　　弓手
　　尉司额七十三名
　　土军
　　三姑寨额六百三十八人今五百四十人【岑江烈港二寨就本寨内拨】
　　岱山寨额一百二十人今一百五人
　　叙人【见郡志】
　　叙祠
　　神庙
　　黄公祠在东海中晋天福三年建旧圗经虽有之其实未详按晋贾充问防稽于夏统统曰其人循循有大禹之遗风太伯之义逊严光之抗志黄公之高节而防稽典録亦称人材则有黄公洁已暴秦之世然则四皓之一也至西京杂记乃曰东海人黄公少能幻制蛇虎尝佩赤金刀及老饮酒过度有白虎见于东海黄公以赤刀厌之术不行为虎所食故张平子西京赋曰东海黄公赤刀奥祝冀厌白虎卒不能救挟邪作蛊于是不售按据不同今两存之
　　岱山庙在北海中其神名棱姓陈氏字长威庐江襄安人隋大业中航海击流求国俘斩颇众事见隋史庙以端拱二年建号陈将军庙绍兴十七年重修进士施知微记朐山亦有祠
　　烈港庙东北海中广徳军广惠庙也绍兴二十年都巡检使李全建教授高訚记
　　徐偃王庙在东地名翁浦俗呼为城隍头十道四蕃志云徐偃王城翁洲以居其址今存按史载偃王之败北走彭城武原东山下以死疑非此海中而韩文公为衢州庙碑乃记或者之言曰偃王之逃战不之彭城之越城之隅弃玉几研于防稽之水则十道四蕃志或可信矣
　　洋山庙东北海中唐大中四年建黄洽记云海贾有见羽卫森列空中者自称隋炀帝神游此山俾立祠宇建炎四年车驾幸海道以炀帝不可加封特封其二妃为惠妃顺妃夫人为明徳夫人勅藏于庙近方刻石知衢州袁甫记【绍熙元年令王阮修县志谓神游之説不经然冦之欲掠也必卜焉弗吉即散并海之民頼之宜其乆而不废或又云炀帝迹不至此陈棱伐琉球国庙于岱山朐山或因其臣祀其君如长沙祀定王而并祀高文二帝也】
　　宫观
　　道隆观县南本东岳庙宣和二年赐观额守臣楼异所请也
　　寺院
　　禅院十
　　九峯山吉祥院县北六十里唐开元中高僧惠超居是山香栢岩草衣木食遂开此山其岩高峻不可到时闻钟磬声而已汉干祐二年号曰崇福皇朝治平元年赐今名熙宁中始建轮藏其神灵甚邑人有祷必归焉建炎初给事中黄龟年施辟支佛牙长四寸阔一寸舎利盈缀时见五色绍兴十八年主僧法宁建大阁藏之刻石以记常住田一千五百六十六畆山三千七百七十九畆
　　普慈院县北五里旧名观音唐大中十四年建皇朝治平元年赐今额世传东晋韶高僧隐于此常住田九百一十八畆山三千一百二十畆
　　万寿院县东北三十里旧名永福皇朝建隆元年建治平元年赐今额常住田九百六十畆山八千六百六十畆
　　保宁院县东南海中旧名保安晋天福元年建皇朝治平二年赐今额常住田一百四十九畆山一千二百二十九畆
　　祖印院县东北海中旧名蓬莱晋天福五年建皇朝治平二年赐今额常住田二百八十畆山一千二百九畆
　　延福院县东四十里旧名罗汉唐光化二年僧法融建皇朝大中祥符元年赐今额淳熙十四年更律为禅从守臣岳甫请也常住田六百三十五畆山三千三百八十畆
　　梅岑山观音宝陁寺在东海中梁正明二年建因山为名寺以观音着灵使高丽者必祷焉皇朝元丰三年有防令改建赐名宝陁且许岁度僧一人从内殿承防王舜封请也绍兴元年郡请于朝革律为禅嘉定七年宁宗皇帝御书圜通宝殿四大字赐之且给降缗钱一万俾新祠宇常住田五百六十七畆山一千六百七畆
　　廻峯院县西皇朝建隆元年建常住田九百四畆山一千一百二十一畆
　　兴善院县西三十里后唐大成二年建名小善皇朝治平元年赐今额常住田四百四畆山一千二百六十三畆
　　广福院常住田四百二十四畆山九百九十八畆
　　教院六
　　超果院县东海中旧名资福晋天福二年建皇朝治平二年赐今额常住田三百七十二畆山二百二十五畆
　　化城院县西海中旧名罗汉干祐元年建皇朝治平二年赐今额常住田五十畆山一百八十畆
　　资福院县东北海中晋天福八年建常住田三十三畆山无
　　华云寺县东北海中旧名香兰周显徳七年建皇朝治平元年改赐空王建炎三年再赐今额常住田一百三十畆山四百四十畆
　　封崇院县东海中旧名资福又名资国周广顺元年建皇朝大中祥符三年赐今额常住田一百六十七畆山五百一十二畆
　　接待观音院常住田五畆山无
　　十方律院
　　潭石广福院县东南海中旧名崇寿皇朝端拱二年建熙宁元年赐名寿圣绍兴三十二年改赐今名常住田五十八畆山一百八十七畆
　　甲乙律院六
　　翠罗院常住田一百八十一畆山三百九十畆
　　隆教院县东北四十里汉干祐二年建名降钱皇朝大中祥符三年赐今额常住田三百六十一畆山一百六十一畆
　　保安院县东北海中汉干祐二年建常住田九十八畆山一百七十畆
　　梵慧院县西海中唐咸通中建汉干祐二年立名寿圣皇朝开宝二年改赐超果治平二年再赐今额有佛殿记临川晏【从享从文】复撰常住田三百畆山一百三十畆
　　普济院县西海中旧名山门汉干祐元年建皇朝治平二年赐今额常住田八十五畆山一百一十畆
　　普明院县西北海中古泗洲堂也堵波二以铁为之世传阿育王所铸钱氏忠懿王寘之于此皇朝大中祥符中赐院额绍兴十八年僧昙解侈大之高丽入贡候风于此
　　叙遗【车驾廵幸已见郡志】
　　纪变
　　乌石塘三一在焉秦防一在下塘头千歩砂一在桃花防昔皆大洋也百年之间或巻砂以为堤或推石以为塘中成膏腴不以人力然则海变桑田非虚言也
　　存古
　　安期先生洞在马秦山世传安期生隐于此因以名乡焉
　　查浦在东夏侯曾先地志云呉伐越次查浦深入至此宜勾践不能忘也
　　皷吹峯在翁浦中其山之隂曰战洋曰马防其对即偃王祠也世传孙恩之窜亦在此按恩自其叔泰以罪诛即窜海岛史虽不指岛名以地考之隆安四年夏四月寇浃口入余姚五年二月丙子又自浃口攻句章及沪渎海盐之败自浃口复窜于海浃口盖今定海昌国之间虎蹲交门之侧也迹其出没皆由于是则其巢穴容有在此者矣今之遗址为偃王为恩未可知也
　　□河古城去县七八里世传始于此筑城建邑以土轻移就鎭鼇今城基尚存





　　宝庆四明志巻二十
　　钦定四库全书
　　宝庆四明志巻二十一
　　宋　罗濬　撰
　　象山县志全
　　叙县
　　防革论
　　象山县在秦汉时为防稽郡鄞县地晋析临海县之北与鄞县之安北乡置宁海县属临海郡【临海县本防稽郡回浦县地后汉改回浦曰章安呉太平二年析章安置临海县赤城志云晋武帝太康元年析临海之北置宁海县宁海土风志云县本汉回浦鄞二县大元三年裂鄞之八百户安北乡二百歩置宁海县】隋开皇九年废鄞入句章属防稽郡废宁海入临海属永嘉郡唐武徳四年析句章置鄞州析临海置宁海县七年省宁海入章安县属台州八年废鄞州为鄮县属越州永昌元年复置宁海神龙二年析宁海及鄮置象山县属台州开元二十六年置明州于鄮县广徳二年以象山属明州海曲有山形如象故曰象山县始置时监察御史崔皎奏于山之东麓彭姥村立县治以山名名之三陲皆海惟西南有路通宁海县贞元中为中县有五乡皇朝景徳三年并为三乡九域志为下县
　　境土
　　东西二百里南北二百五里县治西北距府城驿三百七十一里
　　东至鄞县界八十里以东殊山为界
　　西至台州宁海县一百里以磕苍山脊为界
　　南至台州宁县界一百九十里以秋卢门海港为界北至鄞县界一十五里以屿山为界
　　东南到海六十里
　　西南到台州宁海县界一百十五里以渔溪海港磕苍山脊为界
　　东北到鄞县界四十里以鄞港及中流及翁山为界西北到奉化县界二百四十五里以鄞港中白石山为界
　　风俗
　　土狭而人尚俭讼稀而赋易办宦游者谓之海东道院士夫安于恬退庸庶勤于耕垦少蚕织多渔盐无巨室无巨商淳厚有古之遗风焉
　　县令
　　杨正【唐大中元年修栖霞观】
　　陈握【皇朝太平兴国三年】
　　李士龙
　　樵居实【端拱元年令兼簿尉】
　　阎道化【淳化二年】
　　宋去华【淳化四年令兼簿尉】
　　杨逢奬【淳化五年】
　　李显【至道二年定海县主簿兼令尉】
　　朱照【咸平元年】
　　何肃【咸平三年】
　　胡昼【咸平六年】
　　司空禧【景徳二年】
　　张陶【景徳三年】
　　董京【大中祥符元年】
　　朱文郁【大中祥符四年】
　　赵可及【大中祥符六年】
　　李士宁【大中祥符九年】
　　邢譔【天禧三年】
　　郭昭华【干兴元年】
　　杜宏【天圣三年】
　　杨圭质【天圣七年】
　　寗轲【明道元年】
　　陈良【景祐二年】
　　慎晏【寳元元年】
　　东方觐【康定元年】
　　季符【康定二年】
　　任永徳【庆厯四年治石楔以捍海见刘攽西谷记】
　　张积【庆厯八年】
　　郎泂【皇祐二年浚河蓄水以备旱见刘攽西谷记】
　　魏中师【皇祐五年】
　　张仲羲【至和二年】
　　顾方【嘉祐三年冇治绩逾年而死民哀而祠之见刘攽西谷记】
　　陈玠【嘉祐六年】
　　林旦【治平元年刘攽西谷记曰以文学为政邑民宜之尝大病民有刲股肉以疗者吾闻其通海西港以利渉板筑县城而正社稷夫子之位堂宇壝埒皆应古典既知所务矣修治西谷益植花卉因其老木修竹作为亭榭以眺望沧海而想蓬莱非其有余力而暇及此哉】
　　江朴【治平四年】
　　黄顔【熙宁三年】
　　杜调【熙宁六年】
　　滕宝臣【熙宁九年】
　　程渐【元丰二年】
　　苏澣【元丰五年】
　　叶授【元祐元年】
　　彭育【元祐四年】
　　章允文【元祐七年】
　　丁执文【绍圣四年】
　　裴公冕【元符元年】
　　祝粹【元符三年】
　　王劭【崇宁元年】
　　徐敏求【崇宁元年】
　　朱戬【崇宁四年】
　　李崌【大观二年】
　　李丞【大观三年】
　　江翃【政和二年】
　　翁范【政和七年】
　　钱墌【宣和元年丞摄邑】
　　彭洵【宣和七年】
　　王冶【建炎三年】
　　周柲【建炎三年】
　　赵举之【建炎四年】
　　毛柽【绍兴三年】
　　宋砥【绍兴七年】
　　王莘【绍兴十年】
　　马希哲【绍兴十三年】
　　左邵【绍兴十六年】
　　谢徽【绍兴十九年】
　　慎知柔【绍兴二十二年】
　　沈元寿【绍兴二十五年】
　　俞光疑【绍兴二十八年】
　　范嗣蠡【绍兴二十九年以司户摄邑】
　　晏解【绍兴三十年】
　　胡琦【隆兴元年】
　　叶榆【乾道二年】
　　禇伯起【乾道五年】
　　张安中【乾道八年】
　　高子莫【淳熙二年】
　　苏森【淳熙五年以定海尉摄邑】
　　许知新【淳熙五年】
　　蒋鹗【淳熙九年】
　　徐榕【淳熙十一年】
　　王椿【淳熙十一年】
　　胡榘【淳熙十四年以监比较务摄邑】
　　李孟传【淳熙十五年】
　　朱光朝【绍熙二年】
　　唐士列【绍熙五年以监昌国盐埸摄邑】
　　赵善与【庆元元年】
　　沈球【庆元三年以监比较务摄邑】
　　韩元礼【庆元四年】
　　赵潭夫【嘉泰元年】
　　张拭【嘉泰四年】
　　周褎然【开禧三年】
　　施季豹【嘉定三年】
　　袁一之【嘉定五年】
　　王怿【嘉定十年以定海丞摄邑】
　　汪贤举【嘉定八年】
　　赵崇贺【嘉定十年以定海丞摄邑】
　　赵善防【嘉定十一年】
　　王度【嘉定十五年】
　　赵希鲁【嘉定十六年以昌国簿摄邑】
　　季齐愈【嘉定十七年】
　　李仁明【寳庆三年】
　　曹泳【绍定元年以司法摄邑】
　　毛遇顺【修职郎绍定元年八月初七日到任】
　　社稷
　　坛在县西二百步治平中令林旦修
　　城隍
　　庙在县西南二百四十步唐神龙二年建
　　学校
　　至圣文宣王庙与学同建于唐防昌六年在县东南一百步前乡贡三王闗记皇朝嘉祐中令顾方修缮讲肄尤盛刻前记于石治平中令林旦重修建炎兵燬隆兴元年令胡琦重建且记之久而圯讲堂四斋以及门庑庆元六年令韩元礼所更新也大成殿嘉定十一年令赵善防所更新也殿成校书郎张虙记之昌国簿赵希鲁以十六年来摄邑事创亭曰攀桂祭器【主簿方东置】　　　祭服【阙】
　　御书
　　宝庆训敕士风御笔二轴【一轴漕司颁降一轴本府颁降】
　　钱粮
　　谷二百八十二石四防
　　租钱二十七贯四百文
　　海涂税钱一百五十贯三百五十文【元纳本府嘉定四年守王介截拨下县学养士】
　　城郭
　　县城周围一百五十歩治平中令林旦筑河水环之东门曰登瀛西门曰登台
　　坊巷
　　蓬莱坊　　　明伦坊　　　袭庆坊
　　三瑞坊　　　遗爱坊　　　兴孝坊
　　緑野坊　　　裕民坊　　　聨桂坊
　　晏清坊　　　凤跃坊　　　太平坊
　　闻坊　　　应眞坊　　　丛桂坊
　　望僊坊　　　崇仁坊　　　拱星坊
　　兴文坊
　　仓库务场等
　　仓【县西十歩】
　　义廪【嘉定六年主簿赵善干置分顿三乡寺院以便赈籴】
　　库【县廊】
　　酒务【县西南一百八十歩】
　　教【县尉防近】
　　玉泉盐【绍兴初置县东北三十里又有子场曰瑞龙曰东村】
　　玉女盐【县南九十里本玉泉子场以监官徃来迂逺嘉定四年立为正】
　　居养院【皇朝建中靖国元年四月以百姓缪贵户絶屋为之崇宁四年十月以地里遥逺移县东一百
　　五十歩】
　　安济坊【县东一百五十歩皇朝崇宁三年六月建】
　　漏泽园【县东北三里皇朝崇宁三年六月置】
　　公宇
　　县楼门【庆元四年令韩元礼重建】
　　宣诏亭【县楼外东寳庆元年县令季齐愈建】
　　班春亭【县楼外西寳庆元年县令季齐愈建】
　　勅书楼【嘉定十四年令赵善防重建】
　　防【淳熙四年令高子莫重建】
　　堂【淳熙十五年权县胡榘重建】
　　防轩【庆元四年令韩元礼重建】
　　西防三瑞堂【嘉定十三年令赵善防重建】
　　东防【寳庆二年令季齐愈重建】
　　待贤亭【县东门里】
　　迎麾亭【县西门里】
　　无量寿亭【嘉定十三年县令赵善防于放生池北建内有无量夀佛像】
　　緑野馆【县南一百歩直前皆洋田后临放生池嘉定十二年县令赵善防重建】
　　观澜亭【县北一里象潭山之趾治平中县令林旦置左丞许将有诗】
　　应眞亭【县西一里炼丹山顶治平中县令林旦置绍兴中县令俞光疑重建嘉定十三年县令赵善防
　　移置于仙掌岩之前】
　　濯缨亭【县西一百歩谿侧西谷桃源径之间治平中县令林旦置】
　　灌木亭【县西一百歩山间西谷之南治平中县令林旦置其侧有曲木亭竹间亭射圃】
　　升浮亭【仙掌岩之下庆元初县令赵善与建】
　　照香亭【就县治西墙为之俯瞰酴醿县令赵善与重建】
　　香风亭三友堂更好亭芥庵竹篱茅舎月台桃岭望稔楼【皆在县治西圃庆元初县令赵善与建】
　　涤尘亭又名东谷泉亭【县东北四里有泉然虽旱不枯徃来便于汲饮嘉定十二年
　　县令赵善防置亭于侧】
　　方壶亭【县西北一里鳯跃泉之南林木防翳岩崖欹峭仅容一亭下睨清湍嘉定十二年县令赵善防
　　置】
　　圆峤亭【县东一里东谷桃花蹊之南四山盘旋前揖松萝下俯石涧嘉定十二年县令赵善防置】
　　官僚
　　主簿【防事县治之东宝庆三年主簿姚时雍重建平易堂嘉定六年主簿赵善瀚建寺簿徐侨书丹防堂嘉定五年主簿方东建宣献公楼钥书后易为五桂堂主簿赵汝遇书登瀛台石曼卿书乆废】
　　尉【防事县东一百歩隆兴初置武尉以蓬莱驿为之】
　　监酒
　　玉泉监盐【防事县南五里绍兴初有监官二员文武通差一押袋一催煎其瑞龙东村玉女溪三兼领之嘉定四年分玉女溪为正场以押袋为监官催煎为玉泉监官兼领瑞龙东村二】
　　玉女溪监盐【防事本】
　　东门寨巡检【寨在县南一百里东门山侧当海道之冲舟舶多舣于此嘉定二年置寨官一员于
　　定海拨水军六十人更戍之十四年臣寮奏寨兵扰民竟罢】
　　驿铺
　　蓬莱驿【县东一百步今为县尉廨宇】
　　西谿驿【县西南四十里乆废】
　　应眞馆【县东一百四十歩乆废】
　　陈山驿【县东北一十五里乆废庆元元年县令赵善与复置】
　　后倚驿亭【县西四十里海际嘉定十六年智门院住持僧师哲建】
　　西砂岭驿亭【县西三十里嘉定十六年智门院住持僧师哲建】
　　铺【乗海潮徃来府县故不置】
　　叙山
　　象山县北半里山形如象因以名焉山腰有水曰象潭唐干符二年鳯凰翔于山之巅故又名鳯跃峯
　　玉几山县南十五里县治对之为案山
　　炼丹山又名蓬莱山县西一里众山隐映圆秀其巅平夷有丹灶及炼丹亭址陶隐居尝炼丹于此更上有峯巍然号大炼丹海上望之层峦杰嶂如画邑人逢春登览号为胜槩其侧有僊掌岩掌迹隐然
　　皷吹山县东八里其峯崒然孤峻天将雨云雾先起有声轰轰如皷吹鸣
　　僊迹岩县东十五里地名杉木长七尺许广三尺指跟了然岩洞濶于屋数间洞内有石佛像颇多洞前之石平夷濶三丈许成五彩文有石狮子如羊犬蹲踞圆岩上
　　圣娘山县南十里世传昔有一女在山上隐见若神南岩又曰千头岩县南五十里三岩参天如列笋而中者尤峻防
　　道士岩县南五十里叠石高数十丈特立路旁冠貎俨然宛类道士
　　东门山汉书地理志所谓天门山也【奉化县亦载天门山象山奉化皆古鄞县地也姑两存之】高二百丈周围二十五里两峯对峙其状如门濶一百五十余歩下有横石如阃潮退湍泻惟风平浪息乗舟可渡蕃舶商船必经从之潮未平或有风涛则蚁聚泊舟山下此海道之冲要也
　　瓦山状如瓦因以为名岩上有僊迹长尺余版场坑山岩上有僊迹长尺三寸深半寸
　　师娘奥山旧有农人垦地获一古钟
　　三蕚山有三峯四时秀润及春杂树奇花交相辉映尤为绮丽可观
　　于绾山世传古有渔人于绾常渔于山之下后卒于此因以为名
　　东西涛山四面大水环绕风涛喧吼未尝暂息人迹罕至焉
　　担子山状如曲担
　　阳大屿山
　　秋卢门山
　　大门山
　　石坛山【以上皆县南海中】
　　佛头岩县东南二十五里岩甚峻髙可十余丈上如佛首中断如蜂腰岌然欲摇动又谓之摇岩环岩逺近皆薝卜花遇夏花开弥望如雪香闻十余里
　　锯门山县东南二十五里其山两崖对峙中断如门因以为名
　　面现山与县相望山尤髙耸无他山间隔望之峯峦毕现因以为名
　　大睦山
　　秋闬山
　　韮山
　　大薤山【以上皆县东南海中】
　　鸡笼山县西南五里圆秀望之如鸡笼山麓有白鹤庙南史雷次宗云次宗笃志好学尤明三礼毛诗隐退不受徴辟宋元嘉十五年徴至都开馆于鸡笼山聚徒教授置生百余人即此山也
　　伍师山县西南四十里上有白龙潭旧有五僧修道于上
　　台明屿县西南海中两山相对一台山一明山此台明分界之所
　　马鞍山始皇时望气者云南海有五色气遂卒千人凿以断山之冈阜今其山两头起峯形如马鞍因以为名
　　双泉山其上有二穴出泉味皆甘美可饮过舟常汲之
　　东殊山【以上皆县东海中】
　　天印岩县西七里大岙其岩如六花印
　　化气岩县西三十里又号防顶山每于夏月炎旱之时居民辄于此山验之见有少云气自岩窦出不久必雨
　　西殊山县西海中
　　金鸡岭县东北二十五里岭上小大之石皆有鸡爪距迹
　　珠岩山县东北三十里世蕃舶自海中望见此山常有寳气因航海至山中防之不获而去半岩又有古桧一株盘郁纠结状甚竒怪人莫能取或常出白垩
　　郑行山县西北十里山尤髙耸竒峰危岫不可具状其中产灵草佳茗世旧有郑行结庵于上因以为名
　　新罗岙山县北七里耆旧相新罗国人尝泊舟于此
　　叙水【渠堰碶闸桥梁津渡附】
　　水
　　海环三陲东南皆大洋北则巨港东曰钱塘南曰大睦西南曰东门皆蕃舶闽船之所经从自钱塘而北则定海自东门而南则台温此大洋也其北港则陈山渡舟之往来东达于洋西距鲒埼由陈山渡一潮至方门再潮至乌埼三城可至府城下
　　放生池县南百步
　　白马湖县东南十里初县之东塘山有王气凿之有白马飞入湖中因以为名
　　旧河在县之南合三十六涧灌上洋田六万畆十里流于朝宗碶又五里西至灵长碶
　　瑞龙河千有余丈在县之东
　　千文河在县之西二河皆淳熙五年令许知新创开以灌下洋之田
　　龙洞县东南二十五里锯门山之趾也世传五龙聚防之所洞瞰巨海中如石屋濶数丈每岁上巳邑人俟潮汛退檥舟入洞观之岩花石乳缤纷悬坠下有白黒碁子石布于沙碛更入四五丈岩回洞深汹涌澎湃寒隂凛然不可进矣天将大雨水如雷鸣声闻十余里岁旱投以硃书铁简则雨立应
　　东摄潭县西七十里层峯峭壁扪罗而登有小瀑布流下于潭为岁旱祷得鹤龟则雨随车至鹤龟其甲尺许觜如鹦鹉尾长八九寸鳞甲炯然
　　白龙潭县南三十里伍师山巅为旱祷雨多应
　　清潭县西南十里山木隂翳上有石霤注水于潭石壁多菖蒲主簿陈震尝为旱祷甫下山而雨作
　　涌泉潭县西南十五里潭清浅人谓龙穴亢旱则斩鹅祭之铙鼓方鸣泉即涌出或有得云母石于潭侧者
　　瀑布泉县西南四十里泉泻于灵岩之上飞流溅沫迨百余丈有猿藏岩中时出没于瀑布之间邓仁宪亷布吴説诸公尝有题咏相传岩端生竒花枯桧仍有舟船矴石之迹
　　双窦又名巨穴潭县东南二十里有二穴深不可测其水随潮升降下通龙洞
　　玊泉县东北三十里广福院前泉深三尺味甘色白烹茶为胜立夏后则泉溢立秋后则泉涸有怪松偃蹇覆于上
　　海眼县西南五里白鹤庙前虽旱不枯
　　金蛤潭县东三十五里珠岩之巅其潭晴雨皆涸特沙碛耳上有石壁遇旱祷之则有水如珠从石壁中迸出须防盈潭游鳞蜿蜒中有金蛤呼之有声应则雨山东靣之潭为大金蛤
　　平石潭县西南二十五里
　　白蟹潭县西南三十五里
　　金松潭县南二十五里
　　大门潭县南八十里
　　青峯潭县西南二十五里绍兴间主簿袁逵祷雨随应
　　碶闸
　　朝宗碶县南十里绍兴七年县令宋砥修处州録事叅军亷布记隆兴元年主簿赵彦逾重修置寨屋于其侧每岁官差僧行居之眎水旱以为启闭轮人户兼管且修其碶板
　　灵长碶县西南十五里其地势稍高常筑而不泄非暴涨则不启
　　理川碶县南十五里
　　防源碶县东南十七里乆废邑人以水暴涨朝宗灵长二碶泄之不及且于隂阳家风水有妨诉县乞用此碶嘉定十二年县令赵善防为造石碶以代朝宗启闭朝宗既筑水大至则听其从碶闸上泄之
　　桥梁
　　县东桥【东半里皇朝景徳三年置】
　　县西桥【西一百七十歩】
　　县市桥【县南七十歩】
　　中路桥【县西南一百三十歩】
　　保徳桥【县东北一十里】
　　惠政桥【县南一里绍兴间编木为之乆废嘉定十三年令赵善防重建易之以石】
　　支桥【县西南四十里】
　　大桥【县南四里绍兴间置】
　　汤家后门桥【县东南五里】
　　东谿桥【县西南六十里】
　　下林谿桥【县东北八里】
　　陈雅洋桥【县西三十里】
　　大谿桥【县西八里】
　　津渡
　　陈山渡【县东北一十五里自陈山发船折二百里经两潮至奉化县东宿登岸旧皆民船私载时遭风涛海宼之患隆兴元年主簿赵彦逾剏造船二只背靣濶一丈六尺朝夕互徃两船篙手共二十人每名月支常平钱一贯二百五十文自此民旅无虞损则官修或重造】
　　袁村渡【同在陈山海歩发船两潮至奉化县袁村登岸旧皆私船时遭刼溺后县自造官船抱纳常平
　　司钱以其余为修陈山二船之用及月拨十千助学】
　　姜屿渡【旧名呉七娘渡在县西北五十里津头乃本邑呉七娘之地因以为名至奉化东宿登岸】湖头渡【县东北三十五里旧为陈山十渡自本邑田下潮长登舟平潮至鄞县东湖头登岸】白查渡【县南四十里】
　　叙产
　　土产已载郡志畜之品有白羊府所以供御者于邑取之花之品有红木樨最竒邑士史本初得此种因接本献阙下高宗皇帝雅爱之曽画为扇靣御制诗题其上以赐从臣荣薿诗曰月宫移就日宫栽引得轻红入靣来好向烟霄承雨露丹心一一为君开复古殿又题曰秋入幽岩桂影团香深粟粟照林丹应随王母瑶池晓染得朝霞下广寒自是四方争求之岁接数百本史氏以此昌其家今惟邑境所植者色深而香烈移之四方则色香少损此地气然也【今制使胡公榘旧尝以监比较务摄象山赋诗云碎琼揉香作肌骨霁日吹红染肤色人间何处有此葩一种风流初未识东隅月户编三千夜修玉阙瀛洲前拂摇桂子偶坠此雨露培植开韶妍史翁移根出葱蒨雕斛持归翠防殿一朝丽质冠百昌御墨分题落团扇何年流转江南乡一本奚啻千金偿分枝接叶色已浅纵有此花无此香絶爱西山佳丽地蔼蔼修林倚清吹宁论斜日杏花酣未许熙春海棠睡是时金气初高明宇宙轩豁澄埃氛青霞绛雪互防缀浓芬賸馥飘氤氲鹫峯繁黄今不数破裓山僧练裙女试看香御拥红云肃奉虚皇游碧宇擕持寳镜吹波金寒光万顷空人心烦君控取红鸾住便恐香魂夜飞去忠定史越王见而次韵云粟蘂金叶凝碧独在秋林逞顔色岂知东溟史氏居别有竒标人不识姮娥侍女盈万千一一姿貌皆无前为嫌此花忒淡薄渥丹乞与春争妍露滋胭脂霜染蒨植根只向广寒殿凡尘俗韵不可干清凉惟许秋风扇何年移到蓬莱乡钜万索值谁敢偿盘纡栏槛乆不曜一日名飞并国香豪贵争看期缩地载洒迟来烦鼔吹园丁闻之竞采撷夜深不使花神睡接枝换骨离四明飘飘爽气排妖氛遂令禁籞成眞赏余馨賸馥常氤氲芙蓉寒菊不足数包羞正似无盐女从渠摇落动秋声独歩惟兹徧寰宇我尝对此倾葵金却思四海状元心慇懃劝花宜且住寒士人人折得去胡公再次韵云雾隐森森小山碧不嫁春风矜国色流芳端自蘂珠僊曽是先皇亲防识一身便足当三千气韵乃在黄香前聊同渠菊领秋意不与桃李争春妍日幄云幢防青蒨丹霞为台月为殿露滋韶艶染猩袍风引清芬吹雉扇结根只合帝子乡价重未可琼瑶偿济川小试舟檝利作醴更助椒兰香僊籍英声在丹地紫殿名高非滥吹影斜遥汉王蟾寒香度鎻金鸭睡运际千龄遭圣明气使万里开祥氛一枝昔已擅风采五芳今正传氤氲后尘江梅谁比数独抱孤根对青女幸分余馥霑后来一吐寒花照霜宇伫看一诺轻千金嫣然顾笑舒丹心愿公千秋长在广寒宫里住容我骖鸾共来去忠定史越王再次韵云鄮峯老子双瞳碧已悟人间空是色羣花四季作芳菲一笑观之如不识有时斗酒沽十千狂歌烂醉羣花前红红白白自妖艶谁曽着口论媸妍惟闻丹桂藏青蒨清芬正满姮娥殿却思一见无由縁但写竒标在团扇忽朝移本下吾乡此愿端知合得偿园工玊斧与换骨坐使凡种皆天香先皇得之植禁地饫赏钓天动僊吹高烧鳯蜡类星繁正恐夜深花或睡于今哀戚徧幽明鼎湖仙驾超尘氛遗髯注想文王囿玉阑佳气徒氤氲胡君眞材一二数他日补天慕娲女正欲攀枝效郗诜防看声名飞海宇雄篇掷地如锵金俊逸清新洗我心怪底斯人掉头不肯住明年射防君门去】
　　叙赋
　　乡村
　　政实乡负郭管里一保十二
　　美政里
　　乌石保【县西北二十里】　　白石保【县南五里】
　　歌保【县西五里】　　　保徳岙【县东北十里】
　　考坑保【县东北五里】　　延寿岙【县北五里】
　　陈山保【县北十五里】　　下史保【县南五里】
　　黄谿保【县西北十里】　　西砂保【县西二十里】
　　淡港保【县西三十五里】　　姜屿保【县西五十里】
　　归仁乡县南十五里管里一保十
　　崇仁里
　　九顷保【县南十五里】　　马江保【县南二十里】
　　东谿保【县西南四十五里】　青部保【县西南八十里】
　　后门保【县南一百里】　　周岙保【县南七十里】
　　松岙保【县南三十五里】　　管谿保【县西南二十五里】
　　西溪保【县西南四十五里】　马岙保【县西南七十里】
　　游仙乡县东七里管里一保十
　　和顺里【旧名三山里】
　　竺山保【县东北二十五里】　柘溪保【县东七里】
　　钱仓保【县东三十五里】　　夹屿保【县北二十五里】
　　东村保【县东北三十五里】　朱溪保【县东北四十里】
　　涂雌保【县东北三十里】　　雀溪保【县东十二里】
　　赤坎保【县东南二十里】　　大徐保【县东北十五里】
　　镇市
　　象山镇【旧在县西南一里乆废】
　　歌市【在政实乡美政里县心县南七十歩】
　　田畆
　　民田一十三万一千九百二十畆二角
　　户口
　　主户九千七百五十六口二万八千九百二十八客户三千六百二十四口一万四千八百九十二
　　夏税
　　绢二千七百二十七疋三丈九尺三厘
　　正税一千八十七疋三丈九尺三厘
　　和买一千六百四十疋
　　防七百一十八疋二丈六尺
　　正税三百七十五疋二丈六尺
　　和买三百四十三疋
　　绵五千五百九十二两
　　折变
　　折帛钱
　　绢六百二十三疋计钱四千一百一十五贯
　　正税一百三十一疋每疋七贯文计九百一十七贯文
　　和买四百九十二疋每疋六贯五百文计三千一百九十八贯文
　　防四百四十疋计钱二千九百四十三贯文
　　正税一百六十六疋每疋七贯文计一千一百六十二贯文
　　和买二百七十四疋每疋六贯五百文计一千七百八十一贯文
　　绵二千三百二两每两四百文计九百二十贯八百文亭户折盐
　　绢三十六疋二十三分六厘
　　防一十一疋二丈一尺九寸一分五厘
　　绵二百五十四两一钱七分三厘
　　实催本色
　　绢二千六十九疋二尺八寸五分二厘【比元额増四尺八分五厘补所亏防数】
　　防二百六十七疋【亏四尺八分五厘入绢数】
　　绵三千三十五两八钱二分七厘
　　秋税
　　苖米三千四百九十七石一防五升九合三勺
　　折变
　　亭户折盐一百三十石七防二合
　　实催本色三千三百六十六石四防五升七合三勺
　　洒【以寳庆三年为准】
　　象山务系籴买
　　本柄钱二千九百二贯六百五十八文
　　糯米九百六十二石六防四升一合四勺
　　从例递年每石豁除价钱二贯六百五十文计一千六百九十贯六百九十九文
　　麯麦一百一十七石四防四合每石价钱三贯六百文计四百二十二贯六百五十四文
　　夫食物料钱七百八十二贯三百五文
　　造麯三十一贯三百六十五文
　　造生煮酒二百七十六贯二百二十二文
　　袋防八疋每疋四贯文计三十二贯文
　　箍缸打灶六十贯文
　　官吏巡脚夫食糜费轻空渗漏赁坊基等三百八十二贯七百一十八文
　　収息钱七千八百九十贯四百一十三文
　　诸司四千六十八贯四百七十七文
　　经总制司五百八十五贯四百八十六文
　　移用司三十六贯五百七十八文
　　正名寛剰一千八百九十七贯五百五十文五分净利九百一十四贯七百九十三文
　　籴本司六百三十四贯七十文
　　本府六千七百二十四贯五百九十四文
　　糟钱一百九十一贯一百七十二文纳本府醋息钱六十贯文纳本府
　　人户买扑酒坊五所
　　东溪坊　　西溪坊　　西砂坊
　　东村坊　　青部坊
　　岁额净息钱五百四十三贯三百五十一文常平司三百八十八贯五百五十一文
　　本府一百五十四贯八百文
　　商税【无】
　　淳熙四年有防续置砂岸并除罢庆元二年陈景愈于爵谿赤坎后陈东门等处剏置税皃县令赵善与以扰民白府罢之提刑李大性摄府与除免所抱之钱嘉定二年杨圭冒置分布樊益樊昌等为海次爪牙郑宥等诉之主簿赵善瀚厯陈其害五年守王介申朝廷除罢毁其五都团屋版榜示民宝庆元年胡逊柳椿假府第买鱼鲜之名私置鱼团郑宥等又有词仓使齐硕摄府杖其人而罢之
　　杂赋
　　免役钱两料共七千七百一十五贯二百七十四文
　　县吏支五千一百六十八贯四百三十四文本府八十四贯文【解减省人吏钱在京官员雇钱支府吏钱并在内】经总制二千一百七十一贯三百二十八文官户不减半二百九十一贯五百一十二文茶租钱一百九十七贯七百八十四文
　　水脚钱一百九十九贯四百七十一文
　　河渡钱二百八十贯八百文【常平司】
　　职田
　　米一百七十七石一防二合
　　知县一百八石五防一升四合
　　主簿三十一石六合
　　县尉二十九石二升
　　司户七防
　　奉化县丞七石八防六升二合
　　盐
　　玉泉额五千二百二十袋
　　玉女额一千六十袋
　　叙兵
　　弓手
　　尉司额八十名
　　叙人【见郡志】
　　叙祠
　　神庙
　　东岳行宫县西南二百五十歩栖霞观之侧大观中建主山昭应庙县西北一百四十歩旧名圆峯按唐防昌中王关撰文宣王庙记有云自圆峯祠厯城隍庙则此祠其来尚矣或以为县主山形圆因名之一日午自其旧祠飞片瓦止于今庙之基邑人姜臯因迁焉境内尝岁饥濒海窘籴忽有乗大舟抵岸者出告邑人曰昨日中流有扁舟载酒果招吾米者自云居县西山下既徃访之乃庙也覩神像惊愕且拜即平价尽粜众頼以济建炎四年金兵至海盗乗之猖獗由昌国至白峯将抵邑境邑方戒严海民忽报隂雾变中有丹檝旗帜甲兵冲突出港风雹大作贼舟沈溺遁去刘帅大兵至邑先徃西溪屯驻后军使臣冉进未发欲于簿防阁下纵火为乱帅恍惚一急足告变验之果然乃斩冉等于庙侧是岁有防赐昭应庙额水旱疾疫有祷必应逺迩争奉香火每岁以六月七日为生辰防累封灵泽孚佑昭贶显济侯
　　冲应眞人祠县西南二百五十歩蓬莱山之下透瓶泉之北与栖霞观同建眞人姓陶讳景旧封贞白王钦若灵验记云梁朝眞人修药于蓬莱观自写眞于东壁有居观侧者晨起必望观曕礼常贩于天台一旦随舟渡海将及县歩飓风大作舟欲倾没同舟六七十人见一道士乗云隐约黄色光芒中以羽扇约风曰陶眞人相救毋怖畏言讫风息既济其人引同党至观见眞人像如舟中所覩遂相率修饰观宇以答焉治平中袁广渊又记云祥符元年京师营昭应宫自永嘉抡巨材浮海至邑之南风涛防溺舟人于空中见道士谓曰吾象山蓬莱观陶眞人也且救汝须防安济庆厯中道士郑日防更造殿宇而壁间所写眞遂泯其徒尝以缣素摹留副本有诚祷者则幅巾黄服隐然现壁间淳熙末令王椿为旱祷像现而雨上其事于朝赐今封
　　普济庙县东南三十五里旧曰锯门庙
　　祚圣庙本东门庙在县南一百里世称其神曰天门都督按天门山在南海中而接宁海之东境故号东门下有石阃潮汐冲撞最为湍险【详见东门山注】舟舶徃来必致祷焉唐贞观间有防稽贩客曰金林数经从荐牲醴惟谨舟行每得所欲一日祭毕误持胙肉去解缆行十余里欻然逆风复漂至庙下不得前舟人恐甚乃悟所误亟还置加祈谢即反风安流而济永徽间防稽又有工人曰蔡藏自泉州造佛像囘获缗钱数百祀祷少懈舟发数里而覆惟篙师仅免是知庙之建置乆矣谓之天门都督者尊之如方伯也皇朝建炎四年赐今额
　　白鹤庙县城内神姓赵名炳字公阿东阳人能为越方事见东汉书方术徐登传没于章安台州人祠之甚谨象山旧为台属邑故亦祠焉祈祷輙应嘉祐六年令陈玠铭于石
　　顾长官祠在县城内长官名方字正夫丹阳人皇朝皇祐登进士第再调明之象山令视事日召邑人父老询民间利害及境内士民善者召而劝之恶者谕而戒之又建学舎率子弟之秀者教之亲为讲解诱掖使进于善逾年民大化服俄而方病邑民率钱诣塔庙祈祷者千人方竟不起百里之内号泣思恋如失父母相与立祠以时祀之丹阳钱君倚毘陵胡完夫皆记其事刻石祠中士大夫以诗颂追美者不可胜纪事见皇朝类苑今祠有碑见存上饶何籕撰
　　宫观
　　栖霞观县西南二百五十歩蓬莱山之下旧名蓬莱观秦徐福梁陶景皆隐迹于此隋大业元年废唐天寳十三年台州刺史袁仲宣复置大中元年令杨正告于明州刺史李敬方重修孙谏卿记皇朝治平二年改赐今额淳熙末道士迁其观于山之西嘉定十三年道士张大原于旧址重建
　　寺院
　　禅院九
　　鳯跃山等慈院县西北一里旧名鳯跃院宋元嘉二年置皇朝治平二年改赐今额方预譔释迦殿记县令季齐愈撰僧堂记常住田三百一十八畆山二百七十畆
　　瑞云峯延寿院县北七里旧名龙寿院汉干祐二年置王説记皇朝治平二年改赐今额常住田九百一十四畆山二百七十畆
　　智门院县西二十五里旧名保安院周显徳四年置皇朝治平二年改赐今额常住田六百七十四畆山二千二百四十四畆
　　常乐院县东北三十里唐干宁中刺史黄晟建皇朝乾德二年赐号庆宝院乆而圯嘉祐八年易为十方僧道相文应重修治平二年改赐今额庐江县主簿楼郁撰十方记常住田五百三十一畆山九百四十畆
　　太平广福寺县西南五十里皇朝建隆三年置熙宁元年赐额俞观能撰佛记常住田四百五十三畆山一千五百七十畆
　　蓬莱山广福院县西南三十里旧名蓬莱院汉干祐元年置皇朝熙宁元年改名寿圣权婺州永康县刘渭记绍兴三十二年改赐今额常住田四百八畆山一千三百九畆
　　防境广福院县东北二十里皇朝建隆二年置熙宁元年加赐寿圣二字绍兴三十二年改赐今额常住田二百畆山三百九十六畆
　　灵岩广福院县西南四十里皇朝太平兴国二年僧智瑫建进士俞让记熙宁元年加赐寿圣二字绍兴三十二年改赐今额常住田八十五畆山六百一十畆
　　仙岩院常住田九十九畆山一百一十二畆
　　教院三
　　宝梵院县东北一百三十歩旧名东禅院皇朝建隆二年置治平二年改赐今额常住田一百五十六畆山一百七十九畆
　　广福保宁院县西南二十里旧名保宁院周显徳五年置皇朝熙宁元年加赐寿圣二字绍兴三十二年改赐今额常住田一百七十七畆山无
　　玉泉广福院县东北二十里皇朝乾徳二年置熙宁元年加赐寿圣二字绍兴三十二年改赐今额常住田三百一畆山一千四十三畆
　　甲乙律院四
　　普明院县南十五里梁天监元年置名涌泉皇朝治平二年改赐今额御史台检法官王庭秀撰方丈记常住田四百四十五畆山一百一十五畆
　　瑞龙广福院县东南十五里皇朝乾徳四年置熙宁元年加赐寿圣二字绍兴三十二年改赐今额常住田六百四畆山二千畆
　　新安院县南八十里周广顺三年置常住田五百三十三畆山一千八百畆
　　伍师院县西南三十里周广顺三年置常住田三十五畆山二百畆
　　叙遗
　　纪异
　　淳熙三年县之西山陇中有麦一茎两岐令高子莫献于郡皇子魏王圗上于朝孝宗皇帝御札褒美魏王有诗刋于石
　　嘉定十四年中元日云现于县西山之上五彩间错光华灿然父老惊叹目所未覩邑令赵善防绘以为圗好事者形之歌咏自是五谷屡丰
　　存古
　　孔侯墓县之童翁浦侯姓孔行第七失其名即此浦人也性刚志烈茍不茍合乡里敬而惮之唐咸通中有富都巡吏刘赞梦侯告曰予平生以忠义处世今死矣上帝録吾之善姓名已籍水府眞録然吾尸犹泛滥于沙浦间子能収而穸之且创数楹俾吾有栖托必为民利赞访得尸果如所梦乃敛葬于此立祠以祀之今定海县有助海侯庙兵部侍郎皮光业记即侯也















　　宝庆四明志巻二十一
<史部,地理类,都会郡县之属,宝庆四明志__四明续志>
　　四明续志原序
　　四明志作于乾道述于寳庆详矣然则何续乎所以志大使丞相履斋先生吴公三年治鄞民政兵防士习军食兴革补废大纲小纪也其已作而述者不复志昔人谓旧相出镇者多不以民事为意惟向文简大耐官职勤于政事所至著称公不均其逸而先其难过于文简数等矣又谓冦莱公所至多游宴张文定傥荡任情获盗纵遣公慨念海道东达青齐御侮弭盗之方周防曲至世人未必尽知也若夫切切亩盻盻雨晴一游一咏可以观焉故并载之于后以诏来者盖公之学达于体用自身而家家而国国而天下有本者固如是也岂规规然求度越于冦张二公哉虽然鄞犹故鄞也昔何为而匮今何为而丰昔何为而荡无纪纲今何为而粗知理法览者必有得于是编之外开庆元年中秋日门生迪功郎庆元府府学教授梅应发奉议郎添差沿海制置大使司主管几宜文字新添差通判镇江府刘锡序















　　钦定四库全书
　　四明续志巻一
　　宋梅应发刘锡同撰
　　庆元府额
　　宁宗皇帝登大寳以明为龙藩陞庆元府自参政何公立扁后至寳祐二年中更水火屡撤去久而未立四年九月大使丞相吴公出镇兴废补缺至五年四月始援笔书之八法端严九鼎镇重自是郡境清谧无复曩嵗非时之警邦人朝暮瞻戴殆与四明山川辉映无极云【上牌致语附见于左】
　　【宁皇恵朱邸以演纶久升表掲元辅福苍生而连笔重为扁题三大字郁郁蛟纒四明牕停停虹贯旄倪观改鼓角声和恭惟大使判府大观文丞相枢使国公辟学海以朝九流厉词锋而挫万物虎榜首登鳯池身到既符作者之七人鼇顶峯带防亢水浮来挟飞仙于三岛以大臣而尽民事勤小物而穆师言牛陇春酣是处无襦而有袴鲸洋风定何人佩劒而带刀百废具兴一日必葺念昔被茂陵之亲擢优为嘉定之伦魁于今领潜藩以保厘忍视庆元之虚额拈犬头而防染举大手而特书秀杰摩云河海尽归于弹压精华冲斗鬼神俱耸于观瞻天閟方随机而拓开地灵已如响而发逹岂止笃生郷彦嗣十人宰相状元便当速肖邦君添几人状元宰相民生视阜郡望増雄万斛力一挥尽拭目鲒亭之气象中书君未老更倾心防阁之经纶胡显等既忝斋优敢呈巳俚】
　　【庆元天子旧名藩寳祐元戎新榜顔郁郁蛟纒三大字停停虹贯四明山百年老穉欢声沸千古山河旺气还便挟岛仙天上去再提此笔福人间】
　　増秩因任
　　寳祐五年正月初六日御笔吴潜特与转一官职任依旧
　　制
　　门下朕修我有夏以诞保受命每嵗孟春则大计羣吏矧臣作股肱耳目之旧而时若州牧侯伯之贤是有衮衣越在外服对三阳之泰长敷大号以涣观文殿大学士宣奉大夫沿海制置大使判庆元军府事兼管内劝农使金陵郡开国公食邑五千【缺】百户食实封一千【缺】百戸吴潜方厚秉彛中和迪行潄六艺之芳润则资之深诩万物而发扬其徳可大顷焉相朕咨以奋庸若盐梅之和羮期于予治以薫莸之共器不溃于成敛而经济之谋重我蕃宣之寄鄮山嵂嵂欣草木之向荣沧海洋洋妥波涛而不【缺】当治象甫颁之日正士夫更始之初膺贡受图曩侍春王三朝之防承流宣化今为东方诸侯之先时而飏之民之表也虽玺书增秩非所以待大臣而民功曰庸其可无于懋赏爰峻禄臣之品申陪井邑之封于戏王职如岁兼四时朕方体元工之运冢宰阜民倡九牧尔尚新治理之功益懋乃猷只若予训可特授光禄大夫依前观文殿大学士沿海制置大使判庆元军府事兼管内劝农使金陵郡开国公食邑五千【缺】百户食实封一千【缺】百户主者施行
　　寳祐六年九月初五日御笔吴潜分阃四明已书再考郡纲振饬海道肃清特与转行一官令再任学士院日下降制
　　制
　　勑门下命颛征而赐履夙嘉表海之风考成绩以陟明式循咨岳之典睠予良弼久镇辅藩进律以旌显庸勉防而仍旧服肆加宠数诞布恩言观文殿大学士光禄大夫沿海制置大使判庆元府军事兼管内劝农使金陵郡开国公食邑五千四百户食实封一千五百戸吴潜敬义不孤忠忱合一以格物之明而行之以絜矩之恕以冯河之毅而恢之以包荒之其在庙堂而忧惟以社稷为悦邪嫉九龄之正佞憎陆防之贤菉竹猗猗居有琢磨之益赤舄几几不改硕肤之常比烦戎乗之行肯为苍生而起弼廪青社犹在中书琦典相州克勤民事亷顽立懦抑暴锄骄吏士畏若神明旄倪爱如父母风行海道福流京师固尝渇想于仪刑亦既深知其治行惟长吏数易则政斁而百姓熟习则教孚遮道而留冦恂盍从羣望増秩而褒黄霸昭示懋功频烦玺书之荣赫奕银青之信益食多邑陪赋真畬于戏公着起尹河南雅得均出处之谊王曽再莅全魏谅能服中外之心以上宰任方伯见谓优为以真儒用天下常懐未尽式敬有土益逺乃猷可特授银青光禄大夫依前观文殿大学士沿海制置大使判庆元府兼管内劝农使金陵郡开国公加食邑五百户主者施行
　　开庆元年八月十七日再疏乞归田里奉御笔吴潜三年海阃备竭勤劳屡疏丐归高节可尚可依旧观文殿大学士判宁国府特进封崇国公令学士院日下降制
　　制
　　门下朕仪图魁徳易镇价藩公师而表海邦久颛斧钺之寄将相而典乡国式华衮绣之行肆申锡于恩徽以懋奬其风节敷时制綍谂我廷绅观文殿大学士银青光禄大夫沿海制置大使判庆元军府事兼管内劝农使金陵郡开国公食邑五千九百户食实封一千七百户吴潜识诣几深气含刚大实地践履得家庭学问之醇平生经纶发圣贤事业之懿宁皇之所敷遗眇躬之所倚毗端委庙堂纳君于道燕居乡党垂世以书顷徃保厘重烦夹辅独尽心于政廪有勤民之风不动色而威雅得驭军之体以格物之明聴讼以絜矩之道生财溟渤澄波京师防润闵劳三载正惓惓归士之情勤施四方顾恳恳明农之请夫元老之出处甚重乃羣工之视聴攸关卿犹尽瘁以鞠躬谁不闻风而展力爰从古鄮就畀宛陵若王曾以厚徳守青莫涯其量若防正以重望尹洛未尽其才用疏崇国之封加峻上公之爵仍冠邃职并衍真畬于戏国家大经莫重君臣之谊贤哲高致每懐父母之邦天之未坠于斯文儒者不忘于当世体于睠注逺乃猷为可依前观文殿大学士银青光禄大夫判宁国府特进封崇国公加食邑五百户食实封二百户主者施行
　　学校
　　世之言郡泮者必曰一漳二明盖漳以财计之丰裕言明以舎舘之宏伟言也巍堂脩庑广序环炉槐竹森森气象严整旧额生徒一百八十人其后比屋诗礼冠葢如云春秋鼓箧者率三数千童丱执经者亦以百计着録寖倍而帑庾则不差多于昔大使丞相吴公加恵序庠笃意教养正讲席以阐理学新仪门以肃宫墙且谓学供月繁庖膳不足始自寳祐五年四月十五日除本府元日拨一百贯外更于大府每日増给钱一百二十贯以助公厨之费六年秋公又欲革并縁弊复俾分斋造食官给天平秤俾八斋仆各以时直取于市而贩者益相安矣又尝出所辑孔孟格言及钧制存悔斋箴凡二百余轴徧恵前庑以下鸾旂戾止匪怒伊教一话一言闻者书绅凡学计不续支移那辍有请必俞诸生生感公之徳于是相与肖公之像为石室之祠云
　　讲义
　　王子垫问曰士何事孟子曰尚志曰何谓尚志曰仁义而已矣
　　记礼者曰在官言官在府言府在朝言朝其在学校则与友言所以为士何如夫灵于物而为人秀于人而为士则士之所以得名者非徒曰儒其衣冠而已士必有事尚志为先志必有尚仁义为先何谓事如农工商之各専一业也何谓尚如尚徳尚贤主乎此而不变也何谓志如水之注东马之首燕必求其至也何谓仁义如木之有根根之有榦培之则生戕之则死也故仁之为义固宏阔矣而切近而言则无一念之非为仁圣贤之所谓钦止所谓存诚所谓谨独皆所以全仁之本体而为心之则也义之为义亦固宏阔矣而切近而言则无一动之非为义圣贤之所谓制事所谓方外所谓处物皆所以彰义之大用而为身之则也自其无一念之非而心纯乎仁则仁熟矣推而不可胜用则薫陶万化生育万物皆仁之积也自其无一动之非而身纯乎义则义集矣推而至于不可胜用则裁制万化轨范万物皆义之积也仁曰居则入乎此而无他出也义曰由则出乎此而无他入也然仁莫难于居以心之难牧也夫人试反之于心终日思虑能为易之藏乎能为书之闲乎能为鲁论之省乎能为孟子之收乎若其未然则憧憧徃来莫知其乡必有贼仁者矣是必戒惧于不睹不闻之际存养于夜气旦气之间微觉过差旋即悔悟如去症痞而后元气无壅塞也如剪荆棘而后嘉禾可茂长也由一念之正而为百念之皆正斯谓之志于仁矣孟子曰仁人心也孔子曰君子无终食之间违仁造次必于是颠沛必于是此之谓也义莫难于由以身之难检也夫人试反之于身平日践履能为原宪之藜藿穷阎而不处非道之宫室乎能为子路之衣敝緼袍而不被非道之文绣乎能为顔子之箪食瓢饮而不食非道之膏乎能为澹台灭明之行不由径而不践非道之户阈乎若其未也则颠倒冥行莫知所届必有贼义者矣是必决择于取舎疑似之际精审于利善毫厘之间少有过差旋即修治如乗安车惟恐其渉险峻也如驭良驷惟恐其趋狭邪也自一动之谨而为凡动之皆谨斯谓之志于义矣孟子曰义人路也孔子曰无适也无莫也义之与比此之谓也潜尝因是而观之孔子矣吾十有五而志于学此孔子立志之关键也故三十而立则其理凝四十而不惑则其理通五十而知天命则其理贯六十而耳顺则其理彻七十而从心所欲不逾距则其理化陟降上下与天为徒此夫子之始于为士终于为圣人也愿闻子之志此夫子行志之规模也故老者安之则凡天下之人其生先乎我者皆父兄之类朋友信之则凡天下之人其生齐乎我者皆交游之类少者懐之则凡天下之人其生后乎我者皆子弟之类痒疴疾痛与人为徒此夫子之始乎为士终乎为大人也又尝因是而观之诸子矣乗肥马衣轻裘与朋友共敝之而无憾千乗之国摄乎大国之间加之以师旅因之以饥馑由也为之比及三年可使有勇且知方也子路之志也方六七十如五六十求也为之比及三年可使足民冉求之志也宗庙之事如防同端章甫愿为小相焉公西赤之志也三子之志决非常人之志矣犹有待于外者也有待于外不可自必也暮春者春服既成冠者五六人童子六七人浴乎沂风乎舞雩咏而归曾防之志也无伐善无施劳顔子之志也无所待于外者也无所待于外可以自必也故从而为之说曰天生四民虽各有事然农有俭丰工有售否商有通滞皆有制于天与人者惟士之所事则求之我而已天与人不能制也求之我而天与人不能制未有不获者也而曾农工商之不若何哉其患在于无志而已志茍至焉非仁不处也举而措之即义之不违则也非义不蹈也遡而穷之即仁之不违则也强毅肃括人以为义而不知其为仁之刚温良慈让人以为仁而不知其为义之和仁义道合二五妙凝包四端总百行之人也用之乡党则乡党化用之邦国则邦国化用之天下则天下化岂不尊荣贵美而不负其所谓灵于物而秀于人之责哉今当至日方阳明用事之始在复之初爻为克已复礼之候二爻为取友辅仁之端皆有切于学者进修之实敢以是为诸友勉抑夫子于复而賛顔氏子曰有不善未尝不知知之未尝复行未尝不知仁也未尝复行义也并以是为诸友证曰昂昂若千里之驹乎泛泛若水中之凫与波上下偷以全其躯乎立志与不立志之譬也惟诸友所从
　　或曰孟子既以安宅正路喻仁义矣而又曰仁之实事亲是也义之实从兄是也何欤盖仁有爱之理而事亲爱之本也孩提之童无不知爱其亲者此即是赤子之心赤子之心即本体之心本体之心不失未有不仁者也安宅孰大于是义有敬之理而从兄敬之本也传曰敬徳之聚也能敬其兄未有不能敬其身能敬其身而陷溺其身于不义者未之有也正路孰大于是或又曰孟子既以安宅正路喻仁义矣而又曰杀一无罪非仁也非其有而取之非义也何欤盖仁之至者蝼蚁不践而不仁者至于嗜杀而不厌由自贼其心始义之至者一介不取而不义之至者虽乞墦之不羞由自贼其身始惟忍贼仁最甚惟贪贼义最甚孟子精防之防又当以是求之惟是潜困不知学老已至矣幸守是邦是邦多先觉之贤诸友耳濡目染声感气应必自有得于天爵之贵潜之木舌何能发明特以郡文学与庠序之士不鄙其固陋俾暂尸鸣道之席敬诵所闻以求是正虽其间不敢背先儒之说亦不敢尽袭先儒之说徃来诘难不无望于同志云
　　考亭夫子以师道淑天下所到之郡必为诸生讲说义理所以开人心而扶世教者矣履斋先生绍家学之亲传续考亭之正脉载道而来师表东海乃者阳复之旦从诸生请下临泮宫讲孟子士尚志一章以恵后学推本仁义理明意彻环堂而聴者以千计前乎未有之盛事也用存分教是邦何幸领衿佩而亲炙焉退而思之孔子曰士志于道孟子曰士尚志履斋先生曰士必有事尚志为先志必有尚仁义为先孟子所以明孔子之格言履斋所以推原孟子之奥旨圣贤先后卫道之心千载犹一日也盍亦锓梓于学以夀其传谂于众曰唯时寳祐丙辰长至日门生廸功郎特改差充庆元府府学教授胡用存谨书
　　生祠记
　　鄞股肱郡北直登莱东极岛卉湍鲸大浸斯衿斯吭卓为吾国天险麾钺右诸阃匪硕臣曷称厥选寳祐丙辰秋圣天子诏相国履斋先生吴公起命巻赐封履使以大称昉于兹曰判府事则自魏王后未之有也公至镇之日簿书丝如吏胥糜如民萎盗纷官眊士肆垢翫秕蠧非甚有纪公曰嘻剔扶苏醒是不难盍亦知所先后政不教徒政耳化民成俗其必由学乎龙象第一义下车序庠茷茷其旂几几其舄登国人子弟于堂首诲之以孟轲氏士尚志之防反覆数百言谓士必以尚志为事志必以仁义为先盖以履诸身者淑诸人也华颠穉齿圜泮林者几千人殆犹过洞庭而聆咸池虚徃实归家诵人习不惟峩冠襜裙者知所以防励猛进虽乔朴之氓亦与知焉公忘势下士一利病必咨于学一然否必占于学凡可以恵元元者以次寝行之削斛入之取盈者廪穷民之颠连者撙费补解蠲数百万王赋之积逋者摧强植弱濯痍熈寒朞月间恩溶泽濊黎庶凫藻至和洋溢薫为丰年巷歌涂謡皆知公仁谊既效先是学庖靡盈捽茹其癯亷取之市公于是嵗増助膳緍四万三千有竒且复砂租緍余三万肇利鬯美垂百世不朽至于捐万八千楮继粟周亟又不与焉游于校者不特饱仁义且饱膏粱矣诸生叶谋诹吉绘像峙狄碑作新祠于东荣所以洁心香示皈敬也事竣郡文学应发进诸生而告之曰吾道一脉邹鲁其源千载而下星奎水洛至考亭而日以演迤先生之学受之正肃公正肃公之学得之考亭四书其是学之根柢仁义其四书之纲领乎先生以此学魁天下相天子航世于安流栋国于乔岳奚止忠献一部论语前日之金声玉振诸生亦既闻之继自今昕稷嚅哜辰刻体践以身心而不以口耳则不负仁义不负先生不负孔孟考亭矣先生行且归政事堂诸生趋锵夀祠下参倚之见岂徒衮绣冕佩而已哉佥曰唯请镵诸石龙集丁己仲秋朔门生廸功郎庆元府府学教授梅应发记并书
　　赡学砂岸
　　皇子魏王判四明日尝拨砂岸入学养士淳祐间尝蠲之就本府支钱代偿寳祐五年正月大使丞相吴公奏请复归于学继而争佃之讼纷如凖制劄仍拨归制司却于砂岸局照元额发钱养士六年五月以砂首烦扰复奏请弛以予民却于翁山十五酒坊嵗趂到酒息钱内拨还府学具见奏篇【在本府砂岸门】
　　石同山年纳二万六千七百八十六贯文
　　秀山年纳二千五百贯文
　　鰕□年纳一千一百贯文
　　大嵩年纳一千七百八十五贯七百文
　　双岙年纳八百单三贯五百文
　　淫口年纳七百贯文
　　石坛年纳一千五百贯文
　　沙角头年纳一千贯文
　　鲎涂年纳三百单三贯五百五十文
　　穿山团届年纳一千贯文
　　増拨养士田产
　　大使丞相既日増緍钱以丰庖膳矣且复拨没官田产归之学益以广乐育之盛心焉増拨数目疏于后寳祐五年十二月钧劄拨下朱莹男朱祐没官田昌国县蓬莱乡一都二都水田一十五亩地一十五亩【并客屋在上】
　　开庆元年八月钧劄拨下汪登道没官田产
　　昌国县宜山
　　山田地共九千七百三十一亩
　　山熟地二千一百九十二亩
　　山坑田四亩三角三十歩
　　石山七千五百三十四亩四十五歩
　　涂田共六百一十亩三角二十三歩
　　已耕种田五十五亩
　　已开垦未种田五十二亩
　　未开垦田二百七十三亩三角二十三歩未曾就海涂田三百亩
　　水田四亩三角
　　八月钧劄又拨下县吏郑新鄞县老界乡没官水田
　　二甲田三亩三角七步半
　　三甲田六亩三十五步
　　八月钧劄又拨下鄞县邵宗武诡寄董垕陈八一没官田
　　董垕水田七亩一角六歩
　　陈八一水田三亩二角
　　八月钧劄又拨下卫源卫溥没官田
　　定海县灵岩乡田共三十一亩
　　科举
　　神臯之东鄞为节府融深结秀钟灵孕杰前修辈出遗风曼衍巍科舄奕史不絶书大比贡英实符云台四七之数寳祐六年下宾兴诏大使丞相吴公以龙首黄扉之贵身劝为之驾七月二十四日钧判唐人有所谓泥金帖子者乃士人中第归报其家者也蜀郡有髣而用之于秋赋者号曰金花榜子眎领荐人数预行制造遇举送官下院拆号即防以自随仍带防子甲头入院遇拆一名则旋书填户贯三代姓名于金花榜子之上授之甲头甲头即就贡院金口授之防子之徒方许鸣铃走报遇金花榜子到日方为正报纵有漏泄预报之人其领荐人不请收接本府今为二浙衣冠人物最盛之地当效而行之一可以还前古之风流二可以为乡党之美观三可以杜防子之纷扰仍从本府于当时每请举人一员特送三百贯以助犒防之费其钱先令项桩留公使库或当使以二考替移则后来者不妨成此一段美事其金花榜子以木为之高一尺五寸阔六寸以緑为质遍地以金花围饰様具于后以今日吉辰批出以八月初三日吉辰制造以九月十一日吉辰妆饰又一项举送之时于常例外制司酒息钱内各特送五百券以助观光之行所以敬贤书而尊国体也是歳增葺贡闱焕然翚跂凡数四迂赤舄防视之有司职考艺者馆谷有礼其至如归列郡鲜及掲晓之日搀泄者絶迹冦攘者革心分报诸邑道路无壅金花之榜甫前犒防之餽踵至未几谨考覆以旌实才隆饯赆以将厚意情文醲郁士气振扬佥曰魁下三台为东道主此吾邦独有之天也郡人莫不以为荣焉
　　城郭
　　明濒海为州罗城周围凡二千五百二十七丈四面阻水其东北则防三江之险以逹于海重门击柝之防视他郡宜尤密比歳纪纲不饬郡人有凭城而楼观者巡徼之途塞焉甚而败阙不理跬歩可越诸门倾欹穿漏凛欲压仆大使丞相吴公之分镇也请于上得密旨俾以法令从事芟夷荆榛复仍城壁旧贯阙者补圮者植低者薄者崇且益乃剙巡铺寘卒以逻三年修筑之役共费钱六万九千六百二十贯米一百七十石一斗七升而雉堞焕如矣开庆元年夏遂鼎创望京郑堰下缷三门城楼棼楣壮伟榱桷业峨以至甬水灵桥东渡三门悉缮治之楼橹粲然万目易视凡工役土木之费复为钱九万九千八百贯米三百六十七石北门曰下缷旧以鹾舟缷载于此命名甚鄙且在仓后迂僻今迁近东造袋□之侧比昔疏通轩豁乃更新扁曰义和西北郑堰门名亦浅俗大使丞相既于门外新立永丰碶而是门适成因名曰永丰门西门旧曰望京今亦更为朝京云
　　西子城门楼
　　郡自谯楼入子城其重门曰庆元府楼前有街横出是为府东西门其上两楼对峙巍巍翼翼西楼久不葺且坏寳祐五年四月大使丞相亟命船场赵与陛易新之盖级之故阙者赤白之漫漶者治之则已无侈前人无废后观
　　坊巷
　　鄞郡甲东浙生齿浩繁阛阓填溢坊有扁所以植表旗也歳久漫弗治寳祐六年冬大使丞相吴公撤而新之凡四十五所为费一万五百七十二贯他如释褐状元锦勲锦乐昼锦朝桂符桂诸坊丹雘尚新者不复改作贯桥居市中设四楹于桥隅且上刻华表鹤云
　　东南厢
　　吉祥坊【破石桥南】　　康乐坊【皂角巷】
　　迪教坊【车桥】　　　　积善坊【小江桥】
　　进贤坊【洗马桥】　　　握兰坊【新桥下】
　　兴亷坊【洗马桥下】　　余庆坊【捧花桥】
　　连桂坊【施家巷口】　　清润坊【新桥头】
　　东北厢
　　拱星坊【郑府东】　　　阜财坊【小梁街】
　　开明坊【鄞县前】　　　千歳坊【南湖头】
　　安平坊【天庆观前】　　宣化坊【魏家巷口】
　　泰和坊【县河下】　　　重桂坊【天庆观前】
　　广慧坊今改万夀坊【大梁街】
　　富荣坊【能仁寺巷口】
　　西南厢
　　顺成坊【仓桥下】　　　众乐坊【君奢桥南】
　　行春坊【寳云寺西】　　缓带坊【崇教寺后】
　　恵政坊【天宁寺南】　　衮绣坊【湖西史府前】史君坊【史府前】　　　振名坊【仓桥】
　　问俗坊【史府前】　　　纯孝坊【府前】
　　灵应坊【宣府前】　　　迎凤坊【四明桥东】
　　美禄坊【四明桥北续改为衮绣坊以达于湖西】
　　西北厢
　　宜秋坊【应家巷口】　　夀宁坊【虹桥北】
　　影泉坊【蔡家巷口】　　修文坊【孝文巷】
　　崇孝坊【西桥下】　　　永济坊【府前】
　　广仁坊【白衣寺巷口】　朝士坊【戴家巷口】
　　儒行坊【鉴桥下】　　　衍庆坊【后庵前】
　　恤仁坊今改施仁坊【佛阁下】
　　阅武坊【贡院桥下旧道新辟】






　　四明续志巻一
　　钦定四库全书
　　四明续志巻二
　　宋梅应发刘锡同撰
　　郡圃
　　新桃源
　　郡圃旧总名桃源洞求其义桃源鄞乡名也凿子城通隙地故以洞名之耳今既合郡圃于堂后又不欲尽捐旧额遂以新桃源榜之
　　老香堂
　　在府堂后面北前植百桂取山头老桂吹古香之句以名先是燕居之地多隘塞自敞斯堂大使丞相日坐其间静观万物俯仰夷犹前筑一坛名月地可坐三十客月天露席若将忘世而堂扁则丞相自题
　　苍云堂
　　直郡圃之北自老香堂为歩廊数十间周回而至堂后为牖临小教场前有古桧数本竒甚旧守叠山佐之倾圮不治而后之来者不知苍云取义于此易以他名大使丞相既辇石增旧观择空地以桧补之苍云旧扁犹在盖前守章大醇建而歴阳张即之书
　　生明轩
　　在苍云堂之右面西下阚方池前目无际大使丞相晚歩多憇此以观新月名轩之义不但取公生明也书曰厥四月哉生明义又取此
　　占春亭
　　亭因其旧而加敞焉亭前旧有数梅大使丞相増植至百本尝戏赋小吟题屏间云难唤林逋伴客游占春亭畔独夷犹一花两蕊意方逺三岛十洲香已浮清晓园林霜似练黄昏栏槛月如钩若还説着和羮事只恐渠侬笑不休孟夏梅既实緑隂如涨公常独坐或领客其下有和坡仙碧沼横梅屋之词为时传咏
　　四明牕
　　公既増浚旧池跨两虹其上而辟虚堂于中客请名之公谓四明洞天为石牕此堂作新牕户玲珑四达遂亲题斯扁
　　双桧泉
　　泉在四明牕之西南其东则木香台而北则武藏也二桧虬拳古挺湮没墙隈不知几年公既建武藏日徘徊其旁摩挲双桧一日忽闻桧下泉声涓涓然亟疏凿之泉流如注遂取桧间甃为圆池因营折廊五间左右二桧为憇息之所环以桧屏翳然有濠濮间想公亲题双桧泉三字于池上
　　自逺
　　即木香台也台高三尺植花如屛绕台为廊屋二十间就设栏槛中虚二丈植花如棊局而行吟于其旁韩子苍诗无风香自逺
　　翕芳亭
　　在老香堂之左亭前植杏三面植月丹
　　清莹亭
　　在东桥之南前植以李清莹出韩诗
　　春华亭
　　在桧山之东环植以桃立秋千其外
　　秋思亭
　　在桧山之西枨菊芙蓉相为掩映与四明牕隔池
　　净凉
　　在生明轩之右跨池面南为纳凉佳趣
　　驿亭桥路【寺庙附】
　　昔范延贵尝诣张忠定公谓过萍乡见驿传桥道皆葺知其为好官员忠定称之鄞去京近道路无壅前此率视如传舎遑防路人大使丞相吴公欲人皆履康庄而所至如归故于此尤尽心焉
　　知津驿
　　知津驿在鄞县西渡之上曩名知教驿无所取义且屋老不支寳祐五年五月五日大使丞相改名知津亲题其扁为易防屋三间前敞为轩绕以垣墙外植大门自鄞至此为初程故名
　　庆丰驿
　　庆丰驿在广利桥之北先是新堰广利桥成又重甃石路于桥之东北居民王姓者遽作屋以罔利反俾官买西南僻隘地以置驿众有词大使丞相下之本县图上始命以元钱给王姓者别买地而以此地建驿公私便之驿屋洁壮爽垲于知津寳祐五年五月五日建大使丞相题扁
　　广利桥
　　广利桥在慈溪县徳门乡新堰之上徃年有小木桥名新堰桥遇潮涨满挽船过堰率冲桥磡甚而桥柱为之折寳祐五年八月新堰成议就两岸石磡填筑至所立桥柱之地跨栅铺板状如一字盖就柱填磡既可借以障水且免挽船损柱之患遂以广利桥名之为费甚钜盖剙建也
　　王家桥
　　王家店桥在广利桥之东自慈溪至西渡陆行者必由此桥舟行者必由广利桥作舟本所以行水惟牵挽至堰者匪桥不通故广利桥前此无念之者桥虽元有石板歳久圯壊至寳祐五年八月新堰庆丰驿广利桥成大使丞相始捐钱重修费居广利桥之七八云
　　慈溪新路
　　慈溪新路自慈溪县东郭夹田桥东取谢家隘王家店桥至朱家同西渡头驿路跨十五里计二千三百一十六丈剙用石板筑砌路阔七尺命县佐及乡官董之役始于寳祐六年十二月毕于开庆元年三月东西置石牌门旧令欲榜以相公路三字大使丞相止令以新路扁之【乡人复请于张寺丞即之题曰相公衢】
　　修砌西塘路
　　郡自望京门以西繇慈溪接姚虞经稽隂趋钱塘近数百里行李舟车鳞集辐凑门之外自水仙庙望春桥至高桥西渡塘堤壊过者危之一日大使丞相出郊访问水利有得于躬行歴览者命将佐措置修砌西塘路共三千六百六十丈桥二十二座水沟五所为费伙甚于是易沮洳而坚高更﨑岖而夷坦周道如砥君子所履涂之人皆歌颂之【乡人榜曰吴公塘亦张寺丞之笔也】
　　逸老堂
　　堂居众乐亭之南绍兴郡守莫将建逸老李白所称四明贺知章也嵗久尽圮开庆元年四月大使丞相撤而新之复访求知章像于山隂绘而祠焉规模似昔増壮取众乐亭涵虚馆东西两桥并修之
　　记
　　逸老堂者绍兴十四年郡守莫侯将所创并为文以记之者也其义盖摘李太白所云四眀逸老贺知章之语按贺公字季真唐开元十三年为礼部侍郎集贤院学士肃宗升储副授秘书监太子宾客天寳初移疾请为道士还乡里诏赐剡川居焉剡越鄞故越封部公亦自号四明狂客故侯缔堂妥灵于是邦之月湖且合太白而祀之谓二公皆抱气识之全者也然以予观之太白初见明皇倨傲鲜腆待高力士辈若奴仆其气真可以挥斥八极驱役羣动而其末也乃防于永王璘之党母亦气有余而识未足耶季真遭时遇主弹指可覩显位忽飘然引去人知其为高而不知其所以高也于是肃宗之人品已了然于季真胸中矣使与相终始则灵武之事犯父子之大伦季真亦将不能逃万世之责易曰知几其神乎季真有焉又岂止于蠛蠓富贵涕唾卿相而已哉此之谓真识而非徒气之所能为也是堂之建迨今一百十五年矣屋老圮壊屡葺屡颓片瓦尺椽几无存者予领郡之三年始克鼎新之规模宏敞视昔稍异因求季真之像于越绘而龛之且诔以词述以賛用诏永久俾邦之人士景清风而企芳躅或少裨于风教云尔呜呼自有天地以来上下数千百年其间据权位擅势利呼吸祸福顾盼荣厚以狂走盲趋一世之人者不知其几矣未几声消迹灭影响无闻甚者流腥遗臭有孝子慈孙百世莫之能改廼若孤标劲节之士身没而名愈彰千载之下虽渔人樵子亦为之兴起不以时迁世换而二其心也为士者宜知所择矣堂既成而对涵虚馆表里及东西两桥并缮治之轮奂丹雘皆灿然华美要不可无以叙歳月于是乎书开庆八年秋七月癸卯朔观文殿大学士银青光禄大夫沿海制置大使判庆元军府事兼管内劝农使金陵郡开国公食邑五千九百户食实封一千七百户吴潜撰中散大夫直秘阁致仕张即之书朝散大夫直寳章阁赵汝楳题盖
　　时亭
　　时亭者郡之上船亭也亭曷为以时名行水者必舟问舟者必津舟之去来因乎人人之行止因乎时也时止时行亭之所以名欤然则亭之名何昉乎曰昉乎大使丞相吴公也名昉乎此亭之作亦昉乎此异时维舟之地在红莲阁南后为巨室并无有矣夫明钜邦也望长安而西笑者此乎始指海滨而东归者此乎息其间题柱而出衣锦而旋者且憧憧焉可以无址而遂无亭乎公莅是邦一日必葺补数百年之阙择冲要得地于平桥右以寳祐五年十月筑新址作新亭昔无而今有此一时彼一时也吁观人之行止可以观时观亭之有无抑可以观时矣登斯亭者盍亦知时之义哉桐川梅应发记永嘉刘锡书
　　高桥
　　建炎再造诸将戮力王室战功凡十有三而高桥为第一桥在道傍至今过者莫不指曰忠烈循王尝鏖敌于于斯也英风义气百歳不磨桥久圯名迹将遂湮芜莫有访古而存之者大使丞相吴公报政于鄞百废具举周行经览谓是桥载在国史不新之则无以旌忠烈乃洞石为之曾不以役钜费伙靳桥成民不病渉而识者亦义公之存古既又作庙于桥之西作寺于桥之东规模宏大掲防妥灵而循王之功益表表矣建桥之嵗月工费具见文昌袁公所记兹不书
　　记
　　恭惟我高宗皇帝聪明神武诞受命中兴乃建炎之三年金人犯明州大将张俊帅诸将鏖战于高桥敌衂而遁繇是六龙驻跸钱塘用再造我区夏桥虽更绍兴重建然年深木腐石泐壊辄修修辄壊民不惟病渉亦病修寳祐四年九月大观文右丞相枢使履斋吴公以大制使判府事吐握待士如周公克勤小物如毕公躬决细务如诸葛公不以上宰鄙夷吾州一政一事靡不经意期年之间鲸波晏融风息缿筩昼静桴鼓夜闲官府肃而田里安翕翕舆诵兴矣公犹以为未也暇之日周览防野指是桥而叹曰中兴诸将战功凡十有三实自此桥一防始今圮不可支非所以识旧也公帑纵未纾不当于此乎靳乃捐金召工撤而新之结洞为桥纯以石始于冬十二月成于夏六月方工之未竟也防天不雨农方事桔橰乏丁壮公延大士若土神于府治为民请命忱意恳切至于泪堕时亭午日如焚俄隂云旋有黒龙腾于西南蜿蜒当空万目共覩莫不叹异须臾雷作雨沛然下继是甘霔不断歳大熟荷锄相杵者弗待呼而集官复厚其募直不戒而成雄俊坚宻城内外诸桥可俯而视之矣既落成邦之人士属商为之记商窃谓桥梁之设所以便民也造舟为梁既昉于周至郑以乗舆济而君子不以政予之则夫善牧民者殆不可以细故忽也秦以前未闻梁石近代以来名都要防间用之如吴之垂虹闽之万安不过枕烟水梁海波皆无与乎政之激劝斯举也可以昭中兴之圣烈可以旌江表之虎臣其感人心也有义其用民力也有仁盖将风厉乎天下匪直私恵乎鄞人信贤相之作牧发于心者见于事知所先务不与他人均鄞之人因是得以觇公之经纶矣公将以衮衣归其充广此念相我圣天子以续思陵大复古之勋夫如是则是桥也将同召公之茇舎歴千万载而不冺乃若通水利以济乡遂之农开河歩以便阛阓之民创田庐以养困穷数十百辈蠲租赋以寛贫弱数百万緍代输积逋而繋者释立决滞狱而屈者伸莫重于学校则益膳羞以恵藏修之士莫严于海道则増券廪以给巡徼之军凡政之本于仁义者不可殚纪兹故略述云吾邦唐武徳中为鄞州开元中易明州今陞庆元府桥去西门外十五里高三丈三尺五寸长九丈八尺上下凡六十六级洞阔三丈八尺糜緍钱十五万八千有竒自寓槖余公晦暨士庶共乐助三万外余皆公帑所出粟二百斛石工军工共九千四百民工一万三百各有竒俊后积功至王爵桥侧有小祠纵广不盈丈公复度地建庙闳敞视昔十倍其费不书董是役者大制置使司凖遣李迪功自强五年七月既望寳谟阁直学士正议大夫提举江州太平兴国宫袁商撰朝散大夫赵隆孙书朝奉大夫主管建康府崇禧观丰芑篆盖
　　高桥寺【循王庙附】
　　高桥成公于其西作新庙肖循王像而祠焉貂冠朱裳俨然如在见者起敬歳时秩祀着为常典旌忠义也西渡至桥所凡五里舟车徃来莫不停桡驻轸拭目竒观登临访古络绎不絶而或者犹以无憇止为病桥东旧有施水亭檐矮壁败其后僧若瑱明逺稍葺为庵人目以接待院而实弗称也于是公慨然有鼎创之志矣拨其侧膏腴田余十三亩以益旧址旁地之相接者又为买田以贸之而寺基益恢拓乃委计议宫洪易简董其其事凡创屋六十余楹崇门峥嵘脩廊深广殿堂层出庖库区分轩祠寮舎无一不具外周以墙一百余丈钟台屹立且实以废寺巨铜钟一井井规模悉如甲刹寺前剙施水亭夜则彻明炷灯以烛水陆之暗凡费钱一十万八千八百六十二贯米二百九十七石八斗二升既成移景徳废院额名之并益以沙觜荘租田刘泳没官田共二十九亩是役也工费不及民而不日之成速于变幻非事力裕精力周愿力固未易集也继今飞锡者可以驻足行李者可以息肩炎暑则济道路之暍暮夜则弭蒲苇之奸盖一举而数利具非直为观美云
　　逸老堂贺秘监像
　　山林之士去不可挽市朝之士出不知返矫矫先生高盼逺视可仕则仕可止则止粤惟二疏辅导汉元作其即位旋以飘然粤惟先生师傅唐肃太阳未升去之已速前疏后贺夫岂不情知防识微以全令名狂非真狂醉非真醉诗侣酒亦复尔尔四明之阳月白山空平湖万顷今古清风
　　广利桥记
　　大丞相吴公之表海也人知于一郡有高桥之役光前而不知又于一邑有广利桥之役剙始者焉慈谿为邑有小江贯而中出舟自西徂东者或过之径刹子港逹西渡堰此故道也徃季顔公作牧相其隂阳垻刹子港口纡其途为今新堰新堰之未防绩也寥寂一村通以小径间以泠水渡以畧彴夫聫木比竹为渔樵一二所蹊牛羊三五所迹可也厥或当憧憧徃来将必压况新堰成而峻峙其上彼畧彴者旁立下流以受万鹢日夕舂撞之厄且有曳曳于牵江色者争如簇也是则假以利渉反以病渉矣公闻蹙额稍间曰四履申画不敢一日怠肆百堵励翼憖使一物失所于是谋易以石且惧鸠工之办于拾沈也能母贾赢嚣乎时乃就郡给公帑米若干楮若干母或匄夺又惧鹜行之添以长廐也迪惟董振择之时乃就邑咨善士王君与可莫防惟其陈修二人皆能体公意以经之营之证市价来羣材拓基址致板榦鼔辇运精砻错饫糇□抚劳勚于是歳十一月徒杠成十二月舆梁成矣不止此也邑之陆行入闉都者其道必由王家店桥寖趋于老咸与维新万目盱衡诧两虹对饮大川之壖厥攸作人见其功之就而不震于虑始人见其乘之安而不知其烦我此公意谕色授所及也二人又能推公意以衍而伸之护新堰之歩以亢涛浪平新堰之溜以缓奔防辟新堰之驿以待潮汐凡可易撼摵而使踏实地争先致佐助而罔有吝封此公以所感为所应也忽夜观天象台躔逼新堰越翼日亭午果有报公一舸按视不以夹道疾驰骇民而絶供亿于不及不以高牙大纛临民而通穉耋于纵观符采攸烛山川生辉有桥落成无此炳耀邑之人乃言曰野水无人渡孤舟尽日横何如公之寓政于桥欤叔子独千载名与防江流何如公之寓目于桥欤况因桥有驿立名庆丰亲洒钧翰高掲户顔此又公不特以人者利民而直欲以天者利民愿为之记锡孙曰我大丞相之敛恵此邦茍利于民知无不为大莫大于津梁有众高桥其一也袁公可斋尝书而刻诸石广利桥之役虽什一于高桥然无小不举者乃无大不周也保厘东郊而先嘉其克勤小物此三代相业公独得之岂以大小计哉其间如吴洞桥之整以崇低垂管山河之开以导壅底茅砧碶之治以通提阏黄泥埭之筑以砥横溃蜀山铺之置以靖萑苻此公以舟楫四海者而泽一邑也六龙渡江海若啥呀以壮形势谋臣防士献议设险于向头者不知几人且几年矣朝廷未皇公来严备列寨骋望溟渤尽在目中虽一飞鸟不能遗此公以谨固一邑者而康四海也广利一桥云乎哉虽然易言利渉大川十有四而以未济终焉未济之濡而言利渉此易之为道也公以利渉建桥而以广利名桥不言所利大矣哉此公之为易也猗欤寳祐六年七月初吉朝奉郎桂锡孙记朝奉郎新通判平江军府兼管内劝农事孙囦书朝请大夫新知瑞州军州事兼管内劝农营田事程士龙篆盖通直郎知庆元府慈谿县主管劝农公事兼主管鸣鹤盐场兼弓手寨兵军正周栋立石
　　灵应庙
　　灵应庙鄮人鲍君祠也君生于汉殁而为神梁武帝时贼号奴抄者掠及境神夺其魄贼如醉卒擒之由是名益着至本朝累封至八字曰忠嘉神圣恵济广灵王今雨旸祷必应民有疾苦急难则呼吁之歉歳贵籴神能在海中招客舟使之来功在鄞不可殚纪大使丞相判是邦也剖决曲直尝提一笔以祝曰此心惟鲍君知我盖质诸鬼神而无疑者庙自嘉定再建规模茍就而偶像犹未备庙史有以门之左右神马及侍从执事请者公即为补其阙且择画史之精者图王之出处事迹于殿壁若仪从若兵马又绘于门之内外焉以至廊之屛蔽门之丹雘显设藩饰粲然毕备始于寳祐六年之二月毕于开庆元年之六月凡费钱一万六千余緍公盖因民之敬以敬神非私以徼福也
　　大人堂
　　大人堂旧在射亭西偪仄开庆元年正月徙出九经堂从西向爽垲洁肃邦人祷祈便之大人者俗呼阚相公今幡幢所题皆曰中书令阚相公可验也旧志直指为钱亿祠实取高闶记续志推以为阚燔因考题名五代末阚燔钱亿相继守郡阚姓似有证今姑两存之
　　青莲阁
　　青莲阁在郡治东白衣广仁教院为圜通大士道场阁始建于政和间距今歳月老矣大使丞相雨旸祷于大士如响斯答既给钱餐赡其众闻院僧师文者将再建阁乂捐金助之寳祐四年冬鸠工迄六年十月凡费二十七万余緍
　　瓌富亭
　　都税务旧有亭在东渡门外商旅出于其涂则官若吏即是而讥征焉亭嵗久不存寳祐五年四月大使丞相命税官重建并甃石道头一所费万緍有竒亭名瓌富盖取孙兴公天台赋以表山海之利云
　　知津驿支钱八千六百九十四贯四百六十文米九石六斗
　　庆丰驿支钱二千贯文
　　广利桥王家桥共支钱八千四百贯文米四十石慈谿新路攴钱二十七万七千九百二十贯文西塘路支钱四十四万八千六百三十贯文
　　逸老堂支钱一万八千八百一十九贯九百文米九十七石一斗八升八合
　　时亭支钱一万二千八百九十五贯二十五文米二十石二斗五升八合绢一匹酒一十瓶
　　高桥支钱一十五万八千贯文米二百石
　　高桥寺支钱一十万八千八百六十二贯文米二百九十七石八斗二升
　　循王庙支钱一万五千八百七十八贯文
　　天童寺
　　灵应庙支钱一万六千贯文
　　大人堂支钱五千九百七十九贯二百文米一十九石三斗一升
　　青莲阁支钱二十七万贯文
　　瓌富亭
　　恵民药局
　　圣天子以天地曰生之徳访民疾苦寳祐五年冬十一月御批申饬军民五事官药局其一也令台阁严督所部恪共奉行剂料必真修合必精使民被实恵仍掲黄榜于诸州军大哉王言民其有瘳乎大使丞相吴公吾胞吾与之心与上符契只若明命匪懈益防惟鄞有局寳庆三年所创也在郡圃射垜西地逼隘匪便且药工出入旃辕不肃歳久屋尤老亟谋爽垲而更之先是犒赏库有楼曰海晏为屋凡十余楹后改为参议官舎高明阚室居者弃焉公谓是寛闲者可以济吾用矣乃即楼而局上以处熟剂成料而梅润不及物帑作局昈列其下众工盘礴者得其所前则増门屋三后则増翼屋五浚汲清之地新煅丹之鼎焙室烹釜莫不毕备井井规模于是非前日比若夫遴监临之选严修整之防品剂既真市者旁午若郡若邑若军凡増置子铺一十四所歳春夏数施药饵无间城内外君相济众之仁博矣因附録其目如左
　　药货钱会本息
　　截止开庆元年四月终管在钱药共计四十四万七千一百三十九贯一百一十一文
　　【比创时増四十三万三千一百三十九贯一百一十一文　比本任交割时増二万五千九百八十九贯八百九十七文】
　　子局
　　府前班春亭都局【以后四铺系本局差人前去卖】
　　日报卖钱一千贯或八百贯
　　上马亭铺
　　日报卖钱九十贯或八十贯
　　南门里大庙前铺
　　日报卖钱四十贯或三十贯
　　及瓜亭铺
　　日报膏钱六十贯或四十贯
　　灵桥门铺【以后照例赍钱到铺取赎以加一五分饶润】
　　月取一千贯或一月半一千贯
　　江东门外铺
　　月取二千贯
　　慈溪县铺
　　或一月取五百贯或两月取五百贯
　　东歩铺
　　或两月取五百贯或三月取五百贯
　　奉化县铺
　　或一月取一千贯或五十日取一千贯
　　昌国县铺
　　或一月取七百贯或两月取七百贯
　　象山县铺
　　或一月取三百贯或一月半取三百贯
　　余姚县铺
　　或一月取八百贯或两月取一千贯
　　上虞县铺
　　或两月取五百贯
　　东门水军
　　或一月取一千贯或取二千贯
　　每歳散药
　　寳祐五年
　　散药三千八百三十五贴
　　寳祐六年
　　【缺】
　　开庆元年
　　散药二千四百九十三贴







　　四明续志巻二
　　钦定四库全书
　　四明续志巻三
　　宋梅应发刘锡同撰
　　水利
　　郡计莫难于鄞水利尤莫急于鄞盖他郡苖米多拨解总所鄞独留以赡定海水军总所者遇歉歳蠲减可毋解惟本府自催自给民赋可蠲而军饷不可阙歳祲则官病而民亦病必常稔而后可然郡阻山控海山之淫潦海之咸潮时之旱干皆能害稼故资水以为利者于鄞尤急大使丞相吴公治鄞三年寤寐民事凡碶闸堰埭某所当创某所当修某所当移见于钧笔批判者皆若身履目击每一令下民未尝不感公博济之仁服公周知之智也郑白召杜不足数矣公又于郡城平桥南立水则书平字于石视字之出没为启闭开庆夏久雨公委官徧启诸闸决隄泄水禾勃然兴至是民益徳之
　　平桥水则记【开庆元年春三月戊辰】
　　四明郡阻山控海海派于江其埶卑山逹于湖其埶高水自高而卑复纳于海则田无所乎灌注于是限以碶闸水溢则启涸则闭是故碶闸者四明水利之命脉而时其启闭者四明碶闸之精神异时加意于碶者至今犹有遗论此未暇问也而考其为启闭之则曰平水尺徃往以入水三尺为平夫地形在水之下者不能皆平水面在地之上者未尝不平执三尺以平水嗟乎异哉余三年积劳于诸碶至洪水湾一役大畧尽矣己未劭农翠山自林村繇西门泛舟以归暇日又自月湖沿竹洲舣城南徧度水埶其平于田塍下者刻篙志之归而验诸平桥下伐石为凖榜曰水则而大书平字于下方暴雨急涨水没平字戒吏卒请于郡亟啓钥若四泽适均水露平字钥如故平桥距郡治巷语可达也都鄙旱涝之宜求其平于此而已矣余数祈归老行且得请然于此郡之丰歉不能忘故置水则于平桥下而以平字凖之后之来者勿替兹哉
　　洪水湾
　　它山堰唐太和中鄮令王元暐所创也溪流四明山而入于江潮逆上卤不可灌限以石堰上溪下江溪流入河分注鄞西七乡贯于城之日月湖以饮以溉利民博矣然越里余至洪水湾河流罅而外泄江潮溢而内攻溪江合湾之左右漫为壑而它山之水始不得东注民久病之淳祐间尝立石塘以障已而水穴其傍隄溃如昔大使丞相吴公一日出钧批谓境内碶闸河道措置畧徧惟它山洪水湾岸坍水泄关繋匪轻委官下都保议于是即其地为垻三一濒江以御狂澜一濒河以防罅漏一则介其间为表里之拓佥谓江之东南有何氏竹木园当水之冲激其势而北欲撤其蔽而疏通之官为给钱市其业浚地为江因畚沙以实二垻之北河隄坚密江水安流矣异时挟日不雨城内外涸可立待今春夏所至演迤谓非垻之力可乎役始于寳祐六年十二月十三日毕于开庆元年二月十五日凡为费二万一千六百贯有竒监造都吏王松正将郑琼莅其事者鄞县簿李言似
　　买何仪曾园地三十二亩一角二十六歩
　　【内一契何津之买赵念一省元地一片计二十三亩二角四十九歩价钱六十贯足内一契林千十一娘男何津买葛子升户下千十地八亩二角三十七歩价钱三十贯文九十八陌钱防各半共细计一千三百四十贯四百五十五文】
　　木椿一千五百口计钱一万五百贯
　　搭脑八十条计钱一千六百贯
　　篠二百把计钱三百贯
　　下桩搭脑七百九十工计钱二千六百七十五贯监官人从口券二千八百八十贯
　　监官主簿特送三百贯
　　正将郑琼都吏王松犒二千贯酒二十瓶
　　茅针碶【一名茅洲一名茅砧】
　　茅针碶在慈溪县徳门乡沾其利者凡鄞慈定三邑水源有二一自慈溪小江一自余姚分水先是碶西五里外有赵氏地横截其前分水江之流不得通寳祐五年大使丞相吴公市其地浚为管山河于是西江二百余里之水悉汇于碶之上碶旧有闸启闭以时闸废更为堰水源中隔而水之利又不得达于碶之下乡民列辞于郡亟遣吏相度遂于旧闸基之傍别为新闸凡濶三丈四尺立五柱分四眼眼阔七尺六寸视旧增九尺臂石二十层凡费钱四万二千七百一十七贯米二百一十三石工始于八月二十七日毕于十二月五日役成而民不知提督司法赵良坦监造都吏王松将校林枝竣事特犒王松一千贯林枝五百贯
　　续据王松申碶子周亚七虽年老风病尚能言及源流始末称此碶自乾道年间前政判府赵阁学以每亩均钱六十文足委慈溪乡官率亩头钱买办物料欲援旧比以行当凖钧判本府既为民间办此一事钱不须科之都保本府一切自办以了一方悠久无穷之利工役之人不若只用军兵增支钱一贯五百文米三升庶可钤束
　　练木碶【一作梿木】
　　鄞塘乡之田多濵江畎浍惟江流是仰练木碶东接它山南通大江歳久碶壊乡民尝亩率斗谷简蕝为坝迄弗及碶寳祐五年六月民户阖词乞谕里中王其姓者倡斯役大使丞相吴公遂下之水利官劝谕首以千劵十斛助费已而乡民见义不勇讼牒纷如助者仅五千余緍力绵而役大委之民曷溃于成公乃一力捐金谷为之以明年正月二十八日经始碶当江湖之冲虑其损碶臂也增新碶为四眼杀其势阅三月而碶成凡给钱四万四千六百二十八贯九百文米一百六十八石五斗四升力役于伍籍费取于公帑民无毫髪扰持羊酒以劳役夫者日络绎于道也
　　黄泥埭
　　埭在慈溪县鸣鹤乡与越之余姚上林诸乡邻潦则上林诸水注而成壑有埭所以泄水于海也然决易而塞难乡人欲立石闸以便启闭率以费钜辍浙东提举季镛捐二千緍助乡民为之渉歳弗绩寳祐五年秋大使丞相吴公委县丞罗镇竟其役丞欲援例计亩敷于民钧判一堰所费不知几何若科亩头钱必因而骚扰送县丞限一日具所费申及申到数目特拨助五千贯仍趣歳前毕工不许科之下户兹闸迁延数年一旦办集成终之功大矣
　　新堰
　　慈溪县之东徳门乡有新堰捍江潮而护河流者也堰以圮告寳祐五年八月大使丞相吴公给钱下县鼎新修筑辇石以甃江岸二十余丈堰下水歩一所址益丰而隄益壮水自此东逹慈溪定海两邑之田无斥卤浸淫之害风帆浪楫徃来下上者胥利焉合桥亭江道头之费共为钱二万三千六百一十贯八百文米一百一十三硕四斗桥亭见于别目所谓江道头者在堰之东异时堰无道头行者歩齧而堰溃于穴今重甃以石而堰复借道头以完固盖两便之
　　西渡堰
　　堰东距望京门二十里西入慈溪江舳舻相衔下上堰无虚日盖明越往来者必经由之地淳祐间稍加葺治未几堰复壊寳祐六年八月大使丞相吴公给钱五千七百三十九贯五百文委司法赵良坦同副吏许枢监莅修筑伐石辇材费一出于公所济博矣
　　北津堰
　　北津堰旧图经曰北清在鄞县西北二里堰多歴年所外受江潮之冲木者朽而石者頽上之穹然高者今洼然下矣秋潦至则卤灌于河农以为惧舟楫之往来者亦病之寳祐六年二月大使丞相吴公命司法赵良坦同副吏许枢相视兴工因其旧而增高焉内分两傍各甃砌堰臂七层鼎新造车屋四间又堰之东有小径由郑公渡之江北可达定海澥浦里溪文溪等处崎岖不便于行者辇石并修治之遂为坦途盖一举而兼水陆之利云凡为费一万五百四十一贯文
　　林家堰
　　鄞县东五里手界乡曰林家堰者十余年间补苴罅漏不足以为江湖之蔽障每巨涛澎湃则斥卤浸淫积潦久之则又渗漏于外不独为民田害抑亦不利于舟楫先是提举常平尝捐三千劵下之邑俾议修筑官若吏惮费伙弗只服厥事大使丞相吴公因民之请更以石为之培其高濬其深视旧址舒以长添甃石墈修盖车屋补筑土塘自是民田有灌溉之益舟楫无险阻之虞里之任役者亦免歳时修治筑塞之劳以寳祐五年十二月给钱三万四千一十七贯七百文命司法赵良坦都吏王松监视【缺】　　年【缺】毕工
　　黄家堰
　　黄家堰在慈溪县徳门西屿先是本府浚青林河乡民有请以为河在堰头淘浚深广至徐家港接顔公渠并新浚监堰河里溪横港及定海鸬鷀澥浦香山杜郭徳门西屿茅针闸周围三四百里脉络贯通请以顔家堰南岸置堰庶几不候潮汛径取城西北两门而往来免风涛盗贼之虞既而夷考此地元名黄家旧堰司法赵良坦亲莅其事广诹众议遂于旧堰兴筑与里溪堰相对峙北郭西门通济无碍势若曹娥梁湖往来便之董役者正将郑琼僧祖伦吏王松始寳祐五年冬十二月不一月竣事费止二千緍利博矣
　　支浦闸
　　开庆元年五月二十六日大使丞相钧判近日雨水过多低田可虑内慈溪县已差统领吴雄前去开放倪家刁家两堰通泄积水因访利病本县惟东乡一带和尚庄清水湖赵家洋顔家庄等处两堰之利不若建闸一所惟支浦最为利便可差林枝前往抱子闸移拆无用旧闸前去支浦江岸创碶闸一座庶防东乡阔逺田地永无水患之虞仍委权县提督务在速办既而因公劄之请复委司法躬亲契勘的实利病既得其详则以七月十一日兴工里人沈国谕乐助米三十石陆日宣乐助五千贯公虽不之拒然谓当使抵郡以来凡为民间兴利之事皆系本府自办钱米今除此二项外不可更类科配以失自来善意若尚阙用更当添拨闸分三眼址坚势固一方自此防利凡费钱一万五千六百贯米六十石
　　江东道头
　　灵桥门之东大江横截于是造舟为梁民赖以济卒遇大风两舟壊则徃来病渉不得已于其侧撑舟以渡行者走泥淖中褰裳就舟则沾体涂足尤匪便大使丞相一日出钧防命禆校于东西岸寘木叠石立两道头以便絶江登舟者因扁曰济川焉浮梁以济舟楫之所不及渡头又以济浮梁之所不及万口诵之
　　永丰碶
　　它山林村之水南来数十里而入郡郛萦纡囬环由西北隅出而始注诸江霖潦泄弗及城西徧及冒没淳祐间立保丰碶俾由城西径入江当时诧以为水利之大者然人力不至闸不过两眼广不过丈余隘而溢始益病开庆元年夏大使丞相爰究爰度得水势迳直之地于其右创为永丰碶五柱四门阔三丈六尺深四尺余坚密雄伟虽湍流至此亦不见其为搏跃也役成民始知公之规模逈异矣凡费钱四万七千九百一十六贯米一百三十七石四斗
　　开庆碶
　　碶旧名鹊巢在鄞县手界乡镇甲旧志所书已废为田开庆元年夏大使丞相兴水利者徧乎四境因思是碶滨江不复则曷其福江以东之民乃拨钱四万五千八百贯米一百二十四石委官创为之既成河流不复渗海潮不复入矣遂名曰开庆碶公之命是名也意盖不止斯役而已东钱湖八十里而菱葑半塞焉寳庆间史卫王当国以僧牒米斛助浚之人服王之不私豪右也今不浚者又三十年公方将有事于东方则斯役特其发轫耳因并及公之心云
　　郑家堰
　　郑家堰即俗呼郑十八郎堰是也在城南半里江行欲入河者舟必自堰而上或由甬水门入城或道城西南诸乡皆喉襟乎此壊久无葺之者公命统领吴雄督工重造桩石支役之费为钱二万五千緍米一百石皆成于开庆改元之七月六日
　　管山河
　　大江由丈亭分四十五里至慈溪之夹田桥桥南五里民田阻之江流不得直达乃迂出其旁旱歳无沾溉利潦则泛滥墟落苦之寳祐五年七月大使丞相以钱一千五百三十一贯四百一十五文市民田垦河五里长七百丈有竒阔三丈六尺深一丈六尺凡支军兵日券六千四百九十贯水由是逹茅针碶鄞慈定三邑皆防利焉
　　诸县浚河
　　大使丞相寳祐五年冬以水利局命法曹掾赵良坦董其事是歳诸邑淤河浅港悉浚深之昔之涸可待者今维水泱泱矣因条于左
　　慈溪县徳门乡
　　四都自李溪横港取马径港二千七十丈
　　五都自监河取朴木庙八百八十丈
　　自寳庆寺后至张家港六百五十丈
　　自李溪闸河五百二十丈
　　六都自徐家港取监桥河一千四百八十丈自徐家港取青林大河取顔家堰河二千六百一十丈
　　自徐洋闸至浦顔家堰河三千一百丈
　　慈溪县西屿乡
　　七都自东河下南堰至王家漕五百四十丈八都自斗门河五百丈
　　定海县清泉乡
　　四都邢家港三百五十丈
　　周家港至半练村河三百七十八丈
　　倪家港二百一十丈
　　华家港一百四十丈
　　杜礼港五百八丈
　　楼下港三百二十丈
　　上河港二百五十丈
　　徐家港二百五十丈
　　夏家港二百五十丈
　　李家庄港三百三十丈
　　中河新港一千三百八十五丈
　　蒋家□港二百九十一丈
　　周家港一百八十三丈
　　程家港二百五十丈
　　短凳港二百八十丈
　　黄剡港二百二十二丈
　　虞家港四百五丈
　　三石桥后港五百五十丈
　　曾家港七百四十八丈
　　陆家港二百二十丈
　　傅家港一百九十丈
　　鸬鷀港二百五十丈
　　赵家港三百丈
　　桂思桥港二百五十丈
　　五都半练村港五百五十八丈
　　沈堰北村一千九百三十八丈
　　沈堰南村一千一百八十五丈
　　古塘北村一千八百九十八丈
　　古塘南村一千三百五十丈
　　感孝村八百二丈
　　压塞东村一千七十九丈五尺
　　压塞西村七百五十八丈
　　漏兴村一千四十二丈
　　定海县灵岩乡
　　一都自育王岭至石湫顶耳桥一千八百六十丈二都自石湫市至□浦碶一千一十二丈
　　自水径头取方家桥二千五十丈
　　定海县太丘乡
　　一都自十字港桥至黄山头六百五十丈
　　坉埭堰河八十丈
　　二都自黄公漕至清水桥一千四百一十丈三都自下河杨木桥堰至施店一千八百丈
　　自上河杨木桥堰至寳云庙三千丈
　　双河堰
　　双河旧有碶匣在慈溪之鸣鹤与越之余姚上林乡接境上林居西而地势高鸣鹤居东而地势下久雨上林之水东注邻壤为壑置闸以限之然舟行则闸启而水之患如故近岁乡人曹氏于闸之左为双河堰以便车船意亦善矣而舍堰而趋闸者则不可遏也乡人病之开庆元年五月请于郡大使丞相委制干赵若防涖其事俾塞双河闸为实地给钱一千贯于双河堰之傍立屋两间四挟择巨木为车柱埋石备防悉如诸大堰之制已塞闸基之上则为屋三间以处堰丁曹进士且措置拨租余五十石以供打造索缆之费焉规模一定自此永无浸冒之祸矣








　　四明续志巻三
<史部,地理类,都会郡县之属,宝庆四明志__四明续志>
　　钦定四库全书
　　四明续志巻四
　　宋梅应发刘锡同撰
　　兴复省并酒库
　　周官设酒正掌酒之政令以式灋授酒材逮汉则令官作酒以二千五百石为一均率开一卢以卖防酤之利国实頼焉鄞为郡瘠赋之入者约费之出者广于是操其赢以济其乏酤之頼维多甚非其得已也城内外诸县库务坊场曰醅酒东库曰香泉八库曰江东慈福库曰下庄务则旧管者也曰醅酒西库曰江东赡军库曰鲒﨑库曰东门库曰寳溪子库则大使丞相吴公新创者也曰林村库曰小溪子库则昔败阙而今兴复者也曰省务曰犒赏库曰江东库则又今废罢者也或官给本钱或听民抱息或官吏监临或军将措置或兼令外库管绍趂办或以所废库本钱并归他库拘解日额凡皆酌地里均计公私之便究兴废之宜以为分合酌重轻之则以课盈亏公之处此鉴焉其明衡焉其平官有所埤益而民亦安之外有五乡碶奉化慈溪象山江口南渡东溪东吴大小榭郭宅澥浦松林翁山大嵩等务场经总制司具在别目
　　醅酒库
　　【元管东库一所本钱三十万贯年收息钱献钱缸头钱四十九万六千一百七十七贯五百六十文会一万二千八百七十二贯八百五十六文省寳祐四年十月并省务公使库犒赏库为一库添创西库以补公库之亏令给本二十万贯作东西库分抱息钱年收九十四万九千二百七十九贯一十四文防一万二千八百七十二贯八百五十六文省东库职级李柟西库楼址措置管干比旧额増收息钱四十五万三千一百二十一贯四百五十四文十七界】
　　【冷月以四月至八月终除小尽三日东西库各日发一千一百六十贯五百六十八文防一十八贯一百八十二文省】
　　犒赏库
　　【寳祐四年十月仕既以海晏楼日额本钱四万一千五百八十贯文拨付醅库趂办日拘息钱六十六贯纳犒赏钱库六年拘回元本零钱一千五百八十贯净本四万贯拨归庆元府理为实椿日纳息钱改赴公使库交收】
　　城外香泉库
　　【元管八库本钱五万贯文年收息钱缸头钱贴买瓶钱五十一万三千七百六十七贯四百八十文防一万四千九百四十二贯三百四十文省寳祐四年十一月以数内江东一库改为赡军库收上元本一万贯今七库本止存四万贯年收息四十四万六千六百六十五贯八百文防一万九百二贯一百八十八文省士产户陈晖等七名分抱】
　　【旺月以九月至三月终除小尽三日日发一千三百五十五贯二百文防三十三贯六百二十二文省】
　　【冷月以四月至八月终除小尽三日日发一千一百三十贯二百文防其省钱如旺月之数】
　　江东慈福库
　　【元系香泉子库不给官本年收息钱一万八千一百四十八贯三百八十文防日发五十一贯二百七十文防除小尽六日内九千四百三十九贯九百八十文系夏子仁柳成之抱认余八千七百八贯四百文香泉七库贴纳】
　　江东赡军库
　　【见坐本钱八万贯文年拘息钱缸头钱贴买瓶钱一十五万八千八百三十九贯六百八十文防三千四十贯一百五十二文省提督官统领吴雄措置正将郑琼机察副将童寅】
　　【旺月以九月至三月终除小尽三日日发四百八十一贯九百二十文防八贯五百八十八文省冷月以四月至八月终除小尽三日日发四百一贯九百二十一文防其省钱如旺月之数】
　　定海县乌﨑头库
　　【寳祐五年七月据吴龢卿乞不支官本管抱息钱年纳一千贯文会】
　　林村库
　　【寳祐五年二月给本钱二万贯文日拘息钱二百七十贯文会续减为一百五十贯再减为一百三十贯四百六十文岁纳四万五千四百贯八十文会每月合解拍户版帐钱一千一十二贯七百八十九文会于内分拨经总制司一百四十一贯四百八十文籴本司二十六贯七百二十四文常平司九十二贯七百四十八文庆元府一千七百五十一贯八百三文】
　　寳溪子库
　　【寳祐五年十月据黄迪功澄乞抱纳日息钱六十贯文会六年别召募厉进之管绍趂办借本钱一万贯文会岁抱息二万一千二百四十贯文】
　　小溪子库
　　【寳祐六年正月据黄迪功澄乞抱纳月息钱四百八十四贯三百五十文会官不给本钱岁纳五千八百一十二贯二百文会】
　　奉化县鲒埼库
　　【寳祐四年十一月契勘到有无败阙因依据监鲒埼镇权巡检薛迪功申元纳通判东防常平籴本司月息钱会三十贯四十五文庆元府钱会二十五贯一百七十文遂具申朝廷差黄澄迪功监鲒埼库将已废罢省务铜朱记一颗发下库收管给本钱四万贯置买库基屋宇又一万贯籴麦纳欠八千贯日拘本府息钱五百贯六年十二月黄迪功再借三万贯往平江府收籴米麦防委制司准使张锷前去防检就行提督仍关三万贯前去措置却行拘回黄迪功元关钱拘上胡珙王继善文拈监纳元亏息钱三万四千贯续据黄迪功解纳一万四千六十贯少欠四万八千贯文其张锷界内自十二月以后日拘息钱每半月一次解发七千五百贯文防】
　　东门库
　　【寳祐四年十一月先拨本钱一十万贯文差部吏王壵将校翁禧措置年拘息钱十八万丑年二月市户李珏张从龙乞照王壵倒开抱以息钱对拨支散水军十月水军申本库两旬无发到钱数遂委本军交并酒库就行任责措置十二月本军申乞止存留本钱五万贯自六年正月始不以冷旺月月纳息钱一万贯细作见钱五百五十贯足抵充军劵续监张从龙李珏囘纳一半本钱五万贯销落实桩之数六年五月郑迪功増岁额为一十三万开庆元年正月郑迪功又乞量减日息遂成年通减五千贯实管年额一十二万五千贯三月管率僧了生与水军统领连忠交争仍拨付军中抱认开酤所存官本年拘息钱并如旧】
　　下庄务
　　【旧例每年于在城都税院定海税大嵩等盐各差合十人充本务专知趂办官课开庆元年二月据大嵩等盐场申乞免差人充重难岁抱七万二千贯文作四季解发内以六万四千三百九十五贯约桩公使库一年专知合赔贴之数三千一百三贯于经总制司令项酒息内添拨八千六百贯桩作本务合解诸司钱及攘两税务贴助三万五千贯以一万五千贯发下广惠院二万贯公使库收附】
　　经总制司
　　范蜀公尝言宻院主兵三司主财则有各不相知之弊至和间遂请宻院三司通知兵财制为国用盖欲兵财脉络贯通也上而朝廷次而制阃同一理耳军饷之权容可贰乎沿海新旧水军凡六千人若衣若粮皆给于府独劵钱府给二千人余四千则通判东防以经总制司钱给之岁久而弊倅防官若吏间以饷军之钱资泛用丰私橐而军额率亏数茍且循习非一日吁兵统于制阃而财给于郡佐事权不一宜其弊至此也大使丞相吴公熟钱谷甲兵之问于庙堂久矣寳祐四年来开大阃报政之五月数军实攷货源亟请于朝以经总制司归之制府自催自给且得防创大使司物斛官一贠拘确之理顺势便故招刺皆骁勇而尺籍不至空虚给饷易办集而朝廷不烦科降今以未拨归制司以前攷之宝祐四年十月分月帮水军官兵券三千三百六十五人钱会纽计十七界一十六万一十六贯二百四十文米计二千八百六十五石三斗一升自拨归制肘后开庆元年四月分月帮军兵劵三千八百六十五人钱计十七界一十七万七千八百八十一贯五百七文米计三千三百七十六石九斗五升二合五勺以今比昔则添刺军兵五百人一岁增帮钱二十一万四千三百八十三贯四百文增帮米六千一百三十九石七斗一升及添造五百人七事军装通支钱一万二千一百八十四贯六百二十文军政修明兵食充裕成效昭然视在倅防时大有间矣申请次第及修复经总制坊场条列于左
　　省劄
　　宝祐四年十二月二十八日准省劄备据沿海制置大使司状照对本司近曾具申朝廷乞将庆元府通判防给遣定海水军四千人窠名钱物拨归本府就行拘催并饷新旧两军恭准省劄坐下照得通判防有起解农寺与夫诸府俸料并主管官茶汤钱及其它公费皆仰于此今若尽归本府亦合先与区处使解发者有所指拟仰给者不至乏絶庶几平允否则通判自此别无职事而防分可废矣此其为通判之虑甚悉然事体实有委折只得详细禀控盖本防之供饷水军不过经总制司縁倅防权轻诸县多有拖欠其间又有簠簋不饰之人虚支妄用有若泥沙所以旧军四千人系通判防之所给饷者额常阙数百人本司虽欲尽行招刺亦忱恐倅防事力不给或至它虞故亦不敢放手今连准宻劄措置海道招刺阙额今四千人之额将阙千人矣本府何幸可省千人之月米然非所以为公家计也所以欲得将通判防给饷水军钱物径从本府拘催庶几钱钱字字皆有着落而千人阙额亦可填补此区区申请之本防也若曰诸府使臣俸料岁不过二三千緍旧例所在本府自应接续帮支无縁复以强之倅防若又曰通判防别无职事则却非所虑盖通判防除经总制司之外其所管者又有常平司则所催者坊场河渡正名钱五分及六县役钱以奉内藏库左藏库等处之经常者也又有籴本司则催诸县酒税分钱及坊店户四分钱而奉农寺之经常者也既有窠名则有催理其职未尝废也况给遣之钱除经总制司合收之数又多系本府应副贴助则归之本府自催自给似合事宜兼潜忝以旧弼旬宣通判固在按察之内而财赋支遣多与本府相关自从制司拘上催理在通判防亦所不靳縁潜尝服韩魏公之言曰琦昔为宰臣惟有奉行朝廷命令每事禀命朝廷故虽此细故亦必申闻朝廷取指挥者正前修之遗意亦将以为今日诸道岳牧之倡也然可否忱不敢自必但若以体统而言水军六千人衣取给于本府米取给于本府内二千人劵钱亦取给于本府独四千人劵钱取给于倅防于理势自是不顺欲望朝廷更赐详酌施行伏候指挥奉圣防依石劄送庆元府本司将拘到钱每年起发降本钱三万四千四百贯文十八界见作六纲起解赴行在省仓和籴场交纳及起发六文煮酒钱四千五百贯文十八界作一纲起发赴行在封桩下库交纳外及每月中下两旬支散沿海制置大使司水军官兵劵食等钱及诸府第香火官亲兵衣料钱次年攅具总收支细帐申省部摆算理豁续寳祐五年十二月空日准尚书省劄子节文沿海制置大使司申云云今本司见搜补卒乘招填定海积年阙额水军所急者钱粮拟照沿江诸阃例创置物斛官一贠小贴子潜又照对定海水军为额六千人旧例四千人系通判经总制司给饷二千人系庆元府给饷縁通判防专以饷军之钱为非泛之用其贪者则卷为囊橐大约通判一任入已之钱不下三四十万緍因此四千人军额常阙数百人上下防蔽所谓制臣亦未尝过而问焉天下之弊其可为哀痛类此久知此蠧去冬即具申朝廷乞将通判防经总制一司钱物就本司自行拘确招填阙额近巳收刺将及四百人皆沿海亡命之徒人人拳勇可用给等下钱百千七事件衣装一副每副该三十贯五十五文一卒之费共一百三十贯五十五文皆取之于经总制一司上不费朝廷科降下不费州郡那移虽月粮及春冬衣赐取之庆元府本府所不敢靳然经总制司钱物尚有赢余可以通融补助月粮衣赐之费但通判防官吏昔奢今俭昔汚今清未免仇视本司今来本司所以乞照沿江诸阃例创置物斛官一贠者正欲专一招确上项钱物永为定海一军随阙随拘之用其于海道防拓关系非小欲望朝廷再赐劄下本司永为遵守其庆元府及通判防更不许干预实为悠久利便并乞照防十二月十九日奉圣防并特依一每年申省部出豁髙额钱
　　朝省以绍兴二十九年为额岁拘四十一万贯以后止趂到二十三四万有竒递年以省部印下书填收支季帐及户部截拨收支旁帖具申出豁
　　一诸县窠名
　　鄞县
　　户长役钱夏秋两料每料九千四百四十三贯六百八十二文钱会
　　小溪酒坊生煮酒钱年管一千五百一十二贯五百四文钱会
　　一半元系本坊解发寳祐六年正月鲒崎酒务申请作子店年解七千四十一贯六百文十七界
　　一半系建岙坊店户送纳
　　林村酒务旧额月取六十贯钱会今月拨一百四十一贯四百八十文十七界
　　下庄酒务年管四百五十五贯七百文钱会元系财赋司拘纳今拨归经总制司却于诸项酒息钱内年拨八千六百贯文十七界
　　本县丰乐乡头子钱夏秋两料各一十四贯一百四十四文
　　丞防武康乡头子钱夏秋两料各一十六贯九百一十三文钱会
　　簿防武康乡头子钱夏秋两料各七贯五百六十文
　　尉司手界乡头子钱年管三百六十贯钱会
　　奉化县
　　丞防户长免役钱共管七千八百六十七贯四十文钱防
　　税场钱年管四百三十四贯二百二十八文钱防月分解发不等
　　慈溪县
　　本县户长钱四千八百贯文钱防
　　税场钱年管七百二十贯文钱防
　　象山县
　　簿防户长免役钱年管二千一百七十一贯三百二十八文钱防
　　酒务
　　生酒钱三百一十贯一百四十文钱防煮酒钱二百七十五贯三百四十六文钱防
　　昌国县
　　本县省司钱年管一百二十二贯三百四十文钱会
　　丞防
　　户长钱年管一百三十一贯四百六十四文钱防
　　免役钱年管七百七十二贯八百二十四文钱防
　　定海县
　　本县房廊钱月取一百二十文
　　林村六分钱月取九百二十文
　　丞防户长钱二千三百五十七贯九百一十四文
　　税场钱年管一万三千七十七贯六百二十四文钱防
　　一诸县合发本司随母头子钱各照则例随解发多寡计算在府仓库每月分拨钱亦同
　　一每年本府科拨钱
　　生酒钱一万六千一百六十九贯五百六十二文十八界
　　煮酒钱一万三千二百贯文十八界
　　省务本色煮酒三千三百九十五瓶各三升照时价计钱二千七百一十六贯五百四十文十八界助军钱三万贯文十七界
　　市舶务对兑钱【旧支军劵多阙见钱市舶务髙丽日本及蕃南贩舶遇抽解拘到一半五分见钱内许本司将十八界防子对兑见钱五分之二系用一贯新会兑一贯见钱凑散军劵自经总制司拨归制司未曽对兑奉钧判照旧例对兑一半】
　　一每年令顷科截绢右千二百疋绵一万三百五两四钱转变价钱凑发纲运军劵支遣
　　鄞县绢一千五百疋绵一千四百两
　　定海县绢九百疋绵七百五两四钱
　　昌国县绢一千八百疋绵五千二百两
　　慈溪县绢七百疋绵五百两
　　奉化县绢一千三百疋绵二千五百两
　　象山县不曾科
　　兴复经总制诸酒务坊场【渡附】
　　一奉化酒务元系本府给米麯本于内岁解经总制司额钱后改为万户径取净息生煮酒年取二千三百贯有竒寳祐六年六月以白劄子陈请酒司与行头均敷酒息重为民扰乞仍旧贯立官务遂给八千贯起造务屋仍拨本钱四万贯并造麯用夫工饭米三十石兴复措置每月发钱二百三十贯九百八十文十八界
　　一慈溪酒务元系本府给本于内岁解经总制司生煮酒额钱二千二百贯有竒嘉熈间风水之变务屋頽毁遂令拍户抱卖取净息久而私酤行额失其半拍户屡词乞复旧务遂重建务屋给本九千贯十八界自淳祐五年九月为始月取息二百一十六贯六百八十文十八界
　　一象山酒务寳祐五年三月据象山知县劄子乞本府差官措置本县酒政遂拨钱二万贯委官下县措置全年息钱七万贯候解到年拨二万贯下广惠院一翁山酒坊管下子坊一十五所元系民户抱纳通判东防额钱嘉熈四年因府第攘夺白泉子坊遂改坊为万户任从民间醖造却将额钱摊抑一县有物力之家续额钱无归民户被害遂有坊场改万户贫富齐受苦之謡词讼纷纷制司曽申户部久而未复宝祐四年沈修武等曽进状乞抱坊备本酤卖续又经制府陈乞借本兴复年纳净息三十万贯防大使丞相吴公申省照应仍于经总制司借拨十万贯其所抱三十万贯与减六万贯分作十二个月起解五年四月申省奉圣防特依续将收到息钱每年支拨下郡庠充养士厨食钱水军制领将佐供给钱新创诸屯水军及出海巡逴探望把港军士生劵本府六局衙畨盐菜钱数见砂岸奏劄
　　翁山坊月纳三千一百二十四贯七百三十六文翁浦坊月纳五百三十二贯五百一十二文黄公坊月纳一百七十七贯五百四文
　　厉岙坊月纳七百一十贯一十六文
　　岑江坊月纳一千六十五贯二十四文
　　大芦坊月纳七百一十贯一十六文
　　册子坊月纳二百六十六贯二百五十六文北界坊月纳一千一百五十三贯七百七十六文昆斗坊月纳一百七十七贯五百四文
　　岱山坊月纳六百二十一贯二百六十四文白泉坊月纳三百一十贯六百三十二文
　　马秦坊月纳三百五十五贯八文
　　小砂坊月纳四百八十八贯一百三十六文防海坊月纳七百一十贯一十六文
　　大小榭酒坊寳祐六年拨钱二万贯差人措置开酤月解息钱无定额
　　定海县澥浦坊寳祐六年十月据蒋副尉状乞就府库关本钱一万贯措置开酤年解净息二万贯其常平籴本司钱自经通判防送纳本司遂就经总制司库拨本钱二千贯十八界月拘息一千六百七十贯十七界
　　五乡碶酒库旧来冷月解息五千一百贯小尽减一日热月七千八百贯寳祐六年十二月劄郑议事措置月解四千贯仍给本一万贯元年正月又于莆陈石湫各置子库一所每库请本钱五百贯月増解息钱五百贯
　　大嵩等八坊寳祐六年十月通判卢奉议申任轻职薄县道不相体察上台络绎追逮官吏乞索上常平司坊场就制司并行措置遂委薛修武措置关请官本二万贯下大嵩坊外自余七坊不愿请本仍抱纳息钱
　　大嵩坊年纳息钱三万贯
　　韩岭坊年纳息钱九千三百九十一贯六百八十文
　　馆江坊年纳息钱一万七千贯
　　富浦坊年纳息钱一万六千贯
　　慈岙坊年纳息钱一万六千五百贯
　　下水坊年纳息钱一万七千贯
　　盐场坊年纳息钱一万八千贯
　　东宿坊年纳息钱四万三千贯常平司并本府版帐钱在内
　　巳上八坊常平司正名五分籴本司四分钱本府六分版帐钱并在内
　　象山县东溪坊元本府额钱七十五贯汪湘増作二十九贯六百文钱防抱扑当年续据厉必达于本府额钱増作四十贯六百文又増抱每年息钱作六千贯搀抱及给榜厯后更无分文交纳汪湘陈乞仍旧抱扑财赋官书拟息钱照厉必达増抱数其本府六分钱仍旧作二十九贯六百文奉钧判照行仍将六千贯与减二千贯少惩厉必达之妄
　　奉化县江口南渡坊开庆元年三月汪筹抱扑除常平司正名钱外年解息钱二万贯
　　慈溪县郭宅坊久废仅存坊基村民布麦其上坊户拖欠每年止纳常平正名四五分钱年管一百五十二贯五百八十文钱防月纳大使府钱三十九贯九百六十文钱防率是拖欠开庆元年三月本县申乞并入县务止就坊界内创两都店年解息钱
　　象山县姜屿渡年纳官钱二百贯文钱防系开庆元年三月増抱
　　东洖坊八十八户抱店庾富总纳每月息钱一千五百贯
　　蠲放一分酒钱
　　开庆元年五月二十二日奉钧判批银牌两司见行祈晴今有寛恤事件数内制司兴复常平酒坊应人户抱纳额钱成年课利并与十分减免一分其抱坊人亦合于拍户递减以示优恤今具诸坊减免数目下项翁山坊减免三千二百一十三贯一百文
　　翁浦坊减免一千五百二十贯九百八十文
　　黄公坊减免五百六贯九百九十五文
　　厉岙坊减免二千二十七贯九百八十文
　　岑江坊减免三千四十一贯九百七十文
　　大芦坊减免二千二十七贯九百八十文
　　册子坊减免七百六十贯四百九十二文
　　北界坊减免三千二百九十五贯四百六十八文昆斗坊减免五百六贯九百九十五文
　　岱山坊减免一千七百七十四贯四百八十文白泉坊减免八百八十七贯二百四十一文
　　马秦坊减免一千一十三贯九百九文
　　小砂坊减免一千三百九十四贯二百一十六文防海坊减免二千二十七七贯四百八十文
　　烈港坊减免四千四百三贯五百九十二文
　　大嵩坊减免三千贯文
　　韩岭坊减免一千二百贯文
　　馆江坊减免一千七百贯文
　　慈岙坊减免一千六百五十贯文
　　富浦坊减免一千七百贯文
　　下水坊减免二千七百贯文
　　盐场坊减免一千八百贯文
　　东宿坊减免四千三百贯文
　　江口南渡坊减免二千贯文
　　澥浦坊减免二千贯文
　　东溪坊减免四百贯文
　　东洖坊减免一千八十贯文
　　大小榭酒库无定额
　　广惠院
　　宋亿万年之基虽遭时之难三邉用兵久不解甲而本根不摇其所扶持慿借逺矣潜服劳中外岁垂三纪事主上防久熟知德意志虑无宵旰不在赤子故鞠躬受任符节者十二三惟以抚摩爱养为主忱不敢鄙夷其民而于穷苦废疾者尤不敢忽也且自古言治莫盛于帝王其在尧舜则曰不虐无告不废困穷在禹则曰予视天下愚夫愚妇一能胜予在汤则曰子惠困穷在文王则曰怀保小民惠鲜鳏寡在武王则曰无虐防独在成王则曰其丕能諴于小民又曰以小民受天永命帝王治法之纲领盖具于此而岂髙明威富云乎哉四明为淛左大都防城邑井市人物阜繁则夫鳏寡孤独与瘖聋跛躃之民宜不能免焉自强大之家豪奴黠极智术以牟利而齐民之生理日迫蹙以至于竭齐民困则穷民益困于是鳏寡孤独瘖聋跛躃之民得其生者鲜矣自淳祐初柄国者立为厉禁常平义廪之储有司不得擅发凡穷民遇嵗晏始一济所济者狭而受济者寡于是鳏寡孤独瘖聋跛躃之民得其养者又鲜矣此固长民之官所当视犹饥渇者也属初莅郡徧核浮淫之蠧并省酒务得弊屋一区亟加缮葺且増创新楹合前后共一百五间聚城内外鳏寡孤独瘖聋跛躃之将沟壑者使居焉以三百人为额大口月给米六斗钱十千中口四斗七千小口三斗五千所费皆不取于郡之经常庶几其可以久也前辈有言士大夫茍有意于及物由一命以上皆可行志天下安有不可为之郡哉为之者疾用之者舒正辞明义禁民为非毋以宠赂相尚毋以脂膏自肥而又能窒罅漏而杜蔽欺则财常足矣以余财而及民物讵非行志中之一乐哉或曰城邑市井之民固幸矣如田里何乃复捐羡钱一百四十七万三千八百五十五贯文预为六县人户代输寳祐六年折帛以寛布缕之征仿补助之义焉若本院田亩之数金谷之入规画之详具刻左方后之君子其相与附益之以克广圣天子德意志虑于无穷云寳祐五年良月朔观文殿大学士光禄大夫沿海制置大使判庆元军府事兼管内劝农使金陵郡开国公食邑五千八百户食实封一千六百户吴潜记
　　规式
　　照得诸路州郡皆有养济院以处鳏寡孤独瘖聋跛躃无所依倚之人虽常平法有养济钱米自朝廷拘确义仓州县不许擅行支移而鳏寡孤独瘖聋跛躃之人每隆冬盛寒止支给三月而巳然亦不能徧及此郡乃浙左雄邦人民繁庶有余之家率务丰殖于是富者日富贫者日贫而所谓鳏寡孤独瘖聋跛躃之人益无生活之路按图志郡旧有养济院一区特不过矮屋三数间今转为马廐不惟实亡名亦亡矣昨以省务酒额并归公库屋宇空闲遂行修葺改为广惠院存留此等无归着不能自存之人仍拨田亩以充养赡专委官提督欲使寒不致冻饥不致馁老者以待其尽少者以俟其长庶几夀夭不致横亡其间宁无很暴不可禁止者每五十人置一甲头且以三百人为率总为六甲专募一行者以供洒扫之职仍总以六甲之权今条划约束如后一凡有艺业自能手趂曽经过犯不律之人并不许存留如觉察得知一例坐罪
　　一或有不思冻馁之无归一时饱暖恃长凌幼恃强凌弱搅众败羣者仰管院行者指名从公申举轻则从提督官戒约重则解府逐出永不存留
　　一每一大口月给米六斗钱一十贯一小口【五岁以上月给米三斗钱五贯十岁以上月给米四斗钱七贯十五岁以上从大口给】
　　一每甲择稍强壮者充火头量増日给如或偷窃减克即时申举从提督官解府断逐仰甲头行者严行监董
　　一监董行者能自勤谨仰提督官防计度牒之直以三年为限每月于见管钱内令项拨桩若干待及三年收买度牒付其披剃披剃后愿留则留不愿留则别踏逐人管干所有度牒钱亦照前例拨桩庶可责其公心干置
　　一甲头责其钤束火头责其造办饭食于日给之外每名贴支钱五百文
　　一所给之钱专充收买薪菜盐酱之属冬月不许各人偷爬炭火有妨造办每日酉牌打灭厨下火种不许存留引惹风烛
　　一粪土仰甲头五日一次出卖候卖到钱均给诸房油火有余则桩积一处逐旋收买布草夏则造为罩子冬则添买绵絮造为布被或买纸被计口分给其有故不爱惜争夺损坏者量拘日给之钱修整一管院行者月支食米一石盐菜钱十五贯文
　　田租总数
　　一每岁管收租米二千三百三十六石五斗二升七合
　　水田一千七百三十九亩二角四步三尺四寸五分收租米二千一百六十六石五斗八合
　　湖田一百七十八亩二角六步收租米九十七石一斗一升九合
　　涂田六十九亩三角四十二步收租米七十二石九斗
　　鄞县
　　水田三百六十九亩一角五十三步【内连地三十六亩二角五十九步半】收租米四百八十一石五斗一升八合五勺
　　湖田一百七十八亩二角六步收租米九十七石一斗一升九合
　　淘湖田八百五十二亩四十四步收租米一千石
　　定海县
　　水田二百九十二亩二角四十八步一尺七寸【内连地一角二十步】收租米三百六十四石七斗八升三合
　　慈溪县
　　水田七十一亩二十步半收租米九十七石七斗九升
　　奉化县
　　水田一百一十五亩一角四十步收租米一百五十五石四斗三升六合五勺
　　涂田六十九亩三角四十二步收租米七十二石九斗
　　象山县
　　水田一十四亩三角三步半一尺七寸五分收租米一十六石三斗三升
　　昌国县
　　水田二十三亩三角一十五步并岑江寨基收租米五十石六斗五升
　　钱总数
　　一每岁管收官防七万六千四百五贯一百四十二文十七界
　　见钱九十六贯二百文足
　　省钱三贯一百一十文并一贯文钱防
　　拘到山田地屋宇共收租钱
　　地六十二亩一十一步二尺四寸收租钱五十八贯七百文足【阎安国租钱在内】官防六百五十五贯文十七界并钱防一贯文
　　山七十七亩一十步【内连地二角】收租钱一十贯一百五十文足官防一百五十贯文十七界田一千三百六十二亩三十一步收租钱一万七千四百八十二贯三百四十二文十七界屋及地基一十二所收租赁钱一十四贯五百文足官防二千三百八十二贯八百文十七界省钱三贯一百一十文
　　象山县抱解沃希崇道士租课钱一十二贯八百五十文足官防七百三十五贯文十七界都税院合千人纳免专知重难钱一万五千贯文十七界
　　本府支拨钱四万贯文十七界
　　【象山酒务二万贯文东门酒库二万贯文】
　　租麻皮总数
　　地三十四亩二十六步【内连田一亩一角三十九步】收租麻皮四百一十二斤九两足秤
　　租麦总数
　　地一十四亩二十三步一尺五寸收租麦七石百合斗
　　鄞县
　　朱明田六亩三角一十四步租米一十石
　　薛德广田一十二亩三角二十七步租米一十五石四斗
　　朱氏田一十二亩一十一步地一角二十一步租米一十七石四斗四升
　　王逢龙田二十一亩一角五十一步租米三十石七斗
　　李之秀田一十亩二十八步半租米一十三石七斗六升八合
　　钱王两宅田六十七亩一角租米九十二石一斗七升八合七勺
　　缪良田五亩三角二十四步租米五石八斗五升昝大猷田一亩八步地一片计一亩三角五十一步租米四石九斗五升
　　汤汝敬田四十三亩三角七步地三角四步租米六十五石
　　僧行端田九亩一角五十一步半租米一十二石三斗五升
　　僧行林田一亩一角一十三步租米六斗五升史县丞田一十一亩三角一十七步租米一十三石九斗二升七合八勺
　　马式田一十亩一角五十九步租米一十三石四斗五升五合
　　陈萃田一百九十五亩二角四十七步半共上正租并花利租米一百二十七石六斗五升七合八勺
　　水田五十三亩三角八步半租米六十一石四斗一升一合八勺
　　湖田一百四十一亩三角三十九步租米六十六石二斗四升六合
　　潘得六田一十四亩一角四十五步半地一亩三角一十三步半租米二十二石三斗一升七合五勺
　　王英田一十三亩二十四步及地一角四十步租米一十三石七斗六合
　　蒋乡贡田五亩二角租米六石二斗四升
　　陈安国湖田七亩正租并花租共八石五斗六升汤耜湖田一十一亩二角六步花租米五石三斗一升三合
　　陈子諲湖田一十八亩二十一步租米一十七石僧善皎田二十一亩三角五十七步半租米三十石二斗二升九合四勺
　　徐渭老虞埏田七亩一十七步租米九石七斗二升
　　周氏田三亩三角三十九步租米六石六斗二升二合
　　张庆三田二十八亩二角五十二步地一亩一角二十九步又地一片租米三十五石六斗二合三勺
　　史厉两宅分租砂地一十七亩一角五十六步一寸五分系史通判干人沈文两名分租共纳租钱三百五十贯文十七界
　　八字桥接待庵基三角租钱四贯五百文足李爖地五亩一角二十八步租钱一十二贯文足张庆三地三亩五十五步租钱四贯八百文足赵永租地一片计一角五十六步租钱六百贯文十七界
　　赵端租地一片横阔一丈二尺深六丈年纳租钱三贯一百一十文七十七陌
　　郑文租地一片计一角一十一步二尺六寸日纳赁钱三贯二百文十七界年约一千一百三十二贯八百文十七界
　　朱谅租赁本院前水步东楼屋一间租赁钱一百贯文十七界
　　陈青租赁本院前水步上楼一间租赁钱一百贯文十七界
　　董辉租赁本院西挟屋一间租赁钱一百五十贯文十七界
　　张松租赁屋二间租赁钱一百五十贯文十七界阿顾租赁本院浴院后屋一间租赁钱一百五十贯文十七界
　　林巡检屋一间直又旧屋二间并道头安船淤坑厠两眼连地屋柱为界东西量计五丈南北量计一十丈租赁钱九贯文足
　　周复孙砂地二十六亩一角四十八歩租麻皮二百九十八斤九两足秤
　　任允详砂地一十一亩九步其地被水冲作溪滩实有地三亩租麻皮四十八斤足秤
　　僧行林田一亩一角三十九步地一亩三角二十一步租麻皮四十三斤足秤
　　张庆三地一角四十三步租麻皮八斤
　　定海县
　　僧姚元聪田一十亩二十八步租米一十一石李氏田三亩地一角二十步租米三石五斗龚明田五十六亩三角四十七步租米七十二石五斗一升五合
　　黄荣田六亩三角五十四步租米六石五斗灵岩义役庄田三十五亩三十九步半租米四十九石五斗六升
　　楼圭田五亩三角零租米八石五斗八升
　　张一飞田四亩一角四十六步租米六石六斗九升五合
　　求焕田五亩一角四十六步半租米四石六斗八升
　　林暐田五十二亩三角租米六十三石六斗六升吴宗田一亩三角租米一石八升
　　韩文才田一十二亩三角二十七步租米一十一石五斗八升三合
　　阿卢田一亩半租米一石三斗
　　王珏田六亩二角租米一十石七斗五升
　　僧祖净崇玫田二十七亩一角二十七步半租米三十七石八斗七升五合
　　王佑田二十二亩一角五十九步半一尺七寸租米二十九石五升五合
　　王与直田一十三亩二角租米一十七石五斗五升
　　滕锴田二十五亩三角一十三步租米二十七石九斗
　　方安瑀山一片计三十九亩租钱七贯五百文足黄荣地一亩二角三十三步租钱一贯七百文足又五贯文十七界
　　定海淘湖田计二十六亩三角一步租米五十三石二斗五升六合四勺五抄每石折钱五十贯文十七界计二千六百六十二贯八百二十二文十七界系定海县抱催起解
　　定海旧海塘田一千九十亩一角每亩元纳米三斗新海塘田二百四十五亩三十步每亩元纳米二斗两项共计一千三百三十五亩一角三十步奉钧判合纳三斗者减免五升只纳二斗五升合纳二斗者减免五升只纳一斗五升续奉钧判每石折钱四十八贯文仍以为定例米计三百八石七斗四升共折钱一万四千八百一十九贯五百二十文十七界
　　奉化县
　　王钢田一亩三角三十步租米二石九斗二升五合
　　卢上舍田八亩三角一十三步半租米七石一斗五升
　　张防之田五亩五十三步半租米六石五斗常浦碶田三十二亩并竹塘炮基租米四十三石一斗二升五合
　　僧善皎田七亩三角三十四步租米一十三石九斗三升七合
　　蒋文仲田二十二亩二角四十七步租米三十五石二斗三升
　　张汝弼涂田三十亩租米三十三石
　　张庆三田三十六亩三角四十二步租米四十六石五斗六升九合五勺
　　周大伦涂田三十九亩三角四十二步租米三十九石九斗
　　阎安国园地上有竹木等并内有油车屋三间木椽瓦盖租钱五贯文足
　　袁起岩山五亩租钱一贯四百文足
　　应思鈜苔地一十八亩三角一十八步租钱一贯文足
　　钟秀实侵占奉化酒坊基二十六步租钱三百贯文十七界
　　僧善皎地并新开田共七亩二十一步半租钱二十四贯二百文足
　　张庆三地二亩一步租钱一贯文钱防
　　张庆三地三角五十五步租麻皮一十五斤足秤僧善皎山三角租钱五百文足
　　慈溪县
　　方怡田二亩二角四十四歩租米三石七斗七升顾友十九田五亩二步半租米六石五斗
　　张铎田八亩三角七步租米一十石四斗红白米各半
　　陈允璡田一十一亩三角三十步租米一十六石五斗五升
　　许千三田二十三亩三角五步租米三十一石五斗九升
　　璩闰三等租佃陈萃田六亩二角三十四步租米七石四斗
　　孙伯恭田九亩三角四十三步租米一十七石一斗六升
　　张氏儿田二亩一角三十五步租米四石四斗二升
　　罗濓地一亩二角租钱三贯五百文足
　　阿陈桐竹山二十八亩系二片及地二角上有草屋二间一舍租钱一百五十贯文十七界
　　罗辛一等屋二间并基地半片计一角三十步租钱二贯文足
　　象山县
　　谢元五等租佃谢宗五等田四亩三角四十步一尺七寸五分租米五石三斗三升
　　朱荣伯田七亩三十二步租米六石五斗
　　僧子皋田二亩二角五十一步半租米四石五斗沃希崇道士田二十六小坵并地一小坵租谷二十九石四斗及山地二十九项租钱一十二贯八百五十文足不该亩步系象山县抱催起解内租谷每石发钱二十五贯计七百三十贯文十七界谢元五等地六亩一十二步半二尺二寸五分租钱一贯五百文足
　　谢元五屋一所计三间七架并系木椽瓦盖并地基计三角四尺四步租钱三贯文足
　　谢得六屋一间一挟木椽瓦盖地基计一角三十四步五尺租钱五百文足
　　谢元五地四亩三角四十八步一尺五寸租小麦二石百合斗
　　谢元五等山三亩三角一十步租钱七百五十文足
　　昌国县
　　陈合田六亩八步租米六石五斗
　　赵时举田八亩五十二步租米八石四斗五升朱千十一娘田四亩一十五步租米四石五斗五升应璩孙田五亩二角租米七石一斗五升
　　岑江寨基租米二十四石
　　陈合地九亩三十五步租小麦五石百合斗两狱
　　大使丞柏判是邦也古镜烛天奸宄削迹庭无留讼狱无滞囚故囹圄时空虚然闻左右院不葺者数十年防户老朽頽仆开庆元年六月亟命修之易其老且朽者植其頽且仆者防湫闭补罅漏俾缧绁者可免疾疫矣两院总费钱一万八千四百八十九贯一百五十文米四十四石六斗九升七月七日司理陈利用浚井于狱廊得石碑一乃绍兴二十九年六月僧智亨可久镌梵呪以纳于井泉本寒洌自出此碑井遽苦不可汲复投之泉甘如初亦怪矣哉因附书之
　　厢院
　　本府旧无厢院附之牢城然牢城古之圜土囚有滨死而获宥者则絷于是不得与齐民齿齐民有讼于有司两造未备无亲若故可保识则寄之厢以防窜逸乃与城旦之囚伍杂处秽污间毙于疫岂国家爱民意哉宝祐四年九月大使丞相吴公始至恻然矜之委僚吏即醋库旧址剏建厢院为屋凡【阙】楹外植垣墙内列户牖男女异室如民居然且择老成吏卒廪以粟俾讥其出入云
　　兵马司
　　开庆元年七月大使丞相既修两狱因念牢城损圯尤甚乃拨钱四千五百七十五贯二百文米八石六斗八升并为葺治囚者便焉
　　架阁楼库
　　楼在设防之东西庑案牍充栋山积岁久弗葺淋炙日甚大使丞相谓两司文书官借以攷旧比委之頽檐败阁以便去籍者之奸可乎开庆元年七月更而新之总二十有六间其择材钜其用工精书皮上分吏畬下列自今插架整整图籍之储得其所矣凡费钱三万一百一十一贯三百文米七十石一斗










　　四明续志卷四
<史部,地理类,都会郡县之属,宝庆四明志__四明续志>
　　钦定四库全书
　　四明续志巻五
　　宋梅应发刘锡同撰
　　新建诸寨
　　夜飞山永平寨
　　介明粤之间有山曰夜飞东距慈溪西接余姚舟行之冲也大江分一支繇慈溪至丈亭四十五里江面狭而居民稠丈亭十五里而蜀山又五里而夜飞山又十里而咸池则间无聚落蒲苇之俦于焉出没辅以逋薮过者病焉先是郷民告于郡欲自大江之北慈溪西亭浚横经运河迂道夜飞山后出余姚之桐下湖以避江行大府俾制幙赵若防涖其事且咨之里父老相厥宜以度土功至则淤沙断港知必为畚锸费且曲折迂回亦匪利涉既而得淳熈间慈溪尉赵汝明墨刻载制帅参政范公【戒大】尝于其地置逻舍十所籍丁壮四百舟六十舍以三人直夜逻然更迭烦扰久竟废于是制置大使丞相吴公精思熟筹惟民是便市地创寨为屋二十余楹遣戍置屯为军五十辈统以偏校饷以生劵给以军舰渔户之濒江者有籍渔舟之助廵者有畨守卫专而行旅无敓攘之虞规模定而里社无烦苛之扰一洗前人简陋之弊可以为悠久无穷之利矣
　　一寨基
　　买徐再七徐再二元买应以敬应宥说水田二亩一角二十七步
　　一寨屋
　　门三间　　　厅三间　　　　堂三间
　　中亭一间　　廊房十二间　　厨屋四间制府拨钱三千贯令两都义役主事起造毫发不许科扰仍支钱二百五十贯做造床榻什物以开庆元年三月十七日入寨寨以永平为名
　　一军兵
　　定海水军每季轮差五十名仍拨为光化字号战船三只以将佐一贠辖之
　　一军兵生劵
　　每名月添支米七斗五升钱一十贯岁计米四百五十石钱六千贯文并系制府创支
　　一巡船
　　八都共团结渔戸船四百二十八只每夜轮五船巡逻置牌五面就丈亭咸池两处置局夜潮生则自丈亭局请牌发船次旦纳牌于咸池局夜潮落则自咸池局请牌次早纳牌于丈亭局仍免官司诸色差科大槩一季仅当一夜巡警之劳却可免州县不时之役
　　向头寨
　　中兴驻驆钱塘恃险为卫然所以为卫者不于天于其人于是平江有许浦水军嘉兴有澉浦水军庆元有定海水军皆创自先朝者也大使丞相吴公守嘉兴日又创金山水军为澉浦外拓今以旧弼建大阃于鄞绸缪牖戸益既乃心谓定海水军防制倭丽则有余屏蔽京师则不足周爰咨询有地名曰向头近在定海之里其面势与金山相直南抵钱塘东接温台西通苏秀北达青齐海舟胥此焉出闻于上即其地置屯又谓鸣鹤巡检司距海二十里于警捕非宜并移戍其傍聨络声援京师左右前后之卫始益密矣乃委本司属官赵若防水军统制邢子政踏逐地段起造两寨共三百三十六间经始于寳祐六年之二月竣事于八月续因军民之请以向头三面鲸波有泥涂二三里南与渭河接自渭河三四里始通外河居焉者陆运薪米以给日用劳且费今新寨成生聚益众不宜使之负戴于道路复劄统领吴雄浚新河八百九十九丈筑东西海塘自石人头山至誓山九百七十四丈自赡军库至龙尾山四百八十丈堰潴有规原防有町舟楫流通咸便之凡一竹木之直一夫役之费尺地寸土之市易连营列灶之迁移官给钱各有差工匠杂色钱六万二千五百六十二贯七百八十文米四百一十石五斗九升二合五勺雇夫辇运竹木钱七千贯水军寨兵般家钱一万五百一十贯两寨基地交易钱一千三百一十贯浚河筑塘钱九千八百贯
　　奏状
　　臣闻防江海之险与防平陆之险不同防平陆之险专以人力防江海之险专以人谋盖贼虽有千艘万艢才一开岸则为风水所使散漫四出决不能成防合伴并力于我我但得精卒三千人坚好之舟三十只屯泊于贼所必经之地一舟过则杀一舟自可使之无复遗类此机六韬三略之不载而前史□牒之所未详也臣窃惟自中兴南渡立国钱塘所以创许浦水军于平江创澉浦水军于嘉兴创定海水军于庆元无非为京师左右前后门户之防但许浦枕扬子江而置司去京师为逺惟澉浦去京师为近而不知澉浦之外又有所谓金山乃应干舟楫所必经从梢泊之地臣二纪之前假守嘉兴适逆全有窥海之意臣遂具申朝廷创招水军千人于金山又为澉浦之外拓至今人以为宜今定海水军虽得控扼之地然于防制倭丽则有余而于遮防京师则不足若曰山东之贼欲送死鲸波则自胶西放洋绕淮东料角诸沙之外自有径截洪道直达前所谓嘉兴之金山不必更放大洋不测之渊而至定海也故曰定海之屯于防制倭丽则有余而于遮防京师则不足臣今体访定海之里有地名曰向头至钱塘江只一潮汛乃应干舟楫所必经从上浑之处与嘉兴之金山亡以异而形势则过之且有地可以建寨有山可以藏舟臣所招刺阙额水军五百人人人必皆选士就彼屯驻设有缓急则增兵占守可以万举万全而京师有金汤之固矣昔髙庙朝御史中丞沈与求尝奏云议者皆欲于向头置屯使贼至此巳是入吾腹心之地盖是时登莱海宻尚与本朝相闻而髙丽亦覊縻未絶故或者犹有不肯宴安江沱之意而与求之论所以欲向外下工夫今时异事殊臣所以举此一节者欲乞证向头置屯先朝诸臣固尝言之非臣之茍言也
　　营寨酒车屋
　　一水军分戍营共二百一间定海水军分拨一百五十名在下居止
　　门屋三间　　　　　　天王堂三间
　　将官廨舍防堂轩屋等二十三间
　　寨后门屋一间　　　　教场亭三间
　　军房一百六十八间计二十八号每号六间
　　一土军移戍寨共一百二十九间鸣鹤巡检司移屯九十七名在下居止
　　门屋三间　　　　　　天王堂三间
　　巡检廨舍防轩堂屋等一十九间
　　寨后门一间　　　　　教场亭三间
　　军房一百间计二十六号内二十二号各四间四号各三间
　　一瞻军酒军屋六间
　　营寨基地
　　赵万一住草屋两间两厦及种麦四片三亩二角其地系官涂草荡支般移钱五十贯种子钱三十贯
　　翁再十七六亩二角二十步支钱三百二十九贯一百七十文住瓦屋三间一厦支般移钱五十贯翁再十四三亩二角四十八步支钱一百八十五贯住瓦屋五间一厦支般移钱五十贯
　　陈大琳二亩三十步支钱一百六贯二百五十文方千三一亩三角二十步支钱九十一贯六百七十文
　　戎九四一亩一角一十二步支钱六十五贯虞四乙一亩三角支钱八十七贯五百文
　　姜万五一亩一角二十步支钱六十六贯六百七十二文
　　翁左三三角支钱三十七贯五百文
　　虞从一一亩支钱五十贯
　　翁晋卿二角支钱二十五贯
　　翁千六官人翁千六三官人三亩一角支钱一百六十二贯五百文
　　翁三十官人二亩支钱一百贯
　　九寨巡检
　　沿海九寨曰鲒崎大嵩管界海内白峯岱山三姑岑江螺头寨官旧差军班部史任子军无政直棘门覇上之儿戏耳脱有缓急俾壮声援可乎寳祐五年七月大使丞相请于朝以九寨制司许从选辟纪律整严脉络融贯实军政之一助【详具奏篇】
　　省劄
　　照对本司恭准枢密院劄子备奉宣谕指挥令本司条具海道事宜务在整龊舟师训习水军缮治器械凡有紧切冲要去处作急措置严为关防务要上下接连声势聨络常切探望往来巡逴以防出没冲突无或玩愒时日以致稍有踈虞本司恭禀继即行下定海水军详度利害逐一条具以凭施行今据本军申到事理粗为详悉谨备录在前但其间尚有开防未尽及合区处项目本司谨具件划奏申如后数内一项此邦沿海凡九寨曰鲒﨑大嵩管界海内白峯岱山三姑本江螺头计土军一千四百八十三人朝廷剏立本欲与定海水军相为犄角肃清海道承平既久寨无可用之卒卒无可用之舟半是买闲半是占借教练不习击刺不闲兼九寨巡检多系军班部吏任子并不谙所谓海道事宜目不曾接风涛足未尝履海岸惟循常袭故掊克自肥而巳故此一千四百八十余人之土军徒费国家钱粮衣赐无具甚矣区区欲望朝廷将九寨巡检向去遇有满替之人许从制司选辟曾从军伍谙熟海道惯防船水之人充巡检职事庶几头目之人以渐更易众听不惊而寨卒亦渐可训齐教习以无用为有用仍遇有盗贼许令定海水军主兵官防合调遣一应功赏并与水军一体施行实为海道悠久利便右七月二十四日奉圣防依所乞将九寨巡检遇满替日本司自行选辟惯习海道曾经管军人其土军仍听节制教阅劄送沿海制置大使司关牒施行
　　烽燧
　　烽燧列于荆淮百年矣义士目击而痛心焉浙左股肱郡耳不有金草烽燧奚为哉论者固为海道之防尔
　　指挥本末
　　寳祐六年秋九月准枢密院劄子勘防邉声日急敌谋窥伺海道意向叵测所合严行措置巳火速劄诸练海道主兵官相眎险要把截水路严密关防并劄许浦澉浦金山于本军地分书夜往来巡逴仍自金山以至徘徊头剏立烽燧接连澉浦声势并劄本司行下定海水军一体措置聨络声援遂专委官同统制按眎险要均布地界置立烽燧分为三路皆发轫于招寳山其在海洋者自招寳山至海道壁下山共十二铺其抵向头者自招宝山至沿海向头寨共九铺其达府城者自招宝山至沿江本府看教亭共五铺铺用兵五名合干人一名往来照管巡辖及招寳山一铺增差合干人一名沿海以至向头沿江以至府城亦如之铺兵口劵每半月一畨支给每夜发更时自看教亭赍号火平安牌至帐前传入押教报覆盖法当于奉国军楼置立一铺相映以内郡耳目易骇遂从看教亭密传一牌竟达辕帐而沿江沿海号火疾驰观者竦慑惟海洋十二铺脱遇云雾四塞日不堪举旗夜不堪举火则以响炮为号具见申省状中兹不尽载云
　　一海洋自招宝山至石同壁下山共十二铺
　　招宝山至烈港山一铺【一名猎港】
　　招寳山带东北取烈港山约一潮可到傍近虽有七里屿铁杵山俱是小山每有风潮海浪皆冲激而上不可置立烽燧若天气清明烟旗火号仅可相应或遇海气蒙雾露遮蔽风雨晦暝皆难应号
　　烈港山至五屿山一铺
　　烈港山有人烟西北取五屿山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号
　　五屿山至宜山一铺
　　五屿山无人烟东北取宜山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号
　　宜山至三姑山一铺
　　宜山有人烟西北取三姑山约两潮可到傍近别无以次山屿縁相隔稍远不问晴明隂晦烟旗火号皆难相应
　　三姑山至下干山一铺
　　三姑山有人烟东北取下干山水路约一十五里若天气清明烟旗火号皆可相应或遇海气防蒙雾露遮蔽风雨晦暝皆难应号
　　下千山至徐公山一铺
　　下干山无人烟东北取徐公山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号
　　徐公山至鸡鸣山一铺
　　徐公山有人烟带西北取鸡鸣山约四潮可到傍近别无以次山屿縁相去隔逺不问晴明隂晦烟旗火号皆难相应
　　鸡鸣山至北砂山一铺
　　鸡鸣山有人烟直东取北砂山隔一港烟旗火号皆可相应
　　北砂山至络华山一铺
　　北砂山有人烟直北取络华山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难相应
　　络华山至石同山一铺
　　络华山东北取壁下山直西取石同山皆有人烟风水顺便半潮可到风水稍逆便用一潮傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号
　　石同山至壁下山一铺
　　自石同山东北以至西北别无山屿皆是深洋大海浩浩无垠
　　壁下山一铺
　　一沿海自招宝山至向头共九铺
　　招宝山二十里至陶家酒店一铺
　　陶家店约十八里至贝千念五家前一铺
　　贝千念五家前约二十余里至澥浦山正觉寺前一铺
　　澥浦山头约一十五里至沙角头陈亚三家前一铺
　　沙角山头约一十余里至伏龙山尾徐亚三家前一铺
　　伏龙山尾约一十五余里至施公山王友二家前一铺
　　施公山约一十八里至周家塘盐场周太家前一铺
　　周家塘盐场约二十里至下泽山头林太家前一铺
　　下泽山头约一十余里至向头山分戍营外翁太家前一铺
　　向头山分戍营一铺
　　一沿江自招寳山至府城五铺
　　招寳山约一十五里至石桥渡沈季二太家前一铺
　　石桥渡约一十五里至马阻汇徐盐户家前一铺马阻汇约一十里至路林杨再八太家前一铺路林约一十二里至白沙王太家前一铺
　　白沙约八里至本府看教亭一铺
　　本府看教亭一铺
　　申省状
　　照对本司连准密劄备奉宣论据白劄子内所陈海道事宜分为上中下三屯将台温明越四郡民船屯泊于岱山本江三姑山烈港四处仍发定海水军岑江三姑巡检司土军能弓弩手者敷摊逐处民船置烽燧水递互相应援等事潜除巳分委官属亲往各州同守臣乡官从公集议将去嵗巳行义船规约并将应干海舟团结外窃照潜素于四方山川江海水陆险要颇知大畧二年备数瀛阃尤得其详凡海道当行事宜固巳一一粗举今者邉遽之急适当因任之初潜朝夕思惟几忘寝食尤不敢以纸上具文塞责所有烽燧一事巳檄上定海水军统制指授图册令其将带拨发壕寨合干人等亲涉海岛相度地势日举烟旗夜举火号审试的实排比次第共烽燧二十六铺自定海水军招寳山至烈港山自烈港山至五屿山自五屿山至宜山自宜山至三姑山自三姑山至下干山自下干山至徐公山自徐公山至鸡鸣山自鸡鸣山至北砂山自北砂山至络华山自络华山至石同山自石同山至壁下山此大海洋之中十二铺也又自招宝山至陶家店自陶家店至贝念五家前自贝念五家前至澥浦山头自澥浦山头至沙角山头自沙角山头至伏龙山尾自伏龙山尾至施公山自施公山至周家塘自周家塘至下泽山头自下泽山头至新建向头山水军土军两寨此自定海水军至向头山之九铺也自招寳山至石桥渡自石桥渡至马阻汇自马阻汇至路林自路林至白沙自白沙至本府看教亭此自定海水军至庆元府城下之五铺也巳一面造办铺屋分差铺兵悉用邉淮规模措置经理矣所有分屯一事巳照密劄差委本司添差制干刘锡前往撞防各于戍所批厯为照专俟三郡团结公定畨次舟只南自乌﨑头北自石同中自三姑山至大七小七与夫神前礁岙马迹朐山长涂岑江岱山烈港及近准行下洋山等处分布摆泊矣但烽燧虽当置而立烽燧于海洋之中者不容不虑分屯虽当备而求分屯于海洋之外者尤所当忧且长淮烽燧相隔十里此举彼应速于置邮今前所谓海洋十二铺如石同壁下者孤立海中四无畔岸云气昏塞风雨晦暝觌面之间犹无所覩而何以责其号火之相应兼海冦切齿水军今以数人置之孤屿脱有盗至直机上肉又往来经商之舟常与贼舟混殽遇夜停泊亦是举火今杂然无别何以取证潜固已为之处遇旗烟号火不可覩望之时则以举炮为号是云气昏塞不足以隔我之应号也至于每夜举火为号必以五起五落为准待彼相应方始住火是商舟举火不足以乱我之应号也它如孤屿数兵虑遭贼手则于海山诸处増其人数选其膂力授之兵器使之可以相卫是盗贼之患亦可无虑所谓立烽燧于海洋之中潜固巳悉为之处矣然置烽立屯规模措置与近日密劄坐下澉浦所置烽燧之处及许浦所申隄防捍御之处皆不过在吾境数百里海洋之间而巳乃若巨浸滔天茫茫无际目力之所不接兵力之所不及固当防之于藩篱之外如待其入吾腹心而图之则晚矣且以敌人自新旧海州入海言之则其所经由者有三路所谓三路者敌欲侵扰淮东则自旧海发舟直入贑口羊家寨迤逦转料至青龙江扬子江此里洋也若欲送死浙江则自旧海发舟直出海际縁贑口之东杜苗沙野沙外沙姚刘诸沙以至徘徊头金山澉浦此外洋也若欲送死四明则外洋之外自旧海放舟由新海界分东陬山之表望东行使复转而南直逹昌国县之石同关岙然后经岱山岑江三姑以至定海此大洋也凡此三洋其源头皆自新海东西陬山之表里所谓防之于藩篱之外者或其在此上下乎惟是潜职分所在责在大洋所以摆布悉从定海而始但目今军分出戍既多在寨无几又前此主兵官不得其人如军器之类无一旗一矢之藏方此两年旋为之备一畨调遣又觉单虚潜自当极力防补不敢缕陈私复惟念敌若不由大洋以窥定海则或转料从里洋而窥扬子江否则由外洋径窥浙江其由转料从里洋而窥扬子江则有许浦水军其由外洋而窥浙江则有澉浦金山水军但转料一说恐非敌人行军之径路盖海商乘使巨艘满载财本虑有大洋外洋风涛不测之危所以縁趂西北大岸防覔洪道而行每于五六月间南风潮长四分行船至潮长九分即便抛泊留此一分长潮以避砂浅此路每日止可行半潮期程以为保全财货之计若敌舟窥伺叵测岂肯旷日持久迂回缓行使人知而避之此转料从里洋入扬子江一路潜以为决不出此然则稍减料角一带之备而防出三两层增加东西陬上下一带之备以遏其源头夫亦可为愚者千虑之一乎若论二洋形势则外洋尤紧此潜所以新置向头一寨与金山澉浦相接实为行朝密布第二重门户盖巳在邉遽未急之先矣并陈梗槩须至申者
　　探望
　　定海水军旧例月差军兵出洋其目有三曰三洋巡逴曰北事探望曰港口守把异时差卒不多率应故事不支口劵俾就食本身月请居者需赡给行者仰资粮皇皇无所愬诿曰港口守把者去寨近更畨归哺不过劳□而巳若巡逴则自烈港转苏州大洋远至许浦若探望则自神前等处逺至海驴礁脱阻风回程不可期粮且乏絶何暇悉心国事大使丞相分阃以来各项差兵倍拨人数且不问逺迩每兵令项月给生劵钱七贯米七斗三项凡三百七十六人岁支钱三万一千五百八十四贯文米三千一百五十八石四斗皆于措置酒息钱及外郡籴到米内支拨士饱而歌人百其勇竭劳巡覈奸慝汛清三年之间沧溟晏然蒲苇不惊其利矣










　　四明续志巻五
　　钦定四库全书
　　四明续志卷六
　　宋梅应刘锡同撰
　　三郡隘船
　　明为左冯翊而州濒于海防波吐吞渺无津涯商舶之徃来于日本髙丽蕃舟之出没于山东淮北撑表拓里此为重镇嘉熙间制置使司调明温台三郡民船防定海戍淮东京口歳以为常而船之在籍者垂二十年或为风涛所壊或为盗贼所得名存实亡每按籍科调吏并縁不防有无民苦之寳祐五年七月大使丞相吴公慨然曰人心固则天险固根本动摇奚恃无恐乃立为义船法白于朝下之三郡令所部县邑各选乡之有材力者以主团结如一都歳调三舟而有舟者五六十家则众办六舟半以应命半以自食其利有余赀俾蓄以备来歳用凡丈尺有则印烙有文调用有时井然着为成式且添置干办公事三员分涖其事三郡之民无科抑不均之害忻然以从船自一丈以上共三千八百三十三只以下一万五千四百五十四只入下而不堪充军需者或谓飘忽去来于沧溟汗漫之中呼俦啸侣亦得以贻吾忧并为之印籍阴寓防闲公先事而虑销患未形至是无遗筭矣
　　省劄
　　本司自嘉熙年间凖朝廷指挥团结温台庆元三郡民船数千只分为十番歳起船三百余只前来定海把隘及分拨前去淮东镇江戍守夫以百姓营生之舟而拘之使从征役已非人情之所乐使行之以公加之以不扰则民犹未为大害柰何所在邑宰非贪即昏受成吏手各县有所谓海船案者恣行卖弄其家地富厚真有巨艘者非以赂嘱胥史隠免则假借形势之家拘占惟贫而无力者则被科调其二十年前已籍之船或以遭风而损失或以被盗而陷没或以无力修葺而低沉或以全身老朽而弊壊徃徃不与销籍歳歳追呼以致典田卖产货妻鬻子以应官司之命甚则弃捐乡井而逃自经沟渎而死其无赖者则流为海冦每歳遇夏初则海船案已行检举不论大船小船有船无船并行根括一次文移遍于村落乞取竭于鸡犬环三郡二三千里之海隅民不堪命日不聊生待至起到舟只则大抵旧弊破漏不及丈尺贡具则踈略梢火则脆弱亦姑以具文塞责而已民被实扰官亏实用且天险之防以人心为本而先使百姓憔悴根本动摇脱有缓急何恃而亡恐臣已结为义船法谓如一都每歳合发三舟而有船者五六十家则令五六十家自以事力厚薄办船六只船身必坚耐贡具必齐整梢火必强壮歳发三舟而以三舟在家营生一歳所得之息则以充次年修船办贡具招梢火之用立以程限守以信必每歳遇当把隘之日则如期驾发以至军港聴候调遣于是有船者无幸免之理无船者无科抑之患永絶奸胥猾吏卖弄乞覔之苦永销滨海居民破家荡产之忧人心固则天险固三郡边海之人莫不欣然聴从行将就绪实为海道无穷之利朝廷照得义船结约若果民戸乐从则速与行下但船久则有损弊民戸它日寜无贫富不齐须与入细立为经久不废之规使官司民戸两便方可行圣防依劄送沿海制置大使司关牒施行
　　庆元府六县共管船七千九百一十六只
　　一丈以上一千七百二十八只
　　一丈以下六千一百八十八只
　　鄞县六百二十四只
　　一丈以上一百四十只
　　一丈以下四百八十四只
　　定海县一千一百九十一只
　　一丈以上三百八十七只
　　一丈以下八百单四只
　　象山县七百九十六只
　　一丈以上一百二十八只
　　一丈以下六百六十八只
　　奉化县一千六百九十九只
　　一丈以上四百一十一只
　　一丈以下一千二百八十八只
　　慈溪县二百八十二只
　　一丈以上六十五只
　　一丈以下二百一十七只
　　昌国县三千三百二十四只
　　一丈以上五百九十七只
　　一丈以下二千七百二十七只
　　温州四县共管船五千八十三只
　　一丈以上一千九十九只
　　一丈以下三千九百八十四只
　　永嘉县一千六百单六只
　　一丈以上二百五十九只
　　一丈以下一千三百四十七只
　　平阳县八百单九只
　　一丈以上三百只
　　一丈以下五百单九只
　　乐清县一千六百八十六只
　　一丈以上三百七十一只
　　一丈以下一千三百一十五只
　　瑞安县九百八十二只
　　一丈以上一百六十九只
　　一丈以下八百一十三只
　　台州三县共管船六千二百八十八只
　　一丈以上一千单六只
　　一丈以下五千二百八十二只
　　寜海县二千八百单九只
　　一丈以上二百八十八只
　　一丈以下二千五百二十一只
　　临海县一千九百七十四只
　　一丈以上五百五十二只
　　一丈以下一千四百二十二只
　　黄岩县一千五百单五只
　　一丈以上一百六十六只
　　一丈以下一千三百三十九只
　　出戍
　　祖宗时内而三衙外而诸指挥皆禁旅也南渡初新置江上诸都统内不充三衙之数外不损诸指挥之额于是禁军之在诸郡豢养骄侈坐縻厚稍而三衙乃间有出戍者大使丞相吴公深病之故凡出镇藩阃每欲昭明此意及制置沿海三年无日不申儆之至寳祐六年密院调遣之初诸郡至有相顾眙者独庆元曾不移时如汉合节翕然报应了无稽违迨其还归终始就律遂为诸郡之冠葢公信义素着恩威兼行固有不疾而速不行而至者于今边戍未撤甲兵之问日至庙堂是不可不详纪以诏来者
　　寳祐六年八月凖密劄节文勘防近京湖沿江副制司之兵节次遣调戍广戍蜀戍沅靖动数万计窃恐沿江防守单弱权宜于内地禁军量摘内庆元府选拣五百人时内郡纪纲积弛尺籍积骄弓矢干戈积废不治独庆元自大使丞相吴公开藩以来抚御阅习纪律素严淬砺缮修器甲素备命下不两日点集遣发军容整肃命计议洪易简部之自越而升见者莫不起色若军装则队身衣甲五百副红布衲袄五百领皮束帯五百条抓角头巾五百顶雨五百柄防鞋五百防若军器则滴油箭一万二千只长鎗一百二十八条腰刀一百七十柄弩二百枝腰斧三百柄短鎗三十条麻札刀一十柄箭葫芦一百二十筒油绢弩袋一百二十个小阵鼓一十二面锣四面梆子四条若旗帜则庆元府将兵旗一面转光旗三十面长鎗旗一百八十面拦前后旗二面拥队押队旗二十四面额外管押训练肃静旗三面令牌二面队教头旗一十面若火队器具则铁锅六口水桶一十二只羮桶一十二只饭箩一十二只饭升六只爪篱木杓一十二副饭栲栳二百九十八个捞米箕二十只锄头一十二柄锹一十二柄盛米布袋四十只匾担六十条麻弹索四十条此役也总辖官刘永犒三百贯拦前后将官二员各一百贯本部将官二员每员各八十贯拨发训练官五员每员各七十贯合干人七十七人每名各六十贯队身官兵四百二十七名各五十贯外科军医一名一百贯方脉医人一百贯扛令牌军兵四名白直二名毎名各二十贯带行白直一十二名每名各一十五贯遣次再奉钧防出戍军兵恐或病患支二千贯专充收赎药饵【续又一千贯赍赴戍所】差雇乌头船二十只乗载官兵衣甲军器钱粮等物至西兴每只照例支雇钱一百五十贯共三千贯又自北关门雇大航船二十只至镇江府每只昭例支雇钱五百贯共一万贯其间出戍死亡之人奉钧判各家优支家粮五月并给春衣更支一百贯追荐津送续戍兵已满一季又复存留再奉钧防等第支犒共官防一万三千九百三十五贯赍赴戍所至仲冬严寒大使丞相深念采薇之戍必动乡莼之思专差将校赍官防五千五百四十五贯江防一千四十九个郎君鱼五百六十五斤石首鮝五百六十五斤分犒戍所官兵总辖官刘永三百贯部辖将佐二员各五十贯江防二个半石首鮝二斤郎君鱼二斤拨发官一员一十五贯江防二个半石首鮝二斤郎君鱼二斤训练官一十员各一十五贯江防二个半石首鮝二斤郎君鱼二斤押拥队壕塞官至诸项职掌人共三十九名各一十三贯江防二个半石首鮝二斤郎君鱼二斤官兵四百五十九人各一十贯江防二个石首鮝一斤郎君鱼一斤职医二人两相交替共三贯江防一个石首鮝二斤郎君鱼二斤兵士激烈恩遇以至感泣盖说以使之忘其死矣开庆元年四月二十日刘永自邺回戍犒一千贯酒一十瓶副部官董伟犒一百贯酒四瓶拨发壕寨司属训练官拥押队四十人各犒六十贯酒六升钱粮火队司押教诸色教头二十三人各犒五十贯酒五升队教头旗头队司五十人各犒四十五贯酒三升队身官兵三百八十二人各支四十贯酒二升共计支钱二万三千六百八十贯酒四百三十七瓶
　　水阅
　　舟师东南长技自绍兴二年沿海置司以来搜练之术甚踈然用之慑伏海盗尚足为当道之老熊也淳祐间始遣戍上流而兵备分于是委楼艓艘艎废而不理而主兵者方日以掊克苞苴为事大使丞相加意团结濒海诸郡既借以增壮遂于三江合兵民船共阅之蛟龙在渊网罟不施东尽辽海一目无际公之意逺矣
　　寳祐六年十月十二日奉大使判府大观文丞相枢使国公批牌钧判朝廷日严海道之防但调遣兵船犹不暇给内地岂容空虚又凖朝防一面团结温台明越巨舟以助官司之所不及今差人抄劄到自来商贩上戸之家出等大船二十二只送専行司只今差官拘点每船以五十人为率毎名本府月支钱五十贯米一石二斗上项船专留江下不时轮畨下海巡逴以镇压鼠狗之盗限一日条具合行事件申未及奉行而船户莫不响应各以保防乡井为心竞出大舟分泊府岸于是得大料船共二十四只分为两部又招募到驾船水手一千二百人给口劵养之自十月朔为始至明年三月晦终焉首尾五月总支钱二十五万贯文自团结以至放散其间不时激犒约十万贯共用钱三十五万贯文米六千石其钱本司自行撙节措办惟米无所从出窃考前权郡余通判元借朝廷义仓米七千石见行拘监填补遂申尚书省乞就以此米应副水手支用十月二十九日三省同奉圣防特依遂差本司计议官洪易简充提督帐前水军统领充钱粮官并各支拨官钱鼎造军器旗号及水手军装亦用钱十余万缗继檄定海统制邢子政选驾军船一十只并赴府港赤马白鹞在焉以十二月三日大使丞相就下卸门外江馆按眎教阅先一日雨彻旦翌晓晴霁迨午风起云扬潮势増壮舟船上下旗帜精明炮击樯冲观者如堵以为自有沿海制司所未见也复就委邢统制统率上项军民船于次日出海上至澉浦下至神前石同迤逦出放大洋巡逴至二十三日自海回府仍摆府岸环海闻之肃慑已申密院照会续以边报未靖至四月中方行放散水手头目以下等第支犒约三万缗其民船二十三只并令从便惟王绍祖一船面濶三丈五尺元系献助防海尝申朝廷奉省劄行下拘桩本司聴候圣防差拨
　　作院
　　除戎器戒不虞聚而有防也大使丞相吴公既建武藏以藏兵乃甲胄敿乃干无敢不吊遂以庆元府甲仗库帐前库应管军器并改制置大使司院十有三作曰大炉作曰小炉作曰穿聨作曰磨锃作曰磨擦结裹作曰头魁作曰熟皮作曰头魁衣子作曰弓弩作曰箭作曰漆作曰木弩桩作曰木鎗作日役军民匠人军匠日支钱三百文米二升酒一升民匠一贯五百文诸军子弟匠五百文米酒视军匠之数以民匠劳逸不均则下定海奉化鄞县照籍轮差毎四十日一替起程钱各五贯回程十贯繇是人皆乐赴其役军需物料官给直无取于民院有受给库而又有子库以受日造之物凡创造到诸色军器衣装等物总十一万九千五百件缮修者不与焉鹤膝犀渠武库森列葢百年之所未见孟明之言曰郑有备矣其斯之谓与训工程作于宝祐六年之十月迄开庆元年五月支过钱
　　铁甲头魁披防壹阡伍伯单肆副
　　红枪叄阡陆伯叄拾防条
　　红衲袄并腿裙壹阡副计贰阡件
　　黄布衫玖伯领
　　黄布软纒伍伯肆拾伍领
　　红布衫防伯肆拾贰领
　　皮条壹阡壹伯陆拾肆条
　　头巾伍百单伍枚
　　吞项壹伯肆拾肆个
　　杂色旗帜陆伯捌拾捌面
　　朱红笠头伍伯肆拾玖顶
　　黑漆筋角弩壹伯枝索全
　　黑漆筋角弓贰伯张弓丝壹伯条
　　木弓壹伯张并
　　木弩叄伯枝索全
　　弓箭叄阡只
　　白皮箭靫伍伯玖拾伍个
　　滴油箭贰万壹阡叄伯只
　　滴油箭盝肆伯捌拾玖个
　　遮箭牌叄拾面
　　杂色义肆伯贰拾管
　　杂色鎗壹伯防拾防条
　　梭木棒叄伯肆拾叄条
　　刀鞘捌伯捌拾玖个
　　弩桩肆伯贰拾壹口
　　腰刀壹阡肆伯叄拾玖柄
　　斧头肆伯伍拾贰柄
　　杂色弓弩箭头防万伍阡陆伯伍拾只
　　划车弩桩伍拾捌口
　　木枪杆叄伯肆拾玖条
　　鎗钻头壹伯捌拾贰管
　　战鼓壹拾肆面
　　阵鼓贰拾面
　　锣壹拾肆面
　　皮马甲壹副
　　黑漆光羮桶伍拾副
　　红油水桶伍拾只
　　红油吊水桶贰拾伍只
　　铁锅伍拾口
　　红油饭伍拾只
　　米斗贰拾只
　　米升贰拾只
　　饭升箆贰拾只
　　篱叄拾个
　　船艣壹拾伍条
　　雨伞壹伯肆拾伍顶
　　隔箭布条肆片
　　武藏
　　武藏即甲仗库也先是置于设防前三庑之阁上下眎为文具歴三十年无一器一甲之增暇日阅之矢无镞鎗无□鼠穴虫蠧积尘几尺葢作院之政不修悠悠汩汩狃于宴安其号为脩治者又不过困于科敛兵食诿其水军而已大使丞相九开藩阃所至缮甲治兵其来鄞也日讨而申儆之未几所积既富日赡月衍遂度地酒库之北教场之南东阻郡圃西抵子城为楼屋二十四间大门七间随廊十间并栈之以阁櫺窻疎明半板半簟风日逈透而蒸醭不侵分为六库库各有目榜之曰武藏藏之为言藏也葢公以文事必有武备又不欲暴之羣目睽睽之所故欲人不得其门而入而藏诸此且世之玩愒时日懵不知修车马偹器械者固不足道至有经意于此者率皆表襮夸诩眎古人藏武不用者则又有迳庭公之备也豫而公之藏也密吁防哉武藏大扁乃公所自题而所藏兵器旧既无管今具载作院新造之目云
　　小教场
　　小教场旧志书射亭在九经堂后而限桃源洞于北每习射无以遏憧憧徃来开庆改元春庶政咸理乃迁旧圃于府堂后而取苍云堂之北为小教场然后自府堂而郡圃自郡圃而教场各适其便教场门不易旧而取径以达则大人堂门在径之东新桃源门在径之西自大人堂接阅武防为屋十三间以处士卒而前为廊庑名类箭所教场之内东为阅武防三间轩峙其下后居以室屏刻师卦西为霸王台前栖鹄焉武藏之门实居其南教场东西相距五十五丈墙髙一丈九尺视旧观开广明敞矣时帐前多江淮将校步骤其中意若矜壮焉
　　帐前拨发壕寨官舎
　　拨发以授师律壕寨以饬顿舎所在制府必先之葢所以重元戎也沿海设垣左冯承平时议不及兵凡军政皆相安简陋而已大使丞相建阃以来中权振厉武备修明部曲秩然分戏下乃即仪门外之东西创添拨发壕寨以次官舎十有八间凡器具无一不备于是油幢气象益严肃焉
　　东廊
　　都拨发官房五间轩屋一间
　　拨发官房一间　　拨发司房一间
　　押教房一间　　　教头房一间
　　金鼓教头房一间　杂职房一间
　　西廊
　　都壕寨官房三间轩屋一间
　　壕寨房一间　　　壕寨司一间
　　制司将佐房一间　局兵房一间
　　四明续志卷六
　　钦定四库全书
　　四明续志卷七
　　宋梅应发刘锡同撰
　　排役
　　差役法肇于唐武徳本朝因之以九等定役上四等则充下五等则免祖宗优恤下戸之意槩可见矣自义役创于处之松阳天下多仿行之初意甚善歳乆弊滋富民因以售利已害人之好此朱文公四弊之奏亦归之役首收田租排名次之不公也大使丞相吴公入相出藩凡田闾利病民情隠微不啻烛照卜判庆元之明年目击六邑义役之弊其间有使细民执充一日半日而田连阡陌者反得免公谓非祖宗意昭揭晓示分委僚属覈物力之髙下定征役之逺近或置庄率田或裒金鸠谷或雇募代役或随月轮充一界七年周而复始守之坚如金石行之信如四时富者不得以不义害弱者遂为邦民悠乆无穷之利役籍藏于郡邑详且明此不复书
　　行移始末
　　宝祐五年十二月初三日奉钧判照对国家差役之法最为明备縁世降俗末人情奸狡诡计横生于是义役之说兴焉本所以救差役之弊不知义役乃所以大不义细民受害更重于差役此天下之通患而其患未有甚于庆元者大抵义役必有役首非各甲上戸不能主役柰何只知利已更不恤人谓如一甲之中有上戸二十家律以正差役法及倍法自合轮流充应却与此二十家结为一党派及下戸有勒充一月者半月者十日者甚至有三日一日半日八分四分者不知出何条令县官惟胥吏之聴胥吏惟上戸之聴私立甲簿视同官司文书小民只得俛首聴命间有经官陈诉者则上戸率钱贿吏吏颐指县官或讯或杖或监廊或繋狱必使下民依应而后已不幸适有杀伤烟火盗贼及一切不测追捕之事役首又操纵其间随役戸之嘱托事在昨日或移在今日事在上半日或移在下半日使当役细民应办官司支吾巡尉数亩之田不了货卖结拆数口之家不了抛离分散官吏肥上戸肥而细民则日就穷困灭絶其强壮则流而为盗贼故所谓义役者特専为上戸軃避差使之地而已不义孰甚焉且官司与上戸所恃者民耳民困则上戸亦岂能自立官司亦岂能自存胥吏正犹豺狼只欲借此吞噬固难责办如上戸多是衣冠读书赴举仕族亦但知目前我有田园我有赀财可以计防胥吏可以嘱托官员细民何异蝼蚁不妨尽尽欺凌实是不曾思量到底若见本府开说许多道理亦必省悟今本府痛察细民之苦合与扶持一番应民役义役各县委官重与整顿各仰先备榜晓示如民戸无词即仍其旧如有不公不平去处即照本府约束将乡司寄收县狱责决配截手罪状从公开具各都各甲的实当充上戸凡民役义役各与排定七年自新年为始上戸照条充应一年其以次人戸许两戸或三戸共充一年庶使七年之间细民得以安居田里安养生息其于国家根本关系不小各县风土事宜本府亦有未能尽知者仰条具甲闻务归于当以便百姓仍委各县知县提督并备榜府前市曹各县晓示续改委专官下县置局排结诸乡各都攒造籍册每都三本取押用印一留府一留县一留都以七年为一界役册则委司法防掌之
　　楼店务地
　　绍兴经界内该载楼店务地计二万九千九百三十丈二赤五寸及分等则令略具如后
　　第一等地
　　上则东安乡自府前街两岸取四明桥自能仁寺前市廊西街北岸至贯前巷口自贯前巷口市廊南北岸止永济桥
　　上则武康乡自能仁寺巷口市廊取东渡门南北岸及自税务桥阿满门首取鮝团内归西止团桥林保门前住井灵桥门直取宋端仁旧食店今施崇住及自车桥北巷口入两岸取郑允客店今吴献可住
　　中则东安乡自贯前南西两岸取市心桥自南湖头西取旧酒务桥自四明桥南取行衙前至君奢桥并旧瓦子内自永济西街南北两岸直取朝京门住
　　中则武康乡自贯桥南东岸一带直取市心桥复回东向南北两岸至广惠寺桥曹承富门前住对南岸是周孚门首并自县南街东西两岸至大梁街巷口西岸系史武翼赁屋门前东岸街止天庆观桥及自丘家桥北至车桥南赵漳门前并自宋端仁旧食店门前取新排桥
　　下则东安乡自君奢桥南取仓桥自甬水门取威果营前细湖头至奉化桥自花行至饭行五通巷新瓦子自太保衙前宝云寺前至新排桥自贯前巷北法场东西岸至能仁寺西巷以王彦升门前直至寺前西岸西至东佥判衙前庙住
　　下则武康乡自贯桥取东河下南北两岸直至盐蛤桥曲转取咸塘街东西两岸东至吴献可客店元系郑允屋并自萧家桥南街东西两岸直取广惠桥下曹承富门前复转曲西取县学前南北两岸至巷林岳赁屋及林家小巷县西河下并自新排桥东取景福巷口
　　第二等地
　　上则东安乡自奉化桥北西岸至市心桥自旧酒务西曲取天寜寺桥自添差佥判防鉴街西岸至鉴桥自渡母桥东岸北巷沿河东西两岸直至广仁巷口南岸住
　　上则武康乡自后团翁仲门前归东取南直至市舶司后桥住并自清水碶西取盖家桥曲北两岸至盐蛤桥西岸河下住油车巷及自市廊能仁寺巷陈康时门前东岸取北曲东西两岸直冲魏家巷肚并自市心桥南取新桥南王居隠赁屋及自塔下桥方安仁门前大梁街巷口方安仁赁屋
　　中则东安乡自四明桥下取竹行河下至章耆巷口曾家汇一带自蒋家带取福明桥及仓桥头自永济桥西岸北沿河下东西两岸直至东上桥自河利桥西岸北街两岸至方家桥自天寜寺后巷南北两岸方家桥至李明桥住
　　中则武康乡自广惠桥南戴述门前取东西两岸直至天庆观前止棺材巷并自广惠寺后桥蔡泾门前入小梁巷两岸至邉太丞屋后住及自陆博桥取东北两岸至新河头小洞桥住并隠仙桥下及天庆观后街取纪鋭香店后住孔家巷口牢城营巷内许家小屋并新桥南杨从政赁屋前取楼宗博宅前并取塔下西岸黄卿赁屋及泥桥下取新河头戚新门前住
　　下则东安乡自章耆巷醋坊巷新桥南河下褚家巷自西岸至甬水门里河下北岸直取河一带止四明岭后自旧酒务西南街取保圣桥自广福巷取不将营后取君奢桥能仁寺前巷东取西曲北取阮家桥并添差佥判防后巷方家桥至西上桥孝文巷直至西河头南北两岸虹
　　桥五通巷东西两岸取壮城营王通判宅前周真家后天寜寺桥下南岸沿河取王参政府后曲南取州社坛并朝京水门
　　下则武康乡自姚家巷穿庵庙巷并自新桥南蒋琏廨宇屋头小巷屋底及自新桥南西夀昌巷入王中大廨宇屋自福明桥下直取楼宗博宅后巷自祥符寺前取景福寺鄞江门止丘家桥自戚喜门前止南寺后门周信门前自车桥下北取杨安常库前小桥下巷取全防营前
　　第三等地
　　上则东安乡自福明桥西取普照院巷至戒香寺县社坛自保圣桥取湖桥头自韩家桥里铸冶巷劳家桥自小头湖取水月桥自鉴桥东巷口取石碶头毛庆家住自鉴桥西至桃源洞后并州学西西河头林迪功宅西四家元系第二等下则无出入路降入此等
　　上则武康乡自魏家巷口入本巷西岸至巷防祝昉门前住自洗马桥东取北防营前桥下取新寺后门巷口直取西巷口自北八营前入缸井巷止南寺后门河头转取张童巷
　　中则东安乡自崇教寺巷一带鉴桥北巷并州学河东岸直至盐仓桥能仁寺东巷街西岸直至石碶头桥槐阴巷并河岸土地桥石版巷西曲取兴圣院东小路及曲取孝文巷取白塔巷西曲南至西河头两岸
　　中则武康乡自后市边家客店前西取县后至石碶姚振门前取南至能仁寺巷东住廊头草营巷自景清寺前东取兴教寺巷口西取景徳寺后街巷口转取小巷魏璿门前北取泥桥下自波斯团止酒务营前转取丘家桥直取石版巷取白塔下朱惠屋后取程房门前取郁家巷
　　下则东安乡自保圣寺西河下取王参政府西取州社坛自圣功寺前取桥头西畔取袁登仕宅前自盐仓门西取达信门转取雄节营前曲取教场东巷至州后汇头自白塔巷西巷口北岸取郑堰门头东取旧法场威胜营前取东村富家后自杠桥北岸巷曲西小五通巷曲取应家巷宜秋巷自兴圣院东并院于后沿墙下直取郑堰门头
　　下则武康乡自陆家巷夏家巷张秀才巷并狮子桥取秋家巷后周信屋后转取奉圣院前曲取开元寺后
　　末则东安乡自观音寺前取鲍知府宅前自甬东门墙下延庆寺前自达信门里西沿墙取北郭旧法场自大教场后至此墙下自兴圣院前福田院直取应家巷宜秋巷头毛庆家至蜃池头
　　曲取盐仓桥
　　末则武康乡自石碶头取蜃池头资圣院园地曲东小路官城脚下自阴沟巷入取范□屋后自延庆寺水月桥南河城下取东曲转北
　　宝祐六年十二月有告于郡者以为本府楼店务地自来有租赁官司地段全不纳官钱而私以转赁于人白收赁钱者有止纳些少赁钱而影射者有十余丈地而歳纳官钱不能十数文者有坐据要閙之地三数十丈而分文不纳者有连甍接栋跨巷涉里号为府第之地而不敢过而问者遂使贫者日偿赁钱而富者白享厚利遂监楼店务吏取索自来纳钱底籍及所管等则并无稽考不得已行下诸厢抄具及防绍兴府例给由发下府西甬东两厢挨究总计二万四千四百六十四丈六尺一分四厘比绍兴经界实亏五千四百六十五丈六尺四寸八分六厘然绍兴经界初不具府西甬东二厢也今除府西甬东所得之数比绍兴经界实亏一万三千二百十七丈一尺二寸九分六厘形势之家隠瞒胥吏相为芘匿百年之间亏折如许方欲行之见底则谤议所积如山经曰普天之下莫非王土又曰有土此有财有财此有用既居王土必输王赋此法也亦理也为有司者不过奉法循理而已今天下州郡王土有二一曰税地税地有和买役钱有本色折变有科敷差役一曰楼店务地并不输纳诸色官物亦无差科敷役等事止纳一项官地钱而已比之税地实为优轻若又隠匿规避则不复有人心矣大使丞相深烛其奸复寛其事大要欲使人知居王土则当输王赋非借是以图増衍也今据抄到地数较之绍兴年间亏折甚矣姑以邻郡等则给由输租每年共得钱一万三千七百三十八贯九百一十一文元系省钱续准钧判节文窃恐人戸欺官匿赋之乆不以本府为奉法循理而以为加赋苛征特从优防自上等以至末等其合纳官省钱并与作十八界输官以宜防而代输见钱公之仁心仁闻至矣民始信公非欲増课羡直欲正纪纲耳见钱折纳官防于官实亏十二万二百一十五贯四百九文十七界今具地段钱数于后
　　东南厢
　　总地三千五十三丈五尺六寸六分
　　年纳官钱一千九百四贯六百八十五文十八界
　　东北厢
　　总地六千一百八十丈四尺六寸三分
　　年纳官钱三千九百七十八贯三百九十三文十八界
　　西南厢
　　总地三千七百二十七丈九尺七寸三分年纳官钱二千五百二十二贯八百九十九文十八界
　　西北厢
　　总地三千七百五十一丈一尺一寸八分四厘年纳官钱二千二百六十二贯八百八十文十八界
　　府西厢
　　总地二千六百六十五丈四尺二寸三分年纳官钱一千五十五贯九百五十四文十八界
　　甬东厢
　　总地五千八十六丈五寸八分
　　年纳官钱二千十四贯一百文十八界
　　府仓斗斛
　　按周礼防氏为量必先改煎金锡不耗然后权之准之量之以为鬴郑康成注谓四升曰豆四豆曰区四区曰鬴鬴六斗四升也郑盖祖晏子论陈氏豆区釜钟之説耳至班孟坚始有十龠为合十合为升十斗为斛然则斛即鬴也一谓六斗四升一谓十斗或者今世所谓省斗足斗之异欤然嘉量之铭曰时文思索允臻其极盖谓为民立法者作此以至于道之中也后世所在郡国取盈斛面虽曰听民自槩而加耗之数率是斗级簸弄手法以求羡余嘉量之意不复有存矣大使丞相吴公平昔践履大学絜矩均齐平一之义严揭榜示悉蠲仓敖苛取之弊不仰出剰不许兠撮如罚筹加防旧例一切禁截因旧斛脱壊不可用俾都吏揽戸军头同共监造新斛【缺】　只一依文思旧制且令人戸自行防荡斗级等不得髙下其手至如职田一项于晚増米内每硕蠲减一斗仍更不别添下数抹单钱九百文亦与除减四百此则宝祐四年十月之榜也
　　蠲放官赋
　　按四明志曰正税曰和买曰折帛曰折麦折盐实催绢四万四千三百七十九匹防五千六百五十九匹绵七万六千六百九十三两各有竒曰苗米曰折穤曰折盐实催九万八千余硕先是郡计不赡莫有寛之一分者大使丞相吴公建阃于宝祐四年之九月吏以元年后八料税色呈催公曰嘻岂以是朘吾民也哉乃首蠲鄞定象奉慈五县元年二料二年夏料共五十八万七千七百三十二贯四百八十文明年以季商肆眚有日除二年秋料三年折帛已陆续放免又先期住催六县三年夏秋绵绢役钱苗米湖田职田诸色价钱共四十万九千六百七十六贯五百一十二文九月以本任防剰到一百四十七万三千八百五十五贯文为六县官民预期代输六年折帛明年复住催五县四年二税等钱二十四万六千六百八十四贯四百一十九文开庆元年四县欠五年夏税钱八万五千七百八十二贯九百四十四文并从倚阁葢自公来镇于鄞弛以予民者无虚歳家至戸到靡不被其泽益之彖曰损上益下民说无疆具公有焉奏上玺书褒嘉恭録于左
　　宝祐四年九月十二日住催元年夏秋二料二年
　　夏料
　　鄞县三十二万八千二百三十三贯一百八十
　　四文
　　元年一十七万一千九百一十贯四百七十
　　七文
　　二年一十五万六千三百二十二贯七百七
　　文
　　定海县六万五千五百九十五贯三十文元年一万六千八百九十七贯五百六文二年四万八千六百九十七贯五百二十五
　　文
　　象山县五万三百一十贯七百五十二文元年一万七千五百三十三贯二十五文二年二万二千七百七十七贯七百二十八文
　　奉化县六万九千六百四十八贯五百七十三文元年一万九千一百五十五贯六百五十六文二年五万四百九十二贯九百一十七文
　　慈溪县七万三千九百四十四贯九百四十二文元年二万八千八百八十二贯四百四十四文二年四万五千六百二贯四百九十八文
　　宝祐五年七月十二日于明堂赦前两月先住催三年夏秋绵绢役钱苗米湖田职田等钱
　　鄞县一十八万八千六百八十九贯一百一十
　　二丈
　　定海县七万一千四十七贯一百三十八文象山县一万九千二百四贯二百四十五文奉化县五万三千六百三十三贯六百一十五文慈溪县七万七千八十二贯四百二文
　　昌国县二十贯文
　　宝祐五年九月十五日将本任内防到钱代为人戸
　　积纳六年折帛
　　鄞县六万二千二百九十九贯文
　　定海县二万六千一百三贯五百文
　　奉化县四万二千二百三十五贯三百文慈溪县二万九千九百三十五文
　　象山县七千九百七十八贯八百文
　　昌国县一千一百七十八贯四百文
　　宝祐六年五月十日住催四年夏秋绵绢折帛苗米
　　湖田职田折价等钱
　　鄞县一十三万一千四十四贯六百三千四文定海县四万五千一百九十九贯四文
　　象山县七千二百二十三贯七百三十一文奉化县二万六千九百九十四贯七百文慈溪县三万六千二百二十三贯四十三文
　　开庆元年四月五日住催五年夏秋绵绢苗米湖田
　　职田折价等钱
　　鄞县六万五千一百四十八贯一百四十六文定海县八千七百八十八贯七百七十四文慈溪县九千三贯四百四十五文
　　象山县二千一百四十二贯五百七十九文奏状
　　证对臣一介庸陋夙误柬知自馆职而至宰辅尔来三十余年矣惟其事陛下最乆故熟知陛下徳意志虑念念在民是以臣屡分藩阃所至必以抚摩培植为第一义无非推陛下之徳意志虑而致之民也岁晏力疲复被亲擢俾牧东藩感畏恩威罔敢辞避领郡之初即将宝祐元年二年四年四料苗税及三年折帛钱并与倚阁近又于明禋三月之前将三年苗税悉行蠲放以至存养鳏寡孤独扶持无告穷困亦曰不负所学以不负陛下而已然州县之弊日深吏胥揽戸之奸滋炽前后所弛征赋虽几六百万犹恐在猾吏顽揽之家者多而及民者少若非将向去未起催官物预行寛恤则实惠岂能周徧田里臣祗役逾年苦身节用幸有余积契勘所管六县折帛钱一项以宝祐三年催到数目计之见钱十八界防子各计七万八千六百单五贯六十文共细计十七界一百四十七万三千八百五十五贯文臣见将本任内防到钱物拨出上项钱今桩库眼代为六县百姓输纳宝祐六年折帛钱一项庶几少副圣主惠养黎元之意而臣亦粗逃刍牧之责除已镂榜下六县晓示人戸外谨録奏闻伏勅防
　　褒诏
　　粤从分牧恪奉寛条既屡蠲往岁之逋租复代纳来年之常赋亷然后能无取公尔可见忘私良用叹嘉所请宜允













　　四明续志卷七
　　钦定四库全书
　　四明续志巻八
　　宋梅应发刘锡同撰
　　蠲放砂岸
　　砂岸者濒海细民业渔之地也浦屿穷民无常产操网罟资以卒歳巨室输租于官则即其地龙断而征之或兴或废宝祐四年秋大使丞相吴公之开阃也人谓砂岸废而民无统冦职以肆公因民之欲而奏复之越一年人又谓主砂者苛征而相吞噬者则滋讼公知其扰民也亟奏寝之或止或行悉因民欲民亦知公之心无他也旧所收砂租钱初以供郡庠养士贴厨水军将佐供给新创诸屯及出海巡逴探望把港军士生劵本府六局衙番盐菜钱之费今砂租既蠲则以兴复翁山十五酒坊所收息钱补之
　　乞蠲砂租奏请
　　前岁之秋冒膺瀛阃上事之日适当海冦披猖之余遂行攷究本末多谓因沿海砂岸之罢海民无大家以为之据依因澥浦胡家渡税场之罢盗贼无官司以为纂节夺攘矫防因得自恣臣遂具奏闻乞行兴复就以砂岸税场所入岁计二十二万九千六十五贯八百单五文为庆元府幇支郡庠养士厨食钱十三万六千二百贯文为定海帐前水军幇支乆阁制领将佐毎岁供给钱九万二千五百贯为定海水军创支驾船出海巡连探望把港军士生劵钱四万一千贯文为庆元府六局衙番幇支乆阁每岁盐菜钱一万五千贯文为慈溪县管一新创夜飞山防遏冦盗屯戍水军岁支钱米五万六千六百贯文为象山县管一边海陈山东宿渡新创军船载渡民旅防遏冦盗水军岁支钱米二万一千一百二十贯文为定海县管下新创浃港防遏冦盗屯成水军岁支钱米六千二百八十贯文已上共计三十六万八千七百贯文前所谓砂岸税场之入不足以当其半则以庆元府经常钱补之亦既逾年于此矣但臣始者之兴复砂岸税场不过欲为清海道絶冦攘之计今已将应千砂岸诸岙并行团结具有规绳本土之盗不可藏往来之盗则可捕又浃港既有戍卒则胡家渡澥浦一带不至空旷防闲备御粗为周密于是昨来兴复砂岸税场所入之课利仍可尽弛以予民矣但前来养士饷军之费一孔以上皆不可阙则臣见照常平条法召募土着上戸措置系额坊翁山等十五所岁入二十八万四千贯文又措置慈溪县系省官酒务岁收息钱七万三千贯文总两项为钱三十五万七千贯文以抵前诸项之费尚欠一万一千七百贯文则就本府醅酒库息钱内支拨庶几利之弛于民者可以徧及海陬而养士饷军之需又不至于违误而为庆元一郡经乆之计臣除已一面备牓将砂岸及胡家渡澥浦税务照端平淳祐年间已降指挥并行住罢仍劄庆元府将翁山等坊慈溪酒务每岁息钱专充前项养士饷军经常支遣外欲望圣慈降付尚书省给降省劄付本司庆元府逐一遵守施行不许违戾谨録奏闻伏候勅防右劄送沿海制置大使司照应宝祐六年五月空日
　　榜
　　当使前岁领郡之初人或谓近年海冦披猖如三山小榭等处有登岸焚劫之事皆起于罢砂岸而砂民无所统率之故遂具申奏及行兴复既复之后虽借所收钱物以助养士恤军等费然或又谓大家上戸不能不因此掊克沿海细民又且词诉迭兴更相吞并殊失本司兴复之初意又胡家渡澥浦二税场人亦谓住罢之后官司更无纂节因此数十里之内莽为盗贼出没之区亦遂具申奏乞行兴复继而议者又谓于公家利益甚少而税场为民害者不赀徐而察访言亦非虚当使于是复思变通之术将见措置翁山十五坊及慈溪县酒务岁收息钱抵偃所收砂岸钱及胡家渡澥浦两税场之入又将砂岸诸岙差官团结使本境之盗无所容外境之盗不可入则前所谓砂岸无所统率而盗贼纵横之事不必虑矣又于浃港置立小屯则前所谓数十里之内官司并无纂节而莽为盗贼出没之区者不必虑矣遂行具奏乞将砂岸两税场仍旧住罢庶几除害而弛利可以为此郡悠乆之计今春□夏网已行了毕砂岸之家已收一年之利住罢正当其时其详备载之省符但岁支养士及诸屯劵食并将校添给兵畨盐菜等钱计三十六万八千七百贯文一孔以上不可违欠全借翁山十五坊及慈溪酒务所入制司所当常加意点检使所入常足以支所出方无阙误案备榜府前市曹有砂岸县分及翁山诸坊慈溪县酒务张挂晓示
　　蠲免抽博倭金【收养飘泛倭人丽人附】
　　倭人冒鲸波之险舳舻相衔以其物来售市舶务实司之然借抽博之入以禆国计硫黄板木而已金非所利也倭金怀袖所擕铢两几何而官吏之虐取牙侩之控扼卒使之干没焉非朝廷懐逺意大使丞相吴公力陈于上请弛其禁勿征愿代输之上可其奏取岁额之酌中者为凖制司岁抱解三万六百五十六贯文于岁收市舶司回税钱内支拨就牒赴市舶司交管起自宝祐六年始公又念倭人之流离于海上者多阻饥并请就本司人各日给米二升舶司日支钱一贯五百文候次年归国日止朝廷从之世未必有知公用意之深者
　　奏状
　　臣窃见朝廷行下仍放倭商赴市舶务抽博深得时措之宜但有一事于朝廷岁不过捐十七界一万余缗之楮而可以深得逺人之心者不敢不以上闻照得倭商毎岁大项博易惟是倭板硫黄颇为国计之助外此则有倭金商人擕带各不能数两未免深藏密匿求售于人葢其所贩倭板硫黄之属多其国主贵臣之物独此乃倭商自已之物殊为可念縁舶司例合抽解多为此间牙人啜诱谓官司有厉禁常为汝密行货卖逺人不察其伪多以付之奸牙辄为所匿且胁以本朝法令之严倭商竟不敢吐气常懐憾而去臣叩之舶务四年博买之利所收止八千余缗五年博买之利所收止一万余缗朝廷以万余缗十七界之利而失逺人向化之心必有所不肯特前后官司未有以上达者尔臣除已关报市舶司今次倭船到岸免抽博金子如岁额不可阙则当以最髙年分所抽博之数本司代为偿纳伏望圣慈即赐睿防行下舶务免将倭商金子抽博施行所损无毫厘而所益何翅丘山伏候勑防
　　申状
　　本司照得毎岁舶务抽博倭金之利多者不过二三万缗旧楮而罗织漏舶之金极不过十数两惟宝祐五年分前官叶检阅体国生财之意太重比之常年检察倭商漏舶之金为数独多遂有六万七千二百余贯无艺之入然在朝廷何翅万牛之一毛而使倭人怨之丽人之其在四方承平之时尚可其在海道多虞之时则断断乎其不可也欲望朝廷特赐详察拖照前申罢倭人抽博之微息弛倭人漏舶之厉禁以示朝廷懐逺之恩其所关系实为不细仍乞速赐行下舶务及本司照应如朝廷未以为然即乞就其中择抽剥利息最髙年分容本司抱解施行伏候指挥
　　再申
　　照对本司近具奏申乞将倭人之偶为风水飘流者本司日给白米二升市舶司日给十七界一贯五百文候次年归国日住支已防朝廷从申劄下又一项乞免将倭金抽博以寛其一线营生之路以免其数十年为官吏牙侩欺骗之害朝廷歳失课利不过十七界一二万缗而可以收逺人之心未准朝廷竟行从申潜实非好异以损舶司课利葢縁倭与髙丽为邻已服属于鞑靼万一彼生奸狡谋我者无所不至风声扇诱转而至于倭则中国之忧实未可量所以小小羁縻微微存恤使知朝廷之仁心仁闻则逺人愈将向慕中国此正潜区区之微机也今准省劄备坐提领所申毎歳抽博倭金数目大率增擡且以舶务毎岁官吏牙侩罗织倭人指为漏舶白行罚纳之金衮为歳课此正失倭人心之大者官吏不知大体积以为能特未有以告之朝廷者潜忝预旧弼况当海道警备之时而隠情不言其罪大矣况每岁正抽博之金实不过一二万缗课利而所谓骗取漏舶之金亦极不满一二万缗此何止千万牛之一毛哉谨别具状开申欲望朝廷详察事体亟赐行下本务免行抽博永以为例庶几海道密享懐逺之益忱非小补
　　省劄
　　市舶所申准都省送下沿海制置大使司申【云　云】奉钧判送所区处申本所契勘各年抽博漏舶实解到金分两价直并抽博净息钱数本所主管文字赵与毗拟照得庆元舶司每歳所收倭金除漏舶外抽博之数固自不多吴观文申乞免抽博就其中择抽博年分抱解欲照所申具申朝廷乞劄下制司每岁倭船到舶照酌中年分宝祐五年抽博息钱从本司抱解三万六百五十六贯十七界令项解发施行劄送沿海制置大使司从市舶所点对事理施行
　　收养丽人
　　公既请于朝收养倭人之流离者矣宝祐六年十一月水军申石同山有丽船一只丽人六名飘流海岸公命帐前将校取之来诘其所以张小斤三则丽之李枢密藏用家奴也金光正金安成金万甫卢善才则丽之万戸土军也金惠和则丽之还俗僧也各因本国迁发把隘驾船往白陵县收买木植是年十月十三日在海遭风不知所向飘流至石同山具言自癸已岁丽主避敌徙居海岛之江华县岛濶三百余里其去陆岸之程亦三百里仅存南计北计十七州敌歳一哨则事之以宝货间遣使至新都延之承天馆馈遗丰甚自戊申后敌使不屑渡海丽主躬帅其往承天府礼逆之祈免□掠彼必欲丽主复归旧都此惧其绐巳卒不从敌于是连年围海岸逼新都境土就荒米价翔踊银瓶一斤易粟三苫【准中国一硕】民殍死者众敌退丽人始还旧巢采栗以充饥取松实以售商贾有崔令公世积金谷今年四月八日令公出礼佛丽主遣人乗间诛之尽发所藏赈军民国粗定又言有向上头目人洪服良因在边皆丽归敌今丽有贡必遣往服良所因以转致于敌自江华至服良所约七日自服良所至敌逺近则不可知也丽有三窟曰早窟曰山水窟曰袈裟窟俱为敌蹂躏兵弱昼不敢与敌战夜仅能偷劫势终弗支今兵船之在海岸者号三十九领领二只又都兵马大船十二只大船靣濶三丈长亦如之状如箕织席为帆便于正顺风而巳公以其事上闻且从本司日支六名米各二升钱各一贯及归国则又给回程钱六百贯米一十二硕公于懐逺御外周且密矣
　　收刺丽国送还人
　　开庆元年四月纲首范彦华至自髙丽赍其国礼宾省牒遣被掳人升甫马儿智就三名回国制司引问马儿者年二十六扬州湾头岸北里解三也十二岁随父业农秋时为防古掠去部长孟克叔珠济达大王所拨呼尔哈部下牧马剃作三搭髪取名马儿年十五时又见兵至一人即今升甫也升甫年二十四本姓冯名时临安府人生七岁父以庄田在淮安州盐城往居焉淳祐九年为兵所掠亦呼尔哈智就者年三十八徳安府人黄二也家市缣帛有庄在城外之西罗村十四岁金国投拜人杨太尉仕于徳安阴结李全妻小姐姐贰于金以叛黄遂为兵所虏金主第三兄使往沙沲河牧羊凡三年异州种田凡十二年咸平府运粮凡六年宝祐五年七月头目人竒噜达领贰万人出军冯时解三皆以牧马从凡两月至丽界首东路屯于和尚城丽师不出及十一月乆雨马多冻死人且馁冯解谋逸归本朝匿深山中师退丽人取以归寘岛上六年正月入丽京拜国主月给米养之旬余黄二亦至皆在汉语都监所宿食三月发入范彦华船又逾年三月船始归制司即备申朝廷以各人本贯并无亲属欲收刺厢军续凖省劄从所申收刺解三取名解福冯时取名冯徳黄二取名黄恩并收刺崇节指挥专充看养省马着役【丽国省牒附见于后】
　　【髙丽国礼宾省牒上大宋国庆元府当省准贵国人升甫马儿智就等三人乆被北人捉拏越前年正月分逃闪入来勤加馆养今于纲首范彦华俞昶等合纲船放洋还国仍给程粮三硕付与送还请照悉具如前事须牒大宋国庆元府照防施行谨牒巳未三月日谨牒　注簿文林郎金之用注簿文林郎李孝悌　丞文林郎金光逺　丞文林郎潘吉儒　试少卿入内侍文林郎李轼　卿朝识大夫任柱　判事入内侍通议大夫三司使太子右庶子罗国维　判事正议大夫监门卫摄上将军奉君用】
　　赈济
　　富韩公镇青州廪民之老弱病瘠者活五十余万人人到于今称之大使丞相以韩公之心为心凡鳏寡孤独困穷赈贷无倦色宝祐四年九月至镇十月济一万七千六百九口支钱四万七千五百四十五贯米一千四百九十八硕八防五年十二月济二万三十四口支钱三万四千二百六十二贯文米一千七百一十三硕一防六年二月济粜一万七千六百五十口支米二千二百一十三硕开庆元年四月济二万四百三十九口支钱七万二千五百五十八贯文米一千六百五十九硕九防公有实徳于鄞歌之者曰膏雨吾土襦袴吾人其惟吴公乎
　　宝祐四年十月济惠字号人戸
　　东南厢
　　大人二千五百八十一口每口钱三贯文米一
　　防
　　小儿一千二百四十口每口钱二贯文米五升
　　东北厢
　　大人二千九十一口每口钱三贯文米一防小儿八百二十一口每口钱二贯文米五升
　　西南厢
　　大人三千三百一十三口每口钱三贯文米一
　　防
　　小儿一千五百一十八口每口钱二贯文米五
　　升
　　西北厢
　　大人三千一百三十七口每口钱三贯文米一
　　防
　　小儿一千一百七口每口钱二贯文米五升
　　甬东厢
　　大人五百六十二口每口钱三贯文米一防小儿二百五十八口每口钱二贯文米五升
　　府西厢
　　大人六百四十三口每口钱三贯文米一防小儿三百三十八口每口钱二贯文米五升
　　宝祐五年十二月济惠字号人戸
　　东南厢
　　大人二千四百八口每口钱二贯文米一防小儿一千二百七口每口钱一贯文米五升
　　东北厢
　　大人一千三百四十六口每口钱二贯文米一
　　防
　　小儿一千二十八口每口钱一贯文米五升
　　西南厢
　　大人三千九百六十六口每口钱二贯文米一
　　防
　　小儿二千二十九口每口钱一贯文米五升
　　西北厢
　　大人二千七百三十三口每口钱二贯文米一
　　防
　　小儿四百七十六口每口钱一贯文米五升
　　甬东厢
　　大人二千一百七十八口毎口钱二贯文米一
　　防
　　小儿七百四十口每口钱一贯文米五升
　　府西厢
　　大人五百九十七口每口钱二贯文米一防小儿三百二十六口每口钱一贯文米五升
　　宝祐六年二月济粜敏字号人戸
　　东南厢
　　大人一千五百二十九口每口米二防
　　小儿六百三十口每口米一防
　　东北厢
　　大人一千八百九十三口每口米二防
　　小儿七百二十八口每口米一防
　　西南厢
　　大人二千二百六十七口每口米二防
　　小儿一千四口每口米一防
　　西北厢
　　大人一千七十二口每口米二防
　　小儿三百五十六口每口米一防
　　甬东厢
　　大人四千七十三口每口米二防
　　小儿一千四百六十四口每口米一防
　　府西厢
　　大人一千六百八十六口每口米二防
　　小儿九百四十九口毎口米一防
　　开庆元年四月济惠字号人戸
　　东南厢
　　大人二千二百六十口每口钱四贯文米一防小儿一千二百二十五口每口钱三贯文米五
　　升
　　东北厢
　　大人二千三百口每口钱四贯文米一防小儿一千二十八口每口钱三贯文米五升
　　西南厢
　　大人四千九十七口每口钱四贯文米一防小儿一千九百二口每口钱三贯文米五升
　　西北厢
　　大人三千二百三十二口每口钱四贯文米一
　　防
　　小儿九百七十七口每口钱三贯文米五升
　　甬东厢
　　大人九百七十八口每口钱四贯文米一防小儿五百三十八口每口钱三贯文米五升
　　府西厢
　　大人六百四十四口每口钱四贯文米一防小儿四百八十九口每口钱三贯文米五升祈祷【龙见附】
　　宝祐五年夏六月不雨大使丞相焦劳请祷靡所不至乃延广仁院白衣大士若灵应庙神祠山城隍诸像列公堂而祈焉一日亭午骄阳如焚公方露香祷于庭俄密云起南方有黑龙见蜿蜒飞动万目骇视雨随下如注四郊霑足岁事独稔于旁郡六年三月种未入土弥月旱亢人情皇皇公齐心祷祈如前望日迎天井山蜥蜴神虽间霡霂卒未大应公谓民命近止雨少缓则不及事即齐宿真隠观设碧玉醮以告于帝时夜半焚章雷雨沛然彻旦未休黎明公还府夹道呼相公雨欢声如雷河流洋溢农皆荷锸乃亦有秋民不乏絶者公之力也开庆元年五月苦淫潦不止低田凡三莳秧渰没而偃民搏手无防祷禳无所不用其极公曰虚文非所以格天也乃命僚佐决府县三狱讼出系囚尽蠲五年以上苗税减放诸酒库一分息着为额令下百姓鼓舞阴云解駮天日清明公又虑积水之害禾也委官周行田野徧启诸闸有碶堰所不能泄者则决之水既疏苗之仆者兴焉越两月雨复愆期公祷辄霁岁卒大熟葢三年之间常旸苦雨无岁无之公一忱所格如响斯应民虽至迫切亦恃公以无恐公诗有云数茎半黑半丝髪一片忧晴忧雨心念虑未尝不在畎亩间也曰闵雨者有志乎民者也喜雨者有志乎民者也其公之谓乎天井山蜥蜴神公为请于朝元年七月已侯封者加二字未封者悉侯之葢以旌龙见之灵云
　　瑞麦
　　淳熙三年皇子魏王判明州时象山县麦穗两岐王闻于上刻石鄮山堂可攷大使吴公以旧弼判庆元府开庆改元四月奉化县圣姑亭山产三穗麦眎昔过之异瑞休祥惊燿羣目意者视饥由已天以是答今之后稷欤公虽偃藩每以四方水旱盗贼为忧不言祥瑞葢古大臣用心云











　　四明续志巻八
<史部,地理类,都会郡县之属,宝庆四明志__四明续志>
　　钦定四库全书
　　四明续志巻九
　　宋梅应发刘锡同撰
　　登镇海楼
　　鄮山深处古眀州新有江南客楼鳯阙天连便望日蛟门海宴不惊秋头颅已迫残年景身口聊为卒嵗谋萧飒西风吹败叶满眶清泪自难收
　　对黄花
　　当年脱却戏衫回又被官差唤出来疾恶念轻縁练歴好名心为衰摧莫愁白发家千里且对黄花酒一杯信美江山非我土空凝竚更徘徊
　　呈萧山知县
　　【丙辰九月旦日絶江扺萧山老懐万感偶成唐律一首呈邑大夫】
　　八年两唤浙江船呉越青山相对妍长愧主恩难报答不知人事几推迁香浮菊桂秋将暮景迫桑榆嵗可怜荒县今宵孤馆梦四千里外楚云边
　　分定
　　丁年曽授此东州牋天得罢休七上八下忽九闰十洲三岛终一游人言官贵体当重自笑儿痴病未瘳只为君恩深莫报明年春尽得归不
　　自叹
　　门槌柏板乆收蔵又向棚头弄一束防冠裳新上舍经营粥饭旧街方乱鵶啼处客囘首落鴈声邉人防肠堆案文书销永日谁云燕寝凝清香
　　诸儿怜我太焦熬我把真机告汝曹外白内黄常抱守出朱入墨任纷挠治齐固有曹参逸理蜀宁无诸葛劳毕竟食焉而怠事天刑人祸恐难逃
　　阅城壁
　　内江外海四周围正是绸缪戸牖时北瞰登莱山不碍东渐倭丽汛难期未须鹞鹢増威势巳觉狌鼯受指挥敢谓虚名弹压得多应一念老天知
　　嵗晏无聊收【缺】　氏讯
　　豢成凋郡力难任雪上加霜两鬓侵四五更头猿鹤梦数千里外鹡鸰心老来倍觉光隂促休去方知意味深【休去禅家语】陶句邵诗消遣具晚牕无事且防吟
　　朝谒归省文书
　　面拥旌旗鼓乐随谁知锦被里疮痍吏那秋敛充春赋兵待朝输作暮炊缩手判支穷措大攒眉书凖老沙弥此是履翁新活计鴈书多报故人知
　　喜雪
　　黄竹歌中百姓欢去天近处雪花干蔡洄事业方归度剡曲风流欲访安便觉光辉生万里定知润泽被三韩衰頺老守煨残芋白战犹堪上将坛
　　元防去嵗失其官今嵗谁云补过难谢院撒盐飞隋堤剪帛散戋戋檐储宿肉喧山鹊路没遗踪走野豻管取明年书大有饱抄云子饭加餐
　　再赋喜雪
　　黒风剪水作瑰琦散落人间贱似泥万象直教还朴素千岐何幸尽平夷征人逩路昏投店戍士乘城夜守陴不识艰难惟党二销金帐底饮羔儿
　　夜深如水泼衣衾晓防皑皑冒碧岑以洁藏汚窥物理由仁行义见天心但教南畆多呈瑞何必东夷屡献琛麦熟吾时归印绶不能者止念周任
　　喜雨
　　雷使巡行徧五方夹秋不怕旱为殃人间祥瑞三伏雨枕上吟哦终夕凉已卜晚青催出穗且将早赤急舂粮有司不损应言损随分蠲租助盖蔵
　　莫嫌暴冻势如歕此是家家老饭盆雨足蛟龙应得谢秋登鸡犬亦防恩频年巳喜稼无贼今嵗尤欣禾有孙囘首江南田谷口西风防防倍消魂
　　再用前韵
　　行雨龙公屡易方魃妖谁敢扇余殃田畴接得三年熟枕簟供来几夜凉更喜征夫无减灶定应行旅不赍粮寄声鄞土黄承事有粟何须更窖蔵
　　不假焦仙把酒歕须臾澍雨若翻盆官应可了劭农事天岂终悭及物恩无复絶粮忧鲁叟何须进食念王孙只愁撩得秋声动老客他乡易防魂
　　再用前韵各赋三解
　　九天膏泽沛羣生尽扫螟蝗蝥□殃即刻焦烦成爽垲何时繁富换荒凉涤场定是多遗秉栖畆爰知有剰粮却笑荜门穷措大瓶罂脱粟正深蔵
　　神虬卷水向空歕沟浍充盈到盎盆天上只消些小力人间知受几多恩江沱乐意鱼夫妇淇澳生涯龙子孙无限槁枯皆被泽阿香一击尚惊魂
　　宻云能雨自西方不假巫尫解息殃地产固应滋物产天凉那更挟心凉未忧悬釡供苏爨何事量沙作糗粮临得顔公乞米帖从今嵗嵗只珍蔵
　　赤米炊香两鼻歕白盐不用置牢盆家家巳了收蔵计物物何知造化恩衣褐寛来姑唤妇垣墉补处祖将孙江乡此际鸡豚社里舞村歌入梦魂
　　先生粗有辟邪方不怕鱄鱼解降殃今雨收功真溥博早秋得势巳凄凉豳场栗栗方登谷汉甬陈陈可峙粮此是邉筹居第一贾生表饵且韬蔵
　　牀头酒熟气烝歕嘉饭何妨置瓦盆醉饱不知身世事思量难报后皇恩埀髫牧子行牵父戴白山翁坐拥孙却笑东征西讨客龙堆万里欲飞魂
　　喜雨
　　古佛炉前一炷香神龙夭矫挂空苍人间祥瑞六月雨枕上吟哦终夕凉不待白渠纷畚锸俄惊赤卤屹仓箱自惭太守无功徳帝力惟知荷圣皇
　　西抺东涂老不禁芙蓉洲畔更浮沉数茎半黒半丝髪一寸忧晴忧雨心乌糤且欣将淅玉红莲何趐巳抽簪小臣献谷防尝了深宻山林可访防
　　晚上危楼望碧岑云烟开阖弄晴隂见前鸥鹭移心法何处防枭过耳音好雨十分催暑驾凉风一宿动秋砧谁怜老子思乡泪滴向鄞江未是深
　　再用喜雨韵
　　古説云香雨亦香天工岂是色苍苍寸瓢假手何烦靖斗酒开眉不换凉□巳欣登杵臼绤絺渐可纳巾箱拟赓周雅鱼丽什堆案文书未暇皇
　　热恼烦蒸正不禁火轮忽向半空沉屯中信有云雷象复处方知天地心便拟新秋先上印何须晚嵗始投簪江山信美非吾土栗里时从蝶梦防
　　雨脚如犇冒逺岑须臾六合变层隂坐囘物物昭苏意想见村村喜笑音翁诧稻粱营米栈妇思裘褐拂衣砧定知一熟酬诸愿击壤歌中此感深
　　三用喜雨韵
　　雨缶云瓶剖阿香弥漫何处辨苍衰翁顦顇忧三伏古佛慈悲赐一凉但愿有縁乘欵段岂应无梦驾偏箱西风谷口秋田熟休问竒章与赞皇
　　虬龙未必要呵禁乆暍无縁便陆沉未遂明农归老计且寛忧国愿丰心披襟雅称琉璃簟散发何消玳瑁簪只怕门前多褦襶文书衔袖苦相防
　　电掣金蛇跨列岑秋阳翕忽转秋隂俄惊石鼓无停响坐聴檐花不防音玉秫巳堪供瓮酿紫螯渐可付庖砧一年好处相将近分外乡情此际深
　　四用喜雨韵
　　园林过雨宿荷香犹挂轻綀佩水苍老去只应休去好秋来方是晚来凉倦翎网已离三面病颡车难服两箱多幸时和嵗丰美只将心念报虚皇
　　背人嵗月苦难禁乌兎相追互起沉防检平生如梦事保全晚节是真心围腰减削那胜帯种发萧踈不上簪乆悟盈虚消息理香山莲社拟追防
　　北岑飞雨过南岑逺嶂晴明近嶂隂老桧婆娑方午色孤桐摇落忽秋音庭稀鴈鹜飞符檄海絶鲸鲵伏斧砧此是老臣聊报国仁声敢谓入人深
　　五用喜雨韵
　　黯云泼雨土生香不解琮黄与璧苍天道从来闗感应人间此际换炎凉青灯可近聊凭案缃帙堪翻谩启箱牕外虫声急出坐看斜月照堂皇
　　痴风肓雨骤难禁撼壁掀牕夜向沉百种巳灰当世念一团都是故乡心伏鴽扑堕牀头幔饥鼠衔翻镜上簪闲打无为坐空寂谯楼五鼓巳侵防
　　家家获稻积如岑不问山椒与谷隂沽去村醪醽醁味吹来陇笛筦音餔儿喜笑迎郎罢馌妇讙欣就藁砧雨玉雨珠无此景须知造物用情深
　　六用喜雨韵
　　午牕随分理残香扫地闗门付小苍连夜月无
　　昨夜色今朝雨有几朝凉白头怅望家千里黄
　　耳寄归书一箱徧问西畴全熟否还乡百口免
　　忧皇
　　毋烦符祝不祥禁并遣商羊旱魃沉自媿何闗
　　太守力谁知最切老婆心苦身见説汤诛髪沾
　　体曽闻禹堕簪干溢两无年大有君王徳泽海
　　千防
　　云霾几日障危岑户牖绸缪要背隂又是撩空孤鴈唳那堪穴壁乱蛩音潘郎寂寞嗟轻箑楚女凄凉起防砧大抵人生嫌老大一囘秋思一囘深
　　七用喜雨韵
　　鼻观初闻九里香小山幽桂老尤苍纵然有少残零热自是无縁顿段凉似觉衣襦嫌楚葛便教牀榻卷巴箱虬龙雨足当休谢谁与飞牋叩玉皇
　　頽年寒暑不能禁休较枵与实沉自古难消儿軰口从来幸契老天心农登稼穑多储寳盗息萑蒲罕窃簪持此効君强曝背庶几三径许归防
　　防干小倚望遥岑晓霁朝朝换午隂越鹜巳收天外影吴鸠尚帯雨中音海濒客子秋衔袖塞上征人夜拊砧都是一般无意绪闵劳争奈主恩深
　　八用喜雨韵
　　饭抄云子得能香秋赛村村答上苍雀集田畴营宿饱牛闲篱落卧新凉栖栖底用干邻粟翼翼惟应咏我箱一稔居然寛百虑不须禹稷更皇皇
　　残暑如蒸尚不禁坐邻三鼓斗杓沉雨调可是月离毕时熟元来嵗在心筋力不堪凭几案头颅惟便卸冠簪呼童火燎焦防种投隙藏虚未易防
　　砾石何分埠与岑神功且幸景多隂愿闻庆义空中语喜听子期岩下音南圃壁悬居士杖西邻牀撼女郎砧消磨乡思凭杯酒力不能任莫放深
　　九用喜雨韵
　　何消黍稷荐馨香三尺头即昊苍雨缶决来如此溢风车输与自然凉问他金玉堆成防更使珠玑积在箱逄却年饥堪煮否移民移粟定旁皇
　　倒瓮翻盆势莫禁旱滩焦碛尽低沉定知此喜非常喜只是将心去比心人乐和丰方卖剑谁贪遗滞忽亡簪村翁曵杖前山去丁祝孙来酒戸防
　　家乡千里隔千岑想见飞鸣鹤在隂留滞又烦山寄檄平安且幸竹传音漫夸斋静香凝寝但觉檐髙响发砧若把悲愁情绪较蚤秋不似暮秋深
　　十用喜雨韵
　　江南九月菊花香猎子牵黄与臂苍嵗幸丰登连楚越地非硗薄比渠凉雨收甘泽归三印雷敛神功入五箱作解功夫都了毕不须赤子更囘皇
　　喜极夫何恨不禁五更霜角夜声沉滴残塞北征夫泪防碎江南游子心乆客情懐愁似织休官时梦非簪寳陁老子相怜否苦海应援绠万防
　　览辉仪鳯下髙岑有道朝廷夬决隂宣室礼成
　　熙洽象明堂乐奏治安音嘉祥已庆连金頴盛
　　事还祈献石砧只道太平无以报谁知尧徳舜
　　功深
　　劭农
　　朝廷差下劝农官同向郊原防检看圃事兴杷朳冗田畴功毕桔橰残上租郎主丘丘定输米官司粒粒干虽是太平今有象愿陈七月述艰难
　　因见他乡黍稷收令人乡思转悠悠新篘白酒鸡豚社旋摘丝莼鲈鴈洲好处光隂长是客老来情绪更逄秋尧夫六十三休致前軰风流可继不
　　名园乘兴小留连洛社风光在眼前突兀楼台多占水隂翳花竹小窥天建封巳去悲春燕樊素何之咽暮蝉人事废兴浑若此凭栏对景一凄然
　　出郊用劭农韵
　　连樯载米去输官只得将为乐土看饷互豚蹄秋愿了饱均鸡犬午春残门前扫刮犂锄净屋上铺添槀秸干识字田夫充长吏了知图易在思难
　　水光山色尽兠收老子穿林兴尚悠眼底有诗皆锦野心头无事即瀛洲鷃鸠岂较物和我蟪蛄何知春与秋所谓人生行乐耳如斯逝者可追不
　　怕见书空鴈字连可堪清泪落尊前谩因上澣休闲日出见初秋莹净天人正慕羶争似蚁谁能换骨蜕如蝉细思囘客吾徒尔而我何为独不然
　　闻同官防碧沚用出郊韵
　　碧沚堂前瞰水官只应唤作玉壶看颇闻秩秩玳筵展莫遣匆匆银烛残酒付别肠宁怕窄诗由广舌不忧干老夫孤坐三更月欲徃从之良独难
　　万顷蟾光浩不收花汀竹屿思悠悠黄公所隐知何地贺监冝归乞此洲良夜最佳惟午夜今秋偏好是中秋举杯酒露月同吸仰面青天可问不
　　暝色偏冝水色连横陈好景向尊前是人享用无遮月谁子装褫不染天细阅人生幻泡影了知世事雀螗蝉赏心乐事休空掷邂逅相逄不偶然
　　出郊再用韵赋三解
　　此时尉候迭专官木落郊空最好看海桧不为时节改岩花未觉色香残明堂柱下捐樗散清庙笾中荐豆干天地无私能物物飞蚉终自负山难
　　山朋水友讯频收怪我明农事转悠南墅麋猿专一壑东溪鳬鹜据三洲人间顚倒舟移夜客里凄凉坐阅秋六十余翁何所恋金鸡赦了可归不
　　见説蓬瀛上界连谁知只在眼睛前但须牢踏脚根地更要放开心里天世事可怜旋磨蚁人情争慕集冠蝉但教禁脔曽知味不似鱼羮饭泰然
　　平生惯作牧民官不作朱轓防看惟有寸心存恻隠谁怜只手补创残树蔬人要畦畦润种麦农便陇陇干乍雨乍晴都恰好老天谁道叫呼难
　　空绡图画几曽收楼外苍林逺更悠日暮羣乌投栎社天长数鴈落芦洲爲谙世上空花景最喜山中落叶秋官事渐稀农事了携壶挈榼可容不
　　水聚山环旺气连荣华富贵各搀前劫从无始认为我数到有终还是天晓月园林空唳鹤晚风亭树谩鸣蝉寄言世上耽迷者所美当知非美然
　　老大头皮捉出官转头重九又看看莫愁客里黄花负只恐尊前白日残喜得赐封天燧息合教入塞敌心寒【闻敌人有南犯淮堧之报故云】丰年喜色眉尖上一笑相携肯作难午香一缕篆烟收欹枕方牀此景悠便觉梦防桃叶渡不知身在菊花洲簿书堆里挨排日砧杵声中防送秋坏戸蛰虫犹识候人生知觉似渠不
　　牕草池莲乐意连一防直到太虚前拈来瓦砾无非道触处鸢鱼共此天鹑固珍羞元是鼠□虽秽物却为蝉神竒臭腐相更禅妙理谁知所以然
　　再用出郊韵似延庆老
　　菩提只在摄心官日观元同月观看万种因縁都是结一花根蒂几曽残祖师曽誓疮脓坏讲主能参屎橛干百硕麻油摊树上得来元不见艰难
　　工夫全在放时收鹞过新罗路太悠世网爱河千渤泡人寰苦海一浮洲要知坐卧并行住只在春冬与夏秋昨日亭前柏树子分眀説法听闻不
　　普殊难叶一钩连勘到释迦文佛前口里巴巴縁十地眼中盼盼是诸天泥涂烂处藏头鼈髙树梢头脱殻蝉各自身躯各自性谁知各自本同然
　　登延庆佛阁用出郊韵
　　东西南北幸同官休作班荆解后看一笑喜逢粳秫贱相攀莫待菊茱残沙鸥防防投波没檐鹊声声帯日干美景良辰同赏乐四并谁道古来难
　　髙阁都将万象收凭栏睇望兴何悠张郎遁世谁家谷孙子成仙何处洲风雨喜无临九日江山幸有答三秋年丰市井多欢笑老子婆娑亦可不
　　逺峰近嶂似环连拥翠排青到面前可圣可贤桑落酒不寒不暖菊花天吐吞湖海酧金兕批判烟云挥玉蝉此客坐中应不欠逢何惜一跫然
　　再用出郊韵
　　父老休惊作长官只将田畯一般看汝应西墅功将毕我亦南柯梦向残夕照拖云枫影乱秋风扫地叶声干瀛仙岛客知何处防杖相从正不难
　　逺山空处防云收一段秋光野思悠鹰隼不妨侵碧落鱼鳬自觉得沧洲桑榆晚景能多日桂菊他乡又一秋聊记清尊浇眊矂兹游还可再防不
　　屈曲蜂房蚁户连秦筝羯鼓緑牕前尽教迫窄无余地谁道虚空有剰天是处画堂余燕雀几家髙屋画貂蝉闲堦细草蛩声急极目烟波正渺然
　　三用出郊韵
　　从来此地出髙官绮屋连云画里看十里湖光多様好百年人事几囘残菰蒲帯露枝犹湿防防逢晴把便干乐嵗何妨歌乐职簿书纒缚敢辞难
　　髙桥第一战功收从此江沱嵗月悠顾我壮懐成槁木令人老泪落荒洲西风何处鸡豚社东里此时鱼蟹秋一笑囘头便今古赏心乐事可重不
　　金屋无人唤阿连碧桐依旧緑阶前境瞒眼处非闗物事换头时即是天秋水岸邉凝鹊鹭晚风枝上沸蜩蝉静中阅动浑如此描画何须倩巨然
　　四用出郊韵
　　慙愧曽尸一品官如今巳作倒盆看但干驰逐心都歇只有登临兴未残欲扫云烟忧笔秃拟浇尘土怕壶干旁人莫把衰翁笑追趂跻攀尚不难
　　四望青山宿雾收白鸥浩荡意悠悠红旗不用穿三市画舸何妨访十洲台榭装成多様景水云占却几分秋洛阳耆旧名园记般入明州志可不
　　一望平湖万顷连恍如身在鹫峰前筑涂成宅难移地叠石为山欲夺天緑萼枝方停晓鳯白杨树巳咽寒蝉逹人大观縁如此万事都来付且然
　　五用出郊韵
　　寄语头衔水利官隄防莫作等闲看田畴虽幸收成早沟浍犹疑灌溉残劝课农桑心独苦丁宁父老吻应干米从布袋痴儿事我辈须知稼穑难
　　看他南畆十分收归去来兮事尚悠梦里便防青栎社生来几过白苹洲向前七袠无多嵗更后三朝即半秋如电如隂如幻境还知生熟路头不
　　防鸿本拟与鸡连一笑西风沆□前放歩退来元有地从头筭去莫非天可怜髙举抟风翮争似低飞饮露蝉若使危机能彻底盈虚消息岂其然
　　劭农翠山赋唐律二首
　　小队旌旗上翠岩松风十里鎻禅闗水深水浅髙低涧春淡春浓逺近山乡思猛随苍鸟去客心暂与白云闲天公巳是多情杀特把淋头雨放悭
　　老守忧民若巳伤三囬奉诏劝耕桑周家绵逺农开国汉室兴隆谷腐仓麦縁少地锄山种水怕多流絫石防田里熈熈如乐土更祈四表共平康
　　梅花小吟
　　难唤林逋伴客游占春亭畔独夷犹一花两蘂意方逺三岛十洲香巳浮清晓园林霜似练黄昏栏槛月如钩若还説着和羮事只恐渠侬笑不休
　　占春亭即事
　　桃花几片隔墙飞独自危楼徙倚时目送防鸿云外没东风吹泪落天涯
　　见他门户挿埀杨懊恨江南客子肠春梦谁云无凖托连宵合眼是家乡
　　薄雾轻烟桞际浮堦前细草緑初抽年年春事年年恨一担担来是白头
　　乡举鹿鸣劝驾【戊午】
　　上苑春光巳探来诸公逸驾莫迟囘防头定有文惊坐烧尾何妨酒吸杯自是功名难軃避须知气节要壅培老夫亲手传衣鉢来歳图经用再开
　　诸路发解劝驾
　　东郡衣冠盛南宫牓帖新诸科唐取士数路汉得人鸣鹿殷勤意攀龙变化身若为明主献忠谠要披陈
　　和景囘胡计院数字韵就送其行
　　与君托乡闾东野连西墅谁知俛仰间各各嵗年暮当时同队鱼十巳九捐故君抱珪璧姿方获展寸歩梁栋须羣材榱桷共支拄生从匠石园一一居王所何必効鸥鳬江湖任来去但须饱读易细玩竒耦数问之何将迎终然抱璞素砥柱三门津波澜自流注
　　窥园
　　后园梅树老槎牙初放枝头一两花便是春光先漏泄其如暮景巳横斜西湖处士吟情在东里先生心事賖清足亭前无限好五更魂梦定还家
　　小至三诗呈景囘制干并简同官
　　六十三余七十翁颇从静里得些工隂阳理向尘尘见天地心于物物同荔挺生来元不死葭灰塞处自能通古今宇宙浑如此康节何烦企下风
　　莫嫌一防稚阳微化育工夫自此推履袜巳无亲可献黍羔犹与俗相冝数千里外萦心事四五更头欹枕时恳恳对天香一炷定知人愿必天随
　　劝君莫望楚云飞一片云飞雨泪垂去嵗尚传鸿鴈信今年空念鹡鸰诗大刀折处心尤苦半臂添来体更羸鼓笛谩将厅事聒谁知里靣有人悲
　　喜雪用禁物体【丁巳十二月六日】
　　傍海风痴剪水难偷他瑞叶散云端可须滕巽同宣力坐使颛防不旷官衣【去声】被麦苖搀腊到装褫花树借春看明年定赛今年熟野老心腴更体胖
　　一帐谁将罩太虚但怜鴈字不堪书江山尽在光华里宇宙真成混沌初险地岂容呈坎荒林无复露空踈休将入蔡功名诧思播新闻却众狙
　　再用前韵
　　剪水工夫入细难筛臣屑末粲豪端司寒便合修年谱凌室何妨践世官恵可立时师受记焦先卧处众争看只縁一窍丹成熟四体那拘瘠与胖
　　中夜懐归梦趂虚奈无黄耳寄家书髙人不问闭门后征士应思遣戍初压栋排檐能拉朽穿入隙解乗踈遥知山谷皆封路食絶肠饥有怒狙
　　三用喜雪韵呈同官诸丈不敢辍禁物之令也
　　不用忧他道路难浑沦宇宙杳无端齐腰若未能逃佛灭迹何妨且弃官节士挺身松柏比田翁满眼稻粱看明年饱吃宣州饭管取便便此腹胖
　　光浮暗室不因虚冻笔难呵且罢书可是羞明宜夜后何妨等伴到春初累茵合念闾阎苦返棹非于故旧踈堪笑老禅功用狭但能分食饲猨狙
　　四五用喜雪韵
　　不数元真与木难也休剪防缀林端五车自有神朝阙万寳非因贾送官老大巳残洄曲梦推敲且作防陵看忍寒袖手青灯畔解字闲书胖【去声】与胖
　　富贵家家遣五虚不须乞米効顔书垢除与物重更始朴散于今暂复初狡兎迷藏罝谩设游鱼濳伏网应踈此恩个个当沾被莫逐林间窃芋狙
　　战退妖狐是不难飞毛散羽息争端瓮眠但愿为逋客靴没何湏慕大官化化形形随物付平平坦坦与人看闭门独有袁夫子穷饿难磨气象胖
　　覆盖无分实与虚太平有象史官书园林底用夸末至山水惟应访遂初润到青蔬尤脆美老添苍桧更扶踈是中广莫天同大【缺】　何妨有傲狙
　　六用喜雪韵
　　白战从来号令难不知此令孰抽端开仓自有齐相国排戸何烦汉县官坐觉阎浮尘世隔便同佛度化城看遥思苏武囚深窖气力虽防志自胖
　　梵宫楼阁正横虚俯瞰平畴一幅书宿鸟投林迷所自野貛防穴失其初茅柴熟处功非细榾柮烧来计未踈囘首少年观校猎忽飞一骑射山狙
　　七八用喜雪韵
　　不持寸鐡事应难何止空空竭两端逺麓遮藏山被檄轻冰裁剪水能官将梁兎苑瀛洲比把蔡鹜池台阁看独羡当年灰袋客雪埋气宇更充胖
　　鏖贼邪川正瞰虚庚牌裹雪发军书光摇阙角更传后色觚棱月上初大抵衣袽须早戒莫教户牖有时踈喜闻庸蜀羣厖吠辟易何分玃与狙
　　也知天女散花难束帛戋戋几疋端富贵何妨还白屋繁华亦欲傲苍官梁山操里声愁听湘水图中景喜看争似寒炉煨芋者身心何处不休胖
　　有年呈瑞厌【入声】孤虚不用东封更献书鴈背严凝能备预鹊搜储蓄善谋初并衣左伯情何厚穿履东方计莫踈闻説山林皆冻合猵狙无处覔雄狙
　　九十用喜雪韵
　　不用韩非骋雪难异同坚白谩多端恍迷千界现梵国骈集万妃驱女官要得彘生将罟没恐他鼍怪作城看道人宴坐蒲团上外景常如内景胖
　　腊中三白瑞非虚不虑无氷鲁史书薹长新蔬防赐后根舒宿麦受恩初凭陵败絮寒能重扑防斜牕晓渐踈林杪穷猿应禁口猢孙乞食向公狙
　　今歳鏖寒亦大难裁裘制褐费无端旋添酒兴嫌工正旁索诗材喜稗官见晛未消亭午待加霜更洁翌朝看遥怜扫巷欢娱辈大体何知小体胖
　　陈年古屋瓦浮虚穿漏时将被覆书集谢曽陪上相后映孙难防秀才初塼花似镂多竒异檐柱如排少濶踈吏卒报衙天未晓老身牵强类冠狙
　　十一二用喜雪韵
　　水泼衾裘夜卧难也休暖足唤端端平生自是氷为氏此际何妨火纪官无色圗从天地展有声画与古今看忽思十万边兵冷肤体相闗岂独胖
　　片片穿帷解捣虚夜明细字亦堪书五车现瑞从今后一尺呈祥复古初暖室温轩人起晏逺坊穷巷客来踈茅山见説黄精熟山友迷踪餍黠狙
　　长安贫者再炊难臛肉苍头饫舌端食雪自应还猛将饮氷只合付清官尚兴塞外鸣想賸欲江头把钓看只恐逢他吹铁笛骨寒股战失吾胖
　　只堪闭户着濳虚欲作遨头畏简书乍宻乍稀云冻后半融半落雨收初封条正恐观梅错渍谷犹疑学稼踈却喜明朝春税驾气苏与狙狙
　　十三四用喜雪韵
　　安西都防肯辞难不怕天骄起怨端节义士知堪作使神僊人岂恋为官寒肩此际如楼耸眼当年似席看百丈山中谁筑室是中非隘亦非胖
　　瑞气应纒牛女虚坐令三白厯家书竹寒不用歌周末粟腐行将纪汉初蟠际混同能广大方圆成就更通踈狐猿夜半疑通晓叫起攀林挂树狙
　　普博谁云仁道难剪裁妙巧智之端都将凡物换英物尽欲热官成冷官色即是空随手灭恩生于害转头看三千界里毫光彻稽首惟应礼屈胖
　　雪边好景説涵虚欲徃从之掣簿书王道平平须有象皇风浩浩恐无初举遮正恐渠难耐罢扫縁忧彼作踈翠浪黄云来歳事巳应痴望到毚狙
　　和史司直韵
　　南方一佛放圆光散作阎浮薝葡香便把此花为赞祝更将何物献休祥建中圣主平平荡钖福明王简简穰共喜太平今有象新年好上万年觞
　　疑怪虚牕彻夜明晓看积雪与堦平虽知乐嵗无捐瘠尚恐祁寒有怨情天地浑沦方返朴国家霈泽正哀惸【近方剏慈防院】区区甚愿祈三白只怕人间忌满盈
　　滕翁只道老非才不料穷冬雪壮哉拟拨寒蔬防早韭试防玉树索寒梅孤汀错认鷀为鹭四野偏宜牟与来闻説广鞮西北走将军巳自播州回
　　空中万鹤舞盘旋飞向西天祗树园一幅缯绡包宇宙连城珪璧委郊原氷笳莫弄两三曲鐡甲犹联百万屯痛痒不知惟党二至今浪有姓名存
　　丗间传假不传真丞相可曽城换银巷扫他家难敌富氅披之子未为贫也知东郡行春守便作南溪钓雪人指碔为瑶惭兴寄恨无一缕引千钧


　　四明续志卷九
　　钦定四库全书
　　四明续志巻十
　　宋梅应发刘锡同撰
　　和袁尚书韵
　　珠琲无烦费斗量家家泼撒不珎藏浑疑入腊梅花放巳卜来年稻颗香万感固知由气类一根元只自心秧天怜老子忧民切将变荒州作富穰
　　同前
　　【防需黄芽且拜名制馈药次韵不敢偏废也】
　　寂喧相去几由旬禽戱何妨小屈伸退歩自应行歩穏识心安用捧心颦又看桃板迎新嵗定是蒲轮访旧人粒粒金丹分二百祝公丈六现金身
　　和赵知録韵
　　黒风吹海屑银涛莫辨秦瑰与楚瑶煮水煎茶还我辈灶烟文武火须调
　　甫能乞得六花飞又要忧它褐与衣争似烟江渔钓侣卖鱼沽酒唱歌归
　　造物从来害是恩由它珪璧委千门梅梢巳露春消息小向涵虚驻客轩
　　再和赵知録韵
　　妖蜃吹城匝海涛也疑瀛岛产琨瑶老滕觧把眞成妄郢曲如今始再调
　　只道梅花巳乱飞何须防缀谢庄衣独欣冻死安西虏载取狐巴马上归
　　何烦洛令市私恩有客甘贫自闭门恰似明州前録事清髙直可傲羲轩
　　饯赵物斛【戊午五月十七日】
　　九折羊肠路险巇险巇过了始平夷风霜雨露无非教菌槿椒兰各有时退歩元来天地阔扪心自是鬼神知莫嫌载月舟如洗赢得清名满海涯
　　同寅两载意何倾不是人间儿女情嫉恶吾方欠隠忍鉏奸君亦太分明是非烈日秋霜劲利害浮埃抺电轻临别一言何所赠做人须做十分成
　　精义无穷在邺籖更须于易倍深拈阳竒【读作羇】隂偶机难测徃屈来伸理可占有谓宣尼夫乃佞或云仲子乌能亷圣贤言行多参考美疢犹应用石砭
　　喜雨和赵右司
　　车水耕田正闵农夜来好雨一犂通相近可是须羣望陟降元来即上穹击壌何曽知帝力观风谁与达天聪见他东作思南墅愁杀江南桑苎翁【相近读作禳祈】
　　喜雨和史司直
　　六丁海靣揭封回天上屯云撮得来连月不曾聴澍雨今年方始见轰雷定知水畆移秧挿底用泥涂把谷栽闻説君王勤露祷固应妖魃不为烖
　　檐溜终宵稍慰心更须三日始为霖云雷尚觉经纶狭暑雨犹疑咨怨深不假溟鲲能激水何须垤鹳解知隂囘头谷口耕樵侣辜负盟言愧断金
　　秋思一首寄方君遇
　　西风黄叶堕堦前秋思撩人巳可怜身渐衰来非一日心都懒处是今年爱憎毁誉何闗我消息盈虚要识天六十四翁凡百足只祈君相放归田
　　寄丁丞相
　　今年快活好重阳君相都俞尽主张飞语不容轻防汚细书那更极揄无风无雨稻粱熟有酒有螯橙橘香只待防冬平静了来春衣锦又还乡
　　喜雨预卜淮冦之遁口占小诗呈同官【下元节】
　　敌冦逋诛尚不庭敢驱铁骑瞰边城滂沱无此十月雨攘郤过如百万兵毳幙纵张淋易透马蹄虽澁滑难行只愿皇天相佑助皇天佑助亦人情
　　景囘兄和篇甚佳信笔再用韵
　　犂扫终当尽穴庭将军夫岂但婴城何妨水潦威曹贼应以风声慑晋兵中立运筹飞凯奏昌黎吮笔草歌行开年东作吾何在野老相携话故情
　　昨日大雨昼夜不止因再用前韵赋成一
　　律
　　狒貍索死离龙庭堪笑披猖欲背城釡为水悬忧后爨弓因雨弱失长兵突三千人如电扫诛两万户若风行又报广南腾露布太平从此慰皇情
　　和丁丞相
　　外国为隂中国阳岂容防扈更鸱张防书一纸来从广凯奏连旗至自尽瘁元臣食放箸媮安老守寝凝香但怜此土非吾土嵗晚天寒忆故乡
　　和恵检阅送胡计院韵
　　小借园林一饷间相携送客上天闗頽龄晚岁凄凉里今日明朝聚散间极目烟云方渺渺满溪桃李正斑斑老来尚被冠裳缚坐对渔舟亦厚顔
　　行小圃偶成唐律呈真翁自昭叔夏【巳未二月二十六日】
　　今年花信巳成空白白红红苦雨中老境摧頺春更好愁城髙耸酒难攻一生当号知非子万事都归亡是公巴得新晴天亦笑东风吹梦过江东
　　和刘右司【震孙】见寄六絶一律
　　老子谁知宻度闗却支笻杖访荒园故应我辈钟情别佳话眞堪诏子孙
　　撩我归心更欲归緑英巳是换红菲分明不似髙空鸟无弋无矰到处飞
　　鹊绊晴丝桞絮干金沙玉李鬭开顔此时此景此中意付与仙翁一饷间
　　醿万玉吐幽香芍药千红防緑裳好景只供人借看防思百计是归强
　　小儿亦解挽公留知有人间第一流老我相思无尽藏临风一日几搔头
　　愁来只是向无何浮圣沉贤共一波若见江南烟钓侣寄言好与晒渔蓑
　　我家碧云畔中有最髙亭阅世巳头白看山犹眼青谁能环北辙那更徙南溟归计天须许烦占处士星
　　送十二知军领郡澄江
　　门户喜方兴送儿五马行君恩天様大家法水能清但务平平政何须赫赫名也休扳汝父皂白太分明
　　老父如汝年监州尚折旋后生何闻望小郡亦藩宣申浦秋潮落君山暮霭连菊时吾去此访汝击羣鲜
　　古风一首送常明仲还里社
　　韪轩吾石友相从三十年舌本多文献胷笥皆简编脊梁硬于铁虽贫不言钱古井波愈静老干骨尤坚眨眼七十翁酡顔映银髯辞我归旧隠从此将终焉我怀虽恻楚君意难弃捐顾我亦嵗徂华髪防其顚君王念帷盖髙车防当悬尔汝一蘧庐日月双弹圆合离与聚散暮景必复然以兹强排遣送君鄞水边空江涨夏潦逺山生夕烟野鸟投林飞渔舟冲浦还万物各有适人生且随縁江东企西浙道里无半千幸反身强徤尚可相周旋所愧韩魏公不能官老泉
　　明仲小侄归浙江饯之西渡有感
　　韪轩从此入山深阿阮同途反旧岑老大分携朋友意死生契阔弟兄心碧云怅望家千里白髪飘零酒一斟嵗晚情怀易感触不堪衰泪忽沾襟
　　宿秧青碧穉秧黄长叶抽苖势巳张田就再耘秋有准水收积潦旱无伤老牛引犊挨篱卧新燕将雏贴水翔一壑一邱吾亦有谁怜留滞尚他乡
　　饯郑宗丞
　　烟霭晚将合湖山景致嘉谁为千里别客负一年花心事违春事年华上鬓华扁舟何日发囘首水云賖
　　天宁长老新斋堂请转语
　　慧公幻出一斋堂巨栋危梁压十方更有心堂无量阔阔中别有好思量
　　因藏主持此稽首诸山如有小小寺院保明出世
　　牛背牵来一牧儿要从古道去辉莫学当年只履客无人秋采却西归
　　代为大川重説偈言
　　无流无亦无源粝食充饥衲御寒直下承当直下了有何佛祖有何传
　　僧若珪求短偈
　　黄连甜兮甘草苦这些滋味许谁知宰官具足端严相毕竟元无病可医
　　山偈寄无声老师
　　闻师遭遇善知识布衲时闻罗绮香照管为他眼景转投胎托舍没思量【前辈老古锥多有此等事醒醒着】
　　又山偈就寄善知识
　　传语当年白侍郎住行坐卧只防常须弥山子才翻却便是人天大法王
　　题暗香踈影词后用潘徳久赠姜白石韵
　　人生浮脆若菰蒲四十年前此丈夫拟向西湖酹孤魄想应风月易招呼
　　苦雨吟十首呈同官诸丈【巳未五月二十七日】
　　旧雨连今雨南鸠唤北鸠声声肠寸防防防泪交流歴耳风来处凝眸天尽头情如此苦造物亦怜不自春爰及夏多雨少曽晴积压兼旬潦弥漫四泽盈稚苖忧冒没矮岸恐頽倾急遣洪宾佐代余省尔氓洪穴隄凢九泄水注之江荷锸来如织奔湍去若撞雨声虽防续潦势巳宾降想见鱼秧泛沙汀白鸟双早晚遣长须行田西北隅稻禾都旺否庐舍莫渰无髙仰为何碶低防是某都水痕如退落分寸要相符正直三神列慈悲一佛尊须知眞实念是谓吉祥门巨浸旋归壑顽云渐散屯更凭驱日驭挥霍照乾坤田官决水归喜若溃重围晚种禾头出新耘稻本肥巳如云气勃只恨日光稀安得驱夸父搪开万里辉海乡多下田潢潦易纒绵云脚晚希露天心朝望穿壤蚯方恶出穴蚁又忧迁翻覆隂晴证愁肠日几旋连朝雨水淹燕寝似穷阎无处可就燥何时得附炎频占季主卦屡乞鲍君籖千里人知否心香日夜添五鼓立中庭踈星一二明转头云复合移歩还倾感召虽人事怨咨奈物情号空犹未应隠痛痛无声老守最忧农徃来思虑忡半时半刻里一饭一茶中饥溺眞犹巳恫瘝在厥躬天髙元听下一念岂难通乆雨喜晴检阅计院纪以舂容之篇敬用韵为谢【夜来坐客有蜀人邓君莘起勉余为全晚节计故末句云然】
　　乐天何爱咏尧夫非好吟愧乏康济术粗怀饥溺心弥旬雨翻屋耄倪泣苍旻防臣职刍牧痒痛入肌深行若负刺芒坐如隠氊针再拜告【入声】神明寸心秉坚金蠲租还巳债议狱并弛刑但求讲实政何暇竞虚名天威咫尺临昏翳忽开明宿苖既丰硕稚秧靡飘淫阿香亦効灵排隂吐洪音推出太阳辉天外旋收声老守寛近忧浊醪呼客酙客有劝翁归前身岂傅霖
　　赓刘自昭出郊佳什【巳未六月十七日西郊观稼】
　　倦听衙官报两衙出门山水即吾家浅深碧緑湖田稻浓淡红黄野岸花草草人生知有限悠悠客恨自无涯凉飔特为驱袢暑白鸟青天万里賖
　　出郊偶赋【巳未六月十七日】
　　聊驱小队出郊圻天遣凉风却午曦脚似披千疋练山容如障数层帏并岸低畴苖颔长近坡髙陇稻头垂因他景物思吾土还是黄鸡白酒时
　　髙桥舟中【巳未四月初六日】
　　小队旌旗西郭头笋舆缓歩看农畴十分田有九分辟今嵗人无去嵗忧贴水新秧头欲起连云宿麦颔都收天怜老子勤民瘼赐与丰年不待求
　　小麦青青大麦黄海乡风物亦江乡篮铺蚕种提归急肩夯牛犂出去忙春涨半篙波防灔晓山一帯色防茫东风客子思归切不待啼防也防肠
　　水云乡和制机刘自昭韵【巳未四月六日】
　　不禁归梦五更长出见寛闲若故乡天外惨舒云黒白陇头大小麦青黄水虽四泽无芦苇地不多山少柘桑却有一般堪爱赏虬髯老桧郁苍苍
　　问君身世欲如何付与渔翁欸乃歌未酩酊时须酩酊得磨驼处且磨驼声名草木知谁是功业旂常在古多百尺危桥聊吊徃薫风首夏正清和
　　水髙只合泛归舟老大何须説壮猷乐事尚堪葵麦丰年巳兆黍禾秋西曹乆负平平老东郡今称上上州不待子规相劝督衰翁何止四宜休
　　和谢惠计院
　　挿种如云四月头代它田畯阅耕畴意行不敢烦君重诗到偏能冩我忧占谷喜看连嵗熟丽琛曾説十分收各家官事随宜了尊酒相过莫外求
　　千林新緑褪萎黄人在它乡某水乡白鸟闲闲疑冷看苍鹰扰扰正干忙阿婆涂抺情何在老子瞢腾视巳茫二顷良田元不欠一声布谷防人肠
　　寄樗寮张寺丞
　　春来物物搅愁肠排遣惟应闯醉乡无奈督邮风味恶桃花流水愿分尝
　　舟檥娥祠敬留二絶【宝祐丁巳夏五中干前一日】
　　孝娥何意要垂名重在天伦一命轻若订汉家彤史传淳于公女尚偷生
　　虽然墟墓一拳土泰华衡常未必侔感动行人忠孝泪沧江不防水东流
　　口占詶翁处静
　　年来戸外故人踈慙愧新词解起予贺监本家眀与越扁舟来访问何如
　　君异郑兄出示旧诗盖绍定初所信笔也俛仰三十年矣戏成口占复归之
　　弹指江湖三十年淋漓旧墨尚依然人生未必坚如纸心事凄凉雪满顚
　　和翁处静赋木香【巳未三月二十日四明堂】
　　黄蘂檀心衬緑衣细成碁架四方齐只縁鼻孔撩天去特遣清香起自低
　　喜雨二解【呈检阅同官诸文已未七月】
　　乌□新舂玉粒堆齐头□又相催髙田犹怕夹秋旱上界俄闻发水雷几日云车停野外今宵雨斾入城来须防檐溜如奔峡枕上吟哦一快哉
　　湏知造化自心生风雨云雷特践形人在两间元有事天于万物岂无情焦枯蒙润物苏醒昬【去声】闷得凉身泰平晚夜桃笙时便背定应收卷向金茎
　　中秋无月和曽仪言制干
　　见説琼楼忒煞寒云衣特地护宵端也应齿发十分老自是嫦娥一笑难此夜不妨留客醉明年未卜共谁看归与丘壑无穷趣何惜相从乐且盘
　　赋恵计院允堂
　　荆溪恵子鬓鬅鬙义理钻研到粹精允矣名堂由意实漫云从仕但心亨一牕春草无穷意四壁秋蛩不防声若向此中能领防始知持敬造存诚
　　谢恵计院分饷新茶
　　乾坤正气清且劲长挟春风作襟韵不惟散满诗人脾还入灵根茁苔頴顾山仙人昙滞家带春搜摘黄金芽捣碎云英琢苍璧旋防玉【缺】浮白花半瓯和露沾喉吻甘润绕肌香贯顶孔光贤处不脂韦长孺直时无苦梗平生腐儒汤饼肠不堪八饼分头纲多君乡味裹将送谓我诗情应得尝分无蛾眉捧玉椀亦乏撑腰五千巻活火新泉防啜来俨若少阳人觌面饮散登台嗅老香却忆家山菊径荒明朝便作玉川子两腋乘风归故乡






　　四明续志卷十
　　钦定四库全书
　　四明续志巻十一
　　宋梅应发刘锡同撰
　　沁园春【丙辰十月十日】
　　夜雨三更有人欹枕晓檐报晴筭顽云痴雾不难扫荡青天白日元自分明权植油幢聊张皂纛坐听前驺鼓角鸣君休诧岂宣申南翰成旦东征　鸿冥哽噎秋声正万里榆闗未罢兵幸扬州上督为吾石友荆州元帅是我梅兄约束鲸鲵奠安鼪鼠更使嵎夷海晏清连宵防怕天狼隠耀太白沉枪
　　同前【戊午自寿】
　　笑指頽龄循环雌甲卦数巳圆叹蜀公髙洁休官去嵗温公耆旧入社今年底事﨑岖苍顔白发犹拥貔貅护海堧君恩重筭何能报国未许归田　遥怜宛句山前正水涨溪肥繋钓船纵葵榴花閙菖蒲酒美都成客里争似家边寄语儿曹若为翁寿只把鸥盟更要坚翁还祝愿欃枪日静防防云连
　　同前【已未翠山劝农】
　　二十年前君王车顾诏牧此州念昔时豪杰犹难辟阖如今老大却更迟留四载相望【平声】三春又半邂逅劭【音翘】农得纵游田畴事是桑条正长麦含【音汗】初抽　悠悠身世何求筭七十迎头合罢【音败】休谩绕堤旌纛牵连鹢櫂喧天鼓吹防送龙舟翠巘层边碧云堆处一担担来天外愁如何好且同斟緑醑自课清讴
　　寳鼎现【和韵巳未元夕】
　　晚风防动净扫天际云霞绮将海外银蟾推上相映华灯辉万砌看舞队向梅梢燃昼丹焰玲珑玉蘂渐陆地金莲吐徧恰似楼台临水　老子欢意随人意引红裙钗寳钿翠穿夜市珠筵玳席多少吴讴聨越吹绣幕卷散缤纷香雾笼定团圆锦里认一防星毬挂也士女桃源洞里　闻説旧日京华般百戏灯棚如履待端门排宴三五传宣禁侍愿乐事这囘重见喜庆新开起瞻圣主齐寿南山势拱东南百二
　　昼锦堂【巳未元夕】
　　绮縠团成珠玑搦就极目灯火楼台七子八仙三教耍队相挨管箫笙簧相间鬭逺如声韵碧霄来环千炬寳绛纱云毬雾衮交加　千里人笑乐游妓合脂尘香蔼笼街尽道今宵节物天与安排晚来风阵全收了夜防还放月儿些休辞醉长愿毎年时候一様情懐
　　贺新凉【丁巳嵗寿叔氏】
　　未是全衰暮但相思昭亭数曲水村烟墅只比儿儿额上寿尚有时光如许况坎子常交离午须信火龙能陆战更驱他水虎蟠沧浦昆仑顶时飞度　东皇蓦向昆仑遇道如今金阶玉陛待卿阔歩犹恐荆人攀恋切未放征防髙举怕公去狐狸嘷舞江汉一诗谁作者想声声赞祝明良聚天下乆望霖雨
　　同前【和翁处静桃源洞韵】
　　拍手阑干外想囘头人非物是不知何世万事情知都是梦聊复推迁梦里也幻出云山烟水白白红红虽褪尽尽倡条浪蘂皆春意时可醉醉扶起　瀛洲旧説神仙地奈江南猿啼鹤唳怨怀如此三五阿婆涂抺徧多少残樱剰李又过雨亭臯初霁惭愧故人相问讯但一囘一见苍顔耳谁念我鹪鹩志
　　同前【再和】
　　宇宙元无外问当年渠縁底事强逃人世争似刘郎栽种后长恁元都观里何用羡武陵溪水一见桃花还一笑领春工千古无穷意儿女恨且收起　洞中空【去声】阔多闲地但人间羊肠九折未能知此我巳衰翁君渐老那复顚张醉李看翻覆雨隂风霁捱得清和时候了舣扁舟只待归来耳惟处静解吾志
　　同前【三和】
　　了却儿痴外撰园林亭台馆榭谩当吾世红楯朱桥相映帯人在百花丛里更依约垂杨衬水桧柏芙蓉枨桂菊也还须收拾秋冬意闲坐乆忽惊起　繁华寂寞千年地便渊明桃源记在几人知此双手上还银莵印趂得东风行李看鄮领鄞江澄霁从此归欤无一欠但君恩天大难酬耳嗟倦鸟投林志
　　同前【和赵丞相见寿】
　　雪鬓难重緑但翛然黄庭境界抱蔵六也向无何乡里去白堕舟边漾渌筭种种尘縁都足争那名缰犹系绊尽辜它猿鹤双溪曲时又夏暑将溽　虚舟飘瓦何烦歜奈羊肠千歧万折近来纯熟怅望老仙烟水外惟把江云送目想裴墅碧梧金竹安得结庐相近傍买闲田数畆躬耕筑巳梦防大槐国
　　同前
　　【夜来梦游一所园林台榭甚餙数羽流在焉余与语相酬酢有言诗者有言词者须防以酒见酌中有一人举令云各和古词一首且目余云相公和叶石林睡起流莺语余素熟此词成诵遂援笔赓之掷笔而寤枕上记忆不遗一字亦异矣以词意详之余三上丐归之防君父其从欲乎因録呈同官诸丈恐可为他时一叚佳话云】
　　燕子呢喃语小园林残红剰紫巳无三数緑叶青枝成歩障空有蜂旋蝶舞又寳扇轻摇初暑芳沼拳荷舒展尽便囘头乱拥宫妆女惊嵗月能多许　家山占防鳬鸥渚最相宜岚烟水月雾云霏雨三岛十洲虽鐡铸难把归舟系取且放我渔樵为与从此细斟昌歜酒况神仙洞府无邀阻何待结长生缕
　　同前
　　【因梦中和石林贺新凉并戏和东坡乳燕飞华屋】
　　碧沼横梅屋水平堤双双翠羽引雏偷浴倚户无人深院静犹忆碁敲嫩玉还又是朱樱初熟手捾提炉香一炷黯消魂竚立防干曲闲转歩数修竹　新来有个眉峯蹙自王姚后魏都褪只成愁独鳯带鸾钗宫样巧争奈腰圏倦束谩困倚云鬟堆緑淡月帘栊黄昏后把灯花印约休轻触花烬落泪珠簌
　　同前【和刘自昭俾寿之词】
　　寳扇驱纎暑又凄凉蒲觞菰黍异乡重午巧索从来无人系惟对榴花自语也何用讴秦舞楚生愧孟尝搀一日叹三千客汗挥成雨如伯始谩台傅　循环浩劫无终古但坤牛干马抽换是长生谱安得牋天天便许归炼金翁木父问海运争如穴处一笑流行还坎止筭陈陈徃事俱灰土南墅鹤相思主【田文胡广皆生于五日】
　　暗香
　　【犹记巳邜庚辰之间初识尧章于维至巳丑嘉兴再防自此契阔闻尧章死西河尝助诸丈为殡之今又不知几年矣自昭忽録示尧章暗香踈影二词因信手酬酢并赓潘徳久之诗云】
　　晓霜一色正恁时陇上征人横笛驿使不来借问孤芳为谁折休説和羮未晚都付与逋仙吟笔筭只是野店踈篱樵子共争席　寒圃众籁寂想暗里度香万斛堆积恼他鼻观廵索还无最堪忆蕚緑堂前一笑封老榦苔青莓碧春漏也应念我要归未得
　　踈影
　　佳人歩玉待月来弄影天挂星宿冷透屏帏清入肌肤风敲又听檐竹前村不管深雪闭犹自绕枝南枝北筭平生此叚幽竒占压百花曽独　闲想罗浮旧恨有人正醉里姝翠娥緑梦防魂惊几许凄凉却是千林梅屋鸡声野渡溪桥滑又角引戍楼悲曲怎得知清足亭邉自在杖藜巾幅【梅圣俞诗云十分清意足余别墅有梅亭扁曰清足】
　　暗香【再和】
　　雪来比色对淡然一笑休喧笙笛莫怪广平鐡石心肠为伊折偏是三花两蘂消万古才人骚笔尚记得醉卧东园天幕地为席　囘首徃事寂正雨暗雾昬万种愁积锦江路悄媒聘音沉两空忆终是茅檐竹户难指望凌烟全碧憔悴了羗管里怨谁始得
　　踈影
　　寒梢砌玉把胆瓶顿了相伴孤宿寂寞幽牕筛影横斜宜松更自宜竹残更蝶梦知何处只在昭亭山北问平生雪压双溪得似老枝擎独　何事燕脂防染认桃与辨杏枝叶青縁莫是氷姿改换红妆要近金门朱屋繁华艳丽如飞电但宛转防歌零曲且不如藏白收香旋学世间邉幅
　　暗香
　　【仪真去城三数里东园梅花之盛甲天下　嘉定庚辰辛巳之交余犹及歌酒其下今荒矣园乃欧公记君谟书古今称三絶犹忆其词云髙甍巨桷水光百景动摇而下上其寛闲深靓可以答逺响而生清风此前日之頽垣防堑而荒墟也嘉时令节州人士女啸歌而管弦此前日之晦防风雨鼪鼯鸟兽之嘷音也令人慨然】
　　淡然絶色记故园月下吹残龙笛怅望楚云日日归心大刀折犹怕氷条冷蘂轻防汚丹青凡笔可怪底屈子离騒兰蕙独前席　深院宇更寂正月断古防暮霭凝积何郎旧夣四十余年尚能忆须索梅兄一笑但矫首层霄空碧春在手人在远倩谁寄得【末叚懐故人】
　　踈影
　　嗤琼笑玉向画堂可肯风露邉宿耐冻禁寒便瘦宜枯前身莫是孤竹从来不上春工谱夣不到沉香亭北筭只消淡影踈香伴个幽栖人独　莫待痴风騃蝶倩青女捺住多少红緑落鴈寒芦翠鸟氷枝近傍三间茅屋
　　【缺】　　　　　　　　　　　　　想这般夷旷襟懐眇视干员坤幅
　　暗香【用韵赋雪】
　　九垓共色想洛滨劒客吹呼长笛狰豸老松别树平欺烂柯折应是千官鹤舞腾贺表谁家椽笔赐宴也内劝宣来真个是瑶席　休怪巷陌寂有一种可人扫了还积悲饥闭户僵饿袁安我偏忆凝望天童列嶂谁大胆偷藏遥碧待问信清友看怕难认得
　　踈影
　　千门委玉是个人富贵才隔今宿冒栋摧檐都未商量呼童且伴庭竹千蹊万迳行踪灭杳不认溪南溪北问白鸥此际谁来短艇钓渔翁独　偏爱山茶雪里放红艶数朶衣素裳緑兽炭金炉羔酒金钟正好笙歌华屋敲氷煮茗风流衬念不到有人洄曲但老农欢笑相呼麦被喜添全幅
　　水龙吟【戊午元夕】
　　十洲三岛蓬壶是花锦一团装就轻车细辇绮罗香里夜光如昼朱户笙箫楼幙有人囘首想金莲灿烂星毬缥缈那风景年时旧　应念白头太守怎红旗六街穿透铺排玳席追陪珠履且酾春酎楚舞秦
　　讴半慵莺舌叠翻鸳袖把千门喜色万家和气祝君王寿
　　永遇乐【巳未元夕】
　　和气薰来这般光景管无风雨栋朱甍锦坊绣巷娘子将嫫母星毬髙挂灯楼趱出良夜正消増五遨头事牙旗铁马且还那时鄞府　甘泉见説防书频奏渐次不烦鼙鼓双鳯云间六鼇海上祝赞齐手舞三呼声里君王万夀嵗嵗传柑笑语便都把升平旧曲腔儿旋补
　　同前【再和】
　　天上人间这般光景管无风雨绣户珠帘锦坊花巷戏队将嫫母月扇团圆星毬粲烂路遍市三街五升平事牙旗铁马且还旧家藩府　三陲见説凯歌频奏渐次不烦鼙鼓双鳯云间六鼇尘外想见都人欢舞火城春近金莲地匝消夜果邉曽语【元宵宰执赐消夜果】如今但梅花纸帐睡魔欠补
　　同前
　　祝告天公放灯时节且收今雨万户千门六街三市绽水晶云母香车寳马珠帘翠幙不怕禁更敲五霓裳曲惊囘好梦误游紫宫朱府　沉思旧日京华风景逗晓犹听戏鼓分镜圆时防钗合处倩笑歌与舞如今闲院蜂残蛾褪消夜果邉自语亏人杀【去声】梅花纸帐权将睡补
　　隔浦莲【和叶编修士则韵】
　　兰桡环城数叠雾雨侵帘箔翠竹交加苍树幽鸟声声如答苇岸游緑鸭暮山合天际浓云罨水周匝　提携一醉浊贤清圣欢洽瀛洲美景尽道东南都压今日愁顔囘笑颊飞屧且将萱草归挿
　　同前【防老香堂和美成】
　　扇荷偷换羽葆院宇人声窈独歩亭臯下防干并栖幽鸟新雨抽嫩草檐花閙一片萍铺沼燕雏小　书空底事那堪手版持倒今来古徃几见北邙人晓乡号亡何但日到休觉陶然身世尘表
　　水调歌头【出郊翫水】
　　小队旌旗出鹢倚篙行青秧白水无际中有一犂耕听得田翁相语今嵗年时恰好眨眼是秋成老守何能解持此报皇明　望家山千里外楚云平良田一顷非村非郭枕柴扄况有薝林香透更有杨堤隂合魂梦毎宵征巴得西风起吾亦问前程
　　同前【小憩袁氏园用前韵】
　　老圃无闗鎻放客意中行颇欣天地开阔烟钓与云耕荷长亭亭翠盖竹长森森翠葆景致閙装成几树榴花发映水色偏明　绮楼空金屋静恨难平鼓笙箫笛谁怜冷落暗尘扄囘首百年人事转眼几畨今古日迈月俱征且尽一杯酒退歩是前程
　　同前【夜来月佳甚呈景囘自昭二兄戊午八月十八日】
　　过了中秋后今夜月方佳防来前夜圆满才是阙些些扫尽乌云黒雾放出青霄碧落恰似我情懐把酒自斟酌脱畧到形骸　问渠侬分玉镜防金钗少年心事不知容易鬓边华千古天同此月千古人同此兴不是旋安排安得髙飞去长以月为家
　　同前【戊午九日偕同官延庆阁过碧沚】
　　重九先【去声】三日领客上危楼满城风雨都住天亦相遨头右手持杯满泛左手持螯大嚼茰菊互相酬徙倚防干角一笑与云浮　望平畴千万顷稻梁收江澄海晏无事赢得小迟留但恨流光抺电假使年华七十只有六畨秋戏马台休问破帽巳飕飕
　　同前【再用前韵】
　　天宇正髙爽更蹑最髙楼长风为我驱驾极目海山头不用牛山孟浩不用齐山杜牧人景自堪酬举酒酹空阔汗与漫为游　撚黄花怜白首恨难收頺龄使汝能制何待更封留眼底朱甍栋徃徃人非物是蟋蟀自鸣秋万里一搔首无处着萧飕
　　同前【喜晴赋】
　　屯结海云阵奋击借雷公忽然天宇轩豁杲日正当空照出榴花丹艶映出栀花玉色生意与人同闭纵一翻手造化不言功　想平畴禾穟穟黍芃芃老农拍手相问相劳【去声】笑声中办取黄鸡白酒戭了山歌村舞等得庆年丰此际莼鲈客倚檝待西风
　　二郎神【巳未自寿】
　　者希近也是六十五翁生日恰就得端阳艾人当户朱笔书符大吉卦气周来重新起怕白髪苍顔难必随见定信縁餐饥眠困喜无啾唧　盈溢书生做到能髙官秩况碌碌儿曹望郎名郡叨冒差除不一积世主恩满家天禄婚嫁近来将毕还自祝愿早悬车里社始为收拾
　　同前【再和】
　　近时厌雨喜午日放开天日不用辟兵符从今去也管定千祥万吉巳报甘泉新防到况更是丰年堪必任景物换来蛙鸣蝉□耳边唧　阳溢尽教愿乞兵厨闲秩防恰好园池随宜亭榭人道瀛洲压一且恁浮沉奈何衰悴惟怕牧之名毕安得去占却三神絶顶瑞芝同拾
　　传言玉女【巳未元夕】
　　众乐亭前都是郁葱佳气越姬吴媛粲珠钿翠珥红销粉褪几许麤桃凡李连珠寳炬两行缇骑　自笑衰翁又行春锦绣里禁肴宫醖记当年宣赐休嫌驼逗且向堂频醉从今开庆万欢千喜
　　满江红【戊午二月十七日四明防赋】
　　芳景无多又还是乱红飞坠空怅望昭亭深处家山桃李桞眼花心都脱换蜂须蝶翅难沾缀谩相携一笑竞良辰春醪美　金兽爇香风细金鳯拍歌云腻尽秦箫燕管但逢场尔只恐思乡情味恶怎禁寒食清明里问此翁不止四宜休翁归未
　　同前【再和】
　　聊把芳樽殷勤劝斜阳休坠吾老矣难从仙客采丹丘李且趂风光一百五园林尚有残红缀更忉忉百舌对般春声能美　鸾钗绊游丝细鸳袖惹香尘腻想吴姬越女踏青才尔争似江南樗枥社俚歌声拂行云里又枝头梅子正酸时莺知未
　　同前【戊午二月二十四日防碧沚】
　　楼观峥嵘浑疑是天风吹坠金屋窈几时曽贮麤桃凡李镜防钗分人去后画栏文砌苍苔缀想当年日日醉芳丛侯鲭美　春水涨鳞鳞细春草暗茸茸腻筭留连光景古犹今尔椿菌鸠鹏休较计倚空一笑东风里喜知时好雨夜来稠秧青未
　　同前【碧沚月湖四用韵】
　　一笑相携且休管兎升乌坠那更是可人宾客未饶崔李金叵罗中醽醁莹玉玲珑畔歌珠缀望湖光一片浸韶光真双美云絮襞能纎细云防聚能粘腻料出山归岫等闲间尔碧沚风流人去后石牕景物春深里筭邯郸客梦几经残炊犹未
　　同前【二园花卉仅有海棠未谢五用韵】
　　问海棠花谁留恋未教飘坠真个好一般标格娉梅奴李怯冷拟将苏幕防怕惊莫把金铃缀望铜梁玉垒正春深花空美　非粉餙肌肤细非涂泽胭脂腻恐人间天上少其伦尔西子颦收初雨后太真浴罢防暄里又明朝杨桞挿清明防归未
　　同前
　　【景囘计院行有日约同官数公酌酒于西园吕居仁满江红词对一川平野数间茅屋九字分韵以饯行色盖反骚也余得对字就赋】
　　把手西园有山色波光相对金马客明朝飞棹水肥防驶问我年华旬并七异乡时景春巴二最堪怜游子送行人垂杨外　聊小小旌旗队聊且且笙歌载正冥蒙烟雨许多情态南北枝头犹防缀东西玉畔休辤避待莼鲈归思动西风相携未
　　同前
　　【苍云堂后有桂树为冬青遮蔽低埀将陨矣戊午八月呼梓人为伐而去之赋】
　　斫却凡柯放岩桂出些头地从此去引风披露畅条昌蘂待得清香千万斛且饶老子为知巳趂今宵新月驾空来浮觞里　刘安笑淹留耳吴猛约何时是想故山深处翠垂金缀须信人生归去好他乡未必江山美问钗头十二意如何非吾事
　　同前
　　【戊午秋半偕胡景囬刘自昭二兄卜饮待月】
　　试问平生几畨见中秋明月今老矣一年似一年时节底事层隂生障碍不教玉界氷壶彻莫姮娥嫌此白头翁心肠别　风动处浮云揭云绽处清光泄倩何人扫荡大家澄澈且掉悲欢离合事相逢只怕尊中竭教儿曹今夜上清霄探蟾穴
　　同前【戌午八月二十七日进思堂赏第二木樨】
　　丹桂重开向此际十分香足最好处云为幕防雨为膏沭树杪层层如寳盖枝头防防犹金粟筭人间天上更无花风流独　玉坛畔仙娥簇玉梁上仙翁掬叹吾今老矣两难追逐休把淹留成感慨时间赏翫时间福怕今宵芳景便凋零髙烧烛
　　同前【戊子九月七日碧沚和制几韵】
　　嵗嵗重阳何曽是两般时景人自有悲欢离合晦明朝暝日月湖边来徃艇楼台水底参差影又何妨时暂狎沧波轻鸥并　闲顿放朱门静新结裹朱帘整尽百年人事移换境欲插黄花身已老强倾緑醑心先醒羡游鱼有钓不能收钩空饼
　　同前【郑园防梅】
　　安晚堂前梅开尽都无留萼依旧是鐡心老子故情堪托长恐夀阳脂粉污肯教摩诘丹青摸纵沉香为榭防为园难安着　髙节耸清名邈繁李俗麤桃恶但山樊辈行可来参错六出不妨添羽翼百花岂愿当头角尽暗香踈影了平生何其乐
　　同前【再用韵懐安晚】
　　犹记长安共攀折琼林仙萼人巳去年年梅放怨怀谁托和靖吟魂应未醒补之画手何能摸更堪怜老子此时来愁难着　云昼晚烟宵邈春欲近风偏恶早防干片片飘零相错邂逅聊花底醉迟留莫管城头角且起居魏卫国夫人闻安乐
　　同前【戊午十二月八日赋后圃早梅】
　　问讯江梅渐推出红苞緑蕚堪爱处平生怀抱嵗寒为托瘦骨皱皮犹老硬孤标独韵难描摸怕东君压住等春来鞭先着　止渇事风烟邈和羮事风波恶想翠禽啁唽笑他都错争似花开頽醉玉月天更引霜天角便一年强作十年人山中乐
　　同前【上已后日即事】
　　寒食清明叹人在天涯海角饶锦绣十洲装就只成离索嵗去已空莺燕侣年来尽负鸥鳬约想南溪溪水一篙深孤舟泊　天向晚东风恶春向晚花容薄又酴醿架底緑隂成幄舴艋也闻钲鼓閙秋千半当笙歌乐问山公倒载接防无都休却
　　同前【巳未四月九日防四明牕】
　　饤饾残花也随分红红白白縁底事春才好处又成轻别芳草萋迷归路逺子规更呌黄昏月倚防干触处是浓愁凭谁説　我不厌樽罍挈君莫放笙歌彻自河南丞相有兹宾客一笑何曽千古换半醺便觉乾坤窄怕转头天际望归舟江山隔
　　同前【巳未赓李制参直翁俾寿之词】
　　午枕神游晓鸡唱城闗偷度俄顷里笋舆伊轧征夫前路路入江南天地濶黄云翠浪千千畆有皤翁三五喜相迎邻田父　旋防杖防幽圃旋挈榼陈髙爼疑此身归去朱陵丹府布谷数声惊梦防纱窻小阵梅黄雨把人间万事一般看投芳醑
　　同前
　　拟卜三椽问何处水廽山曲朝莫景清风当户白云蔵屋更得四时瓶贮酒未输一品腰围玉待千章手种木成隂周遮緑　且休殢陶令菊也休羡子猷竹筭百年一梦谁荣谁辱唤客烹茶闲话了呼童取枕闲眠足但晨芗一炷谢天公时丰熟
　　同前【和刘右司长翁俾寿之词】
　　囘首家园竹多屋水还多竹那更是千峯凝翠一溪凝緑多谢故人相问讯奚奴歩歩收珠玉叹暮林飞鸟也知还防归宿　徧歴了岳与牧事过了官与禄筭平生万事尽无不足争奈乞身犹未可只縁欠种清闲福想瞿硎仙子亦相思山之奥
　　念奴娇【咏白莲用寳月韵】
　　一般妙质笑乐天夸诧小蛮樊素万柄参差罗翠扇金队西方靓女不假施朱也非涂碧所乐【去声】惟幽浦神仙姑射筭来合共游处　一任冶妓秾姬采莲歌里尽是相思苦花气荷馨清入骨长傍银河东注月澹风轻雾晞烟细忽洒霏防雨此时心事美人泽畔停竚
　　同前【再和】
　　为嫌涂抺向万红丛里澹然凝素非粉非酥能様别只是凌波仙女隋沼浓妆汉池冶态争似沧浪浦净鸥洁鹭有时飞到佳处　梦绕太华峯顚与天一笑不觉跻攀苦十丈藕船游汗漫何惜浮生孤注午鼓惊囘依然尘世扑蔌踈牕雨起来寂寞倚栏一饷愁竚
　　同前【三和】
　　白苹影里向何人可话平生心素月魄氷魂凝结就犹薄湘妃洛女吴沼芙蓉陈陂菡蓞散入女珠浦采花蜂蝶雾深都忘【去声】归处　堪笑并蒂霞冠双头酡脸只为多情苦空遣隔江游冶子撩乱心飞目注同出泥涂独标玉质不是曼陁雨风清露冷有人长自迟竚
　　同前【四和】
　　天然皜质想当年此种来从大素一防红尘都不染罗列蟾宫玉女色压薝林香欺兰畹肯向闻筝浦灵千嵗有时游漾其处　应念社结庐山翻嗤靖节底事攒眉苦纽叶为盘花当盏有酒何妨频注太液波邉昆明池上岂必沽金雨从教同辈为他皦皦疑竚【大素国名出荷花】
　　同前【戏和仲殊巳未四月二十七日】
　　午飚褪暑向緑隂深处引杯孤酌啼鸟一声庭院悄日影偷移朱箔杏落金丸荷抽碧筩景物挨排却虚檐长啸世縁茵簟筼箨　休问雪耦丝蒲佩兰钿艾旧梦都髙阁惟有流莺当此际舌弄笙簧如约短棹双溪么锄三径归计犹难説料应猿鹤近来多怨离索
　　八声甘州【赓叶编修俾寿之词】
　　向鄞江面熟是薰风吹燕麦鳬葵頼君王洪福河清海宴物阜人熈想见搴帷使者随处采声诗　羡髙禽矰弋离【去声】贴天飞飞到苍云深处便敛收毛羽望暮林归可以人不若刬地挂征衣且招呼麯生为友对槐隂时唱两三巵今宵好如钩桂月放出光辉
　　感皇恩【和广徳知军韵】
　　老去最难禁流光如水甲子从头试指年年生日怕被傍人拈起若攀儿额頽龄犹未　方丈瀛洲蓝溪碧沚转眼鲈莼便秋意君王定许整顿江头行李角巾归去也休里第
　　谒金门【枕上闻防赋】
　　纱牕晓杜宇数声声悄真个不如归去好天涯人巳老欹枕欲眠还觉犹有青灯残照谩道惜花春起早家
　　山千里杳
　　同前【和赵参谋】
　　停画鹢天外水澄烟碧莫看遨头人似织今年都老色最苦今朝离夕未卜今年归日生怕晚风销酒力愁
　　城难借一
　　同前【和刘制几】
　　山客野新把朝衔书冩应想江南樗枥下踏歌鸡黍社休问坤牛干马大率人生且且聊唤玉人斟玉斚莫
　　辞沉醉也
　　同前【和自昭木香】
　　风韵彻满架平平铺雪贾女何郎盟共结睡浓香更冽春去情怀怎説却喜不闻啼鴂月下时来闻蹀屧故
　　园三载别











　　四明续志卷十一
　　钦定四库全书
　　四明续志巻十二
　　宋梅应发刘锡同撰
　　浣溪沙【巳未元夕】
　　庆赏元宵口愿晴天公毎事秤能平管教檐溜便收声三市海廵那惜夜九街社火亦争名权将歌酒作工
　　程
　　同前【和谦山】
　　春岸春风荻巳芽推排春事到芦花只应推上鬓边华投老未归真左计乆隂得霁且舒怀红红白白有残
　　葩
　　同前【再用韵】
　　海棠巳绽牡丹芽犹有东君向上花不须惆怅怨春华装缀园林新景物推敲风月旧情怀也饶浪蘂与浮
　　葩
　　同前【三用韵】
　　正好江乡笋蕨芽他乡却看担头花只将蝶梦付南华万事纷纭都入幻一杯邂逅且忘怀年年秋卉与春
　　葩
　　同前【四用韵】
　　雨过池塘水长芽放开晴日正宜花十洲三岛撰繁华水畔丽人唐客恨山隂佳客晋人怀可怜云蘂与风
　　葩
　　同前【已未三月二十五日赏荼防】
　　最好荼防白间黄消他蜂蝶采花忙春残红粉厌梳妆毕卓正思身夜瓮刘章底用令秋霜今宵帏枕十分
　　香
　　同前【再赋】
　　宫额新涂一半黄蔷薇空自效颦忙澹然风韵道家妆可惜今宵无皓月尚怜向晚有繁霜何妨手撚一枝
　　香
　　海棠春【巳未清明对海棠有赋】
　　悔棠亭午霑踈雨便一饷胭脂尽吐老去惜花心相对花无语　羽书万里飞来处报扫荡狐嘷兎舞濯锦古江头飞景还如许
　　同前【再用韵】
　　嫩晴还更宜轻雨最好处欲开未吐一防聘梅心千古凭谁语　脸霞晕锦娇人处肯浪逐红围翠舞银烛莫髙烧春梦无多许
　　同前【三用韵】
　　苍龙夭矫停今雨正不待云吞雾吐絶笑大夫松今古闲言语　清光冷艶侵人处漏月影婆娑自舞拟作嵗寒人此愿天应许
　　霜天晓角【和叶检阅仁叔韵】
　　倚花傍月花底歌声彻最好月筛花影花月浸香竒絶双溪秋月洁桂棹何时发客里明朝送客多少事且
　　休説
　　同前
　　此花此月一叚风流彻更好参横斗转更漏防人声絶有谁秋共洁篱菊相将留取嵗寒心事待此际向
　　君説
　　同前【和刘架阁自昭韵】
　　杯中吸月桂树飞琼屑莫道胡床老子怕风露向凄冽囘首云蛾折老大成痴絶且醉今宵光景莫容易向
　　人説
　　同前
　　为花问月谁把金瑰屑犹有残英賸蘂秋向老香逾冽且莫都攀折有个人愁絶纵使姮娥念旧星星鬓如
　　何説
　　同前【和赵教授韵】
　　新词唱彻字字珠玑屑更有张顚草圣何止是成双絶金粟如蜚雪扫地为芳席且领诸公一笑怕明夜无
　　此月
　　同前
　　小山幽彻徧地堆香屑只恐今宵入梦梦到处魂孤絶八公头巳雪淮南分半席莫道淹留何事且长啸对
　　佳月
　　同前【戊午十二月望安晚园赋梅上银烛】
　　梅花一簇花上千枝烛照出靓妆姿态看不足咏不足便欲和花宿却被官身局借问江南归未今夜梦难
　　拘束
　　同前【巳未五月九日老香堂送监簿侄归和自昭韵】
　　夜凉佳月扫尽轻衫热便欲乗风归去氷玉界琼林阙不须持寸鐡孤吟风惜别且唱东坡水调清露下满
　　襟雪
　　同前【再和】
　　举杯吸月一洗烦襟热想见摩诃池上星斗转挂银阙金吾传漏鐡此时滋味别堦砌寒蛩声细携手处人
　　如雪
　　蝶恋花【和处静木香】
　　澹白轻黄纯雅素一叚风流欹枕踈牕户夜半香魂飞欲去伴他月里霓裳舞　消得留春春且住不比杨花轻作沾泥絮况是緑隂成幄处不愁更被红妆妬
　　朝中措【和刘自昭韵】
　　春空一鸟落云干只遣客心酸芍药牡丹时候午牕轻暖轻寒　流光冉冉清樽易倒清镜难看谩道华堂深院谁怜鳯只鹓单
　　同前【再用韵】
　　可人想见倚庭干嚼句有甘酸休问沈腰潘鬓何妨岛瘦郊寒　时光转眼兎葵燕麦又是防防谁念衰翁衰处春衫晚际尤单
　　同前【三用韵】
　　杨花撩乱与云干春事可悲酸况是雨荒院落江南但有春寒　鸎残燕孏蜂慵蝶褪谩等闲看不是无情描貌奚奴且放安单
　　同前【四用韵】
　　夜来梦绕宛溪干啼鴂梦中酸过了他乡寒食白鸥刬地盟寒　云溪雨壑月台风榭借与人看得似野僧无系孤藤杖底挑单
　　同前【五用韵戏呈】
　　兰臯彻夜树旄干战渴望梅酸想有歌姬半臂更深自可鏖寒　敲门寄曲惊囘蝶梦旋篝【去声】灯看坛下巳收防将火牛不用田单
　　同前【老香堂和刘自昭韵】
　　衰翁老大脚犹轻行到净凉亭近日方忧多雨连朝且喜长晴　谩防欢笑翠涛杯满金缕【缺】清况有兰朋竹友桞词贺句争鸣
　　虞美人【和刘制几舟中送监薄韵】
　　东风催客呼前渡宿鸟投林暮欲归人送得归人万叠青山罗列是愁城　谁家台榭当年筑芳草埀杨緑云深雾暗不须悲只縁盈虚消息少人知
　　鹊桥仙【已未七夕】
　　馨香饼饵新鲜果乞巧千门万户到头人事控抟难与拙底无多来去　痴儿妄想夜看银汉要待云车飞度谁知牛女巳尊年又那得欢娱意绪
　　秋夜雨【和韵刘制机立秋夜观月喜雨】
　　不嫌天上云遮月雨来正是双絶雷公驱电母尽收卷十分袢热　三更又报初秋了少待他西风凄冽灵悟话头莫説且唱饮刘郎一阕【灵悟四明日者自号众推其术】
　　同前【客有道秋夜雨古词因用其韵而不知角之为阁也并付一笑】
　　云头电掣如金粟须臾天尽帏幙一凉恩到骨正骤雨盆倾櫩角　桃笙今夜难禁也頼醉乡情分非薄清梦何处托又只是故园篱落
　　同前【再和】
　　单于系颈须长索防书新上油幙尽沉边柝也更底问悲笳哀角　衰翁七十迎头了先【去声】自来声利都薄归计犹未托又一叶西风吹落
　　同前【已未八月二日新桃源和韵】
　　呉翁里第还巾角不妨天地席幙家僮归报道快酿酒休教醨薄　相逢聚散应搔首且趂时一笑为乐人世大都濩落更莫问是非今昨
　　同前
　　西风半入孤城角人生归燕巢幙倦翁衰甚也又不是官卑禄薄　收防卷索今畨穏尽一丘一壑足乐还是逺空雁落报宛句溪光犹昨
　　同前
　　晚来小雨鸣櫩角又还烟障云幙四明牕透荡渐夜永綀衫轻薄　候虫但要吟教苦不管人老欠欢乐闲看烛花烬落浮世事转头成昨
　　生查子【巳未八月二日四明牕和韵】
　　坐临芳沼邉荷气侵衣湿唧唧暗蛩鸣防防流萤入人生歧路中底用杨朱泣一咲倚栏干颓玉当风立
　　同前
　　夜来云气浮带得香烟湿万本无情一一秋声入须臾离合间应笑儿曹泣新雨涨鄞江明日桅樯立
　　西河【和旧韵】
　　都防地东南盛府堪记蓬莱缥渺十洲中雉城拥起凭髙一盻大江横遥连沧海无际　壁同众山翠倚赤龙白鹞争系风防指顾便青齐势雄万垒越栖吴沼古难慿兴亡都付流水　画堂绮屋锦綉市是洛阳耆旧州里富贵荣华当世问昔年贺老踈狂何事轻寄平生烟波里
　　桂枝香
　　三年海国又荏苒素秋天净如沭凄砌寒蛩暗语杵声相续梧桐一叶西风里对斜阳好个图簇老香堂畔苍然古桧无限心曲　叹石室棊方半局便时换人非光景能蹙千古鸱夷尚恐欠些归宿倚空笑把轮云事付坤牛干马征逐且巴重九昭亭句溪杖藜巾幅
　　南郷子【和韵巳未八月十日郊行】
　　野思浩难收坐看渔舟度逺洲芦苇巳雕荷巳败风飕桂子飘香八月头　归计这囘醻犹及家山一半秋虽则家山元是客浮休有底欢娱有底愁
　　同前
　　野景有谁收只在苍鸥白鹭洲风树飘摇云树暗衣飕目防青天天际头　壮志世难酬丹桂红蕖又晚秋多少心情多少事都休载取江湖一片愁
　　行香子【开庆巳未八月十夜同官小饮逸老堂李直翁制参中示东坡题钓台行香子吏笔和韵】
　　世事尘轻宠辱何惊不须更问君平一防客棹几曲渔汀正年华晚露华澹月华明　休论烟阁莫説云屏筭惟堪种东陵驹隂短景蜗角浮名但嵗难留身难徤鬓难青
　　秋夜雨【依韵戏赋傀儡】
　　腰棚傀儡曽悬索麄瞒慿一层幙施呈精妙处解幻出蛟龙头角　谁知鲍老从旁笑更郭郎摇手消薄歧路难凖托田稻熟只宜村落
　　唐多令【答和梅府教】
　　鸥鹭水中洲夕阳天际流倚西风底处危楼若使中秋无好月虚过了一年秋　举眼望云头蟾光一线否想孀娥自古多愁安得仙师呼鹤驾将我去广寒游
　　南乡子【答和惠计院】
　　黄耳讯初收为説鸥汀与鹭洲争问主人归近逺飕飕定是登髙九月头　有酒且相醻莫管西风满鬓秋今日是今明日古休休转首鄞江防别愁
　　防情【和韵】
　　今宵分破鹘论秋孤客兴何悠要向云中邀月真个是獃头　风阵电光流雨声飕嫦娥应道未卜明年是乐还愁
　　水调歌头【巳未中秋无月】
　　今嵗月和桂不肯作中秋一年惟此佳节底事白教休我巳侵寻七袠况复轮囷万感合恨更分愁先是无聊
　　頼雨意得能稠【缺】　　　　　何处老难游痴云如妬不知管可吹不安得风姨扫荡推出团圆月姊便遣桂香浮世事十常九不使展眉头
　　水调歌头【和晦翁韵预赋山中乐巳未中秋中澣书于老香堂】
　　巳是三堪乐更是百无忧山朋溪友呼酒互劝复争酬钓水肥鲜鳊鳜采树甘鲜梨栗防防一齐收树底飞轻盖溪上放轻舟　笑鸱夷名巳谢利还谋蜗蝇些小头角何事被渠钩春际鹭翻蝶舞秋际猿啼鹤唳物我共悠悠倚棹明当发归梦落三洲







　　四明续志卷十二
