　　钦定四库全书　　　　史部十一　地理类二【总志之属】
　　方舆胜览目録　　　　　　宋　祝穆　撰今将每郡事要标出卷首余并仿此
　　郡名　风俗　形胜　土产　山川　学馆堂院　亭台　楼阁　轩榭　馆驿　桥梁寺观　祠墓　古迹　名宦　人物　名贤题咏　四六
　　卷一
　　浙西路【共八州】
　　行在所临安府【古杭州宁海军节度】
　　九县【钱塘　仁和　余杭　临海　富阳于潜　新城　盐官　昌化】本路安抚两浙转运置司
　　事要如前
　　卷二
　　平江府【古苏州平江军节度】
　　六县【吴县　长洲　昆山常熟　呉江　嘉定】
　　浙西提刑提举置司
　　事要如前
　　卷三
　　鎭江府【古润州鎭江军节度】
　　三县【丹徒　丹阳金坛】
　　淮东总领置司
　　嘉兴府【古秀州】
　　四县【嘉兴　华亭海盐　崇徳】
　　事要并如前
　　卷四
　　安吉州【古湖州昭庆军节度】
　　六县【乌程　归安　安吉长兴　徳清　武康】
　　常州
　　四县【晋陵　武进无锡　宜兴】
　　事要并如前
　　卷五
　　建徳府【古睦州　后改严州遂安军节度】
　　六县【建徳　淳安　桐庐分水　遂安　夀昌】
　　江隂军
　　一县【江隂】
　　事要并如前
　　卷六
　　浙东路【共七州】
　　绍兴府【古越州镇东军节度】
　　八县【防稽　山隂　嵊县　诸暨萧山　余姚　上虞　新昌】
　　本路安抚提刑提举置司
　　事要如前
　　卷七
　　庆元府【古明州奉国军节度】
　　六县【鄞县　奉化　定海慈溪　象山　昌国】
　　衢州
　　五县【西安　江山　龙逰常山　开化】
　　婺州【保宁军节度】
　　七县【金华　东阳　义乌　兰溪永康　武义　浦江】
　　事要并如前
　　卷八
　　台州
　　五县【临海　黄岩　天台宁海　仙居】
　　事要如前
　　卷九
　　瑞安府【古温州】
　　四县【永嘉　瑞安平阳　乐清】
　　处州
　　七县【丽水　龙泉　松阳　遂昌缙云　青田　庆元】
　　事要如前
　　卷十
　　福建路【共八州】
　　福州【威武军节度】
　　十三县【闽县　侯官　连江　懐安　闽清古田　长乐　福清　永福　长溪
　　福安　宁徳罗源】
　　本路安抚提刑西外宗正置司
　　邵武军
　　四县【邵武　光泽泰宁　建宁】
　　事要并如前
　　卷十一
　　建宁府【古建州建宁军节度】
　　七县【建安　瓯宁　嘉禾　浦城崇安　松溪　政和】
　　福建转运提举置司
　　事要如前
　　卷十二
　　南劔州
　　五县【劔浦　顺昌　沙县将乐　尤溪】
　　泉州【平海军节度】
　　七县【晋江　南安　同安　惠安永春　安溪　徳化】
　　南外宗正福建市舶置司
　　事要并如前
　　卷十三
　　兴化军
　　三县【莆田　仙逰兴化】
　　漳州
　　四县【龙溪　漳浦龙岩　长泰】
　　汀州
　　六县【长汀　宁化　上杭武平　清流　莲城】
　　事要并如前
　　卷十四
　　江东路【共九州】
　　建康府【古升州建康军节度】
　　五县【上元　江宁　句容溧水　溧阳】
　　本路安抚兼留守本路转运淮西总领置司
　　事要如前
　　卷十五
　　太平州
　　三县【当涂　芜湖繁昌】
　　宁国府【宁国军节度】
　　六县【宣城　南陵　泾县宁国　旌徳　太平】
　　事要并如前
　　卷十六
　　徽州【古歙州】
　　六县【歙　　休宁　祈门婺源　绩溪　黟】
　　池州
　　六县【贵池　青阳　建徳铜陵　石堞　东流】
　　事要并如前
　　卷十七
　　南康军
　　三县【星子　建昌都昌】
　　事要如前
　　卷十八
　　信州
　　六县【上饶　玉山　弋阳贵溪　铅山　永丰】
　　饶州
　　六县【鄱阳　余干　浮梁乐平　徳兴　安仁】
　　都大坑冶江东提刑置司
　　广徳军
　　二县【广徳建平】
　　事要并如前
　　卷十九
　　江西路【共十一州】
　　隆兴府【古洪州镇南军节度】
　　八县【南昌　新定　奉新　分宁武宁　丰城　进贤　靖安】
　　本路安抚转运置司
　　袁州
　　四县【宜春　分宜萍乡　万载】
　　事要并如前
　　卷二十
　　贑州【古防州昭信军节度】
　　十县【贑县　宁都　雩都　兴国　信丰防昌　瑞金　石城　安逺　龙南】江西提刑置司
　　吉州
　　八县【庐陵　吉水　安福　太和龙泉　永新　永丰　万安】
　　瑞州【古筠州】
　　三县【髙安　上髙新昌】
　　事要并如前
　　卷二十一
　　抚州
　　五县【临川　崇仁　宜黄金谿　乐安】
　　江西提举置司
　　建昌军
　　四县【南城　南丰新城　广昌】
　　临江府
　　三县【清江　新淦新喻】
　　事要并如前
　　卷二十二
　　江州【定江军节度】
　　五县【徳化　徳安湖口　彭泽】
　　兴国军
　　三县【永兴　大冶通山】
　　南安军
　　三县【大庾　南康上犹】
　　事要并如前
　　卷二十三
　　湖南路【共十州】
　　潭州【武安军节度】
　　十二县【长沙　善化　衡山安化　醴陵攸县　湘乡　湘潭益阳　浏阳
　　宁乡湘隂】
　　湖南转运置司
　　事要并如前
　　卷二十四
　　衡州
　　五县【衡阳　耒阳　安仁常宁　茶陵】
　　道州
　　四县【营阳　江华宁逺　永明】
　　事要并如前
　　卷二十五
　　郴州
　　六县【郴县　桔阳　宜章永兴　资兴　桂东】
　　永州
　　三县【零陵　祁阳东安】
　　事要并如前
　　卷二十六
　　寳庆府【古中州】
　　二县【邵阳新化】
　　全州
　　二县【清湘灌阳】
　　桂阳军
　　三县【平阳　临武蓝山】
　　武冈军
　　三县【武冈　绥宁新宁】
　　茶陵军
　　一县【茶陵】
　　事要并如前
　　卷二十七
　　湖北路【共十五州】
　　江陵府【古荆南府荆南军节度】
　　七县【江陵　公安　潜江　监利松滋　石首　松江】
　　汉阳军
　　二县【汉阳川】
　　事要并如前
　　卷二十八
　　鄂州【武昌军节度】
　　六县【江夏　蒲圻　崇阳咸宁　通城　嘉鱼】
　　湖广总领湖北转运置司
　　夀昌军
　　一县【武昌】
　　事要并如前
　　卷二十九
　　岳州
　　四县【巴陵　平江临湘　华容】
　　峡州
　　四县【夷陵　宜都长阳　逺安】
　　荆门军
　　二县【长林当阳】
　　事要并如前
　　卷三十
　　常徳府【古鼎州武平军节度】
　　四县【武陵　桃源龙阳　沅江】
　　湖北提刑提举置司
　　澧州
　　四县【澧阳　安乡石门　慈利】
　　辰州
　　四县【沅陵　卢溪辰溪　溆浦】
　　事要并如前
　　卷三十一
　　沅州
　　三县【卢阳　麻阳黔阳】
　　靖州
　　三县【永平　防同通道】
　　徳安府【古安州安逺军节度】
　　四县【安陆　应城孝感　云梦】
　　复州
　　二县【贵陵玉沙】
　　信阳军
　　二县【信阳罗山】
　　事要并如前
　　卷三十二
　　京西路【共七州】
　　襄阳府【古襄州】
　　四县【襄阳　谷城宜城　南漳】
　　本路安抚转运提刑提举置司
　　随州【崇信军节度】
　　二县【随县应山】
　　事要并如前
　　卷三十三
　　枣阳军
　　一县【枣阳】
　　郢州
　　二县【长夀京山】
　　均州【武当军节度】
　　二县【武当郧乡】
　　房州【保康军节度】
　　二县【房陵竹山】
　　光化军
　　一县【光化】
　　事要并如前
　　卷三十四
　　广东路【共十四州】
　　广州【清海军节度】
　　八县【南海　畨禺　清逺　懐集东莞　増城　新防　香山】
　　本路经略转运提举市舶置司
　　肇庆府【肇庆军节度】
　　二县【髙要四防】
　　事要并如前
　　卷三十五
　　徳庆府【永庆军节度】
　　二县【端溪泷水】
　　封州
　　二县【封川开建】
　　英徳府【古英州】
　　二县【眞阳浛光】
　　韶州
　　五县【曲江　翁源　乐昌仁化　乳源】
　　广东提刑置司
　　事要并如前
　　卷三十六
　　潮州
　　三县【海阳　潮阳掲阳】
　　梅州
　　一县【程乡】
　　惠州
　　四县【归善　博罗海丰　河源】
　　事要并如前
　　卷三十七
　　循州
　　三县【龙川　兴宁长乐】
　　连州
　　三县【桂阳　阳山连山】
　　南雄州
　　二县【保昌始兴】
　　南恩州
　　二县【阳江阳春】
　　新州【威塞军节度】
　　一县【新兴】
　　事要并如前
　　卷三十八
　　广西路【共二十五州】
　　静江府【古桂州静江军节度】
　　十县【临桂　兴安　灵川　阳朔　永福修仁　理定　古县　荔浦　义宁】本路经略转运提刑提举置司
　　柳州
　　三县【清平　洛容柳城】
　　事要并如前
　　卷三十九
　　郁林州
　　三县【南流　兴乐博白】
　　横州
　　二县【宁浦永定】
　　邕州【建武军节度】
　　二县【宣化武縁】
　　廉州
　　二县【合浦石康】
　　事要并如前
　　卷四十
　　象州
　　三县【阳夀　来賔武仙】
　　浔州
　　二县【桂平平南】
　　藤州
　　二县【镡津岑溪】
　　梧州
　　一县【苍梧】
　　贵州
　　一县【郁林】
　　昭州
　　四县【平乐　茶城龙平　立山】
　　事要并如前
　　卷四十一
　　融州【清逺军节度】
　　二县【融水懐逺】
　　賔州
　　三县【岭方　迁江上林】
　　庆逺府【古宜州庆逺军节度】
　　五县【宜山　忻城　天河思恩　河池】
　　贺州
　　三县【临贺　富川桂岭】
　　化州
　　三县【石龙　呉川石城】
　　事要并如前
　　卷四十二
　　髙州
　　三县【电白　信宜茂名】
　　容州【宁逺军节度】
　　三县【普宁　北流陆川】
　　钦州
　　二县【安逺灵山】
　　雷州
　　三县【海康　遂溪徐闻】
　　事要并如前
　　卷四十三
　　海外四州【属广西路】
　　琼州【靖海军节度】
　　五县【琼山　澄迈　文昌临髙　乐会】
　　吉阳军【古崖州】
　　一县【宁逺】
　　昌化军【古儋州】
　　一县【宜伦】
　　万安军
　　二县【万宁陵水】
　　事要并如前
　　卷四十四
　　淮东路【共九州】
　　扬州【淮南军节度】
　　二县【江都泰兴】
　　本路安抚制置置司
　　事要如前
　　卷四十五
　　眞州
　　二县【扬子六合】
　　淮东转运置司
　　通州
　　二县【静海海门】
　　泰州
　　二县【海陵如臯】
　　淮东提刑提举置司
　　事要并如前
　　卷四十六
　　淮安军【古楚州】
　　三县【山阳　盐城淮隂】
　　寳应州
　　一县【寳应】
　　髙邮军
　　二县【髙邮兴化】
　　事要并如前
　　卷四十七
　　滁州
　　三县【清流　来安全椒】
　　招信军【古盱眙】
　　三县【盱眙　天长招信】
　　事要并如前
　　卷四十八
　　淮西路【共九州】
　　庐州【保信军节度】
　　三县【合肥　梁县舒城】
　　本路安抚制置转运置司
　　无为军
　　三县【无为　巢县庐江】
　　淮西提刑提举置司
　　安丰军
　　四县【夀春　安丰霍丘　六安】
　　濠州
　　二县【钟离定逺】
　　事要并如前
　　卷四十九
　　和州
　　三县【厯阳　含山乌江】
　　安庆府【古舒州安庆军节度】
　　五县【懐安　桐城　宿松望江　太湖】
　　蕲州
　　五县【蕲春　蕲水　黄梅广济　罗田】
　　事要并如前
　　卷五十
　　黄州
　　三县【黄冈　黄陂麻城】
　　光州
　　三县【定城　固始光山】
　　事要并如前
　　卷五十一
　　成都府路【共十六州】
　　成都府【古益州】
　　九县【成都　华阳　郫县　新都　新繁温江　防流　广都　灵泉】本路安抚转运四川制置总领提举茶马置司
　　事要如前
　　卷五十二
　　崇庆府【古蜀州崇庆军节度】
　　四县【晋原　新津江原　永康】
　　简州
　　二县【阳安平泉】
　　嘉定府【古嘉州嘉庆军节度】
　　五县【龙逰　夹江　犍为峩眉　洪雅】
　　本路提刑置司
　　事要并如前
　　卷五十三
　　眉州
　　四县【眉山　彭山丹棱　青神】
　　隆州
　　四县【仁夀　井研贵平　籍】
　　事要并如前
　　卷五十四
　　彭州
　　三县【九陇　崇宁蒙阳】
　　汉州
　　四县【雒县　什邡绵竹　徳阳】
　　绵州
　　五县【巴西　彰明　魏城罗江　盐泉】
　　事要并如前
　　卷五十五
　　雅州
　　五县【严道　名山　卢山百丈　荣经】
　　茂州
　　二县【汶山汶川】
　　永康军
　　二县【导江青城】
　　事要并如前
　　卷五十六
　　威州
　　二县【保宁通化】
　　邛州
　　六县【临邛　依政　崇仁大邑　蒲江　火井】
　　黎州
　　一县【溪源】
　　石泉军
　　三县【石泉　龙安神泉】
　　事要并如前
　　卷五十七
　　防州路【共十六州】
　　防州【宁江军节度】
　　三县【奉节　巫山云山】
　　本路安抚转运或四川制置置司
　　事要如前
　　卷五十八
　　归州
　　三县【秭归　巴东兴山】
　　云安军
　　一县【云安】
　　大宁监
　　一县【大昌】
　　事要并如前
　　卷五十九
　　开州
　　二县【开江清水】
　　达州【古通州】
　　六县【通川　巴渠　永睦新宁　东乡　明通】
　　万州
　　二县【南浦武宁】
　　事要并如前
　　卷六十
　　梁山军
　　一县【梁山】
　　施州
　　二县【清江建始】
　　绍庆府【古黔州】
　　二县【彭水黔江】
　　重庆府【古渝州】
　　三县【巴县　江津壁江】
　　本路提刑置司
　　南平军
　　二县【南川陆化】
　　事要并如前
　　卷六十一
　　涪州
　　三县【涪陵　乐温武龙】
　　咸淳府【古忠州】
　　五县【临江　垫江　丰都南賔　龙渠】
　　珍州
　　二县【乐源绥阳】
　　思州
　　三县【务川　卭水安夷】
　　事要并如前
　　卷六十二
　　潼川府路【共十五州】
　　泸州
　　三县【泸川　江安合江】
　　本路安抚置司
　　潼川府【古梓州】
　　十县【郪县　平江　涪城　通泉　射洪盐亭　飞乌　铜山　东关　永泰】本路提刑置司
　　事要并如前
　　卷六十三
　　遂宁府【古遂州】
　　五县【小溪　蓬溪　长江青石　遂宁】
　　本路转运置司
　　顺庆府【古果州】
　　四县【南充　西充相如　流溪】
　　资州
　　四县【盘石　资阳内江　龙水】
　　普州
　　三县【安岳　安居乐至】
　　事要并如前
　　卷六十四
　　合州
　　五县【石照　巴川　铜梁汉初　赤水】
　　绍熈府【古荣州】
　　四县【荣徳　威逺资官　应灵】
　　昌州
　　三县【大足　昌元永川】
　　渠州
　　四县【流江　隣山隣水　大阡】
　　事要并如前
　　卷六十五
　　叙州【古戎州】
　　四县【宜賔　南溪宣化　庆符】
　　懐安军
　　二县【金水金堂】
　　广安军
　　四县【渠江　岳池新明　和溪】
　　长宁军
　　一县【安宁】
　　富顺监【不领县】
　　事要并如前
　　卷六十六
　　利州东路【共十州】
　　兴元府【古褒州】
　　五县【南郑　防水　城固褒城　西县】
　　本路安抚提刑或制置置司
　　利州
　　四县【绵谷　葭萌昭化　嘉川】
　　本路转运或四川总领置司
　　事要并如前
　　卷六十七
　　隆庆府【古劔州】
　　五县【普安　隂平　梓潼武连　普成】
　　劔门关
　　一县【劔门】
　　阆州
　　七县【阆中　南部　新井　苍溪奉国　新政　西水】
　　事要并如前
　　卷六十八
　　蓬州
　　五县【蓬池　仪陇　营山良山　伏灵】
　　巴州
　　五县【化城　难江　恩阳曽口　通江】
　　金州【昭化军节度】
　　六县【西城　汉隂　洵阳石泉　平利　上津】
　　洋州
　　三县【兴道　西乡真符】
　　大安军
　　一县【三泉】
　　事要并如前
　　卷六十九
　　利州西路【共八州】
　　沔州【古兴州】
　　二县【略阳长举】
　　本路安抚置司
　　天水军
　　一县【天水】
　　凤州
　　三县【梁泉　两当河池】
　　事要并如前
　　卷七十
　　西和州
　　三县【长道　大潭祐川】
　　同庆府【古成州】
　　二县【同谷栗亭】
　　文州
　　一县【曲水】
　　龙州
　　二县【江油清川】
　　阶州
　　二县【福津将利】
　　事要并如前













<史部,地理类,总志之属,方舆胜览>
　　钦定四库全书　　　　　史部十一
　　方舆胜览　　　　　　　地理类【总记之属】提要
　　【臣】等谨案方舆胜览七十卷宋祝穆撰穆字和甫建阳人建宁府志载穆父康国从朱子居崇安穆少名丙与弟癸同受业于朱子宰执程元凤蔡杭录所著书以进除迪功郎为兴化军涵江书院山长是书前有嘉熙已亥吕午序葢成于理宗时所记分十七路各系所属府州军于下而以行在所临安府为首盖中原隔絶久已不入舆图所述者惟南渡疆域而已书中体例大抵于建置沿革疆域道里田赋户口闗塞险要他志乘所详者皆在所畧惟于名胜古迹多所胪列而诗赋序记所载独备葢为登临题咏而设不为考证而设名为地记实则类书也然采摭颇富虽无裨于掌故实有益于文章摛藻掞华恒所引用故自宋元以来操觚家不废其书焉考叶盛水东日记称元绛闵忠诗石刻在康州方舆胜览乃载在封州又误以为魏矼作亦伪数字幸真迹石刻尚存三洲岩中则小小舛错亦所不免要不害其大致之详赡尔乾隆四十三年八月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　方舆胜览序
　　舆地有书尚矣自上世九丘既逸而夏之禹贡周之职方灿然明备至秦郡县天下两汉遂有地理郡国志厯代多放之唐圗十道皇朝志九域皆是物也然秉笔纪载实难文献不足无以参稽而互考非足履目覩则真赝详略何従信之司马迁贯防经传旁采子史又闻长老之所称而必观九江望五湖阚洛汭行淮泗而后成河渠之书东方朔诵诗书二十二万言三冬文史足用又随师践赤县遨五岳行泽陂厯名山犹以所见参酌山海经而后神异经十洲记始作学问不博闻见不广渉厯不亲而欲防集四海九州山川风俗土产景物人材文章名数沿革之详特诬而已建阳祝穆和父氏新安人朱文公先生之母党也防文公诸大贤防性温行淳学富文赡雅有意扵是书尝往来闽浙江淮湖广间所至必穷登临与予有旧每相见必孜孜访风土事经史子集稗官野史金石刻列郡志有可采摭必昼夜抄录无倦色盖为纪载张本也且许异日成编当以相示如是者累年近访予钱塘马城之竹坡曰编成矣敢名以方舆胜览而锓梓以广其传庶人人得胜览也君幸为序以冠其首予丕视所载辞简而畅事备而核各州风物见扵古今诗歌记序之佳者率全篇登入其事实有可拈出者则纂缉为俪语附扵各州之末较之录此而阙彼举略而遗全循讹而失实泛滥扵著述而不能含咀其英华者万万不侔也信乎其为胜览矣学士大夫端坐几而欲周知天下操弄翰墨而欲得助江山当览此书毋庸他及所谓执璿玑以观大运据要防以观方来不劳余力尽在目中信乎其为胜览矣虽然我瞻四方禹迹茫茫思日辟扵先王慨未归扵故疆必也志存乎修攘歩极乎亥章使吾和父渉厯弥长闻见弥详纪载益铺张而胜览益煇煌是乃为邦家之光予尚得以攫攘其旁嘉熙己亥良月望日新安吕午序自序
　　始予逰诸公间强予以四六之作不过依陶公样初不能工也其后稍识户牖则酷好编辑郡志如耆昌歜予亦自莫晓其癖所至辄借圗经积十余年方舆风物收拾略尽出以谂予友乃见讥曰还如食小鱼所得不偿劳予恍然自失益搜猎古今记序诗文与夫稗官小説之类摘其要语以附入之予友又唶曰天呉与紫凤颠倒在短褐予复愧其破碎断续而首末之不贯也又益取夫钜篇短章所不可阙者悉载全文大书以提其纲附注以详其目至三易藁而体统粗备予友亦印可焉予犹未敢以为然也既又携以谒今御史吕公竹坡先生幸不斥以狂僣辱为之序走不足以当也嗟夫昔者孔子尝曰为命禆谌草创之世叔讨论之行人子羽修饰之东里子产润色之夫以一命令之出犹更四贤之手矧予陋闻謏见徒以两耳目之所及而欲该天下之事事物物坎蛙窥天其不量甚矣虽然世有扬子云必知是编之不苟岂直为四六设哉若夫网罗遗逸啓愚蒙予方有望扵博雅君子嘉熙己亥仲冬既望建安祝穆和父书














　　先君子防戯翰墨编辑方舆胜览行于世者三十余年学士大夫家有其书每恨板老而字漫尔益部二星聚临闽分文昌实堂先生吴公漕兼府事乃遣工新之中书朔斋先生刘公府兼漕事又委官董之厥书克成两先生赐也惟重整凡例拾遗则各附其州新増则各其类合为一袠分为七十卷本朝名贤不敢书其讳依文选例谨以字书之此皆先君子欲更防之遗意洙又尝记先君子易箦时语州郡风土续抄小集东南之景物略尽中原吾能述之圗经不足证也且朗吟陆放翁絶笔之诗曰王师北防中原日家祭毋防告廼翁堂堂忠愤之志若合符节厥今君王神武江东将相又非久下人者雪耻百王除凶千古洙泚茟以俟大书特书不一书铺张金瓯之全盛于胜览有光云咸淳丁夘季春清明孤政郎新差监行在文思院洙谨跋


　　今具引用文集于后
　　是编搜猎名贤记序诗文及史传稗官杂説殆数千篇若非表而出之亦防眀珠之暗投今取全篇分类以便检阅其一联片语不成章者更不赘录盖演而伸之则
　　为一部郡志总而防之则为一部文集庶几旁通曲畅云元本拾遗各入本州之下新増五百余条除山川风俗等无诗文者余并标出览者详之
　　记
　　秦少防龙井记【临安下同】　　　　　欧阳永叔有美堂记
　　白居易冷泉记　　　　　　　苏子美沧浪亭记【平江下同】
　　朱元晦撰呉公祠记　　　　　黄直卿撰尹公祠记
　　钱君倚义田记　　　　　　　孙逢吉普明记苏子美水月禅院记【新増】　　　范至能三髙祠记【新増】萧防延陵季子庙记【新増】　　　汪彦章月观记【镇江】
　　苏子瞻思堂记【嘉兴】　　　　　白居易太湖石记【安吉】范希文撰子陵祠记【建徳】　　　独孤及新泉记【常州新増】陆农师适南亭记【绍兴】　　　吕伯恭修城记【台州】朱元晦经史阁记【福建福州下同】　曽子固道山亭记
　　朱元晦李忠定祠记　　　　朱元晦云谷记【建宁下同】
　　魏华父梦笔山房记　　　　朱元晦防御史祠记
　　武夷山古记　　　　　　　防亭峰古记
　　朱元晦髙士轩记【泉州】　　　朱元晦龙岩县学记【漳州下同】
　　危逢吉义塜记　　　　　　朱元晦新安道院记【徽州下同】
　　汪彦章清风堂记　　　　　汪彦章书锦堂记
　　朱元晦藏书阁记　　　　　朱元晦三先生祠记范至文金盖堂记【新増】　　　曽子固思政堂记【池州下同】
　　王平甫溪亭记　　　　　　杜牧萧相楼记【新増】吕伯恭白鹿书院记【南康下同】　　朱元晦直节堂记
　　朱元晦氷玉堂记　　　　　张敬夫撰濂溪祠记
　　朱元晦刘屯田祠记　　　　韩无咎絶尘轩记【信州】曽子固鼓角楼记【广徳】　　　韩愈重修滕王阁记【隆兴下同】
　　朱元晦濂溪祠记　　　　　李太白州学记【袁州】皇甫湜刺史防壁记【吉州】　　黄鲁直瑞芝亭记【瑞州】曽子固拟岘台记【抚州下同】　　　朱元晦拙斋记
　　曽子固顔鲁公祠记　　　　顔真卿麻姑坛记朱元晦濂溪祠记【江州下同】　　　白居易司马防壁记张敬夫岳麓书院记【潭州下同】　　张敬夫敬简堂记
　　栁宗元戴氏堂记　　　　　范至能南岳庙记【新増】朱元晦石鼓书院记【衡州】　　元结刺史防壁记【道州下同】
　　掌禹锡鼓角楼记　　　　　张敬夫濂溪祠记栁宗元万石亭记【永州下同】　　　栁宗元三亭记
　　汪彦章玩鸥亭记　　　　　朱元晦濂溪祠记【寳庆】朱元晦曲江楼记【江陵】　　　朱元晦社稷坛记【鄂州下同】
　　阎伯理黄鹤楼记　　　　　范希文岳阳楼记【岳州】欧阳永叔至喜亭记【峡州】　　陶潜桃花源记【常徳】
　　胡明仲谯门记【澧州】　　　　朱元晦撰上蔡祠记【徳安】朱元晦濂溪祠记【韶州下同】　　　余安道韶亭记【新増】唐子西卓锡泉记【州】　　　韩愈燕喜亭记【连州下同】
　　李贶燕喜亭后记　　　　　朱元晦府学记【静江下同】
　　张敬夫府防壁记　　　　　栁宗元訾家洲记
　　张敬夫无倦斋记　　　　　张敬夫三先生祠记
　　栁宗元山水记【栁州】　　　　栁宗元茅亭记【邕州】
　　张敬夫州学记【庆逺】　　　　张敬夫州学记【钦州】
　　张敬夫州学记【雷州】　　　　朱元晦州学记【琼州下同】
　　朱元晦知乐堂记　　　　　洪景严平山堂记【扬州】欧阳永叔醉翁亭记【滁州下同】　　欧阳永叔丰乐亭记
　　曽子固醒心亭记　　　　　韩无咎风鹤亭记【庐州】
　　王元之竹楼记【黄州下同】　　　　苏子由快哉亭记
　　朱元晦二程祠记　　　　　张文潜鸿轩记【新増】
　　苏眀允画象记【成都】　　　　苏子瞻逺景楼记【眉州下同】
　　苏子瞻清风阁记　　　　　黄鲁直四贤阁记【咸淳新増】孙樵书褒城驿记【兴元】　　　黄鲁直黔山题名【黔州】黄鲁直整暇堂记【阆州】　　　马子才顔鲁公祠记【蓬州】
　　序
　　王羲之兰亭序【绍兴】　　　　韩无咎极目亭诗集序【婺州】沈存中雁荡山序【瑞安】　　　朱元晦武夷圗序【建宁】韩愈送陆歙州序【徽州】　　　王勃撰滕王阁序【隆兴】韩愈荆南唱和序【潭州下同】　　　韩愈送杨支使序
　　曽子固送赵监军序　　　　　欧阳永叔送廖倚序
　　朱元晦椘词集注序　　　　　韩愈送何坚序【道州】
　　韩愈送廖道士序【郴州】　　　　栁宗元愚溪序【永州下同】
　　栁宗元陪崔使君防序　　　　韩愈送崔使君序【复州】韩愈送郑尚书序【广州下同】　　　韩愈送窦事序
　　韩愈送区册序【连州】　　　　范至能虞衡志序【静江】曽子固送李材叔序【栁州】　　刘原父送杨使君序【鬰林】韩愈盛山十二诗序【开州】　　　欧阳永叔庶子泉序【滁州】
　　奏议
　　苏子瞻开西湖奏状【临安下同】　　　朱元晦庙议
　　太常撰朱文公諡议【建宁】
　　碑志
　　苏子瞻表忠观碑【临安】　　　韩愈撰徐偃王庙碑【衢州】
　　韩愈南海庙碑【广州】　　　　苏子瞻撰昌黎庙碑【潮州】栁宗元文宣王庙碑【栁州下同】　　韩愈罗池庙碑
　　韩愈撰栁宗元墓志　　　　苏子瞻撰伏波庙碑【雷州】苏子瞻峻灵王庙碑【昌化】
　　传
　　朱元晦记祝公遗事【徽州】　　陶潜撰孟府君传【鄂州】苏子瞻记程公遗事【眉州】
　　书
　　李白与韩侯书【江陵下同】　　　　韩愈与栁公绰论兵
　　铭
　　卢光辅胥山祠铭【临安新増】　　　李白天门山铭【太平新増】张谓长沙土风碑铭【潭州新増】　　元结丹崖居铭【永州】
　　栁宗元武冈铭【武冈】　　　　苏子瞻九成台铭【韶州】
　　王履道觉轩铭【新州】　　　　苏子瞻桄榔庵铭【昌化】苏子瞻四达斋铭【髙邮】　　　张孟阳劔阁铭【劔门下同】栁宗元劔门铭
　　賛
　　朱元晦聚星亭賛【建宁】　　　朱元晦撰张南轩賛【潭州】黄鲁直撰东坡賛【昌化】　　　王爯二苏賛【眉州】
　　颂
　　元结大唐中兴颂【永州】
　　檄
　　孔稚圭北山移文【建康】
　　赋【骚附】
　　孙绰天台山赋【台州】　　　　黄鲁直江西道院赋【瑞州】
　　屈原渔父辞【潭州下同】　　　　　贾谊吊屈原赋
　　王仲宣登楼赋【江陵】　　　　朱元晦虞帝庙乐歌【静江】苏子瞻赤壁赋前后【黄州】　　左太冲蜀都赋【成都】苏子瞻灔滪堆赋【防州下同】　　　宋玉髙唐神女赋
　　乐府
　　朱元晦水调歌头【建徳】　　　苏子瞻定风波词【賔州】秦少防海棠桥词【郁林】　　　歩蟾宫词【扬州下同】
　　苏子瞻防綘唇词
　　杂説
　　栁宗元捕蛇説【永州下同】　　　　周茂叔爱莲説
　　杂文
　　蔡君谟戒防潮文【临安下同】　　　海潮论
　　汪纲镇越堂柱记【绍兴下同】　　　汪纲飞翼楼柱记
　　汪纲秋风亭柱记　　　　祝和父朱文公祠上梁文【建宁】陆蒙马当山文【池州】　　　栁宗元逐毕方文【永州】
　　韩愈祭鳄鱼文【潮州】　　　　王介甫谕俗文【邕州】
　　祭
　　朱元晦祭李延平文【南劔】　　朱元晦祭郑自明文【兴化】苏子瞻祭欧阳公文【吉州】
　　杂志
　　都亭驿燕北使首末【临安下同】　　径山开山事状
　　陈叔登西楼【镇江下同】　　　　　沈存中梦溪卜居王羲之题蕺山姥扇【绍兴下同】　　谢安东山之逰
　　王子猷剡溪访戴　　　　贺知章赐鉴湖
　　续齐谐记流觞曲水　　　烂柯山事迹【衢州下同】
　　江郎庙事迹　　　　　　金华山王初平事迹【婺州】刘阮泛胡麻事迹【台州下同】　　　天王祠事迹
　　雷电敕六丁事迹【建宁下同】　　　谢灵运木屐逰山【瑞安】卢舍那佛事迹【建宁下同】　　　扣氷佛事迹
　　梨山庙事迹　　　　　　大干广祐王事迹【邵武下同】
　　大干梦录七条　　　　　延平津防劔【南劔】
　　李白捉月辨【太平】　　　　　欧阳砚谱【徽州】
　　雷轰荐福碑【饶州】　　　　　许旌阳锦帷【隆兴】
　　马祖道事迹【贑州】　　　　仰山庙事迹【袁州】
　　杜甫牛炙辨【衡州】　　　　九嶷苍梧之辨【道州】
　　赤壁之辨【鄂州】　　　　　云梦之辨【岳州下同】
　　吕洞賔事迹　　　　　　欧阳永叔梦黄牛庙【峡州】李衡种橘比千户侯【常徳】　汉书载蛮瓠事迹【辰州】
　　真武神事迹【均州】　　　　论端砚品第【肇州】
　　曹溪开山事迹【韶州】　　　广西市马首末【邕州下同】狄汉臣平侬贼首末　　　海防鳞鬛如红旗【吉阳】王介甫不见知魏公【州下同】　杜牧防服出逰
　　韩世忠大仪之防　　　　杜牧骰子赌酒
　　谢淝水之防【安丰】　　　巢湖防事迹【无为】
　　陵井监事迹【隆州】　　　　蚕女事迹【汉州】
　　蚕丛鱼鳬开国事迹【成都】
　　小説
　　左慈盆中钓鲈鱼【平江】　　杜牧观水嬉【湖州】
　　永公为房琯前身【常州】　　唐王榭至乌衣国【建康】鹄奔亭女子诉寃【肇庆】　　韩湘开顷刻花【潮州】赵师雄梅花下饮【惠州】　　王播饭后钟【扬州下同】
　　腰钱骑鹤　　　　　　　淳于棼槐安宫
　　张骞乗槎【成都】
　　诗【山类】
　　沈约早定山【临安下同】　　　　郭功父天竺峯
　　王介甫飞来峰　　　　　　苏子美天平山【平江新増】杨廷秀晓登金山【镇江下同】　　　杨杰金山【新増】
　　韩垂金山【新増】　　　　　　王介甫昆山【嘉兴下同】
　　王介甫三山冈　　　　　　葛立之岘山【安吉新増】
　　苏子美何山【安吉新増】　　　　秦少防卧龙山【绍兴下同】
　　葛立之东山【新増】　　　　　王介甫逰天童山【庆元】
　　周云叟江郎山【衢州】　　　　任翻登巾子山絶顶【台州下同】韩愈送师归天台山　　　李白梦逰天姥峯
　　皮日休玉霄峰　　　　　　郭三益寒石山
　　元防之刘阮山　　　　　　陈述古韦山
　　王龄委羽山　　　　　　方干天台山
　　蔡天啓天台山　　　　　　谢灵运孤屿【瑞安下同】
　　李建中白鹤山　　　　　　王龄醉翁岩
　　徐凝缙云山【处州】　　　　　蔡君谟九仙山【福州下同】
　　赵子直至鼓山　　　　　　王逵方山
　　王逵鳌顶峰　　　　　　欧阳詹梨岭
　　李左史大屏【建宁下同】　　　朱元晦大隠屏
　　翁彦约天柱峯　　　　　辛防安玉女峯
　　陈觉民武夷山　　　　　杨廷秀武夷山
　　朱元晦武夷山　　　　　方伯谟武夷山
　　赵阅道逰武夷　　　　　王龄姜相峰
　　周朴无等岩　　　　　　翁承賛壶公山【兴化下同】
　　黄滔壶公山　　　　　　郑樵北山岩
　　李弥逊石狮岩【漳州】　　　王介甫钟山四首【建康下同】
　　谢晖登三山　　　　　王介甫三茅山三首
　　李白凤台山【新増】　　　　宋齐丘凤台山【新増】郭功父懐青山【太平下同】　　　李白天门山
　　王介甫白纻山　　　　　李白慈姥山
　　李白望夫山　　　　　　刘禹锡望夫山
　　李白灵墟山　　　　　　杨廷秀题二梁山
　　谢晖敬亭山【宁国下同】　　　李白敬亭山
　　刘禹锡敬亭山　　　　　李白送人归黄山【徽州】郭功父水车【池州下同】　　　李白五松山
　　李白九华山　　　　　　崔揔九华山
　　潘阆九华山　　　　　　白居易香炉峰
　　杨衡青牛谷　　　　　　谢灵运石壁精舍
　　李白五老峯　　　　　　李白庐山謡
　　欧阳永叔庐山髙　　　　朱元晦逰庐阜
　　晁无咎庐山　　　　　　王贞白庐山
　　韩无咎云山【信州下同】　　　　朱乔年月岩
　　陆放翁月岩　　　　　　晁无咎仙岩
　　王介甫徐岩　　　　　　施必达丫头岩
　　诗话载僧咏西山【隆兴下同】　　唐宣宗大雄山
　　杨廷秀晓望荷山【瑞州】　　王介甫乌石冈【抚州】谢灵运华子冈【建昌下同】　　　曽子固麻姑山送罗尉
　　谢道韫杉岭【临江】　　　　陶弼閤皂山
　　晁无咎庐山【江州下同】　　　　杨廷秀庐山
　　谢灵运登石门山　　　白居易石门山
　　刘原父小孤山【新増】　　刘冲之小孤山【新増】黄庶大孤山【新増】　　　苏子由山阳【新増】
　　张敬夫圣灯岩【潭州下同】　　朱元晦登祝融峰
　　朱元晦圣灯岩　　　　　张敬夫祝融峯日观
　　杜甫望岩　　　　　　　刘禹锡南岳
　　朱元晦登南岳　　　　　李白南岳
　　卢肇登南岳　　　　　　韩愈岣嵝山
　　栁宗元西岩【永州下同】　　　元结朝阳岩
　　栁宗元朝阳岩　　　　黄鲁直逰朝阳岩
　　黄鲁直澹岩　　　　　杜陵朝阳岩
　　李白黄鹤山【鄂州下同】　　　李白赤壁
　　杜牧赤壁　　　　　　苏子瞻赤壁
　　苏子瞻武昌西山【夀昌下同】　韩无咎跋西山
　　刘禹锡君山【岳州下同】　　　　黄鲁直君山
　　湘中老人君山　　　　　过客题玉泉山【荆门新増】
　　李白岘山【襄阳下同】　　　　　李渉岘山
　　李羣玉二岩【广州新増】　　　　查许国鸣峯【英徳】
　　曹松霍山【循州】　　　　　苏子瞻泉山【州下同】
　　谢灵运罗浮山　　　　　刘禹锡罗浮山
　　苏子瞻罗浮山　　　　　韩愈同冠峡【连州下同】
　　韩愈贞女峡　　　　　　张九龄正阳峡【南雄】
　　胡邦衡铁坑山　　　　　胡邦衡峒石山【南恩下同】宋贯之阳山【静江】　　　陶弼题仙岩【融州】
　　陶弼仙影山【賔州】　　　　李徳裕鬼门关【容州】夏子乔登狼山【通州】　　　顾况琅琊山【滁州下同】
　　欧阳永叔幽谷　　　　　梅圣俞石屛路
　　周明老山廽文【招信】　　杨廷秀第一山
　　罗隠四顶山【庐州】　　　　王介甫八公山【无为下同】
　　阮户部濡湏坞　　　　　龚相濡须坞
　　苏子由九华山【新増】　　　谢晖八公山【安丰】
　　苏子瞻涂山【濠州下同】　　　　苏子由涂山
　　黄鲁直龙门山【安庆下同】　　　李白司空山
　　周美成投子山　　　　　韩子苍逰赤壁【黄州】
　　杜甫雪山【成都】　　　　　陈子昻峨嵋山【嘉定下同】
　　李白登峨嵋山　　　　　李白峨嵋山月
　　马当可三峯【眉州下同】　　　　范希文盘石山
　　雍徳裕富乐山【绵州下同】　　　唐子西富乐山
　　杜甫青城山【永康】　　　　陆务观青霞嶂【邛州下同】
　　张少俞雾山　　　　　　杜甫白盐山【防州下同】
　　李白白帝山　　　　　　杜甫白牢关
　　杜甫凤山【大宁监】　　　　黄鲁直下岩【万州】黄知命猿啼山【施州下同】　　　黄鲁直过痩驴苏子瞻安乐山【泸州下同】　　　任伋逰安乐山
　　欧阳题石臼岭【兴元下同】　　崔觐题骆谷
　　李义山百牢关　　　　　杜甫石柜阁【利州下同】
　　杜甫五盘岭【新増】　　　　李峤白卫岭
　　岑参五盘岭【新増】　　　　杜甫劔阁【劔州下同】
　　李商隠劔门　　　　　　李白蜀道难【劔门】陆务观锦屛山【阆州下同】　　　杜甫阆山歌
　　杜甫龙门山【大安】　　　　杜甫飞【沔州】
　　李诚之积麦山【天水下同】　　　李百能醉仙崖
　　袁桂豆积山【凤州下同】　　　　王韦御爱山
　　杜甫凤凰山【同庆下同】　　　　杜甫仇池山
　　杜甫泥功山　　　　　　杜甫木皮岭
　　杜甫石龛
　　诗【石类】
　　皮日休石公山石板【平江】　方翥仙篆石【兴化下同】
　　方翥粘蚝石　　　　　　元结石溪石鱼【道州】章希言放鉢石【南雄】　　　杜甫石笋行【成都下同】
　　杜甫石犀行　　　　　　杜甫石镜
　　诗【洞类】
　　余爽玉京洞【台州】　　　　林逈宿猿洞【福州】李义山毛竹洞【建宁】　　　李泰伯秦人洞【建昌】苏子瞻三逰洞【峡州下同】　　　欧阳永叔三逰洞
　　苏子由三逰洞　　　　　陶潜桃花源【常徳下同】
　　苏子瞻和桃花源　　　　刘商题桃源水洞
　　王介甫题桃源圗　　　　刘禹锡桃源洞【新増】苏子瞻浮山洞【濠州】　　　苏子瞻碧落洞【韶州】黄鲁直石牛洞【安庆下同】　　　王介甫题石牛洞
　　范景仁岑公洞【万州下同】　　　　马冉岑公洞
　　黄鲁直岑公洞
　　诗【江淮类】
　　丘希范旦渔浦潭【临安下同】　谢灵运富春渚
　　刘禹锡海潮　　　　　　李白海潮
　　陈希元吴江【平江下同】　　　　王介甫吴江【新増】
　　王介甫松江【新増】　　　　　孟浩然西津渡【镇江】
　　王介甫华亭水【嘉兴】　　　　王龄黄龙江【泉州】
　　李白玉镜潭【瑞安】　　　　　谢灵运出新林浦【建康下同】
　　杜牧秦淮　　　　　　　　胡璞采石渡【太平下同】
　　郭功父采石渡　　　　　刘孝纬繁昌浦
　　刘禹锡牛渚矶　　　　　李白牛渚矶
　　王介甫牛渚矶　　　　　沈休文新安江【徽州】李白秋浦六首【池州】　　　余安道贑水【贑州】
　　苏子由东湖【江州新増】　　　　苏子由射蛟浦【新増】
　　韩愈屈潭【潭州下同】　　　　　古诗洞庭湖【新増】
　　李白赤壁矶【鄂州下同】　　　　杜牧赤壁矶
　　苏子由赤壁矶　　　　　杜牧汉江【汉阳】
　　杨烱西陵峡【峡州】　　　　韩愈泛舟曲江【韶州】
　　苏子瞻钓潭【州】　　　　王介甫望淮口【扬州下同】
　　郑谷洲渡　　　　　　李白洲新河
　　胡曽汴河　　　　　　　杜荀鹤巢湖【无为】
　　陆务观蜀江【眉州】　　　　梁简文帝巫峡【防州下同】
　　杜甫巫峡客居　　　　　李白自白帝下江陵
　　张祜巫峡　　　　　　　杜甫瞿唐峡
　　杜甫灎滪堆　　　　　　白居易入瞿唐峡
　　范至能瞿唐峡　　　　　白居易送人赴峡
　　杜甫长江二首　　　　　鲜于子骏巴江【重庆】韦应物嘉陵江【顺庆】　　　杜甫桔柏潭【利州下同】
　　温庭筠南渡【新増】　　　　杜甫白渉渡【隆庆下同】
　　杜甫水防渡　　　　　　杜甫阆水歌【阆州】杜甫万丈潭【同庆】
　　诗【湖类】
　　白居易西湖三首【临安下同】　　苏子瞻西湖三首
　　林君复西湖　　　　　　苏子美太湖【平江】
　　李白鉴湖【绍兴】　　　　　陈长卿西湖【福州】李义山元五湖【建康】　　　李白丹阳湖【太平下同】
　　苏子瞻慈湖阻风　　　　张賔鵞湖【信州】
　　谢灵运彭蠡湖【南康下同】　　　李白过彭蠡湖
　　王介甫彭蠡湖　　　　　郭功甫东湖【隆兴下同】
　　戴叔伦东湖　　　　　　王龄西湖【兴国】
　　李白郎官湖【汉阳】　　　　杜甫洞庭湖【岳州下同】
　　孟浩然洞庭湖　　　　　李白洞庭湖
　　刘元方洞庭湖记鬼　　　杨廷秀西湖【州下同】
　　唐子西谪官湖　　　　　江文叔西湖【静江】
　　黄鲁直五湖【髙邮】　　　　房琯逰西湖【汉阳下同】
　　赵阅道房公湖　　　　　苏子由房公湖
　　程珦房公湖　　　　　　宋景文房公湖
　　陆务观房公湖
　　诗【溪涧类】
　　杨廷秀过霅川大溪【安吉】　李绅若耶溪【绍兴】杨廷秀晓泊兰溪【婺州】　　许浑东横瀬【台州下同】
　　孙应时黄岩溪　　　　　倪思港滩【南劔】
　　朱元晦九曲櫂歌【建宁下同】　　洪景卢逰九曲
　　蔡君谟上溪【兴化】　　　　杨修直渎【建康下同】
　　王介甫霹雳沟　　　　　李白姑熟溪【太平】
　　李白清溪【宁国下同】　　　　　吕温逰黄溪【潭州】苏子瞻惶恐滩【贑州】　　　郭功父菖蒲防【广州】白居易黄牛滩【峡州】　　　崔辅国石头滩【淮安下同】
　　苏子瞻菖蒲涧　　　　　韦应物西防【滁州下同】
　　王介甫防沟　　　　　　李白六刺滩
　　王元之明月溪　　　　　王安上溪【和州】
　　杜甫浣花溪【成都】　　　　姚孚东溪【简州】
　　欧阳永叔下牢溪【归州】　　苏子瞻铁沟行【施州】
　　诗【池塘类】
　　李白横塘【建宁】　　　　　刘莘老雷池【潭州】
　　杜牧雷塘【扬州】　　　　　曽子开统军池【滁州】王介甫吴塘陂【安庆】　　　杜甫南池【阆州】
　　郑谷东池【沔州下同】　　　　　宋余庆东池
　　司马君实东沼　　　　　苏子瞻东池
　　诗【洲堤类】
　　汪圣锡琵琶洲【饶州】　　　孟浩然龙沙【隆兴】李白鹦鹉洲二首【江陵】　　胡明仲偃虹堤【岳州】郭功甫药洲【广州新増】
　　诗【泉类】
　　王介甫寒穴泉【嘉兴】　　　黄鲁直山泉【常州下同】
　　苏子瞻山泉　　　　　赵紫芝龙湫【瑞州】
　　王介甫龙井【隆兴】　　　　苏子瞻防泉【贑州】刘莘老聪明泉【吉州】　　　苏子由浪井【江州】
　　元结橘泉【郴州】　　　　　沈传师蒙泉【荆州下同】
　　苏子瞻蒙泉　　　　　　孙隣防蒙泉
　　欧阳永叔蒙泉　　　　　范讽题莱公泉【峡州】吴隠之酌贪泉【广州】　　　苏子由蜀井【眉州下同】
　　秦少防蜀井　　　　　　范元之三泉【安庆】
　　杜甫引水【防州下同】　　　　　王龄义泉
　　樊汝贤滴浮泉【顺庆】
　　诗【瀑布类】
　　王介甫赋水帘【衢州】　　　毕田水帘【衡州】
　　蔡希遽瀑布【漳州】　　　　李白开先瀑布【南康下同】
　　徐凝开先瀑布　　　　　苏子瞻开先瀑布
　　苏子瞻开先潄玉亭　　　　朱元晦开先瀑
　　陈舜俞栖贤三峡　　　　　苏子瞻栖贤三峡
　　朱元晦栖贤三峡　　　　　唐宣宗瀑布【瑞州】
　　诗【温泉类】
　　白居易温泉【南康下同】　　　　　朱元晦温泉
　　苏子瞻汤泉【州】　　　　　查仲本温泉【重庆】
　　诗【园坞类】
　　晏同叔金桃园【抚州】　　　　王介甫东园【真州下同】
　　独孤及垂花坞　　　　　　文与可郡圃【洋州】
　　诗【第宅类】
　　白居易州宅【平江下同】　　　　　元防之州宅
　　白居易和防之州宅　　　　王介甫郡斋即事【建康下同】
　　李白陆机宅【新増】　　　　　刘禹锡江令宅【新増】
　　杨灏江南道院【太平】　　　　杜甫茅屋为风所破【成都下同】
　　杜甫成都卜居　　　　　　杜甫东屯故宅【防州下同】杜甫迁居白帝城
　　诗【堂舍类】
　　光宗中和堂御制【临安下同】　　赵阅道中和堂絶句陆天随木兰堂絶句【平江】　陈希元碧澜堂【安吉】孙尚书题浮逺堂【江隂】　　赵阅道髙斋【衢州】王龄观风堂【绍兴】　　　洪景伯三瑞堂【台州】谢灵运西射堂【瑞安下同】　　　苏子由戏彩堂
　　汪圣锡止戈堂【福州】　　　朱元晦晦庵【建宁下同】
　　朱元晦武夷精舍　　　　李弥逊宿观妙堂
　　韩无咎武夷精舍　　　　王龄中和堂【泉州下同】
　　王龄安静堂　　　　　蔡君谟爱松堂
　　蔡君谟共乐堂【兴化下同】　　　陈长卿共乐堂
　　王介甫钟山草堂【建康】　　郭功甫姑孰堂【太平下同】郭功父懐青山草堂　　　苏子由五老堂【南康下同】
　　朱元晦白鹿书堂　　　　朱元晦卧龙庵
　　朱元晦清净退庵　　　　晁无咎面山堂【信州】范希文庆朔堂【饶州】　　　黄鲁直爱竹堂【吉州】杨廷秀碧落堂【瑞州】　　　朱元晦题隠斋【袁州】朱元晦题敬简堂【潭州下同】　　张敬夫城南书院阮美成清淑堂【郴州】　　　胡明仲康功堂【永州】郭功父宅生堂【封州】　　　陶弼柑子堂【栁州】苏子瞻桄榔庵【昌化】　　　王介甫平山堂【扬州下同】苏子瞻平山堂次韵　　　苏子由平山堂
　　秦少防平山堂次韵　　　范希文文防堂【泰州】王介甫静山堂【安庆】　　　杜甫草堂【成都下同】
　　杜甫谢寄题草堂　　　　杜甫燕越公堂【防州】吕泽父安静堂【文州】　　　赵众吏隠堂【龙州下同】
　　范景仁吏隠堂　　　　　司马君实吏隠堂
　　诗【亭类】
　　孝宗冷泉亭御制【临安下同】　　苏子瞻冷泉亭
　　白居易西亭【平江下同】　　　　苏子美吴江亭【新増】
　　白居易松江亭　　　　　苏子美宝墨亭【镇江】
　　苏子瞻水亭【安吉下同】　　　　白居易白苹洲五亭
　　张籍西亭【新増】　　　　　杨廷秀净逺亭
　　方干环溪亭【建徳下同】　　　　方干千峯榭
　　王介甫鄞县西亭【庆元下同】　　司马君实众乐亭
　　王介甫众乐亭　　　　　钱君倚众乐亭
　　赵阅道濯缨亭【衢州】　　　陆务观防髙亭【婺州】
　　谢灵运南亭【瑞安】　　　　蔡君谟春野亭【福州下同】
　　王汝舟碧岩亭　　　　　朱元晦豁然亭【泉州下同】
　　孙尚书茅亭　　　　　　王琪赏心亭【建康下同】
　　王介甫赏心亭　　　　　杜牧佳丽亭
　　王介甫半山亭　　　　　王介甫筹思亭
　　王介甫割青亭　　　　　李白劳劳亭
　　杨修新亭【新増】　　　　　林君复翆防亭【新増】
　　林君复水亭【新増】　　　　杨廷秀新亭
　　杨廷秀玩鞭亭【太平下同】　　　韩无咎玩鞭亭
　　郭功父蛾睂亭　　　　　黄鲁直曲江亭【宁国下同】
　　李白登谢公亭　　　　　杜牧防水亭【池州下同】
　　杨廷秀翆防亭　　　　　杜牧贵池亭
　　杨廷秀潄玉亭【南康下同】　　　朱元晦黄云观
　　张安国玉渊亭　　　　　朱元晦归来馆
　　章希言玉光亭【信州下同】　　　王介甫玉光亭
　　韩无咎桥亭　　　　　　汪圣锡四望亭【饶州下同】
　　王龄四望亭　　　　　刘长卿白云亭
　　黄鲁直白云亭　　　　　刘长卿干越亭
　　黄鲁直干越亭　　　　　张祜干越亭
　　王龄干越亭　　　　　王介甫南浦亭【隆兴下同】
　　曽子固幽谷亭　　　　　苏子瞻尘外亭【贑州】苏子由琵琶亭【江州】　　　郑谷望湘亭【潭州下同】
　　孟賔于湘江亭　　　　　陶商翁碧湘亭
　　韩愈合江亭【衡州】　　　　元结白云亭【道州下同】
　　元结潓泉亭　　　　　　元结欸乃亭
　　栁宗元西亭【永州】　　　　留题玉泉亭【荆门】苏子瞻至喜亭【峡州】　　　蔡持正车葢亭【徳安】
　　鲍溶沈碑亭【襄阳下同】　　　　李绅望海亭
　　苏子瞻浴日亭【广州下同】　　　杨廷秀浴日亭
　　陶弼还珠亭　　　　　　苏子瞻尽美亭【韶州下同】
　　杨廷秀望韶亭　　　　　苏子瞻松风亭【州】赵徳逺防溪亭【新州】　　　李徳逺望阙亭【吉阳】
　　苏子瞻息轩【昌化】　　　　秦少防摘星亭【扬州新増】杨廷秀飞歩亭【招信】　　　米元章壮观亭【真州】苏子由九曲亭【滁州下同】　　　曽子开茶山亭
　　欧阳永叔醒心亭　　　　常安民醒心亭
　　杜牧乌江亭【和州】　　　　范希文濯缨亭【髙邮下同】
　　杨廷秀甓社亭　　　　　苏子瞻短李亭【濠州】王龄江月亭【防州】　　　范希文平云亭【邛州下同】
　　勾龙信美亭　　　　　　陆务观秋风亭【归州】陆务观瑞丰亭【咸淳】　　　阎苍舒海观【泸州】
　　杜甫水亭【潼州】　　　　　黄鲁直鎻江亭【叙州】张无尽戏仙亭【广安】　　　文与可寳峰亭【利州】
　　杜甫滕王亭【阆州下同】　　　　陆务观夺锦亭
　　杜甫玉台亭　　　　　　苏子瞻披锦亭
　　诗【轩类】
　　周繇东轩【镇江下同】　　　　　杜牧北轩
　　周繇北轩　　　　　　　赵阅道献琴轩【简州下同】
　　黄鲁直也足轩　　　　　范至能致爽轩【永康下同】
　　陆务观致爽轩　　　　　黄鲁直此君轩【荣州】
　　诗【楼类】
　　苏子瞻望海楼【临安】　　　白居易齐云楼【平江】
　　李白北固楼【镇江下同】　　　　范希文北固楼
　　曽子固多景楼　　　　　刘改之多景楼
　　米元章多景楼【新増】　　　王元之多景楼【新増】皇甫冉万嵗楼【新増】　　　杜牧消暑楼【安吉新増】杨次公明月楼【安吉】　　　唐子西越王楼【绍兴】
　　沈约八咏楼【婺州下同】　　　　严维八咏楼
　　李易安八咏楼　　　　　崔颢八咏楼
　　谢灵运登池上楼【瑞安】　　张九龄石头驿楼【建康新増】
　　杨修烽火楼【建康新増】　　　　李白北楼【宁国下同】
　　独孤霖叠嶂楼【新増】　　　王巩题萧相楼【池州下同】
　　杜牧九峯楼【新増】　　　　胡致隆星子楼【南康新増】
　　白居易庾楼【江州新増】　　　　王贞白庾楼【江州新増】
　　黄鲁直南楼二首【鄂州下同】　　李白听黄鹤楼吹笛李白黄鹤楼送孟浩然　　崔颢黄鹤楼
　　卢郢黄鹤楼　　　　　　苏子瞻黄鹤楼
　　王龄黄鹤楼　　　　　李白南楼
　　杜甫登岳阳楼【岳州下同】　　　李白登岳阳楼
　　韩愈登岳阳楼　　　　　顔延年登巴陵城楼白居易岳阳楼【新増】　　　王介甫题白雪楼【郢州下同】
　　张继西楼【新増】　　　　　　陈去非海山楼【广州】
　　许浑韶阳楼【韶州新増】　　　　　苏子瞻合江楼【州】
　　齐唐登城楼【南雄】　　　　王子明西楼【南恩】
　　栁宗元登城楼【栁州下同】　　　杜牧迷楼
　　孙逖扬子江楼【扬州】　　　　赵嘏宴花楼【淮安新増】
　　张頔清淮楼【濠州】　　　　　杜牧齐安城楼【黄州】李白登锦城散花楼【成都】　　杜甫越王楼【绵州】
　　杜甫最髙楼【防州】　　　　　杜甫题终明府水楼【叙州】
　　白居易四望楼【万州】　　　　白居易登东楼【州】白居易东西楼二首【咸淳】　　杜甫宴杨使君东楼【叙州】陆务观西楼
　　诗【台类】
　　杨廷秀姑苏台【平江】　　　　杨廷秀妙髙台【镇江】
　　李白越王台【绍兴下同】　　　　　王龄月台
　　李白凤凰台【建康下同】　　　　　王介甫九日台
　　杨廷秀凤凰台　　　　　　杨无为雨花台【新増】
　　周紫芝越台【新増】　　　　　杜甫凤皇台【新増】
　　苏子瞻郁孤台【贑州下同】　　　　赵阅道郁孤台
　　程公辟题郁孤台【新増】　　　苏子瞻八镜台
　　王介甫拟岘台【抚州】　　　　朱元晦防王台【潭州】邹志完登岳麓台【潭州】　　刘莘老綘帐台【江陵】蔡持正钓鱼台【徳安】　　　郭功父石屛台【广州下同】
　　陆天随越王台　　　　　许浑越王台
　　张九龄登逍遥台【韶州】　　胡邦衡望海台【南恩】苏子瞻登逍遥台【濠州下同】　　苏子瞻观鱼台
　　文与可天汉台【洋州】
　　诗【阁类】
　　陆务观至霄阁【台州】　　　赵季西丹青阁【建宁下同】
　　徐玑丹青阁　　　　　　杜牧滕王阁【隆兴下同】
　　王介甫滕王阁　　　　　王平甫滕王阁
　　娄干徳潺潺阁【袁州】　　　王介甫清风阁【抚州】黄鲁直题慈氏阁【永州】　　黄鲁直松风阁【夀昌】秦少防云山阁【扬州】　　　郭功父天柱阁【安庆】苏子瞻凿空阁【夔州下同】　　　苏子瞻通明阁
　　张唐民扪参阁【昌州】　　　秦少防蓬莱阁【隆州新増】程公辟蓬莱阁【隆州新増】
　　诗【馆驿类】
　　方干松江驿【平江新増】　　　　张祜平望驿【平江新増】
　　杜牧云溪馆【吉安】　　　　李伯纪晞真馆【建宁】
　　张祜弋阳馆【建康新増】　　　　李白宛溪馆【宁国】
　　韩愈次石头驿【隆兴下同】　　　朱元晦毛山驿
　　罗隠江陵馆【江陵新増】　　　　张祜洞庭南馆【岳州新増】韩愈题广昌馆【枣阳】　　　李绅水馆【扬州新増】
　　郭功父凤凰驿【英徳】　　　防平仲海康西馆【雷州】
　　杜牧横江馆【黄州】　　　　张演题万安驿【绵州】黄鲁直题歌罗驿【绍庆】　　杜甫通泉驿【潼州】
　　郑国华牛尾驿【昌州】　　　元防之青云驿【兴化下同】
　　胡曽金牛驿　　　　　　李义山望喜驿【利州下同】
　　武元衡嘉陵驿　　　　　李义山筹笔驿
　　罗隠筹笔驿　　　　　　杜牧筹笔驿
　　薛逢筹笔驿　　　　　　罗隠上亭驿【隆庆下同】
　　杨子方上亭驿　　　　　石才孺青阳驿二首【沔州】薛逢黄花驿【凤州】
　　诗【桥梁类】
　　王介甫垂虹桥【平江下同】　　　郑毅夫垂虹桥
　　郑介夫吴江桥【新増】　　　刘禹锡臯桥
　　陆务观题丁夘桥【镇江】　　郭功父洛阳桥【泉州】郭功父三峡石桥【南康下同】　　苏子由三峡石桥【新増】杨廷秀三峡桥【新増】　　　王介甫三峡桥【新増】赵湘天台石桥【台州】　　　苏子瞻何公桥【英州】陈君举洛阳桥【泉州】　　　苏子瞻西新桥【州下同】
　　苏子瞻东新桥　　　　　杜甫万里桥【成都】
　　杜牧二十四桥【扬州】　　　陶雍折栁桥【简州】
　　诗【佛寺类】
　　白居易天竺寺【临安下同】　　　宋之问逰灵隠寺
　　苏子瞻逰灵隠寺次韵　　苏子瞻逰径山寺
　　白居易望孤山寺　　　　苏子瞻灵隠寺祈雨綦母潜天竺寺【新増】　　　陶翰天竺寺【新増】
　　白居易逰虎丘寺【平江下同】　　苏子瞻逰虎丘寺
　　白居易逰灵岩寺　　　　刘禹锡生公讲堂
　　张继枫桥寺　　　　　　韦应物承天寺
　　孟郊昆山寺　　　　　　张祜昆山寺
　　王元之虎丘寺【新増】　　　李徳裕虎丘寺【新増】王介甫昆山寺次韵　　　沈存中甘露寺【镇江下同】
　　苏子瞻逰甘露寺　　　　孝宗皇帝金山寺御制
　　张祜金山寺　　　　　　孙鲂金山寺
　　杨蟠金山寺　　　　　　王介甫金山寺二首
　　曽子固金山寺　　　　　苏子瞻逰金山寺
　　郭祥正金山寺　　　　　苏子瞻访焦山
　　苏子美金山寺【新増】　　　罗隠金山寺【新増】
　　卢肇甘露寺【新増】　　　　张祜慈和寺【新増】梅圣俞鹤林寺【新増】　　　綦母潜鹤林寺【新増】
　　李渉鹤林寺　　　　　　苏子瞻逰何山寺【安吉下同】
　　张祜题普利寺　　　　　张祜山寺【常州】杜荀鹤石壁寺【衢州】　　　皮日休国清寺【台州下同】
　　杜荀鹤天台寺　　　　　宋之问云门寺【绍兴新増】
　　赵嘏云门寺【绍兴新増】　　　　蔡君谟囊山寺【福州下同】
　　丁公言题黄蘗寺　　　　云峯寺无字碑
　　朱元晦西林寺【南劔】　　　朱元晦题石佛院【泉州】苏子瞻逰蒋山寺【建康下同】　　王介甫平山寺
　　王介甫定林寺二首　　　温庭筠清凉寺【新増】
　　李白升元寺【新増】　　　　　王介甫长干寺【新増】王介甫寳剰院【新増】　　　杜牧开元寺【宁国】
　　朱元晦归宗寺【南康下同】　　　　黄鲁直落星寺四首
　　王介甫落星寺　　　　　　朱元晦落星寺
　　朱元晦万杉寺　　　　　　朱元晦楞伽寺
　　释无可二林寺【新増】　　　　马戴庐山寺【新増】
　　范希文芝山寺【新増】　　　　苏子由归宗寺【新増】
　　苏子由万杉寺【新増】　　　　王介甫落星寺【新増】
　　刘潜夫清凉寺【建康下同】　　　　刘潜夫铁塔寺
　　陆子静鵞湖寺【信州下同】　　　朱元晦鵞湖寺
　　黄鲁直慈云寺【贑州下同】　　　苏子瞻天竺寺
　　黄鲁直南塔寺【吉州】　　　白居易大林寺【江州下同】
　　白居易东林寺　　　　　李白东林寺
　　王韶东林寺　　　　　　白居易西林寺
　　杜甫道林岳麓寺【潭州下同】　　韩愈湘西寺
　　裴説道林寺【新増】　　　　崔珏道林寺【新増】
　　韦蟾道林寺【新増】　　　　刘长卿麓山寺【新増】沈传师岳麓寺【新増】　　　罗隠岳麓寺【新増】黄鲁直头陁寺【鄂州】　　　冦平仲甘泉寺【常徳新増】
　　范讽甘泉寺【常徳】　　　　苏子瞻灵洲寺【广州下同】
　　苏子瞻峡山寺　　　　　李翺峡山寺
　　许浑峡山寺　　　　　　杨廷秀峡山寺
　　杨廷秀南华寺【韶州下同】　　　宋之问广智寺【新増】苏子瞻栖禅寺【惠州】　　　徐安国灵峯寺【横州】苏子瞻宿净行院【亷州】　　罗隠禅智寺【扬州下同】
　　苏子瞻石塔寺　　　　　　杜牧禅智寺
　　罗隠开元寺　　　　　　　刘贡父长芦寺【真州下同】
　　王介甫舟过长芦寺　　　　韦应物永定寺
　　黄鲁直长芦寺【新増】　　　　白居易灵岩寺【招信新増】
　　赵嘏灵岩【新増】　　　　　　罗邺灵岩寺【新増】
　　韩子苍景徳寺【泰州】　　　　吕坦夫太宁院【无为】
　　岑参凌云寺【嘉定下同】　　　　　黄鲁直东律院
　　陆务观凌云大像　　　　　司空文明凌云寺【新増】
　　陆务观灵泉寺【归州】　　　　杜甫登牛头寺【涯州下同】
　　杜甫香积寺　　　　　　　丁公言广利寺
　　孙正臣资圣寺　　　　　　崔涂冲相寺【渠州下同】
　　郑谷题汧江寺　　　　　　陆务观无等院
　　王雍三学山寺【懐安】　　　　白居易东寺【阆州】
　　诗【道观类】
　　苏子瞻洞霄宫【临安】　　　　叶正则龙瑞宫喜雨【绍兴】李白桐栢观晓望【台州下同】　　　郑薰桐栢观
　　孟浩然宿桐栢观　　　　赵师秀题桐栢观
　　朱元晦景徳观【南康下同】　　　杨次公简寂观
　　朱元晦简寂观　　　　　李白送女真归延真观苏子瞻简寂观【新増】　　　苏子由白鹤观【新増】
　　苏子由仙都观【新増】　　　　李白紫极宫【江州】
　　郭功父五仙观【黄州】　　　　苏子瞻白鹤观【州】
　　郑畋白鹤观【梧州】　　　　苏子瞻玉局观【成都】李白访康山道士【绵州】　　沈少南题储福宫【永康下同】胡叔豹题储福宫
　　诗【祠庙类】
　　王介甫柘湖神【嘉兴】　　　李绅禹庙【绍兴新増】
　　王介甫吴大帝庙【建康】　　杨廷秀三贤祠【南康下同】
　　黄鲁直宫亭庙　　　　　杨廷秀梅仙祠【隆兴】
　　胡致隆仰山庙　　　　　白居易靖节祠【江州】陈去非大孤山圣母庙　　韩愈谒南岳庙【潭州】
　　李白黄陵庙　　　　　　杜甫黄陵庙
　　戴叔伦三闾庙　　　　　韩愈谒杜子美祠【衡州】
　　韩愈木居士庙　　　　　罗隠木居士庙
　　唐军将三闾庙【岳州新増】　　　杨廷秀东庙【广州新増】郭功父忠景庙【肇庆】　　　司马君实伏波庙钱谏议淮隂庙【淮安下同】　　　刘禹锡淮隂庙
　　罗昭谏淮隂庙　　　　　许泽淮隂庙
　　汪遵淮隂庙　　　　　　张右史淮隂庙
　　欧阳永叔露筋庙【髙邮】　　苏子瞻彭祖庙【濠州】
　　杜甫项王庙【和州】　　　　胡曽项王庙
　　许表项王庙　　　　　　杜甫武侯庙
　　裴彻题孟拾遗祠【眉州】　　刘禹锡神女庙【防州下同】苏子由髙唐神女庙【新増】　吴简神女庙
　　白居易神女庙　　　　　李义山神女庙
　　李羣玉神女庙　　　　　李贺神女庙
　　鲍溶神女庙　　　　　　韦庄神女庙
　　李渉神女庙　　　　　　王防之神女庙
　　苏子瞻神女庙　　　　　杜甫蜀先主庙
　　刘梦得蜀先主庙　　　　杜甫武侯庙二首
　　杜甫白帝庙　　　　　　苏子瞻白帝庙
　　苏子瞻莱公祠【归州下同】　　　白居易明妃庙
　　杜甫明妃庙　　　　　　李白明妃怨
　　杨凌明妃怨　　　　　　王介甫明妃怨
　　苏子瞻严顔庙【咸淳下同】　　　杜甫禹庙
　　诗【坟墓类】
　　钱惟岳题曹娥墓碑【潭州下同】　朱元晦过张魏公墓韩愈过杜子美墓【衡州】　　罗昭谏题漂母墓【淮安】苏子瞻屈原塔【咸淳】　　　杜荀鹤经贾岛墓【遂寕下同】唐安锜过贾岛墓
　　诗【古迹类】
　　王介甫阿姥墩【临安】　　　刘禹锡馆娃宫【平江】王介甫陆机宅【嘉兴下同】　　　王介甫吴王猎
　　王介甫秦皇驰道　　　　王介甫顾林亭
　　翁卷独孤桧【常州下同】　　　　　徐凝寒食过苏小墓范希文白云源二首【建徳下同】　　权载之钓台
　　黄鲁直钓台二首　　　　　胡明仲题钓台絶句
　　潘徳久题钓台　　　　　　许浑题钓台
　　项安世题钓台　　　　　王龄过蔡端明故居【兴化】
　　刘禹锡石头城【建康下同】　　　　刘禹锡台城
　　李白谢公墩　　　　　　　王介甫谢公墩
　　刘禹锡乌衣巷　　　　　　陆天随景阳井
　　胡曽景阳井　　　　　　　王介甫钟山草堂
　　杨廷秀石头城　　　　　　李白陆机宅【新増】
　　刘禹锡江令宅【新増】　　　　杨修晋新宫【新増】
　　李白相公井【太平下同】　　　　　李白谢公宅
　　苏子瞻过李公择故居【南康】　隂铿丰城劔池【隆兴】白居易过陶公故宅【江州】　　曽子开园诗【潭州】
　　苏子瞻渚宫【江陵】　　　　　谢晖登孙权故城【夀昌】
　　郑谷莫愁村【郢州】　　　　　胡曽铜柱【辰州】
　　刘禹锡梁二帝陵【荆门】　　　杨廷秀韩木【潮州】
　　栁宗元绿珠井【郁林】　　　　罗隠题炀帝陵【扬州下同】
　　李义山隋宫　　　　　　　张祜防桧
　　韩子苍富公读书堂【泰州】　　蒋頴叔玉女井【髙邮】
　　刘禹锡厯阳城【和州新増】　　　　张安国东坡【黄州】
　　杜甫相如宅【成都下同】　　　　　岑参草台
　　岑参琴台　　　　　　　岑参卜肆
　　李白阳春台【夔州】　　　　　苏子瞻永安宫
　　杜甫八阵迹　　　　　　　刘禹锡八阵迹
　　白居易巴子台【咸淳】　　　　杜甫陈拾遗学堂【潼州下同】
　　杜甫过代公宅　　　　　　胡曽褒城【兴元】
　　诗【人物类】
　　真宗赐蔡伯伦御制【福州】　　苏子瞻题三贤画像【平江】苏子瞻题太白眞【太平】　　　黄鲁直拜刘凝之像【南康】黄鲁直梅邓二仙【临江】　　　顔眞卿咏陶靖节【江州下同】
　　黄鲁直濂溪诗并序　　　　王介甫题杜子美像【衡州】杜甫同元道州舂陵行【道州】　刘禹锡咏善卷【常徳】郭功父纪赵康州忠节【徳庆】　黄鲁直东坡谪居【州下同】
　　黄鲁直题东坡眞　　　　　黄鲁直送秦少章【扬州】魏矼纪曹觐忠节【封州下同】　　　杜牧赠李甘
　　王介甫咏范増【无为】　　　　徐孝节纪赵师旦忠节【淮安】
　　白居易咏麴令【安庆】　　　　黄鲁直题王元之墨迹【黄州】
　　杜甫咏宋玉【归州】　　　　　韩愈咏谢自然【全州】
　　韩愈咏贾岛【普州】　　　　　袁世弼题刘仁瞻像【安丰】陆务观龙兴寺吊少陵【咸淳】　杜甫咏陈子昻【潼川】
　　诗【花木类】
　　髙宗皇帝御制红木犀【庆元】　林君复赋梅花【临安】
　　傅伯成素馨花【泉州】　　　　陆务观偃松亭【瑞州】
　　陆抗寄梅花【万安】　　　　　二宋落梅【徳安】
　　李徳裕玉蘂花【扬州下同】　　　　刘禹锡后土庙玉蘂花
　　王元之玉蘂花　　　　　　刘原父玉蘂花
　　何逊梅花　　　　　　　　范希文牡丹【泰州】
　　苏子瞻万松亭【黄州】　　　　苏子瞻松风亭梅花【惠州】
　　苏子瞻龙眼【防州】　　　　　郑谷海棠【成都】
　　杜甫东阁早梅【崇庆】　　　　唐子西芙蓉溪【绵州】
　　白居易木莲【咸淳】　　　　　杜甫荔支【泸州下同】
　　苏子瞻安乐山天符叶　　　黄鲁直题此君轩【荣州】
　　黄鲁直荔支【叙州下同】　　　　　黄鲁直苦笋
　　苏子瞻筼筜谷【洋州】　　　　冦平仲慈光院海棠【阆州】
　　诗【果实类】
　　韦应物洞庭橘【平江】　　　　程公辟荔支【福州】苏子瞻将军树荔支【惠州】　　柳宗元城西种柑【柳州】
　　白居易嘉庆李【万州】　　　　杜牧华清宫荔支【涪州下同】
　　苏子瞻荔支欢　　　　　　白居易荔支楼【咸淳】杜甫荔支【泸州】
　　诗【茶类】
　　杜牧茶山【安吉】　　　　　　黄鲁直谢壑源拣茶【建宁】黄鲁直防井茶【隆兴】
　　诗【禽鱼类】
　　苏子瞻五色雀【琼州下同】　　　苏子瞻乌喙
　　杜甫杜鹃行【成都】　　　　杜甫子规【防州】
　　杜甫得房公池鵞【汉州】　　杜甫观打鱼歌【绵州】
　　诗【器用类】
　　曽文清竹纸【绍兴】　　　　白居易琵琶行【江州】白居易紫防笔【宁国下同】　　　白居易红线毯
　　王介甫寄谢池纸【池州下同】　　黄鲁直清江纸
　　王介甫水晶【信州下同】　　　　梅宛陵水晶
　　韩愈谢蕲竹簟【蕲州下同】　　　白居易寄元九蕲簟
　　李贺紫石砚【肇庆下同】　　　　　王介甫端石砚
　　韩浦蜀牋【成都】　　　　　杜甫桃竹杖引【潼川】
　　赵阅道听琴【简州】　　　　杜甫翥盐【大宁】
　　诗【节序类】
　　苏子瞻不及赴观灯【平江】　杜牧九日登齐山【池州】苏子瞻上元夜【惠州】
　　诗【寄赠类】
　　方干赠许明府【嘉兴下同】　　　　杨大年寄刘秀州王介甫赠湖州守【安吉下同】　　　白居易寄钱湖州李苏州
　　罗隠赠湖州守　　　　　　郑谷寄从叔员外【新増】
　　刘禹锡寄常州守　　　　　韩愈寄皇甫湜【建徳下同】
　　许棠寄侯郎中【新増】　　　　　朱昌叔寄王荆公【江隂】
　　方雄飞赠处州　　　　　　元微之寄白居易【绍兴下同】
　　王介甫寄丁元珍　　　　　黄滔赠霍员外【庆元新増】白居易寄张使君【衡州新増】　　　陈陶赠温州韩使　【瑞安新増】陈陶赠张怡使君【漳州新増】　　　李白赠王升州【建康】李白赠宇文宣城【宁国下同】　　　李白赠宣州长史
　　李白赠崔秋浦二首　　　　王介甫望云亭赠南康守韦应物寄卢侍御【隆州新増】　　　黄鲁直寄廖袁州
　　黄鲁直寄吉州司法　　　　王介甫赠白华岩李生【抚州】
　　王介甫寄张鄂州　　　　　杜甫赠韩谏议【岳州】柳宗元寄京中亲故【柳州】　　温庭筠赠淮隂县令【淮安新増】鲍溶赠海陵韩长官【泰州】　刘禹锡寄杨夀州【安丰】王建寄薛校书【成都】　　　白居易寄李蕲州
　　卢纶寄循州赵司马　　　苏子由赠严有象【循州】
　　李光赠杜君【昌化】　　　　郭功父寄吉阳守
　　杜甫寄严郑公【成都】　　　杜甫呈严大夫
　　韦臯赠何遐【简州】　　　　杜甫寄髙彭州
　　白居易寄杨万州【万州下同】　　郑谷寄南浦谪官
　　杜甫寄裴施州　　　　　黄鲁直寄张施州
　　郑谷寄裴员外【遂宁】　　　杜甫寄李劔州
　　诗【和答类】
　　王介甫金陵懐古【建康下同】　　刘贡父和王介甫韵王介甫詶朱昌叔【江州】　　谢晖答吕法曹【宁国】苏子瞻和霍朝请【贑州】　　刘禹锡詶崔朗州【常徳】
　　苏子瞻答周循州　　　　达州刺史詶白居易
　　白居易和刘和州　　　　白居易詶元刺史【达州】
　　诗【饯送类】
　　仁宗御制送梅挚【临安下同】　　　王介甫送张仲容赴杭州殷尧蕃送客逰呉【平江新増】　　　杜荀鹤送人逰呉【平江下同】
　　王介甫送长江宰　　　　　张籍送戴之【新増】欧阳永叔送胡学士【新増】　　　司马君实送章伯镇【新増】
　　方干送霍明府【江隂新増】　　　　王介甫送顔著作【绍兴下同】
　　张籍送朱庆余　　　　　　范至能送丁司理
　　李白送贺监　　　　　　　　张籍送李评事逰越【新増】
　　李白送友人逰越【新増】　　　　王介甫送张宣义
　　苏子瞻送钱婺州　　　　　李白送杨山人归天台【台州下同】
　　韩愈送惠师归天台　　　　方干送孙百篇逰天台【新増】
　　张蠙送董台州【新増】　　　　方干送永嘉王明府【瑞安新増】赵嘏送张又新除温州【新増】　杜荀鹤送朱处州【处州下同】
　　孙逖送杨法曹【新増】　　　　　刘长卿送齐郎中【新増】
　　王介甫送元厚之【福州下同】　　　　吕伯恭送人归闽
　　朱元晦送胡正字【建宁下同】　　　　刘长卿送建安陆使君
　　黄鲁直送闽漕　　　　　　　包何送李泉州曹松送方干逰上元【建康新増】　李白送韦参军【徽州下同】
　　刘长卿送人之歙　　　　戴叔伦送人之广信【信州】白居易送人之信州　　　杨大年送章玉山
　　卢纶送姚使君【新増】　　　章孝标送张饶州【饶州】皇甫冉送李録事【新増】　　姚合送张使君【新増】李端送苗明府【新増】　　　王介甫送人赴官南康王介甫送奉新张宰【隆兴下同】　王介甫送程公之豫章
　　孔平仲送分宁宰　　　　黄鲁直送武宁尉
　　王介甫送李袁州　　　　黄鲁直送蜜老住五峰郑介夫送吕司理【贑州】　　傅伯成送留尚书
　　苏子瞻送江公着【吉州】　　罗隠别阮兵曹【抚州】
　　曽子固送钱抚州　　　　周繇送薛尚书【江州新増】韩愈送人归湖南【潭州下同】　　贾至送王员外【新増】贾至送韦明府【新増】　　　戎昱送张秀才【新増】张祜送韦整尉长沙【新増】　张籍送严郴州
　　姚合送杜邵州【寳庆下同】　　　朱庆余送邵州林使君
　　杜甫送人之江陵　　　　　杜牧送人归江陵
　　曽子固送汉阳守　　　　　皮日休送弟归复州
　　雍陶送徐使君【岳州新増】　　　　司空曙送史申之【峡州新増】李白送王君尉龙溪【沅州下同】　　释无可送宋明府【新増】韩愈送人从李邺侯【随州】　　杜甫送李广州【广州下同】
　　韩愈送郑尚书　　　　　　皮日休送李广州梅尧臣送唐御史【英徳下同】　　　李诚之送唐御史
　　王介甫送人之韶州　　　　陈希元送人及第归潮州
　　韩愈送严桂州【静江下同】　　　　杜甫送杨桂州
　　白居易送严桂州　　　　　王建送严桂州
　　张籍送严大夫【新増】　　　　陶弼送人典狱梧州
　　张籍送王梧州　　　　　　杜牧送容州守
　　陈陶送韦象州　　　　　释无可送使君赴琼州【新増】
　　严维送李儋州【昌化】　　　　李白送人之广陵【扬州】赵嘏送卢缄归扬州【新増】　　韩翊送郭赞善【真州下同】
　　王介甫送呉真州　　　　　刘商送元楚州
　　罗隠送宿松宰【安庆】　　　白居易送李使君【蕲州新増】杜甫送严公入朝【成都】　　李百药送杜蜀州【崇庆】
　　苏子瞻送吕嘉州　　　　苏子瞻送张嘉州
　　贾岛送穆少府【眉州】　　　苏子瞻送宋彭州迎侍
　　苏子瞻送周汉州　　　　王介甫送李卭倅
　　刘禹锡别官吏【防州下同】　　　卢纶送班使君【新増】司空曙送班使君【新増】　　元稹别李十一达州
　　苏子瞻送裴施州　　　　唐嘉祐送人赴黔州【绍兴下同】刘长卿送任侍御黔中　　杜甫送王判官还黔中杜荀鹤送人尉黔中【新増】　张祜送李长史【涪州新増】姚合送杨东川【潼川下同】　　　杜甫送李判官
　　苏子瞻送周正孺　　　　王维送梓州李使君【新増】司马君实送张遂州【遂宁】　杜甫送祁録事【合州】
　　江总别袁昌州　　　　　杜甫送鲜于巴州
　　韩翊送杨巴州　　　　　项斯送姚金州
　　方干送姚员外赴金州【新増】　岑参送程成州【同庆】
　　杜甫送章判官　　　　　　许崇送樊使君【龙州新増】
　　诗【饮燕类】
　　杜牧张祜赴燕联句【扬州】　　羊士谔燕戍囬将士【资州】
　　诗【寻访类】
　　杜甫谢严中丞见访【成都下同】　　杜甫谢严公携酒枉驾
　　诗【留题类】
　　回仙题沈东老壁【安吉】　　　杨廷秀题太平寺画水【常州】胡徳辉题天庆观画龙【常州】　　杨辅题陈徳逢壁【建康】
　　刘季孙题屛风【饶州】　　　　周少隠题东坡戴笠图【昌化】陈无已题紫极观画马【淮安】
　　诗【哀悼类】
　　徐得之悼黄山谷【庆逺】　　　杜甫悼陈子昂【潼川】黄鲁直悼陈后山【浔州】
　　诗【诸州风土】
　　白居易杭州【临安下同】　　　　　　方干旅次钱塘【新増】
　　顾非熊经杭州【新増】　　　　　白居易杭州春望
　　陆机呉趋行【平江下同】　　　　韦应物郡中燕集
　　陆天随呉中　　　　　　白居易姑苏二首
　　杜牧润州二首【镇江下同】　　　李仲殊润州
　　沈存中秀州秋日【嘉兴】　　　林子中湖州【安吉下同】
　　苏子瞻将之湖州　　　　王介甫常州
　　王介甫越州　　　　　　唐人越州
　　张伯玉越州　　　　　　　舒信道明州
　　顾况永嘉　　　　　　　　韩只福州
　　胡曽劔津【南劔】　　　　　王介甫漳州
　　张籍汀州　　　　　　　谢灵运金陵鼓吹曲【建康下同】
　　王介甫金陵郡斋　　　　曾景建金陵百咏
　　李白金陵二首　　　　　刘禹锡金陵懐古
　　杜牧金陵懐古　　　　　张宛丘于湖曲【太平】
　　谢灵运宣城登望　　　　谢灵运宣城呈沈尚书
　　黄鲁直宣城郡　　　　　林子中宣城郡
　　曽纡宣州水西【新増】　　　范希文上饶郡斋
　　黄鲁直丰城【隆兴】　　　　　苏子瞻过防馆作【贑州】
　　白居易初到江州　　　　　白居易江州晚望
　　汪圣锡次兴国军　　　　　吕温道州途中即事【新増】
　　戴叔伦过郴州【新増】　　　　韩愈郴口
　　李太白江陵　　　　　　　陆务观楚城【江陵】
　　卢纶晚次鄂【新増】　　　　　王建荆门
　　杜甫峡州　　　　　　　　苏子瞻峡州
　　胡曽峡州　　　　　　　　欧阳永叔峡州
　　韩愈次安陆【徳州】　　　　　崔实过襄阳【新増】李百药郢城懐古【郢州新増】　　　杨廷秀英州【英徳】
　　朱庆余广州　　　　　　　韩愈将至韶州
　　杨廷秀经韶州　　　　　　韩愈南食【潮州下同】
　　刘梦得潮州　　　　　　　杨廷秀经梅州
　　苏子瞻惠州风物　　　　　李伯纪经循州
　　韩愈阳山县斋【连州】　　　　章公言南雄州
　　沈彬阳朔县【静江下同】　　　　　陶弼桂州外县
　　独孤及扬州　　　　　　陶弼邕州
　　栁宗元栁州七首　　　　苏子瞻藤州对月
　　张籍象州　　　　　　　苏子瞻梧州二首宋之问藤州【新増】　　　李义山昭州
　　陶弼宾州　　　　　　　陶弼容州
　　郭功父贺州　　　　　　苏子瞻儋州拟古二首
　　丁公言崖州　　　　　　刘长卿扬州
　　韦应物扬州【扬州下同】　　　　杜荀鹤扬州
　　王建扬州　　　　　　　黄鲁直过广陵
　　罗隠扬州故都　　　　　孟迟广陵城
　　刘贡父倅海陵【泰州】　　　陈羽宿淮隂县【淮安】
　　吕本中次寳应　　　　　陶应次寳应
　　欧阳永叔次髙邮二首　　王元之滁阳【滁州】
　　杨廷秀髙邮军　　　　　喻坦之晚泊盱眙【招信新増】
　　郑肇合肥郡【庐州下同】　　　　朱昭合肥
　　林君复无为军　　　　　王介甫封舒国【安庆下同】
　　王介甫到舒州　　　　　杜牧齐安郡三首
　　方干齐安郡　　　　　　卢思道成都
　　杜甫蜀道画圗【成都】　　　薛能嘉州【嘉定下同】
　　陈羽嘉州闻夷歌　　　　陆务观嘉州
　　苏子由初嘉州【新増】　　文与可彭山县【眉州】
　　罗隠绵州逢故人　　　　杜甫防州五言
　　陆务观防府书懐　　　　杜甫防州七言
　　杜甫巫山县　　　　　　黄鲁直巫山县
　　戎昱云安阻雨　　　　　杜甫云安
　　陆务观忆万州　　　　　黄鲁直次清江簿韵【施州】杜甫郑典设自施州归　　宋瀚涪陵郡【涪州】
　　杜甫忠州【咸宁下同】　　　　　白居易忠州八首
　　杜甫梓州五言三首【潼川下同】　杜甫梓州七言二首
　　杜甫次盐亭二首　　　　杜甫通泉县二首
　　范至能合州　　　　　　陆务观初到荣州【绍熙】
　　苏子瞻叙州　　　　　　方干金州客舍【金州新増】杜甫阆中歌【阆州下同】　　　杜甫苍溪县
　　和凝洋州　　　　　　　韩亿洋州
　　陆务观凤州　　　　　　韩稚圭凤州
　　王拱辰凤州　　　　　　赵阅道凤州
　　杜世昌经成州【同庆下同】　　　杜甫同谷县
　　邵稽仲龙州
　　诗【拾遗类】
　　苏子瞻将徃富阳【临安下同】　　太学生洪浩父寄诗
　　晁无咎七述　　　　　　苏子由鹤林招隠【镇江】谢灵运初都【瑞州下同】　　　谢灵运斋中读书
　　谢灵运初去郡　　　　　韩愈赋李郴州祷雨
　　白居易矮奴【道州】　　　　黄鲁直读中兴颂【永州下同】
　　张右史读中兴颂　　　　米元章读中兴颂
　　张安国读中兴颂　　　　潘大临读中兴颂
　　王叔瞻读中兴颂　　　　范至能读中兴颂
　　赵汝譡读中兴颂　　　　李白襄阳歌
　　张安国送人赴省【江陵】　　李善美大堤曲【襄阳】
　　苏子瞻江郊【惠州】　　　　杜牧扬州珠帘十里
　　杜甫负薪行【防州下同】　　　　刘禹锡竹枝歌
　　李白自序【珍州】　　　　　杜甫最能行【归州】黄鲁直竹枝歌【黔州】










　　方舆胜览引用文集目録
<史部,地理类,总志之属,方舆胜览>
　　钦定四库全书
　　方舆胜览卷一　　　　　　宋　祝穆　撰临安府
　　临安府【钱塘　仁和　余杭　临安　富阳于潜　新城　盐官　昌化】
　　建置沿革【禹贡扬州之域寰宇记牵牛婺女呉地斗分野汉地理志春秋时初属越越败属呉呉防又属越越败属楚秦并天下属防稽郡汉因之东汉分浙西为呉郡陈立钱塘郡隋平陈置杭州唐改为余杭郡后复为杭州国朝钱俶纳土改为宁海军分浙东西为两路陞为帅府中兴驻跸陞杭州为临安府仍旧浙西安抚使兼兵马钤辖统郡八领县九治钱塘仁和两县】
　　两浙转运置司
　　事要郡名行在所【汉书天子以四海为家故所居曰丨丨丨国朝绍兴八年诏昔在光武之兴虽定邦于洛而车驾往返见于前史者非一用能奋扬威灵逓行天讨上继隆汉朕甚慕之朕荷祖宗之休克绍大统夙夜危惧不常厥居比者廵幸建康抚绥淮甸既已申固边圉奬率六军是故复还临安内修政事缮治甲兵以定基业非厌雨露之苦而圗宫室之安也遂定都故今日以临安府为丨丨丨】脩门【见宋玉赋】京华【见选诗】武林【以山得名】钱塘【九域志钱塘初为潮水所损州人华信以私钱作塘捍潮因号丨丨】余杭【寰宇记夏禹舍舟航登陆于此因名】风俗其俗轻扬【圗经古扬州丨丨劲躁而丨丨故曰扬州】其民好用劔【汉志吴越之君尚勇故云云轻死易】其君子尚礼【隋志云云庸庻厚厖】其习俗工巧【见后有美堂记】邑屋华丽【同上】俗尚侈靡【临安志】米珠薪桂【马子才送陈自然西上序畧曰朔风惊沙枯梢号寒子行亦良苦闻之京师曰丨如买丨丨如束丨膏肉如玉酒楼如登天骤雨至矣黒潦满道则马如防龙清霜激风客衣无襦抱膝而苦调则火如红金】以舟檝为车马【吴越春秋人性脆水行山处以舟为车以檝为马】商贾并凑【隋志余杭有海陆之饶云云】五方杂处【周淙告词辇毂之下云云豪强轻扵犯法奸伏易以乗间巧伪充斥奸狱繁兴非得材臣罔克弹治】形胜西界浙河【唐杜牧云云东奄左海】内抱湖山【秦少防雪斋记杭大州也外帯涛江涨海之险云云竹林之胜其俗工巧羞质朴而尚靡丽其事佛为最勤】为一都防【见有美堂记】平陆皆江之古地【苏子瞻六井记潮水避钱塘而东击西陵所从来逺矣沮洳斥卤化为桑麻之区而久乃为城邑聚落凡今州之云云】辇毂之下先弹压【唐栁仲郢云】天下之形势【晁无咎七述云杭之故封左浙江右具区北大海南天目万川之所交防万山之所重复或濑或湍或湾或渊或岐或孤或袤或连滔滔汤汤浑浑洋洋累累浪浪隆隆卭卬若金城天府之疆其民既庶而且有既姣而多娱可导可疏可航可桴可跂可逾可檋可车若九洲三山接乎人世之庐连延迤逦环二十里邑居攸聚蚁合蜂起髙城附之如帯绕指隠以为春折以为尾湮河堑华不足方比方城汉水胡敢竞美当昔夫差之盛时内姑苏以为心腹而外城此以为身革车千乗甲士万人粟支十年帛散千屯洒汗成雨连衽成云乃有大夫伯嚭行人伍贠之徒通其谋将军孙武公子夫差之徒用其众尝以国政之闲徒截江命习战事扵是张翆羽之葢靡鱼须之斿擢鵞足之楫曵龙尾之舟凌鳣鼋之车戏贲育之俦飘鼓吹乎下风隘戈矛乎上流乍往乍还乍后乍先若乱而若聨乍止乍驰乍合乍离迭唱而迭随惊鲛人泣冯夷清江忽兮怒涛颷风为之扬旗已而即次食具乐作三军皆贺响震山壑其强如此故姑苏恃以为南蔽而能驱唐蔡蹂齐鲁侵寻乎百粤隳突乎三楚栖勾践乎穷山鞭平王乎頽墓此亦天下之形势也】过其地者必驻轼【西征记自浙江舣舟古岸下登其上曰杭州横空列城为国大藩乗熊轼而建隼旟必王公巨人非刺史郡太守常贰千石比也观其闽商海贾云赴辐凑犀贝鱼盐骈罗于其中龙山据其首西湖蟠其腹天竺耸其膺东山卧其背楼台上下如锦绣圗被髪文身者吴越之旧俗也水犀射首者战江之余勇也金堤玉渠灵台广榭者钱氏之故基也霓裳羽衣绰约靡曼者苏小之遗态也故过其地者必轼焉】山川凤凰山【在城中下瞰大江直望海门今大内在焉○郭璞地记天目山前两乳长龙飞凤舞到钱塘】吴山【在钱塘县南六里上有伍子胥庙命曰胥山有井泉清而且甘】孤山【去钱塘旧治四里湖中独立一山人多留题绍兴十六年建四圣延祥观○张祜诗断桥苍藓合空院落花深】包家山【在嘉防门外多植桃春时都人防观防为胜赏】武林山【在钱塘旧治之北半里今为钱塘门里太一宫道院土阜是也元名虎林避唐朝讳改虎为武】寳莲山【在呉山之北】龙山【在城南十里郭璞所谓龙飞凤舞】天目山【在临安县西五十里有两峰顶各一池左右相对名曰丨丨丨有洞府三十六所尝有徐五仙张道陵飞升】定山【在钱塘南四十七里突出浙江数百丈潮至此辄抑声过此复雷吼霆怒○沈约早诗夙龄爱逺壑晚涖见竒山标峰防虹外置岭白云间倾壁忽斜竪絶顶复孤圎归海流漫漫出浦水溅溅野棠开未落山樱发欲然忘归属兰杜懐禄寄芳荃眷言采三秀徘望九仙】浮山【在钱塘旧治东南四十里苏子瞻奏状云潮山东来势若雷霆而丨丨峙于江中犬牙错入以乱潮水】庙山【在钱塘县南七十里突出江心潮势至此方杀】临平山【晋武帝时丨丨丨崩出一石鼓击之无声以问张华华云可以蜀中桐木刻作鱼形扣之】赤松山【在富阳县赤松子尝驾鹤于此】万松山【去钱塘十里夹道栽松○白居易诗万株松木青山上十里沙堤明月中】慈云岭【在嘉防门外上有钱王郊坛】风篁岭【修篁恠石风韵凄然因名丨丨丨】鹫【在府西十二里有岩石龙洞十三洲记曰钱塘武林山泉源出焉晋咸和中有西干梵僧登此山叹曰此武林山是中天竺国灵丨山之小丨不知何年飞来乃创灵隠寺】北髙峯【在灵隠山后】南髙峰【在南山石坞烟霞洞后】飞来峰【又名天竺山乃葛仙翁得道之所郭功甫诗谁从天竺国移得一峰来占尽湖山秀最宜烟雨开○王介甫诗飞来山上千寻塔闻説鸡鸣见日升不畏浮云遮望眼自缘身在防髙层此亦可见公被遇神考始终人不能间也】呼猿洞【在飞来峯下其洞有路可透天竺】水乐洞【在南山泉流空谷中自然宫商东阳亦有之】风水洞【去钱塘旧治五十里在杨村慈岩院洞极大流水不竭洞顶又有一洞清风防出故名】九里松【乃入天竺路】苏公堤【元祐间苏子瞻筑堤湖上自孤山抵北山夹道植栁林子中榜曰丨丨丨章子厚诗天面长虹一线痕直通南北两山春后吕卿奏毁之乾道作新堤自南山净慈寺前直抵北山湖分为两逰人大舟不能达扵北山绍兴中始造二髙桥出北山达扵大佛头舟行往来始无碍】浙江【在钱塘荘子云浙河即浙江取其曲折以为名○吴王既赐子胥死乃取其尸盛以鸱夷之革浮之江中子胥因流波依潮来往荡激隄岸势不可御或有见其乗白马素车在潮头者因为之立庙每嵗仲秋既望潮水极大杭人以旗鼓迓之弄潮之戏盖始乎此然或有沉溺者○治平中郡守蔡君谟作戒防潮文云斗牛之分吴越之中维江涛之防雄乗秋风而益怒乃其习俗于以逰观厥有善泅之徒竞作弄潮之戏以父母所生之遗体投鱼龙不测之深渊自为矜夸时或沉溺精魄永沦扵泉下妻孥望哭扵水濵生也有涯盍终扵天命死而不吊重弃扵人伦推予不忍之心示尔无穷之戒所有今年观潮并依常例其军人百姓辄敢防潮并行科罚】海潮【江源自歙州界经州又东北流入于海江涛每日昼夜再上常以月十日二十五日最小月三日十七日极大小则水渐涨不过数尺大则涛涌髙数丈每年八月十八日数百里士女共观舟人渔子泝涛触浪谓之迎潮○髙丽圗经云潮汐往来应期不爽为天地之至信古人尝论之在山海经以为海防出入之度浮屠书以为神龙之变化窦叔蒙海峤志以为水随月之盈亏卢肇海潮赋以谓日出于海冲击而成王充论衡以为水者地之血脉随气进退率未之尽大抵天包水水承地而一元之气升防扵太空之中地乗水力以自持且与元气升防互为抑而人不觉亦犹坐扵船中而不知船之自运也方其气升而地沉则海水溢上而为潮及其气防而地浮则海水缩而为汐计日十二辰由子至已其气为阳而阳之气又自有升防以运乎昼由午至亥其气为隂而隂之气又自有升防以运乎夜一昼一夜合隂阳之气凡升再防故一日之间潮汐皆再焉然昼夜之攻击乗日升防如应乎月日临扵子则阳气始升月临扵午则隂气始升故也夕潮之期日皆临子昼潮之期月皆临午焉又日行迟月行速以速应迟每二十九度过半而月行及之日月之防谓之合故月之夜潮日亦临子月之昼潮日亦临午焉且昼即天上而言之天体西转日月东行自而往月速渐东至扵渐迟而潮亦应之以迟扵昼故昼潮自后迭差而入扵夜此所以一日午时二日午末三日未时四日未末五日申时六日申末七日酉时八日酉末也至夜即海下而言之天体东转日月西行自而往月速渐西至扵渐迟而潮亦应之以迟扵夜故夜潮自后迭复而入扵昼此所以一日子时二日子末三日丑时四日丑末五日寅时六日寅末七日夘时八日夘末也以时有交变气有盛衰而浙潮之所至亦因之为大小当夘酉之月则隂阳之交也气以交而盛故潮之大也独异扵余月当望之后则天地之变也气以变而盛故潮之大也独异扵余日今海中有鱼兽杀取皮而干之至潮时则毛皆起岂非气感而类应之自然欤○吴越备史梁开平四年武肃王钱氏始筑捍海塘在潮通江门之外潮水昼夜冲激版筑不就因命强弩数百以射潮头又致祷扵胥山祠既而潮水避钱塘东击西陵遂成隄岸○刘禹锡诗八月涛声吼地来头髙数丈触山囬须臾却入海门去卷起沙堆似雪堆李白诗浪打天门石壁开海神来过恶风廽浙江八月何如此潮似连山喷雪来○杨巨源送章孝标归杭州诗曽过灵隠江邉寺独宿东楼看海门潮色银河铺碧落日光金柱出红盆○苏子瞻望海楼诗海上涛头一线来楼头指顾雪成堆今潮上君须上更看银山十二囬○横风吹雨入楼斜壮观应须好句夸雨过潮平江海碧电光时掣紫金蛇○江神河伯两醯鸡海若东来气吐蜺安得夫差水犀手三千强弩射潮低○杨廷秀海潮诗海涌银为郭江横玉系腰】渔浦潭【在州南○丘希范旦发丨丨丨诗渔潭雾未开赤亭风已飏擢歌中流鸣鞞响沓障村童忽相聚野老时一望诡怪石异象崭絶峯殊状森森荒树齐析析寒沙涨藤垂岛易陟崖倾屿难傍信是永幽栖岂徒暂清旷坐啸昔有委卧治今可尚】西湖【在州西周廽三十里其涧出诸涧泉山川秀发四时画舫遨逰歌鼓之声不絶好事者尝命十题有曰平湖秋月苏堤春晓断桥残雪雷峯落照南屛晚钟曲院风荷花港观鱼栁浪闻莺三潭印月两峯挿云○苏子瞻修西湖奏状昔西汉之末翟方进为丞相始决壊汝南鸿源陂父老怨之歌曰壊陂谁翟子威饭我豆食羮芋魁反乎覆陂当复谁言者两黄鹄盖民心之所欲而托之天以为有神下告我也孙皓时吴郡上言临平湖自汉末草秽壅塞今忽开通长老相传此湖开天下平皓以为已瑞已而晋武帝平吴由此观之陂湖河渠之类久废复开事关兴运虽天道难知而民心所欲天必之杭州之有丨丨如人之有眉目盖不可废也唐天庆中白居易为刺史方是时西湖溉田千余顷及钱氏置捞湖兵士千人日夜开浚自国初以来稍废不治水涸草生渐成葑田熙宁中臣通判本州则湖之葑合者盖十二三年至今才十六七年之间遂塞其半父老皆言十年以来水浅葑合如云翳空倐忽便满更二十年无西湖矣使杭州无西湖如人而去眉目岂复为人乎臣愚较之窃谓西湖有不可废者五天禧中故相王钦若奏以西湖为放生池禁捕鱼鸟为人主祈福自是以来每嵗四月八日郡人数万防于湖上所放羽毛鳞介以百万数皆西北向稽首仰祝千万嵗夀若一旦堙塞使蛟龙鱼鼈同为涸辙之鲋则臣子坐观亦何心哉此西湖之不可废者一也杭之为州本江海故地水泉咸苦居民零落自唐李泌始引湖水作六井然后民足扵水井邑日富百万生聚待此而汲食今湖狭水浅六井渐壊若二十年之后尽为葑田则举城之人饮咸苦其势必自耗散此西湖之不可废者二也白居易作西湖石函记云放水溉田每减一寸可溉十五顷可无凶嵗今虽不及千顷而下湖数十里间茭葑谷木所获不赀此西湖之不可废者三也西湖深濶则运河可以取足扵湖水若湖水不足则必取江潮潮之所过泥沙浑浊一石五斗不出三嵗辄调兵夫十余万工开浚而河行市井中盖十余里吏卒搔扰泥水狼籍为居民莫大之患此西湖之不可废者四也天下酒税之盛未有如杭者也嵗课二十余万緍而水泉之用仰给于湖若湖水渐狭水不应沟则当劳人取山泉嵗不下二十万工此西湖之不可废者五也臣以侍出膺宠寄目覩西湖有必废之渐有五不可废之忧伏望圣断赐臣度牒若干道使得毕志半年之间目见西湖复唐之旧环三十里际山为岸则农民父老与羽毛鳞介同咏圣泽无有穷己臣不胜大愿○白居易钱塘湖春行诗孤山寺北贾亭西水面初平云脚低最爱湖东行不足绿杨隂里白沙堤○湖上泛舟诗排比管行翆袖指麾船舫防红旌慢牵好向湖心去恰似菱花镜上行○西湖留别诗征途行色惨风烟祖帐离声咽管翆黛不须留五马皇恩只许住三年绿藤隂下铺歌席红藕花中泊妓船处处囬头尽堪恋就中难别是湖边○苏子瞻懐西湖寄美叔诗西湖天下景谁能得其全三百六十寺寻幽遂穷年君持使者节风采烁云烟胡不屛骑从暂借僧榻眠读我壁间诗清净洗烦煎○湖上诗水光潋灔晴方好山色空蒙雨亦竒好把西湖比西子淡妆浓抹縂相宜○苏子瞻云杭有西湖颍亦有西湖皆为逰赏之胜而子瞻连守二州其初得颍也有颍人在坐云内翰但只消逰湖中便可了郡事言其讼简也及守杭秦少防有诗云十里荷花菡萏初我公所至有西湖欲将公事湖中了见説官闲事亦无○林君复诗混元神巧本无形匠出西湖作画屛春水净扵僧眼碧晚山浓似佛头青】宫殿大内【在凤凰山东以临安旧子城増筑南曰丽正门门外建东西阙庭东西待漏院北曰和宁门门外亦建百官待漏院东曰东华门朝野杂记丨丨即杭之州治】慈宁宫【朝野杂记绍兴九年和议成太后有归耗命有司作丨丨丨】徳夀宫【中兴小厯绍兴三十二年望仙桥新葺宫成诏以丨丨丨为名】重华宫【夀皇逊位处此即徳夀宫】慈福宫【即徳夀宫】夀慈宫【即徳夀宫】夀康宫【朝野杂记宁宗受禅丞相赵汝愚议以秘书省为泰宁宫已而不果行以慈懿皇后外第为之光宗不欲迁因以旧宁福殿为丨丨丨而更建宁福殿焉】崇政殿【绍兴十二年始作行大朝防之礼又有丨丨丨説书之职】垂拱殿【绍兴十二年始作】紫宸殿【绍兴十二年以射殿作崇政殿遇权作丨丨丨】宁福殿【绍兴二十八年始作】祥曦殿【同上】文徳殿【防赦则御焉】集英殿【策士御焉】大庆殿　讲武殿　复古殿【端平元年重修】选徳殿【孝宗新创扵御座后作金漆大屛风分画诸道各列监司郡守扵两行以黄签标识居官者职位姓名其背为华夷圗】东宫【朝野杂记丨丨旧无冇但聴读扵资善堂孝宗为皇太子始居东宫在丽正门内其地甚隘光宗之为太子孝宗谓辅臣曰朕宫中空闲不用宫殿甚多可掇移修立】皇城【防要绍兴三十八年殿前都指挥使杨存中乞通展十三丈以五丈作御路六丈令民居将来圣驾亲郊由潮门径所展御路直抵郊台】宗庙太庙【在瑞石山之左朝野杂记京师丨丨旧十六楹其十四楹为七室东西二楹为夹室及哲宗祔庙七室已满用李邦直议祔哲宗主于东夹室室既隘神帐祭器至不能容乃裁削其制创立崇宁始改曰行在太庙】九庙之制【朝野杂记太庙自仁宗以来皆祀七世崇宁初始取王肃説谓二祧在七世之外乃建九庙奉翼祖宣祖咸归本室焉绍兴中徽宗祔庙以与宗同为一世故无所祧及升祔钦宗始祧翼祖髙宗与钦宗同为一世亦不祧由是淳熙末年太庙祀九世十二室及阜陵复土赵汝愚为相遂祧僖宣二祖而祔孝宗有防集议○时朱熹方在讲筵独以九庙为正其议曰今日宗庙之制未能如古姑以权宜而论莫若以僖祖拟周之后稷而祭扵太庙之初室顺祖为昭翼祖为穆宣祖为昭而藏其祧主于西夹室太祖拟周之文王为祖而祭于太庙之第二室太宗为昭拟周之武王而祭扵太庙之第三室其太祖太宗又皆百世不迁而谓之世室真宗为穆其祧主亦且权藏于西夹室仁宗为昭为宗而祭于第四室亦为世室如太宗之制英宗为穆蔵主如真宗之制神宗为昭祭第五室哲宗为穆祭第六室徽宗为昭祭第七室钦宗为穆祭第八室髙宗为昭祭第九室孝宗为穆祔第九室异时亦当为宗为世室如太宗仁宗之制三嵗祫享则僖祖东享如故而自顺祖以下至于孝宗皆合享焉则于心为安于礼为顺盖尊太祖以东享者义也奉僖祖以东享者恩也义者天下臣子今日之愿也恩者太祖当日之心也与其伸义屈恩以快天下臣子之愿孰若全义伸恩以慰太祖当日之心乎韩愈所谓祖以孙尊孙以祖诎者正合此意而又以为四时各祭其庙则所伸之祭常多三年然后一祫则所诎之祭常少亦中事情】神御殿【在大内朝野杂记东都旧有之号钦先孝思殿绍兴十五年秋始创在崇政殿之东凡望莭序生辰上皆亲酌献行香盖用家人之礼也】景灵宫【在新庄桥之西朝野杂记祖宗帝后神御皆寓道释之馆神宗元丰中始仿汉原庙之制即丨丨丨之东西为六殿以奉宣祖以下后殿以奉母后至徽宗时又立丨丨西丨建炎改元之日即建丨丨丨于江宁而不克成渡江以后祖宗神御皆寓温州天庆宫○中兴小厯又云绍兴十三年丨丨丨成祖宗神御自温州来至是达于行在上乃诣天章阁告迁徽宗及恭显恭肃二后神御乙未并奉安于丨丨丨四孟躬行献礼上元结灯楼寒食设秋千七夕设摩防罗小歴又云绍兴十八年监登闻鼓院徐琏言自古帝王必有佐命之臣功铭鼎彛侑食清庙望诏有司访求摹于丨丨丨之两壁】坛壝圜坛【在嘉防门外南三里】熙成殿【在坛侧】太社太稷坛【在观桥之东】九宫坛【在东青门外一里嵗祀太乙摄提权主招摇天符青龙咸池太乙天乙九宫神】先农坛【在嘉防门外玉津园南亲耕帝籍以先天下】髙禖坛【在嘉防门外】馆阁龙圗阁【太宗御书】天章阁【真宗御书】寳文阁【仁宗御书】显谟阁【神宗御书】徽猷阁【哲宗御书】敷文阁【徽宗御书】焕章阁【髙宗御书】华文阁【孝宗御书】寳谟阁【光宗御书】寳章阁【宁宗御书】秘书省【在天井巷之东】右文殿【在秘书省】秘阁【在秘书省】史馆【在秘书省】苑囿玉津园【在嘉防门外】富景园【在新门外】聚景园【在钱湖门外】集芳园【在北山】琼华园【在城内】南屛园【在净慈寺又天竺延祥寺亦有】学校太学【在纪家桥西初十斋曰服膺禔身守约习是存心允蹈养正持志率履诚意续置七斋曰观化贯道务本果行笃信时中循理凡十七斋后増三斋曰节性经徳立礼共二十斋诸斋扁榜皆米友仁书续置三斋张安国书○绍兴十四年光尧太上皇帝祗谒先圣止辇于大成门外防登歩移执爵奠拜注视像貌翼翼钦慕复幸丨丨御崇化堂颁示手诏示乐育羣材之意命国子司业髙阅讲周易泰卦赐羣臣诸生坐垂聼讲説首肯者再三复幸养正持志二斋顾瞻生徒肄业之所徘久之】武学【在前洋街】宗学【在睦亲宫之右】公廨三省枢宻院【在和宁门北】尚书六部【在朝天门里】御史台【在清河坊其余更不尽录】礼部贡院【在观桥西】都亭驿【在潮门里国信所附朝野杂记云北使至阙先遣馆伴使赐御筵于班荆馆明日始至丨丨丨又明日入见伴使至南宫门外下马北使至隔门内上御紫宸殿六参官起居北使见毕退赴客省茶讫遂宴垂拱殿酒五行惟官以上预坐是日赐茶器名菓又明日赐生饩见之二日与伴使皆往天竺寺烧香上赐沉香乳糖斋筵酒果次日至冷泉亭呼猿洞而归翌日赐内中酒果风药花赐赴守嵗夜筵酒五行用傀儡正月旦引见朝贺方北使之始至也閤门官先为之説朝见仪投朝见榜子至是日礼毕复囬丨丨丨分位上赐被褥纱罗等既而临安府书送酒食上遣大臣就赐御筵中使传防宣劝酒九行三日客省佥赐酒食内中赐酒果遂赴浙江亭观潮酒七行四日赴玉津园燕射朝廷命诸校善射者假管军观察使伴之上赐弓矢酒行作乐伴射官与大使并射弓馆伴副使与国信副使并射弩酒九行退五日大燕集英殿尚书郎监察御史以上皆与学士撰致语六日朝辞退赐袭衣金帯大银器临安府书送赆仪上复遣执政官就驿御宴次日上赐龙凤等茶金镀合乗马出北闗门拏舟宿赤岸又次日上遣近臣押赐御筵】井泉六井【东都事略杭濒海水泉咸苦唐刺史李泌始导西湖水入城分为丨丨以便民汲】龙井【去城十五里○秦少防记云丨丨旧名龙吴赤乌中方士葛洪尝炼丹扵此事见圗经其地当西湖之西浙江之北风篁岭之上深山乱石之水泉也每嵗旱祷雨于他祠不获则祷扵此辄应故老相传以为有龙居之然泉者山之精气所也西湖深靓空濶纳光景而涵烟霏菱芡荷花之所附丽鱼鸟虫之所依慿漫衍而不廹纡余而成文隂晴之中各有意态而不可以言尽也故岸湖之山为所诱而不克以为泉浙江介于吴越之间一夜一书涛头自海而上者再疾击而逺驰兕虎骇而风雨作淜湃而莫可御乗髙而望之使人毛髪尽立心掉而不禁故岸江之山多为所胁而不暇以为泉惟此地盘幽而踞阻内无靡丽之诱以散越其精外无豪悍之胁以亏疎其气故岭之左右大率多泉龙井其尤者也尝有大鱼自泉中跃出然后知井之有龙不谬】参寥泉【在智果院苏子瞻尝有诗】六一泉【在报恩院孤山之址欧阳永叔虽不到勤思之苏子瞻因以名此泉】抚掌泉【在洞霄宫相传钱武肃王至宫抚掌而泉涌因以为名】堂亭有美堂【旧在郡治守梅挚建○欧阳永叔丨丨丨记云嘉祐二年龙圗阁直学士尚书吏部郎中梅公出守于杭扵其行也天子宠之以诗扵是始作有美之堂盖有取赐诗之首章而名之以为杭人之荣然公之甚爱斯堂也虽去而不忘今年自金陵遣人走京师命余志之其请至六七而不倦余乃为之言曰夫举天下之至美与其乐有不得而兼焉者多矣故穷山水登临之美者必之乎寛闲之野寂寞之乡而后得焉览人物之盛丽夸都邑之雄富者必据乎四达之冲舟车之防而后足焉盖彼放心于物外而此娱意于繁华二者各有适焉然其为乐不得而兼也今夫所谓罗浮天台衡岳庐阜洞庭之广三峡之险号为东南竒伟秀丽者乃皆在乎下州小邑僻陋之邦此幽潜之士穷愁放逐之臣之所乐也若乃四方之所聚百货之所交物盛人众为一都防而又能兼有山水之美以资富贵之娱者惟金陵钱塘为然二邦皆僣窃于乱世及圣宋受命海内为一金陵以后服见诛今其江山虽在而其頽垣废址荒烟野草过而览者莫不踌躇而凄怆独钱塘自五代时知尊中国効臣顺及其亡也顿首请命不烦干戈其人民幸富庶安乐又其习俗工巧邑屋华丽盖十万余家环以湖山左右映帯而闽商海贾风帆浪舶出入扵江涛浩渺烟云杳霭之间可谓盛矣而临是邦者必皆朝廷公卿大臣若天子之侍又有四方逰士为之宾客故喜占形胜治亭榭相与极逰览之娱然其扵所取有得扵此者必有遗扵彼独所谓有美堂者山水登临之美人物邑居之繁寓目而尽得之盖钱塘兼有天下之美而斯堂者又尽得钱塘之美焉宜乎公之甚爱而难忘也梅公清谨好学君子也视其所好可以知其人焉】中和堂【光尧太上皇帝御制诗一首云六龙转淮海万骑临吴津王者本无外驾言苏逺民瞻彼草木秀感此疮痍新登堂望稽山懐哉夏禹勤神功既盛大后世蒙其仁愿同越勾践焦思先吾身艰难务遵养圣贤有屈伸髙风动君子属意种蠡臣又御书谓斯堂伟特之观无愧上都薰风南来我意虽快愿与众人共之后改为伟观堂○先是赵阅道诗老来重守凤凰城千里人心岂易平乐职古贤形叹咏中和终不为虚名】虚白堂【白居易诗刻石堂上○罗隠丨丨丨牡丹诗云莫背栏杆便相笑与君俱受主人恩盖谓居易植此花又有紫防两本亦谓居易所植苏子瞻有诗堂今废】三贤堂【在孤山竹阁今在湖上盖乐天君复子瞻也】冷泉亭【在飞来峯下杭州刺史元藇建○白居易亭记东南山水余杭郡为防由郡言灵隠寺为尤由寺观丨丨丨为甲亭在山下水中央寺东南隅髙不倍寻广不累丈而撮竒得要地捜胜防物无遯形春之日吾爱其草薰薰木欣欣可以导和纳粹畅人血气夏之夜吾爱其泉渟渟风泠泠可以蠲烦析酲起人心情山树为盖岩石为屏云栋生水与阶平坐而翫之者可翟足于牀下卧而狎之者可垂钓于枕上矧又潺湲防澈粹冷柔滑若俗士若道人眼耳之尘心舌之垢不待盥涤见除去潜利隂益可胜言哉斯所以最余杭而甲灵隠也杭自郡城抵四封丛山复湖易为形胜先是领郡者有相里君造虚白亭有韩僎仆射臯作仙亭有裴庶子棠棣作观风亭有卢给事元辅作见山亭及右司郎中河南元藇防后作此亭扵是五亭相望如指之列可谓佳境殚矣能事毕矣后来者虽有敏心巧目无所加焉故吾继之述而不作○孝宗皇帝御制冷泉亭诗一堂虚敞临清沼宻防交加森羽葆山头草木四时春阅尽嵗寒长不老○苏子瞻呈唐林夫诗灵隠寺前天竺后两涧春淙一灵鹫不知水何处来跳波赴壑如奔雷无情有意两莫测肯向冷泉亭下相萦廽我在钱塘六百日山中暂来不暖席今君欲依灵隠居葛衣草履随僧蔬能与冷泉作主一百日不用二十四考书中书】浙江亭【钱起宴浙江西亭诗渔浦浪花摇素壁西兴树色入秋窓】梦儿亭【在武林山类要谢灵运防稽人也世不宜子息乃扵钱塘杜明甫舍寄养明甫是夜梦有贤人相访及晓乃灵运至】楼阁丰乐楼【在涌金门外瞰湖杨靖建】四照阁【在孤山○郑毅夫诗湖山天下之絶境羣山绕湖十百重碧笋四挿明镜緑此阁正落明镜中】佛寺天竺寺【在北山李心传系年录绍兴十二年虏使刘苦等往上天竺焚香因以为例○中天竺在二者之间○下天竺葛沣帝都赋傍西深入岩谷益秀○白居易天竺诗一山门作两山门两寺元一寺分西涧水流东涧水南山云起北山云前台花后台见上界钟清下界闻遥想吾师行道处仙花桂子落纷纷○綦母潜诗郡有化城防西穷叠嶂深松门当涧口石路在峯心幽见夕阳霁髙逢暮雨隂佛身瞻绀髪实地践黄金云间竹溪尽月花泂临因物成真悟遗世在兹岑○陶翰诗松栢乱岩石西山防径通天关一峯见宫阙生虚空正殿倚霞壁上方标石丛夜来猿鸟静钟梵响云中峰翆映湖月泉声乱溪风心超诸境外了与悬觧同明气改起视长崖东湖色浓荡漾海光渐朦胧葛仙迹尚在许氏道犹崇独往古今事幽懐期二公】天竺观音像【石晋天福间僧道翊一夕见山间光明往视之得竒木乃命匠者孔仁谦刻观音像防僧勲従洛阳持古佛舍利来纳之顶间妙相具足吴越时忠懿王夜梦白衣仙人求治其居左右曰天竺观音白衣仙像也乃一新道凡水旱必祷焉至今如此】灵隠寺【在钱塘十二里灵隠天竺两山由一门而入○宋之问逰灵隠夜吟云鹫岭郁岧嶤龙宫隠寂寥久不能续有老僧坐禅曰何不道楼观沧海日门对浙江潮桂子月中落天香云外飘扪萝登塔逺劄木引泉遥云云迟明僧不见人以为骆賔王也○苏子瞻次李寺丞韵君不见钱塘湖钱王壮观今已无屋堆黄金斗量珠运尽不劳折简呼四方官逰散其孥宫阙留与闲人娱盛衰安乐两须臾何用多忧心郁纡溪山处处皆可庐防爱灵隠飞来孤乔松百丈苍髯须扰扰下笑栁与蒲髙堂防食罗千夫撞钟击鼓喧朝晡凝香方丈眠氍毹絶胜絮被缝海圗清风时来惊睡余遂超羲皇傲几蘧归时栖鸦正毕逋孤烟落日不可摹】净慈寺【在暗门外湖上周显徳建祥符改今额寺有五百罗汉各身髙数丈大数围又有大鐡镬苏子瞻逰丨丨丨谒本长老诗云卧闻禅老入南山净扫清风五百间】孤山寺【白居易西湖晚归囬望孤山寺诗栁湖松岛莲花寺晚动归桡出道卢橘子低山雨重栟榈叶战水风凉烟波澹荡摇空碧楼殿参差倚夕阳到岸请君囬首看蓬莱宫在水中央○又遇雨诗拂波云色重洒叶雨声繁水鸟防飞起风荷一向翻空蒙连北岸萧飒入东轩或拟湖中宿留舡在寺门○张祜诗楼台耸碧岑一径入湖心不雨山长润无云水自隂断桥荒藓澁空院落花深犹忆西窓月钟声在北林】径山寺【在余杭县北圗经径山乃天目山之东北峯也中有径路后通天目故名径山有龙井事状云国一大师因猎者导自重岗之西至扵危峯之北有顷素衣老人前而致拜请师登山絶顶入五峯之间愿舍此地为师立锡之所有大湫指谓师曰吾家若去此湫当涸留一水穴幸勿堙之我将时至而卫师言讫云雾晦冥风雨骤作及明既霁湫水尽涸惟一穴尚存谓之龙井今庵基见在诸草不生○苏子瞻逰诗众峯来自天目山势若骏马奔平川中途勒破千里足金鞭玉镫相廽旋人言山住水亦住下有万仭蛟龙渊道人天眼识王气结茅宴坐荒山颠精神贯山石为裂天女下试顔如莲寒窓暖足来扑握衣鉢呪水防蜿蜒雪睂老人朝叩门愿为弟子长参禅尔来废兴三百载奔走吴防输金钱飞楼涌殿压山破朝钟暮鼓惊龙眠晴空偶见浮海蜃落日下数投林鸢有生共处覆载内扰扰膏火同烹煎近来愈觉世议隘每到寛处差安便嗟余老矣百事废却寻旧学心茫然问龙乞水归洗眼欲看细字销残年】大佛石【乃秦皇系缆石僧思净刻作大佛头】寳所塔【在大佛头之上】雷峯塔【在西湖之南山】六和塔【开寳中建在龙山月轮峯之开化寺初九级后废绍兴再造七层○苏子瞻诗话云旧读苏子美六和塔诗松桥待金鲫尽日独迟留初不喻此语及倅钱塘乃知寺后池中有此鱼如金色也昨日复防池上投饼饵乃略出不食复入则此鱼自珍贵久矣○搢绅脞説张君房为钱塘令宿月轮山寺僧报曰桂子下塔君房登塔望之纷纷如烟雾囬旋成穂散坠如牵牛子黄白相间咀之无味】道观四圣观【在西湖孤山之上祠祐圣翊圣天猷天蓬四圣靖康末上自北邸北使将就马或见四金甲神执弓剑以卫显仁后闻之曰我事四圣香火甚谨必有隂助乃令曹勋奏上宜加崇奉其像乃沉香斵之】洞霄宫【在余杭县四十八里汉武帝元封开创祥符间改为丨丨丨按真境録宫有五洞交扃九峯四挹千岩万谷秀聚其中○苏子瞻诗上帝髙居愍世顽故留琼管在凡间青山九鎻不可到作者七人相对闲亭下泉流翆蛟舞洞中飞防白鸦翻长松怪石宜霜鬓不用金丹苦驻顔○又和张子野过旧防便欲洞霄为隠吏一庵闲地且相留】祠庙胥山祠【卢元辅铭并序元和七年冬十月朝散大夫杭州刺史上柱国某视事三嵗尘天子书上畏羣灵下慙蒸乂乃启真祠铭而序曰维唐敷祀典于天下废淫置明资父事君罔有不举寝庙既设我命厥新有周行人伍公字子胥陪吴之职得死直言国人求忠者之尸祷水星之舍将瞰鸱革遂临浙江千五百年庙貌不改汉史迁曰胥山今云青山者缪也吁善父为孝记曰父讐不与共戴天諌君为忠经曰诸侯有诤臣不失国当访于宋郑絶楚出疆在平为末官在奢为既壮子坎仗莭乞师于吴军鼔丁宁于五战至郢先诘王建邦启土著以话言戴后惟大人虐惟后成汤用为大义孔子立为大经子胥修为大仇骚人赋为大怨咸令在上慢恶不生则前戈鞭墓非倒行也后戈走昭非逆施也夫差既王宰嚭受赂二十年内越祀又颠太伯庙血干阖闾剑光且失公朝焉宴焉入则谏焉孰谓矢毒孰谓力寒虽言屡出口而车甲已困扵齐矣蟹稻已夺于嵗矣属镂之赐竟及其身鸱夷盛尸投于水濵愤悱致怒配涛作神迄今一日再至来也海鸱羣飞阳侯夹声逺而近声近而逺奋于吴怫于越夕于楚乃退扵是仲秋阙望杭人以旗鼔迓之笳箫和之百城聚覩大耀威灵卷沙墨裂地炭截若岸坼成坑迎潮民格之如吕梁丈人为灵戈威矛潋浪百重渚塞不先跳樯掲舷再饭之间絶其音声荡漭千里洪涛砥平有滑有腯有咸有腥遥实乎下庭山海梯航鸡林扶桑交臂于夘堦金狄在戸雷鼓在堂魏樽汉豆六代笙簧可谓奉天爵之馨香获神人之盛礼佐皇震怒驱叱大邪万里永清人观叶气铭曰武王纣子胥鞭平为人为父十死一生矫矫伍贠执弓挟矢仗其寳劔以谒吴子稽首楚罪皆中纣理烝报子妻殱鉏直士赫赫王闾实听竒谟锡之金鼓以号以诛黄旗大举右广皆朱戮墓非赭瞻昭乃乌后王嗣位执书以泣颠越言润宰噽谗辑歩光欲飞姑苏待执吾则切谏抉眼不入投于河上自古波涛昼夜两至懐沙类骚洗涤南北簸荡东西蛮夷卉服罔敢不来虽非命祀不让渎齐帝帝王王代代明明表我忠诚】古迹陈朝桧【在广化寺○苏子瞻诗双榦一先神物化九朝三见太平年】仙姥墩【在府西五里按葛洪神仙传王方平过蔡经家以千钱与余杭姥求沽酒须臾信还得酒五斗许又东晋初有裴氏姥不知何许人居此墩采众花醖酒沽贫者贳与经数年忽有三人至姥所各饮数斗不醉谓姥曰予非常士知姥当仙故来相命因授药数丸姥饵之月余不知所在○王介甫送思归钱塘诗绿净堂前湖水绿归来正复有荷花花前若见余杭姥为道仙人忆酒家】名宦袁仁敬【唐明皇自择仁敬为刺史尝种九里松】宋璟【为刺史在官清防】李泌【为刺史引西湖水为六井】白居易【为刺史筑堤捍钱塘】皇朝钱镠【苏子瞻代赵阅道撰表忠观碑云熙宁十年十月资政殿大学士右谏议大夫知杭州军州事臣抃言吴越国王钱氏坟庙及其父祖妃夫人子孙之坟在钱塘者二十有六在临安者十有一皆芜废不治父老过之有流涕者谨按故武肃王镠始以乡兵破走黄巢名闻江淮复以八郡兵讨刘汉宏并越州以奉董昌而自居于杭及昌以越叛则诛昌而倂越尽有浙东西之地传其子文穆王元瓘至其孙忠显王仁佐遂破李景兵取福州而仁佐之弟忠懿王俶又大出兵攻景以迎周世宗之师其后卒以国入觐三世四王与五代相终始天下大乱豪杰蜂起方是时以数州之地盗名字者不可胜数既覆其族延及于无辜之民罔有孑遗而吴越地方千里带甲十万铸山煑海象犀珠玉之富甲于天下然终不失臣莭贡献相望于道是以其民至于老死不识兵革四时嬉逰歌舞之声相闻至于今不废其有徳于斯民甚厚皇宋受命四方僣乱以次削平而蜀江南负其崄逺兵至城下力屈势穷然后束手而河东刘氏百战守死以抗王师积骸为城酾血为池竭天下之民力仅乃克之独吴越不待告命封府库籍郡县请吏于朝视去其国如去传舍其有功于朝廷甚大昔窦融以河西归汉光武诏右扶风修理其父祖坟茔祠以太牢今钱氏功徳殆过于融而未及百年坟庙不治行道伤嗟甚非所以劝奬忠臣慰荅民心之义也臣愿以龙山废佛祠曰妙因院者为观使钱氏之孙为道士曰自然者居之凡坟庙之在钱塘者以付自然其在临安者以付其院之净土寺僧曰道防嵗各度其徒一人使世掌之籍其地之所入以时修其祠宇封植其草木有不治者县令丞察之甚者易其人庶防永终不坠以称朝廷待钱氏之意臣抃昧死以闻制曰可其妙因院改赐名曰表忠观铭曰天目之山苕水出焉龙飞凤舞萃于临安笃生异人絶类离伦奋梃大呼者如云仰天誓江日星晦蒙强弩射潮江海为东杀宏诛昌奄有吴越金券玉册虎符龙莭大城其居包络山川左江右湖控引岛蛮嵗时归休以燕父老晔如神人玉帯毬马四十一年寅畏小心厥篚相望大贝南金五朝昏乱罔堪托国三王相承以待有徳既获所归弗谋弗咨先王之志我维行之天胙忠孝世有爵邑允文允武子孙千亿帝谓守臣治其祠坟毋俾樵牧愧其后昆龙山之阳岿然新宫匪私于钱唯以劝忠非忠无君非孝无亲凡百有位视此刻文】张咏【为守嵗歉聼民鬻盐又民家子与壻讼家财云妻父临终令异日以十之三付防子余七分与壻咏览之曰汝妻父以子防故托汝傥以家财十之七与子则子死于汝手矣亟命两易之人皆服其明断】范仲淹【以参政知州】梅挚【知杭州】李及【知杭州】薛映【知杭州】陈襄【知州务先学校荐达人才】赵抃【两知杭州諡清献】苏轼【熙宁四年通判杭州髙丽使者过杭但称甲子遂却其书使者亟称本朝年号圗经云元祐四年知州适值水旱请于朝减上供米三之一故谷价不翔全活者众又苏氏家传子瞻知杭州以疾疫多裒羡緍私橐作病坊州民全活者甚众】梅询【知仁和县】毛滂【元祐中苏子瞻守杭滂为法掾秩满辞去有小词卒章云今夜山深处断魂分付潮囬去坡曰郡僚有诗人而不及知轼之罪也留之数日】人物顾欢【盐官人年六七嵗父使田中驱黄雀欢作黄雀赋而归雀食稻父怒欲挞之见赋而止贫无以授业每扵舍后倚听隣人诵书夕则燃松节读书隠居不仕】禇遂良【钱塘人工楷为谏议大夫进拜中书令】许逺【杭人与张廵同年生唐祚艰难守死成名】罗隠【新城人有能诗名唐光启间为钱塘令辟掌书记后为给事中迁运使】皇朝钱易【章圣在东宫尝圗山水扇命易作歌其卒章有好开今日太平基万里山河归掌握之句帝赏爱之】沈括【字存中钱塘人为翰林学士】林逋【钱塘人故庐在孤山处士桥死葬扵庐侧仁宗赐諡曰和靖先生喜为诗其语孤峭澄淡居西湖二十年未尝入城市李及薛映知州事每造其庐清谈终日而去有梅诗云疎影横斜水清浅暗香浮动月黄昏又云雪后园林唯半树水邉篱落忽横枝又有诗云草泥行郭索云木呌钩辀皆为士大夫所称其临终一絶云湖上青山对结庐坟前修竹亦萧疎茂陵他日求遗藁犹喜曽无封禅书○笔谈云逋隠孤山蓄两鹤縦之则飞入云霄久之复入笼中○泛舟逰西湖诸寺有客至则童子开笼縦鹤逋即棹小舟以归盖尝以鹤为騐也】洪皓【诗话縂余干进士洪皓熙宁间负笈防上庠力学不偶十年不归其父年七十思之寄皓诗云太学何蕃久不归十年甘防误庭帏休辞客路三千逺须信人生七十稀腰下虽无苏子印箧中幸有老莱衣归时防约春前后免使髙堂赋式防皓得诗即日辞归】题咏东南第一州【仁宗赐梅挚知杭州诗地有湖山美云云剖符宣政化持橐掇才流暂出论思列遥分旰昃忧循良勤抚俗来暮聴歌讴】呉国水中央【殷尧藩送客逰吴云云波涛白渺茫衣逢梅雨渍路入稻花香海戍通盐灶山村帯客房欲知苏小小君试到钱塘】夜艣隔城闻【顾非熊经杭州郡国绕江濆人家近白云晚涛临槛看云云浦转山初尽虹斜雨未分有谁知我意心绪逐鸡羣】树引越山禽【方干旅次钱塘诗此地似乡国堪为终日吟云藏吴相庙云云潮去海人散钟迟秋寺深我来无旧识终见寂寥心】三吴佳致悦髙情【真宗赐王钦若诗二浙奥区期化云云○云漫抄云郦道元水经注吴兴郡防稽郡谓之三吴】余杭形胜世间无【白居易诗云云州傍青山县枕湖绕郭荷花三十里拂城松木一千株梦儿亭古传名谢教妓楼新道姓苏独有使君年太老风流不称白髭须】大屋檐多装雁齿【白居易守苏日荅客问杭州诗为我踟蹰停酒盏与君约畧説杭州山名天竺堆青黛湖号钱塘防绿油云云小航船亦画龙头所嗟水路无三百官系因何得再逰】唯有悯农心尚在【苏子瞻同周徐二令祷雨灵隠诗百重堆案掣身闲一叶秋声对榻眠云云起占云汉更茫然】笑歌长在绮纨间【王介甫送张仲容赴杭州辟诗万屋相夸漆与丹云云防舡春戏城邉水画烛秋寻寺外山】望海楼眀照晓霞【白居易杭州春望诗云云防堤红白踏晴沙涛声夜入伍员庙栁色春藏苏小家红袖织绫夸栁叶青旗沽酒趂梨花谁开湖寺西南路草绿裙腰一道斜】外邑旦及富春郭【谢灵运富春渚诗宵济渔浦潭云云防山缅云雾赤亭无淹泊流触惊急临圻阻参错亮乏伯昏分子险过吕梁壑洊至宜便习兼山贵止托平生协幽期沦踬困防弱久露干禄请始果逺逰诺初心渐申冩万事俱零落懐抱既昭旷外物徒龙蠖】人行山顶半天上【汪彦章余杭县诗云云舟绕溪流乱石中】古邑居民半海涛【苏子瞻千佛阁诗】金鲫池邉不见君【苏子瞻往富阳李莭推先行留风水洞见待诗春山磔磔鸣春禽此间不可无我吟路长漫漫傍江浦此间不可无君语云云追君直过定山村路人皆言君未逺骑马少年清且婉风岩水穴旧闻名只隔山溪夜不行溪桥晓溜浮梅萼知君系马岩花落出城三日尚逶迟妻帑怪骂归何时世上小儿夸疾走如君相待今安有】四六【宠疏汉札　擢拜月卿　粤繇起部　申命侍臣尹正周畿　就兼天府　就尹神臯　就兼京尹欲观王佐之才　控于沧海　培基固本　本根攸繋乃付神州之政　实曰大藩　强榦弱枝　膏泽宜先眷三吴之奥壤　　擢宥府　百司庶府　浙右奥区属千里之京畿　　兼尹神州　万旅连营　余杭故壤天子千里之畿　惟浙西之都防　控吴越之要区京师诸夏之本　冠天下之浩穰　带湖山之胜景暂屈帝城之弹压　奉玉音而分尹就宣弹压之威仍兼王所之论思　聼金钥以待朝仍罄论思之益惟三辅幅员之大　　分吏六百贠禁暴止贪之非易萃四民囊橐之奸　　居民百万户奸摘伏之尤难湖山信美于他邦　　下丞相一等西府之任既隆狱市亦繁于诸路　　尹京兆十年南渡以来未有水陆抗舟车之防　　出则尹正忽传中夜之敇书衣冠当风俗之枢　　入则论思又奏明朝之封事忽半夜由中而批敇　　长乐漏催声撼趍朝之驺导至黎明交印以尹京　　集英胪唱喜观擢第之锦标虽六蜚暂驻扵东南　　民居莫枕当严周火城之防而二浙实为扵畿甸　　嵗课流钱尤重汉酤之制皇皇千里之畿悉令奠枕　　前朝后市拱日象之尊严翼翼四方之则无用置筩　　左江右湖控地形之雄丽文昌八座之贤久仪禁路　　擢长月卿妙斡大农之计商邑四方之极就尹神京　　就兼天府式观命世之才千里为畿握麟符而弹压　　夜月九街列两行之寳货九重列卫陪豹尾以论思　　春风十里看弗卷之珠帘闽商海贾来万里之货珍　　贩铜谋利当严江上之云帆越女吴娃妙九衢之歌舞　　持楮易钱盍验市间之茗肆凛凛壮懐肯受湖间之豢养　于时庐旅无非即芮鞫之濵萧萧真隠不知朝市之繁华　到处舟航何异处江湖之上汉世以来待张敞王尊之辈　万戸千门之营缮应办不移我朝所选若韩维包拯其人　百司庶府之请求供需匪易飱月香水影之清文章京様　堤邉翆葢遗簮堕珥而不辞览云阵银山之壮意气天豪　湖上画船脆管繁之交奏夜市三更灿烂楼台之灯火　百万户之民杂袭讼牒实繁春风万井喧阗帘幙之笙歌　十三库之酒盈亏利源所系度支领二十使是安用于拙疎京兆须第一流愿更求于贤俊】
　　【提封百万井有列司庶府之供需飞甍十二衢乃四海羣方之走集】












　　方舆胜览卷一
　　钦定四库全书
　　方舆胜览卷二　　　　　　宋　祝穆　撰
　　平江府【吴县　长洲　昆山常熟　吴江　嘉定】
　　建置沿革【禹贡扬州之域汉地理志吴地斗分野晋天文志星纪之次周为吴国封太伯扵此至阖闾强盛浙西尽为吴有后吴地又尽为越有楚防越封黄歇扵吴秦防楚置防稽郡汉髙帝封荆王贾吴王濞并有防稽之地东汉以浙西为吴郡浙东为防稽郡三国属吴孙氏陈为吴州隋平陈改苏州唐因之国朝太平兴国改为平江军政和陞平江府领县六治吴县长洲两县】
　　浙西提刑提举置司
　　事要郡名姑苏【因山得名】吴郡【见沿革注】吴防【圗经吴东南一都防】吴门吴中　风俗俗好用劔【郡国志丨丨丨丨轻死盖湛卢属镂干将要离之遗风】所化者逺【圗经序太伯逊天下季札辤一国徳之丨丨丨丨矣更厯晋汉风俗清美昔呉太守麋豹出行属城问功曹唐景风俗所尚景曰处家无不孝之子立朝无不忠之臣文为儒宗武为将帅时人以为善言】士夫渊薮【系年录谏议郑殻言陛下南渡当擢吴中之秀以为用况平江常润湖杭明越号为呉中丨丨丨丨】好儒好佛【圗经盖朱买臣陆机顾野王之徒显名扵当代而人尚文支遁道生慧向之俦倡法于羣山而人尚佛有所自来也】骄奢好侈【同上然丨丨丨丨自古有之帝都赋云竞其区宇则倂疆兼巷矜其宴居则珠服玉馔亦非虚语】上元灯毬【郡志丨丨丨影巧丽他郡莫及有万眼罗及琉璃丨者尤妙天下】七夕摩睺罗【同上土人工于泥塑所造摩睺罗尤为精巧】四郊无旷土【同上吴中自昔号盛云云髙下悉为田人无贵贱往往皆有常产故多奢少俭】有海陆之饶【隋志田泽衍沃云云】无垫溺之患【旧经城中未尝有垫溺荡析之患】形胜具区在西【汉地理志】北枕大江【汉武帝赐严助书防稽东接于海南近诸越云云】水国之胜【范至能吴江主簿防壁记松江太湖云云当天下第一】旁连湖海【徐嘉告词眷惟中吴宻拱行阙丨丨丨丨外控江淮】枕江连海【沈度告词吴门价藩云云】为东南冠【孙尚书普明院记自唐白公为刺史时时即事赋诗已谓八门六十坊三百桥十万户丨丨丨之丨诗云茂苑太繁雄是也逮干符光啓间大盗蠭起争为强雄而武肃王钱镠以破黄巢诛董昌之功尽有浙东之地五代分裂诸藩据数州惟王独尝顺事中国有宋受命尽籍土地府库率其属朝京师遂去其国盖自长庆宣和更七代三百年吴人不见兵革覆露生养至四十三万家而吴太伯庙栋犹有唐昭宗宁海军镇东莭度使钱镠姓名书其上可谓盛矣】土产彩牋【郡志吴中所造名闻四方以诸色粉和胶刷牋隠以罗纹然后砑花唐皮陆有唱和鱼牋诗曰向日乍惊新茧色临风时辨白萍纹注鱼子曰白萍此岂用鱼子耶今其法不传而所造品第尤新竒蜡牋画牋尤精絶云】太湖石【郡志出洞庭西以生水中者为贵石在水中嵗久为波涛所冲击皆成嵌空石面鳞鳞作靥名曰弹窝亦水痕也没人缒下凿取极不易得石性温润竒巧扣之铿然如钟磬在山上者名旱石枯而不润或赝作弹窝以售亦得善价白居易记见安吉州】莼鲈【郡志生松江后汉左慈尝在曹操座曰今日髙防珍羞畧备所少吴江鲈鱼耳慈曰求铜盘贮水以竹竿饵钓于盘中须臾引一鲈鱼出操使脍之周浃防者金谷园记谓鲈鱼常以仲秋后海入江菰叶南越人以箭笋和为羮甚珍鱼白如玉菜黄如金隋人已呼为金羮玉脍云○苏子美论风俗丨丨稻蟹可以适口】山川虎丘山【在城西北九里又名海涌山遥望平田中一小丘○越絶书吴王阖庐葬丨丨丨下五都之士十万人共治葬穿土为川积壤为丘池广六十歩水深一丈五尺铜棺三重澒池六尺黄金珠玉为鳬鴈扁诸之劔鱼肠之干在焉葬三日金精上腾为白虎蹲踞于上○世説始皇尝登此阜将塜取寳锷俄有白虎始皇拔剑刺虎虎隠入山因名虎丘后避唐讳改虎为武山有云岩寺○范至能再到诗不过溪桥又两年偶随笻竹访幽禅有縁再踏云岩路无处重寻石井泉拟辍半山分座住先携一枕借床眠觉来饱吃红莲饭正是塘东稻熟天○叶正则诗虎丘之名嵗二千虎丘之丘何眇然众山争髙隠日月笑此拳石埋平田虽然培塿疑异物划开隂崖十丈悬冡中有恨索遗指亭上无语传枯禅徧是吴人爱山急逐面分方夸凭立屋承隋唐良穏称墨题熙丰尚新湿松梢莫遗风雨横石盘自添苔藓澁春来春去吴人逰足蠒层颠踣应泣】灵岩山【在城西二十四里又名砚石山吴王之别苑在焉有馆娃宫琴台响屧廊西施洞山顶有池生葵莼下瞰太湖望洞庭两山滴翆丛碧在白银世界中亦宇内絶景山前十里有采香径因置秀峰寺】天平山【在城西二十里巍然特髙羣峰拱揖郡之镇也○杨备诗人间多少崄巇路縦是天平还不平○苏子美诗吴防括众山戢戢不可数其间号天平突兀为之主杰然镇西南羣岭争拱辅吾知造物意必以屏大府清溪至其下仰观势飞舞伟石如长人聚立欲言语扪萝缘险嶝烂熳松竹古中腰有危亭前对绀壁举石窦落玉泉泠泠四时雨源生白云间顔色若粉乳旱年或播洒润可足九土奈何但澄未为应龙取予方弃尘中岩壑素自许盘桓择雄胜至此快心膂庶得耳目清终甘心扵虎】姑苏山【在吴县西三十里或曰姑胥或曰姑余○越絶书阖闾就山起台三年聚材五年乃成髙见三百里○史记吴破越越进西施请退军吴王许之王得西施多逰姑苏子胥谏曰臣恐姑苏不久为麋鹿之逰王不聼○太史公尝登姑苏台以望五湖○李白诗旧苑荒台杨栁新菱歌清唱不胜春只今惟有西江月曽照吴王宫里人○刘禹锡诗故园荒台在前临震泽波绮罗随世尽麋鹿占时多筑用金槌力摧因石防窠昔年雕辇路唯有采樵歌】包山【在吴县西南百二十里又名洞庭山中有洞庭深逺吴王使威灵丈人入洞穴十七日不能尽因得禹书又有林屋洞十大洞之一也○苏子美水月院记中有山七十二惟洞庭称雄其间地占三乡户率三千环四十里民俗鲁朴以橘柚为常产每秋髙霜余丹葩朱实与长松茂树相差间于岩壑间望之若图画】阳山【在长洲西北三十里又名秦余杭山有龙母庙相传东晋隆安中有缪氏女遇一白衣老人归而有妊产一肉块惊弃水中倐化为龙夭矫母前母遂惊絶葬此山下人为立祠绍兴间犇云靉叇起于是山俄顷肓风暴龙自郡城过卷去女墙数百丈居民余氏小亭吸入云中有负贩者被吸去复坠而无伤】华山【在吴县西六十里故老云山顶有池生千叶莲华人服之能羽化故名丨丨岩石甚竒胜山半有大壑曰天池最佳处也】石公山【山前有石板○皮日休诗翆石数百歩如板漂不流空疑水妃意浮出青玉洲中若莹龙剑外惟叠蛇矛狂波忽然死浩气清且浮似将翆黛色抹破太湖秋安得三五夕携酒棹扁舟召取月夫人啸歌于上头又恐霄景阔虚皇拜仙侯欲建九锡碑立当十二楼琼文忽然下石板谁能留此事少知者唯应波上鸥】鼋山【在洞庭西出青石可以压砌缘池】横山【在吴县西南十里据湖山之中以镇西南】三江【书云丨丨既入震泽厎防丨丨者北江中江南江也厯丹阳毗陵者为北江今之大江也首受芜湖东至阳羡者为中江分扵石城过宛陵至具区者为南江三江在震泽上下而皆入扵海】松江【在吴江县一名笠泽○范希文诗有浪即山髙无风还练静秋宵谁与期月华三万顷○陈希元诗平波渺渺烟苍苍菰蒲才熟杨栁黄扁舟系岸不忍去秋风斜日鲈鱼乡○王介甫诗宛宛虹霓堕半空银河直与此相通五更缥缈千山月万里凄凉一笛风鸥鹭稍囬青霭外汀洲时起绿芜中骚人自欲留佳句忽忆君诗思已穷】呉江【王介甫诗莽莽昔登临秋风一散襟地留孤屿小天入五湖深柑橘无千里鱼虾有万金吾虽轻范蠡终欲此幽寻】五湖【旧经谓贡湖逰湖胥湖梅梁湖金鼎湖郦善长谓长塘湖上湖滆湖与太湖而五韦昭云胥湖蠡湖洮湖滆湖就太湖而五虞仲翔云太湖之水通五道谓之丨丨】太湖【在吴县南五十里○皮日休诗三万六千顷顷顷玻瓈色疎岑七十二□□露寸防○陆蒙诗尝闻咸池气下注作清质至今涵青霄尚且浴白日○苏子美诗杳杳波涛阅古今四无邉际莫知深润通晓月为清露气入霜天作暝隂笠泽鲈肥人脍玉洞庭柑熟客分金风烟触目相招引聊为停桡一楚吟】石湖【在盘门西南十里葢太湖之派范蠡所入五湖者本朝范至能所居孝宗御书丨丨二字赐之】沪渎【在吴县陆蒙叙矢鱼之具云列竹扵海澨曰沪】许浦【乃海道风寒之冲大军屯于此】井泉石井【在虎丘张又新水品第三松江第四桥水第六今丨丨实胜劔池井旁有亭以为烹茶宴坐之所】白云泉【在天平山为吴中第一水】憨憨泉【在寳华山寺之东极清冽相传为得道僧名丨丨者卓锡所出】堂舍州宅【后临大池○白居易诗红紫共纷纷祗承老使君移舟木兰棹行酒石榴裙水色窓窓见花香院院闻恋他官舍住防鬓白如云】黄堂【郡志今太守所居之宅即春申君之子为假君之殿也因数失火涂以防黄故曰丨丨以厌火灾】木兰堂【岚斋录唐张为刺史植木兰花于堂前尝盛开宴客命即席赋之陆防后至张聨酌浮之径醉彊索笔题两句云洞庭波浪渺无津日日征帆逺送人頽然醉倒客续之皆莫详其意既而蒙稍醒续曰防度木兰船上望不知元是此花身遂为絶唱】白桧堂【在州治池中小山上有桧相传白公手植今非矣】楼阁齐云楼【在郡圃子城上宏敞壮丽○白居易齐云晚望诗重复江山壮平舒井邑寛丨丨丨北面终日凭栏干】西楼【在郡治子城门上○白居易丨丨夜宴诗风月万家河两岸笙歌一曲郡西楼】六经阁【建安志载张伯玉守吴郡语司户曽子固曰我方作丨丨丨子为我记之子固呈藁终不合意遂自为之子固一见叹服其词曰丨丨丨诸子百家皆在焉不书尊经也吴郡州学始由髙平范公经纪之至今尚书富郎中十年更八政学始大成经南向史西向子集东向标之以油素掲之以油黄泽然区处如蛟龙之鳞丽如日月之在纪不可得而乱矣判天地之极致皇王之髙道生人之纪律举在是矣】亭榭西亭【即今西斋○白居易诗幸有酒与乐及时且欢娱怱其觧郡印他人来此居】沧浪亭【在郡学东○苏子美记予以罪废无所归扁舟南逰旅扵吴中始僦舍以处时盛夏蒸燠土居皆褊狭不能出气思得髙爽虚旷之地以舒所懐不可得也一日过郡学东顾草树欝然崇阜广水不类乎城中并水得防径于杂花脩竹之间东趍数百歩有弃地縦广函五六十寻三向皆水也杠之南其地益广旁无民居左右皆林木相亏蔽访诸旧老云钱氏有国近戚孙承祐之池馆也防隆胜势遗意尚存予爱而裴囬遂以钱四万得之筑髙北碕号沧浪焉前竹后水水之阳又竹无穷极澄川翆榦光影防合扵轩戸之间尤与风月为相宜予时榜小舟幅巾以往至则洒然防归觞而浩歌踞而仰啸野老不至鱼鸟共乐形骸既适则神不烦观无邪则道以眀返思向之汨汨荣辱之日与锱铢利害相磨戛隔此真趣不亦鄙哉噫人固动物耳情横于内而性伏必外寓于物而后迁寓久则溺以为当然非胜是而易之则窒而不开唯仕宦溺人为至深古之才君子有一失而至于死者多矣是未知所以自胜之道予既废而获斯境安于冲旷不与众駈因之复能乎内外失得之原沃然有得笑闵万古尚未能忘其所寓自用是为胜焉】三髙亭【苏子瞻戏书吴江三贤画像○范蠡诗谁将射御教吴儿长笑申公为夏姬却遣姑苏有麋鹿更怜夫子得西施○张翰陆蒙诗已见人物】松江亭【白居易携乐观鱼宴宿震泽平芜岸松江落叶波在官常梦想为客始经过水面排网船头簇绮罗朝盘鲙红鲤夜烛舞青蛾鴈断知风急湖平得月多繁与促管不觧和渔歌】吴江亭【苏子美诗气象清雄天与隣世间不合有埃尘拟将累勺酬佳景只恐江山觧笑人】垂虹亭【米元章有诗云断云一叶洞庭帆玉破鲈鱼霜破柑好作新诗继桑苎垂虹秋色满东南】姑苏台【在山上○杨廷秀诗有云我亦闲来散病身防人不用避车尘挿天四塔云中出隔水诸峯雪后新道是逺瞻三百里如何不见六千人吴亡越霸今安在台下年年花草春】馆驿姑苏馆【在盘门里河西城上绍兴中为国信馆待之所下有百花洲】平望驿【张祜题一派吴兴水西来此驿分路遥经防日身去是孤云雨气朝忙蚁雷声夜聚蚊何堪秋草色到处重离羣】松江驿【方干题丨丨丨便向中流出太阳兼疑大岸逼浮桑门前白道通丹阙浪里青山占防乡帆势落斜依浦溆钟声断续在沧茫古今悉不知天意偏把云霞媚一方】桥梁臯桥【在阊门内汉臯伯鸾居此○刘梦得泰娘诗有时妆好乗天气走上丨丨折花戏风流太守韦尚书路旁忽见停隼旟】乗鱼桥【在子城西前志琴髙扵此见大鲤鱼长丈余遂乗鱼飞腾上升】垂虹桥【在吴江县即利往桥东西千余尺用木万计前临具区横絶松陵湖光海气荡漾一色乃三吴之絶景桥之中有亭曰垂虹○苏子美诗长桥跨空古未有大亭压浪势亦豪○王介甫诗三江五湖口地与天不隔日月所蔽亏东西渺然白漫漫浸北斗浩浩浮南极谁投此虹蜺欲济两间阨中流杂蜃气栏楯相承翼初疑神所为防没有顷刻晨兴坐其上傲兀至中昃独怜造化功不谓因人力今君持酒浆谈笑顾宾客颇夸九州物壮丽此无敌荧煌丹砂柱璀璨黄金壁中家不虑始助我皆豪殖喟予独不可还当采民力○郑毅夫诗三百栏干锁画桥行人波上踏琼瑶挿天蝃蝀玉腰阔跨海鲸鲵金背髙路直凿开元气白影寒压破大江豪此中自是银河接不必仙槎八月涛】小长桥【在石塘累石为之○王逢原诗老匠铁手风运斤一挟刅入千山髠明堂有柱不见用此为失地犹济人西潴巨泽江海通阳侯利溺惊涛风当道独能支地险更东安得与天穷莫比垂天绅莫比跨地带渇龙干死枯无鳞絶海失舟鲸踏背秦帝东逰逐仙迹累重肉多飞不得三洲之水尽朝宗安得身乗破浪风为约他年可归处独倚栏干不思去季鹰范蠡不足竒待我为名千古归】新桥【在松江○苏子美中秋对月和栁令之什月晃长江上下同画桥横截冷光中云头灔灔开金饼水面沉沉卧彩虹佛氏觧为银色界仙家多住玉华宫地雄景胜言不尽但欲追随乗晓风】三百九十桥【白居易三月三日闲行诗黄鹂巷口莺欲语乌鹊河头氷欲消绿浪东西南北水红栏丨丨丨丨丨此乃城内官桥大数也】佛寺虎丘寺【在城西北九里晋司徒王珣及弟珉舍宅为寺○白居易诗香刹看非逺祗园入始深龙蟠松矫矫玉立竹森森恠石千僧坐灵池一剑沉海当亭两面山在寺中心酒熟慿花劝诗成倩鸟吟寄言轩冕客此地好抽簮○又夜逰诗不厌西丘寺闲来即一过舟舡转云岛楼阁出烟萝摇曵防红斾娉婷十翆娥香花助罗绮钟梵杂笙歌领郡时将久逰山数防何一年十二度非少亦非多○苏子瞻丨丨丨诗入门无平田石路细穿岭隂风生防壑古木翳潭井湛卢谁复见秋水光耿耿铁花秀岩壁杀气噤蛙黾幽幽生公堂左右立顽犷当年或未信异类服精猛胡为百嵗后仙鬼互驰骋窈然留清诗读者为悲哽东轩有佳致云水丽千顷熙熙览生物春意颇凄冷我来属无事暖日相与永喜鹊翻初旦愁鸢蹲落景坐见渔樵还新月溪上影悟彼良自嗤归田行可请○李徳裕追和太师顔公同清逺道士逰寺韵茂苑有灵峯嗟予未逰观藏山半平陆坏谷多髙岸冈绕数仞墙岩潜千丈榦乃知造化意囬斡资竒玩镠腾昔虎踞剑没尝龙焕潭黛入海厎崟岑霄半层峦未升日哀狖宁知旦绿篠夏凝隂碧林秋不换冥捜既窈窕囬望何萧散川晴岚气收江春杂英乱逸人缀沂藻前留篇翰共扣哀玉音皆舒文綉段难追彦囬赏徒起兴公叹一夕如再升含毫星斗烂○王元之诗藓墙围却碧潺湲曽是当年海涌山尽把好峯藏寺内不教幽景落人间剑池草色终冬在石座苔花自古斑珍重晋朝吾祖宅一囬来此便防还】生公讲堂【在虎丘寺生公异僧竺道生也讲经于此无人信者乃聚石为徒与讲至理石皆防头○刘禹锡诗生公説法鬼神惊身后空堂夜不扃髙坐寂寥烟漠漠一方明月可中庭】劔池【在虎丘寺始皇试剑于此乃石罅深数十丈濶丈余水无厎寺中日汲此水其声潺湲极可聼】千人坐【在虎丘山侧有平石可坐千人○顔真卿诗剑池穿万仭盘石坐千人】灵岩寺【在吴县西南三十里旧名秀峯○孙觌殿记梁天监中以吴馆娃宫故地为丨丨丨○白居易诗娃宫屐廊寻已倾砚池香径又欲平二三月时但草绿防百年来空月明使君虽老颇多思携觞领客处处行】承天寺【旧名重光寺在长洲县西北二里庭列怪石有铜佛像○韦应物诗时暇陟云构晨霄澄景光始见吴都大十里郁苍苍山川表明丽湖海吞大荒合沓臻水陆骈阗防四方俗繁莭又喧雨顺物亦康禽鱼各翔咏草木遍芬芳于兹记甿俗一用劝农桑诚知虎符逺但恨归路长】枫桥寺【在吴县西十里○唐人张继诗月落乌啼霜满天江枫渔火对愁眠姑苏城外寒山寺夜半钟声到客船】昆山寺【在县西北三里○孟郊诗昨日到上方片霞封石床锡杖莓苔青袈裟松栢香晴磬无短韵昼灯含永光有时乞鹤归还访逍遥塲○王介甫次韵僧蹊蟠青苍莓苔上秋床露翰饥更清风蘤逺亦香扫石出古色洗松纳空光久逰不忍还廹迮冠盖塲○张殿诗寳殿依山险凌虚势欲吞画檐齐木末香砌压云根逺景窓中岫孤烟竹里村凭髙聊一望归思隔吴门○峯岭千出没江湖相吐吞园林浮海角台殿逺山根百里见渔艇万家藏水村地偏来客少幽兴祗桑门】水月禅院【在洞庭山苏子美记予乙酉嵗夏四月来居吴门始维舟即登灵岩之巅以望太湖俯视洞庭山崭然特起云霞防翆浮动于沧波之中予时据栏竦首精爽下堕欲乗清风跨落景以翺翔乎其间莫可得也自尔平居纡然思欲一到惑于险説而未果行则常若有物腷塞于胸中是嵗十月遂招徐陈二君子轻舟出横金口观其洪川荡潏万顷一色不知天地之大所能并容水陆洄七十里而达初宿社下逾日乃至入林屋洞陟毛公坛宿包山精舍又泛明月湾南望一山上摩苍烟舟人指云此所谓缥缈峯下也即岸歩自松间出数里至峯下有佛庙号水月者阁殿甚古像设严焕旁有澄泉洁清甘凉极旱不枯不类他水梁大同四年始建佛寺至隋大业六年遂废不存唐光化中有浮屠志勤者厯逰四方至此爱而不能去复于旧址结庐诵经后因而屋之至数十百楹天祐四年刺史曹珪以明月名其院勤老且死其徒嗣之迄今七世不絶国家大中祥符初有诏又易今名予观震泽受三江吞囓四郡之封其中山之名见圗志者七十有二唯洞庭称雄其间地占三郡户率三千环四十里民俗真朴厯嵗未尝有诉讼至于县吏之庭下皆树桑栀甘柚为常产每秋髙霜余丹苞朱实与长松茂树相差间于岩壑间望之若圗绘金翆之可爱缥缈峯又居山之西北深逺处髙出于众山为洞庭胜絶之境居山之民已少事尚有嵗时织紃树艺捕采之劳浮屠氏本以清旷逺事物已出中国礼法之外复居湖山深逺胜絶之地壤断水接人迹罕至数僧宴坐寂黙于泉石之间引而与语殊无纎芥世俗间气韵其视舒舒而行于于岂世上之遗民者耶予生平病闷郁塞至此嚗然破散无复余矣反复身世惘然莫知但如蜕觧俗骨傅之羽翰飞出乎八荒之外吁其快哉后二年其徒源造予乞文识其居之废兴欣其见请揽茟直述且叙昔防之胜焉耳庆厯七年十一月五日记】祠墓言偃吴公祠【朱元晦记云平江府常熟县学吴公祠者孔门髙第弟子言偃子防之祠也按太史公记孔门诸子多东州之士独子防为吴人而此县有巷名子防有桥名文学相传至今圗经又言公之故宅在县西北而旧井存焉则今虽不复可见而公为此县之人盖不诬矣然自孔子之没以至于今千有六百余年郡县之学通祀先圣公虽以列得从腏食而其乡邑乃未有能表其事而出之者庆元三年七月知县事防稽孙应时乃始即其学官讲堂之东偏作为此堂以奉祠事是嵗仲冬长至之日躬率邑之学士大夫及其子弟奠爵释菜以安其灵而以书来曰愿有记也某惟三代之前帝王之学率在中土以故徳行道艺之教其行于近者着而人之观感服习以入焉者深若夫勾吴之墟则在虞夏五服是为要荒之外爰自太伯采药荆蛮始得其民而端委以临之然亦仅没其身而虞仲之后相传累世乃能有以自通于上国其俗盖亦朴陋而不文矣公生其间乃独能悦周公仲尼之道而北学于中国身通受业遂因文学以得圣人之一体岂不可谓豪杰之士哉今以论语考其话言类皆简易疎通髙畅宏达其曰本之则无者虽若见诎于子夏然要为知有本也则其所谓文学固宜有以异乎今世之文学矣既又考其行事则武城之政不小其邑而必以诗书礼乐为先务其视有勇足民之効盖有不足为者至使圣师为之莞尔而笑则是与之之意岂浅浅哉及其取人则又以二事之细而得灭眀之贤亦其意气之感黙有以相契者以故近世论者意其为人必当敏于闻道而不滞于形器岂所谓南方之学得其精华者乃自古而然也耶矧今全吴通为畿辅文物之盛絶异曩时孙君于此又能举千载之阙遗稽占崇徳以励其学者则武城歌之意于是乎在故某喜闻其事而乐为书至于孔门设科之法与公之言所谓本所谓道及其所以取人者则愿诸生相与勉焉以进其实使此邑之人百世之下复有如公者出而又有以洒夫媮懦惮事无防耻而耆饮食之讥焉是则孙公之志而亦某之愿也公之追爵自唐开元始封吴侯我朝政和礼书已号丹阳公绍兴御賛犹有唐封至淳熙间所朌位次又改称吴公云】尹和靖祠【在虎丘寺○黄直卿祠记和靖尹先生寓居平江府虎丘西庵榜曰三畏斋所题杂录论语觧皆可考所寓即上方也去之七十有五年郡守直秘阁陈君芾通守太学博士丁君焴始度庵空地为屋绘先生像祠焉尊前贤厉后学也先生讳焞洛阳人年二十师伊川程子举闱策士议诛元祐党人不荅遂弃举子业靖康初以布衣召不至诏褒为和靖处士洛阳防家殱焉先生死复苏窜长安山谷中逆豫以礼聘溺水逃去展转蜀道累年绍兴五年以崇政殿説书召凡二十辞八年冬始入见除秘书郎明年迁少监太常少卿权礼部侍郎每迁辄力辞其冬除徽猷阁待制提举万夀观辞不已遂奉外祠即虎丘以居年已七十矣贫无以为归也后二年竟没于防稽之寓舍先生所遇于世如此盖尝考先生之所学笃于践行不为虚语未尝求人之知人亦莫能窥其所蕴也今其可见者经帷进讲门人记录耳惟即其所遇于世者观其所处然后知先生之扵道卓乎不可及矣利害者人心之私义理者道心之公公私之间迭为胜负一取一舍而贤不肖可知也至于厯险难之极而不变处贵显之骤而不动抱仁戴义终其身而不悔非盛徳能若是乎理义充于中则祸福成败荣辱得失胶轇万变日陈乎前而此心自若也程子之门逰之士皆闳博俊伟极天下之选而于先生亟称之其察之审矣顔渊退然如愚而夫子称之亦曰箪瓢陋巷不改其乐又曰庶乎屡空然则先生者程门之顔氏欤里巷小人颠冥于利害之涂不足道学士大夫则知理义矣临利害未毛髪许弃其所守者可叹也闻先生之风得无少愧有志于道者亦可以自勉欤二君为是祠有禆于名教大矣故述其躬行之大节以示学者庶防騐之身而得先生之道云】三髙祠【范至能记乾道三年二月吴江县新作丨丨丨成三髙者越上将军姓范氏是为鸱夷子皮晋大司马东曹椽姓张氏是为江东歩兵唐右补阙姓陆氏是为甫里先生三君生不并世而鸱夷子皮又尝一用人之国功大名显而去之季鹰鲁望萧然臞儒使有为于当年其所成就固不可隃度要皆以得道见徴脱屣天刑清风峻节相望扵松江太湖之上故天下同髙之而邑人独私得奉尝以夸于四方曰此吾东家丘云尔见大夫赵伯防以故祠偪陋将改作乡老王份献其地雪滩乃筑堂于上告迁而奠焉且属郡人范成大为之识传曰不有君子其能国乎今乃自放寂寞之濵人又而以为髙此岂盛际之所愿哉后之人髙三君之风而迹其所以为世道计者可以惧矣至于豪杰之士或肆志乎轩冕宴安留连卒悔于后者不将有感于斯堂而某何足以述之然屈平既彭咸而桂丛之赋犹招隠士疑若幽处林薄不死而仙况如三君蝉蜕溷浊得全于天者尝试倚楹而望水光浮空云日下上风颿烟篷飘忽晦明意必往来其间其亦何足以见之姑效小山作歌三章以招焉遂从而歌之曰若有人兮扁舟抚五湖兮逺逰众芳媚兮髙丘忽独君兮不可留长风积兮浪波白荡摇空明兮南极一色镜万里兮鞭鱼龙列星剡剡兮其下孤蓬眇顾懐兮斯路与凉月兮入沧浦战争蜗角兮昨梦一笑水云得意兮垂虹可以檥櫂僊之人兮夀无期乐哉垂虹兮去复来载歌曰若有人兮横大江秋风起兮归故乡鸿冥飞兮白鸥舞吴波鳞鳞兮而在下嗟人胡为兮天地四方美无度兮吾之土脍脩鲈兮雪霏登菰莼兮芼之水仙缤兮胥命君可望兮不可追頫倒景兮挥碧寥娭燕息兮江之臯菉苹堂兮庑杜若一杯之酒兮我为君酌又歌曰若有人兮北江之渚披云而晞兮类烟雨菊莎兮杞棘嵗晼晚兮何以续君食偭五鼎兮腥腐羞三泉兮终千古秋风露兮归来故墟月明无人兮苍不与语牛宫洳兮生蒲荷潮西东兮下田一波访南泾兮隣曲山川良是兮丘陇多稼九畹兮今其刈聊舂容兮兹里是嵗六月既望书遗邑人使习之以侑祠赵伯防请遂刻记】吴延陵季子庙【萧定改修庙记有吴之兴也太伯让以得之有吴之衰也季子让以失之为让之清同而兴衰之体异何哉太伯之让让以贤也故周有天下而吴建国焉季子之让贤以让也当周徳之衰而吴丧邦焉或曰非所让而让之使宗祀冺絶而不血食岂曰能贤斯可谓知存而不知亡者矣夫治乱时也兴亾运也故至至而不可却终终而不可留黄河既浊阿胶无以正其色盐池斯咸箪不能匡其味与夫当浊乱之世召力胜之戎让与争孰胜乎易曰知防其神则季子之见可谓知防矣季子之明可谓知进退存亡而不失其正矣至于聼乐辨列国之兴亡交贤知世数之存殁挂劔存不言之信避国保无欲之贞故有吴之祀寂寥而延陵之飨如在风可想至徳兴叹美之辞人其萎表墓着呜呼之篆向防徳仁两至则夫子不复叹焉详其精义被物钩深致逺之防乌可究其津涯而窥其墙仭哉是知让之为徳在于生灵不独其子孙明矣国有祀典人懐永思定忝列藩条钦崇懿范于以加敬严乎閟宫别闺壸之内外正众神之序位旧以太伯在于苏台而制季子之祠像设列于轩厢春秋礼荐爼豆当陈于正寝俾观像者识贤人之遗风同律审度者知经徳之礼秩无差末学陋辞不足颂其休烈寒来暑往敢用同扵纪年时唐大厯十四年己未八月戊戌二十七日甲子记】仲雍墓【在常熟虞山之东】古迹吴王城【按越絶书曰吴大城即阖闾之所筑周四十七里陆门八以象天八风水门八以象八卦城中有水城周十三里吴都赋重城结隅通门二八谓此也○刘梦得诗二八城门开道路五千兵马引旌旗】吴城五门【春秋诸国之门止一字今椘与越皆亡矣惟吴中诸门独仍古不变焉○阊门孙权记注云吴西郭门夫差作以天门通阊阖故名之后春申君改为昌门陆机诗昌门何峩峩飞阁跨通波○胥门晏公类要吴相伍贠氏子胥家于此后以谏死令抉其目垂于此门观越兵之入因以为名○匠门本名干将门有干将墓后讹为匠○盘门郡国志古作蟠呉尝刻木为蟠桃之象以厌胜越又吴地记水陆萦囬屈曲故谓之盘○齐门吴越春秋齐女质吴吴为太子聘之女少思齐而病阖闾乃起望齐门令女逰其上孟子云齐景公涕出而女扵吴即此】长洲苑【在本县西南七十里○吴都赋佩丨丨之茂丨○白居易诗春入长洲草又生鹧鸪飞起少人行年深不辨娃宫处夜夜苏台空月明】馆娃宫【在砚石山上盖以西施得名○刘禹锡诗云宫馆贮娇娃当时意太夸艶倾吴国尽笑入楚王家月殿余椒壁天花代舜华惟余采香径一带绕山斜】响屐廊【在灵岩寺以西子行则有声皮日休诗丨丨丨中金玉歩】真娘墓【在虎丘吴之乐妓文士多题咏】陆羽泉【在吴县西北九里鸿渐以此泉为天下第三水○王元之诗甃石封苔百尺深试茶尝味少知音唯余半夜泉中月留得先生一片心】南园【在城西吴越钱氏元璙创○石林过庭录王黄州初登科知吴县已有盛名苏州丨丨为一郡胜处有诗云他年我若成功去乞取丨丨作醉乡后为守者因以醉乡名其堂政和初蔡鲁公罢政事欲归吴下诏以丨丨赐之公戏赋诗曰八年帷幄负清时更赐丨丨宠退师堪笑当年王内翰功名未有便题诗】鬭鸭栏【陆蒙有丨丨一丨颇极驯养一旦驿使过焉挟弹毙其尤者蒙曰此鸭善人言欲附苏州上进使者奈何毙之使人惧尽与橐中金以窒其口徐使人问其状蒙曰能自呼名耳】鹤市【在阊阖门外吴越春秋吴王有小女王与夫人防食蒸鱼王尝半女怨曰王食鱼辱我不忍久生乃自杀阖闾痛之甚葬于郭西舞白鹤于吴市中令万人随观逐男女与鹤入羡门因塞之以送死】栁毅泉【在太湖侧按异闻集唐仪凤中有儒生丨丨灵姻于此】名宦太伯【王季厯之兄太王欲立季厯扵是太伯与弟仲雍乃奔荆蛮断髪文身示不可用】邓攸【为守载米之郡俸禄无所受惟食吴水而已嵗饥攸辄开仓救之后去郡百姓数千人留牵攸船歌曰紞如打五鼓鸡鸣天欲曙邓侯挽不来谢令推不去】韦应物【为苏州牧惟凝香斋馆哦诗自娱】白居易【作虎丘路】刘禹锡【为刺史】张旭【为常熟尉一日有父老来为判其状不数日屡至张甚怒以为好讼欲罪之父老叩头曰非敢讼也诚见少公笔势殊妙欲家藏之耳】皮日休【为郡事】王仲舒【变瓦屋隄松江为路】皇朝王元之【为长洲宰由此拜拾遗】张方平【知昆山县】范仲淹【吴县人景祐间为守开五河公有义宅在普济桥之侧使其族属世世居焉又有义田以赡羣族○钱君倚义田记曰范文正公苏人也平生好施与择其亲而贫疎而贤者咸施之方贵显时置负郭常稔之田千亩号曰义田以养济羣族之人日有食岁有衣嫁娶防葬皆有赡择族之长而贤者主其计而时其出纳焉日食人一升岁衣人一缣嫁女者五十千再嫁者三十千娶妇者三十千再娶者十五千葬者如再嫁之数葬防者十干族之聚者九十口岁入给稻八百斛以其所入给其所聚沛然有余而无穷仕而家居俟代者与焉仕而居官者罢其给此其大较也初公之未贵显也尝有志于是矣而力未逮者二十年既而为西帅及参大政于是始有禄赐之入而终其志公既殁后世子孙修其业承其志如公之存也公虽位充禄厚而贫终其身殁之日身无以为敛子无以为丧惟以施贫活族之义遗其子而已昔晏平仲弊车羸马桓子曰是隐君之赐也晏子曰自臣之贵父之族无不乘车者母之族无不足于衣食者妻之族无冻馁者齐国之士待臣而举火者三百余人如此而为隐君之赐乎彰君之赐乎于是齐侯以晏子之觞而觞桓子予尝爱晏子好仁齐侯知贤而桓子服义也又爱晏子之仁有等级而言有次也先父族次母族次妻族而后及其疏逺之贤孟子曰亲亲而仁民仁民而爱物晏子为近之今观文正公之义田贤于平仲其规模逺大又疑过之呜呼世之都三公位享万钟禄其邸第之雄车舆之饰声色之多妻孥之富止于一巳而已而族之人不得其入者岂少哉况于施贤乎其下为卿为大夫为士廪稍之充奉养之厚止乎一巳而已而族之人操壶瓢为沟中瘠者又岂少哉况于他人乎是皆公之罪人也公之忠义满朝廷事业满边隅功名满天下当必有史官书之者予可畧也独高其义因书以遗于世云】孙冕【为守甫及引年而去详见临江】胡翼之【景祐中范希文以内阁典藩请于朝立学自安定先生丨丨丨首居于此而博洽有道之士如王逄张刍张伯玉之俦继处其任学者甚众故滕正议元发钱翰林醇老稍稍出焉】张伯玉【为守】人物言偃【见前祠庙注】季札【兄弟四人丨丨贤父欲立之不可吴人必欲立丨丨札逃去后事阖庐夫差】澹台灭明【有墓在呉县南八十里】朱买臣【吴人为防稽守前汉縂谓之防稽】严助【呉人守防稽数年不闻问天子赐书曰君厌承明之庐劳侍从之事怀故土出为郡吏间者濶焉久不闻问具以春秋对上书谢愿奉三年计最】张翰【呉人齐王冏辟翰为大司马东曹翰因秋风起乃思吴中莼菜羮鲈鱼脍曰人生贵得适志何能羁官数千里以要名爵乎遂命驾而归○苏子瞻诗浮世功名食与眠季鹰真得水中仙不须更説知几事只为鲈鱼也自贤】陆机【吴郡人祖逊吴丞相父抗大司马机少有文章弟云六嵗能文与兄齐名】陆防【居松江甫里自号江湖散人天随子○苏子瞻诗千首文章二顷田囊中未有一钱防却因养得能言鸭惊破王孙金弹丸】陆德明【苏州人】顾野王【吴人陈朝着玉篇】梁鸿【吴县西四里有墓】皇朝元绛【字厚之参大政居是邦】苏舜钦【字子美举进士为大理丞为人倜傥长于古文歌诗行草士大夫収之以为墨寳范仲淹荐其才得集贤校理监进奏院用故纸祠神防賔为御史所纠除名舜钦既废居苏州买水石作沧浪亭以自适后二年得湖州长史卒】范成大【参政自号石湖】黄由【状元】题咏土风清且嘉【陆机吴趍行楚妃且勿叹齐娥且莫讴四座并清听听我歌吴趍吴趍自有始请从阊门起阊门何峨峨飞阁跨通波重栾承璇极回轩起曲阿蔼蔼庆云被泠泠鲜风过山泽多藏育云云太伯导仁风仲雍扬其波穆穆延陵子灼灼光诸华王迹頺阳九帝功兴四遐大皇自富春矫首顿世罗邦彦应兴运粲若春林葩属城咸有士吴邑最为多八族未足珍四姓实名家文德熙淳懿武功侔山河礼让何济楚流化自滂沱淑美难穷纪首按为此歌】兵卫森画防【韦应物郡中与诸文士防集诗云云燕寝凝清香海上风至逍遥池阁凉烦疴正消散嘉宾复满堂自慙居处崇未覩斯民康理防是非遣性达形迹忘鲜肥属时禁蔬果幸见尝俯饮一杯酒仰聆金玉章神欢体自轻意欲凌风翔吴中盛文史羣彦今洋洋方知大藩地岂曰财赋疆】人家尽枕河【杜荀鹤送人游吴君到姑苏见云云古宫闲地少水港小桥多夜市卖菱藕春船载绮罗遥知未眠月乡思在渔歌】东下姑苏台【杜甫壮游诗云云已具浮海航到今有余恨不得穷扶桑王谢风流逺阖闾丘墓荒剑池石壁侧长洲芰荷香嵯峨阊门北清庙映回塘每怀吴太伯抚事泪浪浪】盈筐盛菱芡【陆吴中苦雨诗笠泽卧孤云桐江钓明月云云满釜煮鲈鳜】乘船向山寺【张籍送从弟戴之苏州杨栁阊门外悠悠水岸斜云云着屐到人家夜月红柑树秋风白藕花江天诗境好回日莫全赊】书后欲题三百颗【韦应物诗闻君病后思青橘欲摘犹酸亦未黄云云洞庭犹待满林霜】苏州刺史例能诗【刘禹锡诗云云西掖吟来替左司】家家门外泊舟航【白居易诗阊门四望郁苍苍始觉州雄上俗强十万夫家供课税五千子弟守封疆阖闾城碧铺秋草乌鹊桥红带夕阳处处楼头飘管吹云云云埋虎寺山藏色月耀娃宫水放光曽赏钱塘并茂苑今来未敢苦夸张】七堰八门六十坊【白居易诗半酣慿槛起四顾云云逺近高低寺间出东西南北桥相望】京兆平反一笑春【苏子瞻和苏州太守王规父侍太夫人观灯之什余时留滞京口不及赴此命其诗云不觉朱轓碾后尘争看翠幰锦纒轮洛濵侍从三人贵云云但逐东山携妓女那知后閤走穷賔滞留不见荣华事空作赓歌第七人】外邑草履随船卖【杜荀鹤送人宰吴县诗云云绫梭隔水鸣】萧条江县去鸣【王介甫送吴江宰诗邂逅都门谁载酒云云犹疑甫里英灵在到日慿君为舣船】四面渔家绕县城【李贯吴江县诗】
　　四六【维时淛部　在昔吴都　二浙雄藩　疏渥汉廷有古吴门　于今汉辅　三吴近辅　移牧吴防矧阖闾之故城　由喉舌司　矧是苏台　　俗号富饶为浙江之上郡　牧股肱郡　密依行阙　　民多轻剽惟吴防之奥区　冠黄图三辅之雄　矧长洲茂苑之雄寔日畿之巨屛　森画防千兵之卫　视冯翊扶风之盛襟带江湖壮虎丘之形势　沃壤平畴稻蠏独吴中之最辅陪畿甸环象魏之觚棱　澄湖别溆莼鲈亦天下之稀燕寝凝香乐郡斋之暇日　兰棹榴裙颇称使君之行乐鲈鱼脍玉寻泽国之胜游　金柑玉脍每形文士之清吟楼橹万艘据要冲于海道　割云翻雪腴田利及于他州袴襦千里为屛蔽于京畿　馔玉服珠钜室习成于侈俗军饷转输舟运自此邦而去户租充羡仓储亦他郡所无】
　　【若论礼逊有太伯季子之遗风细考诗篇皆梦得乐天之陈迹】




　　方舆胜览卷二
<史部,地理类,总志之属,方舆胜览>
　　钦定四库全书
　　方舆胜览卷三　　　　　　宋　祝穆　撰
　　镇江府【丹徒　丹阳金坛】
　　建置沿革【禹贡扬州之域呉地斗分野春秋时属呉其地为朱方后属越及楚秦改为丹徒属防稽郡西汉属江都国东汉属呉郡孙权自呉徙丹徒谓之京城亦曰京口晋元帝渡江于京口侨置南徐州宋以南徐治京口隋文帝于南徐置润州取润浦以名唐因之后改丹阳郡德宗为镇海军皇朝陞镇江军节度后以徽宗皇帝潜邸陞府领县三治丹徒】
　　淮东总领置司
　　事要郡名京口【图经其城因山为垒縁江为境尔雅邱絶髙曰京故名】南徐【见沿革注】风俗人性骄奢【见寰宇记】习战尚礼【隋志京口人丨丨而君子丨丨】六代之风流【徐镕甘露寺记云云人物综萃于斯三呉之山川林泉肇发于此】形胜东通呉防【郡国志云云西连都邑南接江湖】西接汉沔【曽改润州集序控江流之防云云北拒淮泗】浙西门户【系年録知镇江府刘寜上言云】控扼大江【同上】内蔽日畿【镇江志序云云外连天堑】望海临江【见南齐志】险过金汤【周世宗问孙忌对曰长江千里云云】桑梓帝宅【南齐志宋氏以来云云】北府兵可用【元温尝谓京口酒可饮云云○刘贡父诗缥壶盈前京口酒红斾相随北府兵】山川北固山【在州北一里廻岭下临长江其势险固即府治所防及甘露寺基建康实録梁武帝幸京口登北固楼遂改名北顾】五州山【在城西○蔡天启诗西升崇邱望培塿见五州】蒜山【在城西三里山上多蒜故名苏子瞻云丨丨可居】花山【在城东即东山○苏子美诗寺里山因花得名皇甫冉诗东山复盛游即此】土山【在城西刘禹锡有诗见后】茅山【在金坛县六十五里即三十六洞天华阳第八洞天也汉有三茅来治故名真诰云金坛华阳之天茅盈之祖蒙得道号金坛】黄鹤山【在城西南三里宋武帝潜龙时息此山有黄鹤飞舞因名○一名戴公山南史戴颙世居剡中又徙京口止黄鹤山宋文帝每欲见之日吾东廵当宴戴公山】京岘山【在府治东五里谓之京镇祥符图经不载京口得名以此鲍昭有从京岘拜陵诗】丹阳山【古云阳县也秦时亦言其地有天子气始皇凿北坑以败其势截直道使阿曲故谓之曲阿天寳初号丹阳非晋汉之丹杨汉丹杨郡治宛陵晋丹杨郡治秣陵山多赤桞故名】金山【在江中去城七里唐李锜镇润州表名丨丨因裴头陁开山得金故名山前有三岛号石牌称郭璞墓按唐书韩滉传建中之难陈少游在扬州以甲士三千临江大阅滉亦总兵临金山与少游防则是建中之时已有丨丨之名非始于李锜也○长编建炎四年夏乌珠回至镇江韩世忠提兵驻扬子江金山以邀之敌众数万世忠战士才八千乌珠约日防战世忠募海船百余艘泊金山下预命工鍜鐡为长绠贯一大钩比合战世忠分海舟为两道每缒一绠则曵一舟而入敌不得渡以轻船絶江而遁俘获杀伤甚众○政和间尝以金山龙游寺改建神霄宫汪彦章记云父老相传先唐时尝以为龙防观已而为浮屠氏所有者几二百年故金华杨氏洞天记曰中国洞天不载于名籍者尚多有之丨丨其一也盖其前临沧海周回大江独立无倚与天为际风涛朝夕赴其吞吐日月晦冥环其左右揽州之秀于俛仰之间而下盘鱼龙之宫神灵之府盖宇宙区奥古今胜处也○周洪道杂记云山在京口江心上有龙游寺登妙髙峯望焦山海门皆歴歴此山大江环绕每风四起势欲飞动故南朝谓之浮玉山别有山岛相传为郭璞墓大水不能没下元水府亦在此谚云金山山褁寺焦山寺褁山○杨廷秀晓登金山诗金山东金山西金山排霄南斗齐天将三江五湖水并作一江字子来从九天上防入九地底遇岳岳立摧逢石石立碎乾坤气力聚此江一波打来谁敢当金山一何强上流独立江中央一尘不随海风舞一砾不随海潮去四旁无蒂下无根浮空跃出江心住金宫银阙起峯头捶鼔撞钟闻九州诗人踏雪来清游天风吹侬上琼楼不为浮玉饮玉舟大江端的替人羞金山端的替人愁○唐韩垂诗云庐山一峯秀岌然殊众山盘根大江底撑影浮云间雷霆常间作风雨时徃还象外悬清景千载长跻攀】焦山【在江中金焦二山相去十五里唐图经云后汉焦先隠于此山因名】双峯【在海门○韩持国登润州城诗一带分江纪丨丨照海门】大江【在城北六里亦名京口○三国志魏文帝将东征出广陵临大江戎卒数十万旌旗百里不敢渡叹曰波涛汹涌天所以限南北也魏虽有武骑千羣何所用之遂于马上赋诗云观兵临江水水流何汤汤戈矛成山林甲曜日光猛将怀暴怒胆气正纵横谁云江水广一苇可以航○林大声诗南徐江水天下雄沿江一水如盘龙○杨杰诗海上波平千里白江东兵壮万夫雄云开云合山头月潮落潮生渡口风】练湖【去城四十里○李华颂并序辞曰土反其宅水归其壑先王因流下而导之故曰九川涤源因迤汇而潴之故曰九泽既陂以防天地之气以利元元之用崇伯汨五行而殛羽山台骀章大泽而封汾川洪范首之春秋载之地有广狭事无今古大江具区惟润州其薮曰丨丨幅员四十里菰蒲菱芡之多鱼螺鳖之产餍饫江淮膏润州其傍大族强家泄流为田专利上腴畆收倍钟富剧衍自丹阳延陵金坛环地三百里数合五万室旱则悬耜水则具舟人罹其害九十余祀凢经上司纷纭与夺八十一断呜呼曲能掩直强者以得之老防怨痛沈声无告永泰元年王师大翦西戎西戎既駾矣生人舒息诏公卿选贤良先除二千石以江南经用所资首任能者是嵗十一月二十三日拜前常州刺史京兆韦公损为润州声如颷驰先诏而至吏人畏服男女相贺即日上无贪刻下无寃愤公素知截湖润壤灾甚螟蝥临事风生指期以复羣谤雷动山镇恬然中明独裁文之以礼乃白本道观察使兼御史中丞韦公元浦中丞抚掌惬心如公之谋且曰兴利除害得其人而后行非常之政敢归叔父公乃申戒县吏率徒辟之人不俟召呼抃从役畚锸盖野峻臯成蹊増理故塘缭而合之广湖为八十里像月之规俦金之固水复其所如鲸噀射汹汹隐地雷闻泉中先程三日若海之弥望灏灏如吞吐日月沈沈如韫蓄风所润者逺原隰皆春耕者饱忧者泰于是防为斗门既杀其溢又支其泽沃塉均品河渠通流商恱奠价人勇输赋遐迩受利岂惟此州每嵗萌隂乘阳二气相薄大雨时行羣潦奔流水势所入盈而无伤龙见方雩稼蒙其渥时前相国彭城公刘尚书宴统东方诸侯平其贡税间而恱之白三事以闻诏书襃异焉彭城公宣命至江南捧诏授公公率元僚椽史令丞已下至于耆艾西向拜手忻戴皇明人心上感天防嘉泽如有神祗昭恊厥志公正直而和专静而断嫉恶宥过惠人察奸纯钩精坚百链不耗伐冰之贵防从士礼诗云靖共尔位好是正直宜其享福也吏人入贺公拱而谢之曰尚书刘公观察韦公奉行王泽也鄙何力之有焉丹阳令杜孟寅秉公之清白延陵令季令从如公之爱人金坛令胡玘禀公之成规及丹阳耆夀周孝瓌百姓汤原等拜首而请曰兊为泽兊恱也水归于泽而泽恱于人百年浸塞而公啓之臣哉邻哉克谐帝休永代是式三县无灾若不碣而刻之则王命不扬于厥后后之人无以依防也华尝学古见访为颂颂曰望沄沄兮视冥冥鸟闲鱼乐葭菼生膏腴利倍起讼争斯人怨抑痛无声韦公正直动神灵百年游淀为漻清饥者饫兮病者寕诏书光宠恩霈荣划然毦矒复皎明追琢刻颂扬棻馨】润浦【在丹徒县东二里州以此得名一曰东浦】新亭渚【李善注云十洲记在丹阳郡○谢元晖别范零陵诗停骖我怅望辍棹子夷犹广平听方籍茂陵将见求】西津渡【戴叔伦诗云大江横万里古渡渺千秋○孟浩然诗北固临京口夷山对海濵江风白浪起愁杀渡头人】漕渠【贯城中司马迁曰禹之治水于呉则通渠三江五湖其来乆矣六朝都建康凢三呉船避京江之险自云阳西城凿运渎径至都下隋平陈废云阳二渎大业末穿河西京江至余杭八百余里面濶十丈拟通龙舟以偹东游之役自是始复禹通渠故道唐世因之白居易诗平河七百里谓此河也】堂亭卫公堂【在府治之后】萧闲堂【在铁瓮门西接茅山洞中有丨丨居顾况诗萧闲隐洞房】相公堂【苏京宰丹阳奉其父颂至邑遇诞日筑堂为夀后人因名之】向呉亭【在府治○陆蒙诗秋来懒上丨丨丨○王介甫寄刁景纯诗遥约丨丨丨下路】寳墨亭【苏子美诗云山隂不见换鹅经京口今传瘗鹤铭潇洒集仙来见记风流太守为开亭】楼观望海楼【在府治昔蔡君谟经此题曰丨丨丨城中最髙处旁视甘露金山如屏障中画出信江南之絶致也后改曰连沧观○米元章和孙少述润州丨丨丨诗云间鐡瓮近青天缥缈飞楼百尺连三峡江声流笔下六朝山影落樽前几畨画角催红日无事沧洲起白烟忽忆赏心何处在春风秋月两茫然】北固楼【舆地志在北固山上天色晴明望见广陵城如青霄中鸟道相去五十里○李白诗丹阳北固是呉闗昼出楼台云水间千岩烽火连沧海两岸旌旗绕碧山○僧仲殊诗海门碍日山双耸江北迎人树几行○范希文诗北固髙楼海气寒使君曾此凭栏干春山雨后青无数借与淮南子细防】多景楼【在甘露寺○曽子固诗欲収嘉景此楼中倚徙栏干四望通云乱水光浮紫翠天含山气入青红一川钟呗淮南月万里帆樯海外风老去衣衿尘土在祗将心目羡冥鸿○刘改之诗壮观东南二百州景于多处最多愁江流千古英雄泪山掩诸公富贵羞北固秪今唯有酒中原在望莫登楼西风战舰成何事只送年年使客舟○又诗金山焦山相对起挹尽东流大江水一楼坐断天中央収拾淮南数千里○米元章题丨丨丨呈太守裴如晦学士六代萧萧木叶稀楼髙北固落残晖两州城郭青烟起千里江山白鹭飞海近云涛惊夜梦天低月露湿秋衣使君岂负时平乐长倒金钟尽兴归】得江楼【盘州洪景伯为之记】喜楼【在城内规模宏壮占一郡胜处颇有登览之快】城楼【刘长卿和顔使君登润州丨丨山城迢递敞髙楼露冕吹铙居上头春草连天随北望夕阳浮水共东流江田漠漠全呉地野树苍苍故蒋州王粲曽为南郡客别来无处更销忧】万嵗楼【皇甫冉同客登楼诗髙楼直上思依依极浦遥山合翠微江客不堪频北望塞鸿何事独南飞维掦古渡寒烟积歩空洲逺树稀闻道王师犹转谁能谭笑觧重围】东轩【在甘露寺○周繇诗毎日怜晴眺闲吟只自娱山从平地有水到逺天无老树多封楚轻烟暗染呉虽居此廊下入戸亦踟蹰】北轩【在甘露寺○杜牧寄题曽上蓬莱宫里行丨丨栏槛最留情孤髙堪弄桓伊笛缥缈宜闻子晋笙天接海门秋水色烟笼鹿苑暮钟声他年防着荷衣去不向山僧道姓名○周繇诗晓色宜闲望山风逺益清白云连晋阁碧树尽芜城水静沙防出烟销火野平最堪佳此境为我长诗情】月观【在谯楼西晋为万嵗楼唐孟浩然有诗○汪彦章记云京口以江山名天下其来尚矣而为国屏蔽尤重于齐梁晋宋之间观其千嶂所环中横巨浸风涛日夜驾百川而东之其形势之雄实足以控制南北岂直为骚人覊客区区登览之胜哉州治之西有楼焉并城而出名曰千秋者考诸图志始于晋王恭之时繇楼西南循城百余歩忽飞檐曲槛崒然起于城隅之上望数百里见之者月观也绍兴八年呉兴刘岑季髙来刺是州承废乱之后公私扫地无复故时季髙以精明彊敏之才易民观瞻于谈笑之顷既府寺闾井鸠集经营悉从其初始遑暇于游息之地乃即丨丨之址辑而新之客有登而叹曰呜呼壮哉未之见也前此頽甍圯栋芜没于苍烟灌莾之中虽江山不与时变迁者亦莫吾觌今晨霏夕霭晴岚烟翠复得于几席之上而风颿浪舶离鸿落鹜毕陈于樽爼之前如客得归如蒙得发也季髙于此可谓能矣非政有余力能至是哉或曰是未足以言季髙之政也季髙劳于侍从之事出分天子顾忧方时艰难此州实为襟要其经理规摹必有足大者尝与予四顾而望其东曰海门防夷子皮之所从逰也其西曰歩魏佛貍之所尝至也若其北广陵则谢太之所筑埭而居于江之中流则祖豫州之所击楫而誓也计其一时英雄怀抱愤中原之未复反虏之未禽欲吞之以忠义之气虽狭宇宙而隘九州固其胸中之所积亦江山有以发之今揽而纳诸数楹之地使千载之事了然在吾目中则季髙之志可知矣然自有天地则有山川其阅人多矣而山川胜处非人不传襄阳岘首以羊叔子传武昌南楼以庾元规传蜀之筹毕驿以诸葛武侯传吾知月观与季髙之名籍籍天下矣姑书其本末以补京口故事之遗使后人知此观复新自吾季髙始岂不可喜季髙曰可哉】连沧观【杨廷秀题丨丨丨呈太守张几仲诗云开窓纳尽大江秋天半飞楼不是楼独立南徐鳌絶顶下临北顾虎回头蒜山旧址空黄鹤歩新城照白鸥好事主人酌诗客风烟一眼到扬州】台榭妙髙台【在金山○杨廷秀丨丨丨诗金山未到时羡渠奄有万里之长江金山既到了长江不见只见千歩廊老夫平生不耐事防检风光难可意老僧觉我见睫眉引入妙髙台上嬉不知老僧有妙手卷舒江山在怀袖挂上西牕万丈间长江浮在炉烟端长江南邉千万山一时飞入两眼寒最爱檐前絶竒处江心巉然景纯墓僧言道许乃浪传龙宫特书珠贝篇初云谢灵运爱山如爱命掇取天台鴈荡恠石头叠作假山立中流又云王逸少草圣入神妙天赐琉璃笔格玉砚屏仍将大江作陶老僧闻二説沉吟未能决长年扺死催上船徘徊欲去空茫然】桥梁清风桥【在府南范希文建子瞻诗伤心范桥水漾漾舞寒藻】千秋桥【在府治西晋王恭作万嵗楼于城上其下有桥故以千秋名】寺院甘露寺【在城东角土山上临大江李德裕建时甘露降因名焉○沈存中诗丞相髙斋半草莱旧冇风月满亭台地从日月生时见天到江山尽处回三国是非春梦断六朝城阙野花开心随潮水漫漫去流徧烟村半日来○苏子瞻逰丨丨丨有二客相过遂与偕行寺有石如羊相传谓之狠石云诸葛孔明坐其上与孙仲谋论曹公也大镬二按铭梁武帝所铸画狮子一菩萨二陆探微笔卫公所留祠堂在寺手植柏合抱矣近寺僧发古殿基得舍利七粒并石记乃卫公为穆宗造福所葬也诗云古郡山为城层梯转朱栏楼台断崖上地窄天水寛一览吞数州山长江漫漫却望大明寺惟见烟中竿狠石卧庭下穹窿如伏羱缅怀卧龙公挟策事雕鑚一谈收猘子再说走老瞒名髙有余想事徃无留观萧公古鐡镬相对空团团坡陁受百斛积雨生微澜泗水逸周鼎渭城辞汉盘山川失故态恠此能独完僧繇六合人霓衣挂氷纨隠见十二叠观者疑夸谩破板陆生画青猊戯盘跚上有二天人挥手如翔鵉笔墨虽欲尽典刑垂不刋赫赫賛皇公英姿凛以寒古柏手亲种挺然谁敢干枝撑云峯裂根入石窟蟠薙草得断碑斩崖出金棺瘗藏岂不牢见伏理可叹四雄皆龙虎遗迹俨未刓方其盛壮时争夺肯少安废兴属造化迁逝谁控况彼妄庸子而欲事所难古今共一轨后世徒辛酸兴广武叹不待雍门弹○卢肇诗云北固岩端寺佳名自上台地从京口断山到海门廻曙色烟中灭潮声日下来一隅通雉堞千仞耸楼台林暗疑防虎江空想度杯福庭増气象仙磬落昭回觉路花非染流年景谩催隋宫凋緑草晋室散黄埃西蜀波湍尽东溟日月开如登最髙处应得见蓬莱○周繇诗盘江上几层峭壁半垂藤殿琐南朝像龛禅外国僧海涛摏砌槛山雨洒窓灯日暮踈钟起声声彻广陵】金山寺【在金山上屹立江中真宗梦逰此寺后改名龙游○庚溪诗话载孝宗诗曰崒然天立镇中流雄跨东南二百州敌骑每临须破胆何劳平地貔貅有堂曰雄跨盖取圣制中语○张祐诗一宿金山顶微茫水国分僧归夜舡月龙出晓堂云树影中流见钟声两岸闻因悲在朝市终日醉醺醺○孙鲂诗万古波心寺金山名日新天多剩得月地少不生尘橹过妨僧梦涛惊溅佛身谁言张处士题后更无人○杨公济陪润州裴如晦学士逰金山廻作世上蓬莱第几洲长云漠漠鸟飞愁海山乱防当轩出江水中分绕槛流天逺楼台横北固夜深灯火见州廻船却望金陵月独倚牙旗坐浪头○王介甫诗天末海云横北固烟中莎岸似西兴已无舡舫犹闻笛逺有楼台秪见灯山月入松金破碎江风吹水雪崩腾飘然欲作乘桴计一到扶桑恨未能○又诗北檝南樯泊四埀共怜金碧烂参差孤髙万丈沧波底除却蛟龙世不知○曽子固诗尘外岧嶤鹫岭宫架虚排险出青红林光巧转沧波上海色遥涵白日东夜静神龙听呪食秋凉苍鹘起抟风连荆控蜀长江水尽在廻廊顾聁中○罗隐诗老僧斋罢闗门睡不管波涛四靣生○又题僧院根盘蛟蜃路藤萝四靣无尘辍棹过得似吾师始惆怅眼前终日有风波○苏仪甫诗僧依玉鉴光中住人踏金鳌背上行○苏子瞻游金山寺诗长江欲尽开无邉金山当中惟一石潮平风静自浮海缥缈楼台转金碧洲初见石头城城下波澜与海平山中转拖疑无岸泊舟未定僧先迎山中岑寂恐未足复将江水绕山麓四无邻家羣动息钟声铿锽答山谷鸟鹰力薄堕中路惟有胡鹰石上宿谁知江海多行舟游人上下集岩幽老僧心定身不定送徃迎来何足竟朝游未厌夜未归爱山徃徃如今稀不待游人尽归去恐君未识山中趣○郭功父金山行金山杳在沧溟中雪崖氷柱浮仙宫乾坤扶持自今古日月髣髴躔西东我泛灵槎出尘世搜索异境窥神工一朝登临重太息四时想像何其雄卷夜阁挂北斗大鲸惊浪吹长空舟摧岸断岂足数徃徃霹雳锤蛟龙寒蟾八月荡瑶海秋光上下磨青铜鸟飞不尽暮天碧渔歌怱断芦花风蓬莱乆闻未成徃壮观絶致遥应同潮生潮落夜还晓物与数防谁能穷百年形影浪自苦便欲此地安微躬白云南来入我望又起归兴随征鸿○苏子美诗孤峯踊沧江突兀台殿积惊波四面起日夜走礔礰隂壑滀风云阳崖产金碧离披万年树根抱太古石脩廊转峻阁窈窕压山脊寳像浮海来珠璎冷光滴叩栏见鼋鼍扬首意自得偃蹇互出没日此饱余食又有翠羽禽羣飞喜賔客口衘绀蒂花近我若相识开轩必旷絶上下无异色气象特清壮所览辄快适余心本髙洒误为尘土隔不知人间世有此物外迹落日将发舟低回空自惜】焦山寺【在江心与金山相对有海云堂賛善阁吸江亭○欧阳集古録载华阳真逸撰瘗鹤铭刻于焦山之足常为江水所没好事者伺水落时摹而传之○苏子瞻自金山访焦山诗金山楼观何耽耽撞钟击鼓闻淮南焦山何有有脩竹采薪汲水僧两三云霾浪打人迹絶时有沙户祈春蚕我来金山更留宿而此不到心怀慙同游尽返决独徃赋命穷薄轻江潭清晨无风浪自涌中流歌啸倚半酣老僧山下惊客至迎笑喜作巴人谈自言乆客忘乡井只有弥勒为同龛困眠得就纸帐暖饱食未厌山蔬甘山林饥饿古亦有无田不退寕非贪展禽虽未三见黜叔夜自知七不堪行当投劾谢簮组为我佳处留茅庵】鹤林寺【在黄鹤山旧名竹林寺宋髙祖尝游独卧讲堂前上有五色龙罩即位改名鹤林今名报恩○周宝镇浙西丨丨丨有杜鹃花宝谓殷七七曰鹤林之花天下竒絶尝闻能开顷刻花可副重九乎及九日烂熳如春因游赏焉○李渉鹤林诗终日昏昏醉梦间忽闻春尽强登山因过竹院逢僧语又得浮生半日闲○苏子瞻游鹤林招隐诗郊原雨初霁春物有余妍古寺满脩竹深林闻杜鹃睡余桞花堕目山樱然西窓有病客危坐防香烟○行歌白云岭坐咏脩竹林风轻花自落日薄半山隂涧草谁复识闻香杳难寻时见城市人幽居惜未深○韩无咎防云鹤林招隐皆京口胜处也余顷游焉鹤林近城犹屋数间招隐逈在山中屋亦无矣况脩竹哉东坡所谓古寺满脩竹也惜其未深者殆鹤林耶○梅圣俞诗松竹暗山门飕飕给清吹传闻宋髙祖旧宅为兹寺地以黒龙升经因白马至何必问兴亡山川应可记○綦母潜鹤林寺诗道门隠形势向背临层霄松覆山殿冷花藏蹊路遥宝幡挂熖熖明灯烧迟日半空谷春风连上潮少慿水木兴暂令身心调愿谢携手客兹山禅诵饶】慈和寺【张祐秋夜登润州丨丨丨上方诗清夜浮埃暂歇塔轮金照露华鲜人行中路月生海鹤语上方星满天楼影半连深岸水钟声寒彻逺林烟僧房闭尽下楼去一半梦魂离世缘】古迹鐡瓮城【唐干符中周宝为润帅筑罗城二十余里仍号丨丨丨又云呉孙权所筑】狠石【见甘露寺注○罗隐诗紫髯桑盖此沉吟丨丨犹存事可寻汉鼎未安把手楚醪虽美肯同心英雄已徃时难问苔藓何知日渐深还有市防沽酒客雀喧鸠聚卧蹄涔】丹徒【地理志秦时望氛者云其地有天子气始皇使赭衣三千人凿城败其势改云丨丨】吕城【去郡城百五十里吕防所筑】刘裕宅【裕徙居京口里○苏子瞻诗丨丨丨邉霜竹老】梦溪【沈存中宅在朱方门外存中尝梦至一处小山花如覆锦乔木覆其上山之下有水梦中乐之将谋居焉后守宣城有道人无外者为存中言京口山川之盛且云郡人有地求售存中以钱三十万得之又六年因邉议坐谪官乃庐于浔阳元祐初过京口登道人所买之地即梦中所逰处存中叹曰吾縁在是矣遂筑室焉因名曰丨丨】名宦谢安【都督徐兖等州】李德裕【为浙西道节度使】萧頴士【为金坛宰】皇朝范仲淹【自饶州徙润】张耒【以直龙图阁为守】程珦【明道伊川之父为支使】曽布【南丰人元符末拜相崇寕初守润州有宅在千石墟之东今为统制司酒库】人物韦昭【云阳人】祖逖【本传为奋威将军将部曲百余家自京口渡江中流击楫而誓曰丨丨不能清中原而复济者有如大江】许浑【郡志居京口有别墅在丁卯桥○陆游诗裴相功名冠四朝丨丨身世老渔樵若论风月江山主丁卯桥应作午桥】皇朝刁约【字景纯直史馆浩然挂冠而归作藏春坞为此州絶景日游其间】陈升之【建阳人后居于润神宗朝拜相○沈存中笔谈云秀公治第于润极为宏壮宅成已疾惟肩舆一登西楼而已为诗曰丞相旌旗乆不归虚堂寕止叹伊威緑槐楼阁山蝉响青草池塘野燕飞盖谓是也】苏颂【字子容泉之同安人元祐拜相其父绅为翰林学士宅在朱方门外曽子开铭之曰筑第京口仅庇风盖谓是也】张纲【宅在金坛县希墟村汤鹏举宅在县东同时执政邑人呼张为西府汤为东府】沈括【字存中钱塘人为翰林学士谪官至京口营梦溪居焉今半为农圃半为军寨】米芾【字元章襄阳人其为文不袭前人作其字有晋唐风流爱京口溪山之胜遂定居焉作庵于城东号海岳】题咏鐡瓮郡城牢【刘禹锡诗土山京口峻云云】城髙逼斗牛【白居易诗】东南第一州【僧仲殊诗北顾横江尽云云六朝都在望回首倦登楼】风俗太伯余【白居易诗】城髙鐡瓮横强弩【杜牧之诗谢朓诗中佳丽地夫差传里水犀军云云桞暗朱楼多梦云画角爱飘江北去钓歌长向月中闻扬州尘土试回首不惜千金借与君】緑水桥邉多酒楼【杜牧诗句呉亭东千里秋放歌曽作昔年游青苔寺里无马迹云云大抵南朝皆旷逹可怜东晋最风流月明更想桓伊在一笛闲吹出塞愁】青山不与兴亡事【僧仲殊诗一昨丹阳王气销尽将豪侈谢尘嚣衣冠不复宗唐代父老犹能道晋朝万嵗楼邉谁唱月千秋桥上自吹箫云云只共垂杨伴海潮】京口浪花迎棹白【王元之送牛学士知润州诏从书殿理江干江外生民识諌官云云海门山色入楼寒茅君仙洞披图见张祜诗碑拂藓防它日政成无一事好吟新句寄长安】
　　四六【呉头巨镇　起从緑野　升华中秘　外控大江京口名州　徃镇朱方　擢守南徐　南拱行阙眷京口金汤之固　惟北固之名邦　眷北固之地雄按石头形势之雄　实近畿之奥壤　控大江之天险内蔽日畿莫重南徐之镇　诵东坡甘露之诗足为感慨外连天堑尤雄北府之兵　读龙溪月观之赋直欲规恢陞龙潜之大府地望本雄　夜望扬州尚见城中之灯火宿虎视之重屯军容尤壮　秋临京口益严江上之鼓鼙游甘露而诵坡老之名章　万旅云屯军政必明于纪律访金山而懐韩公之雄防　一江天险舟师尤谨于隄防城髙鐡瓮既严兵甲之屯　临江水以观兵宜魏人之发叹境胜金山尤恃波涛之险　凿河渠而通漕由隋帝之开端楼登多景可徒怅望于中原　京口卜居有元祐相臣之陈迹舟济大江直欲誓清于此水　江心奏防余建炎大将之英风】
　　嘉兴府【嘉兴　华亭海盐　崇德】
　　建置沿革【禹贡州之域呉地斗分野　　　春秋书于越败呉于檇李即此地　　　由拳县始皇时见山下出王气使诸囚凿之囚倦后人讹为由拳汉因之呉改为嘉禾县又改为嘉兴县隋属苏州又属杭州五代石晋时呉越文穆王元瓘始经邑为州置秀州国朝赐名嘉禾以孝宗诞圣之地陞嘉兴府领县四治嘉兴】
　　事要郡名嘉禾【郡志呉黄龙五年丨丨生于由拳改今名】檇李【汉志曰由拳应劭曰即古之丨丨】风俗风俗淳秀【题名记惟秀介二大府旁接三江擅湖海鱼盐之利号泽国秔稻之乡土膏沃饶云云文贤人物之盛前后相望百工众技与苏杭等】慕文勤农【图经其俗尤丨丨儒颇丨丨务】形胜秀泽国也【见月波楼记】若汉右扶风【张元成嘉禾志序宻拱鳯城云云】负海控江【章岘防浦河记丨丨丨丨土为上腴】地为通津【王铚壁记丨丨丨丨故井邑繁雄讼缿坌壅舟车走集使宾交驰急索疾呼殆无虚日】土产盐【海丨县序云昔呉王煑丨于此】草布【乡落间绩此布以为业】蠏【崇德学记稻丨之利转徙数州】山川胥山【在嘉兴县东三十里旧经伍子胥经营于此水经云子胥死于呉而浮户于江呉人怜之立祠于江上名曰丨丨】由拳山【在嘉兴县其地产佳纸】殳山【在嘉兴县西南六十里昔道士殳基尸解于此】鳯山【在华亭县】昆山【在华亭县西北三十里按呉地记陆氏之祖葬于此因生机云皆负词学时人以玉出昆岗而名焉○王介甫和唐询十咏玉人出此山山宿传此名崖风与穴水清越百余音悲哉世所与一出受欹倾不如鹤与猿栖息尚全生】金山【在华亭县南九十里上有寒穴旧经昔周康王游镇大海遂筑城以接此山】淀山【在华亭县东南三十里小湖中】秦住山【在海盐县十八里舆地志秦始皇常登因名之】陈山【在海盐县东北四十里有龙潭及庙祈雨必应】华亭谷【舆地志呉大帝以汉建安中封陆机为丨丨侯即以所居为封丨出嘉鱼莼菜又多白鹤清唳故陆机叹曰千里莼羮未下盐豉及临刑叹曰华亭清唳不可复闻】三女冈【在华亭县东南八十里相传呉王葬妃于此○王介甫诗自古世上雄慷慨擅功名岂时强有力能使死者生三女共一邱此憾亦难平音容若可作无乃倾人城】鹤坡【在华亭东七十里此地出鹤俗谓之丨丨】瀚海【在华亭县西抵海盐东抵松江】柘湖【在华亭县南七十里湖中小山生柘因名呉越春秋海盐县沦没为丨丨呉地记秦时有女人入湖为神今其祠存○王介甫诗丨林着丨山菱叶蔓湖滨秦女亦何事能为此湖神年年赛鸡豚渔子自知津幽妖屈险阻祸福易欺人】南湖【在嘉兴又名鸳鸯湖按丨丨草堂记檇李泽国也东南皆陂湖而丨丨尤大其故履百有二十顷】谷水【在华亭县南长百五十里旧记曰丨丨出呉小湖迳由拳县故城下神异传曰由拳县秦长水县也始皇时县有童謡曰城门当有血城防没为湖有老妪闻之旦旦徃窥城门门侍欲之妪言其故妪去后门侍杀犬以血涂门妪又徃见血走去不敢顾怱有大水乃沦防为谷矣因目长水城水曰丨丨】白龙潭【去嘉兴县五里淳熈中用太平广记所载搅龙法以长绳系虎头骨投之即雨○许同诗呼吸湖中水山椒寄此身洞门风夜电火逐霜鳞】华亭水【水自华亭谷行三百里入松江○王介甫诗巨川非一源源亦在众流此谷乃清浅松江能覆舟虫鱼何所知上下相沉浮徒嗟大盈此浩浩无春秋】寒穴【在华亭县○王介甫诗神泉冽氷霜髙穴与云平空山渟千秋不出呜咽声山风吹更寒山月相与清北客不到此如何洗烦醒】沪渎【在华亭县东江之侧盖虞潭袁崧防海之处】韭溪【在州南八里】堂亭思堂【在华亭丞防章质夫建苏子瞻记曰嗟夫余天下之无思虑者也遇事则发不暇思也未发而思之则未至已发而思之则无及以此终身不知所思是故临义而思利则义必不果临战而思生则战必不力若夫穷逹得防死生则吾有命矣且夫不思之乐不可名也虚而明一而通安而不懈不处而静不饮酒而醉不闭目而睡将以是记思堂不亦谬乎虽然言各有当也万物并育而不相害道并行而不相悖以质夫之贤其所谓思者岂世俗之营营于思虑者乎易曰无思也无为也我愿学焉诗曰思无邪质夫以之】月波楼【在州西北城上下瞰金鱼池元祐令狐挺立○后守毛滂重脩记云望而见月无有逺近容光必照而秀泽国也水滨之人起居饮食与月波接意将览取二者于一楼之上也○郑毅夫诗古壕凿出明月贝楼阁飞来兎影中野色更无山隔断天光直与水相通溪藏画舫清纹接人在荷花碧玉丛若把金鱼破袢暑晚云深处待归风】浩燕亭【在州宅取沈存中丨丨丨诗意米元章书】花月亭【张子野倅秀创此亭取云破月来花弄影之句】防景亭【在春波门外】列岫亭【在普济院○张尧同吾州风物好唯是欠青山忽有洞庭色来从一笑间】佛寺鹿苑寺【在海盐县西北三十五里鲁贯之初宰此邑梦胡僧来迎叅政及瞻罗汉像即梦中所见】招提寺【在嘉兴县西有静照堂王介甫范景仁一时诸贤皆留题】祠墓陆宣公祠【东莱吕伯恭记云贽苏州嘉兴人在晋时呉越王元瓘奏以嘉兴置州今城东桥有以宣公名者相传即公所生之地也○其故宅今为寳花寺】刘伶墓【在嘉兴县东二十七里】苏小小墓【在嘉兴县西南六十歩乃晋之歌姬今有片石在通判防题曰丨丨丨丨岂非家在钱塘而墓在嘉兴乎○徐凝寒食诗嘉兴郭里逄寒食落日家家拜扫回只有县前苏小小无人送与纸钱财】古迹呉王猎【在华亭谷东陆逊子孙游猎于此又名陆机茸故陆士衡云五茸春草雉媒娇○王介甫诗呉王好射虎但射不操戈匹马掠广地万兵助遮罗时平事非昔此地桑麻多猛兽亦已尽牛羊在田坡】秦皇驰道【在嘉兴西北昆山南四里相传有大路即驰道也○王介甫十咏穆王得八骏万事不期脩茫茫千载间复此好逺游车轮与马迹此地亦尝留想当治道时劳者如山邱】御儿分境【通典呉越分境之所○国语呉用御儿临之○张尧同诗云用此临呉战何人为越谋夫差终不寤亡国始知羞】裴休宅【去嘉兴四里今为真如寺】陆机宅【在昆山○王介甫诗故物亦已尽嗟此嵗月深野桃自着花荒棘徒生鍼芊谷水阳鬱鬱昆山阴俛仰但如昨逝者不可寻】养鱼池【在城外即陆琄池又唐刺史丁延賛得金鲫鱼于此即今之西湖○王介甫诗野人非昔人亦复水上居纷纷水中游岂是昔时鱼吹波浮还没竞食糟糠余吞舟不可见守此嵗月除】顾野王读书堆【在海盐县东顾亭湖即今寳云寺○唐询诗平林标大道曽是野王居徃事将谁语凄凉六代余○顾林亭诗寥寥湖上亭不见野王居平林岂旧物嵗晚空扶踈自古圣贤人邑国皆邱墟不朽在名德千秋想其余】名宦周颙【隐金陵之北山应诏出为海盐令孔稚圭作北山移文讥之】李谔【为海盐令在县西境创闸二所蓄河灌田】皇朝鲁宗道【为海盐县令】厐籍【知州召为殿中侍御史】李纲【为华亭尉】人物陆逊【为孙权海昌令即今盐官墓在华亭县西北二十三里】陆抗【逊之子守邉与晋羊祜交和墓在华亭县北二十三里】陆机【成都王頴讨长沙王乂假机后将军河北大都督为孟譛于頴遇害于军中与頴牋词甚凄惋弟云亦遇害】陆云【机之弟号二陆闵鸿见云竒之曰此儿若非龙驹当是鳯雏】朱买臣【嘉兴县北七里有死湾亭即丨丨丨为内史衣锦还乡时其妻羞死之地】皇朝陈舜俞【嘉兴人应贤良第一】题咏月在江楼倚玉箫【陆鲁望和皮日休呉中即事云藏野寺分金刹云云】惆怅月中千嵗鹤【胡曽诗云陆机西没洛阳城呉国春风草又生云云夜来犹为唳华亭】华亭惊梦九臯禽【杨大年寄刘秀州骑置迢迢阻玉音左鱼江海遂初心朱道直消浮谤春草才多动苦吟震泽析酲千树橘云云郡楼晴日东西望几处甘棠接翠隂】潮上孤城带月回【沈存中秀州秋日草满池塘霜送梅林踈野色近楼台天围故越侵云尽云云客梦吟随风叶断愁心低逐鴈声来流年又喜经重九可意黄花是处开】外邑勤苦字人酬帝力【方干赠嘉兴许明府诗檇李传闻风教好重门夜不上重闗腰悬墨绶三年外身去青云一歩间云云从容对客问家山升沉路别情犹在不忘乡中旧徃还】
　　四六【矧惟檇李　言从檇李　防荣符竹　廼今一麾宻拱武林　少憇甘棠　趣镇嘉禾　如昔三辅清跸定都作辅藩而増重　控江负海在藩翰而匪轻阜陵毓秀陞府号以更新　就日望云去阙庭而不逺封圻广袤是为槜李之区　经行郡境哦荆国之十诗井里丰登庸表嘉禾之瑞　俛仰思堂诵坡公之一记揽月波于层楼起居必接　羞昆仑薄蓬莱孰窥雅志酌云泉于寒穴襟抱俱清　左扶风右冯翊欲展通材过宣公之祠下忠槩如生处章子之堂中记文有警】














　　方舆胜览卷三
　　钦定四库全书
　　方舆胜览卷四　　　　　　　宋　祝穆　撰
　　安吉州【乌程　归安　安吉长兴　徳清　武康】
　　建置沿革【禹贡扬州之域古防风氏之国乃震泽具区之间分野于辰曰丑次曰星纪宿曰斗牛楚为菰城即春申君之邑也秦以其地置乌程县属防稽郡汉因之东汉光和末张角乱荆扬尤甚此乡守险助国汉朝嘉之立县名安吉呉置呉兴郡隋平陈废呉兴郡置湖州取太湖为名唐及皇朝因之钱氏纳土陞昭庆军太平兴国析归安置乌程县宝庆二年改湖州为安吉州领县六治乌程归安两县】
　　事要郡名呉兴　苕溪【在乌程县南五十歩两岸多生芦苇故曰丨丨】霅川【九域志霅溪四水合为一溪自清源门入曰苕溪其溪浊自定安门入曰霅溪其流清余不溪出天目山前溪出铜岘山旧经谓霅者四水激射之声其説误矣】笠泽【在州东二十二里又名具区薮】风俗人性敏柔而惠【三朝国史志云云尚浮屠之教】奢靡而亡积聚【同上云云急于图利竒巧之技出焉】寡求而不争【苏子瞻墨妙亭记呉兴自东晋为善地号为山水清逺其民足于鱼稻蒲莲之利云云賔客非特有事于其地者不至焉故凢守郡者率以风流啸咏投壶饮酒为事】形胜江表大郡【顾况壁记云云呉兴为一夏属扬州秦属防稽汉属呉郡呉为呉兴郡其野星纪其薮具区其贡橘抽纎缟茶纻其英灵所诞山泽所通舟车所防物土所产雄于楚越虽临淄之富不若也其冠簮之盛汉晋以来敌天下三分之一】山水清逺【见上注】土沃候清【李方直白苹堂记呉江之南震泽之隂曰湖州幅员千里棊布九邑弁山屈盘而为之镇五溪丛流以导其气其土沃其清其人夀其风信实】土产太湖石【白居易太湖石记古之逹人皆有所嗜晏先生嗜书嵇中散嗜琴靖节先生嗜酒今丞相竒章公嗜石石无文无声无臭无味与三物不同而公嗜之何也众皆恠之走独知之昔故友李生名约有云茍适吾意其用则多诚哉是言适意而已公之所嗜可知之矣公以司徒保厘河雒治家无珍产奉身无长物惟东城置一第南郭营一墅精葺宫宇慎择賔客性不茍合居常寡徒游息之时与石为伍石有族聚太湖为甲罗浮天竺之徒次焉今公之所嗜者甲也先是公之僚吏多镇守江湖知公之心惟石是好乃钩深致逺献瑰纳竒四五年间累累而至公于此物独不亷让东第南墅列而置之富哉石乎厥状非一有盘坳秀出如灵邱鲜云者有端俨挺立如真官神人者有缜润削成如珪瓉者有亷棱鋭刿如剑防者又有如虬如鳯若跧若动将翔将踊如鬼如兽若行若骤将竦将闘风烈晦之夕洞穴开皑若欱云歕雷嶷嶷然有可望而畏之者烟霁景丽之旦岩防霮防若拂岚扑黛霭霭然有可狎而翫之者昬晓之交名状不可撮要而言则三山五岳百洞千壑覼缕簇缩尽在其中百仞一拳千里一瞬坐而得之此所以为公适意之用也与公廹观熟察相顾而言岂造物者有意于其间乎将胚腪凝结偶然成功乎然而自一成不变已来不知几千万年或委海隅或沦湖底髙者仅数仞重者殆千钧一旦不鞭而来无胫而至争竒骋恠为公眼中之物公又待之如賔友亲之如贤哲重之如寳玉爱之如儿孙不知精意有所召耶将尤物有所归耶孰不为而来耶必有以也石有大小其数四等以甲乙丙丁品之每品有上中下各刻于石隂曰牛氏石甲之上丙之中乙之下噫是石也百千载后散在天壤之内转徙隐见谁复知之欲使将来与我同好者覩斯石览斯文知公之嗜石之自】紫笋茶【见顾渚注】金虀玉脍【苏子瞻尝云呉兴庖人斫松江鲈鲙土人谓之丨丨丨丨○司马君实送张伯镇知湖州诗江外饶佳郡呉兴天下稀莼羮紫丝滑鲈鲙雪花肥】乌程美酒【呉兴新録秦时程林乌巾二家以酿美酒因得其名】山川何山【在乌程县亦曰金盖山○苏子美游霅上何山诗今古丨丨是胜游乱峯萦转绕沧洲烟含老树明还防石碍飞泉咽复流徧岭烟霞迷俗客一溪风雨送归舟自嗟尘土先衰老底事孤僧亦白头】卞山【亦曰弁山上有龙池○苏子瞻和章湖州霅水未浑缨可濯弁峯初见眼应明】杼峯【在乌程南三十里昔夏后杼南游之所顔真卿于此起三癸亭陆羽释皎然皆有诗】毗山【在乌程县东北九里○梁呉均和桞恽丨丨亭诗平湖旷复逺髙树峻而危】升山【王逸少为太守尝升此山顾谓賔客曰百年之后谁知王逸少与诸卿游此乎】岘山【在州南五里唐李相适之为别驾有石酒罇在焉○葛立之诗话云羊叔子镇襄阳尝与从事邹湛登丨丨慨然有泯没无闻之叹丨丨亦因是以传古今名贤赋咏多矣呉兴丨丨去城三里有李适之洼樽在焉苏子瞻守呉兴日尝登此山有诗云苕水如汉水鳞鳞鸭头青呉兴胜襄阳万瓦浮青冥我非羊叔子愧此丨丨亭悲伤意此同岁月如流星湛辈何足道当以德自铭东阳岘山去东阳县亦三里旧名三邱山宋殷仲文素有时望自谓必登台辅忽除东阳太守意甚不乐尝登此山怅然流涕郡人爱之如襄阳之于叔子因名丨丨二峯相峙有东峙西岘唐寳歴中县令于兴宗结亭其下名曰涵碧刘禹锡有诗云新开潭洞疑仙府逺防丹青到雍州即其所也】三山【在归安县西南八十三里呉兴记在太湖中白波四合三防黛色○陆士龙诗我家五湖隂君住三山阳】天目山【在安吉南七十五里上有两池故名遯斋闲览云昔有登此山者遇暑雨见云雾皆在山腰雷似婴儿声】西塞山【即慈湖镇道山矶详见张志和注】茶山【在长兴县西产紫笋茶○杜牧茶山诗山实东呉秀茶称瑞草魁剖符虽俗吏脩贡亦仙才溪尽停蛮棹旗张卓翠苔重游难自尅俛首入尘埃】五湖【在乌程县详见平江】太湖【在长兴东占湖常宣苏四州之境】白苹洲【在霅溪东梁桞恽诗汀州采白苹日暮江南春】顾渚【在长兴西北即水口镇唐置贡茶院于此张元之铭云昔呉夫差顾其渚次平衍可为都邑故名】箬水【在呉兴县南有上箬下箬惟下丨丨酿酒醇美○刘禹锡诗骆驼桥上春风起鹦鹉杯中丨丨香】前溪【在武康县西唐于兢云即南朝习乐之所○崔颢诗舞爱丨丨妙歌怜子夜长】罨画溪【在武康县西八里花时游人常竞集于此溪半有丨丨亭在焉唐郑谷有诗见后】霅溪【杨廷秀过霅川大溪诗菰蒲际天青无邉只堪莲荡不堪田中有一溪元不逺折作三百六十湾政如緑锦地衣上玉龙盘屈于其间前船未转后船隔前湾望得到不得及至前湾到得时只与后湾才咫尺朝来已渡数百荣问知德清犹半程老夫乍喜櫂夫闷管有到时君莫问】井泉金沙泉【在长兴县啄木岭即每年造茶之所也湖常二郡接界于此上有境会亭每茶节二牧毕至祈泉处沙中居常无水将造茶太守具牺牲祭泉乆之发源清溢造御茶毕水则微减供堂者毕水已半矣太守造茶毕即涸矣】楼阁消暑楼【在谯门东○杜牧题呉兴丨丨丨诗晴日登攀好危楼物色饶一溪通四境万岫绕层霄鸟翼舒华屋鱼鳞棹短桡浪花机作织云叶匠新雕台榭罗嘉卉城池敞丽谯蟾蜍来作鉴防蝀引成桥燕任随秋叶人空集早朝楚鸿行尽直沙鹭立偏翘暮角凄游旅清歌惨泬寥景牵游目困愁托酒肠消逺吹流松韵残阳渡桞桥时陪庾公赏还悟脱烦嚣○滕宗谅上范希文诗序曰观名与天壤齐者有若豫章之滕阁九江之庾楼呉兴之消暑宣城之叠嶂此外不过更二三所而已】明月楼【在子城西○苕溪诗话刺史杨杰次公诗曰江南地暖少严风九月炎凉正得中溪上玉楼楼上月清光合作水晶宫呉兴因此谓之水晶宫】亭榭碧澜堂【杜牧建○陈希元诗苕溪清浅霅溪斜碧玉寒光照万家谁向月明终夜听洞庭渔笛隔芦花】五亭【白居易记湖州城东南二百歩抵霅溪溪连汀洲洲一名白苹梁呉兴守桞恽于此赋诗云汀洲采白苹因以名为也前不知几千万年后又数百载有名无亭鞠为荒泽至大厯十一年顔鲁公真卿为刺史始剪榛导流作八角亭以游息焉旋属灾潦荐至沼堙台圮后又数十载委无隙地至开成三年农杨君为刺史乃防四渠濬二池树三圉构五亭卉木荷竹舟桥廊室洎游宴息宿之具靡不备焉观其架大溪跨长汀者谓之白苹亭介二园阅百卉者谓之集芳亭面广池目列岫者谓之山光亭翫神曦者谓之朝霞亭狎清涟者谓之碧波亭五亭间开万象迭入向背俯仰胜无遁形每至汀风春溪月秋花繁鸟啼之旦莲开水香之夕宾友集歌吹作舟棹徐动觞咏半酣飘然怳然游者相顾咸曰此不知方外也人间也又不知蓬瀛昆阆复如何哉时予守官在洛阳杨君缄书赍图请予为记予按图握笔心存目想覼缕梗槩十不得其二三大凡地有胜境得人而后发人有心匠得物而后开境心相遇固有时耶盖是境也实桞守滥觞之顔公推轮之杨君缋素之三贤始终能事毕矣杨君前牧舒舒人治今牧湖湖人康康之曲革弊兴利若改茶法变税书之类是也利兴故府有羡财政成故居多暇日繇是以余力济髙情成胜槩三者旋相为用岂偶然哉昔谢栁为郡乐山水多髙情不闻善政龚黄为郡忧黎庶有善政不闻胜槩兼而有者其吾友杨君乎君名汉公字用义恐年祀寖乆来者不知故名而字之时开成四年十月十五日记】西亭【在城西门外临溪唐太守桞恽建有诗见白苹洲注○张籍霅溪西亭晚望霅水碧悠悠西亭桞岸头夕阳生逺岫斜照逐廻流此地动归思逢人方倦游呉兴耆旧尽空见白苹洲】六客亭【在郡圃中○元祐中守张复作后序曰昔李公择为此郡张子野刘孝叔在焉而杨元素苏子瞻陈令举过之防于碧澜堂子野作六客词传于四方今仆守是邦子瞻与曹子方刘景文苏伯固张秉道来过与仆为六而向之六客独子瞻在复继前作子野为前六客词而子瞻为后六客词】墨妙亭【孙觉建苏子瞻记自莘老之至嵗适大饥莘老振廪劝分及朝廷更化当日夜治文书期防而莘老以其余暇网罗前人赋咏数百篇为呉兴新集其刻画尚存而僵仆断缺于荒陂野草之闲者又皆集于此亭】水亭【在定安门外旧尉治○元丰中守苏子瞻尝赋诗云两尉鬱相望东南百歩挿旗蒲桞市伐鼓水云乡巳作观鱼槛仍开射鸭堂全家依画舫极目乱红妆防防波头细踈踈脚长我来闲濯足溪涨欲浮床泽国山围里孤城水影旁欲知归路处苇外听风樯】霅溪馆【杜牧得替后移居此馆诗万家相庆喜秋成处处楼台歌板声千嵗鹤归犹有恨一年人住岂无情夜凉丨丨留僧语风定苏潭看月生景物登临闲始见愿为闲客此闲行】佛寺何山寺【汪彦章何氏书堂记云呉兴环城皆水独西南岗岭相属十余里而得浮屠氏之居二焉东曰道西曰何山何山立于宋元嘉中道近出于唐末五季之初然道踵相蹑得人法席雄盛钟鱼殷殷声闻东南何山败屋数椽残僧数辈望之萧然游者弗顾也绍兴初余守呉兴得二禅老曰慧琳曰慧居使分居二山慧居何山数年剪薙榛芜易其圯腐而一新之于是游道者如入王侯之家其隆栋杰阁足以纳光景而吞江湖已而过何山则树葱茏轩窓窈窕经行之地皆雅洁幽深如造髙人隐士之庐至者忘归不胜雄盛移而为清盛也】万寿院【在道山详见上注○苏子瞻游二山诗道山顶何山麓上彻云峯下幽谷我从山水窟中来尚爱此山看不足陂湖行尽白漫漫青山忽作龙蛇蟠山髙无风松自响误认石齿号惊湍山僧不放山泉出屋底清池照瑶席堦前合抱香入云月里仙人亲手植出山回望翠云鬟碧瓦朱栏缥缈间白水田头问行路小溪深处是何山髙人读书夜逹旦至今山鹤鸣夜半我今废学不归山山中对酒空三叹】东林寺【王防回仙碑熈寕间湖州归安县之东林有隐君子沈思字持正隐于东林因以东老名焉能酿十八仙白酒一日有客自称回道人长揖曰知君白酒新熟愿求一醉东老与之语无不通究知非尘埃中人也因坐与饮自日中至暮饮斗殊无酒色回曰乆不游浙中今为子有阴德留诗赠子乃擘席上石榴皮题诗于壁曰西邻已富忧不足东老虽贫乐冇余白酒酿来因好客黄金散尽为収书既别莫知所徃后苏子瞻和其诗三首其一曰凄凉露三年后彷佛尘埃字余至用榴皮縁底事中书君岂不中书沈氏舍宅为寺即今之东林寺是也】古迹尧市【在长兴县尧时洪水于此山作市○唐僧皎然曰尧市人稀紫笋多皮日休诗闲寻尧市山】苏公潭【唐苏瓌为乌程尉堕此潭闻人语云扶出后为相有记见存】相国池【乌程令李晤生相国绅于县廨学弄之嵗误堕此因名见李蟾修廨记】何氏书堂【在何山寺汪彦章记圗记相承以何氏为晋何楷尝读书此山后为呉兴太守以其居为寺而名其山顔鲁公书杼山碑亦曰寺西南有何楷钓台则楷尝居此山无疑然于晋史无所考见惟宋书及唐林寳姓纂云楷为晋侍中】名宦陆抗【唐顾况湖州太守防壁记鸿名大德在晋则丨丨陆纳谢安谢万王羲之坦之献之在宋则谢庄禇彦回在齐则王僧防在陈则呉明彻在唐则顔真卿袁髙于頔】谢安【为守在官无当时誉去后为人所思】桞恽【为守】顔真卿【在郡与李蕚陆羽等讨论韵海鉴源乌程县西南寳积院寺碑载之甚详】杜牧【为刺史建碧波堂先是牧佐宣城幕闻湖州多竒丽徃游焉刺史崔君张水嬉牧见一女妓期之曰吾不十年来守此郡不来从所适洎牧守是州女巳从人三载矣牧因赋诗曰自是寻春去较迟不须惆怅怨芳时】于頔【为刺史修陂塘溉田】皇朝胡宿【为守大兴学校学者盛于东南自湖学始】胡翼之【寳元间守滕宗谅请建学延安定胡翼之主学四方之士云集受业有经义斋有治道斋是年京师建太学请下湖学取为太学法○欧阳永叔诗呉兴先生富道德诜诜子弟皆贤才先収先生作栋梁以次拾桷与榱】苏轼【自徐徙湖言者指轼谢表语以为怨谤坐贬黄州团练副使】陈瓘【为湖州掌书记召为太学博士】陈与义【为守有简斋诗】文同【字与可为守】人物呉均【注范晔后汉书】沈约【着晋宋梁书】沈传师【德清人】陆羽【隐于苕溪自称桑苎翁着茶经】孟郊【字东野武康人有诗名】张志和【郡人自称烟波钓徒又号元真子有渔父词云西塞山邉白鹭飞桃花流水鳜鱼肥青篛笠緑簑衣斜风细雨不须归】皇朝沈括【郡人】徐处仁【为相】张子野【词语清丽号张三影】题咏霅溪殊冷僻【白居易寄钱湖州李苏州俱来沧海郡半作白头翁谩道风烟接何曽笑语同云云茂宛太繁雄惟此钱塘郡闲忙恰得中】全在水云中【郑谷寄湖州从叔员外顾渚山邉郡溪将罨畵通逺看城郭里云云西阁归何晚东呉兴未穷茶香紫笋露洲逈白苹风歌缓眉低翠杯明蜡剪红政成寻徃事辍棹问渔翁】夜栅集茶樯【杜牧出守呉兴诗縁水棹云月洞庭归路长春桥垂酒幔云云箬影沉溪暖苹花绕郭香】呉兴水晶宫【欧阳永叔送胡学士知湖州武平天下才四十滞铅椠忽乘使君舟傍楫不可防都门春渐动桞色緑将暗挂帆千里风水阔江灔灔云云楼阁在寒鉴橘柚秋苞繁乌程春瓮酽淸谈越客醉屡舞呉娘艳寄诗毋惮烦以慰离居念】环城三十里【苏子瞻荷花诗云云处处皆竒絶蒲莲浩如海时见舟一叶】緑水乌程地【王介甫诗云云青山顾渚濒酒醪犹美好茶舞正芳新聚泛尊前月分班焙上春仁风已及俗乐事始闗身橘柚供南贡枫槐望北宸知君白羽扇归日未生尘】鲈鲙雪花肥【司马君实送章伯镇知湖州江外饶佳郡呉兴天下稀莼羮紫丝滑云云星斗寒相照烟波碧四围桞侯还作牧草树转清辉】诗好何妨恋白苹【罗隐贵提金印出咸秦潇洒江城两度春一水清疑见胆数重山翠欲留人望崇早合归黄阁云云自是受恩心未足却垂双翅羡呉均】万家笑语荷花里【林子中诗绕郭芙蕖拍岸平花深荡浆不闻声云云知是人间极乐城】侧闻呉兴更清絶【苏子瞻将之湖州戏赠孙莘老诗余杭自是山水窟云云湖中橘林新着霜溪上苕花正浮雪顾渚茶牙白于齿梅溪木红胜颊呉儿脍缕薄欲飞未去先説馋涎埀亦知谢公到郡乆应恠杜牧寻春迟鬓丝只好对禅榻不用湖亭张水嬉】
　　四六【辍班枫陛　眷是呉兴　廼顾霅川　苕霅奥区出镇苕溪　为今冯翊　实雄浙右　晋唐名郡销暑楼髙敷作民间之清防　膏田沃野乐鸡豚社稷之丰水晶宫爽恍如岛上之仙居　大泽荒陂足鱼蟹蒲莲之利郡佳地近昔犹法从之肯来　建斋芹泮当稽安定之遗规赋啬讼嚚今复近亲之难问　拥斾苕溪尚访文忠之陈迹火云尚热谅少留水晶之宫　莼羮鲈鲙备形迃叟之诗玉露渐凉当即趍文石之地　橘林茶芽更纪坡仙之咏地非孔道罕来车去骑之将迎郡乃名麾有饮酒投壶之闲雅】
　　【孙亭无恙或寻断碑于榛莽之间胡学未忘愿访遗规于藻芹之地】
　　常州【晋陵　武进无锡　宜兴】
　　建置沿革【禹贡扬州之域于天文为须女之分星纪之次于辰在丑春秋时属呉延陵季子之采邑也后属越又属楚秦置防稽郡延陵等四县俱属焉汉改延陵为毗陵县东汉属呉郡晋为毗陵郡又讳毗改晋陵郡隋于苏州常熟县置常州李唐因之皇朝平江南归版图今领县四治晋陵武进两县】
　　事要郡名毗陵【见沿革注】阳羡【舆地志云呉越间谓荆为楚秦以子楚改为丨丨】锡山【图经昔有防述其地云无锡寜天下平有锡兵天下争故县名无锡】风俗人性吉直【寰宇记云云黎庶淳逊】异材挺生【风俗记颖丨之丨丨丨此邦】学子知所向慕【朱元晦宜兴县学记知县事括苍髙君商老之来躬为讲説开之以道德性命之指博之以诗书礼乐之文使其士知所学盖有卓然科举文字之外者于是县人云云】大观贡士【丨丨三年毗陵丨丨五十三人实最诸郡天子下诏褒异守贰教官皆旌赏焉】一榜三魁【熈寜癸丑朝廷方以经术取士谏议邵林首登天府朝奉邵刚后冠南宫学士余中遂居廷试襃然之选尽出兹邑】逺鹜之流栖伏于此【毗陵志由唐以来云云李堪拂衣词陆希声辞聘藩府又有杜牧之水榭李防卿玉潭陆勲禅居顾况茶舍皆见于纪咏】兼有水族陆产【同上水族之珍陆产之贵乃兼有之】形胜湖有洮滆【常州有洮湖滆湖皆与具区通】林麓鬱然【郡志毗陵虽号泽国而冈阜相属云云】山川横山【在晋陵徐楷碑云晋右将军曺横所葬】慧山【去无锡县七里山东西有泉皆合于溪西南入太湖】柯山【在慧山侧呉仲雍五世孙柯相所治之处】頥山【在宜兴县陆相隐迹之所】南岳【云杪谩録宜兴亦有丨丨】安阳山【在无锡县山颇峻俗号文笔峯】夫椒山【左传呉王败越王于丨丨杜预注太湖中椒山是也】太湖【在州东百里】荆溪【在宜兴东北入太湖】百渎【上丨丨至宜兴县五十七里下丨丨至宜兴县五十里荆溪既居下流受郡之水古人以一溪不能当故于震泽之口防为百乂开横塘一道绵亘十里以贯丨丨盖横塘直南北以经之丨丨列东西以纬之分流以下震泽】犇牛闸【杨廷秀过丨丨丨诗春雨未多河未涨闸官惜水如金様聚船乆住下河湾等待船齐不教放忽然三板两板开惊雷一声飞雪堆众船遏水水不去船底怒涛跳出来下河半篙水欲满上河两平势差缓一行一十四艛舡相随过闸如鱼贯】井泉新泉【独孤及慧山寺丨丨记此寺居呉西神山之足山小多泉其高可凭而上山下有灵池异花载在方志山上有真儒隐客遗事故迹而披胜録异者浅近不书无锡令敬澄字深源以割鸡之余考古按图葺之筑之乃饰乃圬有客竟陵陆羽多识名山大川之名与此峯白云相与为賔主乃稽厥创始之所以而志之谈者然后知此山之竒方掩他境其泉伏涌潜泄潗防舍下无沚无窦蓄而勿注深源顺地势以顺水性始发垦袤丈之沼防为悬流使瀑布下钟甘溜湍激若醴浓乳喷及于禅床周于僧房灌注于德池经营于法堂潺潺有声聆之耳清濯其源饮其泉使贪者让躁者静惰者勤道道者坚固境净故也夫物不自美因人美之泉出于山发于自然非夫人防之凿之之工则水之时用不广亦犹无锡之政烦民贫深源道之则千室袴仁智之所及功用之所格动者响答其揆一也余饮其泉而恱之乃志美于石】堂亭凝露堂【唐大厯中川内防东堦下二松甘露降刺史独孤及上其事故名】漪澜堂【在慧山坡诗一歩丨丨丨】五云亭【陆希声頥山録曰頥山之前百余歩众水合而东流岸多朱藤花水相映俗呼为罨画溪又云頥山有四亭曰緑阴曰西阳曰弄云曰卧龙】曲水亭【在惠山泉上】多稼亭【在郡城上○杨廷秀望丨丨丨诗遥望城头丨丨丨亭邉霜桧老更青当年老守携穉子芒鞋葵扇绕城行腊前移梅春挿桞踏雪冲泥不停手桞未成隂梅未花着帽又迎新太守后来新守复迎新到今新旧知几人向来手植今在否寄与此诗聊问春】净逺亭【杨廷秀晚登丨丨丨诗簿书才了晚衙催且上髙亭眼暂开野鸭成群忽惊起定知城背有舡来】寺观普利寺【在慧山有泉陆鸿渐煎茶验其味于诸水为第二○唐张祐诗旧宅人何在空门客自过泉声到池尽山色上楼多小洞穿斜竹重阶夹瘦莎慇懃望城市云水暮钟和○黄鲁直诗锡谷寒泉□石俱并得新诗虿尾书急呼烹鼎供茗事澄江急看跳珠是功与世涤膻腴今我一空常晏如安得左轓箕颍尾风炉煑茗卧西湖□音妥盖取井旁小石置瓶中澄水令其不浊○苏子瞻集焦千之求慧山泉诗兹山定空中乳水满其腹过隙则发见臭味实一族浅深各有值方圆随所蓄或为云汹涌或作线断续或鸣空洞中杂佩间琴筑或流苍石缝宛转龙鸾蹙缾罂走千里真伪半相凟贵人髙宴罢醉眼乱红緑赤泥开方印紫饼絶圆玉倾瓯共叹赏窃语笑童仆岂知泉上僧盥洒自挹掬故人怜我病箬笼寄新馥欠伸北窓下昼睡美方熟精品厌凡泉愿子致一斛】太平寺【费衮云吾州丨丨丨画水则郡人徐友作清济贯河一笔防绕长十丈不断却立而观涛澜汹涌目为之仰首近之凛然若飞流之溅于面也○杨廷秀为守赋画水长句曰太平古寺刼灰余夕阳惟照一塔孤得得来看还不乐竹茎荒处破殿虚偶逄老僧听僧话道是壁间留古画徐生絶笔今百年祖师相传妙天下壁如雪色一丈许徐生画水才盈堵横看侧看只麽是分明是画不是水中有清济一线波横贯万里浊浪之黄河雷奔电卷尽渠猛独清元自不随他波防尽处忽掀怒搅动一河秋色暮分明是水不是画老眼向来元自误佛炉化作金拖楼银山雪堆风打头是月飘然在中流夺得太一莲叶舟僧言此画难再覔官归江西却相忆并州剪刀剪不得鹅溪匹绢官莫惜貎取秋涛悬坐侧】天庆观【费衮云吾州丨丨丨画龙葢姑苏道士李怀仁所画怀仁者酒豪不覊尝呼龙松江之上狎而观之遂画龙入神品过毗陵丨丨丨大醉索墨浆斗曵苕帚裂巾袂濡墨号呼奋掷斯须龙成观者辟易怀仁后不知所终郡人胡德辉赋古风曰道人龙中来醉与神物会冩兹蜿蜒质日月为冥晦崩翻江海姿素碧起涛濑呼吸见雌雄扶石疑可碎萧森殿隂古众真俨飞斾注观忽腾涌夜半失像绘飞光者明珠灵秘一何恠烂烂照甍栋那得乆在外偷儿伺酣睡不怕婴鳞害愿言慎所托未用期一快】祠墓五贤祠【盖独孤及桞开李余庆陈襄王安石也】延陵季子墓【在晋陵县北六十里申浦之西孔子尝题其墓曰呜呼丨丨丨丨之丨旧石堙防唐元宗命仲容模以传】古迹独孤桧【翁卷诗此桧何人种相传是独孤年深成古物名重入州图老节坚难蠧皴皮裂似枯托根列帝庙应不虑樵夫】劔井【陆士元记胡文恭公为副枢修简公为右丞余中霍端友魁廷试邵刚魁南省邵林魁郷荐蒋公入西府皆先一嵗瑞气氤氲升腾数日为之祥证】名宦呉隐之【为守在郡清俭】独孤及【为刺史】孟简【为刺史唐志无锡县有太伯渎孟伯所开或云武进尝与卢仝游北湖尽买渔人所获鱼放之仝作放鱼歌】皇朝王安石【以常博出为知州】陈襄【初建郡学安石作记】人物周盘龙【齐人位至散骑常侍齐武戏之云卿着貂蝉何如兠鍪对曰此貂蝉从兠鍪中生耳】顾凯之【无锡人号顾虎头】皇朝胡宿【晋陵人为枢副】邹浩【晋陵人除右正言章子厚用事废孟后立刘氏为后浩上疏谓陛下废孟氏诏书有别选贤族之语故天下释然不疑今果立之则天下莫之信矣哲宗怒遂贬窜】名贤苏轼【以讽时事贬黄徙汝上书自言有田在常愿得居之】题咏髙城带水闲【李嘉佑送陆士伦之义兴诗阳羡兰陵近云云浅流通野寺緑茗满春山】天子未尝阳羡茶【卢仝谢孟谏议诗云云百草不敢先开花】一壑风烟阳羡里【杜牧之有卜筑阳羡之意诗云云解归去路非賖】今朝自请左符来【刘禹锡寄杨虞卿诗曽主虞书轻刺史云云青云直上无多路却要斜飞取势囘】披襟罨画溪头月【齐祖之宰送义兴王尉诗】苇陂竹坞情无限【郑谷献杨舍人诗云云闲语毗陵问杜陵】岂知身得两朱轮【王介甫酬邵提刑诗曽咏常州送主人云云田畴泛滥川方壅厨传萧条市亦贫以我薄材思俯伛頼君余教得因循询求故有风謡在不镵诗歌尚未冺】乆闻阳羡溪山好【王介甫寄阙下诸父兄诗云云颇与渊明性分宜】
　　四六【眷惟浙右　虽号小邦　地望若轻　领此一麾有若毗陵　宻栱行阙　文风独盛　介于三辅眷毗陵之支郡　三呉襟带之邦　由民生之孔匮亦浙水之辅藩　百粤舟车之会　致郡计之亦艰列屋万家当舟车之孔道　荆公得郡偏夸阳羡之溪山环地千里亦辇毂之辅藩　坡老卜居亦买宜兴之田宅大观之儒科号称多士　望罨畵溪头之月遥共清光读宜兴之学记知慕大贤　酌惠山谷里之泉尚同雅趣酌惠山之石泉俗尘涤尽　俗陋市贫厨传有萧条之叹诵道乡之谏藁气节凛存　地卑川溢田畴多泛滥之虞乏兵厨之美醸敢事苞　苴送别毗陵赋竹坞苇陂之句分锡谷之寒泉或　堪餽饷寻幽锡谷吟泉声】














　　方舆胜览卷四
　　钦定四库全书
　　方舆胜览卷五　　　　　　宋　祝穆　撰
　　建德府【建德　淳安　桐庐分水　遂安　寿昌】
　　建置沿革【禹贡扬州之南境斗之分野春秋时属越秦以为鄣防稽两郡之境汉以呉郡及丹阳郡东汉仍之建安十三年分丹阳郡之歙县立始新新定等县置新都郡晋改郡曰新安而县改新定曰遂安隋仁寿三年割杭之桐庐立遂安县置睦州大业改睦州为遂安郡唐复为睦州而析桐庐为严州七年废严州属东睦州八年去东字乾元复为睦州建国初钱氏纳土始入版图太宗以亲王领防御使政和陞为建德军节度又为髙宗潜邸方腊平改军曰遂安军州曰严州咸淳元年八月防系今上潜藩之地陞为建德府今领县六治建德】
　　事要郡名新定　严陵　桐庐风俗俗号辑睦【图经序云云因以名邦可以无事治不可以多事理】民贫而啬【同上州地山谷居多云云谷食不给仰给它州】形胜号清凉国【新定志桐庐溪山秀妙陆鲁望所谓云云】浙江上游【钱勰浮桥记】羣峯回环【苏子容灵香阁记郡自晋宋以来文士多称述之城邑闾井皆坦途平陆与它州无异及登髙而望则丨丨丨丨一水萦带不离指顾而万景在目】锦绣岭【费衮云图经载严陵山清丽竒絶号丨丨丨丨乃子陵隐居之所后以名山然严陵山水称号率有经据如杜若汀洲见于杜紫微诗云杜若芳洲翠严光钓瀬喧如丁溪见于杜紫微诗云翠岩千尺倚溪斜曽见严光作钓家越嶂逺分丁字水江梅迟见二年花蔡天启牋遂用此作四六云溪壑萦回二水合而成字山城寂歴一叶坠而亦闻莫不有所据又如呉根越角亦见杜牧诗昔事文皇篇中云溪山侵越角风壤带呉根独未知丨丨丨丨图经何所据而云】州在万山中【见杜牧樊川集云云】山崄而土峣【曹耜告词桐庐居浙右上流云云民贫而俗悍】土产蒸茶割漆【图经惟蚕桑是务且云云以要商贾贸易之利】山川松岩【在城东】雉山【在淳安县西一里山形如雉】严陵山【在桐庐县西本汉富春县避晋简文帝郑太后讳改曰富阳按严光传耕于富春山图经不载此山但云今名丨丨丨者是其所耕处却载严光富阳人耕于富春山沈约宋书呉时分富春之地置桐庐县则丨丨丨即所耕富春山无疑矣】桐君山【在桐庐有人采药结庐桐木下人问其姓指桐木示之江山因以桐名郡曰桐庐○西征记自衢歴婺至新定曰睦州观二江之水防合亭下有山巍然直压其首如渇鳌怒鲸奋迅鬐鬛奔而入水之状上有丨丨祠乃戴颙飞仙之地也】武强山【在遂安县西山极险峻人常保焉盗不能攻故名】灵岩山【在遂安县北十五里有洞上有泉分注三井溢为瀑布二百尺许】戴村【桐庐县东北宋戴颙隐处】锦沙村【在淳安县西林木森翠波流澄澈映石如锦冠军呉喜曰名山美石故不虚赏】浙江【在州南十里新安东阳水合流入江】洞溪【一名紫溪水自此溪至于潜有十六瀬严滩乃第二瀬也】七里滩【距州四十余里与严陵濑相接谚云有风七里无风七十里谢灵运七里瀬诗自覩严子濑想属任公钓】井泉孝子泉【九域志州民夏孝先防父庐于墓侧尝有野火奄至俄而火为之防寻复涌泉出其地】亭榭环溪亭【在郡中○方干诗为是仙才登望处风光便似武陵春闲花半落犹迷蝶白鸟防飞不避人树影兴余侵枕簟荷香坐乆着衣巾暂来此地非多日明日那容借冦恂】千榭【在州宅自唐有之范希文喜登后名思范○方干诗岂知平地似天台朱户深沉别径开曵响露蝉穿树去斜行沙鸟向池来窓中早月当琴榻墙上秋山入酒杯何事此中如世外应縁羊祜是仙才】祠庙严先生祠【在钓台○先生名光字子陵汉光武少与光同防学及即位首以物色访之得于齐国累召不至拜谏议不受去耕钓于富春山今有钓防祠堂又作九陇寺以奉香火子陵本姓庄避明帝讳改姓严○范希文作祠记云先生汉光武之故人也相尚以道及帝握赤符乘六龙得圣人之时臣妾亿兆天下孰加焉惟先生以节髙之既而动星象归江湖得圣人之清泥涂轩冕天下孰加焉惟光武以礼下之在蛊之上九众方有为而独不事王侯髙尚其志先生以之在屯之初九阳德方亨而能以贵下贱大得民也光武以之盖先生之心出乎日月之上光武之器包乎天地之外微先生不能成光武之大微光武岂能遂先生之髙哉而使贪夫亷懦夫立是大有功于名教也某来守是邦始构堂而奠焉乃复为其后者四家以奉祠事又从而歌曰云山苍苍江水泱泱先生之风山髙水长○吕伯恭记明道二年范文正自右司谏守是邦始筑屋祠先生而为之记瀬之旁白云源乃唐人方处士故庐文正公之游钓台也尝絶江访其遗迹以其象寘祠之左文正公殁郡人思之遂侑食于右坐】古迹钓台【在桐庐西南二十九里东西二防各髙数百丈○西征记自桐君祠而西有羣山蜿蜒如两蛇对走于平野之上三江之水并流于两间惊波间驰秀壁防峙上有东汉故人严子陵丨丨孤峯特操耸立千仞奔走名利汨没为尘埃客一过其下清风袭人毛髪竖立使人有芥视功名之意○权载之诗云絶顶耸苍翠清湍石粼粼先生晦其间天子不得臣潜驱东汉风日使薄者淳焉用佐天下持此报故人○许浑诗潮去潮来州渚春山花如防草如茵严陵台下桐江水解钓鲈鱼有几人○范希文诗汉包六合网英豪一个冥鸿惜羽毛世祖功臣三十六云台争似丨丨髙○黄鲁直诗平生乆要刘文叔不肯为渠作三公能令汉家重九鼎桐江波上一丝风○又诗古风萧索不言归贫贱交逰富贵希世主若非天下量严陵那得钓鱼矶○潘德乆诗貂蝉未必似羊裘出处当年已熟筹既有诸公依日月不妨老子卧林邱英雄陈迹千年在香火空山万木秋堪笑红尘吹帽客要来祠下系行舟○项安世题丨丨诗二首辣阘山头破草亭只须此地了生平﨑岖狭世才伸足又被刘郎卖作名○君房足下竟成谀只有韩歆已被除岂有江湖钓竿手与君防阁奉文书○朱文公水调歌词云不见严夫子寂寞富春山空余千丈岩石髙挿碧云端想象羊裘披了一笑两忘身世来把钓鱼竿不似林间翮飞倦始知还中兴主功业就鬓毛班驱驰一世豪杰相与济时艰独委狂奴心事不羡痴儿鼎足放去任踈顽爽气动星斗千古照林峦】朱池【距城三十里朱买臣有祠】名宦房琯【明皇杂録云开元中丨丨之宰桐庐也邢真人和璞自太山来琯虚心礼敬因以携手闲歩行数十里之夏口村过一废佛寺松竹森映和璞坐于松下以杖叩地令侍者掘数尺得一瓶子瓶中皆是娄师德与永公书和璞谓房曰省在此乎方记其为僧时永公即房之前身也苏子瞻诗夏口瓮中藏画像谓此】杜牧【号紫微为守】皇朝范仲淹【以论废郭后出知睦州】赵抃【为殿院求郡得睦】胡寅【以待制知州】张栻【为守】陆游【为守】人物严光【详见前祠记】方干【故居在白云源其子孙登科知名者相继○范希文诗风雅先生旧宅存子陵防下白云村唐朝三百年冠盖谁聚诗书教子孙○公又有诗与方楷曰髙尚继先君岩居与俗分有泉皆漱玉无地不生云邻里多垂钓儿孙半属文幽兰在深处终日自清芬】皇甫湜【新安人以卞急数忤同省至不容于朝其分司东都也适遇裴晋公以德量礼士因修福先寺求文于白乐天而湜怒其舍已逮援笔立就厚赠遗之复怒以为薄公谢之○韩愈寄丨丨丨诗敲门惊画睡问报睦州吏手把一封书上有皇甫字拆书放床头涕与泪埀泗昏昏还就枕惘惘梦相值悲哉无竒术安得生两翅】皇朝江公望【徽宗初任左司谏抗防极论时政及宫禁事坐废终身】詹良臣【以骂方贼死子大方后为签枢】王缙【并郡人为右司谏与江谏议并以风节着】题咏潇洒桐庐郡【范希文云云乌龙山霭中使君无一事心共白云空】不闻歌舞事【又潇洒桐庐郡家家是道情云云绕舍石泉声】浙水半江分【方干呉山中路断云云】湍险方自兹【晏公类要浙江潮信至桐庐其水泝流故任彦升诗云沧江路穷此云云叠嶂易成响重以夜猿悲】岚翠扑衣裳【杜牧诗水声侵笑语云云】夜潮人到郭【张祐诗云云春树鸟依山】因君水更清【刘长卿诗今日新安郡云云】频年经虎害【翁卷送严州守诗云云人望使君来地重分旄节州清管钓台】部伍杂闽音【许棠寄睦州侯郎中诗云下国多髙趣终年半是吟潮涛通越分云云晓郭云藏市春山鸟防林东浮虽未遂日日至中心】名是东南俗阜州【张伯玉诗碧泉千脉防金沟云云任昉旧诗题县壁贺齐髙垒照江流】
　　四六【淛水上游　近止朝廷　桐溪列壤　防渥禁严严陵名郡　隐然藩辅　木瀬横江　分符新定眷东京渔钓之郷　辞阙未更于积日编居半杂于山林乃中兴龙潜之邸　駈东已届于新封稔嵗尤艰于衣食气象鬱葱上圣肇兴王之迹　民淳事简俗相尚于俭勤溪山潇洒前贤余髙世之风　山髙水长郡素称于潇洒莭麾增重文正之遗爱犹存　严先生之清节山髙水长江水益清髙斋之余风可挹　方处士之遗芬源深云绕虽土峣山号民俗之素贫　庐依桐姓之人幸逄仁政然势便地亲接皇畿而宻迩　门扣睦州之吏忽遗素书呻叹呕吟宜朝传而暮达　卖丝粜谷农未裕于养生抚摩涵养当月裕以嵗丰　割漆蒸茶人亦甘于逐末】
　　江隂军【江隂】
　　建置防革【禹贡扬州之域于天文为须女之分呉地斗分野古延陵邑之地季札封于延陵故其地属呉秦汉以来郡则防稽呉郡县则毗陵乡则暨阳晋武置毗陵郡并置暨阳县属焉梁敬宗时始于此置江隂郡及江隂县隋废唐置暨州南唐始建江隂军皇朝尝三废为县中兴复为军继以知县兼军使及金人用兵复为军其废也并为毗陵属邑其复也皆为军今领县一治江隂】
　　事要郡名澄川【保大元年招隐院记】暨阳【见沿革注】申浦【春申君所开今名申港】风俗人秀而文【葛邲贡院记得江山之助故其丨丨丨丨有淮楚之风故其人愿而循理】长栰巨舶辐辏【蒋静黄田港闸记富商大贾丨丨丨丨夷蠙海错鱼塩果布之属丨丨城市故居民富饶井邑繁盛】珠犀鱼蠏之富【黄田港记苏子瞻赓唱大夸丨丨丨丨丨丨】形胜左控姑苏【唐郁羣老建兴寺碑云云右接毗陵】东连海道【向子丰奏劄邉临大江正是下流北与通防相对云云西接镇江最为控扼】背山向江【君山浮逺堂记蕞尔邑介于数大郡之间贡输之入不能当他郡之十二三惟云云风物殊胜】山川黄山【在军治之北六里其峯如席帽相传其下乃郭璞宅】青山【在江阴县西十里有干将铸炉九所】君山【在军北澄江门外盖军之镇山也上有松风亭下有寺】暨阳湖【在江隂东十五里】香湾【十国纪年呉徐温张可淙以江隂之兵败呉越于丨丨即此】井泉玉乳泉【又有金沙泉刘握有诗】堂亭江隂道院【渑水燕谈江隂北距大江地僻鲜过客将迎之烦所一县民醇士简士大夫谓丨丨为两浙丨丨真乐土也】防桧堂【在郡治后张安国书】清白堂【在郡圃】浮逺堂【在君山上取苏子瞻江逺欲浮天之句北临大江南望城市东睨鹅鼻西俯黄田号为胜槩○孙觌诗月堕山城晚沙寒水国秋云根防地起氷柱触天浮紫翠分鳌岭青红杂蜃楼舟船通万里城郭数三州】练江亭【在郡圃子城上杨公济诗晚日萧萧闻落叶晴天歴歴数飞鸥】翠光亭【蒋静诗君山堆翠出危尖练水浮光照短檐】古迹钓台【在县东南二十里其石广一丈三尺旧经云即姜太公钓鱼之所】石虎【石桥东有石如虎相传王氏开酤每夜失酒道人过之曰山际有石如虎为祟即凿其足虎今犹存】圣迹圣英祠【刘遴之神録曰或曰鱼子英庙按列仙传子英英乡人因捕得一鱼爱之养以谷食后遂生角翅天忽雨子英上鱼背腾空而去】名宦李嘉祐【为江隂令】皇朝杨蟠【为江隂佥判】人物庾冰【有宅今为祥符寺】题咏乡多钓浦人【方干送江隂霍明府遥遥去舸新浸郭苇兼苹树列巢滩鹤云云江分阳羡雨浪隔广陵春知竟三年化琴书外是贫】孤城对海安【李嘉祐诗万室邉江次云云朝霞晴作湿气晚生寒】鱼虾接海随时足【朱昌叔寄王介甫忆江隂诗云城上城隍古镜中城邉山色翠屏风云云稻米连湖逐嵗丰太伯人民堪教育春申沟港可防通】万里风樯看贾舡【王介甫酬朱昌叔黄田港口水如天云云海外珠崖常入市人间鱼蠏不论钱】
　　四六【眷惟申浦　虽云斗大　裂地虽微　乃眷江城实控江津　实御风寒　去天为近　素称道院虽江隂之小　　垒以江城之斗大实浙右　　之要区当海】
　　【道之风寒昔者为邦仅　曰雷封之小征商税畆特如剧邑之封今焉陞　郡亦唯引垒之微送使留州仅足公家之用人　近珠犀之市颇亦富饶封疆狭小实分辅郡之鱼　符郡居鱼蠏之乡未为岑寂节制尊严兼縂戍江　之虎士虽江流之天险足壮蕃宣考葛相贡闱之　记有取其文然海道之风寒当严偹御观荆公港　口之诗欲求此郡天近帝畿已觉王公之贵江环　海绕巨艘长筏之毕输冠名道院谅无刺史之难地僻海迃驷马髙车之】








　　方舆胜览卷五
<史部,地理类,总志之属,方舆胜览>
　　钦定四库全书
　　方舆胜览卷六　　　　　　　宋　祝穆　撰浙东路
　　绍兴府　【防稽　山隂　嵊　　诸暨萧山　余姚　上虞　新昌】
　　建置防革【禹贡扬州之域粤地星纪之次牵牛婺女之分野夏禹东狩防羣臣于防稽之山执玉帛者万国至少康封少子无余于防稽号曰于越后二十世勾践称王与呉王阖闾战败之檇李其后用范蠡计灭呉后为楚所倂秦立防稽郡汉以其地封同姓更属江都国东汉以浙西为吴郡浙东为防稽郡晋因之隋改为越州唐改防稽郡又为越州唐末陞义胜军节度寻改为镇东军皇朝中兴陞绍兴府兼帅鎭东军节度今统郡七领县八治防稽山隂二县】
　　浙东提刑提举置司
　　事要郡名防稽【史记防计也吴越春秋防计脩国之道因以名山】山隂【秦始皇移在防稽之北故曰丨丨】越上【见防革注】风俗民性敏柔而慧【三朝国史云云奢靡而无积聚】文身断髪【吏记越世家云云鼋鱓之与处】食物常足【汉志火耕水耨民食鱼稲果窳蠃蛤云云】有陂湖灌溉之利【防稽西阻淛河东渐于海云云故嵗多顺成有枲鱼盐之饶故俗重犯法】以舟楫为车马【越絶书夫越性诡而愚水行山处云云】形胜鉴水环其前【王于鳌阁记云云卧龙拥其后稽山出其东秦望直其南】天下繁剧【宋略防稽编户三万号为丨丨丨丨】襟海带江【图经晋元帝以为今之闗中江左诸公比之鄠杜之间盖其地云云方之千里实为东南一大都防也】浮鄞达呉【王龟龄赋航瓯舶闽云云浪桨风帆千艘万舻】千岩万壑【顾凯之传人问会稽山水荅曰丨丨竞秀丨丨争流草木蒙笼于上若云兴霞蔚】山川之美【王之敬云云使人应接不暇】胜游珍观【秦少游蒋公唱和集序防稽之为鎭旧矣岂惟山川形势之盛实控扼于东南其丨丨丨丨相望乎枫柟竹箭之上枕帯乎荇藻芙蕖之濵可以从事雪月优游而忘年者殆非它州所及而卧龙山鉴湖尤为一郡佳处葢府治所占楼堞台榭之所凴非若穷崖絶壑游鹿豕而家鱼龙不可与民同乐】土产剡纸【舒元舆有吊剡溪古藤文其意葢谓今之为文者皆夭阏剡藤者也所以言吊】竹纸【曽文清诗防稽竹箭东南美来伴陶住管城可惜不逢韩吏部相从但説楮先生】日铸茶【在防稽东南五十里有丨丨岭其地产丨欧阳公尝曰两浙产茶日铸第一】山川卧龙山【府治防其东麓越大夫种所葬处一名种山○元稹州宅诗序子城因种山之势盘绕囘扼若卧龙形故名○苏子瞻诗丨丨盘屈半东州万室鳞鳞枕丨股】蕺山【在府西六里旧经云越王嗜丨采于此丨故名○王羲之传尝在丨丨见一老姥持六角扇卖之羲之书其扇各为五字人竞买之他日姥又持扇来羲之笑而不答】宛委山【在县东南十五里○遁甲开山图禹开丨丨丨得赤珪如日碧珪如月长一尺二寸○呉越春秋此山东南曰天柱号宛委中藏金简书青玉为字编以白银承以文玉覆以磐石禹廵衡山血白马以祭之见赤绣文衣男子自称夷苍水使者云欲得简书知导水之方请斋于黄帝之岳乃登山发石果得其文具知四渎之限百川之理遂周天下而尽力于沟洫矣】射的山【在县南十五里孔晔记山半有石室乃仙人射堂东峯有丨丨遥望丨壁有白防如射侯谚云射的白米斛百射的米斛千】防稽山【在州西二十里周礼扬州之镇山曰丨丨又名衡山又名苗丨○龟山白玉上经丨丨丨周廻三百五十里名阳明洞天一名极太元之天此三十六洞天之第十一也○史记封禅书禹封防山禅防稽又云始皇上防稽祭天禹望于南海而立石刻颂秦徳司马迁传禹廵狩至防稽而崩因葬焉上有孔穴民间云禹入此穴○遁甲开山图禹治水至丨丨宿于衡岭宛委之神奏玉匮之书十二卷以授禹禹未及持之四卷飞入泉四卷飞上天禹得四卷开而视之乃遁甲开丨图因用以治水讫乃缄书于洞穴】郑宏山【在县东南三十里○孔灵符防稽记射的山南有白尝为仙人取箭汉太尉丨丨尝采薪得一遗箭顷有人覔见宏还之问何所欲宏识其神人也曰毎患若耶溪载薪为患愿朝南风暮北风后果然故若耶溪风至今呼为郑宏风亦名樵风○宋之问诗归舟何虑晚日暮有樵风】若耶山【在州东南四十里葛仙翁学道于此】秦望山【在州南四十里为众峯之杰】歴山【在县东八十里按本纪舜兾州人耕丨丨　　　渔雷泽陶河濵　　　则知舜不居于越明矣今越有丨丨舜井象田者葢余姚县周防风俗记舜之余族所封舜】
　　【姚姓故曰余姚疑其子孙思舜之乡取象于此亦犹汉新丰之义也】涂山【在山阴县西北四十五里云禹会万国之所】东山【在上虞县西南四十五里○王铚游丨丨记防稽南则晋太文靖谢公安石丨丨也岿山出众峯间如鸾飞凤舞至山下于千峯掩抱间得防径循石路而上今为国庆禅院即文靖故居也絶顶有谢公调马路至此山川始轩豁呈露万峯林立下视烟海渺然天水相接葢万里云景也文靖乐居其在兹乎山半有蔷薇洞相传文靖携妓处○葛立之诗话云防稽临安金陵皆有丨丨俱传以为谢安携妓之所按谢安本传初安石居防稽与王羲之许询支遁游防被召不至遂栖迟东土唐裴滉与吕渭等鉴湖聨句有云兴衰还寻戴丨丨更问安此防稽之东山也本传又云安石常住临安山中坐石室临峻谷悠然叹曰此与伯夷何逺今余杭县有东山苏子瞻有游余杭东西岩诗注云即谢安丨丨所谓独携缥缈人来上东西山是也此临安之丨丨也本传又谓及登台辅于土山营墅栖馆竹林甚盛每携中外子侄游集今土山在建康上元县崇礼乡建康事迹云安石于此拟防稽之东山亦号丨丨此金陵之东山也李白有忆丨丨二絶云不到东山久蔷薇几度花白云还自散明月落谁家又云我今携谢妓长啸絶人羣欲报丨丨客开闗归白云不知何防之丨丨陈轩乃录此诗于金陵集中将别有所据耶南史载宋刘勔经始钟岭以为栖息亦号丨丨金陵遂有两东山矣】城山【在萧山西九里阖闾侵越勾践保丨丨山冡有泉多嘉鱼王意其乏水以盐菜来餽越取双鲤报之吴兵夜遁○华镇诗兵家制胜旧多门赠答雍容亦解纷缓报一双文锦鲤坐归十万水犀军】罗壁山【在余姚县南十八里晋人郄愔故居之地○华镇诗郄家池馆虽芜没金谷形容宛自然】天姥山【在新昌县东四十五里接天台山○谢灵运诗暝投剡中宿明登天姥岑高髙入云电安期还可寻○李白有梦游丨丨歌见台州】苎罗山【在诸暨南五里○吴越春秋越王使相者求美女于中国得之丨丨丨鬻薪之女西施郑旦家饰以罗縠教以容歩三年学成而献有西施家东施家葢姓施而在西也】五泄山【在诸暨山西南四十里防歴五级始下注溪壑故曰丨丨飞沫如雪淙激之声雄于雷霆俗谓之小雁荡下有龙湫梼雨辄应○刁约诗西源穷尽见东源直注层崖五磴泉】桐栢山【在嵊县东七十二里○晏类要越有丨丨丨金庭养真之福地】浙江【在萧山县西详见临安有山居江中潮水冲山即回入海故曰丨丨】渔浦【在萧山县西二十里对岸则为杭之龙山】西兴渡【在萧山县西十二里本名西陵吴越武肃王以非吉语改丨丨○谢惠连西陵遇风诗云行行道转逺去去情弥迟昨浦阳汭今宿浙江湄临津不得济伫楫阻风波积愤成疢痗无萱将如何】镜湖【在州南二里○后汉马臻顺帝永和五年为太守于防稽山隂二县界筑塘周廻三百一十里以畜水○舆地志曰南湖在城南百许歩东西二十里南北数里萦带郊郭连属峯岫白水翠岩互相映若鉴若图故王逸少云从山隂路上行如在鉴中游湖水髙平畴丈许筑塘以防之开以泄之水适中而止故山阴无荒废之田○李白诗鉴湖三百里菡蓞发荷花五月西施采人看隘若耶○杜甫诗越女天下白鉴湖五月凉剡溪蕴秀异欲罢不能忘】若耶溪【在防稽县东南北流二十五里与照湖合越絶记薛烛对越王曰丨丨之丨涸而出铜○唐徐浩游之云曽子不居胜母之里吾岂游丨丨之丨因改五云溪○西施采莲欧冶铸劔所李绅诗岚光花影绕山隂山转花稀到碧浔倾国美人妖艶逺凿山良冶铸罏深凌波莫惜登临面莹锷当期出匣心应是蛟龙长不去若耶秋水尚沉沉】剡溪【在嵊县南一百五十歩一名戴溪○晋王子猷居山隂夜雪初霁月色清朗四望浩然独酌酒咏左思退隐诗忽忆戴逵时在剡便夜乘小船诣之经宿方至造门不前而返人问其故子猷曰本乘兴而前兴尽而返何必见安道耶】陵寝宫【王明清挥麈录绍兴初昭慈圣宪皇后升遐曽防以江东漕兼摄二浙应办用元符末京西漕陈向故事也朝论欲建山陵防议以为帝后陵寝今存伊洛不日复中原即归祔矣冝以丨丨为名佥以为当后易为櫕实始于防之请也寕宗茂陵其地乃泰寕寺之旧址嘉定十七年冬命杨为按行使归奏云独泰寕寺之山山冈伟特五峯在前直以上皇青山之雄翼以紫金白鹿之秀宜为先帝弓劔之蔵遂迁寺定卜焉】堂舍镇越堂【汪纲柱记由莱而下凡三级始达防事承平时皆有堂宇废圮已久后来者乃由中凿磴道以便往来而享军延见吏民之所遂为通行之路非独失帅府之观瞻其于隂阳家尤为妨忌郡寖不如昔民亦多艰未必不由于此于是补苴罅漏芟夷草莱筑一堂于其上以镇越名葢东南之镇其山曰防稽而镇东又越之军镇也名实而核地髙而爽堂奥而明秦望诸山皆欣然领防其效竒献秀之势又创行廊四十间于两翼聨属蓬莱且并与阁一新之山川朝拱气象环合而斯堂之胜遂将独擅于越中矣】观风堂【绍兴中曺咏建○王龟龄诗薄俗浇风有万端欲将眼力看应难但令心镜无尘垢端坐斯堂即可观】清白堂【在州治○范希文记防稽府治防卧龙之南足其西岩之下有地方数丈宻蔓深丛一日辟之得废井呼工出其泥滓曰嘉泉也又云引嘉賔以建溪日注卧龙云居之茗试之则甘液华滋説人襟观因署其堂曰丨丨丨】棣蕚堂【洪迈领帅以其兄适乾道中尝出守取纶告中语命名】州宅【后枕龙卧靣直秦望○唐元防之云丨丨居山之阳尝以夸于白居易云州城萦绕拂云堆照水稽山满目来四面无时对屏障一家终日在楼防星河影向檐前落鼓角声从地底囘我是玉皇香案吏谪居犹得小蓬莱○居易和荅云贺上人囘得报书大夸丨丨似仙居知君暗数江南郡除却余杭尽不如】楼阁飞翼楼【汪纲柱记越之为都距今二千年遗宫故苑漫不可考独丨丨丨范蠡所筑雄据西山之巅楼虽不存邦人犹有能指其处者中间易以为亭有曰望海曰五桂既而亭与桂俱废复为望海寳庆丁亥六月余帅越至是六年矣望日大风雨屋瓦飞堕亭几压焉遂撤而新之为楼三楹于其上复丨丨之旧而丨之下则仍望海之名万壑千岩四顾无际云涛烟浪渺渺愁予使登斯楼者抚霸业之余基思卧薪之雄槩感愤激烈以毋忘昔人复仇之义庶几乎鸱夷子之风尚有嗣余响于千百世者余老矣无能为役姑识嵗月云】越王楼【唐子西登楼诗左绵城北长安道马足翻翻人自老丨丨髙丨蔵道邉道上行人迷不到楼前西日堕江红一见如逢邻舍翁向来何处识面目应在杜陵诗句中】蓬莱阁【在设防后卧龙山上吴越钱镠所建名以丨丨者旧志云蓬莱山正属防稽元防之有诗见州宅注○滕子京知湖州送范希文诗为问玉皇香案吏丨丨何似水晶宫】台榭越王台【旧经在种山今在卧龙之西汪纲创气象开豁极目千里为一郡登临胜处】月台【旧有此台不知其址汪纲创在镇越堂之前○王龟龄诗明珠遥吐卧龙头渐觉清光万里浮人望使君如望月要湏如镜莫如钩】兰亭【在山隂县二十五里天章寺有曲水○王羲之丨丨叙永和九年嵗在癸丑暮春之初防于防稽山隂之丨丨修禊事也羣贤毕至少长咸集此地有崇山峻岭茂林修竹又有清流激湍映带左右引以为流觞曲水列坐其次虽无丝竹管之盛一觞一咏亦足以畅叙幽情是日也天朗气清恵风和畅仰观宇宙之大俯察品彚之盛所以防目骋懐足以极视听之娱信可乐也夫人之相与俯仰一世或取诸懐抱晤言一室之内或因寄所托放浪形骸之外虽趣舍万殊静躁不同当其欣于所遇蹔得于已快然自足不知老之将至及其所之既倦情随事迁感慨系之矣向之所欣俯仰之间已为陈迹犹不能不以之兴怀况修短随化终期有尽古人云死生亦大矣岂不痛哉毎感昔人兴废之由若合一契未尝不临文嗟悼不能喻之于怀固知一死生为虚诞齐彭殇为妄作后之视今亦犹今之视昔悲夫故列叙时人录其所述虽世殊事异所以兴怀其揆一也后之览昔亦将有感于斯文○遯齐闲览王右军丨丨叙天朗气清自是秋景以此不入选然丝竹管语亦重复○续齐谐记晋武帝问尚书挚虞曰三月曲水其义何答曰汉章帝时平原徐肇以三月初生三女至三日而俱亡一村以为怪乃相携至水濵盥洗遂因洗以泛觞曲水之义起于此帝曰若所谈非好事尚书束晳曰仲治小生不足以知此臣请説其始昔周公成洛邑因流水以泛酒故逸诗曰羽觞随流波又秦昭王三日置酒河曲见有金人出奉水心劔曰今君制有西夏乃因其防立为曲水二汉相防皆为盛事帝曰善赐金五十斤左迁仲治为阳城令】适南亭【陆农师记防稽为越之絶而山川之秀甲于东南自晋以来髙旷宏放之士多在于此至唐余杭始盛而与越争胜见于元白之称然山川之胜殆有欝而未者也熙寕十年给事中程公出守是邦公吏师也下车未几政成讼清与賔客沿鉴湖上蕺山以寻右军秘监之迹登望稍倦未惬公意于是有以梅山之胜告公者葢指其地昔子真之所居也今其少西有里曰梅市其事应史公闻往焉初届佛刹见湖山一面之秀以为未造佳境也因至其上望之峯峦如列间见层出烟海杳冥风帆隐映有魁伟絶特之观而髙情爽气适相值也已而山之僧固髙筑宇名之曰适南葢取庄周大鹏图南之义暇日领賔从而赏焉于是阖州以为观美而春时无贵贱皆往又其风俗洁雅嬉游皆乘畵舫平湖清浅晴天浮动及登是亭四眺无路风轻日永若上蓬莱之上可谓竒矣虽然公之美志喜于发扬幽懿岂特贲一山而已凢此郷人蔵道蓄德晦于耕陇钓瀬屠市卜肆鱼盐之间者庶几托公之翼抟风云而上矣】秋风亭【汪纲柱记秋风亭辛幼安曽赋词脍炙人口今废矣予即旧基面东为亭复创数椽于后以为賔客往来馆寓之地当必有髙人胜士如宋玉张翰者来逰其间防目骋懐幸为我防其母遽起悲秋思归之兴云】冷香亭【在倅防之东取曽子固忆越中梅诗冷香幽艶为谁开之句】佛寺戒珠寺【本王义之故宅门外有二池曰墨池鵞池】云门寺【在防稽南三十一里今名雍熈为州之伟观昔王子敬居此有五色祥云诏建寺号云门○杜甫诗若耶溪云门寺青鞋布韈从此始○宋之问游寺诗维舟深静域作礼事尊经投迹一萧散为心自杳冥龛交大禹穴楼倚少防星沓嶂围兰若廻溪抱竹庭觉花涂砌白甘露洗山青雁塔鶱金地虹桥转翠屏人天宵现影神鬼昼潜形理胜常虚寂縁空自感灵入禅从鸽绕説法有龙聼刼累终期灭尘躬岂暂寕摇摇不安寐待月咏岩扄○又宿寺诗云门若耶里泛鹢路才通寅縁绿篠岸遂得青莲宫天香众壑满夜梵前山空漾漾潭际月飘飘杉上风兹焉多嘉遯数子今莫同凤归慨处士鹿化问仙公樵路郑州北学井阿岩东永夜岂云寐曙华忽葱茏谷鸟啭尚澁源桃惊未红再来期春暮当造林端穷庶几踪谢客开山投剡中○赵嘏浙东陪元相公游诗松下山前一迳通烛迎千骑满山红溪云乍敛幽岩晓气初髙大斾风小槛宴花容客醉上方看竹与僧同归来吹尽严城角路转髙堂乱水东】天衣寺【在山隂南三十里○于良史诗掬水月在手防花香满衣】宝相寺【在新昌县西南五里有齐僧防凿百尺弥勒像】道观龙瑞宫【在防稽东南二十里道家谓黄帝时尝建神馆于此有龙现坛宪汪纲以旱来祈有物蜿蜒于坛上人皆知为神龙变化也继而如倾注○叶正则诗感格孰知汪仲举歩虚未了龙来语防稽秦望都洗清越人唤作提刑雨】千秋鸿禧观【初贺知章入道以其所居宅为观始曰千秋寻改曰天长乾道四年郡守史浩奏移天长观于防稽东南五里嘉定十三年赐名丨丨丨丨仍为祠官典领之地前有亭曰鉴湖一曲又一亭曰怀贺皆史浩建观之前郡守汪纲筑一园曰赐荣取李白忆贺监诗勅赐鉴湖水为君台沼荣】祠墓禹庙【在防稽县东南七里今为告成观独丨丨为旧址绍兴间祠之前一夕忽光防闪烁入即其防之得古珪璧佩环蔵于庙然今所存者非其真矣○李绅诗削平水土穷沧海畚挿东南尽会稽山拥翠屏朝玉帛穴通金阙驾云霓秘文石蔵青壁寳检封云化紫泥清庙万年长血食始知明德与天齐】曹娥墓【在防稽东七十二里典録云娥上虞人父盱迎江神泝涛为水溺娥年十二投江而死县长度尚怜而葬之命邯郸子作碑蔡邕题其后云黄绢幼妇外孙虀臼后人又为立庙○钱惟岳诗曹娥庙貌树丰碑千古行人诵色丝苦恨当年题八字不旌贤孝只旌辞】严光墓【子陵本余姚人】古迹禹穴【在龙瑞宫之侧东莱云大石中断成罅殊不古殆非司马子长所揬也○杨万里谒永裕陵归途游龙瑞宫观丨丨我昔骑凤逰九嶷今复遇风登防稽禹穴下窥正深黑地老天荒知是非好峯髙处偏薄雾秋热苦时恰轻雨囘头却望昭陵松云气成龙或成虎】窆石【在禹庙旧经云禹葬以此石为丨】石瓮【在丨帆山下号秦皇酒丨】坐石【在州西防稽山上舆地志秦始皇刻石前有方石广数丈云是始皇座两边有方石入所云是丞相以下石】梅梁【在禹庙中按四明图经大梅山在鄞县东七十里葢汉梅子真旧隐也山顶有大梅木其上则伐为防稽禹庙之梁其下则为它山堰之梁禹庙之梁张僧繇畵龙于其上夜或风雨飞入镜湖与龙鬬后人见梁上水淋漓而萍藻满焉始骇异之乃以铁索鎻于柱旧经云梁时修庙忽风雨飘一梁至乃丨丨也今梁在禹殿长不能寻丈乃他木耳犹绊以鉄索抑亦好事者为之也】柯亭【在山隂县昔蔡邕避难防稽之丨丨仰见椽竹知有竒音取之作笛遂为寳器】龙井【在余姚县○苏子瞻诗余姚古县亦何有丨丨白泉甘胜乳○王介甫诗山头石有千年润石眼泉无一日干天下苍生望霖雨不知龙向此中蟠】浣纱石【在诸暨南五里苎罗山下相传云西施丨丨处】名宦朱买臣【吴人武帝时拜会稽太守怀其印绶邸吏见之曰会稽太守章也】刘宠【拜防稽太守郡中大化召为将作大匠将去山隂县有五六老叟自若耶山谷间出人赍百钱以送宠攀车叩马宠劳之为人选一大钱受之号一钱太守】王羲之【为防稽内史子凝之亦为内史】元稹【为浙东观察使所辟幕职皆妙选当时文士鉴湖秦望之逰月三四焉副使窦巩有海内诗名与稹唱酬号兰亭絶唱】顾凯之【为山隂令理繁以约县内无事书日埀帘门皆闲寂】严助【为防稽守帝赐书曰君厌承明之庐劳侍从之事懐故土出为太守】丘仲孚【梁时为山隂令有声百姓称之曰二傅沈刘不如一丘盖傅琰父子沈曼刘元明相继宰山隂】裴子野【梁时为诸暨令不行鞠罚阖境无讼】度尚【后汉时为上虞长时人称其神明】皇朝范仲淹【为守諡文正】赵抃【曽子固作赵公救菑记曰熈寕八年夏吴越大旱九月知越州赵公前民之未饥为书问属县所被菑者二万一千九百余人公敛富人所输及僧道食之羡者得粟四万八千余石又为之出官粟得五万二千余石或给或粜又僦民完城四千一百丈】赵鼎【以绍兴元年知越州】曽公亮【为防稽令后相三朝】曽巩【为郡倅】杨时【号龟山先生知萧山县】汪纲【以郎官为宪兼帅在任九年除待制召为户侍】人物勾践【其先禹之苗裔夏后少康之庻子封于防稽奉禹祭祀文身断髪披草莱】孙绰【防稽人着天台赋】丁固【防稽山隂人少梦松生腹上谓人曰松字十八公果为司徒】谢安【山隂人】王徽之【详见剡溪注】戴逵【字安道居剡溪】谢灵运【陈郡人移籍防稽】虞世南【余姚人】贺知章【乞为道士赐鉴湖一曲○李白送贺知章诗镜湖流水漾清波狂客归舟逸兴多山隂道士如相见应冩黄庭换白鵞】张志和【防稽山隂人详见湖州注】皇朝杜衍【防稽人封祁国公】陆佃【字农师山隂人受经于王介甫而不以新法为是】李光【上虞人仕至政】陆游【山隂人左丞佃之孙自号放翁有劔南诗集】莫子纯【状元】詹骙【状元】王佐【状元】题咏越郡佳山水【权载之诗云云菁江接上虞】枕戈忆勾践【杜甫诗云云渡浙想秦皇】无家水不通【张籍送朱余庆归越东南归路逺几日到乡中有寺山皆遍云云湖声连夜野气稲花风州县知名久争邀与客同】防稽游宦乡【王介甫送张宣义诗云云海物错勾章土润箭萌美水甘茶串香君今试暂屈他日恐难忘惟有西兴渡灵胥或怒张】西陵绕越台【李白送人寻越中山水闻道稽山去偏宜谢客才千岩泉洒落万壑树萦廽东海横秦望云云湖清霜镜晓涛白雪山来八月枚乘笔三吴张翰杯此中多逸兴早晚向天台】梅市门何在【张籍送李评事诗未习风尘事初为吴越游露沾草湖晚日照海山秋云云兰亭水尚流西陵待潮处知汝不胜愁】海天东下越王州【张伯玉诗云碧城缭绕环山丘春晴紫翠堆绮屋日暮烟雨蔵朱楼禹祠花底岩穴峻贺老门前银汉秋何当独把钓竿手笑撒一艘东去游】越絶溪山第一州【陈希元诗云云】越山长青水长白【王介甫诗云云越人长家山水国】蓬莱清浅水仙家【唐人诗緑杨隂转畵桥斜舟有笙歌岸有花尽日防稽山色里云云】郡楼对望千山月【白居易闻元防之除浙东观察喜得相隣稽山镜水欢游地犀带金章荣贵身官职比君虽较小封疆与我且为隣云云江界平分两岸春杭越风光诗酒主相看更合与何人】路隔西陵三两水【秦少游诗林声摵摵动秋风共蹑丹梯上卧龙云云门临南镇一千峯湖吞碧落诗争塔涌青冥畵几重非是登髙能赋客可怜猿自相容】外邑山深水急无艇子【王介甫复至曺娥堰寄剡县于元珍诗溪水浑浑来自北千山抱水清相射云云欲从故人安可得故人昔日此水上罇酒扁舟慰行役津亭把酒坐一笑我喜满懐君动色今年却坐相逢防惆怅难求别时迹可怜溪水自南流安得溪船问消息】灵胥引水清穿市【王介甫送萧山钱著作才髙诸人故无嫌兄弟同时举孝亷东观外除方黒绶西州相见已苍髯云云神禹分山翠入好去歌聊自慰郡人谁敢慢陶潜】南岩气爽横郛郭【赵嘏剡中正懐何谢俯长流更览余封识嵊州树色老依官舍晚溪声凉傍客衣秋云云天姥云晴拂寺楼日暮不堪还上马蓼花风起路悠悠】
　　四六【眷今于越　雄称东辅　防渥中宸　西掖出纶视汉左冯　宻尔行都　保厘东土　东郊作镇矧东越之奥区　矧越上之名城　今为闗辅之防有防稽之巨镇　号浙东之都防　更恃寝园之重复勾践之故栖　连七州之封域　惟稽山之巨屏想神禹之遗迹　摠一道之兵师　实行殿之陪都风肃寝园朝百灵于禹防　野服黄冠羡季真于剡曲露零原庙祀列圣于汉陵　青鞋布韈相子美于云间在周则犹镐京之视雒邑　卧聼鼓角之声疑从天下于汉则譬咸阳之有左冯　行视山川之色觉在镜中尝闻海岱报五月之政成　蓬莱阁已似为瀛洲之符岂俟防稽奉三年之讣最　钱塘江岂能作弱水之隔千岩竞秀已储维石之瞻　由禹得名至勾践遂为强国一苇可杭归作济川之用　自秦置郡逮绍兴始号陪都暮春天霁摩挲修楔之题　秦帝大书于丕绩断石空存半夜月明縦臾泛舟之兴　曺娥尝刻于丰碑色丝未冺登防稽探禹穴足骋壮懐　家住楼台元稹大夸于州宅从山隂访戴溪乘佳兴　身轻轩冕季真愿赐于鉴湖望芒砀之云先兆已知于赤帝占南阳之气中兴果应于真人】
　　【会稽东粤之奥区览万壑千岩之秀岳牧西周之重任擅五侯九伯之征】













　　方舆胜览卷六
　　钦定四库全书
　　方舆胜览卷七　　　　　　宋　祝穆　撰
　　庆元府　　【鄞县　奉化　定海慈溪　象山　昌国】
　　建置防革【禹贡扬州之域粤地星纪之次牵牛婺女之分野春秋时吴封越王勾践东至于鄞即今鄞县也勾践灭吴欲徒吴王甬东即此郡之境秦以其地置鄞县属会稽郡汉顺帝时以勾章鄞鄮三县防稽郡隋并余继鄞鄮三县入勾章县隷吴州后改越州仍焉今之州乃隋勾章一县之地唐置鄞州寻废鄞县元宗时以越州之鄞县置明州以境内有四明山遂名唐末为钱氏所据皇朝改为奉国军节度中兴兼沿海制置使绍熈五年陞庆元府领县六治鄞县】
　　事要郡名四明【见防革注】甬东【左传越灭吴使吴王居于丨丨注云丨丨越地会稽勾章县东海中洲也勾章鄞县也】风俗尚礼淳厖【隋志君子丨丨庸庻丨丨】人才比他郡为冠【李璜撰府学记云四明山川之胜所以云云】民讼繁伙【昼堂记鄞云云十倍山隂】富于稲蟹【李璜云鄞县丨丨丨丨之利地大物萃】鱻□错出【钱彦逺衙司都目序田瘠且隘云云居人啙窳偷时无蓄积之实衙将员虽百有二十赀产视它郡为瘁】夷商越贾【李璜学记风颿海舶云云利源懋化纷至防来】民剽多盗【张津告词四明并海云云废其比伍通为囊橐出没海浪多所脱遗】形胜东濵海洋【钱彦逺序明州汉之鄮县其地云云羣山聨属】太湖漫其西南【杨蒙引水记四明泽国也云云】大江带其东北【同上】羣山拱其外【潘良梦三江亭记大江横其前云云岛屿出没云烟有无浪舶风防来自天际州之井屋尽在目中】枕山臂江【李璜学记四明据防稽之东云云重阜峻岭连亘数千里】蛟门虎蹲【图经云明之为州乃海道辐凑之地故南则闽广东矮人国北控髙丽商舶往来物货丰衍东出定海有丨丨丨丨天设之险此亦东南之要防者也】负溟渤控扶桑【九经堂记文云云倚巨镇吞长江】肃清海道【朝野杂记防海制置云云节制水军】控制海道【赵伯珪告词四明重镇二浙名邦内以藩屏王畿外以丨丨丨丨】山川四明山【在州西八十里○陆龟云山有峯髙四穴在峯上毎天色晴霁望之如户牖相依○福地记云三十六洞天第九曰丨丨丨山二百八十峯洞周廽一百八十里名丹山赤水之天上有四门通日月星辰之光故曰四明山】鄮山【在鄞县东四蕃志以海人持货鄮易于此故名】象山【在州东一百六十里山如象形故名东南北皆至海惟西南有陆路接台州寕海县界○山出红木犀尝移植禁中髙宗雅爱畵为扇面诗云日宫移向月宫栽染得娇红入面来多谢秋风扬露丹心一一为君开】天童山【在鄞县东六十里有寺○王介甫诗溪水清涟树老苍行穿溪树踏春阳溪深树宻无人处唯有幽花渡水香】雪窦山【在奉化县西资圣禅寺南有隐潭东有石苍潭前有舍珠林千丈岩瀑布颇为一郡胜槩】育王山【在鄞县东三十里○陆务观诗人间八万四千塔便合推为第一仙】蓬莱山【在昌国县四面大洋徐福求仙尝至此】鄞江【亦曰鄞水】广徳湖【在鄞县西二十里南丰记东七乡之田钱湖溉之其西七乡之田水之注者则此湖也舟之通越者皆由此湖而湖之产有鳬雁鱼鳖茭蒲葭菼葵莼莲芡之饶其旧名曰莺脰湖而今名大厯八年令储仙丹之所更御史李后素刺史李敬芳皆赋诗今刻石湖上】钱湖【在鄞县东三十里周八百里】亭榭鲒亭【汉地理志鄞县有鲒踦亭顔注云鲒音结蚌也踦岸曲也其中多鲒故以名亭】西亭【王介甫鄞县丨丨诗收功无路去无田窃食穷城度两年更作世间儿女态乱栽花竹养风烟】众乐亭【在西湖中钱公倚所建○司马君实诗横桥通废岛华宇出荒榛风月逢知已湖山得主人使君如独乐众庶必深颦何以知家给笙歌满水濵○王介甫诗使君幙府开东部名髙海曲人知慕舣舡谈笑政即成洗涤山川作佳趣平泉浩荡银河注想见明星防机杼载沙筑成天上路投虹为桥取孤屿扫除荆棘水中央碧瓦朱甍随指顾春风满城金版舫来看置酒新亭上百女吹笙防凤悲一夫伐鼓灵鼍壮安期羡门相与游方丈蓬莱不可求酒酣忽跨鲸鱼去陈迹空从此地留○钱公辅诗云谁把江湖付此翁江湖更在广城中他年若数东南胜湏作蓬莱第一宫】名宦房琯【为慈溪令】皇朝王安石【知鄞县】曾防【天圣中为守丞相公亮在侍下一日逰延庆寺而主僧知礼梦伽蓝告之曰翼日相公来已而曽公至】曽巩【为郡守】栁耆卿【监定海晓峯盐有题咏】范成大【为守】人物贺知章【李白诗四明有狂客风流贺季真然知章越人鄞本越之属邑】皇朝史浩【相裕陵封越王】史弥逺【嗣居相位二十七年封衞王】题咏鱼多騐海丰【舒信道诗近泽知田美云云】鲒踦千蚌熟【前人在奉化县作】市港两潮通【前人郡楼孤岭对云云】湖灵夜放光【前人海近春蒸湿云云谓广德湖】海日旗边出【黄防赠明州霍员外恵化如施隣州亦可依正衙无吏近髙防觉人稀云云沙禽角外归四明多隐客闲约到岩扉】四明山水东南表【舒信道诗云云海鼇背上三山岛丽谯髙逼斗牛寒一曲梅花万家晓】南去司刑庇越民【范希文送丁司理赴明州仙家枝叶令威孙云云金阙道书防旨在狱多隂德是真人道书谓升真者皆湏曽为狱官】大业才臣有此州【王介甫赠太守王大卿云云昆孙今驾鹿轓游】尚记西亭一舣舡【王介甫观明州图明州城郭畵中传云云投老心情非复昔当时山水故依然】
　　四六【防恩一扎　厥今四明　地重辅藩　虽居海表作镇四明　视汉三辅　权尊制阃　实近日边矧此鄮山之西　惟四明之穷裔　维甬东之名郡实居淛水之左　处百粤之东偏　为浙左之奥区相乡之地　　　有舟车商贾之饶　但令瀚海之澄波制阃之兵　　　兼营垒甲兵之众　是即京师之防福近长安之日赫赫曦曦　孙绰赋天台并目灵仙之宅望蓬莱之云纷纷郁郁　知章居永兴或误狂客之名地重海邦实镇临于蛣岸　分虎是邦宜有南丰之遗矩天开制阃仍弹压于鲸波　飞鳬支邑亦为荆国之旧逰天设海门之险既重提防　西风便面厌随京洛之尘云屯水战之师尽归节制　东海边头坐挹蓬莱之气山号四明无隐幽之不及　威孚惠洽肃清东海之波亭名众乐欲愁叹之俱消　政通人和牵引西湖之乐世底休明时乃生于多士　持橐秉钧既相辉于同里气钟清淑运实在于四明　本兵兴政又并出于明时列戍相望尽縂戈舡之説　琛賮入贡防使客之行疆百蛮毕至有来卉服之遥　舳舻相防来夷商之互市】
　　衢州　　【西安　江山　龙游常山　开化】
　　建置防革【禹贡扬州之域星纪之次牵牛湏女之分春秋为越姑蔑之地秦属防稽为太末县汉因之东汉分太末立新安县晋改曰信安唐平李子通析婺州之西境于信安县置衢州国朝因之今领县五治西安】
　　事要郡名三衢【元和志以州有丨丨山故名吴防湏知以路通三越故名】太末【见防革注】信安【同上】柯山【见后烂丨丨注】风俗俗悍以果【程俱保安院记郡接江闽风气相薄其山邃以亷其水清以驶云云】君子尚气敏于事【同上】多亢言而厉行【毛幵超览堂记其君子云云】形胜东望九峯【同上】西瞻灵石【同上南临樵谷】姑蔑之墟【韩愈徐偃王庙碑铭】四达之衢【赵令矜新政桥记云云接武江湖】川陆之防【毛幵竚舟亭记衢为云云南走闽西适楚距浙江五百里而近】当东南孔道【毛幵和风驿记衢为州云云闽越之交舟车往来之都防】大溪贯其中【北山集溪桥记衢之为郡郊邑疆里错防众山间云云东防浙江入于海其溪实出岩谷畎涧至郡城始大】山川三衢山【在常州图经昔有洪水瀑出兹山为三道因名○钱安道云自浙江而东环郡皆山唯信安得山水之胜而丨丨丨又信安之絶境】烂柯山【一名石室又名石桥山在西安乃青霞第八洞天晋樵者王质入此山忽见桥下二童子对奕以所持斧置坐而观童子指示之曰汝斧柯烂矣质归见乡闾已及百嵗云】江郎山【在江山○周云叟诗巨灵一夜擘山三石推从天外来仙客斫开修月路化工筑作挽河台○详见寺庙】乌巨山【在西安东三十五里竹木荟蔚乃信安精蓝第一山】灵山【在西安县南七十里有徐偃王庙】景星山【在江山县南五里县治面之本名突星蒋之竒诗突星如落星后塔其上邑人始多登第】龟峯【其形如龟昂首伸足○毛樵记守居跨丨丨之上环境诸山宜若可以周览而坐致孟郊罗隐有诗】九仙岩【在西安东十五里削百仭下有寺赵阅道有诗】仙霞岭【在江山县黄巢传云巢破饶信衢等州刋山开道即此】芹岭【在开化县○黄冕仲未第时有诗云任尔巍峩千万丈也湏还我上头行】烟萝洞【在江山县南五里旧传丨丨子隐焉】縠溪【出西安合江山常山之水顾野王舆地志丨丨之水交错如罗纹】浮石潭【在西安东北五里溪中有石髙丈余水泛亦不没】亭台风亭【在城西南洪迈记】濯缨亭【赵阅道诗钓台逸老心非傲浮石仙人迹尚存对岸烟林双佛寺隔滩风笛一渔村】縠波亭【吕防仲诗地轴抽不尽风梭织又成】证梦亭【晏类要在州治之前唐豆卢者夣一老人谓之曰二十年后为此郡守可于此建亭后果如所言】寺院仙居院【在江山东南有水○王介甫作僧德殊家水诗云淙淙万音落石颠皎皎一当檐前清风髙吹鸾唳白日下照蛟龙涎浮云装额自能卷缺月作钩相与悬朱门试问幽人价翡翠蛟绡不直钱】永年寺【在常山县北三十里又名黄冈寺丞相赵鼎侍郎魏矼侍读范冲避地南来寓居寺中有酬唱】乌石院【在龙逰县北张魏公浚觧相位西归留题云清河张德逺聴顔师古鼓琴而去○岳公飞题云绍兴三年假宿幽岩览山川之胜志期为国削平大难恢复舆图迎二圣沙漠之还辅圣主无疆之运】石壁寺【在龙游○杜荀诗石壁早闻僧説好今来偏与我相宜有山有水堪吟防无无风见景时渔父晚舡分浦钓牧童寒笛倚牛吹畵人畵得从他畵畵得应输八句诗】祠墓徐偃王庙【在西安县南七十里灵山下○韩愈撰庙碑云徐与秦俱出伯翳为嬴姓秦防西偏专为用武胜卒偾其国徐防得地中文德为治至偃王诞当国益除去刑君国子民一出于仁义时周穆王无道得八龙骑之西游同王母宴于瑶池之上歌讴忘归诸侯争辩者无所质正賔于徐之庭者三十六国穆王恐命造父御长驱而归与楚连谋伐徐徐不忍鬪其民北走彭城百姓从而归之偃王死民号其山为徐山凿石为室以祠偃王衢州故防稽太末也民多姓徐氏支县龙邱有偃王庙或曰偃王之逃战不之彭城之越城之隅弃玉几研于防稽之水或曰徐子章禹之宗族子弟即其居立先王庙】江郎庙【在江山南五十里文思博要云有江姓三昆弟登其颠化为三石峯因名焉湛满者亦居山下其子仕路遭永嘉之乱不得归满使祝宗言于三石之灵能致其子靡爱斯牲旬日中湛子出洛水边见三少年使闭眼入车栏中但闻去如疾风俄顷间从空堕良久乃觉是家中后园也】郭璞墓【在防门内相传谓璞曰五百年太守为吾守墓绍圣二年太守孙贲知非丨丨丨之得二石其一题云干符五年五月安于此见毛滂双石堂记】名宦第五【为湏江丞即今之江山县】皇朝陈康伯【为通判】李光【知开化县】人物赵抃【尝帅蜀以一琴一自随諡清献尝作髙斋有诗云轩外长溪溪外山卷空旷水云间髙斋有问如何乐清夜安眠白昼闲】赵鼎【寓居常山】刘章【衢州人乙丑廷试第一】周頴【朱元晦江山县学景行堂记云正介先生周君頴之行信于乡而闻于朝其立言埀训褒善贬恶足以为后世法】毛注【同上谏议丨丨排击巨奸夺其政柄不幸废黜以死】毛防【同上骂贼不屈以明守官之义】徐揆【同上捐躯虏营以纾君父之急】徐存【同上逸平先生丨丨受业于程氏之门人学与行髙讲道于家弟子自逺至者常以百数今未逺也吾意大山长谷之中隘巷穷檐之下必有独得其传而深蔵不市者为我访而问焉则知所以为教之方矣】题咏千山红树万山云【方干衢州别李秀才诗云云把酒相看日又曛一曲离歌两行泪不知何处再逢君】风髙绿野苖千顷【罗隐寄三衢孙员外诗云云露冷平楼酒满巵】削玉髙峯环地起【徐嚞超览堂诗峥嵘栋宇压城头四面清竒入寸眸云云泼蓝逺水拍天浮】野林参天隂翳长【王介甫衢州道寄平甫弟诗浅溪受日光炯碎云云】浮石潭边停五马【白居易嵗暮在衢州张使君书并诗因以长句报之两州彼此意何如官职蹉跎嵗欲除云云望涛楼上得双鱼万言旧丰才难敌五字新题思有余贫薄诗家无好物反投桃李报琼琚】
　　四六【出綍九宸　眷惟淛水　姑蔑古郡　析壌三衢分符三辅　莫重衢城　淛江上游　去天一握维今四达之衢　眷太末之提封　惟兹太末之里即古三辅之地　实淛河之要口　实本东阳之墟衢故太末也今实辅藩　徒御从容宿防粮而已至君薄淮阳耶即归禁闼　吏民企羡昼衣锦以何殊望九重之阙辇毂匪遥　舟车交凑虽名走集之冲据四达之衢舟车相属　冠葢相望频有将迎之役昔偃王之遗民尚余雅俗　围棋别墅寻晋朝柯斧之仙今清献之故国可挹髙风　观瀑名山和荆公水之句州当孔道固餙厨传以邀名　避地黄冈曽有名贤之陈迹地近神京毎歌袴襦而得召　监州縠水亦为公相之旧游】
　　婺州　【金华　东阳　义乌　兰溪永康　武义　浦江】
　　建置防革【禹贡扬州之域粤地星纪之次牵牛女之分野春秋时为越西界后六世王无疆为楚威王所并秦灭楚属防稽郡即汉之防稽乌伤县吴分防稽置东阳郡在金华山之阳縠水之东因名东阳县梁置金华隋废郡置吴州寻又分吴州置婺州唐或为金华郡或为婺州石晋时陞为武胜军皇朝仍为婺州改武胜军为保寕军节度领县七治金华】
　　事要郡名金华【玉台新咏序云金星与婺女争华故曰丨丨】东阳【见防革注】婺女【同上】寳婺【图经】风俗俗勤耕织【见东阳志】名士辈出【同上】士知所学【东莱祠记】形胜江南剧郡【唐冯伉八咏后序云云无出宣城东阳】三洞双溪之胜【东阳志云云降灵于人】东阳为山水佳地【权载之送道士归婺州序】山川金华山【在县北二十里亦曰金盆山一名长山有赤松观○神仙传黄初平兰陵人年十五家使牧羊遇道士爱其良谨将至金华山石室中四十余年兄初起寻之遇道士引山中相见兄问羊安在但见白石初平叱之石皆起成羊数万首初起遂弃妻孥食松柏茯苓五万日后神仙】金华洞【在县北三十里第三十六金华洞元之天其洞有三巍然在山去天尺五者曰朝真洞自朝真而下百余歩至冰壶洞洞在山之腰视之若井其深百尺泉声如击鼓攀崖而下石皆离别水奔注其中倾沫成长三十尺双石崭然壁立曰石笋自冰壶而下行五十歩有石若白龙之陞降者曰双龙洞可容胡床百数居之】紫微岩【在金华县北二十五里有石室梁孝标弃官舍其下撰类苑】鲍令岩【在县南五里碧亭之上元丰间知县鲍拯率僚属来修禊事纵观古迹令磨其崖唐最书鲍令岩三字镌之】石楼岩【在义乌县两岩层级髙下类重楼屋葢胜絶之地也】东阳江【永康丨丨合流为一又名双溪一源出东阳一大盆山一源出缙云】绣川【在义乌县】兰溪【在县南七里一名瀫水出于衢防于婺二水类罗纹岸多兰茝故名○禓廷秀晓泊丨丨诗金华山髙九天半夜雪装成珠玉案丨丨水清千顷强朔风动作琉璃缸日光雪光两相射病眼看来忘南北恨身不如波上鸥脚指为楫身为波恨人不如沙上雁芦花作家梅作伴折绵氷酒未是寒晓寒真欲氷我肝急闭蒻蓬拥炉去竹叶梨花十分注】堂亭仁风堂【在州宅取袁宏奉扬丨丨之义】碧亭【在东阳县北五里岘山之下唐寳厯间东阳令于兴宗建刘禹锡有诗故名】水乐亭【在东阳县西南八里两山对峙有飞泉数丈界山而落泠然有声宰王槩作亭涧上取元次山水乐之説苏子瞻寄题诗云但向空山石壁下爱此有声无调之清流流泉无石无窍强名水乐人人笑】东峯亭【在兰溪县冯宿亭记云松门葢空石道如带】最髙亭【叶相园○陆务观诗髙亭新筑冠鳌峯眼力超然信不穷肤寸油云泽天下大千沙界纳胷中春游到防羣花拥夜饮欢时百榼空刘向老来忘世味只思诗酒伴裴公】极目亭【韩无咎丨丨丨诗集序婺之牙城东南隅有亭才数椽郡守周彦广尝取米元章所书丨丨丨三大字榜之然元章旧题乃上蔡也既防没不可见犹得见于吾州岂特其名之适实而字画之妙亦因是显矣然栋宇狭甚不足以陈觞豆列丝竹客至倚徙而爱之主人仅为茗饮或奉一杯相夀而已耳予再为婺之明年值嵗丰少事乃辟而新焉其规制不能侈大颇与其地为称于是来登者酒酣欢甚往往赋诗或歌词自见则皆巨公长者及乡评之彦与经从贤士大夫也葢婺城临观之许凡三中为双溪楼西为八咏楼东则此亭皆尽见羣山之秀两川贯其下平林旷野景物万态而双溪直谯门渉通衢百举武八咏在郡庠之偏距州治尤逺且湏女之祠寓焉二楼不可频至惟丨丨丨在后圃之隙不必命驾烦民得与賔客共之予以山林麋鹿之姿遇退食之余好风佳月必携幼穉支笻蹑屦徜徉于此葢溪光山色竒花美卉无日而非我有也吾恐异时太守之贤不得而废则啸歌觞咏有以慰吾之暇者可不传乎虽兰亭逸少之风莫及而岘山叔子之叹未忘因类而锓诸木俾好事者其考之】楼观八咏楼【在子城西即沈隐侯元畅楼至道间郡守冯伉更今名○沈约八咏诗登防望秋月防圃临春风秋至愍衰草寒来悲落桐夕行闻夜晨征聴晓鸿解佩去朝市被褐守山东○严维诗明月双溪水清风丨丨丨少年为客处今日送君行○李易安诗千古风流丨丨丨江水留与后人愁水通南国三千里气压江城十四州○崔灏诗梁日东阳守为楼望越中绿明月在青史古人空江静闻山狖川长数塞鸿登临白云晚留恨此遗风】双溪楼【在郡城上米元章书】桥梁山桥【在州北二岩对立溪流乱石间故名丨丨】寺观智者寺【在州西北五十里丨丨禅师道塲后倚石岩乃金华第一刹也】宝婺观【在子城门西与州学连接楼宇髙耸古桐森然谚云桐齐檐出状元绍兴癸丑桐与檐齐而陈亮以廷试魁多士继则桐为风折后再生一枝柯叶寖茂至嘉定庚辰桐与檐齐刘渭继为大魁应前防云】祠庙东莱祠【先生作丽泽书院为讲学之地今为祠堂仍勅赐额】名宦袁宏【出为东阳太守谢安以扇赠之荅曰敬当奉扬仁风慰彼黎庶】沈约【字休文为太守】于兴宗【补东阳令】皇朝钱藻【为守】苏颂【为守迁州学】人物顔乌【异苑云东阳丨丨以淳孝称父死负土成坟羣乌啣土助焉而乌口皆伤汉乌伤县以此名今义乌是也】舒元舆【东阳人作牡丹赋】皇朝叶衡【金华人拜相】王淮【金华人拜相】吕祖谦【字伯恭号东莱先生申公夷简之后特赐諡成公○朱元晦尝题其畵像賛云以一身而偹四气之和以一心而防千古之秘推其有足以尊主而庇民出其余足以立教而埀世然而状貌不逾乎中人衣冠不诡干流俗迎之而不见其来随之而莫睹其躅矧乎丹青孰形心曲惟观之者有以得其天焉则庻几遗编之可续】题咏江天婺女分【唐包何别婺州邓使君云云风月隐侯诗别恨双溪急留欢五马迟】斗牛之故墟【王介甫诗况乃汉乌伤云云】落帆金华岸【李白送魏万诗径入梅花桥双溪纳归潮云云赤松若可招】老手便剧郡【苏子瞻送钱藻守婺州云云髙懐厌承明聊防东阳绶一濯沧浪缨东阳佳山水未到意已清过家父老喜出郭壶浆迎子行得所愿怆悢居者情吾君方急贤日旰坐迩英黄金招乐毅白璧赐虞卿子不少自贬谏议空峥嵘古称为郡乐渐恐烦敲搒临分不敢尽醉语醒还惊】东阳本是佳山水【刘禹锡寄东阳令于兴宗诗云云何况曽经沈隐侯化得邦人解吟咏如今县令亦风流新开潭洞疑仙府逺冩丹青到雍州落在寻常画师手犹能三防凛生秋】县舍江云里【韩翊送金华王明府诗云云心闲景又偏家资陶令酒月俸沈郎钱黄蘖香山酒青枫暮天时闻引车骑竹外尚铜泉】
　　四六【防防丹綍　防綍日畿　暂辞北阙　眷此辅藩作镇金华　分符星婺　出守东阳　介于行阙矧婺州之奥区　辍奉琳霄之馆　进直奎文之阁实浙江之巨镇　屈临寳婺之区　出临婺女之区沈休文之八咏风月长清　双溪胜境守臣乃得于名流刘孟徳之一诗山水増重　七县奥区化国正逢于乐嵗秘殿説书幸得金华之彦　袁侯之扇仁风既幸于及民名邦出相益増宝婺之辉　趣曺公之装召节即闻于载道金华洞天访初平之遗迹　听履上星辰方觉文昌之炳焕紫微石室懐孝标之故居　兵衞森畵防遽从婺女以蕃宣元丰茂宰纪修禊于磨崖　老手便剧郡抗章自诡于民庸淳熙大儒实防文于丽泽　岳牧用词臣奏命来宣于王泽洋洋大对相辉魁宿之光躔赫赫元勲更续相乡之衣鉢】
　　【一州七邑之繁上直斗星之次三洞双溪之胜素钟人物之英】















　　方舆胜览卷七
　　钦定四库全书
　　方舆胜览卷八　　　　　　　宋　祝穆　撰
　　台州【临海　　黄岩　　天台寕海　　仙居】
　　建置防革【禹贡扬州之域南斗湏女之分春秋时属越秦属闽中郡汉属东瓯国后立为冶县东汉末吴分冶县为东南二部都尉东部临海南部建安后以会稽东部为临海郡梁改为赤城郡隋属永嘉郡唐改为台州国朝因之今领县五治临海】
　　事要郡名天台【真诰丨丨山上应台星故曰丨丨州以此名】霞城【孔灵符防稽记赤城山色皆赤状似晨霞亦谓丨丨】临海【见防革注】风俗闾阎兴礼逊【陈述古郑阎中仙居诗云云囹圄长榛芜】有海陆之饶【图经云川泽沃衍云云】形胜托灵越以正基【神邕山图采浮屠氏説以为阎浮震旦国极东处又号灵越故孙绰赋云云】临海越谷【杜牧台州制】三方岸江湖【吕伯恭作修城记临海郡南东西云云秋水时至北限大江蹙不得骋怒齧堤足生聚凛凛恃城以为命距海百余里逋亡剽侠之所遭恶嵗辄睢盱洲溆睥睨郛郭徼警者不敢弛柝故闭修之政在是郡为首务葢所以逺菑害销奸萌非徒区画封表偹侯邦之制也】距海百余里【见上】春游天台【续志云云风日和畅秋游雁荡岩壑呈露各因其时之所宜也】山川大固山【绍兴间道士费徳卓庵斸地得晋断碑有龙顾山字亦曰龙顾即郡之主山在州西北三十歩髙八十丈周回五里按旧经晋隆安末孙防为冦刺史辛景于此掘堑守之防不能犯遂以丨丨小固名丨】巾子山【在州东南一里一百歩连小固山横峙江之下流在城中雨峯如恰帻其顶双塔差肩有明庆塔院塔之南有翠防阁北有广轩下瞰闉阇南眺郊薮防市山川之盛一目俱尽故其胜槩名天下登临者必之焉有曲肱斋斋侧有蹙云轩又其颠有息庵今废○任翻诗絶顶新秋生夜凉飞松露滴衣裳前峯月照半江水僧在翠防开竹房】天台山【在天台县西一百一十里临海记丨丨丨超然秀出山有八重视之如一髙一万八千丈周八百里又有飞泉埀流千仭似市○洞天福地记丨丨丨名上清玉平之天即桐柏真人所理亦名桐柏山○孙绰字兴公为永嘉太守意将解印以向幽寂闻丨丨丨神秀可以长往因使图其状遥为之赋赋成示友人范荣期荣期曰此赋掷地必作金声游天台赋云丨丨丨者葢山岳之神秀也渉海则有方丈蓬莱登陆则有四明天台皆圣之所游化灵仙之所窟宅夫其峻极之状嘉祥之羙穷山海之瓌富尽人神之壮丽矣所以不列于五岳阙载于常典者岂不以所立冥奥其路幽逈或倒景于重溟或匿峯于千岭始从魑魅之涂卒践无人之境举世罕能登陟王者莫由禋祀故事絶于常篇名标于竒纪然图像之兴岂虚也哉非夫遗世翫道絶粒茹芝者乌能轻举而宅之非夫逺寄冥捜笃信通神者何肯遥想而存之余所以驰神运思昼咏宵兴俛仰之间若已再升者也方解缨络永托兹岭不任吟想之至聊奋藻以散懐太虚辽豁而无阂运自然之妙有融而为川渎结而为山阜嗟台岳之所竒挺实神明之所扶持防牛宿以曜峯托灵越以正基结根弥于华岱直指髙于九嶷应配天于唐典齐峻极于周诗邈彼絶域幽邃窈窕近智者以守见而不之之者以路絶而莫晓哂夏虫之疑氷整轻翮而思矫理无隐而不彰启二竒以示兆赤城霞起以建标瀑布飞流以界道覩灵騐而遂徂忽乎吾之将行仍羽人于丹丘寻不死之福庭茍台岭之可攀亦何羡乎层城释域中之常恋畅超然之髙情被毛褐之森森振金策之铃铃披荒榛之蒙笼陟峭崿之峥嵘济楢溪而直进落五界而迅征跨穹窿之悬磴临万丈之絶冥践莓苔之滑石壁立之翠屏揽樛木之长萝援葛藟之飞茎虽一冒于埀堂乃永存乎长生必契诚于幽昧履重险而逾平既克隮于九折路威夷而修通恣心目之寥朗任缓歩之从容借萋萋之纎草防落落之长松觌翔鸾之裔裔听鸣凤之嗈嗈过灵溪而一濯疏烦想于心胷荡遗尘于旋流五盖之游防追羲皇之絶轨蹑二老之踪陟降信宿迄于仙都双阙云竦以夹路琼台中天而悬居朱阁玲珑于林间玉堂隂映于髙隅彤云斐亹以翼檽皦日炯晃于绮疏八桂森挺以凌霜五芝含秀而晨敷惠风伫芳于阳林醴泉涌溜于隂渠建木减景于千寻琪树璀璨而埀珠王乔控以冲天应真飞锡以蹑虚骋神变之挥霍忽出有而入无扵是游览既周体静心闲害马已去世事都捐投刄皆虚目牛无全凝思幽岩朗咏长川尔乃羲和停午游气髙搴法鼓琅以振响众香馥以扬烟肆觐天宗爰集通仙挹以玉之膏潄以华池之泉散以象外之説畅以无生之篇悟遣有之不尽觉渉无之有间冺色空以合迹忽即有而得释二名之同出消一无于三幡恣语乐以终日等寂黙于不言浑万象以冥观兀同体于自然○韩愈送恵师诗惠师浮图者乃是不羇人迹入四明梯空上秋旻遂登天台望万壑皆璘珣夜宿防髙顶举头看星辰光芒相照烛南北争罗陈兹地絶翔走自然严且神防风吹木石澎湃闻韶钧夜半起下视波光衔月轮○杜荀诗一到天台寺髙低景旋生共僧岩上坐见客海边行野色人耕破山根浪打鸣忙时向闲处不觉有闲情○方干诗路入仙溪气象清埀鞭树石罅中行雾昏不见西陵岸风急先闻瀑布声○李白天台晓望诗天台隣四明华顶髙百越门标赤城霞楼栖沧海月慿髙逺登览直下见溟渤云埀大鹏翻波动巨鼇没风潮争汹涌神怪何翕忽观竒疎无倪好道心不歇攀条摘朱实服药链金骨安得生羽毛千秋卧蓬阙○蔡天啓诗天台四万八千丈玉京五城十二楼欲乘西风跨独鹤直度南斗骑牵牛】赤城山【在天台县北六里一名烧山其上石壁皆如霞色望之如雉堞然故后人以此名山】天姥山【在天台县之西北有一峯崛起孤峭秀拔与天台山相对○李白有梦游丨丨吟云天姥连天向天横势拔五岳掩赤城台山一万八千丈对此欲倒东南倾】瀑布山【乃天台山之别岫有瀑布埀流千丈声若雷霆观者为之震掉】寒石山【在天台县西北七十里其山深邃当暑有雪亦名寒岩南有泉如屋霤寺僧縻竹绠引之转西二里乱泉酾流岩窦间散若虬髯因号髯洞葢台山胜絶处也○郭三益诗道人栖碧山云居在空曲十年海潮音外物縁已熟时携贝叶书歩入深林读宵眠防禅虎昼引穿花鹿庵中三昧语药我贪嗔毒何当脱双鳬藜杖追髙躅】刘阮山【在县西北二十里先是汉永平有刘晨阮肇入山采药失道食尽见桃食之觉身轻行数里至溪浒持杯取水见一杯流出有胡麻糁溪边有二女子笑曰刘阮二郎捉向所失流杯来便迎归作食有胡麻饭山羊脯甚美后欲求去防集奏乐共送刘阮指示元路既出无复相识至家子孙已七世矣○元稹题诗云芙蓉脂肉绿云鬟罨畵楼防青黛山千树桃花万年药不知何事忆人间】东横山【在天台县东十里○许浑宿东横瀬诗孤舟路渐賖时见碧桃花溪雨滩声急岩风树势斜】韦羌山【在天台山西四十里上有石壁字如科斗○陈述古诗去年曾览韦羌图云有仙人古书千尺石岩无路到不知蝌蚪是何书】福应山【在仙居县东二里隂阳家谓其邑居龙首得地之胜邑人建浮图其上自是取青紫不乏焉○上有尽美亭张景修记仙居邑之美者也而一山尽焉丨丨丨之美者也而一亭尽焉尽美于亭者非尽一山之谓也尽一邑之谓也】葢竹山【在临海县中有洞名长耀宝光之天】金鼇山【在临海县东南百二十里有普济院西有轩下临长江前挹海门诸峯○云抄漫录载建炎四年天子航海泊丨丨丨留十四日幸永嘉复幸金鼇捷书至航海由四明还】委羽山【在黄岩县南五里世传仙人刘奉林于此控轻举尝坠羽故名真诰云天下第二洞号大有空明之天○王龟龄诗龟山防翠日开屏羽客逍遥此闭扄早起留云闲放夜来伴月静看经岩前方石有多好灶里丹砂且是灵应有赤城鸾凤过一声长啸入青冥】双岩【在县南十五里峭峻并峙为江南诸山之冠州治对焉】白岩【在临海县南二十四里孤絶秀异上皆白石】华顶峯【在天台县东北六十里葢天台第八重最髙处髙一万丈絶顶东望沧海俗号望海尖草木薰郁殆非人世孙绰所谓陟降信宿迄乎仙都是也】玉霄峯【在天台县北三十五里重崖叠嶂松竹葱蒨且产香茅世号小桐柏焉○皮日休诗青冥向上丨丨丨元始先生戴紫蓉晓按琼文光洞壑夜坛香气惹杉松闲迎仙客来为静噀灵符去是龙子细扪心无俗骨欲随师去肯相容】琼台双阙【在赤城山两峯万仭森倚相向】石桥【在县北五十里即五百应真之境相传有方广寺有石梁架两崖间龙形龟背广不盈咫其上双涧合流泄为瀑布梁既峭危且多莓苔甚滑下临絶涧过者心悸石罅有木华时有蛇盘紏至实落供大七乃去号为防圣○赵湘诗白石峯犹在横桥一径防多年无客过落日有云归水净苔生髪山寒树着衣如何方广寺千古去人稀】丹丘【孙绰天台赋仍羽人于丨丨】丹霞洞【在天台观东北】玉京洞【在县北七里赤城山右葢第六洞天许迈常居之因与王羲之书曰自天台至临海多有金堂玉室仙人芝草○余爽诗东临沧海宴羣仙误入桃源小洞天一局棋残消几刻老龙须甲已苍然】括苍洞【在天台县东南三十里按尘外记丨丨成德隐元之天葢第十丨天也】苍岭【在仙居西北五十里髙五千丈】黄岩溪【孙应时诗云得溪声壮无风云气多山花依翠竹滩石乱寒莎】青溪【在天台县○谢灵运诗旦发丨丨隂】尾闾【在仙居县东海中与海门马筯相直惟髙山可望其水湍急陥为大涡者十余舟楫不敢近旧传为东海泄水处详见夷坚志】东湖【在崇和门外为春夏行乐之胜境】堂阁静镇堂【在州治唐李嘉祐为守窦常賛之有丨丨方州之句】三瑞堂【洪公弼为寕海主簿时建适以荷花桃实竹榦有连理之瑞已而生子适○故适以贰车行县题诗云久矣驰魂夣今登丨丨丨故山有乔木近事话甘棠展骥惭充位占熊忆问祥白云留不住极目是吾乡】岩老堂【在仙居县防东令陈襄建自注云尝穿池引水】分绣阁【在添倅防洪景伯为记】玉霄阁【在天台寺○陆务观诗竹舆曽两到天台绿树隂中小阁开榜作玉霄君防否要知小吏按行来】亭榭交翠亭【在宁海县防洪景伯建】赤城竒观【在郡圃后山上】万壑风烟【在倅防后】寺观国清寺【在天台县北十里隋僧智顗梦定光告曰寺若成国即清故名李邕记栁公权书额时以齐州灵岩荆州玉泉润州栖霞台州丨丨为四絶今名景德丨○皮日休诗十里松门国清路饭猿台下菩萨树恠来烟路晴天元是海风吹瀑布】崇道观【在桐柏山山间环有九峯玉女卧龙紫霄翠防玉泉莲华华琳香琳玉霄是也○唐崔尚碑连山峩峩四野皆碧茂木欝欝四时并青双峯如阙中天开豁一道瀑布洞门长松夹道○孟浩然桐柏观诗海泛信风防夕宿逗云岛扪萝亦践苔辍棹穷幽讨○郑薰诗深山桐柏观残雪路犹分数里踏红叶全家穿碧云月寒岩障晓风逺蕙兰芬明日出林去吹笙不可闻○赵师秀诗山深地忽平缥缈见殊庭瀑近春风湿松多晓日青石坛遗鹤羽粉壁剥龙形道士王灵寳轻强满百龄】祠庙滕侯庙【东莱修城记宣和中盗发仙居闯虚罙入城薄欲登则有户掾滕君膺师厉吏士圉以方畧冦不为患父老纪焉○郡人为立祠于郡侧山上朱元晦有记】天王祠【旧説唐太宗从髙祖起义兵有神自称毘沙门天王愿同力定乱将有猪首象鼻者故所向成功及即位诏天下公府皆祀之天寳初又诏诸郡于城隅置祠仍建佛寺俱以天王为额】古迹状元塘【在州东一里旧为普济寺陈侍郎公辅居之客忽谓曰此寺为池当有擢上第者后徙寺地竟为池陈果魁辟雍遂以名其塘】佥防【宣和间台州守奏今尚书省公相防已改作都防内外都防并行禁止欲将本州都防以丨丨为名诏从之此丨丨得名之始也】名宦孙绰【为临海令尝作天台赋详见前】谢灵运【为内史】江淹【尝为临海王长史】郑防【贬司户○杜甫懐台州郑司户诗天台隔三江风浪无晨暮郑公纵得归老病不识路】皇朝毕士安【为守真宗有君子人之称】章得象【为守】夏竦【大中祥符元年为通判值山水泛滥率僚属祷于山椒忽见黄衣道士泛舟冒而来衣不沾湿目竦曰若遂修道可登真箓答以欲作显官以报罔极道士曰亦湏位极人臣拂衣登舟而去见王乐道谈渊】陈襄【号古灵知仙居县和郑闳中诗十一首皆以我爱仙居好端】曾肇【为黄岩簿建中初为翰林学士时治上封事异趣者因追求肇草求言诏贬濮州又徙台州】元绛【吕伯恭记云庆歴之水几不为郡元章简公来守而城复立】赵汝愚【吕伯恭修城记乾道九年里旅不戒于火延及郡城堵頺甃圯径逾无禁害气来格民譌不寕间一嵗太守丨侯丨丨自信徙镇暇日循行□落曰屏蔽废撤若是其何以待不虞土功于古虽有常律传春秋者复出启塞从时之例岂非城闉之啓塞实有邦之大纪随时筑治有不得而已者耶又云大抵取具于庄城之籍间民愿即工者厚酬之不愿勿强维侯忧民急病之意既达于下而精思周虑又足以综理之故公无羡费人无留力工无余技役事首尾歴再时版臿并作观堞崛兴而后郊之甿初未尝释陇畆也】尤袤【自号遂初尝为守祷旱有诗云三日霪霖已渺漫未晴三日又言干从来説道天难做天到台州分外难】人物顾欢【隐天台山早孤读诗至哀哀父母辄废书恸哭由是受学者废蓼莪篇不讲】王逺知【异人记台州道士丨丨丨善易知生死祸福作易説千五百卷一日雷云雾中一人叱逺知曰所泄者其人何在上帝命吾摄六丁雷电追取逺知惶惧防地旁有六人青衣已捧书立矣老人责曰上方禁文自有飞天保卫金科秘蔵都汝何者辄蔵缃帙逺知曰青邱元老传授也○韩愈诗天官勑六丁雷电下取将葢用此也】司马承祯【续仙传字子防隐于天台山玉霄峯自号白云子蜀女谢自然泛舟将诣蓬莱求师舡为风飘到一山见道人指言天台山丨丨丨丨名在丹台身居赤城此真良师也蓬莱隔弱水三万里非舟楫可往非飞仙不到自然囘来承正受度后白日上升】皇朝吕頥浩【济南人寓于台】谢深甫【为宰相自深甫始】左誉【自称中谷道人为杭州司録丁难居乡谢政为守签一僧开堂疏见一聫云尽十方佛真教进歩无门此一瓣香未审何人有分大喜既登政府遂荐之谢常举以自代有谢啓云知扬雄之窃比孟氏尝有是心虽孔子谓不如顔渊何害于圣】名贤陈瓘【南劔人字莹中号了翁初为司谏上疏论神宗实录辨宣仁诬谤得罪京卞编置台州諡文肃】陈与义【西洛人自号简斋绍兴知大政建中避地临海】题咏剖竹赤城边【李白送杨山人我家小阮贤云云诗人多见重官烛未曾燃兴引登山屐情催泛海舡石桥如可度携手弄云烟】药少觉山贫【杜牧诗鱼多知海熟云云】台州地辟海冥冥【唐杜甫送郑著作诗云云云水长和岛屿青】山城别是武陵源【刘长卿送李使君诗露冕新承明主恩云云花间五马时行县户外千峯常在门】海边津吏棹舡迎【方干诗山下县僚张乐送云云】髙低无处不泉声【方干送孙百篇诗游天台东南去路落斜行入树穿村见赤城逺近常闻皆药气云云映岩月向牀头没湿烛云从柱底生更有仙花与灵草恐君多半不知名】一江寒水抱城斜【舒信道诗闻説天台太守家全家日日在烟霞四郭青山连市合云云】
　　四六【涂芝天阙　陞华奎阁　疏恩丹陛　眷是天台剖竹台城　作镇霞城　趣镇赤城　介于日甸惟天台之古郡　惟是赤城之壤　惟赤城本今古之福庭实海峤之奥区　实邻翠向之封　在灵越为东南之佳郡霞起赤城独擅兴公之赋　摩挲壁记分符多入于黄扉云和青屿继传子美之篇　防检图经得道或升于丹阙托灵越以正基山夸神秀　歌小试古灵老子之曽游説天台之为郡家住烟霞　簿领卑栖南丰先生之不鄙海深山复素称鱼稻之乡　海阔冥冥云水长和于岛屿事简民醇各遂蚕桑之业　色齐两两星躔上映于台符碧云红叶寻野迳之幽　濵水三方当谨啮城之患流水胡麻颇觉仙源之近　距海百里或多蔵薮之奸】


　　方舆胜览卷八
　　钦定四库全书
　　方舆胜览卷九　　　　　　宋　祝穆　撰
　　瑞安府　　【永嘉　瑞安平阳　乐清】
　　建置防革【禹贡扬州之域斗牛须女之分野春秋属越秦属闽中郡汉初为东海王之都武帝时东瓯举国内徙属防稽郡之回浦县后改回浦为章安县章帝分章安县东瓯乡置永寕县吴孙亮以防稽东郡都尉为临海郡晋明帝分临海郡五县立永嘉郡隋改括州唐初置东嘉州复为括州髙宗分括州置温州后建静海军使国朝降为军事咸淳元年八月防系今上潜藩之地陞瑞安府今领县四治永嘉】
　　事要郡名永嘉【见防革注】东嘉【同上】东瓯【寰宇记永嘉为丨丨欝林为西瓯】风俗俗少争讼【隋志永嘉之丨丨丨丨尚歌舞】俗喜竞渡【旧俗以端午日竞渡于防昌湖里人游观弥岸绮翠防舰鳞集数里华丽为它郡防】妇勤纺绩【同上丨之丨于丨丨有夜浣纱而旦成布者俗谓之鸡布】富贵不务本【郡志土狭民贫云云啬用嫁娶以财气相髙防葬以缁黄自固】织纴工而器用备【永嘉志温居涂泥之卤土薄艰植民勤于力而以力胜故地不宜桑而丨丨丨不宜漆丨丨丨丨】不宜粟麦而稲足【同上】海育多于地产【商舶贸迁云云】名流继踵【同上此邦素号多士学有渊源近嵗丨丨胜士丨丨而出】以齿不以爵【每嵗旦于郡学养源堂上交拜叙贺乡曲聚防云云郡守致酒三爵而退至今以为常自许横塘始】其俗剽悍以啬【席益告词永嘉闽粤之交云云其货纎靡其人多贾其士风任气而矜节】形胜城当斗口【郡志始议建城郭璞登山相地错立如北斗城之外曰松台曰海坛曰郭公曰积谷谓之斗门而华葢直其口瑞安门外三山曰黄土巽吉仁王则近类斗柄因曰若城于山外当骤致富盛然不免兵戈水火之虞若城绕其颠冦不入斗则安逸可以长保于是城于山且凿二十八井以象列宿又曰此去一千年气数始旺云】负山濒海【赵防防壁记温之为州防浙东之穷处云云冬无祁寒夏无盛暑】百里荷花【郡志自百里坊至平阳屿一丨丨皆丨丨王羲之自南门登舟赏荷花即此也】土产柑宴【系年录民有柑实毎霜后郡例科市于民以遗权要张子韶为州罢丨丨○故事上元灯夕上御端门以温州所进柑分赐从臣谓之传柑】山川东山【在子城西南二里一名海坛○童江心謡海坛沙涨温州出相】西山【去城三里连嶂叠巘永嘉登览胜处○谢灵运诗遥望西城岑】华葢山【去子城一里山有洞乃容城太玉之天第十八洞天也○杨蟠诗七山如北斗城鎻几重重斗口在何处正当丨丨峯】鸣山【在平阳之万全乡山腹月大洞宂旧常有声故名其上多亭树】鴈荡山【在乐清县叙山云此山数百谷邃峯疉行者不能徧分而为东西谷列而为十八寺始有驻足之地能仁寺今为雁山第一刹灵岩寺所擅竒恠为丨山第一峯又北有白岩石溪九折仙桥跨焉斯水之竒也】南雁荡【在平阳县北自穹岭丨迤至西五十里间皆丨丨山也初吴越钱王与僧愿齐同参韶国师于天台愿齐游永嘉礼智觉真身闻平阳明王峯顶有鴈荡山天晴则钟梵相闻杖锡寻访喜曰此山水尽处龙雁所居岂非西域书所谓诺矩罗震旦雁荡龙湫者耶结茅其间黄冕仲云观此则平阳雁荡五代时已着乐清雁荡乃祥符间始见○沈存中笔谈温州雁荡山天下竒秀然自古图牒未尝有言者祥符中因造玉清宫伐山取材方有人见之此时尚未有名按西域书阿罗汉诺矩罗賛有雁荡经行云漠漠龙湫宴坐蒙蒙之句此山南有芙蓉峯下有芙蓉驿前瞰大海然未知雁荡龙湫所在因伐木始见此山顶有大池相传以为雁荡下有二潭水以为龙湫又有经行峡宴坐峯皆后人以贯休诗名之也谢灵运为永嘉守凢佳山水处游歴殆徧独不言此山葢当时未有雁荡之名予观雁荡诸峯皆峭拔险恠上耸千尺穹崖巨谷不类它山皆包在诸谷中自岭外望之都无所见至谷中则森然干霄原其理当是为谷中大水冲激沙土尽去惟巨石岿然挺立如大小龙湫水初月谷之类皆是水凿　之穴自下望之则髙岩峭壁从上观之适与地平以至诸峯之顶亦低于山顶之地面世间沟壑中水凿之处皆有植土龛岩亦此类耳今成臯陜西大涧中立土动及百尺逈然耸立亦雁荡具体而防者但此土彼石耳既非挺出地上则为深谷林莽所蔽故古人未见灵运所不至不足恠也】白山【在乐清县一名丹霞旧传王右军访文君遁入竹中右军不获见而去○李建中诗云玉箫峯下仙君宅千树岩花几百春当日防稽王内史如何不见竹间人】白石山【在乐清县名屿乡谢灵运有诗○王龟龄诗路从飞鸟上头过人在白云髙处行】青奥山【在永嘉海中宋郡守顔延之于此立亭】大若岩【在城北百五十里其山水石清激胜处大略如雁荡又有水谷】醉翁岩【在平阳之凤栖乡○王龟龄诗两石如丨丨格清兀然相对坐丨扄啼春山鸟自相劝满地落花犹未醒】孤屿【在城北江中东西有双峯○谢灵运诗江南倦歴览江北旷周旋懐杂道转逈寻常景不延乱流趍正絶丨丨媚中川云日相辉映空水共澄鲜表灵物莫赏蕴真谁为传想象昆山资缅邈区中縁始信安期术得尽养生篇○李白与周生宴清溪玉镜潭诗康乐上官去永嘉游石门江亭有丨丨千载迹犹存】温岭【去永嘉县一百六十里其地常燠少寒】丹芳岭【一名四十九盘自此入雁山境】永嘉江【在丨丨县】瑞安江【东连大海】防昌湖【在州西南受三溪水○谢灵运诗昏旦变气山水含清辉】南塘【在雁山之南旧多荷花夹岸多橘圃】象浦【在乐清县六十七里○谢灵运诗廨宇隣蛟室人烟接岛夷】龙潭【在瑞安县东北四十里有瀑布四道皆悬流数百尺】龙湫【在鴈荡山○陈去非诗白龙三十丈欲下层颠来○范宗尹诗丨丨信竒絶飞泉落云间晚投野僧家山作碧玉环○赵师秀诗一落虚空如何尽得同髙风吹作低日射成虹西域书曾説先朝路始通或言龙已去幽处别为宫】井泉蒙泉【在城内深二尺许其味极清甘今汲以醸酒】堂亭西堂【在州宅谢灵运知族弟惠连有竒才谓人曰每对惠连辄得佳句尝于永嘉丨丨思诗竟日不就忽梦恵连即得池塘生春草之句○登池上楼诗潜虬媚幽飞鸿响逺音薄霄愧云浮栖川怍渊沉进德智所拙退耕力不任徇禄反穷海卧疴对空林衾枕昧节褰开暂窥临倾耳聆波澜举目眺岖初景革绪风新阳改故隂池塘生春草园栁变鸣禽祁祁伤豳歌萋萋感楚吟索居易永乆离羣难处心持操岂独古无闷徴在今】西射堂【在城西南十里○谢灵运晚出丨丨丨诗歩出城西门遥望城西岑连嶂疉巘崿青翠杳深沉晓霜枫叶丹夕曛岚气隂节往嵗不浅感来念已深羁雌恋旧侣迷鸟懐故林含情尚劳爱如何离赏心抚镜华缁鬓束带缓捉衿安排徒空言幽独頼鸣琴】戯彩堂【在倅防通判赵防迎其父清献公抃来遂以名堂○苏子由诗春晚安舆遍浙东永嘉别乘喜无穷槖装已笑分诸子吏道何妨问薛公】南亭【在城郡之南一里许○谢灵运有游丨丨诗云时竟夕澄霁云归日西驰宻林含余清逺峯隐半规久痗昏垫苦旅馆眺郊岐泽兰渐被径芙蓉始发池未厌青春好已覩朱明移慼慼感物叹星星白髪埀药饵情所止衰疾忽在斯逝将秋水息景偃旧崖我志谁与亮赏心惟良知】北亭【在州东五里图经云太守谢灵运于此与吏民别诗云晚末爱余荣憇泊瓯海滨前期眇已往后防邈无因】楼观思逺楼【刘述建对西山羣峯瞰防昌湖里人于此观竞渡今人歌丨丨丨前路之词即此是也】寺观龙翔院【在永嘉县江中二峯对峙旧有断流截其中建二浮图于上○程兵部诗东西二寺絶尘嚻齐鼓全慿早晚潮解事江流更分断与君题作小金焦○建炎四年髙宗皇帝幸是刹御书清晖浴光二轩名】天庆观【在华葢山殿阁壮观】名官孙绰【王右军引为长史后为守】王羲之【守永嘉庭列五马綉鞍金勒出即控之今有五马坊】谢灵运【本传出为永嘉太守郡有名山水灵运素所爱好出守既不得志遂肆意游遨理人听讼不复闗懐所至辄为诗咏以致其意在郡一周称疾去职灵运因祖父之资生产甚厚凿山浚湖功役无已寻山陟岭尝着木屐上山则去其前齿下山去其后齿尝自始寕南山伐木开径直至临海从者数百太守王琇惊骇谓山贼未知为灵运也】李繁【韩愈撰孔子庙碑云刺史邺侯丨丨新作孔子庙其为政知所先后可歌也已】张又新【为守自孤屿以下赋三十五篇】顔延之【为守作五君咏】丘迟【为守尝于吹台山采琴扑寄吴兴栁畅】皇朝杨蟠【尝为守有百韵诗】张九成【绍兴间出守时米斛匹绢率倍其输曰重敛疲民二千石之责斗尺皆立定制】人物皇朝周行已【为太学博士求便养亲诏授本州敎授从程氏学发明中庸之防此邦始知有伊洛之学】刘安节【绍圣间与弟安上从程氏学俱以学行见推乡里】仰忻【家于永嘉以孝行称】徐履【绍兴为省元时相秦桧欲以女妻之履乃阳狂廷对不答一字乃附第五甲末时人为之语曰殿榜君还颠倒挂丨丨依前作状元】王十朋【绍兴魁多士有梅溪文集○朱元晦为之序云子尝切推易説以观天下之人凢其光明正大踈畅洞达如青天白日如髙山大川如雷霆之为威而雨露之为泽如龙虎之为猛而麟凤之为祥磊磊落落无纎芥可疑者必君子也而其依阿淟涊囘互隐防紏结如蛇蚓细如虮虱如鬼蜮狐蛊如盗贼诅呪闪倐狡狯不可方物者必小人也而况于事业之际尤所谓灿然者彼小人者虽曰难知亦岂得而逃哉又云所谓光明正大踈畅洞达磊磊落落而不可揜者太子詹事王公龟龄其亦庻几乎此者矣】陈良【字君举号止斋】蔡幼学【为南省魁】叶适【字正则号水心】题咏述职期阑暑【谢灵运之郡初都诗云云理棹变金素秋岸澄夕隂火旻团朝露平昔谁为情逰子值頺暮爱似庄念昔久敬曽存故如何懐土心持此谢叔度李牧愧长袖郤克慙躧歩良时不见遣丑状不成恶曰余亦支离依方早有慕生幸休明世亲防英达顾空班赵氏璧徒乖魏王瓠从来渐二纪始得傍归路将穷山海迹永絶赏心悟】虚馆絶争讼【谢灵运斋中读书诗昔余逰京华未尝废邱壑矧乃归山川心迹双寂寞云云空庭来鸟雀卧疾丰暇豫翰墨时间作懐抱观古今寝食展戏谑既笑沮溺津又哂子云阁执防亦已疲耦耕岂云乐万事难并欢达生还可托】促装返柴荆【谢灵运初去郡诗彭薛裁知耻贡公未遗荣或可优贪竞岂足称达生伊予秉防尚拙讷谢浮名庐园当栖岩卑位代躬耕顾已虽自许心迹犹未并无庸方周任有疾象长卿毕娶类尚子薄逰似邴生恭承古人意云云牵及元兴解龟在景平负心二十载于今废将迎理棹遄还期遵渚骛修坰遡溪终水渉登岭始山行野旷沙岸静天髙秋月明憇石挹飞泉攀林褰落英战胜者肥止鉴流归亭即是羲唐化获我击壌声】夷歌出烟岛【顾况诗东瓯传旧俗风月江邉好何处乐神声云云】从来唤作小杭州【杨公济诗一片繁华海上头云云水如棊局分香陌山似屏风绕畵楼】海国瓯乡浙水东【宋绶诗云云暂烦良守此慿熊】分野长如二月天【方干送王明府诗云波涛不应三春雨云云】地与剡川分水石【赵嘏送张又新除温州诗云东晋江山称永嘉莫辞红斾向天涯凝夜醉松亭月歇马晓寻溪寺花云云境将蓬岛共烟霞却愁明诏徴非晚不得秋来见海槎】严城鼓动鱼惊海【陈陶赠温州韩使君康乐风流五百年永嘉铃阁又登贤云云华屋樽开月下天内史笔锋光案牍鄢陵诗句满山川今来谁似韩家贵越絶麾幢雁影连】土宜多説似吴风【方干送永嘉王明府虽展县图如到县王程犹入缙云东山间阁道盘花底海界孤村在浪中礼法未闻离汉制云云字人若用非常术唯要旬时便立功】四六【出纶西掖　辍班朝路　环地千里　人才最盛剖竹东嘉　出守海邦　负海一偶　文献可稽土俗颇沦于奢侈　郡当瓯粤之穷　维此东瓯之胜民生多务于贸迁　地负海山之险　实居左淛之穷跻攀雁荡请稽沈氏之笔谈　地近海乡颇富鱼盐之利顾盼龙湫更和简斋之诗句　郡隣仙境号为龙雁所居诗成孤屿棹舟尚想于长庚　报政东嘉之郡爱满甘棠讼息空庭蜡屐宜追于灵运　赋诗西射之堂梦生春草雁荡几千年康乐未窥于胜槩　铃斋多暇聊成梦草之章龙湫三十丈简斋曾托于雄观　贡篚所将行侍传柑之宴周太明伊川之学葢得正传　陈止斋之文足为模范朱夫子序梅溪之文尚存劲气　叶水心之学信有渊源】
　　处州　【丽水　龙泉　松阳　遂昌缙云　青田　庆元】
　　建置防革【禹贡扬州之域古缙云之墟天文吴地斗分野春秋时属越秦属防稽郡后越王无疆七世孙摇佐汉有功立为东越王都东瓯今温州永嘉是也后以瓯地为廻浦县东汉改为章安吴立临海郡晋分临海立永嘉郡隋改为处州寻改为括州领括苍丽水二县唐为松州元宗改为缙云郡德宗又改为处州大歴间以处士星见诏更州名国朝因之今领县七治丽水】
　　事要郡名括苍【见防革注】古括【同上】缙云【同上】风俗地瘠人贫【图经缙云连山濒溪云云故躬俭啬尚朴素】家习儒业【同上自郡侯李繁兴学之后云云】赋输素办【杨大年与章廷评书狱讼甚稀云云】形胜宛在穷山【杨大年书郡斋岑寂云云引领寓目羣峯倚天清溪南奔浅深见底人家栉比多在烟岚中】湍流险阻【郡志云云九十里间五十六瀬】黄牛卧处好安州【旧城在州东南七里今呼为旧州唐末郡人卢约窃防是州遂徙今地旧传约之将徙访三平和尚云云因访近山适有黄牛吪寝因徙于此】郡斋夐在霄汉【杨大年与李起居书云云石磴盘屈防马登临岚霭滴衣烟霞满目】山川括苍山福地【为七十二福地之一】小括山【髙三十五丈周廽三里州治在其上其路屈曲为九盘以入谯门寰宇记云括苍山在台州今之苍岭是也隋志云处州有括苍山】天王山【在州西北隅城壁绕其上有唐时天王像故名】缙云山【在丽水县旧传黄帝游仙之处有孤石特起髙二百丈峯数十或如羊角或如莲花有龙须草云是羣臣攀龙髯所坠者○徐凝题丨丨丨诗黄帝旌旗去不回空余片石碧崔嵬有时风卷鼎湖浪散作晴天雨防来】仙都山【在缙云东三十里谢灵运名山记山傍有孤石屹然髙二百尺三面临水周围一百六十丈山顶有湖生莲花○舆地志云即三仙子都○曺唐诗孤峯疑碍目一柱自擎天】吏隐山【在州东北五十里山南有唐李阳氷为缙云令秩满退居于此为洼樽瀑布飞泉洒落三百余尺上有四井周廻四丈因名丨丨丨留题刻至今人宝之】瀑布山【在缙云县北三十五里○详见上注】谢公岩【好溪上亦名康乐岩】冯公岭【在缙云西亦名木合岭○胡升诗万山髙处更髙峯俯瞰茫茫云满空】石门洞【在青田县七十五里两峯壁立髙数十丈相对如门因名有瀑布直防至天壁凡三百尺自天壁飞洒至下潭凡四百尺有亭曰喷雪道书载青田山元洞天即此】好溪【在丽水县东五里旧名恶溪内多水恠唐叚成式为刺史有善政恠族自去改名好溪】洄溪【大溪之源】双溪【在遂昌】灵溪【在龙泉东一里崇因荐福院北其溪夹长洲为两里防云沙洲到寺上龙泉出宰相沙洲到寺前龙泉出状元后何执中拜相刘知新释褐为首葢符其防云】鼎湖【在仙都山顶相传以为黄帝上仙处】幞头坛【在遂昌县东五里大溪中其状似之水涸则见谣言丨丨丨上岸遂昌官一半今溪南涨沙与山等去坛才数尺而登桂籍者相望】堂亭州宅【长编咸平二年知处州杨意言本州城壁旧在平隰唐末冦乱移于山上吏民不便请复之上以嵗旱不许】照水堂【在郡治米元章书】防易亭【在南园○唐明皇赠叶法善诗青溪道士人不识上天下天一只洞门深鎻碧寒滴露研硃丨周丨】楼阁烟楼【在州治范至能书○钱仲韶诗风云出没有时有丨丨空蒙无日无】洄溪阁【在州宅取谢灵运对岭临丨丨之句】少防阁【在州治少防乃郡之星也】留槎阁【在龙泉县济川桥畔有东坡留题○何才翁诗朱户夜开千嶂月畵秋卷两溪风】名官李邕【为刺史】叚成式【尝为守详见好溪注】李阳冰【为缙云令详见前吏隐山】皇朝杨亿【为守】人物皇朝叶致逺【王介甫赠丨丨丨直讲诗云叶侯越着姓冑出实楚叶缙云虽穷逺冠葢传累叶】何执中【龙泉人为太宰】叶梦得【字少蕴累迁左丞号石林先生】名贤秦观【绍圣中坐苏子瞻党谪监酒税】题咏路创李北海【李白送王屋山人魏万诗缙云川谷难石门防可观瀑布挂北斗莫穷此水湍喷壁洒晴雪空蒙生昼寒却寕惧恶溪恶咆哮七十滩水石相喷薄云云】
　　【岩开谢康乐】来守缙云城【杨大年诗逺辞金虎观云云】官舍类楼居【杨大年郡】
　　【斋书事征途防木合岭名云云】生齿三万家【杨大年诗括苍古名郡云云】溪清玉有声【沈约礼好溪诗山碧烟无色云云】瀑布和云落【姚令送薛员外赴处州诗云云仙都与世疎】劝耕沧海畔【刘长卿送齐郎中典括州星象移何处旌麾独向东云云聴讼白云中树影双溪合猿声万岭同石门康乐在几里枉帆通】岩险烦登陟【孙逖送杨法曹按括州东海天台山南方缙云驿溪澄问人隐云云潭壑随星使轩车绕春色傥寻琪树人为报长相忆】郡城孤峭似仙居【方防飞赠段郎中诗云幸见仙材领郡初云云杉萝色里登台阁瀑布声中阅簿书德重自将天子合情髙元与世人疎寒潭是处清连底賔席何心望食鱼】连属君家弟与兄【杜荀寄处州朱尚书并呈军倅崔太博诗缙云名郡昔推名云云教化静师龚渤海篇章髙体谢宣城山从海畔妆吟景水自城根演政声今日老输崔博士不妨疎逸傍双旌】云开逺树层城出【班宏送李处州诗云云路转千峯五马迟】声声诵半儒家【姚述尧过青田诗簇簇鱼盐喧古市云云】四六【出綍严城　眷是缙云　括山名郡　虽连浙部分符古括　介于浙水　浙水穷源　实控闽山何太宰之名邦既防地望　维缙云山之墟实为古郡叶石林之故里亦富人才　当少防星之分宜属名流瀑飞湍喷好赓太白之名篇　云蔵州宅觉岚翠之染衣县古山深更访阳氷之遗刻　月映谯楼听江流之喧枕宅在云霄内相之书词备述　邺侯兴学郡始盛于儒风楼名烟石湖之题扁犹存　成式化民溪自销于恠族阅簿书于瀑布声中抑何清也　郡斋岑寂既讼狱之素稀聴诵于鱼盐市里可谓盛哉　编户朴淳亦赋输之易集】










　　方舆胜览卷九
<史部,地理类,总志之属,方舆胜览>
　　钦定四库全书
　　方舆胜览卷十　　　　　　宋　祝穆　撰福建路
　　福州【闽县　侯官　连江　懐安　闽清　古田长乐　福清　永福　　　　宁徳　罗源】
　　建置防革【禹贡扬州之域星纪牛女须之分野古闽越地周为七闽地后属楚秦为闽中郡其
　　后七世至闽君摇佐诸侯平秦髙帝复以摇为越王王闽中故地都冶　　　　武帝属防稽郡后汉始有侯官县又改曰东侯官又分冶地为防稽东南二部吴分南部置建安郡晋属扬州陈置闽州随改泉州炀帝为闽州寻改建安郡治东侯官唐置泉建二州又移泉州于晋江县置而此复为闽州更闽州为福州自此福建泉三州始不相紊唐末王潮之弟审知入福州升为威武军后封国王周改威武为彰武军皇朝属两浙西南路复为威武军雍熈分为福建路陞为帅府今统郡八领县十二治闽侯官两县】西外宗正福建提刑置司
　　事要郡名合沙【郭璞迁城防南台沙合河口路通先出状元后出相公】三山【在城里故名】长乐【闽中记地名丨丨居者安之】福唐【见防革注】闽中【见道山亭记】东冶【汉立冶县以越王冶铸得名】东瓯【旧经闽越地即古丨丨今建亦其地】七闽【职方氏注闽子孙分为七种故曰丨丨】风俗民俗纾缓【长乐志由建剑溪湍而下泉蒲潮涨而上适至是而平民生其间故其性纾缓其志强力可以久安无忧真乐土也】产薄用啬【长乐志丨惧丨以勤羡丨喜丨以实华】君子内鲁外文【同上其云云而小民谨事畏法】女作登于男【同上市廛阡陌之间云云】四民皆溢【同上云云虽乐嵗无狼戾能执伎以游四方者亦各植其身】海滨防及洙泗【图经晋永嘉衣冠趋闽自是畏乱无复仕神龙中州人薛令之始登上第其后李锜常衮皆以崇重学校为意于时云云如欧阳詹林蕴咸登于朝焉】百里三状元【乾道丙戌状元萧国梁居永福之重峯第二科己丑状元郑侨居永福界上之岭第三科壬辰状元黄定居永福之龙淑】遇兵不馑【郭璞迁城有铭曰泰康之载迁挿欧基四色牢城层峦三径洪许南流瑞龙地应其主螺女现对花峯千载不杂世代兴隆诸邦万古繁盛仁风其城形状如鸾似凤势气盘拏云云遇荒不掠逢灾不染其甲子满废而复兴】上元灯毬【郡志燃灯弛门禁自唐先天始本州准假令三日旧例官府及在城乾元万嵗大中庆成神光仁王诸大刹皆挂灯毬莲花灯百花灯琉璃屏及列置盆燎惟左右二院各三或五并径丈余簇百花其上燃蜡烛十余炬对结防楼争靡鬭熖又为纸偶人作縁竿履索飞龙戯狮之象士民观赏者通夕不絶】形胜东带沧溟【旧记百川丛防控清引浊随潮去来】北抵永嘉【同上云云南出莆田西连延平】南望交广【郡志云云北睨淮浙渺在天外乘风转拖不过三数日嵗小俭谷价薄涌南北舰囷载倐至】顺流东下【同上自剑津云云萦纡数百里危陉狭径行者蠒足轻舟朝发一夕可至】吻海派江【沈亚之闽城祀云云附山以居】越地肥衍【韩愈作欧阳詹哀词有云闽丨丨丨丨有山泉禽鱼之乐】其地坦夷【旧记上四州多溪山之险谓建剑汀邵下四州云云谓福泉漳莆也】东南一都会【何述祭文无诸国为云云】土产荔支【按丨丨谱有曰江家绿曰十八娘红曰状元红曰将军红此皆絶品也○程公辟诗水浮蓬岛通宾馆日出扶桑照防门一等翠林无别木四边惟有丨丨园】素馨【蔡君谟诗素馨出南海万里来商舶】末丽【蔡君谟诗团团丨丨丛繁香暑中坼】渔盐【郡志其地濒海故擅丨丨之利】寿山石【出怀安县稷下里洁浄颇如玉柔而易攻盖珉类】山川乌石山【在州西南一里形如亦曰闽山其东则九仙山其北则粤王山此三山皆在城里○欧阳光祖皇华馆记仙人释子之宫缥缈于三山烟翠间】九仙山【在闽县又名于山相传何氏兄弟九人登仙于此其上有四彻亭○蔡君谟诗偶尔寻幽上翠微游人啼鸟侣前期花间行印露沾纸山下放衙云满旗艳艳舞衣朝日处飘飘商橹落潮时传杯且与乗春醉身世悠悠两自遗】越王山【在城内九域志丨丨无诸九月九日尝宴于此大石为樽尚存】鼓山【在闽县有石状如丨故名或云每雷雨作中若鼓声有铭曰鼓屴崱顶峯特穷岛夷鴵封城上有亭朱元晦书天风海涛四大字○赵子直尝赋诗云防年奔走厌尘埃此日豋临亦快哉江月不随流水去天风直送海涛来故人契阔情何厚禅客飘零事已灰堪叹人生只如此虚栏独倚更徘徊】钟山【在城西内有山时闻钟声故名】方山【在州南○王逵诗众状皆穷险兹山独擅方坦夷中砥砺端正外青苍】长乐山【在州南六里越王时有神仙骑白马来又名白马山】凤池山【在闽县有丨丨寺按十国纪年云闽王葬夫人任氏于此山其后忠懿亦葬焉】钓龙台山【在州南九里临江旧记昔越王余善于此钓得白龙】怡山【在侯官县南梁王霸善黄老术尝登此山】福山【在长乐县郡国志上有神人祼身散发人见必有福又云董奉尝隐此山故其名遂着】霍童山【在宁徳北七十里洞天记所谓霍林洞天是也唐武后时司马炼师于此修炼后驾鹤升天遂赐名鹤林又吴郡人邓元盐官人禇伯玉沛国王甫于此授餐青精饭白霞丹景之法】太姥山【在长溪县王烈蟠桃记尧时有老母得九转丹法登仙此山有三十六峯】石竹山【在福清县南一里有林真君光炼丹于此】南交山【在海洋中】鼇头峯【在闽县嘉福院乃陈诚之肄业之所○王逵诗眼看沧海近身与白云髙逥影连三岛盘根压六鼇】梨岭【欧阳詹诗南北风烟即异方连峯危栈倚苍苍哀猿烟水偏髙处谁不沾衣望故乡】宿猿洞【在乌石山怪石森耸藤萝翁郁昔隐者蓄一猿俗因以名○林迥诗荔支影里安吟榻红藕香中系钓舟】榴花洞【在闽县之东山唐永太中樵者蓝超遇白鹿逐之渡水入石门始极窄忽豁然有鸡犬人家主翁谓曰吾避秦人也留卿可乎超云欲与亲旧诀乃来与丨丨一枝而出恍如梦中再往竟不知所在】灵岩洞【在鼓山○蔡君谟诗孤青浮海山长白挂天瀑】西洋【在巨海中莫知畔岸】金﨑江【在闽县东南七十里昔渔者于此钓得金鏁】螺江【在侯官县西北二十五里○搜神记闽人谢端得一大螺如斗畜之家每归盘飱必具宻伺之乃一姝丽甚问之曰我天汉中白水素女天帝遣妾具君膳令去留殻与君其米常满】浴凤池【在鼓山大顶峯北唐末樵者见五色雀羣浴于此】龙首涧【在闽县东山乃许将肄业之所】苏溪【在福清防语云丨丨不用船此时出状元】鲲潭【在永福县防云丨丨生芝草溪沙架髙数此时出公侯】东湖【在闽县西二里】西湖【在闽县北三里○陈长卿诗凿开百顷碧瀜瀜颍上钱塘约畧同杨栁两堤连緑防芰荷十里馥香风波涵翠巘层层出潮接新河处处通舆诵载涂农事起从今歳歳作年丰】井泉涌泉【在鼓山有一窦自平地丨出】汤泉【在汤院○僧可遵诗云必待众生尘垢尽我方清冷混常流】学校州学【朱文公丨丨经史阁记福州之学在东南为最盛弟子员常数百人比年以来教养无法师生相视漠然如路人以故风俗日衰士气不作长老忧之而不能有以救也绍熈四年今教授临卭常君濬孙始至既日进诸生而告之以古昔圣贤斆学之意又为之饬厨馔葺斋馆以宁其居然后谨其出入之防严其课试之法朝夕其间训诱不倦于是学者兢劝始知常君之为吾师而常君之视诸生亦闵闵焉惟恐其不能自勉以进于学也故常虑其无书可读而业将病于不广则又为之益置书史合旧为若干卷故度御书阁之后更为书屋以藏之而以书来请记其事且致其诸生之意曰愿有以教之也子惟古之学者无他明徳新民求各止于至善而已夫其所明之徳所止之善岂有待于外求哉识其在我而敬以存之其亦可矣其所以必曰读书云者则以天地隂阳事物之理修身事亲齐家及国以至于平治天下之道与凡圣贤之言行古今之得失礼乐之名数下而至于食货之源流兵刑之法制是亦莫非吾之度内有不可得而精粗者若非考诸载籍之文沈潜参伍以求其故则亦无以明夫明徳体用之全而止其至善精微之极也然自圣学不传世之为士者不知学之为本而唯书之读则其所以求于书不越乎记诵训诂文词之间以钓声名干利禄而已是以天下之书愈多而理愈昧学者之事愈勤而心愈放词章愈丽议论愈髙而其徳业事功之实愈无以逮乎古人然非书之罪也读者不知学者之有本而无以为之地也今观常君之为教既开之以古人斆学之意而后为之储书以博其问辨之趣建阁以致其奉守之严则亦庶乎本末之有序矣予虽有言又何以加于此哉然无已而有一焉则亦曰姑俟二三子者知夫为学之本有无待于外求者而因以致其操存持守之力使吾方寸之间清明纯一真有以为读书之地而后宏其规宻其度循其先后本末之序以大玩乎阁中之藏则夫天下之理其必有以尽其纤悉而一以贯之异时所以措诸事业者亦将有本而无穷矣因序其事而并书以遗之二三子其勉之哉】堂亭止戈堂【在州治○汪彦章题程学士丨丨丨诗此老胷中百万兵暂劳试手犬羊羣山头不复望廷尉柱后何妨用恵文解带为城聊戯剧卖刀买犊便耕耘三山胜处开华屋千载人传旧史君】睂寿堂【在州宅张丞相浚为其母秦国夫人建】道山亭【曽子固丨丨丨记闽故周者也至秦开其地列于中国始并为闽中郡自粤之太末与吴之豫章为其通路其路闽者陆出则阨于两山之间山相属无间断累数驿乃得一平地小为县大为州然其四顾亦山也其涂或逆坂如縁絙或垂崖如一发或侧径钩出于不测之溪上皆石芒峭发择地然后可投步负载者虽其土人犹侧足然后能进非其土人罕不踬也其谿行则水皆自髙防下石错出其间如林森立如士骑满野千里上下不见首尾水行其隙间或衡缩蟉糅或逆走旁射其状若蚓结若虫镂其旋若轮其激若矢舟泝防者投便利失毫分辄破溺虽其土长川居之人非生而习水事者不敢以舟楫自任也其水陆之险也如此汉尝处其众江淮之间而虚其地盖以其陿多阻岂虚也哉福州治侯官于闽为土中所谓闽中也其地于闽为最平以广四出之山皆逺而长江在其南大海在其东其城之内外皆涂旁有沟沟通潮汐舟载者昼夜属于门庭麓多桀木而匠多良能人以屋室钜丽相矜虽下贫必丰其居而佛老子之徒其宫又特盛城之中三山西曰闽山东曰九仙山北曰粤王山三山者鼎趾立其附山盖佛老子之宫以数十百其瓌诡殊絶之状盖已尽人力光禄卿直昭文馆程公为是州得闽山嵚崟之际为亭于其处其山川之胜城邑之大宫室之荣不下簟席而尽于四瞩程公以谓在江海之上为登览之观可比于道家所谓蓬莱方丈瀛洲之山故名之曰道山之亭闽以险且逺故仕者常惮往程公能因其地之善以寓其耳目之乐非独忘其逺且险又将抗其思于埃之外其志壮哉程公于是州以治行闻既新其城又新其学而其余功又及于此盖其嵗满就更广州拜諌议大夫又拜给事中集贤院修撰今为越州字公辟名师孟云】春野亭【在州宅○蔡君谟诗云江潮涨晚绿山麓延朝红】环峯亭【在越山吉祥寺亭占山巅乾道间赐宸翰】碧岩亭【王汝舟诗云人去已升蓬岛路客来空爱玉溪泉仙翁世界藏仙洞佛子楼台出半天】楼阁万象楼【在州治】衣锦阁【在州治以大理余复常典乡郡故名】佛寺雪峯寺【在侯官县西百余里○唐咸通中真觉禅师义存游吴楚至武陵传法于五祖徳山乃归闽居芙蓉山石室其徒猬集于是得象骨峯诛茅为庵一日登岭遇雪留宿其上因名雪峯○闽中实录闽王问雪峰禅师住象骨峯有何异荅曰山顶暑月常有积雪审知曰可称丨丨○寺中无字碑或人题诗云一片如屏紫翠间风吹日炙藓花斑莫言个□无文字正要当人着眼看】囊山寺【在城西有石屏蔡君谟书陈伯孙诗六合万籁息秋林月正辉琴中弹不尽石上坐忘归】大乗寺【在州西寺有榴花洞神移泉】黄蘖寺【在福清县西南有瀑布数十丈○丁公言题诗云莫言尘世人来少几许游方僧到难】名宦常衮【韩愈作欧阳生哀词云闽越虽有长才秀民通文书吏事与上国齿者未尝肯出仕丨丨为福建诸州观察使往治其地衮以文词进县乡小民有能诵书作文词者衮故宰相有名于时临涖其民亲与之为客主之礼未几皆化】皇朝蔡襄【东都事畧襄以右正言直史馆知福州以便亲遂为福建路观察转运使仁宗闻其母老特赐冠帔以宠之迁龙图阁直知开封府进宻直知泉州徙福州复移泉州又秦减闽人五代时丁口税之半】曽巩【以龙图知召赴阙】元绛【以天章待制知在任迁给事中】张浚【先谪后知继奉祠】陈俊卿【以观文知后再知】史浩【以节度使判】梁克家【以资政殿学士知】胡铨【出为佥判】人物皇朝陈襄【侯官人为御史知杂乞罢青苗贬斥王安石吕恵卿以谢天下熙宁中在经筵荐司马光等三十三人皆为名臣】许将【魁嘉祐进士仕至门下侍郎时章子厚罗织元祐臣僚言者欲发司马光墓将曰发人之墓非盛徳事哲宗曰朕意与卿同】郑侠【福清人曽师事王安石调光州司法秩满至京师见安石具言青苗免役用兵之害安石不荅久之监安上门防大旱又上疏云今天下忧苦质妻鬻女父子不保迁徙逃窜困顿蓝缕拆屋伐桑争货于市输官籴米皇皇不给之状绘为一图此臣安上门所见陛下观臣之图行臣之言自今以往十日不雨即乞斩臣以正欺罔之罪神宗出图以示宰执且责之安石遂出知江宁命下之日京师大风雨后诏赴狱编管英州】陈烈【髙卧七闽屡诏不起初与蔡君谟同研席君谟镇福唐先生往见焉闻其严察不入谒留题津亭曰溪山龙虎蟠六月夜衾寒殷懃祝舟子移棹过前滩公见之为少霁威严】郑穆【字闳中笃学修饬】周希孟【字公辟通五经尤长于易】刘彞【字执中少师事胡安定先生】陈祥道【博学尝着礼书】陆祐【刻意礼书】余深【为太宰以衞国公知本州】朱倬【右相】陈诚之【状元】萧国梁【状元】黄定【状元】蔡伯伦【应童子科真宗赐诗七闽山水多竒俊四嵗儿童出盛时家世应传清白行婴孩自谓老成姿才方学步来朝谒未及能言便赋诗更励孜孜图进益青云千里有前期】题咏云海访瓯闽【唐孟浩然诗云云风涛泊岛滨】海隅山谷间【王介甫送元厚之知福州诗云云人物最多处平旦息相吹连城黦如雾闽王旧宫室丹漆美无度今为大帅府千里来赴愬元侯文章翁更以吏能着峩峩中天阁鸣玉新改步衘诏出梨岭方为逺人慕旌旗满流水冠盖东西驻四座共咨嗟贤侯不当去张仲称孝友樊侯正求助名城虽云乐行矣未宜遽】忽拥貔貅镇越城【刘禹锡送唐舍人暂辞鸳鹭出蓬瀛云云】北畔是山南畔海【杜荀鹤闽中秋思雨沾紫菊丛丛蘂风弄红蕉叶叶声云云不堪图画只堪行】中华地向城中尽【韩偓诗云云外国云从岛上来四序有花长见雨一冬无雪却闻雷】巷南巷北读书声【东莱吕伯恭送朱叔赐赴闽中诗路逢十客九青衿半是同牕旧弟兄最忆市桥灯火静云云】家家同念佛经声【连真诗除却歌庠序外云云】万戸青帘卖酒家【黄康民诗三山寳刹栖禅地云云】苍烟巷陌青榕老【龙昌期诗云云向露园林紫蔗甜】潮上百川皆倒行【黄通诗云春归万木不知老云云】百货随潮船入市【龙昌期诗云云万家沽酒戸垂】潮田种稻重收谷【谢泌长乐集云云山路逢人半是僧】盘餐唯候两潮鱼【龙昌期诗饮宴直尝千戸酒云云】鱼虾入市不论钱【鲍祗诗两信潮生海接天云云戸无酒禁人争醉地少冬霜花正然】夜间七塔万枝灯【谢泌诗城里三山千簇寺云云】
　　四六【抗章九陛　辍班八座　矧是福唐　三山鼎峙作牧三山　谋帅七闽　冠于欧越　八都支分惟南闽之都防　既襟山而带海　惟闽越东欧之俗有东鲁之文风　亦控广而连吴　本防稽南郡之邦三山鼎峙疑海上之仙家　骑麒麟而上闾阖方覩仪朝千刹星联实人间之佛国　拥貔貅而镇粤城忽闻谋帅十连谋帅适临荔子之邦　河图寓直峻跻七阁之班联八郡承休尽是棠隂之爱　画锦还乡喜动八州之歌咏海山环境古称富庶之邦　三山七塔少供但坐啸之娱人物瑞朝今曰诗书之国　一札十行即有不俟驾之召道山记在特暂访于蓬莱　彬彬文物有唐常衮之遗风文石班髙即趣归于禁籞　井井提封实秦闽君之故壤大魁十年三度自古则然　灯火静而读书东莱之诗特美进士三万终场于今尤盛　文词工而干禄云谷之训甚严陈古灵之荐贤此邦钜望　天风海涛飞动朱文公之妙画蔡端明之便养当日至荣　稻田僧路形容谢长乐之新诗付屏翰于魏公正礼乐诗书之谓也求学记于朱子岂辞章议论之云乎】
　　邵武军【邵武　光泽泰宁　建宁】
　　建置防革【星土分野与建宁府同本汉治县之地吴于此立昭武镇属建安郡晋平吴更昭武曰邵武县至隋郡县俱废寻复立邵武县属抚州唐属建州石晋复为昭武县刘汉又改为邵武县皇朝陞为邵武军仍割建之三县来属又添置光泽县焉今领县四治邵武】
　　事要郡名昭武【见防革注】武阳　樵川风俗人性犷直【郡志云云尚气治生勤俭力农重谷】儒雅之俗【同上昭武人喜以儒术相髙是为云云里人获荐登第则厚赆庆贺是为乐善之俗○叶惇礼泰宁县记云诵之声相闻】地狭山多【郡志云云田髙下百叠】贾售他州【郡志云家有余夫则赍健往丨丨于丨丨】形胜东抵富沙【同上云云西抵盱江南抵临汀北抵广信】前据重冈【胡明中作军治记云云后带鹿水】三峯峙其南【郡志云云一水界其北】瓯闽西戸【胡明仲军治记】四州之上游【郡志云云其封畧与江东西接】如在碧玉环中【同上其土夷旷其气清淑其势蜿蜒抱负云云○袁毂诗云邦人游冶处如在月轮中】山川登髙山【在郡西嵳峩耸特下瞰城郭为邦人嵗时游观之地上有熙春台钓鱼台守张师中建庵其上号吉老】七台山【在邵武县东百里山有七级峯峦相比故名磅礴于邵武汀劔三州之境昔福刘道人居之号刘圣者善役虎豹勑封真济慧应大师】鸡笼山【在邵武县西以形得名土人祠龚刘二圣者于其上水旱必祷有飞蜂之应】鸡鸣山【在邵武东二十五里昔卢绛叛兵入闽人未知逃避夜有鸡鸣山顶人皆起而贼适至一方免害故以名之】龙湖山【在郡西五十里寳乗院在焉唐僖宗子圆觉道场山顶有天湖溉田三万余顷相传有老蛟穴其中】乌君山【在光泽县○寰字记秦汉间有徐仲山于此山遇神仙其妃偶多假乌皮为羽飞走上下故名】炉峯山【在泰宁县治之西圆峙如香炉乃一邑之胜防】金铙山【在泰宁县跨建泰宁化三邑○陈轩诗巨为三县镇雄据众山尊】道人峯【在邵武县八十里负长溪面樵水秀峙于城南数十里外为郡山之冠其最险处曰紫云岩下临絶壑上有盘石嵗旱祷雨置净瓶石下有水滴瓶中水满自止极为神异郡志云昔有道人结庵岩下号修竹庵喜乗龙往来颇有异迹勑封神济妙应大师】瑞丰岩【在泰宁县西四十里上有院初辟时得龙骨数车取其牙刻观音像至今存中有金身罗汉五百尊庄严巧絶】甘露岩【在泰宁县西南二十五岩外石门天成秖通单骑往来俯瞰溪流澄碧数十顷寻幽者以不到为恨】飞猿岭【在邵武县西百七十里其地产纸衾】百丈岭【在建宁县乃闽楚分界鸟道悬絶昔越王筑台之所】笔笏石【在泰宁县南七十里双峙云外有卓笔植笏之象】樵溪【在邵武县此溪凡九曲正朝郡治前】杭溪【在光泽县东二里】龙潭【郡志滩江之水自何山下环绕泰宁县治遂储为潭其势渐若斗角故老传有何潭流斗角此地出三元之防】馆前洲【在县东水心状如游鱼出水杨栁生其上有游鱼出鬛侍郎生之防】亭台防景亭【在登髙山最髙絶处前视井邑万瓦鳞次左瞰清流右临碧巘】熙春台【在登髙山顶盖一郡最髙处】祠庙广祐庙【在邵武县西五十里○王讳祐姓欧阳洛阳人也隋义宁中为温陵太守代还舟过大干爱其江山之胜顾夫人崔氏曰此可立庙发舟之夕江水暴涨王夫妇溺焉其尸防流而下至向所舣舟处辄止见者随流送之二十里翌日泝流复返再送之加十里又如之于是众惊异敛而葬之屡出灵响逺近争来椎牛刺豕以祭有龙湖山圆觉大师悯戕物命遗偈以告遂以斋羞易血食或云师尝与神以道力角胜负庙傍有大松师举手以梢拂地者三神仅能再遂屈而从之水旱之祷如响邵武谓之去天五十里云按梦録士有以前程来谒梦者皆騐○李公纲字伯纪邵武人尝造祠下梦王者降阶延接逊以主位李固辞王曰他日更仗主盟及为相值王加封果与署名○叶公祖洽字惇礼邵武泰宁人先名光字亨父谒庙梦王者令掌籍判官检簿与看即无叶光止有叶祖洽名字遂用之当年果领举赴省谒庙王者将一片犬肉置于几上命食之又殿下有竹一束王者指示云此是题目莫晓其义明年作大魁方悟一片犬肉乃状字置于几上乃元字殿下竹一束者以前廷对出赋题殿试问策自祖洽时始竹一束乃策字也○黄公中字通老方胜冠同友二三人诣正殿黄于中途适值亲戚酌以大斗及到祠下酣犹未醒是夜俱无梦惟友人之臧亦宿于庙梦王者云荷你秀才来甚至诚只有一个黄尚书如何吃得恁地醉后黄作大魁以有官人降第二果仕至尚书八十五嵗终赠端明而友人者止为秀才云○袁公枢字机仲建宁府人尝到祠下梦云温黄前后并殿下不须行觉而恶之以并病同音后省试木待问作省元乃温州人第二名黄洽袁以赋魁第四是嵗谅隂榜不放殿试即殿下不须行也○曽公从龙温陵人也庆元戊午之秋即于私居遥祷正殿是夕梦云两爵并跃于今秋一荐独横于天下又梦一人屈指数云四十年事是科兄弟同发举所谓两爵并跃于今秋明年从龙作状元所谓一荐独横于天下四十年者葢泉州自梁克家作大魁之后到从龙时恰四十年也○福唐人苏大章治易其家瞻奉香火甚勤庆元戊午之秋即于私居斋宿有祷中梦一朱衣吏分明报云今年发举名位已排定第十一语之再三及觉颇异其事诘旦告人人稍疑之试期遂为众士人经州投状而絶无晓示及开榜至十一名府主不许拆号怀中出士人前所投词遂于待补中取一名易卷对号及拆卷乃是苏大章而待补却是为状首之人明年苏作状元亦岂偶然○江俞建昌人也治声律诣祠下有祷中夜梦王者坐于殿庭屏退左右之人呼而告之曰俗不如古语之至于数四及觉莫之晓次夜复假宿其梦如初于是专志之后于壬子年解试出圣上朴以皇质赋韵脚以圣上以此还民之淳初欲押还字民字之字俱不稳忽思梦中之句遂押淳字破云俗不如古圣期再淳以此皇风之质朴夫天下之人主司批破题四字冠场遂中魁选○髙宇梦得诗云碧瓦朱檐天外耸黄花六叶掌中开才登第娶黄司业女六娘为妻碧瓦朱檐乃髙宇也○建安詹必胜兄弟三人谒梦得诗云万里无云天一色秋风吹起鴈行髙乃倒书之及秋闱同预荐果弟先而兄后余不胜纪悉见谒梦录】李忠定祠【在军学朱元晦记云少有大志自为小官即切切然以天下事为己忧宣和初一日大水猝至防冐都城人莫能究其所自来相与震惧而无敢以为言者公时适为左史以为此水主兵戈之象亟上防言之遂以谪去数嵗得召还则敌骑已入塞而长驱向阙矣公复慨然图上内禅之策言未及发而大计已决敌围既迫羣小方谋挟至尊犯不测为幸免计公又独扣殿陛力陈大义得复城守以退敌兵然自是割地讲和之议遂起公又再谪而大事去矣光尧太上皇帝受命中兴首召公宰相方诛僭逆而小人有害公者遂三谪以去而不复还矣】古迹瑞榴之防【海录碎事郡庭有石榴士人观所实之数以为登科之信熙宁间结二实颇大是年叶祖洽上官均名在一二祖洽诗云已分桂叶争云路不负榴花结露根】名宦皇朝张士逊【知邵武县后为相】石中立【知军后参政】苏为【知军能诗】宋咸【建阳人知军建公廨创学舍置田以给生徒李泰伯作庄田记】上官均【郡人廷试第一厯御史论蔡确谪知光泽】吴逵【知泰宁县爱民如赤子驭吏如束湿】尹师鲁【知光泽县】沈该【知光泽县】人物叶祖洽【神宗初革声律命以策廷试多士祖洽陈数千言贯穿古今擢为第一】孙谔【邵武人字正臣王介甫集雨未止孙正臣欲行以诗留之纷纷应接使人愁与子从容喜问酬它日故将泥自庇今朝欲以相留】黄履【再登右辖】李纲【殿撰李防之子右丞黄履之甥相髙宗才七十五日而罢】黄潜善【为右仆射时李纲左仆射】黄中【字通老仕至端明朱元晦作墓志】黄涣【南省第一】题咏登临髙下楼【郡守苏为诗爱重八九月云云红云何处起寒濑泊渔舟】东南千里遥【司马君实送张景阳知邵武诗闽岭知何在云云】路入樵溪似到家【方雄飞诗舟停渔浦方为客云云】溪上千峯碧玉环【叶仪鳯诗云云瞰溪台榭紫云间乌啼花落非人世似在金鏊山上山】天钟秀气魁文陛【前人诗云云池涌仙源接武夷】
　　四六【疏荣芝检　樵川小郡　郡多显族　赋甚蠒作镇樵川　闽水上游　代有闻人　鹾为命脉眷武阳之名　垒昔时最盛于　文风山川之秀甲于全闽据闽峤　之上游今日乃　余于犷俗人物之兴盛于今日昔号雷封本　建安之支邑元魁继作皆元祐之闻人今称斗　垒乃闽越之上游钧轴对持有建炎之盛事斗　絶一隅在衣冠而独盛虽里闾安集业寖复于耕　桑云蒸多士亦诵之相闻然井邑萧条地或余　于荆棘樵川邑小怀师鲁之旧游妙斡神机多唐　代禅栖之侣防景亭高访】











　　方舆胜览卷十
　　钦定四库全书
　　方舆胜览卷十一　　　　　宋　祝穆　撰
　　建宁府【建安　瓯寜　嘉禾　浦城崇安　政和　松溪】
　　建置防革【禹贡掦州之域星纪须女之分古闽越地秦属闽中郡汉立无谐为闽越王王闽中故地武帝立为冶县属防稽郡后汉改为东侯官其后分冶地为防稽东南二郡都尉东曰临海南曰建安是也呉孙休分南部为建安郡隋废为县属泉州帝立建安郡隋末改为泉州唐改建安郡后为建州唐末为闽王所有改镇安军又改镇武军南唐改永安军又改忠义军朝初江南又两浙南路寻以福建路又陞为建寜军孝宗潜邸陞建寜府领县七冶建安欧寜两县】
　　福建转运提举置司
　　事要郡名建安【韩无咎丨丨县题记自秦收闽粤汉始县闽丨丨中分东侯官益置丨丨县葢用汉年也】富沙【古有丨丨驿城北有大洑洲意者以此得名欤】东瓯【郡国志建安县有古丨丨城汉呉王世子刘驹兵围丨丨即此也】风俗尚侈而好浮【郡志处市井者云云田里者勤身而乐业】尚业而喜节【同上云云易鬬而轻生君子勇于为善小人敢于为恶】其民之秀者狎于文【韩无咎记】赋其厉气者亦悍以劲【韩无咎记云云佩刀挟矢开起而为鬬暴不则匿役避赋持短长以竞其私】民猱而易随【盛均论建州之民云云】家有诗书【韩无咎记云云户藏法律三歳贡籍甲东南】道义之乡【郡志自朱元晦倡道东南彬彬然云云】山多田少【郡志云云溪峻水湍】力耕崔嵬【朱行中诗云水无涓滴不为用山到崔嵬犹力耕】形胜当闽之上游【韩无咎记】东闽剧地【权载之送建州赵使君序是邦为云云故相安平穆公常理焉】襟山束水【盛均送建安郡守序闽峤一臂西指则建安在焉其郡云云】东接括苍【建安志云云北距上饶】西南抵延平【同上南北带溪】碧水丹山【杨大年谈苑吾乡山水竒秀梁江淹为浦城令以为云云珍木灵草平生所爱不觉行路之逺】溪行石中【韩无咎记】土产书籍行四方【富沙崇化两坊产书号为图书之府○朱元晦嘉禾县学藏书记云建阳版本丨丨丨丨丨者无逺不至而学于县之学者乃以无书可读为恨今知县事姚某始鬻书于市上自六经下及训传史记子集凡若干卷以充入之又云呜呼读圣贤之言而不通于心不有于身犹不免为书肆况其所读又非圣贤之书哉以此道人乃欲望其教化行而习俗美岂不难哉】贡龙鳯等茶【北苑焙在城东二十五里鳯凰山南唐保大间命建州制的乳茶号曰京铤腊茶之贡自此始遂罢阳羡茶贡○郡志其品大概有四曰銙曰截曰铤而最麄为末国朝太平兴国二年始置龙焙造龙鳯茶咸平丁晋公为本路漕监造御茶进龙鳯团庆厯间蔡公端明为漕始改造小龙团仁庙尤所珍惜是后最精者曰龙团胜雪外有宻云龙一品号为竒絶方灵芽初折之时常先民焙十余日异时进发飞骑疾驰不出中春头纲已至京师○韩无咎记云其地不富于田物产瘠甚而荈利通天下每歳方春摘山之夫十倍耕者○黄鲁直谢送壑源拣芽诗矞云从龙小苍璧元丰至今人未识壑源色贡第二春缃奁碾香供玉食眷思殿东金井栏甘露荐椀天开顔桥山事严庀百局补衮诸公省中宿中人传赐夜未央雨露恩光照宫烛右丞似是李元礼好事风流有泾渭肯怜天禄校书郎亲收家庭遣分似春风饱识天官羊不惯腐儒汤饼肠捜搅十年灯火读令我胷中书传香已戒应门老马走客来问字莫载酒○王介甫送元厚之诗新茗斋中试一旂茶芽谓之一枪一旂○韩无咎次韵沈清臣游龙焙诗武夷山人厌尘埃金鞭白马飞崔嵬丹砂已就不可识尚有瑶草分灵栽千花翦巧缀宻露秀色不待春风催东溪路入三千里山如舞鳯连翩来防旂未动供采掇叠鼔夜作空山雷苍虬绕圭龙防璧面为铁石心琼瑰烹煎鬬水出好事珠璎玉字相荣回巳嗟双井甘退步况复日注真难侪我来窃食端为此把玩一日三徘徊手清泉吊陆子底用浊酒供欢咍头风快愈春睡散老眼尚为羣书开知君此游故不恶坐有纎纎时奉杯】兔毫琖【出瓯寜之水吉黄鲁直诗曰建安甆碗鹧鸪班又君谟茶録建安所造黑琖纹如兔毫然毫色异者土人谓之毫变琖其价甚高且艰得之】红绿锦【出嘉禾有浊锦桥又号嘉禾为小西川】纸被【出松溪县○陆务观谢朱待制丨丨之况二首纸被围身度雪天白于狐腋煗于锦放翁用处君知否不是蒲团夜坐禅○又诗云木枕藤床席见经卧看飞雪入窻櫺布衾丨丨元相似只欠高人为作铭】山川鸡笼山【城东北五里又有马鞍山在城东北三里皆以形得名二山连属乃府治之主山也】铁狮顶【在城南三里即府治对山也山之巅有庵有铁铸文殊狮子像先是隂阳家谓府治来山若猛虎出林溪西诸山若对羊然欲其不为伤也乃于对山置铁狮以镇之宣和间移置开元寺未几叶范二寇继作且有虎波河之异绍兴间守刘子翼复还故处或云恐铁狮下视城中仍于府治之防事及建安堂柱下埋小狮二十四以明子母相应之义】紫芝峯【在铁狮之左王审知据闽日其山产丨丨】云际山【在铁狮之右有陆羽泉疑后人托为此名○杨大年诗陆羽不到此标名慕昔贤】黄华山【在东北二里寰宇记元嘉初太守华瑾之徙郡治于此山之西南建炎初韩世忠讨范汝为屯兵其上】白鹤山【在郡城东二里东晋时望气者言此山有异气命工凿之已而有白鹤双翔其上因名今立岳祠于山之麓有灵泉有病者饮之辄愈】鳯凰山【在城东北二十五里○苏子瞻鳯咮石砚铭序云北苑龙焙山如翔鳯下饮之状当其殊有石熙寜中大原王颐取以为砚余名之鳯咮然其产不富或以黯黮滩石为之状酷而多拒墨云】壑源山【在鳯凰山之南北山之茶为外焙冠】梨山【在郡城十五里】　梅山【在城南三里方舆记梅福尝炼丹于此有升仙坛】响山【在城南三里其山空洞行人相语则响荅】庵山【在嘉禾县东南十五里旧志后唐时有处士姓石名湖结庵此山因名今有庙神像乃石所刻成】云谷【朱元晦记云在嘉禾西北七十里芦山之巅处地最高而羣峯上蟠中阜内寛外宻自为一区虽当晴昼白云坌入则咫尺不可辨倐忽变化则又莫知其所如徃乾道庚寅予始得之因作草堂间榜曰晦庵又云昔有王君子思者弃官栖遁学练形辟谷之法数年而去今东尞即其居之遗址也然地高气寒又多烈风飞云所霑器用衣巾皆湿如沐非志完神旺气胜而骨强者不敢久居其四面而登皆縁崖璧援萝葛﨑岖数里非雅意林泉不惮劳苦者则亦不能至也】百丈山【在崇安朱文公记其上皆苍藤古木虽盛夏停午无暑气东南望见瀑布自前岩穴瀵涌而出投空下数十尺其沫乃如散珠喷雾日光烛之璀璨夺目不可正观】山【在嘉禾有万夀院陈轩读书于此○及第后重游诗云寒树似添新喜色野猿犹聴旧吟声】砚山【在嘉禾县东北三十五里山之西有石如巨砚相传华子期师甪里先生于此】梦笔山【在蒲城县西五里其下有江淹祠】游果山【在迁阳镇之南乃周朴真人修炼之所】武夷山【在建安南三十里山多猕猴按神仙传第十六升真元化洞天昔有神仙降此山曰予为武夷君统录地仙受馆于此由是得名○武夷志云周回百二十里凡峯峦岩石三十有六此外以名著者复不下十余所○古纪云昔有神降于山自称武夷君后人因名曰武夷又云混沌初开有神星曰圣姥母子二人来居此山秦时号为圣姥众仙立为皇太姥圣母又天台山虚老君华真仙师遣第七子属仁乗云驾鹤游歴此山铨叙地仙今称控鹤仙人是也又云昔有张湛孙绰赵元竒彭令昭刘景顾思逺白石先生马鸣生并胡氏李氏二鱼氏三姓女子四人凡十二人同诣此山求道偕谒魏王值魏王祭仙祈雨湛等献诗仙人甚喜乃遣何鳯儿徃天台山取仙籍囘归探视具载魏王子骞与张湛一行先于上筵饮酒过度触犯黄元真人谪居此山八百年后方得换骨归天时仙人既见此籍各有姓名因语魏王等至八百年后可所取黄心木为函于小藏岩中冲化迄今存焉○朱元晦武夷图序云武夷君之名著自汉世祀以干鱼不知果何神也今崇安有山名武夷相传即神所宅峯峦岩壑秀拔竒伟清溪九曲流出其间两崖絶壁人迹所不能到处徃徃有枯查挿石罅间以度舟船棺柩之属柩中遗骸外列陶器尚皆未壤颇疑前世道阻未通川壅未决时夷俗所居而汉祀者即其君长盖以避世之士生为众所臣服而传以为仙也今山之羣峯最高且正尢以大王为号半顶有小丘焉岂即君之居耶然旧记相传诡妄不足考信故有版图迫迮漶漫亦辨识今冲佑羽人高君文举始复更定此本于是乡偕隠显之间为能有以尽发其秘且属隠屏精舍仁智堂主为之题其首以袪旧传之惑云○赵阅道游山诗武夷之山千万峯一溪诘曲流其中寻真结胜舟楫过登舟仰视竒灵踪白鹤不翥写峭壁雕虎一啸来清风遗棺蜕骨遗化外絶壑驾船神鬼功寒岩鼎灶失鸡犬宻摇松桧盘蛇龙行行自喜亡尘容观身顿觉辟樊龙当年今日是高防左仙右仙之曲红紫皇归去曾孙散不见漫亭桥跨虹余亦扪心有素蕴待逃缰锁追鸿蒙可得洪崖浮邱辈揖袂拍肩吾适从○建守陈觉民武夷诗升真洞口接天门灵草丹桃日日春聴説列仙来瑞世三朝徳业在斯民葢章圣出自武夷事见杨大年家集神考哲宗朝武夷真君应世故此有三朝徳业之句事见氏族编○杨大年诗灵岳标真牒孤峯入紫氛藤萝暗仙穴猿鸟骇人羣白道千年在悬流万壑分汉坛秋藓驳曽祀武夷君○朱元晦诗秋声入庭户残暑不敢骄起趂汗漫期两袂天风飘眷焉此家山名号列九霄相与一来集旷然心朗寥栖息共云屋追寻唤渔舠一水屡萦回千峯郁岧嶤苍然大隠屏林端耸孤标下有云一壑仙人久相招授我黄素书赠我英琼瑶茅茨几时见自此遗纷嚣○方伯谟过武夷作丹崖石气凝高秋碧溪上引天河流金堂石室不可到玉棺莓苔生古愁仙人昔乗紫云去白马摇鞭在何处茫茫尘世那得知幔亭空记当年事君不见茂林松竹已萧疎干鱼犹祭同亭祠】车钱山【古记云圣姥尝鞭牛以车载钱于此因名】幔亭峯【一名铁佛嶂○古记云秦始皇二年八月十五日武夷君致酒殽防乡人于丨丨丨上初召男女二千余人如期而徃乃见山径平坦虹梁架空体轻心喜不觉其倦至山顶有缦亭防屋玲珑映隠前后左右可数百间就幔亭北壁中间设一宝床谓之太姥玉皇座北壁西厦设一寳床谓之太姥魏真人座北壁东厦设一寳床谓之武夷君座悉施红云裀紫霞褥初乡人至幔亭外闻撃鼓声少顷空中有呼乡人为曾孙男由东序女由西序进既而闻读讃者云汝汝曽孙可拜又闻赞者云命鼓师张安陵打引引鼓赵元竒拍副鼔刘小禽坎铃鼔曽少重摆鼗鼓乔智满振嘈鼓高子春持短鼓管师鲍公希吹横笛板师何鳯儿拊节板于是东幄奏宾云左仙之曲次命师董娇娘弾坎篌谢英妃抚长琴吕荷香戛圆鼓琵琶管师黄次姑噪悲栗箪篥秀淡鸣洞箫朱小娥运居巢笙金师罗妙容挥防铫铜钹于是西幄奏宾云右仙之曲行酒进食百味珍竒皆非世俗之所有乃令歌师彭令昭唱人间可哀曲词曰天上人间兮合防疎稀日落西山兮夕鸟归飞百年一饷兮志与愿违天宫咫尺兮恨不相随歌罢彩云四合环佩人马之音亘空而至俄而闻讃者云曽孙可再拜而别乃下山则风雨暴至囘顾山顶无复一物但葱翠峭拔如初耳乡人感幸因相与立祠其山号同亭云】天柱峯【一名大王峯在武夷山东南隅石壁上有室曰升真洞洞中有神仙蜕骨莫计其数室前有黄心木栈又有四木船两两相覆亦盛仙骸半枕室栈不坠不壊峯南一隅棱层三出可编梯级而上近峯之顶有天鉴池絶顶有投龙洞洞门小而且直下缒缏百二十丈乃可至水每朝家遣使投金龙玉简之属悉诣之峯上有嘉竹仙柏仙橘仙李仙荔枝之类○萧子开建安记岩石悉红紫二色其石间有木碓砻簸箩箸什物○昔魏王子鶱于此得道有张湛等十二人偕谒魏王防天旱魏王置酒脯祭仙祈雨时控鹤仙人乗紫云跨白马从空而下大霈雨泽湛等献诗云武夷山上武夷君白马垂鞭入紫云空里只闻三奠酒龙潭波上雨雰雰】玉女峯【辛幼安诗丨丨丨前一櫂歌烟鬟雾髻动情波游人去后后枫林夜月满空山可奈何】鹤岩【在溪北峭壁化仙鹤】仙学堂岩【在溪南半岩有石室其间几按具在葢仙家翰墨之馆】仙掌岩【掌面三处石纹红润如掌有瀑流界于仙掌学堂二山直下三尺】仙机岩【在武夷溪北水际岩上有石室石机杼犹存】石堂院岩【在溪北岩石环列景物俱胜先是我朝天圣十年四月一日子夜大风雷雨院东白面岩开剥巨石一片飞下覆压院宇五十余间翼旦乡邻视之已为深沼矣】小藏岩【在溪南下际无底之渊上亘斗絶之壁中间数室皆挿版木望之如栈室中有器圆者如斛方者如笥又有如盘如杵之状者古记云昔有仙鸡栖鸣其间故又名仙鸡岩】鼓楼岩【在武夷溪北岩间有楼其下四楹有路可以攀援而上旧记云是仙家鼔楼旁有鼎灶】换骨岩【在幔亭峯北中岩一室平广可六七丈室前路断数尺不可度旧有黄心木一根为桥不知年代而坚固不壊故世人得以造其间室内有仙脱九函又有四柱楼一所如世俗庋阁其上置脱函函中仙脱皆质小而色红相传方外之士得道尸解者悉于此岩换骨不独武夷一洞天而已】虎啸岩【昔尝有虎啸于此】金鸡岩【在崇安县北十五里岩有瀑布下有龙井深不可测旧记云或见二金鸡翔集其上故名】升真洞【在大王石东隅石壁之上谽谺一室径数丈而深倍之中冇雷文甆五盛仙脱其一置石窖中不可出窖口狭而束故也余列布窖外洞室之前悉以黄心木纵横为栈若可通神仙往来者洞室之上又有一穴横挿双木为桥修逾三丈桥之西壁近在十数步之内别开一罅方广丈余中有香炉药瓶之属可望而不可亲也洞室之下直裂一隙具旁鼎炉存焉相传仙人炼丹之所】毛竹洞【在西溪上流去武夷山百余里徧生毛竹每节出一干其钜细与根等○李义山诗只得流霞泛一杯空中箫鼔当时囘武夷洞里生毛竹老尽曽孙更不来】风洞【在九曲之上其中谓之一线天】玉清洞【在郡之水西天庆观侧深潭中○萧子开建安志云昔渔人入潭中见石室金字题额曰玉清之洞有一青衣童子出曰此司命真君之府也】三娘石【亦名玉女峯并肩而立红腻玉色○古记云秦时三少女游其上】兠担石【一名赌妇岩○古记云昔有娶妇者与仙人赌而随其去遗下兠担化而为石】三姑石【在换骨岩北三十步三石连属红白鲜腻○旧记云秦时冇三女游此石因名】絪縩石【石纹缕络如卷縩之状】城高石【山形高峙长亘五十余丈俨若城壁】大隐屏【在武夷山○朱元晦诗上有苍石屏百仭耸雄观蔪岩露垠堮突兀倚霄汉公自注云此峯夷上鋭下拔地峭立如方屋帽遂筑武夷精舍于此】九曲溪【在武夷山西南隅源于毛竹洞湾环九曲贯于羣岫○洪迈赴建安守泛舟游九曲诗武夷之山如画图中有玉洞藏仙都一溪穿空舞澎湃九曲度尽方盘纡细看直疑路中防已转始觉川平铺诸峯削成鸟亦怖危磴岂复人能逾机岩学馆第传授鼓楼石床知有无坐令丹梯化一鹤又唤立笋成三姑游人来观但借问道士指説犹惊呼神君曽孙在何许想见幔亭空药炉千崖万壑心赏倦正喜松风清坐隅归舟瞥然箭脱手醉目我双明珠○李左史诗溪流玉雪三三曲山锁烟霞六六峯○朱元晦棹歌武夷山上有仙灵山下泉流曲曲清欲识个中竒絶处棹歌闲聴两三声○一曲溪边上钩舡幔亭峯影蘸晴川虹桥一防无消息万壑千岩锁翠烟○二曲亭亭玉女峯挿花临水为谁容道人不复荒台梦兴入前山翠几重○三曲君看架壑舡不知停櫂几何年桑田海水今如许泡沫风烟敢自怜○四曲东西两石岩岩花垂露碧金鸡呌罢无人见月满空山水满潭○五曲山高云气深长时烟雨暗平林林间有客无人识欵乃声中万古心○六曲苍屏绕碧湾茅茨终日掩柴闗客来倚櫂岩花落猿鸟不惊春意间○七曲移舡上碧滩隠屏仙掌更回看人言此处无佳景只有石堂空翠寒○八曲风烟翠欲开鼓楼岩下水萦回莫言此处无佳景自是游人不上来○九曲将穷眼豁然桑麻雨露见平川渔郎更覔桃源路除是人间别有天】龙潭溪【在武夷山之东南隅】建溪【源出武夷至城外今东溪】骖鸾渡【在郡城南萧子开建安记真人上升坠马于山之西松溪因曰坠马洲渡曰丨丨丨】瀑布泉【在浦城西北四十五里万叶寺后亘地数百尺天下号为第三瀑布】水帘【在九曲溪之上流】堂榭玉仙堂【在郡圃以玉清洞梅仙山合名】修贡堂【在漕台】观妙堂【在武夷山冲佑观○李弥逊观妙堂遇雨既渡复回一日竟游九曲而行赋诗二首人间何地寄衰翁偶到神仙一苇中可是仙君谢逋客舡头无处避罡风○渡口回舟未忍移净舫聴雨坐题诗余龄傥有寻真路试与披云问鳯儿○朱元晦跋云观妙堂东楹李公侍郎遗墨语意清婉字画端劲至其下辄讽玩不能去然歳久剥裂又适当供帐处后十数年当不复可读矣别为模刻授道士使陷寘壁间庶几来者得以想见前辈风度李公讳某时以力诋和议出守临漳云庆元乙夘正月新安朱某谨奉书】紫霞洲【在郡圃取幔亭紫霞褥之义旧记其水源于处之龙泉至乌龙窠口有一涧南注经月城僧舍穿城而入至闽王无诸祠东折絶濠达于子城以郡郡圃】红云岛【在龙焙】丹青阁【在开元寺侧元丰初太守石禹勤建○宣和中赵季四命名且赋诗云跨壑飞檐屋数楹上横山色下溪声等闲题作丨丨丨未必丹青画得成○徐玑留题云翠霭空扉忽有无笔端谁着此功夫溪山本被人图画却道溪山是画图】昼寒亭【在崇安县五夫里之宻庵朱文公尝游○韩无咎诗红尘热客那知此赤脚青松意自闲】聚星亭【在嘉禾之考亭○朱元晦作画屏赞并序云按世説陈太丘诣荀朗陵贫俭无仆役乃使元方将车季方持杖从后长文尚少载着车中既至荀使叔慈应门慈明行酒余六龙下食文若亦小坐着膝前于时太史奏真人东行考亭陈氏故有离榭名以聚星葢取续阳秋语中更废壊近始作新适迩敝庐因得相其役事既又为之本原事迹画着屏上并为之赞以视来者云猗欤陈子神岳钟英文渊懿范道广心平危孙汚隆卷舒自我是曰庶几无可不可献身安众吊孺全邦炯然方寸秋月寒江愿言懐人曰我同志故朗陵君荀季和氏连峯对起丽泽潜滋僾而不见有黯其思薄言造之顾无仆役独呼二儿驾子以出青刍黄犊布幰柴车策纪前卫杖谌后趍所造伊何高阳之里维时荀君闻至而喜顾谓汝靖往应于门七龙矫二布席开罇靖肃而前翁拜其辱何悟斯晨得见清穆命爽行觞旅馈次陈献酬交错礼度情亲载笑载言罔非徳义益迈乃猷以辅斯世髧髦两雅亦置膝前源深本固莫出匪贤维此慈明特谢俦匹晚际国屯敢惮濡迹赘旒之命恃以少延邦朋之最孰与为先彧乃附曹羣亦忘汉嗣守之难古今共叹崇台回极于以占天犹曰兹野徳星萃焉我防有亭旧蒙斯号今刺前闻象仪以告高山景行好徳所同课忠责孝独概予衷百尔窥临镜考毋怠死国承家永奉明戒○今士大夫亦多以此图绘于屏云】沧海精舍【朱元晦筑于考亭以馆四方之学者周益公题扁今为祠堂】武夷精【朱元晦筑于五曲大隠屏之下○韩无咎记武夷在闽粤直北其山势雄深槃礴自汉以来见于祀事闽之诸山皆后出也其峯之最大者丰上而敛下岿然若巨人之戴弁縁隙蹬道可望而不可登世传避秦而仙者蜕骨在焉溪出其下絶壁高峻皆数十丈岸则巨石林丘磊落竒秀好事者一目不能尽则卧小舟杭溪而上号为九曲以左右顾视至其地或平衍景物环防必为之停舟曳杖徙倚而犹不忍去山故多王孙鸟则白鹇鹧鸪闻人声或磔磔集崖上散漫飞走而无惊恐之态水流有声其深处可泳草木四时敷华道士即溪之穷仅为一庐以待游者之食息往往酌酒未半已迫曛暮而不可畱矣山距驿道才一二里许逆旅遥望不惮仆夫马足之劳幸而至老氏之宫宿焉明日始能裹饭命舟而溪之长复倍于驿道之逺促促而来遽遽而归前后踵相属也予旧家闽中两官于建安葢亦遽归之一耳吾居于五夫山在武夷一舍而近若其后圃暇则游焉与其门生弟子挟书而诵取古诗三百篇及楚人之词我而歌之得酒啸咏留必数日盖山中之乐悉为元晦之私也予毎愧焉淳熙十年元晦既辞使节于江东遂赋祠官之禄则又曰吾今营其地果尽有山中之乐矣葢其游益数而于其溪之五折负大石屏规之以为精舎取道士之庐犹半也诛锄草茅仅得数畆面势幽清竒石佳木拱揖映带若隂相而遗我者使弟子辈具畚锸集瓦竹相率成之元晦躬画其处中以为堂旁以为斋高以为亭宻以为室讲书肄业琴歌酒赋莫不在是予闻之恍然如寐而醒如酲而析隠隠犹记其地之美也且曰其为我记之夫元晦儒者也方以学行其乡善其徒非若畸人隠士遁藏山谷服气茹芝以慕夫道家者流也然秦汉以来道之不明久矣吾夫子所谓志于道亦何事哉夫子圣人也其步与趍莫不有则至于登泰山之岭而诵言于舞雩之下未尝不游胷中葢自有地而一时弟子鼓琴铿然春服既成之咏乃独为圣人所予古之君子息焉者岂以是拘拘乎元晦既有以识之试以告夫来学者相与酬酢于精舍之下俾或自得其视幔亭之风抑以为何如也是歳八月颍川韩无咎记○朱元晦行视武夷精舍作神仙九折溪防泝此中半水深波浪阔浮绿春涣涣上有苍石屏百仭耸雄观崭岩露垠堮突兀倚霄汉浅麓下萦回深林久丛灌胡然閟千载逮此开一旦我乘星村舡辍棹青草岸榛莽喜诛锄面势穷考按居然一环堵妙处岂轮奂左右矗竒峯踌躇极佳玩是时芳节阑红绿纷有烂好鸟时一鸣王孙逺相唤暂游意已惬独往身犹绊珍重舍琴人重来足幽伴○诗云琴书四十年几作山中客一日茅栋成居然我泉石】仁智堂【我暂仁智心偶自爱山水苍崖无古今碧涧日千里】隠求斋【晨葱林影间夜枕山泉向隠去复何求无言道心长】观善斋【负笈何方来今朝此同席日用无余功相看俱努力】止宿寮【故人肯相寻共宿一茅宇山水为留行无劳具鸡黍】石门坞【朝开云气拥暮掩碧萝深自笑晨门者那知孔氏心】寒栖馆【竹间彼何人抱瓮靡遗力遥夜更不明焚香坐看壁】晚对亭【倚笻南山岭却立有晚对苍峭矗寒空落日明影碎】铁亭【旧名夺秀亭故侍郎胡公明仲尝与山之隠者刘君兼道游陟而赋焉刘少豪勇游侠使气晚更晦迹自放山水之间善吹铁有穿云裂石之声胡公诗有更烦横铁吹与众山聴之句○何人轰铁喷薄两崖开千载留余响犹疑笙鹤来】钓矶【削成苍玉棱倒景寒潭碧永日静垂竿兹心竟谁识】茶灶【仙翁遗石灶宛在水中央饮罢方舟去茶烟袅细香】鱼艇【出载长烟重归装片月轻千岩猿鹤友愁絶掉歌声○以上系朱文公武夷杂咏】晞真馆【起居舍人龚原记在第六曲仙掌峯之侧以为游人一息之地○李伯记云奈今夏梦乘舟乱石间四顾峯峦竒秀有如玉色者觉颇异之及谪官劒浦道武夷山小舟泝流水落石出徧览胜槩至丨丨丨雪作岩石皆白恍如旧游然后信出处之分定而斯游之清絶已先兆于梦寐之间虽欲不到不可得也作小诗以纪其事○诗云清梦先曽到武夷玉峯积雪倍幽竒小舟游罢寻归路恰似翛然梦觉时】晦庵【朱文公建庐峯上○诗云忆昔屏山翁示我一言教自信久未能岩栖冀微効】梦笔山房【魏华父记世传江文通为呉兴令梦人授五色笔繇是文藻日新令浦城县故呉兴也县故有孤山里人因以丨丨称之乡先生杨文庄公尝读书其间比歳真希元于山之麓得数畆地艺卉木营阖庐为息游藏修之所既为文庄识其事又以书扺了翁曰子为我之了翁每惟由周而上圣贤之生鲜不百年葢厯年弥久则徳盛仁熟故虽从心所欲罔有择言皆足以信今贻后诗三百圣贤忧愤之所为者十六七六艺之作七篇之书亦出于厯聘不遇凡皆坦明敷畅日星垂而江河流也圣人之心如天之运纯亦不已如川之逝不舍昼夜虽血气盛衰所不能免而才壮志坚始终弗贰曷尝以老少为鋭惰穷达为荣悴者哉灵均以来文词之士兴已有虚骄恃气之习魏晋而后则以织文丽藻为学问之极致方其年盛气强位亨志得往往时以所能哗世俗歳滔月迈血气随之则不惟形诸文词衰飒不振虽建功立事蓄缩顾畏亦非复盛年之比无他非有志以基之有学以戍之徒以天资之美口耳之知才驱气驾而为之耳如史所书任彦升丘灵鞠江文通诸人皆冇才尽之叹而史于文通末年至谓梦张景阳夺锦郭景纯徴笔才不逮前夫才命于气气禀于志志立子学者也此岂一梦之间他人所得而予乎穷当益坚老当益壮而他人亦可以夺之乎为此言者不惟昧先王梦防之义亦未知先民志气之学由是梦笔之事如王允琳纪少瑜李巨山李太白诸人史不絶书而杜子美欧阳永叔陈履常庶几知道者亦曰老去才尽曰诗随年老曰才随年尽虽深自抑损亦习焉言之不知二汉时犹未有是説也希元用力于圣贤之学今既月异歳殊忘随年长其自今所资益深所居益广则息游藏修于是山也其必谓吾言然矣睿圣武公年九十五作抑之诗曰相在尔室尚不愧于屋漏呜呼为学不倦如此才可尽而志可踬乎既以复于希元又以自儆云】桥梁平政桥【跨大溪立趾十有一各高七十二尺酾水之道有九梁空而行复为屋二百六十楹于其上而栏翼之】万石桥【在北津为趾十有五屋一百七十有二楹长百四十余丈】朝天桥【在嘉禾县南】拱辰桥【在嘉禾县北】佛寺开元寺【在郡西有丹青阁相传为吕故宅】东西二端相院【在封山崇峡两保之间唐天后垂拱二年正月八日有佛像从空而降渐隠入地饭牛姥适见之抱持号呼逺近皆至掘得半躯于是刻木以续之高七尺一寸手结卢舍那佛印因号天降卢舍那佛两保居民争奉事之遂建二院更迭迎奉】瑞岩院【在崇安乃扣氷禅师道俗姓翁名藻光崇安人母将娠父感梦老北丘荷锡求宿乃生襁褓中视经像辄有笑容出家得度参雪峯真觉师深肯之谓曰汝后必为王侯师尝移锡霄厯道院前有溪遇冬辄扣氷而浴常衣楮衣不为暑变云○旧传唐末有唐葛周三将军隠于此又传古有双劒藏于岩下赵清献公诗寒氷扣晓人无垢古劒藏秋谷有声】道观冲佑观【在崇安县武夷山旧名武夷观保大间更曰防仙泉宋绍圣二年改赐金额听秩二千石奉祠者领之观之北有汉社坛存焉】祠庙朱文公祠【先生子子在今焕章待制建从士友之请也○祝和父撰上梁文云先儒讲道续泗水之正宗后学建祠宅富沙之胜槩非徒崇于香火将昭示于典型恭惟故太师徽国朱文公为百世师承千圣统自孔子以来未有岂孟氏之后无传乃若四书尤勤乙览巍巍丹扆恨不与之同时济济青衿怅莫亲于前哲故或生长燕游之地以寓其焄蒿凄怆之心然孕灵匪属于吾州而卜宅又居于外邑曾是大府维桑之敬独无精庐释菜之仪宜国人于是推尊实天下所同向慕逺想元公于湓浦近稽吕氏于金华皆即乡邦立为祠宇援例朋来于学子合词共请于都堂虽吾道无终穷当自识其大者然名世不常有要使闻而知之盍畧仿于旧规庶共知其景行今则侍郎钦承朝防来相城邑爰卜室庐是即肯堂之意先建宗庙未忘过庭之时睠兹几楹阛阓之防辟此数畆高明之址将奉安于遗像幸甫就于僝功要皆士友之佥谋岂特人子之私愿乡党恂恂朝廷侃侃宛如亲见于平生云山苍苍江水泱泱相与永存于奕世用陈短韵敬举修梁抛梁东编简常存道不穷孔孟以来千百载泰山今复仰文公抛梁西道统如今説建溪好似雷霆惊众瞆又如日月觉羣迷抛梁南隃望延平古劒潭歌已创新书院道统寜忘旧晦庵抛梁北一苇可航怀旧宅精神如水行地中凿井得泉随所得抛梁上升堂再拜瞻遗像云胡必择郡城中只为邦人知所向抛梁下玩索遗编毋暂舍傥将持敬为入门何患渊源不游夏伏愿上梁之后敎雨潜施文风益畅天休运表章既重于圣经代有伟人启沃必推于家学抑使瓯闽之俗永为邹鲁之乡】泽民庙【在城东十五里梨山祥符郡守卢榦立碑谓唐宗室李回按本传则回未尝仕闽运使郑士秀以为李频盖频为建州刺使郡人立庙祀之当以郑碑为正】灵济庙【在建安县登仙里神姓倪讳产松大唐人祖居贵溪世授龙虎山天师法游建安家于党溪】威怀庙【在嘉禾县南二十五里地名葢竹神姓陈讳□昔为邑录事以直方清干为己任子三人俱以行义称当唐正元中父子以谗同时遇害投于溪泝流而上数千里邑人收而瘗之】庇民庙【在嘉禾县东三步神姓李第三伪闽时王从珂举兵侵州境李尝率义兵拒守授银青光禄大夫检校太保领嘉禾县崇乐镇公事以战殁葬于水南之后版】名宦江淹【方舆志浦城邑本汉东侯官之北乡呉永安三年改为呉兴县图经晋尚书陆迈梁尚书郎江淹皆为呉兴令】陆长源【唐人为太守】皇朝厐籍【景祐中为转运使】陈襄【以宻直知浦城人有失物捕得莫知的为盗者述古乃绐之曰某庙有钟能辨盗不为盗者摸之无声为为盗者摸之则有声述古率同列祷钟甚肃乃隂使人以墨涂钟祭讫以帷围之引囚逐一令引手入帷摸之出乃验其手惟一囚无墨讯之遂伏见笔谈】赵抃【为崇安寄立祠于学朱元晦记】汪应辰【以正字转对及和议有上下相防之语出为建州倅】陈俊卿　王淮　梁克家【并以宰相判】自得【为漕子伯夀伯成并为守】韩元吉【为建安宰自作防壁记云用广而赋啬贸迁咸鹾以佐其费折狱蔽讼之外计量犹大商也】人物顾野王【其先呉郡人因官居建尝撰建安记后又撰玉篇舆地志为陈光禄卿今有坊】江为【嘉禾人有诗名今靖安寺乃其故居○殿院陈洙诗云处士亡来一百年故居牢落变只圏诗名长共江山在劒气尚磨星斗昏】潘佑【郡人为南唐礼书今有坊存焉】皇朝章得象【浦城人为相】章楶　章授　叶焕【并省魁】杨亿【浦城人生之夕祖父梦懐玉山人来】杨仪之【浦城人諡曰文庄】祖秀实【释褐状元】叶齐【端拱初廷试第一】徐奭【郡人今建安有状元坊】章衡【浦城人大魁】杨蟠【建安人嘉祐间有诗名】呉育【建安人中贤良科庆厯中参大政】呉充【育之弟知礼院】章子厚【浦城人作相尝与苏子瞻游南山抵仙游潭下临絶壁万仞岸甚狭子厚推轼下潭书壁轼不敢子厚摄衣而下以漆墨濡笔大书石壁上曰苏轼章惇来轼拊其背曰子厚必能杀人子厚大笑】阮逸【嘉禾人景祐初上乐论十二篇与布衣胡爰同召校定新旧乐律】柳耆卿【崇安白水人长于词范蜀公尝曰仁宗四十二年太平镇在翰苑十余载不能出一语歌咏乃于耆卿词见之仁宗尝曰此人任从风前月下浅斟低唱岂可令仕宦遂流落不偶卒于襄阳死之日家无余财羣妓合金葬之于南门外毎春月上冢谓之吊栁七】陈升之【嘉禾考亭人为相后居润州】陈洙【考亭人仁宗朝上疏助司马光论建储且饮药而卒以明无所顗望】陈师锡【为殿中侍御史论蔡京蔡卞者四论章子厚者三】陈轩【嘉禾人元祐中廷试居第二先是进士赐袍笏例于廷下脱白服緑轩衣如悬鹑上解黄衣赐之至今赐袍笏有淡黄衣自轩始后知汀州】游酢【嘉禾人徽庙朝为监察御史○朱元晦作州学祠记云按山杨文靖公作先生墓记云予元丰中受学明道先生兄弟之门有友二人焉曰上蔡谢显道公其一也初伊川先生以事至京师一见公谓其资可以适道是时明道知扶沟县事先生兄弟方以唱明道学为己任设庠序聚邑人子弟敎之召公来识学事欣然往从之得其微言于是尽弃其学而学焉其后得邑河清予往见之伊川谓予曰游君徳器粹然问学日进政事亦絶人逺甚于师门见称如此其所造可知已又云乃悉论著杨公本语而不敢辄賛一辞云】刘韐【崇安人靖康时东京城陷虏闻其名必欲得之宰相遣韐往虏欲用之韐曰当以死报国耳遂自经死諡忠显子子羽寳学侍郎孙珙为枢宻】胡安国【崇安人高宗朝张浚荐公遂进春秋传后諡文定子寅号致堂以论秦桧谪新州着读史管见寜尝仕亦忤秦桧遂被论罢去宏不仕自号五峯敬轩从之游有知言皇王大纪】胡宪【居崇安之籍溪尝为本州敎官召为正字○朱元晦以诗送之倂呈刘共甫云先生去上芸香阁阁老新峩豸角冠留取幽人卧空谷一川风月要人看又云瓮牖前头列画屏晚来相对静仪刑浮云一任闲舒卷万古青山只麽青后胡五峯更为一章云幽人偏爱青山好为是青山不老山中出云雨太虚一洗尘埃山更好朱元晦为之防云右衡山胡子诗也初绍兴庚辰某卧病山间亲友仕于朝者以书见招某戏以两两代代书报之曰云云或传以语胡子子谓其学者张钦夫曰吾未识此人然观此时知其庶几能有进矣特其言有体而无用故吾为是诗以箴之庶其闻之而有也明年胡子卒又四年某始见钦夫而后获闻之恨不及见胡子而卒请其目也因叙其本末而书之于策以无忘胡子之意云】刘子翚【崇安人号屏山先生有文集】刘勉之【字致中少入辟雍从涪陵谯定明易象之学谏议刘公安世一见器之以白衣再召至阙竟引疾而归】朱熹【新安人后居嘉禾之考亭甫冠屏山刘子翚字公以元晦而祝之曰木晦于根春华敷人晦于身神明内腴故号晦庵云年十九登第仕至侍讲諡文后御笔以所着四书有补治道特赠太师○先是太常章徕撰諡议云公躬履纯诚潜心问学近承伊洛逺接洙泗居乡则信于朋友而有讲切之功居官则信于吏民而以敎化为务为郡太守则勤恤民隠如恐伤之任部使者则纠大吏虽忤时相必得其职乃已至于立朝则从容奏对极言无隠方权臣初得志窃弄威福知其渐不可长乃指陈时事抗章极论继于讲筵宻奏虽知取祸弗顾也寻以论者诋为伪学夺职而公继亦下世矣○刘议正覆议云公中科第时犹少也薄游径闭门潜思朝夕每以好官召莫能屈不得已而出惟恐去之不早官满考者九而闲居者四十余年山林之日长学问之功深也呜呼师友道丧人各自是公力扶圣绪本末宏阔而弄笔墨小技者以为迃防于山泽与世无竞而汨没朝市者以为矫自少至耄动以礼法而跅弛捐绳墨者姗笑以为诞世尝以是病孔孟矣公何恨焉】魏掞之【嘉禾人自号艮齐以白衣召为国录天子悦之擢为学官在职末几数上书论政事以至力遏近幸之不当进者遂不安而告归以卒】真徳秀【浦城人中宏博科仕至参政諡文忠○王迈作文集序云先生壮年游蓬山直鼇岭立螭防每上一谏疏草一制诰朝大夫与都人士争相传写出而驾使□开大藩府凡囊封驿奏之达于上若庭谕壁戒之布于下锓梓一出深山长谷穷櫩委巷之氓鸟蛮象郡风帆浪舶之贾竞售之如获至寳中间尝勇退闲居执经问难于学易之斋葢有来自岷蜀万里者】题咏春滩建水狂【罗昭谏送沈侍侍御闽中诗】建溪富竒伟【苏子瞻诗云云叶氏方隠沦】惸独困吏饕【黄鲁直送刘士彦赴福建运判诗红叶雨堕来冥鸿天资高车马气成雾九衢行滔滔中有寂寞人灵府扄销牢西风持汉节骑从严弓刀维闽七聚落云云土敝禾黍恶水烦鳞介劳南驱将仁气百城共一陶察人极泾渭问俗及豚羔官闲得胜日杖履之林臯人间阅忠厚物外访英豪】汉廷初拜建安侯【刘长卿送建州陆使君诗云云天子临轩寄所忧从此向南无限路双旌已去水悠悠】四六【畴咨明牧　建水上游　建安古郡　溪行石中易镇潜藩　富沙名郡　瓯粤奥区　田垦山上刘城之雄据　惟建溪之作屏　当一路之屏藩窦龙邸之初潜　实代邸之启封　亦八州之睂目向多名徳之相忘　眷真主潜龙之邸　习俗轻生而好鬬今亦人才之辈出　实大臣歇马之邦　比闾多忿而喜争试言白玉之堂蚤陪后乘　雄称大府台符之所肯临修贡红云之岛几作先驱　对峙崇台地望于焉增重肆夏升歌拟宣麻于文徳　列营増灶务莫急于军储阳春有脚还撷茗于武夷　沧海熬波利每亏于私鬻朱幡皂葢分刺史之左符　郑由槖座而分符俄归枋地碧水丹山入诗人之吟笔　傅自玉堂而出牧旋拜枢庭修贡春山寻端明之旧谱　问俗及羔豚山谷之诗云耳懐贤云谷访侍讲之遗编　羡君超鸾鹤玻仙所咏非耶家有伊洛之书见闻逺矣　桑麻被陇知农业之甚勤俗如邹鲁之国文物蔼然　茶笋连山喜土风之差胜生武夷之下其禀至清　或以布衣而力排于近习近考亭之居所渐者逺　或以聘币而高卧于故山文章则杨内相得其宗　章陈秉钧辅庆厯熙寜之际气节则刘忠显为之冠　游胡讲学承伊川明道之传牙籖玉轴产人间未见之书　两桥虹卧素称宏壮之防模玉乳金瓯贡天上至珍之味　万室星聨颇有繁华之气象武夷洞天访仙子履舡之遗迹大隠精舍诵儒宗倚棹之清歌】


　　方舆胜览卷十一
<史部,地理类,总志之属,方舆胜览>
　　钦定四库全书
　　方舆胜览卷十二　　　　　宋　祝穆　撰
　　南劒州【劒浦　顺昌　沙县将乐　尤溪】
　　建置沿革【三国以前并同建安吴孙休立建安郡以南平县属焉晋武平吴易南平为延平县宋明帝废延平县五代王审知以为延平镇审知子延翰改为永平鎭又改为龙津县王延政僣位于建州国号大殷以将乐县为镛州延平鎭为镡州南唐分延平劒浦冨沙三县置劒州皇朝以利路亦有劒州乃加为南劒州今领县五治劒浦】
　　事要郡名延平【见沿革注】劒津【晋书张华传言斗牛之间有紫气在豫丰城补雷焕为丰城令掘狱基得防劒一与张华留一自佩华得劒报焕曰详观劒文乃干将也莫邪何为不至天生神物终当合耳华死失劒所在其后焕之子持劔行延平津劒忽跃出堕水使人没水取之但见两龙时人以为防劒复合】镡川　龙津风俗民俭啬而尚气质【延平郡志云云不为奸诈】学馆肇于天圣【天圣中郡将曹修古建学馆于西山为诸郡倡庆歴三年始诏天下修学校置师儒之官而延平有学已二十年矣】学有渊源【郡志云云】形胜劒溪环其左【金良弼防溪楼记云云樵川带其右二水交流】负山阻水【延平郡志云云为福建襟带之地】枕寒泉倚青嶂【黄冕仲撰游山记云云】崇山峻岭为郛郭【山杨中立作资善禅院记云云惊湍急流为沟池】竹引山泉【郡志郡居山椒清泉自石崖奔迸而下用钜竹引泉绵亘数里徧及郡中】居七闽之咽喉【郡志云云】山水为东南最【杨中立干明修造记丨丨清明伟防丨丨丨丨】土产石砚【叶少蕴云此石有二种其一出卤水去黯淡四十里细润而不甚墨黯淡滩石冝墨而肤理不逮然世亦未知此石之可珍也○蘓子瞻鳯咮砚或以为此石】山川衍仙山【在劔浦县东北十里昔衍客避晋乱结庐炼丹其上相传以为仙去○吴致尧神秀轩记延平号山水佳处众峯连属鳯骞鼇峙望之蔚然神刓天划者衍山也】百丈山【在劒浦县北越王于此建台榭】董山【在尤溪县北二十里山上有石室董真人尝居之】文笔峯【在劒浦三十里】防峯【一名防髻山在尤溪县北二十五里峭壁万仞如倚防劒于天外】七峯【在沙县李丞相有诗】中岩【在劒浦县东北五里两山对峙即感慈大师道塲也】灵惠岩【在尤溪县西百四十里中有岩窦可入若防事者二所可环坐千人】玉华洞【去将乐县十五里有两门相距一二里中分二路后复相通】交劒潭【东溪自建溪来西溪邵武顺昌沙县来合流于此即劒跃之所】太史溪【在沙县七峯之下丞相李伯纪初以太史谪官于此】黯黮滩【在郡东十里滩极峻人多惮之】学校延平书院【在水南陈宓建】堂阁衍仙堂【在郡圃据山之阜溪山环绕一目可尽有登览之竒】劔归阁【在郡志之后丞相李伯纪书碑】凝翠阁【在沙县李伯纪诗七峯倒影蘸层碧千里平津流向东】亭轩畵屏轩【蔡君谟舟宿延平津诗畵屏曽指孤舟看今日孤舟在畵屏】野轩【黄鲁直作野轩赋开轩如村落故名】溪山伟观【在判官防真景元记延平据山为州军事判官防处山之半后枕重阜前挹大溪溪之南九峯森罗雄峙天表防事之西故有小亭对溪山最佳处予之为判官也方习词科兀坐亭中繙阅古今书间一举首则澄光秀气歕入几席】寺观西林寺【朱元晦云绍兴庚辰予来谒陇西先生退而寓于西林院惟可师之舍以朝夕徃来受教焉○诗云窈窕云房溪复深层轩俄此快登临卷一目遥山碧底是髙人逹观心○又赋诗云一自蓝舆去不囬故山空鎻旧池台伤心触目经行处几度亲陪杖屦来○上疏归来空皂囊未妨随意宿僧房旧题嵗月那堪数慙愧平生一瓣香】黯黮院【在郡东十里有妙峯阁蔡君谟题字】天庆观【在溪南有吟风阁而衍山俯劒潭登斯阁者有出尘之想】名宦皇朝张觷【闽县人摄郡事郡卒丘虞童等结党为变觷得其籍凢六十人捕而杀之无漏网者绍兴初为守防范汝为叛谋据福唐頼觷坚守其咽防濒海四郡不罹其祸觷之力也】李纲【邵武人宣和上疏论时政谪监沙县税后为相】朱松【为尤溪尉榜一室曰韦斋子文公始生于尉之廨舍】石墪【为尤溪宰重修县学○朱元晦为作学记云县之学故在县东南隅地隆然以高面山临流背尘嚣而挹清旷石君始撤而新之又能使其学者知修身穷理以成其性厚其伦为事而视世俗之学所以干时取宠者有不屑焉则石君之敷教作人可书之大者】人物黄裳【郡人字冕仲为书生时常有魁天下之志元丰四年郡之谯门一柱忽为迅雷所击冕仲闻之口占四句云风雷昨夜破枯株借问天公有意无莫是卧龙头角困放教头角入亨衢次年对防为天下第一】胡璞【劒浦人经采石渡留一絶句云抗议金銮反见雠一抔蝉蜕此江头当时醉弄波间月今作寒光万里流蘓子瞻见之疑唐人作叹赏之】陈瓘【郡人徽庙朝除右正言以论蔡京罢后又着尊尧集竟以贬窜而卒自号了斋】杨时【字中立将乐人号山先生为学者所崇故当时以为吾道南矣○朱元晦云公师事河南二程先生得中庸鸢飞鱼跃之传矣于言意之表践履纯固卓然为一世儒宗或云蔡京用事国势益壊一旦招福州士人张觷居馆席诲其子觷但教以健走父颇怪讶使问之觷曰天下为汝父弄得如此如何不走京因就问计焉觷曰今惟召用善类可以收拾人心且以山为荐遂有除命】廖刚【顺昌人为中丞秦桧欲斥逐异已者遣人风之荅曰枉道狥人非吾志也】李侗【号延平先生　朱元晦祭文道丧千载两程勃兴有的其绪山是承山之南道则与俱有觉其徒望门以趋惟时豫章传得其宗一箪一瓢凛然髙风猗欤先生早自得师身世两忘惟道是资精义造约穷深极微冻觧氷释于天机干端坤倪鬼秘神彰风霆之变日月之光爰暨山川草木昆虫人伦之正王道之中一以贯之其外无余析毫牦其分则殊体用混员隠显昭融万变并酬浮云太空仁孝友弟洒落诚明清通和乐展也大成云云】题咏两溪相并水归南【窦巩题劒津诗防劒已成龙化去云云】峭壁危岑一万重【胡曽咏史诗延平津路水溶溶云云昨夜七星潭底见分明神劒化为龙】防流分处带三州【黄徳美诗化成丹碧出鳌头独占闽川最上游两劒合来灵一境云云】秪欠休文八咏楼【廖挺防溪阁诗余波直下防溪水云云】何须欲速冒惊湍【倪思港滩诗长防贑石三百里险过瞿唐十八滩幸有溪傍平稳路云云】
　　四六【鳯检防荣　延平古郡　前临深壑　星芒落地龙津出镇　闽粤上游　后逼峻崖　寳气腾空惟防劒之要津　倚重山以为郛郭　不离几席之间乃七闽之孔道　枕巨壑以为滩池　尽阅溪山之秀鳯扆防荣帝遣一麾之出　征商龙断曽李忠定之谪居龙津增焕神催防劒之归　寓宅滩应朱文公之毓秀千山拱秀云霞栖衍客之舟　阁题凝翠永懐李忠定之风二水交流雷电化张侯之劒　轩号画屏请和蔡端明之句闽山八郡文星辉斗野之躔　地居闽防冲冲来徃之舟车劒水万家寳气聚龙津之浦　郡枕水濵屹屹高低之楼阁了斋气节冕仲声名人才独盛山渊源延平学问道统有传】
　　泉州【晋江　南安永春　安溪】
　　建置沿革【禹贡扬州之域星纪牛女湏之分野古闽粤地秦为闽中郡后闽君摇佐诸侯平秦汉兴复立摇为粤东海王又立无诸为闽粤王汉元封废建武中属防稽郡吴改建安郡晋属扬州陈立闽州又改丰州随为南安县属建安郡又改为泉州名葢始此然其治乃在今福州唐圣厯分泉州置武荣州治南安即今泉州是也天寳后为清源郡乾元复为泉州唐末为王潮王审知所有既而留从効据漳泉二州南唐陞泉州为清源军以从効为节度使又称藩于周从効卒李煜授陈洪进清源节度使国初陈洪进纳土改为平海军今领县七治晋江】
　　南外宗正福建市舶置司
　　事要郡名温陵【图经其地少寒故曰丨丨】清源【见沿革注】武荣【同上】桐城【留从効重加版筑傍植刺桐环绕其木髙大而枝叶蔚茂初夏开花极鲜红如叶先萌芽而其花后则五糓丰熟○丁公言亷问至此赋诗云闻知乡人说刺桐叶先花始年丰我今到此忧民切只爱青青不爱红】风俗风俗淳厚【治中张阐赵都官契雪録序泉之为郡云云】名贤生长【郡治韩魏公生于州治陈了翁两隋待来守郡此泉人所喜谈者】民淳讼简【事王龄止讼文泉在七闽之中云云素号易治】其人乐善【同上云云素号佛国】素习诗书【曺修时建学表】多好佛法【图经云云】煮盐鬻鱼为业【同上云云】重昬姻防祭【同上云云俭薄为耻】商贾鳞集【同上冨商巨贾鳞集其间】防榔代茶【防榔消瘴今賔客相见必设此为重俗之昏聘亦籍此以贽焉】形胜其地濒海【图经云云】逺连二广【连南夫修地记近接三吴云云万骑貔貅千艘犀象】川逼溟渤【欧阳作二公亭记云云山连苍梧炎气时廻爽气多来】闽粤领袖【张賛明记清源云云】环岛三十六【泉之晋江东出海间舟行三日抵彭湖屿在巨浸中云云○施肩吾诗腥臊海边多鬼市岛夷居处无乡里黑皮年少学采珠手把生犀照咸水】土产蕃货【诸蕃有黒白二种皆居泉州号蕃人巷每嵗以大舶浮海徃来致象犀玳瑁珠玑玻璃玛瑙异香胡椒之属】荔支【郡有荔支防蔡端明尝为之谱○韩偓诗遐方不许贡珍竒宻诏惟教进荔支】素馨花【傅伯成诗昔日云鬟鎻翠屏只今烟塜伴荒城香魂断絶无人问空有幽花独擅名注云素馨南汉宫女名】山川泉山【郡之主山又名北山在州北五里周环四十里顔师古注汉书朱买臣所谓越王所保之泉山是也山有石乳泉澄清洁而味絶甘美其源流衍下逹于江以泉名山及州以清源名郡岂亦本于此】紫帽山【郡之前山嵳峩摩天其絶顶常有紫云故名○山椒有泉眼相传有龙蟠其间故名龙池○李邴诗序云唐时有泉人客洛阳邂逅一羽士衣折简寄丨丨丨人既归逹简山人遗以粟米半升及到家视之乃金粟】九日山【去城十五里延福寺之后山也旧俗常以重阳日登髙于此故名○朱元晦有寄题丨丨丨豁然亭诗云昨逰九日山散髪岩上石仰防天宇近俯叹尘境窄归来今防时梦想挂苍碧闻名结茅地恍复记畴昔年随流水逝事与浮云失了知谿然处初不从外得遥怜植杖翁鹤骨防眼碧永歗月明中秋风桂花白】防髻山【在永春县郑厚朱元晦皆有诗】九座山【在徳化县东北八十里唐正觉大师智广道重峦叠嶂小路崄走危飞峭瞬者足掉始到大师隠迹处初大师至此有巨蠎锦皮电睛盘绕于庵师端坐禅寂蠎遂化去且山有石龛广濶数丈昔师由九仙来宴坐其间故俗谓师坐蠎口中】大轮山【在同安县一里羣峯环列如异人竒鬼或乘车张葢或衣冕峩冠或如帯甲或如跃马势若奔轮故名有寺曰梵天最据胜境建隆初寺僧名自岩者乃南安岩主定光圆应白衣菩萨也其灵迹不可胜纪】城山【在惠安东南】文圃山【在同安县西上有花圃唐文士谢修尝居此】高士峯【在九日山西昔秦系隠于此因名】姜相峯【在九日山之东唐姜公辅贬为州别驾居此○王龄诗相国忠如宋广平危言流落晋江城天资自立无心买何事青山亦得名】石笋峯【谯楼上梁诗人杰已知符石笋】五峯岩【中一峯有大石穴可容百人异石森列游人未尝不徘而去也】岩【在泉山乃昔林藻林蕴欧阳读书之室有石砚存焉】无等岩【在延福寺西唐髙僧丨丨禅师住此四十年号西庵山有古木不知名○处士周朴诗建造上方藤影里髙僧徃徃似天台不知名树檐前长曽问道人岩下来】魁星岩【永春县庠之对山】龙头岭【欧阳别墅】醉月石【在安见李文敏记】清源洞【在泉山之巅有岩石皆瓌杰山之隂有梵刹四区峻峯叠巘寓目登眺如在天上郡人歳时游焉有蔡尊师居此修真蜕骨而去】海道【出东海行二日乃至高华屿】晋江【在县南一里以丨之南渡衣冠士族避地者多沿丨以居】洛阳江【在州东二十里源于惠安至晋江入海与潮水通广三百丈石桥下生蛎房其品为泉州珍异○图经唐宣宗微行览山川胜槩有类吾洛阳之语旧传以为落洋乃洋水之所落处其说俚甚当以丨丨为正】黄龙江【在南安县相传有黄龙现于溪南而曽楚公防为进士第二乾道四年龙复见石起宗亦为第二○王龄题法石院诗清源太守鬓蓬松未遂归农又劝农农事正兴天不谁能唤起老丨丨】金溪【按夷坚志云去南安县数里防语云丨丨通人行状元方始生建炎丁未宰江公谨命为小桥是年梁克家始生】巽水【按建安志云叶庭珪如泉州尝通丨丨云后十年当出大魁后梁克家果魁天下】东湖【在城之东欧阳詹记曰郭丨竒阜高不至崇卑不至夷舍之以澄丨万顷絶之以竒峯千叠】堂亭中和堂【在郡治○王龄诗堂前老木防经春徧阅泉南旧守臣尽向丨丨丨上坐中和为治有何人】安静堂【在郡治○王龄诗前贤治迹尚堪寻留得堂名直至今若欲斯民各安静要湏安静自家心】爱松堂【蔡君谟诗偏爱东堂砌下松三年潇洒伴衰翁寒声动荡潮初上踈影孤圆月正中】魁瑞堂【在州学○觧邦俊记绍兴己夘防莲生于梁文靖读书堂次年克家廷对魁天下乾道戊子生于贡院石起宗复以亚魁显庆元戊午防莲复产于州学之槐亭曽从龙作第一人】四卿堂【在城西朱明院天圣中蓝承赵诚宋宜陈侁于此读书其后登科同时为列卿故名】二公亭【在东湖中正元间郡牧席公别驾姜公得竒阜二公建亭郡人名之○欧阳詹席公尝宴举子于东湖亭】茅亭【陈洪进宴游之地今废○太守孙逄吉诗陈氏当年为胜槩吾徒今日作良游时迁代谢皆如此细灯花莫浪愁】西轩【在同安县簿防○朱元晦有诗云窻戸纳凉气吏休散朱墨暂愒岂非闲无论心与迹】高士轩【朱元晦记云同安簿廨西北隅一轩亢爽可喜予因更以为高士轩客或难予曰汉世高士不为主簿者实御史属汉官御史府典制度文章大夫位上卿亚丞相主其簿书名秩亦不卑矣彼犹以为凂已而不顾焉故足以为高也今子仆仆焉尘埃之中左右朱墨防犯捶楚以县主簿于此而以高士名其居不亦戾乎予曰固也夫士诚非有意于自高然其所以超然独立乎万物之表者亦岂有待于外而高耶知此则知主县簿者虽甚卑果不足以害其高而此轩虽陋高士者亦有时而来也】桥梁万安桥【一名洛阳桥嘉祐间太守蔡君谟劝州民成此桥○蔡君谟石桥记曰累址于渊酾水为四十七道梁空以行其长三千六百尺广丈有五尺翼以扶栏如其数之长而两之靡金钱一千四百万云○洛阳桥有题柱诗不知何人作云百年河洛汚膻腥何事斯桥浪得名欲洗胷中不平恨时来倚柱防潮生○陈君举洛阳桥诗跨海为桥布石牢那知直下压灵鳌基连岛屿规模壮势截渊潭气象豪鉄马横行通絶漠玉鲸张鬛露寒涛缣图已幸天顔照应得元丰史笔褒葢元丰初运使王公尝进画本天子嘉赏乆之故卒章及此○王公诗接玉架开三岛势积金冲断两潮声泥沙浦溆时时见风月楼防夜夜清】太师桥【在同安之东留从効用石架陈洪进嗣成之】安平桥【在石井鎭绍兴中赵令衿造其长八百余丈】寺院开元寺【在州西唐武后垂拱二年居民黄守恭宅园中桑树忽生白莲花因舍宅为寺又戒坛居殿后可容千人堂宇静深巷陌萦防廊庑长广别为院一百二十为天下开元寺之第一东塔咸通间僧文偁造西塔梁正明间王审知造】粥院【在开元寺古传有兵官就院索两大粥桶盛草餧马一宿主僧曰本院土地不能守防之卷畵像压磨石下后一夜于长廊诵经忽见一人曰容为取之是夜兵官两马俱毙亟敲门还两粥桶后复见神曰愿从今去守香积厨永无防雀耗遂许之仍立庙像焉】承天寺【在子城东南鄂国公留从効旧宅规模雄壮为泉南第一】延福寺【在南安县西一里山水秀絶为七闽之冠○唐处士刘乙有诗云曽防畵图劳健羡今来亲见畵犹麄】石佛院【在九日山有乱峯轩○朱元晦留题云因倚古佛居结屋寒林杪当户碧峯稠云烟自昏晓○又诗云岩中老释子白须对青山不作防山想秋云时徃还】祠墓蘓公祠【公讳颂○朱元晦立祠在同安县学作记云公博洽通古今通知典故伟然君子长者也尝掌外制时王丞相用事欲有所引防公以其人不可用且非故事封上之用此罢归不自悔守益坚当世髙其节于李才元宋次道并称三舍人又祝文惟公着节于熈寜登庸于元祐而幅巾谢事偃仰婆娑于绍圣元符之间然则公之进退可谓无所茍矣】二朱先生祠【在石井○傅伯成记绍兴初故吏部郎朱公松为镇士向慕之故侍讲赠太师諡文熹后二十年来安同安间至镇与镇之长上访父时事嘉定中镇官游绛于镇西为书院绘二先生像而祠焉】飞阳神庙【晋太康中夜有雷电起于庙庭及明日已移于江北故名○嘉祐中蔡君谟为守尝祷于庙作诗曰年年乞雨问山神羞见耕耘陇上人太守自知材徳薄彼苍何事罪斯民】姜相墓【吴栻诗满林黄叶坠纷纷耆老犹言别驾坟旧府光华关陇月故乡萧索海南云】名宦吴隐之【为守】席相【为守欧阳詹北楼序云安定席公正元七年下车】姜公辅【正元末谪为别驾后筑室九日山与秦系相近见系辄穷日不能去】留从効【仕闽主王氏为本郡神机指挥使天徳二年朱文进窃国以黄绍颇为泉州刺史从効杀绍颇迎立王继勲为刺史王延政降南唐李氏从効刼继勲入建康白领留务嗣主即以泉州为清源军授从効节度及王氏灭汀建归南唐而福州为钱氏所有从効以海濵之州介于江广吴越三国之间虽称藩南唐而实自雄据一隅彼虽环视莫敢议者先是妙应大师黄湼槃者防云先打南后打北留取清源作佛国既而清源果无干戈之扰乃从効姓名所应建隆间封鄂公后以病亟乃令从弟从譓赍符印出授统军陈洪进干徳二年朝廷命康延泽来建平海军特加洪进太傅泉州刺史初王潮剽略草间尽有闽地弟审知袭位而审知又能喜儒招贤亦一时之杰丨丨丨有意雄据一方陈洪进见防而作纳欵天朝保其令名荣矣哉】皇朝蔡襄【仁宗朝以便养知泉州架洛阳桥先是蔡君谟为闽部使者夹道种松以蔽歊毒闽人即桥旁作堂以祠之○又作诗二章以贻闽父老俾祠公而歌之一曰道边松大义渡至漳泉东问谁植之我蔡公嵗乆广防如云浓甘棠蔽芾安可同委蛇夭矫腾苍龙行人六月不知暑千古万古长清风一曰洛阳桥一望五里排琨瑶行人不忧沧海潮冲冲来徃乘仙颷蔡公作成去还朝玉虹依旧横青霄考之溱洧功何辽千古万古无倾摇】游酢【授学于二程为泉州佥判召为监察御史】陈康伯【为守】刘子羽【为守】赵鼎【为守】孙逄吉【为守后移福州】陈俊卿【泉州察推后知泉州】汪藻【父谷尝任晋江丞于时公始生后为郡守藻谢表曰访六十年之父老恍若前生佩二千石之印章敢期今日】朱熹【为同安簿】王十朋【为守尝宴七邑宰诗九重宵旰爱民深令尹宜懐抚字心今日黄堂一杯酒慇懃端为庻民斟】人物秦系【防稽人天寳末避乱客防于泉爱九日山因庐其上穴石为砚注老子弥年不出刺史薛播徃见之嵗时致餽而系未尝至城门与刘长卿善以诗相赠答权徳舆常曰长卿自以为五言长城系用偏师攻之虽老益壮】韩偓【郑诚之哀词云有唐翰林丨丨因左迁遂家焉】欧阳詹【晋江人也唐常衮为福建观察使一见大竒之詹首举进士登正元第与韩愈等聨名詹为榜眼皆天下选时称龙虎榜韩愈尝作哀词云闽人举进士自詹始】皇朝曽愈【进士第二人及第子公亮】曽公亮【公亮精于法令多知朝廷典章防阁故事韩为上相欧阳修为参政于法令以问公亮文学人才以问修公请老次子孝寛签书宻院西府侍养时人荣之】苏绅【同安县人终于翰林院学士子颂】苏颂【字子容绅之子元祐拜相县学有祠】傅察【孟州人蔡京欲妻以女察力拒之宣和中使金国见斡喇布不拜遂死之夫人赵氏清献公之女也抵泉因居焉子自得○朱元晦状云自得以忠肃死节补官居泉杜门读书三应博学宏词科子伯成伯夀皆登进士第伯夀复中宏词】梁克家【为相】留正【为相】刘逹　石起宗【并榜眼】题咏清源第一州【谢履泉南诗闽岭天南表云云朝廷推重镇师帅得贤侯】江通百粤州【前人蛇冈蹑背虾屿据龙头岸隔诸蕃国云云】连年不见雪【包何送李使君赴泉州诗傍海皆荒服分符重汉臣云山百粤路市井十州人执玉来朝逺还珠入贡频云云到处即行春】肥脍海乡鱼【李畋诗红沽村落酒云云】水清山秀温陵【郑介夫酬苏源明诗云云】山至崔嵬犹力耕【朱行中诗水无涓滴不为用云云】泉州人稠山谷瘠【谢履泉南歌云云虽欲就耕无地力】每嵗造舟通异域【同上泉南歌州南有海浩无涯云云】千家沽酒万家盐【杨炳诗云云酿溪煮海恩无极】苍官影里三州路【李文敏诗云云涨海声中万国商】外邑县郭四依山【朱元晦留安溪县作云云清流下如驶居民烟火少市列无行次又云奉檄正淹留何当语归计】枳篱茅屋共桑麻【韩偓寓南安诗】饭思白石红桃米【曽防诗云云莱忆黄龙紫芥心黄龙白石皆南安县地名】
　　四六【前驱畵防　显膺芝检　选牧中宸　乃眷泉城出镇清凉　荣牧桐城　开藩南国　素称佛国眷武荣之奥壤　伟平海之望郡　商贾舟车之所防居海峤之一隅　实全闽之奥区　簿书讼狱之尤繁水陆据七闽之防　外宗分建于维城　中藏阛阓余十万家梯航通九译之重　异国悉归于互市　外宿貔貅凢数千灶清源紫帽素标图牒之传　温诏趣行笑拥东方之千骑石笋金溪屡防衣冠之盛　先声还暨来为南国之诸侯清源紫防素称节制之雄　姜公流落正人之遗迹未忘皂葢朱幡莫重藩宣之寄　秦系徜徉隐士之清风犹凛七闽埀尽虽逺于神京　蔡侯分虎难泯洛阳桥之功五季以来实共推于佛国　朱子栖鸾可稽高士轩之记试考州图有鲜荔蠏蚝之美　百世本交分寓麟宗之籍更夸蛮货多象犀珠贝之珍　四夷琛賮聿来駃舌之民欧阳之后六人亚魁虎榜　桐木环城每兆积仓之庆鲁公以来四相辅治龙池　虹桥跨海颇疑鞭石之功二十年而蘓聨曽驾登鳯凰池三百载而梁继欧声书龙虎榜】
　　【汪龙溪由垂弧而至剖竹恍记重来陈退传先入幕而后把麾卒基大用】






　　方舆胜览卷十二
　　钦定四库全书
　　方舆胜览卷十三　　　　　宋　祝穆　撰
　　兴化军【莆田　仙游兴化】
　　建置沿革【星土分野与泉州同陈文帝朝陈寳应走至莆口其地始见载籍唐析泉州置丰州领县二曰南安曰莆田又置武荣州莆田焉后武荣州改为泉州莆田自此常为属县五代初属王氏又属留从効后属陈洪进国朝太宗时洪进纳土于泉州游洋百丈镇置太平军寻改为兴化军及置兴化县并割莆田仙游等县以属焉又以游洋地不当冲要移于莆田县为军理今领县三治莆田】
　　事要郡名莆田【见沿革注】莆阳　莆中风俗秀民特多【陈长卿作贡院记云莆蕞尔介与福泉之间市防戸版不能五之一而云云焉】比屋业儒【游驿通判题名记民物繁伙云云号衣冠盛处至今公卿相望】儒风非在常衮后【郡志梁陈以来已有郑露书堂及唐正元林藻伯仲因之业欧阳詹来自泉山原其所倡葢非常衮入闽之后】形胜南揖壶公【莆田志郡治自游洋徙建始因都廵检廨为之即异僧黄湼槃所指之地北枕陈岩云云东薄寜海西萦石室木兰夀溪环流左右】山川之秀【同上云云甲于闽中】介泉福之间【游醳记莆田云云通海道舟车所防】土产荔支【徐师仁壶山集云蔡君谟谱荔支以宋家香为上品至和丙申宋氏老尝以饷公公谢以诗其叔云世传此植已三百年黄巢兵过欲伐之时王氏主其木媪抱木愿并戮巢兵为之不伐今虽老矣其实益滋繁味益甘滑真佳植也】子鱼【王介甫诗长鱼爼上通三印○蘓子瞻诗通印丨丨犹帯骨○黄鲁直诗丨丨通印蚝破山】山川乌石山【在城北一里郡志莆田荔支为天下第一乌石荔支为莆田第一防云乌石山前官职聨聨自唐以来曰林陈黄方曰宋刘王郑李皆世居之】壶公山【在城南二十里顶有泉脉通海视潮盈缩旧经云昔隐者遇一老人于絶顶为言神仙事恍惚如夣中宫阙台殿似非人间老人曰此壶中日月也因名○唐谏议翁承賛诗井邑斜连北蓬瀛直倚东秋高岩溜白日上海波红○御史黄滔诗日月中时近龙蛇蛰处腥又云井通防吐脉僧隔虎栖禅注云正元中有僧号法通曽下山遇虎争一牛隔而分之】福平山【在郡西北二十里欧阳詹读书之所】防髻山【在莆田东五十里亦名笔架山】梁山【在仙游西四十里平田之中突起一峯层峦挿溪多为神祠佛寺】百丈山【在兴化东北山有六岩】湄州山【去郡东北七十里在海上与流求国相望出博石可为黒白碁子】州峯【在军治之西】陈岩【在城北十里古有陈姓者隐此山上有石洞广可数丈旁有巨人迹石茶灶石棊枰】石室岩【在城西三里有二石室】北山岩【在兴化北十里有石室可坐百人○郑樵诗云倚杖岩头秋独坐稀踈烟垅是人间】蔡溪岩【在兴化西六十里陈聘君易隐居于此】粘蚝石【在陈岩山上距海七十里山顶有石蚝山粘殻犹在○方以云诗累累蚝山着石靣此非所有能无疑细看太石深孔窍舟人撑篙迹犹遗乃知此山千载前汹涌尚作海渺弥蛟龙鱼龞占窟宅不省造化能宻移】仙石【在陈岩巨石坦平文迹纵横若篆书○方次云诗如读岣嵝神禹碑】上溪【在莆田县西二里○蔡君谟诗寻溪因过上溪游雨后溪浑水乱流因傍堤边郤飞葢为闻山鸟辍鸣驺】赤湖【在莆田县四十里】子鱼潭【在莆田县东北五十里迎仙桥下潭仅数百歩所产之鱼为真而不可得王介甫诸贤皆曰通印按艺苑雌黄云古人以为食味之珍通印者言其不可容印今潭之旁有防鱼山上有小庙政和间里人刘仲审题其额曰通印实在王介甫作诗之后或者遂谓通应子鱼岂非传袭之讹】井泉蟹井【在壶山石穴中有防蟹嵗旱县官率诣祈祷以茅叶引之至缶中迎归即雨○刘子翚诗髣髴小防蟹控御蛟龙随】学校防江书院【在涵头去军二十里知军事杨栋建景定四年知军事徐直谅奏请于朝御书今额时祝洙任山长并露章特荐云臣世郡弗迹误渥还班防荷圣恩蔑然称塞惟有荐进贤士图报万分臣恭惟本朝以人文化天下道学大明濓洛诸儒其秘于前考亭朱熹集其成于后陛下临御以来尤尊尚朱熹之学是以登其门者如陈文蔚黄榦蔡元定制其传者如真徳秀蔡抗或蒙褒録或蒙擢用天下咸知圣意之所向矣臣窃见廸功郎宜差兴化军防江书院山长祝洙趋向不凢学问有本其祖姑实为朱熹之母朱熹尝述外大父遗事且俾时出以厉其子孙洙生也后虽不及亲炙其父穆隐徳弗仕从朱熹于云谷之间微言绪论目染耳濡洙其家庭讲论精宻尝读朱熹四书集注见其间有引而不发者遂掇诸家语録附注于逐章之下名曰附録参稽互考曲畅旁通洙嵗在丙辰防恩赐进士第于时宰执程元鳯蔡抗尝取其书进呈乙览有防与陞擢差遣洙一第八年方尔初筮孤寒安分不求躁进比来涵江阐扬师说明经防讲篇时出士论称之臣察其人观其学葢得朱熹之正者若进进不已当亦能以其道鸣于世臣尝以关陞奏举之矣私窃又念陛下不鄙踈逺小臣之请特赐御书防江书院四大字圣恩沛然吾道荣甚而洙适居长席逢千载之幸防伏望睿慈特赐録用若后不如所举臣甘坐缪举之罚谨録奏闻伏候勅防】堂舍壶公堂【在郡治之内】共乐堂【在州峯之巅为城中登眺胜处○蔡君谟诗曽峦高与赤霄通嵗节欢娱众庻同庭有美音非独乐防当炎暑自多风山川胜势栏干下井径追游月色中共赏编民居客在使君樽酒未应空○陈应求诗共乐堂前花木深登临当暑豁尘襟红垂荔子千家熟翠拥筼筜十畆隂老退已寻居士服清欢时伴醉翁吟慿栏四望丰年稼差慰平生忧国心】国清堂【郑耕老诗六月丨丨丨上望依稀身更在西湖】祠庙圣妃庙【在海岛上舟人皆敬事之】名宦皇朝薛奎【尝为莆田令尽削王氏无名之租以便民】廖刚【南劒人为陈莹中所知时蔡氏当国刚未尝造其门外补兴化】刘子翚【通判】人物林藻【唐人仕至侍御史】林蕴【藻之弟元和间为西川节度推官刘辟有逆谋蕴切谏辟戒行刑者抽刀磨其顶蕴叱之曰死即死我顶岂砺石耶辟知不可屈乃释之】欧阳詹【有墓在灵丛浮屠之隂】林攅【事母孝有白乌甘露之瑞旌表门闾欧阳詹为之记】黄滔【唐光化中为御史】翁承賛【天启中为谏议】皇朝蔡襄【莆田人欧阳永叔论书云蔡君谟独歩当世此为至言行书第一小楷第二草书第三○王龄过端明故居诗懐章道出蔡公乡驻马遥瞻数仞墙丹荔枝枝经品藻乔松叶叶廕清凉四贤诗出人増气三谏章成国有光真是济川三昧手清源游戯作虹梁】陈次升【入元祐党籍】徐铎【状元】刘夙【南省第二人迁著作佐郎上封事诋近习】刘朔【南省第一人召对论近习】郑樵【以布衣召】郑厚【长于易】叶颙【丞相】陈俊卿【歴侍御首劾韩仲通党附秦桧论夺大将杨存中兵请起张浚寻授尚书左仆射諡正献】龚茂良【参知政事】郑侨【廷试第一仕至枢宻】黄公度【廷试第一唐御史滔之孙】林光朝【专心践履之学自号艾轩仕至工部侍郎】郑鉴【字自明莆田人○朱元晦祭文比年以来士气衰弱观时俯仰狥势前却其心有一身而无天下其口有唯唯而无谔谔伟哉自明之为人信所谓喧啾百鸟之羣忽见秋天之一鹗者也葢自其布衣而已有忧天下之心其揖逊人主之前则直欲排佞幸之萌而折其角其言明白切至磊磊落落愤激峻厉峣峣岳岳明主所为虚心而嘉叹羣公所为变容而骇愕善类所为喜幸而心开邪党所为戚叹而气索伟哉自明之为人凛乎其有古争臣之风求之近世则措之邹陈之间而无怍者也夫何天命之不延竒祸一朝而遽作使前日之悲者喜而喜者悲纷庆吊之交错呜呼哀哉君昔过我寒泉之濵一语定交情义日亲逮上饶之草次语宵分而更仆谓当择善以潜心毋以一长而自足粤今兹之秋孟又扎书以申之眷予心之悃欵实千载以为期书适徃而讣来噭然号其焉及我殄瘁之悲诗坌百忧之来集惟平生之忠赤谅虽死而不忘跪陈情于一酹词与泪而俱扬】题咏莆阳朱紫半【古防云水绕壶公山此时方好看壶公山欲断云云蔡君谟兴水利灌民田引水绕壶公山而登第者较前为多】一方文武魁天下【薛奕熈寜九年武举第一时徐铎亦擢进士第一神宗御制诗赐之云云万里英雄入彀中】海国民皆兴礼义【陈长卿送叶守诗云云潢池盗已息干戈农桑四境丰年屡笛皷千村叶气多】四六【抗章枫陛　环城千里　闽峤将穷　水绕壶山作镇莆田　并海一隅　海邦尤盛　地穷海峤乃眷莆阳之郡　维莆水之为邦　地不大于曹滕实为荔子之乡　实桐城之析壤　俗已防于邹鲁七闽衣冠之区蔚为小垒　燕寝香凝但觉壶天之永千里袴襦之庆宛在细侯　龙墀诏下即为文石之趋端明笔法葢坡老之所推　荔锦离离暇日阅端明之谱艾轩心传自程门而有得　稼云渺渺丰年歌正献之诗爼登通印之鱼诗夸荆国　陈退传之全名大节巍巍堂堂品贵莆田之荔谱述端明　郑正字之谠论危言峣峣岳岳濒海而居颇擅渔防之利　介二大国版籍较泉福而独微自闽而论素称文物之乡　考诸名儒文风自梁唐而已盛】
　　漳州【龙溪　章浦龙岩　长防】
　　建置沿革【自唐以前并同泉福武后时析闽州西南境置漳州以南有漳浦故名初置于漳浦县南八十里后徙治李澳川改漳浦郡复为漳州徙治龙溪今州理是也唐末光州刺史王绪渡江防漳州为王潮所杀遣王审知围泉州防之遂有漳泉之地梁封王审知为闽王至后晋齐王时朱文进擅命以程赟为漳州刺史既而泉州留从効闻之亦杀程赟迎王继成为刺史从効遂据泉漳二州改漳州为南州从効卒陈洪进有其地皇朝乾徳以南州为漳州太宗朝陈洪进献漳泉二州今领县四治龙溪】
　　事要郡名漳浦【见沿革注】临漳　龙溪风俗其民务本【傅自得道院记云云不事末作而资用饶给】俗故穷陋【朱元晦作龙岩县学记云予闻龙岩为县斗僻介于两越之间云云其为士者虽或负聪明朴茂之姿而莫有开之以圣贤之学是以自其为县以来今数百年未闻有以道义功烈显于时者是岂为材之不足哉殆为吏者未有以兴起之也因告其诸生曰夫所谓圣贤之学者非有难能难知之事也孝弟忠信以养其心礼义亷耻以修其身而求师取友诵诗读书以穷事物之理而已是二端者岂二三子之所不知不能哉惟在反是心以求之而一用其力则实大声闳将有自然不可揜者矣】形胜地旷土沃【傅自得记】建州泉潮之间【唐垂拱间陈元光威烈庙记云公乞丨一丨于丨丨丨丨以控岭表即其屯置郡】以控岭表【同上】居闽防之极南【登科记序云】婆娑乎山水之间【郭功父记为守令者得云云】山川梁山【在城西古记梁岳闽中之望也秀防而崇圆又名圆山大峯一有二图经序云丨丨纪董奉之游○郭功父诗庙食丨丨忘歳年自言耽酒未能还身披羽衣手持药时时混迹在人间○潘存实诗盘根来楚蜀作镇表瓯闽】九侯山【在漳浦图经谓丨丨传夏后之绪似指为夏之子孙而蔡如松漳南十辨则云九峯之神各主一山不同】登高山【在州治之西二里】岐山【郭功父有岐山仙亭岩乃作十咏】天城山【一白名第山后有周潘书堂遗基】石狮岩【李弥逊诗翠合峯峦万叶稠云擎佛屋出岩幽春光不到庭隂树晓日光明竹外楼】莲峯石【即前梁山中峯相传为齐武帝所赏晋亭在其西○张登诗孤髙齐帝石潇洒晋亭峯】漳江【在梁山下徐俯有丨丨晚望诗】龙溪【即九龙山下水梁大同中有九龙游此江今祭九龙翁甚盛】南溪【端明蔡君谟有诗】东湖【在州东郭功父有诗】西湖【泉极甘美可以辟瘴疠○蔡君谟诗湖上山光一望青佛宫高下倚岩扄】井泉瀑布泉【在梁山蔡希遽诗防稽之南罗浮北中有大梁神仙宅瀑流古今挂长虹冩下银河数千尺】亭台序賔亭【蔡君谟有诗】清白亭【王巩尝有诗】防清亭【林廸有诗】白云亭【在开元寺蔡君谟有诗】月渊亭【在净众院○郭功父诗仰攀明月轮俯瞰沧海渊乾坤惜形势此地何其偏灵溪九龙跃仙山一峯圆邂逅摄邦守所乐多林泉】得仙亭【在名第山○程瑀诗危亭谁结据山椒名第仙人不可招绕郭溪山敞图畵万家楼阁挿云霄】泽露亭【李亨伯守邕管丁内艰边郡不许解官五章哀请而后许明年甘露降其家庭栢之上张商音作诗以赋其事邹志完陈莹中皆有诗】临漳防【唐张登有诗】啸防【郭功父诗缥缈临渚峯幔卷浓云开秀特不可掩擎天碧崔嵬】半漳防【郭功父诗檐飞突兀压层邱见尽临漳一半州】池馆满月池【在开元寺蔡君谟尝有诗】临漳道院【郡志官于此者徃徃乐其风俗之简静号为丨丨丨丨】漳浦驿【蔡君谟王陶有诗】楼阁南楼【唐尹有陪韩漳州登丨丨诗】齐云阁【蔡君谟诗紫阁青梯压翠岑春愁秋思昔登临岚供眼横千仞星汉垂檐直半寻】祠墓陈侯祠【庙碑云公姓陈讳元光永隆二年盗次潮州公击贼降之请置漳州委公镇抚乆之蛮贼复啸聚公因战殁庙食于漳○李颙诗当年岭北正危时数郡生灵未可知不是有人横义防也应无计保藩维】义塜【危稹记人死曰归葬曰藏归者复其所也藏者欲人之不得见也故先王制礼防葬有期下至于士则逾月而已何漳之为子若孙者乃有不葬之俗耶其亲死徃徃举其柩而置之僧寺是葢始于茍简中则因循乆而忘之矣呜呼已则忘之矣而不知虚廊冷殿之间寒声泣霜弱影吊月其望于子孙一旦之兴念者犹未已也葢常命官僚覈其事近城之五里乃有未瓦棺合二千三百有竒爰择于城之西南北高燥地立为义塜三每所大为之域既封覆以青莎使如旧垅前涂白垩书其有名氏者庻防子孙犹来祭享也讫事郡人合辞以请记余曰义之名立其始于不义而后见也此其不义果起于谁乎曰僧人其作俑者也是间层山叠林梵宇无数廊庑间率不置神若佛类为土室其入如窦黯然无光斯皆诱愚俗以来殡者也彼棘人者举其亲而即安于彼死者一入杳无葬期使其子若孙良心防溺不复知有天理之正人道之终此有识者之所深恨也原道曰不塞不流不止不行近因为令下诸浮图必令尽改其室以为僧房不改则鞭其人而俗之籍其田而公之葢治盗之法治其藏者此法常存则诱者始有所畏死者始有所归矣是为记】名宦皇朝蔡襄【常为州判官】胡铨【知州】朱熹【知州欲行经界法不果】人物周康物【唐人漳之擢第自康物始】皇朝李亨伯【郡人仕至全州守王巩作神道碑刘安世书其碑隂曰自嘉祐以来引年而去者如欧阳永叔以六十五范景仁以六十三公挂冠方六十四耳目之所覩者三人而已】高登【朱元晦作东溪先生高公祠记云公靖康间游太学与陈公少阳伏阙拜防以诛六贼留种李为诸用事者欲兵之不为动也绍兴初召至政事堂又与宰相秦桧论不合去为静江府古县令后投檄以归秦闻大怒夺官徙容州】名贤赵鼎【自潮量移漳居住】刘子羽【谪居】题咏剖竹海边州【郭士元送陆员外赴漳州诗含香台上栢云云】言送漳州牧【白居易送吕漳州今朝一壶酒云云】城标涨海头【张登诗漳州悲逺道地里极东瓯境旷穷山外云云】闽山到漳穷【王介甫送李宣叔倅漳州诗云云地与南越错山川鬰雾毒瘴疠春冬作荒茅篁竹间蔽亏有城郭居人特鲜少市井宜萧索野花开无时变酒持可酌穷年不用客谁与分杯杓朝廷尚贤俊磊砢充台阁君能喜节行文艺又该超然万里去识者为不乐予闻君子居自可救民瘼茍能御外物地得无美恶似闻最南方比客令勿药林麓换风气兽蛇雕毒蠚如漳犹近州气冷又销铄珍足海物味其厚不为薄章举马甲柱固已轻羊酪蕉黄荔子丹又胜柤梨酢缝衣比多士徃徃在邱壑从容与笑语岂不慰寂寞太守好觞咏嘉賔应在幙想即有新诗流传至京洛】南尽封邮见好山【杨漳浦驿诗云云苍苍桂岭类商顔谁怜后夜思乡处白苇黄茅旧汉关】风候已应同岭北【常衮漳浦驿诗云云云山仍喜似终南】漳溪郡有佳山水【桑维翰云云迁客因之作胜游恠得千峯耸晴巘枯槎百尺拥寒流】庾岭东边吏隐州【唐韩泰诗云云溪山竹树亦清幽】徃徃六月披重袍【郭功父诗长风吹海作寒雾云云】仙鱼通印胜鸮炙【郭功父诗云云荔子丹艶疑蟠桃】漳州畵防拥诗人【陈与义赠漳守綦叔厚诗过尽蛮荒兴复新云云】水绕漳城潮已平【张至能诗云云向来有记出公卿白袍不倦三冬学锦绶行看驷马荣】符节恩深隔瘴云【陈陶赠漳州张怡使君旧徳徐方天下闻当年熊轼继清芬井田异政光蛮竹云云已见嘉祥生比戸尝嫌夷貃蠧南薰防时徴拜征西学着缦胡从使君】回峰叠嶂绕庭隅【欧阳詹诗云云散防烟霜胜畵图月暮华轩卷长箔太清云上对蓬壶】外邑蛮烟渔火接鲸波【陈希元题漳浦县壁云云树树花枝处处歌况是天涯好行乐莫教憔悴鬓霜多】
　　四六【防荣鳯阙　分符丹阙　维漳为郡　临漳古邦出守龙溪　问道清漳　与潮相隣　闽峤穷处葢七闽穷絶之郷　眷临漳之小垒　地居涨海之濵实今日安闲之地　居区越之穷陬　城俯清漳之上人生五马賸收及物之功　摩挲壁记乃朱文公所莅之邦山有九龙岂少专城之乐　防检图经亦赵忠简曽游之地鱼佩虎符香自凝于燕寝　青梯横星汉盍寻端明之旧游鳯城龙渚患何有于鳄溪　画防拥诗人为和简斋之妙句地濒岭峤不无瘴雾之侵　道院名标务本考传公之记郡属瓯闽尤觉文风之盛　漳州气冷产珍夸荆国之诗虎榜儒科自元和而已盛　剖海边半竹有郭正元之赋诗龙岩学记欲伊洛之有传　送漳州一壶乃白居易之载酒】
　　汀州【长汀　宁化　上杭武平　清流　莲城】
　　建置沿革【禹贡州之域闽在扬州东南汀又在闽之南周职方氏有七闽犹列于荒服秦并天下逐闽粤王无诸列其地为闽中郡后汉属防稽郡晋分建安郡置晋安郡又立新罗县而汀州始基于此宋而后无所考据唐开抚福二州山洞置汀州因长汀以为名治新罗改临汀郡复为汀州初置州在新罗后移理长汀白石村唐王绪防汀漳二州不能有而王潮又防福建汀等州潮卒其弟审知继有其地国朝平江南地归版图今领县六治长汀】
　　事要郡名临汀　鄞江【即东溪】平沙【图经水际平沙曰汀又云南丁位也以水合丁于文为汀】风俗民生尚武【鄞江志】岛居安渔防【同上丨丨者丨丨丨之利】山居任耕织【丨丨者丨丨丨之劳】形胜南通交广【张潜修学记云云北逹江右实瓯闽之奥壤也】西接贑水【戴觉同庆寺罗汉阁记云云南邻百粤深林茅竹之间】南接潮海【鄞江郡志云云实江西二广徃来之冲】后枕卧龙【黄启宗记前直圆峯云】慿山负海【杜佑通典闽越遐阻僻在一隅云云】在闽山之穷处【戴觉记汀为州云云复嶂重峦亘数百里】介于防梅之间【郑强移剏州学记汀在西南境云云铜塩之间道所徃】山川南山【在州南一里屹然如屏其下坦夷有文殊同庆二寺○陈轩诗吁然碧玉洞屹立分防户天生防佳景常恐尘土汚】卧龙山【州主山】圆珠山【在州正南一里隂阳家为应山】梁山【在武平东三十里山上有仙岩】铜鼓山【在武平东南二百里石壁上有倒书千年字今犹存】金山【在上杭县西十里康定中产金因名】鸡笼山【在长汀县○郭功父诗神仙之府名鸡笼千寻翠玉擎寒空】灵洞山【在武平有汤泉大洞三十六小洞二十八】南安岩【去武平八十里○郭功父诗汀梅之间山万重南安岩窦何玲珑青瑶屹立敞四壁巧匠缩手难为工○按定光佛泉州人姓郑名自严干徳二年驻锡武平南安岩淳化二年别立草庵居之景徳初迁南康郡盘古山祥符四年汀守赵遂良即州宅剏后庵延师至八年终于旧岩见周必大定光庵记】侍郎岩【在清流县乃熈丰中侍郎张驾祭酒杨时左司陈瓘少时读书之所旧传三公肄业其间不置卧榻歠粥饮水终嵗不到岩下】狮子岩【在长汀东南五十里定光佛初振锡于此】苍玉洞【在城东五里洞口两石壁天然成门清气逼人】潭飞磜【在寜化县南乡重冈岭环布森刻登陟极难磜居其中坦然而平山环水合有田有池草茂林深易于藏聚防恃其险为私贩为剽盗根据百年莫敢谁何此绍定间始祸之地未几为淮兵荡平之因置南平寨焉】三溪水【东溪水自鄞坑来西溪水自湘洪来合○陈轩诗一川逺汇三溪水千嶂深围四面山】寅湖【在长汀县东二里居郡寅位】五百滩【自汀抵潮其滩险有五百】堂亭三瑞堂【在州治】横翠亭【在东禅寺中门之左山光野色横在目前】楼阁南楼【郡志郭功父有诗】北楼【陈丨丨郭功父有诗】谢公楼【张九龄诗谢公楼上好醇酒二百青蚨买一防】防清阁【在济川门之左或谓有滕王阁气象】名宦陈劒【唐人为刺史先是开元置郡累迁东方口劔始更卜卧龙之白石与汀相为终始焉】皇朝陈轩【为守○黄鲁直赠诗平生所闻陈汀州蝗不入境年屡丰】郭祥正【为别驾与陈轩登山临水觞咏酬唱极多】人物罗彧【长汀人登太平兴国第当眞庙亲征彧扈从至澶渊与宰相参议军务虏人乞和遣彧为报使还京丐归里赐锦衣金带锦旂二仍绣八字云明时折桂衣锦还乡领本州刺史】郑文寳【寜化人登太平兴国第官至工部侍郎○尝题缑氏山云秋隂漠漠秋云轻缑氏山头月正明帝子西飞仙驭逺不知何处夜吹笙○欧阳永叔亦称其诗一聨云水暖鳬鹥行哺子溪深桃李卧开花】汤莘叟【郡人能诗○尝有马上吟曰宿雨洗山新緑嫩晓风吹杏浅红干沙头路暖日欲上行客扬鞭不觉难】名贤曽肇【元祐间贬汀州】李光【以论蔡攸朱腼谪监汀州酒税】题咏全家逺过九龙滩【张籍送汀州元使君诗云曽成赵北归朝计因拜王门最好官为郡暂辞防鳯阙云云山乡秪有输蕉户水镇应多养鸭栏地僻寻常来客少刺桐花共谁防】木犀花认春香【孙奋学诗慈竹笋生翻夏箨云云】花继腊梅长不歇【陈轩云云鸟啼春谷半无名】地有铜盐家自给【陈轩诗居人不记瓯闽事遗迹空传福抚山云云嵗无兵盗戍长闲】水与潮阳作上流【陈轩山连庾岭为南峤云云】岚烟蒸湿同梅岭【郭功父诗云云地脉逶迤接贑城】
　　四六【防荣中扆　显膺涣綍　虽连闽部　秀气攸钟趣镇平沙　出守临汀　实迩炎方　异材间出虽居南粤之穷陬　幸赋输之易集　里闾安循吏之抚摩实有中州之雅俗　亦狱讼之甚稀　景物继诗人之题咏析福抚二州之山洞肇创此州　峻陞奎阁之清自天锡命接梅潮两郡之隣封独推雅俗　为爱汀州之好特地分符自洞防敢矜于地险辄肆慿陵　地濒庾岭岂无瘴雾之侵幸淮兵克振于天声乞从扫涤　境接闽山颇觉文风之盛郡城更卜自唐刺史以开先　岩谷盘旋有张杨之遗迹年谷屡丰惟陈汀州而鲜俪　郡斋酬唱多陈郭之名篇辞防鳯阙抗章自诡于民庸　斗絶一隅罕车马徃来之迹过九龙滩涤籕俶开于藩府　云埋叠嶂多铜盐负贩之奸】

　　方舆胜览卷十三
　　钦定四库全书
　　方舆胜览卷十四　　　　　宋　祝穆　撰江东路
　　建康府【上元　江宁　句容溧水　溧阳】
　　建置防革【禹贡扬州之域吴地斗分星纪之次春秋属吴战国属越后属楚初置金陵邑秦改曰秣陵属鄣郡汉改鄣郡为丹阳郡吴大帝自京口徙此因改为建业晋武帝改为秣陵又分秣陵北为建业改业为邺后避愍帝讳改为建康东晋元帝渡江复都焉又为丹阳郡宋齐梁陈因之隋废郡更于石头城置蒋州唐为扬州置江宁为润州属县后改为州伪吴改为江寜府国朝尅复为升州仁宗以升王建国复陞江宁府建康军节度六飞驻跸诏改建康府建行都绍兴八年移跸钱塘置行宫留守司今统郡八领县五治上元江宁】
　　淮东总领江东转运置司
　　事要郡名陪都【见文选吴都赋建康志序坐镇江淮以为丨丨】金陵【楚威以其地有王气埋金镇之故曰丨丨或曰以其地接华阳金坛之陵盱江曾极百咏诗丨丨云凿池破除函谷帝埋金厌胜郢中王兴亡总不闗君事五百年前枉断肠】秣陵【详见秦淮注】建业【见防革注】白下【在上元县西北十四里唐武德移江寜于此故名丨丨王介甫赠上元宰诗云丨丨有贤宰能诗如紫芝】风俗衣冠萃止【通典永嘉以后云云】艺文儒术为盛【同上云云有顔谢徐庾之风】有风防海舶之饶【胡安定云三吴为东门荆蜀为西戸丨七闽二广丨丨丨丨丨丨为南府】形胜西以峨嵋为壁垒【唐李白为宋中丞请都金陵表云云东以沧海为沟池守海陵之仓猎长洲之苑】南以长淮为伊洛【艺文类聚丹阳尹序东以赤山为城臯云云北以钟山为曲阜西以大江为黄河】北据大江【胡安定文集云云外阻长淮】内控湖海【系年録衞肤敏言外运江淮云云为东南要防之地】长江天堑【陈孔范曰云云岂能飞渡耶】金陵天险【系年録刘珏云云前据大江可以固守】龙蟠虎踞【诸葛亮谓呉大帝曰钟阜龙蟠石城虎踞真帝王所都也】黄旗紫葢【司马德操与徐恭嗣书丨丨丨丨运在东南】战舰所聚【通监梁徐温以金陵形胜云云】经营四方之根本【王导曰金陵帝宅孙仲谋刘德皆言欲经营四方者未尝不以此为根本　言行録张德逺谓人主居此则北望中原常愤惕不敢暇逸】实王者之都【衞敷敏云建康倚山江云云可以控扼险阻以建不拔之基】山川钟山【在上元县东北十八里　舆地志古曰金陵山县名因此又名蒋山汉末秣陵尉蒋子文讨贼死事于此呉大帝为立庙子文祖讳钟因改曰蒋山此山本无草木东晋时刺史还任者栽松三千株下至郡守各有差一名北山齐周颙隠于此　王介甫丨丨诗偶向松闲覔旧题野人休诵北山移丈夫出处非无意猿鹤从来自不知　小雨轻风落栋花细红如雪防平沙槿篱竹屋江村路时见宜城卖酒家　投老归来供奉班尘埃无复见钟山何须更待黄梁熟始信人间是梦间　苍藤翠木江南山激激流水两山间山髙水深鱼鸟乐车马迹絶人长闲云埋樵声隔葱蒨月弄钓影临潺湲黄尘满眼衣可濯梦寐惆怅何时还】东山【在上元县南三十里丹阳记晋太傅谢安旧隠防稽丨丨筑此拟之无岩石又名土山　王介甫诗定林瞰土山近乃在眉睫】摄山【在城东北四十五里有齐文惠太子凿石为佛见存江乘地记村有草可以摄生故名陈轩有丨丨十咏　曾极诗咏一丈唐碑今露立十寻梵塔已低摧层层石佛云间出坐阅齐梁成刼灰】三山【在上元县西南四十五里　谢晖晚登三山还望京邑诗防溪望长安河阳视京县白日丽飞甍参差皆可见余霞散成绮澄江静如练喧鸟覆春洲杂英满芳甸去矣方滞滛懐哉罢欢宴佳期怅何许泪下如流霰有情知望乡谁能鬒不变】方山【葛炼丹之地　曽极百咏人间防事有方壶劔截青瑶界碧虚试上殊庭瞻醉葛仙云垂带防储胥】汤山【在溧水县东北五十里其山不甚髙有汤泉大小六处】凤台山【在城南二里余保寜寺是也宋元嘉中鳯凰集于是山乃筑台山以旌嘉瑞　唐李白诗置酒延落星金陵凤凰台长波冩万古心与云俱开昔时有鳯凰鳯凰为谁来凤凰去已久正当今日回明君越羲轩天老坐三台豪士无所用弹琴醉金罍东风吹山花安可不尽杯六帝没幽草深宫冥緑苔置酒勿复道歌钟但相催　宋齐丘诗磋峨压洪泉岝客撑碧落宜哉秦始皇石駈炙不凿上有布政台八顾皆城郭山蹙龙虎健水墨螭唇作白虹欲吞人赤骥相灿画栋泥金碧石路盘墝埆倒挂哭月猿危立思天鹤凿池养蛟龙栽桐栖鸑鷟梁间燕教雏石罅蛇悬殻养花如养贤去草如去恶日晚严城鼓风来萧寺铎扫地駈尘埃剪蒿除鸟雀金桃带叶摘緑李和衣嚼贞竹无盛衰媚柳先摇落尘飞景阳井草合临春阁芙蓉如佳人回首似调谑当轩有直道无人肯驻脚夜半鼠勃灭隂鬼敲防松孤不易立石丑难安着自怜啄木鸟去蠧终不错晚风吹梧桐树头鸣嚗嚗峩峩江令石青苔何淡薄不话兴亡事举首思眇邈吁哉未到此褊劣同尺蠖龙鹤羡鳬毛猛虎爱蜗角一日贤太守与我观槖籥徃徃独自语天帝相唯喏风云偶不来寰宇销一畧我欲烹长鲸四海为鼎镬我欲取大鹏天地为増缴安得生羽翰雄飞上寥廓】牛头山【在上元县南四十里两峯如阙】幕府山【在郡西二十五里晋琅琊王初渡江丞相王导建幕府于其上】三茅山【在句容县南五十里山记云汉时有三茅君各乘一鹤来此故名焉秦始皇闻民一冇謡曰神仙得者茅初成驾龙上界入太清时下三洲赤城继世而往在我盈于是有寻仙之意后有茅盈茅固茅哀即三茅君也　大茅山帝命东海神埋大铜鼎于上有盘石镇之秦始皇命李斯篆壁文　王介甫登大茅山顶诗一峯高出众山颠拟隔尘沙道里千俯视烟云来不极仰攀萝茑去无前人间已换嘉平帝地下谁通句曲天陈迹是非今草莽纷纷流落尚师仙　中茅山司命真君埋玉门丹砂以镇之石上有徐锴篆字王介甫诗云百年风雨草苔昏尚有当年宝墨存只恐终随峄碑尽西风吹烧满秋原　王介甫小茅山诗扪萝路到半天穷下视茅州杳霭中物外真逰来几席人间荣愿付苓通白云坐处龙池杳明月归时鹤驭空四首三君谁更似子房家世有高风】覆舟山【在城北五里晋北郊坛宋药园垒乐游苑冰井甘露亭皆在此山　曽极诗六代兴亡貉一丘繁华梦逐水东流操蛇神向山前笑三百年来几覆舟】乐官山【南唐初下时诸将置酒乐人大恸杀之聚瘗此山故名】
　　【曾极诗城破辕门宴赏频伶伦执乐泪横巾骈头就戮縁家国愧死南归结绶人】天门山【又号东西梁山详见太平川　曽极诗鲸翻鳌负倚江潭天险由来客倦谈高屋建瓴无计取二梁刚把当殽函】鸡笼山【寰宇记在城西北九里宋雷次宗居此元嘉中改曰龙山以黑龙常现于真武湖此山临湖上】千佛岭【在摄山栖霞寺之侧按江总栖霞寺碑明僧绍居士子仲为临沂令于西峯石壁与度禅师防造无量夀佛岭之中道有沈师徐张稚圭王雱题名】西原【曽极诗衰草寒云雁一行牵愁水似九廻肠逰人欲问千官事翁仲无言卧夕阳】龙洞【在清凉寺前　曽极诗江流远引皆烟岚平陆何年重举帆断岸插天危欲坠六朝龙去只空岩】段石冈【在上元县南三十里丹阳记云有大碣石长二丈折为三段纪呉功德其文东观令华覈作其字大篆或又六皇象书也　梅圣俞诗云冈头虽断石文字未全讹年算赤乌逺书疑皇象多】钟阜【在县东北周回六十里　南史宋散骑常侍刘勔经始钟岭之南以为栖息又雷次宗元嘉中文帝为筑室于此山又陈后主与张机游是山尝以松枝代麈尾故梅挚诗有千松麈尾之句】三岩石【在台城内千福禅院本梁同泰寺有小石池言是陈时景阳井今有古石井栏其上有刻字惟戒哉二字可辨】三品石【曽极诗一士真能重本朝中原勍敌是天骄无情石却登三品不念忠贤屈下僚】钟山石【此山有石脉理皆红润　曽极诗战血潜流石脉中苍崖凿断见殷红千年杀气方回薄草木无春山尽童】梁金华宫石【萧梁故基在青溪旁石今在府治　曽极诗云照影青溪耀竒推迁十代市朝非莫欺藓眼苍苔面曽见昭明识蔡妃】大江【魏文帝出广陵望丨丨曰嗟乎此天所以限南北也　曽极诗刀兵嵗嵗涉江干将帅诛求盍少寛未得三军如挟纩凭谁数处防风寒】秦淮【在县南三里始皇时望气者言金陵有天子气使朱衣凿山为凟以断地脉改金陵为秣陵晋阳秋秦开故曰丨丨或云淮水发源屈曲不类人工　杜牧诗烟笼寒水月笼沙夜泊丨丨卖酒家商女不知亡国恨隔江犹唱后庭花　曽极诗凿断山根役万人祖龙痴絶更东廵石城几度更新主嬴得淮流尚系秦】元武湖【在上元县北十里宋元嘉间有黒龙见故名今为后军寨　唐李义山诗丨丨丨中玉漏催鸡鸣埭口绣襦廻谁言琼树朝朝见不及全莲步歩来　曽极诗当日湖光澈铙心龙旗风吹此登临而今铁马回旋地斜照黄尘一尺深】丹阳湖【在溧水县西南二十八里】四太子河【曾极诗上东门啸本同科天诱金人智诈多刀斗夜鸣兵四合五更平陆已成河】青溪【宋都记鼎族多居其侧建康志吴大帝凿通城北堑以泄武湖水发源于钟山接于秦淮及杨城金陵丨丨始分为二在城外者自城濠合于淮在城内者湮塞仅存】新林浦【去城二十里　谢眺之宣城出丨丨丨诗云江路西南永归流东北鹜天际识归舟云中辨江树旅思倦摇摇孤游昔已屡既懽怀禄情复协沧洲趣嚣尘自兹隔赏心于此遇虽无豹姿终隠南山雾】西浦【张硕遇杜兰香处　曽极诗珠珰错落江臯佩罗韈轻盈洛浦妆欲采苹花掷春信停梳难覔杜兰香】桃叶渡【一名南浦渡　金陵览古在秦淮口桃叶者晋王献之爱妾名也献之诗云桃叶复桃叶渡江不用楫但渡无所苦我自迎接汝渡不用楫者谓横波急也献之歌此送之　曾景建裙腰芳草抱长堤南浦年年怨别离水送横波山敛翠一如桃叶渡江时】采石渡【事见挥麈前録及谈苑　曽景建石琢浮屠遍水濵兴亡嵗久已成尘长江静夜芦花月莫信牵愁拨棹人】五马渡【晋元帝渡江童謡云丨丨丨江一化龙识者谓呉越之地当兴王　曽景建仲逹欺孤与操同岂能长世抚提封瑶图暗换君知否班特浮江自化龙】白鹭洲【丹阳记在江中心南邉新林浦西边丨丨丨上多白鹭故名　曽景建江水悠悠緑染衣淮山渺渺翠成围南朝鹭序归何处惟见沧洲白鹭飞】蔡洲【在上元县西二十五里元和志宋高祖于此擒卢循】黄天荡【曾景建受金纵敌将何知曹沬功名失此时鴈足不来貔虎散沙头蚌鹬谩相持】三十六陂【曾景建渺然丨丨丨丨春石黛潮生嵗嵗新杨柳杏花浑好在吟邉只欠跨驴人】覆杯池【在城北三里一名西池　晋元帝颇以酒废政王导諌帝因丨丨于此丨】落义池【在志公塔之东悟真庵前旧传迦毗罗神隋梵僧密多至此与神交战丨丨于此丨】横塘【金陵览古　江口防淮筑池谓之丨丨　呉都赋曰丨丨查下楼台之盛天下莫比　李白诗人言丨丨好我言横江恶一风三日吹倒山白浪髙于瓦棺阁】潮沟【金陵览古呉大帝以引潮抵于秦淮】霹雳沟【建康志在城西五里　王介甫诗丨丨丨西路柴荆四五家忆曽骑欵段随意入桃花】直渎【呉后主孙皓所开杨修诗注云渎在幕府山东北长十四里濶五丈深二丈初开之时昼穿夜复自塞经年不就伤足役夫卧其侧夜见鬼物来填因叹曰何不以布囊盛土弃之江中使吾徒免殚力于此伤者异之晓白有司如其言乃成渎道直故名丨丨北征记吴将甘宁墓在此俗云墓有王气孙皓恶之乃凿其后为直渎　孙盛晋春秋云方山有丨丨　唐人诗云开丨丨三千里青葢何曽到洛阳　王介甫诗山蟠丨丨输淮口水挹长干转石头】井泉胭脂井【曽景建寒泉玉甃没春芜石染丨丨丨不枯杏怨桃红娇欲堕犹将红泪洒黄奴】寳公井【在市心　曾景建一片当街百尺深行人环辙免苔侵尘容俗状暂窥影欲汲寒泉洗此心】汤泉【在上元县东六十里】行宫大内【即旧府治】木围【曽景建寝殿重重设丨丨﨑岖天位不胜危髙人巢许应如此占得箕山最坦夷】射殿【有七十间旁多槐竹李贺诗春热张鹤葢兎目官槐小苏子瞻竹诗纷纷苍雪落夏簟丁公言诗困忆南朝石歩廊　曽景建鹤立隂隂覆苑墙更添苍雪助清凉高皇俭德规模远不作南朝石歩廊】行廊【曽景建负矢前驱敌未擒虎侯高愒意何深文皇决拾精天下徧爱良工辨木心】古龙屏风【宣和旧物高宗携之渡江后瓌烂宫官惜之裁剪背成屏风立殿上　曾景建乘云游雾过江东绘事当年笑叶公可恨横空千丈势剪裁今入小屏风】堂舍玉麟堂【在府治取留守玉麟符之义】芙蓉堂【在旧府治今在行宫犹有旧基　王介甫荅韩持国诗投老归来一幅巾尚私荣禄备藩臣丨丨丨下疏秋水且与鱼作主人】亭台新亭【在城南十五里洛阳四山围伊洛瀍涧在中建康亦四山围秦淮直渎在中故云风景不殊举目有山河之异李白云山似洛阳多许浑云只有青山似洛中谓此也蔡薿作天津桥亦以此　曽景建青山四合绕天津风景依然似洛濵江左于今成乐土丨丨垂泪亦无人　杨廷秀丨丨送客诗六朝岂是乏勲贤为底京师不宴然柏壁置人天一笑楚囚对泣后千年钟山唤客长南望江水留人懒北旋强管兴亡谈不尽枉教吟杀夕阳蝉　杨修诗满目江山异洛阳北人怀土泪千行不如亡国中书令归老丨丨是故乡】水亭【在台城寺即今法寳寺　林君复诗云金井前朝事林僧问不知緑苔欺破阁白鸟占闲池清楚曽经晋荒凉直到隋南廊一声磬斜照独疑思】白鹭亭【在府城上与赏心亭相接下瞰白鹭洲柱间有苏子瞻留题】赏心亭【下临秦淮尽观览之盛丁晋公谓建尝以周昉所画袁安卧雪图张千屏后太守易去续志又云丁始典金陵陛辞之日真宗出大幅袁安卧雪图付丁谓曰卿到金陵可选一絶景处张此图谓遂张于丨丨丨柱上有苏子瞻题名犹存　王介甫诗槛竹檐倾野水旁台城佳气已消亡难披榛莾寻千古独倚青防望八荒坐觉尘沙昏远眼忽防风雨破骄阳扁舟此日东南兴欲尽江流万里长　曾景建柱上题名客姓苏江山清絶冠南都六花飞舞凭栏处一本天生卧雪图】佳丽亭【太守马亮建在折栁亭之东　杜牧之诗谢眺诗中佳丽地夫差传里水犀车　王介甫诗盘互长干有絶陉并包丨丨入冮丨】折柳亭【张忠定建为祖饯之所】半山亭【即王介甫故宅在城束北蒋山半道王介甫诗放歌扶杖出前林遥和丰年撃壤音曽侍玉皇知帝力曲中时有丨丨心余不尽载】此君亭【髙斋诗话王介甫题金陵丨丨丨诗谁怜直节生来痩自许髙才老更刚】翠防亭【在城西五里清凉寺山顶南唐建　林君复诗亭在江干寺清凉更翠防】筹思亭【在漕司　王介甫诗昔人何计亦何司许国忧氏适此时寓兴中原为逺趣托名华榜有新诗】越台【在县西七里今尉亭后故老相传云昔越王女嫁于此怀土思归故取越土筑台以居之慰其怀土之思　周紫芝古乐府越台吟云玉顔如花越王女自小娇痴不歌舞嫁作江南国主妃日日思归泪如雨冮南江北梅子黄潮头夜涨秦淮江江邉雨多地卑湿旋筑髙台匀晓妆千艘命载越中土喜见越人仍越语人生脚踏乡土难无复归心越中去高台何异倾曲池亦复平越姬一去向千载不见此台空有名】鳯凰台【故基在保宁寺后　李白诗丨丨丨上鳯凰游凤去台空江自流吴时花草埋幽径晋代衣冠成古丘三山半落青天外二水中分白鹭洲总为浮云敝白日长安不见使人愁　杜甫题亭亭丨丨丨北对西康州西伯今寂寞鳯声自悠悠山峻路絶踪石林气髙浮安得万丈梯为君上上头恐有无母雏饥寒日啾啾我能剖心血饮啄慰孤愁心以当竹寳炯然忘外求血以当醴泉岂徒比清流所重王者瑞敢辞防命休坐防防翮举纵意八极周自天衔瑞图飞下十二楼图以献至尊鳯以垂鸿猷再光中兴业一洗苍生忧深衷正为此羣盗何淹留　杨廷秀望丨丨丨诗云千年百尺凤凰台送尽潮回鳯不回白鹭北头江合乌衣西面杏花开龙蟠虎踞山川在古徃今来鼓角哀只有谪仙留句在春风掌管拂珠煤】花台【梁武帝时有云光法师讲经于此感得天雨赐花天厨献食杨无为诗空书来震旦康乐造渊防具叶深山泽防花半夜飞香清虽透笔蘂散不霑衣旧社白莲老远公应望归　王介甫诗盘互长干有絶陉并包佳丽入江亭新霜浦溆绵绵净薄晚林峦徃徃青南上欲穷牛渚怪北寻难忘草堂灵箯舆却走垂杨陌已载寒云一雨星　刘潜夫诗云昔日讲师何处在髙台犹以雨花名有时寳向泥寻得一片山无草敢生落日磬残邻寺闭晴天牛上废陵耕登临不用深怀上君防钟山几个争】梁昭明读书台【在蒋山定林寺后山北高峯上】楼阁冶城楼【曽景建袅袅踈林集晚鸦钟山云气入檐牙何人乘月吹长笛夜防云陵百万家】烽火楼【在石头城南最高处　杨修诗注云防江筑台以举烽燧自建康至江陵五千七百里有警半日而达魏太武齐武帝皆尝登此楼】石头驿楼【张九龄候使登楼作山槛慿栏望川途渺北流远林灭翠合前浦日华浮万井缘津渚千艘咽渡头渔商多末事耕稼少良畴自守陈蕃榻尝登王粲楼徒然骋目处岂是获心游向迹虽愚谷求名亦盗丘息隂劳木所空复起乡忧】升元阁【一名瓦棺阁乃梁朝建髙二百四十尺李白有日月隠檐楹之句今之丨丨丨非古基矣】轩榭南轩【在保宁寺方丈旁有小屋魏公开督府时子读书于此号丨丨下有井人指为建业水　曽景建诗劒磨驴倦征途三岁丨丨客寓居建业水甘供日饮波间亦有武昌鱼】苑囿芳乐苑【齐东昏侯方在位时与宫人于阅武堂元防皇帝正位阉人行仪帝戎服临视又于阅武堂为丨丨丨日与潘妃故恣又于苑中立店肆模大市日游市中杂取货物与宫人阍竖共为禆贩以潘妃为市令自为市吏録事将鬬者就妃罚之帝小有得失则杖又开渠立埭躬自引船埭上设店坐而屠肉于时百姓歌云阅武台种杨柳至尊屠肉妃沽酒】芳林苑【一名桃花园本齐髙帝旧宅在府城之东秦淮土路北武帝永明五年尝幸其苑褉饮王融曲水诗序云载怀平浦乃眷芳林即此】上林苑【建康实録在县北十三里有古池号饮马池地接鸡笼山】桂林苑【在县北落星山之阳左太冲呉都赋数军实于丨丨之丨】馆驿凉馆【在府治米芾书】弋阳馆【张祜题一叶飘然下弋阳残霞昏日树苍苍葛溪谩淬干将劔却是猿声断客肠】桥梁板桥【在城内　曾景建轮鞅千年路欲迷丨丨名在市城非元晖太白防吟处独酌悠然命驾归】寺院蒋山寺【去城十五里太平兴国寺西有木末轩王介甫命名俯视岩壑虬松参天为山之絶景王介甫诗见钟山注　苏子瞻同王胜之游蒋山诗到郡席不暖居民空惘然好山无十里遗恨恐他年欲欵南朝寺同登北郭船朱门收画防绀宇出青莲夹路苍髯古迎人翠麓偏龙腰蟠故国鸟爪寄曾颠竹杪飞华屋松根细泉峯多巧障日江远欲浮天略彴横秋水浮屠插暮烟归来踏人影云细月娟娟】半山寺【今名保宁寺即王介甫故宅自东门徃蒋山至此半道故以为名亦曰白塘自王介甫卜居乃凿渠决水以通城河后请以宅为寺因赐今额　王介甫诗水际柴门一径开小桥分路入苍苔背人照影无穷柳隔屋吹香并是梅】定林寺【定林有上下二寺旧基在蒋山应潮井后王介甫读书处米元章榜曰昭文斋李伯时冩王介甫真于壁杨次公为之赞　王介甫诗定林修木老参天横贯东南一道泉五月杖藜寻石路午隂多处弄潺湲　屋绕青溪竹绕山溪山却在白云间临溪放艇依山坐溪鸟山花共我闲】髙座寺【名永宁寺在城南门外或云晋朝法师竺道生所居因号丨丨丨葢用刘禹锡诗中语见苏州注　曾景建石子冈前丨丨丨犊车曽向此徘徊清谈未解倾人国更引胡僧度海来】清凉寺【即李主殿　温庭筠黄花红树谢芳蹊官殿参差黛巘西诗关晓窓藏雪岭画堂秋水接蓝溪松飘晚吹枞金铎竹防寒苔上石梯妙迹竒名竟何徃下方烟暝草萋萋　曽景建秋月春花迹未陈衮龙曽绕梦中身夷门金鼓从天落惊起床头鼻鼾人　李主避暑处至今多竹曽极诗呜鞘响断苑墙平敲戞惟闻风雨声三百年间陵谷变寒潮不到石头城　刘后村诗塔庙当年甲一方千层金碧万缁郎开山佛已成枯骨住院僧犹説李王遗像有尘龛坏壁断碑无首立斜阳惟应驻马坡头月曾见金舆夜纳凉】升元寺【即瓦棺寺也在城西隅前瞰江面后据崇冈最为古迹李主时升元阁犹在乃梁朝故物髙二百四十尺李白诗所谓日月隠檐楹是也今西南隅戒坛乃是故基
　　南唐将归我宋数年前升元寺殿基掘得古记乃诗防其辞曰若问江南事江南自有凭抱鸡升实位　　　　先
　　犬出金陵　　　　子建居南极　　　　　安仁秉夜灯　　　　　　东陵骄小女骑虎渡河氷
　　瓦棺寺之名起自西晋长兴年中长沙城河陆地生青莲两朶民间闻之官司掘得一瓦棺】
　　【开见一僧形貌俨然其花从舌根顶颅生出询及父老父老曰昔有一僧不説姓名平生诵法华经万余部临终遗言曰以瓦棺之此地所司具奏朝廷乃赐建莲华寺五代兵火焚之　李白登瓦棺阁极眺金陵诗钟山对北戸淮水入南荣漫漫雨花落嘈嘈天乐鸣两廊振法鼓四角吟风筝杳出霄汉上仰攀日月行山空覇气灭地古寒隂生寥廓云汉晚苍茫宫观平门余阎阖寺楼识凤凰名雷作百山动神扶万拱倾灵光何足贵长此镇吴京】长干寺【郡南五里有大长干小长干东长干并是地名江东谓山陇之间曰干长干寺今名天禧寺在长干　王介甫诗梵馆清闲侧布金小塘回曲翠文深柳条不似千丝直花叶相依万葢隂淡淡层云相上下翩翩沙鸟自浮沉羁人乐此忘归意忍向西风学旧名】栖霞寺【在摄山齐明僧绍故宅也宋仁庙朝尝赐金寳方牌熈宁间取寄华藏寺中石佛额有玻璃珠后坠地因置阁盛之大观中为权要取去米芾尝作诗纪其事寺今有唐髙宗陈尚书令江总碑沈师斋疏及沈师徐题名按陈轩金陵集刘长卿顾况李绅皮日休韩熈载徐权德舆皆有诗德舆诗略云萦纡松路深缭绕云山曲重楼回木杪古像凿岩腹皆山中景也】法寳寺【在城北亦名台城寺寺前有丑石四各髙丈余俗呼为三品石及政和间取归京师】能仁寺【保大中李建勲尝舍庄田入寺】同泰寺【在台城内梁武帝穷竭帑藏造大佛阁七层为天火所焚　曽极诗布萨闗斋涕泗挥大通基在昔人非此身终属侯丞相谁辨金钱赎帝归】宋兴寺【刘裕故居也　曽极诗晋至昌明祚已终防文犹有两昏童桓偷得官中壐却属新河伐荻翁】湘宫寺【事见通鉴　曽极诗数椽败屋丨丨丨虞愿忠规正凛然十级浮屠那复有虚抛贴妇卖儿钱】铁塔寺【元懿太子官在焉　刘后村诗细认苔间字方知铸塔时不因兵废坏似有物扶持古殿人开少深窻日上迟僧言明受事相对各攅眉　曽极诗逝水无情去不回黄窣地隔风埃摩挲铁塔堪流涕此是先皇思子台】太平兴国寺【在蒋山梁武帝天监十三年以钱二十万易定林寺前冈独龙阜以志公今寺即其地也】石头城寺【张祜诗山势抱烟光重门突兀傍连檐金像阁半壁石龛廊碧树丛髙顶清池占下方徒悲宦游意尽日老僧房】寳剩院【乃齐周颙隠居之所时有释慧约姓娄少逹妙理颙素所钦乃造草堂寺以居之　王介甫草堂寺诗周颙宅作阿兰若娄约身归窣堵坡】寳公塔【苏子瞻诗欲向钟山访寳公云间白塔如归鹤曾建诗六代围陵堕刼灰独余灵骨崔嵬行人指防云间鹤唤得齐梁一梦回】长干塔【事见僧史　曾极诗十丈祥光起相轮铁浮屠镇法王坟只愁西域神僧至夜捧丨丨丨入云】刘莎衣庵【金亮入冦髙宗召问之云没事没事两家都换主曽极诗佛貍麾骑饮长江呼吸安危阖国忙南北两家都换主从容一悟忙髙皇】八功德水【在蒋山悟真庵后按梅挚亭记天监中有胡僧昙隠寓锡于此山中乏水时有厐眉相谓曰子山龙也知师渇饮惜之无难俄而一沼沸成后有西僧继至云本域八池已失其一似竭彼盈此也其泉一清二泠三香四柔五甘六净七不馌八蠲疴故名丨丨丨丨自梁以前尝取给　曽极诗数斛供防替八珍穿松潄石莹心神中涵百衲烟霞色不染齐梁歌舞尘】道观三茅观【在句容南五十里晋茅君得道于此九域志即三十六洞天之第八洞金坛华阳之洞天山中有十五观又元符宫石刻云真宗尝遣左珰诣茅山祈嗣遇异人言王真人已降生于宋朝珰问何人答曰古燧人氏而章懿皇后亦梦羽衣数百人从一真人来托生及生宫中火光烛天】祠墓后主祠【曽极诗真珠下变离声多少娇妃掩面听赢得牢愁三万斛孤舟撑入大梁城】荆公祠【曽极诗霜筠雪竹古积蓝投老归与志自甘一食万钱终忍垢鱼羮饭美忆江南】文孝庙【曽极诗德隠前星民已和山隈水曲庙何多皇孙不得承天统犹使而翁恨蜡防】谢元庙【曾极诗儿辈能军国未危更令朱序助声威秦人若也全师集云母车盛晋鼎归】蒋帝庙【曾极诗白马千年系庙门炉烟浮动衮龙昏阖棺谩説荣枯定青骨犹当履至尊】吴大帝庙【在石头城世代相传庙基即呉时故宫　王介甫诗云强吴大帝矜雄图上楼酒洒羣臣趍芦花枝叶石城庙行人过者皆嗟吁　曽极诗云曽将一剑定全呉斗大祠庭泣楚巫故国神游应抚掌芦花枫叶几年无】晋元帝庙【曾景建茅茨绵蕝寄江东陵庙回防喋血红右祍危冠才自保未能无责敢言功】中主像【据敖为粥事见五代史　曾景建乘时草窃岂无人三主相传事有因必竟老天怜一念据敖为粥饭饥民】谢公像【曽景建失喜向来因摄屐含悲今日为闻筝人间悲喜何时了携妓东山载酒行】大茅君像【曾景建面如赪玉碧矑寒散髪垂腰槲叶干不向大茅峯顶见时人多作伏羲防】吴大帝陵【曽极诗老瞒虎裂横中州何物生儿作仲谋四十帝中功第一园陵无主使人愁】荆公墓【曽极诗谋把清标犯世纷平生功业自超羣如何今代麒麟阁只道诗名合防勲】卞将军墓【曽景建握节顔公拳透爪归元先轸面如生晋陵发掘今无主独有忠魂只冶城】张丽华墓【在掌心亭天井中间有光气如匹练掬之如水银渐流散　曽景建伴侣声沉王气销香魂血涴有谁招蓬科三尺光尘在犹作台城花月妖】古迹五城【唐德宗时浙江观察使韩滉于建康石头筑丨丨曰石头城曰冶城曰台城曰苑城曰新城】台城【曽景建紫葢横天整复斜兴亡接翅似昏鸦旧时石阙摩云处防屋荆扉一两家】冶城【即今天庆观地本吴冶铸之地晋元帝移于石头城东】石头城【葢六朝形胜所必争之地在城西二里　刘禹锡诗山围故国周遭在潮打空城寂寞回淮水东邉旧时月夜深还过女墙来杨万里诗序陪留守全处恭总领钱进思提刑传景仁游清凉寺即古石头城诗三首山自新亭走下来化】
　　【为一虎首重回平吞雪浪三江水卧对雨花千丈台检防故城遗址在凄凉浩叹宿云开六朝踪迹登临徧底事兹游独壮哉　万里长江天上来石头却欲打江回青山外面周如削紫府中间划洞开苏峻战今草树仲谋庙貌古尘埃多情白鹭洲前水月落潮生声自哀已守台城更石城不知并力或分营六师只遣还天阙一垒真成借冦兵向者玉苏俱解此寃哉隗协可怜生若言虎踞浑堪倚万嵗千秋无战争】东府城【舆地志晋安帝时筑其城西本简文为防稽时第其东丞相防稽王道子府谢安石薨以道子代镇扬州州在第西时人号为东府西州】宋受禅坛【曽景建赤纸藤书晋鼎归寄奴柴燎告功时普天大庆交新主惟有徐公双涙垂】南唐郊坛【曽景建上帝神兵破石头别离歌奏六宫愁燔柴空有髙坛在乞与千年麋鹿游】李氏宫【本朝修李氏宫掘地得水银数十斛宫娥弃粉腻所积也事见湘山野録　曽景建埋愁无地奈君何可是黄垆饮恨多玉铙台前弃脂水深泉流汞尚盈科】晋新宫【谢安作新宫造太极殿欠一梁忽有梅木流至石头城下因取为梁殿成乃画梅花于其上以表嘉瑞　杨修诗玉案金炉对御床岿然应似鲁灵光螭头直下双鱼尾不让西京旧栢梁】金华宫【舆地志云梁大同中所筑昭明太子蔡处所居在青溪东】灵和殿【北史齐武帝时益州刺史刘浚献蜀柳帝命植于丨丨丨帝曰此柳风流可爱似张绪当年】含章殿【宋武帝女寿阳公主人日卧于丨丨丨檐下梅花落公主额上】谢安墩【在半山寺后　李白登冶城望丨丨丨诗冶城访古迹犹有谢公墩凭览周地险高标絶人喧想像东山姿缅怀右军言即谢安与右军王羲之同登处王介甫诗我名公字偶相同我屋公墩在眼中公去我来墩属我不应墩姓尚随公】长干里【去上元县五里李白长干行同居丨丨丨乃秣陵县东里巷江东谓山陇之间曰干】景阳井【在法华寺或云白莲阁下有小池面方丈余或云在保宁寺览辉亭侧陈末后主与张丽华孔贵嫔投其中以避隋兵旧传云□有石胍以帛拭之作胭脂痕一名胭脂井又名辱井陆防诗古堞烟埋宫井树陈主吴姬堕泉处舜没苍梧万里云却不闻将二妃去　胡曽诗景阳宫井剩】
　　【堪悲不尽龙鸾誓死期肠断吴王闗外水浊泥犹得西施】澄心堂【王直方诗话云丨丨丨纸江南李后主所制　刘贡父诗当时百金售一副丨丨丨中千万轴后人闻名宁复得就令得之当不识】新亭【金陵览古在江宁县十里俯近江渚晋初过江仆射周顗与羣公游宴坐中叹云风景不殊举目有河山之异因而流涕王导曰诸公当戮力中原以壮王室何至作楚囚对泣耶众皆肃然】割青亭【在叚约宅今青溪上有故基存焉　王介甫诗昔时江令宅今日叚侯家又有割我钟山一半青之句】劳劳亭【在劳山上日新亭中曰临沧观又名丨丨丨　李白诗金陵劳劳送客堂青草离离生道傍古情不尽东流水此地悲风生白杨】东冶亭【晋时士大夫饯别之所　王介甫诗欲望钟山岑因知冶城路】九日台【四蕃记齐武帝九月九日宴羣臣于孙陵冈即此也去城南十五里　王介甫诗九日无欢可得追飘然随意歴山陂蒋陵西曲风烟澹也有黄花一两枝】华隠楼【即陶隠居宅　曽极诗松声听罢独防云丨丨丨中控鹤身治国神方难自献只将本草语时人】华林园【曽极诗羽葆来临鼓吹停华林畅饮倒长瓶万年天子瞢腾眼错认长星作酒星】养种园【后主于宫中作红罗亭赏红梅韩熈载献词云桃李不须夸烂熳已输了春风一半　曽极诗百花堂里赏芳菲江左覊臣泪溅衣肠断上林桃李树春风一半未全归】乐游苑【在覆舟山南宋文帝楔饮于丨丨丨防者赋诗顔延之为序】泼墨池【在茅山费长房学道处图经云石墨池葢大小二酉山藏异书见穆天子传唐人穴石为砚注道德经见隠逸传　曽极诗二酉珍储已徧窥仙班宁肯列愚痴注经穴石须勤苦留得千年丨丨丨】商飚馆【即九月台也地产胭脂菊　曽极诗商飚基在昔人非草木犹为富贵移曾是六朝歌舞地黄花一半染胭脂】梦笔驿【曾极诗晋尚清谈笔力衰文章髙下亦随时景纯不作文通死五色毛锥付与谁】蛇盘驿【曽极诗枳篱华屋半雕残列肆屠羊客缷鞍霸气销沉形胜歇龙盘何事作蛇盘】朱雀桥【晋孝武建朱雀门上有两铜雀故桥亦以此得名去乌衣巷不远】朱雀航【在城东南四里　王敦作乱温峤烧絶至是始用杜预河桥法作之】邀笛歩【旧名萧家渡在城东南青溪桥之古今上水阐是也　晋书云桓伊善乐尽一时之妙为江左第一有蔡邕柯亭笛常自吹之王徽之赴召京师泊舟青溪侧伊素与徽之不相识令人谕之曰闻君善吹笛为我一奏徽便下车据胡床为作三弄毕便上车去客主不交一言故名】天水碧【南唐末时前数年宫人挼蔷薇水染生帛一夕忘收为浓露所渍色倍鲜翠因令染坊染必经宿露之号为丨丨丨宫中竞效之识者以为天水赵之望也】弯碕【吴都赋左称丨丨右号临硎阍闼名也　王介甫诗残暑安所适丨丨北窓北伐翳作清旷培芳衞岑寂】射雉【曽极诗不整军容北射狐却资媒翳取欢娱山梁饮啄闗何事浪费君王金仆姑】陆机宅【图经云在县南五里秦淮之侧有二陆读书堂在焉李白题王处士水亭云齐朝南苑是丨丨丨其诗云王子躭言贤豪多在门好鹅寻道士爱竹啸名园树】
　　【色老荒苑池光荡华轩北堂见明月更忆陆平原扫地清玉簟为余置金樽醉罢欲归去花枝宿鸟喧何时复来此再得洗嚣烦】江令宅【陈尚书令江总宅也建康实録云南朝鼎族多夹青溪丨丨丨尤占胜地后主尝幸其宅　刘禹锡诗南朝词臣北朝客归来惟见秦淮碧池台竹树三亩余至今人道江家宅今城东段大夫之宅正临青溪即其地也　南史尚书令沈约陈起部尚书孙玚皆居青溪】呉隠之宅【在县东南五里　隠之罢广州刺史并无还资篱垣仄陋妻子寒露茒屋六间女嫁谢安移防助之使人至日髙萧然乃令其婢牵一犬入市卖其清操如此】乌衣巷【在秦淮南去朱雀桥不远晋纪瞻立宅丨丨丨王导自卜乌衣宅　南史谢宻传叔父琨风格髙亢少所受纳唯与从子灵运瞻晦等并以文义赏晏居住丨丨丨其外虽髙流时誉莫敢造门　刘禹锡诗朱雀桥邉野草花丨丨丨口夕阳斜旧时王谢堂前燕飞入寻常百姓家　归叟诗话丹阳陈辅毎嵗清明过金陵谒湖隂先生杨德逢清谈终日元丰癸亥访之不遇因题一诗于壁云北山杨柳未飘花白下风轻麦脚斜身似旧时王谢燕一年一度到君家湖隂吟赏王介甫笑曰此王指君为寻常百姓家耳湖隂亦大笑　异闻小説唐王榭居金陵以航海为业一日海风飘舟破榭独附一板扺一洲蓦见翁妪皆皂服揖榭曰吾主人郎也何由至此榭以实对乃引至其家住月余又引见王翁曰某有小女年方十七此主人家所生也欲以奉君乃择日备礼成婚因访其国曰乌衣国也女忽堕泪曰恐不久暌别王果遣人谓榭曰君某日当回命取飞云轩来令榭入其中戒以闭目不尔即堕大海榭如其言但闻风声涛响既久开目已至其家四顾无人惟梁上有双燕呢喃乃悟所至葢燕子国也后人因目榭所居为乌衣巷云　曾极诗吴兵曾驻黒云都江左夷吾此卜居休把乌衣轻马巷悬鹑结驷总丘墟】马粪巷【王氏别族居之】钟山番人窟【曽极诗单于结队逺来侵鋻穴丨丨用意深天堑连空遮不断烽烟且到海中心】名宦王导【賔礼顾荣贺循】庾亮【修石头城】鲍昭【宋人为秣陵令】顔真卿【为刺史】皇朝张咏【为守】王安石【自知制诰知州后除翰林又以观文知州复拜平章又以使相拜镇　有郡斋诗谈经投老悠悠为吏文书了即休深炷炉香闭髙阁卧听檐雨防髙秋　心事悠悠只自知强顔于世转参差移床独向秋风里卧防蜘蛛结绸丝】吕颐浩【为大使】张浚【为大使号紫岩先生】吕防正【作倅】苏颂【知江宁县】程颢【主上元簿日始茅山有龙蛇其形如蜥蜴而五色祥符间中使取二龙至中途忽奏一龙飞空而去自昔严奉以为神物公捕而脯之使人不惑　朱文公作祠记云邑有上元者先生少日官逰之处也考之书记圴田塞隄及民之政为多脯龙折竿教民之意亦备】陈俊卿【再任】张孝祥【为帅】人物陶景【秣陵人读书万卷挂冠神武门隠于句曲山时人谓之山中宰相】纪瞻【秣陵人石勒入冦元帝以为都督勒退帝称为社稷臣】周颙【字彦伦隠北山后应诏为海盐令欲过北山孔稚圭假山神之意作文以却之曰钟山之英草堂之灵驰烟驿路勒移山庭夫以耿介拔俗之标潇洒出尘之想度白雪以方洁干青云而直上吾方知之矣若其亭亭物表皎皎霞外芥千金而不盻屣万乘其如脱闻鳯吹于洛浦值薪歌于延瀬固亦有马岂有终始参差苍黄翻覆泪翟子之悲恸朱公之哭乍回迹以心染或先贞而后黩何其谬哉呜呼尚生不存仲氏既往山阿寥寥千载谁赏世有周子儁俗之士既文既博亦元亦史然而学道东鲁顔圔习隠南郭　　窃吹草堂滥巾北岳诱我松桂欺我云壑虽假容于江臯乃缨情于好爵其始至也将欲俳巢父拉许由仿百氏蔑王侯风情张日霜气横秋或叹幽人长往或怨王孙不逰谈空空于释部覈于道流务光何足比涓子不能俦及其鸣驺入谷鹤书赴陇形驰魄散志变神动尔乃眉轩席次袂耸筵上焚芰制而裂荷衣抗尘容而走俗状风云凄其带愤石泉咽而下怆望林峦而有失顾草木而如防至其纽金章绾墨绶跨属城之雄冠百里之首张英风于海甸驰妙誉于浙右道帙长摈法筵久埋敲扑喧嚣犯其虑牒诉倥偬装其怀琴歌既断酒赋无续常绸缪于结课每纷纶于折狱笼张赵于往图架卓鲁于前箓希踪三辅豪驰声九州牧使我髙霞孤映明月独举青松落防白云谁侣磵户催絶无与归石径荒凉徒延伫至于还飚入幕冩雾出楹蕙帐空兮夜鹤怨山人去兮晓猿吟昔闻投簪遗海防今见解兰尘缨于是南岳献嘲北陇腾笑列壑争讥攅峯竦诮慨游子之我欺悲无人以赴吊故其林惭无尽磵愧不歇秋桂遣风春萝罢月骋西山之逸议驰东臯之素谒今又促装下邑浪拽上京虽情投于魏阙或假歩于山扄岂可使芳杜厚顔薜荔无耻碧岭再辱丹崖重滓尘游躅于黄路污緑池以先耳冝扄岫幌掩云闗敛轻雾藏鸣湍截来辕于谷口杜妄辔于郊端于是丛条瞠胆叠颖怒魄或飞柯以折轮乍低枝而埽迹请回俗士驾为君谢逋客】名贤李白【尝于城西孙楚酒楼翫月乘醉着紫绮裘乌纱巾与酒客棹歌秦淮往石头访崔侍御】题咏江南佳丽地【谢元晖鼓吹曲云云金陵帝王州逶迤带绿水迢递起朱楼飞甍夹驰道垂杨防御沟凝笳翼高葢叠鼓送华辀献纳云台表功名良可收】金波丽鳷鹊【谢元晖夜发新林至京邑赠西府同僚诗大江流日夜客心悲未央徒念闗山近终知返路长秋河曙耿耿寒渚夜苍苍引顾见京室宫雉正相望云云玉绳低建章驱车鼎门外思见昭丘阳驰晖不不可接何况隔两郷风云有鸟路江汉恨无梁常恐鹰隼击时菊委严霜寄言罻罗者寥廓已髙翔】山为龙虎蟠【李白诗晋家南渡日此地旧长安地即帝王宅云云金陵空壮观天堑净波澜醉客回桡去吴歌且自欢】巨海一邉静【李白赠升州王使君诗六代帝王国三吴佳丽城贤人当重寄天子惜髙名云云长江万里清应须救赵防未肯叶侯嬴】礼乐秀羣英【李白别金陵诸公作诗云至今秦淮间云云地扇邹鲁学诗腾顔谢名】雁入石头城【曹松秋日送方干游上元诗天髙淮泗白料子趣修程汲水疑山动扬帆觉岸行云离京口树云云后夜分遥念诸峯雾露生】石头巉岩如虎踞【李白金陵歌云云凌波欲过沧江去钟山龙蟠走势来秀色横分歴阳树四七余帝三百秋功名事迹随东流白马小儿谁家子泰清之嵗来闗囚金陵昔时何壮哉席卷英豪天下来冠葢散为烟雾尽金舆玉座成寒灰扣劔悲吟空咄嗟梁陈白骨乱如麻天子龙沉景阳井谁歌王树后庭花此地伤心不能道目下离离长春草送尔长江万里心他年来访南山皓】千寻铁鎻沉江底【刘禹锡金陵怀古诗王濬楼船下益州金陵王气黯然收云云一片降幡出石头人事几回伤往事山形依旧枕寒流今逢四海为家日故垒萧萧芦荻秋】禾黍髙低六代宫【杜牧金陵怀古诗玉树歌残王气终景阳兵合戍楼空松楸逺近千官塜云云石燕拂云晴亦雨江豚吹浪夜还风英雄一去豪华尽惟有青山似洛中】只縁一曲后庭花【刘禹锡诗黍城六代竞豪华结绮临春事最奢万戸千门成野草云云】只有青山绕建康【苏子瞻诗江令苍苔围故宅谢家语燕集华堂先生笑説冮南事云云】东府旧基留佛刹【王介甫金陵怀古霸祖孤身取二江子孙多以百城降豪华尽出成功复逸乐安知与祸双云云后庭余唱落船窓黍离麦秀从来事且置兴亡共酒缸】山水雄豪空复在【天兵南下此桥江敌国当时指顾降云云君王神武自难双留连落日频回首想像余墟独倚窓却怪夏阳才一苇汉家何事费缸】山水寂寥埋王气【地势东回万里江云间天阙古来双兵纒四海英雄得圣出中原次第降云云风烟萧飒满僧窓废陵瓌冢空冠劔谁复沾缨醉一缸】紫气空收劔一双【忆昨天兵下蜀江将军谈笑士争降黄旗已尽年三百云云破堞自生新树木废宫谁识旧轩窓不须搔背寻遗事且倒花前白玉缸　以上并王介甫诗】万事朝云随逝水【刘贡父和韵虎踞羣山龙绕江为谁兴国为谁降髙台麋鹿防无数废沼鳬鹥去自双云云百年西日过虚窓白门酒羙东风快笑数英雄尽一缸】亟传单骑馘王双【楼船两下势横江元帅旌旗就约降旋报前师覆张悌云云燕焚正自当烟突蚁溃何堪值水窓　　　回首三军欢奏凯万牛行肉酒千缸】浩唱庭花倒玉缸【楚贡来时诡问江汉收羣防士心降一言已重黄金百再见仍防白璧双狎客脱身裹马革老儒投笔谢书窓岂知三阁酣诗酒云云】潮声半夜来寒渚【頽垣落水半平江乔木呼风不易降耕出珠玑时得一道逢麟凤不成双云云月色深秋照旧窓唯有鱼盐城下市巢乌相望集瓶缸前人】杂题展上公【髙辛时人居王李溪　曽极诗浩刼循环无始终年年王李杲春空初成未占兹山顶古老惟传丨丨丨】川东晋【曾景建断简残编迹可寻诸贤兴复不闗心末应全罪王夷甫一任神州自陆沉】渔父【后主召一隠者问近曽作何诗云有丨丨诗风雨揭却屋全家醉不知　曽极诗智士旁观当局迷沧浪钓叟出陈诗江头风怒掀渔屋底事全家醉不知】升元阁铎【石柱二见屹立右军教中　曾景建摩挲石柱鲜痕班亡国如鸿去不还无复切云三百尺只传风铎在人间】孙陵鹅眼钱【曽景建六代初终几变迁孙陵无树起寒烟青蚨细薄如榆荚犹是当年买笑钱】澄心堂纸【曾极诗禇生王面务深藏未肯横陈翰墨埸一幅金牋何用许价髙縁冩宋文章】德庆堂字【李主所书南唐但余此物李主笔法有铁钩见浮休集山谷集　曽极诗森然笔势聚干将气轧钟王未肯降惆怅当年铁钩鎻可能无意鎻长江】南唐金铜香炉【曽极诗制作元从建业官形模竒古杂金铜烟昏廛暗君休笑曾在红鸾扇影中】南唐宫中残獐【丨丨丨丨忽得丨丨一枚陈陶云是夜狼星上直　曽极诗周庐廵徼列千兵那得残獐堕禁庭尘走生光有象天文未必直狼星】南唐遣使【曽极诗谈锋亹亹折强邻専对当年亦有人国老胸中兵百万不将全力靠江神】玉树后庭花【曽极诗结绮临春成草莽繁华都入暮烟中后庭玉树迎秋色犹带张妃脸上红】三段石【孙权时碑今移在府中　曽极诗凛然星象法书存重屋应无野火焚割据英雄余一念断碑千载尚三分】没字碑【曽极诗漫漫荒池浸緑芜残碑一丈载龟趺当年刻划书勲阀雨打风吹字已无】校官碑【在溧阳县官廨　曾极诗风摧雨剥丨丨丨集古先生竞不知同是光和千嵗刻未容苦县独称竒】石麒麟【地名　曽极诗短樊长堑起寒烟知是何人古墓田千嵗石麟相对立肘騣熖故依然石歩道中有丨丨丨数十又诗云地悴天荒丘陇平难从野老问衰兴苍烟落日低迷处折足麒麟记坏陵】
　　水精大珠【真庙所赐照物皆倒又物影沉在下上叚无影　曾极诗氷玉摩尼如鹄卵大千世界倒悬中何人提向江头照照见神州一半空】辎车【曾极诗娅姹吴音今古同宫妆袨服已成空雕文结角丨丨巧犹有梁陈宫掖风】决囚灯【后主听死囚燃佛灯决之囚家赂左右窃益膏油輙得不死　曾极诗五详三覆始施刑明灭兰膏岂足凭可惜当年杀严续无人为益丨丨丨】江南録【事见荆公集曾极诗自古婴鳞或似狂暗诛潘佑事堪伤凭谁寄语徐常侍不杀忠臣国未亡】蜀海棠【曽极诗传芳远远自西邻锦伞高张熨眼新花睡觉来红泪落年年如忆故宫春】凤州柳【凤州柳蜀主与江南结婚求得其种凤州出手柳酒　曾极诗蜀主函封遣使时芳枝原自凤州移柔荑□醁今安在唯有青丝拂地垂】南烛草木【曽极诗驻采还年枉费功羞将老色照青铜仙方石防无消息南烛垂珠颗颗红】榠樝【形如木熟时金黄陶景五和糁中用之　曽极诗舟人进馔色防黄仙老调胹有禁方五和糁竒无处覔丨丨新熟压枝香】青松路【曽极诗致君尧舜事何难投老钟山赋考槃愁杀天津桥上客杜鹃声里两眉攅　王介甫手种松又诗云彚进羣奸卒召戎萌芽培养自熈丰当时手植留遗爱只有岩前十八公】
　　四六【况凤疏恩　畴咨上宰　光奉宸纶　行宫万钥玉麟分阃　居守陪京　出司留钥　禁旅千营乃眷留都之重　眷建康之故都　惟大江襟带之区仍兼制阃之隆　乃江右之雄镇　实前代绮罗之地况六朝之故国　控四路之要津　宜襟咽喉之地控三路之要津　揔三军之防府　属股肱心膂之臣往司管钥之严　六朝都邑之旧　万屯霜肃于貔貅乃总兵符之重　四面山川之雄　列宿风清于刁斗兹惟虎踞之邦　前代创业之邦　京都非它镇之比实借龙韬之畧　仁祖兴王之国　管钥异在符之分襟带控御昔传天堑之雄　人物浩繁盖南北要冲之地管钥留司今接日畿之近　江山佳丽号古今形胜之区龙蟠虎踞坐増形势之雄　元帅领下连之重兼总兵民箕张翼舒顿觉精神之改　别宫备万乘之临实司管钥其令父老复见汉官之仪　湘水岸花我正哦公之留咏亦冀士夫不作楚囚之泣　钟山雪竹公当访我之旧游八命作牧荣疏出綍之恩　紫盖黄旗接帝城之葱欝十国为连兼总留台之务　玉符金钥防辇路之深严欲北小朝廷之风采　道家蓬莱山岂不恋神仙之乐用资贤賔客之才名　金陵佳丽地奈适闗旒冕之忧惟大江上下数十里　一相揭日月之光俯江淮而下烛宿南渡东西百万师　万乘分旌旗之半俾夷夏之耸观虽节制独颙于江面宻防京畿然威声逺畅于边头期清河洛】

　　方舆胜览卷十四
<史部,地理类,总志之属,方舆胜览>
　　钦定四库全书
　　方舆胜览卷十五　　　　　宋　祝穆　撰
　　太平州【当涂　芜湖繁昌】
　　建置防革【禹贡扬州之域吴地斗分野春秋属吴后属越又属楚秦属鄣郡汉武改鄣郡曰丹阳郡晋平吴分丹阳置于湖县成帝时以江北之当涂县流人过江在于湖者侨立为涂县属淮南郡宋以来或治姑孰或徙于湖隋徙当涂于姑孰蒋州唐属宣州五代立新和州又为雄远军皇朝改平南军太平兴国二年与兴国军并建分纪年以名之今领县三治当涂】
　　事要郡名于湖　当涂　姑孰【并防革注】风俗民安俗阜【郡国志其丨丨其丨丨】田利倍他壤【曽子固静应山修造记云丨丨之入丨于丨丨鱼虾竹苇柿栗之货既足以自资而其江山之胜又天下之竒处也】形胜铁瓮直其东【洪景岩记姑孰在大江之南左天门右牛渚云云石头枕其北襟带秦淮自孙吴迄于陈常为巨屏】牛渚北临【陈宣帝诏龙山南指云云】江津之要【丹阳记】斯为上游【金陵记姑孰之南淮曲之阳置南豫州六代英雄迭居于此云云广屯兵甲建筑墙垒至隋平陈改南豫州为宣州徙当涂于姑孰】山川青山【在当涂县东南三十里　寰宇记齐宣城大守谢眺筑室于山南址犹存絶顶有谢公池唐天寳年改为谢公山眺诗云还望丨丨郭山下有青草市一名谢家市郭功父怀丨丨草堂诗三峯连延一峯尊龙山白纻如儿孙重冈复岭控官道北望金陵真国门石崩废井谢公宅仆断碣长庾坟斯人白骨已化土英气往往成烟云】龙山【在当涂县南十里旧经载孟嘉落帽事按丨丨当在江陵而元和志及寰宇皆云此山】采石山【在当涂北三十里山下有□江源记人于此取石因名上有蛾眉亭下有广济寺中元水府庙及承天观　李白恳求还山帝赐金放还白尝乘月与崔宗之自采石至金陵着宫锦袍坐舟中旁若无人　郭功父采石渡头风浪恶九道惊湍注山脚金牛出没人不知翠壁防岏崄如削上有藤萝羃雾张羽葢下有洞窟崩凘震天乐水神开府志嵗年犀烛朱衣马争跃皇朝受禅埽寰区夜半虹桥自天落万羣罴虎下金陵巨斧连营剖城郭霸主张缨来就俘摧残头角龙变鱼罗绮半随灰烬灭珠楼玉殿成荒墟衣冠文物归中国谁道长江限南北日轮赫午阊阖开烟波自与芦花白我来覧古凭阳春高吟未遇谢将军骑鲸捉月去不返空余緑草翰林坟风期亢爽非今古冥汉神交两相许倒提金斗倾浊醪滴沥招魂寂无语斜阳衡山暝潮退两两渔舟迷向背我欲因之垂钓竿六鳌一掷天门外　曹彬大败江南军二万众于采石矶　中兴小歴绍兴三十一年金亮入冦欲由采石渡江时诏王权至行在以李显忠代之命中书舍人虞允文趣显忠交军时防江诸军未有统属允文自建康至固督统制官时俊盛新等以海鳅船逆击之皆死鬬敌舟沉溺者以万数其回北岸者金主皆杀之遂不能济允文具以捷闻】牛渚山【在当涂县北三十里山下有矶古津渡也与和州横江陵相对隋师伐陈贺若弼从此北渡六朝以来为屯戍之地舆地志丨丨丨昔有人潜行云此处与洞庭旁逹无防见金牛状异乃见恠而出　温峤平苏峻乱进录尚书事还至牛渚矶水深不可测或云下多怪物峤遂燃犀照之须防水族覆火竒形异状或乘车马或赤衣衣帻其夜梦人谓曰与君幽明道别何意相照峤至镇未旬而卒　谢尚镇牛渚尝秋夜乘月与左右微服防江防袁宏在舫中讽咏声既清畅词又藻抜遂迎升舟与之谈论宏自此名誉日茂　刘禹锡泊牛渚诗芦苇晚风起秋江鳞甲生残霞忽改色逺鴈有余声戍鼓音响絶渔家灯火明无人能咏史独自月中行　李白诗牛渚西江夜青天无片云登山望秋月空忆谢将军余亦能髙咏斯人不可闻明朝挂帆席枫叶落纷纷　又诗絶壁临巨川连峯势相向乱石流洑涧回波自成浪但惊羣木秀莫测精灵状更听猿夜啼忧心醉江上　介甫诗歴阳之南有牛渚一风防起万舟阻华戎蛮蜀交百川合为大江神所纒山盘水怒不得泄到此乃有无穷源朱衣乘波作官府操制生杀元非权隂灵袐怪不欲露檓犀得怪却偶然】天门山【在当涂西南三十里又名蛾眉山夹大江东曰博望西曰梁山　李白诗丨丨中断楚冮开碧水垂流至此回两岸青丨相对出孤帆一片日邉来　李白铭有曰梁山博望闗扄楚濵夹据洪流寔为吴津两坐错落如鲸张鳞惟海有石惟川有神牛渚怪物日围车轮光射岛屿气凌星辰卷砂扬涛溺马杀人国泰呈瑞时讹返珍开则九江纳锡闭则五岳飞尘天险之地无德匪亲】褐山【在当涂西南杨行宻攻赵锽战于此】白纻山【在当涂东五里按寰宇志名楚山恒温领妓游山奏乐好为白纻歌因名　王介甫诗云丨丨众丨顶江湖所萦带浮云卷晴明可见九州外肩舆上寒空置酒故人防峦峯张锦绣草木吹竽籁登临信地险俯仰知天大留欢薄日晚起视飞鸟背残年苦局束往事嗟摧坏歌舞不可求栢公井空在】慈姥山【山在当涂县之西北四十五里按地志山上出竹堪为箫管　李白曰丨丨丨竹作箫笛有妙声　丹阳记自伶伦采竹嶰谷后见此竒故歴代常给乐府又呼为鼓吹山　王褒洞箫赋原夫箫干之所生兮于冮南之丘墟洞条畅而罕节兮标敷纷以扶疏　李白诗野竹攅石生含烟映江岛翠色落波深虚声带寒早龙吟曽未听凤笛吹应好不学蒲柳凋贞心常自保】望夫山【在当涂县正对和州郡楼昔人往楚累嵗不还其妻登此山化为石　李白诗冩望临碧空怨情感离别江草不知愁岩花但争发云山万重隔音信千里絶春去秋复来相思几时歇　刘禹锡诗终日望夫夫不归化为孤不苦相思望来已是几千载只似当初初望时　后山诗话望夫石在处有之古今人诗共用一律黄叔达鲁直之弟也以顾况为第一云山头日日风和雨行人归来石应语】横望山【在当涂东北六十里汉晋以来陶氏诸墓域环绕山麓】灵墟山【在当涂南十里郡志丁令威辽东人学道登仙于丨丨丨后化鹤归辽集华表柱歌云有鸟有鸟丁令威去家千年今始归城郭如故人民非何不学仙累累　李白诗丁令辞人世拂衣向仙路伏链丸丹成方随五云去松萝蔽幽洞桃杏隠深处不知曾化鹤辽海归几度】二梁山【杨廷秀题东西丨丨丨诗二梁双黛防东西牛渚防来活底眉阿敞画时防失乎一眉高着一眉低道临春惜丽华不从陈帝入隋家独将六国千年恨留下双颦寄岸花】三山矶【在繁昌东北四】
　　【十里　郡志陈希元泊舟丨丨丨有老叟曰来日午时有大风舟行必覆冝避之来口午黑云起大风暴至怒涛若山行舟皆溺公惊叹又见前叟曰某江之游奕将也以公他日当位宰相故相告】蟂矶【在芜湖西南十里蟂毛蛟也黄鲁直书丨丨云蟂似蛇四足能隠伏贾生所谓偭蟂獭以隠处者也】姑孰溪【在县南二里西入大江　李白诗爱此溪水间乘流兴无极漾楫怕鸥惊垂竿待鱼食波翻晓霞影岸疉春山色何处浣纱人红顔未相识】丹阳湖【在当涂县东南七十里　李白诗湖与元气连风波浩难止天外贾客归云间片帆起游莲叶上鸟宿芦花果少女棹轻舟歌声逐流水】慈湖【在当涂北六十五里郡志晋陶侃与苏峻战于丨丨　苏子瞻丨丨阻风诗稗索桅竿立啸空篙师酣寝浪花中故应管蒯知心腹弱□能争万里风】芜湖【在当涂西南八十里源出丹阳湖寰宇记以其地卑蓄水非深而生芜藻故名】繁昌浦【刘孝绰诗夕逗丨丨丨暮烟生逺渚归马赴前洲隔山闻戊鼓】堂亭江东道院【在设防西北杨灏诗道院由来不浪传两衙封印日萧然絶无争俗烦刑禁嬴得功夫弄简编】姑孰台【在清和门外　郭功父诗谁谓江南地褊小丨丨之丨天下少丹湖千里浸城东蒲苇藏烟春渺渺牛渚对峙凌歊台长江倒挂天门开有时浪止皓月满琉璃宇宙无纎埃帆樯隠隠飞鸟没渔歌细下天邉来】蛾眉亭【在采石山上望见天门山　郭功父诗前登千丈峯万里瞰弥漫丨丨耸防碧崭崭天堑断披榛结危亭突兀出天半　壁间有诗曰中分黛色三千丈不着人间一防愁】四望亭【在当涂县东】十咏亭【在城东葢姑孰溪丹阳湖谢公宅凌歊台桓公井慈姥山望夫石牛渚矶灵墟山天门山十咏也　苏子瞻有云余尝舟次姑孰堂下读姑孰丨丨恠其语浅近不类李白王平甫云此李赤诗也赤见柳子厚集自比李白故名赤其后为厠鬼所惑以死今观其诗止此而以李白自此则其人心疾久矣非厠鬼之罪也】梦日亭【在芜湖北二十里　晋王敦镇姑孰明帝时敦将举兵内向帝宻知之乃乗巴滇骏马防行至湖隂察敦营垒敦正昼寝丨丨环其城惊起曰此必黄须鲜卑奴来也乃使五骑追帝帝亦驰去见逆旅卖食妪以七寳鞭与之曰后有骑来可以此示之俄而追者至因以鞭示之五骑传玩稽留帝仅获免由是乐府有湖隂曲亭名以北】呉波亭【张安国书取温庭筠曲丨丨不动楚山碧之句】玩鞭亭【杨廷秀老贼平欺晋鼎轻一轮五色梦中惊寳鞭脱急非无防何似休将日绕营　问着无声是阿兄坐防家贼只吞声戮尸大放经纶手长柄判将钖茂　韩无咎诗黄须鲜卑勇无防自骑骏马来窥贼贼奴但怪日绕营起防飞尘已无迹寳鞭不惜弃道傍坐令老妪知兴亡百年社稷有天意奸锋逆熖徒鸱张孤城遗迹森在目平湖无复春草緑却对青山忆谢公父老犹嫌人姓木邉兵已重朝士轻中原有路何由行柙中虎兕不可制江左夷吾浪得名　张文潜云须逰芜湖问父老湖隂所在皆莫知之然则帝至于湖当为断句乃作干湖曲以志之武昌云旗蔽天赤夜作于湖洗锋镝巴滇緑骏风作蹄去如灭没来不嘶日围万里纒孤壁虏气如霜已潜释蛇矛贱士识天顔玉帐髯奴落妖魄君不见铜驼陌上尘沙起胡骑春来饮瀍水浮江天马是龙儿蹙踏扬州开帝里王气高悬五百秋弄兵老濞空白头石头战骨卧秋草更欲君王分上流】古迹凌歊台【在城北黄山上宋武帝南逰尝登此台具建离宫焉　李白诗旷望登古台台髙极人目疉嶂列远空杂花间平陆闲云入牕牖野翠生松竹欲览碑上文苔侵岂堪读】桓公井【在白纻山　李白诗丨丨名已没废丨曾未竭石甃冷苍苔寒泉映孤月秋来桐渐落春至桃还发路远人罕窥谁能见清彻】谢公宅【在城东青山李白诗青山日将暝寂寞丨丨丨竹里无人声池中虚月色荒庭衰草徧废井苍苔积惟有清风闲时时起泉石】祠墓李白墓【郡志李白初采石后迁青山去旧坟六里　按李阳氷草堂集序唐书及墓碣皆谓李白以疾终小説多载太白过采石酒狂捉月恐好事者为之而梅圣俞诗云采石月下逢谪仙夜被锦袍坐钓船醉中爱月江防眠手弄日月身翻然不应暴落饥蛟涎便当骑鲸上青天据小説而为之説也新唐书云李阳氷为当涂令白依之是时当涂未为州宣城而阳氷序谓白疾亟枕上授简俾为集序无捉月之説岂古不吊溺古史氏为白讳耶抑小説多妄而诗老好竒姑以发新意耶　苏子瞻□丹元子所示孛大白真二首云天人防何同一沤谪仙非谪乃真游麾斥八极溢九州化为两鸟鸣相詶一鸣一止三千秋开元有道得少留縻之不可矧肯求　西望太极横峨岷眼髙四海空无人大儿汾阳郭令君小儿天台坐防真平生不识髙将军手汚吾足乃敢嗔作诗一笑君应闻】名宦周瑜【孙防时为新谷令即姑孰也】陆逊【尝出镇姑孰】谢尚【以衞威将军镇牛渚】李阳氷【客游燕赵间为当涂令高才尚气自言其书后千年有人吾不知之后千年无人将尽于斯矣】皇朝蔡确【为繁昌宰】宋敏求【为守或送诗浪荡春流水芜湖候吏迎旌旟晓日丽钲鼔野风清暂起红尘逺休嗟素髪生专城方四十自古以为荣】曽巩【司户召为编修】黄庭坚【为守】吕希哲【为守】李之仪【为编修徽庙时范纯仁口占遗表有惟宣仁之诬谤未明致保佑之忧勤不显皆权臣务快于私忿非泰陵实谓之当然命李之仪次第之小人附防以为仪之撰谪知太平州】人物谢脁【宋人居青山文章清丽为齐随王子隆镇西功曹长史王秀之以朓年少相动欲以啓闻朓知之因事求还道中为诗寄西府曰常恐鹰隼击时菊委严霜寄言罹罗者寥廓已髙翔】皇朝郭祥正【当涂人其母梦李大白而生自号谢公山人梅圣俞一见呼为谪仙仕至殿中丞所居有醉吟庵东坡过而题诗】名贤石待问【蜀人以谏营昭应官坐谪滁州又卜居芜湖县卒因焉黄鲁直书其墓曰有宋贤良方正九谪不悔自下劘上眉山石公之墓】题咏平原周远近【谢眺积水照頽霞髙台望归翼云云连汀见纡直】故垒犹连谢尚城【潘逍遥游当涂诗扁舟不复见袁宏云云】山连呉楚周遭起【颢诗云云水合湖湘汹涌来】暮潮声带九江来【李冲元诗晴嶂势吞三楚尽云云】説着芜城是胜游【郭功父芜湖诗有云诗中长爱杜池州云云】外邑人事旋生当路县【杜甫鹤赠秋浦张明府诗君为秋浦三年宰万虑闗心两鬓知云云吏才难展用兵时农夫背上题军号贾客船头插战旗他日亲知问官况但教吟取杜家诗】
　　四六【疏綍鳌扉　眷惟州治　江为天险　乃脊钤韬分符牛渚　实控江津　地控风寒　实称道院矧当涂之乐土　惟当涂之巨镇　龙山方頼于论思实江左之雄藩　恃采石之惊涛　牛渚乃资于镇抚择地屯兵自晋已为重镇　中兴击贼曾欣采石之捷闻沿江设险至今尤号要冲　今日防江尤觉当涂之地重运际升平固可称于道院　上车强顔又作甘泉之仙令旧时多事讵敢怠于兵防　开缄见面重逢采石之谪仙岂但诗人能发山川之秀　山标白苎肩舆追荆国之游正须郡将益图藩翰之功　湖泛丹阳倚櫂和谪仙之句载酒龙山寻孟嘉之风味　青山故宅永怀罗罻之莫施泛舟牛渚赋太白之诗篇　采石扁舟尚想锦袍之同泛】
　　宁国府【宣城　南陵　泾县宁国　旌德　太平】
　　建置防革【禹贡扬州之域呉地斗分野春秋时属呉后属越战国属楚秦置鄣郡汉改为丹阳郡治宛陵即今治也东汉立宣城郡宋齐因之梁置南豫州隋改为宣州唐昭宗时号宁国军皇朝为宣州仍为宁国军节度继以孝宗潜藩陞宁国府今领县六治宣城】
　　事要郡名宛城　宣城　陵阳　宛陵　风　俗　民安俗阜【唐卢肇新兴寺碑其土乐其丨丨其丨丨】清凉髙爽【韩愈与崔羣书宣州虽称云云然皆大江之南风土不并以止】惟宣州为多贤【韩愈送杨仪之序】舟车繁防之乡【唐尉迟枢新安院记陵阳古称名郡今日为最雄乃丨丨丨丨丨丨风俗和柔之境】土广人庶【白居易制陵阳奥壤云云】形胜据呉上游【陈势大宁塔记惟宛陵郡作藩南夏丨丨丨丨地产气序之平夷江汉冈峦之襟带】阻山带江【唐陈简甫良吏记宣州秦故郊之地云云铜陵铁冶繁阜其中】水石幽竒【王元之送姚著作序云云】土产紫毫【白居易诗起居郎侍御史尔知紫毫不易致每嵗宣城进笔时紫毫之价如金贵谨勿空将弹失仪谨勿空将录制词】红线毯【白居易丨丨丨诗美人踏上歌舞来罗韈綉鞋随歩没太原毯澁毳缕硬蜀都褥薄锦花冷不如此毯温且柔年年十月来宣州大守加様织自谓为臣能竭力百夫同担进宫中线厚丝多卷不得宣城太守知不知一千毯千雨丝地不知寒人要暖少夺人衣作地衣】木【宣州人种丨丨始成颗则镞纸花以贴其上夜露日曝而变红花纹如生可爱】山川陵阳山【在宣城一峯为疉嶂楼一峯为谯楼一峯为景德寺】敬亭山【在宣城北谢灵运丨丨丨诗兹山亘百里合沓与云齐隠沦既已托灵异居然栖上干蔽白日下属带廻溪交藤荒且】
　　【蔓樛枝耸复低独鹤方朝泪饥□此夜啼渫云已漫漫多雨亦凄凄我行虽结组兼得寻幽蹊縁源殊木极归路窅如迷要欲追竒趣即此凌丹梯皇恩竟已矣兹理庶无睽　李白诗敬亭一回首目尽天南端仙者五六人常闻此游盘溪流琴髙水石耸麻姑坛白龙降陵阳黄鹤呼子安羽化骑日月云行翼鸳鸾下视宇宙间四溟皆波澜决絶目下事从之复何难百嵗落半途前期浩漫漫强食不成味清晨起长叹愿随子明去炼火烧金丹　刘禹锡诗丨丨之丨黄索漠元如断岸无棱角宣城谢守一首诗遂使声明齐五岳】昭亭山【在宛陵之北】双羊山【在宣城南五里以山有双羊石故名梅圣俞诗风雪丨丨路梅花丨下村】响山【在宣城县南五里　李白诗筑土接丨丨俯临宛水湄】中山【一名独山有白兔出传为笔精妙　韩愈作毛頴传惟君丨丨者能继父业】籍山【在宛陵县乃邑镇山】水西山【在泾县西五里林壑深邃　郡志唐宣宗诗长安若问江南事説道风光在水西】石壁山【在旌德三十里峯峦对起清溪中流安定胡公有诗】黄山【在太平县南三十里旧经黄帝栖真之地山当宣徽二州之境有三十二峯三十六源二十四溪八大岩　李白送温处士归丨丨诗黄山四千仞三十二连峯丹崖夹石柱菡蓞金芙蓉仙人炼玉处羽化有遗踪他日还相访乘桥蹑防虹】文脊山【在宁国西三十里旧名曷山府治以为案有六洞梅圣俞有留题】魁峯【在泾县南七十里谚云丨丨顶秀玉女峯髙入仕路者紫绶金章】疉嶂【在陵阳山之上】阳坡【杜子美诗丨丨好种注云毛锡茶谱宣城有坞如山其东为朝日所烛号曰丨丨】双溪【在城下二水合流　杨廷秀诗敬亭宛水故依然疉嶂丨丨在那邉谢守不住梅花死倩谁海内掌风烟】宛溪【在宣城东　李白诗吾怜丨丨水百尺照心明】句溪【在宣城东五里】清溪【李白诗丨丨清我心水色异诸水借我清安江见防何如此人行明镜中鸟度屏风里向晚猩猩啼空悲远逰子】泾溪【李白别山僧泾川作云何处名僧到水西乘舟弄月宿丨丨】涩滩【李白下泾县至丨丨诗滩鸣嘈嘈雨山足猿猱白波若卷雪侧石不容舠渔人与舟人撑折万丈篙】六刺滩【李白下陵阳溪三门丨丨丨诗三门横峻滩六刺走波澜石惊虎伏起水状龙萦盘何慙七里滩使我欲垂湾】堂亭宛陵堂【在便防西　吕居仁诗疉嶂楼前纳凉处丨丨丨下探梅时】景日堂【在旌德簿防吕献可尝为此官】曲肱亭【黄鲁直题宛陵张待制丨丨丨诗仲蔚蓬蒿宅吟哦诗句中展鸡催不起拥被听松风】谢公亭【在宣城县北二里旧经云谢元晖送范云零陵内史之地　李白诗池花春映日牕竹夜鸣秋谢公离别处风景每生愁】高斋【在府治东谢元晖有诗】楼阁疉嶂楼【在府治唐刺史独孤霖建　独孤霖书云郡地四出皆□即阜以垣故于楼为易而赋名必着其当正据扉亦雄矑竞侈由是缭歩逾千万目相瞪则壮邦丽廨之勲慊在第一繁丝机罗错卉障锦春以融独峯揉云双波屹风暑以澄暁黛嚬入夕蟾娟来秋以云并半空氷偏一岸冬以明此防举覼缕不尽也然而月话方狎独醉始酣则防城健卒筹三而环警绪至越活筵走奏榻彚呼去族噪虽黄庭展和不能不慨而斁向之厯举四美悉估而陪之不足赎矣余春至逮秋偶歩他北得小亭之直上居然最胜因命植栋鬬梁出城屋之脊周方数间小亭如初而中与诸楼相差者自为一地其上则朗出髙际平与空等向所谓越噪者不复逰虑则其四美不俟説而闻不假到而见非闻非见其然也始闻始见其向之未必然也且闻且见而今之所以然也向既举概今不可黙夫北望条风清暑之流皆徧坛攸戡莫全厥美或能伸左臂或睇右目或独全正面总而冇诸则我无让斯又闻不见而以其然为然矣郡以溪山著名而溪小负则疉嶂之名为宜至于栏干踏道沙子门户等咸有曲百成于新致举之则缕将烦于防故抑之而中地亦晦而不彰咸通十二年十二月辛亥宣州刺史某书】北楼【谢朓建　李白诗江山如画里山晓望晴空雨水夹明镜双桥落彩虹人烟寒橘柚秋色老梧桐谁念丨丨上临风怀谢公】双溪【在府治取宛句双流以名】开元寺【杜牧诗六朝文物草连空天淡云横今古同鸟去鸟来山色里人歌人哭水声中深秋幙千家雨落日楼台一笛风惆怅无因见范蠡参差烟树五湖东】名官庾亮【晋人为宣城内史】范【迁宣城大守不得志乃删众家后汉书为一家之作】江淹【为太守】谢朓【字元晖为太守】羊元保【宋文帝善棊与元保奕元保赌得宣城大守当日敇受人以为虚受】顔彦卿【为观察使】李翶【卢坦刺宣城辟置幕下】崔羣【韩愈送杨仪之支使归湖南序尝闻当今藩翰之賔客惟宣州为多贤愈与之逰者有二人马陇西李博清河丨丨羣与博之为人吾知之道不行于其主人与之处者非其类虽有享之以季氏之富不一日留也以羣博论之凡在宣州之幕下者虽不尽与之游皆可信而得其为人矣愈未尝至宣州而乐颂其主人之贤者以其取人知之也】沈传师【尝为观察使】杜牧【为判官】杜荀鹤【牧之子田頵守宣城延置幕下尝赋诗云风暖鸟声碎日髙花影重时称佳句】皇朝沈括【谪知宣州】张耒【为大守】晏殊【殊为枢副坐以笏击□从者齿出知宣州】余靖【为司理后至尚书】胡宿【为通判】孙觉【太平令】吕士龙【知宣州好打官妓会杭州一妓至士龙喜之一日欲笞一妓妓曰不敢辞但杭妓不能安也士龙愍而释之梅圣俞作莫打鸭词云莫打鸭打鸭惊鸳鸯鸳鸯新向西池落不比孤洲老秃鸧】人物蒋华【宣城人李白集有诗哭之】梅询【宣城人】梅尧臣【宣城人王晦叔见其文曰二百年无此作矣欧阳永叔论其诗曰世谓诗少达而多躬葢诗非能穷人殆穷者而后工也】名贤黄庭坚【因承天院记使者观望宰相赵挺之意以庭坚有幸灾之言贬宣州】题咏平楚正苍然【谢朓郡城登望诗借问下车日匪真望舒回寒城以一眺云云山积陵阳阻溪流春谷泉威防距遥甸巉岩带远天切切隂风暮桑柘起寒烟怅望心已极悄愧魂屡迁结髪倦为旅平生早事邉谁规鼎食盛宁要狐白鲜方弃汝南诺言税辽东田】髙阁常昼掩【谢朓在郡卧病呈沈尚书云云荒堦少诤词珍簟清夏室轻扇动凉飔嘉鲂聊可荐緑蚁方独恃夏李沉朱实秋藕折轻丝良辰竟有许夙昔梦佳期坐啸徒可积为邦嵗已朞歌终莫取抚几今日嗤】窻中列远岫【谢元晖答吕法曹诗结构何迢递旷望极髙深云云庭际俯乔林已有池上酌复此风中琴非君美无度孰为劳寸心惠而能好我问以遥乖音若遗金门歩见就玉山岑】远近闻佳政【张九龄寄裴宣州诗云故人宣城守亦作江南篇云云平生仰大贤如何分虎符相与问山川】氷壶照清川【李白赠宣城宇文大守诗君从九卿来水国有丰年鱼盐满市井布帛如云烟下马不作威云云霜眉邑中叟皆美太守贤】宗英佐雄郡【李白赠从弟宣州长史淮南望江南千里对我行我行倦过之半洛青天外云云水陆相映带长川豁中流千里防吴会君心亦如此包纳无小大摇笔起风霜推诚结仁爱讼庭垂桃李賔馆罗轩葢何意苍梧云飘然息相防才将圣不偶命与时俱背独立山海间空老圣明代知音不易得挂劔増感慨当结九万期中途莫先退】土控呉兼越【杜牧云云州连歙与池山河地襟带军镇国藩维】晚楼明宛水【黄鲁直诗试説宣城郡停杯且细听云云春骑簇昭亭防防丰圩戸桁杨卧讼庭谢公歌舞处时对换鹅经】宣城四面水茫茫【王建诗云云葢江城竹夹墙】谢朓青山李白楼【陆龟防诗陵阳佳地昔年游云云】碧落神仙拥使君【晏同叔送凌侍郎诗江南藩郡古宣城云云江山谢守髙吟地风月朱公故里情】虎丘换得敬亭山【呉郡志载林希疉嶂楼有楼吴门朱伯原诗云云句水松陵数舍间天下难如两州好君恩乞与一身闲】宣州水西天下胜【曾纡宣州水西诗杖藜出郭一水近石磴古路穿松筠万仞絶壑倚天末八节惊滩当寺门泉声飞下锦绣谷殿影插入玻瓈盆云云□州州城南何足云】
　　四六【疏綍宸庭　眷是冝城　徽池邻境　惟宣置郡建牙江国　介于江国　庾谢旧邦　以江为城惟宛陵之名　郡惟地望之　推髙在三江二浙之闲实帝　子之潜藩因　诗人而増重占疉嶂双溪之胜溪山行　乐方乘择胜之车澄江如练行将赓谢朓之诗老　稚纵观俄拥班春之斾疉嶂有楼抑且续独孤之　句地称髙爽清凉韩文载纪诵明镜彩虹之句昔　已流传民无叹息愁恨汉治重逢作晚楼春骑之　诗今尤绘画一州六邑夙称藩翰之雄谢宣城五　字之诗古今絶唱疉嶂双峯　尢觉江山之胜黄　山谷一篇之咏山水増光溪甚胜冝不废于登临　不惟太守赋诗逾谢朓之】









　　方舆胜览卷十五
　　钦定四库全书
　　方舆胜览卷十六　　　　　宋　祝穆　撰徽州【歙　休宁　祁门黟　婺源　绩溪】
　　建置防革【禹贡扬州之域呉地斗分野春秋属呉后属越又属楚秦置鄣郡汉武改为丹阳郡而丹阳都尉分治于歙黟歙二县皆属马呉孙权分丹阳郡置新都晋武改新都为新安郡隋置歙州焬帝改为新安郡复为歙州皇朝因之宣和间改为徽州今领县六治歙县】
　　事要郡名新安　古歙　风俗人性刚而喜鬭【见后朱元晦道院记】君子则务为髙行竒节【同上云云】异材间出【朱元晦跋东溪胜侯传云婺源为县穷僻斗入重山岭间而百十年来云云如翰林汪公及我君子大史公皆以学问文章显重于世】地杂瓯骆【吕和叔集陵崔某状歙州云云号为难理】形胜歙大州也【见后韩愈送陆歙州亭云】山峭厉而水清激【见后道院记】有佳山水【权载之送陆歙州序新安云云以资胜践】在万山间【郡志新安为邦云云其地险隘而不夷其土骍刚而不化至于大山深谷民之田其间者层累而上殆十数级不能为一亩快牛剡耜不得旋其间刀耕而火种之十日不雨则仰天而呼倘遇雨泽山水暴出则粪壤与禾荡然一空葢地之勤民力也如此】鸟道萦纡【同上自睦州青溪县界至歙州皆云云曽待制出守于两岸上驻兵下瞰来路虽蚍蜉之防皆可数贼不敢犯后移屯山谷间遂防】州治复还故处【朱元晦记外大父祝公遗事云方腊之乱郡城为墟乡人有媚事权贵者挟墨敇徙州治北门外以便其私而所徙家下涨辄平地三尺众皆不以为便将列其事以防诸朝者余二千人而莫敢为之首公奋然以身任之其人忿疾复取特防坐公以违御笔之罪公为变姓名﨑岖遁外犹下诸路迹捕不置如是累年时事变更羣小破散然后得免州治以还故处乡人至今頼之】土产砚【欧阳永叔研谱端石出端溪色理莹润本以子石为上子石者在大石中生葢精石也而流俗传讹遂以紫石为上又以贮水不耗为佳有鸜鹆眼为贵眼石病也然惟北岩石则有之然十无一二发墨者但充玩好而已歙石出于龙尾溪其石坚劲大抵多发墨故前世多用之以金星为贵其石理防麄以乎摩之索索有锋铓者尤佳余少时又得金坑矿石尤坚而发墨然世亦罕有端溪以北岩为上龙尾以深溪为上较其优劣龙尾逺出端溪上而端溪以后出见贵耳】纸【有麦光白滑氷翼凝霜之目今歙县绩溪界有地名龙须者纸出其间大抵新安之水清澈见底利以沤楮故纸如玉雪者水色所为也　墨李廷珪本姓奚易州人父名超南迁至此南唐赐姓李氏故老云昔李后主尝用其墨今则无矣而世言歙州具文房四寳其实三尔歙本不出笔墨】山出美材【郡志云云嵗聮为桴下淛河者往往多取富又云祁门水入鄱阳民以茗漆纸墨行江西仰其米自给】柿心黒木【图经新安贡丨丨丨丨黟之名县职此之由】茶【有胜金嫩桑仙芝来泉先春运合华英之品又有不及号者曰片茶】山川黄山【旧名黟山在歙县西北百二十八里山髙一百八十仞郡志其山有摩天戞日之髙宣歙池饶江等州山并是此山之交脉明矣诸峯有如削成烟岚无际雷雨在下其霞城洞室岩窦瀑泉则无峰不有信灵山之窟宅西北类太华山有峯二十六其水源亦三十六溪二十四洞十有二岩八水流而下合扬之水为浙江之源第四峯有泉沸如汤尝涌朱砂世传黄帝尝命驾舆容成子浮丘公同游合舟于此其后又有仙人曹阮之属　唐李白送人归丨丨黄鹤峯诗丨丨四千仞三十二莲峯丹崖夹石柱菡蓞金芙蓉伊昔陞絶顶下窥天目松仙人炼玉处羽化留余踪亦闻温伯雪独往今相逢采秀辞五岳攀岩厯万重归休白鹅岭渇饮丹砂井鳯吹职时来云东尔当整去去陵阳东行行芳桂丛逥溪十六度碧嶂尽晴空他日还相访乗桥蹑彩虹】乌聊山【在歙县西北汉建安之乱歙人毛甘以万戸屯此山隋末越国公亦屯兵于此义宁中迁州治此山下】鳯凰山【在歙县北十五里尝有凤来集】问政山【在歙县东五里唐有于方外者自荆南掌书记弃妻从大白山道士学养气之术时后弟德晦为歙州刺史方外来访之德晦为筑防于此号问政房县人聂师道少事方外后入呉为国师号问政先生今有观　诗话总龟云歙州丨丨丨聂道士所居尝有人陟险攀萝至絶壁于岩下嵌空处见题诗一首虽苔藓昏蚀而文尚可辨题云黄台词不知台何人也诗曰千寻练带新安水万仞花屏丨丨丨自少云霞居物外不多尘土到人间壶悬仙岛吞舟罢椀浸星宫沉水闲实箓箧垂金缕带綘囊绦鎻玉连环静张棊势铺还打防考仙经补义刚床并葛鞋双兎伏窓横柽几老龙跧溪童乞火朝敲竹山鬼听琴夜撼闗草长碧潭思勾曲松昏紫气度回栏成浅甲毛犹緑鹤化裳顶更殷阮洞神仙分药去蔡家兄弟寄书还黄精苗嫩啣斑鹿红杏枝低挂白鹇容易煮茶供客用辛勤栽果与猿攀常寻灵穴通三岛拟过流沙化百蛮新隠渐开侵月窟旧林犹恍枕沙湾乎疏俗礼慵非傲肘防灵方臂不悭海上使频青鸟防箧中嵗久白驴顽笻枝健柱旧蒲节篛笠髙簮玳瑁斑花气薰心香馥馥涧声冷耳响潺潺髙坟自掩浮生骨短晷难穷不死丹早晚重逢萧坞客愿随芝葢出尘寰台国初时任屯田员外郎世有全篇】城阳山【在歙县南二里唐许宣平尝隠于此】紫金山【在歙县东三十五里】石鼓山【在歙县南天有雨则往往闻鼓角之声】紫阳山【在歙县其下有观】孔灵山【在歙县二十五里晋孔愉避地入新安山读书】墨岭山【在歙县南六十里出石墨】赤岭山【在祁门县北百二十里下冇大溪昔有人为梁取鱼鱼不得下遂夜飞越岭而去人复于岭上张网其飞不过者皆化为石遇雨丨丨故名丨丨而浮梁县亦因此得名呉都赋所谓文鳐夜飞而触纶葢此类欤】岐山【在休宁县西六十里有石室石桥埀瀑百仞乾元中有道士龚栖霞隠于此】率山【在休宁县东南四十里寰宇志三天子都在马】白岳山【在休宁西四十里絶壁断崖松萝森霭】龙尾山【在婺源东南百里西连武溪开元中猎人叶氏见石莹洁防粗成研子孙持以献令今访匠琢由是世始传一名罗纹山有石理所似为名】大鄣山【在绩溪东六十里郭璞云三天子都在焉】云峯【在黟县南十五里孤峭如削】徽岭【在绩溪县西北十里王介甫度丨丨诗晓渡藤溪霜落后夜过翚岭月明中】樵贵谷【在黟县北昔土人入山行之七日至谷穴豁然周三十里中有十余家云是秦人入此避地　按邑图有潜村至今有数十家自为一村或谓之小桃源　李白诗黟县小桃源烟霞百里间地多灵草木人尚古衣冠】钓台【在黟县南十八里亦名浔阳台相传李白尝钓于此有诗云磨尽石岭墨浔阳钓赤鱼霭峯尖似笔堪画不堪书】新安江【自歙县来者出黟山自休宁者出率山自绩溪者出大鄣山自婺源者出浙山自浙江沂休宁者为滩三百六十　李白送人之东阳诗闻説京华渡东连五百滩他年一携手摇艇入丨丨　沈休文云丨丨丨水至深浅深见底贻京邑同好眷言访舟客兹川信可珍洞澈随深浅皎镜无冬春千仞防乔树百大见游鳞沧浪有时浊清济涸无津岂若乘斯去俯映石磷磷纷吾隔嚣滓宁假濯布巾愿以潺湲水沾君缨上尘】黄墩湖【一名蛟潭其湖有蜃尝与吕湖蜃鬬程灵洗好勇而善射梦蜃化为人告之曰吾为吕湖蜃厄君若助吾必厚报束帛练者吾也明日灵洗弯弓助之正中后蜃后有一道人教灵铣求善墓地灵洗随陈武帝有功为佐命功臣】绩溪【图经与乳溪相去一里离而复合谓之丨丨　寰宇记临溪有石方圆三丈其平如砥水宜浣纱妇人于石上绩而守之　罗昭谏诗云野云如火照行尘防丨丨邉去问津】婺水【在丨源丨绕县三而】堂院新安道院【朱文公记休宁大夫信安祝侯汝玉以书来曰休宁之为邑虽有难治之名而吾之为之已再嵗矣始也不能不以人言为虑中乃意其不然而今则遂有以信其果不然也葢其封域实鄣山之麓而浙江出焉山峭厉而水清激故禀其气食其土以有生者其性情习尚不能不过刚而好鬬然而君子则务以其剧为髙行竒节而尤以不义为羞故其俗难以力服而易以理胜茍吾之所为者出于公论之所是则虽或拂于其私而卒不敢以为非也以是吾之始至葢不能无不悦者而今则翕然无与为异吾尝困于事之不胜其繁而今则豁然无事之可为也吾将更葺防事之东参采賔佐属咏之什而榜之以丨丨丨丨子能为我记之则后之君子益知所以为治而无吾始者之虑矣子惟汝玉之为此可以见其政之成民之贩而官曹之无事矣然道之得名正以人所共由之路而非无事之谓也以汝玉之始至坐于堂皇之上则左簿书右法律日夜苦心劳力而不得休其或少暇则又不免冲寒风冐烈日以出入乎阡陌之中而不敢怠凡所以劝民之善而惩其恶兴民之利而除其害者非有道以行之则何以致今日之无事哉顾其名此乃若专取乎今日之无事而反序前日之瘽事非道其母乃出于老子浮屠之谓而汝玉未之思耶抑尝计之天下之事虽有动静劳逸之殊而所谓道者则无彼此精粗之间汝玉之学固有以知此矣彼其所以喜于政成之无事而不避异学之滛名岂非方寸之间犹欲从容于此以深思前日之已行而益求其所未至而卒以究夫无彼此精粗之间者而大于功名事业之间乎予故邦人且汝玉予旧也乐其意为书木末以示来者使于此邦之俗贤宰之志尚有考云】清风堂【汪彦章记云婺源去州二百余里皆取道山间攀縁不可舟车之地当四方之穷非人物都防土著之民且十方寡来而易足多负豪使气争为长雄疑难于弹治故吏之宰婺源者往往畏避隠去如探汤然防被恶声既久而不衰然邑冇溪山之秀足以登临有鱼稻之珍足以宴乐卒嵗无过客使者防传之乐足以安佚其人实聪明亷武好义而尚施茍幸而得其平有终身不肯违法者故至而悉其风土者亦乐而安之崇宁三年叔孙元功之为政也胷中泾渭甚明既来而得民所以易治之意则略除烦苛一镇之以清静葢未朞月而数百年之陋坐失于谈笑之间于是昔之吏俗朋党投隙扺巇为凿穴首鼠者既化而为心膂股肱而椎埋慓轻武断乡里为奔峰乳虎者亦从而为婴儿处女元功多民之洗濯刮磨果可以与治也乃筑燕居之堂而以清风名之余闻而叹曰天下之物葢无不可化者然其所以化非深于理者不与焉今夫徜徉于万物之表而人得之以涤烦觧暑者惟风为然是故至人之所御隠君子之所赏骚人才子大夫之所乐致足乐也如使不善为政者结意于防墨之端置民于牛羊之地物我俱矣乃始丝棼而禽狝之政之愈劳而愈炽而其于治日益远矣尚能知清风所以涤烦觧愠之理而与民同快适之乐哉惟元功才有余而不区区俗务之所营徒以从容无为使其民洒然以新释然以喜而元功亦将鸿渐于此而羽仪于无朝也宜其所得清风为无多且吾邑雅多秀民安知无儒者作穆如之颂歌咏吾子以配斯堂之永久者元功古情深君子也观其命名之意即足以知其为人】黄山堂【自唐以来已有之】舍盖堂【范至能记徽在江左多名山少平陆州所治衡从不能十里而陵衍犹相半坦然砥如者太守之居而已泝新安江枝而西属之休阳山益丛美檆生之斧斤所材浮歙浦入于涛江以输行都当匠乡费什八而徽人顾不事华屋虽仙佛之庐厪支压倾不可风其能独以壮丽称者亦莫如大守之居而东序之正寝尤其奂焉者也寝成之二十五年前守怵于物恠之説弃去弗处后皆因之间无足音又十七年而当绍兴己夘畨阳洪公实来典城明年正月既报政为广厦遂废可惜乃规以为便坐易其面势賔出日撤两翼之重檐以纳光景洞三隅之复壁使可罗胡怵数卜与诸吏及四方之賔客共之避而不专乡故名之曰舍盖暇日列觞豆挥麈剧谈防逺情深远响来荅问登前荣之杰观挹山川之神以稽旧闻其右则问政紫阳羣峰绵聨许聂蜕蝉之隠居也左在黄山天齐云雨在下容成子浮丘公颷车羽轮所往来烟消日出犹髣髴具音尘客之从游者皆有驭长风籋倒景以方羊天地间意知有乐乎斯堂而不知前日之蛛丝鼠壤空虚幽暗而扄鐍也初公以忠臣子擢殊科登道家山辄自列去国天子方以更化望人命公至州四千里而遥有诏朌辅郡符节引以自近其不留外久之知凡簿书期防之报冝非所以烦公然始至之日不鄙野其吏民端委听直无倦容于是六邑之留狱窒讼皆凑于府朝案其説累牍充栋数十年弗坚定者却批□折随刃迎觧狡狯之流虽欲并縁澜辞以珥笔豪州里情见势屈噤无从发端讼狱清静而州里宴然庭中无复事从容燕居于斯堂之上而其民欢欣歌舞于溪山千里之外惟恐外之百须俭陋而不足以安公闲其登新堂而乐则相与传舍葢之名而珍之以为琳房绮寮神仙之居徒以公在焉故也呜呼孟子所谓贤者而后乐此者防是欤公书于尤工得先魏古法钟繇元常而下无讥也堂既名大书其榜属参军事范成大为之记后之来者览观心画之妙而咨制名之意必有指斯名而告者焉】亭榭翠眉亭【在绩溪　韩无咎记歙之绩溪县西隅有亭曰丨丨不知其何人作也前则二小山对出自亭而望妩然如眉地势平衍于木茂蔚元丰末苏文定公为县爱其清幽时往游焉赋诗其上公去而邑人思之即亭为祠绍兴中好事者即县廨一堂名以景蘓后令曹训刻公在绩溪所为诗凡三十六篇于石而摹公之象于丨丨丨云】嵗寒亭【在歙县蘓子由在绩溪时赋诗今刻石亭上】藏书阁【在州学朱又公记云道之在天下其实原于天命之性而行于君臣父子兄弟夫妇朋友之间其文则出于圣人之手而存于易礼乐春秋孔孟氏之道本末相须人言相发皆不可一日而废者也又云某故徽人也而客于闽兹以事归而拜于其学郷人子弟相率踵门曰子诚未防先人之国独不能因是而一言以晓之哉于是切记所闻以告乡人之愿学者】祠庙三先生祠【朱文公记云婺源大夫周侯始作周程丨丨丨丨于其县之学而使人以书来曰子故吾邑之人也先生之学其始终本末之趣愿吾子之悉陈之也某发书慨然曰今既得以日见先生之貎相而瞻仰之则曷若遂读其书求其防以及诸身而功行之乎诸君其亦免之哉】朱文公祠【州学及婺源县学皆立其祠】五通庙【在婺源县乃祖庙兄弟凡五人本姓萧每嵗四月八日来朝者者四方云集】名宦任昉【为守亷洁著名后归船中惟桃花米二十石初昉因行春爱其云溪寻幽累日傍有大石徃徃坐钓其上因名昉溪村今有任公寺在休宁县】徐摛【梁书髙祖谓曰新安大好山水任昉并经为之卿为我卧治此郡】张率【嗜酒为新安守遣家童载米三千石还呉既至遂耗大半率问其故曰鼠雀耗率笑曰壮哉鼠雀竟不研问】薛稷【善画鹤尝为黟县令后位至少保】皇朝苏辙【为绩溪邑宰】吕大防【以大常士谪知休宁县】鲜于侁【字子骏为黟令又摄源豪强畏之后为东京转运司马公曰福星往矣】崔鷃【为绩溪宰】人物呉少防【新安人开元中为中舍】吕文仲【新安人景德为刑部侍郎】谢泌【歙县人为諌议】查道【休宁人擢贤良】俞献可【歙县人龙图侍制弟献卿侍郎】聂冠卿【歙县人为内翰】吕溱【士元之子景祐进士弟】汪伯彦【祁门人拜尚书左仆射】汪藻【婺源人为内翰】汪勃【黟县人仕至枢宻子作砺提刑孙义和侍御史义端给事中】祝确【歙人乃朱文公之外祖文公尝记其遗事云外家新安祝氏世以赀力顺善闻于州乡其邸肆生业几有郡城之半因号半州祝家有讳景先者号二翁尤长者元祐黄太史賛其画象大书百许字辞甚瓌伟经乱而逸某少时见外大父犹颇能诵其语至诸舅则皆已不复能记忆矣二翁诸子皆读书外大父其第二子也讳确字永叔特淳厚孝谨少时闻父母将为谋昏逃避累日家人惊索得之犹涕泣不能己问其故则曰审尔则将不得与父母兄弟蚤夜相亲矣亲丧庐墓下手植名木以千数率诵佛书若干过乃植一本比终制而归则所植已鬱然成隂矣一兄一弟先后死熈河皆亲往致其丧往复徒歩不啻万里所舍輙悲号上食如礼夜寝柩旁不忍跬歩离去路人皆为太息时四妹犹未行公独竭已赀以遣之其一归同郡汪公勃汪公后登二府终身德公不能防人两贤之嵗太疫亲旧有尽室病卧者虽至亲莫敢闯其门公每清旦輙擕粥药造之偏饮食之而后反日以为常其他济人利物之事不胜记虽倾赀竭力无吝色乡人髙其行学试又多占上列是时先君子年甚少未为人所知公独器重以女归之后卒以文学致大名世乃以公为知人年八十三以终身二男一女伯舅峤少敏悟有文叔舅莘后公十余年亦即世今惟叔舅之子康国家建之崇安而康国之子穆已总髪能诵书矣某惟外大夫之淳德懿行先人后已其诚心所格固冝有后天之报施将在于此乎某窃感陶公作孟府君传及近世眉山苏公亦记程公遗事不胜凯风寒泉之思书此以遗康国使藏于家时出而训习之以厉其子孙云某既序此事而济之弟以疾不起其子穆相从于建阳因书畀之依仰今昔为之涕下不能已】祝有道【新安志云黄山谷谪黔中歙人丨丨丨访之山谷为书帖云凡士大夫胷中不时时以古今浇之则俗尘生其间照镜则面目可憎对人亦语言无味又赠以词所谓长杨风挑青骢尾者也又有八月十七夜张寛夫圜待月有词云老子平生江南江北最爱临风笛孙郎防笑坐来声喷霜竹蜀人谓笛音如牍故用之今俗本改笛为曲非也】朱松【婺源人自号韦斋娶祝氏生太师文公熹按传自得作韦斋集序云公防小喜读书缀文冠而擢第未尝一日舍笔砚年二十七八闻二程先生之遗论皆先贤未发之奥始捐旧习从事于其间虽两入东观三为尚书郎卒不待年而殁又云建炎绍兴间公诗声满天下间尝为予举简齐开门知有老树半身湿及韦苏州诸生时列坐共爱风满林之句且言古之诗人贵冲口直致葢与彭泽采菊东篱下悠然见南山同一闗捩】题咏江传水至清【刘长卿送郑説之歙州谒薛侍郎诗漂泊来千里讴謡满百城汉家传太守鲁国重诸生俗变人难理云云船经危石住路入乱山行老得沧州趣春伤白首情尝闻马南郡门下有康成】千山带夕阳【皇甫曾题刘长卿碧涧别业诗南忆新安郡云云】黟水含香绕郡流【乔伍为歙州倅寄张翰林诗黄山向晚迎轩翠云云遥想郡斋多暇日花时谁伴出城游】千寻练带新安水【聂夷□诗云云万仞花屏问政山】
　　四六【辍自蓬山　维歙为州　维千里地　号为名郡出临黟水　因山筑垒　在万山间　开出异材维古歙之名地　窃以新安之古郡溪山一隅号为名郡有防溪之胜防　实为江左之名区农桑千里实曰富州官尊州大不轻刺史之符　自孔愉之隠遁地望已清山峭水清尤号人材之薮　及查□之贤良文风益盛古曰富州自昌黎而推重　虽曰山城亦羣珍之所产今为佳郡以任昉之曾临　载瞻京邑惟一韦而可航道传云谷远间清庙之音　鄣山左麓田数十级而后耕文檀龙溪夸作玉堂之様　浙江上游滩三百余而难泝道院一碑实救异端之害　尊若徐摛古歙之城州甚大文房四寳尤夸竒产之多　亷如任昉新安之江水益清】
　　池州【贵池　青阳　建徳铜陵　石埭　东流】
　　建置防革【禹贡扬州之域吴地斗分野春秋及秦汉为古鄣郡之地汉属丹阳晋属宣城郡梁属南陵郡隋废南陵置秋浦县唐置池州皇朝中兴为池州路安抚使寻罢今领县六治贵池】
　　事要郡名池阳　秋浦【并见防革注】风俗民醇气和【盛约中和堂记丨丨丨丨众货毕集】人物稠伙【同上虽丨丨丨丨而有讼必嚚虽赋租浩穰而闻令必集】土风清和【李虚已记井邑平旷云云】形胜俯瞰大江【同上丨丨丨丨仰倚崇峤】清溪南来【盛约记丨丨丨丨九华东引洪流环绕沃野弥望】镇以齐山【徐作天庆观浸以秋浦丨丨丨丨】依贵池据石城【裴度撰池州防壁记丨丨丨之美丨丨丨之固】山川清旷【胡兆作秋浦志序有曰九华五松清溪秋浦玉镜之潭水车之岭成纪白笴之陂大白乐天牧之论文垂钓问山弄水登览遐躅隠然在人耳目山川风物清和平旷】土产劄纸【王介甫酬赠池纸防之出守秋浦时权氷防捣万谷皮波工龟手咤今様鱼纲肯数荆州池霜防夺色贾不售虹玉丧气山无辉方船稳载献天子善价徐取供吾私千年零落尚百一持以赠我随凊诗君寜旧寄金谷地方执赐笔磨螭当留此物朝上国日侍帝侧书新仪不然名山副史本褒拔元凯诛穷竒咨予文章非世用书缕空尔麋冰脂挥毫才足记姓字切学又耻从师宜怱怱防污亦何忍嘉贶但觉难为辞篇终有意责赵璧穷国恐悮连城归倾囊倒箧以报安敢坐以秦为雌】山川齐山【在贵池南五里按王晢丨丨记有十余峰其高等故名丨丨或曰以齐映得名　杜牧之九日登丨丨诗江涵秋影雁初飞与客擕壶上翠防尘世难逢开口笑菊花须挿满头归但将酩酊酬佳节不用登临叹落晖古往今来只如此牛山何必泪沾衣】九华山【在青阳界旧名九子山李白以有峯如莲华改为丨丨有诗云昔在九江上遥望九华峯天河挂绿水秀作九芙蓉　崔总郡楼望九华歌有时朝峯变踈宻八峰和烟一峰出有时风卷天雨晴聚立连连如弟兄　潘逍遥诗将齐华岳犹多六若并巫山又欠三好是雨余江上望白云堆里发浓蓝　王介甫诗峩然九女鬟争出一镜奁】五松山【在铜陵县　李白诗我爱铜官好千年未拟还要须回舞袖拂尽丨丨丨】马当山【在东流横枕大江　陆龟防文云言天下之险者在山曰太行在水曰吕梁合二险而为一吾又闻乎马当此之为险也屹乎大江之旁怪石慿怒跳波发狂日黯风助摧牙折樯幸而脱死神魂飞殊不知坚轮蹄者夷乎太行仗忠信者通乎吕梁使舟楫而行乎丨丨舍是三险而未为敌小人方寸之包藏】半岩【李元方尝刻碑于有侍岩谓齐山大小泉凡十一而丨丨为胜秋浦千重岭而水车岭最竒岩壁之号十五而有侍为大壑之号九而上清为最洞之号十四而潜虬为竒又有洞五曰丨丨曰寄隠曰子昭曰妙峯曰翠防翠防特髙尤冝登眺】水车岭【郭公父追和李白秋浦歌万文丨丨丨还如九疉屏北风来不断六月自生氷】五溪【在青阳县源出九华防于龙池溪曹溪漂溪兰溪入江】玉镜潭【李白秋浦晏诗清溪丨丨丨溪当大楼南】秋浦【池阳记北带郡城南连驿道为舟楫之路　李白诗玉笛梅花引吴溪陇水清寒山丨丨月肠断玉闗情丨丨多白猿超腾若飞雪牵引条上儿饮弄水中月】白笴陂【李白诗丨丨夜长啸爽然溪谷寒鱼】
　　【龙动丨水处处生波澜】贵池【郡县志梁昭明太子以其鱼美封为丨丨】堂舍思政堂【曽子固记云所与由之必人之所安也所与违之必人之所厌也如此者未有不始于思然后得于己得于己故谓之德正己而治人故谓之政政者岂止于治文书督赋敛断狱讼而已乎然及其已得矣则无思也已思矣则亦岂止于政哉古君子之治未尝有易此者也】亭榭弄水亭【杜牧诗使君四十四两佩左铜鱼为吏非循吏读书读防书晩花红艳静髙树緑隂初亭午清无比溪山画不如嘉賔能啸咏官妓巧妆梳逐日愁皆碎随时醉有余偃须求五鼎陶只爱吾庐趍尚人皆异贤豪莫笑渠】贵池亭【同上势比凌歊宋武台分明百里远帆开蜀江雪浪西江满强半春寒去却来】如剡亭【在倅防　李白诗愁作秋浦曲强防秋浦花山川如剡县风日似长沙】清溪亭【王介甫记临池州之溪上军事判官之府京兆杜君建夫呉楚荆蜀闽越之徒出入于是而离离洞庭鄱阳之水浮于日月之无穷四方万里之人飞帆鼓楫上下于波涛之中犯不测之险于朝暮之际而吾等乃于数楹之地得伟丽之观于寝食坐作之间是可喜也君曰夫惫其形于事者宜有以佚其劳厌其视听之喧嚣则必之乎空旷之野然后能无患于晦明飞禽之啁啾怒浪之汹涌渔蓬樵蹻啸于前而歌于后孰与夫讼诉笞榜之交于耳也岸愤穿屦歌而诗书投壶饮酒谈古今而防賔主孰与夫擎跽折旋之宻接于吾目也此亭之所以作也】翠防亭【杨廷秀诗序云从提举黄元章登齐山寺后上清岩丨丨丨望郡城左清溪右大江葢絶境云西山落日浴长江并贯清溪作一光十嶂围来天四合孤城涌出水中央楼台玉塔云间见杨柳金堤镜里长客子要穷秋浦眼丨丨丨上上清旁】楼台萧相楼【在州治北唐萧复建后杜牧重建　王巩诗卢奸邪四海忧相君邦国自同休分符朝去云中阙开府南来江上州百尺楼髙瞻故国九华山色倚晴眸定知直道传千古杜牧文章在上头　杜牧池州重建丨丨丨记萧丞相为刺史时树楼于大防西北隅上藏九经书下为刺史便防事大厯十年乙夘建会昌四年甲子材木悉朽坏无一可取者刺史李方具材刺史杜牧命工南北霤相距五十六尺东西四十五尺十六柱三百七十六椽上下凡十二间上有其三焉皆仍旧制以会昌五年五月毕自初至再凡七十一年丞相讳复实相德宗黄帝焉】九华楼【即子城东门楼】九峯楼【杜牧登丨丨丨寄张祐诗有感中来不自由角声孤起夕阳楼碧山终日思无尽芳草何年恨始休睫在眼前犹不见道非身外更何求谁人得似张公子千首诗轻万戸侯】名宦齐映【为太守见齐山注】萧复【为太守即八叶宰相者】裴度【为观察使】杜牧【为太守】皇朝包拯【为太守】吕颐浩【以大使兼】人物杜荀鹤【自号九华山人】题咏红斾行春到九华【按唐诗纪事载汤文圭赠池州张守诗绛帏夜坐穷三史云云只怕他人留不住别迁征镇拥高牙】外邑吾爱崔秋浦【李白赠崔秋浦诗云云宛然陶令风门栽五杨柳井夹双梧桐山鸟下防事檐花落酒中怀君未忍去惆怅意无穷】公庭人吏稀【同上秋浦旧萧索云云因君树桃李此地怱芳菲摇笔望丹阁开当翠防时来引山月纵酒酣清辉】
　　四六【暂缀朝班　虽曰偏州　江左要冲　山纪齐侯出临秋浦　实为重镇　池阳重镇　楼标萧相矧今池阳之重镇　州偏揭鲁公之笔乃昔江右之帅垣　壁记遗裴令之文】
　　【桑麻六邑既有待于抚摩　暇日谨包桑之戒介胄三军亦岂轻于统御　重兵严细柳之屯】
　　【壮老罴当道之势端在斯时和飞雁涵江之诗姑迟他日】
　　【窃考唐朝乃杜牧把摩之旧共临秋浦亦齐侯解组之余】
　　【干戈载戢则必佩服包桑之戒兵农杂居则必洽比细柳之屯】








　　方舆胜览卷十六
　　钦定四库全书
　　方舆胜览卷十七　　　　　宋　祝穆　撰
　　南康军【星子　建昌都昌】
　　建置沿革【禹贡荆扬二州之域呉地斗分野春秋呉楚之地战国属楚秦属九江郡汉属豫章晋置浔阳郡宋齐因之隋属九江及豫章唐属江州及洪州伪呉以其地立星子镇国朝陞为县属江州太宗时陞南康军又割洪之建昌饶之都昌焉今领县三治星子】
　　事要郡名星渚　康庐【并见山川注】风俗其在康哉【太平兴国六年相国张师亮转漕江表请改邑为军诏曰南方之俗云云可赐名南康军】以兴教善俗为务【张敬夫作濓溪祠记新安朱侯首云云乃立濓溪祠于学宫】揖先儒淳固慤实之余风【吕伯恭作白鹿洞记云详见后】形胜负康庐面彭蠡【南康志云云】其西五峯【彭图南致霖亭记云云峭壁隠然在望者为庐阜其南巍岚叠叠若来向者为苏山】十大禅刹【庐山云云而山南居其六曰归宗开元万松栖贤罗汉慧日是也】钟梵相闻于青岚白云中【唐吕和叔作裴氏海昏集序庐山云云】山川庐山【在城北十五里○周武王时有匡俗兄弟七人皆有道术结庐于此山中仙去庐在故曰丨丨大史公亦尝登庐山白乐天草堂记康庐竒秀甲天下○李白丨丨謡我本楚狂人鳯歌笑孔丘手持緑玉杖朝别黄鹤楼五岳寻仙不辞逺一生好入名山游丨丨秀出南斗傍屏风九叠云锦张影落明湖青黛光金阙前开二峯长银河倒挂三石梁香炉瀑布遥相望廽崖叠嶂凌苍苍翠影红霞隐朝日鸟飞不到呉天长登髙壮观天地间大江茫茫去不还黄云万里动风色白波九道流雪山好为丨丨謡兴因丨丨闲窥石镜清我心谢公行处苍苔没早服还丹无世情琴心三叠道初成遥见仙人防云里手把芙蓉朝玉京先期汗漫九垓上愿接卢敖游太清○欧阳永叔作丨丨髙赠同年刘中允丨丨髙哉几千仞芎根盘几百里截然屹立乎长江长江西南走其下是为扬澜左蠡兮洪涛巨浪日夕相舂撞云消风止水镜净泊舟登岸而逺望兮上摩青苍以杳霭下压后土之鸿厐试徃造乎其间兮攀縁石磴窥空谾千岩万壑响松桧悬崖巨石飞流淙水声聒聒乱人耳六月飞雪洒石矼仙翁释子亦徃徃而逢兮吾尝恶其学幻而言厖但见丹崖翠壁逺近映楼闇晨钟暮鼓杳霭罗幡幢幽花野草不知其名兮风吹露湿香涧谷时有白鹤飞来防幽寻逺去不可极便欲絶世遗纷厖羡君买田筑室老其下挿秧盈畴兮酿酒盈缸欲令浮岚暖翠千万状坐卧常对乎轩窓君怀磊砢有至宝世俗不辨珉与玒防名为吏二十载青衫白首困一邦宠荣声利不可以茍屈兮自非青云白石有深趣其气兀硉何由防丈夫壮节似君少嗟我欲説安得巨笔如长杠○朱元晦诗登车闽岭峤息驾康山阳康山髙不极连峯鬱苍苍金轮西崖峩五老东昻藏想象仙圣集似闻笙鹤翔林谷下凄迷云闗杳相望千岩虽竞秀二胜终莫量仰瞻银河翻俯视蛟龙骧长吟谪仙句和以玉局章畴昔劳夣思姟今幸徜徉尚恨忝符竹未惬栖云房已寻两峯间结屋依阳冈上有飞瀑驶下有清流长循名恊心期吊古増悲凉壮齿乏竒节頺防矧昏荒誓将尘土踪暂寄云水乡封章傥从愿归哉澡沧浪○晁无咎题南康南江洲北五百僧房缀蜜牌尽是丨丨佳絶处不知何处合题诗○王贞白题岳立正南楚雄名天下闻五峯髙闭日九叠翠连云夏谷雪犹在阴岩昼不分惟应嵩与华清峻得为羣】屏风山【在城南北四十里晏类要山有九叠川有九郡志丹崖紫壁萦绕磅礴若丨丨焉】欧山【在建昌相传有欧岌得道此山】苏山【在都昌呉时有苏耽居于此乃七十二福地之数】钓矶山【在都昌郡国志晋陶侃尝钓于此后得一梭化为龙而去】石壁山【在都昌有谢灵运乐石壁精舍○灵运诗昏旦变气侯山水含清晖清辉能娱人游子澹忘归出谷日尚早入舟阳已微林壑敛瞑色云霞収夕霏芰荷迭映蔚蒲稗相因依披拂趋南径愉悦偃东扉虑澹物自轻意惬理无违寄言摄生客试用此道推】大小孤山【在湖中详见江州】石钟山【同上】石门山【同上并不重载】五老峯【在庐山五峯相连故名浮图老子之宫皆在其下○李白诗云庐山东南丨丨丨青天削出金芙蓉九江秀色可揽结吾将此地巢云松】防劒峯【在开先院南】香炉峯【在城北山南山北皆见其形圆耸常出云气故名○白居易诗倚石攀萝歇病身青笻竹杖白纱巾他时画出庐山障便是香炉峯上人】紫霄峯【在西北塔院后有夏禹石刻○洪驹父诗块视落星石柸观彭蠡湖又云荒哉秦汉君抗旌上﨑岖永怀太史公九江观禹谟】汉阳峯【在庐山上】狮子峯【在五老峯之东】金轮峯【在归宗寺后有丨丨丨三大字】铁船峯【许旌阳传旌阳与呉猛乘鐡船二龙挟而行戒勿妄视至紫丨丨茂林戞击有声舟人窃视之龙即委之而去舡堕于此】凌霄峯【在昭德之北巉岩万状】凌云峯【在城东十三里上挿空碧下吞江湖】上霄峯【始皇尝登于此】莲花峯【在庐山】□行峯【言如丨丨而朝北斗也山上有渊明醉石右军鹅池○杨廷秀诗渊明醉眠处石上印耳迹逸少玩鹅池藓花渍余墨】石镜峯【在金轮峯侧下有溪】三石梁【浔阳记庐山有丨丨丨长尺广不盈尺杳然无底呉猛与弟子蹑石梁而度见金阙玉房地皆五色见一老翁坐桂树下以玉杯承露与猛】青牛谷【在五老峯下○九江录昔有道士洪志乘青牛得道于此○张固白鹤观记予昔至九江士石室之崖以瞰青牛盖天下山川秀拔处也○唐杨衡诗随云歩入丨丨丨青牛道士留我宿可怜夜静月明中惟有坛邉一枝竹】锦绣谷【庐山记竒花异草不可殚述三四月间红紫匝地如丨丨故名○王介甫送黄吉父赴官南康诗还家一笑即芳辰好与名山作主人邂逅五湖乘兴徃相邀丨丨丨中春】彭蠡湖【在城东南五里禹贡丨丨既潴又曰东汇泽为丨丨又名宫亭丨又名左蠡湖○谢灵运诗客游倦水宿风潮难具论洲岛骤廽合坼岸屡崩奔乘月聴哀狖浥露馥芳荪春晚绿野秀岩髙白云屯千念集日夜万感盈朝昏攀崖照石镜牵叶入松门三江事多往九理空存灵物珍恠异人秘精魂金膏灭明光水碧辍流温徒作千里曲絶念弥敦○李白诗谢公入彭蠡因此游松门余方窥石镜兼得穷江源前赏迹可见后来道空存而欲继风雅岂惟清心魂云海方助兴波涛何足论青嶂忆遥月绿萝鸣愁猿緑碧或可采金膏秘莫言古今将振衣羽化出尘烦○朱元晦诗茫茫彭蠡春无地白浪春风湿天际东西捩拖万舟回千嵗老蛟时出戯少年轻事镇南来水怒如山防正开中流蜿蜒见春尾观者胆堕予方咍衣冠今日龙山路庙卜沽酒山前住老矣安能学佽飞买田欲弃江湖去○有宫亭庙能分风黄鲁直诗云左手作圆右手方世人机敏便可尔一风分送南北舟斟酌鬼神宜用此】井泉温泉【在建昌白居易诗一眼汤泉流向东浔泥烧草暖无穷骊山温水因何事流入金铺玉甃中○朱元晦诗连山西南来中断还崛起干霄几千仞据地三百里飞峯上灵秀众壑下清美逮兹势力穷犹能出竒伟谁燃丹黄焰防此玉池水客来争觧带万刼付一洗当年谢康乐絶今乆矣水碧复流温相思五湖里自注云康乐湖中诗云水碧缀流温岂未见此水耶】明月泉【在郡治尝以名酒黄太史有铭】学校白鹿书堂【唐李渤与兄渉俱隠于此山尝养一白鹿因名之南唐升元中建学馆以李道为洞主掌其教授长编云太平二年知江州周述言庐山白鹿洞学徒尝千百人乞赐九经使之肄习诏国子给本仍传送之○吕伯恭白鹿洞书院记淳熙六年南康军秋雨不时髙仰之田告病郡守新安朱侯熹行眡陂塘并庐山而东得白鹿书院废址慨然顾其僚曰是盖唐李渤之隠居而太宗皇帝驿送九经俾生徒肄业之地也书院剏于南唐其事至鲜我太宗于訙埽区宇日不暇给之际奬劝封殖如恐弗及规模逺矣中兴五十年释老之宫圮于防戎者斧斤之声相闻各复其初独此地委于榛莽过者太息庸非吾徒之耻哉郡虽贫薄顾不能筑室楹上以宣布本朝崇建人文之大指下以续先贤之风声于方来乎廼属军学教授扬君大灋星子县令王君仲杰董其事又以书命祖谦记其成祖谦切尝闻之诸公长者国初斯民新脱五季锋镝之阨学者尚寡海内向平文风日起儒先往往依山林即间旷以讲授大率多至十百人嵩阳岳麓睢阳及是洞为尤着天下所谓四书院者也祖宗尊右儒术分之官书命之禄秩赐之扁榜所以宠绥之者甚偹当是时士皆上质实下新竒敦行义而不偷守训诂而不凿虽学问之渊源统纪或未深防然甘受和白受采既有进德之地矣庆歴嘉祐之间豪杰并出讲论益精至于河南程氏横渠张氏相与倡明正学然后三代孔孟之教始终条理于是乎可考熈寕初明道先生在朝建白学制教养考察宾兴之法纲条甚悉不幸王氏之学方兴其议遂格有志之士未尝不叹息于斯焉建炎再造典型文宪浸还旧观闗洛绪言稍出于毁弃剪灭之余晚进小生骤闻其语不知亲师取友以讲求用力之实躐等陵节忽近慕逺未能窥程张之门庭而先有王氏髙自圣贤之病如是洞之所传道之者或鲜矣然则书院之复岂茍云哉此邦之士盍相与揖先儒淳固慤实之余风服大学离经辨志之治教由博而约自下而髙以答杨熈陵开廸乐育之大德则于贤侯之劝学斯无负矣至于考方志记人物亦有土者所当谨若李濬之之遗迹固不得而畧也侯于是役重民之劳赋功已狭率损其旧十七八力不足而意有余矣兴废始末见于当涂郭祥正所记者皆不书○朱元晦诗清冷寒涧水窈窕青山阿昔贤有幽尚眷言此婆娑事徃今几时髙轩絶来过学馆空废址鸣息遗歌我来劝相余杖防塞绿萝谋野欣有获披图知匪讹永懐当年盛莘莘衿佩多博约感明恩涵濡熈防和凄凉怱荒榛俯仰惊頺波教逮纲纪喟然心匪他伐木循阴冈结屋依阳坡一朝谢尘浊归哉硕人薖○昔人读书地町疃白鹿世道有升防兹焉更表章矧今中兴年治具一以张歌独不嗣山水无辉光荒榛适剪除圣谟已汪洋亦有皇华使肯来登此堂问俗良恳恻懐贤増慨慷雅歌有余韵絶学何能忘】堂舍五老堂【苏子由诗五老髙闲不入城开轩肯就使君迎坐中不着闲賔客物外真成大弟兄○黄太史月明如昼九江水天静无云丨丨峯】直节堂【在郡圃○朱元晦记云庭有八杉栾城苏文定公为郡守徐君师回作记又手书而刻石焉某来领郡问堂所在则既无有而杉亦不存求之记文则又非复故刻而委之他所矣独防事之旁有堂旡额而庭中有老柏焉焚斮之余生意殆尽而屹立不僵如志士仁人更歴百变而刚毅特立凛然不衰者因取直节寓之此堂而辇记石防壁间以彷佛前贤之意云】氷玉堂【刘涣隠庐山子恕取苏辙所谓洁亷不挠氷清玉刚之语名其祠张耒为记○朱元晦记云郎刘凝之故居之遗址顾今百年之外台倾沼平鞠为灌莽而使樵儿牧子皆得以歗歌踯躅于其上又何其可悲也郡守曽侯致虚出少府羡钱赎于民间遂作氷玉之堂而绘刘公父子之象于其上且闻陈忠肃公之尝馆于是也又绘其象以侑焉】爱莲堂【周茂叔尝守是邦后人作是堂于郡圃朱元晦书丨丨二字○濓溪爱莲説云水陆草木之花爱者甚蕃晋陶渊明爱菊自李唐来世人甚爱牡丹予独爱莲出于淤泥而不染濯于清涟而不妖中通外直不蔓不枝香逺益清亭亭净植可逺观不可防翫焉予谓菊花之隠逸者也牡丹花之富贵者也莲花之君子者也噫菊之爱陶后鲜有闻莲之爱同予者何人牡丹之爱宜乎众矣】拙斋【朱元晦书扁以濓溪拙赋命名】楼观黄云观【在书院东北五里折桂院后取李白万里黄云动风色之句○朱元晦诗城中东北望五老何苍苍下有前朝寺一原颇深　　　林涧幽屋后云木苍闲窓亦明洁着此瑞锦张　　　更能理枯筇歩上林北冈仰视天宇阔俯瞰江流长受书彼何人姓字不足详竹帛有遗臭桂树徒芬芳○李逢吉尝读书此院以故得名】金芙蓉观【在郡圃朱元晦取唐李白菡蓞金芙蓉之句以命名】卧龙庵【在城西北二十里○朱元晦绘诸葛武侯像于庵中为记云予少时读山先生杨公诗见其说卧龙刘君隠居辟谷木食涧饮盖已度百嵗而神清眼碧客至辄先知之庵中怒瀑中防大壑渊深有黄石丈在激浪中蜿蜒飞鬭故名丨丨又缘名潭之义画汉丞相诸葛公象寘之堂中○朱元晦诗空山龙卧处苍峭神所凿下有寒潭幽上有明河落我来爱佳名小筑寄幽壑永念千载人丹心岂今昨英姿俨绘事凛若九原作寒藻荐芳馨飞泉奉明酌公来识此意顾歩惨不乐抱膝一长吟神交付冥漠】清净退庵【在栖贤西三里刘凝之旧隠作亭取黄太史诗语○朱元晦诗凌兢度三峡窈窕复一原絶壁拥苍翠奔流逝潺湲闻昔避世人寄此茅三间壮节未云逺髙风杳难攀寻深得遗址防屋临清湾坐睍寒木杪飞泉舞云闗兹游非昔游累解身复闲保此清净退当歌不能谖】亭榭折桂亭【在郡治背倚五老峯面对大江千岛万溆出没烟云波浪间真竒观也】玉渊亭【在栖贤寺门外涧中白石不以计如卧羊故曰丨丨张安国书二字○仍作诗云灵源直上与天通借路来从五老峯试向栏杆敲柱杖为君唤起玉渊龙】漱玉亭【杨廷秀诗山根玉泉仰面飞飞出山顶却下驰自从庐阜防双练至今银湾干两支雷声惊裂龙伯眼雪防溅湿嫦娥衣寄言苏二李十二莫愁瀑布无新诗】桥梁三峡桥【杨廷秀题栖贤寺丨丨丨诗栖贤与楞伽初本共一山古潭宅神龙□醒厌乆跧是夕起雷震得天地飜此山坼为两一溪断中间下窥黒无地上攀青到天从此两禅寺路絶不往还祖师见之笑弹指见神奸问天借横霓搭渡溪两邉倒倾千崖雪飞下一玉渊余怒尚雷吼声防诸峯根我来不能去轻生倚危栏忽然心为动毛骨森以寒玉人指断岸犹带初坼痕】三峡石桥【在庐山郭功父丨丨丨丨行银河源源天上流新秋织女望牵牛洪波欲渡渡不得比鹊为桥诚拙谋胡不见庐山三峡水此源亦接明河底擘崖裂嶂何其雄崩雷泄云势披靡飞鸟难过虎豹愁四时白云吹不収灯龙此地无行迹六月游子披貂裘谁将巨斧凿大石突兀长桥跨苍壁行车走马安如山下视龙门任踪激寄言牛女勿相疑地下神工尤更竒唤取河邉作桥栋一年不必一佳期○苏子由诗三峡波涛饱泝防过桥雷电记当年江声髣髴瞿唐口石角参差灔滪前应有夜猿啼古木已将秋叶作归船老僧未省游巴蜀松下相逄问信然】馆驿五桞馆【在都昌县栖隠寺即渊故宅】虚白馆【在寻真观之右正当五老峯九叠屏之下双涧支流别是一壶天也】归去来馆【在归宗西五里有陶公醉石是馆乃朱文公建○诗云予生千载后尚友千载前每寻髙士传独叹渊明贤及此逄醉石谓言公所眠况复岩壑古缥缈藏风烟仰看乔木隂俯听横飞泉景物自清絶优游可忘年结庐倚苍峭举觞酹潺湲临风一长啸词以归来篇】楼阁星子楼【胡致隆诗葛中藤杖竹蘧蒢静夜江楼纵目初海兽擎山出彭蠡玉龙防水下羌庐三更云尽猿啼露十里月寒人捕鱼已问湖山借圭角他年来此老樵渔】重湖阁【在浔阳门外延庆院极目湖波与天无际】寺院开先寺【在城西十五里三国时李中主尝建此寺○旧传梁昭明太子栖隠之地寺后有瀑布山南瀑布无虑十皆积雨方见惟此不竭水源在山顶人未有穷者或曰西入康王谷为水东为开先瀑布○文与可妙明庵记栖贤石桥不为混沌氏之所设非工能之开先瀑布不可量其髙逺奔腾倾涌若决星汉此尤天下之胜处世间不复更有之絶观也○李白诗日照香炉生紫烟遥防瀑布挂长川飞流直下三千尺疑是银河落九天○徐凝诗虚空落泉千仞直雷奔入江不暂息今古长如白练飞一条界破青山色○苏子瞻诗帝遣银河一垂古来惟有谪仙词飞流溅沬知多少不为徐凝洗恶诗○子瞻云余游庐山南北得十五六竒胜殆不可胜纪懒不作诗独摘其尤者作漱玉亭三峡桥二篇开先漱玉亭诗云髙岩下赤日深谷来悲风擘开青玉峡飞出两白龙乱沬散霜雪古潭摇青空余流滑无声快防双石谼我来不忍去月出飞桥东荡荡白银阙沉沉水晶宫愿从琴高主脚赤鯶公手扶白芙渠□下清冷中○朱元晦诗竒哉康山阳双劒屹对起上有横飞云下有瀑布水崩腾复璀璨佳丽更雄伟势从三梁外影落明湖里平生两仙句咏叹深仰止三年落星湾怅望空眼眛今朝随杖履得此弄清泚更诵玉虹篇尘襟谅昭洗渤】栖贤寺【李渤徙寺于是山有水曰鸾溪又有方桥潭陆羽以其水为第六○陈舜俞诗辟蛇行者应开寺拭眼髙僧尚冇坟龙带雨归三峡水鸟防花出五峯云○寺有三峡桥为庐山之雄观苏子由记水行石间声如雷霆如千乘车行者震悼不能自持虽三峡之险不能过也○苏子瞻三峡桥诗吾闻泰山石积日穿线溜况此百雷霆万世与石闘深行九地底险出三峡右长输不尽溪欲满无底窦跳波翻潜鱼震响落飞狖清寒入山骨草木尽坚瘦空蒙烟间澒洞金石奏湾湾飞桥出防灔半月彀玉渊神龙近云乱晴画垂瓶得清甘可咽不可潄○朱元晦诗两岸苍壁对直下成斗絶一水从中来荡潏知几折石梁遽其会迎望逺明灭倐至走长蛟防来翻素雪声雄万霹雳势倒千嵽□足悼不自持魂惊讵堪説老仙有妙句千古擅竒崛尚想化鹤来乘流弄明月】云居寺【在山之颠谚云天上云居地下归宗言其相亚云】归宗寺【在城西二十五里即王羲之宅墨池鹅池存焉○唐寳歴中有赤眼禅师居之○朱元晦和提举尤延之游山诗金轮紫霄上寳界鸾溪邉徃昔王内史頥香有余烟千年今一归景物还依然涧水既荡潏山花亦清妍不辞原隰劳乐此宾从贤访古共防鬱劳农独勤拳怜我华胜践裂牋寄真诠逃禅公勿遽且毕区中缘○苏子由诗我听丨丨早晚钟疲劳懒上紫霄峯墨池漫叠溪中石白塔微分岭上松佛宇争推一山甲僧厨坐待十方供欲游山北东西寺岩谷相连更几重○此寺王逸少所置云有墨池在焉】落星寺【舆地广记昔有僧坠水化为石夏秋之交湖水方涨则星石泛于波澜之上至隆冬水涸则可以歩渉寺居其上曰法安院有清辉阁玉京轩岚漪轩○黄鲁直诗岩岩康俗先生庐其下宫亭水所都北辰九闗隔云雨南极一星在江湖○北风卷沙过夜窓枕底鲸波撼蓬岛个中即是地行仙但使心闲白难老○又诗云星宫游空何时落着地亦化为寳坊诗人画吟山入坐醉客夜□江撼床蜜房各自开户牖蚁穴或夣为侯王不知青云梯几级更借痩藤寻上方○丨丨开士深结屋龙阁老翁来赋诗小藏山客坐乆长江接天帆到迟晏寝清香与世隔画图妙絶无人知蜂房各自开户牖处处煑茶藤一枝○王介甫诗窣云台殿起崔嵬万里长江一酒杯坐见山川吞日月杳无车马送尘埃鴈飞云路声低过客近天门夣亦廽胜槩推时可收拾不才羞作等闲来○朱元晦诗浩浩长江水东逝无停波及此一囬薄平湖烟浪多孤屿屹中川层嘉知周阿晨望爱明灭夕游惊荡磨极目青茫囬瞻碧嵯峩不复车马迹惟闻榜人歌我愿辞世纷兹焉老渔蓑会有沧浪子鸣航夜相过又诗四面真诚开玉鉴三山应是失金鳌】万杉寺【在庐山僧大超植杉万本仁宗赐御制篆金仙寳殿额今有御书及国泰清净四大字○朱元晦诗休沐聊命驾言将何所之行寻庆云寺想象昭陵时门前杉径深屋后杉色竒空山嵗年晚鬱鬱凌寒姿当年露恩千载有余滋匠石不敢睨孤标俨相持更啓石室藏仰瞻天象垂愿以清浄化永为太平基○苏子由诗万本青衫一手栽满堂白佛九天来防防石溜供厨足四方山屏绕寺开半榻松隂秋簟冷一杯香饭午钟催安眠饱食平生事不待山僧唤始廽】芝山寺【范希文诗楼殿冠崔嵬灵芝安在哉云飞过江去花落入城来得食鸦朝聚开经虎夜回偶临西阁望五老夕阳开】二林寺【释无可寄题庐山丨丨丨诗庐岳东南秀香花惠逺踪名齐松岭峻气比沃洲浓积岫连何处幽崖越几重霜流湓隠隠九悼憧憧山限东西寺林交旦暮钟半天倾瀑溜数郡见炉峯岩并金防道潭分玉像容江微匡俗路日杲晋朝松防径新苞拆梅篱故叶壅岚光生叠砌霞熖发髙墉窓籁虚闻狖庭烟黒过龙定僧仙峤起逋客秃溪逄濩落垂杨户荒凉种杏封塔留红舍利池吐白芙蓉画壁披云见禅衣对鹤缝喧经泉滴沥没履草丰茸翠窦欹攀乳苔桥侧杖笻探竒盈夣想搜峭涤心胷奥终难尽登临惜末从上方薇蕨满归去养乖慵】庐山寺【马戴诗白茅为屋宇编荆处堦墀石叠成东谷笑言西谷响下方云雨上方晴鼠惊樵客縁苍壁猿戯山头撼紫柽别有一条投涧水竹筒斜引入茶铛】楞伽院【在城北三十五里子瞻记余友李公择尝读书于五老峯白石庵之僧舍公择既去山中之人思之指为李氏山房藏书九千余卷○子瞻过公择故居诗彭蠡东北源庐阜西南麓何人修水上种此一防玉思之不可见破宅余修竹四隣戒莫犯十亩森似束我来仲夏初解箨呈新緑幽鸟向我鸣野人留我宿徘徊不忍去微月挂乔木遥想他年归解组巾一幅对床老兄弟返雨鸣竹屋卧听林寺钟书窓有残烛○又诗偶寻流水上崔嵬五老苍然一笑开若见谪仙烦寄语匡山头白早归来○朱元晦诗蹑石循急涧穿林度重冈倪入幽谷邃仰见竒峯苍李公英妙年读书此云房一去上台阁致身何慷慨苏公记藏书文字有耿光余事亦骚雅戏墨仍风霜两公不归来岁月忽已荒何用建遗烈寒泉荐孤芳】道观景德观【旧记昔秦始皇并吞六国楚王避难此地有康王观二十里入康王谷又十五里有水如布岩而下者三十余陆羽茶经其水为天下第一○朱元晦诗循涧西北骛﨑岖几经邱前徃荒溪断豁然清溪流一渉台殿古再渉川原幽萦纡复屡渡乃得寒岩陬飞泉天上来一落散不収披崖日璀璨喷壑风飕飗追薪防絶品防茗浇穷愁敬酹古陆子何年复来游】简寂观【在城西二十三里宋陆修静封丹元真人明帝召至建康卒于崇虚馆諡简寂此即脩静故居今名太虚观后有二瀑布及白云楼○梦溪笔谈云观有竹相传脩静所植出苦笋而味反甜归宗寺造咸虀而味反淡盖山中佳物也山中人语云简寂观中甜苦笋归宗寺里淡咸虀○杨杰诗紫霄峯下陆先生飞出红尘鹤羽轻斗坛石碍云三尺丹井泉寒月一○钱闻礼诗先生旧隠在庐山幽谷千年竹万竿偃松拂尽煎茶石苦笋撑开礼斗坛○朱元晦诗髙士昔遗世筑室苍崖阴朝真石坛峻炼药古井深结交五桞翁屡赏无琴相携白莲社一笑倾夙心嵗晚更市朝故山锁云岑柴车竟不返鸾鹤空遗音我来千载余旧事不可寻四顾但絶壁苦竹寒萧椮○苏子由诗山行但觉鸟声殊渐近神仙简寂居门外长溪浄客足山腰苦笋助盘蔬乔松定有藏丹处大石仍存拜斗余弟子苍髯年八十养生世世授遗书】白鹤观【在城西北二十里今名为承天观○观记云庐山峯峦之竒秀岩穴之恠邃林泉之茂美为江南第一此观复为庐山第一○渔隠丛话苏子瞻云司空表圣自论其诗得味外味棊声花院闭幡影石幢髙此句最善吾尝独游五老峯入白鹤院松阴满地不见人惟间棊声然后知此句之工○苏子由诗云五老相携欲上天猿白鹤尽疑仙浮云有意藏山项流水无声入稻田古木微风时起籁诸峯落日尽生烟归鞍草草还城市慙愧幽人正醉眠】延真观【在城北四十里旧名昭德唐艾真李腾空所居腾空宰相李林甫之女○李白送女真归庐山诗羡君相门女学道爱神仙一徃屏风叠乘鸾着玉鞭】寻真观【在城北二十五里道藏经三十六洞天此其一也正唐元女冠蔡寻真居屏风叠之南李腾空居屏风叠之北】符祥观【观记云秦末有武士三人留此一夕雷电化成二溪溪中盘石上有玉简天篆曰神化灵溪金简标题真人受防玉简潜栖】康王观【在城西七十里按旧经楚康王避难于此山梁大同元年张道士置在洞里至隋开皇丁道士移出洞铜马庙置观】祠庙陶威公祠【刘羲仲记云子瞻尝为予言陶公忠义之节横秋霜而贯白日晋史所书折翅之事岂有是乎○呉澥辨云苏峻之诛庾亮耻为之屈既士行溘先朝露后嗣零落庾氏谤之耳】五贤祠【朱元晦祝文云误膺朝命来守是邦至止之初得拜刘李二公之像于学钦耸髙风考观正论既有以慰夙心者既又咨访得陶公栗里故居于郡境且知秘亟刘公葢尝禄于筦库而忠肃陈公又尝辱为迁民也】濓溪祠【朱元晦立○张敬夫记葢自近世以来先生之书徧天下士知尊敬讲习者寖多而其间未免或失其防妄意髙逺不由其序游谈相夸不践其实反以病夫真若是者适为吾道之罪人耳夫惟端笃恳恻近思躬履不忽于卑下而审察乎细微是为不负先生之训】三贤祠【在庐山楞伽寺○杨廷秀呈南尉太守曽致虚诗山房牙签三万轴六丁六取归羣玉空余坡老枯木枝雪骨霜筋挿云屋楞伽老僧怀两贤作堂要与祠千年只供清风荐明月不用秋菊兼黄泉江西杜里曽常柏李家玉润苏家客并遣巫阳招取来分坐庐山泉上石】刘西磵祠【黄鲁直拜刘凝之画像诗弃官清颍尾买宅落星湾身在菰蒲中名满天地间谁能四十年保此清净退往来涧谷中神光射牛背】名宦韦应物【唐人为刺史尝游赏于简寂观其诗卒章云旷嵗怀兹赏行春始重寻聊将横笛吹一冩山水音】何易于【摄建昌令筑县西捍水堤】皇朝周頥【春陵人尝以吕公着荐擢广东运判以提刑以病求知南康军病剧上印分司南京】朱熹【淳熈中为守值岁歉救荒有功后又请于朝建白鹿书院】人物康俗【汉武帝时封俗为大明公称庐君详见庐山】陶潜【义熈中为彭泽令郡遣督邮至曰吾不能为五斗米折腰向乡里小儿遂弃官去赋归去来词尝居庐山栗里篮舆往来醉辄卧大石上今号醉石】李常【字公择仕至御史详见楞伽院注】名贤翟道【浔阳人晋王导辟不就隠于庐山之南祖父子孙四世皆隠称浔阳四隠】刘麟之【字子骥一字遗民即桃源记中刘子骥者也石林过庭録逺法师白莲社中遗民最胜】周续【鴈门人徙居建昌诣范甯受业入庐山与刘遗民陶渊明号浔阳三隠】熊仁瞻【海昏人丁母忧哀毁庐墓有慈乌来巢大厯中旌表门闾朱文公尝遣祭立门】李白【图经白性喜名山飘然有物外志以庐阜水石佳处遂往游焉卜筑五老峯下有书堂旧基后北归犹不忍去指庐山曰与君再防不敢寒盟丹崖緑壑神其鉴之杜甫诗匡山读书处头白早归来或以为绵之匡山】李渤【详见书堂注】皇朝刘涣【字凝之筠州人为颍上令挂冠归隠庐山尝作骑牛歌曰我骑牛君莫笑世间万事从吾好号西磵先生欧阳修作庐山髙以赠之○朱元晦记云予假守南康访求先贤遗迹得故尚书屯田员外郎刘公凝之之墓于城西门外草棘中予惟刘公清名髙节着于当时而闻于后世不幸馈奠无主而其邱墓之寄于此邦者又如此亦是长民者之责也乃作小亭于前立门墙以限樵牧用欧阳公语名其亭以壮节因属友人黄铢大书以掲焉】刘恕【字道原涣之子司马君实修资治通鉴以史事之纷错者委之王介甫引为三司条例不就】刘羲仲【字壮舆涣之孙诏为编修至京自宰相以下并不造谒未几致仕苏子由有诗】　陈舜俞【字令举嘉禾人少登制科为嘉禾令以不奉行青□谪官居山南与刘凝之乘黄犊往来以六十日尽南北之胜龙眼李白时画为图今有碑刻】陈瓘【坐论蔡氏父子最后谪南康】苏庠【字养直丹阳人少作清江曲东坡见之叹赏卜筑庐山屡诏不起】题咏急呼疾索初不闻【王介甫题望云亭诗南康父老传使君云云未曽遣汲谷水三载秪望香炉云云徐无心静无泽使君恬淡亦如此歘然一去扫遗隂便觉烦怅千里归田负戴子与妻冈蔬园果西山西出门亭臯百顷緑望云才喜一犂足我知新亭望云好欲斸比隣成二老莫嫌鸡黍往来为报防阳得公嫂】
　　四六【防綍天阍　眷此康庐　维地千里　即此星斗分符星渚　控于汇泽　防江上流　创夫楼垒矧南山之道院　康庐万古之山川　渺彭泽以为恩波为江左之名邦　白鹿几年之文物　耸康庐而侔治迹俗朴讼稀号山南之道院　归宗寺古访内史之墨池民贫土瘠资江上之商征　栗里源幽卧陶公之醉石钤斋丰暇迎五老于清尊　长庚之咏瀑布题后无诗学馆静深对诸儒于黄卷　鸿渐之第水经中絶品李氏山房尚访森修之竹即山南北之分疆尤欣接畛濓溪故宅有怀净植之莲岂江东西之异道遂靳余波白鹿书堂之创遗址犹存　郡得循良无急索疾呼之政紫阳夫子之来斯文大畅　山多竒秀有微吟缓讽之游栖贤峡漱玉亭壮矣坡仙之句玉京轩落星寺竒哉山谷之章】
　　【丹崖翠壑为青莲仙客之旧游皂葢朱轓振白鹿儒宗之奥学】
　　【诵李仙屏风九叠之謡神游汗漫读欧子庐山千仭之句心厌宠荣】
　　【虽云小郡环井邑于山光水色之中犹幸大江通商贾于蛮烟瘴雨之外】







　　方舆胜览卷十七
<史部,地理类,总志之属,方舆胜览>
　　钦定四库全书
　　方舆胜览卷十八　　　　　宋　祝穆　撰
　　信州【上饶玉山　弋阳贵溪铅山　永丰】
　　建置沿革【禹贡扬州之域呉地斗分野春秋战国迭为呉楚之地秦属九江防稽二郡汉属豫章之余干县及防稽郡之太永县三国又属鄱阳郡葛阳县之地晋宋及隋属鄱阳东阳二郡陈改葛阳为弋阳县唐析饶之弋阳衢之玉山常山及建抚二州之地置信州皇朝因之今领县六治上饶】
　　事要郡名上饶【寰宇记所谓丨丨者以其旁下饶州之故也】广信【同上上元元年因江淮转运使元载之请谓川原敻逺闗防襟带宜置州又谓其信可美也故名州】风俗土瘠民贫【郡国志其丨丨其丨丨】文风日盛【同上自本朝来云云】形胜地控闽粤【韩无咎修子城记丨丨丨丨邻江淮引二浙隠然实要冲之防】犬牙于闽【同上陶氏义居记信安之地云云】江呉闽越之交【元绛灵鹫寺序地防云云】为东南望镇【李弥大玉山海法院记当呉楚闽粤之交云云】今为通要【郡志福建湖广江西诸道悉出其涂昔为左僻云云】啬于水泉【洪驹父石井泉记富于岩岫云云】山郁珍竒【鄱阳记产铜铅铁云云】土产水晶【灵山出丨丨○王介甫诗灵山寕与世为仇斤斧侵凌自不休水玉比来闻长价市人无数起相詶○梅宛陵送裴信州诗攅青歴歴向灵山刺史日坐云屏间楚人竞握水晶璞汉女买作玉佩环】山川灵山【在上饶西北九十余里有七十二峯尔名灵鹫山为州之镇山众峯耸天末冈势迤逦从北来州宅枕其趾○韩无咎诗诸峯七十二磊砢畧可推定知水晶宫开藏神所司】南屏山【在上饶其山由东南以来为波涛起伏之状及至于州治前则周环拱防秀润之气可挹也】铜山【在上饶南四十里】鐡山【在上饶东南七十里】怀玉山【县以此名】铅山【在上饶西八十里】象山【在贵溪县以形得名陆荆门九渊曩尝作书院其上以待讲学之士且以自号云】龙虎山【在贵溪西南百里方舆记两石相峙山峯屹立状若丨丨乃汉张道陵所居】月岩【在上饶西三十里上有穴穿出山背逺望如月○朱乔年诗凿破巉巗不计春山腰千古挂氷轮谁知擘破三峯石聊出□娟戏路人○陆务观诗云几年不作月岩游万里重来已白头云外连娟何所似平羌江上半轮秋】南岩【去上饶县十里岩旁巨石俨然其下寛平可坐千人士女游赏之地晁补之韩无咎皆有诗】洞岩【去玉山三十里林麓掩映岩石竒秀】僊岩【在贵溪南七十里峯峦削立髙出云表岩石嵌空多为洞穴房室窓牖床榻仓廪棺椁鸡犬禽鸟之状晁太史以为大水时人宅山上所作○或题诗云稽天巨浸洗南荒上有千峯骨立僵民未降邱应宅此举头天壁有囷仓】徐岩【在贵溪县员外徐绍景读书之所○王介甫赠诗云茂林修竹翠纷纷坐占山阿与水濆笑傲一生虽自乐有司还欲选方闻】丫头山【在弋阳西六十里有大石岐首故名○或题诗云何不梳妆便嫁休长教人唤作丨丨后施逵续云只因未有良媒在直到如今万万秋】分水岭【在信州崇安县界○朱文公诗水流无彼此地势有西东若识分时异方知合处同】云洞【去州二十余里颇有游者】神石【在弋阳东横出大溪县治赖以捍截波流】玉溪【在玉山县前】弋溪【在弋阳东二十里有大石面如镌弋字○元绛诗玉露精神山合沓溪成文字水横斜】葛溪【在弋阳○施肩吾弋阳访古诗行逄丨丨水不见葛仙人空抛青竹杖呪作葛帔神】紫溪【在铅山县南四十余里有市】鹅湖【在铅山县西南十五里上有葛冡旧经谓昔有龚氏居山傍蓄鹅成羣有仁寿院○张滨诗丨丨山下稻梁肥防穽鸡栖对掩扉桑柘影斜春社散家家扶得醉人归○淳熈初年晦庵朱文公象山陆公防于此地○陆子静诗墟墓生哀宗庙钦斯人千古最灵心涓流积至沧溟水拳石崇成防华岑易简工夫终乆大支离事业竟浮沉欲知自下升髙处真伪先湏辨古今○朱元晦次韵德义风流夙所钦别离三载更闗心偶扶藜杖过寒谷又枉篮舆度逺岑旧学商量加粹宻新知培养转深沉只愁说到无言处不信人间有古今二诗两存之以俟后之君子】学舍宗文书院【在铅山县鹅湖寺淳祐庚戌江东提刑蔡抗建奏请于朝御书今额盖文公朱先生象山陆先生曽讲辨于此】堂亭面山堂【在州宅○晁太史诗谁榜铃斋作面山晦冥终日卷防赋成夜烛才销寸衙退朝防未半竿】玉光亭【在玉山县防东不知创始之自○章希言诗千层怀玉对轩窓池上新亭号玉光抵此便堪为吏隠神仙官职水云乡○王介甫诗传闻天玉此埋湮千古谁分伪与真毎向小庭风月夜却疑山水有精神】轩榭絶尘轩【韩无咎记贵溪尉舍旧有黄梅出于垣间元符己夘嵗廖明畧举宋广平之事题曰能赋堂以况尉君曽敬之也明畧既为之记而晁无咎题其后谓其于敬之逺矣又和其试茶看花二诗有两絶尘之句则敬之为人固可知也后八十有二年福唐郑肇之为尉于此乃葺堂而更新之访梅之枿而増培之予因榜之曰絶尘盖取无咎诗中语也】祠庙陆象山祠【先生抚州人諡文安学者即象山书院而为之祠】名宦栁浑【为永丰县令】皇朝钱易【为信倅○杨大年送行诗家庙藏金劵京尘弊黒貂】章得象【为玉山令】孔武仲【为推官修学记谓为教授盖权耳】晁补之【绍圣中尝为酒官】王愈【汪彦章二喜后乐二堂碑云宣和间盗清溪入睦入歙蹂十二州之地初部使者不以闻守州令邑者比疆连壌无一人奉尺书为朝廷言者独信州王公曰贼不百里俯吾境万一不戒如吾民何即斥金帛募士増陴浚隍修战闘具贼果以偏师尝我克之已而尽锐攻号数万乃纵竒兵鏖击大败防营去追奔俘防至不胜计其伪统军以献东南以平愈进职若官殊等】人物陆鸿渐【号东冈子在城北有故居】皇朝张叔夜【靖康间将勤王兵入京城为签书枢宻后死国难其家葬衣冠于灵鹫山后立庙赐名旌忠朱文公为记】郑骧【玉山人知同州虏入防死之遂与张叔夜立双庙】陈康伯【弋阳人为相判信州】汪应辰【字圣锡玉山人本名洋绍兴进士第一赐今名仕至端明】韩元吉【字无咎号南涧仕至尚书】徐元杰【上饶人壬辰廷对第一仕至国子祭酒礼部侍郎自号楳埜○赵茂实序其文集曰士君子有尊主庇民之学不幸当其时之所难积诚所感既足以囬事势于危疑矢锋深忌竟殒其身于非命汉之萧望之李固杜乔近日之楳埜是也望之以身捍恭顕固乔以身捍梁冀楳埜以身捍权臣或误下廷尉死或同日以狱死或以非病死其死一也狱死者盖甚明而非病死者至今未得明其尤可悲也夫楳埜蚤从朱文公先生之门人陈君文蔚防又尝取正于真文忠公其学固已知大标本而心事真切祸福利害有所不入又其所素长也故自其对大廷已纯正不杂而其后入告又皆忠实无隠学者称之淳祐甲辰适值权臣起复六馆之士哗然言于天子之廷天子疑焉公以二防入对经幄明白恳到上当帝心自是靡言不听权臣夺起复而杜立斋相游克斋召矣当是时朝廷清明众正来防公论为之大快臣知有忠子知有孝士大夫知有邪正上之向公意日甚而公身遂危矣公年事未衰頥养无玷一旦遽罹于死中外震惊行道之人莫不愀然以疑庙堂郎寺监百执事皆为之寝防食嗟夫孰不有死公之死亦异矣哉当是时朝廷诏狱而佥壬以身任折狱之责其事竟不得而明至今累年矣忠臣义士未尝一日不寃之追论往事至有为之泣下者近廷绅狂佞之夫忽唱异论谓公死实暍死且诬公以羽翼权臣曲学阿世而破千万载公议之是非其防一出万口唾斥于公何伤而其人之亡忌惮乃至于是重为世道叹也公之子直谅直方文学气节克肖厥父以公遗文来请序余读之尽卷其正大如望之其忠切如乔固而其殁又皆可闵故并论之淳祐己酉夏四月壬寅朔浚仪赵汝腾序】名贤庞籍【祥符中侍其父为铅山令尝业于崇夀院】杨亿【字大年祖文逸宰玉山亿生之夕文逸梦一羽衣自称怀玉山人觉而亿生亿后有诗送表弟章得象知玉山县云怀玉烟霞接武夷我思祖德涕沾衣县斋制锦留遗爱庭树藏环长旧围彭泽公田今已废辽东邑子半应非津亭送别空回首籍在金门未得归】题咏传声典信州【杜子美送王信州诗云下诏选郎省云云】强唤作知州【徐俯诗云云洞防云坐月岩和月留元来是野老云云】氷为溪水玉为山【唐戴叔伦送人之广信诗有云家在故林呉楚间云云更将善政化邻邑遥见逋人相逐还】地僻山深古上饶【白居易送人贬信州判官诗云云士风平薄道程遥不惟迁客湏栖屑见说居人也寂寥】铜铅满穴山能富【卢纶送信州姚使君诗云朱轓徐转拥羣官猿鸟无声郡宇寛楚国上腴収赋重汉家良牧得人难云云鸿鴈连羣地亦寒几日政声闻外户九江行旅得相欢】
　　四六【防荣中扆　惟信置郡　睠言古郡　近聨闽浙作镇上饶　自唐分疆　间出异材　逺控江淮惟上饶之名郡折建抚二州之地矧楚尾呉头之地实江左之奥区当江呉四塞之冲据闽商粤贾之冲地僻山深尚带瓯闽之俗峭壁竒岩晁大中归于浲水民贫赋啬偶聨江浙之区茂林脩竹徐隠君应于方闻郡分江左柰士俗之素贫　性觉心通得象山讲论之要地近日邉幸政声之易逹　源同别参鹅湖詶唱之篇蹈白刃于艰危既髙气节　蚤冠羣英有汪端明之学问位黄扉于平治尤盛勲名　见推巨擘为韩南涧之文章玉山氷水可知太守之清标　县在水云况是郇公之临云洞月岩尽属诗人之胜槩　亭藏风月亦尝荆国之留题】
　　饶州【鄱阳　余干　浮梁乐平　德兴　安仁】
　　建置沿革【禹贡扬州之域星纪之次牵牛须女分野春秋属楚呉伐楚取畨秦为鄱阳县属九江郡汉属豫章郡东汉至鄱阳属庐陵郡隋改鄱阳郡为饶州唐因之南唐建饶州为永平军国朝复为饶州今领县六治鄱阳】
　　都大坑冶江东提刑置司
　　事要郡名鄱阳【见沿革注】风俗物产丰饶【徐湛鄱阳记云饶州之北有尧山尝以尧为号又以地饶衍遂加食为饶○通典曰隋置饶州丨丨丨丨】家富戸羡【呉孝中作余干县学记饶之为州壌土肥而养生之物多其名丨丨而丨丨为父兄者以其子弟不文为咎】民不迫遽【赵汝砺志处士夏侯君墓地有金锡丝枲鱼稻之饶故其云云】其人喜儒【同上云云故其俗不鄙】荐士德兴为最【汪彦章德兴县楼记环饶之境岁以士荐于州其县六而德兴为最虽其风气使然亦山川有以相之】有陶唐之遗风【元祐余干进士都颉曰尧山之民云云】履畨君子故地【刘禹锡荅微之书濒江之地饶为大云云渐瓯越之遗风余干有畆钟之地武林有千章之材】形胜据大江上流【赵汝砺作墓志鄱江云云】地沃土平【欧阳询法帖云年二十时至鄱阳县喜其丨丨丨丨】土产白金【程逈撰重建德兴防事记元祐四年银废以至于今耆老云方产丨丨时邑无俊造之民自后与计偕登科级者甲于饶之诸邑名儒钜公相望而出矣】镕银撷茗【唐元稹行齐照饶州刺史制饶为沃野而鄱有丨丨丨丨之利】冶铸之地【开寳间置钱监于鄱阳后分于饶贑淳熈复并归饶】鱼虾之乡【郡志濒江郡盖云云】山川尧山【在鄱阳西相传尧时浲水避难者居之】芝山【洪遵诗注云唐元朔间山产芝草故名又云饶濒大江而丨丨院危坡屹起可以□望○范希文诗楼殿冠崔嵬灵芝安在哉云飞过江去花落入城来】石印山【图经呉时鄱阳歴陵山石文理成字谚云石印啓封天下太平】余干山【一名羊角山两峯面面相向状如羊角有乘风亭为一邑絶览之地天气清明望见庐山今名呉楚冠冕】乐平山【在县西十里一名石墨】文笔峯【乃妙果禅院一塔范希文曰此文章之应也名为丨丨丨下枕湖水目为砚池且谓二十年后当出状元治平乙巳赵尚书汝砺果廷对第一】石城岩【在乐平县南六十里凢十余里间皆恠石李常名曰丛玉李伯时冩为图曽肇诸人皆有诗】洪岩【在乐平东北九十里此岩最着其中云气泉声相杂】雷冈【大丨丨雷义仲所居小丨丨雷焕所居】鄱阳湖【其湖绵数百里中有山】鄱江【三县水合流入彭蠡湖】琵琶洲【在余干县南水中拥沙成洲状如丨丨唐朝韩宾客裴尚书李侍郎故居方干诗防户尽移天上去里人空説旧簮缨○容斋三笔云绍兴中汪洋一絶句云塞外风烟能记否天涯沦落自心知眼中风物参差是只欠江州司马诗】堂亭庆朔堂【在州治范希文创取古诸侯藏朔之义公诗云丨丨丨前花自栽便移官去未曽开年年忆着成离恨秖记春风管勾来】得心堂【在州宅取呉芮得民心之义范希文名】识山堂【在州宅望庐山于三百里外最为楚东胜地】四望亭【在郡城上范希文建○汪彦章诗纵横尽得江山胜俯仰方知宇宙寛千里风烟环广坐四时星斗转危栏○王龄诗有泽宜观水无檐不碍山鄱君千里国俯仰一亭间】秋香亭【在坑冶范希文有赋】白云亭【刘长卿余干县故城诗孤城上与白云齐万古荒凉楚水西官舍已空秋草绿女墙犹在夜乌啼平江渺渺来人逺落日亭亭向客低沙鸟不知陵谷变朝飞暮去弋阳溪○黄鲁直次韵呉可权诗曩谁筑孤亭胜日有感遇永怀刘随州因榜白云句遗老不能谈新陈忽成屡緑阴斤斧尽华屋风雨仆呉侯七闽英宰县有真趣歌解民愠根节去吏蠧材收佛宫余工有子来助厦成燕雀贺水满鳬鴈翥四海名士来一笑佳客聚云兴碧山留云随清江去斯须成苍狗皆道不如故至人亲万物谁有安立处寄语呉令君但遣糟床注】干越亭【与白云亭相对李德裕建权载之诗丨丨丨邉嵗暮逄○刘长卿诗云天南愁望絶亭下桞条青落日独归鸟孤舟何处人○王龄诗云我来鄱君山水州山水入眼常迟留絶胜遥瞻云锦洞清音下瞰琵琶洲干越亭前越风起湖绕鄱阳三百里晓来一雨洗清秋身在江东画图里】聚逺亭【在德兴县中最胜处郭功父赵□道皆有诗】五峯亭【张安国和鄱阳丨丨丨诗云庐山真满眼秀句忆东坡】楼台鄱江楼【在南城上唐有此名有钱起诗】祠庙饶娥庙【桞宗元丨丨丨碑云娥父醉涣风卒起不能舟遂以溺死娥闻父死走哭水上气尽伏死明日鼋鱼鼍蛟浮死万数乡人葬娥鄱水西】名宦周鲂【呉人】呉芮【汉人为鄱阳县令得江湖间民心】虞翻【按防稽典録云文章之士则鄱阳太守丨丨也】虞溥【晋人为内史】王廙【晋人为内史立学北门内】陆襄【梁人为内史】桞庄【隋人】梁文谦【并为刺史】张廷珪【唐人】顔真卿【为刺史】李德裕【为余干令】皇朝范仲淹【坐朋党出知饶州○冷斋夜话云公守饶日有书生献诗甚工自言平生未尝饱时欧阳率更荐福寺碑墨本直千钱文正为打干本使售京师纸墨已具一夕雷击碎其碑东坡诗一夕雷轰荐福碑是也】王安石【为本路提刑】人物陶侃【鄱阳县人今城中之延赏坊即其故居也后徙居浔阳】皇朝洪皓【乐平人奉使北朝不屈后讲和好还朝兼权直院出知乡郡三子适遵迈皆中词科继踵北门迈作谢表云父子相承四上銮坡之直弟兄在望三陪鳯阁之游时人荣之以为忠义之报适为相自号盘洲遵为枢宻有别墅曰小隠迈为内翰有别墅曰野处孝宗御书二字】赵汝愚【居余干为相○赵蕃有诗云五王不解去三思石显端能杀望之未到浯溪读唐颂已留衡岳伴湘累生前免见焚书祸死后重刋党籍碑满地蒺藜谁敢哭谩留楚些作哀词】题咏江向弋阳斜【李端送乐平苗明府诗云本自求彭泽谁云道里賖山从古壁断云云暮色随枫树阴云暗荻花诸侯旧调鼎应重宰臣家】饶阳因得富州名【唐章孝标送饶州张使君诗云云不谓农桑别有营日暖持箱依茗防天阴抱火入银坑江寒鱼动枪旗影山晓云和皷角声太守能诗兼爱静西楼见月几篇成】三出邉城鬓似丝【范希文诗云云斋中潇洒过禅师毎踈歌酒縁多病不负云山赖有诗半雨黄花秋赏健一江明月夜归迟人间祸福何须道问着衰翁也自知】惠及饶民几万家【李深题范文正公祠堂诗一章奏免贡新茶云云遗老至今懐徳政为余谈此屡咨嗟】杖藜携酒看芝山【叶少蕴石林诗话刘季孙以左班殿直监饶州酒税王介甫为江东提刑循歴案务见屏间有诗云呢喃燕子语梁间防事惊回梦里间説与傍人都未信云云公大称赏问谁所作或以季孙对召之与语嘉叹升车而去不复问务事既至传舍郡学生请差官摄州学事公判监酒殿直一郡大惊遂知名云】郡国开处是诗题【姚合送饶州张使君鄱阳胜事闻难比千里连连是稻畦山寺去时通水路云云化行因免农人劝庭静惟多野鹤栖饮罢春明门外别萧条驿路夕阳低】江到浔阳九分【皇甫冉送李录事赴饶州北人南去雪纷纷鴈呌汀洲不可闻积水长天随逺客孤舟极浦足寒云山从建业千峯逺云云借问督邮才弱冠府中年少不如君】
　　四六【荣分汉竹　维时饶郡　州名饶富　江湖之滨小驻鄱江　自古兴区　郡号丰腴　水陆之防矧东楚之名邦　乃眷舟车之防　眷呉头楚尾之邦实番君之故国　设为冶铸之　得召父杜母之政畨君山水之国惠然临之　余干乃番之故都有华作牧范公廊庙之材自此升矣　逺方闻滕之仁政必愿受防广谷大川当呉楚之交防　州以富名擅撷茗镕银之利流风善政有顔范之典刑　地皆沃土夸植桑播糓之饶拜顔鲁公于堂已知磊落　棠棣相辉有洪盘洲之人物继范文公之辙行即骞腾　公槐进位乃赵忠定之声名地饶丝枲未忘逐末之风　地沃土平请阅率更令之帖江富鱼虾亦足养生之具　江寒山晓更吟章孝标之诗抗章而辞蓬岛似厌直庐　番君得江湖之心定酬民望携酒而防芝山肯临便郡　雷令斗牛之气乃借隣光】
　　广德军【广德建平】
　　建置沿革【禹贡扬州之域呉地斗分野春秋属呉楚之伐呉及桐汭其地后属越战国属楚秦置鄣郡汉改鄣郡为丹阳郡复以为广德国封中山靖王之后后汉置广德县晋属宣城县宋立绥安县梁分置石封县隋改石封为绥安县又属宣州又更绥安县为广德县皇朝建为广德军以郎歩镇置建平县以焉领县二治广德】
　　事要郡名桐川【广德县西南有桐水故名】桐汭【水内曰汭】风俗民醇事简【桐汭志云云号江东道院】食货富饶【南丰皷角楼记】形胜故鄣之墟【同上云云】体如大邦【同上】溪流枕其后【郡志三峯拱其前云云】山川灵山【在军南七十里泉石甲于一郡】横山【城外五里最为髙峻】鸦山【产茶○梅询诗茶煑丨丨雪满瓯】伍牙山【在建平伍员伐楚经此】东湖【在朝阳门外三十里】南湖【去建平四十里入丹阳湖】桐水【在军西北源出白石自宣城界流入丹阳湖】堂亭静治堂【在郡治】秀逺堂【陈天麟诗云笋槊秧针入图画令人魂梦到家山】楼台鼓角楼【曽子固记云熈寕元年冬广德军作新门丨丨丨成太守令文武賔属以落之既而以书走京师属巩曰为我记之巩辞不能书反覆至五六辞廼为文曰盖广德居呉之西疆故鄣之墟境大壤沃食货富攘人力有余而狱讼赴诉财贡输入以县附宣道路四阻众不便利歴世乆之太宗皇帝在位四年乃按地图因县立军使得奏事专决体如大邦自是以来田里辨争嵗时税调始不勤逺人用宜之而门闳隘庳楼观弗餙于以纳天子之命出令行化朝夕吏民交通四方览示宾客弊在简陋不中度程治平四年尚书吏部员外郎知制诰钱公公辅守是邦始因丰年聚财积士将改而新之防尚书驾部郎中朱公寿昌来继其任明年政成封内无事乃择能吏揆时庀徒以畚以筑以防以削门阿是经观阙是营不督不期役者自劝自冬十月甲子始事至十二月甲子卒功崇墉崛兴宇相瞰壮不及僣丽不及奢宪度政理于是出纳士吏宾客于是驰走尊施一邦不失宜称至于伐皷鸣角以警昏昕下漏数刻以节昼夜则又新是四器列而楼之邦人士女易其听观莫不恱喜推美颂叹夫礼有必隆不得而杀政有必举不得而废公于是兼而得之宜刻金石以书美实使是邦之人百世之下于二公之德尚有攷也】集仙台【在祠山絶顶乃张王兴迹之地守梅询建○询诗与郡守王涣曰我有集仙经始在劳君一到为重修】祠庙张王祠【在军西五里祠山上顔真卿碑新室之乱野火焚其祠又云其灵迹自汉始着或云即张安世】名宦皇朝范仲淹【言行録范希文以进士解褐为广德司理日抱其狱与太守争是非守盛怒公不为屈归必记其往复辨论之语于屏上比去至字无所容贫止一马鬻马徒歩而归○孙觉莘老以诗纪其事云维时陛牢下枉直情毕通太守异趣舍挺然不曲从事事争救之粉屏记其终官小俸禄薄家居率穷空卖马以自给徒行气弥充】梅询【为太守】孙觉【为右正言因论青苗之害黜知广德】人物张介【隠居城北绍圣间正言孙谔出守是邦尝携酒造之与之詶唱有竹林藏月读书家之句屡欲荐于朝力辞不就】查深【字道源力学隠居郡守钱公辅筑堂延请教诱郡人子弟】题咏浓緑浮空四面山【李参政光留题郡子城三峯楼曰上虞李防定提兵平宣城防囬登此留宿绍兴壬子季春五日题一川花桞拥雕栏云云便欲携家来此住不将名姓落人间】
　　四六【防荣芝检　恭命竹符　析宣城之雷邑来牧桐川　承流桐汭　创汭水之斗邦】
　　【载仰行都未觉九重之天逺　凝燕寝之香文书既简虽云支垒足当一路之风寒　煑鸦山之雪风味亦清指日待粮皆尺籍伍符之旧　髙牙列防体未逊于大邦无时致餽当大车驷马之冲　坚甲利兵偹实严于要地自孙莘老之分符尚存诗句　事简民醇昔盖称于道院及查道源之设教益盛文风　财殚赋啬今颇窘于军需城角吹梅曽是曽南丰之作记圜扉鞠草况逄范文正之详刑】
　　【范文正盛时之名相理椽尝临曽南丰间世之大儒谯楼是记】










　　方舆胜览卷十八
　　钦定四库全书
　　方舆胜览卷十九　　　　　宋　祝穆　撰江西路
　　隆兴府【南昌　新建　奉新　分寕武寕　丰城　进贤　靖安】
　　建置沿革【禹贡扬州之域星分翼轸春秋战国属楚秦属九江郡汉髙祖始置豫章郡东汉因之隋为洪州唐置洪州总管改曰都督府又置观察使陞节度使后避代宗讳止称章郡加镇南节度南唐迁都南昌国朝复为洪州以为江南西路兵马钤辖升马歩军都总管升安抚使以孝宗皇帝潜藩赐府额今统郡十一领县八治南昌新建两县】
　　江西转运置司
　　事要郡名豫章【陈留风俗记曰豫章以木氏都酸枣以棘名邦○应劭汉官仪曰有丨丨生于庭中木尝枯晋永嘉中一旦更茂咸以为中兴之祥其后元帝果兴大业焉】南昌【见前沿革注】洪都【王勃记丨丨新府○星子志隋文帝以洪崖所居遂以名州】风俗俗同呉中【隋志豫章之丨丨丨丨其君子善居室小人勤耕稼】风土爽垲【豫章记云云山川特秀】土沃人庶【白居易行裴堪制云云今之奥区】人杰地灵【王勃宴滕王阁记】人好经学【晋书范宣豫章人以讲诵为业谯国戴逵闻风宗师自逺而至太元中太守范甯亦立乡校教授常数百人由是并好经学化二范之风也】人尚黄老【雷次宗豫章记丨丨丨丨清浄之教重于隠遁盖洪崖徐孺子之风也】人自得于江湖之外【见后韩愈重修滕王阁记】形胜地接衡庐【见后王勃滕王阁序】上控百粤【唐杜牧文集】呉头楚尾【职方乘记豫章之地为丨丨丨丨】左九江右洞庭【独孤及记】襟三江带五湖【见后王勃序】当淮海之襟带【封敖滕王阁记有长江巨湖为之浸有灵岳名山为之镇云云作呉楚荆蜀之把握】扼瓯闽交广之吭【汪彦章记云云】东南一都防【南丰门记其境属于荆闽南粤方数千里其田宜秔稌其赋粟输于京师为天下最在江湖间丨丨丨丨丨也】凡十一州五十六县官吏皆受约束【郑升卿五贤堂记】土产双井茶【黄鲁直送丨丨丨与苏子瞻诗人间风日不到处天上玉堂森宝书想见东坡旧居士挥毫百斛防明珠我家江南摘云腴落硙霏霏雪不如为君唤起黄州夣独载扁舟向五湖】山川南昌山【雷次宗记在丨丨丨髙水激逺洒如风】西山【余安道记在县西四十里岩岫四出千峯北来岚光染空髙二千丈属连三百里水经云有天宝洞天○唐宋诗话载诗僧诗洪州太白方积翠倚穹苍万古遮新月半江无夕阳】大雄山【即呉猛得道之所势出群山○唐宣宗诗丨丨真迹枕危峦古梵层楼峻万般日月毎从肩上过山河长在掌中观仙花不间三春秀佛境无时六月寒更有上方人罕到寒钟朝磬碧云端】南山【在分寕隔溪跨桥穿石窦而入悬崖峭壁下瞰修水有钓矶石玉溜石有黄山谷题字与鳯山对矗周览一县之景】鳯山【在分寕多灵草】幕阜山【在分寕西百四十里○黄鲁直诗山行十日雨沾衣幕阜峯前对落晖】始丰山【在丰城南七十里即神仙三十七福地之一也】桞山【在武寕县西四十里县之絶景唐史丨恽弃官隐于武寕丨】梅岭【在西山极峻处相传梅仙弃官学道于此】清水岩【在分寕东北二十里南有石室北多兰黄鲁直云丨丨丨为天下胜处岩前平衍可坐千人亦有诗】洪崖【去郡三十里○杨杰记西山洪崖在翠岩应真宫之间石壁峭絶飞泉北来其下井洞深不可测毎嵗六七月时水髙一二丈湍激可畏其傍人语不相闻及过井洞即声势斗杀铄流出山前代有异人居之世以为丨丨先生云先生三皇时人盖得道之士也】峦冈【西有鹤岭】鸣水洞【在分寕县黄龙山之东水行石　间髙数十丈声如雷霆韩驹有诗】天寳洞【在新建西八十里西山胜絶处也道经所载第八洞天○杨无为诗云丨丨丨中如不到西江元似不曽来】章江【源出豫章】东湖【在郡东南周广五里○后汉太守张恭筑塘谓之南塘宋太守宋兴宗更筑小塘○唐地理志韦丹开斗门○南丰徐孺子祠堂记云南昌城西有孺子宅又李侍郎虚已徐枢宻俯皆卜筑湖上俯自号丨丨居士○郭功父诗云丨丨入望晚波平蒲叶团荷各自青不用更寻徐孺宅编茅搘竹一碑亭】宫亭湖【西有宫亭神能分风上下】日月湖【防云丨丨丨明良将出】石人滩【在进贤北防云石人滩合状元生】投书渚【殷羡为豫章守乃去郡人多附书一百余封行至江西石头渚岸以书投水中祝曰沉者自沉浮者自浮殷洪乔不是寄书邮时人号丨丨丨】龙沙【在郡北堆阜逶迤洁白髙峻而形似龙旧俗九日登髙于此○孟浩然诗龙沙豫章北九日挂防过风俗因时见湖山兴多】南浦【在广润门外】劒池【曹续庙记在丰城县之故址○隂铿诗清池自湛淡神劒乆迁移无复连星气空余似月池】修水【在分寕西六十里其源自郡城东北流六百三十八里至海昏又东流百二十里入彭蠡湖以其逺故曰修水】井泉防井【在分寕县西二十里黄山谷所居之南溪有二井土人汲以造茶为草茶之第一】汤泉【在奉新县九仙院侧】学校东湖书院【漕赵崇宪创于添倅防之旧基滕强恕以逼近市防请于朝迁之东湖晏家山上】堂亭民安堂【胡徽猷陛辞日上有使民安业之语故名】正义堂【在漕司取理财正辞之义张安国书扁】南浦亭【在广润门外往来舣舟之所唐已有之○王介甫诗南浦随花去囘舟路已迷暗香无覔处日落画桥西】爱莲亭【在南昌县治以濓溪尝宰是邑故名】幽谷亭【在靖安县○曽子固诗行尽车马尘豁见水石环谁为千家县正在清华间】石头驿【汪彦章丨丨记云自豫章絶江而西有山屹然并江而出者石头渚也阻江负城十里而近○韩愈次丨丨丨寄江西王中丞诗凴髙囘马首一望豫章城人由恋德泣马亦别羣鸣寒日夕始照风江逺欲平黙然都不语应识此时情】楼阁物华楼【旧在西城上○王介甫诗千里名城楚上防江山多在丨丨丨】滕王阁【在郡城西唐髙祖之子滕王元婴所建夹以二亭南曰压江北曰挹秀自唐至今名士留题甚富○初滕王阁成九月九日都督大宴滕王阁宿命其婿作序以夸客因出纸笔徧请客莫敢当勃欣然不辞都督怒起更衣遣吏其文辄报一再报语益竒乃矍然曰天才也○王勃秋日宴滕王阁诗序南昌故郡洪都新府星分翼轸地接衡庐襟三江而带五湖控蛮荆而引瓯越物华天宝龙光射斗牛之墟人杰地灵徐孺下陈蕃之榻雄州雾列俊彩星驰防隍枕夷夏之交宾主尽东南之美都督阎公之雅望棨防遥临宇文新州之懿范襜帷暂驻十旬休睱胜友如云千里逄迎髙朋满座腾蛟起鳯孟学士之词宗紫电清霜王将军之武库家君作宰路出名区童子何知躬逄胜饯时惟九月序属三秋潦水尽而寒潭清烟光凝而暮山紫俨骖騑于上路访风景于崇阿临帝子之长洲得仙人之旧馆层峦耸翠上出重霄飞阁流丹下临无地鹤汀鳬渚穷岛屿之萦廽桂殿兰宫列冈峦之体势披綉闼俯雕甍山原旷其盈视川泽盱其骇瞩闾阎扑地钟鸣鼎食之家舸舰迷津青雀黄龙之轴虹销齐彩彻云衢落霞与孤鹜齐飞秋水共长天一色渔舟唱晚响穷彭蠡之濵鴈阵惊寒声断衡阳之浦遥吟俯畅逸兴遄飞爽籁而清风生纎歌凝而白云遏雎园緑竹气凌彭泽之樽邺水朱华光照临川之笔四美具二难并穷睇盼于中天极嬉游于暇日天髙地逈觉宇宙之无穷兴尽悲来识盈虚之有数望长安于日下指呉防于云间地势极而南溟深天柱髙而北辰逺闗山难越谁悲失路之人萍水相逄尽是他乡之客怀帝阍而不见奉宣室以何年嗟乎时运不齐命途多舛冯唐易老李广难封屈贾谊于长沙非无圣主窜梁鸿于海曲岂乏明时所赖君子安贫逹人知命老当益壮寕知白首之心穷且益坚不坠青云之志酌贪泉而觉爽处涸辙以犹懽北海虽賖扶摇可接东隅已逝桑榆非晚孟尝髙洁空怀报国之情阮籍猖狂岂效穷途之哭勃三尺微命一介书生无路请缨等终军之弱冠有怀投笔慕宗慤之长风舍簮笏于百龄奉晨昏于万里非谢家之寳树接孟氏之芳隣他日趋庭叨陪鲤对今晨捧袂喜托龙门杨意不逄抚凌云而自惜钟期既遇奏流水以何慙呜呼胜地不常盛筵难再兰亭已矣梓泽邱墟临别赠言幸承恩于伟饯登髙作赋是所望于羣公敢竭鄙怀恭疏短引一言均赋四韵俱成○滕王髙阁临江渚佩玉鸣銮罢歌舞画栋朝飞南浦云珠暮卷西山雨闲云潭影日悠悠物换星移几度秋阁中帝子今何在槛外长江空自流○韩愈重修滕王阁记云愈少时则闻江南多登临之美而滕王阁为第一有瑰竒絶特之称及得三王所为序赋记等壮其文辞益欲往一观而读之斥守掲阳又不得过南昌偿所愿焉至州之七月诏以太原王公为御史中丞观察江南西道洪江饶处吉信抚袁悉属治所八州之人前所不便及所愿欲而不得者公至之日皆罢行之大者驿闻小者立变春施秋杀阳开阴闭今修于庭户数日之间而人自得于湖山千里之外吾虽欲出意见论利害听命于幕下而吾州乃无一事可假而行者则滕王阁又无因而至焉前公为从事此邦适治新之公所为文实书在壁今三十年而公来为邦伯于是栋楹桷榱折者以新之既讫功以书命愈曰子其为我记之愈既未得造观窃喜载名其上虽老矣如获从公防尚能为公赋之○杜牧诗滕王阁中绮席开柘枝蛮鼓殷晴雷垂楼万幕连云合破浪千防阵雨来未掘双龙牛斗气髙悬一榻栋梁材连巴控蜀知何事珠翠沉檀处处催○王介甫白浪翻江无已时陈蕃徐孺去何之愁来径上滕王阁反覆文公一片碑○王平甫诗滕王昔日好追游髙阁依然枕碧流胜地几经兴废事夕阳偏照古今愁城中树宻千家市天际人归一叶舟极目烟波吟不尽西山重叠乱云浮】秋屏阁【在大梵寺之侧一目可尽江山之胜○潘逍遥有诗云窥鱼白鸟明残照抱石幽云防半山】寺院上蓝院【唐马祖道一禅师道今为府城丛林第一】防林院【在靖安县北五里栁公权书额】云溪寺【在新建县西二十里曽子固王介甫来游乐其山水之胜后于其旁卜居今为西上胜处】香城寺【在豫章西山○陈陶有诗云十地严宫礼竺皇旃檀楼阁半天香祗园树老梵声小雪岭花香灯影长霄汉落泉供月界蓬壶灵鸟侍云房何年七七空人防金锡珠坛满上方】道观玉隆万寿观【在新建县界旧名游帷观初许旌阳学道于丹阳黄堂尝以五色锦帷施于黄堂及旌阳上升锦帷飞还故宅俄复升天晋遂立游幄观唐有道士胡惠超有道术能役鬼神其剏观也以夜兴工至晓则止今正殿雄丽非人工所能致其扁榜有游帷之观四字乃徐锜书祥符中改赐玉隆万寿观额○杨无为诗四十日升金阙去半千年后玉函开】鐡柱观【政和间改建真宫许旌阳既斩蛟蜃谓豫章濵水之地百恠丛居吾上升之后或害人铸丨丨二一在子城南縻以鐡索封镇蜃穴又奉新县延真观有镇蛟石尚存】祠墓梅山祠【在南昌尉防○杨廷秀诗梅郎绛节朝玊台朝游五城暮九垓遗民香火答遗爱何年祠屋荒苍苔劔津诗客子张子住持仙坛判山水上书台斗大居士作縁氷漕皇华使二台并檄孔家兄经始新祠不日成西山南浦作贺宾野梅官桞俱欢声】濓溪祠堂【朱元晦祠记隆兴府学教授南康黄君灏既立丨丨先生之祠于其学而以书来语某曰先生之学自程氏得其传以行于世至于今而学者益尊信之以故自其乡国及其平生游官之所歴皆有祠于学以致其瞻仰之意若此邦者盖益先生之仕国也而视于其学独未有所祠奉灏也既言于府而教立之且奉程氏二先生以配焉又将窃取其书日与学者诵习之而患未知其所以説也吾子盖尝为是以幸教吾邦之人是殆有以识其意者愿得一言以记兹事庶乎有以发也某谢不敏而黄君要之不置某惟先生之学之奥固非末学所敢知抑不敢谓无其志者矧黄君之请之勤若是亦安得不为之言乎盖常切谓先生之言其髙极乎无极太极之妙而其实不离乎日用之间其幽探乎阴阳五行造化之而其实不离乎仁义礼智刚柔善恶之际其体用之一源显微之无间秦汉以来诚未有臻斯理者而其实不外乎六经论语中庸大学七篇之所传也盖其所谓太极云者合天地万物之理无不在是故曰无极而太极以其见天地万物之理而无气与形故曰太极本无极也是岂离乎生民日用之常而自为一物哉其为隂阳五行造化之者固此理也其为仁义礼智刚柔善恶者亦此理也性此理而安焉者圣也复此理而执焉者贤也自尧舜以来至于孔孟其所以相传之説岂有一言以易此哉顾孟氏既没而诸儒之智不足以及此是以世之学者茫然莫知所适髙则放于虚无寂灭之外卑则游于杂博华侈之中自以为道固如是而莫或知其非也及先生出始明之以传于程氏而其流遂及于天下天下之学者于是始知圣贤所以相传之实乃出于此而有以用其力焉此先生之教所以继徃圣开来学而有大功于斯世也今黄君既立其祠以及于程氏而又欲推其説以传学者是必有以黙契于心而无疑矣而若有待于某之言者岂将以是辅其説而乆其传耶既不得辞乃叙其事而并书是语以复焉黄君幸以为不悖于先生之言则愿刻之石厝之祠门以告来者庶几其或小补云】徐孺子墓【图经章水者迳南昌城西歴白社其西有孺子墓又北歴南塘其东为东湖其北土洲上有孺子宅号孺子台呉嘉禾中太守徐熈于孺子墓隧种松太守谢景于墓侧立碑太守夏侯嵩于碑旁立思贤亭拓防魏时谓之聘君亭墓失其地台可考而知详见曽南丰所作记○杨廷秀孺子墓诗并序南昌尉防之右有孺子墓墓前故有思贤亭后经兵余亭毁墓湮今慰劒津张敬之因葺公廨披榛得墓按图谍墓旁有九里井求之得井又有耕栢伊墓下得甓三款识云晋平南将军墓去聘君墓七里验其遐迩而信因表其墓复其亭云敬为赋之有客栖霞外无名涴党中南州一髙士东汉独清风旧国已禾女荒阡犹石翁更烦吹笛鬼端为洗榛丛】名宦熊逺【独孤及记由阳朔而来千有二百余年其间名帅材大夫贤君子有丨丨雷次宗胡藩沈季铨杨相如蜚其英李勉魏少游裴胄沈师周墀为之帅李秘甄济崔祐甫权徳舆杜牧賛其治又礼贤若陈仲举有道若徐孺子直言若梅子真兴学若范武子遗爱若韦文明端可师表】梅福【为南昌尉后去官尝上疏讥刺王鳯元丰间封寿春真人有庙】陈蕃【为守不接賔客惟礼徐孺子时设一榻孺子去则悬之】雷焕【为丰城令掘狱基得劒详见延平】范甯【为守见前风俗注】张九龄【为都督】韦丹【韩愈曰丹为刺史教为瓦屋又筑堤捍江】皇朝章得象【以屯田郎知后拜相】唐介【事略仁宗朝知誎院论陈升之交结中人凡九奏卒罢升之介出知洪州】曽巩【尝知洪州防嵗疫责医视散药全活者甚众】张商英【为守】周頥【初任分寕县簿有疑狱乆不决先生至一讯立辨邑人惊诧曰老吏不如也后知南昌邑人见其来咸曰是能辨分寕狱者吾属得所诉矣】赵鼎【知州召还为叅政后为相】李纲【绍兴制置大使】人物徐穉【字孺子南昌人苏子由过豫章诗白屋可能无孺子黄圭不是欠陈蕃古人冷淡今人笑湖水年年刺旧痕】雷次宗【南昌人】呉猛【晋书艺术传豫章西安人邑人丁义授以神方因还洪州江波甚急猛不假舟楫画水而渡观者异之后封真人】许逊【南昌人太康元年为蜀旌阳令师事女真谌母永嘉末海昏大蛇断道遂仗劒斩之寕康二年四十二口与鸡犬皆上升今封为真君】陈陶【防情集载南唐处士陈陶隠西山操行清洁时严撰牧豫章欲挠之遣小妾莲花徃侍焉陶殊不顾妾乃献诗求去曰莲花为号玉为腮珍重尚书遣妾来处士不生巫山夣虚劳云雨下阳台陶答云近来诗思清于水老去风情薄似云已向升天得门户锦衾深愧卓文君】皇朝陈执中【郡人为相】黄庭坚【其先婺之金华人六世祖赡知分寕县因家焉始庭坚与秦观张耒晁补之皆防苏轼之门号四学士而庭坚于文章特长于诗独江西君子以庭坚配苏轼谓之苏黄云】徐俯【与郡守陈瓘为防年友】洪师民【南昌人娶黄氏山谷之女弟也生三子长曰明字父次曰刍字驹父山谷尝称其才及为谏议大夫有职方乘及老圃集今传于世防曰炎字玉父髙宗召为中舍】题咏分野连荆俗【王介甫诗丨丨丨丨丨经纶属汉疆】氷壶幕下清【韦应物寄洪州幕府卢侍郎忽报南昌令乘骢入郡城同时趋府客此日望尘迎文苑台中妙云云洛阳相去逺犹使故林荣】南昌城郭枕江烟【唐韦庄晚眺诗云云章水悠悠浪拍天芳草緑遮仙子宅落花红衬贾人船】画船挿帜摇秋光【王介甫送程公辟之豫章诗云云鸣铙伐鼓水洋洋豫章太守呉郡郎行指斗牛先过乡乡人出郭航酒浆炰鳖脍鱼炊稻粱芡头肥大菱腰长釂醻喧呼坐满床恠君三年滞瞿塘又跃传马登太行缨旄脱尽登大梁翻然出走天南疆九江左股贡与章扬澜吹漂浩无旁老蛟戯水风助狂盘涡忽拆千丈强君闻此语悲慨慷迎吏乃前持一觞鄙州歴选多俊良镇抚时有诸侯王拂天髙阁朱鸟翔西山盘上绕羊肠水中林下逄衲子东西南北古道王中户尚有黄金藏漂田种秔出穰穰沉檀珠翠杂万商大舟如山起牙樯输防交广流荆杨轻裙利屣列名娼春风踏謡能断肠平湖湾防烟渺茫树石珍恠花草香幽处徃徃闻笙簧地灵人秀古所臧胜兵可使酒可尝十州将吏随低昻谈笑指挥囬非君才髙力方刚岂得跨有此一方无为听客欲霑裳使君谢吏趣治装我行乐矣未渠光】外邑丰城邑岩岩【黄鲁直集丨丨津亭其上有李卫公劒池赋世父长善作石隄记其诗云云水重六万户石隄眠长虹辍棹日沉雾今君政有声新亭延客歩涙落世父碑心倾文饶赋忆昔两神兵理狱思武库寒光射汉津两贤防一顾张公拆中台木拱孔章墓不能从儿嬉嵗晚龙蛇去空余寒泉因雨长蛙鲋鈆刀藏宝室万世同此度】为吏要清心【黄鲁直送徐景道尉分宁诗李苦少人摘酒醇无卷深当官莫避事云云葛藟松千尺寒泉绠百寻公朝有汲引吾子茂徽音○黄绶补一尉还依水竹居身随南渡马书寄北来鱼风俗谙邻并艰难试事初官闲莫歌舞教子诵诗书】士多儒雅出公侯【孔平仲送分寕宰诗西安潇洒我尝游多自修川泛小舟民本丰饶矜气节云云梅山晚翠屏当户茶吐香芽满雪瓯豫想歌富闲暇白云深倚鳯凰楼】故人为邑士多称【王介甫送张颉知奉新县诗云云繇赋寛赊狱讼平老吏闭门无重糈荒山开陇有新粳方挥玉尘日邉坐又绾铜章天外行去去料君归不乆挟材如此即公卿】四六【光膺一札　蜚纶北阙　抗章丹陛　襟带七闽出縂千连　分闽西江　出帅洪都　咽喉百粤惟南昌之故郡　控瓯阃而奠壤　眷是真主之潜龙控全楚之上流　直牛斗以交躔　允为大臣之歇马天开翼轸之乡　尚书向台斗之躔　大纛髙才之云拥地控江湖之国　都督居翼轸之分　朱画栋之春生帝谋连帅付江湖襟带之区　九重图任起东府之元勲公以名儒当礼乐诗书之选　十乘申咨抚南昌之故郡云飞南浦未访寻阁上之诗　南浦飞云目极滕王之阁夜直北扉行入草禁中之诏　东湖设榻梦逰孺子之亭骚人社下足白鸥野水之盟　燕寝苏州暂凝香之森卫帝子楼前余孤防落霞之兴　銮鸣滕阁又雅望之遥临魁台齐色益足光牛斗之墟　设榻东湖岂君侯之有靳霖雨思贤防即骑箕尾之上　迷津南浦叹病叟之无縁徽皇定慰安之府肇自政和　宾客鼎来屡下凝尘之榻忠献登斋之坛适当皇祐　江山改观一新卷雨之楼总百官均四曲真廊庙之瞻　洪督府寔江湖襟带之地襟三江带五湖壮籓维之势　滕王阁为东南壮观之游分翼轸接衡庐壮于蕃之势　夜醉长沙晓行湘水履星辰运枢纽谐爰立之求　朝飞南浦暮卷西山地接衡庐而星分翼轸允谓上流令修庭户而人乐湖山乆安美政】
　　【山为翠浪水作玉虹方出临于千里卷珠云飞画栋俄易镇于十连】
　　【连峯去天枯松倚壁不辞蜀道之难珠卷雨昼栋飞云尽领洪都之胜】
　　袁州【宜春　分宜萍乡　万载】
　　建置沿革【禹贡扬州之域呉地斗分野春秋属呉战国属楚秦属九江郡地汉为宜春县属豫章郡后汉因之呉立安成郡领宜春等六县晋属江州又避太后讳改宜春为宜阳县隋废安成郡置袁州因袁山以为名唐改宜春郡复为袁州皇朝因之今领县四治宜春】
　　事要郡名宜春【见沿革注】宜阳【同上注】风俗土俗愿朴【汪圣锡序宜春云云并珥笔之名因傅氏求诗作数句为邦人洗之曰只今头上半儒冠谁肯公庭弄笔端试问毛锥将底用夺标他日万人防】细民险而健【黄鲁直江西道院赋序云云士夫秀而文】薄义而喜争【曽子固分宜县云峯记云分宜人勤生而啬施云云其土俗然也长少族坐里闾相讲语以法律意向少戾则相告讦结党诈张事关节以勤视听甚者刻画金木为章印摹文书以绐吏立县庭下变伪一日千出虽鞭朴徒死交迹不以属心其喜争讼岂比他州县哉民虽勤而习如是渐涵入髓故贤令长佐使比肩常病其未易洽而教使移也】士力学知亷耻【阮闳无讼堂记丨丨而丨丨丨民乐耕而好俭啬】形胜州小地狭【韩愈谢表丨丨丨丨赋税及时民安吏循闾里无事微臣惟当布陛下维新之泽守国家承平之规劝以农桑使无怠惰】山水秀防【寰宇志】湘闽孔道【郡志曰云云】山川袁山【在州东北五里郡志昔有髙士丨京居之故名】仰山【在州南八十里为州之镇山周囬一千里髙耸万不可登陟只可仰观以此得名有寺曰太平兴国寺及二神庙旧传二神捐地与小释迦结庵于此山有水分流防于正祠○胡致隆诗山下清泉迸石流山后松竹自春秋猿吟古寺偏深处云集诸峯最上头一老有灵飞窣堵二神无语琐寒湫诸天更在藤萝外欲到峯前恨未由】钟山【在分宜县东十里水中有大丨其铭秦时所造因名王孚记其山临水两岸湍洑有沙如米若一岸沙涌则其方丰穰】谢山【在万载北七十里因丨康乐封邑得名谢真君上升之地丹灶存焉】毛仙山【在萍乡县东二十三里方舆记昔人行过此逄一人徧身有毛自云姓毛异于凡人后不见因以为名】罗霄山【在萍乡县东六十里有石孔大旱祠之以大木长三四丈投井即雨水溢木涌出而止】盘龙山【在州南五十里自大路至山顶三十六曲】杨岐山【在萍乡县北七十里世传丨朱泣丨之所】羊肠峯【在州东十里】龙成岩【在州西五里唐李卫公尝读书于此后因为祠顶有浮图其西建妙峯亭尽登临胜处】震山岩【在州西有弋林乃卢氏隐居】石乳洞【在州东三十里滴乳成佛像教授郑王宾记其事】洪阳洞【在州西四五里有石室七十二间及晋宋人留题神仙传葛洪娄阳二仙所居】里大洞【在萍乡县南三十里两洞相接可客千人建炎初巨防张成叛人于此避防县北有石陂洞】石笋【在万载北二十里南唐钟传所居】东湖【在丨城之外】九曲水【在州城南五里萦回二十里】宜春水【在县西五里宜酿酒王烈记丨丨醇酎随歳入贡】雷塘【在州东北七里方三顷昌黎有丨丨祈文】钓渚【在震山岩乃彭氏隐居】西陂【在州丨四十里唐刺史李将顺决丨入城以通航舡时人谓之李渠】学校州学【唐天宝五载太守房琯始立夫子庙于城北门外五十歩国朝皇祐五年郡守祖无择以旧居陿隘乃改营于州治之东今学是也学成旰江李防伯为记京兆章友直额河东桞淇书世号三絶熈丰间第天下学记以袁为冠○盱江李泰伯记皇帝二十有三年制诏丨县立丨惟时守令有哲有愚有屈力单虑只顺德意有假宫僣师茍具文书或连数歳亾诵声倡而不和教尼不行三十有二年范阳祖君无择知袁州始至进诸生知学官阙状大惧人才放失儒效阔踈无以称上意有通判颍川陈君侁闻而是之议以克合相旧夫子庙陿隘不足改为乃营治之东厥土燥刚厥位靣阳厥材孔良瓦甓黝垩丹漆举以法故殿堂室房庑门各得其度生徒有舍庖廪有次百尔器备并手偕作工善吏勤晨夜展力越明年成舍菜且有日旴江李觏谂于众曰惟四代之学考诸经可见已秦以山西鏖六国欲帝万世刘氏一呼而闗门不守武夫健将卖防恐后何耶诗书之道废人惟见利而不闻义焉耳孝武乘丰富世祖出戎行皆孳孳学术俗化之厚延于灵献今代遭圣神尔袁得贤君俾尔由庠序迹古人之迹天下治则谭礼乐以陶吾民一有不幸当伏死大节为臣死忠为子死孝使人有所頼且有所法是惟朝家教学之意若其弄笔以邀利逹而已岂惟二三子之羞亦为国者之忧】斋阁四益斋【在郡斋张杓刻魏公所书丨丨碑】隐斋【在郡治太守张杓建南轩张敬夫命名仍为作记云盖取孟子恻丨之义○朱元晦诗大专槃万生异体实同气云胡分彼此直以私自蔽君家桂林伯德学妙一世闭户不忘忧簮缨矧行义眷言介弟贤四益谨先畀千里各分符一心同尽瘁逺题斋户册来表栖息地系述冩心胷俯仰资惕厉阳嘉既涤荡阴慝失封闭介然彼疴痒赫若我黥劓拊摩极哀恫征取敢亾艺战兢一日力洋溢四封被君看物我间隠显岂殊致愿反振民功更懋根本计云】栖霞阁【在城内髙真观○王定国诗眷渍苔纹防石塔月含松韵杂琴声】潺潺阁【在仰山庙右庑下○娄干德诗一丨丨绕槛清尘襟洗涤自凉生夜深好夣才惊破疑是半天风雨声】亭防介亭【南东湖之南广汉张公杓知州事南轩先生栻过之为书东湖扁榜且易卢石堂为丨丨仍题榜侧云丨丨之石本卢肇家故物也挺然特立望之有汲黯在朝之气象予既取豫卦六二之义以题其亭并告来者】红阴亭【在倅防王冀公布衣时作记今犹存】宜春台【在郡城○刘□隆题诗云风送江声穿郡阁日推云影下峯峦】馆驿毛山驿【在萍乡县朱元晦书驿壁人言毛女住青冥散髪吹箫夜夜声却是邮僮解端的向侬説道野狐精】佛寺蟠龙寺【在宜春之丨丨山湍瀑飞防盖胜境也】五峯寺【黄鲁直送宻老住丨丨诗我行髙安过萍乡七十二度绕羊肠水邉林下逄衲子东西南北古道五峯秀出云上中有寳坊如侧掌去与青山作主人不负法昌老禅将】祠庙昌黎庙【在州治东三十歩祖无择剏】仰山庙【故老相传昔有邑人徐潘再至大孤山见一人称萧大分一人称萧陆云居宜春丨丨石桥与同载而归至浦东告别而去期后至石桥相寻后潘见二龙于此防昌三年洪水推山忽平髙就下出由丨丨移丨于文明乡去城三十里】古迹龙鳞木【在萍郷县东本檀香木客有用钱六十緍市其木将伐之其木夜生丨丨不敢伐至今犹存】罗汉松【在萍乡县宝积寺有黄山谷手植丨丨丨士夫题咏者甚多】名宦谢灵运【封安乐侯今万载县是也】房琯【为守】韩愈【元和贬潮州刺史又改袁州○诗云北望距令随塞鴈南迁才免塟江鱼】李德裕【为长史】皇朝祖无择【知州李防伯入学讲説建韩公祠修郑都官墓】张希贤【范延贵者为殿直押兵过金陵张忠定公为守因问曰天使沿路来还曽见好官员延贵曰昨过袁州萍乡县邑宰丨丨丨著作虽不识之知其好官员也忠定曰何以知之延贵曰自入萍乡境驿传桥道皆葺治田莱垦辟野无惰农及至邑则肆无赌博市易不敢喧争夜宿邸中闻更鼓分明以是知其必善政也忠定大笑曰希贤固善矣天使亦好官员也即日同荐于朝】黄大临【山谷之兄宰萍乡山谷来省焉】孙逄吉【宰萍乡后为吏书】谢谔【新喻人为分宜宰后为礼书】张杓【自左司为守】人物陈重【汉丨丨宜春人与同郡雷义为友曰胶漆自谓坚不如雷与陈】卢肇【宜春人李德裕为宜春长史嘉肇文行及肇荐送而德裕为太尉曰喜今榜已得状元○肇诗唤道是龙君不信果然夺得锦袍归】易重【防昌五年状元时内庭再考复中魁选寄宜春弟诗云一春攀折两重枝】郑谷【五代史补云谷在袁州与僧齐已俱有诗名齐已赋早梅诗曰前村深雪里昨夜枝开谷见之曰枝非早也不若一枝自是遂呼为一字师】名贤邹浩【责监袁州酒税】陈瓘【除名安置袁州】题咏江山多胜逰【韩愈送上涯诗莫以宜春逺云云】宜春城郭绕楼台【王介甫送袁守曹伯玉诗云云想见登临把一杯湿湿岭云生竹菌冥冥江熟杨梅政成定入邦人咏诗就还随驿使来错落风沙侵病眼不知何日为君开】公移猥甚丛生笋【黄山谷寄袁守廖献卿诗云云讼牒纷如蜜分窠幸得曲肱成梦蝶不堪衙吏报鸣鼍已荒里社田园了可奈春风桃李何想见宜春贤太守无书来问病维摩】袁州司法多兼局【黄山谷用韵和袁州刘司法诗云云日暮来归印几窠诗罢春风荣草木书成快劒斫蛟鼍遥知吏隐情如此应问卿曺果是何颇忆病余居士否在家无意食罗摩】
　　四六【陞华奎阁　郡方开府　接衡湘之奥壤出守春台　人已登台　有韩谢之遗风】
　　【土风甚朴虚存弄笔之名　讼牒纷如黄山谷形于纪咏郡望颇髙寔有把麾之乐　土风朴甚汪端明与之解嘲李防伯州学之记孰拟斯文　虽康乐赐履之乡难寻遗迹朱文公隐斋之诗克施有政　然昌黎分符之地蔚有流风土风颇盛实循卢肇之髙踪稼穑盈畴闾里相安于无事里俗相安尚有昌黎之遗化旌旗小队江山宜访于胜游宜春多胜盖具见韩昌黎之诗尔袁得贤亦足考李防伯之记】
　　【有新泽劝农桑请验昌黎之表得贤君游庠序自有防伯之文】












　　方舆胜览卷十九
<史部,地理类,总志之属,方舆胜览>
　　钦定四库全书
　　方舆胜览卷二十　　　　　宋　祝穆　撰贑州【贑县　寕都　雩都　兴国　信丰防昌　瑞金　石城　安逺　龙泉】
　　建置沿革【禹贡扬州之域于天文为星纪之分野春秋属吴越战国属楚秦号九江郡汉为贑雩都南壄三县地隶豫章郡后汉置庐陵郡属焉吴孙权立南部都尉晋罢都尉立南康郡仍旧治属江州东晋移郡城于章贡二水之间即今城是也宋梁陈皆为南康隋改南康郡为防州大业初复为南康郡治贑县唐为防州后改为南康郡皇朝陞为昭信军节度中兴为管内安抚寻为江西兵马钤辖绍兴改为贑州今领县十治贑县】
　　江西提刑置司
　　事要郡名章贡【二水名】贑城【绍兴二十三年校书郎董德元言防州谓虎头州非佳名也今天下举安独此郡有小警意其名有以召之既而廷建议亦为防有防杀之义请去其不令之名遂改名贑州取章贡二水合流之义】风俗山长谷荒【王介甫防州学记防于江南地最旷大云云交广闽越铜塩之贩道所出入椎理道夺鼓铸之奸视天下为多】地广人稠【董德元奏防之风俗固有儒良美秀然云云大抵嗜勇而好闘轻生而忘死】嗜勇好鬬【见上注】伉健难治【图经云汉书地理志江南地广或火耕水耨民食鱼稻以渔猎山伐为业盖在贑尤甚其民丨丨其作工巧好佛信鬼人多逋荡奸欺之讼而力勍亾赖幸时艰悚与长吏之治不满其意大者相延为盗小者白昼杀人以身触死不悔屡以生变号为丨丨】俗号珥笔【古谚云筠袁贑吉脑后挿筝】形胜郡当二广之冲【赵抃奏曰云云由南来者必自郡易舟而北】当岭峤咽喉【韩绛奏云云广南公私货物所聚】江湖岭海枢键【郡志○髙宗以其地为云云置管内安抚后罢之复置江西钤辖督南安南□等州兵甲拥麾出镇必选名德重望】山川崆山【在州南二十里南康记山出空青因以名之或呼为崆峒山多林木菓实州之地脉之母也】黄唐山【在贑县北六十里舆地志山行六里有石室如数十间屋东坡诗所谓石楼山者图经不载岂即此耶】螺亭山【南康记昔有贫女采螺忽夜中见众螺张口乱噉其肉女死因殡其旁化为巨石螺殻无数】上洛山【在兴国南九十六里髙一千七十丈西京杂记上有石墨可书○寰宇记山中多木客乃鬼类形似人语亦似人能斫山枋与人交易徐小説载鄱阳山中有木客自言秦时造阿房宫采木者也食木实遂得不死时就民间饮酒○为诗云酒尽君莫沽壶倾我当城市多嚣尘还山弄明月】龚公山【在贑县北百八十里隠士龚亳所居】金精山【在寕都西十五里白玉京记系第三十五福地汉初张芒女防英入山获二桃得道长沙王呉芮聘焉至洞中见其友乘紫云在半空谓芮曰吾为金星之精降治此山言讫即升天而去】通天岩【在贑县西二十里○杂端王竒有诗云松萝石室中清雅胜支公地静无尘到山髙有穴通】马祖岩【在贑县东道一禅师驻锡之地姓马氏天下谓之丨丨得法于南岳让禅师六祖能和尚谓让曰向后佛法从汝邉去出一马驹踏杀天下初马祖尝欲栖于此岩一夕山鬼忽为筑垣马祖见之曰学道不至为邪祟所测此非吾所居也因弃去营龚公岩徃居焉故苏文忠作尘外亭诗亦援此事诗见后注】贑水【东江源于汀州界之新乐山经雩都防于章水西江导源于南安大庾县之聂都山与贡水合防于丨丨二水合而为贑在州治后北流一百八十里至万安县界由万安而上为滩十有八怪石如精鉄突兀亷隅错峙波面自丨丨而上信丰寕都俱有石碛险阻视十八滩故俚俗以为上下三百里贑石也○余安道诗万推顽石碧嶕峣壅遏江流气势骄戏马阵横秋战苦水犀军乱夜声嚣吕梁谩记庄篇险灔滪休夸蜀道遥怒激波声犹可避中伤荣路不相饶】金鲫池【今湮废绍兴间守曽端伯修谯门掘地得石上有诗云穿开狮子两条泉九秀囬流出大官丨丨鱼丨赐金紫鳯凰池客侍金銮】井泉亷泉【在报恩寺本张氏居宋元嘉中一夕霹雳忽有涌泉时郡守以亷名故曰丨丨○苏子瞻诗水性故自清不清或挠之亷者谓我亷何以此名为○又诗云云贑水雨已涨丨丨春未流同烹贡茗雪一洗瘴茅秋】亭台尘外亭【龚公崖顶有丨丨丨今在州治东形势最髙絶凡四境之山川可以枚阅○苏子瞻丨丨丨诗楚山淡辄尘贑水清可厉散防尘外游麾手谢斯世山髙惜人力十歩輙一憩却立浮云端俯视万井防幽人宴坐处龙虎为斩薙马驹独何疑岂堕山鬼计夜垣非助我谬敬欲其逝戏留一转语千载起攘袂】欝孤台【在丽谯坤维隆阜欝然孤起平地数丈冠冕一郡之形势而襟带千里之江山唐李勉为防州刺史登临北望慨然曰余虽不及子牟而心在魏阙一也丨丨岂令名乎改为望阙○赵阅道诗云翠峯鬰然起惟此峯独孤筑台山之颠欝孤名以呼穷江足楼阁危压牛斗墟贑川缭左右庾岭前﨑岖望阙址其后北向日月都人家杂烟树原野周城郛烜润或晴雨明晦或晓晡春荣夏物荗秋肃冬林枯气象日千变一一如屏图比予去谏署乞州养庸愚事讹得以正俗瘵得以苏歳丰盗息狱冷寃系无熈然与民共所喜朋僚俱中澹有琴绿外喧有歌歈樽罍有羙酒盘飱有嘉鱼优游一台上四序不暂辜乃知为郡乐况复今唐虞○程师孟题昔人题此名鬰孤下视百里如平铺千岩迤逦何独秀白云蔽亏青骨瘦尔来一见开心胸脱然身在蓬莱宫江南山水尽头处尽处屏风归北去○苏子瞻欝孤台诗吾生如寄耳岭外亦闲逰贑石三百里寒江尺五流楚山微有霰峦瘴乆无秋望断横云峤魂飞咤雪州晓钟时出寺暮鼓各鸣楼归路迷千嶂劳生阅百州不随猿鹤化甘作贾胡留秪有貂裘在犹堪买钓舟】章贡台【在城西北防章贡二水之防势与欝孤对峙而甲乙称雄】白鹊台【在郡治赵阅道有记】八境台【在城上○苏子瞻诗序云南康江水嵗嵗坏城孔君宗翰作石城城上楼观台榭东望七闽南望五岭覧羣山之参差俯章贡之奔流乃作诗八章题之图上○坐防奔湍绕石楼使君髙会百无忧三犀窃鄙秦太守八咏聊同沈隠侯○涛头寂寞打城还章贡台前暮霭寒倦客登临无限意孤云落日是长安○白鹤楼前翠作堆萦云岭路若为开故人应在千山外不寄梅花逺信来○朱楼深处日微明皂盖归时酒半醒薄暮渔樵人去尽碧溪青嶂绕螺亭○使君那暇日参禅一望丛林一怅然成佛莫教灵运后着鞭从使祖生先○却从尘外望尘中无限楼台烟雨蒙山水照人迷向背只寻孤塔认西东○烟云缥缈欝孤台积翠浮空南半开想见之罘观海市绛宫明灭是蓬莱○囬峯乱嶂欝参差云外髙人世得知谁向空山弄明月山中木客觧吟诗】寺院慈云寺【黄鲁直诗城东寳坊金碧重道人修恵剪蒿蓬一瓶一鉢三十年琼欀碧瓦上秋空稻田摩衲拥黄髪更筑书阁诸天中三后在天遗垩墨百神受职扶琳宫文思帝泽余温润雨露下国常年丰贡川章川结襟带梅岭桂岭来朝宗参旗斗柄畧栏楯清坐耳闻河汉风道人饱餐口挂壁颇喜作诗如己公家风秀句刻琬琰邀我落笔何能工安得雄文压胜境九原唤起杜陵翁】天竺寺【在水东三里白居易赠韬光禅师墨迹旧存眉山老苏尝至寺观焉后四十七年东坡南迁再访惟见石刻○因赋诗云香山居士留遗迹天竺禅师有故家空咏连珠并叠璧已无飞鸟及惊蛇】名宦李渤【为防州刺史濬湖筑堤尝撰龚山碑】皇朝余靖【为贑尉以司谏为守】赵抃【守防改监法防凿贑石民頼其利】孔宗翰【为守尝筑石城捍水】吕景山【温陵人○郑介夫送丨丨丨赴防州理掾诗江西古浩穰昭信雄江濵州狱千里平舒惨系訚嚚景山之胷中晓然乌兔轮敢为防人贺何以致龙麟】留正【知贑州三年恩威各得其所代者拊御失宜军中若为变者复遣公知贑州徃镇安之○傅伯成送行诗云尚书镇章江慈母怀婴儿去年甫去郡未觉棠阴移如何失调度众目惊暌暌诏书念前绩趣起持州麾重临亦云宠去后良多思】人物王鸿【雩都人羲献之后善书有家法国初隠需岩】王竒【贑县人为县小吏令题鴈诗一聫于屏上云只只含芦背晓霜尽随鸳鹭立寒塘竒宻续成之曰晚来渔棹惊飞去书破遥天字一行令因激赏使游学京师真宗见其诗云鴈飞不到歌楼上秋色偏欺客路中召见赐第又诗云不拜春官为座主亲逄天子作门生后为御史】孙立节【字介夫寕都县人天资刚鲠不肯为条例司属官东坡尝作刚説以表其事二子勰勴皆从轼逰】题咏诏下虎头州【苏子瞻和霍朝请诗文字先生饮江山清献游典刑传父老樽姐继风流度岭逄梅雨还家指麦秋自慙鸿鴈侣争集稻梁洲野濶横双练城坚耸百楼行防鳯尾丨却丨丨丨丨君意已呉越我行无去留归途应食粥乞米使君舟】山为翠浪涌【苏子瞻过防馆作诗云入境见图画鬱孤如旧游云云水作玉虹流日丽崆峒晓风酣章贡秋丹青未变叶鳞甲欲生洲岚气昏城树滩声入市楼烟云侵岭路草木半炎州故国千峯外髙台十日留他年三宿处凖拟系归舟】人烟五岭北【陶弼送赵枢寺丞宰防化县诗云云星斗大江西暖雪梅花树晴雷贑石溪】
　　四六【疏恩北阙　出纶鳯阙　惟今之贑　虽曰偏州开镇南康　植防虎城　盖廹于蛮　实为重镇惟贑川之望郡　粤自五季以来　介江倚重于蕃宣控江国之上流　凢遭几变于此　逾岭仰尊于节制渉江而右一归节制之尊　江西岭南之交地母乃恶由岭以南悉倚蕃宣之重　风声气习之旧顽不可防宣乃王灵尝假中权之节　抚摩千里固知地望之雄疆之戎索遂夷穷徼之风　弹压羣蛮更总兵戎之寄虎头重镇统三郡之甲兵　涌翠浪而丽崆峒定传好语豹尾从班寛九重之宵旰　近紫微而连华盖防见遄归蛮獠相挻既弄兵之间作　虎头城下虽争为竹马之迎防氓难化亦珥笔之素闻　豹尾班中恐催防槐龙之舞】
　　吉州【庐陵　吉水　安福　太和龙泉　永新　永丰　万安】
　　建置防革【禹贡荆扬二州之域兼荆扬呉楚之分野为星纪鹑尾及斗牛女翼轸之次春秋属呉战国属楚秦属九江长沙郡汉属豫章郡及长沙国东汉置庐陵郡晋以庐陵郡扬州又割江州呉孙皓置安成郡隋改为安福县又改为庐陵郡唐为吉州国朝因之今领县八治庐陵】
　　事要郡名庐陵　安成　螺川【见防革注】风俗郡多秀民【学粮记云云而学宫之盛与上国等】儒术为盛【通典衣冠所萃艺文丨丨斯之丨丨虽闾阎贱品力役之际吟咏不辍】户口繁衍【朱晞顔修城状吉州地望虽出洪贑之下而其云云田赋浩穰实为一路之最】土沃多稼【皇甫湜庐陵县防壁记丨丨丨丨散粒荆扬】形胜吉为富州【见后皇甫持正为张刺史作防壁记】吉为大邦【周益公咏归亭记云云文物盛于江右】南接贑【刘弇序云云北竟贑水东西控临川长沙】骈山贯江【皇甫县壁记云云扼岭之冲】防江上流【朱晞顔有云丨丨丨丨外与汀衡之界相接】咽喉荆广【刘登彦谯门记云云唇齿淮浙江山映带在眉宇间】介于呉楚之间【王庭珪安福县鳯林楼记吉为郡云云○何恪祭灶斋记介于湖湘岭峤之间】山川东山【在郡东南盖刘智请移郡所谓东通大山是也】仁山【在郡西】香城山【在城南地号三县耸秀如笔锋○周益公云庐陵南四十里有丨丨丨其名见唐皇甫持正所作碑碣峻防广袤中一峯尤竒秀谚所谓文笔者胡氏世居其下至忠简公遂以直节修能名震当世】青原山【在庐陵县○王庭珪游青原诗异时黄鲁直尝赋青原诗今日丨丨丨名与星斗埀】螺子山【在郡城北下有潭图经昔渔人游此忽遇风雨见神螺光彩五色因名】龙须山【在庐陵西南六十里登禅师之道也唐代宗时土人龙须施地筑庵故名○曹辅送周吉州有诗云庐陵太守告我行先把庐陵为君説丨丨丨对殷侯池池面山容两清絶】南山【在吉水西北六十里三石挺耸能兴云】鳯山【在吉水东五里山半有鳯凰岩瀑布自岩而下】三顾山【在太和南五峯相次颇类五老】石灰山【在永新山有两洞及石龙石塔之类】金山【在龙泉西北十里有塔】银山【在龙泉东一里有塔】石笋峯【在庐陵山顶巨石如笋】席帽峯【泰和之朝山】朝元岭【在吉水西北五里有黄金台○或传扬仙留题云落落万古石悠悠千载心人间不相遇白云深处寻】金舡岭【在万安南有法轮院旧名香林寺赵阅道尝知防州赴召通判周荗叔饯于此寺倡和有诗】焦冈【在郡西木荗壤赤蜿蜒可数里】日冈【在吉水北四十里】月冈【与日冈相距五里】泷冈【在永丰南百六十里欧阳之故居及有墓谓之丨丨阡】元阳洞【在永新禾山有姚崇书堂故址】牛吼石【在防和县西十里自黄公滩而下江流平澹经此石则复险滩声如羣牛之吼○葛敏脩诗一防三百里列为十八滩】庐陵江【自防和县界流入】黄公滩【在万安县讹呼为皇恐滩○苏子瞻南迁过此赋诗云十八滩头一叶身七千里外二毛人山忆喜欢劳梦想地名皇恐泣孤臣】吉水【有仁山与丨丨相传水纹成吉字】庐水【在安福东至庐陵入贑江】龙洲【在太和南有防云丨丨过县前太和出状元故名斋曰褎然周益公作丨丨书院记】白鹭洲【在贑江中有洲曰白鹭其长数里○徐俯江上野望诗金陵与庐陵俱有丨丨丨相望万里江中同二水流】井泉聪明泉【刘冲之丨丨丨诗义山山下有灵泉泉号聪明自古传四百年中三出相不才何幸继前贤】堂阁三瑞堂【在州宅熈寕中城西产防莲玉虚观产芝草天庆观有甘露○蒋頴叔诗云好在庐陵守年来强健无一麾新佩印三瑞更为图】诗人堂【在司户防卢彖以唐诗人杜审言曽居是官故名有杨万里铭周必大箴】六一堂【在州宅绘丨丨像杨诚齐记】二友堂【在州宅旧有古松与竹对植太守李弥逊开轩其下胡铨为记】爱竹堂【黄鲁直寄题安福李令丨丨丨诗渊明喜种菊子猷喜种竹托物虽自殊心期俱不俗千载得李侯异世等风流为官恐是陶彭泽爱竹最知王子猷寒窓对酒听雪夏簟烹茶卧风月山僧知令不凡材自扫竹根培老节富贵于我如浮云安可一日无此君人言爱竹有何好此中难为俗人道我于此物更不踈一官窘束何由到】快阁【在太和县寺黄鲁直登丨丨诗痴儿了却公家事丨丨东西倚晚晴落木千山天逺大澄江一道月分明朱已为佳人絶青眼聊因美酒横万里归船防长笛此心吾与白鸥盟○又和李才甫丨丨诗山寒江冷丹枫落争渡行人簇晚沙菰叶萍花飞白鸟一张红锦夕阳斜○云横章贡雨翻盆寺下江深水到门落日荷鉏人着本西风满地叶归根○杨廷秀题丨丨诗太史留题丨丨诗旧碑未必是真题六丁搜出严家墨白日青天横紫蜺】先春阁【黄鲁直寄题安福李令丨丨丨诗宫殿绕飞烟江山壮城郭今君蓺桃李面春筑飞阁春至最先知雨露徧花药是日劝农桑氷销土膏作歌出县斋徘徊问民瘼鸡犬声相闻婴此薄领防安得携手嬉烹茶煨鸭脚】缓斋【周洪道箴云户曹掌州帑或行狱讼事皇族公括以缓名斋为作箴】寺观大明寺【有爱竹轩黄太史为太和宰日尝赋诗又能仁院清凉轩东山寺朝华亭皆有诗】南塔寺【在太和县○黄鲁直诗熏炉茶鼎暂来同寒日鸦啼杮叶风万事尽还杯酒里百年俱在大槐中】崇元观【在吉水县○昔吕洞宾尝留题云褰裳懒步寻真宿清景一宵吟不足月在碧潭风在松何必洞天三十六】古迹殷仲堪读书堂【安成记仲堪为守于城西大池上筑台读书遗址尚存】捣衣石【在永新县前市相传顔真卿尝游息其上】名宦孟嘉【晋太尉庾亮领江州辟嘉署庐陵从事嘉还都亮引问风俗得失对曰还传当问吏亮举麈尾掩口笑曰嘉故是盛德人】张中丞【皇甫湜吉州刺史防壁记自江而南吉为富州民朋吏嚚分土艰政葢以近嵗不幸绍继无状大官以降为者羞薄而不省务子弟以资授者纵欲而不顾法州遂疮痍御史中丞张公歴刺缙云浔阳用清白端正之治诏书宠褒赐以金紫移于吉下车之初视簿书簿书纷如丝视胥吏胥吏沸如糜召诘其官皆眊然如酲登进其民皆薾然而疲公噫眙良乆于是大新其典为之开之以修省简便键之以勤强练宻凡事宜处约以躬率之省费一倍法防既周铢两之奸无所容墨俗斯息单民得职威令神行惠利川流未及再朞富庶而教至于无事百姓扶老提稺载路而歌曰昔吏今吏檐檐公能驭之雌亦为铦跖亦为亷始绁而苦终优以恬昔民嗷嗷今民咍咍公能抚之鳏寡有怡流亡既来徭税先具汗茨尽开向覆官仓仓无斗粮公来防时积粟埋梁向阅官库库无尺缯公来几时山积层层瑞露溶溶降于公松瑞莲猗猗合于公池公有异政神之祚之民歌路謡冀闻京师天子明堂恩光逺而于是椽吏将卒趍伏固请愿书于公堂之北壁夫堂壁有记本以志善悛恶名氏迁次末也矧东西之旧则备今用絶编以首能为政埀为后戒】杜审言【黄鲁直寄舒申之司户诗吉州司户官虽小会屈诗人丨丨丨】顔真卿【为司马】皇朝向敏中【丞相諡文简公既尝为倅又为守】吕士元【休寕人为太和令子溱随侍县圃有读书堂】余靖【庆厯中使契丹通外国语为蕃语诗被劾出守】元绛【知永新宰】程珦【知庐陵宰】厐敏【为太和宰】戚纶【为太和宰】黄庭坚【知太和县○苏子瞻和鲁直食笋诗凛凛白下宰太和古白下也防颁盐防寕积盐于廪不忍以赋贫民询求民瘼或逹旦不寐邑多强族不忍以柱后惠文齐之云】江公着【为太守】人物欧阳修【庐陵人生于绵州官舍四嵗而孤母郑氏守节自誓教以读书以省魁擢第后为叅政自号六一居士以文章道德天下皆师事之○苏轼祭文云公之生于世六十有六年民有父母国有蓍斯文有传学者有师君子有所恃而不恐小人有所畏而不为譬如大川乔岳虽不见其运动而功利之及于物者盖不可计而周知今公之殁也赤子无所仰庇朝廷无所稽疑斯文化为异端学者至于用夷君子以为无与为善而小人自以为得时譬如深山大泽龙亡而虎逝则变恠百出舞防鳝而号狐狸昔公之未用也天下既以为病而其既用也则又以为迟及其释位而去也莫不觊其复用至于请老而归也莫不怅然失望而犹庶防于万一者幸公之未衰孰谓公无复有意于斯世也奄一去而莫予追岂厌世之溷浊洁身而逝乎将民之无禄而天莫之遗昔我先君怀宝遯世非公则莫能致而不肖无状夤縁出入受教门下者十有六年于斯闻公之丧义当匍匐徃吊而怀禄不去愧古人以忸怩缄词千里以寓一哀葢上以为天下恸而下以哭吾私】刘沆【永新县人为宰相】胡铨【庐陵人上书斥秦桧王伦孙近三人可斩坐流吉阳孝宗召为侍郎遗表云相如草封禅以贡谀窃所不敢张廵为疠鬼以击贼死亦难忘自号澹庵】杨万里【吉水人初丞零陵时张忠献勉公以正心诚意之学遂以诚名斋厥后劝讲东宫光宗御书诚斋字赐之】周必大【字洪道公早嵗登第继擢词科髙宗一见其文大竒之由台阁登侍从孝宗朝正宰席闲居者十五年号平园老叟】题咏庐陵地控防与洪【王庭珪尝作庐陵行云云孤城斗絶呉楚东】红妆执乐三千指【苏子瞻送江公着知吉州诗奉亲官舍当有择得郡江南差可喜白粲连樯一万艘云云簿书期防得余闲亦念人生行乐耳】为爱江西物物佳【欧阳永叔宝积寺诗云云作诗常向北人夸青林霜日换枫叶白水秋风吹稻花酿酒烹鸡留醉客鸣机织苎徧山家】四六【疏恩鳯阙惟大江以西　醉翁之文而澹庵之忠分理螺川独庐陵为右　益国之勲而诚斋之节螺江千里之封暂烦牧御　连樯一万艘岂羡红妆之执乐鳯诏十行之下竚见褒扬　起家二千石竚防黄纸之除书记垂防壁昔人固谓之富州　议论文章则有六一翁之学命守是邦今日实称于佳郡　勲名事业则有平园叟之贤字民白下实为山谷之旧逰　万室连甍剽夺时鸣于桴鼓得郡江南曽辱坡公之夸説　千艘衘尾转输日困于舳舻胡澹庵慷慨排和不为势屈带牛佩犊谩游魑魅之乡杨诚斋刚方立操岂但文鸣锋猬斧螗伫筑鲸鲵之观】
　　瑞州【髙安　上髙新昌】
　　建置沿革【禹贡扬州之域呉地斗分野春秋属呉战国属楚秦属九江郡汉为豫章郡之建城县三国南朝并属豫章郡唐即县地置靖州又以隠太子讳改建城曰髙安又改靖州为米州是年又改为筠州土产篁竹故名皇朝因之仍分髙安上髙二县地置新昌县寳庆初以州名犯御讳改瑞州领县三治髙安】
　　事要郡名髙安　瑞阳【见防革内注】风俗独不嚚于讼【见后江西道院注】士秀而文【同上注】其细民险而健【同上】其吏民朴野【苏子由垩夀院记云云】郡庠独后建【曽子固记筠为州在大江之西其地僻絶当庆厯之初诏天下立学而筠独不能应诏州之士以为病治平三年知州事董君仪相州之东南得亢爽之地筑宫于其上使筠之士相与升降乎其中讲先王之遗文以致其知非独使未来者玩思于空言以干世取禄而已】形胜负山面水【蜀江志云郡丨鳯丨丨锦丨】郡居溪山之间【苏子由晋夀院记】其地僻絶【南豊学记】四方舟车之所不由【苏子由记】山川鳯山【在上髙县西七里】大愚山【在州东行春门外有真郊寺○冷斋夜话余还自朱崖馆于此寺○庆元中吕伯恭论韩胄谪居寺中○苏子由诗东郊丨丨丨自古檐卜林】白云山【在髙安县西北七十里下有超果寺有瀑布水孙伯温记谓之小麻姑】九峯山【在上髙西五十里其峯竒秀】石台山【在新昌县南二十里有清凉院东坡栾城尝游赋诗今有石刻】黄蘖山【在新昌县西百里一名鹫峯山○唐宣宗微时以武宗忌之遯迹为僧游方外至黄蘖与丨丨禅师同观瀑布黄蘖得一聨云千岩万壑不辞劳逺防方知出处高宣宗续之曰溪涧岂能留得住终归大海作波涛】荷山【杨廷秀碧落堂晓望丨丨诗丨丨非不髙城中自不见一登碧落堂山色正对面如人卧平地跃足立天半指挥出伏兵万骑横隔岸后乘来未巳前驱瞻已逺晨光启岩壑人物俱蒨绚緑屏纷开阖翠旗闪舒卷安得埀天虹迢遥度云□老钤偶报事郡庭集宾賛怱怱换山巾黙黙下林畔】西岭【在新昌东北七十里峯峦万叠有飞瀑三四道颇为竒观】龙冈【在州西一里】迷仙洞【在郡圃相传即李八百洞闭塞不可入苏子由有诗】濯湖【在新昌县东门外今水清洁故名】劒池【在州后圃乃李仙磨丨丨中有白莲花山谷所谓制丨丨之菡蓞以为裳是也】蜀水【源出县内小界山相传许逊为蜀旌阳令邑人疾疫逊以器水投于上流疾者饮之辄愈故名丨丨○防云锦水入市河朱紫瑞州多锦水市河连瑞州出状元】亭院江西道院【黄鲁直丨丨丨丨赋并序江西之俗士大夫多秀而文其细民险而健以终讼为能由是玉石俱焚名曰珥笔之民虽有辩者不能自解免也惟筠为州独不嚚于讼故筠州太守号为守丨丨丨丨然与南康庐陵宜春三郡并防恶声元祐八年武陵桞侯子仪治筠之明年也乐其俗之媺使为政者不勤乃新燕居之堂名曰丨丨丨丨以鼓舞其国风且为髙安之父老雪耻焉秋七月遣使来告成于双井永思堂于是为之赋曰勾呉之墟维斗所直半入于楚终蚀于越有防伯虞仲季子之风故处士有岩穴之雍容有屈原宋玉枚乘之笔故文章有江山之秀呉越之君多好勇故其民乐鬬而轻死江汉之俗多尚鬼故其民尊巫而祀虽郡异而县不同其大畧不外是矣若乃髙安之城豫章之别虽风气之未遂亦媺俗之可恱故桞侯下车解牛而不割未尝硎初不折缺则喟然叹曰丨丨丨丨名不虚生爰作新堂合陈鼓笙有斐翰墨宾賛令赓作为歌诗接民讼声昔也忧民之忧今则乐民之乐怀仙人之蜕蝉有勿翦之乔木制剑池之菡蓞以为裳酿丹井之清冷以为酌醉而起舞父老持足恐使君之仙去而鳏寡之长失职也吾闻风行于上而水波此天下之至文仁形于心而民服此天下之善化岂可多为令而病民慢自设险而病民诈耶九转丹砂铸鐡成金两汉循吏铸顽成仁我简静则民来我平易则民亲今使髙安之农养生于桁杨之外珥笔教讼者传问孝之章防手媮惰者深春耕之耒卖私闘之刀劒以为牛羞滛祠之樽爼以养亲虽承平百年雨露渗漉非二千石所以牧人者乎虽然有一于此堂宻有美枞而未闻处士之节岑蔚有于菟而不见墨客之文岂其藏而自秘蠖屈而不伸者耶公试酌樽中之渌谢山川之神为予问之】堂亭无讼堂【在郡治】碧落堂【在鳯凰山郡之井邑一目可尽○杨廷秀留题仙人白日上青冥千载如闻月下笙南北万山俱在下中间一水独穿城江西个是竒絶处天下几多虚得名滕阁孤台虽不膝秪縁犹带市朝声】栖真堂【在郡圃盖仙人李八百故居之址中有遗像○杨廷秀诗云李真宅子故依然道院西偏古洞前一日神游八百里三畨花落九千年剑池丹井俱苍藓绛节霓旌巳碧天借问飞仙那用歩歩行犹是地行仙】瑞芝亭【黄鲁直记晋陵邵君奉命宰新昌视事之三月灵芝五色十二生于所坐之室吏民来观无不动色相与言曰吾令君殆将有嘉政以福我民乎山川鬼神其与知之矣不然此不莳而秀不根而成非人力所能致而自至者何也乃相与辟其室四楹为亭命曰丨丨奔走来谒记于豫章黄庭坚黄庭坚曰予读神农草木经青芝生防山赤芝生衡山黄芝生嵩山白芝生华山黑芝生常山皆乆食而轻身延年而不老葢序列养生之药不言瑞世之符又其传五芝曰赤者如瑚白者如截肪黑者如泽漆青者如翠羽黄者如紫金皆光明洞彻如坚玉而世之所名芝草不皆若是也故尝考于信书自先秦之前未有称述芝草者及汉孝武心贪四海之富贵求致神仙不死天下骚然元封中乃有芝草九茎连叶生甘泉殿之斋房于是赦天下作芝房之歌孝宣兴于民间厉精万事事无过举然庙享数有美祥颇甘心焉故复脩孝武郊祀以瑞纪年元康中金芝九茎又产函德殿铜池中然此芝不生于五岳果神农经所谓芝者耶予又窃恠汉世既嘉尚芝草而两汉循吏之传未有闻焉何也岂其所居民得其职所去民思其功生则羽仪于朝殁则烝尝于社则是民之鳯凰麒麟卿云芝草也耶抑使民田畆有禾黍不入境此其见效优于空文也耶尝试论之古之传者有曰上世葢有屈轶指佞萐莆扇庖蓂荚纪厯嶰竹生律则不必芝草生户庭使民伏腊有鸡豚则不必麟鳯在郊棷吏不舞文则不必虎渡河里胥不追扰则不必蝗既不经见后世亦不闻有之则前世之有芝草特未定也邵君家世儒者又能好脩求自列于循吏之科故即其气焰而取之异草来瑞使因是而政于民惨怛而无倦民将尽力于田士将尽力于学则非常之物不虚其应且必受赐金増秩之赏用儒术显于朝廷矣岂独夸耀下邑而已乎故书予所论使归刻之】偃松亭【在州宅○陆务观诗巨松偃翠葢阅世岿独存颇疑古仙翁藏丹在其根或是结灵药百尺有伏鼋终随风雨化不死何足言】翠樾亭【在郡治名半山】郡圃【蜀江记丨丨﨑岖髙下断崖深壑宛如洞府澄江逺岫层出垩见于樽爼间】名宦皇朝毛维瞻【为守尝与颍濵唱和】崔鷃【阳翟人调本州推官因上书论章子厚徽宗善之以为相州教授】人物任涛【为诗清婉尝有人卧钓舟流之句】沈彬【髙安人呉先主授以秘书郎有湘江诗云数家渔网疎烟外一岸斜阳细中○观山水图诗须知手笔安排定不怕山河整顿难人皆传诵之至今以为佳句也】皇朝刘涣【髙安人详见南康军注】赵师民【上髙人子彦若相继为相】名贤苏辙【自作东轩记云余以罪谪监筠州盐酒税未至水泛溢败刺史府门盐酒税治舍乃告于郡假部刺史者府以居即堂之东为轩种杉二本竹百个以为宴休之所然昼则坐市区鬻盐沽酒税豚鱼与市人争寻尺以自効暮归筋力疲废辄昏然就睡不知夜之既旦旦则复出营职终不能安于所谓东轩者未尝不哑然自笑也】余靖【谪监酒税】题咏清亷不负民【苏老泉送张守职方诗老太偏谙事云云】子舍只邻城【范景仁送张职方诗南国一麾守知公安此行家山虽万里云云驆问中宵至风謡接畛声定应持课取同命到天京职方名正子公纪亦守衢州】新有虹梁水上横【苏子由诗归时不怕江波晚云云】筠阳旧是朝天路【杨廷秀云国家都大梁筠当孔道故诗云云六十年来行信州】
　　四六【出纶禁掖　地僻民淳　眷分虎之名麾分竹髙安　土腴农力　乃潜龙之旧邸】
　　【惟瑞为州夙号江西之道院　赋成道院永怀山谷之名言贯蜀之水允为锦里之主人　记考东轩尚访頴濵之遗迹庭夸芝草未为农畆之丰　得山谷序文而雪耻民讼不嚚岑有于莵孰若文儒之盛　因南丰学记而致知士风近古】


　　方舆胜览卷二十
　　钦定四库全书
　　方舆胜覧卷二十一　　　　宋　祝穆　撰
　　抚州【临川　崇仁　宜黄金谿　乐安】
　　建置防革【禹贡扬州之境于天文为星纪之分野春秋为呉境后属越又属楚秦属九江郡汉为豫章郡之南城县后汉分南城北境为临汝县三国时呉王孙亮分豫章之东部南城临汝二县置临川郡隋罢郡为州时总管杨武通奉使安抚即以抚州为名唐平林士洪置抚州领临川南城邵武宜黄崇仁永城东兴将乐八县寻省东兴永城将乐三县又割邵武属建州南唐为建武军国朝仍为抚州今领县五治临川】
　　江西提举置司
　　事要郡名临川【水名】临汝【水名】　风俗其民乐于耕桑【见后拟岘防记】其俗风流儒雅【溪堂云昔有右军康乐鲁公为之守故云云喜士而尚气节】乐读书而好文词【同上有晏元献王文公为之乡人故其人云云】人物盛多【周洪道进士题辞曰此邦非特地大人庶而云云若元献之进贤好善荆公之文学行谊南丰之主盟斯文汪公革以竒才冠南省陈公孺以版授逊大魁皆后来所当思齐者】形胜地大人庶【同上】濒汝水以为城【谢灵运集序云云】粤闽犬牙其疆【独孤及抚州新亭记与两丨七丨丨丨丨丨】非通道【拟岘台记云云】五峯三市【临川志城中有丨丨丨丨或谓青云岭逍遥岭防岭萧家岭与庆岭而五】土产清江纸【黄鲁直谢陈适惠纸蛮溪工藤卷盈疋侧厘羞滑茧丝白想当鸣杵砧面平桄榔叶风溪水碧】山川灵谷山【在临川县东三十里荀伯子临川记云悬岩半岫有瀑流分于木未映日望之如掣练○王介甫丨丨丨诗序曰吾州之东南有丨丨者江南之名丨也龙蛇之神虎豹翚翟之文章楩楠豫章竹箭之材皆自此出而神林鬼冡魑魅之穴与夫仙人释子诡谲之观咸付托焉至其淑灵和气盘礡委积于天地之间万物之所不能得者乃属之于人】羊角山【在郡治谯楼前○旧有诗云丨丨丨髙吹画角虎头洲畔钓灵鼇】峩峯山【在临川西四十里谢灵运有诗叅政李璧尝作丨丨书堂以面之】英巨山【在临川县岩内有石人坐盘石上有尘秽则兴风润则致雨】临川山【在崇仁县南六十里】丰材山【在崇仁西百九十里登之者望庐岳彭蠡皆在其下】宝葢山【在崇仁县号江南絶顶有形如丨丨上有浮休坛乃玉郭二真人升仙之地顔鲁公为之记】玉笥山【在崇仁县顔鲁公有记】翠云山【在金谿县有瀑布治平中儒士胡采榛荆而出之有跃马泉试茗泉鸣玉亭皆见于荆公诗】铜斗山【曽文昭记在金谿南二十里山能出云雨弭菑害为一川五县之望】踈山【在金谿唐大中初有何仙舟弃官读书于此今遗址犹存下有寺其景尤胜】军山【曽子开丨丨庙碑丨丨南丰之望也其髙十有九里余二百歩其上四峯崛起望之苍然其旁飞瀑一防千尺其下龙穴投以鐡石雨即随至县固多山而兹山杰出见于百里之外宜为此邦之望也又云旧传呉芮攻南粤驻军此山其将梅鋗祭焉礼成若有士骑麾甲之状因号曰军山邦人祀之盖自此始唐开元中复见灵迹】白华岩【在金谿岩主是寳月禅师○王介甫李生丨丨丨修道诗丨丨丨主是金仙假此山僧学道禅珍重此行吾不及为传消息问因缘】乌石冈【距临川三十里下有塘○王介甫乌塘诗乌塘渺渺绿平堤堤上行人各有携试问春风何处好辛夷如雪柘冈西】柘冈【在临川○王介甫送黄吉父归金谿诗丨丨西路白云深想子重归得重寻亦见旧时红踯躅为言春至毎伤心】石廪【在临川东荀伯子记廪口开则岁歉闭则年丰】石防【在宜黄石梁横空○孙公觌诗乌鹊填成天上路鬼神鞭出海中山】汝水【在临川东北六里】临川水【在县东九十余里出定川流十里与汝水合】清江渡【在金谿县出劄纸】文昌堰【地防以堰合为大魁之防】温汤【在临川西三十二里】骊塘【王介甫故居在焉送邓监簿诗不见丨丨路于今四十春】台阁拟岘台【曽子固记尚书司门员外郎晋国裴君治抚州之二年因城之东隅作台以游而命之曰丨丨丨谓其溪山之形拟乎岘山也数与其属与州之寄客者游而间独求记于余初州之东其城因大邱其隍因大溪其隅因客土以出溪上其外连山髙陵野林荒逺近髙下壮大宏阔壮竒可喜之观环抚之东南者可坐而见也然而雨隳潦毁葢藏委弃于榛藂茀草之间未有即而爱之者也君得之而喜増甓其土易其破缺去榛与草发其亢爽缭以横槛覆以高甍因而为台以脱埃氛絶烦嚣出云气而临风然后溪之平沙漫流微风逺响与夫浪波汹涌破山防木之奔放至于髙桅劲艣沙禽水兽下上而浮沉者皆出乎履舄之下山之苍顔秀色巅崖抜出挟光景而薄星辰至于平冈长陆虎豹踞而龙蛇走与夫荒蹊聚落树阴晻暧游人行旅隠见而断续者皆出乎祍席之内若夫云烟开敛日光出没四时朝暮旸明晦变化之不同则虽覧之不厌而虽有智者亦不能穷其状也或饮者淋漓歌者激烈或靓观微歩旁皇徙倚则得于耳目与得之于心者虽所寓之乐有殊而亦各适其适也抚非通道故贵人富贾之游不至多良田故水旱螟□之菑少其民乐于耕桑以自足故牛马之牧于山谷者不収五谷之积于郊野者不垣而晏然不知桴鼓之警召之役也君既因其土俗而治以简静故得以休其暇日而寓其乐于此州人士女乐其安且治而人得游观之美亦将同其乐也故予之为记其成也○王介甫诗君作新台拟岘山羊公千载得追攀歌钟隠地登临处花木移春指顾间城似大隄来宛宛溪如清汉落潺潺时平不比征呉日缓带尤宜向此闲】见山阁【在倅防王介甫作记】清风阁【在州宅介甫诗飞甍孤起下州墙胜势峥嵘压四方逺引江山来控带平防鹰隼去飞翔髙蝉感耳何妨静赤日焦心不废凉况是使君无一事日陪宾从此倾觞】堂亭五峯堂【在州宅用南丰诗中语】射亭【在金谿县即饮归之亭也○曽子固尝作记云金谿尉汪君为尉之三月斥其四垣为丨丨既成教士于其间而名之曰饮归之亭○王介甫诗因射筑兹亭序贤仍阅兵庶民观礼教羣防避威声】拙斋【郡守赵景明建○朱元晦记云便坐之北循庑而西入丛竹间得前人所为秋声斋者老屋数椽人迹罕至叹曰是室之陋非予之拙则孰宜居之乃更其榜曰丨丨抑尝闻之天下之事不可胜穷其理则一而已矣君子之学所以穷是理而守之也其穷之也欲其通于一其守之也欲其安以固以其一而固也是以近于拙葢无所用其巧智之私而惟理之从极其言则正其谊不谋其利明其道不计其功是亦拙而已矣】思轩【在倅防林慥所立○王介甫题云名郎此地昔徘天诱良孙接踵来万屋尚歌余泽在一轩还向旧堂开名郎指慥之祖水部也】祠庙谢康乐祠【在郡治】顔鲁公祠【在郡圃○曽子固记云初公以忤国忠斥为平原太守防安禄山必反为之备禄山既举兵公与常山太守杲卿伐其后贼之不能直闚潼闗以公与杲卿挠其势也在肃宗时数正言宰相不悦斥去之又为御史唐旻所构连辄斥李辅国迁大上皇居西宫公首率百官请问起居又辄斥代宗时与元载争论是非载欲有所壅蔽公极论之又辄斥杨炎卢杞既相德宗益恶公所为连斥之犹不满意李希烈防汝州即以公使希烈希烈初慙其言后卒缢公以死是时公年七十有七矣公殁埀三十年小人继续任政天下日入于大盗继起天子輙出避之唐之在朝臣多畏怯观望能居其间一忤于世失所而不自悔者寡矣至于再三忤于世失所而不自悔者葢未有也至于起且仆以至于七八遂死而不自悔者则天下一人而已若公是也】王文公祠【在城内即公故宅】古迹康乐繙经台【在城内寳应寺顔真卿为记】右军故宅【荀伯子临川记羲之为临川内史置宅于郡城东名曰新成旁临廻溪特据层阜其地爽垲】右军墨池【在临川学宫○曽子固记云王羲之尝慕张芝临池学书池水尽黑教授王君书丨丨丨丨以掲之此为其故迹岂信然耶○韩子苍杂记池中怱时水黑谓之墨龙此物每见士之试于有司者得人必多率以此为騐○咸平间御史黄公符诗徃徃吐乌云依依如皂盖】卧氷池【在郡城东王祥乃琅琊人岂祥避地庐江遂成遗迹耶○张右丞诗虽赝犹堪赏前贤况可师】魏夫人坛【在临川县西北六里按神仙内传夫人姓魏名华年八十有三不饮不食以成道咸和九年嵗在甲子用臧景文法托形神劒化成死孩既而羣仙来迎乘风轮之车言防于阳洛之宫也所修行坛上有天然石其首不见故老相传昔乌源有石毎犯田苗被人击之首折即其处也刺史顔真卿撰仙坛碑】花女坛【花姑姓黄名令徴顔真卿撰碑云】戒坛【在城内宝应寺顔真卿记】金石台【防云丨丨丨分丞相出文昌堰合状元生】金柅园【临川郡旧有丨丨丨○晏同叔诗临川楼上柅园中十五年前此会同一曲清歌满樽酒人生何处不相逄】名宦王羲之【晋人为临川内史】谢灵运【为内史】杜佑【为刺史有去思碑】戴叔伦【为刺史有遗爱碑】皇朝黄庭坚【为太和令】人物乐史【宜黄县人尝编寰宇记】晏殊【瑞州志殊祖墉唐咸通中官江西始着籍于髙安祖父客游临川故殊生抚州中童科仁宗朝为相范仲淹欧阳脩孔道辅皆出其门富弼杨察皆其婿也】王安石【临川人神宗朝为宰相封荆国公諡曰文】王安国【安石之弟也初吕惠卿谄事安石安国恶之一日安石与惠卿论新法于其第安国好吹笛安石曰宜放郑声安国曰愿兄逺佞人惠卿深衘之乃因郑侠狱防安国坐罪放归田里】谢逸【临川人自号溪堂黄庭坚语及江南文士毎叹赏焉从弟薖字防槃自号竹友时人目为二谢】刘尧夫【以释褐魁上舍】汪革【魁南省】陈孺【以版桀逊大黙】罗防【榜眼仕至枢宻】王克勤【自童科至馆阁】陆九渊【号象山有书院在贵溪】题咏鹤髪州民拥使车【权德舆得抚州报戴员外诗云云人人自説授恩初如今天下无寃气乞为邦人雪谤书】内史宅邉今有恨【罗隠赠抚州阮兵曹诗雪晴天外见晴容幽轧行轮有去踪云云步兵厨畔肯相容十年别鬓疑朝镜千里归心着晚钟若不他时更青眼未知谁肯荐临卭】画堂烟五峯秋【曽子固荐抚州钱郎中诗名郎元是足风流得郡东南地更优翠幙筦三市晚云云黄柑巧缀星垂槛香稻新翻雪满瓯应与谢公咨健笔邦人才薄讵能詶】
　　四六【防荣北门　宠膺涣綍　棊分五邑　管三市徃镇西川　共理临川　鳞次万峰　幙万家眷临川之重地　肆颁汉札之十行　瞻言顔谢之名邦为江右之名邦　来牧汝溪之千里　宜得龚黄之循吏墨池清浅不妨簸弄明月之珠若论地望葢外防而中枵英巨崔嵬正好颉颃飞霞之佩既得贤侯宜上恬而下乐祠象俨存葢康乐平原之旧治民顽健讼相师成珥笔之风儒风浸盛本荆公元献之故乡吏黠多奸玩习弄舞文之弊】
　　建昌军【南城　南丰新城　广昌】
　　建置沿革【禹贡扬州之域为斗牛之分野于古为荒服之国春秋时为呉南境战国属楚秦属九江郡汉属豫章郡南城县焉后汉因之呉分豫章东郡置临川郡治南城隋罢临川郡置抚州唐末五代为唐升南城县为建武军皇朝改建昌军今领县四治南城】
　　事要郡名旴江【西汉地理志南城县注云旴水西北至南昌入湖汉丨丨之名肇于此或谓江南旴村有老姥自此山去故号丨母丨见南唐韩熈晟旴江亭记或谓旴真君穷水源至血木四因此得名】风俗其民气刚而才武【朱元晦建昌进士题名记建昌之为郡据江西一道东南上游其地山髙而氷深云云其士多以经术议论文章致大名如直讲李公中书翰林曽公兄弟尤所谓杰然者也其他能以词艺致身取髙科而登顕仕者亦不絶于当世乡先逹乃考自国初以至今日得若干人且将砻石记之以俟来者之嗣书焉】比屋诵【张允脩平逺防记建昌佳山水云云】市肆繁宻【呉鉴撰设防记云云其邑屋华好】形胜控五岭【唐南城县罗城记丨丨丨封疆之要捍七州防徼之虞】控三呉【胡干化诗丨丨丨之襟带】抗御七闽【王平叔建昌军记云云牵制百粤】其城壁坚峻【呉鉴记云云】其地山髙而水清【朱元晦序】水土衍沃【曽子固军山庙碑曰地迫两粤其风气和平云云】林竒谷秀【唐刁尚罗城记云云水绕川环】两溪合流于其下【陈起云蛮嶂聫属如翠屏云云】山川鳯凰山【在郡城北二里盖郡之主山也相传丨丨曽降于此】麻姑山【在城西南十五里髙九里五十歩周廻四百一十四里至山麓有寻真亭东隅石磴盘旋山腰而上乍平乍峻至山之半有界青轩对第二谷水飞流而下又攀援二里间有瀑布淙下三十余丈立双练枕流二亭又登万巘旁有石池百余歩入山门榜曰丹霞小有洞天至忘归亭亭跨清流其下有水岩旧有龙居之夹两山间东望逺峯烟雨杳霭秀出如画自是而入地势寛平膏腴数百畆路之东南隅则碧莲池仙坛记所谓红莲变白今又碧之处也玳瑁石介其左由池畔坦途一望间有防仙亭入观门涧水冬夏长流乃蔡经宅麻姑王方平所防之处○刘禹锡诗云葢青山龙卧处日临丹洞鹤归时霜凝上界花开晚月冷中天菓熟迟○沈彬诗花洞路中逄鹤信水岩底见龙眠○李太伯丨丨丨赋路蹊盘鬱前后相失冈峦崒嵂左右驰突鸣泉百雷跃下云窟乔松万矛舞破烟霄○曽子固丨丨丨送南城尉罗君诗麻姑之路摩青天苍苔白石松风寒峭壁直上无攀援悬磴十歩九屈盘上有锦綉百顷之平田山中遗民耕紫烟又有白玉万仞之飞泉喷崖直防蛟龙渊丰堂广殿何言言阶脚挿入斗牛间樛枝古木不记年空槎枵然卧道邉幽花自婵娟林深为谁妍但见尘销境静翔白鹤吟清猿幽禽野兽徃徃嘷荒颠却视来径如缘絙千重万叠穹岩蛮下有嵳峩窈窕之羣山又有瓯闽一髪之平川奕棊纵横逺近布鱼鳞比接参差髙下分冈原千竒万异可意得笔墨秃尽谁能传丈夫舒卷要宏逹世路俯仰多拘牵偶来到此醒心目顿觉两耳辞嚻喧罗夫子一日逺补东南官爱此层崖峻壑之絶特开轩把酒可纵观喜此坡雾挿汉之夐起出门举足得余看罗夫子一尉东南方屈盘此邦人人衣食足问境年年鼛鼓闲几案剸裁得休暇山水登蹑遗纷烦我送行之思故国引领南望心长悬】军山【在南丰一名南山重九于此登髙乃上旴絶顶】杉岭【在南城县界○谢道韫诗古昔地多杉烟光鎻翠岚夜来风景好宿处岭之南】飞猿岭【在南城东五十里○谢灵运诗朝发丨丨丨暮宿落峭石】仙人岩【去南城五十里临溪峭壁数百仞五岩连属上二岩有二棺用小瓦石平其下】华子冈【谓仙人华子期○谢灵运诗南州实炎德桂木凌寒山铜陵映碧涧石磴防红泉既枉隠沦客亦栖肥遯贤险径无测度天路非术阡遂登羣峯首邈若升云烟羽人絶髣髴丹邱徒空筌圗牒复磨防碑版谁闻传若辨百世后安知千载前且申独徃意乘月弄潺湲常充俄顷用岂为古今然】秦人洞【去仙都观二里○李防伯诗秦法虽甚苛秦吏若犹拙山林不数里便尔逃得絶】丹霞洞【在观西七里系小有洞天弥望皆黄茅白苇绍兴甲寅郡人避防登其上忽见一庵有道人观书】麻源【在南城县西十里有三谷循溪而入茂林脩竹有桥】方石【在南丰东半里古防云沙洲到丨丨前南丰出状元】晒禾石【在南丰东四十五里乡人于此丨丨绍兴间风雨昼晦雷震石上忽成介我黍稷四篆字郡境屡丰】□湖【在南城东五里地铃云丨丨冲破状元生今冲破已乆而未应】石虎潭【去南城半里地铃有丨丨丨填出宰相之语绍兴中潭填曽鲁公布正拜】盱水【见前注○曽布诗军山流泉初滥觞□绕东出为盱江峯峦隐映渊源长地灵物秀雄吾邦】井泉鳯山泉【在郡西偏其泉甘冽酿酒醇美】虎跑泉【在秦人峯下旧传有丨至山爪地丨涌李防伯吕灌园陈都官皆有诗】堂亭平逺堂【在郡治东地势髙爽眺望江山宛若图画取郭熈善画山水丨丨以名之】十贤堂【在仙都观顔鲁公祠内祀郡先达陈彭年李觏鲁巩曽布曽肇王无咎吕南公邓润甫朱京朱彦】鳯山亭【在郡治后】寺观云门院【旧射圃名觐徳亭唐德琳禅师卓庵之地】仙都观【在麻姑山今为祠官典领之聀乃王方平阴长生学道得仙之山○苏子由诗道士白髪尊面黒岚气染自言王方平学道古有騐道成白昼飞人世不留窆后有阴长生此地亦所占并驱双翔龙霞绶紫云防扬玉堂上与世作丰歉】古迹麻姑坛【顔真卿记丨丨者葛稚川神仙传云王逺字方平欲东之括苍山过呉蔡经家教其尸觧如虵蝉也经去十余年忽还语家言七月十日王君当来过到期日方平乘羽车驾五龙各异色旌旗导从既至见经父兄遣人与麻姑相闻麻姑至蔡经亦举家见之是好女子年十八九许顶中作髻余髪埀之至腰其衣有文章而非锦綉得见方平坐定各进行厨金盘玉杯多是诸华而香气逹于内外擗麟晡行之麻姑自言接待以来见东海三为桑田矣方平笑曰海中行复扬尘也麻姑手似鸟爪蔡经心中念言背痒时得此爪爬背乃佳也方平心知即使人牵经鞭之】七星杉【在仙都观殿后岭园二三丈髙切云汉横列有七株】名宦谢灵运【临川内史】顔真卿【为内史】皇朝杨杰【尝为南丰令】人物曽致尧【旴江贡士擢第自致尧始第四子易简第五子易占俱登第易占五子巩布肇】曽巩【长于史学仕至中书舍人号南丰先生○王介甫送子固诗曽子文章众旡有水之江汉星之斗】曽布【仕至尚书右仆射諡文肃封鲁公】曽肇【为翰林学士后諡文昭】陈彭年【南城人在翰林十余载皆文翰清秘之目人谓其衘为一条氷后仕至参政】李防伯【南城人为文自成一家尝试制科六论不得其一曰吾书无不读必孟子注防也掷笔而出人再检视果然范仲淹余靖荐补将士郎海门簿召为太学説书鳯凰山下无子孙每嵗春秋守令同学官拜扫以为故事】邓温伯【名润甫从李防伯学后为尚书左丞】朱轼【南丰人三子相继登第仲子彦以从官出守金陵钱塘迎侍就养邦人荣之】曽渐【为省元】名贤李纲【谪居】题咏军垒近仙山【梅尧臣尝题诗云云麻姑第三谷灵运诗亦存鲁公记可读】此邦人人衣食足【见麻姑山注南丰送罗尉诗】
　　四六【辍自道山　郡创旴江　临川支邑　泽国上游出临旴水　地邻闽峤　旴水名邦　旴江胜槩道通百粤山川地分翼轸之奥区本属临川之支邑堂纪十贤人物境接神仙之真宅今为江右之名邦中更变故半为瓦砾之　为南丰之瓣香既知正学乆被抚摩仍是袴之俗　赋灵运之诗句足纪胜游左临旴水带双江之清流　铜陵石磴寻谢屐之风流右瞰麻源绵三谷之翠色　金盘玉杯识顔碑之气骨山多隠逸谷通华子之冈地富仙灵坛近蔡经之宅】
　　临江军【清江　新淦新喻】
　　建置沿革【禹贡扬州之域天文斗分野春秋时属吴后属越战国属楚秦为九江郡地汉初属淮南郡后属豫章郡三国吴为豫章安成巴丘三郡地隋属洪吉袁三州唐因之国朝以清江县置临江军江南西路仍以新淦新喻焉今领县三治清江】
　　事要郡名清江【见沿革注】风俗君子善居室小人勤耕稼【隋志】尚礼教而畏清议【临江志其君子云云崇徳齿而尚名检】勤力而知分【同上其小人云云】形胜当四防之冲【南唐吴鸾建清江县议当南粤防吉舟车四防之冲】碧嶂清江【宋罗知古诗层层碧嶂来无尽衮衮清江逺莫追】閤皂玉笥为镇山【境内之名山】新淦尝为制置治所【同上杨行宻得吉州欲图贑用严可求之防以新淦为都制置治所国朝樊知古奏废】土产黄雀酢【昔吕嘉问为守荆公以诗送之曰黄雀有头颅常行万里余想因君出守暂得免苞苴】山川章山【在郡城西偏郡之来山也宣和中太守汪师心修郡圃得碑石于地中始知冈名富夀】閤皂山【在新淦县北六十里淦山南一里为神仙之攸馆临江志云山形如閤山色如皂故以名道书云第二十福地即汉张道陵丁令威葛孝先脩炼之地○陶弼诗万仞天然閤皂形阴阳不似众山青一区海上神仙宅数曲人间水墨屏华表鹤归春谷响玉京龙起夜潭腥可怜张葛无人继三级髙坛拂杳冥】玉笥山【在新淦县上有群玉峯九仙防金牛坡白龙岩栖霞谷山中有萧子云宅○诗云郁木坑头春鸟呼云迷帝子在时居风流扫地无寻处只有寒藤学草书○山谷题玉笥山梅真坛诗呉门不作南昌尉上防归来朝市空笑拂岩花问尘世故人子是国师公○又题丨丨丨邓仙诗九真承诏上龙湖尽是骊山所送徒唯有邓公留不去松根榰鼎煮菖蒲】清江【源清江县】淦水【汉书地理志豫章郡宜春南水东至新淦入湖】萧洲【旧志名萧滩镇韩文云自袁州还京孟简乘舸邀我于丨丨】堂舎富寿堂【在军治太守汪师心建又见章山注】文公堂【天禧辛酉王益损之为军判官其子荆公实生于此】坐啸堂【在军治司谏韩璜为之记】亭台吸川亭【在判官防面对大江眼界甚竒】清江台【在军圃颇髙爽】名宦皇朝王益【荆公之父尝为军判官】庞籍【为守】人物孙冕【新淦人引年挂冠详见苏州】王钦若【新喻人为相】刘式【字叔度清江人国朝平江南入京歴华要长子立本以特防出身次立言立德立礼相继登第皆位星郎孙敞攽皆至侍从立德四世孙靖之清之相继登第○朱文公刘氏墨庄记云刘清之五世祖工部府君仕太宗朝佐邦计者十余年既没而家无余赀独有图书数千卷夫人陈氏指以语诸子曰此乃父所谓墨庄也海陵胡公先生闻而贤之为记其事其后诸子及孙比三世果以文章器业为时闻人云云】刘敞【字原父于诸书无所不通有公是集行于世】刘攽【字贡父博极群书有公非集行于世】孔文仲【字经父刻苦学问自经史传注百氏之书无不精究】孔武仲【字常父嘉祐礼部第一】孔平仲【字毅父并坐元祐党籍】题咏葛峯相对为文笔【李与诗云云萧水回环当墨池説与晚衙休报事长官亭上有新诗】亭扁江西太史诗【杨琳诗云云名埀诗逸几经时】
　　四六【涂芝丹掖　出綍天门　爰自皇朝　民力于农分竹清江　分符斗垒　始为佳郡　士知所学介乎大国若声望之不侔　峯标玉笥尚存山谷之旧题藐是小邦亦赋输之易办　水纪萧洲重访昌黎之陈迹文风最盛是为刘孔之乡　文章爵位有王刘孔之诸贤民俗亦醇易奏龚黄之最　土地人民析瑞吉袁之三邑】





　　方舆胜览卷二十一
<史部,地理类,总志之属,方舆胜览>
　　钦定四库全书
　　方舆胜览卷二十二　　　　宋　祝穆　撰
　　江州【徳化　徳安　瑞昌湖口　彭泽】
　　建置沿革【禹贡荆扬二州之境尚书禹贡彭蠡既潴又曰九江孔殷盖古三苗国斗牛之分春秋为吴西地为楚东境后属楚秦属庐江郡汉髙改九江曰淮南国晋置江州因江水为名又分寻阳柴桑二县置浔阳郡属江州陈理寻阳隋置江州移理湓城即今郡是也唐为寻阳郡复为江州南唐为奉化军节度皇朝为江州大观元年升为定江军节度今领县五治徳化】
　　事要郡名浔阳【栖贤院记郡在大江之隂山在丨丨之北○庐山记曰郡本大江之水寻水之阳故曰浔阳】九江【晃氏志太湖一湖而名曰五湖昭余祁一泽而名曰九泽丨丨一水而名曰九江】湓城【详见湓浦注】风俗土髙气清【长庆集左康庐右江湖丨丨丨丨富有佳境】土瘠民贫【啚经】习知武事【同上】形胜南面庐山【啚经云云北背九江】左挟彭蠡【同上云云右傍通川引三江流而据其防】北望九江【庐山记太史公东逰登庐山而遐观南眺五湖云云东西肆目若涉天庭】陆通五岭【晋地道记云云江行岷汉亦一都防】据三江口【吕诲奏劄丨丨丨之丨三巴二广水陆数十路沿沂上下舟车所聚之处】江西重镇【江淮表里论江西之镇莫重浔阳而舒州实浔阳之表也】襟带上流【寰宇记歴齐梁陈颇为重镇弹压九云云系年录杨存中言九江上流要害之地请置都统以广屯备江州军自此而始】险要必争之地【江淮论】山川大孤山【在德化县东与都昌分界】小孤山【在彭泽县北九十里今属舒州宿松界○欧公云江南有大丨丨丨江侧有彭矶云彭者小姑婿也余尝过丨丨丨广像一妇人而敕额为圣母岂止俚俗之误哉○陈简夫诗云山川独孤字广塑女形过客虽知误行人但乞灵时称佳句】庐山【在德化县详见南康○晁补之诗南康南麓江州北五百僧房缀蜜脾尽是丨丨佳絶处不知何处合题诗○杨万里过江州丨丨诗云庐山山南刷铜緑黄金裾觧纯苍玉庐山山北澄波青碧罗帷里翡翠屏昨日山南身歴徧今朝山北舟中看山如西子破歳山南是靣北是背○庐山有十大禅刹而山南居其六钟梵相闻于青岚白云中白乐天草堂记云康庐竒秀甲天下山上有汉阳峯莲花峯狮子峯在五老峯之东又有三石梁长数尺广不盈尺杳然无底庐山记云锦绣谷竒花异草三四月间红紫匝地宛如锦绣李太白诗云庐山东南五老峯青天削出金芙蓉九江秀色可揽结吾将此地巢云松○庐山謡云我本楚狂人鳯歌笑孔丘手持緑玉杖朝别黄鹤楼五岳寻山不辞逺一生好入名山逰庐山秀出南斗傍影落明湖青黛光金阙前开二峯顶银河倒挂三石梁香炉瀑布遥相望廻崖叠嶂凌苍苍翠影红霞隠朝日鸟飞不到吴天长登高壮观天地间大江茫茫去不还黄云万里动风色白波九道流雪山好为庐山謡兴因庐山发闲窥石镜清我心谢公行处苍苔没早服还丹无世情琴心三叠道初成遥见仙人防云里手把芙蓉朝玉京先期汗漫九垓上愿接卢敖逰太清○又诗康庐为巨镇风浪里盘根平地安然者饶他五岳尊】　石钟山【在湖口郦元谓下临深潭微风鼓浪水石相响若洪钟李渤谓扣而聆之南音涵糊比音清越苏子瞻尝泛舟至其下以为郦元所见殆与予同】石门山【寰宇记在山西两岸对耸形如门阙当双石之上垂流丈有石可坐千人○谢灵运登丨丨最高顶诗晨防寻絶壁夕息在山栖防峯抗高舘对岭临廻谿长林罗戸庭积石拥基阶连岩觉路塞宻竹使迳迷来人忘新术去子惑故蹊活活夕流駃噭噭夜猿啼沈冥岂别理守道自不携心契九秋目翫三春荑居常以待终处顺故安排惜旡同懐客共登青云梯○白居易诗尝闻惠逺軰题诗此岩壁云霞苍苔封苍然旡处覔】柴桑山【在徳化县西南九十里近栗里源陶潜此中人】香炉峯【山南北皆有之○权载之送孔江州诗九寻阳郡分明似画图秋光连瀑布晴翠辨丨丨○五老峯及其余诸峯并见南康军】山阳【苏子由游庐山丨丨山上泉流自作溪行逄石缺防虹蜺定知云外波澜濶飞到峯前夲末齐入海明河惊照耀倚天长劒失携提谁来卧枕莓苔石一洗尘心万斛泥】石镜【四蕃志山东有一圆丨明净照人如丨】九江【尚书注江于此分为九道○在德化县一乌江二蚌江三乌臼江四嘉靡江五畎江六源江七廪江八隄江九箘江与前説不同当考】彭蠡湖【在徳化县东四十里郡国志周廻四百五十里有石高数十丈大属刻石以纪功焉又有乞饭乌随舟行舟人常饭抛与则接之不遗一粒详见南康】南湖【刺史李君濬之蓄水为湖】瀼溪【在瑞昌见元结注】濓溪【去军城五里】虎溪【在彭泽县南三十五里有桥逺师送客不过此桥○李白诗东林送客处月出白猿啼别笑庐山去何烦过丨丨】湓浦【在徳化西一里郡国志有人于此洗铜盆堕水取之见一龙而出晋志作盆隋志作湓】射蛟浦【苏子由诗万骑廵逰徧千帆破浪轻射蛟江水赤教战越人惊山转楼舩影岸摧连弩声祈昭旡为赋酣寝平生○浦上积水相传汉武帝教楼船于此】谷水【在徳安东北十里景徳观详见南康或云二水并流其轻重不同】敷浅原【在徳安县】亭轩琵琶亭【在西门之外其下临大江○白居易贬江州司马自序云送客湓浦闻舟中夜弹丨丨问其人本长安娼女年长色衰嫁为啇人妇为作琶琶行浔阳江头夜送客枫叶荻花秋瑟瑟主人下马客在船举酒欲饮无管忽闻水上琵琶声主人忘归客不行移船相近邀相见添酒回灯重开宴千呼万唤始出来犹抱琵琶半靣我闻琵琶已叹息又闻斯语重唧唧同是天涯沦落人相逄何必曽相识莫辞更坐弹一曲为君翻作琵琶泣坐中泣下谁最多江州司马青衫湿○蘓子由诗湓江暮雨晴孤舟瞑将发夜闻胡琴语展转不成别草堂寄东林雅意存北阙澘然涕泗下安用无生説】虎渡亭【在外门外取宋均虎渡江之义】鲁望亭【在彭泽马当山黄鲁直有诗】百花亭【在都统司梁刺史邵陵王纶建】潄玉亭【苏子由诗山回不见落银潢余溜喧豗响石塘目乱珠玑溅空谷足寒雷电绕飞梁入瓶铜鼎春茶白接竹斋防午饭香从此出山都不弃满田秔稻挿新秧】楼台庾楼【在州治后庾亮领江州刺史故名○白居易诗重过萧寺宿再上丨丨行郡人犹认得司马咏诗声○王贞白雨后从陶中登庾楼丨丨逄霁色红日半斜曛虹截半江雨风驱大泽云江边鱼艇聚天畔鸟行分此景谁堪画文翁请属文○前人晚望诗独凭朱槛亦陵晨山色初明水色新竹雾晚笼啣岭月苹花暖送过江春子城隂处犹残雪衙鼔声前未有尘三百年来庾楼上曽经多少望乡人】佛寺东林寺【晋武帝建逺师道场作殿时神运梁木○白居易诗丨丨北堂水湛湛见底清中生百芙蓉菡蓞三百茎白日发光彩清颷散芳馨香银囊破防露玉盘倾我慙尘垢眼见此琼瑶英乃知红莲华虚得清净名夏萼敷未歇秋房结才成夜深众僧寝独起绕池行欲收一颗子逺寄长安城但恐出山去人间种不生】西林寺【晋太和中建水石之美亚于东林○白居易诗下马丨丨丨翛然进轻防朝为公府吏暮是云山客二月康庐比氷雪始消释阳丛抽茗芽隂窦泄泉脉又云是年淮防作处处兴兵革智士劳思谋戎臣苦征役独有不才人山中弄泉石】大林寺【白居易游丨丨丨记云山高地深时莭絶晚初到恍若别造一世界者因成絶句云人间四月芳菲尽山寺桃花始盛开长隄春归无覔防不知春向此中来且曰此地寔康庐第一境】道观紫极宫【去州二里即今天庆观○李白丨丨丨诗何处闻秋声萧萧北窓竹回薄万古心揽之不盈掬静坐观众妙浩然媚幽独白云南山来就我檐下宿懒从唐生诀羞访李生卜四十九年非一徃不可复野情转消散世道有翻覆陶令归去来田家酒应熟】太乙宫【即祥符观在徳化南二十里○图经昔汉董奉为人治病愈者令栽杏五株谓之杏林即此地○杜子美诗巫山不见庐山逺松林兰若秋风晚香炉峯色隐晴湖种杏仙家近白榆】大平宫【在徳化县南三十里即唐九天使者祠明皇自言见使者降于殿庭因立祠今为丨丨兴国丨】祠庙靖节祠【在徳化西南九十里柴桑里即其故居也○白居易访陶潜故宅诗今来访故宅森若君在前不慕樽有酒不慕琴无弦柴桑古村路栗里旧山川不见篱下菊但闻炉中烟】狄梁公祠【在彭泽县】白公祠【在湓江门徐为记】濓溪祠【朱元晦作记云先生家春陵而老于庐山之下因取故里之号以名其川曰丨丨而筑书堂于其上今其遗墟在九江治之南十里其荒茀不治则有年矣淳熈丙申潘侯慈明与通守吕侯胜已始复作堂其处揭以旧名以奉先生之祀书来属某记之惟先生不繇师黙契道体建图属书根极领要当时见而知之有程氏者遂广大而推明之使夫天理之微人伦之着事物之众鬼神之幽莫不洞然毕贯于一呜呼盛哉非天所畀其孰能与于此某切尝伏读先生之书而想见其人尝欲一泛九江入庐阜濯缨此水之上以致其高山景行之意而病不得徃诚不自意乃今幸其获因文字以附姓名于其间也】古迹晋杉【在疑寂称傍逺公以晋义熈间卒葬此山杉盖当时所植】浪井【孙权念于灌婴城湓江有风水麻动因名○李白诗浪动灌婴井寻阳江上风○蘓子由诗江波浮阵云岸壁立清铁胡为井中泉涌浪时惊发水性夲无定得止自澄彻谁为女娲手补此天地裂】名宦王嘉【汉时为守】宋均【后汉时为郡守多虎为民患均饬属县退奸贪进忠善一去防穽虎相与东渡江而去】陶侃【晋时为刺史勤于吏职尝梦生八翅飞至天门登八重而不得入后乃为侍中太尉】庾亮【晋时领江荆豫州刺史】陶潜【刺史王每令人侯丨丨知其当徃庐山乃遣人赍酒于半道要之至州问其所乗曰素有脚疾向乗肩舆亦足自反尝为彭泽令郡尝遣督邮吏请束带见之叹曰安能为五斗米折腰向乡里小儿即觧印绶去赋归去来词在官八十余日○顔真卿诗呜呼陶渊明奕叶为晋臣自以公相后每懐宗国屯题诗庚子歳自谓羲皇人手持山海经头载漉酒巾】孙愐【太康中孙愐为寻阳守逍遥渚际见一轻舟淩波俄而渔父至神顔潇洒垂纶长啸愐异之乃问买鱼渔父笑而答曰某钓非钓寕卖鱼耶鼓棹而去愐益异焉】王羲之【为内史】狄仁杰【唐天授中为来俊臣所诬贬彭泽令生祠记云武后革唐为周公至邑塑高宗圣像于修真观朔望朝拜】白居易【以言事贬江州司马○自作壁记云自武徳已来庻官以便宜制事大摄小重侵轻郡守之职总于诸侯师郡佐之职移于部从事故自五大都督府至于上中下郡司马之事尽去唯员与俸在凢内外文武官左迁右移者逓居之凢执役事上与给事于省寺军府者遥署之凢仕乆资高耄昏软弱不任事而时不忍弃者寔之之者进不课其能退不殿其不能才不才一也若有人畜器贮用急于兼济者居之虽一日不乐若有人养志忘名安于独善者防之虽终身无闷官不官繋乎时也适不适在乎人也江州左匡庐右江湖土高气清富有佳境刺史守土臣不可逺逰观羣吏执事官不敢自暇逸惟司马绰绰可以从容于山水诗酒间由是郡南楼山北楼水湓亭百花亭风篁石岩瀑布庐宫源潭洞东西二林寺泉石松竹司马尽有之矣茍有志于吏隠者舍此官何求焉按唐典上州司马秩五品嵗廪百石月俸六七万官足以庇身食足以给家州民康非司马功郡政壊非司马罪无言责无事忧为国谋则尸素之尤蠧者为身谋则禄仕之优稔者予佐是郡行四年矣其心休休如一日二日何哉识时知命而已又安知后之司马不有于吾合志者乎因书所得以告来者】李渤【号白鹿治长庆间为刺史筑南湖堤号甘棠湖】皇朝吕诲【以论陈升之出守】人物慧逺【丨丨法师居庐山东林寺有白莲池与刘遗民雷次宗周王之宗炳陶潜竺道生等十八人同修净土之法然逺公招陶潜入社终不能致谢灵运求入社而以心杂不许】元结【居瑞昌滚溪上自号滚溪浪士有诗云尤爱一溪水而能存让名】李白【浮逰四方安禄山叛转徙康庐山宿松间】皇朝周頥【字荗叔酷爱庐阜买田筑室退居濓溪之上二程先生尝过而问道焉明道曰吾再见荗叔吟风翫月而归得吾与防也之意伊川曰吾再见荗叔论道遂厌科举之习○黄鲁直序云荗叔人品甚高胷中洒落如风光霁月好读书雅意林壑初不为人窘束世故权于仕籍不卑小官职思其忧中歳乞身老于湓城有水发源于莲花峯下清洁绀寒下合于湓江荗叔筑室于其上用其平生所安乐嫓水而成名曰濓溪与之防者曰溪名未足以对荗叔之美虽然荗叔短于取名而惠于求志薄于徼福而厚于得民菲于奉身而燕及防嫠陋于希世而尚友千古闻荗叔之余风犹足以律贪则此溪之水配荗叔以永久所得多矣○诗云溪毛秀兮水清可饭羮兮濯丝不渔民利兮何又有于名琴兮觞酒冩溪声兮延五老以为夀蝉蜕尘埃兮玉雪自清聼泥溪兮鍳汀明激贪兮厚薄非青苹白鸥兮谁与同乐○津有舟兮荡有莲胜曰兮与客就间人闻拏音兮不知何处散发醉高荷为盖兮倚芙蓉以当妓山清水寒兮舟着平沙八方同宇兮云月为家懐连城兮佩明月鱼鸟新人兮野老同社而争席白云防头兮与南山为伍非夫人攘臂兮谁余敢侮】夏竦【徳安人为相封英公】周紫芝【号竹坡先生有诗名晚居九江】题咏野水多于地【白居易早秋晚望呈韦侍御诗九绕孤城城高生逺思人家半在烟云云夫君亦沦落此地同飘寄寻阳酒甚浓相劝时时醉】湓城去鄂渚【韩愈至江州寄鄂渚李大夫程诗云云风便一日耳不枉故人书无因泛江水】作郡庐山下【苏子瞻诗读书庐山中云云平湖浸山脚云峯对虚榭红蕖纷欲落白鸟时来下犹思隠居胜乱不惊湍防】乡户半渔翁【周繇送江州薛尚书诗匡庐千万峯影匝郡城中忽佩虎符去遥疑鸟道通烟霞时满郭波浪暮连空树翳楼防月帆飞鼓角风郡斋多岳客云云王事行春外题诗寄逺公】人家低湿水烟中【白居易江州诗浔阳欲到思无穷庾亮楼南湓浦东树木凋踈山雨后云云菰蒲餧马行无力芦荻编房卧有风遥见朱轮来出郭相迎劳动使君公】浪生湓浦千层雪【来明诗云云云起炉峯一炷烟】
　　四六【擢从朝路　荣剖鱼符　乃眷浔阳　千防雾合逺防江城　兼提虎旅　宻连淮甸　万骑云屯眷浔阳之要地　控西江之要地　亦尝大幕府之开乃江右之名藩　宿南渡之重师　号为小朝廷之胜据大江为深池　居襟带之上流　惟湓浦柴桑之置郡宿劲兵为重镇　拥貔貅之万骑　依匡庐彭蠡以为城在东晋则视荆豫以揔提　版籍浩繁深有茧丝之责至绍兴则连舒蕲而莭制　舟车舄奕适当邮传之冲九江虎渡交腾来暮之歌　彭泽遗祠无复就荒之菊十年凤池恐有见晚之叹　濓溪故宅尚余净植之莲湓亭江上缅懐乐府之新　载驾朱轓和浔阳琵琶之曲彭泽门前顿使官情之薄　行持紫槖聴长乐钟鼓之声】
　　兴国军【永兴　大冶通山】
　　建置沿革【禹贡荆州之域分野介于呉头楚尾之间南斗十度为吴头轸十一度为楚尾春秋属楚秦属南郡汉属江夏郡之鄂县后汉因之孙权改鄂曰武昌郡分立阳新县隋置鄂州改阳新曰富川县又改富川曰永兴县唐因之皇朝太平兴国三年陞兴国军今领县三治永兴】
　　要事郡名富川【见沿革注】风俗郡小民醇【周紫芝记】囹圄昼闭【同上云云桁杨不施】形胜西控荆楚【同上妙香寮记东连江池云云】山连楚峤【灵峯寳録云云水接湘川】山川印山【在永兴县西南百里形如印】龙角山【在永兴西八十里两峯相对】钟山【在永兴西南百七十里旧传钟繇学书于此有墨池】通羊山【在通山邑西八十里】东方山【在大冶县北三十里丨丨朔之故隠也】囬山【在大冶东五十里山有泉元结名之曰异泉乃作铭】吉祥山【在大冶东武昌记呉主防时尝隠于此○罗隠诗呉王微时隠此山兴都去后緑潺潺】飞云洞【在回山之颠有元结书堂故基】富池湖【源出永兴之翠屏六溪至丨丨口遂入大江】散花洲【在大冶县大江中流世传周瑜败曹操于赤壁呉王迎之至此酾酒散花劳军士谓之呉王散花洲】堂亭十咏堂【在军治周紫芝有丨丨以形容风物之美】沧浪亭【在军治放生池上荷花弥望绕堤皆杨栁羣山如列屏有浮屠突兀在云烟紫翠间○王龄记江山之胜似杭之西湖】楼台卷雪楼【在富池忠勇庙临大江张安国书扁】名宦王琪【庆厯间为守】周紫芝【绍兴间为史官以非进士出身出治兴国】陆九龄【为教授】人物呉中复【登景祐第其兄弟几复嗣复聨名登科中复由御史登法从　仁宗飞白铁御史三字以赐】呉鹗【为光禄寺丞雅好山水尤竒庐阜】题咏鹗渚他时县【周紫芝诗云云江南尽处州】万顷平湖几案间【陶去防富川郡治居高阁云云】公余身在水云乡【王龄诗满目江山富一堂云云】江围蒲稗富川城【江彦章次兴国诗路入麕防亭子岭云云北风卷地来元际西日衔山未肯晴絶浦踈梅和雪防长天数雁背人横侵寻短发愁中老行尽江南春复生】杭颍西湖堪鼎足【王龄诗穷途喜见富川波已觉兹行所得多云云更懐六乙与东坡】湖光十里皆荷花【郡守周紫芝云湖中嵗取荷叶可贸百千一日曝之湖滨大风吹卷飞数十里俱尽遂赋诗云湖邉老守湖是家云云我来不见花如锦但闻荷叶飞天涯】外邑居民山作城【李传正诗我爱通羊好云云眼前无俗事枕畔有滩声】白云深处宿【蒋頴叔诗我爱通山好青山便是城云云一枕玉泉声】
　　四六【拜命宸廷　辍从朝路　虽云斗大　江右名区承流江国　来防江城　实控风寒　富川要郡鄂渚创州此仅一同之地　　自呉氏兄弟以同年而登科江南尽处今专千里之权　　故永兴县邑取双仙而名重襟江带湖既近依于天险　　千里政成聊访西湖之胜景控淮连楚实足御于风寒　　一封诏下竚跻北阙之近班方世无虞郡政不劳于卧治属时多事军需常恐于乏兴】
　　南安军【大庾　南康上犹】
　　建置沿革【禹贡州之域为星纪之分野春秋时属呉及百粤战国时属楚秦属九江郡汉分九江置豫章郡南壄预焉前汉南粤不賔遣将军姓庾讨之筑城于此因为名今理大庾是也隋以大庾为镇唐升大庾为县属防州皇朝至太宗陞为南安军今领县三治大庾】
　　事要郡名横浦【唐地理志在大庾县西南康记昔汉将军杨仆讨吕嘉出章郡下丨丨即此】南壄【同上】风俗儒术之富【苏子瞻作军学记云南安江西之南境云云与闽蜀等而太守曹侯登所至必建学故南安之学甲于江西】形胜南扼交广【范大用生祠记云云西距湖湘】处江西尽头【杨邦彦防横浦集云云】据江西上流【重修军学记云云】接南荒之境【同上云云】当五岭之一【南康记秦守五岭第一塞岭即大庾也通道交广此其喉咽】土产茶磨石【图经以石门之石为之苍碧缜宻防琢得所以磨盘与轮同璞者为佳其最谓之舀石犹砚之旧坑也脉红如线极鲜明不过曹溪五百大众欲争取之追至大庾岭乆立告渇六祖拈锡杖防石泉涌清冷甘羙众皆惊骇而退】名宦周頥【东都事略舂陵人尝为南安军司理有囚法不当死运使深欲治之荗叔争不胜授其告身以去曰如此尚可仕乎杀人以媚人吾不为也运使感悟因頼以活】刘安世【字器之号元城先生哲宗朝除右正言论蔡确章子厚黄履刑恕妄要定防之罪及子厚入相落职知南安军】名贤江公望【蔡京用事与任伯雨俱贬南安】张九成【公与僧宗杲为莫逆交时徃来其间秦桧恐其议已于是言者论公遂有南安之谪结庐埽轨题于柱曰予平生嗜书老来自病执书就明于此者十四年矣倚立积乆防趹隠然自号横浦居士】二程先生【图经云惟河南丨丨丨丨道徳性命之説天下所宗其初也侍父通守而濓溪周先生为理曹掾相从讲学遂能绍千载不传之秘】题咏折梅逄驿使【荆州记云呉陆凯与范晔相善自江南寄梅花一枝诣长安与晔赠诗云云寄与岭头人江南无所有聊赠一枝春】西州南北护梅关【章頴诗云云尽日人行石壁间】地占江西最上头【前人诗路当岭庾初通处云云】地近岭南冬不氷【郑亿诗人逄嵗稔家余粟云云】南逾梅岭陟嶙峋【余安道诗行尽章江庾水濵云云】上得梅山不见梅【南安志岭上有寺有妇人题云妾防侍父任英州司冦父代归以大庾有梅岭之名而反无梅遂植三十株于道傍又题此诗于壁间云英江今日掌刑回云云辍俸买将三十本清香留与雪中开】诗人尝説岭头梅【张子野诗云云徃徃春风带雪来到岭题诗花不见空将春梦又空回】四六【问道江西　光膺芝检　昔为雷邑　欲抚峒蛮分符岭北　逺防梅封　今曰斗州　先遴郡将惟岭下之小邦　肇始隋家之镇戍　廐传据南北之防寔江西之穷处　继为唐代之县隅　廪稍积前后之遭民力凋残无以追随于富国　江源欲絶慨非泽国之规模地望卑下不足动摇于有司　岭路初通渐有蛮方之气象平反郡狱曽闻名世之片言抚字州民亦有先贤之遗爱】
　　【郡置皇朝于是分贤侯之竹地濒庾岭不妨寄驿使之梅】
　　方舆胜覧卷二十二
　　钦定四库全书
　　方舆胜览卷二十三　　　　　宋　祝穆　撰湖南路
　　潭州【长沙　善化　衡山　安化　醴陵　攸县湘乡　湘潭　益阳　浏阳　湘隂　宁乡】
　　建置沿革【禹贡荆州之域三苗之境其星土当鹑尾之次翼轸之度长沙自有一星在轸中周成王分封属楚长沙之名始见于威王之时春秋战国属楚黔中地秦分黔中置长沙郡汉髙徙呉芮为长沙王都临湘景帝封子为长沙定王晋置湘州隋改为潭州又改长沙郡唐为长沙郡复为潭州领钦化节度皇朝降为防御使复为武安节度陞为帅府统郡十领县十二治长沙善化】
　　湖南转运置司
　　事要郡名长沙【郡以丨丨星得名寰宇记引阚骃十三州记云西自湘江至东莱万里故曰丨丨】夀沙【晋隋天文志长沙明则主夀】星沙【见上】熊湘【昔熊绎始封于此故名】三湘【寰宇记湘潭湘乡湘源】风俗有舜遗风【湘中记其俗丨丨之丨丨人多纯朴今犹好弹五琴及为渔父吟】颇杂越风【湖南风土记茅庐为室云云】长沙卑湿【同上云云俗信鬼好淫祀○汉书长沙定王景帝二年立以母防无宠故王丨丨贫国应劭注时诸王来朝有诏更前称夀歌舞定王但张防小擧手左右笑其拙恠问之对曰臣国小而地狭不足以囘旋帝乃以武陵零陵桂阳属之焉】其人劲悍决烈【隋书云云颇同扬州】潇湘为洙泗【王黄州碑云云荆湖为邹鲁】形胜云阳之墟【遁甲经长沙福地云云可以避难可以隐居云阳氏古仙人也】列山氏之故墟【图经云云】三苗国之南境【同上云云】南以五岭为限【元和郡县志云云北以洞庭为界】右吞夏汭【唐飞文应诏曰云云左控荆门】邑连溪洞【帅董华表】唇齿荆雍【晋谯王承为湘州刺史元帝谓曰湘州控上流之形势据三江之防云云】依负乔岳【长沙志云云襟带重湖】居三江五湖之中【大观陞州为帅府诏云云地大物众】山川秀丽称衡湘【见后欧公送廖倚序】潇湘八景【湘山野録本朝宋迪度支工画有平沙鴈落逺浦帆归山市晴岚江天暮雪洞庭秋月潇湘夜雨烟寺晚钟渔村落照谓之八景云】土产鵩鸟【土风碑有云巴蛇食象空见于图书丨丨似鸮但闻于词赋厥草惟□兰孙杜若荃衡留夷防车出焉】兰荪【见上注】山川麓山【盛之荆州记长沙西岸有丨丨盖衡山之足又名灵峯乃岳山七十二峯之数自湘西古渡登岸夹径乔松泉涧盘绕诸峯叠秀下瞰湘江岳麓寺道林寺岳麓书院皆在此焉】湘山【在益阳洞庭之中即熊耳山相君所游处亦曰君山秦皇至丨丨祠大风不得度遂赭其山○山海经洞庭之山浮于水上下有金石丝竹之声楚怀王以四仲游山举四仲之气以为乐章○任鹄君山诗波涛四面白云木一堆青】昭山【元和志在长沙南七十里临湘水下有凝潭曰昭潭州之得名因此寰宇记昔昭王南征而不返没于此潭故曰昭潭】玉笥山【甄烈湘中记屈潭之左有丨丨丨屈平之放栖于此山而作九歌焉○舆地广记在湘阴隋于此置玉州】云阳山【在攸县即云阳之坛】云母山【在湘潭北九里列女传长沙云母服之不朽】小庐山【在益阳似九江庐山故曰丨丨丨晏类要即浮丘公上升之所上有消修寺○张敬夫诗峯势香炉直溪添峡水潺居然一兰若唤作丨丨丨】尖山【在长沙西一名土峯防云丨丨青宰相生】南岳【一名衡山在衡山县西三十里晋因山以名郡○湘中记度应斗衡位直离宫故曰丨丨又名霍山尔雅疏防与岱衡与霍皆一山有二名○南岳记衡山者朱陵之灵台太虚之寳洞上承翼轸钤縂万物故名衡山下踞离宫统摄火师故号南岳赤帝馆其岭祝融宅其阳逮于轩辕以霍二山副焉○长沙志轩翔耸防九千余丈尊卑差次七十二峯岩洞溪涧泉石之声交错于中又有数十洞十五岩三十八泉二十五溪九池九潭六源八桥九井三穿三漏此最著者七十二峯最大者五祝融紫盖云宻石廪天柱而祝融为最髙○杜甫望岳诗南岳配朱鸟秩礼自古王歘汲顿地灵鸿洞半炎方邦家用祀典在徳非馨香巡守何寂寥有虞今则亡洎吾隘世纲行迈越潇湘渴日絶壁出漾舟清光旁祝融五峰尊峯峯次低昻紫盖独不朝争长邺相望恭闻魏夫人羣仙夹翺翔有时五峯气散风如飞霜牵迫限修途未暇杖崇冈归来觊命驾沐浴休玉堂三叹问府主曷以賛我皇牲壁忍衰俗神其思降祥○刘禹锡诗东南倚葢卑维岳资柱石前当祝融居上拂朱鸟翮青结精气磅礴宣地脉还闻肤寸阴能致弥天泽○李白诗衡山苍苍入紫防下防南极老人星囘飚吹散五峯雪往往飞花落洞庭○卢肇登南岳兰若诗祝融絶顶万余层防杖攀萝步步登行到月宫霞外寺白云相伴两三僧】祝融峯【位直离宫○卢载诗五千里地望皆见七十二峯中最髙○朱元晦自上封登祝融絶顶次南轩韵衡岳千仞起祝融一峯髙羣山畏突兀犇走如曹逃我来雪月中歴览快所遭扪天滑青壁俯崩银涛所恨无十犗一掣了六鳌遄归青运宫坐对白玉毫重阁一倚徙霜风利如刀平生山水心真作货食饕明朝更清澈再往岂惮劳中宵抚世故剧如千猬毛嬉游亦何益嵗月今滔滔起望东北云茫然首空搔○又下祝融峯我来万里驾长风絶壑层云许荡胸浊酒三杯豪气朗吟飞下祝融峯】圣灯岩【在衡山之青玉坛○张敬夫诗阴壑传闻烱夜灯几人髙阁费追寻山间光景秪常事堪笑尘寰万种心○朱元晦诗神灯游夜唯闻説皓月当空不用寻个里忘言真得所便应从此正人心】金牛岗【在长沙湘中记载赤牛渡江粪金于沙中舟人迹逐至山不见乃掘地求之掘处尚存谓之丨丨丨今在城中之严福寺有裴休书堂在焉】清风峡【在岳麓寺下泉石清徼南轩有诗】朱陵洞【在衡山南岳记名大虚小有之天三十六洞天中第三】灵洞【在安化东南四十里上有石屋水防洞前三十丈前后赋诗者甚众】湘江【在长沙○罗含湘中记湘水至清深五六丈下见底了了石子如樗蒲白沙如雪霜赤岸若朝霞○长沙志涉湘千里闻渔父吟中流相和其声绵逺可听所谓汲清湘燃楚竹款乃一声山水动色此岂俗渔境界耶】洞庭湖【长沙志洞庭之水潴为七百里日月出入其中○史记黄帝南至于江登熊湘作咸池张乐于洞庭之野或题诗云湖光秋月两相和潭面无风镜未磨遥望洞庭水水翠白云槃里一青螺】青草湖【志南曰青草北曰洞庭所谓重湖○黄鲁直诗乙丑越洞庭丙寅渡青草】东湖【在长沙○戴叔伦诗偶囘丨丨东复东数声鸡唱翠防中遥知杨桞是门处似觉芙蓉无路通】湘漓【一水而背流丨犹相也丨犹离也以言湘水有所合而漓则违湘而南也湖岭之间湘水贯之无出湘之右者凢水皆会焉但以潇水合则曰潇湘以蒸水合则曰蒸湘以沅水合则曰沅湘耳】昭潭【在昭山下】屈潭【在湘阴县六十里○郦道元水经云汨水西经玉笥山又西为屈潭即罗潭也○屈原渔父篇原既放游于江潭行吟泽畔顔色憔悴曰宁赴湘流彛于江鱼腹中乃作怀沙之赋自投汨罗而死○图经今有屈原冢在江侧或谓楚人招魂葬焉又有屈大夫碑而字灭无迹矣贾谊渡湘为赋以吊原史迁亦尝经此水○荆楚嵗时记屈原以五月五日投汨罗水楚人哀之至此曰輙以竹筒贮米祭之人或梦原曰多为蛟龙所食愿以防索系角黍以投庻免此患今俗因此○韩昌黎诗猿愁鱼跃水翻波自古流传是汨罗苹藻满盘无处奠空闻渔父扣弦歌】舜溪【在衡山安上峯相传舜因陟方过此】禹溪【在云宻峯○郡守石才诗须知此溪水名著百王前】青枫浦【在浏阳县○杜子美诗辍棹丨丨丨双枫旧已摧】雷池【在祝融峯侧○刘莘老诗九千丈外云间寺一万年余石上松引手莫髙疑触斗临池母久恐兴龙○张栻丨丨观日诗云朝曦何处升彷佛认防红金钲忽涌出滉荡浮双曈乾坤豁呈露羣物光芒中谁知雷池景乃与日观同】铜官渚【在宁乡县界三十里旧志楚铸钱处杜子美有丨丨丨阻风诗】橘洲【类要在长沙西南四十里湘江中泗洲曰丨丨曰直洲曰誓洲曰白小洲江中水泛惟此不没上多美橘故名○晋永兴生此洲谚曰昭潭无底丨丨浮】骆驼觜【在浏口谚云丨丨丨圆出状元】井泉碧泉【在湘潭西南七十里澄碧如染溉田五千亩南入湘胡安国朱晦庵曾游有诗五峯胡宏创亭曰有本】学校岳麓书院【南轩张敬夫记云湘西故有藏室背陵向壑木茂而泉洁为士子肄业之地始开寳中郡守朱洞百度基创宇以待四方学者李允则来为州请于朝乞以书藏方是时山长周式以行义着祥符八年召见便殿拜国子学主簿使归教授诏以丨丨丨丨名璔赐中秘书绍兴辛亥更兵革灰烬乾道改元建安刘侯珙下车既敭蠧夷奸民俗安静郡人合辞以书院请侯竦然曰是固章圣皇帝加惠一方以风厉天下者而可废乎来半嵗而屋成某从多士往观焉曰侯之为是举也岂特使子羣居侯谈但为决科利禄计乎亦岂使子习为言语文辞之工而已乎盖欲成就人才以传道而济斯民也其传果何欤曰仁也仁人心也率性立命知天地而宰万物者也孟子曰恻隐之心仁之端也于此焉求之则不差矣尝试察吾事亲从兄应物处事是端也茍能充而达之则仁之大体岂不可得乎及其至也与天地合徳鬼神同用悠久无疆变化莫测而其则初不逺也是虽约居屏处庸何损得时行道事业满天下而亦何加于我遂书斯言以厉同志俾无忘侯之徳】文定公书院【胡公安国渡江而休于衡岳买地结庐名曰书堂十五年不出】五峯书堂【胡宏所筑在宁乡县之灵峯】城南书院【在临湘门街乃南轩先生讲学之地题扁笔势豪劲张紫防平生得意书也其间凿池以汇息泽之水本属纳氏故名纳湖○张敬夫诗积雨欣始霁清和在此时林叶既敷荣禽声亦融怡鸣泉来不穷湖风起沦漪西山卷余云逾觉秀色滋层层丛录间爱彼松栢姿青青初不改似与幽人期坐久还起来堤边足逶迤游鱼傍我行野鹤向我飞敢忘昔贤志亦复咏而归寄言山中友和我和平诗○朱元晦防云久闻敬夫城南景物之胜常恨未得往游其间今读此诗便觉风篁水月去人不逺然敬夫道学之懿为世醇儒今乃欲以笔札之工追踪前作岂其戏耶不然则敬夫之豪放奔逸与西台之温厚靓深必有能辨之者○诗云诗筒连画卷坐防复行吟想象南湖水秋来几许深】堂观敬简堂【在府治张紫防建以为燕室两壁书中庸大学中屛书顔渊问仁一章皆张自笔侍讲张栻记云盖心宰万物而敬者心之道所以生也生则万理森然而万事之纲总摄于此凢至乎吾前者吾则因其然而酬酢之也故动虽防而吾固经纬乎趋吉之先事虽大而吾处之若饮食之常此所谓居敬而行简者欤故先觉君子谓饰私智以为竒非敬也简细故而自崇非敬也非敬则是心不存而万事乖析矣可不畏欤虽然若何而能敬克其所以害敬者则敬立矣害敬莫甚于人欲自容貌辞气之间而察之天理人欲丝毫之分则敬在其中引而达之则将有常而日新日新而无穷矣○朱元晦敬简堂诗煌煌定方中农隙孟冬月君侯敞斋扉华榜新未揭我来适兹时亦有大夫苃清湘不留行晤语得超越更看雷雨势翻动龙蛇窟襟怀顿能输肝胆亦已竭老仙来何方湖海气硉矹君侯敛袂起颠越承屦袜坐人惊创见引去殊卒卒伊余不忍逝顿首愿有谒人生均秉彛天造岂停歇云何利害判所较无一髪兹焉辨不早大本恐将蹷吾言实自箴君听未宜忽○后林栗易以静香堂】湘山观【在漕防东张安国书】防阁定王台【俗传定王载米愽长安土筑台于此以望其母唐姫墓张安国名曰定王台自为书扁○朱元晦诗寂寞畨君后光华帝子来千年余故国万事只空台日月东西见湖山表里囘定知爽鸠乐莫作雍门哀】楚楼【在郡城上】清风阁【在湘潭县】归鸿阁【在浏阳县杨中立建后为祠张敬夫记】亭舘望湘亭【郑谷诗湘水似伊水湘人非故人登临独无语风桞自摇春】湘江亭【孟宾于有丨丨丨诗云独宿大中年里寺樊笼得出事无心寒山梦觉一声磬霜叶满林秋正深】风雩亭【张敬夫序云岳麓书院之南有曾丘焉于登览为旷建安刘公作亭其上以为青衿游息之地广汉张敬夫名以风雩】碧湘门【冷斋夜话黄鲁直南迁与予防于长沙留丨丨丨者一月○陶弼诗城中烟树緑波漫几万楼台树影间天濶鸟行疑没草地卑江势欲沉山】长沙驿【桞宗元有诗】三元坊【淳熈乙巳上舍释褐魁易祓丁未省元汤涛状元王容皆邦人】佛寺道林寺【在岳麓山下距善化县八里寺有四絶堂保大中马氏建谓沈师裴休笔札宋之间杜甫篇章治平间蒋永叔作记曰彼以杜诗沈书为絶吾岂敢议若夫遗欧阳询书二也杜诗三也韩诗四也此之谓四絶○杜甫岳麓山道林二寺诗玉泉之南麓山殊道林林壑争盘纡寺门髙开洞庭野殿脚挿入赤沙湖五月寒风冷佛骨六时天乐朝香炉地灵步步雪山草僧寳人人沧海珠塔刼宫墙壮丽敌香厨松道清凉俱莲花交响共命鸟金榜双逥三足乌方丈涉海费时节圃寻河知有无暮年且喜经行近春日兼防暄暖扶飘然斑白身奚适旁此烟霞茅可诛桃源人家易制度橘洲田土仍膏腴潭府邑中甚淳古太守庭内不喧呼昔遭衰世皆晦迹今幸乐国养防躯依止老宿亦未晚富贵功名焉足图乆为野客寻幽惯细学何颙免兴孤一重一掩吾肺腑山鸟山花吾友于宋公放逐曾题壁物色分留与老夫○韩愈陪杜侍御游湘西寺诗长沙千里平胜地犹在险况当江濶处斗起势匪渐深林髙玲珑青山上琬琰路穷台殿辟佛事焕且俨剖竹走源泉开廊架崖广又云客堂喜空凉华榻有清簟涧蔬煑蒿芹水果剥菱芡又云小楼黒无月渔火灿星防夜风一何喧杉桧屡磨飐犹疑在波涛怵惕梦成魇静思屈原沈逺忆贾谊贬椒兰争妬忌綘灌其防謟谁令悲生膓坐使泪盈脸翻飞乏羽翼指摘困瑕玷珥貂藩维重政化类分陜礼贤道何优奉己事苦俭大厦栋方隆巨川楫行剡经营诚少暇游宴固已歉旅程愧淹留徂嵗嗟荏苒平生每多感柔翰遇频染展转岭猿鸣曙烟青焰焰○崔班诗临湘之滨麓之隅西有松寺东岸无松风十里摆不断竹泉防入于僧厨宏梁大栋何足贵山寺难有山泉俱四时唯夏不敢入烛龙安敢停斯须逺公池上种何物碧罗扇底红鳞鱼香阁朝鸣大法鼓天宫夜转三乗书野花市井裁不着山鸡饮啄声相呼金鉴僧回步步影石盆水溅聫聫珠北临髙处日正午举手欲摸黄金乌遥江大船小于叶逺村杂树齐如蔬潭州城郭在何处东边一片青模糊今来古往人满地劳生未了归丘墟长乡之门久寂寞五言七字夸规模我吟杜诗清入骨灌顶何必须醍醐白日不照来阳县皇天厄死饥寒躯明珠大贝采欲尽蚌蛤空满赤沙湖今我题诗亦无味怀贤览古城长吁不如兴罢过江去已有好月明归途○韦蟾诗石门逈接苍梧野愁色阴深二妃寡广殿崔嵬万壑间长廊诘曲千岩下静听林飞念佛鸟细看壁画防经马暖日斜明防蝀梁湿烟散羃鸳鸯瓦北方部落檀香塑西园文书贝叶写壤栏迸竹醉好题窄路垂防困堪把沈裴笔力鬭雄壮宋杜词源两风雅他方居士来施齐彼岸上人投结夏悲我未离扰扰徒劝我休学悠悠者何时得与刘遗民同入东林逺公社○裴説诗独立凭危栏髙低落照间寺分一派水僧鎻半房山对面浮生隔垂到老闻烟云与尘土寸步不相闗】岳麓寺【在山上百余级乃至今名惠光寺下有李邕麓山寺碑晋杉庵世传晋太尉陶防手植今存者七八株其围三丈中空空如庵絶顶有道乡台昔邹道乡谪新州道过潭潭守温益下逐客之令逆旅之人不敢舍夜渡湘江湘西琳禅师公乡人以火迎之公赠诗八年之中三往囘道人一意金石开非闗桑梓有分好自是针水无嫌猜焚香説了四句偈把手直上千尺台洞庭青草不我隔东呉可归归去来浩字志完为右正言因论元符事贬○沈传师诗承明年老輙自论乞得湘守东南奔为问富国富山水青嶂逦迤僧家园含香珥笔皆眷旧谦挹自忘台省尊不令执简亭馆直许携手游山樊忽惊列岫晚来逼朔雪洗尽烟岚昏碧波逥屿三山转丹槛缭郭千艘屯华镳蹀徇□步大斾防错辉松门樛枝竞鸷龙蛇势折干不灭风霆防相重古殿倚岩腹别引新径萦云根目伤平楚虞帝魂情多思逺聊开樽危弦细管逐歌飏画鼓绣靴随节翻锵金七言陵老杜入木八法蟠髙轩嗟余潦倒久不利忍复感激论元元○罗隐春日湘中题僧院蟾宫虎穴两皆休来凭危栏送逺愁多事林莺迁谩语薄情边鴈不逥头春融只恐乾坤醉水濶深知世界浮欲共髙僧话心迹野花荒草奈相尤○刘长卿自道林寺西入石路至麓山寺过法崇禅师故居诗山僧侯谷口石路扫莓苔深入泉源去遥从树杪囘香随青霭散钟过白云来野雪空斋掩岚风古殿开桂寒知自松老问谁栽惆怅湘江上何人更渡杯】大潙寺【在宁乡西百五十里唐元和中司马头陁开山】上封寺【在祝融之絶顶早秋已氷夏亦夹衣木之髙大者不过七八尺谓之矮松上有雷池题咏甚多】祠庙文帝庙【在湘西汉景帝三年置】定王庙【在长沙东北一里】南岳庙【在衡山西三十里南岳记南宫四面险絶无得至者汉武帝移于霍山隋文帝移于今所○韩愈谒衡岳庙遂宿南岳寺题门楼诗五岳登秩皆三公四方环镇嵩居中火维地荒足妖怪天假神物专其雄喷云泄雾藏半腹虽有絶顶谁能穷我来正逢秋雨节阴气晦昧无清风潜心黙祷若有应岂非正直能感通湏臾静扫众峯出仰见突兀撑青空紫盖连延接天柱石廪腾掷堆祝融森然魄动下马拜松栢一径趍灵宫粉墙丹桂动光彩鬼物图画填青红升堦伛偻荐脯酒欲以菲薄明其衷庙令老人识神意盱睢侦伺能鞠躬手持杯珓导我掷云此最吉余难同窜遂蛮荒幸不死衣食才足甘长终侯王将相望久絶神纵欲福难为功夜投佛寺上髙阁星月掩映云瞳胧猿鸣钟动不知曙杲杲寒日生于东○范至能骖鸾记衡山县西望岳山岧嵬半空湘中山既皆冈阜迤逦至岳山乃独雄尊特起若众山逊其髙寒者八日入南岳半道憇食望云亭夹路古松三十里至岳市宿衡岳寺岳市者环庙皆市区江浙川广众货之所聚生人所须无不有既憧憧往来则汚秽喧杂盗贼亡命多隐其间或期防约结于此官置巡检司焉南岳庙四河各有角楼两庑士偶仗卫皆取则帝所正殿独一神座监庙与礼直官日上香火后殿乃与后并处湖南马氏所植古松满庭殿后东西北三廊壁画后宫武洞清所作绍兴二十五年火殿上乃焼后廊壁本不圮官不时覆防渐为风雨所坏帅司亟遣众工摸搨新庙成用摸本更画虽不复武氏笔法然位置意象十存七八自宴乐优戯琴博图书弋钓纫织下至捣练汲井凢宫中四时行乐作务粲然毕陈良工运思苦心有如此者朶殿父画嫔御上直奁香篝衣之事尤为精研庙吏常鐍后宫门非命官盛服毋得擅入】黄陵庙【在湘阴北八十里韩愈作庙碑云湘旁有庙曰黄陵自前古立以祠尧之二女舜二妃者庭有古碑乃晋太康九年其额曰虞帝二妃之碑○李白诗洞庭西望楚江分水尽天南不见云日落长沙秋色逺不知何处吊湘君○许浑诗九疑望断几千载班竹泪防今更多】三闾大夫庙【在湘阴之罗洲名忠防侯○戴叔伦诗沅湘流不尽屈子怨何深日暮秋风起萧萧枫树林】贾谊庙【在长沙南六里即谊故宅有井上圆下方有局脚石床犹存】古迹邺侯书堂【唐李泌当肃宗时崔圆李辅国疾之泌畏祸愿隠衡山有诏赐隠士服为治室庐】戴氏堂【桞宗元记云农公刺潭三年因东泉为池环之九里丘陵林麓距其涯坻岛洲渚交其中其岸之突而出者水萦之苦玦焉池之胜于是为最公曰是非离世乐道者不宜有此卒授宾客之选者谯国戴氏曰简为堂而令居之堂成而胜益竒望之若连舻縻舰与波上下就之颠倒万物辽濶眇忽树之松栢杉槠被之菱芡芙蕖鬰然而阴粲然而荣凢观望浮游之美专于戴氏矣戴氏以文行累为连率所实礼贡之泽宫而志不愿仕与人交取其退逊受诸侯之宠不以自大其离世欤好孔氏书旁及庄文莫不縂统以至虚为极得受益之道其乐道欤贤者之举也必以类当农之选而专兹地之胜岂易得哉地虽胜得人焉而居之则山若増而髙水若辟而广堂不待饰而已奂矣戴氏以泉池为宅居以云物为朋从摅幽粹日与之娱则行宜益髙文宜益峻以道宜懋交相賛者也既硕其内又扬于时吾惧其离世之志不果矣君子谓农公刺潭得其政为东池得其胜授之得其人岂非动而时中者欤于戴氏堂也见公之徳故不可以不记】文昭园【在济川门外兴国间何承矩守园吏云昔属马家今归赵氏因闻提壶有感作诗云马家公子好楼台凿破青山碧沼开啼鸟不知人事变数声犹傍水边来】长沙土风碑【张谓铭并序天文长沙一星在轸四星之侧上为辰象下为郡县遁甲所谓沙土之地云阳之墟可以长往可以隠居者焉其山麓山其水湘水其畜宜鸟兽其谷宜秔稻厥草惟繇杜若荃蘅留荑防车出焉厥木惟乔椅桐桂柽贞松文梓生焉篠簜婵娟于原野碔砆昭曜于崖谷昔熊绎始在此地番君因之而后定王国至汉道陵迟董卓狼顾文台以三湘之众绩着勤王梁朝覆没侯景虎视僧辨以一州之人勲成定国桓文之举亦何加焉至于致礼旧君请尸归葬桓氏之子可谓忠也殒身强冦有死无辱尹氏之女可谓贞也轼蔡邓之宅足以厚儒风表古初之坟足以敦素行齐鲁之俗其何逺哉巨唐八叶元圣六载正言待罪湘东郡临江湖大抵卑湿修短疵疠未违天常而云家有重膇之人乡无班白之老谈者之过也此边岭瘴大抵炎热寒暑晦明未愆时序而云秋有赫曦之日冬无凛冽之气传之者差也巴蛇食象空见于图书鵩鸟似鸮但闻于词赋则知前古之善恶凡今之毁誉焉可为信哉因徴故老之言用纪仙山之石辞曰舜去黄屋于焉巡游逢逢夷于焉滞留五岭南指三湘北流隣聨沧浪边遥岣嵝湘山之下青青众草有蕙有兰在江之岛烟雨防波澜浩浩不采不撷弃捐逺道湘山之上青青众木有栝有松在岩之麓风霜凄凄柯叶沃沃不攘不栋老朽空谷陆有玉璞水有珠胎隋侯云卞卞氏不来湘云莽苍湘月徘徊贞石纪事层城之隈】名宦贾谊【汉文帝时谪为长沙王太傅谊在长沙三年有鵩飞入谊舍谊以长沙卑湿自恐寿命不永作赋以自广】谢朓【齐武帝时有忝役湘州与吏民别诗】禇遂良【唐髙宗时以争立后迁潭州都督】杨凭【韩愈作荆潭裴垍杨凭倡和序从事有云愈以荆潭酬唱诗者愈既受以卒业因仰而言曰夫和平之音淡薄而愁思之声要妙讙愉之辞难工而穷苦之言易好也是故文章之作常于羇旅草野至若王公贵人气满志得非性能好之则不暇以为今公开镇蛮荆统郡惟九常侍杨公领湖南之壌地二千里徳刑之政益勤爵禄之报两崇乃能崇志乎诗书寓辞乎咏歌往复循环有唱斯和搜竒抉怪雕镂文字与违布里闾憔悴专一之士较其毫厘分寸铿锵金石幽感鬼神信所谓材全而能钜者也两府之从事与部属之外属而和之茍在编者咸可观也宜乎施之乐章纪诸册书从事曰所言是矣告于公书以为荆潭唱和序】沈传师【自中舍除刺史】杨仪之　　　【杨仪之支使归湖南序今中丞之在朝愈日侍于门下其来镇兹土也有问湖南之宾客者愈曰知其客可以知其主者宣州也知其主可以信其客者湖南也去年冬奉诏为邑于阳山然后得谒湖南之宾客于幙下于是知前之信之也不失矣及仪之之来也闻其言而见其行则向之所谓羣与博者于吾何先后焉仪之智足以造谋材足以立事忠足以勤上惠足以存下而又侈之以诗书六艺之学充圣人之徳音以成其文而辅其质宜乎从事于是府而流声实于天朝也夫乐道人之善以勤其归者乃吾之心也谓我为邑长于斯而媚夫人云者不知言者也工乎诗者歌以系之】皇朝冦凖【以工侍知】张咏【知益阳县】唐介【湘山野录潭州籍一巨贾皆明珠太守而下悉轻其估以自售时介为倅偶分珠狱奏方入　仁宗谓近臣曰唐介必不肯买果然】赵抃【为武安节度推官有伪造印者以疑谳之得免死】赵宏【曽子固送行序云荆民与蛮合为冦潭傍数州被其害天子宰相以潭重镇守臣不胜任为改用人又不胜复改之守至上书乞益兵诏与抚兵三百天水赵君希道寔防以往希道雅与予接间过予道潭之事予曰潭山川甲兵如何食几何贼众寡强弱如何予不能知能知者书书之载若潭之事多或合数道之兵以数万卒絶山谷而进其势非不众且健也然而卒殱焉者多矣或单车独行防可以无事龚遂张纲祝良之类是也义信不足以致之虽合数道之兵以卒数万卒殱焉适重冦耳致平耶杨旻裴行立之类是也则兵不能致平致平者在太守身耳明也前之守也果能此天子宰相乌用易之必易之为前之守者不能此也今往者复曰请益兵何其与书之云云者异耶予忧潭民之重困也冦之益张也往时潭吏与旁近郡靳力胜贼者暴骸者戮降者有之今之往者将特不为是而已耶抑犹不免乎为是也天子宰相任之之意其然耶潭守近侍臣使抚觇潭者吏御史博士相望为我谂其贤者曰今之言古书往往曰迃然书之事乃已试者也师已试而施诸治与时人之自用孰为得失耶愚言傥可以平潭之患今虽细然大中祥符之间南方之忧常剧矣夫岂阶于大哉为近臣郎吏御史博士者独得而不思也耶希道固喜事者因其行遂次第其语以送之】杨时【张敬夫归鸿阁记云浏阳实潭之属邑公尝辱为之宰嵗饥廪以振民而部使者以催科不给罪公公之徳于民多矣】刘珙【知潭州一新岳麓书院】张孝祥【以集撰知】周必大【以少保判】朱熹【以秘撰知】人物屈平【字原○楚词云屈原既放游于江潭行吟泽畔顔色憔悴形容枯槁渔父见而问之曰子非三闾大夫欤何故至于斯屈原曰世人皆浊我独清众人皆醉我独醒是以见放渔父曰圣人不凝滞于物而能与世推移举世皆浊何不滑其泥而扬其波众人皆醉何不餔其糟而歠其醨何故深思髙举自令放为屈原曰吾闻新沐者必弹冠新浴者必振衣安能以身之察察受物之汶汶者乎宁赴湘流葬于江鱼腹中安能以浩浩之白防世俗之尘埃乎渔父莞尔而笑鼓枻而去乃歌曰沧浪之水清兮可以濯我缨沧浪之水浊兮可以濯我足遂去不复与言○贾谊吊屈原赋恭承嘉惠兮竢罪长沙仄闻屈原兮自湛汨罗造托湘流兮敬吊先生遭世罔极兮乃殒厥身乌虖哀哉兮逢时不祥鸾鳯伏窜兮鸱鸮翺翔阘茸尊显兮谗谀得志贤圣逆曵兮方正倒植谓随夷溷兮谓跖蹻廉莫邪为钝兮铭刀为铦于嗟黙黙生之无故兮干弃周鼎寳康瓠兮腾驾罢牛骖蹇驴兮骥垂两耳服盐车兮章甫荐屦渐不可乆兮嗟若先生独罹此咎兮谇曰已矣国其莫吾知兮子独抑欝其谁语鳯飘飘其髙逝兮夫固自引而逺去袭九渊之神龙兮沕渊潜以自珍偭枭獭以隠处兮夫岂从虾与蛭螾所贵圣之神徳兮逺浊世以自藏使麒麟可系而羁兮岂云异夫犬羊般纷纷其离此邮兮亦夫子之故也歴九州而相其君兮何必怀此都也鳯凰翔于千仞兮览徳辉而下之见细徳之险防兮遥矰击而去之彼寻常之汚渎兮岂容吞舟之鱼横江湖之鳣鲸兮固将制于蝼螘○朱元晦楚词序原之为人其志行虽或过于中庸而不可以为法然皆出于忠君爱国之诚心原之为书其辞防虽或流于跌宕怪神怨怼激而不可以为训然皆生于缱绻恻怛不能自已之至意虽其不知学于北方以求周公仲尼之道而独驰骋于变风变雅之末流以故醇儒庄士或羞称之然使世之放臣屏子怨妻去妇抆泪讴吟于下而所天者幸而听之则于彼此之间天理民彛之善岂不足以交有所而増夫三纲五常之重此予所以每有味于其言而不敢直以词人之赋视之也】蒋琬【湘乡人为广都长诸葛亮常曰琬社稷之器非百里才】欧阳询【临湘人为太子率更令子通夏官尚书父子俱善书号大小欧阳体】皇朝廖倚【欧阳永叔送廖倚归衡山序元气之融结为山川山川之秀丽称衡湘其蒸为云霓其生为梓人居其间得之为俊杰秀才生于衡山之阳而秀丽之精英者得之尤多故其文则云霓其材则梓始以进士举于有司不中遂游公卿间所至皆虚舘设席争以礼下之今永兴太原公雅识沉正器君尤深其初镇秦川也请君与俱行遂趍凾闗以览秦都则西方士君子得以承望乎风采矣凢居秦几嵗而东将过京师以归予尝以上计吏客中都识君于文逵辱之以益友当君之西也获饯于国门及夫斯来又相见于洛道语故旧数日乃行夫山川固能产异物而不能畜之者诚有利其用者尔今君之行也余疑夫不能久蓄于衡山之阿也】胡安国【建人寓居南岳之下着春秋传有子曰寅曰宏曰宁】胡寅【尝着读史管见号致堂先生】胡宏【尝见杨中立于京师又从侯师圣于荆门居五峯之下余二十年】张浚【字徳逺广汉人寓世长沙封魏公号紫岩○朱元晦拜墓下有诗云衡山何巍巍湘流方汤汤我公独何往劒履在此堂念昔中兴初孽竪倒冠裳公时首建议自此扶三纲精忠贯宸极孤坟磨穹苍元戎二十万一旦先啓行西征奠梁益南辕抚江湘上心既豫附国威亦张皇缟素哭新宫哀声连万方强敌闻裭魄经营乆彷徨玉帛骤往来士马且伏藏公谋适不用拱手迁南荒白首复来归髪短丹心长拳拳冀感格汲汲勤修攘天命竟难谌人事亦靡常悠然谢台鼎骑龙白云乡坐令此空山名与日月彰】张栻【浚之子号南轩先生○朱元晦尝为之賛曰广仁义之端至于可以弥六合谨义利之辨至于可以折秋毫拳拳乎其致主之勤汲汲乎其干父之劳仡仡乎其信道之笃卓卓乎其立心之髙知之者识其春风沂水之乐不知者以为湖海一世之豪彼其休山立之姿既与其不可传者死矣观于此者尚有以卜其见伊吕而失萧曹耶】题咏夜醉长沙酒【唐杜甫诗云云晓行湘水春岸花飞送客樯燕语留人】风壤带三苗【杜甫诗云山兼五岭云云】秋晚岳増翠【杜甫诗曰云云风髙湖卷波】衡霍生春草【杜甫诗云云潭湘共海浮】两边枫作岸【张九龄诗征鞍穷郢路归棹入湘流云云处橘为洲】楚岫干峰碧【韦昭寄杜甫诗云云湘潭一叶黄】洞庭值秋晚【韩愈送李正字归湖南诗长沙入楚深云云人随鸿鴈少江共蒹葭逺】云水洞庭寛【张祐送韦整尉长沙诗逺逺长沙去怜君利一官风防彭蠡疾云云木客提蔬束江乌接饭凡莫言卑湿地未必乏新欢】水溢洞庭湖【贾至送王员外赴长沙诗携手登临处巴陵天一隅春生云梦泽云云共叹虞翻枉同悲阮籍途长沙旧卑湿今占不应殊】云日楚天暮【贾至送长沙韦明府之任诗秋入长沙县萧条旅宦心烟波连桂水官舍映枫林云云沙汀白露深遥知讼庭里佳政在鸣琴】江烟作夕岚【戎昱送张秀才之长沙诗君向长沙去长沙仆旧谙虽云桂岭北终是洞庭南山霭生朝云云松醪能醉客慎勿滞湘潭】潭府邑中甚淳古【杜甫诗云云】便领吴王第一州【郭獬送吴中复诗初登西汉文章府云云绕郭白云衡岳近满帆明月洞庭秋】
　　四六【出纶天阙　　一札由中　　出纶鳯掖　长沙巨镇作屏星沙　　三湘谋帅　　作牧熊湘　南楚上流眷长沙之巨屏　　天开熊楚之封　　惟翼轸牛女之墟居南纪之上游　　星烱寿沙之次　　接猺獠蜑黎之俗全楚号古要区　　控百粤以分封　　洞有覊縻之獠俗长沙为今巨屏　　包九疑而奠壤　　野无鬬防之猺民彬彬礼乐之乡　　惟荆楚之奥区　　陆梁屡啸于猩鼯济济文物之盛　　控江湖之孔道　　搜猎乆勤于貔虎眷此鬻熊之壤　　壮三营之甲胄　　方休兵争买于犊牛邻于蛮獠之居　　锵两学之衣冠　　而小丑肆为于虺蜴岳麓置书院而复建学官鸿儒接迹　　比植纛建牙于此地武安縂州兵而增屯禁旅虎士奋威　　多运筹秉轴之大臣洞庭青草之波澄无非惠泽　长沙千里之平寄隆岳牧岳麓道林之境胜尽入诗篇　洞庭九州之大责重藩垣控重湖而亘九疑郊圻甚广　　逺则边鄙守御之计未撒饷三营而给两学赋入颇难　　近而军旅调之费不赀泰阶腾两两之辉旁连翼轸　五营将卒萃犀角以云屯维石巩岩岩之势特镇湖湘　两学儒生纷苎袍而雪委学兼岳麓修明逺自于前贤壤带洞庭镇拊近烦于元老】










　　方舆胜览卷二十三
　　钦定四库全书
　　方舆胜览卷二十四　　　　宋　祝穆　撰
　　衡州【衡阳　耒阳　安仁常宁　荼陵】
　　建置沿革【禹贡荆及衡阳为荆州当鹑尾之次翼轸之分野春秋属楚秦属长沙郡汉属桂阳郡及长沙国吴置湘东郡晋立湘州宋为国齐为郡梁置衡州陈置东衡州以本州为西衡州隋置衡州炀帝改为衡山郡唐复为衡州国朝因之领县五治衡阳】
　　湖南提刑提置司
　　事要郡名衡阳【郡在衡山之阳故曰衡阳】古酃【汉为酃县】蒸湘【见蒸水注】风俗民丰土闲【南齐志湘州之奥云云】人多纯朴【寰宇记有舜之遗风云云】必有魁竒之民【见下韩文】形胜东傍湘江【郡县志云云北背蒸水】潇湘带其左【图经衡之为郡直鴈峯北云云】独衡山为宗【韩文南方之山巍然髙大者以百云云神气所感必有魁竒忠信才徳之民生其间详见桞州】囘鴈为首【徐灵期曰南岳周囘八百里云云麓岳为后】山川之秀丽【欧阳永叔云云接衡湘人得之为俊杰详见潭州】山川石鼓山【在城东三里有东岩西溪前峯后洞○郦道元水经注云临蒸县有石鼓山湘水所迳鼓鸣则有兵革之事】熊耳山【在安仁县东南七十里】衡岳【在衡阳县○寰宇记宿当翼轸度应玑衡书所谓南岳也乃朱陵之灵台太虚之寳洞国初缘旧制祠官所奉止东西北中四岳开寳元年有司按祭典请祭南岳于衡山从之详见潭州】岣嵝峰【在衡阳北湘水记衡山南有一山名丨丨东西七十里南北三十里髙一千五百丈禹登山获金简玉牒治水之书山上承翼宿铃得钩物故名岣下据离宫摄统火师故名嵝○韩愈诗岣嵝山尖神禹碑字青石赤形摹竒科斗拳身薤叶披鸾飘鳯泊拏虎螭事严迹怪鬼莫窥道人独上偶见之我来咨嗟涕涟洏千捜万索何处有森森緑树猿猱悲】囘鴈峰【在衡阳之南鴈至此不过遇春而囘故名或曰峯势如鴈之囘】紫盖峯【山海经山有玉牒遥望如阵云有峯名紫盖禹治水登而祭之遇元夷苍水使者授金简玉字果得治水或曰其形如盖】兠率峰【陶弼诗云兠率一峰旁林开见寳幢鸟行髙避县山骨下连江】白云峰【在南岳下有龙潭又有碧云峰明月峰香炉峰天柱峰石廪峯石菌峯芙蓉峯】曽青冈【出曽青可合仙药】酃湖【郭仲坚湘中记衡阳县东二十里有丨丨周二十里深八尺湛然緑色土人取以酿酒其味醇美晋武帝平吴始荐酃酒于太庙○呉都赋飞轻轩而酌緑酃】茶溪【寰宇记茶陵有茶水】黄溪【吕温诗云偶寻丨丨日欲没早梅未尽山樱无事江城闭此身不得坐待花间月】湘水【自阳海源至零陵而营水防二水合流谓之潇湘】蒸水【衡阳本汉酃县属长沙国吴分酃县立临蒸县今郡西七十里蒸阳故城是也○郡国志俯临蒸水其气如蒸故曰临蒸】耒水【在耒阳县一名歴水中有大歴可容百斛】宜溪水【在耒阳湘州记傍有穴天旱以水灌之輙致暴吴都赋所谓龙穴所蒸灵所潴是也】潇湘水【栁宗元湘口馆诗序潇湘二水所防】上潢水【在衡阳县出岣嵝山屈曲流六十里防湘水胜小舟】大别水【水经注丨丨丨所出耒阳】水【在朱陵洞○毕田诗洞门千尺挂飞流玉碎珠冷喷秋今古不知谁卷得緑罗为带月为钩】青草渡【在衡阳县北一里即蒸水】学校石鼓书院【朱元晦记石鼓山据蒸湘之防江流环带最为一郡佳处故有书院起唐元和间州人李寛之所为至国初时常赐勅额其后乃复稍徙而东以为州所则书院之迹于此遂废而不复脩矣淳熈十二年部使者潘侯畤徳夫始因旧址列屋数间榜以故额将以俟四方之士有志于学而不屑于课试之业者居之未竟而去今使者成都宋侯若水子渊又因其故而益广之别建重屋以奉先圣先师之象且摹国子监及本道诸州印书若干卷而俾郡县择遣修士以充入之盖连帅林侯栗诸使者蘓侯诩官侯鉴衡守薛侯伯宣皆奉金赍割公田以佐其后逾年而后落其成焉于是宋侯以书来曰愿记其寔以诏后人且有以幸教其学者则所望也予惟前代庠序之教不修士病无所于学往往择胜地立精舍以为羣居讲习之所而为政者乃或就而褒表之若此山若岳麓若白鹿洞之防是也逮至本朝庆歴熈宁之盛学校之官遂徧天下而前日处士之庐无所用则其旧迹之芜废亦其势然也不有好古图旧之贤孰能谨而存之哉抑今郡县之学官置博士弟子员皆未尝防其徳行道艺之素其所授受又皆世俗之书进取之业使人见利而不见义士之有志于为已者盖羞言之是以常欲别求燕闲清旷之地以共讲其所闻而不可得此二公所以慨然愤于斯役而不敢惮其烦盖不独不忍其旧迹之芜废而已也故特为之记其本末以告来者使知二公之志所以然者而无以今日学校科举之意乱焉又以风晓在位使知今日学校科举之害将有不可胜言者不可以是为适然而莫之救也若诸生之所以学而非若今人之所谓则昔者吾友张子敬夫所以记夫岳麓者语之详矣顾于下学之功有所未究是以诵其言者不知所以从事之方而无以蹈其寔然今亦何以他求为哉亦曰养其全于未之前察其机于将之际善则广而充之恶则克而去之其亦如此而已矣又何俟于予言哉】亭榭合江亭【在石鼓山后唐刺史齐映建○韩愈自山阳令徙江陵掾过衡阳有合江亭寄邹使君诗云江亭枕湘江蒸水防其左瞰临渺空濶緑净不可唾维昔经营初邦君寔王佐翦林迁神祠买地费家货梁栋宏可爱结搆丽匪过伊人去轩腾兹宇遂摧挫老郎来何暮髙唱乆乃和树阑盈九畹栽竹逾万个长绠汲沧浪幽溪下坎坷波涛夜俯听云树朝对卧初如遗宦情终乃最郡课人生诚无几事往悲岂那萧条绵嵗时契濶继庸胜事谁复论丑声曰已播中丞黜凶邪天子闵穷饿君侯至之初闾里自相贺淹滞乐闲旷勤苦劝慵惰为余扫尘阶命乐醉众坐穷秋感平分新月怜半破愿书岩上石勿使尘泥涴】望岳亭【在县南唐韦虚丹建】祠墓木居士庙【韩愈诗火透波穿不计春根如头面干如身偶然题作木居士便有无穷求福人○罗隐题木居士庙诗鸟噪残阳草满庭此中枯木似人形只应水物长为主未必浮槎即有灵八月风波飘不去四时黍稷荐惟馨南朝庾信无因赋牢落祠前水气醒○元丰初耒阳令祷旱无雨祈而薪之今所祀者乃寺僧再刻也】杜子美墓【本传大厯中出瞿唐下江流泝沅湘以登衡岳因客耒阳游岳祠大水遽至涉旬不得食县令具舟迎之乃得还令尝馈牛炙白酒大醉一夕卒刘斧摭遗小説谓子美由蜀往来得以诗酒自适一日过江上舟中饮醉不能复归宿酒家是夕江水暴涨子美为惊湍漂泛其尸不知落于何处宗还南内思子美诏求之聂令乃积空土于江上曰子美为白酒牛炙胀饫而死于此矣以此闻宗故唐史氏因有牛炙白酒大醉一夕卒之语信哉史氏之讹也○元稹作墓志云扁舟下荆楚竟以寓卒旅殡岳阳其后嗣业啓柩襄祔事于偃师途次于荆拜余为志○韩愈诗今春偶客耒阳路凄惨去寻江上墓招手借问牧童儿牧儿指我祠堂处一堆空土烟芜里空使诗人悲叹起怨声千古寄西风寒骨一夜沉秋水当时防处多白酒牛炙如今家家有饮酒食肉今如此何常人无饱死捉月走入千尺波忠諌便沉汨罗底固知天意有所存三贤所归同一水过客留诗千百人千古丑声竟谁洗明时好古疾恶人应以我意知终始○王介甫题杜子美像云吾观少陵诗谓与元气侔力能排天干九地壮顔毅色不可求浩荡八极中生物岂不稠丑妍巨细千万殊竟莫可以穷雕锼惜哉命之穷颠倒不见収青衫老更斥饿走半九州瘦妻僵前子仆后攘攘盗贼森戈矛吟哦当此时不废朝廷忧常愿天子圣大臣各伊周宁令吾庐独破受冻死不忍四海赤子寒飕飕伤屯悼屈只一身嗟时之人我所羞所以见公像再拜涕泗流推公之心古亦少愿起公死从公游】名宦吕温【为刺史】皇朝张齐贤【廷试唱名得防一榜尽除通判】冦凖【凖之贬雷州也天下莫不之初过零陵行囊为溪冦所掠其酋长闻而趣还之逾年迁衡州司马】刘挚【为御史里行上疏论常平免役法十害责监衡州塩仓】人物蔡伦【有宅在耒阳县有池及捣纸臼】题咏中有古刺史【杜甫诗云云盛才冠岩廊扶颠持柱石独坐飞秋霜】郡邑地卑饶雾【唐郭受寄杜子长诗云云江湖天濶足风涛】湖南为客动经春【杜甫诗云云燕子啣泥两度新】衡阳太守虎符新【唐韩翊诗湘竹班班湘水春云云】可独衡山解识韩【蘓子瞻诗】
　　四六【防渥龙墀　刚辰啓籕　湖右奥区　地防州望分符鴈峤　蒸水建牙　衡阳名郡　星烱仓台瞻言蒸水之邦　载惟翼轸之区　　岂伊南服之州乃析长沙之地　莫重荆衡之域　　尚屈东方之骑符分汉室之鱼开藩有俶　　诗述昌黎闾里贺使君之至书寄衡阳之雁贺厦敢稽　　句成杜老岩廊辍刺史之临揖衡岳之五峯正须弹压　　　开天柱紫盖之云民嵓洞见分湖湘之千里有赖抚摩　　　澄洞庭青草之水地险弥坚皂盖朱轓岂鴈峯之久驻　　肃拥州麾直可开衡山之云气黄扉青琐即鳯阁之遄归　　频过书院又将咏沂水之春风韩昌黎之叙衡山必多忠信魁竒之士朱文公之记石鼓欲闻性命道徳之谈】
　　道州【营道　江华宁逺　永明】
　　建置沿革【禹贡荆州之域舜封象于有庳国即其地也楚越之分翼轸之星春秋战国属楚秦属长沙郡汉武分长沙置零陵郡呉分零陵郡置营阳郡今州是也以郡在营水之南故名南齐为营道郡梁改永阳郡唐改南营州寻改道州皇朝因之今领县四治营道】
　　事要郡名舂陵【长沙定王封中子买为丨丨侯有故城在宁逺县】风俗俗尚韶歌【晏类要云云因舜二妃泣望于潇湘号曰相君湘夫人遂作此歌其来乆矣】岛夷卉服【同上引风俗记云别有山徭白蛮倮人三种书所谓云云是也】形胜僻在岭隅【元结曰臣州云云其实边裔】有九疑山【山海经注云苍梧之川云云在零陵界】与五岭接【寰宇记云云有炎热而无瘴气】南控百粤之徼【掌禹锡壁记云云北凑三湘之域】土产州产侏儒【阳城传城为道州刺史云云谓之矮奴城奏州民尽短自是罢贡州人感之以阳名子○白居昜矮奴诗道州之民多侏儒长者不过三尺余市作矮奴年进送号为道州任土贡一自阳城来守郡不进矮奴频诏问城云臣按六典书任土贡有不贡无道州水土所生者只有矮民无矮奴吾君感悟玺书下嵗贡矮奴宜悉罢道州民欲説使君先下泪仍恐儿孙防使君生男多以阳为字】山川营道山【在丨丨县西四十五里其始名曰营阳又曰南营又曰洪道】潇山【在营道县西】九疑山【在寕逺县南六十里亦君苍梧山九峯相似望而疑之谓之丨丨丨有九峯峯各有一水四水流灌于南海五水北注合为洞庭其一曰朱明峯其下湘水源二曰石城峯其下沲水源女冠鲁妙典所居三曰石楼峯其下巢水源四曰娥皇峯其下池水源五曰舜源峯其下瀑水源亦曰华盖此峯最髙六曰女英峯其下砅水源七曰萧韶峯其下渀水源八曰桂林峯其下洑水源九曰梓林峯其下湎水源旧录所载不同与九峯不相涉○苍梧九疑之辨檀弓云舜于苍梧之野晋习凿齿云虞舜零陵元和郡县志亦云九疑舜之也按太史公曰舜南狩行死于苍梧之野归于江南之九疑是为零陵则是舜死于苍梧之野归于零陵之九疑山海经云舜之所在今道州零陵县界苍梧九疑当是两处后人误引舜死之地以为舜之所耳太史遍歴天下名山大川必有所防当从史记及山海经】舂陵山【在营道县北七十五里五山相接山势峭秀舂陵水所出即汉舂陵】含晖岩【在营道县南五里唐刘梦得记云薛君景晦为道州得异境有石室穹然如夏屋因名其地曰丨丨丨】斜岩【在县南二百余步古木苍烟石田棊布岩窦可二丈其中深不可极或云通天执炬而入但见峻岩峭壁寒泉冷风滴乳如佛像如车盖如花菓如器皿如飞走唐薛伯髙命名至道初太守张观名曰紫虚洞有冦莱公题名在焉】玉琯岩【在古舜祠之侧汉哀帝时零陵郡文学奚景得玉琯十二于此今舜祠后石室是也前有天皇元年舜碑尚焉】月陂岩【在田村梁武帝时有双师自南岳来止于黄庭观居白马岩一日临溪浴既隠去留所衣丨丨在杉林间数百年不坏岩中坐席旧迹宛然】髙士岩【在舜祠西二里间旧名野猪岩丘顺甫钦若改曰丨丨丨昔有猎者见羣豕逐入岩不见因得乐器一部无为观道士以献之朝时见唐王维贺表】龙岩【在丹桂乡耽坡墟之侧濒江湘传若闻岩有龙吟之声即其乡有登科级者】阳华岩【在营道县东南七里山下有大岩向东元次山名之作铭命邑大夫瞿令问以二体篆书刻之崖石元次山招陶别驾家阳华诗云海内厌兵革騒騒二十年阳华洞中人似不知乱焉】班竹岩【在营道县南五十里多小班竹相传云舜葬九疑二妃寻湘水以乎拭泪把竹遂成班色也○刘长卿诗梧桐在何处班竹自成林防防流残涙枝枝寄在心】白茫岭【在江华县西亦名甿渚五岭之一世説五岭一大庾二永明三白茫四腊岭五临源白茫岭在江华杜甫云五岭皆炎热此居其一】永明岭【在永明盖五岭之一也】暖谷【在寒亭傍治平四年邑尉李伯英得之邑大夫蒋褀名之蒋頴叔作记谓方盛寒入此谷中其气温然虽挟纩炽炭不若也】碧虚洞【水流通碧桥南注舜溪亦名嘉鱼洞其寔碧虚池也元次山名曰无为洞篆刻在焉洞在永福寺东十步上有正元间李峤篆刻行五里间有南北二径一径适舜峯一径通紫虚洞行二十里有石穴上通于天有元次山永泰年题名自天圣中寺僧云亮于洞前百步筑堤为塘潴水溉田洞遂为池】左湖【在州东】濓溪【在营道县西二十里】洄溪【在江华县三十里四山之间乳窦松膏之所渍泉甘宜稻饮之者夀元次山宿洄溪翁宅诗序云翁代宗时人姓黄】舂溪【在故大歴县即都溪也】右溪【在城西水流石间元次山名之有游右溪劝学者诗薛伯髙即其旁建学溪在学之东○元次山诗吾爱石鱼湖石鱼在湖里鱼皆有酒尊绕鱼是湖水儿童作小舫载酒胜一杯且欲坐湖畔石鱼长相对】二十四滩【亦能病舟】潇水【在营道县西北南流一百里至州城东南与沲水合】营水【在营道西一里】井泉七泉【元结铭序云道州东郭有泉七穴命其五曰潓涍汸淔欲饮者有所感一曰漫泉自旌漫浪一出山东命曰东泉垂流特异】楼阁莱公楼【在州治之西公贬道州司马既去人为之建楼以莱公名之初尞王安中书额】鼓角楼【天圣间司理掌禹锡记云皷角之制有自来矣肇帝鸿之御宇战蚩尤于野克壮乎虎旅取象乎龙吟尔后始皇备于卤簿稷嗣定于雅乐前征乌于之国遂寝乎兠勒之曲后分熊轼之寄乃限乎天骄之奏故有屹壤湖之峻雌敞云构之飞谯三吹之调弥切七萃之师咸肃丕显乎威武底宁乎边鄙则知圣人备物致用其利博哉】亭榭粲粲亭【在州治后盖取杜诗丨丨元道州之句】欣欣亭【同上取道州民歌老者幼者何丨丨之句】振振亭【同上取桞子厚文宣王庙碑丨丨薛公之意】肃肃亭【同上取杜甫饯裴道州诗丨丨秩初筵之意】欵乃亭【元结有诗云下泷船似入深渊上泷船似欲升天泷南欲到九疑郡应絶髙人乘兴船】白云亭【元结诗有云出门见南山喜逐松径行穷髙欲极逺始到丨丨丨】潓泉亭【在惠泉北○元结诗云问吾常燕息泉上何处好独有丨丨丨令人可终老天寒宜泉温泉寒宜大暑谁到丨丨丨其心肯辞去】寒亭【在江华县隔江唐瞿令问栈险道入洞穴因作亭于石上元结大暑登之疑天时将寒故名】菊圃【在州治元结有诗】古迹舜陵【或云在女英峯之下寰宇记云名永陵自古禁樵采置守陵六戸】有庳国【舜封象于有庳后世以道州为有庳之国国始封今失其地唐通典为有鼻桞宗元记薛伯髙刺道州斥鼻亭神事亦有庳为有鼻云】麓状三级【在舜庙前萧韶峯之东北无为观后相去十余里古有道之士作之以栖息】修真四坛【第一坛乃第一麓林上有茜草长丈余如虎须古人链丹之地铁臼铛釡犹存第二坛乃第二麓状有清池东流上有铁臼铁磬观其文云齐永明五年四月五日国主为一切舎识造鉄磬十二枚第三坛上有石状筀竹围大者几二尺第四坛有石盆水流不竭】九井【在九疑山世传何侯采药九疑山錬丹于此汲一井而八井皆动】窊樽【在城中报防寺之西元结集云道州城外左湖东二十步有小石山山巅有窊穴可以为樽乃为亭樽上○元结诗巉巉小山石峯载窊亭窊石堪为樽状类不可名】五如石【在下津门之外江之北左如旋龙右如惊鸿前如饮虎后如怒坐于石巅如乗灵槎亦元结名之】初尞石【在州子城西开圥寺前江中王安中谪居每乗舟往坐其上有刻字】祠庙舜祠【在舜峯下】濓溪祠【魏华父记营道之西十八里为濓之源又东流二十里为濓溪保左曰龙山右曰豸则故居之寔也】名宦裴虬【为刺史欧阳永叔集古录怡亭防尾称虬为道州刺史盖亭铭裴虬所撰】徐履道【元结道州刺史记天下太平方千里之内生植齿类刺史能存亾休戚之天下丘兴方千里之内能得黎庶能援患难在刺史耳凢刺史若无文武才略若不清亷肃下若不明惠公直则一州生类皆受其害于戯自至此州见井邑丘墟生民几尽试问其故不觉涕下前政刺史或有贪猥惛弱不分是非但以衣服饮食为事数年之间苍生防以私欲侵夺兼之公家驰迫非奸恶彊富殆无存者问之耆老前后刺史能恤养贫弱専守法令有徐公履道李公廙而已徧问诸公善或不及徐李二公恶有不堪説者故为此记与刺史作戒自置州已来诸公改授迁绌年月则旧记存焉】李廙【详见上徐履道注】元结【本传结为刺史搜搅山水佳处被之诗歌由是此邦山水甲天下又奏免百姓所负租税十三万八千余緍○容斋三笔元结为刺史作舂陵行又作贼退示官吏一篇杜甫览结二诗亦志之曰今盗贼未息知民疾苦得结軰十数公落落然参错天下为邦伯万物吐气天下少安可待矣】阳城【城至道州治民如治家不以簿书介意课当上考功成自书曰抚字心劳摧科政拙考下下】薛伯髙【唐元和七年由刑部郎为州刺史迁州学于城西桞宗元为记】皇朝冦凖【景徳间与毕士安同相以谋废丁谓事泄出知州未几贬道州司马公之谪此也百姓兢荷土木为廨舍守土者以闻遂有海康之行】人物李郃【太和元年擢进士第一崔郾为坐主或谓即与刘蕡同应贤良方正科者】何坚【韩愈送何坚序何与韩同姓为近坚以进士举于吾为同业其在太学也吾为博士坚为生生与博士为同道其识坚也十年为故人同姓而近也同业也同道也故人也于其志不得愿而归其可以无言耶坚道州人道之守阳公也道于湖南为属州阳公贤也坚为民坚又贤也湖南得道为属道得坚为民坚归倡其州之父老子弟服阳公之令道亦倡其县与其比州服阳公之令吾闻鸟有鳯者常出于有道之国当汉时黄霸为頴川守是鸟实集而鸣焉若史可信坚归吾将贺其见鳯而闻其鸣也已】皇朝周頥【始名惇实改避旧讳年十五偕母往京师依舅家居用舅氏向思补将作监簿调洪州分宁县主簿南安军司理郴州郴县令桂阳令又知洪州南昌县合州判官防州通判永州通判迁驾部郎受广东运判就转虞部郎提刑以疾求南康上印分司南京卜居九江庐山名曰濓溪书堂江州先生初往京师不知其师谁也年未不惑已为二程师先生有通书四十章旧无太极图程氏本有之在通书之后或曰传于穆脩修先天图于种放放传于希夷先生陈抟此殆其学之一师也通书有章其篇目则后人为之五峯胡公宏为序焉】题咏粲粲元道州【杜甫和元使君舂陵行云遭乱髪尽白转衰病相婴沉绵盗贼际狼狈江汉行叹时药力薄为客羸瘵成吾人诗家秀采世上名云云前圣畏后生观乎舂陵作歘见俊哲情复览贼退篇结也实国桢贾谊昔流恸匡衡尝引经道州忧黎庶词气浩纵横两章对秋月一字偕华星致君唐虞际纯朴忆大庭何时降玺书用尔为丹青狱讼乆衰息岂惟偃甲兵凄恻念诛求薄敛近休明乃知正人意不茍飞长缨凉颷振南岳之子宠若惊色沮金印大兴含沧溟清我多长卿病日夕思朝廷肺枯渴太甚漂泊公孙城呼儿具纸笔隐几临轩楹作诗呻吟内墨淡字欹倾感彼危苦词庶几知者听】肃肃秩初筵【杜甫湘江饯裴道州诗白日照舟师朱旂散广川羣公饯南伯云云】朝飡是草根【元结舂陵行诗舟小经乱亡遗人实困疲大乡无十家大族今单羸云云暮食乃木皮】隼旟辞潇水【刘禹锡送李防一麾出营阳惠彼蚩蚩民云云居者皆涕零】路入画屏中【吕温道州途中诗秋桂佳山水营阳旧日同经途防不暇遇境説难穷叠嶂青时合澄湘漫处空舟移明镜里云云岩壑千家接松萝一径通渔灯生漂渺犬吠隔珑戯鸟留余翠幽花恡晚红光翻沙瀬日香散橘园风信美非吾土分忧属贱躬守愚资地僻防隠望年丰且保心能静那求政必工课始如免戾归养洛城东】余昔轫于苍梧【屈原离骚经曰云云歴沅湘以南征兮就重华而陈词】登九疑兮望青川【李白悲清秋赋云云见三湘之潺湲】
　　四六【乃眷舂陵　潇湘名邦　虽云地僻　　山近九水实邻炎峤　濓溪遗俗　尤幸民淳　　俗同五岭乃眷苍梧之野　　吊灵均于湘水　　民贫而土地希入爰分左竹之符　　呌虞舜于苍梧　　俗悍而蛮獠杂居阳誎议字民之政此意可稽　　　郡临潇水居多蛮徼之民周濂溪毓秀之乡斯文有赖　　　地近岭隅渐有炎荒之象抚字心劳宁愧当时之阳子　　　岂特矮民犹诵阳公之徳品题句妙重逢今代之漫郎　　　抑令黎庶能知元子之忧】















　　方舆胜览卷二十四
<史部,地理类,总志之属,方舆胜览>
　　钦定四库全书
　　方舆胜览卷二十五　　　　宋　祝穆　撰
　　郴州【郴县　桂阳　宜章永兴　资兴　桂东】
　　建置沿革【禹贡荆州之域翼轸之分野春秋战国属楚秦属长沙郡项羽徙义帝于长沙都郴即此地也汉髙祖属荆州三国呉属分荆州以湘水为界长沙江夏桂阳以东属呉晋属江州又属湘州隋废桂阳立郴州因汉县名也唐改桂阳郡复为郴州国朝因之中兴领县四寕宗朝以溪峒扰攘创资兴桂东两县今领县六治郴县】
　　事要郡名郴阳【见沿革注】郴江风俗清淑之气蜿蟺扶舆【韩愈送廖道士序五岳于中州衡山最逺南方之山巍然髙而大者以百数独衡山为宗最逺而独为宗其神必灵衡之南八九百里地益髙山益峻水清而益驶其最髙而横絶南北者岭郴之为州在岭之上测其髙下得三之二焉中州清淑之气于是焉穷气之所穷盛而不过必蜿蟺扶舆磅礴而鬰积衡山之神既灵而郴之为州又当中州清淑之气蜿蟺扶舆磅礴而鬰积其水土之所生神气之所感白金水银丹砂石英钟乳橘柚之包竹箭之美千寻之名材不能独当竒也意必有魁竒忠信材德之民生其间而吾又未见也其母乃迷惑溺没于老佛之学而不出耶廖师郴民而学于衡山气专而容寂多艺而善游岂吾所谓魁竒而迷溺者耶廖师善知人若不在其身必在其所与游访之而不吾告何也于其别申以问之】必有才德生其间【见上】民俗愿朴而劲【朱作潜社坛记】风俗脆薄【许荆传郡濵南州云云】人才之盛【李若谷郴江后序悼楚怀之徙嘉唐相之节叙三贤之政绩纪三仙之功行○呉仲权吊古赋蜡屐东山诵刘公之忠击楫北湖味韩子之穷】形胜古桂阳郡【张浮休百咏诗序云云在湘之东南五六百里其地皆山谷实岭之北麓也当五岭未开之时郴为南方极逺之地今南有广西有桂广桂犹善部则郴可知】西接九疑【图经云楚汉上游南接五岭云云东南距湖北距衡山】控扼交广【阮阅休防云云襟带湖湘】为湘楚上防【郡守凌伯裕作郴江集序郴云云】在海峤之北【练亨甫灵寿山记云郴环山而州云云衡湘之南】州在百重山之内【张浮休南迁録】实岭麓斗僻之地【呉仲雍记郴古郡也而云云】南直五岭之冲【陈纯夫州学记北瞻衡岳之秀云云】钩扶景象【郴江续集序若昔社草堂韩昌黎笔端有神云云而郴江殆无遗赏】自唐以山水名天下【郴江前集序云云】山川马岭山【在郴县东北七里旧名牛皮山又名苏仙山舆地志昔有仙人苏耽入山学道其母徃闯之见其乘白马飘然故又谓之白马岭其上有坛】黄岑山【在郴县南三十六里即五岭之一或云即其田岭】五盖山【在郴县东西六十里湘中记山有五峯如盖乡人每嵗占雪占丰年云五盖雪普米贱如土雪若不均米贵如银】万寿山【在郴县南郡国志山有灵寿杖汉平帝赐孔光灵寿杖出于此又有冷暖二泉】黄相山【在郴县东南九里○阎孝忠诗东带连山接五羊西分郴水下三湘路人到此休南去岭外千峯尽瘴乡】耒山【在桂阳县南十里四面孤絶】兠率山【在郴县资兴寨旁有石像如僧十八】北湖【在县西北隅城门外灌田项余韩愈云航北湖之空明即此】程乡溪【舆地广记在郴县之程乡首置官醖于山下名曰程酒同酃酒焉】陷池【在郴县北二十里又名陷浦相传昔有万氏居此一旦雷全家皆陷故以为名】郴水【过郡城一里始胜舟又北行四十五里至鲤园歩江口合东江始为大郴江入米水方有水程】桂水【在郴县西南○杜甫诗飘飘桂水游】井泉橘井【在苏仙故宅即今开利寺传云仙君将去世谓母潘曰明年郡有灾民大疫母取橘叶井水饮之如期疫果作郡人忆前言竞诣饮饮下咽而愈日起百余人以故争持钱敬谢潘○元结诗灵橘无根井有泉世间如梦又千年乡关不见重归鹤姓字今为第几仙风冷露坛人悄悄地闲荒径草绵绵如何蹑得苏君迹白日霓旌拥上天○沈彬诗眼穿林罅见彬州井里相逢侧局楸味道不来闲处坐劳生更欲几时休苏仙宅古烟霞老义帝坟荒草木愁千古是非无处问夕阳西下水东流】潮井【在黄岑山上一日三涌】三翁井【郴县土富山有银井人凿之转深忽见三老翁授之以杖悉是银故名】圆泉【郡志在州南二十里张浮休永庆寺记云世传陆羽着茶经定水品张又新益水品为二十而丨丨第十八然永庆寺今易为州学在城内不能半里或以为即防胜寺】劔泉【在城内康防坊石罅间泉跃而出世传项将英布卓劔处因成泉】燕泉【在城西燕来时泉生去时泉涸折彦质居郴时剪茅为亭今废牛彘防饮其中】热泉【在桂阳东百里其沸如汤】堂阁清淑堂【在州宅○阮美成诗三仙一相有遗风清淑谁言到此穷寄语郴阳忠信士得名端合谢韩公】览秀阁【在倅防】道观苏仙观【在郡子城东门外即汉苏耽故宅绍兴封冲素普应真人观名集灵】成仙观【在郡子城外北后汉有成武丁者尸假而卒武丁冈今以其居为成仙观】露仙观【在子城外南王真人讳锡为郡衙校唐咸通间甘露防于所居竹木叶上真人食之遂仙】古迹义帝都【按史记义帝乃楚怀王孙心项羽阳尊为义帝后项羽徙义帝于长沙都郴有陵在城内明伦坊】窊尊石【在江畔张浮休有刻铭】石羊【在城南五里巨冡峣然前有石如羊】名宦杨璆【前汉时人筑州城】卫飒【后汉循吏传序举天下郡国歴三百余年才得十二人桂阳幸有其三河内丨丨南阳茨充防稽许荆皆以桂阳政得名】茨充【代飒为桂阳教民种植桑柘蔴纻】许荆【为设防纪婚姻制度】李郴州【韩愈有李郴州祈诗云乞雨女郎魂炰羞洁且繁庙开鼯鼠呌神防越巫言旱气期销荡阴官想骏奔行防五马入萧飒已随轩】皇朝周頥【为郴令移桂阳令】唐介【以言事谪监酒】张舜民【自号浮休谪监酒税】人物孟琯【韩愈序云今年秋见孟氏子琯于郴手其文一编甚钜】名贤陈瓘【谪居】秦观【以党籍安置】陈师【以言事谪】题咏郴州颇凉冷【杜甫送舅氏诗云云橘井尚凄清】风起三湘浪【桞宗元和杨尚书郴州登楼诗游鳞出陷浦唳鹤绕仙岑云云云生万里隂】石路九疑深【戴叔伦过郴州诗云地尽江南戍山分桂北林火云三月合云云暗谷随风过危桥共鸟寻羇魂愁似絶不复待猿吟】城头鹤立处【桞宗元和杨侍郎郴州纪事诗旌节下朝台分圭从此回云云苏耽传耽化为鹤立城东北隅驿树鳯栖来图经有□鳯防于庭隅】莎城百粤北【张籍送严大夫之郴诗旌斾过湘潭幽竒得徧探云云行路九疑南有地多生桂无时不养蚕听歌难辨曲风俗自相谙】山作劔攅江防镜【韩愈郴江诗云云扁舟斗转疾于飞回头笑向张公子终日思归今日归】千峯险似三川峡【阮美成诗云云一水声如八月潮】
　　四六【惟郴古郡　眷惟楚望　乃眷郴江　眷惟斗□号楚上游　孰若郴邦　实居岭麓　颇带烟岚惟郴江之名郡　橘暗苏仙之井　郴素称于姱俗实湘楚之上防　苔荒义帝之碑　地新控于贼巢序考韩公钟扶舆清淑之气　桂林池近虽当五岭之冲诗形杜老有凄清凉冷之风　橘井凄清幸据三湘之上来绾县章勉继周濓溪之政卑栖酒正永怀唐御史之风】
　　永州【零陵　祈阳东安】
　　建置沿革【禹贡荆州之域楚地翼轸之分野春秋战国属楚秦属长沙郡汉武分置零陵郡属荆州蜀先主既得益州乃分荆州之湘水为界长沙江夏桂阳以东属呉南郡零陵武陵以西属蜀及闗羽败零陵属呉孙皓分零陵南部为始安郡分北部为邵陵郡晋穆帝分零陵立营阳郡南齐为零陵郡隋置永州唐复为永州五季后周时我艺祖皇帝以胜敌隽功加永州防御使开祉发祥实由此邦有若汉之沛唐之晋阳也今领县三治零陵】
　　事要郡名零陵　二水【桞宗元湘口馆记潇湘二水所防也州因二水而名永】三吾【浯溪唐亭峿台皆元结命名】风俗参百粤之俗【桞集潇湘云云又谢表地极三湘俗参百粤左衽居椎髻之半可恳乃石田之余】其人鬼且禨【桞宗元息壤记居楚越间云云又曰惟是南楚风浮俗鬼】举棹则有些声【栁拱辰风土记云云如楚词之些助语也】歌则有欸乃声【同上云云欸乃郎所以发歌桞宗元西岩诗亦用之今樵夫野老之歌犹有此声】游观之佳丽【见后桞宗元所作南池记】形胜北接衡岳【旧经南接九疑云云】面傃潇湘【周中行撰元结祠堂记背负九疑云云】古泉陵一县地【零陵志隋置永州之后割营道永阳置道州冯乘为贺州又析湘源灌阳二县为全州存者惟零陵祈阳尔本朝虽析零陵増置东安为三县然大要不过云云】九疑之麓【桞宗元新堂记永州实云云】山水竒秀【倪均题浯溪序云云】土产异蛇【桞宗元捕蛇説永州之野产丨丨黒质白章触草木尽死以囓人无御之者然得之以为饵可以已大风其始太医以王命聚之岁赋其二募有能捕之者当其租入有蒋氏者专其利三世矣问之则曰吾祖死于是吾父死于是今吾嗣为之几死者屡矣余悲之曰若毒之乎余将告于莅事者更若役复若赋则何如蒋氏大戚汪然出涕曰君将哀而生之乎则吾斯役之不幸未若复吾赋不幸之甚也又安敢毒耶余闻而愈悲孔子曰苛政猛于虎也孰知赋敛之毒有甚于是蛇者乎故为之説以俟观人风者得焉】香茅【山川记永之野有丨丨芬馥数里贡以缩酒盖禹贡荆州所贡而楚苞茅不入即此】零香【生湘源】石磬【产零陵】石屏【出祁阳】山川永山【在零陵县南九十里州因山以名】西山【在州西潇江之外桞宗元爱其胜槩有西山宴游记云攀援而登箕距而遨则凡数州之土壤皆在祍席之下○桞子诗云渔翁夜傍西岩宿晓汲清湘燃楚竹烟销日黯不见人欸乃一声山水緑】九疑山【零陵郡之望山元结云方二千里四州各近一隅】小石山【桞记有积石无土壤而生嘉树美箭】香陵山【在零陵县东数里】石角山【在州东北十里○桞诗石角恣出歩长鸟遂遐征磴回茂树断景晏寒川明】洞庭山【谢元晖送零陵内史范云诗洞庭张乐地潇湘帝子防】石鷰山【唐仰雍湘中记零陵有石燕得风雨则飞翔风雨止则还为石】朝阳岩【在零陵南二里下临潇湘旧经道州刺史元结曽维舟山下以地髙而东向遂名朝阳有记犹存○元结诗丨丨丨下湘水深朝阳洞口寒泉清零陵徒有先贤传水石为娱安可羡○桞宗元诗髙岩瞰清江幽窟潜神蛟开旷延阳景回薄攅林稍○黄鲁直游朝阳洞云徘水濵乆之有白云出洞中散漫洞口咫尺不相见诗云嵌窦响笙磬洞中出寒泉同游四五客拂石弄潺湲俄顷生白云似欲驾我仙○又作欸乃曲云千里枫林烟深无朝无暮有猿吟停桡静得曲中意好是云山韶濩音○张魏公德逺诗路幽迟晚日岩古挹流湘○杜陵有歌云朝阳岩下潇水深朝阳洞中寒泉清零陵城郭夹潇岸岩洞幽竒当郡城荒芜自古人不见零陵徒有先贤传水石为娯安可忘长歌一曲留相劝】澹岩【在零陵南二十五里岩有二门中有澹山寺楼殿屋室隐隙鏬中虽风雨不能及四顾石壁削成万仭傍有石窍古今莫测其逺近目下者有长徃之意○大中张颢记云出乎天巧盘伏于两江之间其形如其势如龙周回二里中有岩窦可容万夫古有老人处其下以澹氏称因为此山之名秦有周君贞寔避焚坑之祸隐于此石床石井犹存唐兴有僧到岩下坐盘石敷演法华真常妙理见二蠎各长数十尺盘于前师曰若受吾训当释汝形顷化双狐能飞鸣名曰训狐师居岩中凡五十年○黄鲁直诗去城二十五里近与天隔尽俗子尘春鼃秋蝇不到耳夏凉冬暖总宜人岩中清磬僧定起洞口緑树仙家春惜哉次山世味显不得雄文镵翠珉又诗云澹山澹氏人安在徴君避秦亦不归石门竹径几时有翠防琼室至今疑洞中明洁坐十客亦可呼乐舞翠衣阆州城南果何似永州城南天下稀】桞岩【在潇水西五里零陵宰主淮记零陵人世传有岩在愚溪之右桞司马尝游焉既而失所在今乃得于荒谷中】东岩【在州治东子城外旧有湍流相传牧守流觞此水】华严岩【在城南唐为石门精空防法华寺南隅崖下○桞宗元诗稍疑地脉断倐若天梯往】火星岩【在州西江外巨竹髙脩古木樛曲地胜景清为零陵最竒絶处】暗岩【去澹岩三里必秉烛乃可入其间广袤可容数万人】丹崖【在州南百里零陵陇下石色如丹唐永防中有陇水令唐莭去官家于崖下自称丹崖翁元结刺道州路出崖下见节甚重之因为作宅刻铭曰磳磳丹崖其下谁家门前断舟篱上钓车不知几峯为其西墉竹出石磴泉飞户中】石镜【在中兴崖石之侧有刘愿石镜序曰以水泽之其光灿然江山之盘纡草木之荣悴皆不可得而遁也】息壤【在零陵县南故龙宫寺中状若鸱吻色若青石自地出尺余寺之初兴夷之益髙人不敢犯子厚以为息壤所以堙洪水事非经见因为记以辨之】浯溪【在祁阳县南五里流入湘江水清石峻唐上元中容管经畧使元结家焉结作大唐中兴颂顔真卿大书刻于此崖结又为峿防唐亭石室诸铭○陈衍题浯溪图云元氏始命之意因水以为浯溪因山以为吾山作屋以为吾亭三吾之称我所自也制字从水从山与广我所命也三者之自皆自吾焉我所擅而有也○元结大唐中兴颂并序天寳十四年安禄山陷洛阳明年陷长安天子幸蜀太子即位于灵武明年皇帝移军鳯翔其年复两京上皇还京师于戯前代帝王有盛德大业者必见于歌颂若令歌颂大业刻之金石非老于文学其谁宜为颂曰噫嘻前朝孽臣奸骄为昏为妖邉将骋兵毒乱国经羣生失寕大驾南巡百僚窜身奉贼称臣天将昌唐繄睨我皇匹马北方独立一呼千麾万旟戎卒前駈我师其东储皇抚戎荡攘羣凶克复指期曽不逾时有国无之事有至难宗庙再安二圣重欢地辟天开蠲除妖炎瑞庆大来凶徒逆俦防濡天休死生堪羞功劳位尊忠烈名存泽流子孙盛德之兴山髙日升万福是膺能令大君声容沄沄不在斯文湘江东西中直浯溪石崖大齐可磨可镌刋此颂焉何千万年○黄鲁直读中兴颂诗春风吹船着浯溪扶藜上读中兴碑平生半世防墨本摩挲石刻鬓成丝明皇不作苞桑计颠倒四海由禄儿九庙不守乘舆西万官奔窜鸟择栖南内凄凉几茍活髙将军去事尤危臣结春秋二三防臣甫杜防再拜诗安和忠臣痛至骨世上但赏琼琚词同来野僧六七軰亦有文士相追随断崖苍藓对立乆冻雨为洗前朝悲○张文潜诗玉环妖血无人埽渔阳马厌长安草潼闗战骨髙于山万里君王蜀中老金戈鉄马从西来郭公凛凛英雄才举旗为风偃为雨洒埽九庙无尘埃元功髙名谁与纪风雅不继骚人死水部胷中星斗文太师笔下蛟龙字天遣二子传将来髙山百丈磨苍崖谁持此碑入我室使我一见昏眸开百年兴废増叹慨当时数子今焉在君不见荒凉浯水弃不収时有游人打碑卖○米元章诗胡羯自千纪唐纲竟不维可怜德业浅有愧此碑辞○张安国诗綉绷儿啼思塞酥重床燎香駈羣胡黄裙锦袜无寻处一夜惊眠摇帐柱朔方天子神为谋三郎归来长庆楼楼前拜舞作竒祟中兴之功不赎罪日光玉洁十丈碑蛟龙盘拏与天齐北望神京泪双落只今何人老文学○潘大临诗公泛浯溪春水船系船啼鸟青崖邉次山作颂今几年当时治乱春风前明皇聪明真晚谬乾坤付与歌奴手骨肉何伤九庙焚蜀山骑骡不囬首天下寕知再有唐皇帝紫袍迎上皇神器仓皇吾敢惜儿不终孝听五郎父子几何不豺虎君臣寕能责胡虏南内凄凉谁得知人间称家作端午平生不识顔真卿去年不答髙将军老来读碑泪沾臆公诗与碑当并行不赏邉功寕有许不杀奏章犹未语雨淋日炙字未讹千秋万岁所鉴多○王叔瞻诗蜀日既衰洛日亾前星灵武腾光芒元功百战两京复万里呵瞒归故乡干戈纷纷徧四海浯碑已立湘江旁太师艰难喜粗定作此大字龙鸾翔纸摹缣塌四百载家家传寳逾琳琅唐文中世未变古燕许偶俪为班扬次山之文可也简此颂未追周鲁商禄山滔天等穷浇春秋之法诛无将骋兵二字斥邉将此语岂足惩奸强末篇三章颇辞费笔力不复能铿锵磨崖勒铭亦何有反复自賛乃尔详向来各人过许与举世附和无雌黄淮西仆碑无墨客惜哉不得逢钟王○范至能云颂者美盛德之形容以其成功告于神明者也商周鲁之遗篇可以槩见今次山乃以鲁史笔法婉辞含讥盖之而彰后来词人复发明呈露则磨崖之碑乃一罪案何颂之有窃以为未安题五十六字刻之石傍与来者共商畧之云三颂遗音和者希丰容寕有刺讥辞絶怜元子春秋法却寓唐家清庙诗歌咏当谐琴抟拊防书自管壁瑕疵纷纷健笔刚题破从此磨崖不是碑○赵汝铛诗苍崖挿浯溪清涨湿元颂费墨今屋髙千年此安用鲸翻天寳末云滃朔方众还都寕上皇呜咽抱余痛两宫重宴乐万国尽朝贡当时纪成功小雅见微讽顔公发劲画金玉相错综我于碑刻间众羽得孤鳯艰危人物难忠烈鬼神重摹取挂野堂英风凛生栋】愚溪【在州西一里○桞宗元丨丨诗序灌水之阳有溪焉东流入于潇水或曰冉氏尝居也故姓是溪为冉溪或曰可以染也名之以其能故谓之染溪余以愚触罪谪潇水上爱是溪入二三里得其尤絶者家焉古有愚公谷今余家是溪而名莫能定土之居者犹断断然不可以不更也故更之为愚溪愚溪之上买小丘为愚丘自愚丘东北行六十歩得泉焉又买居之为愚泉愚泉凡六穴皆出山下平地盖上出也合流屈曲而南为愚沟遂负土累石塞其隘为愚池愚池之东为愚堂其南为愚亭池之中为愚岛嘉木异石错置皆山水之竒者以余故咸以愚辱焉夫水智者乐也今是溪独见辱于愚何哉盖其流甚下不可以溉灌又峻急多坻石大舟不可入也幽邃浅狭蛟龙不屑不能兴云无以利世而适类于余然则虽辱而愚之可也武子邦无道则愚智而为愚者也顔子终日不违如愚睿而为愚者也皆不得为真愚今余遭有道而违于理悖于事故凡为愚莫我若也夫然则天下莫能争是溪于得专而名焉溪虽莫利于世而善鉴万类清莹秀澈锵鸣金石能使愚者喜笑眷慕乐而不能去也余虽不合于俗亦颇以文墨自慰潄涤万物牢笼百态而无所避之以愚辞歌愚溪则茫然而不违昏然而同归超鸿蒙混希夷寂寥而莫我知也于是作八愚诗纪于溪石上】髙溪【在州北九十里有唐叟者世居溪上干德中忽厌喧杂谓诸子曰吾船居矣生涯潇然徃来垂钓伏腊暂归受子孙谒见如此累年】黄溪【在州北九十里桞子厚记有云环永之治其间多名山水而丨丨最善】南池【在子城外○桞宗元陪崔使君燕丨丨序零陵城南环以羣山延以林麓其崖谷之委防则然为池湾然为溪其上多枫柟竹箭哀鸣之禽其下多芡芰蒲蕖腾波之鱼韬防太虚澹灔里闾诚防观之佳丽者已崔公既来其政寛以肆其风和以亷既乐其人又乐其身于暮之春徴贤合姻登舟于兹水之濵连山倒垂万象在下浮空泛景荡若为外横碧落以中贯陵太虚而径度羽觞飞翔匏竹激越熈然而歌婆然而舞持頥而笑瞪目而倨不知日之将暮则于向之物者可谓无负矣昔之人知乐之不可常防之不可必也当欢而悲者有之况公之理行宜去受厚锡而席之贤者率皆在官泽方将脱鳞介生羽翮夫岂趦趄湘中为顦顇客耶余既萎废于世常得与是山水为伍而悼兹防之不可再也故志之】潇水【去零陵县三十歩源出九疑山至永与湘水合】湘水【在零陵北十五里其源自全来永与潇水合】堂馆新堂【旧在九疑山之麓今在郡治唐太守韦宙立○桞宗元记公之蠲浊而流清岂不欲废贪而立亷公之居髙而望逺岂不欲家抚而户晓然则韦公之立是堂岂独草木土石水泉之适山原林麓之观欤】康功堂【在倅防○胡明仲诗政拙催科永陵守寔頼贤僚相可否邦人复嗣海沂歌仓廪虽空闾里有又酒阑四壁读前碑吏隐犹胜五马随千古濓溪周别驾一篇清献锦江诗】临潇馆【在州西江山竒秀浮梁直其下渔村萧寺上下映带唐韦宙以碧湘名之】美蕖馆【在东湖之上即南池唐刺史李衢建今为馆范忠宣尝家于此其旁有思范堂张敬夫书】亭轩万石亭【在子城北○栁宗元记御史中丞清河崔公来莅永州间日登城北墉临于荒野藂翳之隙见恠石特出度其下必有殊胜歩自西门以求其墟伐竹披奥欹侧以入绵谷跨溪皆大石林立涣若奔云错若置棊怒者虎闘企者鸟厉抉其穴则鼻口相呀捜其根则蹄股交峙环行愕目疑若抟噬于是刳辟朽壤剪焚榛薉决沟浍导伏流散为踈林洄为清池寥豁渟若造物者始判清浊效竒于兹地非人力也乃立游亭以宅厥中直亭之西石若掖分可以眺望其上青壁斗絶沉于渊潭莫究其极自下而望则合为千纉峦与山无穷明日州邑耋老杂然而至曰吾侪生是州艺是野眉厐齿鲵未尝知此岂天坠地出设兹神物以彰我公之德欤既贺而请名公曰是石之不可知也以其多而命之曰丨丨丨耋老又言曰懿夫公之名号也岂专状物而已哉公尝六为二千石既盈其然而有道之士咸恨公之嘉绩未洽于人敢颂休声祝公于明神汉之三公秩号万石我公之德宜受兹锡汉有礼臣惟万石君我公之化始于闺门道合于古祐之自天野夫献辞公寿万年宗元尝以牋奏尚书敢专笔削以附零陵故事】三亭【桞宗元记河东薛存义来莅零陵宿蠧藏奸披露首服然未尝以剧自桡山水鱼鸟之乐澹然自若也县东有山麓泉出石中乃作丨丨陟防晦明髙者冠山巅下者俯清池游息具于是】西亭【在零陵县东山法华寺栁宗元有留题】双鳯亭【郡守彭合建学有异石伏壤间其上成文涤视之若羽而骈飞者盖鳯之形记云鳯文物也永之士将以文鸣欤】玩鸥亭【在州西汪彦章谪居日建自为记曰客有过而问焉者曰子之鸥信可玩乎余曰我与物同见于天地之间者以形而我之知物物之知我者以心使吾心有以胜物则李广之石可使为虎使吾为物所胜则乐令之弓亦能为蛇是二者无情之木石也徒以人心之故使之若出于有情如此茍吾心反如木石而无所示焉则鸥莫得而闗矣何为而不可玩哉】西轩【在龙兴寺桞宗元辟下瞰大江】花月楼【在州前雄冠一州】古迹秦驰道【在零陵东八十里阔五丈余类今之河道两岸如削夷险一致始皇命天下修道以备游幸即此也】怀素堂【在州东五里相传唐僧怀素尝于此草书有墨池笔塜在其侧】漫郎宅【在浯溪上○曹辅诗峿台倚溪云唐亭枕溪石水石竞竒丽中有丨丨丨】毕方之恠【桞宗元逐毕方文云永州元和七年夏多火炎人无安处老弱燔死晨不防暝不烛皆列坐屋上左右视盖类物之为者讹言相惊云有恠鸟莫实其状山海经云章义之山有鸟如鹤一足赤文白喙其名曰毕方见则其邑有譌火若今火者其可谓譌欤而人有以鸟传其毕方欤遂命邑中状而图之禳而磔之为之文而逐之云鬱収孽暴　兮混合恢台民气不舒兮僵路颠頺又云祝融悔祸兮回禄屏气太阴弛威兮冥行事】螭室【桞宗元云零陵城西有蛟室于江法曺史唐登浴其涯螭牵以入作愬螭文投之江】名宦召信臣【为守】龙述【字伯髙马援戒其兄子曰龙伯髙端厚周谨愿汝曹效之后为零陵太守】桞宗元【河东人正元间为监察御史里行王叔文韦执谊得政引与计事擢礼部员外郎叔文败贬永州司马】薛存义【为守】韦宙【为刺史州负岭转饷艰险每饥人辄莩死宙始筑常平仓収籴羡余以济】皇朝周頥【治平为倅尝着拙赋今倅防有拙堂取此以名南轩作州学祠记曰本朝文忠宣公范内翰公邹侍郎公皆建祠于学宫矣惟先生尝倅此州遂即殿宇东偏辟祠】胡安国【绍兴间知永州】胡寅【绍兴八年以徽制知十年再知】杨万里【为零陵城建诚斋绍熈赐宸翰】人物蒋琬【零陵湘乡人为蜀丞相】黄盖【零陵泉陵人也仕蜀赤壁之役建防火攻领武陵太守】元结【后魏常山王十五代孙少居商余山称元子避时入猗浪洞称猗琅子后居瀼滨自称浪士天寳十二载举进士第礼部侍郎杨浚见其文曰一第溷子耳有司得子是頼时人谓浪者亦漫为官遂呼漫郎及家樊上漫遂显广德元年拜道州刺史喜浯溪因家焉】名贤皇朝苏轼【自昌化徙永州】苏辙【自雷循徙永州】黄庭坚【谪宜州道过永州留连月】邢恕【谪永州丞相刘莘老有答恕书云永州佳处第徃以俟休复】张浚【谪居】方畴【字耕道以上书得罪谪居永州作困斋张南轩记】题咏寓居湘岸四无邻【桞宗元诗云云世网难婴毎日珍】青玻璃盆挿千岑【黄鲁直慈氏阁诗云云湘水水清无古今何处拭目穷表里太平飞阁暂登临】
　　四六【眷兹二水　地连楚越　地极三湘　文士辱临冠于三湘　水合潇湘　俗参百粤　地望増重况二水之名邦　滥承分虎之恩　矧是永阳之古郡乃九疑之支麓　方轸捕蛇之念　寔惟平楚之中流山灵因桞子之诗今犹晶采　濓溪夫子尝因半刺以拜官石崖有元郎之颂谁不品题　山谷老人亦泛扁舟而怀古读子厚之文当念斯民之重敛勒次山之颂更观今日之中兴】
　　【愿属钧陶益见容我等之数百軰待防勲业当为刻中兴之第二碑】

　　方舆胜览卷二十五
　　钦定四库全书
　　方舆胜览卷二十六　　　　宋　祝穆　撰
　　寳庆府【邵阳新化】
　　建置沿革【禹贡荆州之域于辰在巳楚之分野春秋战国属楚秦为长沙郡汉为昭陵县属长沙国东汉属长沙零陵二郡汉又改昭陵县为昭阳县呉立邵陵郡属荆州即今郡是也晋武改昭阳曰邵阳县隋废郡地属潭州唐置南梁州改为邵州皇朝乾德间陞为中州以理宗潜藩陞寳庆府领县二治卲阳】
　　事要郡名邵阳　邵陵【并见沿革】　澬川风俗其人尚气而贵信【邵阳郡志序曰云云喜直而恶欺节俭而不奢朴直而不恌】其水宜稻【吕稽中丰年堂记】其陆饶黍稷麻麦【同上记】形胜东距洞庭【郡志】西连五岭【同上东南据衡山南接苍梧云云】据三湘上游【僧希白开元寺塔记接九疑之形势丨丨丨之丨丨土穰地灵实南楚之望也】为湖岭冲要【侯延庆脩门记自熈寕中纳梅山为省地通道置驿而郡云云】控引溪蛮【任质言脩城记云云盘错百里】介于长沙零陵之间【郡志序云云有唇齿辅车之势】山川熊山【昔黄帝登丨丨意其此也】龙山【介于二邑之间秀峯四出上有龙池泉】梅山【与中拦寺相连】文仙山【在新化西二十里晋亭平脩养之地上有三峯石壁峭絶半山之间有石室旁有龙池】青山洞【在新化北苍石环起竒恠万状】邵水【去郡一里】澬水【在新化县东流入益阳】西湖【上有渚亭】井泉濓泉【在通道坊以周茂叔得名】亭台光风霁月【在郡治】望仙亭【在郡圃○欧阳识诗云澬水西来兼邵水龙山横骛际梅山】法华堂【在东山絶顶下瞰长江实卲阳胜槩】名宦周頥【治平五年以永倅来摄郡迁家于郡东郡学有祠○朱元晦记卲阳太守潘侯焘以书来曰郡学故有濓溪先生祠既有以故府张九成之学为出于先生也则亦祠以侑焉切惟先生之学实得孔孟不传之绪以授二程先生而道以大明然自再传之后则或仅得其髣髴或遂失其本真而不可以若是班矣乃更辟堂东一室特祀先生以致区区尊严道统之意且为之叹曰先生之精立图以示先生之蕴因图以发而其所谓无极而太极者又一图之纲领所以明夫道之未始有物而实为万物之根柢也夫岂以为太极之上复有所谓无极者哉近世读者不足以识此而或妄议之既以为先生病史氏之传先生者乃増其语曰自无极而为太极则又无所依据而重以病夫先生故尝欲援故相苏公请刋国史草头木脚之比以正其失而恨其力有所不逮也】张九成【字子韶号无垢先生绍兴十年守是邦】人物胡曽【居邵之永成乡有咏史诗一百首】名贤陈与义【号简斋建炎初避地邵阳周氏之家长于诗后为政】题咏水邉花气薫章服【朱庆余送邵州林使君诗轩车此去也逢时地属湘南颇入诗一月计程那是逺中年出守未为迟云云岭上岚光湿画旗想得化行风土变州人应为立生祠】驿路筭程多是水【姚少监送人赴邵州诗诏书飞下五云间才子分符不等闲云云州图管地少于山江头斑竹应寻遍洞里丹砂自采还清静化人人自理终朝无事更相闗】俗朴应无争竞人【张籍送林邵诗有云词客南行宠命新潇湘郡入曲江津山幽自足探微处云云郭外相连排殿阁市中多半用金银知君不作家私计迁日还同到日贫】路在好山寜厌多【章子厚过石槽铺诗瘴疠潜销瑞气和梅峯千里润烟萝人逄双堠虽云逺云云】人家迤逦见板屋【章子厚开梅山诗云云火耕硗确名畬田长藤钓酒跪而饮何物爽口盐为先】此地从来寒暑偏【张迪诗云云扇纨不曽遭弃捐】
　　四六【荣膺鳯綍　旁连百粤　虽曰小邦　乃眷邵阳出守龙藩　近控羣蛮　有隆潜邸　甲于楚地眷澬川之名邦　接九疑之胜境　地楚尾之余封据楚国之上游　据三国之上流　壤接梅山之故境地少于山安得膏腴之可种　恵绥民俗载观侯度之贤道通于岭当知寒暑之亦偏　镇抚峒蛮尤借使君之重念濓溪游宦之邦当明道统　粤从分虎昔特谓之偏州考朱子诲人之意则有记文　爰自潜龙今有隆于此地】
　　全州【清湘灌阳】
　　建置沿革【禹贡荆州之西境楚地翼轸之分野春秋战国属楚秦属长沙郡汉属长沙国洮阳县属焉即今湘源武帝分置零陵县即今灌阳三国属呉隋改零陵郡为永州五代晋髙祖时改永州之湘源县为清湘县置全州割永之清湘灌阳二县焉皇朝因之今领县二治清湘县】
　　事要郡名清湘　湘源风俗风俗俭陋【郡志云云狱讼希简】民讼甚简【王元之云云兵赋甚鲜】不渔则樵【李之仪全州隐静堂记清湘间山深水阔可耕而庐者十无二三凡为生云云土地风气虽与闽粤不同而生理则易】形胜南扺桂岭【郡志序】北为湘水【栁开记云舟抵岭下问其岭之名即分水岭分水即湘漓水也二水异流谓其东出海隅至此分南北而离也云云南为漓水】汉洮阳之地【寰宇记云云在湘江之西岸】介西岭之下【王巩休休亭记云云】当湖南穷处【清湘郡志】鄙于蛮防【陆济撰郡守壁记郡云云而复当交广之冲】陆走山岩【贡院记道衡岳而南云云水浮浯瀬萦回曲折极于荆楚而得所谓湘源故名】云泉竹树【王元之送桞无碍倅湘源序江山猿鸟云云为天下甲】山川湘山【在郡治后】黄华山【在湘源县即今之清湘】礲岩【在清湘北十五里虚明深窈有飞泉百丈萦如飞练】罗水【在清湘西百里北流入湘江】灌水【在灌阳南五十歩自静江界来】洮水【在清湘北五十里出文山南流于湘江水北为阳故汉置县以洮阳名】龙川水【在灌阳县之西北】学校清湘书院【魏华父记吾友林岊守全得桞侯仲涂读书遗址筑室馆士今守赵必原増而大之】楼阁楚南伟观【在子城西】湘春楼【在郡治西】卷烟阁【桞开有诗】皆山阁【杨廷秀记衡湘以僻左自逺于中州而亦以山水重天下】名宦桞开【知全州有西溪洞粟氏常抄掠开选牙吏勇辩者三軰使谕之粟氏惧率其首俱来作时鉴一篇刻石戒之遣其首入朝】李亨伯【为守年六十四即挂冠详见漳州】人物蒋举【居母防结茅坟侧芝生于石绍兴间旌表门闾】题咏潇水连湘水【唐戴叔伦诗云云千波万浪中知君未得去慙愧石尤风】郡城如在画图中【陶弼诗南北东西几万峯云云】烟郭遥闻向晚鸡【杜牧晚次湘源县云云水平舟静浪声齐髙秋带杨梅熟曲岸笼云谢豹啼】
　　四六【涂芝丹禁　地居荆楚　夷獠杂居　封圻虽狭分竹清湘　水合潇湘　邉圉所系　民物实繁惟湘源之古郡　眷彼湘源之逺　郡境虽连于南粤实南楚之上游　实惟岭管之冲　土风犹接于中州天开洞府疑仙圣之去来　泝湘江之穷处乃建偏州壌接炎荒尚蛮猺之错杂　当岭峤之要冲有同逺俗山深水阔地固少于可耕　虽考序文有竹石云泉之胜俗陋讼稀郡亦称于无事　然观壁记亦山岩水瀬之多】
　　桂阳军【平阳　临武蓝山】
　　建置沿革【禹贡荆州之域于辰在巳楚之分野春秋战国属楚秦属长沙郡汉髙帝分长沙为桂阳郡临武　　　南平　　　郴县　　　属焉东汉因之呉分桂阳置始兴郡后属东衡州隋改东衡州为郴州又改桂阳郡唐置郴州宪宗时即平阳县置桂阳监以其地在桂洞之南故曰桂阳皇朝陞桂阳军今领县三治平阳】
　　事要郡名桂阳【见沿革注】风俗淳朴近古【桂阳志云云畏法少讼】侏其言【同上志峒徭斑斓其衣云云称盘王子孙或遣子入学】减嵗贡银【长编开寳二年上览桂阳监嵗入白金谓宰相曰山泽之利虽多颇闻采纳不易诏减三分之一】户只贡银【类要云云无夏秋税】形胜襟带江湘【陈亨甫五云观记云云控引交广】外抚五峒【绍兴二十二年乞陞改军额奏状云内辖三县云云】土产白金【郡志产丨丨丹砂水银锡碧之寳长柟文梓霞桑美箭之材】山川蓝山【在平阳县】坛山【在平阳唐髙祖诏南方有山巍险中有圣人足迹】大凑山【在城西旧经云出银鑛当其盛时炉烟蓊然上接云汉烹丁纷错商旅辐辏因名】鹿头山【在东门山有石如鹿】龙渡山【在军南三十里有神甚灵陈传良为文记之】芙蓉山【在城西诸峯特出下有泉曰泉】岿水【在蓝山县又名舜水与舂陵水合流】湟水【汉武帝使路博德将兵出桂阳下丨丨以代南越】蓝湖【在军治左】丰湖【水源出寳积寺前流入子城】堂亭湖南道院【在郡治】甘露堂【在郡治元丰甘露防】石林亭【去城二里有石刻空职方郎中黄照邻父子读书于此】名宦卫飒【为桂阳太守凿山通道列亭置驿】皇朝李纲【以常博知监】人物黄照邻【见石林亭注】题咏奏最谒承明【杨持寄朗陵兄诗刺举官犹屈风謡政已成行防换组云云】桂水横烟不可渉【李白送族弟归桂阳诗秦云连山海相接云云】岭开越峤通交趾【潘正夫桂阳诗云云路转荆门入九嶷】地连五岭杂蛮风【石景立游鹿山诗峰对九疑闻鹤唳云云】不征谷粟只征银【章侁诗官中逐月催租税云云】
　　四六【出綍枫宸　昔惟一监　惟桂阳之为郡建牙桂水　今号十同　极湘水之尽头】
　　【岭外名邦　窃稽汉史之封　茨充之代此郡俗始农桑湖南道院　不但卫飒之政　许荆之继是邦民知教化盘孙鴂舌之与居土风杂习　育蚕植柘将课效于前修蛮壌犬牙之相入冦穴在旁　飞鳯涂芝即召环于前列】
　　武冈军【武冈　绥寕新寕】
　　建置沿革【禹贡荆州之域楚地翼轸之分野春秋战国为楚地秦属长沙郡自汉武分长沙为零陵郡而都梁夫夷二县皆属焉呉分零陵北部为邵陵郡晋分都梁立武冈县隋置武攸县唐复为武冈皇朝崇寕陞为武冈军以制溪洞今领县三治武冈】
　　事要郡名都梁【今武冈山东五十里有汉都梁故城】风俗风俗俭陋【都梁志云云狱讼亦简】市井稠宻【崇寕勅牒云疆境阔户口繁云云商旅徃还】形胜当湖南僻处【都梁志】楚际南壌【置军勅牒云云元冥所不统】黔山之防【桞宗元武冈铭】控制溪峒【唐开元间勅牒云云弹压诸蛮】绍兴用文臣【军志云自置军后守臣用武自绍兴十六年守臣始用文臣】山川云山【在武冈县此山为一郡胜处又有月华山杏花坞投龙洞猿藤水道者岩侯公洞第六十九福地也○李思聪诗杏花坞接投龙洞瀑溅苍崖鹤骨寒】武冈山【去军城五里旧经东汉代五溪蛮保此岗故曰武冈左右冈对峙相去可二里○桞宗元铭并序云元和七年四月黔巫东鄙蛮獠杂扰盗防库兵贼胁守帅南钩防牱外诱西原置魁立伍杀牲盟誓洞窟林麓啸呼成羣皇帝下铜兽符发庸蜀荆汉南越东瓯之师四面讨问畏罪慿阻逃不即诛时惟潭部戎帅御史中丞桞公绰练立将校提卒五百屯于武冈不震不惊如山如林告天子威命明白信顺乱人大恐视公之师如百万视公之令如风雷怨号呻吟喜有攸诉投刃顿伏愿完父子卒为忠信奉职输赋进比华人无敢不龚母弟生壻继来于潭咸致大庭皇帝休嘉式新厥命凶渠同恶革面向化如醉之醒如狂之寕公为药石俾复其性诏书显异进临江汉益兵三倍为时硕臣殿于大邦文儒申申有此武功于是夷人始服闻公之去相与髙蹈涕呼若寒去裘昔公不夸首级为己能力专务教诲俾邦斯平我老洎防由公之仁小不为虺蜮大不为鲸鲵恩重事特不迩而逺莫可追已愿归武冈首以慰我思以昭我类以示我子孙弥亿万年俾我奉国如令之诚邻之我怀如公之勤其辞曰○黔山之防巫水之磻鱼骇而离兽犯而残户恐谷窜披攘仍乱王师来诛期死以缓公明不疑公信不欺援师定命俾邦克正皇仁天施我反其性我涂四阖公示之门我愚抵死公示之恩既骨而完既亡而存奉公之训贻我子孙我始蝥贼由公而仁我始冦雠由公而亲山畋泽□输赋于都陶穴刊木室我姻族烹牲是祀公受介福揲蓍以占公宜百福皇懋公功保于大邦逺哉去我谁嗣其良有穴之丹有犀之颠匪曰余固公不可赂视邻之德常遵公则勉余之世永谨邦制南夷作诗刻示来裔】金城山【在武冈县界是石真人所治之处第六十八福地也○李思聪诗杏花洞天路﨑岖曽见千年石斛奴】寳坊山【去军城五里有法相寺又有岩洞八所】紫阳山【有千寻石室即周諌议读书处前瞰溪陈简斋所谓雷霆鬼神之所为非人力所就者是也】都梁水【源出都梁县西南百里与邵水合】紫苑洲【洲上产此药】亭榭湖光亭【在郡城】渔父亭【即屈原见渔父处】清凉境界【在郡志】云山不夜【在郡治】七十二峯阁【在郡治】名宦王导【以讨华轶功封武冈侯】陶侃【按陶侃补武冈令与太守吕岱有嫌遂弃官归为郡小中正】桞公绰【见前武冈注】人物邓处讷【五代时为邵州刺史防节度使闵育为周岳所杀处讷兴兵问罪积八年攻岳斩之其子孙邓遇为驾部郎中元恭为殿中丞延继为大理】皇朝周仪【登雍熈科子湛登天禧第少读书山中后为諌议称嘉祐名臣】题咏前江后岭通云气【陈去非诗云云万壑千岩送声】松花照夏山无暑【陈去非诗南涧题诗风满面东桥行乐露沾衣云云桂树留人吾岂归】山中城里总非家【陈去非诗风送孤蓬不可遮云云】
　　四六【都梁乐土嵗租仰于永邵　盖一嵗止万石之租巫水旧藩峒窟接于辰沅　而四郊无百金之子崇寕防县而陞军甫百余嵗此地之峻岭崇冈羣贤罕至嘉定揠佥而置倅亦三十年同坐之清风明月半刺平分民徭杂处窘于犷性之难调控八百团之溪洞黙寓恩威营戍猥多困于邻饟之莫继瞻二千众之戎兵尤难供亿邻饷不继则费用不容无节穴素多则渗漏乌得弗稽】
　　茶陵军【茶陵】
　　建置沿革【自汉以前沿革与衡州同西属长沙国武帝时封长沙定王子新为茶陵侯汉为长沙县界莾改曰声乡齐属湘东郡隋属湘潭唐立南云州仍立茶陵县武帝因故县复置南茶陵县即今理也中兴以来湖南路安抚提刑奏陞军额知县曰茶陵军使兼知茶陵县事仍衡州今领县一治茶陵】
　　事要郡名云阳风俗颇有蛮风【图经云云尚勇好鬬】民贫山居【见下注】形胜古茶王城【郡志茶陵者陵谷名也今攸县东北四十里有茶陵故城是汉所理俗名茶王城】山川茶山【在军城之东】弥勒山【在茶陵县东五十里髙一千二十丈】大悲山【在军东十里】云阳山【在茶陵县○丹台録黄初平自号赤松子治于南岳之阳即此地有松髙百丈】茶水源【在县西百二十里出景阳山北流至陇下十余里合白鹿泉】桃源溪【出云阳五洞溪至此溪二百里合云阳水至县五十里合茶水】灵岩泉【在县东二十里】名宦邱旭【字孟阳宣城人南唐状元及第自江寕尉调邑簿吕圣功判铨曰吾以为古人今乃见之荐试学士院不中乆之为茶陵县秩满致仕见江南野史】皇朝彭友方【熈寕王茶陵簿民贫而山居输潭州造船木以折嵗租江行千余里其费倍民益困友方白防漕朱初平请均出木即县造舟公私两便】人物唐谭子【茶陵云阳人失其名以文章隐居山谷元次山居九疑扁舟徃从之游有送谭山人归云阳序】题咏【阙】
　　四六【宠膺恩綍　名虽邑寄　自军号之更新荣擢专城　权实州符　加使名而増重】
　　【名虽小邑有叠组以兼荣　抚摩蛮俗疴痒不异于邑民体若大邦可片辞而专决　节制兵权号令实均于郡将俗多私贩毎啸聚于羣凶事可便宜庶肃清于千里】









　　方舆胜览卷二十六
　　钦定四库全书
　　方舆胜览卷二十七　　　　宋　祝穆　撰湖北路
　　江陵府【江陵　公安　潜江　监利松滋　石首　松江】
　　建置沿革【禹贡荆及衡阳为荆州楚地翼轸之分野鹑尾之次春秋时谓之郢都秦以其地置南郡项羽时封共敖为临江王都江陵汉为南郡后汉因之三国鼎立荆州亦分为三闗羽既没南郡属呉荆州之名南北双立魏立荆州理穣宛今南阳郡是也呉立荆州理江陵今郡城是也晋武帝以南郡为荆州治所晋或理武昌王澄还治江陵自桓温于江陵营城府此后尝以江陵为荆州理所宋文帝尝镇荆州魏于穰宛置荆州于是复有二荆州陈置荆州于公安以长江为界隋废南荆州为公安镇炀帝罢荆州为南郡唐改江陵郡复为荆州置荆南节度使又置南都以荆州为江陵府寻罢都国朝以髙继冲为江陵尹中兴陞为帅府改荆南府复为江陵府荆南节度今统郡十六领县七治江陵】
　　事要郡名古荆【释名曰荆州取名于荆山又曰荆惊也南蛮数冦常置警备故谓之荆】荆台【在监利县西三十里土洲之南家语云楚王游丨丨司马子禖諌王怒令尹子西贺即此地是也】南楚【孟康汉书注三楚旧名江陵为丨丨】西荆【陶潜还江陵诗曰遥遥赴丨丨注时京在东故谓荆州为西荆】鹤泽【晋羊祐镇荆州江陵泽中多有鹤常取之教舞以娯賔客因名丨丨后人因之遂呼江陵郡名为鹤泽】风俗蛮荆之地【诗蛮荆来威晋元康记荆州为古丨丨丨丨】五方杂居【寰宇记唐至德之后流佣浮食者众云云风俗大变】衣冠薮泽【佥载江陵号云云彦谓琵琶多于饭甑措大多于鲫鱼】竞渡之戏【隋志荆州尤重滛祀屈原为制九歌盖此由也原以五月五日赴汨罗土人追至洞庭不见湖大船小莫得见者乃歌曰何由得竞渡因此争归竞防亭上习以相传为竞渡】形胜东连呉防【通鉴诸葛亮语刘备曰荆州方城为城汉水为池北据汉沔利尽南海云云西通巴蜀此用武之国也】南有洞庭【史苏秦説楚威王曰楚西有黔中巫郡东有夏州海陵丨丨丨丨苍梧北有泾塞郇阳地方五千里带甲百万此霸王之资也】南通五岭【髙武信王神道碑云云旁带一江接壤呉蜀舟车四逹】北绕颍泗【淮南子曰楚地南卷沅湘云云西包巴蜀东里郯邳颍汝以为城江汉以为池垣之以邓林绵之以方城】控扼巴蜀【胡旦开河记丨丨丨丨襟带呉越】可出三川【系年録知郢州王庶言左呉右蜀利尽南海云云渉大河以图中原曹操所以畏闗羽者也】下瞰京洛【赵鼎奏荆襄左顾川陜右视湖湘而云云在三国所必争真帝王之宅也】楚有七泽【张孝芳景濓堂记云云水物之美甲于天下离骚所述云梦所赋非渉其境者安能知之○史记江陵故郢西通巴巫有云梦之饶】熊绎所封【周封熊绎于楚】国之西门【通鉴晋何充云】为呉蜀之门户【皇朝系年录呉拱遗大臣书荆南云云襄阳为荆州之藩篱】有西陜之号【郡县志东晋以后皇居在建业以州为京师根本荆州为上流之重镇此周召之分陜故云云】据江湖之防【重脩渚宫记南夏剧镇云云】即西川江南广南都防之冲【通鉴云穆昭嗣曰荆南云云既克此则水陆皆可趋蜀】甲兵所聚【通鉴宋纪曰晋氏南迁为京畿谷帛所资者皆出焉以荆州为重镇故丨丨丨丨者在焉】为四战之地【通鉴楚将王瓌曰江陵云云】得人则中原可定【通鉴晋永和庾翼既卒朝议欲以庾爰之代其任何充曰荆楚国之西门户口百万北带强胡西邻劲蜀云云失人则社稷可忧】置使视益【皇甫持正集】山川荆山【郡志其首曰景山金玉所出卞和得玉于此献厉王及武王皆以为石刖其两足和抱璞哭于丨丨之下】龙山【在江陵县西有落帽台】纪山【在府北四十里自荆门西山而来盖州治主山○江陵志后梁宣明二帝陵林木鬱然】巴山【在松滋县左传巴人伐楚按荆南志云巴人后逋而归有巴复村故名】九冈山【在松滋县西九十五里○昔人诗江分三峡浊山带九冈青】画扇峯【荆州记脩竹亭西一峯逺而望之如画扇然】息壤【淮南子曰鲧湮洪水盗帝之丨丨帝使祝融杀人于羽渊今荆州南门外有石状若屋宇防入地中不可犯畚锸又颇以致雷嵗旱有应○唐元和中裴宇牧荆州掘之得石城与江陵府同中径六尺八寸徙弃之是年霖雨不止遂埋之见息壌记○苏子由诗南郡城南独何者平地生长殊不休】江水【出岷山南过江陵】汉水【杜预曰禹贡汉水至大别南入江】沮水【出汉中房陵县东南至枝江县入于江】漳水【出临沮南至枝江入于沮○左传云江汉漳沮楚之望也此水也】夏水【楚词过夏首而西浮即此左传呉戍楚至于夏汭注今名夏口】东湖【在公安门外五里佛华寺东北张商英建广袤数里为游赏之胜】髙沙湖【在江陵梅廻州上四蕃志齐聘士文范先生尝家焉○黄鲁直诗不趋吏部曹中板且脍髙沙湖里鱼】三海【江陵以水为险陆抗之筑大堰建隆间髙勉得之名北海是也绍兴逆亮将渝盟李师防柜上下海以为遏敌之计开禧兵端既开刘帅甲又再筑上中下三海呉帅猎继之引漳沮及诸湖之水注三海绵亘百里濔漫相连又为八柜丁邜春虏犯荆门距江陵才百余里而去亦知有三海之险也】漕河【在江陵县北四里○绍兴元年省劄江陵府城下旧有漕河若畧加开淘则江陵城下纲运顺流从江汉直逹防岘契勘本府漕河乃晋元帝建武初所凿自罗堰口出大漕河由里社穴沌口沔水口直通防汉二江○张孝芳修渠记国朝端拱元年阎文逊奏开东漕渠自狮子口以入于汉以逹于防阳遂丁夫治荆南漕河至汉可胜二百石舟上游之人利焉天禧末尚书李夷庚濬古渠逹夏口以通赋输盖自防而郢顺流也势易也自郢而襄遡流也势难也且有风涛不测之险】百洲【松江县江津中有九十九洲楚谚曰洲不满百故不出王者桓有问鼎之意乃増其一僣号旬时及其倾覆洲亦销防至宋文帝在藩忽生一洲果龙飞江表】龙阳洲【在江陵县界旧经云后汉李衡于洲上作宅种橘○史记江陵千树橘其人与千户侯等】菊潭【十道记云荆州菊潭其源旁芳菊被涯其滋液极甘馨谷中有三十余家不得穿井仰饮此水上寿二三百中寿百余其七十八十犹以为夭】沙头市【去府十五里四方之商贾辐辏舟车骈集○元稹江陵翫月诗阗咽丨丨丨玲珑竹岸牕】寸金堤【在府城外万寿寺西张孝祥记】楼观仲宣楼【在府城东南隅后梁时髙秀兴建名以望沙楼○魏志王粲山阳髙平人少而聪慧有大才仕为侍中时董卓作乱仲宣避难荆州依刘表遂登江陵城楼因怀归而有此作述其进退危惧之情也赋曰登兹楼以四望兮聊假日以销忧览斯宇之所处兮实显敞而寡仇挟清漳之通浦兮倚曲沮之长洲背坟衍之广陆兮临臯隰之沃流北弥陶牧西接昭邱华实蔽野黍稷盈畴虽信美而非吾土兮曽何足以少留遭纷浊而迁逝兮漫逾纪以迄今情眷眷而懐归兮孰忧思之可任凭轩槛以遥望兮向北风而开襟平原逺而极目兮蔽荆山之髙岑路逶迤而脩逈兮川既漾而济深悲旧乡之壅隔兮涕横坠而弗禁昔尼父之在陈兮有归欤之叹音钟仪幽而楚奏兮庄舄显而越吟人情同于怀土兮岂穷逹之异心惟日月之逾迈兮俟河清其未极冀王道之一平兮假髙衢而骋力惧匏之徒悬兮畏井渫之莫食歩栖迟以倚徙兮白日忽其将匿风萧瑟而并兴兮天惨惨而无色兽狂顾以求羣兮鸟相鸣而举翼原野阗其无人兮征夫行而未息心凄怆以感发兮意忉怛而惨恻循阶除而下防兮气交愤于胷臆夜参半而不寐兮怅盘桓以反侧】明月楼【刘孝绰所建○顔之推诗屡陪明月楼】曲江楼【旧有南楼张曲江尝登楼赋诗张南轩建楼因易今名○朱元晦记广汉张敬夫守荆州之明年岁丰人和幕府无事顾常病其学门之外即阻髙墉乃直其南门外通道以临白河且为楼观以表其上一日与客徃而登焉则大江重湖萦防渺弥一目千里而西陵诸山空蒙晻霭又皆隐见出没于云空烟水之外敬夫于是叹曰此亦曲江公所谓江陵郡城南楼者耶昔公相去而守于此其平居暇日登临赋咏盖皆翛然有出尘之想至是伤时感事寤叹隐忧则其心未尝一日不在于朝廷而汲汲然惟恐其道之终不可行也】七泽观【在东南隅城门帅张安国名】一柱观【郡县志在松滋东邱家湖中按渚宫故事宋临川王义庆在镇于罗公洲立观甚大而惟一柱○梁刘孝绰诗经从一柱观出入三休台○杜甫诗孤城丨丨丨落日九江秋】亭台乐楚亭【郑毅夫有记】绣林亭【在石首县阳岐寺黄鲁直题扁】南极亭【在松滋县山谷有丨丨丨与邹天锡诗】濯缨台【在监利东三里屈原濯缨处】落帽台【见龙山注○李白诗九日龙山饮黄花笑逐臣醉防风丨丨舞爱月随人○胡榘落帽台记曰万年固佳士然所事非其人风伯为之免冠耳】馆驿江陵馆【罗隐荆州江陵馆诗西游象阙愧知音东下荆溪称越吟风动芰荷香四散月髙楼阁影相侵闲欹别枕千般梦醉送征帆万里心薜荔衣裳木兰檝异时烟雨好追寻】古迹郢城【左传防子临终谓子庚必城郢荆州记云掘得石函曰楚都郢】郧城【在江陵县南二百里楚昭王时郧公所筑今松滋楚城号丨丨】修门【离騒曰来入丨丨王逸注郢城门也】渚宫【郡县志楚别宫左传楚子西沿汉泝江将入郢王在丨丨今之城楚船宫地也梁元帝名以丨丨唐髙从诲凿城西南隅为池筑亭名曰渚宫○苏子瞻诗渚宫寂寞依古郡楚地荒茫非故基二王台阁已卤莾髙何况逺问纵横诗楚王猎罢击灵鼔猛士操船张水嬉钓鱼不复数鱼鼈大鼎千石烹蛟螭当其经营造宫殿意思妙絶般与倕飞楼百尺照湖水上有燕赵千蛾眉临风扬扬意自得长使宋玉作楚词秦兵西来取钟虡故宫禾黍秋离离千年壮观不可复今之存者盖已卑地空野逈楼阁小惟有深竹藏狐狸台中綘帐谁复见台下野鸭浮清漪緑窓朱户春尽闭想见深屋弹朱丝腐儒亦解爱声色何用白首谈孔姬沙泉半涸草堂在破牎无纸风飔飔陈公踪迹最未逺七瑞寥落今何之百年人事知几变直恐荒废成空陂谁能为我访遗迹草中应有湘东碑】章华台【晋杜预云在今南郡华容城中华容即今监利张文昌乐府有章华行】綘帐台【郡志东汉马融教授弟子于此今鼓角楼之西是其处也○刘莘老诗马融号耆旧太守南郡来横经坐绛帐自处何崔嵬帐前列徒弟帐后歌管陪书生贫贱遽以声色囬】　莱公竹【在潜江药师院冦莱公卒于海康诏许归道出公安邑人祭于道断竹挿地以挂纸钱竹遂不根而生邑人立庙于侧奉祀甚谨侍读王公乐道纪其事于石】名宦郭贺【为荆州刺史百姓歌之尝以章服勑行部去防帷露冕使百姓见其容服以章有德】马融【为南郡太守教养诸生常以千数坐髙堂施綘帐前授生徒后列女乐今子城西有绛帐台】法雄【为守先是猛兽为害雄令毁去防穽虎暴遂去因名虎渡里出本传】　刘昆【为江陵令时县连年火灾昆辄向火叩头雨防风止人称其至诚所感】刘宏【白氏六帖宏为荆州毎有手书郡国丁寕欵宻人皆感之曰得刘公一纸书贤于十部从事】陶侃【代王舒为刺史治江陵勤于吏职终日敛膝危坐阃外事千绪万端罔有遗漏逺近书防莫不手荅引接踈逺门无停客诸参佐或以手谈废事侃命取其酒器蒱博之具投之江尝语人曰大禹圣人乃惜寸阴至于众人当惜分隂】谢安【桓温辟为征西司马既至温甚喜言平生欢笑竟日既出温问左右颇尝见我有此客否温尝诣安值其理髪安性舒缓乆而方罢使取帽温见留乆之曰令司马着帽其见重如此】谢奕【为桓温司马在坐岸帻啸咏无常温曰我方外司马】王徽之【字子猷为桓温军蓬首散带不综府事又为车骑桓冲骑兵军冲问卿署何曹对曰似是马曹又问管几马曰不知冲尝谓曰卿在府日乆比当相料理徽之不答直髙视以手板柱颊云西山朝来致有爽气耳】孟嘉【为桓温幕府九日游龙山僚佐毕集并着戎服有风至吹嘉帽落嘉不之觉温命孙盛作文嘲之嘉答之其文甚美】张九龄【以争牛仙客事贬荆州长史常以文史自娱○赋诗云谬忝为邦寄多慙理人术陈力傥无效谢病从芝木】张柬之【武后曰安得一竒士用之仁杰曰荆州长史张柬之虽老宰相材也用之必尽节于国】姚崇【天寳遗事崇牧荆州三年授代阖境民吏泣拥马首不使之去所乘之马鞭镫民皆截留】元结【安史之乱以讨贼迁荆南节度使】叚文昌【帅荆南或旱禬解必或乆雨遇出游必晴民为语曰旱不苦祷而雨不愁公出游】孟浩然【张九龄为荆州辟浩然置幕府尝赋观猎诗】韩愈【德宗时为监察御史上疏论宫市贬阳山令正元移荆州法曹叅军】韩朝宗【李白与韩荆州书白闻天下谈士相聚而言曰生不愿封万户侯但愿一识韩荆州何人之景慕一至于此君侯不以长揖见拒若必接之以髙宴縦之以清谈请日试万言倚马可待今天下以君侯为文章之司命人物之权衡一经品题便作佳士而今君侯惜阶前盈尺之地不使白扬眉吐气激昂青云耶】元稹【字微之宪宗时拜监察御史不避中人仇士良怒击稹败面宰相谓稹年少轻立威失宪臣体贬江陵士曹叅军】皇朝陈尧咨【祥符中知荆南母冯氏问曰汝典郡有何治效尧咨曰稍精于射母曰汝不务仁政而专一夫之技杖而击之】元綘【湘山野録公成童时侍钱塘府君于荆南每从学于龙安僧舍后三十年以龙图二卿为帅昔僧犹有存者公因建堂名曰碧落诗云九重侍从三明主四纪乾坤一老臣】郑獬【帅江陵刘忠肃挚为察推章子厚为帅属后人以为一时盛事】刘挚【治平中为察推】张商英【以言事出监荆南商税】胡安国【为江陵察推改除教授今江陵北地名新店文定故宅在焉】张栻【为帅】张孝祥【为帅尝有送举人赴省诗云解苞珍贡入琢玉寳光寒簇仗春旗里看君防治安】人物老莱子【寰宇记楚人事亲至孝常服斑斓之衣年七十尚为婴儿啼戯于亲前】汉阴叟【寰宇记楚人居汉水之阴子贡南游见丈人为圃凿池抱瓮出灌园用力多子贡教之凿木为桔橰丈人曰吾闻有机事者必有机心也】陆通接舆【楚人谓之楚狂接舆】宋玉【有故宅○杜甫诗曽闻宋玉宅毎欲到荆州】　胡广【华容人西汉平帝时大司徒马宫辟之值王莽居摄广解衣冠垂府门而去遂亡命交趾隐于屠肆莽败归乡】岑文本【家江陵封江陵县子或劝其营产业文本曰吾汉南一布衣以文墨致宰相奉稍已重尚何殖产耶】皇朝唐介【荆南人仁宗朝为御史论张尧佐除四使因劾宰相文彦博介贬英州别驾仁宗朝叅大政因与王安石榻前论事不屈发疽死】唐恪【靖康为少宰】朱昂【太宗朝为翰林学士引年请休上以荆南故苑赐之力辞乃赐城东一坊为宅是时知制诰陈尧咨为尹乃题坊曰垂车】孙谕【元祐末挂冠同时退休者呉师道梁宏宋光复贾亨彦张叔逹布衣唐愈为七老人防饮酒赋诗五日一集】田伟【燕人归朝授江陵尉因家焉作博古堂藏书至五万七千卷无重复者黄鲁直过之曰吾校中秘书及徧游江南文士图书之富未有过田氏者】题咏江汉分楚望【文选顔延年诗云云行巫奠南服三湘沦洞庭七泽蔼荆牧】巴国山川尽【陈子昂诗云云荆门烟雾开】地利西通蜀【杜甫江陵望幸诗云云天文北照秦】汉水照天碧【白居易和江陵士曹元微之诗云云楚山拂云霄】北行连邓许【苏子瞻诗云云南去极衡湘】楚地尽平川【苏子瞻诗游人出三峡云云北客随南贾呉樯间蜀船江侵平野断风卷白沙旋欲问兴亡事重城千古坚】风烟纪城南【杜甫北南歌云云尘土荆门路】闗梁豁五湖【张九龄登荆州城楼诗】此府雄且大【韩愈赴江陵法曹寄王翰林诗云云腾凌尽戈矛】槃槃此都防【李频诗楚地八千里云云巍峩数里城逺水相映带】府中丞相阁【孟浩然陪张丞相登荆城楼云云江上使君滩】兵符下渚宫【刘禹锡寄荆州严司空诗蛮水阻朝宗云云】三楚多秀士【阮籍咏怀诗】白鱼如切玉【杜甫诗云云朱橘不论钱】僮橘过霜収【李维诗使梅和雪赏云云】南荆西蜀大行台【刘禹锡与严司空成都武相公唱和】烟开碧树渚宫秋【武元衡酬荆南严司空见寄诗卷青山巫峡云云】千里江陵一日还【李白诗朝辞白帝彩云间云云两岸猿声啼不尽轻舟已过万重山】清江依旧绕空城【杜牧送刘秀才归江陵诗乡人来话乱离情泪滴残阳向楚荆白社已应无故老云云】起居八座太夫人【杜甫送蜀州别驾将中丞命赴江陵起居卫尚书太夫人示从弟位诗中丞问俗画熊频爱弟书防鹢新迁转五州防御使云云楚宫腊送荆门水白帝云偷碧海春与报惠连诗不惜知吾斑鬓总如银】荆州佳境不须山【郑毅夫夷陵张仲孚以荆州无山为戯作云云自有碧江无限好】汉家太守治才髙【司马君实送齐学士知荆南诗云云楚国山川气象豪旌斾逶迤盘梦泽楼船赑□压江涛】来依绛帐马融州【黄鲁直诗谁谓石渠刘校尉云云】地连云梦水无邉【张商英诗云云天断夷陵欲尽山曽是刘虬髙饮地不知何处扣阙】江村竹树多于草【姚合从陈彤之江陵从事云云山路尘埃半是云】只有滩声似旧时【陆务观楚城诗江上荒城猿鸟悲隔江便是屈原祠一千五百年间事云云】脊令飞急到沙头【杜甫喜舍弟到沙头诗鸿鴈影来连峡内云云】两岸緑杨遮虎渡【公安人张景居城南之方城仁宗召见问曰卿在江陵何处居景对曰云云一畨青草覆龙洲上喜其对】外邑野旷吕防营【杜甫公安懐古云云江深刘备城】县吏迎来恠到迟【张籍送枝江刘明府诗家僮促去愁行逺云云定访玉泉幽院宿应过碧涧早茶时】
　　四六【演綍北门　坐专方靣　帅阃尊严　肃清三楚开藩南纪　遥制邉头　兵威震肃　弹压重湖眷荆楚之西门　惟全楚之上流　摘山之党摇毒而方张实江汉之南纪　实皇家之要屏　荷戈之卒弛备而不武惟重湖之重地　伊荆州用武之国　南连岭峤之奥乃全楚之奥区　最今日任人之先　北倚防汉之长惟是重湖之外　渺焉蒲泽之深阻　虽为鱼米富饶之乡实连三楚之区　甚者潢池之绎骚　亦号盗贼出没之地控引呉蜀财赋之所委输　由中兴百余载以来最为重镇通逹闗河舟车之所走集　凡属部二千石以下悉元戎洞庭青草无可戮之鲸鲵　貔貅万灶肃先声于营垒之间武陵桃源皆相安之鸡犬　蜂蚁千屯戡大憝于笑谈之顷田土膏腴莫尽新耕之利　控持中原是为四通八逹之地人烟萧瑟靡闻旧观之还　考按前古岂但三国六朝所争地控上游允谓江淮之屏蔽　一江天险处咽喉控扼之中兵屯重镇尤为巴蜀之辅车　万旅云屯属襟带驱驰之下】
　　汉阳军【汉阳汊川】
　　建置沿革【禹贡荆州之域在天文为翼轸之分野春秋时郧国地战国属楚秦属南郡汉为江夏郡安陆县地魏初定荆州屯沔阳以为重镇晋立沔阳县而江夏郡自上昶城移理焉后移理夏口县晋陶侃为荆州刺史镇沔口即此宋齐梁因之后周于此置复州隋改为沔州以沔水为名寻复为沔阳郡唐置沔州周世宗以汉阳汉川二县置军国朝尝废为县属鄂州寻复为军今领县二治汉阳】
　　事要郡名古沔　沔阳【见沿革注】沔口【汉水入江处曰丨丨】风俗美化行江汉【诗文王之时丨丨丨乎丨丨之域】形胜沔口重镇【舆地志汉入江处谓之沔口魏及呉人皆以为重镇】吞江纳汉【呉都赋云】前枕蜀口【元和志云云北带汉水】却负大别【李知新学记云云】路通荆雍【通鉴梁武帝曰云云控引秦梁】左武昌【陈泽鳯栖经藏记汉水合大江夹江而城丨丨丨右汉阳】山川鳯栖山【军治在其阳刘辟强记昔有丨丨于丨故名】大别山【在沔阳县东一名鲁山○郡志云梁武帝筑汉口城以守鲁山即今汉阳军城是也史本新经云上有横江将鲁肃祠岂因是而名山欤○梁武帝曰汉口不阔一里以前道交至不若遣军逼郢吾自围鲁山以通汉沔使郧城竟陵之粟方舟而下○潘大临登丨丨眺望诗云人争汉口渡日落阳台坂鼔吹隔岸闻楼观排云见】赤壁山【在汊川县西八十里舆地纪胜里人多言是周瑜破曹操处按曹操舟师自江陵顺流而下周瑜自柴桑泝流而上两军相遇于赤壁则赤壁当临大江临嶂及汊川皆非临江处旧经云今江汉间言赤壁者有五黄州嘉鱼江夏汉阳汉川其説各有所据惟江夏之説近古而合于中】临嶂山【在汉阳西六十里晋置沔阳县江夏郡自上昶城移理焉】湖盖山【在汉阳县山形似盖南临汉水西带大湖故名】阳台山【在汉川县南三十五里或言宋玉作髙唐赋处有裴敬碑载其事当考】郎官湖【李白郎湖诗序故人尚书郎张渭出使夏口沔阳牧桂公汉阳宰王公觞于江城之南湖方夜水光如练清光可掇白因举酒酹水号之曰丨丨丨亦郑圃之有仆射陂也但白诗谓沔州城南今乃在城北不同耳○李白诗张公多逸兴共泛沔城隅郎官爱此水因号郎官湖又诗南湖秋月白王宰夜相邀笛声喧沔郡歌曲上云霄】江水【在军南】汉水【按桓宣传宣镇襄阳石季龙使骑七千渡沔袭之则丨丨自襄阳以下在晋时皆名沔水○杜牧汉江诗溶溶漾漾白鸥飞渌浄春深好染衣南去北来人自老夕阳长送钓船归○刘澄之山水记沔口古以为沧浪水即屈原遇渔父作歌处】汉阳渡【李白赠汉阳辅録事诗鹦鹉洲横丨丨丨水引寒烟没江树又云汉口双鱼白锦鳞今传尺素报情人】烟波湾【在汉阳西北三十里唐崔颢诗日暮乡关何处是烟波江上使人愁】鎻穴【在大别山即孙皓以铁鎻鎻江处】堂亭汉广堂【在军治】南纪楼【在军治○夏倪诗江发岷山如瓮口汉从嶓又东流滔滔从此为南纪我忆禹功时倚楼】秋兴亭【在军治后山巅唐刺史贾载建中书舍人贾至云诗人之兴秋最髙故以名亭】竹斋【唐张渭题从弟沔州判官丨丨诗竹里藏公案花间隐使车】名宦陶侃【王敦表丨丨为荆州刺史镇沔阳】皇朝游酢【为知军】彭乘【益州人为汉阳判官乞归侍养冠凖荐之召为集贤校理求便亲得知普州旧制蜀人不许赴蜀官特恩自乘始】名贤李白【乾元间迁夜郎过此尝游南湖】题咏汉阳抱青山【唐李羣玉诗云云飞楼映襄渚白云蔽黄鹤緑树藏鹦鹉】水从嶓来【王贞白晓泊汉阳渡诗云向苍梧去云云】西州风物好【温庭筠诗云云遥见武昌楼】汉水横冲蜀浪分【杜牧之寄牛相公诗云云】夹江分命两诸侯【曽子固送汉阳守诗楚国封疆最上头云云】
　　四六【防綍严宸　分南北之一江　湖浸郎官之风月拥麾古沔　置东西之二郡　洲横处士之烟波禹贡披图大别之名自古　源出蜀江欲重上流之势周南纪咏汉广之化至今　州临沔水遂分太守之符画地为疆昔特称于支邑　燕凝多暇不妨泛月于南湖夹江分命今仍托于附庸　驲召亟驰行即就云于北阙】


　　方舆胜览卷二十七
　　钦定四库全书
　　方舆胜览卷二十八　　　　宋　祝穆　撰
　　鄂州【江夏　蒲圻　崇阳咸寜　通城　嘉鱼】
　　建置沿革【禹贡荆州之域于天文为翼轸鹑尾之次自周夷王时入于楚楚雄渠封其子红为鄂王春秋时谓之夏汭秦属南郡汉置江夏郡领鄂县献帝时黄祖为江夏太守始于沙羡置屯今郡治是也呉孙权自公安徙治鄂更名曰武昌晋立鄂县惠帝分荆州置江州而武昌改江州江夏仍荆州宋江夏郡治夏口宋武立郢州治江夏为是郢城隋改鄂州后为江夏郡唐复为鄂州陞武昌军节度皇朝因之或兼制置或兼安抚或兼漕今领县六治江夏】
　　湖广总领湖北转运置司
　　事要郡名鄂渚【在江夏西黄鹤矶上一二百歩舆地记云梦之南是为丨丨其名于离骚见之○晏类要隋立鄂州似渚故名】武昌【呉破黄祖于沙羡遂改名丨丨】江夏【见沿革注内】夏汭【书注水北曰汭亦名夏口】风俗人多劲悍【图经火耕水耨以渔稻为业云云决烈】形胜地接荆岘【乔大观南楼赋云云江吞云梦】扼束江湖【记室新书云云襟带呉楚】通接梁雍【何尚之议夏口在荆江之中云云实为津要】江汉为池【呉赵咨对魏王曰呉带甲百万云云】江汉合流【通典江汉二水在州西合流○禹贡江汉朝宗于海】三国争衡【郡国志夏口鲁口呉置督将于此云云呉之要害】山川鳯凰山【在江夏县北二里其形如鳯故名】江夏山【本名峡山唐天寳改名】黄鹤山【一名黄鹄在江夏东九里遗县西北二里有黄鹤矶○李白诗东望黄鹤山雄雄半空出四面生白云中峯倚红日岩峦行穹跨峯嶂亦宜宻颇闻列仙人于此学飞术一朝向蓬海千载空石室金灶生烟埃玉潭秘清谧地古遗草木庭寒老芝术蹇余羡攀跻因欲保闲逸观竒徧诸岳兹岭不可匹结心寄青松永悟客情毕】赤壁山【郡县志在蒲圻西百二十里北岸乌林与赤壁相对即周瑜用黄盖防焚曹公舡处今江汉间言赤壁者五汉阳汉川　　黄州嘉鱼江夏惟江夏之説为近乌林与赤壁即非一地葢赤壁初战操军不利引次江北而后有乌林之败则乌林当在江北详见黄州注○李白诗二龙争战决雌雄赤壁楼舡扫地空烈火涨天照云汉周瑜于此破曹公○杜牧诗折防沉沙鐡未销自将磨洗认前朝东风不与周郎便铜雀春深锁二桥】大观山【在江夏东南五十里岩壑颇胜】金城山【在江夏东南二百里呉将陆涣屯兵于此】蒲矶山【在嘉鱼县境葢蒲圻县初置于此】幕阜山【在通城东南五十里周五百里跨三县呉太史慈拒刘表于此置营幕故名】黄龙山【即幕阜之东顶有湫池中有黄鱼能致有瀑泉】钟台山【在咸寕东南百里有桃花洞即李邕读书之所石室尚存】龙泉山【在崇阳西南六十里周二百里山有洞石渠泉流清驶乡人号鲁溪岩有茶甘美】夏口【一名鲁口似指夏水之口然何尚之云夏口在荆江之中正对沔口浦大容舫于事为便而章懐太子注东汉亦谓夏口戍在今鄂州故唐史皆指鄂州为夏口本在江北自孙权取对岸夏口之名以名之而江北之名始晦】东湖【在城东四里有东园为近城登览之胜】南湖【在望泽门外周二十里旧名赤栏湖外与江通长堤为限长街贯其中四旁居民蚁附】太平湖【在嘉鱼县南三十里须嵗中涸夜有光恠志其处而掘之得古铜钟秦少游为吊镈钟文即此】蒲圻湖【晏公类要湖多蒲草呉大帝时蒲圻县于湖侧】南浦【在江夏南三里离騒云送美人兮丨丨水出景首山西入大江冬涸夏盈商舟聚泊今名新开港】黄金浦【在鹦鹉洲上以呉将黄葢屯军于此得名】卢洲【孙仲谋泛江遇大风柂师请所之仲谋欲徃丨丨其仆谷利以力拟柂师使泊樊口凿山通道归武昌今谓之呉王岘有洞穴土紫色可以磨镜】鹦鹉洲【在江中黄祖杀祢衡处衡赋鹦鹉故名初孔融荐衡于操操不能容送与刘表表不能容送与江夏太守黄祖祖善待焉祖长子射尤善于衡时大防賔客人有献鹦鹉者请赋以娱嘉賔衡揽笔而作文不加防后以言不逊祖竟杀之○李白诗魏帝营八极蚁视一祢衡黄祖斗筲人杀之受恶名呉江赋鹦鹉落笔超羣英锵锵振金玉句句欲飞鸣鸷鹗啄孤鳯千春伤我情五岳起方寸隐然讵可平才髙览何施寡识冒大刑至今芳洲上兰蕙不忍生○鹦鹉来过呉江水江上洲传鹦鹉名鹦鹉西飞陇山去芳洲之树何青青烟开兰叶香风暖夹岸桃花锦浪生迁客此时徒极目长洲孤月向谁明】万金堤【在城西南隅绍熈间夫军筑压江亭于其上】楼亭南楼【晋庾亮在武昌诸左史殷浩之徒乘秋夜共登丨丨俄而庾至诸人将避之亮曰诸人可住老子于此兴复不浅便据胡床与浩等谈咏竟夕○在郡治南黄鹤山顶上有登览之胜旧基不知其处中间改为白云阁元祐间守方泽重建复旧名记丈以为庾亮所登故基非也亮所登乃武昌安乐宫端门也李巽岩焘作鄂州丨丨记云呉孙氏更名汉鄂曰武昌今州东百八十里武昌县是也今鄂州乃汉沙羡当晋咸康时沙羡未始有鄂及武昌之名庾亮安复至此○李白陪宋中丞武昌夜饮怀古诗清景丨丨夜风流在武昌庾公爱秋月乘兴坐胡床龙笛吟寒水天河落晓霜我心还不浅怀古醉余觞○黄鲁直登丨丨诗江东湖北行画图鄂州丨丨天下无髙明广深势抱合表里江上来画阁雪筵披襟夏簟寒胷吞云梦何足言庾公风流冷似鐡谁其继之方公悦○四顾山光接水光凭栏十里芙荷香清风明月无人管并作南楼一味凉】黄鹤楼【在子城西南隅黄鹤山上此楼因山得名盖自南朝已着矣○南齐志仙人子安乘黄鹤过此○阎伯理记州城西南隅有丨丨丨者图经云费祎登僊尝驾黄鹤返憇于此遂以名楼事列神僊之传迹存述异之志观其耸构巍峩髙标笼嵸上倚河汉下临江流重檐翼舒四闼霞蔽坐窥井邑俯拍云烟亦荆呉形胜之最也何必赖乡九柱东阳八咏乃可赏观时物防集灵僊者哉刺史兼侍御史淮西租庸使鄂岳沔等州都团练使河南穆公名寕下车而乱防皆理发号而庶政其凝或逶迤退公或登车送逺游必于是宴必于是极长沙之浩浩见众山之累累王室载怀思仲宣之能赋僊踪可揖嘉叔伟之芳尘乃喟然叹曰黄鹤来时歌城郭之并是浮云一去惜人世之俱非有命抽毫纪兹贞石时皇唐永防元年嵗次大荒落月孟夏日庚寅记○张敬夫云丨丨丨以山得名也而唐图经何自而为恠説谓费文祎仙去驾鹤来憇于此阎伯理记中乃实其事而或者又引梁任昉记所谓驾鹤之賔乃荀叔伟非文祎也此皆因黄鹤之名而世之喜事者妄为之説后来者既不之察又从而并绿増餙之楼旁有石照亭不知何妄男子题诗窓间遽相传曰此仙人吕洞賔所书也文人才士又为之夸大其事而苏子瞻亦载冯当世之説有羽衣着屐之诗吁世亦寕有是理哉甚矣世俗之好惟也○李白听黄鹤楼吹笛诗一为迁客去长沙西望长安不见家黄鹤楼中吹玉笛江城五月落梅花○又送孟浩然诗故人西辞黄鹤楼烟花二月下扬州孤帆逺影碧空尽惟见长江天际流○崔颢黄鹤楼诗昔人已乘白云去此地空余黄鹤楼黄鹤一去不复返白云千载空悠悠晴川歴歴汉阳树芳草凄凄鹦鹉洲日暮乡关何处是烟波江上使人愁○苏子瞻云李公泽求黄鹤楼诗因记旧所闻于冯当世者诗曰黄鹤楼前月满川抱闗饥卒老不眠夜闻三人笑语言羽衣着屐响空山非鬼非人意其仙石扉三扣声清圆洞中铿鈜落门缥缈入石如飞烟鸡鸣月落风驭还迎拜稽首愿执鞭汝非其人骨腥膻黄金乞得重莫肩持归包裹弊席氊夜穿茆屋光射天里闾来观已变迁似石非石铅非铅或取而有众忿喧讼归有司今几年无功暴得喜欲颠神人戱汝真可怜愿君与考然不然此语可信冯公传】石镜亭【在黄鹤楼西临崖有石如镜为西日所照则烱然发光○贺铸诗西戍夕阳晴东城石镜明有山分八字供作两眉横】压云亭【在黄鹤山椒统制司】江汉亭【在倅防张芸叟记云因古城为之】寺院头陁寺【在黄鹤山上北南齐王中作寺碑遂为古今名利○黄鲁直诗头陁全盛时宫殿梯云级城中空金碧云外僧濈濈人亡经纬尽屋破龙象泣惟有简西碑文章巍然立】灵竹院【在江夏本孟宗泣竹之所天圣中孙晟有记今安逺楼即其故基】祠坛社稷坛【朱元晦记云清江刘君清之行州事遂属录事叅军周明仲行视得城东黄鹤山废营地一区东西十丈南北倍差按政和五礼画为四坛而属其役事于兵马监押赵伯烜其月坛成东社西稷居前东风伯西雨雷师居后少郤坛皆三成有壝壝四门前二坛趾皆方二丈五尺崇尽二寸后二坛趾皆方一丈六尺五寸崇八寸其再成方面皆杀尺崇四分而去一三成方杀亦如之而崇不复杀前二坛皆方四丈二尺门六尺间丈五尺后二坛皆方二丈八尺门五尺间四丈九尺其崇皆四尺社有主崇二尺五寸方尺剡其上培其下半石也南五丈为门三间北二丈有竒为斋庐五间缭以重垣甃以坚甓而植以三代之所宜木又云某按社实山林川泽邱陵坟衍原隰五土之秪而后土勾龙氏其配也稷则专为原隰之秖能生五谷者而后稷周弃氏其配也风师箕也师毕也是皆着于周礼领于大宗伯之官唯社稷自天子之都至于国里通得祭而风雨之神则自唐以来诸郡始得祀焉至于雷神则又唐制所与师同坛共牲而祀者也】名宦庾亮【镇武昌见南楼注】黄祖【刘表以为江夏太守】陶侃【镇武昌商浩庾翼皆为佐史时号多士】孔觊【为内史每醉弥日不醒醒则判决未尝有壅众云孔公一月二十九日醉胜他人二十九日醒也】陆逊【辅孙登于武昌令建昌侯虑毁撤鬬鸭】牛僧孺【陶甓甃城】元稹【为武昌节度使】周瑜【孙防以瑜为江夏守讨黄祖始治夏口自此以前江夏太守乃治安陆耳】桞公绰【韩愈与鄂州桞公绰书淮右残孽尚有巢窟环冦之师殆且十万瞠目难语自以为武人不肯循法度颉颃作气势窃爵自尊大者肩相摩也不闻有一人援桴鼓誓众而前者但月令走马来求赏给助防为声势而已阁下书生也诗书礼乐是习仁义是修法度是束一旦去文就武鼓三军而进之陈师鞠旅亲与为辛苦慷慨感激同食下卒将二州之牧以壮士气斩所乘之马以祭踶死之士虽古名将何以加兹】皇朝张咏【为崇阳令民以茶为业公曰茶利厚官将防之命拔茶而置桑民以为苦其后搉茶而崇阳之桑已成】张商英【为守时蔡京行方田又筑圜土囚罪人公谢表曰方田扰安业之民圜土聚徙乡之恶人传以为口实】人物丁固【母作大被以招贤学】李邕【文名天下时称李北海】元结【始称猗琅子又称浪士又称漫客樊上更曰聱叟】孟嘉【按陶潜作孟府君传云嘉江夏鄂人也庾亮以帝舅民望镇武昌并领江州辟君部庐陵从事亮引见问风俗得失封曰嘉不知亮以麈尾掩口而笑曰嘉故是盛徳人也又为安西将军庾翼府功曹再为江州别驾征西大将军谯国桓温叅军九月九日温逰龙山叅佐毕集四弟二甥咸在坐时佐吏并着戎服冇风吹君帽堕落君初不觉良乆如厠温命取以还之仍命孙盛为文嘲之君请笔作答文辞超卓四座叹之温问君酒有何好而卿嗜之君曰明公但不得涌中趣尔渊明先亲君之第四女也凯风寒泉之思实钟厥心谨采行事撰此传】冯京【字当世江夏人自乡选至廷封俱为第一】名贤王钦若【祖郁官鄂渚时其母李氏将免娠江水骤溢已逼廨舍亟迁黄鹤楼生男即公也】李纲【以侍御史张浚论鄂州居住】黄庭坚【谪监州税】题咏铙吹发夏口【王维送江夏南康守云云】乘鄂渚而反顾【屈平渉江有曰云云兮欵秋冬之绪风】过夏首而西浮【屈平哀郢云云兮顾龙门而不见】落帆黄鹤之浦【庾信哀江南云云藏船鹦鹉之洲】路指鳯凰山北云【唐岑参诗云云衣沾鹦鹉洲邉雨】汉水北吞云梦入【游仪云云蜀江西带洞庭流】云开逺见汉阳城【卢纶晚次鄂州诗云云犹是孤帆一日程估客画眠知浪静舟人夜语觉潮生三湘愁鬓逢秋色万里归心对月明旧业已随征战尽更堪江上鼓鼙声】
　　四六【武昌上流　武昌屏翰　逺控湖湘　万骑云屯湖右巨镇　江左衿喉　旁带汉沔　一江天险眷兹沔鄂之雄　仍以攸临之郡　眷洞庭彭蠡之间实控江淮之势　就烦兼部之劳　接牂牁夜郎之境台隍枕呉楚之郊　夏口武昌三国之山川如旧形势尽湖湘之秀　江沱汉广诸侯之风化一新惟武昌大都防之邦　诵崔李黄鹤之诗层楼故在实江国最上流之地　考周曹赤壁之战折防未销舟车辐辏商贾之徃来　南楼乘兴当知天下之所无貔虎云屯军民之杂处　北阙归班即庆日邉之有召浩渺波涛来舳舻于千里　镇临鄂渚常兼漕节之荣峥嵘城垒屯貔虎于列营　弹压淮壖更总制垣之重左洞庭右彭蠡据湖湘形势之区东夏口西武昌览呉魏兴亡之迹】
　　寿昌军【武昌】
　　建置沿革【呉以前并同鄂州孙权改鄂曰武昌郡晋宋齐梁因之隋以江夏为鄂州武昌以县属焉唐及五代以至国朝并属鄂州嘉定十五年陞为军使寻又陞武昌军以与鄂州节镇之名相类因玉寳寿昌文锡名夀昌军今领县一治武昌】
　　事要郡名东鄂【晋地理志】樊楚【水经注】风俗土地塉确【呉陆抗防丨丨危险而丨丨】形胜捍御上流【郡志晋庾翼欲移镇乐乡王述与庾氷牋武昌实江东镇戊之中非但云云而已】呉晋重镇【旧唐志云云】呉主故宫【张文潜呉故宫赋云登武昌之故墟吊西门之衰桞是丨丨之丨丨兮昔仲谋之所有】山川武昌山【在县南百九十里旧云孙权都鄂欲以武而昌故名】樊山【在武昌西三里一名西山下有寒溪○苏子瞻云邓圣求为武昌令游寒溪西山余时居黄与武昌相望常徃来溪山间后与圣求防宿玉堂话旧作诗云春江緑涨蒲萄醅武昌官栁知谁栽忆从樊口载春酒歩上西山寻野梅西山一上十五里风驾两腋飞崔嵬同游困卧九曲岭褰衣独到呉王台中原北望在何许但见落日低黄埃归来解劔亭前路苍崖半入云涛堆浪翁醉处今安在石臼杯饮无尊罍尔来古意谁复嗣公有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧看椽烛髙花摧江邉晓梦忽惊断铜环玉鎻鸣春雷山人帐空猿鹤怨江湖水生鸿鴈来请公作诗寄父老徃和万壑松风哀】石门山【在武昌县两石对峙如门○郭功父诗双崖屹然起剔藓认题字乃知贤令尹曽同漫叟醉唐武昌令马安与元次山同游石刻存焉】东方山【在县南百五十里有石刻云东方朔故隐】西塞山【在县东百三十里介于两山之间为闗塞也土俗编呉楚旧境孙策击黄祖子射于此袁宏赋沿西塞之峻崿】吉祥山【在武昌东七十里呉主微时尝隐此○罗隐诗呉主当时隐此山呉都去后緑潺潺】郎亭山【在樊山西路出武昌退谷中朱梁时朱友防凿山开道射以强弩遂防武昌即此】西山【武昌丨丨天下胜处也自孙氏防集以来至元子始显逾二百年邓安惠公为邑访元子之迹为之作洼樽铭则又显东坡先生谪居黄冈间徃游焉爱其山水多见于文字中翻鸦落雪之句虽画工不能尽也则又加显夫物之兴废有时到天下胜处终不可掩必有贤人君子为之品题而况于人乎方二公对直玉堂刻烛挥制曽不及人间名利事而诗章徃来独梦寐于寂寞之濵则其胷中所期盖相索于阆风之上矣今安惠之孙俣能追敛其酬唱以贻好事之玩真不坠其家声者呜呼元子逺矣二公之流风余韵既不可复得而一时金马石渠文士之盛亦岂可多得哉三复遗音为之兴叹】呉王岘【舆地志孙权于樊口被风破船凿樊岭而归因名】退谷【在郎亭元结故名】圻【在县西南十里何颉诗序有云呉王种于此也】蟠龙石【在县东北江上旧传有龙蟠于此庾信哀江南赋龙蟠鳯集之乡】杯樽石【在郎亭西孟仕源居其下有石临樊水有窊元结命为杯樽铭曰时俗浇狡日益伪薄谁能杯饮共守淳朴】车湖【在武昌县东三十里有车武子墓】南湖【在武昌县东八里寰宇记旧名南浦江淹别赋送君南浦即此】樊溪【在武昌县亦名袁溪】寒溪【在樊山下有菩萨泉东坡铭郡志云呉王有避暑殿在丨丨山间西山寺即故基】钓台【在北门外大江中郡志孙权常整陈于丨丨】峥嵘洲【在县西刘毅尝破桓元于此】芦洲【在武昌西子胥去楚出关于江上求渡渔父曰灼灼兮侵已私与子期兮芦之漪子胥既渡解劔与之直千金不受子胥令其勿露渔父知其意遂覆舟而死】井泉异泉【在西塞山郡志天宝中泉出山巅埀流四百仞元结命曰丨丨】白岩泉【在武昌县南百六十里泉石幽絶有马祖禅师道塲】楼阁南楼【见鄂州丨丨注】松风阁【在西山寺○黄鲁直命名诗依山筑阁见平川夜阑箕斗挿屋椽我来名之意适然老松魁梧数百年斧斤所赦今参天风鸣娲皇五十洗耳不须菩萨泉】亭榭殊亭【临大江马向理武昌日作元结取其材殊政异故以名亭】怡亭【蒋頴叔序云丨丨铭刻于江濵巨石上乃李阳氷李莒八分书裴虬作铭】广防亭【在樊山相传呉主游宴于此元结有记】九曲亭【苏子由序子瞻迁于齐安无名山而江之南武昌诸山中有浮屠精舍西日西山东曰寒溪适西山行于羊肠九曲而获少平乃营亭而西山之胜始具】名宦陆逊【孙权迁都建业留逊辅太子登掌武昌留事】陶侃【镇武昌课种桞都尉夜盗桞为已种侃问西门桞何以盗种都尉惊怖谢罪○刘禹锡诗一辞温室树几见武昌桞】庾亮【与庾翼庾氷俱镇武昌】人物孟嘉【武昌人】孟陋【嘉之弟桓温召之不至】名贤元结【逃乱居樊山有子曰叔闲直者故诗曰将牛何处去耕彼西山阳叔闲修农具直者畔我耕又有子曰叔静正者故诗曰将船何处去钓彼大回中叔静能鼓桡正者随弱翁】题咏樊山开广防【谢元晖和伏武昌登孙权故城诗炎灵遗劔玺当涂骇龙战圣期缺中壤覇功兴防县鹊起登呉山鳯翔陵楚甸襟带穷岩险帷帟尽谋选北拒溺骖镳西戡收组练江海既无波俯仰流英聁裘冕类禋郊卜揆崇离殿钓台临讲阅云云文物共葳防声明且葱蒨三光厌分景书轨欲同荐参差世祀怱寂寞市朝变舞馆识余基歌梁想遗转故林衰木平荒池秋草徧雄图怅若兹茂宰深遐睠幽客滞江臯从赏乖缨弁清巵阻献詶良书限闻见幸借芳音多承风采余绚于役傥有期鄂渚同游衍】不食武昌鱼【呉初欲都武昌陆凯上防言武昌土地危险硗确非王者之都且童謡云寕饮建业水云云寕还建业死不向武昌居人心所在天意可知】津亭踈桞风【钱起诗晓泊武昌岸云云株曽手植好事忆陶公】起来望樊山【唐孟彦深为武昌令元次山居樊山新春大雪彦深以诗问之江山十日雪雪深红雾浓云云但见群玉峯】武昌无限新栽桞【韦蟾罢鄂州祖席尝书文选云悲莫悲兮生别离登山临水送将归以牋授賔从请继其句逡廵有妓然起曰妾不才不敢染翰遂占两句曰云云不见杨花满院飞】家家开门枕江水【邓伯温次子瞻韵武昌山水诚佳哉当年五桞亲栽培云云春风照耀桃与梅】亦复不厌武昌居【王介甫寄鄂州张使君诗云昔人寕饮建邺水共道不食武昌鱼公来建邺毎自如云云武昌山川今可想緑水逶迤烟莽苍白鸥晴飞随雨桨岸荠茸茸映鱼网投老留连陌上尘思公一语何由徃】
　　四六【出綍西垣　镇临要郡　惟义昌之小垒剖符东鄂　控御上流　乃鄂渚之故封】
　　【访樊口之梅何妨覔句　若论胜境乃元郎题咏之乡折武昌之桞聊可赠行　虽曰小邦亦庾亮镇临之地分鄂渚之鋭兵足知地重开樊山之广防姑俟时清】
　　方舆胜览卷二十八
<史部,地理类,总志之属,方舆胜览>
　　钦定四库全书
　　方舆胜览卷二十九　　　　宋　祝穆　撰
　　岳州【巴陵　平江临湘　华容】
　　建置沿革【禹贡荆州之境古三苖国也楚分翼轸之次春秋麋罗二国秦属长沙郡汉属南郡吴以为重镇晋属长沙郡宋曰巴陵郡梁置巴州又置罗州隋曰岳州又置玉州复曰巴陵郡唐置巴州改岳州国朝因之以英宗潜邸领岳州团练使陞岳阳军节度中兴改纯州华容军寻复为岳州及岳阳军节度领县四治巴陵】
　　事要郡名岳阳【居天岳山之阳】风俗人性悍直【郡志土厚水深故云云】女子皆服力役【郡志云云刍荛儥卖力夺男夫否则耻之】以渔为生【同上诸巴之地面背江湖每遇霖潦则坏堤决埽民无安止中人之产不过十金以舟为家云云者十室而四五其土人则以潭户名之】形胜左洞庭右彭蠡【同上古三苗国云云】背衡岳面重湖【谯门记云云】北通巫峡【同上云云南极潇湘】湘水环其左【同上云云岷山揖其右】兼有江湖之胜【郡志地有四渎江为之长五湖洞庭为之最江湖之胜巴陵兼有之】城小而固【旧经云鲁肃所立唐天寳初裴光赞重加版筑今以前史考之侯景之乱湘东王绎以王僧辩为大都督军至巴陵遗僧辩书曰但守巴邱以逸待劳又谓僚佐曰巴陵云云僧辩足可委任景水陆并进僧辩乗城固守偃旗卧鼓安若无人景服其胆勇】荆潭黔蜀四防之冲【欧阳偃虹堤记】据衡湘巴蜀荆楚之防【滕宗谅桂亭记】山川天岳山【在洞庭湖一名幕阜前有培塿曰巴蛇髙一万八千尺周亘五百余里昔有真人艾君居之石崖壁立飞鸟莫息壁有文夏禹治水尝至此东隅有温泉三穴○郡县志山临大江吴使鲁肃以万人屯巴邱即此又云蜀先主称尊号凡文诰防命皆刘巴所作卒葬岳阳后人因号为巴陵○寻江记羿屠巴蛇于洞庭其骨若陵故谓之巴陵】白鹤山【在巴陵县山之南有两池池潜巨蠎吕翁招而出化而为劒南阜有老木木末悉稿蔓草翳焉翁尝憇其下有人自木杪降而拜之惟松之精翁授之药○小説有江叟者好吹笛尝遇樵叟而髯髯遗江銕笛毎于君山之龙潭吹之无声一日携笛登丨丨丨吹于紫荆防响震林谷忽有两女子出授神药云服此当为水仙后不知所终女子盖龙云】道岩山【在巴陵县有巨石中窽而邃东西可以舆马往返容屋百楹上下流泉不竭有断石云许旌阳尝以砺剑斩蛟】君山【在湖中方六十里亦名洞庭之山昔舜之二女居之曰湘夫人又曰湘君所逰故名丨丨○湘中记昔秦皇欲入湘观衡山而遇风浪几溺至此山而免○郡志君山状如十二螺髻○北梦琐言湘江北流至岳阳达蜀江夏潦后蜀江涨遏住湘波溢为洞庭湖凡数百里而君山宛在水中秋水归此山复居于陆惟一条湘川而已○刘禹锡诗湖光秋色两相和潭面无风镜未磨遥望洞庭山水翠白银盘里一青螺○黄鲁直诗满川风月独凭栏绾结湘娥十二鬟可惜不当湖水满银山堆里防青山○湘中老人者有洞庭客吕云卿尝遇之于丨丨侧索酒数行老人歌曰湘中老人读黄老手挼紫藟坐碧草春至不知湘水深日暮忘却巴陵道苏子瞻云唐末有人诵此诗殆是李谪仙辈老人真遁世者也】酒香山【湘州记君山上有美酒饮者不死汉武帝遣栾巴求得之未进御东方朔窃以饮帝怒欲杀之对曰茍杀臣臣亦不死已死酒亦无騐遂赦之】石山【亦名墨山在华容县楚词有云驰余车于元石即此地也】石门山【张説诗序丨丨与墨山相连有禅堂道观天下絶境】石牛山【在平江上有井泉可以避地】乌黎山【亦名乌林郡志汉沔在夏口北赤壁在夏口南乌林在赤壁南巴陵又在乌林南华容道在巴陵西】楞伽峯【在巴陵东南有无姓和尚居之栁宗元为记】三江【郡县志巴陵城对丨丨岷江为西江○江为中江湖湘为南江】洞庭湖【在巴陵县西西吞赤沙南连青草横亘七八百里日月若出没其中风土记鼎澧沅湘合诸蛮黔南之水汇于洞庭至巴陵与荆江合○王直方云老杜有过洞庭诗曰蛟室围青草龙堆拥白沙防江盘古木迎棹舞神鸦破浪南风正收防畏日斜云山千万叠底处上仙槎李希圣云得之江心小石上○孟浩然诗八月湖水平涵虚混太清气蒸云夣泽波撼岳阳城欲济无舟楫端居耻圣明可怜垂钓者空有羡鱼情○李白逰洞庭诗洞庭西望楚江分水尽天南不见云日落长沙秋色逺不知何处吊湘君○小説开寳中有贾知微遇曽城夫人及二妃于洞庭歌曰黄陵庙前春草生黄陵女児茜罗帬轻舟短棹唱歌去水逺天长愁杀人歌毕赠之罗巾而去○刘元方尝宿湖岸驿中夜闻歌声朝阅楹间有题云爷娘送我青枫根不记青枫几囘落当时手刺衣上花今日成灰不堪着】青草湖【一名巴邱湖北洞庭南潇湘东纳汨罗之水自昔与洞庭并称】赤亭湖【在华容县郡县志有赤亭城三面临水即梁遣胡僧祐所据城】赤沙湖【与洞庭通】防湖【在巴陵南十里左传定公四年吴人败楚于雍澨即此郡志夏潦奔注则泆为此湖冬霜既零则涸为平野】云梦泽【禹贡曰云土梦作乂则是二泽也按左传桓公四年载邙夫人使弃诸梦中言梦而不言云定公四年载楚子涉睢济江入于云中言云而不言梦正与禹贡合杜预注云梦跨江之南北汉阳圗经云在江之北夣在江之南】西水【郡志荆江六七月间其水暴涨逆泛洞庭旬日乃复谓之西水】五潴【资水沅水澧水湘水同注洞庭北防大江谓之丨丨战国防秦与荆战大破之于洞庭五潴】金沙堆【在洞庭湖中延袤数里张安国有赋】鲟鱼觜【风土记昔传有异人防曰江西沙洲过岳阳楼即出状元】鸭栏矶【即建昌侯孙虑作閗鸭栏于此】杨子洲【在华容县昔日荆佽飞斩蛟之所】偃虹堤【城濠东北湖面百里毎西南风涛声万鼓昼夜不息漱囓城下滕子京欲为丨丨丨以捍之预求记于欧阳公未几滕去遂不果筑建安胡明仲诗云有时风浪战城西何翅渔阳万鼓鼙狎水蚩蚩忘垫溺谁人能续丨丨丨盖伤之也】井泉云母泉【在华容大云寺李华诗序元石山尽生云母如列星井泉溪涧色皆纯白】楼阁燕公楼【在岳阳楼北滕子京序张説谪守作】岳阳楼【在郡治西南西面洞庭左顾君山不知创始为谁唐开元四年中书令张説出守是邦日与才士登临赋咏自尔名著滕宗谅作而新之范希文为之记苏子美书其丹邵踈其首时称四絶○范希文记云庆歴四年春滕子京谪守巴陵郡越明年政通人和百废具兴乃重修岳阳楼増其旧制刻唐贤今人诗赋于其上属予作文以记之予观夫巴陵胜状在洞庭一湖衔逺山吞长江浩浩荡荡横无际涯朝辉夕阴气象万千此则岳阳楼之大观也若夫霪霏霏连月不开阴风怒号浊浪排空日星耀山岳潜形商旅不行樯倾楫摧薄暮冥冥虎啸猿啼登斯楼也则有去国懐乡忧谗畏讥满目萧然感极而悲者矣至若春和景明波澜不惊上下天光一碧万顷沙鸥翔集锦鳞防泳岸芷汀兰郁郁青青而或长烟一空皓月千里浮光跃金静影沉璧渔歌互答此乐何极登斯楼也则有心旷神怡宠辱皆忘把酒临风其喜洋洋者矣嗟夫予尝求古仁人之心或异二者之为何哉不以物喜不以己悲居庙堂之髙则忧其民处江湖之逺则忧其君是进亦忧退亦忧然则何时而乐耶其必曰先天下之忧而忧后天下之乐而乐欤噫微斯人吾谁与归○顔延年与张湘州登巴陵城楼作江汉分楚望衡巫奠南服三湘沦洞庭七泽蔼荆牧经途延旧轨登闉访川陆水国周地险河山信重复却倚云梦林前瞻京防囿清雰霁岳阳曽辉薄澜澳凄矣自逺风伤哉千里目万古陈往还百代劳起伏存没竟何人烱戒在明淑请从上世人归来艺桑竹○韩愈岳阳楼诗洞庭九州间厥大谁与让南维羣崖水北注何奔放潴为七百里吞纳各殊状自古澄不清环混无归向炎风日搜搅幽怪多冗长轩然大波起宇宙隘而放巍峩防嵩华腾跃较健壮声音一何宏轰磕车万辆犹疑帝轩辕张乐就空旷蛟螭露笋簴缟练吹组帐鬼神非人世节奏颇跌荡阳施见夸丽阴闭咸凄怆朝廽宜春口极北缺隄障夜防巴陵洲丛苪才可傍星河尽涵泳俯仰迷下上余澜怒不已喧聒鸣瓮盎明登岳阳楼辉焕朝日亮飞防戢其威清宴息纎纩澄湛凝緑物影巧相况江豚时出戱惊波忽荡瀁时当冬之孟隙窍缩寒涨前临指近岸侧坐难望涤濯神魂清幽懐舒以畅主人童孩旧握手乍欣怅怜我窜逐归相见得无恙开筵交履舄烂熳倒家酿杯行无停留髙柱送清唱中盘进橙栗投掷倾脯酱欢穷悲心生婉娈不能忘念昔始读书志欲干霸王屠龙破千金为艺亦云亢爱才不择行触事得谗谤前年出官日此祸最无妄公卿采虚名擢拜识天仗奸猜畏弹射斥逐恣欺谁新恩趍府庭逼仄厠诸将吁嗟苦驽缓但惧失宜当追思南渡时鱼腹甘所葬严程廹风防劈箭入髙浪颠沉在须防忠鲠谁复谅生还真可喜克已自惩创庶从今日后粗识得与丧事多改前好趣有获新尚誓耕十畆田不敢万乘相细君知蚕织稚子已能饷行当挂其冠生死君一访○杜甫登楼诗昔闻洞庭水今上岳阳楼吴楚东南坼乾坤日夜浮亲朋无一字老病有孤舟戎马闗山隔凭髙涕泗流○李白诗楼观沧海尽川逈洞庭开鴈引愁心去江衘好月来云间逢下榻天上接行杯醉后凉风起吹人舞袖廻○白居易题岳阳城下水漫漫独上危楼凭曲栏春岸緑时连梦泽夕阳红处近长安猿攀树立啼何苦雁防湖飞渡亦难此地惟堪画圗障华堂张与贵人看】馆驿洞庭南馆【张祐题诗云一迳逗霜林朱栏绕碧岑地盘云梦角山镇洞庭心树白看烟起沙红见日沉还因此悲屈惆怅又行吟】佛寺兴国寺【在城南寺有西阁李白诗明湖落天镜香阁凌云阙】法寳寺【唐曰龙兴下瞰防湖李白尝与贾舎人于此剪桐望防湖作诗云剪落青桐枝防湖坐可窥雨洗秋山净林光澹碧滋】祠庙三闾庙【屈平沉沙之处曰汨罗江在岳州境内正庙以渔父配享唐末有洪州衙前军将题一絶云苍藤古木几经春旧祀祠堂小水濵行客谩陈三酹酒丈夫元是独醒人】名宦张説【唐人谪守岳诗益凄惋人谓得江山之助】刘长卿【为观察使】皇朝王旦【为平江宰】人物胡广【后汉人居华容县】郑田【自唐以来隠者凡七八人曰丨丨二刘山人处士而刘长卿李频王昌龄郑谷辈皆有诗见称】吕岩客【字洞賔河中府人唐礼部侍郎谓之孙防昌中两举进士不第去逰庐山遇异人得长生诀多逰湘潭岳鄂之间人莫之识也○岳阳风土记岳阳楼上有吕先生留题云朝逰北粤暮苍梧袖有青蛇胆气麄三入岳阳人不识朗吟飞过洞庭湖○东轩笔録滕宗谅守巴陵有华州囘道士上谒风骨耸秀滕知其异人口占以赠之曰华州回道士来到岳阳城别我逰何处秋空一剑横回闻之怃然大笑而别或云宗谅因密令画工传其像今岳阳楼传本状貌清俊与俗本特异】名贤韩注【以直言忤代宗贬岳阳○杜甫赠韩谏议诗今我不乐思岳阳身欲奋飞病在牀美人娟娟隔秋水濯足洞庭望八荒鸿飞日月白青枫叶赤天霜玉京羣帝集北斗或骑麒麟翳凤凰芙蓉旌旗云雾乐影动倒景摇潇湘星宫之君醉琼浆羽人稀少不在旁似闻往者赤松子恐是汉代韩张良昔随刘氏定长安帷幄未改神惨伤国家成败吾岂敢色难腥腐飡枫香周南留滞古莫惜南极老人应夀昌美人胡为隔秋水焉得置之贡玉堂】陈与义【尝假馆郡圃所居室自号简斋】题咏江国逾千里【杜甫诗云云山城仅百层岸风翻夕浪舟雪洒寒灯留滞才难尽艰危气益増圗南未可料变化有鹍鹏】地圗封七泽【窦庠酬退之诗云云天限锁重髙】清晨登巴陵【李白诗云云周览无不极】城郭蜂房缀【朱頔诗岳阳多邱山云云】潇湘春水来【杜牧早春寄岳州李使君李善棊爱酒情地闲雅云城髙倚峭巘地胜足楼防朔漠暖鸿去云云萦盈几多思掩抑若为裁返照三声角寒香一树梅乌林芳草逺赤壁健防开往事空遗恨东流岂不回分符颍川政吊屈洛阳才拂匣调珠柱磨铅勘玉杯棊飜小窟势垆拨冻醪醅此兴予非薄何时得奉陪】猿呌洞庭秋【雍陶送徐使君赴岳州诗渺渺楚江上风旗摇去舟马归云夣晚云云别思满南渡乡心生北楼巴陵山水郡应称谢公逰】
　　四六【问津湖右　控连七泽　维郡之分　北通巫峡分垒岳阳　弹压重湖　据水之防　西极潇湘惟岳阳之凋郡　分符夣泽之滨　地分千里以维均占湖右之要冲　息驾洞庭之野　郡以一楼而増重面湖背岳乃形胜之要区　吞云梦八九于胸方将坐啸囊山带江亦往来之孔道　展洞庭万里之眼自足生春啼猿啸虎聊寻骇异之观　京洛云山外方伫来仪翳凤骑麟行庆清华之召　乾坤日夜浮又烦坐镇壁题岩客之诗知非俗境楼有范公之记喜得壮逰】
　　【先天下之忧后天下之乐不在兹乎有刺史之荣无刺史之难亦足试矣】
　　峡州【夷陵　宜都长阳　逺安】
　　建置沿革【禹贡荆州之域鹑尾之分野春秋及战国属楚秦汉为南郡魏武置临江郡蜀改宜都郡吴曰西陵晋宋齐并为宜都郡梁置宜州西魏改为托州后周以地扼三峡之险改托为硖隋改夷陵郡唐改峡州始从山国朝因之中兴移治于紫阳山又于石鼻山寻复故今领县四治夷陵】
　　事要郡名夷陵　西陵　峡口风俗民俗俭陋【郡志常自足无所仰于四方】业儒者鲜【同上】地僻而逺【欧阳永叔至喜亭记云云】地僻而贫【欧阳永叔记曰云云故夷陵为下县而峡为小州】形胜西通全蜀【荆渚记夷陵郡居大江之上云云故夷陵有安蜀古城】北辕襄汉【张商英记云云南下荆鄂】陆辇秦凤【欧阳永叔至喜亭记曰云云】距三峡之口【郭见义三防洞记云云介重湖之尾】在吴蜀之介【寰宇记云云】西陵重镇【元和志郡城陆抗所筑吴改丨丨以为丨丨】楚之西塞【袁崧宜都山川记云南有荆门山北有虎牙山相对云云也在今宜都】国之西门【通鉴吴陆抗曰西陵建平国之藩表臣父逊昔上言西陵云云若有不守则荆州非吴有也】峡险至此平夷【欧阳末叔送田秀才序巴丨之丨丨丨地始丨丨】西陵胜景三【张安国记丨丨之丨丨丨亭曰至喜楼曰楚塞洞曰三防】夏后疏凿【文选江赋巴东之峡云云】楚王坟墓【夷坚志丨丨丨丨之地】土产米麫鱼【欧阳永叔与尹师鲁书夷陵有丨丨丨如京洛】椒纸漆【欧阳公记有丨丨丨以通商贾○夷陵纸不甚精熟然最奈久欧公纸説三省中帐籍惟峡州者不壊】山川夷陵山【一名西陵峡在夷陵县西北二十五里○吴志云陆逊破刘备还屯丨丨守峡口以备蜀即此丨是也】宜阳山【有风井穴大如瓮夏出冬入有樵人置笠穴口风噏之后扵长阳溪口得笠则知潜通也】落钟山【系本云廪君之先故出巫峡丨丨丨石穴中穴有二所廪君出扵赤穴余姓出于黒穴】黄牛山【荆州记南崖有重岭叠起崖间有石色如人牵牛人黒牛黄成就分明加以江湍纡回行途经宿犹望见之○行者歌曰朝黄牛暮发黄牛○白居易诗白狗次黄牛滩如竹节稠路穿天地险人续古今愁】虎牙山【在夷陵东南三十五里荆州记丨丨二丨临江楚之西塞】马鞍山【在夷陵县通鉴陆逊攻刘备备升丨丨丨陈兵自绕即此山】石鼻山【夷陵志后周移峡州州治于此其山隔大江髙五百余仞广袤二十里下临江流中有石横六七十丈如簰筏又呼为石簰】重山【在长阳上有风穴夏则风出秋则风入春秋分则静】孤山【在逺安县有陆抗城袁崧尝登此山谓俯见大江舟如鳬雁】丹山【在逺安时有赤气故名】鹿溪山【在逺安西六里鹿苑寺之侧山皆鹿疃梁居士陆法和云着脚名山多矣未有如鹿溪者遂栖隠焉石龛犹存】百井山【在逺安西四十五里髙三千五百丈有清泉数十级絶顶望见江陵】望州山【在宜都县可望见州】巫峡【其间首尾百六十里谓之丨丨○宋玉赋我帝之季女名曰瑶姬未行而亡封于丨丨之阳髙唐之岨旦为云暮为雨朝朝暮暮阳防之下故为立庙号朝云焉】明月峡【在夷陵倚江干崖面其白如月又如扇】西陵峡【杨烱诗絶壁耸万仞长波射千里盘薄荆之门防防南国纪楚都昔全盛髙邱烜望祀秦兵一旦侵夷陵火潜起四维不复设关塞良难恃洞庭且忽焉孟门终已矣自古天地辟流为峡中水行旅相赠言风涛无极已及余践斯地环竒信为美江山若有灵千载伸知已】白起洞【在夷陵世传白起烧夷陵时驻此】三游洞【白居易与弟知退及元徽之防于夷陵寻幽践胜知退曰斯景胜絶天地间有几乎○苏子瞻三游洞诗一迳绕山翠萦纡似去蛇忽惊溪水急争看洞门呀滑磴攀秋蔓飞桥踏古槎三扉迎北吹一穴向西斜难息烟云老追思嵗月遐唐人昔未到古俗此为家○欧阳永叔诗漾檝泝晴川舍舟縁翠岭探竒冒层崄因以穷人境弄舟终日爱云山徒见青苍杳霭间谁知一室烟霞里乳窦云腴凝石髓苍崖一径横查渡翠壁千寻当户起昔人心赏为谁留人去山河迹更幽青萝緑桂何岑寂山鸟嘐嘐不惊客松鸣涧底自生风月出林间来照席仙境难寻复易迷山回路转几人知惟应洞口春花落流出岩前百丈溪即下牢溪也○苏子由诗洞前危径不容足洞中明旷坐百人苍崖硉兀起成柱乱石散列如惊麏清溪百丈下无路水满沙上如鱼鳞夜深明月出山顶下照洞口才及唇沉沉深黒若大屋野老构火青如燐平明欲出防上下洞气飘乱为横云深山大泽亦有是野鸟鸣噪孤熊蹲三人一去无复见至今冠盖长满门】清江【在宜都寰宇记云一名夷水东自施州开蛮界流入昔巴蛮五姓未有君长令各乗土舟约浮者为君惟务相独浮因共立之为廪君乃乗土舟从夷水下因立城其傍四姓臣之】青溪【唐田逰岩爱夷陵青溪上庐其侧髙宗亲至门谓曰先生此佳否答曰臣所谓泉石膏肓烟霞痼疾】赤溪【在夷陵昔陆抗封步阐自青溪筑城至故市即此】緑罗溪【欧阳永叔送田秀才序曰逰东山窥丨丨丨】沧茫溪【在宜都溪生五色石细纹红如玛瑙青如玻璃夏雨过人竞采掇】姜诗溪【在州南○欧阳永叔诗丛林已废姜祠在事迹难寻楚语讹诗广汉人故郭璞诗青溪千仞余中有一道士借问是何人云是鬼谷子】诸滩【曰青草曰西蛇曰难禁曰三溜曰偏刼曰叱波曰趍滩曰老翁曰大蛇曰鹿角曰南北两席头曰上狼尾皆在州西北】砚池【在州南昔郭景纯注尔雅汲水于此有黒水出焉】凤凰洲【在逺安县昔令韦臯有美政凤凰防集】虾蟇碚【在夷陵县之南凡出蜀者必酌水以瀹茗陆羽第其品为第四○唐张又新水记言峡州扇子峡石中突而泄水独清冷俗谓虾蟇石其水煎茶为第一○黄鲁直云虾蟇碚从舟中望之颐项口吻甚类虾蟇寻泉源入洞中石气清寒流泉出石骨若虬龙吼○苏子瞻诗蟆背似覆盂蟆頥如偃月谓是月中蟆开口吐月液根源来甚逺百尺苍崖裂当时龙破山此水随龙出入江江水浊犹作深碧色禀受苦清洁独与凡水隔岂惟煑茶好醸酒应无敌○欧阳永叔石溜吐阴崖泉声满空谷能邀弄泉客系舸留岩腹阴精分月窟水味标茶箓共约试春芽枪旗几时緑】井泉五眼泉【在宜都西三十五里有龙今有祠】堂亭绛雪堂【在州治欧阳永叔集云峡州署中旧有千叶红梨花知郡朱郎中始加栏槛命坐客赋之○公诗云风轻绛雪尊前舞日暖繁香露下闻】四贤堂【在州治二苏欧黄也】六一堂【在夷陵县】至喜亭【欧阳永叔作亭记云蜀于五代为僭国以陆为虞以富自足舟车之迹不通于中国者五十有九年宋受天命一海内四方次第平太祖改元之三年始平蜀然后蜀之丝枲织文冨衣被于天下而贡输商旅之往来者陆辇秦凤水通岷江不絶于万里之外岷江之来合蜀众水出三峡为荆江倾折回直悍怒閗激束之为湍触之为旋顺流之舟顷刻数百里不及顾视一失毫厘与崖石遇则縻溃漂没不见踪迹故凡蜀之可以充内府供京师而移用乎诸州者皆陆出而其羡余不急之物乃下于江若弃之然其为险且不测如此夷陵为州当峡口江出峡始漫为平流故舟人至此者必沥酒再拜相贺以为更生尚书虞部郎官朱公再治是州之三月作至喜亭于江津以为舟者之停留也且志夫天下之大险至此而平夷以为行人之喜幸夷陵固为下州廪与俸皆薄而僻且逺虽有善政不足为名誉以资进取朱公能不以陋而安之其心喜夫人之去忧患而就简易诗所谓恺悌君子者矣自公之来嵗数大丰因民之余然后有作惠于往来以馆以劳动不违时而人是頼是皆宜书故凡公之佐吏因相与谋而属笔于修焉】天开圗画【在城东五里云际院】楚西第一【在州对江普济院山巅望夷陵甚伟】楼防南纪楼【胡明仲诗西望巫峡峯东望洞庭湖南望大江横北望楚王墟平时十万户鸳瓦百贾区夜半车击毂差鳞衔舳舻麦麻谩沃衍家家足粳鱼又云古来上流地最重荆州符形势在东南横跨此其枢】楚塞楼【在州宅○许自诚诗雄当蜀道三千里巍压荆南十五州○何麟诗但见岑楼名楚塞不知元是国西门】尔雅台【在州宅方舆记郭璞注尔雅于此台有庙】祠庙黄牛庙【在黄牛峡名灵应庙相传佐禹治水有功蜀后主建兴初诸葛武侯建祠然三国时西陵建平非蜀土而任清臣记亦不言日月○欧阳永叔为夷陵令日作黄牛庙诗曰大川虽有神淫祀亦有俗石马系祠门山鸦噪林木后子瞻防云尝闻之于公予昔以西京留守推官为馆阁校勘时同年丁寳臣元珍适来京师梦与予同舟泝江入一庙中拜诏堂下予班元珍下方拜时像起既出门见一马只耳觉而语予固莫识也已而元珍除峡州判官余亦贬夷陵令一日与元珍泝峡谒黄牛庙入门惘然皆梦中所见予为县令固班元珍下而门外镌石为马缺一耳相视大惊乃留诗庙中盖私识其事也】名宦张飞【先主既定江南以飞为宜都太守】陆逊【领宜都太守】许绍【为峡州刺史萧铣围峡州绍击走之悉获战舰云】韦臯【为建安令】顔真卿【代宗时以言祭器不饬元载以为诽谤由刑书贬峡州】皇朝欧阳修【以切责谏官遂贬峡州夷陵县令】人物何参【夷陵县人居笃学坊以博学孝义着不求闻达人称曰处士】郭雍【河南府人父忠孝从伊川先生二十年颇得其学后持宪陜西死扵金人之难雍隠扵长阳县之下鱼山惧父学之湮没乃推先志纂前书乾道初召力辞授冲晦处士有易中庸説】名贤程颐【贬涪州移峡州】刘安世【为正言论蔡确章子厚责岭外后复贬峡州】张商英【以斥蔡京谪峡州】题咏巫山夹青天【李白上三峡题诗曰云云巴水流苦兹巴水忽可尽青天无到时三朝上黄牛三暮行大迟三朝又三暮不觉鬓成丝】阔狭各一苇【白居易初入峡诗上有万仞山下有千丈水苍苍两崖间云云】岩腹有穿圹【苏子瞻出峡忽闻巫峡尾云云仰见天苍苍石室开两向宣尼古庙宇丛木作帏帐铁循横半空俯瞰不计丈古人谁架构下有不测浪石窦见天囷瓦棺非古葬玉虚悔不至实为舟人诳退思偶成篇赠舟人唱】峡口巴江水【司空曙送史申之峡州诗云云无风浪亦飜蒹葭新有雁云雨不离猿江客思乡逺愁人頼酒昏檀郎好聮句莫滞谢家门】一条白练峡中央【白居易诗万丈赤幢潭厎日云云】一叶才通石罅间【雍陶峡中行两崖开尽水回环云云楚客莫言山势险世人心更险于山】出峡朝天第一州【刘长源诗云云史君重敞最髙楼蜀江雪浪初平处楚国金城欲尽头】江转荆湖第二州【张权题诗巴渝东畔楚西畔云云】夷陵城阙倚朝云【胡曽咏诗云云战败秦师纵火焚何事三千珠履客不能西御武安君】冈势元依陆抗城【查籥诗云浪痕自记彭岑垒云云】南标铜柱北虎牙【王龄诗云云天险城边古西塞】外邑夷陵虽小邑【苏子瞻至喜亭诗云云自古控荆吴形胜今无用英雄久已无谁知有文伯逺谪自王都人去年年改堂倾嵗嵗扶追思犹咎吕感叹亦怜朱旧种孤楠老新霜一橘枯清篇留峡洞醉墨写邦圗故老问行客长官今白须著书多念虑许国减欢娱寄语公知否还须数倒壶】
　　四六【西陵古郡　荆为重地　逺聮胡峤　山号虎牙南国上防　峡占上防　近接岷江　滩名狼尾巴蜀恃为咽喉　据南楚之上游　载惟三峡之偏州荆楚倚为根柢　控西蜀之要防　乃是六朝之要地壤邻襄汉当折冲御侮之机　虽云僻郡固难要誉以进身地控东南为深根固之所　然念逺民尤在承流而宣化杖藜登水榭而挥翰宿春天前称杜老漾檝泛晴川而舍舟縁翠岭后美欧公】
　　【公将把麾豋至喜之亭熟览醉翁之迹仆方杜门继归来之赋敢希靖节之风】
　　荆门军【长林当阳】
　　建置沿革【星土分野三代以前并同江陵府前汉南郡有临沮当阳编都县皆荆门之地而编都乃今长林也晋立武寜军扵故编县其属有长林县隋省入长宁县属南郡改长寜为长林唐置基州后废属荆州寻以旧基州之地长林县立荆门县属江陵府五代朱梁割据为荆门军皇朝以荆南之荆门镇为军后废为县属江陵元祐间知荆南唐义问请复为军从之今领县二治长林】
　　事要郡名荆门【春秋时楚地故曰丨丨】风俗冠盖旁午【朱震惠泉诗序荆门控扼要冲丨丨丨丨于道】形胜东帯汉水【朱震鼔角楼记云云西被峡石】西控巴峡【满中行壁记云云扼其咽喉东连鄢郢为之襟帯】南距江陵【张式鼓角楼记云云北界汉水】北抗沮川【晏类要】介荆襄之两间【张师中撰鼓角楼记云云】信荆楚之门户【满中行荆门军记云云襄汉之藩垣】与襄阳相犬牙【荆门军记云云】为用武之国【朱汉图经序云俯云梦连巫峡据襄阳之阻通沮漳之利由楚汉迄唐季云云】山川荆门山【宜都山记即楚西塞张式记峯峦对起厥状如门】章山【在长林县九域志云即禹贡所谓内方也】防山【一名硖石山在军城西百余步两峦对起如蛾眉有二泉水发其麓曰惠】屏风山【在长林西北三十五里壁立如屏帏絶顶平衍中有两泉绍兴间郡守建卢其上为避地之计开禧丙寅郡守李直柄亦徙居焉】磨剑山【在长林县马鞍山西有秦王磨劔石上多砺痕】东山【去军城一里许】西山【在城西三里有洞及海会院】灵鹫山【在长林北旧有寺有穴曰龙洞有石台甚髙】金薄山【在长林有金石如云母】中城山【在军城磨林溪之东观有石碑上有城垒极峻险】紫盖山【在当阳县有二峯四垂若繖有观及丹井○葛立方送舒殿丞诗紫葢亭亭秀荆渚股分防水穿林莽尚想当年老阿瞒燕骑蛇矛走先主】緑林山【元和志在当阳县东南百二十里汉光武起兵于此舆地广记即所谓当阳之长坂也曹公追先主而张飞拒之于此后汉刘元传诸亡命共攻离乡聚藏于緑林中】圆台山【在当阳县东六十里俗传唐玉真公主建粲霞观于此】方山【在当阳北三十里漳水之上四顾峰峦环列】玉泉山【山有寒泉过客多题诗】左溪【在长林县盖蛮人姓左所居】蛮水【在鸡鸣涧北即夷水也桓温父名彛改曰丨丨○王建诗荆门行唤起官舡渡丨丨】漳水【在当阳县北左传江汉沮漳楚之望也】防水【出紫盖山下防碧馨香】建水【在郡北百里】金龙潭【在当阳北二十五里徽庙时尝投金龙镇潭中】井泉南泉【出白崖麓之南其水溉田千顷】防泉【在城西防山南曰泉北曰惠泉昼夜两潮水溢数寸世传南出玉北出珠朱震诗序诗人才客临流濯缨赋诗纪行徘徊乎清冷之濵而不忍去○沈传师诗京路马骎骎尘劳日向深防泉聊息驾可以洗君心○苏子瞻诗楚人少井饮地气常不泄蓄之为惠泉坌若有所折○杨绘诗注一派白谓之雄一派碧谓之雌源有雌雄分碧白○孙仅诗孤城深鎻乱云间城上云开面面山负郭惠泉谁共访卫公诗碣緑苔班○欧阳永叔诗淹留桂树几经春野鸟岩花识使君使君今是尊前客谁与山泉作主人】惠泉【在荆门○苏子由诗泉源何从来山下长溪油然本无营谁使自激烈茫茫九地底大水浮一叶使水皆为泉地已不胜泄应自众水中独不容至洁涓涓自倾防奕奕见清澈石净无尘中有三尺雪下为百丈溪冷不受鱼鳖脱衣浣中流解我双足热乐哉泉上翁大旱不知渴】亭榭湖北道院【在郡治】荆岑伟观【在郡治】潜玉亭【在防山亭序云有卞氏抱玉亭在疆内则此山之有美玉信矣○李卫公诗明珠虽秘彩美玉讵藏珍】寒亭【在玉泉山人多题诗独一篇云朔风凛凛雪漫漫未是寒亭分外寒六月火云天不雨请君来此凭栏干】佛寺玉泉寺【在当阳县西南二十里玉泉山陈光大中浮屠知觊自天台飞锡来居此山寺雄于一方殿前有金池○玉泉诗序山水之胜甲天下张曲江孟浩然辈尝托于诗以冩其胜】名宦皇朝陆九渊【为守号象山】人物皇朝胡安国【有故居在金龙潭上】题咏防马傍荆岑【张九龄诗指途跻楚望云云】荆门蔽三巴【孟浩然诗云云】尘土荆门路【刘禹锡歌云飞烟纪南城云云天寒多猎骑走上樊姬墓】春水月峡来【李白荆门浮舟望蜀江诗云云浮舟望安极正见桃花流依然锦江色】玉马朝周从此辞【刘禹锡后梁宣明二帝陵诗云云园林寂寞对丰碑千行宰树荆门道暮雨潇潇闻子规】宋台梁馆尚依依【刘禹锡荆门道中南国山川旧帝畿云云】霜落荆门江树空【李白秋下荆门诗云云布帆无恙挂秋风】斜分汉水横湘水【王建作诗云云山青水緑荆门间】土风南去接荆蛮【孙仅送岳州舒殿丞诗江路北来通汉水云云】看炊红米煮白鱼【王建荆门行岘亭西头路多曲栎林深深石簇簇云云夜向滩头店家宿】楚俗嵗时多杂鬼【欧阳永叔诗春山四顾乱无涯鸡犬萧条数百家云云蛮风言语不通华】
　　四六【疏恩魏阙　拥江带汉　有严要害之防纡绂荆门　控蜀接淮　兼制剽轻之俗】
　　【是为要地乃古人交战之　千里分疆守险壮貔貅之旅虽曰小邦实今日必争之地　五方杂处受防多鸿雁之民其在荆襄实相依于唇齿　废而为邑赋租褊啬而不优若论巴蜀亦有系于襟喉　陞以作邦保鄣要冲而当守】



　　方舆胜览卷二十九
　　钦定四库全书
　　方舆胜览卷三十　　　　　宋　祝穆　撰
　　常徳府【武陵　桃源龙阳　沅江】
　　建置沿革【禹贡荆州之域星土为翼轸鹑尾之次殷周为蛮蜑所居春秋战国时属楚秦为黔中郡汉更武陵郡今州是也梁置武州隋改为辰州炀帝更武陵郡唐因之复为朗州昭宗置武胜军节度后唐为武平郡国朝祥符避圣祖讳改鼎州陞永安军改靖康军陞武平军节度乾道以孝宗潜邸陞为常徳府今领县四治武陵】
　　事要郡名古鼎【旧名鼎以神鼎出于此故名】武陵【晋书潘京丨丨汉夀人辟主簿太守问曰贵郡何以名武陵京曰本名义陵在辰阳县界与夷獠相接光武移东山遂得完共议易号传曰止戈为武诗注髙平曰陵于是名焉】义陵【初项羽杀义帝于郴武陵人缟素哭于招屈亭髙帝闻而义之故曰丨丨】常武【诗序有常徳以立武事】风俗人气和柔【伍安贫武陵记云云多淳孝少宦情以黄老自乐有虞夏之遗风】信鬼而好巫【屈原九歌云昔楚南郢之邑沅湘之间俗云云其祠必作乐鼔舞以乐诸神】以渔猎山伐为业【西汉地理志云云】形胜东抵洞庭【楼图南奏状云云西接夜郎】右控五溪【郡志云云】沅湘之濵【刘禹锡为鼎州司马上杜司徒求澧阳曰云云寒暑一阳雁不到华言罕闻】古黔中地【郡志在昔黔中为楚之南宇左包洞庭之险右控五溪之要秦以虎狼之威志在吞楚而必欲得楚之黔中故楚由是衰武陵实黔中郡也】故郢之裔邑【刘禹锡楚望赋武陵云云夜郎诸夷杂居】乃张若之遗址【郡县志在州东五十步初秦昭王使白起伐楚张若筑此城以拒楚自义陵移治武陵今州东是也】桃源八景【如桃川仙隠白马雪涛緑萝晴昼梅溪烟雨寻阳古寺楚山春晚沅江夜月童坊晓渡亦一方之佳致也】提举五州兵马【乾道九年府守楼图南奏本府东抵洞庭盗贼之所渊薮西邻夜郎蛮夷之所巢穴乞依旧丨丨鼎澧辰沅静丨丨丨丨盗贼节推兼提举】山川柱山【宋起居注云元嘉中武陵大水丨丨崩耸石阙其髙数丈宛若雕刻元和郡县志一名善徳山在武陵县东九里此山本名柱山开皇中刺史樊子盖以善卷尝居此名善徳山】武山【山半有盘瓠石水出谓之武陵溪】梁山【在武陵县北三十九里旧名阳山按旧注云阳山之女云梦之神尝以夏首秋分献鱼唐天寳六载始改丨丨汉梁嵩庙食于此故以名山】桃源山【在丨丨县二十里图经云山下有桃川宫西南一里即桃源洞云是昔秦人避乱之地有洞如门巨石屏蔽灵迹犹存有水自中流出防涓不絶○陶潜桃花源记云晋太元中武陵人捕鱼为业沿溪行忽逢桃花夹岸芳华鲜美落英缤纷渔人异之前行尽水源便得一山有小口舍舟从口入豁然开朗屋舎俨然有良田美池桑竹之属男女衣着悉如外人黄发垂髫见渔人惊问还家设酒杀鸡作食自云先世避秦时乱来此问今是何世乃不知有汉无论魏晋停数日辞去得其舡便扶向路处处志之及郡下诣太守説如此太守即遣人随其往迷不复得路后遂无问津者○任安贫武陵记晋太康中武陵渔人黄道真泛舟自沅泝流而入道真既出白太守刘歆歆与俱往则已迷路与陶记略同○李白寻桃源序水引渔者花藏仙溪春风不知从来落英何许流出三十六洞别为一天耶○陶潜叙桃源事初无神仙之説梁任安贫为武陵记亦祖述其语耳后人不深考因谓秦人至晋犹不死遂以为地仙洪驹父云介甫桃源行子瞻和桃源诗皆得之王摩诘韩退之刘梦得诸人以为神仙皆非是○陶潜诗嬴氏乱天纪贤者避其世黄绮之商山伊人亦云逝往迹寖复湮来区遂芜废相命肆农耕日入从所憩桑竹垂余荫菽稷随时艺春蚕收长丝秋熟靡王税荒路瞹交通鸡犬互鸣吠俎豆犹古法衣裳无新制童孺纵行歌班白观防诣草荣识节和木衰知风厉虽无纪厯志四时自成嵗怡然有余乐于何劳智慧竒踪隠五百一朝敞神界淳薄既异源旋复还幽蔽借问逰方士焉测尘嚣外愿言蹑轻风高举寻吾契○子瞻和陶渊明诗凡圣无异居清浊共此世心闲偶自见念起忽已逝欲知真一处要使六用废桃源信不逺藜杖可小憩躬耕任地力絶学抱天艺臂鸡有时鸣尻驾无可税苓亦晨吸狗或夜吠耘樵得甘芳龁齧谢炮制子骥虽形隔渊明已心诣髙山不难越浅水何足厉不知我仇池髙举复几嵗从来一生死近又等痴慧蒲涧安期境　　罗浮稚川界梦往从之防神交吾蔽桃花满庭下流水在户外却笑逃秦人有畏非真契○韩愈桃源图行神仙有无何渺茫桃源之説诚荒唐流水盘回山百转生绡数幅垂中堂武陵太守好事者题封逺寄南宫下南宫先生忻得之波涛入笔驱文辞文工画妙各臻极异境恍惚移于斯架岩凿谷开宫室接屋连墙千万日嬴颠刘蹶了不闻地坼天分非所恤种桃处处惟开花川原逺近蒸红霞初来犹自念乡邑嵗久此地还成家渔舟之子来何所物色相猜更问语大蛇中断丧前王羣马南渡开新主听终辞絶共凄然自説经今六百年当时万事皆眼见不知几许犹流传争持酒食来相餽礼数不闻尊俎异月明伴宿玉堂空骨冷魂清无梦寐夜半金鸡啁哳鸣火轮飞出客心惊人间有累不可住依然离别难为情船开棹进一囬顾万里苍苍烟水暮世俗宁知伪与真至今传者武陵人○王介甫诗望夷宫中鹿为马秦人半死长城下避世不独商山翁亦有桃源种桃者一来种桃不计春采花食实枝为薪儿孙生长与世隔知有父子无君臣渔郎放舟迷逺近花间忽见惊相问世上空知古有秦山中岂料今为晋闻道长安吹战尘春风囘首亦沾巾重华一去无消息天下纷纷经几秦○刘商诗桃花流出武陵洞梦想仙家云树春今看水入洞中去却是桃源洞里人○古汴高士诗山前溪是当时水源上桃非旧日花多是黄郎露消息洞门从此锁桃花○刘禹锡桃源行渔舟何招招浮在武陵水拖纶掷饵信流去误入桃源行数里清源寻尽花緜緜踏花覔径至洞前洞门苍黒烟雾生暗行数步逢虚明俗人毛骨惊仙子争来致词何至此须防皆破氷雪顔笑言委曲问世间因嗟隠身来种玉不知人世如风烛筵羞石髓劝客餐灯热松脂留客宿鸡声犬声遥相闻晓光葱茏开五云渔人振衣起出户满庭无路花纷纷翻然恐失乡县处一息不肯桃源住桃源满溪水似镜尘心如垢洗不去仙家一出寻无踪至今流水山重重○王维桃源行　　渔舟逐水爱山春两岸桃花夹古津坐看红树不知逺行尽清溪忽值人山口潜行始隈隩山开旷望旋平陆遥防一处攅云树近入千家散花竹樵客初传汉姓名居人未改秦衣服居人共住武陵源还从物外起田园月明松下房栊静日出云中鸡犬喧惊闻俗客争来集竞引还家问都邑平明闾巷扫花开薄暮渔樵乗水入初因避地去人间及至成仙去不还峡里谁知有人事世上遥望空云山不疑灵境难闻见尘心未尽思乡县出洞无论隔山水辞家终拟长逰衍自谓经过旧不迷安知峰壑今来变当时只记入山深清溪几度到寒林春来遍是桃花水不辨仙源何处寻○渔隠丛话载子曕云世传桃源事多过其实渊明所记止言先世避秦来此则渔人所见似是其子孙非秦人不死者也又云杀鸡作黍岂有仙而杀者乎使太守得而至焉则已化为争夺之场久矣】緑萝山【在桃源县南下有潭】闻山【在武陵县西百四十里武陵记曰昔临沅人黄道真在此山钓鱼见桃花源即陶潜所记是也】白马洞【第三十五洞天】樊坡【在武陵县北八十九里后汉丨重隠于此有肥田数千畆】橘洲【在龙阳县北五十里周囘三里按盛之经云李衡字平叔仕吴为丹阳太守毎欲理产业妻习氏不许衡宻遣人于武陵龙阳泛洲种橘千株临终谓其子曰汝母恶吾营家故贫如此吾于泛洲种橘乃千头木奴不费汝衣食太史言江陵千株丨其人与千户侯等盖谓此也今丨上民数百家橘不存矣】玉带河【端拱元年太守龚頴尝篆秀水斗门四字熙寜中有神仙海蟾翁刘易逰斗门曰此秀水河乃武陵郡一条玉带也他年必有系玉带之人故又谓之丨丨丨○熙寜中章子厚来平辰州蛮寄居张待制颉为章条画蛮事及章归朝起复张充东南发运使仍畀以白玉带一条】延溪【寰宇记云在武陵县有柘树千余头枝条茂畅昔有乌集其上枝下垂着地乌去枝偶振折羣乌号啸楚人取其枝为弓名曰乌号】武陵溪【在县西二十里亦名徳胜泉】五溪【司马错为秦将定黔中据城以阨丨丨郦道元水经注武陵有五溪谓雄溪樠溪酉溪芜溪辰溪是为蛮夷所居谓之丨丨蛮】朗水【在武陵县其水西南自辰锦州入郡界经郡城入大江谓之丨江汉书何邵所封于此】沅水【经武陵南二十歩】枉水【出武陵县南苍山名曰枉渚善卷所居时人号曰枉水楚词云朝枉渚夕宿辰阳亦谓此也】芷水【即沅水之别派其两岸多生杜衡并白芷仍以杜衡为材名】西水【在龙阳县东百八十里汉志云武陵郡酉阳水所出】沧浪水【在龙阳县二十里浪水与沧水合故名沧浪水寰宇记云在武陵县西二水合流禹贡又东为丨丨之丨乃渔父濯缨之处】鼎口【寰宇记云在武陵县有水名丨丨盖沅澧二江最深之处尤多鱼按朗陵地图云昔有神鼎出乎其间】井泉莱公泉【在武陵县北六十里皇朝类苑云鼎州甘泉寺介官道之侧始冦莱公南迁日题于东楹曰平仲酌泉经此囘望北阙黯然而去未几丁晋公又过之题于西楹曰谓之酌泉礼佛而去后范讽留诗于寺曰平仲酌泉囘北望谓之礼佛向南行烟岚翠锁门前路转使髙僧厌宠荣诗牌犹存○崔峄诗云二相南行至道初记名留咏在精庐甘泉不洗天涯恨留与行人鉴覆车○淳熙中南轩张敬夫榜曰丨丨丨】亭榭招屈亭【在城南相传三闾大夫以五月五日由黔中投汨罗土人以舟救之为何由得渡湖之歌其名咸呼云何在】佛寺甘泉寺【麈史云在武陵县北二十里许有丨丨丨行人多憩止焉防莱公往雷州凡题三十字曰庚申年秋九月平仲南行至甘泉院僧以诗板视之征途不暇吟咏代记年月后丁晋公谪朱崖过寺留题云翠影人疎度波光瑟瑟凝帝家金掌露仙署玉壶氷晓井侵星汲宵厨向月澄岂惟蠲肺渇灌顶助三乘因而至寺下者多所赋咏】祠墓伏波祠【刘禹锡诗防防篁竹下有路上壶头汉垒麏鼯泣蛮烟暮雨愁】安义王庙【在武陵县之梁山即梁松也○刘禹锡阳山庙观赛神诗汉家都尉始征蛮血食于今配此山】春申君墓【在开元寺丨丨坊即其故宅○杜牧诗烈士思酬国士恩春申谁与快幽魂三千宾客总珠履欲使何人杀李园】古迹采菱城【在桃源县武陵记云其湖产菱殻薄肉厚味特甘香楚平王尝采之有丨丨亭】张颠墨池【龙阳净照寺有小池乃张旭学书于此】名宦马援【征五溪蛮以薏苡能辟瘴而食之其后载数车还有谗之者以援所载皆文犀蠙珠也】李翺【字习之为朗州刺史今有文集在郡斋】刘禹锡【居朗州十五年惟以文章吟咏陶冶情性作为新词以教巫祝故武陵溪洞间夷歌多禹锡之词】黄盖【吴人为武陵太守击蛮有功】刘伯宠【为太守】皇朝薛居正【国初平湖湘以居正知郎州有亡卒数千为盗监军使疑城中释子为应欲尽杀之居正以计缓其事因擒贼首汪端诘之乃知释子千数无与谋者咸得免】唐介【尝为武陵尉继为沅江令】人物善卷【武陵县东一十五里柱山之上有丨丨坛按南华真经云舜以天下逊于善卷曰余逍遥于天地之间而心意自得吾何以天下为哉遂不受而去古传丨丨隠此山后人为之立观国朝政和间访天下道迹赐号曰遁世髙踏先生郡守李焘尝为坛记○刘禹锡诗曰先生见尧心相与去九有斯民説已治我得安林薮道为自然福名是无穷夀瑶坛在此山识者尝廻首】伍安贫【梁朝汉夀人撰武陵记】皇朝管师复【自号白云先生又弟师常齐名号二管陈公襄以公与伊川经明行修荐为学官】栁拱辰【其先青州人五季避地荆楚为武陵之青陵人年六十即有挂冠之志创亭于青陵馆名桥曰归老南丰曽巩为之记】题咏百雉俯清沅【刘禹锡诗西汉开支郡南朝号戚藩四封当列宿云云茗坼苍溪秀苹生枉渚暄】李衡墟落存【前人沈约防榭故云云】西南奠遐服【刘禹锡司马错故城诗将军将秦师云云故垒清江上苍烟晦乔木楚塞郁重垒蛮溪纷诘曲】蛮陬相犬牙【刘禹锡登武陵城诗星象承鸟翼云云俚人祠竹节仙洞闭桃花】十见蛮江白芷生【刘禹锡酬朗州崔员外昔日居邻招屈亭枫林橘树鹧鸪声一辞御苑青门路云云】百姓县前挽鱼罟【刘禹锡龙阳歌县前白日无尘土云云】武陵控扼五溪徭【皇朝大观初杨川诗云云路入京城万国朝石柜雄排抗水势浮图高耸接云霄】
　　四六【光奉涣恩　潜龙旧邸　剖竹新疆　总提列戌出临常武　分虎新纶　种桃遗俗　弹压五溪报武陵之善政　惟今南楚之上游　左连川蜀舟车之冲赋仙洞之新篇　式据重湖之旧壤　右控辰沅溪洞之险云蒸秦洞之桃　眷今股肱之名郡　利兵坚甲兼制五州香泛沅川之芷　为古神仙之旧防　大纛髙牙长维千里挹江芷之香风悉为徳化　青草洞庭无复鲸鲵之为患酌溪桃之流水总是恩波　桃花流水又皆鸡犬之相闻专城剖竹虽逺控于蛮溪　农桑千里剧谈太守之风流流水种桃乃幸邻于仙境　鸡犬万家依旧仙源之和乐】
　　澧州【澧阳　安乡石门　慈利】
　　建置沿革【禹贡荆州之域为翼轸鹑尾之次春秋战国皆属楚秦属黔中郡汉改为武陵郡属荆州今州理即汉武陵之零阳县地吴立天门郡晋置南平郡及南义阳郡陈废郡置松州寻改澧州以州在澧水之北故以为名仍废天门郡为石门县寻改澧阳郡唐改澧阳郡复为澧州国朝因之今领县四治澧阳】
　　事要郡名澧阳　涔阳【见屈原离骚】风俗有屈原之遗风【元微之行澧州刺史制澧旁荆之剧郡沅湘沉怨抑激云云】南州美莫如澧【栁宗元送南涪州移澧州序自汉而丨丨之丨者丨丨丨】风俗夷獠【唐戎昱颂水陆吴楚云云】形胜东接洞庭【楼大防澧阳楼记云云西连施黔】右接巫峡【陈相之郡守题名记左界洞庭云云衡岳峙其前汉沔荆岘其后】彭阜耸其西【图经云云药山列其东兰江前陈仙州外蔽所谓神仙窟宅也】江陵在其北【楼大防澧阳楼记武陵在其南云云湖广之孔道】倚连岗以起伏【唐戎昱新城云云靣长江以演漾登观则山川在目雄镇则黔巫可航】荆之近庸【同上澧州云云国之南屏】山川彭山【丨丨庙碑曰崇山连天外界越隽冈阜靡迤如舞如驰遏千重之势扵洞庭之野屹瞰郡治并为丨丨盖澧邦之所曕也】药山【在澧阳县南八十里昔多芍丨】大浮山【在澧阳县西南一百三十五里图经载石门县亦有浮山以为浮邱先生学道之所盖浮山濶逺跨据数县也】崇山【舆地广记云昔舜放驩兠于此】黄山【在安乡县北六十里有谢晦庙南麓有唐处士洪古墓栁宗元作志】天门山【在慈利县寰宇记云古嵩梁山也有十六峯相次最高为天门空明透彻明贯山顶其上有泉门之两向有竹罄折垂地摇拂无尘人谓天帚○图经慈利县亦有丨丨丨五代有道之士周朴有题天门十六峰诗】赤松山【在慈利县天门山相对耆老相传以为赤松子隠遁之乡旧有赤松庵而上下数十里号赤城村】长啸峰【僧惟俨禅夜登山见云开月现大啸一声闻数里李翺尝赠诗】花石【在慈利县武口寨石上自然有花如牡丹之状枝叶缭绕虽精于画者莫能及或以物击其花应手而碎既拂拭之其花复见重叠非一莫不异之】兰江【楚词云捐余佩兮澧浦因称佩浦又云澧有兰故曰丨丨】洳溪【寰宇记在澧阳县源出龙洳山极清昔楚庄辛説楚襄王饮丨丨之流是也】双溪【在慈利县乃前后江合流之口有芙蓉洲至菱花渡今为一邑之胜】澧水【在澧阳县南六十步○楚词湘夫人曰遗余褋兮澧浦】澹水【在澧阳县东二十里○王仲宣诗悠悠丨澧水】井泉防泉【在大同山唐人有铭】池馆明月池【在郡圃东李羣玉逰息之地也】八桂堂【在州治胡明仲记以堂之前有一丛桂生八干故名之】谯门【延平罗荐可为守日建○胡明仲为记云古之为城也非曰必可恃也其为门也非曰必可键也盖立制度焉耳茍得民心虽画地而守植表而限效死者莫肯去冒死者不能入不然崇城到天严扉重闭金铺而铜环铁扇而石阙无以内固民心至扵内携而外叛曽不若折栁之樊吾圃也澧阳旧苦众溪羡溢嵗筑隄防然后郊与市咸得奠厥居嵗在己酉南盗南骛有守者阙隄召水以自保贼既引去城亦随陷他日立郡扵荆榛瓦砾中天水时至沈灶产□稚耋病之太守罗侯下车访民疾苦莫先斯事即帅百姓修缺补壊乃作谯门徇民之欲阈内外谨阖开置壶箭以谨时栖鼓角以警军匠则庸工役则鸠兵材则斩浮屠氏之山泛流以来未几告成而民不与焉】古迹隋朝栢【在石门○范希文诗百尺参天隋代栢可怜终老栋梁材】范公读书堂【在安乡县范希文防孤从母归朱氏来宰安乡与俱来读书此地】名宦彭思王【讳元则高祖之子尝为刺史民懐其惠至今祠之】李泌【字长源大厯中为澧州刺史更筑新城澧人徳而歌之戎昱为之颂】杜悰【以驸马都尉为澧州刺史】人物申鸣【刘向新序曰楚士丨丨以孝闻王相之白公胜为乱申鸣曰始吾父之孝子也今吾君之忠臣也何以得全身遂杀白公其父亦死王欲赏之鸣遂自杀云】白善将军【白公胜之族为楚将白公欲乱其国乃召之将军曰从子而乱其国则不义于君背子而其私则不仁于族遂弃其禄筑圃灌园以终其身人名之曰丨丨丨丨药园今其地在州东药园寺】车武子【博学不倦家贫不常得油夏月练囊盛萤火照书江夏纪咏张俞有车湖诗云忆昔车公居此地遗黎缭绕临清渊惜哉断石文尚在野老不识投波澜自为之注云武子墓下得碑其文尚存田父断而沉之江则武子及墓皆在车湖上】李羣玉【裴休入相以诗荐之遂授校书郎】题咏上有清使君【唐戎昱作李泌新城颂云云下有清江流】涔阳兮极浦【庾信哀江南赋云云】雄风吞七泽【刘禹锡诗云云异产控三巴秋原被兰蘂春渚长桃花】夷音语嘲哳【白居易诗云云蛮态舞睢盱】水市通阛阓【前人诗云云烟林混舳舻】吏征鱼户税【前人诗云云人纳火田租】谓冠汉南州【楼钥忠以申鸣着学首车公优外挹兰溪水下俯仙明洲读书记羣玉采药思浮邱况得子厚语云云】兰浦苍苍春欲暮【杜牧之诗云云落花流水动离襟】澧水店头春尽日【白居易诗云云送君马上适通川】邻境诸侯同舎郎【刘禹锡诗云云芝江兰浦恨无梁秋风门外旌旗动晓露庭中橘柚香】新赐鱼书墨未干【刘禹锡寄澧州元郎中诗云云贤人暂屈逺人安朝驱行斾颁时令夜见星辰忆旧官梅蘂覆阶铃阁暖雪峯当户防枝寒寜知楚客思公子北望长吟澧有兰】一话涔阳旧使君【杜牧登澧州驿寄京兆韦尹诗云云郡人囘首望青云】
　　四六【疏恩枫扆　湖右名州　澧浦小邦　夷音嘲哳纡绂兰江　涔阳极浦　荆湖佳郡　渔户腥膻访文正之遗祠每懐贤徳　士风甚陋地颇近于风寒读致堂之壁记当固民心　郡计未优财尤难于天雨眷涔阳之极浦备着楚骚夸汉南之美州更陈栁序】
　　辰州【沅陵　卢溪辰溪　淑浦】
　　建置沿革【古蛮荆地槃瓠之后楚地翼轸分野春秋属楚秦置黔中郡汉置武陵郡属荆州而沅陵辰阳酉阳义陵皆以水得名东汉属武陵郡三国时或吴或蜀自晋及宋齐并为武陵郡地隋改为辰州取辰溪为名炀帝改为沅陵郡唐复置辰州明皇改卢溪郡复为辰州皇朝熙寜中章子厚置沅州割辰之麻阳招谕二县以焉今领县四治沅陵】
　　事要郡名酉阳【以水得名】辰阳【郡在辰水阳取辰溪为名】风俗颇杂徭俗【郡县志夷獠杂居其处城市者衣服言语皆华人而山谷间丨丨丨丨】裔出蛮瓠【同上蛮瓠者盖雄溪樠溪辰溪酉溪武陵之五溪蛮是也汉建武二十三年精夫相单程等叛刘尚击之为所败复遣伏波将军马援马武等击破之始乞降本朝太祖既下荆湖冇辰州徭人秦再雄者身长七尺武健多谋厯山飞堑防如猿猱及至阙下除为辰州刺史官其一子使自辟吏属尽与一州租田蛮徭遂皆向化○大抵蛮徭种类□狫不一挟山阻谷依林积木以为之居人迹罕至椎髻跣足登走岩险如履平地言语侏衣服斒孄畏鬼神喜祀刻木为契不能君长持弓挟矢匿草射人复讐报怨视死如归】板竹覆屋【图经云风俗尚治屋宇五溪俗夸辰州闘屋今连甍接楝皆覆以板竹意古今贫富有不同也】仰给鼎澧荆岳【风土记曰辰沅靖三州朝廷非有望其赋入也往时本路转运使每嵗于鼎州拨支钱七万贯绢二千五百疋防四百疋布五百疋岳州拨防二千七百疋绵七十两澧州拨绢一千疋绵一万两荆门军拨绢一千匹以此当一嵗之计而沅靖所入亦称是故兵廪赡给足以控制自绍兴初湖盗踵相窃发之后而辰之嵗计不行支拨止扵鼎州支钱四千五百贯自是官兵俸给日窘至隆兴初守臣徐彭年有请于朝嵗添给二千缗终未能少纾其窘也】形胜内控诸蛮咽喉【辰州风土记云大抵辰当沅靖诸蛮咽喉出没之地内可以控诸蛮而外为武陵障蔽诸蛮不由此则商贩不通武陵不得此则诸蛮不通虽欲高枕而卧不可得也】非古夜郎【贞观八年以龙标置叙州析其地为夜郎县九年省以唐志考之奬州二峩山渭溪皆夜郎更名则龙标夜郎不辰久矣唐人以为夜郎者以其风声气习相近耳】五溪十洞【寰宇志按沅陵记云云颇为边患自马伏波征南之后杂为郡县其民叛扰盖恃险所致】土产输賨布【古者蛮夷无税汉兴始以口计赋丨丨丨】辰砂不出于辰【辰砂本出麻阳县唐以麻阳县及开山洞为锦州今沅州不属辰也其地产丹砂而砂井之名有九皆在猺獠窟穴之中而锦之旧城犹在焉遇嵗寒獠以薪竹燔火爆石以取之时出与土人贸易不知者以辰砂为辰所出也】山川光明山【在沅陵县一名龙门山有砂井土人采取入井把火行二里烧石取之】壶头山【在沅陵县百三十里寰宇记云后汉马援征蛮穿山为室以避炎气武陵记曰山边有石窟即援所居石室也】明月山【在沅陵县东百三十里山下有明月池两岸素崖若被雪寒松如挿翠】芋山【寰宇记在沅陵县山有蹲防如两斛大食之终身不饥今民取之】葱山【寰宇记在沅陵县有孤山岩石上有葱如人植人往取輙絶祷神而求不拔自出武陵记谓之葱岭】武山【在卢溪县西百八十里后汉书南蛮传云昔高辛氏有犬戎之防帝患其侵暴而征伐不克乃访募天下有能得犬戎之将吴将军者赐黄金千镒邑万家又妻以少女有畜狗其毛五彩名曰槃瓠下令之后槃瓠俄啣人头诣阙下羣臣怪而诊之乃吴将军首也帝大喜且谓槃瓠不可妻之以女又无封爵之道议欲报之而未知所宜女闻以为皇帝下令不可违信因请行帝不得已以女配槃瓠瓠得女负而走入南山石室中险絶人迹不至经三年生六男六女槃瓠死后因自夫妻好色衣服制裁皆有尾其母后归以状白帝于是使迎诸子衣裳斓斑言语侏离好入山壑不乐平旷帝顺其意赐以名山广泽其后滋蔓号曰蛮夷今长沙武陵蛮是也武山本作潕其五溪之一唐章懐太子注后汉云在今辰州之卢溪县】小酉山【又名乌速山在酉溪口方舆记云山下有石穴中有书千卷秦人避地隠学于此梁湘东王谓访酉阳之逸典是也耆旧相传尧时善卷唐张果老皆尝隠居于此又名为大酉华妙洞天或云自酉溪西北百余里有洞】五城山【在辰溪县东南三百六十里武陵记云楚威王使将军庄蹻定黔中因山造此城】无时山【坤元録云在溆浦县西北三百五十里此山之下蛮俗当吉庆之时亲族防集歌舞于此】五溪【水经云武陵有五溪谓雄溪樠溪酉溪潕溪辰溪悉是蛮夷子孙后汉书注云今在辰州界元和郡县志亦曰丨丨尽在辰州】武溪【在卢溪县善类録曰马援门生善吹笛援作歌以和之名曰武溪琮其曲曰滔滔武溪深复深鸟飞不能渡兽逰不能临嗟哉武溪多毒滛】辰溪【即五溪之一也】沅水【在沅陆县西南五里】卢水【在卢溪县西二百五十里即武溪所出○唐王昌龄作箜篌引云卢溪郡南夜泊舟夜闻两岸羌戎讴】溆浦【在溆浦县出鄜梁山】祠墓善卷先生墓【见庄周书有墓在辰溪县西南龙溪观本朝封茔立祠】古迹铜柱铭【在防溪城一里天福五年溪州刺史彭士狄纳士求盟楚王马希范请于朝以立之学士李皇为铭○胡曽铜柱诗云一柱高标险塞垣南蛮不敢犯中原功成自合分茅土何事飜啣薏苡寃】名宦宋均【为辰阳长其俗少学者而信巫鬼为立学校禁絶淫祀】皇朝张纶【辰州溪洞蛮防边以纶知辰州贼遁去后擢为辰澧防边安抚谕蛮酋使脩贡与之盟刻石于境上】邵隆【系年録云绍兴中在商州披荆棘立官府州界金人隆怏怏不已秦桧怒以隆知辰州】名贤段成式【唐人着酉阳书数十篇】皇朝王庭珪【胡铨乡人也铨过海以诗送之曰痴儿不了公家事男子要为天下竒又云百辟动容观秦牍几人囘首愧朝班得责辰州居】题咏夕宿辰阳【离骚朝枉渚云云】山留槃瓠迹【晏类要云云洞有秦人书】草市人朝醉【陶弼云云畲田火夜明泷江入地防栈道出云行】蛮帅引旌旗【韩翊送辰州李中丞诗巴人迎道路云云】入溆浦而邅囘【离骚云云】一曲清溪一曲山【陶弼题白雾壁云云鸟飞鱼跃白云闲】采金人簇青莎岸【陶弼诗诏条符节古连今王泽渐濡岂不深赋役未行中国法讴歌犹带逺夷音云云射虎兵围黄叶林寄语湖头滩上客预将忠信待浮沉】四六【出纶午位　湖右名区　被剖竹之新荣分竹辰阳　辰阳小郡　访佩兰之幽致】
　　【一札十行宠被循良之选　朱旛皂盖肯临竹屋之萧条五溪十洞往宣弹压之威　丹诏紫沈即觐枫宸之严邃言语侏俗尚遗于蛮瓠威声赫奕政当效于伏波】
　　【冲蛮烟瘴雨于千嶂之间仆宜久处揖光风霁月于九霄之上公亦肯来】






　　方舆胜览卷三十
　　钦定四库全书
　　方舆胜览卷三十一　　　　宋　祝穆　撰
　　沅州【卢阳　麻阳黔阳】
　　建置沿革【鹑尾楚分春秋元命苞曰轸星散为荆州昔秦昭王使白起侵楚取蛮夷地为黔中郡汉髙帝改为武陵郡属舞阳地武帝置防牱郡属益州梁置沅陵郡隋以郡为陕州唐析辰溪置麻阳县以龙标置巫州更曰沄州复为巫州为漳阳郡又更巫州为叙州本朝熙宁命章子厚收复其地置沅州今领县三治卢阳】
　　事要郡名沅陵　潭阳　风俗槃瓠之后【隋地理志嗜好居处颇与巴渝同俗本承丨丨丨丨服章多以斑布为饰今州西南有狤狑□獠其名皆犬属乃其子孙】俗好巫鬼【西汉南夷传地多雨潦云云】江山风物之所荡【刘禹锡集及谪于沅湘间为云云往往指事成歌诗】形胜防牱武陵之交【圗经云云】四塞重阻【隋地理志】溪山阻絶【郡县志云云非人迹所履】山川明山【郡主山也岗峦重复朝抱郡治飞云浓岚如列画屏】武阳山【郡国志龙标武阳山有仙人每土人聚即来入众莫能辨惟脚趾向后而踵向前以刀斫之不死唯以杉木为刀碍之方得其去】辰山【在麻阳县】包茅山【在麻阳西南三百五十里武阳记云上有三脊茅可以缩酒寰宇记云即楚国入贡之茅】九叠山【山势盘纡九峯相次每遇天晴日明烟敛峯峦争翆俨若画圗之状】太谷洞【在黔阳去州三十三里洞中深邃泉流不絶】芙蓉江【来自湖南盖唐之芙蓉县溪也】雄溪【郡志即渠河潭江沅江及沅州等防众水入于此江九溪之中昔所谓丨丨江也】九溪【曰郎曰防曰雄曰辰曰龙曰叙曰武曰柱曰酉而雄其一也】凿字溪【元丰癸亥通道于广西溪旁得古碑乃唐乆视中遣将王思齐率甲兵征蛮过此山路危险负舟而济刻石以记嵗月而夷人以为丨丨丨今分入广西界作零溪堡】龙溪【在镇江寨界今谓之龙门溪】沅水【在黔阳】防水【在卢阳新经曰巫无防潕舞一水而五名声之变耳】名宦王昌龄【新唐书王昌龄江宁人为诗缜宻而清新自江宁县丞贬为龙标县尉】皇朝章子厚【为湖北常平使者收复沅州夜筑城西偏一面比晓而毕东南北三面三日而成○东臯杂录子厚扵熙宁间奉诏城沅州时陶弼知辰州赠诗云善战无如新息侯汉兵才渡绿萝洲爱君挽我陶溪粟直到防牱水口头今有诗在洪江寨正与防牱水相直】王宪之【政和间黄安俊叛死于贼邦人为立祠】汪长源【靖康间为州太守集修战具御退曹宼】题咏人临沅水望【释无可送沅江宋眀府璟之任祁闻事日鄂渚动芳菲一遂钧衡荐今为长吏归云云雁映楚山飞唯有声政家风重挥】沅有芷兮澧有兰【楚词云云思公子兮未敢言】闻説龙标过五溪【唐王昌龄尝尉是邑李白以诗送之云杨花落尽子规啼云云我寄愁心与明月随君直到夜郎西注云龙标在古夜郎东南今之辰溪县乃隋之夜郎此云西者以隋地理志言之也】州符就领五蛮溪【陶弼诗云使介直登防御阙云云争雄白鹊临崖鬭忆子猿绕涧啼】溆浦潭阳隔楚山【王昌龄送别诗】十万屯田古未耕【陶弼寄新沅守谢麟诗险尽天开溪路平诗书新将典新城三千戍卒今无防云云属县乞除防虎槛生蛮愿献采砂坑】
　　四六【拜恩宸陛　肃拥州麾　地近防牱　抚摩以往镇蛮溪　逺临蛮徼　种遗槃瓠　弹压以威香溢沅江之芷宜入咏歌　山深溪阻虽蛮俗之杂居隂浓召国之棠更覃爱　地僻人稀亦土风之素朴朱轓地重敢论五马之荣　虽喜则人怒则兽性固靡常画防兵森聊化九溪之俗　然卖尔剑买尔牛化之亦易】
　　靖州【永平　防同通道】
　　建置沿革【鹑尾楚分野春秋为荆州秦置黔中郡汉更黔中为武陵郡武帝置防牱郡属益州唐为夷播叙二州之境后周时莭度使周行逢死叙州刺史钟存志奔武阳而杨正岩以十洞称徽诚二州皇朝十洞酋长杨通蕴送欵内附杨通寳来贡朝廷以通寳为诚州刺史其子□复为诚州刺史又诏于武冈之西作城在河渠之阳为诚州废为渠阳军寻废为寨沅州复置诚州改为靖州盖自崇宁再归职方今领县三治永平】
　　事要郡名渠阳【见沿革注】风俗槃瓠余种【圗经丨丨之丨丨今尚有狤狑犵獠之号其计嵗月率以甲子其要约以木鐡为契其乐器有愁笛壶笙其兵器与中国等东通于邵南通于融北通于沅】土风不恶【魏华父与人书靖为天下穷处其蕞陋又在峡郡下而丨丨丨丨民俗亦醇时嵗丰则物贱如土】形胜汉防牱武溪之间【圗经与澧州同】与蛮壤相犬牙【汪彦章靖州营造记云初夷人散居溪谷间各为酋长及上版圗职方氏为王民与彼之山川壤比疆连犬牙相入也嵗久声教所覃去椎髻之俗而饰冠巾转侏之音而通字画奉官吏约束一如中州】山川飞山【在州北十五里比诸山为防髙四面絶壁千仞】九叠【注见沅州】福湖山【在州南四十里通道县北之诸山防为苍翆元丰通道广西出是山之间】青萝山【在州南二十里属永平县烟萝苍翆故名】沅江【出西南蕃界】郎江【源出湖耳山】青陂湖【在会同县】宝溪【在州城之东北属永平县大抵洞中诸溪皆产金】武溪【九溪之一】井泉金井【邪直深浅不等寳之所生皆有防石以为之墙壁而矿在其中善取者乃得真矿辨矿之术铜豆为先黄窠乌窠次之若金星见于石则为兴废之兆也有罏院有水池临池作亭乃监官阅视之所】名宦吕师周【楚书云马氏偏霸之初飞山洞酋潘全盛遣其党杨承磊略武冈马氏遣丨丨丨讨之援萝蹑石昼夜兼行直抵飞山分军布栅全盛大骇曰此真天防也承磊来战师周破其军防者为乡导袭飞山擒全盛斩之尽平飞山巢穴今环飞山有濠堑而遗址尚存】名贤程子山【魏华父观亭记靖为州南距广西东障湖南北抵沅辰西极夜郎四竟之外自灵均后代有显人播之诗歌靖以晚出未尝有显者来惟丨丨丨以忤桧居嵗余土人为作观亭今渠江之左仅存遗址】魏了翁【以谪居筑鹤山书院云山囚瀬絷益得循念昔愆】人物【阙】题咏【阙】
　　四六【简求郡将　自易州麾　湖右奥区　地近防牱镇抚蛮猺　始雄地望　渠阳名郡　种余槃瓠十洞创州肇自圣明之世　九溪十洞蛮丁旧属于羁縻防旌出守遴求岂弟之贤　五马防旌郡将兹为之弹压】
　　徳安府【安陆　应城孝感　云梦】
　　建置沿革【禹贡荆州之域楚地翼轸之分野春秋郧子之国秦属南郡汉置江夏郡安陆预焉东汉晋因之宋置安陆郡齐寄治司州梁置南司州复为安陆县西魏置安州隋炀为宣郡唐改安州又改安陆郡置安黄州莭度又号奉义军梁置宣威军后唐改安逺军莭度皇朝为安逺军后以神宗潜邸陞徳安府依旧军额今领县四治安陆】
　　事要郡名安陆　风俗其土风醇厚【茇堂记】其士多秀杰【同上云云其民多隠徳承平时宦逰者乐焉】俗喜儒学【李元衡记云云】名胜相望【李元衡记近世云云由进士擢天下苐一者三人谓王世则宋庠郑獬也】地多硗确【李元衡学田记云云殖货不饶】郡务甚简【张师亮知江陵府乞知安州云云可以颐养医药】形胜西枕涢水【郡县志】北接汉东【李元衡镇楚堂记云云南望沔鄂偃然足为一都防也】控荆衡之逺势【李白代淮南夀山荅孟少府文云云】唐之督府【武徳改为大都督府】人境之胜【前人记西挹白兆峯峦秀出其下李太白之庐想见拏舟丹砂抚青海而凌八极北夀山即太白所谓攅吸霞雨隠若灵仙者也云云如此】山川石岩山【在府南十里晋张昌作乱扵丨丨丨织竹为鸟形衣以五彩聚肉于其旁而集百鸟诈云凤皇防而建元神凤即此山也】陪尾山【在府东北即禹贡丨丨丨】白兆山【在安陆西三十里北史于翼为安州刺史遇旱祷雨扵丨丨丨李白有桃花崖寄李侍御诗】紫金山【在今府治西北峭壁斗絶石皆紫色故名有跨鳌亭】大安山【在安陆县西六十里○李白忤髙力士放还而黄山晦叔桃花岩诗云大安妇翁舍时来枕流眠则许负相国师家此山下】夀山【在安陆县西北六十里昔山民有夀百嵗者】凤山【在府东南以形得名】章山【在安陆县东四十里古人以为内方山】京山【在应城有温泉】五家山【在应城东三十里王得臣麈史云伍氏所居之地】九嵕山【在孝感县叠嶂深林景物幽邃○范雍诗山竒号九嵕名与雍州同长安亦有此山】桃花岩【在白兆山即李白读书处○蔡持正诗闻説丨丨丨石畔读书曽有谪仙人】司马岩【在郡圃】凤凰岗【在孝感县晋永和凤产其上】云梦泽【在安陆南五十里○杜预云南郡枝江县有云梦城安陆县亦有云梦城此泽江南江北皆有详见岳州】涢水【在安陆西北绕城西隅入云梦】漳水【在安陆西五十里○沈存中茟谈清浊相揉者为漳章文也别有云梦之漳与涢合流色理如防蝀数十里方混】澴水【出应城县唐置环州于此】井泉玉女泉【在应城县西四十里相传玉女炼丹之地】佛寺救苦寺【在府西四里今名胜业院李白有春防丨丨丨诗又有周世宗防时洗脚石古桧一株云柴氏所植】堂舍黄堂【郡守滕甫建记曰据紫金之秀面碧玉之竒郧溪凤台如拱如揖】四贤堂【始连氏之父舜賔有隠徳欧阳永叔表其墓二子庶庠学扵二宋相继登第与二宋同学于法兴寺○张文潜作丨丨丨记】五桂堂【在书记防元丰中方城范公为掌书记官舍西偏有桂甚茂后范公之子致君致明致虚致祥致厚相继登第致君记其事后周洪道为之记云】七相堂【在府治西郡守陆世良诗七相声名俱属此尚期他日更添君】跨鳌堂【郑昻记云平沙囬岸萦帯城郭商帆渔舟出没烟波潇湘有江乡之兴楚山水之观未有以易此者也】亭楼车葢亭【在郡治西北隅○魏文帝诗西北有浮云亭亭如车葢是也○渔隠丛话云蔡确守安州日登丨丨丨赋诗云纸屛石枕竹方牀手倦抛书午梦长睡觉莞然成独笑数声渔笛在沧浪殊有闲适之意】浮云楼【杜牧之有题安州丨丨寺丨诗周显徳中毁寺改建黄堂而楼遂备宴逰○滕甫诗举头便是长安日弄袖时飘梦泽风茂苑久抛飞鸟外楚台遥在碧云中】古迹蒲骚城【在应城北三十里左传有云郧人军于蒲骚即此】钓鱼台【在安陆县石淙村云是郝处俊遗迹○蔡确诗矫矫名人郝甑山忠言直节上元间钓台芜没知何处叹息思公俯碧湾○东都事略蔡确知汉阳军吴处厚奏确在安州作诗借郝处俊事以讥讪太皇太后宣仁太后怒曰蔡确以吾比武后当重谪确奏曰臣在安州州有涢溪旧有郝处俊钓台盖上元中髙宗令其子周王等分朋角胜为乐及欲传位于武后皆为处俊议论所囬故臣诗因叹其忠直今太后以帝之祖母垂帘聼政而輙无故引唐髙宗逊位与皇后之事上凟圣听其诬罔可见】西湖村【去孝感九十里○太祖潜龙日因渇索酒饮村姥家姥持酒以进言禁甚严此私酿当宻之与金不受及至太祖既贵宥丨丨丨酒禁至今置万户酒】名宦傅介子【封义阳侯】皇朝张齐贤【知江陵谢病乞知安州】范纯仁【坐议濮王典礼出通判安州有题名在九山寺中】范雍【为太守】谢良佐【为应城宰○朱元晦作应城县上蔡先生祠记云先生名良佐字显道学于河南程夫子兄弟之门初颇以该洽自多夫子笑曰可谓玩物防志矣先生爽然自失乃尽弃所学而学焉如以生意论心以实理论诚以常惺惺论敬以求是论穷理其命意皆精当而直指居敬穷理为入门则于夫子教人之法又最得其纲领中间尝宰是邑胡文定公以典学使者行部过之不敢问以职事顾因绍介请以弟子礼见入门见吏卒植立庭下如土木人肃然起敬遂禀学焉】人物楚鬭于菟【生于防通典安州春秋防子之国】黄香【江夏安陆人京师为之语曰天下无防江夏黄童子黄琼】郝处俊【为中书令请唐髙宗毋逊位武后】许绍【安陆人葬县东名宰相林】皇朝令狐揆【卜筑涢溪南雪中跨马入城诣侯君旁借书令小童携书簏负琴皂缯暖帽委辔长吟曰借书离近郭冒雪渡寒溪后有布衣林逸善绘为令狐雪中渡寒溪图】张君房【安陆人为著作郎真宗日日夲遣使入贡诏本国建寺夷使乞词臣撰寺记时直院之文多君房代为之既宣令撰寺记夷使待命而君房醉饮市肆索之不得直院大窘后杨亿作闲忙令曰世上何人最号忙紫微夫却丨丨丨】郑獬【仁宗重于选士廷试既考防前一日取首卷焚香祝之曰愿得忠孝状元而公遂魁天下】宋庠【父玘为应山令尝因侨寓安陆今城中锦标坊即其所居与弟祁俱以文学显夏英公尝守安陆有书表吏郑生者邻二宋情迹甚熟凡郡守所欲牋状多二公为之英公怪而问焉若将学而自为此耶对曰非也乃二宋秀才之文英公他日见之得其所着大嗟赏因命赋落花莒公一聨曰汉臯佩冷临江湿金谷楼危到地香景文公一联曰将飞更作囬风舞已落犹成半面妆英公曰咏落花而不言落大宋君异日作宰相小宋君非所及然亦须登严近后皆如其言初其母钱氏梦人以文选一部与之遂生子京小名选郎云】名贤李白【有上裴长史之书曰见乡人相为大夸云梦之事云楚有七泽遂来观焉而许相公家见招妻以孙女便憇迹于此至移三霜焉】皇朝寇准【自相州徙安州后又贬道州司马】吕大防【绍圣初安州居住尝寓郡斋有吕公亭】题咏蒹葭出梦中【韩愈自袁州除官还京行至安陆先寄周随州诗行行指汉东暂喜笑言同雪离江上云云面犹含瘴色眼已见华风嵗暮难相值酣歌未可终】民淳词讼少【范伯纯诗安陆号方镇江边无事州云云务简官政优】遥泛扁舟安陆郡【王昌龄送人赴安陆诗云云天邉何处穆陵关】春风只到穆陵西【刘文房行次安陆诗暮雨不知涢口处云云孤城尽日花空落三戸无人但鸟啼】朱栏流水牧之诗【钱勰诗梦泽盘山长卿赋云云】
　　四六【光膺凤綍　古为重镇　维北梦之奥区来镇龙藩　今号潜藩　实南京之名部】
　　【俗多尚朴故讼筒之亦稀　世属升平深有宦防之乐民稍力农故舆赋之仅足　时方俶扰遂为争战之棣蕚相辉有四贤之擢秀　宋莒公毓秀之乡文风独盛竹符分宠竚七相之聮芳　谢上蔡宦逰之地道学有】
　　复州【景陵玉沙】
　　建置沿革【禹贡荆州之域楚地翼轸鹑尾之次春秋战国并属楚秦属南郡在汉即江夏之竟陵县晋宋齐因之梁置沔阳郡周武改置复州取复地湖以为名隋改沔州又为沔阳郡唐改复州独理沔阳改竟陵郡又为复州皇朝因之熙宁州废元祐复立今领县二治景陵】
　　事要郡名景陵【孙宗鉴东臯杂录曰自蔡州南至信阳军始有山路险隘迤逦至安防又丙驿至复州皆平地南至大江并无丘陵之阻渡江至石首始有浅山谓之竟陵者陵至此而竟谓之石首者石自此而首也】沔阳【见沿革】风俗人性淳和【旧经地多卑湿云云】风俗之美【陆羽自传曰云云无出吾国】多杂蛮俗【隋地理志】民足鱼【复州从事防壁记地濵江汉之洳云云之饶】形胜襟带隋郢【朱昻广泽庙序云云腹背吴楚】沅湘之间【椘辞南郢之邑云云】有古帝王之祀二【曰伏羲氏曰神农氏】梦泽之南【旧经云丨七丨丨丨率皆水乡】地洼而卑【朱昻序云云水漾而潴】山川五华山【在竟陵县东七十里即古风氏国之城也风国即伏羲之后子城上有伏羲庙胡明仲为记又临津门外有神农庙】天门山【在景陵县西六十里唐邹夫子别墅在焉陆羽自传云负书于丨丨丨邹子别墅】三阳湖【在玉沙县西二里东曰朝阳南曰南阳北曰水阳故曰三阳】三澨水【书曰过丨丨左传有漳澨雍澨皆丨邉地名】七里沔【周地圗记夏水合诸水同入汉自汉入潴名为丨丨丨即屈原逢渔父处】亭榭境防亭【祥符间因创鼓角楼掘得一块石乃唐窦使君丨丨丨记故名】鸿轩【右史张文潜谪居景陵日所创遗址在菜园湖后起倅黄州有望复州诗云他年若问丨丨人堂下蔷薇应觧语盖其处植蔷薇故也今黄州亦有丨丨岂如老杜之在防三易居而皆以髙斋命名也耶】梦野竒观【景祐间郡守王琪作于子城西南隅后晏殊宋祁吴育杨徽之藓绅石延年皆有诗】寺观西塔院【今名广教有文学井谓陆羽也○裴拾遗诗竞陵文学泉踪迹尚空虚不独支公任曽经陆羽居草堂荒散蛤茶井冷生鱼谓此也】紫极观【有皮陆读书堂日休襄阳人但蒙乃吴人何为皆读书于此然蒙有寄日休读书襄阳耆旧传日休次韵有云结彼世外交遇之于邂逅则或邂逅于此耳】古迹范溉市【在玉沙西四十里濒汉江○晋郑交甫南逰汉江遇二女佩两珠交甫与言愿得子之佩二女觧佩与交甫懐去十余歩探之亡矣囬视二女亦失所在】名宦韦放【梁人为竟陵守】狄仁杰【唐人为刺史】李齐物【为守见陆羽扵伶人中异之授以诗】崔订【韩愈送崔复州序有地数百里自长史司马已下数十人其禄足以仁其三族及其朋友故旧乐乎心则一境之人喜不乐乎心则一境之人惧大丈夫官至刺史亦荣矣虽然幽逺之小民其足迹未尝至城邑茍有不得其所能自直于乡里之吏者鲜矣况自能辨于县吏乎能自辩扵县吏者鲜矣况能自辨于刺史之庭乎由是刺史有所不闻小民有所不宣赋有常而民产无恒水旱疾疫之不期民之丰约悬扵州县令不以言连帅不以信民就穷而敛愈急吾见刺史之难为也崔君为复州其连帅则于公愈以为崔君之仁足以藓复人于公之贤足以庸崔君有刺史之荣而无其难为者将在于此乎愈尝辱于公之知而旧逰于崔君庆复人之将防其休泽也于是乎言】皇朝王彦超【后周为复州刺史按国史建隆二年太祖幸作坊燕射酒酣顾王彦超曰卿曩在复州朕往依卿何不纳我彦超防阶顿首曰臣当时一刺史勺水岂可容神龙乎使臣容陛下陛下安有今日上大笑而罢之】人物陆羽【号竟陵子有煎茶碣旧传雁桥乃得丨丨处初见羣雁翔集覆小儿扵下僧史种师得而育之既长以易筮之得蹇之渐曰鸿渐于陆其羽可用为仪乃氏以陆名以羽字以鸿渐因以雁目其桥唐书有僧得之水濵既长以易筮之事同】皇朝张徽【以能诗名有沧浪集司马温公范忠宣公皆与之友善】题咏八十年前棠树隂【李齐物为竟陵太守生李监察后复为竞陵太守故周愿三感吟云云竞陵太守公先人】家家门外一渠莲【皮日休送弟归复州诗羡尔优防正少年竟陵烟月似吴川车螯近岸无妨取舴艋随风不费牵处防路旁千顷稻云云慇懃莫笑襄阳住为爱南逰缩颈鳊】所至先传喜雨诗【吕本中寄适道寺丞刻江汉楼柱诗闻道复州贤太守只如前在武陵时相逢未説为州乐云云】四六【疏綍掖垣　惟兹七泽之南　乃眷竟陵之郡分符泽国　实在重湖之右　实居沔水之乡地多斥卤本称鱼稻之乡　天威大震扫空狡兔之群郡有循良化作蚕桑之俗　王泽旁流安集惊鸿之众画千里之封圻莫非王土宣九重之徳意共为帝臣】
　　信阳军【信阳罗山】
　　建置沿革【禹贡荆豫二州之域鹑尾之分古申国之地春秋时属楚秦属南阳郡汉立平氏县荆州之南阳县魏分置义阳郡宋文帝于北义阳复立司州又置宋安郡梁改北司州寻罢北宋又改郢州周武帝改申州隋炀帝改为义州寻为义阳郡唐立申州改为义阳郡后复为申州即今之军治皇朝以户口少防为义阳军改信阳军今领县二治信阳】
　　事要郡名义阳　古申风俗申伯遗俗【元和志申在周为侯伯此其遗俗也】形胜北接陈汝【寰宇记云云控带许洛齐宋以来常为邉镇】三关之险【左传定公四年蔡侯与吴子唐侯伐楚还塞太隧直辕宜阸所谓大隧即黄岘关直辕宜阸乃武阳平靖也黄岘今名九里关在郡南百里武阳在今大寨岭郡东南九十里平靖今名行者坡在军南七十五里自中原失守谈兵者谓坚守三闗则安陆以南可无虞莫汲尝论之曰三闗险矣闗外百里皆险也若虏人得信阳将与我分险而守营要陂以抗武阳营鸡头以抗平靖营石门以抗黄岘若弃信阳是举三闗并弃之也信阳与三闗势如首尾欲全三闗必固守信阳○鄱阳志余童知信阳军终更圗上山川形势以为欲复宛洛则必自此地始当使与三关控扼缓急相应上览之喜擢知蕲州】与徳安相表里【系年录绍兴三十一年金人围信阳军赵樽屯徳安曰信阳虽小云云不可失也自将所部驰赴之敌骑径去】山川金山【在军南一十里通鉴梁天监七年魏辛祥坚守义阳梁遣将胡武成陶平虏州南丨丨之上连营侵廹辛祥遂夜出袭其营】义阳山【寰宇记云在军治东五十歩即郡之主山也】石城山【在军东南五十五里舆地广记云有石城山甚髙峻史记曰魏攻宜阨葢谓此山也吕氏春秋言九塞宜扼其一焉扵此山置义阳郡今废城犹在】鹊山【在罗山县南九里】霸山【比扵诸山最髙大每出云则必雨雪】陪尾【九域志】冥阨塞【在军东南五十五里属信阳又有大小石门皆凿山为道以通往来荆楚守隘之地也淮南子云大维防阨荆院方城濠阪井陉勾注居庸是谓九塞】淮水【西自唐州桐柏县流入】浉水【南至随县界流入江】楼阁白云楼【在子城东北】咸喜堂【在军治取申伯周邦咸喜之意】相公园【范忠宣公为郡日创后人因以相公名园】古迹武城【在军东二十五里今有遗址而吴楚之争有丨丨里谓令尹子常治于此】方城【圗经方城塞在军东三十里左传呉伐楚司马戌谓子常曰子沿汉而与之上下我悉丨丨之外以毁其舟】谢城【在军东三十里申伯所封之邑也诗曰于邑于谢是也】曹城【在军城南三十五里有曹店即曹景宗凿岘口所筑】名宦申伯【周宣封国于申】傅介子【封义阳侯】姚崇【坐与宋璟谋出太平公主扵东都坐贬申州刺史】皇朝吕公着【封申国】范纯仁【知军】刘安世【哲宗朝为右正言论蔡确责岭外后为知军】人物邓禹【新野人】来歙【同上并仕汉】邓艾【义阳棘阳人后封邓艾为征西将军】费袆【江夏鄳人也后代　蒋琬为大将军】孟嘉【陶潜为嘉立传以为鄂人而晋史以为鄳人乃今信阳军罗山县也】题咏山空水复清【方雄飞过甲州诗凉风吹古木野火烧残营寥落千余里云云】独怜浉水在【刘文房至申州云云时乱亦能清】城边一水抱城流【郡志载古诗曰云云城外羣山拥郡楼】春来芳草满鸡头【郭箎义阳懐古郡有鸡头山】
　　四六【拜命宸庭　屹是谢城　惟义阳之名郡承流申国　临于浉水　乃京右之要区】
　　【城惟斗大劣于千里之封　邦人咸喜竞腾良翰之歌地有风寒幸以三闗之险　天子载嘉即簉禁涂之列内控荆襄固重蕃宣之寄　市邑萧条颇觉文书之省外连宛洛足为进取之圗　江山环绕不妨啸咏之清】












　　方舆胜览卷三十一
<史部,地理类,总志之属,方舆胜览>
　　钦定四库全书
　　方舆胜览卷三十二　　　　宋　祝穆　撰京西路
　　襄阳府【襄阳　谷城宜城　南漳】
　　建置沿革【禹贡荆豫二州之域楚地翼轸之分野扵周诸国则谷邓鄾卢罗郡之地春秋时属楚襄阳城本楚之下邑秦兼天下自汉以北为南阳今邓州是也自汉以南为南郡今荆州是也襄阳乃南阳南郡二郡之地东汉刘表为荆州刺史始理襄阳魏分南郡置襄阳郡自赤壁之败魏失江陵南守襄阳西晋为荆州治所羊祜杜预皆镇襄阳东晋于襄阳侨置雍州遂为雍州刺史治所梁置南雍州西魏改曰襄州隋唐皆为襄州唐复陞为山南东道莭度以襄州为襄阳府皇朝因之真宗潜藩陞襄阳府寳庆以京湖制置安抚兼领今统郡七领县四治襄阳】
　　京西转运提刑提举置司
　　事要郡名古雍　古岘　襄汉　谷城【古谷伯国】鄼城【在谷城县萧何所封】邓城【古樊邑仲山甫之国】风俗其民尚文【旧志宋玉王逸张悌习凿齿之徒实生于此土故云云】田土肥良【萧子显齐志雍州序襄阳云云桑梓野植盖处处而有】俗尚豪侈【旧志鱼洪徐鲲皆襄阳人尚豪侈人化之府中謡曰北路鱼南路徐】□杂难理【曲江襄州刺史遗爱铭序江汉间州以十数而襄阳为大昔名三辅之雄今则一都之防故在晋称南雍在椘为北津厥繇丨丨亦云丨丨】形胜北据汉沔【诸葛亮説先主曰荆州云云利尽南海东连吴防西通巴蜀此用武之国】西接梁益【庾翼疏襄阳荆楚之旧云云与闗陇咫尺北去河洛不盈千里土沃田良方城险峻进可以扫荡秦陇退可以保据上流】外带江汉【鲁肃説孙权曰云云内阻山陵有金城之固沃野万里士氏繁富】北接宛许【庾亮表云云南阻汉水其险足固其土足食】南包临沮【习凿齿记云云北接隂邓】独雄汉上【赵善俊告词爰念襄阳云云蔽淮右而处荆河之奥壤接洛南而据汉沔之要区田土肥良山泽渊邃】西控蜀汉【张松告词襄阳重地控制上流云云东带吴楚自古用武之地三国之所必争】吴防上防【本郡志江汉之纪居丨丨之丨丨楚蜀之交以襄阳为重镇】岘山亘其南【前人云云檀溪帯其西】挟大汉以为池【晋顺阳碑文云云面崇山以为固】压平楚之千里【魏泰文选楼赋汉流东下楚山南峙西挟沮漳北通邓鄙据蜀粤之上流云云云梦七泽之富方城汉水之大画工吟茟之所不能尽者皆致吾几席之中】南北必争之地【郭见义营造记跨荆豫之逺走江淮之冲号丨丨丨丨丨丨】襄阳江陵势同唇齿【郡志云由江陵歩道五百里至襄阳势同唇齿无襄阳则江陵受敌】臂淮楚面巴蜀【孙冲赋丨丨丨而丨丨丨足交广而首畿甸】山川岘山【去襄阳十里○十道志羊祜尝与从事邹润甫登丨丨垂泣曰自有宇宙便有此山由来贤达胜士登此逺望者多矣皆湮没无闻润甫对曰公徳冠四海道嗣前哲令闻令望当与此山俱传后人思慕遂立羊公庙并碑○李白丨丨懐古诗访古登岘首慿髙眺襄中天清逺峯出水落寒沙空弄珠见防女醉酒懐山公感叹秋兴长松鸣夜风○李渉诗方城汉水旧城池陵谷依然身世移歇马特来寻故事逄人惟説岘山碑】襄山【荆楚记水驾山而下者皆呼为襄】万山【在襄阳西十里有觧佩渚即郑交甫遇龙女觧珠之所详见复州】凤山【在襄阳东南梁韦叡立寺】伏龙山【襄阳谷城皆有之曽巩知州尝祈雨扵此山】卧龙山【在襄阳县有髙阳池】白马山【在襄阳城东南十里以白马泉名每年三月三日刺史褉饮于此】马鞍山【一名登楚山髙处有三磴即刘洪山简九日宴处】百丈山【在襄阳南二十里旧传云有麝香兽刘表遣人采药得麝香数斗】谷山【在谷城西北六十里寰宇记诸山云起此山无云终不防雨】屛风山【在谷城北九十里有白玉堂仙人扵此得素书】独乐山【在邓城西七里诸葛亮尝登于此作梁父吟】荆山【在南漳县西北八十里禹贡云荆及衡阳惟荆州即此是也有抱璞岩云是卞和宅】鹿门山【在宜城东北六十里上有二石鹿故名○后汉厐徳公与厐蕴孟浩然皮日休俱隠于此】汉江【出嶓冡○苏子瞻诗襄阳逄汉水宛似蜀江清文王化南国逰女俨如卿】襄水【亦名洓水在襄阳西北五里】沮漳水【水在中庐镇】粉水【在谷城北六里南雍州记萧何夫人渍粉鲜防异扵诸水故名】檀溪【在襄阳县西南郡县志云蜀先主乗的颅马西走至此溪一跃而过】沉碑潭【杜预南征纪功勒为二碑一沉万山之下一立岘山之上○鲍溶诗襄阳太守沉碑意身后身前防年事汉江千里未为沉水厎鱼龙应识字】井泉金沙泉【在宜城县东一里造酒极美世谓之宜城春又名竹叶酒】亭台汉广亭【在府治南望羣山环绕有汉水映帯平陆万里故名】岘山亭【欧阳永叔记岘山临汉上望之隠然葢诸山之小者而其名独着于荆州者岂非以其人哉其人谓谁羊祐叔子杜预元凯是已方晋与吴以兵争常倚荆州以为重而二子相继于此遂以平吴而成晋业其功业已葢于当世矣至于流风余韵蔼然被于江汉之间者至今人犹思之而扵思叔子也尤深盖元凯以其功而叔子以其仁二子所为虽不同然皆足以垂于不朽余颇疑其反自汲汲扵后世之名者何哉传言叔子尝登兹山慨然语其属以为此山常在而前世之士皆已湮防于无闻因自顾而悲伤然独不知兹山待已而名者也元凯着功于二石一置兹山之上一投汉水之渊是知陵谷有变而不知石有时而磨防也岂皆自喜其名之甚而过为无穷之虑欤将自待者厚而所思者逺欤山故有亭世传以为叔子之所逰止也故自其屡废而复兴者由后世慕其名而思其人者多也熙宁元年余友人史君中辉以光禄卿来守襄阳明年因亭之旧广而新之周以囬廊之壮又大其后轩使与亭相称君知名当世所至有声襄人安其政而乐従其逰也因以君之官名其后轩为光禄堂又欲纪其事于石以与叔子元凯之名并传于久逺君皆不能止也乃来以记属于余余谓君知慕叔子之风而袭其遗迹则其为人与其志之所存者可知矣襄人爱君而安乐之如此则君之为政于襄者又可知矣此襄人之所欲书也若其左右山川之胜势与夫草木云烟之杳霭出没于空旷有无之间而可以备诗人之登髙写离骚之极目者宜其览者自得之至于亭屡废兴或自有记或不必究其详者皆不复道】望海亭【在卧龙山顶上李绅题乌盈兔缺天涯逈鹤背松梢拂槛低湖镜坐隅看匣满海涛生处辨云齐夕岚明防江帆小烟树苍茫客思迷萧索感心俱是梦九天应共草萋萋】呼鹰台【在邓城东南一里○苏子瞻诗莫上丨丨丨平生笑刘表表有野鹰来曲】馆驿善谑驿【襄州有驿名善却唐之丨丨丨也乃淳于髠放鹄处栁宗元和刘禹锡丨丨丨奠淳于先生者即此池】古迹冠葢里【荆州记岘首山南至宜城百余里其间雕墙峻宇汉宣末有刺史二千石数十家朱轩华葢晻映扵太山下号丨丨丨○杜审言诗冠葢仍为里台池尚识名】文选楼【梁昭眀太子立聚贤士共集文选】习家池【襄阳记岘山南有习郁大鱼池依范蠡养鱼法当中筑一钓台将亾敕其儿曰必葬我近鱼池山季伦每临此必大醉而归按郁后汉人封襄阳公即凿齿之先也】大隄城【今城是也李白有大隄曲○李善美大隄曲云酒旗相望大隄头隄下连墙隄上楼日暮行人争渡急桨声幽轧满中流】长渠【在宜城县曽子固记荆及康狼楚之西山也水出二山之间春秋之世曰水楚屈瑕伐罗及鄢乱次以济是也其后曰夷水水经所谓汉水过宜城是也其后避桓温父名改曰蛮水是也秦昭王使白起攻楚去百里立碣壅是水为渠以灌楚都也遂拔之汉帝改曰宜城宋武帝筑宜城之大隄为城今县治是也而更谓曰故城入秦而白起所为渠因不废引水以灌田田皆为沃壤今丨丨是也令孙永曼叔理渠皆复其旧谒余文以为之记】名宦刘表【为荆州刺史军马入宜城遂理襄阳】关羽【字云长攻曹仁扵樊围吕常扵襄阳破降于禁威震华夏曹操议徙都以避其鋭】羊祜【字叔子太山南城人出镇南夏甚得江汉之心后卒百姓为建碑于岘山望其碑者莫不堕泪杜预名曰堕泪碑○祜与吴将陆抗相对使命交通抗尝病祜馈之药抗服之无疑心人多谏抗抗曰丨丨岂酖人者时谈以为华元子反复见于今】杜预【字元凯京兆人羊祐举预自代都督荆州】山简【字季伦河内懐人也为征南将军都督荆湘镇襄阳每至习家池未常不大醉而归时人歌之曰山公何所诣往至髙阳池日暮倒载归酩酊无所知醉时能骑马倒着白接防举鞭问葛强何似并州儿○李白襄阳歌落日欲没岘山西倒着接防山下迷襄阳小儿齐拍手拦街争唱白铜鞮傍人借问笑何事笑杀山公醉似泥君不见晋朝羊公一片石头剥落生莓苔泪亦不能为之堕心亦不能为之哀清风明月不用一钱买玉山自倒非人推舒州杓力士铛李白与尔同死生襄王云雨今何在江水东流猿夜声】陶侃【刘洪为荆州辟侃为南蛮长史】裴度【为莭度使】沈约【为襄阳令】元结【尝参山南东道摄领府事】皇朝潘美【为山南东道莭度使】赵普【为山南道莭度使】岳飞【系年录绍兴五年复郢州遂引兵复襄阳六年为京西宣抚使置司襄阳】尹洙【授山南道掌书记】人物宋玉【宜城人有宅在城内○陆蒙诗自宋玉贤特立冠耆旧离骚既日月九辩即列宿卓然悲秋词合在风雅右】王逸【宜城人注楚词】厐徳公【后汉南郡襄阳人也居岘山南广昌里未尝入城府夫妻相敬如宾时刘表延请不能屈乃就之曰先生若居亩而不肻官禄后世何以遗子孙公曰世人皆以危今独遗之安后遂携妻子登鹿门山采药不返○司马徳操尝诣厐徳公值徳公上冡徳操径入其室命徳公妻子速作黍云徐元直当来就此共谈其妻子供设须防徳公还直入相就不知何者是客也】庞统【字士元襄阳人从父徳公以为凤雏】习凿齿【襄阳人博学洽闻以文章称】马良【谚曰马氏五常白眉防良】张柬之【以贤良召年七十余对策第一】孟浩然【襄阳人也隠鹿门山年四十逰京师王维私邀入内省俄而宗至诏浩然出问其诗云不才明主弃多病故人疎宗曰朕亦何尝叶才因放还山○今郡治有孟亭】杜审言【襄阳人有孙曰甫有故宅在焉曽子固尝有诗以纪其事】皇朝胡旦【邓城人进士冠天下】魏泰【襄阳人章子厚欲官之拂袖还家】米芾【襄阳人】题咏送别岘山头【梁简文帝诗分手桃林岸云云君欲寄音信汉水向东流】江汉变邹鲁【元帝示荆州吏民诗方今丨丨士丨为丨丨俗】汉池水如带【沈约别谢文学诗云云巫山云似盖一望沮漳水宁思江汉防】南关绕桐柏【江淹望荆州诗奉诏至江汉始知楚塞长云云西岳出鲁阳】控带荆门逺【韩愈送李尚书赴襄阳诗帝忧南国切改命付忠良壤画星摇动旗分兽簸扬五营兵转肃千里地还方云云飘浮汉水长赐书寛属部战马隔邻疆縦猎雷霆迅观棊玉石忙风流岘首客花艶大隄娼富贵由身致谁教不自强】卢罗遵古俗【陆蒙续襄阳耆旧传作诗云汉水碧于天南京豁然秀云云鄢郢迷昔囿】访古登髙岘【李白诗云云慿髙眺襄中天晴逺峯出水落沙塞空】山色郡城头【岑参诗别乗向襄州萧条楚地秋江声官舍里云云】夜入橘花宿【前人云云朝穿枫叶红】果得槎头鳊【孟浩然诗试垂竹竿钓云云汉水鳊鱼极美襄人以槎断水因谓槎头鳊】鬬讼日已稀【苏子瞻防岘山题诗吏民怜我懒云云我来无时莭杖屦自排扉】烟雨接三湘【崔湜襄阳作庙堂初觧印郡邸忽腰章按莭廵河右鸣驺入汉阳城临南岘出树绕北津长好学风犹扇夸才俗未亡江山跨七泽云云蛟浦荷菱净鱼舟橘柚香醉中求习氏梦里忆襄王宅毁仍思凤碑存更忆羊下车慙政美闭阁幸时康多谢征南术于今尚不忘】玉节前临南雍州【刘禹锡诗金貂晓出凤池头云云】重与江山作主人【张籍诗商路雪开旌斾逺楚堤梅驿亭春襄阳风景由来好云云】平眀旌斾入襄州【戎昱收复襄阳诗二首悲风惨惨雨潇潇岘北山低草木愁暗前军连夜战云云○五营飞将拥霜戈百里僵尸满浕河日暮归来看劔血将军却恨杀人多】南通交广西峨岷【欧阳永叔诗言语轻清防帯秦云云】人道使君如羊杜【苏子瞻诗襄阳春逰乐何许岘山之阳汉江浦使君朱斾来翻翻云云】襄阳州望古为雄【王介甫诗云云耆旧相传有素风四叶表闾唐尹氏一门逃世汉厐公】逰人多是弄珠仙【顔尧诗爽籁尽成鸣凤曲云云】四六【眷是邉城　控此上防　岘山同峻　奬率貔貅屹然制阃　式是南服　汉水俱清　扫清狐免眷荆襄之沃壤　在晋则称南雄　帝眷西邮之名部据江汉之要津　在楚则为北津　地邻北国之极邉方城汉水素称用武之区　毋矢我陵尺地莫非王土岘首习池亦号胜逰之地　各守尔典黎献共为帝臣休兵屯田正须元凯之规画　北控闗河拓祖宗之故境轻裘缓帯防继叔子之功名　东连楚泗据江汉之上流夜奏防书请继旌斾入襄阳之句晨开幕府更歌江山作主人之诗】
　　随州【随县应山】
　　建置沿革【禹贡豫州之域韩地角氐亢分野春秋为随国楚以为县秦属南阳郡二汉因之晋属义阳郡后分置随郡梁曰随州西魏扵随郡置并州唐为随州改汉东郡国初陞为崇义军节度改崇信军中兴以来防扵伪齐岳飞始复随州今领县二治随县】
　　事要郡名汉东　随阳　风俗其地僻絶【曽子固尹公亭记随去京师逺云云】其俗醇厚【范公择长庆寺碑其人繁阜云云】庳贫薄陋【同上云云自古然也】常有贤者【太平兴国改崇信军诏随扵春秋虽号小国然观其接应邻敌云云】山泽无美材【欧阳永叔李氏东园记丨丨之产丨丨丨土地之贡无上物】形胜实下州【同上虽名藩镇而丨丨丨】未尝通中国【同上在春秋世云云盟防朝聘僻居荆夷葢于蒲骚郧蓼小国之间特大耳】介襄郢申安之间【汉东志】山川大洪山【在州西南隅乃慈悲卢尊者道塲旧为竒峯寺今为保夀院山崛起一方巉然云间四面斗絶其絶顶峯峦崖石中有大湖常见云气在下靖康避冦之人立寨栅自保贼竟不能破以斗絶不可跻攀也】厉山【礼记祭法云厉山氏之有天下也其子农能殖百谷注云厉山氏黄帝也起扵丨丨西汉志注随故厉国也皇甫谧今随之厉乡○荆州记山有二穴云是神农所生遂即此地为神农社常年祀之】四望山【在随县东防髙四望皆见】夀山【在州东北三十五里详见徳安府】髙贵山【在应山县西有灵济祠前有龙井圣泉】大义山【在州东北防环百里民居其间贫富自相取足有义风故名】九十九冈【自枣阳至厉乡道路交错素号丨丨丨丨】涢川【在随县○刘长卿诗淮南摇落客心悲丨丨悠悠怨别离早雁初辞旧闗塞秋风先入古城池】武河【西南流五里至樊老湖合县东河】檀溪【在随县】汶水【在应山县北】槎水【左传云楚人除道梁槎营军临随即此】防水【在州城西北○陈师道诗云防涢防水絶城隅髙谊前闻李大夫九十九冈风俗厚人人况已握灵珠】天井涧【在应山东涧之内有平原寨丙寅北敌侵犯居民皆在此寨】楼亭汉东楼【沈括诗野草粘天未休客心自冷不关秋寨西便是猿啼防满目伤心悔上楼】白云楼【邢居实赋云洞庭之北兮汉水之东髙楼之特起兮羣山环峙曽不知其防重】涢隂亭【张天觉丨丨丨诗驾言晨出防台隅涢上登临酒拍壶不似岘山羊叔子心随汉水欲吞吴】古迹舜井断碑【碑字漫防惟碑隂有五大夫字相传秦时碑旧在舜子苍草间今在汉东阁下○元祐间许觉之诗一千二百余年外万古消磨不可寻舜子井泉谁记古随人闾苍祗如今书字杂科虫体民爵名存乐石隂登览时来醒醉眼也胜他物在园林】名宦栁元景【宋元嘉为守斩获羣蛮】李繁【容斋随茟云韩愈诗盖谓丨丨时为随州刺史藏书既多且记性警敏故籖轴严整如是耳○韩愈诗邺侯家多书挿架三万轴一一悬牙籖新若手未触为人强记览过眼不再读伟哉羣圣文磊落载其腹】皇朝吕大防【绍兴为宰】范纯仁【以忤章子厚落职为守】人物季梁【使随侯修政楚不敢伐见左传】周章【后汉时随人为谏大夫论窦宪】皇朝连舜賔【应山人嵗饥出谷万石捐价以粜及邻邑欧阳公表其墓】李尧辅【欧阳永叔作昌黎文集序云予寓汉东大姓李氏子尧辅颇好学予多防其家得昌黎集六卷因乞李氏以归读之见其源深而雄博】名贤尹洙【庆厯中贬随州寓居金灯院后人立尹公亭】沈括【神宗永洛城防括以始议谪随州】题咏彼美汉东国【李白诗云云州藏明月辉谁知丧乱后更有一珠归】陆产不万一【王安中诗随冈百欠一云云】铃斋终日敞门扉【范纯夫诗山郡经时无好客云云】
　　四六【疏荣天上　曽屈名贤　聚落随山之下剖竹汉东　来临此郡　烟岚涢水之濵】
　　【井邑萧条既苦无扵陆产　寂寞山城虽舟车之罕至里闾穷陋亦不富扵农田　慈祥郡政幸襦袴之相安洪山斗絶或为移治之谋　指日鼓行奨率貔貅之众汉郡星罗即奏归疆之防　闻风奔遯扫除狐兎之羣】


　　方舆胜览卷三十二
　　钦定四库全书
　　方舆胜览卷三十三　　　　宋　祝穆　撰
　　枣阳军【枣阳】
　　建置沿革【本汉蔡阳县地属南阳郡后汉分蔡阳立襄阳县属义阳郡后复置南荆州西魏改昌州后周改襄阳县曰广昌县隋改广昌曰枣阳县唐改昌州曰唐州以枣阳县属焉国朝因之中兴以来属随州莫将申请陞为军寻防军使后因京湖制置赵方申请陞枣阳军今领县一治枣阳】
　　事要郡名棘阳　风俗佳气郁葱【按东汉长沙定王子舂陵戴侯仁求徙南阳元帝以蔡阳白水乡徙仁为舂陵侯蔡阳属南阳郡望气者苏伯阿见舂陵城郭唶曰气佳哉郁郁葱葱则南阳之舂陵也世祖即位幸舂陵复其徭役改曰舂陵】形胜汉白水乡【图经武帝封长沙王子买为舂陵侯至戴侯仁以舂陵地形下湿上书请徙南阳元帝许之以蔡阳之白水上塘二乡徙仁为舂陵侯光武其后也故张衡赋曰白水龙飞是也晋改舂陵曰安昌郡隋属昌州】为襄外屛【战守编襄岘为今巨镇而棘阳又云云】宻迩虏境【荆湖制置赵方申照得随州枣阳县云云弹压为先官府称卑体面不振知县虽兼军使境土实随州俾自为郡宻防风寒庶壮邉城】山川资山【在军北其上深邃濶逺居其间者可以耕种修竹巨木环山之民皆资焉故名旧属随县新拨枣阳】赤睂山【在枣阳县东北八十里世传昔赤睂尝军此山下地名北寨】武王山【在枣阳县南七十里世传楚武王猎于此】观岗【见战守编】槲林岗【同上】白水【即白河】浕水【源出浕山南流入昆水西北入襄阳县界张衡南都赋滍澧泺浕是也】瀴水【丨丨出枣阳县经襄阳县界】古迹光武宅【按本纪注丨丨旧丨在今枣阳东南宅旁二里有白水是也】岑彭马城【在县东北水中有石羊虎存焉】骕骦桥【左传云唐成公有两骕骦马今唐城镇之南北地名唐里有石刻丨丨丨三字】蔡伦池【荆州记在枣阳县】名宦岑彭【棘阳人王莽时守本县后防光武】人物邓艾【棘阳人司马宣王辟为掾后为将防蜀】岑文本【棘阳人其父之象仕隋为邯郸令坐为人讼不得伸子文本年十四诣司理寃令作莲花赋合台嗟赏焉】题咏鲁堰田畴广【孟浩然次夕阳馆诗聼歌知近椘投馆忽如归云云章陵气象防】重冈九十九【邢居实枣阳道中诗春仲赋南征嵗暮复北走岐路剧羊肠云云马痩须　着鞭袖短难藏手与君此别把袂倚衰栁】何处南阳有近亲【韩愈题广昌馆诗白水龙飞已防春偶逢遗迹问耕人丘坟掘当官道云云】
　　四六【疏荣芝检　昔乃雷封　眷惟斗大之城共理棘阳　今为斗垒　实控风寒之地】
　　【昔非要地苐闻百里之歌　虽号小邦实襄阳之外屛今乃极边庸作重城之保障　正须贤守为并郡之长城气望郁葱难访白水真人之故宅兵严守卫今为黄堂太守之新疆】
　　郢州【长夀京山】
　　建置沿革【禹贡荆州之域楚分鹑尾之次春秋属楚为郊郢秦属南郡二汉属江夏郡雩杜县之地魏立郢州寻废晋分江夏郡立竟陵郡宋立郢州梁为南司北新二州之境西魏平汉东以石城为守境改南司州为安州改北新州为温州又立富水郡隋废温州入安陆郡又废郢州入竟陵郡唐初扵长夀县复立郢州后为富水郡复为郢州皇朝因之今领县二治长夀】
　　事要郡名富水　风俗民俗朴俭【石才孺风土考古记云云】土饶粟麦【同上其丨丨丨丨有西北之风声气习焉】形胜西浮江汉【唐刺史刘丹记楚郢之境云云东骛京岭】东抵安陆【考古记丨丨丨丨西抵荆门】南径荆湖【张声道圗经序东走江淮西通梁汉云云北则驰骛乎陈蔡汝颍之郊】北抵襄阳【考古记云云南抵景陵盖通荆襄川陕陈蔡汝颍舟车往来水陆之冲也】防子之国【左传】古石城戍【唐崔耿纪今郢之理丨丨丨丨也郡跨大江之东因山以为固○圗经子城三面墉基皆天造正西絶壁下临汉江石城之名本此】临汉水以为限【圗经序】水急防髙【晋庾亮欲移镇石城蔡谟曰自沔以北云云鱼贯泝流水陆异势】山川章山【在长夀县南西魏平汉东立基州仍统丨丨郡即是山也又见徳安荆门注】□木山【在长夀县见左传楚武王事】大洪山【在京山详见隋州注】石人山【在京山形像如人】汉江【在州之西自北来经石城而南厯汉阳入大江】泗河【在京山西四十里东入竟陵县界】臼水【在京山南四十里左传楚昭王奔随将渉成臼即此】曲水池【寰宇记梁太清四载邵陵王纶为富水郡太守雅好宾客效王右军为丨丨丨】鹿湖池【在长夀县聊屈山之麓旧传有白鹿入水祷雨即应今为善利庙】井泉炼丹井【在长夀县东南八十歩旧传今县治乃梅福宅尝炼丹于此有井在焉】潮井【在州北深谷中有泉出于石日再潮至则有声如雷】楼台白雪楼【选宋玉问客有歌于郢中者其始曰下里巴人国中属而和之者数千人其为阳春白雪属而和者不过数十人故其曲弥髙其和弥寡○今在郡治谢谔重建楼记曰楚地诸州皆有楼观收揽竒秀而郢之白雪尤雄胜○王介甫寄题丨丨丨诗折杨黄花笑者多阳春白雪和者少知音四海无防人况乃区区郢中小千载相传始欲慕一时独唱谁能晓古心以此分防防俚耳至今徒扰扰朱楼碧瓦何年有榱桷连空欲惊矫郢人烂漫醉浮云郢女参差蹑飞鸟丘墟余响难再得栏槛兹名复谁表秋来欲歌声更苦石城寒江暮空绕】西楼【张继郢城丨丨吟连山尽塞水潆洄山上戍门临水开朱栏直下一百丈日暖逰鳞自相向昔人爱险闭层城今人复爱门江清沙洲枫岸无来客草绿花开山鸟鸣】兰台【在州城龙兴寺宋玉所逰】堂亭五客堂【唐李昉尝画五禽于壁间以鹤为仙客孔雀为南客鹦鹉为陇客鹭鸶为雪客白鹇为闲客】孟亭【唐诗纪事王维过郢画孟浩然像于刺史防后名以浩然咸通中刺史郑闲以贤者之名不可斥改曰丨丨○皮日休郢州丨丨记北齐美萧慤有芙蓉露下落杨栁月中疎先生则有防云淡河汉疎雨滴梧桐乐府美王融日霁沙屿明风动甘泉浊先生则有气蒸云梦泽波撼岳阳城谢眺之诗句精者有露湿寒塘草月映清淮流先生则有荷风送香气竹露滴清音此与古人争胜于毫厘也】阳春亭【在通判防】古迹宋玉石【凡二石李昉守郡日得之扵榛莽间今移在白雪楼前】莫愁村【古乐府云莫愁石城人在今汉江之西而名传于鲁史礼乐志意其为宋人乎○容斋二笔云梁武帝河中之歌曰河中之水向东流洛阳女儿名莫愁莫愁十三能织绮十四采桑南陌头十五嫁为卢家妇此莫愁者洛阳人也近世周美成西河一阕専咏金陵有莫愁艇子曽系之语岂非误指石头城为石城耶○郑谷诗石城昔有莫愁乡意愁魂散石城荒江人依旧棹舴艋江防还飞防鸳鸯帆去帆来风浩渺花开花落春悲凉烟浓草逺望不尽千古汉江闲夕阳】名宦许志雍【韩愈送许郢州志雍序愈尝以书自通于于公頔累数百言其大要言先达之士得人而托之则道徳彰而名闻流后进之士得人而托之则事业显而爵位通下有矜乎能上有矜乎位虽常相求而有不相遇于公不以其言为不可复书曰足下之言是也于公身居方伯之尊蓄不世出之才而能与卑鄙庸陋相应荅如影响是非忠乎君而乐乎善以国家之务为己任者乎愈虽不敢私其大恩抑不可不谓之知已常矜而诵之情已至而事不小人之所不为也故扵使君之行道刺史之事以为于公赠凡天下之事成扵自同而败扵自异为刺史者常私扵其民不以实应乎府为观察使者常急于其赋不以情信乎州繇是刺史不安其官观察使不得其政财已竭而敛不休人已穷而赋愈急其不去为盗也亦幸矣诚使刺史不私扵其民观察使不急扵其赋刺史曰吾州之民天下之民也不可以独厚观察使亦曰某州之民天下之民也赋不可以独急如是而政不均令不行者未之有也其前之言者于公既已信而行之矣今之言者其有不信乎县之扵州犹州之扵府也有以事乎上有以临乎下同则成异则败者皆然也非使君之贤其孰能之愈扵使君非燕逰一朝之好也故赠行不以颂而以规】皇朝王安石【孔夷甫有送王介甫赴郢州京山丞诗】岳飞【为江西制置复郢州伪州荆超投崖而死】人物申包胥【郢人与伍子胥友善】宋玉【郢人】名贤尹洙【谪居】吕大防【谪居】题咏郢客吟白雪【李白诗云云遗响飞青天徒劳歌此曲举世谁为传试为巴人唱和者乃数千吞声何足道叹息空凄然】日与政声流【钱起送元使君诗遥闻江汉水云云】山川郁重复【李百药郢城懐古客心悲暮序登墉瞰平陆林泽窅芊绵云云王公资设险名都距江隩方城次北门溟海穷南服长策挫吴豕雄圗竞周鹿万乗重沮漳九鼎轻伊谷大搜云梦掩壮观章华筑人世更盛衰吉凶良倚伏遽见邻交断仍覩贤臣逐南风忽不竞西师日侵蹙运圮属驱除时屯恣敲扑莫救夷陵火无复秦庭哭鄢郢遂丘墟风尘俄惨黩狐兔竟逰践霜露日沾沐钓渚曲池平神台层宇覆阵云埋夏首穷隂惨荒谷怅矣舟壑迁悲哉年代倐虽异三春望终伤千里目】缕切鱼脍肥【司马君实送张伯常移居郢州诗楚江白逶迤楚山碧参差玉吹稻粒长云云】
　　四六【疏恩金阙　土风朴陋　但观政理而讼平行绂石城　郡政清闲　可谓调髙而和寡政声洋溢与汉水以俱流　郡楼啸咏不妨和白雪之歌欢诵揄扬皆郢人之相和　朝路论思行即侍红云之列】
　　均州【武当郧乡】
　　建置沿革【禹贡豫雍之域秦韩之交角亢氐东井舆鬼之分野春秋为麋战国属韩及楚秦汉属南阳汉中二郡地魏属南乡郡晋属顺阳郡永嘉之乱侨置始平郡齐因之又置齐兴郡梁为南始平郡后魏改为武当郡梁置兴州西魏改为丰州隋改为均州又为淅阳郡又为武当郡唐复置均州皇朝陞为武当莭度今领县二治武当】
　　事要郡名均阳　风俗俗好楚歌【晏类要云云】民多秦音【圗经】桑麻蔽山【陆恺宗海楼记云云衣食自足】公庭无事【同上民人朴野云云】风物秀美【同上云云泉甘土肥】鱼稻之乡【同上撷芳珍而鲙紫鳞盖丨丨丨丨也】形胜东连襄沔【均阳郡志序云云西彻梁洋】南通荆衡【同上云云北抵襄邓】襄阳保障【郡守题名记】当襄邓之冲【通鉴唐僖宗纪均州云云】山川西山【一名寳葢在郧乡县西南三里其山北有崖号星牖】武当山【荆州记在县南二百里一名仙室一名大和斯山乃嵩髙之参佐五岳之流辈○武当记云周廽四五百里中有一峯名曰参岭清明之日然后见峯山有三十六岩○郭仲南雍州记学道者常以百数羣学者心有隆替辄为百兽所逐有石门石室相传尹嘉所栖之地山在南阳界而去洛阳甚近○圗经引道书载真武开皇三年三月三日生生而神灵除妖孽救防羣品舍俗入道居武当山四十三年功成飞升遂镇此方人召而至语以其故妖气遂息因曰尔后每遇庚申甲子及三七日当下人间断防不祥五龙观即其隠处】天柱山【在武当山上有三石门】金鎻岭【在武当山前有流水相传国师鎻狝猴扵此水涸乃放去】法华岩【在俞公岩西】俞公岩【古记隋僧慧往岩中诵莲花经有白衣老人自谓曰我东溟之子谪居此地限满得还斯我所居愿奉仁者○陈图南题诗云万事若在手百年聊称情他时南岳去记得此岩名】汉水【在武当县北四十里中有沧浪洲即渔父棹歌处】均水【前汉地理志丹水东来折入丨丨】龙池【在武当山顶祈祷无不应者】盐池【在武当东南百里水气所染着草木如霜雪工人呼为盐花】楼亭宗海楼【陆恺记下临清汉江山映帯景物之变无穷】太和楼【向太和峯为一州之壮观】紫云亭【晁端夫记云南迎武当之叠嶂左瞰汉川之巨浸】古迹濮王故宫【唐濮王泰薨妃阎氏舍宫地建延福寺今干明寺是也】仙李园【潘岳闲居赋房陵朱仲家有缥李世所希有在千丈峯下】社栢树【圗经南阳武当南门有丨丨丨大四十围梁萧欣为守伐之忽有大蛇树腹中出群蛇随入南山其声如风雨】名宦皇朝梁翰【太宗征蜀以翰为均州刺史凿山开道商旅以济】人物张士逊【均州人按士逊乃光化人尝为郧乡簿或者防官就居于此欤】名贤尹洙【谪监均州酒税】范纯粹【坐元祐党谪均州】题咏二纪重来愧此身【张顺之雍熙中植桐于萧寺壬辰登科后告老留题于寺云桐枝手植有桐孙云云三世衣冠聫贵仕十州轩冕接清尘耕桑虽喜多新陇耆艾堪嗟少故人萧寺门前题粉壁又书丁巳对壬辰】
　　四六【疏恩天上　郡临汉水　画为均水之封疆纡绂汉濵　地近洛阳　用作襄城之保障民俗相安尽是桑麻之野　山名佐岳乃仙圣之所居江流所溉亦为鱼稻之乡　水号朝宗亦臣民之所慕土风秀美人或育扵竒才民俗朴淳郡亦称扵易治】
　　房州【房陵竹山】
　　建置沿革【禹贡梁州之域楚地翼轸之分野鹑尾之次舜封丹朱于房古麋庸二国之地春秋为房子国战国属楚秦属汉中郡西汉因之东汉立房陵郡又置上庸郡魏合房陵上庸西城三郡为新城厯晋宋齐为新城上庸二郡梁置岐州理房陵改新城为光迁国后州为迁州隋为房陵郡唐改迁州又扵竹山县置房州皇朝雍熈陞为保康军以刘继元为莭度使中兴置金房开达四州安抚使房金今领县二治房陵】
　　事要郡名房陵　防渚【圗经云其地即春秋之丨丨也】风俗有蛮夷之风【唐书韦景骏传州穷陋云云】兼秦楚之俗【郡县志房自战国时更秦属楚故其民云云】少学之士【同上男子烧畬为田妇人则绩麻为布以给衣食云云】无兵火之患【陈希夷撰修城记云厯五代乱离云云诚久安之地也】形胜东聫襄邓【谯楼记云云西接金商当南北风寒之冲据楚俗咽喉之防】三面际水【水经注云上庸郡云云】居万山底【庾斯助房渚贡银记龙马渡江京右为北鄙属郡凡六独防渚云云】隍堑有法【画墁集修城记房陵为州隘陋无逰适之地独是城矗矗言言而门观丨丨一如边垒皆丨丨度】其地四塞险固【华阳志秦始皇以云云徙吕不韦舍人万家于房陵○又载蜀将孟达云所在深险司马公必不来吾无患矣○汉周绾至喜馆记房在畿右为僻郡兵火之后以险获全繁盛甲扵一路】有江汉川泽山林之饶【地理志】有建鼓马鬛之崔嵬【吕昌明登凝岚门赋其险也云云其胜也有睡岳龙光之幽宻】山川房山【在房陵西南四十三里山四面有石室似房因名】景山【在房陵西南二百里山海经荆州之首曰丨丨】南山【在房陵南三里○陈去非有遇虏奔入丨丨诗石门泄风无昼夜古水截道藏云雷】定山【吴曽谩录此山有朱仲李园三十六所】筑山【在房陵县又有筑水昔刘备屯兵筑口是也】白马山【元和志在竹山县西南三十里山似石马曹孟徳叹金城千里即此也○荆州记孟达为新城太守登白马寨而叹曰刘封申躭据金城千里而不能守岂丈夫哉】建鼓山【在房陵县袁崧记登句将山见马鬛建鼓屹然半天与马鬛山相接】方城山【又名庸城山在竹山县东三十里山上平坦四面险固山南有城周十余里春秋庸地楚使卢戢黎侵庸方城在上庸县】女娲山【在竹山县与燕子山相对】沮水【出景山入于汉江】堵水【在竹山县即今南江水通汉江】粉水【源出房陵水宜淘粉】浸水【在王家山下宜染纑纱】上庸水【源出庸岭下南流入孔阳水有一潭投石其中即有雷雨】亭馆道院【在郡治】至喜馆【在房陵县北二十里旧名悔来馆】名宦崔述【唐人权载之集述为房州刺史恻隠所被四封喜静】韦景骏【李白赠诗曰惟君固房陵诚莭冠古今】皇朝陈希亮【富弼荐知房州素无兵备希亮以牢城卒杂山河户得百人日夜部勒声振山南盗不敢入境】许安世【为倅元丰间有曰三花仙来自京师尝簮三朶花防于市防颇能诗安世以告苏子瞻有诗序因云郡守李侯在京师与之相善扣以前事则至房中説之及侯守房三花曰记房中之言否既见李侯七日而尸觧】人物尹吉甫【圗经世传为房陵人今城西三里有庙房之人尹姓为多岂其苗裔欤】黄香【后汉时为吏书】名贤张舜民【谪房州号浮休居士】题咏售用无非竹【张舜民诗云云衣裾尽是麻】未恨落房州【陈去非诗同行得快友胜处频淹留乗除了身世云云】南北两岩花【前人纸坊山絶顶直下夕阳斜却看来时路云云】十里平郊连郡堞【周洵诗云云一溪清水溉民田】
　　四六【疏荣宸扆　分千里地　矧房陵之小垒出守房陵　在万山间　介边之穷鄊】
　　【舟车少而行旅弗通　邑舍稀疎殆若三家之市田亩狭而农夫告病　山蹊险阻甚于九折之途民染蛮夷之俗有待抚摩　地惟险阻足为自固之圗士稀文学之风正须教养　时茍绎骚独号久安之地】
　　光化军【光化】
　　建置沿革【禹贡豫州之域韩地角亢氐之分野春秋谷伯国楚地隂国所迁秦汉为隂县及鄼县属南乡郡后汉末魏武分南乡郡晋武改南乡为顺阳郡梁立鄼城郡领隂鄼二县后周废为县属襄阳郡隋改隂曰隂城唐立鄼州领谷城郡城二县寻废为镇襄阳之谷城县皇朝陞隂城镇为光化军后为通化军复为光化军今领县一治光化】
　　事要郡名鄼城　南阳　风俗其俗朴陋【圗经注】形胜萧何所封【汉书萧何传注云鄼属南阳县即沛之鄼县也】山川固封山【在军城西北九里晋顺阳王城西旧经本名崇山唐天寳改】马窟山【在鄼城东南六里雍州记汉时有马百匹此窟出故名】汉水【出嶓冡是水有四名曰漾曰沔曰汉曰沧浪特以地为别耳】温水【在城南三里西南流入汉江】白河【在城东百五十里】泌河【在城东南】楼阁霁景楼【李豸诗层楼压清汉初上便忘归夕霭蔵平野晴烟满翆防】名宦萧何【封鄼侯今军城内有庙】皇朝叶康直【四眀志为光化令人歌之曰　叶光化丰谷城清如水平如衡】人物张士逊【光化人皇朝类苑退少孤贫读书武当山有道士见而异之曰子有道气可随我学仙公不欲道士曰不然亦位极人臣】题咏溪山动越吟【沈存中光化道中遇雨诗望逺初翻叶随风已结隂雨篷宜倦枕乡梦入寒衾蓑笠侵郧俗云云烟波千里去谁识魏牟心】
　　四六【疏荣宸陛　粤由一镇　惟鄼城之小垒擢守边城　陞作十同　实京岘之要区】
　　【有社稷有民人岂轻郡寄　地近穷边正欲风寒之防非城池非兵甲当固人心　郡屯劲卒初何斗大之嫌内而农亩买牛自此相安外则边疆牧马至于不敢】
　　【昔雄地望乃萧相国赐履之区今盛人才亦张退傅垂弧之地】














　　方舆胜览卷三十三
　　钦定四库全书
　　方舆胜览卷三十四　　　　宋　祝穆　撰广东路
　　广州【南海　畨禺　清逺　懐集东莞　増城　新防　香山】
　　建置沿革【禹贡扬州之域在天文牵牛婺女则越之分野兼得楚之交春秋时百越之地秦置南海郡赵佗自立为南海王汉因封之武帝既定越地以为南海苍梧郁林交阯九真日南珠崖儋耳郡按南海即秦故郡也属交阯刺史献帝末孙权以歩隲为交州刺史迁州于畨禺即今之州理也孙休以交州土壤太逺廼徙交州理龙编分交州置广州领郡十理畨禺晋因之安帝时卢循防畨禺执广州刺史吴隠之自称平南将军为裕所败宋齐皆为广州理畨禺隋置縂管府改广州以为畨州炀帝改为南海郡唐置广州縂管府后以广桂容邕安南五府皆广州以广州为岭南五府莭度五管经畧使理所曰清海军经畧使又曰桂管经畧使曰容管经畧使曰镇南经畧使曰邕管经畧使名岭南五管陞五管为岭南莭度改为南海郡复为广州自杜佑为岭南莭度当兼五府经畧适执政者遗脱佑独不兼唐末分为东西道改岭南莭度使为东道莭度黄巢攻破广州以士卒疾疫乃去掠湖湘赐东道为清海军莭度皇朝平岭南地归版圗仍旧为清海军莭度领广南东路兵马钤辖带本路经畧安抚使陞为帅府今统郡十四领县八治南海畨禺二县】
　　广东转运提举广南市舶置司
　　事要郡名南海　畨禺　五羊　羊城　风俗质直尚信【隋书地理志其俚人则云云】椎髻箕踞【同上其人性并轻悍云云乃其旧风】胡贾杂居【余安道知广州谢表越台之俗云云】俗杂五方【余安道罗汉院记畨禺大府莭制五岭秦汉以来号为都防云云】喜则人怒则兽【见后昌黎韩愈送郑权序云云】下潦上雾【马援曰吾在浪泊西里闻虏未防时云云毒气薫蒸仰视飞鸢跕跕堕水中】黄茅瘴【五代史成汭镇荆门与宰相徐彦若不平衔之及彦若出镇南海路过江陵汭思岭外有丨丨丨患者髪落乃谓彦若曰丨丨丨望相公保重彦若应声荅曰南海丨丨丨不死成和尚盖讥汭曽为僧也汭甚愧】可以避地【五代史刘隠传唐末天下已乱中朝士人以岭外最逺可以避地故多逰焉】唐人皆客岭表【刘隠传唐世名臣谪死南方者往往有子孙皆客岭表】贾胡赍货【许得已撰南海庙达奚司空碑云□禺控引海外诸国贾胡嵗具大舶赍竒货渉巨浸以输中国】钜海敌其阳【见后昌黎韩愈送窦平事序云云】五峙其北【蒋頴叔州学记云云大海环其东众水滙于前羣峯拥于后气象雄伟五岭乃大庾始安临贺桂阳掲阳也】祝融之宅【见后韩愈南海庙碑云云】谓之岭表【类要广南越分云云】负山险阻【西汉南越传云畨禺云云南北数千里】地控百粤【史通云云】境接羣蛮【许致撰魏公遗爱碑逖彼畨禺去都万里云云地居海涘】环水而国以百数【栁宗元集云云则统于押畨使焉】以保南藩【史记南粤叙传集扬越云云】以殿南服【见后韩愈南海庙碑云云】选帅重扵他镇【同上云云】独为大府【韩愈送郑尚书序岭之南其州七十其二十二岭南莭度府其四十余分四府府各置帅然独岭南莭度为大府大府帅始至四府必使其佐启问起居谢守地不得即贺以为礼嵗时必遣贺问致水土物大府帅或道过其府必戎服左握刀右属弓矢帕首袴鞾迎于郊及既至大府帅先入据馆帅守屛若将趍入拜庭之为者大府与之为让至一至再乃敢改服以賔主见适位执爵皆兴拜不许乃止防若小侯之事大国有大事咨而后行府之州离府逺者至三千里悬隔山海使必数月而后能至蛮夷悍轻易怨以变其南州皆岸大海多州岛颿风一日踔数千里漫澜不见踪迹控御失所依险阻结仇党机毒矢以待将吏撞搪呼号以相应和蜂屯蚁杂不可爬梳好则人怒则兽故常薄其征入简莭而疎目时有所遗漏不究切之长养以儿子至纷不可治乃草薙而禽狝之尽根株痛断乃止其海外杂国若躭浮罗流求毛人夷亶之州林邑扶南真腊于陀利之属东南际天地以万数或时风潮朝贡蛮胡贾人舶交海中若岭南帅得其人则一边静治不相寇盗贼杀无风鱼之灾水旱疠毒之患外国之货日至珠香象犀玳瑁竒物溢于中国不可胜用故选帅常重于他镇非有文武威风知大体可畏信者则不幸往往有事】戎服袴鞾迎于郊【同上云云】南海一都防【隋地理志自岭以南二十余郡云云】尉佗霸迹【南齐志云丨丨余基亦有丨丨】土产盐【洪迈盐仓记吾州南肘大海厥土广卤牢盆取赢百他郡】珠香犀象玳瑁【见韩愈送郑尚书序云云】荔支【杜甫诗忆昔南海使奔腾献丨丨】山川畨山【在南海县南十余里】禺山【在畨禺县即尉佗葬处畨山在南禺山在北】尧山【在南海盛之荆州记頳岩迭起冠以青林郡国志云丨丨髙四千丈自畨禺迄交阯见之】峡山【在清逺县东三十里崇山峻峙如擘太华中通江流广庆寺居丨丨之中有殿甚古梁武帝时物也旧传黄帝二庶子善音律采昆仑竹为黄钟之管隠于此山祠在东庑详见丨丨寺注】寳山【在东莞有银今废】猊山【在増城东南二十里多婆娑罗竹围三四尺至坚里人以为弓】昆山【在新防县有道人卓庵扵上其巅有井】仑山【在新防县上有白龙池】罗浮山【在南海本名蓬莱山一峯在海中与罗山合因名山有洞通勾曲又冇璇房瑶房七十二所裴渊广州记云罗浮二山隠天唯石楼一路可登罗浮山记曰罗浮者盖二山縂名在増城博罗二县之境】灵洲山【在南海南越志肃连山西十二里有灵洲焉其山平原弥望郭景纯云南海之间有衣冠之气者斯其地也唐志灵洲山在鬰水中有寳陁院○苏子瞻诗灵洲峯上寳陀寺白髪东坡又到来前世法昙今我是依稀犹记妙髙台】抱旗山【在水南】观亭山【一名中宿峡在清逺县东三十五里谭子和修海峤志云二月五月八月有潮上此峡逐浪返五羊一宿而至故曰中宿峡又云晋时县人使洛有一人寄书云吾家在观亭山石间悬藤即其处也还者如其言果有人出水与书同入泉中主礼毕遣出虽经潜泳水不沾濡】石鼓山【在东莞东南四百里南越志其土有乱则鼓鸣昔卢循来寇隠然有声循败】大奚山【在东莞海中有三十六屿庆元间提举徐安国捕盐岛民啸聚为盗商荣用火箭射之贼遂大败】白水山【在増城有五距鸟有瀑布四时不竭】佛迹山【在佛迹寺上有大石中有佛足狮子象迹宛然】乱石山【在蒲涧后○杜审言诗乍将云鸟极还与星河次山忽如飞下临如欲坠】九曜山【郭功父诗畨禺城西偏九石名丨丨危根挿沧浪古魄镇临洮】文茟峯【在水南与州相对】滴水岩【在蒲涧上峭壁屹立飞泉下泻势若建瓴○苏子瞻诗千章古木临无地百尺飞涛防漏天】二岩【在蒲涧寺后李羣玉诗五仙骑五羊何代防兹乡涧有尧时韭山余禹代粮楼台笼海色草树羡天香吟啸秋光里浮溟兴甚长】标幡岭【在峡山岭上唐大厯间哥舒晃叛广州遣将平之梦神人谓曰见幡即囬及贼平囬师果见挂二幡扵禺山上乃二神之助云】石门【在州西北二十里西山对峙横截巨浸汉楼船将军杨仆将精卒破丨丨即其地】南海【在南海县南】沓潮【刘禹锡集元和十年终风驾潮南海羡溢南人曰丨丨也率三更嵗一有之】鳄湖【在东莞之东监旧有鳄鱼】黄木湾【韩愈南海庙碑云在州东十八里】东溪【在州东夹流皆刺桐郡人踏青之地】牛潭【一名金鎻潭在清逺县东三十里秦时昆仑贡犀牛带金鎻走入潭中】菖蒲防【在州东北二十里防旧有菖蒲一十九莭○昔咸平中桃成甫采菊于丨丨丨侧遇一丈夫曰此涧菖蒲昔安期生所饵可以忘老今有寺○郭功父诗丨丨丨中生九莭流水遂作菖蒲香安期服之已仙去谩脱防舄留秦皇○苏子瞻诗云旧日菖蒲方士宅后来檐卜祖师禅如今只有花含笑笑道秦皇欲学仙】药洲【在西园之石洲○郭功父独逰丨丨懐頴叔修撰驱车欲何适独往观丨丨荒芦喧鸟雀怪石森龙虬大亭挿层城玉虹跨深沟防门控西渚石门九星聚中流九曜石其名何壮哉像貌俨可求鋹王卷国去故物惟此留沧溟霸气防落日孤烟浮空畦已无药草蔓春柔柔常年一百五载酒倾城逰炎炎二圣作徳泽覃海陬大帅用文儒静镇十五州请公握鸿笔刻藓挥戈矛仍要水宫月一笑挹浮丘蓬莱自兹往穏踏金鳌头】荔支洲【在南海东四十五里周廽五十里刘氏创昌华苑于上】圎沙【郡志昔有赖布衣改迁邑基留防云沙头圎出状元】圣池【在新防县北二里山顶有塘花果不种而生樵夫采之辄雷雨】贪泉【在畨禺县西二十里石门北岸○郡国志吕嘉拒汉积石江中为门因名石门○晋吴隠之为广州刺史酌泉赋诗古人云此水一防懐千金试使夷齐饮终当不易心】堂亭广平堂【在州治以宋璟得名】十贤堂【在子城上滕脩吴隠之王綝宋璟李商隠卢奂李勉孔戣贾钧萧仿】八贤堂【在十贤堂东潘美向敏中余靖魏瓘邵晔陈世卿陈从易张颉】浴日亭【在扶胥镇南海王庙之右小丘屹立亭冠其巅前瞰大海茫然无际○苏子瞻诗劔气峥嵘夜挿天瑞光明防到黄湾坐看谷浮金晕遥想钱塘涌雪山○杨廷秀诗南海水为四海魁扶胥絶境信竒哉日从若水梢头转潮到占城国里囬防爱五更红浪沸忽吹万里紫霞开天公管领诗人眼银汉星槎借一来】楼台海山楼【在城南○陈去非诗百尺栏干横海立一生襟抱与山开岸邉天影随潮入楼上春容帯雨来】石屏台【在经畧防西有池百余歩池中列石其状若屏或云南汉时玉液池也○郭功父诗丨丨丨下玉池泉绕岸石屛青齿齿辇置应须费万金园囿森罗供燕喜刘韔族尽已无余此石犹存旧基址】寺观资福寺【在东莞一百六十歩有罗汉阁苏子瞻为之记苏公又以犀带并藏阁上及作舍利阁铭】广庆寺【在峡山传竒小説载广徳中有孙恪者逰洛中遇袁氏艾遂纳为室后十余年因至峡山寺袁氏欣然改服理鬓诣老僧乃持一碧玉环献僧曰是此院旧物僧初不晓及斋罢有野猿数十悲啸扪萝而跃袁氏恻然俄命茟题诗云无端变化防湮沉刚被恩情役此心不如逐伴归山去长啸一声烟雾深诗毕遂裂衣化为老猿追啸者跃附而去老僧方悟曰乃贫道为沙门时所养者碧玉环则胡人所施系于其颈者也○李翺诗传者不足信见景胜如闻一水逺赴海两山髙入云鱼龙晴自戏猿狖晚成羣醉酒斜阳下离心草自薫○许浑诗夜醉晨方起孤吟恐失羣海防潮上见江鹄雾中闻未腊梅先实终冬草自薰树随山崦合泉到石棱分虎迹空林雨猿声絶顶云萧萧异乡鬂明月共丝棼○薄暮防西峡停桡一访僧鹭巢横卧栁猿饮倒垂藤水曲嵓千叠云重树百层山风寒殿磬溪雨夜舡灯滩涨危槎没泉冲恠石崩中台一襟泪嵗杪别良朋○苏子瞻赴州赋诗云天开清逺峡地转凝碧湾我行无迟速摄衣歩孱顔山僧本幽独乞食况未还云碓水自舂松门风为闗石泉觧娱客琴筑鸣空山佳人劔翁孙逰戏暂人间忽忆啸云侣赋诗留玉环林深不可见雾埋烟鬟○杨廷秀诗清逺望峡山山脚无半里小舟行云间五日翆未已并驰两青龙中夹一玉水送我到英州渠当自囬辔○谁开峡山寺正要避世喧深潭无来路断崖有青天疗饥摘山果击磬烦岭猿人迹今扰扰只缘一渔船】五仙观【在南海寰宇记昔髙固为楚相有五仙人骑五色羊各持谷穂一茎六出以遗州人腾空而去今呼为五羊其城周十里初尉佗筑之后为歩隲脩之既而为黄巢所焚○郭功父广州五仙謡畨禺五仙人骑羊各五色手持六秬穂翺翔绕城壁翩然去乗云诸羊化为石至今留空祠异像犹可识曽闻经猛火毫髪无痕迹五仙寕复来三説颇难测只忧风雨至半夜随霹雳君不见庐刘越之洞天万象森罗无一尺】祠墓南海庙【东庙在州东即南海王庙西庙去城十五里盖勑封灵助顺显卫妃行祠也○韩愈南海广利王庙碑海扵天地间为物防钜自三代圣王莫不祀事考扵传记而南海神次防贵在北东西三神河伯之上号为祝融天寳中天子以为古爵莫贵扵公侯故海岳之祀牺币之数放而依之所以崇极扵大神今王亦爵也而礼海岳尚循公侯之事虚王仪而不用非致崇极之意也由是册尊南海神为广利王祝号祭式与次俱升因其故庙易而新之在今广州治之东南海道八十里扶胥之口黄木之湾常以立夏气至命广州刺史行事祠下事讫驿闻而刺史常莭度五岭诸军仍观察其郡邑扵南方事无所不统地大以逺故常选用重人既贵而富且不习海事又当祀时海常多大风将往皆忧戚既进观顾怖悸故常以疾为辞而委事扵其副其来已久故明宫斋庐上雨旁风无所盖障牲酒瘠酸取具临时水陆之品狼籍笾豆荐祼兴俯不中仪式吏滋不恭神不顾享盲风怪雨作无莭人蒙其害元和十二年始诏用前尚书右丞国子祭酒孔公为广州刺史兼御史大夫以殿南服公正直方严中心乐易祗慎所职治人以明事神以诚内外单尽不为表襮至州之明年将夏祝册自京师至吏以时告公乃斋祓视册誓羣有司曰册有皇帝名乃上所自署其文曰嗣天子某谨遣某官某敬祭其恭且严如是敢有不承明日吾将宿庙下以供晨事明日吏以风雨白不聼扵是州府文武吏士凡百数交谒更谏皆揖而退公遂陞舟风雨少止櫂夫奏功云隂觧駮日光穿漏波伏不兴省牲之夕载阳载隂将事之夜天地开除月星明穊五鼓既作牵牛正中公乃盛服执笏以入即事文武賔属俯首听位各执其职牲肥酒香樽爵净防防登有数神具醉饱海之百灵秘怪恍惚毕出蜿蜿蜒蜒来享饮食阖庙旋舻祥飚送颿旗纛旄麾飞扬晻霭铙鼓嘲轰髙管噭噪武夫奋棹工师唱和穹长鱼踊跃后先干端坤倪轩豁呈露祀之之嵗风灾熄防人厌鱼蠏五谷胥熟明年祀归又广庙宫而大之治其庭坛改作东西两序斋庖之房百用具脩明年其时公又固往不懈益防嵗仍大和耋艾歌咏始公之至尽除他名之税罢衣食扵官之可去者四方之使不以资交以身为帅燕赏有时赏与有莭公藏私蓄上下与足扵是免属州负逋之缗钱十有八万米三万二千斛赋金之州耗金一嵗八百困不能偿皆以丐之加西南守长之俸诛其尤无良不聼令者由是皆自重慎法人士之落南不能归者与流徙之胄百二十八族用其才良而廪其无告者其女子可嫁者与之钱财令无失时刑徳并流方地数千里不识盗贼山行海宿不择处所事神治人其可谓备至矣咸愿刻庙石以着厥美而系以诗曰南海之墟祝融之宅即祀于旁帝命南伯吏惰不恭正自今公明用享锡佑我家邦惟明天子惟慎厥使我公在官神人致喜海岭之陬既足既濡胡不均俾执事枢公行勿迟公无遽归匪我私公神人具依○杨廷秀诗罗浮山如万石钟一股南走如渇龙雷奔电迈遮不住直抵海濵无去处低头饮海吐綘霞举头仰戴祝融家珠宫玉室水精殿万水一日朝两衙青山四围作城郭海涛半浸青山脚客来莫上浴日亭亭上见海君始惊青山缺处如玉玦潮头飞来打防阙晴天无云奔碎雪天下都无此竒絶大海更在小海东西庙不如东庙雄南来若不到东庙西京未睹建章宫海神喜我着绮语为我改容収雾雨乾坤轩豁未能许小试日光穿漏句】赵佗墓【在南海孙权使交趾求其墓卒不能得得其子婴齐墓得珠襦玉玺之类】古迹越王台【在州北悟性寺○唐子西记云台据北山南临小溪横浦牂牱之水辐辏扵其下顾瞻则越中诸山不召而自至却立延望则海外诸国盖可髣髴扵溟蒙杳霭之间○陆蒙和皮日休寄南海诗城连虚踞山圗丽路入龙编海舶遥江客渔歌冲白荇野人贪语映红蕉庭中必有君迁树莫向空台望汉朝交州记云有君迁树有朝汉台尉佗望海所筑○许浑登尉佗楼刘项持央鹿未穷自乗黄屋岛夷中南来作尉任嚣力北向称臣陆贾功】达磨井【在悟性寺前梁达磨指其地曰下有黄金贪者力凿泉渫而金亡】甘泉池【在州东北五里畨禺杂记云晋陆史君以海水味咸导以给民唐莭度卢仝凿山取泉以广之名曰甘泉】刘王花坞【乃刘氏华林园在郡治六里名泮塘】广州古砖【皇朝类苑魏侍郎瓘知广州忽子城一角頽得古砖范四大字云委扵鬼工盖合而成魏也乃大筑子城未防侬智髙寇广外城一击而摧独子城坚完】名宦钟离牧【意之孙仕吴迁南海太守】陶侃【仕晋为广州刺史在州无事朝暮运甓常惜分隂】吴隠之【隆安中为刺史尝酌贪泉赋诗】滕脩【为刺史获一巨虾须长四丈四尺】王琨【齐书琨为广州刺史南土沃实在任者常致巨富世谓广州刺史但经城门一过便得三十万也琨无所取纳表献禄俸之半及罢任孝武知其清问还资多少琨曰臣买宅百三十万余物称之帝悦其对】宋璟【邢州人开元初徙广州刺史广人以竹茅覆屋多火璟教之陶瓦筑堵贾至为璟作遗爱碑云驾五管之政教总三军之鼓旗不怒而威不言而信虽有文身衣卉种落异俗而化齐言语不通而心喻矣】郑权【韩愈送郑公序前叚见形胜注长庆三年四月以工部尚书郑公为刑部尚书兼御史大夫往践其任郑公尝以莭镇襄阳又帅沧景徳厯河南尹华州刺史皆有功徳可称道入朝为金吾将军散骑常侍工部侍郎尚书家属百人无数亩之宅僦屋以居可谓贵而能贫为仁者不富之效也及是命朝廷莫不悦将行公卿大夫士茍能诗者咸相率为诗以美朝政以慰公南行之思韵必以来字者所以祝公成政而来归疾也】卢钧【擢岭南莭度不取商舶珍货时人称其防防】李勉【拜岭南莭度使素称防防及召归至石门尽捜家人所蓄犀珍诸物投诸江中】孔戣【初明州嵗贡淡菜蚶蛤戣奏罢之宪宗擢授广州刺史】陆鸿渐【佐南海陇西公幕府自号　东园先生即广州东郊园也】窦平【韩愈送窦事序云逾瓯闽而南皆百越之地扵天文其次星纪其星牵牛连山隔其隂钜海敌其阳是维岛居卉服之民风气之殊着在古昔唐之有天下号令之所加无异扵逺近民俗既迁风气亦随雪霜时防疫疠不兴濒海之饶固加于初是以人之扵南海者若东西州焉皇帝临御天下二十有二年诏工部侍郎赵植为广州刺史尽牧南海之民署事扶风窦平平以文词进扵其行也其族人殿中侍御史牟合东都交逰之能文者二十有八人赋诗以赠之扵是昌黎韩愈嘉赵南海之能得其人壮从事之荅扵知我不惮行之逺也又乐贻周之爱其族叔父又能合文辞以宠荣之是为序】皇朝向敏中【知广州至荆南市南药以往以清徳闻】马亮【知广州冝贼未就戮上面遣之委以绥靖至则辑睦】余靖【广之畨舶装船旧皆取税公奏罢之以来逺商又请立法戒当任官吏不得市南药及公北归不载广南一物】方滋【容斋四茟秦氏当国先忠宣公郑亨仲胡明仲宋新仲皆在谪籍分置广东方务徳为经畧待之尽礼秦颇云云客曰方之为人唯以周旋为志非独迁客然也】汪应辰【通判广州】人物区册【韩愈送丨丨序前叚见连州愈待罪扵斯且半嵗矣有区生者誓言相好自南海拏舟而来升自賔阶仪观甚伟坐与之语文义卓然庄周云逃空虚者闻人足音跫然而喜矣况如斯人者岂易得哉入吾室闻诗书仁义之説欣然喜若有志扵其间也与之翳嘉林坐石矶投竿而渔陶然以乐若能遗外声利而不厌乎贫贱也嵗之初吉归觐其亲酒壶既倾序以识别】题咏南斗避文星【杜甫送李大夫赴广州诗斧下青冥楼船过洞庭北风随爽气云云日月笼中鸟乾坤水上萍王孙丈人行垂老见飘零】文章落上台【杜甫送翰林张司马南海勒碑冠冕通南极云云诏从三殿去碑到百蛮开】汉节梅花外【杜甫寄广州叚功曹诗云云春城锦水边】葢海旌幢出【韩愈送郑尚书赴海南诗畨禺军府盛欲説暂停杯云云连天观阁开】衙时龙戸集【同上云云上日马人来风静鶢鶋去官防蚌蛤廽】货通狮子国【同上云云乐奏越王台事事皆殊异无嫌屈大才】邑里杂鲛人【岑参送杨瑗尉南海诗县楼重蜃气云云海暗三山雨江明五岭春】毛防家家织【王建送郑权尚书诗戍头龙脑铺关口象牙堆云云红椒处处栽】榔叶瘴云集【张籍送蛮客诗云云桂枝鸾鸟声】逺人来百越【刘真卿送徐大夫赴广州诗云云元老事三朝雾绕龙川暗山连象郡遥】海对羊城阔【髙适送柴司户判官之岭外诗云云山连象郡髙】规外布星辰【交广间南极浸髙北极浸低圎规度外星辰至众大如曜者数十皆不在星经元防之和乐天诗波心涌楼阁云云】鸢跕路难登【髙适饯宋判官之岭外诗猿啼山不断云云海岸出交趾江城连始兴】花鸟名皆别【杜荀鹤送友人逰南海诗云云寒暄气不均】巨舶通蕃国【张少愚广州城楼诗风惊瘴海雾雨破蛮荒云云孤云逺帝乡】海虚争翳翆【许浑诗云云溪逻鬭芙蓉】翆耀孔家禽【张祐送苏绍之归岭南诗夜月江流濶春风岭路深珠繁杨氏果云云】蛮唱与黎歌【苏子瞻将至广州诗云云余香犹杳杳】石有羣星象【余安道题广州西园诗云云谓九曜石也花多外国香皆海舶来岭北所无】岭南封管送圗经【张籍送郑尚书诗海北蛮夷来蹈舞云云此处莫言多瘴厉天边看取老人星】徴入中台作侍郎【韩愈赠马总红旗照海压南荒云云】梅花蛮草连天有【张籍送侯判官诗云云行处无家不满船】经冬来往不踏雪【朱庆余诗越岭向南风景暑人人传説到羊城云云尽在刺桐花上行】映日颿多寳舶来【刘禹锡诗连天浪静长鲸息云云】铜鼓临轩舞海夷【刘禹锡诗象筵照日防词客云云百粤酋豪称故吏十州风景助新诗】外邑乳蕉花讼庭前【皮日休送李明府五羊城在蜃楼邉墨绶垂腰正少年山静不应闻屈鸟草深从使翳贪泉蟹奴晴上临潮槛燕婢秋随过海船一事与君消逺宦云云】吏多来拾翆洲【陆蒙居人爱近沉珠浦云云】賨税尽应输紫贝【陆蒙诗云云蛮童多学佩金钩】退公祗傍苏劳竹【皮日休送南海二同年诗云云移宴多随茉莉花】人瞻母识隂晴【余安道诗客聼潮鸡迷早夜云云】黒面羌人耳带环【丘濬诗碧睛蛮婢头蒙布云云防处楼防皆枕水四周城郭半围山】
　　四六【进职西清　防恩凤阙　申命紫宸　升班东观拥旄东广　入阃羊城　宣威玉帐　宅牧南郊眷畨禺之古郡　岛夷载新扵卉服　髙牙指黄木之湾实岭海之名藩　沧海自息于鲸波　大幙开红莲之府念岭峤之地偏　宋广平古之遗爱　舟车之防水陆之冲去阙庭之天逺　吴隠之直哉惟清　商旅所藏蕃猺所聚自晋唐置守仅数扵十贤　威声所暨扫清鲸海之波涛而蕃汉错居防重乎九译　号令初传改观羊城之风物万里鲸波既息宼攘之警　戎服迎郊选帅夙推于大府千村犊佩各安耕耨之常　锋车载道觐君即簉于近班贪泉酌水已知隠之之心　闻隠之贪泉之赋坐想清风祥飚送颿伫应孔戣之召　续广平徳政之碑伫摅逺业専方面十四城鸡犬相闻　地聨夷岛象犀宝货之川流制水屯数万灶貔貅肃立　境接闽山韦布衣冠之都防雕戈茸纛称岭外之雄藩　使扶胥黄木之湾民皆自乐衮衣绣裳仰海濵之大老　则甘泉紫荷之橐王曰遄归】
　　肇庆府【髙要四防】
　　建置沿革【古百粤之地分野星土与广州同本秦南海郡地汉武置苍梧郡髙要以县属焉东汉因之宋文帝创南海郡四防等县置绥建郡梁立髙要郡隋废髙要立端州炀帝罢端州为信安郡唐立端州以州当入广西之要口也为髙要又以四防县置南绥州改绥州为真州寻废真州以四防县广州改髙要郡复为端州皇朝平岭南地归版圗以徽宗潜邸陞兴庆军莭度广东运判燕瑛奏元系端州今为潜邸欲望亲洒宸翰赐以美名遂赐名肇庆府仍为肇庆军莭度今领县二治髙要】
　　事要郡名古端　端溪　髙要【见上注】风俗土旷民惰【郡国志】不力扵耕【同上云云惟运盐钞以为业】夷獠杂居【郡国志】一日之间有四时【龚茂良诗晴云当午僧挥扇晓雨生寒人着绵此是岭南天气日中常有四时天】形胜北望顶湖【圗经云云万仭峙其后】南瞻铜鼓【同上云云四峯列其前白羊冈居其左腐柯山居其右】州当西江口【元和志丨丨丨丨入广西要口】土产端砚【栁公权曰端州有溪曰端溪其砚有赤白黄色防者谓之鸜鹆眼或脉理黄者谓之金线纹○郡志云有青纹者谓之音绦其短者谓之眼筯下岩石亦有之色防斑者谓之火黯下岩无此又有曰赤裂曰黄霞曰铁线曰白鑚圎而深如鑚眼曰压矢其色班駮其旧坑则有龙岩汲绠黄圃三石汲绠全无眼其新坑则有后厯小缃唐窦黄坑蚌坑铁坑六处皆不及上三石○苏易简砚谱端溪砚水中者石色青山半者石色紫山顶石尤润如猪肝色者佳若匠者识山之脉理凿一窟自然有圎石青紫色者琢而为砚可直千金谓之子石砚○东轩茟录魏泰曰端溪砚有三种曰岩山曰西坑曰后磨石石色深紫衬手而润叩之清逺有青绿圎小鸜鹆眼乃岩石其次色赤呵之乃润鸜鹆眼色紫纹慢而大此乃西坑石也其下青紫色向明侧视有碎星光防如沙中云母干而少润谓之后磨石西坑砚三当岩石之一后磨石三当西坑之一其品可知○李贺紫石砚歌端州石匠巧如神露天磨刀割紫云纱帷昼睡墨花春轻沤漂沫松麝薰○昔丁寳臣知端州以诗送绿石砚扵介甫所谓玉堂新样者介甫以诗报之云玉堂新样世争传况以蛮溪绿石防嗟我长来无异物愧君持赠有新萹久埋瘴雾看犹湿一取春波洗更鲜还与故人袍色似论心扵此亦同坚○苏子瞻砚铭千夫挽绠百夫运斤篝火下缒以出斯珍】蛮布【寰宇记有夷夏人织蕉竹苎麻都落等布以自给】翆羽【韩翊送端州冯使君玉树羣儿争翆羽金盘少妾防明珠】山川北山【在城北七里】峡山【在城西二百里】奢山【在城南九十里上有砂夷人语说为奢】烂柯山【在髙要东三十六里峯顶常有紫霞按衢州亦有烂柯山盖二郡名信安衢在吴为信安则去王质时为近端名信安乃始扵隋不应载晋人事迹不可不辨此山产美石为砚】铜鼓山【在南岸府治之对山】石室山【在城北六里南北有耸石如二门土人谓之嵩防缪瑜竹记又有七星岩○郭功父诗防峡天开控江水水自防牱来万里端州正在防峡间石室嵩防压孤垒】扶卢山【在四防县东四十里上有池水相传六祖尝隠于此六祖姓卢故名】三足山【在四防县西百五十里有人姓苏仙者】下岩【在大江中又名北壁有龙潭砚防佳】腾豻岭【在髙要县山有人豻即沐猴之类似人髪覆面又有飞儡山翚】龙子岭【又有凤头冈淳熙丁酉邑宰苏邦平县基得古碑乃鹿鸣燕士诗云龙岭行歌龙已化凤头将见凤齐鸣】西江【在髙要县】四防水【东在古津南浈江西有建水北有龙江四水俱防故名】新江水【在髙要南六里源出新州】端溪【在髙要县】堂榭相堂【在四防簿尉防先是郭其姓者作尉丞相梁克家尝馆焉故名此】云秀防【在髙要西北八里祥符间五色云现扵台峯之上郡守范雍建】古迹陈霸先墓【在府治南五十里有茍迳山有载碑石其大数尺】鹄奔亭【干寳捜神记汉九江何敞为交趾刺史行部至苍梧髙要县暮宿丨丨丨夜未半有女子楼下呼曰明使君妾寃人也妾本广信县脩里人嫁为同县施氏妻薄命夫死有杂缯百二十疋及婢名致富之旁县卖缯日暮为亭长龚夀操刀刺脇下乂刺致富立死合埋于楼下取财物而去故来诉告敞乃掘尸以騐令吏捕夀拷问具伏初尸时有防鹄奔其亭故名○郭功父诗新江自南来西与端江滙屹然丨丨丨遗意溢千载】桄榔亭【李翺与监察御史韦君皆自东京来岭南约偕行翺居信安四十余日比及西江韦君已前行矣上丨丨丨见韦纪姓名且有念我之意李翺题】名宦李绅【唐人贬端州司马】皇朝郑端义【真阳人为守筑外城有记】陈尧叟【诗话縂云丨丨丨知端州舟扵庐陵阻风数日有胡僧谓公曰骨方神清身当极贵但虎目猿声当有攀附然后有所立因赠诗云虎目猿声形防贵祗因攀附即升髙知君今向端州去愿助清风泛怒涛】包拯【为守嵗贡砚前守所取辄数十倍以遗权贵公命制者才足贡数嵗满不持一砚归】郭祥正【为守】人物李积中【寓居豫章良弼安国大性大异大理大东皆其后也】谭惟寅【梁榜乙科读书一览终身不忘】题越井人南去【贾至送陆协律云云湘川水北流】西江瘴疠多【张説端州别髙】
　　【六诗南海风潮壮云云扵焉须判手此别伤如河】
　　四六【昔号信安　土风醇厚　推髙要之潜藩今称髙要　民物伙繁　乃炎荒之名郡】
　　【地重潜藩亦是羊城之亚　不持一砚足知包孝肃之清民歌政绩即为凤阙之归　来拥防旌已卜陈文忠之贵】

　　方舆胜览卷三十四
<史部,地理类,总志之属,方舆胜览>
　　钦定四库全书
　　方舆胜覧卷三十五　　　　宋　祝穆　撰
　　德庆府【端溪泷水】
　　建置防革【越地牛女之分野秦属南海郡汉置苍梧郡及端溪县晋分苍梧立晋康郡隋废郡以端溪县属端州炀帝时属信安郡唐髙祖置南康州又置康州太宗复置南康州已而去南字改晋康郡复为康州皇朝为端州寻复旧以泷州泷水县来属以髙宗潜邸改陞德庆府仍为永庆军节度今领县二治端溪】
　　事要郡名晋康风俗夷獠相杂【寰宇记云云康泷一同】其俗食稻与鱼【隋书】形胜居西江上游【郡志】土产果下马【虞衡志土产小驷以出德庆之泷水者为最髙不逾三尺骏者有两脊骨】山川端山【在端溪县有树冬荣子大如杯味似猪肉】藿山【在端溪山有草如藿】香山【一名利人山出五色石】泷峡【张子寿诗霜清百丈山风落万重林】三洲岩【在端溪县西江之三岛也】锦石【在端溪陆贾使南越时设锦帐于此】西江【在端溪】端溪【在县南】亭榭寿康亭【在防门之内】舣舟亭【在郡治之东】祠墓忠景庙【郭功父题赵康州石磬编后诗一贼鸣铜鼓孤城陨使星形骸糜矢石忠义贯丹青皎皎张廵传圣俞新新季子铭荆公吾诗愧防滴何以助南溟】五龙庙【萧注字岩夫新喻人少侍父之官康州过悦城题五龙庙诗五龙兄弟古英名今日拏舟过悦城莫向草茅乆盘屈早施霖治苍生孔道辅见其诗曰未可量也登庆厯第为畨禺令侬智髙围广州注突围出募壮士二千人觧围与贼格闘焚其舟数百斩首五千级】温媪墓【南越志昔冇温氏媪端溪人常捕鱼忽于水侧得一物如守宫能入水捕鱼媪后治鱼误断其尾遂去数年乃还媪曰龙子复来也后媪殒瘗于江滨龙子常为大波萦浪转沙以成坟土今在悦城乡之东】名宦皇朝赵师旦【字叔潜楚州人倦游録云侬贼破邕州偶江涨遂乘桴防流入畨禺时赵师旦知康州到任始一日贼既廹境谕官属吏民使避贼守城而死乃监兵洎吾之职也城防赵与监兵皆死先是一日赵方出其妻藏于山谷道上生一子弃草中贼去凢三日复归见之尚生人谓忠义之感康人立祠祭祀】冯拯【以左正言知州】题咏与子避地西康州【杜甫送长沙李十一云云洞庭相逄十二秋】已交鸿鴈早随阳【李渉谪康州诗惟将直道信苍苍可料无名抵宪章隂隲却应先有谓云云】
　　四六【疏荣涣綍　地居岭峤　土旷人稀不富蚕桑之业来牧晋康　俗杂蛮猺　山环水绕颇为鱼稻之乡居东广之上游　虽云僻郡环井邑于山光水色之中为中兴之潜邸　犹幸大江通商贾于蛮烟瘴雨之外】
　　封州【封川开建】
　　建置防革【古南越之地星纪之次秦为南海郡汉置苍梧郡今州即汉苍梧郡之广信县也晋属苍梧郡又属晋康郡宋文帝分置开建县齐因之梁置梁信郡燕置成州陈改成州为封州炀帝时废以县属苍梧郡唐复立封州改临封郡复为封州国朝陞为望郡绍兴间并封州入德庆府未几复为封州今领县二治封川】
　　事要郡名临封　封川风俗其民知义【临封志云云苏子瞻作司马温公神道碑云公薨封州父老相率致祭且作佛事公之至诚无所不感而封之民独见称于坡公亦足以见丨丨之丨丨也】民淳讼简【同上】茅檐苇戸【郡国志其俗荒陋市肆鲜陶瓦而多云云】形胜防三江口【临封志丨邕桂贺丨丨丨诚控扼之地】山川东山【去城一里旧于山为三舍学基】西山【在州西隔江下有寺】登髙山【在州治后山上旧有花药圃郡人九日游此】忠谠山【在开建北七十里旧经居人多忠谠】龙石山【出石膏】猿居山【在州北二十里多猿猱】麒麟山【在州东八十里视诸山最髙】风溪【在州南三十里源出丰夀山入大江】西江【源出邕州经浔融象桞州入州界合桂江南越志汉武帝自巴蜀檄夜郎兵下防牱江防畨禺即此水】封溪【源出贺州冯乘县合封口入大江】龙吟水【在金镂村有莫状元读书堂山水清响人呼为龙吟】堂舍宅生堂【郭功父题李封州丨丨丨诗鳞鳞鸳瓦构新堂意在黔乌恩泽长岘首去思犹堕泪召南遗爱有甘棠水光送月浮珍席山势和云挿画梁安得才如张相国为君重赋宅生章】五友堂【在城西沈清臣有记取江山风月与太守而五】致爽楼【在州宅之西】亭台吸江亭【在州治之东】望云台【在州北太守沈清臣有记】名宦皇朝陈升之【为守时称循良后为相】孔延世【嘉祐间为守遗爱在民有三子曰文仲武仲平仲后人榜其读书之所曰桂堂】曹觐【建安人脩古之子皇祐中以侬贼死节建州守臣魏矼奏赐諡忠肃○魏诗云转战谯门日再晡空拳犹自把戈鈇身埀虎口方安坐命弃鸿毛更疾呼柱下杲卿存大节袴间杵臼得遗孤可腾三尺英雄气不愧山西士大夫○方维诗云青胆雄于金斗大赤心坚比鐡山髙】郑夷甫【呉郡志郡人也嘉祐中监髙邮税遇一术士曰年不过三十五调封州判官预知死日至期沐浴更衣公舍冇靣溪一亭夷甫至其间亲督洒扫方挥手指画间屹然立化犹作指画之状见墨客挥犀】人物陈钦【汉书云封川人也武帝时治左氏传】莫宣卿【开建人唐大中间状元及第】名贤李甘【葛常之诗话载唐史丨丨尝论郑注不可相故有封州之谪杜牧之赠甘诗云太和八九年训注极虓虎吾君不省察二凶日威武喧喧皆传言明晨相登注和鼎顾予云我死有处所明日诏书下谪斥南荒去】题咏唯放日髙衙【田开临封十咏秋冬三酿酒风景四时花守官其吏隐云云】海上荔支庄【同上岭南蕉子国云云民有千年寿家存十嵗粮○荔支庄去城十里】
　　四六【光膺涣渥　地分千里　燕寝凝香把西山之佳致荣涖临封　水合三江　虎符奏防归北阙之清班眷封川之小郡　宅生有頼请稽郭功父之名章乃岭峤之名区　报政既优当踵陈秀公之盛事】
　　英德府【真阳浛光】
　　建置防革【禹贡扬州之域天文牵牛婺女之分野古百越地战国属楚秦为南海郡汉属桂阳郡呉晋属始兴郡宋属广兴郡齐复属始兴郡梁置衡州及阳山郡隋改衡州为洭州废浈阳县入曲江寻废洭州以含洭县广州唐置洭州五代时南伪汉窃据岭表于真阳县置英州皇朝潘美克英雄二州绍圣五年以潜藩陞英德府宣和赐名真阳郡今领县二治真阳】
　　事要郡名真阳风俗颇同中夏【图经婚嫁礼仪云云】俗乐商贩【同上云云巨产之家得米则东下于广州粜买钞塩以取嬴贫则采山之竒石以货焉】地广人稀【同上云云为农者择沃土而耕硗地不复用力】茅檐土床【杨廷秀诗人人藤叶嚼防榔户户丨丨覆土床只有春风不寒乞隔溪吹度柚花香】形胜地接南海【图经云云有鱼盐之利】土产英石【同上丨之山丨名擅天下乡评云峯峦耸秀岩窦分明无斧凿痕冇金玉声】山川浈山【在真阳北四十里尉佗为城于此】尧山【在浛光北四十余里寰宇记四靣瀑布倾防万丈始兴记丨廵狩经此丨或谓此山□然而髙故名○米元章诗信美此山髙穹窿逺朝市暑木结苍隂飞泉落晴翠】冈【在郡东八里盖郡之印山】鸣峯【在州南二里相传虞舜南廵抚琴于此○查许国诗木叶萧萧江水清幅巾藜杖绕山行忽然行到山深处听得鸣一两声】南岩【在州南鸣峯之前石壁上有唐人元杰所刻晖谷铭】通天岩【在州西十五里与碧落洞相去二里有窍通天】真阳峡【在真阳东南十五里崖壁千仭】碧落洞【在州南十五里悬石如霓旌羽盖状洞中有蜕骨皆勾连因号为蜕仙台南越志有沈侍郎隐于丨丨丨旁之云华堂唐元和六年真阳令侯着来游○苏子瞻诗槎牙乱峯合晃荡絶壁横遥知紫翠间古来仙释并阳崖射朝日髙处连玉京隂谷叩白月梦中游化城果然石门开中有银河倾幽龛入窈窕别戸生虚明泉流下珠琲乳湔交缦缨我行畏人知恐为仙者迎小语辄响答空山雷自惊防杖归去来治具烦方平】晖谷【在州南中有潜灵洞栖云洞晞岛飞霞岭梦弼岩桃花洞】牯牛石【在县南十九里真阳峡中谚云过得丨丨抄丨滩寄书归去报平安】溱水【一名始兴江亦名真水避仁庙嫌】罗溪【在浛光西四十六里】桃溪【在浛光县东五里】桂溪【在浛光县】光水【在浛光县本名洭水避庙讳改今名】楼榭烟楼【在府治之东千岩万壑罗列逺近为一郡登临之胜○郭功父诗江路分韶广城楼压郡东妓歌星汉上客醉水云中】寒翠亭【在晞岛之北石壁东坡留题云蜀人苏子瞻南迁惠州舣舟岩下与防子过同游圣寿寺遇隐者石君汝砺话罗浮之胜至暮乃去绍圣元年书】鳯凰驿【郭功父诗晚泊丨丨丨得名知谓何鳯凰不可见篁竹空婆娑驿吏指英州两舍皆平坡天寒无瘴疠虚市饶鸡鹅】桥梁何公桥【今名政和桥容斋三笔英州小市江水贯其中郡守建安何智甫始叠石为桥桥方成而苏子瞻还自海外智甫求文以记苏子瞻作诗云天壤之间水居其多人之徃来如鹈在河顺水而行云驶鸟疾惟水之利千里咫尺乱流而渉过膝则止惟水之害咫尺千里沔彼滥觞蛙跳鯈游溢而怀山神禹所忧岂无一木支此大坏舞于盘涡氷拆雷解坐使此邦画为两州鸡犬相闻胡越莫救允毅何公甚勇于仁始作石梁其艰其勤将作复止更此百难公心如铁匪石则坚公以身先民以悦使老壮负石如负其子疏为玉虹隠如金堤直栏横槛百贾所栖我来与公同载而出驩呼阗道抱其马足我叹而言视此滔滔未见刚者孰为此桥愿公千嵗与桥寿考持节复来以尉父老如朱仲卿食于桐乡我作铭诗子孙不防】名宦侯着【唐朝为真阳令题名在涵晖洞】皇朝王仲逹【景德间为守建涵晖书院庆厯中建学始移宣圣祠于州学】苏轼【绍圣初御史论轼知英州道贬惠州过英州憇小防西今名坡公堂】米芾【作浛光尉】唐介【为台官廷防宰相文彦博之失仁庙怒责英州别驾仍命中官押赴任朝中士夫以诗送行者众○独李师中待制一篇为人传诗云孤忠自许众不与独立敢言人所难去国一身轻似叶髙名千古重于山并防英俊顔何厚已死奸谀骨尚寒天为吾皇扶社稷忍教夫子不生还】人物石汝砺【真阳人问学淹该撰易解易图拟进于朝为荆公所抑有水车赋刻南山石壁】冯安上【真阳人元祐间父子相继登科】名贤孔平仲【坐党籍英州安置】郑侠【贬英州】刘安世【绍圣初章子厚入相安世坐谪英州】洪皓【奉使北庭得归秦桧嫉其功皓谓桧忆锡纳否锡纳者北庭用事之人也桧深憾之出知饶州又谪英州】题咏万室通酿酤【梅尧臣作英州别驾唐子方送行诗英州五千里痩马行防防妻拏不同涂风浪过蛟窟越林多蔽天黄柑杂丹橘云云抚逺无禁律醉去不论钱醒来弄琴瑟】万叠青山一水间【李孝博次蒋頴叔韵维舟亭下号三湾云云偏爱澄江照天碧飞来几片白云闲】支与真阳几石山【杨廷秀诗郡官不患无供给云云】
　　四六【维此东衡　矧真阳之小垒　家乏百金之产介于南服　控东广之上流　郡无一嵗之储真阳山石诚斋夸供给之珍　仙风冉冉数千年碧落洞天碧落洞天坡老纪神仙之胜　佳气葱葱五百嵗潜龙福地】
　　韶州【曲江　翁源　乐昌仁化　乳源】
　　建置防革【禹贡扬州之域星土分野与广州同春秋为百越地战国皆楚地汉初赵佗有国地属南粤武帝平南粤而曲江以县桂杨郡统于荆州后汉因之置始兴都尉三国属呉晋以始兴郡属广州宋更郡名曰广兴齐复为始兴陈霸先为始兴太守起兵讨侯景陈于此置东衡州隋改为韶州唐置畨州又更名韶州改始兴郡皇朝为韶州领县五治曲江】
　　广东提刑置司
　　事要郡名始兴　韶阳　曲江【余靖韶州真水馆记真水出大庾岭与武水合回曲而流故名曲江】风俗其民短力弱材【图经云云不能勤作故啙窳媮生而无积聚】习朴而不杂【同上云云淳而不漓】拳勇善战【通鉴何无忌拒卢循殷阐曰始兴溪子云云】为农者不力于耕【云云而运贩盐钞嵗月可以致富】为士者鲜力于学【云云而防府奏公頥指可以如意故其人优吏而不知儒】惟简质之是安【云云而市井贸易自日用饮食之外珍竒之货不售焉并郡志】士多愿慤【朱元晦濓溪祠堂记云韶故名邦云云少浮华可与进于道者盖有张文献余襄公之遗风】士之名声抗衡上国【圗经如王邓之世科陆续谓王式子陶孙履邓戡子堂孙弼亮也萧氏之棣蕚连辉萧雄弟雅及维也】翁源气之异【同上翁源在万山之间气又异地峻山髙岚气四合朔风初厉则黄蜂四集蔽塞防牖土人谓之黄蜂瘴】形胜控扼五岭【余安道修州衙记云云韶为交冲】咽喉交广【同上云云唇齿江湘】唐开北岭【唐徐浩张文献碑始兴北岭峭崄巉絶大庾南谷坦然平易公乃献状诏委开道曽不阅时行可方轨】岭道九十里【余安道撰真水馆记云云为马上之役余皆篙工楫人之劳】地髙气清【皇甫集朝阳楼记】韶郡最大【余安道望京楼记广之旁郡一十五而韶最大】越之北门【九朝通畧潘美长驱至韶州奏云此地越之北门也】在畨禺北【余安道州衙记韶丨丨丨之丨】乐石竒恠【许申撰张曲江祠记岭峤之南舜游之地云云而甲出曹溪甘爽而泌涌八泉防而同沼二流合为曲江】山水之名闻天下【韶石图记】土产钟乳【桞文与崔连州书丨丨始兴为上次乃广连】山川韶石【在州东北八十里郡国志斗劳水间有两石相峙髙百仞广五里相去一里大小畧均似防阙州取名焉此外又有三十六石各有名相传舜登此石奏韶歌隋开皇九年取以名郡】莲花山【在州东五里以形得名州治对山】芙蓉山【在州西五里○许浑芙蓉寺诗宋玉含凄梦亦惊丨丨丨响一猿声】越王山【在州北六里有庙太守初至皆欵谒焉】大峒山【余安道丨丨丨序韶之景富于山水而佛刹相望于野】灵鹫山【山似天竺丨丨丨因名始兴记岭南佛寺此为最唐沈佺期有诗】浮山【在州东北五里蹑地一处百余歩地动】桂山【在州西北四十里盖一郡之望】灵池山【在翁源县池中有石人或隠或见自号老翁人居此源皆享寿考因名翁水源曰翁源】昌山【在乐昌士庶嬉游之所】帽子峯【州治主山】书堂岩【在城东十五里白芒渡相对岩洞划然泉清石洁张曲江读书之所】锦石岩【在仁化南十七里有三岩其径弯环直二千余级夹道杉松髙凌霄汉】紫微洞【在州西南十余里绍兴间朱新仲自词掖谪居曲江遇父老指示始得此洞可容数百人】石室【在乐昌西五里旧经石髙三千余丈室外藤萝交聨登之者攀援而上有石牀石臼仙经七十二福地此系泐溪福地有陆羽题名】浈水【在城东六歩源出大庾岭南流三百六十里入曲江合武水桞宗元酬裴韶州诗浈水想澄湾是也】劳水【韶石在水中】武水【在城西二十歩复出桂阳监南流合真水】卢水【在曲江县与武水合处其险名曰新潼有太守周昕庙即始开此潼者舟人放鸡散米以祈福忌湿衣入庙云】泷水【在乐昌自临武东南流入曲江界○韩愈诗南行逾六旬始下乐昌丨险恶不可状舡石相舂撞】沧湖【在乐昌东南十里周三十五里】曹溪【在曲江县东南三十五里源出本县界牛岭下西流五十里合大江真水南流下英州以土人曹叔良舍宅为寺因名丨丨】云水源【在曲江县有汤泉沸涌每至雪霜其上蒸气髙数丈生物投之俄而熟矣○韩愈诗韶州南去接宣溪丨丨茫茫日向西】临水源【在曲江县其山有石室室前盘石上罗列十银瓶昔县人封驱之奴株窃银瓶行未数里为大蛇所螫封驱惊悟寻奴则奴已死而瓶存】井泉大涌泉【在曲江南渡真水十里余襄公作涌泉亭后朱新仲记自有天地便有此泉振髙僧之锡而蜡骚人之屐多矣若防石临清举白尽醉则自我軰始】卓锡泉【在大庾岭图经云六祖大鉴禅师自黄梅传衣鉢之曹溪五百大众相逐至大庾岭取五祖所传衣鉢回大众乆立告渇者半祖师手拈锡杖防石眼寒泉遂涌清冷甘羙大众惊骇】楼台韶阳楼【许浑丨丨夜宴诗待月江丨卷翠罗玉杯瑶瑟近星河檐前碧树穷秋宻防外青山薄暮多鸲鹆未知狂客舞鹧鸪先让美人歌使君不惜通宵醉刀笔初从马伏波】朝阳楼【唐李守建皇甫湜有记】九成台【在州宅○苏子瞻丨丨丨铭云韶州太守狄咸新作丨丨丨玉局散吏为之铭曰自秦并天下灭礼乐韶之不作盖千二百二十有三年矣其噐存其人亡则韶既已隠矣而况人噐两亡而不传虽然韶则亾矣而有不亡者存盖尝与日月寒暑晦明风雨并行乎天地之间世无南郭子綦则耳未尝闻地籁也而况得闻其天籁使耳得闻天籁则凡有形有声皆吾羽旄干戚筦磬匏尝试与子登夫韶石之上舜峯之下望苍梧之渺莾九疑之聫绵览观江山之吐吞草木之俯仰鸟兽之鸣号众族之呼吸徃来唱和非有度数而均节自成者非韶之大全乎上方立极以安天下人和而气应气应而乐作则夫所谓箫韶丨丨来鳯凰而舞百兽者既已粲然毕陈于前矣】逍遥台【隋薛道衡刺史创水东有遗址张九龄陪王司马登台诗常闻薛公泪非直雍门琴窜逐留遗迹悲凉见此心府中因暇裕江山幸招寻人事已成古风流独至今】堂亭思古堂【在州宅守狄咸建苏子瞻名并书】清淑堂【在九成台下图经王介甫天圣间侍其父令公守韶日读书于此】政宝堂【有苏黄石刻杨廷秀跋云苏黄皆落南而岭南无二先生帖大似鲁人不识麟惟韶有之耿光异气上烛南斗下贯碧海矣又有米帖杨廷秀跋云万里学书最晚虽徧参诸方然防手一瓣香五十年未拈出今得此帖乃知李宻未见秦王耳】尽善亭【在建封寺○苏子瞻诗防阙浮空照短亭至今猿鸟啸青荧君王自此西廵狩再使鱼龙舞洞庭○蜀人文赋楚人词尧在崇山舜九疑圣主若非真得道南来万里亦何为】整冠亭【梁安世记云左瞰真水右俯武溪方山衮衮悉在目前○韩愈诗暂欲系舡韶石下上賔虞舜丨丨裾】望韶亭【杨廷秀题丨丨丨诗新隆寺后防韶石三三两两略依稀金坑津头防韶石十十五五不整齐一来望韶亭上防九韶八音堆一案金钟大镛浮水涯玉瑟瑶琴倚天半尧时文物也麄踈礼乐犹带鸿荒余茅茨殿上槌土鼓苇叶声外无笙竽黄能郎君走川岳领取后防捜礼乐峄山桐树夜半鸣泗水石头清昼跃山只川后争献珍姚家制作初一新帝思南岳来时廵宫琛庙宝皆骏奔曲江清澈碧琼软海山孤尖翠屏展天顔有喜后防知一奏云韶供亚饭帝登九疑忘却归不知班尽湘笛枝后防一胫跛莫随坐委众乐江之湄仪鳯舞兽埽无迹独留一狻守其侧至今唤作狮子石雨淋日炙烂不得洞庭张乐已莓苔犍为获磬亦尘埃不如九韶故无恙戞撃尚可起冬雷何时九秋霜月里来聼湘妃瑟声美曲中莫道不见人江上数峯是谁子】韶亭【余安道记贤人君子乐夫佳山水者盖将寓闲旷之目托髙逺之思涤荡烦绁开纳和粹故逺则攀萝拂云以跻乎杳防近则筑土饬材以寄乎观望惟韶山去州治八十里自元精胚胎阳结阴流不知鑪锤者谁独秀兹境在昔虞舜南狩苍梧九韶之乐奏于石上山之得名起于是矣国家丕冒海隅择材绥逺殿省丞潘君伯恭特膺诏选来守岭陀锄强扶弱有意于古下车朞年人用休息乃曰山为州镇厥名尤着自秦开五岭迄今千载凭轼之使泛舟之賔大麓之下徃还如织不知观瞩之地以为山荣岂守之者详近而略逺哉遂按郡谍而相之背山东渡五里而近得地曰灵溪即道左建亭而山之竒秀森然在目矣伻来以图授之矩画先是赐紫僧法崇者推诚导慕众所钦信尝于康衢搆榭以壮州邦既勤基缔将贲髹雘太守曰吾以敦朴化人　无事于侈可去华就实移其用于兹亭崇曰明使君之言非唯集事兼存为政之体繇是舍饰画之浮费市楩梓之美材持畚筑运斧斤者子来而乐成矣越再出魄而亭就则兹山具美纎芥无隠屹者如阙阛者如庾平者如台呀者如谷向者如闘背者如逃人立鸟跂霞明雾暗碧玉千仞青螺万叠殊形诡制纷不可名驱鬼役物巧不能备信方外之絶区也既而请名太守曰亭以山搆而能尽山之美其名韶云】寺观南华寺【梁天监元年有天竺国僧智药自西土来泛舶至汉土寻流上至韶州曹溪水口闻其香掬甞其味曰此水上流有胜地寻之遂开山立石宝林乃云此去一百七十年当有无上法宝在此演法今六祖丨丨丨是也○六祖姓卢名惠能新州人得法于黄梅五祖忍大师传其衣鉢唐万嵗通天初则天皇后锡赉宣诏元和间赐塔曰灵照之塔桞宗元为记其寺为岭外禅林之冠○唐曹松诗西土文殊留印迹大中皇帝旧参禅○苏子瞻诗前身便是卢行者○杨廷秀诗南斗东头第一山白头初得扣禅关祖衣半似云来薄金鎻才开雾作】光运寺【在水西即始兴内史王导故宅】广果寺【宋之问诗影殿临丹壑香台隐翠霞巢飞衔象鸟砌蹋雨空花宝铎摇初霁金池映晚沙莫愁归路逺门外有三车】天庆观【祥符间剏依终南山太平宫玉皇殿样式造其胜妙出诸州上】祠庙虞帝庙【在州西北七里皇冈岭有石刻朱文公迎送神乐歌见静江府】张相国祠【在郡东墓在武临原唐子西云张相鐡胎韶人相传以为明皇悔时所铸○郭功父诗常平致主陈金镜后世宫祠见鐡胎】周濓溪祠【在州学○朱文公记云秦汉以来道不明于天下而士不知所以为学言天者遗人而无用语人者不及天而无本专下学者不知上逹而滞于形器必上逹者不务下学而溺于空虚优于治已者或不足及人而随世以就功名者又未必自其本而推之也先生言圣学之有要而下学者知胜私复礼之可以驯致于上逹明天下之有本而言治者知诚心端身可以举而措之天下脉络分明而规模宏逺矣】余襄公祠【在相国庙东偏】名宦王导【晋人为内史】萧道成【为内史即齐髙祖】范云【为内史郡多盗贼云抚以恩德曲江有修仁水云酌而饮之赋诗云三枫何习习五溪何悠悠且饮修仁水不挹背邪流】皇朝许申【天僖初为太守栽官道松榕数万株至今行者感其德】王益【天圣间为守初夷越无男女之别公一切穷治未几男女之行别于涂】周頥【熈寕间为提刑不惮瘴毒荒崖絶岛人迹所不至皆缓视徐按以洗寃泽物为己任已病来知南康军】杨万里【为宪临汀有警势连潮梅公即日召诸郡兵直抵循梅贼惧就擒○有诗云不是潢池赤白囊何缘杖屦到潮阳官军已埽狐兎穴归路莫孤山水乡】林光朝【自号文轩为宪甞击茶防】人物邓文进【始兴人为本州刺史移州于水西萧铣叛兵攻乐昌城文进坚守累有战功庙食乐昌】张九龄【曲江人七嵗知属文擢进士调校书郎中初武惠妃谋防太子遣官奴诱公为援公叱去之安禄山以范阳偏校入奏事九龄谓裴光庭曰乱幽州者必此人也及讨奚契丹师败又奏请诛之帝不听禄山犯阙帝思其忠遣使祭于韶州厚币恤其家方明皇千秋节众献服玩公奏金鉴録以箴规之】皇朝余靖【曲江人为集贤校理范仲淹以言事忤意贬饶州谏官不敢言靖上疏论仲淹不当贬出知秦州】题咏薜荔摇青气【宋之问诗云云桄榔翳碧苔南中虽可悦北思日悠哉】炎海韶州牧【杜甫送韦员外牧韶州诗云云风流汉署郎分符先令望同舍有辉光白首多年疾秋天昨夜凉洞庭无过鴈书疏莫相忘】防取北来鱼【同上养拙江湖外朝廷记忆疎虽无南过鴈云云】江曲山如画【许浑送窦司直诗云云贪程亦驻舟】行舟傍越岑【张曲江真阳诗云云窈窕越溪深水闇先秋冷山晴当昼阴】曲江水满花千树【韩愈同张籍游曲江寄白居易诗漠漠轻阴晚自开青春白日映楼台云云有底忙时不肯来】曲江山水闻来乆【韩愈将至韶州先寄张史君借图经诗云云恐不知名访倍难愿借图经将入界每逄佳处便开防】乘舡泛鹢下韶湍【唐胡曽自岭下泛舟清逺峡诗云云絶景方知在岭南薜荔雨余山似染蒹葭烟尽水如蓝日游萧帝新松寺夜宿嫦娥桂影潭不为箧中书未献便来此地结茅庵】恠石巉巉上泬寥【王介甫送崔左藏之广东诗云云昔人于此奏箫韶水清但有嘉鱼出风暖何曽毒草摇今日淹留君按节当时嬉戏我埀髫因寻旧政询遗老为作新诗变俚謡】
　　四六【眷是始兴　虽曰炎州　惟炎海之遐陬旧为南粤　实为乐土　有曲江之名郡】
　　【山明水秀九成之韶乐可賔　濓溪持节备殚问俗之劳人杰地灵千秋之鉴录未冺　坡老作铭妙得闻韶之意张曲江千秋之録冩作忠　规江濵执别怅九成韶石之音余襄公四谏之名凛　有生气岭外重来赋万里】














　　方舆胜覧卷三十五
　　钦定四库全书
　　方舆胜覧卷三十六　　　　宋　祝穆　撰
　　潮州【海阳　潮阳掲阳】
　　建置防革【禹贡扬州之域牵牛之分野古闽越地秦属南海郡秦末属南越汉武属南海郡今州即汉南海之掲阳县地晋成帝分立东官郡安帝又分东官之义安郡及海阳县梁置东扬州又改瀛州陈废为义安郡隋废郡置潮州炀帝复为义安郡唐复为潮州改潮阳郡复为潮州皇朝因之今领县三治海阳】
　　事要郡名潮阳　古瀛　鳯城【以鳯皇山得名】金城【以是州旧属于金氏】鳄渚【以丨鱼名】风俗士笃于文行【见韩庙碑】州人知书自文公始【图经】聮名桂籍自太平兴国始【同上】稻得再熟【寰宇记云云蚕亦五収】夷防遂生【皇甫持正韩文公神道碑洞丨海丨陶然丨丨鳄鱼稻蟹不暴天物】形胜大海在其南【韩愈祭鳄鱼文】闽南两越之界【韩愈胡公墓碑】在广府极东【韩愈潮州谢表臣所领州云云界上去广府虽云才二千里然来徃动皆经月过海口下恶水涛泷壮猛难计程期风鳄鱼患祸不测州南近界涨海连天毒雾瘴气日夕作臣少多病年才五十髪白齿落理不乆长居瘴疠之地葢与魑魅邻茍非陛下哀而怜之谁肯为臣言者】山川韩山【与州山相对】湖山【与韩山对其麓寺观错立】东山【在州东文公旧游之地今多亭榭】蛇山【皇甫持正送简师序适潮不頋丨丨鳄渚万里之险】鳯凰山【在海阳县昔有爰居来集因名之山海经南方有戆巨人人面长唇黒身有毛反踵见人笑亦笑笑则唇蔽其面寰宇记有神名山都即此】金城山【九域志山上有韩木韩愈所植不知其名士人观其华之疎宻以知登第之多寡】狮子岩【在郡东山坡上】防旌石【州东山之二峯】东湖【在韩山之后四面回环荷花弥望】西湖【萦绕于州之太平桥下径湖以桥】鳄溪【旧名恶溪产鳄鱼其身黄四足脩尾其形如□而举止趫疾口森锯齿徃徃害人鹿走崖岸之上羣鳄嘷呌其下鹿必怖惧落崖亦物之相慑服也○按韩愈传潮之恶溪有鳄鱼食民畜产且尽愈令其属秦济以一羊一豕投溪水而祝之其畧曰鳄鱼有知其听刺史言潮之州大海在其南今与鳄鱼约尽三日其率丑类南徙于海以避天子之命吏三日不能至五日五日不能至七日七日不能是终不肯徙也刺史则选材技吏民操强弓毒矢以与鳄鱼从事必尽杀乃止其无悔是夕暴风震电起溪中数日水尽涸徙六十里自是潮无鳄鱼之患○周洪道云韩退之逐鳄事李翺行状及皇甫湜神道碑皆不载岂以鳄近恠故删去乎】楼榭掲阳楼【韩愈建今之韩亭即其地】东斋【在掲阳县治丞相梁克家尝舘于是梅花忽大开梁赋诗曰九鼎爕调终有待百花羞澁敢言芳后魁天下不十年登宰辅】水亭【在州东】梅花院【在倅防取陈文惠丨丨庭丨竹青青之句】祠庙韩文公庙【苏子瞻作庙碑匹夫而为百世师一言而为天下法是皆有以参天地之化关盛衰之运其生也有自来其逝也有所为故申吕自岳降傅説为列星古今所传不可诬也孟子曰我善养吾浩然之气是气也寓于寻常之中而塞乎天地之间卒然遇之则王公失其贵晋楚失其富良平失其智贲育失其勇仪秦失其辩是孰使之然哉其必有不依形而立不恃力而行不待生而存不随死而亡者矣故在天为星辰在地为河岳幽则为鬼神而明则复为人此理之常无足恠者自东汉以来道防文弊异端并起歴唐贞观开元之盛辅以房杜姚宋而不能救独韩文公起布衣谈笑而麾之天下靡然从公复归于正葢三百年于此矣文起八代之衰道济天下之溺忠犯人主之怒而勇夺三军之帅岂非参天地关盛衰浩然而独存者乎葢尝论天人之辩以谓人无所不至惟天不容伪智可以欺王公不可以欺豚鱼力可以得天下不可以得匹夫匹妇之心故公之精诚能开衡山之云而不能回宪宗之惑能驯鳄鱼之暴而不能弭皇甫镈李逄吉之谤能信于南海之民庙食百世而不能使其身一日安于朝廷之上葢公之所能者天也所不能者人也始潮之人未知学公命赵德为之师自是潮人皆笃于文行延及齐民至于今号称易治信乎孔子之言君子学道则爱人小人学道则易使也潮人之事公也饮食必祭水旱疾疫凡有求必祷焉而庙在刺史公堂之后民以出入为艰前守欲请诸朝作新庙不果元祐五年朝散郎王君涤来守是邦凡所以养士治民者一以公为师民既恱服则出令曰愿新公庙者听民驩趋之卜地于州城之南七里期年而庙成或曰公去国万里而谪于潮不能一嵗而归殁而有知其不眷恋于潮也审矣轼曰不然公之神在天下者如水之在地中无所徃而不在也而潮人独信之深思之至焄蒿凄怆若或见之譬如凿井得泉而曰水专在是岂理也哉元祐十年诏封公昌黎伯故榜曰昌黎伯韩公之庙潮人请书其事于石因为作诗以遗之使歌以祀公其词曰公昔骑龙白云乡手抉云汉分天章天孙为织云锦裳飘然乘风来帝旁下与浊世埽粃糠西游咸池畧拱桑草木衣被昭回光追逐李杜参翺翔污流籍湜走且僵防没倒影不能望作书诋佛讥君王要观南海窥衡湘歴舜九疑吊英皇祝融先驱海若藏约束鲛鳄如驱羊钓天无人帝悲伤讴吟下招遣巫阳犦牲鸡卜羞我觞于粲荔丹与蕉黄公不少留我涕滂翩然被髪下大荒】古迹韩木【杨廷秀诗云笑为先生一问天身前身后两般防亭前树子关何事也得天公赐姓韩】名宦裳衮【为刺史所歴有丞相岭】韩愈【以论佛骨贬潮州刺史谢表云与官吏百姓等相见具言朝廷治平天子神圣威武慈仁子养亿兆人庶无有亲疎逺迩虽在万里之外岭海之陬待之一如畿甸○韩湘公之侄孙落魄不覊尝赋诗云解造逡廵酒能开顷刻花公曰子安能夺造化开花乎湘曰直易事耳取土聚之以盆覆其上须臾曰花已矣及啓视之花叶上有小金字乃诗一聫云云横秦岭家何在雪拥蓝关马不前公亦莫晓其意湘曰事乆乃验后公以言佛骨事贬潮州途中俄有一人冒雪而来乃湘也谓公曰颇忆前日花上之句乎此地即蓝关也公叹异乃足成一聫曰一封朝奏九重天夕贬潮阳路八千欲为圣明除弊事岂于衰朽计残年云云知汝逺来因有意好収吾骨瘴江邉湘曰公非乆即当回矣遂别而去】李德裕【为司户】皇朝陈尧佐【类苑陈希元以言事切直谪潮州通判时潮人张氏子濯于江邉为鳄鱼食之公曰昔韩吏部以文投恶溪鳄为逺徙今鳄鱼食人则不可赦矣乃命吏督渔者网而得之因鸣鼓告其罪戮之于市】人物赵德【韩文公请置乡校牒云丨丨秀才排异端而宗孔氏】皇朝许申【为本路漕详见惠州】呉复古【字子野有道之士见知于待制李师中曰白云在天引领何及苏子瞻名其室曰逺游且为铭】名贤赵鼎【绍兴间坐与秦桧不协安置潮州中丞詹大方乞窜鼎逺方乃移吉阳军时鼎子汾力请侍行鼎不忍使之俱死瘴乡乃手书付之曰绍圣初吕微仲丞相谪岭南惟一子曰景山爱之不令同行而景山坚欲随去将过岭吕頋其子谓曰吾万死何恤汝何罪欲俱死瘴乡耶我不若先死尤有后也吕遂纵饮而死吾不令汝侍行亦微仲意也微仲大防字也】题咏鳄鱼大于舡【韩愈诗云恶溪瘴毒聚雷霆常汹汹云云牙眼怖杀侬】风有时作【同上诗州南数十里有海无天地云云掀擹真差事】鲎实如惠文【韩南食贻元十八诗云云骨眼相负行蚝相粘为山百十各自生蒲鱼尾如蛇口眼不相营蛤即是虾防同实浪异名章举马甲柱鬭以怪自呈其余数十种莫不可叹惊我来御魑魅自宜味南烹调以咸与酸芼以椒与橙腥臊始越咀吞面汗骍惟蛇旧所识实惮口眼狞开笼听其去欝屈尚不平买尔非我罪不屠岂非情不祈灵珠报幸无嫌怨并书以记之又以告同行】海气昏昏水拍天【韩诗潮阳未到人先说云云】鱼盐城郭民熈熈【陈希元送潮州李孜主簿诗云潮阳山水东南竒云云】海边邹鲁是潮阳【陈希元送王生及第归潮阳诗休嗟城邑住天荒已得仙枝跃故乡从此方舆载人物云云】
　　四六【演纶鳌禁　城号鳯栖　眷今古瀛　惟时岭右剖竹鳯城　溪传鳄去　实望南粤　莫盛潮阳惟潮阳之偏垒　封疆虽于炎方虽境土有闽广之异实广右之奥区　文物不殊于上国而风俗无潮漳之分千里秀民已习韩昌黎之教　土俗熈熈无福建广南之异累朝故老能言陈文惠之贤　人文郁郁自昌黎赵德而来鱼佩虎符香自凝于燕寝　文章政事曽逄岭表之韩陈鳯城龙首患何有于鳄鱼　气习风声今号海邉之邹鲁】
　　梅州【程乡】
　　建置防革【禹贡扬州之域牵牛之分野古闽越地秦汉并属南海郡晋属东官郡晋末及宋并属义安郡梁属东扬州又改属瀛州隋置潮州而程乡以县属焉炀帝属义安郡唐复属潮州伪汉刘氏割潮之程乡县置敬州皇朝以敬州犯翼祖讳改名梅州赐名义安郡中兴以来废而复置今领县一治程乡】
　　事要郡名义安　风俗土旷民惰【图经云云而业农者鲜悉借汀贑侨寓者耕焉】其俗信巫尚鬼【同上云云舍毉而即神】形胜在广之极东【同上】介汀贑之两间【同上云云】土产菱米【同上不知种之所自出植于旱山不假耒耜不事灌溉逮秋自熟粒米粗粝】山川西阳山【在程乡县东南四十五里】明山【在州东三十里相传昔有叟黄姓者采茶于山值两人坐石而奕遗叟以拳石归视之白金也叟后来亦絶粒不知所终】东岩【在州东五里】西岩【在州西七里中有兰若元祐间元城尝登览赋诗】南田石洞【在州西北六十里郡之名士古姓者诗云仙客有灵千古在洞门无钥四时开】石窟洞【距城八十里中有石鼓天防又有小溪】程江【在州西北七十里盖因程敀姓氏而名】百花洲【在城南介两水之间古防云百花洲尾齐州前此地出状元】井泉曽井【曽姓者所凿泉甘而清人若瘴疠一防疾即止】亭楼东亭【在东城上衘逺山吞长江为一郡登覧之胜】望云楼【在城上】名宦方渐【知梅州尝谓梅人无殖产教以读书】人物程敀【图经云不知何代人或云隋人家于程江口性嗜书恬荣进结庐江濵环堵萧然人服其行义有不平不诣官府而质于敀】名贤皇朝刘安世【绍圣初章子厚入相公谪知南安军又贬英州徙梅州先生谪南七年未尝一日病问其故则曰絶欲断酒以是无恙后北归十年寿几八十张致逺诗曽井有泉消毒瘴程江无屋祀髙贤】题咏市小山城寂【杨廷秀诗云云舡稀野渡忙金暄梅蘂日玉冷草根霜】只为梅花也合来【杨廷秀云自彭田铺至杨田道傍梅花十余里有诗云一行谁栽十里梅下临溪水恰齐开此行便是无官事云云】循州过了到梅州【杨廷秀题痩牛岭行尽天涯意未休云云平生不惯乘肥马老去须教过痩牛】深入循梅瘴疠乡【前人云云烟云浮动日苍凉连年踏遍岭南土頼有仙翁肘后方】四六【防荣魏阙　眷是义安　析隋唐之一县虽号偏州出守程江　介于东广　介汀贑之两间颇存犷俗昔由隋县剖符竹以更新　中和宣布洗蛮烟瘴雨之余今似诚斋为野梅而一到　稚耄欢呼在春风和气之内】
　　惠州【归善　博罗海丰　河罗】
　　建置防革【古南粤之地星纪之次秦属南海郡汉因之今州即汉博罗县之地也梁置梁化郡隋置循州炀帝改龙川郡唐复置循州今惠州本循州之旧理也伪汉刘鋹移旧循州立祯州国朝避仁庙讳改曰惠州今领县四治归善】
　　事要郡名惠阳　罗浮　龙川　浮陵【皮日休有浮陵集】鹅城【旧经相传有古仙放木鹅流而至于此因建城故至今称为丨丨鹅岭】风俗吾州以东坡重【图经潮州以昌黎重云云】文物不下他州【郡学记古成之第进士张宋卿秘郎魁南宫皆惠人为南越倡故此邦云云】盘游饭谷董【土人好造盘游饭取鲊蒯脍炙皆埋之饭中又好作谷董取凡饮食杂烹之陆道士诗投醪谷董锅口掘窟盘防饭椀中苏子瞻见之大喜】防蜜唧【苏子瞻诗曰朝盘见蜜唧夜枕闻鸺鹠葢土人取防未生毛开眼者饲以蜜以箸挟而防之谓之蜜唧以其唧唧作声也鸺鹠者恶鸟土人恶之】红螺白饼【红螺蚬属也冬间甚盛土人多以配白酒故名】形胜轩辕所居【皮日休题罗浮云乃昔轩辕皇帝所居】南海之濵【郡志】山川罗山【在博丨西北三十里汉志浮丨自防稽浮来博于丨丨故又名博丨丨○罗浮记云蓬莱之一岛尧时洪水所漂浮海而来与丨丨合而为一今山上犹有东方草木及翡翠五距越王山鸡○元和志山之峯四百三十有二南越志髙三千六百丈周廻三百二十七里十五岭三十二峯九百八十瀑泉○茅君内传曰丨浮丨有洞周廻五里名曰朱明曜真天又曰勾曲洞天东通王屋北通岱西通峨眉南通丨浮是也丨有洞房石室七十里所有巨竹皆十围谓之笼葱竹有瀑布垂流三十仞有竒石势如削成谓之石楼山有上湖岸周廻数里常应海潮又云山有鐡桥石柱人罕到者又有哑虎廵山○晋葛洪为岣嵝令遂将子侄至广州刺史邓岳留不听去乃止丨浮丨○刘禹锡丨浮丨见日诗阴阳迭用事乃俾夜作晨咿喔天鸡鸣扶桑色昕昕赤波千万里涌出黄金轮○苏子瞻同过子游丨浮丨诗人间有此白玉京罗浮见日鸡一鸣南楼未必齐日观鬱仪自欲朝朱明东坡之师抱朴老真契乆已交前生玉堂金马乆流落寸田尺宅今谁耕道华亦尝啖一契虚正欲仇三彭鐡桥石柱连空横杖藜欲趂飞猱轻云溪夜逄瘖虎伏斗坛昼出铜龙狞小儿少年有竒志中宵起坐存黄庭近者戯作凌云赋笔势髣髴离骚经负书从我盍归去羣仙正草新宫铭汝应奴蔡少霞我亦季孟山卿还须略报老同叔赢粮万里寻初平】白水山【在罗浮东麓有寺及悬水崖有巨人迹名佛迹岩○苏子瞻诗何人守蓬莱夜半失左股浮山如鹏蹲忽展垂天羽根株互连络崖峤争吞吐神功自鑪鞴融液相缀补至今余隙罅流出千斛乳方其欲化时天匠麾月斧帝觞分余沥山骨醉后土峯峦尚开阖涧谷犹呼舞海风吹未凝古佛来布武当时汪罔氏投足不葢拇青莲虽不见千古落花雨防溪汇九折万马腾一鼓奔雷溅玉雪潭洞开水府潜鳞有饥蛟掉尾取渇虎我来方醉从濯足聊戯侮回风卷飞雹掠面过强弩山灵莫恶剧微命安足赌北山吾欲老慎勿厌求取溪流变春酒与我相賔主当连青竹筒下灌黄精圃】白鹤峯【在江之东旧称惠阳为鹤岭者以此山下有合江楼苏子瞻所居】石埭山【在郡西七里崖石壁立有水洞】瑇瑁山【在罗浮山之东山下池中有丨丨】龙穴山【在河源县相传有五色龙乘云出入】南海【在海丰县多鲛鲵其大吞舟又有防鱼朝出食暮则宿其母腹】西江【源九龙山二百里至郡城】钓潭【在归善县北抵西江有盘石小潭可以埀钓苏子瞻尝游因作江郊诗曰江郊葱胧云水蒨绚碕岸斗入回潭轮转先生恱之布席开燕初日下照潜鳞俯见意钓忘鱼乐此竿线优哉游哉玩物之变】丰湖【在郡西广五十里亦名西湖杨廷秀过惠游丨丨诗三处西湖一色秋钱塘颍水更罗浮东坡元是西湖长不到罗浮便不休】龙塘【在郡南有龙居之】井泉汤泉【在白水山○苏子瞻诗积水焚大槐畜油灾武库惊燃丞相井疑浣将军布自怜耳目隘未测阴阳故鬱攸火山烈觱沸丨丨注岂惟渇兽骇坐使痴儿怖安能长鱼鳖仅可燖狐兎山中惟木客户外时芒屦虽无倾城浴幸免亡国汚】卓锡泉【唐子西记云人之精神亦何所不至哉挥戈可以退日搏膺可以陨霜悲泣可以頺城浩叹可以决石而况于得道者乎诸妄既除表里皆空一真之外无复余物则其精神之外又何如哉吾游罗浮至宝积之寺饮泉而甘寺僧曰此丨丨丨也昔梁景泰禅师始居此山其徒以无水难之师笑而不答已而庵成师卓锡于地泉涌数尺自是得井山中迨今頼之知水者以为甲于峤南而自梁以来未有纪其事者夫师之为人诚不可得而知然吾闻世间万有皆心想所生而古之学道未有不用定慧得者完则深定慧则流通以深完流通之精神而致吾心想中物如父之使子君之使臣有必得之势其于此也特未足多也或曰前世之士如李广利耿恭之徒皆功名进取之人以成败得防为心其精神之富不逾常人而喑呜叱咤飞泉为之涌溢与师无异此何理也曰二人者皆一时贵臣左氏所谓用物精多至于神明方其由于絶域之中感激奋于万死一生之时其用意至到与精进二体惟其出于一切之诚而无定慧之素以故得之艰勤非若师之頥指目使既防而且逸也嗟乎事之不立也我知之矣志意耗于思虑聪明流于视听则精神所感不行于父子兄弟之间而尚何有于物茍能全吾之精神则虽山石之坚水泉之柔雍容谈笑之间坚者可使辟其柔者可使激而跃也独不得于人乎吾是以知天下之善无不可立者】楼阁合江楼【在郡东昔苏子瞻尝居焉○诗云海上葱胧气佳哉二江合处朱楼开蓬莱方丈应不逺肯为苏子浮江来】平湖阁【在丰湖泗洲寺前枕湖倚山最为胜游之地取鳄湖平以名】亭台松风亭【在嘉祐寺○苏子瞻有松风亭下梅花诗云春风岭上淮南村昔年梅花曽断魂岂知流落复相见蛮风蜑雨愁黄昏长条半落荔支浦卧树独秀桄榔园岂惟幽光留夜色直恐冷艶排冬温松风亭下荆棘里两株玉蘂明朝暾海南仙云□堕砌月下缟衣来扣门酒醒夣觉起绕树妙意有在终无言先生独饮勿叹息幸有落月窥清尊】野吏亭【在州宅太守陈希元建】平逺防【在无量寿院前为一郡游覧之胜】桥梁东新桥【在郡东○苏子瞻诗羣鲸贯鐡索背负横空霓首摇翻雪江尾挿崩云溪机牙任信缩涨落随髙低辘轳卷巨索青蛟挂长堤犇舟免狂触脱筏防撞挤一桥何足云讙传广东西父老有不识喜笑争攀跻鱼龙亦惊逃雷电生马蹄嗟此病渉乆公私困留稽奸民食此险出没如鳬鹥似卖失舡壶如去登楼梯不知百年来几人陨沙泥岂知涛澜上安若堂与闺往来无晨夜醉病休扶携使君领我言妙割无牛鸡不云二子劳叹我捐腰犀我亦寿使君一言听扶藜常当修未壊勿使后噬脐】西新桥【在郡丰湖上○苏子瞻诗昔桥本千柱挂湖如断霓浮梁防积淖破版随奔溪笑看逺岸没坐觉孤城低聊因三农隙稍进百歩堤炎洲无坚植潦水轻推挤千年谁在者鐡柱罗浮西独有石塩木白蚁不敢跻似开铜驼峯如凿鐡马蹄岌岌类鞭石山川非防稽嗟我乆阁笔不书纸尾鹥萧然无尺棰欲驾飞空梯百夫下一杙防此百尺泥探囊頼故侯寳钱出金闺父老喜云集箪壶无空携三日饮不散杀尽西村鸡似闻百嵗前海近湖有犀那知陵谷变挂渎生茭藜后来勿忘今冬渉水过脐】寺观栖禅寺【在湖山苏子瞻葬妾朝云于此容斋三笔云东坡既至惠州残腊独出至栖丨丨不逄一僧其诗云江邉有微行诘曲背城市平湖春草合歩至栖禅寺堂空不见人老穉掩门睡所营在一食食已寕复事客行岂无得施子净扫地松风独不静送我作鼓吹】白鹤观【观废苏子瞻请其地筑室以居堂曰德有邻斋曰思无邪○苏子瞻诗云前年家水东囬首夕阳丽去年家水西湿面春雨细东西两无择縁尽我輙逝今年复东徙旧馆聊一憇已买丨丨峯规作终老计长江在北户雪浪舞吾砌青山满墙头防鬐几云髻虽慙抱朴子金鼎陋蝉蜕犹嫌桞桞州庙爼荐丹荔吾生本无待俯仰了此世念念自成刼尘尘各有际下观生物息相吹等蚊蚋】冲虚观【有朱明洞朱真人朝斗坛苏子瞻云近于坛上获铜龙六铜鱼一】古迹苏公堤【在丰湖左苏子瞻出上所赐金钱筑之】将军树【陈文惠祠下有公手植荔支郡人谓之丨丨丨○苏子瞻诗丞相祠堂下丨丨大丨旁炎云骈火实瑞露酌天浆烂紫埀光熟髙红挂逺扬分甘徧铃下也到黒衣郎】名宦皇朝陈尧佐【阆州志载公以潮倅权惠守携潮士许申偕行舣舟于岸新月初出才甲夜有马骑数人指呼甚严云丞相与漕使会宿于此其或踈虞豪髪不赦公与申相对惊喜莫测其由明日行访其地有姚娘庙焉及居相位遣人祭告申亦任本路转运使一如其言】陈偁【为守尝奏罢丰湖鱼租时子瓘随侍即了翁也】名贤赵师雄【龙城録载隋开皇中丨丨丨迁浮罗一日天寒日暮于松林间酒肆旁舍见美人淡妆素服出迎时已昏黒残雪未销月色微明师雄与语言极清丽芳香袭人因与之扣酒家门共饮少顷一緑衣童来笑歌戯舞丨丨醉寝但觉风寒相袭乆之东方已白起视大梅花树上有翠羽啾嘈相顾月落参横但怅惘而已容斋随笔参星见于昏若至晓则已殁故苏子瞻梅诗云耿耿独与参横昏也】皇朝苏轼【绍圣元年谪居○苏子瞻在惠州有诗云为报先生春睡美道人轻打五更钟传至京师章子厚笑曰苏子尚尔快活耶故有昌化之命○黄鲁直诗东坡谪岭南时宰欲杀之饱吃惠州饭细和渊明诗渊明千载人东坡百世士出处虽不同气味仍相似】陈鹏飞【字少南永嘉人以言事谪死惠州初居郡之舍人巷面湖榜曰谪官湖○唐子西诗湖边冷艶浸秋浦湖上寒光转夜乌太白持杯问月夜予为题作谪官湖】唐庚【谪居沙子歩有故宅】题咏犀象满城邑【唐殷尧藩寄岭南张明甫诗云瘴雨出虹蝀蛮烟渡江急尝闻岛夷俗云云】散防桄榔林【苏子瞻惠州上元夜诗前年侍玉辇端门万枝灯璧月挂罘罳珠星缀觚棱去年中山府老病亦宵兴红旗穿夜市鐡马响春冰今年江海上云房寄山僧亦复举膏火松间见层层云云林踈月鬅鬙使君置酒罢箫鼓转松陵狂生来索酒一举輙数升浩歌出门去我亦归瞢腾】邻翁餽鼃蛇【苏子瞻诗何以侑一杯云云】蛮果粲蕉荔【苏子瞻游栖禅诗凄凉罗浮馆风壁頽雨砌栖禅晚置酒云云】蛮菊秋未花【苏子瞻诗登山作重九云云】梅雨翛翛荔子然【苏子瞻见顾秀才谈惠州风物之美诗云到处聚观香案吏此邦宜着玉堂仙江云漠漠桂花湿云云闻道黄柑常抵鹊不容朱橘更论钱恰从神武来景便向罗浮见稚川】置酒椰叶桄榔间【苏子瞻诗云云舣舟蜑户龙冈窟】岭南万戸皆春色【苏子瞻诗云云防有幽人客寓公】虾菜贱时皆丙穴【唐子西诗云云茅柴美处即郫筒】
　　四六【矧兹偏垒鹅城斗大　视翠羽于梅梢难寻故迹邈在炎陬鳄穴渊深　酌天浆于荔子聊和新诗饱惠州之饭和渊明之诗　防泉诵卓锡之记贯以精神使渤海之民霑宣帝之化　渡江读新桥之诗施于惠政】







　　方舆胜览卷三十六
　　钦定四库全书
　　方舆胜覧卷三十七　　　　宋　祝穆　撰
　　循州【龙川　兴寕长乐】
　　建置防革【古扬州之境其分野应粤地其次星纪其星牵牛春秋为百越地战国属楚秦置南海郡龙川以县属焉而赵佗为龙川令汉呉因之晋割龙川县地置兴寕县东官郡故又为南海东官之地隋于归善县置循州炀帝改循州为龙川郡唐复为循州总管府改海丰郡复为循州国朝平岭南地归版图宣和赐名博罗郡今领县三治龙川】
　　事要郡名循阳　龙川　海丰　风俗为最饶富【林谘大防记循户四万嵗出租米仅十万名于番禺都防中云云今租米仅三万耳】资奉易足【余安道普安寺记云地有鱼盐之饶士多江海之乐故云云】借苏陈为光荣【循阳志苏子由陈次升迁徙兹土苏着龙川志陈有论谏循之谈者云云】无大寒盛暑【苏子瞻黙化堂序略云岭南云云秋冬之交勾萌盗春夏之际柯叶潜改】形胜重山峻岭【循阳志东南抵惠东北接梅潮西连汀贑云云数百】尉佗故基【郡志绍兴十五年韩京迁于城东即丨丨城之丨丨】汉之名部【余安道普安寺记龙川郡者云云越之沃野】常屯甲兵【林谘防记梁唐晋汉周之间常为总管府甲兵屯焉】土产碧鸡鹦鹉【寰宇记羽则五距丨丨越鸟丨丨】楩楠杞梓【林谘大防记循之山林云云罔不毕具】水精【出长乐县山间】山川嶅山【在城西北五里】霍山【在龙川东北八十里山有佛迹石迳石楼多海中草木○曹松诗七千七百七十丈丈丈藤萝入九天西土文殊曽印迹大中皇帝旧参禅月将河汉廵岩转僧与龙蛇共穴眠直是画工须阁笔更无名画入流传】博罗山【郡国志有山浮海而来丨着丨丨故名详见惠州】丞相岭【在兴寕即循广二州分水岭也唐常衮除潮州经此领人呼为丨丨丨】浰溪【一名龙川裴氏广州记龙川本博罗之东乡有龙穿地而出即穴泉流因以为名】循江【在河源县界】蚌湖【在兴寕东北四十里有老蚌大数尺夜吐光】嶅湖【在州北周囘数里龙潭之水注焉】龙潭【在嶅山上有三潭龙藏焉祈雨必应】堂阁黙化堂【在郡治苏子瞻在惠州时为循守周彦质命名大书其榜】水心阁【在城广福寺前嶅塘环绕前峯叠秀为一郡登临胜处】名宦赵佗【西汉南粤王传佗为龙川令】李翺【知循州详见文集】李义山【有谢循州刺史表】人物韦思明【唐诗纪事载李彚征客循州宿丨丨丨家年八十余与彚征谈论至李渉诗酷称善】罗孟郊【五代时自南昌迁守兴寕官至翰林学士有茒屋数间号翰林堂旁有泉曰罗公涤砚池】名贤皇朝陈次升【仙游人为御史论章子厚蔡京卞又乞留陈瓘湔洗邹浩谪循州】苏辙【谪循州撰龙川志】巢谷【眉山人苏子瞻谪黄州与谷同乡因与之游及轼与弟辙在朝谷未尝一见轼辙谪岭海平生亲旧无相闻者谷慨然自眉山徒歩访两苏谷见辙握手相泣时已七十三矣将复见轼于海南自循至新遂病死】题咏地说炎蒸极【卢纶得循州赵司马书因寄回使诗瘴海寄防鱼中宵逹我居两行灯下涙一纸岭南书云云人称老病余殷勤报贾傅莫放酒杯踈】昔我游龙川【苏子由赠廖有象诗云云不见平生人倾囊买破屋风雨庇病身颀然一道士野鹤堕鸡羣飞鸣闾巷中稍觉季子亲】时叨送米续晨炊【苏子瞻答周循州诗蔬饭藜牀破衲衣扫除习气不吟诗前身自是卢行者后学过呼韩退之未敢叩门求夜话云云知君清俸难多辍且覔黄精与疗饥】蓝舆触热道龙川【李伯记诗海峤经行陟两年云云只愁青草黄茅瘴敢意江风佳月天】
　　四六【防荣鳌禁　郡濵岭海　惟尉佗之故基作镇龙川　地接潮梅　乃隋代之名部】
　　【濵江控海俗颇擅于鱼塩　粤从五季之间尝为防府跨汉歴隋权遂专于保鄣　及至先朝之盛亦号名藩摩挲壁记尚寻李商隐之旧题防捡图经盍访苏颍濵之陈迹】
　　连州【桂阳　阳山连山】
　　建置防革【禹贡荆州之域翼轸之分野春秋时楚地秦为长沙郡之南境西汉有桂阳郡而桂阳阳山以县属焉呉分桂阳置始兴郡宋改始兴为广兴郡齐复为始兴郡梁武帝分置阳山郡隋废郡置连州因黄连岭以为名炀帝改熈平郡唐复置连州改连山郡复为连州国朝因之今领县三治桂阳】
　　事要郡名阳山【九域志日出先照故名丨丨】连山【刘禹锡云州以山得名】湟川【以水得名】风俗风俗醇厚【朱葆石路记溪山钟美云云视南方为佳郡】炎裔之凉墟【刘禹锡记环峯宻林激清储隂海风欧温交战不胜触石转柯化为凉颷城压赭冈路髙负阳土伯嘘湿抵坚而散袭山逗谷化为鲜云故罕呕呭之患亟有华皓之齿信荒服之善部而云云也】地大民众【刘勃鼓角楼记云云过于他郡】商贾阜通【刘若冲连山县记人物富庶云云尝有小梁州之号】鸟言夷面【韩愈送区册序阳山天下之穷处也陆有邱陵之险虎豹之虞水有江流悍急横波之石亷利侔劔防舟上下失势破碎沦溺者徃徃有之县郭无居民官无丞尉夹江荒茅篁竹之间小吏十余家皆丨丨丨丨始至言语不相通画地为字然后可告以出租赋奉期约是以賔客从游之士无所为而至】阳山天下之穷处　荒茅篁竹之间【并见上】湟川八景【一防溪春涨二龙潭飞雨三楞伽晓月四静福寒林五中峯逺眺六秀岩滴翠七星峯晚霭八岩湖秋巘南轩有赋】形胜北接九疑【欧阳经云関记云云南连衡岳其清粹秀爽之气钟为胜槩贤杰继出】介楚越间【费佖阅武亭记连云云号为会冲】地控荆湖【詹砺西园记熈平古郡云云】犬牙畨禺【刘禹锡防壁记由壤制与畨禺相犬牙观民风与长沙同祖习】无土山浊水【武阳震学记地接湖湘云云秀彻之气凛然浮空】山水为岭南冠【欧阳实蒋氏三径记云云】竒峯恠石【游烈兴造记荆粤之偏是惟连州土壤寒殖溪山岑峻云云森若图绘】土产石钟乳【刘禹锡记山秀而宣灵液渗漉故丨丨丨为天下甲嵗贡三百铢】纻蕉【刘禹锡记原鲜而膴卉物柔泽故丨丨为王服贵嵗贡十笥】林富桂桧【同上云云土宜陶旊故居室以壮闻石侔琅玕水孕金碧故境物以丽闻】山川桂山【在桂阳县】方山【在桂阳对九疑山】静福山【在桂阳县北五十里梁廖冲诗为本郡主簿后于此山飞升】阳岩山【在阳山县西二十里】黄连岭【在桂阳县西南百五十里】巾子岭【州之案山】天际岭【陶弼诗南来未见此髙峯下际沧溟上际空辛苦限蛮成底事坐看嵩华作三公】同冠峡【韩文次丨丨丨诗今日是何朝天晴物色饶落英千尺堕游丝百尺飘泄乳交岩脉悬流掲浪标无心思岭北猿鸟莫相撩】贞女峡【在桂阳县南十五里郡国志有石临水状若妇人云秦时女子采螺于风雨中忽化为石○韩愈诗云江盘峡束看湍豪雷风战闘鱼龙逃悬流轰轰射水府一防百里翻云涛漂舡摆石万瓦裂咫尺性命轻鸿毛】阳山关【史记云尉佗移檄丨丨丨曰盗兵且至急絶道聚兵自守今县北当骑田岭路秦于此立关】湟谿关【在阳山县刘勃鼓角楼记连虽介于楚越之间僻在一隅秦于此置丨丨丨汉武诛建德兵出桂阳下湟水实此地也】湟水【在桂阳县即汉伏波将军路博讨南越之所】桂水【源出桂山之阳东入于湘】五溪【在桂阳西合为一江】龙宫滩【韩愈有诗】海阳湖【在桂阳东北二里唐大厯间元结到此创湖通小舟游泛刘禹锡赋丨丨丨十咏】井泉潮泉【在桂阳县南有山泉每二月已后至初秋每日丑时水涌流至申时住八月已后至初春从申时涌流至丑时住】亭榭海阳亭【吕温荅崔连州丨丨丨诗云吏中习隠好跻攀不扰疲人便自闲闻説殷勤海阳事令人转忆舜祠山】宴喜亭【在州城○韩愈记太原王中在连州与学佛之人景常元慧者游异日从二人者行于其居之后荒邱之间上髙而望得异处焉斩茅而嘉树列石而清泉激辇粪壤焚椔翳却立而视之出者突然成邱防者呀然成谷洼者为池而缺者为洞若有鬼神异物隂来相之自是中与二人者晨徃而夕忘归焉乃立屋以御风雨寒暑既成愈请名之其邱曰竢德之邱蔽于古而显于今有俟时之道也其石谷曰谦受之谷瀑曰振鹭之瀑谷言德瀑言容也其土谷曰黄金之谷瀑曰秩秩之瀑谷言容瀑言德也洞曰寒居之洞志其入时也池曰君子之池虚以钟其美盈以出其恶也泉之源曰天泽之泉出髙而施下也合而言之以屋曰丨丨之丨取诗所谓鲁侯宴喜者颂也于是州民之闻者相与观焉曰吾州之山水名天下然而无与燕喜者比经营于其侧者相接也而莫直其地凡天作而地藏之以遗其人乎中自吏部贬秩而来次其道途所经自蓝田山入商洛渉浙湍临汉水升岘首而望方城出荆门下岷江过洞庭上湘水行衡山之下繇郴逾岭猿所家鱼龙所宫极幽遐瓌诡之观宜其于山水饫闻而厌见也今其意乃不足传曰智者乐水仁者乐山中之德与其所好可谓叶矣智以谋之仁以居之吾知其去是而羽仪于天朝也不逺矣遂刻石以记○李贶后记余自防伏覧外祖父昌黎文公丨丨丨记则知连州山水之殊亭之称因记为天下所嘉连为郡既逺且秀亦因亭而髙时谈山水可娯者较数连矣中州人既以连遐逺不可得与游皆依记以图为馆宇饰味山水者莫不目登心到焉如此则亭岂可荒记岂可仆乎三年冬余侍行氶纽于连水陆南驰幽无所摅志无所用乃纵业于山水以资养志况又外祖所记亭在是耶昔闻今见必矣踵于郛则访焉耆老曰无矣吁昔奚宠遇而讃咏之如彼今遭何人废弃之如此岂亭之屯耶窃叹数月得刺史武公至叹之尤甚且曰不修则过及余矣遽挥徒而穷寻之冒翳履淖抵巇擘蔓得余趾焉级塼缺掷栋欀垣瓦寸折片碎蓊汚其甚石记断僵莓昧其字公整而修之征记本于余家易石而琢之不旬就矣于旧不移不损焕而为新命余记其迹余辞小子岂敢措笔以并前记公曰不与记实此则又毁后人知子至而不顾子过矣余何别不修者乎余曰诺】十咏亭【刘禹锡序元次山作海阳湖后人作亭榭标之曰丨丨曰吏隠丨切云亭云英潭覧亭裴溪飞练瀑防溪月窟象池棼丝瀑即十咏也】名宦刘禹锡【唐永正元年自屯田郎出为连州刺史又以尚书郎得谴刺连山禹锡云重领连山郡印绶居五年不得调滞念歘起因作问大钧赋○韩愈作栁宗元墓志云中山刘梦得亦在谴中当诣播州子厚泣曰播州非人所居而梦得亲在堂吾不忍梦得之穷无辞以白其大人且万无子母俱徃理请于朝将拜疏愿以桞易播虽重得罪死不恨遇有以梦得事白上者梦得于是改刺连州呜呼士穷乃见节义今夫平居里巷相慕恱酒食游戯相征逐诩诩强笑语以相取下握手出肺肝相示指天日涕泣誓生死不相背负真若可信一旦临小利害仅如毛髪比反眼若不相识落防穽不一引手救反挤之又下石焉者皆是也此宜禽兽所不忍为而其人自视以为得计闻子厚之风亦少媿矣】韩愈【自监察御史出为阳山令有惠及下百姓多以公之姓命其子】王晙【唐肇武德迄光化己未凢二百八十二年作太守者九十一人惟王晙位至将相】皇朝李若谷【自开寳三年至熈寜戊申凡九十九年假守者四十五人惟李若谷尝参大政】名贤张浚【丨丨绍兴十六年以排讲和连州居住】题咏穷冬或摇扇【韩愈诗逺地触涂异吏民似猿猴山狞知忿狠辞舌上嘲啁白日屋檐下双鸟闘鸺鹠有蛇类两头有虫羣飞游云云盛夏或重裘起最可畏訇哱林邱】毒雾怕熏昼【韩诗投荒诚职分领邑幸寛赦湖波翻日车岭石坼天罅云云炎风每烧夏】何处好畬田【刘梦得诗云云团团缦山腹鑚得两卦上山烧卧木下种暖灰中乘阳坼牙蘖苍苍一雨后苕頴如云】忽有飞诏从天来【韩和张十一诗阳山鸟路出临武驿马拒地驱频隤践蛇茹蛊不择死云云】唯有青山画不如【刘禹锡诗剡中若问连州事云云】边鸿不到水南流【唐刘禹锡诗云谪在三湘最逺州云云】连州万里无亲戚【卢肇诗云云旧识唯应有荔支】外邑出宰山水县【韩诗云云读书松竹林萧条捐末事邂逅得初心哀狖醒俗耳清泉洁尘襟诗成有共赋酒熟无孤斟青竹时黙钓白云日幽寻南方本多毒北客恒惧侵谴谪甘自守滞留愧难任投章类缟带伫益逾兼金】
　　四六【有华银岭　防恩北阙　地接中州若无瘴疠逺畀铜符　宅牧南郊　舶通蛮徼素号剧繁阳山篁竹之地不图见于是人　皂盖朱轓聊访湟川八景曲江樱笋之天傥共谈于今夕　清香画防细和湖亭十诗昌黎宰县而赋诗颇嗟毒雾　失计兹来悔长安日边之逺梦得为州而作记乃谓凉墟　相逄一笑说阳山天下之穷】
　　南雄州【保昌始兴】
　　建置防革【禹贡扬州之域越地牵牛婺女之分野春秋为百越地战国属楚秦属南海郡汉平南粤而曲江以县桂阳郡统于荆州三国属呉孙皓分桂阳为始兴郡治曲江而始兴以县属焉宋属广兴郡齐复属始兴梁陈因之隋废始兴郡属广州唐初属韶州后分其地置须昌县五代刘氏割据割韶之浈昌始兴二县置雄州国朝潘美征岭南克英雄二州自此复归版图以河北有雄州故加南字宣和赐名保昌郡今领县二治保昌】
　　事要郡名淩江【详见名宦凌皓注】保昌　风俗俗杂夷夏【倅防题名记地当冲要云云】无珍异之产【洪勲修学记地虽褊小云云以来四方之民】有膏沃之田【同上而土性温厚云云以为家给之具】擅八行之殊选【洪勲修学记大观元年天子亲制孝弟睦婣任恤忠和八行之选每路以三人为率广十五郡无应选者惟南雄得谭焕欧阳班许孜三人以其行间奏以八行一路殊选而南雄擅之】操翰墨取青紫者相属【同上本朝以来丨丨丨以丨丨丨丨比比丨丨】形胜两路喉襟【倅防题名记南雄古郡丨丨之丨丨由东度岭而南由南度岭而东足迹所接舟车所防其地甚重焉】襟防百粤【同上】控带羣蛮【修城记州独以雄名盖以其云云襟防百粤杰然峙于一隅】山川巾山【在州北州之主山】青嶂山【在城东南五十里有神仙隐几一锅似玉磨琢瀑布潺湲相传龙王居此祈祷有应】桂山【在始兴桂木丛发人多以为药故名】丹鳯山【在始兴西北天监中有鳯翔此山】天柱峯【在始兴西二十里峭秀竒防无支峯赘阜屹然撑天梁天监中九鳯翔集亦名九鳯山传大士讲经于下】玲珑岩【在始兴县南石峯平地防立有石室虗旷葛仙尝炼丹于此】扬歴岩【距城西北二十里山巅方广百余丈飞泉防空有龙祠祈祷輙应】仙女岩【在州东北阚天封寺杉桧鬱翳水石潺湲中有二仙像谓秦时二女子于此得道飞仙】梅岭【在始兴即大庾岭一名塞岭在五岭东详见南安军】罗汉洞【在州东天汉中有丨丨数尊现相】正阳峡【张九龄诗行舟傍越吟窈窕越溪深水暗先秋冷山晴当昼隂重林间五色对石耸千寻此物生遐逺谁知造化心】放鉢石【在云封寺○章希言诗石上曽经转鉢盂石边南北路﨑岖行人不见空嗟叹还识西来意也无】朔水【在始兴县东三十五里水出贑州遇月朔即涨晦即减】修仁水【在城南二十里齐范云为守至此尝酌水赋诗】井泉龙井【在州北道傍寺中深百余尺旧传通海眼时有龙跃苏子瞻张顺之皆有诗】霹雳泉【昔太鍳禅师得法南归经庾岭有卓锡遗迹后人从而屋之遂为一方名蓝详见南安军】堂院景郇堂【在州宅】道院【李侠修黄匪躬记】楼亭城楼【齐祖之诗汉初开郡出南夷万壑千岩足崄巘天上斗牛应共域人间江岭自分岐】通越亭【在庾岭余安道诗岭峤古来称絶徼梯航从此识通津】古迹鼻天子墓【在始兴县不知何代相传云昔有人掘之铜人数十拥笏列侍俄闻击鼓大呼震动山谷遂返】张九龄书堂【在始兴县南山幽水秀花木长春几案庭戸皆石琢就】名宦杨仆【汉人为楼舡将军出豫章下横浦即此】皇朝章得象【为守后入相封郇公】凌皓【知保昌兴水利开导江水农人感德号曰凌江】萧渤【为守预筑城以御侬贼】人物张九龄【祖居始兴县今坟墓宅基皆在焉本传谓韶州曲江人盖雄州未建之前均曲江既又析曲江为雄州则九龄乃雄州始兴县人也今子孙尽在南雄】皇朝邓戒【始兴县人与弟辟聫名登第】顾希甫【保昌人与子衮相继登科】李邵【保昌人与子琰俱登第】名贤呉元美【任福建帅干坐作赋讥时宰又其家有潜光亭商隐堂郑晔并作启上秦公桧云亭号潜光盖有心于党李堂名商隐本无意于仕秦后迁南雄以死】题咏庾岭南边第一州【章希言诗凌江清浅绕城流云云惟有梅花传逺信只慿萱草绥离忧】一麾逺在百蛮中【前人】黄梅歇荔支红【前人青草瘴深卢橘熟云云】两州南北防梅关【章頴诗云云尽日人行石壁间】
　　四六【荣分汉竹　斗牛共域　惟凌水之名邦来访岭梅　江岭分岐　号广南之道院】
　　【章郇公旧治之邦尚存善政度岭而南尚接中州之美俗张相国始生之地可想髙风浮江而下实为东广之上游】
　　南恩州【阳江阳春】
　　建置防革【禹贡扬州之域斗牛之分野春秋时为百粤地秦属南海郡汉置合浦郡今州即合浦之髙凉县地也呉属髙兴县置海安县宋属东官郡齐置齐安郡海安以县属焉梁置阳春郡隋废郡入髙州置髙凉郡以海安阳春二县焉唐立春州太宗又立恩州改恩州为恩平郡后为恩州皇朝废春州以其地恩州寻复置春州仁宗时以河北路具州为恩州仍于旧恩州上加南字今领县二治阳江】
　　事要郡名恩平　鼍山【唐郡】风俗与夷防杂居【春州记】瘴疠以春州为首【同上四方言云云故凢补吏得罢必加优赏焉】五马名目【倦游录载陈亚滑稽之语云使君之五马防旌名目而已螃蠏之一文两个真实不虗】其地下湿宜稻【同上】耕种多在洞中【寰宇记土地多风多旱云云】郡兼山海之利【恩平志云云富于鱼盐】形胜南濵巨海【郡守丁琏学记恩平古郡汉属合浦云云耳目逺于中州】阻山濒海【图经恩平与广右接境云云】孤絶海隅【李观翠岩亭序】襟带岩洞【春州记东南凑大海才百里环山绕林云云】昔春勤三州之地【鼍山志序云今之阳江盖并唐之三县而阳春乃云云】当五州之要路【投荒录当海南五郡泛海之路颇有广陵会稽贾人循海而至故呉越所产不乏于斯】山川东山【在州之东旧筑熈春防于其上】罗琴山【在州西二十里昔罗含尝携琴游此】射木山【在阳春县春州记丨丨之丨以为望】龙鼍山【在阳春县为南服之冠】鳯凰山【一名北甘山倦游录此山壁立千仭有瀑水飞下猿猱不能至鳯皇巢其上遇大风雨或飘堕其雏】鐡坑山【在阳春县东○胡邦衡诗初疑金谷岭元是丨丨丨人云兹地恶我爱碧孱顔】峒石山【在阳春县岩谷幽邃○胡邦衡诗兹处山皆石他山尽不如固非从地出疑是补天余下漏一拳小髙凌千仭虚竒章应未见名不到中书】望海冈【在州南二里】金鸡石【在州西北郡国志石上时有丨丨】漠阳江【在阳江西流入大海】恩平江【在城界平城山发源】亭台揖秀亭【胡邦衡诗云青山如髙人可揖不可致】熈春台【在州东北髙跨岭首下视南溟】望海台【胡邦衡南迁赋诗君恩寛逐客万里听归来未上凌烟阁聊登丨丨丨山为翠涛涌潮拓碧天开目断飞云处终身愧老莱】古迹刘王女冢素馨花【旧名邦悉茗昔刘王女名素馨冢上生此花傅伯成诗见泉州】名宦皇朝李纶【邴之子寓居泉南所至有清操提举广东常平日适伯氏继出守恩平酌别江濵相励以清白纶慷慨临江矢天曰傥负君民有如此水遂投杯于江杯停不没】名贤胡铨【谪居自号澹庵】题咏荒城斗様大【郡守王子明赋西楼诗云西江横玉虹西山罗画屏云云此楼何峥嵘炎岭状陇蜀三洲通蓬瀛人烟几村落数防如晨星谁谓海一涯好峯无数青】簿书休吏早【黄状元度隆防堂诗云云花鸟向人闲】县古松杉老【胡邦衡诗云云人居水竹间字民无狱讼携客有江山】
　　四六【縯纶鼇禁　画地千里　包春勤二州之地剖竹鼍山　负海一隅　得岭峤五马之名海舶所经当五州之要路　山石补天余乃胡澹庵之见赏郡城虽小介二广之提封　簿书休吏早有黄文昌之留题】
　　新州【新兴】
　　建置防革【古南越之地星土分野与广州同秦属南海郡汉置临允郡属合浦郡呉属苍梧郡东晋穆帝始分苍梧立新寕郡又分临允地置新寕县以属焉梁武改置新州立新兴县隋废州以新兴县属信安郡唐又置新州改新昌郡复为新州后国朝因之陞威塞军节度今领县一治新兴】
　　事要郡名新昌【见防革注】临允【元和志云今州即汉合浦郡之丨丨也】风俗瘴气最恶【郡县志云云岭外代答今俗以新州为大法塲英州为小法塲】俗以鸡卜【郡志丨丨丨骨丨吉凶汉书越巫以鸡卜即此】民薄产而多贪【崔頥题名记地僻境隘云云】防祭则鸣铜鼓【寰宇记豪渠之家云云召众则鸣春堂】此路荆棘【元祐间范忠宣为右仆射有呉处厚者以蔡确题安州车盖亭诗来上以为谤讪宣仁太后怒曰蔡确以吾比武后当重谪吕汲公为左丞不敢言初议贬确新州忠宣谓汲公曰云云已七八十年吾辈开之恐自不免】土产异花【有花曰优昙鉢似琵琶无花而实】异木【寰宇记山多香木谓之宻香辟恶气杀鬼精○断续藤山行渇则断取汁而饮之号曰东风菜○勾縁藤南人绩以为布○木葵可以为扇】异禽【越王鸟似鸢而○勾可受二升南人以为酒杯○云白鸟能禁蛇○干闼婆城二有防鸟似山鸡以家鸡闘之则可擒其翚有光汉以餙侍中冠○桂山有翡翠孔雀】异兽【桂山有黒猿鼷防○江中有潜牛形似鱼能上岸与牛闘】山川龙山【在州南】锦山【在州南】金山【在信安县】银山【出白金】天露山【在州东南二十里髙于诸山】云秀山【在州东二十五里】寳盖山【在州西五里】瑞峯山【在州北七里】桂山【在新防县西南三十四里】南海【在新防县南百五十里有浮洲襟带甚逺山挺方木水食珠母】新江【新兴县南二百里】阶湍【寰宇记在永固县南鱼鼈不可至虽吕梁之险无以过石如阶级故也】三章溪【允吾县南溪有三源】新昌水【经永顺县南二里】院宇道院【在州宅郡守魏彦琳建】澹庵【在岳祠东胡邦衡居焉】觉轩【在龙山寺方丈后左丞王覆道为铭曰本自不迷何者为丨惟无舌人满口道着龙山名丨无病求药从而铭之分一半错】园亭十仙园【在郡西南谓新昌官属自郡守而下止十员讼简用足宦游若神仙焉】防溪亭【彭德逺丨丨丨诗碑乃唐光府君清德碑一沉东江之上故诗云雨过画桥横蝃蝀月明玉塔卧清澜景全堪作吾乡冠还有沉碑客未看】相游亭【在秀罗寺后蔡持正喜游之僧因以名】桥梁仁义桥【在东门外跨江三十六间覆以瓦屋】名宦张柬之【武三思使郑愔告柬之与王同皎通谋贬新州司马】皇朝梁立则【熈寕中为守于郡西十里得白蟮坑决其水灌田至今为利】黄济【静江府人绍兴间守新州旧无城济以竻竹环植之羔豚不能径号竹城至今以为利】名贤郭元振【迁吏部尚书元宗讲武骊山军容不整流新州】皇朝刘挚【字莘老以论新法贬新州】邹浩【为正言乞追停刘后册礼编管新州】蔡确【谪居】胡铨【为宻院编修上书乞斩秦桧谪新州】胡寅【为起居郎排和议忤秦桧谪新州】题咏仁义桥边杨桞斜【蔡持正诗云云洗亭冈畔种桑麻】龙山水绕祖师塔【前人国恩禅寺乃六祖故居寺有木塔安祖师像】夏院云埋宰相家【前人】
　　四六【炎岭穷陬　虽曰炎荒　地居岭海之穷新昌小郡　实称道院　郡自晋唐而创】
　　【事简讼稀官属有十仙之号　郡在炎陬虽逹宦美官之罕至民贫地僻州城劣千里之封　时称恶地乃骚人迁客之辱临】
　　方舆胜览卷三十七
　　钦定四库全书
　　方舆胜览卷三十八　　　　宋　祝穆　撰广西路
　　静江府【临桂　兴安　灵川　阳朔　永福修仁　理定　古县　荔浦　义宁】
　　建置沿革【禹贡荆州之域翼轸之分鹑尾之次古百粤之地七国时楚越之交秦置桂林郡汉置零陵郡始兴焉置苍梧郡荔浦县焉今州即始兴县地东汉为始安国吴置始安郡属荆州晋属广州梁立桂州扵苍梧鬱林之境因桂江以为名隋置始安郡唐置桂州总管府改始安郡又改建陵郡复为桂州置桂管都防御等使陞桂管为静江军节度皇朝兼广西经畧安抚以高宗潜藩陞静江府今统郡二十五领县十治临桂】
　　本路转运提刑提举置司
　　事要郡名八桂　桂林风俗俗比华风【唐萧昕送桂州刺史序云云化同内地】多荒茅篁竹【张敬夫静江府壁记然其土素瘠云云风俗异西北民之生理甚艰是以赋入寡少郡县亦例以廹束】赤子龙蛇【同上而又并邉非止一面蛮夷之性不常云云交致其恩威乃克无事故其任常重】一日四时之气备【岭外代荅云冬月久晴不离葛衣纨扇夏月苦雨急须袭被重裘大抵早温昼热晚凉夜寒云云】气与江浙颇类【岭外代荅云雨下便寒晴便热不论春夏与秋冬此盖南方之气桂林与江浙颇类过桂林而南则大异矣】风气清淑【范至能虞衡志序始予自紫微垣出帅广右姻亲故人张饮松江皆以炎荒风土为戚余取唐人诗攷桂林之地少陵谓之宜人乐天谓之桂林无瘴气退之至以湘南江山胜扵骖鸾仙去则宦逰之适宁有逾此者乎至郡则云云果如所闻】士之秀美岂乏人【张敬夫三先生祠记桂为郡山防而水清云云】形胜东控海岭【白居易制云云右控蛮荒】西距雕题交趾【韩云卿平蛮颂云云南控夜郎昆明北洎黔巫衡湘弥亘万里】东接诸溪【吴宗旦设防记西连交趾南极炎海云云】湘水之南【李彦弼八桂堂记云云粤壤之西是为桂林秦以郡置唐以管分】左控荆衡【郭见义修城记云云右走区越枕漓湘之间为一都会】南浮琼崖【唐弼安逺桥记西通道于交趾大理之区云云尽防夷之国】与湖南犬牙【虞衡志】重江束隘【栁宗元訾家洲记万里而内云云联岚合晖】千岩竞秀【唐韦宗卿隐山六峒记桂林郡郛云云】山皆平地防起【倦逰录桂州左右山皆平地防起数百丈竹木蓊鬱石如黛染阳朔县尤佳四面峯峦皆骈立】居五岭之表【唐萧昕送桂州刺史序云云控两越之郊】五筦桂为大【唐弼安逺记丨丨之地丨丨丨被山帯江控制数千里】为西南防府【李彦弼湘南楼记桂云云所以为襟蛮帯海用兵遣将之区】地望隆重【张敬夫壁记唐末陞静江军节度然是时岭南已分为东西路而西道所领实在邕管桂独得察州十余宋有天下四方万里罔不臣规摹法制加详于前代景祐二年诏桂州兼广西兵钤后十七年又诏兼经畧安抚扵是始得颛制云云其后复兼大都督之号】控制雄剧【同上合一路所领郡二十有五其外则覊縻之州七十有二又其外则诸小蕃罗殿自杞特摩白衣之属环之又其外则交趾大理等国属焉其地南入扵海去帅治所水陆防四千余里其丨丨亦可谓丨丨矣】襟喉二十有六州【李彦弼八桂堂记云遥制海疆旁控蛮窟云云巍然为防府】二广为天子南库【范至能盐法奏】山川桂山【在临桂县之东山海经云八桂成柱○范至能虞衡志序余甞评丨丨之秀宜为天下第一太行常山衡岳庐阜皆崇高雄厚虽有诸峯之名政尔魁然大山其最奇秀莫如池之九华歙之黄山括之仙都温之鴈荡夔之巫峡此天下同珍之者然皆数峯而止又因重冈复岭之势盘而起桂之千峯皆旁无延縁悉自平地崛然特立玉笋瑶簪森列无际诚为天下第一观韩愈诗柳宗元訾家洲记黄鲁直诗则丨丨之竒在目中矣】尧山【在府城东北四十里】舜山【在城北有舜庙并唐人碑】隐山【寰宇记云唐李渤出鎭见石门大开有水渊澈乃夷薙芜秽迹通岩穴上有六洞皆在西湖中丨丨之上一曰朝阳二曰夕阳三曰南华四曰北牖五曰嘉莲六曰白雀泛湖泊舟自西北登山先至南华中有水十许歩水傍平坦可坐数十人出洞而西至夕阳其深百丈水亦竟焉洞穷有石门可上出至北牖潭水沉黑巨鱼跃然左右怪石万状潭上石室便房窗牖如琢玉出洞十许歩至朝阳潭水尤清冽下通湖面其上石壁有碧石白石二盆中常有水数升之不竭转至一处别名云户洞有石榻刻为博局故又名仙奕旁通虚明下临湖山如指掌又西至白雀穴口隘狭侧身入中有石室容数十人潭上石楼有二石人若倚楼中者有穴通嘉莲多白蝙蝠有石榻石琴之类不可具载也西湖之外既有四山绕之碧玉数十峯倒映水面固已竒絶而湖心又浸丨丨诸洞之外别有竒峯绘画所不及余名其最巧一峯曰沉香大畧似雕防通脱沉香山子也湖山涟漪荷花时有泛舟故事胜赏甲扵西南】漓山【在城南二里漓水之阳其山孤防下有澄潭傍有洞穴广数丈世乱民保以避防】阳朔山【宋咸诗独起独高雄入汉相辉相映翠成堆若非羣玉昆西至即是三峯海上来疑有洞天通日月絶无樵路到尘埃如何得似巨灵手擘向天家对凤台】南溪山【在灵川县西北三十里山下有洞南北相通水灌其中】龙隐岩【在水东七星山俗传昔有龙蟠伏其间今江水泛舟至石壁下有大洞门高可百丈鼓棹而入两壁石皆玉立仰视洞顶有龙迹夭矫若印泥然其长竟洞舟行仅一箭许别有洞门可出两门虚明相射泊舟其间琴奕觞咏竒赏终日岩在洞侧山半有小寺即岩为佛堂不复屋】雉岩【江濵独山有小洞深百歩许路窄不可穷】刘仙岩【在白龙洞之阳仙人刘仲逺所居磴道险峻攀援而上石室高寒出半山间】佛子岩【亦名中隐岩去城十里号最逺一山崒起莽苍中山腰有上中下三洞下洞最广如横大艘入洞秉烛行亦有石液融结为人物转一再曲道窄不可进中洞明敞高百许丈透出山背洞门垂石髙深如蟠盖飞仙腾虬之属以千百计仰视惊心夺目移晷忘去】叠防岩【在八桂堂后大山屛开壁立山石层层横断如积叠锦防蹑支径登大半有大洞门入洞行十许歩则曲转穿出山背北望平逺如画前后洞门皆有苍石嵌岩古苔封之如世所作仙圣宴坐之龛逰者徘徊不忍去前山脚有小洞幽闇不可穷昔有猴怪居之自有传记】屏风岩【在平地断山峭壁之下入洞门上下左右皆高广百余丈如康庄大逵延纳光景内外明彻中有平地可宴百客仰视钟乳森森然垂倒如珠玉璎珞寳盖者甚多石乳融结丈余圆如囷廪外纹縠皱星灿极可观蹑石磴五十级有石穴通明逗穴而出则山川城郭恍然无际余因其处作壶天观而命其洞曰空明】读书岩【在独秀峯下直郡治后为桂主山傍无坡阜突起千丈峯趾石屋有便房石榻石牖如环堵之室顔延年守郡时读书其中】伏波岩【在漓江濵突然而起且千丈下有洞可容二十榻穿凿通透户牖旁出有悬石如柱去地一线不合俗名马丨丨试劒石】五岭【李白诗桂水之丨丨衡山朝九疑○岭外代荅自秦丗有丨丨之说皆指山名考之乃入岭之途五耳】白龙洞【在溪南平地半山中龛然大石屋盛暑重裘而入半途有石室四壁悉是乳液所凝玉鳞雪花灿若宝所】栖霞洞【在七星山者七峯位置如北斗又一小峯在傍曰辅星石洞在山半腹入石门下行百余级得平地可坐数十人穴口空明下烛高爽明豁政尔大空也盛暑无炎熇大冬温然竟日忘出傍有两路其一西行两壁石液凝沍玉麟雪华摩挲夺目虽秉炬入石色亦自照人顶高数十丈路濶亦三四丈地亦甚平如行通衢中顿足曳杖彭铿有钟鼔声盖洞之下又有洞焉半里遇大壑不可进一歩北行俯偻而入数歩则寛广傍十许丈石液融结多所形似钟乳垂下纂纂凡乳床必因石脉方出不自顽石出也路高下曲折或须跻攀匍匐始可进里余所见益竒如佛寺经藏高大庄严四般围绕有如台坐刻削平正疑仙圣之所盘旋石液滴至地凝为老穉人物幢盖囷廪牛马狻猊异兽之状者不可胜纪又行食顷则多岐逰者恐迷路不敢进云通九疑山也唐人郑冠卿遇日华君扵洞中仙者与诗畧云不因今丗行方便安得今朝会碧虚余扵洞口作亭以碧虚防之登览之胜与千山观齐名】水月洞【在宜山之麓其半浸江天然刓刻作大洞门透彻山背顶高数十丈其形正员望之映空明皎端正如大月轮】元风洞【去栖霞洞数百歩风自洞中出寒如冰雪不可当户立】曽公洞【旧名冷水岩山根石门□然入门石桥甚华曽丞相子宣所作有涧水莫知所从来自洞中石旋东流桥下复自右入莫知所徃谓流入扵江也仰视怪石如垂莲頽云危欲下堕度桥有仙田数畆塍畛龙鳞过田路窄且湿俯视石罅尺余匍匐而进旋复髙旷可通栖霞又复自左隅数十歩回至涧旁其水清浅不流崖壁星星然】南潜洞【在西湖中罗家山上自南窦持炬入数歩则豁然乳石中峙如经藏乳穂累然地有迹如龙爪所划俗名龙田下有水清深不可进山背复有小穴陡下丈余得层洞其左即前所谓龙田者】北潜洞【在隐山之北中有石室石台又有石果作荔子胡桃枣栗之状人采取之或以钉盘相遗】虚秀洞【去城差逺大石室面平野室左右皆有径隧各数十百歩穿透两旁亦临平野以上所纪皆附郭可日渉者余外邑岩洞尚多兴安之乳洞云泉之灵岩最竒乳洞上中下三洞有泉凝碧自洞中防石壁流出窈然深黒水上有龙田沟塍如凿毎棱中常满贮水未甞竭水至洞门触石喷激倾洞洞外有盘登山至中洞门有三石柱及石室石床云气常霏衣袂清泠自中洞左盘至上洞入门却下入十歩至平处秉炬入石乳玲珑有五色石横亘其上如飞霞有浅水揭厉可行水中亦多石果好事者名其下洞曰喷雷中曰驻云下曰飞云此洞与栖霞相甲乙灵岩尤殊絶大江洞其腹濶数十丈深不可测遥望山根横光一线廹之乃知岩在山底水上表里明彻而然岩口水面拍拍仅容小舟击汰而入仰视岩腹与水面正平相去才丈余深不可施篙仰撑岩腹以行而辅以檝篙檝之声鍧然震动人声发则山水皆响应大声叱咤则砰砰然崩裂可骇当岩正中石穴隆起如盖其下神龙所居嵗旱道官祈龙汲水归祷徃徃有应故为逰观常处阳朔亦有绣山罗汉华盖白鹤味明五洞皆竒罗汉之高十寻绣山石壁如绣画洞浸江可棹舟入焉阳朔在府城之南故余不能至又闻容州都峤有三洞天融州有老君洞张舍人安国防曰天下第一眞仙之洞相不下桂林但皆在瘴地仕者罕到惟曽丞相子宣风洞诗云都峤三天临瘴水云岩千里向蛮山君如咫尺临风穴杖履时时一徃还盖桂山率去城宻迩眞杖屦间物天下所稀也又其风俗醇厚士民各安本业犹有太平遗余宦逰者与之相安而登临之胜又如此盖忘其身之在岭表云】华景洞【高广如十间屋洞门亦然】桂江【在临桂县】荔江【在荔浦县流入漓江】阳江【在临桂县南二里源出灵川县界东流合扵桂江】漓水【舆地广记云漓水湘水二水皆出海阳山而分源南流为漓北流为湘汉讨南粤戈船下将军濑出零陵下丨丨即此】癸水【范至能诗丨丨绕东城永不见刀兵】西湖【江文叔诗桂林佳丽冠群城父老从来不识兵粤峤昔虽多胜槩丨丨今独擅佳名】訾家洲【在临桂县南柳宗元訾家洲记桂州多灵山发地峭坚林立四野署之左曰漓水水之中曰訾氏之洲凡峤南之山川逹扵海上扵是毕出而古今莫能知中丞裴公伐恶木刜奥草考极相方南为燕亭盖非桂山之灵不足以环观非是洲之旷不足以极视非公之鉴不能以独得】学校府学【乾道间守张维徙学南轩张敬夫为记后南轩一新建造○朱元晦记云静江之学自唐观察使李侯昌巙始立扵牙城之西其后又徙扵东南乾道间又徙扵始安故郡之墟盖其地自郡废而为浮屠之室者三始议易置而部使者有惑异教持不可乃仅得其一以故规模褊陋至扵今侯乃得并斥左右佛舍置他所度材鸠匠合其地而一新焉夫逺非鬼崇本教侯之为是既可书已侯名栻字敬夫丞相魏国忠献公次子其学近推程氏以达扵孔孟治已教人一以居敬为主明理为先甞以左司副郎侍讲禁中既而出临此邦以幸逺民其论说政教皆有明法则士之学扵是者可谓得师矣】堂舍八桂堂【在府治】无倦斋【在府治张敬夫云旧名缓帯予惧其肆也更题曰丨丨且志其故昔者洙泗之门子张问政夫子首告之以无倦是知为政终始之道无越乎此也夫难存而易怠者心也吏者分天子之民而治焉受天子之土而守焉一日之间所为酬酢事物者亦不一端矣防微之所形纪纲之所寓常隐扵所忽而环扵所因循纎毫之不谨而万绪之失其机方寸之不存而千里之受其害又况欲动而物乘意佚而形随其所差谬何可胜纪可不畏防】楼观逍遥楼【在城东角宋考功陪王都督登楼诗晦日登楼望江山一半天】千山观【在西峯之絶顶羣峯回环西湖荡漾为桂林登览之防】祠庙虞帝庙【朱元晦记云静江府故有丨丨丨在城东北五里而近虞山之下皇泽之湾盖莫详其始所自立而有唐世刻词在焉淳熙二年春秘阁张侯栻撤而新之时又方按国典毁诸滛祠不如法者因悉致其美材文石以奉兹役新安朱熹又作此歌以遗桂人使声扵庙侑牲璧焉其迎神词曰皇胡为兮山之幽翳长薄兮俯清流渺冀州兮何有眷兹土兮淹留皇之仁兮如在子我民兮不穷以爱沛皇泽兮横流畅威灵兮无外防尊兮肥羜九歌兮招舞嗟莫报兮皇之祐皇欲下兮俨相羊烈风雷兮暮雨其送神曰虞之阳兮漓之浒皇降集兮巫屡舞桂酒湛兮瑶觞皇之归兮何许龙驾兮天门羽旄兮缤纷俯故宫兮一嘅越宇宙兮无隣无隣兮柰何七政协兮羣生嘉信元功兮不宰犹彷佛兮山阿】三先生祠【在府学濂溪明道伊川也○南轩祠记云师道之不可不立也久矣良材美质何世无之而后世之人才所以不古如者以夫师道之不立故也继自今瞻丨丨丨之在此丨也其各起敬起慕求其书而读之味其言考其防讲论细绎心存而身履以进扵孔孟之门墙将见人才之作兴与漓江相为无穷矣】名宦顔延之【宋时为始安守】常衮【为桂管安抚使】皇朝陈尧叟【为广西运使劝民广植麻苎请以苎麻充折桑柘又其俗有疾不服药唯祷神丨丨以集验方刻石桂州驿舍自后始有服药者岭外少林木井泉丨丨为植木道傍凿井置亭舍至今为利】余靖【五朝言行录侬智高叛交趾请出兵讨贼诏不许公曰邕州与交趾接境今不纳必忿而反助智高乃以便宜趣交趾会兵公曰使不与智高合足矣及智高入邕州遂无外援又遣人入特磨袭取智高母献扵京师】范成大【为漕及帅作虞衡志】汪应辰【系年录丨丨倅静江帅臣吕愿中欲杀走卒王超丨丨谏而止有録事周某者恃与秦桧有旧甞以国忌命妓丨丨欲纠之周懐憾使人持书告桧以丨丨甞遣使渡海饷赵鼎又与李光交通超以计窃其书易之丨丨乃得免】张栻【岭外代荅南轩为帅请扵朝以三分盐息分诸州而免诸州民户苗米每一石二斗耗又毁滛祠新学校】人物王世则【太平兴国八年以安州贯中进士第一为右正言】题咏江作青罗帯【韩愈送桂州严大夫诗苍苍森八桂兹地在湘南云云山为碧玉篸户多输翠羽家自种黄柑逺胜登仙去飞鸾不服骖】宜人独桂林【杜甫寄杨五桂州诗五岭皆炎热云云梅花万里外雪片一冬深闻此寛相忆为邦复好音江邉送孙楚逺附白头吟】桂林无瘴气【白居易送严大夫赴桂州诗地压坤方重官兼宪府防云云栢署有清风山水衙门外旌旗艛艓中大夫应絶席诗酒与谁同】南州实炎徳【谢灵运诗云云桂树凌寒山】桂水通百粤【孟浩然诗】英英桂林伯【韩愈云云实惟文武材】岭头分界堠【王建送严大夫诗云云一半属湘潭水驿门旗出山蛮洞主参辟邪犀角重解酒荔支甘莫道中华逺安南更有南】南岛鲸波驾【梁安世诗列城二十五去国一百舍西夷蚁穴通云云】行路九疑南【张籍送严大夫之桂州诗旌斾过湘潭幽竒得遍探莎城百粤北云云有地多生桂无时不养蚕听歌疑似曲风俗自相谙】我所思兮在桂林【张衡赋云云欲徃从之湘水深】桂岭环城如鴈荡【黄鲁直到桂州诗云云平地苍玉忽嵯峨李成不生郭熙死柰此百嶂千峯何】湖如杭颖共佳名【姚少彭山接衡湘多爽气云云】八桂西南天一握【王安中诗云云重江今古水双流】二十四州民乐否【张安国诗云云莫教一物怨穷途】瘴连梅岭月多昏【木湜送陈希元赴广西漕诗云雨歇桂林秋更暖云云】棹冲秋雾瘴江流【杨侃送陈希元诗云马困炎天蛮岭路云云】外邑碧莲峯里住人家【唐沈彬题阳朔县诗陶潜彭泽五株栁潘岳河阳一县花两处争如阳朔县云云】瀑布声中窥案牍【陶弼时云青壁森森绕县衙不离床衽见烟霞民烹紫芋为朝食僧煮黄藤代晚茶云云女萝隂里劝桑麻欲知言偃歌处水墨屏风数百家】榕叶隂中掩县门【前人桂花香里寻僧寺云云】
　　四六【申命九宸　枫陛选贤　桂居五筦　水接重湖开藩八桂　桂林作牧　地接诸蛮　山当五岭有唐五筦之雄　帝惟岭峤　西控龙编　玊簮罗帯南越一都之会　地逺朝廷　东连鲸海　雪片梅花苍梧直斗牛之次　覊縻余七十州　一札十行自天而下桂林当楚越之交　封畛盖四千里　五羊八桂易地皆然信行铜柱之蛮邦　外接南诏六蕃　唐分五筦以建节度威肃楼船之故道　西连交趾九道　宋専一道以制邉陲指麾部属多至二十五城　　外则罗殿自杞诸小蕃之部落绥抚蛮徭不知几千万落　　逺而占城大理数外国之梯航洗炎州之瘴雾尽变清凉　　垂矣建台何八桂军民之未遇驱沧海之波涛一归约束　　复兹开府乃七星风月之有縁贪如羊狠如狼每难控御　　裴中丞登誉洲之逰宁容久外好则人怒则兽正頼抚绥　　张曲江自桂筦而入竚正登庸英英桂林之伯愿懋肤功　羇縻几百余种连特磨自杞之间渺渺洞庭之波尚资余润　节制二十五州到渤海沧溟之外玉簮罗帯固知风土之宜人　　玉簮罗帯江山分一半之天卉服鴂音抑见蛮夷之向化　　金节油幢庭户行千里之地别江东日暮之云不妨移镇　　李百药请郡暂辍侍郎而除赋五岭梅花之雪趂得班春　　张九龄还朝旋膺相国之拜】
　　柳州【马平　洛容柳城】
　　建置沿革【古百粤地牵牛婺女之分野秦平百粤属桂林郡汉改鬱林郡又为鬱林郡之潭中县地梁置龙州隋以马平县置象州属始安郡唐置南昆州又改为栁州以当栁星之下又置崖山县又置洛封洛容县改龙城郡复为栁州更洛封曰洛曹皇朝仍为栁州以洛曹隷宜州改龙城为栁城省象县入洛容今羁縻思顺归化二州领县三治马平】
　　事要郡名栁江　栁城　龙城风俗古为南夷【栁宗元孔子庙碑】风俗与全永不相逺【图经栁虽古荒服而实连湖湘云云】风气与中州不甚异【南丰曾子固送李材叔知栁州序云谈者谓南越偏且逺其风气与中州异故官者皆不欲久居徃徃懈弛无忧且勤之心然越与闽蜀始俱为夷闽蜀皆已变而越独尚陋岂其俗不可更欤盖为吏者莫致其治教之意也噫彼不知繇京师而之越水陆之道皆安行非闽汉峡江蜀栈之不测则均之吏于逺此非独优欤其风气吾所谙之与中州亦不甚异起居不违其节未甞有疾苟违节虽中州宁能不生疾耶其物产之美果有荔子龙眼蕉柑橄榄花有素馨山丹含笑之属食有海之百物累嵗之酒醋皆絶扵天下人少鬬讼喜嬉乐吏者惟其无久居之心故谓之不可如其有久居之心为越人涤其陋俗而欧于治居闽蜀上其事出千年之表则其美之巨细可知也予知其材之頴然过于众人能行吾说者李材叔而已今材叔为栁州其越人之幸也夫其可贺也夫】至唐始循法度【孔子庙碑云云】栁河东之教化【图经地近桂林号无瘴且山水清旷中朝名士如王初寮辈甞避地寓居耳濡目染或者耻于为非韩碑言云云其所由来者逺矣】唐多迁客【图经序自唐以来多着迁客山哀浦思翰墨俱存】弦诵为岭南诸州冠【汪彦章学记大观中士子之弦诵者至三百人云云】登科自甘翔始【龙城志岭南云云翔乃景祐张唐卿榜】蚕不能帛【郡志云云率以为纩】聚巫用卜【唐栁宗元大云寺记云越人信祥而易杀傲化而偭仁病且忧则聚巫师用鸡卜始则杀小牲不可则杀中牲又不可则杀大牲而又不可则诀亲戚饬死事曰神不置我已矣因不食蔽面死】形胜州界栁岭【寰宇记云云因以为名】山石竒秀【同上云云平地忽崛起数百韦曲鄠社盖无之】土产荔丹龙眼【见前曽巩序】小鱼【图经武阳丨丨大如针候虫异扵他所穷冬犹鸣】山川背
　　石山【栁宗元山水记云古之州治在浔水南山石间今徙在水北直北四十里南北东西皆水汇北有双山夹道曰丨丨丨】甑山【南絶水有山无麓广可寻高五丈上下若一曰丨丨】驾鹤山【甑山之南皆大山多竒又南且西曰丨丨丨壮耸环立古州治负焉有泉在坎下常盈而不流】屏山【南有山正方而崇类屏者故名】四姹山【其西曰丨丨丨皆独立不倚北流浔水濑下】仙奕山【又西曰丨丨之丨可上其上有穴穴有屏有室有宇其宇下有流石成形东入小穴常有四尺则豁然甚大无窍正黑烛之仅见其宇皆流石怪状由屏南室中入小穴倍常而上始黑已而大明为上室由室而上有穴北出之乃临大野飞鸟皆视其背其始登者得石枰于上黑肌而赤脉十有八道可奕】石鱼山【全石无大草木山小而高其形如立鱼在多秭归西】龙壁【有支川东流入于浔水其东有曰丨丨下多秀石可观】雷塘【雷山两崖皆东西雷水出焉蓄崖中曰丨丨能出云气作云雨变见有光祷用爼鱼豆彘修形糈□酒隂防则应○以上并见栁文】栁水【一名浔水源自防牱出辰沅经融州东防扵郡又东过浔藤至广州入海】龙江【源出冝州防扵栁】井泉灵泉【山麓泉大类毂雷鸣西奔二十尺有洄在石涧因伏无所见多緑青之鱼及石鲫多儵】堂楼柑子堂【栁宗元城西种柑诗手植黄柑二百株春来新叶遍城隅方同楚客怜皇树不学荆州利木奴防嵗开花闻喷雪何人摘实见垂珠若教坐待成林日滋味还堪养老夫○陶弼诗子厚才名甲有唐谪官分得荔支郷罗池水尽黄柑死独有空碑在堂】明秀堂【在郡治王安中书扁龛石刻甚富】南楼【在郡治摹刻张安国鄂州本榜之】东亭【在就日门外栁宗元有记】祠庙文宣王庙【栁宗元记仲尼之道与王化相逺迩帷栁州古为南夷椎髻卉裳攻刼鬭暴虽唐虞之仁不能柔秦汉之勇不能威至扵有国始循法度置吏奉贡咸若采卫冠帯宪令进用文事学者道尧舜孔子如取诸左右执经书引仁义旋辟唯诺中州之士犹或病焉然后知唐之徳大以遐孔氏之道尊而明元和十年八月州之庙屋壊防毁神位刺史栁宗元始至大惧不任以坠教基丁未奠荐法齐时事礼不克施乃合初亚终献三官衣布洎于赢财取土木金石徴工僦功完旧盖新十月乙丑王宫正室成乃安神栖乃正法庭祗防羣吏卜日之吉防告于王灵曰昔者夫子甞欲居九夷其时门人犹有惑圣言今夫子代千有余载其教始行至于是邦人去其陋而夲于儒孝父忠君言及礼义又况巍然炳然临而炙之乎惟夫子以神道设教我今罔敢知钦若兹教以宁其神追思昔诲如在于前苟神之在曷敢不防居而无陋罔贰昔言申陈严祀永永是尊丽牲有碑刻在庙门】雷塘庙【见丨丨注栁宗元祷雨文云惟神之居为坎为雷専此二象宅干岩隈风马云车肃焉徘徊能泽地产以祛人灾钦兹有灵爰以庙飨嵗既旱暵害扵生长敢用昭告期扵肹响】罗池庙【韩愈撰庙碑云丨丨丨者故刺史栁侯庙也栁侯为州不鄙夷其民动以礼法三年民各自矜奋曰兹土虽逺京师吾等亦天氓今天幸恵仁侯若不化服我则非人于是老少相教语莫违侯令凡有所为于其乡闾及于其家皆曰吾侯闻之得无不可于意否莫不忖度而后从事凡令之期民趋劝之无有后先必以其时于是民业有经公无负租流逋四归乐生兴事宅有新屋歩有新船池园防修猪牛鸭鸡肥大蕃息子严父诏妇顺夫指嫁娶送各有条法出相弟长入相慈孝先时民贫以男女相质久不得赎尽没为隷我侯之至按国之经故以佣除本悉夺归之大修孔子庙城郭巷陌皆治使端正树以名木栁民既皆恱喜甞与其部将魏忠谢宁欧阳翼饮酒驿亭谓曰吾弃于时而寄于此与若等好也明年吾将死死而为神后三年为庙祀我及期而死三年孟秋辛夘侯降于州之后堂欧阳翼等见而拜之其夕梦翼而告曰馆我于丨丨其月景辰庙成大祭过客李仪醉酒慢侮堂上得疾扶出庙门即死明年春魏忠欧阳翼使谢宁来京师请书其事于石余谓栁侯生能泽其民死能惊动祸福之以食其土可谓灵也已作迎享送神诗遗栁民俾歌以祀焉而并刻之栁侯河东人讳宗元字子厚贤而有文章甞位于朝光显矣已而摈不用其辞曰荔子丹兮蕉叶黄杂肴蔬兮进侯堂侯之船兮两旗度中流兮风泊之待侯不来兮不知我悲侯乘驹兮入庙慰我民兮不嚬以笑鹅之山兮栁之水桂树团团兮白石齿齿侯朝出逰兮暮来归春与猿吟兮秋鹤与飞北方之人兮为侯是非千秋万嵗兮侯无我违福我兮夀我驱疠鬼兮山之左下无苦湿兮高无干秔稌充羡兮蛇蛟结蟠我民报事兮无怠其始自今兮钦于世世】名宦栁宗元【墓志云子厚少精敏无不通少年取进士第靳然见头角众谓栁氏有子矣议论证据今古出入经防百子踔厉风彂率甞屈其座人名声大振一时皆慕与之交诸公要人争欲令出我门下交口荐誉之】刘蕡【蕡以对策直言下第令狐楚牛僧儒表之入幕竟为宦者所嫉诬贬栁州司户】人物皇朝甘翔【郡人景祐登第】张亚卿【再试擢第】王之才【进士题名记栁有巷谈两过南宫鴈行侍从为张亚卿丨丨丨登科设也】名贤王安中【字履道北岳居号初寮道人建人建炎中避地于郡与吴少宰汪丞相折枢宻逰得郡人熊氏园植桃数百本号曰小桃源】题咏种栁栁江边【栁宗元诗栁州栁刺史云云谈笑成故事推移成昔年垂隂当覆地耸榦会参天好作思人树慙无恵化】寄书龙城守【唐韩愈诗云云君骥何时秣谓子厚也】读书教蛮獠【苏子瞻诗莫学栁仪曹云云】印文生绿经旬合【栁宗元诗云云砚匣留尘尽日封】狼荒犹得纪山川【栁宗元南省转牒令道风俗故事诗圣代提封尽海壖云云华夷图上应初録风土记中殊未椎髻老人难借问黄茅深洞敢留连南宫有意求遗俗试检周书王防篇】共来百粤文身地【栁宗元登栁州城楼诗云城上高楼接大荒海天愁思正茫茫惊风乱飐芙蓉水宻雨斜侵薜荔墙岭树重遮千里目江流曲似九廻肠云云犹自音书滞一乡】榕叶满庭莺乱啼【栁宗元栁州二月榕叶落尽偶题宦情羁思共凄凄春半如秋意转迷山城过雨百花尽云云】剩种庭前木槲花【前人诗秖应长作龙城守云云】青箬裹盐归峒客【栁宗元氓峒诗郡城南下接通津异服殊音不可亲云云緑荷饭趂墟人鹅毛御腊缝山鸡骨占年拜水神愁向公庭问重译欲投章甫作文身】山腹雨晴添象迹【前人岭南江行诗瘴江南去入云烟望尽黄茅是海边云云潭心日暖长蛟涎射工巧伺逰人影母偏惊旅客船从此忧来非一事岂容华髪待流年】正北三千到锦州【栁宗元栁州寄京中亲故诗林邑山联瘴海秋牂牁水向郡前流劳君逺问龙城地云云】
　　四六【辍班鹭序　　出纶枫陛　朱旛皂盖肯恵頋扵偏州作镇龙城　　作牧栁城　青裘緑包示不忘扵逺俗
　　儒学冠扵岭南　　　　　因栁记而夫子之教行何拘夷俗物产絶扵天下　　　　　有韩碑而郡侯之功着是即吏师】









　　方舆胜览卷三十八
　　钦定四库全书
　　方舆胜览卷三十九　　　　宋　祝穆　撰
　　郁林州【南流　兴业博白】
　　建置沿革【古南越地前汉志为牛女分野唐志属翼轸秦置桂林郡汉改郁林郡王莾改曰郁平郡梁置定州又改为南定州隋改为尹州炀帝改郁州寻改郁林郎唐初曰尹州太宗改贵州寻析贵州置郁州又改郁林郡寻复为郁林州皇朝因之今领县三治南流】
　　事要郡名郁林　西瓯【郡国志永嘉为　东瓯郁林为丨丨】风俗俗反淳古【蔡绦丛话岭右僻且陋而博白又甚焉惟其僻陋之甚故云云且多长年博白城下有新柯吾曳杖其间至一村舍有两老人坐饮乃兄弟也大者年九十四谓客曰此吾防弟才七十八矣从旁环拱而侍之皆两老人之曾孙是殆可入图也】力田务本【修学记郁林古郡居岭海之间其民不诱扵末知孝弟云云而已】好学者多【倦防録郁林风土比诸郡为盛良才秀民云云】啜糟抟饭【寰宇记夷人居山谷食用手酒名都林合糟共饮刻木契焉】椎髻散髪【古党洞夷人女以乌色相间为裙用绯防缀裳下男丨丨女丨丨徒跣吹笙巢居夜泊】形胜鬰林古郡【见后刘敞送杨侯序】居三州之境【郡志郁林为郡已并唐牢党白三州之境】前引长江【政绩堂记云云北背原阜形泄势坦无岚露烟瘴】土产鳄鱼【状如齿如锯食人】猩猩【封溪有丨丨似黄狗人面善言音如女人】防榔木【树如棕榈高七八丈无枝柯箨堪为扇与蛤灰同食令人齿黒故有雕题黑齿之俗】椰子木【树似防榔实大如堪为饮器文选曰防榔无枝椰叶无隂】桄榔木【似棕榈心中出面】人面木【春花夏实秋熟两邉似人面】山川寒山【九域志南越尉佗遣人入山采橘七日方囘问其故云山中大寒不得归故名】大龙山【在南流县以形得名】飞云山【在博白县石上有巨人迹】宴石山【在博白县西六十里其山皆盘石壁立峭絶北临大江中有流泉】万石山【在兴业县西南】鬼门山【郡国志在牢州界语云若度鬼门闗十去九不还言多瘴也】隐仙岩【在南流县西一里有石室幽邃】緑秀岭【在博白县林泉秀絶因名丨丨丨】大江【源出容州入县界】罗望江【在南流县】定川水【在故牢州定川县】井泉濯缨泉【即城南江邉石井】堂亭寻山堂【在博白县刘子羽谪白州时所作】赏心亭【郡守王过有诗】古迹越王船【郡国志马援造铜船济海后令沉扵渚天晴水澄徃徃望见】緑珠井【太平广记在白州双角山下昔梁氏之女有容貎石季伦为交趾采访使以真珠三斛买之梁氏之居旧井存焉汲饮者必诞美女里闾以美女无益遂以石填之○黄鲁直诗欲买娉婷供煮茗我无一斛明月珠用此事也】祠庙伏波庙【在鬼门山之隈○司马君实诗汉令班南海蛮兵避郁林天涯分柱界徼外贡输金坐失奸臣意谁名报国心一棺忠勇骨漂泊瘴烟深】名宦谷永【后汉南蛮传永守郁林以恩信招降乌浒人十余万内附皆受冠帯】陆绩【唐陆防传其逺祖绩仕吴守郁林归装舟轻不可越海取石为重人称其亷号郁林石】皇朝杨侯【刘□父送杨郁林序郁林古郡也太守尊官也其任不轻矣然而当拜者輙以炎瘴雾露为解天子以谓此皆全躯保妻子之臣无忧国之风皆置不用而诏丞相择刺史之贤者使举竒伟倜傥之士以充其选扵是大人部荆州诏书先至则以杨侯闻天子可焉遂自郡从事迁廷尉丞假五品服以行赐钱十万众皆荣之然杨侯既受命退而治装泛然不以为喜闻岭海之说风土之异漠然不以为忧如它日焉人皆曰杨侯矫亢人也呜呼前世之所以能治也为官择人后世之所以不治也为人择官彼庸庸之臣志得意满生而养交以饕富贵真若长者一旦有境外之事忧畏首防坚以死辟若常庸之夫不可使徃春秋贬焉若无君子何以矫也吾以杨侯矫世之君子春秋之徒欤推此心也虽在岭海之外而加千乘之国其有难治防于其行序以赠之】名贤刘子羽【绍兴安置白州初子羽参宣幕吴玠统制军马颇相厚善后子羽坐事安置玠怜其母老力觧扵朝至纳节请赎上高其义释子羽且降诏奨谕】题咏今到鬼门闗【沈佺期入鬼门闗诗昔传瘴江路云云土地无人老流落防客还】讼诉榕庭空【王履道和郁林守诗宦逰梅岭林云云】波涛初过郁林州【张籍昆仑儿诗昆仑家住海中州蛮客将来汉地逰言语觧通秦吉了云云】越裳济海喜天晴【陶弼寄郡守姚道源诗云云五叶戈船不渡兵尧舜逺夷皆乐国汉唐诸将半书生】桂门闗在郁林西【始呼为鬼门闗近曺载作文辩之云寄语徃来荆楚客云云】
　　四六【桂林遐陬　　　　地虽僻陋　　　境包三郡之封郁林古郡　　　　民乃朴淳　　　郡杂羣蛮之俗汉贤守之分符是为古郡　　　序稽邍父岂辞炎岭之郁蒸唐诗人之题句乃谓恶乡　　　诗诵初寮颇谓讼庭之清简】
　　横州【宁浦永定】
　　建置沿革【古百越之地牵牛婺女之分野赵佗王越地亦属之汉平南越置合浦郡合州即汉合浦郡之髙凉县地今在高州界吴孙休分立合浦北部晋改立静浦郡梁分立简阳郡隋于宁浦置简州又改为縁州炀帝废宁浦县属郁林郡唐以郁林郡之宁浦乐山县置简州改南简州又改曰横州改宁浦郡复为横州国朝因之今领县二治宁浦】
　　事要郡名宁浦　横槎【寰宇记横州号横槎】风俗地隘民瘠【图经】俗惟种田【同上】形胜南濒海徼【同上云云西接徭洞】东联怀泽【守章镐贡院上梁文云云西接钦江实二州车马之冲】拒邕为邻【易祓记云云实犬牙相制之地】三梁故县【寰宇记云云乌浒所巢】山川东山【在宁浦县南三十里】寳华山【在宁浦县南二十里山顶甞冇寳气○徐安国诗秀出城南号寳华翠微深处衲僧家百年台殿归煨烬一迳苍苔落晚花】古鉢山【在宁浦县西十里下有庙○徐安国诗羣岭中推古鉢尊山川罗列掌中存亭台突兀圣婆庙邱垤逶迤山子村】秀林山【在宁浦县十里山林秀郁因名】郁江【在宁浦县】清江【在宁浦县东十五里】井泉古辣泉【在桂海虞衡志云古辣乃实横间墟名以墟中泉酿酒既熟不煮但埋之地中日足取出色浅红味甘可致逺虽行烈日中不至坏南州珍之】楼亭望云楼【在郡治】横浦楼【在城上】僊槎亭【在登高岭】桥梁海棠桥【梁该撰怀古亭记桥附城郭抱林麓大江横骛涧流屈折政尔幽趣故老云此桥之南北旧皆海棠有书生祝其姓者家焉少防甞醉宿其家明日题一词而去所谓醉乡广大人间小是也】祠庙慈感庙【旧经唐贞观中妇人陈氏居朝京门外有鬻鱼者忽见白衣人谓陈曰鱼不可食既市可掷扵水急上山顶避之陈如其言比至山巅囘望所居皆陷而为池矣陈既殁即山顶立祠○徐安国诗有时风雨连村暗夜半龙逰古鉢归】名宦杜正伦【夲传由中书令出为横州刺史】名贤皇朝秦观【字少防甞居横州有宁浦书怀诗云挥汗读书不已人皆怪我何求我岂更求闻逹日长聊以消忧】题咏一湾江抱海槎浮【徐安国横浦诗万叠山围城堞古云云】尽日江山对双目【贾成之横浦楼诗横槎三月江如练风浪萦防接天緑郡楼新剏挿云飞云云】
　　四六【疏綍掖垣　　维桂林之广郡　　昔为乌浒之故巢分符宁浦　　有宁浦之小邦　　今乃虎符之重寄荣分符竹实为杜中令之旧邦　　地僻民贫郡虽居扵遐峤试访海棠犹诵秦淮海之佳句　　山围江抱景如在扵仙槎】
　　邕州【宣化武縁】
　　建置沿革【禹贡九州之外扬州之南境天文星纪牵牛之次古越地秦并南越为桂林县地汉平南越改为郁林郡之领方郡也东汉因之晋分郁林置晋兴郡宋齐因之隋废晋兴为县属简州后又属郁林郡唐置南晋州太守改为邕州以州近邕溪故名后以广桂容邕安南五府皆隷广府谓之五府节度名岭南五管后改永宁郡复为邕州又置建武军节度皇朝更晋兴为乐昌今为邕州建武军节度管溪洞羁縻州十三仍兼安抚都监领县二治宣化】
　　事要郡名邕管　建武　乐昌风俗椎髻箕踞【隋志人性轻悍而云云乃其旧风】鼻饮之俗【王介甫谕交趾文畧曰尔民头飞我有车马尔民丨丨我有酒食用华尔丨丨也尔民断髪我有衣冠尔民鸟语我有诗书用教尔之礼也煌煌炎洲烟蒸雾煮我飞尧云洒尔甘雨汤汤瘴海云烧日镕我张舜琴扇为薫风】形胜唐为西道【唐大诏令咸通三年分岭南为东西道广州为东道邕州为西道又为都督府】三十六洞【郡志先是两江州洞各执山獠古铜印至治平四年凖朝廷给赐铜印左江十八面右江十八面今所谓三十六洞者此也继此又降印识固不止此】梦蛇示城址【皇祐筑城随筑輙坏役者苦之夜梦有蛇环地而行若示其址遂即其地而筑焉】号为大府【雄州图经皇祐丁寳臣新城记岭南东西二部四十五州惟有桂邕丨丨丨丨】云南头楚分尾【杜光复风土歌云】所莅最广【李大异书横山买马图云度岭而西为州二十有五而道里延袤与蛮错居有永平横山二寨永平通交趾暨于海外横山通自杞罗殿诸蛮控连巴蜀】土产象【出交趾山谷惟雄者有两牙以鼻为用一躯之力皆在鼻将行先以鼻柱地乃移足知其足力劣于鼻也安南出象防曰象山嵗一捕之缚栏道旁中为大穽以雌象前行为媒遗甘蔗扵地传药蔗上雄象来食蔗渐引入栏闭其中就穽中教习驯扰之始甚咆哮穽深不可出收者以言语喻之久则渐觧人意不驯则告之云当为尔引雌来即听】山猪【即豪猪身有棘刺能振彂以御人二三百为羣以害苗稼】蛮犬【如猎狗警而猘诸丨率携一丨自防盗莫敢近】孔雀【生溪洞高山乔木之上而下溚沙上雄者尾长数尺生三年尾成长金碧晃耀时时自奋尽张其尾圎如锦轮俗谓之朝其朝无时】秦吉了【似鸜鹆】鹦鹉【能言】倒挂【緑毛常丨丨于树枝】翡翠【人采其羽】锦鸡【能吐锦久复収入】山川武号山【在州南二十里高五十丈】马退之【在州西详见栁宗元茅亭记】罗秀山【在州西昔有罗秀隐扵此后升仙】昆仑山【在宣化县东九十二里昆仑闗在焉】镆鎁山【在武縁县南三十二里山形盘薄地势险隘镆鎁闗在焉】横山【其山横截江河置横山寨扵此为市马之地○中兴小厯绍兴初五路既陷马极难得韩肖胄建议宜即邕州置市马塲取马岭表以资国用○朝野杂记广马者建炎末广西提举峒丁李域始请市战马赴行在绍兴初经畧司三年春即邕州置司提举市于罗殿自杞大理诸蛮未防废市马司以帅臣领其事七年待制胡舜陟为帅嵗中市马四千二百疋诏赏之其后马益精嵗费黄金五镒中金二百五十镒锦四百端佗帛千疋防州盐二百万斤而得马千五百疋必四尺二寸以上乃市之其直为银四十両毎高一寸増银十两有至六七十两者土人云其尤驵骏者在其出处或博黄金二百两日行四百里但官价有定数不能致此耳然自杞诸蕃本自无马又市之南诏南诏大理国也去自杞国可二十程而自杞至邕州横山寨二十二程横山寨至静江府又二十余程罗殿国又逺于自杞十程宜州溪洞廵检常恭者赴阙持南丹州莫延甚表来乞就宜州市马比之横山可省三十余程张说在枢筦以其表闻李夀翁时为检详文字为说言邕逺宜近人孰不知前迃其涂亦岂无意况今黄氏方横乃欲为之除道而擅以互市之饶误矣小吏妄作将启邉衅请论如法说不听命从义郎李宗彦以提防纲马驿程徃宜州措置既而说罢政宻院乃奏宗彦所言邉防不便罢之时淳熙元年也又诸蕃多以马易锦盖蛮人死即以一锦纒绕亲友赙者亦以锦贵人至纒十数疋故须锦为急】望仙坡【在州东与罗秀山相对故名丨丨丨皇祐间狄青余靖孙沔平侬贼营扵上后郡守陶弼因而建堂】左江【出源州界至合江镇与右江水合为一水流入横州号郁水卜丨道隷太平永平寨右江道隷横江寨各管覊縻州】右江【源出峩利州界虞衡志丨丨水与大理大槃水通大槃在大理之威楚州而特磨道又与甚善阐府相应自邕道诸蛮至大理四五程北梗自杞南梗特磨故久不得至○陶弼右江诗云昔年观地志此水出牂牁】邕溪【源出钦州】郁水【舆地广记即夜郎溪水与温水合又与欢水合亦名骆越水郡县志云在城西北两江合处源出蛮地】堂亭清风堂【在郡志】茅亭【在马退山栁宗元作邕州栁中丞丨丨记冬十月作新亭于马退山之阳因高山之阻以面势无欂栌节棁之华不斵椽不剪茨不列墙以白云为藩篱碧山为屏风昭其俭也是山崒然起于莾苍之中驰奔云矗亘数十百里尾蟠荒陬首注大溪诸山来朝势若星拱苍翠诡状绮绾绣错盖天钟秀于是不限于遐裔也然以壤接荒服俗参夷徼周王之马迹不至谢公之屐齿不及岩径萧条登探者以为叹嵗在辛夘我仲兄以方牧之命试于是邦夫其徳及故信孚信孚故人和人和故政多暇由是常徘徊此山以寄胜槩廼塈廼涂作我攸宇不崇朝而木工告成每风止雨收烟霞澄鲜輙角巾鹿裘率昆弟友生冠者五六人歩山椒而登焉于是手挥丝桐目送还云西山爽气在我襟袖以极万类揽不盈掌夫美不自美因人而彰兰亭也不遭右军则清湍修竹芜没扵空山矣是亭也僻介闽岭佳境罕到不书所作使盛迹郁湮是贻林涧之媿故志】三公亭【在望仙坡上○陶弼诗异日谁相继来书第四名谓狄青余靖孙沔三公也】古迹铜鼓【此古蛮人所用左右溪峒时得之相传为马伏波所制其形如坐墪而空其下满腹皆细花纹极工致四角有小蟾蜍两人舁行拊之声似鞞鼓】铜柱【汉伏波将军马援征蛮立柱界上又唐马緫为安南都防獠夷安之建二丨丨扵汉故处镵着唐徳以明伏波之裔故今左右江各有其一又其一在钦州蛮界其刻云丨丨折交人灭至今交人来徃累碎石于下不絶○吕伯恭作铭曰溪獦洞防惕息奉诏约梏牛闲马不敢饮啖汉刍水】名宦马援【字文渊交趾女子徴侧反拜援伏波将军南击交趾军至浪泊上虏未灭之时下潦上雾毒气薫蒸仰视飞鸢跕跕堕水中卧念少防平生时语何可得也今赖士大夫之力防被大恩且喜且慙吏士皆伏】李翺【文集载正元中翺守邕大首领黄氏帅其属纳质供赋黄氏侬氏皆群盗也韦氏不附率羣黄之兵以攻之而逐诸海黄氏既至羣盗皆伏于是十三部二十九州之蛮悉平】皇朝狄青【东轩笔録狄青之征侬智高也自过桂林即以辨色时先锋行先锋既行青乃出帐受衙罢命诸将坐饮酒一巵小餐然后中军行率以为常及顿军昆仑闗下翊日将度闗辰起诸将张立甚久而青尚未坐殆至日高亲吏疑之遽入帐周视则不知青所在诸将方相頋惊怛俄有军侯至曰宣徽传语诸官请过闗吃食方知青已微服同先锋度闗矣○言行録青入邕州获尸有衣金龙之衣者或言智高已死乱兵中当亟作奏者公曰安知其非诈宁失智高不敢欺朝廷也○郡志时智高再犯邕或以告襄公贼必送死何者脓防邕而溃势不可久也已而果然】余靖【为广西经畧同狄青经制广西盗贼作平蛮碑曰蠢兹狂防起乎徼外卒陷邕郛乘流东迈天生狄公仗节临戎英材鳞集猛将风从贼之敢鬬实惟天诱僭补伪署丛然授首厥惟邕邉南国之纪九洞襟帯列城唇齿我公之来电扫云开天声逺扬繄公之材】陶弼【治平间以崇仪使知邕州抚定侬贼有功】孔宗旦【为司户逆料智高必反守陈珙不听及城陷宗旦死扵贼】苏缄【以右骐骥使知邕州侬贼攻城以战而死今赐庙焉】人物石鉴【邕州人举进士侬智高攻广州不下还据邕州鉴与余靖言若使智高尽得邕州三十六洞之兵其为中国虑未可量鉴请说谕诸洞酋长使之不附智高靖遣鉴说诸洞酋长皆听命惟结洞酋长黄守陵强暴智高深与相结鉴说守陵智高父子贪诈不可不为之备守陵由是稍疎智高智高怒遣兵袭之守陵先为之备逆战破之遂不敢入结洞而奔逃于特磨】名贤韩愈【有论黄家贼事宜状以为宜招讨】栁宗元【有代裴中丞论黄家贼事宜状】题咏山川禹贡外【唐子西诗云云城郭汉兵余】分野穷禹画【刘禹锡送张苕赴邕幕诗云云人烟过虞循不言此行逺所乐相知新】恩浃黄侬族【陶弼横山诗云云师还左右溪】象隈铜柱卧成痕【沈彬诗龙约海船行有气云云】路指鬼门幽且夐【韩愈赠张十一诗云念君又署南荒吏云云】五十溪州六万丁【陶弼诗南极诸蛮傲典刑斗间时复见飞星君王仁恕将军老云云】
　　四六【地标铜柱　　　　俗陋而荒　　　眷骆川之地重郡固金城　　　　民骄以悍　　　距螭陛之天遥地控龙编之逺　　维兹建武之封　　矧一叠际穷荒之逺嵗通骏骨之竒　　越在峤南之外　　乃羣蛮来互市之冲自韩及栁备言讨防之宜　　　朱旛皂盖来分竹使之左符惟狄与余尤壮平蛮之防　　　碧山白云尚访茅亭之佳致布扬威徳逺逾铜柱之封　　　虎符出守盖总五千众之屯宁辑疆陲并壮金城之势　　　马政攸闗要谨十二闲之别互市散集闗马政之重轻兵籍盈虚系蛮徭之畏侮】
　　亷州【合浦石康】
　　建置沿革【古越地牵牛婺女之分野秦属象郡汉置合浦郡即今州治也吴时改珠官郡复改合浦郡宋置越州隋炀帝改为禄州又改为合州又废为合浦郡唐又为越州又置珠池县改为防州皇朝移州治于长沙场开寳废防州于海门镇置太平州后又为防州今领县二治合浦】
　　事要郡名合浦风俗青草黄茅瘴【元和志自瘴江至此瘴疠尤甚中之者多死举体如墨春秋雨时弥甚春谓青草瘴秋谓黄茅瘴马援所谓仰视乌鸢跕跕堕水中即此也土人谙则不为病】土少耕稼【郡志】形胜因洞为名【元和志地冇大防洞故元徳五年置大防县今县虽废而州名则以大防洞故名耳】凿山为城门【宋陈伯绍为刺史云云以威服蛮獠】距海二百里【自州西南至防江入海处约二百里海口有梁徳镇亦是徃来安南水路】土产珠【郡国志合浦县海曲出珠号曰珠池唐贞观五年置珠池县岭外代答云合浦产珠之地名曰断望池去岸数十里蜑人没而得蚌剖珠蜑家自云海中珠池若城郭然其中光怪不可向迩常有怪物护持蔡绦丛谈云合浦珠池大抵皆居海中珠母者蚌也采珠必蜑丁皆居海艇中采珠以大舶环池以石悬大絙别以小防系诸蜑腰没水取珠气廹则撼防防动舶人觉廼绞取人縁大絙上绍兴二十六年诏防州嵗贡珠取之或伤人命自今可罢贡】龙眼【苏子瞻丨丨诗云异哉南海濵珠树罗圃累累似桃李一一流膏乳坐疑星陨空又恐珠还浦图经未甞说玉食逺莫数独喜皱皮生弄色映雕爼蛮荒非汝辱幸免妃子汚】山川画山【在古县北五十里其山百卉明艳如然】狼头山【在合浦县】防江【在州界又名合浦江】鴈湖【在古防州二百歩鴈所罕至故名】明月溪【合浦北八十里】亭榭还珠亭【陶弼有诗合浦还珠旧有亭使君方似古人清沙中蚌蛤胎常满潭底蛟龙睡不惊】海角亭【见钦州天涯亭注】名宦孟甞【后汉循吏传云甞迁合浦太守郡不产谷实而海出珠宝与交趾比境常通商贩货籴粮食先时宰守并多贪秽诡人采求不知纪极珠遂渐徙于交趾界甞到官革易前求民利病曽未逾嵗去珠复还百姓皆反其业商货流通称为神明】名贤皇朝苏轼【绍圣初御史论轼贬昌化军徽庙移防州】陈瓘【论蔡卞又诋曾布贬袁移防】曾布【坐荐赵谂及弃湟州地谪防州】题咏荒凉海南北【苏子瞻宿兴防村净行院诗云云佛舍如鸡栖忽落榕林中跨空飞拱枅当门冽碧井洗我两足泥髙堂磨新塼洞戸分角圭倒床便酣寝鼻息如虹霓僮仆不肯去我为半日稽】示我海濵石【陶弼咏海石史君合浦来云云千岩秀掌上大者不盈尺】
　　四六【拜宠玊宸　　　已着还珠之瑞　　　地不宜于稼宝分符珠浦　　　即归鸣玊之班　　　海特富于骊珠孟太守之声名与此邦而不朽　　防操冰清与郡名而相称萧长公之气节尚故老之能言　　寛恩春播至海物而亦丰】









　　方舆胜览卷三十九
　　钦定四库全书
　　方舆胜览卷四十　　　　　宋　祝穆　撰
　　象州【阳寿　来賔武仙】
　　建置沿革【古百粤之地于天文属翼轸之度鹑尾之次秦始皇南取百粤以为桂林象郡象郡之名始此然非今之象州汉初为南越王赵佗所据汉武平南越以桂林地置郁林郡而秦之象郡更名日南今之象州即郁林郡之中溜潭中二县也东汉因之吴孙皓分郁林置桂林郡晋桂林郡有潭中而无中溜宋桂林郡有中溜而无潭中陈置象郡隋置象州此则象州之所从始也炀帝废象州为县属桂林郡唐以阳夀桂林县置象州皇朝因之今领县三治阳夀】
　　事要郡名象台　象郡风俗俗好祀【郡县志云云以鸡骨卜吉凶】人多骋猎【同上云云郡少秀民】地无桑柘【象郡志云云民不事蚕作虽间有之不能缫丝第为绵絮而已或水熟而纫缕之以为粗防妇女以缉麻织布为业】多膏腴之田【象郡志云云长腰玊粒为南方之最旁郡亦多取给焉】形胜控扼畨洞【象郡志连属桂林外接交邕云云徃来要冲】居岭峤之表【边公珝撰新井记云云接蛮貊之疆】当防牱龙江之防流【象郡志郡跨三邑之封云云】城门画象【岭外代答象州郡治西楼正面西山山腹忽起白云状如白象经时不灭然不常有案秦象郡乃交趾非象州也今象州城门画一白象不审何义然象州自昔不遭兵革凡有大盗皆相戒以不宜犯象鼻然则城门之画象岂着此也耶】水泉甘洁【郡志民富鱼稻云云不减中州】土产水清鱼肥【郡志逾桂岭而南云云为南方之最】货多珠翠【瑶光堂记地宜稻梁云云】山多麈麋【同上】山川象山【在阳夀县西五里以形得名又见城门画象注】西山【与象山相连风土记云刀兵永不见丨丨最高现说者以侬智高陈进之猖獗至境或自退或败亡土人以为应防】象台山【近栁州界三十里平地突起岿然一台盖古之州治也唐武徳始迁治阳县今犹相承谓州为象台云】铜鼓山【在武仙县西十里下有铜鼓濑昔马援南征获骆越铜鼓广化志狸獠铸铜为鼓惟以高大为贵面濶丈余初成挂于庭尅辰置酒招置同类来者盈门】双泉岩【在来賔县西北百里夏凉冬温土人多扵岩中结课旧传山中患无水忽一日双泉涌迸因名】大江【在来賔县西五十歩至武仙县通广州入海】雷江【在来賔西北三十里旧经有毛雷捕鱼于此因名】牂牱水【郡国志严州州门有长水自防牱流下来賔】阳水【在阳夀县】大藤溪【在武仙县东南源出浔州大立山今延賔驿前溪是也】井泉灵泉【在阳夀县】堂楼扶踈堂【在城外东南街土人谢氏建竹木深邃王右丞孙尚书寓此壁间有旧题】率齐【郡守陈太和建孙觌记】瑶光楼【在西城上俯瞰溪山景物胜絶今为西峯楼】名贤薛仁贵【绛州人吐蕃入防命为逻婆道行军总管兵败扵大非川贬象州后召为都督击突厥大破之】皇朝王安中【字履道自号初寮道人宣和中迁尚书右丞靖康谪象州】孙觌【绍兴中谪象州】题咏岛夷通荔浦【陈陶南海送韦七使君赴象州一鹗韦公子新恩领郡符云云龙节过苍梧地理金城近天涯玉树孤圣朝朱绂贵从此展雄图】炎凉顷刻分【陶弼题太平驿诗云急雨随风至云云】人家多住竹棚头【张籍诗瘴水漫江入洞流云云青山海上无城郭惟见松排出象州】瘴云如海蹴天浮【孙觌诗过岭逢人问象州云云】
　　四六【防恩凤阙　眷此象台　　地控百蛮　地罕蚕农作镇象台　邈在骆粤　　疆连五岭　俗饶鱼稻虽雕题交趾之俗滋变华风　　　象郡自秦既入中州之境而含哺鼓腹之人雅安淳政　　　虎符分汉是资循吏之功
　　竹使虎符允谓人生之贵　　　　夷通荔浦既蛮俗之杂居桂林象郡谅增地望之防　　　　人住竹棚亦土风之甚朴】
　　浔州【桂平平南】
　　建置沿革【粤地牵牛婺女之分野秦平百粤属桂林郡汉改桂林为郁林郡今浔州之桂平即郁林郡布山之地梁置桂平郡隋以布山县置桂平县属郁林郡唐初属鷰州太宗以鷰州之桂平大賔等三县置浔州寻废隷龚州后复割龚州桂平大賔三县置浔州改浔江郡复为浔州皇朝平岭南废隷贵州寻复置今龚州之平南即猛陵县地中兴废龚州为平南县隷浔州自是以后合龚浔二水为一州今领县二治桂平】
　　事要郡名清浔　浔江风俗民淳讼简【郡志云云人多儒业】地瘠民贫【赵善惹奏状僻处山间云云】土无坌恶【庆厯学记浔为善地郁江东注云云溪蛮洞獠不际其境民之从化岂间然防】形胜实有三州之地【同上封域广袤云云绣州鷰州龚州是也】限以二江【郡志云云左黔右郁黔之源出防牱鬰之源出交趾合于山之麓曰浔水】山水竒秀【同上浔虽为古荒服沃壤颇多云云○李邦彦留题白石云浔江穷瘴岭之南郡虽僻旁与都峤勾漏为隣而白石近在境上其江山气象之秀有足嘉者】山川白石山【在州南六十里下有洞曰白石洞天内有清真观傍有夀圣寺洞门自下透入容州勾漏洞天世传葛仙翁徃来其间】阆石山【在州北有梁状元嵩读书岩】畅岩【在郡西龙华寺之上郡守姚嗣宗诗寒谷常流九秋气丨丨别是一壶天】罗丛岩【在郡西南六十里岩中明快可容三百人内有三教殿东曰碧虚洞西曰灵源洞又曰水月岩超然亭实浔之胜槩】浔江【在桂平县北二十歩】郁江【在州南一里】黔江【在州北二十歩】乌江【在平南县西】渌水【在平南县南十五里旷野之中天然怪石甃其傍泉水深碧而澄清中有巨鱼人不敢捕】堂亭清心堂【在郡治】平政堂【在郡治】清凉境界【郡圃】祠庙广祐庙【在思灵山郡甞苦虎守祷扵神信宿虎交死庙树间范希文甞言其事姚嗣宗记其灵验】古迹鷰石【在平南县东南十二里图经云春夏燕巢其上故唐置鷰州】糖牛【大賔县南山有丨丨与蛇同穴牛嗜盐里人以皮裹手涂盐入穴探之其角如玉取以为器】名宦皇朝姚坦【甞守浔州东都事畧载越王元杰甞作假山召僚属置酒共观之翊善姚坦曰坦见血山不见假山太宗亦为假山或以坦言闻亟命毁之】程珦【皇祐间守龚州二子随侍乃明道伊川也】人物梁嵩【郡人南汉时状元及第仕至翰林学士故龚以公为大魁歴显仕因获蠲一郡之丁赋以迄于今郡人感公立白马庙】题咏西岩境独清【姚嗣宗诗井邑倦炎酷云云】两江横截壮金汤【廖徳明南楼诗三里之城渺大荒云云唐家设险基犹在圣代増陴虑更长】岭外此州为道院【石应孙题南山诗孤鹜去邉天浩渺万家穷处水湾环云云风烟殊不防南蛮】
　　四六【涂鵶画省　　　地控两江之会　　惟清浔之郡境分虎清浔　　　境环三郡之封　　有白石之洞天讼简民淳夙号岭南之道院　　皂盖分荣此郡颇优于地望山竒水秀亦称物外之洞天　　玉堂挥翰昔贤曾破于天荒】
　　藤州【坛津岑溪】
　　建置沿革【古百粤地秦属南海郡汉地理志牵牛之分野即唐志所谓韶石以西朱崖以东为星纪之分是也汉属苍梧郡之猛陵县地晋分苍梧立永平郡宋晋以后因之隋废永平郡置石州又改为藤州炀帝复为永平郡唐置藤州初领永平猛陵安基武陵隋建阳安普宁戎城宁人淳人大賔贺川等十二县后以武林属龚州普宁属容州猛陵属梧州以隋建属龚州改义感郡复置藤州废南仪州以涔溪县藤皇朝平岭南移州治于大江南岸今领县二治坛津】
　　事要郡名坛江　古藤风俗俗不知嵗【寰宇记云云唯用八月酉日为腊长防相贺以为年】以白布裹头【同上男儿以白布为头巾女儿以白布为衫】以青石为刀剑【郡国志其俗云云如铁妇人亦以为环玦代珠玊也】形胜郡居大江之南【郡志】土产竹枝霜【上人防江种甘蔗冬初压取汁作糖以净器贮之蘸以丨丨皆结丨】蒌藤【土人采取杂蜃灰并梹榔防之左思作吴都赋所引石帆水松东风扶留此其一也一名扶留○又产大藤及波罗宻树竹子布】山川罗山【在故南仪州山有冷泉】罗幔山【在坛津县】秀峯山【在岑溪县】凤山【在岑溪县】坛江【一名郁江彂源自辰州之坛岭】蒙江【自昭州立江县来经城外古鷰州地与浔江合】绣江【自容江来经州东南与郁江合】楼观江月楼【在州宅以坡诗名】郁秀楼【在州城东】南浦亭【在州城东】名宦裴敬业【隋人为永平县丞得民夷心】人物皇朝苏轼【子瞻自恵州谪昌化子由亦贬雷州相遇于藤同途至雷】秦观【绍圣初御史刘拯论其增损实録谪藤州以居观甞作词云醉卧古藤隂下杳不知南北时以为谶】陈师道【字无已号后山谪藤州○黄鲁直坛江即事诗闭门觅句陈无已对客挥毫秦少防二子不知温饱味西风吹涙古藤州】题咏峤南瘴毒地【苏子瞻藤州城下对月诗江月照我心江水清我肝端如径寸珠堕此白玉盘我心夲如此月满江不湍起舞者谁欤莫作三人看云云有此江月寒乃知天壤间何人不清安牀头有白酒盎若白露独醉还独醒夜气清漫漫仍呼邵道士取琴月下弹相将乘一叶夜下苍梧滩】系舟藤城下【苏子瞻诗松如迁客老酒似使君醇云云弄月坛江濵】跻险緑中行【宋之问彂藤州朝夕苦遄征孤魂长自惊泛舟依鴈渚投馆听猿鸣石髪縁溪蔓林衣拂地轻云峯刻不似苔壁畵难成露裛千花气泉和万籁声攀幽红处歇云云恋结芝兰砌悲纒松栢茔丹心江北死白髪岭南生魑魅天邉国穷愁海外情劳歌意无限今日为谁明】
　　四六【涂鸦禁掖　　　　虽居炎峤　　　惟火江之最近分虎坛江　　　　实号名邦　　　宜毒雾之潜销
　　闻滕君之仁政皆愿受防　　　　民夷杂处昔虽劣于华风歌苏子之月诗何妨举酒　　　　名胜辱居今实为于佳郡】
　　梧州【苍梧】
　　建置沿革【禹贡荆州之域越地婺女牵牛之次舜帝南廵至扵苍梧之野秦取百粤属桂林郡汉武以其地为苍梧郡之广信县后于苍梧郡兼置交州治广信更汉立交州牧治苍梧后徙治畨禺晋宋齐梁陈为郡不改梁析广信郡兼置成州隋改为封州隋于广信县置苍梧县属静州唐置梧州皇朝因之今领县一治苍梧】
　　事要郡名苍梧【以丨丨名郡始扵汉武然不知何所夲檀弓云舜扵苍梧之野传以为南越地湘中记九疑舜之所汉书载汉武望祀虞舜扵九疑又与檀弓不合汉文颖注曰九疑山半在丨丨半在零陵如淳曰舜九疑九疑在丨丨之冯乘县九域志谓九疑山亦名丨丨山未免皆牵合按太史公云舜南狩行死扵丨丨之野归扵江南之九疑是为零陵则是舜死扵丨丨之野归扵零陵之九疑山太史公徧歴名山大川必有所防】风俗质直尚信【隋志自岭以南二十余郡大率下湿瘴疠人性轻悍俚人则丨丨丨丨诸蛮则勇敢自立皆重财轻死】乐音闲美【苍梧志丨丨节丨丨有京洛遗风广西俗语推逊亦谓梧州乐韶州角云又善为渠犀舞】为善地【吴具七贤祠记云苍梧扵南纪为善地】地气歊瘴【史通苍梧云云】形胜襟喉五羊【丘翔苍梧郡赋唇齿湖湘云云距封圻扵高要穷津源扵邕江】山连五岭【史通地緫百越云云】交趾之域【东汉郡守喻猛颂于惟苍梧云云】土产钟乳【南越志孟陵县山多丨丨及石英】翠羽【旧孟陵县山多丨丨】旸夷勃卢【南越志旸夷之甲以锡箔饰之杂以丹漆昭耀昱晃左思所谓云云】山川火山【寰宇记山下有丙穴嘉鱼生焉虞衡志嘉鱼状如小鲥鱼味极腴美出梧州火山山上有火春末尤多毎三五夜一见如野烧之状或言其下水中有宝气或言越王尉佗藏神劔扵山阿故深夜腾熖如火○沈佺期诗身经火山热顔入瘴郷消】大虫山【在州东三里捜神记扶南王范寻常养虎五六头若有犯罪投与虎不噬乃赦之因名】郁水【南去县八里】雷水【出戎县城】赤溪【在大江之西有茂林修竹小桥流水之胜旁冇古寺与李太白读书台相对】井泉冰井【在州东北一里味甘且冷元结过郡目曰丨丨又为铭刻石泉上有火山无火冰井无冰之句皇朝宣和间郡守萧磐访求得之诗云井名未磨灭自我发沉晦】堂观习隐堂【在东山太守李亨伯有记】苍梧道院【在郡圃】江山伟观【在子城上】寺观白鹤观【唐开元置咸通末宰相郑畋自翰林承旨谪官苍梧太守增修观宇临江建水阁因题诗云松隂如盖水如罗秋夕山青白鸟过独坐一庵心正寂数声何处竹枝歌】名宦范晔【宋人为守】皇朝陈执中【七贤祠序公为郡陶以岂弟爱山水为篇章以道其登览之胜至作相犹眷眷不忘】人物陈元【苍梧广信人明左氏春秋后汉时辟司徒府】吴士燮【苍梧广信人为交趾太守学问优博兄弟四人一为合浦太守贿为九真太守武为南海太守】题咏南国无霜霰【宋之问经梧州云云连年见物华青林暗换叶红蘂续开花】草没嘉鱼穴【陶商翁送吕涛典狱诗峡口苍梧县城依南斗魁江浑潮海上地热火山来云云云封拜表台到应无狱讼荳蔻酒频开】看发苍梧太守船【张籍送王梧州诗楚江亭上秋风起云云千里同行从此别相逢又隔防多年】苍梧独在天一方【苏子瞻诗九疑连绵属衡湘云云孤城吹角烟树里落月未落江茫茫幽人抚枕坐叹息我行忽至舜所藏他年谁作舆地志海南万里真吾乡】郁郁苍梧海上山【苏子瞻诗云云蓬莱万丈有无间自注郁洲山自苍梧浮来】苍梧之邦舜逰处【郭功父和梧守蔡希蘧留别诗惟君万里分符去云云九疑七泽皆相连墨海濡毫写长句】
　　四六【荣分符竹　　　地乃舜逰　　　居百粤五岭之中来莅苍梧　　　郡因汉置　　　连九疑七泽之胜北接湖湘而为唇齿之邦　　　潮海火山曾入陶商翁之句下通畨禺而有咽喉之势　　　青林红蘂备陈宋之问之诗地望匪轻曾是陈恭公之旧治人才亦盛尚寻吴太守之故家】
　　贵州【郁林】
　　建置沿革【虞商暨周并为荒裔古西瓯骆越之地牵牛婺女之分野其次星纪秦平百越置桂林郡而贵州乃桂林之南境徙谪人以居之秦末尉佗自王其地汉武平吕嘉改为郁林郡广郁县焉吴立隂平县晋武改为郁平县梁武割郁林宁浦二郡立定州后改南定州隋置郁林郡改南定州为尹州又改尹州为郁州寻罢为郁林郡唐平萧铣置南尹州又改为贵州又更贵州为怀泽郡复为贵州国朝因之废怀泽义山潮水入郁林县后孝宗为贵州防御使本州不曾陈乞恩例今领县一治郁林】
　　事要郡名怀泽风俗土风尚朴【懐泽志云云不事华饰不机巧趋利】人性轻悍【隋志云云而椎髻箕踞乃其旧风】民力耕为业【风土记云云不产蚕丝】民贫地瘠【崇宁加封二侯庙制】茅苇弥望【守赵汝钺奏状蕞尔之区闲田瘠土云云而无原隰膏腴之地】以富为雄【旧经俚人质直重货轻死云云盖古者夷獠之俗如此】夷獠杂处【郡志怀泽乃汉广郁之地与云云自谷永陆绩出守是邦始廸以诗书礼乐之化○异物志郡北连山数百里俚人皆乌浒诸蛮巢居鼻饮以射翠求珠为业】形胜连山数百里【见上】负郭二千家【图经有唐盛时丨丨丨丨丨】山川东山【在州东二十里峯峦秀峙古经云唐时有何特进履光二人隠此山化为石今山状如二人立西北一峯望之如妇人搭帔簪花号为新妇岩】南山【在州南十里羣峯秀异甲扵一郡山有石笋佛象相传葛仙翁扵此炼丹】西山【在郡西三十里多踯躅花】北山【在城北十里山髙耸上有瀑布有池周数十丈禅人羽客多栖止焉古经云周穆王时山上有物相闻有羣女号泣云吾乃山神因金牛星驱雷电与山上池中神物相鬭今神物已化为石牛矣世传石牛神每嵗祷旱无不应祭则杀牲取血和泥涂于牛背用咸卤涂扵牛口乡人歌放牛之歌以乐之祀毕即雨泥尽乃晴】龙影山【在州南石壁上有五色畵龙】郁江【来自邕横经州界入清浔】宝江【在州西二里又名浮江水来自賔州】紫水【郁江有丨丨两若流出即有异其对州门流下者郡守必除擢在州向上而流下者应在僚属】井泉东井【在州东北二里中有怪石】谷永井【在州治东北汉丨丨凿古刻犹存】陆绩井【在城内东有橘一株乃干和中刺史刘传古所种】嘉鱼井【在州西井泉通江风土记水足丨丨临水观之歴歴在目有亭台旧基存焉】亭榭南涧井【在城西二里○守唐弼诗云伏泉地脉能通海叠玉山峯喜近城】巢莲亭【在郡治莲池北亭有苏子瞻墨刻】薫风亭【子瞻为梁诏书】名宦谷永【为郁林太守今之县名故附见之】陆绩【为郁林太守今水南有怀橘坊存焉】人物皇朝梁诏【州东下郭人少孤事母至孝任广东提干未防以母病挂冠而归母卒庐墓侧手植松柏号碧林亭有甘露降芝草生苏子瞻海外闻其孝节徃见之易亭名曰甘露林名曰瑞松坡皆为亲染】题咏郁江清彻底【运判董端逸诗云云十里郡城南】万山飞不出【运使王繁舍山驿诗云云守令最相亲】二十四峯尖【郡守俞括诗云云参差列郡南半空擎鹫宇絶顶寄僧龛】二十四峯称小桂【郡守陈嗣昭鹿鸣宴诗】朝衣驼裘暮挥扇【陈享伯诗冬来行部驾轺车一日之间气殊云云未应岚瘴得全无盖泛言南中气也】四六【眷今怀泽　　眷懐泽之小邦　　赋少而供亿亦稀析古郁林　　亦炎荒之乐土　　民淳而狱讼颇简鼻饮巢居虽杂逺夷之俗　　　民既力耕有斗米三钱之俗山环水绕不虚小桂之称　　　郡无嚚讼乃人生五马之荣】
　　昭州【平乐　茶城龙平　立山】
　　建置沿革【禹贡荆州之域古百粤之地牵牛婺女之分野秦为桂林郡地二汉并属苍梧郡吴置始安郡仍置平乐县焉晋宋齐因之至隋不改唐以平乐县置乐州又以茶城县来属与永平县而四更名昭州取昭潭以为名改平乐郡复为昭州皇朝仍为昭州今领县四治平乐】
　　事要郡名昭潭　昭平风俗风俗视沅湘伯仲【昭潭志序云风声气习布衣韦帯之士肩摩袂属视沅湘以南犹伯仲】决科入仕不乏【邹道乡得志轩记云丨丨丨丨毎毎丨丨朝廷兴崇学校而中上舍者三人贡辟雍者二人】大法塲【岭外代答云岭外瘴毒不必深广之地如海南之琼管海北之防雷化化虽曰深广而瘴乃轻昭州与湖南静江接境士大夫反指反为丨丨丨言瘴毒之多也如横邕钦贵其瘴殆与昭等然今俗又以广东之新州为大法塲英州为小法塲也】形胜与清湘九疑犬牙相入【昭潭志序居苍梧始安之间云云】滩泷至昭而中分【俗谓自静江漓川合乐川以至梧丨丨三百六十丨丨丨丨丨自昭而上至静江不甚险恶自昭而下至梧多锐石滩高而水湍激两岸皆悬崖峭壁】山川西山【在平乐县西有巨石径百尺屹立水中如神龙戯珠状】萦山【寰宇记山多曲折有木客形似小儿行坐衣服不异人而能饮山居崖宿时出市易作器人亦无别】昭潭冈【在郡北】陶李峒【在平乐县有二仙庙相唐陶英太尉谪居与李氏聨姻后此二姓居峒数百家世为婚姻云】平乐溪【在县南三里其西岸曰昭潭周回一里在今光孝寺考槃涧之口】漓水【自州合流东南过梧州防邕江容江达广入扵海汉戈船将军下漓水即此】荔水【源出桂之荔浦】井泉感应泉【夷坚已志邹忠公谪昭州江水不可饮汲扵数里山中人暑月殊以为苦所居仙宫岭下忽有泉涌清冷莹防因防为小池日得四五斛遂给用名曰丨丨丨将有北归之命数日前泉乃涸旋有人大醉至门厉声呼曰侍郎归矣寻求不可见明日命下故山先生杨中立为公挽词有甘泉不出户客至岂无神之句盖指二事也】亭阁天绘亭【夷坚志郡圃有亭名天绘郡守以与金国年号同欲乞名扵徐师川易之忽积壤中得片石其畧云予择胜得此亭名曰丨丨后某年月日当有俗子易名清晖者可为一笑○邹道乡诗江山天绘出留待主賔同】十爱亭【在城内光孝寺门侧刺史梅挚作仍有十爱诗石刻今存焉】双榕阁【在州治东二里江边二榕之间】祠庙邹公祠【张敬夫记按郡城之西北有所谓得志轩者公所甞防歴也下临长塘曰木梁广数十畆羣山环扵前其秀曰龙岳旧为郡士张云卿之居公实名而记之栋宇今无复存者乃即其地为屋四楹绘公像扵中俾张氏之后人居而丗守之】名宦韦陟【贬平乐尉杨国忠忌才谕守令胁陟使忧死土豪谕以轻舟泛溪峒丨丨曰我无负神理命之合尔其敢迯刑嵗余复起为郡守】皇朝胡铨【绍兴八年为宻院编修上防乞斩王伦并秦桧孙近乃以铨监昭州盐仓铨之行也谏院陈刚中以启送之云屈膝请和知廊庙御侮之无防张胆论事喜枢廷经逺之有人身为南海之行名若泰山之重又云知无不言愿请上方之劔不遇故去聊乘下泽之车亦坐谪知贑州安逺县】梅挚【为太守】人物周渭【字得臣防城人建隆初由桃源举进士走京师以书干艺祖皇帝画下岭表之防召对称防赐进士出身调滑州司马簿太宗时为御史乞不受锡赐愿充昭州所收百姓秋苗耗米乡人徳之为立祠徐俯为记】韩逈【郡人以太子中舍致仕号东山野叟仍作书院年八十有三运使李师中以诗赠之曰未衰前已得悬车骨立清风八十余松竹最宜贫宅舍江山偏照白髭须】名贤邹浩【东都事畧有田画者志义之士也与浩善浩徐言官一日报立皇后刘氏画曰邹君不言可以絶矣又一日邹以书约昼防颍昌自云得罪留连三日临别浩出涕画正色责之曰使君隐黙官京都遇寒疾不汗五日死矣岂独岭海之外能死人防愿毋以此自满】徐俯【宇师川避乱抵昭州绍兴间召除谏议大夫遂执政】题咏猿上驿楼啼【李义山昭州诗桂水春犹早昭州日政西虎当官路鬭云云防烂金沙井松干乳洞梯乡音吁可骇仍有醉如泥】千家不禁烧【俗名酒谓之烧故梅公十爱有此句此亦唐人烧春之义至国朝以南方瘴雾特弛其禁家自市鲁酒】偷闲少送迎【陶弼诗假守昭平郡云云亭标梅老句堂识敬公名】诏移丞相木兰舟【许浑闻昭州李相公移拜郴州诗云云桂水潺湲岭北流青汉夣归双阙晓白云吟过五湖秋】外邑灯火似渔村【陶弼过龙平诗数家深峡里云云】入城人半是渔樵【立山县刘君诗】度暑田夫竹作衫【立山县俚妇长扵缕绩吉贝蕉落之类甚细轻又能以竹作衫充暑服刘诗云云即此也】
　　四六【桂岭遐陬　　虽居广右　　邹陈辱临遂彂江山之秀昭潭佳　　郡实接湘　　南周韩挺出足为人物之英乌鸣柏府当知人杰　　　而地灵入仕决科备着道乡之记猿上驿楼可想　　　境幽而郡僻凝香索句】













　　方舆胜览卷四十
<史部,地理类,总志之属,方舆胜览>
　　钦定四库全书
　　方舆胜覧卷四十一　　　　宋　祝穆　撰
　　融州【融水懐逺】
　　建置沿革【春秋战国为百越地汉制以为牛女之分野唐志以为翼轸之分野汉为欝林郡潭中县地吴分欝林郡置欝林县萧齐置齐熈郡梁置东寕州隋改东寕为融州又改齐熈郡为义熈县炀帝始安郡即今之桂州也唐置融州改融水郡皇朝复为融州大观中陞清逺军莭度今领县二治融水】
　　事要郡名玉融风俗气候不殊荆湖【圗经云云】民猺杂居【同上昔石湖范至能帅桂林尝请于朝每嵗令猺人预圣莭锡宴除属县塞堡外州庭几千人列坐两庑下皆椎髻衣以青红染纻织成花缦为服吹匏笙为乐聼之如聚蚊声十数连袂转而舞以足顿地为节刻木为契约字画如梵书不可晓】形胜东南接桂林【同上云云都防之境西北有防牱夜郎之地潭江合荆湖数路之水】黔南帅府【郡志大观初置云云三年罢陞清逺军】镇压诸蛮【乞建莭镇奏状云云安静邉界曲阜行李巽制融水并邉兼抚夷落】山水为天下最【山水岩洞序云玉融云云而眞仙岩老人岩之类又其最也】山川铜鼓山【在城西二十里昔诸葛武侯浮防江而下以铜鼓散埋用压蛮徼后得于此山故名】石门山【在县西十八里山相对如门】眞仙岩【本名灵岩山又名老君洞在州南五里洞髙二十丈仰视髙逺灵夀溪贯串中出玲珑清响如环佩声有白石髙四五丈巍然一天尊像道服冠髯伟岸如眞旧传老君南逰至融语人曰此洞天絶胜不复西渡流沙我当隠焉一夕身为石匪雕匪镌大质具焉石狮丹灶罗列后先玉柱擎天龙鳞印地仙逰履迹显然可攷咸平中勅改为眞仙岩颁降太宗御书一百二十轴藏岩内张安国磨崖大书天下第一眞仙之岩】老人岩【在城西五里旧传有垂白老人拄杖悠扬其上洞在山半髙峻不可登旁有一洞穿出濶五六丈深二十丈郡因其势增建屋阁凭栏一视如在半天大江横其前支流绕其下萦迂清浅可濯可游】潭江【在融水县】融水【在州北六里接叙州界】清潭【在州南七里其水无源而自成潭】堂舎亷静堂【在郡治】玉融道院【在郡治】眞仙书院【在眞仙岩之前太守李兴时建】名宦皇朝岳飞【清逺军莭度使】名贤傅自得【忠肃公察之子知兴化以体防赵令衿在泉时事劾徙融州四年陈文恭公奏闻得从自便】题咏游遍眞仙洞府中【陶弼题仙岩诗溪僧过此説山公云云乳石崖边得灵草可能封裹寄衰翁】
　　四六【涣纶西掖　　防荣金阙　　维东寕之列郡分竹东寕　　作镇玉融　　乃南土之名麾山居谷聚控并海之蛮夷　拜二千石之尊官暂绥逺俗地大物荒防仙城之襟帯　揭第一岩之佳号颇称英逰】
　　賔州【岭方　迁江上林】
　　建置沿革【古越地汉志牵牛婺女之分野唐志翼轸之分野秦置桂林象郡汉更为欝林郡今州即欝林郡之岭方县也吴改岭方县曰临浦梁立岭方郡隋为岭方县属尹州唐置南方州太宗又析南方州之岭方琅琊思于南尹州之安城县置賔州更南方州曰登州改安城郡又改岭方郡复为賔州皇朝废賔州邕州寻复改唐以南方州地析为賔州与澄州至本朝合而归之賔州又益以思刚州是以唐之三州并为一州而三县即唐之三州也今领县三治岭方】
　　事要郡名南宾　安城风俗民醇事简【图经云云俗阜物廉视他州为乐土】巢居崖处【圗经巢居崖处尽力农事】筑室如巢窟【范太史曰賔人计口云云屋壁以木为筐竹织不加涂塈】民杂素冠【圗经云云虚市所集白黑相半前軰诗云箫鼓不分忧乐事衣冠难辨吉凶人】野不植桑【同上賔俗工于织布煮练如雪缜宻可爱妇不织蚕云云○野蚕乃食枫叶渔者取其丝以为纶或取织防】采木绵茅花【同上罗纨丝帛仰给它郡俗多云云揉作絮棉以御冬寒】惟事鸡卜【同上病者不求医药云云郡守蒋国愽刻方书一册邦人稍为之变】慱扇为昏【同上罗奉岭去城七里春秋二社士女毕集男女未婚嫁者以歌诗相应和自择配偶各以所执扇帕相慱谓之慱扇归日父母即与成礼】击鼓吹笙【寰宇记云其俗有礼防丨丨丨葫芦丨以为乐】形胜西接建武【余镛谯楼记云云北拒钦逺钦象横贵皆拟其境】无大江以泄水气【圗经賔之为州云云民居皆沮洳卑故人多腿重脚软之患】山川岭方山【在上林县南五里○风土记且説賔州一片地金出海势正骨干来自岭方此地稍安康○五代蛮獠杂处郡治迁徙靡定开寳间始迁今州治】镆铘山【在上林县南三十三里昔人有得古劔于此】铜钱山【在州东十五里相传有藏铜钱于此】仙影山【在觧鞍驿北○陶弼诗月氅星冠七大夫逺防虽有近还无瑶池侍女双成过遗下羣仙聚饮图】葛仙岩【在州西十五里有洞深窈非执炬不可入縁石磴而上直至岩○西南诸山皆在目前】眀镜湖【在州南三十五里濶五顷】寳水【在岭方县西南十五里中有陂堰可以溉田】賔水【在州西五里】贺水【在迁江县其水流入栁江】浮江水【在岭方县南二里】琅琊水【在故琅琊县西一里】马潭【在州东七里嵗遇旱投潭以虎头谓之閗龙即感应也】楼观环山楼【旧名凌霄】翠中楼【在城北墉最髙】琅琊竒观【在郡治】名宦皇朝陶弼【弼之父及侄皆尝为守有继政堂】王巩【字定国素之子也従东坡游尝坐轼党贬賔州酒税坡既北归出侍儿柔奴劝坡酒坡问柔奴岭南应自不好柔奴曰此心安处便是吾乡坡因缀定风波其词曰谁羡人间琢玉郎天教乞与点酥娘自作清歌传皓齿风起雪飞炎海变清凉万里归来顔愈少笑时犹帯岭梅香试问岭南应不好却道此心安处是吾乡】狄青【言行録载青宣抚广西时侬智髙守昆仑関青至賔州值上元莭令大张灯飨军校次夜二鼓时青忽起如内乆之使人谕孙元规令暂主席行酒至晓客未敢退报者云是夜三鼔狄宣府已夺昆仑関矣】人物韦厥【汉韦元成之裔唐武德七年持莭压伏生蛮开拓化外诏领澄州刺史后隠于智诚洞公与诸子皆封矦庙食为庙者九】名贤范祖禹【绍圣初言者论祖禹朋附司马光青永州移賔州】题咏賔州在何许【蘓子瞻在黄州诗云云为子上栖霞】冻笋苍崖坼【苏子瞻和王巩诗云春蔬黄土软云云】民俗不知金鼓声【陶弼诗官曹惟识簿书字云云】金鼓声阑剑防収【前人诗云云使君廽上雅歌楼尊前一阕清商曲消尽穷邉万里愁】安城太守知邉计【前人诗云徃嵗传闻南诏檄近时方筑伏波城云云菡蓞花中阅水兵】莫教弦管作蛮声【前人诗勤把鈆黄记官様云云】外邑思刚置县衙【邑令秦宻迁江纪实诗广右开炎服云云覊縻唐世及正朔圣朝加又乡分今贺水邑古琅琊泉脉通明镜封隣接镆鎁盖县为覊縻思刚州本朝改为迁江县有明镜湖及镆鎁山】四六【出纶北阙　　事简讼稀　　惟岭方之小郡分牧南賔　　物亷俗阜　　乃越骆之通都陶刺史之旧诗可知风土　　虽蛮风之杂袭见谓陋邦狄武防之陈迹犹记威声　　然物产之丰盈颇为乐土】
　　庆逺府【宜山　忻城　天河思恩　河池】
　　建置防革【粤地牵牛分野秦属象郡汉属交趾日南二郡界并同南安府后没于蛮夷唐招降所置初曰粤州后曰环州改为龙水郡复为粤州改为宜州皇朝诏岭南覊縻环州镇寕州金城州智州懐逺军并依前宜州又以覊縻足圻归恩经三州地为圻城县来属以英宗潜邸陞庆逺军莭度咸淳元年八月二日系今上潜藩之地陞庆逺府今领县五治宜山又管五砦覊縻之州十有八】
　　事要郡名龙江宜阳风俗人风犷戾【寰宇记山川险峻云云常持兵甲以事战争】以岩穴为居止【同上左袵椎髻礼异俗殊云云】形胜为岭南要害之地【郡志控防牱昆明等十五部云云】控扼夷蛮【岭外代答广西云云曰邕曰宜邕屯全将宜屯半将本朝皇祐间分宜州为一路帅所统多夷州后罢为郡今守臣犹兼广西都监为庆逺节度宜之西境有南丹州安化州三州一镇又有抚水五洞龙河茅滩荔波等蛮及陆家砦其外有龙罗方石张五姓谓之浅蛮又有西南韦畨及苏绮罗坐夜囬计利流求谓之生蛮又其外则有罗殿毗那大蛮皆径路直抵宜城之境上】土产宜砂【虞衡志宜之山人云出砂处与湖北相犬牙山北曰辰砂山南曰宜砂然地脉不殊无甚分别也】宜锡【出蛮峒中】山川宜山【宣和更龙水曰宜山】南山【山中有隠龙洞及神祠】日山【在城东九里】月山【在城西十五里风土记东有日山西有月年年征战无休歇谓此也继之曰頼得西水向东流世代永无忧】髙峯山【九域志昔有陆猿仙隠此山】拜相山【又名天门山二峯如笋崒嵂参天冯三元祖茔在其下】龙江【在城北一百歩石岸峭崄东流至栁象浔藤梧等州一千余里至广州入于南海谓江道如龙故名云】小江【在州城北合龙江】洛江【在城南六十里通龙水北流至崖山合龙江】井泉龙泉【去郡城二里宜阳志龙泉涌其前龙江绕其后是也其水涌出犹勺合然而润泽丘畆绰有余裕】学校州学【张敬夫学记宜为州被边所控制非一前此为州者日夜防切偹御缮治财计之不暇莫遑他议韩侯壁至官既举其职慨然念学校委废议所以修复之盖积累而后成庙宫既严讲肄有堂师生有舎门庑庖湢悉具合境人士叹息诵咏伻来请记方韩侯之为是举也或者窃笑以为在邉州乃不急之务且曰宜固寡士亦何必汲汲为栻独以为不然盖爼豆之修则军旅之事斯循序而不忒教化兴行则祸难之气坐销于冥冥之中诗曰既作泮宫淮夷攸服是有寔理非虚言也建学于此使为士者知名教之重礼义之尊脩其孝弟忠信则其细民亦将风动胥劝尊君亲上恊力一心守固攻克又孰御焉近而吾民既已和辑则夫境外聚落闻吾风者亦岂不感动有以服其心志柔其肌肤其孰有不顺况干秉彛之心人皆有之竒才之出何间逺迩逺方固曰寡士然如唐张公九龄出于曲江姜公公辅出于日南皆表然着见于后世宜之士由是而作兴安知异日不有继二公而出者乎然则其可以寡士而忽诸】堂舎宜山堂【在郡治】四贤堂【在宜山堂后谓黄山谷冯三元赵清献吕兖公也】南楼【有山谷所书范孟博传石刻在焉】名宦曹克明【尝知邕州既而宜州澄海军校陈进反防欝江暴涨州城摧克明伐木造舟为虚城水上以偹守御仍募溪洞兵趣象州贼遂南去廵抚使曹利用召克明防兵至贵州遇贼斩首四百余级贼平利用专其功克明耻自言】赵抃【尝倅是邦有一卒杀人当死方系狱病疽未溃公使医疗得不死防赦以免公爱人之周如此】人物冯京【庆厯间廷对第一觧省又俱与首选时号三元其母长沙有读书堂在防陵其觧试寓鄂渚其生长于宜其逰学随所至而徃祖茔在龙江浪歩之北今有冯村】区革【尝与黄鲁直交逰后为琼州秋椽鲁直以青玉案送之有送我之官穷海上鲸吞舟楫蜃嘘楼観落笔添清壮之句】名贤黄庭坚【太府丞余伯山禹绩之六世祖若着倅宜州日山谷谪居是州时党禁甚严若着为之经理舎馆遣二子滋浒从之游一旦请曰先生今日举动无愧东都党锢诸贤愿写范孟博一传许之遂黙诵大书尽卷仅有二三字疑误次年遂仙去○潘大临别鲁直于江夏诗翰墨精神全汉魏文章波澜似春秋可是中州着不得江南已逺更宜州○徐得之试双井茶诗先生老作宜州鬼谁与一瓯同注汤至今捧着双井椀犹帯是翁书传香】题咏孤城溪洞里【陶弼诗云云闻説已堪哀蛮水如鲜血瘴天已死灰吏忧民置毒巫幸鬼为灾】去作宜州梦【黄鲁直寄翠岩禅师诗云山谷青石牛自负万钧重八风吹得行处处是日用又将十六口云云】四六【涂芝禁掖　　防荣鼇禁　　维今分虎之郡剖竹宜城　　懐绂龙江　　乃昔潜龙之邸民多犷戾境实接于蛮风　赵清献题舆之郡地望固隆郡固荒凉土颇饶于珍产　冯三元毓秀之邦人才不乏】
　　贺州【临贺富川桂岭】
　　建置沿革【禹贡荆州之域分野当星纪鹑尾之次春秋属越七国属楚秦置南海郡赵佗王南越其地属焉汉武帝平南越置苍梧郡属交州今州即苍梧郡之临贺县也后汉因之吴大帝为临贺郡荆州宋改为临庆齐为临贺国隋置贺州改临贺郡其后又更为绥越郡唐置贺州因贺水以名皇朝平岭南贺州首入版圗开寳四年省荡山封阳二县及寳城场入临贺冯乗县入冨川今领县三治临贺】
　　事要郡名临贺【舆地广记云临水西流右合贺水县对二水之防故以临贺为名】风俗俗重鸡卜【寰宇记俗重鬼尝以鸡骨卜】架木为巢【同上俗多云云以避瘴气所居谓之栅】好吹匏笙【同上莭防则鸣铜鼔云云俚人则筋竹为箭以叶羽之名曰圭黎】民少瘴疠【圗经气候稍近湖外山清水秀云云】民不饥寒【同上云州二十里深山大泽间多猺人所居丨俗耕种虽无资积亦丨丨丨】士知为学【同上贺之为州云云民知力田虽溪洞蛮猺亦皆委顺服従无剽敓之患】鴈塔有人【同上自咸平三年欧阳陟登科之后题名雁塔时有其人】形胜崇山峻岭【裴氏记自九疑之南云云髙排霄汉绵亘数百里皆贺之境也】山清水秀【见上】山川甑山【在州西五里旧名幽山唐李郃出守山有新烟覆其上因名】橘山【在临贺东二十里其山七十一峯多橘株】秦山【在冨川县西百八十里北连道州荆州记昔孙权时此山夜雷暴震开为六洞○陈去非有逰秦山诗】桂山【在徃岭县东北十三里山多桂竹东接连北接道】白云山【去冨川县五十里乃丹霞福地】银殿山【去富川县百五十里旧冯乗县山上常有白云故名】萌渚峤【元和志在冯乗县北一百三十里即五岭之第四也按今州与道州华县分界于此峤之上】临水【源出旧冯乗县西北灵山下南流至县界】贺水【源出冨川县地名石龙亘郡城合桂岭水至三江口谓贺江梧江封江也】橘水【出橘山合贺江】桂水【顺流至州城东南合于贺江】富江【在冨川县西四十里南入昭州】灶溪水【在冨川西五十里相传天师炼丹取此水故名】亭阁荔枝亭【在郡治谭良佐建】清音阁【在城西五里佛寺之西有瀑布岩故名】名宦李郃【唐文宗时举贤良刘蕡对防极言宦官考官不敢取郃曰刘蕡不第我軰登科能无厚顔乃上防言臣所对不及蕡逺甚内懐愧耻乞囬所授以旌蕡直帝不纳中人深疾蕡诬贬彬州司尹郃遂出知贺州为政有声闻见李时亮古碑摠录】皇朝岳飞【神武军副都统绍兴初曹成再入贺州飞引兵击成大破之】名贤范祖禹【绍兴初言者论所修寔录诬诋又论乳媪事以为离间两宫贬贺州移賔州再移化州卒】吕居仁【避地于此】陈与义【避地于此】题咏罅开蛮俗合【陶弼桂岭诗云舍辔歴天险身疑出鸟羣云云脊尽瘴江分】贺州城西丹甑山【郭功父诗云云一亭遥挿紫云间龙墀譲防名犹在鹤驭凌风去不还善政再来应瑞物胜逰安得伴酡顔元戎词翰镌金玉千古长如碧涧潺】
　　四六【明峤遐陬　　兹剖竹符贺江古郡　　乃依桂岭】
　　【龙墀逊第未闻贤守之髙风　甑山盛事偹陈郭功父之诗虎帐论功尚想元戎之妙畧　秦洞胜逰尚访陈简斋之迹】
　　化州【石龙　吴川石城】
　　建置沿革【禹贡职方所不载五岭之外古越地牵牛婺女之分野秦属象郡汉为合浦郡髙凉县之地髙凉县在今髙州界吴孙权立髙凉郡又立髙兴郡梁因之仍置罗州唐以髙州之石龙吴川二县置罗州又于石龙县置南石州寻改南石州为辩州改罗州曰招义郡辩州曰陵水郡皇朝废罗州入辩州又改辩州曰化州中兴复置石城今领县三治石龙】
　　事要郡名陵水罗川风俗其俗信鬼【圗经云云好滛祠】无复文身防髪【同上夷俗悉是左袵今士民被礼逊之教颇衣冠相尚虽贱亦襟袵云云之旧】形胜大海环其南【同上】三江绕其东北【同上云云濵海数郡惟此地炎风不蒸三水绕城以泄岚瘴民少痁疫】境多土山【同上云云无甚峻岭】山川东山【起髙凉拱于州治之左】南山【起雷阳拱于州治之右有龙母庙】丽山【在古干水县东北二十里】帽子山【山在石龙县之南五里】大海【东去吴川县四里】陵水【寰宇记在石龙县源出容州界防罗水合流】罗水【在废陵罗县西北五里自覊縻禺州罗辩县界南流下合陵水州治在陵罗二水之间隂阳家谓其得浮龟之形】零烈水【在废县南三十里源出亷江入大江】堂亭清心堂【在治州】归鸿亭【在龙母山之巅淳熈辛丑冦平取归民安集之义】名宦皇朝李丹【绍兴初为守有甃城之绩】廖颙【为守麦鈇之扰有招谕之功】人物杨思勉【石城人唐元宪朝尝平诸蛮见唐本传】名贤范祖禹【绍圣初言者论祖禹朋附司马光永州安置再贬贺州移賔州又移化州卒窆之南山后归焉】沈长卿【先是绍兴戊午李光自洪州召归长卿以启贺之云缙绅兢守和亲甘出娄钦之下防夷狄难以信结孰虞吐蕃之刼盟与其竭四海以奉豺狼之欢何至辱万乗而下穹庐之拜至绍兴甲戌通判常州以吟诗谪化州】莫伋【湖州人自号月湖绍兴间谪居于此】题咏罗川帯郭古南州【郡守诗云云陵水环城小庾楼云淡青林无过雁雨涵丹荔集鸣鸠叨荣铜竹三经夏劝课农桑屡有秋好趂湍流下吴防章防无栁系归舟】
　　四六【防恩黼扆　　农桑粗足　　越居五岭之外分牧罗川　　狱讼亦稀　　近临二水之间自唐丗人才已盛偹见平蛮　虽周职方之不载越在炎陬至皇朝郡县更新足知向化　然唐郡治之屡迁颇称善地】











　　方舆胜覧卷四十一
　　钦定四库全书
　　方舆胜覧卷四十二　　　　宋　祝穆　撰
　　髙州【电白　信宜茂名】
　　建置沿革【古越地牵牛婺女之分野星纪之次秦属南海郡汉武帝平南越置合浦郡今州即汉合浦郡之髙凉县地吴孙权立髙凉郡又立髙兴郡梁讨平俚洞置髙州隋为髙凉郡唐复置髙州移州治于旧州南三十里电白县界置皇朝废髙州入窦州寻复置髙州今领县三治电白】
　　事要郡名髙凉【投荒録土厚而山环绕髙而稍凉因以名焉○旧经有云一日常具四时天气至三伏间反无畏暑命名似不茍然郡境自有髙凉山昔人名郡或取诸此】风俗民尚简俭【圗经云云易于取足】祭鬼祈福【元城先生曰此间饮食粗足絶无医药土人遇疾惟祭鬼以祈福】多燠少寒【圗经郡防丛山之中去海百里四时之候云云春冬遇雨差冻顷刻日出复如四五月】号为瘴乡【同上五岭之南云云谚曰髙窦雷化説着也怕】椎髻跣足【寰宇记云谷熟时里闬同取戌日为腊男女盛服椎髻跣足聚防作歌悉以髙栏为居号曰干防三日一市】形胜依山为郡【旧经郡不濵海云云】去海百里【同上】土产树石屏【洪景严记云祁阳石借人力磨治此即混然天成畧无斧凿一迹】山川寳山【在州治之后去城二里创登髙亭于上为一郡登临胜处】髙凉山【在郡西四十里羣山森然盛夏如秋因名】铜鱼山【与郡治对頼仙翁风土歌一条丁水铜鱼塞三十年来旧相识】龙湫山【在电白县东二十里一泉出岩石之下四时常涌有坎甚深相传有龙伏其间名曰龙湫井每遇嵗旱乡民相率祭于井上因以竹木刺之则雷雨立至因以立庙以为祈祷之地】大海【在平定县界东百里】髙源水【在信宜县西北源出髙源岭入茂名县界】名宦冯盎【祖冯业燕人浮海奔宋居新防自业至孙融丗为罗州刺史融子寳为髙凉太守聘蛮酋洗氏之女为妇李迁仕反洗氏击定之孙盎隋仁夀初为宋唐今潮成等五州獠叛诏盎击平之后以地降髙祖授以髙州总管洗氏封谯国夫人又封灵顺诚敬夫人有庙】皇朝杜介之【琼州人为髙州司法李光有诗赠曰南极当老人及见九代孙君生古崖州气质清且温今年八十二颇觉行步奔白髪映红顔疑是羲皇人】名贤刘安世【号元城先生安置英州移髙凉】题咏岭外向潘州【唐诗纪事李眀逺谪为潘州司马潘州今属髙州诗云北鸟飞不到南人谁去逰天涯浮瘴水云云】
　　四六【地髙而凉　　在天一涯　　虽居炎瘴之乡民朴而俭　　去海百里　　乃是髙凉之境冯将军之故封是为古郡　　考禹贡之分疆固非侯服刘元城之寓处宜有秀民　　稽唐诗之纪事是谓潘州】
　　容州【普宁　北流陆川】
　　建置沿革【古越州其次星纪其星牵牛秦开五岭置南海桂林象郡汉置合浦郡属交趾今州即合浦县地宋立南流郡属越州隋为合浦永平二郡地唐于今州理北置铜州即合浦之北流县永平之普寕县也又改铜州为容州以州西帯铜山囙以为名改普寕郡置容州管内安抚使初唐岭南旧五管广桂邕容安南皆岭南节度自蔡京制置岭南始奏以广州为东道邕州为西道又割容管藤严二州邕管又置寕逺军于容州国朝因之初王拱辰请放唐制益以东路之潮西路之邕容各为总制与桂广为五管不果行中兴以来陞寕逺军今领县三治普寕县】
　　事要郡名容管　普宁风俗人性刚悍【十道志云云重死轻生】不习文学【同上】鼻饮跣行【同上夷多夏少云云好吹葫芦笙击铜鼔习射弓弩无蚕桑绩葛以为布】呼市为虚【同上云云五日一集】地多瘴气【寰宇记云云春谓青草瘴秋谓黄茅瘴】礼度同中州【容管志云渡江以来北客避地留家者众令衣冠丨丨并丨丨丨】仕五管者多至卿相【唐容管经畧刺史题名记宋璟李勉杜佑马植卢钧李渤王渤軰皆一时名臣由五管罢归多至卿相】形胜介桂广间【容管志容云云盖粤徼也】由汉始登版籍【普寕郡志序云五岭以南禹贡职方所不载丨丨以来丨丨丨丨】山川容山【寰宇记在陆川县其山迥濶故曰容山州以此得名】勾漏山【在普寕县其岩穴多勾曲而穿漏故名平川中石峯千百皆矗立特起周廽三十里相传葛仙尝脩炼于此】都峤山【寰宇记在普寕山上有八峯曰兠子马鞍八叠云盖香炉仙人中峯丹灶而八叠竒秀视诸峯最髙有南北两洞俱有石室南洞寛坦中刻浮屠大象仪制甚古北洞差狭为星坛凡八二洞虚爽天造地设非他洞穴幽翳之比虞衡志云三洞天不下桂林】白石山【在陆川县山色洁白四面悬絶上有飞泉瀑布下有勾芒木可为布】普照岩【吴元美记山如覆釡登岩却顾则黄坡翠□与石峯相对歴歴落落尤可观也】独秀岩【吴元美记度普照岩而西平野中欝然孤峙者独秀岩也洞门宏邃古木萧森与韬眞抗衡室中可容数千人石乳挂壁上如弥陀大士像】白沙洞【吴元美记云秉烛从窦入俯偃扶伏凡经六七窦每过益寛而所见益竒行里余乃至中洞千态万状不可殚尽勾漏甲于天下而此洞为勾漏之次】鬼门闗【旧唐书云在北流县之南有两石相对俗号鬼门闗汉伏波将军马援讨林邑蛮路由此立碑石尚在昔时趋交趾皆由此关其南尤多瘴疠去者罕得生还谚曰鬼门闗十人去九不还唐李德裕贬崖州经此赋诗云一去一万里千知千不还崖州在何处生度丨丨丨】容江【在普寕县郡国志即马援所谓仰视飞鸢跕跕堕水中者是也】绣江【在普寕县前】石湖【在陆川县】昆仑水【在陆川县水中有石似昆仑】亭榭迎富亭【与沧浪亭相对容俗以二月二日为迎富节因以丨丨名丨】绣江亭【在州西南子城外江流横陈都嵪诸峰一覧可尽】道观韬其观【出洞天门其东曰丨丨丨观中碣伪汉时中官陈君所经始观当勾漏之中旁隣玉虚面揖玉田东望寳圭西抵普照独秀】灵寳观【在州西勾漏山寳圭洞天江之千古之漏城也羣峯森罗在上而其道出间行者骇愕观直当其门户观后石峯防起千仭独以一柱擎天】名宦葛洪【字稚川欲炼丹闻交趾出丹砂求为勾漏令曰非以为荣为有丹砂耳杜甫诗逺惭勾漏令不得问丹砂】元结【授容管经畧使身谕蛮豪绥定八州民乐其教至立石颂德】韦丹【丹为容州刺史始城容州周十二里韩文公铭其墓】题咏直傍青天崖【贾岛送张校书季霞诗云容州几千里云云】泉归沧海近【栁宗元酬徐中丞普寕池舘诗日月落朱槛繁花照羽觞云云树入楚山长】烧香翠羽帐【杜牧送容州中丞赴镇诗交趾同星座龙泉佩斗文云云防舞欝金裙鹢首冲泷浪犀渠拂岭云莫教铜柱北空说马将军】浪经蛟浦阔【欧公归田録载僧惠崇送迁客诗云云山入鬼门】寻尽洞中天【陶弼诗云一年勾漏守云云郡有勾漏白石都峤等山所谓三洞天也】佛记卢藏用【藏用太云寺记石髙丈二尺】仙坛葛稚川【见勾漏山】醒心西驿水【韦丹建阁下有石泉并记】烧眼碧池邉【后唐李复作池木檝记曰北池植莲数万】诗碑与酒泉【我岂无新事云云并陶弼诗】万松亭下清风满【刘禹锡伤秦姝行池北含烟瑶草短云云北池与万松皆容州之胜防】有唐曾宿万家兵【陶弼诗云云节制东南十一城此若得人无盗贼昔之为守尽公卿】
　　四六【出綍严宸　　介于桂广　　元次山之故封分符容管　　杂以民夷　　葛稚川之仙境汉控百蛮闗实雄于林邑　　勾漏名山夙号神仙之宅唐为五管镇尤重于铜州　　普寕置管实为卿相之阶】
　　钦州【安逺灵山】
　　建置沿革【古越地非九州之域其次星纪其星牵牛秦为象郡地尉佗王越地亦属焉今州即合浦郡之合浦县也在亷州界二汉吴晋并属合浦郡宋置宋夀郡交州后越州齐属交州梁武帝于今钦江县南置安州隋改曰钦州取钦江以为名改钦州为寕越郡唐复为钦州又置玉州南亭州并钦州总管府改为寕越郡复为钦州国朝因之初治钦江后治灵山今领县二治安逺】
　　事要郡名寕越风俗人戴白巾【寰宇记今乡村云云】赤裩短褐【同上又有獠子巢居海曲每嵗一移椎髻凿齿云云】食用手抟【同上俚人不觧言语文肱椎髻云云水从鼻饮之】用腊日为嵗【同上又有一种夷人不种田入海捕鱼为业婚嫁不避同姓云云】逄掖之士盖鲜【见南轩州学记】形胜南辕穷途【同上】濒海而郡【同上】土产钦盐【朝野杂记建炎十二年议者以钦州咸土生发嵗产盐三十余万斤商人不通请服官卖许之后又改为钞法乾道四年罢钞令漕司自认钞钱岭南极以为患淳熈初张钦夫为帅始与漕司詹体仁叶议立为定额定直且条上之邕州官卖盐毎斤百钱二公既去漕赵公瀚增其六十钦州嵗卖盐千斛公瀚亦増其五六年侍御史江漕以为言上出公瀚诏闽广发卖塩自有旧额及定直自今毋得擅有増添】山川三山【在安南县南五里】桂山【在安逺东二十里】孔雀山【在州西南五里三峯峙立仍多孔雀上有亭】罗浮山【在州西北六十里形似惠之罗浮】三海岩【在灵山县西一曰钱岩一曰月岩一曰岩治平间陶弼访得之诗云新邑西南古洞天我来方信海为田无名不入州圗载有路惟闻野老传】海岭【在安逺县之北去海一十里】峯子岭【在灵山即县之主山】五湖【在城外江岸上有亭】钦水【自城外东南流入于海】罗浮水【在州南四十里入于海】瀑布湾【在那容村其瀑自石顶飞激下成深湾嵗旱则投石于湾以祷之雨立至】学校州学【张敬夫州学记云安阳岳侯霖为钦州之明年政通人和乃经理其州之学悉易故之庳陋庙堂斋庑次第一新伻来谒记久未暇也又眀年其学之教授周去非秩满道桂复以侯意来请且曰钦之为邦僻在海隅地近盐而俗上利逄掖之士盖鲜有焉惟侯不敢以其陋而鲜加忽也故新其学以劝之且求一言以示后庻或有起也某于是而叹曰是可书也已夫所谓建学者固欲其士之众多也今夫通都大邑操觚习辞发防决科肩摩袂属必如是而后谓之多士乎哉殆未然也夫寡国鲜士亦何病十室之邑必有忠信之质者焉其成就与否则异乎学与不学而已学也者所以成才而善俗也今钦虽僻而陋也其士虽鲜也然其间亦岂无忠信之质者乎无以揭之曷其昭之无以导之曷其通之为之严学宫于此详其启廸以夫人伦之教圣贤之言行薰濡之以渐由耳目以入其心志其质之美者能不有所感发乎有所感发则将去利就义以求夫为学之方而又训其子弟率其朋友则多士之风岂不庶几矣异时人才成就风俗醇美其必由侯今日之举有以发之请刻记于学】亭轩天涯亭【在东门北畔临水岭外代荅钦州有丨丨丨亷州有海角亭二郡并南辕穷途也钦逺于亷则天涯之亭甚于海角之可悲矣昔余防公守钦为直钩轩于亭之东偏即江濵之三石命曰钧石醉石卧石云】直钩轩【在天涯亭之东余靖陶弼有诗】古迹铜柱【汉马伏波平交趾五铜柱为极西界唐马揔为安南都防夷獠为建二铜柱于伏波之处以明揔为伏波之嗣是铜柱在安南矣按钦境有古森洞与安南抵界有马援铜柱有誓云铜柱折交人灭安南人每过其下人以一石培之遂成丘陵又见邕州】名宦李邕【元宗时自陈州刺史左迁钦州遵化尉】皇朝余靖【为守】杨友【绍兴初太守丨丨以交趾责使争地界公植铁枪于庭谓之曰若必要地界请鏖战一场交使惕息而退今邦人志之呼为杨铁枪】名贤张説【説为凤阙舎人辨张易之诬防魏元忠忤防流钦州】皇朝吕祖泰【上书辨赵于直之忠乞诛韩侂胄及苏师旦周筠而罢逐陈自强之徒以周必大任其事遂谪钦州】题咏客惧蛮螺作酒杯【陶弼寄钦州洪遹侍御诗僧怜海石为棊子云云自笑平生喜韬畧此时何计上金台】民乐占城稲米丰【陶弼三山亭诗商夸合浦珠胎贱云云火炬影沉江岸北潮声流过郡城东】红螺紫蠏新鲈脍【陶弼诗云云白藕黄柑晚荔支酒尽月斜潮半落山翁不省上舡时】
　　四六【防渥宸庭　　渺居广右　　眷惟岭外之郡分符钦管　　越在天涯　　实接安南之境牢盆颇羡故多逐末之民　　访防公之钓矶惟知直道缝掖者稀故罕业儒之士　　读南轩之学记一洗陋风】
　　雷州【海康　遂溪徐闻】
　　建置沿革【古越地牵牛婺女之分野秦属象郡汉平吕嘉置合浦郡统县六其一为徐闻合浦郡梁分合浦郡立合州又改南合州隋为合州置海康县属合浦郡隋置南合州改海康曰徐闻又改名曰雷州复置遂溪县改海康县复为雷州皇朝省徐闻遂溪入海康绍兴间髙居弁知雷州莭制高容亷化四州军马今领县三治海康】
　　事要郡名海康　雷阳【国史补雷州春夏多雷无日无之秋日则伏地中其状如彘人取而食之○投荒录以其雷声近在檐宇之上与他郡不同故名雷阳】风俗风俗颇淳【余安道学记海康郡濒海之乐郊也地域虽逺云云圣训涵濡人多向学】实杂黎俗【圗经本州云云故有官语客语黎语】居民富实【同上州多平田沃壌又有海道可通闽浙故云云市井居庐之盛甲于广右】夷多栏居【寰宇记地濵炎海人惟夷獠多栏居以避时欝】气候倍热【圗经州居海上之极南云云所谓除夜纳凉者容有之】徐闻交易【元和志汉置左右候官在徐闻县南七里积货物于此交易谚曰欲防贫诣徐闻】以己酉为腊【郡志或云路伏波之辟九郡也徐闻之人以冬己酉日遇害故州人以是日为腊而祭其先○颍濵和陶弼诗曰人饮嘉平浆酒如江注云雷人以十月腊祭盖其年己酉在十月耳】以鹊巢占风【同上州人以鹊巢为占盖巢低则有风巢髙则无之】呼迁客为相公【折彦质记陈莹中云岭南人见逐客不问官之尊卑尽呼相公岂非相公爱游此乎近日莹中赴龙城士美相继过桂又报伯纪来因念莹中言发一笑云】形胜三面并海【圗经】土产浮留藤【左太冲蜀都赋云蒟醤流味于畨禺之乡本章蒟醤注蔓生叶似王瓜而厚大实似桑椹皮黒肉白其苗为浮留藤合梹榔食之辛香又呼萎藤】山川擎雷山【在海康县南八里昔被雷震而有水】英髙山【在海康西南百三十里两峯耸峙有泉涌出】徒防山【在海康南百三十里西海中上有岩穴竒怪又有泉】螺冈【在海康北八十里】大海【在城外】学校州学【张敬夫记庐陵戴君为雷州之眀年以书抵栻曰雷之地穷服岭而并南海士生其间不得与先生长者接于见闻为寡而其风声气习亦未有能遽变者某惟念所以善其俗宜莫先于学校愿不鄙为记以诏之予尝观孟子论王政其于学曰谨庠序之教申之以孝弟之义而后知先生所以建庠序之意以教之孝弟为先戴君之所以教宜莫越于是矣】楼馆北楼【旧名楚阁】思亭【希白先生为记】蓬莱馆【在蓬莱坊英録山有亭榭十余所】祠庙雷公庙【岭表异録云雷州西南八里有雷公庙每嵗州人造雷鼔雷车置庙内有以鱼彘肉同食者立有霆震人皆畏惮○丁谓撰记曰旧记云州南七里有擎雷水今南渡是也始者里民陈氏家无子因射猎中获一大卵围及尺余携归家不知其何名忽一日霆霹而开遽生一子鞠育抚养遂成其家乡俗异之曰雷种陈天建二年也今其庙曰震顕】威武庙【苏子瞻庙记汉有两伏波皆有功德于岭南之民前伏波邳离路侯也后伏波新息马侯也南越自三代不能有秦虽逺通置吏旋复为夷邳离始伐灭其国开九郡然至东汉一女子侧贰反海南震动六十余城时世祖初平天下民劳厌兵方闭玉関谢西域况南荒何足以辱王师非新息苦战则九郡左袵至今矣由此论之两伏波庙食于岭南均也古今所传莫能定于一自徐闻渡海适朱崖南望连山若有若无杳一髪耳舣舟将济栗防魄海上有伏波祠元丰中诏封忠显王凢济海者必卜焉曰某日可济乎必告而后敢济使人信之如度量衡石必不吾欺者呜呼非盛德其孰能如此自汉以来朱崖儋耳或置或否杨雄有言曰朱崖之弃捐之力也否则介鳞易我衣裳此言施于当时可也自汉末至五代中原避乱之人多家于此今衣冠礼乐盖班班然矣其可复言弃乎四州之人以徐闻为咽喉南北之济者以伏波为指南事神其可不恭某以罪谪儋耳三年今乃获还海北徃返皆顺风无以荅神贶乃碑而铭之至险莫测海与风至幽不仁此鱼龙至信可恃汉两公寄命一叶万仭中自此而南洗汝胷抚循民夷必清通自此而北端汝躬屈伸穷逹常正忠生为人英殁愈雄神虽无言我意同】莱公庙【在报防寺绍兴年间勅赐庙额曰旌忠】名贤李邕【邕坐与张柬之善贬雷州】皇朝冦凖【字平仲相真宗天禧末为丁谓所诬再贬雷州司户及境吏以图献抵海岸凡十里公忧然悟曰少时有到海秪十里过山应万重之句乃今日意尔人生得防岂偶然耶○上庠录公之贬雷州也丁晋公遣中使赍勅徃授之以锦嚢贮剑掲于马前既至莱公方与郡官宴饮驿吏言状莱公遣郡官出逆之中使避不见入传舎中不出问其所以来之故不答上下皆惶恐不知所为公神色自若使人谓之曰朝廷若赐凖死愿见勅书中使不得已乃以勅授之莱公乃从録事参军借緑衫着之短才至膝拜受勅于庭升阶复宴坐至暮而罢】丁谓【天圣元年为眞宗山陵使内侍雷允恭擅移域贬崖州司户后徙雷州公从者闻丁当来有欲谋不利于丁者公知之陈大席一庑间设戯具悉召坐且命之博奕因隐几观焉闻行乃罢初谓之贬崖州也作陈情表假家书附商贩行详见崖州】章子厚【徽宗朝贬雷州司戸初蘓子由谪雷不许占官舍遂僦民屋子厚以为强夺民居下州追民防治以僦券甚眀乃已及子厚谪雷州亦问舍于民民曰前蘓公来为章防破我家今不可也人以为报】蘓辙【子由既谪雷州子瞻亦谪儋耳相遇于藤同至海康月余郡人呉国鉴特筑室以处焉其后党锢浸宻屋亦渐废靖康丙午海康令买而有之且开遗直轩绘二公像于中】秦观【谪居有诗云白髪坐钓党南迁濒海州灌园以糊口身自杂苍头篱落秋暑中碧花蔓牵牛谁知把锄人旧日东陵侯】李纲【留题云余谪万安次雷阳邉海南黎防猖獗艰阻留寓天寕丈室累月闻官军既破贼即日成行南渡次琼管不三日祗奉徳音防恩听还徃返才十日复天寜旧管建炎己酉书又云故翰林蘓公谪儋耳既北归作汉伏波庙记迨今逾三十年未克建立纲以罪谪居万安遣子宗之摄祭黙祷于神异时倘得生还当信蘓公所作庙碑以荅神贶】人物呉国鉴【海康人为太庙斋郎绍圣中苏子由贬雷州僦国鉴宅居为创一小阁元符初本路走马承受段讽言其事诏提举常平董必具实状以闻必至雷置狱根治诏辙移循州知州张逄以下降罚有差国鉴编管】题咏囬望古今州【蘓子瞻寄子由诗云云属此琉璃钟离别何足道我生岂有终】同落百蛮里【前人诗与子各行意云云】犹在寰海中【蘓子由诗我迁海康郡云云】风露凄凉西馆静【冦平仲海康西馆有懐云云悄然懐旧一长叹海云销尽金波冷半夜无人独凭栏】圣恩尚许遥相望【蘓子瞻寄子由诗莫嫌琼雷隔云海云云】老去仍栖隔海村【前人诗儋耳在海南故云】兹逰竒絶冠平生【蘓子瞻诗九死南荒吾不恨云云】
　　四六【出纶天上　今之海康夷言莫　辨既有农田之沃作镇　雷阳古者越地海　气常昏亦居海道之冲东坡庙碑谓礼　乐衣冠之地马路两伏波苦战泽在斯民南轩学记　皆仁义道徳之言冦丁二】













　　方舆胜覧卷四十一
　　钦定四库全书
　　方舆胜览卷四十三　　　　　宋　祝穆　撰
　　琼州【琼山　澄迈　文昌临高　乐防】
　　建置防革【非禹贡所及春秋所治古杨越地牵牛婺女之分野汉武遣路博徳平南粤以其地为珠崖儋耳郡至昭帝时凡六反遂罢儋耳并属珠崖至元帝时珠崖又反贾捐之建议不当击遂罢珠崖郡东汉立珠崖属合浦郡呉大帝于徐闻立珠崖郡又于其地立珠官一县招抚竟不从化晋省珠崖入合浦寻又废珠官梁置崖州又于徐闻立珠崖郡竟不有其地隋焬帝更置珠崖郡立十县又置儋耳临振二郡唐立都督府管崖儋振三州太宗以崖州之琼山置琼州领琼山万安二县又割崖州之临机来属浙置曽江顔罗容琼县又置乐防县皇朝平南汉割崖州之地入琼州以舍城文昌澄迈来属后省舍城入琼山以儋崖振万安四州琼州守臣提举儋崖万安等州于水陆转运事改琼管安抚昌化万安吉阳三军焉政和元年陞静海军节度今广西经畧司领县五治琼山】
　　事要郡名琼管　琼台【在谯楼下临放生池葢置使时以使台得名】风俗其俗朴野【郡志云云若叔伯兄弟之子不以齿序伯之子虽少皆以兄自居而叔之子虽耄亦为弟也】气候不甚寒热【郡志夏不至热冬不甚寒乡邑多老人】风土则见于东坡数语【苏子瞻帖云食无肉出无友居无屋病无医冬无炭夏无寒泉语虽不多已尽风土之大槩夏无蝇蚋则可喜也】夷人之俗【寰宇记夷人无城郭俗异居非译语难辨其言不知礼法须以威服号曰生黎巢居深洞绩木皮为衣以木绵为毯性好酒每醖酿用木草叶代麴蘖熟则以竹筩吸之打鼔吹笙以为乐男则髽首挿梳带人齿为璎饰好弓矢削竹为箭镞鋭而无羽女人文领穿耳垂环病无药饵但烹犬羊祀神而已长编开寳八年琼州之俗无医民疾病但求巫祝诏以方书本草给之】生黎熟黎【系年录初知琼州定南寨刘荐贷黎人王文满银香马钱而不偿文满破定南寨遂掠临髙澄迈二县绍兴三十刘祚为琼管安抚击逐之夺其地以赐有功者以闻黎海南四郡岛上蛮也岛直雷州有黎母山诸蛮环居号黎人其去省地逺不供职役者号生黎耕作省地者号熟黎丨丨之外始是州县四郡各占岛之一陲珠崖在岛南既不可取径则复桴海循海岛而南所谓再渉鲸波也四郡之人多黎姓盖其裔族而今黎人乃多姓王】郡民皆服布【汉志云云如单被穿中央为贯头】岛夷卉服【郡志琼无火麻产苎麻嵗四收采闽广专用之常得倍利南中所出木绵吉布苎蕉麻皮无非卉也】以槟榔为命【琼人云云其产于石山者最良嵗过闽广者不知其几非防榔之利不能为此一州也】以藷菜为粮【海南所产秔稌不足于食乃以藷蓣为粮杂菜作粥蘓子瞻有云海南藷为粮几米之十六】以安石榴醸酒【崖州妇人着缌缏以为土釡器用匏瓢无水人饮惟石汁以安石榴花着釡中经旬即成酒其味香美仍醉人】赐一监书【庆厯间提刑彭次云廵歴至此奏请云云诏俞其请】多麋无虎【汉志云云民有五畜山多麋郡志今其地无虎而马实繁】形胜居海中洲【汉书贾捐之传初武帝立儋耳珠崖郡皆在南方海中洲居广袤千里合十六县户二万三千其民暴恶自以阻絶数犯吏禁吏亦酷之率数年一反○通典琼崖环海尤难賔服】南极之外【交州记朱崖在大海云云】南望连山【苏子瞻伏波庙记云云详见雷州注】如囷廪大【元和志珠崖云云与徐闻对渡北风举帆一夕一日而至】潮候不同【岭外代答江浙之潮自有定候钦亷之潮则朔望大潮谓之先水日止一潮谓之小水琼海之潮半月东流半月西流潮之大小随长短星不移月之尽衰岂不异哉】土产琼枝【出乐防县海岸惟此邑有之贩者径自取载以徃琼人莫之用也】椰子【无时而生树似防榔叶如凤尾】海漆【海南有野花如芍药日为倒粘子渍以为胶可代杮油东坡命名】长节竹【黎母山有水五派流入四郡其源有巨竹节长不啻丈许】知风草【丛生若藤蔓土人视其叶之莭有无以知一嵗之风候】防榔水【郡城环百里絶无水惟烈村有石井诸村三五十里内尽取焉毎用葫芦负水以归其人经月不盥手毎取草上露濡手遇雨则防榔树下溜水瓮中虽乆不壊】五色雀【海南谓凤凰乆旱而见则雨○坡诗仁心知悯农常告雨雾符囬翔天壌间何必隠此都】红藤簟【北户录云方言谓之笙亦曰籧蒢】乌觜【苏子瞻云余来儋耳得犬曰丨丨甚猛而驯随余迁合浦过澄迈泅而济路人皆惊诗云长桥不肯□遥渡清深浦何当寄家书黄耳乃其祖】山川琼山【在本县有丨丨白玉二村其石皆白似玉而润种藷其上特美所产防榔其味尤佳州以此山而得名】郍射山【在琼山县其人以射猎为生】黎母山【图经岛上四州以丨丨丨为主山特髙每日辰巳后云雾収敛则一峯耸翠挿天申酉间复蔽不见此必所谓南极星芒所降之地也○虞衡志云山极髙常在云雾中黎人自鲜识之乆晴海气清明时见翠尖浮半空○刘谊平黎记故老相传雷摄一蛇卵在此山中生一女号为丨丨食山果为粮巢林木为居嵗乆致交趾之蛮过海采香因与之结昬子孙众多方开山种粮又云天将降雨则祥光夜见望气者谓南极星降又云婺女星见此山因名黎婺后讹呼为丨丨】云露山【在琼山县西南六十里有三潭俗传防屋潭上潭林木隂森人不敢近次二潭有小石如橄防有窍可穿嵗旱祷雨故名】毗耶山【在临髙县有庙毎有黎人叛则神驱蜂以御之官军遂胜】东峱山【在文昌县其乡之民如猿峱然峱妇纺绩吉贝细宻莹白】浮丘山【郭功父诗仙翁得仙二千嵗碧海变田田变海丨丨却接畨禺西罇迹篙防至今在】铜鼓岭【在文昌县俗传民得丨丨乃诸葛武矦征蛮之钲】神应港【名曰沙津畨舶所聚之地其港不通大舟而海岸又多风涛之虞王帅光祖直开一港以便商旅已开而沙复合忽风吹开一港尤径今遂名丨丨丨时淳熈戊申也】井泉防泉【乃两井相去咫尺而异味昔东坡寓比后绍兴间李光贬琼州亦居此九年再贬昌化】惠通泉【蘓子瞻记云唐相李文饶好饮惠山泉置驿以取水有僧言长安昊天观井与惠山泉通杂以它水十余缶僧独指其一曰此惠山泉也文饶为罢水驿琼州之东五十余里有三山庵庵下有泉味类惠山泉东坡居士后过琼庵僧惟徳以水饷焉且求为名名之曰惠通泉】卓锡泉【在州东北二十里云峯巍然耸防分两臂并趍西南一泉中涌相传景泰禅师之所丨丨也有七仙为守其地开山得石履藏寺中】学校州学【朱元晦琼丨丨记云昔者圣王作民君师设官分职以长以治而其教民之目则曰父子有亲君臣有义夫妇有别长防有序朋友有信五者而已盖民有是身则必有是五者而不能一日离有是心则必有是五者之理而不能一日离也是以圣王立教因民固有还以导之使不防乎其初然又虑其由而不知无以乆而不壊也则为之择其民之秀者群之以丨校而聨之以师儒开之以诗书而成之以礼乐凡所以使之明是理而守之不失传是教而施之无穷者盖亦莫非因其固有而发明之而未始有所务于外也夫如是是以其教易明其学易成而其施之之博至于无逺之不暨而无防之不化此先王教化之泽所以为盛而非后世所能及也淳熈九年琼管帅守长乐韩侯壁既新其丨之丨而使以圗来请纪曰吾州在中国西南万里炎天涨海之外其民之能为士者既少幸而有之其记诵文词之习又不能有以先于北方之学者故其功名事业遂无以自白于当世仆切悲之今其公堂序室则既修矣然尚惧其未能知所兴起也是以愿有谒焉吾子其有以振徳之某窃惟国家教学之意不爲不广斯人蒙化之日不为不深然犹有如侯之所虑者岂前日之所以教者未尝导之以其身心之所固有而徒强之以其外是以若彼其难予因为之书其所闻于古者以告之使琼之士大夫所以为学者不外于身心之所固有而用其一日之力焉则其徳成行修而无所疑于天下之理将无难者而凡所为功名事业云者其本已在是矣若彼记诵文词之末则本皆吾事之所急而又何足为轻重乎呜呼琼士勉旃天生蒸民有物冇则民之秉彛好是懿徳是岂有古今之间逺近之殊哉侯于是邦政多可纪已具刻于池亭之石因不复书而是役之面势功程又非侯所以属笔之意也亦略不论著云】亭轩知乐亭【郡守韩壁建朱元晦记云琼管在中州西南万里鲸波浩溔之外其长吏常以领护岛中四郡鎭抚民夷为职委寄甚重然以其险且逺也朝廷徃徃不暇择人冒而徃者意或私有所私固不复知所谓承流宣化为何等事是以其地今为王土数百年而旧俗未尽革论者因鄙夷之以为是果不足与中国之声教其人盖深耻之而未有以雪也淳熈八年今帅守韩侯始以经略使亷察表行州事而天子许之至则为之正田亩之籍簿塩米之征教之以耕耨灌溉之法而绌其官吏之无状者民业既有经矣然后日为陈説礼义亷耻之意以开晓之既又表其从化之民以厉其不率教者出入阡陌劳来不怠行之期年民吏浃和俗以一变化外黎人闻风感慕至有愿得供田税比省民者于是侯亦自喜其政而幸其民之不我违也乃取荘生濠上之语作知乐之亭于放生池上北望观阙于云天缥缈之间以为嵗时瞻仰祝延之地且曰其使邦人士女嘉辰胜日有所咏歌鼓舞以自乐其得被圣化而不愧于王民也间而以书属予记之予谓韩侯之于此邦其勤至矣不但一亭之作为可书也然其为政本末之序则于此亦有可观者因为书之以告后人使凡居侯之位而逰于是者必以侯之心为心又观于其政而取法焉则庻乎民生日厚民徳日新而王化之纯无逺迩矣世岂有絶不可教之民哉】茉莉轩【在临髙县治胡邦衡有题丨丨丨诗】楼阁海山楼【在州城南○陈莹中诗胜事荒烟乆山城观阁宜均劳青琐客余事丨丨诗】鍳空楼【在城西五十里金利崇福寺前瞰江流○苏子瞻诗明月本自明无心孰为境挂空如水鉴冩此山河影吾观大瀛海巨浸与天永九州居其间何异蛇盘镜空水两无质相照但耿耿】通明阁【在澄迈县○蘓子瞻诗倦客愁闻归路遥眼明飞阁俯长桥贪看白鹭横秋浦不觉青林没晚潮】古迹鉄柱【南海志云刘氏铸丨丨十二筑干和殿后柯述取四柱植于设防今于城东濠水中尚存其二余莫知所在】焚艛【平黎记云汉武发兵至雷州海岸造艛舡渡兵黎人不出降亦无兵粮李将军于海岸焚舟而囬故名】鸡窠小儿【钱易洞防志云李守为承防奉使过海至琼道逄一翁自称杨避举年八十一其父叔皆年一百二十余又见其祖宋卿年百九十五次见丨丨中有丨丨出头下视宋卿曰此九代祖也不语不食不知其年嵗】名宦皇朝蘓轼【绍圣自惠州再谪琼州别驾昌化军安置元符量移亷州由澄迈北渡】人物姜唐佐【字君弼郡人也黄门云余兄子瞻谪居儋耳琼士丨丨丨遂从之逰气和而通有中州士人之风子瞻赠之一聫曰沧海何曾防地脉白袍端合破天荒后姜以诗示子由坡已下世子由续之云锦衣他日千人看始信东坡眼目长】题咏四州环一岛【蘓子瞻诗云云百洞蟠其中我行西北隅如度月半弓登髙望中原但见积水空此生当安归四顾真途穷眇观大瀛海坐咏谈天翁区区魏中梁一米谁雌雄幽懐忽破散永啸来天风千山动鳞甲万谷酣笙钟安知非羣仙钧天晏未终喜我归有期举酒属青童急雨岂无意催诗走羣龙梦云忽变色笑电亦改容应怪东坡老顔衰语徒工乆矣此妙声不闻蓬莱宫】南方到海行【文与可送使君赴琼州兼五州招讨使分竹雄兼使云云临门防斾引隔岭五州迎猿鹤同枝宿兰蕉夹道生云垂前骑失山豁去帆轻雨露蒸秋岸潮涛震夜城政闲开逈阁欹枕岛风清】青山一髪是中原【蘓子瞻题澄迈驿通明阁诗余生欲老海南村帝遣巫阳招客魂海濶天低鸥没处云云】兹游竒絶冠平生【蘓子瞻过海北归诗九死南荒吾不恨云云】脚力行尽地尽州【胡邦衡题茉莉轩诗眼明渐见天涯驿云云】万山行尽逄黎母【胡邦衡到琼和李参政诗落网从前一念斜崖州前定复何嗟云云防井浑疑似若耶行止非人十年梦废兴有命一浮家此行所得诚多矣更愿从今泛北槎】
　　四六【拜命玉宸　领琼管之一麾　据百蛮通道之要津分符琼管　渉鲸波之万里　兼四国于蕃之重寄防旌五马有隆节制之权　　鲸波万里暂同季路之乗桴一岛四州尽入蕃宣之域　　凤阙九重遥想子牟之驰志东坡之勉琼士赋诗合破于天荒文公之训邦民作记愿霑于圣化】
　　吉阳军【宁逺】
　　建置防革【星土分野并同琼州本汉珠崖郡地汉武帝初置珠崖儋耳二郡至昭帝并儋耳入珠崖元帝用贾捐之议遂罢珠崖郡东汉立珠崖县属合浦郡吴于徐闻县立珠崖郡于其地置珠官县晋省珠崖入合浦梁立崖州隋文以临振县为洗夫人汤沐邑炀帝置临振郡唐改为振州析延徳置吉阳县改为延徳郡复为振州本朝割旧崖州之地琼州改振州为崖州又为朱崖军又改吉阳军今军城非崖与振之古城乃吉阳县基也中兴以来废为寕逺县未几复为军又以军使兼知县事未几依旧为军今琼管领县一治寕逺】
　　事要郡名朱耶　延徳　珠崖【汉武纪元鼎六年应劭注郡在大海之中崖岸之边出珠故曰丨丨】风俗地狭民稀【郡志吉阳云云气不正春常苦旱渉夏方雨樵牧渔猎与黎獠错杂出入持弓矢妇女不事蚕桑止织吉具】多隂阳拘忌【胡邦衡云吉阳夷俗云云有数十年不其亲者】水土无他恶【国朝卢多逊以开寳六年贬崖州李符谓赵普曰崖州云云】地僻无书【李徳裕穷愁志序】形胜西则真腊交趾【琼管志其外则乌里蘓宻吉浪之洲南与占城相对云云东则千里长沙万里石塘上下渺茫千里一色】无复陆途【同上至吉阳则海之极处云云○东西两路并无铺兵縁昌化万安两界道路不通递角皆由海道】再渉鲸波【同上琼去吉阳隔越黎洞虽有陆路已八十年不通赴官者以云云为可畏自知寨陈维翰方诱羣黎开通道路自昌化县泛海三日而至军城阻风则月余若徃儋耳则无阻焉去儋尤近】地多髙山【郡志吉阳云云峯峦秀防所以郡人间有能自立者】崖州为大【丁公言谪崖州尝问客天下州郡孰为大客曰京师也公言曰不然朝廷宰相作崖州司户参军则丨丨丨丨也闻者絶倒○琼管志海南以丨丨丨着郡崖州旧治在今琼州之潭村土人犹呼为旧崖州】山川南山【在城西南十里枕海】黎莪山【在吉阳县东七十里】澄岛山【寰宇记】石舡【在南岭之南距海数歩长丈余形如舡旁有峻岭名试剑峯】石盘【去城三十里平如掌周围数丈可坐十客林木荗宻傍有涧水】临川水【在吉阳县】藤桥水【在吉阳县】堂亭洗兵堂【郡西过江二里胡邦衡名取挽天河洗甲兵之义】相公亭【在亭南十五里地名力竞田○天圣间丁晋公谪是郡续有旨拘于荒僻不近人烟之防郡乃建屋数椽名曰相公亭】名官李徳裕【唐人贬崖州司户琐言云徳裕为寒进开路及南迁或有诗曰八百孤寒齐下泪一时南望李崖州新繁县有东湖徳裕为宰日所凿夜梦一父老曰潜形其下幸庇之明府富贵今鼎来七九之年当相是于万里外后于土中得一蟇径数尺投之水中而徳裕以六十三卒于朱崖果应七九之防公卒见梦于令狐绹曰公幸哀我使我归绹曰卫公精爽可畏不言祸将及乃白于帝得以丧还】韦执宜【执宜自卑官常讳言岭南州县名观职方圗毎至岭南闭目不视至拜相还所坐堂北壁有圗乃崖州也甚恶之永正元年坐王叔文党贬崖州司戸此虽非古崖州聊附见焉】皇朝丁谓【字公言初字谓之蘓州人也真宗既相李廸未几亦拜谓同中书门下平章事加司空封晋国公寻贬崖州司户参军谓在朱崖凡五年尝以家财与士人商贩蠲其息其人问所曰愿贵家书至洛阳尔仍戒其人俟有中贵人至与留守宴即投之其人如教留守得之大惊不敢拆其书遂奏之乃谓作陈情表假守书以达之其表叙其受遗册立之功有云臣有弥天之罪亦有弥天之功章献后与仁宗覧之恻然遂徙雷州○归田录云丁公言贬雷州时权臣实有力焉后十二年丁以秘监召还光州致仕时权臣出镇许田丁以启谢之其畧曰三十年门馆逰从不无事契一万里风波往复尽出生成其婉约若此又自防漕召还知制诰谢两府启云效谨宻于孔光不言温树体风流于谢傅且咏苍苔公在朱崖有诗近百篇号知命集其警句有云草觧忧忧防事花名含笑笑何人】赵鼎【绍兴九年以与秦桧议和戎及议宗子出閤不合贬潮州后移吉阳军○中兴遗史绍兴十七年八月丨丨安置在海外者凡数年秦桧降朝防令吉阳军月具存亡申尚书省鼎遣人呼其子至委之曰桧必欲我死也我若不死必当诛及一家死则汝曹无患矣付以后事不食而死年六十三○容斋随笔赵忠简公谪朱崖士大夫畏秦氏无敢寄声张渊道为广西帅遣书持药及酒麫为餽忠简答书今存张氏又夷坚志赵丞相居朱崖桂林帅遣使臣徃致酒米之餽自雷州浮海而南越三日方张帆早行风力甚劲顾见洪涛间红旗靡靡相逐而下极目不防逺望不可审疑为海冦或外国兵甲呼问舟人舟人摇手令勿语愁怖之色可掬急入舟被髪持刃出蓬背立割其舌出血滴水中戒使臣使闭目坐舡内凡经两时顷闻舟人相呼曰更生更生乃言曰朝来所见盖巨防也平生未尝覩所谓旗者海防耳世所传吞舟鱼何足道使是防与吾舟相值在数里之间身一展转则已沦溺于鲸波中矣吁可畏哉是时舟南去而防北上相望两时彼此各行数百里计其身当千里有余荘子鲲鹏之説非寓言也此説张子思得之使臣云】胡铨【繋年录绍兴十八年自新州移贬吉阳军知新州张奏其自赋词云欲驾巾车归去有豺狼当辙为讥讽○容斋三笔绍兴中丨丨窜新州再贬吉阳军主张生乃右列指使遇之无状邦衡有性命之忧朝不谋夕是时黎酋闻邦衡名遣子就学其居去城三十里尝邀邦衡入山见军守者荷枷絣西庑下酋指而语曰此人贪虐已甚吾将杀之邦衡曰此人固无状要之为一邦之主合以告海南安抚司不行则讼于宻院不应擅杀人酋悟释之明日诣邦衡谢】人物裴瑑【字闻义赵丞相为作家谱本裴晋公十四代孙瑑守雷州时中原乱不得归召为吉阳守遂居吉阳焉】题咏鸟飞犹用半年程【李徳裕望亭诗云独上江亭望帝京云云碧山也恐人归去百匝千遭绕重城】闻道崖州一万里【名贤诗话云晋公旧有园在保康门内园内有仙逰亭及洞景趣潇洒有道士刘遁相往来遁作仙逰亭诗赠公曰谪官三年尚未囘故人今日又重来云云今朝须尽数千杯又云屡上仙逰亭上醉仙逰洞里杳无人他时驾鹤逰沧海同看蓬莱海上春公初莫晓其意及南迁遁往见公于崖公方悟乃知遁异人也与之泛舟海上而饮公曰今日之逰成子之诗意也】户口都无三百家【丁公言到崖见丨丨萧条赋诗今到崖州事可嗟梦中常若在京华程途何啻一万里云云夜聼猿啼孤树逺晓看潮上瘴烟斜吏人不见中朝礼麋鹿时时到县衙】人生何处不相逄【湘山野録云初防忠愍南贬曰丁当秉茟谓冯相曰欲与窜崖令再渉鲸波如何冯但唯唯丁乃除拟雷州及丁之贬也适当冯相秉笔谓鲁参曰丁相欲贬防于崖尝有鲸波之叹今暂屈丁公渉鲸波一廵竟凿崖州时人为之语曰传语崖州防司户云云】生前定合到朱耶【胡邦衡在新州梦赵丞相后十五年乃迁朱崖舘丞相之旧居李参政诗梦里分明见黎母云云】南来怕入买愁村【胡邦衡防裴氏家谱云迁朱崖时行临髙道中买愁村云古未有对马上口占云北注长思闻善县云云区区万里天涯路野草荒烟正防魂】
　　四六【朱耶古郡　郡毋薄于朱耶　惟猿猱之路莫通黎母名山　民实均于赤子　故鲸鲵之波再渉四州环一岛不异中原　　贾捐之八百余言足知夷俗大海控百蛮是为逺徼　　丁晋公三千二字偹见土风】
　　昌化军【宜伦　感恩昌化】
　　建置防革【星土分野与朱崖同本汉儋耳郡以其人锼离其耳为名昭帝罢儋耳郡并入朱崖自汉至陈更不得其本地梁置崖州隋即宜伦县为朱崖郡至炀帝分珠崖置儋耳郡隋乱陷贼唐平萧铣置儋州领义伦昌化感恩富罗四县州城即汉儋耳郡城初髙州緫管岭南道琼州都督府又分昌化置普安县寻废割广州又崖州改昌化郡复为儋州又置洛场县五代为南汉所有国朝平岭南更议伦曰宜伦省富罗洛场二县入宜伦诏改三赐为军而儋州赐名昌化军中兴以来废为宜伦县琼州复为昌化军仍琼管今领县三治宜伦】
　　事要郡名儋耳风俗民服单被【西汉志儋耳珠崖郡民所服如单被穿中央为贯男则耕稼禾稻纻麻女子桑蚕绩织民有五畜山多麈麖兵则矛戈木弓弩竹矢或骨为镞自初为郡县吏卒中国人多侵陵之故率数嵗一反元帝遂罢弃之】数百家之聚【蘓子瞻谓葛延之曰儋州虽云云州人所湏取之市而足】山川峻灵山【在昌化县西北有庙】黎母山【寰宇记】黎毗山【在宜伦县之北六十里】黎晓山【在宜伦县西四十里】毗耶山【在宜伦县山有兽似大防俚人呼为毗耶故名】感劳山【在感防县】南龙江【在感防县】黎虞山【在感防县东五十里】落防冈【在昌化县西北二十里】南崖江【在昌化县】南湘江【同上】延澄江【在感防县东北】黎水【在宜伦县东】棊子湾【在峻灵山侧有石如棊子毎取之即以纸钱抛神山之下所取不得防选取毕视之黒白相均】清水池【在城东四季荷花不絶】城南池【在蘓子瞻所居之侧】温汤【寰宇记在感防县北七十里夏即清冷冬即沸热有患疥癣者浴之皆愈】井泉白马井【唐咸通中命辛傅李赵四将部兵来湳滩将过海兵马渇甚有白马嘶噉以足跑沙美泉涌出】乳泉【蘓子瞻居儋耳天庆观得泉甚甘作乳泉赋】相泉【赵丞相谪吉阳过儋耳十五里盛暑渇甚凿井数尺得泉以济从者之渇】堂亭吏隠堂【在军治栽花莳竹叠石为山李参政光命名因赋诗云旋移松石成岩时引笙歌入醉乡吏散帘垂公事毕清风一榻傲羲皇】賔燕堂【李参政光云海南羣花早发至春时已尽独荷花自四五月至穷腊与梅菊相接虽花蘂稍小而香色可爱蘓端明诗云城南有荒池琐细谁复采幽枝小芙渠香色独未改盖此池也胡邦衡诗危亭涵风漪盛夏秋色凉】载酒堂【在城南儋耳人黎氏之居蘓子瞻访之为名其堂仍作诗云城南两黎子室迩人自逺今我钓其池人鱼两忘返使君亦命驾恨子林塘浅】秀香堂【在陈氏北园李参政名之取醉翁记中语有诗云月林夜动参差影花径时供自在香】问汉亭【州人筑亭桥上胡邦衡名李参政诗云河畔牵牛织女星东西相望几千亭乗槎我欲机邉坐应觧停梭问姓名】息轩【在天庆观司命宫○蘓子瞻诗无事此静坐一日似两日若活七十年便是百四十黄金几时成白发日夜出开眼三十秋速于驹隙是故东坡老贵汝一念丨时来登此丨日送过海席家山归未得题诗寄屋壁】祠庙峻灵王庙【在丨丨山上有巨石极为灵异祈祷多应○蘓子瞻作庙碑云古者王室及大诸侯皆有寳周冇琬琰大玉鲁有夏后氏之璜皆所以守其社稷镇其人民也唐代宗之世有比丘尼若梦恍惚见上帝得八寳以献诸朝且传命曰中原兵乆不觧腥闻于天故以此寳镇之则改元寳应以是知天亦分寳鎭世也自徐闻渡海歴琼至儋耳又西至昌化县西北有山秀峙海上石峯巉然若巨人冠帽西南向而坐者里人谓之山洛愽而伪汉之世封其山神镇海广徳王五代之末南夷有望气者曰是山有寳气上逹于天舣舟而下斵山发石以求之夜半大风浪驾其舟空中碎之石峯之右夷皆溺死儋之父老犹有及见败舡山上者今独有矴石存焉耳天地之寳非人所得睥睨者晋张华使其客雷焕发丰城狱取寳剑佩之终以忠遇祸坐此也今夫此山之上上帝赐寳以奠南极而贪冒无知之夷欲以力取而已有之其诛死宜矣元丰五年七月琼州别驾蘓轼以罪谴于儋元符三年五月有诏徙亷州自念谪居海南三载饮咸食腥凌暴雾而得生还者山川之神实相之谨再拜稽首向西而辞焉且书其事碑而铭之山有石池产紫鳞鱼民莫敢犯石峯之侧有荔枝黄柑得就食持却则风雹之变铭曰琼崖千里块海中民夷杂居古相蒙方壷蓬莱此别宫丨丨独立秀且雄为帝守寳甚严恭庇防嘉糓嵗屡豊大小逍遥遂虾龙鸡鶋安栖不避风我浮而西今复东碑铭然诏无穷】洗氏庙【高凉人适冯融之子寳在隋时以忠义佐国有平宼之功封谯国夫人至唐武徳夫人之孙冯盎以地降髙祖儋人事之甚严蘓子瞻诗云冯洗古烈妇翁媪国于兹】名官皇朝裴闻义【知昌化父绍为吉阳守胡邦衡题其堂曰盛徳】陈中孚【字中正为方寕令黎贼犯城居守有劳擢知昌化军子适为临髙尉儋耳民王髙叛适径造贼垒谕以祸福贼遂乞去后辟知昌化有继美堂胡公邦衡作记】人物王霄【以贡士住辟雍建炎间归乡潜徳不仕年九十六推为乡先生】王公辅【字王六公蘓子瞻雅重之年百单三】名贤蘓轼【绍圣四年自惠州再谪昌化寓城南天庆观初轼与弟辙相别渡海既登舟笑谓曰岂所谓道不行乗桴浮于海者耶元符三年徽庙登极量移亷州由澄迈北渡有九死南荒吾不恨兹逰竒絶冠平坐之句○费衮云东坡在儋耳儋守张中事之甚至且日从叔党棊以娱东坡洎张解官北归东坡凡三作诗送之东坡在儋耳一日过黎子云遇雨乃从农家借篛笠戴之着屐而归妇人小児相随争笑邑犬羣吠竹坡周少隠有诗云持节休夸海上蘓前身便是牧羊奴应嫌朱绂当年梦故作黄冠一笑娱遗迹与公归海外清风为我袭庭隅凴谁唤起王摩诘畵作东坡戴笠圗今时亦有畵此者然多俗笔也○黄鲁直作东坡賛二首子瞻堂堂出于峨眉司马班扬金马石渠阅士如墙上前论事释之冯唐言语以为阶而投诸云梦之泽东坡之酒赤壁之笛嬉笑怒骂皆成文章解覊而归紫防玉堂子瞻之徳未变于初尔名之曰元祐之党贬之朱崖儋耳方其金马石渠不自知其东坡赤壁也及其东坡赤壁不自意其紫防玉堂也及其紫防玉堂不自知其朱崖儋耳也九州四海知有东坡东坡归矣民笑且歌一日不朝其间容戈其一丘一壑则无如此道人何○岌岌堂堂如山如河其爱之也引之上西掖鸾坡是亦一东坡非亦一东坡槁项黄馘触时干戈其之也投之鲲鲸之波是亦一东坡非亦一东坡计东坡之在天下如太仓之一稊米至于临大莭而不可夺则与天地相终始】吕公着【贬昌化司户参军】任伯雨【谪居】折【彦】质【自号葆真居士建炎间谪居】李光【自号转物老人绍兴间谪居】题咏莎草山城小【严维送李秘书往儋州诗魑魅曾为伍蓬莱近拜郎臣心瞻北阙家事在南荒云云毛州海驿长城知必大寕是泛沧浪】自古无战场【蘓子瞻和拟古诗少年好逺游荡志隘八荒九夷为藩维四海环我堂稍喜海南州云云竒峯望黎母何异松与邙飞泉防万仭舞鹤防低昂芋魁倘日可饱无肉亦奚伤】与雕题亲【蘓子瞻与晋殷安别诗云乆安儋耳陋云云】南极多老人【李光与杜秀才诗云云及见九代孙君生古儋州气质清且温今年八十二颇觉行歩奔白须映红颊疑是羲皇人】
　　四六【疏綍宸庭　　凡耳以为氓　　维南海之小邦分符海岛　　皆铭心而感徳　　有东坡之遗迹民本岛夷汉代始称于儋耳　非循良则不足以分逺俗之竹符海环郡治坡仙尝拟于蓬莱　非重厚则不足以作此邦之寳镇】
　　万安军【万寕陵水】
　　建置防革【十道志万安军万安郡与朱崖同唐置万安州星土分野并同琼州南海序云海南诸国汉武有焉元帝弃之唐析文昌县置万安县并置富云愽辽二县属琼州寻属崖州又立万安州明皇时移理陵水更州为万全郡复为万安州五代为刘氏所防皇朝更为军移军于陵水洞又移于博辽后移今防未几提刑董芬奏废为万寕县以军使兼知县琼州安抚王趯奏复为军今领县二治万寕】
　　事要郡名万全风俗其俗质野【圗经此邦与黎蜑杂居云云而畏法不喜为盗牛羊被野无敢冒认】居多茅竹【同上云云絶少瓦屋】信尚巫鬼【同上】以织贝为业【同上云云不事文綉】服色颇异【同上女人以五色布为帽以班布为裙似袋号曰都笼以班布为衫方五尺当中开孔但容头入名曰思便】山川南山【在陵水县南八十里】灵山【去陵水县三十里】声山【在陵水县内】独洲山【在城东南五十里其峯挿天】赤陇山【在万安县东南三十里】湳陵山【在万寕县西南二里】金牛岭【在城西北有寳气】都笼水【在陵水县东北十五里】金仙水【在万寕县北三十里】堂亭爱民堂【在万安军治】凝香亭【在军治】名宦皇朝汤鸴【南创人以武举守郡南洞王利学叛鸴平之民为立祠】名贤李纲【建炎元年以尚书左仆射落职自鄂移澧自澧移万未及军而还】杨炜【以排和议贬】题咏万安无市井【蘓东坡夜卧濯足诗云云斗水寛百忧天低瘴云重地薄海气浮】四六【疏防一札　　　汉弃其地　　　当海邦之穷处出守万全　　　唐创为州　　　与黎蜑以杂居臬使腾嚢尝废军而为邑　　　鸟言夷面非译语而莫通帅臣奏疏复自邑而陞军　　　茅屋荆扉亦土风之甚陋】










　　方舆胜覧卷四十三
　　钦定四库全书
　　方舆胜览卷四十四　　　　　　　宋　祝穆　撰淮东路
　　扬州【江都泰兴】
　　建置防革【禹贡淮海惟扬州唐虞淮海之间皆州域也于天文为斗牛之分星纪之次春秋时属呉故呉城防沟通】【江淮后属越越后属楚秦属九江郡汉为荆王国又为呉王国景帝更江都国武帝更广陵国东汉为广陵郡三国初属魏后】【属楚西晋属广陵郡宋改为南兖州北齐改东广州后周为呉州隋唐为扬州皇朝陞莭度安抚今统郡九领县二治江都】本路安抚制置置司
　　事要郡名广陵　江都　淮海　维扬　芜城　防城【僧皎然诗别渚望防】【城】风俗江南之气躁劲【元和郡志云云故曰扬州】土俗轻扬【孔六帖李济翁谓其云云故名】【扬州】朴而不争【广陵志其俗云云有学而好文】富庻甲天下【通鉴唐昭宗曰扬州云云故称扬一益二】俗喜商贾【唐书李袭誉传云扬州江湖大都防云云不事农】迁徙贸易皆出扬州【沈存中云自淮南之】【西大江之东南至五岭蜀汉十一路百州丨丨丨丨之人徃还丨丨丨丨之下舟车日夜灌输京师者居天下之七○容斋随笔唐】【盐铁转运使扬州判官多至数十人故称扬一益二杜牧之有　春风十里珠帘卷之句张祐诗有十里长街市井连月明楼上看】【神仙本朝承平百七十年尚不能及唐之仆一今日真可酸鼻也】形胜据淮距海【秦少游扬州集序北丨丨东南】【距海江湖之间尽有其地王观扬州赋南□于距海之浒北压乎长淮之流】枕江臂淮【王观扬州赋曰扬州古都防也】【云云与益部号为天下望故有唐以来节镇首称扬益也】重江复闗【文选鲍昭登广陵城作芜城赋云云之险四防五达】【之衢】土甚平旷【南齐地理志云云刺史每以秋月出海陵观涛】江左大镇【通典云云莫过荆扬○宋书割荆江】【置郢州议江左以来以扬州为根本】东南佳丽【广陵志序长淮之区锦亘数百里扬其都会也迷楼九曲鳯池萤苑之名】【甲于前代而十里珠帘二十四桥风月之景尤为丨丨以至春风荡城郭满耳沸笙歌与夫重城向夕绛纱万户珠翠填咽于街陌】【者又天下所无也】土产芍药【王观序云有三十二种○苏子瞻志林扬州丨丨为天下冠蔡繁卿为守始作万花会用】【花十余万枝既残诸园又吏因縁为奸乆亦必为民患也会当有罢之者钱惟演为留守始置驿贡洛花识者鄙之此宫妾爱君之】【意也○孔武仲丨丨谱云州宅旧有丨丨防在都防后聚一州絶品于其中今镇淮堂是也】山川浮山【去地才髙三尺】【二寸其状似铁不生草木】大铜山【在江都县西北七十二里汉书呉王濞即此山铸钱其处也】昆仑山【一名广陵】【鲍君芜城赋拖以漕渠轴以金银池又河图括地象曰丨丨山横为地轴此陵交帯昆仑故曰广陵也○权徳舆广陵行云广陵实】【佳丽隋季此为京八方称辐凑五达如砥平】蜀岗【旧传地脉通蜀或曰丨丨产茶味如防顶故曰丨丨】大江【在江都县】【南四十五里郡国志西北自六合县界流入旧濶四十余里昔魏文帝登广陵观兵戎卒数十万旌旗数百里临江见波涛汹涌叹】【曰吾武骑万队何所用之嗟乎固天地所以限南北也○晋元帝以祖逖为奋威将军豫州刺史渡江中流击楫而誓曰祖逖不能】【清中原而复济者有如大江辞色壮烈○江面旧有扬子镇与京口对岸而洲乃江中一洲耳故潮水悉通城中李绅与季频诗】【云鸬鷀山头片云晴扬州城里防潮生自大厯后潮水始不通】扬子江【杨廷秀诗天将天堑防吴天不数殽函百二闗万里】【银涛奔铁瓮一双玉塔表金山旌旗隔岸淮南近鼓角吹霜塞北寒多谢江神风色好沧波千顷片时间】伊娄河【即扬子镇】【以南至江运河也润州刺史齐澣所开自隋以前末有此河涧唐时江濵始积沙至二十五里故穿此河】南泠水【李秀卿至】【维扬逄陆鸿渐李白闻陆君别茶扬子丨丨丨又殊絶二妙千载一遇命军士谨畏者入江取丨丨丨及至陆以杓扬水曰江则江】【矣非丨丨临岸者乎既而倾丨及陆又以杓扬之曰此似南泠者矣使者蹶然曰某自丨丨赍至舟荡覆过惧其眇挹岸丨增之处士乃神览也其敢隐焉】茱茰湾【郡国志云在江阳县东北九里隋仁寿四年开以通漕运其侧有丨丨村故名又呉】【王濞尝开茱茰沟以通海陵仓】湾口【坡诗丨丨犹屡送】淮口【王介甫望淮口诗白烟弥漫接天涯黯黯长室一道斜有】【似钱塘江上望晚潮初落见平沙】洲渡【在江都县南四十里江濵昔为丨丨村盖扬子江中之沙碛也沙渐涨出其状】【如接连扬子江口民居其上唐为镇今有石城三面丨丨为丨介于江淮之间南之潇湘北走秦陇○郑谷诗扬子江头杨栁春】【杨花愁杀渡江人数声风笛离亭晩君向潇湘我向秦○孟浩然杨子津望京口诗北固临京口夷山近海濵江风白浪起愁杀渡】【头人○杨廷秀过丨丨镇诗夜愁风浪不成眠暁渡清平却宴然数棒金钲过江歩一樯霜月到淮舡佛狸马死无遗骨河亮台倾】【只野田土人云金主亮辛已南下筑台望江诛死其上南北休兵三十载桑畴麦垅正连天】防沟【左传哀公九年呉城丨丨】【通江淮注云于防江筑城穿沟东北射阳湖西北至末口入淮通粮道也今广陵韩江是○郡县志云合渎渠在江都县东二里昔】【呉王夫差将伐齐北霸中国自广陵城东南筑防城下掘深沟谓之防江亦曰丨丨自江东北通射阳湖今谓之官河亦谓之山阳】【浊又云漕河贯城中即丨丨也】蔷薇沟【在江都县东北六十里接髙邮永安港耆旧云昔之丨丨村也】雷塘【在州东北】【十里炀帝平昔游之多从宫人故时耕出寳钗焉苏子瞻诗云丨丨水干禾秦满宝钗耕出余鸾龙○炀帝其上罗隐题塲帝陵】【诗入郭登桥出郭舟红楼日月柳年年君王思把平陈业只换雷塘数顷田○唐李袭誉为刺史引丨丨水灌田故又名雷陂】新塘【在城外绍定间以张灯之夕贩逆贼李全于此露布有云奋帜麾军开闗延敌实精兵于堡寨蹙酋虏于丨丨其后又云】【羣戈既奋遂舂鄋瞒之喉异服空遗俱识智髙之面】井泉蜀井【在蜀岗上井水最宜煎茶○苏子瞻诗刺覔丨岗新丨水】【○苏子由诗信脚东游十二年甘泉香稻忆防田行逄丨丨恍如梦试煑山茶意自便短绠不收容盥濯红泥仍许置清鲜早知乡味胜为客游宦何湏更着鞭○秦少游次韵蜀冈秀气蓄多年故有清泉发石田乍饮肺肝俱藻雪乆窥杖屦亦清便炊成香稻流珠滑煑出新茶泼乳鲜坐使二公乡思动放杯西望欲晖鞭】堂舎平山堂【在州城西北大明寺侧庆厯八年二月欧阳公来牧是邦为堂于大明寺之坤隅江南诸山拱列檐下若可攀取因目之曰丨丨丨沈括为记○洪迈撰丨丨丨后记云扬为州最古南传海北犍淮井而方之盖万里后世华离鈲析殆且百郡独广陵得鼎其名故常称巨镇为刺史治所为总管府为大都督府为淮南节度使方唐盛全蜀尚列其下有扬一益二之语入本朝事权虽衰而太守犹一道钤辖安抚使品其域望他方莫与京也迷楼九曲珠帘十里二十四桥风月登临气槩政以突兀　今古兹堂最后出前志谓江南诸蜂植立栏户且肩摩领接若可扳】【取山既佳而又欧阳实张之故声筮宇宙如揭日月搢绅之东西以身不到为永限意谓层城阆风中天之台抑未耳然余百年间屡盛屡歇瓦老木腐因之以倾侈荐之以兵革而禾黍离离无复一存荒烟白露苍莾灭没使人意象萧然诵山色有无之句付之三叹而巳呉兴周琮复兴是堂○王介甫诗云城北横岗走翠虬一堂髙视两三州淮岑日对朱栏出江岫云齐碧瓦浮墟落耕桑公岂弟杯觞谈笑客风流不知岘首登临处壮观当时有此不○苏子瞻丨丨丨次王居卿韵髙会日陪山简醉狂言屡发次公醒酒如人面天然白山向吾曹分外青江上飞云来北固槛前修竹忆南屏六朝兴废余丘垅空使奸雄笑宁馨○苏子由诗堂上平防江上山晴光十里对凭栏海门仅可一二数云梦犹吞八九寛檐外小棠隂蔽芾壁间遗墨尚汍澜人亡坐觉风流动遗搆仍湏子细观○秦少游次韵棘宇髙开古寺间尽收佳处入雕栏山浮海上青螺逺天转山南碧玉寛雨槛幽花滋浅泪风巵清酒涨防澜游人若论登临美湏作淮东第一观○刘原父诗芜城此地远人寰尽借江南万叠山后欧公在翰林原父出守公作朝中措词饯之有曰平山栏槛倚晴空山包有无中手种堂前杨柳别莱几庭春风文章太守挥毫万字一饮千钟行乐直湏年少樽前防取衰翁○苏子瞻西江月三过丨丨丨下半生弹指声中十年不见老仙翁壁上龙蛇飞动欲吊文章太守仍歌杨柳春风休言万事转头空未转头时己梦】淮海堂【在州宅】四并堂【韩忠献建于郡圃】谷林堂【在大明寺元祐中建○郡守苏子瞻诗深谷下窈窕髙林合扶踈是也】馆驿水馆【李绅宿扬州丨丨诗舟依浅浦参差合桥映晴虹上下连轻檝过时摇水月逺灯繁处隔秋烟却思海峤还凄叹近渉江涛更凛然闲凭栏干指星汉尚疑轩盖在楼舡】临都驿【唐白居易诗扬子江头月丨丨丨里登】亭榭斗野亭【东坡秦观孙觉黄庭坚苏子由米芾皆有诗○黄鲁直诗维斗天司南其下百渎倾盘□淮海间风烟浸十里】九曲亭【按图志艺祖之破李重进也驻跸九江池上有龙鬬于池今有丨丨丨在池上○鲜于侁广陵杂诗序炀帝奏乐于此也初帝欲幸江都命　乐府撰水词九曲工人王令言谓子曰此曲无宫声又无回韵汝必】【不还又苏子由丨丨丨诗嵇老清弹怨广陵隋家水调寄哀音可怜丨丨遗声尽只有一池春水深】无双亭【与后土庙琼花相对欧阳公名前贤赋咏甚多】摘星亭【秦少游次韵昆仑左右两招提中起孤髙雉堞西不见焼香成宿雾虚传裁锦作障泥萤流花苑飞星乱苔满芜城緑髪齐长忆凭栏风雨后断虹明处海天低○障泥事见李商隐隋宫诗】楼阁文选楼【王观州赋曰帝子乆去兮空文选之楼图经云文楼巷即其处曰帝尝幸焉】　迎仙楼【髙骈建○罗隐诗云仙境是谁】【知处所人间空自造楼台】摘星楼【在城西角江淮南北一目可尽】镇淮楼【在南城上规模甚壮】赏心楼【孔字六帖云扬州有丨丨丨】云山阁【吕申公公着守维扬建诗见秦观注】寺观法云寺【谢安故宅刘禹锡有双桧诗】禅智寺【杜牧留题雨过一蝉噪飘萧松桂秋青苔满阶砌白鸟故迟留暮霭生深树斜阳下小楼谁知竹西路歌吹是扬州○罗隐春日独游诗逺树连天水接空几年行乐旧隋宫花开花谢长如此人去人来自不同鸾鳯调髙何处酒呉牛蹄健满车风思量只合腾腾醉煑海平陈尽梦中】石塔寺【小説载王播少贫客扬州木兰院随僧斋粥僧厌苦之饭后击钟其后播镇扬州访旧处题诗曰上堂已了各西东惭愧阇黎饭后钟后二纪播出镇是邦向所题巳碧纱龙之矣乃续云三十年来尘扑】【面如今始得碧纱笼○苏子瞻云世传王播饭后钟诗盖扬州丨丨院事也诗云饥眼西东诗肠忘蚤晏虽知灯是火不悟钟非】【饭山僧异漂母但可供一莞胡为三十年记忆作此讪斋厨养若人无益只遗患乃知饭后钟阇黎盖具眼又有石塔试茶诗云禅】【丽午景蜀井出氷雪坐客皆可人鼎噐手自洁】蕃禧观【即古之后土庙有琼花擅天下无双之名香如运花清馥可爱】【○唐诗纪事云扬州唐昌观玉蘂花拆有仙人游或云唐所植即李卫公所谓玉蘂花也康骈剧谈録谓有女子游其下○刘禹锡】【诗玉女来防玉树花异香先引七香车攀枝弄雪时囬首惊怪人间日易斜○雪蘂琼丝满院春羽衣轻歩不生尘君平帘下徒相】【问长伴吹箫别有人○玉蘂天中树金闺昔共窥落英闲舞雪宻叶作低帷后约韶华逺前惟歳月移今来想顔色还似忆琼枝○】【王元之云扬州后土庙有花一株防白可爱且其树大而花繁不知实何木也俗之谓琼花因赋诗以状其态云春氷薄薄压枝柯】【分与清香是月娥忽似暑天深涧底老松擎雪白婆娑○刘邍父云自淮南迁东平移后土庙琼花植于濯缨亭此花天下独一株】【尔永叔为扬州作无双亭以赏之彼土人别号八仙花或云李卫公所赋玉蘂即此也诗云淮海无双玉蘂花异时来自八仙家鲁】【人未覩天中树乞与春风赏物华】古迹故城【罗隐题故都诗江南江北两风流一作迷津一拜侯毕竞不如隋阳帝破】【家犹得到扬州○孟迟广陵城诗红绕髙楼緑送城城边春草傍墙生隋家不向此中尽汴水应无东去声○郭知扬州以为丨】【丨凴髙下临四面国初李重进始夷而改卜今相距三十里处势毕渫遭金袭瞰则围在掌股中金主之来厥咎可鍳请即遗址建】【筑俯壕相通转饷缓急足以相赴为九曲池即建楼为筹边登高舒眺见百里秋毫以杜他日伏戎之患三塘既丰运河常溢卓为】【上策】隋宫【李义山丨丨诗紫泉玉殿锁烟霞欲取芜城作帝家玉玺不縁防日角锦帆应是到天涯于今腐草无茔火终古垂】【杨有暮鸦地下若逄陈后主岂宜重问后庭花】玉钩斜【桂苑丛话唐李蔚自大梁移镇淮海见郡寡胜游之地命于戯马亭】【西连丨丨丨道葺亭名之曰赏心坡诗路失玉钩芳草合】骑鹤仙【太平广记有四人各言所愿甲曰愿多财乙曰愿为扬州太守丙曰愿为仙丁曰愿腰纒十万贯骑鹤上扬州苏子瞻诗曰野无佩犊子府有乙丨乙】来苏舞【因载杜邠公守维扬耽于游燕有狱市之誉宣宗闻除崔铉为代以诗送之有一方狱市喜来苏之句扬州押衙传希闻之即教习丨乙丨以迎崔谷邠公颇衔之】迷楼九曲【广陵志扬州建新宫成帝幸之曰若使真仙游此亦自当迷○杜牧诗炀帝需塘路迷蔵有旧楼谁家唱水调明月满扬州骏马宜闲出千金好暗游喧阗醉中少半脱紫貂裘】洙帘十里【承平时东南之士试京师取髙第徃来皆经维扬其词曰玉京此去春犹浅正雪絮马头零乱嫦娥剪就緑云袍待来到蟾宫与换来年三月排花岸棹双桨浪平烟暖扬州十里小红楼尽卷上珠帘一半○杜牧诗娉娉嫋嫋十三余荳蔻梢头三月初春风丨丨扬州路卷上丨丨总不知】吹台琹室【徐湛之为南兖州刺史建于城圯今无其处】水亭【独孤及有丨丨泛舟望月宴集赋诗序徐知浩每夜引宋齐兵于丨丨屏语独置大炉相向坐不言以画灰为字随即灭去故所谋人莫得而知】东府斋【梁宣城王为扬州刺史顾野王及王褒为賔客野王好丹青于东府起斋令野王画七贤命王褒书赞称为两絶】二十四桥【隋置并以城门坊市】【为名后韩今坤省筑州城分布阡陌别立桥梁所谓丨丨丨丨者或存或废不可得而考○杜牧之寄韩判官诗云山隐隐水迢迢秋尽江南草木凋丨丨丨丨明月夜玉人何处教吹箫○欧公自扬州移汝西湖诗云緑芰红莲舸浮使君非复忆扬州都将丨丨丨丨月换作西湖十顷秋○后苏子瞻自汝移扬州作诗曰丨丨丨丨亦何有换此十顷玻璃风】三十六陂【在江都县王介甫题西太乙宫壁丨丨丨丨春水云云】皂角林【绍兴金兵南下刘琦自淮隂囬军洲金将髙景山以兵十万直捣洲琦伏于丨丨丨破金兵斩景山○杨廷秀诗云水漾翳风冷客襟苔封战骨动人心河边独树知何木今古相传丨丨丨】双桧【在法云寺张祐诗谢家双植本南荣树老人亡地变更朱顶鹤知深盖偃白眉僧见小枝生髙临月户秋云影静入风檐夜雨声纵使百年为工焘緑隂终借暂时行】酒肆柱间词【黄鲁直谓州东酒肆或书词云秋风吹渭水落叶满长安黄尘】【军马迄独清闲自然墟虎绕与龙盘九转丹砂就琴心三叠蘂宫防舞胎仙便万钉宝带貂蝉富贵欲薰天黄梁炊未熟梦惊残】【再游渔浦庐山后有醉道士于广陵市上歌此曲或云即吕洞賔也】名宦韩信【汉人为楚王】董仲舒【出为江都】【相】张纲【为守张婴等冦乱扬徐纲单车之职将吏卒十余人过婴垒贼面缚防降】谢安【筑新城偃】谢【领广陵相】何逊【为扬州法曹廨舍有梅花盛开逊吟咏其下后居洛思梅因请再徃至适梅花方盛逊对之彷徨终日逊尝有梅诗云兎】【园标物序惊时最是梅冲霜当路发映雪凝寒开香浮却月观花绕凌风台应知先百卉故逐上春来以月观风台为扬州胜景故】【也】李徳裕【父吉甫年五十　出镇淮南五十四自淮南复相及徳裕镇淮南后入相一如父之年】杜牧【性踈放会】【丞相牛僧孺出镇扬州辟节度掌书记唯以游宴为事扬州胜地也每重城向夕楼上常有绛纱灯万数煇耀空中九里三十歩街】【珠翠填咽邈若仙境牧常出没驰逐其间初无虚夕有街卒三十易服随后潜防之僧孺之宻教也而牧自谓人不知之及召拜僧】【孺饯之发一书簏乃街卒之密报也悉曰某夕杜书记过某家无恙】杜鸿渐【唐宋遗史刘禹锡为苏守尝赴扬州大司马丨】【丨丨宴醉归宿传舍临醒见二娀在侧惊问之乃曰郎中席上与司空诗因这某等问其诗何言曰髙髻云髪宫禄妆春风一曲杜】【韦娘司空见惯浑闲事恼乱苏州刺史肠】皇朝陈升之【为守髙丽遣使入贡所经州县悉要地图升之绐使者欲尽见】【所得地图效其规模供造及图至聚而焚之】邹浩【字志完尝为谷授吕申公守维扬命撰乐语邹不允公曰使教授他时作】【翰林学士将何如邹答曰使为翰林学士则可为国子司业则不可后首荐之】韩琦【魏公守维扬王介甫为佥判每读书逹旦】【假寐日巳髙亟上府多不及盥斑甜公意其年少夜蚀谓公曰少年母废书不可自弃公不答退而言曰韩公非知我者及魂分薨】【芥甫有挽诗曰慕府少年今白髪伤心无路送灵輀又有望扬州诗云落日平村一水边芜城掩映祗苍然白头追想当年事幕府】【青衫最少年犹不忘前事也○魏公自枢副出守维扬初夏郡圃芍药盛开忽于丛中得黄縁棱者四朶土人呼为金繋腰云数年】【间或有一二不常见也魏公开宴时王岐公珪监郡王荆公安石为幕官陈秀公升之初授卫尉丞忽经由公召同赏各簮一朶其】【后四人相继皆登宰辅果花瑞也】欧阳修【与魏公为代有手帖云广陵幸遵遗矩独平山堂占胜蜀罔江南诸山一目千】【里以至大明井琼花二亨此三者拾公之遗以继盛美云】吕公着【公守维扬苏子瞻自黄冈移汝海经从见公公置酒终日】【不交一语子瞻昏睡歌者唱夜来陡觉罗衣薄子瞻惊觉小语云夜来走却罗巫博也歌者匿笑后子瞻书歌者圑扇公见之亦无】【语】苏轼【车都事畧轼喜作诗言者妄诋以龙图阁学士知颍州徙扬州俄以兵部尚书召还兼侍读】晁补之【子瞻】【知扬州无咎作倅污瞻作点绛唇词云独倚胡床庾公楼外千朶谁与同坐明月清风我别乗一来有唱终湏和还知麽自从添】【介风月平分破】晁咏之【字之道苏子瞻知扬州无咎为倅以其弟诗文献子瞻子瞻曰有才如此独不令识一面耶咏之时】【以防入官为扬州司法未上具参军礼入谒子瞻下堂挽而上之谓坐客曰此竒才也】韩世忠【绍兴四年乌珠与大帅托】【卜嘉合三路兵并进自泗取扬歩兵自楚取髙丽尘覆飞乌时建康镇江淮东宣抚使丨丨丨自镇江济师亲提队骑以当淮泗之】【锋伐木为栅自断归路会朝廷遣魏良臣使金至维扬世忠置酒送别杯未再行世忠曰有诏移屯守江乃彻炊爨班师良臣喜疾】【驰出境世忠乃上马令军中曰租吾鞭所向由面并进金太半乞降凯旋论者以玭粟为中舆武功第一】人物陈淋【魏太】【枉语瑀所草檄能愈头风】张祐【宫淮南幕中赴宴时杜紫徴为支使坐中有届意处索殻于腊酒牧之段吟日毂于迨廵襄于】【拈无因得儿玉隶铁祐应磬曰但知报道金鉏坠活佛还应露指尖】李邕【唐人未冠且李峤自言竒书未坟愿一见秘书】李妻【岂之子注文选】李绅【溏摭言李绅钲扬州谓章孝标驻春雪诗云六出花飞处处飘粘牕拂劭上寒条朱门珂晓难杯尺】【尽是三军喜秉销】淳于莱【喙广陵宅南有古槐葶室大槐安国王以女妻之命理南柯郡几二十载卒于盘龙山遂觉】【因寻古槐下穴可容一榻上有土壤为城郭台殿之状有蚁数斛即槐安都邑也南枝则郡也腐龟则山也一穴盘屈若龙蛇状有】【小冢隆然即盘龙岗也棼墓今在县北十里俗呼为南柯太守墓】徐铉【与韩熈载齐名谓之韩徐】皇朝张方平【天性頴悟凡书皆一阅终身不再读属文未尝起草】秦观【字少防髙邮人吕申公守维扬以举子谒见时适中秋云山阁成宴】【客其上公素闻秦才名即烦撰乐语云云山檐楯接晴空公宴初开气欝葱照海旌旗秋色里激天鼓吹月明中香槽旋滴珠千颗】【歌扇惊玊一丛二十四桥人望处台星已在广寒宫】吕溱【溱应举作鲲化为鹏诗九霄　离海峤一息到天池之句仁宗】【见之升为第一时有三魁谓丨丨王昴李易也】名贤陈瓘【遭绍圣崇宁党锢之祸与任伯雨相继内徙是州俱不幸死两】【家子弟奉遗命丘垅对封于西山之下】题咏扬州隋故都【武元衡诗云云竹使汉名儒】海云助兵气【韦应物诗雄藩镇楚郊地势欝岧嶤双旌拥万戟中有霍嫖姚云云宝货益军饶严城动寒角晚骑踏霜桥】潮吞海门石【刘长卿气混京口云云云】秋色上芜城【刘长卿寒潮落步云云】红斾拥双节【白居易送牛僧】【孺镇扬州坐移丞相阁春入广陵城云云白髪无一茎】烟花三月下扬州【李白送孟浩然之广陵故人西辞黄】【鹤楼云云孤帆逺影碧山尽惟见长江天际流】蒜山晴日照扬州【独孤及诗芜城西眺极沧流漠漠春烟暗曙楼】【步早潮催建业云云】维扬景物胜西川【杜荀鹤诗见説西川景物繁云云青春花柳树临水白日绮罗人上】【舡】夜市千灯照碧云【王建诗云云楼髙红袖客纷纷如今不似承平日犹自笙歌彻晓间】故人多在芙蓉幙【杜荀鹤维扬冬末寄幙中二从事江上数株桑枣树自从离乱更荒凉那堪旅馆经残腊秪把空书寄故乡典尽客】【衣三尺雪錬精诗句一头霜云云应笑孜孜道未光】江蹙海门帆散出【罗隐开元寺阁上作满槛山川漾落晖槛】【前旧事去如飞雪中鸡犬刘安过月里笙歌炀帝归云云地吞淮口树相依红楼翠幙知多少长向东风有是非】五马双旌何处逄【刘长卿诗云山去几重依依独听广陵钟明朝借问南来客云云】灞陵残梦依依【赵嘏送卢缄归扬州诗曽向畨塘寄掩扉荀家灯火有余辉闗河日暮望空切扬州渡头人独归隋苑荒台人褭褭云云今年春色】【还相误为我江头谢钓矶】春风十里珠帘卷【黄鲁直早春过广陵诗云云髣髴三生杜牧之红药梢头初茧栗扬】【州风景鬓成丝】淮南二十四桥月【黄鲁直诗云云马上时时梦见之想得扬州醉年少正围红袖写乌丝】飞雪堆盘脍鱼腹【黄鲁直次王定国扬州见寄韵云云明珠论斗煑鸡头】团脐紫蟹脂填腹【苏子】【瞻扬州以土物寄少游诗鲜鲫经年秘醽醁云云后春莼出滑如酥先社姜芽肥胜肉鳬子累累何足道防缀盘飱亦时欲淮南风】【俗事瓶方法相传竟留蓄且同千里寄鹅毛何用孜孜饫麋鹿】
　　四六【光奉宸纶　维今重镇　广陵奥区　开大幙府宏开制阃　自古雄藩　淮甸重镇　号小朝廷惟江都之旧壤　眷扬楚之重镇　载惟南渡财赋之渊亦海道之要冲　防呉越之通涂　尤借东淮醝茗之利分淮海之巨屏　昔号徃来之防　禹别九州斯为奥壤控东南之要津　今当守御之冲　唐分十道是曰大邦
　　海陵于焉而致败　　　　陜以东周公分权尊甚重李全即此以就诛　　　　阃以外将军制令肃威行练卒励兵固藩篱于江面　龙蛇飞动重寻欧子之诗出师捣贼壮声逺于边头　貔虎鼓行尚继韩王之绩竹西歌吹遥瞻刺史之居　万灶云屯尽属元戎之节制山东防书行入诗人之咏　羣凶风靡皆惊大将之威名静而固境或为牵制之谋　歌珠帘十里之诗畧无旧观动以除凶直作扫清之举　和风笛数声之句空有覊情分阃令严肯作棘门儿戏　数百万骑之甲兵频闻奏凯平戎防奏当符爪步童謡　二十四桥之风月静听传更韩忠献之规模惟欧公而可继苏东坡之风月非晁子而莫分】
　　【淮海维扬州袭夏后平成之号江呉大都会为唐朝繁盛之区】














　　方舆胜览卷四十四
　　钦定四库全书
　　方舆胜览卷四十五　　　　　　　宋　祝穆　撰
　　真州【扬子六合】
　　建置防革【禹贡扬州之域为斗牛之分星纪之次春秋为呉楚二国之境五代并属扬州伪呉置迎鸾镇国朝太祖】【陞迎鸾镇为建安军寻以扬州之永正县焉又割扬州之六合县并于军六合本楚之棠邑也真宗以铸圣像成陞为真】【州淳化始建漕台或兼大使后又陞为仪真郡今领县二治扬子】
　　淮东转运置司
　　事要郡名仪真【见前防革注】白沙【见名宦门陈徳林注】风俗其俗躁劲【郡国志云云】市井荒陋【郡志屡经焚掠云云茅檐草屋未尽革也】民以鱼盐为业【同上】形胜望于淮右【壮观】【亭记朝廷次第郡邑固已丨丨丨丨】当东南之水防【见后欧阳公东园记】江淮一都防【司马君实送呉】【处厚知真州序】东南水陆要冲【系年録梁扬祖云云】大江奔流【壮观亭记丨丨日夜丨丨羣山古今秀峙】【罗列目前应接不暇】山川横山【在扬子西三十里与丫山方山鼎峙】方山【隋朝六宫居之】步山【鲍昭丨丨】【丨文云因逈为髙防絶作雄凌清瞰逺擅竒含秀】小铜山【去扬子县二十里相传呉王鼓铸之所】赤岸山【其山】【岩与江岸数里土色皆赤○罗君章诗云丨丨若朝霞郭景纯江赋云鼓洪涛于丨丨】六合山【即定山在县北八十里其】【山有六相接连呉敏白鼍泉逹磨观音两岩序岩壑之秀殆非淮南有】蜀冈【在扬子县西北自胥浦至江都界并谓之丨丨】【以其来逺也】扬子江【在扬子县南与镇江分界】运河【在城南其东通维扬】胥浦【诗话緫子胥解剑渡江之所】五马渡【在宣化山之阳为建康徃来津渡之要晋五王南渡于此】囬军渡【在六合县艺祖皇　帝以舟师伐李璟于】【歩振旅凯旋因名云】瓦梁堰【即滁塘也王□谓滁河而上数百里钜细骈比合五十四流辐凑于此堰】亭圃壮观亭【在城北五里山之顶米元章书榜有赋云壮哉江山之观也又诗云邀賔丨丨不辞寒玉立风神气上干欲识谢公清兴】【处千山万岭雪漫漫】谿隂亭【在县东范氏园苏子瞻尝有诗】东园【施正臣许子春为发运使作○欧阳永叔记云真为州当东南之水防所谓丨丨者流冰横其前清池漫其右髙台起其北台吾望以拂云之亭池吾俯以澄虚之阁水吾泛以畵】【舫之舟敞其中以为清防之堂辟其后以为射賔之圃芙蕖芰荷之的歴幽兰白芷之芬芳与夫佳花美木列植而交隂此前日之】【苍烟白露而荆棘也髙甍巨桷水光日景动摇而下上其寛闲靓深可以答逺响而生清风此前日之頺垣断堑而荒墟也嘉时令】【节州人士女啸歌而管此前日之晦冥风雨鼪鼯鸟兽之嘷音也吾于是信有力焉○王介甫诗十年徧歴人间事却绕新花认】【故丛南北此身知几日山川长在涙痕中蔡君谟书时谓三絶】舫斋【在州治颇深广】寺观长芦寺【元在丨丨镇章】【献明肃太后少随父至京师长老勉之入京及垂帘听政长老已往后问所需曰丨丨无三门后乃以本閤服用器物成之淳熈十二年徙于滁口山之东○刘邠诗云越舶呉商倚万桡绀园金刹起中霄鱼龙听法因多雨江海归心毎上潮林黒夜深灯影】【白川平天濶梵声遥心知水陆俱调伏惜取灵犀不用烧○王介甫舟过诗云木落草摇洲渚昏泊舡深闭中门囬灯秪欲寻归】【梦儿女纷纷解笑言○黄鲁直阻风八丨丨丨诗福公开百室不借邻国权法筵森龙象天乐下管我来雨花地依元薫炉烟金】【碧动江水钟鱼到客舡茗椀洗昏着经行数阻年歳寒风落山故乡喜言旋林囬负赤子白璧乃可捐持亲如履氷风雨淼暗川】永定寺【在六合县其北有芳草涧○韦应物过丨丨丨诗云独怜幽草涧边行上有黄鹂深树鸣春潮帯雨晚来急野渡无】【人舟自横】仪真观【祥符间司天台言建安军西山有旺气诏即其地铸圣像时有青鸾白鹤景云盘绕炉冶之处诏建丨丨丨立青鸾白鹤亭】名宦唐王绩【为六合丞以周易老子置牀头他书罕读也着五斗先生传醉乡记自号东臯】【子】皇朝胡宿【为扬子尉大水溺民居令不能救宿曰拯溺吾职也即率公私舟以前所活数千人】胡宗愈【英宗朝李定自信州推官除御史知制诰苏颂李大临不草制皆落职归班宗愈以舎人封还词头坐落职通判真州】陈徳林【尝为真州守苏子瞻诗白沙何必烦此翁真州唐永正白沙镇也】呉处厚【司马君实送丨丨丨知真州诗云乡托星】【屏驾今随丞相车终朝容懒拙经歳庇迂踈共此趍云阙旋闻建隼旟江淮一都会游刃必多余】人物蔡薿【自元祐中】【居其州崇宁间魁多士后任尚书蔡京宗盟结死党详见言行録】孙洙【锡之子锡年十九登第洙年十九亦登第举制科与】【二苏李邦直同选在三十三人之数】题咏维舟至长芦【李白送赵明府赴长芦诗云云目送烟霞髙摇扇对酒楼把袂持蟹螯】江声六合暮【韩翃送郭赞善归淮南骏马淮南客归时引望新云云楚色万家春白纻歌西】【曲黄苞寄北人不知心赏后早晚见行尘】金山只隔水【苏子由送董掾诗云云时复听晨钟】分符江海冲【前人奏课西南最云云】夜江防斗辨西东【欧阳永叔知滁州出仪真泛大江诗孤舟日日去无穷行色苍茫杳】【霭中山浦转帆迷向背云云】升州一日到真州【彭汝砺真州江亭诗潮落淮风起不收云云多情杨柳能青眼】【底事波澜亦白头】当使淮人服教条【王介甫送呉仲纯守仪真诗江上斋舡驻彩桡鸣笳应满緑杨桥乆为汉】【吏知文法云云拱木延陵瞻故国丛祠步认前朝登临莫负山川好终欲东归听楚謡】
　　四六【分符江国　台府兼荣　遂以偏师　每严素备将漕淮壖　节麾交耀　独当一面　自折遐冲维仪真之名郡　内防江流之险　当樵苏供亿之繁控扬子之要津　外当淮甸之冲　頼醝茗阜通之利使节肃持既重将输之任　阛阓萧条盖荐经于蹂州符兼绾尤严保鄣之图　里闾安静尤有頼于抚摩居东南之水防可谓要津　郡圃相羊细读东园之记控西北之风寒实为重镇　江楼倚徙好赓北固之诗】
　　通州【静海海门】
　　建置防革【禹贡扬州之域星土分野与泰州同春秋属呉防属越战国属楚秦属九江郡汉属临淮东汉晋属广陵】【郡隋初郡废属江都郡唐属扬州南唐氏于海陵之东境置静海都镇制置院周世宗建静海军为通州皇朝因之后改曰崇】【川寻复为通州今领县二治静海】
　　事要郡名通川　崇川　其民苦窳而贫【朱彦海山楼记】讼庭多虗【郡守杨阜作通州图序云云囹圄空隙殆有古之淳风】仕宦之乐土【曽曲阜行宋湜知通州制淮海之濵专城而治不领】【于吏部而选于朝廷非以其狱讼称简鱼稻饶足为云云耶】利市州【谈苑先是数举士人至辟雍者皆不利大观中朱侍】【郎彦为守始移壮武营射垜不使压州学上当年所解三名至辟雍皆上舎选太守教官及考官皆转一官以其全榜皆过御笔添】【解额十名通州号为丨丨丨】鱼稻饶足【曽曲阜行宋湜知通州制】民以鱼盐为业【俞授能劄子】形胜濒海控江【俞授能劄子通之为郡云云南通闽粤北通齐鲁】旁通呉越【扬阜序南濒呉会列壤相望云】【云】东北当海口【系年録知通州郭凝奏云云南接大江最为要害】极淮之南【海山楼记通为州云云距】【海之濵】风防海道【扬阜序云云】土产盐户纳盐【长编云云旧以布泉茶米等折偿其直开宝庚辰诏】【折以钱今官为盐钞】山川狼山【在静海县南五山相连陶隐居注曰狼五山在海中对勾章岸今直呼为丨丨山下有拇】【窠上有鞭迹皆着石或云始皇履是山且鞭以投海中不知何防尚书郎齐郭有歌曰祖龙神兵驱不得挥电成鞭有遗迹及观六】【帖云始皇作石桥过海有神人能驱山下石去不速者神辄鞭之云淳化中邑长杨钧乞改狼为琅○赵阅道诗云丨丨五峯髙下】【压淮壖郡○任伯雨诗狼去青山迹已陈惟余楼阁向南薫】军山【在江际】海门岛【长编国初以来犯死获贷者多】【配登州沙门岛通州丨丨丨皆有屯兵使者领防】料角【海门有丨丨其中有咸淡二水不相混杂舟人不待汲能辨之形势】【控扼绍兴中差舟师把隘其沙脉坍涨不当潮小则委蛇曲折水路可见潮大水则一槩漫没非熟于徃来者未易知也李实胶西】【之防以此】大海【去海门县东八十里渑水燕谈熈宁四年髙丽遣使脩贡将由四明登岸为海风飘至新港先以状致通州云】【望斗极以乘槎初离下国指桃源而迷路误到仙乡其同行朴寅亮诗尤精如泗州山诗门前客棹洪涛急竹下僧棊白日闲】大江【在静海县南十五里】运河【周世宗侯仁矩凿渠四十里接泰州时被其利】南布洲【旧是大海其中沙涨复为】【洲】东布洲【元是海屿沙岛之地】堂亭淮南道院【杨廷秀谈苑通州南阻江东北濒海士大夫罕至居民以】【鱼盐自给不为盗贼讼希事简仕宦者最为逸士大夫号通州为丨丨丨丨】三防亭【在狼山东顾巨海南瞰长江呉楚烟】【云胜槩一览周尽】楼阁海山楼【在城上○陈莹中作青玉案云碧空黯淡寒云绕听枕上风声峭明透纱牎初欲晓】【珠帘才卷美人惊报一夜青山老使君留客金樽倒正千里琼瑶未经扫欺压梅花春信早十分农事满城和气管取来年好○陈】【愽古有诗云门下丨涛奔铁骑槛前丨背拥金鼇】南门楼【乡僧妙瑛云崇宁门有青巾白袍伟丈夫见于其上盖吕洞賔】【也】狼山阁【贤良齐唐有诗海腹藏呉楚天枢转斗牛夜分惊日浴潮退见鲸游】名宦王素【为守】吕夷简【尝通判通濠二州徃河北接行水灾还奏免天下农噐之筭】范仲淹【监西溪仓建白于朝请筑堤于三州之境以卫民田】元绛【知静海县时私贩盐至二十觔请坐徒绛曰海旁之民斥卤不毛恃盐以生自是非羣贩者止笞罚】沈兴宗【为海】【门令王介甫为撰海门兴利説】岳飞【为通泰镇抚使】人物呉及【字几道年十七以进士起家直昭文馆兼知桂州】姚原道【知吉州黄太史尝志其墓】张东乔【以父防补官年十六以文潞公起复调泰兴簿包孝肃公司马温公皆爱】【重之】张次山【公明直节受知包孝肃及温公尝知泰州】题咏曲渚留越舡【赵阅道诗云云遥岑辨呉分】逺水南回建业舡【夏子乔侍父监通州盐场登狼山赋诗云渡口人稀黯翠烟登临尝怯夕阳天残云右倚维扬树云云山引乱猿啼古树电驱甘雨过闻田季鹰死后无归客江　上鲈鱼不直钱公时年十七识者谓甘雨过闲田虽有为霖之志终】【无泽物之功】江气南吞呉分野【杨士彦题狼山诗云云海波北撼楚封陲】
　　四六【辍从朝路　通川名郡　左临淮甸　弹压江流擢守海邦　淮甸奥区　右控海沂　隄防海道以洙泗之遗教　富商丰鱼盐之利　岂特富鱼盐之利易淮海之陋风　章甫喧诵之声　抑将资保鄣之雄海邦千里幸安鱼稻之居　观山海上重寻清献之旧游魏阙九重徒结鼓钟之恋　咏雪楼头曽入了斋之乐府通浙并淮昔宦游之乐土控江濒海今备御之要津】
　　泰州【海陵如臯】
　　建置防革【禹贡扬州之域为牛斗之分星纪之次春秋属呉后属越战国属楚秦属九江郡汉初以封呉王濞海陵属焉东晋分广陵置海陵郡唐初置呉州更海陵县曰呉陵县南唐升为泰州相传以为取通泰之义皇朝中兴为通泰镇抚使后仍为州今领县二治海陵】
　　淮东提刑提举置司
　　事要郡名海阳【郡志晋以海陵为丨丨以其地并海而髙故名】呉陵【唐改海陵曰丨丨】风俗性多朴野【呉陵志见下注】俗务儒雅【呉陵志虽穷巷茅茨之下徃徃闻诵声】有屯田煑海之饶【按江南李主时防壁记以海陵云云因建为泰州】幽邃肥美【呉陵郡志引晋中兴书云海陵丨丨而地丨丨故民事耕桑樵渔而性多朴野耻以浮薄相夸鲜出机巧谋利虽无富强豪右而家亦自给】赐鼓角门防【皇祐间大防题名载周世】【宗云云】海陵仓粟流衍【枚乘説呉王曰呉实富天子转粟西乡陆行不絶水行满河不如海陵之仓左思呉都赋】【防丨丨之丨则红丨丨丨】土产盐课与解池等【皇朝皇祐间通泰二州云云歳终四百万緍】山川天目山【在海陵县东六十里寰宇记云土山也山有双井相对其水清冽发运使蒋之竒开古井获金龙玉璧三十六】罗浮山【在海陵县泽薮中不为水所没遥望如丨丨丨】摩诃山【在扬子江中流亦名虾蟆】吕城山【县东三十里髙一丈】【形如城】于祈湖【县东北四十里】鸡雀湖【县东北五十里】包老湖【县北四十里湖水清而无滓挈壶氏取以】【供滴漏】捍海堰【在海陵县百五十三里大唐李承创范仲淹重筑○吕伯恭修桑子河堰记淳熈元年夏六月泰州东部】【湖大上败丨丨丨诏州与使者参治维堰初作于文正范公首起海陵尾属盐城衡二县间百余里及是半圯于水有司缮筑未几】【以讫工闻独桑子河以南迳如臯境缭许氏庄后皆文正规畧所未及诏以委今魏侯甫半月堰成】井泉天女缫丝井【在西溪镇西广福院相传汉董永所居井即丨丨汲以丨丨者】楼阁望京楼【曽宻公诗见后题咏】安边楼【在郡城上可以逺眺】芙蓉阁【曽正臣诗云参差红菡萏迤逦緑菰蒲沙鹭窥吟捐风蝉入坐隅】堂舎淮东道院【在州治大防之东海陵地僻少讼故以丨丨丨丨名之左丞陆农师到任谢表云飞蚊渐少颇无泽国之风过客甚稀至有道】【堂之号】清风堂【自五代时叠石为山髙三丈五尺东西十丈有五尺翼以两径为登陟之阶咸平中曽宻公以户部员外】【郎知州事有郡圃山亭六咏丨丨丨诗云更无尘土当轩起只有松萝绕槛生绍兴间其孙文昭公肇复典是郡文昭之父易占又】【尝知如臯县以三世守官海陵遂立三至堂云】文防堂【范希文书滕子京从事丨丨丨诗云东南沧海郡幕府清风堂诗书】【对周孔琴瑟视羲黄君子不独乐我朋来无方又云一学许周查三仙周陈唐徳星一聚防千载有余光】五贤堂【在光孝寺】【内祠张发运纶范希文富彦国尝侍父为征官读书于此又増郡之先贤胡侍讲王内翰为丨丨丨】状元坊【在市河西即王】【右司所居宣和间为大魁而郡志不书其名】古迹髙丽鼓【在西溪镇圣果院相传保大中海沙飘至○范希文诗千】【年人已化三昧语空传唐世今尤在丨丨丨半穿即此也】古井栏【在圣果院相传伪唐保大中造旧有人迹深寸许今复生】【合而志文亦漫防莫辨盖活石云按欧阳公集古目録有李阳氷书缙云三碑篆刻最细瘦世言此三碑皆活歳乆渐生刻处几合】【故细耳亦此类也】富郑公读书堂【在景徳寺之东○韩子苍诗藤床瓦枕快清风破闷文书亦谩供乡信未传霜】【后鴈旅怀生怯晓来钟淹留已办三年计流落应无万户封犹有壁间诗句在他时谁为写尘客】小儿塜【在州宅之东有】【坟数十宋江南初主本徐温养子及僣号迁徐氏于海陵中主继统用谋士齐丘计徐氏无男女少长皆杀之后齐丘有一丨丨病】【有老乐工作一诗书纸鸢上放入齐丘第中其诗云化家为国实良图緫是先生画计谟一个小儿抛不得上皇当日合何如谓此】【也】名宦皇朝曽致尧【为守】曽肇【致尧孙为守】韩琦【以侍中知泰州时以卧病适梦以手捧天者再】【不觉惊悟其后受顾命援英宗于藩邸翼神宗于春宫捧天之祥已肇于此矣】吕夷简【监西溪盐场皇朝类苑云吕文靖尝】【官于此手植牡丹一本有诗刻其后范文正亦尝临涖复题一絶云阳和不择地海角亦逄春忆得上林色相防如故人以二公诗】【笔故题咏极多而花亦为人所贵重】范仲淹【公为西溪盐官尝筑捍海堤景徳寺有生祠○监仓杨阜作畵像诗云青衫下】【僚名世髙节捍患御灾岂不在余又云我思范公水逺隄长】滕子京【为郡从事】刘攽【自道山倅海陵诗云壁间金阙】【倚天开五见宫花落晚梅明日扁舟沧海去却寻云气访蓬莱○苏子瞻送行诗君不见阮嗣宗臧否不挂口休夸舌在齿牙牢是】【中惟可饮醇酒】呉本中【调海陵县尉】张次山【为守尝有鹳集戒石前若有所诉次山谕鹳使先飞令兵官随徃鹳】【集一大木上盖邻侧有取其二雏烹食者即以其人至府鹳亦同至次山为治其罪鹳乃飞去】张纶【为制置发运后自请兼州】【筑堤堰范希文为作生祠记诗云海陵嗷嗷古防弗牢万顷良膏嵗凶于涛又云草奏屡逹狂议四遏心过金铁对天不夺又云盘】【盘偃偃百里而逺如天作旱奠万家产朝以公贤兼于蕃宣云云】赵抃【知海陵县】岳飞【建炎四年为通泰镇抚使】人物查道【南唐文徽之孙凿氷求鳜以飬母竹间见一蹄金而掩之】查陶【南唐近臣太宗知其名除监察御史后赠兵部】【尚书】周孟阳【终天章阁待制少游经山赋诗有地髙多与风云防天近常为日月隣之句人以为遭遇英宗之符】胡瑗【字翼之海陵邑人自明道景祐以来学者称海陵先生暨泰山孙明复石守道先生尝为湖州州学教授边防水利各居一斋】王观【洽闻强记善属文】王觌【为翰林学士后以党祸夺官】题咏人家匝海隅【曽正臣望京楼诗云】【望京楼上望望乆思踟蹰境上连江徼云云隔山人隐映近郭水萦纡雨过风腥槛潮来岸浸芦】野水粘天鹳鹤飞【吕本中至海陵诗江村遇雨蓬麻乱云云】吏散重门印不开【鲍容寄海陵县韩长官诗云云玉琴招鹤舞徘】【徊野人为此多东望云雨仍从海上来】香粳炊熟泰州红【陆务观对食戯作云云苣甲莼丝放箸空】四六【眷惟海陵　眷此海邦　有煑海摘山之大利实冠甸海　号称名郡　当航川梯峤之要津盐鹾转饷嵗益于商缗　　暂违丹阙望云气于蓬莱薪粲论输日交于吏案　　来驾朱轓息风涛于瀚海土风淳厚人自足于鱼盐　海隄功着想范文正之遗风吏隐丰余地不惊于烽燧　道院名标追陆左丞之故事】



　　方舆胜览卷四十五
　　钦定四库全书
　　方舆胜览卷四十六　　　　　　宋　祝穆　撰
　　淮安军【山阳　盐城淮隂】
　　建置防革【禹贡扬州之域在牵牛之分春秋时属呉后属越战国属楚秦属九江郡西汉属临淮郡及广陵陵国东】【汉属广陵郡及下邳国三国属魏东晋祖逖屯淮隂庾希自下邳退屯于山阳谢元自彭城退屯于淮隂又分广陵置山阳郡】【宋以山阳为重镇宋萧道成镇淮隂为北兖州东魏复为山阳郡隋废郡为楚州唐初为臧君相所据曰东楚州寻归于唐改】【曰楚州皇朝爲团练州宝庆以逆全之乱降爲淮安军今领县三治山阳】
　　事要郡名山阳【境内有地名丨丨】东楚淮隂【许氏説文水之北为阳水之南为隂县在淮水之南故曰】【丨丨】风俗其俗劲悍轻剽【隋志云云】士任气节【同上其丨则侠任丨丨好尚賔逊盖楚之风焉】战争诈伪【晋伏滔正淮论其俗尚材气而多勇悍其人习丨丨而多丨丨豪右兼并之家十室而九藏甲挟剑之民比屋皆是】急则以骤戎马【新志闻之故老物盛人众足为一都防今拟以穷边极塞云云缓则以宅狐兎】土产唐盐课四十五万石【郡县志云今闗中置盐监以收其利毎歳煑盐四十五万石○阮升之南兖州记云盐城海水有南】【兖州盐池百二十所县人以鱼盐为业畧不耕种擅利巨海用致沃饶公私商运充实四逺舳舻徃来常以千计此呉王所以富国】【强兵而抗汉室也】形胜北有清泗【南齐志云云临淮守险】屏蔽淮东【绍兴十一年髙宗谓大臣曰山】【阳要地云云无山阳则通泰不能固贼来竟趍苏常】水陆交通【晋荀羡北征议淮隂藩镇地形都要云云易以观衅沃野】【有开殖之利方舟漕运亦无他阻】扬楚要冲【长编云太宗朝王化基澄清畧云江淮诸郡丨丨最曰丨丨水陆两涂咽】【喉数国务穰事众地广民繁】淮南控扼之地【系年録左正言呉表臣言楚州实云云】南北必争之地【系年録徐宗偃云山阳俯临淮海实云云我得之可以挟制山东】东晋为重镇【广陵记云云元帝尝使刘隗守】【淮隂】有道之齐鲁山东【新志一道自南渡门絶淮则之齐鲁山东一道自淮隂放洪泽闸逹淮则入汴入洛】山川羽山【崔国辅石头瀬诗云怅矣秋风时予临石头瀬因髙见逺望尽此楚州内丨丨一防青海岸杂花碎日暮千里防楚】【色有防霭】铁柱冈【在盐城北门外二里海岸故老相传秦王系马处也】金牛冈【在山阳县北七十里周世宗宿兵于】【此】大海【在盐城南一里】淮水【在山阳北五里水经注云丨丨之防即城角也左右两川夹翼二水以入即泗口也自鼈】【山之北萦囬楚城东入于海诗云淮有三洲今山阳湾对岸有上洲中洲下洲岂其此欤】淮河【杨廷秀登楚州城诗云望中白】【处日争明个是丨丨冻作氷此去中原三里许一条玉帯界天横】清河【在淮隂县北七十里】新河【去磨盘古迹八十歩】【乾道中开】老鹳河【在城西周世宗至此舰大不能过遂开此河以通其道】故沙河【在山阳县西北十里满蒲闸之】【南避山阳湾清河口风涛之患】射阳湖【在山阳县东八十里今与府盐城分湖为界萦回三百里】防沟【自寳应县北流】【入淮左传哀公九年呉城防沟通江淮隋大业元年发淮南民十万开丨丨自山阳至扬子入江渠广四十歩○王介甫诗云将母】【丨丨上留家白纻隂月明闻杜宇南北揔闗心】公路浦【即淮口也寰宇记袁术字公路向九江将奔袁谭路出斯浦因名】捍海堰【在盐城县详见泰州吕东莱记】亭榭南昌亭【在山阳县西三十五里史记云韩信布衣就丨丨丨亭长】【寄食长竟絶之信为楚王召亭长赐钱百万曰公小人为徳不竟】筹边楼【在郡治轮奂壮丽甲于隣郡】宴花楼【赵嘏题楚州丨丨丨诗门外烟横载酒舡谢公携客醉华筵寻花偶坐将军树饮酒方重刺史天几曲艶歌春色里断行髙鴈】【暮云边分明听得行人语愿及行春更一年】桥梁跨下桥【在淮隂县即韩信为少年所辱之处】祠墓淮隂庙【钱諌议讨筑坛拜处恩虽厚蹑足封时虑已深隆凖若知同乌喙将军应有五湖心○刘禹锡诗将畧兵机命世雄苍黄钟室叹良弓遂令后代登坛者毎一寻思怕立功○罗昭諌诗剪项移秦势自雄布衣还是负深功寡妻稚女俱堪恨休把余杯奠蒯通○许泽诗朝言云梦暮南循已为功名少退身尽控兵权犹不得更将心事托何人○汪遵诗秦季贤愚混不分只应漂毋识王孙归荣使累千金赠为报当时一饭恩○张文潜诗云梦何湏伪出游遭谗犹得故乡侯平生萧相真知已何事还同女子谋】东西塜【在县北八里庄东塜韩信母墓也本传云信行营髙燥地令旁可置万家即此也西塜即漂母墓也○罗昭諌漂母墓诗云寂寂荒坟一水濵芦洲絶岛自相亲虽然寂莫千秋魄犹是韩侯旧主人】古迹紫极观畵壁【李伯时常于壁间畵猴戯马惊而圉人鞭之时称竒笔东坡题其后曰吾观沐猴以马为戯至使此马窃衔诡辔人言沐猴宜马而今为累真虚言耳陈后山亦有诗曰沐猴自戏马自惊圉人未解猴马情猴其天资马何罪意欲防患犹伤生异类相宜亦相失同类相伤非所及志行万里因一悟吐豆干荄甘伏枥旧有石刻今不存】名宦张敞【守山阳乆之渤海胶东盗起拜胶东相盗悉平】郑【迁淮隂大守行春天旱随车致雨白鹿方夹谷而行恠问主簿黄国曰鹿为吉为凶国拜贺曰闻三公车轓畵作鹿明府必为宰相】祖逖【屯淮隂尝誓清中原】皇朝蒋之竒【为太守】米芾【自无为移守山阳】韩世忠【系年录绍兴五年都督张浚出江劳师至镇江召丨丨丨亲谕上防使移屯楚州以撼山东世忠欣然受命即日举军渡江又云山阳凋之余世忠披荆棘立军府与士同力役军垒既成乃抚集流散通商恵工遂为重镇岳飞至楚州视兵籍始知世忠止有众三万而在楚十余年金人不敢犯犹有余力以侵山东可谓竒特之士也】人物韩信【淮隂人封侯】枚乘【淮隂人有旧宅基在县南二百歩】枚臯【淮隂人并见汉书本传】皇朝徐积【字仲车本州人从安定胡先生学事母至孝年四十不婚不仕乡人勉就举偕毋之京既登第未调官母亡遂不仕监司上其行諡曰节孝处士】张耒【淮隂人也从苏子瞻学有文集】赵师旦【本川人也常守康州侬智髙乱率羸师血战而死】名贤陈瓘【因弹蔡京谪居合浦着尊尧集益加窜逐最后移楚州居住】题咏芜城枕楚田【温庭筠送淮隂县令隋堤杨柳烟孤棹正悠然萧寺通淮戍云云鱼盐桥上市灯火雨中舡故老青】【葭岸先知宓子贤】淮水东南第一州【白居易赠郭使君诗云云山围雉堞月当楼】野人懐恵欲移家【刘商送元使君自楚移越诗露冕行春向若耶云云东风二月淮隂近惟见棠梨一树花】家在枚臯旧宅边【唐赵嘏忆山阳诗云云竹轩晴与楚波连芰荷香透埀鞭防杨柳风横闻笛舡】士林皆贺振家声【刘禹锡送】【李楚州缇骑朱旗入楚城云云儿童但喜迎贤守故吏犹应记小名】山阳太守政严明【白居易枸杞井诗云云吏】【静人安无犬惊不知灵药根成狗恠得时闻吠夜声】韩枚歩隲建三亭【淮隂有丨丨丨亭晁端彦诗云云故显当】【时将相名】秋灯防防淮隂市【陈羽宿淮隂县作云云楚客连樯宿淮水夜深风起鱼鼈腥韩信祠堂月明里】刘伶台下稻花晚【许用晦诗云云韩信庙前枫叶秋】杂耕今是一雄藩【杨廷秀望楚州新城诗已】【近山阳望渐寛湖光百里见千付人家四面皆临水柳树双垂便是门全盛向来元孔道云云金汤再葺真长策此外犹须子细论】四六【维今东楚　大江前流　长淮奥壤　既防藩篱实国北门　长淮却阻　表海名邦　孰窥堂爼郡居江北恰遥拱于近畿　　邦人还定各安鸿鴈之心路出山东更扫清于小丑　　海道肃清更息鲸鲵之浪袭韩信之故封冝知兵畧　　兵卫森罗既作淮壖之重镇访枚臯之旧宅益倡文风　　舟师毕集又居海道之要冲】
　　宝应州【宝应】
　　建置防革【星土与淮安军同本汉平安县属广陵国王莾常改为杜乡隋地理志云梁置阳平郡及东筦郡开皇初】【郡废为安宜县又废石鼈县入焉安宜溪在县界因此得名唐武徳立仓州领安冝一县及州废县属楚州上元三年县屈真】【如获定国十三宝以其年为寳应元年改安宜县为宝应皇朝因之宝庆三年六月以防国进寳玺诏年谷屡丰雨晹时若可谓受寳之应以宝应县陞宝应州今领县一】
　　事要郡名安宜风俗【与淮安军同】形胜地居四塞【郡志丨丨丨丨之冲无险可守】山川箕山【在州东六十里寰宇记今无山唯邱阜百余】云山【在城西南百二十里山下有白龙潭】射阳湖【在州城北】【十五里其西颇多邱阜】清水湖【在城南五里】范光湖【在城西南三十里】安宜溪【在州城西南四十余】【里】白水陂【在城西八十里乃邓艾所筑濶三十里】桥梁孝仙桥【在城北市苏子瞻曰秦少游言宝应民有】【以嫁娶防客者客一人径起出门至桥下若将赴水者主人急持之客曰妇人以诗招我其诗曰长桥直下有兰舟破月冲烟任意】【游金玉满堂何所用争如年少去来休仓皇就之不知其为水也然客亦无他】古迹神宝【唐楚州刺史郑辂撰记曰肃宗】【元年建子月十六夜女尼真如忽见二皂衣引至一所见天帝因出宝授真如曰汝徃令刺史崔侁进逹于天子肃宗寝疾方甚视】【宝召代宗谓曰汝自楚王为皇太子今上天赐宝获于楚州天祚汝也宜保爱之代宗再拜受赐即日以宝应纪年云】髙黎王城【在县西八十里】金牛城【在县南十五里】石鼈城【在县西八十里本石丨县寰宇记以为石鼈山引郡国志】【云山有石鼈游因名之山下有邓艾筑城犹存今验其处无山有城以为山误也荀羡传曰羡镇淮隂屯田于东阳之石鼈通典载】【宋因晋以山阳为重镇曰比对清泗临淮守险有平阳石鼈稻田丰饶盖歴代皆屯田于此旧志山阳非是】名宦【当考】人物【阙当考】题咏贱买鱼虾已厌烹【吕本中行次宝应有诗云半升浊酒试莼羮云云浅水依蒲有舡过】【淡烟笼月更人行】闻説徳宗曽到此【陶应题宝应县诗雪楼当月动清寒渭水梁山鸟外看云云吟诗不敢倚】【栏干】
　　四六【疏綍宸廷　粤由男国　既重蚕桑之务分符边垒　陞建侯邦　亦为鱼稻之乡】
　　【石鼈置城昔号屯兵之地　宝玺纪祥盖古今之嘉瑞铜鱼分治今为固圉之邦　铜符疏渥当南北之要冲广陵东楚既应援之匪遥　城惟斗大虽云犹劣于十同渭水梁山亦鼓行之甚易　地近风寒要使雄当于一面】
　　高邮军【髙邮兴化】
　　建置防革【禹贡扬州之域分野与扬州同春秋时属呉战国属楚秦因髙邮置邮传为髙邮亭汉属广陵晋属临淮】【郡东晋有三阿宋属广陵郡梁置广业郡寻以有嘉禾为神农郡隋属江都郡唐属防州皇朝始建为髙邮军中兴以来陞为承州割泰之兴化县来属置镇抚使寻为髙邮县蒹军使复陞为髙邮军今领县二治髙邮】
　　事要郡名盂城【郡志谓地形四隅皆底城基特髙状如覆盂】秦邮【同上一名丨丨见防革注】髙沙【有丨】【丨馆】风俗俗厚而勤稼【题名旧记土髙而亷于水丨丨丨丨于丨】好谈儒学【郡志自孙觉秦观诸公以】【文章政事名至今云云其间桀黠之民好以讼相雄徃徃挟法律以议吏是非然亦终不敢犯长吏故易治而难服】人足于衣食【杨公济众乐园记云髙邮当东南冲防邑居繁盛加之鱼稻之富云云】形胜东渐于海【郡志云云南接】【大江】北据长淮【同上西有土山云云】南逼真扬【马仲荀记云云北连楚泗】古称大邑【皇朝开宝间建】【军诏惟彼髙邮云云舟车交防水陆要冲冝建军名以隆地望】南北水道之要冲【赵侯修水门记髙邮古防州盖】【防沟所经云云】介于扬楚之间【叶宗古太守题名记云云号为东南咽领连带陂湖转入江淮】水深而岸峻【昔令孤绹节度淮南徐卒厐勋等逃归禆将李湘曰髙邮之北云云我以鋭卒焚荻舟塞其前劲兵蹙其后尽可殪也】形便而势利【旧经髙邮据诸郡眷扼亢拊背云云莫之能御】山川土山【在髙邮县西南六十里上有石井石臼俗】【传谢安公炼丹于此】孤山【在兴化县东南七十里】阳山【在兴化县西四里旧有庙史记楚世家昭阳为楚懐王令尹出】【入将相此即其庙】五湖【去城六十里○黄鲁直诗九陌黄尘乌防防五湖春水白鸥前扁舟不为鲈鱼去收取声名二十年】【○秦少游诗髙邮西北多巨湖累累相连如丨丨○蒋頴叔诗三十六湖水所潴其间尤大为丨丨】三湖【系年録承楚相距有】【樊梁等三湖】甓社湖【去城三十里东南长七十里南北濶五十里湖有明珠崔伯易赋序云夜见大珠其光属天尝问诸】【渔者皆云或遇于它湖中有窃谋之者则风輙引舡而去又云明珠光熖类火炬然不徒见不有大喜必有大灾○图经髙邮西北】【有新开甓社塘下五湖平阿七里张良珠湖又有羑里石臼鹅儿白凡十一湖相连内有一湾名子子湾○杨廷秀诗云为爱湖中】【似掌平忽逄巨浸却心惊怪来万顷不生浪冻合五湖都是氷碧玉湖寛容我到白银池滑没人行兹游只道清无价清杀诗翁老】【不胜○孙莘老于丨丨丨上读书夜见明珠而登第黄鲁直遗诗云丨丨丨中有明月淮南草木借光辉○建炎中光竟夜继而贼】【犯郡】白沙湖【在兴化县南十里】得胜湖【本名率头湖张荣贾虎尝掩击金帅达兰于此】南溪【在兴化县范希】【文宰邑日冇驯鸥诗】平淮堰【在髙邮县境内李吉甫筑溉田数千顷】捍海堰【范希文监西溪仓悉力修之详见泰】【州】井泉玉女井【崔伯阳记在髙邮县治之东图经云东齐郏公道光与其女居井旁炼丹见神仙传少西有望仙桥】【今其侧盖阛阓之地○蒋頴叔诗苍龙脱角莹且泽解自与风雷俱郏家女子已仙去尚有故井存通衢】堂榭燕堂【杨公济诗吏隐盂城九十旬丰年日日是佳辰五坛芍药齐教放何处扬州更覔春】瞻衮堂【在军北城上绍兴四年都督丞】【相张公抚临侯卫次于淮东后人名之】威敌堂【在军治之后】濯缨亭【在税务前范文正公建有诗云素心爱云】【水此日东南行笑解尘缨处沧浪无限清又沧浪清可爱白乌鉴中飞不信有京洛风尘化客衣】寄老庵【黄鲁直有赋】四逹斋【苏子瞻集髙邮赵使君晦之作斋东圃户牖四逹因以名之眉山苏轼过而为之铭曰有蔵于中必谋于外惟慢与】【谨皆盗之诲孰知此间空洞无物户牖开阖广焉丨丨击去盗易使无盗难我无可攘以守则全赵侯无心得法赤溪四出其丨以】【逹民迷】文游台【在城东二里旧传东坡与王巩孙秦诸公及李伯时同游论文饮酒因以名之伯时畵为图刻之石】祠庙露筋庙【去城三十里旧传有女子夜过此天隂蚊盛有耕夫田舎在焉其嫂止宿女曰吾宁处死不可失节遂以蚊死】【其筋见焉○欧阳永叔诗云近闻髙邮间有虎夜凌辱哀哉丨丨女万刼雠不复】古迹防沟【左传哀公九年呉城防沟】【杜预注云于丨丨筑城穿沟东北通射阳湖西北至末口入淮通粮道唐为防州以此得名】三阿【即今北阿镇在晋为丨丨】【即谢安破坚将彭超之地唐为下阿徐敬业屯兵下阿溪魏思温破之于此】名宦李承【唐人始创捍海堰】李吉甫【为淮南节度于髙邮筑陂塘溉田】皇朝范仲淹【监西溪又宰兴化】杨蟠【字公济有诗名】张浚【初薛】【庆据髙邮军公自徃安抚之留公三日而外间不知朝廷议遽罢公枢筦奉祠庆以兵卫公出乃赴行在】韩世忠【金人自建】【炎初蹂践淮楚北鄙之警畧无宁歳及丨丨丨节制淮东募敢死士号背嵬军教以击刺战射之法无不一当百与敌遇于天长大】【仪间其帅贝勒托云拥铁骑来背嵬百过百克敌以为神转战至髙邮卒擒托云等俘献于朝绍兴四年刘豫借援入冦歩骑数万】【荡然如风雨至公以鋭士絶江殱其众于髙邮之北门乘胜驻军淮楚以遏敌冲并见郡志】人物皇朝孙觉【字莘】【老其先邵武人卜居髙邮迁吏侍坐元祐党】孙览【觉之弟知諌院】崔公度【字伯阳直龙图阁】王巩【字定国从】【苏子瞻游】朱寿昌【父守雍日年三歳母刘氏嫁民间母子不相知者五十年熈寜初弃官入秦寻访行次同州遂获其毋相持恸哭感动行路乃迎以归王荆公而下皆有孝子诗数百篇后徙居髙邮名其里曰彰孝】乔竦【以乡先生教授乡里】【莘老其徒也】乔执中【以经术教授淮壖与孙秦齐名】秦观【字少游与张耒黄庭坚晁补之号四学士有淮海闲居集】【○黄鲁直赠诗云国士无双秦少游全篇见扬州○观进士不中元祐中苏轼以贤良方正荐于朝除太学博士校书迁正字兼国】【史院编修绍圣中坐党籍通判杭州以御史刘拯论其増损实録责监处州酒税又编置郴州横雷二州至滕州而卒观长于议论】【文丽而思深苏轼尝以其诗荐之于王安石安石曰公竒秦君口之而不置我得其诗手之而不释】秦觌【字少章有诗名坡谷】【皆称之】马永卿【从刘元城游】题咏过淮风气清【苏子瞻过髙邮寄孙君孚诗云云一洗尘埃容水木】【渐幽茂菰蒲杂游龙可怜夜合花青枝散红茸美人游不归一笑当谁供故园在何许已偃手种松我行忽失路归梦千山重闻君】【有负郭二顷收横从卷夜毕秋获殷床闻夜舂乐哉何所忧社酒粥面浓宦游岂不好毋令到千钟】地据扬楚【秦少】【游诗吾乡如覆盂云云环以万顷湖粘天无四壁】蒙蒙春湿防沟【欧阳永叔诗云云蓬防安眠昼拥裘知有】【故人家在此速将诗卷洗穷愁】霜落防沟积水清【秦少游诗云云寒星无数傍舡明菰蒲深处疑无地忽有人家】【笑语声】城外城中四通水【杨廷秀诗解缆维扬破夕阳过舟覆盎已晨光夹河渔屋都编荻背日舡蓬尚满霜】【云云堤南堤北万垂杨一州斗大君休笑国士秦郎此故乡】
　　四六【辍班禁陛　势若覆盂　西临沧海　州维斗大作镇江淮　俗皆奠枕　北控清淮　地控风寒处秦邮之髙阜壁垒最坚　昔者绎骚遗患几成于飬虎控隋漕之通津舟车毕集　今而安集务农皆愿于买牛淮海之髙文大册可想英风　长安日近岂容圣化之不霑紫岩之妙畧深筹尚存陈迹　瀚海波澄抑使边烽之自息】



　　方舆胜览卷四十六
　　钦定四库全书
　　方舆胜览卷四十七　　　　　　宋　祝穆　撰
　　滁州【清流　来安全椒】
　　建置防革【禹贡扬州之域呉地斗分野春秋时属呉楚之交秦为九江郡二汉因之晋属淮南郡宋属新昌郡梁于】【此立谯州今之州城是也又改北谯为临滁郡而南谯领新昌临滁髙塘三县隋改南谯为滁州唐析扬州地置滁州皇朝因】【之中兴为濠滁镇抚使今领县三治清流】
　　事要郡名滁阳　临滁　滁上　永阳【王元之诗淮边永阳郡】南谯【韦应物诗今嵗】【卧南谯】风俗风俗淳厚【常安民州学记滁之人虽云云而尚气易以徳化难以力服】地僻事简【章衡】【重建醉翁亭记滁阳云云其俗安闲】年丰事少【同上】命世之士至焉【曽子开二贤堂祝文滁在江淮号为】【僻陋然磊落瑰伟丨丨丨丨亦或丨丨】贤士君子居焉【欧阳永叔答李大临书永阳穷僻而多山林之景又尝得】【云云】形胜羣峯环于西南【庆厯前集防滁阳古名郡云云清溪注于东北形势深秀实甲淮海李卫公普懐嵩】【之记李庻刻泉石之铭韦应物形野渡之咏】清淮灌其北【林希望撰白鹤观记云云乌江荡其南】环滁皆山【欧阳永叔醉翁亭记】滁当偹御【周必大奏世贤説淮南形缓急欲守滁臣谓不然滁有山林之阻若庐和婴虏冲此】【则当偹御】山川丰山【在清流县西南五里欧公于此建丰乐亭有汉髙帝庙】琅琊山【在清流县南十里有丨丨】【洞旧经云晋元帝为丨丨王避地于此○曽子开滁州集序泉石林亭之胜至闻天下○顾况诗东晋王家在此溪南山树色隔牎】【低碑沉字灭昔人逺谷鸟犹向寒花啼】八公山【在来安县西南十三里即淮南丨丨憇石之处】五湖山【在全椒县】【东北十八里山下有丨丨在县境最为险要】九鬬山【一名隂陵山在全椒县南九十余里昔项羽兵败欲东渡乌江经此】【山与汉兵一日丨丨故名】幽谷【即丰乐亭地有紫防泉○欧阳永叔诗滁阳丨丨抱山斜我凿清泉手种花故事留传父老説】【世人合作畵图夸】石屏路【梅圣俞诗寻常畵屏多畵山何意此山还作屏峭排直下几千尺下有石路莓苔青】滁水【在全椒县南六十里其源出庐州】菱水【在清流县出永阳岭西经皇道山下欧阳永叔有菱溪石记云本名荇溪避杨行宻】【嫌名改名曰菱】清流水【晏公类要云自全椒县界流入】莲溪【见呉卓南谯郡城十咏】明月溪【在琅琊山○王】【元之诗惜哉幽胜事尽落唐贤手惟余旧时月团圆照山口】西涧【韦苏州诗独怜幽草涧边行上有黄鹂深树鸣春潮帯雨】【晩来急野渡无人舟自横】井泉真珠泉【在清流县西三十里泉水溅射有若跳珠】紫防泉【吕元中记欧阳文忠】【公以右正言知制诰谪守滁上明年得让泉于醉翁亭之东南隅一日会僚属于州廨有以新茶献者公敕吏汲泉未至而汲者仆】【出水且虑后期遂酌他泉以进而公巳知其非酿泉穷问之得丨丨丨于幽谷下文忠愽学多识而又好竒既得是泉乃作亭以临】【泉上名之曰丰乐亭当时名公宿儒皆为赋诗以纪其事由是丨丨丨始盛阗于天下今帖所称酒名岂非滁阳官酿】庻子亭【在琅琊山宝应寺唐李防卿守滁州今有丨丨丨○盛度诗深藏西竺寺寒拥九谯城石字赞皇古泉铭丨丨清○欧阳永叔】【叙云右丨丨丨铭李阳氷撰并书庆厯五年余自河北都转运使贬滁阳屡至阳氷刻石处未尝不裴徊其下丨丨丨昔为流溪今】【为山僧填为平地起屋其上问其泉则指一大井曰此丨丨丨也可不惜哉】六一亭【在琅琊山】园井东园【在郡】【城东隅唐李绅有诗梅执礼叙云滁阳旧无郡圃而醉翁丰乐诸亭皆在闗外李绅所谓东园者南直琅琊诸山北通西涧修木交】【映左右又适介守贰宅固一佳处也】醉翁亭【在琅琊寺庆厯中太守欧阳永叔记云环滁皆山也其西南诸峯林壑尤美望】【之蔚然而深秀者琅琊也山行六七里渐闻水声潺潺而泻出乎两峯之间者酿泉也囬路转有亭翼然临于泉上者丨丨丨也】【作之者谁山之僧曰智仙也名之者谁太守自谓也太守与客来饮于此饮少辄醉而年又甚髙故自号曰丨丨也丨丨之意不在酒在乎山水之间也山水之乐得之心而寓之酒也若夫日出而林霏开云归而岩穴暝晦明变化者山间之朝暮也野芳发而幽香佳木秀而繁隂风霜髙防水落而石出者山间之四时也朝而徃暮而归四时之景不同而乐亦无穷也至于负者歌于涂行者休于树前者呼后者应伛偻提携徃来而不絶者源人游也临谿　而渔溪深而鱼肥酿泉为酒泉香而酒洌山肴野蔌杂然而前陈者】【太守宴也宴酣之乐非丝非竹射者中奕者胜觥筹交错坐起而諠哗者众賔懽也苍顔白髪頽乎其间者太守醉也巳而夕阳在山人影散乱太守归而賔客从也树材隂翳鸣声上下游人去而禽鸟乐也然而禽鸟知山林之乐而不知人之乐人知从太守游而乐而不知太守之乐其乐也醉能同其乐醒能述以文者太守也太守谓谁庐陵欧阳修也○滁阳郡志云记成刻石逺近争传疲于模打山僧云寺库有毡打碑用尽至取僧堂卧毡给用凡商贾来供施亦多求其本所过闗征以赠监官可以免税】丰乐亭【欧阳叔记云脩既治滁之明年夏始饮滁水而甘问诸滁人得于州南百歩之近其上则丨山耸然而特立下则幽谷窈然而深藏中有清泉滃然而仰出俯仰左右顾而乐之于是疏泉凿石辟地以为丨而与滁人徃游其间滁于五代干戈之际用武之地也太祖皇帝尝以舟师破李景兵十五万于清流山下生擒其将皇甫晖姚凤于滁东门之外送以平滁脩尝考其山川按其图记升髙以望清流之闗欲求晖凤就擒之所而故老皆无在者盖天下之平乆矣自唐失其政海内分裂豪杰并起而争所在为敌国何可胜数及宋受命圣人出而四海一向之凭恃险阻刬削消磨百年之间漠然徒见山髙而水清欲问其事则遗老尽矣今滁介于江淮之间舟车商贾四方賔客之所不至民生不见外事而安于畎畆衣食以乐生送死而孰知上之功徳休养生息涵育百年之深也修之来此乐其地僻而事简又爱其俗之安间既得斯泉于山谷之间乃日与滁人仰而望山俯而听泉掇幽芳而防乔木风霜氷雪刻露清秀四时之景无不可爱又幸其民乐其嵗物之丰成而喜与予游也困为本其山川道其风浴之美使民知所以安其丰年之乐者幸生无事之时也夫宣上恩徳以与民共乐此刺史之事也遂书以名其丨云】醒心亭【在琅琊山曽子固记】【滁州之西南泉水之涯欧阳公作亭曰丰乐自为记以见其名之意既又直丰乐之东筑其亭曰丨丨而望以见夫羣山相环云烟】【之相滋旷野之无穷草木众而泉石嘉使目新乎其所覩耳新乎其所闻则其心洒然而醒更欲乆而忘归也故即其所以然而为】【名取韩子退之北湖之诗云噫其可谓善取乐于山泉之间而名之以见其实又善者矣虽然公之乐吾能言之吾君优游而无为】【于上吾民给足而无憾于下天下之学者皆为材且良夷狄鸟兽草木之生者皆得其宜公乐也一山之隅一泉之傍岂公乐哉乃】【公所以寄意于此也若公之贤韩子殁数百年而始有之今同游之賔客尚未知公之难遇也后百千年有慕公之为人而览公之】【迹思欲见之有不可及之叹然后知公之难遇也则凡同游于此者其可不喜且幸欤○西清诗话云欧阳公作丨丨醉翁两丨于】【琅琊山命植花卉有诗云浅深红白宜相间先后仍湏次第栽我欲四时携酒去莫教一日不花开○常安民诗为爱昌黎湖上句】【醉来直上丨丨丨吹醒不待仙风解卧读残碑已自醒】茶仙亭【在琅琊寺绍圣中建南丰记○杜牧之诗云谁知病太守】【犹得作茶仙】堂楼四贤堂【在琅琊寺张商英诗文昭文定二曽与文忠欧内翰元之共四公政事风流俱第一典刑】【人物更谁同能只有东坡老到处唯寻六一翁欲遣滁阳招作客五星同聚此堂中】北楼【在郡治后唐李徳裕贬滁州作此楼】【又作懐嵩赋后名懐嵩楼又名赞皇楼】古迹统军池【在郡治后○曽文昭诗长山漫刻金芝颂宫相空吟石竹诗事】【徃歳深无处问北园唯见孟家池注云孟元喆淳化中以龙武丨丨知军事凿丨北园】清流闗【在丨丨县西南二十余里】【旧传南唐置闗地尤险要周世宗征淮唐将皇甫晖姚凤率众塞丨丨丨太祖击走之生擒晖及凤遂下滁州】名宦韦应物【为守】李徳裕【为刺史】独孤及【为刺史】皇朝赵普【为判官后封韩王】王元之【为翰林学】【士尝草继迁制送马五十疋以偹濡润丨丨以书不如式却之出守滁州丨丨到郡谢表云诸县丰登苦无公事一家饱暖全荷君】【恩欧公尝用以作诗】欧阳修【初仁宗朝社韩范富以党议罢公上疏言之为言事者所诬诏狱坐左迁知滁州修之在滁作】【亭琅琊山以醉翁名之】张方平【庆厯知州】曽肇【绍圣知州】张商英【为守】罗畸【字畴元尝授滁州法椽或】【曰滁山郡也以公髙才处此非宜公曰此欧阳之醉乡也虽草木禽鱼皆能出祥光发妙音庻子紫薇香泉万斛以为供给琅琊幽】【谷白云千顷以为职田何谓贫僻耶】人物南唐张洎【全椒县人仕南唐知制诰参预机宻太祖朝为参政】茅革【为池州贵池令黄鲁直为墓志】题咏古国郡舒地【司空曙送永阳崔明府诗云云前当桐栢闗淹绵江上雨稠叠】【楚南山】分竹守南谯【韦应物诗云云或谓韦应物守亳不知南谯乃滁州也晦庵云耳】山郡多暇日【韦苏州寒食日滁州作诗云云社时放吏归】典郡清淮旁【王元之诗今年四十二云云卧锦郎位正腰金服色光】偷咏左司篇【韦应物自左司刺滁有诗后李绅为刺史和登北楼诗君怆风月夕余当童稚年闲牎读书罢云云】芭蕉叶上独题诗【韦应物诗尽日髙斋无一事云云】时傍青山去问农【梅圣俞眷亭诗林下鸣鸠】【拆红杏田间水慢春溶溶使君固自足风味云云】公余多爱入林泉【王元之诗忽从天上谪人间知向山州住】【几年俸外不教收果实云云朝簮未解虽妨道官路无机即是禅铃阁悄然私自问郡斋何异玉堂前】此心长在水云间【王元之诗】名虽为翁实少年【欧阳永叔诗云我昔被谪居滁州云云】滁人思我虽未忘【前人诗云云见我今应不能识】诸县丰登少公事【前人题王元之畵像云云一家饱暖荷君恩】教得滁人解吟咏【苏子瞻诗君看永叔与元之坎轲一生遭口语又云云至今里巷嘲轻肥】四六【疏荣北阙　淮右奥区　虽曰山城　地僻山深出守南谯　滁阳名郡　实邻边徼　民淳俗阜自间闗百战之场　　　虽依山而为固隐若长城仅生聚十室之邑　　　然弛偹而弗修宁无外患
　　山秀水清风流可想　　　　六一记文胜景尽推于佳郡年登事少赋咏犹存　　　　东坡字畵丰碑争挂于髙堂
　　琅琊旧俗户户鱼盐　　　　不能五十里之国独占林泉鲁国大夫人人弦诵　　　　其惟二千石之良庻安田里环滁皆山名已闻于天下　　五马双旌自得游山之乐也酿泉为酒恨不到于亭间　　四郊多垒安能髙枕而卧哉】
　　招信军【盱眙　天长招信】
　　建置防革【禹贡扬州之域于天文为鹑尾星纪之次春秋时为呉善道之地后属楚战国时楚殆为县秦二世时项】【羽立懐王都于此西汉为盱眙县属临淮郡东汉属下邳国西晋为临淮郡治盱眙东晋立盱眙郡南齐北兖州自淮隂移镇】【盱眙魏置盱眙郡陈置北齐州唐改西楚州改泗州皇朝属楚州复于泗中兴以来陞为盱眙军绍定间金之残党合纳】【敏珠尔乞降改招信军今领县三治盱眙】
　　事要郡名都梁【见山注】风俗尊儒慕学【隋书地理志盱眙本属下邳隋书谓其地在列国为楚鲁】【之交云云有洙泗之俗】东南之秀【章纲记欝欝葱葱之气萃于东南而云云实起于此】东鲁之遗风【郡守】【沈该劝学文云地连洙泗有云云】郡有防场【郡志云云南北懋迁凡物与土产无异焉】形胜阻山带海【图经云云自汉以来屡为战守之地汉建安初袁术攻刘偹备使张飞守下邳自将拒术于盱眙晋姚襄屯于盱眙绍兴间张浚驻】【兵于盱眙与金对垒后以和议彻戍而刘锜亦尝屯守盱眙】襟带呉楚【章纲撰东南起秀记云云屏翰京邑盖神州赤】【县之地非榆闗沙漠之比也仰观天宇下瞰郛郭清淮耀明古汴景】江淮要冲【宋沈琰以为云云】为国北门【都梁志序云云为今重镇】江淮本原【魏髙闾以为寿阳盱眙云云也】梁宋呉楚之冲【陆务观翠屏堂】【记盱眙实云云】山川东山【在郡治之东有石洞有南山十景此居其首郡治霍箎重修治之界以方池映以朱户洞中曲】【折相通宛然洞府左曰云闗右曰劔壁】军山【在盱眙北六里邓艾于此筑堰溉田】斗山【在盱眙县西南当淮水之险峻】【故名】山【在盱眙县北三十里其西南上有絶壁下有重渊○广记禹治水以铁鎻淮涡水神无支祁于丨丨之足○按张】【商英丨丨水陆院记以佛书考之则五百梵僧游止之地以仙经考之则太真元君之别治也○周明老题山囬文诗云迢迢緑】【树淮天晓霭霭红霞海日晴遥望四山云接水碧峯千防数帆轻】浮山【在招信县西七十里梁天监筑堰于此○秦少游有】【丨丨堰赋】横山【在招信县南五十里刘纲保聚于此】第一山【在郡东一名南山○米元章诗莫论衡霍撞星斗且是东】【南丨丨丨○杨廷秀诗第一山头第一亭闻名未到负平生不因王事畧小出那得髙人同此行万里中原青未了半篙淮水碧无】【情登临不觉风烟暮肠断渔灯隔岸明】宝积山【在郡南与都梁相接为郡朝山】都梁山【在盱眙县隋于此置都梁宫出都梁香古诗博山炉中百和香欝金苏合与都梁】盱眙山【在县东南四十里一名马鞍天宝改今名】望州山【在盱眙县南五里自南而登见泗州城】台子山【在盱眙县东一里宋书云宋将臧质守盱眙以拒魏师魏造弩台以】【射城中因以为名】长围山【在盱眙县北七里宋臧质守盱眙魏太武遂于都梁山筑长城造浮桥絶水路即此】三台山【在招信县南九十里上可屯十万众】青平山【在招信县东南二十五里绍兴间刘泽保聚于此金不敢近嘉定末武统】【制败金于此】杏花岩【在崇福寺后蒋頴叔召之陈述古诸贤皆有题名】绣谷【在普济院南其石岩多花木春日如】【锦丨】淮水【经盱眙县故城西】新河【在山镇蒋之竒开河以避淮○苏子瞻诗云故人宴坐虹梁南丨丨巧出山背】东溪【在都梁山东五里】曲溪【在盱眙县西南十里周显徳五年张永徳败泗州兵于丨丨堰】长沙汀【在盱眙县】【北自淮河渡南接牛场巷长一里余髙丈余淮水泛涨时頼捍御○苏子瞻诗云十里清淮上长隄隐雪龙是也】井泉玻瓈泉【在第一山之下○张文潜诗丨丨美酒旧知名崇宁中刘晦叔名之曰丨丨丨○杨廷秀有诗云清如淮水未为佳泉迸】【淮山好煑茶镕出丨丨开海眼更和月露防春芽仰看絶壁一千丈削下青琼无防瑕从事不浇愁肺渇临带雪吸氷花】堂亭清淮堂【在百花岩前取蒋頴叔緑野有佳气丨丨无防尘之句以名之】淮山堂【在第一山起秀亭下后即玻瓈】【泉】云山堂【郡守霍箎创取东坡一看丨丨绕淮甸之句以名左山右淮北眺中原咸在几席】飞歩亭【在东山○】【杨廷秀和太守霍和卿韵杏花岩左近东岩驱使淮山指顾间招信上流揔奔赴僧伽孤塔正湾环今来古徃皆陈迹逺草斜阳秪】【惨顔走马看山真懡防忙中拾得片时间】起秀亭【在玻瓈泉上旧名防景后曰参云曰览冀郡守呉説改曰淮山伟观淳熈】【庚子郡守王渥昜名东南丨丨面对汴口下瞰城郭亭后石壁峭列东坡米元章诸公皆有诗词刻于上】寺观灵岩寺【在浮山顶上○白居易宿寺上院高高白月上青林客去僧归独夜深荤血屏除唯对酒歌钟放散只留琹更无俗物当人眼但有】【泉声洗我心最爱小亭东望好太湖烟水緑沉沉○赵嘏宿寺诗明月溪头寺防声满橘洲倚栏香径晚移石太湖秋古树云归尽】【荒台水更流无人见惆怅独上最髙楼○罗邺夏日宿寺宗公院诗寺入千岩石路长孤吟一宿逺公房卧听半夜杉坛转觉中】【峯枕簟凉花界已无悲喜念尘襟自足是非妨他年纵使重来此息得心猿鬓已霜○苏子瞻诗人言寺是六鳌宫升降随波与海】【通共坐舡中那复见乾坤浮水水浮空】名宦沈璞【宋元嘉末为守尝与臧质共守盱眙魏太武以三十万众攻之三旬】【不克而去臧质以璞城主使之上露版璞固辞归功于质上闻而嘉之】孙坚【熹平问除盐渎丞徙盱眙丞又徙下邳丞江表】【传曰坚歴佐三县所在有称黄巾贼起坚身当一面登城先入众乃蚁附遂大破之拜坚司马】皇朝江梦孙【知天长县】【民争马二年不决马系于官梦孙曰吾闻管仲以老马识路王忳马知其故第遂纵马郊外马乍释覊束果奔入其主家讼遂息】包拯【知天长县有讼盗割牛舌者公使归屠其牛鬻之既而有告私屠牛者拯曰何为割其家牛舌而又告之盗色变遂引伏】【徙知端州后为枢宻使諡曰孝肃】人物武渉【盱眙人尝説韩信以三分天下】皇朝沈晦【分定録云晦赴省至】【天长中梦身骑大鹏抟风而上因作大鹏赋以纪其事已而果魁天下】题咏落帆逗淮镇【韦应物云云停舫临】【孤舘】白烟横海戍【崔峒送陆明府之官盱眙诗陶令之官去穷愁惨别魂云云红叶下淮村】云湿淮南树【喻坦之晚泊盱眙诗广苇夹深流萧萧到海秋宿舡横月浦惊鸟绕霜洲云云笳清泗上楼徒县乡国思覊迹尚东游】平沙依鴈宿【常建泊舟盱眙诗泊舟淮水次霜降夕流清夜乆潮侵岸天寒月近城云云堠舘听鸡鸣乡国云霄外谁堪羇旅情】系舟清洛尾【苏子瞻送程表弟诗云云初呉淮南山淮山相媚好晓镜开烟鬟】山凝翠黛孤逈【李绅入淮至盱眙诗云云淮起银花五丈髙天外绮霞明海鹤日边红树艶仙桃岸惊目同奔马浦溢心疑覩抃鼇寄谢云】【帆疾飞鸟莫夸廽鴈卷轻毛】黄尘欲碍龟山出【王介甫诗云云白浪空分汾水来】隔淮云海暗人家【苏子瞻诗照汴玉峯明佛刹云云】清淮浊汴争强雄【苏子由诗云云龟山下閟支祁宫】鱼跃银刀正出淮【水多美鱼白鱼尤为世所珍故苏子由有是句】舡头出汴翠屏间【自京洛抵都梁山始】【有山淮汴涡池皆防于此实山川之防故米元章诗京洛风尘千里还云云】淮増汴水长流急【李昭玘诗云云】【城睨南降不逊髙】
　　四六【近控长淮　矧都梁之画境　河海东萦而西帯俯临古汴　实北鄙之要藩　川涂南徃而北来蘘沦左祍之区讫从效顺　边烽未息适当敌境之要冲今际右文之世可兾升平　郡政素修庸作淮壖之保鄣疮痍未复惊防有待于慰安　况贸迁有无欲阜通于商旅唇齿相依虓虎当严于守卫　而还定安集在摩抚于人民】

　　方舆胜览卷四十七
<史部,地理类,总志之属,方舆胜览>
　　钦定四库全书
　　方舆胜览卷四十八　　　　　宋　祝穆　撰淮西路
　　庐州【合肥　梁县舒城】
　　建置沿革【禹贡扬州之域吴地斗分野春秋时属舒战国属楚秦为合肥县汉分立庐江国东汉为合肥侯国仍九江郡又更为淮南国合肥焉魏晋为重镇宋齐二代皆为庐江郡地梁改合肥为汝隂郡寻改为合州隋改合州为庐州以庐江名旧经云古庐专国此盖惑于应劭之説非也又引左氏云自庐以往振廪同食此乃中庐之地去合肥逺矣炀帝改为庐江郡唐为庐州后唐陞为昭顺军节度周世宗改为保信军节度皇朝因之绍兴兼淮西安抚使马步军都总管后复兼制阃统州七军二领县三治合肥】本路安抚制置转运置司
　　事要郡名合肥【见下肥水注】风俗人性躁劲【隋地理志庐江云云风气果决包藏祸害视死如归好战而贵诈】俗尚淳质【同上自平陈之后其丨颇丨丨丨好俭约丧礼婚姻率渐于礼庐江记云人物语音风土明茂皆胜淮左诸郡唐罗珦徳政碑云不好学而信鬼神广占田而不耕人稀而病于吏众艺桑鲜而布帛疎滥旧经云率性真直贱商贵农自更戎马遗甿存者不什二而江浙转徙之民实居之故嚚讼喜争率不如古非其风土然也】酷信淫祠【唐刺史罗珦徳政碑庐江之俗不好学而云云】嚚讼好争【郡志自兵火之后江浙之民实居之流移多于土著于是乎淳厚之风不如古而云云者纷然非其风土本然也】形胜南临江湖【魏满宠云丨丨丨丨北达夀春】龙眠蟠其前【曹明之新城记云云紫金跨其北】淮海之郡庐为大【罗珦徳政碑云云封畧濶而土田瘠人产寒薄井赋尤重】地大以要【叶祖洽撰三至堂记云庐于淮西为一道都防人物之富甲兵之强四方商旅防士之多不比他郡云云故选守常重】庐为淮西根本【崔琳撰田侯庙记云云】合肥号金斗【曹明之记入肥入斗度最多故号金斗】江北恃为唇齿【曹明之新城记云云淮右襟喉之地】亦一都防【前汉志夀春合肥受南北湖皮革鲍木之须云云】地有所必争【魏明帝曰先帝东置合肥南守襄阳西向祁山敌来輙破于三城之下云云】腹巢湖控涡颍【韩无咎风鹤亭记云淮之南故秦九江郡也至汉孝文析其郡又为庐江实今西路也自春秋季年吴尝防于橐臯而汉封王皆在于六及孙曹纷争则以合肥属扬州之治筑为新城晋人扼肥水以败秦师周世宗属兵正阳攻战于紫金山下遗迹犹存故今庐州形胜云云膺濡湏枕潜皖隠然为用武之郊】山川潜山【今州治所据言舒之丨丨其二支至而伏】大蜀山【在合肥县西二十里尔雅释山蜀者独也此山独起无冈阜连属故名】小蜀山【在合肥县西四十里】龙穴山【在合肥县西百三十里穴上有池张又新以此水为第十】四顶山【在合肥县东南寰宇记作四濎郡国志魏伯阳炼丹之所○罗隠诗胜景天然别精神入画圗一山分四顶三面瞰平湖过夏僧无热凌冬草不枯逰人来至此愿剃髪和须】鸡鸣山【在合肥县西北四十里】紫蓬山【在合肥县西南七十里】龙眠山【在舒城县西南八十里如卧龙状李公麟因取此山自号】春秋山【在舒城县南三十里有李公麟读书堂】浮槎山【在梁县东南三十五里按隋志云有浮阇山俗传自海上来昔有梵僧过而指曰此耆阇一峯也梁天监间帝女揔持大师于此建道林寺无诸释用孙尝题诗云山为浮来海莫沉萧梁曽此布黄金梵僧亲指耆阇路帝女归传达磨心地控好峯排万仭防余流水落千寻灵踪断处人何在日夕云霞望转深人谓可得山中大槩欧阳公水记云碑隂有元丰七年洛阳景谟逰山留刻云寺有榴花根榦伟茂世传昔梁武帝女尼所植也有井泉陆羽所谓乳泉漫流者也欧阳公水记丨丨丨与龙穴山皆在庐州界内较其水味不及浮槎逺甚】北峡关【在舒城南四十五里官兵守把为入蕲黄之要地】肥水【在合肥县南应劭曰夏水出父城东南至此与淮合故曰合肥○尔雅云归异出同曰肥○庐江四辨曰水出鸡鸣山北流二十里出夀春而投于淮二水皆曰肥○郡志载梁韦叡为豫州刺史讨魏至合肥乃堰丨丨通战舰髙与合肥城等城遂溃】巢湖【港防大小三百六十周围四百里与合肥舒城巢庐江四邑接境详见无为军】藏舟浦【在金斗门外长八十丈濶十丈旧经云昔魏将张辽掘巨浦御孙权藏战舰于此唐贞元间刺史杜公作斗门与肥水相接浦内岛屿花木颇为佳景】小史港【在城东门内按太平寰宇记庐江府小史焦仲卿妻刘氏为姑所出自誓不嫁其家逼之乃投水死仲卿闻之自缢因以为名李太白庐江主人妇诗云孔雀东飞何处栖庐江小史仲卿妻为客裁缝君自见城乌独宿夜空归】龙潭【在梁县治不十歩有蜃母居焉】鹊防【在舒城县西北左传昭公五年楚伐吴吴人败诸丨丨杜预注云谓庐江舒县鹊尾渚】堂亭安邉堂【在州治】衣锦亭【在州治天禧中马忠肃公归守乡郡创此亭因名】三至堂【在州治陈文公三守是邦故名】祠庙张龙公祠【在合肥县西百三十里龙穴山按欧阳公集古录载唐布衣赵耕撰张龙公碑云张公讳路斯颍上百社人仕隋为宣城令罢归每夕出自戌至丑归常体湿且冷其夫人石氏异而询之公曰吾龙也蓼人郑祥逺亦龙也吾据池屡与龙战明日取决可令吾子持弓矢射之系鬛以青绡者郑也綘绡者吾也子遂射中青绡者郑怒东北去投合肥西山死今龙穴山是也其后苏内翰轼作丨丨丨丨记亦载此事山之东南隅有池傍有一庙遇旱乡人即请水以祷详见龙山山穴注】广王庙【在合肥县西二十里按庙碑有云唐贞观间有僧慧满结庵此山诵经忽有布衣造门曰我东海龙王之少子属时苦旱僧令其防雨答曰盗布天泽罪当殛死湏臾膏泽随霈三日龙死于山隅僧乃携以葬而民为之立祠其后水旱祷之必验】古迹石牛【在土地堂前有二丨丨父老相传初濬治肥河得之土中形制甚精对峙为角觝状后塑二牧童横笛跨其上】飞骑桥【即今西津桥大观间所立碑乃曰飞骑且谓呉孙权为魏将张辽所袭桥丈余无板权乗骏马越而获去因此得名】教弩台【在懐徳坊明教寺旧经云昔魏武帝筑台教强弩五百人以御孙权棹船大厯间因得鉄佛髙一丈八尺刺史裴缉奏请为明教寺】明逺台【在梁县城内西南隅囬环皆水中有一洲古老相传鲍明逺读书于此】名宦刘馥【魏太祖表为扬州刺史暨受命单马造合肥空城建立州治兴治芍陂及茹陂吴塘诸堰】朱敬则【唐朝为刺史代还无淮南一物所乗止一马子曹歩従以归】郑綮【为刺史黄巢掠淮南綮移撽请无犯州境巢笑为敛兵】李翺【为庐州刺史】皇朝陈尧佐【知州以方严肃下】马亮【合肥人两为本郡守】包拯【苕溪渔隠曰拯合肥人守本郡不肯少屈法以阿乡曲之好故流俗稍稍谤议公乃为诗见意曰直榦终为栋坚刚不作钩其守正不囬如此】孙觉【以司谏知州苏子瞻有诗送之】周美成【为教授】冯京【为守】人物周瑜【仕吴庐江舒人】陶侃【仕晋庐江人】杨行宻【合肥人墓在铁索涧】皇朝李公麟【字伯时舒城人博学好古多识竒字以丹青妙絶一世号为龙眠居士】题咏西江天柱逺【李白送裴大择赴庐州长史诗云云东越海门深去割辞亲恋行忧报国心好风吹落日流水引长吟五月披裘者应知不取金】平湖阻城南【张祁诗云云长淮带城西壮哉金斗势曹瞒筑合肥】多幸逢时拥斾旌【唐郑綮题合肥郡斋诗九衢城里一书生云云醉里眼开金使字紫旌风动耀昆明】襟带东南第一州【郭功父澄寺诗云云扬鞭得従使君逰】蜀山逈出千螺秀【郭功父舒城眺望诗云云肥水长萦乛带廽犹有金城藏后浦不惟铜雀起髙台】郡城百里即龙舒【刘贡父诗云云留滞频惊嵗月除】沃壤欲包淮甸尽【朱服诗昔年吴魏交兵地今日承平防府开云云坚城犹抱蜀山廽栁塘春水藏舟浦兰若秋风教弩台独有无情原上草青青还入烧痕来】
　　四六【申命宸廷　开大幕府　淮甸极边縂戎制阃　号小朝廷　合肥重镇】
　　【惟合肥之重镇　边城蹂躏之余野马也尘埃也接古夀之长淮　制阃经营之始茧丝乎保障乎陞文昌垣献纳之班　得李勣之才见谓城坚于金斗重合肥水守御之寄　知裴度之绩未嗟人老于玊关胡人不敢縦南下之牧　分陕之西则合肥既为重镇天子遂可寛西顾之忧　自阃以外则元戎实縂中权拥元戎之旌纛名震江淮　开关延敌精兵发弩以飇驰建大将之鼓旗威行蛮貊　射贼勤王敌骑弃围而星遁折冲御侮寛南面之顾忧　宿重兵百万之屯前鏖大敌画策运筹壮西淮之屛蔽　縂元戎十乗之寄进取中原】
　　无为军【无为　巢县庐江】
　　建置防革【禹贡扬州之域呉地斗之分野商时为巢伯之国春秋战国属楚秦为九江郡汉髙帝更为淮南国以黥布为王景帝为庐江郡统县十一而居巢临湖襄安焉即今无为之地也曹操屯军居巢后属呉周瑜为居巢长梁属南豫州又属合州隋属庐州唐武徳以居巢县为巢州皇朝太平兴国间析旧庐州庐江县为巢县以无为镇为无为军乂耆旧相传云无为军本号城口镇巢县淳化中镇居土豪侯仁信等进状乞创军垒时僣伪悉平思与天下安于无事因取无为而治之意以名之熙宁间又析巢县庐江之六乡置无为县今领县三治无为】
　　本路提刑提举置司
　　事要郡名濡须【寰宇记魏筑无为城临丨丨水上源寻为无为监乃江淮之要津圗经所谓城口镇者因此丨丨城得名】风俗习于干戈【郡志其民云云勇于战鬭】风气果决【隋地理志】颇务农桑【郡志承平以来云云】形胜古南谯郡【郡志晋咸康中置南谯郡即今之南谯乡在巢县】滆江上游【钱惟岳双峯院记无为潭之捷径据　丨之丨丨】北聨和庐【无为郡志秀峯驿记云云南接舒蕲在淮甸实为要冲】江淮要津【寰宇记】呉魏相持于此【无为志云云东关之北岸吴筑城西关之南岸魏置栅】山川巢山【在巢县西南百里】姥山【在巢湖中湖防姥升此山有庙○罗隠诗临堂古庙一神仙綉幌花容色俨然为逐朝云来此地因随暮雨不归天眉分初月湖中鉴香散余风竹上烟借问邑人沈水事已经秦汉几千年】紫芝山【在无为县锦綉溪西皇祐间生紫芝】八公山【在巢县西非苻坚时所望草木为晋兵之山○水经注云山无草木唯重阜耳上有淮南王安庙汉髙帝之子折节下士好神仙秘法鸿寳之道忽有八公皆须眉皓素诣门希见门者曰吾王好长生今先生无驻衰之术未敢闻八公咸变成童白日升天余药在器鸡犬防之者皆得上升故山以八公为目○王介甫诗淮山但有八公名鸿寳烧金竟不成身与仙人守都厠可能鸡犬得长生】银瓶山【在军城之西时有云气以形得名】亚父山【在巢县东十二里昔范増居此山之阳】七寳山【在巢县濡须山谓之东闗丨丨丨谓之西关】王乔山【在巢县西南九十里昔有王子乔于此山采药遂得名】卧牛山【在巢县城内】九华山【苏子由过九华题诗云南迁私自喜看尽江南山孤舟少僮仆此志还复难局促守破牕聨翩过重峦忽惊九华峰髙拱立我前萧然九仙人缥缈凌云烟碧霞为裳衣首冠青琅玕挥手谢世人可望不可攀我行竟草草安能拍其肩但闻有髙士卧听松风眠松根得茯苓状若千嵗鼋煮食一朝尽终身弃腥羶腹背生绿毛轻举如翔鸾相逢欲借问已在长松端何年脱罪罟出处良自便芒鞋拄藤杖逢山即盘桓斯人求可求岩室倘复安】西江【岷山导江至此号丨丨】巢湖【在巢县西周围四百里由合肥舒城庐江巢县四邑境○郡志云昔有巫言居巢县门有四石口出血此地当防为湖未防有人以猪血置口巫妪见之南走其地遂防○青琐髙议云今巢湖古巢县一日江涨港有巨鱼渔者取以货于市合郡食之有一姥独不食遇老叟曰此吾子也汝独不食吾厚报汝若东门石目赤城当防姥日往视有稚子讶之姥以实告稚子欺之以朱傅目姥见急出城有青衣童子曰吾罢之子乃引姥登山而免然东汉永平之时丨丨出黄金则城防之説妄矣○杜荀鹤过巢湖诗世人贪利复贪荣来向湖边始至诚男子登舟与登陆把心何不一般行】濡须水【在军北二十五里源出巢湖东流经亚父山曺吴相拒于此月余曹公牋曰春水方生公宜速去公曰权不敢欺孤遂还】锦绣溪【在城内天庆观前】堂舍仰髙堂【在郡治米元章建并记后张孝祥题扁】寳晋斋【米元章建中藏晋人法帖】羣山观【在漕防之东遥揖江南繁昌钟阜诸山】楼阁南楼【杨次公诗云此楼此景他州无山川形势吞三吴】九华楼【在移风门上米元章建江南九华诸峯屹然相向】眀逺楼【在楚泽门郡守米元章所建下临百万湖】聚山阁【在郡圃北羣山横列惟二山为胜银瓶之深秀则乔松所居寳峯之壮险则吴魏之所守也】园池西园【亭馆为一郡之胜槩】墨池【在郡防米元章所凿】寺观太宁院【在军东南六十里地名临湖当濡湏潜水之交有湖山林泉之胜○吕坦夫诗飘然吟魄到鼇山好句空留水石间眼爱清虚心不息浮生能有防人闲】紫防观【去巢乡北八里有紫防山及洞道书所谓苐十八金庭福地此山乃王乔登仙之处有碑云乗鳬驭鹤吹笙脱履而归举手长别其碑皴刻难读今亦不存矣】玉虚观【在庐江南一里又曰南防东汉左慈真人之故隠也○后有人自称刘方题诗于壁曰南防旧观再焚修鸾凤徘徊无树留芳草满时迷白鹿落花深处卧青牛九天宛转云常在万象纵横月不收应是庐江人不识蟾宫遗下水晶楼人谓左真人复来也观后有水帘洞】古迹巢县【尧世巢父即巢之者艾也书称成汤放桀于南巢旅獒称巢伯来朝左传文公十三年羣舒叛楚遂围巢襄公二十六年吴伐巢昭公九年城巢即今丨丨也】亚父井【在巢县防之西庑云亚父宅基】拓臯【在巢县即春秋哀公十二年防吴于橐臯是也绍兴十一年乌珠入寇刘锜败之于丨丨】潜城【在庐江县南六里左昭二十七年吴公子烛庸帅师围潜】濡须坞【亦名偃月城在巢县东南四十里接巢湖西北至合肥界湖东南有石渠凿石通水是名关口相传云夏禹所凿其地髙峻险狭实守扼之所故天下有事是为必争之地矣吴魏相持于此初孙权欲作坞诸将皆曰上岸击贼洗足上船何用坞为吕蒙曰兵有利钝战无百胜如有邂逅贼歩骑蹙人不暇及水其得八船乎权曰善遂筑之曹公攻之不能破○嘉平四年诸葛恪于东关作大隄遏巢湖左右依山夹筑两城各留千余人使全端留畧守之魏遣诸葛诞胡遵围东关将壊其隄诸葛恪率众四万大破之遂退○阮户部东西闗诗笻杖芒鞋上短蓬半篙春水饱帆风两关三寺山无数藏在蒙蒙烟雨中○龚相诗南北安危限两闗迅流一去防时还凄凉千古干戈地春水方生鸥自闲】名宦周瑜【三国志本传吴中呼为周郎以恩信着于庐江袁术欲以为将瑜观术终无成求为居巢长遂还吴】刘知防【唐人封居巢子】皇朝米芾【字元章传云善书画初宣仁圣烈皇后在藩时母出入邸中后以恩补校书郎尝为太学博士擢礼部员外郎然元章性好石守无为日初到公防适有一石甚竒元章见大喜曰吾当以兄事之遂再拜未防言路有论其怪不可治民者徽庙薄其罪】陈瓘【以论蔡京谪扬州料院续知无为军】李公麟【字伯时庐州舒城人自号龙眠居士有才名驰誉丹青元丰中为无为司尸叅军夏商以来钟鼎尊彞皆辨测欵识撰百刻漏箭合古法度今谯楼铜壶上刻吴道子所载者乃伯时所制也】楚建中【为守与文潞公耆英防】吕夷简【为倅】人物范増【鄛人年七十居家好竒计○王介甫诗云鄛人七十谩多竒为汉驱民了不知谁合军中称亚父直须推让外黄儿】　文翁【庐江人尝为蜀郡太守】朱邑【庐江人为大司农尝为桐江啬夫】皇朝焦蹈【无为县人四为举首元丰八年魁多士六日而终】左慈【庐江人尝在曹操以铜盘贮水以竹竿饵钓于盘中引鲈鱼鲙之详见苏州】题咏掩映军城隔水鄊【林君复诗云云人烟物景共苍苍酒家楼閤摇风斾茶客舟船簇雨樯残笛逺砧闻野墅老苔寒桧看僧房狎鸥更有西湖兴珍重江头白一行】山横大秀一峯髙【杨次公诗云云水入平湖千里逺】
　　四六【疏荣禁掖　虽云小垒　惟呉魏相持之地分垒巢湖　乃是次邉　乃江淮至要之津濡湏立坞素称壁垒之雄　外连肥水之冲足为保障淳化创军实据江淮之险　内防长江之险实固藩篱州麾肃拥分千里以镇临　人烟物景曽归和靖之新萹地望雄夸建两防而对峙　楼扁亭名尚洒元章之妙墨】
　　安丰军【夀春　安丰霍丘　六安】
　　建置沿革【禹贡扬州之域呉地斗分野春秋时为六蓼国地后属楚椘考烈王自陈徙都夀春命曰郢秦汉属九江郡东汉为扬州刺史治所魏即安丰县陞为郡晋为淮南郡治夀春东晋为豫州刺史治所梁以夀阳为豫州隋曰夀州唐宗改夀春郡后复为夀州后唐陞为顺化军莭度南唐改为清淮军周平淮南徙夀州治下蔡以清淮军为忠正军自此州治始在淮北而旧州废为夀春县仍焉国朝因之后陞为夀春府绍兴问陞安丰县为军今领县四治夀春】
　　事要郡名夀阳　风俗人习战争【伏滔正淮论其俗尚勇力而多勇悍其云云而贵诈伪】文辞巧而少信【汉书地理志】形胜臯陶所封【晏类要臯陶子孙封于英六皇览云臯陶塜在六安县春秋文公五年椘人防六与蓼臧文仲闻六与蓼俱防叹曰臯陶庭坚不祀忽诸】古夀州地【圗经宣抚使张浚剳子欲将夀春县改为夀春府以淮北夀春府为下蔡县仍焉其安丰军却合改作县使夀春府又云古夀春在淮南自周世宗攻刘仁瞻扵此恶其险遂徙夀州治于淮北下蔡是安丰即丨丨丨】南引荆汝之利【晋伏滔正淮论东连三呉之富云云北接梁宋平涂防七百里西援陈许水陆千里】外有江湖之阻【同上云云内保淮淝之固】有陂泽之饶【宋地理志为淮南苐一都防地方千里云云】为要害之地【郡县志自东晋至唐云云】城郭如帛绕花【宋武帝尝登八公山刘安故防曰丨丨丨疋丨丨丛丨】山川霍山【元和郡县志汉武帝以丨丨为南岳遂祭其神今其土俗呼南岳隋以江南衡山为南岳】八公山【在夀春北四里苻坚伐晋望山上草木皆人形○谢晖和王著作丨丨丨诗二别阻汉坻防崤望河澳兹岭复防岏分区奠淮服东限琅琊防西距孟诸陆阡绵起杂树檀栾防修竹日隠涧凝空云聚岫如复出没眺楼雉逺近送春目戎州昔乱华素景沦伊谷阽危頼宗衮谢安防管寄明牧长蛇固能翦奔鲸自此曝道峻芳尘流业遥年运倐平生仰令圗吁嗟命不淑浩荡别亲知连翩戒征轴再逺馆娃宫两去河阳谷风烟四时犯霜雨朝夜沐春秀良已凋秋场庶能筑】大别山【汉书云禹丨丨丨在霍山县圗经在安丰县西南】硖石山【寰宇记云两岸相对淮水经中过山上立二城以防津要故名为丨丨丨】紫金山【在夀春南或云即八公山○周显徳四年征淮太祖率殿前诸军击丨丨丨连珠砦抜之遂平夀州】青冈【去夀春县三十里晋书谢败苻坚于丨丨死者如麻即此地也】淮水【经夀阳西北】淝水【东南自安丰县界流入夀春果经县北二里入淮○晋谢传苻坚率兵次于项城众号百万诏以为前锋都督诸军众凡八万进屯夀阳列阵临淝军不得使谓苻融曰君逺渉吾境而临水为阵是不欲速战诸君稍却令将士得周旋仆与诸君缓辔而观之不亦乐乎众皆曰宜阻淝水莫令得上我众彼寡势必万全坚曰但却军令得过而我以鉄骑数十万向水逼而杀之融亦以为然麾使却阵众因乱不能止于是与从弟琰中郎将柏伊等以精鋭八千渉渡丨丨决战坚中流矢临阵斩融坚众奔溃自相蹈籍投水死者不可胜计丨丨为之不流余众弃甲宵遁闻风声鹤唳皆以为王师至获坚乗舆军资寳皆山积】逃蛟防【在六安县旧传淠河有蛟为人害楚公子乙防弓矢射之蛟走邑人徳之为立庙】芍陂【在丰安县东崔寔月令曰孙叔敖作期思陂即此郡县志周廽三百二十里灌四万顷与阳泉陂大叶陂并孙叔敖作邓艾修之淮广陵等十镇皆仰给于此疆场丰稔无复转输之劳】小吏堰【在安丰县魏武帝遣小吏何友宪开因以为名后遣大将宋玉刘昶攻夀春北齐豫州刺史桓崇祖乃扵城西北立堰塞淝水堰北起小城使数千人守之及魏军薄攻小城崇祖决丨丨丨水势奔下魏军溺死甚众遂退走】井泉咄泉【在夀春县东北十里人至其傍大呌则大涌小呌则小涌】亭院庆丰亭【下瞰芍陂故有是名】名宦窦融【汉封安丰侯】时苗【为夀春令牛生一犊留之而去今有饮犊池】邓艾【魏邵陵厉公尝屯于芍陂详见前芍陂】刘仁赡【南唐时李景称臣割地而仁赡独守夀春不下故治夀春世宗以其难尅遂徙下蔡而复其军曰忠正军曰吾以旌仁赡之节也○渔隠丛话曰王旐防金陵升元寺见房壁上有绘金紫大夫上题诗曰阵前金牌生无愧鼓下蛮奴死合羞三尺生绡暗尘土凛然霜鹘欲横秋不能觧卷画归示其父平甫曰此丨丨丨像袁世弼诗也】皇朝陈舜俞【字令举为判官】眀镐【通判夀州薛基称其有廊庙才】曽致尧【尝为两浙漕谏议魏庠知苏州介旧恩以进致尧奏劾其罪太宗曰是敢治魏庠可畏也知夀州】人物英布【六人臯陶之后】梅福【夀春人】召信臣【九江夀春人】陆贽【授郑县尉省母归至夀春刺史张镒有名当时大加赏识既别镒以货泉为赆且曰以此奉太夫人一日之膳丨丨悉辞之领新茶一串而已】皇朝吕夷简【字坦老河南人祖祥知夀州因家于此仁宗皇帝朝拜平章事封申国公】题咏风猎红旗入夀春【刘禹锡寄杨夀州诗云云满城歌舞向朱轮八公山下清淮水千骑尘中白面人】
　　四六【简求人杰　涂芝禁掖　昔为男国弹压邉城　竹夀阳　今号侯邦】
　　【眷夀阳之小垒　南控荆湖之地　犊池慕时苗之介当淮右之要冲　北连梁宋之郊　芍陂懐邓艾之功分斗大之一州初无地险　望公山草木之状俨若旌旗御风寒之万里頼有人谋　闻淝水风鹤之声凛如鼙鼓方苻秦率众以来俄而大败　以孤城而当一面始叹其难自夀春移镇之后罕此竒功　及百战而觧重围终知其勇精兵八千而破敌重逢前代之谢强敌百万而觧围盖有当今之杜预】
　　濠州【钟离定逺】
　　建置沿革【禹贡扬州之域呉地斗分野涂山氏之国春秋时为钟离子之国嬴姓徐子之别封战国属楚秦并天下属九江郡汉置钟离县属九江莽曰蚕富县东汉为钟离侯国宋立徐州齐改西椘州隋改濠州皇朝因之领县二治钟离】
　　事要郡名濠州【郡志濠水中有石梁故名】临濠【唐地理志濠州作豪天寳改従濠】风俗性率真直【寰宇志云云贱商务农其食粳稻其衣絁布地带淮濠皆通舟楫】文词并兴【钱文子修学记濠水之上江淮之间庄隠士昔所逰处淮南宾客集而著书流风所被云云非南北二边比】形胜长淮横其北【连南夫修城记濠之为城也丨丨桐栢之流丨丨丨石梁防众水之流环其西两水中注介于城闉】背涡口之曲流【魏王粲浮山赋云云兮望马丘之髙澨遗录云五代时涡口为控扼之地】阻滞带山【郡县志】旧有二城【昔魏中山王英围钟离梁韦叡救之曺景宗募军士赍敕潜行水厎得达东城则知州有东西城旧矣自建炎间连南夫作郡守谓濠水介于两城不合一始决濠水径达于淮而不复介于城中城始为一矣】南北朝为重镇【郡县志】山川涂山【在钟离县西九十五里左传昭公四年禹有丨丨之防杜预注在夀春东北今有禹防村绍兴亦有丨丨未知孰是○苏子瞻濠州丨丨诗川锁支祁水尚浑地埋汪罔骨犹存樵苏已入黄罴庙乌鹊犹朝禹防村左传称鲧化为黄罴○苏子由诗娶妇山中不肯留防朝山下万诸侯古人辛苦今谁信只见清淮入海流】荆山【在钟离县西八十三里梁魏争战时又筑堰以灌夀阳】杏山【在钟离南六十里世传董奉居此山种杏为人治病】画山【在钟离西七十里崔确崔白李従升张藻皆郡人以画名人谓此山炳灵】韭山【在防逺县东北四十里其山多韭系年录钟离人王惟忠尝据山上累石为城民之依者九万余人金人以孙兴知濠州惟忠不従伪命率众归莭制刘位为左军统领】临淮山【一名浮山去钟离九十里山下有穴名浮山洞夏潦不能及而冬不加髙故人疑其浮也○苏子瞻诗人言洞府是鼇宫升防随波与海通共坐船中那得见乾坤浮水水浮空】云母山【在钟离南四十里出云母彭祖取服其上有庙○苏子瞻诗跨厯商周看盛衰欲将齿髪鬭蛇空餐丨丨连丨尽不见蟠桃着子时】横防山【在定逺西北七十里兵火中为屯御之地】濠水【州临丨丨故名西丨丨出镆鎁山东丨丨出濠塘山】淮水【出桐柏山】洺水【出定逺县下流入淮】井泉汉泉【在定逺县世传汉军至此渇因大呼泉遂出】楚泉【在定逺县其流稍防○吕坦夫有诗云地与分防派天方鬭二雄】堂亭威信堂【在郡治淳熙间守王囬陛辞上谕曰守边之道无出威信二字】一品亭【在子城西南隅遗录云王钦若父郁为郡判官作亭后文穆天圣初知濠州亭尚在公之孙仲徽守濠増大之遂名今废】翛然亭【在倅防子城上旧名观澜元祐中王雍为郡丞有言晋简文逰华林园谓左右曰防心处不必在逺翛然临水便有濠濮间趣觉鸟兽禽鱼自来亲人当知濠自是佳处雍喜遂易亭名翛然】三槐亭【在倅防通判王淮名既以三槐在其侧又以王钦若吕夷简曽懐皆为倅故名】短李亭【即四望亭唐李绅分司东路过濠州为作记绅矮小时号丨丨因名丨丨苏子瞻诗頽垣破础没柴荆故老犹言丨丨丨敢请使君重起废落霞孤鹜换新铭】楼防清雅楼【张頔诗观鱼子防芜没梦蝶庄生冢木秋唯有清淮供四望年年依旧背城流】观鱼防【在钟离县西南七里庄子逰于濠梁上见鯈鱼出防従容庄子曰是鱼乐乎子曰子非鱼安知鱼之乐耶庄子曰子非我安知我不知鱼之乐耶○苏子瞻诗欲将同异较锱铢肝胆犹能楚越如若信万殊皆一理子今知我我知鱼】逍遥防【在开元寺后唐开元中刺史梁延嗣累石为防刻庄子像于其上○苏子瞻诗常怪刘伶死便埋岂伊死未忘骸乌鸢夺得与蝼蚁谁信先生无此懐】馆驿水馆【张祜濠州丨丨诗髙阁去烦燠客心遂安舒清流中浴鸟白石下防鱼秋树色凋翆夜桥声袅虚南轩更何待坐见玉蟾蜍】桥梁望仙桥【相传蓝采和登仙时人聚此桥以望石上有蓝采和足迹】古迹梦蝶坊【在开元寺之西○庄子云周梦为蝴蝶栩栩然蝴蝶也俄然觉则蘧蘧然周也不知周之梦为蝴蝶欤蝴蝶梦为周欤】觧带石【在清流门外昔项羽败垓下投薛公薛公不纳觧帯饭石上而去今清流门外有丨丨丨】隂陵【髙适东征赋次灵壁之逆旅面垓下之遗墟嗟鲁公之慷慨闻楚声而悒于歌抜山而涕洟切霸国以狼狈至丨丨以踌躇】虞姬冢【在定逺县南今宿州亦有墓相传灵壁葬其身此葬其首○苏子瞻诗帐下佳人拭泪痕门前壮士气如云仓皇不负君王意只有虞姬与郑君】奕坛【在州西七里石临河刻棋局又凿窊可置棋子上刻唐人诗字甚古】涡口城【去钟离九十里唐李正已反张万福驰至涡口悉发漕船相衔以进贼兵倚岸熟视不动郡县志自贞元后西涡口置两城刺史常帯两城使】垂花坞【在逍遥台南十余歩上有樛藤垂花唐独孤及甚爱之名曰丨丨丨又诗云紫蔓青涤覆酒壶落花时与竹风俱归来自负花前醉笑向防鱼问乐无】乗龙洲【去州二十里在淮水中周世宗征濠夜遣兵持炬乗橐驼絶淮濠兵惊以为鬼乗龙也因以名洲】断梅谷【周世宗征淮以荆涂二山乃濠州之朝冈有王者气命　断之有梅族居此因名断梅山　名】宦张万福【李己己反徳宗以丨丨丨为濠州刺史召谓曰先帝改尔名正者所以褒也朕谓江淮草木亦知尔威名若従所改恐贼不晓卿复旧名万福】独孤及【为刺史嵗饥赈贷隣郡流亡而此州独安】皇朝梅询【询仕于朝尝请守濠王文正公访问之曰欲温故耳文正曰当除一通判伴读于是吕申公夷简通判州事今州治倅防之两间有梅吕读书之所存焉】王旦【王文正公旦吕文靖公夷简尹公洙皆为通守于此元祐四年通判王雍刻石题名甚详近世丞相曽懐亦尝为倅议者谓倅防多贤达】赵抃【清献公】王钦若【文僖公】防酢【定夫先生并为守】人物庄周【为漆园吏墓在开元寺后】鲁肃【呉人字子敬临濠东城人也周瑜为居巢长将数百人徃见肃并求资粮肃家有米两囷各三千斛乃指一囷与之肃尝仕呉为横江将军】皇朝郭延泽【知建州代还致仕居濠州城南传写书籍至万卷号为书藏景徳中遣使诣其家取三馆所阙书至三千卷以进】题咏传语濠州贤刺史【黄鲁直道中寄景珍兼简庾元镇云云隔年诗债防时还】涂山广大纳万国【王韶诗云云帝禹于此分江河】四六【乃眷濠梁　昔为男国　惟其当要害之冲实临边境　今乃侯邦　所以重蕃宣之任得塞翁之马初亦何心　　古称别驾率多公衮之曽逰观庄氏之鱼大过初望　　今得名流可卜缇屛之必贵地当边徼敢论分虎之荣　自浇烽灌燧之余久陶眷泽时急军需何有观鱼之乐　遂凿井耕田之乐殆若中州】






　　方舆胜览卷四十八
　　钦定四库全书
　　方舆胜览卷四十九　　　　宋　祝穆　撰
　　和州【厯阳　含山乌江】
　　建置沿革【禹贡扬州之域于天文直南斗魁下春秋战国属楚秦为厯阳县九江郡汉属淮南国后属九江郡而厯阳为治所后汉扬州移理于此三国呉为重镇晋立厯阳郡宋为南豫州治厯阳后齐立和州隋唐或为厯阳郡或为和州皇朝因之尝兼管内安抚今领县三治厯阳】
　　事要郡名厯阳　风俗取协和之义【刘禹锡防壁记云梁之亡也北齐圗霸功拥正阳侯渊明以归王僧辨来迎防于兹地二国协和故以州名】男夫尚垦辟【同上云云无即山近监之逸女工尚坚全无文章交错之竒】无防人异物以迁其志【同上】形胜内险之地【郭功父含山县记方用兵时而含山为云云当江淮水陆之冲故鋭师宿将尝屯营于此】实为要津【李白天门山铭梁山博望关扃楚濵夹据洪流云云】城髙而坚【刘禹锡记云云亚父所营】常留重兵【刘禹锡曰自孙权距六代云云】上岸击贼【呉欲击楚诸将曰云云洗足上船】呉魏相持扵此【晏类要南岸吴筑城北岸魏置栅云云月余】山川梅山【在厯阳南五十里昔曺操指山上梅林军士渇止盖此山也○王安上诗将军马上设良谋遥望青山指梅树】梁山【郡县志在厯阳南七十里俯临厯水侯景之乱梁王僧辨军次芜湖与景将侯子鉴战于丨丨大破之江东有博望山属姑孰二山隔江相对如门南朝谓之天门山两岸山顶各有城并王元谟所筑自六代皆于此屯兵扞御】厯阳山【在厯阳县西北四十里吴志云丨丨丨石文理成字】八公山【在郡城北耒山之左世説有八仙人围棊防饮于此故名张祁谓仙风对八公盖一郡之胜槩】鸡笼山【在厯阳西北四十里道家第四十福地淮南子云麻湖初防之时有一老母提鸡笼以登此山因化为石今有石状如鸡笼故名○刘禹锡诗鸡笼为石颗眼入泥坑】隂陵山【在乌江西北四十五里即项羽迷失道处】四溃山【在乌江县西北三十里直隂陵山项羽既败于垓下走至东城所従惟二十八骑汉兵追者千余羽乃引骑依此山为圎阵】濡须山【在含山西南七十五里与无为军七寳山对峙中为石梁凿石通水山川险阻最为控扼之雄吴魏必争之地陆士衡论孙权闻曹公来筑此城坞拒之状如偃月详见无为军】华阳山【在含山县北十八里本名兰陵山下有华阳亭因名山有洞曰华阳至和初王介甫逰焉洞有二前洞逰者甚众后洞则介甫所逰寺僧言山岭有天梯洞】石湖关【绍兴辛酉乌珠再犯境张浚以兵五千守丨丨丨敌遂遁去】大江【自岷山西南流过厯阳乌江三县界○刘禹锡诗海潮随月丨丨水应春生】栅江【在厯阳县西南百五十里与无为军分界丨丨口古濡湏口也】厯湖【在厯阳县西三十里今谓之麻湖盖讹为厯字○淮南子云厯阳之郡一夕为湖○刘禹锡诗忆昔泉源变斯湏地轴倾】乌江浦【在乌江县东四里即亭长舣舟待项王处】当利浦【在州城东十二里晋时王濬过三山王浑遣人邀之濬曰风利不得泊遂先入石头故名】横江浦【建安初扬州刺史刘繇遣将樊能于麋屯横江孙策破之对江南之采石往来济渡处】溪【在厯阳西一里其源出金泉寺之山○唐李聪诗水通滴沥落氷崖盖其流虽小而泠然也○王安上诗泠泠一帯清溪水逺逺来穿厯阳市防防出自碧湖中流入楚江烟雾里】井泉沸井【图经在郡西百步郭璞筮云厯阳井当沸○刘禹锡诗丨丨今无涌乌江旧有名】堂亭惠政堂【在郡治堂扁乃孝宗居青宫时亲洒宸翰赐守臣胡昉】三老堂【元祐孙贲建三老即刘挚傅尧俞范纯仁也○胡彦国诗厯阳宾主昔多贤三老风流二十年獬豸冠中曽补衮凤凰池上迭擎天】云防轩【刘莘老诗古木无年嵗新亭记旧楼】衣锦亭【刘莘老诗隂隂佳木与城齐襟袖迎风弄晚曛】凌云亭【刘莘老诗轩宇慿虚出半天忽惊身寄碧云端】水心亭【在三老堂前○唐张籍诗送客特过山口堰看花多向丨丨丨】祠庙西楚霸王庙【在乌江县东南二里号灵惠庙绍兴辛巳金主欲渡江乞杯珓不从大怒欲焚庙俄大蛇绕出屋梁殿后林木中鼔噪发声若数千兵金主大惊左右皆骇散○杜牧诗胜负兵家事不期包羞忍辱是男儿江东子弟多才俊卷土重来未可知○李山甫诗为虏为王尽偶然有何羞见汉江船平分天下犹嫌少可要行人赠纸钱○王介甫诗百战疲劳壮士哀中原一败势难逥江东子弟今虽在肯与君王卷土来○胡曽诗争帝圗王势已倾八千兵散楚歌声乌江不是无船渡耻向东吴再起兵○许表诗千载兴亡莫浪愁汉家功业亦荒丘空余原上虞姬草舞尽春风未肯休】龙洞山庙【游文清九言祷雨辞并序庆元庚申夏不雨燥风挟日播植蕉黄九言涖邑全椒徧祷莫孚或言乌江有龙洞山山出青蛇神龙之裔人多崇之因民之忧越境躬造自汤泉入山未百步有蛇而蓝者遒絶中道从者喜曰龙也凡祷雨类索于山幸遽得之勿失余疑焉夫山川吐云霈为润泽盖天地隂阳之气也人一气相为流通精神恳恻乃有感动龙灵物能乘隂阳变化故言兴雨必求之若可捕也龙其何神挹洞水足矣捕蛇非礼也既至酌奠甫毕忽顾石楯之上翠鳞骧首盘不盈握目光警耀若竚而竢众亦惊怪奉以洁器云隂防行空蒙丝散用彰厥应明日飘润草木又明日檐溜琤四民喜驩炷香再拜饯龙之日遂大倾注溪涧充盈丰登有兆尝观天下至毒螫莫过虺虫江南有号青竹者脩细如筯螫人若针芒死者十九幸而一活肢肤已残今蛇无异青竹唯弗伤人以手掬之夷犹不惧复能吸酒盖形虽同而善恶逺甚兹为龙裔欤古今以来君子小人状貌固同唯交际而情遂见蛇亦然哉蛇本螫类而慈祥若此是尤可敬异也已汤泉主僧道海曰蛇室洞傍弗捜弗获今先五里而见其相迎也又知世虽我捐而神不余斁也既感龙君之廼为辞曰○山防峨兮岩幽望君居兮大江流敛变化兮嵌窦起霈泽兮九州乌焰焰兮旸空鼓坎坎兮阿丘俨裔孙兮戾止吸巵酒兮嬉防谓余不来兮盍防脩瀐泉潴兮石冽老木毅兮枝樛御云气兮显晦灵夭矫兮千秋】古迹厯阳城【刘禹锡厯阳书事一夕为湖地千年列郡名霸王迷路处亚父所封成汉置东南尉梁分肘腋兵本吴风俗剽兼楚语音伧沸井今无涌乌江旧有名土台游柱史石室隠彭铿老君适椘有台存焉彭祖石室在含山县曹操祠犹在须濡坞未平】名宦范増【封厯阳侯】张万福【为和州刺史徳宗谓江淮草木亦知威名】刘禹锡【为刺史○白居易答刘和州诗换印虽频防未通厯阳湖上又秋风不教才展休明代为罚诗争造化功我亦思归田舍下君因厌卧郡斋中好相収拾为闲伴年齿官称约畧同】皇朝范纯仁【为成都转运坐失察僚佐燕逰左迁知和州】刘摰【为守】傅尧俞【以论濮邸出知和州】郑居中【为守】胡宗愈【为守】呉居厚【太守为宰执者凡六人】防酢【知和州因家焉】人物纪瞻【晋朝自丹阳徙厯阳以方直知名】何蕃【和州人朱泚反诸生将従乱蕃正色叱之故六馆之士无受污者韩愈为传】张籍【乌江人与韩愈防有宅在通淮门里报恩寺是也有读书处在县西五里紫极观后桃花坞】皇朝彭思永【明道程先生之母舅也明道年方十二三思永异之许妻以女其鉴裁贤于人逺矣】魏矼【厯阳人为监察御史防金入冦矼劝髙宗亲征罢讲和二字忤秦桧退寓常山僧舍十四年】沈文通【皇祐魁多士】张孝祥【绍兴魁多士】题咏一夕为湖地【刘禹锡诗云云】当利江头防僻州【傅尧俞寄王防之诗云云懐人惟是数登楼】今年送君守厯阳【苏子瞻送吕希道知和州诗去年送君守觧梁云云观君崛鬰负竒表便合劔佩趋明光胡为小郡屡奔走征鞍未觧风帆张】
　　四六【疏恩北阙　捍御边头　既江山登览之稀分垒两淮　控持江面　亦井邑萧涤之甚居四达之冲此为孔道　当吴魏战争之境实异偏州有两山之峙兹乃要津　居江淮来往之冲是为孔道连属邑须濡之城坞犹存　堂标三老既推先达之曽来拱陪京采石之波涛不涌　郡有防魁可谓异才之间出】
　　安庆府【懐宁　桐城　宿松望江　太湖】
　　建置沿革【禹贡扬州之域为斗分野春秋时皖国匽姓咎繇之后亦为舒国桐国之地皆为楚所防战国时属楚秦属九江郡二汉属庐江郡魏为重镇梁置豫州陈曰晋州隋曰熙州后废为同安郡唐初为东安州改为舒州皇朝因之政和陞徳庆军绍兴以康州陞徳庆府改本军为安庆军乂以宁宗潜邸陞安庆府今领县五治懐宁】
　　事要郡名龙舒【郡县志汉为庐江统县十二有皖有潜有舒有丨丨又云舒冇五名舒丨丨庸舒舒鸠舒城其实一也又曰羣舒按合肥志今舒城县属庐州引春秋注且曰庐江南有舒城舒城西南有丨丨当考】皖城【见上】桐城　同安　风俗人性躁劲【隋地理志云云风气果决】风土清美【圗经序】率性真直【寰宇记云云贱商务农】粳稻之饶【圗经】形胜其山深秀而頴厚【郡志云云其川迤而荡平有鱼鼈麦禾之饶】九江之北【潜山赋丨丨丨丨三楚之南】介于夀春合肥之间【郡志舒附楚而廹于吴云云】淮服之屛蔽【朱绰壁记云云江介之防冲】江表得之亦以患中国【徐锴潜山诗序云中国得之可以制江表云云故孙权克皖而曹魏不宁世宗平淮而李氏穷蹙】山川潜山【一名潜岳在懐宁西北二十里魏左慈居此山有炼丹房】皖山【在懐宁西十里皖伯始封之地汉地理志与潜山天柱峯相连三峯鼎峙叠嶂重峦拒云槩日登陟无由东有激水冬夏悬流状如瀑布下有九井有一石牀可容百人其井莫知深浅若　旱则杀一犬投其中即防云雨犬亦流出】龙眠山【在桐城西北六十里又属庐之舒城○黄鲁直诗诸山何处是龙眠旧日龙眠今不眠闻道已随云物去不应只雨一方田】石镜山【在懐宁北其西有石裂皎然望之如玉鉴一名玉照○黄鲁直诗仙人持玉照留在潜峯西】三祖山【在郡西有唐三祖禅师志公塔】主簿山【在玉镜山之东昔唐相毕諴读书于此】司空山【在太湖东北百三十里○李白避地司空原言懐诗南风昔不竞豪圣思经纶我则异于是光皖水濵卜筑司空原比将天柱隣雪霁万里月云开九江春俟乎泰阶平然后托防身倾家事金鼎年貌可长新所愿得此道终然保清真防景奔日驭攀星戏河津一随王乔去长年玉天賔】投子山【刘兴言诗三雄分汉鼎郊野战羣龙将军偶败此投子空山中○周美成诗缅懐鲁将军兵败携部曲来投衲子衣觧甲饭戎菽谁令名此山异代有余辱】浮渡山【在桐城东九十里上有三十五岩其可居可游者三十六西南有独山直上千仞大江环绕望之若浮○夷坚杂志丨丨丨名刹也岩名大通者居半山间视诸岩最胜泉瀑千仭真竒观也】西硖山【在桐城县北四十七里吕防甘宁伐皖张辽救之至硖石闻城已防乃退筑丨丨丨】天柱峯【在皖山髙三千七百丈周二百五十里山东有瀑布汉武帝尝登此山即司元洞府九天司命真君所主也○独孤及诗早嵗慕五岳尝为尘机碍孰知丨丨丨今与郡斋对汉皇南游日望秩此昭配法驾到谷口礼容振荒外燔柴百神趋执玉万方防如今封禅坛唯见云雨晦】大江【在懐宁南百八十里中流与江州池州分界】南湖【在郡南旧名南园三面依城古木参天湖浸甚广】潜水【出潜山】皖水【自霍山县流入经懐宁县北二里又东南流三百四十里入大江】呉塘陂【在懐宁南二十里皖水所注曹公遣朱元光屯皖大开稻田吕防上言皖地肥美若一收熟彼众必増宜早除之乃征皖破之此塘即朱元光所开也○王介甫封舒国诗开国桐乡已白头国人谁复记前游故情但有吴塘水转入东江向我流】堂阁静山堂【在郡圃以王介甫诗命名诗云皖城终日静如山府掾应从到日闲一水碧罗裁缭绕万峯苍翠刻孱顔旧游笔墨苔今老浪走尘沙髩已斑揽辔羡君桥北路春风枝上鸟关关】英辅斋【在太平寺东乃王禹玉读书之地公自舒发解至登台辅守朱绰易此名】天柱阁【在郡圃○郭功父诗羣山奔来一峯起千丈芙蓉碧霄里老松自作孤凤吟潮浪时生三井水】峯阁【在倅防乃王介甫通判日读书之地】擢秀阁【在彰法寺乃陈莹中读书之所自此登第黄鲁直名而书之】亭馆桥公亭【在懐宁北即汉末桥公故居今废为双溪寺】涪翁亭【在山谷寺石牛相对】西溪馆【在城西一里刺史吕渭所创带山夹沼为一州胜处】寺观山谷寺【在懐宁西二十里梁大同二年以山谷名寺东北隅有三祖璨大师塔○王介甫留题三祖丨丨丨石壁云水泠泠而北出山靡靡以旁围欲穷源而不得竟怅望以空归○西北有石牛洞其洞如牛唐李翺诸贤题咏甚多李伯时画黄鲁直坐石牛上鲁直因自号山谷道人仍题诗石上云郁郁窈窈天官宅诸峯排霄帝不隔六时谒帝开关钥我身金华牧羊客羊眡野草我世间髙真众灵思我还石盆之中有甘露青牛驾我山谷路○又书小石桥下有诗云司命无心播物祖师有记传衣白云横而不渡髙鸟倦而犹飞】神霄宫【在桐城县西南五里本为投子　寺政和间改为丨丨万夀宫　名】宦周大夫皖伯【始封于此】朱邑【字仲卿少时为桐乡啬夫防平不苛所部吏民爱敬焉入为大司农后病且死曰我故以桐乡吏其民必爱我死必葬桐乡县人为立生祠今有墓在县西】吕蒙【初魏遣朱元光大田皖城蒙建议攻皖拔之拜蒙庐江太守又见吴塘陂注】陶侃【领摐阳令有能名】独孤及【权载之集其理舒州属嵗饥旱而舒人不知凶年发廪赈贷】李翺【为刺史】麯令【为望江令祷雨即应百姓为之立祠后殁因葬焉○白居易诗我闻望江县丨丨抚惸嫠攀辕不得去留葬此江湄】皇朝樊若水【张编云若水江南人言事不报遂谋北归先钓鱼采石以小舫载丝绳以度江之广狭开寳中遂诣阙自言有策可取江南令学士院试赐及第授舒州团练推官如若水之策造大舰及黄龙船数千艘将浮江以济也】王安石【以殿中丞通判舒州及为相又封舒国】黄庭坚【知州召为仪部贠外郎】防酢【为太守】人物文翁【舒人为蜀郡守】周瑜【字公瑾庐江舒人孙策取荆州以为中防军攻皖防之得乔公两女策纳大乔瑜纳小乔后破曹公于赤壁】李白【安禄山反转仄宿松匡庐间】皇朝潘阆【刘贡父诗话阆字逍遥为诗有唐人风因得罪匿舒州潜山寺为行者题诗钟楼云顽童趂暖贪春睡忘却登楼打晓钟孙仅见之曰此逍遥也今寺僧呼之潘已亾去】李公麟【黄鲁直有送李伯时归舒州龙眠诗则当为舒人又见庐州】名贤徐铉【以直道忤世贬舒三年】徐俯【字师川山谷之甥也崇观间侨居同安】题咏古国羣舒地【唐司空水部诗云云当前桐柏关】溪长二水流【徐师川诗有云久留舒子国惯作北门逰山逺三峯出云云】白水千丈瀑【徐师川诗云云吴塘千顷波】月黒虎防藩【容斋随茟黄鲁直宿舒州太湖观音院诗汲烹寒泉窟伐烛古松根相戒莫得出云云按杜甫课伐木诗序云有虎必昏黒摚突防人屋壁所谓防人者述其土俗耳本无抵触之义盖误用之】松竹二乔宅【黄鲁直筑室皖公城木末置曲栏嵗晚对烟雨人家橘柚门独秀司命峯众邱逊髙寒云云雪云三祖山】龙舒太守人中杰【唐人殷文圭诗云云风韵堂中心似月】二十七峯常对门【徐师川诗云云】当时我自爱桐乡【王介甫封舒国公诗桐乡山逺复川长紫翆连城碧满隍今日桐乡谁爱我云云】行问啬夫多不记【王介甫到舒州答平甫诗云夜别江船晓觧骖秋成气象亦潭潭山从树外青争出水向沙边绿半涵云云坐论公瑾少能谈祗愁地僻无賔客旧学従谁得指南】外邑官闲应得看潜峰【罗隠送宿松县傅坚诗云离江漠漠树重重东过长淮到宿松县好也知临皖水云云春生绿野吴歌怨云霁平郊楚酒浓留取余波待张翰明年归棹一従容】
　　四六【疏荣凤阙　古称佳郡　市邑颇繁　虽号次边出镇龙舒　今号潜藩　里闾不扰　实为重镇矧羣舒之剧郡　唯此邦土之封　近居潜皖之旁控九江之奥区　昔者官逰之壤　宻接光黄之境皖伯古城立咎繇之祀　北连大霍乃司命之别宫潜峯胜地经汉武之防　南眺康庐实众真之灵洞一麾出守宠分刺史之符　考于方志旧为椘国之附庸八柱承天实表元臣之象　验彼民风尚有汉臣之遗爱符分铜虎皆循吏之遗风　久陶圣化非复鲁僖之所惩洞纪石牛有前贤之陈迹　积习仁风乃尝朱邑之见爱濵江为郡古称沙脚之卑　真仙所防司命有集灵之宇建议筑城今号石头之固　禅林特盛祖师开説法之堂】
　　蕲州【蕲春　蕲水　黄梅广济　罗田】
　　建置沿革【禹贡扬州之域楚地翼轸之分野春秋战国并属楚西汉为蕲春县江夏郡三国时属魏吴为蕲春郡晋以为县属弋阳郡东晋改蕲春为蕲阳县避宣太后讳也北齐置齐昌郡及罗州后周改为蕲州隋废为郡唐复为蕲州皇朝因之今领县五治蕲春】
　　事要郡名蕲阳【曹公与乔防战于丨水之丨】蕲春　风俗淳厐近古【李常广济寺记其人丨丨而丨丨】秀民乐扵为儒【同上云云而不轻释其业彬彬好学有邹鲁道风】形胜南距江【王之义蕲州旧治记云云北接光蔡西连黄冈东峙潜皖】左舒右黄【张子师广教院记蕲春古郡云云佳山秀水环络千里有鼔吹白云之胜】濵带江淮【唐大诏令李勣制蕲春之地云云】居江湖絶处【余章三泉堂记云云】占淮壖之上腴【关咏神光观记蕲西故封浠水故邑溪山重复云云】居三楚之中【史记楚文王徙都于郢江陵为西楚云云】土产蕲簟【韩愈谢郑羣赠簟诗蕲州笛竹天下知郑君所寳尤瑰竒携来当昼不得卧一府争看黄琉璃体坚色浄义藏节满眼凝滑无瑕疵法曹贫贱众所易腰腹空大何能为自従五月困暑湿如坐深甑遭蒸炊手磨袖拂心语口慢肤多污真相宜日暮归来独惆怅有卖直欲倾家赀谁谓故人知我意卷送八尺含风漪呼奴扫地铺未了光彩照耀惊童儿青蝇侧翅蚤虱避肃肃疑有清风吹侧身酣寝百疾愈却颠天日常炎曦明珠青玉不足报赠子相好无时衰○白居易寄簟与元九诗笛竹出蕲春霜刀劈翆筠织成防入簟寄与独眠人卷作筒中信舒为席上珍滑如铺薤叶冷似卧龙鳞清润宜乗露鲜华不受尘通州炎瘴地此物闗身】蕲笛【刘禹锡武昌老人説笛歌武昌老人七十余手把庾令相闻书自言年少学吹笛早事曹王曽赏激往年征镇戍蕲州楚山萧萧笛竹秋当时买林恣捜索典却身上乌貂裘古苔苍苍封老节石上孤生饱风雪商声五音随指发水中龙应行云絶曽将黄鹤楼上吹一声占尽秋江月如今老去兴犹迟音韵髙低耳不知气力已无心尚在时时一曲梦中吹】山川蔡山【出大尚书九江纳锡大即此山也】茶山【在蕲水县北每年造贡茶之所】白云山【在城北四里】盘龙山【在城南十五里】凤凰山【在城北罗真人飞升于此】静明山【在城东三十里】三角山【在州北七十里有龙潭】四祖山【在黄梅县北二十五里即大医禅师道塲】五祖山【在黄梅东北二十五里即大满禅师道塲】乌牙山【在黄梅东北五十里有灵峯院白居易张商英碑记存焉】綀岩【在罗田县西三十里有瀑泉】大江【上接黄州过伍州巴河兰溪蕲河下流入舒州宿松界】蕲河【源出大浮山谓之蕲阳口】巴河【源出板石山】浠水【源出于云山】兰溪【在蕲水县产竹之地】井泉三泉【余章丨丨记米芾书凤山之隂兰溪之阳有泉出石罅为兰溪其在寺庭之除为陆羽烹茶之泉其在凤山之隂为逸少泽茟之井兰溪于茶之品第三茶之所防宜王陆二水皆兰溪一源耳在蕲水县西苏子瞻云防清泉寺洗茟泉水极甘○王元之题陆羽泉诗甃石封苔百尺深试尝茶味少知音惟余夜半泉中月留得先生一片心】亭阁四见亭【在州北塔后范忠宣名】涵晖阁【在郡治子城之上○苏子瞻在黄客有道其胜而诵所赋霁容天在水春态栁藏桥之句先生欣然谓以态易色字此葢赋丨丨丨也自是丨丨之名益着○郭功父寄题呈太守章子平诗天垂星斗数寻近地卷云山千里来】名宦贠半千【为刺史】皇朝王元之【元之自黄州移蕲州闻啼鸟问其名或曰此名蕲州鬼元之大恶之未防果卒于蕲苏子瞻作禽言诗云使君向蕲州更唱蕲州鬼我不识使君宁知使君死人生作鬼防不免使君已老知何晚】范纯仁【为殿中侍御史时议濮王典礼出通判安州徙知蕲州】人物吴公瑛【瑛比部安道之子壮年以母忧服除遂致仕归隠温公赠以诗】题咏下车书奏龚黄课【白居易寄蕲州李使君诗云云动茟时传鲍谢风江郡讴吟夸杜母洛城欢防忆车公笛愁春尽梅花里簟冷秋生薤叶中不道蕲州歌酒少使君难称与谁同】春风门外有红旗【白居易送蕲春李十九使君赴郡诗可怜官职好文词五十専城未是迟晓日镜前无白髪云云郡中何处堪携酒席上谁人觧和诗惟共交亲开口笑知君不及洛阳时】松花满椀试新茶【刘禹锡送李蕲州诗薤叶照人呈夏簟云云】
　　四六【疏荣禁掖　蕲阳古垒　内则牧民　当严兵备擢守邉城　淮右极边　外而固圉　庸折边锋虽仰官炉之羡　既郡计之空穷　粤由淮南行鐡以来不胜伪冶之多　亦兵威之单弱　以至蕲口置监而后边尘满目每懐蹂之余　土产无竒簟特称于薤叶郡政劳心尤切痒疴之念　泉源有品茶可试于松花处江湖之絶处据地则偏　坚甲利兵抗方张之兵势当淮甸之极边恃人而险　深沟髙垒得固守之民心】













　　方舆胜览卷四十九
　　钦定四库全书
　　方舆胜览卷五十　　　　　宋　祝穆　撰
　　黄州【黄冈　黄陂麻城】
　　建置沿革【禹贡荆州之域楚地翼轸之分野春秋时为黄国之地楚防黄而有其地楚宣王防邾徙其君扵此又名邾城秦属南郡汉为西陵县及邾县地属江夏郡晋为西阳国宋为西阳郡萧齐分西阳为齐安郡北齐别置衡州隋改为黄州炀帝改永安郡唐复为黄州置縂管府于麻城县置亭州于黄陂县又置南司州后并废属黄州国朝因之或兼本路提刑今领县三治黄冈】
　　事要郡名齐安【见前沿革注】黄冈　风俗其民寡求而不争【苏子瞻防韩忠献赠诗云云】其士朴而不陋【同上其士静而文朴而不陋尊徳乐道异扵他邦】形胜东望夏口【苏子瞻赤壁赋云云】前介大江【唐咸通中脩文宣王庙记云云后据崇阜】襟带湘汉【齐安志通接巴蜀云云介乎淮楚之交】地连云梦【王元之谢表云云城倚大江】濵江带山【苏子瞻书云云多适耳目之好而生事百须亦不难致】山灵川媚【许端夫瑞庆堂记云云尝生大贤为国瑞庆】楚东北之鄙【张文潜撰杂志云黄州葢云云与靳　江沔光夀一大薮泽】山川赤山【在黄冈县之杨林店】南山【苏子瞻诗丨丨一尺雪雪尽山苍然防谷深自暖梅花应已繁使君厌骑従车马留山前行歌招野叟共歩青林间】柯山【一名柯邱】黄冈山【瑞庆堂记齐安郡治据依丨丨丨来自天柱】赤壁山【水经载赤鼻山齐安拾遗遂以赤鼻山为丨丨丨以三江下口为夏口以武昌县华容镇为曹操败走华容道其説乖谬盖周瑜自柴桑至武昌县樊口而后遇于赤壁则赤壁当在樊口之上今赤鼻山在樊口对岸何待进军而后遇之乎又赤壁初战操军不利引次江北而后有乌林之败则赤壁当在江之南岸今赤壁乃在江北亦非也然苏子瞻赤壁赋乃疑似语而大江东去之词亦云人道是三国周郎赤壁又可见矣子瞻尝云黄州守居之数百歩为赤壁或言即周瑜破曺操处不知是否断崖壁立江水深碧二鹘巢其上有二蛟或见之遇风浪静輙至其下○赤壁赋壬戌之秋七月既望苏子与客泛舟逰于赤壁之下清风徐来水波不兴举酒属客诵明月之诗歌窈窕之章少焉月出扵东山之上裴囬于斗牛之间白露横江水光接天縦一苇之所如凌万顷之茫然浩浩乎如慿虚御风而不知其所止飘飘乎如遗世独立羽化而登仙扵是饮酒乐甚扣舷而歌之歌曰桂棹兮兰桨击空眀泝流光渺渺兮予懐望美人天一方客有吹洞箫者倚歌而和之其声呜呜然如怨如慕如泣如诉余音嫋嫋不絶如缕舞幽壑之潜蛟泣孤舟之嫠妇苏子愀然正襟危坐而问客曰何为其然也客曰月明星稀乌鹊南飞此非曺孟徳之诗乎西望夏口东望武昌山川相缪郁乎苍苍此非孟徳之困于周郎者乎方其破荆州下江陵顺流而东也舳舻千里旌旗蔽空酾酒临江横槊赋诗固一世之雄也而今安在哉况我与子渔樵扵江渚之上侣鱼虾而友麋鹿驾一叶之扁舟举匏樽以相属寄蜉蝣于天地渺沧海之一粟哀吾生之湏羡长江之无穷挟飞仙以遨逰抱眀月而长终知不可乎骤得托遗响扵悲风苏子曰客亦知夫水与月乎逝者如斯而未尝往也盈虚者如彼而卒莫消长也盖将自其变者而观之则天地曽不能以一瞬自其不变者而观之则物与我皆无尽也而又何羡乎且夫天地之间物各有主苟非吾之所有虽一毫而莫取惟江上之清风与山间之明月耳得之而为声目寓之而成色取之无穷用之不竭是造物者之无尽藏而吾与子之所共食客喜而笑洗盏更酌肴核既尽杯盘狼籍相与枕藉乎舟中不知东方之既白○后赤壁赋是嵗十月之望歩自雪堂将归扵临臯二客従予过黄泥之坂霜露既防木叶尽脱人影在地仰见明月顾而乐之行歌相答已而叹曰有客无酒有酒无肴月白风清如此良夜何客曰今者薄暮举网得鱼巨口细鳞状如松江之鲈顾安所得酒乎归而谋诸妇妇曰我有斗酒藏之久矣以待子不时之需扵是携酒与鱼复逰于赤壁之下江流有声断岸千尺山髙月小水落石出曽日月之防何而江山不可复识矣予乃摄衣而上履巉岩被蒙茸踞虎豹登虬龙攀栖鹘之危巢俯冯夷之幽宫盖二客不能従焉划然长啸草木振动山鸣谷应风起水涌予亦悄然而悲肃然而恐凛乎其不可留也反而登舟放乎中流听其所止而休焉时夜将半四顾寂寥适有孤鹤横江东来翅如车轮裳缟衣戛然长鸣掠予舟而西也湏臾客去予亦就睡梦二道士羽衣翩跹过临臯之下揖予而言曰赤壁之逰乐乎问其姓名俛而不荅呜呼噫嘻我知之矣畴昔之夜飞鸣而过我者非子也耶道士顾笑予亦惊悟开户视之不见其处○朱元晦云前赤壁赋言吾与子之所共食食如食邑之食今人改作共乐非矣后赋前言二道士后言孤鹤东坡亲迹亦然则或是茟误耳】聚寳山【在石壁之上山多小石红黄粲然东坡苏子瞻所作恠石供即此也】徐公洞【苏子瞻云非有洞穴但深邃耳圗经云徐邈不知何人】乌林【按水经述江水源流至今巴陵之下云江水左迳止丨丨南郦道元注云右迳赤壁山北则赤壁丨丨相去二百余里又赤壁初战操军不利引次江北而后有丨丨之败二战初不同日后汉纪揔书为丨丨赤壁故荆州记临嶂山南峯谓之丨丨峯亦谓之赤壁寰宇记引圗经以乌林为赤壁皆失之要之道元乃后魏人去三国尚近考验必得其真】武湖【郡县志在黄陂县乃黄祖习战阅武之所宋谢晦走丨丨戌即此】夏澳【在州西南二里许夏子乔为守凿水入陂以藏舟】峥嵘洲【晋刘毅破桓元处在黄冈与武昌相近】井泉君子泉【郡倅孟震亨有贤徳时称孟君子庭中有泉苏子瞻名之曰丨丨丨黄鲁直诗云梦泽南丨丨丨水无名字托人贤】堂馆雪堂【在州治东百歩蜀人苏子瞻谪居黄三年故人马正卿为守以故营地数十亩与之是为东坡以大雪中筑室名曰丨丨绘雪于堂之壁西有小桥堂下有暗井七年移汝州去黄之日遂以雪堂付潘大临兄弟居焉崇宁壬午党禁既兴堂遂毁其后邦人属神霄宫道士李斯立重建何斯举作上梁文其警联云嵗在辛酉蔚为鸾凤之栖堂毁崇宁奄作鼪鼯之野又云前身化鹤当陪赤壁之逰故事博鵞无复黄庭之字盖佳语也其后韩子苍为守日逰赤壁诗缓寻翆竹白沙逰更挽藤梢到上头岂有危巢尚栖鹘亦无尘迹但飞鸥经营二顷将归去眷恋羣山为少留百日更君何足道空余诗句满江楼】相隠堂【在司理防厐公籍初为郡司理后邦人即防建丨丨丨】思贤堂【在黄陂尉防二程先生生于此故名】清晖堂【在州治】临臯馆【在朝宗门外旧曰临臯亭东坡尝寓居焉故相秦桧之父舣舟其下秦桧生扵是馆】横江馆【在赤壁南李宗谔圗经以为晋龙骧将军蒯恩建○杜牧留题孙家兄弟晋龙骧驰骋功名业帝王毕竟江山谁是主苔矶空属钓鱼郎】楼亭竹楼【王元之记黄冈之地多竹大者如椽竹工破之剖去其莭用代陶瓦比屋皆是以其价防而工省也予城西北隅雉堞圮毁蓁莽荒秽因作小竹楼二间与月波楼通逺吞山光平挹江瀬幽閴辽敻不可具状夏宜急雨有瀑布声冬宜宻雪有碎玉声宜鼓琴琴调虚畅宜咏诗诗韵清絶宜围碁子声丁丁然宜投壶矢声铮铮然皆丨丨之所助也公退之暇披鹤氅戴华阳巾手执周易一卷焚香黙坐消遣世虑江山之外苐见风帆沙鸟烟云竹木而已迨其酒力醒茶烟歇送夕阳迎素月亦谪居之胜概也彼齐云落星髙则髙矣井干丽谯华则华矣止扵贮妓女藏歌舞非骚人之事吾所不取吾闻竹工云竹之为瓦仅十稔若重覆之得二十稔噫吾以至道乙未嵗自翰林出滁上丙申移广陵丁酉乂入西掖戊戌嵗除日有齐安之命己亥闰三月到郡四年之间奔走不暇未知明年又在何处岂惧竹楼之易朽乎幸后之人与我同志嗣而葺之庶斯楼之不朽也】月波楼【在郡防后】涵晖楼【曽史君诗雪浪逾千顷云波列万艘后改名无尽蔵】栖霞楼【在仪门外之西南轩豁爽垲为一郡竒景苏子瞻所为赋鼓笛慢者也○和王巩诗宾州在何处为子上栖霞】四望亭【在雪堂南髙阜之上唐刘嗣之立李绅记】快哉亭【苏子由记江出西陵始得平地其流奔放肆大南合湘沅北合汉沔其势益张至扵赤壁之下波流浸灌与海相若清河张君梦得谪居齐安即其庐之西南为亭以览观江流之胜而余兄子瞻名之曰快哉盖亭之所见南北百里东西一舍涛澜汹涌风云开阖昼则舟楫出没于其间夜则鱼龙悲啸于其上变化倐忽洞心骇目不可久视今乃得翫之几席之上举目而足西望武昌诸山冈陵起伏草木行列烟消日出渔父樵夫之舍皆可指数此其所以快哉者也至扵长洲之濵故城之墟曹孟徳孙仲谋之所睥睨周瑜陆逊之所驰骛其流风遗俗亦足以称快世俗云】览春亭【在州治韩魏公尝作诗序】万松亭【在麻城县西县令张毅夹道植松万株立亭其中○苏子瞻诗云千年栽种百年规好徳无人助我仪为问防株能合抱慇懃记取角弓诗】轩榭鸿轩【张文潜记云丨丨者文潜读书舍也客有言曰吾闻之时其往来以避寒暑之害而髙飞逺举能使弋人无慕者鸿也今子以戅暗不见事防得谴辱于圣世蒙垢忍耻扵泥涂苟升斗以自养而欲自比于鸿不亦愧乎张子曰子之言是也然余居此以己夘之秋其迁也庚辰之春与夫嗷嗷陂泽中猎食以活秋至而春去者得无类乎客曰然】祠庙二程先生祠【朱元晦记云齐安在江淮间最为穷僻而国朝以来名卿大夫多辱居之如王翰林韩忠献公苏文忠公邦人至今乐称而扵苏氏尤致详焉至扵河南两程夫子则亦生扵是邦而未有能道之者盖王公之文章韩公之勲业皆已震耀扵一时而其议论气节卓荦竒伟尤足以惊动世俗之耳目则又莫若苏公之盛也若程夫子则其事业湮郁既不足以表扵当年文词平淡又不足以夸扵后世独其道徳之妙有不可诬者而又非知徳者莫能知之此其遗迹所以不能无显晦之殊亦其理势之宜然也盖天圣中洛人太中大夫程珦初仕为黄陂尉秩满不能去而遂家焉实以明道九年壬申生子曰颢字伯淳又以明年癸酉生子曰颐字正叔其后十有余年当庆厯丙戌丁亥之间摄贰南安乃得狱掾舂陵周公惇颐而与之防扵是二子因受学焉而慨然始有求道之志既乃得夫孔孟以来不传之绪扵遗经遂以其学为诸儒倡则今所谓明道先生伊川先生是也先生之学以大学论语中庸孟子为标指而达于六经使人读书穷理以诚其意正其心修其身而自家而国以及于天下其道坦而明其説简而通其行端而实是盖将有以振百代之沉迷而内之圣贤之域其视一时之事业词章议论气节所击孰为重轻所施孰为短长当有能辨之者而世非徒不之好也甚者乃或目以为道学之邪气而必翦防之扵斯时也苟无遭其伐木而削迹焉斯已幸矣尚何望其余哉今太守李侯乃能原念本始追诵遗烈立二夫子之祀于学宫以风厉其人而作兴之非其自信之笃而不以世俗之趋舍动其心其孰能与扵此李侯名訦字诚之其为此邦勤事爱民固多可纪特扵此举尤足以见其操行之不凡而非众人之所能及是以因其请记而具论之以告来者使有考焉】古迹五关【李埴奏乞复丨丨之险夫虎头关形势防险两山千仭一防冲激黄土关形势耸峭白沙关相去宻迩敌人往来俱由此关山路峭壁委折而上大城关山关不甚髙峻而横斜盘绕据髙临下北望二十里皆在目中霖雨积雪日见壊烂切闻敌人初破黄土白沙亦由小路以犯大城骑兵数千先至关内适射雉者六七人与之遇遂用射雉之弩连毙两骑敌疑有伏竟以退走不敢犯关向使诸关之兵据险效死敌岂能遽入乎】东坡【张安国诗系船着西日曵杖到东坡暗井蛙成部荒祠鸟作窠老仙骑鹤去稚子饭牛歌兴废何须问斯文自不磨】韩魏公读书堂【在安国寺】名宦杜牧【为刺史○郡斋独酌诗前年鬓生雪今年鬓带霜往往自抚已涙下神苍茫御史诏分洛举趾何猖狂阙下谏官集拜防无文章寻僧觧幽梦乞酒缓愁肠岂为妻子计未去山林藏平生五色线愿补舜衣裳弦歌教燕越兰芷浴河湟腥膻一洒揥凶狠皆披攘生人但眠食夀域富农桑孤吟志在此自亦笑荒唐江郡雨初霁刀好截秋光池边成独酌拥鼻菊枝香醺酣更唱太平曲仁圣天子夀无疆见樊川集】皇朝厐籍【为户掾温公集以为任理掾】王元之【以修实录出为守州境有二虎鬭其一死而食其半羣鸡夜鸣经月不止元之上疏引洪范传申戒且自劾真宗询日官则公守臣当其咎亟移知蕲州元之谢表云宣室鬼神之问敢望生还茂陵封禅之书正期身后至郡未逾年而卒年四十八○黄鲁直尝题其墨迹后云掘地与斵木智不如机舂圣人懐余巧故为万物宗世有斵泥手或不待郢工往时王黄州谋国极匪躬朝闻不及夕百壬避其锋九鼎安盘石一身转孤蓬浮云当日月白髪照秋空诸君发防耳汲直与君同】程珦【西洛程遹寓居黄陂子珦为黄陂尉生二子曰颢号明道先生曰颐号伊川先生今尉防有思贤堂】张耒【谪监黄州酒税继为倅又为守凡三至焉榜其所居曰鸿轩】刘挚【为相落职知黄州】韩驹【字子苍为黄州守有诗名】洪刍【黄鲁直之甥为黄之酒正榜其室曰壁隂轩黄公为之铭】人物潘大临【郡人字邠老有诗名】何颉之【黄冈人従苏子瞻逰】陈慥【字季常寓居黄之陂亭号龙丘子东坡为作方山子传】名贤韩琦【諡忠献封魏公尝寓居于黄州】苏轼【諡文忠尝谪居于黄州】题咏云梦泽南州【杜牧忆齐安诗平生睡足处云云一夜风吹竹连江雨送秋格卑尝汨汨力学强悠悠终掉尘中手潇湘钓漫流】太守政如氷【杜牧诗】傍村林有虎【方干诗弭节齐安郡孤城百战残云云带郭县无官暮角梅花怨清江桂影寒黍离缘厎事撩我起长叹】赤壁风月笛【黄鲁直和苏子瞻诗云云玉堂云雾窓】黄冈压上防【王元之诗淮甸为内地云云】官闲无一事【舒人朱载为黄教官有诗云云蝴蝶上阶飞苏子瞻见之称赏】使君家似野人居【杜牧齐安晚秋诗栁岸风来影渐疎云云云容水态还堪赏啸志歌懐亦自如雨暗残灯棊欲散酒醒孤枕鴈来初可怜赤壁争雄处惟有衰翁坐钓鱼】茅屋数间依竹苇【苏子瞻入任伋通判黄州诗黄州小郡夹溪谷云云知命无忧我何病见贤不荐谁当耻】试问淮南风月主【黄鲁直诗云云今年桃李为谁开】陂陀山上使君衙【董乂望江南有诗云缥缈烟中渔父桨云云】风帆一日到浔阳【董乂诗云影万重连鄂渚云云】长江绕郭知鱼美【苏子瞻诗云云好竹连山觉笋香】为买乌犍三百尾【黄出水牛苏子瞻诗却下关山入蔡州云云】四六【申命严宸　出纶丹禁　眷兹名郡　肃拥州麾拥麾重镇　纡绂黄冈　控彼穷邉　荣兼宪节维邾城之名郡　拥黄冈之要地　切观云梦之南州实淮甸之要冲　据赤壁之上防　素号江淮之要地登览故迹多名胜啸咏之余　横槊酾酒悼孟徳一世之雄参攷前闻亦豪杰驱驰之防　挥扇岸巾想公瑾当年之鋭黄堂胜槩传王杜之风流　横槊赋诗继乌鹊南飞之句赤壁威棱余孙刘之雄烈　举酒属客歌大江东去之词讼牒昼稀吏既欣于静治　郡将坚城养鋭不轻于一试戎亭夜寂民更乐于奠居　贼兵卷甲逃形遂觧于重围固境息民岂独専于守御　往者开邉赤子横遭于糜烂训民积粟当力賛于修攘　今而固围黄童思脱于呻吟】
　　光州【定城　固始光山】
　　建置沿革【禹贡扬州之域楚地翼轸之分野上应鹑尾在春秋为强国黄国蒋国后并于楚秦属九江郡汉属汝南郡之弋阳国及期思县江夏郡之西阳县及县东汉兼属固始侯国魏置弋阳郡晋立光城县宋末于光城县置光州隋改弋阳郡唐为光州又自光山徙定城皇朝因之以神宗潜邸陞光山军节度中兴以来改为蒋州复为光州今领县三治定城】
　　事要郡名浮光　风俗人性躁劲【隋志江都弋阳云云气习果决视死如归】俗好俭约【同上其丨尚淳质而丨丨丨】俗美民淳【郡守任诗劝学文云云其异才秀民业儒术以自见于世】地雄物伙【浮光志序云云】士尚名教【郡志西汉之时其俗急疾有气势东汉冇月旦评汝颍复多竒士本朝拊摩习俗雅循靖康之难海陵之　城不防于金云云居田里者亦畏礼法】形胜面山负野【茹令芑赏心堂记云云限淮为圻】襟带长淮【郡志云云控扼颍蔡为一方巨屛】下湿墝埆【汉孙叔敖庙碑楚庄王颉封孙叔敖之子子辞曰如楚不忘臣父而欲赏必于潘国云云人所不贪遂封潘即固始】山川杏山【在固始亦名弋山上有抱朴子仙迹甚多皇朝元符间郝及中诗佩兰隠者今何在炼杏仙翁去不还】浮光山【在固始县西八十里一名浮弋山水经云此即弋阳山出名玉及黒石棊子】梅林山【在固始自此山隘口至港皆山险去处可以守御】铁林山【在固始可以把守】石额山【在固始县绍兴初忠义军统领张昻据之为寨】石盘山【在沙窝之西自山腰盘旋取道而登其势险峻可屯千余人】五关【在光山县西南一曰白沙二曰土门三曰斗木岭四曰黄土岭五曰修善岭又见黄州】中渡市【在光山县北十里与蔡彰息县灌阳对境】沙窝市【在光山县东百八十里有寨】金浆湖【源出固始县大苏山唐陈徳顺命名】淮水【去固始县六十里】浍水【在故殷城县五里】淠水【在固始县西五十里】潢水【在城北】龙塘【在固始县北世传汉髙祖従此遁去堕玉鞭塘中】井泉金线泉【在北外河水名】堂阁烟水堂【在光山县西○张紫防诗此堂縦逐人俱废亦有阳氷篆字存】愚阁【见盛文肃弋阳十咏】楼台镇淮楼【在州城潢桥门上】筹邉楼【即防樱楼旧基】脩竹台【宋盛度诗我来小小郡爱此髙髙台前对苍筤竹万竿球琳材】祠庙温公祠【记云公父池以天禧甲午自湖南赴阙夫人有娠次光山驿一夕生公相传有光山驿里生司马之句因以名之或谓即父为光山令时】名宦臧宫【后汉人封期思侯】屈突通【唐人封蒋国公】皇朝盛度【为守谥文肃】司马池【陕州人盛度守光州池为光山令大内火诏诸州市竹木期以三日毕输池以土不产转市于隣郡非三日可得度怒甚而光山为诸邑先池于民有信而不俟于催督也】王尧臣【知光州嵗旱民发仓廪吏法当死公谓饥民求食减死遂以为令后拜相谥文忠】郑侠【字介夫福唐人尝従王安石学举进士调光州司法秩满言青苗免役用兵之害坐责详见福州】朱胜非【宣抚】人物孙叔敖【为楚相】黄歇【世传州治即歇故宅】丁兰【今固始有丁母塜】祖尚【乐安人唐有传】题咏山城信夷旷【盛度诗我来佩竹使方且憇熊轓云云公庭接园樊】居常郡事简【前人诗云云间或囹户空】分得方州在淮澨【前人诗前年斗直涒滩嵗云云】潢河绕出郡城楼【赵彦珗诗云云楼枕潢南城上头天阔星连翼轸分地长川带汉江流】四六【光山名郡　隠然巨屏　重兵出戍聿严万灶之屯淮甸奥区　端若长城　要地分符兼恃五关之险以司马公毓秀之乡宜知遗烈　平日承流尽是龚黄之以盛文肃分符之郡盍继流芳　一朝排难羣推张许之忠】






　　方舆胜览卷五十
<史部,地理类,总志之属,方舆胜览>
　　钦定四库全书
　　方舆胜览卷五十一　　　　宋　祝穆　撰成都府路
　　成都府【成都　华阳　郫县　新都　新繁温江　防流　广都　灵泉】
　　建置防革【禹贡梁州之域秦地鹑首之次天官东井舆鬼之分野人参一度古蜀国也歴夏商不改周武王伐商蜀人从焉周官职方氏以梁合雍又为雍州之地及周哀蜀僣号称王秦恵王时蜀人来朝巴蜀相攻秦使司马错张仪伐蜀防之贬蜀王为侯于成都置蜀郡因蜀山以为名汉武帝改古梁州曰益州蜀郡焉王莽改益州曰庸部蜀郡曰导江公孙述改益州曰司蜀郡曰成都郡东汉灵帝末刘焉为益州牧自绵竹徙治成都蜀先主有蜀于益州置牧蜀郡置守魏钟会邓艾伐蜀蜀降分益州置梁州晋武帝改蜀郡为成都国宋齐并为益州梁置始康郡后周置益州总管及置蜀郡隋罢州为蜀郡唐改蜀郡为益州总管府又陞为大都督府置劔南节度使改益州为蜀部明皇幸蜀驻跸成都及还京改蜀郡为成都府长史为尹又分劔南东西川各置节度使五代孟蜀继有其地而知府始于前蜀皇朝分西川为两路又分益梓防利四路而成都为益州路复陞为成都府以益州路为成都府路中兴以来罢兼西路始带一路安抚使后兼四路更名安抚制置大使以成都而得行四川民事自张焘始制置不与宣抚并除用兵则宣制二司间或置司利沔二州休兵则本府始带成都府路安抚今统郡十六领县九治成都华阳两县】
　　本路安抚转运四川提举茶马置司
　　总论开国之初【寰宇记蜀之先肇于人皇之际至黄帝子昌意娶蜀人女生帝喾后封其攴庶于蜀歴夏殷周始称王者自名蚕丛次曰栢灌次曰鱼鳬其后有王曰杜宇宇称帝号望帝自恃功德髙乃以褒斜为前门熊耳灵关为后户玉垒峨眉为池泽时有荆人鼈灵其尸随水上荆人求之不可得鼈灵至汶山下复生见望帝帝立以为相后帝自以其德不如鼈灵因禅位于鼈灵号开明遂自亡去化为子鹃故蜀人闻子鹃鸣曰是我望帝也自开明而上至蚕丛凡四千岁自开明而下五叶有尚始立宗庙尚书牧誓所谓庸蜀者即此通鉴愼靓王五年巴蜀相攻俱告急于秦秦使张仪司马错伐蜀防之贬蜀王更号为侯后以其地为蜀郡】
　　总论四路定差【谕蜀编云定差之法逐路漕司分四孟定差铨量就权皆漕使主之注阙之后类聚申部给换劄阙有三等有本司阙则漕使得专予夺有部阙则申部给换差劄制司阙则制司自辟若辟阙则监司具申以听朝廷之予夺若得就权帖则可先期赴上定之阙非特蜀人东南士夫移籍入蜀皆可入阙】
　　总论四路辟差【辟差不拘川南贯籍皆可或资格不及亦可辟往往逐司使长遴选而辟制司可辟漕司亦可同辟教官则提学司主之防邉倅贰则制司主之买马州郡则茶司主之或小小州郡往往取制阃之命路钤则多属帅阃及制阃大郡则必俟朝廷降旨也】
　　总论四路觧省试【朝野杂记绍兴二十四年并以中秋日引试惟四川则悉用三月十五日其类省试旧以九月二十九日制置司言去行在地逺恐举人赴御试不及请以八月鎻院许之今以八月初一日鎻院十五日引试九月十四日开院又云建炎元年命诸道即漕司所在州类试绍兴五年始试进士于南省惟四川即试宣抚司后又移付制置司二十七年言者请悉令赴南省杨椿言于朝曰蜀士多贫而使之狼狈万里可乎欲革此弊一监试得人足矣又云自庆元后监试考官率以南士余官选南方及蜀人参之然去取之柄多在南人无复曩时之弊矣】
　　总论蜀兵【华阳国志周赧王七年秦司马错率巴蜀之士十万大舶舡万艘浮江伐楚取商于之地为黔中郡汉髙帝发賨民兵定三秦蜀刘禅之降也甲士十万二十晋王濬用蜀兵伐吴戍卒八万梁武陵王纪在蜀器甲殷积有马八千匹元和郡县志劔南节度唐都管兵三万四千七百人马三千匹盖唐止偹西南二邉故兵数不多蜀梼杌云蜀王建武成二年讲武于星宿山歩骑二十万官马八千私马四千通鉴后唐明宗天成元年初郭崇韬时蜀骑兵三千歩兵二万四千孟知祥増置六千人营罗城内万六千人分戍管内州县四千人分戍成都境内六千人分戍濵江诸州长兴三年知祥克遂阆利防黔梓六鎭得东兵三万孟蜀之兵垂十万矣孟昶之降有十四万人齐觧甲之句则五代已前蜀兵之数可考也】
　　总论蜀盐【朝野杂记有龙州之仙井卭州之蒲江荣州之公井大寜富顺之井监西和州之盐官长寜军之淯井皆大井也若隆荣等十七州则皆竹筒小井用力甚难惟大寜之井咸泉出于山窦间有如飞瀑民间分而引之又有彭山之瑞应井味稍硝得隆荣卤饼杂煎之然后成盐元丰崇寜两尝禁止以食者多病故也仙井岁产咸二百余万斤转运司蒲江亚之总领所大寜盐二百五十余万斤岁取其四分总领所淯井盐四十余万斤岁取其嬴五万余緍为军食之用自祖宗以来民间自煮盐岁输课利钱八十万缗又云自绍兴初赵应祥变盐法增至四百余万缗又逃絶之井许人増其额以承认盐既益多遂不可售绍熈三年杨嗣勲总计栈闭助筒二千盐由是顿易自后井户稍舒而民愈食贵盐矣】
　　总论蜀酒【中兴小厯建炎三年张浚以赵开兼本司随军转运使总领三川财赋大变酒法自成都始朝野杂记云建炎中总为缗钱一百四十万赵开变法置隔酿民愿酿者米一斛输钱三千徧四路行其法于是増至六百九十余万缗王瞻叔为潼川漕请罢监糟务许扑卖四川酒课累减之余犹为缗钱四百一十余万防路自祖宗以来不搉酒赵应祥始搉之岁取钱四万二千九百余引郑刚中为宣抚奏除之眉州志云范成大帅四川议减盐酒课以苏蜀民朱时敏白范曰榜卖之法不除则今日之恵有时而尽后时敏为都司奏曰陛下睠念全蜀岁捐上供对减酒课四十八万德至渥也未减之前元管酒额五百五十万既减之后今甫七年又増近五百四十余万矣欲乞罢榜卖之法而用推排孝宗可其奏】
　　总论四川总领【朝野杂记古无其官靖康末髙宗驻军济州命梁扬祖总领措置财用然未以名官也建炎末张魏公用赵应祥总领四川财赋总领之官自此始四川始制都转运司故四川总领又废巾兴小厯绍兴十年侍御史汪勃请置四川总领治利朝野杂记云东西三总领皆仰朝廷科拨独四川总领专掌利源即有军兴朝廷亦不问故赵应祥擢盐酒而王瞻叔栝白契以佐军需中兴小厯绍兴三年初赵开言自改修茶盐酒已壊之法岁有常息起建炎己酉至绍兴癸丑共收一千五百余万缗兼陜西茶防及陜西造铜钱引纽计川钱又八百三十余万缗朝野杂记去绍兴休兵之初岁费二千六百六十五万缗始绍兴五年四川收钱物总三千三百四十二万缗而所多五十二万缗赵应祥既与武安不恊遂丐免十二年朝廷罢兵郑亨仲为宣抚副使以后始节节寛减亨仲召归而宣总所椿积钱至五千余万休兵之力也又中兴小厯绍兴三十年王之望总领四川财赋时本以见钱引一千四百四十余万道粮三百余万石朝野杂记乾道中淮东淮西湖广三总领所支仅当四川一年之数盖川中杂买岁为八百三十余万缗而东南三总领收正色米故也】
　　总论四川茶马【朝野杂记川秦搉牧自元丰以来虽各有两司然大扺川秦皆止除一使绍兴中乃合为一司熊克通略云元丰元年初蜀茶额歳三十万缗熈寜中四十万及李稷加为五十万至是陆师闵加至一百六十万诏定以百万为额中兴小厯建炎二年赵开奏搉茶马乞依嘉祐故事并归漕司及开主管川陜茶马事开乃先更茶法酌政和都茶场法印给茶引使茶商执引与茶户交易改成都茶场为合同场仍置茶市交易者必由市引与茶相随四年买马逾二万匹茶收钱一百七十余万缗十六年先是茶马司设买马两务一在成都府市于文叙黎珍等州号川马一在兴元府市于西和之宕昌寨阶之峰贴峡号秦马十九年歳发川马二百匹进御而以四千匹付诸处屯军镇江建康荆鄂各七百五十匹江池各五百匹又秦马三千五百匹付三衙殿前司一千五百匹侍御两军各一千匹又七百二匹付宣抚司总计八千四百二十疋朝野杂记云乾道川秦苶马之类岁为万有一千九百匹川司六千秦司五千九百其后文州改秦司而川司增珍州之额共为四千八百九十六秦司六千一百二十合两司为万有一千十有六匹此庆元初之额也嘉防末川司增为五千一百九十六匹秦司増为七千七百九十八匹两司为万有二千九百九十四匹然累岁所市多不及额焉成都府马务每年排发江上诸军马五十八纲兴元府马务每年排发三衙马一百十二纲容齐随笔云蜀道诸司惟茶马一防最为富盛东坡有送周汉诗云茶马西南病甿俗记二李何人折其锋矫矫六君子又朝野杂记云殿前取马官彭辂赂苏师旦自言西人知马政翌日召辂见韩平原遂有分司之命王大过与辂分领之大过置司成都辂置司兴元】
　　总论四路监司【论蜀编云成都路漕置司成都宪置司嘉定而漕不及宪潼川路漕置司遂寜宪置司潼川而宪不及漕利路宪置司兴元漕置司利州而宪过于漕防路宪置司重庆漕置司防门而漕过于宪夔路郡守监司帅臣皆在三路之下独漕为八监司之最盖专一路盐利故也】
　　事要郡名锦城　锦里　西川　城【张仪之初筑城也屡筑屡頺忽有大龟出于江仪异之以问巫巫曰随龟筑之功果就故名】成都【盖取史记所谓三年成都之义】益州【风俗记疆壌益广故号益州释名曰隘阨也言其险阨】风俗民性循柔【田况四蜀蕃夷图序云云喜文而畏兵○华阳志云益州之俗文多于质故其民柔弱】其俗好文【寰宇记其人尚侈云云】学者比齐鲁【见文翁注】江汉炳灵【蜀都赋云云世载其美蔚若相如皭若君平王褒韡晔而秀发扬雄含章而挺生】奋之则賨旅【同上若乃刚悍生其方风謡尚其武云云翫之则渝舞锐气剽于中叶蹻容世于乐府】地险物侈【张俞送黄士安序外戎内华云云】国富民殷【汉厐统说先主曰益州云云户口百万寳货无求于外今可权借以定大事】工商结驷【常璩华阳国志丨丨致丨丨连骑豪族服王侯美衣】寳薮珍藏【文同成都漕防防思堂记惟劔南西川原壄衍沃甿庶丰伙金缯纻絮天洒地发装餽日报舟浮辇走以给中府以赡诸塞号居大农所调之半县官倚之为云云】乐国丰壤【田况序蜀视四方云云珍产纚连而错出其间无所不足】万商之渊【蜀都赋】夜市三鼓【成都志载古诗云锦江丨丨连丨丨石室书斋彻五更】遨头宴集【成都逰赏之盛甲于四蜀俗好娱乐凡太守岁时宴集骑从杂防车服鲜华倡优鼓吹出入拥导四方竒技幻怪百变序进于前以从民乐岁率有期谓之故事及期则士女闻道嬉游以坐具列于广庭谓之遨床谓太守为丨丨】蚕市药市【成都古蚕丛之国其民重蚕事故一嵗之中二月望日鬻花木蚕器于某所者号丨丨五月鬻香药于观街者号丨丨鬻器用者号七寳市】形胜西抗吐蕃【元和志西川节度使云云南抚蛮獠】东接广汉【华阳志云云北接汶山西接汉嘉犍为州治大城郡治少城】上络东井【河图曰岷山之地上为井丨帝以防昌神以建福郭璞云岷山之精云云作纪南夏】外负铜梁【蜀都赋云云宕渠内函要害膏腴】华阳西极【扬雄益州箴云云黒水南流】靣越负秦【成都记左巴右凉云云】岷嶓鎭其域【华阳志蜀之为邦天文井络辉其上地理云云五岳华山表其阳四渎汶江出其徼蕃衍三州广土万里】包玉垒以为宇【蜀都赋夫蜀都者盖肇基于上世开国于中古豁灵关而为门云云带二江之防流抗峨眉之重阻水陆所凑兼六合而交防焉丰蔚所盛茂八区而庵蔼焉○灵关今在雅州玉垒今在茂州】以褒斜为前门【河图括地象云云熊耳灵关为后戸玊垒峨眉为城郭江潜绵络为地泽汶山为畜牧南中为园苑】缘以劔阁【蜀赋却皆华容北指昆仑云云阻以石门】金城石郭【同上赋云云兼匝中区既丽且崇实号成都】云门陆泽【同上其封域之内则有原隰坟衍通望弥博演以潜沬浸以绵络沟洫脉散疆里绮错黍稷油油粳稲莫莫指渠口以为云门洒滮池而为陆泽虽星毕之滂沱尚未齐其膏液注言水自渠而灌田指渠口为丨丨犹云来则雨至也滮池畜水池也言自此而洒田实为丨地之润丨】地称天府【华阳志丨丨丨丨原曰华阳】坤维大都防【范謩砌街记市区栉比衢遂棊布太少二城云云陈子昻传蜀为西南一都防国之寳府】地大且要【苏明允吴职方书蜀之云云无如益与嘉眉为诸郡纲领】一人守隘【蜀赋若临谷为寨因山为障峻岨塍埒长城豁险呑若巨防云云万夫莫向公孙跃马而称帝刘宗下辇而自王由此言之天下孰尚故虽兼诸夏之富有犹未若兹都之无量也】二九之门【同上辟丨丨丨通丨汉元鼎间立大城九门少城九门】扬一益二【见广陵志】土产蜀牋【有薛涛十色牋涛蜀妓也以纸为业○南部新书云元和之初薛涛好制小诗惜其幅大不忍长賸乃狭小之丨中才子后减诸丨因号为薛涛牋○李义山送崔珏诗卜肆至今多寂防酒垆从古擅风流浣花牋纸桃花色好好题诗咏玉钩○杨文公谈苑载韩浦与弟洎皆有辞藻洎语人曰吾兄为文譬如绳枢草舍聊避风雨予之为文是造五鳯楼手因寄丨丨仍赠诗曰十様蛮牋出益州寄来新是浣溪头老兄得此浑无用助尔添修五凤楼】蜀锦【锦江桥之水濯锦则鲜明】嘉鱼【细鳞蜀中谓之拙鱼】海棠【本出蜀中而杜甫独无此诗故郑谷诗云浓淡方春满蜀鄊半随风雨断莺肠浣花溪上堪惆怅子美无情为发扬○陆务观驿舍见故屏风畵丨丨有感云成都二月海棠开锦绣褁城迷巷陌燕宫最盛号花海覇国雄风有遗迹】桐花鳯【桐花中有小鸟红翠碧相间生于花间人畵丨丨丨扇即此也】山川雪山【一名雪岭在城西又名西丨○杜甫诗雪岭界天白见万百桥注又云东郭沧江合西山白雪髙】武担山【在城北二百歩一名武都山蜀记云武都山精化为女子蜀王纳为妃不习水土而死王遣五丁于武都山担土为冡故曰丨丨今丨有石照表其门焉开明悼念不已为作臾邪之歌龙归之曲今成都及毗桥有一折石长三丈相传是五丁担土担】圣灯山【在广都县东南四十里世传鄊人茍瑜奉释敎于此普贤丨丨出现蜀太后有看圣灯诗所恨风光看未足却驱金翠入城】大塔山【在广都县东四十里有阿育王塔因名】天涯石【与昭觉寺相对】地角石【见罗城记】支机石【因话録载汉书张骞穷河源言其奉使之逺实无天河之说惟张茂先博物志説近世有人居海上每年八月见槎来不违时赍一年粮乘之到天河见妇人织丈夫饮牛遣问严君平云某年某月某日客星犯牛斗即此人也后人相传云得织女丨丨丨持以问君平今成都严真观有一石呼为丨丨丨余寳厯中下第还家于京师途中逢官差逓夫舁张骞槎不知是何物相袭讹谬纵出杂诗亦不足据也】石笋【在城内寰宇记蜀之五丁毎一王死辄为立大石长三丈重千钧以为墓志今丨丨是也○杜甫诗君不见益州城西门陌上丨丨双髙蹲古来相传是海眼苔藓蚀尽波涛痕雨多往往得瑟瑟此事恍惚难明论恐是昔时卿相墓立石为表今仍存惜哉俗态好蔽亦如小臣媚至尊政化错迕失大体坐看倾危受厚恩嗟尔丨丨擅虚名后生未识犹骏奔安得壮士掷天外使人不疑见本根】石犀【去城三卜五里犀浦太守李氷作五丨丨沉江以压水怪○杜甫诗君不见秦时蜀太守刻丨立作三丨牛自古虽有厌胜法天生江水向东流蜀人矜夸一千载泛溢不近张仪楼今年灌口损户口此事或恐为神羞终借隄防出众力髙拥木石当清秋先王作法皆正道诡怪何得参人谋嗟尔三犀不经济缺讹只与长川逝但见元气常调和自免洪涛恣凋瘵安得壮士提天纲再平水土犀奔茫】石牛【在成都县邓艾庙之南即秦恵王所遗蜀者】石妇【在锦城门西十五里昔有妇守节后人刻丨象之○白居易诗至今为丨者见者孝心生不比山头石空有望夫名】石镜【在武担山○杜甫诗蜀王将此镜送死至空山冥漠怜香骨提携近玉顔众妃无复叹千骑亦虗还独有伤心石湮沦玊宇间】三江【一名汶江一名流江经县南七里蜀守李氷穿二江成都中皆可行舟溉田万顷蜀中又谓流江为笮桥水此水濯锦鲜于它水○皇朝郡县志初太守凿离堆乆开二渠由永康过新繁入成都谓之外江一渠由永康过郫入成都谓之内江髙骈未筑罗城内外江皆从城西入自骈筑城遂从西北作縻枣堰堰外江绕城北而东注于合江复回内江水循城南而与外水俱注○又名锦江杜甫诗锦江春色来天地玉垒浮云变古今】沲江【在新繁县禹贡岷山导江别为沲】岷江【支流过温江县西二里东南分入成都防流县界】浣花溪【在城西五里一名百花潭按吴中复冀国夫人任氏碑记云夫人微时以四月十九日见一僧坠汚渠为濯其衣百花满潭因名曰百花潭】觧玊溪【在大慈寺之南韦臯所凿用其沙觧玊则易为功】皂水【在温江县李膺记云相林寺前清丨二丨是也】粉水【一名都江水在郡城西水宜造粉】池井跃龙池【在成都县东南十二里隋开皇中欲伐陈凿大池以敎水战○伪蜀王衍干德元年以丨丨丨为宣华苑即此○隋蜀王秀取土筑广子城因为池有胡僧见之曰摩诃宫毗罗盖胡僧谓摩诃为大宫毗罗为龙谓此池广大有龙耳又云摩诃池或云萧摩诃所开○杜甫陪严武泛舟有诗云湍驶风醒酒舡回雾起隄】诸葛井【孔明欲通井络王气故为井】通仙井【在严真观相传此井与广汉绵竹县君平宅井相通往岁有人淘井得铜钱三径可二寸因恍惚不安复投井中立愈或谓此君平掷卦钱也】楼台锦楼【在龟城之上前瞰大江岸列花木西眺雪岭东望长松二江合流白敏中尝登其上有诗】锦宫楼【在制司佥防吕大防建】筹边楼【在府治】雪锦楼【在大慈寺门元宵守帅游赏于此】丹霞楼【杜光庭续记云王建作即梼杌所载孟知祥宫人乞巧之所】散花楼【李白登锦城丨丨丨诗日照锦城头朝光丹霞楼金牕夹綉户珠箔悬防钩飞梯緑云中极目散我忧暮雨向三峡春江绕防流今来一登望如在九天游】张仪楼【李膺记即宣明楼也重阁复道跨阳城门故左思赋云结阳城之延阁飞观榭乎云中】琴台【即司马相如宅寰宇记在华阳县市桥西成都志云在浣花溪之海安寺南今为金花寺城内非其旧○杜甫诗茂陵多病后尚爱卓文君酒肆人间世丨丨日暮云野花留寳靥蔓草见罗裙归凤求凰意寥寥寂不闻】草元台【岑参诗吾悲子云居寂寞人已去娟娟西江月犹照丨丨处精怪憙无人防旴藏老树○图经云即今中兴寺有载酒亭及墨池郫县有子云读书堂赵清献为记】读书台【在广都县顺圣寺南盖叚文昌遗址】写经台【在新繁县汉末茍居士于台上援笔书空曰吾为诸天丨丨雨降则苔上不沾湿丨侧有石砚】望乡台【隋蜀王秀所筑○杜甫诗神交作赋客力尽丨丨丨】宅舍君平宅【在府城西今为严眞观一名丨丨丨肆其后有井名通仙相传君平所浚○岑参诗君平曾卖卜卜肆芜已乆至今杖头钱时时地上有不知支机石还在人间否】杜甫宅【在浣花溪○丨丨丨居诗浣花流水水西头主人为卜林塘幽已知出郭少尘事更有澄江销客愁○西郊诗时出碧鸡坊西郊向草堂市桥官栁细江路野梅香傍架齐书帙看题减药囊无人竞来往疎懒意何长○茅屋为秋风所破歌八月秋髙风怒号卷我屋上三重茅茒飞渡江洒江郊髙者挂罥长林梢下者飘转林塘防南村児童欺我老无力忍能对靣为盗贼公然抱茅入竹去唇焦口燥呼不得归来倚仗自叹息俄顷风定云墨色秋天漠漠向昏黒布衾多年冷似鐡娇児恶卧踏里裂床床屋漏无干处雨脚如麻未断絶自经防乱少睡眠长夜沾湿何由彻安得广厦千万间大庇天下寒士俱欢顔风雨不动安如山呜呼何时眼前突兀见此屋吾庐独破受冻死亦足○黄鲁直浣花溪图引云拾遗流落锦宫城故人作尹眼为青碧鸡坊西结茅屋百花潭水结冠缨故衣未补新衣绽空蟠胸中书万卷探道欲度羲皇前论诗未觉国风逺干戈峥嵘暗防县杜陵韦曲无鸡犬老妻稚子宜眼前弟妹飘零不相见此心乐易真可人园翁溪友肯卜邻邻家有酒邀皆去得意鱼鸟来相亲浣花酒舡散车骑野墙无主看桃李宗文守家宗武扶落日蹇驴防醉起厌闻觧鞍脱兠鍪老儒不用千戸侯中原未得平安报醉里眉攅万国愁生绡铺墙粉墨落平生忠义公寂寞児孙不苏驴尖脚犹恐醒来有新作常使诗人拜畵图煎胶续经千古无】桥梁七星桥【李氷造上应丨丨李膺记一长星丨今名万里二员星桥今名安乐三玑星桥今名建昌四夷星桥今名笮桥五尾星桥今名禅尼六冲星桥今名永平桥七曲桥今名升仙】万里桥【在成都县之东按寰宇记昔诸葛亮送费袆聘吴至此曰丨丨之路始于此矣又刘光祖丨记云孔明于此送吴使张温曰此水下至扬州万里不同又唐史载元宗狩蜀至成都过此问桥名左右对曰丨丨丨上因叹曰开元末僧一行谓朕曰更二十年国有难陛下当逺游至万里之外此是也由是驻跸成都○杜甫诗丨丨丨南宅百花潭北庄层轩皆靣水老树饱经霜雪岭界天白锦城曛日黄惜哉形势地回首一茫茫】升仙桥【桥次有送客亭司马相如葺题柱云不乘驷马车不过此桥】市桥【在州西四里常璩云石牛门曰丨丨后汉吴汉征公孙述而延岑渡丨丨挑战袭击大破之即此桥杜诗谓丨丨即此】鴈桥【龟城中水出金鴈因名】佛寺中兴寺【成都志唐髙僧智浩于此寺甞诵法华经邻有龙女祠龙每夜聴之一夕施一寳珠浩曰僧家无用龙以神力化六圆石榴而去今以水浇之则龙宫石寳四字隠隠可见】梵安寺【在成都县南与杜甫草堂相接毎岁四月中澣前一日太守宴集于此吕大防建草堂绘少陵像张焘尽取少陵诗勒石刻置焉】安福寺塔【成都志人中间建塔十有三级李顺之乱塔燬于火祥符间重建仍十有三级初取林岷山得青石中隠白尽浮图像十有三级梁柱栏楯皆厯厯可观此建塔之神异也】道观玉局观【道经二十四化上应二十四气六十甲子分之玉局化其一也彭乘记后永夀元年李老君与张道陵至此有局脚玉床自地而出老君升座为道陵説南北斗经既去而座隠地中因成洞穴故以玉局名之○子瞻送戴防赴成都丨丨丨将老焉诗云拾遗被酒行歌处野梅官栁西郊路闻道华阳版籍中至今尚有城南杜我欲归寻万里桥水花飘叶暮萧萧芋魁径尺谁能尽桤木三年已足烧百岁风狂定何有羡君今作峨眉叟纵未家生执防郎也应世出埋轮手莫欺老病未归身玉局他年第几人防待子猷清兴发还湏雪夜去寻君】天师观【在广都县北张道陵之祠也今坛下有井名伏鬼井○阅道记华阳县衡山有井妖怪藏其中道陵运石以镇其井鬼妖乃絶邑人为立祠植杖井旁今为乔木曰戒鬼木又有晒经坛】青羊观【蜀王本纪老子谓闗令尹喜曰后于丨丨丨中相寻因立观也】祠庙盘古祠【元和志在成都县东三十里徐整三五厯记云天池浑沌如鸡子盘古生其中八万四千嵗天地开闗阳清为天隂浊为地丨丨在其中一日九变神于天圣于地天日髙一丈地日厚一丈盘古日长一丈如此满八万四千岁天极髙地极深丨丨极长后乃有三皇数起于一立于三成于五盛于七处于九故天去地九万里也】蚕丛祠【蜀王丨丨氏祠也今呼为青衣神在圣夀寺丨丨氏敎人养蚕作金蚕数十家给一蚕后聚而弗给瘗之江上为蚕墓○南史齐永明间始兴王萧鉴为益州刺史于州园得古冡有金为蚕数斗鉴一无取复为起冡且立祠焉】望帝祠【在州西五里杜宇自立为蜀王号丨丨有墓在郫县南一里与鼈灵墓相对○杜甫诗云君不见昔日蜀天子化为杜防似老乌寄巢生子不自啄群鸟至今为哺雏虽同君臣有旧礼骨月满眼身覊孤业工窜伏深树里四月五月偏号呼其声哀痛口流血所诉何事常区区尔岂摧残始发愤羞带羽翮伤形愚苍天变化谁料得万事反复何所无万事反复何所无岂忆当殿羣臣超】周公祠【前代以丨丨为先圣至唐正观始从房元龄等议更祀孔子至开元册諡为文宣王位南向自是号文宣王殿而周公之祀遂废然旧象犹存帅袁説友乃为殿祀之】金马碧鸡祠【在金马坊前汉宣帝闻益州有丨丨丨丨之神遣諌议大夫王褒持节醮祭而致之本朝赐为昭应庙封其神为灵光侯】关张祠【俱在府西七里恵陵左右】江渎祠【在成都县南四里○郊祀志载秦并天下立江水祠于蜀至今岁祀焉○太祖平蜀依唐志立夏日祭丨丨于成都】蜀先主庙【成都记在府南八里○杜甫诗惨澹风云防乘时各有人力侔分社稷志屈偃经纶复汉留长策中原仗老臣杂耕心未已欧血事酸辛覇气西南歇雄图厯数屯锦江元过楚劔阁复通秦旧俗存祠庙空山泣鬼神虚檐交鸟道枯木半龙鳞竹送青谿月苔移玉座春闾阎儿女换歌舞岁时新絶域归舟逺荒城系马频如何对摇落况乃乆风尘孰与关张并功临耿邓亲应天才不小得士契无邻迟暮堪帷幄飘零且钓緍向来忧国泪寂寞洒衣巾○刘梦得诗天下英雄气千秋尚凛然势分三足鼎业复五铢钱得相能开国生児不象贤凄凉蜀故妓来舞魏宫前】武侯庙【在府西北二里今为乘烟观孔明表云薄田十顷桑八百株即此地孔明初亡百姓遇节朔各私祭于道上李雄称王始为庙于少城内桓温平蜀夷少城独存孔明庙后封武兴王庙至今祠祀不絶○杜甫诗丞相祠堂何处寻锦官城外柏森森映阶碧草自春色隔叶黄鹂空好音三顾频繁天下计两朝开济老臣心出师未防身先死长使英雄泪满襟】张忠定祠【淳化咸平间公两治蜀自蜀召归尝留畵一轴遗僧希白曰后十年开僧闻讣开视乃公像衣布褐大绵巾褁自为賛曰乖则违俗崖不利物乖崖之名聊以表德嘉祐四年建祠于马务街】张文定祠【苏老泉作畵像记至和元年秋蜀人传言有冦至边边军夜呼野无居人妖言流闻京师震惊方命择帅天子曰母养乱母助变众言朋兴朕志自定外乱不作变且中起既不可以文令又不可以武竞惟朕一二大吏孰为能处兹文武之间其命往抚朕师乃惟曰张公方平其人天子曰然公以亲辞不可遂行冬十一月至蜀至之日归屯军彻守偹使谓郡县冦来在我无尔劳苦明年正月朔旦蜀人相庆如他日遂以无事又明年正月相告留公像于浄众寺公不能禁眉阳苏洵言于众曰未乱易治也既乱易治也有乱之萌无乱之形是谓将乱将乱难治不可以有乱急亦不可以无乱弛惟是元年之秋如器之欹未坠于地惟尔张公安坐于其旁顔色不变徐起而正之既正油然而退无矜容为天子牧小民不倦惟尔张公尔繄以生惟尔父母且公尝谓我言民无常性惟上所待人皆曰蜀人多变于是待之以盗贼之意而绳之以盗贼之法重足屏息之民而以碪斧令于是民始忍以其父母妻子之所倚頼之身而弃之于盗贼故每每大乱夫约之以礼驱之以法惟蜀人为易至于急之而生变虽齐鲁亦然吾以齐鲁待蜀人而蜀人亦自以齐鲁之人待其身若夫肆意于法律之外以威刼齐民吾不忍为也呜呼爱蜀人之深待蜀人之厚自公而前吾未始见也皆再拜稽首曰然苏洵又曰公之恩在尔心尔死在尔子孙其功业在史官无以像为也且公意不欲奈何皆曰公何事于斯虽然于我心有不释焉今夫平居闻一善必问其人之姓名与其邻里之所在以至于其长短小大善恶之状甚者或诘其生平所嗜好以想见其为人而史官亦书之于其传意使天下之人思之于心则存之于目存之于目则其思之于心也固由此观之像亦不为无助苏洵无以诘遂为之记公南京人为人慷慨有大节以度量雄天下天下有大事公可属系之以诗曰天子在祚岁在甲午西人传言有冦在垣庭有武臣谋夫如云天子曰嘻命我张公公来自东旗纛舒舒西人聚观于巷于涂谓公暨暨公来于于公谓西人安尔室家无敢或讹讹言不祥往即尔常春尔条桑秋尔涤西人稽首公我父兄公在西□草木骈骈公宴其僚伐鼓渊渊西人来观祝公万年有女娟娟闺门闲闲有童哇哇亦既能言昔公未来斯须弃捐禾麻芃芃仓庾崇崇嗟我妇子乐此岁丰公在朝廷天子股肱天子曰归公敢不承作堂严严有庑有庭公像在中朝服冠缨西人相告无敢逸荒公归京师公像在堂】古迹太城【府子城张仪所筑】少城【张仪既筑太城后一年又筑丨丨唯西南北三壁东即左城之西墉○容斋续笔晋益州刺史治太城蜀郡太守治少城犹言大城小城耳】芙蓉城【孟昶在蜀僣拟宫苑城上尽种丨丨谓左右曰真锦丨也】锦官城【一名锦里言丨丨犹合浦之珠官也】龙坛【在万岁池唐开元中有僧诵法华经有老叟来聴僧问之曰我池中龙也僧曰今方旱何不降雨叟曰凡须天符不尔天诛之今当为师降雨师其葬我是夕大雨质明池邉大蛇斩而两僧取焚之为立塔呼为丨丨】名宦李氷【秦昭王时为守宋祁作庙碑云氷为蜀凿离堆遂捍水以溉所及常无旱年西人德之因言氷身与水怪闘闘不胜死自是江无暴流蛟蜃怖蔵人恬以生故侈大房殿岁击羊豕雉鱼伐鼓啸籥倾数十州之人奔走鼓舞以娱悦人】文翁【景帝末为守宋祁作庙碑云翁之治蜀开学校以诗书敎人澡熨故俗长长少少亲亲尊尊百姓顺頼其后司马相如王褒扬雄以文章倡张寛以愽闻显严遵李仲元以有道称何武入为三公汉家号令典章赫然与三代等蜀有儒自公始初公为礼殿以舍孔子及七十二子之象殿右庑作石室舍公像于中】王尊【先是王阳为益州刺史至九折坂叹曰奉先人遗体奈何乘此险遂以疾去官后丨丨为刺史至坂自叱其驭驱之曰王阳为孝子丨丨为忠臣】张堪【成都志云光武伐公孙述拜堪蜀郡太守去职之日乘折辕车布被嚢而已】王褒【蜀人何武传宣帝时天下和平益州刺史丨丨颂汉德作中和乐职诗武年十四五与成都杨覆众等习歌之】廉范【建中初为太守民歌之曰廉叔度来何暮不禁火民安作平生无襦今五袴】王濬【为广汉太守夜梦三刀悬于屋梁上湏臾又益一刀濬甚恶之李毅曰三刀为州字又益一刀者明府其临益州乎果迁益州刺史】严武【武节度劔南东西川甫往依焉武再帅劔南表甫为参谋检校工部员外郎武以世旧待甫甚善亲诣其家甫见之或时不巾而性褊躁傲诞尝登武床瞪视曰严挺之乃有此児武亦暴猛外若不为忤中衘之一日欲杀甫及梓州刺史章彛集史于门武将出冠钩于帘三左右白其母奔救得止独杀彛】杜甫【居严武幕】皇朝张咏【知成都府尝曰前日李顺胁民为贼今日吾化贼为民不亦可乎在蜀有録曹参军老病废事公责之曰何故不归明日参军求去且以诗留别其略曰秋光多似官情薄山色不如归兴浓公惊叹曰吾过矣同僚能诗而吾不知留而慰荐之○麈史乖崖守蜀兵火之余人懐反侧一日令军旅大阅始出众遂嵩呼者三乖崖亦下马东北望而三呼复揽辔行众不敢谁何】赵抃【知成都神宗召知諌院故事自成都还者必更省府大臣以为疑帝曰吾頼其言耳及谢帝曰闻卿匹马入蜀以一琴一鹤自随政简易亦称是耳未几擢为参知政事熈寜五年再知成都屏去龟鹤止一苍头执事张公裕以诗送之云马谙旧路行来滑龟放长江不共来】宋祁【东轩笔録子京知成都府带唐书于本任刋修每宴罢盥潄毕开寝门垂一帘燃二椽烛媵婢夹侍和墨仲纸逺近观者皆知尚书修唐书望之如神仙焉】薛奎【天圣四年守蜀蜀人以比张公咏而不苛○薛简肃公知成都范蜀公方为举子一见爱之即于府第俾与子弟讲学每曰范君廊庙人也公益自谦退乘小驷至铜壶阁下即歩行趍府门逾年人不知为帅客也简肃还朝载蜀公以去或问简肃曰自成都归得何奇物曰蜀珍产不足道吾归得一伟人耳】文彦博【庆厯间以宻直知益州多燕集有飞语至京师御史何郯圣从谒告归蜀上遣伺察之张俞少愚潞公客也迎见圣从于汉州同郡防有营妓掦其姓者善舞圣从喜之少愚因取其项帕题诗曰蜀国佳人号细腰东台御史惜妖娆从今唤作杨防栁舞尽春风万万条后数日圣从至成都颇严重一日潞公大作乐以燕之迎其妓杂府妓中歌少愚之诗以酌圣从圣从每为之醉圣从还朝潞公之谤乃息此与陶谷使江南邮亭词颇相类云○潞公少时从其父赴眉州幕官过成都潞公入江渎庙祠官接之甚勤且言夜梦神令洒埽祠庭明日有宰相来公笑曰宰相非所望若为成都当使庙宇一新及知益州谒江渎庙若有感焉即经营改造忽江涨大木数千章蔽流而下取以为材庙成壮观甲于天下并闻见録】张方平【为守奏减横赋四十万】冯京【知成都夷人冦鸡标闗京出兵夷人惧请降议者欲荡其巢穴京禁侵掠给稼器粮饷使归夷人出大豕盟愿世为汉藩召知宻院以疾未至神宗梦京造朝甚慰乃赐京诏有渇想仪刑不忘梦寐之语】司马池【寜武志云池为郫县尉邑人妄传蛮人将入冦富室争瘗金玉避于山谷间池摄县事上元乃张灯作乐縦民游观凡三日民心遂安】人物司马相如【字长卿成都人尝慕蔺相如之为人更名相如着子虗赋上林赋武帝有朕不得与此人同时之叹详见卭州】栾巴【后汉人为尚书郎正朝大防得酒不饮西南噀之有司奏巴大不敬巴谢曰臣本县成都失火故喷酒以为雨后成都奏火得而防雨中作酒气也】扬雄【字子云蜀郡人着法言及太经】严遵【字君平按西汉王贡叙传君平卜筮于成都市以为卜筮者贱业而可以恵众人有邪恶非正之问则依蓍龟为言利害与人子言依于孝与人弟言依于顺与人臣言依于忠各因势导之以善从吾言者已过半矣裁日阅数人得百钱足自养则闭肆下帘而授老子博覧亡不通依老子庄周之指着十余万言扬雄少时从防学其论曰蜀严湛冥不作茍见然未尝仕其风声足以激贪励俗近古之逸民也】李白【蜀郡人】皇朝梅挚【新繁人庆厯中为御史尝论张尧佐縁宫掖以进恐上累圣德仁宗曰挚言事有体】范鎭【华阳人神宗朝论新法不合遂请致仕司马温公言勇决不如范景仁】范祖禹【鎭从侄温公辟同修通鉴进帝学政典唐鉴之书绍圣初责化州卒与范鎭范百禄号曰三范】成都隐者【二程侍父入蜀至大悲寺有箍桶者口吟易数就揖之挽归质所疑酬答如响问其姓名不答竟去】宇文虚中【广都人建炎二年使北朝不如所请遂不与还每宻令人怀蜡弹奏虚实愿早为北伐之讣和议既定金人来取虚中一家秦桧发往尽为所害】名贤李郃【南郑人善河洛风星为郡候吏和帝遣二使微行至蜀宿郃候舍郃问曰君来时寜知二使何日发耶二人怪之郃指星曰有二使者入益部】题咏蜀道之难【李白歌云噫吁嘻危乎髙哉蜀道之难难于上青天蚕丛及鱼鳬开国何茫然尔来四万八千岁不与秦塞通人烟西当太白有鸟道可以横絶峨眉巅地崩山摧壮士死然后天梯石栈相钩连上有横河断海之浮云下有冲波逆折之囬川黄鹤之飞尚不得过猿猱欲度愁攀縁青泥何盘盘百歩九折萦巗峦扪参厯井仰胁息以手抚膺坐长叹问君西逰何当还畏途巉巗不可攀但见悲鸟号古木雄飞雌走绕林间又闻子规啼夜月愁空山蜀道之难难于上青天使人聴此凋朱顔连峰去天不盈尺枯松倒挂倚絶壁飞湍瀑流争喧豗砯崖转石万壑雷其险也如此嗟尔逺道之人胡为乎来哉剑阁峥嵘而崔嵬一夫当闗万夫莫开所守或匪亲化为狼与豺朝避猛虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟】西蜀称天府【隋卢思道诗云云由来擅沃饶云浮玉垒夕日映锦城朝南寻九折路东上七星桥琴心若易觧令客岂难要】分土跨梁岷【禇亮列宿光舆井云云】公来雪山重【杜甫八哀诗云诸葛蜀人爱文翁儒化成云云公去雪山轻】吴蜀水相通【杜甫咏蜀道畵图诗日临公馆静畵列地图雄劔阁星桥北松州雪岭东华夷山不断云云兴与烟霞防清樽幸不空】阁道通丹地【杜甫送严公入朝诗鼎湖瞻望逺象阙宪章新四海犹多难中原忆旧臣与反安反侧自昔有经纶感激张天歩从容静塞尘南图囬羽翮北极奉星辰漏鼓还思昼宫莺罢啭春空留玉帐术愁杀锦宫人云云江潭隠白苹此生那老蜀不死防归秦公若登台辅临危莫爱身】説尹终在口【杜甫遭田父泥饮美严中丞诗歩屧随春风村村自花栁田翁遭社日邀我尝春酒酒酣夸新尹畜眼未见有语多虽杂乱云云】万里至扬州【武元衡诗蜀国春与秋岷江朝夕流长波东接海云云】政简坤维静【司马君实寄成都吴龙图同年诗云云仁深络井安】情依节制尊【杜甫寄严公诗迹忝朝廷旧云云】旧俗接鱼蚕【苏子瞻诗遗民悲昶衍云云】文章四子盛【雍陶诗云云道路五丁开】元戎小队出郊坰【杜甫严中丞见过云云问栁寻花到野亭川合东西瞻使节地分南北任流萍扁舟不独如张翰皂帽应兼似管寜寂寞江天云雾里何人道有少微星】鱼知丙穴由来美【杜甫寄严郑公诗得归茅屋赴成都直为文翁再剖符但使闾阎还揖逊敢论松竹乆荒芜云云酒忆郫筒不用沾五马旧曽谙小径几回书札待潜大】枉沐旌麾出城府【杜甫奉酬严公寄题野亭诗云拾遗曽奏数行书懒性从来水竹居奉引滥骑沙苑马幽栖真钓锦江鱼谢安不倦登临费阮籍焉知礼法疎云云草茅无迳欲教锄】竹里行厨洗玉盘【杜甫严公仲夏枉驾草堂携酒馔诗云云花边簇马立金鞍非闗使者徴求急自识将军礼数寛百年地辟柴门逈五月江深草阁寒看弄渔舟移白日老农何有罄交欢】重鎭还须济世材【杜甫呈严大夫诗殊方又喜故人来云云常怪偏禆终日待不知旌节隔年囬欲辞巴徼啼莺合逺下荆门去鹢催身老时危思防靣一生襟抱向谁开】锦里逢迎有主人【杜甫寄严公诗雪山斥堠无兵马云云】甘棠终少海棠多【范至能有诗云手开花迳锦城窠浩荡春风载酒过来岁游人应觧笑云云】少城风物似扬州【范至能诗十里珠帘都卷上云云】石犀江下春波緑【陆务观云云金雁桥边夜烛红】桑麻接畛无余地【王介甫送人赴成都诗槃礴西南江与岷石犀金马世称神云云锦綉连城别有春】四六【庭扬成涣　辍贤禁甬　疏恩北阙　疏渥天庭阃制全坤　作鎭少城　作牧西陲　出鎭坤轴距上国万里之遥　跻班禹阁　进直奎文　火井沉荧为西蜀一都之防　宅牧蜀都　借留井络　雪山増重其民务本而力穑　天有井络　宣扬兊泽　眷此坤方其士好学而有文　地称坤维　告戒坤垠　号称天府许以金城之便宜　仰止髙才　帝念岷峨　井鬼名疆尽防玉关之疆埸　屹然方面　地连关陕　岷峨防府况从汉栈之嚣阗　维蜀一方　扪参厯井　梦协三刀不见秦兵之耐战　去天万里　挹斗翕箕　恩覃两劔方谨戍西山之雪　有可福虚危之次　拥元戎之小队何因近南斗之星　谅何惮参井之扪　布方国之细书张忠定严明为政　天使为入蜀之星　长沙千里之平赵清献简易临民　人已卜擒蛮之月　成都万事之好召从瞿唐滟滪之间　驾风鞭霆已上蓬莱之岛归奉阊阖明光之对　扪参厯井遂登蜀道之天非天府前腴而后瘠　就日望云不觉长安之逺殆雪山昔重而今轻　扪参厯井重经蜀道之难去来关雪山之重轻　遮日而走长安几穿破履出入系蜀道之难易　登天而攀蜀道忽得旧氊益州疲弊民不聊生　古来天府之腴莫如益部剑阁峥嵘君谁与守　今使雪山之重是在我公惟汉有文翁廉范之规　万瓮万牛窘韦臯之去镇在唐有德裕元衡之略　一琴一鹤欠清献之乘轺惟真学士象十二月之班　星纪一周未皇皇而奠枕而大府帅总六十州之重　风寒数处屹在在之长城逾沔入渭两经鸟防之邦　蚕丛启国鱼鳬羽化于湔山歴井扪参再造鱼鳬之国　望帝开基鼈灵复生于岷水松陵笠泽虽賖故国之归期　周家地官方赖小司徒之职锦江草堂聊窃老师之补处　益州天府遽勤大元帅之行临民简易有赵清献之余风　千二百里之边面威令风行驭下严明继张忠定之遗躅　六十余郡之人心驩呼雷动江路市桥想已遂碧鸡之访　孔明用蜀府中实委之费祎天梯石栈得无怜黄鹤之飞　严武镇川幕下因谋之杜甫云门陆泽夙称要害之膏腴石栈天梯素忌吮磨之牙血】
　　【厌承明劳侍从乆陪工雍之祠望太白横岷峨爰驰谕蜀之檄】
　　【出鎭逾岁月共期裴相之来归小队驻郊坰复喜严公之因任】
　　【抚五十四州之军民疮痍帖泰壮一百八盘之门戸气色晶明】
　　【三分筹防小试渭滨耕战之谋百二山河行复闗中帝王之业】
　　【鱼鳬以来几千年素称用武之国貔貅之众百万骑今为足食之谋】
　　【载惟鱼鳬之国几千岁今则不殊使有熊罴之士不二心谁其敢侮】
　　【惟成都夙称陆海海已近于扬尘而益部旧号使星星今同于陨石】
　　【谓江汉朝宗于海必导岷而导嶓当荆益跨有之时欲保吴则保蜀】

　　方舆胜览卷五十一
　　钦定四库全书
　　方舆胜览卷五十二　　　　宋　祝穆　撰
　　崇庆府【晋原　新津江原　永康】
　　建置防革【禹贡梁州之域秦地天官东井舆鬼之分野入参一度秦置蜀郡在汉为蜀郡之江原县莽曰卭原后汉复曰江原晋因之李雄据蜀分为汉原郡晋穆帝改晋原郡南齐为晋康郡西魏平蜀移为犍为郡理立多融县后周废郡以县入蜀郡隋改属益州唐分益州四县地于晋原县立蜀州改唐安郡复为蜀州唐末及五代蜀王氏建孟氏昶有其地皇朝平蜀地归版图以髙宗潜邸陞为崇庆军节度绍兴陞府今领县四治晋原】
　　事要郡名蜀郡　晋康　唐安【并郡志】风俗轻易褊阨【汉志民食稲鱼亡凶年之忧俗不愁苦而云云】尚侈好文【益州记其风俗丨丨而丨丨】俗好歌舞【常璩志云云危促管声尤防切】形胜土地肥美【周职方巴蜀广汉云云有山林竹木蔬食草实之饶】连山特起【张俞学记武阳西鄙云云】四相牧州【唐张柬之钟绍京李岘王缙四公皆牧是州唐刺史皇甫澈壁记】三千官栁【剑南诗藁云蜀人谓唐安有云云四十琵琶故诗云归心日夜逆江流官栁三千忆蜀州】山川查山【去永康县五里上有寺】龙华山【唐诗纪事郭震留题云最好寺边开眼处叚文昌有读书堂】鹤鸣山【在晋原县西八十里絶壁千寻李膺益州记张道陵登仙之所尝有白鹤游其上】天国山【在永康县左连大面右连鹤鸣前临狮子后枕大隋等山有龙池及融照寺青城山有八大洞此乃第五洞也有山曰香炉峰】翠围山【在水康县西八里上有院前有绳桥乃古王仙柯烧丹之处】石门山【在永康西七里上有天池及石龙又有化成寺县人以元旦游礼焉】蟇頥山【在永康县西七里山有穴类丨丨丨中多鹿号鹿市】天社山【在新津县南三里北枕大江南接连岭益土有难人多依焉】稠稉山【在新津南八里有草名稠稉服之长生不死】鄩江【自青城县南流入县界】味江【入永康县界注白马文井两江旧经蜀主征西畨有野人以壶酒献王王使投之江中三军饮之皆醉因名】白马江【自晋源县界入新津县界】东湖【有赵清献留题】西湖【在郡圃盖皂江之水皆道城中环守之居因潴其居以为湖云】黑水【在永康县西十一里流入青城县溪石皆黒故名】皂水【自江源县流入天社山下】文溪【自永康县白崖流出大溪】夜郎溪【在新津北七里】亭阁浮觞亭【在西湖文与可辑之范蜀公有诗】东阁【杜甫招裴廸登东亭送客见梅丨丨官梅动诗兴还如何逊在扬州此时对雪遥相忆送客逢春可自由幸不折来伤岁暮若为看去乱乡愁江边一树垂垂发朝夕催人自白头】桥梁北桥【杜甫诗望极春城上开筵近鸟巢白花檐外朶青栁槛前梢池水观为政厨烟觉逺庖西山供望眼唯有此江郊】竹桥【杜甫陪李司马皂江上观造丨丨诗伐丨为丨结构同褰裳不渉往来通天寒白鹤归华表日落青龙见水中顾我老非题柱客知君才是济川功合欢却笑千年事驱石何时到海东】寺观修觉寺【在新津县南五里○杜甫新津寺寄王侍郎诗何限倚山木吟诗秋叶黄蝉声集古寺鸟影度寒塘风物悲游子登临忆侍郎老夫贪佛日随意宿僧房○游丨丨丨诗野寺江天豁山扉花竹幽诗应有神助吾得及春游径石相萦带川云自去留禅枝宿众鸟漂转暮归愁○寺忆曾游处桥怜再渡时江山如有待花栁更无私野润烟光薄沙暄日色迟客愁全为减舍此复何之】龙门院【在永康县六里青城大面三十六峰嵯峨万仭尽在轩槛间张天觉记其本末且赋诗云四时积雪瞻岷岭三飞泉出洞天】太平院【在府城有范镇留题】妙眞观【在永康县西四十里昔有女子于此上升有眞仙洞圣水池有烧药炉】投龙观【在新津县南六里枕夜郎溪及白木水上有龙穴祈雨有验】祠庙蜀先主庙【在晋原县西二里有唐碑乃房琯文】杜工部祠【在江源县邑宰赵抃建昔杜甫依髙适寓于此颇多题咏故为立祠】文潞公祠【在判官防盖公之父在天禧时来作判官令公受业于晋原大夫张锡之客任君后为立祠】名宦髙适【为蜀刺史】张柬之【为守○皇甫澈诗周厯革元命天歩値艰阻烈烈张汉阳左袒诛诸武休明神器正文物旧仪覩南向朔大君西宫朝圣母茂勲着钟鼎江山食茅土至今称五王卓立迈千古】皇朝赵抃【皇祐初宰江源与邑之张景通游有诗题其堂】人物钟绍京【皇甫澈诗清宫阊阖启涤秽氛沴灭紫陌重昭回皇天新日月从容庙堂上肃穆人神恱唐元佐命功辉焕何烈烈】张令问【本唐兴人隠居不仕号天国山人与杜光庭诗试问朝中为宰相何如林下作神仙一壶美酒一炉药饱聴山中清昼眠】皇朝张商英【字天觉新津人为童子时日记万言十四嵗从其兄唐英游学梁山乡先生向子山见而大惊妻以女资使入京登治平第崇寜中入相以力诋蔡京之奸入元祐党籍】题咏城阙辅三秦【李百药送林少府之任蜀州诗云云风烟望五津与君离别意同是宦游人】烟绵剑道微【宋之问送赵司马赴蜀州诗饯子西南望云云桥寒金雁并林曙碧鸡飞】外邑水足野田芸鼓急【永康令国表民题天林寺诗讼连多雨绿苔荒胜事闲随日月长云云风回山焙茗旗香】
　　四六【疏荣汉札　惟蜀地之奥区　赵清献分符之地擢守唐安　有晋康之古郡　张丞相毓秀之乡剖西川之符竹可谓胜游　导玻瓈万顷之江委诸汶井赋东阁之官梅未妨佳致　驻峨眉半轮之月照此唐安】
　　简州【阳安平泉】
　　建置防革【禹贡梁州之域秦地东井舆鬼之分野秦属蜀郡地汉武分蜀郡置犍为郡今州即犍为郡之牛鞞县也属益州东汉及晋因之南齐于此置牛鞞戍又置县西魏置资州及武康郡后周移资州于汉资中城隋文帝于此置简州炀帝废州唐分益州复置简州又改阳安郡复为简州号清化军国朝割金水县怀安军今领县二治阳安】
　　事要郡名阳安　简池　风俗有邹鲁风【刘昊记土厚水深民和俗阜云云】四出大魁【图经云王归璞伪蜀时状元皇朝许将张孝祥及许奕云云皆此邦之人】成都不如【唐刺史韦宗卿壁记揆以气较似土宜虽云云也】东之朴西之文【关耆孙碑隂记东普慈西成都有丨丨丨有丨丨丨盖尝出磊落瑰奇之士】人多工巧【隋志云云绫锦雕镂之妙侔于上国】郡治之古【郡志设防栋宇尽唐制梁上题唐寳厯元年简州刺史张炎建抵嘉定之壬午已三百九十有八年矣】不被兵火【郡守题名序云简之先民有言蜀屡叛独我州云云自唐贞观丁亥距今开禧丁夘五百八十有一年】形胜东界普慈【关耆孙碑隂记】南距赤水【郡守郭由中丛桂楼记云云东距鴈江二水合流是为阳安之郡治】东望汉江【赵汝霖志民亭记丨丨丨丨云烟连绵西望前溪林壑茂美】控扼巴峡【折栁亭记宻迩川府云云】山不险而川平【沈璞平泉县题名记山峙而不险水流而且平】土地肥美【汉地理志】盐饶而田瘠【灵恵庙记】土产盐【郡守江见礼撰制置胡公生祠记淳熈六年有旨简之郡产丨为最虚额尤多毎嵗计豁除折估钱五万四千九百五十余万皆胡公奏蠲免】山川頼山【去阳安五十里又名頼憨】东山【在东江之外州治之左】逍遥山【在元都山去城三十里景德间有杨用晦者隐居此山其北有层崖命工发之得东西二室西室后刻二灶若养丹之所又凿二窟中可坐五七人东西二壁镌二孔雀二神人有汉安元年四月十八日防仙字自汉安至景德二年已九百二十余年矣】南岩【在阳安县有光孝寺前敞飞阁尽览江山之胜左有洞可容数十人】北岩【在州北有寺及洞】牛鞞戍【在州城西岸西齐于此置戍】赤水【在阳安县南七十歩】鴈水【在阳安县】东溪【姚孳碧波亭诗赖简池台两蜀夸东溪别是一仙家令人却忆康王谷坐看珠帘溅雨花】三溪【刘巨济云三溪号一郡之胜前溪在阳安县治之北南溪在夀昌寺之侧防江行一里许是为东溪最胜】三池【郡以丨丨名或指赖简池栁池鳯池以足三者之数】頼简池【在阳安县九十里隋髙祖立州名取此】堂院清忠堂【在倅防以赵丨献范丨宣尝按临斯郡故以为名】西州道院【绍兴间黎持道院记阳安隣于防府而有江山之胜处于髙仰而有鱼稻之饶民事狱讼比之旁郡十无一二凡隐于吏者乐趋马人目之为云云】楼榭望湖楼【在州治道院之后湖光山色交相辉映轻舟小艇时时撑出栁隂之中不谓重冈垒嶂间乃有潇湘苕霅之景也】江月楼【在郡治下临鴈赤二水之间】小桃源【在郡洽以桃花最多故名天水相接放目无际为西州之絶景】防胜亭【在郡治西北角绘赵清献公像龛于壁公将漕西蜀按部至此赋诗词十五年帅蜀复和前韵今皆刻于亭中】琴轩【在报恩寺以僧能琴故名赵清献聴琴诗云辍饮搘笻防胜亭溪山佳处古琴横凭君倾耳慇懃聴一弄清风四座生】桥梁忠宣桥【熈寜间运使范丨丨公廵按始命架此丨】折栁桥【在朝天门外旧名情尽○唐刺史陶雍诗从来只説情难尽何事敎名情尽桥自此改名为折栁任敎离恨一条条】寺观东岩院【在阳安县东五里唐智通禅师卓庵之地院居两山之间溪流其中又有县溜清响不絶旁有洞又有古柏可二十围为一郡之望刹】景德观【在郡南一里黄鲁直诗序云觉范道人种竹于所居之东轩使君杨梦贶题其轩曰也足取古人所谓但有岁寒心两三竿也足者仍为之赋诗余辄次韵诗云道人手种两三竹使君忽来吐珠玉不湏客赋千首诗若是赏音一防足世人爱处但同流一丝不挂似太俗客来若问有何好道人优昙逺山绿】天光观【在阳安县东二十里仙人李八百炼丹于此有圣灯】名宦何遐【随侍父世英为平原主簿尝平朱泚之乱德宗在奉天命羣臣射鴈遐一发防鴈应而落韦臯赠诗曰腰间寳劔七星文掌上弯弓挂六钧箭发云中防鴈落始知秦地有将军其子孙因家于平泉】刘昊【其先秦人也唐僖宗时为平泉令因家焉尝遇异人告曰刘氏自是官矣既而子讽登第而子孙之登第者七世九人焉】皇朝利师道【为倅】任孜【为平泉令苏子瞻赠诗曰平泉老令更可悲六十青衫贫欲死】人物皇朝刘讽【为都官郎官年六十三致仕宋景文赠诗云称疾本避事辞官终引年还家三径在敎子一经传子孝孙为侍御史】许奕【庆元廷试为第一】题咏城下江流金鴈水【漕荣湮诗云云亭中人弄玊琴】参差草树连巴国【熈寜间李珣诗云云依约云烟绕楚台】两江回合东南隅【程端临郡城好处西州无云云】东溪清絶人最夸【李良臣诗简州何处景最佳云云】
　　四六【涂鸦禁省　维此东溪　地僻左而非走集之地分虎简池　冠于西蜀　山周绕而皆焼埆之田地产不丰所恃牢盆之利　江山颇胜曽标道院之名民生甚朴亦稀狴犴之奸　人物所钟亦有抡魁之彦】
　　嘉定府【龙游　夹江　犍为峩眉　洪雅】
　　建置防革【禹贡梁州之域东井舆鬼之分野秦为蜀郡今府即汉犍为郡之南安县地也梁武帝开通外徼立青州取青衣以为名西魏改青州为眉州取峨眉山以为名后周复曰青州又改曰嘉州取汉嘉郡以为名隋改嘉州为眉州唐复为嘉州改犍为郡复曰嘉州皇朝因之以寜宗潜邸陞嘉定府及嘉庆军节度今领县五治龙游】
　　本路提刑置司
　　事要郡名汉嘉【李巽岩作雅州学田记昔公孙述据蜀青衣不賔光武嘉之后因改青衣曰汉嘉】嘉阳　嘉陵　犍为　南犍【韩魏公诗云主人独恋南犍乐只恐期未肯归】风俗地灵人秀【鲜于绘议道堂记汉嘉背负三峨襟带二江为西南州最清归处云云○任熈明教授题名记云蜀为西南巨屏繇汉以来号为多士莫盛于眉益二邦而嘉定次之】人士俊乂【华阳国志益州以蜀郡广汉犍为三蜀土地沃美云云】为风月主人【海録碎事伪蜀欧阳郴守嘉州曰青山緑水中为二千石作诗饮酒丨丨丨丨丨岂不佳哉】形胜西有熊耳【华阳国志云云南有峨眉】东接江阳【同工云云西接广汉南接朱提北接蜀郡】地大且要【苏明允上吴职方书蜀之云云无如益与嘉者】非汉夜郎【舆地广记汉武帝开夜郎置犍为郡而汉史地理志夜郎故县乃属防牱郡则知今嘉州犍为县非夜郎故地后世徒见嘉州名犍为郡又领犍为县遂以为夜郎国失其真矣】分巴割蜀【华阳国志盖汉时云云以成犍广二郡】当荆蜀渝泸要道【字文粹中万景楼记】畵八景图【太守吕昌朝得宋复古丨丨丨丨来嘉州而其目曰洞庭晚霭庐阜秋云平沙鴈落逺浦防归暗江村雪藏山麓泉严古柏石岸孤松故东坡有八咏继东吴之句】三峨之胜闻天下【杨辅贡院记汉嘉江山雄秀云云】土产荔支【吴中复诗莫爱荔子红岁作嘉州孽】橘柚【文选蜀都赋户有丨丨之园注曰出犍为南安县】山川防山【禹贡梁州之山四岷嶓蔡丨西丨背岷北山背嶓南山背蒙峨眉之在禹贡则山之首也】九顶山【在城左有九峰曰凤集栖鸾灵寳就日丹霞祝融拥翠望云兊説防昌以前峯各有寺今惟存报恩一寺】乌尤山【一名离山在九顶山之左旧名乌牛突然于水中如犀牛状至山谷题涪翁亭始谓之乌尤】髙标山【一名髙望乃府之主山岿然髙峙万象在前】海棠山【在石碑山上皆植海棠为郡守宴赏之地】梨花山【过西津桥五里有寺】金灯山【即至乐山其趾有渊每嵗人日郡守于此修油卜故事谓以油洒水靣观其文騐一岁之丰歉】掦雄山【在府治西有洞深邃子云隠居于此今为延祥观】古像山【在城西有石防弥勒佛如凌云像而小或谓初作此以为大像之式】锦江山【在龙游县北四十里江自成都经此山】大峨山【在峨眉县南百里两山相对如峨眉山记云其山周匝千里有石龛百一十二大洞十二小洞二十八南北有台○凡游大峨者自县胜峯门出至华严院恰十五里前代于峨眉山剏寺六光相居山之絶顶为游山之底华严居山之前峯为游山之向导○陈子昻诗浩然坐何慕吾蜀有峨眉念与楚狂子悠悠白云期○李白登峨眉山蜀国多仙山峨眉邈难匹周流试登覧絶恠安可悉青冥倚天开彩错疑畵出泠然紫霞赏果得锦嚢术云间吹琼箫石上弄寳瑟平生有微尚欢笑自此毕烟容如在顔尘累忽相失倘逢骑羊子携手凌白日○李白峨眉山月歌峨眉山月半轮秋影入平羗江水流夜发清溪向三峡思君不见下渝州○苏子瞻诗峨眉山西雪千里北望成都如井底春风日日吹不消五月行人冻如蚁○田锡诗髙髙百里一屈盘八十四盘青云端○宋白诗不知立防髙多少只见星辰在下头○陆务观诗三峨旧不到郡斋留与诗人供几案】中峨山【在峨眉县南二十里又名覆蓬山有葛仙洞一穴初容人行数里渐寛其蝙蝠大如箕】小峨山【在峨眉县南三十里一名铧刄山又有季仙洞是为三峨】龙门山【在峨眉西十里分两崖峭峙其形如削仰视青天余一鏬】修文山【在洪雅县西八里雅江所注惊湍怒涛名曰龙潭渔者不敢入】阿咤山【在洪雅县西四十里有寺防石罗汉一百八身】隐防山【在洪雅县南晋处士厐居士字防处此】张纲山【在犍为县东北五里以张纲墓在其侧后汉乆讨张婴以功授广陵太守到郡一年卒百姓五百余人素服行丧送至此山负土成坟】东岩【在城东佛峡山明水秀冇洞曰丨丨泉冝酿酒坡诗一时何与丨丨酒谓此也】圣岗【即郡治前岗○杜甫诗逺村通后径一郡隔前岗】白云洞【在白崖山赵清献为漕曽逰焉】方响洞【在丁东院洞腹有水如环佩声黄鲁直改今名】大江【一名汶江俗名通江自平县界流入】渎江【即岷江也】阳江【蜀南方之水所交会】明月湖【在州东】大渡河【一名沬水源出嶲州入龙游县界艺祖得天下以所持玉斧画舆地图自大渡为界此外吾不有也故二百年无外患逺虑如此】汉水【汉成帝时得古磬十六枚于水滨】青衣水【出卢山徼外东南流径严道洪雅夹江至龙游与岷江合青衣以县名一名防水以山名一名大渡以溪名又曰雅州以江名】夷惜水【源出嶲州有嘉鱼每年二月随水而下八月逆水而上】璧玉津【隋置玉津县以江有璧玉故名】龙【在龙游县】井泉八卦井【在城内皆晋郭璞所凿】楼亭明月楼【在谯楼之右下瞰明月湖郭璞防欝姑欝姑将州对洛都但看千载后变成明月湖后隋欝姑将军开此湖】荔支楼【陆务观诗山横瓦屋披云出水自防牁裂地来】璧津楼【在城东南隅下瞰三江三峨九岭森列左右】澄江楼【在宪司左窥龙右瞰乌尤髙明爽垲得江山之胜】万景楼【在郡治安乐园太守吕由诚建诸邑邉寨一目可尽○范至能诗若为唤得涪翁起题作西南第一楼】涪翁亭【在万景楼之前○黄然诗清音妙絶东坡老方响名髙太史公水绕乌尤谈笑外江连洪雅畵图中】竞秀亭【陆务观诗竹叶泝江舡春荠隔树烟】太白亭【在平鎭锦江寺之侧】清音亭【在九顶山苏子瞻书额】寺观凌云寺【在府之南山唐开元中僧海通于渎江沬水蒙水三江之合悍流怒浪之滨凿山为弥勒大像髙逾三百六十尺建七层阁以覆之至韦臯时积十九年而工始偹臯有大像记又有清音亭邵博记天下山水之胜在蜀蜀之胜曰嘉州州之胜在丨丨丨寺之南山又其胜也苏子瞻名其亭曰消音又南山之胜也○岑参诗寺出飞鸟外青峰载朱楼壁跻半空喜得登上头始知宇宙濶下看三江流天晴见峨眉如向波上游○薛能诗像阁与山齐何人致石梯万烟生聚落一崦露招提○司空文明题诗春山古寺绕沧波石磴盘空鸟道过百丈金身开翠壁万龛灯防隔烟萝云生客到侵衣湿花落僧禅覆地多不与方袍同结社下归尘世竟如何○陆务观凌云谒大像诗出郭寻幽一笑新旋呼艇子截烟津不辞疾歩登重阁聊欲今生识伟人泉镜正涵螺髻緑浪花不犯寳趺尘一泉然正在髫下每岁水涨不能及佛足始知神力无穷尽丈六黄金果小身观无尽量经云或现小身丈六尺】光相寺【自白水至寺歴八十四盘山径如线可通登跻如是者六十里至峯顶即普贤示现之处寺屋皆以板为之】石洞院【在小市黄太史自叙南经此有所作墨竹记】东津院【有黄鲁直草书圎照太师小碑诗云赤旃檀塔六七级白菡蓞花三四枝禅客相逢只弹指此心能有几人知】能仁院【陆务观诗能仁院前有石像丈余盖作大像时様也诗云江阙欲开千尺像云龛先定此规模斜阳徙倚空三叹尝试成功自古无】天庆观【在城北有唐元和铜钟重千斤】祠庙花将军庙【在州之西○邵氏闻见録云庙史匣藏唐郑丞相告云花敬定将军也○髙适传梓州副使叚子章反以兵攻东川节度李奂适率州兵与西川节度崔光逺攻子章斩之西川牙将花敬定者恃勇既诛子章大掠东蜀天子怒之○杜子美戯作花卿歌成都猛将有花卿学语小児知姓名用如快鹘风火生见贼惟多身始轻绵州副使着柘黄我卿扫除即日平子章髑髅血模糊手提掷还崔大夫李侯重有此节度人道我卿絶世无既称絶世无天子何不唤取守京都即此也】名宦杜轸【晋人弟列俱为犍为太守】岑参【唐人为守陆务观读岑嘉州诗汉嘉山水邦岑公昔所寓公诗信豪伟笔力追李杜】赵昱【尝隠青城山隋炀帝起为嘉州太守时犍为潭中有老蛟为害昱率甲士千人夹江鼓噪昱持刀入水有顷江水尽赤昱左手执蛟首右手持刀奋波而出隋大乱隐去不知所终后嘉陵水涨蜀人见昱青雾中骑白马从数猎者于波面过太宗赐封神勇大将军庙食灌江口】皇朝吴中复【为犍为令土产红桑紫竹荔枝三香为民害作三戒诗勒诸石】宋白【为玉津县有贻田表圣诗云玉津县里三年闷金粟山前九月愁又竹底衙人吏花间押簿书】石介【为军事推官魏华父作祠记云昔欧公嗜先生之文尝为诗曰后世果不公至今无圣贤又曰我欲犯众怒为子记此寃呜呼后世必有发于斯言者矣】杨仪之【刘光祖县学记峩眉自杨文荘为之邑长田公谏议客其门流风所被文敎兴焉】人物楚狂接舆【费士戣歌凤堂记云按晋皇甫谧作髙士传宋刘孝标注世説唐陈子昻赋感遇诗皆以为避楚入蜀隠于峨眉接舆姓陆名通接舆其字也】李宻【犍为人晋武帝召为洗马以祖母老上陈情表固辞宻与人交常公议其得失而切责之尝言吾独立于世顾影无俦】皇朝田锡【第二人及第仕至諌议大夫苏子瞻为文集序曰田公古之遗直也公洪雅县人属嘉眉二州】题咏犍为古佳郡【唐诗云云山水宜不恶】萦我是犍为【薛能初发嘉州诗云云南征又北移唯闻杜鹃夜不见海棠时】巉巉九顶峯【苏子由初发嘉州诗放舟沬江滨往意念荆楚击鼓树两旗势如逺征戍纷纷上舡人防急不容语余生虽江阳未省至嘉树云云可爱不可住飞舟过山足佛脚见江浒舟人尽敛容竞欲揖其拇俄顷已不见乌牛在中渚移舟近山隂壁峭上无路云有古郭生此地苦笺注区区辨虫鱼尔雅细分缕洗砚去残墨遍水如黒雾至今江上鱼顶有遗墨处覧物悲古人嗟此空自苦余今方南行朝夕事鸣防至楚不复留上马千里去谁能居深土永与禽兽伍此事谁是非行行重回顾】不见故人十年余【杜甫寄岑嘉州诗云云不道故人无素书愿逢顔色关塞逺岂意出守江城居外江三峡且相接斗酒新诗终自疎谢朓每篇堪讽诵冯唐已老聴吹嘘泊舡秋夜经青草伏枕青枫限玉除眼前所寄选何物赠子云中防鲤鱼】重疉江山绕城郭【李尧夫嘉州地僻天西南云云】犍为城下防牱路【陈羽城下闻夷歌云云空冡滩西贾客舟此夜可怜江上月夷歌铜鼓不胜愁】竹篱西畔是云南【杨徽之俗遇腊辰持药献吏逢衙日隔花参耆宿因来问封部云云】聊将八咏继东吴【苏子瞻送吕昌朝知嘉州诗不羡三刀梦蜀都云云卧看古佛凌云阁勅赐诗人明月湖得句会应缘竹鹤思归寜复为莼鲈横空好在修眉色头白犹堪乞左符】颇愿身为汉嘉守【苏子瞻送张嘉州诗少年不愿万户侯亦不愿识韩荆州云云载酒时作凌云游虚名无用今白首梦中却到龙口浮云轩冕何足言唯有江山难入手峨眉山月半轮秋影入平江水流谪仙此语谁觧道请君见月时登楼笑谈万事真何有一时付与东岩酒归来选受一大钱好意莫违黄髪叟】公事无多厨酿美【陆务观诗平江水接天流凉入帘栊已似秋云云此身端不负嘉州】
　　四六【防恩北阙　对月半轮好似汉嘉之太守分牧南犍　披云五朶乃是潇湘之罪人】
　　【风俗甚美有岑杜石典型之尚在髙山良美与彭蜀汉境土之相连】
　　【太白对影成三人更弄平之明月东坡不愿封万户只寻古佛于凌云】















　　方舆胜览卷五十二
　　钦定四库全书
　　方舆胜览卷五十三　　　　宋　祝穆　撰
　　眉州【眉山　彭山丹棱　青神】
　　建置防革【禹贡梁州之域觜觽参主益州秦地井鬼分野秦属蜀郡之武阳县汉武帝分蜀地置犍为郡武阳县焉昭帝时武阳为犍为郡治王莽改武阳曰戢成后汉仍以武阳为郡治齐分置齐通郡梁立青州取汉青衣县为名西汉改青州为眉州因峨眉山为名后周复曰青州改为嘉州隋又改为眉州又为眉山郡唐复曰嘉州又别置眉州寻移令治所改为通义郡复为眉州皇朝陞为防御今领县四治眉山】
　　事要郡名眉山　眉阳　峩眉　通义　风俗俗近古者三【见苏子瞻逺景楼记】学者独盛【张刚通义儒荣图序后世以蜀学比齐鲁而蜀之丨丨亦丨丨于通义政和御笔西蜀惟眉州学者最多】以诗书为业【修谯楼记其民云云以故家文献为重夜燃灯诵声琅琅相闻】以名节相尚【华阳志公孙述据蜀时犍为拒守不屈述攻之曹朱遵逆战死任永忠闭戸费贻素隐光武嘉之曰士大夫之郡也图经云唐张文纪出于武阳名节卓荦照映古今本朝士大夫尤盛元祐之党而此州乃有八人焉元符之党而此州有二十六人焉靖康之祸而眉之忠义死守者犹有四人焉】举礼部者四十五人【苏子瞻上范舍人书通义蜀之小州眉山又其一县去岁云云得者十三人其他可知矣】蚕市【二月十五日村人鬻器于市因作乐纵观以为丨丨○苏子瞻诗蜀人衣食常苦艰蜀人游乐不知还千人耕种万人食一年辛苦一春闲】形胜古犍为之地【毛敏列仙楼记】介岷峨之间【张刚序通义云云前揖三峨后通岷江】象耳镇于后【唐卢拯罗城记云云峨眉列乎前】山秀水清【通义志昔人评吾州丨不髙而丨丨不深而丨】通衢平直【同上吾邦之胜似乎洛阳眉之云云广衍夹以槐栁绿隂蓊然】山川峨眉山【在眉山县详见嘉定府】蟇頥山【在眉山县东七里状如蟇頥因名有至德观有氽朱淘丹泉传记所载以为轩辕氏丹宅山腹有穴曰龙洞传者以为四目老翁唐末有杨太虚得道于此今祠中有三仙像四目居中焉人日出东郊渡江游丨丨丨眉之故事也苏子瞻诗人日东郊尚有梅】石佛山【在眉山之南苏子瞻寄子由诗卜田向何许丨丨丨下路下有氽家山千畦种秔稌山泉宅龙蜃平地流膏乳】熊耳山【在青神县蜀志曰望帝以褒斜为前门丨丨灵关为后戸】崌崃山【在彭山县东二十里】象耳山【在彭山县有杨祐甫十事记一曰丨丨丨二曰彭祖宅三曰大悲道场四曰寳现磨鍼二溪五曰太白书台有石刻太白留题云夜来月下卧醒花影零乱满人襟袖疑如濯魄于氷壶也六曰师俉志栖二大士会昌寺七曰薛范二诗八曰龙池蠏泉九曰千嵗松柏十曰石恪畵防法身】金华山【在彭山县东五里有丈六佛像夜多神灯】盘石山【在彭山县有普照寺岩腹有石室○范文忠公留题云穷幽访盘石细径入荒凉踏叶履屦湿触花衣袂香】平葢山【在彭山县北二十四化之一也李文简平盖观诗平盖神仙院武阳山水乡】打鼻山【在彭山县南十余里山形孤起东临大江昔周鼎沦于此或见其鼻故名】鹅山【在长泉北五里长泉士人毎登科而归乡人迓之于此三酌史干诗云龙泉五盏张防去鹅三杯衣锦归寄语长泉后生者年年盛事莫相违】上岩【去中岩五里唐末有佛刹号垂拱寺相传岩下龙聼僧讲经于此由是建寺】中岩【在青神县诺矩罗尊者道场逰者渡江入岩口有唤鱼潭循山三里许始至寺中有罗汉洞即牛头以木钥扣石笋处】下岩【冯当可题三峯诗古院无人僧作佛碧潭有水鱼化龙当年矩诺小逰戯一石击碎成三峯】小桃源【小南城门村家多竹篱桃树春色可爱桥之下流皆花竹杨栁之舟其间乡人谓之丨丨丨苏子由诗彷佛城南路繁香扑市桥】蜀江【在城外一名玻璃江舆地志后汉安帝以蜀郡广汉犍为为三蜀故名丨丨○苏子瞻送杨孟容诗我家峨眉隂与子同一邦相望六十里共饮玻璃江○陆务观诗玻璃江上栁如丝行乐家家要及时只怪今朝空巷出使君人日宴蟇頥】大江【一名汶江李膺记山下有滩昔周衰鼎沦没其一每云开风息则晓然见之】导江【在眉山县东四里源出岷山】芙容溪【在青神县岸有芙容因名】磨鍼溪【在象耳山下世传李太白读书山中未成弃去过是溪逢老媪方磨鐡杵问之曰欲作针太白感其意还卒业妪自言武姓今溪傍有武氏岩】系龙潭【在彭山县北四里旧经后汉汉安元年仙人瞿君武入峨眉山得道乘龙还家每年往丨丨于丨○厐籍诗巢鳯阁邉劳逺梦丨丨丨下认前题】唤鱼潭【剑南诗藁云在中岩客至抚掌鱼輙羣出○陆务观诗春枕悠然梦何许两枝笻杖丨丨丨】鱼蛇水【在青神县二十里源出陵州木梓山合导江有鱼似蛇故名】玉津【陆务观舟过丨丨诗玻瓈江上送残春疉鼓催帆过丨丨】井泉猪龙泉【渔隐丛话载苏子瞻云青神县百年前有牝猪伏于此化为二鲤在泉中而莫有见者余一日偶见之以告妻兄王愿愿疑余诞余因祷于泉已而二鲤复出】老人泉【梅圣俞寄苏明允诗泉上有老人隐见不可常苏子居其间饮水乐未央渊中必有鱼与子自徜徉渊中茍无鱼子特翫沧浪日月不知老家有雏鳯皇百鸟戢羽翼不敢言文章去为仲尼叹出为盛时祥方今天子圣母滞彼泉傍】楼阁逺景楼【苏子瞻记云吾州之俗有近古者三其士大夫贵经术而重礼教其民尊吏而畏法其农夫合耦以相助葢有三代汉唐之遗风而他郡莫之及也始朝廷以声律取士而天圣以前学者犹袭五代之弊独吾州之士通经学古以西汉文词为宗师方是时四方指以为迂阔至于郡县胥吏皆挟经载笔应对进退有足观者而大家显人以门族相尚推次甲乙皆有定品谓之江乡非此族也虽贵且富不通婚姻其民事太守县令如古君臣既去辄畵像事之而其贤者则记录其行事以为口实至四五十年不忘富商小民常储善物而别异之以待官吏之求家藏律令往往通念而不以为非虽薄刑小罪终身有不敢犯者岁二月农事始作四月初吉谷稚而草壮耘者毕出数十百人为曹立表下漏鸣鼓以致众择其徒为众所敬畏者二人一人掌鼓一人掌漏进退坐作惟二人之聼鼓之不至至之不力皆有罚量田计功终事而会之田多而丁少则出钞以偿众七月既望斩艾而草衰则仆鼔决漏取罚金与偿众之钱买羊酾酒以祀田祖作乐饮食醉饱而去岁以为常其风俗盖如此故其民皆聪明才智务本而力作易治而难服守令始至得其言语輙了其为人其明且能者不复以事试终日寂然茍不以其道则陈义秉法以讥切之故不知者以为难治今太守黎侯希声轼先君子之友人也简而文刚而仁明而不苛众以为易事既满将代不忍其去相率而留之上不夺其请既留三年民益信遂以无事因守居之北墉而増筑之作逺景楼日与宾客僚友逰处其上轼方为徐州吾州之人以书相往来未尝不道黎侯之善而求文以为记嗟夫轼之去乡乆矣所谓逺景楼者虽想见其防而不能道其详也然则人之所以乐斯楼之成而欲记焉者岂非尚有易治之俗也哉孔子曰吾犹及史之阙文也有马者借人乘之今亡矣夫夫是二者于道未有大损益也然且録之今吾州近古之俗独能累世而不迁盖耆老昔人岂弟之泽而贤守令抚循教诲不倦之力也可不录乎若夫登临览观之乐山川风物之美轼将归老于故丘布衣幅巾从邦君于上酒酣乐作援笔而赋之以颂黎侯之遗爱尚未忘也】清风阁【苏子瞻记云文慧大师应符居成都玉溪上为阁曰丨丨求文为记天地之相磨于虚空与有物之相推而风于是焉生执之而不可得也逐之而不可及也汝为居室而名之吾又为汝记之不亦惑欤又云风起于苍茫之间彷徨乎山泽激越乎城郭道路虚徐演漾以泛汝之轩窓栏楯幔帷而不去也汝隐几而观之亦有得乎力止于所激而不自为力故不劳形生于所遇而不自为形故不穷尝试以是而观之】临风阁【唐沈逈有诗烟霞生座右林沼匝城隈】明霞阁【在蟇頥山至德观又有春风楼】嘉祐阁【枕罗城绘三苏于上刻和陶诗于壁间】堂榭大雅堂【丹棱人杨素从黄鲁直逰黄谪戎州尝曰安得一竒士而有力者尽刻杜子羙东西川及防州诗使大雅之音复盈三巴之耳哉素闻之欣然拏舟访黄于戎请攻坚珉募善工作华堂以宇之黄伟其言悉书子美诗遗之因以大雅名其堂且为之记】借景亭【黄鲁直文集在青神尉防下瞰史家园尝有诗云当官借景未伤民恰似凿池取明月】披风榭【在郡治】祠墓孟拾遗祠【在蟇頥山僖宗幸蜀政事悉出内侍田令孜之手左拾遗孟昭图右补阙常濬上防论事昭图坐贬令孜遣人投之蟇頥津赐濬死后人为立祠裴澈诗一章何罪死何名千载推君与屈平从此蜀江烟雨夜杜鹃应作两般声】张纲墓【在崌崃山东】花卿冡【渔隐丛话载黄鲁直云在丹棱之东馆镇至今有英气血食其乡】老泉墓【苏明允葬于蟇頥山东二十里地名老翁泉】名宦苏味道【杨绘题名序丨丨丨练逹台阁王方庆深明礼典】髙仁厚【中和二年以西川牙将讣罗夫子之乱凡出军六日贼皆平】张琳【许昌人蜀梼杌载五代前蜀时为眉州刺史修章仇通济堰溉彭山通义青神田万五千顷民被其惠歌曰前有章仇后章公疏决水利秔稲丰南阳杜诗不可同何不用之代天工】山行章【卢拯记行章摄守眉州时郡无罗城山侯合五县之力城之逮淳化中李顺之乱攻围半载竟不能下】皇朝梁周翰【太祖时以左拾遗通判眉州】叚思恭【眉城人干德三年全师雄之党攻眉州思恭募先登者许以厚赏贼遂败走思恭矫诏出上供钱帛给之其后度支劾思恭上嘉其果干命知军事】李简【淳化中为守四年盗起防州郡冦至设方略坚壁固守贼力屈解围去】人物苏洵【眉山人号老泉先生二子轼仕至翰林学士礼部尚书辙仕至门下侍郎天下号曰三苏】苏轼【贬黄州筑室于东坡自号东坡居士○赠太师制云朕承絶学于百圣之后探微言于六籍之中将兴起于斯文爰缅懐于故老虽仪刑之莫觌尚简册之可求掲为儒者之宗用锡帝师之号故礼部尚书端明殿学士赠资政殿学士諡文忠丨丨养其气以刚大尊所闻而髙明博观载籍之传几海涵而地负逺追正始之作殆玉振而金声知言自况于孟轲论事肯卑于陆贽方嘉祐全盛尝膺特起之招至熈寜纷更乃陈长治之防叹异人之间出惊谗口之中伤放浪岭海而如在朝廷斟酌古今而善干造化不可夺者嶤然之节莫之致者自然之名经纶不防于生前议论尝公于身后人传元祐之学家有眉山之书朕三复遗书乆钦髙躅王佐之才可大用恨不同时君子之道闇而彰是以论世傥九原之可作庶千载以同风惟而英爽之灵服我衮衣之命】苏辙【致仕卜筑于许号頴濵遗老○王元之賛受之于天超出乎万物之表而充塞乎天地之间者气也施之于事业足以消沮金石形之于文章足以羽翼元化惟轼为不可及矣故置之朝廷之上而不为之喜斥之岭海之外而不为之愠迈往之气折而不屈此人中龙也辙之名迹与轼相上下而心闲神至学道有得是以年益加而道益邃道益邃则于世事愈泊如也不有所守而然哉】杨绘【题名序杨紫微以諌诤显】孙抃【字梦得权御史中丞内侍任守忠建节抃奏罢之张贵妃卒追册为后且议建陵庙抃固争丞相陈执中嬖妾笞杀婢抃防十二上罢执中抃喜藏书为楼置书其上号书楼孙氏】任孜【字师圣伋字师中东坡谓之大任小任】陈希亮【字公弼早孤其兄使治息钱三十余万希亮悉召逋家焚劵从学登天圣第复知凤翔时东坡为佥书子慥字季常号方山子孙与义有简斋集行于世】唐庚【字子西丹棱人张商英荐其才后坐贬恵州】杜莘老【甫十三世孙迁殿中侍御史论王继先泰桧】任尽言【秦桧死推汤鹏举为侍御史尽言以启贺曰敢以三尺之童连冠两科之士老牛防犊溺爱谁先野乌为鸾欺君孰甚】程仁霸【苏子瞻记其外祖丨公逸事云公讳丨丨眉山人以仁厚信于邻里蜀平中朝士大夫惮逺官阙选士人有行义者摄公摄録事参军眉山尉有得盗芦菔根者而所持刀误中主人尉幸赏以刼闻狱掾受赇掠成之太守将虑囚囚坐庑下泣涕衣尽湿公适过之知其寃咋谓盗曰汝寃盍自言吾为直之盗果称寃移狱竟杀盗公坐訹囚罢归不及爿尉掾竟暴卒后三十余年公昼日见盗拜庭下曰尉掾未定服待公而决前此地府欲召公暂对我叩头争之曰不可以我故死公是以至今公夀尽今日我为公荷担而往暂对即生人天子孙夀福朱紫满前矣公具以语家人沐浴衣冠就寝而卒某防时闻此语已而外祖父夀九十舅氏始贵显夀八十五曾孙皆仕有声而狱掾之子孙微矣绍圣二年三月九日某在恵州读陶渊明所作外祖孟府君传云凯风寒泉之思实钟厥心意凄然悲之乃记公之逸事以遗程氏亦庶几渊明之心也】李焘【丹棱人孝宗朝仕至礼侍同修国史本朝典故尤为该洽续资治通鉴长编千卷号巽岩先生子垕中贤良壁参政亦为参政】题咏剑门倚青汉【贾岛送眉州穆少府诗云云君昔未曽过日暮行人少山深异鸟多狖啼和峡雨栈尽到江波一路白云里飞泉洒薜萝】江花照锦衣【司马君寳送石昌言诗乡树迎朱毂云云临卭不足并荣耀古今稀】江山秀气聚西眉【李熈绩诗云云人有儒宗学有规】郡斋闲静似僧居【李熈绩诗民俗畏公无讼事云云】王署归封诏检泥【厐籍诗眉山秋色无多恋云云】峨眉翠埽余天【苏子瞻寄黎眉州诗胶西髙防望西川应在孤云落照邉瓦屋寒堆春后雪云云】白鱼紫笋不论钱【苏子瞻有诗云想见青衣江畔路云云】外邑官闲日闭门【仲昻丹棱即事虑澹常髙枕云云】主人王事简【文与可留题彭山县诗公馆静寥园亭景物饶溪光明短钓树影映危谯山鸟忽防下池鱼时一跳云云文酒且逍遥】四六【东坡故国　西眉古垒　今得蟇頥通义名邦　右蜀名区　大似鸡肋】
　　【或秉耒而耦耕　名山大川钟苏氏一门之秀亦戴经而弦诵　皇天后土鍳坡老千古之忠】
　　【家有眉山之书　丙穴维舟竟欲归耕于谷口人知元祐之学　庚书传置顾令改牧于峨眉】
　　【为政未善盖负薪必议于市中读书不知虽斵轮亦笑于堂下】
　　【然四蜀衣冠之郡宜烦礼乐之英在三苏翰墨之乡合着文章之守】
　　【然好文而慕权势至今余西汉之风其事守如古君臣近世异北墉之记】
　　隆州【仁夀　井研贵平　籍】
　　建置防革【禹贡梁州之域东井舆鬼分野鹑首之次秦为蜀郡治汉武置犍为郡又为蜀郡后汉三国因之晋仍属犍为及蜀郡宋属犍为寜蜀二郡齐因之梁置怀仁郡西魏置隆山郡置陵州因张道陵井为名隋炀帝为隆山郡唐为陵州改仁夀郡复为隆州国朝平蜀陞为团练废为陵井监改仙井监陞为隆州今领县四治仁夀】
　　事要郡名隆山　陵阳　风俗有古淳质之风【郡县志俗愿慤而好静公议而无私云云】地左俗朴【韩子苍进士题名记其土瘠故无万钟之家其丨丨故无千金之贾其俗朴不乐迂徙】地塉而力耕【何丞相防作仁夀县学记云云】侧耕危获【文同复二井记】家贫而好学【仁夀学记】颇慕文学【隋志云隆山风俗与汉中不别而云云】形胜牛鞞在其东【隆山志前距汉嘉后距广都云云鼎崌崃在其西】南临盐井【元和志州城东北二面悬岸斗絶西面显厰云云】州以跨鼇名【李石超觉寺记云云者居三嵎山之概也】居三嵎中【图经郡治丨丨丨之中两山环合有自然之势】在髙山上【苏子瞻玉堂砚铭曰文与可将赴陵州孙洙巨源以玉堂大砚赠之子瞻为之铭又曰砚大如四砖许而陵州云云难得水故以戯之】土产盐井【古名陵井寰宇记按图经汉时有山神号十二玉女为道人张道陵开盐井因此名陵州今有玉女庙甚灵若以火坠井中即雷引沸涌烟气上冲溅泥漂石甚可畏也或云井泉傍通江海微有败舡木浮出其井煎水为盐歴代因之唐万歳通天二年右补阙郭文简奏卖水一日得四十五函半百姓贪利失业长安二年停卖水依旧税盐先天二年加课利岁有三千六百二贯伪蜀井塞国朝乾德三年平蜀陵州通判贾琏重开旧井一昼一夜汲水七十五函每函煎塩四十斤日获三千斤至雍熈元年春冬日妆三千八百一十七斤秋夏日三千四百四十七斤盖水源之有长短也○郡国志云井乃东汉张道陵所开曰狼毒井有毒龙蔵井中及盐神玉女十二为崇天师以道力驱出毒龙禁玉女于井下然后人获盐泉之利又云在仁夀县纵广三十丈深八十丈益部盐井甚多陵井最大以大牛皮囊盛水引出之役作甚苦以刑徒充役后废陵井更开狼毒井今之煑井是也又有正井官有两灶二十八镬一旦夜收盐四硕又有营井蒲井在籍县及研井棱井律井在井砚县○沈存中笔谈云陵州盐井隂气袭人入者輙死雨入井则随雨施工后人以木盘满中贮水底凿小窍酾水如点设于井上谓之盘终日不絶井榦于是一新○张天觉治平生主文是邦阅其山川起伏盘礴谓此英灵秀粹之气必生异人熬波出素利及全蜀非所称也】山川印山【在跨鼇山之扪膝先生喻公故居之工】麟山【与井砚县治相对】鳯山【与井研县学相对登科者题名于此】山【在井砚县南】鐡山【在井研县东北六十里出鐡诸葛亮取以为兵器其鐡刚利堪充贡焉】鼎山【在仁夀县南一里其山隆起又曰隆山州葢以此得名】三嵎山【在仁夀县之东南隅三山相对去盐井一里东曰飞泉南曰翳嘶西曰跨鼇即州衙坐山也民謡云三嵎青陵阳荣三嵎翠陵阳贵郡守何公尝于东山之下作靑荣台以表之○张绍祖山扉记曰有冈北来莫穷所自不亟不徐势趋东南欲薄城下岐而为三行且五里虎踞盘礴不复去此陵阳之所谓三山也】飞泉山【旧名东嵎山隋仁夀元年獠乱百姓城于山顶避乱其上无水百姓致祷丨丨涌出由是建庙于山顶立二碑以纪其灵焉】跨鼇山【上有跨鼇亭每岁上元重九太守率僚属燕其上】玉屏山【距城西二十里西山环聚玉屏为之冠虞丞相父祺功德院在焉】石城山【在仁夀院石壁似城絶顶望见峨眉山】瑞云山【在仁夀院东四十里丞相何公始生之日此山夜半有红雾亘天】执笏山【在井砚县南五里一峰突出下有青阳氏登科不絶】唱车山【在贵平县南九里汉宋辰为巴郡守有恵于人州人送辰到蜀廻至此为辰立庙以其山近咸井闻推车唱歌之声故名】艳阳洞【在州城至道观之后昔天师既誓玉女于井因藏去其衣念藏之未固径取锁之石室或谓之蔵衣洞洞在重岩之下防岈幽晦明变化千态万状虽距阛阓不数举武而若与世隔盖张道陵修炼之所也】石姥【在跨鼇山顶岁旱里人转徙之天即黯靉四注文同尝赋之云上簪岑之飞泉兮披荟蔚之榛莾爰有石之跂跂兮旁无他而相伍其逺睨之若人兮廹犹疑其蹲虎里俗神而甚恭兮号相尊而曰姥】息壤【在籍县南一里有地畆余踏之软动】蟠溪【在飞泉山下丞相何公居其侧】兰溪【在贵平县北四十里唐末隐士张鸿所居】亭阁乐道园【在州东鳯门外城中游赏惟此最盛文与可有诗】蓬莱阁【在艳阳洞之前○秦少游诗千寻杰阁跨峥嵘席上风云指顾生千里胜形归爼豆七州和气入箫笙人游晚岸朱楼逺鸟度晴空碧嶂横今夜请看东越分藩星应带少微明○程公辟次韵半天钟鼓宴峥嵘早晚晴隂景旋生湖暖水香春载酒月寒云白夜闻笙金鼇破海头争并玉露排烟阵自横我是蓬莱东道主倚防先占日初明】平云阁【在郡圃○文与可诗云陵阳郡事全稀少嬾守长嬴半日闲晚后须来上髙阁就中无厌是云山】祠庙玉女祠【在仁夀县今名灵真夫人郡国志昔张道陵于此得盐井后人因祀玉女于井内初丨丨无夫每年取一少年掷置井中不尔水即竭又蜀郡西山有大蠎蛇吸人上有丨号曰西山神每嵗土人庄严一女置祠傍以为神妻蛇輙吸去周氏平蜀宇文贵为益州总管乃择日设乐送玉女像以配西山神自是之后无复此害】翳嘶神庙【相传为巴郡太守严顔之祠】名宦皇朝贾琏【再辟陵井】孙明复【为倅】文同【梓州人为守尝奏盐井为民害乞从买朴】苏恊【为州推官其子易简生于官舍中】张商英【司文是邦】人物范雍【籍县人张咏冦准所荐天圣间拜枢使】黄千【井砚人以选人上书诋时相入党籍】陈祐【为谏官后入党籍】李新【仁夀人元符上书入党籍】喻汝砺【靖康初为祠部员外郎不附割三镇之议金贼立张邦昌遂挂冠号扪膝先生】何防【政和五年状元及第后为相不肯割三镇死于国事与兄棠弟榘号为三鳯】虞允文【仁夀人事亲笃孝嗜学好修绍兴三十一年冬完顔亮入冦以中书舍人督视府参谋督师败之于采石自此名闻一时歴兵部尚书四川宣抚荆襄制置还朝为佥枢参政知院宣抚四川召还拜相】韩驹【字子苍】题咏岳牧用词人【杜甫送陵州路使君诗云王室比多难髙官皆武臣幽燕通使者云云国待贤良急君当防擢新佩刀成气象行盖出风尘战伐乾坤破创痍府库贫众僚宜防白万役但均平霄汉瞻佳士泥涂任此身秋天正揺落回首大江濵】俊髦始接迹【员安舆有诗云国初吾乡民万戸一缝掖盖自咸平后云云】萧条官宇岩岭上【文与可送通判喻郎中诗前年请郡得隆时不谓其州陋如此云云零落民家坑谷里】近日簿书全简少【文与可诗云云吏人惟聴两衙休归来便只寻冠履绕遍林亭山上头】寂寥都不似州城【同上可笑山州为刺史云云若无书籍兼图便不教人白发生】
　　四六【地重跨鼇　陵井熬波夙擅牢盆之利防隆分虎　嵎山毓秀率为钧轴之才】
　　【虽封疆不足于千里　陋州如此至形文可与之诗而风俗未歉于四川　缝掖者稀亦着员安舆之咏】











　　方舆胜览卷五十三
<史部,地理类,总志之属,方舆胜览>
　　钦定四库全书
　　方舆胜览卷五十四　　　　宋　祝穆　撰
　　彭州【九陇　崇宁蒙阳】
　　建置沿革【禹贡扬州之域秦地鹑首井鬼分野在周为彭国秦属蜀郡新繁县属焉汉晋因之宋曰晋夀梁置东益州后周州废置九陇郡隋郡废后置蒙州寻废入蜀郡唐初又置蒙州寻又废以县属益州寻分益州四县置彭州始剑南道后分剑南为东西川而彭西州改蒙阳郡又复为彭州后为威胜军国朝平蜀来属今领县三治九陇】
　　事要郡名蒙阳　彭门风俗其人敏惠【隋地理志云云颇慕文学】士多英才【元符中袁骘东湖记地宜嘉禾云云美发西南闻于天下】大旱不旱【古语有云云蜀有彭汉以其土地沃饶也】形胜号为斗城【忠济王杨晟守彭州王建来攻城晟曰此斗也】比之郫邑【益州记彭之土地肥良云云号小郫】九峰高峙【袁骘记云云蒙水濬发】湖分东西【同上云云楼阁亭轩隠映于茂林修竹间】小成都【圗经云宋元嘉间有樵人扵山左见羣鹿引弓将射之有一麝所趍险絶进入石穴行数十步则豁然平衍邑屋连接阡陌交通问是何所有人答云丨丨丨后更往寻之不知所在】土产牡丹【彭门丨丨在今蜀为第一承平洛阳花最盛独彭门有小洛阳之称按酉阳杂俎隋朝文士集中无丨丨歌诗隋种植法七十卷丨丨亦不着録丨丨之号起唐天寳间而蜀亦未有成都记载伪蜀王氏宣华苑所植多自梁洋间移本秦州董城村僧院红丨丨至掘土方丈盛以木匣厯三千里而致之及孟氏以丨丨名苑时彭门为辅郡典州者多其戚里得之上苑而彭门花之所始也天彭亦谓之花州而牛心山下谓之花村宋景文帅蜀以彭门丨丨锦被堆为第一】山川彭门山【两峰如阙相去四十步名天彭门因以名州又曰彭祖出入此山因名彭门】九陇山【古彭州之西山一防陇二亘陇三秋陇四龙奔陇五走马陇六骆驼陇七千秋陇八较车陇九横担陇】至徳山【在郡西三十里上有广明院蜀王衍专事逰幸尝登是山患其高险今于福唐寺东别开一径凡数里广可二丈栽松砌石以达于寺从官悉骑以从松枯石恠尚有存者】金城山【在九陇县西北五十里即二十四化之一】大隋山【在堋口镇北三十五里昔神照禅师居之有瀑布张天觉记云西山之胜在彭门者大隋为甲】中隋山【在大隋山后又上三十里至光相阁三月半间扫去积雪峰顶下视葛仙白鹿大隋真培塿也】白鹿山【在蒙阳县西北二十里有大乗金觉禅寺本晋佛图澄所建】曲尺山【在城北五十里有云居院春时逰览之所】葛仙山【有崇真观在蒙阳北四十里二十四化之第五化也葛仙翁璝杨仙翁升贤于此得道大同中蒲仙翁髙逺复于此白日上升梁武帝锡名上清观刘孝先作碑以纪其事按成都记韦皋梦神人谓曰异日富贵无忘葛璝也后尹成都再梦乃复新观宇化之东有明月宫千人龛洞穴八十一所及二十四峰有韦皋记】罗江【在九陇县西北二十余里】东湖【在倅防政和间眉山苏元老颇加开浚】西湖【唐元和间守王潜萧祐创】泸水【丨丨在蒙阳县】井泉夏氷泉【在城北骆氏家池水清莹为避暑之计】楼阁南楼【在郡圃中范百禄有记】望雪楼【在子城上】古迹誓水碑【集古録载秦李氷为蜀守凿山导江以去水患其神怒化为牛出没波上君操刀入水杀之因刻石以为五犀牛立之水旁与江誓曰后世浅无至足深无至肩谓之丨丨丨立在彭州】名宦高适【为彭州刺史】皇朝马知节【年十八监彭州兵马严饬见惮如老将李顺之乱公讨平】之题咏彭门地里遥【杜甫诗蜀路江干窄云云】城势诚斗絶【唐苏颋经三泉诗天彭信方隅云云忝曳尚书履叨兼使臣节】巴牋染翰光【杜甫寄彭州髙使君适虢州岑使君参诗有云彭门剑阁外虢畧鼎湖旁荆玉钗头冷云云岂异神仙宅俱兼云水乡竹斋烧药灶花屿读书床】交情老更亲【杜甫简高使君诗当代论才子如君复几人骅骝开道路鹰隼离风尘行色秋将晚云云天涯喜相见披豁对吾真】何时救急难【杜甫寄高彭州诗百年已过半秋至转饥寒为问彭州牧云云】皂盖能忘折岭梅【杜甫集王侍御携酒至草堂邀髙使君同到诗綉衣屡许携家醖云云戯假霜威促山简须成一醉习池廻】今年复拜二千石【高适春酒歌去年留司在东京云云盛夏五月西南行彭门剑门蜀山里】东来谁迎使君车【苏子瞻送宋朝散知彭州迎侍二亲诗云云知是丈人屋上乌丈人今年二毛初登楼上马不用扶使君负弩为前驱蜀人不复谈相如老防化服一事无有鞭不施安用蒲春波如天涨平湖鞓红照座香生肤幐韝上夀白玉壶公堂登歌凤将雏诸孙微笑争挽须蜀人画作西湖图】
　　四六【辍班汉阙　荣膺芝检出守彭门　来涖花州】
　　【人夸剖竹尝经髙使君之吟俗善栽花亦有小洛阳之号】
　　汉州【雒县　什邡緜竹　徳阳】
　　建置沿革【禹贡梁州之域秦地井鬼之分野秦属蜀郡汉分蜀郡为广汉郡今州即广汉郡之雅县也后汉为益州刺史理所刘焉徙益州治于成都郡如故西汉分置新都国宋齐为广汉郡后周至隋郡废以其地并入蜀郡唐分益州雒县等五县复立汉州改为汉阳郡复为汉州今领县四治雒县】
　　事要郡名广汉风俗土地沃美【华阳国志以蜀郡广汉犍为三蜀云云】人士俊乂【同上】士为世师式【三国时夏侯纂为广汉太守纂问主簿王朴曰至于贵州养生之具实絶余州矣不知士人何如余州也朴对曰先汉以来其爵位或不如余州乃若著作为世师式则不负于余州也】大乱不乱【唐章仇置成都市刻誓文曰云云蜀有广汉大荒不饥蜀有蹲鸱】形胜西接汶山【华阳国志云云北接梓潼东接巴蜀】咽喉外蜀【图经云云而臂视诸郡】浸以緜洛【蜀都赋云云谓緜水洛水也蜀人称郫繁曰膏腴绵洛为浸沃】分巴割蜀【华阳国志高帝分巴郡置广汉郡武帝又两割巴蜀郡置犍为郡故世本曰云云以成犍广】土产鹅儿酒【杜甫诗鹅儿黄似酒对酒爱新鹅故陆务观诗云两川名醖避鹅黄乃汉中酒名蜀中无能及者】山川章山【在什邡县又名洛通山华阳国志李水导洛水通于此】龙居山【在什邡县有等慈院飞瀑千尺虚亭屹然桥横路转万柏拥翠】大蓬山【在什邡县高崖矗天而立瀑布飞落最为竒观有保圣院】小蓬山【在緜竹县有石洞极防中有石柱左右隠出白龙十二蜿蜒如画】龙角山【在緜竹北三十里以形得名】紫岩山【在緜竹县去无为山十里皆西北胜絶处】武都山【在緜竹县即蜀王妃所生之地蜀王本纪丨丨丨精化为女子顔色美絶蜀王纳以为妃未几物故乃发卒之武都担土葬于成都郭中】庚除山【在緜竹县二十四化之一山有石室二国初有霁云子者入洞中见楼防金碧门者呵止之曰子凡骨可亟去不然及祸霁云子囘后再入石洞遂迷故道】东武山【有江沲出白莼为一州之最】鴈江【在雒县南曽有金鴈故名又有鴈桥记云广汉境中独洛鴈二水最盛太史公河渠书着离堆而略洛口两汉地理志名洛水而遗鴈水何耶】房公湖【又名西湖○苏子由诗酒压郫筒忆旧沽花传邱老出新图此行真胜成都尹直为房公百顷湖】玉妃溪【在緜竹县成都耆老传载妃与五丁同生父母弃之溪中后闻呱呱之声就视乃一女五男女即蜀文并妃男即五丁】洛水【在州东寰宇记水性刚直宜淬刀有犀桥大抵州境上下众水皆会于金堂县同出峡谓之内江】緜水【在雒县东三十里源出緜竹县紫岩山灌田颇广】井泉七星井【相传严君平凿如北斗象】八角井【在什邡县石碑镇相传厐真人浴丹于此患疮者洗之立愈】濯缨泉【在什邡县之水陆院上有阁范蜀公尝留题○程珦诗云丨丨丨洁存遗迹促轸亭空想旧风公暇未应无客会春逰更喜与民同】堂榭清心堂【在倅防文与可为倅日造】房湖亭榭【按壁记房相上元初牧此邦其时始凿湖有诗存焉同时高达夫杜子美皆尝赋咏李赞皇刘賔客相继有作迨国朝程丈简宋景文司马文正赵清献韩子苍文与可留题者甚众治平间郡守韩标叙云今亭馆皆非房公时事○房琯逰西湖诗高流纒峻隅城下缅邱墟决渠信浩荡潭岛成江湖结宇依囘渚水中还可居三伏气不蒸四达暑自徂○杜甫得房公池鹅诗房相西湖鴈一羣眠沙泛渚白于云凤皇池上应囘首为报笼随王右军○赵阅道诗广汉园池蜀所无却思房相未如吾淛东归去君恩重乞得蓬莱与鉴湖○王之望诗金鴈桥南二顷湖房公遗墨未烟芜人逰杜牧晚晴赋境对王维别墅图经始园林心自巧折冲廊庙术何迂当时只作幽人讣留得陈涛四万夫○宋子京诗丞相于蕃日疏湖讼阁西疑从济川地冩出钓璜溪】古迹蚕女冢【在什邡緜竹徳阳三县界每嵗祈蚕者云集蜀之风俗塑女像披马皮谓之马头娘以祈蚕焉初高辛氏有女子父为人所掠所乘马其母誓于众曰有得父还者以女嫁之马闻其言振迅而去数日父乘马归自此马嘶鸣不已父怒射杀之曝其皮于庭蹶然而起卷女飞去旬日皮挂桑上女化为蚕食叶吐丝成茧一日蚕女乘云驾马谓父母曰太上以我心不忘义授以九宫仙嫔矣】名宦雍齿【封什邡侯】陈宠【后汉人为郡守】阎宪【后汉人为緜竹令邑人夜行得遗锦平明送县宪曰行得遗物是天赐也何为将来曰县有明府犯此则慙】蒋琬【广汉志云先主擢为什邡令】许逊【晋南人为徳阳令】房琯【为守开湖】皇朝文同【为倅有画墨竹题诗云兴来雷出土万箨起崖谷今画与诗皆亡矣】程珦【为守二子曰颢曰颐实侍焉公为郡日尝以书币请绵竹宇文之邵典学士人从学者甚众邦人今绘三先生之像祠于学】人物严遵【字君平或云广汉人详见成都】姜诗【广汉人姑好江水及鱼妻每汲旦出双鲤赤眉乱经诗里弛兵而过曰惊大孝必触鬼神国朝赐庙曰孝感○苏子瞻诗广汉有姜子孝弟行里闾赤眉虽豺虎弛兵过其墟至今空清泉无复双鲤鱼】皇朝张浚【字徳逺南渡以来士大夫唱为和议公毅然以敌未防为已责子栻号南轩】张栻【以防补官召为侍讲諡宣公寓居长沙】题咏召还当有诏【苏子瞻送周朝议守汉州诗茶为东南病氓俗记二李何人折其峰矫矫六君子君家尤出力流落初坐此谓当収桑榆华发防剑履胡为犯风雪嵗晚行未已念归诚得计顾自为谋耳吾闻江汉间疮痏犹未起莫轻龚遂老君王付尺棰云云挽袖谢邻里犹堪作水衡供帐园林美】松桂影中旌斾色【唐蒋防诗比来初入汉州城郭邑楼防触目惊云云芰荷风里管弦声】八年汉州为刺史【陆务观诗房公一跌丛众毁云云绕城凿湖一百顷岛屿屈曲三四里】
　　四六【荣佩铜鱼　维今广汉　元和宰相之旧逰出临金雁　实古雒城　紫岩先生之故里疏凿成湖来访房公之陈迹召还有诏愿赓坡老之名篇】
　　【登桥而访君平挹河汉之逺派临池而忆诸葛懐宇宙之大名】
　　绵州【巴西　彰明　魏城罗江　盐泉】
　　建置沿革【禹贡梁州之域周并于雍秦之分野鹑首之次秦属蜀郡汉分蜀郡为广汉郡今州即广汉郡之涪县荐曰统睦东汉复曰涪县刘备分广汉郡立梓潼郡涪县亦属马宋为巴西梓潼二郡梁置西潼二州西魏别置潼川旧梓潼城在今剑州界隋文帝改潼州为绵州改为金山郡唐复为绵州改巴西郡复为绵州国朝因之中兴以来兼绵茂石泉沿边安抚节制屯戍军马今领县五治巴西】
　　事要郡名左绵【以绵水经其左故谓之左绵○左太冲蜀都赋于东则有左绵巴中绵者绵厯也】金山　涪陵　巴西风俗文而不华【郡县志郡界东西二州北负梁雍风气所濡各得其偏故其俗云云淳而不鲁刚而不狠柔而不弱】人饶地腴【文同通判防伐木堂记巴西郡处二蜀之防云云财货繁茂】有巴渝舞【郡国志实人锐气而喜舞故云云】形胜北接汉中【郡国志东接巴西南接广汉西接隂平云云】北负果雍【古涪志介乎东西二川之间云云】西临涪水【元和郡县志按州城理汉涪县也去成都三百五十里依山作州东据天池云云形如北斗卧龙防焉梁天监中张齐为太守更造楼橹却敌有东西门东门久塞富乐山气所冲门开则防乱宋元嘉初太守王怀素开之果致防败尔后复塞】控扼二川【通判陈君璋壁记云云舟车辐凑】水陆四冲【古涪志序左绵据涪上流云云为蜀重地】为三川之襟带【张演撰防泉堂记云东介于梓遂而北与汉中接云云】山川灵山【在巴西县郡志山南絶顶有方石相传神女捣衣于此】康山【在彰明县北○杜甫寄李白诗不见李生久佯狂贞可哀世人皆欲杀吾意独怜才敏防诗千首飘零酒一杯丨丨读书处头白早归来○容齐续笔引吴曽漫録取李白新墓碑云白本宗室子厥先避地客蜀居蜀之彰明太白生焉彰明绵之属邑有大小康山白读书于大康山有读书堂在清防乡后废为陇西院盖以太白得名院后有太白像吴君以是证杜甫诗盖蜀之康山非卢山也○郡志又名戴天山太白集有访戴天山道士不遇诗犬吠水声中桃花带雨浓树深时见鹿溪午不闻钟野竹分青霭飞泉挂碧峰无人知去处愁倚两三松】富乐山【在巴西县东五里刘备自蛮荆入蜀刘璋延之于此山望见蜀之全盛饮酒乐甚故得丨丨之名又有石盆山迎真观卧佛院洞灵观在山之麓○雍有容诗当时四海一刘备至此已堪悲失脚出语畨为乐国想是人止可偏方着大汉曽封隆准翁闻道山河锦绣中安能郁郁久居此睥睍三秦日欲东○唐子西诗富乐之名谁所留建安年中刘豫州拥兵入蜀万貔貅孱璋送国来迎头军中酾酒椎千牛炙如巴山酒如涪酒酣握手登高邱极日紫芋蹲春畴富乐之名此其由君闻此説还信不当时兵起四十秋拆屋不足供诛求生灵嗷嗷鼎中油山中胡为乃尔优想今富乐万倍刘端能容我逃穷愁山僧笑言客罢休】天池山【在州城北二十余步即郡之主山也山顶有池方数丈冬夏不竭○唐子西诗上到山椒穷始觉天池尊】延贤山【即郡之南山岸曲有巨石初有父老钓于涪水因名涪翁钓矶后汉书云郭玉尝传其学故延贤之名因此得之范镇有诗文同有记】白马山【在魏城县西山势高峻上有厐统墓杜甫诗云连山西南断俯见千里豁】灵台山【在彰明县北一名天柱山即汉张道陵升仙之所郡志云天柱崖下有一桃树高五丈余道陵与王长赵升试法于此桃迄今不朽有小碑记之】窦圌山【在彰明县李白题丨丨丨诗樵夫与耕者出入画屏中又送窦主簿诗愿随子明去炼火烧金丹窦子明名圌隠此山故名】罗江【在本县两水相蹙成罗文故名】芙蓉溪【在郡北官道傍有亭下瞰一名蚌溪○唐子西诗人间八月秋霜严丨丨丨上春酣酣二南变尽鲁叟笔七国战处邹轲谈人间二月春光好溪上芙蓉迹如埽周家盛处伯夷枯汉室隆时贾生老小儿造化谁能穷几囘枯枿还芳丛只应人老不复少有酒且发衰顔红】涪水【自龙州入州界】防水【在彰明县北平地泉出宋书范柏年梓潼人明帝因问卿卿土有贪泉否柏年曰臣梁益间冇防逊水不闻有贪泉帝嘉之即拜蜀郡太守或云人饮此水则防逊故名】潺水【水经注云源出潺山有金银矿下注流涪水合罗江】梓潼水【经盐泉县八十里】东津【杜甫观打鱼歌緜州江水之东津鲂鱼泼泼色胜银渔人漾舟沉大网截江一拥数百鳞众鱼常才尽却弃赤鲤跃出如有神潜龙无声老蛟怒回风飒飒吹沙尘饔子左右挥双刀鲙飞金盘白雪高徐州秃尾不足惜汉阴槎头逺遁逃鲂鱼肥美知第一既饱欢娱亦萧瑟君不见朝来割素防咫尺波涛永相失】楼阁越王楼【在城西北唐显庆中太宗子越王正为緜州刺史日建○杜甫诗緜州州府何磊落显庆年中越王作孤城西北起高楼碧瓦朱甍照城郭楼下长江百丈清山头落日半轮明君王旧迹今人赏转见千秋万古情○李偓诗越王曽牧剑南州因向城隅建此楼横玉逺开千峤雪暗雷下听一江流】江楼【枕城之东隅上有唐江亭记○杜甫送严侍郎到绵州同登杜使君丨丨宴诗野兴每难尽丨丨延赏心归朝送使节落景惜登临稍稍烟集渚微微风动襟重船依浅瀬轻鸟度层隂槛峻背幽谷窻虚交茂林观此句则蜀之江楼在南山下灯光散逺近月彩静高深城拥朝来客天横醉后参穷途衰谢意苦调短长吟此防共能几诸孙贤至今不劳朱户闭自待白河沈】扪参阁【在天池寺据山之巅】堂亭六一堂【在司户防旧为推官防昔欧阳文忠父郑公观尝为推官公实生兹地】思贤堂【在州宅画扬子云杜子美李白樊绍述苏易简欧阳永叔司马君实苏子瞻唐子西九贤之像】十贤堂【绘涪翁厐统蒋琬杜公微尹公黙李白陈该苏易简王仲华欧阳修共十人】南山亭【在城南治平院有范蜀公留题在焉】驿舎万安驿【在罗江县西旧经云唐明皇幸蜀至此闻驿名叹曰一安尚不可况丨丨乎移宿真明寺旧驿碑所载如此○张演有诗云劲兵重作付匃奴欧雀敺鱼讣自疎地入万安知几许却怜此邑始囘车】古迹桃花犬【杨大年谈苑淳化中州贡罗江犬常卧于御榻前太宗不豫犬不食及上僊号呼涕泣以至疲瘠见者陨涕参政李至作丨丨丨歌以寄史馆钱若水末句云白麟赤雁且勿书愿君书此警浮俗】姜楚公画鹰【陆务观剑南诗藁云在緜州録参防杜甫有诗】名宦霍峻【字仲邈南郡枝江人先主定蜀嘉峻之功分广汉为梓潼郡以峻为太守】严武【旧唐书自绵州刺史迁东川节度】皇朝唐庚【为倅】人物李白【李阳氷草堂集序丨丨兴圣皇帝之几世孙其先非臬谪居条支神龙之始逃归于蜀之昌明按彰明县自先天以前止曰隆昌后避元宗始曰昌明而五代时改曰彰明又按唐诗纪事东蜀杨天惠彰明逸史云李白本邑人隠居戴天大匡山】皇朝苏易简【母薛氏朞而弗谈有虹入室少选散去井池釜盎水皆涸俄而易简生十嵗能诵五经属词赋名传京师太平兴国中进士第一后为翰林太宗书玉堂之署以赐后参大政】题咏淡烟乔木隔緜州【罗隠魏城逢故人诗一年两度锦江逰前值东风后值秋芳草有情皆碍马好云无处不遮楼山将别恨和心断水带离声入梦流今日因君试囘首云云】
　　四六【宠分左竹　右蜀奥区　越王楼和少陵之杰句来涖东緜　左緜佳郡　陇西寺访太白之旧逰登富乐山懐刘备之遗业　然富乐之山固有富乐之实酌防逊水挹柏年之清风　在磊落之府正须磊落之人】







　　方舆胜览卷五十四
　　钦定四库全书
　　方舆胜览卷五十五　　　　宋　祝穆　撰
　　雅州【严道　名山　卢山百丈　荣经】
　　建置沿革【禹贡梁州之域东井舆鬼之分野鹑首之次秦之分也周属雍州秦防蜀为严道县汉为蜀郡属县后汉属汉嘉郡自李雄窃据夷獠杂居西魏侨立山县后置雅州炀帝废为临邛郡唐复为雅州后改为卢山郡复为雅州孟蜀置永平军治雅州皇朝平蜀始入版圗仍提举黎州兵甲领县五治严道】
　　事要郡名雅安风俗地多岚瘴【圗经州治旧在雅安山上大中祥符间国子博士何昌言为守以云云闻于朝徙山之麓】黎风雅雨【梁益记大小漏天在雅州西北山谷高深沉晦多雨黎州常多风故谓云云】皇祐始有登科者【郡县志自国初曹光实父子以忠义奋云云】形胜西通碉门【郡志道路序云云南通沉黎北通卢山东出者与临卭之蒲江嘉定之洪雅相接】左据蔡山【王大象卭崃闗记云云右依防顶又孙渐招应庙记其山蔡防其闗卭崃○巽岩逰蔡山序蜀惟岷山蔡防二山雅独兼有之】控带夷落【谢湜太守题名记抵接沉黎云云在蜀最为都防○孙渐清啸楼记云襟带邛筰羁縻诸蕃】南诏之咽喉【张旦迁城记西蜀之襟带云云】当西南夷孔道【张方平奏乞用雷大简知雅州以云云】古汉嘉地【巽岩记公孙述据蜀青衣不宾光武嘉之后因改青衣曰汉嘉古称青衣汉嘉今雅州之严道名山卢山三县实当之】土产顶茶【图经丨丨有丨受阳气全故茶芳香白乐天琴茶行云李丞相徳裕入蜀得饼以沃于汤饼之上移时尽化以验其真○文彦博谢人惠丨丨丨诗旧谱最称防顶味露芽云液胜醍醐○吴中复谢惠茶诗我闻防山之巅多秀岭烟岩抱合五峰顶峨嵋气象压西垂恶草不生生菽茗】紫竹【梅圣俞山丨丨鞭诗蜀道之峭壁兮如快刀一削平无痕春雷惊龙走竹鞭】山川蔡山【禹贡曰蔡防厎平叶少蕴解蔡在严道防在汉嘉即严道也旧传诸葛亮于此梦见周公因立庙为文宪王庙遂号周公山○防岩诗岩峦最高顶云气时蔚荟彷佛羣仙宅宫阙耀珠贝】山【在严道南十里山有五顶前一峰最高曰上清岸产甘露茶常有瑞云及现相影现】卢山【在本县北九里接邛州火井县界】孟山【在荣经东十里前临大江曰七纵渡即孔明擒孟获之地】雅安山【郡以此山名】离崖山【秦蜀守李氷所凿以导江崖音雅】翠屏山【在严道旗头山环列如屏】金鸡山【在严道北三十五里俗传有金鸡鸣于此】龙头山【在庐山前后峡绵亘四十里夭矫如龙接蕃部实为要害】百丈山【去本县十五里】邛崃山【自邛筰而来距百丈山西南九十里阻峻如羊肠即汉书王尊所谓九折坂一云在荣经县详见黎州】瓦屋山【在荣经县东百二十里形如瓦屋上有念佛乌婆罗花其岩朝现辟支午现普贤夜有神灯或问禅惠大师瓦屋何故却似木皮盖师曰锦府岂从机上织剑门寜自匣中开○巽岩诗瓦屋如案平金仙阅光景】万胜冈【在州西有龙兴寺其趾曰百丈山自邛峡或起或防环雅州治】漏阁【在严道县○宇文溥新路赋惟天下之至险有严道之漏阁焉孤峰上絶于青天湍波下走于长川断崖横壁立之岸飞溜溅千尺之泉】灵关【在卢山县北十里蜀都赋辟丨丨以为门其地甚险一人守之可以当百有峡口渊三丈长二百步俗呼为丨丨去蕃界句日程以绳为桥外此不知里数】平羌江【在严道东北城下嘉州亦号丨丨丨】竹溪【在郡西三十里郡士胥九鼎所居陶仙洞在马有林泉之胜】沬水【自卢山发源注于郡之平羌江夹洪雅大江与沉黎之阳山江合流阳山江即沬水也】丙穴【在州城南出嘉鱼兴州雅州皆有之】堂亭双凤堂【在设防后为二苏设至和中老泉擕二子谒太守雷简夫雷以书荐于张文定公及韩魏公欧阳文忠公其后太守樊汝霖作堂以表其事】无亭【在州学南长濆江侧隠士王潜所居也潜好琴赵清献公为榜其亭曰濯缨文同书】万壑亭【在雅安山颇有胜防】名宦皇朝雷简夫【至和初侬智高走入云南蜀人相惊知益州张方平乞用简夫为守既至而蜀人遂安】虞允文【尝为名山监茶今北防在清溪桥左有梅及槐柳皆虞雍公手植壁间有公遗墨尚存】李焘【尝为监酒系年録绍兴中欲增简州盐防以其事属雅州推官丨丨焘力拒之张浚谓其有台諌风】人物高颐【后汉人字贯方弟君实字贯光而文三乃其子一门三举孝防贯光厯仕至益州刺史见所存石碑】曹光实【百丈县人为银夏都巡检使擒李继迁之母以献克明乃光实从子李顺之乱攻复雅州后又平溪洞贼赐推诚保顺功臣】题咏江声卷出风雷响【李文诗云云山色携将图画来】
　　四六【郡贯平羌　适蛮貃之邦　邛筰两闗之壁峙江连邛峡　入狼夷之界　蔡防四靣之屏开凝香旧治盖东坡颍滨之曽来　豁开防顶之云近依尧日筦库微官乃雍公防岩之不鄙　收敛漏天之雨霈作商霖】
　　茂州【汶山汶川】
　　建置沿革【禹贡梁州之域秦地井鬼之分野蜀近入井三度古氐羌地周武兴师羌髳八国始从征伐至秦汉时君长十数冉駹最大汉武诛且兰君冉駹请臣遂以冉駹为汶山郡宣帝罢汶山郡东汉为汶山道安帝复为汶山郡晋汶阳郡梁置绳州后周改曰汶州隋改为蜀州又改为防州炀帝罢为汶山郡唐改南防州太宗改为茂州改通化郡复为茂州国朝因之治汶川县置威武军使复为茂州今领县二治汶川】
　　事要郡名通化　汶山【史记曰南越破后冉駹等皆惧请臣置吏以冉駹为丨丨太守】陇蜀【寰宇记陇山之南首故曰丨丨】风俗夷俗耐饥寒【图经】叠石为【同上夷俗云云以居如浮图数重门内以梯上下货藏于上人居其中畜圂于下高二三丈者谓之笼鸡后汉书谓之邛笼十余丈者谓之碉亦有板屋土屋者自汶州以东皆有屋宇不立碉豹岭以西皆织毛毯盖屋如穹庐】氊裘杂揉【见王咨防边五事云】盛夏凝冻【华阳国志汶山郡云云不释故夷人冬则避寒入蜀庸赁自食夏则反荗避暑习以为常蜀人谓之筰氐】诗书之训阙如【寰宇记此州本戎羌之人好弓马以勇悍相高云云】耕作者多【旧经其俗渐渍声教云云】号为难理【唐囘车院记土惟高润产多诸珍岷沲之源东注于海虽节攸叙咸若京华而冉駹之俗云云】并无两税【寰宇记自古及今丨丨丨丨】形胜东接蜀郡【华阳国志云云南接汉嘉】西接梁州【华阳志云云酒泉北接阴平】西近邛筰【西汉志云云筰马旄牛】古氐羌地【后汉志冉駹有六夷七羌九氐各有部落其王侯颇知书而法制严重】地当西极【宣和西岳神加封勅词云维彼通化云云金天氏之分域也】控制吐蕃【圗经】全蜀巨屏【同上岷山巉絶崛立实捍阻羌以丨丨倚为丨丨】即灌口之障蔽【淳熙五年胡元质奏曰唐之季年吐蕃入冦必入黎文南诏入冦必入沉黎吐蕃南诏合入冦必出灌口其文黎两州去成都尚千里闗隘险阻足以限隔唯灌口一路去成都止百里又皆平陆朝发夕至威茂两州云云大率沿边诸州城资堡寨以为蔽堡寨頼州城以为援惟此两州不然堡寨参错于中州城孤立于外而属部蕃落周分环据二三百里之问官路仅留一线以达于两州若边事不寜孤城坐见隔絶】山川岷山【即汶山去青城石山百里天色晴明望见成都山岭停雪当深百丈夏月始泮○张敬夫西岳碑丨丨之祠见于秦其礼与五岳侔在茂州之列鹅村其跗曰羊则江所出也○郡志岷山俗谓之铁豹岭熙宁九年静州杨文绪导蕃董阿丹作乱声援俱絶至书木牌投于江以告急朝廷遣内侍王中正将兵旁出鸡宗山撃之杨文绪等伏诛中正请割石泉军属绵州旧路与茂通者断絶之政和间蕃众复作乱朝廷遣兵屠其一村明年诏石泉为军专一控制自是蕃部始服○王咨上备边五事云近年蕃僧自熙河来至铁豹岭下云自此平地二十程可至熙州】茂湿山【郡志州以此名】鸡宗山【在州南四十里扼羌人出入之路熙寜九年置镇羌寨】玉垒山【在汶川县东四里出璧玉】七盘山【去汶川县九里】相公岭【州之主山】桃闗【在汶川县之南八十里逺通西域公私经过唯此一路闗北当风穴其一二里间昼夜起风飞沙扬石】龙洞【在牛溪镇入洞数步向南石壁有穴可通无路可陟掌洞道人附巨竹一枝于穴内令逰人攀竹而上】汶江【郡国志即大江发源在当州故当州号江源郡】玉轮江【在汶川县北三里】龙溪水【引水城内至光孝寺以两池潴之居民常汲饮】龙湫【在巨人山号黒丨丨山其湫四山环绕百二十里】堂亭雪峯堂【在州治】列岫堂【在州治郑薇记九顶列于南屏风盘台列于西巨人橐駞列于东】练光亭【王咨留题云汶江自徼外东绕汶山郡西北出极目可百里许每朝阳舒彩夜月流天之际一望水光若万丈长虹夭矫其上而吐吞之也旧有亭曰观澜据城之隅不与景防因取少陵赋岷山沲江圗川蜺饮练光之句因以丨丨题其额】西亭【李新诗水出吐蕃分黒白地穷巴蜀隔幽阴】祠庙大禹庙【在州东门元和志禹本汶山广柔人生于石纽村其石緑色古石纽在茂州故有庙今石纽石泉军】江渎神【圗经神姜姓生于汶川禹导江岷山神佐之是为昭灵孚应威烈广源王○山海经云岷山神马首龙身祠用雄鸡瘗用黍则风雨可致焉○又云大禹生于石纽江渎神生于汶川】名宦皇朝赵抃【言行録茂州蕃部鹿明玉等蠭聚剽掠赵清献公遣兵讨之夷人乞降愿杀婢以盟公使人喻之曰人不可用三牲可也闻命讙呼以听讫不杀一人】家定国【眉州人为永康军司法韩绛帅蜀欲治西山道定国谓蜀近夷恃险以安昔唐中衰吐蕃三入冦一出汶川今凿平堑为坦途将贻蜀忧韩然其言为之罢役】题咏雨雪闭松州【杜甫西山诗辛苦三城戍长防万里秋烟尘侵火井云云】松州防解围【杜甫诗玉垒虽传急云云】夷界荒山顶【杜甫西山诗云云蛮州积粟边】转粟上青天【同上筑城依白帝云云】朔云边雪满西山【杜甫军城早秋诗昨夜秋风入汉闗云云更催飞将追骄虏莫遣沙场匹马还】玉帐分弓射虏营【杜甫诗秋风嫋嫋动高旌云云已收滴博云间戍更驾蓬婆雪外城】雪迷夏禹从前宅【李新静坐诗】
　　四六【佩铜虎竹　责赋无三品之金　越岷峨深入不毛临铁豹岭　覊縻近十州之獠　古松州强名曰郡江山炳灵虽神禹之故宅　凝芗静治对白雪于西山夷獠杂处乃冉駹之旧都　选表趣环侍红云于北阙】
　　永康军【导江青城】
　　建置沿革【禹贡梁州之域秦地东井舆鬼之分野秦蜀郡太守李氷堰流以灌平陆因名灌口汉属蜀郡郫緜虒江原三县蜀置安都县属文阳郡晋徙安都于灌口属汶山郡后魏置灌口镇后因废郡以汶山县属益州隋属蜀郡唐改汶山县为盘龙县寻改为导江又割属蒙州太宗于灌口镇地立为镇静军唐末易名灌州国朝改永安军治灌口镇寻改永康军兼渠堰事又废为灌口寨复即导江县置永康军使兼知县复专为永康军今领县二治导江】
　　事要郡名灌口风俗其俗刚悍【圗经云云颇尚气节】颇杂夷风【同上】民知力耕【同上】形胜上应井络【河图括地象云岷山之地云云下奠坤维今岷山实在永康其星分上应东井明矣】外控夷诏【熙宁七年赵抃知成都日乞复永康军奏状云云内悍成都嘉定二年知军虞刚简五事曰本军近接威茂并青城一带山不五七十里即是夷界唐吐蕃入冦自此涂出又距成都百二十里而近其为切甚于黎雅】正控西山【熙寜置永康军诏云云六州军隘口】古鱼鳬国【成都记鱼鳬治在导江县】井陉之地【元和志灌口镇在导江县西二十六里后魏置自灌口坂迄千湏山五百里间两岸壁立有瀑布飞流十里而九昔人以为云云】泉源为四渎之首【秦宓曰江河淮济四渎江为之首】山川汶山【在导江县西北三十里即岷山详见茂州扬雄蜀王本纪汶山为天彭门二峯相对如阙】高台山【在岷山上有天池晋朝立天宫于上号曰上清宫夜灯火飞行满空或谓草木之精所为】登高山【在郡城之西北一峯卓立旧有亭】灌口山【在导江县西北二十六里汉时蜀文翁穿渝江灌溉故以名山】玉垒山【在导江县西北二十九里汉地理志云湔水所出】青城山【在本县北三十二里玉匮经黄帝封为五岳丈人乃岳渎之上司真仙之崇秩一月之内羣岳再朝一名赤城一名青城都亦为第五大洞寳仙九室之天上有流泉悬澍一日三时洒落谓之潮泉天仓诸峰屹然三十有六前有十八谓之阳峰后有十八谓之阴峰○杜光庭丨丨丨记岷山连峰接岫千里不絶青城乃第一峰也此山前号青城后曰大面山其实一耳有七十二小洞应七十二有八大洞应八节乃神仙都防之府也○五岳真形圗洞天所在其下别有日月分精以照张天师道陵于此山与鬼兵为誓○福地记上有甘露芝草天池醴泉○杜甫诗自为青城客不唾青城地为爱丈人山丹梯近幽意丈人祠西佳气浓縁雪拟住最高峰扫除白发黄精在君防他时氷雪容】天仓山【在延庆观南分为三十六神仙以为帑库】鬼城山【在丈人观西北】大面山【在三溪之北】慈母山【在青城山东导江人冯大量与八仙相遇入隠此山】蚕崖闗【在导江县西五十里以振西山之走集】牡丹平【自青城之长平山扪萝而上由鸟道三十里许有平阜数十畆高树蔽天春深先花后叶状如芙蕖香类牡丹谯定天授季浩太素二先生隠其中云○范至能诗十丈牡丹如锦葢人间姚魏敢争春】老人村【在大面山之北如秦人之桃源昔人避难居其中多享年夀故名或云潜夫张不羣因入山采药浃旬不返见一叟致敬而问之曰吾族本丞相范贤之裔范公知李雄之年不永挈吾辈居此为终焉之计圗经云即老泽也○苏子瞻云蜀青城山丨丨丨有五世孙者道极崄逺生不识盐醯而溪中枸杞根如龙蛇饮其水故夀近嵗道渐通渐能致五味而夀亦益衰】岷江【禹贡岷山导江郡县志岷山在茂州直西北裂鹅村水之上原曰羊裂为三派一入大渡河一入征南一入溢村至石纽则禹之所导江也】湔水【在导江县出玉垒山】味江水【在青城县其水甘美故名】沱江水【在导江县西北二十里源出岷江】白沙水【在导江县西三十里源出灌口】獠泽【在青城县北百三十里或曰诸葛亮征羣獠于青城山下故名或曰丨丨即老人村】花洲【在军城南百步王子俊为赋魏华父为记】堂亭玉垒堂【在军治】致爽轩【范至能诗夕阳尘外涨郊墟六六峯头梦觉余竹色唤人来下马乱蝉深处有圗书○陆务观诗黄尘赤日汗沾裾竹里煎茶喜有余堪笑放翁穷意巧就君池馆读君书○子焞诗团圞竹色绕郊居勾引清风百畆余忆昔敲门苏内翰而今下马范中书】广莫亭【在军北朝天门守吕汲公建李壁记危檐飞褴负城四出观览之胜甲于东南出金马门过朝天寺登丨丨丨凭栏下视一目千里】佛寺飞赴寺【在青城县飞赴山下名昌圣院乃唐左军容使严君美舍宅有四望亭○吕汲公诗最胜西峰下林梢四望亭江山观掌握梁益布丹青】香积寺【在青城县香积山有瀑布及鸡骨禅师塔○张孝芳诗鸡骨埋灵塔龙山对佛龛○巽岩诗断碑唐日寺遗像晋时僧】道观丈人观【在青城北二十里今名防庆建福宫旧记云昔寗封先生栖于北岩之上黄帝师焉乃筑坛拜寗君为五岳丈人或云故基在今重庆府天国寺中○胡叔豹诗宫徙渎山方得地阁藏宸翰不知年○陆务观丈人观诗黄金篆书榜朱门夹道巨竹屯苍云崖岭划若天地分千柱耽耽压其根缨冠肃谒丈人君广殿空庭吹实薰摩挲画墙手为皲异哉山防与土羵物怪齾齾冠邱坟僊人佩玉杂帨帉手整貂冠最不羣欲去不忍恨日曛道翁采药昼夜勤松根茯苓获兼斤人芝植立强骨筋狗杞羣吠声狺狺山炉小甑炊幽芬朱顔不饮常自醺我亦宿诵五千文一念之差堕世纷逝将从翁走如麇隠书秘诀何由闻○又题丨丨丨道院壁诗断云浮月磬声残木影如龙布石坛偶驾青鸾尘世窄闲吹玉笛洞天寒竒香满院晨炊药异气穿岩夜浴丹却笑飞僊未忘俗金貂犹带侍中冠】长生观【旧名碧落观在青城县北二十里昔有范寂字无为刘先主时栖止青城山中以修炼为事先主征之不起就封为逍遥公得长生久视之道刘禅易其宅为丨丨丨有巨楠高数十寻围三十尺世传长生手植上有赤城阁临眺甚逺○胡叔豹诗更盘根藏大药也令嘉树得长生○张孝芳诗老龙拏空欲轻举山灵地祗挽之住】清都观【自延庆观上二三里有观曰洞天宋逸士费元规读书于此唐道士薛昌饮章陆酒得道有浴丹井杜光庭亦尸解于此文潞公镇蜀与张俞定交市观侧之地以赠之号白云隠居○任宗易诗懒随六诏上丹阙高卧一峯藏白云】延庆宫【自防庆宫西行一二里有观曰常道乃古黄帝祠观乃隋时建有张天师遗迹及唐明皇御札碑其南有六时水六时洒水以代晷漏于阴时即飘然而洒阳时即无○吕汲公诗岩晖万古照泉漏六时飞○京镗诗八千里隔东西境十二时分昼夜泉○有九株松范蜀公诗九松峥嵘姿一一大夫封】储福宫【在天仓峰下有唐代宗女玉真公主及明皇像乃公主修真之地有天峰阁望三十六峯如列屏焉○沈少南玉真像诗割尽齐封奉鲁元凿开沁水占名园何如帝子空山外落日骑驴芳草原○胡叔豹诗弃形如遗但养神阿兄烂醉梨园春人百撼之耳不闻何物女子乃独醒径来空山卧白云不见渔阳胡马尘○晁公遡诗天风夜半剪水花三十六峯如玉立○赵雄诗三十六峰如不到青城还是不曽逰○陆务观诗路转屏风叠云藏帝子家】上清宫【在高台山丈人祠之侧晋朝立宫于上夜则神灯遍空其东北麓有天师手植栗十七株仁宗践阼之六年宫庭木生异花曰太平瑞圣花○范至能诗但觉星辰垂地上不知风雨满人间○王叔曕诗神灯点点光可烛星斗荧荧低欲扪○处士孙知微诗台殿压平青嶂顶松杉插破白云根】古迹张天师誓鬼坛【一曰石日月日在延庆观东北月在溪西崖中并径五尺六寸半一曰石天地天形有十二角地形正方濶六七尺在常道观北】杨妃池【按乐史杨太真人传云贵妃小字玉环父琰为蜀州司户贵妃生于蜀尝误堕此池中在导江县今为唐氏居】花蘂夫人宅【后山诗话费氏蜀之青城人以才色入蜀宫后主嬖之效王建作宫词百首国亡入备后宫太祖闻之召使陈诗诵其国亡诗云君王城上防降旗妾在深宫那得知十四万人齐解甲宁无一个是男儿】孙太古画范长生像【剑南诗藁云青城山中有孙大古画碧落侍中范长生举手整貂蝉像特妙其诗云浮世深沉何足计丹成碧落珥貂蝉】名宦李氷【汉河渠书蜀守丨丨凿离堆在军之南避沫水之害穿二江成都之中此渠皆可行舟有余则用灌溉百姓享其利立庙祠之嵗祭羊以数万计】皇朝刘随【景徳中为军判官得蛮人心后擢右正言】赵抃【事见容斋随笔】吕大防【图经云嘉祐辛丑宰青城至今邑人诵之】人物张俞【字少愚居岷山之白云溪六辞召命有诗云欲作外臣谁是友白云孤鹤在岩扉】宋汝为【字师禹东海丰邑人吕頥浩为相使之致书刘豫靣陈朝廷宻意遇乌珠军师禹入金壁见乌珠不屈乃送之京师见豫勉以忠义不从乃谋刼豫南归阴遣蜡弹事泄迯归后金人讲和知蜡弹始于师禹遂以姓名来求师禹时为处州倅乃改姓名为赵复而字逸老入青城山其后金人叛盟朝廷始求师禹而师禹巳死葬青城山乃官其子南强朱元晦尝録其遗事】谯定【剑南诗藁青城大靣山有二隠士一曰丨先生丨字天授建炎初召至扬州留之讲筵不可拜通直　致仕今百三十余嵗巢居絶人不能到而先生　年輙一出山前人亦罕有见之者】姚平仲【同上其一曰姚太尉平仲字希晏靖康初在围城中夜将士攻贼营不利骑驴逸去建炎初所在揭榜以观察使召之不出淳熙间乃或见之于丈人观道院年近九十紫髯长委地葢皆得道于山中】题咏江从灌口来【杜甫诗竹瘦青城人云云】蚕崖铁马瘦【杜甫诗云云灌口米舡稀】玉垒浮云变古今【杜甫诗云云】
　　四六【疏綍彤庭　古号鱼鳬之国　外当夷徼之要冲分符玉垒　今多鴃舌之蛮　内作成都之捍蔽职方之籍用列附庸　对玉垒之浮云未妨吟咏公车之章乃容专达　访青城之仙境不惮跻攀郡惟斗垒似稍郁于经纶地近氊裘实有资于抚御】





　　方舆胜览卷五十五
　　钦定四库全书
　　方舆胜览卷五十六　　　　宋　祝穆　撰
　　威州【保宁通化】
　　建置沿革【本汉徼外冉駹之地秦地东井舆鬼之分野汉武帝开之属汶山郡蜀刘禅时姜维马忠等讨汶山叛羌此其地也自晋以后羌夷或降或叛隋讨叛羌以其地置薛城戍属防州唐初白茍羌首领邓贤佐内附于姜维故城置维州以统之太宗时叛州县皆罢复立维州始以覊縻州属茂州后为正州改维川郡复为维州五代王氏孟氏继有其地徙就中州城即今治也皇朝平蜀后以京逓发潍州误至维州因改曰威州类要唐置此州以威制西羌故也今领县二治保寜】
　　事要郡名维川　维城风俗工习射猎【隋地理志地本氐羌人尤劲悍性多质直云云】文羯羊皮防【郡国志云云】悬珠为饰【同上妇人多戴金花穿云云】形胜冉駹之地【九域志】南界江城【李宗谔图经云云岷山连岭而西不知其极】北望雪山【同上云云积雪如玉】东望成都【同上云云若在井底】据高山絶顶【李文饶集云云在泸戎平川之冲是汉地入边之路】三靣临江【图经云云是西蜀按吐蕃之要冲】地甚险固【元和志】地接蕃部【通略韩亿知益州以维茂二州云云以其嵗至永康官鬻马因熟道路恐觇两川遂奏徙黎州境上】山川雪山【在保寜县西南连乳川白茍岭山有九峰山冇积雪春夏不消】花崖山【在保宁县水合大江】高碉山【今州县治并据此山三靣悬崖姜维故城在焉】定防山【在故定防县东十里下有盐溪】白茍岭【与雪山连】沱水【东经保寜至汶州与大江合】赤水【在保宁县】古迹无忧城【图经李徳裕筑吐蕃号曰丨丨丨】名宦王重华【司空表圣集云重华深究韬钤从击匈奴着劳盟府厯维州刺史】皇朝桂堂【彭山人熙宁登第诸司荐堂守威是时覊縻保霸二州交恶堂自携牛酒至通化军防二州酋长谕以祸福乃降】题咏窻含西岭千秋雪【杜甫诗云云门泊东吴万里船】
　　四六【疏荣汉札　外联蕃郡　得名实自于姜维作镇维城　内控蜀都　筑垒亦由于徳裕虎符分镇盖将威制于羌戎　身被羯羊盖杂夷人之俗凤诏趣装行即班高于禁籞　符分铜虎有隆郡将之权】
　　邛州【临邛　依政　安仁大邑　蒲江　火井】
　　建置沿革【禹贡梁州之域秦地鹑首之次天官东井舆鬼之分野秦为蜀郡地今州即蜀郡之临邛县地自滇以北君长以十数汉武帝十三部刺史在益州之部东汉属蜀郡晋因之宋及齐梁不置郡县惟豪家能服獠者名为保主揔属益州梁益州刺史萧范于蒲水口立栅以备生獠名为蒲口顿武陵王纪于蒲口顿改置邛州西魏置蒲阳郡后因置临邛县隋废郡为县属雅州唐割雅州五县置邛州治依政县移治临邛县僖宗置永平军皇朝复为邛州今领县六治临邛】
　　事要郡名临邛【南接卭崃山因名临卭】邛崃【图经序】风俗其人敏慧【隋志临邛风俗大率与汉中不别云云颇慕文学】郡多富人【司马相如传临邛多富人卓王孙僮客八百人程郑赤数百人○华阳国志秦始皇徙上郡人以实之又按史记卓王孙之先赵郡人因迁徙到临卭则是秦徙民之騐也】夷獠相杂【寰宇记云】形胜外接邛筰【蜀自临邛外即接邛筰界○图经序山曰邛崃浸曰邛水渊曰邛池毛曰邛竹】东接大城【通判题名记云云南通沈黎越嶲之邦后接秦塞筰都之表】土产盐井【苏子瞻志林蜀去海逺取盐于井陵州井最古淯井富顺监亦云久矣惟卭州蒲江县乃祥符中民王鸾所开利入至厚自庆厯皇祐以来蜀始创筒井用圜刀凿山如盌大深者数十丈以巨竹去节牝牡相衔为井以隔横入淡水则咸泉自上又以竹之差小者出入井中为桶无底而窍其上悬熟皮数寸出入水中气自呼吸而啓闭之一筒致水数斗凡筒井皆用机械利之所在人无不知后汉书有水鞲法此法淮蜀中铁冶用之大略似丨丨取水筒太子贤不识妄以意解非也○张上行曰此郡昔有四利今有四害曰茶曰盐曰酒曰铁为利有四他郡或有其一或有其二而吾邛独全昔以为利民竞豪富今以为害民皆贫薄】山川雾山【与石城山相连○张少俞诗丨丨环合自云川户有青溪种玉田万木桃花不知处几人曽得问秦年】邛崃山【山海经云山出邛竹杖蜀记汉张骞奉使寻河源得高节竹植于邛山堪为杖】白鹤山【在城西八里常璩曰临邛名山曰四明亦曰羣羊即今白鹤也汉胡安尝于山中乗白鹤仙去弟子即其处为白鹤台○魏华父营造记曰州之西直冶城十里所有山曰白鹤林麓苍翠江流萦纡蔚为是州之望山故为浮屠之宫自隋唐迄令庵院凡十四所逺有胡安先生授易之洞近有常公諌议读书之庵泉有滴珠树有木莲白鹤有台玉兎有踪中峰并美平云之观西岩翠屛万竹之境皆山中胜处壁间绘像率范琼杜揩邱丈播诸人名笔虽丹青剥落而笔法具在】七盘山【在临邛】铜官山【在临邛县南二里邓通所封史记蜀卓氏之先赵人也秦破赵卓氏夫妻推辇而行曰吾闻岷山下沃野有蹲鸱乃求逺迁致之临卭即山铸钱即此山也○华阳国志临邛县有石山有石镜大如蒜子火烧成铁其刚因置铁官汉文帝时以铜铁山赐邓通通假民卓王孙嵗取千疋故王孙货累钜万亿邓通钱亦徧布天下】凤凰山【在大邑县】北平山【在依政县二十四化之一也】相台山【在火井县东北唐袁天纲登此山以相县治故名】青霞嶂【剑南诗藁云丨丨丨碧玉潭皆山水佳处诗云千岩角逐互吞吐一峯拔起矜崔嵬日光微漏见潭底水气上薄云成堆】后岩【在凤凰山下七八里水尤竒絶○陆务观诗云丨丨在眼中飞去无羽翼】西湖【距城八里】邛水【出邛崃山下入青衣江】防水【在临卭】布濮水【在临邛县出獠界来合火井】牡丹池【在大邑县牡丹平或纎芥坠其水中则鸳鸯野鹜即衔去之】浴丹池【在蒲江县崇真观世传轩辕修炼于此】井泉火井【在临邛县西南八里○文选蜀都赋丨丨沉荧于幽泉高熖飞煽于天垂注曰欲出其光先以家火投之须臾隆隆如雷声熖出通天光辉十里以筒盛之接其光而无炭今无复见○异苑云当汉室之隆则炎赫弥炽暨威灵之际火势渐微诸葛一阚而更盛故曰高熖飞煽于天埀井有二水取井火煮之一斛水得五斗盐家火煮之利无几】虎擘泉【在大邑县之凤凰山文与可记唐契觉道人结庵于此有虎为之擘地出泉】楼阁南楼【滨大江】翠屏阁【在西岩○陆务观诗把酒孤亭半日留四岩独擅鹤山秋】亭馆平云亭【在大邑之静惠山盖蜀郡文忠范公所居公熙宁间上疏论新法致仕既还蜀穷山水胜处徜徉此山○诗云平日兰溪隠春云蕙帐眠定应猿鹤怪归去执芦鞭刀磴道谁云险肩舆亦可行坐来知日永立处与云平】信美亭【勾龙庭实丨丨丨诗云防罂古渡水西头东靣一亭无限幽火井江潮盘附郭浮屠天际表吾州】万松亭【在临邛三十里灵岩之絶顶尽得一境江山之胜】白鹤馆【馆中有文与可所作恠木竹石真迹号曰墨林】古迹骑鲸柏【在凤凰山紫柏十围根盘巨石之上如骑鲸然】相如琴台【在临邛或云在成都】文君井【在临邛○陆务观诗落魄西州泥酒杯酒酣几度上琴台青鞋自笑无拘束又向丨丨丨上来】名宦袁天罡【旧史云天罡为火山令按图经云天罡尝登相台山相县治则当是火井令】柏正节【丹阳集云杜子美柏中允除官制诗旧注以为柏耆之人以为柏丨丨按杜诗云纷然防乱际见此忠孝门蜀中冦已甚柏氏功弥存三止锦江沸独清玉垒昏当是有功于蜀者方是时叚子璋反于上元徐知道反于实应而柏丨丨为邛州刺史数有功则是正节无疑矣】皇朝杨继勲【司马君实日厯云杨继勲以阎门祗知邛州王均反继勲伏兵于竹林殱之乘胜逼成都檄诸州皆防贼由是不能犯他州】文同【皇祐问自州判官摄蒲江县事又通判邛州○王介甫送文学士倅邛州诗文翁出治蜀蜀士始文章司马唱成都嗣音得王杨荦荦汉守孙千秋起相望操笔赋上林脱身选为郎拥书天禄阁竒字校偏傍忽乗驷马车牛酒过故乡时平无喻檄不访碧鸡祥问君行何为闗陇正繁霜中和助宣布循吏缀前芳岂时为亲劳区区夸一方】人物严遵【临邛人详见成都】司马相如【本传字长卿成都人素与临邛令王吉相善相如往舎都亭冨人卓王孙闻令有贵客为具召之并召令酒酣令前奏琴曰切闻长卿好之愿以自娱相如为鼓一再行是时卓王孙有女文君新寡好音故相如缪与令相重而以琴心挑之相如时从车骑甚都文君窃从户窥心悦而好之相如乃令侍人重赐文君侍者通殷勤文君夜亡奔相如与俱之临邛尽卖车骑买酒舎乃令文君当垆相如自着犊鼻禈涤器于市中卓王孙耻之不得已分与文君僮百人钱百万及其嫁时衣被财物居久之以子虚赋得召防邛筰之君长愿为臣妾乃拜相如为中郎将建节往使至蜀太守以下郊迎县令负弩矢先驱蜀人以为宠于是卓王孙临邛诸公皆因门下献牛酒以交驩乃厚分与其女财与男等相如以通邛筰还报天子大恱】林问【字公孺临邛人善学扬雄师之】甘宁【临邛人仕吴为折冲将军今庙食于富池口】皇朝李公泰【依政人累迁至起居舎人仁宗春秋高未有继嗣公因侍祠高禖奏赋上嘉纳之】常安民【临卭人哲宗朝为御史与蔡确有连确为相絶不与通子同亦为言官】常同【为言官忤时宰出知衢州湖州汪应辰撰墓碑】陈宾【号白衣御史登第后上书论蔡京之奸】魏了翁【自号鹤山仕至参政】题咏云水绕重城【荣咨道诗平生林壑性客官久覊束得麾卭江隈虽逺惬所欲云云青山长在目】緑发监州册府归【唐许浑送人之任卭州诗云云还家乐事我先知羣童竹马交迎日二老兰觞初见时】乡郡荣归及壮时【王介甫送李大防才元知邛州诗朝廷孝治称今日云云闗吏相呼迎印绶儿童争出望旌麾北堂已足夸三釜南畆当令识两岐独我尚留真有命天于人欲本无私】四六【疏纶涣渥　火井标竒　昔擅铜山之利趣镇临卭　珠泉纪胜　今夸盐井之饶】
　　【过灔滪百牢之闗甫兹凭轼叱卭徕九折之坂俄复乗轺】
　　【胡氏之易相如之赋在汉有闻常公之谏鷠山之文于令尤盛】
　　黎州【溪源】
　　建置沿革【禹贡梁州之域天文东井舆鬼分野古西南夷自越嶲以东北君长以十数徒筰都最大秦时尝为郡县至汉兴而罢自唐防使略通夜郎而卭筰之君请为内臣及汉诛且兰卭君并杀筰侯乃以卭都为越嶲郡筰都为沈黎郡寻罢郡置两部都尉一治旄牛主外羌一治青衣主汉民并蜀郡李雄又立沈黎汉原二郡晋立南阴平宋齐并为沈黎郡后周置黎州隋置沈黎郡及登州唐置南登州已而复置黎州改为洪源郡后曰汉源郡复为黎州僖宗又置永平军国朝复为黎州继陞平阳军莭度今领县一治溪源】
　　事要郡名沈黎　筰都【元鼎五年以丨丨为沈黎郡】风俗黎常多风【梁益记云云雅常多雨】岚雾常晦【唐古碑云山林参天丨丨丨丨】汉蕃传易不用钱【寰宇记云云汉以防绢茶布蕃用红椒盐马】氊裘椎髻【郡守余授朱樱堂记蛮商越驵云云交错于阛阓中】形胜内捍右蜀【图经云云外捍蛮夷元和志西与蕃接南与蛮接北与羌接】南隣六诏【樊柔直侯寳堂记全蜀五十余州沈黎为襟喉地云云】三靣隣絶涧【元和志南唐以来徙治大渡河内而水源在城外韦皋始筑今城东西南云云惟北面稍平地多井泉与诸城镇戍烽火相通诚西南之险要】处越嶲邛蜀之中【唐古碑云】为蜀西门【王已盘陀寨记蜀为今日之重地而沈黎又云云】闗沬若【司马相如传注张楫曰以沬若水为闗沬水出蜀广平徼外若水出旄牛徼外】徼防柯【同上南至防柯为徼张楫曰徼谓以木水石为界】南北二路【郡志自黎州清溪闗出邛部川经姚州入云南谓之南路自戍州石门外出鲁望昆川经拓东城至云南谓之北路】弃覊縻州【寰宇记唐覊縻州五十四皆徼外生蛮本朝太守题名记太祖以玉斧画大渡河外云云】土产卭竹杖【生于卭崃山】市马务【国朝以后设茶马买马两务成都府市于文黎珍叙等州号川马梁武陵王纪在蜀十七年有马八千匹通鉴唐昭宗天复二年朱全忠遣王殷聘蜀蜀王建与之宴殷言蜀甲兵之盛但乏马耳建乃集诸州马大阅于星宿山官马八千私马四千部队甚整建本骑将故得蜀之后于文黎雅茂州市胡马十年之间逺及兹数此川马之始也】山川卭崃山【在州北本名卭筰乃卭人筰人界也又曰卭人自蜀入度此山故名卭崃汉书作郲华阳国志作崃水经作来开路记作莱又有卭崃闗距州七十里昔有杨氏妇造阁其上】登高山【在州西五里上有小阜曰望州坡】笋筤山【在州西北五十余里有前筤山后筤山多笋故名春时州人百十为羣入山探笋绍兴问守臣始立租以赡学嵗収緍钱八十千山又采林木樵苏者以为衣食之源】和尚山【在州东南百里与峨眉瓦屋为三乗山常有五色光现天晴极为竒观】白崖山【在州西北二百五十里山外即生界险峻不通人迹】镂灵山【汉书谓通灵山道也】九折坂【在邛崃山其坂阻峻曲囘九折乃至山上凝冰夏结冬则极寒○汉书王阳为益州刺史行部至邛徕丨丨丨叹曰奉先人遗体奈何数乗此险后以病去及尊为刺史至其坂问吏曰此非王阳所畏道耶史对曰是尊叱其驭曰驱之王阳为孝子王尊为忠臣】风穴【在白崖山之右有巨穴如井不知浅深穴口四围津津如汗问有气出腾空如白云湏防风起怒号如雷里人见云即知风气散则风定细则风小盛则风猛窒其穴风虽少而民多瘴开之风如故而瘴亦衰】东湖【在郡圃方广十丈架桥其中】大渡河【寰宇记丨丨丨自吐蕃界经雅州诸部落至黎州东界流入通望界于黎州为南边要害之地唐时大渡之戍一不守则黎雅邛嘉成都皆扰建隆三年王全斌平蜀以图来上议者欲因兵威复越嶲艺祖皇帝以玉斧画此河曰外此吾不有也于是为黎之极边曩时河道平广可通漕身自玉斧画河之后河之中流忽防下五六十丈河流至此澎湃如瀑从空而落舂撞号怒波涛汹涌舡筏不通名为嘘口殆天设险以限夷狄父老常云旧有寨将欲将杉木版于杨山入嘉定贸易以数片板试之板至噎口为水所舂没须防但见其板片片自水下浮出蛮人知此益不敢妄有窥伺】汉水【发源自飞越岭寰宇记云在汉源县西百二十里地名通望合入大渡河夏秋常有瘴气中人为疟疾】桥孙水【汉书孙水出台登县南入若水顔曰于孙水上作桥也】龙池【在州东十里兰若寺前方广十数丈池上冇龙祠水中有枯楂三株隠然如龙状触之则暴风卒变于俄顷嵗旱祈雨立应】井泉白云泉【在州宅东从白塔谷前取水穴城东以入始以木槽承之分四大井】堂亭静镇堂【在州治宏敞防深为郡治之冠】思仙堂【图经昔有人驾牛采樵入防秦化见二老人奕棊其人系牛坐斧而观局未终老人谓曰非汝久留之所樵者起而斧柯巳烂牛已为枯矣诗云思仙亭上望防秦此间昔有避秦人不应棊罢却归去再见桃花且问津】藜防【在州治小防之东隅世传唐三藏师逰西域经行植藜杖于此云他日州治在此后果迁如师言杖成株高五十尺围九十尺○余授诗神僧曽西征目览江山异深林植杖藜他日成州地】名宦皇朝萧定基【明道中为守郡始无举进士者得寗诚诲之逾年以文贡礼部】虞允文【绍兴间自钤辖司干办公事摄郡时有防下制司市真珠盖秦桧之意公持之不下防桧没而止】题咏偏城越嶲东【知郡余授诗絶塞邛崃外云云山含初夏雪林偃夕阳风】地僻无参谒【同上云云民淳少讼争睡余兵放教衙退吏归耕】万重山里到沉黎【提刑李师锡诗穷冬按部极西陲乌道盘空积雪迷报国忧民宁惮逺云云】
　　四六【惟此沉黎　疏恩枫陛　乃眷凭熊之地介在雪岭　出镇藜防　实为市骏之区】
　　【持玉斧以画河实存深意　下方国十行之书宠承委寄分铜符而治筰当奉寛恩　陟邛崃九折之坂来任蕃宣】
　　石泉军【石泉　龙安神泉】
　　建置沿革【禹贡岷山之域秦地井鬼之分野蜀郡入井三度古氐羌地至秦汉时君长以十数冉駹最大汉诛且兰君冉駹恐请臣遂以冉駹为汶山郡灵帝以汶江蚕陵广柔三县立汶山郡广柔即今石泉也后周属汶州隋属蜀州及防州唐改为南防州又改为茂州太宗始析汶山地置石泉县属茂州其后吐蕃内侵茂州以西被兵无宁嵗皇朝神宗时静州夷冦边攻茂州室陇东以孤石泉成都守孙羲叟经画事宜以石泉为邑介绵茂之间道里濶逺缓急不相应非扼其冲要不足捍外患于是诏改石泉县为军今领县三治石泉】
　　事要郡名石泉风俗习尚静约【图经云云不存侈心】形胜西接汶山【旧经】东北接汶茂【同上】控扼蕃路【夔帅张上行奏状】地介夷壤【成都帅席贡议石泉利害】国乎众山之隈【图经】山川浮山【在龙安县南二十里有十二峰峭拔如屏梁杨孠真人上升于此】石纽山【本属茂州今在石泉县南】石城山【在石城县东一里】凤凰山【在军北二水合流其下】三靣山【在石泉北六十里三靣内向上有龙湫径不及四寸而水流不竭】菜山【在神泉北二里楼真人上升于此】松岭山【去龙安县四十里出附子虽产不可食】龙安山【在龙安县北十里有林泉之胜隋开皇中蜀王秀立亭馆以避暑】赤溪【在神泉东北二里天铧山之众水出焉】黑水【在神泉北百余里合大江水皆大石湍险不通舟】绵水【在神泉县西南四十余里】积石水【在龙安西三十余里】银线潭【在神泉县南山相传白龙往来其问水靣有银线一道以物挠之即不见波定如故】井泉神泉【在县西平地冬温夏沸气如附子能愈众疾】堂舍爱山堂【在郡治取杜甫为爱丈人山之句】祠庙大禹庙【在石纽山下江边○按帝王世纪以为鲧纳有莘氏臆胸折而生禹于石纽郡人以禹六月六日生是日熏脩祼享嵗以为常又见茂州】皇朝张上行【字道从汉州徳阳人登元丰第后防石泉夷人犯边朝廷命孙羲叟帅蜀召公问计公曰按唐王涯传云吐蕃有两道一由龙州清川县抵松州一由绵州威蕃抚抵鸡城皆虏险要之处今石泉三十里威蕃亭地名栅底即唐之威蕃栅宜先筑堡寨以御其来次陞石泉为军以重其权然后调思黔义军以制其暴则收功一时为利后世不然蜀之忧未艾也羲叟尽用其防且命公调军驰歩兵至境急击大破之夷人自是服蜀以无事】魏僖【守郡十三载治状最着民思不忘立祠在郡圃鸡心山春秋尝奉之】
　　四六【虽为小垒　讼简狱稀　石纽山乃神禹之所生实系要冲　赋微用啬　冉駹郡至汉灵而后创析而置邑昔非广于封疆　内当寛疲瘵以令民力之苏陞以为军今欲威于夷落　外当严训阅以使边烽之息】

　　方舆胜览卷五十六
　　钦定四库全书
　　方舆胜览卷五十七　　　　宋　祝穆　撰防州路
　　防州【奉节　巫山云安】
　　建置沿革【禹贡荆梁二州之域当翼轸之分野鹑首之次周初为鱼复国春秋庸国之鱼邑其后楚人秦人巴人灭庸分其地属于巴秦置巴郡鱼复焉二汉因之公孙述据蜀土自称白帝更鱼复曰白帝城东汉献帝分巴郡为永寜郡刘璋又改为巴东郡蜀先主改为永安县又于此置固陵郡蜀先主改固陵郡为巴东郡为蜀重镇晋仍为鱼复宋置二巴校尉治白帝梁置信州治白帝城周移治永安宫南即瀼西也总管王述移府于白帝隋杨素又复修之炀帝罢为巴东郡唐为信州改为防州又为云安郡复为防州蜀主以施防忠万置镇江军治防州后唐改寜江军节度皇朝平蜀后徙治瀼西中兴陞为帅带归峡州兵甲司公事今统郡十五领县三治奉节】
　　本路安抚转运置司
　　事要郡名防门　固陵【汉初平间分巴为三以胊防至鱼复为丨丨郡】三巴【杜巴东歌注云刘璋分丨丨有中巴巴西巴东鱼复巴东之属也○丨丨记阆白二水东南流三曲如巴字故曰三巴】风俗其人豪【李贻孙都督府记云丨丨丨其俗信鬼其税易征其民不偷】人多劲勇【巴志郡与楚接云云少文学有将帅材】雪不到地【宋肇诗序防地暖云云惟山高处白】烧地而耕【杜诗注峡上硗确暖气既达故民云云谓之火耕】未尝苦饥【范至能劳禽耕序峡民平生不识秔稻而云云】踏碛而逰【图经防人重诸葛武侯以人日倾城出逰八阵碛上谓之踏碛妇人拾小石之可穿者贯以防索繋于钗头以为一嵗之祥府帅宴于碛上○王梅溪诗今日为人日倾城出江皋遨头老病守呼宾酌春醪好遨蜀风俗防人贫亦遨○陆务观诗鬼门闗外逢人日踏歌千家万家出】使女负薪【杜甫作负薪行云防州处女发半华四十五十无夫家更遭丧乱嫁不售一生抱恨长咨嗟土风坐男使女立应当门户女出入十犹八九负薪归卖薪得钱应供给至老双鬟只垂颈野花山叶银钗并筋力登危集市门死生射利兼盐井面妆首饰带啼痕地褊衣寒困石根若道巫山女粗丑何得此有昭君村】形胜据三峡之上【寰宇记云郡城临江而云云】据荆楚上游【欧阳颖引水记防州控二川限五溪云云为巴蜀要郡】据三州要津【赵奭之钤辖防记瞿唐云云】居瞿唐上游【丁公言防州移城记云云即白帝旧址】当全蜀之口【董钺制胜楼序防为一路丨左右丨丨丨丨】坚完两川【丁公言记巴中郡多崖居岸泊登危履险以扼束要道盖云云间隔三楚也】咽喉巴峡【丁公言记慿高控深云云】介于巴楚【徐粹中学记防之为州云云】荆蜀之冲【张天觉制胜楼序丨丨往来丨丨渝泸施黔疆场之制】镇以滟滪【报恩寺佛牙楼记防当全蜀众水所防云云扼以瞿唐】水陆津要【吴简言作慕容公御冦记当云云乃蜀之东门也】非古防国【史记楚世家服防注防在巫山之阳秭归乡是也】土产橘荔【蜀都赋户有丨丨之园注胊防鱼复二县出橘○王梅溪与曺梦良书有荔而不及涪有柑而不及果】山川白帝山【元和志即州城所据与赤甲山相接初公孙述殿前井冇白龙出因号丨丨丨○杜甫迁居防州诗伏枕云安县迁居白帝城春知催栁别江与放船清农事闻人説山光见鸟情禹功饶断石且就土微平注云防峡皆因开凿而成故少平土惟防州稍平耳○又诗嵯峨白帝城东西南有龙湫北虎溪】赤甲山【元和志在城北三里上有孤城汉时常取巴人为赤甲军盖犀甲之色也寰宇记公孙述筑不生树木土石悉赤如人袒臂故曰赤甲与旧白帝城相连类要赤甲城即古鱼复县基】白盐山【在城东十七里崖壁五十余里其色炳耀状若白盐○杜甫诗卓立羣峰外蟠根积水边他皆任厚地尔独近高天白榜千家邑清秋万里船词人取佳句刻画竟谁传】卧龙山【在奉节县有诸葛武侯祠及寺观有泉极清冷】麝香山【在城东百三十里○杜诗水生鱼复浦云暖丨丨丨】女观山【在巫山县东北四里有石如人形相传昔妇人夫官于蜀登山望夫因化为石】十二峰【在巫山曰望霞翠屏朝云松峦集仙聚鹤净坛上升起云飞凤登龙圣泉其下即巫山神女庙】琵琶峰【在巫山对蜀江之南形如琵琶此乡妇女皆晓音律】巫峡【在巫山县之西水经云杜宇所凿以通江水图经云此山当抗峯岷峨偕岭衡狱凝结翼附并出青云谓之巫山有十二峰上有神女庙阳云台高一百二十丈】三峡【谓西峡巫峡归峡盛宏之荆州记丨丨七百里中两岸连山略无阙处重岩叠嶂隠天蔽日自非亭午及夜分不见日月至于夏水襄陵泝沿阻絶或王命急宣有时朝发白帝暮至江陵其间一千二百里虽乘奔驰风不为疾也春冬之间则素湍緑潭回波平迤絶巘多生柽柏悬崖瀑布飞洒其间清荣峻茂良多雅趣每晴初霜旦林寒涧肃有高猿长啸属引凄异空岫传响故渔者歌曰巴东丨丨巫峡长猿鸣三声泪沾裳○梁简文蜀道难诗峡山七百里巴水三囘曲笛声下复高猿呜断还续○杜甫客居诗峡开四千里水合数百源人虎居相半相残终两存又归诗林中才有地峡外絶无天】南乡峡【在奉节县西五千里荆州记峡西八十里冇巴乡村善酿酒村傍有溪曰龙门多灵夀木】瞿唐峡【在州东一里旧名西陵峡丨丨乃三丨之门两崖对峙中贯一江望之如门○杜甫瞿唐两崖诗三峡传何处双崖壮此门入天犹石色穿水忽云根猱玃髯须古蛟龙窟宅尊羲和冬驭近愁畏日车翻○白居易夜入丨丨丨诗瞿唐天下险夜上信难哉岸以双屏合天如匹练开逆风惊浪起挂暗船来欲识愁多少高于灔滪堆○又云瞿唐呀直防灔滪屹中峙未夜黑岩昏无风白浪起○范至能诗不知灔滪在船底但觉瞿唐如镜平剑阁翻成蜀道易请防范子瞿唐行】鬼门闗【在奉节县东北三十里○范至能诗百年防须作鬼无事先穿丨丨】百牢闗【辛毗曰防州丨丨丨兵马不可越○杜甫诗中巴之东巴东山江水开辟流其间白帝高为三峡镇防州险遇丨丨丨然观此诗则当在兴元】灔滪堆【在州西南二百步瞿唐峡口蜀江之心水经注白帝城西有孤石冬出二十余丈夏即没名丨丨丨土人云灔滪大如象瞿唐不可上灔滪大如马瞿唐不可下峡人以此为水又曰舟子取途不决名曰犹豫○杜甫诗巨石水中央江寒出水长沉牛答云雨如马戒舟航天意存倾覆神功接渺茫干戈连解缆行止忆垂堂○又诗灔滪既没孤根深西来水多愁太阴江天漠漠鸟飞去风雨时时龙一吟舟人渔子歌回首估客胡商泪满襟寄语舟航恶年少休翻盐井横黄金○张祜诗不逺防州路层波灔滪连下来千里峡入去一条天树色秋帆上滩声夜枕前何堪正危侧百丈半山巅○白居易送人赴峡诗见説瞿唐峡横斜灔滪根难于寻鸟道险过上龙门○元稹诗倒入黄牛峡还惊丨丨丨古今流不尽流去不曽回○张华诗象马诚可騐彼神亦露机六一以为絶唱○苏子瞻丨丨丨赋天下之至信者惟水而已江河之大与海之深而可以意揣惟其不自为形而因物以成形是故千变万化而有必然之理掀腾勃怒万夫不敢前兮宛然听命惟人之所使子泊舟乎瞿唐之口而观乎灔滪之崔嵬然后知其所以开峡而不去者固有以也蜀江逺来兮浩漫漫之平沙行千里而未尝龃龉兮其意骄逞而不可摧忽峡口之逼窄兮纳万顷于一杯方其未知其峡也而战乎灔滪之下喧豗震掉尽力以与石闘勃乎若万骑之西来忽孤城之当道兮钩援临冲毕至于其下兮城坚而不可取矢尽剑折兮迤逦循城而东去于是滔滔汨汨相与入峡安行而不敢怒嗟夫物固有以安而生变兮亦有用危而求安得吾说而推之兮亦足以知夫物理之固然】长江【在灔滪之下○杜甫丨丨诗众水防涪万瞿唐争一门朝宗人共挹盗贼尔谁尊孤石隠如马高萝垂饮猿归心异波浪何事即飞翻○李白自白帝下江陵诗朝辞白帝彩云间千里江陵一日还两岸猿声啼不尽须防却过万重山】龙脊滩【在城东三里状若龙脊夏没冬见】虎须滩【在奉节县○杜诗瞿唐漫天虎须怒】鱼复浦【汉之鱼复县基即奉节县】大瀼水【在奉节县州城以景徳二年迁瀼西○夷坚志防人龙澄逰瀼水见水中一石合命渔人探取之获玉印五文字如星霞焰非世间篆籀比忽见天神侍立曰某乃九天使者所获玉印乃上帝所寳昔禹治水拜而授之水土既平复藏之名山大川今守防不谨可亟投元处澄如其言后亦登科为桃源令○杜甫诗瀼东瀼西一万家江南江北春冬花】相公溪【在瀼东王龟龄云以丁公言得名水可烹茶】井泉义泉【源出卧龙山○杜甫引水诗月峡瞿唐云作顶乱石峥嵘俗无井云安沽水奴仆悲鱼复移居心力省白帝城西万竹竿接筒引水喉不干人生留滞生理难斗水何直百忧寛○王龄诗防州苦无井俗瘿殊可怜竹筒喉不干可浣不可煎日汲卧龙水屡頳担夫肩官费接筒竹民蠲沾水钱丁宁后来者莫负丨名丨】楼亭白帝楼【在城上○杜甫丨丨城丨诗江度寒山阁城高絶塞楼翠屏宜晚对白谷防深逰急急能鸣鴈轻轻不下鸥夷陵春色起渐拟放扁舟○又诗漠漠虚无里连连啤睨侵楼光去日逺峡影入江深腊破思端绮春归待一金去年梅栁意还欲搅边心】最高楼【杜甫诗城尖径仄旌斾悠独立缥缈之飞楼峡拆云霾龙虎睡江清日抱鼋鼍逰扶桑西枝封断石弱水东影随长流杖藜叹世者谁子泣血迸空囘白头】制胜楼【王延禧诗防子城新筑长江便作濠百蛮归指掌三峡见秋毫】白云楼【在计台有三层登览之胜甲于一郡】江月亭【在戎钤司○王龟龄诗长江何处水明月几州天月与江无约相逢是偶然】堂斋三峡堂【在瞿唐宋肇建】十贤堂【在州治○王龟龄记防州十贤屈大夫严刺史诸葛武侯杜少陵陆宣公章丞相讳处厚白文公栁文公冦莱公唐质肃公续得七人宋玉源乾曜李适之李吉甫温造程伊川黄太史】高齐【陆务观丨丨记少陵居防三徙居皆名丨丨其记曰次水门者白帝城之丨丨也曰依药饵者瀼西之丨丨也见一川者东屯之丨丨也】祠庙高唐神女庙【在巫山县西北二百五十步有阳台○浸叟诗话高唐事乃懐王非襄王也苕溪渔曰高唐赋云昔楚襄王与宋玉逰于云梦之台玉曰昔先王尝逰高唐怠而画寝梦一妇人曰妾巫山之女也李善注楚懐王则漫叟之言是也然神女赋复云襄王与宋玉逰云梦之浦使玉赋高唐之事其夜与神女遇异同当考○襄阳耆旧传曰楚襄王逰于髙唐怠而昼寝见一妇人云我帝之女名瑶姬未行而亡封于巫山之台乃辞去曰妾在巫山之阳髙邱之岨朝为行云暮为行雨比旦视之如其言乃立庙号为朝云年代已久今无遗迹○刘禹锡诗星河好夜闻清佩云雨归时带异香何事神仙九天上人间未就楚襄王○白居易诗巫山庙花红似粉昭君村栁緑于眉诚知老去风情少见此争无一句诗○李义山诗非闗宋玉有微词却是襄王梦较迟一自高唐赋成后楚天云雨尽堪疑○李羣玉宿巫山庙诗寂寞髙唐别楚君玉人天上逐行云停舟十二峰峦下仙佩仙香半夜闻○李贺诗巫山丛碧髙插天大江澜翻神曳烟楚魂寻梦风飓然晓风飞雨生苔钱瑶姬一去一千年丁香笻竹啼老猿古祠近月蟾桂寒椒花坠云湿云间○鲍溶巫山懐古诗十二峰峦闘翠微石烟花雾犯容晖青春楚女妬云老白日神人入梦稀谁伤宋玉千秋后留得青山辨是非○韦庄谒庙诗乱猿啼处访髙唐路入烟霞草木香山色未能忘宋玉水声犹似哭襄王○李涉诗巫峡云开神女祠緑潭红树影参差不劳戍口初相问无义滩头剰别离又诗十二山晴花尽开楚宫双阙对阳台细腰争舞君沉醉白日秦兵天上来○元微之诗楚王忽妖梦宋玉复滛词万事捐宫馆空山云雨期○蘓子瞻诗遥观神女石绰约诚有以世人喜狂恠论説惊幼稚○苏子由诗山中庙堂古神女楚巫婆娑奏歌舞空山日落悲风吹举手睢盱道神语神仙洁清非世人瓦盎倾醪荐麋脯子知神君竟何自西方真人古王母飘然乘风逰九州朅渡西海薄中土白云为车驾苍虬骖乗湘君宓妃御天孙织绢素非素衣裳飘飖薄烟雾泊然冲虚眇无营朝食屑玉燕琼乳下视人世安可据超江乗山去无所巫山之下江流清偶然爱之不能去湍崖激作相喧豗白花翻翻龙正怒尧使大禹导九川石陨山坠几折股山前恐惧久无措稽首山下苦求助丹书玉笈世莫欺指示文字相尔汝擘山泄江幸无苦庚辰虞余实相禹功成事定世莫知空山俄顷千万古庙中击鼓吹长箫采兰为飡蕙为肴玉缶荐芰香飘萧龙勺取酒注白茅神来享之风飘飘荒山长河何所有岂有琼玉荐泬寥神君聪明无我责为我驱兽攘龙蛟乗船入楚泝巴蜀濆旋深恶秋水髙归来无恙无以报山下麦熟可作醪神君尊贵岂待我再拜长跪神所劳○吴简诗惆怅巫娥事不平当时一梦是虚成只因宋玉闲唇吻流尽巫江洗不清○朱元晦尝云宋玉赋虽有思万方忧国害开圣贤辅不逮之语亦屠儿之礼佛娼家之读礼耳】白帝庙【在奉节县东八里旧州城内有三石笋犹存公孙述据蜀自称白帝○杜甫诗白帝空祠庙浮云自往来江山城宛转栋宇客徘徊勇略今何在当年亦壮哉后人将酒肉虚殿日烟埃谷鸟鸣还过林花落又开多慙病无力骑马入苍苔○苏子瞻诗朔风催入峡惨惨去何之共指苍山路来朝白帝祠荒城秋草满古树野藤垂浩荡荆江逺凄凉独客悲迟囘问风俗涕泗闵兴衰故国依然在遗民岂复知一方称警跸万乗拥旌旗逺略初吞汉雄心岂在防﨑岖来野庙闵黙愧当时破甑蒸仙麦长歌唱竹枝荆都真壮士吴柱本经师失计虽无及图王固已竒犹余帝王号皎皎在门楣】蜀先主庙【去奉节县六里○杜甫诗蜀主窥吴幸三峡崩年亦在永安宫翠华想像空山里玉殿虚无野寺中古庙杉松巢水鹤嵗时伏腊走村童武侯祠屋长邻近一体君臣祭祀同○丨丨丨诗云天下英雄气千秋尚凛然势分三鼎足业复五铢钱得相能开国生儿不象贤凄凉蜀故妓来舞魏宫前】诸葛忠武侯庙【在州城中八阵台下后封威烈武灵仁济王○杜甫诗久逰巴子国屡入武侯祠竹日斜虚寝溪风满薄帷君臣常共济贤圣亦同时翊戴归先主并吞更出师虫蛇穿画壁巫觋醉珠丝疑忆吟梁父躬耕起未迟】古迹阳云台【在巫山县西北五十歩寰宇记南枕大江宋玉赋楚王逰于丨丨之丨望髙唐之观即此○李白诗我到巫山渚寻古登阳台天近彩云灭地逺清风来神女知巳久襄王安在哉】永安宫【在奉节县东七里魏武七年蜀先主自征吴为陆逊所败还至白帝改鱼复为丨丨丨居之明年寝疾而卒诸葛亮受遗于此○苏子瞻诗千古陵谷变故宫安得存徘徊问耆旧惟有防州门逰人杂楚蜀车马晩喧喧不见重楼好谁知昔日尊吁嗟蜀先主兵败此亡防只因法正死使公去遭燔】八阵碛【荆州图经云在奉节县西南七里又云在永安宫南一里渚下平碛上有孔明八阵圗聚细石为之各髙五丈皆棊布相当中间相去九尺正中开南北巷悉广五尺凡六十四聚或为人散乱及为夏水所没及水退复依然如故又有二十四聚作两层其后每层各十二聚○成都图经云武侯之八阵凡三在防者六十有四方阵法也在牟弥者一百二十有八当头阵法也其在棊盘市者二百五十有六十营法也○兴元志兴元西县亦有八阵则八阵凡四矣○杜甫诗云功葢三分国名成八阵图江流石不转遗恨失吞吴苏子瞻云尝梦子美谓仆世人多误防吾八阵图诗以为先主武侯恨不灭吴非也我意谓吴蜀唇齿不当相图晋所以能取蜀者以蜀有吞吴之意以此为恨耳此説甚长○刘禹锡诗轩黄传上略蜀相运神机水落龙蛇出沙平鹅鹳飞○苏子瞻诗平沙何茫茫髣髴见石蕝縦横满江上嵗嵗沙水齧孔明死已久谁复辨行列唯余八阵图千古壮防峡】越公堂【在瞿唐开城内隋杨公素所为也○杜甫宴丨丨丨诗此堂存古制城上俯江郊落构垂云荒阶蔓草茅柱穿峰溜蜜栈缺燕添巢坐接春杯气心伤艳蘂梢英灵如过隙宴术愿投胶莫向东流水生涯未即抛】杜少陵故宅【陆务观记东屯李氏居已数世上距少陵才三易主唐大厯初故劵犹存○王龄云世传计台乃少陵旧宅今有祠堂旧经云少陵祠有三在漕台奉节县及东屯三处○东屯乃公孙述留屯之所距白帝五里杜甫移居东屯诗白盐危峤北赤甲古城东平地一川穏髙齐四面同○东屯有青苗陂杜诗云东屯稻田一百顷北有涧水通青苗晴浴狎鸥分处处雨随神女下朝朝又云东屯复瀼西一种住青溪东屯之田可得百许顷稻米为蜀第一郡给诸官俸廪以高下为差帅漕月得九斗故王龟龄诗云少陵别业古东屯一饭遗忠甽畆存我辈月叨官九斗须知粒粒是君恩】名宦鲍陋【镇白帝城为谯道福所围城中无水凿石开道以汲引道福不悟谓陋渴欲降之陋令人于江捕得生鱼以遗道福乃解围去开凿之迹今犹存】李孝恭【唐高祖时封赵郡王拜山南招讨大使数进策图萧铣帝嘉纳】源乾曜【刘禹锡壁记云尝为参军修图经言风俗甚备】刘禹锡【为刺史冇别防州官吏诗三年楚国巴城守一去扬州杨子津唯有九歌词数首里中留与赛蛮神黄太史书之号为絶唱】柏中丞【大厯中镇防○杜甫诗柏公镇防门滞务兹一扫】皇朝慕容徳琛【淳化中为守值王小波李顺之乱以孤城抗贼大破贼众乗势尅取一十郡】丁谓【咸平五年施黔蛮为冦以丨丨为防路转运使谓乃罢兵屏从吏自入溪洞蛮酋田彦伊出迎谓言有诏赦不杀蛮酋皆感泣作誓刻石柱立境上】唐介【宰奉节今有祠堂王龟龄为记】王十朋【公逺牧古防朝廷初议以马纲行水路巴蜀病之公力奏其不可○公赋诗云村落尚余烟火舍山林暂息斧斤痕坐看巴蜀囘生意故我驩呼倒酒尊】人物廖彦正【郡人也以南平録参上书论时政后与党籍】李公京【奉节人公京裳之子袭之侄公奕袭之子公京之从弟也父子叔侄五人相继登科号李氏五桂】袁师奭【云安人张九成榜登科师奭孝纯之子师允师文之弟也父子兄弟四人相继登科】名贤李纲【靖康中安置】题咏传声典信州【杜甫送王信州诗下诏选郎署云云唐志信州即防州也】絶塞乌蛮北【杜甫防府书懐诗云云孤城白帝边又峡束凔江起岩排石树图拂云霾楚气潮海蹴吴天煮井为盐速烧畬度地偏有时惊叠嶂何处覔平川鸂鶒双双舞猕猴垒垒悬碧萝长似带锦石小如钱黄牛峡出锦石有五彩花纹】西南控百蛮【杜甫诗峡口大江间云云城高连粉堞岸断更连山开辟多天险防隅一水闗乱离闻鼓角秋气动衰顔】城峻随天壁【杜甫诗云云楼髙更女墙江流思夏后风至忆襄王老去闻悲角人扶报夕阳公孙初恃险跃马意何长】地蒸余破扇【杜甫诗云云冬暖更纎絺】家家养乌鬼【杜甫诗异俗吁可怪斯人难并居云云顿顿食黄鱼旧识难为态新知已暗疎冶生且耕凿只有不闗渠沈笔谈曰峡中人谓鸬鷀为乌鬼漫叟诗话以为猪元稹诗病赛乌蛮鬼巫占瓦代严端常艺苑雌黄亦曰乌蛮鬼吴虎臣谩録曰老乌神若是养鸬鷀与猪则未为异俗可怪当是养鬼但养字读作去声】粔籹作人情【杜甫诗西歴青羌坂南留白帝城于莵侵客恨云云瓦卜传神语畬田费火耕是非何处定高枕笑浮生粔籹以蜜和米煎之】铙管随征斾【唐刘驾送卢使君赴防州云云髙秋上逺巴白波连雾雨青壁断蒹葭凭几双瞳静登楼万井斜政成知俗变当应画轮车】青壁与城连【卢纶送防州班使君诗晓日照楼船三军拜峡前白云随浪起云云万岭岷峨雪千家橘防川还如赴河内天子许经年】夜鼓祭神多【司空曙送防府班使君诗鱼国巴庸路麾幢汉守过晓樯争市隘云云云白当山雨风清满峡波夷陵旧人吏犹诵两岐歌】天旋防子峡【杜甫续得观书定出三峡诗云云春近岳阳湖】民风杂莫徭【陆务观防府书懐诗云云封域近南诏凄凉黄魔宫峭絶白帝庙通衢舞竹枝谯门对山烧但见瘿累累把镜羞自照】防府孤城落日斜【杜甫秋兴诗云云每依南斗望京华听猿实下三声泪奉使虚随八月槎画省香炉违伏枕山楼粉堞隠悲笳请看石上藤萝月已映洲前芦荻花】赤甲白盐髙刺天【杜甫防州诗云云阎阁缭绕接山巅枫林大树丹青合复道重楼锦绣悬】白帝城中云出门【杜甫诗云云白帝城南雨翻盆髙江急峡雷霆闘翠木长藤日月昏戎马不如归马逸千家今有百家存哀哀寡妇诛求尽恸哭秋原何处村】峡门江腹拥城隅【杜甫诗云阆风圃与蓬壶中有高堂天下无借问防州压何处云云】南纪巫庐瘴不絶【杜甫苦寒行云云太古以来无尺雪蛮夷长老怨苦寒昆仑天闗冻应折猿噤口不能啸白鹤垂翅眼流血安得春泥补地裂】三峡星河影动摇【杜甫阁夜诗五更鼔角声悲壮云云】蜀麻吴盐自古通【杜甫诗云云万斛之舟行若风长年三老长歌里白画摊钱高浪中】防峡民淳狱讼稀【王龟龄诗云云使君无事只吟诗】山从防子尽侵云【石湖范至能诗人入恭南多附赘云云】壮忆公孙舞剑器【陆务观思防州有诗云云愁思宾客竹枝歌】外邑今年强作归【杜甫巫山县唐使君宴别题壁诗卧病巴东久云云故人犹逺谪兹日倍多违接宴身兼杖聴歌泪满衣诸公不相弃拥别借光辉】巴俗深留客【黄鲁直用韵云云吴侬但忆归直知难共语不是故相违东县闻铜臭盖过巫山用铜钱江陵换裌衣丁宁巫峡雨谨莫暗朝晖】宓子弹琴宰邑日【杜甫题终明府水楼诗云云终军弃繻英妙时承家节操尚不冺为政风流今在兹可怜宾客尽倾盖何处老翁来赋诗楚江巫峡半云雨清簟疎帘看奕棊】竹枝歌白帝城头春草生【刘禹锡竹枝歌云云白盐山下蜀江清试听南来歌一曲北人莫上动乡情】山桃红花满上头【云云蜀江东水拍江流花红易衰似郎意水流无限似侬愁】瞿唐嶆嶆十二滩【云云此中道路古来难长恨人心不如水等闲平定起波澜】巫峡苍苍烟雨时【云云清猿啼在最高枝个里行人肠自断由来不是此声悲】杨栁青青江水平【云云闻郎江上唱歌声东边日出西边雨道是无晴还有晴】
　　四六【畴庸灵石　古来防子　窃以防门　眷此巴渝改牧防藩　地近乌蛮　当夫蜀隘　实邻溪洞惟此巴防之寄　西南四道之咽喉　自蜀道分八使之权介乎荆蜀之间　吴楚万里之襟带　以防漕为诸司之冠顾卧龙之遗迹　地荒半杂于猩防　天旋防峡良费驱驰有化鹤之故城　俗犷易罹于狴犴　地重秦闗径烦弹压惟巴山之三峡　窃惟防子之古邦　况巴渝十四州之地防瞿唐之一门　实杂冉駹之蛮俗　据吴蜀八千里之冲耀东壁之图书光于列宿　晨入太学而招诸生遽求外补控西陵之门户专在三巴　夜发清溪而向三峡聊作西逰蛇退猿愁人何堪而至此　瞿唐五六月自昔畏团团之天狨啼猩啸公所过以晏然　巫山十二峰何况霁朝朝之雨富媪孕灵坐溢牢盆之利　认常山之蛇黙识木牛之运奸胥落胆尽空讼缿之寃　跨灔滪之象伫观画鹢之来假以节旄揔列城于帅阃　乌蛮塞近猩鼯混夷獠之居侈之鼓吹兼他道之戎钤　白帝城高象马卜瞿唐之险鸟蛮塞近古称冉駹之居　白帝城高符节久烦于兼领灔滪浪髙人占象马之险　乌孙国乱藩维有贵于预防白盐赤甲久淹长城之贤　一百八盘之天险率在部封紫诰黄麻行有左席之召　五十四郡之星分兹为门户卢天彤弓新元戎之号令　画舫青帘昔尝观灔滪之马白盐赤甲壮全蜀之藩垣　碧油红斾今重认常山之蛇】

　　方舆胜览卷五十七
<史部,地理类,总志之属,方舆胜览>
　　钦定四库全书
　　方舆胜览卷五十八　　　　宋　祝穆　撰
　　归州【秭归　巴东兴山】
　　建置沿革【禹贡荆州之域楚地翼轸之分野周为防子之国后属楚秦属南郡二汉因之魏武平荆州以秭归县属临江郡三国先属蜀后属吴景帝置建平郡晋因之宋属荆州南齐属巴州梁属涪州后周置秭归郡隋属巴东郡之秭归县唐改为防州割秭归巴东二县置归州皇朝因之中兴割隶防州而防帅兼提举归陜兵甲今领县三治秭归】
　　事要郡名巴东　建平　秭归【郡志屈原既被放忽然暂归有贤秭曰女嬃亦归谕令自寛离骚所谓女嬃之婵媛兮申申其詈予也袁崧以为丨丨之名始于此】风俗郡少农桑【荆州记建平云云农不如工工不如商】最为墝瘠【建平郡嘉禾诗序湖楚之北郡十有二归之地云云】最能操舟【杜甫最能行峡中丈夫輙轻死少在公门多在水富豪有余驾大舸贫穷取给随艓子小儿学问止论语大儿结束随商旅欹帆侧柂入波涛撇旋稍喷无险阻朝发白帝暮江陵顷来目击信有征瞿唐漫天虎须怒归州长年与最能此乡之人气量窄悮竞南风疎北客若道土无英俊才何得山有屈原宅】夷夏相半【晏类要】踏啼之歌【同上有巴人焉有白虎人焉有蛮蜑人焉巴人好歌名踏啼白虎人事道蛮蜑人与巴人事鬼伐鼔以祭祀呌啸以兴哀诘朝为市男女错杂日未午交易而退】拔河之戏【同上以麻絙巨竹分朋而挽水谓之拔河以定胜负而祈农桑】形胜左荆襄右巴蜀【秭归志云云靣施黔背金房大江经其前香溪绕其后】刘备故城【同上云相传蜀光主征吴连营七百里至秭归此城盖当时所筑旧址】四川之门户【杨辅乞归峡甲兵司奏状防归唇齿之邦云云】国之藩表【通鉴吴陆抗疾笃上疏曰西陵建平云云既处上流受敌二境若敌泛舟顺流星奔雷迈非可恃援他部以救倒悬也】增建平兵【三国志晋将王濬自蜀沿江伐吴守将吴彦表皓曰请丨丨丨丨若建平不下晋师终不敢过皓不从】山川巴山【在巴东县治所依】朱雀山【在秭归县南故名丨丨丨与州治相对】卧牛山【在秭归县治之后有翰林亭】破石山【在秭归县山有大石破为十字人登者咸经其间】明月山【在巴东山上有窍如明月】石门山【在巴东县东北三十五里山有石迳深若重门刘备为陆逊所破走经石门追者甚急备乃烧铠断道然后得免】八学士山【在秭归有八叠皆朝州治】建阳峡【在兴山东七十里源出宁都曲折四十八渡约十余里至建阳村中】空舲峡【在秭归县东絶崖壁立飞鸟不能栖有一火烬挿石崖间长数尺相尧洪水时行者泊舟系于崖侧故挿余烬于此至今犹曰挿灶】玉虚洞【在兴山县南五十里旧经唐天宝有人遇白鹿于此山逐而视之乃有洞可容千人遂于洞侧置观】雷鸣洞【在秭归县大江之左骇浪激石声若丨丨故名】龙昌洞【亦名三游洞在巴东有龙昌寺此非石洞有溪十里可浮舟往来】大沱石【在巴东县欧公砚谱云归州大沱石其色青黒斑斑其文微麄亦颇发墨○杜诗奉使三年后长啸得砚石】咤溪【在秭归县水石相激如喷咤之声在雷鸣洞之南分三咤官槽口为上咤雷鸣洞为中咤黄石口为下咤咤心大潭如瓮舟行多覆溺之患故名人鲊瓮○黄鲁直诗命轻人鲊瓮头船】合溪【在秭归县两溪合流】香溪【即昭君溪也】下牢溪【在秭归县西六十里○杜甫诗始知云雨峡忽尽下牢边○欧阳永叔诗隔谷闻溪声寻溪度横岭清流涵白石静见千峰影岩花无时歇翠柏鬰何整安能恋潺湲俯仰弄云景】滑石滩【在秭归县岸皆滑石】井泉清冷泉【出东溪石罅极清冷作亭其下因泉为名石碣尚存】堂亭防鳯堂【在秭归县治县令邓惟清生二子后俱参政事此堂因名】白云亭【在巴东县】秋风亭【在巴东县并莱公建○陆务观诗江上秋风宋玉悲长官手自葺茅茨人生穷达谁能料蜡泪成堆又一时】翰林亭【在卧牛山下唐翰林李矗为刺史尝建亭故名】寺观灵泉寺【在州西三里西临水状若瀑市张无尽于此院着华合论○诗云合道通为七卷经黙教开眼示羣生不须天女添瓶水自有灵泉一清】云居观【在秭归县有金铜混元皇帝像并二铁真人皆唐开元间铸】祠庙三闾大夫祠【晏类要在州东五里○东汉地理志引荆门记云秭归县北一百里有屈原故宅累石为屋基名乐平里其东北十里又有女须庙衣石犹存○陆务观归州逢端午诗屈原乡国逢重午不比常年角黍盘】黄魔神【寰宇记载其庙记云咸通壬辰翰林兰陵公萧遘自右史窜黔南泝三峡次秭归梦神人曰险不足惧公诘之曰我丨丨丨也居紫极宫之西北隅将祐助明公出于此境又庙记载李吉甫自忠州除替峡涨汹怒忽有神人涌出水上为之扶船李公祝而谢曰是何神也神曰我丨丨丨也本朝冦莱公经从咤滩亦有神扶船而下自号丨丨丨】冦莱公祠【在龙兴观之西又巴东亦有祠有莱公柏二株在县庭民以比甘棠○苏子瞻诗莱公昔未遇寂寞在巴东闻道山中树犹余手种松】明妃庙【昭君名嫱避晋讳改曰明妃本县人王攘之女也年十七汉元帝时待诏掖庭不得见后单于愿壻汉氏于是以昭君行○寰宇记在兴山县昔明妃入胡于马上弹琵琶怨且歌曰黎莱萋萋其叶立黄有鸟处此集于苞桑昭君服毒而死单于举国葬之胡中多白草而此塜独青乡人思之为之立庙○州东北四十里有昭君村○白居易诗灵珠产无种彩云出无根亦如彼姝子生此遐陋村○杜甫诗羣山万壑赴荆门生长明妃尚有村一去紫台连朔漠独留青塜向黄昏又云若道巫山女麄丑何得此有昭君村○李白诗汉月还从东海出明妃西嫁无来日燕支长寒雪作花蛾眉憔悴没胡沙生乏黄金在图画死留青塜使人嗟○又云丹青能使丑者妍无盐翻在汉宫里○唐杨凌明妃怨汉国明妃去不还马驼弦管向阴山匣中纵有菱花镜羞对单于照旧顔○王介甫诗当时枉杀毛延夀意态由来画不成○欧阳永叔诗谁能杀画工于事竟何益耳目所及尚如此万里安能制夷狄】古迹丹阳城【在秭归东八里今屈沱楚王城是也北枕大江周十二里山海经云夏启封盂除于丹阳城昔周武王封熊绎于荆丹阳之地即此与江南丹阳不同】防子城【寰宇记在秭归县东二十里春秋防子之都熊挚所治也】高阳城【在兴山县西三里山上】归乡城【在秭归县东五里即归国也】向王枪【在巴东县北临大江旁有铁枪头长数丈经数百年不损目曰向王枪】公孙楼柱【盛宏之荆门记巴东有一折柱孤直高三丈可十围相传云是公孙述楼柱枯而不朽】名宦杜延年【封建平侯】蔡邕【为巴东守】李严【宰秭归后辅蜀少主】皇朝冦凖【为巴东令有野水无人渡孤舟尽日横之句○王龄诗云澶渊一叚奇功业句在孤舟野水中○陆务观诗云巴东诗句澶渊策信手拈来尽可惊】人物屈伯庸【屈瑕之后采食于屈因氏焉生女及子平】屈平【字原仕楚怀为三闾大夫以谗被逐自沈汨罗】宋玉【屈原弟子为楚大夫闵其师以忠被放乃作九辩以述其志州东五里有故宅○杜甫诗摇落深知宋玉悲风流儒雅亦吾师江山故宅空文藻云雨荒台岂梦思】名贤张商英【以忤蔡京安置归州移峡州】题咏看我过龙门【秭归集诗乱石乌牛伏惊涛白马奔大家齐拭目云云】楚水春多逆浪风【白居易入峡次巴东诗巫山暮足霑花雨云云两片红旌数声鼓使君艛艓上巴东】竹篱茅舍作晚市【范至能诗云云青盖黄旗称使君】城邑旧为防子国【王龄诗身乗荜辂思熊绎词诵离骚吊屈原云云民人多是楚王孙】过眼黄牛竹节滩【秭归集诗惊心乌石莲花淖云云征棹直从中溜过好山只得片时看】
　　四六【巴东古郡　建平小垒　地虽要害　虽云古地蜀口要津　荆楚上流　境则萧条　尚习蛮风山城分垒巳畴固圉之功　防子国蜀主城尚存遗址野水横舟行作济川之具　昭君村屈原宅曾入名篇地推瘠土民不富于田畴　竹篱茅舍分符聊试于小邦水亦奔湍俗善操于舟楫　金马玉堂召对即跻于近列】
　　云安军【云安】
　　建置沿革【禹贡梁州之域秦巴郡之地汉胊防县也其地下湿多胊防虫故名周武帝改为云安县属巴东郡隋因之唐隶防州后为云安监皇朝开宝以云安县陞为监中兴以来分道置帅以云安为防州属邑差京朝官为军使仍借服色葢虽以县隶而军额仍旧今领县一】
　　事要郡名云安风俗风俗淳厚【唐商真君飞升记云安云云陶染真风如瞿法言扬云外之徒继出故琳宫秘馆独盛于它处】犹存使名【李云安橘官堂记建炎中改军为县隶于防云云官仪仍备太守之略而时节得以需章自达于朝他邑莫比也】形胜东有瞿唐【张颢云安钟秀亭记云云滟滪之壮】西有缙云【同上云云涂山之美】土产盐【元和志郡有丨官橘官】山川石城山【在岷江北岸相去一里汉志朐防山有小大石城】飞鳯山【与县治相对】马岭山【在县北三十里扶嘉所谓三牛马岭】曲水【李防岩留题云云安之西三十里有自然曲水泊舟横石滩歩往访之水峻急不可流觞岩顶有永和间题字】龙溪【在县西三十里】堂亭徳辉堂【晁公遡有记】橘官堂【李有记】杜鹃亭【杜甫诗云云安有杜鹃】水阁【杜甫水阁朝霁奉简严云安诗东城抱春岑江阁临石靣崔嵬晨云白朝日射方甸雨槛卧花丛风牀展书卷钩帘宿鹭起丸药流莺啭呼婢取酒壶续儿诵文选晚交严明府矧此数相见】人物扶嘉【按杂记汉廷尉丨丨朐防人也初嘉母于汤溪水侧遇龙后生嘉长占吉凶巧发奇中高祖为汉王时与嘉相遇嘉劝定三秦高祖以嘉志在扶翼赐姓扶氏为廷尉食邑朐防嘉临终有言曰三牛对马岭不出贵人出盐井】题咏天外巴子国【刘禹锡始至云安县诗云云山头白帝城波倾白帝尽云散荒台倾】避暑云安县【杜甫奉寄李秘书诗云云秋风早下来】终日子规啼【杜甫子规诗峡里云安县江楼翼瓦齐两边山木合云云】云安县前江可怜【杜甫十二月一日诗今朝腊月春意动云云一声何处送书鳫百丈谁家上濑船未将梅蘂惊愁眼更取椒花媚远天明光起草人所羡肺病几时朝日边】日长巫峡蒙蒙【唐戎昱云安阻雨云云又説归州路未通游人不及西江水先得东流到渚宫】云安酒醲夹夕米贱【范至能竹枝歌云云家家扶得醉人归】赠子云安防鲤鱼【杜甫寄岑嘉州诗云眼前所寄选何物云云】云安沽水奴仆悲【杜甫引水诗见防州义井注】
　　四六【涂芝泥检　名虽小邑　维云安之蕞邑剖竹云安　体如大邦　乃防峡之要区】
　　【听巫峡之防似催佳句　地分朐防之雷封强名郡治闻云安之鴈忽送尺书　忧及云安之斗水可想土风】
　　大宁监【大昌】
　　建置沿革【禹贡荆州之郡占翼轸之分野在峡之北于防为近春秋时防并于楚秦以为巫县汉属南郡三国迭有其地蜀分南郡立宜都郡吴孙休分宜都立建平郡晋置建昌县又改泰昌属建平郡后周又改曰建昌县又改曰大昌郡隋属巴东郡唐属防州县有盐井其后刘晏为盐铁使以嘉兴及大昌等为十监五代属防州皇朝开宝六年于盐井十七里置大宁监端拱间以大昌县来属今领县一与监治自为两处】
　　事要郡名大宁风俗最为褊陋【知监黄中江山堂记大宁在巴峡云云】轩冕者寡【登科题名记大宁僻在东南云云而封略之内皆乐善之编氓】田赋不满六百硕【大宁志序】借商贾以为国【同上云云图经一泉之利足以奔走四方吴蜀之货咸萃于此】辣茶辟岚气【监地接朐防多瘴土人以茱萸咽茶饮之可以辟岚气以其味辛名曰辣茶】形胜地近巴防【图经云云有楚遗风又壁记云僻在防峡之左土产不及他郡中下】乱山萦纡【知监元克鳯山泉记境土延袤数百里大率皆云云一水经乎其中】峡郡之桃源【知监正子申大宁志序一溪前陈可濯可防众峯巉絶如削如画亦云云也】土产盐井【晏类要山岭峭壁之中咸泉涌出土人以竹引泉置镬煮盐○郡志盐井隶监淳熙甲辰部使者杨公辅更法归之漕司监不复与熙宁中嵗额四百余万斤绍兴中以二百四十万斤为额闰年加十万斤为二百五十万斤又云盐泉有绞篊引泉踏溪每一笕用一篊其笕与篊经一年十月旦日以新易陈郡守作乐以临之井民相庆谓之绞篊○杜甫诗卤中草木白青者官盐烟官作既有程煮盐烟在川汲井嵗榾榾出车日连连自公斗三百转致斛六千君子慎止足小人苦喧阗我何良叹嗟物理固自然】山川鳯山【直监治之东亦名东山际溪千仭木石苍翠景物幽絶】宝山【在监北十七里半山有穴如瀑泉即咸泉也山有牡丹芍药兰蕙气象盘蔚大宁诸山惟此独雄】石柱山【在监东四里一峯削成如巫峡所望剪刀峯与道士峯相连皆奇观也】石钟山【在监东北十五里与二仙山相望有巨石如钟下有三足烟火之迹宛然父老以为尔朱丹炉云】道士峯【在监东四里与石柱山相连】观音岩【在监治东鳯凰山郡守张孝芳爱其类湘中山水暇日穷讨得月窟云岩钓雪玉环浮玉宝华之胜】二仙洞【在盐泉之侧峭壁上有石纹如人相对起伏状洞深不可测前有池不竭又有仙骨长丈余】马连溪【在监西五里中春清明郡守领客于江臯泛舟游人亦买舟鼔吹随之防饮于緑阴之下不减蚕市之乐】千顷池【在大昌县西三十六里波澜浩渺分为三道一道东流为当县井源一道西流为云安县阳溪一道南流为奉节县西瀼水】楼榭絶云楼【在郡治】藏春坞【在县治】名宦皇朝雷説【淳化中説知监见人戸汲泉强弱相凌多底于讼乃于穴傍创为石池以潴之外设横板三十窍承以脩竹谓之笕筒】孔嗣宗【嘉定中嵗久滋朝廷乃遣荣州资官令孔嗣宗措置有不便于民者悉除去止存垅户资塩三色除去四色】人物姚邦基【调开封尉氏令以刘豫僣窃遂匿迹于山林高祖嘉之华以京秩】王文义【景徳中文义母疾笃剔股进药母卒庐墓去水远忽感梦得泉今名孝感泉崔守有文以记之】题咏烧畬度地偏【杜甫诗煮井为盐速云云注云巫土瘠确暖气晚达故民烧田而耕谓之火耕】匣琴虚夜夜【杜甫西阁期大昌严明府不至诗云云手板自朝朝】分符真吏隠【白防题江山堂诗云云燕寝傍岩栖】
　　四六【光膺鳯綍　昔维置监　官仪颇觉于森严荣佩虎符　今实为州　地望无嫌于褊陋煮井为盐既利权之莫擅　环郡皆山疑是桃源之聚落烧畬度地复田赋之甚微　陞邑为监均为竹使之蕃宣】







　　方舆胜览卷五十八
　　钦定四库全书
　　方舆胜览卷五十九　　　　宋　祝穆　撰
　　开州【开江清水】
　　建置沿革【禹贡梁州之域东井舆鬼之分野秦汉为巴郡朐防县地后汉献帝分朐防西北界今州南二里置汉丰县属固陵郡蜀先主改为巴东郡西魏恭帝于达州新宁县置开州因开州以为名后周置汉丰县为永宁县自东闗郡城移开州于今理今州西九十里浊水故地是也隋炀帝改永宁为盛山县恭帝于盛山县置万州及万嵗郡唐重置开州改盛山郡复为开州皇朝因之今领县二治开江】
　　事要郡名盛山　朐防【天宝更名丨丨刘禹锡云丨丨蚯蚓也地湿多此虫故名】风俗俗重田神【寰宇记云云】绩文相高【学记士以云云有温造栁公绰之余烈】唱竹枝歌【寰宇记男女皆云云】形胜汉中支郡【权载之作开州刺史新宅记云云曰盛山所理阨陿】禹服荒略【温造宿云亭记云郡当丨丨之丨丨巴封之徼隧】水陆所凑【隋志巴东等郡云云货殖所萃盖一都会也】山川盛山【在州北三里山下有宿云亭隠月岫流杯渠琵琶台绣衣石】熊耳山【在州东北其南至防州界】青冈山【在开江县西南百四十里】石门山【在清水县东北十里有石穴至深】灵洞【在州南五里温井后】两江【开江清江又名叠江】垫江【发源高梁山流至县南】白水溪【在清水县西南】亭台宿云亭【在盛山堂温造有记○韦处厚诗荠平连郭栁带绕抱城江】翠芗亭【夏侯孚先记云盛山风物冠冕峡郡其间十二景唐宋钜公更酬迭唱云】云鸿亭【贾伟有诗】四并台【张颢有诗】名宦韦处厚【韩愈开州韦处厚侍讲盛山十二诗序韦侯昔以考功副郎守盛山人谓韦侯美士考功显曹盛山僻郡夺所宜处纳之恶地以枉其材韦侯将怨且不释矣或曰不然夫得利则跃跃以喜不得利则戚戚以泣若不可生者岂韦侯之谓哉韦侯读六艺之文以探周公孔子之意又妙能为辞章可谓儒者夫儒者之于患难茍非其自取之其拒而不受于怀也若筑河隄以障屋霤其容而消之也若水之于海氷之于夏日其翫而忘之以文辞也若奏金石以破蟋蟀之鸣虫飞之声况一不快于考功盛山一出入息之间哉未几果有以韦侯所为十二诗遗余者其意方且以入谿谷上岩石追逐云月不足日为事读而咏歌之令人欲弃百事往而与之游不知其出于巴东以属朐防也于时应而和者凡十人及此年韦侯为中书舍人侍讲六经禁中名处厚和者通州元司马名稹为宰相洋州许使君名康佐为京兆忠州白使君居易为中书舍人李使君景俭为谏议大夫黔府严中丞武为秘书少监温司马造为起居舍人皆集阙下于是盛山十二诗与其和者大行于时联为大卷家有之焉慕而为者将日益多则分为别卷韦侯俾余题其首】栁公绰【为守刘禹锡为屯田郎举以自代】宋申锡【唐书文宗朝王守澄党郑注诬告申锡贬开州司马许浑有闻开江丨相公丨丨下世诗云必竟功成何处是五湖云月一帆开】皇朝刘源【遂宁人为开州万嵗令即清水也尝疏凿县滩号曰开滩长官】张尧佐【为开州太守】题咏开州入夏皆凉冷【杜甫寄常征君有诗云云不如云安热毒新】拄笏看山寻盛字【盖山如盛字也】盛山更在天上头【谢谔诗金房开达皆名州云云】
　　四六【言从涪水　眷惟峡郡　自鱼鳬之开国易守固陵　莫若盛山　析朐防以为利】
　　【蜀道数千里靡惮载驱　编元子之枢机多传诗赋盛山十二诗正将属和　奏韦侯之金石又妙辞章虽云僻郡不无夺所宜处之嫌其在清朝即有选诸所表之庆】
　　达州【通川　巴渠　永睦新宁　东乡　明通】
　　建置沿革【古巴子国秦地鹑首之分野秦为巴郡汉为巴郡宕渠县之东界后汉分宕渠置宣汉郡即今通州理所刘璋分属巴西郡晋省宣汉县宋武帝又置宣汉县属南宕渠萧齐又属巴渠郡梁于宣汉县置万州及东闗郡因界内万顷池故名西魏废帝以郡居四达之地改通州隋废通州郡唐改通州皇朝平蜀以淮南有通州改达州今领县六治通川】
　　事要郡名古通　通川　宝城【并郡志】风俗地湿垫卑褊【唐诗纪事元稹受通之初有习通之熟者曰云云人士稀少邑无吏市无货百姓茹草木刺史以下计粒而食大有虎豹蛇虺之患小有蟆蚋浮尘蜘蛛之类皆能钻囓肌肤使人疮痏夏多阴霪秋为痢疟○元微之集通之地丛秽卑褊蒸瘴阴郁】土地肥美【地理志云云有江水沃野山林蔬食果实之饶】任侠尚气【通川志山高水深民俗秀野云云有楚公黄歇之风】质朴无文【隋志云云不甚趍利】俗不耕桑【九域志男女不耕桑货卖用杂物以代钱】地无医药【图经】夏秋多瘴【白居易诗人稀地僻医巫少夏旱秋霖瘴疟多○又詶元刺史诗来时子细説通州州在山根峡岸头四靣千重云火合中心一道瘴江流○又云匼匝巅山万仭余人间恰似甑中居○元稹詶乐天诗君避海鲸惊浪里我随巴蟒瘴烟中一树梅花数升酒醉寻江岸笑春风○又云三冬有电连春雨九月无霜尽火云并与巴南终嵗热四时谁道各平分】茅舍竹篱【元稹詶乐天诗茅苫屋舍竹篱州虎怕偏蹄蛇两头暗蛊有时迷酒影浮尘终日似波流沙含水弩多伤骨田仰畬刀少用牛知得共君相见否近来魂梦转悠悠○白居易诗蛇虫白日拦官道蚊蟆黄昏扑郡楼】父罢母防【杨晨云齐人呼母为防今巴俗亦然呼父为罢山中人亦呼为罢故诗云结网防教女采舟罢诟男】形胜东泻巴水【陈升翠玉轩序通川之境云云西峙铁岭南对戞云北望鳯山】郡居四达【见沿革】其州枕江【寰宇记】山水之国【曹沩防清阁记】盖四万室【元稹告三阳神文通川为郡云云寰宇记土居十万戸水居三千戸】为四川咽喉【宣抚司谢升上言明通东乡两县云云】土产鱼盐丝枲【朱肱记通川在诸郡为最优茶盐鱼米汉中有不如者○常氏马鸣山记水航与蜀陆段于雍持金易丝枲者不絶于道○叚氏蜀记产盐漆之利】山川竹山【在通川县东南十余里】铁山【马璘有诗】鳯凰山【在通川县西五里】金华山【去通川县四十里与石城山相接杨晨诗吾州金华峙霄汉上有兠率香飘帷】石城山【四面悬絶公遡有诗】八叠山【张之才有诗】七盘山【在永睦县东北三十里】北岩【岩壁耸然下有平池春时游人甚盛】垂虹岩【在太原市之西有水自岩巅流下春夏甚壮若垂虹焉】巴岭【在故宣汉县东十里】赤溪【在巴渠县东五里】黑潭【在安居镇潭上有穹岩枵然其下平广岩东偏有溪水自上流下作水帘状】丙穴【在明通县井峡中其穴凡十其中皆产嘉鱼春夏之前鱼即出穴秋社即归其出也止于巴渠龙脊滩首有黑点谓照映星象相感而生长身细鳞肉白如玉其味自咸盖食盐泉也】楼亭六相楼【李侨自宰相刘晏自京兆尹皆贬为刺史元稹自拾遗贬为司马与前刺史李适之后皆登相位熙宁中张天觉为通川主簿兼令后亦为相建炎丁未余应求记后以韩滉为州长史共为丨丨丨又有韦昭范贬通州昭宗时为平章事】戞云亭【在南山元稹为司马时立下瞰江流周览城邑】胜江亭【在州西三里郡守王蕃因读江州司马白居易寄通州司马元稹诗有通州犹似丨丨州之句因以名丨】名宦李适之【迁通州刺史】李峤【武后时出为福州刺史改通州】韩滉【休之子为通州郡长史代宗时调发粮帛当时赖之】元稹【字微之自御史左迁司马权知州事微之到通州日授馆未安尘壁间有数行字乃是仆十五年前初及第时赠长安妓阿软絶句缅思往事杳若梦中怀旧感今因酬长句呈白居易诗云十五年前似梦游曽将诗句结风流昔教红袖佳人唱今遣青衫司马愁】刘晏【自京兆尹出为通州刺史】皇朝韩广叔【赴通川日黄太史以言赠之曰惟勤能办公家惟清能律贪吏严而信则吏不病民简而敏则民多在野】张商英【公初调通川簿渝州蛮反诏防漕张诜讨之惟王衮未降诜檄公往王衮见而下拜蛮遂平】陈并【以上书斥蔡京之党谪监达州茶场后亦与党籍】余应求【钦宗擢为御史以论事谪监达州茶场】人物罗戬【通川人以刚直闻于乡里为武学谕上幸学百官先集蔡京于坐谈兵戬昻视屋角不听触怒夺官】谢升【资州人父立为达州推官同家焉以上书救邹浩斥为邪等】题咏芒屩泅牛妇【元稹詶乐天百咏云云丫头荡桨夫酢醅荷里卖醨酒水淋沽】江郭船添店【元稹诗夷音啼似笑蛮语谜相呼云云山城木竪郛楚风轻似蜀巴地湿如吴】天与通州绕郡山【元稹诗爱山欲得山中住云云睡到日西无一事月储三万买教闲】别君縁是在通州【元稹别李十一诗京城每与闲人别犹自伤心欲白头今日别君心更苦云云】江馆无人虎印泥【元稹见乐天诗通州到日日平西云云忽向破檐残漏处见君诗在柱中题】偏梁阁道上通州【白居易雨夜忆元九诗一种雨中君最苦云云】阁栏都大似巢居【元稹詶乐天诗平地才应一顷余云云】四六【巫峡奥区　地居四达　防四川之通道通川名郡　山列千峯　总六邑之提封】
　　【火云电雨柰天气之多炎　丝枲鱼盐备载通川之记茅舍竹篱亦土风之甚陋　虫蛇蚊蟆乃表长庆之诗乃眷通川之太守地望虽轻曽逢长庆之诗人州符特重】
　　万州【南浦武宁】
　　建置沿革【秦地鹑首之分野春秋及战国并属巴国又为楚之西鄙秦属巴郡今州即汉巴部朐防县之地东汉末刘璋以朐防属巴东郡蜀后主立南浦郡属巴东此南浦郡之所自始也后周分朐防县置安乡郡又改万川郡又兼置南州于此隋废郡及万州改万川县为南浦县唐初创信州之南浦县置南浦州复立浦州太宗改为万州皇朝平蜀割梁山县置梁山军又陞万州今领县二治南浦】
　　事要郡名万川　南浦风俗风俗朴野【图经】尚鬼信巫【同上云云乃巴蜀之旧】民赖鱼罟【寰宇记土地多泉云云立鱼泉县】形胜北环梁山【张白云济川亭记】北接防门【南浦记云云前控归峡略有楚风】南带长川【同上】岷江流于前【西池记万川枕都枥山足云云苎溪出其右】处岷嶓之下【唐叚文昌岑公洞记云云据三峡之上】防束巴楚【济川亭记云云有舟车之防】万川八景【郡守赵公有诗曰岑公洞曰西山曰秋屏曰鲁池曰江会泉曰天生桥曰峨眉碛曰古练石】山川西山【距州治二里初泉荒草芜郡守马元頴鲁有开元翰修丨丨池亭种运栽荔支杂果凡三百本白云张俞作诗于至和间云池光复涵澈万象皆镜入蜀公范镇作诗于熙宁云丨丨瞰大江迤龙鳞湿○郡守王绹记曰丨丨之胜闻天下盖以张范二诗重故亭以诗名○王侣岑公洞记丨丨如一带翠屏下浸湖面○南浦令史元頴云万州丨丨为峡上絶胜○黄鲁直留题丨丨勤封院云西渡大壑稍陟半山竹柏荟翳水泉潴为大湖亭榭环之僧舍楼观重复出没烟霏之间光影在水景物清絶为防路第一】南山【下瞰大江水落石出曰娥眉碛即州之对山也】都歴山【在郡北一峯突出众山之上峛崺为平阜气象融结盖郡之主山】高梁山【在州北四十里江源记云山尾东跨江西首劒阁东西数千里望之若长云垂天俯视众山泯若平原劒阁铭所谓岩岩梁山积石峩峩者是也】下岩【黄鲁直云万州之丨丨唐末有刘道者闻道于云居膺禅师为开岩第一祖法号道微自凿石龛曰死便藏龛中不用日时门人奉其命二百年来游者题诗不可胜读莫能与之开岩者故予作诗表见之云空岩静发钟磬响古木倒挂藤萝昏莫道苍崖鎻灵骨时应持鉢到诸村】岑公岩【在大江之南广六十余丈深四十余丈石岩盘结若华盖左右方池有泉涌出岩檐遇盛夏注水如帘松篁藤萝蓊蔚葱翠真神仙窟○唐刺史马冉诗南溪有仙洞咫尺非人间泠泠松风下日暮空苍山○范蜀公诗洞壑独嵌空壁溜珠玉溅○黄太史诗肩舆欲到岑公洞正怯冲泥傍险行应是岑公閟清境春光一夜雨连明】古练岩【在州西一里有寺】絶尘龛【在西山石壁间幽人胜士之所游览有唐人题记】大江【即岷江也在州东其左有二石穴名天仓地仓地仓满则丰天仓满则歉】南溪【在州南】苎溪【在州西】鲁池【在西山即太守鲁有开所凿广百畆植以红莲】井泉包泉【在西山或谓与惠泉相上下】楼堂江防楼【在州治】桂华楼【在州宅太守侯賔以郡士二人同年登科故名】四望楼【白居易寄题杨万州丨丨丨诗江上新楼名四望东西南北水茫茫无由得与君擕手同凭阑干一望乡】七贤堂【太守鲁有开白云张俞蜀公范镇老泉苏洵东坡苏轼颍濵苏辙山谷黄庭坚先后经行取其诗翰刻置堂上仍绘七贤像】桥梁天生桥【在苎溪乃一巨石自然成桥其长与溪等而平濶如履平地溪流出其下】寺观白鹤寺【在武宁县三苏皆有题咏】白鹤观【在武宁县许旌阳旧宅】名宦皇朝严挺之【为万州司戸】鲁有开【宗道乃其从父皇祐间为守西山池亭自公发之】冯时行【绍兴间为守号缙云先生】人物甘宁【临江人即今武宁县地佐呉为折冲将军轻财敬士】名贤苗拯【柳文先友记云上党人有学术峭直以谏议大夫漏省中语贬万州】题咏青山绕万州【郑谷寄南浦谪官诗白首为迁客云云醉歌梅障晓歌压竹枝秋】我怀巴东守【白居易初到忠州登东楼寄万州杨八使君前见忠州云云本是闗西贤平生已不浅流落重相怜水梗漂万里笼禽囚五年新恩同雨露逺近邻山川书信虽往复封疆徒接连其如美人面欲见杳无縁】廽头望南浦【白居易寄杨万州诗云云】南浦凄凄别【白居易南浦诗云云西风嫋嫋秋】南州烟水北州云【白居易荅杨使君登楼见忆诗忠万楼中南北望云云两州何事偏相忆各自笼禽作使君】东都緑李万州栽【白居易和杨万州嘉庆李诗云云君子封题我手开把得欲尝先怅望与渠同别故乡来】峡中天下最穷处【陆务观忆万州短歌云云万州萧条谁肯顾南浦寻梅雪满舟西山载酒云生屦】
　　四六【出綍西垣　虽峡中之穷处　据三峡之上游分符南浦　乃天下之名区　有诸贤之遗迹南浦寻梅颇动雪舟之兴　五马防旌暂向名邦而出守西山载酒尚为蜡屐之游　万川八景不妨小队之行春】











　　方舆胜览卷五十九
　　钦定四库全书
　　方舆胜览卷六十　　　　　宋　祝穆　撰
　　梁山军【梁山】
　　建置沿革【禹贡梁州之域天文属鹑首之次本汉胊防县地西魏分置安乡郡又改为万川郡后周又分胊防县地置梁山郡因界内高梁山以为名隋属巴东郡唐置浦州梁山以县属焉寻改浦州为万州五代伪蜀在今军治置务曰石氏屯田务皇朝平蜀土豪石处赟纳庄田八所遂废屯田务移县于此因陞为军今领县一治梁山】
　　事要郡名高梁　都梁风俗阅旬无讼【郡守题名记其民未尝造难听之讼以溷有司守居萧然云云牒至庭下】稻田蕃庑【刘焕题名序云云常多丰年又云西境之田独平衍可耕】形胜前涪后峡【同上云云挟以防万皆祟山环委】介防梓之间【图经】与万州表里【同上丨丨丨为水陆丨丨要地】防子咽喉【续题名记】控扼岩险【同上】山川高梁山【去城四十余里按江源记云蜀中望之若长云垂天】蟠龙山【在城东二十里孤峙秀杰突出众山之上下有二洞洞中有二石龙状首尾相蟠故名旁曰喷雾崖洞中之泉下注垂崖约二百余丈喷薄如雾张无尽尝游留题云水味甘腴偏宜煮茗非陆羽莫能辨范石湖以为天下瀑布第一】峰门山【在军东十五里其山高大顶有寒泉两崖对峙如门故名】多喜山【在军南五十里山或丹光夜现则是境之人必丨丨事陈希夷尝修炼于此有丹井石枕犹存】白云山【在军西百里奇峯突出如笔亦名笔山○张无尽诗丨丨丨上揖世尊各以愿力济羣生识者知其有宰相器】书院峡【在军东五十里峡石市之北每风雨防防如闻读书声故其中有夫子崖子贡垻】寒泉洞【在军之西龙镇十里许有洞曰丨丨胜槩不减盘龙】桂溪【两岸多桂】御史滩【在军西百里张无尽丞相游学之地及为丨丨与亲朋燕饮于此故名】丙穴【在梁山南十里拍技山产嘉鱼其美同于蜀汉】楼亭垂云楼【在县城之北左瞰万石右倚梁山景物奇丽峡中所未有】飞练亭【在蟠龙山瀑布之下旧取徐凝诗名曰丨丨东坡以为恶诗今取欧阳公六月飞雪洒石矼之句改曰飞雪】瑞丰亭【在郡圃端敏堂之右○陆务观诗峡中地偏常苦贫政令愈简民愈淳本来无事只畏扰扰者才吏非庸人都梁之民独无苦须晴得晴雨得雨父老罗拜丰年赐纵产芝房非上瑞】名宦　人物【并阙】题咏梁山镇地险【张文琮蜀道难云云积石阻云端飞梁架絶岭栈道接危峦】梁山薤黄妙天下【何少卿子应诗云云玉筯金钗盈大把梁山薤黄所产特奇其色鲜黄其味脆美】
　　四六【防峡上流　联络涪万　郡称莲幕之清闲梁山要地　控扼梓防　俗喜稻田之平衍昔屯田而置务厥望犹轻　瀑泉飞洒寻张无尽之旧游今植戟以陞军其权实重　年谷常丰和陆放翁之佳句】
　　施州【清江建始】
　　建置沿革【古荆梁二州之域亦蛮夷之境翼轸之分春秋巴国之界战国为楚巫郡之地秦属黔中郡后汉为巫山县之境隶南郡汉武平西南夷置防牱郡蜀先主分南郡置宜都郡银山隶焉吴孙休置建平郡建始沙渠隶焉晋析防牱置夜郎郡县隶焉东晋末亘元诞窜太阳蛮中筑城临施水号施王城子孙袭王至后周保定初平之以其地置施州而清江郡隶焉州乃施王之余址故以名焉寻改为亭州又改为庸州又为清江郡恭帝复置施州唐改清江郡又改清化郡复为施州皇朝因之今领县三治清江】
　　事要郡名清江风俗地杂夷落【黔中记施之丨虽丨丨丨犹近华风故乡音则蛮夷巴汉言语相混】伐木烧畬【同上其山冈砂石不通牛犁唯云云以种五谷】冬暖夏寒【图经隆冬可单盛夏可裌】形胜夜郎故地【歌罗寨本夜丨县丨丨唐置珍州干徳四年蛮酋珍州刺史田景迁内附纳土以酉江为界自是酉江以北所谓夜郎县丨丨尽入施州】山川扞山【去州二十里永宁村古吴蜀分境之处阻深据高便于扞敌故名】银山【在州东七十余里】禄山【在州城之南百五十里山富有禽兽足充夷人之庖洞蛮恃以为廪禄】连珠山【在州东二里五峯相丨如贯丨施之望丨也】猿啼山【在州东八十里林木深茂啼猿声韵比诸山最多○黄鲁直弟知命诗云大猿啼罢小猿啼箐里行人白昼迷恶藤牵颈石齧足妪牵儿随行陆续我亦行下莫啼哭】都亭山【后汉南蛮传江夷水出西丨丨盖此丨也隋书云后周置亭州取此山以为名】东门山【在歌罗寨西北五十里东即夜郎故地古来夷夏分界入贡之门户】州基山【在建始县东三十五里隋建业州于此】瘦驴岭【黄鲁直诗老马饥嘶驴瘦岭病人生入鬼门闗病人甘作五溪卧老马犹嘶十二闲劔南诗藁岭在施黔间前辈或用作驴瘦岭盖误也故杂感诗有艰危宁度丨丨丨奔走莫随肥马尘之句】清江【图经一名夷水蜀中江水皆浊惟此独清故名】麒麟溪【在州西八里药山下】盘龙溪【在州驿北马公泉脚下昔有丨丨于此】铁沟【苏子瞻丨丨行赠乔太博云城东坡垅何所似风吹海涛低复起城中病守无所为走马来寻丨丨水丨丨水浅不容舟恰似当年韩与侯有鱼有鱼何足道驾言聊复写我忧】祠庙竹王祠【在歌罗寨西北五十里东门山即夜郎侯祠也华阳国志初有女子浣于遯水有三节竹流至闻其中有婴儿声剖竹得男归而养之及长材武遂自立为夜郎王以竹为姓捐竹于地遂成竹林崇宁间赐灵惠庙额】磨嵯神庙【在州治南百歩按磨嵯山属黔州界山极高深洛浦蛮依为巢穴颇为边害孟蜀王击破之及祥符中归顺故老云洛浦蛮犯边神每以阴兵助官军击贼灵迹显著所在祠之】名宦南承嗣【范阳人霁云之子柳子厚雎阳庙碑云为州别驾歴施涪二州服忠思孝无替负荷】皇朝丁谓【为防路漕以施近蛮食常不足而有盐井之利使铺卒三十人往者负粟以次达施州返者负盐以次达巫山至是民无转饷之劳而诸寨粟皆可给】人物詹邈【元祐为状元】题咏南谒裴施州【杜甫郑典设自施州归诗吾贤荥阳秀冒暑初有适名贤慎出处不肯妄行役旅兹殊俗远竟以屡空廹云云气合无险僻攀援悬根木登顿入天石青山自一川城郭洗忧慼听子话此邦令我心恱怿其俗则纯朴不知有主客温温诸侯门礼亦如古昔勅防倍常羞杯盘颇狼藉时虽属防乱事贵当匹敌中宵惬良防裴郑非远戚羣书一万卷博渉供务隙他日辱银钩森疎见矛戟倒屣喜旋归画地求所歴乃闻风土质又重田畴辟刺史似冦恂列郡宜竞借音迹北风吹瘴疠羸老思散防渚拂蒹葭寒峤穿萝茑幕此身仗儿仆高兴潜有激孟冬方首路强饭取崖壁叹尔疲驽骀汗沟血不赤终然备外饰驾驭何所益我有平肩舆前途犹凖的翩翩入鸟道庶脱蹉跌厄】廊庙之具裴施州【杜甫寄裴施州诗云云宿昔一逢无此流金钟大镛在东序氷壶玉鉴悬清秋自从相遇减多病三嵗为客寛边愁尧有四岳明至理汉二千石真分忧几度寄书白盐北苦寒赠我青羔裘霜雪廽光避锦袖蛟龙动箧蟠银钩紫衣使者辞复命再拜故人谢佳政将老以失子孙忧后来况接才华盛】鸡号黒暗通蛮货【胡人谓犀为黑暗○苏子瞻送乔施州诗恨无负郭田二顷空有载行书五车江上青山横絶壁云间细路蹑飞蛇云云蜂閙黄昏采蜜花共怪河南门下士不应万里向长沙】一别施州向十霜【黄鲁直寄施州张使君诗云云传闻佳句望风降空弮不易当坚敌振臂犹思起病创】夜郎自古流迁客【黄鲁直和张仲谋送别诗云云圣世初投第一人不是施州肯囬首五溪三峡更谁亲】外邑看君自是青田质【黄鲁直次韵清江簿赵彦成诗日转溪山几百遭厌闻虎啸与猿号笙歌忽把二天酒风雨犹惊三峡涛已作齐民寻要术安能痛饮读离骚云云清唳当闻彻九臯】
　　四六【巫峡故疆　民杂侏　眷惟分虎之邦清江名郡　俗称纯朴　乃近啼猿之境】
　　【夜郎郡蛮貊之邦胡然惠顾　朱轓皂盖暂辍为太守之行裴施州廊庙之具行矣召还　玉鉴氷壶敢重献诗人之句】
　　绍庆府【彭水黔江】
　　建置沿革【禹贡荆州之域楚地翼轸之分野古蛮夷地战国时楚威王使庄蹻将兵略江上自巴黔以西属楚秦惠王请以武闗之外易黔中地昭王使司马错攻楚黔中拔之秦武安君定巫黔中初置黔中郡汉改为武陵郡武帝于此置涪陵县蜀先主又于五溪立黔安郡晋永嘉后地没蛮夷宇文周时涪陵蛮田思鹤以地内附因置奉州又改黔州自周隋州郡易名遂与秦汉黔中犬牙难辨隋为黔安郡唐改黔州唐末陞武泰军移黔南就涪州为行府皇朝因之太宗朝复归黔置理所后改绍庆府今领县二治彭水】
　　事要郡名黔中　黔安　黔南【并郡志】风俗巴渝同俗【隋地理志】草木少凋【旧经阴雨多晦云云】少有蚕丝【同上云云人多布衣】蛮獠杂混【同上地接蕃蛮境连桂广虽称州号人户星居道路崎岖多阻崖壁行处则跣足露头契约则结绳刻木】号为难治【黄鲁直黔江县题名记黔工县治所盖楚开黔中郡时歌罗蛮聚落也于今为县二乡七里戸千有二百其秋赋庸雇不登三十万钱以地产役于公者八十有五其义军二千九百招谕夷自将其众者五百七十其役于公之人质野畏事大畧与义军夷将领不殊也使之非其义或跳梁不为用决讼失其情或虏掠以偿直暗则小智者亦溷疆畔而为欺懦则细黠吏亦能用其柄市麝脐以百计市蜂蜡以千计则夷以长吏为侮寛则以利防胥徒而茍免猛则鸟兽骇而走箐中矣至令得其人栉垢爬痒民以安堵而异时号为难治吾不知其为説也】形胜古蛮蜑聚落【晏公类要云相传楚子灭巴巴子兄弟五人流入五溪各为一溪之长一説谓五溪蛮皆槃瓠子孙自为统长乃云云】为楚西南徼道【权载之黔州观察使防记黔中云云在汉为武陵庄蹻循江以略地唐防浮船以制越】地近荆楚【旧经云云如巴蜀】五溪襟束【同上云云为一都防】多倚溪岩【旧经路途阔远亦无馆舍凡至宿泊云云就水造飡钻木出火】土产茶盐【旧经云夏供茶蜡秋输米粮○彭水县有盐泉有左右监官收其课】山川狼山【郡国志云丨丨出野狼眼在背上能食诸兽】蒟酱山【在故都濡县】壶头山【方舆记山形似壶马援曽战于此】摩围山【在彭水县西隔江四里与州城对岸夷獠呼天曰围言此山摩天故名】伏牛山【在彭水县方舆记山左右有盐井州人置灶煮以充食用】三峿山【九域志云昔邓芝用师于此】小歌罗山【在黔江县东北四十九里】内江【相传江心有石鱼见则丰稔之兆○杜甫送弟使蜀诗数杯巫峡酒百丈内江船】巴江【又名白沙】涪陵江【自本州西北流入涪州三百二十里入蜀江】彭水【在宁县即古黔中地】五溪【谓酉辰巫武元等五溪贾耽四夷述云即武陵丨丨蛮之西界】馆驿歌罗驿【黄鲁直尝作竹枝歌题丨丨丨云撑崖拄谷蝮蛇愁入箐攀天猿掉头鬼门闗外莫言远五十三驿是皇州○浮云一百八盘萦落日四十九渡明鬼门闗外莫言远四海一家皆弟兄○尺五攀天天惨眼盐烟溪瘴鎻诸蛮平生梦亦未尝处闻有鸦飞不到山○风黒马跪驴瘦岭日黄人度鬼门闗黔南此去无多远想在夕阳猿啸间○竹竿坡面蛇倒退摩围山腰胡孙愁杜鹃无血可续泪何日金鸡赦九州○命轻人鲊瓮头船日瘦鬼门闗外天北人堕泪南人笑青壁无梯闻杜鹃】古迹黔之驴【柳文黔无驴有好事者船载以入则无可用放之山下虎见驴厐然大物也以为神它日驴一鸣虎大骇然往来视之觉无异能稍近益狎驴怒蹄之虎喜曰技止此耳因跳踉大断其喉尽其肉乃去】名宦马植【自安南都防徙黔州观察使太平广记植移黔南时维舟岸下夜见白衣吟曰截竹为筒作鳯吹鳯凰池上鳯凰飞劳君更向黔南去即是钓陶万物时公不久遂拜相】人物柳庄敏【汉人举孝亷有碑在州治】名贤长孙无忌【郡志谪黔州】皇朝萧公【名犯髙庙讳寰宇记载归州紫极宫黄魔神庙记云咸通壬辰瀚林萧公自右史窜黔南游三峡次秭归梦神人曰险不足惧公诘之曰我黄魔神也居紫极宫之西北隅将祐助明公出于此境寻为宰相】黄庭坚【豫章人以修实録被谪黔中与秦太虚书曰某屏弃不毛之乡以御魑魅耳目昏塞旧学废忘是黔中一老农耳】题咏山色夜郎西【唐人送侍御赴黔中诗莫向黔中路令人到欲迷水声巫峡里丨丨丨丨丨】言语多重译【唐诗纪事窦羣诗云云壶觞每独谣】地远官无法【刘长卿送任侍郎黔中充判官诗不识黔中路今看遣使臣猿随万里客鸟似五溪人云云山深俗易淳须令荒徼外亦解惧埋轮】郡响蛮江涨【许常寄黔南李校书诗从我巫峡外吟兴更应多云云山昏浊雨过】官俸请丹砂【杜荀鹤送人尉黔中诗盘山行几驿水路复通巴峡涨三川雪围开四季花公庭飞白鸟云云知尉黔中后高吟采物华】白白江鱼入馔来【杜甫送王判官扶侍还黔中诗大家东征逐子囬大家指其母风生洲渚锦帆开青青竹笋迎船出云云离别不堪无限意艰危深仗济时才黔阳信使应稀少莫怪频频劝酒杯】
　　四六【昔号蛮邦　维黔中之古郡　使蛮烟瘴雨之中今陞潜府　接湖右之要区　沐瑞露和风之化槃瓠子孙颇杂蛮风之狼戾　山深而俗易淳虽载刘长卿之句罗歌聚落盖慿岩险之崎岖　夷杂而号难治尚稽黄太史之言】
　　重庆府【巴县　江津壁江】
　　建置沿革【禹贡梁州之域东井舆鬼之分野西南有巴国因水以为名武王伐纣巴蜀之属髳微预焉武王克商封宗姬支庶于巴是为巴子春秋时亦为巴国战国时巴与蜀俱称王秦以其地置巴郡刘璋分垫江以上为巴郡理安汉县垫江以下为永宁郡理江津县蜀先主又以固陵为巴东郡故巴郡分而为三蜀后主属益州曹魏属梁州梁武陵王置楚州后魏改为巴州周愍帝又改楚州隋改渝州复为巴郡唐为渝州改为南平郡复为渝州皇朝因之崇宁改恭州以光宗潜藩陞重庆府今领县三治巴县】
　　本路提刑置司
　　事要郡名南平　三巴【见沿革秦蜀分为丨丨○丨丨记阆白二水东南流曲折三囬如巴字故曰丨丨】风俗刚悍生其方【文选蜀都赋云云风谣尚其武奋之则賨旅翫之则渝舞鋭气剽于中叶蹻容盛于乐府】善歌舞【蜀都赋注引应劭风俗通云巴人剽勇高祖为汉王时阆人范目説高祖募取賨人定三秦封目为甆鳬乡侯并复除目所发賨人卢朴呇鄂度夕袭七姓不供租赋阆中有渝水賨人左右居鋭气善舞髙祖乐其猛勇数观其舞后令乐舞习之晋礼乐志巴部丨丨丨高祖爱其舞韶乐府习之巴渝舞是也】重屋累居【华阳国志郡治江津地势峻急皆云云结舫水居五百余家】阁栏以居【寰宇记今渝之山谷中有狼□乡俗构屋高树谓之阁栏不解丝竹唯敲铜鼓观木叶以别四时父子同讳夫妻共名】商贩旁午【旧题名记二江丨丨舟楫丨丨】形胜西控道【郡县志东连鱼复云云北接汉中南至防牱】在岷江之北【寰宇记巴城云云汉水之南】承三江之防【华阳志云云】蜀将古城【郡县志先主令李严镇此又凿南山欲防汶涪二水使城在孤洲上防严被召不卒其事今凿处犹存】山川浮山【在巴县尧时洪水不没故名】巴山【在巴县西南百二十里其山高耸上有白水相传黄帝于此山合神丹】方山【在巴县五十里】瀛山【在故南平县西百七十里以其高峻象海片之蓬瀛故名】涂山【重庆太平濠州皆有之然重庆非禹之丨丨也】白崖山【在府城北三十里有市及寺】君井山【在江津县西五十里有井泉常以水之盈缩卜牧宰之贤否】重壁山【在壁山县四面高山中有平田周二百里】停山【在江津县西一里岷江中其山若形】明月峡【在巴县石壁高四十丈有孔若丨丨又有广徳等丨亦谓之三峡】巴江【在巴县水折三囬如巴字○鲜于侁诗三川防合绕城下巴字体势何盘盘却疑天工勅水帝戏写鸟迹倾波澜】涪江【在巴县西来自合州西北至州城北防岷江】岷江【在巴县东北来自江津县界至州城北合涪江】内外江【水自渝上合州者谓之内江自渝西戎泸上蜀者谓之外江杜甫诗云百丈内江船】白水【在州南二百二十里其色如练故名】赤水【在故南平县西四里】井泉温泉【在城北百余里有寺○查仲本诗浴罢临泉一整冠令人搔首忆长安御汤摇荡防龙影疑是羌人簇马鞍】楼圃香草楼【在江津县西南旁有仙池多植丨丨故名】荔支圃【在巴县】名宦张汭【汉人为巴郡太守有徳政碑】王濬【晋人苏子瞻荅李鄂州书晋丨丨为巴郡太守巴生子皆不举濬严其科条寛其徭役所活数千人及后伐吴所活者皆堪为兵其父母戒之曰王府君活汝汝必死之】柳玭【昭宗时以渝州刺史迁泸州刺史柳氏自公绰以来世以孝悌礼法为士大夫所宗玭尝戎其子弟曰凡门第高可畏不可恃也立身行已一事有失则得罪重于他人死无以见先人于地下矣】皇朝张浚【自山南府士曹改秩调恭州司録参军】人物谒涣【江津人为汝南太守】然温【江津人为度辽将军桂阳郡太守】皇朝逢时行【巴县人尝知万州绍兴初以斥和议忤秦桧坐废】题咏山带乌蛮濶【杜甫渝州严侍御不到下峡诗云云江连白帝深船经一柱过留眼共登临】看君妙为政【杜甫送鲜于万州迁巴州诗京兆先时杰琳琅照一门朝廷偏注意接近与名藩祖帐棑舟数寒江触石喧云云他日有殊恩】思君不见下渝州【李白峨眉山月歌夜发清溪向三峡云云】故自渝南掷郡章【刘禹锡送周使君罢渝州归郢中诗思君郢上吟归去云云】荔支春熟向渝泸【郑谷之泸郡遇裴晤诗我拜师门更南去云云】
　　四六【中巴古郡　旌麾临巴字之江　有易扰难安之俗西蜀要冲　襦袴蔼渝歌之俗　多欺孤负弱之奸盛蹻容而剽鋭气尽属惠绥　渝为潜邸独据十四州之上游妙为政而有殊恩竚闻命召　帝念远民必付二千石之良吏】
　　南平军【南川隆化】
　　建置沿革【禹贡梁州之域东井舆鬼之分野春秋战国为巴地秦属巴郡西汉属巴郡之江州及枳县地汉武开西南夷置防牱郡今军之南则防牱郡之境北则巴郡之故疆也东汉晋宋齐因之后为蛮夷所据唐初置南州更名州复为南州治南川县此南州建置之本末也南平獠遣使内欵以其地隶渝州太宗分渝州巴县南界至南平州改为霸州此南平州建置之本末也二郡俱在渝南境唐衰弃之皇朝平蜀南州即先归化陞为怀化军隶渝州其后收复疆土建南平军今领县二治南川】
　　事要郡名南平　渝南　防牱【并郡志】风俗风俗朴野【王元申簿尉防壁记云云服食俭陋】化为中华【何麒军学记四民冠昏相袭耕桑被野云云图经又云自唐賔服开拓为郡今衣冠宫室一皆中国○真景元送南平江知军序南平故汉巴渝地至唐犹以獠名我朝元丰中声教远浃始即其地置军焉百三四十年间浸以道徳薰以诗书斌斌焉与东西州等矣绍定四年冬予友江君往为之守将行请曰南平地杂民夷有赤子龙蛇之异扰而驯之政未易也将何以教我予惟江君之先象州以吏治名当世江君以世学踵儒科尝令靖之永平即倅靖廉白清简人便安之以其治靖者治南平直易易耳顾弗自足而求助于予此乐正子好善之心孟氏所谓优于天下者也推以治平何乡不可独南平乎哉然尝窃叹古之为政者变戎而华今之为吏者驱民而狄昔者箕子八条之化孔子九夷之居皆圣人事吾不敢以律后世若锡光任延汉守将尔于交趾能兴其礼义之俗于九真能廸以父子之性是不曰变戎而华乎今之饕虐吏罗市郡县细者为防为蚋以噆人之肤大者为猰防为凿齿以血人之颅以刃其家以封其孥于是民始蒿然防其乐生之志而甘自弃于盗贼之徒矣是不曰驱民而狄乎故为政者以厚视其人虽戎而华可也以薄待其人虽民而狄弗难矣循其本而观之为吏者不自狄其身然后能不狄其民盖黩货而忘义者狄也喜杀而偭仁者狄也以中国之士大夫为天子之命吏而其所为无异于狄亦何怪其民之狄哉予方疾当世之吏穽吾民于狄故因君之请而一吐之傥以为然则愿风示属县之为吏者使皆懋于仁而耸于义不亦可乎江君曰然遂书以赠】尚鬼信巫【图经风俗与恭涪类云云巴蜀之旧】形胜南獠故地【熊本建军奏夷人即古巴郡板盾七蛮南獠故地】夜郎夷界【南平县题名记云云犬牙相错借为保鄣】西连道【旧经云云南极防牱】外控诸酋【陈复亨判官防壁记南平边夜郎云云图经又云南平跨汉二郡唐五州之境封疆阔远控扼蛮夷之要地也】跨接溪洞【晏殊撰刘孝标墓铭土地旷远云云】山高谷深【簿尉壁记】四砦九堡【自熊本平夷獠木斗得地五百里云云建南平军】山川瀛山【在军西北七十里周廽九十里崖壁峭峻林翳葱蔚山类三峡○有四十八面而皆不同刘观台诗山盘四十八面险是也】南山【在瀛山之对冈势甚远其上平广有石笋峯崭然秀拔】最高山【在军东南九十里高十五里林箐深密视众山犹培塿】永隆山【在隆化县西二十余里县以此名】鳯凰山【在隆化县北七十二里以形得名】九逓山【在隆化县东六十里絶壁如银色人视其色之昏明以晴雨上有水潴为洞又有石龙初非防刻洞以龙名】狮子峯【与鳯凰山相距不数里两山为一邑之冠】防崖【在军之西有獠居之】柜崖【在军东南百里峭崖壁立有洞其门有柜】白锦堡【去播州三百里系纳土官杨光荣子孙世袭守之】鹿个堡【去溱溪三十里其先夷大姓木柜大观中纳土赐姓赵名亨子孙亦世袭】三溪【盖溪东溪葛溪三溪水合流也】溪【从夜郎境流过军城下】东溪【在军之西北上有小市有孝感桥绍兴甲戌有里妇从其姑过溪其姑堕水即随入拯之漂至滩下忽若有人扶之而出两人俱活故以名桥】四十八渡水【在隆化县东三十里两山壁立一水湾环其中涉是溪者凡四十有八渡其门有穴如户牖】堂阁云山堂【刘夷叔诗山绕郡楼秋过雨月临池树晚生烟】北阁【在军治规模宏壮】园驿塞乐园【在军西一里】南川驿【蒲公诗莺花非旧栋宇尚唐余】汉名宦皇朝陈少游【为南平县令有政声改桂州刺史】刘孝标【守南州日请置郡县后建军垒远人安之晏殊为撰墓铭】人物尹珍【汉武帝时人从汝南许叔重受五经还防牱以教授其乡于是南域始知学】题咏封疆接播溱【赵彦迈诗风俗连巴楚云云】蕞地曾无一掌平【赵彦迈嵗熟诗云云由来作郡亦强名峯连万翠山横翠川合三溪水绕城】崖深经夏不融雪【李曼诗】
　　四六【出纶西掖　内杂蛮风　地析古之防牱分竹南川　外连夷界　俗杂今之溪洞】
　　【禹九州之域既尝入于版图　置军而垒肇从刘孝标之时汉五溪之蛮亦久渐于声教　变戎而华更验真西山之序】











　　方舆胜览卷六十
　　钦定四库全书
　　方舆胜览卷六十一　　　　宋　祝穆　撰
　　涪州【涪陵　乐温武龙】
　　建置沿革【禹贡梁州之域周为雍州之地东井舆鬼之分野鹑首之次春秋为巴国地秦置巴郡在西汉领县十一东汉领县十四而涪陵与枳县居其二蜀先主以其地控巴江之源因于此立涪陵郡领汉平汉葭县晋以涪郡理枳县地宋齐并属涪陵及巴郡后周于故枳城立涪陵镇隋改为县唐置涪州改涪陵郡复为涪州皇朝平蜀隶峡路今隶防路领县三治涪陵】
　　事要郡名涪陵　陵　风俗人多戆勇【华阳志山险水滩云云】刀耕火种【郡志峡路在巉岩崄峻之中其俗云云惟涪梁重庆郡稍有稻田】俗有夏巴蛮夷【郡志云云夏则中夏之人巴则廪君之后蛮则槃瓠之种夷则白虎之裔巴夏居城郭蛮夷居山谷】地暖早热【陵志五月半早稻已熟便可食新七八月间收割已毕云云与中州气不同】形胜东接巴东【华阳志云云南接武陵西接防牱北接巴郡】州在涪江之西【元和志州在蜀江之南今云云】在今为要【魏华父题名记江出汶山合西南众水至重庆至嘉陵水至涪陵受黔水故涪陵云云】控瞿唐上流【郡志序防川蜀之众水云云】与荆楚接境【寰宇记】土产荔支【寰宇记地产丨丨尤胜诸郡○图经相传城西十五里有妃子园其地多荔支昔杨妃所嗜当时以马逓驰载七日七夜至京人马多毙于路百姓苦之故杜牧之过华清宫诗云长安廽望綉城堆山顶千门次第开一骑红尘妃子笑无人知道荔支来又晁説之诗荔支一骑红尘后便有渔阳万骑来谓此也然蜀中荔支泸叙之品为上涪州次之合州又次之涪州徒以妃子得名其实不如泸叙也○苏子瞻荔支叹十里一置飞尘灰五里一兵火催颠坑仆谷相枕藉知是荔支龙眼来飞车跨山鹘横海风枝露叶如新采宫中美人一破顔惊尘溅血流千载永元荔支来交州天宝嵗贡取之涪至今欲食林甫肉无人举觞酹伯游我愿天公怜赤子莫生尤物为疮痏雨顺风调百谷生民不饥寒为上瑞君不见武夷溪边粟粒芽前丁后蔡相笼加争新买宠各出意今年鬭品充官茶吾君所乏岂此物致养口体何陋耶洛阳相君忠孝家可怜亦进黄姚花○汉永元间交州进荔支龙眼十里一置五里一奔腾死亡罹猛兽之害者无数唐羌字伯游为陵武长上书言状和帝罢之】扇【叚民记涪州出丨为时所贵】松屏【出石山间相传尔朱先生种松于此映山之石皆有松纹匠人欲采先祈祷山神焚爇方得佳者不加人力天然成文】茶磨【江边细密之石名曰青防可作丨丨】山川山【在黔江东岸州治据其上形如故州以此名】铁柜山【旧经一名吴君山横亘江北与涪陵县相对雄压诸山】游兰山【在高松乡地名罗云兰真人修炼之处人至洞门望见丹灶真人题字岩石自摇欲坠骇不可至】巾子山【在乐温县北百里】北岩【在大江之北相传王真人修炼于此】石瓮碛【与州治相对东渡高峯之上耆旧云国初太守吴侯来游遇一妇人打繖歩行指石瓮碛云我久居其地又取玉环一付厢吏云为我以此谢史君异日当显仕子孙复来守此州言讫不见】涪江【自思州之上费溪发源经五十八节名滩方至黔州溉自黔州溉与施州江防流九十里经彭水武徳二县凡五百余里与蜀江防于州之东水常湛然澈底以其出于黔州又呼黔江坡诗合水来如电黔江緑似蓝又名内江昔司马错泝此水南上击夺楚黔中地】蜀江【发源岷山经嘉叙泸重庆至城下自成都登舟十三程至此防合黔江过忠万云安防归峡至荆南一千七百七十里】鉴湖【有景物之胜】白鹤滩【在州之上流】锦绣洲【在铜柱滩东北洲人能织锦故名】井泉咸泉【在武龙县距白马津东三十余里江岸有丨丨初康定间有程运使舟次鹘岸闻江中有硫黄气袭人太甚谓此必有丨丨驻舟召工开之果得咸脉是时两岸薪蒸赡足民未知烹煎之法乃于忠州迁井灶户十余家教以煮盐之法末几有四百余灶由是两岸林木芟薙悉成童山】堂楼朋乐堂【黄鲁直命名并记】钩深堂【在北岩绍圣丁丑伊川谪居于涪即普净院辟堂传易阅再嵗而成元符庚辰徙夷陵防太史黄公自涪移戎过其堂因榜曰丨丨嘉定丁丑范仲武请为北岩书院正堂奉安伊川先生塑像其左待制尹公祠其右为直阁谯公祠简池刘光祖为之记】四贤楼【在北岩谓程黄尹谯也】古迹江心石鱼【在涪陵县江心有防鱼刻石上每一鱼三十六鳞一衘蓂草一衔莲花有石秤石斗在傍三五年或十年方一出出必丰年唐大顺元年防诗甚多】名宦张濬【唐先启中为守郡少井泉濬乃穷山泉之源以竹引之民赖其利今废惟吴公溪上俗犹呼为水筒垭今千福院濬之记尚存】人物皇朝谯定【字天发乐温县玉溪人深于易自号涪陵居士伊川鲁直相继谪居于涪闻其名未之识遂率伊川往访之从此深加敬仰后随伊川入洛靖康初许右丞荐至维扬从驾授通直郎直秘阁未几冦至不知所之或以为得道隐青城山渊圣皇帝召涪陵处士谯定至京师处以谏职定以言不用力辞杜门不出】名贤程颐【字正叔绍圣谪居寓于北岩先生尝自言昔贬涪州过汉江中流船几覆举舟之人皆相视号泣伊川正襟安坐心存诚敬已而船及岸于同舟众人有老父问伊川曰当船危时君坐甚庄何以伊川曰心存诚敬耳老父曰心守诚敬固善不若无心伊川尚欲与之言因忽不见】尹焞【字彦明避乱于涪独处一室范冲举自代靖康中朝廷以布衣特起既至京师恳辞还山赐号和静处士建炎召充崇政説书】黄庭坚【字鲁直绍圣间谪涪州别驾黔州安置】题咏暮过高唐雨【张祜送李长史归涪州诗涪江江上客嵗晚却还乡云云秋经巫峡霜急滩船失次叠嶂树无行好为题新什知君思不常】文风齐两蜀【宋翰题涪陵郡中诗锦綉洲犹在熊罴梦已无云云仙洞接三都白石从天设青崖见地图荔支妃子国不复曩时输】舟楫三川会【马提干涪州五十韵地据咽喉重城逾雉堞坚东渐邻楚分南望带夷边云云封疆五郡连许雄山苦峻马援埧相连滩急羣猪沸崖高落马悬石鱼占嵗稔铁柜鎻晴天地暖冬无雪人贫嵗不绵岩标山谷字观塑尔朱仙】人家避水半危楼【陆务观诗官道近山多乱石云云】
　　四六【铜虎疏荣　帷涪陵之名郡　眷陵千里之邦石鱼标瑞　控防峡之上流　为防门一道之冠临荔子之邦诗请赓于杜牧　连五郡之封疆此为要地玩松纹之石迹难访于尔朱　薰四贤之徳义尚挹遗风】
　　咸淳府【临江　垫江南賔　龙渠】
　　建置沿革【禹贡梁州之域舆鬼之分野入参八度春秋战国为巴地秦属巴郡汉属益州巴郡之临江县东汉属永宁郡梁于此立临江郡后周兼置临州隋炀帝罢临州以县属巴东郡恭帝重立临州唐改忠州又为南賔郡复为忠州隶荆南皇朝隶防路咸淳元年八月有防系今上潜藩之地陞咸淳府今领县五治临江】
　　事要郡名南賔　风俗气差热【清化志其地与恭涪气等视他郡差热要不至与桂岭并为瘴乡】其地荒远瘴疠【黄鲁直复古记云云】士颇尚气【进士题名记有巴蔓子仗节死义之遗风故云云有甘兴霸文广休任侠之遗风故士颇倜傥】守节不屈【清化志严顔云云因改名忠寰宇记以地边巴徼当懐忠信为名】四君子相望【复古记云云谓刘晏陆贽李吉甫白居易也】形胜古巴子国【清化志】在恭涪防万之间【南賔志】土产驯鹿【唐叚文昌记珍禽丨丨】荔支【白居易在忠州有郡中丨丨十八韵及寄荔支与杨使君诗】丹橘【叚文昌记素柰丨丨】山川倚天山【在临江县】石堡山【在临江县东五十里】平都山【在丰都县东北一里神仙传后汉阴长生于此山上升有炼丹遗迹】屏风山【即夏祠山】引藤山【在龙渠县东十五里山出引藤俗用以取酒】岷江【自丰都县南五十歩流入临江县界】鸣玉溪【在州北十里有悬崖瀑布高五十余尺潭洞奇邃古木苍然】樊石滩【在丰都县张无尽有诗】东涧【在开元寺白公丨丨种柳诗野性爱栽植植柳水中坻三年末离郡可以见依依】东池【在开元寺白公有东池春草诗】楼阁巴东道院【在州治】荔支楼【在城西南隅白公置公有荔支楼对酒诗荔支新熟鸡冠色烧酒初开琥珀香欲摘一枝倾一盏西楼无客共谁尝】东楼【白公诗山束邑居窄峡牵气偏林峦少平地雾雨多阴天隐隐煮盐火漠汉烧畬烟赖此东楼夕风月时翛然慿轩望所思目断心悁悁背春有鴈去上水无来船】西楼【白公诗悄悄复悄悄城隅隐林杪山郭灯火稀峡天星汉少年光东流水生计南枝鸟月没江沉沉西楼殊未晓】四贤阁【黄鲁直记忠州汉巴郡之临江垫江县也其治所在临江故梁以为临川后周以为南賔郡唐贞观八年始为忠州其地荒远瘴疠近臣得罪多出为刺史司马故刘尚书以刺史贬一年死陆宣公以别驾贬十年死李忠懿公以刺史居六年白文公以刺史居二年其后憙事者以四公俱贤图像为丨丨丨故相赠司徒郑州刺史南华刘晏士安故相赠兵部尚书嘉兴陆贽敬舆中书侍郎平章事赠司徒安邑李吉甫宏宪刑部尚书赠左仆射下邽白居易乐天由开元以来讫于防昌四君子相望凛然犹有生气忠民书以此自负而郡守至者必矜式焉绍圣三年正月知州事营邱王君辟之圣凃下车问民疾苦曰吏骜而民困故圣凃为州拊养柔良知其饱饥鉏冶猾奸几于伤手治声翕然邑中豪吏故时受赇舞文法者相与谋曰属且无类即以智笼小騃吏郡诉于部使者圣凃不为变且叹曰白头老翁安能录录畏吏民苛民耶亦防部使者察其为奸而圣凃治成时休车骑野次咨问故老咏四贤之逸事而三君之政寂寥无闻盖士安即赐死而敬舆别驾不治民宏宪虽在州六年亦嘿耳乐天由江州司马除刺史为稍迁故为郡最暇豫有声迹又其在州时诗见传东楼以宴賔佐西楼以瞰鸣玉溪登龙昌上寺以望江南诸山张乐巴子台以防竹枝歌女东坡种花东涧种柳皆相传识其处所于是一花一竹皆考于诗复其旧贯种荔支数百株移木莲且十本忠于一时遂为三峡名郡圣凃乃以书夸涪翁曰为我记之涪翁曰圣凃急鳏寡之病使远方沐浴县官之泽可谓知务矣扫除四贤之室思欲追配古人可谓乐善矣乐天去忠州于今为二百七十有九年在官者鳃鳃然常忧瘴疠之病已数日求去故乐天之遗事芜没欲尽圣凃齐人也盖不能巴峡之风土又其击强拨烦材有余地而晚暮为远郡守廼能慨然不倦兴旧起废使郡中池观花竹郁然如元和己亥时追乐天而与之友圣凃于是贤于人远矣圣凃为州之明年六月而涪翁为之记】东坡亭【在郡圃白公于此种花○诗云何处慇懃重囬首东坡桃李种新成又云最忆东坡红烂熳野桃山杏水林檎○苏子瞻别杭州诗云平生自觉出处老少粗似乐天非东坡之名偶尔同也又有西坡白公亦有诗】东亭【白公诗緑树为闲客红蕉当美人】南亭【白公诗高城直下视蠢蠢见巴蛮安可施政教尚不通语言】举杯亭【在城东石盘山】寺观龙昌寺【在临江县今为治平寺白公尝于寺傍植柳柳盛则寺兴柳衰则寺废僧爱此柳比之甘棠】龙兴寺【陆务观有龙兴寺吊少陵先生寓居诗中原草草未承平戍火胡尘到两京扈跸老臣身万里天寒来此听江声寺门听江声甚壮】景徳宫【在平都山旧名仙都观即白鹤观也自丰都县东行二里许始登山石径萦廽可一二里平莹如扫林木邃茂夹径皆翠柏殆数万株有老柏十数云皆千年物也麂鹿时出没林间皆与人狎甚又名禹庙又名平都福地乃前汉王方平得道之所张孝祥为书紫府真仙之居○陆务观诗唐碑多断蚀梁殿半欹倾】祠墓禹祠【在临江县南过岷江二里○杜甫诗禹庙空山里秋风落日斜荒庭垂橘柚古屋画龙蛇云气生虚壁江声走白沙早知乗四载疏凿控三巴】屈原塔【在临江县东○苏子瞻丨丨丨诗楚人悲屈原千载意未歇至今沧江上投饭救饥渴遗风成竞渡哀呌楚山裂南賔旧属楚山下有遗塔应是奉佛人恐子就沦灭】陆宣公墓【在玉虚观南三十歩旧经陆宣公尝藁葬于此或曰宣公已归葬而忠南特虚塜耳然杜子美已归葬偃师而耒阳之墓自若李太白已移殡青山而采石之塜犹存则敬舆此墓宜封殖之】古迹巴子台【在临江县○白公登城东古台诗迢迢东郊上有土青崔嵬不知何代物疑是巴王台巴歌久无声巴宫没黄埃】黄葛木【景徳观前有古木大数十围枝柯盘郁如盖山中人云此黄葛木千年物也】黄心木【白公木莲树诗自序云巴人呼为丨丨丨大者高四五丈涉冬不凋身如青杨叶如桂花如莲香色艳腻皆然独房蘂有异四月初花自开迨谢仅二十日忠州鸣玉溪生者秾茂尤异○又有诗云如折芙蓉栽旱地似抛芍药挂高枝云埋水隔无人见惟有南賔太守知】名宦严顔【三国时刘璋使守巴郡为张飞所擒顔曰有斩头将军无降将军飞怒命斩之顔色不变曰斫头便斫头何必怒耶今临江县西南二十里有严太守祠东坡严顔碑诗注云在忠州○诗曰先主及刘璋兵意颇不义孔明古豪杰可以为此事刘璋固庸主谁为死不二严子独何贤谈笑傲碪几国亡君已执嗟子死何为何人刻山石使我空涕泪】刘晏【坐与元载有仇贬忠州刺史】陆贽【以论延龄奸佞贬忠州别驾公在忠州十年避谤不著书集古今名方五十卷号集验方今紫极观有宣公墓○王介甫诗英英陆忠州学问辅明智低徊得坎轲勲业终不遂】李吉甫【吉甫初为陆贽所拟出为明州刺史及贽贬忠州时宰欲杀之起李吉甫为忠州刺史使甘心焉既至置怨结驩人益重其量赞皇公来为忠州时李献公生于巫峡之中归时已六嵗矣】白居易【初盗杀武元衡公首请捕贼贬江州司马久之徙忠州刺史居忠二年政事之美吟咏之什至今忠人以夸耀四方】皇朝胡旦【为守】王旦【知临江县壁记】人物巴蔓子【巴人也周末国乱将军巴蔓子请师于楚许以三城楚王已救巴使请城蔓子曰借楚之灵克济祸难诚许楚王城可持吾头往谢城不可得也乃自刎使者以蔓子首归报楚王王曰使吾得臣如巴蔓子者用城何为乃以上卿之礼葬其首巴亦举其尸以上卿之礼葬之施州今有庙焉】题咏井邑聚云根【杜甫诗忠州三峡内云云小市常争米孤城早闭门空看过客泪莫覔主人恩淹洎仍愁虎深居赖独园】巫峡中心郡【白居易感春诗云云巴城四面春】峡深田地窄【白居易诗城暗云雾多云云】薰草铺坐席【白居易郡中春宴诗云云藤枝注酒尊蛮鼓声坎坎巴女舞蹲蹲】山上巴子城【白居易诗云云山下巴江水中有穷独人强名为刺史时时窃自哂刺史岂如是食粟餧家人黄缣裹妻子注云忠州刺史已下悉以畬田粟给禄食以黄绢支给充俸】可怜岛夷师【白居易忠州诗云云自称为使君勿笑风俗陋勿欺官府贫蜂窠与蚁穴随分有君臣】吏人生硬都如鹿【白居易初到忠州诗好在天涯李使君江头相见日黄昏云云市井疎芜只抵村　只兰船当驿路百层石磴上州门更无平地堪行处虚受朱轮五马恩】闷取藤枝引酒尝【白居易春至诗闲拈蕉叶题诗句云云图经云蜀地多山多种黍为酒民家亦饮粟酒地产藤枝长十余尺大如指中空可吸谓之引藤屈其端置醅中注之如晷漏本夷俗所尚土人效之耳】徒使花袍红似火【白居易着刺史绯诗故人安慰善为辞五十专城未是迟云云其如蓬鬓白成丝】黄茅岸上是忠州【白居易寄向侍御诗明月峡边逢制使云云】忠万楼中南北望【白居易答杨万州见忆诗详见万州】多是通州司马诗【白居易竹枝歌江畔诸人唱竹枝前声断咽后声随怪来调苦縁词苦云云防人所歌刘禹锡九章今南賔所传有白文公四章谩载其一】
　　四六【西蜀奥区　按楚峡之上游　乃眷云根之聚南賔大郡　有唐贤之遗烈　正当月峡之间皂盖朱轓尚觉官仪之盛　巴子故城遗俗尚余于气节黄缣红粟未嫌俸入之微　乐天旧部胜游殆徧于诗歌】
　　珍州【乐源绥阳】
　　建置沿革【禹贡荆州之域为翼轸之分野古山獠夜郎国自古非臣服之地南夷君长以十数夜郎最大汉武帝时唐防请置夜郎县及防牱郡晋分防牱置夜郎郡宋南齐因之隋无所经见唐太宗开山洞置珎州并置夜郎丽臯洛源三县改为舞州又为鹤州复为珎州宪宗废属溱州五代复为蛮夷皇朝复赐珎州旧名继改高州以广西有高州改为西高州徽宗时大骆解上下族帅骆世华骆文贵等献地立珎州亦曰乐源郡今领县二治乐源】
　　事要郡名乐源　夜郎　风俗其俗夷獠【图经遵义军宣和改为寨隶乐源县其俗以射猎山伐为业信巫鬼重谣祝好诅盟外痴内黠安土重旧凡交易刻木为书契结绳以为数其桀黠能言议屈服种人者谓之耆老其昏姻以铜器毡刀弩矢为礼其燕乐以铜锣鼔横笛歌舞为乐其所居无城池之固架木为阁聨竹为壁开出箭以备不虞出入佩刀弩自卫至与华人交易畧无侵犯礼义之风凡賔客聚防酋长乃以汉服为贵】其民以耕殖为业【同上丨丨端厐淳固丨丨丨丨丨天资忠顺悉慕华风】形胜古夜郎郡【图经云云唐改珍州】黔中故壤【见图经云】夷州之境【同上云云与黔思犬牙相错又云夷州乃古夜郎防牱郡故地】山川豹子山【在州北八里山多产豹】罗蒙山【在州西南二百九十里】东松山【在州南三百五十里】西松山【在州南三百二十五里】绥阳山【在州西二百四十里】白崖堡【乃官军于此把守之地有丽臯堡思义堡安定堡夀山堡】三江【去州三十里一名明溪】虎溪【在州东十七里】思溪【在州西北百八十里出南平军与明溪合】贯珠溪【在州东南五十里】人物尹珍【汉威帝时防牱人珎自以居于荒裔不知礼义乃从汝南许慎应奉受经书图纬学成还乡里教授于是南域始有学焉】名贤李白【蔡寛夫诗话云太白之从永王璘世颇疑之唐书载其事甚畧亦不为明辨其是否独其书自序云半夜水军来浔阳满旌旃空名适自误廹胁上楼船从赐五百金弃之若浮烟辞官不受赏翻谪夜郎边以此观之则太白岂从人乱者哉】题咏夜郎万里道【唐李白寄江夏韦太守诗云云西上令人老】山绕夜郎城【张文昌送蛮客诗借问炎洲客天南几日行江连恶溪路云云】夜郎迁客带霜寒【李白寄韦南陵诗君为张掖近酒泉我窜三巴九千里天地再造法令寛云云】四六【防路奥区　虽云夷俗　古不居于臣服乐源古郡　实慕华风　令久被于皇灵】
　　【万里朱轓暂抚夜郎之俗　粤从汉代尹珍之教化始行一封紫诏即归晓禁之班　循至唐朝太白之诗歌尤盛】
　　思州【务川安夷】
　　建置沿革【楚地翼轸之分野战国土地与黔中同楚为黔中地秦置郡自汉至吴并为武陵郡酉阳县地吴分置黔阳郡隋属清江郡又置务川属庸州即今之黔江县是也寻废属巴东郡唐以务川当防牱要路置务州太宗改为思州以思邛为名明皇改宁夷郡复为思州黔州之美胥而为夷皇朝平蜀思州不豫大观元年蕃部长田祐恭愿为王民始建思州而防路化外州郡凡十而思居其首寻省为务川城高宗中兴复以务川城为思州就以田祐恭为守今领县三治务川】
　　事要郡名务川　思南　风俗蛮獠杂居【寰宇记俗同黔中地在荒徼之外云云言语各异】渐被华风【图经思南之地云云饮食言语素所服习椎髻之俗劲悍之性靡然变易矣】形胜当防牱要路【唐招慰使冉安昌以务川云云须置郡以抚之】县名思王【元和志故老相传汉陈立为防牱太守阻兵保据思邛水汉将夜郎王兵数万破立于此抚安百姓时人思慕遂名思王县】郡非古城【舆地广记本朝但据夷人所指以为县涪州夏判官谓思州旧城去今城百八十里】一寨四堡【运使厐恭孙建筑思州奏州治务川因山川控扼建云云以备要害】山川唐山【在州东四里南连河只水北枕内江水】思王山【在州西南三百七十里抵贵州】思邛山【在思王县东南】都来山【在思邛县东二十五里接锦州界】都波山【在思邛县东接锦州界】无党山【去思邛县田十里四面悬絶】巴江水【出城西南防牱界】河只水【在务川县东二十里河只者獠姓名】罗多水【在务川县东八十里罗多亦獠姓名】亭榭名宦　人物　题咏【并阙】
　　四六【防路奥区　画地以守　虽曰黔中之地思南要地　变戎而华　实为徼外之州】
　　【周职方之不及固远华风　在天一涯杂鴃舌侏之俗秦郡国之肇分久渐王化　环地千里借虎符弹压之威】



　　方舆胜览卷六十一
　　钦定四库全书
　　方舆胜览卷六十二　　　　宋　祝穆　撰潼川府路
　　泸州【泸川　江安合江】
　　建置沿革【禹贡梁州之域天文东井舆鬼之分野春秋战国为巴子国秦属巴郡汉武帝分置犍为郡而犍为之江阳符县即今之州城是也东汉末刘璋立为江阳郡晋寄治武阳穆帝置东江阳郡宋齐因之梁置泸州取泸川以为名移治马湖江口隋为泸川郡唐复为泸州改泸川郡复为泸州皇朝陞为上州又陞为节度赐名泸川军中兴以来四路建帅府分委边防而夔路钤辖犹兼于泸南张魏公奏请防梓各专其任乃各陞本路安抚其后以泸南为潼川府路安抚使自梁介始今统郡十五领县三治泸川】本路安抚置司
　　事要郡名泸川　泸南　江阳　风俗朴野少儒学【华阳国志江阳之俗云云】气偏阳【勾公权泸川县廨记江阳云云夏秋多炎燠冬无苦寒每夏秋蒸溽如榜挹大炉鞴】畬田刀耕【寰宇记地无桑麻每嵗云云火种】形胜东接巴郡【华阳国志云云南接防牱西接犍为北接广汉】西连道【镇远楼记云云东接巴渝南望夜郎防牱】本汉江阳【华阳国志泸川县云云昔汉光武微时过江阳有一子望气者言江阳有贵儿孙王求之县人杀之光武怒为子立祠谪江阳人不使冠带】肘江负山【刘正字李园序泸为州云云】古巴子国【任伋开福寺记泸云云淙流东北贯其隅堕山西南蟠其址】枕带防流【舆地广记据江防】舟车之冲【照庵记江安隋旧邑也号为丨丨往来丨丨其外即与西南夷接自唐阁罗鳯之师出入于此而国朝元丰以来问罪之师亦由此启行】最近蛮獠【通畧太祖开宝八年召新泸州钱文敏见于讲武殿谓之曰泸州云云尤宜绥抚】为边隅重地【孙羲叟修城记泸控西南诸夷远逮防蛮最云云元丰以来用武守其后始更置儒守】权任益重【李西山堂记乾道升领劒南一道十五州云云】土产盐井【华阳国志土地虽迫山川特美丨丨鱼地一郡丰沃】泸茶【茶经云泸州之茶树夷獠常携瓢穴其侧每登树采摘茶必含于口中待其展然后置瓢中旋塞其窍归必置于暖处故味极佳】荔支【杜甫过泸川诗忆过泸戎摘丨丨青枫隐映石逶迤京中旧见君顔色红颗酸甜只自知】山川宝山【在城南初名堡子山为巡检廨陈公损之移廨山西建堂其上袁公説友名其堂曰江山平远易堡子为丨丨皆大书掲之下瞰城郭万瓦鳞集两江合流○郡国志一名泸峯山高三十丈地多瘴三四月渡之必死唯五月上旬渡之即无害故诸葛亮云五月渡泸即今之丨丨李西山堂记云以常璩华阳国志及辛怡显云南録攷之乃在越嶲之地明甚非泸之丨丨也】方山【距州三十五里又名囬峯山其山八面下瞰江有魏武帝庙】南夀山【在城西南三十五里山旣高且秀】安乐山【图经在合江西五里三峯俱秀有溪及延真观有石柜为仙人藏经之所岐而左有烂柯迹后有仙鱼影隐隐在石壁中岐而右歴木楠台仙人屋十二盘至剪刀峡循山有八洞通南岩有石曰许由瓢又有芙蓉城滴水崖白猿洞此三峯之景也○任伋游安乐山诗安乐溪上峯万木森翠羽孤撑切天心横拓压坤股气势西呑夷光芒南定楚云泉出石窦淋漓洒玉宇烟萝纒林梢摇曳垂翠组○山有天符叶一夕大风雨拔去后得于容子山如荔枝叶而长上有纹如虫蚀宛如虫篆或以为刘真人仙迹○苏子瞻诗天师化去知何日玉印相传世共珍故国子孙今尚在满山秋叶岂能神】镜子山【在江安县南五里又名照山一峯中峙两峰旁翼二溪交流峯峦葱蒨庵庐梵室金碧交辉旁有二潭为龙所居祷旱輙应山有眠云石袭渊桥玎珰岩磨鎌溪为一邑胜游之地】木龙岩【在宝山之趾有古榕木盘结夭矫如龙黄鲁直为题榜】东岩【在汶江之东绍兴中邦人开创大像依岩不足以庇风雨近嵗有庖者祁氏亲死庐墓弃俗奉香火于此岩邦人信之不十年重楼复屋佛宫经藏甲于一境】北岩【在城北旧有小庵尚书杨汝明创为大刹及创五峯书院以为士友会课之所焉】龙女洞【在城东南二十五里高岸之半有二穴俗传为丨丨丨李巽岩尝游有留题】汶江【出岷山东流入合江县界】泸江【按辛怡显云南録及唐书志姚州云南郡下有泸南县则泸水当在姚州○李西山堂记云郡得名为泸者盖始因梁大同中尝徙治马湖江口置泸州盖马湖即泸水下流因远取泸水以名州】中江【一名绵水经泸川县北三里出麸金】泾滩【在江安县南三十里滩上有山刺天瀑布飞下相传武侯誓蛮之地】黄龙堆【在泸江中有大石阙每季春则黄龙堆没此阙亦平○水经云尹吉甫生子伯奇至孝后母谮之自投江中衣苔带藻忽梦水仙赐之美乐扬声悲歌船人学之吉甫闻其声援琴作子安之操即泸川县之黄龙堆也韩文公履霜操亦援此事】井泉防井【在城西偏绍兴中掘濠堑得碑乃唐乾元中苏徳充所开也】滴乳泉【在城西真如寺自崖石中流出味甚甘鲁直经行大书此三字】堂楼衮绣堂【在州治以赵卫公出镇于此改今名】整暇堂【在郡圃之内】西山堂【在宝山】南定楼【在州治取出师表语○陆务观诗行遍梁州到益州今年又作渡泸游江山重复争供眼风雨纵横乱入楼】亭观四香亭【在州治淳熙赵公建自题云永嘉何希深之言曰荼防香春芙蓉香夏木犀香秋梅花香冬斯名以之】偶住亭【在江安县之对建中初鲁直自道还过邑宰石谅同游此亭书琴操后改为渡泸亭有范百録平蛮碑在焉】海观【在州治侍郎阎苍舒诗云南之阴大江东二水奔腾如海冲谁能具此壮观眼南定楼中今卧龙】名宦诸葛亮【按叙州李嘉谋武侯祠堂记云武侯南征使李恢自建宁马忠自防牱而身自出越嶲五月渡泸世未有原其説者盖吴蜀之分五溪诸夷遥接益州四郡虽不能为害然有事之际得之即强故先主伐吴使马良招五溪诸蛮授以官爵五溪之南即益州防牱郡界及先主败于秭归益州四郡皆叛应吴高恣睢于越嶲雍闿跋扈于建宁朱褒反叛于防牱闿又受吴之爵执蜀刺史张裔以与吴安然不忌此非独以险远为心盖益州四郡上可撼巴峡以为奇下可通湘广以备败自汉以来益州四郡皆士大夫主之非独蛮夷而已公之南伐盖以杜塞四郡归吴之心使四郡根据于吴遥结五溪诸夷则巴峡非汉有也传所谓因其酋豪擒纵孟获使之不叛者特公之余畧耳】柳玭【通鉴昭宗景福二年以渝州刺史丨丨为泸州刺史柳氏自公绰以来世以孝悌礼法为士大夫所宗玭为御史大夫上欲以为相宦官恶之故久谪于外】皇朝钱若水【以右赞善为守太祖召见于武徳殿谓之曰泸州最近蛮尤宜绥抚】邓绾【为江安令有安乐溪记】人物尹吉甫【江阳人有祠在城南又报恩观建清穆堂以祠之】皇朝唐庚【字子西来自眉家于泸之安夷门外有文集】题咏地兼夷汉重【任伋题安乐山诗云云江带梓防寒】泸戎瘴疠屋【刘望之荔支诗云云闽粤山水乡如何产此物烂然照炎荒】余甘渡头客艇【唐子西泸川六言百斤黄鲈鲙玉万户赤酒流霞云云荔支林下人家】牛羊村落晚晴处【唐子西云南老人行云云烟火楼台日暮时】安排春织待新篇【唐子西赠泸倅诗寄语江阳夷洛道云云自注云淯井夷人蛮布织梅圣俞诗】歌唱竹枝终日楚【同上云云笛吹梅弄数声羌】
　　四六【西瀼奏功　若时江阳　宏开帅府东川徙镇　实聨益部　尽防兵权】
　　【地控云南之六诏　维泸川之大郡　地望隆重视古元侯疆连井洛之三边　控巴徼之羣蛮　民俗怡熙为今道院鸟言夷面虽久被于文明　占一星之入蜀谓合遄归狼子野心然易萌于啸聚　不五月而渡泸却疑深入元戎小队复班石谷之春　尹吉甫之清风穆如可挹方国细书趣侍云台之下　唐子西之遗范炳若犹存】潼川府【郪县　平江　涪城　通泉　射洪盐亭　飞乌　铜山　东闗　永泰】
　　建置沿革【禹贡梁州之域东井舆鬼之分野春秋战国为蜀地汉高帝分置广汉郡郪县与焉后汉因之先主定蜀分广汉蜀梓潼郡晋又分置新都郡萧纪于郪县置新州西魏置昌城郡隋改新州为梓州因梓潼水为名炀帝废为新城郡唐改为梓州又改为梓潼郡复为梓州肃宗以梓州为东川节度治所前蜀为武徳军国朝改静戎军又改安静军又诏梓州称劒南东川陞为潼川府以梓州为潼川府路乾道间陞泸南为潼川府路安抚使而潼川守臣兼果渠怀安广安五郡兵马事今领县十治郪县】本路提刑置司
　　事要郡名梓潼　东川　左蜀　风俗俗好胜尚气【旧经云云不耻贫贱】士通经学古【旧经曰云云罕为异习】人杰地灵【图经梓州出赵防之智术陈子昻之文章所谓人杰地灵者也○岑象求赵岩记东汉以来人物可见者仅数人其间以礼自持不应辟命者殆居其半】形胜左带涪水【通典云云右挟中江居水陆之冲要】东控泸叙【乞陞潼川府奏状云云西扼绵茂江山形胜水陆之冲为劒外一都会与成都相对】古广汉郡【刘甲人物志序唐以前凡称梓潼者即今之隆庆称涪者即今之绵州惟称郪及广汉县乃潼川也○元和志州城宋元嘉中筑】不及西川一大县【邓良能南楼记云自唐为东川节度名有十邑与西川等而壤地瘠薄民物之产云云】通泉为梓名邑【杨天惠撰通泉县连鳌阁记梓于西南为大都云云江山秀润土田平夷】土产桃竹【杜甫丨丨杖诗江心蟠石生桃竹苍波喷浸尺度足斩根削皮如紫玉江妃水仙惜不得梓潼使君开一束满堂賔客皆叹息怜我老病赠两茎出入爪甲铿有声老夫复欲东南征乗涛鼔枻白帝城路幽必为鬼神夺杖劒或与蛟龙争重为告曰杖兮杖兮尔之生也甚正直慎勿见水踊跃学变化为龙使我不得尔之扶持灭迹于君山湖上之青峯噫风尘澒洞兮豺虎咬人忽失防杖兮吾将曷从】山川牛头山【在郪县西南二里形似丨丨丨四面孤絶俯临州郭下有长乐寺楼阁为一方胜槩图经有云罗汉洞在岩之半永福寺据其顶广化寺据其冈罗汉院据其麓】东山【在城东○杜甫陪王侍御同登东山最高顶宴姚通泉晚携酒泛江诗姚公美政谁与俦不减昔时陈太邱邑中上客有柱史多暇日陪骢马游东山高顶罗珍羞下顾城郭销我忧清江白日落欲尽复携美人登防舟笛声愤怒哀中流妙舞逶迤夜未休灯前往往大鱼出听曲低昻如有求三更风起寒浪涌取乐喧呼觉船重满空星河光破碎四座賔客色不动请公临深莫相违逥船罢酒上马归人生欢防岂有极无使霜露霑人衣】大雄山【在中江有真武祠杜甫有题武禅师屋壁诗即此】东武山【在射洪县东十里唐陈伯玉集云陈方庆好道隐于此有唐朝道观遗址】金华山【在射洪县有陈拾遗学堂○杜甫诗涪右众山内金华紫崔嵬上有蔚蓝天垂光抱琼台系舟接絶壁杖策穷潆洄四顾俯层巅淡然川谷开雪岭日色死霜鸿有余哀焚香玉女跪雾里仙人来陈公读书堂石柱侧青苔悲风为我起激烈伤雄材】白崖山【在射洪县南十五里】郪江【在郪县西南源出铜山县赤岸溪】涪江【在郪县北通遂州】射江【涪江水东南流与射江合】鵞溪【在盐亭县境其地产绢】梓潼水【在盐亭县其源出劒州】沈水【在通泉县北公孙述令延岑盛兵固守丨丨汉臧宫进兵纵击之斩首溺死者万余人即此】堂亭名世堂【在府治画司马相如王褒杨雄严君平屈原陈子昻李太白苏子瞻八人】来衮堂【在府治以赵丞相更名】西郊亭【蒲公规亭记云蜀相高平公所建】野亭【在通泉县东○杜甫陪王侍御宴通泉东山丨丨诗江水东流去清樽日复斜异方同宴赏何处是京华亭影临山水村烟对浦沙狂歌遇形胜得醉即为家】山亭【杜甫登牛头丨丨诗云路出防树外亭窥万井中江城孤照日山谷远含红兵革身将老闗河信不通犹残数行泪忍对百花丛】水亭【杜甫章梓州丨丨诗城晚通云雾亭深到芰荷吏人桥外少秋水席边多】馆驿通泉驿【杜甫诗溪行衣自湿亭午气始散冬温蚊蚋集人远鳬鸭乱驿楼哀柳侧县郭轻烟畔一川何绮丽尽日穷壮观】寺观慧义寺【杜甫陪章梓州诗云春日无人境虚空不住天莺花随世界楼阁倚山巅迟暮身何得登临意惘然谁能解金印潇洒共安禅○前人送王少尹赴成都诗云苒苒谷中寺娟娟林表峯栏干上处远结构坐来重骑马行春径衣冠起暮钟云门青寂寂此别惜相从】牛头寺【杜甫诗青山意不尽衮衮上牛头无复能拘碍真成汗漫游花浓春寺静竹细野池幽何处莺啼切移时独未休○望丨丨丨诗牛头见鹤林梯径绕幽深春色浮山外天河宿殿阴传灯无白日布地有黄金休作狂歌客囬看不住心】兠率寺【在南山名长夀有刘蜕文冢碑及蜕三诗刻之石○杜甫诗兠率知名寺真如会法堂江山有巴蜀栋宇自齐梁庾信哀虽久何颙好不忘白牛连远近且欲上慈航○望丨丨丨诗树密当山径江深隔寺门霏霏云气重闪闪浪花翻不复如天大空余见佛尊时应清盥罢随喜给孤围】东山寺【名普恵寺在城东涪江之外去城三里寺有苏公泉临川门下瞰涪江】香积寺【在涪城县有官阁○杜甫诗寺下春江深不流山腰官阁逈添愁诸天合在藤萝外昏黒应须到上头】东台院【在盐亭县郎中任伯传于山上建亭读书十年而兄弟子孙登科者十余人其孙任源有记】玉京观【在射洪县北金华山上东晋陈勲学道山中白日仙去梁天监中建观有唐明皇所铸老君像有陈拾遗读书堂及卢藏用祭文】祠庙白崖庙【在白崖山图经云神姓陆讳弼梁天监中为泸州刺史卒于官归舟过此山下舟皆沈没后为立庙】勾溪庙【在中江县即天齐王祠○子瞻有看画古丛祠之句见后题咏】名宦郭元振【唐诗纪事元振神龙间尉通泉任侠使气不事小节武后召欲诘问既与语奇之索所为文章上宝劒篇后览之嘉叹○杜甫过代公宅诗豪杰初未遇其迹或脱畧代公尉通泉放意何自若及夫登衮冕直气森帷薄磊落见异人岂伊常情度定策神龙后宫中翕清廓俄顷辨尊亲指挥存顾托羣公甫慙色王室无削弱逈出名臣上丹青照台阁我行得遗迹池馆皆疏凿壮公临事断顾歩涕横落高咏宝劒篇神交付冥漠】苏荣【唐相味道之父为梓州参军致书乡人曰项注吏部州参子号县带郪名由来不渉老身并是妇儿宫职时人赏之】柳仲郢【公绰之子字谕防为东川节度使美绩流间又孙光宪北门言曰西川人言梓州者我车门之草市也仲郢为东川节度使闻之曰吾仕朝廷三十年清津备歴今日始与西川作市令耶】李商隐【唐大中时为东川判官今防弥勒岩佛颂及南禅四证堂碑皆商隐文】皇朝燕肃【天圣中为守作莲花漏】张雍【徳安人知梓州值李顺之乱士逊蠲烦苛尚简素吊死防孤歌颂之声溢于道路】范百禄【淳熙间为提刑会泸夷反命熊本措置夷数千请命将欲屠之百禄不可遂受其降】人物王涣【郪人为洛阳舍寛猛得宜人为立祠】王堂【郪人迁汝南太守委功曹陈蕃匡理政务郡内称治并东汉时】赵防【盐亭人笃学不仕舆李白善著书号长短经】陈元敬【子昻之父瑰伟倜傥弱冠豪侠属乡人阻饥散粟万斛以济贫民年二十二擢第天后居摄遂山栖饵术见赵澹颂】陈子昻【射洪人唐兴文章徐庾余风天下祖尚子昻始变雅正武后时上书言事为右拾遗后为县令叚简所害卢藏用云道防五百载而得陈君子昻有感兴诗墓在独坐山学堂遗址在金华山】顾彦晖【郡人以忠义称】皇朝苏易简【铜山人太平兴国五年状元】文同【字与可永泰人文潞公守成都奇之致书与可云襟韵洒落如晴云秋月尘埃不可到司马温公苏文忠公尤敬重之有丹渊集】题咏官柳着行新【杜甫郪城送李判官诗云慿高送所亲久坐惜芳辰远水非无浪他山自有春天际伤离别离筵酒太频野花随处发云云】江水流城郭【杜甫春日登梓州城楼诗行路难如此登楼望欲迷身无却少壮迹有但羁栖云云春风入鼓鼙防防新燕子依旧已衔泥】五马何时到【杜甫送梓州李使君之任诗近看除刺忠还喜得吾贤云云防鱼会早传】江清歌扇底【杜甫陪李梓州泛江有女乐在渚舫戏为艳曲诗上客囬空骑佳人满近船云云野旷舞衣前玉袖临风并金壶隐浪偏竞将明媚色偷眼艳阳天】立马千山暮【前人白日移歌袖青霄近笛牀翠眉萦度曲云鬓俨分行云云囬舟一水香使君自有妇莫学野鸳鸯】衔恩到梓州【姚合送杨尚书赴东川诗郄縠诗书将云云绕身垂印绶防马执戈矛劒阁和铭峭巴江带字流从来皆惜别此别复何愁】汉女输橦布【王维送梓州李使君诗万壑树参天乡音听杜鹃山中一半雨树杪百重泉云云巴人讼芋田文翁飜教授不敢倚先贤】得郡书生荣【苏子瞻送周正孺知东川诗云云还家昔入重而况东西川千骑拥上冢里门下车日父老自惊耸端如何武贤不事长卿宠清时养材杰杞梓方培拥未应遗合抱取用及把拱如君尚出麾顾我宜耕陇告归谢先手求去悔不勇岂云慕廉退实自知衰冗为君扫棠隂画像或相踵】东川得望郎【苏子瞻次前韵云云坐与西争重高峯倾石室旧学鄙文蜀人安使君所至野不耸竹马迎细侯大钱送刘宠遥知勾溪路老稚相扶拥看画古丛祠百怪朝幽拱牛头与兠率云木蔚堆垅醉乡追旧游笔阵贾余勇聊将诗酒乐一扫簿书冗西风吹好句珠玉本无踵】水散巴渝下五溪【杜甫野望诗金华山北涪溪西仲冬风月始凄凄山连越嶲蟠三蜀云云】从来不奉一行书【杜甫投简梓州幕府兼简韦郎诗幕下郎官安稳无云云固知贫病人湏弃能使韦郎迹也疎】一门三镇拥朱轮【潼川旧记鲜于叔明功徳碑载严氏诗三院四人簮白笔云云】训练彊兵动鬼神【杜甫寄章侍御诗淮安维扬一俊人金章紫绶照青春指麾能事囬天地云云闗西不得归闗羽河内犹宜借冦恂朝觐从容问幽侧勿云江汉有垂纶】鞭指金门望转清【张顺之送大谏赴阙诗一万余家留恋意二三十里管弦声恵加棠水流难尽云云】深僻还如樗社村【张顺之寄唐山人诗梓潼江口涪江上云云】鳯凰城里花时别【陈羽梓州与温商夜别诗云云武江边月下逢客舍莫辞先买酒相门曽忝共登龙近风骚屑千家竹隔水悠扬五夜钟明日又行西蜀路不堪天际远山重】外邑高山拥县青【杜甫行次盐亭寄严遂州蓬州二使君诗马首见盐亭云云云溪花淡淡春郭水泠泠全蜀多名士严家有徳星登临意无极好为老夫听】山县早休市【杜甫倚杖诗自注在盐亭时作看花随郭内倚杖即溪边云云江桥春聚船狎鸥经白浪归鴈喜青天物色兼生意凄凉忆去年】乌好人亦好【杜甫赠射洪李四丈丈人屋上乌云云人生意气豁不在相逢早】薛公十一鹤【杜甫通泉县署屋壁后薛少保画鹤诗云云皆写青田真威迟白鳯态非是仓庚隣赤霄有真骨耻饮洿池津防防任所往脱畧谁能驯】江头且系船【杜甫题郪县郭明府茅屋壁云云为尔独相怜云散灌坛雨春青彭泽田频惊适小国一拟问高天别后巴东路逢人问几贤】
　　四六【出纶北阙　蜀川巨镇　地接三江赐履东川　郪道名邦　镇分二蜀】
　　【辍从枫陛分竹使以鼎来　柳侯见薄苐言市令之如坐使梓潼与锦城而争重　坡老送行乃以望郎而重建台移治盖田谏议之言　陈伯玉之故乡风生谏草持节防名有赵清献之烈　杜少陵之遗迹月冷诗坛接漏天之雾雨隔畨之烟云】














　　方舆胜览卷六十二
<史部,地理类,总志之属,方舆胜览>
　　钦定四库全书
　　方舆胜览卷六十三　　　　宋　祝穆　撰
　　遂寜府【小溪　蓬溪　长江青石　遂寜】
　　建置沿革【禹贡梁州之域东井舆鬼之分野春秋战国为蜀地秦为蜀郡地汉分为广汉郡今州为广汉县又分为德阳县东晋于德阳县界东南置遂寜郡后周置遂州又改名曰石山郡唐改为遂州改遂寜郡复为遂州陞东川防御使又陞武信军节度皇朝因之提举合邃等七州兵甲徽宗潜邸陞遂寕府今领县五治小溪】
　　本路转运置司
　　事要郡名古遂　武信　风俗民醇有古风【张震赋序云云】人物富繁【马咸记云云江山洒落】形胜东连巴蜀【图经四逹之区西接成都云云】劔南大镇【曲阜行李延制遂寜云云】涪水上游【马咸防云云乃东川防邑】东蜀都防【刘仪鳯南楼记平原沃野贯以涪江气象寛舒为云云】山原肥沃【华阳志云云有泽渔之利】遂居蜀腹【白居易行刺史李繁制】有城如斗【唐节度使夏鲁竒檄文云云有壁如金】土产蔗霜【容斋五笔宣和初王黼剏应奉司遂寜尝贡糖霜黄鲁直在戎州作颂答雍熈长老寄糖霜诗逺寄蔗霜知有味胜如崔子水晶盘】山川鳯凰山【在府城西】书台山【在府城西南以张九宗得名连宝台与金鱼山为三峯今建学宫于上】玉堂山【在小溪县北十里岩峦耸秀】伞子山【在小溪县白水镇唐大厯间有禅师跨一白驴抵此山结茅以居环山之民素以植蔗凝霜为业和尚所骑白驴颇食民蔗居民苦之诣和尚请焉和尚曰汝知糖之为糖而不知糖之为霜其利十倍因示以诀遂寜糖霜其色如琥珀遂为上品】鼓楼山【在蓬溪县北十里防峯对峙山髙千余仭王蜀时尝置鼓楼望烽火于其上】赤城山【在蓬溪县东二里】庙山【在长江县南十里孤峯峭拔下临江岛】明月山【在长江县西南二里○贾岛诗长江微后明月众星中】五龙山【在长江东五里】青石山【在青石县有祠甚严九州要记云天下青石无加于此可为钟磬】招隐洞【在长江县南二十里内有唐员半千题字】涪江【源出广魏涪县南至小广魏与梓潼合】赤溪【自蓬溪县西流入小溪东合涪江】郪水【自铜山飞乌县合众流歴长江防涪水】井泉火井【在长江县客馆镇之北二里伏龙山下地洼若池以火引之则有声隐隐然发于池中少顷炽炎夏月积雨停水则熖生水上水为之沸而寒如故水涸则土上有熖观者至焚其衣裾】堂院静治堂【孝宗御书三字赐丁逄】东蜀道院【在郡治晁子西为记】寺院广利寺【在小溪县西五里岩壑之胜甲于一方○丁公言诗出城数里即青山路入青松白石间只合歩行寻石径不宜呵喝入松关】资圣院【在小溪灵泉山○孙谔诗四山藏一寺方丈压诸峯囬首坐禅处白云深几重】名宦顔杲卿【调遂州司法性刚直尝为刺史诘责正色别白】贾岛【字浪仙唐文宗时谪长江县主簿有墓在焉○杜荀鹤诗谪官自麻衣衘怨至死时山根三尺墓人口数聨诗仙桂终无分皇天似有私暗松风雨夜空使老猿悲○唐安锜过其墓题诗曰倚恃才难断昻藏貌不恭骑驴冲大尹夺卷悟宣宗驰誉超先辈吟诗下我侬司仓旧曹署一见一心冲】张九宗【小溪人德宗时持节列侯归典乡郡其荣禄诗牛羊啣草窥环佩鸟雀离花听管弦】皇朝司马池【干兴初为小溪大夫初正版籍赋役子温公方四嵗识者已知其非凡儿矣】赵抃【为转运使】李寿【蜀人为守号巽岩】冯檝【小溪县人苗刘之变檝为正字贻书谕以祸福累迁给事知泸州】题咏肩舆太守醉【张震诗春苗半没胫社酒期满腹云云灯火归骑趣惟有汉月明依然照山曲】劔岭横天古栈微【司马君实送张兵部中庸知遂州诗云云相如重驾传车归双亲倚门望已乆千骑踏雪行如飞人间富贵非不有似君荣耀世亦稀闻道西川有遗像使我涕泗空沾衣】谪官何事谪诗仙【郑谷旅次遇裴晤员外谪居于此因寄诗云谁解登髙问上云云不知几首南行曲留与巴儿万口传】
　　四六【武信旧藩　土田肥沃　防涪水之上游遂寜新府　人物阜繁　乃东川之都防】
　　【地重潜藩节镇素雄于一靣　道院邃清备载晁子西之记权専防府甲兵兼总于七州　襌闗胜絶更稽丁晋公之诗】
　　顺庆府【南充　西充相如　流溪】
　　建置沿革【禹贡梁州之域秦楚之交鹑首之次参井之分春秋战国为巴子国秦灭巴立为巴郡即汉蜀郡之安汉县也亦为充国县地二县并属益州之巴郡汉刘璋分垫江置巴西郡宋于安汉故城置南宕渠郡隋罢宕渠郡以安汉县属隆州改安汉县为南充县改隆州为巴西郡唐割隆州南充相如二县置果州山南西道改南充郡复为果州改为充州寻复为果州伪蜀为永寜节度皇朝平蜀梓州路以寜宗潜邸陞顺庆府今领县四治南充】
　　事要郡名巴西　南充风俗其民喜商贾【程泾社稷坛记郡当舟车徃来之冲云云而怠穑事】人才之盛【郡守赵不拙鼓角楼记果之为州山深水长秀气所钟古今人物不絶纪将军忠节练御史史才谢真人飞升程仙师尸解牧牛峯大名尊宿顕顕在人耳目○吕好问览秀亭记思史谦恕窦泌之遗风吊谯周陈子昻之旧绩想陈练师谢自然之仙踪慕张嶷陆绩之英躅○开汉志在汉以忠节名义着在唐以神仙浮屠显在本朝以文章学术名】形胜本安汉城【冯休文宣王庙记地属梁雍云云】巴子旧封【邵伯温词云云充城乐土】大江襟带【开汉志嘉陵云云于左金泉栖乐诸山雄峙于右】羣峯矗于四望【冯耘灌口庙记果之郛防□夷溪水迤其西南云云】号小成都【郡志自邵伯温守此邦名山胜景题品无遗至以小成都目之○郡守杨济开汉楼记自号小益不复数潼遂又云果州虽亚于潼遂而士民之盛则过之】土产黄柑【邵伯温诗果山仙果秀天香处处圆金树树芳】山川果山【在南充县南八里郡以此名郡人御史陈寿隐于此有祠】金泉山【在城西果山之足唐谢自然于此上升有青霞观○韩愈作谢自然诗果州南充县寒女谢自然童騃无所识但闻有神仙轻生学其术乃在丨丨丨一朝坐空室云雾生其间须臾自轻举飘若风中烟入门无所见冠屣同蜕蝉】大方山【距城十五里又有小方山千峯万岭有若洞天】寳台山【距州城西与金泉对峙有览秀亭】清泉山【距城十里有古刹下瞰龙门诸山有邵太史留题】朱鳯山【在州南十里乃尔丨仙及李淳风养炼之地回视郡城如在掌握其山有鳯凰集因置丨丨观】清居山【在南充县内有四亭白云亭光相亭吸江亭五友亭】南岷山【距西充县十五里有十三小峯汉何岷者隐其上遂以名山】大耽山【在龙溪县隋居士杨耽居此修养冬居丨丨丨石窟中夏居小耽山之絶顶】肖岩【在西充县小陵镇东岩窦空润泉水清洁】嘉陵江【在相如县东二百歩○韦应物听丨丨丨水寄深上人诗水性自云静石中本无声如何两相激雷转空山惊】西溪【在丨充县东四十歩又有东丨】大小洲【图经载昔铁冠过此云丨洲连丨丨此地出公侯】井泉滴浮泉【在小方山道士何志全饮此水年八十面如桃红○樊汝　　贤诗云液落山腹脉与昆仑通云何山中叟八十桃顔红】楼阁开汉楼【郡守杨济记云圣朝褒纶冇实丨丨业之语摘二字以名是丨见纪信注】仙鹤楼【在郡城后子城上下瞰大江邵伯温诗鹤楼端胜庾公楼】览秀亭【在南充县宝台山上为乡士期集题名之所】清晖阁【在南充县下俯大江其景清絶】名宦韦贯之【白居易集云坐考防收直言者出为果州刺史】崔元亭【为守】史谦恕【海録碎事谦恕为果州刺史百姓歌曰使君来何晚昔日无储今有饭】皇朝查道【字湛然知果州王均之乱贼党相语曰查果州以仁义抚此境颇得众心未可攻也抵城而宵遯又云道微服单马造贼所谕以诏意乃相率投兵罗拜请防】邵伯温【康节之子妙得先天之防时相欲传其易学公力拒之后守果州】人物纪信【郡城太平门有忠祐庙诰词云以忠狥国代君任患实开汉业使后世知君为重身为轻虽糜捐不避者侯有力焉】司马相如【在相如县南三十五里宅濵嘉陵江有琴台又水北有相如坪】谯周【安汉人陈寿常师之孙谯秀】陈寿【安汉人撰三国志】谯秀【李商隠怀谯秀诗梓潼不见马相如更欲南行问酒垆行到巴西覔丨丨巴西惟是有寒芜】皇朝冯休【南充人真庙朝不应辟召归山著书】题咏褒斜不容幰【唐王维诗云云之子欲何之鸟道一千里猿啼十二时】五马过穷巷【王维谢郑果州相过诗云云双童送老身】骑吏縁青壁【姚合果州刺史崔元亮诗云云旌旗度白云劔铭生藓色巴字叠成文华省思仙侣疲民爱使君】阆苑南邉第一州【邵伯温果山即事云云江山絶胜对城楼又老守自慙无善政衰翁不称作遨头】万家灯火春风陌【邵伯温诗从昔遨游盛两川充城人物自骈阗云云十里绮罗明月天】倾城出送旧遨头【邵伯温离果州诗曰今日行人去果州云云】蜀人唤作小成都【邵伯温过充城诗云自昔充成号奥区云云】四川惟説好充城【邵伯温充城口号诗山围翠合水连云万室楼台照眼明胜地风淳真乐国云云】充城繁盛冠东川【前人云云】
　　四六【维今开汉　纪侯之忠节　维东梓之奥区号小成都　谢女之仙风　有南充之佳郡内输邦赋视资普而后先　疲民爱使君盍继崔元亮之政外给军储与嘉眉而甲乙　胜地真乐土愿邵伯温之诗】
　　资州【盘石　资阳内江　龙水】
　　建置沿革【禹贡梁州之域东井舆鬼之分野入参三度周属雍州春秋战国为蜀地秦置蜀郡汉武分置犍为郡即犍为郡之中资县地自晋雄之乱夷防居之西魏析武康郡之安阳县置资州理今简州阳安县界古资阳城后周于今简州阳安县移资州于汉资中故城为治所仍改资中为盘石隋并郡于安阳县炀帝又置资阳郡唐改为资州东川复西川徙治内江复治盘石皇朝因之今领县四治盘石】
　　事要郡名资川　资中风俗地狭民贫【宋京至道观记资中云云无土以耕在蜀为穷僻之地】为多士国【李浩大晟乐记资在东梓云云○图经云王褒起资以文词鸣自褒以来如董钧范崇凯李鼎祚皆以文显】词客才士未尝一至【宋京至道观记资中江山瑰竒自古王公贵人云云故不得见于歌咏而为浮图老子氏之学者徃徃擅而有之】夷汉杂居【唐韦臯奏防资与泸境相接山川连结云云】形胜长江带其南【李石企仙楼记】灵岩盘其右【传耆盘石县迁治舍记支江流其前谷神隐其北醮坛防其左云云】大溪缭其北【企仙楼记云云有山岌然中峙为郡治胜处】东抵昌泸【图经资在东蜀云云北通普遂南接荣嘉西逹隆简】山水之秀【刘光祖状元楼记蜀东十数郡云云不敢与资中抗】山川鳯凰山【在州北小谯山后形若鳯故名】重龙山【在州南二里崒盘屈隐若龙转亭阁之胜及诸梵列跨其上江山城市歴歴可观】毡帽山【在州南四里】玉清山【在州南二里左瞰平湖侯真人遗迹在焉】玉京山【在州西南五十里峭险壁立】得道山【在州北十五里有张开光遗迹存焉】月山【在州北三十里】醮坛山【在州北二里张道陵李阿真人修炼于此】资山【在资阳县○范淳甫诗丨丨岩谷多神仙鸾车鳯马随飞烟神女萧萧来暮雨浮邱徃徃下云軿】德林山【宋京李观有题钱氏丨丨丨诗】平冈山【在盘石县西三里李阿传仙宗崔中古崔逵居之】华蕚山【距内江县十里昔唐范崇凯于此读书详见名宦】鼇山【在龙水县西北一里】孟岩【唐杨禹珪题丨丨诗郡虽饶胜境偏爱丨丨山】东岩【距州城三里若剖大瓮下深千尺溪壑深杳林木葱蒨】西岩【在城西六里山行逾百歩石壁夹道如城如峡○宋京防资中四岩独丨丨幽深山水富足】南岩【去盘石县五里】北岩【去郡城半里等慈寺之东○唐卢并等慈寺诗地灵无俗草岩静有仙禽郡志崖峻不可游息其巅古像半洒苔藓乳泉滴沥四时不絶宋京丨丨记云东蜀领郡十六而山川瑰竒资中为之甲资中胜游十数而北岩又为之最】琵琶峡【在盘石县南三里】盘石【在州城北二里状若盘陀因以名县】珠江【相传江中有光夜现如灯烛○刘光祖状元楼记资号丨丨以地之灵出产瓖异】中江【在资阳县西沈约宋书资江为中水涪江为内水】龙溪【在龙水县西北】楼阁台星楼【即东城门乃赵魏公建黄裳为之记】省元楼【在谯楼南为郡人赵雄建】状元楼【在谯楼东为郡人赵逵建】企仙阁【一名蓬莱在郡治之北髙防絶顶得一郡之要李石记李传侯张各防一山合四山而拱揖故名】亭榭瀛洲亭【在郡圃绘唐十八学士故名鲜于侁记云千岩万壑绮绾綉错如拱如揖顾接不暇】道胜亭【梅尧臣题龙水县钱氏丨丨丨诗龙川旧山下髙卧一儒生有室罗经史无心繋组缨】名宦韦臯【唐丨丨时东蛮数为邉患能绥服之又战有功蛮部震服乃建安夷军于资州维制诸蛮】卢并【文宗时守资中长于歌咏有诗刻在等慈寺】皇朝范祖禹【治平中宰龙水】宋京【政和间为郡幕喜于诗翰】李新【字元应隆州人为资州司録东坡命赋墨竹常称赏之】人物苌【资中人即夫子问乐者也】王褒【资中人有圣主得贤臣颂今墓前有石碣髙一丈字已磨灭惟涤砚池尚存】董钧【东汉永平中为愽士尝与议礼乐】范崇凯【内江人善属文明皇命作华蕚赋入奏为第一弟元凯】皇朝赵逵【盘石人廷对第一不附秦桧】赵雄【内江人类试为第一孝宗朝为相】题咏元戎镇静无邉事【羊士谔资州宴行营囬将诗几劔盈庭酒满巵戍人归日及时云云遣向营中偃画旗】日落琵琶峡口风【宋京诗云云生氊帽山头雨云云】外邑县门倚岩石【范淳甫宰龙水日赋诗云云终日对青峯初仕借为宰读书过三冬忘机狎鸥鸟观稼亲老农讼庭可罗雀铜印苔藓封】资水通巫峡【范淳甫诗云云谁家万里船】
　　四六【蜀左名区　山川甲于左蜀　褎然龙首之英资中佳郡　人物拟于西川　卓矣鳯池之彦地虽穷僻洞蛮溪防之杂居　粤从汉代名髙作颂之文人山独瑰竒释子仙翁之多占　迨至本朝秀毓秉钧之贤相】
　　普州【安岳　安居乐至】
　　建置沿革【禹贡梁州之域秦地东井舆鬼之分野春秋战国为巴蜀之境秦为巴蜀二郡地今州即汉之资中牛鞞垫江后汉之德阳四县之境晋因之梁置普慈郡于此后周武帝于郡立普州又置多叶县于此隋改多叶县为普慈县炀帝罢属资州唐初又置普州改为安岳郡复为普州皇朝领县三治安岳】
　　事要郡名东普　普慈风俗地僻俗固【唐文若学记云云】土瘠民贫【冯山州学记】俗为近古【黎持文宣王庙记普慈之人有无相通忧患相恤最为近古少而羣萃者逊弟而听从退而里居者无倦于教育】士多于民【唐文若安居县学记安居普下邑地狭而赋寡古籍为士者多于民○王平彭公堂记其民朴厚而俗美士雅素而笃学排村徧井云云故其俗尚礼义尊爱贤者】冠带并西眉【四贤堂记冠带之盛与西蜀并称○何耆仲进士题名记蜀东西州论士所出必曰眉曰普普居山谷间不能当眉之属县而人物表殆相颉颃】形胜普之秀以石【郡志云眉之秀以水阆之秀以山云云】介万山间【普慈志序云云无土地肥饶之产无舟车货利之聚】为东蜀下州【冯山州学记】土产枣梨藕【郡土硗瘠无珍异之产惟鐡山枣崇龛梨天池藕三者皆陈希夷所种】山川鳯凰山【在郡治后形如飞鳯福济庙居其絶顶舞鳯亭当其胜州治防其脊左为惠民院右为白马庙延袤数里气象雄胜】云居山【在城南一里其上为真相寺有葛仙洞为近城游览胜处】大云山【在鐡山门外二里】安岳【以邑治在山下四面险故曰丨丨】艮岩【在安岳之清流镇杜孝严有记】西岩【郡守李耽有诗】月岩【在安居髙滩福圣院相对隐士赵鷟居之后岩尤竒】岳阳溪【在安岳县天圣中郡守彭乘凿石为曲水后名翰林滩每嵗脩祀事于此】双溪【在郡西七里与岳阳溪合而东】大安溪【在安居故老云孟蜀尝取鱼于此当时号禁溪】井泉破石井【在城西其水清洌乃一巨石凿开而得水云陈相地所开】堂阁清简堂【在郡治】玉虹阁【在郡治】寺院报恩寺【在安岳有会景亭便于眺览】福胜院【在安居县南五里依岩架屋下瞰韩朋溪有岩泉之胜】栖岩寺【寺有李洞读易洞雍州人避朱泚之难入蜀于大云山凿石为洞读易其中尝师事贾岛】祠庙鐡山神祠【在州西神姓姚讳景澈隋文帝时普昌泸三州夷作乱帝命神为都统将兵讨平之卒韩朋镇石城山后人为立庙嘉定乙夘红巾作乱于益昌遂入普屯于庙山是夕暴风雷雨掀掲寨舍贼首莫简见空中神异谒庙谢过探籖得擒贼先擒王之句已而就擒】普应庙【在鳯凰山神姓多名岳天彭人自孟蜀时授徒于普国初未有登科者端拱间门人牟衮廷试第七自是儒科相踵实自侯而始侯既殆牟衮率诸弟子葬之鳯凰山遂立祠】名宦贾岛【苏绛铭序云岛字浪仙范阳人长材间气超卓挺生属思五言孤絶之句记在人口罹谤责授遂州长江主簿自长江簿迁司仓参军又迁普州司户参军终焉有祠在城南三里○韩愈诗孟郊死葬北邙山日月星辰顿觉闲天恐文章中断絶故教贾岛在人间】皇朝彭乘【益州华阳人为汉阳军判官顾望乡闾怅然曰亲老矣乞归侍养冦凖荐之召为集贤校理求便亲得知普州旧制蜀人不许赴蜀官特恩自乘始庆厯中与欧阳文忠公宋景文公张文定公同在翰林今东溪上曰翰林滩者公遗迹也】文同【潼川人以亲老自内职丐外守普州】人物陈【字希夷普州崇龛人也隐于武当山及华山太宗令见真宗于藩邸及门而返曰王门厮役皆将相材也何必见王按祥符旧经谓陈崇龛人既长辞父母去学道或居亳为亳人或居洛中则为洛人或居华山则为华山人此説最有理祥符去国初甚近李宗谔博物君子撰定图经必得其实】牟衮【永兴人国初登科自衮始兄弟皆继踵擢第谓一门四桂】诸冯【自唐冯宿之后为彰明令因家于蜀在普有南宗北宗之别南宗则有冯如晦能辨范公纯仁之诬狱冯宗则与陈东同伏阚上书北宗则有冯光戬能戒大将杨琼之杀防冯澥之忤蔡京遭贬】题咏石秀山囬气象雄【郡守郭卭诗地灵人胜风流古云云】文属君华武硬弓【冯如愚诗地灵人秀谁称首云云牟衮字君华破荒及弟刘泽武艺精絶从太祖定天下号刘硬弓】
　　四六【防綍北门　维千里地　地望在东普而最卑分符东普　介万山间　人才与西眉而相埒试考图经地最蜀东之陋　贾浪仙宦游之国诗句难磨载观形胜石为天下之竒　陈希夷毓秀之乡清风可挹】















　　方舆胜览卷六十三
　　钦定四库全书
　　方舆胜览卷六十四　　　　宋　祝穆　撰
　　合州【石照　巴川　铜梁汉初　赤水】
　　建置沿革【禹贡梁州之域秦地参井之分野古巴子之国秦以其地为巴郡今州即秦汉巴郡之垫江也东汉及魏晋因之宋于此置宕渠郡南齐以垫江县属寕蜀郡西魏置合州改垫江为石镜县改宕渠曰垫江郡后复曰宕渠隋废宕渠郡改合州曰涪州炀帝置涪陵郡唐复为合州改巴川郡复为合州皇朝因之及分川陜为益梓利防四路而合梓州路今领县五治石照】
　　事要郡名巴川　垫江风俗土风朴厚【华阳国志巴蜀之人质直好义云云有先民之流】人多秀异【垫江志表之以四山之环合中之以两溪之襟带田畆桑麻左右交映丨生其间丨丨丨而喜习诗书】形胜乃古垫江【按汉晋宋志巴郡之垫江县今为合州之石镜县此丨丨之丨丨通典云魏恭帝始置忠州垫江县后周改魏安隋开皇十八年复为垫江乃今忠州之垫江】枕二江口【赵勰新堤记合州丨丨丨之丨众水之凑也○重修单公堤记涪汉合流州因以名】巴蜀要津【晁公武清华楼记魏大统初于丨丨丨丨置合州其山曰龙多铜梁上接岷峨下缭瓯越或断或续属海而止所谓南戒也其水曰涪曰嘉陵合流于城下贯江沱通汉沔控引众川偕入于海所谓南纪也】山川铜梁山【在石照县南五里左思蜀都赋外负铜梁即此山缙云冯时行序山有茶色白甘腴俗谓之水茶甲于巴蜀山之北趾即巴子故城多玉蘂花元和志出鐡及桃竹杖】东山【在石照县东十里家子伯章之别业也下瞰涪江】东台山【在石照县东北七里东汉末薛融读书于此】牟山【在石照县西二十里唐康元良读书于此】学士山【在石照县东五里直郡治之江楼其髙不逾旁山而南峯斜崖诸山班班若出其下亦甚异也山西北张氏荔枝异本合榦唐文若曲端赋之】钓鱼山【在石照县东十里涪内水在其南西溪上流经其北郡人游者以舟下涪水舣而上已乃绕山北沿西汉水而归此游观之竒也山南大石砥平有巨人迹相传异人坐其上投钓江中山以是名下有大刹曰防国每嵗二月八日郡守帅僚属宴集于此】纯阳山【在石照县北三里州治在其阳唐女冠范志元得道处天寳间天使任安者至山中慕之而志元变为男子○刘仪鳯诗曰谁家游冶郎闯首窥幽闼但见脸如花不知心似鐡一夕变其躯云姿映云髪昔为桃李姿今作松篁节】龙多山【在赤水县北五里按唐孙职方樵丨丨丨録有至道观东有大池即唐武后时放生池中峯有鹫台院东有佛慧院有万竹竹径围尺有东岩广五十丈多唐人刻字又有灵山院泉自岩出潴为方池大旱不竭其山髙明窈深变态万状有驾鹤轩下视涪水如带烟云出没山之伟观也○图经云广汉人冯盖罗炼丹于丨丨丨之仙台晋永嘉三年举家十七人仙去孙樵丨丨丨录亦纪其事○冯时诗儿童便读山中记老大才登记里山○何骐诗世路聱牙赤水过故升天险问龙多书中旧识唐公昉图里又闻冯盖罗】龙门山【在铜梁县东北七十里山髙一里隐者苏汝砺之居也有书院藏书三万卷】双山【在巴川县南五十里相传昔渔者网得二石其一失去其一留因即山筑室而宝祠之石埋土中其可见者髙不盈咫广尺有二寸】圣灯山【在巴川县西六十里岩间夜有光荧然】中峯【在巴川县东南六十里山环二十里如盘民错居如画有泉自山注下曰天池】南峯【在巴川县东四十里髙五里是为峡山之首两山复出对峙中广十里涂左有窦谓之仙洞其深五里窦水流出为涧有嘉鱼】北岩【在州北五里或附会为濮岩非也岩有木数千章率围八九尺有定林院正月九日郡以故事设宴游人盛集又有荔枝阁】斜崖【在石照县东北八十里髙十余里有石横亘崖腹如拖脩帛迤长四五里崖以此得名下有洞谓之龙洞水由中出】垫江【三国志谓先主诣丨丨即此】内江【在州南百歩源出刚氏檄外有石屹立水心正圆如月其顶崭岩如云气俗谓石镜冬出水可三丈南流至渝州入江又名内江唐杜甫送十五弟使蜀诗数杯巫峡酒百丈内江船注水自渝上合州者谓之内江由戎泸上蜀者谓之外江】嘉陵江【在石照县东】宕渠水【郦道元水经谓之潜水又谓之渝水俗谓渠江在县北十里】西汉水【在石照县东百歩天下之大川以汉名者二班固谓之东汉西汉而黎州之汉水源于飞越岭者不与焉固之所谓东汉则禹贡之漾汉其源出于今兴元之西县嶓塜山迳洋金房均襄汉至汉阳入江者是也西汉则苏代所谓汉中之甲轻舟出于巴乘夏水下汉四日而至五渚者其源出于西和州徼外径阶沔水与嘉陵水会俗谓之西汉又迳大安军利劔阆果合与涪水会至重庆府入江】堂楼沈厚堂【取姚崇称张柬之之言以名】江楼【在郡治】清华楼【在郡治有晁公记】古迹什邡城【九域志汉封雍齿为什邡侯即此】巴子城【在石照南五里】仙栢【在龙多山围丈有二尺中空而柯叶敷腴】名宦张柬之【以谏诸王娶突厥女出守合州】皇朝文同【为铜梁县令】周頥【佥书合州判官郡事不经先生手吏不敢决】虞允文【为守】人物谯君黄【仕汉成哀间为谏议大夫后避王莽不仕】皇朝赵性【赤水人绍兴入对集英舟次至喜亭同年以故事酌酒相劳时秦桧用事气焰薫灼更相戒无及时事性奋然曰公等宜各行其志岂当尽掩多士之口耶对防以正士大夫之心术为言且曰以括囊为得计臣知其人矣主和议者当之以首尾为圆机臣知其人矣杜言路者当之考官惊以为刘蕡无以过者】题咏合水来如电【苏子瞻诗云云黔波緑似蓝】井径东山县【范至能诗云云山河古合州木根拏断岸急洗中流阙下嘉陵水沙头杜老舟江花应好在无计会江楼】江花未尽会江楼【杜甫送祁録事归合州因寄苏使君诗君今起柂春江流余亦沙邉具小舟幸为逹书贤府尹云云】铜梁山昏空翠重【晁公武将发合州诗云云石镜水落滩声迟】合州太守鬓将丝【石守道以燕脂板浣花牋寄徐合州诗云云闻説欢情尚未衰板与歌郎拍新调牋共狎客冩芳词】
　　四六【问津蜀道　况兹一郡　二水合流访江楼之陈迹作镇垫江　实会二江　千岩竞秀寻山寺之清游竹符出守乃雍国之尝临　分汉上之竹蕃宣盍继于柬之莲幕简僚以元公而増重　具沙邉之舟迎谒将陪于杜叟】
　　绍熈府【荣德　威逺资官　应灵】
　　建置沿革【禹贡梁州之域天文参井舆鬼之分野秦属蜀郡汉为南安县地李雄据蜀后夷獠居之所谓鐡山生獠也齐立南安郡隋以其地属资阳又置大牢县唐置荣州又改大牢为应灵州改和义郡复为荣州皇朝属梓州路后以系光宗皇帝潜藩陞绍熈府今领县四治荣德】
　　事要郡名荣南　三荣　和义风俗有简俭风【图经市井云云】其人敬慧【隋志云云慕文字】蛮獠杂处【寰宇记夏人少丨丨多男不巾栉女衣班巾姓名颠倒不知礼法】形胜其地四塞【地理志云云山川重阻】山环水绕【图经】本为潜藩【朝野杂记天子即位尝所领州镇自防御州而下阶陞军名若节镇州则建为府光宗自荣州刺史进封荣王而荣州至今不锡军名盖中书之误也】山川荣德山【在州东北四十二里州以此得名其山在川谷之中独抜五百余尺寸中有希夷观老君祠刻石为像有小路至山顶以木为梯半山有唐刺史薛髙磨崖碑】荣黎山【在州东十五里山上有龙池祈祷无不应有松如盘龙竹有如龙形者俗谓之罗汉杖】荣隐山【在县北三十里有丨丨先生脩道于此】五山【州北凡丨丨以西为上州治据其首州学次之嘉祐寺又次之天庆观又次之东郭外东岳祠又次之州之西北曰鳯鸣山州之西南曰浮图岩相连知画屏】鐡山【在资官县北百里出丨矿】龙洞【在州东南四里真如院岩穴峭深耆旧相传以为洞洞之左石壁竒峭巨栢老苍洞之右冇石角立旧经以为孙登啸防三者乃荣之胜处为四川之冠故州郡以为节序防宴之地○陆务观诗峭壁磨天如立壁柟根横走松倒植呀然一岫惊堕前空洞坡坨三百尺幽隂宜为异物托角爪防存犹可识】啸台【在富义门外一里号孙登丨丨○陆务观诗丨丨载酒云生屦仙宂寻梅雨垫巾】火穴【在威逺县西北】双溪【在城北三里一从西来其水浊一从东来其水清会城下】轩阁此君轩【黄鲁直题荣州祖无大师丨丨丨诗王师学琴三十年响如清夜落涧泉有酒如渑客满门不可一日无此君当时初栽数寸碧声挟风今连云此君倾葢如故旧骨相竒恠清且秀程婴杵臼立孤难伯夷叔齐采薇痩霜钟堂上弄秋月微风入弦此君説君家周彦笔如椽此君语意当能传】横溪阁【陆务观晚登丨丨丨诗卖蔬市近还家早煑井人忙下麦迟州多塩井秋冬收薪茅最急】名宦皇朝李虚己【太宗亲擢能吏给以御书麻纸曰布惠爱民奉法除奸者画之时被选者二十余人而虚己与其首列】李畋【名臣传畋为国子直讲求郡晨登讲席诸生见畋巾两熖火起是日报得荣州】李焘【绍兴间自四川制置知荣州】人物陈寜【李义山集寜摄火井县令痩羸之氓戴如父母囊橐之盗畏如神明】皇朝王梦易【荣德人以正论不合弃官而归范蜀公尝赠以诗】王庠【梦易之子不仕号亷逊处士勅旌表门闾諡康节先生弟序为徽猷学士】题咏江流入汉清【皇朝类苑崔仰之送人牧荣州诗云山色临巴逈云云】传者或云古夜郎【陆务观入荣州境诗渺然孤城天一方云云】千里鬰为诗书乡【同上其民简陋古甚良云云】乱山缺处城楼呀【陆放翁初到荣州诗云云双旗萧萧晚吹笳烟深緑桂临絶壁霜落浅瀬鸣寒沙废台已无隐士啸遗宅尚有髙人家铃斋下榻约僧话松隂枕石放吏衙杯最珍慈竹笋缾水自养山姜花地炉堆兽炽石炭瓦鼎号蚓煎秋茶少年逺游无百里一饥能使行天涯岂惟惯见蓬婆雪直恐遂泛星河槎故巢肯作儿女恋异境会向乡关夸下杯径醉帻自堕灯下髪影防髿髿】四六【宠膺一札　防荣铜虎　风寒数处　和义小垒来镇三荣　作镇石　日费千金　光庙潜藩佐黔巫之东鄙　惟和义之斗絶　陞军开府独未霑恩守巴僰之南荣　实夜郎之奎隈　视邦选侯率多就近熖起于巾暂出临于千里　事简地偏旧虽称于道院松生于腹即入应于三公　吏贪俗悍今殆类于法场盖一岁止五千石之经租　与其捐润下之咸徒滋他族而诸司近八十万之折估　孰若助攻苦之淡以张吾军】
　　昌州【大足　昌元求川】
　　建置沿革【禹贡梁州之域鹑首之次井桞之度春秋战国为巴蜀之境秦属巴蜀二郡汉资中之东境垫江之西境江阳郡之北境唐为泸普渝合资荣等六州地肃宗时割六州界置昌州寻为狂贼张朝等所焚州遂废地各还所属其后复置仍充静南军使以镇蛮獠五代属遂州皇朝陞为上州潼州府路今领县三治大足】
　　事要郡名静南　昌元【九域志昌元郡军事】风俗其俗朴厚【太守于保道院记昌介于资普富义泸合之间云云又多秀民】民勤而力穑【静南志云云不趋末作不事燕防】士愿而劝学【图经云云深山穷谷户晓礼义】尊道而重儒【蒲传正防州学记云云孳孳以事圣人为急】物产不及他郡【于保道院记凢衣食物资以养生者不及它郡虽无舟楫江沱之利而有桑麻秔稌之饶】形胜东临赤水【元和志云云西枕营山】北倚长岩【同上云云最为险固】环山为城【太守于保道院记昌附三邑不满千里郡云云其民才千百家】山水竒秀【杨子谟显惠庙记静南云云士大夫避地者多居焉仙灵逸迹尚有董葛之遗风】土产盐【长编太平兴国三年有司言昌州嵗収虚额十一万八千五百余斤及开宝中知州李佩率意掊敛以希课最于嵗额外别额部民煑盐民甚以为苦转运使以闻二月甲子诏悉除之】松石【在永川县来苏镇相近有松花石石质而松理或二三尺许大可合抱然不过相望数山有之俗呼雷烧松杜诗所谓万年松化石者即此类亦异产也】山川南山【在大足县南五里上有龙洞醮坛旱祷輙应淳化间供奉官卢斌平蜀贼任诱等尝驻兵此山土人云他郡有警则置烽火于此】北山【去城二里唐刺史韦靖于此置城】陔山【在大足县东四十里接三华之秀气屹然鼎立】葛仙山【在昌元县南百五十里下临中江上干霄汉以丨丨翁名炼丹岩洗药池有甘露茶打子石】藏马崖【在大足县南相传云王蜀时山中民任氏产龙马日行千里○欧阳云予读蜀书见龙驺虞尽出其国异哉则龙马亦或有之】英山洞【在永川县西三十里相传山间有石洞穷絶处有一潭或漂出败蓬破板疑与江河相接】赤水溪【在大足县其水源自普州安溪县界来】楼阁三华楼【在东街郡有丨丨山差逺莫相领会太守黄臯创丨以挹其胜】五桂楼【在正街西乾道辛卯郡五士同奏名外省太守曺岍剏丨丨丨】香霏堂【冷斋夜话载有人调官都下逾年始得昌守己而求易便郡有渊才者闻而徃见之曰昌佳郡也官欲易地有之乎曰然渊曰误矣曰俸给优乎渊曰否讼简乎渊曰否然则奚误曰海棠患无香独昌南者有香非佳郡而何故昌号海棠香国土人云地宜此花易植易蕃郡治丨丨丨一老树重跌叠蕚每花或二十余叶花气醲郁余不能及也太守品题诗甚多孔平仲谈苑载渊才海棠诗云过温泉浴妃子露浓汤饼试何郎】扪参阁【诗见题咏】馆驿牛尾驿【郑国华留题云龙尾道中退朝客雕鞍寳马黄金勒谁怜逺使足驰駈夜半孤村丨丨丨何熈志续三韵云十年去国真悠悠祗今便可行归休平生意气羞牛后去踏金鳌顶上游】名宦叚建中【文昌之父尝典荣昌二郡事见德裕成都资福寺记唐守之可称者惟丨丨丨杨琯李师望韦君集四人】皇朝雍之竒【任大足县令号为圣长官鲜于学士赠诗乡闾旧号贤夫子士论今推圣长官】人物谯南薫【昌元人居鸭子池登皇祐五年进士第后以秘书丞知阆州】李戡【时昌元县南二十里老鸦山有李戡李戣兄弟善棊会敌索棊战于国朝诏求天下善奕者蜀帅以戡应诏敌望风知畏不敢措手文潞公赠以诗云昌元建邑几经春百里封疆秀气新鸭子池邉登第客老鸦山下着棊人】题咏分手路悠悠【江摠别袁昌州诗河梁望陇头云云徂年惊若电烈日欲成秋黄鹄飞飞逺青山去去愁不言云易散更似水东流】比屋谈经史【张孝芳诗昌言古佳郡云云山冈叠坡坨溪瀬为清泚蓄为灵秀窟磊落出髦士】隆冬方似早春天【宣和太守张唐民诗无讼正如髙隐地云云州民富庶风光好谁信赏忧满二年】讼简民淳羡小州【张唐民题扪参阁诗云云两衙才退似归休一怀山果三胜酒暮掩青峯即下楼】
　　四六【眷维蜀左　民勤稼穑　州小而啸咏雍容有若静南　俗喜诗书　民淳而文书简静财匪鬼输全仰作咸之润　昔闻杜叟咏松石于名山郡资井养讵堪竭泽之渔　今説渊才号棠香之佳郡】
　　渠州【流江　隣山隣水　大竹】
　　建置沿革【禹贡梁州之域秦地东井之分野春秋战国为巴国地秦防巴以为郡汉置宕渠县属巴郡因山以名蜀先主割巴郡之宕渠等三县置宕渠郡晋初属巴西郡惠帝又置宕渠郡宋属南宕渠郡又自汉宕渠县移理安汉故城南齐因之梁置北宕渠郡又置渠州后周改北宕渠郡为流江郡隋初仍为渠州炀帝改为宕渠郡唐复为渠州改为隣山郡后为渠州领县四治流江】
　　事要郡名宕渠风俗其人勇健【舆地广记云云好歌舞】人才盛于汉【华阳志先汉以来县民车骑将军冯绲大司农贺大鸿胪厐雄桂阳太守李温皆建功立业有补于世】地瘠民窭【师师堂记州介防梓间云云】形胜古之賨国【元和志古賨国城在流江县东北七十里晋中兴书賨者廪君之苗裔也巴氏子务相乘土舡而浮众异之立为廪君子孙列巴中秦并天下薄其税赋人出钱四十巴人谓赋为賨遂因名焉后佐髙祖定天下喜歌舞所谓巴渝舞也】依山为郡【天寕寺记曰宕渠古郡云云自葛岭东下至石门伏而特起隐隐隆隆由郡北直南而下为马鞍为登髙为西岩拥蔽坤维升髙降原始得郡治岗分岭别俛首东向为袁氏之岩迤逦南转为瞿氏之山下瞰巴江舒翼展胫直趍水濵而后已由瞿山之北袁岩以南川原开旷形势之胜与郡治相埒是为天寕寺】接连汉中【按隋书地理志通川宕渠其地皆云云】山川宕渠山【一名大青山图经在州东五十里其山东西两门延运相接山涧长峡有似沟渠蜀都赋外负朝梁石渠】八蒙山【在流江县东北七里起伏八处有水环之不匝者一里常有烟雾蒙其上故名三国志张郃自汉川进军宕渠头荡石与张飞相拒五十余日飞率精兵万余人从他道邀郃军交战山道狭前后不得救飞遂破郃巴土乃得安】緑沼山【在流江县北四十五里上有池水常緑】乐山【在流江县北三十二里每嵗正月三日乡人携鼓笛酒食登山娯乐以祈蚕事】隣山【去本县百余里此山出铁鳞比相次】黒壤山【在隣山县北百里其壤皆黑故名丨丨】皛然山【在隣水县之南相去三十余里东有崖下有石乳三条呼为石钟村民击之以祷】龙穴【在隣山金盘山下入龙门镇有瀑布百八十尺号为散水】渠江【在流江县东三百歩其水二源一源自巴领一源出罗娯山下】隣水【在本县源出隣山中有大碛悬流十丈】渝水【即流江也夹水上下皆賨氏所居】井泉圣泉【在州西七十歩西岩院其后有虹饮焉】亭榭虹饮亭【在西岩】佛寺冲相寺【距城四十里乃定光佛道塲旧传唐相崔涂僖宗时避乱至蜀题诗云水流花谢两无情送尽春风过楚城蝴蝶梦中家万里杜鹃枝上月三更故园书动经年絶华髪春惟满铙生自是不归归便得五湖烟景有谁争】汧江寺【郑谷渠州丨丨丨作退居潇洒寄禅关髙挂朝簮净室间孤岛暂留防鹤歇五龙争放二龙闲轻舟共泛花邉水野屐同登竹外山仙署金闺虚位乆夜清应梦近天顔】名宦第五伦【后汉人尝为宕渠令】皇朝虞允文【绍兴中知渠州崅民窭常赋之外又行加横敛公奏罢之歳减緍钱一万有竒逺民鼓舞】人物王平【华阳志宕渠人丞相亮征陇西平以牙门属马谡谡违亮指大败街亭惟平所领不败】皇朝彭戢【隣水人元丰擢第为两浙提举奉祠以归尝蓄双鹤江右士大夫送行有扁舟载双鹤万卷贮羣书之句】何拯【为屯田员外郎祥符间兄弟接踵登科尝有诗云嫦娥不惜蟾宫桂从此何家第二枝】题咏渠江明净峡逶迤【元徽之南昌滩有诗云云船过名滩拽迟橹窡动摇妨作梦巴童指点笑吟诗】畬余宿麦黄山腹【同上云云日背残花白水湄物色可怜心莫恨此行都是独行时】
　　四六【今之宕渠　出纶禁掖　封疆介防梓之间古则賨国　分竹宕渠　歌舞带巴渝之俗虞雍公之奏蠲横敛民至今称何屯田之掇取髙科士皆知劝】
　　【枝上月梦里家动崔涂之归兴竹外山花边水寻郑谷之旧游】


　　方舆胜览卷六十四
　　钦定四库全书
　　方舆胜览卷六十五　　　　宋　祝穆　撰
　　叙州【宜賔　南溪宣化　庆符】
　　建置沿革【禹贡梁州之域秦地东井舆鬼分野入参三度古国初秦尝破滇畧通五尺道汉武帝遣唐蒙发巴蜀卒自道抵防牱凿石开道通西南夷置道县属犍为郡仍理道东汉晋宋犍为郡徙治武阳而道复为支县南齐复为郡治梁武帝使先鐡讨定夷獠乃立戎州梁又置六同郡于如广县以六合所同为郡之名隋废郡而戎州存炀帝废戎州为犍为郡唐初复为戎州移治南溪太宗时徙道在蜀江之西三江口明皇改为南溪郡复为戎州武帝时以大水移于蜀江之北即今治也皇朝陞为上州绍圣四年戎倅苏时曰今车书同声教一州名戎是夷其民也请易之遂改名叙州领县四治宜賔】
　　事要郡名古戎　南溪　戎【黄鲁直作杨子建集序】叙南【嘉定志西汉道今丨丨也】风俗朴而易治【李宗丞园记云云然夷汉杂处蓬户茅檐髽防诡服顿首拊掌而歌】士静而文【同上其丨丨丨有丨】夷夏杂居【图经云云某蛮獠之类不识文字椎防跣足凿齿穿耳以鬼为证验以杀伤为戯笑】以涪翁重【黄太史祠堂记戎州云云诗书礼义之泽渐渍至今】形胜东距泸水【图经云云西连大峨南通六诏北接三荣】钩带二江【黄鲁直戎州舍利塔铭惟我戎州治汉道云云抚有蛮獠】控扼诸蛮【谯炎东楼记自汉以来号为重地盖丨丨石门马湖丨丨威德固兼用要必有以镇压而詟服之者】负山濵江【张鼎修忠利庙记州西南云云地势险阻】古道【史公亮宜賔县谯楼记叙州丨丨丨】介两蜀间【图经云云】南征之道【韦南康賛石门乃隋史万嵗云云】舟车之冲【同上州虽小实当云云冠盖徃来相望】土产荔支【郡国志在施夷中古谓之僮之富以丨丨为业○黄鲁直诗云王公权家荔支緑　廖致平家緑荔支试倾一杯重碧色快剥千颗轻红肥泼醅蒲萄未足堆盘马乳则同时谁能同此胜絶味惟有老杜东楼诗】苦笋【黄鲁直有丨丨赋云道苦笋冠冕两川苦而有味如忠谏之可活国多而不害如举士之皆得贤○又诗云岑寂东园可散愁胶胶扰扰梦神游万竿苦竹旌旗卷两部鸣蛙鼓吹休又从斌老求苦笋诗南园苦笋味胜肉箨龙称寃防采録烦君便致苍玉东明日风雨皆成竹】山川东山【在州城东门外有报恩寺塔髙二百尺】兰山【在溪县界图经云兰生于深林石门尤多有春兰秋兰崇兰鳯尾兰竹兰石兰春兰花生于叶之下崇兰花生于叶之上黄鲁直幽芳亭记一榦两三花而香有余者兰一榦十数花而香不足者蕙】小梁山【在宜賔县四时常雨霖霪不絶俗呼为大漏天小漏天】南山【去宣化县三里与犍为接境】洞山【在宣化县西一里有登眺之胜】夷牢山【在宣化县界南二苏有过宜賔见丨丨乱山诗即此】汉阳山【在庆符县下西接犍为】朱提山【在故开邉县界汉书云丨丨丨出银诸葛亮书汉嘉金朱提银采之不足以自食韩退之赠立之诗我有双饮醆其银得朱提】平盖山【在南溪县西十五里分三山九陇惟平葢一山特出众山之上山顶圆平】峯岩【在宜賔西百里山坡荔支连阡多属廖氏】青衣江【在南溪县南十五里旧经云古有青衣国与叙州相隣其人因贾至蜀见汉衣冠遂求内属因以名焉】马湖江【源出沉黎实大渡之支流从马湖部落之后舟行十余日方至平夷合石门江至三江口会蜀江】汶江【去南溪县十歩】鎻江【两岸大石屹立因置鐡絙横截其处控扼夷羗】苏溪【自州治泝流十里有前后潭瀑布自悬崖千尺而下】涪溪【李嘉谋记黄太史绍兴初章蔡用事以前史官得罪安置黔州二年移戎州方公之迁以涪州别驾因自号为涪翁放浪山水间初不知有迁谪困穷之意城南有溪公防而乐之命之曰涪溪其后溪山悉以是名】滇池【在州西二十里一名天池一名波凌池其池长五十里阔七里风雷一动波浪凌山中有芙荷别驾牟孔锡诗天池十里如鉴湖荷花可折鱼可鲙】黑水【舆地志华阳黒水惟梁州今出南寕州南广县汾关山北至道县入江一名皂水】亭院东州道院【在州治之内】荔支防【在倅防名曰万朶红最为佳品又一本在尉防一株四柯西南一柯独肉厚而味甘黄鲁直云】江山伟观【在郡治】大雅堂【眉人杨素从黄庭坚谪戎州尝曰安得一竒士而有力者尽刻杜子美东西州及防州诗使大雅之音复盈三巴之耳哉素闻之欣然拏舟访黄于戎请攻坚珉募善工作华堂以宇之黄伟其言悉书子美诗溃之因名其堂曰大雅且为记】楼亭西楼【在州治○陆务观画船冲雨入戎州缥缈山横杜若洲须信时平邉静传烽夜夜到西楼】东楼【杜甫宴戎州杨使君东楼诗胜絶惊身老情忘发兴竒坐从歌妓宻乐任主人为重碧拈春酒轻红擘荔枝楼髙欲愁思横笛未休吹】鎻江亭【黄鲁直鎻江亭酌酒诗西来雪浪如炰烹两崖一苇乃可横酒杯未觉浮蚁滑茶鼎已作苍蝇鸣○山绕楼防钟鼓晚江触石矶碪杵鸣鎻江主人能致酒劝渠乆往莫终更○鎻江亭上一樽酒山自白云江自横○陆务观诗千寻鐡鎻还堪恨空鎻长江不鎻愁】味谏轩【桯史云戎州冇蔡次律者家于近郊鲁直尝过之延以饮有小轩极华洁槛外植甘子数株因乞名焉题之曰味谏轩后王子予以橄防遗之鲁直有诗云方怀味諌轩中菓忽见金盘橄防来】寺院无等院【在州南门外鲁直以元符间寓居作乔木庵今犹存其寺额亦鲁直笔迹○陆务观诗文章何罪触雷霆风南溪自醉醒八十年间遗老尽坏堂无壁草青青】寿昌院【在城北门外有浮图髙二百尺东坡过戎州舣舟游此壁间有留题】名宦先鐡【梁武帝使先鐡计定夷獠乃立戎州以鐡为刺史】张九宗【为刺史撰花台寺记云】人物任永【后汉李崇传载永道人长于厯数公孙述招之托盲不至】隗相【事母孝母好饮江水中流有横石生为桥汉征为郎】黎干【叙之士人唐史有传】皇朝廖琮【宜賔人同眉山二苏登进士第】名贤黄庭坚【绍圣初以修史贬涪州移戎州安置自号涪翁】题咏夜泊防虎豹【岑参发犍为至泥溪作云云朝行逼鱼龙一道鸣迅湍两邉走连峯猿拂岸花落鸟啼岩树重烟霭呉楚连泝沿湖海通】乱山围古郡【子瞻叙州诗江水通三峡州城控百蛮云云市易带羣蛮瘦岭春耕少孤城夜漏阑往时邉有警征马去无还自顷方从化年来亦欵关颇能贪汉布但未脱金环何足争强弱吾民尽玉顔】
　　四六【汉开道　眷此叙南　郡在万山之防唐立戎州　于蜀左　俗居羣獠之中】
　　【荔支红熟曽吟杜叟之诗　云出无心且聊尔阳台之下苦笋緑肥更入涪翁之赋　春行有脚又移道之间】
　　怀安军【金水金堂】
　　建置沿革【禹贡梁州之域天官东井舆鬼之分野周及春秋战国为蜀地二汉属广汉郡新都县地晋属新都郡宋属广汉郡南齐亦如之西魏置金渊县及郡以金堂山为名隋废郡属简州唐避髙祖讳改金水县属简州又置金堂县属益州前后蜀因之皇朝曹翰奏请建置为军遂割简汉支邑陞金水县为怀安军今领县二治金水】
　　事要郡名金渊风俗土瘠民稚【蹇汝明永惠院记怀安小国寡民邈处西南六十驿逺宅于深山大谷之中土瘠而无他产民稚而无他技】士务力学【前人军学记土瘠人淳云云】形胜环郡皆山【蹇汝明澄江楼记云云其西北长冈峻岭连亘相属】山雄峙而江洪深【金渊志山之雄峙从梁劔而来江之洪深自堋灌洛而至】介山峡之阻【李曼卿澄江楼记有云怀安丨两川间丨丨丨丨地势险要】有云峯月峡之胜【金渊志懐安蕞尔国而云云英灵秀崒钟为人物】介三大府【郡志壤地褊小介于益梓遂三大府之间】城依云麓【晁公武作雨零堂记云云而中江萦之气象葱欝岩壑洲渚之美映带左右】军不如县【图经懐安县二而镇九以县而言金堂为大以镇而言古城为富谚谓云云县不如镇】山川东山【在城东郡之主山】云顶山【在城西十五里一名石城山上有神泉及祥符寺有楠树已枯有石离而为二先是头陁语曰五百年后寺当废若楠再生石再合然后复兴果如其言】白神山【在城西南髙五十歩周逥三里】金水山【在本县北四十里本名铜官山】三学山【在金堂县东北十里山有佛迹石理坚润莹白如玉非世间追琢所能又有神灯及有法海普济广济三寺○李义山为八戒和尚谢复三学精舍表云况丨丨丨夜有神灯朝明佛足风飘湿且无金烬落时藓剥苔侵尚有寳花承处○又有碧玉佛龛藕丝袈裟锦字多心经具叶金字湼槃经寺前后桧栢皆隋唐故物又有飞石乃自云顶山飞来又有鹦鹉塔乃鹦鹉能念佛死遂瘗于塔○王雍诗五色琉璃白昼寒当年佛脚印旃檀藕丝织出三衣妙具叶经传一偈难夜看圣灯红菡蓞晓惊飞石碧琅玕更闻鹦鹉因縁塔八十山僧试説看】中江【在军西北源从汉州弥牟雒水毗桥等三水会为一江】三江【即大江中江北江也】桞溪【在金水县南七里尝有桞叶从穴出】洛江【在金堂县北三十里】堂阁淳简堂【在郡治之内】紫云阁【在郡治之北】名宦皇朝张天祺【尝宰金堂召为监察御史论新法不合王安石之意天祺曰不知天下笑参政也谪监鳯翔司竹监海内称为小横渠】人物叚翳【后汉新都人习易经明风角今天庆观即翳故宅】王忳【新都人范晔书忳为大度亭长即金堂也】皇朝张正【金水人也国朝建军以来破荒登科自正始盖天庆间仕至太常少卿子公纪】张公纪【景祐间登第仕至太常少卿父正守筠公纪亦领衡阳比境分符范蜀公苏老泉李大临俱以诗饯送之及授代父同舟而归且俱至常卿时人荣之】谢湜【字持正金堂人雾隐先生守中之子年十六伊川先生侍亲官广汉公往从之集中有与谢推官书是也】题咏霈作东州【罗大全送孙太冲守怀安诗愿挽玻瓈江云云】桃李照城郭【勾龙行父送孙太冲诗金渊春三月云云石峡頳鲤鱼时时醉賔幕】
　　四六【防纶玉陛植防金渊】
　　【深山大谷之僻居土风甚朴　陞一小县虽斗垒之强名逹宦髙人之罕至地望亦轻　介三大邦独云山之差胜】
　　广安军【渠江　岳池新明　和溪】
　　建置沿革【古梁州之域东井舆鬼之分野统于鹑首春秋战国为巴地秦及二汉属巴郡之宕渠垫江安汉三县地晋蜀巴郡及巴西郡地宋属巴部巴西及南宕渠二郡地南齐因之西魏属流江宕渠垫江三郡隋属宕渠巴西涪陵三郡唐属渠合果三州皇朝初置广安军以合果渠三州相去差逺山川险僻多聚防攘故置为军领县四治渠江】
　　事要郡名賨城风俗賨人剽勇【应劭风俗通云云】人物间出【郡县志近世以来儒风尤胜云云不减果遂之风】形胜南邻渠水【寰宇记隋大业间自賨城县故城移于今理云云东枕大溪○图经云右倚秀屏左瞰渠江】北接通川【何云中宕渠广安驻泊记南连巴徼云云复岭东横清江西下林深箐宻岩穴幽邃】介三州间【图经丨乎果合渠丨丨之丨】土产紫梨【广安军梨有数种入口即化者为上左太冲蜀都赋所谓丨丨津润是也○世谓广安有十似纸似池席似苏梨似耿鱼似嘉犹之可也他则未必皆然若所谓金羮玉饭与夫红腊丨丨则不为溢美金羮谓鸭也】山川秀屏山【即军所倚峭壁森耸草木丛茂宛若屏障】皛然山【在广安县之东详见渠州盖相接境】龙穴山【在岳池之封山去县五里有唐何少卿读书堂】汉山【在岳池县南五里有王文雅者炼丹于此】□山【在岳池县东南三十里最髙大】羊山【此山下十许里有洞曰角竹元丰间张谏议廷坚诸公读书于此】渠江【在城东三百歩】浓水【出于龙扶速山东流入渠江】洄水【下注渠水萦廽为潭】篆水【去渠江县五里有石州水之灌输其间者涡停渠别莫知其几中两渠相距二尺广深半之可受流觞天巧致然非人力防凿人多游焉】井泉石龙泉【在报德禅院经藏坐脚以自然全石为之初石工刻就龙形自尔龙口水滴今废】楼亭秀屏楼【在郡治】戯仙亭【在渠江县北十里相传有女子游戯其上○张无尽诗浓洄江水防髙滩中有神龙乆屈蟠众乐妙音时响亮双娃长袖忽瓓珊世间变化无非幻阁上登临正好欢观幻见真真亦幻谷花岩草谩凭栏】名宦皇朝李晊【开宝初建军以晊知军事】朱昻【知军后入居翰林】人物冯绲【举孝亷七迁为广汉属国】皇朝张庭坚【渠江人为右正言后与党籍】黎錞【渠江人任直讲英宗以蜀士问殴阳脩对曰文行苏洵经术黎錞帝大恱】安丙【字子文渠江人呉防即伪位丙矫宻诏诛防除四川宣抚使召为枢宻知潭州奉祠家居汉中叛兵莫简张福等杀总领杨九鼎以叛再除宣抚未几贼平西蜀再安】题咏欲説賨城好【宪使何志熈诗云云先夸万物妍金羮收稻后红腊落梅前照座梨偏紫堆槃荔更鲜雪藤尤异产应不数花牋】
　　四六【涂鵶禁掖　山峙秀屏分虎賨城　石流曲水】
　　【依岩负险多佩劔以撞搪　画防朱轓虽曰州城之陋宣化承流援建牙而弹压　紫梨红腊颇夸方物之竒】
　　长寜军【安寜】
　　建置沿革【禹贡梁州之域东井舆鬼之分野古夜郎之国汉犍为郡汉阳江阳县地晋宋齐并属犍为郡之江阳县朱鸢郡之汉阳县隋属泸川郡之江安县唐属贤州之盐泉县唐置覊縻等十四州属泸州唐末废四川存者十州僖宗在蜀韩秀升之乱淯井道梗伪蜀王建置淯井刺史国朝初置淯井监属泸州神宗朝取夷人纳十州地以属焉徽宗陞淯井监为长寜军创武寜县为军治中兴加沿邉都廵检使旧差武臣自乾道始差文臣陞安夷寨为县名曰安寜今领县一治淯井监】
　　事要郡名武寕风俗地多瘴疫【祥符年中运司申请云云】汉夷交易【长寜军申运司汉户许典卖熟夷田汉户田土不许夷人买】集夷为军【自大中祥符以来每有邉事则屯集名夷义军为用屡获功赏今安寜县所管十姓十九姓戎皆义军也国朝着令义军之长咸命以官得世袭嵗给盐绢及冬夏犒赐】酒茗弛禁【图经极邉云云是以人乐其生○王章嘉鱼泉记兵厨之酒冠于东州】声教所渐【同上唐因四夷内属之势即西南夷部落开山洞置州县虽贡赋版籍多不上户部而声教所暨渐如华风】形胜西境马湖【图经云云南控乌蛮东介安溪北接绵水】左连阿水【赵招讨平夷表云云右连石门】外邻蕃蛮【图经云云内接泸戎○佥防记控扼蛮蜒捍蔽泸叙】常当兵冲【军学记泸南邉面阔逺有警则长寜云云】土产盐井【图经初人未知有井俄有牧人辨其咸告之有司乃置监鬻盐其井不凿而自成十州五团记覊縻十州献其盐池官后为淯井监然自唐末僖宗朝淯井之盐已给蜀用】笻竹防酱【郡志今夷众开箐路芟去丨丨少有之惟多丨丨可以入药】山川寳屏山【军治之主山与棫山诸峯相对】牛心山【在军治左】笔架山【在军治右】燕岩【去军北三里许在楼真洞路旁石岩森列数百虞易简有记】水帘洞【去寜逺寨三里山泉扵岩前滴下】楒子洞【在郡北三十里内有朝真洞在絶顶栖真洞在山谷之坳名胜来游皆有诗】介湖【在郡治西城下中植荷芰】东溪【发源白崖山与嘉鱼泉合】西溪【发源越王山与桃源溪合】砚石溪【在牛心山后岸石如磬可以为砚】泾滩瀑布【自山顶飞流而下几数十丈下有深潭】井泉嘉鱼泉【去城一里马鞍山之趾泉漱石涌出有小鱼四时如一不増不长故以名之邦人酿酒必用山后糯米及嘉鱼泉则味极甘否则刚硬】楼阁鬱蓝楼【在介湖上】临流阁【瞰嘉鱼泉】亭榭登云亭【在寳屏山上每嵗九日登髙于此】小桃源【相传有耕者得一铜牌曰丨丨丨其上有诗云绰约去朝真仙源万木春要知窃桃客定是会稽人其水发源笔架山在军城冷水溪之上嘉定己巳太守张公市民田种植桃李创置亭榭曰仙津桥桃源洞亭曰蒸霞堂曰詥然】小离堆【在城北岸溪上崇德庙前溪中有恠石似离堆之象因作亭于此榜曰丨丨丨】名宦皇朝刘尧年【建军之初以尧年权发遣军事卜漏之变尧年以诸路兵为先锋忠勇恊济卒平防难】甄援【中兴遗史载建炎间苗传刘正彦为乱髙宗退居显寜寺张浚吕頥浩等遣兵勤王遣援携蜡弹间行入显寜寺髙宗始知勤王消息后以阁门宣賛权军事谯楼记载其补天浴日之功盖谓此】人物单演之【乾道辛卯破荒以明经中外省】题咏蛮锦织成诗【归田録载苏子瞻尝于淯井监得夷人所卖蛮弓衣其文织成梅圣俞春雪诗盖其名重传于夷狄】醉眼谁能望夷落【杨君登宝屏诗云云平生逸兴断鸿邉】武陵胜处今何在【张师防云云不闻沿流问花落】
　　四六【泸水遐陬肇唐室之覊縻　仪鳯之初罗阳建郡夜郎故境成安夷之聚落　天授以后思峩启封右横笔架而下瞰藕湖　淯井煑盐或少禆于财计背倚寳屏而前矗棫岭　蛮乡织锦亦能重于诗章】
　　富顺监
　　建置沿革【禹贡梁州之域东井舆鬼之分野春秋战国为巴地秦为巴郡汉武初置犍为郡东汉末刘璋分犍为立江阳郡江阳县仍属焉江阳县有富义井后周置洛源郡及富世县隋废郡以县泸州唐因之后避太宗讳改为富义县皇朝平属以泸州富义县地置富义监寻改富顺监熈寜置富顺县寻省今潼州府不领县】
　　事要郡名釡川风俗俗慤而愿【教授钱士开泮水巷记】俗知礼逊【同上天圣初赤崖斗郎春犯命旋即讨平今之夷人多其子孙其丨尚多不中而髽近始服青布刺綉纹呼为上獠渐陶既乆习丨知有丨丨】仍有夷风【郡县志云云】士竞于文【泮水巷记云云】形胜南距戎泸【李昌金山驿记云云北走普资】大江环其下【泮水巷记翠谳络绎张其前丨丨缭绕丨丨丨】奠梁蜀之东【知监赵齐题名记富顺云云为水陆之会】拟于列藩【金川驿记旧制等于诸县嘉祐以新例云云】土产盐井【寰宇记县有丨丨人获厚利故曰富世○郡志劔南盐井惟此最大旧日为额八百余斤今日额千五百余斤○杨光清操堂记三荣富顺产盐其地号为贪泉】山川东山【在监治东】龙山【在监治后】凌云山【在监西养秀山西北大江前横一峯突兀为监人登临之地】马脑山【在监西与凌云相接西北诸山惟此最髙下即中岩】圣灯山【在监西五里】养秀山【在监西峯耸秀】中岩【在监西北二里富顺三岩惟丨丨山势盘薄林木葱茂有丛林气象】北岩【在监北有五百罗汉洞及水帘】内江【发源汉州雒源歴监之南门自东而西此地因号金川】西湖【在监之西相传有此监即有此湖皇祐间周侯延隽有记仍有亭榭】堂舍雾隐堂【在中岩赵丞相沂公谒中岩大士获以梦告明年举于卿公为文记之有云霄横翔之语后人为建斯堂】振文楼【在监南魏了翁为记】榕斋【在监治以榕木名】西畴【由城之南絶江而上西行计六十里其地广六十亩万松森列嘉树离立乃李氏丨丨赵公遡记有亭台花木之胜盘防一山】名宦皇朝张宗诲【天圣间为守赤崖夷贼斗郎春等面防请降】人物丁处荣【家于富义王均叛处荣与押衙李英恪诈降即擒斩斗郎春赐奨谕擢为州长史】李见【英恪之子隐神山有读易洞】李文渊【治平间登第仕至朝议大夫】题咏置吏抚南夷【司马君实送张寺丞知富顺监诗汉家尺五道云云欲使文翁化兼令孟获知盘堆防酱实歌杂竹枝辞】夷居半岩壁【韩子华送周知监诗云唐家谕巴蜀通道至卭列郡徼西南云云】民俗半夷风【韩缜诗劔外吾能説山川大扺同君行在巴徼云云火田租赋薄盐井嵗时丰】所资盐井利【韩子华诗土瘠事刀耕家无终嵗蓄云云持易他州粟】山髙地窄江水恶【韩绎诗蜀土风景信不好君之所治西南夷云云刀耕火种黎民疲】街巷家家小酒旗【解旦诗亭台处处垂杨影云云】四六【防恩宸陛　虽云一监擢守富川　可拟列藩】
　　【火田租薄故罕事于农耕　监特强名敢拟诸邦君之贵监井利优故多趋于商贩　事虽专逹不过一大县之封】


　　方舆胜览卷六十五
　　钦定四库全书
　　方舆胜览卷六十六　　　　宋　祝穆　撰利州东路
　　兴元府【南郑　亷水　城固褒城　西县】
　　建置沿革【禹贡梁州之域秦楚之交东井舆鬼翼轸之分野周合梁于雍又属雍州春秋战国属秦楚秦为南郑及汉中郡项羽封汉髙为王都于此汉改梁曰益王莽改曰新城都后汉张鲁据汉中改曰汉寜汉武复置汉中郡蜀先主为汉中王晋为梁州自宋以来多理南郡后魏亦立梁州及汉中郡后周改为汉川郡隋废梁州为汉川郡唐为梁州又以梁凉声相近更名褒州寻复故名改汉中郡复为梁州德宗以朱泚之乱幸梁洋陞兴元府皇朝乾德铸兴元尹印分益梓利防四路兴元府为利州路后分利州东西路而兴元为利东路今统郡十领县五治南郑】
　　本路安抚提刑置司
　　事要郡名汉中　天汉【萧何谏髙祖曰丨丨其称甚美○刘禹锡防壁记丨丨之邦实居右部】南郑　褒中　褒阳风俗其气彊梁【东汉志西方之气丨丨故曰梁州】其民质直【华阳志云云好义土风朴厚有先民之风】多事畋渔【隋志汉中之人朴质无文不甚趋利性嗜口腹丨丨丨丨虽柴门蓬室食必兼味】秦资其富【华阳国志序云云用兼天下】汉用以兴【同上汉祖用之奄有四海又以帝业所兴不封藩王】形胜南接广汉【华阳国志东接南郡云云西接垅西隂平北接秦川厥壤沃美贡赋所出畧似三蜀】前瞰三秦【绍兴孙道夫秦汉中云云后蔽四川黄权以为蜀之股肱杨洪以为蜀之咽喉故诸葛亮蒋琬费袆之徒皆驻兵于此】前控六路之师【张魏公德逺奏汉中形势之地云云后据两蜀之粟左通荆襄之财右出秦陇之马】为巴蜀捍蔽【元和志汉中云云故蜀先主待汉中曰曹公虽来亦无能为也是以公孙述刘备李雄据蜀汉中皆防】蜀之股臂【按三国蜀志黄权传曰今若失汉中则三巴不振此为刮蜀之股臂也】成都之喉嗌【隋书南郑要险云云】秦蜀出入之冲【太守文同奏云云诚山西浩瀼之奥区】地形险固【曹洪曰汉中云云四岳三涂皆不及也】连髙夹深【欧阳詹秦之坤蜀之艮云云九州之险也隂谿穷谷万仞直下犇崖峭壁千里无土】为威御之镇【寰宇记氐羌接畛云云】山川中梁山【去南郑县十三里南方之美者有梁山之犀象焉州因山名镇梁州之中故以为之号】汉山【山在南郑县西南二十里四峯八面其南接巴山山有池水】天台山【在南郑县非四十里山顶平坦如台兴元坐其冈脉石有金星可作砚】金华山【在南郑县西南七十里峭峯特起】青锉山【在南郑县西南五十里山顶一石如锉】梁州山【在南郑县东南百八十里与孤云两角相接大山四围其中三十里许甚平或云古丨丨治也】孤云山【在帘水县东南百八十里】两角山【与孤云山相连○玉堂闲话云兴元之南有太行路通于巴州其路险峻三日而逹于山顶其絶髙处谓之孤云两角去天一握淮隂庙在焉】仙台山【在帘水县道经云仙人玉女所居之地有韩信庙云萧何追信至此】斗山【在城固县道经云山有五穴一通昆仑一通陇山一通武光一通青城一通长安】三嵎山【在城固县西北四十里三峯鼎立万仞】箕山【在褒县北十五里郑子真隐于此山诸葛亮尝遣赵云邓芝等据箕谷】卓笔山【去西县二十里一峯峭出如笔】定军山【在县西南十里北临沔水三国志建安三十二年刘备营于丨丨丨夏侯渊引兵争之即此有武侯墓】嶓冡山【在故金牛县东二十八里汉水所出】石臼岭【欧阳詹诗鸟企蛇盘地半天下窥千仞到浮烟因髙囬望沾恩处认得梁州落日邉】褒谷【在褒城县北郡国志谓北口曰斜南口曰褒长四百七十里同为一谷两谷髙峻中间谷道褒水所流乃张良送髙祖至褒中説烧栈道曹操出斜谷遮要以临汉平诸葛亮由斜谷取郿皆此道也】斜谷【在府西北入丨丨路至鳯州界百五十里有栈阁二千九百八十九间板阁二千八百九十二间士人云其间有一溪可行舟○孙资曰昔武帝征南郑取张鲁阳平之役危而后济又自徃拔出夏侯渊军言南郑直为天岳中斜谷其道为五百石穴言其深险喜防出渊军之辞也】骆谷【崔觐诗髙峯堰蹇云崔嵬层崖巨壑长峡开龙蛇縦横虎豹乱石栈朽防埋深苔】子午谷【详见洋州】武乡谷【诸葛亮封武乡侯即此】百牢关【在西县三十里元和志隋置白马关后以黎阳有白马关故更此名○李义山送叔梓州诗莫万重山君还我未还武关犹在望何况丨丨丨】石顶关【在西县东南三十里今置关最为险要】七盘路【在褒城北二十里元稹有诗见题咏门】石门【在褒城县西北○元稹诗东凌丨丨险西表金华瑞○韦苏州有怀谷口诗云念昔白衣士结庐在丨丨盖石门即谷口郑子真所居也】街亭【三国志魏张郃与蜀将马谡战于此】华阳水【在褒城县西北十五里】黑水【在城固县西北太白山南流入汉禹贡华阳丨丨惟梁州诸葛亮笺云朝发南郑暮宿丨丨】亷水【出大巴山北宻谷中详见范栢年注】逊水【其源起于亷水溉田之余东南流至古亷水城之侧】文水【在城固县北】褒水【出太白山下褒中即山河堰也或云本萧何堰讹为山河】丙水【源出褒城县西北牛头山有丙穴出嘉鱼】堂楼桂石堂【在府园○文与可诗尝间阳朔山万尺从地起孤峯立亭下此石无乃似】天汉楼【在府治子城上山川环绕为一郡登览之胜处】亭榭四照亭【在府园○文与可诗云蛮岭附梁山汀洲随汉水秋容上屏障左右三百里此景谁能论残霞独凭几】盘云坞【在府园○文与可诗几曲上层城盘盘次文石】馆驿褒城驿【孙樵记丨丨丨天下第一及得寓目视其沼则浅混而茅视其舟则离败而胶庭除甚芜堂庑甚残乌覩其所谓宏丽者讯于驿吏则曰忠穆公尝牧梁州以褒城控二节度治所龙节虎旗驰驲奔轺以去以来毂交蹄劘由是崇侈其驿以示雄大盖当时视他驿为壮且一嵗賔至者不下数百辈茍夕得其庇饥得其饱皆暮至朝去者宁有顾惜心耶至如掉舟则必折篙破舷碎鹢而后止鱼钓则必枯泉汨泥尽鱼而后止至有饲马于轩宿隼于堂凡所以污败室庐糜毁器用官小者其下虽气猛可制官大者其下益暴横难禁由是日益破碎不与曩类某曹八九辈虽以供馈之隟一二力治之其能补数百人残暴乎语未既有老甿笑于旁且曰举今州县皆驿也吾闻开元中天下富蕃号为理平踵千里者不裹粮长子孙者不知名今者天下无金革之声而户口日益破疆场无侵削之虞而垦田者益寡生民日益困财力日益竭其故何哉凡与天子共治天下者刺史县令而已以耳目接于民而政令速于行也今朝廷命官既已轻任刺史县令而又促数于变易且刺史县令逺者三嵗一更近者一二嵗再更故州县之政茍有不利于民可以出意革去者其在刺史县令则曰我即去何用如此当愁醉醲当饥饱鲜囊帛匮金笑与秩终呜呼州县者真驿耶矧更代之隙黠吏因縁恣为奸欺以卖州县者乎如此而欲望生民不困财力不竭户口不破垦田不寡难哉予直揖退老甿条其言书于褒城驿壁】古迹妫墟【世本云在城固县西北舜之居也刘禹锡驿路记云镇于丨丨】褒城【胡曽诗恃宠骄多得自由骊山举火戏诸侯秪知一笑倾人国不觉胡人满玉楼】八阵图【在西县定军山下郡志毎隂曀则有□鼓之声】名宦田叔【华阳国志萧何守关中以田叔为汉中守叔既馈以军饟又致名材帝嘉之】魏延【蜀先主迁治成都当得重臣以镇汉中众论必在张飞飞亦以心自许先主乃拔延为督汉中】范柏年【宋人为州将刘亮使至京师谘事明帝言及广州贪泉因问柏年卿州亦有此水否荅曰梁州惟有文川武乡亷泉逊水又问卿宅在何处荅曰臣所居在亷逊之间帝美其对】温造【以兴元军乱杀李绛众谓造可夷其乱乃授节度使】李德裕【以李训用事为节度使】元结【少遇乱浮沉人间苏元明荐结于肃宗上时议三篇上恱擢山南西道节度使】元稹【为刺史】孟郊【兴元节度使郑余庆奏为叅谋】皇朝许逊【祥符间为守府有堰溉田万顷世传萧何所为乃躬治木石修之堰成嵗大丰欧公为记其事】鲁宗道【祥符中以秘丞知城固县】张浚【宣和中为士曹言行録谓调褒城令】刘子羽【绍兴四年为守初宣司移军阆中公留关外防军明年呉玠戍河池王彦戍金州二镇大饥兴元帅闭关塞褒斜二镇病之张公浚乃承制拜公知兴元至之日尽弛其禁通商输粟二镇乃安】人物邓先【城固人多竒计呉楚反帝诛错先为校尉击呉楚还上问曰七国闻诛错兵罢否曰七国为谋反数嵗发怒削地非为错也帝曰公言善】张骞【城固人建元中使月氏开西南夷封愽望侯】郑子真【褒中人成帝时王鳯备礼聘之不应家于谷口】杨王孙【城固人治黄老家累千金厚自奉养临终告其子曰我死祼葬以复吾真】李郃【南郑人通五经善河洛风星知有二使者入益部详见成都】李固【南郑人为太尉以欲立清河王蒜为梁冀所害】皇朝杨冲逺【魏公张德逺试吏兴元理椽往别乡先生杨用中曰公尝往来梁洋其人士有与子游者乎杨曰兴元杨仲逺可以为师洋州雍退翁可以为友公至兴元遂与为友雍讳冲退翁其字也方元祐大臣变更政事冲居大学士上书数其罪诛之有防移兴元府自讼斋】许尹【绍圣中知兴元召对言今日莫若重蜀重蜀以兴元为本髙宗嘉　纳其説】安守忠【长编王师克兴元上召安守忠谓曰逺俗困于苛虐南郑走集之地为抚和之遣知兴元府】题咏梁惟西南屏【韩献郑相公云云山厉水刻窟禀生肖勦刚难谐在民物荣公鼎轴老烹斡力健倔帝咨女子往牙纛前坌坲威风挟惠气葢壌两劘拂】緑树满褒斜【刘禹锡送赵中丞参山南幕府诗云云西南蜀道賖驿门临白草栈道过黄花】栈道与云齐【赵氏杂言寄杜羔诗梁州秦岭西云云】栈想武侯征【元徼之褒城赠黄明府诗序元稹为刺史奉使东川至褒城驿有黄明府见迎舣舟同载因徧问其褒阳山水则褒姒所奔之城在其左诸葛亮所征之路次其右作赠黄明府诗迤逦七盘路坡陁丈城花疑褒女笑云云】后骑踏桥声【刘禹锡送令狐相公镇梁州诗云树褒中路风烟汉上城前旌转谷去云云】诗书理汉中【姚合送郑尚书赴兴元儒有登坛贵何人得此功红旗烧宻雪白马踏长风斧钺来天上云云方知百胜畧应不在弯弓】孤鹜入洋州【崔觐城楼诗断烟横沔水云云】一身骑马县官迎【元稹诗今日清明江上去云云】忽惊身在古梁州【元稹诗云驿吏呼人排马去云云】计程今日到梁州【白居易寄元稹诗花时同醉破春愁醉折花枝作酒筹忽忆古人天际去云云】听唱梁州防管篴【李聪西城听唱梁州词行人夜上西城宿云云此时秋月满关中何处关山无此曲】万转江山通蜀国【罗隐送人赴任褒中诗云云两行珠翠见褒人海棠花谢东风老应念京都共苦辛】戮尽鲸鲵汉水清【刘禹锡送温尚书出镇兴元诗旌旗入境太无声云云从此世人开耳目始知名将出书生】栈底江含雪水寒【刘禹锡送令狐楚诗山中花带烟岚晚云云】汉中沃野如关中【黄冕仲言和籴之病作罢籴行云云四五百里烟防蒙黄云连天夏麦熟水稻漠漠吹秋风七月八月防防红一家往往収千钟】云栈屏山月月游【陆务观汉中诗云云马蹄初喜踏梁州地连秦雍川原壮水下荆扬日夜流】外邑月明西县驿南楼【元稹汉江闻笛诗小年为冩游梁赋最説汉中闻笛愁今夜听时在何处云云】
　　四六【出纶天上　眷西陲之要地　褒姒所奔之城趣镇汉中　有南郑之名邦　诸葛出征之路昔炎图之肇造由此而兴　青天上蜀道乆严分阖之权今全蜀之欲安頼兹以守　黑水惟梁州允頼安邉之杰宣化承流分五马防旌之寄　张留侯栈道之絶陈迹可寻跻危歴险在孤云两角之邉　郑子真谷口之耕清风犹凛谷号褒斜汉功臣之所保　出镇梁州歴旌谷骑桥之险水名亷逊宋名士之攸居　大书褒驿严匮金囊帛之词】
　　利州【绵谷　葭萌昭化　嘉川】
　　建置沿革【禹贡梁州之域井桞之分鹑首之次春秋战国为蜀地蜀王封其弟葭萌于汉中号苴侯因命其邑曰葭萌秦置巴蜀及汉中郡而葭萌蜀郡汉分置广汉郡今州即广汉郡之葭萌地蜀先主改为汉寿县属梓潼郡晋武改为晋寿县寻防于李雄宋文帝时防于杨难当齐分晋寿之兴安县置东晋郡于乌奴城郡对乌奴山即其故地也魏为西益州梁改为黎州又为西益州又改为利州隋炀帝改为义成郡唐又为利州益昌郡复改为利州初感义军更感义曰昭武军治利州五代前蜀仍为昭武军后唐平蜀改曰益州后蜀因之皇朝改昭武军为寕武军中兴以来张浚以宣抚使退保利州郑刚中虞允文以宣抚使置司利州王炎始移司兴元安丙仍乞置司移州今领县四治绵谷】四川总领本路转运置司
　　事要郡名寜武　益川　益昌　小益【图经呼为丨丨对成都为大益也】劔外【寜武序卜丨丨一大都会】风俗土瘠民贫【寳峯亭记云云城郭庳而居室陋】民贫役重【苏子瞻跋鲜于子骏益昌八咏云云】壤错羗氐【司马公祠堂记郡丨故丨丨丨与上庸百濮微髳彭卢俱】杂以秦语【寜武志自城以南纯带巴音由城以北云云】形胜南走劔门【陈恢倅防题名记益昌之丨陆丨丨丨过劔而东西川在焉水走阆果由阆果而去适防峡焉西则趣文龙二州东则会集壁诸郡故益昌于蜀最为一方之都会】后通巴蜀【寜武志前接关表云云】前界关表【寜武志云云后据劔北实为重地】西临嘉陵【元和志州城云云】为蜀北门【重修学记云云】据秦巴之冲【司马温公祠堂记云云】据川陆之会【寜武志云云】咽喉要路【蜀志先主使陈戒絶马鸣阁魏武闻之喜曰此阁遇汉中之隂平乃丨丨之丨丨○绵谷驿记利控蜀之吭四集之国也】四战之地【唐周庠説王建曰葭萌云云难以乆安蜀梼杌曰利州四会五逹】山川乌奴山【在绵谷山北六十里以李乌奴得名峭壁如削有洞髙不可上五代时王真人举家上升于此】龙门山【梁州记葱岭石穴髙数十丈如门亦名龙洞山】朝天岭【在州北五十里路径絶险其后即朝天程旧路在朝天峡栈阁遂开此道人甚便之○文与可丨丨丨诗岭若画屏随峡势水如衣带转岩隂】漫天岭【长编干德二年王师伐蜀蜀主烧絶栈道退保葭萌遂击金山寨又破漫天寨蜀人退保大漫天寨防之追至利州郭奕见阆州诗】五盘岭【杜甫诗五盘虽云险山色佳有余仰凌栈道细俯映江木踈地僻无纲罟水清反多鱼好鸟不妄飞野人半巢居喜见厚朴俗坦然心神舒东郊尚格闘巨猾何时除故乡有弟妹流落随邱墟成都万事好岂若归吾庐○岑参早上丨丨丨诗平旦驱驷马旷然出五盘江逈两崖闘日隠羣峯攅苍翠烟桑曙森沉云树寒松疎露孤驿花密蔵廻滩栈道溪雨滑畬田岩草干此行为知已不觉蜀道难】白卫岭【在昭化县南与剑门相接有白卫铺○唐诗记事载明皇幸蜀登丨丨丨眺览良乆歌李峤诗山川满目泪沾衣富贵荣华能几时不见只今分水上惟有年年秋雁飞曰李峤真才子也】龙门阁【在绵谷县一里冯钤干田云其他阁道虽险然在山腰亦微有径可以増置阁道独惟此阁石壁斗立虚凿石窍而架木其上比他处极险○杜甫龙门阁诗清江下龙门絶壁无尺土长风驾髙浪浩浩自太古危涂中萦盘仰望埀线缕滑石歌谁凿浮梁袅相拄目陨杂花头风吹过百年不敢料一坠那得取饱闻经瞿唐足见度大庾终身歴艰险恐惧从此数】石柜阁【杜甫诗季冬日已长山晚半天赤蜀道多草花江间饶竒石石柜层波上临虚荡髙阁清晖囬羣鸥暝色带逺客羇栖负幽意感叹向絶迹信甘孱懦婴不独冻馁廹优游谢康乐放浪陶彭泽吾衰末自由谢尔性有适】马鸣阁【在昭化县】劔阁【在绵谷葭萌县又见隆庆府剑门关注○欧阳詹栈道铭斜根玉垒旁缀青泥揔庸蜀之道涂统岐雍之康庄○李白送友人王炎入蜀作剑阁赋云若明月出于剑阁兮与君两卿对酒而相忆】大劔城【元和志即秦张仪司马错伐蜀所由路又谓之石牛道详见剑门关】小劔城【在益昌西北五十里去大剑门三十里连山险絶飞阁通剑故谓剑也】潭毒关【在州北九十里有御前军屯驻于此下瞰大江路皆滑石登陟颇艰异时撒离合破兴元帅刘子羽屯兵于此以悍蜀口又其下深潭有一铁索见则兵动】明月峡【晏公类要巫峡巴峡明月峡三峡惟明月在此界】石栏桥【在绵谷县一里自城北至大安军界管桥栏阁共一万五千三百一十六间其著名者为石柜龙洞焉】西汉水【一名嘉陵江在绵谷西一里】潜水【出绵谷县东北龙门山书沱潜既道】蓝溪【在葭萌县出龙鼻山流入阆州界】南渡【温庭筠利州南渡诗澹然空水空斜晖曲岛苍茫接翠微波上马嘶防掉去桞邉人歇待船归数藂沙草羣欧散万顷江田一鹭飞谁解乘舟寻范蠡五湖烟水独忘机】桔栢潭【在昭化县今昭化驿有古栢土人呼桔栢故以名潭○杜甫诗青冥寒江渡驾竹为长桥竿湿烟漠漠江水风潇潇连笮动嫋娜征衣飒飘飖急流□鹢散絶岸鼋鼍骄西辕自兹异东逝余可要髙通荆门路濶会苍海潮孤光隐顾盼游子怅寂寥无以洗心胷前登但山椒】南池【剑南诗藁云杜甫所谓安和有苍池者即此地或云在阆州】堂亭公居八咏【鲜于侁题灵溪寺曰桐轩竹轩栢轩巽堂山斋燕间亭会景堂寳峯亭凡五言八句司马温公范蜀公苏颍濵文与可皆有诗】会景堂【鲜于子骏诗金城环雉堞雪屋瞰阛开双林耸江右九陇觇天外】寳峯亭【司马君实诗防鬟乌奴翠衣带嘉陵碧霞生白水尾日没九陇脊○鲜于子骏舟航日上下车马不少闲近邑凑商贾逺峯自云烟○文与可嘉陵抱江回平衍出横澨中间筑雄垒独据两川会行台敞严府磊落北城外潭潭走翠楹直上峦岭背】山斋【范蜀公诗云众山四面合二水南北流苏頴濵诗简书日填委杖屦毎幽独】古迹望乡台【九域志武元衡送桞郎中诗望乡台下秦人去学射山中杜魄哀】望喜驿【李义山诗嘉陵江水北东流望喜楼中忆阆州若到阆州还赴海阆州应更有髙楼】嘉陵驿【武元衡诗悠悠风斾绕山川山驿空蒙雨作烟路半嘉陵头已白蜀门西更上天青】筹笔驿【在绵谷县去州北九十九里旧传诸葛武侯出师尝驻此○杜牧诗三呉列婺女九锡狱孤儿覇主业未半本朝心是谁永安宫受诏筹笔驿沉思画地乾坤在濡毫胜负知艰难同草创得失计毫厘寂然经千虑分明混一期川流萦智虑山耸助扶持慷慨匡时畧从容问罪师褒中秋鼓角渭曲晚旌旗仗义悬无敌鸣攻固有辞若非天夺去岂复虑能支子夜星才落鸿毛鼎便移邮亭世自换白日事长垂何处躬耕者犹题殄瘁诗○李义山诗鱼鸟犹疑畏简书风云长为防储胥徒令上将挥神笔终见降王走传车管乐有才终不忝关张无命欲何如佗年锦里经祠庙梁父吟成恨有余○罗隐题抛掷南阳为主忧北征东讨尽良筹时来天地虽同力运去英雄不自由千里山河轻孺子两朝冠劔恨谯周惟余岩下多情水犹解年年傍驿流○薛逄题天地三分魏蜀呉武侯崛起賛訏谟身依豪杰倾心术目对云山演阵图赤伏运衰功莫就皇纲力振命先徂出师表上留遗恨犹自千年激壮夫○陆游题一等人间管成子不堪谯叟作降牋】名宦武士矱【九域志士矱为利州都督生武后于此今皇泽寺有武后真容殿】沈长源【按欧阳詹集正元中呉兴沈公长源牧利州其为政五年予旅游乎利覩人安俗阜钦所以美作益昌行诗有曰驱马至益昌倍惊风俗和耕夫垄上行负者涂中歌】何易于【唐史见循吏传易于为益昌令刺史崔朴尝泛舟出益昌索民挽繂易于即腰笏身引舟朴惊问状易于曰方春百姓耕且蚕惟令不事可任其劳朴愧疾驱去】顔真卿【自蓬州迁利州刺史】皇朝王素【为守】司马池【天圣间为转运使按乌奴山祠堂记云公侍其先君驻节此邦春秋才十有四已和鲜于子骏寳峯之诗】鲜于侁【为转运副使有益昌八咏又尝为京东运使司马公以福星称之】虞允文【蜀帅呉璘卒以公为四川宣抚使公开幕于利州时军政乆弛公首劾大将之病民十一人荐其可为将帅者三人诸军欢呼相庆焉】题咏葭萌氐种逈【杜甫愁坐作诗云云坐担大戎屯】栈道笼迅湍【岑参云云行人贯层崖】关山同一照【杜甫呈汉王诗云云乌鹊自多惊】青原带秦疆【苏子由诗嘉陵横其隂劔门屹其阳黒水环禹迹云云】不觉蜀道难【前人此行为知己云云】朝登劔阁云随马【岑参嘉州和裴相公发益昌云云晚渡巴江洗兵】百里夷涂无十歩【陆务观木铺诗鼓楼坡前木铺嵗晚悲辛利州路当车礧礧石如屋云云】马经断栈危无路【陆务观次益昌诗云云风掠枯茅飒有声】暮雪乌奴停醉帽【陆务观诗云云秋风白帝放归船】
　　四六【辍自朝端　画千里地　旁聮四邑　帝念葭萌出临劔外　依五盘山　对峙两台　地隣嶓冡昔开帅阃中兴曽驻于重兵　木牛转粟路即逹于褒斜今号侯藩全蜀此为之都督　铜虎剖符师可临于秦陇山川险阻多杜陵叟之诗篇　驿名筹笔羣贤之诗句常存亭舘清幽有范蜀公之赋咏　山号劔门千古之碑铭不泯】















　　方舆胜览卷六十六
<史部,地理类,总志之属,方舆胜览>
　　钦定四库全书
　　方舆胜览卷六十七　　　　宋　祝穆　撰
　　隆庆府【普安　隂平　梓潼武连　普成】
　　建置防革【禹贡梁州之域东井舆鬼之分野春秋战国为蜀地秦属蜀郡汉属广汉郡之梓潼县武帝属益州刘先主立梓潼郡诸葛武侯相蜀于此立劔门以大劔山至此有隘东之路故曰劔门以阁道三十里至险乃有阁尉蜀尉姜维拒钟会于此晋以其地入梓潼郡元温入蜀于晋寿置劔阁县属梁州后武帝分梓潼北界立晋寿郡梁置南梁州又分立安州西魏改为始州兼置普安郡隋废州为普安郡唐初为始州置剑门县改为劔州皇朝伐蜀破劔门遂平蜀后以孝宗潜藩陞隆庆府普安军节度今领县五治普安】
　　事要郡名普安　劔阳　风俗人性谦和【郭茵隂平县记地涌香泉池名百顷山河横阻云云】世有俊彦【华阳国志云云侔于巴蜀】形胜西接岷峨【山海经髙梁之山云云东到荆衡】东接巴西【华阳志云云南接广汉西接隂平北接汉中】前瞰巨涧【元祐郭忱静照堂记云云后倚层峦多﨑岖髙下之势鲜平夷亢爽之地】縁以劔阁【左太冲赋云云○史记蔡泽谓范睢曰今君广秦栈道千里通于蜀汉】竒峯森列【秦坦春风楼记云云跃入青汉髙下转隔阂云雨】两川咽喉【郡守题名记云云守土之寄重焉】邉山立州【春风楼记丨丨而丨是丨一迳坡地中贯大溪太守之居已在半山内外居民悉在山上其下原野浓淡若相次第林壑升降若有等级望之若图画卷舒歴歴可见】山川梁山【在普安县西北四十九里一名大剑山姜维拒钟会于此详见利州及剑门内注】卧龙山【在普安县东二里髙百丈盘绕府城】马阁山【在隂平县北六十里峻峭崚嶒极为艰险邓艾伐蜀军行至此路不得通乃悬车束马造作栈阁始通江油因名马阁】葛山【在梓潼县北二十五里昔诸葛亮置营于此】鴈门山【在梓潼县南三十余里山东西起两岭鴈从中过故曰鴈门】五盘山【见利州】七盘山【在武连县西县令何琰按图记郭璞云县路翠武防贵县路青武防荣遂刻石焉】九龙山【在武连县山腹有洞洞前石壁如屋】普翠山【在普成县郭外一里混一真人栖真之地】秀岩【普安县后有池贮泉】劔阁【张孟阳丨丨铭岩岩梁山积石峩峩逺属荆衡近缀岷嶓南通卭北逹褒斜狭过彭碣髙逾嵩华唯蜀之门作固作镇是曰劔阁壁立千仭穷地之险极路之峻世浊则逆道清斯顺闭由徃汉开自有晋秦得百二并吞诸侯齐得十二田生献筹矧兹狭隘土之外区一人荷防百人防趄形胜之地匪亲勿居昔在武侯】
　　【中流而喜山河之固见屈呉起兴实在德险亦难恃洞庭孟门二国不祀自古及今天命匪易慿阻作昏鲜不败绩公孙既防刘氏衔壁覆车之轨无或重迹勒铭山河敢告梁益○桞宗元铭序唯蜀都重险多货混同戎蛮人厖俗剽嗜为防乱皇帝元年八月师防众暴羣疑不制妖孽扇因怙恃富强滔天阻兵攻防他部北包劔门慿负邱陵以张骜猛坚利锋镝以拒大顺谓雷霆之诛莫已加也惟梁守臣礼部尚书严公以国害为私仇以天讨为己任推仁仗信不待司刑而人致其命立义抗愤不待渫血而士一其心悉师出次只明诏凡诸侯之师必出于是储峙飨赉取其丰穣乃遣前军严秦奉扬王诛诞告南土十一月右师逾利州蹈防地乘山斩虏以遏奔冲左师出于劔门大攘顽狼谕引刼胁蚁溃防骇险无以为固収夺利地以湏王师刲刳肾膓振防根抵俾无以肆毎用集我勲力鼖鼓一振元戎启行取其渠魁以为大戮由忠勇愤悱授任坚明谋猷长用能启辟险阨夷为大涂衰沮害气对乎天意帝用休嘉议功居首増秩师长进为大藩宅是南服将校羣吏愿刋山石昭著公之功垂号无穷铭曰井络坤垠时唯外区界山为门环于蜀都丛险积货混并羌髳狂猾窥隙狺狺啸呼慿防势胜厚其防徒皇帝之仁宥而不诛暴非德驯害及巴渝乃出王旅乃咨列岳牧臣司梁当其要束器偹攸积糗粮是蓄人无増赋师以饶足渫血誓士机在握分命貔貅陈为犄角右逾岷山左直劔门攻出九地上披重云攀天踏空夷坦阻艰破裂层垒殄殱羣顽内获固圉外临平原天兵徐驱卒乘啴啴大憝囚戮戎夏咸欢帝图厥功惟梁是先开国进位南服于藩邦之清夷人以完安铭功鍳乱永代是观○杜甫诗维天有设险劔阁天下壮连山抱西南石角皆北向两崖崇墉倚刻画城郭状一夫怒临关百万未可傍珠玉走中原岷峨气凄怆三皇五帝前鸡犬莫相放后王尚柔逺职贡道已防至今英雄人髙视见霸王并吞与割防极力不相让吾将罪真宰意欲铲叠嶂恐此复偶然临风黙惆怅○李白蜀道难见成都题咏】飞仙阁【在梁山○杜甫诗土门山行笮微径缘秋豪栈云栏干峻梯石结构牢方壑欹踈林积隂带奔涛寒食外淡泊长风中怒号歇鞍在地始觉所歴髙徃来杂坐卧人马同疲劳浮生有定分饥饱岂可逃叹息谓妻孥我何陋汝曹】石柜阁【诗见利州】石牛道【在梁山详见劔门关注】百顷垻【七曲山之上可以望见其地极平衍而丰腴】嘉陵江【自鳯州大散関发源从利州下流入劔门县界】潼江水【在梓潼县西四里源出阴平马阁山蜀志夏禹于泥陈山伐梓树神化为童子故其水曰潼水】华容水【蜀都赋却背华容】白沙渡【杜甫诗畏途随长江渡口下絶岸差池上舟楫窈窕入云汉天寒荒野外日暮中流半我马向北嘶山猿饮相唤水清石礧礧沙白滩漫漫逈然洗愁辛多病一踈散髙壁抵嵚崟洪涛越凌乱临风独囬首揽辔复三叹】水会渡【一名水囬渡○杜甫诗山行有常程中夜尚未安微月没已乆崖倾路何难大江动我前汹若溟渤寛篙师暗理楫歌笑轻波澜霜浓木石滑风急手足寒入舟已千忧陟□仍万盘廽眺积水外始知众星干逺逰令人痩衰疾慙加餐】井泉香泉【在阴平县二十五里平地涌出周廻八十歩其水香碧故名】劔泉【在梓潼县北十二里昔蜀五丁至此见大蛇入穴兄弟忿而防之山摧五丁毙焉余劔隠于路隅化为一泉每庚申甲子日其劔见光】灵泉【剑南诗藁云过武连县安国院有二泉传云唐僖宗幸蜀至此饮泉赐名灵泉○陆务观有诗云滴沥珠玑翠壁间遭时曽得奉龙顔】闻泉【即东园也唐正元中苏洪之刻闻泉赋治平中太守王纲有闻泉十二咏】楼亭春风楼【在郡圃】重阳亭【在郡东山之阳唐大中间太守蒋侑创亭李商隐作亭铭】古迹古隂平道【邓艾所出丨丨丨丨在今文州汉阴平也其地与江油为邻此隂平县自晋宋始置北阴平郡非邓艾之阴平也】上亭驿【在梓潼武连二郡之界唐明皇幸蜀闻铃声之地又名琅珰驿○罗隠诗山雨霏微宿上亭雨中应想雨淋铃贵为天子犹魂断穷着荷衣好涕零○杨子方诗时平防忽忠臣语世乱仍遭弄臣侮至今説到忒琅珰行路犹能痛千古】祠庙李杜祠【按劔门题诗以太白子美为重而世未有并祠之者会从李参预壁得所赐阜陵御书蜀道难又从李左史得赵忠定汝愚大书劔门诗因建祠刻二诗于前榜其堂曰文熖取韩退之诗语也】灵应庙【即梓潼庙在梓潼县北七八里七曲山按图志神姓张讳亚子其先越隽人也因报母仇遂防县邑徙居是山僖宗幸蜀神于利州桔柏津见防驾甚有礼敬暨囬封济顺王亲幸其庙王铎诗云为报山东诸将相拄天功业頼阴兵】名宦李频【唐人为剑州刺史】李义山【有赴职梓潼诗】皇朝张知白【景德间为守】人物边孝先【居梓潼县南五里长卿山】景鸾【入儒林传】李业【入蜀行传】题咏丹嶂五丁开【唐明皇廵狩言归诗劔阁横空峻鸾舆出狩囬翠屏千仭合云云】絶壁劔为峯【宋之问借问梁山道嵚岑几万重遥州刀作字云云】山髙人尽畊【雷周辅诗地险客湏到云云】牢落三年坐劔州【杜甫寄别李劔州使君髙义驱今古云云但见文翁能化蜀当知李广未封侯路经滟滪防蓬鬂天入沧浪一钓舟戎马相逄更何日春风囬首仲宣楼】井邑全居水国中【姜遵诗城隍尽枕溪岩畔云云】地控咽喉限蜀城【范百禄诗山连襟带通秦岭云云】
　　四六【涂芝禁掖　乃眷州城　分铜虎符　昔号偏州剖竹普安　实依阁道　控石牛道　今陞潜府自汉以来保蜀必严于栈道　维天设险猿猱欲度而愁攀至唐而后司梁尤重于牧臣　以人守関貔虎莫如其虓勇后岩前涧鲜平夷亢爽之区昔袴今頼岂弟中和之政】
　　【太白之歌少陵之句日月争光子厚之序孟阳之铭山川増重】
　　劔门闗【剑门】
　　建置防革【禹贡梁州之域东井舆鬼之分野上应参宿春秋战国为蜀地秦属蜀郡汉属广汉郡为葭萌县地蜀先主以霍峻为梓潼太守是时有劔门县有阁道至险及有阁尉诸葛亮于此立劔门秦苻坚遣徐成冦蜀攻二劔克之始有二剑之号隋置阁之地皆有闗官而于二劒尚未置闗唐置劔门县劔门始置闗唐又有大劔戌小劔镇五代时董璋遣兵扼劔门闗为七砦又于関北置永定闗皇朝伐蜀克劔门擒蜀将王昭逺以劔门县劔门闗兵马都监主之中兴以来剑门関亦列在利路十七郡之数今领县一治劔门】
　　事要郡名劔関　风俗直行申发文字【图经云関官许令直受颁防诏赦亦许云云圣节月旦亦有表防异时训饬関吏至亲洒宸翰皆所以重设险之计也】货殖所萃【普安志其地四塞山川重阻水陆所凑云云盖一都会也】形胜界山为门【桞宗元劔门铭云云环于蜀都详见隆庆府】壁立千仭【张载劔阁记惟蜀之门云云穷地之险极路之峻○韦表微劔阁铭天作梁山坤维之垒发地千仭连冈万里】左右絶壁【秦坦记云云仰见天鏬】蜀土外户【刘仪鳯劔门関记梁山之险丨丨所恃以为丨丨】蜀之金城【黄冕仲脩関议劔门云云崇墉两崖其髙切云绵数千里包裹全蜀中出栈道行者侧立虽有百万之众安所用之】为西南戸枢【明善堂记蜀云云○何介连山亭记有云劔门防蜀枢为天下壮】劔岭据其会【张衍罗汉阁记蜀之襟带云云】挟楚包汉【庆厯张俞劔阁铭极险之险莫如劔阁截野横天犇峯倒壑云云呀秦拥蜀】控扼羗蜀【赵正亮纪事西南之险山曰劔门云云襟带京洛】万夫莫当【向韬议劔门天险一夫荷戈云云晋张载劔阁记一人守险万人趦趄】无内顾忧【通鉴赵季良语伪蜀主孟知祥乞守劔门曰若并兵守劔门大军虽未至云云】山川大劔山【在劔门县亦名梁山又有小劔山在其西北三十里又有小劔故城在益昌县西南五十里舆地广记山有小石门穿山通道六丈有余昔秦伐蜀而不知道则作五石牛以金置尾下言能粪金欲以遗蜀蜀王负力而贪乃令五丁开道引之秦因使张仪司马错引兵寻路灭蜀谓之石牛道至永平中司杨厥又凿而广之自县东南经益昌戌又东南入劔州普安县界即钟会伐蜀之路其地连山絶险又谓之劔阁道大劔虽号天险有阨塞可守崇墉之间径路颇夷小劔则凿石架阁有不容越太白所谓一夫当闗万夫莫开者是也又按二劔古不以阁名寰宇记云诸葛亮相蜀凿石驾空为飞阁道以通行路于此立劔门县以大劔山至此有隘束之路故曰劔门○晋建康中李特随流人入蜀至劔阁顾盼险阻曰刘禅有此地而面防于人岂非庸才耶】龙岩【在劔门县西一里洞穴可坐百许人雪斋小説云王建为盗朝廷捕之急逃于劔门巨石穴中】劔阁【铭诗并见隆庆府】劔门【李德裕题竒峰百仭悬清眺出岚烟逈若戈廻日髙疑劒倚天参差霞壁耸合防翠屏连想是三刀梦森然在目前】玉女台【在大劔山絶顶上峭壁千仭下瞰古道行人如蚁有小石刻云玉女炼丹之所】大劔水【又有小劔水见大劔山注】楼阁思贤楼【在水门上有张孟阳李太白杜子美桞子厚画像因以为名】寺观志公寺【刘竢志公殿记云劔阁之下有寿圣寺石壁之西偏由益昌道中望之隠隠如行僧顶伽帽每秋时出或见光景】仙女观【在梁山之顶李宗谔图经云在县东五十里北崖顶唐先天二年置道士防脩去观仅一里渡仙女桥有烧丹台岩畔有仙女影近代以来改为禅院】名宦皇朝李士衡【咸平间知劔州益州贼王均破汉州未趍劔公乃防仓库守劔州与劔门之兵合以拒贼公逆击大破之】题咏劔门当石隘【文苑英华陈宇送许中庸诗云云栈道入云危】劔阁峥嵘而崔嵬【李白蜀道难诗云云全篇见成都府】劔壁门髙五千丈【李白廵南京歌胡尘轻拂建章台圣主西廵蜀道来云云石为楼阁九天开】劔阁重闗蜀北门【李白诗云云】键闭诸蛮屏帝都【唐李商隐题劔门先寄上西蜀司徒杜公诗云峭壁横空限一隅划开元气建洪区梯航百货通邦计云云西蹙犬戎威北狄南吞荆郢制东吴千年管钥谁镕范只自先天造化炉】铸为防劔倚苍穹【杜光庭谁运乾坤陶冶功云云题诗曽驻三天驾碍日长含八海风】倚天防劔峯峦峻【杨日严云云控蜀三刀郡府雄】倚劔峯峦插太虗【赵阅道诗云云髙门中辟限坤隅奸雄莫谓防闗险一百年来自坦途】
　　四六【肃奉涣纶　五百余里之石穴出临坤户　万夫莫当之劔门】
　　【环数千里而行者侧立　因石为闗正欲守関于坤轴纵百万众而谁其敢当　平戎有劔岂徒倚劔于天津守当要地是谓防剑之门　所谓一夫当闗而万夫莫开体若大邦式应三刀之梦　何必三里为城而七里之郭】
　　阆州【阆中　南部　新井　苍溪奉国　新政　西水】
　　建置防革【禹贡梁州之域东井舆鬼之分野晋梁益分野临参宿唐一行定鹑首之次井桞之度周梁合于雍又为雍州地春秋为巴地巴子后理阆中秦为巴郡阆中县两汉因之刘璋改为巴西郡晋改巴西梁州李雄之乱郡县荒芜宋立北巴西郡梁又即巴西立南梁州西魏典畧曰此州古有隆城故又谓之南隆治古阆中城又改巴西郡为盘龙郡隋废郡而州存炀帝属巴西郡唐改为隆州又改阆州取阆水以为名曰阆中郡复为阆州后唐为保寕军节度皇朝改安德军节度初西川后利州路中兴利东路今领县七治阆中】
　　事要郡名阆苑【唐时鲁王灵防滕王元婴以衙中卑陋遂脩餙宏大之拟于宫苑是之谓隆苑其后以明皇讳隆基改曰阆苑】阆中【阆山四合于郡故曰丨丨】风俗地暖气清【太守李献卿南楼诗序】地僻人富【唐周庠説王建曰阆州云云】地险人豪【同上云云】恭俭而文【冯忠恕记其民云云在西南为佳郡】民淳事简【南楼诗序云云】锐气喜舞【三巴记阆州有渝水賨民云云汉髙祖使人习之故乐府中有巴渝舞】刚悍生其方【左思蜀都赋云云风謡尚其武奋之则賨旅玩之则渝舞】人才之盛【元祐中里人有阆苑三学士锦屏三状元之语学士谓雍元直蒲正鲜于端夫也状元谓陈尧叟尧咨马防也】形胜东接巴郡【巴志云云南接梓潼北接梁西城】土地平衍【冯忠恕记其云云而沃】山川秀丽【同上记云云】在羣山硗确之中【董丕思政堂记阆中在劔南巴峡云云】当梁洋梓益之冲【冯忠恕设防记阆之为郡云云】有五城十二楼之胜槩【或谓阆苑山丨丨丨丨丨丨今有五城而楼尚阙宋公德之为守乃建碧玉楼于衙城之西南隅亦名十二楼以成阆苑之胜槩】山川阆山【在城南唐先天改名】锦屏山【在城南三里对郡治其山四合于郡山上有四院曰码碯寺罗汉院画锦院西桥院后又筑阆峯防以眺望焉○陆务观诗城中飞阁连危亭处处轩窓对锦屏渉江亲到锦屏上却对城郭如丹青】灵山【周地图昔蜀王鼈灵登此山因名】蟠龙山【在阆中县东南三里以形得名】兰登山【在新井县东二十里相传严君平隠居于此】云台山【在苍溪县东南三十五里一名天柱山张道陵升仙之地○蒲正诗阆州胜絶是云台十里松萝殿阁开】小锦屏【在苍溪县之对颇类锦屏】东岩【在城东五里有寺凿山为岩】北岩【在州北五里有曰繖盖山乃髙僧宣什道场】南岩【在阆中县东南五里有曰大像山乃南唐髙士安隠居之所太平兴国中陈尧叟兄弟读书于此亦曰台星岩】停云岩【在南部县蒲景珣家于此岩前为居室至者不知其为岩】离堆岩【在新政县东有山曰离堆凿腹为岩唐鲜于仲通与弟叔明潜修于此有顔鲁公磨崖记】阆水【晏公类要亦曰阆江又曰渝水出鳯州梁泉县○郡志一名西汉水源出秦州嘉陵谷又名嘉陵江○元稹苍溪县寄扬州兄弟诗苍溪县下嘉陵水入洞穿江带海流○李义山有望喜驿诗见利州注】海棠溪【在州城对江多海棠】龙爪滩【雍熈中阆州光圣院山下嘉陵江有丨丨丨出焉未几陈氏二元继出元丰间大像山东北嘉陵江又有滩生里人亦以龙爪名之元祐六年马涓果擢第一】南池【在髙祖庙傍东西四里南北八里汉志彭道将池在今丨丨也鱼池在今郭池也然则此池本彭之所开○杜甫诗峥嵘巴阆间所向尽山谷安知有苍池万顷浸坤轴呀然阆城南枕带巴江腹芰荷入异县粳稻共此屋皇天不无意羙利戒止足髙田失西城此物颇丰熟清源多众鱼逺岸富乔木独叹枫香林春时好顔色南有汉王祠终朝走巫祝歌舞散灵衣荒哉旧风俗髙堂亦明王魂魄犹正直不应空波上缥缈亲酒食崇杞自古昔非唯一川渎干戈浩茫茫地僻伤极目平生江海兴遭乱身局促驻马望渔舟踌躇慰羁束】堂舍整暇堂【在州治○黄鲁直记无事而使物物得其所可以折千里之冲之谓整有事而以逸待劳以实撃虗彼不足而我有余之谓暇夫不素偹而应卒可幸于无患而其颠沛狼戾者十常八九也岂唯人事哉昔者晋栾鍼使于楚楚执政问晋国之勇对曰好以众整又问如何曰好以暇虽晋楚争盟务以辞相胜充其情楚岂能与中国抗衡哉今之郡守古诸侯也提千里之兵以守関要平居燕安拙者奉三尺而有余至仓卒变故巧者应事机而不足此不知整暇故也】治平园【国朝治平初太守朱寿昌筑东园于牙城东内有郎官庵三角四照红药之亭清风明月之台锦屏阁花坞桞槁曲池文与可尝赋十咏诗】楼亭锦屏楼【在郡治】南楼【阆州江山文秀闻天下直前防其防曰丨丨者唐滕王元婴所建也○李献卿丨丨诗三面江山抱城郭四围山势领烟霞马鞍岭上浑如鐡繖盖门前半是花】防景楼【雍子仪建于将相坊苏子瞻为题】滕王亭【即滕王元婴所建在玉台观○杜甫诗君王台榭枕巴山万丈仙梯尚可攀春日莺啼脩竹里仙家犬吠白云间清江碧石伤心丽嫩蕊浓花满目班人到于今歌出牧来游此地不知还】夺锦亭【在西岩○陆务观诗夺锦轩中醉倚阑锦屏紫翠挿云端平生不喜言争夺付与游人自在防】紫防亭【即三陈布衣时所予交游之地后诸陈既贵鲜于康肃寄诗当时未识紫防星独到渔阳访此亭今日园林为胜地好将前事载图经鲜于乃子骏之父尝期三陈以公辅】捧砚亭【司马君实侍亲逰三陈读书岩题名其末云司马光捧砚勾龙瞻可请以捧砚为名】寺观东寺【丹阳集云元白齐名有自来矣盖元防之冩白居易诗于阆州东寺壁白居易冩元诗百篇合为屏风更相倾慕如此居易诗云忆君无计写君诗尽写千行説向谁题在阆州东寺壁几时知是见君时】慈光院【防平仲过新井丨丨丨留题海棠诗暄风花杂满栏香尽日幽吟叹异常翻笑牡丹虚得地玉阶开落对君王】玉台观【在州北七里唐滕王尝逰有亭及墓○杜甫诗中天积翠玉台遥上帝髙居绛莭朝遂有冯夷来击皷始知嬴女善吹箫江光隠见鼋鼍窟石势参差乌鹊桥更有红顔生羽翼便应黄髪老渔樵】祠庙张侯祠【在州治东盖张飞为巴东太守○曽子固记侯以智勇为将号万人敌当蜀之初与魏将张郃相拒于此能破郃军以安此土可谓功施于人矣其殁也又能泽而赐之则其食于阆人也宜哉】顔鲁公祠【在新政县详见蓬州○马存撰祠记上元中顔鲁公为蓬州长史过新政作离堆记四百余言书而刻之石壁上字径三寸虽崩坏剥裂之余而典型具在使人见之凛然也元符三年余友强叔来尹是邑始为公作祠堂于其侧而求文以为记余谓仁之胜不仁乆矣然有时乎不胜而反为所防焉命也史臣论公晚莭偃蹇为奸臣所挤见殒贼手是未必然公孙丞相以仲舒相胶西梁兾以张纲守广陵李逄吉以韩愈使镇州而卢杞以公使希烈其用意正相类尔然于数君终不能有所伤而公独不免于虎口由是观之士之成败存亾岂不有命耶而小人轩然自以为得计不亦缪乎且吾闻之古之尚友者以友天下善士为未足又尚论古之人诵其诗读其书思见其人而不可得则方且欲招屈子于江濵起士会于九原盖其志所愿则超然慕之于数千百载之后而况于公乎公之功名事业已絶于人而文学之妙亦不可及用其遗画之所在而祠之此昔人尚友之意也尝试与强叔登离堆探石室观其遗迹而有味其平生则公之精神丰采犹或可以想见也夫】名宦滕王元婴【为刺史详见前阆苑注】韦讽【杜甫东津送丨丨阆州録事诗闻説江山好怜君吏隐兼宠行舟逺泛惜别酒频添推荐非承乏操持必去嫌他时如按县不得慢陶潜】皇朝文彦博【公舞勺之年侍先令公监征阆州紫极宫道士何守真谓公实南极之灵降而为国申甫公遂自号南极真子】唐庚【字子西眉州人为阆中令以清严着庭下风生有惜海赋】朱寿昌【嘉祐中为守】郭奕【中兴遗史绍兴元年三月张俊自陕西囬过漫天坡奕为诗曰大漫天是小漫天小漫天是大漫天只因大小漫天后遂使生灵入四川后奕罢宣司干官与通判不赴徃普州卖蒸饼为生晏如也】人物范目【王伯夫序云佐髙祖起汉中】谯隆【字伯同阆州人汉景帝时为上林令迁成臯令】洛下闳【字长公闳中人隠于洛亭武帝征造太初厯】鲜于仲通【唐书志与鲜于叔明相继为京兆】皇朝鲜于侁【仲通之后登景祐第为本路转运判官方行新法诸路骚动公独平心处之奉使九年东坡苏公以为上不害法中不伤民下不废亲为三难云司马温公当国除为京东转运曰子骏福星也】陈尧叟【文忠公尧佐文惠公尧咨康肃公皆新井人尧叟尧咨皆状元及第而尧佐登宰辅人皆谓陈氏三公先是三陈未第时访华山陈搏谓之曰三子皆将相才仲子伯季不逮也父省华致仕闲居賔至则三子衣金紫侍立】蒲宗孟【新井人为尚书左丞家多书厰阁曰清风以藏之尝作训戒诸子弟曰寒可无衣饥可无食至于书不可一日失】马涓【南部人父从政未有子买妾见髪间系白而红其上问之乃曰父母死不克塟自鬻以塟从政嗟叹即归妾不理所负后梦一老翁来谢曰我妾父也闻之上苍矣愿君家富贵涓涓不絶及得子名涓元祐六年廷对第一后入党籍】张唐英【为御史尝撰蜀梼杌及撰昭陵名臣传】题咏阆州城东灵山白【杜甫作阆山歌云云阆州城北玉台碧松浮欲尽不尽头江动将倾未倾石那知根无鬼神会已觉气与嵩华敌中原格闘且未归应结茅斋傍青壁】阆州城南天下稀【杜甫作阆水歌嘉陵江色何所似石黛碧玉相因依正怜日破浪花出更复春从沙际归巴童荡桨欹侧过水鸡衔鱼来去飞阆州胜事可断肠云云】溪行尽日无村坞【杜甫发阆中诗前有毒蛇后猛虎云云江风萧萧云拂地山木惨惨天欲雨女病妻忧归意速秋花锦石谁复数到家三月一得书避地何时免愁苦】花落空山入阆川【郑谷逰蜀诗云云横逺塞遮秦甸云云】语音渐正近咸秦【陆务观阆中诗遨乐无时冠巴蜀云云】外邑送客苍溪县【杜甫诗云云山寒雨不开直愁骑马滑故作泛舟廽青惜峯峦过黄知橘柚来江流大自在坐稳兴悠哉】
　　四六【出綍禁庭　虽劔外之遐陬　若非蓬岛之仙居分符阆苑　有阆中之佳郡　安得锦屏之胜槩五城十二楼是谓阆中之胜　山围海上之阆风夙推阆苑四蜀六十郡此为天下之稀　水冩人间之巴字益壮巴风观鲁公碑尚想清忠之节　持绛节而游玉台决非凢俗读山谷记当为整暇之图　结茅斋而傍青壁正托帡幪】








　　方舆胜览卷六十七
　　钦定四库全书
　　方舆胜览卷六十八　　　　宋　祝穆　撰
　　蓬州【蓬池　仪垅　营山良山　防虞】
　　建置防革【禹贡梁州之域东井舆鬼之分野古巴国之地秦属巴郡汉即巴郡之宕渠县地东汉置巴西郡晋因之后李特防蜀不置郡县宋属归化郡齐因之梁立伏虞郡后周武帝立蓬州隋废以其地入清化宕渠巴西三郡唐初复置蓬州改为咸安郡又改为蓬山郡复为蓬州皇朝分川陕为四路蓬州利州东路今领县五治蓬池】
　　事要郡名咸安风俗其民纯朴【咸安志云云好义勿事华侈】少商多儒【同上丨为丨丨为丨家诗户书文物甚盛】务农力作【同上云云田里垦辟】防礼必亲迎【同上丨丨虽贱丨丨丨尤为近古】形胜巴国之墟【同上云云梁州之分】环蓬皆山【图经云云而北山为之主】两蓬髙峙【同上溪山竒秀云云屹然云霄多神仙隐士】山多兰菊【同上山多崇兰黄花每春秋开时清香满山谷间劔外他州罕有也】山川大蓬山【在城东南七十里状若海中蓬莱因以为名州名亦以此按列仙传葛由乘木羊上绥山随者皆得仙绥山即丨丨之始号也】小蓬山【一名秀立与大蓬对峙相去二里】北山【在蓬池县西北郡之主山】衮山【在城西十五里营山县有鳯凰院山之顶有鳯皇台传以为鳯曽栖其上有龙马槽石壁隐隐如龙鳞之状○郡守吴几复诗苍石皱纹龙迹在清泉涵泳海源通】仪陇山【在本县西三十里山顶石刻仪垅字】伏虞山【在本县东南六十五里甚险夷獠被征即入此山中】透明岩【亦名栖真岩在大蓬山前俛瞰县郭天气清明渠逹诸山隠隠可数】东岩【在龙章山俯瞰大溪前眺歌阳安固诸山歴歴可数为一郡登眺之胜】西岩【在报恩寺西南隅岩壑竒秀前有阁曰松风为一郡胜槩】嘉陵江【在城西六十里属营江县】青溪水【在营江县西南五十里】平溪水【在仪陇县东北十里】鳌水【去仪陇县三十里水涌突出一石如鳌故名】堂馆蓬莱堂【在郡治】蓬山馆【记云蓬之为郡以蓬山得名故自昔传与神仙相接其地灵人杰足以发纾千古江山之胜】名宦顔真卿【本传上元元年李辅国迁明皇于西内真卿率百僚上表请问起居辅国之贬蓬州长史○郡志真卿在蓬四年徃来新政县鲜于氏家为书堆记今在崖石间又书鲜于仲通里门记复以小字书之又大书磨崖碑数丈今在崖石间其书体尤为真妙】皇朝王旦【端拱间为守】人物何造【自成都徙蓬其后子綘侯孙脩辅曽孙恪非俱第进士】题咏去天一尺古蓬州【唐子西赠杜守诗云云除守年来得胜流】使旌廵稼欲观农【郡守吴几复徃鳯皇院观稼诗云云赏景留賔大峡东】
　　四六【辍班枫陛连巴引梓　环郡皆山是谓神仙之境作牧蓬山蔽蜀控防　分封而守宜烦岳牧之才名麾赴镇直宜蓬岛之仙居　顔长史离堆之书尚存崖石小队出郊聊访衮山之胜槩　元微之蓬莱之守有似州名】
　　巴州【化城　难江　恩阳鲁口　通江】
　　建置防革【禹贡梁州之域鹑首分野古巴国之地秦汉属巴郡宕渠县后汉分宕渠北界置汉昌县今州理是也刘先主分蜀巴西郡晋因之至李特擅蜀此地遂为獠所有宋武帝置归化水北二郡归化即今州理是也齐因之魏于汉昌县理置大谷郡又于郡北置巴州隋改为清化郡唐改为巴州又为清化郡复为巴州皇朝平蜀地归版图今领县五治化城】
　　事要郡名清化　字江　三巴　中巴【按华阳国志载汉末刘璋为益州牧以垫江以上为巴郡江州至临江为永寕郡胊□至固陵巴道分矣此居其中为丨丨】风俗地僻民淳【张忞修州学记】地大俗阜【州学振文堂记】安于简俭【清化志风俗云云】乐于歌舞【同上以歌舞遨游为乐】形胜名因古巴国【寰宇记因古巴国以名○山海经昔太皥生咸鸟咸鸟生乘厘乘厘生后昭是为巴人郭璞注云巴之始祖尚书云髳微盖今巴蜀之地】并壁集二州【振文堂记惟兹巴土实云云之地今难江县即故集州通江县即故壁州也】包错万山【洪迈丹梯书院记云今之巴非昔之巴也然云云一水环萦实曰字江因川形而成州名】水成巴字【舆地广记巴峡丨屈曲丨丨丨或云江分三流中有小流横贯成巴字故以为名】控扼南郑【绍兴张忠献奏防巴州云云要路乃命知州兼管内安抚】掎角利阆【王子明作髙士瑰画像记巴蜀扼梁洋吾蜀孔道形势絶剑関之险飞磴逾栈道之危云云连衡绵劔遮蔽东西川最为襟喉要地○李石与太守郭郊书三巴吾蜀要地】土产桃笙【桞宗元诗云丨丨葵扇安可常子瞻云偶阅方言簟宋魏谓之笙乃悟丨丨以桃竹为簟桃竹出巴渝间杜子美有桃竹杖引又见潼川府】竹根酒注【叚氏蜀记巴州以竹根为酒注为时所珍】米膏饼【广雅云荆巴间采茶作饼既成以米膏出之欲煮饼先炙令色变涛末瓮器中以汤浇覆之用葱畺芼之】山川化城山【在城南相去三里】昆山【在城东四十里出璞石】玉山【在化城南六十里多玉石然深险不可取】王望山【在江之北岸自郡城絶江而登山髙二里许岩径极险占一郡之胜相传云王真人得道此山真人名蒙故名王蒙山旧志云唐元宗控白至此山望见京阙曰此去京师不逺故名丨丨】米仓山【系年録绍兴三年云巴之北境即丨丨丨下视兴元出兵之孔道】孤云山【与两角山相连在难江县北九十里又见兴元府○王子韶诗孤云两角去天一握有石刻云汉相国邀韩信至此大唐集州刺史杨师谋记】登科山【在恩阳县东北一里乡人谢周卿谢耕王绍谢震读书于此】壁山【在通江县西下枕诺水与县治相对】歌籁山【在通江县东上有石鼓击之声闻数里连击即雨】方山【在通江北十五里突出众山其状如斗】十二峯【在难江县四十里马盘湾巉岩耸秀大小丨丨丨最为竒观有客题诗曰挿立翠屏峯十二为君唤作小巫山】雪峯【去鲁口县十里众山特出一峯】大巴岭【在城北】小巴岭【此山之南即古巴国】巴江【一名字江见前注】几水【在旧竒章县水屈曲如几字】清水【清化县界东流入化城县】明水【在难江县北五十余里水间出砚屏林木山川之形隠于石间】井泉虎井【在州学前凡有声如雷则其年必有人登科】楼亭击瓯楼【唐张祎诗驻旌元帅遗风在击缶髙人逸兴酣水转巴文清溜急山连蒙岫翠光涵】流觞亭【在西龛寺唐乾元间严郑公武所创其水屈曲可以流觞杨士谔有诗】馆驿氷清驿【姚彦游诗见説巴南一小州孤城寂寞字江头】名宦王濬【为巴郡太守兵士苦役生男多不育濬乃严其科条寛其徭课所全活者数千人及后伐呉所活者皆堪为兵其父母戒之曰王府君活汝汝必死之见东坡与朱鄂州书】苏味道【降集州刺史】严武【至德初坐房琯事贬巴州刺史】薛逄【为巴州刺史人咏之曰日出而耕日入而归吏不到门夜不掩扉有孩有童愿以名埀何以字之薛孙薛儿】杨士谔【出吉甫之门后贬巴州刺史有流杯十四咏士谔能诗有直声】人物洛下闳【巴郡人武帝太初元年诏壶遂司马迁等议造汉歴方士唐都丨丨丨与焉】甘寜【仕呉为大将通江人今有甘谷即其所居也】张飞【有塜在刺史大防东】皇朝李森【鲁口人登第为中执法尝劾王黼出知复州】惠演【居思成溪早与范蜀公同徃太学范贵惠方释褐范赠以诗云相逄三十年前话记得途中并马防顾我倦游成白首喜君新命得青衫】题咏何路出巴山【杜甫寄严大夫诗不眠持汉节云云】地僻炎瘴昏【杜甫寄巴州严使君诗云云山稠隘石泉】防防妙为政【杜甫送鲜于万州迁巴川诗云云他日有殊恩】巴水急如箭【唐李白巴女词云云巴船去若飞十月三千里郎行几嵗归】南国浮云水上多【杜甫寄马巴州诗云扁　舟系岸河邉乆云云】东巴集壁西梁洋【杜甫云云问谁腰鎌胡与羗】卧向巴山落月时【严武答杜甫诗云云两乡千里势相思江头赤叶枫愁落篱外黄花菊对谁】巴童声节渝儿舞【韩翊送杨巴州诗白云县北千山口青嵗欲开残雪后前驱锦带鱼皮鞮侧佩金璋虎头绶南郑侯家醉落晖东関陌上着鞭归愁防野马随官骑笑取春人带客旗使君下车忧疾苦豪吏销声出公府万里歌钟相庆时云云】
　　四六【出纶词掖　维三巴之旧域　后连延于秦陇来牧字江　控全蜀之左隅　前迤逦于荆呉耀东壁之图书光于列宿　三刀梦应乃当水流成字之邦控西陵之门户专在三巴　五袴髙兴已徧民俗喜歌之境】
　　金州【西城　汉隂　洵阳石泉　平利　上津】
　　建置防革【禹贡梁州之域秦楚之交东井舆鬼兼翼轸之分野虞舜居之谓之妫墟　　周为庸国之地春秋战国皆属楚秦惠文王置汉中郡今州即汉中郡之西城县也西汉属汉中郡东汉末置西城郡魏文帝改西城为魏兴郡晋因之安康西城以县焉宋分魏兴之安康县置安康郡齐因之梁为东梁州西魏以其地出金改为金州置金城郡仍领魏兴郡隋为西城郡唐复为金州改安康郡又改汉南郡复为金州置昭信军防御改戎昭军五代前蜀王建改雄武军石晋置懐德军皇朝平蜀改昭化军节度旧京西中兴以来改利路或带金房开逹四郡安抚或兼管内安抚今领县六治西城】
　　事要郡名金城　昭化　安康风俗深有楚风【寰宇记汉髙祖发巴蜀伐三秦迁巴中渠帅七姓居商洛其俗多猎山伐木云云】词讼絶少【陈彭年奏劄本州诸县率皆人戸萧踈路岐荒僻云云租赋甚微】俗重寒食【郡志每嵗是日倾家上冡相馈相饮其俗大类汉中游人相逄先浅慢数拜后急深六七拜如是者三次乃止则又类洋州是即皇祐间洋守王冲诗所谓鸣佩相逄拜不休是也】形胜东接襄沔【安康郡志云云南通巴逹西连梁洋北控商虢】北阻方山【元和志云南临汉水】秦头楚尾【图经自渡江以后舟车辐辏商贾接踵遂为云云一大都会】金多平旷【同上自汉中而东则谓金多山岭由均房而西则谓云云】山川西城山【在州北五里】魏山【在城西南九里其山东西南三面险絶不通昔晋吉挹为梁州督防苻坚使韦钟伐之挹于急口岐山为垒固守钟三年不能下即此山也】牛山【在城北五里为金州羣山之冠上有泉祷雨輙应】鳯凰山【去汉隂县百五十里山有十二层悬竦万仞】天柱山【在上津县悬崖壁立有洞】饶风岭【乃洋州来路极险要绍兴二年萨里罕与四太子尽发签军声言东归太原反自于商出汉阴梁洋金州失守呉玠率兵径趋金洋与敌大战饶风岭上敌败衂萨里罕潜军间道逾蝉汉岭出官军断公归路公按兵径趋西县扼其吭敌便旋中梁山浃月一夕潜遁】鹘岭【在上津县防遏商州来路地极险要】安康石【图经嵗饥则见嵗丰则没于沙碛之下】汉水【元和志去城百歩书云嶓导漾东流为汉歴洋州萦纡数千百里而后至金之境】井泉金泉井【在子城东取金生水之义】亭榭忘归亭【陈师道亭记云废邱故宫頺城败塜逹于四境狐鸣鸟声日夜间作】翠光亭【杨徽之诗云钓舟浮浅瀬冈舍俛重林云放千峯出花藏一径深】古迹伎陵城【晏类要在洵阳县庾雍汉水记即木兰寨蜀军救孟逹之所】牛山黄兽【王明清挥麈録黄巢凌刼州县唐中和三年有太白山人谒金州刺史崔尧封云请奏掘破牛山则贼自败尧封遂发义丁万人掘之有一石桶桶中有黄腰兽其上有一剑兽见剑自扑而死黄巢至秋果衰是嵗中原尅平】名宦吉挹【通鉴晋太元四年秦兵拔魏兴太守吉挹不食而死诏赠益州刺史】姚合【为守】姜公辅【为金州刺史置石泉县】李翺【为郡刺史】皇朝陈彭年【为守】鲁有开【为守】人物汉隂丈人【荘子云子过汉阴遇一丈人方为圃畦凿隧而入抱瓮而出子贡曰有机于此日浸百畦挈水若抽名曰桔橰丈人曰有机心吾不为也】锡光【汉西城县人为交趾太守王莾簒位防郡不附世祖嘉其忠遂拜为大将军】题咏帆入汉隂山【方千金州客舍卷箔云峯暮萧条未掩関江流嶓雨云云落叶欹眠后孤砧倚望间此情偏耐醉难遣酒罍闲】山程践白云【贾岛赠李金州诗云绮里祠前后云云】山缺通巴峡【马戴寄金州姚使君老怀清浄化乞去守洵阳废井人应满空山虎自藏迸泉疎石窦残雨发椒香云云江流带楚樯劝农生野思祷庙结云装覆局松移影听琴月堕光鸟鸣开郡印僧去置禅床贡罢金休凿凌寒笋更长退公捜鹤氅髙士隔鹓行相见朱门内麾幢拂曙霜】刺郡辍仙曺【李洞送李郎中赴金州诗云明漆岭髙云云危栈窥猿顶公庭扫鹤毛】簿书岚气里【姚合金州书事诗云云鼓角水声中井邑神州接帆樯海路通】衙庭防鹤多【项斯赠金州姚合郎中诗为郎名更重领郡是蹉跎官壁题诗尽云云城池连草堑篱落带椒坡未觉旗旛贵闲行触处过】树势连巴没【方干送姚合员外赴金州受诏从华省开旗发帝州野烟新驿曙残照古山秋云云江声入楚流惟应化行后吟句上闲楼】数里时逄一两花【方干路入金州絶句棹寻椒岸萦廽去云云知是从来贵金处江邉牧防亦披沙】
　　四六【被命玉除　地分南楚　冈连子午　城连于汉水出临金管　邑号西城　路接褒斜　境接于秦川寄重一麾竚课藩宣之最　刺郡辍仙曹又屈粉闱之贵名同五管有隆弹压之权　题诗尽官壁当知铃阁之清楚尾秦头是亦舟车之会　数路风寒方重邉垒凭熊之寄召父杜母已旌骑之临　列营霜肃难希衙庭防鹤之娱】
　　洋州【兴道　西乡真符】
　　建置沿革【禹贡梁州之域益州分野参实临之周雍州春秋战国为楚地秦置汉中郡城固县地汉益州郡蜀分城固县立南乡县晋改为西乡县魏废县仍于丰寕戌置丰寕县废帝于此置洋州又立洋州傥城二郡隋置洋州镇属汉中郡唐复于西乡立洋州改洋州郡自西乡县移理兴道即今州理是也复为洋州又置武定军节度孟蜀避孟知祥讳改名源州皇朝平蜀地归版图复为洋州利州东路改武康军节度领县三治兴道】
　　事要郡名武康　洋川风俗好气勇闘【郡志云云如燕赵】信鬼不信医【同上云云如荆楚】健讼少文艺【郡志云云】孟春觧缴【孟春四日居人防江上遇藤葛纒缴草木者觧之取解殃缴咎之意因而有会谓之解缴】繋石宜蚕【孟春中澣防人集于江上求石之穿者以丝繋归谓之宜蚕】祝佛送耗【孟春中澣后一日州人将五攅于寺观中因而丨丨以祛禳虚耗谓之丨丨】午节踏石【五月五日太守率僚属观竞渡谓之踏石】臈日掲蒲【冬月成蒲藻盖鵞公潭上寒鱼皆徃依之丨丨太守率僚属泛舟张乐掲取之防人縦观谓之丨丨】形胜东连襄汉【洋州志序云云西接秦鳯】南蔽巴蜀【同上云云北直长安】境临秦雍【吕彦珂怀昌堰云云地接金商】上通荆楚【文同乞脩城状云云旁出雍竒贸易毕至之地衣被秦蜀有足仰者】楚之北境【蔡交脩学记云云】居华山阳【郡志云云】要地有三【曰褒谷曰骆谷曰子午谷而骆谷子午谷在洋国家于骆谷口置石佛堡子午谷置阳岭寨西城路置渭门寨分水寨皆备御之要也】置闗有八【白椒关水碓関桐木関蒻岭関三岭関重阳関华阳関以上并搃于青座寨】山川兴势山【蜀先主遣诸葛亮出骆谷戍丨丨丨指掌图以为在兴元寰宇记云在兴道县北四十三里今郡城所枕形如一盆外险而内有大谷为盘道上数里方及四门因名】太白山【去真符县四百五十里山面鳯翔府山背属真符县天寳中于山崖下得玉册遂改为真符县○韩愈南山诗西南雄太白突起莫间簉】念佛岩【在兴道县下有潭】黄金谷【在兴道县海録碎事杨难当令魏兴太守薛健防金戍姜寳防鐡戍即此谷也○郡县志黄金水出县西百畆山丨丨丨南流经县西去其谷水陆艰险魏遣曹爽由骆谷伐蜀蜀将王平拒之于兴势张旗至黄金谷】子午谷【在州东百六十里又见兴元郡县志旧子午道在金州安康县界梁将军王神念以縁山避水桥梁百数多有毁坏乃别开干路更名子午道即此路是也魏延请直从褒中出循秦岭而东当子午而北不十日可至长安又张郃由子午攻汉中晋桓温命梁州刺史司马勲出子午道州东二十里曰龙亭此出入子午谷之路至谷六百六十里○洋州志杨妃嗜生荔支诏驿自涪陵由逹州取西乡入子午谷至长安才三日香色俱未变杜甫诗百马死山谷至今耆旧悲】骆谷【在真符县又见兴元屈囬八十里凡八十四盘蜀姜维出丨丨魏曹爽自丨丨入汉中魏钟会由斜谷丨丨伐蜀晋司马勲出丨丨并古之出入丨丨者也】赤坂【在州东二十里龙亭山色頳蜀建兴八年魏司马懿伐蜀丞相亮待之于城固丨丨】清凉川【寰宇记在西乡县北唐德宗幸梁洋中书舍人齐映从驾至此见旌旗蔽野上心骇谓泚之兵追路至此见梁帅严震具军容拜马前上喜令震登马与朕作主人映叱严震与至尊导马顷之上次洋州行宫召映责以儒生不逹机权映曰山南士庶只知有严震不知有陛下今令蜀士民知天子之尊上于是嗟叹乆之】洋水【出废洋川县巴岭郡因此水得名】汉水【在兴势县南入金州界】骆水【在兴势县西一里】壻水【在兴道县因神仙唐公昉尽室升天其壻不得偕升遂以名水及镇】小龙溪【在兴道县东北三十余里大石上有赤书字曰展溪张鲁女因卧石上便孕后生二龙即此也】鵞公潭【去兴道县十三里汉江之南有石鵞一对】堂轩袭美堂【在州宅韩忠宪公亿与子缜尝守是邦郡人以其父参大政子居鼎席故名】书轩【在州宅颍濵诗緑竹覆清渠尘心日日疎使君遗癖在依旧读文书】楼阁望云楼【在郡圃○文与可诗巴山楼之东秦岭楼之北楼上帘时满楼云一色】秦云阁【在兴道县治北望秦山云物变态皆几案间物也】天汉台【文与可诗漾水东流见旧经银河左界上通灵此防试向天文覔阁道中间第几星】亭榭披锦亭【苏子瞻诗烟红露緑晓风香燕舞莺啼春日长谁道使君贫且老绣屏锦帐咽笙簧】拥翠亭【在倅防眺望丛山为一竒观】二乐榭【在郡圃北望秦岭一目数万里○刘光祖诗同登丨丨丨拟续四贤诗】郡圃【文同诗湖上防禽泛泛桥邉细桞埀埀日永庭中无事使君来此吟诗○鲜于子骏诗朝阳动湖水春色入名园邑人千万户日日望朱轓】筼筜谷【守文与可作○苏子瞻记予诗云汉州脩竹贱如蓬斤斧何曽赦箨龙料得清贫馋太守渭濵千畆在胷中是日与可同妻防谷中烧笋晚食发函得诗失笑喷饭满案】馆驿望云驿【元稹丨丨丨诗云骆驼山下斧刅堆望秦岭下堆头石五六百里真符县四十八盘青山驿】寺院醴泉院【在兴道院又名开化院和凝防丨丨丨诗万山岚霭覆洋城数处禅齐尽有名古柏八株堆翠色灵泉一液逗寒声】名宦班超【后汉人封为定逺侯有故城在今汉中西乡县南】蔡伦【桂阳人后汉元初二年邓太后封为龙亭侯龙亭即今之洋州兴道县东龙亭之人至今造纸者特盛】齐映【见前清凉川注】于兴宗【尝为洋州节度有政绩】和凝【天成中以检校工员来为掌书记】皇朝韩亿【东轩笔录祥符二年韩忠宪公知洋州日有李申以财豪于乡里诬其兄子以为他姓公察其寃一日尽召其党立庭下出乳医示之皆伏罪子母复如初】韩缜【忠宪之子嘉祐五年为守后相秦陵】韩琦【皇祐间拜武康军节度使】文同【熈寕为守开元院有古柏八株根节礧砢公有留题笔势飞动】人物李固【城固县人有墓在南郑今之洋即古之城固】张猛【汉元帝时骞之孙也】皇朝雍退翁【洋州人见兴元人物注】题咏清凉是德隣【刘禹锡和令狐相公寄洋州崔侍御诗云金牛蜀路逺玉树帝城春来徃皆囬首云
　　云】武定新雄阙【蔡交诗云云丰寕旧粤墟　　　　美川会汉洋舒干酒香村落　　　　生金富里闾陆会寻穿石江遨掲聚鱼缴将藤解拆耗用谷驱除】知在青山緑水邉【和凝诗云华夷图上见洋川云云官闲最好防僧舍江近应湏买钓舡】骆谷转山围境内【韩宗魏诗云云汉江奔浪绕城邉又南浦掲蒲当凛冽西溪踏石正暄妍又杨桞影中沽酒市芰荷香里钓鱼舡戚姬庙宇青芜没和相诗碑绿藓防三县俗淳宜静理两衙公退称闲眠】
　　四六【虎符地重　惟洋虽曰小州　况武康之为镇骆谷山髙　在蜀最为善地　防全蜀之上游粤从南渡以来　封疆宻接于长安　盛时常均逸于公卿今号西陲之极　风物不同于他郡　佳境亦寄情于名胜桐木韩家之父子袭美麾符和相曽临于莲幕六字题诗眉山苏氏之兄弟留题亭榭文侯亦剖于竹符篇纪咏弓刀万骑蔼壮士之云屯钟鼓三更带江城之月色】
　　大安军【三泉】
　　建置沿革【禹贡梁州之域星土分野与兴元同春秋战国为蜀地秦属蜀郡二汉属广汉郡为葭萌地蜀改为汉夀郡属梓潼郡晋末属晋寿郡唐初析绵谷置三泉县于县置南安州寻废州以县属利州改属梁州又置县于関城仓陌沙水西即今县理唐末岐蜀交兵始戍三泉后唐伐蜀战于三泉皇朝平蜀先下三泉建为大安军未几废为县中兴以来诸将屯三泉以防蜀口后以县令权轻奏复为军今领县一治三泉】
　　事要郡名龙门风俗纯朴好勇【郡志其民云云】务农习猎【同上云云】形胜东北通秦陇【图经云云】西南控川蜀【同上云云】介居二大国间【同上曰云云冠盖徃来之冲】栈道连空【同上云云极天下之至险兴利州至三泉县桥阁共一万九千三百十八间防险偏栏共四万七千一百三十四间】州宅如在山林【相业堂记云云】山川龙门山【去军城五里官道之旁悬壁环合上透碧虚中敞大洞下潄清泉宛然天造水帘悬夏氷柱凝冬真异境也文潞公诗壶中别有境天下更无竒宋景文赵清献王素韩绛田况吕公弼吕大防诸公皆有留题行三里又有后洞苏元老龙洞记自利至兴行五百里几半蜀道而岩洞之可喜者莫如龙洞重檐厦屋深不可穷○唐沈云卿诗长窦亘五里宛转复嵌空伏湍照潜石瀑水生轮风】潭毒山【繋年录绍兴三年萨里罕入兴元府刘子羽退屯三泉县以丨丨丨形势斗抜其上寛平有水乃筑壁垒于是军势复振】玉簮山【江山井邑尽在目前为一郡登覧之要】山【去军五里往江之北有净法院】鱼山【在江之南】滴水岩【在军之西七十里两山峭抜其中一峯有飞瀑千丈下至山根】白崖【在军东北八十里半山有洞】百牢闗【在县西汉于此置闗】万胜平【在军东北平川五里】嘉陵江【晏类要西半里其源出大岩至鱼关始通舟楫】韩溪【源出昆仑山里人以萧何追韩信至此得名考之唐碑当以巴州为是】漾水【在县南有关】井泉三泉【丨丨记云在今军东门外濒江苍石上洼然为泉者三如小车轮如古盘盎品列鼎峙不越歩武幽窦之溜涓涓而注汲而负者甫就担肩而泉之水霎顷又满】馆驿金牛驿【在大安县东六十里见通典○胡曽丨丨丨诗云山岭千重拥蜀门成都别是一乾坤五丁不凿丨丨道秦惠何由得井吞】名宦【未详】人物【未详】题咏透石飞梁下【苏颋经三泉路诗云三月松作花春行日渐賖竹鄣三鸟路藤蔓野人家云云寻云絶磴斜】桞花漠漠嘉陵防【陆务观大安酒病诗云云别是天涯一叚愁】
　　四六【防纶鳌掖　近控益防　特一小县之地作镇龙门　旁聫秦陇　介二大邦之间】
　　【蜀门要地欲増重于事权　斗垒遐陬已课惟良之最栈道连空当谨防于闗隘　水帘胜槩不妨小队之防】






　　方舆胜覧卷六十八
　　钦定四库全书
　　方舆胜览卷六十九　　　　宋　祝穆　撰利州西路
　　沔州【畧阳长举】
　　建置防革【禹贡梁州之域秦分东井舆鬼之分野战国时为白马氏之东境秦属蜀郡汉分白马氐置武都郡今州即武都郡之沮县也蜀置梁州治汉中之沔阳西晋末氐人杨荗搜自号氐王防武都后分王武兴即今之州理是也宋立东益州梁立武兴蕃王国西魏改东益为兴州因武兴郡为名隋为顺政郡唐复置兴州皇朝因之中兴以来为利西路帅司治所开禧逆曦之变改为沔州今统郡八领县二治畧阳】
　　本路安抚置司
　　事要郡名武兴【元和志州城即古丨丨城也蜀以处当冲要置武兴督以守之城虽在平地甚牢实周囬五百许歩唯开西北一门外有垒三面周匝】风俗人性质直【隋志顺政郡人尤劲悍性多质直】务农习猎【同上皆丨于丨事土丨射丨】连杂氐羗【同上云云】形胜崖谷险峻【桞宗元兴州江运记兴州之西为戎居嵗备亭障实以精卒以道之险隘兵困于食守用不固御史严公牧于梁患之曰自长举北至于青泥山又西抵于成州过栗亭川逾寳井堡云云十里百折负重而上若蹈利刄若是者绵三百里而余自长举而西可以导江而下二百里而至乃即山僦功转巨石仆大木焚以炎火沃以食醯摧其坚刚化为灰烬畚锸之下易其朽壤随山之曲直以休人力顺地之髙下以杀湍悍于是决去壅土防导江涛雷腾云奔百里一瞬既会既逺淡为安流烝徒讴歌枕卧而至戍人无虞专力待防惟我公之功畴可侔也是用假辞谒工勒而存之用永宪于后祀云】十里百折【见上】人居山上【隋志山髙水峻云云种殖甚微唯以负贩为业礼乐之道未闻】山川龙山【在州西五里山形夭矫如龙下有水泉】鳯凰山【一名巾子山去州一里如鳯之翔】武兴山【在州西一里古兴州城于此】烽燧山【在州东一里伪蜀时多举烽燧于此】大景山【在州南七十里与小景山相连本作丙以避讳改相传北有丙穴产嘉鱼】飞仙山【在州东三十里相传徐佐卿化鹤跧泊之地故名飞仙上有阁道百余间即入蜀路○杜甫丨丨丨诗见隆庆府】青泥岭【在长举县西北五十里悬崖万仞上多云雨行者多逄泥淖】药水岩【去州七里有院院南有二石洞洞门有泉能疗疾○鲜于侁诗千峰环郡宇二石绕城堞每怜山水佳况复闻崖穴】杀金平【在长举县绍兴四年金人遣四太子进攻鐡山于仙人関髙岭立大栅下瞰吴玠营関傍有丨丨丨玠坚垒于平土严兵以备敌直攻玠营会玠弟璘由七方関入援兵御之敌遂退】沔水【图经亦名沮水源出鳯州界按沔州在嘉陵江之侧汉中在沔水之濵沔州之江即非沔水州以此名更当详考】东池【在城东三里○唐郑谷诗南连郡郭流澄碧浸晴楼彻底千峰影无风一片秋○宋余庆与贾岛东池避暑诗四面无炎气环流阔复深蝶飞逄草住鱼戏见人沉○司马君实寄题晁都官东治诗夕郎游胜地公迹继风流昔为题诗着今因好事脩四山相映照五马屡淹留想见波光净依然一片秋○苏子瞻寄晁都官东沼诗百畆新池傍郭斜居人行乐路人夸自然官长如灵运能使江山似永嘉】楼阁郙阁【在灵岩寺阁上有汉铭○文与可诗南征曽读浯溪颂西遡今观郙阁铭】馆驿青阳驿【在顺政县东五十里○石才孺诗幸蜀奔波为禄儿闻铃夜雨有余悲青阳一夕难髙寝黼幄千宫减盛仪○锦绷只拟情方昵綉袜那知祸已成自古覆车循一辙哲王寜不玷聪明】名宦严震【唐人为沔州团练使为政清严理行第一】严砺【权载之集尝为兴州刺史郡志云元和中为节度自长举县而西防嘉陵江三百里通漕以馈成州】皇朝薛奎【尝知兴州向敏中荐其才擢监察御史】邵伯温【建炎元年逆贼史斌防兴州守臣向子宠望风遁去贼自武兴谋入蜀钤辖卢法原提刑邵伯温遣兵扼劔门以拒之斌乃去蜀赖以安】题咏武兴山水郡【文与可灵岩寺诗云云左右有佳处仙岩两蝉殻佛宇一玉树】人已作秦音【郡守杨粹中题青泥驿诗山犹连蜀道云云】坐听嘉陵江水声【唐郑谷兴州江舘诗向蜀还秦计未成寒蛩一夜透床鸣愁眠不稳孤灯尽云云】山绕兴州万叠青【苏子由东池诗云云池开近郭百泉并】江上宅寻吴御史【邵博诗云云池邉诗覔郑都官】
　　四六【辍班文石　千峰环列　控梁益之间分阃武兴　二水交流　杂氐羗之俗】
　　【陞西阃之帅权有隆弹压　开藩飞仙岭之旁实为重镇集东池之賔从不废吟哦　防塞杀金平之畔当继前功】
　　天水军【天水】
　　建置防革【禹贡雍州之域东井秦之分野周以前为西戎地至周孝王时其地始有秦邑即天水陇西县秦亭是也至武公伏邽兾戎灭初县之即邽戎邑也兾郡属天水郡今军为上邽治境即秦之旧县也始皇时属陇西郡汉武帝分置天水郡治平襄取天水湖以为名王莽改曰镇戎郡东汉改天水郡为汉阳郡治冀魏立秦州晋复曰天水郡治上邽复为秦州后魏秦州有两天水郡隋废唐平薛举改置秦州初治上邽以地震移治成纪之敬亲川改天水郡还治上邽复为秦州又置天水县属秦州徙治成纪而上邽废唐末复置石晋时徙治赤沙川即今之军治也皇朝中兴金防秦州分画南北界而天水县属于我始拨成州金侵天水徙治米谷寨又徙治榆林又徙兴州平又以秦州之太平社陇城之东阿社来属及和议成复归于天水自承平时议者欲升县为军以尊表国姓会兵兴乃寝及敌骑西来陕右百城尽防惟天水独存议者以为当陞军为四川宣抚使安丙奏乞将天水县剏为军仍置天水县今领县一治天水】
　　事要郡名陇西　镇戎　风俗人性质直【隋地理志其丨丨尤丨丨然尚俭约习仁义勤于稼穑多蓄牧无复防盗矣】以射猎为生【汉地理志云云】以材力为官【同上汉兴郡家子选给羽林期门云云名将出焉】尚气槩先勇力【朱元晦诗解曰岐丰之地文王用之以兴二南之化如彼其忠且厚也秦人用之未几而一变其俗见于诗者大扺云云已捍然有招八州而朝同列之气矣葢雍州土厚水深其民端重质直不为浮靡以善导之则易以兴起以猛驱之则其强毅果敢之资亦足以强兵力农而成国家富强之业也】形胜天水本秦【史记秦本纪曰周孝王时非子好马及善畜养孝王曰昔栢翳为帝主牧蓄多息故有土赐姓嬴今其后世亦为朕息马遂分土地为附庸邑之秦使续嬴氏○同谷志云云在汧陇之西秦仲始以车马礼乐革其戎狄之习】古为六郡地【隋地理志天水云云】廹近戎狄【班固地理志天水云云】花石屏【在艾蒿下镇峡中有石青质黒理其纹有松栢人物溪桥水石山林楼屋日月之状可为屏】山川兊山【尧本纪申命和仲宅西土曰眛谷郑康成注西者陇西之西今人谓之丨丨今天水县古上邽西县地也】嶓冡山【通典嶓冡一在天水郡之上邽一在汉中之金牛○同谷志一在西县大安之间一在天水即西汉水之所出也】米谷山【去天水县四十里去成州百余里唐寳应吐蕃防天水邑人保聚于此山】麦积山【在天水县东百里状如麦积为秦地林泉之冠上有姚秦所建寺杜甫秦州山寺诗麝香眠石竹鹦鹉啄金桃即此山之北曰雕巢谷又有隗嚣避暑宫对面瀑布防出于苍崖之间亦胜景也又有魏乙弗后墓○李师中诗曰路入青松翠霭间斜阳倒影下溪湾此中猿鹤休相顾谢傅东归自有山】黒谷山【在天水北五十里大山乔林连跨数县有黒谷関绍兴初郡守程俊置以防秦巩来路最要冲】太祖山【在天水县南九十里山岩耸秀下瞰数州歴歴可辨】鐡堂山【在天水县东五里有石笋青翠长者至丈余小者可以为砺杜甫诗见成州】醉仙崖【在天水县连鳯山○鲁百能诗云髙倚青冥挿酒星山涯谁作醉仙形从来天地为衾枕应笑人间有独醒】石榴関【去天水县九十五里】现子関【去天水县百里对垄州吴山路】东柯谷【在天水县杜甫诗传道丨丨丨深藏数十家又痩地翻宜栗阳坡好种○绍圣间栗亭令王知彰作祠堂杜工部尝弃官寓东柯侄佐之居】湫池堡【天水县七十里】靖安堡【去天水县三百里】皂郊堡【在天水县东北四十里去秦州才三十里】地网【自金防陕西天水长道并当邉面地势平衍金骑四布纵横无碍歩兵不能捍御隆兴中四川宣抚吴璘乃剏地网其制于平田间纵横凿为渠每渠濶八尺深丈余连绵不断如布网然明年金犯天水碍以地网始不得肆天水元管三百六十条后増为五百五十四条四川制司利西帅司每歳农隙差民开淘近嵗雨水湮塞已损于旧矣】木门【去天水县十里张郃追诸葛亮于丨丨中飞矢死即此也】天水【发源栗亭县】清水【古丨丨县杜甫所谓清渠一邑传是也】寺院华藏院【在天水东溪山颇胜】瑞应院【在麦积山后秦姚兴凿山而修千崖万象转崖为阁乃秦川胜境又有隋时塔○杜甫诗乱石通人过悬崖置屋牢五代王仁裕诗蹑尽悬崖万仞梯等闲身与白云齐檐前下頋羣小掌上平分落日低】名宦姜謩【上邽人髙祖平薛仁杲擢謩秦州刺史帝曰昔人称衣锦故乡今以本州相处謩至邉抚以恩信盗贼衰息人喜曰不意复见太平官府】人物赵充国【陇西上邽人】叚会宗【上邽人为西域都防】姜维【天水人诸葛亮军出祁山以维为仓曹椽迁征西将军】皇朝王仁裕【天水人又见西和州尝知贡举王溥李昉和凝范质皆其门生皆至宰相】刘愿【天水人潜心洛学以八行举】董湜【天水人好读书教子经四登贤书绶及纬约并皆擢第】题咏清渭无情极【杜甫秦州杂诗秦州城北寺胜迹隗嚣宫隗嚣防陇西天水郡寺即其故居】関云常带雨【杜甫寓目诗云云塞水不成河羗女轻烽燧胡儿制骆驼】
　　四六【出纶中禁　维郡名之甚雅　至秦而入于版图剖竹上邽　在国姓以当崇　迨汉而列于郡邑土厚水深实雍州之域　分符欲扞于坤维岂轻郡寄地灵人杰亦多汉代之贤　设险具存于地网盍谨邉防】
　　鳯州【梁泉　两当河池】
　　建置防革【禹贡梁州之域鹑首之次春秋为氐羗之所居战国及秦时为陇西郡地汉髙帝分置广汉郡武帝置武都郡领县九其属有固道河池二县今州即二县之地东汉因之魏明帝时其地没于蜀初杨氐部落居仇池至难当倾国南冦宋文帝遣裴文明讨之难当奔魏后魏拓定仇池于此置固道郡南齐以固道郡置南岐州西魏改归真郡又改南岐州曰鳯州隋置河池郡唐复为鳯州改河池郡复为鳯州前蜀王建置武兴军皇朝防为团练州分川峡为四路秦鳯路中兴以来以鳯州利西路今领县三治梁泉】
　　事要郡名鳯城【南岐志鳯之名州其疆理与鳯翔府相邻有周之兴鸑鷟尝鸣于岐翺翔至于南而集焉是以西岐曰鳯翔府南岐鳯州】南岐【丨丨志鳯州居岐之南与関中相表里四塞险固】风俗质直好义【同上大抵务农力穑云云】有豳风之余【同上西岐邻壤相接云云】形胜大散扼其东【郡志云云武休鄣其西】北限秦岭【同上云云西通渔梁重蛮叠嶂亭障聫络隠然为蜀门之重】东绵秦汉【寰宇记云云北接蕃戎】万山盘踞【郡志云云関隘险固】土产金丝桞【邵尧夫诗杨桞垂金丝风动如飞盖元丰间有防下本州取香醪百瓶丨丨丨百根】山川豆积山【在梁泉县北一里冲妙先生之别隠淳熈中宪使李大正大书遯迹山三字防于石山之麓后袁桂有诗辨之云通元灵异不胜多此处名山未是讹豆积更名为遯迹西康麦积合如何】御爱山【在梁泉县松陵堡之侧唐韦庄入蜀记云大散岭之北唐僖宗廵幸歴山下爱翫不能去○王素知成都赋诗曰当日尘极险难犹逄苍翠强开顔吾皇髙拱岩廊上只爱生灵不爱山】紫柏山【在梁泉县七十里山有七十二洞仙人多隠于此】鳯凰山【在河池县东五里】鸑鷟山【在两当东】木皮岭【在河池县西十里详见成州杜甫发同谷取路栗亭南入郡界歴当房村度木皮岭由白水峡入蜀即此】大散闗【在梁泉县系极邉为秦蜀要路按汉髙祖引兵从固道败章邯于陈仓诸葛出散関围陈仓曹操自陈仓出散闗趋河池后魏尉迟逈自散闗伐蜀后唐郭崇韬入散闗取鳯州石敬瑭伐蜀入散関后周王璟出兵自散関趍秦州○王仁裕诗鐡锁寨门扄白日火张旗帜挿青天】仙人関【云抄漫录自讲好后関中之地中分为界如南関大散仙人饶风武休等皆为我有丨丨丨外分左右道自成州经天水县出皂郊堡直抵秦州顷年呉璘大军尝由此以出西道地皆平衍即其地壕堑纵横引水缕行名曰地网以遏奔冲此丨丨丨左出之路也自两当县趍鳯州直出大散関拒和尚原才咫尺彼常慿原下视散関仅如垲垤故其势易以危卒有缓急仙人関可恃耳此仙人右出之路也】武休饶风闗【鳯州之东兴元之西褒斜谷在焉谷口三山翼然对峙南曰褒北曰斜在唐为驿路所以通巴汉旁连丨丨関又极东为丨丨丨地斗入粮运难致异时独倚饶风以控商虢由武休以逹长安故当関为蜀之咽防向来萨里罕侵饶风以廹仙人吴玠刘子羽以死守故不失四蜀则今诸関其可不严其备乎绍兴十二年金人遣贺景仁来分划乃割商秦之半存土津丰阳天水三邑及陇西成纪余地弃和尚原方山原以大散関为界于関内则兴赵原为控扼之所】和尚原【朝野杂记绍兴初金陕西选锋都统罗索死乌珠会诸道及女真兵数万人造浮梁跨渭亲攻丨丨丨吴武安以陕西都统制出竒邀撃大破乌珠中流矢二获其麾盖自金入中原未尝如此败衂也○知成都张焘曰丨丨丨最为冲要自原以南则入川路散失此原是无蜀也】嘉陵江【源出大散関之西去州九十里循城下入两当河池】黄花川【在梁泉县大散水流入丨丨丨唐有黄花县后并为梁泉王维有诗】紫金水【在河池县北一里防流自武休関入汉中为山河堰即褒水也源出太白山】井泉香泉【在城北泉自石眼中流出清冽而甘宜酿酒】堂舍啸歌堂【在郡治取鲁直丨丨山水重之句】馆驿黄花驿【唐薛逄诗孤戍迢迢蜀路长鸟鸣山舘客恩乡更防絶顶烟霞外数树岩花照夕阳○李瑞送人诗黄花西上路何如青壁连天雁亦踈】两当驿【两当县东抵京都西抵益州皆三十六程故曰两当赵阅道丨丨丨诗云里数三千七百余两当冬夜宿中途】名宦萧瑀【隋朝迁内史侍郎言事忤防出守河池至唐为相】皇朝唐庚【眉山人为州学椽以文名世】赵鼎【为两当尉绍兴为相】人物张果老【夏居豆积冬居鸑鷟明皇聘之不至】呉郁【两当人为侍御史以言事被谪居家不仕与杜子美交游今杜集中有吴御史江上宅诗】名贤皇朝文彦博【公微时尝客两当富民郇氏之舘教授诸生】邵雍【尝登郡楼诗纪一时观覧之胜留九十日而去】题咏仙鳯歴遗墟【王勃晚届鳯州诗寳鸡辞旧域云云】蜀门自兹始【陈伯玉西还至散関诗揽衣度函谷衔涕望秦川云云云山方浩然】散関三尺雪【李义山至散関遇雪诗云云囬夣旧鸳机】鸟去林自空【邵尧夫郡楼书所见吟云云云移山不碍晚角时断续层崖迎明晦残阳挂踈红逺水生微瀬塞目烟岑宻都城若天外】猿啼鬼迷店【陆务观秋夜感旧诗徃者秦蜀间慷慨事征戍云云马噤飞石铺鬼迷店在大散関下飞石铺在小益道中】频行鳯集南【陆务观追懐从戍南郑徃来兴鳯诗昔戍蚕丛北云云】二王陈吕四宗臣【韩魏公诗云云继拥轻轺谕蜀民称职简心俱入辅后来何德接芳尘】乘轺相继有三王【王拱辰诗圣神深意念遐方前后皆驰谕蜀郎从此邮亭为盛事云云】
　　四六【出纶鳌禁　为蜀西鄙慿轼鳯城　在周南岐】
　　【郡楼吟咏乃邵康节之旧游　承流千里载临鳯集之邦使节经行亦韩魏公之尝歴　守险诸関小试龙韬之绩千骑载驱问道黄花之驿十行即下趣环玉笋之班】










　　方舆胜覧卷六十九
　　钦定四库全书
　　方舆胜覧卷七十　　　　　宋　祝穆　撰
　　西和州【长道　大潭祐川】
　　建置防革【禹贡雍州之域右西羗地东井舆鬼之分野在秦为陇西郡之临洮县自秦末至两汉迄魏晋并为陇西郡地西魏文帝于此置岷州南有岷山故名仍领同和郡又改临洮郡隋为岷州炀帝又改临洮郡恭帝又改岷州唐因之改政和郡复为岷州宣宗时为归义军莭度后为吐蕃奴部浑末所防神宗时下河州破木征而岷州木令征以城降复为岷州熈河路后秦鳯路绍兴间叛将慕容有等相继降敌而洮岷之地复失宣抚吴玠复五路以李永琪守岷遂移治于白石及金人请和朝廷从之改岷曰西和以郡为政和故也又淮西亦有和州故加西字以别之附于利州路今领县三治长道】
　　事要郡名西岷　崆峒　风俗其俗悍劲【郡志云云】地瘠少田【同上其丨丨丨可耕之丨】形胜内则屏翰蜀门【郡志张士佺乞筑城奏云云外则控制边境】北并洮叠【图经州境东直吐谷浑青海之塞南直白马氐之地西连熈巩云云在西河为重地】秦城起于州界【通鉴秦始皇三十三年防恬斥逐匈奴収河南地筑长城因地形用制险塞筑临洮长城起今州城二十里崆峒山自山傍洮水而东】侨治白石镇【丙午金人初犯中原越五年陕西尽防是州北临洮州与吐蕃接西直叠州去蜀逺径絶无辅熈河偏将関师古率熈河兵戍于本州之白石镇外控强敌内为全蜀之保鄣州遂侨治于此】　据南山建城【绍兴间安抚李永琪始徙镇云云以御突骑而帑藏刑狱咸在】山川岷山【元和志在县南一里九域志丨丨土黑无树木其西有天女神洮水经其下禹于此见长人受黒玉书】祁山【在长道县南十里上有城极岩固开山图云汉阳西南有丨丨乃九州之名阻天下之竒峻蜀志云诸葛亮率诸军攻祁山南安天水安定郡叛魏应亮即此】陇山【在汉阳县按通典汉阳有大坂曰陇坁亦曰丨丨其坂九囬上者七日乃越通鉴建武八年隗嚣反使王元拒垅坻即此地也元和志每山东西行役升此眺望莫不悲思陇上有水东西分流因号为分水岭行人歌曰陇头流水鸣声呜咽遥见秦川肝肠断絶】西顷山【即禹贡丨丨丨在县西南都尉部是也】朱圉山【在大潭县汉地理志天水冀县有丨丨丨】崆峒山【在古溢乐县西二十歩】通灵山【去大潭县七十里四山环合二水萦流有清泉岩飞落如玉防亦胜境也】屏风峡【在长道县西四十里大观间郭思作祁山神庙记以此为正祁山】鐡堂峡【唐杜甫诗云山风吹游子缥缈乘险絶硖形藏堂隍壁色立积鐡径摩穹苍蟠石与厚地裂脩纎无垠竹嵌空太始雪威迟哀壑底徒旅惨不恱水寒长氷横我马骨正折生涯秪弧矢盗贼殊未防飘蓬逾三年逥首肝肺热】南北岈【在长道县二岈有万余家诸葛亮上表言祁山去沮五百里有人万户瞻其邱墟信为殷矣】十八盘路【在大潭县百二十里】白江【源出叠州歴岩昌入江油花石峡过武阶下文龙抵昭化合嘉陵江】洮水【汉地理志出西羗中经岷山之下北至抱罕东入于河】汉水【在长道县南有诸葛亮故垒】清水【在大潭县西南从畨界流来】古迹白石镇古城【乃唐宣宗筑按汉时星陨于地成白石状如故名○唐郭思诗云落年一石几千年门外何人扣汉川】仇池城【晋时杨难当窃防筑城自山之上属长道下属成州同谷】名宦辛公义【开皇间为岷州刺史州人大疫公义命兠置庭下为具医药身自省问】皇朝种谔【国朝元祐间为岷州郡守】人物李翕【东汉为汉阳人实秦州也】姜维【本秦州天水县人世代居鐡堂峡今有子孙】王仁裕【天水郡汉阳人年二十五方有意于学忽梦西江神剖其肠胃到西江以水浇之睹水中沙石皆有篆文因取而吞之自是文顿进五代汉髙帝即位充翰林承防后充少保】题咏乱山深处一茅庐【郡人诗云云元是姜公旧隐居惟有鐡堂空峡在六韬留于子孙无】
　　四六【出纶北阙　北连青海之塞　孔明师出于祁山作牧西岷　南直白马之氐　子美诗成于鐡峡源寻洮水古戎落之封疆　千里金城秦防恬之遗迹地重岷山今蜀门之扞蔽　一庐鐡峡蜀姜维之故居】
　　同庆府【同谷栗亭】
　　建置防革【禹贡梁州之域鹑首之次东井舆鬼之分野古西戎地战国时羗戎居之为白马氐羗国有山曰仇池地方百顷白马氐防焉秦逐西羗置陇西郡汉武置武都郡治下辨今州是界于陇西武都二郡之间西晋末杨荗搜保防百顷関后为仇池王后杨定称藩于晋为仇池郡治歴城魏于此置仇池镇理百顷岑上后又改为仇池郡梁改为南秦州西魏改为成州隋炀帝改曰汉阳郡治上禄唐复为成州又改为同谷郡复为成州没于吐蕃于同谷西泥功山权置行州収复之后复置成州朱梁改为汝州皇朝属陕西寻以秦陇鳯阶成州鳯翔府自为一路中兴利州路陞同庆府今西路领县二治同谷】
　　事要郡名仇池【嘉祐石洵直郡守题名记郡曰丨丨州曰南秦东监】同谷【张行成裴公湖记関外四川丨丨为最】风俗其民以耕织为生【李修已记云云居养自足】以射猎为先【汉书天水陇西及安定此地上郡西河皆迫近戎狄脩习武备尚气力云云】俗重冬至【郡志里人重此节馈遗庆贺颇盛或谓地近西周故以周正为重】有崆峒之气【石洵直其民质扑劲勇云云】有古桃源风【张行成双梧堂记川原平衍而褊隘生生之具足自给不能波及于人上下以俭约自持若陋而甚朴云云】形胜南则栈道【晁以道发兴阁记其丨丨丨丨窈窕望西崖以极白沙】郡介秦陇间【同谷志成为云云古为用武之国髙祖以曺参攻下辨今同谷是也○石洵直云襟带秦陇其田沃壤杂以原隰】背山面池【石洵直记城郭之胜云云】羊肠盘道【晏类要云云三十六间】俗邻羗戎【仙岩亭记成之云云防山谷易于动难于安可以恩惠临不可以刑法制】山川寳井山【石洵直记长庆中始迁于寳井其傍曰紫金山即今郡治所防】鳯凰山【在州东南十里下为鳯村溪中有二石如阙山腰有瀑布名迸玑泉天寳间哥舒翰有留题刻半岩间相传汉世有鳯凰栖其上号鳯凰台○杜甫诗亭亭鳯凰台北对西康州西伯今寂寞鳯声亦悠悠山峻路絶踪石林气髙浮安得万丈梯为君上上头恐有无母雏饥寒日啾啾我能割心血饮啄慰孤愁心以当竹实炯然防外求血以当醴泉岂徒比清流所重王者瑞敢辞微命休坐防防翮长举意八极周自天防瑞图飞下十二楼图以奉至尊鳯以埀鸿猷再光中兴业一洗苍生忧深止为此羣盗何淹留】仇池山【在郡西百里寰宇记在今成州上绿县其山万峯万向山势自利东西二门盘道可七里史记所谓秦得百二之固也元和志载宋书氐胡传云仇池地方百顷四面斗絶髙平地方二十余里羊肠盘道三十六囬山上豊水泉煑土成盐范后汉书河池方百顷左右皆白马氐矣○许靖过仇池树下有碑靖一覧无遗故杜诗云读记忆仇池谓此也又万古仇池穴潜通小有天神鱼人不见福地语真传近接西南境长懐十九泉何时一茅屋送老白云邉】鹿玉山【在郡东十里云径如线有狮子洞乃神仙之家】天井山【在郡西二十里有白龙潭及汉耿勲磨崖碑】鸡头山【在郡城西南十五里史记黄帝东至海登岱宗至崆峒登鸡头山人指为此山】泥功山【在郡西二十里唐正元五年权置行州今有旧城基泥功庙乃石像天成古恠殊甚唐赵鸿泥功庙诗立石泥翁状天然诡恠形未尝私祸福终不费丹青○杜甫诗朝行青泥上暮行青泥中泥泞非一时版筑劳人功不畏道路永反将汨没同白马为鐡骊小儿成老翁哀猿透却坠死鹿力所穷寄语北来人后来莫怱怱】方山【在郡东西四十里晋书武都氐羗飞炎鐡等杀陇西太守姚囬畧三十余家据丨丨即此】醉僊岩【岩壁间有仙像如世间所画醉仙状有诗见天水军注】飞龙峡【在仇池山下氏杨飞龙者防仇池因得名其东乃杜甫天寳避乱居此有龙湾虎穴杜甫诗停骖龙潭云囬首虎崖石又寄賛上人诗徘徊虎穴上面势龙头】木皮岭【在郡东二十里郡志黄巢之乱王铎置関于此以遮秦陇路极险○杜甫诗首路栗亭西尚想鳯凰村季冬携童稚辛苦赴蜀门南登丨丨丨艰险不可论汗流被我体祁寒为之暄逺岫争辅佐千岩自崩奔始知五岳外别有他山尊仰干塞大明俯入裂厚坤再闻虎豹闘屡局风水昏髙有废阁道摧折如短辕下有冬青林石上走长根西崖特秀发焕若灵芝繁润聚金碧气清无沙土痕忆观昆仑图目撃圃存对此欲何适黙伤垂老魂】石龛【在成州近境○杜甫诗熊罴号我东虎豹号我西我后鬼长啸我前狨又啼天寒昏无日山逺道路迷驱车丨丨下仲冬见虹霓伐竹者谁思悲歌上云梯为官采美箭五嵗供梁齐苦云直干尽无以充提携柰何渔阳骑飒飒惊蒸黎】裴公湖【旧传乃裴冀公牧蜀日所开上有湖山堂】天水【发源经栗亭县东南流入河池界合嘉陵江】万丈潭【在同谷县东南七里旧经昔冇黒龙自潭飞出○杜甫诗青溪合冥漠神物有显晦龙依积水盘窟压万丈内局歩凌垠堮侧身下烟霭前临洪涛寛却立苍石大山危一径尽岸絶两壁对削成根虚无倒影埀澹濧黑知湾环底清见光炯碎孤峯倒来深飞鸟不在外髙萝成帷幄寒木叠旌斾逺川曲通流嵌窦潜泄濑造幽无人境发兴自我軰告归遗恨多将老斯游最闭藏修鳞蛰出入巨石碍何事炎天过快意风雨会】龙【一在飞龙峡一在天井山】井泉玉防泉【在州南七里龙峡之下万丈潭之傍有秦鳯宪喻陟题诗万丈潭邉方丈山山根一窦落飞泉玉防自我题岩石流作人间羙事传】轩榭清风轩【在郡治晁説之记云守居之东隅有轩曰清风垒障前后为之屏几清风无时而不来也吾郡汉武都郡之所领也有汉武都太守河阳李翕伯都竟陵四年之碑在鱼窍峡其辞曰民歌德惠穆如清风昔人本诸此而名斯轩欤】楼阁八景楼【取仇池子美祠鳯台醉仙崖仙人龛鹿玉山泥功山裴公河八景】名宦亷范【歴武威武都太守】孔奋【为武都太守】马融【为守】李翕【灵帝时为守开西陕及天井道】虞诩【为守初到羗众万余攻围赤亭诩奋撃大破之郡遂以安】皇朝种师道【权同谷县】晁説之【字以道自号景迂宣和领郡】人物赵壹【汉阳西县人光和间徃造河南羊陟陟与语大竒之明日从车骑奉谒名动京师十辟公府不就】王泽【同谷农家六世同居】名贤杜甫【乾元中寓居同谷县作七歌末章云男儿生不成名身已老三年饥走荒山道长安卿相多少年富贵应湏致身早山中儒生旧相识但话宿昔伤懐抱呜呼七歌兮悄终曲仰视皇天白日速朱元晦尝书七歌仍防其后云杜陵此歌豪宕竒崛诗流少及之者顾其卒章叹老嗟卑则志亦陋矣人可以不阗道哉】题咏同谷为咽喉【杜甫送韦评事充同谷郡防御判官诗銮舆驻鳯翔云云西扼弱水道南镇枹罕陬府中韦使君道足示懐柔受词太白脚走马仇池头】居人有万家【杜甫秦州杂诗州图领同谷驿道出流沙降虏兼千帐云云】能官圣主闻【岑参送程使君赴成州诗程侯新出守好日发行军拜命时人羡云云江楼黒塞山郭冷秋云竹马诸童子朝朝待使君】江分白马氐【鲁百能诗山占仇池地云云潭深龙自蛰亭逈鳯曽栖】按部由兹得柅车【杜正献公按部过此留题诗仇池行舘最清虚云云对竹只宜思宂鳯临流不可见渊鱼】岭接青泥入劔天【史渝诗云溪从沮水流嶓冡云云】下辨土风殊不恶【郭执中诗云云我生薄赋自多屯】外邑邑有佳主人【杜甫同谷县积草岭诗云云情已如会面来书语絶妙逺客惊深眷食蔴不顾余茅茨眼中见】
　　四六【仇池胜境　背山面河　鳯山狮洞之标名同谷名藩　襟秦带陇　虎穴龙之占胜関外四州地望独隆于同谷　杜少陵寓处之乡江山増耀楼中八景诗篇当似于东阳　亷叔度承流之郡田里相安龛邉虎豹虽云絶险之区　车绕羊肠有阁道难攀之路台上鳯凰行应中兴之瑞　防森燕寝为仇池小有之天】
　　文州【曲水】
　　建置沿革【禹贡梁州之域周为雍州之境星土分野与阶成同春秋战国及秦为氐羗地汉武帝开西南夷置阴平道属广汉郡东汉安帝以为属国都尉别领三城曰阴平道曰甸氐道曰刚氐道晋为阴平郡自李雄防有其地故诸志并不录西魏平蜀后周因之始以葭芦改文州理阴平郡隋废州属武都郡唐平陇蜀复为文州改阴平郡复为文州德宗以旧城在平地窄小难守遂移于故城东四里髙原上即今州理是也皇朝因之中兴初带防邉管内安抚寻罢今利西路领县一治曲水】
　　事要郡名文台【谯楼记故地在直西五里平地唐吐蕃之难徙兹髙阜号曰丨丨】文南隂平【阎伯才谯门记文南古丨丨郡为氐羗地】风俗俗同秦陇【杨甫学记云文南郡】
　　【本邉垒地杂羗夷其丨视吾蜀不类颇丨丨丨】无可耕之野【慈霈庙记乱山环合云云】形胜东接汉中【华阳志云云南接梓　潼西接陇右北接酒泉】东望劔岭【张觉民清晖楼赋北顾秦壤之广莫兮南盼江油之水湄西穷鸟兽之穴处兮云云之参差】西北出入之地【重脩谯门记凿山通道攀木缘崖冒万死而得之其西则征西将军之所以入也国小民疲智穷力竭侥幸于万一而失之其北则辅汉将军之所以出也】唐吐蕃域【图经云云自昔用武之国】居万山中【鲜于子骏题文州诗序文台云云郡宅髙原】左山右河【宇文之邵申状云云可耕之田无几】苍崖絶壁【慈霈庙记自城闉四出云云屹为巨限】为蜀门戸【同谷志文州有平阴道云云○古今记今天下根本在蜀蜀屏翳在文州○寰宇记先主都蜀此地为邉陲要阨其后钟防伐蜀姜维请偹阴平道先主不从故败又邓艾自阴平景谷道悬兵束马经江油出绵竹以防蜀即此路】山川南山【过桥而左则为东墅右则为丨丨间苍舒诗老夫睡熟青天帐只借南山作画屏】龙头山【在龙西七里从故松州党藂山来至当州絶故以形名】龙女山【前如大屏相传蜀广政间有郡守梦一女子于南山自号龙女遂立庙】素山【在故扶州尚能县冬夏积雪】太白山【在县南五十里山髙多雪】滴水岩【在州北乱山矗立划开两峰如丫髻对峙有飞泉千尺置槽引之以给州人】麻関谷【上有邓艾姜维故城】飞卭洞【在州西其髙接天】上清洞【在州北四十里深逺不可穷】隂平道【同谷志秦蜀出入之道汉武开西南夷置隂平道蜀先主刘偹以为邉陲要阨诸葛亮定之因为西蜀之防】玉枕石【山有石状如玉枕色白在巉岩絶壁间人迹所不能到有驿曰玉女驿○杨槱诗栈道险复险客怀愁更愁万山俱絶壁一水不通舟】云下田【邑有耕天村其田之良者谓之云云】天池【亦名天□湫尚书朱辂山叟记云予斥居阶州进士杜防言自阶接文州界山上合众山凹为大壑环百五十里积水其中防尝登焉水平山之颡不见畔岸】黒水【出羗中】白水【出城外五十歩发源于州赤磨岭下】堂亭安静堂【在州治○吕泽父诗峡束秋空一线青万山深处长官防此堂虚旷无余物面面齐开碧玉屏】坐啸亭【吕泽父诗使君坐啸无余事杨桞阴中放早衙】得要亭【吕泽父诗人在江山窟里居江山虽好不関渠使君独具登临眼亭上江山尽不如】祠庙文王庙【在郡治后孙谔诗秋空独见周王庙夜月犹悬蜀将营】名宦宇文之邵【广汉绵竹人为曲水令嵗饥转运使以绢髙价抑配之邵言民贫不可重困忤运使意遂乞致仕司马君实曰志不行顾禄仕如锱铢道不同视富贵如土芥今于之邵见之后累召不起建亭于绵竹名曰止止】皇朝周嗣武【孝宗朝为防路漕建言蜀号天险舍剑门无他道近嵗文州輙开青云岭利州輙开马道院皆不由剑阁别架刬道以引商贩兾収其筭宜杜邉境萌隙奏悉撤之】人物张觉民【郡人元祐间进士第七人与马涓等六十人上书言得失忤懽贵坐党锢】题咏官路萦迂水石间【鲜于子骏普门寺诗江流屈曲林峦际云云寺址划开青霭破僧居长与白云闲】邉人髙入白云耕【孙正臣诗烟笼合处日华明龙女山横拥郡城番马逺随流水至云云】
　　四六【乃眷文防　襟带梓潼　互市守覊縻之术实遮蜀境　控扼秦陇　警廵兼弹压之权郡落万山对玉屏之环立赋需一县人依崖谷以耕耘溪流一水惜画舸之难通廪给千兵嵗偹羗蕃之侵扰】
　　龙州【江油清川】
　　建置防革【禹贡梁州之域秦地东井舆鬼之分野春秋及秦为氐羗之地西汉属广汉郡为北部都尉治所东汉为属国都尉后置阴平郡防羗反其后巴郡板楯蛮救汉中大破羗始复郡治置助郡都尉刘先主入汉中诸葛亮遣陈戒防武都隂平郡属益州魏亦遥置隂平郡属雍州及邓艾伐蜀自隂平行无人之地七百里凿山通道造作楼阁至江油即此地也晋于此置武平县属阴平郡至梁有杨李二姓分防其地各称藩于梁后魏得其地置江油郡西魏立龙州后周仍改为江油郡隋复为县炀帝废为武平郡唐改为龙州郡加西字又为龙州改江油郡复为龙州皇朝因之徽宗朝避龙字改政州寻复旧今领县二治江油】
　　事要郡名武平【唐志为平武郡隋志为丨丨郡】龙城　风俗性多质直【隋地理志人尤劲悍云云】务农工猎【同上】仰食于绵劔【治平间江油令许醇民謡序所向皆山石少平陆鲜谷稻人悉云云邻邑】岩居谷处【旧经云岩居谷处多学道教罕有儒术】闗讥出入【蒲规脩造记通阶秦路禁出入与剑门闗为比】形胜境带灵山【唐升都督府诏江油旧壤云云】缘以劔阁【蜀都赋云云阻以石门】山髙水峻【寰宇记云云人多瘤痴聋盖山水之气使然也】峭壁云栈【蒲翰十景记云云聨属百里】郡连氐羗【隋地理志武平云云图经西北与羗戎接壤】乃蜀捍蔽【图经龙州云云不独以偹氐羗也】山川鳯朝山【在州城北髙数十丈】龙门山【在江油县东北二十里】马盘山【在州北二百里髙三千三百丈重峦层障极为险阻】牛心山【在江油县西一里】玉案山【在江油北一里】天柱山【在江油县东北五里鹿苑大师道塲】弩牙山【在郡城东二百三十里髙三千七百丈】水山【在江油县东南上有飞泉】太华山【在江油县东一百四十里有三峯竒怪】崆峒山【在州西二百五十里接蕃部山谷深险不通行人】朝阳洞【在州南八十里阴洞潜穴气蒸成川有飞泉下流百里入剑州】十二関【曰涪水距城一里曰秦陇南至清川县十五里曰兠率在清川县曰木蕋在楮株口三店原去州八十余里余不尽载】六阁【在江油县左担路上涪水崖壁上曰青崖曰蟇頥曰石囬曰七里曰东阁曰石城凡六阁又县有二阁曰猿臂曰黄林】左担路【自文州略青塘岭至州百五十里地理志自北至南者右肩不得易所负故云左担此则邓艾伐蜀路】石门【在江油县东百里有石门戍与氐分界见蜀都赋】涪江【在江油县北一里】金盘溪【南至绵州以此溪为界】醍醐水【在清川县北】堂舍吏隠堂【在倅防○签判赵众诗满耳江声满目山此身疑不在人寰民含古意村村静吏束刑书日日闲○司马君实和诗四望逶迤万叠山微通云栈访云鬟谁知吏道自可隐未必人间有此闲○范景仁花阴桞榻常欹枕月色侵门不下関因讽君诗想佳景夜凉依约梦魂闲】龙阳十景【蒲翰记曰朝阳洞龙门峡瀑布明月潭溅珠泉太白防月泉巢云阁蹑翠亭云根亭郡守赵善龄有十诗】亭台太白防【在江油县太白与江油尉徃来故有防在尉防蒲翰为之记】祠庙李龙仙庙【按道教灵騐记李虎塟龙川之牛心山又牛心山灵异记梁武陵王纪理益州使龙迁筑城于牛心山龙迁既没即塟于山侧乡里立祠号李古人庙武德中改为观其后武氏革命凿断山脉明皇幸蜀有老人苏坦奏曰龙州牛心山国之祖垅今日尘之祸乃则天握凿所致明皇即命刺史苏邈并工脩填如旧明年诛禄山复宫阙至德二年乃升龙州为都督府号灵应郡僖宗幸蜀宗子李特请遣道士醮山祈福明年遂复两京以二记考之则李虎与龙仙即一人也又按唐书髙祖纪七世祖曰暠为梁昭武王生歆歆生重耳重耳生熈熈生天锡天锡生虎虎生昞昞生渊是为唐髙祖当西魏时赐姓大野氏是虎祗仕西魏亦非仕梁也】名宦辛昻【陇西狄道人魏尉迟逈平蜀表为龙州长史威惠洽着民畏而爱之】陆腾【代人魏孝武时拜龙州刺史通江油路直出南秦】皇朝许醇【先是龙州官兵廪给就迁左绵租以足之嘉祐丁酉有请运缣三千疋于江油清川两邑博籴故米价増重嘉祐癸卯前部使者李穆乞移绵米四千斛输龙州权罢籴以俟丰年既而奉常史照将漕惧后复行乃移绵邑米五万斛输龙州仍奏罢博籴江油令许醇作民謡以纪其事】题咏土产唯宜药【许崇送龙州樊使君诗曽见卭人説龙州地未深碧溪飞白鸟红斾映青林云云王租只贡金政成闲宴日谁作使君吟】龙阳古昔惟荒野【江油令许醇民謡云云石险山深甲天下始闻魏将征蜀时阁道通行有来者又缘崖傍涧萦居止风景寕将他郡比地稀平陆少稻梁菽麦荞而已矣此土瘠薄不出谷税廪不逾三百斛我朝设官屯戍兵供亿常于左绵督】乱山深处指龙州【邵稽仲诗峭壁阴森古木稠云云猿啼鸦噪溪云暮不是愁人亦是愁】四六【防荣鳯阙　惟武平之名郡　事简颇宜于吏隐作镇龙城　控全蜀之奥区　山深不似于州居百蛮境接当严防于数関　野无耕地赋输既啬于田租五马山行试品题于十景　境有屯兵供亿每资于隣郡】
　　阶州【福津将利】
　　建置防革【禹贡雍梁之域古西戎之地东井舆鬼之分野战国时白马氐居焉氐即西戎之别种也汉武帝以其地为武都郡后汉为武都道魏武徙武都于美阳即今好畤县界也西晋复为武都郡永嘉南迁武都又为氐杨茂捜所防宋髙祖封茂搜之孙元盛为武都王文帝又封杨难当为武都王西魏宣武帝复置武阶郡改置武州后周改武都郡隋废唐置武州复为行州及収萧开复立武州即今州是也更名阶州皇朝因之今领县二治福津】
　　事要郡名武都风俗性多质直【同谷志人尤悍劲云云又曰其人半秦多勇戅】地杂羗氐【汉志云云】文王理化【寰宇记文王为西伯理化西羗文王薨后羗人感其化妇人为孝髽角至今未冺】务农习猎【同谷志云务农习猎】形胜东接梓潼【华阳志云云西接天水北接始平】道通陇蜀【曽曲阜行郑玠知阶州制壤接羗戎云云】土地险阻【华阳志云云】天地大泽【汉地理志武都郡云云在县西以有大泽故谓之都】土产紫泥封玺【晏类要陇右记武都紫水有泥其色紫而粘汉朝贡之用以封玺书故谓之泥诏】山川石鸡山【在福津县】石鹤山【在福津县】鹿玉山【在县东南七十里郡县志魏将邓艾与蜀将姜维相持于此置葭萌戍后于此置县】杨家崕【郡县志即阶州家计寨控白江月掌山路建炎绍兴间吴玠兄弟继为大将保蜀口时四州未有城命逐州各择地为寨而家计寨最控扼险阻又素有积粟水泉之类防至常不能破】角弩谷【在沮水西即蜀将姜维勦五部氐羗之所】青阁【在福津县又有牛圈阁及赤阁鹅鼻阁】紫水【出紫泥可封玺又出上品雄黄色如鸡冠】羗水【在将利县】白水江【源出西蕃界东流到州入文州合嘉陵江】名宦虞诩【以有将帅之略迁武都太守】王宏贽【后汉人为阶州刺史到任添主客户三千余户请置将利福津二邑】皇朝李公璹【祥符中为城守东北隅有河为害公命凿山囬河俾东南流导入于江郡人德之】人物【未详】题咏【阙】
　　四六【辍班文石　杂羗氐之俗出守武都　通陇蜀之郊】
　　【为蜀之蔽已欣牧守之得人歴阶而升行庆公卿之选表】



　　方舆胜覧卷七十
