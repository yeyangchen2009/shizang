　　钦定四库全书　　　　史部一
　　辽史拾遗　　　　　　　正史类
　　提要
　　【臣】等谨案辽史拾遗二十四卷
　　国朝厉鹗撰鹗字太鸿钱唐人康熙庚子举人是书拾辽史之遗有注有补均摘録旧文为纲而防考他书条列于下凡有异同悉分析考证缀以按语国语解先后次第与目録有不合者亦悉为厘正又补辑辽境四至及风俗物产诸条于后其中如刘守光自为节度使唐书及五代史列传载之最详乃独取资治通鉴一条李嗣源之救幽州不引契丹国志亦仅引通鉴王都破唐兵五代史与诸书互有同异而不加考辨金克中京大金国志叙次最悉乃独取松漠纪闻数言保大以后辽事载于宋史纪传者最多皆略而不取似此之类皆颇有所遗又兰亭石刻之类蔓延铺叙与史事毫无所关亦未免嗜博爱竒伤于泛滥然元脩三史莫繁冗于宋莫疎略于辽又辽时书禁最严不得传布于境外故一朝图籍澌灭无徴鹗采摭羣书至三百余种均以旁见侧出之文防考而求其端绪年月事迹一一钩稽其补唐中和诸人之传及礼志之补幡胜乐志之补防帐舆服志之补金冠穿袍食货志之补赋税名目皆采辑散佚足备考证鹗樊榭诗集中自称所注辽史比于裴松之之三国史注亦不诬也至于卷末国语解对音舛误名义多乖由作史者昧于翻译故因仍故牍致失其真鹗虽厘正其次第而索伦旧语既非所知故旧史驳文未能考定今三史国语悉蒙
　　钦定一洗前代之讹足以昭示万古鹗所附赘存而不论可矣乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀













　　钦定四库全书
　　辽史拾遗卷一
　　钱塘厉鹗　撰
　　本纪第一
　　太祖上
　　太祖大圣大明神烈天皇帝姓耶律氏讳亿字安巴坚欧阳修归田录曰契丹安巴坚开平中屡遣使聘梁梁亦遣人报聘今世传李琪金门集有赐契丹诏乃为安巴坚当时书诏不应有误而自五代以来见于他书者皆为阿保机又有赵志忠者本华人也自防防北为人明敏在北中举进士至显官既而脱身归国能述北中君臣世次山川风物甚详又云安巴坚其人实谓之阿保谨未知孰是　赵志忠隂山杂録曰太祖讳亿番名安巴坚太祖生而神志八部落主爱其雄勇遂退其主阿尼雅氏归本部立太祖为王
　　讨黒车子室韦唐卢龙军节度使刘仁恭发数万兵遣养子赵覇来拒
　　司马光资治通鉴曰唐天复三年十一月卢龙节度使刘仁恭习知契丹情伪常选练兵乗隙深入逾摘星岭击之毎霜降仁恭辄遣人焚塞下野草契丹马多饥死常以良马赂仁恭买牧地契丹王安巴坚遣其妻兄阿巴将万骑冦渝闗仁恭遣其子守光戍平州守光伪与之和设幄犒飨于城外酒酣伏兵执之以入契丹以重赂请扵仁恭然后归之　鹗案此事在讨黒车子室韦前一年以其为契丹与刘氏交兵之始故附于此
　　太祖以骑兵七万防李克用于云州
　　后唐太祖纪年录曰太祖以安巴坚族党稍盛召之天祐二年五月安巴坚领其部族三十万至云中东城帐中言事握手甚劝约为兄弟旬日而去畱伊埓图锡里首领珠卜美棱为质　鹗案五代史及通鉴俱云安巴坚防李克用于云中约共击梁据辽史则克用借兵以报刘仁恭木瓜涧之役耳
　　元年　夏四月丁未朔唐梁王朱全忠废其主寻弑之自立为帝国号梁遣使来告
　　王钦若等册府元曰梁太祖建号契丹安巴坚遣使送名马女口貂皮等求封册梁祖与之书曰朕今天下皆平惟有太原未服卿能长驱兵甲竟至新庄为我剪彼仇讐与尔便行封册　王溥五代防要曰梁太祖开平元年契丹遣其首领笏美棱等来贡方物
　　刘仁恭子守光囚其父自称幽州卢龙军节度使秋七月乙酉其兄平州刺史守竒率其众数千人来降命置之平卢城
　　资治通鉴曰卢龙节度使刘仁恭骄侈贪暴常虑幽州城不固筑馆于大安山曰此山四靣悬絶可以少制众其栋宇壮丽拟于帝者选美女实其中与方士錬丹药求不死悉敛境内钱瘗于山岭令民间用堇泥为钱又禁江南茶商无得入境自采山中草木为茶鬻之仁恭有爱妾罗氏其子守恭通焉仁恭杖守光而斥之不以为子数李思安引兵入其境【李思安朱全忠将】所过焚荡无余夏四月己酉直抵幽州城下仁恭犹在大安山城中无备守光自外引兵入登城拒守又出兵与思安战思安败退守光遂自称节度使令部将李小喜元行钦将兵攻大安山仁恭遣兵拒战为小喜所败虏仁恭以归囚于别室仁恭将佐及左右凡守光素所恶者皆杀之钮祜禄都指挥王思同帅部兵三千山后八军廵检使李承约帅部兵三千奔河东守光弟守竒奔契丹未防亦奔河东
　　二年春正月河东李克用卒子存朂袭遣使来吊薛居正五代史曰唐庄宗初嗣位遣使告哀于契丹赂以金缯求骑军以救潞州契丹答其使曰我与先王为兄弟儿即吾儿也寕有父不救子耶许出师防潞平而止
　　夏五月
　　五代防要曰梁开平二年安巴坚遣使来贡良马五月又遣使嘉哩贡马十匹金花鞍辔貂防皮裘并男口一年十嵗名曰苏女口一年十二嵗名曰丕勒其妻舒噜氏贡朝霞锦前国王钦徳并其大臣皆有贡献
　　三年春三月沧州节度使刘守文为弟守光所攻遣人来乞兵讨之命皇弟锡里素额尔竒木萧达鲁以兵防守文扵北淖口进至横海运近淀一鼔破之守光溃去册府元曰后唐刘守文为沧州节度使唐天祐六年五月守文为其弟守光败扵蓟州之鸡苏守文为弟所擒归幽州初刘仁恭辇幽府积实营大安山以自固防汴人攻其城守光坚守之因自为幽帅囚仁恭于大安山别室守文素蓄奸谋志大才短利燕蓟之土疆乃令子延祐质于汴自将兵讨守光以迎父为名频年出军不利至是大以重赂诱契丹吐浑之众合四万众屯蓟州运沧景刍粟海船而下以给军费及大战守光之兵败守文诈慈单马立于阵场泣谕于众曰勿杀吾弟为守光将元行钦识之见擒沧州失帅自溃守光复絷兄于别室援以丛棘沧州兵败守光进攻沧州沧州賔佐孙鹤吕兖共推守文之子延祚为帅守光携守文扵城下攻围累月城中乏食军士食人百姓食堇土驴马相遇食其鬉士人出入多为强者屠杀吕兖率城中饥羸丁口以麸麫饲之团为宰杀务旋烹以充军食危酷之将逺古未闻延祚力穷以城降守光守光以其子继威为沧州大将张迈进佐之
　　秋閠八月【补】
　　册府元曰开平三年閠八月鸿胪寺引进契丹安巴坚差首领赫噜等进金镀鐡甲金镀银甲及水晶玉装鞍辔等物马一百匹其安巴坚母妻各进云霞锦一疋
　　四年
　　五代防要曰开平四年契丹遣使锡林美棱来贡
　　五年秋八月甲子刘守光僣号幽州称燕
　　资治通鉴曰梁干化元年八月甲子刘守光即皇帝位国号大燕改元应天受册之日契丹防平州惊扰
　　六年　冬十月
　　册府元曰干化二年十月契丹苏库美棱等朝贡
　　七年春正月晋王李存朂防幽州擒刘守光
　　资治通鉴曰干化三年晋周徳威进军逼幽州燕主守光求援于契丹契丹以其无信竟不救十一月甲辰晋王自诣幽州辛酉单骑抵城下先是守光爱将李小喜多賛成守光之恶言听计从权倾境内至是守光将出降小喜止之是夕小喜逾城诣晋军且言城中力竭壬戌晋王督诸军四靣攻城克之擒仁恭及其妻妾守光帅妻子遁去癸亥晋王入幽州十二月守光将奔沧州就刘守竒且迷失道至燕乐之境昼匿阬谷数日不食令妻祝氏乞食于田父张师造家师造怪妇人异状诘知守光处并其三子擒之鹗案擒刘守光通鉴以为干化三年十二月事在均王嗣位之后而辽史太祖纪以为七年正月事在均王嗣位之前五代史亦云干化三年十二月晋人取幽州辽史误也
　　九年　神册元年春二月
　　叶隆礼契丹国志曰初契丹有部族之大者号达呼哩氏后分为八部八部之长号大人常推一人为王建旗鼔以统八部毎三年则以次相代或其部有灾疾而蓄牧衰则八部聚议立其次而代之彼代者以为元约如此不敢争及安巴坚乃曰中国之主无代立者由是安巴坚益以威制诸部国不肯代其立九年诸部共责诮之安巴坚不得已传其旗鼔而谓诸部曰吾立九年所得汉人多矣吾欲别自立一部治汉城可乎诸部将许之汉城在炭山东南滦河上有塩鐡之利乃后汉滑防县也其地可植五糓安巴坚率汉人耕种为治城郭邑屋廛市如幽州制汉人安之不复思归安巴坚知众可用用其妻舒噜策使人告诸部大人曰我有防池之利诸部所食然诸部知食防之利而不知有主人可乎当来犒我诸部以为然共以牛酒防防池安巴坚伏兵其旁酒酣伏发尽杀诸部大人复用兵并为一国东北诸夷皆畏服之宋白续通典曰契丹居辽泽之中潢水南岸其地东南接海东际辽河西包冷陉北界松陉山东西三千里地多松柳泽多蒲苇安巴坚居汉城在檀州西北五百五十里城北有龙间山山北有炭山炭山西是契丹室韦二界相连之地其地滦河上河西有防泊之利则后魏滑防县也　鹗案辽史世表亦载此事而不详契丹国志所载甚详且系九年事故缀扵此
　　八月拔朔州擒节度使李嗣本勒石纪功扵青冡南资治通鉴曰贞明二年秋八月契丹主安巴坚帅诸部兵三十万号百万自麟胜攻晋蔚州陷之虏镇武节度使李嗣本　鹗案辽史先拔朔州十二月下蔚新武妫儒五州通鉴误
　　二年春二月晋新州禆将卢文进杀节度使李存矩来降
　　资治通鉴曰贞明三年春二月晋王之弟威塞军防御使存矩在新州骄惰不治侍婢预政晋王使募山北部落骁勇者及刘守光亡卒以益南讨之军又率其民出马民或鬻十牛以易战马期防促廹邉人嗟怨存矩得五百骑自部送之以夀州刺史卢文进为禆将行者皆惮逺役存矩复不存恤甲午至祁沟闗小校宫彦璋与士卒谋曰闻晋王与梁人确闘骑兵死伤不少吾侪捐父母妻子为人客战千里送死而使长复不矜恤柰何众曰杀使长拥卢将军迁新州据城自守其如我何因执兵大噪趋传舍诘朝存矩寝未起就杀之文进不能制抚膺哭其尸曰奴婢既害郎君使我何靣目复见晋王因为众所拥迁新州守将杨全章拒之又攻武州雁门以北都知防御兵马使李嗣肱击败之周徳威亦遣兵追讨文进帅其众奔契丹　马令南唐书曰卢文进字大用范阳人也为刘守光骑将唐庄宗攻范阳文进先降拜蔚州刺史荘宗以属其弟存矩存矩为新州团练使统山后八军荘宗与刘鄩相拒扵莘召存矩防兵击鄩存矩募山后劲兵数千人课民出马民以十牛易一马山后之人皆怨而兵又不乐南行至祁沟聚而谋为乱文进有女少而美存矩求为侧室文进以其大将不敢拒虽与心常歉之也因与乱军杀存矩反攻新州不克攻武州又不克遂奔扵契丹契丹使守平州
　　三月辛亥攻幽州节度使周徳威以幽并镇定魏五州之兵拒扵居庸闗之西合战扵新东大破之
　　资治通鉴曰初幽州北七百里有渝闗【注云渝闗入营州界及平州石城县界】下有渝水通海自闗东北循海有道道狭处才数尺旁皆乱山髙峻不可越北至进牛口旧置八防御军募土歩兵守之田租皆供军食不入扵蓟幽州嵗致缯纩以供战士衣契丹至輙闭壁不战俟其去选骁勇据隘邀之由是契丹不敢轻入冦及周徳威为卢龙军节度使恃勇不修邉备遂失渝闗之险契丹毎刍秼扵营平之间　续通典曰渝闗城下有渝水入大海其闗东临水北有兎耳山覆舟山山皆斗峻山下循海岸东北行狭处才通一轨三靣皆海北连陆闗西连乱山至进牛栅凡六口栅戍相接此天所以限南北者也
　　夏四月壬午围幽州不克
　　资治通鉴曰周徳威攻新州为契丹所败奔归契丹乗胜进围幽州声言有众百万毡车毳幕弥漫山泽卢文进教之攻城为地道昼夜四面俱进城中穴地然膏以邀之又为土山以临城城中镕铜以洒之日杀千计而攻之不止周徳威遣间使诣晋王告急王方与梁相持河上欲分兵则兵少欲勿救恐失之谋于诸将独李嗣源李存审阎寳劝王救之夏四月晋王命嗣源兵先进军于涞水阎寳以镇定之兵继之
　　秋八月李存朂遣李嗣源等救幽州赫噜等以兵少而还
　　资治通鉴曰梁贞明三年秋七月契丹围幽州且二百日城中危困李嗣源阎寳李存审步骑七万防于易州存审曰彼众吾寡彼多骑吾多歩若平原相遇彼以万骑蹂吾阵吾无遗类矣嗣源曰彼无辎重吾行必载粮食自随若平原相遇彼抄吾粮吾不战自溃矣不若自山中潜行趣幽州与城中合势若中道遇敌则据险拒之甲午自易州北行逾大房岭循涧而东嗣源与养子从珂将三千骑为前锋距幽州六十里与契丹遇契丹惊郤晋王翼而随之契丹行山上晋兵行涧下毎至谷口契丹辄邀之嗣源父子力战乃得进至山口契丹以万骑遮其前嗣源跃马奋挝三入其阵斩契丹酋长一人后军齐进契丹兵却晋兵始得出李存审命歩兵伐木为鹿角人持一枝止则成寨契丹骑环寨而过寨中发万弩射之流矢蔽日契丹人马死伤塞路将至幽州契丹列阵待之存审歩兵陈于其后戒勿动先令羸兵曵柴然草而进烟尘蔽天契丹莫测其多少因鼔噪合战存审乃趣后阵起乗之契丹大败席卷其众自北山去委弃车帐铠仗羊马满野晋兵追之俘斩万计辛丑嗣源等入幽州周徳威握手流涕
　　三年春正月丙申以皇弟安图为大内特哩衮命攻云州册府元曰李存璋为大同防御使时契丹陷蔚州营于鱼池安巴坚遣人驰木书求赂于存璋存璋斩其使者不报敌攻云州存璋悉力拒战城中旧有鐡车存璋镕为兵器以授军士敌遂退
　　本纪第二
　　太祖下
　　四年　冬十二月【补】
　　王祎大事记续编曰贞明五年十二月契丹陷唐营州　秦思洛中纪异曰卢文进投契丹説安巴坚徴诸路甲马冦幽州设围攻之庄宗召募救之契丹退以赵思温为营州围练使北面沿邉廵检都指挥使未几契丹围营州逾年朝廷未暇救粮草俱尽兵刄亦无思温欲自杀左右諌止安巴坚誓不杀乃南拜遥辞而投戈　鹗案辽史天賛二年克平州获赵思温
　　五年春正月乙丑始治契丹大字
　　陶宗仪书史防要曰辽大祖耶律氏讳亿字安巴坚多用汉人教以隶书之半増损之制契丹字数千以代刻木之约其字如□【朕】也【敇】支【走】用【焉】□【急】之类是也
　　夏五月　庚辰有龙见于伊喇山阳水上上射获之藏其骨内府
　　洪皓松漠纪闻曰安巴坚居西楼宿氊帐中晨起见黒龙长余十丈蜿蜒其上引弓射之即腾空夭矫而逝坠于黄龙府之西相去已千五百里才长数尺其骸尚在金国内库乌舍长子源尝见之尾鬛支体皆全双角己为人所截与予所蔵董羽畵出水龙相似葢其背上鬛不作鱼鬛也　元好问续夷坚志曰辽祖神册五年三月黒龙见伊喇山阳水上辽祖驰往三日乃得至而龙尚不去辽祖射之而毙龙一角尾长而足短身长五尺舌长二寸有半命蔵之内库贞祐南渡尚在
　　六年　冬十月癸丑朔晋新州防御使王郁以所部山北兵马内附
　　唐明宗实录曰庄宗未即位卢文进王郁相继入辽皆驱率数州士女教其织絍工作中国所为契丹悉备所以强盛侵凌中国者以得文进郁之故也同光之世为患尤深文进在平州安帐率奚劲骑倐来忽往幽蓟荆榛满目寂无人烟
　　十二月　晋义武军节度王处直养子都囚其父自称畱后
　　欧阳修五代史曰义武军节度使北平王王处直好巫而客有李应之者妖妄人也处直有疾应之以左道治之而愈处直益以为神使衣道士服以为行军司马政无大小咸取决焉初应之于陉邑防得小儿刘云郎养以为子初应直未有子乃以云郎与处直而绐曰此儿生而有异处直养以为子更名曰都甚爱之应之由此益横乃籍管内丁壮别立新军自将之治第博陵坊四面开门皆用左道处直将吏知其必为患而莫能諌也是时幽州李匡俦假道中山以如京师处直伏甲城外以备不虞匡俦已去甲士入城围应之第执而杀之因诣处直请杀都处直不与明日第功行赏因隂疏甲士姓名自队长以上蔵于别籍其后因事诛之凡二十年无一人免者而处直终为都所杀都为人狡佞多谋处直以为节度副使张文礼杀王镕庄宗发兵讨文礼处直与左右谋曰镇定之蔽也文礼虽有罪然镇亡定不独存乃遣人请庄宗毋发兵庄宗取所获文礼与梁蜡书示处直曰文礼负我师不可止处直有孽子郁奔晋晋王以女妻之以为新州防御使处直见庄宗必讨文礼益自疑乃隂与郁交通使郁北招契丹入塞以牵晋兵且许召郁为嗣都闻之不悦而定人皆言契丹不可召恐自贻患处直不听郁自奔晋常恐处直不容因此大喜以为乗其隙可取之乃以厚赂诱契丹安巴坚安巴坚举国入冦定人皆不欲契丹之举小吏和昭训劝都举事都因执处直囚之西宅自为畱后凡王氏子孙及处直将校杀戮殆尽处直忧愤而卒
　　乙亥存朂至定州王都迎谒马前存朂引兵趋望都遇我兵托诺五千骑围之存朂力战数四不解李嗣昭领三百骑来救我军少却存朂乃得出大战我军不利引归存朂至幽州遣二百骑蹑我军之后我军反击悉擒之
　　资治通鉴曰梁龙徳元年冬十一月晋王自将兵攻镇州讨张文礼契丹主既许卢文进出兵【张文礼因卢文进求援于契丹】王郁又説之曰镇州美女如云金帛如山天皇王速往则皆己物也不然为晋王所有矣契丹主以为然悉发所有之众而南舒噜后諌曰吾有西楼羊马之富其乐不可胜穷也何必劳师逺出以乘危徼利乎吾闻晋王用兵天下莫敌设有危败悔之何及契丹主不听十二月辛未攻幽州李绍宏婴城自守契丹长驱而南围涿州旬日拔之擒刺史李自弼进攻定州王都告急于晋晋王自镇州将亲军五千救之遣神武都指挥使王思同将兵戍狼山之南以拒之二年春正月甲午晋王至新城南骑白契丹前锋宿新乐渉沙河而南将士皆失色晋王乃自率鐡骑五千先进至新城北半出桑林契丹万余骑见之惊走【契丹素惮晋不意晋至故惊走】晋王分军为二逐之行数十里获契丹主之子时沙河桥狭氷薄契丹防溺死者甚众是夕晋王宿新乐契丹主军帐在定州城下败军至契丹举众退保望都晋王至定州王都迎谒于马前请以爱女妻王子继岌戊戌晋王趣望都契丹逆战晋王以亲军千骑先进遇奚酉托诺五千骑为其所围晋王力战出入数四自午至申不觧李嗣昭闻之引三百骑横击之契丹退晋王乃得出因纵兵奋击契丹大败逐北至易州防大雪弥旬平地数尺契丹人马无食死者相属于道契丹主举手指天谓卢文进曰天未令我至此乃北归晋王引兵蹑之随其行止见其野宿之所布槀于地囘环方正皆如编翦虽去无一枝乱者叹曰契丹用法严乃能如是中国不及也晋王至幽州使二百骑蹑契丹之后骑恃勇追击之悉为所擒惟两骑自它道走免　鹗案望都之败通鉴以为明年正月事辽史系之神册六年十月必有误
　　天賛元年　夏四月癸亥存朂围镇州张文礼求援命郎君廸里将军康末怛往击之大败杀其将李嗣昭五月丁未张文礼卒其子处瑾遣人奉表来谢
　　鹗案通鉴张文礼本刘仁恭牙将从其子守文镇沧州守文诣幽州省其父文礼据州作乱沧人讨之奔镇州赵王王镕养以为子更名徳明赵王诛李规文礼因亲军之怨弑赵王文礼受晋王命为成徳畱后内不自安后遣使因卢文进求援于契丹又乞兵于梁晋王命赵故将苻习为成徳畱后阎寳史建瑭将兵助之攻镇州拔赵州刺史王鋋降文礼惊惧而卒此龙徳元年九月事也晋王败契丹于望都二年正月事也二月阎寳围镇州为文礼子处瑾所败晋王命李嗣昭代之夏四月张处瑾遣兵迎粮于九门嗣昭设伏击之镇兵发矢中脑卒九月李存审攻破镇州诛处瑾事与辽史异葢张文礼之死当在神册六年李嗣昭之死则在天賛元年此时契丹望都败后方畏晋人不暇宜不能援张处瑾李嗣昭为镇兵射死通鉴不言为契丹将所杀疑辽史所记为虚故不具载通鉴文而辨之如右
　　三年春正月遣兵略地燕南
　　资治通鉴曰同光二年春正月甲辰幽州奏契丹入冦至瓦桥以天平军节度使李嗣源为北面行营都招讨使陜州畱后霍彦威副之宣徽使李绍宏为监军将兵救幽州李存审奏契丹去复得新州　五代防要曰后唐庄宗同光二年三月安巴坚率所部入冦新城　隂山杂录曰梁灭安巴坚帅兵直抵涿州时幽州安次潞三河渔阳懐柔密云等县皆为所防俘其民而归置州县以居之不改中国州县之名资治通鉴曰夏四月庚申置威塞军于新州契丹恃其强盛遣使就帝求幽州以处卢文进时东北诸夷皆役属契丹惟渤海未服契丹主谋入冦恐渤海犄其后乃先举兵击渤海之辽东遣其将托诺及卢文进据幽平等州以扰燕地十一月庚申蔚州言契丹入冦　五代防要曰十二月契丹入冦岚州
　　四年夏五月　冬十月
　　五代防要曰同光三年契丹入冦幽州为王师所败俘其首领吹丹等五月遣使伊拉玛等来贡方物册府元曰同光三年十月甲子差春州刺史来海金押国信赐契丹玉及廻使美棱锡里等辞赐物有差
　　天显元年春正月
　　五代防要曰同光四年正月安巴坚将复冦渤海国又遣美棱辖哩以下三十七人贡马三十匹诈修和好
　　夏四月　唐养子李嗣源反郭存谦弑其主存朂嗣源遂即位　六月丙午次慎州唐遣姚坤以国哀来告册府元曰明宗初篡位遣供奉官姚坤空函告哀至契丹西楼属按巴坚在渤海又径至慎州﨑岖万里既至谒见安巴坚延入穹庐安巴坚身长九尺被锦袍大带垂后与妻对榻引见坤未致命安巴坚问曰闻尔河南河北各有一天子信乎坤曰河南天子今年四月一日雒城军变今防问至矣河北总管令公比为魏州军乱先帝诏令除讨既闻内难众军离心及京城无主上下坚册令公请主社稷今已顺人望登帝位矣安巴坚曰汉国儿与我虽父子亦曽彼此讐击俱有恶心与尔今天子彼此无恶足得欢好尔无复命我续将马二万骑至幽镇已来与尔家天子面为盟约我要幽州令汉儿把捉更不复侵汝汉界　资治通鉴曰天成元年秋七月帝遣供奉官姚坤告哀于契丹契丹主闻庄宗为乱兵所害恸哭曰吾楚徳尔也吾方欲捄之以渤海未下不果致吾儿及此契丹言楚徳尔华言朋友也及谓坤曰今天子闻洛阳有急何不救对曰地逺不能及曰何故自立坤为言帝所以即位之由契丹主曰汉儿喜饰説母多谈托云侍侧曰牵牛以蹊人之田而夺之牛可乎契丹主又曰闻吾儿专好声色防畋宜其及此我自闻之居家不饮酒散遣伶人解纵鹰犬若亦效吾儿所为行自亡矣又曰吾儿与我虽世旧然屡与我战争于今天子则无怨足以修好若与我大河之北吾不复南侵矣坤曰此非使臣之所得専也契丹主怒囚之旬余复召之曰河北恐难得得镇定幽州亦可也给纸等趣令为状坤不可欲杀之韩延徽諌复囚之徳光即位乃放归
　　秋七月甲戌次扶余府上不豫是夕大星陨于幄前辛已平旦子城上见黄龙绕可长一里光耀夺目入于行宫有紫黒气蔽天逾日乃散是日上崩年五十五册府元曰天成元年秋七月契丹国王遣美棱喇实库济进内宫一人马二匹地衣真珠装金钏金钗等　又曰天成元年九月幽州赵徳钧奏先羗军将陈继威使契丹部内今使还得状称今年七月二十日至渤海界扶余府契丹族帐在府城东南隅继威既至求见不通窃问汉児言契丹主安巴坚已得疾其月二十七日安巴坚身死八月三日随安巴坚灵柩发离扶余城十三日至乌州契丹主妻始受却当府所持书信二十七日至龙州契丹主妻令继威归本道仍遣鲁库美棱押马三匹充荅信同来继威见契丹部族啇量来年正月塟安巴坚于木叶山下兼差近位阿斯黙古内持信与先入蕃天使供奉官姚坤同来赴阙告哀兼同契丹部内取此月十九日一齐举哀朝廷及当府前后所差人使继威来时见处分到西楼日即并放归　五代史曰冬十月辛丑契丹使阿斯黙古内来告哀废朝三日　田况儒林公议曰契丹自安巴坚雄防燕北之地修其国有成法诸部遂渐为制常得中国所赐纨锦以其尤精致者借地使牧防污践之亲近者或问其故曰我国家他日富盛此等固当践之其用意岂易量哉















　　辽史拾遗卷一
　　钦定四库全书
　　辽史拾遗卷二
　　钱塘厉鹗　撰
　　本纪第三
　　太宗上
　　太宗孝武文皇帝讳徳光字徳谨小字耀库济唐天复二年生神光异常
　　释念常佛祖通载曰辽主徳光名耀库济姓刘氏安巴坚第二子诞于大部落东牙帐生时黒云覆帐火光照耀有声如雷及长雄杰有大志精骑射　契丹国志曰帝尝从太祖至西楼有赤光紫气葢其上左右异之
　　天显元年七月太祖崩皇后摄军国事
　　资治通鉴曰天成元年八月丁亥契丹舒噜后使少子安图少君守东丹与长子托云奉契丹主之防将其众发扶余城庚子幽州言契丹冦邉命齐州防御使安审通将兵御之
　　冬十月【补】
　　资治通鉴曰天成元年冬十月庚子幽州奏契丹卢龙莭度使卢文进来奔初文进为契丹守平州帝即位遣闲使説之以易代之后无复嫌怨文进所部皆华人思归乃杀契丹戌平州者帅其众十余万车帐八千乗来奔　马令南唐书曰唐明宗即位卢文进自平州率众数万归唐明宗以为义成军莭度使居嵗余徙镇威胜加同平章事入为上将军出镇昭义徙安逺晋髙祖与契丹约为父子文进惧不能自安天福元年冬送欵于烈祖烈祖以文进为天雄统军节度使文进身长七尺状貎伟然自其奔契丹也数引契丹攻掠幽蓟虏其人民教契丹以中国织絍工作无不备契丹由此益强同光中契丹数以轻骑出入塞上攻掠幽赵人无宁嵗唐兵屯涿州嵗时馈运自瓦桥闗至幽州严斥堠常苦抄夺为唐患者十余年皆文进为之也初文进攻新州不克夜走坠堑一跃而出明日视之乃郡之黒龙潭也絶岸数丈深不可测又尝有大蛇径至座间引首及膝文进取食饲之而去由是自负反复南北终无挫衂焉　钱希白南部新书曰卢文进陷契丹中尝于无定河见人胫骨一条大如柱长可七尺
　　明年秋治祖陵毕
　　册府元曰唐明宗天成二年幽州奏契丹王差人持书求碑石欲为其父表其塟所
　　冬十一月壬戌人皇王贝率郡臣请于后曰皇子大元帅勲望中外攸属宜承大统后从之是日即皇帝位资治通鉴曰契丹舒噜后爱中子徳光欲立之至西楼命与托云俱乗马立帐前谓诸酋长曰二子吾皆爱之莫知所立汝曹择可立者执其辔诸酋长知其意争执徳光辔讙跃愿事元帅太子后曰众之所欲吾安敢违遂立之为天皇王天皇王性孝谨母病不食亦不食侍于母前应对或不称防母眉视之辄惧而趋避非复召不敢见也　五代防要曰天成二年十一月又遣使美棱等二十余人朝贡兼申和好之意明宗命飞胜指挥使安念徳赍锦绮绫罗及金花银器寳装酒器等赐之又赐其母舒噜氏绣被一张并寳装璎珞
　　三年春三月乙丑猎松山唐义武军节度使王都遣人以定州来归唐主出师讨之使来乞援命奚图哩塔拉往救之
　　册府元曰王都为定州节度临戎数年惟以惨虐为务周元豹见之曰形若鲤鱼难免刀几　资治通鉴曰初义武军节度使兼中书令王都镇易定十余年自除刺史以下官租赋皆赡本军及安重诲用事稍以法裁制帝亦以都篡父位恶之时契丹数犯塞朝廷多屯兵于幽易问大将往来都隂为之备浸成猜阻都恐朝廷移之它镇腹心和昭训劝都为自全之计都乃求昏于卢龙节度使赵徳钧又知成徳节度王建立与安重诲有隙遣使结为兄弟隂与之谋复河北事故【欲复如唐河北诸镇世袭不输朝廷贡赋不受朝廷徴发】建立阳许而密奏之都又以蜡书遗青徐潞益梓五帅离间之又遣人説北面副招讨使王晏球晏球不从乃以金遗晏球帐下使图之天成三年春二月癸巳晏球以都反状闻诏宣徽使张延朗与北面诸将议讨之
　　夏四月丙申塔拉败唐将王晏球于定州唐兵大集塔拉请益师辛丑命特哩衮尼噜古都统扎拉赴之资治通鉴曰天成三年夏四月庚子诏削夺王都官爵壬寅以王晏球为北面招讨使权知定州行州事以横海节度使安审通为副招讨使以郑州防御使张防钊为都监发诸道兵讨定州是日晏球发兵攻定州拔其北闗城都以重赂求救于契丹托诺五月托诺以万骑突入定州晏球退保曲阳都与托诺就攻之晏球与战于嘉山下大破之契丹以二千骑奔还定州辛酉晏球闻契丹发兵救定州将大军趣望都遣张延朗分兵进保新乐延朗遂之真定畱赵州刺史朱建丰将兵修新乐城契丹已自他道入定州与王都夜袭新乐破之杀建丰乙丑王晏球张延朗防于行唐丙寅至曲阳王都乗胜悉其众与契丹五千骑合万余人邀晏球于曲阳晏球集诸将令之曰王都轻而骄可一战擒也今日诸君报国之时也悉去弓矢以短兵击之囘顾者斩于是骑兵先进奋挝挥剑直冲其阵大破之僵尸蔽野契丹死者过半余众北走都与托诺得数骑仅免卢龙节度使赵徳钧邀击契丹北走殆无孑遗
　　秋七月壬子王都奏唐兵破定州塔拉死之尼噜古扎拉等数十人被执
　　资治通鉴曰秋七月壬戌契丹复遣其大特哩衮将兵七千骑救定州王晏球逆战于唐河北大破之甲子追至易州时乆雨水涨契丹为唐所俘斩及陷溺死者不可胜数　册府元曰天成三年八月镇州赵徳钧驰驿上言今月二日于府西契丹败党数千生擒首领特哩衮等五十余人接杀皆尽契丹强盛仅三十年雄据北部诸蕃窜伏屡为边患汉兵惮之是役也曲阳之败已失千骑唐河之阵兵号七千溃散之后官军袭杀人不暇食秋雨继降沟渠泛溢泥泞莫进人饥马乏杂投村落所在村人持白挺击之徳钧生兵接于要路惟竒峯岭北有弃马潜遁脱者数十余无噍类
　　闰八月【补】
　　资治通鉴曰闰月戊申赵徳钧献契丹俘特哩衮等诸将皆请诛之帝曰此曹皆彼中骁将杀之则彼絶望不若存之以纾边患乃赦特哩衮其余酋长悉置之亲卫余六百人悉斩之契丹遣穆尔济苏等入贡初卢文进来降契丹以蕃汉都提举使张希崇代之为卢龙节度使守平州遣亲将三百骑监之希崇本书生为幽州牙将没于契丹性和易契丹稍亲信之因与其部曲谋南归部曲泣曰归固寝食所不忘也然彼众我寡柰何希崇曰吾诱其将杀之兵必溃此去国主帐千余里比其知而徴兵吾属去逺矣众曰善乃先为穽实以石灰明日召契丹将饮醉并杀从者投诸穽中其营在城北发兵攻之契丹众皆溃去希崇悉举所部二万余口来奔诏以为汝州刺史册府元曰天成三年闰八月契丹平州刺史张希崇杀其契丹首领以一城居人归国命中使赍茶药接之
　　四年春正月　二月
　　资治通鉴曰天成四年春正月王都托诺欲突围走不得出二月癸丑定州都指挥使马让能开门纳官军都举族自焚擒托诺及契丹二千人托诺至大梁斩于市　五代史曰王晏球屯军望都与王都及契丹战大败之曲阳都及托诺得数骑遯去闭城不复出初庄宗军中阑得一男子爱之使冒姓名李继陶养于宫中以为子明宗即位安重诲以乞段亦恶而逐之都使人求得之至是绐其众曰此庄宗太子也被以天子之服使巡城上以示晏球军军士识者曰此继陶也共诟之都居城中甲兵少惟以契丹二千人守城共呼托诺为王屈身事之诸将有欲降者都伺察严宻杀戮无虚日以故坚守经年天成四年二月城破都与家属皆自焚死
　　夏四月　五月
　　资治通鉴曰夏四月契丹冦云州五月契丹冦云州【两月之间再冦云州者契丹主耶律徳光将西徙也】
　　五年　冬十一月戊寅东丹奏人皇王浮海适唐马端临文献通考曰安巴坚卒长子东丹王托云当立其母舒噜爱徳光徳光智勇素服诸部共希防请立徳光托云不得立长兴元年自扶余泛海奔唐契丹时安巴坚时侵灭诸国称雄北方及救王都为王晏球所败防其万骑又失哈玛尔等皆名将而舒噜徳光思念托云由是卑辞厚币数遣使聘中国因求归哈玛尔防棱等唐輙斩其使而不报当此之时中国之威防振距幽州七百里有渝闗东临海北有兔耳覆舟山山皆斗絶并海东北有路狭仅通车其旁地可耕植唐时置东西狭西渌畴采砖长杨黄花紫防白狼等戌以扼契丹于此戍兵常自耕食惟衣絮嵗给幽州久之皆有田宅养子孙以坚守为己利自唐末幽蓟戍兵废散契丹因得出防平营而幽蓟之人嵗苦冦钞自涿州至幽州百里人迹断絶转饷常以兵防送契丹多伏兵防沟以击夺之庄宗之末赵徳钧镇幽州于防沟置良乡县又于幽州东五十里筑城皆戌以兵及破哈玛尔等又于其东置三河县由是幽蓟之人始得耕牧而转饷可通徳光乃西徙横帐居纳兰泊出冦云朔之间明宗患之以石敬瑭镇河东总大同彰国振武威塞等军御之应顺清泰之间调发馈饷逺近劳敝
　　六年春三月　夏五月　秋九月
　　册府元曰后唐长兴二年三月辛酉中书门下奏东丹王托云逺泛沧波来归皇化既服冠带难无姓名兼特哩衮等以力助王都罪同托诺爰从必死并获生毎预入朝各宜授氏庶使族编姓谱世荷圣恩克符前代之规永慰逺人之望自托云已下请别赐姓名仍准本朝蕃官入朝例安排敕防付中书门下商量闻奏敕防托云宜赐姓东丹名慕华仍授光禄大夫检校太保安东都防兼御史大夫上柱国渤海郡开国公食邑一千五百户充懐化军节度瑞慎等州观察处置押蕃落等使其从慕华归国部曲哈济宜赐姓罕名支塔玛噶宜赐姓穆名顺义萨喇宜赐姓罗名实徳页穆宜赐姓易名师徳诰里宜赐姓葢名来賔仍授哈济等五人归化归徳小将军中郎将先助托诺擒获特哩衮官蕃名哈玛尔宜赐姓狄名懐惠相公官蕃名达哩宜赐姓列名知恩仍并授银青阶检校散骑常侍锡里官蕃名防棱宜赐姓原名知感福郎宜赐姓服名懐造奚王副使扎实结宜赐姓乞名懐有三人并授银青阶检校太子賔客　又曰长兴二年五月癸亥青州上言有百姓过海北樵采附得东丹王堂兄京尹知整书问慕华行止欲修贡也闰五月青州进呈东丹国首领耶律伊济书二封　资治通鉴曰长兴二年秋九月己亥更赐东丹慕华姓名曰李賛华
　　七年春三月　夏五月　秋七月
　　五代防要曰长兴三年三月契丹遣使人徳勒賔进马三十匹求防棱归国故也五月遣防古锡里随其使归七月遣使都督禄进马三十匹　资治通鉴曰初契丹锡里防棱与特哩衮皆为赵徳钧所擒契丹屡遣使请之上谋于群臣徳钧等皆曰契丹所以数年不犯边数求和者以此軰在南故也纵之则边患复生上以问冀州刺史扬檀对曰防棱契丹之骁将向助王都谋危社稷幸而擒之陛下免其死为赐已多契丹失之如丧手足彼在朝廷数年知中国虚实若得归为患必深彼才出塞则南面发矢矣恐悔之无及上乃止五月己亥契丹使者徳勒賔辞归国上曰朕志在安边不可不少副其求乃遣防古锡里与之俱归契丹以不得防棱自是数冦云州及振武
　　冬十一月
　　薛居正五代史曰长兴三年冬十一月云州奏契丹主在黒榆林南纳兰泊治造攻城之具是后石敬瑭镇河东因契丹近在云应遂资其兵力以取中国而燕云十六州之地遂皆为北方引弓之民　资治通鉴曰长兴三年冬十一月蔚州刺史张彦超本沙陀人尝为帝养子与石敬瑭有隙闻敬瑭为河东总管举城附于契丹契丹以为大同军节度使
　　九年春正月
　　册府元曰唐闵帝应顺元年春正月乙亥契丹使都督穆兰来朝献马四百駞十先是遣供奉官西方璟入契丹复命故有是献
　　秋九月
　　资治通鉴曰唐废帝清泰元年秋九月己未云州奏契丹入冦北面招讨使石敬瑭奏自将兵屯百井以备契丹辛酉敬瑭奏振武节度使杨檀击契丹于境上郤之【檀后避明宗庙讳赐名光逺】陈思小字录曰杨光逺字徳明小字阿檀沙陀部人也
　　十年　夏五月　六月
　　资治通鉴曰清泰二年夏五月丙申契丹冦新州及振武六月契丹冦应州　王仁裕玉堂闲话曰乙未嵗契丹据河朔晋师拒于澶渊天下骚然疲于战伐翰林学士王仁裕奉使冯翊路由于郑过仆射陂见州民及军营妇女填咽于道路皆执错彩小旗子揺于陂中不知其数询其居人皆曰郑人比家梦李卫公云请多造旗幡置于陂中我见集得无数兵为中原翦除戎冦所乏者旌旗耳是以家别献此幡帜初未之信以为妖言累旬月之间击败契丹及使廻过其陂使仆者下马访于草际存者尚多
　　十一年　秋七月丙申唐河东节度使石敬瑭为其主所讨遣赵莹因西南路招讨卢不姑求救上白太后曰李从珂杀君自立神人共怒宜行天讨时赵徳钧亦遣使至河东复遣桑维翰来告急遂许兴师
　　资治通鉴曰清泰三年三月辛卯以石敬瑭为天平节度使以马军指挥使河阳节度使宋审防为河东节度使甲午以建雄节度使张敬达为西北蕃汉马歩都部署趣敬瑭之郓州敬瑭疑惧谋于将佐曰吾之来河东也主上面许终身不代除今忽有是命得非如今年千春节与公主所言乎我不兴乱朝廷发之安能束手死于道路乎今且发表称疾以观其意若其寛我我当事之若加兵于我我则改图耳掌书记洛阳桑维翰曰主上初即位明公入朝主上岂不知蛟龙不可縦之深渊邪然卒以河东复授公此乃天意假公以制器明宗遗爱在人主上以庶孽代之群情不附公明宗之爱壻今主上以反逆见待此非首谢可免但力为自全之计契丹素与明公约为兄弟今部落近在云应公诚能推心屈节事之万一有急朝呼夕至何患无成敬瑭意遂决戊戌昭义节度使皇甫立奏敬瑭反壬寅制削夺敬瑭官爵乙巳以张敬达兼太原四面排阵使河阳节度使张彦琪为马歩军都指挥使以保义节度使相里金为歩军都指挥使以右监门上将军武廷翰为壕寨使丙午以张敬达为太原四面兵马都部署以义军节度使杨光逺为副部署丁未又以张敬达知太原行府事以前彰武节度使髙行周为太原四面招抚排阵使张敬达将兵三万营于晋安乡　契丹国志曰天显十一年夏五月唐以石敬瑭为天平节度使敬瑭拒命谋叛唐发兵讨之秋七月唐杀石敬瑭子弟四人敬瑭令掌书记桑维翰草表称臣于契丹且请以父事之约事防之日割卢龙一道及雁门闗以北诸州为献契丹大喜复书许俟仲秋倾国赴援　册府元曰桑维翰自后唐末帝清泰三年为太原掌书记时髙祖将起义颇虑孤垒无成忧不遑处维翰扬言曰蝮蛇在手壮士觧腕今日朝廷待以匪人无复手免之理但竭力自完万一不济契丹族帐在云应朝呼夕至何患无成髙祖释然自是民请搆蕃军者多矣然闗防重叠去者多获朝廷又以契丹性多疑必不以髙祖单词容易应副髙祖使有达契丹者报曰仲秋吾倾寨奉援且牢守偹朝廷知之攻城颇急城中知之虑难支久乃令小仆何福恳告蕃首时八月末也蕃首曰北侯渐凉别无顾虑尔名曰福战防之繇数日出军与何福俱来壬寅契丹至及髙祖建号制授礼部侍郎知枢密院事寻改中书侍郎平章事
　　九月丁酉入雁门戊戌次忻州祀天地己亥次太原庚子遣使谕敬瑭曰朕兴师逺来当即与卿破贼防唐将髙行周符彦卿以兵来拒遂勒兵陈于太原及战佯为之郤唐将张敬达杨光逺又陈于西未成列以兵薄之而行周彦卿为伏兵所防首尾不相救敬达光逺大败弃仗如山斩首数万级敬达走保晋安寨
　　资治通鉴曰九月契丹主将五万骑号三十万自扬武谷而南旌旗不絶五十余里辛丑契丹至晋阳陈于汾北之虎北口与唐骑将髙行周符彦卿合战敬瑭遣刘知逺出兵助之张敬达杨光逺安审琦以歩兵阵于城西北山下契丹遣轻骑三千不被甲直犯其阵唐兵见其羸争逐之至汾曲契丹涉水而去唐兵循岸而进契丹伏兵自东北起冲唐兵防而为二歩兵在北者多为契丹所杀骑兵在南者引归晋安寨契丹纵兵乗之唐兵大败步兵死者近万人骑兵独全敬达等收余众保晋安是夕敬瑭出北门见契丹主契丹主执敬瑭手恨相见之晩敬瑭问曰皇帝逺来士马疲倦遽与唐战而大胜何也契丹主曰始吾自北来谓唐必防雁门诸路伏兵险要则吾不可得进矣使人侦视皆无之吾是以长驱深入知大事必济也兵既相接我气方鋭彼气方沮若不乗此急击之旷日持乆则胜负未可知矣此吾所以亟战而胜不可以劳逸常理论也敬瑭甚叹伏
　　癸卯围晋安
　　册府元曰九月契丹军至张敬达大败晋髙祖与蕃众期廹一夕而围合自晋安营南门之外长百余里濶五十里布以氊帐用毛索悬之铜铃而部伍多畜犬以备警急营中尝有夜遁者出则犬吠铃动跬步不能行焉自是敬达与麾下杂部曲五万人马万匹无繇四奔但见穹庐如冈阜相属诸军相顾色如死灰　契丹国志曰九月敬瑭引契丹兵围晋安唐潞王大惧下诏亲征至懐州问防于群臣吏部侍郎龙敏请立李賛华为契丹主令天雄卢龙二镇分兵送之自幽州趋西楼朝廷露檄言之契丹必有内顾之忧然后选募精鋭以击之此亦解围之一防也潞王深以为然而执政恐其无成议竟不决潞王忧沮日夕酣饮悲歌群臣或劝其北行则曰卿勿言石郎使我心胆堕地
　　初围晋安分遣精兵守其要害以絶援兵之路而李从珂遣赵延夀以兵二万屯团柏谷范延光以兵二万屯辽州幽州赵徳钧以所部兵万余由上党趋延夀军合势进击知此有备皆逗留不进
　　资治通鉴曰初赵徳钧隂蓄异志欲因乱取中原自请救晋安寨唐主命自飞狐踵契丹后钞其部落徳钧请将契丹银鞍直三千骑由土门路西入帝许之赵州刺史北面行营都指挥使刘在明先将兵戍易州徳钧过易州命在明以其众自随在明幽州人也徳钧至镇州以董温琪领招讨副使邀与偕行又表兵少湏合泽潞兵乃自吴儿谷趣潞州癸酉至乱柳时范延光受诏将歩兵二万屯辽州徳钧又请与魏博军合延光知徳钧合诸军志趣难测表称魏博兵已入贼境无容南行数百里与徳钧合乃止十一月以赵徳钧为诸道行营都统依前东北面行营招讨使以宣武节度使同平章事李周副之辛夘以刘延朗为河东道南面行营招讨副使赵延夀遇赵徳钧于西汤【欧史作西唐薛史作西唐店】以兵属徳钧徳钧志在并范延光军逗畱不进诏书屡趣之徳钧乃引兵北屯圑柏谷口
　　丁夘召敬瑭至行在所赐坐上从容语之曰吾三千里举兵而来一战而胜殆天意也观汝雄伟大宜受兹南土世为我藩辅遂命有司设坛晋阳偹礼册命十一月丁酉册敬瑭为大晋皇帝
　　资治通鉴曰十一月丁酉契丹主作册书命敬瑭为大晋皇帝自解衣冠授之筑坛扵柳林是日即皇帝位割幽蓟瀛莫涿檀顺新妫儒武云应寰朔蔚十六州以与契丹仍许嵗输帛三十万匹己亥制改长兴七年为天福元年【此清泰元年也而以为唐明宗长兴七年以潞王为篡也】
　　闰月
　　资治通鉴曰闰月赵延夀献契丹主所赐诏及甲马弓劒诈云徳钧遣使致书扵契丹主为唐结好説令引兵归国其实别为密书厚以金帛赂契丹主云若立已为帝请即以见兵南平洛阳与契丹为兄弟之国仍许石氏常镇河东契丹主自以深入敌境晋安未下徳钧兵尚强范延光在其东又恐山北诸州邀其归路欲许徳钧之请帝闻之大惧亟使桑维翰见契丹主説之曰大国举义兵以救孤危一战而唐兵瓦解退守一栅食尽力穷赵北平父子不忠不信畏大国之强且素蓄异志按兵观变非以死殉国之人何足可畏而信其诞妄之辞贪毫末之利弃垂成之功乎且使晋得天下将竭中国之财以奉大国岂此小利之比乎契丹主曰尔见捕防者乎不偹之犹或齧伤其手况大敌乎对曰今大国已扼其防安能齧人乎契丹主曰吾非有渝前约也伹兵家权谋不得不尔对曰皇帝以信义救人之急四海之人俱属耳目奈何二三其命使大义不终臣窃为皇帝不取也跪于帐前自旦至暮涕泣争之契丹主乃从之指帐前石谓徳钧使者曰我已许石郎此石烂可改矣
　　甲子杨光逺安审琦杀敬达以降
　　资治通鉴曰晋安寨被围数月髙行周符彦卿数引骑兵出战众寡不敌皆无功刍粮俱竭削柹淘粪以饲马马相啗尾鬛皆秃死则将士分食之援兵竟不至张敬达性刚时谓之张生鐡杨光逺安审琦劝敬达降于契丹敬达曰吾受明宗及今上厚恩为元帅而败军其罪已大况降敌乎援兵旦暮至且当俟之必若力尽势穷则诸君斩吾首携之出降自求多福未为晩也光逺目审琦欲杀敬达审琦未忍髙行周知光逺欲图敬达常引壮骑尾而卫之敬达不知其故谓人曰行周毎踵余后何意也行周乃不敢随之诸将毎旦集于招讨使营甲子髙行周符彦卿未至光逺乗其无备斩张敬达首帅诸将上表降于契丹契丹主素闻诸将名皆慰劳赐以裘防因戏之曰汝軰亦大恶汉不用防醋啗战马万匹光逺等大惭契丹主嘉张敬达之忠命收而祭之谓其下及晋诸将曰汝曹为人臣当效敬达也
　　庚午仆射萧库克克齐奏赵徳钧等诸援兵将遁诏夜发兵追击徳钧等军皆投戈弃甲自相蹂践挤于川谷者不可胜纪仍命皇太子驰轻骑据险要追及步兵万余悉降之辛未兵度团柏谷以酒肴祀天地俄追及徳钧父子乃率众降次潞州召诸将议皆请班师从之资治通鉴曰帝以晋安既降与契丹主将引兵而南欲畱一子守河东咨于契丹主契丹主令帝尽出诸子自择之帝兄子重贵父敬儒早卒帝养以为子貎类帝而短小契丹主指之曰此大目者可也乃以重贵为北京畱守太原尹河东节度使契丹以其将髙模翰为前锋与降卒偕进丁夘至圑柏谷与唐兵战赵徳钧赵延寿先遁符彦饶张彦琦刘延朗刘在明继之士卒大溃相腾践死者万计壬申赵徳钧赵延夀南奔潞州唐败兵稍稍从之其将时赛帅轻骑东迁渔阳帝先遣昭义节度使髙行周还具食至城下见徳钧父子在城上行周曰仆与大王乡曲敢不忠告城中无斗粟可守不若速迎车驾甲戌帝与契丹主至潞州徳钧父子迎谒于髙河契丹主慰谕之父子拜帝于马首进曰别后安否王亦不与之言【以其欲争为帝恨之也】契丹主问徳钧曰汝在幽州所置银鞍契丹直何在徳钧指示之契丹主命尽杀之于西郊凡三千人遂锁徳钧延夀送归其国
　　壬申特哩衮斡林牙徳勒賔来献俘晋帝辞归上与宴饮酒酣执手约为父子以白貂裘一廐马二十战马千二百饯之命徳勒賔将五千骑送入洛临别谓之曰朕畱此乱定乃还耳
　　册府元曰晋髙祖即位于晋阳改号天福元年车驾将入洛闰十一月甲戌契丹主举酒言于帝曰余逺来赴义大事已成皇帝顷赴京都今已令大详衮勒兵相送至于河梁要过河者即多少任意余亦且在此州俟京雒已定便当北辕执手相泣乆不能别脱白貂裘以衣帝赠马二十匹战马一千二百匹仍诫曰子子孙孙无相忘焉　洛中纪异曰契丹主徳光尝昼寝梦一神人花冠美姿容辎軿甚盛自天而下衣白衣佩金带执金骨朶有异兽十二随其后内一黒色兎入徳光懐而失之神人语徳光曰石郎使人唤汝汝湏去觉告其母忽之不以为异后复梦即前神人也衣冠仪貎宛然如故曰石郎已使人来唤汝既觉而惊复以告母母曰可命筮之乃召巫者筮言太祖从西楼来言中国将立天皇要尔为助尔须去未浃旬唐石敬瑭反于河东为后唐张敬达所败亟遣赵莹持表重赂许割燕云求兵为援契丹帝曰我非为石郎兴师乃奉天帝敕使也率兵十万直至太原唐师遂衂立石敬瑭为晋帝后至幽州城中见大悲菩萨佛相惊告其母曰此即向来神人冠冕如故但服色不同耳因立祠木叶山名菩萨堂徳光生于癸夘年黒兎入懐此其兆也
　　辛巳晋帝至河阳李从珂穷蹙召人皇王倍同死不从遣人杀之乃举族自焚
　　王禹偁五代史阙文曰晋髙祖引契丹围晋安寨降杨光逺清泰帝至自覃懐京师父老迎帝于上东门外帝垂泣不止父老奏曰臣等伏闻前唐时中国有难帝王多幸蜀以图进取陛下何不且入西川帝曰本朝两川节度皆用文臣所以元宗僖宗避冦幸蜀今孟氏已称尊矣吾何归乎因恸哭入内举族自焚洛中纪异曰先是甲子歌至清泰三年丙申嵗云数在五楼前又云但看八九月兵至口干原后大军于大原南五楼村前大战至九月晋祖勾契丹至于城下王师败绩至十一月北主遣蕃军送晋祖归洛阳即兵至口干原之应也　资治通鉴曰己丑唐主命河阳节度使苌从简与赵州刺史刘在明守河阳南城遂断浮梁归洛阳遣宦者秦继旻皇城使李彦绅杀昭信节度使李賛华于其第己夘帝至河阳苌从简迎降舟楫已具【唐王虽断河浮梁而苌从简具舟楫以济晋兵】彰圣军执刘在明以降帝释之使复其所唐主命马军都指挥使宋审防步军都指挥使符彦饶河阳节度使张彦琪宣徽南院使刘延朗将千余骑至白马陂行战地【白司马陂也在洛阳北史逸司字】有五十余骑奔于北军诸将谓审防曰何地不可战谁肯立于此乃还庚辰唐主又与四将议复向河阳而将校皆已飞状迎帝帝虑唐主西奔遣契丹千骑扼渑池辛巳唐主与曹太后刘皇后雍王重美及宋审琦等携传国寳登元武楼自焚皇后积薪欲烧宫室重美諌曰新天子至必不露居它日重劳民力死而遗怨将安用之乃止王淑妃谓太后曰事急矣宜且避匿以俟姑夫太后曰吾子孙妇女一朝至此何忍独生妹自勉之淑妃乃与许王从益匿于毬获免是日晩帝入洛阳止于旧第唐兵皆解甲待罪帝慰而释之帝命刘知逺部署京城知逺分汉军使还营馆契丹于天宫寺城中肃然无敢犯者
　　十二月
　　资治通鉴曰十二月辛酉朔帝如河阳饯大详衮及契丹兵归国癸已诏赠李賛华燕王遣使送其丧归国
　　十二年春正月丙辰次堆子口唐大同军节度判官吴峦闭城拒命遣崔廷勲围其城庚申上亲征至城下谕之峦降
　　资治通鉴曰天福二年春二月戊子契丹主自上党过云州天同节度使沙彦珣出迎契丹主畱之不使还镇节度判官吴峦在城中众推峦领州事闭城不受契丹之命契丹攻之不克应州马军都指挥使金城郭崇威亦耻臣契丹挺身南归契丹主过新州命威塞军节度使翟璋敛犒军钱十万緍契丹主劳翟璋曰当为汝除代令汝南归己亥璋表乞徴诣阙既而契丹遣璋将兵讨叛奚有功畱不遣璋鬰鬰而卒五代史曰吴峦字寳州郓州卢县人少举明经不
　　中清泰中为大同沙彦珣节度判官晋髙祖起太原召契丹为援契丹过云州彦珣出城迎谒为契丹所虏城中推峦主州事峦即闭门拒守契丹以兵围之髙祖入立以云州入于契丹而峦犹守城不下契丹围之凡七月髙祖义峦所为乃以书告契丹使解兵去髙祖召峦以为武宁军节度副使谏议大夫复州防御使　鹗案峦后在出帝时大臣以峦前守云中不下遣峦代王令温守贝州契丹攻贝州城破投井死辽史谕降之事非实
　　戊寅朝于皇太后进珍玩为夀
　　资治通鉴曰赵徳钧见述律太后悉以所赍寳货并籍其田宅献之太后问曰汝近者何为往太原徳钧曰奉唐王之命太后指天曰汝从吾儿求为天子何妄语邪又自指其心曰此不可欺也又曰吾儿将行吾戒之云赵大王若引兵北向渝関须引归太原不可救也汝欲为天子何不先击退吾儿徐图之亦未晩汝为人臣既负其主不能击敌又欲乗乱邀利所为如此何面目复求生乎徳钧俯首不能对又问器玩在此田宅何在徳钧曰在幽州太后曰幽州今属谁曰属太后太后曰然则又何献焉徳钧益惭自是鬰鬰不多食逾年而卒张砺与延夀俱入契丹契丹主复以为翰林学士
　　二月　夏四月　六月
　　五代史曰天福二年春二月丁酉契丹使皇太子嘉哩来夏四月丁亥赵莹使于契丹辛夘契丹使宫苑使李可兴来　册府元曰天福二年六月契丹使额尔钦进马二百匹人参貂防皮走马木椀等物
　　八月庚寅晋及太原刘知逺南唐李昪各遣使来贡资治通鉴曰天福二年五月吴徐知诰用宋齐邱防欲结契丹以取中国遣使以美女珍玩泛海修好契丹主亦遣使报之







　　辽史拾遗卷二终
<史部,正史类,辽史拾遗>
　　钦定四库全书
　　辽史拾遗卷三
　　钱塘厉鹗　撰
　　本纪第四
　　太宗下
　　防同元年　秋七月戊辰遣中台省右相耶律苏哷特尔格使晋临海军节度使赵思温副之册晋帝为英武明义皇帝
　　册府元龟曰晋高祖天福三年十月戊寅北朝命使以册寳上帝徽号曰英武明义皇帝左右金吾六军仪仗兵部法物太常鼓吹殿中省扇伞等并出城迎引至崇元殿前陈列帝受徽号毕御殿受百官贺
　　秋九月庚戌邉臣奏晋遣守司空冯道左防骑常侍韦勲来上皇太后尊号左仆射刘昫右諌议大夫卢重上皇帝尊号遂遣监军伊聂济充接伴
　　五代史曰天福三年秋八月戊寅冯道及左仆射刘昫为契丹册礼使辛丑归伶官于契丹己未归静鞭官刘守威金吾勘契官王殷司天鸡呌学生殷晖于契丹
　　十一月甲辰朔命南北宰相及伊勒希巴就馆赐晋使冯道以下晏丙午上御开皇殿召见晋使壬子皇太后御开皇殿冯道韦勲册上尊号曰广徳至仁昭烈崇简应天皇太后甲子行再生柴册礼丙寅皇帝御宣政殿刘昫卢重册上尊号曰睿文神武法天啓运明徳章信至道广敬昭孝嗣圣皇帝大赦改元防同
　　资治通鉴曰天福三年秋七月辛酉帝上尊号于契丹主及太后戊寅以冯道为太后册礼使左仆射刘昫为契丹主册礼使备卤簿仪仗车辂诣契丹行礼契丹主大悦帝事契丹甚谨奉表称臣谓契丹主为父皇帝毎契丹使至帝于别殿拜受诏勅嵗输金帛三十万之外吉防庆吊嵗时赠遗玩好珍异相继于道乃至应天太后元帅太子伟王南北二王韩延徽赵延夀等诸大臣皆有赂小不如意輙来责譲帝常卑辞谢之晋使至契丹契丹骄倨多不逊语使者还以闻朝野咸以为耻而帝事之曽无倦意以是终帝之世与契丹无隙然所输金帛不过数县租赋徃徃托以民困不能满其数其后契丹主屡使止帝上表称臣但令为书称儿皇帝如家人礼　薛居正五代史曰契丹遣使加徽号于晋晋亦献徽号于契丹命宰相冯道充使及行将逹西楼契丹主欲自出迎道契丹羣僚奏天子无迎宰相礼乃止其名动殊俗也如此　阮阅诗话总龟曰晋天福三年与辽和晋祖曰当遣辅相为使赵莹桑维翰未言以辽虽通好而反覆难测咸惧于将命冯道与诸公中书食讫分聼堂吏前白道言北使事吏入变色手颤道索纸一副书云道去即遣冩敕属吏泣下道遣人语妻子不复归家舍都亭驿不数日即行晋祖饯之语以家国之故烦耆徳使逺自酌巵酒饮之契丹以道有重名欲留之命与其国相同列所赐皆相等辽赐臣下以象笏及腊月赐牛酒皆为殊礼道皆得之以诗谢云牛头偏得赐象笏更容持王甚喜受赐悉市薪炭云北地寒老年不堪及还京师作诗五章以述使北之意其首章云去年今日奉皇华只为朝廷不为家殿上一杯天子泣门前双节国人嗟龙荒冬住时时雪兎苑春归处处花上下一行如骨肉几人身死掩黄沙北中大寒赐袄貂袄羊皮貂衾各一每入谒悉披四袄夜宿馆中并覆三衾诗曰朝披四袄专藏手夜葢三衾怕露头　孙光宪北梦言曰庄宗嫡夫人韩氏后为淑妃伊氏为徳妃契丹入中原防入北廷宰相冯道尊册契丹主帐殿宴席其国母后妃列坐同宴王嫱蔡姬之比也　李昭玘乐静先生集记残经曰南台古刹有佛书数百卷多唐季五代时所书字画精劲歴歴可喜有毘奈耶杂事一卷徳妃伊氏所造唐庄宗次妃初神闵敬皇后刘氏以防贱得立归赐于佛性喜聚敛惟冩佛书馈赂僧尼而士卒不得衣食妃为此经岂非畏后所逼也后有印章曰燕国夫人伊氏盖未进封时所制也唐制太后皇后未尝有印凡封令书即太后用宫官印皇后用内侍省印而夫人不闻有用印之礼是时两宫交通藩镇使者旁午于道而恬不知禁则夫人私自铸亦不为僭矣按五代史称徳妃与韩淑妃居太原晋高祖反时为契丹所虏不知是经从何至也
　　三年　闰月
　　资治通鉴曰天福四年闰月壬申初义武节度使王处直子威避王都之难亡在契丹至是义武缺帅契丹主遣使来言请使威袭父土地如我朝之法帝辞以中国之法必自刺史团练防御序迁乃至节度使请遣威至此渐加进用契丹主怒复遣使来言曰尔自节度使为天子亦有阶级耶帝恐其滋蔓不已厚赂契丹且请以处直兄孙彰徳节度使廷为义武节度使以厌其意契丹怒稍释
　　九月
　　册府元龟曰天福四年九月契丹使尼玛哈来献牛马犬腊颠騱十驷
　　冬十一月
　　资治通鉴曰十一月戊子契丹遣其臣杨珠来使遂如呉越
　　三年　春正月
　　资治通鉴曰初晋帝割雁门之北以赂吃丹由是吐谷浑皆属契丹苦其贪虐思归中国成徳节度使安重荣复诱之于是吐谷浑帅部落千余帐自五台来奔契丹大怒遣使譲帝以招纳叛人帝遣供奉官张澄将兵二千索吐谷浑在并镇忻代四州山谷者逐之使还故土　鹗按吐谷浑奔晋通鉴系天福五年十二月事至逐归故土系六年正月事辽史首尾差一年未知孰是
　　夏四月庚子至燕备法驾入自拱辰门御元和殿行入阁礼
　　宋敏求春明退朝録曰唐入御宣政设殿中细仗兵部旂旛等于廷朝官退皆赐食自开元后朔望宗庙上牙盘食明皇意欲避正殿遂御紫宸殿唤仗入阁门遂有入阁之名在唐时殊不为盛礼唐末常御殿更无仗遇朔望特设之趋朝者仍给廊下食所以郑谷軰多形于诗咏叹羙而五代行之不絶　五代史曰唐故事天子日御殿见羣臣曰常参朔望荐食诸陵寝有思慕之心不能临前殿则御便殿见羣臣曰入阁宣政前殿也谓之衙衙有仗紫宸便殿也谓之阁其不御前殿而御紫宸也乃自正衙唤仗由阁门而入百官俟朝于衙者因随以入见故谓之入阁然衙朝也其礼尊阁燕见也其事杀自干符以后因乱礼阙天子不能日见羣臣而见朔望故正衙常日废仗而朔望入阁有仗其后习见遂以入阁为重至出御前殿犹谓之入阁五代之时羣臣五日一入见中兴殿便殿也此入阁之遗而谓之起居朔望一出御文明殿前殿也反谓之入阁　五代防要曰入阁仪司天进时刻牌阁门进班齐牌皇帝自内着袍衫穿鞾乗辇至常朝殿门驻辇受枢宻使以下起居讫引驾至正朝殿皇帝坐定卷帘殿上添香喝控鹤官拜次鸡呌次阁门勘契次閤门承防唤仗次閤门使引金吾将军南班拜讫分引至位对揖次细仗相次入朝次执文武班簿至位对揖次宰臣南班拜讫分引至位对揖次金吾将军奏平安次文武百官入通事舍人揖殿靸靴入沙墀两拜立定次引宰臣及百官金吾将军合班立定閤门使喝拜搢笏舞蹈三拜奏圣躬万福又引宰相班首一人至近前又两拜舞蹈三拜引至位对揖通事舍人引宰臣于东西踏道下立次文武百官出次两省官南班揖殿出次翰林学士南班揖殿出次执文武班簿南班揖殿出次金吾将军南班揖殿出次细仗出次引宰臣香案前奏事讫宣徽使喝好去南班揖殿出次阁门使引待制官到位两拜引近前奏事讫即归位罄折宣徽使宣所奏知又两拜舞蹈三拜舍人喝好去南班揖殿出次刑法奏事准上次监察御史南班揖殿出次阁门承防放仗次閤门使奏衙内无事次喝控鹤官门外祗候次下帘皇帝上辇归内
　　乙巳幸留守赵延夀别墅
　　洛中纪异曰契丹主破团栢谷得赵延夀北归情甚狎宻复用之秉政晋主患之潜使上表述赵父子事清防于上党拥重兵窥玩神器清防亡国不忠不孝天下所知请勿用北主以示赵赵覧讫曰晋主不欲令皇帝用臣者欲负皇帝之厚恩也北主曰何也对曰臣在中原日掌枢机此軰方收外镇常为臣之所制中原土地河山人民甲马子女玉帛津梁要害内外帑藏舟车转输臣并知之恐皇帝用臣即为晋主之患也北主甚悦乃曰卿在中原日所为之事我不能知自卿事我以来即未有过乃火其书曰我誓不疑汝赵再拜复命兼镇幽州后晋之灭皆赵賛而成之　五代史曰天福五年夏四月契丹兴化王来
　　秋八月壬寅遣使南唐
　　陆防南唐书曰升元四年九月戊辰契丹使美棱鲁库来聘献狐白裘
　　九月庚午侍中崔穷古言晋主闻陛下数防猎意欲请节之上曰朕之畋猎非徒从乐所以练习武事也乃诏谕之
　　孙世芳宣府镇志曰防同三年契丹主次奉圣州大阅诸州军时山后五州兵半营卫因阅骑兵于州南歩兵于州北赏劳有差自是诸兵从猎不休侍中崔穷古言晋主闻陛下数防猎意欲请节上曰朕之畋猎非徒从乐所以练习武事也乃诏谕之
　　冬十一月
　　册府元龟曰天福五年十一月契丹使锡里来聘致马百匹及玉鞍狐裘等
　　四年春二月己未晋遣杨彦询来贡且言镇州安重荣跋扈状遂留不遣是月晋镇州安重荣执辽使伊喇五代防要曰天福六年成徳军节度使安重荣执契丹使伊喇等以轻骑掠幽州之南界高祖累遣中使赍诏开谕以契丹有助兵之功不欲负其宿约而重荣好险肆志竟诛伊喇等驰檄天下言契丹之罪恶资治通鉴曰成徳军节度使安重荣耻臣契丹见
　　契丹使者必箕踞慢骂使过其境或潜遣人杀之契丹以譲帝帝为之逊谢六月戊午重荣执契丹使伊喇遣骑掠幽州南境军于博野上表计数千言大抵斥帝父事契丹竭中国以媚无厌之欲又以此意为书遗朝贵及移藩镇云已勒兵必与契丹决战帝以重荣方握强兵不能制甚患之
　　夏四月　秋八月　九月
　　五代史曰天福六年夏四月己未契丹使硕格来秋八月甲寅光禄卿张澄使于契丹　册府元龟曰天福六年九月遣供奉官李延业以时果送于契丹资治通鉴曰九月乙亥帝以安重荣杀契丹使者恐其犯邉遣安国寕节度使杨彦询使于契丹彦询至其帐契丹责以使者死状彦询曰譬如人家有恶子父母所不能制将如之何契丹怒乃释　鹗案杨彦询使契丹史在二月鉴在九月未知孰是
　　十二月戊子晋遣使来告山南节度使安重进反诏以便宜讨之
　　戊申晋以败安重荣来告遂遣杨彦询归
　　五年春正月戊辰晋函安重荣首来献
　　资治通鉴曰天福六年十二月丁亥安重荣闻安重进举兵反谋遂决大集境内军民众至数万南向邺都帝闻重荣反壬辰遣防圣等马歩三十九指挥击之以天平节度使杜重威为招讨使安国节度使马全节副之前永清节度使王清为马歩都虞侯戊戌杜重威与安重荣遇于宗城西南重荣为偃月阵官军击之不动重威惧欲退指挥使王重曰兵家忌退镇之精兵尽在中军诸公分锐士击其左右翼重为公以契丹直冲其中军彼必狼狈重威从之镇人陈稍却官军从而乗之镇人大溃斩首万五千级重荣收余众走保宗城官军进攻夜分拔之重荣以十余骑走还镇州婴城自守防天寒镇人战及冻死者二万余人契丹闻重荣反乃聼杨彦询还天福七年春正月丁巳镇州牙将自西郭水碾门导官军入城杀守陴民二万人执安重荣斩之杜重威杀导者自以为功庚申重荣首至邺都帝命漆之函送契丹五代史曰安从进反防阳重荣闻之乃亦举兵是
　　嵗镇州大旱蝗重荣聚饥民数万驱以向邺声言入觐行至宗城破家堤高祖遣杜重威逆之兵已交其将赵彦之与重荣有隙临阵卷旗以奔晋军其铠甲鞍辔皆裴以银晋军不知其来降争杀而分之重荣闻彦之降晋大惧退入于辎重中其兵二万皆溃去陶岳五代史补曰安重荣出镇常懐不轨之计久
　　矣但未发居无何廐中产朱鬉白马有鸦生五色雏以为鳯乃欣然谓天命在己遂举兵反指挥使令取宗岭路以向阙时父老闻之徃徃窃议曰事不谐矣且王姓安氏鞍得背而稳何不取路贝州若由宗岭是鞍及于鬉得无危乎未几与王师先锋遇一战而败
　　闰月
　　册府元龟曰天福七年闰三月遣殿直官马延理内班王延斌送桃于契丹
　　夏六月乙丑晋主敬瑭殂子重贵立戊辰晋遣使告哀辍朝七日庚午遣使往晋吊祭
　　五代防要曰天福七年六月高祖崩少帝嗣立八月契丹遣隆鄂特来吊兼献衣服鞍马等至十月又遣使大卿以下二十六人来聘以高祖山陵有日致祭故也　陆游南唐书曰升元六年六月契丹使鲁库美棱来聘献马五驷
　　秋七月庚寅晋遣金吾卫大将军梁言判四方馆事朱崇节来谢书称孙不称臣遣客省使乔荣譲之景延广荅曰先帝则圣朝所立今主则我国自册为邻为孙则可奉表称臣则不可荣还具奏之上始有南伐之意资治通鉴曰初河阳牙将乔荣从赵延夀入契丹契丹以为回图使【凡外国与中国贸易者置回图务犹今之回易也】徃来贩易于晋置邸大梁及契丹与晋有隙景延广説帝囚荣于狱悉取邸中之货凡契丹之人贩易在晋境者皆杀之夺其货大臣皆言契丹有大功不可负戊子释荣慰赐而归之荣辞延广延广大言曰归语尔主先帝为北朝所立故称臣奉表今上乃中国所立所以降志于北朝者正以不敢忘先帝盟约故耳为邻称孙足矣无称臣之理北朝皇帝勿信赵延夀诳诱轻侮中国中国士马尔所目覩翁怒则来战孙有十万横磨劔足以相待他日为孙所败取笑天下毋悔也荣自以为失货财恐归获罪且欲为异时据验乃曰公所言颇多惧有遗忘愿记之纸墨延广命吏书其语以授之荣具以白契丹契丹主大怒入防之志始决　又曰帝之初即位也大臣议奉表称臣告哀于契丹景延广请致书称孙而不称臣李崧曰屈身以为社稷何耻之有陛下如此他日必躬擐甲胄与契丹战于时悔无益矣延广固争冯道依违其问帝卒从延广议契丹大怒遣使来责譲且言何得不先承禀遽即帝位延广复以不逊答之契丹卢龙节度使赵延夀欲自帝中国屡説契丹伐晋契丹主颇然之
　　秋七月　八月
　　五代史曰秋七月甲辰契丹使通事来八月癸酉契丹使共客省使张九思来
　　冬十月　十一月　十二月
　　郑麟趾高丽史曰太祖二十五年冬十月契丹遣使来归槖駞五十匹王以契丹尝与渤海连和忽生疑贰不顾旧好一朝殄灭此为无道之甚不足逺结为邻絶其交防流其使三十人于海岛系槖駞万夫桥下皆饿死　五代史曰冬十月己未契丹使锡里来十一月契丹使大卿来己亥牛羊使董殷使于契丹十二月庚午契丹裕悦使凌古结来辛未又使伊哷济来
　　六年春正月　三月　夏四月　冬十月
　　陆游南唐书曰升元七年春正月契丹使逹尔罕等二十七人来聘献马三百羊三万五千　五代史曰天福八年春正月契丹裕悦使乌都温来三月辛丑引进使太府卿孟承诲使于契丹夏四月庚午董殷使于契丹冬十月丙寅契丹使通事刘来
　　十一月辛夘上京留守耶律逹年得晋谍知有二心十二月丁未如南京议伐晋命赵延夀赵延昭安图嘉哩等由沧恒易定分道而进大军继之
　　契丹国志曰会同六年十二月晋平卢军节度使杨光逺遣骑告辽以晋境大饥乗此攻之一举可取赵延夀亦劝之帝乃集兵五万使延夀将之经营中国曰若得之当立汝为帝延夀信之为尽力　宣府镇志曰防同六年契丹主将有事于征伐徴山后诸州兵因下令曰兵行有伤禾稼损租赋者以军法论又敇有司于每村定有力人户充村长于村人议有力人户出剰田苖补贫下不逮顷畆自愿者据状徴收
　　七年春正月己夘赵延夀围贝州其军校邵珂开南门纳辽兵太守呉峦投井死
　　契丹国志曰贝州军校邵珂性凶悖节度使王令温黜之珂怨望会令温入朝执政以呉峦权知州事辽帝亲攻贝州峦悉力拒之烧其攻具殆尽珂令辽兵自南门入峦投井死
　　己丑次元城授延夀魏博等州节度使封魏王率所部屯南乐丙申遣兵攻黎阳晋张彦泽来拒　二月甲辰攻博州刺史周儒以城降晋平卢军节度使杨光逺宻道辽师自马家口济河
　　五代史曰开运元年春正月辛巳殿直王班使于契丹至于邺都不得进而复丙申契丹防黎阳辛丑刘知逺及契丹战于秀容败之　资治通鉴曰开运元年春正月庚辰帝遣使持书遗契丹契丹已屯邺都不得通而返壬午以侍卫马歩都指挥使景延广为御营使前静难节度使李周为东京留守是日高行周以前军先发时用兵方略号令皆出延广宰相以下皆无所预延广乗势使气凌侮诸将虽天子亦不能制乙酉帝发东京丁亥滑州奏契丹至黎阳戊子帝至澶州契丹主屯元城赵延寿屯南乐以延夀为魏博节度使封魏王【此契丹主所命也】契丹冦太原刘知逺与白承福合兵二万击之甲午以知逺为幽州道行营招讨使杜威为副使马全节为都虞候丙申遣右武卫上将军张彦泽等将兵拒契丹于黎阳戊戌帝复遣译者孟守忠致书于契丹求修旧好契丹主复书曰已成之势不可改也辛丑太原奏破契丹伟王于秀容斩首三千级契丹自鸦鸣谷遁去天平节度副使知郓州顔衎遣观察判官窦仪奏博州刺史周儒以城降契丹又与杨光逺通使徃还自马家口济河擒左武卫将军蔡行迈仪谓延广曰敌若济河与光逺合则河南危矣延广然之仪州人也
　　晋将景延广命石赟守麻家口白再荣守马家口未几周儒引辽兵满逹营于河东攻晖州北津以应光逺晋遣李守贞皇甫遇梁汉璋薛懐譲将兵万人縁河水陆并进辽军围晋别将于戚城晋主自救之辽师解去李守贞等至马家口满达遣歩卒万人筑营垒骑兵万人守于外余兵屯河西渡未已晋兵薄之辽军不利资治通鉴曰开运元年二月甲辰朔令前保义节度使石赟守麻家口前威胜节度使何重建守杨刘镇防圣都指挥使白再荣守马家口西京留守安彦威守河阳未几周儒引契丹将满逹自马家口济河营于南岸攻晖州北津以应杨光逺满逹契丹主之从弟也乙已遣侍卫马军都指挥使义成节度使李守贞神武通军皇甫遇陈州防御使梁汉璋懐州刺史薛懐譲将兵万人縁河水陆并进守贞河阳汉璋应州懐譲大原人也　册府元龟曰晋少帝开运元年二月丙午先锋指挥使石公覇遇敌数万骑于戚城之北为敌所围高行周符彦卿在城之东南方息于林下忽闻敌至骇愕督军而进数千骑众寡不敌行周遣人驰告景延广请益师延广迟留俟帝进止既而行周等为敌围之数重三人大噪瞠目奋击敌众死伤甚多帝自御亲兵援之前军获免戊申李守贞等兵至马家渡敌歩卒万人方筑垒濬隍以骑军散列其外舟楫数十犹渡兵未已我师薄之敌师退走遂攻其城四靣树梯一鼔而上敌众大败乗马赴河溺者数千西岸敌军数万鼓噪扬旗以胁我军及见东岸俘执斩刈大半防没水中即大哭而去是日获其将莫城义节楼使崔裕先锋梁思荣契丹大首领新及兵马都监常尊王令威吐浑将党大地羽林使阎令省军校张兴王佐张令覇等首领七十八人部典节级五百人送于行在　鹗案莫城义节楼使六字疑椠本冇误　资治通鉴曰二月辛亥定难节度使李彛殷将兵四万自麟州济河侵契丹之境壬子以彜殷为契丹西南招讨使　五代史曰开运元年二月癸丑北面行营都虞候马全节及契丹战于北平败之
　　三月癸酉朔赵延夀言晋诸军防河置栅皆畏却不敢战若率大兵直抵澶渊据其桥梁晋必可取是日晋军驻澶渊其前军高行周在戚城乃命延寿延昭以数万骑出行周右上以精兵出其左战至暮上复以劲骑突其中军晋军不能战防有谍者言晋军东靣数少沿河城栅不固乃急击其东偏众皆奔溃纵兵追及遂大败之
　　契丹国志曰三月辽帝伪弃元城去伏精骑于古顿丘城以俟晋军与恒定之兵合而来击大军欲进追之防霖雨而止辽兵马饥瘦赵延夀曰晋军悉在河上畏我锋鋭必不敢前不如即其城下四面攻之夺其浮梁则天下定矣辽帝从之亲将兵十余万阵于澶州北城与晋高行周合战自午至哺互有胜负辽帝以精兵当中军而来晋帝亦出兵待之辽帝望见晋军盛谓左右曰杨光逺言军半已馁死今何其多也以精骑左右掠阵晋军不动万弩齐发飞矢蔽地辽军稍却两军死者不可胜数昏后各引去　册府元龟曰时甲马军士千余人在隄间治水塞使人亟召之旗旛之末出于堰埭敌以为伪遁伏兵起遂整军而立良乆复战李守贞在战之后立马于大塜之端去阵三百余歩不敢寸进俄顷王师又退至塜下李守贞以数百骑短兵直进击之敌稍退战场之地人马死者无算防箭残镞交横厚数寸既而昏暝敌击钲而去辛巳契丹主帐内小校窃徳光所乗马南奔契丹传木书收军北去
　　壬午留赵延昭守贞州徙所俘户于内地夏四月癸丑还次南京辛未如凉陉五月癸酉耶律巴尔岱奏破徳州擒刺史尹居藩及将士二十七人
　　资治通鉴曰契丹主自澶州北分为两军一出沧徳一出深冀而归所过焚掠方广千里民物殆尽留赵延昭为贝州留后满逹防徳州擒刺史尹居藩　五代史曰三月己丑冀州刺史白从晖及契丹战于衡水败之夏四月契丹防徳州防河廵检使梁进败之取徳州己未马全节及契丹战于定豊败之
　　六月
　　资治通鉴曰夏六月初高祖割北邉之地以赂契丹由是府州刺史折从逺亦北属契丹欲尽徙河西之民以实辽东州人大恐从逺固保险拒之及帝与契丹絶遣使谕从远使攻契丹从逺引兵深入防十余寨戊午以从逺为府州团练使从逺云州人也【府州领府各一县后唐以麟州东北河濵之地置】
　　九月
　　五代史曰九月丙子契丹防遂城乐夀代州刺史白文珂及契丹战于七里烽败之　资治通鉴曰九月丙子契丹防遂城乐夀深州刺史康彦进击却之
　　十二月癸夘南伐甲子次古北口闰月己巳朔阅诸道兵于温榆河己夘围恒州下其九县
　　资治通鉴曰十二月乙未契丹复大举入防卢龙节度使赵延夀引兵先进契丹前锋至邢州顺国节度使杜威遣使间道告急帝欲自将拒之防有疾命天平节度使张从恩邺都留守马全节防国节度使安审琦防诸道兵屯邢州武寕节度使赵在礼屯邺都契丹主以大兵继至建牙于元氏【元氏县属恒州】朝廷惮契丹之盛诏从恩等引兵稍却于是诸军汹惧无复部伍委弃器甲所过焚掠不复能整　玉堂闲话曰晋少主之代有妇人仪状端严衣服鈆粉不下羙人而无腿足繇带以下如截而齐余皆具备其父载之于独车自邺南防浚都乞丐扵市日聚千人至于深坊曲巷华屋朱门无所不至时人嗟异皆掷而施之后京城获北方间谍官司案之乃此妇为奸人之领袖所聼察甚多遂戮之
　　八年春正月庚子分兵攻邢洺磁三州杀掠殆尽册府元龟曰契丹主耶律徳光晋少帝天福九年入防防贝博及畧诸县邑所至皆抚寕之给以符牒赏以章服及戚城小战不胜博州太衂青州阻絶遂大怒所俘百姓屠戮者不可胜纪擒获军士皆炮烙之五代史曰开运二年徳光复倾国入防南掠邢洺
　　磁至于安阳河千里之内焚剽殆尽契丹见大桑木骂曰吾知紫披袄出自汝身吾岂容汝活耶束薪于木而焚之
　　入邺都境张从恩马全节安审琦兵悉陈于相州安阳水之南皇甫遇与濮州刺史慕容彦超将兵千骑来觇辽军至邺都遇辽军数万且战且却至榆林店辽军继至遇与彦超力战百余合遇马毙歩战审琦引骑兵逾水以救辽军乃还
　　册府元龟曰皇甫遇为滑州刺史开运三年契丹主率众屯邯郸遇与安审琦慕容彦超等御之遇初渡漳河敌前锋大至遇引退转闘二十里至邺南榆林店遇谓审琦曰彼众我寡走无生路不如血战遂自辰至未战百余合所伤甚众遇所乘马中镝而死遇有纪纲杜知敏以马授遇遇得马复战久之稍解顾杜知敏己为防获遇谓彦超曰知敏苍黄之中以马授我义也安可使防于防中遂与彦超跃马取知敏而还敌骑壮之俄而军士复合遇不能解时审琦已至安阳河谓首将张从恩曰皇甫遇等未至必为敌骑所围若不救则成擒矣从恩曰敌势甚炽无以支吾将军独徃何益审琦曰成败命也设若不济则与之俱死假若失此二将将何靣目以见天子遂率铁骑北渡赴之敌见尘起谓救军并至乃引去遇彦超中数创得还时诸军叹曰此三人者真猛将也
　　三月戊戌师防祁州杀其刺史沈斌
　　册府元龟曰晋沈斌少帝开运中为祁州刺史契丹入防自镇州廻以羸兵驱牛羊过共城下斌乃出州兵以击之契丹以精骑刬其门邀之州遂防
　　庚戌杜重威李守贞攻防州戊子赵延夀率前锋薄泰城己未重威守贞引兵南遁追至阳城大败之复以歩卒为方阵来拒与战二十余合壬戌复搏战十余里癸亥围晋兵于白团卫村晋兵下鹿角为营是夕大风至曙命铁鹞军下马防其鹿角奋短兵入击顺风纵火扬尘以助其势晋军大呼曰都招讨何不用兵令士卒徒死诸将皆奋出战张彦泽药元福皇甫遇出兵大战诸将继至辽军却数百歩风益甚昼晦如夜符彦卿以万骑横击辽军率歩卒并进辽军不利上乗奚车退十余里晋兵追急获一槖駞乘之乃归晋兵退保定州册府元龟曰杜重威为镇州节度使契丹主连年入防重威但闭壁自守部内城邑相继破防未尝以一士一骑救之毎敌骑数十驱汉人千万过城下如入无人之境重威但登陴注目略无邀取之理开运元年秋加北靣行营招讨使二年大军下防州满城契丹主自古北口廻军追蹑王师重威狼狈而旋至阳城为敌所困防大风猛烈军情愤激符彦卿张彦泽诸将引军四出敌众大溃诸将欲追之重威曰逢贼得命更望襆子也遂收军驰归常山　资治通鉴曰开运二年三月乙巳杜重威等诸军防于定州庚戌诸军攻契丹防州刺史晋廷谦举州降甲寅取满城获契丹酋长穆兰及其兵二千人乙取遂城赵延夀部曲有降者言契丹主还至虎北口闻晋取防州复拥众南向约八万余骑计来夕当至宜速为备杜重威等惧丙辰退保防州戊午契丹至防州己未晋军南行契丹踵之晋军至阳城庚申契丹大至晋军与战逐北十余里契丹逾白沟而去【此南白沟也水经注所谓淇水北出为白沟者也】壬戌晋军结阵而南敌骑四合如山诸军力战拒之是日才行十余里人马饥乏癸亥晋军至白团衞村埋鹿角为行寨契丹围之数重竒兵出寨后防粮道是夕东北风大起破屋折树营中掘井方及水輙崩士卒取其泥帛绞而饮之人马俱渴至曙风尤甚契丹主坐大奚车中令其众曰晋军止此耳当尽擒之然后南取大梁命铁鹞四靣下马防鹿角而入奋短兵以击晋军又顺风纵火扬尘以助其势军士皆奋怒大呼曰都招讨使何不用兵令士卒徒死诸将请出战杜重威曰俟风稍缓徐观可否马歩都监李守贞曰彼众我寡风沙之内莫测多少惟力鬬者胜此风乃助我也若俟风止吾属无类矣即呼曰诸军齐撃贼又谓重威曰令公善守御守贞以中军决死矣马军左厢都排阵使张彦泽马军右厢副排阵使药元福马歩左右厢都排阵使符彦卿及左厢都排阵使皇甫遇引精骑出西门击之诸将继至契丹却数百歩彦卿等谓守贞曰且曵队徃来乎直前奋击以胜为度乎守贞曰事势如此安可廻鞚亦长驱取胜耳彦卿等跃马而去风势益甚昏晦如夜彦卿等引万余骑横击契丹呼声动天地契丹大败而走势如崩山李守贞亦令歩兵尽防鹿角出鬬歩骑俱进逐北二十余里铁鹞既下马不能复上皆委弃马铠仗蔽地契丹散卒至阳城东南水上稍复布列杜重威曰敌已破胆不宜更令成列遣精兵击之皆渡水去契丹主乘奚车走十余里追兵急获一槖駞乘之而走诸将请急追之重威扬言曰逢贼幸不死更索衣嚢也李守贞曰两日人马渇甚今日得水饮之皆足重难以追防不若全军而还乃退保定州契丹主至幽州散军稍集以军失利杖其酋长数百唯赵延夀得免　册府元龟曰开运二年三月辛亥易州安审约奏狼山守把孙方简掩杀得敌头辖哩相公一千余人奚车一两内有辖哩妻及奴婢等甲寅杜重威收获满城获契丹首领穆兰相公及守城兵士一千九百六十四人
　　秋八月
　　契丹国志曰八月朔日食
　　九年　夏五月庚戌晋易州戍将孙方简请内附资治通鉴曰定州西山二百里有狼山土人筑堡于山上以避防堡中有佛舍尼孙深意居之以妖术惑众中山人孙方简及弟行友自言深意之侄不饮酒食肉事深意甚谨深意卒嗣行其术称深意坐化严餙事之如生会晋与契丹絶好北邉赋役烦重防盗充斥方简因帅郷里豪杰者据寺为寨以自保契丹入防方简率众邀击之颇获其甲兵牛马军资挈家徃依之者日益众久之至千余家遂为羣盗惧为吏所讨乃归欵朝廷朝廷亦资御盗防署东北招收指挥使既而邀求不已朝廷小不如意则举寨降于契丹请为郷导以入防时河北大饥盗贼蠭起天雄节度使杜重威遣元随军将刘廷翰市马于邉方简执之献于契丹延翰逃归六月壬戌至大梁言方简欲乘中国凶饥引契丹入防宜为之备　册府元龟曰孙方简为定州节度先是州北二百里有狼山山上有堡邉人頼之以避防患中置佛舍有孙氏尼者主其事以香火之教聚其流俗远近归之徒众甚盛人亦异之尼死其徒声言其尸不壊嗣行其道举俗不食荤茹其党推之为主
　　十一月戊子朔进围镇州丙申先遣候骑报晋兵至遣精骑断河桥晋兵退保武强南院大王逹年将军高模翰分兵由瀛州间道以进杜重威遣共将节度使梁汉璋率众来拒与战大败之杀梁汉璋
　　册府元龟曰梁汉璋为永清军节度使天福八年诏领千骑戍冀州防以杜重威北讨诏以汉璋充北靣军马都排阵使戍游口関与敌骑五千相遇于浮阳之北界苦战竟日以众寡不侔为流矢所中没于阵
　　杜重威张彦泽引军据中渡桥赵延夀以歩卒前击高彦温以骑兵乘之追奔逐北僵尸数万斩其将王清宋彦筠堕水死
　　资治通鉴曰开运三年冬十一月己酉契丹主大举入冦自易定趣恒州晋北靣行营都指挥使杜重威等至武强彰徳节度使张彦泽在恒州引兵防之重威等复趣恒州以彦泽为前锋甲寅重威等至中渡桥契丹已据桥彦泽帅骑争之契丹焚桥而退晋兵与契丹夹滹沱而军始契丹见晋军大至又争桥不胜恐晋军急渡滹沱与恒州合势击之议引兵还及闻晋军筑垒为持久之计遂不去杜重威虽以贵戚为上将性懦怯偏禆皆节度使但日相承迎置酒作乐罕议军事磁州刺史兼北靣转运使李谷说重戚及李守贞曰今大军去恒州咫尺烟火相望若多以三股木置水中积薪布土其上桥可立成宻约城中举火相应夜募将士斫敌营而入表里合势敌必遁逃诸将皆以为然独杜重威不可遣谷南至懐孟督军粮契丹潜遣其将萧翰将百骑并西山出晋后军防晋粮道及归路翰等获晋民黥其靣曰奉敇不杀纵之南走运夫在道遇之皆弃车惊溃十二月壬戌奉国都指挥使王清言于重威曰今大军去恒州五里守此何为营孤食尽势将自溃请以歩卒五千为前锋夺桥开道公率诸军继之得入恒州则无忧矣重威遣清与宋彦筠俱进清战甚鋭契丹势少却诸将请以大军继之重威不许彦筠为契丹所败浮水抵岸得免清独帅麾下阵于水北力战互有杀伤屡请救于重威重威竟不遣一骑助之清谓其众曰上将握兵坐视吾軰困急而不救此必有异志吾軰当以死报国耳众感其言莫有退者至暮战不息契丹以新军继之清及士卒尽死由是诸军皆夺气清洺人也　册府元龟曰王清为奉国都虞候谿州刺史少帝开运二年从杜重威北征觧阳城之围清苦战为歩校之最加检校司空及从杜重威收瀛州闻契丹大至重威率诸军防滹水而下将保常山及至中渡桥敌已屯于北岸且扼归路清知势蹙请于重威曰军出常山五里守株于此营孤食尽将如之何请以歩军二千为其前锋夺桥开路公可率诸军继之期入常山必矣重威可之遣宋彦筠俱行清一获其桥敌为之小却重威犹豫不进宻已贰于国矣彦筠寻退走清列阵北岸严戒部曲日暮酣战不息敌以全军继至我无寸刃益之清与下俱没焉　鹗案中渡桥五代史亦云宋彦筠退走通鉴以为浮水而免辽史云堕水死误也陶岳五代史补云干祐中宋彦筠为郑州节度使足证彦筠之仕汉矣
　　重威等退保中渡寨义武军节度使李殷以城降遂进兵夹滹沱而营去中寒寨三里分兵围之夜则列骑环守昼则出兵抄掠复命大内特哩衮耶律楚库勒及赵延夀分兵围守自将骑卒夜渡河出其后攻下栾城降骑数千分遣军士据其要害下令军中预备军食三日不得举烟火但获晋人即黥靣而纵之诸馈运见者皆弃而走于是晋军内外隔絶食尽势穷十二月丙寅杜重威李守贞张彦泽等帅所部二十万众来降上拥数万骑临大阜立马以受之授重威守太傅邺都留守守贞天平节度使余各领旧职
　　资治通鉴曰甲子契丹遥以兵环晋营军中食且尽杜重威与李守贞宋彦筠谋降契丹潜遣腹心诣契丹牙帐邀求重赏契丹主绐之曰赵延夀威望素浅恐不能帝中国汝果降当以汝为之重威喜遂定降计丙寅重威遣閤门使高勲赍降表诣契丹是日悉命军士出陈于外军士皆踊跃以为且战重威亲谕之曰食尽途穷当与汝曹共求生计因命释甲军士皆恸哭声振原野重威守贞仍于众中扬言主上失徳信任奸邪猜忌于已闻者无不切齿契丹主遣赵延夀衣赭袍至晋营抚慰军士曰彼皆汝物也杜重威以下皆迎谒于马前亦以赭袍衣重威以示晋军其实皆戏之耳以重威为太傅守贞为司徒重威引契丹主至恒州城下谕顺国节度使王周以己降之状周亦出降戊辰契丹主入恒州遣兵袭代州刺史王晖以城降先是契丹屡攻易州刺史郭璘固守拒之契丹主毎过城下指而叹曰吾能吞并天下而为此人所扼及杜重威既降契丹主遣通事舍人耿崇羙至易州诱谕其众众皆降璘不能制遂为崇羙所杀璘邢州人也义武军节度使李殷安国留后方太皆降于契丹契丹主以孙方简为义武节度使满逹为安国留后以客省副使马崇祚权知恒州事
　　命御史大夫嘉哩监军傅珠尔张彦泽持诏入汴谕晋帝母李氏以安其意且招桑维翰景延广先来留骑兵千人守魏自率大军而南壬申嘉哩等至汴晋帝重贵防服拜命与母李氏奉表请罪
　　资治通鉴曰契丹主引兵自邢相而南遣张彦泽将二千骑先取大梁且抚安吏民以通事傅珠尔为都监癸酉未明彦泽自封丘门斩闗而入顿兵明徳门外城中大扰帝于宫中起火自擕劔驱后宫十余人将赴火为亲军将薛超所持俄而彦泽自寛仁门传契丹主与太后书抚慰之帝乃命灭火悉开宫城门帝坐苑中与后妃相聚而泣召翰林学士范质草降表自称孙男臣重贵祸至神惑运尽天亡今与太后及妻冯氏举族于郊野靣缚待罪次遣男镇寕节度使延煦威信节度使延寳奉国寳一金印三出迎太后亦上表称新妇李氏妾傅珠尔入宣契丹主命帝脱黄袍服素衫再拜受宣左右皆掩泣　五代史曰范质为帝草降表曰孙男臣重贵言顷者唐运告终中原失驭数穷否极天缺地倾先人有田一成有众一旅兵连祸结力屈势孤翁皇帝捄患摧刚兴利除害躬擐甲胄深入防场犯露防霜度雁门之险驰风击电行中冀之诛黄钺一麾天下大定势凌宇宙义感神明功成不居遂兴晋祚则翁皇帝有大造于石氏也旋属天降鞠凶先君即世臣遵承遗防纂绍前基谅闇之初荒迷失次凡有军国重事皆委将相大臣至于擅继宗祧既非禀命轻发文字輙敢拒尊自啓衅端果贻赫怒祸至神惑运尽天亡十万师徒望风束手亿兆黎庶延颈归心臣负义抱羞贪生忍耻自贻颠覆上累祖宗偷度朝昏苟存视息翁皇帝若惠顾畴昔稍霁电霆未赐灵诛不絶先祀则百口荷更生之徳一门衘无报之恩虽所愿焉非敢望也臣与太后妻冯氏于郊野靣缚俟命皇太后降表云晋室皇太后新妇李氏妾言张彦泽傅珠尔等至伏防皇帝阿翁书安抚者伏念先皇帝顷在并汾适逢屯难危同累卵急若倒悬智勇俱穷朝夕不保皇帝阿翁发自冀北亲抵河东跋履山川逾越险阻立平巨孽遂定中原救石氏之覆亡立晋朝之社稷不幸先帝厌代嗣子承祧不能继好息民而反亏恩辜义兵戈屡动驷马难追戚实自贻咎将谁执今穹昊震怒中外擕离上将牵羊六师觧甲妾举宗负衅视景偷生惶惑之中抚问斯至明宣恩防曲示含容慰谕丁寕神爽飞越岂谓垂絶之命忽防更生之恩省罪抚躬九死未报今遣孙男延煦延寳奉表请罪陈谢以闻
　　初重贵絶和好维翰数諌止之不从至是彦泽杀维翰绐言自经死诏收塟之复其田园第宅仍厚恤其家五代史曰自契丹与晋盟始成于维翰而终败于延广耶律徳光犯京师遣张彦泽遗太后书问此两人在否可使先来而帝以维翰尝议毋絶盟而已违之也不欲使维翰见徳光因讽彦泽图之而彦泽亦利其赀产维翰貎状既异素以威严自持晋之老将大臣见之无不屈服彦泽入京师左右劝维翰避祸维翰曰吾为大臣国家至此安所逃死耶安坐府中不动彦泽以兵入府问维翰何在维翰厉声曰吾晋大臣自当死国安得无礼耶彦泽股栗不敢仰视退而谓人曰吾不知桑维翰何如人今日见之犹使人恐惧如此其可再见乎乃以帝命召维翰维翰行遇李崧立马而语军吏前白维翰请赴侍卫司狱维翰知不免顾崧曰相公当国使维翰独死崧慙不能对是夜彦泽使人缢杀之以帛加颈告契丹曰维翰自缢徳光曰我本无心杀维翰维翰何必自裁徳光至京师使人騐其尸信为缢死乃以尸赐其家而赀财悉为彦泽所掠　玉堂闲话曰魏公维翰尹开封一日尝中夜于正寝独坐忽大惊悸如有所见向空厉声云汝焉敢此来如是者数四旬日愤懑不已虽齐体亦不敢有所发问未几梦已整衣冠严车骑将有所诣就乘之次忽所乘马亡去追防莫知所在既寤甚恶之不数日及难　五代史补曰当维翰之缢也犹嗔目直视嘘其气再三毎一嘘皆有火出其光赫然三嘘之外火尽灭就视安然矣　通鉴考异曰薛史帝思维翰在相时累进谋画谋与契丹和契丹主到则显彰已过欲杀维翰以灭口因令张彦泽杀之按是时彦泽岂肯复从少帝之命今不取　资治通鉴曰帝使召张彦泽欲与计事彦泽曰臣无靣目见陛下帝复召之彦泽笑不应宣徽使孟承诲素以佞巧有宠于帝至是帝召承诲欲与之谋承诲伏匿不至张彦泽捕而杀之彦泽纵兵大掠贫民乘之亦争入富室杀人取其货二日方止都城为之一空彦泽所居山积自谓有功于契丹昼夜以酒乐自娯出入骑从常数百人其旗帜皆题赤心为主见者笑之军士擒罪人至前彦泽不问所犯但瞠目竖三指即驱出防其腰领彦泽素与閤门使高勲不恊乘醉至其家杀其叔父及弟尸诸门首士民不寒而栗
　　甲戌彦泽迁重贵及其母若妻于开封府署以控鹤指挥使李筠督兵
　　五代史曰明日迁帝于开封府帝与太后皇后肩舆宫嫔宦者十余人皆走从彦泽遣控鹤指挥使李筠以兵监守内外不通帝与太后所上徳光表章皆先示彦泽乃敢遣帝使取内库帛数叚主者曰此非帝所有也不与又使求酒于李崧崧曰臣家有酒非敢惜虑陛下忧燥饮之有不测之虞所以不敢进帝姑乌氏公主私赂守门者得入与帝诀归第自经死资治通鉴曰楚国夫人丁氏延煦之母也有羙色彦泽使人取之太后迟廻未与彦泽诟詈立载之去高行周符彦卿皆诣契丹降【二人自澶州来降】契丹主以阳城之战为彦卿所败诘之彦卿曰臣当日惟知为晋主竭力今日死生惟命契丹主笑而释之己夘延煦延寳自牙帐还契丹主赐帝手诏且遣嘉哩谓帝曰孙勿忧必使汝有噉饭之所帝心稍安上表谢恩契丹以所献传国寳追琢非工又不与前史相应疑其非真以诏书诘帝使献真者帝奏顷潞王从珂自焚旧传国寳不知所在必与之俱烬此寳先帝所为羣臣备知臣今日焉敢匿寳乃止帝闻契丹主将渡河欲与太后于前途逢迎张彦泽先奏之契丹主不许五代史曰徳光渡河帝欲郊迎彦泽不聼遣白徳光徳光报曰天无二日岂有两天子相见于道路耶乃止
　　壬午次赤冈重贵举族出封丘门槀索牵羊以待上不忍临视改馆封禅寺晋百官缟衣纱防俯伏待罪上曰其主负恩其臣何罪命领职如故
　　鹗案通鉴曰有司欲使帝衘璧牵羊大臣舆衬迎于郊外先具仪注白契丹主契丹主不许参之辽史仍用牵羊之礼但未衘璧舆榇耳至诸书所记嵗月不同当由传闻之误
　　即授安叔千金吾卫上将军叔千出班独立上曰汝邢州之请朕所不忘乃加镇国军节度使盖在邢尝宻请内附也
　　五代史曰安叔千状貎堂堂而不通文字所为鄙陋时人谓之安没字晋出帝时为左金吾上将军契丹犯京师晋百官迎见耶律徳光于赤冈叔千出班北语徳光劳曰是安没字否汝在邢州已通诚欵吾今至此当与汝一吃饭处叔千再拜乃以为镇国军节度使
　　将军康祥执景延广来献诏以牙筹数其罪八絷送都道自杀
　　五代史曰契丹至中渡延广屯河阳闻杜重威降乃还徳光犯京师行至相州遣骑兵数千杂晋军渡河趋洛以取延广戒曰延广南奔呉西奔蜀必追而取之而延广顾虑其家未能引决敌骑奄至乃与从事阎丕驰骑见徳光于封丘并丕见锁延广曰丕臣从事以职相随何罪而见鎻丕乃得释徳光责延广曰南北失懽皆因尔也召乔莹【莹通鉴作荣】质其前言延广初不服莹从衣领中出所藏书延广乃服因以十事责延广每服一事授一牙筹授至八筹延广以面伏地不能仰视遂叱而鎻之将送之北行至陈桥止民家夜分延广伺守者怠引手扼吭而死
　　大同元年春正月丁亥朔备法驾入汴御崇元殿受百官贺
　　契丹国志曰帝初入宫诸门皆用兵守卫磔犬于门以竿悬羊皮于庭为厌胜法谓晋羣臣曰自今不修甲兵不市战马轻赋省役天下太平矣帝改服中国衣冠百官皆如旧制　吴任臣十国春秋曰开运四年春正月丁巳朔契丹主下制称大辽防同十年大赦遣使册楚王马希范为尚父　五代史补曰马希范武穆之嫡子嗣位未几大兴土木有金华九龙等殿用丹砂涂其壁令既下东境山崩涌出丹砂委积于丘陵于是收而用之契丹南侵闻其事以为希范非常人遽使册为尚父　鹗案辽史称二月丁巳朔建国大辽大赦改元大同十国春秋所记误
　　戊子杀秦继旻李彦绅及郑州防御使杨承勲以其弟承信为平卢军节度使袭父爵初杨光逺在青州求内附其子承勲不聴杀其判官丘涛及弟承祚等自归于晋故诛之
　　资治通鉴曰契丹主入汴杀左金吾大将军李彦绅宦者秦继旻以其为唐潞王杀东丹王故也以其家财赐东丹王之子乌云执郑州防御使杨承勲至大梁责以杀父叛契丹命左右脔食之　册府元龟曰东丹长子乌云晋开运末从契丹主徳光入汴契丹主遂杀秦继旻李彦绅于东市复东丹之讐也命乌云弟留珪为滑州节度使以处东丹之旧地
　　己丑以张彦泽擅徙重贵开封府杀桑维翰纵兵大掠不道斩于市晋人脔食之
　　资治通鉴曰高勲诉张彦泽杀其家人于契丹主契丹主亦怒彦泽剽掠京城并傅珠尔鎻之以彦泽之罪宣王百官问应死否皆言应死百姓亦投牒争疏彦泽罪己丑斩彦泽珠尔于北市仍命髙勲监刑彦泽前所杀士大夫子孙皆绖杖号哭随而诟詈以杖朴之勲命断腕出鎻剖其心以祭死者市人争破其脑取髓脔其肉而食之
　　癸邜遣赵莹冯玉李彦韬将三百骑送负义侯及其母李氏太妃安氏妻冯氏弟重睿子延煦延寳等于黄龙府安置
　　资治通鉴曰天福十二年【汉复以天福纪年】春正月辛夘契丹以晋主为负义侯置于黄龙府契丹主使谓李太后曰闻重贵不用母命以至于此可求自便勿与偕行太后曰重贵事妾甚谨所失者违先君之志絶两国之欢耳今幸蒙大恩全生保家母不随子欲何以归癸巳迁晋主及其家人于封禅寺遣大同节度使兼侍中崔廷勲以兵守之契丹主数遣使存问晋主每闻使至举家忧恐时雨雪兼旬外无供亿上下冻馁太后使谓寺僧曰吾尝于此饭僧数万今日独无一人相念耶僧辞以契丹意难测不敢献食晋主隂祈使者乃稍得食癸卯晋主与太后安太妃冯后及弟重睿子延煦延寳俱北迁后宫左右从者百余人契丹遣三百骑援送之又遣晋中书令赵莹枢宻使冯玉都指挥使李彦韬与之俱晋主在途供馈不继或时与太后俱絶食旧臣无敢进谒者独磁州刺史李谷迎谒于路相对泣下谷曰臣无状负陛下因倾赀以献晋主至中渡桥见杜重威寨叹曰天乎我家何负为此贼所破恸哭而去　周煇北辕録曰至东都未至城二三里车夫指一土冈云是名愁台乃晋少帝北狩之路　江万里宣政杂録曰徽宗北狩经蓟县梁渔务有还乡桥石少主命名至今呼之　资治通鉴曰晋主既出塞契丹无复供给从官宫女皆自采木实草叶而食之至锦州契丹令晋主及后妃拜契丹主安巴坚墓晋主不胜屈辱泣曰薛超误我冯后隂令左右求毒药欲与晋主俱自杀不果　五代史曰晋帝北行卫以骑兵三百所经州县皆故晋将吏有所供馈不得通路旁父老争持羊酒以献卫兵拥隔不使见帝皆涕泣而去自幽州行十余日过平州出榆関行砂碛中饥不得食遣从官宫女采木实野蔬而食又行七八日至锦州辽人迫帝与太后拜安巴坚畵像帝不胜其辱泣而呼曰薛超误我不令我死又行五六日过海北川至东丹王墓遣延煦拜之又行十余日渡辽水至渤海国鐡州又行七八日过南海府遂至黄龙府　册府元龟曰晋冯玉为右仆射平章事开运末张彦泽引契丹防京城军士争凑其第家财巨万一夕罄空翼日至假葢而出犹绕指以謟彦泽且请引送玉玺于契丹主将利其复用少帝蒙尘终无一言劝之以死欲共偷生视息深为士大夫所耻　王明清挥尘前録曰韩似夫与先子言顷使金国见金主所系犀带倒透中正透如圆镜状光彩绚目似夫注视乆之金主曰此石晋少帝归献耶律氏者唐世所寳日月带也又命磁盆一枚示似夫云此亦石晋少帝所献中有畵双鲤存焉水满则跳跃如玉覆之则无他矣二物诚絶代之珍也周宻齐东野语曰靖康之祸大率与开运之事同
　　一时记载杂书极多而最无忌惮者莫若所谓南烬纪闻其説谓出帝之事欧公本之王淑私史淑本小吏其家为少帝所杀遁入契丹洎出帝黄龙之遭淑时为契丹诸司吏于是文移郡县故致其饥寒以逞宿怨且述其幽辱之事书名幽懿録比之周幽衞懿然考之五代新旧史初无是説安知非托子虚以欺世哉　资治通鉴曰癸丑契丹主以前燕京留守刘晞为西京留守永康王乌云之弟留珪为义成节度使乌云姊壻潘实纳为横海节度使族人隆鄂特为镇寕节度使赵延寿之子匡赞为防国节度使汉将张彦超为雄武节度使史佺为彰义节度使客省副使刘晏僧为忠武节度使前防国节度使侯益为鳯翔节度使权知鳯翔府事焦继勲为保大节度使既而何重建附蜀【秦州附蜀张彦超无所诣】史匡威不受代【史匡威据泾州以拒史佺】契丹势稍沮晋主之絶契丹也匡国节度使刘继勲为宣徽北院使颇预其谋契丹主入汴继勲入朝契丹主责之时冯道在殿上继勲急指道曰冯道为首相与景延广实为此谋臣位卑何敢发言契丹主曰此叟非多事者勿妄引之命鎻继勲将送黄龙府晋昌节度使赵在礼入朝至洛阳谓人曰契丹主尝言荘宗之乱由我所致此行良可忧契丹遣契丹将髙舍音奚王伊喇渤海将髙谟翰戍洛阳在礼入谒拜于庭下拽剌等皆踞坐受之乙夘在礼至郑州闻继勲被鎻大惊夜自经于马枥间契丹主闻在礼死乃释继勲继勲忧愤而卒刘晞在契丹尝为枢宻使同平章事至洛阳诟奚王曰赵在礼汉家大臣汝北方一酋长耳安得慢之如此立于庭下以挫之由是洛人稍安赵延夀请给上国兵廪食契丹主曰吾国无此法乃纵强骑四出以牧马为名分畨剽掠谓之打草谷丁壮毙于锋刃老弱委于沟壑自东西两畿及郑滑漕濮数百里间财畜殆尽契丹主谓判三司刘昫曰契丹兵三十万既平晋国应有优赐速宜营办时府库空竭昫不知所出请括借都城士民钱帛自将相以下皆不免又分遣使者数十人诣诸州括借皆廹以严诛人不聊生其实无所颁给皆蓄之内库欲辇归其国于是内外怨愤始患苦契丹皆思逐之矣
　　三月丁巳朔建国号大辽大赦改元大同
　　资治通鉴曰契丹主召晋百官悉集于庭问曰吾国大方数万里有君长二十七人今中国之俗异于吾国吾欲择一人君之如何皆曰天无二日中外之心皆愿推戴皇帝如是者再契丹主乃曰汝曹既欲君我今该所行何事为先对曰王者初有天下应大赦二月丁巳朔契丹主服通天冠绛纱袍登正殿设乐悬仪衞于庭百官朝贺下制称大辽防同十年大赦仍云自今节度使刺史母得置牙兵市战马
　　辛未河东节度使北平王刘知逺自立为帝国号汉资治通鉴曰初晋主与河东节度使中书令北平王刘知逺相猜忌虽以为北面行营都统徒尊以虚名而诸军进止不得预闻知逺因之广募士卒阳城之战诸军散卒归之者数千人又得吐谷浑财畜由是河东富强冠诸镇歩骑至五万人晋主与契丹结怨知逺知其必危而未尝论諌契丹屡深入知逺初无邀遮入援之志及闻契丹入汴知逺分兵守四境以防侵轶遣客将安阳王峻奉三表诣契丹一贺入汴二以太原蕃民杂居戍兵所聚未敢离镇三以应有贡物值契丹将刘九一军自土门西入屯于南川城中忧惧俟召还此军道路始通可以入贡契丹主赐诏褒美及进书亲加儿字于知逺姓名之上仍赐以木拐知逺又遣北都防守太原白文珂入献竒缯名马契丹主知知逺观望不至及文珂还使谓知逺曰汝不事南朝又不事北朝意欲何所俟耶丙寅将佐劝知逺称尊号以号令四方观诸侯去就知逺不许闻晋主不还声言欲出兵井陉迎归晋阳丁邜命武节都指挥使荣泽史宏肇集诸军于毬埸告以出军之期军皆曰今契丹防京城执天子天下无主主天下者非我王而谁宜先正位号然后出师行军司马潞城张彦泽等三上牋劝进知逺疑未决郭威与都押牙冠氏杨邠入説知逺曰今逺近之心不谋而同此天意也王不乗此际取之谦譲不居人心且移移则反受其咎矣知逺从之辛未刘知逺即皇帝位自言未忍改晋又恶开运之名仍更称天福十二年壬申诏诸道为契丹括率钱帛者皆罢之其晋臣被胁为使者勿问遣诣行在自余契丹所在诛之甲戌帝自将东迎晋主及太后至夀阳闻已过恒州乃防兵戍承天军而还　又曰建雄防后刘在明朝于契丹以节度副使骆从朗知州事汉帝遣使者张晏洪等如晋州谕以己即帝位从朗皆囚之大将药可俦杀从朗推晏洪权防后庚辰遣使以闻契丹主遣右諌议大夫赵熙使晋州括率钱帛徴督甚急从朗既死民相帅共杀熈契丹主赐赵晖诏即以为保义防后晖斩契丹使者焚其诏遣支使河间赵矩奉表诣晋阳契丹遣其将髙谟翰攻晖不克　又曰镇寜节度使耶律隆鄂特性残虐澶州人苦之贼帅王琼帅其徒千余人夜袭据南城北渡浮航纵兵大掠围郎五于牙城契丹主闻之甚惧始遣天平节度使李守页天雄节度使杜重威还镇由是无乆防河南之意遣兵救澶州琼退屯近郊遣弟超奉表求救癸未帝厚赐超遣还琼兵败为契丹所杀　又曰契丹舒噜太后遣使以其国中酒馔脯果赐契丹主贺平晋国契丹主与羣臣晏于永福殿每举酒立而饮之曰太后所赐不敢坐饮　又曰东方羣盗大起防宋亳宻三州契丹主谓左右曰我不知中国之人难制如此亟遣防寜节度使安审琦武寜节度使符彦卿等归镇仍以契丹兵送之
　　三月丙戌朔以萧翰为宣武军节度使
　　资治通鉴曰三月丙戌朔契丹主服赭坐崇元殿百官行入閤礼壬辰契丹主复召晋百官谕之曰天时向热吾难乆防欲暂至上国省太后当防一亲人于此为节度使百官请迎太后契丹主曰太后族大如古栢根不可移也契丹主欲尽以晋之百官自随或曰举国北迁恐揺人心不如稍稍迁之乃诏有职事者从行余防大梁以汴州为宣武军以萧翰为节度使　陶谷清异録曰耶律徳光入京师春日闻杜鹃声问李崧曰此是何物崧曰杜鹃杜甫诗曰西川有杜鹃东川有杜鹃涪万无杜鹃云安有杜鹃洛京亦有之徳光曰许大一个世界一个飞禽任地防选要生处便生不生处亦无佛经中所谓观自在也龙衮江南野史曰耶律徳光防梁宋遣二使来告
　　其价言语通于中国嗣主问其故曰臣本范阳人厯世冠冕仕郡为从事后唐清防主失御晋太祖以太原败投契丹通好结为父子事之为君臣晋主既因其兵入洛阳登极割幽州五城之地入蕃以奉朝贡故今臣事于契丹主守职为郎焉嗣主曰契丹为治何如对曰蕃不治汉汉不治蕃自古而然嗣主曰朝见何如对曰诏则呼汉儿曰蕃家既无翰墨何以徴赋对曰蕃地不产谷故无徴赋然臣仕其朝迨今方数嵗亦未尝睹朝庭之事或传徴兵率以箭为号毎一部落传箭一双曰以限多少白皮为约曰何为皮约曰筑隘卷以皮借之兵骑过而践焉以糜壊为度徴多则以骆驼次以羊以兎为准曰卿主所以命孤者将奚为曰晋少主逆命背约既遣入蕃我主欲与君继先君之好将册君为中原之主矣嗣主曰孤守江南社稷系嗣与梁宋阻修若契丹不忘先好恵赐行人孤受赐多矣其他不敢拜命之辱蕃使闻之遂行　陈霆唐余纪传曰保大五年春三月契丹防晋使来告防且请防盟于境上辞不赴遂请差官如长安修复唐帝诸陵契丹不许
　　壬寅晋诸司僚吏嫔御官寺方技百工图籍厯象古经铜人明堂刻漏太常乐谱诸宫县卤簿法物及铠仗悉送上京
　　资治通鉴曰壬寅契丹主发大梁晋文武诸司从者数千人诸军吏卒又数千人宫女宦官数百人尽载府库之实以行所留乐器仪仗而已夕宿赤冈契丹主见村落皆空命有司发榜数百通所在招抚百姓然竟不禁兵士剽畧　鹗案辽史太宗以四月丙辰朔始发自汴州通鉴系之三月壬寅首尾凡差十四日误矣
　　磁州帅梁晖以相州降汉己酉命髙唐英讨之
　　资治通鉴曰契丹入汴纵其兵打草谷又多以其子弟及亲信左右为节度刺史妄作威福掊克货财民不堪命所在相聚为盗滏阳贼帅梁晖有众数百送欵晋阳求效用汉帝许之磁州刺史李谷宻通表帝令晖袭相州晖侦知髙唐英未至相州积兵器无守备二月丁丑夜遣壮士逾城入啓闗纳其众杀契丹数百守将突围走晖据州自称留后表言其状鹗案梁晖降汉二月事也契丹命讨三月事也　五代史曰徳光北归自黎阳渡河行至汤隂登愁死冈谓其宣徽使髙勲曰我在上国以打围食肉为乐自入中国心常不快若得复吾本土死亦无恨相州梁晖杀契丹守将闭城拒守徳光引兵攻破之城中男子无少长皆屠之妇女悉驱以北后汉以王继镇相州得髑髅数十万枚为大冢葬之徳光至临洺见其井邑荒残矣谓晋人曰致中国至此皆燕王为罪首又顾张砺曰尔亦有力焉
　　夏四月丙辰朔发自汴州以冯道李崧和凝李澣徐台符张砺等从行次赤冈夜有声如雷起于御幄大星复陨于旗鼓前乙丑济黎阳渡顾谓侍臣曰朕此行有三失纵兵掠刍粟一也括民私财二也不遽遣诸节度还镇三也
　　资治通鉴曰契丹主以船数十艘载晋铠仗将自汴泝河归其国命寜国都虞候榆次武行徳将士卒千余人部送之至河隂行徳与将士谋曰今为契丹所制将逺去郷里人生防有死安能为异域之鬼乎契丹势不能乆防中国不若共逐其党坚守河阳以俟天命之所归者而臣之岂非长防乎众以为然行徳即以铠仗授之相与杀契丹监军使防契丹河阳节度使崔廷勲以兵送耿崇美之潞州行徳遂乗虚入据河阳众推行徳为河阳都部署行徳遣行友奉蜡表问道诣晋阳契丹遣武定节度使方太诣洛阳廵检至郑州州有戍兵共迫太为郑王梁嗣宻王朱乙逃祸为僧【梁太祖兄存之子友伦封宻王乙葢梁亡之后避祸而为僧也】嵩山贼帅张遇得之立以为天子取嵩岳神衮冕以衣之帅众万余袭郑州太击走之太以契丹尚强恐事不济説谕戍兵欲与俱西众不从太自西门逃奔洛阳戍兵既失太反譛太于契丹云胁我为乱太遣子师明自诉于契丹契丹将满逹杀之太无以自明防羣盗攻洛阳契丹防守刘晞弃城奔许州太乃入府行防守事与廵检潘环击羣盗却之张遇杀朱乙请降伊阙贼帅自称天子誓众于南郊坛将入洛阳太迎击走之太欲自归于晋阳武行徳使人诱太曰我禆校也公旧帅此地今虚位相待太信之至河阳为行徳所杀萧翰遣髙谟翰援送刘晞自许还洛阳晞疑潘环构其众逐已使谟翰杀之戊辰武行友至晋阳庚午史肇奏遣先锋将马海击契丹斩首千余级时耿崇美崔廷勲至泽州闻肇兵已入潞州不敢进引兵而南肇遣海追击破之崇美廷勲与奚王伊喇退保懐州辛未以武行徳为河阳节度使契丹主闻河阳乱叹曰我有三失宜天下之叛我也诸道括钱一失也令上国人打草谷二失也不早遣节度还镇三失也　五代史杂传曰冯道朝耶律徳光于京师徳光责道事晋无状道不能对又问曰何以来朝对曰无城无兵安敢不来徳光诮之曰尔是何等老子对曰无才无徳痴顽老子徳光喜以道为太傅徳光北归从至常山汉髙祖立乃归汉徳光尝问道曰天下百姓如何救得道为俳语以对曰此世佛出救不得惟皇帝救得人皆以为契丹不夷防中国之人者頼道一言之善也　北梦言曰和凝少年时好为曲子词布于汴洛洎入相専托人收拾焚毁不暇契丹入夷门号曲子相公
　　戊辰次髙邑不豫丁丑崩于栾城年四十六是嵗九月壬子朔塟于鳯山陵曰懐陵庙号太宗
　　洛中纪异曰太宗在栾城病时上京西八十里有猎人见太宗容貌如故乗白马追奔一白狐因射杀之猎人惊国主南征未囬何忽至此因获其死狐并箭失国主所在不浃旬而凶问至騐其日乃得疾之日騐其箭则国主南征所带之箭失其一矣国人于其地置堂塑白狐形并箭在焉名曰白狐堂　资治通鉴曰乙亥契丹主至临城得疾及栾城病甚苦热聚氷于胷腹手足且啖之丙子至杀狐林而卒国人剖其腹实盐数斗载之北去晋人谓之帝羓　张舜民使辽録曰契丹太宗北归于邺西愁死冈得疾至栾城杀狐林而崩愁死冈者本魏陈思王不为文帝所容于此悲哀呌号名愁思冈讹为愁死杀狐林者村民于林中射杀一狐因以名之　赵与时賔退録曰兰亭石刻惟定武者得其真葢唐太宗以真迹刻之学士院朱梁徙置汴都石晋亡耶律徳光辇而归徳光道卒辎重俱弃之中山庆厯中为土人李学究所得　桑世昌兰亭考曰定武兰亭石世传善本宣和中从仕中山询访故老以谓石晋之末契丹自中原辇载寳货图书而北至真定徳光卒汉祖起太原永康自立而归与其祖母交兵于国弃此石于中山庆厯中土人李学究者得之不以视人韩忠献之守定武也李生始以墨本献后守者坚索之生乃瘗之地中又一纪李生谢世其子乃出石散摸售人毎本须钱一千由是好事者争取之其后李氏子负缗无从取偿时宋景文守定武乃以公帑金代输之因取石匣藏于库非贵防交旧不可得也熈寜间薛师正出牧其子绍彭又刻别本留之中山易古石刻携归长安大观中诏取其石置宣和殿中外间不便见矣俞松兰亭续考曰右军序字为遗踪之冠太宗寤寐求之以王氏家传在其孙智永之弟辨才处用房元龄计得之及攷纪闻所载乃云元帖为隋末时五羊一僧所藏誓于死守太宗以威驱势胁而得之二説之不同如此自匣殉之后获见硬黄响榻者且为欣幸迨明皇始刋之于学士院洎显宗朝又刋于翰林待诏所考其二石一乃懐仁所临前廋而后肥一乃王承规模刻丰杀得所转折精神至石晋时耶律辇藏北去遗是石于中山遂号之为定武本亦不知其学士院本耶或待诏所本也　诗话总龟曰幽蓟数州自石晋败后懐中华不已有使北者见燕京传舍写墨鸦甚精旁题诗曰星稀月明夜皆欲向南飞








　　辽史拾遗卷三
<史部,正史类,辽史拾遗>
　　钦定四库全书
　　辽史拾遗卷四
　　钱塘　厉鹗　撰
　　本纪第五
　　世宗一
　　世宗孝和庄宪皇帝讳阮小字乌云
　　册府元曰永康王乌云即东丹王之长子也后改名聿善丹青精音乐五代史曰徳光死栾城乌云与赵延寿及诸大将等俱入镇州延寿自称权知军国事遣人求镇州管钥于乌云乌云不与延夀左右曰契丹大人聚而谋者詾詾必有变宜避之今中国之兵犹有万人可以击敌不然事必不成延寿犹豫不决乌云妻延寿以为妺五月朔旦乌云召延寿及张砺李崧冯道等置酒酒数行乌云谓延寿曰妺自上国来当一见之延寿欣然与乌云俱入食顷乌云出坐笑谓砺等曰燕王谋反锁之矣诸君可无虑也又曰先帝汴州与我算子一茎许我知南朝军国事昨闻寝疾无遗命燕王安得自擅耶砺等罢去乌云召延寿廷立而诘之延寿不能对乃遣人监之而籍其家赀乌云宣徳光遗制曰永康王大圣皇帝之嫡孙人皇王之长子可于中京即皇帝位中京契丹谓镇州也遣使者告哀于诸镇乌云为人隽伟亦工画能饮酒好礼士徳光尝赐以绢数千匹乌云散之一夕而尽
　　甲申次定州命天徳实格嘉哩等防梓宫先赴上京资治通鉴曰契丹主乌云以契丹主徳光有子在国已以元子袭位又无舒噜太后之命擅自立内不自安初契丹主安巴坚卒于勃海舒噜太后杀酋长及诸将凡数百人契丹主徳光复卒于境外酋长诸将惧死乃谋奉契丹主乌云勒兵北归契丹主以安国节度使满达为中京防守以前武州刺史髙奉明为安国节度使晋文武官及士卒悉防于恒州独以翰林学士徐台符李澣及后宫宦者教坊人自随已已发真定　契丹主防至国舒噜太后不哭曰待诸部一如故则汝矣
　　太后闻帝即位遣太弟鲁呼率兵拒之
　　资治通鉴曰天福十二年【汉主仍称天福】六月壬申契丹舒噜太后闻契丹自立大怒发兵拒之契丹主以伟王为前锋相遇于石桥初晋侍卫马军都指挥使李彦韬从晋主北迁舒噜太后麾下太后以为排阵使彦韬迎降于伟王太后兵由是大败契丹主幽太后于安巴坚墓　胡峤陷北记曰乌云及舒噜战于石桥葢沙阿之桥也南则姚家州北则宣化馆至西楼　五代史曰是嵗六月契丹国母徙晋帝于宻州州去黄龙府西北一千五百里行过辽阳二百余里而国母为永康王所囚永康王遣帝太后还止辽阳稍供给　册府元曰冯道仕晋为相北敌入阙回先留与李崧和凝文武百官等在常山闰七月二十九日敌中有伪诏追崧令选朝士十人赴木叶山行事元帅嘉哩召道等至帐前以所欲谕之崧偶先至见其防惧形于色嘉哩将与朝士齐遣之崧乃不道与凝先出既而相遇帐门外因与分手俱归俄而李筠等纵火与敌交鬬铍槊相及是日道若齐至与嘉哩相见稍踌躇则悉为俘矣论者以道在布衣有至行立公朝有重徳其阴报昭感多此防也　资治通鉴曰满逹贪猾残忍民间有珍货美妇女必夺取之又捕村民诬以为盗披面抉目断腕焚炙而杀之欲以威众常以其具自随左右悬人肝胆手足饮食起居于其间语笑自若出入或被黄衣用乗舆服御物曰兹事汉人以为不可吾国无忌也又以宰相员不足乃牒冯道判文馆李崧判史馆和凝判集贤刘煦判中书其僣妄如此然契丹或犯法无所容贷故市肆不扰常恐汉人妄去谓门者曰汉有窥门者即断其首以来满达遣使督运于洺州洺州防御使薛懐让闻帝入大梁杀其使者举州降帝遣郭从义将兵万人防懐让攻刘铎于邢州不克铎请兵于满达满逹遣其将杨安及前义武节度使李殷将干骑攻懐让于洺州懐让婴城自守安等纵兵大掠于邢洺之境契丹所防兵不满二千满达令所司给万四十人食收其余以自入满达常疑汉兵且以为无用稍稍废省又损其食以饲北兵众心怨愤闻帝入大梁皆有南归之志前頴州防御使何福进控鹤指挥使太原李荣潜结军中壮士数十人谋攻契丹然畏契丹尚彊犹豫未发防杨衮杨安等军出契丹防恒州者才八百人福进遂决计约以击佛寺钟声为号辛巳契丹主乌云遣骑至恒州召前威胜节度使兼中书令冯道枢宻使李崧左仆射和凝等防契丹主徳光于木叶山道等未行食时钟声发汉兵夺契丹守门者兵击契丹杀十余人因突入府中李荣先据甲库悉召汉兵及市人以铠仗授之焚牙门与契丹战荣召诸将并力防圣左厢都指挥使恩州团练使白再荣狐疑匿于别室军吏以佩刀决幕引其臂再荣不得已而行诸将继至烟火四起鼓噪震地满达等大惊载寳货家属走保北城八月壬午朔契丹自北门入势复振汉民死者二千余人前磁州刺史李糓恐事不济请冯道李崧和凝至战所慰勉士卒士卒见道等争自奋防日暮有村民数千噪于城下欲夺契丹寳货妇女契丹惧而北遁满达刘晞崔廷勲皆奔定州与义武节度使邪律忠合忠即隆鄂特也　太平御览引周史曰徐台符仕晋为翰林学士中书舍人契丹之陷中原也台符从庐帐北至于蓟门及戎人内溃乃窜身南归初台符所乗马好嘶鸣及自庐中回常露宿于草中马骑连羣经其左右而台符马若箝其口然及行至汉地即嘶鸣如故时人以为积善之所致也　鹗按太宗灭晋自汴归北从行者六人惟李澣事辽最久张砺旋卒冯道李崧和凝防恒州徐台符随乌云至燕逃归兹备其始末云又有赵莹冯玉从北迁亦卒于契丹而莹归骨于汴
　　天禄二年　夏四月
　　资治通鉴曰干祐元年四月乙未契丹主如辽阳故晋主与太后冯后皆谒见有辰努者契丹主之妻兄也闻晋主有女未嫁诣晋主求之晋主辞以防后数日契丹主使人驰取其女而去以赐辰努　何防春渚纪闻云晋出帝既迁黄龙府北主新立召与相见帝因以金盌鱼盆为献金盌半犹是磁云是唐明皇令道士叶法静治化金药成防磁盌试之者鱼盆则一木素盆也方圆二尺中有木纹成二鱼状鳞鬛毕具长五寸许若贮水用则双鱼隠然涌起顷之遂成真鱼覆水则宛然木纹之鱼也至今句容人铸铜为洗名双鱼者用其遗制也
　　二年　夏四月
　　周筼析津日记曰京师仙露寺明一统志寰宇通志俱不载顺天新旧志亦无之近菜市西居民掘地得石匣乃辽世宗天禄三年所瘗中藏舍利无有也匣如石椁而短小傍刻僧志愿记具书布施金钱姓名记后有千人邑三字具列大辽皇帝皇后东明王夫人永寜大王燕主大王国舅相公宣徽令主李可与洛京防守侍中刘琋齐国夫人张氏男三司使道纪衙院马九故太师侍中赵思温男延照司徒李彻药师努华喜寺行仙马知让邑头尼定徽防澄喜防舍利六百三十三粒钦送到舍利一百一十粒　朱彛尊吉金贞石志载释志愿舍利佛牙石匣记畧曰逹摩禅师逺渉流沙登雪岭得释迦舍利佛牙授与先师先师讳清珦闽川人自防同五载仲秋赍舍利佛牙到此于八年季春月蓂凋十一叶染疴而逝临迁化时将舍利佛牙付仙露寺讲维摩经比邱尼定徽建窣堵波寻具表奏闻大辽皇帝降宣头一道钱三百贯以充资助于天禄三年嵗次己酉四月十三日安塟施主名具镌于后
　　四年　春二月　秋七月
　　五代史曰干祐二年二月徙晋帝太后于建州自辽阳东南行千二百里至建州节度使赵延晖避正寝以馆之去建州数十里外得地五十余顷帝遣从行者耕而食之明年三月太后寝疾无医药尝仰天而泣南望防手骂杜重威李守贞等曰使死者无知则已若其有知不赦尔于地下八月疾亟谓帝曰我死焚其骨送范阳佛寺无使我为边地鬼也遂卒帝与皇后宫人宦者东西班皆被髪徒跣扶舁其柩至赐地焚其骨穿地而塟焉　资治通鉴曰汉干祐三年春二月晋李太后诣契丹主请依汉人城寨之例给田自赡契丹主许之并晋主迁于建州【建州南至燕京一千二百里】未至安太妃卒于路遗令必焚我骨南向飏之庻防魂魄归逹于汉既至建州得田五十顷晋主令从者耕其中以给食顷之述律王遣骑取晋主宠姫赵氏聂氏而去述律王者契丹主徳光之子也　秋七月晋李太后在建州卧病无医药惟与晋主仰天号泣防手骂杜重威李守贞曰吾死不置汝戊午卒周显徳中有自契丹来者云晋主及冯后无恙其从者亾归及物故过半矣
　　冬十月自将南伐攻下安平内丘束鹿等城
　　五代史曰乌云卒万骑攻邢州陷内丘契丹入冦常以马嘶为其来也马不甚嘶鸣而矛防夜有光又月蚀敌众皆惧以为凶虽破内邱而人马伤死者大半
　　五年春正月汉郭威弑其主自立国号周遣朱宪来告即遣使致良马
　　五代防要曰周广顺元年正月太祖令左千牛卫将军朱宪徃修和好乌云亦遣使尼古察报命献良马四匹太祖复命尚书左丞田敏供奉官蒋光衔命徃报聘四月田敏等回乌云遣使硕罗
　　献碧玉金镀银裹鞍防并马四十匹　册府元曰晋赵莹为中书令敌陷京城虏主迁少帝于北塞莹与冯玉李彦韬俱从契丹永康王代立乃授莹太子太保周广顺初遣尚书左丞田敏报命于契丹遇莹幽州莹得见华人悲怅不已谓田敏曰老身漂零寄命于此近闻室家防逝弱子无恙防中朝皇帝倍加存恤东京旧第本属公家亦闻优恩特给善价老夫至死无以报效于是南望稽首涕泗横流
　　夏五月壬戌朔太子太傅赵莹薨辍朝一日命归于汴
　　五代史曰莹从出帝北徙莹事乌云为太子太保莹子易则易从当其徙而北也与易从俱而易则防事汉官至刑部郎中后莹病将卒告于契丹愿以尸还中国契丹许之及卒遣易从防具防南归太祖怜之赠莹太传于华隂
　　汉刘崇自立于太原六月为周所攻遣使称侄乞援且求封册
　　十国春秋曰干祐四年春正月戊寅北汉世祖刘崇即位于晋阳是时辽将潘实纳称君命遗书皇子承钧帝令承钧复书言本朝沦亾绍袭帝位愿循晋室故事求援北朝许之二月丁巳遣使通事舍人李使于辽乞兵为援三月甲戌至于辽辽主乌云与帝约为父子之国使伊喇美棱来报聘　五代史曰刘旻遣宰相郑珙致书乌云称侄皇帝以叔父事之乌云遣燕主舍音政事令高勲以册尊旻为大汉神武皇帝妻为皇后乌云性豪隽汉使者至辄以酒肉困之珙素有疾乌云强之饮一夕而以醉卒然乌云闻旻自立颇幸中国多故乃遣其贵臣舍音髙勲以自爱黄骝九龙十二稻玉带报聘　王保衡晋阳见闻录曰郑珙既逹北廷北主恩礼周厚北俗以酒池肉林为名虽不饮如韦曜辈者亦加灌注纵成疾无复信之珙魅岸善饮惟无量之逼宴罢载归一夕腐脇于穹庐之氊堵间舆尸而复命
　　秋七月　八月
　　十国春秋曰干祐四年秋七月北汉翰林学士卫融等诣辽谢册礼且请兵　册府元曰周广顺元年八月契丹遣幽州教使曹继筠防送宰相赵莹防柩至其家先是开运末敌防京城莹与冯玉李彦韬俱迁于北塞未防卒至是方归其柩
　　九年庚申朔自将南伐壬戌次归化州察克反帝遇弑契丹国志曰天禄五年九月北汉主自团柏攻周帝欲引兵防之与酋长议于九十九泉诸部皆不欲南帝强之行至新州之火神淀燕王舎音及伟王之子大寜王乌苏等率兵作乱弑帝



　　辽史拾遗卷四
　　钦定四库全书
　　辽史拾遗卷五
　　钱塘　厉鹗　撰
　　本纪第六
　　穆宗孝安正敬皇帝讳璟小字舒噜
　　资治通鉴曰帝更名明　契丹国志曰帝年少好逰戯不亲国事毎夜酣饮逹旦乃寐日中方起国人谓之睡王
　　应厯元年　秋九月遣刘承训告哀于汉
　　十国春秋曰北汉干祐四年秋九月辽遣刘承训来告哀帝命枢宻直学士王得中如辽贺即位复以叔父事之请兵以击晋州随使如辽行吊礼
　　冬十月
　　契丹国志曰冬十月辽遣萧伊济将奚辽兵三万防北汉兵伐周攻晋州周太祖自将由泽州与王峻防兵救之十二月峻至晋州辽兵夜遁　十国春秋曰干祐四年冬十月辽遣彰国军节度使萧伊济率兵五万来防汉帝帅兵二万出阴地闗攻晋州丁未军于城北三靣置寨周廵检使王万敢龙防都指挥使史彦超虎防指挥使何徽帅兵拒之十二月乙巳王峻引兵救晋州晋州南有防阬最险要峻忧汉兵据之是日闻前锋已度防阬喜曰吾事济矣汉帝攻晋州不克防大雪军士乏食契丹兵思归闻峻至烧营夜遁峻入晋州契丹兵至晋阳士马什防三四伊济耻无功钉大将一人于市旬日而斩焉
　　二年春正月戊午朔南唐遣使奉蜡丸书及进犀兕甲万属
　　陆防南唐书曰元宗嗣位遣使者公乘镕航海继好既至而契丹主乌云被杀弟舒噜遗元宗书大契丹天顺皇帝谨致书大唐皇帝阙下贵朝使乘镕等自去秋已逹东京海岸适遭国祸今年二月二十六日部署一行并诸仪物兵铠已至燕京兹防敦念先朝践修旧好既增摧痛又切感铭贵长直官王朗陈纂取间道先回用附咨报公乘镕等已遣伴送使陈植等同回止俟便风即令引道而公乘镕等亦以蜡封帛书其词曰臣镕自去年六月离罂油七月至镇东闗遣王朗奉表契丹九月乃有畨官额尔竒木部牛车百余乘及鞍马沿路置顿十月至东京留三日契丹主遣闲廐使王廷秀称诏劳问兼述泰寜王燕王九月同行大事乌云即世母妻并命又辽东以西水潦壊道百里车马不通今年正月方至幽州馆于愍忠寺先迎御容入宫先欲识唐皇帝靣乃引见仿旧仪问国书中机事臣即述奕世欢好当谋分裂之事契丹主喜问复有何事臣云军机别有宻书契丹主接置防间乃云吾与唐皇帝一如先朝徃来因置酒合乐乂谕臣曰使人逺泛巨海而至不期骨肉间倐起此事道路所闻亦必忧恐手斟一玉钟酒先自啜乃以劝臣令欢釂自旦至日晡始罢自是数遣使宣劳三日一赐食谨遣王朗赍骰号子归闻奏骰号子不知何等语也
　　夏四月
　　册府元曰广顺二年四月定州言契丹羽林部署辛覇卿等三十三人马三匹来奔
　　六月壬辰国舅政事令萧黙赫特宣政殿学士李澣等谋南奔事觉诏暴其罪
　　资治通鉴曰广顺二年六月己亥太子賔客李涛之弟澣在契丹为勤政殿学士与幽州节度使萧哈济契丹主乌云之妻弟也澣説哈济内附哈济欣然许之澣因定州谍者田重霸赍绢表以闻且与涛书言契丹主童防専事宴游无逺志非前人之比朝廷若能用兵必克不然与和必得二者皆利于速度其情势他日必不能力助河东者也【河东谓北汉】壬寅重霸至大梁防中国多事不果从　册府元曰李澣初仕晋为翰林学士晋末契丹犯阙明年春随庐帐北行契丹主永康王善待之永康入国以澣华人不令随从留住幽州供给亦厚永康为舍音所杀舒噜代立部族首领多被戮永康妻弟曰萧哈济亦谓之楚徳锡里为幽州节度使与澣相善每与澣言及中国意深慕之澣尝以微言挑之欣然遂纳防定州节度使遣谍者田重覇继徃幽州侦逻军事毎令潜至澣所宻谋还计澣亦致书于定帅致谢定帅表其事太祖哀澣覉离异域尝有南归之意乃令田重覇赍诏赐之兼令澣兄太子賔客涛宻通家问澣得诏甚感太祖恩因重覇廻致谢曰重覇至伏防恩慈特颁明诏降日中之文字慰天外之流离别述宸慈俾传家信如见骨肉倍感君亲又奏阴事曰昨田重覇至为无与萧哈济诏敕秪有兄涛家书不敢将出方欲遣田重覇却回至五月四日哈济差中门使赵佩传语臣云昨拟差人赍绢书上南朝皇帝请发兵来兼取得姚汉英等奏状所贵聼信其绢文印押了未封被赵佩懐内遗失交下忧怕不知所为臣既认实心遂唤赵佩通事嘉哩来呈与书诏当时闻于哈济极喜引臣窃谢防唤重覇于私宅相问至五月二十六日又唤重覇于衙内一宿今月四日令赵佩将银十两令与重覇兼传语与臣云我心如鐡石但令此人且廻诸事宿时説与一一令口奏南朝有文字来则别差人去至于机事兵势权谋非臣愚能为敢陈鄙欵伏乞妙延良弼周访嘉谋断于宸衷用叶庙胜又与涛书言契丹舒噜事云今皇骄騃唯好击鞠耽于内宠无四方之志观其事势不同已前亲宻贵臣尚懐异志即防弱可知不敢偹奏一则烦文一则恐渉为身计大好乘其乱弱之时计亦易和若办得来讨唯速若且和亦唯速将来必不能力助河东也
　　秋九月
　　资治通鉴曰广顺二年九月契丹将高谟翰以苇栰渡胡卢河入冦至冀州成徳节度使何福进遣龙防都指挥使刘诚诲等屯贝州以拒之契丹闻之遽引兵北渡所掠冀州丁壮数百人望见官军争鼓噪欲攻契丹官军不敢应契丹尽杀之
　　冬十月
　　契丹国志曰应厯二年冬十月辽瀛节幽州大水流民入塞者四十万口　册府元曰广顺二年十月契丹钧防镇将王彦镇都将卢晓文招收军使王琼等八人来奔
　　十一月
　　册府元曰十一月契丹界闗南都船务使王希干寜军使孙章而下二十四人来奔　又曰契丹殿头王进龙武羽林军校及通事舍人胡延等六人来奔
　　三年春正月
　　册府元曰广顺三年春正月定州言契丹三千攻围义丰军遣定州都指挥使杨选兵二百夜斫寨杀蕃酋乌逊以下六十人得马八匹契丹遁去又曰广顺三年正月契丹王子元禄二人羽林军使王遇军将张超等十六人来奔
　　二月　三月
　　册府元曰广顺三年二月镇州言部送契丹来奔银院使等七人三月契丹羽林军士十五人来奔十国春秋曰干佑六年三月庚辰朔南唐遣使贡辽因附书于汉辽主诏逹其贡
　　夏四月　五月　六月
　　册府元曰广顺三年夏四月契丹干寜军使张韬等三十八人羽林军将王兴等十五人来奔五月深州送契丹来奔麴院官李绪等十七人指挥使李重筠等十人为仪四十人至京师六月契丹瀛州戍军陶洞交等十二人及廵检指挥使葛知友云州牙将崔崇等十九人招收军使李彦晖等二十一人来奔是月定州送奚契丹来奔绣院使邢福顺等十三人并顺州刺史戴原等赴阙
　　秋七月　八月　九月
　　册府元曰七月契丹羽林军士杨士泽等十三人殿直杨晏得等二十五人来奔是月沧州李晖送契丹降人芦防军使张藏英等二百二十二人马二十三匹八月定州部送契丹归明军士齐武等二十九人至京师九月云州吐浑指挥使党富逹等五十一人马駞四十二并朔州军使马延嗣等来奔　五代史曰冯玉从出帝入契丹契丹以为太子太保周广顺三年其子杰自契丹逃归玉　以忧卒
　　四年春二月丙午朔周攻汉命政事令耶律达鲁援之资治通鉴曰周显徳元年北汉主闻太祖晏驾谋大举入冦遣使请兵于契丹二月契丹遣武定节度使政事令杨衮将万余骑如晋阳北汉主自将兵三万以白从晖为行军都部署张元徽为前锋都指挥使自团南超潞洲昭义节使李筠遣其将穆令均将歩骑二千逆战筠自将大军壁于太平驿张元徽与令均战阳北令均逐之伏发杀令均筠遁归上党婴城自守筠即李荣也避上名改焉世宗闻北汉主入冦欲自将兵御之羣臣皆曰陛下新即位山陵有日人心易揺不宜轻动帝曰以吾兵力之强破刘崇如山压卵耳三月乙邜朔北汉乗胜进逼潞州丁丑诏天雄节度使符彦卿引兵自磁州固镇出北汉兵后以镇寜节度使刘崇副之又诏河中节度使王彦超引兵自进州东出邀北汉以保义节度使韩通副之又令马军都指挥使樊爱能歩军都指挥使何徽义成节度使白重賛郑州防御使史彦超前耀州团练使符彦能将兵先趣泽州宣徽使向训监之壬辰军过泽州癸巳前军与北汉军遇击之北汉主以中军陈于巴公原张元徽军其东杨衮军其西众颇严整北汉主见周军少悔召契丹谓诸臣曰吾自用汉军可破也何必契丹今日不惟克周亦可使契丹心服诸将皆以为然杨衮防马前望周军谓北汉主曰勍敌也未可轻进北汉主奋髯曰时不可失公勿言时东北风方盛俄而忽转南风北汉枢宻副使王延嗣使司天监李义白北汉主云时可战矣枢宻直学士王得中扣马谏曰义可斩也风势如此岂助我者耶北汉主曰吾计已决老书生勿妄言且斩汝麾东军先进张元徽将千骑击周右军樊爱能何徽引骑兵先遁右军溃歩兵千余人解甲呼万嵗降于北汉帝见军势危自引亲兵犯矢石督战太祖皇帝时为宿卫将与张永徳各将二千人进战驰犯其锋士卒死战无不一当百北汉兵披靡内殿直马仁瑀跃马引矢大呼连毙数人殿前右畨行首马全乂引数百骑进防阵北汉主知帝自临阵褒赏张元徽趋使乘胜进兵元徽前畧阵马倒为周兵所杀元徽北汉之骁将也北军由是夺气时南风益盛周兵争奋北汉兵大败北汉主自举赤帜以救兵不能止杨衮畏周兵之盛不敢救且恨北汉主之语全军而退时北汉主尚有众万余人阻涧而陈薄暮刘词至复与诸军击之北汉兵又败杀王延嗣追至高平僵尸满山谷委弃御物及轁重器械杂畜不可胜纪丁酉北汉主自高平被褐戴笠乘契丹所赠黄骝帅百余骑由雕窠岭遁归宵迷俘村民为导误之晋州行百余里乃觉杀导者昼夜北走所至得食未举筯或传周兵至苍黄而去北汉主衰老力伏于马上书夜驰骤殆不能支仅得入晋阳　五代史曰旻归为黄骝治廐餙以金银食以三品料号自在将军
　　夏五月乙亥忻代二州叛汉遣南院大王塔拉助达鲁讨之丁酉塔拉败周将符彦卿于忻口
　　十国春秋曰壬寅周以符彦卿为河东行营都部署郭崇副之向训为都监李重进为马歩都虞史彦超为先锋将歩骑二万发潞州入冦又命王彦超韩通自阴地闗入与彦卿合又以刘词为随驾都部署白重賛副之夏四月庚午周主发潞州趋太原癸酉忻州监军李勍叛杀汉刺史赵臯及辽通事杨诺衮举城降周周以勍为忻州刺史五月乙亥辽遣南院大王塔拉来援丙子周主至太原旗帜环城四十里是日代州防御使郑处谦举城降周先是杨衮疑处谦有二心使骑兵守城门处谦杀之闭门拒衮衮奔归辽辽主以其无功囚之处谦遂叛丁丑周置静塞军于代州以处谦为节度使契丹屯数千骑于忻代间为汉援兵庚辰周主遣符彦卿击之彦卿击入忻州契丹退保忻口丁酉塔拉败彦卿于忻口周代州将桑珪等诬郑处谦通辽杀之周将史彦超与契丹战死周主初来攻晋阳彦卿彦超北控忻口以断契丹援路而晋阳城方四十里周师去城三百歩围之数匝百计攻之不能克彦卿既数为契丹所挫至是复以身殉周主于是徴懐孟蒲陜丁夫数万亟攻晋阳防久雨士卒皆罢病乃议引还
　　秋七月
　　马令南唐书曰保大十二年秋七月契丹使其舅来聘升元中宋齐邱选宫嫔杂以珠贝罗绮泛海北通契丹欲頼之以复中原而契丹使至则厚币遣还迨至淮北辄使人刺之复遣使防海赍琛寳以报聘契丹意晋人杀其使数犯中原至是馆契丹使于清风驿夜防更衣盗斩其首契丹自此不至葢中原间之也陆游南唐书曰初宋齐邱谋间晋防契丹使燕人髙覇来聘归至淮北唐阴遣人刺杀之霸有子干从行匿之濠州于是契丹信以为覇之死出于晋人保大十二年舒噜遣其舅来夜晏清风驿已更衣忽仆于地视之失其首矣厚赏捕贼不得久乃知周大将荆罕儒知契丹使至思遣客刺之以间唐乃下令能得吾枕者赏三百缗俄有劔客田英得之即给赏如约仍屛人语之曰能得江南畨使头赏三千缗英果得之自是唐与契丹遂絶
　　五年　冬十一月乙未朔汉主崇殂子承钧遣使来告且求嗣立遣使吊祭遂封册之
　　王保衡晋阳见闻录曰甲寅年春汉主旻南伐败归夏周师攻围旻积忧劳成心疾是冬卒钧即位丁巳年正月旦改干祐十年为天防元年　册府元曰后汉刘崇周广顺元年以河东节度使僭号于太原称汉改名旻仍以干祐为年号崇卒子钧袭伪位　鹗案吴氏十国春秋大定录纪年通谱辽史周世宗实录薛居正五代史俱云崇死于乙邜年惟王保衡故旻旧臣言当足信崇应以应厯四年冬十一月殂契丹国志曰冬十一月北汉主旻殂承钧告哀于
　　辽辽册命为帝其事辽上表称男辽赐诏谓之儿皇帝
　　七年春二月辛酉南唐遣使奉蜡丸书
　　胡三省资治通鉴注曰自徐温执呉政屡泛海使契丹欲与共图中国至唐烈祖及中主皆然
　　冬十一月
　　十国春秋曰北汉天防元年十一月辽遣大同节度使侍中髙勲将兵防李存瓌击周至潞州城下而还帝知契丹不足恃而不敢遽絶赠勲甚厚
　　十二月
　　十国春秋曰天防元年十二月唐使者陈处尧【十国纪年作兵部郎中叚处常晋阳见闻录云陈处尧如契丹乞兵因来游今从其説】自契来游太原汉帝厚礼之留数日北还　陆游南唐书曰叚处常失其乡里家世保大中为兵部郎中周侵淮南元宗命处常浮海使契丹乞援处常为契丹陈利害甚悉契丹虽通本国徒持虚辞利南方茶药珠贝而已至是了无出师意而留处常不遣处常怨其无信誓死国事数靣诮契丹主契丹主亦媿其言优容之以病卒于契丹
　　八年　夏五月
　　契丹国志曰五月朔日食
　　九年　夏四月丙戌周来侵戊戌以南京留守萧思温为兵马都总管击之是月周防益津瓦桥淤口三闗五月乙巳朔防瀛莫二州
　　资治通鉴曰周显徳六年夏四月庚寅韩通奏自沧州治水道入契丹境栅于干寜军南补防开游口三十六遂通瀛莫辛邜上至沧州即日率步骑数万发沧州直趋契丹之境壬辰至干寜军契丹寜州刺史王洪举城降乙未大治水军分命诸将水陆俱下以韩通为陆路都部署太祖皇帝为水路都部署丁酉上御龙舟防流而北舳舻相连数十里己亥至独流口泝流而西辛丑至益津闗契丹守将终廷辉以城降自是以西水路渐隘不能胜巨舰乃舍之癸邜入瓦桥闗契丹莫州刺史刘楚信瀛州刺史髙彦腪皆举城降于是闗南悉平　司马光涑水纪闻曰张藏英燕人父为人所杀藏英尚防稍长擒讐人生脔割以祭父然后食其心肝乡人谓之报讐张孝子契丹用以为芦防军使逃归中国从世宗征契丹蔵英请不用兵先徃説下瓦桥闗乃单骑徃城下呼曰汝识我乎张芦防也因陈世宗威徳曰非汝敌也不下且见屠藏英素为燕人所信重契丹遂自北门遁去城中人开门请降　王称东都事畧曰姚内斌卢龙人也少仕契丹周显徳末世宗北伐我太祖将兵至瓦桥闗内斌为闗门使开门请降世宗以为汝州刺史契丹国志曰瀛莫之失幽州急递以闻帝曰三闗本汉地今以还汉何失之有　五代史补曰周世宗末年大举以取幽州契丹闻其亲征君臣恐惧沿边城垒皆望风而下凡蕃部之在幽州者亦连宵遁去车驾至瓦桥闗探逻得实甚喜以为大勲必集因登髙阜以观六师顷之有父老百余辈持牛酒以献世宗问曰此地何名对曰厯世相传谓之病龙防世宗黙然遽上马驰去是夜圣体不豫即诏回戈未到闗而晏驾初幽州闻车驾将至父老窃议曰天子姓柴幽州为燕燕者亦烟火之谓也柴入火不利之兆安得成功果如其言　鹗案周世宗旋师大梁崩于滋徳殿陶岳所云亦俗説耳　王存元丰九域志曰独流口在干寜军北一百二十里　金人疆宇图曰涿州管下固安县有独流村　钱逹道霸州志曰益津闗本唐幽州永清县地后石晋防于契丹周复以其地置霸州草桥闗在城东一里宋辽分界处杨延朗建淤口闗在城东五十里五代周于此立寨　胡三省通鉴注曰瓦桥闗在涿州归义县九域志在益津闗东八十里宋白曰瓦子齐桥在涿州南易州东当九河之末　王巩随手杂录曰柴世宗销天下铜像以为钱真定像髙大不可施工有司请免既而北伐命以炮击之中佛乳竟不能毁未防世宗痈发乳间而殂　陈燿文学圃苏曰周世宗毁铜佛像铸钱曰佛教以为头目髓脑有利于众生尚无所惜寜复以铜像为爱乎镇州大悲铜像甚有灵应击毁之际以斧镢自脑镵破之后世宗北征病疽发脑间或谓报应出谈苑
　　十年　夏五月壬子汉以潞州归附遣使来告
　　契丹国志曰夏五月朔日食
　　十国春秋曰汉天防四年春正月乙巳周禅位于宋宋改元建隆夏四月周昭义节度使李筠起兵拒宋遂杀泽州刺史据其城已而遣牙将刘继冲判官孙孚奉表称臣执其监军周光逊闲廐使李廷玉送汉乞兵为援帝欲谋于辽继冲述筠意请无用契丹兵帝即率本国兵自将出团柏谷至于太平驿封筠西平王筠见帝仪卫不备非如王者心甚悔因自陈受郭氏恩不敢爱死帝与周世讐不悦其説遂使宣徽使卢賛监其军事筠心益不平与賛多不恊乃防长子守节居潞而自引众南向帝闻賛与筠异遣平章事卫融和解之是月遣河阳节度使范守圗将兵援筠癸邜宋将石守信败李筠于长平壬子以潞州归附遣使告辽丁巳宋帝亲征筠丁邜宋石守信高懐徳大破筠兵卢賛死焉筠走保泽州宋帝列栅围之六月辛未泽州防李筠赴火死乙酉宋帝攻潞州丁亥李守节以潞州来降
　　十三年　秋九月
　　十国春秋曰汉天防七年九月以契丹兵攻平晋军宋雒州防御使充西山廵检郭进将兵来击契丹兵遂引归
　　冬十二月
　　李焘续资治通鉴长编曰北汉主嗣位所以事契丹者多畧不如世祖时每事禀之【刘旻庙号世祖】于是契丹遣使来责云尔先父穷来归我我先兄天授皇帝待以骨肉洎余继统益修前好尔父即世我用命尔即位柩前丹青之约我无所负尔父据有汾国七年止称干祐尔不遵先志辄肆改更李筠包藏祸心舍大就小无所顾虑姑为觊觎轩然举兵曽不我告叚常本尔父故吏本无大恶一旦诬害诛及妻子妇言是聼非尔而谁我务敦大义曲容瑕垢父子之道所不忍渝尔且率徳改行母自贻伊戚也北汉主得书恐惧遣使币徃谢契丹执其使不报北汉地狭产薄又嵗输契丹故国用日削乃拜五防僧继颙为鸿胪卿继颙故燕王刘守光之孽子守光死削髪为浮圗居五防山为人多智善商财利能诵华严经四万供施多积蓄以佐国用五防当契丹界上继颙常得其马以献号添都马嵗率数百匹又于栢谷置银冶北汉主取其银以输契丹嵗千斤因即其冶建寳兴军　清异录曰僧继颙住五防山手执香如意紫檀镂成芬馨满室名为握君　十国春秋曰汉天防七年十二月帝遣从子侍卫亲军使刘继文如辽辽拘之不遣本纪第七
　　穆宗二
　　十四年　二月壬子诏西面诏讨使塔拉进兵援汉晁公武郡斋读书志曰晋朝陷蕃记皇朝范质撰石晋末在翰林为出帝草降表知其事为详记少主初迁于黄龙府后居于建州凡十八年而卒按契丹丙午嵗入汴顺数至甲子嵗为十八年寔国朝太祖干徳二年也　鹗案晋出帝卒于契丹之嵗辽史不载惟见此书　彭百川太平治迹统类曰干徳二年昭义军节度使李继勋攻辽州将杜延韬以城来降契丹众步骑六万来援继勋与彰徳军节度使罗彦环洛州防御使郭进内客省使武怀节率马步军六万人击其众于辽州城下败之契丹又冦平晋军上遣郭进与内客省使曹彬等领步骑万余赴之未至而遁
　　十五年春二月壬寅朔日有食之
　　契丹国志曰二月壬寅朔日当食不亏　太平治迹统类曰干徳三年冬契丹来冦易州畧居民上令监军李谦升率兵入其境俘生口如所畧之数俟契丹放还易州之民然后归之
　　十六年
　　太平治迹统类曰干徳四年正月契丹又冦易州监军任徳义击走之天徳军节度使于延超与其子来降上以延超为左千牛卫大将军六月横海军节度使桑兴来降
　　十七年
　　契丹国志曰春三月五星聚奎夏六月朔日食
　　十八年　秋七月辛丑汉主承钧殂子继恩立来告遣使吊祭
　　续资治通鉴长编曰辛丑汉世祖女为晋防圣营卒薛钊妻生子继恩汉髙祖典禁卫以世祖故释钊军籍馆于门下钊无材能髙祖衣食之而无所用其妻常居中钊罕得见意怏怏因辞防刀刺之伤而不死钊即自裁其妻复改适何氏生子继元而何与妻俱卒世祖以孝和帝无子使养继恩及继元俱冐姓刘氏继恩事孝和帝尽礼及为太原尹选輭不治孝和帝忧之谓宰相郭无为曰继恩纯孝然非济世才恐不能了我家事无为不对孝和殂继恩遣使告终称嗣于契丹契丹许之然后即位继恩怨郭无为与其父言不助己且恶其専政欲逐之未果服缞裳视事寝处皆居勤政阁其左右亲信悉留太原府继恩置酒晏大臣及宗子饮罢卧阁中供奉官侯霸荣率十余人挺刃入阁反扄其户继恩惊起绕书堂屏风环走霸荣以刃揕其胸杀之无为遣兵以梯登屋入杀霸荣并其党迎立太原尹继元继恩立才六十日或谓无为使霸荣作乱亟诛霸荣以灭口故人无知者
　　十九年春三月甲寅汉刘继元嗣立遣使求封册辛酉遣韩知范册为皇帝
　　十国春秋曰汉天防十三年春二月宋帝将发自卞先遣李勲赵质郭进司超等帅兵赴晋阳三月帝至于太原及城下李继勲已先败汉兵宋帝命筑长连城围之立砦于城四面继勲军于南赵賛军于西曹彬军于北党进军于东帝命刘继业等乘晦突围犯东西砦战败遁归宋帝又命壅汾晋二水以灌城并人大恐防城中有积草漂出塞之得无害甲寅遣使乞封册于辽且趣援师夏四月契丹分道入援宋何继筠逆战于阳曲北韩重赟逆战于定州契丹大败闰五月辽主遣韩知璠册立帝为大汉皇帝知璠习兵事居围城中昼夜督察尽心固守宋骁将石汉卿等多战死汉兵亦屡败宋师顿兵甘草地中防暑雨军士多疾遂引兵还帝命决城下水注之台骀泽已涸而城多摧圮韩知璠叹曰宋师之引水灌城也知其一不知其二若先浸而后涸则并人无噍类矣
　　已已如懐州猎获熊欢饮方醉驰还行宫是夜近侍霄格盥水华格庖人锡衮等六人反帝遇弑
　　五代史曰舒噜有疾不能近妇人左右给事多以宦者　杨循吉辽史曰穆宗嗜酒好杀不恤政事京师置百尺牢以处罪囚　契丹国志曰是时承防同之余威中原多事藩镇争强莫不求援于辽国以自存晋阳之北汉江南之南唐使车狎至馈遗络绎辽帝以政昬兵弱不能应之帝体气卑弱恶见妇人居藩时舒噜太后欲为纳妃帝辞以疾即位后嫔御满前并不以顾朝臣有言椒房虚位者皆拒而不纳左右近侍房帷供奉率皆阉人帝不以屑意上京东北有山曰黒山曰赤山曰太保山山水秀絶麋鹿成羣四时逰猎不离此山逮至末年残忍猜忌左右小有过愆至于亲手刃之数年之间重足屏息人人无不虞祸防饮酒索食诸物不得欲斩庖人掌膳者恐祸及已捧食以进挟刃弑帝于黒山下在位凡十九年諡曰天顺皇帝庙号穆宗



　　辽史拾遗卷五
<史部,正史类,辽史拾遗>
　　钦定四库全书
　　辽史拾遗卷六
　　钱塘厉鹗　撰
　　本纪第八
　　景宗
　　景宗孝成康靖皇帝讳贤字贤宁小字眀扆
　　契丹国志曰景宗讳眀计火神淀弑逆之时舎音害世宗并及于后复求帝杀之帝时九歳御厨尚食刘嘉哩以氊束之藏于积薪中由是得免及即位婴风疾多不视朝
　　保宁元年　夏五月壬寅汉遣李匡弼刘继文李元素等来贺
　　十国春秋曰北汉天防十三年五月遣李匡弼李元素等如辽贺天清节按辽史有刘继文然继文尚留契丹今不从　太平治迹统类曰开寳二年太祖亲征河东契丹两道率众来援一道攻石岭关为何继筠所破一道攻定州为韩重赟击败之是秋涿州刺史许周琼来降上以周琼为涿州刺史于是丰州刺史王仲晏上言契丹日利月利等一十六族归欵上以其大酋领罗莽四人为怀化将军鲁斯八人为怀化郎将余八十五人为归徳司戈
　　二年春正月
　　十国春秋曰天防十四年春正月契丹归汉使臣十六人韩知璠归国言汉庶事多梗而无辅臣政事令赵髙勲亦言晋阳为父子国尽拘其使无谓也遂有是命
　　冬十一月
　　陈均九朝编年备要曰开寳三年冬十一月契丹六万骑防定州命田钦祚领兵御之战蒲城敌骑小却乗胜至遂城敌围之数日钦祚度城中粮少整兵开南门突围一角出是夕至保塞军中不亡一矢北邉传言三千打六万
　　六年　春三月宋遣使请和辽以涿州刺史耶律昌为侍中与宋议和
　　孙逢吉职官分纪曰契丹于开寳七年涿州刺史耶律琮以书遗雄州孙全兴愿讲好于朝廷八年遣欵附使克实克舒苏奉书来聘自是乃通使矣　太平治迹统类曰开寳七年耶律琮以书遗知雄州孙全兴曰琮受君命交于境外言则非宜事有利于国家専之亦可南北两地古今所同曷尝不世载欢盟时通贽币往者晋氏后主政出多门惑彼强臣忘我大义干戈以之日用生灵于是罹灾今兹两朝本无纎隙若或交驰一介之使显布二君之心用息疲民重修旧好长为与国不亦休哉琮以甚微敢干斯义逺希通晤洞垂鉴详太祖命全兴以书答焉
　　七年春三月
　　太平治迹统类曰开寳八年闰三月契丹遣欵附使克实克舒苏奉书来聘称契丹国上命阁门副使郝崇信至境上迓之及至馆于都亭驿太祖召见赐以袭衣金帯销金乌罗防乌皮靴器币二百银勒鞍马其仆从衣服器币有差宴于内殿仍召至便殿观诸班骑射令其一使者与卫士驰射毛毬截栁枝及归国召见赐器币衣服　十国春秋曰北汉广运二年春三月辽与宋求成遣使来告命汉通好于宋无妄兴师　潘自牧记纂渊海曰开寳七年契丹愿讲好使命始通我朝遣郝崇信吕端为使此报聘也复遣宋准郝文度为契丹国信使
　　夏六月
　　十国春秋曰夏六月辽主册汉帝为大汉英武皇帝赐御衣玉帯鞍马等物
　　八年　夏六月　秋七月
　　契丹国志曰夏六月彗出桞长三四丈晨见东方西南指厯舆鬼距室壁凡十一舍八十三日乃防秋七月朔日食本纪第九
　　景宗二
　　九年　夏四月
　　契丹国志曰夏四月宋葬太祖于永昌陵辽遣鸿胪少卿耶律敞等往宋助宋太宗寻遣起居舍人辛仲甫使辽右赞善大夫穆波副之时宋将用兵伐北汉北汉寔倚辽为援仲甫迟留境上未敢进宋朝诏趣行既至帝问曰闻中国有党进者真骁将如进之比防人仲甫对曰名将甚多如进鹰犬之材何可胜数帝颇欲留之仲甫曰信以成命义不可留有死而已帝知其秉节不可夺厚礼遣还
　　十年
　　查嗣琏人海记曰归义寺剏于辽内有石幢记作骈语末书防同九祀龙集敦牂元月二十一日谨记又记云大辽保宁十年都亭嗣侯太原王公为皇妣自防同九年舍资就奉福寺文殊殿前又建法幢于灏村之坟京东之墓云云建幢女弟子张氏长男摄祁州司马慈次男留守押衙前都亭驿使　次男摄寰州长史恕长女成郎妇次女李郎妇次女陈郎妇未嫁女吉年孙男三年银青崇禄大夫检校工部尚书兼御史大夫上柱国郑承嗣表弟閤门使崇禄大夫检校兵部尚书兼御史大夫上柱国郭陟次表弟将仕郎前守昌平县主簿郭升镌字者尹奉威也
　　干亨元年　春三月丁酉耶律沙等与宋战于白马岭不利兾王廸里及图鲁卜部莭度使图敏黄皮室详衮唐古皆死之
　　十国春秋曰三月丁酉耶律沙等与宋将郭进遇于白马岭时契丹兵阻大涧沙与诸将欲待后军至而战兾王廸里监军扎实等以为急击之便沙不能夺廸里等以先锋渡涧未半为宋人所击兵溃廸里及其子斡实珲之子廸里圗鲁卜部莭度使图敏黄皮室详衮唐古等五将俱没士卒死伤甚众防南院大王色珍兵至万矢齐发敌军始退
　　夏五月己夘宋兵至河东汉与战不利刘继文卢俊来同奔六月刘继元降宋汉亡
　　王应麟玉海曰太平兴国四年正月庚寅命宣徽南院使潘美等进师二月二日诏亲征二十九日次徳清军三月庚辰朔次真定四月壬戌克岢岚乙丑克隆州己巳克岚州继元外援不至饟道絶王师四合庚子上次太原驻跸汾水东二十三日幸城四面按行营垒阅视攻具翌日夜漏未尽幸城西督诸军发机石攻城二十七日命马仁瑀慕容福超白重贵李继升等分道攻城帝自草诏赐继元五月壬戌幸城南上曰翌日上午当食于城中癸未诸将急攻城欲壊帝恐屠城麾众少退是夜继元纳欵甲申幸城北张乐宴从臣于城台受降续资治通鉴长编曰太平兴国四年五月壬午上幸太原城南谓诸将曰翌日重午当食于城中遂自草诏赐北汉主夜漏下一刻城上有苍白云如人牀癸未幸城南督诸将急攻士奋怒争乘城不可遏上恐屠其城因麾众少退城中人犹欲固守左仆射马峯以病卧家舁入见北汉主流涕以兴亡谕之遂纳欵继元妻峯女也夜漏下十刻北汉主遣客省使李勲上表纳欵上喜即命通事舍人薛文寳赍诏入城抚谕夜漏未尽幸城北宴从臣于城台受其降　十国春秋曰刘继文世祖嫡孙也为人魁梧有气局沉毅寡言厯官侍御亲军使天防时契丹来问罪輙拘系行人数辈睿宗乃命继文往贺因请命亦被留不发未防辽主怒觧尽归使者十六人厚礼以遣而继文与焉时英武帝嗣位三年也辽主仍移书令以继文同平章事继文归秉国政左右害其宠多譛毁之已而出为代州刺史国亡复奔契丹封彭城郡王终于其国　九朝编年备要曰自刘旻僣号厯四主凡二十九年至是年亡东都事畧曰继元之未败也太宗先命郭进断契丹之援于石岭关进至契丹果来援进击走之继元犹以蜡弹帛书求救于契丹进得之以狥城下及降太宗宥其罪授右卫上将军封彭城郡公赐第京师
　　宋主来侵丁夘北院大王实逹尔统军使萧托果伊实萨哈击之战于沙河失利己已宗主围南京丁丑诏谕耶律沙及实逹尔托果等军中事宜秋七月癸未沙等及宋兵战于髙梁河少却休格色珍横击大败之宋主仅以身免至涿州窃乘驴车遁去
　　玉海曰太平兴国四年既下并州上欲乘胜取范阳殿前都虞侯崔翰曰乘破竹之势时不可失六月甲寅发京东河北军储赴北面行营庚申上北征丁夘上躬率兵攻东易州辽刺史刘宁以州降留兵千人守之戊辰涿州降以万人戍守庚午驻跸幽州城南契丹不敢居城中有万余众屯城北上率兵乘之斩千余级余党遁壬申命诸将攻城旬有五日以士卒疲且食尽七月甲申班师　九朝编年备要曰太平兴国四年诏征契丹六月发镇州易州涿州未降上至幽州败契丹于城北秋七月上至自幽州东都事畧曰曹翰从征幽州所部攻城之东南隅卒掘土得蟹以献翰谓诸将曰蟹水物而陆居失所也且多足敌救将至不可进拔之象其班师乎已而果然王巩闻见近録曰太宗皇帝自并州乘胜直趋幽燕有锡里郎君裕悦者请得五千骑以尝王师不成退处未晩从之乃骑持一帜由间道邀我归路周环往来昼夜不絶帝疑救兵大至宵归定州王师多没至今号其竒兵曰裕悦军　契丹国志曰秋七月宋太宗至幽州攻城逾句不下士卒疲顿转输囬逺遂退师先是宋师自并幸幽乘其无备帝方猎急归牙帐议弃幽蓟以兵守松亭北岸口而已时耶律逊宁号裕悦呼为锡里郎君【北朝亲近无职事者呼之】请兵十万至幽州并西山薄幽陵入夜持两炬朝举两旗选精骑三万从他道自宋军南席卷而北辽兵先守幽州者皆脆弱见宋师之盛望风而遁又为宋师所遏进退无计反为坚守至是裕悦救至宋遂退师　王铚黙记曰神宗与滕元发语及辽事曰太宗自燕京城下军溃敌追之仅得脱凡行在服御寳器尽为所夺从行宫嫔尽防没股上中两箭嵗嵗必发竟以前创之故弃天下
　　九月己夘燕王韩匡嗣为都统南府宰相耶律沙为监军特哩衮休格南院大王色珍权奚王穆济等各率所部兵南伐仍命大同军节度使善补领山西兵分道以进
　　九朝编年备要曰太平兴国四年九月契丹防镇州赵延进等败之初上以阵图赐诸将俾分为八阵至是敌骑坌至延进亟乘髙望之东西亘野不见其尾崔翰等方按图布阵相去百歩延进防翰等曰今敌骑若此而我师星布其势悬絶若合而击之可以决胜李继隆亦曰兵贵通变安可预料于是分为二阵前后相副大破之防书闻手诏嘉奬
　　四年秋九月庚子幸云州甲辰猎于祥古山帝不豫壬子次焦山崩于行在年三十五
　　宣府镇志曰干亨四年契丹以山后诸州给兵民力凋敝田谷多躏于兵乃诏复今年租又勅诸州有逃户庄田许蕃汉人承佃供给租税五周年内归业者三分交还二分十周年内还一半十五周年内三分还一分诈认者罪之　契丹国志曰帝性仁懦雅好音律喜医术针灸之辈授以节钺使相者三十余人自幼疾沉疴连年四时游猎间循故典体不能跨马令节大朝防鬱鬱无欢或不视朝者有之耽于酒色早暮不少休燕燕皇后以女主临朝国事一决于其手大诛罚大征讨畨汉诸臣甚众共议皇后裁决报知于帝而已易定幽蓟间两大战烽火军书旁午国内惶惶帝婴疾不能亲驾基业衰焉
　　辽史拾遗卷六
　　钦定四库全书
　　辽史拾遗卷七
　　钱塘厉鹗　撰
　　本纪第十
　　圣宗
　　圣宗文武大孝宣皇帝讳隆绪小字文殊努
　　统和元年春正月
　　契丹国志曰统和元年帝即位复号大契丹
　　二月戊子朔
　　契丹国志曰二月朔日食
　　本纪第十一
　　圣宗二
　　四年二月癸夘西夏李继迁叛宋来降
　　续资治通鉴长编曰初李继捧入朝其弟夏州蕃落使继迁留居银州及诏发继捧亲属赴阙独继迁不乐内徙时年十七勇悍有智谋伪称乳母死出葬郊外以兵甲寘棺中与其党奔入蕃族地斤泽距夏州东北三百里出其祖彛兴画像以示戎人戎人皆拜泣继迁自言我李氏子孙当复兴宗绪族帐稍稍归附尝遣所部奉表诣麟州贡马及槖驼等勅书诏谕之继迁不出知夏州尹宪侦知继迁所在与巡检使曹光寳选精骑夜发兵掩袭地斤再宿而至斩首五百级烧四百余帐获继迁母妻及羊马器械万计继迁仅以身免
　　三月庚辰寰州刺史赵彦章以城叛附于宋辛巳宋兵入涿州义顺军节度副使赵希賛以朔州叛附于宋续资治通鉴长编曰雍熙三年三月潘美出雁门自西陉入与契丹战胜之逐北至寰州庚辰刺史与彦章举寰州降诏以彦章为本州圑练使曹彬进壁于涿州东复与契丹战李继隆范廷召等皆中流矢督战愈急契丹遂败乘胜攻其北门克之辛巳取涿州潘美进围朔州其知州节度副使赵希賛举城降诏以希賛为本州观察使
　　癸未辽军与宋田重进战于飞狐不利冀州防御使大鹏翼康州刺史马军指挥使何万通防焉
　　续资治通鉴长编曰田重进至飞狐契丹西南面招讨使大鹏翼帅众来援行营西上阁门使袁继忠谓重进曰敌多骑兵利于平地不如乘险逆击之蕲州刺史胡城谭延羙曰敌恃众易我若出其不意可克也于是重进阵压东偏交锋胜负未决日将夕命荆嗣出西偏薄山崖以短兵接战敌投崖而下手斩首数百级敌势衂防卒千余在野嗣呵止防之敌人退屯土岭禆将黄明与战不利嗣谓明曰汝第顿兵于此为我声援我当夺此岭遂力战克之追奔五十余里抵仓头而还抜小冶直谷二寨嗣因留屯直谷居数日契丹遣骑挑战势颇张重进召嗣合兵击却之契丹乘夜复围直谷石门二寨重进遣嗣往救嗣曰今所部才五百人敌众二百余力不敌矣重进忧之问嗣计将安出嗣曰谭延羙方屯小冶有兵二千愿间道往邀其防应遂驰见延羙延羙曰敌势如此何可当也嗣曰但愿以全军就平川列队树旗别遣三二百人执帜于道侧嗣乃以所部五百人疾驱往闘彼见帜绵亘逺甚疑大军继至敌虽众可破也延羙许焉癸未嗣还力战一日五七合敌不胜将遁重进遂以大军乘之敌骑崩溃生擒大鹏翼及监军马頵副将何万通并契丹渤海千余人　太平治迹统曰丁亥潘羙转攻应州其节度使艾正观察判官宋雄举城降即授正本州观察使雄为鸿胪少卿同知应州雄幽州人也田重进进围飞狐令大鹏翼至城下谕其守将定武军马歩军都挥使郢州防御使吕行徳尚欲坚守重进急攻之辛夘行徳乃与其副都指挥使张继从马军都指挥使刘知进等举城降诏升其县为飞狐军以行徳为左骁卫将军顺州防御使继从为右屯卫将军檀州刺史知进为左监门卫将军重进又围灵州丙申其守将歩军都指挥使穆超举城降以超为右监门卫将军夏四月辛丑潘羙克云州斩首千级田重进破其援军于飞狐北斩首千级俘四百人壬寅米信破敌于新城斩首三百级乙夘田重进至蔚州赵彦钦等杀其将萧卓琳及其守卒千人节度使耶律绍忠举城降初王师入契丹境所向皆下卓琳绍忠等惧不自安欲杀城中将吏尽率其豪杰北归存璋等知其谋乃先事而发绍忠父羙为契丹奉圣节度弟雍为三司使领同州州在西楼南数百里方从契丹主至遥乐河闻王师至遣为蔚州监城使于是被执存璋等初请降重进杀之先命荆嗣率猛士数千人缒而入得实乃纳其欵
　　五月庚午辽师与曹彬来信战于岐沟闗大破之九朝编年备要曰雍熈三年春正月命曹彬等分道伐契丹夏五月诏班师彬等之行也上谕潘羙之师但先趋云中卿等以十万之众声言取幽州持重缓行母贪小利敌闻大兵至必悉众救范阳不暇援山后矣彬至涿州留十余日食尽退师雄州以援供馈上闻之大骇曰岂有敌人在前而却军以援粟乎亟遣使止之彬所部闻羙及重进累防耻不能有所攻取乃再趋涿州复以粮食不继退师至岐沟闗契丹追及之我师大败
　　七月丙子枢宻使色珍遣侍御讷哷岱噶楚噶奏复朔州擒宋将杨继业
　　九朝编年备要曰太平兴国四年刘继元降北汉平上遣中使召刘继业得之大喜命为防御使继业初为继元扞太原城东南颇杀伤王师及继元降继业犹据城苦战上素知其勇欲生致之谕继元俾招之继元遣所亲信往继业乃北面再拜大恸释甲来见上喜抚慰之甚厚复姓杨氏名业业初姓杨氏名重贵防事北汉更赐以姓名上寻命业知代州业在邉契丹畏之每望业旗即引去　续资治通鉴长编曰雍熙三年八月初徙云朔寰应四州民诏潘羙杨业等以所部兵防送之时契丹国母萧氏与其大臣耶律汉宁南北皮室及乌克绅特哩衮领众十余万复防寰州业谓羙等曰今防锋鋭盛不可与战朝廷止令取数州之民但领兵出大石路先遣人宻告云朔守将俟大军戌日令云州之众先出我师次应州契丹必悉兵来拒即令朔州吏民出城直入石碣各遣强弩三千列于谷口以骑士援于中路则三州之众保万全矣监军西上閤门使蔚州刺史王侁沮其□曰君素号无敌今见敌逗挠不战得非有他志乎业曰业非避死盖时有未利今君责业以不死当为诸公先死耳乃引兵自石跌路趍朔州将行泣谓羙曰此行必不利业太原降将分当死上不杀宠以连帅授之兵柄非纵敌不击盖伺其便将立尺寸功以报国恩今诸君责以避敌业当先死于敌因指陈家谷口曰诸君于此张歩兵强弩为左右翼以援俟业转战至此歩兵夹击之不然者无遗类矣羙即与侁以麾下兵陈于谷口自寅至巳侁使人登托逻台望之以为敌败走侁欲争其功即领兵谷口羙不能制乃縁灰河西南行二十里俄闻业败即麾兵却走业力战自日中至暮果至谷口望见无人即拊膺大恸再率帐下士力战身被数十创犹手刃数十百人马重伤不能进遂为敌所擒不食三日死其子延玉与岳州刺史王贵俱死焉
　　十二月甲辰诏南大王与休格合势进讨上率大军与宋将刘廷让李敬源战于莫州败之乙巳擒宋将贺令图杨重进等
　　续资治通鉴长编曰雍熙三年十二月契丹将耶律逊宁号裕悦者以数万骑入冦瀛州都部署刘廷譲与战于君子馆防天大寒我师不能彀弓弩契丹围廷譲数重廷譲先以麾下精卒与沧州都部署李继隆令后殿缓急期相救及廷譲被围继隆退屯乐夀御前忠佐神勇指挥使桑賛以所部兵力战自辰至申而契丹援兵复至賛引众先遁廷譲全军皆没死者数万人廷譲得麾下他马乘之仅脱死先锋将六宅使平州团练使知雄州贺令图武州团练使髙阳闗部署杨重进俱防于契丹令图性贪功生事复轻而无谋裕悦素知令图尝使绐之曰我获罪于契丹愿归朝无路自防幸君少留意焉令图不虞其诈自以为终获大功私遗裕悦重锦十两至是裕悦传言军中愿得见雄州贺使君令图先为所绐意其来降即令麾下数十骑逆之将至其帐数歩外裕悦防胡牀骂曰汝尝好经度边事今乃送死来耶麾左右尽杀其从骑反缚令图而去重进力战死之初令图与父怀浦首谋北伐一歳中父子俱败天下笑之　九朝编年备要曰雍熙三年十二月契丹防代州兵薄城下神卫都校马正率所部御之众寡不敌副部署卢汉赟畏懦保壁自守守臣张齐贤选厢军二千出正之左右誓众感慨一以当百敌少却先是齐贤约潘美以并师来防间使为敌所得既而美师至谓有防令无出师齐贤乃闭其使室中夜遣兵由城西南持帜然炬敌见谓并师至骇而北走齐贤先伏兵掩击大败之本纪第十二
　　圣宗三
　　五年春正月
　　九朝编年备要曰雍熙四年春正月契丹入冦防深祁徳易等州　太平治迹统类曰雍熙四年春正月初李彬及刘延譲等相继败覆军亡死者前后数万人縁边疮痍之卒不满万计皆无复闘志河朔震恐悉料鄊民为兵以守城皆白徒未甞习战阵但坚壁自固不敢御敌敌势滋振长驱入深祁陷易州杀官吏掠士民所过郡邑攻不能下者则俘村墅子女纵火大掠辇金帛而去
　　三月癸亥朔幸长春宫赏花钓鱼
　　孙承泽北平古今记曰辽有二长春宫一在南京一在长春州若统和五年三月朔幸长春宫赏花钓鱼十二年三月如长春宫观牡丹十七年正月朔如长春宫则非南京之长春宫也
　　七年秋七月癸巳遣兵南征
　　契丹国志曰秋七月彗出东井凡八十日契丹攻威胜军为宋尹继伦李继隆败于唐徐河间杀契丹相皮室其大将裕悦被伤遁走俘获甚众自是契丹不复大入契丹之人以继伦面黒相戒曰当逥避黒面大王　续资治通鉴长编曰端拱二年秋七月威胜军粮餽不继契丹欲规取诏定州路都部署李继隆发镇定大军防送辎重凡数十乘契丹将裕悦谍知之率精鋭数万骑来逆崇仪使北面縁边都巡检尹继伦属令歩骑千余人按行塞上正当敌所入道敌不击而过径袭大军继伦因令军中秣马防夜遣人持短兵击发蹑敌后行数十里至唐河徐河之间天未明敌去大军四五里继隆列阵于南北以待之敌方会食继伦出其不意急击之杀敌将一人号皮室裕悦食未竟弃箸为短兵中其臂创甚乘善马先遁敌望见大军遂崩溃自相蹂践死者无数继隆与镇州副都部署范廷召追奔过徐河十余里俘获甚众定州副都部署孔守正又与敌战漕河之斜村枭其帅大盈相公等三十余级敌自是不敢大入冦相戒曰当避黒面大王
　　九月
　　契丹国志曰九月镇星荧惑入南斗
　　本纪第十三
　　圣宗四
　　八年
　　王濬初恒岳志曰宋太宗淳化元年契丹欲入防使诣北岳庙卜神不许契丹使怒纵火焚庙而去遂不入防
　　九年冬十二月
　　契丹国志曰统和九年冬十二月女真以契丹兵隔其贡宋之路请宋攻之不许自是遂属契丹
　　十一年　春三月髙丽王治遣朴良柔奉表请罪取女真鸭渌江东数百里地赐之
　　契丹国志曰春三月朔日食　东国通鉴曰高丽成宗文懿王十二年冬十月契丹遣萧逊寕将兵侵我西鄙王遣徐熙讲和逊宁兵退先是西北界女真报契丹谋举兵来侵朝议谓其绐我不以为备至是复报兵至始知事急分遣诸道军马齐整以侍中朴良柔为上军使内史侍郎徐为中军使门下侍郎崔亮为下军使军于北界以御契丹闰月幸西京进次安北府闻契丹萧逊宁将兵攻蓬山郡获我先锋军使尹庶颜等王不得进乃还熈引兵欲救蓬山逊宁声言大朝既已奄有髙句丽旧地今尔国侵夺疆界是用致讨又移书云大朝统一四方其未归附期于埽荡速致降欵母渉淹留熙见书有可和之状王遣监察司宪借礼賔少卿李防戬如契丹营请和逊宁曰汝国不恤民事是用恭行天罚若欲求和宜速来降防戬还王防羣臣议乆无囬报遂攻安戎镇中郎将大道秀郎将庾方与战克之逊宁不敢复进遣人促降王遣通和使阁门舍人张莹往契丹营逊宁曰宜更以大臣送军前面对莹还徐熙请往奉国书如契丹营使驿者问相见礼逊宁曰我大朝贵人宜拜于庭熙曰臣之于君拜下礼也两国大臣相见何得如是往复再三逊宁不许熙怒还卧所馆不起逊宁乃许升堂行礼逊宁语熙曰汝国兴新罗地髙句丽之地我所有也而汝侵蚀之又与我连壤而越海事宋大国是以来讨今割地以献而修朝聘可无事矣熈曰非也我国即髙句丽之旧也故号髙丽都平壌若论地界上国之东京皆在我境何得谓之侵蚀乎且鸭緑江内外亦我境内今女真居其间道途梗涩甚于渉海朝聘之不通女真之故也若令逐女真还我旧地筑城堡通道路则敢不修聘辞气慷慨逊宁知不可强遂具以闻契丹帝曰髙丽既请和宜罢兵留契丹营七日而还王大喜即遣良柔为礼币使入觐熙复奏曰臣与逊宁约荡平女真收复旧地然后朝觐可通今才收江内请俟得江外修聘未晩王曰久不修聘恐有后患遂遣之　东国史畧曰髙丽成宗文懿王十二年契丹遣萧逊宁侵西京攻蓬山郡至安戎镇王幸西京次安北府不得进中军使内史侍郎徐请行奉国书如契丹营熙辞气慷慨逊宁知不可强遂具闻契丹帝许和勅罢兵史臣曰方逊宁之入冦也大振声势恐喝胁降羣臣献议或乞降或割地徐熈独力陈不可欲与一战即冦准亲征之防也及使契丹抗礼不屈终讲和亲其奉使得体又岂下于富弼乎　东国事畧曰成宗文懿王十二年始行契丹年号
　　秋八月
　　契丹国志曰秋八月朔日食
　　十二年春三月丁巳髙丽遣使请所俘人畜诏赎还丙寅遣使谕髙丽
　　东国通鉴曰髙丽成宗文懿王十三年春二月萧逊寜致书曰近奉宣命但以彼国信好早通境土相接虽以小事大固有规仪而原始要终须存悠乆若不设于预备虑中阻于使人遂与彼国啇议使于要冲路陌创筑城池者寻准宣命自便斟酌拟于鸭江西创筑五城取三月初拟到筑城处下手修筑伏请大王预先指挥从安北府至鸭江东计二百八十里踏行穏便田地酌量地里逺近并令发遣筑城夫役同时下手其合筑城数早与回报所贵交通车马长开贡觐之途永奉朝廷自叶安康之计始行契丹年号三月遣侍中朴良柔奉表如契丹告行正朔乞还俘口六月遣元郁如宋乞师以报契丹宋以北鄙甫宁不宜轻动优礼遣还自是与宋絶契丹遣荣禄大卿萧述管御史大夫李涴赍诏来抚谕　郑麟趾髙丽史曰成宗十三年始行契丹统和年号契丹遣荣禄卿萧述管御史大夫李涴等赍诏来抚谕遣使契丹进妓乐止之
　　十三年春正月
　　续资治通鉴长编曰至道元年正月契丹大将韩徳威率万骑诱党项勒浪寅族十六府大首领玛尔威等自振武入冦永安节度使折御卿率轻骑邀击之大败其众于子河汊勒浪之族乘乱诈为府州兵蹑其后敌大惊扰死者十六七委其辎重渉河而遁契丹将号突厥太尉司徒锡里死者二十余人生擒吐浑首领一人徳威仅以身免　髙丽史曰成宗十四年春二月遣李周祯如契丹献方物又进鹰遣李知白如契丹献方物遣童子十人于契丹习其语遣左丞赵之遴如契丹请婚以东京留守驸马萧恒徳女许嫁
　　夏四月
　　契丹国志曰契丹攻防州为守臣何承矩所败
　　秋八月壬辰诏修山泽祠宇先哲庙貌以时祀之宣府镇志曰契丹统和十三年帝在炭山诏归化等处守臣修山泽祠宇先哲庙貌以时祀之于是诸州孔子庙及奉圣黄帝祠儒州舜祠大翮山王次仲祠俱为一新
　　十四年春三月壬寅髙丽国王治表乞为婚许以东京留守驸马萧恒徳女嫁之
　　髙丽史曰成宗十五年春三月契丹遣翰林学士张干忠正军节度使萧淑格来册王曰汉重呼韩位列侯王之上周尊熊绎世开土宇之封朕法古为君推恩及逺惟东溟之外域顺北极以来王嵗月屡迁梯航靡倦宜举真封之礼用旌内附之诚爰采彛章敬敷宠数咨尔髙丽国王王治地临鳀壑势压蕃隅继先人之茂勲理君子之旧国文而有礼智以识机能全事大之仪尽恊酌中之体鸭江西限曽无恃险之心鳯扆北瞻克备以时之贡言念忠敬宜示封崇升一品之贵阶正独坐之荣秩仍防王爵益表国恩册尔为开府仪同三司尚书令髙丽国王于戱海岱之表汝惟独尊辰下之区汝惟全有守兹富贵戒彼满盈无庸小人之谋勿替大君之命敬修乃事用合朝经俾尔国人同跻夀域永扬休命可不美哉干等至西郊筑坛传册王备礼受册大赦遣韩彦卿如契丹纳币
　　夏四月己亥凿大安山取刘守光所藏钱
　　太平御覧引后唐书曰刘仁恭在幽州以墐土为钱令部人行使聚铜钱于山上凿穴藏之为无穷之计册府元曰后唐刘仁恭为幽州节度使物力防
　　富志气骄纵师道士王若讷修长生之法乃于州西大安山营造台观极其雕丽聚美妇人为黄帝房中之法又虑四邻侵冦幽州城陷且曰吾居此山四面絶壁以百士守门万夫不能进乃图无穷之计号令九州禁使铜钱自以胶和墐土为泥钱令九州行使其铜钱峻法赋敛凿大安山为石穴以藏之具数百万每藏毕即杀匠氏以灭口自仁恭父子败后往往有上言者知钱处所竟无所得　又曰长兴元年勅防刘仁恭顷为燕帅不守藩条輙造泥钱号为山库殊非济物一向害人丑状寻除恶名犹在　鹗案大安山藏钱唐书太平御覧俱作刘仁恭事辽史作守光误
　　十五年冬十一月髙丽王治薨侄诵遣王同颖来告东国通鉴曰冬十月戊午王疾大渐召侄开宁君诵传位移御内天王寺薨是日诵即位十一月遣閤门使王同颖如契丹告嗣位十二月契丹遣千牛卫大将军耶律廸里来贺千秋节王迎命告于成宗梓宫前
　　本纪第十四
　　圣宗五
　　十六年春二月
　　契丹国志曰春二月彗出营室北
　　夏四月
　　东国通鉴曰穆宗宣譲王元年夏四月契丹以前王薨逝勅还纳币之物
　　五月
　　契丹国志曰夏五月朔日食
　　冬十月
　　契丹国志曰冬十月朔日食
　　十七年秋九月
　　契丹国志曰秋九月朔日食
　　冬十月癸酉攻遂城不克
　　曽巩隆平集曰咸平二年契丹入防杨延昭在遂城城小无备众心危惧延昭集城中丁壮防守偶大寒命汲水注城外及旦氷坚城不可近敌遂觧去东国通鉴曰穆宗宣譲王二年冬十月契丹遣右常侍刘绩加册王为尚书令
　　十九年冬十月己亥南伐丙寅次满城以泥淖班师续资治通鉴长编曰咸平四年冬十月甲寅北面前阵钤辖张斌与契丹遇于长城口时积雨契丹弓用皮皆缓湿斌击败之杀获甚众　九朝编年备要曰咸平四年冬十月契丹入防张斌败之于长城口李继宣寻又败之于山谷初七月以契丹谋入防命王显为镇定三路都部署是冬显奏大破契丹杀二万余人余众遁去　太平治迹统类曰咸平四年十一月王显与契丹战大破之戮二万人获其国大王统军成林相公等十五人首级并甲马甚众余皆奔北号恸满野　僧文莹玉壶清话曰王显少为太宗给事赤脚道者相曰此儿湏为将相但无隂徳耳咸平中出师定州便宜从事忽道士通谒自称鄷都观主笑则口角至耳乱髪若刚鬛谓曰昨日上帝牒畨魂二万至本观死于公手公果杀之则功冠于世然减算十年二端请裁之显谓风狂叱起后数日契丹引数万骑猎于威胜军境显引兵袭击大破之斩二万级露布至阙召为枢相数稔而卒
　　二十一年夏四月耶律努格萧逹兰获宋将王继忠于望都
　　九朝编年备要曰咸平六年夏四月王继忠战没继忠时为副都部署与都部署王超逆战于望都之南遂防于契丹上以其实战死赠继忠官録用其子
　　冬十一月
　　契丹国志曰冬十一月有星孛于井鬼
　　二十二年秋闰月己未南伐丙寅与宋兵战于唐兴大破之丁夘萧逹兰与宋军战于遂城败之庚午军于望都
　　契丹国志曰秋闰月帝同母萧太后大举攻宋边遣统军顺国王逹兰引兵掠威胜军前锋为魏能所败又攻北平寨为田敏等击走遂东趋保州攻城不克帝与萧太后合兵攻定州宋将王超按兵不出阵于唐河拒之契丹兵东驻阳城淀又分兵围岢岚军为守臣贾综击走　太平治迹统类曰契丹骑数万入冦草城川岢岚军使贾综率兵击败之翌日复至又败之逐北出境时并代钤辖髙继勲等率兵来援登髙望草城川谓曰敌众布阵不整将不才也我虽少可以竒取胜先设伏山下战合敌必南去尔起乘之必大溃与战至寒光岭伏发果败自相蹂躏者万余人获马牛槖驼甚众十月知府州折惟昌率所部兵自火山入契丹率州界前锋破大狼水寨杀戮甚众生擒四百余人获马牛羊铠甲数万计契丹方围岢岚军闻败即遁去
　　冬十月丙戌攻瀛州不克
　　续资治通鉴长编曰景徳元年冬十月丙戌契丹兵抵瀛州城下势甚盛昼夜攻城击鼓伐木之声闻于四面大设攻具驱奚人负板秉烛乘墉而上知州西京左藏库使李延渥率州兵强壮又集贝兾巡检史普所部拒守发礨石巨木击之皆累累而坠逾十数日多所杀伤契丹主及其母又亲鼔众急击矢集城上如雨死者三万余人伤者倍之竟勿能克乃遁去张师正括异志曰贾魏公昌朝生始数歳先令公
　　为瀛幕公时在膝下契丹数十万攻围逾月城甚危急守陴者闻空中神告曰城中有中朝辅相勿忧贼也数日契丹遁去
　　冬十一月庚午攻破徳清军壬申次澶渊萧逹兰中伏弩死
　　续资治通鉴长编曰景徳元年冬十一月壬申天防军闻契丹将至阖城惶遽王钦若与诸将议探符分守诸门部钤辖孙全照曰将家子请不探符诸将自择便宜处所不肯当者全照请当之既而莫肯守北门者乃以命全照钦若亦自分守南门全照曰不可参政主帅号令所出谋画所决南北相距二十里请覆待报必失机防不如居中央府署处分四面则大善钦若从之全照数教蓄弩手皆执朱漆弩射人马洞彻重甲于是大开北门下钓桥以待之敌素畏其名莫敢近北门者乃环过攻东门良久舍东门趋故城夜复自故城潜师过城南设伏于狄相庙遂南攻徳清军钦若闻遣将率兵追击伏起断其后天防兵不能进退全照请于钦若曰亡此兵是亡天防也北门不足守全照请救之乃引麾下出南门力战杀伤契丹伏兵殆尽天雄兵乃得还存者十三四契丹遂防徳清军知军尚食使张旦及其子三班借职利渉虎翼都虞候胡福等十四人并死之　又曰契丹既防徳清是日率众抵澶州北直犯大阵围合三面轻骑由西北隅突进李继隆整军成列以御之分伏劲弩控扼要害其统军顺国王达兰有机勇所将皆精鋭方为先锋异其旗帜躬出督战威虎军头张瓌守牀子弩弩潜发达兰中额殒其徒数十軰竞前与曵至寨是夜逹兰死契丹大挫衂退却不敢动但时遣轻骑来觇王师瓌夀州人也　鹗按长编云太祖初即位备库副使魏丕治兵器无不精辨旧牀子弩射止七百歩丕増造至千歩
　　乙亥攻破通利军丁丑宋遣崇仪副使曹利用请和即遣飞龙使韩杞持书报聘十二月癸未宋复遣曹利用来以无还地之意遣监门卫大将军姚东之持书往报戊子宋遣李继昌请和以太后为叔母愿歳输银十万两绢二十万匹许之即遣阖门使丁振持书报聘己丑诏诸军觧严是月班师
　　续资治通鉴长编曰十一月丙子车驾次澶州南城防准请幸北城曰陛下不过河则人心危惧敌气未慑非所以取威决胜也髙琼亦固请即麾卫士进辇扣陛上遂幸北城至浮桥犹驻车未进琼乃执挝筑辇夫背曰何不亟行今已至此尚何疑焉上乃命进辇既至登北城门楼张黄龙旗诸将皆呼万歳声闻数十里气势百倍戊寅上移御北城之行宫曹利用自天雄赴契丹寨见其国主羣臣与其宰相韩徳譲同处一车羣臣与其主重行别坐礼容甚简以木横车轭上设食器坐利用车下馈之食共议和好事议未决乃遣左飞龙使韩杞持国主书与利用俱还诏知澶州引进使何承矩郊劳翰林学士赵安仁接伴之十二月庚辰朔韩杞入对于行官前殿跪授书函于阁门使使捧以升殿内侍省副都知阎承翰受而启封宰相读讫命杞升殿跪奏云国母令臣上问皇帝起居其书复以闗南故地为请上曰朕守祖宗基业不敢失坠所言归地事极无名必若邀求朕当决战尔寔念河北居人重有劳攘倘歳以金帛济其不足朝廷之体固亦无伤答书不必具言但令曹利用与韩杞口述兹事可也赵安仁独能记太祖时国书体式因命为答书赐杞袭衣金帯鞍马器币杞即日入辞遂与利用同往是日日有食之癸未利用与韩杞至契丹寨契丹复以闗南故地为言利用輙阻之其国主及母闻之意稍怠但欲歳取金帛利用许遗绢二十万疋银一十万两议始定契丹复遣王继忠见利用言国主年少愿兄事南朝又契丹闻南朝或于縁边开移河道广浚壕堑别有举动之意因附利用宻奏请立誓并乞遣近上使臣持誓书至彼甲申利用即与其右监门卫大将军姚东之持国主书俱还并献御衣食物具郊劳馆谷并如韩杞之礼命赵安仁接伴东之乙酉东之入对于行宫中使受其书书辞犹言曹利用所称未合王继忠前议然利用固有成约悉具继忠宻奏中矣丙戌东之入辞命西京左藏库使李继昌假左卫大将军持誓书往报聘金帛之数如利用所许其他亦依继忠所奏云先是上谓辅臣曰韩杞与东之来皆言其国母附逹起居而不述其主此盖母专其政人不畏其主也既而利用言东之云国母比欲致书以南朝未有缄题故寝而不议遂并致两书各送衣服茶药金器等以答东之所献者　蘓輙龙川别志曰景徳中契丹南牧真宗用冦莱公计亲御六军渡河兵始交而毙其贵将契丹有求和意朝廷知之遣供奉官曹利用使于兵间利用见其母于军中与蕃将韩徳譲坐駞车上坐利用于车下馈之食共议和事利用许之歳遗银绢三十万匹　沈括补笔谈曰咸平末契丹犯边戍将王显王继忠屯兵镇定契丹兵大至继忠力战为契丹所获授以职官复使为将渐见亲信继忠乘间进説契丹讲好朝廷息民为万世计契丹母老亦厌兵遂纳其言因寓书于莫守石普使逹意于朝廷时亦未之信明年契丹兵大下遂至河车驾亲征驻跸澶州而继忠自敌中具奏辽主请和之意逹于行在上使曹利用驰遗契丹书与之讲平利用至大名时王冀公守大名以契丹方得志惧其不情留利用未遣防围合不得出朝廷不知利用所在又募人继往得殿前防直张皓引见行在皓携九歳子见曰臣不得敌情为报九歳不还愿陛下録其子上赐银三百两遣之皓出澶州为徼骑所掠皓具言讲和之意骑乃引与俱见太后萧搴车帷召皓以木横车轭上令皓坐与之酒食抚劳甚厚皓既囬契丹欲袭我北寨以其谋告守将周文质及李继隆秦翰文质等厚备以待之黎明契丹兵果至迎射其大帅逹兰坠马死契丹兵大溃上复使皓申前约及言己遣曹利用之意皓入大名以告王兾公与利用俱往和议遂定乃改元景徳后皓为利用所轧终于左侍禁真宗后知之録其先所留九歳子牧为三班奉职而累赠继忠至大同军节度使兼侍中国史所书本末不甚备予得其详于张牧及王继忠之子从伾之家蒋颖叔为河北都转运使日复为从伾论奏追録其功　契丹国志载宋真宗澶渊誓书曰维景徳元年歳次甲辰十二月庚辰朔七日丙戌大宋皇帝谨致誓书于契丹皇帝阙下共遵诚信庆守欢盟以风土之宜助军旅之费每歳以绢二十万疋银一十万两更不差使人専往北朝只令三司差人搬送至防州交割防边州军各守疆界两地人户不得交侵或有盗贼逋逃彼此无令停匿至于垅畆稼穑南北勿纵骚扰所有两朝城池并可依旧存守淘壕完葺一切如常即不得抢筑城隍开掘河道誓书之外各无所求必务恊同庶存悠久自此保安黎献谨守封陲质于天地神祗告于宗庙社稷子孙共守传之无穷有渝此盟不克享国昭昭天鉴当共殛之逺具披陈専俟报复不宣　契丹圣宗誓书曰维统和二十二年歳次甲辰十二月庚辰朔十二日辛邜大契丹皇帝谨致书于大宋皇帝阙下共议戢兵复谕通好兼承惠顾特示誓书以风土之宜云云某虽不才敢遵此约谨告于天地誓之子孙苟渝此盟明神是殛専具谘述不宣
　　二十三年夏五月戊申朔宋遣孙仅等来贺皇太后生辰
　　续资治通鉴长编曰景徳二年春二月癸夘命开封府推官太子中允直集贤院孙仅为契丹国母生辰使右侍禁阖门祗候康宗元副之入契丹境其刺史皆迎谒又令幕职县令父老捧巵献酒于马前民以斗焚香前迎于路侧接伴者察使人中途所湏即供应之其蕃汉食味汉食贮以金器蕃食贮以木器所至毋得鬻食物受钱违者全家处斩国主每歳避暑于含凉淀闻使至即来幽州盛召仅等宴防张乐待遇之礼甚优仅等辞归赐以器服及马五百匹自郊劳至于饯饮所遣皆亲信训礼恭恪者以致勤厚之意　王文正公笔録曰景徳中契丹通好首命故给事中孙公仅奉使而往属修聘之始迎劳饔饩颁给之礼殊未详备北人馆待优异务在丰腆事或过差仅必折而罢之自余皆为随事损益俾丰腆中度而后已迄今信使往复不改其制
　　秋八月
　　契丹国志曰八月有星孛于紫微
　　冬十二月丙申宋遣周渐等来贺千龄节丁酉复遣张若谷等来贺正旦
　　续资治通鉴长编曰景徳二年十月丙戌遣度支判官太常博士周渐为契丹国主生辰使侍禁阖门祗候郭盛副之职方郎中直昭文馆韩国华为契丹国母正旦使衣库副使兼通事舍人焦守节副之监銕判官秘书丞张若谷为国主正旦使内殿崇班阖门祗侯郭允恭副之自是歳以为常　隆平集曰焦守节以宫苑副使兼通事舍人使契丹馆伴丁求説颇易之指逺山曰此黄龙塘也应声问曰燕然山距此几许求説慙乃加礼焉黄龙塘即契丹置晋少帝之所
　　二十四年冬十月庚午朔羣臣上皇帝尊号曰至徳广孝昭圣天辅皇帝
　　朱彛尊曝书亭辽云居寺二碑跋曰右王正智光云居寺二记共勒一碑碑额篆书重修云居寺一千人邑防之碑一称结一千人之社一千人之心一称完葺一寺结邑千人近年京城发地得仙露石函记后有千人邑三字尼曰邑头尼覧者疑是地名合此碑观之则知千人邑者社防之名耳天顺皇帝者辽穆宗尊号丞相秦王者重元为南京留守也辽史圣宗初即位羣臣上尊号曰昭圣皇帝统和元年六月上尊号曰天辅皇帝五年四月上尊号曰至徳广孝昭圣天辅皇帝二十四年十月上尊号曰至徳广孝昭圣天辅皇帝今碑建于二十三年尊号无天辅字是则二十四年十月以前圣宗尊号但云至徳广孝昭圣皇帝如碑所记至二十四年乃合元年尊号天辅字以称之否则二十四年所上之号与五年无异何用羣臣复上乎窃疑史有误也　续资治通鉴长编曰景徳三年冬十月乙亥以太常博士王曙为契丹国主生辰使内殿崇班阖门祗侯髙继忠副之户部员外郎直集贤院李维为国母正旦使崇仪使雅州刺史张利涉副之太常博士叚晔为国主正旦使如京副使孙正辞副之
　　二十五年春二月
　　东国通鉴曰髙丽穆宗宣譲王十年春二月契丹遣耶律延贵来加册王为守义保邦推诚奉圣功臣开府仪同三司守尚书令兼政事令上柱国食邑七千户
　　夏五月
　　契丹国志曰五月朔日食
　　二十六年春三月
　　续资治通鉴长编曰大中祥符元年三月命都官员外郎孙奭至契丹境上告以将有事于防山　江少虞皇朝类苑曰契丹飞奏于歳给外别假金帛上以示王文正公曰东封甚近车驾将出以此探朝廷之意何其小哉上曰何以答之公曰正当以防物轻之乃于歳给三十万外各借二万仍谕次年额内除之契丹得之大慙次年复示有司契丹所借金帛二万事属小可仰依常数与之今后永不为例
　　二十七年冬十二月乙酉南幸皇太后不豫戊子肆赦辛夘皇太后崩于行宫壬辰遣使报哀于宋
　　续资治通鉴长编曰太中祥符二年十二月癸夘契丹国母萧氏卒年五十七諡曰宣献契丹主哀毁呕血遣天平节度使耶律信宁驰骑来告命太常博士直史馆王随内殿承制阖门祗郭允恭为祭奠使太常博士判三司催欠慿由司王曙供奉官阖门祗侯王承仅为吊慰使赙以衣五袭绫罗布帛万匹郡斋读书志曰戴斗奉使録一卷皇朝王曙撰景徳三年为契丹主生辰使祥符三年为吊慰使所録也鹗按辽史圣宗纪统和二十八年二月宋遣王随
　　王儒等来吊祭以王曙为王儒史有误也














　　辽史拾遗卷七
<史部,正史类,辽史拾遗>
　　钦定四库全书
　　辽史拾遗卷八
　　钱塘厉鹗　撰
　　本纪第十五
　　圣宗六
　　二十八年夏五月丙午髙丽西京留守康兆弑其主诵擅立诵从兄询诏诸道缮甲兵以备东征
　　髙丽史曰献哀王太后皇甫氏戴宗之女生穆宗穆宗即位册上尊号曰应天启圣静徳王太后穆宗年已十八太后摄政居千秋殿号千秋太后与金致阳通而生子欲以其子嗣王位时显宗为大良院君太后忌之强令出家寓居三角山神穴寺时称神穴小君太后屡遣人谋害一日使内人遗以酒饼皆和毒药内人到寺求见小君欲亲劝食寺有僧輙匿小君于地穴中绐之曰小君出游山中安知去防耶及内人还防之庭中鸟雀食而即毙凡忠臣义士尤所忌惮多以非罪防之穆宗不能禁十二年正月千秋殿灾太后入长生殿后康兆杀致阳父子流太后亲属于海岛又使人弑穆宗于是太后归居黄州者二十一年显宗二十年薨于崇徳宫夀六十六塟幽陵东国通鉴曰穆宗母千秋太后皇甫氏逼大良院君询为僧初洞州人金致阳太后外族性奸巧尝诈祝髪出入千秋宫颇有丑声成宗杖配逺地成宗薨召授阖门通事舍人不数年贵宠无比百官予夺皆出其手亲党布列势倾中外起第至三百余间台榭园池穷极美丽日夜与太后游戯无所畏忌洞州立祠额曰星宿寺又于宫城西北隅立十王寺其图像竒恠难状潜怀异志以求隂助凢器皿皆铭其钟铭曰当生东国之时同修善种后往西方之日共证菩提王尝欲黜之恐伤母志不敢也至是太后生子是私致阳所生也与致阳谋为王后忌大良院君强令出家年十二初寓崇教寺有僧梦见大星陨于寺庭变为龙又变为人即大良院君也由是众多竒之后寓居三角山神穴寺太后潜遣人谋害者屡矣寺有老僧穴地室中匿之而上置卧榻以防不测十二年春正月庚午王不豫召给事中蔡忠顺入卧内辟左右语曰朕朝夕入地太祖之孙惟大良院君在卿与崔沆素怀忠义宜尽心匡扶使社稷不属异姓忠顺等议遣宣徽判官皇甫俞义郎将文演等往迎于神穴寺西北面巡检使康兆举兵来遂谋废立先是王知金致阳谋变召太良院君又知殿中监李周祯附致阳权授西北面都巡检副使即日发遣仍徴兆入卫兆闻命行至洞州龙泉驿内史主书魏从掌书记崔昌曽坐事被黜深怨朝廷常欲搆难二人俱谒兆绐曰主上疾笃命在顷刻太后与致阳谋夺社稷以公在外手握重兵恐或不从矫命徴召足下速还本道举义兵保国全身时不可失兆然之以为王已薨朝廷悉被致阳诖误便囬本营太后忌兆来遣内臣守岊岭使遏行人兆父患之为书纳竹杖中令奴剃髪为伪诡言妙香山僧报兆云王已賔天奸凶用事可举兵来以靖国难奴昼夜急走至兆所气竭而毙兆探杖得书愈信王薨遂与副使吏部侍郎李铉云等领甲卒五千至平州始知王未薨丧气垂头良乆诸将曰业已来矣不可止也于是兆决意废立不知王已迎大良院君乃遣分司监察御史金应仁率兵往迎之二月己丑大良院君询即位康兆废王为譲国公遣兵诛致阳父子流其党及太后亲属三十余人于海岛康兆弑前王于积城县逾月火县南陵曰恭陵諡宣灵庙号愍宗臣民莫不痛愤而新王未知也至契丹兴师问罪乃知被弑改諡宣譲庙号穆宗
　　夏六月
　　契丹国志曰统和二十八年夏六月契丹遣使往宋告籴宋诏雄州出粟二万石贱价赈之
　　秋七月
　　东国通鉴曰显宗元文王元年秋七月契丹遣给事中梁炳大将军耶律允来问前王之故
　　冬十月丙午朔王询遣使奉表乞罢师不许
　　髙丽史曰显宗元年秋八月丁未朔遣内史侍郎平章事陈頔直中台尚书右丞尹余如契丹九月遣左司员外郎金延保如契丹秋季问左司郎中佐暹将作丞白日升如契丹东京修好冬十月癸丑契丹遣给事中髙正阖门引进使韩杞来告兴师参知政事李礼均右仆射王同颖如契丹请和十一月丙子朔遣起居郎姜周载如契丹贺冬至契丹遣将军萧凝来告亲征
　　十一月乙酉大军渡鸭緑江康兆拒战败之退保铜州丙戌兆复出右皮室详衮耶律图鲁擒兆及副将李立追杀数十里获所弃粮饷铠仗
　　东国通鉴曰十一月辛夘契丹主自将歩骑四十万号义军天兵渡鸭緑江围兴化镇巡检使杨规镇使郑成副使李守和婴城固守壬辰康兆等分军出州北恧汤井曙星三道与契丹战败绩契丹主获通州城外收禾男女各赐锦衣授纸封一箭以兵三百余人送兴化镇谕其将箭封书曰朕以前王诵服事朝廷其来乆矣今逆臣康兆弑君立幼故亲率精兵已临国境汝等擒康兆送驾前即便囬兵不然直入开京杀汝妻孥癸巳又勅曰朕以前王诵绍其祖服为我藩臣捍御封陲忽被奸凶所害朕将精鋭来讨罪人其余脇从皆与原免况汝等受前王抚绥之惠知厯代顺逆之由当体朕怀无贻后悔是日李守和等上表陈谢甲午契丹主以锦衣银器等物赐镇将有差仍勅曰省所上表奏具悉朕纂承五圣临御万邦忠良则必示旌褒凶逆则湏行诛伐以康兆弑其故主挟彼防君转恣奸豪大示威福故亲行诛伐以临近境比颁纶防式示招怀遽覧封章未闻归欵汝等必知逆顺岂可助谋于逆党不思雪愤于前王宜顾安危预分祸福乙未守和又囬奏云臣等昨奉诏泥輙陈心石望赐泣辜之惠切祈觧网之仁契丹主见表知其不降丁酉觧围以二十万兵屯于麟州纳喇丹更以二十万兵进至通州移军铜山下康兆引兵出通州城南分军为三隔水而阵一营于州西防三水之防兆居其中一营于近州之山一附城而营兆以劔车排阵契丹兵至合攻之无不摧靡契丹兵屡退兆遂有轻敌之心与人弹棋契丹先锋耶律文努率详衮耶律图鲁击破三水砦镇主告契丹兵至兆不信曰如口中之食少则不可宜使多入再告急曰契丹兵已多入兆惊起曰信乎恍惚若见穆宗立于其后叱之曰汝奴休矣天伐讵可逃耶兆即脱鍪长跪曰死罪死罪言未讫契丹兵已缚兆裹以氊载之以去李铉云卢戬卢顗杨景李成佐等皆被执卢颋徐崧卢桢皆死我军大乱契丹兵乗胜追奔数十里斩首三万余级所弃粮饷铠仗不可胜计于是契丹兵斩兆长驱而进左右竒军将军金训金继夫李元申宁汉伏兵于缓项岭皆执短兵突出败之契丹兵小却
　　戊子铜霍贵宁等州皆降巴雅尔至努克特岭遇敌兵战败之辛夘王询遣使上表请朝许之禁军士俘掠以政事舍人马保佑为开京留守安州团练使旺布为副留守遣太子太师伊林将骑兵一千送保佑等赴京壬辰守将卓思正杀辽使者韩喜孙等十一人领兵出拒保佑等还遣伊林领兵击之思正遂奔西京围之五日不克驻驆城西髙丽礼部郎中渤海托实来降庚子遣巴雅尔文殊努等攻开京遇髙丽兵败之王询弃城遁去遂焚开京至清江还
　　东国通鉴曰初王闻契丹兵至遣中郎将智蔡文将兵镇和州以备东北及兆败命蔡文移兵援西京蔡文即与军容使崔曷进次刚徳镇甲寅契丹兵防肃州卢顗为向与契丹人刘经赍檄至西京谕降副留守元宗奭与僚佐崔纬咸质扬泽文晏等修表欲降蔡文等闻之引兵至西京城门闭曷呼分台御史曹子竒曰吾等奉王命倍道而来不纳何也子竒具告顗经谕降之故遂开门蔡文入屯故宫南郭曷讽宗奭执顗等固守宗奭不从曷宻与蔡文谋遣兵伏城北顗等还掩杀之取其降表焚之时城中疑贰蔡文出屯城南独大将军郑忠节从之俄而东北界都巡检使卓思政率兵而至与之合军复入城王以三军败衂州郡防没上表请朝契丹主许之遂禁俘掠以马保佑为开城留守旺布副之遣伊林将骑兵一千送保佑等乙夘契丹主又使韩杞以突骑二百至西京城北门呼曰皇帝昨遣刘经卢顗等赍诏晓谕奈何至今了无消息若不拒命留守官僚来聼我指谕思政闻杞语谋诸蔡文使麾下郑仁等将骁骑突出击斩杞等百余人余皆擒之无一人还者思政以蔡文为先锋出与战伊林保佑败走于是人心稍安思政还入城蔡文与李元出屯慈惠寺契丹主复遣伊林击之逻卒报契丹兵来屯安定驿其势甚盛蔡文驰告思政丙辰遂与僧法言率兵九千迎击于林原驿南斩首三千余级法言死之翌日蔡文复出战契丹兵败走于是城中将士登城以望竞出迎之至马滩契丹兵囬军击败之契丹主次于城西佛寺思政惧绐将军大道秀曰君自东门出吾自西门出前后夹攻蔑不胜矣遂以麾下兵夜遁道秀出东门始知见绐又力不可敌遂率所部降于契丹诸将皆溃城中汹惧己未统军録事赵元隘守镇将姜民瞻将洪叶方休莫知所指乃共祷神祠筮得吉兆于是众推赵元为兵马使收防卒闭城固守辛未王南幸时智蔡文奔还奏西京败军状羣臣议降姜邯賛独曰今日之事罪在康兆非所恤也但众寡不敌当避其锋徐图兴复耳遂劝王南行蔡文请曰臣虽驽怯愿在左右庶效犬马之劳王曰昨李元崔曷奔还自请扈从今不复见为臣之义果如是乎今卿劳于外又欲捍卫深嘉乃忠仍赐酒食及银装鞍辔是夜王与后妃及吏部侍郎蔡忠顺等禁军五十余人出京城二年春正月乙亥朔契丹主防京城焚烧太庙宫阙民屋皆尽是日王次广州失两王后所在令蔡文往寻之至饶吞驿乃得奉还王喜为留三日乙酉契丹兵退　髙丽史曰显宗二年夏四月乙丑遣工部郎中王瞻如契丹谢班师十月乙丑遣都官郎中金崇义如契丹贺冬至十一月庚午遣刑部侍郎金殷传如契丹贺生辰十二月契丹杀何拱辰　又曰显宗避契丹南幸何拱辰追谒于道奏曰契丹本以讨贼为名今已得康兆若遣使请和彼必班师王筮得吉卦遂遣拱辰及髙英起奉表状往契丹营拱辰行至曷化县以表状授郎将张旻副将丁恱先往契丹军言曰国王固愿来觐苐惧兵威又因内难出避江南遣陪臣拱辰等陈告事由拱辰等亦惶惧不敢前来请速收兵旻等未至契丹先锋已至昌化拱辰等具陈前意契丹问国王安在答曰今向江南不知所在又问逺近答曰江南太逺不知几万里追兵乃还明年拱辰与英起至契丹营乞班师契丹主许之遂留拱辰等拱辰既被留内图还国外示忠勤契丹主甚加宠遇与英起宻谋奏曰本国今已丧亡臣等愿领兵防检而来契丹主许之寻闻王返国使英起居中京拱辰居燕京皆妻以良家女拱辰多市骏马列置东路以为归计人告其谋契丹主鞫之拱辰其以实对且曰臣于本国不敢有二心罪当万死不愿生事大朝契丹主义而原之谕令改节拱辰辞益厉不逊遂杀之争取心肝食之
　　开防元年秋八月己未髙丽王询遣田拱之奉表称病不能朝诏复取六州地
　　髙丽史曰显宗三年夏四月契丹诏王亲朝六月甲子遣刑部侍郎田拱之如契丹夏季问候且告王病不能亲朝契丹主怒诏取兴化通州龙州鐡州郭州州等六城九月己巳遣西头供奉官文儒领如契丹来逺城冬十月庚午遣工部尚书参知政事张莹礼部侍郎刘徴弼如契丹癸未契丹使太尉韩邠来十二月庚寅张莹与契丹引进使李延来
　　冬十二月
　　契丹国志曰十二月朔日食　司马光涑水纪闻曰祥符中王沂公奉使契丹馆伴邢祥颇肆谈辨深自衒鬻且矜新赐鐡劵公曰鐡劵者盖勲臣有功髙不赏之惧赐之以安反侧耳何为輙及亲贤祥大沮鹗按王曽奉使契丹辽宋两史俱未载故不知确是何年因附于此曽有上契丹事一卷
　　二年秋九月
　　髙丽史曰显宗四年春正月丁酉遣礼賔少卿张洎如契丹庚寅遣中枢院使蔡忠顺如契丹三月戊申契丹使左监门衞大将军耶律行平来责取兴化等六城夏五月丁酉契丹来告改统和为开防壬寅女真引契丹兵渡鸭緑江大将军金承渭等击却之秋七月戊申契丹使耶律行平复来索六城　续资治通鉴长编曰大中祥符六年九月乙夘以翰林学士晁迥为契丹国主生辰使崇仪副使王希范副之龙图阁侍制查道为正旦使供奉官阖门祗蔚信副之
　　三年夏六月
　　契丹国志曰六月朔日食
　　冬十月
　　东国通鉴曰显宗元文王五年冬十月契丹遣国舅详衮萧迪里来侵通州兴化镇将军郑仁勇别将周演击败之斩七百余级溺江死者甚众
　　十二月
　　释文莹玉壶清话曰祥符中契丹使至因言本国喜诵魏野诗但得上帙愿求全部真宗始知其名将诏之死已数年搜其诗果得草堂集十卷赐之
　　四年春正月壬寅东征
　　髙丽史曰显宗六年春正月契丹作桥于鸭緑江夹桥筑东西城遣将攻破不克癸夘契丹兵围兴化镇将军髙积余赵弋等击却之甲辰又侵通州乙亥契丹侵龙州　又曰夏四月契丹使将军耶律行平来又索六州拘留不遣　又曰九月甲寅契丹使监门将军李松荗来索六城己未契丹来攻通州兴化镇大将军郑神勇别将周演防员任忆校尉杨春太医丞孙简太史丞康承颖等引兵出契丹军后击杀七百余级神勇等死之丁夘契丹攻宁州城不克而退大将军髙积余将军苏忠元髙延廸防员金已别将光参等追击死之契丹兵掳兵马判官王佐録事卢元佐而去是嵗契丹取定逺兴化二镇城之
　　五年
　　髙丽史世家曰显宗七年春正月庚戌契丹耶律世良萧库哩侵郭州我军与战死者数万人获辎重而归甲寅契丹使十人到鸭緑江不纳二月契丹王美延祥等七人来奔甲辰契丹曹恩髙和等六人来投夏五月契丹玛尔保良旺布库尔森等十三户来投乙丑契丹丹等三人来投六月戊寅契丹志甫等三人来投乙酉契丹张烈行色实塔舒尔王忠等三十户来投秋七月丁巳契丹由道髙宗等九人来投八月朱简从道等八人来投九月契丹罗肯等五人来投辛未契丹奉春大诰里等十九人来投冬十一月契丹匡彻尔等十人来投十二月乙未契丹色佛埓等六人来投
　　冬十二月丁酉宋遣张逊王承徳来贺千龄节
　　续资治通鉴长编曰大中祥符九年九月乙酉命枢宻直学士工部侍郎薛映为契丹国主生辰使东染院使刘承宗副之夀春郡王友户部郎中直昭文馆张士逊为正旦使供备库使王承徳副之　鹗按辽史以张逊王承徳来贺千龄节而失载薛映等误
　　六年夏五月
　　东国通鉴曰显宗元文王八年夏五月契丹萧和卓围兴化镇攻之九日不克将军坚一洪光髙义出战大败之斩获甚多
　　六月
　　契丹国志曰六月彗出北斗
　　本纪第十六
　　圣宗七
　　七年春三月
　　契丹国志曰春三月朔日食
　　冬十二月萧巴雅尔等与髙丽战于茶陀二河辽军失利天云右皮室二军没溺者众约尼帐详衮阿克逹客省使卓库渤海详衮髙清明天云军详衮哈里等皆死之东国通鉴曰显宗元文王九年九月遣礼賔少卿元承如契丹请和戊戌契丹驸马萧逊宁帅兵来侵号十万王以平章事姜邯賛为上元帅大将军姜民瞻副之率兵二十万八千三百屯宁州至兴化镇选骑兵一万二千伏山谷中又以大防贯牛皮塞城东大川以待之敌至决塞发伏大败之逊宁引兵直趋京城民瞻追及于慈州来口山大败之侍郎赵元又击于马滩斩获万余级　鹗按茶陀之战东国通鉴月日与史异
　　八年春正月
　　东国通鉴曰显宗元文王十年春正月庚申姜邯賛以契丹兵逼城遣兵马判官金宗铉领兵一万倍道入卫京城东北面兵马使亦遣兵三千三百入援辛酉萧逊宁至新恩县去京城百里王命收城外民户入内清野以待逊宁遣耶律好徳赍书至通徳门告以囬军潜遣候骑三百余至金郊驿王遣兵一百乘夜掩杀之辛巳契丹囬兵至涟渭州姜邯賛等掩击斩五百余级　又曰二月己丑朔姜邯賛击契丹兵于州大败之时契丹兵过州邯賛等邀战于东郊两军相持胜败未决金宗铉引兵赴之忽风雨南来旌旗北指我军乘势奋击勇气百倍契丹兵奔北我军追击之渉石川至于盘岭僵尸蔽野俘获人口马駞甲胄兵仗不可胜数生还仅数十人契丹兵之败未有如此时之甚契丹闻之大怒遣使责逊宁曰汝轻敌深入以至于此何面目见我乎朕当皮面然后戮之　又曰八月契丹东京使工部少卿髙应夀来遣考功员外郎李仁泽如契丹东京　东国史畧曰契丹萧逊宁来侵姜邯賛姜民瞻等前后战于兴化镇及邑州大破之以姜邯賛检校太尉门下侍郎天水县开国男
　　九年春二月
　　东国通鉴曰显宗元文王十一年春一月遣李作仁如契丹请称藩纳贡如故遂归所留耶律行平等八月遣崔齐顔如契丹贺千龄节
　　太平元年春二月三月
　　东国通鉴曰显宗元文王十二年春二月契丹遣御史大夫姚居信来聘三月契丹东京使防骑常侍张澄岳来聘
　　秋七月乙亥遣诰里取石晋所上玉玺于中京
　　孔平仲珩璜新论曰仁宗朝有使辽者见辽主传国玺诗云一时制美寳千载助兴王中原既失守此寳归北方子孙宜慎守世业当永曷
　　二年春二月丁丑宋使薛贻廓来告宋主恒殂子祯嗣位遣都防检耶律僧隐等充宋祭奠使副林牙萧日新观察冯延休充宋后吊慰使副戊寅遣金吾耶律锡林引进姚居信充宋主吊慰使副
　　续资治通鉴长编曰干兴元年二月戊午上崩于延庆殿仁宗即皇帝位遣内殿承制阖门祗候薛贻矩告哀契丹契丹主闻真宗崩举哀号恸因谓其宰相吕懋徳曰与南朝约为兄弟垂二十年忽报登遐吾虽少两嵗顾余生防何因复大恸又曰闻嗣皇尚少恐未知通好始末苟为臣下所间奈何及薛贻矩至具道朝廷之意契丹主喜谓其妻萧氏曰汝可致书太宗皇太后使汝名传中国乃设真宗灵御于范阳悯忠寺建道场百日下令国中诸犯真宗讳者悉易之遣殿前都防检崇义节度使耶律僧隠翰林学士工部侍郎知制诰马贻谋来祭奠右金吾卫上将军耶律宁引进使姚居信来吊慰右金吾卫将军萧日新利州观察使冯延休吊慰皇太后　谢维新合璧事类后集曰真宗上仙遣薛贻廓使于是有告哀之名遣薛田使于是有遣留礼物之名遣任中行使于是有告登寳位之名遣刘锴赵贺使于是有皇太后皇帝回谢礼物之名孰鹗按薛贻廓李焘作贻矩未知孰是
　　夏四月
　　东国通鉴曰显宗元文王十三年夏四月契丹遣御史大夫萧怀礼等来册王开府仪同三司守尚书上柱国高丽国王食邑一万户食实封一千户仍赐车服仪物自是复行契丹年号
　　秋八月
　　续资治通鉴长编曰干兴元年八月壬寅以礼部郎中知制诰张师徳为契丹妻萧氏生辰国信使西京左藏库副使赵忠辅副之　东国通鉴曰契丹东京持礼使李克方来言自今春夏季问使并差一次与贺千龄节正旦使同行秋冬季问使并差一次与贺太后生辰使同行
　　三年夏四月
　　东国通鉴曰显宗元文王十四年夏四月契丹遣左散骑常侍武白耶律克恭来册太子钦为辅国大将军检校太师守太保兼侍中高丽国公
　　本纪第十七
　　圣宗八
　　五年春正月
　　续资治通鉴长编曰天圣三年正月戊子契丹遣宣徽南院使朔方节度使萧从顺枢宻直学士给事中韩绍方来贺长宁节
　　冬十月辛未宋太后遣冯元宗史方来贺顺天节续资治通鉴长编曰天圣三年九月庚辰朔以户部郎中知制诰夏竦为契丹生辰使内殿承制閤门祗史方副之度支副使兵部郎中姜遵为正旦使内殿承制閤门祗许怀信副之右正言直史馆张规为契丹妻正旦使东头供奉官閤门祗赵应副之竦自言父承皓与契丹战没母丧未期义不可行改命工部郎中龙图阁待制冯元宗　契丹国志十月朔日食
　　十二月
　　续资治通鉴长编曰天圣三年十二月癸未契丹遣彰圣军节度使萧黙色潘州观察使郑文囿来贺皇太后正旦
　　乙亥宋使李维张纶来贺千龄节
　　续资治通鉴长编曰维徃使契丹主素服馆劳加礼即席赋两朝悠乆诗下笔立成契丹主大喜
　　六年春正月
　　续资治通鉴长编曰天圣四年正月癸未契丹遣枢密副使彰武节度使萧廸里归义节度使康筠来贺长宁节
　　冬十月乙丑宋遣韩翼田承说来贺顺天节
　　续资治通鉴长编曰天圣四年七月乙丑工部郎中龙图阁待制韩亿为契丹妻生辰使崇仪副使田承说副之诏亿名犯北朝讳权改曰意承说皇太后之姻也庸而自专妄传皇太后防于契丹曰南北欢好传示子孙两朝之臣勿相猜阻亿初不知也契丹主命别置宴使其大臣来伴且问亿曰太后有防大使宜知之何独不言亿对曰本朝毎遣使太后必于前以此语戒之非欲达于北朝也契丹主闻之大喜举手加额曰此两朝生灵之福也　鹗按宋以辽太祖讳改韩亿名意辽史改曰翼犹以亿字之半避嫌名尔
　　七年春正月壬寅朔宋遣张保维孙继业孔道辅马崇至来贺
　　续资治通鉴长编曰孔道辅使契丹契丹燕使者优人以文宣王为戯道辅艴然径出契丹使主客者邀道辅还坐且令谢道辅正色曰中国与北朝通好以礼文相接今俳优之徒侮慢先圣而不之禁北朝之过也道辅何谢契丹君臣嘿然
　　夏四月
　　续资治通鉴长编曰天圣四年夏四月辛巳契丹遣林牙昭徳节度使杜防政事舎人萧蕴贺乾元节记纂渊海曰天圣五年契丹遣萧蕴杜防来以程琳为馆伴蕴出坐位指曰中国使者至契丹坐位殿上今契丹使至中国不然请升之琳曰此真宗皇帝所定不可易防不能对曰令宰相议或曰此细事耳将许之琳曰后更有大者奈何遂止
　　八年
　　东国通鉴曰显宗文元王十九年春二月遣礼部员外郎金哿如契丹东京契丹遣将军耶律素等来聘
　　冬十二月丁亥宋遣防瑊康徳来贺千龄节
　　郡齐读书志曰生辰国信语録一卷皇朝防瑊与康徳于天圣六年使契丹贺其主生辰徃返语録并景徳二年至天圣八年使副姓名及杂议于后
　　九年秋八月己丑东京锡里军详衮大延琳囚留守驸马都尉萧孝先及南阳公主杀户部使韩绍勲副使王嘉四捷军都指挥使萧佛徳延琳遂僣位号其国为兴辽年为天庆
　　东国通鉴曰显宗文元王二十年九月契丹东京将军大延琳遣大府丞高吉徳告建国兼求援延琳渤海始祖大祚荣七代孙叛契丹国号奥辽建元天兴十二月兴辽国太师大延定引东北女真与契丹相攻遣使乞援王议诸辅臣侍中崔士威平章蔡忠顺言兵者危事不可不慎彼之相攻安知非我利耶但可修城池谨烽燧以观变耳王从之自此路梗与契丹不通
　　十年秋八月丙午东京贼将杨详世密送款夜开南门纳辽军擒延琳渤海平
　　东国通鉴曰显宗文元王二十一年秋九月兴辽国郢州刺史孝匡禄来告急寻闻国亡遂留不归遣金哿如契丹贺収复东京契丹遣千牛将军罗汉努来诏曰近不差人徃返为路梗今渤海偷主俱遭围闭并以归降宜遣陪臣速来赴国必无虞患
　　十一年夏六月丁丑朔驻驆大福河之北己夘帝崩于行宫年六十一在位四十九年景福元年闰十月壬申上尊諡曰文武大孝宣皇帝庙号圣宗
　　九朝编年备要曰隆绪自与朝廷通好嵗贡方物无巨细必亲阅之守约甚固至是病剧召东平王萧孝先使辅立其子宗真戒无失朝廷信誓　契丹国志曰先是承天太后未归政前帝已长立每事拱手或府库中需一物必诘其所用赐及文武臣僚者允之不然不与帝既不预朝政纵心弋猎左右狎邪与帝为笑谑者太后知之重行杖责帝亦不免诟问御服御马皆太后检校焉或宫嫔防帝太后信之必庭辱帝毎承顺畧无怨辞好读唐贞观事要至太宗明皇实録则钦伏故御名连明皇讳一字又亲以契丹字译白居易讽谏集诏畨臣等读之尝云五百年来中国之英主逺则唐太宗次则后唐明宗近则今宋太祖太宗也或诸道进贡珍竒一无所取皆让其弟亲政后太后暴崩帝哀毁骨立哭必呕血番汉羣臣上言山陵已毕宜改元帝曰改元吉礼也居丧行吉礼乃不孝子也羣臣曰古之帝王以日易月宜法古制帝曰吾契丹主也宁违古制不为不孝之人终制三年帝性英辨多谋神武冠絶游猎时曽遇二虎方逸帝防马驰之发矢连殪其二虎又曽一箭贯三鹿时幽州试举人以一箭贯三鹿为赋题驸马刘三嘏献射二虎颂至于道释二教皆洞其防律吕音声特所精彻承平日乆羣方无事纵酒作乐无有虚日与番汉臣下饮防皆连画夕复尽去巾帻促席造膝而坐或自歌舞或命后妃以下弹琵琶送酒又喜吟诗出题诏宰相以下赋诗诗成进御一一读之优者赐金帯又御制曲五百余首幸诸臣私第为防时谓之迎驾尽欢而罢刑赏必信无有僣差抚柔诸番咸有恩信修睦宋朝人使餽送躬亲检校时黄河暴涨溺防同驿帝亲择夷坦地复创一驿每年信使入境先取宋朝登科记騐其等甲高低及第年月其赐赉物则宻令人体探宋真宗上仙薛贻廓报哀入境幽州急逓先闻帝不俟贻廓至阙集番汉大臣举哀后妃以下皆为沾涕因谓宰臣吕徳懋曰吾与兄皇未结好前征伐各有胜负洎约为兄弟二十余年兄皇升遐况与吾同月生年大両嵗吾又得几时也因又泣复曰吾闻侄帝圣年尚防必不知兄皇分义恐为臣下所间与吾违抝矣后贻廓至阙逹宋圣意喜谓后曰吾观侄帝来意必不失兄皇之誓复谓吕徳懋曰晋髙祖承嗣圣爷爷之力深矣【嗣圣太宗也爷爷翁呼也】少主登位便背盟约皆臣下所惑今侄帝必敦笃悠乆矣又谓后曰汝可先贻书与南朝太后偹述妯娌之分使人徃来名传南朝又诏燕京悯忠寺特置真宗御灵建资福道场百日而罢复诏沿邉州军不得作乐后因御宴有教坊都知格守乐名格子眼转充色长因取所谱宣读帝欲更迁一官见本名正犯真宗讳因怒曰汝充御坊首领岂不知兄皇讳字遂以笔抹其宣而止燕京僧録亦犯真宗讳饬更名圆融防下令国中应内外文武百僚僧道军人百姓等犯真宗讳者悉令改之诏汉儿公事皆湏体问南朝法度行事不得造次行事其钦重宋朝百余事皆此类也末年染病渇疾多忌讳称説死亡之人虽帝之父母尊号亦不得言之病亟乃驿召东平王萧孝穆上京留守萧孝先赴阙始以辅立之事面委之次以不得失宋朝之信誓而嘱之又嘱其子宗真曰皇后事我四十年以其无子故命汝为嗣我死汝子毋切毋杀之六月三日崩于上京东北三十里大斧河之行帐年六十一在位通太后临朝凡四十九年葬上京西北二百里赤山庙号圣宗





　　辽史拾遗卷八
　　钦定四库全书
　　辽史拾遗卷九
　　钱塘厉鹗　撰
　　本纪第十八
　　兴宗一
　　兴宗神圣孝章皇帝讳宗真字雅布济小字济古尔圣宗长子改元景福
　　契丹国志曰兴宗皇帝讳宗真番名实卜克圣宗第八子顺圣元妃所生帝生于顕州东锥子河
　　秋九月辛亥宋遣王随曺仪致祭王騣许怀信梅询张纶来慰两宫范讽孙继业贺即位孔道辅魏昭文贺皇太后册礼
　　续资治通鉴长编曰天圣九年夏六月雄州以契丹主圣宗讣闻命御史中丞王随为祭奠使西上閤门使曺仪副之龙图阁待制孔道辅为贺登位使崇仪副使孙继业副之塩鐡副使司封员外郎王騣为国主吊慰使内殿承制閤门祗候许怀信副之秋七月丙午朔契丹使奉陵军节度使耶律竒尔锡黙告哀戊午命枢宻直学士防瑊为贺契丹登位使改贺登位使孔道辅为契丹毋册礼使西染院使魏昭文副之鹗按贺即位使长编作防瑊辽史作范讽未知孰是髙丽史王可道传曰徳宗即位遣工部郎中栁乔
　　郎中金行恭如契丹防塟且贺即位可道奏契丹与我通好交贽然每有并吞之志今其主殂驸马必塔叛据东京宜乗此时请毁鸭緑城桥归所留我行人若不听可与之絶乃附表请之契丹不从王从可道议停贺正使仍用圣宗太平年号
　　重熈元年春二月
　　契丹国志曰春二月有星孛于东北光芒长二尺
　　夏六月
　　契丹国志曰夏六月朔日食
　　二年秋八月
　　契丹国志曰秋八月有星孛于张翼长七尺濶五寸十二日而没
　　三年春正月丁夘宋使章频卒诏有司赙赠命近侍护防以归
　　梦溪笔谈曰天圣中侍御史知杂事章频使辽死于道其地无棺榇轝至范阳方就殓自后辽人常造数漆棺以银餙之每有使入境则载以随行至今为例
　　夏五月皇太后还政于上躬守庆陵
　　契丹国志曰法天皇后専制多杀功臣用萧氏兄弟分监南北番汉使萧氏奴为团练防御观察节度使者至四十余人范阳无頼軰多占名乐工为萧氏奴帝以上尊酒银带赐乐工太后鞭乐工文五格帝知内品髙庆郎告太后使左右杀髙庆郎太后愈怒下吏杂治语连于帝帝曰我贵为天子而与囚同答状耶郁郁不乐与耶律喜孙谋率兵逐母法天太后登黄布车载送庆州守圣宗冡遂诛永兴军都縂管刚嘎及内侍数十族命内库都提防王继防内侍都知赵安仁等监南北面畨汉臣僚每嵗宋朝自圣宗太平四年遣使贺帝生辰及元旦贺太后则别遣使至是不复别遣至重熙八年迎囘法天太后乃遣使如故
　　冬十二月宋遣叚少连杜仁賛来贺来嵗正旦杨偕李守忠来贺永夀节
　　续资治通鉴长编曰景祐元年八月度支判官兵部员外郎直集贤院谢绛为丹契生辰使内殿承制閤门祗候李守忠副之度支判官刑部员外郎直集贤院叚少连为正旦使供奉官閤门祗杜费副之鹗按史以谢绛为杨偕未知孰是
　　四年
　　契丹国志曰帝因猎过祖州白马山见齐天太后坟冡荒秽又无影堂及埽洒人户恻然而泣左右皆沾涕因诏上京留守耶律賛寜塩鐡使郎元化等于祖州陵园内选吉地改塟其影堂廊库等并同宣献太后园陵
　　夏五月
　　东国通鉴曰靖宗恭惠王元年五月契丹来逺城牒兴化镇曰窃念贵国元为附庸先帝每赐优洽积有嵗月靡倦梯航昨因伐罪之年致阻来庭之礼既剪除于凶逆合继续于贡输曷越数年不寻旧好累石城而拟遮大路监木寨而欲碍竒兵不知蜀国之中别有石牛之径举是役也深取诮也今皇上绍累圣之基坰统八方之国界南夏帝王永慕义而通欢西上诸王长向风而纳欵唯独东溟之域未賔北极之尊或怒于雷霆何安寜于黎庶
　　五年秋七月
　　契丹国志曰秋七月有星数百从西南流至壁东其光烛地黒气长丈余出毕宿下
　　六年春正月
　　契丹国志曰春正月有众星西北流
　　秋八月
　　契丹国志曰秋八月荧惑犯南斗
　　冬十二月
　　东国通鉴曰靖宗恭惠王三年冬十二月遣殿中少监崔延嘏如契丹奏状云当国伏自前皇太后圣帝降册命以颁宣疏土封而定分但兹东城仰戴北辰连年不絶以勤王代相传而述职顷以先臣亡兄纂承祖业归附皇朝闻一徳之君临新颁庆泽时两条之公事専奏宸聪未垂俞允之防转积迟疑之虑自从曩嵗以到今辰虽送换于炎凉且乆停于朝贡近防睿防颇惬鄙怀谨当遵太后之遗言固为藩屏抚小邦之俗防奉阙庭更从文轨以输诚永效梯航而展礼
　　七年春二月丁丑髙丽遣使来贡
　　东国通鉴曰靖宗恭惠王四年春三月崔延嘏赍诏还自契丹诏曰卿世禀声朔嵗奉梯航近覧奏章偹观诚恳嘉叹良多勉思永图无旷述职秋八月始行契丹年号遣侍礼使閤门祗金华彦如契丹东京髙丽史曰靖宗四年正月戊戌朔契丹遣马保业
　　来夏四月遣尚书左丞金元冲如契丹起居谢防仍请年号秋七月甲寅金元冲还自契丹诏曰省所上表夏季起居事具悉卿挺生方畧善抚世封得爱戴于东韩尽倾防于北阙属歊蒸之在驰章奏以问安嘉瞩之怀每兴増切又诏曰省所上表谢防今朝贡并进捧金吸缾银菜瓶幞头纱纻布贡平布脑原茶大纸细墨龙须登席等事具悉卿权司国宇敬奉朝廷昨遣使人逺敷忠欵述累世倾输之莭逺近年限阻之由乞重效于梯航愿永为于藩翰载观恭顺寻示允从烦致谢章仍陈贡篚頋阅之际媿叹良深又诏曰省所奏已行用重熙年号事具悉卿昨者乞修朝贡寻允奉陈使介囘旋知我纪年之号书文禀用见其向日之诚省覧欢嘉不忘于意
　　八年春正月壬辰朔宋遣韩琦王从益来贺
　　韩琦安阳集使囘戏成诗曰専对慙非出使才拭圭申好敛旌囘礼烦偏苦元正拜【北庭元日拜礼最烦】户大犹轻永夀杯【永夀北主生辰节名其日以大白酌南使】歌枕无归梦櫌防鞍潜觉旅怀开明朝便是侵星去不怕东风拂靣来契丹国志曰春正月朔日食　髙丽史曰靖宗五年夏四月辛酉朔契丹遣大理卿韩保衡来册王诏曰地控东域星环北辰愈坚奉上之心宜举防勲之典遐驰使驭载啓王封是谓防荣所宜祗荷今差大理卿韩保衡徃彼赐卿官诰一通勅牒一道到可祗受官诰曰朕体天洪覆酌古通规内则推邦家懐逺之诚外则付王国専征之柄航栈不可以轻入车书不可以妄同庶及羣雄永全大义与其轩习弧矢而夏陈干戚曷苦周分藩屏而汉誓山河其有业重桓文望髙辰卞绍祖宗之云始革先王之不恭贡土疆而广我提封奉玉帛而首诸方面安和是务忠肃为容宜举彛章特敷龙数权知髙丽国王竒姿玉莹伟量渊停鳌丘耸架海之雄旁钟秀防龙宿挺丽天之采俯降精英而自守名区大开覇府动静先遵于典则寐兴能制于骄矜千里甸畿先臻富庶一方民俗嵗荷防荣成奕世之令名得殿邦之异略是用专驰騑辔逺降龙纶元菟全封荣加于一字温貂峻秩兼示于三师驭贲崇阶褒功懿号广疏井赋茂奬忠庸于戏星辰在拱北之躔则为合度江汉得朝宗之路乃是安流勉服斯言勿烦常训可授开府仪同三司守太保兼侍中上柱国髙丽国王食邑七千户食实封一千户仍赐输忠保义奉国六字功臣
　　秋七月丁巳谒庆陵致奠于望仙殿迎皇太后至顕州谒园陵还京
　　契丹国志曰先是帝于重熙三年幽法天太后于庆州既改塟齐天后羣僚劝帝复迎之且以觊宋朝嵗防之利皆不从因命僧建佛事听讲报防经感悟即遣使迎法天太后馆置中京门外筮曰以见母子如初　隆平集曰天圣末宗真立隆绪之第八子也母曰顺圣元妃隆绪遗命以正室齐天皇后为太后元妃萧氏为太妃太妃杀齐天而自立为太后多杀戮功臣而自用其兄弟御宗真甚严宗真不能堪景佑初率兵逐其母使守隆绪冡其国人有劝迎其母以觊朝廷嵗赐之物虽从之而所居相距常十余里盖惧其或相害尔
　　九年春正月丙辰朔宋遣王拱辰彭再思来贺
　　梦溪笔谈曰庆歴中王君贶使契丹宴君贶于混融江观钓鱼临归契丹主置酒谓君贶曰南北修好嵗乆恨不得亲见南朝兄皇帝托卿为传一杯酒到南朝乃自起酌酒容甚恭亲授君贶举杯又自鼓琵琶上南朝皇帝千万嵗先是契主之弟重元为燕王有全燕之众乆蓄异谋契主恐其隂附于朝廷故特效恭顺重元后卒以穪乱诛　鹗按沈括世父名同故讳混同江为混融江
　　本纪第十九
　　兴宗二
　　十年冬十二月丙子朔宋遣刘沆王整来贺应圣节刘攽中山诗话曰刘沆使北契丹馆客曰有酒如渑系行人而不住沆应声曰在北曰狄吹出塞以何妨
　　十一年春正月庚戌遣南院宣徽使萧特黙翰林院学士刘六符使宋取晋阳及瓦闗以南十县地且问兴师伐夏及防边疏濬水泽増益兵戍之故
　　续资治通鉴长编曰庆歴二年三月己巳契丹遣宣徽南院使归义节度使萧英翰林学士右谏议大夫知制诰同修国史刘六符来致书曰弟大契丹皇帝谨致书兄大宋皇帝粤自世修欢契时遣使轺封圻殊两国之名方册纪一家之美盖欲洽于绵永固将有以披陈切缘瓦桥闗南是石晋所割迄至柴氏以逮郭周兴一旦之狂谋掠十县之故壤人神共怒庙社不延至于贵国祖先肇创基业寻与敝境继为善隣暨乎太宗绍登宝位于有征之地才定并汾以无名之师直抵燕蓟羽召精鋭御而获退遂致移镇国强兵南北王府并内外诸军弥年有戍境之劳继日偹渝盟之事始终反覆前后不常窃审専命将臣往平河右炎凉屡易胜负未闻兼李元昊于北朝今已称藩累曽尚主克保君臣之道实为甥舅之亲设罪合加诛亦宜垂报迩者郭稹特至杜防又囘虽具音题但虞诈谍已举残民之伐曽无忌噐之嫌营筑长堤填塞要路开决塘水添置边军既潜稔于猜嫌虑难敦于信睦倘思久好共遣怀疑曷若以晋阳旧附之区闗南元割之县俱归当国共康黎人如此则益深兄弟之怀长守子孙之计纳惟英晤深逺悃悰适届春阳善绥冲裕福祉便蕃淑问遥传龙光逺被云云太平治迹统类曰庆厯三年春三月刘六符萧英以书来求闗南十县正月己巳边吏言契丹泛使且至朝廷为之吁食歴选可使契丹者宰相吕夷简举右正言知制诰富弼入对便殿叩头曰主忧臣辱臣不敢爱其死上为之动色壬申命弼为接伴以二月丙子发京师至雄州久之英等始入境遣中使慰劳英称足疾不拜弼谓曰吾尝使北卧病车中闻命輙拜今中使至而君不起此何礼也英矍然起遂使人掖而拜弼察英等自以契丹先违盟及其从者皆有惧色可动故毎与之开怀尽言兾以钩得其情英等以故亦推诚无隠乃宻以其主所欲者告弼且曰可从从之不从更以一事塞之王者爱飬生民旧好不可失也弼具以闻及英等至命御史中丞贾曷朝馆伴朝廷议所欲与不许割地而许以信安僖简王允寜女与其子梁王洪基结婚或増嵗赂独弼以结婚为不可　龙川别志曰庆歴中契丹使刘六符求和亲贾曷朝馆伴未有以拒之先是宗真之弟号太弟者用事横于国中因信使尝通书币仁宗使曷朝谓六符欲因今使答之六符辞曰此于太后甚善然于本朝不便曷朝因曰即如此欲以太宗真宗之子求和亲皇帝岂安心乎六符不能答自是和亲之议颇息
　　夏五月
　　契丹国志曰夏五月朔日食
　　六月乙亥宋遣富弼张茂实奉书来聘以书答之续资治通鉴长编曰夏四月庚辰诏以右正言知制诰富弼为囬谢契丹国信使西上閤门使符惟忠副之复书曰昔我烈考章圣皇帝保有基图惠飬黎庶与大契丹昭圣皇帝弭兵讲好通聘着盟肆余纂承共遵谟训边民安堵垂四十年兹者専致使臣特诒缄问且以瓦桥内地晋阳故封防石氏之割城述周朝之复境系于异代安及本朝粤自景徳之初始敦隣国之信凡诸细故咸不寘懐况太宗皇帝亲驾并郊匪图燕壌当时贵国亟发援兵既交石岭之锋遂举蓟门之役义非反覆理有因缘元昊赐姓称藩禀朔受禄急谋狂僣俶扰边陲向议讨除已尝闻达杜防郭稹传述偹详及此西征岂云无报聘轺旁午屡闻嫉恶之谈庆问交驰未谕聫亲之故忽窥异论良用惘然谓将轸于在原反致讥于忌噐复云营筑隄埭开决陂塘昨缘霖潦之余大为衍溢之患既非疏当稍缮防岂蕴猜嫌以亏信睦至于偹塞隘路阅习兵夫尽边臣谨职之常乃卿兵充籍之旧在于贵境寜撒戍兵一皆示于坦夷两何形于疑阻頋惟欢契方保悠长遽兴请地之言殊非载书之约信辞至悉灵鍳孔昭两地不得相侵缘边各守疆界誓书之外一无所求期在乆要弗违先约谅惟聼达应切感思甫属清和妙臻戬谷自余令弼口陈书词翰林学士王拱辰所撰也五月癸丑命知具州供偹库使防州团练使张茂实为囘谢契丹国信副使代符惟忠也惟忠行至武强病卒富弼请以茂实代之诏从其请　契丹国志曰初有涿州进士梁济世尝主文书于帐下一日得罪归宋言契丹将有割地之请又知雄州杜惟序亦先得其事以闻至是宋仁宗发书示辅臣色皆不动六符亦疑其书之先漏夏四月宋遣知制诰富弼往契丹为囘谢使西上閤门张茂实副之弼至契丹与帝徃反论难力拒其割地之意辽帝感悟遂欲求婚弼曰婚姻易于生隙人命修短不可知岂若嵗币之为坚乆本朝长公主出降赍送不过十万緍岂若嵗币无穷之利帝曰卿且归再来当择一事为报并以誓书来弼归复命
　　八月丙申宋复遣富弼张茂实奉书来聘乞増嵗币银绢以书答之
　　契丹国志曰八月宋再命富弼同张茂实赍书至契丹书曰来书云章圣皇帝与昭圣皇帝誓书每嵗以绢二十万疋银十万两以助军旅之费今以两朝修好三纪于兹闗南县邑本朝传守已乆俱难依从毎年更増绢十万疋银十万两恭惟二圣威灵在天頋兹纂承各当遵奉共循大体无介小嫌余依景徳统和两朝誓书帝不复求婚而意在増币乃曰南朝与我书当曰献否则曰纳弼固争不可帝曰吾当遣人议之于是留所许増币誓书复使耶律仁先刘六符以誓书诣宋求为献纳弼奏曰臣以死拒之可勿许且无能为也帝从之时契丹固惜盟好特为虗声以动宋朝宋方困西夏许予过厚契丹既嵗得金帛五十万因勒碑纪功擢刘六符为显官
　　九月壬寅遣北院枢宻副使耶律仁先汉人行宫副部署刘六符使宋约和是时富弼为上言大意谓辽与宋和坐获嵗币则利在国家臣下无与与宋交兵则利在臣下害在国家上感其言和好始定
　　洪迈容斋四笔曰富公奉使契丹契丹主言欲举兵公曰北朝与中国通好则人主専其利而臣下无所获若用兵则利归臣下而人主任其祸故北朝羣臣争言举兵者此皆其自谋非国计也胜负未可知就使其胜所亡士马羣臣当之欤抑人主当之欤是时语録传于四方苏明允读至此曰此一叚议论古人有之否东坡未十嵗在旁对曰记得严安上书云今狥南夷朝夜郎略薉州建城邑深入匃奴燔其龙城议者美之此人臣之利非国家之长防也正是此意明允以为然　王巩闻见近録曰宝元康定间西人犯边用兵累嵗辽人窥我遣人求闗南之地富文忠既行疑时相与已不恊輙发国书观之乃与所授词果异归请对具言之诏付文忠诣学士院视学士改书然后行元授五凾皆许其添嵗赐也每出一凾待不从然后旋出之文忠輙留二凾于雄州既至文忠抗论不屈徐出一书辽人意未厌复出一书至于三辽人宻探文忠箧中止有三书遂从约文忠使还持二凾以归嵗减聘币者二十万　太平治迹统类曰富弼张茂实以八月乙未至契丹清泉入金氊馆持国书二誓书三以语馆伴耶律仁先刘六符问所以然者弼曰姻事合则以姻事誓能令夏国复归欵则嵗入金帛増二十万否则十万国书所以有二誓书所以有三也翌日引弼等见契丹主太弟宗元子梁王洪基侍萧孝思孝穆马保忠杜防分立帐外契丹主曰姻事使南朝骨月暌违或公主与梁王不相和恱则将奈何固不若嵗増金帛但患无名耳湏于誓书加一献字富弼曰此乃下奉上之辞非可施于敌国况南朝为兄岂可兄献于弟乎契主曰改为纳字何如弼曰自古惟唐髙祖借兵于突厥故臣事之当日所遗或称献纳不可知其后颉利为太宗所擒岂复更有此理契丹主黙然弼遂面与刘六符言指帐前髙山曰此尚可逾若献纳二字则如天不可得而升也使臣头可断此议断不敢诺于是契丹留所许二十万誓书复遣耶律仁先刘六符赍其国誓书来仍求纳字是月弼等还至雄州诏即以弼为接伴使有朝廷合先知者急置以闻弼奏曰彼求献纳二字既以死拒之契丹气折矣不可复许然朝廷竟从晏殊议许称纳字弼不预也
　　頋炎武日知録曰宋史富弼传言使契丹争献纳二字声色俱厉契丹主知不可夺乃曰吾当自遣人议之复使刘六符来朝廷竟以纳字与之辽史刘六符传则曰宋遣使増嵗币以易十六县六符与耶律仁先使宋定进贡名宋难之六符曰本朝兵强将勇人人愿从事于宋若恣其俘获以饱所欲与进贡字孰多宋乃从之嵗币称贡二史并托克托监修而不同如此　续资治通鉴长编曰庆歴二年八月乙丑契丹枢宻副使保大节度使耶律仁先枢宻使礼部侍郎同修国史刘六符入见其誓书云两朝修睦二纪于此边鄙用寜干戈载偃追怀先约炳若日月今绵禩已深敦好如故闗南县邑本朝传守俱难依从别纳金帛之仪用代赋税之物毎年増绢一十万疋银一　十万两搬至雄州白沟交割两界塘淀已前开畆者并依旧例自今以后不得添展其堤堰水口逐时决泄壅塞量差兵夫取便修叠疏非时霖潦别至大叚涨暴并不在闗报之限南朝河北沿边北朝自古北口以南沿边兵民除见管数目依常教阅无别故不得大叚添进兵马如有别故添屯即令逐州军移牒闗报两界所属之处其自来成例更替及本路移易不在闗报之限两界迯走作过诸色人并依本朝誓书外更不得似日前停留容纵恭惟二圣威灵在天頋兹纂承各当遵奉共循大体毋介小嫌且夫守约为信善隣为义二者缺一防以守国皇天厚地实闻此盟文藏宗庙副在有司余并依景徳统和两朝誓书頋惟不徳必敦大信苟有食言必如前誓陈振孙书録觧题曰奉使别録一卷河南富弼彦
　　国撰庆歴中使契丹归为语録以进机宜事节则见于此録又一本有两朝往来书附于末　又云契丹讲和记一卷不著名氏载契丹初讲和本末末有庆歴増币后誓书　韦君安梅磵诗话曰或传富郑公奉使辽国辽使者云早登鸡子之峰危如累卵荅曰夜宿丈人之馆安若防山又云酒如线因针乃见荅曰饼如月遇食则缺
　　冬十一月丁亥羣臣加上尊号曰聪文圣武英畧神功睿哲仁孝皇帝册皇后萧氏曰贞懿宣慈崇圣皇后髙丽史曰靖宗八年冬十一月契丹遣检校礼部尚书王永言来诏曰朕以闗南十县我国旧基将举兵师议复故壤宋朝累驰専介恳发重言定于旧贡银绢三十万两疋外每年别纳金缯之仪用代赋与之物再论盟约永卜欢和其诸道兵马等优给蠲免赋调并已放还本部夫何眇躬成此美事今文武百辟屡拜封章加予以懿号鸿名不获固辞勉依羣请已撰定十一月五日两宫并行大礼卿称藩事上望阙输忠遐想闻知必増庆悦今遣使徃谕
　　十二年春正月
　　书録觧题曰庆歴正旦国信使録十卷余靖庆厯三年使辽所记　郭若虗图画见闻志曰皇帝与大辽国驰礼于今仅七十载继好息民之美旷古未有庆歴中其主号兴宗以五幅缣画千角鹿图为献旁题年月日御画上命张图于太清楼下召近臣纵观次日又勅中闱宣命妇观之毕藏于天章阁　鹗按此兴宗事不记年月因附见于此　髙丽史世家曰靖宗九年冬十一月辛巳契丹遣册封使萧慎防使副韩绍文都部署利川管内观察留后刘日行押册使殿中监马至柔读册将作少监徐化治传宣检校左散骑常侍韩贻孙等一百三十三人来丁亥王设坛受命诏曰朕猥以眇徳嗣受丕图頼六圣之垂休致八方之咸服近从羣恳祗受鸿名凡在照临毕均庆赏卿世钦声朔地袭土茅航深馨述职之仪事大竭为臣之节属陈钜礼载举彛章特推进秩之防并茂畴庸之数今遣使左监门卫上将军萧慎防使副尚书礼部侍郎韩绍文持节偹礼册命并赐车服冠剑印绶及国信等物具如别録到可只受册文曰朕膺穹旻之寄绍祖宗之基四表归仁偃灵旗而定覇百官攷礼镂宝册以加尊遐眷帝臣践开国社航海之诚靡怠带河之誓愈坚属覃庆之在辰冝颁防而及逺式遵徽典特举宠章咨尔输忠保义奉国功臣开府仪同三司守太保兼侍中上柱国髙丽国王食邑七千户食寔封一千户王亨英哲间时仁慈纉服张皇土宇亘日域以分圻尊奨天朝仰宸居而送欵戴舜树弼成之业匡周规夹辅之勲化被苍隅声敷青畎朕昨戒严驾廵抚京畿邦户展肆觐之仪都人契来苏之望干戈不试狱市惟齐羣方则慕义向风交驰玉帛邻国则畏威懐徳增纳金缣聿臻累洽之期适享虚名之册是推皇泽首及王藩进絶席之崇资正专车之峻秩爰田益赋羙号褒功是用遣使萧愼防使副韩绍文持节偹礼册命汝为守太傅兼中书令加食邑三千户食寔封三百户仍赐同徳致理四字功臣散官勲爵如故于戏守君子国冠诸侯王论道而为周师奋庸而登汉相维坚臣节以答皇家享富贵于昌时传功名于长世辉流竹素永维钦哉
　　十三年夏四月
　　契丹国志曰夏四月朔日食　六月以将伐夏遣延曷宫使耶律髙嘉努告宋　九朝编年偹要曰庆歴四年秋七月契丹来告伐元昊曰元昊负中国当诛今将兵临贼境或元昊乞称臣幸无亟许其寔以纳契丹降人讨之托中国为名也复书略曰闻亲搃师徒直临贼境若以元昊于北朝失事大之礼则自宜问罪若以其于本朝稽効顺之故则不烦出师况延州近奏元昊已遣杨宗素赍誓文入界若不依初约则犹可沮还如尽遵承则何以却之也乃命右正言余靖报使
　　冬十月辛亥元昊遣使来进方物诏北院枢宻副使萧革迓之壬子军于河曲革言元昊亲率党项三部来诏革诘其纳叛背盟元昊服罪赐酒许以自新遣之召羣臣议皆以大军既集宜加讨伐癸丑督数路兵掩袭杀数千人驸马都尉萧呼都克为夏人所执
　　九朝编年偹要曰宗真亲将至夏国境上各据山严兵相待曩霄奉巵酒为夀大合乐折箭为誓及罢契丹夜以兵劫曩霄反为所败曩霄纵其去
　　十四年春正月
　　续资治通鉴长编曰庆歴五年正月丙子契丹遣林牙彰圣军节度使耶律宗睦来告讨夏人回
　　春三月　夏六月
　　契丹国志曰春三月朔日食　夏六月有流星出营室南大如杯其光烛地隠然有声
　　秋八月
　　续资治通鉴长编曰八月甲子监察御史包拯为契丹正旦使閤门通事舍人郭琮副之
　　本纪第二十
　　兴宗三
　　十七年春正月二月　秋九月
　　契丹国志曰春正月朔日食　二月彗出虚晨见东方指西南歴紫微垣至娄凡一百二十四日而防高丽史世家曰文宗元年春二月壬戌契丹遣忠顺军莭度使萧慎防守殿中少监康化成等来祭靖宗于虞宫王往参之秋九月壬午契丹遣福州管内观察使宗璘来册王其册曰眷乃马韩之地素称龙节之邦代袭王封品髙人爵分颁金盩表荣观于诸侯申钖彤旅得颛征于四履爰属杰时之器允膺纉服之权载厯臧时式均徽典权知髙丽国王事王徽应基运之数钟英异之灵天麟逈首于龙遹明嘉瑞日观遍崇于嵩华夙焕函经负文武之全才识忠孝之大本粤自胜衣有始构室推良静守贞纯动循礼乐慕桓文之覇业精卫霍之兵符富厥令图稔兹淑防洎帅臣之告阙亟藩国之归尊而能恵一方情恊羣望及露章而斯暨故宠数以难稽是用宜顕被于紫纶俾特建于元社倚为左相峻秩三师超跻驭贵之阶优赐褒功之号盈疏实赋剧转清勲于戏周天王之重非熊止遥分于齐壤汉髙祖之刑白马仍纳约于刘宗顺考古先罕偕防礼用卜悠长之祚愈坚匡合之诚勉佩训言仰廸神祐可特授开府仪同三司守太保兼侍中上柱国封髙丽国王食邑七千户食寔封一千户兼赐匡时致理竭节功臣之号
　　十八年春正月
　　东国通鉴曰文宗仁孝王二年春正月契丹遣千牛卫上将军萧维徳御史大夫王守道来册王为守太傅兼中书令髙丽国王加食邑三千户食实封三百户仍赐资忠奉上四字功臣阶勲如故并赐车服冠劔印绶及衣带匹叚等物王受册于南郊
　　十九年春二月
　　续资治通鉴长编曰皇祐二年春二月庚子契丹遣殿前副防检中正节度使耶律益彰徳节度使赵柬之来告伐夏国还益自言契丹三路进讨契丹主出中路兵至西京府获羊百万橐驼二十万牛五百俘老防甚众惟南路小失利恐夏人妄说军胜夸南朝然得边奏皆以谓契丹主济河不遇贼无水草马多死耶律贯宁大败于师子口惟刘五常获陕西所防属户羗二十余人因而来献其言多俘获盖妄也已酉翰林学士刑部郎中知制诰赵槩为囬谢契丹国信使西上閤门使贵州团练使钱晦副之　东都事畧曰赵槩字叔平应天府虞城人也入翰林为学士皇祐二年馆伴契丹泛使遂报聘焉契丹请赋信誓如山河诗诗成契丹主亲酌玉杯以劝且以素扇授其近臣刘六符写槩诗置之懐防
　　二十年秋八月
　　续资治通鉴长编曰皇祐三年秋八月乙未翰林学士刑部郎中知制诰兼侍讲史馆修撰曽公亮为契丹国母生辰使至鞾淀契丹使刘六符来伴宴且言耶律防善画向持礼南朝写圣容归欲持至馆中王洙曰此非瞻拜之地也六符言恐未得其真欲遣防再往传绘洙力拒之
　　二十一年夏四月
　　续资治通鉴长编曰皇祐四年夏四月丙戌契丹国母遣顺义节度使右监门卫上将军萧昌右谏议大夫刘嗣复契丹主遣彰国节度使萧昱益州防御使刘士方来贺乾元节其国书始去国号而称南北朝且言书称大宋大契丹非兄弟之义帝召二府议之参知政事梁适曰宋之为宋受之于天不可改契丹亦其国名自古岂有无名之国又下两制防谏官议皆以讲和以来国书有定式不可輙许乃诏学士院荅书仍称大宋大契丹其后契丹复有书亦称契丹如故　王暐道山清话曰契丹遣使论国书中所称大宋大契丹似非兄弟之国今宜易曰南北朝上诏中书宻院共议时辅臣多言此不计利害不从徒生怨隙梁庄肃曰此易屈耳但答言宋盖本朝受命之土契丹亦彼国号无故而自去非策其年贺正使复称大契丹如故
　　二十二年夏四月
　　契丹国志曰夏四月朔日食
　　二十三年秋九月
　　续资治通鉴长编曰至和元年秋九月乙亥契丹遣忠正节度使同平章事萧徳翰林学士左谏议大夫知制诰史馆修撰吴湛来告与夏国平且言通好五十年契丹主思南朝皇帝无由一防见尝遣耶律防来使窃畵圣容曾未得其真故交驰畵像庶瞻觌之以纾兄弟之情或者虑契丹得御容敢行咒诅赵抃言其不然卒许之辛巳三司使吏部侍郎王拱宸为囬谢契丹使徳州刺史李珣副之拱辰见契丹主于混同江契丹每嵗春涨于水上置宴钓鱼惟贵族近臣得与每得鱼必亲酌劝拱宸又亲鼓琵琶侑之谓其相刘六符曰南朝少年状元入翰林十五年矣吾故厚待之
　　冬十一月
　　东都事略曰吴奎迁知制诰使契丹遇契丹主加称尊号邀使者入贺奎自以使事有职不为往比还中道与契丹衣服以金冠为重纱冠次之而使人輙欲以纱冠邀汉使盛服奎不许而杀其礼见之坐是黜知夀州
　　二十四年
　　周煇清波杂志曰至和二年刘原父敞使契丹檀守李翰劳其行役对云防渉不辞但山路迂曲自过长兴却西北行六程到栁河方稍南行意甚不快又云闻有直路自松亭闗往中京才十余日程自栁河才二百余里翰笑曰尽如所示乃初踏逐修馆舍己定至今迂曲
　　八月己丑帝崩于行宫年四十遗诏燕赵国王洪基嗣位清宁元年十月庚子上尊諡为神圣章孝皇帝庙号兴宗
　　契丹国志曰八月国主崩先是日食正阳客星出于昴宋著作佐郎刘羲叟曰辽主其死乎至是果騐续资治通鉴长编曰至和二年八月己酉契丹主宗真卒年四十一諡文成皇帝庙号兴宗宗真性佻尝与教坊使王税轻等数十人约为兄弟出入其家至拜其父母数变服入酒肆佛寺道观王纲姚景熈冯立軰遇之于微行后皆任显官尤重浮图法僧有正拜三公三师兼政事令者凡二十人马保忠尝劝以臣下无勲劳宜且序进之怫然怒曰若尔是君不得专岂社稷之福耶保忠恐自是欲有迁除必先厚赐贵臣以絶其言故亲信者哈喇王等数十人皆防处将相尝夜燕与刘四端兄弟王纲入乐命君妃易衣为女道士后父萧玛展曰汉官皆在后妃入戏恐非所宜宗真殴玛展败面曰我尚为之若女何人耶宗真善畵鹿尝以所畵鹅雁来献上作飞白书答之












　　辽史拾遗卷九
<史部,正史类,辽史拾遗>
　　钦定四库全书
　　辽史拾遗卷十
　　钱塘厉鹗　撰
　　本纪第二十一
　　道宗一
　　道宗孝文帝讳洪基字纳琳小字察喇
　　侯延庆退斋闲雅録曰刘拱卫逺宣和初守祁州尝接伴北使有李处能者北朝故相李集之子号李状元家燕人之最以学著者处能谓逺云本朝道宗皇帝好文先人每荷异眷尝于九日进菊花赋次日赐批答一絶句云昨日吟卿菊花赋碎剪金英作佳句至今襟袖有余香零落秋风吹不去　钱芳标莼防词话云辽主得其臣所献黄菊赋题其后云云元张肎继孟櫽括其词寄蝶恋花曰昨日得卿黄菊赋细剪金英题作多情句冷落西风吹不去袖中犹有余香度沧海尘生秋日暮玉砌雕阑落叶鸣疎雨江摠白头心更苦素琴犹写幽兰谱继孟手书于卷予尝见之　陶宗仪书史防要曰辽道宗喜作字秦越大长公主舍棠隂坊为大昊天寺帝为书碑及额今在燕京旧城　晁以道嵩山集曰契丹主洪基以白金数百两铸两佛像铭其背曰愿后世生中国
　　清宁元年夏五月
　　东国通鉴曰文宗仁孝王九年夏五月契丹遣匡义军节度使耶律革崇禄卿陈顗来册王为守太师加食邑五千户实封五百户仍赐车辂冠服圭剑等物又遣利州刺史萧禄来册王太子为三韩国公
　　冬十二月丙申宋遣欧阳修等来贺即位
　　叶夣得石林燕语曰契丹既修兄弟之好仁宗初隆绪在位于仁宗为伯故明肃太后临朝生辰正旦契丹皆遣使致书太后本朝亦遣报之犹弟妇通书于伯母无嫌也至和二年宗真卒洪基嗣位宗真妻临朝则仁宗之弟妇也与隆绪时异众议每遣使但致书洪基使专达礼意其报亦如之最为得体　欧阳发文忠公事迹曰至和二年先公奉使契丹使其贵臣陈留郡王宗愿特哩衮大王宗熙北宰相萧知足尚父中书令晋王萧孝友来押宴曰此非常例以卿名重宗愿宗熙并契丹皇叔北宰相蕃官中最高者尚父中书令晋王是皇太后弟送伴使耶律元宁言自来不曽如此一并差近上亲贵太臣押宴
　　二年秋七月八月
　　契丹国志曰秋七月彗出紫防垣歴七星其色白长丈余　八月朔日食
　　三年春三月冬十月
　　续资治通鉴长编曰嘉祐二年春三月乙未契丹遣林牙左监门卫上将军耶律防枢密直学士给事中陈顗来求圣容戊戌右谏议大夫权御史中丞张升为回谢契丹使单州防御使刘永年副之初契丹主宗真送其像及隆绪画像凡二轴求易真宗皇帝及上御容既许之防宗真死遂寝至是契丹遣使再求故命升等谕令更持洪基画像来即与之升等至契丹果欲先得圣容升拆之曰昔文成弟也弟先兄于礼为顺今南朝乃伯父当先致恭契丹不能对以未如其请夜载巨石塞驿门众皆恐永年掷去之由是世传永年有神力　秋九月庚子契丹遗枢密使左金吾卫上将军萧扈宣政殿学士礼部尚书吴湛来再求御容且言当致洪基像　冬十月己酉翰林学士工部郎中知制诰史馆修撰胡宿为回谢契丹使礼賔使李绶副之且许以御容约因贺正使置衣箧中交致焉
　　四年春正月壬申朔遣使报哀于宋
　　契丹国志曰太皇太后崩帝遣怀徳节度使萧尚延诣宋告哀宋仁宗发哀于内东门幄殿百官进名奉慰辍视朝七日
　　癸酉宋遣使奉宋主绘像来
　　邵愽闻见后録曰嘉祐二年秋契丹求仁宗皇帝御容议者虑有厌胜之术帝曰吾待契丹厚必不然遣御史中丞张升遗之契丹主盛仪卫亲出迎一见惊肃再拜语其下曰真圣主也
　　秋八月
　　契丹国志曰秋八月朔日食
　　五年春正月
　　契丹国志曰春正月朔日食
　　二月
　　东国通鉴曰文宗仁孝王十三年春二月遣告奏使尚书工部员外郎崔奭珍如契丹
　　六年春正月
　　契丹国志曰春正月大星陨东南有声如雷
　　七年夏四月
　　东国通鉴曰文宗仁孝王十五年契丹东京回礼使检校工部尚书萧色实来
　　夏六月
　　契丹国志曰六月朔日食四分　魏坤倚晴阁杂抄曰燕京归义寺辽刹也天王殿前一碑无撰人姓氏额题弥陀邑特建起院碑文称寺肇自清宁七年买徐员外地遂为归义寺备书寺基墙垣寻尺以及佛像经藏之数碑隂首书疏主懴悔师守司徒纯慧大师赐紫沙门守臻本行僧録检校司空精修大师赐紫沙门智清次载邑众姓名开府仪同三司守太尉兼中书令豳国公刘二元开府仪同三司兼侍中开国公赵徽建雄军节度使开国公刘需谏议马子诠尚书张挺中舍李思缺秘书省校书郎刘文左班殿直韩允右班殿直王规燕辽国妃刘萧氏辽国夫人郑杜氏其余邑首邑长邑正押司官印官副正副録収録钱物名号不一又数十人　鹗按道宗加僧守志守司徒见于咸雍二年加圆释法钧二僧守司空见于咸雍六年观此碑知加司徒司空者先有守臻智清名器之滥从可知矣
　　本纪第二十二
　　道宗二
　　九年春三月辛未宋主祯殂
　　邵愽闻见后録曰仁宗皇帝崩遣使讣于契丹燕境之人无逺近皆聚哭契丹主执使者手号恸曰四十二年不识兵革矣　后山谈丛曰仁宗崩讣于契丹而来祭以黄白罗为钱他亦称是
　　咸雍元年夏四月
　　东国通鉴曰文宗仁孝王十九年夏四月契丹遣宁逺军节度使耶律寕益州管内观察使丁文通来加册王为守正保义四字功臣食邑三千户食实封三百户赐九旒冠九章服玉圭玉册象辂衣襨匹段弓箭鞍马等物又遣利州管内观察使耶律廸卫尉卿麻晏加册王太子为兼侍中加特进赐九旒冠九章服牙笏竹册革辂衣襨匹段鞍马弓箭等物
　　二年春三月壬午彗星见于西方
　　契丹国志曰春三月彗见西方庚申晨见于室本大如月长七尺许壬午孛于毕如月至五日没　九朝编年备要曰治平三年契丹改号大辽
　　三年夏六月辛亥宋以即位遣陈襄来报
　　陈襄古灵文集使还咸馆道中作诗曰土旷人稀使驿賖山中殊不防中华白沙有路鸳鸯泊芳草无情妯娌花氊馆夜灯眠汉节石梁秋吹动边笳归来揽照防顔色斗觉霜毛两髩加
　　鹗按宋史艺文志陈襄国信语録一卷
　　四年
　　宇文懋昭大金国志曰太祖武元皇帝阿古逹生于辽咸雍四年戊申初在妊娠时骨重异常将生河水为沸野兽尽嘷及生若有光照其室部落咸异之本纪第二十三
　　道宗三
　　九年夏四月
　　契丹国志曰夏四月朔日食
　　十年春三月
　　契丹国志曰春三月辽遣使萧扈诣宋争河东地界国书大略言河东路防邉増修戍垒起铺舎侵入彼界蔚应朔三州界内乞行毁撤别立界至等事宋神宗面谕以三州地界俟差官与北朝职官就地头检视定夺雄州外罗城今修已十三年即非创筑又非近事北朝既不欲如此更不令接续修筑白沟馆驿亦俟差官检视如有创盖楼宇箭等并令拆去屯戍兵级并令抽囬国书亦云倘事由夙昔固难狥情诚有侵逾何怯改正秋九月辽使萧素诣宋议疆事宋遣刘忱吕大忠与之共议于代州辽指蔚应朔三州分水岭土陇为界凡山皆有分水岭相持不决
　　六月戊辰亲出题试进士
　　元好问遗山文集显武将军吴君阡表云君讳璋字器玉姓吴氏石晋末有官献州从少帝北行者又自辽阳迁防州其子孙遂为长春人六世祖匡嗣辽开府仪同三司同中书门下平章事陈国公五世祖昊咸雍十年刘霄牓登科　蘓轼东坡题跋曰昔余与北使刘霄防食霄诵仆诗云痛饮从今有几日西轩月色夜来新公岂不饮者耶　癸辛杂识曰金人天防中皇子郎君破真定拘境内进士立试场禇承亮字茂先宣和中已擢第至此匿不出军中知其才遂押付安国寺对防大抵以徽宗无道钦宗失信为问举人承风防极行诋毁茂先诣主文刘侍中云君父之过岂臣子所宜言耶即揖而出刘为变色刘侍中名霄辽咸雍中状元怨宋人海上之盟故发此问
　　太康元年春三月冬十月
　　陈振孙书録解题曰熙宁正旦国信録一卷天章阁待制窦卞熙宁八年使辽所记　契丹国志曰春三月辽复遣萧禧赍国书诣宋以刘忱等迂诞为言宋命沈括为报使诣辽靣议括寻于枢密院阅案牍得契丹顷嵗地界书指古长城为分界今所争乃黄嵬山相逺三十里其议遂决　冬十月彗出軨　东都事畧曰熙宁七年辽遣萧禧来言代北对境有侵地请遣使同分画神宗许之遣太常少卿刘忱为使秘书丞吕大忠为副已而大忠丁家难有诏起复忱出疆辽主又遣萧禧来时刘忱吕大忠执不可与执政知不可夺乃罢忱许大忠终制于是王安石曰将欲取之必固与之以笔画其地图以天章阁待制韩缜奉使尽举与之盖东西弃地五百余里　叶夣得石林诗话曰元丰初辽人来议地界韩丞相玉汝自枢密院都承防出分画玉汝有爱妾刘氏将行剧饮通夕旦作乐府词留别翌日神宗已密知忽中批步军司遣兵为般家追送之玉汝初莫测所自乆之方知其自乐府发也刘贡父玉汝姻党即作小词寄之以戯云嫖姚不复顾家为谁谓东山乆不归卷耳幸容携婉娈皇华何啻有光辉　韩元吉桐隂旧话曰契丹使每嵗至中国索食料多不时珍异之物州县挠动庄敏公【讳缜玉汝】之使契丹入其境稍深则必索猪肉及胃脏之属从者莫能晓盖燕北第产羊俗不畜猪驿司驰骑疲于奔命无日不加棰楚所以困之尔既回程与送伴者饮率尽醉然公翊日乗骑如故初不病酲也益取随行大杯酌劝之伴者不能胜屡至委顿临别痛饮达旦及叙违马上几不能相揖后闻契丹责伴者以失仪沙袋击之至死
　　二年
　　书録解显曰接送伴语録一卷集贤校理沈季长熙宁九年接送伴使耶律运所记
　　三年
　　宋史神宗纪熙宁十年以苏颂为辽主生辰使　张舜民画墁録曰熙宁中苏子容使辽姚麟为副曰盍载些小圑茶乎子容曰此乃供上之物畴敢与辽人未几有贵公子使辽广贮团茶自尔辽人非团茶不贵也常以二团易蕃罗一疋　鹗按蔡寛夫诗史曰韩襄客者汉南女子为歌诗知名汉襄间孟浩然赠诗曰只为阳台夣里狂降来教作神仙客襄客闺怨诗曰连理枝前同设誓丁香树下共论心先公熙宁中迓契丹使成尧锡见遗衣服刺此聨于褁肚上其下复刺丁香连理男女设誓之状契丹重此句为佳制
　　四年夏六月
　　契丹国志曰夏六月朔日食东南有大星出如瓠声如雷其光烛地
　　本纪第二十四
　　道宗四
　　六年
　　契丹国志曰秋七月彗出太防垣
　　八年
　　厐元英文昌杂録曰元英昨充元丰五年贺北国正旦国信使行至神水驿苦风昏乱不记省随行小吏軰皆环坐以泣通一昔方稍安是年正旦接伴杜刑部铉至深泽县界中咯血几不可救刘右司挚充贺同天节接伴防路病伤寒至滑州増剧然艾数百肩舆以归后数月方安一嵗中奉使者皆得疾危甚殊可怪也　契丹国志曰八月朔日食隂云不见
　　九年秋八月高丽王徽薨　己巳以高丽王徽子三韩国公勲权知国事　冬十二月辛夘髙丽王韩国公王勲薨
　　东国通鉴曰王勲少有疾居庐哀毁疾益笃十月乙未薨于防次母命国原公运即位于宣政殿遣侍御史李资仁如辽告哀资仁至辽帝勅不许入京馆诏问二君连逝必有他故合奏实情资仁奏国公夙有疾恙加以哀毁遂至大渐实无他故愿留臣等特遣使到本国究问臣若诬罔当服重罪语甚切直帝出御城外氊殿引见慰谕
　　十年春正月丙午复建南京奉福寺浮图
　　朱彛尊日下旧闻载辽奉福寺佛顶尊胜陀罗尼石幢记曰京师奉福寺懴悔主崇禄大夫检校太尉纯彗大师之息化也附灵塔之巽位树佛顶尊胜陀罗尼幢广丈有尺门弟子状师实行以记为请大师讳非浊字贞照俗姓张氏其先范阳人重熙初礼故守太师兼侍中圆融国师为师居无何婴脚疾乃遯迁盘山敷课于白繖盖每宴坐诵持常有山神敬侍寻克痊八年冬有诏赴阙兴宗皇帝赐以紫衣十八年勅授上京管内都僧録秩满授燕京管内左街僧録属鼎驾上仙驿徴赴阙今上以师受眷先朝乃恩加崇禄大夫检校太保次年加检校太傅太尉师搜访阙章聿修睿典撰徃生集二十卷进呈上嘉叹乆之亲为帙引寻龛次入藏清宁六年銮舆幸燕回次花林师侍坐于殿靣受燕京管内懴悔主菩萨戒师明年设坛于本寺懴受之徒不可胜纪九年四月示疾告终于竹林寺即以其年五月移于昌平县司空豳国公仰师高躅建立寺塔并营是幢庶陵有迁而音尘不冺清宁九年五月讲僧真延撰并书　周筼析津日记曰广恩寺辽之奉福寺也在白云观西南地名栗园按辽史南京有栗园萧韩家尝典之疑即此地也　高丽史世家曰宣宗元年夏四月辽遣勅祭使益州管内观察使耶律信慰问使广州管内观察使耶律彦等甲戌祭文宗曰惟灵性极礼义之端体涵中和之粹王爵驭贵早袭青社之封本神则仁全赋东方之气躬怀忠欵以力行述职贡而嵗至一匡致主朝廷頼其勲千里于蕃生民受其赐方当拱手以仰成何意上天之不遗闻讣悼怀辍朝增欷呜呼嵗隂不留人生如寄一千年时运之逢五十载君臣之义遽藏夜之舟难秘东国之器宜遄遣于轺音俾徃申于奠礼魂兮有知歆此至意丁丑祭顺宗曰惟灵辰象纯精岳渎秀气庆发世国才为王臣甫从英妙之年爰被宠嘉之命抚封日域述职天朝翊戴输勤开庇底乂方茂称藩之绩遽纒陟岵之忧议以夺情俾其袭爵指轺騑之既驾闻驿讣之云来复嗟殱良益用震悼舟之不永乃人琹之遽亡言念忠图想见风矩临遣轮驭徃陈尊觞冥神有知谅我遐意
　　大安元年冬十一月丙辰遣使册三韩国公王勲子运为高丽国王
　　东国通鉴曰宣宗思孝王运二年冬十一月辽遣保静军节度使萧璋崇禄卿温峤等来册王为特进检校太师兼中书令上柱国食邑一万户食实封一千户兼赐冠冕车马圭印衣帯防段等物
　　二年夏六月秋七月
　　契丹国志曰夏六月有星如出文昌　秋七月朔日食隂云不见
　　戊寅高丽遣使谢封册
　　东国通鉴曰宣宗思孝王三年五月遣知中枢院事李子威谢册命又遣尚书右丞韩莹告奏时辽欲于鸭緑江将起场故请罢之
　　本纪第二十五
　　道宗五
　　三年
　　陆游老学庵笔记曰赵相挺之使辽方盛寒在殿上辽主忽顾挺之耳愕然急呼小阉指示之俄持一小玉盒子至盒中有药色正黄涂挺之两耳周匝而去其热如火既出殿门主客者揖贺曰大使耳若用药迟且拆裂缺落甚则全耳皆堕而无血扣其玉盒中药为何物乃不肯言但云此药市中亦有之价甚贵方匕直钱数千某軰早朝遇极寒即涂少许吏卒軰则别有药以溺调涂之亦效　鹗案赵挺之哲宗朝出使辽史失载宋史又无年月因附于此
　　四年秋九月冬十一月
　　东国通鉴曰宣宗思孝王五年九月遣太仆少卿金先锡如辽乞罢鸭緑江场冬十一月先锡还自辽回诏曰屡抗封章请停场谅惟细故讵俟繁辞适议便宜况末创置务从安帖以尽倾输释乃深疑体予至意
　　五年春三月秋八月
　　苕溪渔隠丛话曰苏子由奉使契丹寄子瞻云谁将家集过幽都每被行人问大苏莫把文章动蛮貊恐妨谈笑卧江湖渑水燕谈録云张芸叟奉使大辽宿幽州馆中有题苏子瞻老人行者闻范阳书肆亦刻子瞻诗数十篇谓之大苏集　陆嘉淑辛齐诗话曰苏子由为贺辽生辰国信使在元祐四年八月子瞻有诗送之既至国人每问大苏学士安否子由经州寄诗曰谁将家谱到燕都识底人人问大苏莫把声名动蛮貊恐妨他日卧江湖子瞻得诗次韵云氊毳年来亦甚都时闻鴂舌问三苏那知老病浑无用欲向君王乞鉴湖闻曩时有刻石于使馆者今无存矣　苏辙栾城集北使还论北边政事劄子曰北朝皇帝年顔见今六十然举止轻健饮防不衰在位既乆颇知利害与朝廷和好年深人人安居不乐战闘加以其孙燕王防弱顷年契丹大臣诛杀其父常有求报之心故欲依倚汉人托附本朝为自固之计接伴耶律恭燕京三司使王经副留守邢希古中京度支使郑颛之流皆言及和好咨嗟叹息以为自古所无有又称道北朝皇帝所以馆待南使之意极厚有接伴臣等都管一人未到帐下除翰林副使送伴副使王可离帐下不数日除三司副使皆言縁接伴南使之劳　契丹国志曰春三月昼有流星出西北岳珂桯史曰承平时国家与辽欢盟文禁甚寛辂客者徃来率以谈谑诗文相娱乐元祐间东坡实膺是选辽使素闻其名思以竒困之其国旧有一对曰三光日月星凡以数言者必犯其上一字于是徧国中无能属者首以请于坡坡唯唯谓其介曰我能而君不能亦非所以全大国之体四诗风雅颂天生对也盍先以此复之介如言方共叹愕坡徐曰某亦有一对曰四徳元亨利使睢盱欲起辩坡曰而谓我忘其一雅谨閟而舌两朝兄弟邦卿为外臣此同仁庙之讳也使出不意大骇服自愧弗及迄白沟徃返齚舌不敢复言他
　　六年
　　王暐道山清话曰元祐五年先公为契丹贺正使契丹主问范纯仁今在朝否公曰纯仁去年六月以观文殿学士知頴昌府又问何故教出外先公云纯仁病足不能拜暂令补外飬病尔又问吕公着如何外补先公曰公着去年卒于位初不曽外补乃咨嗟曰朝廷想见阙人先公曰见在召用旧人先是契丹主闻先公言纯仁以足疾外补乃回顾近立之人防笑先公既北归不敢以是载于语録尝因便殿奏陈上防语曰通书说与纯仁未几先公捐馆舎八年纯仁再入相上首以此告之
　　八年
　　刘跂暇日记曰元祐七年辽贺正使耶律廸卒于滑州辽人倒县其尸出滓秽口鼻中又以笔管刺皮肤出水以白矾涂尸令瘦但令支骨以归
　　九年冬十月甲子宋遣使告其母曹氏哀即遣使吊祭画墁録曰元祐末宣仁圣烈太后上賔辽人遣使吊祭回至滑州使死刳其中央以头内孔中植其足又取叶数百披搯徧体别造毂车方能行次年春予被差报谢入蕃见其辙路深尺余此蕃国贵人礼也贱者则燔之以归　又曰元祐末宇文昌龄聘契丹皇城使张璪价焉张頺龄枢府难其行璪哀请故事死于境外朝廷恩数甚渥辽人棺银装枝三百两既行璪饮冷食生无忌昌龄戒之不纳果病噤不纳粥药至十许日既而三病三愈竟复命登对进前上靣哂之退语近臣曰张璪生还奈何诣政事堂诸公大笑至其家妇孙睥睨阿翁刬地又郤来也　老学庵笔记曰王圣美子韶元祐末以大蓬送北客至瀛赐宴罢有振武都头卒不堪一行人须索忽操白刃入斫圣美其子冐死直前防救中三刀左肩几断虞卒继至伤者六人死者一人圣美脑及耳皆伤甚明日不能与辽使相见告以冐风得疾辽使戏之曰曽服花蘂石散否　鹗按以上二事皆元祐末不知系何年聊附于此
　　十年夏六月辛未宋遣使来谢吊祭
　　郡斋读书志曰张浮休使辽録二卷皇朝元祐甲戌春张舜民被命为回谢大辽吊祭使郑介为副録其徃返地里及话言也舜民字芸叟自号浮休居士东都事畧曰舜民少慷慨善论事其使辽也见耶律延禧为皇太孙因著论以所喜者名茶古画音乐美殊它日必有如张义潮挈十三州以归当不四十年见之　鹗按宋史宣仁太后以元祐八年九月崩遣使告哀于辽十二月辽人遣使来吊祭辽史不书使臣姓名宋史失书遣使报谢今据尽墁録及郡斋读书志知为张舜民舜民自云次年春被差入蕃则甲戌为绍圣元年而晁氏以为元祐者悮
　　是夏高丽国王运薨子昱遣使来告即遣使赙赠东国通鉴曰宣宗思孝王十一年五月壬寅王薨元子昱即位冬十二月辽勅祭使萧遵烈副使梁祖述问慰使萧裭起复使郭人文等来勅祭使诣魂堂祭宣宗慰问使传诏于干徳殿兼赐赙赠起复使亦于干徳殿诏起复为骠骑大将军检校太尉兼中书令上柱国高丽国王食邑七千户食实封七百户本纪第二十六
　　道宗六
　　寿隆二年
　　东国通鉴曰九月高丽右仆射参知政事朴寅亮卒寅亮文词雅丽宋熙宁中与金觐使宋所着尺牍表状及题咏宋人称之至称二公诗文号小华集辽尝欲过鸭緑江为界寅亮修陈情表曰普天之下既莫非王土王臣尺地之余何必曰我疆我理又曰归汶阳之旧田抚绥敝邑回长沙之拙袖抃舞昌辰辽帝览之寝其议卒諡文烈
　　三年夏六月秋八月
　　契丹国志曰夏六月朔日食　秋八月彗星见西方又曰秋八月彗出氐斜指天井天市垣光芒三尺余越三夕长丈余埽尾星
　　五年春三月
　　契丹国志曰春三月帝命萧徳崇等赍国书诣宋见宋哲宗跪言曰北朝皇帝告于南朝皇帝西夏早休得即甚好哲宗答曰西人累年犯顺理须讨伐何烦遣使徳崇等唯唯而退其国书畧云粤惟夏台实乃藩辅累承尚主迭受封王近嵗以来连表驰奏称南兵之大举入西界以深图恳求救援之师用济攻伐之难理当依允事贵解和盖辽之于宋情重祖孙夏之于辽义隆甥舅必欲两全于保合岂知一失于绥存而且于彼庆歴元丰中曽有报闻皆为止退寜谓輙违先防仍事逺征傥蔽议以无从虑造端而有自宋国报书曰惟西夏之小邦乃本朝之藩镇曲加封植俾获安全虽于北尝与婚姻之亲而在南全居人子之分含容寝乆变诈多端爰自累嵗以来无复事上之礼赐以金缯而不已加之封爵而愈骄杀掠吏民围犯城邑推原罪恶在所讨除聊饬边防稍修武备据守要害控扼奔冲輙于去嵗之冬复驱竭国之众来攻近寨凡渉两旬自取死伤数以万计粮尽力屈众溃宵归更为诡诞之辞徃求援救之力狡狯之甚于此可知采聼之间固应洞晓必谓深加沮郤乃烦曲为劝和示以华缄将之聘币礼虽形于厚意事实异于前闻料雅怀诚非得已顾于信誓殊不相闗惟昔兴宗致书仁祖谕恊力荡平之意深同谋外御之情至欲全除使无噍类谓有稽于一举诚无益于两朝祖宗昭谋斯为善美子孙继志其可弭忘今者详味缛辞有所未喻辄违先防谅不在兹
　　六年秋七月
　　契丹国志曰秋七月荧惑犯房心
　　冬十一月丙子召医巫闾山僧志达设坛于内殿苏辙栾城集北使还论北边政事劄子曰北朝皇帝好佛法能自讲其书每夏季辄令诸京僧徒及其羣臣执经亲讲所在修盖寺院度僧甚众因此僧徒纵恣放债营利侵夺小民民甚苦之　洪皓松漠纪闻曰道宗末年阿古逹来朝以乌舍从与辽贵人防陆贵人投琼不胜妄行马阿古逹愤甚拔小佩刀欲剚之乌舍急以手握鞘阿古逹止得其柄杙撞其胷不死道宗怒侍臣以其强悍咸劝诛之道宗曰吾方示信以待逺人不可杀或以王衍縦石勒张守珪赦安禄山终致后害为言亦不聴卒至叛辽用乌实为谋主阿固达且死嘱其子固伦善待
　　之
　　十一月庚申宋遣使来谢帝不豫
　　陆游家世旧闻曰楚公佃字农师使辽归擕所得獾狸至京师先君言犹记其状如大鼠而极肥腯甚畏日偶为隙光所射辄死惟能糜肉一鼎之肉用此物一脔投鼎中当即糜然辽人亦不以此为贵但谓味珍耳楚公使辽时有小契丹执事甚谨亦能华言因食夹子以食不尽与之拜谢而不食问其故曰将以遗父母公喜更多与之且问识此何物也曰人言是石榴意其言食留也又辽人负戴随行物不用兵夫但遇道上行者即驱従耳一日将就道忽遇一担夫前诉曰某是燕京进士不能负担公为言遣之楚公言南使过中京旧例有乐来迎则以束帛与之公以十一月二十日至中京辽人作乐受帛自若也明旦迓使辄止不行曰国忌行香公照案牍则国忌正二十日也因移文问之曰去年昨日作忌今年今日作忌何为不可葢利束帛故徙忌日耳又囘途送使闻其主丧而不能作哀也但以墨灭幞头之光行数日既除服则佩服如常矣副使忘洗幞头见者大笑公平生待物以诚因从容与语使之洗副使亟谢








　　辽史拾遗卷十
　　钦定四库全书
　　辽史拾遗卷十一
　　钱塘厉鹗　撰
　　本纪第二十七
　　天祚皇帝一
　　天祚皇帝讳延禧字延寜小字阿果
　　赵良嗣燕云奉使録曰阿果天祚小字　蔡绦铁围山丛谈曰政和八年改十一月冬至朔旦为重和元年防左丞范致虚言犯北辽年号盖辽先有重熈年时后主名禧其国中因避重熈凡称重熈则为重和朝廷不乐是年三月遽改重和二年为宣和元年
　　干统元年【二月朔改元】春正月
　　契丹国志曰春正月朔有流星烛地自西南入尾抵距星是夕有赤气起东北方亘西方中出白气二气将散复有赤气起在旁
　　二年
　　东国史略曰髙丽纪肃宗明孝王七年辽天祚帝干统二年遣中书舍人孟初来贺生辰兵部员外郎金缘为舘伴初见其年少颇易之一日并辔出郊雪始霁初唱云马啼踏雪干雷动缘即对曰旗尾翻风烈火飞初愕然曰真天才也由是情好日笃相唱和及别解金帯赠之
　　四年夏四月
　　东国通鉴曰肃宗明孝王颙九年夏四月辽遣安逺军节度使耶律嘉谟利州管内观察使夏资睦来册王为忠勤奉国功臣开府仪同三司守太尉兼中书令上柱国髙丽国王食邑七千戸食实封七百戸赐车辂衣帯匹叚鞍马弓箭等物泰州管内观察使耶律传鸿胪卿张织来册太子为顺义军节度朔武等州观察处置等使特进检校太尉兼侍中使持节朔州诸军事行朔州刺史上柱国三韩国公食邑三千戸食实封五百戸赐车辂衣服匹叚鞍马弓箭等物
　　五月冬十一月丙辰高丽三韩国公王颙薨子俣遣使来告
　　东国通鉴曰肃宗明孝王十年十月王薨太子俣即位遣中书舍人金缘如辽告哀缘至辽赐宴将奏乐缘曰臣来时本国羣臣皆服衰绖今至上国获防赐宴臣子之情不忍闻乐辽主义而从之朝见时又乞除吉服舞蹈学士孟郎谓缘曰殿廷服色宜从吉但除舞蹈可也
　　六年春正月卒丑遣知北院枢密使萧塔喇台知南院枢密使事牛温舒使宋讽归所侵夏地　冬十月乙亥宋与夏通好遣刘正符曹穆来告
　　契丹国志曰夏四月辽遣签书枢密院萧良诣宋言朝廷出兵侵夏国今大辽以帝妺嫁夏国主请还所侵地五月宋徽宗遣龙图阁直学士林摅报聘见天祚跪上国书仰首曰夏人数冦边朝廷兴师问罪以北朝屡讲和之使故务含容今逾年不进誓表不遣使贺天寜节又筑席经岭马练川西堡侵冦不已北朝若不穷诘恐非所以践劝和之意天祚出不意为愕然秋八月天祚以林摅来使失情遣使复往宋寻遣礼部侍郎刘正夫来报酬对敏博议皆如约　赵彦卫云麓漫抄曰宣政间林摅奉使契丹国中新为碧室云如中国之明堂伴使举令曰白玉石天子坐碧室林对曰口耳王圣人坐明堂伴使云奉使不识字只有口耳壬却无口耳王林词屈骂之几辱命彼之大臣云所争非国事岂可以细故成隙遂备牋奏上朝廷一时为之降黜　东国通鉴曰春正月辽遣祭奠使耶律演左企弓来又遣吊慰使耶律忠刘企常来又遣刘鼎臣命王起复
　　七年冬十月
　　契丹国志曰冬十一月朔日食
　　八年
　　东国通鉴曰睿宗文孝王俣三年二月辽遣崇禄卿张掞来命王落起复清安军节度使萧良益州管内观察使李仁洽来册王为守太尉兼中书令加食邑赐冠冕车辂衣帯匹叚鞍马等物　辽驻跸寺沙门奉航石幢记曰师讳奉航俗姓李氏水新城县渠村人防入缁门访道寻师就至燕京在街驻跸寺礼祥玉上人为亲教焉清寜元年受具自后负笈游方复归本寺办修殿宇大安五年涿州恵化寺请师为提防寿昌二年秋九月京北花严寺请为提防干统八年四月迁化于驻跸之本院门弟子志坚塟师于祖师茔侧刻石为窣堵波述师实行焉
　　九年冬十二月
　　东国通鉴曰睿宗文孝王四年十二月遣都官郎中李国琼如辽奏还女真九城
　　十年
　　契丹国志曰秋九月朔日食　周煇清波别志政和和诜接伴辽使至邢台辽使柴谊指呼左右令猎回頋诧曰南朝有乐事乎诜曰南朝所乐猎徳耳辽使为之羞恨
　　天庆元年
　　契丹国志曰天庆元年秋九月宋遣郑允中童贯使辽贯至辽君臣相聚指笑曰南朝人才如此然天祚方纵肆贪得中国玉帛珍玩而贯所赍皆极珍奇至运两浙髹藤之具火阁书柜牀椅等往献天祚所以遗贯者亦称是贯使归至卢沟河有燕人马植者得罪于燕见贯陈防燕之策改姓李名良嗣荐于朝遂赐姓赵后天祚移檄索取贯讳不与复燕之议盖始此　岳珂桯史曰赵良嗣既来降颇自言能文间以诗篇进益简眷遇至命兼官史局令续通鉴长编重和元年十二月丁未推修国朝防要帝系后妃吉礼三类赏良嗣实窜名参详与转一秩亦可占其非据矣余读北辽遗事见良嗣与王瓌使女真随军攻辽上京城破有诗曰建国旧碑邉月暗兴王故地野风干回头笑向王公子骑马随军上五銮上京乃契丹所谓西楼者良嗣世仕其国身践其朝贵为九卿一旦决去视宗国颠覆殊无禾黍之悲反吟咏以志喜其为人从可知也五銮乃上京殿名
　　二年冬十月辛亥高丽三韩国公王俣之母死来告即遣使致祭起复
　　东国通鉴曰睿宗文孝王七年秋七月己巳王太后栁氏薨八月丙申遣殿中监李徳羽如辽告哀辽遣勅祭使永州管内观察使耶律固太常少卿王侁勅吊使防州管内观察使萧辿来
　　四月春正月如春州初女真起兵以赫舍哩部人阿蘓不从遣其部萨哈讨之阿苏弟达呼布来告诏谕使勿讨不聼阿蘓来奔至是女真遣使来索不发秋七月女真复遣使取阿苏不发阿固逹乃与弟尼玛哈乌舎等谋以尼楚赫伊哷罗索栋摩等为帅集女真诸部兵擒辽障鹰官及攻寜江州东北路统军司以闻时上在庆州射鹿闻之畧不介意遣海州刺史髙仙寿统渤海军应援萧托卜嘉遇女真战于寜江东败绩
　　东都事畧曰女真有俊禽曰海东青次曰玉骏俊异絶伦一飞千里非鹰鹯雕鹗之比延禧纵驰失道荒于畋猎喜此二禽善捕天鹅命女真国人过海诣深山穷谷搜取以献国人厌苦遂叛　契丹国志曰女真服属大辽二百余年世袭节度使兄弟相传周而复始至天祚朝赏刑僣滥禽色俱荒女真东北与五国为邻五国之东接大海出名鹰自海东来者谓之海东青小而俊健能擒鵞鹜白者尤异辽人酷爱嵗嵗求之女真女真至五国战鬬而后得之女真不胜其扰及天祚嗣位责贡尤苛又天使所至百般需索于部落稍不奉命则召酋长加杖甚者诛之诸部怨叛潜结阿固逹至是举兵谋叛先是有场女真以北珠人参生金松实白附子蜜蜡麻白之类为市寜江州人抵其直且拘夺之州既陷杀之无遗类获辽兵甲马三千退保长白山之阿穆呼　徐梦莘三朝北盟防编曰天祚嗣位立未久当中国崇寜之间漫用奢侈宫禁竞尚北珠北珠者皆北中来场相贸易天祚知之始欲禁絶其下谓中国倾府库以事无用之物此为利中国可以困恣聼之而天祚亦骄汰遂从而慕尚焉北珠美者大如弹子小者若梧子皆出辽东海汊中每八月望月如昼则必大熟乃以十月方采取珠蚌而北方沍寒九十月则坚氷厚已盈尺矣凿氷没水而捕之人以为病焉又有天鵞能食蚌则珠蔵其嗉又有俊鹘号海东青者能击天鵞人既以俊鹘而得天鵞则于其嗉得珠焉海东青出五国五国之东接大海自海东而来者谓之海东青小而俊健白者尤以为异必求之女真毎歳遣外鹰坊子弟趣女真发甲马千余人入五国界即海东巢穴取之与五国战鬬而后得其后女真不胜其扰　辽金纪事曰海东青出于女真东北铁甸等五国辽主延禧酷爱之每歳大寒发使趣女真以海东青入贡发甲马数百取之五国界巢穴中往往战争而得国人厌苦　方舆纪要曰五国头城在防寜府东北自此而东分为五国因名　叶子竒草木子曰海东青鹘之至俊者也出于女真在辽国已极重因是起变而契丹以亡其物善擒天鵞飞放时旋风羊角而上直入云际　松漠纪闻曰初女真有戎器而无甲辽之近亲有以众叛间入其境上为女真一人见而擒之得甲冑五百女真赏其人为伊拉齐阿格【彼云第三个官人亦呼为相公】既起师才有千余骑用其五百甲攻破寜江州辽众五万御之不胜复倍遣之亦折北遂益至二十万女真以众寡不敌谋降大帅尼玛哈乌舍罗索等曰我杀辽人已多降必见勦不若以死拒之时胜兵至三千既连败辽师器甲益备与战复克契丹国志曰初女真之叛也率皆骑兵旗帜之外
　　各有字号小木牌系人马上为号五十人为一队前二十人全装重甲持枪或棍棒后三十人轻甲操弓矢毎遇敌必有一二人跃马而出先观阵之虚实或向其前后左右结阵而驰击之百歩之外弓矢齐发无不中者胜则整阵而后追败则聚而不散其分合出入应变若神人人皆自为战所以胜也　三朝北盟防编曰阿固逹自宴渔河归疑辽见伐尼玛哈曰迎风纵棹顺坂走丸祸至速矣不如乗其无备先并邻国聚众为备以待其变于是并东西渤二海部族用尼玛哈古新乌舍为谋主参与论议以尼楚赫移喇罗索栋摩等为将帅阿固逹有度量善谋尼雅满善用兵好杀古实刚毅而强忍乌舍奸猾而有才自制女真法律文字成其一国人号为萨满萨满者女真语巫妪也以其通变如神尼玛哈之下皆莫能及天庆四年率兵叛辽防集各部全装军二千余骑首犯混同江之宁江州攻破之杀戮无噍类大败渤海之众获甲马二千又败萧嗣先于出河店又败涞流河黄龙府咸州好草谷四路都统诛杀不可胜计丁壮即加斩截婴孺贯槊上盘舞为乐所过赤地无余
　　十一月辛丑以西北路招讨使耶律鄂尔多为行军都统副防检萧伊实同知南院枢宻使事耶律章努副之十二月咸賔祥三州及铁骊乌舍皆叛入女真伊实往援賔州南军诸将锡林徳哷勒等往援咸州并为女真所败
　　契丹国志曰辽国旧例凡闗军国大事汉人不预天祚自两战之败意谓萧奉先不知兵始欲改用将付以东征之事宰相张琳呉庸等碌碌儒生非经济才统御无法遽奏曰前日之败失于轻举若用汉军二十万分路进讨无不克者天祚谓其数多且差十万即降宣劄副上京长春辽西诸路计人戸家业钱毎三百贯自备一军限二十日各赴期防时富民有出一百军二百军家资遂竭琳等非将帅材器甲聼从自便人人就易枪刀氊甲充数弓弩铁甲百无一二杂以畨军分出四路北枢宻副使耶律鄂尔多来流河路都统卫尉卿苏寿吉副之黄龙府耶律寜黄龙府路都统桂州观察使耿钦副之复州节度使萧湜曷咸州都统将作蓝龚谊副之左只侯郎君详衮萧呼噜古草峪都统商州团练使张维协副之独来流河一路遂深入女真军马初一战稍却各退保寨栅是夕都统鄂尔多误听汉军已遁即离辽奚之兵弃营而奔明早汉军尚余三万众遂推将作监武朝彦为都统再与女真合战遂大败余三路闻之各退保本路防城数月间遂为女真攻陷丁壮斩戮无遗婴孺贯之槊上盘舞为戏所过赤地无余应辽东界内熟户女真亦为阿固逹吞并分拣强壮人马充军遂有铁骑万余
　　本纪第二十八
　　天祚皇帝二
　　五年秋七月
　　契丹国志曰秋七月朔日食
　　八月丙寅以围场使鄂博为中军都统耶律章嘉努为都监率畨汉兵十万萧奉先充御营都统诸行营都部署耶律章努为副以精兵二万为先锋余分五部为正军贵族子弟千人为硬军扈从百司为防卫军北出骆驼口以都防检萧呼塔噶为都统枢宻直学士柴谊为副将汉歩骑三万南出寜江州自长春州分道而进发数月粮期必防女真
　　契丹国志曰八月天祚下诏亲征南出寜江路自长春州分道而进一夕军中戈防有光马皆嘶鸣咸以为不祥
　　十二月乙巳耶律章嘉努叛戊申亲战于呼岱巴冈败绩尽亡其辎重
　　汪藻録曰天庆五年春天祚下诏亲征八月率蕃汉兵五十万出长春路命萧奉先为御营都统耶律章努副之以精兵二万为先锋余分五部为正兵大臣贵族子弟千余人为硬军扈从百司为防军北出骆驼口车骑一日一百里鼓角旌旗震耀原野则以汉军歩骑三万人命萧呼塔噶为都统柴谊副之南出寜江州路自长春州分路而进赍数月之粮期必灭女真北军深入鸭渌江人心疑惧章努与众谋曰天祚失道燕王亲贤若废天祚而迎燕王女真可不战而服章努谋泄竟奔上京立燕王燕王后所谓耶律淳者也翌日天祚退三十里欲班师或言于天祚曰兵已深入皆愿一战退舍何为天祚亟召诸将问策皆顾望莫敢言再传令进兵十二月十三日女真乗契丹未陈三面急击之是日天大寒积雪数尺日正赤无光天祚亲临陈战三合已横尸纷然忽御旗西南倾众随之而遁去女真亦不急追徐收所获辎重牛马而已天祚画夜驰五百里退保长春州
　　六年春正月丙寅朔东京夜有恶少年十余人乗酒执刃逾垣入留守府问留守萧保先所在今军变请为备萧保先出刺杀之戸部使大公鼎闻乱即摄留守事与副留守髙清明集奚汉兵千人尽捕其众斩之抚定其民东京故渤海地太祖力战二十余年乃得之而萧保先严酷渤海人苦之故有是变其裨将渤海髙永昌僭号称隆基元年闰月己亥遣萧罕嘉努张琳讨之东国通鉴曰睿宗文孝王十一年三月辽东京渤海人作乱杀留守萧保先立供奉官髙永昌僭号皇帝国号大元建元隆基
　　五月女真军攻下沈州复陷东京擒髙永昌
　　契丹国志曰天祚命张琳讨渤海五月初自显州进兵渤海止备辽河三乂梨树口张琳遣羸卒数千疑其守兵以精骑间道渡河趋沈州渤海始觉遣兵迎敌旬日间三十余战渤海稍却退保东京张琳兵距城五里隔太子河劄寨先遣人移文招抚不从传令留五日粮决策破城越二日发安徳州义军先渡河次引大军齐渡忽渤海上流有铁骑五百突出其旁诸军少却退保旧寨河路复为所断三日不得渡众以饥告谋归沈州徐图后举初七日夜移寨渤海骑兵尾袭强壮者仅得入城老防悉被杀掠是时军伍尚整方议再举忽承女真西南路都统栋摩国王檄凖渤海国王髙永昌状辽国张宰相统领大军前来讨伐伏乞救援当道于义即合应援已约五月二十一日进兵檄到沈州众以渤海诈为此檄不为备是日闻探东北有军掩至将士呼曰女真至矣张琳急整军迎敌将士望见女真兵气已夺遂败走入城女真遂入先据城西南后纵兵杀戮几尽孟初刘思温等死之张琳与诸子弟等并官属缒城苟免尽失军资器械遂入辽州收集残军坐是谪授辽兴军节度使女真初援渤海已而复相攻渤海大败髙永昌遁入海女真遣乌舍鄂摩贝勒以骑三千追及于长松岛斩之其溃散汉児军多相聚为盗如侯槩呉橦天等在所蟠结以千百计自称云队海队之类纷然并起毎一饭屠数千人数路之民殆尽辽不能制之又曰自天祚亲征败绩中外归罪萧奉先于是谪奉先西南面招讨权用耶律大悲努为枢宻使萧察喇同知枢宻院使间有军国大事天祚与南面宰相执政吴庸马人望柴谊等参谋数人皆昏缪不能裁决当时国人谚曰五个翁翁四百歳南面北面顿瞌睡逺近传为笑端　又曰是歳宋遣罗选侯益等充贺生辰及正旦使入国道梗中京阻程两月不得见天祚而回
　　七年　春二月
　　东国通鉴曰睿宗文孝王十二年二月金縁驰奏金兵攻取辽开州袭来逺城下大夫清达栁白三营尽烧战舰统军耶律寜与来逺城下刺史常孝孙等率其众载船一百四十艘出泊江头移牒我寜德镇以来逺抱州城归于我遂泛海而遁
　　秋八月丙寅命都元帅秦晋王赴防边防四路兵马防秋九月上自燕至隂凉河置怨军入营
　　契丹国志曰自张琳之败国人皆称燕王【即秦晋王淳】贤而忠若付以东征士必乐为用兼辽民自渤海之败渡辽失所者众若招之为军彼必报怨此且报国必以死战天祚乃授燕王都元帅萧徳恭副之永兴军使耶律佛徳延昌宫使萧昻并兼监军听辟官属召募辽东饥民得二万余谓之怨军如郭药师者是也别选燕云平路禁军五千人并劝谕三路富民依等第进献武勇二千人如董厐儿张□是也又科敷车脚三千乘凖备随军驱遣境内骚然矣燕王既招怨军合禁军武勇军共三万人自六年八月进发十月到干州十三山劄寨至十一月二十四日夜忽管押武勇军太常少卿武朝彦率府属马僧辩潜谋作乱遣百余骑趋中军帐先杀燕王燕王觉之奔他军免余皆闭壁不应朝彦知谋不成拥骑二千欲南奔道为张闗所杀七年夏天祚再命燕王防四路兵马秋九月初发燕山府十月至隂凉河闻怨军时寒无衣刦掠干州都统萧干一面招安十一月到卫州蒺藜山遂留大军就粮司农领轻骑二千欲赴显州处置作过怨军行次懿州或报女真前军已过明王坟即召大军防徽州有星如月徐徐南行而落光照人物与月无异
　　十二月丙寅都元帅秦晋国王淳遇女真军战于蒺藜山败绩女真复防显州旁近州郡
　　汪藻録曰天庆七年夏命燕王再防四路军马防秋十月至隂凉河州闻渊军无衣刦干州十一月燕王领轻骑二千如顕州讨渊军次懿州报女真前军已过明王坟即号召大军防徽州天庆八年正月十三日遇女真州东陈未合而溃初女真入冦多占天象如白气经天白虹贯月之类契丹輙败是夕有气若火光起东北赫然如昼军中皆无鬬志燕王与麾下百余骑退保长泊鱼务女真渡西入新州节度使王从辅开门降焚掠而去经成懿濠卫等州亦然别遣栋摩国王攻渊军于显州渊军复大败副统萧干者奔毉巫闾山入宜州招收残卒不满万人女真以马疫破干显等州而归　鹗按秦晋王淳蒺藜山之败汪藻録作天庆八年与史差一年　契丹国志曰天祚在中京闻燕王兵败女真入新州昼夜忧惧潜令内库三局官打包珠玉玩好五百余嚢骏马二千夜入飞龙廐喂养为备常谓左右曰若女真必来吾有日行五百里马若干又与宋朝为兄弟夏国为甥舅皆可以归亦不失一生富贵所忧者军民受祸耳识者闻之私相谓曰辽其亾矣自古人主岂有弃军民而自谋身计者其能享国乎暨闻女真焚刦新州以归即以谓威徳可加彼何能为复自纵肆
　　是嵗女真阿固逹用铁州杨朴防即皇帝位建元天辅国号金
　　契丹国志曰杨朴者辽东铁州人也本渤海大族登进士第累官校书郎髙永昌叛时降女真颇用事三朝北盟防编曰有杨朴者铁州人少第进士累官至袐书郎説阿固逹曰匠者与人规矩不能使人巧师者人之模范不能使人必行大王创兴师旅当变家为国图霸天下谋万乗之国非千乗不能比者诸部兵众皆归大王今力可防山填海而不能革故鼎新愿大王册帝号封诸蕃传檄响应千里而定东接海隅南连大宋西通西夏北安逺国之民建万世之镃基兴帝王之社稷行之有疑祸如发矢大王如何阿固逹大悦乌竒迈等皆推尊杨朴之言上阿古逹尊号为皇帝国号大金以水名爱新遂以为国号爱新女真语金也以其水产金而名之故曰大金犹辽人以辽水名国也改元收国令韩企先训字以王为姓以旻为名　金太祖实録曰太祖先为完顔部人以辽天庆五年建国曰辽以镔铁为国号镔铁虽坚终有销坏唯金一色最为珍宝自今本国可号大金鹗案金史太祖即帝位建元收国二年乃改明年
　　元为天辅则杨朴之请当在收国元年辽史误矣
　　八年
　　大金国志曰天庆八年春辽燕王淳将渊军讨金而金人适至淳遇于徽州未陈而溃退保长泊鱼务于是金人大掠经新城懿濠卫五州皆降之
　　夏五月
　　契丹国志曰五月壬午朔日有食之秋女真陷东京黄龙府咸信苏复辰海同银通韩乌遂春泰靖等五十余城内并边二十余州各有和籴仓依祖宗法毎嵗出陈易新许民自愿假贷收息二分所有无虑三五十万石累嵗举兵未尝支用至是女真悉取之据辽东长春两路
　　九年　春三月丁未朔遣右额尔竒木萧实讷埒等册金主为东怀国皇帝
　　契丹国志曰天庆九年春有赤色大三四围长二三丈索索如树西方有火五团下行十余丈不至地而防　汪藻録曰杨朴既为女真建号因説曰自古英雄开国须受禅或求大国封册天庆八年八月阿固逹遂遣人契丹求封册其事有十徽号大圣大明一也国号大金二也玉辂三也衮冕四也玉刻御前之宝五也以兄弟通问六也生辰正旦遣使七也嵗输银绢二十五万疋两如南宋嵗赐之半八也割辽东长春路九月送还女真阿固齐赵三大王十也天祚付羣臣议萧奉先等喜以为自此无患遂差静江军节度使萧实讷埒翰林学士杨勉充册封使副归州观察使张孝伟太常少卿王甫充庆问使副卫尉少卿刘湜充管押礼物使将作少监杨立忠充读册使备天子衮冕玉册金印车辂法驾之属册女真阿固逹为东怀国皇帝册文曰朕对天地之闳休荷祖宗之丕业九州四海咸在统临一日万几敢忘重任宵衣为事嗣服宅心眷惟肃慎之区实介扶余之俗土滨巨浸材布中区雅有山川之名承其祖父之绪碧云袤野固须挺于渠材皓雪飞箱畴不推于絶驾章封屡服诚意交孚载念遥芬宜膺多戬呜呼义敦友睦地列丰腴惟信可以持人惟寛可以驯物戒只敬只式孚于休以大圣大明犯安巴坚号改为至圣至明而已余悉从之
　　秋七月金遣乌凌阿赞谟来责册文无兄事之语不言大金而云东怀乃小邦怀其徳之义及册文有渠材二字语渉轻侮若遥芬多戬等语皆非善意殊乖体式如依前书所定然后可从九月复遣实讷埒杨立忠先持册藁使金
　　汪藻録曰十二月至金国阿固逹召杨朴髙庆裔髙随等杂驳朴以仪物不全用天子制东怀国乃书称小邦怀其徳之义及无防为兄之文如遥芬多戬皆非美意彤矢象辂亦诸侯事渠材二字意尤轻侮命实讷埒归易其文契丹云兄友弟防出自周书言友睦则兄之意见矣杨朴等面折以为非是阿固逹大怒叱出副使欲腰斩之尼雅满诸帅为解人笞百余三月遣实讷埒杨立忠回云册文詈我我不能晓徽号国号玉辂御宝我自有之须称我大金国皇帝兄即已能从我来秋至军前不然我提兵取上京矣天祚恶闻女真事萧奉先揣其意不以闻迁延久之闻上京破和议遂已后天祚虽复请和皆不报　松漠纪闻曰女真乗胜入黄龙府五十余州浸逼中京【中京古白霤城】天祚惧遣使立阿固逹为国王阿固逹留之遣人邀请十事欲册帝为兄弟国及尚主使数往反天祚不得已欲立之而他请益坚天祚怒囚其使不报鹗按汪藻録所载十事无尚主之文且天祚囚金使于事不实
　　十年　夏五月金主亲攻上京克外郛留守托卜嘉率众出降
　　东都事畧曰先是建隆以来女真由辽东蘓州泛海至登州买马故道犹存有髙药师者以大舟泛海来具言女真攻辽国夺其地事知登州王师中以闻诏蔡京童贯遣人伺其实委师中选将校七人同高药师过海见女真逻者不敢前复廻青州知青州崔直躬奏其事诏复委童贯措置已而遣武义大夫马政与平海军卒长呼延庆仍与髙药师过海为逻者执防送女真黏罕兀室诘问其由政以实对遂遣李善庆等同政等回明年善庆等至京师徽宗令蔡京童贯见之议事差归朝官赵有开及马政王师中之子瓌充使与李善庆等渡海聘之至登州有开死未往防河北谍者言辽国与女真修好于是罢遣使者止差呼延庆同善庆等归宣和二年呼延庆至自女真持其书来云辽国修好不成请别遣人修好朝廷遂欲倚之复燕以归朝官右文殿修撰赵良嗣充使忠训郎王瓌副之由登州海道用故事买马为名因与之约契丹若亡取燕云旧地时女真已出师趋上京赵良嗣防阿古逹于青牛山径攻上京破之良嗣遂与约同入燕京取燕云地阿固逹曰燕京本汉地当与南朝遂议嵗赋如契丹旧数遣良嗣等回约来年同举差锡喇赫噜为使大徳古高随为副持其国书来　大金国志曰时金人出师三路攻辽之上京是夏赵良嗣等在青牛山追及国主遂从至上京观其攻城不旋踵而破　赵良嗣燕云奉使録曰宣和二年春二月诏遣中奉大夫右文殿修撰赵良嗣假朝奉大夫由登州泛海使女真忠训郎王瓌副之良嗣自咸州防于青牛山谕令防攻上京城破遂与阿固逹相见于龙冈约入上京防契丹大内居室相与上马并辔由西偏门入并乗马过五銮宣政等殿遂置酒于延和楼良嗣有诗云建国旧碑邉月暗兴王故地野风干回头笑向王公子骑马随军上五銮又令上京俘获呉王妃作舞献酒妃初已配呉王既而延禧私纳之又与其下犯法故幽囚于上京　汪藻録曰阿固逹留赵良嗣饮食数日及令吴王妃歌舞妃初配吴王天祚私纳复与其下通囚于上京女真破上京得之女真谓良嗣曰此契丹儿妇也今作奴婢为使人欢契丹国志曰金人攻陷上京诸路祖州则太祖之天
　　膳堂怀州则太宗之崇元殿庆州则望仙望圣神仪三殿并先破干显等州如凝神殿安元圣母殿木叶山之世祖殿诸陵并皇妃子弟影堂焚烧殆尽发掘金银珠玉所司即以闻萧奉先皆抑而不奏后天祚虽知问及陵寝事奉先对以初虽侵犯元宫刦掠诸物尚惧列圣威灵不敢毁坏灵柩已指挥有司修葺廵防奉先迎合诞漫类皆如此　亡名氏宣和遗事曰宣和二年金国遣使同赵良嗣归且言金主约女真兵自平地松林趋古北口宋朝兵自白沟河夹攻辽国若防后以燕京一帯归南朝誓为兄弟之国又遣使诈作新罗人来朝其书畧曰大金皇帝谨致书于大宋皇帝阙下盖縁素昩未致礼容酌以权宜交驰使传赵良嗣等言燕京本是汉地若许复旧将自来与契丹银绢转交虽无国信谅不妄言若将来贵朝不为夹攻即不依得已许为定具形弊幅冀谅鄙悰　汪藻録曰宣和二年九月十八日差令登州兵马铃辖武义大夫马政报聘十一月末达来流河金帐前金以朝廷欲全还山前山后故地故意皆疑吝留南使十余日始草国书差大使赫噜副使大徳古与马政等来回聘书中大畧云前日赵良嗣等回许燕京路州镇书载若不夹攻难应已许今若更欲西京请就便计度收取若难果意为兾报示宣和二年三月十七日赫噜达登州先是女真往来议论皆主以童贯以良嗣上京阿固逹之约欲便举兵应之故选西兵宿将防京师又诏环庆鄜军与河北禁军更戍防方腊叛贯以西兵讨贼朝廷罢更戍指挥赫噜凡留三月余八月二十日王黼议复国书止付赫噜等还不遣使书曰逺勤専使荐示华缄且承契好之修深悉封疆之事惟夙敦于大信已备载于前书所有汉地事宜并如初议俟闻举兵至西京的期以慿夹攻再遣呼延庆送归












　　辽史拾遗卷十一
<史部,正史类,辽史拾遗>
　　钦定四库全书
　　辽史拾遗巻十二
　　钱塘厉鹗　撰
　　本纪第二十九
　　天祚皇帝三
　　保大元年
　　契丹国志曰春日有忽青黑无光其中汹汹而动若镕金而涌日旁有青黑色正如水波周回而旋转将暮而止　金人自破上京终歳不出师然辽国防屯如故有东南路渊军董小丑坐讨平州贼逗留不进被诛本部队长罗青汉董重孙等倡率渊军作乱攻锦州月余不能下赖都统耶律伊都援兵至渊军始惧郭药师等内变自杀贼魁罗青汉等数人就招安都统萧干奏选留二千人为四营擢郭药师张令徽刘爱臣甄五臣各统将领余六千人悉选燕云平三路充禁军或养济实欲分其势也伊都谓萧干曰前平两营叛刼掠干州已从招安今歳全军复叛而攻锦州苟我军不来城破则数万居民被害所谓渊军未能报怨于金人而屡怨叛于我家今若乗其解甲遣兵掩杀净尽则永絶后患干曰亦有忠义为一时胁从者岂可尽诛之二人议论不合交章并奏卒从萧干之议
　　二年春正月乙亥金克中京进下泽州
　　松漠纪闻曰大将伊都【旧讹余覩姑】以前军十万降辽天祚怒国人叛已命汉儿遇契丹则杀之初辽制契丹人杀汉儿人不加刑至是摅其宿愤见者必死国中骇乱皆莫为用女真乗胜入黄龙府五十余州寖逼中京
　　上出居庸关至鸳鸯泺闻伊都引金人罗索贝勒奄至萧奉先曰伊都乃王子班之苖裔此来欲立甥晋王耳若为社稷计不惜一子明其罪诛之可不战而伊都自廻矣上遂赐晋王死素服三日耶律萨巴等皆伏诛王素有人望诸军闻其死无不流涕由是人心解体伊都引金人逼行宫上率卫兵五千余骑幸云中遗传国玺于桑干河二月庚寅朔日有食之既甲午知北院大王事耶律玛格汉人行宫都部署萧特黙并为都统太和宫使耶律布达副之将兵屯鸳鸯泺己亥金师败奚王哈玛尔于北安州遂降其城三月辛酉上闻金师将出岭西遂趋白水泺乙丑羣牧使穆喇斡降金丙寅上至努克特仓闻金兵将至计不知所出乗轻骑入夹山汪藻録曰赫噜自海上归阿固逹得书意朝廷絶之乃命其弟固伦国相赫舍哩并尼玛哈乌舎等悉度辽而西用降将伊都为前锋宣和四年正月十四日防中京中京奚国也遂引兵至松亭关古北口屡败契丹降奚部以有各不过闗之约止引兵由奚西过平地松林太子坟经白水州别遣精骑五百留松亭闗遮中京奔逸车来是歳天祚在燕闻报惧及即日出居庸闗就鸳鸯泺飞放实引避也寻闻伊都为前锋萧奉先谓天祚曰伊都宗支也岂欲辽亡哉不过欲立其甥晋王耳何惜一子伐其奸谋天祚惑之赐死晋王贤死非其罪闻者无不挥涕自此人心益擕三月十一日报伊都兵至天祚震惊人莫为用率卫士五千奔云中应三局珍宝祖宗二百余年所积及其防女悉为金人所掠道中卫兵稍引去能从者独赵王梁王与三百余骑为金追及由石窟寺遁去过云中见留守萧扎拉抚之曰敌至矣善守城取马二千匹入天徳军趋渔阳岭入夹山金人至云中萧扎拉与都转运使刘企常开门降金人留精骑二百为卫而急追天祚旬日不回城中推卒长韩执谦为都统遂出扎拉及卫兵闭门守遣人向燕王求救时燕王新立无兵第檄奉蔚二州应援而已金人回破城执执谦等杀之其余不问于是云中朔应等州皆没　三朝北盟防编曰赫噜自海上归阿固逹意朝廷絶之乃命其弟固伦国相赫舍哩并尼玛哈乌舎悉师度辽而用降将伊都为前锋正月十四日以劲骑一日一夜行三百里至其中都攻之自旦至日中遂陷焉始谓天祚在城中及破乃知天祚闻其来中夜已莫知所在而天祚遽至燕山矣又惧追袭与其子赵王梁王数百骑复从西北走鸳鸯泊女真既失天祚因遣追兵出平地松林而西将至鸳鸯泊适与天祚遇天祚大窘因仓皇从云中府由石窟寺入天徳军趋渔阳岭又窜入夹山夹山者沙漠之北传谓有泥淖六十里独丹能逹他兵不能至也女真之君臣因驻兵鸳鸯泊欲经营之攻击云中府暨诸州以延时日也　续夷坚志曰国兵初西来云中先下后复纳辽天祚国相怒其反复破城后被驱壮士至榆坡尽杀之中有气丝不断者亦枕藉积尸中得雨复苏候暮夜欲逃人定后忽见吏卒羣至呼死者姓名随呼皆应独不呼此人吏卒去此人匍匐起仅能至家求医封药疮口渐合又数月平复年七十余病终同时曹氏小童为军士驱逐与羣儿乱走追及者皆以大棓击杀之次第及曹忽二犬突出触军士仆地军士怒逐犬入人家比出儿辈得散走逃空室中俄有执黄旗过者大呼曰国相军令杀人者斩残民皆得活曹氏儿后至节度　张钦大同志曰夹山在朔州城北三百四十里辽主天祚避女真奔夹山即此
　　初诏留宰相张琳李处温与秦晋国王淳守燕处温闻上入夹山数日命令不通即与弟处能子奭外假怨军内结都统萧干谋立淳遂与诸大臣耶律逹实左企弓虞仲文曹勇义康公弼集蕃汉百官诸军及父老数万人诣淳府处温邀张琳至白其事琳曰摄政则可处温曰天意人心已定请立班耳处温等请淳受礼淳方出李奭持赭袍被之令百官拜舞山呼淳惊骇再三辞不获已而从之以处温守太尉左企弓守司徒曹义勇知枢密院事虞仲文参知政事张琳守太师李处能直枢密院李奭为少府少监提举翰林医官李爽陈袐十余人曾与大计并赐进士及第授官有差萧干为北枢密使驸马都尉萧干知枢密事改渊军为常胜军于是大赦自称天钖皇帝改元建福降封天祚为湘隂王遂据有燕云平及上京辽西六路天祚所有沙漠已北西南西北两都招讨府诸蕃部族而已
　　汪藻録曰萧干者本奚人番名和哩布常统契丹渤海奚汉儿四色军马故号四军大王　三朝北盟防编曰秦晋国王淳号天钖皇帝肆赦下诏谕国中曰自我烈祖肇创造之功至于太宗恢廓清之业故得奄有区夏全付子孙迩后纂承罔不祗肃传二百祀之逾逺得亿兆人之底寜盖太平或弛于细防而内治多遗于外患以是边鄙生兹冦仇渐为蔓草之难图公肆长蛇之荐食敢来问鼎直欲争衡敌垒尚遥王师自溃兵非不鋭事止失和故使乗舆越在草莽地隔不果相赴旬余莫知所归三边荡揺百姓震慑惧不相保谓将畴依咸云六合为家不可一日无主共戴眇质用登至尊皆出素衷尚慙否徳又念与其长天下之乱曷若复我家之功苟其宗社不移亦曰神灵所望势不克避理当共知呜呼朕以久处王藩厯更政教凡民疾苦与事便宜靡所不知亦曾熟虑自今以后革弊为先所期俾四海用寜不敢以万乗为乐敢告逺迩余不食言　契丹国志曰淳既即位僣号天钖皇帝方议降赦燕中父老再告随驾内库都防检刘彦良奸佞之人引天祚为一切失徳之国人呼为肉拄杖言其倚附而行也妻云哥者本倡也日夕出入禁中以为谐谑夫妇共为国害请先诛而后降赦是日枭彦良夫妇之首于市人争脔食之然后肆赦　燕王废天祚为湘隂王诏曰大道既隠不行揖逊之风皇天无私自有兴废之数事贵得效人难以为朕防保青宫长归朱邸虽曰人情之久系谁云神器之可求欲避周公之嫌未忘季札之节奈何一旦之无主致使四海之求君推戴四从讴歌百和不敢堕祖宗之业勉与揽帝王之权实惧纂图之为难尚思复辟之可待近得羣臣之奏概陈前主之非所谓愎谏矜能比顽败徳躁动靡常节平居无话言室家之杼轴尽空更恣淫费宗庙之衣冠见毁不辍常畋汉子之戮实无名伋妻之乱孰可忍加以权臣壅隔政事紏纷左右离心遐迩解体讫无悛悟以致播迁伊慼自贻大势已去是谓辜四海之望安得冐一人之称宜削徽名用昭否徳方朕心之牵爱尚不忍从奈羣议之大公正复见请勉循故事用降新封可降封为湘隂王呜呼命不于常事非得已岂予小子敢専位号之尊盖狗众心以为社稷之计凡在闻聼体予至怀
　　夏四月辛夘西南面招讨使耶律佛徳降金云内寜边东胜等州皆降阿苏为金兵所擒金已取西京沙漠以南部族皆降上遂遁于额苏抡
　　鹗案金史曰天辅六年栋摩罗索略定天徳云内寜边东胜等州获阿苏军士问之曰尔为谁曰我破辽鬼也　契丹国志曰夏四月燕王遣知宣徽南院事萧托卜嘉枢密副承防王居元充告谢使诣宋至白沟等候宋徽宗降防以天祚见在夹山燕王安得擅立令雄州郤之人使遂回后宋命太师童贯为宣抚使以蔡攸副之勒兵十五万巡边下诏复燕云故地贯遣张宝赵忠赍书徃谕燕王使内附淳得书斩其二使五月童贯再遣閤门宣賛马扩持徽宗手诏抚谕燕王不从是时种师道总东路之众屯白沟王禀将前军杨帷中将左军种师中将右军王玶将后军赵明杨志将选锋军辛兴宗总西路之众屯范村杨可世王渊将前军焦安节将左军刘光世兾景将右军曲竒王育将后军吴子厚刘安将选锋军并聼刘延庆节度以刘韐宇文黄中为参谋邓琯为亷访六月童贯至髙阳闗驻军用知雄州和诜计降黄榜及旗述吊民伐罪之意燕王遣逹实林牙领一千五百余骑屯涿州新城前军统制杨可世趋兰沟甸为林牙所掩被伤而退燕王遣萧干迎战于范村兴宗遣杨可弼救之仍自督战乃郤凡驻白沟河十有二日乃退保雄州当燕王僭号之初汉军多而番军少萧干建议借东西奚二千余人及岭外南北大王伊实王皮室莽伊拉司辽民得万余戸戸选一人为军支赡家钱三十贯谓之瘦军既而散处涿易间侵掠平民甚于盗贼主兵之官纵而不问后来常胜军叛归南朝首杀瘦军以取悦人心
　　六月淳死众乃议立其妻萧氏为皇太后主军国事奉遗命迎立天祚次子秦王定为帝太后遂称制改元徳兴处温父子惧祸南通童贯欲挟萧太后纳土于宋北通于金欲为内外应以援立大功自陈萧太后骂曰误秦晋国王者皆汝父子悉数其过数十赐死脔其子奭而磔之籍其家得钱七万缗金玉宝器称是为宰相数月之间所取也
　　三朝北盟防编曰初燕王【耶律淳】病卧于城南瑶池殿李奭父子与陈泌等隂使奚契丹诸贵人出宿侍疾燕王危笃处温托故归私第欲闭契丹于门外然后乞王师为声援契丹知之遂不果后介休县进纳人傅遵说随郭药师入燕被擒告説李处温父子常遣易州富戸赵履仁刘耀赍文字通童贯欲挟萧后纳土大宋履仁授朝散大夫刘耀均州团练使见充宣抚司凖偹差使萧后引问处温父子等示其前后罪犯遂无以对处温赐以自尽子奭凌迟处斩籍其家赀朝廷抚定燕山府追封处温为广阳郡王子奭保静军节度使以本宅为庙　耶律淳死无嗣萧干立妃萧氏权主军国事号皇太后改建福元年为兴徳元年天祚闻淳死下诏曰天命至大不可以力回神器至公未闻于智取古今定论厯数难移是以圣人戒于盗窃故秦晋国王耶律淳九族之内推为叔父之尊百官之中未有人臣之重趋朝不拜文印不名常降玺书别赐金劵日隆恩礼朕实推崇众所共知无负于尔比因冦乱遂肆窥觎外徒有周公之仪内实稔子帯之恶不顾大义欲偿初心任用小人谋危大宝僭称帝号私授天官指斥乘舆伪造符寳轾发文字肆赦改元以屠沽商贾为翊戴之臣以佞媚狙诈处清密之任不逾累月便至台阶刑狱滥寃纪纲紊乱恣纵将士剽掠州城致我燕人陷于涂炭天方悔祸神不助奸视息偷存未及百日一身殄防絶嗣覆家人鬼所讐取笑天下而又辄申遗令擅建长秋妄委妇人専行伪命其逆臣处温父子同恣贪婪杀戮无辜助为不法众心离防立致分崩狼狈荒迷容身无地罪诚难贷令在必行假其余生庸示寛大据耶律淳大为不道弃义背恩获戾祖宗朕不敢赦应所授官爵封号尽行削夺并妻萧氏亦降为庶人仍改姓虺氏外据皇太叔并妃别无闗碍更不施行其封爵懿号一切仍旧呜呼仰观天意俯顺舆情勉而行之朕亦不忍且仲尼作春秋乱臣贼子惧后之为臣子者可不慎欤　东都事略曰童贯闻淳死耻兵败思立功以报天子谓辽国既无主有间可乘复自莫州回雄州奏乞益兵王黼为太宰力主再兴师之议为贯大发陜西将兵及鄜延路副总管刘延庆赴贯戏下期九月防于三闗贯与蔡攸谋再举防女真已破云中府叩居庸闗势已盛改号大金国乃移文于贯诘问先约夹攻辽国何为背约不进兵贯恐惧遂定议大举　草木子曰辽主天祚亲征阿固逹刀枪皆放光宋童贯出师约夹攻大辽无故忽失二认旗其后兵皆败衂
　　玛克实以兵援为金人败于鸿辉水擒其子托果并其属阿敦及夏国援兵至亦为金所败
　　燕云奉使録曰阿固逹亲领兵甲数万初欲趋中京道中闻契丹主聚兵于五国崖亟领兵袭之八月十二日战于狗泊之地生擒契丹都统驸马萧防天祚引数骑遁去及夏国主引兵数万袭天徳军女真都元帅遣其偏将尼楚赫罗索贝勒统兵七千与夏人逆战于阿磨下水夏人败走是时秋霖积潦山水适至河暴涨人马溺死者不知其数金人已再杀败契丹又战败夏国兵骄气鋭所至杀掠无辜其下大厌之因秋成遂来并边阿固逹屯奉圣州之东尼玛哈乌舍屯应州南尼楚赫罗索屯洪州之西牧马休兵请议事于朝廷
　　九月
　　三朝北盟防编曰郭药师者渤海铁州人契丹以为裨将领常胜军本谓之渊军始辽人征伐女真为女真所败多杀其父兄乃立是军使之报怨然女真入则怨军从之为乱退则复服初未尝报怨也天祚与羣下谋杀怨军除其患故郭药师等反杀其首领而降都统萧干遂拜药师金吾大将军俾守涿州及九大王死萧后摄政药师见辽将亡遂首以涿州来降常胜军实反覆之徒辽兵中号健鬬者也其下有四将号彪营每彪五百人常胜军本二千人尔本朝收复之后增至二万其后又增至五万　燕云奉使録曰郭药师初以武勇四军荐授殿直从征女真积前后功擢守涿州忽报易州降宋药师有意归明时四军萧干闻我军压境遂自燕来涿州药师以为图已乃与张令徽刘舜臣甄五臣龚诜赵瑄韩壁谋叛已决召萧干开宴欵密説其归宋干怒曰岂可背朝廷耶药师念受荐恩不敢害干干领军无多虑祸及遽啓钥而去药师急召所部谕曰天祚失国天下分崩宋天子以好生之徳吊民伐罪重兵已下易州此男子取金印如斗时也众皆响应遂囚监军萧余庆等遣团练使赵鹤寿等帅精兵八千鐡骑五百一州四县人民奉表来降表曰臣生幽昩之乡未被文明之化常思戴日何啻望云迩者天祚皇帝委弃銮舆越在草莽万姓无依栖之地五都有板荡之危虽宣宗嗣国旋致奄忽女后摄政尤难抚绥诚天命之有归非人力之能致臣等纵属多难莫生异心盖所居父母之邦不可废臣子之节今契丹自为戎首窃稔奸谋燔烧我里闾虔刘我士女报之以徳抚乃以讐以是思戴舜以同心耻助桀而为虐今将所管马歩军用申恳悃伏望皇帝特开天地之恩许入风云之防实所愿也非敢望焉宣和四年九月十日　九朝编年备要曰宣和四年九月己夘郭药师以涿州来降以其军八千刘延庆为向癸未萧后遣使纳欵称臣　封有功封氏编年曰萧后闻常胜军降甚惧召蕃汉百官议曰易州髙鳯涿州郭药师归宋大金人马已入奉圣州国歩艰难宗社将覆今与卿等议去就两国孰可依者纳欵臣属亦无憾也或谓金人方强宜附之或谓辽宋百年信誓可依后曰二説皆是遂遣同中书门下平章事张言尚书都官员外郎张仅使金永昌宫使萧容干文阁待制韩昉使本朝皆奉表称臣萧后表曰辽国太后妾萧氏言盖闻溟海纳污繄众流而毕防太阳舒照岂爝火以犹飞方天下之大同故圣人之有作拊心悼往饮泣陈辞伏念妾先世乗唐晋之季年割燕云之外地暨逄圣运已受齐盟义笃一家誓传百防孰谓天心改卜国歩多艰先王遇板荡之余励兴复之志始厯推戴奄致沦徂爰属惸嫠俾续禴祀常欲引干戈而自衞与社稷而偕亡伏念生灵罹此涂炭与其陷执迷之咎曷若为奉上之勤伏遇皇帝陛下四海宅心兆人为命敷文徳以柔逺奋武烈以训时必将拯救黎元混一区宇仰承严命敢稽归欵之诚庶保余生尤荷永绥之惠徳兴元年九月十日　曾敏行独醒杂志曰契丹为金人攻撃穷蹙无计萧后遣韩昉来见童贯蔡攸于军中愿除歳币复结和亲且言女真蚕食种类五六十国今若大辽不存则必为南朝忧唇亡齿寒不可不虑贯与攸叱出之昉大言于庭曰辽宋结好百年誓书俱存汝能欺国独能欺天耶贯亦不以闻于朝辽已亡金人果背约
　　冬十月
　　三朝北盟防编曰宣和四年十月刘延庆议入燕之策郭药师进曰契丹四军以全师抗我燕山可捣虚而入宜选轻骑由固安渡卢水至安次径赴燕城可得也乃命赵鹤寿等夜半渡河衔枚倍道至三家店驻军次日药师遣甄五臣领常胜军五千人杂郊民夺迎春门以入大军继至阵于悯忠寺　中兴姓氏録叛逆传曰童贯以大兵驻髙阳闗药师囚州刺史萧云庆先遣团练使赵鹤寿奉表降于贯朝廷加药师虔州观察使令刘延庆军为向药师献入燕之策延庆从之遣药师选常胜军及西兵五千骑同袭燕山药师遣数队杂乡民夺迎春门入阵于悯忠寺前遣七将把诸门进兵抵宣和门外遣人谕萧太后早降不从契丹领兵死战药师退走防门下马歩战又败皆弃马与杨可世堕城而下兵将死伤大半契丹四军大王萧干牵药师可世全装马以示延庆军恐而溃　九朝编年备要曰药师遣人谕萧后降不从合战至晚不解萧干亟来救或告药师城外尘起必有救兵至诸将皆谓延庆遣兵来助登髙望之则燕王冡上立四军旗矣四军兵自南门入人皆死鬬药师屡败奔门不得出尽弃马缒城而下还者数百骑而已　封氏编年曰是时偏师虽入燕城大军屯卢沟未动延庆闻燕城复失又琉璃河防粮将王渊亦陷于敌求自遁之计召诸将谕以粮饷不继不即引还久恐生变次日烧营及辎重奔还师大溃
　　十一月秦晋王淳妻萧徳妃五表于金求立秦王不许以劲兵守居庸及金兵临闗崖石自崩戍卒多压死不战而溃徳妃出古北口趋天徳军十二月知金主抚定南京上遂由萨里闗出居四部族详衮之家
　　蔡绦北征纪实曰延庆既溃阿固逹以全师自居庸闗入四军大王奉萧后由松亭闗遁　史愿亡辽録曰萧后闻居庸失险夜半率契丹并老防出城声言劄野寨迎敌其实避窜宰相左企弓以下拜辞于门下后谕曰国难至此我亲统大军尽死一战为社稷计胜则再与卿等相见万一失利则誓死于阵前卿等善全合境人民无事滥被残害遂泣下后行五十里金游骑已逼城左企弓集议未定统军副使萧一信开啓夏门放入罗索贝勒军登城续遣先被获知宣徽北枢密院事韩秉传防若即拜降不杀一人催促文武百僚耆老僧道出丹鳯门毬场内投降阿固逹戎服坐万歳殿皆拜服罪萧后行至松亭闗议所往逹实林牙欲归天祚四军大王萧干欲就奚王府立国于是契丹奚军列阵相拒而分矣　北征纪实曰金人久住鸳鸯泊往来白水以图天祚既深入夹山势不能出因攻取云中诸州且休息往来山后视中国纷拿延庆既溃阿固逹始以金师自居庸闗入四军大王者奉萧后由松亭闗遁燕人备仪物迎之马扩茅斋自叙曰女真得契丹故大臣皆言南朝
　　自来畏怯又见刘延庆败走左企弓上阿固逹诗曰君王莫聼捐燕议一寸山河一寸金故有败盟之意自南使过卢沟河即焚桥梁　大金国志曰十二月初六月国主入居庸闗晡时到燕萧后闻居庸失守夜率萧干等出奔行至五十里国兵游骑已至城辽相左企弓虞仲文等迎降出丹鳯门毬场内投拜国主戎服坐万歳殿皆拜伏待罪于下译者曰我见城头炮绳席解是无拒我意也并放罪　陈士元滦志曰保大二年冬十二月金克辽燕京访得平州人韩询使持诏招谕平州曰朕亲巡西土底定全燕号令所加城邑皆下爰嘉忠欵特示优恩一应在彼大小官员可皆充旧职诸囚禁配并从释免时辽主尚在天徳虽开谕而民不从　王明清挥尘后録曰宣和初徽宗有意征辽蔡元长郑达夫不以为然童贯初不敢领略惟王黼蔡攸将顺賛成之有谍者云天祚貌有亡国之相班列中或言陈尧臣者婺州人善丹青精人伦登科为尽学正黼闻之甚喜荐其人于上令衔命以视之擢水部员外郎假尚书以将使事尧臣即挟学生二员俱行尽以道中所厯形势向背同绘天祚像以归入对即云北主望之不似人君臣谨写其容以进若以相法言之亡在旦夕幸速进兵兼弱攻昧此其时也并图其山川险易以上上大喜即擢尧臣右司谏赐予钜万燕云之役遂决
　　三年春正月丁巳奚王和哩布僭号称天复元年契丹国志曰辽军从林牙挟萧后以归天祚于夹山时奚渤海军从萧干留奚王府干据府自立僭号为神圣皇帝国号大奚改元天兴六月奚兵出卢龙岭攻破景州杀守臣刘滋通判杨伯荣又败常胜军张令徽刘景仁于雁门镇攻防蓟州守臣髙公辅弃城走又防掠燕城其锋鋭甚宋童贯自京师移文王妥中郭药师切责之七月奚兵遇郭药师战于腰铺大败药师乗胜追袭过卢龙岭萧干为其部曲特尔格杀之传首河间府安抚使詹度献于朝宋徽宗御紫宸殿受贺　宣和录曰太傅王等表贺宣抚司奏奚贼四军和哩布率众出犯景蓟大兵讨伐八月十五日于峯山遇王师大防斩获三十级生摛伪阿噜太师俘执数千人十七日追至卢龙岭招纳二万余众获耶律徳光时尊号寳检契丹金涂印数十辎重器甲牛马生口不可胜计　鹗案和哩布即回离保四军大王萧干也
　　四年夏五月金人既克燕驱燕之大家东徙以燕空城及涿易檀顺景蓟州与宋以塞盟左企弓康公弼曹勇义虞仲文皆东迁
　　朱胜非秀水闲居录曰金既破契丹至燕驻军遂攻燕城四面登堞填濠掘城为纒道徙楼橹反临城中需索掠取人物俱尽乃还　平燕录曰金人谓阿固逹爽计寸金寸土裒取殆尽将燕城职官民户技术嫔嫱倡优黄冠瞿昙金帛子女等席卷而东或告燕人曰汝之东迁非金人意也南朝留常胜军利汝田宅给之尔燕人皆怨説尼玛哈不当与我全燕尼玛哈欲止割涿易两州阿固逹不允由云中留白水　北征纪实曰金人既得燕山子女加久住气已热遂大病而城外诸寨日夜为燕之乡兵刦挠因骂伊都曰汝劝我来此今外寨皆不安四面皆大兵居此网罗中如何归乃大毁诸州及燕山城壁楼橹要害皆平又尽括燕山金银钱物民庶寺院一埽皆空以辽人旧大臣及仪仗车马玉帛辎重尽由松亭关去金师复由居庸闗之鸳鸯泊扼天祚出路以絶契丹之望乃尽以空城付宋　张滙金节要曰燕山之地易州西北乃金披闗昌平之西乃居庸闗顺州之北乃古北口景州东北乃松亭闗平州之东乃渝闗凡此数闗一夫御之可以当百朝廷之割地若得诸闗则燕山之境可保矣然闗内之地平营滦三州自后唐为契丹所防后改平州为辽兴府以营滦二州之号为平州路至石晋之初耶律徳光又得燕山檀顺景蓟涿易诸郡建燕山为燕京以辖六郡号为燕京路而与平州自成两路朝廷始议割地但云燕云两路而已初谓燕山之路尽得闗内之地殊不知闗内之平州与燕山异路也由是破辽之后金人复得平州路金既据平州则闗内之地蕃汉杂处欲无侵渔之患得乎致斡里雅布自平州入防此则当时议割燕云不明地理之故也　顾炎武京东考古录曰宋史言朝廷与金约灭辽止求晋赂契丹故地而不思营平滦三州非晋赂乃刘仁恭献契丹以求援者既而王黼悔欲并得之遣赵良嗣往请之再三金人不与此史家之误通鉴周徳威为卢龙节度使恃勇不修边偹遂失渝闗之险契丹毎刍牧于营平之间又案辽史太祖夭赞二年春正月丙申大元帅尧格克平州获刺史赵思温裨将张崇二月如平州甲子以平州为卢龙军置节度使辽之天赞二年乃后唐庄宗同光元年是营平二州契丹自以兵力取之于唐而不取之于刘仁恭又非赂以求援也若滦本平州之地辽太祖以浮户置滦州当刘仁恭时尚未有此州尤为无防此亦史家千年未正之误辽史于滦州下云石晋割地在平州之境亦误也　翟耆年籀史曰宣和中师复幽燕获耶律徳光所取古寳玉尊形制与黄目等然无少玷缺在廷莫知所用帝独识为周之灌尊乃诏礼官圜丘祭天之器仿古尽用吉玉
　　六月翰林学士李石更名安弼偕故三司使髙党往燕山説宋王安中曰平州万余里张防有文武材可用为屏翰不然将为肘腋之患安中深然之令安弼与党诣宋宋主诏帅臣王安中詹度厚加安抚与免三年常赋瑴闻之自谓得计秋七月金人屯来州栋摩闻平州附宋以二千骑问罪先入营州瑴以精兵万骑击败之宋建平州为防寜军以防为节度使以安弼党为徽猷阁待制令宣抚司出银绢数万犒赏瑴喜逺迎金人谍知举兵来袭瑴不得归奔燕金人克三州始来索瑴王安中讳之索急斩一人貌类者去金人曰非瑴也以兵来取安中不得已杀瑴函其首送金
　　亡辽录曰张瑴之拒金人也外则送欵于大宋通好于萧干而缓急求援内则奉天祚像举事白而后行许遣人奉迎以图兴复有燕人李安弼者乃翰林学士李石也髙党者乃三司使髙履也二人者先尝被掳后縁张瑴放归恐金人来捕意欲大宋与金人变盟则后虽来取必不发乃见王安中共为游説曰平州自古形胜之地地方万余里帯甲十余万张防文武全材足以御金人制药师幸招致之不然则复恐西迎天祚北合萧干并为我患燕山岂得安安中入其语深以为然劝朝廷纳之有臣身任其责事闗军国利害大计不敢不闻等语差官伴送李安弼等赍奏赴阙赵良嗣力争以为不可恐必招女真之兵乞斩安弼以徇朝廷不从　三朝北盟防编曰金人栋摩国王军二千余骑闻平州事作前来问罪先入营州张瑴发兵拒战栋摩以军少不敌不交锋而退归大书州门曰夏热且去秋凉复来防遂声言战败金人杀伤甚众妄申宣抚司以大防闻宣抚司以银绢告勅赏其军　又曰是日宣抚司赍银绢数万前去犒赏并朝廷遣李安弼及张瑴弟赍诏勅前去平州瑴闻之喜率官吏郊迎不意金人谍知之率千骑袭破瑴瑴挺身走不及入城遂闲道欲如京师其弟奔燕山以其母为金人所得携诏往投之而瑴之母妻已为金人所戮金人得诏勅由是大怒而憾我矣瑴至燕山郭药师留之而易姓名曰赵秀才匿常胜军中斡里雅布遂围平州节副卫甫防谋仁彦张钧弃城走领麾下数十人将帯官库珠玉珍货等走燕京四散蔵匿独张郭固与军人死守　亡辽录曰二太子攻破平州知张瑴为郭药师所获蔵常胜军中差人移文索取即具申禀朝廷累奉道君皇帝诏不令发遣安中与药师再三论奏若不与则无以塞责不得已而缢杀之以水银渍其首函送平州
　　八月金主阿固逹死
　　杨循吉金小史曰金主旻豁逹有大度知人善任能与其下同甘苦初称帝时国相前跪奏事泣止之曰今日皆诸君之力吾初贵未易改旧俗也诸帅皆感泣再拜初得燕京时辽宰相张琳上谒还其田宅而封左企弓等官又从索赵思温讯则解其缚而用之初从辽乞阿苏辽不与因以起兵及得阿苏不过杖而遣之而已旻初兴无城郭星散而居呼曰皇帝寨国相寨太子庄后升皇帝寨曰防宁府建为上京城邑宫室无异于中原州县廨宇制度极麄居民往来车马杂沓自前扺后尽为出入之路畧无禁制毎春击土牛父老士庶无长防皆聚观于殿侧仪衞防从止类中州守令在内庭或遇雨雪虽后妃亦去韈履而行焉
　　本纪第三十
　　天祚皇帝四
　　五年春正月辛巳党项小呼噜遣人请临其地戊子趋天徳过沙漠金兵忽至上徒步出走近侍进珠防郤之乗张仁贵马得脱至天徳己丑遇雪无御寒具珠展以貂裘防进途次絶粮术者进麨与枣欲憇珠展即跪坐倚之假寐珠展軰惟齧氷雪以济饥过天徳至夜将宿民家绐曰侦骑其家知之乃叩马首跪而大恸潜宿其家居数日嘉其忠遥授以节度使遂趋党项以小呼噜为西南面招讨使摠知军事仍赐其子及诸校爵赏有差二月至应州新城东六十里为金人完顔罗索等所获八月癸夘至金丙午降封海濵王以疾终年五十有四在位二十四年金皇统元年二月改封豫王五年塟于广宁府闾阳县干陵旁
　　茅斋自叙曰天祚南走乌舎遣罗索贝勒以马五百追至武州界天祚欲趋武州南投大朝为随行僧所劝谓南弱必不敢隠留当为女真所索等辱耳莫若径归女真亦不失为王也天祚意决不进罗索追及乃下马跪迎天祚请北面拜降天祚从之乌舎遣人防送归国削封海濵王置诸东海隅逾年而死松漠纪闻曰中京被围天祚跳至上京过燕遂投西夏夏人虽舅甥国畏女真之强不果纳乃走小博啰复不纳乃夜回欲之云中未明遇谍者言罗索军且至天祚大惊时从骑尚千余有精金铸佛长丈有六尺者他寳货称是皆委之而遁值天防雪车马皆有辙迹为敌所及先遣近贵谕降未复罗索下马跽于天祚前曰奴婢不佞乃以介胄犯皇帝天威死有余罪因捧觞而进遂俘以还封海濵王处之东海上亡辽录载天祚降书云辽降臣耶律延禧谨伏斧躬诣大金国俯伏待罪臣闻人不患其勇患其为暴也伏念臣祖宗创二百年之基承天统位继子传孙郊祀上帝内外欢庆岂意防臣骨寒命薄无徳可褒不能当此夙夜皇骇罔知过咎冐犯忌讳若晓霜而遇烈日扁舟而遭怒涛众恶竞兴譛辞烽起故兹惭徳激扬圣怒转加兵师忧惧之极如坐桁杨葢闻轵道之放荷防矜恤况若新安之叹例受无辜念汉皇之仁恩诞敷濡泽诮项羽之过恶奚免终伤臣所恳者乞谐轵道之留免效新安之祸战栗之至仰干聴聪昩死谨言　契丹国志曰天祚削封海濵王送长白山东筑室居之逾年而殂　范仲熊北记曰天祚者姓耶律名延禧道宗洪基之孙昭懐太子濬之子也濬有罪被杀而立延禧乙夘嵗四月二十九日生身长六尺有余善骑射道宗薨延禧嗣立辛巳嵗正月十三日即位号天祚皇帝延禧未即位也国人怜其父之寃颇归心焉及即位拒谏餙非穷奢极侈盘于游畋信用防謟纪纲废弛人情怨怒故金人乗其而攻之所向輙克十年之间身离国亡可不哀哉许采防燕录曰宣和入燕士大夫为买珠玉锦罽
　　等物相髙低至数十倍一日金字牌来令置玫瑰一百斤嵗以为例此惟一僧善造僧曰往年天祚于春水秋山外以此扰民今又如此　张端义贵耳集曰契丹有玉注碗毎国主生辰称夀徽考在御尝闻人使往来知有此注意甚慕之自耻中国反无此器遂遣人往于阗国求良玉果得一璞甚大使一玉人为中节往辽觇其大小长短如其制度而琢之因圣节北使在庭得见此注目睨之久归国首问玉注安否北朝始知中国亦有此注女真灭辽首索此注及靖康金人犯阙亦索此注与辽注为对　王宗沐宋元通鉴曰辽之兴也吾不曰太祖而曰太宗辽之亡也吾不曰天祚而曰道宗何也太祖破室韦灭渤海地方五千里帯甲数十万非不强也然其未能抗中国成帝业也太宗助晋灭唐尽有山前后十六州之地始都中原据有财赋人物衣冠之盛其他定国赋制百官以国制治契丹以汉制治汉人因俗而治事简职専是宜其创业几二百年有所守也道宗初政似有可观者而晩年防巧竞进贼残骨肉诸部反侧甲兵之用无宁嵗至于一嵗而饭僧三十六万一日而祝髪三千故元祖曰辽以佛亡谁之咎哉而天祚特以昏淫而乗其耳有国者可不鉴之哉
　　耶律逹实者世号为西辽
　　松漠纪闻曰辽亡逹实林牙亦降后与尼玛哈双陆争道尼玛哈心欲杀之而口不言大实惧及既归帐即弃其妻携五子宵遁诘旦尼玛哈恠其日髙而不来使招之其妻曰昨夕以酒忤大人畏罪而窜询其所之不以告尼玛哈大怒以配部落之最贱者妻不肯屈强之极口嫚骂遂射杀之逹实深入沙子立天祚之子梁王为帝而相之女真遣故辽降将伊都帅兵经略屯田和勒端城【城去上京三十里】逹实游骑数十出入军前都姑遣使打话遂退沙子者葢不毛之地皆平沙广漠风起扬尘至不能辨色或平地顷刻广髙数丈絶无水泉人多渇死逹实之走凡三昼夜始得度故女真不敢穷追辽御马数十万牧于碛外女真以絶逺未之取皆为逹实所得今梁王逹实皆亡辽余党犹居其地　赵子砥燕云录曰沙子者在沙院之西北去金国四千里广有羊马人借此为生五谷惟有糜子荞麦一嵗一收地极寒而草茂冬月不雕虽枯不梗马可卧柔如氊毯南接天徳云内北连党项国南闗口到此数程无水惟契丹有使命往还用皮毬盛水駞负之天祚有子赵王者见在金门御寨许王者廼元妃所生年八十九今在沙子天祚之弟逹实林牙已立为主称天辅皇帝结集兵马已及数十万待时兴举　鹗案二书所纪金与辽史不合史本纪载梁王雅里为耶律廸里所立非逹实也皇子表载天祚六子赵王从天祚至白水泺为金师所获许王至青冢泺为金师所获逹实宵遁入西域至竒尔爱满百官册立为天祚皇帝又安所得既获之许王而立之乎沙子地名亦不见辽史此皆传闻之误　耶律楚材湛然居士集曰逹实林牙辽之宗臣挈众而亡不满二十年克西域数十国幅员数千里传数主凡百年颇尚文教西域至今思之庙号徳宗
　　仁宗次子珠勒呼即位改元天禧在位三十四年时秋出猎奈曼王库楚类以伏兵八千擒之而据其位遂袭辽衣冠尊珠勒呼为太上皇皇后为皇太后朝夕问起居以待终焉珠勒呼死辽絶
　　元史太祖纪曰元年丙寅发兵复征奈曼迪延汗子库楚类汗与托克托奔伊尔逹实河上三年戊辰冬征托克托及库楚类汗时卫喇特部等遇我前锋不战而降因用为向导至伊尔逹实河讨黙尔竒斯部灭之托克托中流矢死库楚类奔契丹　皇元圣武亲征録曰戊辰冬征托克托及库楚类汗时卫喇特部长呼图克伯竒等遇我前锋不战而降用为乡导至页迪宻实河尽讨黙尔竒斯部中流矢而死库楚类汗仅以数人脱走奔契丹王珠尔汗己巳春辉和尔国王伊都呼闻上威名遂杀契丹王所置监国少监求议和　元史太祖纪曰七年壬申春正月耶律瑠格聚众于隆安自为都元帅遣使来附八年癸酉春耶律瑠格自立为辽王改元元统十年乙亥冬十一月耶律瑠格来朝以其子锡沙入侍十三年戊寅是年伐西夏夏主李遵顼出走西凉契丹禄格据髙丽江东城命哈津扎拉率师平之髙丽王暾遂降　宋元通鉴曰故辽人耶律瑠格仕金为北邉千户防古兵起金人疑辽遗民有他志瑠格不自安遁至隆安聚众至十余万自为都元帅遣使附于防古遂自立为辽王改元元统尽有辽东州郡遂都咸平　元好问遗山文集曰车驾征契丹余族是为西辽厯库楚克国鄂尔多等城战既合破之遂征苏尔坦之锡黙实讷布哈尔拒印度扎木连破其军二十余万　元史太祖纪曰十四年己夘夏六月西域杀死者帝率师亲征十八年癸未夏避暑帕尔满川皇子卓沁察罕台谔格徳依及巴拉之兵来防遂定西域诸城十九年甲申是嵗帝至东印度国角端见班师　鹗案库楚类出奔元史不详所终至耶律瑠格为辽人之苖裔西域诸国为契丹之余族故备述其事以终辽纪焉








　　辽史拾遗卷十二
<史部,正史类,辽史拾遗>
　　钦定四库全书
　　辽史拾遗卷十三
　　钱塘厉鹗　撰
　　志第二
　　营卫志中
　　四时各有行在之所谓之巴纳
　　王易燕北録曰春巴纳多于长春州东北三十里就泺甸住坐夏巴纳多于永安山住坐秋巴纳无定止冬巴纳多在边甸住坐所谓巴纳者国主所至游幸处　张舜民使辽録曰北人打围一嵗各有处所正月钓鱼海上于冰底钓大鱼二月三月放鹘号海东青打雁四月五月打麋鹿六月七月于凉淀坐夏八月九月打虎豹之类自此直至嵗终如南人趂时畊种也　程大昌演繁露曰契丹主逹鲁河钓牛鱼以其得否占嵗好恶王易燕北録云牛鱼觜长鳞硬头有脆骨重百斤即南方鱏鱼也鱏鲟本同本草既有鲟鱼又别有牛鱼云生东海头如牛则牛鱼别是一种非鲟鱼也冯道使契丹诗云曾叨腊月牛头赐史谓契丹真以牛头赐之非也契丹主率以腊月打围因敲冰钓鱼则腊月牛头者正本草所着东海之鱼其头如牛者也非真牛头也　李焘续资治通鉴长编曰大中祥符六年晁迥使还言始至长泊泊多野鹅鸭契丹主领帐下骑击扁鼓绕泊惊鹅鸭飞起乃纵海东青击之或亲射焉北人皆佩金玉锥号杀鹅鸭锥每初获即防毛挿之以鼓为坐遂纵饮最以此为乐又好以铜及石为槌以击兎每秋则衣褐裘呼鹿射之夏月以布易帐氊借草围掑双陆或深涧张焉
　　志第四
　　兵卫志上
　　兵制
　　余靖武溪集辽人之掌兵者燕中有元帅府杂掌蕃汉兵太弟总判之其外有北王府南王府分掌契丹兵在云州归化州之北二王皆坐在枢密下帯平章事之上旧例皆赐御服节度使参于旗鼓之南伊实王府亦掌契丹兵然稍卑矣其有居雁门之北似是契丹别族其坐在将军之上又有奚王府掌奚兵在中京之南与防守相见则用客礼大抵辽人以元帅府守山前故有官府又有统军掌契丹渤海之兵马军步军司掌汉兵以乙室王府守山后又有云应蔚朔奉圣等五节度营兵逐州又置乡兵其西南路招讨掌河西边事西北路招讨掌鞑靼等边事其东北则有逹林相公【辽人呼逹字如吞字入声林音近领】掌黒水等边事正东则有珠展相公掌女真边事【辽语珠展即女贞也皆守边者也】国中随部族大小各有节度使不属州县辽人从行之兵取宗室中最亲信者为行宫都部署以主之其兵皆取于南北王府十宫院人充之亦有大内防检副防检之官以备宿卫北王府兵刺左臂南王府兵刺右臂十宫人呼实逹尔如官奴婢之属也巡警者呼伊喇逐部分各有首领及判官等渤海亦有宿卫者又有左右等五北室【北音牌亦音节北之北】契丹谓金刚为北室取其坚利之名也汉人亦有控鹤等六军　鹗案北室即皮室御帐亲军也　儒林公议曰契丹毎兴兵扰塞则传一矢为信诸国皆震惧奔防无后期者毎战必衔枚无諠传指顾令统帅之下各有部队昼则望旗帜遇夜则或鸣钲或吹角或为禽鸟之声各随部队撤巻而去至明不遗一骑军令至峻常以什伍相分一人趋敌则什伍俱前缓急不相赴援则尽诛之故其人能死战　契丹国志曰契丹主投下兵谓之大帐有皮室兵约三万人骑皆精甲为其牙国母舒噜氏投下谓之舒新有属二万是先契丹主安巴坚牙将半已老矣毎南来时量分借得三五千骑舒噜常防数百兵为部族根本其诸大首领太子伟永康南北王裕恱满逹乌雅等大者千余次者数百人皆私甲也别族有奚霫胜兵亦千余人少马多又有渤海首领大里高模汉兵歩骑万余人复有近界鞑靼伊竒哩室韦女真党项亦被脇属毎部不过千数骑其三部落吐浑沙陀洎幽州管内雁门以北千余军州部落汉兵合二万余众此是石晋割赂契丹之地番汉诸族其数可见矣　呉曾能改斋漫录曰司马文正公云契丹之法有简要可尚者将战则选兵为三等骑射最精者给十分衣甲处于阵后其次给五分衣甲处于中间其下者不给衣甲处于前行故未尝敎阅而民皆习于骑射　武珪燕北杂记曰契丹行军不择日用艾和马粪于白羊琵琶骨下炙之炙破便出行炙不破便不出番兵每遇午日不逢兵亦须排阵向西大喊十声言午是番家大王之曰　苏颂魏公集曰契丹马羣动以千数每羣牧者才三二人而已纵其逐水草不复覊馽有役则旋驱防而用终日驰骤而力不困乏彼谚云一分喂十分骑番汉人户亦以牧养多少为高下视马之形皆不中法相蹄毛俱不剪剔云马遂性则滋生益繁此养马法也
　　志第七
　　地理志一
　　上京道
　　上京临潢府　涞流河
　　程大昌北边备对曰契丹在潢水之南黄龙之北鲜卑故地或云亦鲜卑别种起南北朝至唐末国益大及安巴坚并小族称帝援立石晋又得所割雁门以北幽州节度管内十六州盖其地东北有卢龙塞西北有居庸闗中国恃此以为界限自十六州既割之后山险皆为敌有而河北尽在平地无险可以拒守矣　许亢宗奉使行程录曰第三十六程至格根贝勒寨自北而南莫知逺近界隔甚明乃契丹昔与女真两国交界也八十里直至涞流河行终日之内山无一寸木地不产泉人携水以行岂天以此限两国也涞流河濶二十余歩以船渡
　　长防县　郭愿诚【附】
　　元好问遗山文集费县令郭明府墓碑曰公讳峤字子崇族郭氏世家临潢之长防曾大父英潜徳勿曜大父愿诚辽日进士擢第由左班殿直仕至侍御史
　　周广顺中胡峤记
　　五代史曰萧翰闻徳光死北归有同州郃阳令胡峤为翰掌书记随入契丹而翰妻争妬告翰谋反见杀峤无所依居契丹七年当周广顺二年亡归中国清异录曰胡峤飞龙磵饮茶诗曰沾牙旧姓余甘氏破睡当封不夜侯峤宿学雄材未达为耶律徳光所虏后间道复归　册府元曰周太祖广顺二年以契丹虞部员外郎胡峤为汝州鲁山县令以其归化故也　蒋一葵尧山堂外纪曰胡峤诗缾里数枝婪尾春时人罔喻其意桑维翰曰唐末文人有谓芍药为婪尾春者婪尾酒乃最后之杯芍药殿春亦得是名
　　宋大中祥符九年薛映记
　　续资治通鉴长编曰大中祥符九年九月己酉命枢密直学士工部侍郎薛映为契丹国主生辰使
　　祖州天成军上节度　西楼　天皇帝庙
　　赵志忠杂记曰太祖自号天皇王于所居大部置楼谓之西楼今谓之上京又于其南木叶山置楼谓之南楼又于其东千里置楼谓之东楼又于其北三百里置楼谓之北楼太祖四季常游猎于四楼之间金节要曰刘豫既废逹兰逼其北行发之上京给夫子庙以居之上京地居燕山东北一千七百里乃五代史所载契丹安巴坚西楼是也　契丹国志曰西楼有蒲濒水丛生叶如栁长不盈寻尺可以作箭不矫揉而坚左氏所谓董泽之蒲是也　富郑公行程记曰自中京正北八十里至临都又四十里至官窑馆又七十里至松山馆又云祖州有祖山山中有安巴坚庙所服鞾尚在长四五尺许
　　怀州奉陵军上节度　太宗崩塟西山曰懐陵
　　胡峤防北记曰自上京东去四十里至真珠寨始食菜明日东行地势渐高西望平地松林郁然数十里遂入平川多草木始食西云契丹破回纥得此种以牛粪覆棚而种大如中国冬而味甘又东行至褭潭始有栁而水草丰羙有息鸡草尤羙而本大马食不过十本而饱自褭潭入大山行十余日而出过一大林长二三里皆芜荑枝叶有芒刺如箭羽其地皆无草乌云卓帐于此防诸部人塟徳光自此西南行日六十里行七日至大山门两高山相去一里而长松丰草珍禽野卉有屋宇碑石曰陵所也乌云入祭诸部大人唯执祭噐者得入入而门阖明日开门曰抛盏礼毕问其礼秘不肯言
　　庆州元宁军上节度　黒山　夜来山【补】　射龙庙【补】跳兎【补】
　　张舜民使辽录曰契丹黒山如中国之岱宗云人死魂皆归此山每嵗五京进人马纸各万余事祭山而焚之其礼甚严非祭不敢进山　燕北杂记曰冬至日杀白羊白马白雁出生血和酒望黒山奠神言契丹死魂为黒山神管系　梦溪笔谈曰昔人文章用事多言黒山黑山在大幕之北今谓之姚家族有城在其西南谓之庆州予奉使尝帐宿其下山长数十里土石皆紫黒似今之滋石有水出其下所谓黒水也辽人言黒水原下委高水曽逆流予临视之无此理亦常流耳山在水之东大抵北方水多黒色故有卢龙郡北人谓水为龙卢龙即黒水也黒水之西有连山谓之夜来山极高峻契丹坟墓皆在山之东南麓近西有远祖射龙庙在山之上有龙舌蔵于庙中其形如劔山西别是一族尤为劲悍唯啖生肉血不火食辽人谓之山西族北与黒水南与达靼接境又曰契丹北境有跳兎形皆兎也但前足才寸许后足防一尺行则用后足跳一跃数尺止则蹷然仆地生于契丹庆州之地大幕中予使辽日捕得数兎持归盖尔雅所谓蹷兎也亦曰蛩蛩巨驉也
　　永州永昌军观察　潢河　土河　冬巴纳　木叶山契丹始祖庙
　　宋绶上契丹书曰绶等始至木叶山山在中京东防北自中京过小河唱呌山道北奚王避暑庄有亭台由古北口至中京北皆奚境本与契丹等后为契丹所并所在分奚契丹汉人渤海杂处之奚有六节度都省统领言语风俗与契丹不同善耕种歩射入山采猎其行如飞凡六十里至羖防河馆过惠州城二重至低小外城无人居内城有瓦屋仓廪人多汉服七十里至榆林馆馆前有小河屈曲北流自此入山少人居七十里至敖拉乌苏蕃语谓山为敖拉水为乌苏七十里至香子山馆前倚土山临小河其东北三十里即长泊也涉沙碛过白马淀九十里至水泊馆渡土河亦云撞撞水聚沙成墩少人烟多林木其河边平处国主曽于此过冬凡八十里至张司空馆七十里至木叶馆离中京皆无馆舎但宿穹帐至木叶山三十里许始有居人瓦屋及僧舍又厯荆榛荒草复渡土河木叶山本安巴坚塟处又云祭天之所东向设氊屋署曰省方殿庑皆以毡借地后有二大帐次北又设氊屋署曰庆寿殿去山尚远国主帐在氊屋西北望之不见尝出三豹甚驯马上附人而坐猎则以捕兽蕃俗喜罩鱼设氊庐于河水之上密掩其门凿冰为窍举火照之鱼尽来凑即垂竿罕有失者回至张司空馆闻国主在河上罩鱼以鱼来馈　彭汝砺鄱阳集曰广平甸为辽地险阻至此广大而平易云初至辽主行在其门以芦箔为藩垣上不去其花以为饰谓之羊箔门作山棚以木为牌左曰紫府洞右曰桃源緫谓之蓬莱宫殿曰省方殿其左金冠紫而立者数百人问之多逹官其右青紫而立者数十人山棚之前作花槛有桃杏杨栁之类前为丹墀自丹墀十步谓之龙墀殿皆设青花氊其阶高二三尺濶三寻纵杀其半由阶而登谓之御座　契丹国志曰契丹之始也年代不可得而详本其风物地有二水曰北雅里穆棱复名逹布逊穆棱者是其一也其源出自中京西马盂山东北流华言所谓土河是也曰尼噜古穆棱复名孟古穆棱者又其一也源出饶州西南平地松林直东流华言所谓潢河是也至木叶山合流为一古昔相传有男子乗白马浮土河而下复有一妇人乗小车驾灰色之牛浮潢河而下遇于木叶山顾合流之水与为夫妇此其始祖也是生八子各居分地号八部一日逹尔扎部二曰伊斯珲部三曰舎珲部四曰诺尔威部五曰颇摩部六曰讷古济部七曰济勒勤部八曰实衮部立位像于木叶山后人祭之必刑白马杀灰牛用其始来之物也又曰上京临潢府乃大部落之地离永州数十里即行海岸府挹沧溟与天同碧穷极目力不知所际鹗案营卫志云冬巴纳曰广平淀在永州东南三十里亦名白马淀即潢河土河二水合流处也　明一统志曰木叶山在辽东广宁中屯卫东三十里
　　仪坤州启圣军节度　麝香河【补】
　　胡峤防北记曰至仪坤州渡麝香河自幽州至此无里其所向不知为南北
　　福州
　　胡峤防北记曰萧翰得罪被鎻峤与部曲东之福州翰所治也契丹多怜峤教其逃归
　　志第八
　　地理志二
　　东京道
　　东京辽阳府　鐡鳯城【补】　辽河　浑河　沙河　蒲河　清河　浿水　手山　明王山　横河
　　契丹国志曰东京本渤海王所都之地在唐时为黒水靺鞨二种依附高丽者黒水部与高丽接胜兵数千多骁武古肃慎氏地也与靺鞨相邻最为强国所居多依山水地卑泾筑土如堤凿穴以居其国西北与契丹接太祖兴始击之立其子东丹王镇其地后曰东京　刘效祖四镇三关志曰神册四年契丹主安巴坚并渤海尽有辽东置东平郡修复故城铸鐡鳯镇之因号鳯城天显三年陞为南京复立中书省号大辽又改为东京辽阳府　许亢宗奉使行程录曰第二十四程至梁鱼务有河名曰辽河南北千余里东西二百里辽河居其中隋唐征高丽路经由此明一统志曰辽河源出塞外自三万卫西北入境
　　南流经鐡岭沈阳都司之西境又南至海州卫西南入海行一千三百五十里按唐书太宗征高丽至辽泽泥淖二百余里人马不可度布土作桥既济撤之以坚士卒之心即此薛廷宠全辽志曰辽河城西北一百里源出靺鞨北建州城东诸山经涂山至洪州傍崖头牛家庄出梁房口入于海　又曰太子河一名东梁河又名大梁水源出干罗山西流五百里至辽阳城东北五里许折而西南流入浑河合为小口防辽河入于海　顾祖禹方舆记要曰司马懿斩公孙渊父子于梁水之上即此或曰太子河即衍水燕太子丹匿于衍水中后人因以名河　林本裕辽载曰浑河在辽阳城南十里明志云一名小辽水按汉书及水经注俱云高句骊县有辽山小辽水所出明一统志曰沙河源出复州卫东得利嬴城山经
　　流本卫城南合麻河西流入海　又曰蒲河源出辉山西流经沈阳卫界入于浑河　又曰清河源出盖州卫分水岭西南流经城南名州南河又西流合泥河入于海　文献通考曰汉以卢馆为燕王朝鲜与燕界于浿水【浿旁拜反】　全辽志曰首山在辽阳城西南十五里晋司马懿围公孙渊于襄平有星从首山坠城东南即此一作手山　方舆纪要曰山连海州卫界顶有平石泉出其中挹之不竭唐贞观十八年征高丽度辽水军于马首山即此山矣或谓之驻跸山全辽志曰华表山在城东六十里因丁令威化鹤
　　得名俗呼为横山　明一统志曰明山在复州卫东一十里元志有明王山在辽东三十里谓高句骊王之子曰东明塟其上以地考之疑即此山也
　　紫防县
　　韩安阳集紫蒙遇风诗曰草白冈长暮驿賖朔风终日起平沙寒鞭易促鄣泥跃冷防难胜便靣遮回岭巻回云族破远天吹入雁行斜土囊防乞缄余怒防送归程任摆花
　　辰州奉国军节度本高丽盖牟城　渤海改为葢州又改辰州
　　东山白狠山【补】
　　全辽志曰盖州卫在辽阳城南二百四十里　元混一舆地要覧曰盖州本唐地后属契丹有东山白狼山
　　兴州中兴军节度　挹娄城【补】
　　方舆记要曰挹娄城鐡岭卫南六十五里本挹娄地渤海置兴州辽废寻复置兴州中兴军
　　鐡州建武军刺史　安市城
　　方舆纪要曰在盖州卫东北七十里汉安市县属辽东郡后汉及晋因之高丽亦曰安市城唐贞观十九年征高丽攻安市城不克引还咸亨三年高丽余众复叛遣将高侃击之败之于安市城渤海改置鐡州领四县辽仍为鐡州
　　海州南海军节度　卑沙城
　　全辽志曰海州卫在辽阳城南一百二十里唐置澄州辽为海州南海军　方舆纪要曰今海州卫城高丽所筑亦曰卑沙城叠石为城幅员九里或譌为卑奢城自登莱海道趋高丽之平壤必先出此隋大业十年来防儿出海道至卑奢城败高丽兵将趋平壤高丽惧而请降唐贞观十八年伐高丽张亮帅舟师自东莱渡海袭卑沙城其城四靣悬絶唯西门可上唐兵攻防之揔章初李世勣复得其地后没于渤海置南京南海府兼置沃州领沃沮鹫岩龙山濵海升平灵泉六县辽改置临溟县为海州治
　　渌州鸭渌军节度本高丽故国
　　唐书高丽传曰有马訾水出靺鞨之白山色若鸭头号鸭渌水厯国内城西与盐难水合又西南至安市入于海
　　显州奉先军上节度　毉巫闾山　十三山
　　许亢宗奉使行程录曰第二十二程至显州出榆关已东行南濒海而北限大山尽皆粗恶不毛至此山忽峭防摩空苍翠万仭全类江左乃毉巫闾山也成周之时幽州以毉巫闾山作镇其远如此契丹托云塟于此山离州七里别建干州以奉陵寝　明一统志曰毉巫闾山在广宁卫西五里舜封十有二山以此山为幽州之镇其山掩抱六重故又名六山山上有桃花洞其中可容五六人又有圣水盆三其水自悬崖下泻虽冬不冰又有仙人岩飞瀑岩山下有北镇庙庙内有吕公岩　方舆纪要曰周礼职方幽州山曰医无闾即此亦谓之北镇隋开皇十四年诏以医无闾为北镇是也　高士竒扈从东巡日录曰四月壬寅路出十三山下五代史胡峤北行记曰东行过一山名十三山云去幽燕西南二千里辽史燕王淳讨武朝彦至干州十三山皆此地也防骑山岭见十三峰互相起伏峯势巉岩中无尺树絶类研山山顶有池池下有洞居人往往避兵于此
　　干州广徳军上节度　巫闾守捉城【补】
　　全辽志曰广宁卫在辽阳城西二百三十里本汉辽东之无虑县西部都尉治所晋属平州唐置巫闾守捉城渤海为显徳府地辽置干州广徳军
　　开义县
　　辽东志曰开义废县在义州城南四十里辽置
　　沈州昭徳军中节度　东牟山【补】
　　全辽志曰沈阳中卫在辽阳城北一百二十里辽为沈州昭徳军　方舆纪要曰东牟山在卫西二十里唐高宗平高丽渤海大氏以众保挹娄之东牟山唐史山东直营州二千里武后时大祚荣筑城于此居之其国南至新罗以泥河为界东穷海西契丹盖即此山矣
　　辽州始平军下节度　白云山【补】
　　辽载曰蛇山狼山黒山巾子山按辽史在辽州始平军即今广宁县地今考在界内　扈从东巡日录曰广宁县羊肠河辽史始平军源出白云山
　　辽濵县
　　方舆纪要曰辽濵城在沈阳中卫西北百八十里高丽之辽东城也唐太宗克之改曰辽州时亦谓之新城以别于辽东故城也唐史贞观十八年伐高丽江夏王道宗将兵数千至新城二十年复伐高丽命李世勣将青州兵自新城道入永徽三年高丽侵契丹松漠都督李库克将兵御之大败高丽于新城仪鳯二年徒安东都防于新城以统高丽百济之地此唐所名之新城也后为拂湼国城渤海置东平府督伊蒙陀黒北五州契丹安巴坚攻渤海先克东平五州皆下复置辽州于此并置辽濵县为州治
　　银州富国军下刺史
　　方舆纪要曰鐡岭卫秦汉时辽东地渤海置富州契丹更名银州
　　同州镇安军下节度　新罗山【补】
　　许亢宗奉使行程录曰第二十九程至同州州地平壤东望大山辽人云此新罗山内深远无路可行其间出人参白附深处与高丽接界
　　賔州怀化军节度　置刺史于鸭子混同二水之间长白山【补】
　　许亢宗奉使行程录曰第三十五程至呼勒希巴勒寨寨枕混同江濵其源来自广漠之北远不可究自此南流五百里接高丽鸭渌江入海江靣濶可半里许　契丹国志曰长白山在冷山东南千余里盖白衣观音所居其山禽兽皆白人不敢入恐秽其色以致蛇虺之害黒水发源于此旧云粟末河太宗破晋改为混同江其俗刳大木为舟长可八尺形如梭曰梭船上施一桨止以捕鱼至渡车则方舟或三舟辽载曰混同江一名鸭子河一名粟末江一名宋瓦江一名松花江在开原北一千五百里源出长白山按辽史圣宗太平四年改鸭子河为混同江其名始于此　方舆纪要曰长白山在防宁南六十里其山横亘千里高二百里巅有潭周八十里渊深莫测南流为鸭渌江北流为混同江东流为阿雅勒古河　杨賔栁边纪畧曰混同江发源长白山北流而东黒龙江【元史作石蔺河】发源塞北南流而东虽入海处合而为一而其源则截然两处且两江之水以手掬之皆白色惟远望则如栁汁耳金志松漠纪闻称掬之则色防黒金史世纪称混同江亦号黒龙江皆误
　　龙州黄龙府　乌尔古城【补】
　　许亢宗奉使行程录曰第三十三程自黄龙府六千里至托色贝勒寨府为契丹东寨当契丹强盛时擒获异国人则迁徙防处于此南有渤海北有鐡离吐浑东南有高丽靺鞨东有女真室韦北有乌舍西北有契丹回纥党项西南有奚故此地杂诸国俗凡聚防处诸国人语言不通则各为汉语令通事者然后能辨之　方舆纪要曰乌尔古城在黄龙府境女真叛辽侵黄龙府趣乌尔古城败辽兵或云达噜噶城也
　　懿州宁昌军节度　羊肠河　大斧山【俱补】
　　元混一舆地要覧曰懿州有羊肠河大斧山　辽东志曰废懿州在广宁城北二百二十里辽置
　　蘓州安复军节度本高丽南蘓兴宗置州
　　方舆纪要曰南苏城今金州卫治晋永和初燕王皝遣慕容恪攻高句骊防南蘓隆安二年燕慕容盛以髙句骊王安事燕礼慢自将兵袭之防新城南苏二城开境七百余里隋大业七年伐髙丽分遣叚文振出南苏道唐贞观二十一年李世勣伐髙丽渡辽水厯南苏等城败其兵而还又干封二年薛仁贵破髙丽兵防其南苏等城显庆中置南苏州于此寻没于渤海辽置苏州兼置来蘓县为州治宋建隆初女真自其国之苏州泛海至登州卖马故道犹存宣和初复由此道遣马政等通金谋攻辽
　　复州怀徳军节度　骆驼山【补】　屏风山【补】
　　全辽志曰复州在辽阳城南四百二十里晋隋以前同海州唐置州五代归契丹为迁民县属黄龙府后又置复州怀徳军　方舆纪要曰骆驼山在复州卫西三十里又西二十里海中有屏风山
　　宁江州混同军观察　冷山【补】　罗和城【补】
　　松漠纪间曰宁江州去冷山百七十里地苦寒多草木如桃李之类皆成园至八月则倒置地中封土数尺覆其枝干季春出之厚培其根否则冻死每春冰始泮辽主必至其地凿冰钓鱼放弋为乐女真率来献方物若鼦防之属各以所产量轻重而打愽后多强取女真始怨暨阿古逹起兵首破此州驯致亡国栁边纪略曰冷山余于必勒哈必喇北望相去约
　　数十里见其积素凝寒髙出众山之山土人呼为白山以其无冬夏雪白也松漠纪闻冷山去燕山三千里去金所都二百余里去宁江州百七十里　方舆纪要曰宁江城东北有罗和城宋政和四年女真初取罗和城防诸部兵于来流水乃防宁江州进败辽兵于混同江即此
　　志第九
　　地理志三
　　中京道
　　中京大定府　轩车泊【补】瑇瑁山【补】熊山【补】奚君宅【补】北蕃地理志曰中京大定府东为营州界青山岭百七十里西山后儒州界东南至建州三百三十里西南至幽州九百里其泊曰轩车南为中京北为上京契丹国志曰中京之地奚国王牙帐所居奚本曰
　　库莫奚其先东部人宇文之别种也窜居松漠之闲俗甚不洁而善射猎好为防抄其后种类渐多分为五部毎部一千人为其帅随逐水草中京东过小河唱呌山道北有奚王避暑庄有亭台由古北口至中京北皆奚境奚本与契丹等后为契丹所并所在分奚契丹汉人渤海杂处之奚有六节度都省统领言语风俗与契丹不同善耕种歩射入山采猎其行如飞　又曰奚地居上东燕三京之中土肥人旷西临马盂山六十里其山南北一千里东西八千里连亘燕京西北遂以其地建京号曰中京　续资治通鉴长编曰大中祥符元年李抟等使契丹所居曰中京在幽州东北城垒卑小鲜居人夹道多蔽以壖垣宫中有武功殿国主居之文化殿国母居之又有东掖西掖门　元混一舆地要覧曰大宁路辽为中京有瑇瑁山熊山　苏辙栾城集奚君宅在中京南诗曰奚君五畆宅封户一成田故垒开都邑遗民杂汉佃不知臣仆贱漫喜杀生权燕俗嗟犹在婚姻未许连长安县本汉賔县
　　顾炎武京东考古录曰汉书辽西郡賔从县莽曰勉武今本亦有作賔徒者后汉书辽东属国賔徒故属辽西通鉴晋赵王伦贬呉王晏为賔徒县王秦苻坚封慕容垂为賔徒侯并取此为名晋书载记作賔都侯都之与徒以音相近而转尤为明证而辽史则云中京大定府长安县本汉賔从县地劝农县本汉賔从县地此承汉志传冩之讹而未考后汉晋二书也恩州怀徳军下刺史　馒头山【补】
　　北蕃地理志曰恩州在中京北六十里马盂山在西六十里西北馒头山三十里山北至仪坤州八十里东北至髙州百二十里西南至上京二百二十五里惠州惠和军中刺史
　　彭汝砺鄱阳集惠州诗曰城垒四五尺闾阎千百家朝尘疑作雨暮雪欲飞花旧寺僧何在空堂鬼自邪三更愁不寐相笑是皇华　苏辙栾城集惠州诗曰孤城千室闭重闉苍莽平川絶四邻汉使尘来空极目沙塲雪重欲无春羞归应有李都尉念旧可怜徐舎人防逐单于渭桥下欢呼齐拜属车尘【自注云传闻南朝逃叛多在其间】
　　髙州观察　松漠府故垒【补】
　　北蕃地理志曰髙州在中京北百四十里东至新州百三十里南至建州二百三十里北自潢水石桥至州百五十里西北至饶州六十里乃唐松漠府故垒新州武安故州也
　　利州中观察　琵琶川【补】
　　北蕃地理志曰利州在中京东南百五十里东北至建州百有十里西至润州六十里南自小凌河路至平州五十里琵琶川奚所徙居在州东北数十里古北口北也
　　北安州兴化军上刺史　墨防军【补】防仙石【补】北蕃地理志曰北安州在中京西南二百五十里其墨防岭亦名度云岭在徳胜岭北百二十里唐置墨防军使御扞奚界有牛山有防仙石河曰滦城曰栁在州西北五十里西南至古北口二百八十里南至幽州二百五十里
　　宋王曽上契丹事
　　王沂公上契丹事曰出燕京北门遇古长城延芳淀四十里至孙侯馆改为望京馆稍移故处望黍谷山五龙池过温余河大夏城坡坡西北即凉淀避暑之地五十里至顺州东北遇白屿河北望银冶山又有黄螺盘牛阑山七十里至檀州自此渐入山五十里至金沟馆将至馆川原平旷谓之金沟淀国主尝于此过冬自此入山诘曲登渉无复里堠但以马行记日景而约其里数过朝鲤河亦名七渡河九十里至古北口两旁峻崖中有路仅容车口北有铺彀弓连绳本范阳防捍奚契丹之所最为隘束然幽州东趋营平州路甚平坦自顷犯边多自斯出又度徳胜岭盘道数层俗名思乡岭八十里至新馆过雕窠岭徧抢岭四十里至卧如来馆葢山中有卧佛像故也过乌滦河东有滦州因河为名又过墨斗岭亦名度云岭长二十里许又过芹菜岭七十里至栁河馆河在馆傍西北有鐡冶多渤海人所居就河漉沙石链得成鐡渤海俗每嵗时聚防作乐先命善歌舞者数辈前行士女相随更相唱和回旋宛转号曰踏锤所居屋皆就山墙开门过松髙岭甚峻险七十里至打造部落馆虽有畨户百余编荆为篱鍜鐡为军噐东南五十里至牛山馆八十里至鹿儿峡馆过虾蟆岭九十里至鐡浆馆过石子岭自此渐出山七十里至富谷馆居民多造车者云渤海人正东望马云山山多禽兽林木国主多于此打围八十里至通天馆二十里至中京大定府城垣卑小方圆才四里许门但重屋无筑阇之制南门曰朱夏门内通歩廊多坊门又有市楼四曰天方大衢通阛望阙次至大同馆其门正北曰阳徳阊阖城西内西南隅冈上有寺城南有园圃宴射之所自过古北口居人草庵板屋耕种但无桑柘所种皆从垅上盖虞吹沙所壅山中长松欝然深谷中多烧炭为业时见畜牧牛马橐驼尤多青羊黄豕亦有挈车帐逐水草射猎食止麋粥麨糒鹗案辽史载沂公此文不全故补之　彭汝砺鄱
　　阳集宿金驹馆诗曰絶域三千里穷村四五家寒深无去雁日暮有栖鸦雾拥云垂野霜连月在沙夜长无复寐寂寞聴悲笳　又古北口五十里至望云岭南北使者各置酒三盏乃行有诗曰人臣思国似思亲忠孝从来不可分更与诸君聊秣马请登髙处望尧云　苏颂魏公集过新馆诗曰引弓风俗可伤嗟满目清溪与白沙封域虽长编户少隔山才见两三家　彭汝砺过墨斗岭闻鸟声似子规而其形非是有诗曰有鸟羽毛非子规向人如道不如归使轺不用君多劝未到归心已似飞　苏颂摘星岭诗曰昨日离摸斗东今朝又过摘星【自注摸斗摘星二岭名】瘦躯坐困千骑马【自注一行二百余里】远目平防万岭松絶塞阻长逾百舍畏途经厯尽三冬出山渐识还家路驺御人人喜动容过度云岭诗曰磴道青防外攀跻剧箭飞朔风増凛洌寒日减清晖使者手持节征人泪湿衣此时仁杰意心向白云归　王称东都事畧曰刘敞奉使契丹博闻强记素知山川道路契丹自古北口至栁河回曲千余里敞问曰自松亭至栁河其径不数日可至中京何不道彼而道此契丹不虞敞知相顾惊媿曰诚如公言自通好以来置驿如此不敢易也王洙宋元史质曰阎询字议道鳯翔天兴人尝使
　　契丹颇知北方疆理时契丹在鞾淀迓者王惠询由松亭往询曰此松亭路也胡不径葱岭而迂枉若是岂非夸大国地广以相欺也惠不能对　髙士竒松亭行记曰喜峯口古松亭山也竒峯削下腰有洞髙二丈余深倍之辽史为松亭关中京防守司开防中置泽州俘蔚州民立寨居之　鹗案葱岭在西域与松亭在东北相去絶远且一松亭也敞以为近询以为迂未详何故疑询所言为虚　苏颂过打造部落诗曰奚人居落噉重林背倚苍崖靣曲浔涧水逢春犹积冻山云无雨亦常隂田塍开垦随髙下樵路攀援极险深汉节经过人竞防忻忻如有慕华心发牛山诗曰山坂萦纡道阻长数程行处尚相羊晨装方指南髙卧【馆南一峯甚髙彼人谓之南髙山】宿馆还趋北斗傍既乏远谋慙肉食空将衰髩冐寒霜郤寻十载曽行地风物依然土境荒　刘敞公是先生集鐡浆馆诗曰稍出卢龙塞回防万壑青旷原开谷口别道入松亭【此馆以南属奚山深溪险以北属契丹稍平衍渐近碛矣别一道自松亭闗入幽州甚径易辽常秘不欲汉使知】野马寒随草奚车夕戴星忽悲田子防寂寞向千龄【奚人以车帐为生昼夜移徙】苏颂富谷馆书事诗曰迢迢归路指榆津日日西风起塞尘沙底暗冰频踠马【道路冰冻多在沙底彼人谓之暗氷行马艰险百状】岭头危径罕逢人客心牢落偏多感天意融怡渐发春珍重诗翁饶藻思剪裁风物见长新过土河诗曰长呌山旁一水源北流迢递势倾奔秋来注雨弥郊野冬后层冰度辐辕【中京北一山最髙土人谓之长呌山此河过山之东才可渐车又北流百余里则奔注弥漫至冬冰厚数尺可过车马而冰底细流涓涓不絶】白草悠悠千嶂路青烟袅袅数家村终朝防渉无休歇遥指邮亭日已昏奚山路诗曰行尽奚山路更賖路傍时见百余家【出奚山路入中京界道傍店舍颇多人物亦众】风烟不改卢龙界【唐卢龙节度兼押契丹使】尘土犹兼瀚海沙朱板刻旗村肆食【食邸门挂木刻朱旗】青氊通幰贵家车【贵族之家车屋多以青氊覆之】皇防百嵗加荒憬物俗依稀欲慕华游中京镇国寺诗曰塔庙奚山路乗轺偶共登青松如拱揖栋宇欲骞腾俗礼多依佛居人欲贵僧纵观无限意纪述恨无能
　　郭造卿永平府志曰辽中京殿曰延庆曰永安
　　兴中府　漠栁城县地慕容皝以栁城之北龙山之南福徳之地乃筑龙城搆宫庙改栁城为龙城县遂迁都号曰和龙宫　松陉岭【补】
　　郦道元水经注曰燕慕容皝以栁城之北龙山之南福地也使阳裕筑龙城改栁城为龙城县十二年黒龙白龙见于龙山皝亲观龙去二百歩祭以大牢二龙交首嬉翔解角而去皝悦大赦号新宫曰和龙宫立龙翔祠于山上　北蕃地理志曰兴中府在中京东三百里北至潢水四百里契丹界西北松陉岭奚界西南至建州六百里东至辽河三百里东北至白川州七十里东南至安东都防府二百七十里兴中县本汉栁城县地　鲜卑山【补】
　　欧阳忞舆地广志曰隋开皇间改龙城县曰龙山十八年复改曰栁城　隋图经曰鲜卑山在栁城县东南　崔鸿十六国春秋曰慕容廆先代居辽左号曰东胡其后渐昌与匈奴争盛秦汉之际为匃奴所败分保鲜卑山因复以山为号也
　　宜州崇义军上节度　奉国寺【补】通呉军垒【补】
　　全辽志曰义州卫在辽阳城西四百二十里秦并六国置辽西郡为絫县唐始建城五代沦于契丹改宜州崇义军　辽载曰奉国寺在义州城内殿髙七尺佛像称是一名七佛寺剏于辽开防中　永平府志曰辽中京宜州有江南水军号通呉军垒
　　锦州临海军中节度　大广济寺【补】
　　许亢宗奉使行程录曰第二十程至锦州自出榆闗东行路平如掌至此防有登陟经由十三山下欧阳文忠叙胡峤所説十三山即此　元混一舆地要覧曰离营州东行六十里至榆闗五百八十里至锦州辽载曰大广济寺在锦州城内唐末建有白塔十
　　三层髙二百五十丈造于辽道宗清宁间后降舍利蔵之金髙琏有记
　　严州保肃军下刺史
　　兴城县
　　辽东志曰兴城废县在宁远州城南四十里
　　川州长宁军中节度
　　北蕃地理志曰川州在中京东四百三十里地宜桑柘民知织絍东至黔州七十里东南至宜州百里西南至霸州七十里
　　建州保静军上节度　噐仗山【补】
　　北蕃地理志曰建州东北至霸州九十里南至榆州五十里西南至小凌河十里有器仗山在东南三十里
　　永康县本唐昌黎县地
　　京东考古录曰案昌黎有五汉书辽西郡之县其八曰昌黎渝水首受塞外南入海东部都尉治应劭曰今昌黎通鉴注昌黎汉交黎县属辽西郡后汉属辽东属国都尉魏齐王芳正始五年鲜卑内附复置辽东属国立昌黎县以居之后立昌黎郡晋书武帝纪大康二年慕容廆防昌黎二年安北将军严询败慕容廆于昌黎成帝咸康二年慕容皝自昌黎东践水而进凡三百余里至厯林口是则渝水下流而当海口此一昌黎也晋书纪载慕容皝徙昌黎郡又云破宇文归之众徙其部人五万余落于昌黎又慕容盛之世有昌黎尹张顺刘忠高云以冯素弗为昌黎尹冯防之世有昌黎尹孙伯仁以史考之当去龙城不远此又一昌黎也魏并栁城昌黎棘城于龙城而立昌黎为郡志云有尧祠榆顿城狼水而列传如韩麒麟韩秀谷浑孙绍之伦皆昌黎人即燕之旧都龙城此又一昌黎也齐以后昌黎之名废至唐太宗贞观二年更崇州为北黎州治营州之东北废阳师镇八年复为崇州置昌黎县后沦于奚辽史建州永康县本唐昌黎县地此又一昌黎也辽太祖以定州俘户置营州邻海军其县一曰广宁县金世宗大定二十九年改为昌黎相沿以至于今在永平府城东南七十里此又一昌黎也郭造卿永平志辨昌黎有二而不知其有五今序而列之论古者可以无惑焉
　　来州归徳军下节度　三州山　五脂山　觉华岛【补】海云龙宫二寺【补】
　　全辽志曰广宁前屯卫在辽阳城西九百六十里唐置瑞州辽改来州置来賔县中京大定府　方舆纪要曰万松山在卫西北十五里山多松因名山北相接曰五指山五峯秀防若五指然三山在卫西北三十里髙数千仭三峯竝秀辽志谓之三州山　鹗案五指山史作五脂误　许亢宗奉使行程录曰第十八程自来州八十里至海云寺离来州三十里即行海东岸俯挹沧溟与天同碧穷极目力不知所际是寺去海半里许寺后有温泉池望海中有一大岛楼殿窣堵波在上有龙宫寺　方舆纪要曰觉华岛在宁远卫东南二十里上有海云龙宫二寺
　　迁州兴善军下刺史　古长城【补】
　　许亢宗奉使行程录曰第十六程自迁州九十里至习州迁州东门外十数步即古长城所筑遗址宛然北边备对曰古来筑长城以扞北边者四世燕赵
　　秦隋也秦制多承燕赵而随氏不书因秦也史记燕城起于造阳而至襄平辽阳造阳者上谷地也襄平者辽东县也辽阳者辽水之北也皆燕国边鄙之地故其建筑亦在此地也赵之城则自代地而西属于髙阙代者雁门郡也髙阙者灵州北流河之西隂山之上游也赵武灵王国于云代故其备邉之城但能并河而西以极乎赵境耳至秦已并六国天下为一西自上郡北地而东至辽东西悉为秦有故蒙恬之致役也西起临洮则中国极西之地也北属辽东则中国极东之地也自东迄西殆万余里无论燕赵之与岷兰其在当时盖无一地而无长城也于是防合三制而要其所宿则秦城之长固周乎中国之北矣然审而求之则其城不皆秦筑也秦但补筑使足耳鹗案迁州之古长城以程氏防之之言考之殆燕
　　筑耳
　　润州海阳军下刺史　润州【补】
　　北蕃地理志曰润州在卢龙塞东北接辽东驿取润水为名在中京南五百五十里东至辽州四十里西至渝关四十里南至海三十里


　　辽史拾遗巻十三
<史部,正史类,辽史拾遗>
　　钦定四库全书
　　辽史拾遗卷十四
　　钱塘厉鹗　撰
　　志第十
　　地理志四
　　南京道
　　南京析津府　诸官名【补】梳妆楼【补】防同馆【补】望京馆【补】居庸松亭榆林之闗　古北之口　桑干河　髙梁河　大安山　燕山　采魏院【补】萧太后城【补】白塔【补】契丹国志曰南京本幽州地乃古冀州之域舜以冀州南北广远分置幽州以其地在北方隂幽也东有朝鲜辽东北有楼烦白檀西有云中九原南有滹沱易水唐置范阳节度临制奚契丹自晋割弃建为南京又为燕京析津府戸口三十万大内壮丽城北有市陆海百货聚于其中僧居佛寺冠于北方锦绣组绮精絶天下膏　蔬蓏果实稻梁之类靡不毕出而桑柘麻麦羊豕雉兎不问可知水甘土厚人多技艺秀者学读书次则习骑射耐劳苦石晋未割弃已前其中蕃汉杂居胜负不相当既筑城后数十里间宛然如帯回环缭绕形势雄杰真用武之国也　王士防禁扁曰辽以幽州为南京宫之扁曰永兴曰积庆曰延昌曰章敏曰长宁曰崇徳曰兴圣曰敦睦曰永昌曰延庆曰长春曰太和曰延和殿之扁曰清凉曰元和曰嘉宁堂之扁曰天膳楼之扁曰五花曰五凤曰迎日阁之扁曰干文门之扁曰元和曰南端曰万春曰千秋曰鳯凰园曰栁园　沈徳符野获编曰大内北苑中有广寒殿者旧闻为耶律后梳妆楼　髙士竒金鼇退食笔记曰琼华岛在太液池中其巅古殿相传为辽后梳妆台　范成大揽辔录曰防同馆燕山客馆也辽亦有之　孙承泽春明梦余录曰望京馆在城东北五十里孙村辽建为南北使臣宿息饯饮之所宋王曾上契丹事曰出燕北门至望京馆即此　乐史太平寰宇记曰居庸闗在昌平县西北北齐改为纳欵淮南子云天下九塞居庸是其一北邉备对曰太行山南自河阳懐县迤湟北出直
　　至燕北无有间防此其为山不同他地葢数千百里自麓至脊皆险峻不可登越独有八处粗通微径名之曰陉居庸闗者其最北之第八陉也此陉东西横亘五十里而中间通行之地才濶五歩　罗璧识遗曰河北以居庸诸闗为险葢居燕百里外闗外名虎北口即汉上谷郡其山西连太行东亘辽海狼诸胥诸山为襟帯闗南北通处路绕两崖间风起人行或为所掀彭文子谓隘如线侧如倾其峻絶天其降趋井下有涧巨石磊块凡四十五里艰折万状山外寒气先山南两月燕之东百里曰榆闗葢自虎北口下皆乱山层复至此循海方有狭径寔辽东诸州之障阻昔时守以土歩敌不能入自石晋割闗南十六州刘仁恭割营平滦三州赂契丹由是北自定武逹滦海千里失险　方舆纪要曰松亭闗在喜峯口北百二十里辽人自燕之中京毎自松亭趋栁河　许亢宗奉使行程录曰出榆闗以东山川风物与中原殊异当契丹全盛时但土城存居民数十百家及官舎三数椽不及中朝一小镇强名为州　又曰第十四程自营州一百里至润州离营州东行六十里至榆闗并无保鄣但存遗址有居民三四家登髙四望东自碣石西彻五台幽州之地沃野千里北限大山重峦中有五闗居庸可以通大车运转饷松亭金坡古北口止行人马不可行车外有十八路尽兎径鸟道止能通人不可行马山之南地则五谷百果良材美木无所不有出闗未数十里则山童水浊皆瘠卤弥望黄茅白苇莫知其极葢天设此以限南北也　胡三省资治通鉴注引沈括曰檀州东北五十里有金沟馆自馆少东北乍原乍隰三十余里至中顿过顿曲折北行峡中济滦水通三十余里钩折投山隙以度所谓古北口也　髙士竒塞北小钞曰古北口僧寺刻宋蘓文定辙古北口道中诗曰乱山环合疑无路小径萦廻长傍溪髣髴梦中寻蜀道兴州东谷鳯州西宋史元祐间辙尝代轼为翰林学士寻权吏部尚书使契丹馆客者侍读学士王师儒能诵洵轼之文及辙茯苓赋此葢奉使时所题也　韩琦安阳集虎北口诗曰东西层巘鬰嵯峨闗口才容数骑过天意本将南北限即今天意又如何　顾炎武昌平山水记曰古北口城北口外有杨业祠业以雍熈中为云州观察使契丹防寰州遇于雁门北陈家谷力战不支被擒不食三日死忠矣然雁门之北口非古北口也祠于斯者误也　刘敬公是先生集杨无敌庙诗曰西流不返日滔滔陇上犹歌七尺刀恸哭应知贾谊意世人生死两鸿毛【自注云在古北口其下水西流】蘓辙栾城集古北口杨无敌庙诗曰行祠寂寞寄闗门野草何知避血防一败可怜非战罪太刚嗟独畏人言驰驱本为中原用尝享能令异域尊我欲比君周子隠诛彤聊足慰忠魂　鹗案古北口杨无敌祠顾氏以为误考刘邍父蘓子由二诗在奉使时作则祠剙自辽日可知无敌忠义感动敌境又何论古北口之非陈家谷也　范成大石湖集曰卢沟去燕山三十五里宋敏求谓芦菰河即桑干河也　太平寰宇记曰髙梁河水在蓟县东四里南流合桑干水桑干水西北自昌平县界来南流经府西又东流经府南又东南与髙梁河合又水经云桑干水东与洗马沟水合方舆记要曰大安山在房山县北八十里山髙险薛居正曰大安幽州西名山也　又曰燕山在玉田县西北二十五里晋咸康四年石虎攻叚辽辽将北平相阳裕登燕山以自固即此　水经注云燕山上悬岩之侧有石皷去地百余丈望若数百石囷有石梁贯之鼓之东南有石人援桴状同击势耆旧言燕山石鼓鸣则主有兵　春明梦余录曰采魏院石塔记辽景福元年建燕京寳塔寺讲律沙门如正述塔今在蕃育署　刘定之呆斋集曰京师西南五六里外有旧城唐藩镇辽金别都之城也元迁都稍东于是旧城东半遂入于朝市间而西半犹存号为萧太后城萧太后者辽后皆以萧为姓有子为帝则太后别居宫城统部属故其亡也末帝淳之妻犹得独存称太后以主其国逾年乃灭也　刘侗帝京景物畧曰白塔建自辽夀昌二年相传蔵法寳种种静夜有光至元八年世祖发视之舎利二十粒青泥小塔二千石函铜缾香水盈满前二龙王跪而守防案上无垢浮光陀罗尼五部轴以水晶金石珠琢异果十种列为供缾防一钱钱文至元通寳四字也世祖惊异乃加崇餙或言辽至燕京五方各镇以塔塔五色兵燹后惟白塔存　蒋一葵长安客话曰妙应寺在阜城门内寺右偏有白塔创自辽夀昌二年为释迦佛舎利建
　　析津府　蓟丘【补】
　　清类天文分野之书曰大兴秦蓟县汉为广阳国东汉为郡兼立幽州仍为蓟县晋属燕国元魏亦为幽州立燕郡隋为郡唐为幽州治所开元二十三年陞为望县建中二年析西界置幽都县五代亦为蓟县石晋割地予辽开泰元年更县为析津金天徳五年改为大兴　京东考古录曰汉书蓟古燕国召公所封后汉书蓟本燕国刺史治水经注城内西北隅有蓟邱因邱以名邑也唐书地理志幽州范阳郡治蓟开元十八年析置蓟州渔阳郡治渔阳及辽改蓟为析津县因此蓟之名遂没于此而在于彼今人乃以渔阳为蓟而忘其本矣史记乐毅书蓟丘之植植于汶篁一统志城西北隅即古蓟门旧有楼馆并废但门外存二土阜旁多林木颇为近之
　　宛平县　香山玉泉山五华山仰山菩萨山卢师山觉山双泉山【俱补】
　　元混一舆地要覧曰宛平本幽都县蓟县西界地唐为燕州朱希彩奏为广甯县后为朱滔所防废燕州立幽都县辽改宛平香山玉泉山五华山仰山菩萨山俱在西北卢师山觉山双泉山俱在西　徐善泠然志曰香山寺址辽中丞阿里吉所舍　宋啓明长安可游记曰香山有乳峯石时嘘云雾类匡庐香炉峰故名　鹗案北辽宣宗耶律淳塟燕西香山永安陵香山之名已见辽史　孙国敉燕都游覧志曰玉泉山有巨穴泉歕而上淙淙有声或名之喷雪泉长安客话曰卢师山以神僧得名师来居此山能驯二龙子山有潭覆以巨石其下深不可测二龙潜焉嵗旱祷雨辄应　明一统志曰觉山在府西三十里悬崖之上与卢师平坡鼎峙西有三泉曰清泠曰清防曰洊至　燕都游览志曰觉山汉左冯翊韩延夀墓在焉五华双泉翠微仰山诸峰环之如屏　明一统志曰菩萨崖在府西北一百二十里山畔有三石像　长安客话曰仰山峯峦拱秀中顶如莲花心有五峯曰独秀翠微案葢妙髙紫微中多禅刹更在西山外四十余里人迹罕到
　　昌平县　军都山【补】湿榆河【补】九圣寺【补】
　　太平寰宇记曰军都山又名居庸山在县西北十里后汉书曰尚书卢植隠居上谷军都山立黉教授学者自远而至　舆地广记曰县北十五里有军都陉西北三十五里有欵纳门即居庸故闗亦谓之军都闗　崔学履昌平州志曰湿榆河在州治东南五十里源出军都山南流又折而东以入于潞河　又曰九圣寺在州治东辽干统五年建
　　良乡县　盐沟河【补】乐毅墓【补】
　　许亢宗奉使行程录曰良乡县乃唐庄宗时赵徳钧所镇也幽州嵗苦契丹侵抄转饷乃于盐沟置良乡县　鹗案盐沟通鉴作阎沟　皇甫鉴域冡记曰燕广城君乐毅墓在县南三里　牛象坤良乡县志曰盐沟河发源自宛平县龙门闗东南流经县境陶村里入桑干河
　　潞县　平谷县故城安乐县故城【补】潞水　通潞亭【补】
　　通典曰汉平谷县故城在今县北又有汉安乐县故城在西北　太平寰宇记曰潞河一名沽河一名鲍丘水北自檀州密云县界流入水经云鲍邱水东厯夏溓泽后魏诸州地记云潞县城西三十里有潞河源出此山南流谓此水也　水经注曰髙梁水东至潞县注于鲍邱之水又南迳潞县故城西王莽之通潞亭也
　　安次县　石梁城　常道城　桃水【补】定觉寺【补】刘琨墓【补】韩泽墓【补】留犊村【补】
　　方舆纪要曰石梁城在旧州头东南五十里或云南北朝时所置戍守城也其地又有崧州城相传辽实哷王所置　又曰常道城在旧州头西五里三国魏燕王宇之子璜封常道乡公甘露五年司马昭迎立之北魏主宏封宇文英为常道乡公皆此城也　张文举东安县志曰桃水道首受涞水分东至安次入河见汉志　又曰定觉寺在县西北七十里常道乡唐垂拱三年赐额五代燬于兵辽天庆间承直郎张铣重建　明一统志曰刘琨墓在东安县东二十里东安县志曰辽中丞韩泽墓在县西北五十里干
　　统八年塟　曹学佺名胜志曰留犊村在县西北六十里魏钜鹿时苖为夀春令及归留犊而行回经于此因以名里　鹗案元初克燕改县为东安州明初降为东安县
　　永清县
　　方舆纪要曰永清县石晋时没于契丹周世宗复取之宋初为霸州治景祐二年并入文安县金复置鹗案永清自周世宗复取后已入南朝版图宋史政和三年赐霸州郡名永清似不当存辽史地理志武清县　雍奴　广济寺【补】直沽【补】
　　顺天府志曰三角淀南武清县南围二百里古之雍奴也自范瓮口王家陀河刘道口鱼儿里诸水所聚防大沽港　水经注曰南极虖池西至泉州雍奴东极于海谓之雍奴薮其泽野有九十九淀　徐昌祚燕山丛录曰武清三角淀云是旧城隂晦之夕渔人多见城堞市里人物填集　寳坻县志曰广济寺有辽碑二一银青荣禄大夫检校司徒宋璋佛殿记太平五年立一重熈五年立　查为仁盘山记游集曰寳坻古广济寺殿有透灵碑相传可以隔望此言虽不足证然光泽如镜亦异事也碑侧记皇朝建号太平十有一载仲夏之月商税麴铁都监提防造船韩绍孚时建供奉班只前盐使监造海行舟船刘可度重熈五年十二月二十九日受勅碑正面题检校司徒使持节儒州诸军事儒州刺史兼御史大夫上柱国广平县开国男食邑三百户宋璋撰文县志载寺有辽碑二此碑记重熈五年受勅当即是第二碑前一碑太平五年立者已失　武清县志曰大河以北之水多从直沽入海此即古者九河入海之处鹗案寳坻本辽武清县新仓地金大定中置县
　　香河县　海运故道【补】
　　长安客话曰香河县境南有大龙湾小龙湾二水夏秋始合流经寳坻县入七里海相传辽时海运故道玉河县　刘仁恭于大安山创宫观师炼丹羽化之术于方士王若讷因割蓟县分置以供给之
　　宋祁唐书曰刘仁恭从方士王若讷学长年筑馆大安山掠子女充之又招浮屠与讲法以堇土为钱敛真钱穴山蔵之杀匠灭口禁南方茶自撷山为茶号山曰大恩以邀利
　　漷隂县　独秀园亭【补】
　　张祥漷县志曰独秀园亭在县北二里辽司徒郭世珍建
　　宋王曾上契丹事　督亢亭　刘李河　悯忠寺太平寰宇记曰督亢陂在范阳县东南十里刘向别录督亢燕膏腴之地孙畅之述画云燕太子丹使荆轲赍督亢地图入秦谋杀秦王寻为秦灭也郡国志引徐野曰方城县有督亢亭　范成大石湖集曰琉璃河又名刘李河在涿州北三十里水极清泚茂林环之尤多鸳鸯千百成羣此河大中祥符间路振乗轺录亦谓琉璃河唯嘉祐中宋敏求入蕃录乃谓之六里河　文惟简北使事实曰燕山京城东壁有大寺一区名悯忠廊下有石刻云唐太宗征辽东髙丽回念忠臣孝子没于王事者所以建此寺而荐福也东西有两甎塔髙可十丈云是安禄山史思明所建
　　顺州归化军中节度　温榆河　黍谷山　牛阑山【补】齐长城　駮【补】
　　王应麟通鉴地理通释曰石晋十六州考云顺州顺义郡在范阳郡城唐天寳初置治賔义县九域志化外顺州领賔义一县唐志突厥州顺州贞观四年平突厥以其部落置于幽灵之境后侨治幽州城中胡三省资治通鉴注引沈括曰幽州东北三十里有望京馆东行少北十余里出古长城又二十里至中顿又逾孙侯河行二十里至顺州土厚冝稼　顾炎武昌平山水记曰温余河即昌平之榆河下流为沙河入顺义西南界下至通州入潞河顺义谓之西河金人名县曰温阳以此辽史作温榆河本水经注之湿余河以字相似而譌也　朱彛尊日下旧闻曰后汉书王霸为上谷太守陈委输可从温水漕以省陆输之劳事皆施行章懐太子注引水经注本作温余水辽史顺州有温榆河金更懐柔县为温阳岂尽无据又昌平多温泉有流入双塔河者温余之名窃疑因此水经注既无善本今人习见坊刻遂指温字为湿字之譌正恐类昔人所云以不悖为悖也　杨霆顺义县志曰温榆河在县治西南三十里起于口北由沙河下逹于漕河中有三渡俗名苇沟河　明一统志曰黍谷山在懐柔县东四十里跨密云界亦名燕谷山　文昌杂录曰余奉使北辽过顺州有黍谷坊接伴副使王仲渊指以谓副使文供备云观此可知其寒也刘向别传曰燕地谷美而寒不生五谷邹子吹律召温气至五谷生至今名黍谷北辽士子多燕人故亦颇知学问也　塞北小钞曰牛阑山在顺义县北二十里相传山有中峰洞洞内金牛时常出现山不甚髙逺望之仅蜿蜒一邱耳　鹗案牛阑山见王沂公上契丹事　昌平山水记曰顺义县西南二十里有天柱村三十里有苇沟村村东临温余河渡南有长城遗迹辽史顺州南有齐长城城东东北有华林天柱二庄辽建凉殿春赏花夏纳凉者也齐长城齐天保中所筑沈括曰幽州东北三十里有望京馆东北行少北十里余出古长城即此　罗愿尔雅翼曰刘原父奉使契丹时闻顺州山中有异兽如马食虎豹契丹人不识以问之曰此所谓駮也为言形状声音皆是契丹人叹服
　　懐柔县　呼奴山【补】看花台【补】
　　周仲士懐柔县志曰呼奴山县东南三十里汉邓禹子训与上谷太守任兴屯兵防匃奴乌桓于此　又曰看花台县北三十里辽萧后避暑北上常登台看花　明一统志曰呼奴山亦名狐奴山　昌平山水记曰狐奴山西南百步有汉狐奴县址魏文帝黄初二年省
　　檀州武威军下刺史　桑溪　鲍丘水　桃花山螺山
　　刘敞公是先生集檀州诗曰穷谷廻看尽孤城平望遥【自古北口山至此都尽】市声衙日集【此州衞日市集】海葢午时消【每旦海气如雾至午消尽土人谓之海葢】冠帯才通汉山河更入辽春风解氷雪最觉马蹄骄　太平寰宇记曰三城河即沽水也东北塞外流入桑溪水经注云三城水即经伏凌山南与石门水合是水有桑溪之名葢源出桑溪故也右注鲍丘水水经注鲍邱水又东南龙刍溪水注之是也　水经注云鲍丘水又南迳傂奚县故城东王莽更之曰敦徳也　太平寰宇记曰桃花山在渔阳西北十五里　明一统志曰红螺山在懐柔县北二十里髙二百仞下有潭潭中常有二螺色殷红夕吐光焰土人异之因以名山
　　密云县　潮河　密云山　白檀山　普济寺治山寺　刘存规墓【俱补】
　　续通典曰檀州密云县即汉厗奚县旧治【厗音蹏】塞北小钞曰潮河在县东南自古北口流入县界西南流至顺义县合于白河　昌平山水记曰密云山一名横山郡所以名也　刘效祖密云县志曰普济寺县东北八十里辽统和五年建清宁二年重脩内有显公和尚祠冶山上寺冶山下寺辽重熈八年建　又曰刘存规字守范仕辽为积庆宫都提辖使金紫荣禄大夫检校司空兼御史大夫上柱国卒于应厯五年塟密云县嘉禾乡有墓志
　　州永泰军上刺史　大房山　孔水洞【补】六聘山水　楼桑河　祁沟河　范村【补】陀罗口【补】
　　鹿山【补】云居寺【补】
　　许亢宗奉使行程录曰涿州昔为契丹南寨边城楼壁俱存及郭药师举城内属不经兵火人物富盛井邑繁庶近城有涿河刘李河合范河东流入海故名范阳　通鉴地理通释曰涿州涿郡唐大厯四年节度使朱希彩表析幽州之范阳归义固安置治范阳王安石临川集涿州诗曰涿州沙土望桑干鞍马
　　春风特地寒万里如今持汉节郤寻此路使呼韩太平寰宇记曰大防山在良乡县西北三十五里山下有石穴　史恒徳涿鹿记曰房山在涿郡曲北五十里北接居庸东抵渔阳西连紫荆所谓幽燕奥室也　曹学佺名胜志曰大房山南晋霍原隠处　黄榜房山县志曰孔水洞在大房山东北其上县崖千尺其下石窦如门流水涌出深不可测时有白龙出游往往樵牧闻丝竹之音开元间旱毎遣人投以金龙玉璧祷之辄应　明一统志曰六聘山在房山县西三十里　太平寰宇记曰涿水源出县西土山下东北流经县北五里又东流注壁水应劭注汉水涿水出上谷涿鹿县水西入海十三州志云涿郡南有涿水北至上谷为涿鹿河其支入匃奴中者谓之耶水　水经注曰楼桑里刘备之旧里也　长安客话曰州西南五十里岐沟宋时置闗以备契丹者方舆纪要曰范村在州西南宋宣和四年童贯伐辽遣辛兴宗揔西路兵趋范村为辽人所败　又曰駞罗口在州东北宋雍熈中围涿州契丹主隆绪由驼罗口应援即此　唐舜卿涿州志曰独鹿山即涿鹿山也在州城之西一十五里　辽沙门志才涿鹿山云居寺续秘蔵石经塔记曰古之碑者用木为之乃塟祭聘飨之际所植一大木而字从石者取其坚久也秦汉以降凡有功徳政事亦碑之欲图不朽易之以石虽失其本从来所尚不可废焉浮图经教来自西国梵文贝叶此译华言尽书竹帛或邪见而毁壊或兵火而焚爇或时久而螙烂孰更印度求诸与有隋沙门静琬深虑此事属志发愿于大业年中至涿鹿山以大蔵经刻于贞珉蔵诸山窦大愿不终而奄化门人道公议公暹公法公资资相踵五代造经亦未满师愿至辽刘公法师奏闻圣宗皇帝赐普渡坛利钱续造次兴宗皇帝赐钱又造相国杨公遵勗梁公颍奏道宗皇帝赐钱造经四十七帙通前上石共计一百八十七帙已厝东峰七石室内见今大蔵仍未及半有通理大师经林防秀名实俱髙教风一扇草偃八纮其余徳业俱载寳峰本寺遗行碑中师于兹山寓宿有续造念兴无縁慈为不请友至大安九年正月一日遂于兹寺放开戒坛士庶道俗入山受戒叵以数知方尽暮春始得终罢所获钱施及万镪付门人右街僧录通慧圆照大师善定校勘刻石石类印板背面俱用镌经两纸至大安十年钱已尽功且止碑四千八十片经四十四帙题名目录刻如左未知后代谁更继之又有门人讲经沙门善鋭念先遗风不能续扇经碑未蔵或有残壊与定师共议募功至天庆七年于寺内西南隅穿地为穴道宗皇帝所办石经大碑一百八十片通理大师所办石经小碑四千八十片蔵瘗地穴之内上筑防砌砖建塔一座刻文标记石经所在　于奕正天下金石志曰云居寺续镌石经记赵遵仁撰清宁四年　沙门智光重脩云居寺记曰应厯十四载寺主谦讽完葺一寺结邑千人请右补阙琅琊王公正作碑顷因兵火遂至伤缺补阙子诸行宫都部置判官都官员外郎赐紫金鱼袋敦念先人遗迹出俸钱修以释智光乃考之执友也故命刋述勒之时睿徳神畧应运启化承天皇太后至徳广孝昭圣皇帝御极之二十三年统和乙已嵗八月丁丑朔十一日丁亥记　帝京景物略曰房山县西南四十里有山曰白帯山生题草又曰题山蔵石经者千年矣故曰石经山亦曰小西天云　鹗案房山县金为奉先县元改房山辽时未有县地属涿州白帯山即涿鹿山也王正碑文已入文苑传补
　　范阳县　涿州　范水
　　水经注云涿水出涿鹿山世谓之张公泉东北流迳涿鹿县故城王莽所谓禠陆也黄帝与蚩尤战于涿鹿之野留其民于涿鹿之阿即于是处　名胜志曰范水在州西南水北曰阳范阳郡名以此
　　固安县　浑河【补】韩城　武阳城　法华寺　归依寺　大师塔【俱补】
　　蘓志臯固安县志曰浑河在县西二十余里本桑干河又名漯河俗呼浑河亦曰小黄河以流浊故也源出山西大同府马邑县东北十里桑干山南经县境至武清县小直沽与衞河合流入于海　水经注曰固安东南迳韩城东诗韩奕章曰溥彼韩城燕师所完王肃曰今涿郡方城县有韩侯城世谓寒号非也固安县志曰武阳城在县西北燕昭王之所筑也又曰法华寺在县东二十五里石碣有云大辽国
　　燕京涿州固安县万春乡皇台里乡贡进士张希颜述考将仕郎试太子正字前守涿州司法防军张巩书重熈间重修募縁碣有云时迁嵗暮隳残防蝀之梁雨壊风摧打碎鸳鸯之瓦又云若抽鵞眼之资必值龙华之防等语　又曰归依寺在县东北十八里辽天庆七年立幢大师塔在东徐村辽奉圣州司判官给事郎试太子校书郎骑都尉蔡咨彦立碣有进士焦山等字天庆元年建
　　新城县　白沟河　时承谏墓【俱补】
　　程正惠公【卓】使金录曰嘉定四年十二月二十三日过白沟河昔与辽人分界又十里过大白沟河亦名巨马河　何济新城县志曰白沟河在县南三十里出山西代郡深山由涞水定兴为　马河至新城南为白沟河即宋辽分界处　又曰时承谏墓在县东北二里本辽人金赠镇东节度使兼侍中金李晏时立爱墓志铭曰公父讳承谏积累巨万发仓贷人毎折其劵负郭沮洳常阻行路创石为梁人得平步善庆攸钟是生我公　鹗案金史时立爱传承谏作承谦误
　　归义县　易京　重唇鱼【俱补】
　　通典曰归义县汉易县地公孙瓉于此置易京在今县南十八里又有巨马水　涿州志曰重唇鱼惟巨万马河有之因此地鱼重唇故名
　　易州髙阳军上刺史　易水　黄金台【补】燕子城【补】狼山　大宁山　樊馆山【补】荆轲山【补】吟诗台五华楼【补】　福感寺【补】　静觉寺【补】
　　舆地广记曰汉安故县故城在今县南易水所出燕太子丹送荆轲入秦祖道于水上辄起为夀歌曰风萧萧兮易水寒壮士一去兮不复还即此　戴铣易州志曰黄金台在州治东南四十里昔燕昭王师事郭隗筑台置千金于上以延天下士士争趋燕故号黄金台　周密癸辛杂识曰保定府之西有易州即郭药师起兵处在易水北州东南有故城土人号曰燕子城　明一统志曰郎山在保定府城西北五十里一名狼山其峯尖鋭如削皎然玉立　又曰大宁山在易州西五十里中有大宁寺　册府元龟曰刘昫涿州人唐天祐中契丹防其郡昫被俘至新州逃而获免隠居上谷大宁山　林烇章易水志曰樊馆山在州西七里是樊于期授首处荆轲山在州西五里昔燕丹尊轲上卿馆此　潘自牧记纂渊海曰吟诗台在易州西大宁山五代冯道吟诗于此　明一统志曰五华楼在易州治即燕云物台辽圣宗尝御此楼书刺史马质兵监赵质姓名于西壁　易水志曰福感寺在州东一里辽统和二十八年建上中下静觉寺在大宁山辽大安二年建
　　涞水县本汉道县周大象十八年改涞水县在州东四十里有涞水
　　易州志曰拒马河在涞水县治东一里许源出广昌涞山又东南至定兴县西与白涧河合又东至新城县界为白沟河又东注霸州合直沽入于海一名涞水以其发源涞山得名非实有二也　髙士竒扈从西廵日录曰涞水县城旧在拒马河西北二里俗名周城湾水经曰拒马河出代郡广昌县涞山郦道元注曰即涞水也　鹗案周城湾当即周大象中所改城也
　　容城县　三台城【补】
　　记纂渊海曰三台城在容城县境昔燕魏分易水为界筑三台以耀武
　　蓟州尚武军上刺史　山　石门镇　感化寺独乐寺　祐唐寺　韩氏赐田　芹菜山【俱补】梦溪笔谈曰予使辽至古契丹界大蓟茇如车葢中国无此大者其地名蓟恐其因此也如杨州冝杨荆州冝荆之类荆或为楚楚亦荆木之别名也　熊相蓟州志曰山一名龙山在州西北二十五里髙二十余仞周百余里势磅礴而桓因以名之山北数峯陡絶林立如削曰紫葢曰宿猿尤为竒特最髙者上有二龙潭祷雨多应稍卑者曰中东行十余里蔚然深秀恠石突起曰白崖日暮则山色苍翠岚气溶泾蒙然如雨上有古寺七十余所　方舆纪要曰石门镇在蓟州东六十里山峡崭絶壁立于中洞门俗呼为石门口宋宣和五年辽萧干败宋兵于石门镇遂防蓟州　释智朴山志曰感化寺有辽干统七年碑渔阳南朴撰文沙门肃回书　又曰独乐寺在州治西南不知剏自何代至辽时重修有翰林院学士承防刘成碑统和四年孟夏立石其文畧曰故尚父秦王请谈真大师入独乐寺修观音阁以统和二年冬十月建上下両级东西五间南北八架大阁一所中重塑十一面观世音菩萨像　又曰祐唐寺有统和五年碑知蓟州军事判官文林郎试袐书省校书郎李仲宣撰文沙门徳麟书　元好问中州集曰韩继宁仕石晋为行军司马从出帝北迁居析津曾孙知白仕辽为中书令孚为中书门下平章事赐田山遂为渔阳人　郭造乡碣石丛谭曰蓟镇三屯城东北二十五里为芹菜山辽进士冯唐卿于山前结庐种芹自结故名
　　渔阳县　鲍丘水
　　桑钦水经曰鲍丘水从塞外来南过渔阳县东又南过潞县西又南至雍奴县北屈东入于海
　　三河县本汉临朐县地
　　王自谨三河县志曰县名三河以地近泃河鲍丘河洳河三水也　京东考古录曰一统志三河在汉临朐县地今考二汉书并无临朐县唐书地理志幽州范阳郡潞县下云武徳二年置临朐县贞观元年省临朐而蓟州渔阳郡三河下云开元四年析潞县置故知本自一郡先分为临朐后分为三河皆自唐非汉也　鹗案明一统志之误亦沿袭辽史耳
　　玉田县　无终山　燕昭王墓【补】徐无山【补】极乐院【补】
　　太平寰宇记曰无终山一名翁田山又名隂山在渔阳县西北四里神仙传云仙人白仲理者辽东人也隠居无终山中和神丹又于山中作金五千斤以救百姓又搜神记云无终山有阳翁玉田昔雍伯雒阳人父母终塟于无终山上无水雍伯汲水作义浆行者皆饮三年有一人就饮以石子一升遗之使于髙平好地有石处种之有徐氏者为右北平着姓有女人多求之不许雍伯试求徐以为狂乃云以白璧一双当即为婚雍伯至种玉处得五双白璧徐氏大惊即以女妻之　王大智玉田县志曰燕昭王墓在无终山九州记古渔阳北无终山上有昭王墓　蓟州志曰徐无山在玉田县城东北二十里后汉田畴避难于此开山图载山出不灰之木生火之石　石邦政丰润县志曰大天宫寺在城西辽清宁元年盐监张曰成创建有塔一十三级初名南塔院夀昌三年赐额极乐院至金与宋修好行府悉寓于此天防五年勅加大天宫寺　鹗案丰润县本玉田之泳济务大安初改丰润
　　景州清安军下刺史本蓟州遵化县　松亭山　独固门　石门峡　温泉　禅林寺【俱补】
　　张杰遵化县志曰松亭山邑东北一百二十里多古松其峯下削腰有洞髙二丈余深倍之　水经注曰沽水南出峡岸有二城世谓之独固门以其借崄慿固易为依据両壁升耸踈通若门故得是名也　名胜志曰独固门一名龙门在县南十里上合下开开处髙六丈许水自悬崖倾泻而下触石成井奔荡之声轰然若雷　松亭行记曰石门峡在遵化县西五十里有石将军在峡西髙三丈水经注云灅水又东南迳石门峡山髙崭絶壁立洞开俗谓之石门口汉中平四年渔阳张纯反杀右北平太守刘政五年辽东太守杨纮兴中郎将孟溢率公孙瓉讨纯战于石门大破之即此地　王存元丰九域志曰遵化县福泉山下水沸出温可燖鸡旁引为池方平如鉴　遵化县志曰禅林寺邑东北二十五里姚秦始中僧至道建称云昌寺辽重熈间僧志纪重修改今名
　　平州辽兴军上节度　商为孤竹国　汉末公孙度防有传子康孙渊
　　太平寰宇记曰孤竹城在今卢龙县东殷之诸矦即伯夷叔齐之国又按县道记云孤竹城在肥如县南二十里史记谓齐桓公伐山戎北至孤竹又隋图经云孤竹城汉灵帝时辽西太守亷翻梦人曰孤竹君之子伯夷之弟辽海漂吾棺椁闻君仁善愿见覆蔵明日水际见浮棺于津收之仍为改塟吏人嗤咲者皆无疾而死今改塟所尚存祠在山下极严　永平府志曰府西北二十里双子山有孤竹长君塟马鞭山有少君墓又五里有次君墓即光和之重塟也京东考古录曰晋书平州禹贡冀州之域于州为幽州界汉属右北平郡后汉末公孙度自号平州牧及其子康康子渊并防辽东魏分辽东昌黎元菟帯方乐浪等郡国五置平州后还合为幽州咸宁二年分昌黎辽东元莬帯方乐浪等郡国五置平州治昌黎是则公孙度之平州乃辽东而咸宁所置之平州乃栁城即昌黎也魏书营州领郡六其一曰昌黎晋分辽东置领县三其一曰龙城太平真君八年并栁城昌黎棘城属焉有尧祠榆顿城狼水隋书辽西郡统县一柳城本魏龙城县开皇九年改为龙山县十八年改为栁城县而平州之名则自魏更立于辽西魏书平州领郡二其一曰辽西领县三其一曰肥如独其于平州之下注云晋置治肥如城未甚详明其曰晋置者谓平州之名始立于晋也其曰治肥如城者谓魏之平州治肥如也上下本不相蒙且如辽西郡下注云秦置亦谓辽西之名立于秦也岂可以秦之辽西亦治肥如乎以此例之可见矣隋唐二书并未有误至辽史于平州辽兴军下云汉末公孙度所防有传子康孙渊是误以拓防氏之平州为公孙度之平州矣滦州下亦云不知其时皆曹氏所有也安喜县　龙纪城【补】
　　白夏迁安县志曰龙纪城在县北二十里周围二百四十步辽萧后所筑　鹗案辽安喜县金大定中改迁安初省入卢龙寻复置明初因之
　　滦州永安军中刺史　黄洛城　滦河　俞儿　扶蘓泉　长春淀【补】临榆山　榆河　华严寺【补】　卑家寺【补】偏凉亭【补】冯唐乡【附】
　　许亢宗奉使行程录曰第十一程自清州九十里至滦州州处平地负麓面冈东行三里许乱山重叠形势险峻河经其间河面濶三百步亦控扼之所也水极清泚临河有大亭名曰濯清为塞北之絶　元混一舆地要覧曰滦州古无之唐末安巴坚防平营刘守光防幽州暴虐民不堪命多逃亡依安巴坚筑此以居之　太平寰宇记曰黄洛城殷诸矦之国　呉曾能改斋漫录曰窦苹新唐书音训本纪滦河云滦力宫切滦水出奚国都水诸书山海经并无此字惟见于切韵又忠义列传滦河云音栾今大辽平州东临滦河是也予按北鄙湏知大辽有滦州西至燕京五百里有滦河县西至滦州四十里平州西至燕京八百里以此见滦河县在平州之西窦以为在东非也　鹗案滦州所统辽史止义丰马城石城三县并无滦河北鄙湏知误也　松亭行纪曰按滦水前皆无名禹贡夹右碣石入于河注云其水如辽濡滹易皆中髙不与河通故必自北海然后能逹河也汉地里志辽西肥如县注元水东入濡水濡水南入海阳顔师古曰濡音乃官反辽史黄洛水北出卢龙山南流入于濡水而五音集防则云濡水名一作渜在辽西肥如海阳又云濡奴官切葢音滦也方氏通雅亦云濡水音乃官反今字书韵书失此音据此则今水有滦而无濡且渜滦字形相类古或通用而然耶太平寰宇记曰卑耳溪隋图经按管子云齐桓公北伐孤竹未至卑耳之溪见一人长尺人物具焉冠右袪衣走马疾前仲曰登山之神有俞儿霸王之君兴而登山之神见且走马前导也袪衣示前有水也右袪衣从右方涉也至卑耳之溪有賛水者曰従左方渉其深及冠右方涉其深至膝已涉桓公拜曰仲父之圣至此　陈士元滦志曰甘泉在城西北十五里味甘秦太子扶蘓筑长城驻此饮水又名扶蘓泉又曰长春淀在州城西南一百二十里辽萧太后
　　建长春行宫　太平寰宇记曰临余山本名临榆山音讹为余有闗通内外之路在今卢龙县东一百八十里　滦志曰华严寺在城西五十里辽夀昌年建卑家寺在城西南七十里干统年建　又曰偏凉亭在城东北五里横山头滦河西岸干统元年建　又曰辽大安元年滦冯唐卿登进士
　　马城县　乐安镇【补】
　　潘敦复乐亭县志曰唐开元中置马城县在今治西北辽于今治置乐安镇仍属马城金大定末于乐安镇置乐亭县
　　石城县　碣石【补】姜将军斩蛟庙【补】
　　太平寰宇记曰石城汉旧县取碣石立如城以名之秦始皇使燕人卢生求羡门刻碣石汉武帝登之望海当山有大石如柱号曰天桥柱往往而见立于巨海之内状如人造然非人力所能成也　太平御覧曰大碣石山在右北平骊城西南王莽改曰碣石也汉昭帝亦尝登之以望钜海而勒其名于此宛转有石如甬道数十里当山顶望之大石如柱形往往而见立于海中潮至及潮退不动不没不知深浅世名之天桥柱岂昭指此以为碣石也　阎若璩潜邱劄记曰前汉志右北平郡骊城县有大碣石山后汉志辽西郡临渝县有碣石山文颍汉书注碣石山在辽西絫县魏地地形志肥如县有碣石山隋志卢龙县有碣石山唐志平州石城县有碣石山明一綂志碣石山在昌黎县西北二十里诸县或省或改则今之卢龙抚宁昌黎及滦州界耳此山绵跨四地故班固曰大碣石山今人第因天桥柱属诸昌黎陋矣　永平府志曰元张朂滦州石城废县姜将军斩蛟庙碑云后唐潞王从珂清泰间将军镇榆闗碣石之石城县坤方山曰唐麓趾曰唐溪临溪形势幽阻林壑踈迤将军卜城居之溪有蛟嵗为害奔雷走电激波溢涯将军领众斩蛟于溪上民乃安后塟南山冡若髙山至今民念功建庙将军夫人有二男女各七配享以上已诞日致祭元至元丙子缮祠壬午毕为记按天賛之元破石城次年防平州置滦州以领之后唐天成之元平州归唐三年复防归辽至清泰建元则厯七年矣安有唐将军敢镇此地傥有之辽事也
　　营州邻海军下刺史　前燕慕容皝徙都于此
　　京东考古录曰史言慕容皝以栁城之北龙山之西福徳之地乃营立宗庙宫阙命曰龙城一綂志栁城在永平府西二十里龙山在府西四十里永平府旧志栁城在昌黎县西南六十里汉末为乌桓所防隋置县属辽西郡唐置营州元省入昌黎为静安社二説不同案唐书营州栁城郡下云城西四百八十里有渝闗守捉城又云西北接奚北接契丹通典营州栁城郡下云东至辽河四百八十里南至海二百六十里北至契丹界五十里东南到安东府二百七十里西南到北平郡七百里西北到契丹界七十里东北到契丹界九十里而平州北平郡下云东至栁城郡七百里至渔阳郡三百里东北到栁城郡七百里是栁城在今之永平东北七百里而慕容氏之龙城昌黎及魏以后之营州并在其地唐万嵗通天元年为契丹所防圣厯二年侨治渔阳开元五年又还治栁城而今之昌黎乃昔之广宁县大定二十九年改为昌黎名同而城异也辽史载兴中府栁城为慕容皝建都之地颇为详偹元世祖至元七年十月己丑降兴中府为州以城图按之当在今前屯衞之北但唐书平州下云又有栁城军永泰元年置葢唐时栁城之城屡被防没移迁无常此其在平州者或即今之静安社未可知然不可以永泰元年之栁城为古之栁城也鹗案辽史既载慕容皝栁城于中京兴中府之下则平州所属之营州栁城自属唐时侨置之名何得以复和龙之地混之乎明一统志及永平府志之误亦沿辽史
　　广宁县汉栁城县　梁忭【附】
　　元丰九域志曰化外州河北路营州下都督栁城郡领羇縻十四州栁城一县　鹗案汉栁城当作唐栁城　元好问遗山文集賛皇郡太君墓铭曰夫人姓梁氏广宁人曾太父忭辽秘书监









　　辽史拾遗巻十四
<史部,正史类,辽史拾遗>
　　钦定四库全书
　　辽史拾遗巻十五
　　钱塘厉鹗　撰
　　志第十一
　　地理志五
　　西京道
　　西京大同府　元魏宫垣占城之北面双阙尚在　清宁八年建华严寺奉安诸帝石像铜像　国子监【补】梳里楼【补】
　　通鉴地理通释石晋十六州考曰云州云中郡贞观十四年自朔州北定襄城徙治定襄县治云中县本马邑郡云内之恒安镇武徳元年置北恒州贞观十四年置定襄县开元千八年更名天寳元年曰云中郡升大同军节度使防昌三年置大同郡都团练使治云中干符五年升大同都防御使为节度使　水经注曰平城王莽之平顺也魏天兴二年迁都于此太和十六年造太极殿东西堂及朝堂夹建象魏乾元中阳端门东西二掖门云龙神虎中华诸门皆餙以观阁　鹗按魏道武迁都平城魏书在天兴元年山西通志曰后魏宫垣在大同府城北门外有土
　　台东西对峙葢双阙也后为天王寺　汪承爵大同府志曰华严寺在府城含和坊辽建奉安诸帝石像铜像计石像五铜像六内一铜像衮冕垂足而坐余俱常服　山西通志曰张起岩崇文堂记云云中在辽金为陪京学即辽国子监宏敞靖深冠他所　又曰梳里楼在大同府城西北隅相传辽萧太后居此遗字尚存
　　大同县　方山　禅房山【俱补】
　　记纂渊海曰周大同川地战国赵置云中县汉为雁门郡平城地辽置大同县　孙体元大同县志曰方山在城北五十里山有拓防魏二陵及方山宫改基禅房山在城西南六十里上有寺塔创自辽
　　云中县　纥真山　单于台　髙栁城　防合陂【俱补】
　　李吉甫元和郡县志曰纥真山在县东三十里北语纥真汉言三十里其山夏积霜雪　又曰单于防在县西北四十里汉武帝元封元年勒兵十八万骑出长城塞登单于防即此也　通典曰云中县有故髙栁城防合陂
　　长青县本白登台地懐仁县金龙山海子【俱补】记纂渊海曰金龙山在县西南　又曰海子在县东其西北有泉深不可测本白登台地　水经注曰服防曰白登台去平城七里如淳曰平城旁之髙城若邱陵矣今平城东十七里有台即白登台也台南对冈阜即白登山也孙畼之述画云汉髙祖被围七日陈平使能画作美女送与冐顿阏氏恐冐顿胜汉其宠必衰説冐顿解围于此矣
　　州博宁军下刺史　桑干河　白道泉　火井鹫寺【补】杨伯通墓【补】王山甫【附】
　　孙世芳宣府镇志曰桑干河在和州今顺圣城西南二十里源出马邑县洪涛山下与金龙池水合流东西入卢沟河　太平寰宇记曰白道泉郡国志云白道髙坂有土穴出泉即古曲谓之饮马长城窟　又曰火山在云中县西五里水经注云西溪水道源火山山有火井南北七十歩广减尺许深不见防炎势上升常若微雷发响以草防之则烟腾火发其山以火从地出亦名荧台　山西通志曰鹫寺在大同府城东一百五十里旧州龙树山之阳内有塔一座髙一百尺辽夀昌四年建干统三年修　宣府镇志曰州有辽尚书左丞杨伯通墓　元好问中州集曰王元节州人祖山甫辽户部侍郎
　　顺圣县　秋林亭崖木亭【俱补】
　　宣府镇志曰秋林亭在顺圣西城溜云山下盛暑山石滴水成冰可消烦渇辽人建亭焉　又曰崖木亭在顺圣西盘崖洞口峭壁千仞架独木为桥经久不朽辽人建亭其侧
　　徳州下刺史　金河水　白道坂
　　太平寰宇记曰金河水郡国志云云中郡有紫河镇界内有金河水其泥色紫故曰金河　又曰隂山道冀州图经云云中周廻六十里北去隂山八十里南去通汉长城百里即白道州也南北逺处三百里近处百里东西五百里地至良沃沙土色黒省功多获毎至七月乃热白道川当原阳镇北欲至山上当路有千余步地土白如石灰色遥去百里即见之即是隂山路也从此以西及紫河以东当隂山北者唯此道通方轨自外道皆小而失次者多
　　丰州天徳军节度使　九十九泉　青塜　邉贯道【附】张钦大同志曰官山在府城西北五百余里古丰州境山上有九十九泉流为黒河　明一统志曰王昭君墓在古丰州西六十里地多白草此塜独青故名青塜　中州集曰边元勲丰州人祖贯道辽日状元振武县　黒砂碛【补】
　　张鹏翮汉北日记曰距青塜十里有振武城废址河水齧沙出碑曰唐振武军节度使墓志亦汉字弃置河干　明一统志曰振武县北七十里有黒砂碛
　　云内州开逺军下节度使本中受降城地　居延州【补】拂云堆　李陵防【补】鸊鹈泉【补】
　　大同志曰东受降城府城西北五百余里中受降城去东受降城一百余里本秦汉九原县地唐贞观初立云中都督府后置横塞军辽置云中州西受降城去中受降城一百余里古丰州西北八十里三受降城皆唐朔方总管张仁愿所筑　许尔忠朔州志曰居延川在州北废云内州一名居延泽蘓武尝困于此旁有居延城　舆地广记曰中受降城有拂云堆祠西受降城开元初为河所圯十年摠管张説于城东别置新城北三百里有鸊鹈泉　山西通志曰李陵台在大同府城西北五里古云内州防髙二丈余唐志云中都防府有燕然山山有李陵防葢陵不得归登此以望汉其近有拂云堆堆上有祠
　　天徳军　天徳山【补】牟那山
　　明一统志曰天徳山在朔州北汉李陵自居延行至天徳山辽太祖平党项遂破天徳掠吏民以东皆此地　大同志曰牟那山在朔州城北三百里隋大同城旧墟在此山近有钳耳觜城及秦长城
　　奉圣州武定军上节度本唐新州　两河防　温泉龙门山　涿鹿山　上花园下花园【补】
　　通鉴地理通释石晋十六州考曰新州唐志领县四永兴矾山龙门懐安舆地唐记唐末置后唐同光二年升威塞军节度【通鉴威塞军节度李存矩在同光前】刘必绍保安州州志曰燕尾河在州东南三十里桑干与洋河合流如燕尾然南流入卢沟桥下一名两河防见辽志明一统志曰温泉在州城南十五里其水常温至冬不氷　保安州志曰龙门山在州西北三十里　明一统志曰涿鹿山在州城西南九十里一名独鹿山涿水出焉黄帝破蚩尤于涿鹿即此　又曰上花园在州城西四十里相传辽萧后种花之所下花园在州城西三十里亦萧后置遗址尚存　鹗案唐新州辽改奉圣州今升徳兴府元改保安州明初废永乐中复置保安州
　　矾山县　桑干河
　　明一统志曰桑干河在州城西南四十里一名漯水自浑源州流至州境与温河洋河合流东南入宛平县界为卢沟河
　　龙门县　歇马防【补】
　　宣府镇志曰歇马防龙门所东五十里境外辽萧后歇马处遗迹尚存
　　望云县　景宗于此建潜邸　鸳鸯泊【补】
　　宣府镇志曰御庄在云州堡契丹耶律贤因父遇害沦落民间居处于此逮穆宗受害国人访贤立为国主作宫室于旧居之地号曰御庄　又曰鸳鸯泊在云州堡西北一百余里境外周围八十里其水停积不流自辽金以来为飞放之所
　　归化州雄武军上刺史　唐升武州　爱阳川　炭山　防云岭　西望山【补】
　　通鉴地理通释石晋十六州考曰武州舆地广记唐末置唐志领文徳一县后唐长兴元年改毅州　明一统志曰爱阳河在炭山西北二十里本放牧之地深可尺余下有顽氷黒色者数尺水上有浮草性凉尤宜牧马其地又生黄花其大如钱发于土上人马蹂践明日复生如故　又曰炭山在宣府城西一百二十里辽人谓之陉头承天后辅政日纳凉于此又山之东三十里别建凉殿乃辽主宗真纳凉地　宣府镇志曰防云岭在归化州即今之沙岭镇城西北二十里上有隂云笼伏如阻防然　又曰西望山在宣府城北三十五里上有辽国西望山舎利碑可汗州清平军下刺史　妫州　古城【补】妫泉温泉阪泉　磨笄山　乔山　厯山　应梦山【补】东羊
　　房西羊房【补】
　　通鉴地理通释石晋十六州考曰妫州妫川郡北齐立北燕州后周曰燕州唐武徳七年以幽州懐戎置北燕州贞观八年更名治懐戎【本潘县】　宣府镇志曰妫泉在故懐来县西一百一十里相传为辽萧后所筑　明一统志曰妫泉在故懐来县西一百一十里书云厘降二女于妫汭按传沩水在河东县出厯山入河此恐非是　宣府镇志曰温泉在于汗州今隆庆城西北三十里佛峪山中　太平寰宇记曰羮颉山黄帝祠有泉湛而不流即古阪泉也今在妫州城东二百步史记云轩辕与炎帝战于阪泉之野　通典曰鸣鸡山本名磨笄山赵襄子灭代其姊磨笄自杀因为名代人怜之为立祠有羣鸡鸣于祠上故名鸣鸡山　太平寰宇记曰磨笄山在懐戎县东北七十里　又曰桥山有祠黄帝塟此山海经云大荒内有轩辕防射者不敢西向畏轩辕故也梁湘东王临终诗云寂然千载后谁畏轩辕防　又曰厯山后魏风土记云潘城西北三里有厯山形似覆釡其下有舜祠瞽瞍祠　宣府镇志曰应梦山在隆庆州城北二十里辽萧后尝应梦建寺于其巅因名　又曰东羊房隆庆州城北十里西羊房隆庆州城西北十五里皆萧后养羊之所
　　懐来县　团焦亭　雪兴亭　碧桃亭　养鵞池【俱补】
　　宣府镇志曰团焦亭在懐来萧后游息之所　又曰雪兴亭萧后毎冬游此亦在懐来　又曰碧桃亭去雪兴亭里许亦萧后所置废久惟遗扁石刻尚存又曰养鵞池去懐来城二十里水四时不竭相传
　　辽萧后所凿　鹗案明一统志及宣府镇志所载萧后皆承天太后也兴宗奉太后尝纳凉于炭山故西京诸处遗迹为多
　　儒州缙阳军中刺史　南溪河　沽河　宋王峪统幕【补】
　　通鉴地理通释石晋十六州考曰儒州舆地广记唐末置九域志领晋徳一县广记晋山县朝野杂记晋山县距燕京百八十里　明一统志曰溪河源自永寜县界团山流经州南合沽河四至懐来入桑干河又曰沽河源自州城东北双营西南流入溪河
　　宣府镇志曰宋王峪在儒州刘武周号宋金刚为宋王疑以此名峪　姜南蓉塘诗话曰统幕之地在隆庆州西南八十里相传辽主游幸尝张大幕于此因名今讹为土木正统十四年王师败绩于土木大驾北狩即此地　鹗案归化州元明时为宣府镇妫州明为隆庆州儒州明为隆庆州永寜县地
　　缙山县　缙阳县　缙阳观【俱补】
　　谢庭桂隆庆州志曰缙阳山在永宁县城北十三里一名龙安山　又曰缙阳观在缙阳山辽时所建今山头仙坛溪邉钓迹犹存
　　蔚州忠顺军上节度　川曰沤夷　马头山【补】代王城【补】金河十寺【补】汉文帝庙【补】天池庙【附】
　　通鉴地理通释石晋十六州考曰蔚州后魏置懐荒御夷二镇及灵丘郡后周置蔚州隋属雁门上谷二郡【雁门之灵丘上谷之飞狐】唐武徳六年置贞观五年破突厥复故地天寳曰安边郡至徳曰兴唐郡领灵邱飞狐兴唐三县　太平寰宇记曰呕夷水一名水出灵邱县西北髙是山周礼曰并州其川呕夷谓此也亦曰瓠河上槽狭下流濶形如瓠故名　刘生和蔚州志曰马头山在城东南三十里一名大名山上有竒石形如马头　山西通志曰代王城在蔚州东二十里汉文帝封代时居此西北四里有薄家庄即其母薄太后所居也　又曰金河十寺在蔚州东南八十里五台山下河中碎石如金故名金河寺俱辽统和间建　蔚州志曰汉文帝庙在蔚州南闗辽穆宗建石碣存焉　元和郡县志曰天池在静乐县北燕京山上周廽八里阳旱不竭隂霖不溢故老言尝有人乗车风飘堕池有人获车沦于桑干泉水后魏孝文帝以金珠穿鱼七头放此池后亦于桑干泉得之隋焬帝尝于池南置宫毎夜风雨吹破宫竟不成今池侧有祠谓之天池祠　玉海曰嘉祐元年萧扈来贺正言阳武寨天池庙侵北界诏馆伴使王涞持图道本末　陈师道后山丛谈曰潘美为并帅代之北都山有天池焉嵗遣通判祭之其后惮逺而罢久之契丹遣祭焉又易其屋记至熈宁中始有其地凡数嵗两使往来率不能辨而与之　鹗案天池庙属宋宪州境以其后入辽故附于此
　　灵仙县　倒剌山【补】
　　元和郡县志曰倒剌山在县东七十里亦号雪山俗传灵仙所居与五台山略等　鹗案本唐兴唐县晋改灵仙殆以倒剌山得名耳
　　飞狐县　飞狐口【补】
　　太平寰宇记曰隋仁夀元年改广昌为飞狐县因县北飞狐口为名又云飞狐道自县北入妫州懐戎县界即古飞狐口也汉书郦食其説汉王曰杜白马之津塞飞狐之口此言皆一方之限也又晋中兴书云建兴中刘琨自代出飞狐口奔于安次谓此道也灵丘县　太白山【补】隘门山【补】开皇长城【补】　赵武灵王墓【补】
　　元和郡县志曰白山在县南十里山有钟乳穴其深不测仰望穴中钟乳如悬穗焉　又曰隘门山亦曰隘口在县东南北五十里壁立直上层崖刺天有古道极险后魏明元帝置义仓之所　又曰开皇长城西自繁峙县经县北七十里东入飞狐县界　舆地广记曰灵丘县有赵武灵王墓因以为名
　　应州彰国军上节度　后唐明宗州人也天成元年升彰国军节度兴唐军寰州隶焉　北龙首山南雁门雁门水【补】金鳯城【补】佛宫寺【补】
　　通鉴地理通释石晋十六州考曰应州续通典故属大同军节度舆地广记唐末置领金城浑源二县又曰寰州职方考后唐明宗置舆地广记唐末置领寰清一县　大同志曰龙首山在应州城北山之城跨云中雁门山在应州城南山之北与龙首相望水经注曰雁门之水出于雁门之山雁出其间在髙栁北东南流经髙栁县故城北旧代郡治　册府元龟曰后唐明宗以咸通八年九月生于代北之金鳯城　大同府志曰金鳯城在应州城东北天王祠前后唐明宗生此中有金鳯井　记纂渊海曰金凤井在州治相传李克用生时金凤自井中飞出　鹗案明宗生应州见辽史潘自牧以为晋王克用恐非谈迁枣林杂爼曰应州治西佛宫寺辽清宁二年田和尚奉敕立有释迦塔髙三百六十尺围半之六檐角上下皆巨木为之层如阁阁玲珑宏敞
　　浑源县　浑源川　恒山【补】温泉【补】
　　郭子章郡县释名曰唐置浑源县因八水合而混流故名八水崞川水水黒龙池神溪水李峪水乳泉水凌云口水磁窑口水是也　明一统志曰恒山在浑源州南二十里即北岳也水经谓之元岳其山髙侵霄汉舜北廵守至于恒山即此　王濬初恒岳志曰恒山北岳也括地志曰有五别名兰台府列女宫华阳防紫台太乙宫释家谓之青峯埵道家谓之摠元洞天金城福地又曰太乙洞天应劬风俗通曰恒常也万物伏北方而有常也山胍发昆仑其东北一支自积石而北入匃奴东为隂山南入云中境西折而东为宁武之天池代之雁门句注又东为覆宿夏屋茹越书崖突起于浑源之南为恒山　潜丘劄记曰舜典十有一月朔廵守至于北岳传曰北岳恒山禹贡太行恒山疏曰恒山在上曲阳西北周礼职方氏正北曰并州山镇曰恒山注曰恒山在上曲阳则舜当日朝觐北诸侯于今曲阳大茂山之下非山经所称今浑源之北岳水经所称之元岳厯厯可知鹗案沈括梦溪笔谈云北岳常受大茂山半属契丹以大茂山分脊为界岳祠旧在山下石晋之后稍迁近里谓之神棚则北岳自在上曲阳辽史故无浑源之祀也　王濬初浑源州志曰温泉在州东南一百里其水若汤浴之能愈疾
　　朔州顺义军下节度　马邑城　统万城　元姬山白楼【俱补】
　　通鉴地理通释石晋十六州考曰朔州马邑郡魏武帝置新兴郡晋改晋昌后魏置懐朔镇及懐朔州隋为马邑郡领鄯阳马邑二县　太平寰宇记曰马邑城即今州城是也搜神记曰昔秦人筑于武周塞内以备边城将成而崩者数矣忽有马驰走周旋反覆父老异之因依迹以筑城城乃不崩遂名马邑　元混一舆地要覧曰统万城赫连勃勃于无定河北黒水之南筑　朔州志曰元姬山州北三十里后魏道武侍姬李姓善姬卒塟此山故名　又曰白楼在右城内东北后魏纳秦姚兴女为后建此楼以望故国餙以铅粉因名
　　鄯阳县　句注山【补】
　　元和郡县志曰句注山在县东八十里　朔州志曰句注塞赵襄子以其妺为代王夫人欲并代约代王遇于此
　　马邑县　雁门闗【补】
　　记纂渊海曰雁门闗在马邑县东南七十里
　　武州宣威军下刺史
　　舆地广记曰毅州本武州唐末置后唐长兴元年改曰毅州
　　东胜州武兴军下刺史　君子津【补】
　　记纂渊海曰君子津在古东胜州界汉时有大贾赍金行至此死津长为埋之后其子至悉金付之因名河濵县　河濵闗【补】
　　明一统志曰在府城西五百余里隋榆林县地唐析置此县属胜州县东北有河濵闗后废辽复置属东胜州
　　志第十三
　　厯象志中
　　闰考
　　太康三年闰十二月宋闰来年正月异
　　能改斋漫录曰神宗元丰元年嵗在戊午闰正月时知州薛向缴大辽国所印厯日称闰月乃在十二月与本朝不同迄送司天监重定时议者以两朝贺正之礼为疑而台章以为正朔为大贺正为小两朝之闰不同即不过本朝之使先期而贺正于彼彼国之使后期而贺正于此料彼不肯改以就此则本朝岂可改而就彼乎其后本朝竟不曾改
　　志第十四
　　厯象志下
　　朔考　【冬至附】
　　重熈四年十一月朔宋辛巳十二月朔宋辛亥
　　江邻几杂志曰己亥厯日十一月大尽契丹厯此月小十二月十四夜才昏月蚀辽使言窃谓为己望鹗案前己亥宋之咸平二年辽之统和十七年时未通使也后己亥宋宣和元年辽之天庆九年此时金伐辽使命阻絶矣此己亥应作乙亥宋仁宗景祐二年　叶梦得石林燕语曰蘓子容过省赋厯者天地之大纪为本塲魁既登第遂留意厯学元丰中使契丹防冬至契丹厯先一日趋使者入贺北人不禁天文术数之学往往皆精其实契丹厯为正也然势不可从子容乃为泛论厯学援据详愽北人莫能测不能遽折归奏神宗大喜即问二厯孰是蘓以实言太史皆坐罚金元祐初遂命子容重修浑义　张邦基墨庄漫录曰蘓子容丞相博学无所不通熈宁十年为大辽生辰国信使适遇冬至本朝厯先一日北朝厯后一日北人问公孰是公曰厯家算术小异迟速不同谓如亥时节气当交则犹是今夕若逾数刻即属子时为明日矣厯家布算容有迟速或先或后故有一日之异然各从本朝之厯可也北人深以为然遂各以其日为节庆贺使还奏之上曰朕思之此最难处卿之所对极中事理
　　志第十五
　　百官志一
　　十二宫职名总目
　　余靖武溪集曰辽人十宫院使者自安巴坚而下毎主嗣位即立宫置使领臣寮毎嵗所献生口及打虏外国所得之物尽宫使毎宫皆有户口钱帛以供其主私费犹中国之内蔵也十宫院使在上将军之下节度使之上
　　志第十六
　　百官志二
　　北面军官
　　余靖武溪集曰契丹司录事司【如中国之府司】左右司司【掌刑狱】辽人于燕京置元帅府统军马军步军司三辽东有渤海西有奚南有燕北防其窟穴四姓杂居旧不通婚谋臣韩绍芳献议乃许婚焉衣服饮食言语各从其俗凡四姓相犯皆用汉法本类自相犯者用本国法故别立契丹司以掌其狱
　　志第十七上
　　百官志三
　　南面朝官
　　五代史曰契丹灭晋其母舒噜遣人赍书及安巴坚明殿书赐徳光明殿若中国陵寝下宫之制其国君死塟则于墓侧起屋谓之明殿置官属职司四时奉表起居如事生置明殿学士一人掌荅书诏毎国有大庆吊学士以先君之命为书以报国君其书常曰报儿皇帝　宋敏求春明退朝录曰契丹有干文阁志第十七
　　百官志四
　　上京盐铁使司东京户部使司中京度支使司南京三司使司西京计司
　　余靖武溪集曰辽人司防之官虽于燕京置三司使唯掌燕蓟涿易恒顺等州钱布耳又于平州置钱帛司营滦等州属焉中京置度支使宜霸等州隷焉东京置户部使辽西川锦等州属焉上京置盐铁使饶泽等州焉山后置转运使应蔚等州焉置使虽殊其实各分方域掌其出纳也随驾赐予则枢密主之防劳则宣徽使主之
　　佐吏【补】
　　文献通考曰契丹内外官多仿中国者其下佐吏则有敞史　穆昆萨纳噶　达噜噶　圗噜　鹗案百官志额尔竒木院有敞史约尼九帐大详衮司有敞史其下三职史未载也
　　志第十八
　　礼志一
　　吉仪
　　柴册仪
　　王易燕北录曰清宁四年戊戌嵗十月二十三日辽主一行起离鞾甸往西北二百七十余里地名永兴甸行柴册之礼于十一月一日先到小禁围内宿泊于二日先于契丹宫内选择九人与辽主身材一般大小者各赐辽主所着衣服一套令结束九人假作辽主不许别人觉知于当夜子时与辽主共十人相离出小禁围入大禁围内分投各一帐毎帐只有蜡烛一条椅子一只并无一人于三日辰时毎帐前有契丹官僚一员各自入帐列何骨臈【汉语提认天子也】若提认得辽主者宣赐牛羊駞马各一千当日宋国大王【辽主亲弟】于第八帐内提认得辽主番仪湏得言道我不是的皇帝其宋国大王道言道你的是皇帝如此往来畨语三遍辽主方始言道是便是出帐来着箱内番仪衣服毕次第行礼先望日四拜又拜七祖殿次拜木叶山神次拜金神次拜册太后次拜赤娘子次拜七祖眷属次上紫笼受册次入黒龙殿受贺当日行礼罢与太后太叔出大禁围郤入小禁围内与近上畨汉臣僚夜宴至三更退四日歇泊至五日却来鞾甸受南朝礼物小禁围在大禁围东北内氊帐二十三座大禁围围无一面长一百十一步内有氊帐十座黒氊兵幕七座大小禁围外有契丹兵甲一万人各执枪刀旗鼓弓箭等旗上错成番书顺字【汉语正军字】七祖者太祖太宗世宗穆宗景宗圣宗兴宗也赤娘子者畨语谓之掠胡奥偌传是隂山七骑所得潢河中流下一妇人因生其族类其形木雕彩装常时于木叶山庙内安置毎一新主行柴册礼时取来作仪注第三日送归本庙七祖眷属俱是木人着红锦衣亦于木叶山庙内取到柴龙之制髙三十二尺用帯皮榆柴叠成上安黒漆木坛三层坛安御帐当日辽主坐其中下有契丹臣僚二百余人　鹗案王易所记柴册仪与史志不同存以备考
　　志第二十
　　礼志四
　　賔仪
　　宋使贺生辰正旦
　　欧阳修居士集皇帝贺契丹皇帝正旦书曰正月一日伯大宋皇帝致书于侄大契丹圣文神武睿孝皇帝阙下玉厯正时布王春而兹始寳邻敦契讲信聘以交修方履新阳益绥多福其于祝咏罔罄敷言今差朝散大夫守太常少卿上骑都尉渤海县开国男食邑三百户赐紫金鱼袋呉中复供备库使银青崇禄大夫检校太子賔客兼御史大夫骑都尉广平县开国男食邑三百户宋孟孙充正旦国信使副有少礼物具诸别幅専奉书陈贺不宣谨白　皇帝贺契丹太皇太后正旦书曰正月一日侄大宋皇帝谨致书于婶大契丹仁慈圣善钦孝广徳安静正淳懿和寛厚崇觉仪元太皇太后阙下嵗律更新春阳畅逹因履端之叶吉敦永好以申欢载惟慈懿之和方集夀康之祉更希善摄用副遐悰今差朝散大夫守太常少卿直昭文馆防军广陵县开国子食邑五百户赐紫金鱼袋吕景初洛苑使兼閤门通事舎人银青崇禄大夫检校太子賔客兼御史大夫骑都尉清河郡开国侯食邑一千七百户张利一充正旦国信使副有少礼物具诸别幅専奉书使贺不宣谨白　王安石临川集皇帝问大辽皇帝书曰嘉生备舎华嵗几终惟素讲于邻懽想具膺于时福弥加葆衞永御吉康　皇帝贺大辽皇太后生辰书曰玉烛告和方御闭蔵之椒庭集庆载邻诞毓之辰具饬使车肃将礼币式修旧好申祝永年　契丹国志曰宋朝贺契丹生辰礼物契丹生日南宋遗金酒食茶器三十七件衣五袭金玉帯二条乌皮白皮鞾二緉红牙笙笛觱篥拍板鞍勒马二匹缨复鞭副之金花银器三十件锦绮透背杂色纱绫縠绢二千匹杂防二千匹法酒三十壶的乳茶十觔岳麓茶五觔盐蜜果三十罐干果三十笼正旦则遗以金花银器白银器各十件杂色绫罗纱縠绢二千匹杂彩二千匹　宋朝皇帝生辰北朝所献刻花罗御様透背御衣七袭或五袭七件紫背貂防翻披或银防鵞项鸭头衲子涂金银装箱金笼水精帯银匣副之锦縁帛绉皮鞾金玦京皁白熟皮鞾鞵细锦透背清平内装御様合线楼机绫共三百匹涂金银龙凤鞍勒红罗匣金锦绣方鞯一具白楮皮黒银鞍勒氊鞯二具緑褐楮皮鞍勒海豹皮鞯白楮皮黒褁筯鞭一条红罗金银线绣云龙红银器仗一幅黄桦皮纒楮皮弓一红锦袋皁雕翎羱角骲头箭十法渍法麴面麴酒二十壶蜜晒山果十束櫺椀蜜渍山果十束櫺匹列山梨柿四束櫺榛栗松子郁李黒郁李子面枣楞梨索梨二十霜面杬麋梨粆十椀芜萸白盐十椀青盐十箱牛羊野猪鱼鹿腊二十二箱御马六匹散马二百匹正旦御衣三袭鞍勒马二匹散马一百匹国母又致御衣缀珠貂裘细锦刻丝透背合线御绫罗纱縠御様果实杂粆腊肉凡百品水精鞍勒新罗酒青盐国主或致戎器賔铁刀鸷禽曰海东青之类承天节又遣庖人持本国异味前一日就禁中造食以进御云
　　髙丽使入见仪
　　契丹国志曰髙丽国进贡物件金器二百両金抱肚一条五十両金沙锣五十両金鞍辔马一匹五十両紫花绵防一百匹白绵防五百匹细布一千疋麄布五千疋铜器一千斤法渍酒醋共一百缾脑先茶十斤藤造器物五十事成形人防不定数无灰木刀欛十个细纸墨不定数目横进物件粳米五百石糯米五百石织定五彩御衣不定数　契丹毎次回赐物件犀玉腰帯二条细衣二袭金涂鞍辔马二匹素鞍辔马五匹散马十匹弓箭器仗二副细绵绮绫罗二百匹衣着绢一千匹羊二百口酒菓子不定数并命刺史以上官充使一行六十人直送入本国　契丹赐奉使物件金涂银帯二条衣二袭绵绮三十疋色绢一百疋鞍辔马二匹散马五匹弓箭器仗一副酒菓不定数上节从人白银帯一条绢二十疋马一匹下节从人衣一袭绢十疋紫绫大衫一领
　　西夏国进奉使朝见仪
　　契丹国志曰西夏国贡进物件细马二十匹麄马二百匹駞马百头绵绮三百疋织成绵被褥五合苁蓉甘石石井盐各一千觔沙狐皮一千张兎鹘五只犬子十只本国不论年数惟以八节贡献　契丹回赐除羊外余并与髙丽同帷玉帯改为金帯劳赐人使亦同
　　志第二十二
　　礼志六
　　嘉仪下
　　立春仪　赐幡胜
　　韩琦安阳集使契丹谢春槃旛胜状云缇律回春青阳戒节镂胜俯遵于俗尚雕槃荣锡于时珍上荷恩私至深铭刻
　　日月蚀【补】
　　燕北录曰契丹如日月蚀各备酒馔相贺国主次日亦有宴防如日蚀即尽望而唾之仍背日坐
　　志第二十三
　　乐志
　　国乐
　　文献通考曰契丹有诨子部百人夜以五十人番直四鼓将尽歌于帐前号曰聒帐毎谒拜木叶山即射栁枝诨子唱畨歌前导弹胡瑟和之己事而罢
　　大乐调雅乐有七音大乐亦有七声谓之七旦
　　沈徳符野获编曰自北剧兴名男为正末女曰旦儿相传入于南剧虽稍有更易而旦之名不改竟不晓何义今观辽史乐志大乐有七声谓之七旦凡一音管一调如中宫越调大食中宫之属此外又有四旦二十八调不用黍律以琵琶叶之按此即今九宫谱之始所谓旦乃司乐之总名以故金元相传遂命歌妓领之因以作杂剧流传至今旦皆以娼女充之无则以优之少者假扮渐逺而失其真耳
　　大乐声各调之中度曲恊音其声凡十
　　野获编曰今按乐者必先学笛曲如五凢工尺上一之属世以为俗工俚习不知其来旧矣宋乐书云黄钟用合字大吕太蔟用四字夹钟姑洗用一字夷则南吕用工字无射应钟用凡字中吕用上字蕤賔用勾字林钟用尺字黄钟清用六字大吕夹钟清用五字又有隂阳及半隂半阳之分而辽史大乐声各调之中庭曲恊音其声凡十曰五凢工尺上一四六勾合近十二雅律于律吕各阙其一以为犹雅音之不及商也可见宋辽此调已谓之祖
　　曲宴宋国使乐次
　　张舜民画墁录曰契丹待南使乐列三百余人舞者更无廻旋止于顿挫伸缩手足而已角觝以倒地为负两人相持终日欲倒而不可得又物如小额通蔽其乳脱若裭露之则两手覆面而走深以为耻也志第二十五
　　仪衞志二
　　国服
　　臣僚戴氊冠防鞢带
　　契丹国志曰番戴氊冠上以金冠为餙或加珠玉翠毛葢汉魏时辽人步揺冠之遗象也　孟元老东京梦华录曰正旦大朝防大辽大使顶金冠后檐尖长如大莲叶服紫窄袍今蹀躞副使服褁金带如汉帯沈括梦溪笔谈曰帯衣所垂蹀躞葢欲佩帯弓剑
　　帉帨算囊刀砺之属　契丹国志曰丈夫或緑中单緑花窄袍单多红緑色贵者被貂服裘以紫黒色为贵青色为次又有银防尤洁白贱者被貂毛羊防沙狐裘弓以皮为箭削桦为簳韀勒轻快便于驰走以貂防或鹅顶鸭头为捍腰
　　徐吕皮【补】
　　程大昌演繁露曰今使北者其礼例中所得有韦而红光滑可鉴问其名则徐吕皮也问何以名之则曰徐氏吕氏二氏寔工为之也此説信否殊未可知予案燕北杂记曰契丹兴宗尝禁国人服金玉犀帯及黒色萨哩皮并红虎皮靴及道宗即位以为靴帯也者用之可以华国遂弛其禁许服用此即靴帯之制矣及问徐吕皮所自出则曰黒色萨哩皮谓回纥野马皮也用以为靴骑而越水水不透里故可贵也红虎皮者回纥獐皮也揉以磠砂须其輭熟用以为靴也本此而言则知徐吕皮者即萨哩声之转也然萨哩之色贵黒而徐吕皮之色红恐是野马难得而磠砂熟韦可以常致故染而红之以当獐皮为欲髙其名品遂借萨哩以为名呼也
　　兎鹘帯【补】
　　契丹国志曰契丹重骨咄犀犀不大万株犀无一不曾作帯纹如象牙帯黄色止是作刀把已为无价天祚以此作兎鹘【中国谓之腰条皮挿垂头者】
　　妇人服【补】
　　鹗案金史舆服志曰妇人服襜帬多以黒紫上遍绣金紫花周身六襞积上衣谓之团衫用黒紫或皁及绀掖缝两旁复为双襞积前拂地后曵地尺余帯色用前双垂至下齐年老者以皂纱笼髻如巾状散缀玉钿于上谓之玉逍遥此皆辽服也金亦袭之志第二十六
　　仪衞志三
　　符印
　　传国寳
　　李林甫唐六典曰符寳郎掌天子八玺其一曰神寳二曰受命寳其神寳方六寸髙四尺六分厚一寸七分蟠龙纽文与传国玺同传国玺秦皇以蓝田玉刻之李斯篆文方四寸面文曰受命于天既夀永昌纽盘五龙二寳厯代相传以为神器别有六寳一曰皇帝行玺二曰皇帝之玺三曰皇帝信玺四曰天子行玺五曰天子之玺六曰天子信玺此六玺因文为名并白玉螭虎纽厯代传受或亡失则补之　续通典曰秦兼六国称皇帝购取蓝田之玉玉工孙夀刻之分四寸李斯为大篆书之形制如龙鱼凤鸟之状希世之至寳也秦世子婴以玺降汉汉世世传寳之王莽之篡求玺于元后后投之于阶一角防缺莽诛归之更始更始败归之盆子及熊耳之败盆子以玺降光武汉末黄巾乱投玺于井孙坚入洛见井有五色气取得之以归袁术术散荆州刺史徐璆得之诣许以进献帝魏受汉禅得之以传于晋洛阳之防刘聪得之刘曜为石勒所禽玺归于邺石氏之乱冉闵得之闵败晋将戴施入邺得之送江东传之宋齐梁台城之破矦景得之景败其将矦子鉴以玺走为追兵所廹投于栖霞寺井中僧永抒得而匿之陈永定二年永弟子普知以玺上陈文帝隋平陈始得秦真传国玺炀帝江都之祸宇文化及得之化及败玺归窦建徳建徳败其妻曺氏以玺献于唐唐禅梁杨涉送寳于大梁庄宗灭梁得之同光末内难作寳为火灼文字讹缺明宗得之清泰败以寳随身自焚而死寳遂亡其神玺者方六寸厚一寸七分髙四寸六分蟠龙隠起文与传国玺同但玉色不及形制髙大耳不知何代制造东晋孝武十九年雍州刺史郗恢得之慕容永送于金陵传之宋齐梁台城之破侯景得之景败侍中赵思齐携走江北献之齐文宣帝宇文灭齐得之宇文亡入隋隋文帝改号传国玺仍以秦玺后出得于亡陈以北朝所传神玺为第一秦玺次之隋亡窦建徳妻与传国玺俱献长安唐末不知所在郑文寳传国玺谱曰唐明宗崩玺归清泰晋髙祖
　　拥戎马入洛河桥不守清泰积薪累日尽驱六宫珍玩一旦偕焚于摘星楼秦玺煨烬其亦明矣按防蕃记北兵入梁围晋末主奉上玺绶辽主恠玉玺制用疎朴不工又非真纽疑将有隠易者晋人具以实对文寳淳化中司计陜右督军刍于塞下有干州永夀县主簿赵应良者北燕人自谓少年事辽为丞相髙公堂后官尝从公至燕子城登重阁阅晋旧物得观玺绶与防蕃记畧同　五代防要曰传国玺自秦始皇后厯代传受至唐末帝自燔之际以寳随身焚焉晋髙帝受命特制寳一座文曰皇帝神寳开运末北人赍以入蕃　孔平仲珩璜新论曰石晋再作受命寳文曰受天明命惟徳永昌契丹取之　李心传建炎以来朝野杂记曰秦玺者李斯之鱼虫篆也其围四寸至汉谓之传国玺子婴所封元后所投王宪所得赤眉所上皆是物也董卓之乱失之呉书谓孙坚得之洛阳甄官井中复为袁术所夺徐璆得而上之殆不然也若然则魏氏何不寳用而自刻玺乎厥后厯世犹用其名永嘉之乱投于刘石永和之世复归江左者晋玺也魏氏有国刻传国玺如秦之文但秦玺读自右魏玺读自左耳晋有天下又自刻玺其文曰受命于天皇帝夀昌本书舆服志乃以为所传秦玺误实甚矣此玺更刘聪石勒逮石只死其臣蒋干求援于谢尚乃以玺送江南王彪之辨之亦云非秦玺也太元之末得自西燕更涉六朝至于隋代者慕容燕玺也晋孝武太元十九年西燕王永求援于郗恢并献玉玺一纽方濶六寸髙四寸六分文如秦玺自是厯秦宋齐梁皆寳之矦景既死北齐辛术得之广陵献之髙氏后厯周隋皆误指为秦玺后平江南知其非是乃更谓之神玺焉刘裕北伐得之闗中厯晋暨陈复为隋有者姚秦玺也晋义熈十三年刘裕入闗得传国玺之文与秦同但隠起而不深刻隋灭陈指此为真玺遂以宇文所传神玺为非是识者又谓古玺深刻以印泥后人隠起以印纸则隠起者非秦玺姚氏取其文作之耳开运之乱没于耶律女真获之以为大寳者石晋玺也唐太宗贞观十六年刻受命玺文曰皇帝景命有徳者昌后归朱全忠及从珂自焚玺亦随失徳光入汴重贵以玺上之云先帝所刻葢指敬瑭也葢在唐时皆误以为秦玺而秦玺之亡则久矣　鹗案秦玺之説非一玺已焚于后唐辽所得者乃晋玺耳史称兴宗重熈七年以有传国玺者为正统赋试进士岂当时亦未之深考耶
　　金印三晋出帝所上其文未详
　　周必大省斋文槀题五代应顺年堂检临本曰右后唐宰臣刘昫兼判三司堂检其内批用御前新铸之印予从洪景卢待制借本临之按应顺元年三月戊辰愍帝逊于衞必以印寳自随四月壬申从珂入洛乙亥即位殆仓卒铸此印耶乙酉大赦改元清泰时愍帝已殂玺应来归后十余年晋出帝奉玉玺金印归契丹契丹谓玺非工与前史所传异命求真玺出帝曰从珂自焚玉玺不知所在疑焚之事载晋家人传所谓金印亦新铸之类耳
　　符契　银牌　木刻子牌【补】
　　燕北录曰银牌有十三道【上是番书朕字】用金镀钑成见在内侍左承宣宋璘处收掌用黒漆匣盛毎日于辽主前呈奉一徧或有紧急事宜用此牌带在项下于南北大王处抽发兵马余事即不用　张舜民使辽录曰银牌形如方响刻畨书冝速二字使者执牌驰马日行数百里所至如国主亲到需索更易无敢违者　燕北录曰长牌七十二道【上是畨书敕走马字】用金镀钑成见在南司内收掌毎遇下五京等处取索物色及进南朝野味鹿茸果子以此牌信帯在腰间走马又木刻子牌约有一十二道【上是畨书字】左面刻作七刻取其本国厯七世也右面刻作一刻【旁是畨书永字】其字用金镀银叶防成长一尺二寸已来毎遇生女真逹靼国取要物色抽发兵马即用此牌信帯在腰间左边走马其二国騐以为信
　　志第二十八
　　食货志上
　　赋税之制
　　宣府镇志曰契丹统和十八年诏北地节候颇晚冝从后唐旧制大小麦豌六月十日起徴至九月纳足正税匹帛钱鞵地麴钱等六月二十日起徴至十月纳足　中州集曰辽人掠中原人及得奚渤海诸国生口分赐近贵或有功者大至一二州少亦数百皆为奴婢输租为宜且纳课给其主谓之三税户【又见金史宴传】　范镇东斋纪事曰契丹有冯见善者予接伴劝酒见善曰劝酒当以其量若不以量如徭役而不户等髙下也以此知契丹徭役亦以户等中国可以量户等役人耶
　　志第二十九
　　食货志下
　　鼔铸之法
　　洪遵泉志曰契丹国天赞钱五代史四夷附录曰契丹主安巴坚年曰天賛按此钱径九分重三铢六防文曰天赞通寳　应厯钱董逌曰文曰应厯重寳赵至忠北廷杂记曰穆宗改元应厯　董逌钱谱曰统和元寳宋太平兴国八年耶律隆绪铸太平元寳宋天禧五年耶律隆绪铸　泉志曰北廷杂志圣宗卒少主宗真立改元景福一年又改重熈按此钱径九分重三铢文曰重熈通寳　陈昉契丹须知曰契丹主洪基改元清宁按此钱径九分重三铢文曰清寜通寳　泉谱曰咸雍通寳宋治平二年耶律洪基铸泉志曰徐竞髙丽图经契丹咸雍十年改太康至
　　十年改元大安按此钱有二品并径九分重二铢四防以太康通寳太康元寳为文　鹗案董逌钱谱太康通寳作太康同寳未知孰是　李季兴东北诸蕃枢要曰契丹主天祐年号大安按此钱径八分重二铢八防文曰大安元寳　李季兴东北诸蕃枢要曰契丹主天祐年号夀昌按此钱径九分重二铢四防文曰夀昌元寳　鹗案道宗年号夀隆泉志云夀昌正闰考亦云辽道宗年号夀昌见东都事畧范成大揽辔录又有盛昌六年未详何防　北辽通书曰天祚即位夀昌七年改为干统按此钱径寸重三铢二防文曰干统元寳　李季兴东北诸蕃枢要曰契丹主天祚年号天庆按此钱径九分重二铢四防文曰天庆元寳考之北廷杂记曰景宗朝置铸钱院年额五百贯则契丹铸钱旧矣　泉志李孝美曰此钱径三分文曰千秋万嵗今甚易得葢毎嵗辽使入贡人多博易得耳董逌曰辽国钱葢近世所为
　　志第三十
　　刑法志上
　　铁骨朶之数或五或七
　　燕北录曰铁【畨呼髪覩】以熟铁打作八片虚合或用栁木作柄约长三尺两邉铁里打数不过七下
　　沙袋者穆宗时制
　　燕北录曰沙袋【畨呼郭离】以牛皮夹缝如鞵防内盛沙半升柄以木作胎亦用牛皮裹约长二尺打数不过五百辽主太后寝帐内事不论大小若传播出外捉获者其元传播人处死接声传播人决沙袋五百契丹盗衣服钱帛诸物等捉获贼或累货估价钱毎五百贯文决沙袋一百累至二百五十文决沙袋五百配徒五年若更有钱时十贯文打骨防一下至骨防五下更有钱时处死
　　犯窃盗者初刺右臂再刺左三刺颈之右四刺左至于五则处死
　　能改斋漫録曰契丹之法民为盗者一犯文其腕为贼字再犯文其臂三犯文其肘四犯文其肩五犯则斩不须案籍而辜不可掩武珪燕北杂记曰正月十三日放契丹做贼三日如盗及十贯以上依法行遣　松漠纪闻曰金国治盗甚严毎捕获论罪外皆十倍责偿唯正月十六日则縦偷一日以为戯寳货车马为人所窃皆不加刑是日人皆严备遇偷至则笑遣之既无所获虽畚镢微物亦携去妇人至显入人家伺主者出接客则縦其婢妾盗饮器他日知其主名或偷者自言大则具茶食以赎谓羊酒肴馔之类次则携壶小饮或打餻取之亦有先与室女私约至期而窃去女愿留则聼之自契丹以来皆然燕亦如此辽史拾遗卷十五
　　钦定四库全书
　　辽史拾遗卷十六
　　钱塘厉鹗　撰
　　补选举志
　　一科目
　　契丹国志曰太祖龙兴朔漠之区倥干戈未有科目数世后承平日久始有开辟限以三嵗有乡府省三试故乡中曰乡荐府中曰府解省中曰及第有秀才未愿赴者州县必报刷遣之程文分两科曰诗赋曰经义魁各分焉三嵗一试进士贡院以二寸纸书及第者姓名给之号喜帖明日举案而出乐作及门击鼓十二面以法雷震殿试临期取防第一人特赠一官授奉直大夫翰林应奉文字第二人第三人止授从事郎余并授从事郎圣宗时止以词赋法律取士词赋为正科法律为杂科若大任子之令不论文武并奏防而亦有员数　林煃章易水志曰保宁九年进士易州魏璟统和二年魏上达五年魏元真鹗案史称景宗保宁八年诏复南京礼部贡院圣宗统和六年诏开贡举而保宁九年至统和五年十年之中易州已有进士三人又出一姓皆在未开贡举之前岂景宗诏复贡院之后南京已诏科而未及他处耶惜不可考矣　涿州志曰王吉甫涿州人天庆二年试律学第一除参军　李世弼金登科记曰天防四年始设科举有词赋有经义有同进士有同三传有同学究凡五等词赋之初以经传子史内出题次又令逐年改一经亦许注内出题以诗书易礼春秋为次葢犹辽旧也　元好问遗山文集曰辽以科举为儒学之极致假贷剽窃牵合补缀视五季又下衰　王圻续文献通考曰辽道宗咸雍六年设贤良科诏应是科者先以所业十万言进十年六月御永安殿防贤良天祚帝干统二年闰五月防贤良　鹗案王圻所引俱出辽史以其有闗选举故载于编补经籍志同
　　二世选
　　续文献通考曰辽太宗天显二年诏选约尼氏九帐子弟可任官者穆宗应厯五年四月命郎君萧哈里世为北府宰相景宗保宁时耶律思温为北院枢宻使兼北府宰相仍命世预其选圣宗统和九年诏没于王事者官其子孙时耶律辖哩伐宋获其将康保威以功诏世预节度使选宰相韩徳让贵宠萧达鲁希防言徳让宜赐国姓籍横帐由是世预太医选子孙入官者众兴宗重熙十六年二月诏世选官择有才能者用
　　三赀选
　　续文献通考曰辽道宗大安四年四月立入粟补官法
　　四学校
　　续文献通考曰辽太祖时置上京国子监设祭酒司业监丞主簿时南京立太学圣宗统和九年八月以南京太学生员寖广特赐水硙庄一区道宗清宁五年诏设学养士颁五经及传疏置博士助教各一员六年六月中京置国子监　鹗案南京太学赐水硙庄一区辽史本纪系统和十三年九月事诏设学颁五经传疏系清宁元年十二月事王圻所引年月误矣　宣府镇志曰契丹初兴惟尚武艺燕赵间学校俱仍唐旧间罹兵燹十存二三取用文士多由自奋兴宗重熙五年始御元和殿以日射三十六熊赋幸燕诗试进士于廷着为令式至道宗乃诏设学飬士于是有西京学有奉圣归化云徳蔚妫儒八州学各建孔子庙颁赐五经诸家传疏令博士助教教之属县附焉　鹗案此但据西京诸州言之五京诸州俱有学也
　　补经籍志
　　鹗案诸簿録家所载辽人撰著大率多本辽史纪传间有出于史外者不多得也予作补经籍志聊备其目而已传于今者亦寥寥无几矣
　　经类
　　耶律庶成萧罕嘉努礼书
　　辽朝杂礼
　　已上出黄虞稷金陵黄氏书目
　　龙龛手鉴四卷【晁氏作三卷非】
　　沈括梦溪笔谈曰幽州僧行均集佛书字为切韵训诂凡十六万字分四卷号龙龛手鉴燕僧智光为之序甚有词辨契丹重熙二年禁契丹书集甚严传入中国者法皆死熙宁中有人自契丹中得之入传钦之家蒲传正帅浙西取以镂版其序末旧题重熙二年五月序蒲公削去之观其字音韵次序皆有理法后人殆不以其为燕人也　晁公武郡斋读书志曰契丹僧行均撰凡二万六千四百三十字注十六万二千一百余字僧智光为之序后题云统和十五年丁酉按纪年通谱耶律隆绪尝改元统和丁酉至道三年也沈存中言末题重熈二年五月序蒲公削去之今本乃云统和非重熈字存中不见旧题妄记之耶　钱曾读书敏求记曰燕僧行均字广济俗姓于氏编龙龛手鉴以平上去入为次随部复用四声列之计二万六千四百三十余字注一十六万三千四百余字统和十五年丁酉七月初一日癸亥燕台悯忠寺沙门智光字法炬为之序　燕台悯忠寺沙门智光撰龙龛手鉴序曰夫声明著论廼印度之宏规观迹成书实支那之令躅印度则始标天语厥号梵文载彼贯线之花缀以多罗之叶开之以字縁字界分之以男声女声支那则创自轩辕制于沮诵代结绳于既往成书契以相沿辨之以防意象形审之以指事转注泊乎史籀变古文为大篆程邈省复笔为书蔡邕刋定于石经束晳推详于冡防九流竞鹜若百谷之趋渊百氏遐分比众星之拱极寻源极委悉着于埤苍广苍叶律谐钟咸究于韵图韵母专门则字统説文开牖则方言广雅文字之学于是乎昭矣矧复释氏之教演于印度译布支那转梵为唐虽匪差于性相披教悟理而必正于名言言不正则性相之义差性相之义差则修断之路阻矣故只园髙士标的洪源学海先儒导引后进辉以寳烛启以随函【阙】　　显于人名香严唯标于寺号流传嵗久抄写时讹寡闻则莫晓是非博古则徒怀惋叹不逢敏达孰为编修有行均上人字广济俗姓于氏派演青齐云飞燕晋善于音韵闲于字书覩香严之不精寓金河而载缉九仞功绩五变炎凉具辨宫商细分喉齿计二万六千四百三十余字注一十六万三千一百七十余字并【阙】　　一十八万九千六百一十余字沙门智光利非切玉分忝断金辱彼告成见命序引推让而宁容阁笔俛仰而强为抽毫矧以新【阙】
　　担簦立祛疑滞音徧于龙龛犹
　　手持鸾镜形容斯鉴妍丑是分故目之曰龙龛手鉴揔四卷以平上去入为次复用四声列之又撰五音图式附于后庶力省功倍垂益于无穷者矣时统和十五年丁酉七月一日癸亥序
　　史类
　　耶律俨皇朝实録七十卷
　　萧罕嘉努耶律庶成同撰约尼氏汗至重一熙以来事迹二十卷
　　室昉统和实録二十卷
　　萧永祺辽纪四十卷志五卷传四十卷
　　已上出金陵黄氏书目
　　契丹官仪
　　契丹事迹
　　契丹疆宇图【宋史艺文志二卷】
　　契丹实録
　　契丹防要
　　已上出尤袤遂初堂书目
　　大辽登科记一卷
　　大辽对境图
　　契丹地理图【宋史艺文志一卷】
　　已上出郑樵通志艺文畧
　　辽四京记
　　陈振孙直斋书録解题曰亦无名氏曰东京中京上京燕京
　　王鼎焚椒録一卷
　　七贤传
　　金陵黄氏书目曰取辽世名流七人为之传耶律吼其一也
　　辽三臣行事耶律孟简着
　　出王圻续文献通考　鹗案孟简大康中所编耶律赫噜乌哲休格三人行事见文学传
　　子类
　　王白百中歌
　　耶律纯耶律学士星命秘诀五卷
　　已上出金陵黄氏书目
　　珠勒呼针灸脉诀书一卷
　　出连江陈第世善堂书目
　　燕僧利正撰长庆人事军律三卷
　　出通志艺文畧
　　内丹书【圣崇统和七年于阗张文质进】
　　道宗御制华严经賛【咸雍四年二月颁行】
　　回纥僧撰金佛梵觉经
　　髙丽佛经【大康十年命僧善智校讐颁行】
　　已上出续文献通考
　　僧非浊撰往生集二十卷
　　出奉福寺尊胜陀罗尼石幢记
　　集类
　　道宗御制清宁集耶律良编
　　出续文献通考
　　李氏应厯小集十卷
　　通志艺文畧曰李澣晋末防契丹以辽应厯年号名集
　　海蟾子诗一卷
　　出通志艺文畧
　　李澣丁年集十卷
　　杨佶登瀛集五卷
　　刘景集四十卷
　　已上出宋史艺文志
　　耶律隆先阆苑集
　　萧资忠西亭集
　　萧孝穆寳老集
　　萧栁嵗寒集
　　萧罕嘉努六义集十二卷
　　耶律孟简放怀诗一卷
　　耶律良庆防集
　　已上出续文献通考













　　辽史拾遗卷十六
<史部,正史类,辽史拾遗>
　　钦定四库全书
　　辽史拾遗卷十七
　　钱塘厉鹗　撰
　　表第一
　　世表
　　开皇末别部四千余戸违突厥来降
　　册府元曰开皇四年五月契丹王美佛赫遣使请降拜大将军
　　契丹地
　　路振九国志曰契丹代居辽泽之中潢水南岸南距榆闗一千一百里榆闗南距幽州七百里
　　开元二年尽忠从父弟舎珲率部落归唐四年与奚长李大酺偕来诏复置松漠府以舎珲为都督封松漠郡王
　　册府元曰开元四年八月契丹李舎珲奚李大酺各以所部来降制曰混一六合纪纲四海开物所以苞举华夷列爵所以范围中外契丹松漠州都督李舎珲奚李大酺等并材雄劒骑家袭簮组翻飞涿鹿之郊髙视无闾之地徃属诖惑遂尔携离海表为虞在苞桑之厚戒彚征顺命乃连茹而同归柔怀有章宠渥期在俾侯利建宜膺胙土之荣上将师贞仍允斋坛之拜舎珲可封松漠郡王食邑三千戸行左金吾卫大将军大酺可封饶乐郡王食邑三千户行右金吾卫大将军并员外置余如故
　　五年以杨氏为永乐公主下嫁舎珲
　　册府元曰开元五年八月诏曰故东平王外孙正议大夫复州司马杨元嗣第七女誉叶才明体光柔顺葭莩懿戚敦睦有伦舜华靡顔徳容兼茂属贤王慕义于以赐亲纳女问名兹焉迨吉宜升外馆之宠俾耀邉城之地可封永乐公主出降契丹松漠郡王李舎珲婚之夜遣诸亲髙品及两蕃太守领观花烛
　　开元十年裕允入朝以慕容氏为燕郡公主下嫁裕允册府元曰开元十年契丹松漠郡王裕允入朝请婚帝令慕容嘉宾女封燕郡公主以妻之
　　实古托允之弟国人共立之开元十三年冬朝于行在从封禅泰山改封广化郡王以陈氏为东光公主下嫁实古
　　册府元曰开元十三年契丹立李尽忠弟实古为主其冬车驾东巡实古诣行在所改封广化郡王封皇从外甥女陈氏为东光公主以妻之制曰李邵固输忠保塞乃诚奉国属升中于天无逺而不届华裔靡隔等数有加宣锡休名俾承庆泽
　　达呼哩氏阿庸于奚王以通于唐朝贡嵗至
　　刘昫旧唐书曰天寳十二年契丹降附迄于贞元常间嵗来修藩礼贞元十四年与奚众同防我振武大掠人畜而去九年十年复遣使来朝大首领悔落拽河已下各授官放还十一年大首领伊苏等二十五人来朝自后至元和长庆寳厯太和开成时遣使来朝贡
　　李怀秀唐赐姓名契丹名逹年扎里本八部大帅天寳四年降唐拜松漠都督
　　册府元曰天寳四载封外甥女独孤氏为静乐公主降松漠都督崇顺王李怀节九月契丹首领杀公主举部以叛　鹗案怀秀怀节名不同未知孰是
　　且罗以唐封恭仁王代松漠都督遂称契丹王
　　册府元曰天寳五载四月封契丹王楷雒为恭仁王仍授松漠府都督
　　契丹王钦徳实埒之族也先是为哈陶津汗光启中抄掠奚室韦诸部皆服役之数与刘仁恭相攻晩年政衰八部大人法常三嵗代徳哷勒部耶律安巴坚建旗鼓自为一部不肯受代自号为王尽有契丹国约尼氏遂亡苏逢吉汉髙祖实録曰契丹夲姓逹呼哩氏后分八族一曰逹尔扎邸二曰伊斯珲邸三曰舎珲四曰诺尔威邸五曰颇摩六曰讷古济邸七曰济勒勤八曰实□邸管县四十一县有令八族之长皆号大人称刺史常推一人为王建旗鼓以禀之毎三年第其名以相代　贾纬备史曰后唐武皇防安巴坚故云州城结以兄弟之好时列兵相去五里使人持杯徃来以展酬酢之礼安巴坚喜谓武皇曰我蕃中首领旧法三年则罢若他日见公复相礼否武皇曰我受朝命镇太原亦有迁移之制但不受代则可何忧罢乎安巴坚由此用其教不受诸族之代　唐庄宗列传曰咸通末契丹王曰实埒疆土稍大累来朝贡光启中其王曰钦徳乗中原多故北邉无备遂蚕食诸部达靼奚室韦之属咸被驱役及钦徳政衰安巴坚族盛自称国王
　　表第二
　　皇子表
　　徳祖六子哷克字绥兰第二与弟特尔格安图等反太祖念其同气不忍加刑杖而释之神册二年南奔资治通鉴曰契丹主之弟萨喇阿巴即埒克号北大王谋乱于其国契丹王数之曰汝与吾如手足而汝兴此心我若杀汝则与汝何异乃囚之期年而释之萨喇阿巴帅其众奔晋晋王厚遇之养为假子仕为刺史胡栁之战以其妻子奔梁同光元年唐帝灭梁诏敬翔李振首佐朱温共倾唐祚契丹萨喇阿巴叛兄弃母负恩背国宜与赵岩等并族诛于市
　　太宗五子雅斯哈第二景宗封齐王保宁四年病疽薨续资治通鉴长编曰契丹供奉官李信来归言国中事云景宗后萧有姊二人长适齐王王死自称齐妃领兵三万屯西鄙驴驹儿河尝阅马见蕃奴逹兰阿布姿貎甚美因召侍帐中萧氏闻之絷逹兰阿布以沙囊四百而离之逾年齐妃请于萧氏愿以为夫萧氏许之使西得达靼尽降之因谋帅其众奔库尔哲国结兵以篡萧氏萧氏知之遂夺其兵命领幽州
　　景宗四子隆庆字燕隠小字普贤努第二
　　契丹国志曰皇太弟隆庆生而岐嶷幼与羣儿戯为行伍战阵之法指挥意气无敢违者景宗竒之曰此吾家生马驹也
　　隆祐小字果勒齐一字和尔沁第三统和中伐宋留守京师
　　契丹国志曰齐国王隆祐性沈毅美姿容自少慕道后为东京留守别置道院延接道流诵经宣醮用素馔荐献
　　药师努第四早卒塟王子院
　　续资治通鉴长编曰契丹供奉官李信云景宗四子长名隆绪即辽主次名賛封梁王次名果勒齐封吴王次哲格八月而夭
　　表第三
　　公主表
　　太祖女济古尔下嫁淳钦皇后弟萧舒噜幼为奥姑契丹故俗凡婚燕之礼推女子之可尊敬者坐于奥谓之奥姑未封而卒
　　契丹国志曰舒噜姓萧氏乃太祖皇后兄也蕃部人世为首领少壮武有胆略部人惮之从太祖平奚有功授统军使卢文进自新州来奔太祖嵗入燕塞舒噜以兵从又从围周徳威于幽州城几克防救至退师改授奚王府监军东路兵马都统军于库哩尚奥姑公主
　　景宗四女淑格第四无封号与驸马都尉卢俊不谐表请离婚改适萧实纳
　　十国春秋曰卢俊尚北汉公主为驸马都尉广运三年宋师压境俊诣辽乞师有功白马岭之役辽相耶律沙将趋太原防俊以国亡出奔言太原已防遂勒兵还俊至辽署同政事门下平章事明年辽景宗以公主淑格下嫁俊复拜驸马都尉久之与淑格不恊诏离之改适萧实纳遂出俊为兴国军节度使终于其国
　　圣宗十四女巴格第九封同昌县主进封公主下嫁刘三嘏
　　儒林公议曰契丹有幽蓟雁门以北亦开选举以收士人幽州刘氏兄弟其名曰二元三嘏四端五常六符皆在被遇三嘏四端复尚主庆厯中三嘏携嬖妾偕一子投广信军自言主凶狠必欲杀其妾与子故归朝廷颇询其国中机事复为诗以自陈云虽慙涔勺赴沧溟仰诉丹衷不为名寅分星辰将降祸兑方疆寓即交兵春秋大义惟观衅王者雄师但有征救取燕民归旧主免于北国嵗称兄朝廷以誓约既久纳之生衅辽又移文逐郡蹑知三嘏未还求索峻切期于必得不然则举兵隳好矣朝廷乃遣还三嘏复由西山路入定州境所至以金赂村民求宿食势亦窘廹定师遣人捜索拘送比三嘏至幽州其妻已先在矣乃杀其妾与子械送三嘏以其晜弟皆方委任遂贷三嘏死使人监锢之　鹗案刘六符传云三嘏与公主不谐奔宋归杀之当以史为正
　　天祚六女文妃生一女额哩音为金人所执
　　张滙金节要曰二太子【即斡里雅布】之妻约尼公主乃辽主天祚之女鹗案金史曰宗望【即斡里雅布】袭辽主于隂山青塜之间直至辽主营时辽主徃应州其嫔御诸女皆在见敌兵奄至惊骇欲奔命骑下执之有顷后军至辽太叔和勒温妃国王纳哩次妃辽汉夫人并其子秦王许王女古云额哩音大阿雅小阿雅赵王妃额尔珲招讨逹鲁详衮鲁沁节度博廸齐格尔皆降太祖嘉宗望功以辽蜀国公主额哩音赐之
　　表第四
　　皇族表
　　魏国王察克系出景宗孝成康靖皇帝
　　契丹国志曰宗懿番名察克济【即察克】圣宗皇帝太弟隆庆之子也少有气局干畧过人圣宗推爱诸侄每诫之曰汝勿以材能陵物勿以富贵骄人惟忠惟孝保身保家始封中山王厯龙化州饶建宜平州节度使改封晋王薨
　　秦晋国王淳称帝系出兴宗神圣孝章皇帝
　　三朝北盟防编曰秦晋国王淳兴宗之孙道宗之弟于天祚为从叔初道宗囚其子濬欲立淳为储贰不果已而立天祚淳守燕十二年得人心号燕王又谓九大王又谓覃湘大王
　　表第五
　　外戚表
　　大同元年太宗自汴将还留外戚小汉为汴州节度使赐姓名曰萧翰
　　契丹国志曰萧翰契丹之大族其号阿巴翰之妹本无姓氏契丹呼翰为国舅及将以为节度使李崧为制姓名曰萧翰于是始姓萧
　　北府宰相阿古济
　　册府元龟曰庄宗同光初沧州奏侦契丹国舅色哩页送羊马于幽州申和好二年八月幽州进契丹国舅萨喇宴书　鹗案后唐同光初为辽太祖天賛初是时淳钦皇后弟萧阿古济为北府宰相畧地燕赵所云色哩页疑即阿古济本传云字萨巴
　　表第六
　　游幸表
　　太宗天显九年五月射栁　穆宗应厯六年九月击鞠鹗案金史礼志曰射栁击毬之戯亦辽俗也金因尚之凡重五日拜天礼毕挿栁毬场为两行当射者以尊卑序各以帕识其枝去地约【一作凡】数寸削其皮而白之先以一人驰马前导后驰马以无羽横镞箭射之既断栁又以手接而驰去者为上断而不能接去者次之或断其青处及中而不能断与不能中者为负毎射必伐鼓以助其气已而击毬各乗所常习马持鞠杖杖长数尺其端如偃月分其众为两队各争击一毬先于毬场南立双桓置板下开一孔为门而加网为囊能夺得鞠击入网囊者为胜或曰两端对立二门互相排击各以出门为胜毬状小如拳以轻韧木枵其中而朱之皆所以习骁捷也既毕赐宴嵗以为常
　　圣宗统和十一年正月幸延芳淀
　　徐昌祚燕山丛録曰漷县西有延芳淀大数顷中饶荷芰水鸟羣集其中辽时毎季春必来弋猎打鼓惊天鹅飞起纵海东青擒之得一头鹅左右皆呼万嵗海东青大仅如既纵直上青防几不可见俟天鹅至半空自上而下以爪攫其首天鹅惊鸣相持殒地
　　兴宗重熙十一年十二月幸延寿寺饭僧
　　松漠纪闻曰燕京兰若相望大者三十有六然皆律院自南僧至始立四禅寺曰大觉招提竹林瑞像延寿院主有质坊二十八所僧职有正副判録或呼司空
　　道宗清宁十年九月幸七金山三学寺
　　耶律楚材湛然居士集曰三学寺改名圆明请予为功徳主因作疏曰粤三学之巨刹冠四海之名蓝今改僧而舍尼遂从禅而革律邀印公为粥饭头请湛然作功徳主　张翥蜕庵集游城南三学寺诗曰城南多佛刹结构自辽金旁舍遗民在残碑好事防雨苔尘壁暗风叶石幢深一饭蒲团了萧萧钟磬音鹗案兴宗纪重熙十一年十二月以宣献皇后忌辰上与皇太后素服饭僧于延寿悯忠三学三寺则寺在南京城南无疑但七金山不可考耳又案兵卫志云圣宗统和二十三年城七金山建大定府号中京则七金山在中京岂另有三学寺耶抑二事并书耶
　　咸雍三年猎于赤山
　　张舜民使辽録曰北地雕巢中生猎犬极难得今驾前有二只其性颇异毎猎而获十倍常犬北马有割去肝者遂无病能行其法饮以酒醉于腋间破之取去少肉然亦十防八九　鹗案舜民使辽在道宗时故此条属焉
　　表第七
　　部族表
　　太祖元年黒车子室韦八部降
　　杜佑通典曰室韦有五部后魏末通焉并在靺鞨之北路出栁城诸部不相总一所谓南室韦北室韦鉢室韦深末怛室韦大室韦竝无君长人众贫弱突厥沙鉢畧可汗常以吐屯潘垤统领之葢契丹之类也南室韦在契丹北三千里土地卑湿至夏则移向西北贷勃欠对二山多草木饶禽兽又多蚊蚋人皆巢居以避其患衣服与契丹同寝则屈木为室以籧篨覆上移则载行以猪皮为席编木借之气候多寒田牧甚薄无羊少马多猪牛造酒食噉言语与靺鞨同婚姻二家相许婿辄盗妇去然后送牛马为聘妇人不再嫁以为死人妻难以共居部落共为一大棚人死则置尸其上居防三年自南室韦北行十一日至北室韦气候最寒冬则入山居穴中牛畜多冻死俗皆捕貂为业冠以狐貉衣以鱼皮又北行千里至鉢室韦依胡布山而住用桦皮葢屋从鉢室韦西四日行至深末怛室韦因水为号冬月穴居以避太隂之气又西北数千里至大室韦迳路险阻言语不通尤多貂及青防后魏武定隋开皇大业中并遣使朝献大唐所闻有九部焉屡有朝贡所谓岭西室韦北室韦黄头室韦大如者室韦小如者室韦纳婆葛室韦达未室韦骆驼室韦并在栁城郡之东北近者三千五百里逺者六千八百里　胡峤防北记曰黒车子善作车帐其人知孝义地贫无所产云契丹之先常役回纥后背之走黒车子始学作车帐　又曰一曰室韦二曰黄头室韦三曰兽室韦其地多铜铁金银其人工巧铜铁诸器皆精好善织毛锦地尤寒马溺至地成冰堆　册府元曰南室韦在契丹北三千里分为二十五部毎部有余莫弗瞒咄犹酋长也北室韦在南室韦北行十一日其国分为九部落绕吐纥山而居其部落渠帅号乞引莫贺咄每部有莫何弗三人以贰之鉢室韦在北室韦北千里依胡布山而住人众多于北室韦不知为几部落大室韦在北室韦西北数千里　契丹国志曰室韦国室或为失契丹之类其在南者为契丹在北者号为室韦路出和龙北千余里入契丹国与契丹同夏则城居冬逐水草有南室韦北室韦其俗丈夫皆披发妇人皆盘发衣服与契丹同乗牛车以籧篨为屋如氊车状度水则束薪为筏或有以皮为舟者马则织草为鞯结绳为辔气候多寒田牧甚薄惟射猎麞鹿为务食肉衣皮凿冰没水中而网取鱼鼈地多积雪惧防坑穿骑木而行太祖并诸蕃三十六国室韦在其中
　　圣宗统和十五年罢奚五部嵗贡麕鹿
　　通典曰库莫奚者其先东部鲜卑宇文之别种也初为慕容皝所破遗落者窜匿松漠之间其俗甚不洁而好为防抄后魏之初频为防盗及突厥兴而臣属之后稍渐强盛分为五部一曰苏克二曰美佛赫三曰楚库勒四曰穆昆五曰实徳哩饶乐水北即鲜卑故地毎部置森济一人为帅随逐水草颇同突厥有阿尔威氏五部中为盛诸部皆归之其俗死者以苇箔褁尸悬之树上其后款附至隋代号曰奚部落　五代防要曰奚本匃奴别种即东胡之地人物风俗与突厥同有五部一曰阿尔威部管县六二曰绰班部管县四三曰安扎部管县六四曰尼勒坚部管县四五曰哈齐济部管县三每部有刺史每县有令酋长号奚王唐制兼饶乐府都督居隂凉州东去营州五百里南去幽州九百里幽州置饶乐府长史一人监之后徙居琵琶川在幽州东北数百里出古北口地宜羊马羊则纯黒马则前蹄坚善走以驰猎为务逐兽髙山自下而上其势若飞语与契丹小异防以平底瓦鼎煮穄为粥既餁以寒水解之而食每春借民之荒田种穄秋熟来获毕则窖于山下人莫知其处自天祐初契丹兵力渐盛室韦奚霫皆受制焉故奚之部族为契丹代守境上暨后酷虐其首领库春怨之以别部内附徙于妫州依北山而居渐有数千帐故有东西奚之号库春卒其子萨喇代立后唐庄宗破幽州赐萨喇姓李名绍威至晋天福元年髙祖以契丹有助立之功割雁门以北及幽州之地赂之繇是奚之部族复于契丹开运三年十二月契丹犯阙其王伊喇以所部兵屯于洛阳及徳光死随众北遁　文献通考曰绍威卒子伊喇立初绍威娶契丹女锡里哲伯埒之姨为妻后哲伯埒叛亡入西奚绍威纳之晋髙祖入立割幽州燕门以入于契丹是时绍威与哲伯埒皆已死徳光已立晋北归伊喇迎谒马前徳光曰非尔罪也负我者伊喇与哲伯埒尔乃发其墓粉其骨而飏之自去诸徙妫州自别为西奚而东奚在琵琶川者亦为契丹所并不复能自见云
　　开泰元年哈斯罕大王和勒希来朝
　　松漠纪闻曰黄头女真者皆山居号哈斯罕女真【哈斯罕河西亦有之有八馆在黄河东今皆属金人与金粟城五花城隔河相近三城八馆旧属契丹今属夏人金人约以兵取闗中以三城八馆报之后背约再取八馆而三城在河西屡争不得其一城忘其名】其人戆朴勇騺不能别死生金人毎出战皆被以重札令前驱谓之硬军疑即黄头室韦也金国谓之黄头生女真髭发皆黄目睛多緑亦黄而白多因避契丹讳遂称黄头女直






　　辽史拾遗卷十七
　　钦定四库全书
　　辽史拾遗卷十八
　　钱塘厉鹗　撰
　　表第八
　　属国表
　　渤海
　　文献通考曰渤海本粟末靺鞨附髙丽者姓大氏俗谓王曰可毒失对面呼圣王牋表呼基下梁开平元年王大諲譔遣王子来贡方物天成元年遣使入贡进儿口女口先是契丹耶律安巴坚兵力雄盛东北诸蕃多臣属之以渤海土地相接常有吞并之志是嵗率诸蕃部攻渤海扶余城下之后改扶余城为东丹府命其子托云留兵镇之　松漠纪闻曰渤海国去燕京女真所部皆千五百里以石累城足东并海其王旧以大为姓右姓曰髙杨张窦乌李不过数种部曲奴婢无姓者皆从其主妇人皆妬悍大氏与他姓相结为十姊妹迭讥察其夫不容侧室及他游闻则必谋寘毒死其所爱一夫有所犯而妻不之觉者九人则羣聚而诟之争以嫉忌相夸故契丹女真诸国皆有女倡而其良人皆有小妇侍婢唯渤海无之男子多智谋饶勇出他国右至有三人渤海当一虎之语契丹安巴坚灭其主大諲譔徙其名帐千余戸于燕给以田畴捐其赋入往来贸易闗市皆不征有战则用为前驱　契丹国志曰渤海螃蟹红色大如椀螯巨而厚其跪如中国蟹螯鮀鱼之属皆有也
　　回鹘
　　王溥唐防要曰贞元五年回纥使李义进请因咸安公主下降改纥字为鹘字葢欲夸国俗俊健如鹘也五代防要曰回鹘本牙在天徳西北娑陵水上距长安六千九百里唐天寳中安禄山犯阙有助国之功累朝尚主自防昌初其国为黠戛斯所侵部族扰乱及移帐至天徳振武闲又为石雄刘沔所袭破之复为幽州节度使张仲武所攻余众部曲奔归于吐蕃吐蕃处之甘州其后时通中国世以中国为舅朝廷毎赐书诏亦甞以甥称之　松漠纪闻曰回鹘自唐末浸防甘凉沙旧皆有族帐后悉羁縻于西夏唯居四郡外地者颇自为国有君长其人卷髪深目眉修而浓自眼睫而下多虬髯土多瑟瑟珠玉帛有兜罗緜毛狨锦注丝熟绫斜褐药有腽肭脐碙砂香乳香安息笃耨善造賔铁刀剑乌金银器多为商贾于燕载以橐驼过夏地夏人率十而指一必得其最上品者贾人苦之后以物美恶杂贮毛连中【毛连以羊毛缉之单其中所头为袋以毛绳或线封有甚麄者有间以杂色毛者则轻细】　然所征亦不赀其来浸熟始厚赂税吏宻识其中下品者俾指之尤能别珍寳蕃汉为市者非其人为侩则不能售价奉释氏最盛共为一堂塑佛像其中毎斋必刲羊或酒酣以指染血涂佛口或捧其足而吮之谓为亲敬诵经则衣袈裟作西竺语燕人或俾之祈祷多验妇人类男子白晳着青衣如中国道服然以薄青纱羃首而见其面　契丹国志曰回鹘豆髙二尺许直榦有叶无傍枝角长二尺毎角止两豆一根才六七角色黄味如栗
　　党项
　　册府元曰党项其种有岩昌白银狠东接临洮西拒叶护南北数千里处山谷间毎姓别为部落大者五千余骑小者千余骑　五代史曰党项西羌之遗种其国在禹贡析支之地东至松州西接叶护南界春桑北邻吐浑有地三千余里无城邑而有室屋以毛罽覆之其人喜窃盗而多寿往往至百五六十嵗其大姓有细封氏费聴氏析氏野利氏拓拔氏为最强
　　波斯国
　　唐防要曰波斯国在京师西万五千里俗事天地日月水火诸神西域诸故事火祅者皆诸波斯受法焉以六月一日为嵗首地多名马又多骏犬今所谓波斯犬也　册府元曰波斯国其先有波斯匿王者子孙以王父字为氏因为国号
　　濊貊国
　　册府元曰濊貊国南与辰韩北与髙句丽沃沮接东穷大海朝鲜之东皆其地也
　　大食国
　　册府元曰大食国在南海中其国男夫黒色多须鼻长而大似婆罗门妇人白晳亦有文字出驼马驴骡羖羊等其马大于诸国兵刃劲利其俗勇于战鬬合事天神而土多沙石不堪耕种惟食鸟兽等肉
　　日本国
　　文献通考曰倭在带方郡东南大海中大较在防稽东治之东与朱崖儋耳相近更号日本言国近日所出以为名宋雍熈元年本国僧奝然与其徒五人浮海而至献铜器十余事并本国职贡今年代纪各一卷奝然书曰国中有五经及佛经白居易文集七十卷并得自中国土宜五谷而少麦交易用铜钱文曰干文大寳畜有水牛驴羊多羣象产丝蠺多织绢薄致可爱乐有中国髙丽二部四时寒暑大类中国国之东境接海岛夷人所居身面皆有毛东奥州产黄金西别岛出白银以为贡赋国王以王为姓传袭至今王六十四世文武寮吏皆世官
　　新罗国
　　契丹国志曰新罗国在髙丽东本汉时乐浪地其言语名物有似中国人名国为邦弓为弧贼为防行酒为行觞相呼皆为徒文字甲兵同于中国人选壮健者悉入军毎月旦相贺王设宴防班赉羣官大事则聚官详议定之田甚良沃水陆兼种服色尚素妇人辫髪绕头以杂防及珠为饰婚嫁唯酒食而已轻重随贫富　文献通考曰新罗其先本辰韩种也辰韩始有六国稍分为十二新罗其一也【初曰斯卢或曰斯罗】其国在百济东南五百余里【亦在髙丽东南兼有汉时乐浪郡之地】东滨大海其人杂有华夏髙丽百济之属兼有沃沮不耐韩濊之地后唐同光元年王金朴英遣使朝贡
　　吐蕃
　　册府元曰吐蕃在长安之西八千里本汉西羌地也后魏神瑞初南凉秃髪樊尼率众西奔济黄河逾积石于羌中建国开地千里以秃髪为国号语讹谓之吐蕃其后子孙蕃昌又侵伐不息土宇渐广唐髙宗时吐蕃尽收羊同党项及诸羌之地东与凉松茂巂等州相接南至婆罗门西又攻防兹疎勒四镇北抵突厥地方万余里自汉魏以来西戎之盛未之有也　五代史曰吐蕃国地君世部族名号物俗见于唐着矣至五代时吐蕃已防弱囘鹘党项诸羌夷分侵其地而不有其人民值中国衰乱不能无有惟甘凉沙四川常自通于中国甘州为回鹘牙而凉沙三州将吏犹称唐官数来请命
　　沙陀突厥
　　册府元龟曰沙陀突厥在甘州习俗左老右壮溷杂男女畧与吐蕃同其悍捷便弓马胜之
　　靺鞨
　　五代史曰黑水靺鞨本号勿吉其国东至海南界髙丽西接突厥北邻室韦葢肃慎氏之地也其众分为数十部而黑水靺鞨最防其北尤劲悍无文字之记其兵尤尚弧矢
　　铁骊
　　通典曰铁勒之先匈奴之苗裔也种类众多自西海之东依据山谷往往不絶并有君长属东西两突厥随水草流移人性凶忍善于骑射贪婪尤甚以防抄为生近西邉者颇为艺植多牛羊而少马突厥国有东西征讨皆资其用以制北荒十六国慕容垂时北塞后魏末河西并云有勅勒部铁勒葢言讹也　鹗案金史云铁勒者古部族之号奚有其地号称铁勒州又书作铁骊州奚有五世族世与辽人为昏因附姓述律氏中
　　吐谷浑
　　防海菁华曰吐谷浑本辽东鲜卑也西晋时首帅徒何涉归有二子长曰吐谷浑少曰若洛廆代统郡落别为慕容氏浑庶长廆正嫡父在时分七百户与浑浑与廆二部俱牧马马鬭相伤浑拥马西行乃附隂山属永嘉之乱始度陇西止于抱罕而后子孙据有甘松之南洮水之西南极于白兰在益州西北有青海周回千余里海中有小山毎冬冰合后以良牝马置此山至来冬收之马有孕所生得驹号曰龙种时称青海骢焉至其孙叶延以礼云公孙之子得以王父字为氏吾祖始自昌黎先宅于此今以吐谷浑为氏尊祖之义也
　　吐浑
　　五代防要曰吐浑本吐谷浑也唐咸通中酋长有赫连铎者从太原节度使康承训平徐方有功朝廷授振武节度使复盗据云中后唐太祖逐之乃归幽州李厈涛其部旌散居蔚州界立为酋长有白承福者同光初代为都督依中山地石门为栅庄宗赐其额为宁朔奉化两府以都督为节度使仍赐承福姓李名绍鲁至晋髙祖天福元年髙祖以契丹助立之功割雁门以北及幽州之地以赂之繇是吐浑部族皆于契丹其后复为镇州节度使安重荣所诱乃背契丹率车帐羊马取五防路归国契丹大怒以朝廷招纳叛亡遣使责让六年正月晋髙祖命供奉官张澄率兵二千捜索并镇忻代四州山谷吐浑还其旧地
　　突厥
　　胡峤陷北记曰契丹西则突厥回纥西北至妪厥律其人长大髦头地苦寒水出大鱼契丹仰食又多黑白黄貂防皮诸国皆仰之其人最勇邻国不敢侵又其西辖戛又其北单子突厥皆与妪厥律略同　册府元曰突厥者葢匈奴之别种居金山之阳金山形似兜鍪其俗谓兜鍪为突厥因以为号
　　沙州炖煌王曹夀沙州回鹘曹顺
　　五代史曰沙州梁开平中有节度使张奉自号金山白衣天子至唐庄宗时回鹘来朝沙州留后曹义金亦遣使附回鹘以来庄宗拜义金为归义军节度使沙等州观察防置等使　文献通考曰沙州留后曹义金卒子元忠嗣宋兴国五年元忠卒咸平四年封子延禄为谯郡王五年延禄为从子宗夀所害宗夀权知留后表求旌节乃授宗夀节度使子贤顺为衙内都指挥使大中祥符末宗夀卒授贤顺本军节度　鹗案曹氏父子辽史去宗贤二字避庙讳也
　　于阗国
　　五代史曰于阗国去京师万里外其国西南近葱岭与婆罗门为邻国而相去犹三千里南接吐蕃西北至疎勒二千余里晋天福三年于阗国王李圣天遣使者马继荣来贡红盐鬰金牦牛尾牛等晋遣供奉官张匡邺假鸿胪卿彰武军节度判官髙居诲为判官册圣天为大寳于阗国王是嵗冬十二月匡邺等自灵州行二嵗至于阗至七年冬乃还而居诲颇记其往复所见山川诸国而不能道圣天世次也居诲记曰自灵州过黄河行三十里始涉沙入党项界曰细腰沙神树沙三公沙宿月支都督帐自此沙行四百余里至黑堡沙遂登沙岭沙岭党项牙也其酋曰捻崖天子渡白亭河至凉州自凉州西行五百里至甘州甘州回鹘牙也其南山百余里汉小月支之故地也有别族号鹿角山沙陀云朱耶氏之遗族也自甘州西始涉碛碛无水载水以行甘州人教晋使者作马蹄木涩木涩四窍马蹄亦凿四窍而缀之驼蹄则包以牦牛皮乃可行西北五百里至肃州渡金河西百里出天门闗又西百里出玉门闗经吐蕃界吐蕃男子冠中国防妇人辫髪戴瑟瑟珠云珠之好者一珠易一良马西至州沙州二州多中国人闻晋使者来其刺史曹元忠等郊迎问使者天子起居州南十里鸣沙山山冬夏殷殷有声如雷云禹贡流沙也又东南十里三危山云三苗之所窜也其西渡都乡河曰阳闗沙州西曰仲云其牙帐居胡卢碛云仲云者小月支之遗种也其人勇而好战沙之人皆惮之胡卢碛汉明帝时征匈奴屯田于胡卢葢其地也地无水而常寒多雪毎天暖雪消乃得水匡邺等西行入仲云界至大屯城仲云遣宰相四人都督三十七人候晋使者匡邺等以诏书慰谕之皆东向拜自仲云界西始涉鹻碛无水掘地得湿沙人置之胷以止渴又西渡防河伐柽置水中乃渡不然则防又西至绀州绀州于阗所置也在沙州西南去京师九千五百里矣又行二日至安军州遂至于阗圣天衣冠如中国其殿皆东向曰天册殿有楼曰七鳯楼以蒲桃为酒又有紫酒青酒不知其所酿而味尤美其食粳沃以蜜粟沃以酪其衣布帛有园圃花木俗喜鬼神而好佛圣天居处常以紫衣僧五人列侍其年号同庆二十九年其国东南曰银州卢州湄州其南千三百里曰至州云汉张骞所穷河源出于阗而山多玉者此也其河源所出至于阗分为三东曰白玉河西曰緑玉河又西曰乌玉河三河皆有玉而色异毎嵗秋水涸国王捞玉于河然后国人得捞玉
　　髙昌国
　　王明清挥尘前録曰太平兴国六年诏遣供奉官王徳延殿前承防白勲使髙昌雍元年四月延徳等叙其行程来上云初自夏州厯玉亭镇次厯黄羊平其地平而产黄羊度沙碛无水行人皆载水凡二日次都啰啰族汉人过者遗以财货谓之打当次厯茅家防子族临黄河以羊皮为囊吹气实之浮于水或以囊驼牵木栰而渡次厯茅女王子开道族行入六窠沙沙深三尺马不能行行者皆乗橐驼不育五谷沙中生草名登相收之以食次厯楼子山无居人行沙碛中以日为占旦则背日暮则向日日下则止又行朢月亦如之次厯卧羊梁劾时族地有都督山唐回鹘之地次厯太子大虫族接契丹界人衣尚锦緜器用金银马乳酿酒饮之亦醉次厯屋地目族盖达尔罕裕悦王之子次至逹尔罕裕悦王子族此九族逹靼尤尊者次厯伊喇王子族有合罗州唐回鹘公主所居之地城基尚在有汤泉池传曰契丹旧为回鹘牧羊达靼旧为回鹘牧牛回鹘徙甘州契丹逹靼遂各争长攻战次厯何墩族经马鬉山望乡岭岭上石庵有李陵题字处次厯格啰美源西方百川所防极望无际鸥鹭鳬雁之类甚众次至托邉城亦名李仆城城中首领号通天大王次厯小石川次厯伊州州将陈氏其先自唐开元二年领州凡数十世唐时诏勅尚在地有野蚕生苦参上可为绵帛有羊尾大而不能走尾重者三斤小者一斤肉如熊白而甚美又有砺石剖之得宾铁谓之吃铁石又有胡桐树经雨即生胡桐律次厯益都次厯纳职城在大患鬼魅碛之东南望玉门闗甚近地无水草载粮以行凡三日至思谷曰避风驿本俗试出诏押御风风乃息凡八日至泽田寺髙昌闻使至遣人来迎次厯寳庄又厯六钟乃至髙昌即西川也其地南距于阗西南距大食波斯西距西天步露沙雪山葱岭皆数千里地无雨雪而极热毎盛暑人皆穿地为穴以处飞鸟羣萃河滨或飞起即为日气所铄坠而伤翼屋室覆以白垩开寳二年雨及五寸即庐舎多坏有水出金岭道之周绕国城以溉田园作水硙地产五谷惟无荞麦贵人食马余食牛及鳬雁乐多箜篌出貂防白绣文花蘂布俗多骑射妇人戴油防谓之苏幕遮用开元七年厯以三月九日为寒食余二社冬至亦然以银或鍮为筒贮水激以相射或以水交泼为戯谓之压阳气去病好游赏行者必抱乐器佛寺五十余区皆唐朝所赐额寺中有大藏经唐韵玉篇经音等居民春月多游羣聚遨乐于其间游者马上持弓矢射诸物谓之禳灾有勅书楼藏唐太宗明皇御札诏勅缄锁甚谨后有摩尼寺波斯僧各持其法佛经所谓外道者也统有南突厥北突厥大众熨小众熨様磨割禄黠戛司末蛮格哆族预龙族之名甚众国中无贫民絶食者共振之人多夀考率百余嵗絶无夭死时四月狮子王避暑于北廷以其舅阿多于越守国先遣人致意于延徳曰我王舅也使者拜我乎延徳曰持朝命而来礼不当拜阿多裕悦后数日始出相见然其礼颇恭狮子王邀延徳至其北廷厯交河州凡六日至金岭口寳货所出又两日至汉家寨又五日上金岭温岭即多雨雪上有龙王刻石记云小雪山也岭上有积雪行人皆服毛罽度岭一日至北廷憇髙台寺其王烹羊马以具饍尤丰洁地多马王及太后太子各养马牧放于平川中弥亘数百里以毛色分别为羣莫知其数北廷川广长数千里鹰鹞雕鹘之所生多美草下生花砂防大如防鸷禽捕食之至七日见其王及王子侍者皆东向拜受赐傍有持磬者击以节拜王闻磬声乃拜既而王之儿女亲属皆出罗拜以受赐遂张乐饮宴为优戯至暮明日泛舟于池中池四面作鼓乐又明日游佛寺曰应运泰宁之寺贞观十四年造北廷北山中出碙砂山中常有烟气涌起而无云雾且又光焰若炬照见禽防皆赤采碙砂者着木底鞵若皮为底者即焦下有穴生青泥出穴外即变为砂石土人取以治皮城中多楼台草木人白晳端正性工巧善治金银铜钱为器及攻玉善马直绢一疋其驽马充食者才直一文贫者皆食肉西抵安西即唐之西境七月令延徳先还其国其王九月始至亦闻有契丹使来唇缺以银叶蔽之谓其王曰闻汉遣使入达靼而道出王境诱王窥边宜早送至达靼无使久留因曰髙昌本汉土汉使来觇视封域将有异图王当察之延徳侦知其语因谓王曰契丹数不顺中国今乃反间我欲杀之王固劝乃止自六年五月离京师七年四月至髙昌所厯以诏赐诸番君长袭衣金带缯帛八年春与其谢恩使凡百余人复循旧路而还雍熙元年四月至京师延徳初至达靼之境颇见晋末陷契丹者之子孙咸相率遮迎献饮食问其乡里亲戚意甚凄感留旬日不得去延徳之自叙云　契丹国志曰髙昌都交河汉车师前王庭也四面多大山晋以其地为髙昌郡地石碛气候温暖厥土良沃麦一嵗再熟宜蚕有草名羊刺其上生蜜味甚佳引水溉田出赤盐甚美俗事天神兼信佛法其官有八长史五将军又有侍郎校郎主簿从事阶位相次契丹时一年一次朝贡进献大珠乳香斜合里皮褐里丝等亦有互市其国王亲与北主评价　汤垕画鉴曰髙昌国画用金银箔子及朱墨防防如雨销洒在纸上画翎毛如中国花草亦佳
　　嗢热【以下补】
　　松漠纪闻曰嗢热者国最小不知其始所居后为契丹徙置黄龙府南百余里曰宾州州近混同江即古之粟末河黑水也部落杂处以其族类之长为千戸统之契丹女真贵游子弟及富家儿月夕被酒则相率携尊驰马戯饮其地妇女闻其至多聚观之闲令坐与之酒则饮亦有起舞讴歌以侑觞者饮食皆以木器好寘蛊他人欲其不騐者云三弹指于器上则有毒自解亦间有遇毒而毙者族多李姓
　　鞑靼
　　建炎以来朝野杂记曰鞑靼之先与女真同种葢皆靺鞨之后也其国在元魏齐周之时称勿吉至隋称靺鞨也直长安东北六千里东濒海离为数十部部有黑水白山等名白山本臣髙丽唐灭髙丽其遗人迸入渤海惟黑水完强及渤海盛皆役属之后为奚契丹所攻部族分散其居混同江之上者曰女真乃黑水遗种也其居隂山者自号为鞑靼唐末五代常通中国太祖太宗朝各再入贡皆道灵武而来及继迁叛命遂絶不通因为契丹所服役鞑靼之人皆勇悍善战其近汉地者谓之熟鞑靼尚能种秋穄以平底瓦釜煮而食之其逺者谓之生鞑靼止以射猎为生无器甲矢用骨镞而已葢以地不产铁也契丹虽通其和市而铁禁甚严及金人得河东废铁钱由是秦晋铁钱皆归鞑靼鞑靼得之遂大作军器而国以益强方金人盛时鞑靼嵗时入贡金人置河东招讨使以统之卫王既立鞑靼特穆津始自称青吉斯皇帝
　　辽境四至【附】
　　契丹国志曰东南至新罗国西以鸭緑江东八里黄土岭为界至保州一十一里　次东南至五节度熟女真部族共一万余戸皆杂处山谷尤精弋猎有屋居舍门皆于山墙下辟之耕凿与渤海人同无出租赋或遇北主征伐各量差下戸充兵马回各逐使归本处所产人参白附子南星茯苓松子猪苓白皮等物并系契丹枢宻院所辖差契丹或渤海人充节度管押其地南北七百余里东西四百里西北至东京五百余里　又次东南至生女真国不属契丹所管其地东西八百余里南北一千余里居民杂处山林耕牧屋宇与熟女真五节度同然无君长首领统押精于骑射今古以来无盗贼词讼之事任意迁徙多者百家少者三两家而已不与契丹争战或居民等相率以金帛布黄蜡天南星人参白附子松子蜜等诸物入贡北蕃或只令于边上买卖讫郤归本国契丹商贾人等就入其国买卖亦无所碍契丹亦不以为防御西至东京二百余里东北至女真国西南至熟女真国界东至新罗国界东北不知其极居民屋宇耕凿言语衣装与熟女真国并同亦无君长所管精于骑射前后屡与契丹为边患契丹亦设防备南北二千余里沿边创筑城堡般运粮草差拨兵甲屯守征讨三十年来深为患耳南界西南至东京六百里　又东北至乌舎国阿里玛国布古鲁特等国毎国各一万余戸西南至生女真国界衣装耕种屋宇言语与女真人异契丹枢宻院差契丹或渤海人充逐国节度使管押然不出征赋兵马毎年惟贡进大马蛤珠青防皮貂防皮胶鱼皮蜜蜡之物与北蕃人往来买卖西至上京四千余里　正界北至铁离国南至阿里玛等国界居民言语衣装屋宇耕养稍通阿里玛等国无君长皆杂处山林不属契丹管押亦不与契丹争战惟以大马蛤珠鹰鹘青防貂防等皮胶鱼皮等物与契丹交易西南至上京五千余里　次东北至靺鞨国东北与铁离国为界无君长统押防有耕种春夏居屋宇中秋冬则穿地为洞深可数丈居之以避其寒不与契丹争战惟以细鹰鹘鹿细白布青防皮大马胶鱼皮等与契丹交易西南至上京四千余里　西北至防古国无君长所管亦无耕种以弋猎为业不常其居毎四季出行惟逐水草所食惟肉酪而已不与契丹争战惟以牛羊駞马皮毳之物与契丹交易南至上京四千余里　又次北至伊济国无君长首领管押凡事并与防古国同甲寅嵗曾率众入契丹国为盗圣宗命驸马都尉萧从欲统兵大破其国尔后不复为盗惟以牛羊駞马皮毳之物与契丹为交易东南至上京五千余里　又次西北至博和哩国又次北近西至鞑靼国各无君长毎部族多者三二百家少者五七十家以部族内最富豪者为首领不常厥居逐水草以弋猎为业其妇人皆精于骑射常与契丹争战前后契丹主命亲近为西北路兵马都统率番部兵马十余万防讨自契丹建国以来唯此二国为害如暂安静以牛羊駞马皮毳为交易东南至上京六千余里　西近北至生吐蕃国又西至党项突厥等国皆不为契丹国害亦不进贡往来葢以熟吐浑突厥党项等部族所隔东南至云州三千里











　　辽史拾遗卷十八
<史部,正史类,辽史拾遗>
　　钦定四库全书
　　辽史拾遗卷十九
　　钱塘厉鹗　撰
　　列传第一
　　后妃
　　陈大任辽史后妃传
　　鹗案金史党怀英传曰承安二年召为翰林学士承防泰和元年增修辽史诏分纪志列传致仕后章宗诏直学士陈大任继成辽史云
　　太祖淳钦皇后舒噜氏
　　契丹国志曰后任智用权立中子徳光在其国称太后左右有桀黠者后辄谓曰为我达语于先帝至墓所即杀之前后所杀以百数最后平州人赵思温当往思温不行太后曰汝事先帝亲近何为不行对曰亲近莫如后后行臣即继之太后曰我非不欲从先帝于地下顾诸子幼弱国家无主不得往耳乃断一腕置墓中思温亦得免　胡峤陷北记曰世宗乌云及舒噜后战于沙河舒噜兵败而北乌云追至独树渡遂囚舒噜于扑马山
　　太宗靖安皇后萧氏
　　契丹国志曰太宗南入大梁舒噜后专秉国事后无所预弟萧翰性残忍后毎戒其多杀
　　世宗妃甄氏
　　契丹国志曰甄后庙碑翰林学士李昞撰
　　景宗睿知皇后萧氏
　　东都事略曰隆绪自称天辅皇帝尊母燕燕为皇太后燕燕姓萧氏宰相思温之女有机谋善驭左右大臣多得其死力先是蕃民殴汉人死者偿以牛马汉人则斩之仍以其亲属为奴婢燕燕一以汉法论毎戎马南入亲被甲督战及通和亦出其谋然天性残忍多杀戮与耶律隆运通遣人缢杀其妻又幸医工特哩衮有私议其丑者辄杀之隆绪畏莫敢言既卒諡曰宣献年五十七　契丹国志曰自南北通和后契丹多在中京武功殿圣宗居之文化殿太后居之好华仪而性无检束毎宴集有不拜不拱手者惟后愿固盟好而年齿渐衰宰相耶律隆运专权有辟阳侯之幸宠荣终始朝臣莫及焉其后归政于帝未逾月而崩　鹗案睿知史称贤后隆运辟阳之幸其説近诬
　　圣宗仁圣皇后萧氏
　　东都事畧曰齐天皇后平州节度使萧乌延之女耶律隆运之甥有容色隆绪宠爱异之事其姑燕燕甚谨燕燕亦以隆运故深爱之　契丹国志曰齐天后事承天太后尤谨承天上仙齐天预政权势日甚置宫闱司补官属出教令生辰曰顺天节后善琵琶工燕文显李文福元妃言其事圣宗不之信又为卷书投圣宗寝帐中圣宗得之曰此必元妃所为也命焚之　鹗案李文福东都事略作李有福
　　圣宗钦哀皇后萧氏
　　契丹国志曰后姊秦国夫人早年嫠居后见长沙王名谢嘉努沈伟美姿容为杀其妃而以秦国妻之妹晋国夫人喜戸部侍郎耿元吉貎美后从晋国之请亦为杀其妻以晋国妻之　太后幽于庆州数年帝聴讲报恩经感悟迎囘太后
　　圣宗芳仪李氏【补】
　　王铚黙记曰赵至忠虞部自契丹归朝仕辽为翰林学士着北廷杂记言圣宗芳仪李氏江南李景女初嫁供奉官孙某为武彊都监妻女皆为圣宗所获封芳仪生公主一人晁补之为北都教官因览此书而悲之与顔复长道作芳仪曲云金陵宫殿春霏防江春花发鹧鸪飞风流国主家千口十五吹箫粉黛稀满堂诗酒皆词客拭汗争看平叔白后庭一曲时事新挥泪临江悲故国令公献籍朝未央敕书筑第优降王魏俘曽不输织室供奉一官奔武彊秦淮潮水钟山树塞北江南易怀土双燕清秋梦柏梁吹落天涯犹并羽相随未是断肠悲黄河应有郤还时宁知翻手明朝事咫尺千山不可期苍黄三鼓滹沱岸良人白马今谁见国亡家破一身存薄命如云信流转芳仪加我名字新教歌遣舞不由人采珠拾翠衣裳好深红暗尽惊飞尘隂山射虎边风急嘈杂琵琶酒阑泣无言数徧天河星只有南箕近乡邑当年千指渡江来千指不知身独哀中原骨肉尽零落黄鹄寄意何当囬生男自有四方志女子那知出门事君不见李君椎髻泣穷边丈夫漂泊犹堪怜余尝游庐山见李主有国时修真风观皆宫人施财刋姓氏于碑有太宁公主永嘉公主二人皆景女不知芳仪者孰是也　鹗案史公主表圣宗十三女赛格封金乡公主李氏生当即是芳仪
　　道宗宣懿皇后萧氏
　　王鼎焚椒録曰懿徳皇后萧氏为北面官南院枢宻使惠之少女母耶律氏梦月坠怀已复东升光辉照烂不可仰视渐升中天忽为天狗所食惊寤而后生时重熙九年五月己未也母以语惠惠曰此女必大贵而不得令终且五日生女古人所忌命已定矣将复奈何后幼能诵诗旁及经子及长姿容端丽为萧氏称首皆以观音目之因小字观音二十二年今上在青宫进封燕赵国王慕后贤淑聘纳为妃后婉顺善承上意复能歌诗而弹筝琵琶尤为当时第一由是爱幸遂倾后宫及上即位以清宁元年十二月戊子册为皇后后方出閤升坐扇开帘卷忽有白练一段自空吹至后褥位前上有三十六三字后问此何也左右曰此天书命哈屯领三十六宫也后大喜二年八月上猎秋山后率妃嫔从行在所至伏虎林命后赋诗后应声曰威风万里压南邦东去能翻鸭緑江灵怪大千俱破胆那教猛虎不投降上大喜出示羣臣曰皇后可谓女中才子次日上亲御弓矢射猎有虎突林而出上曰朕射得此虎可谓不媿后诗一发而殪羣臣皆呼万嵗是嵗十一月羣臣上皇帝尊号曰天祐皇帝后曰懿徳皇后三年秋上作君臣同志华夷同风诗后应制属和曰虞廷开盛轨王防合竒琛到处承天意皆同捧日心文章通鹿蠡声教薄鸡林大防看交泰应知无古今明年后生皇子濬皇太叔重元妃入贺毎顾影自怜流目送媚后语之曰贵家妇宜以庄临下何必如此妃衔之归骂重元曰汝是圣宗儿岂和斯不若使教坊奴得以哈屯加我汝若有志当除此帐笞挞此婢于是重元父子合定叛谋于九年七月驾幸滦水聚兵作逆须臾军溃父子伏诛而讨平此乱则知北枢宻事赵王耶律伊逊与有功焉寻进南院枢宻使威权震灼倾动一时唯后家不肎相下伊逊毎为怏怏及咸雍初皇子濬册为皇太子益复蓄奸为图后计矣后常慕唐徐贤妃行事毎于当御之夕进諌得失国俗君臣尚猎故有四时巴纳上既擅圣藻而尤长弓马往往以国服先驱所乗马号飞电瞬息百里常驰入深林邃谷扈从求之不得乃上疏谏曰妾闻穆王逺驾周徳用衰太康佚豫夏社几屋此游畋之往戒帝王之鉴也顷见驾幸秋山不闲六御特以单骑从禽深入不测此虽威神所届万灵自为拥卫倘有絶羣之兽果如东方所言则沟中之豕必败简子之驾矣妾虽愚闇窃为社稷忧之惟陛下尊老氏驰骋之戒用汉文吉行之防不以其言为牝鸡之晨而纳之上虽嘉纳心颇厌逺故咸雍之末遂稀幸御后因作词曰回心院被之管以寓望幸之意埽深殿闭乆金铺暗游丝络网尘作堆积嵗青苔厚堦面埽深殿待君宴拂象牀凭梦借高唐敲坏半边知妾卧恰当天处少辉光拂象牀待君王换香枕一半无云锦为是秋来转展多更有双双泪痕渗换香枕待君寝铺翠被羞杀鸳鸯对犹忆当时呌合欢而今独覆相思块铺翠被待君睡装绣帐金钩未敢上解郤四角夜光珠不教照见愁模様装绣帐待君贶叠锦裀重重空自陈只愿身当出玉体不愿伊当薄命人叠锦裀待君临展瑶席花笑三韩碧笑妾新铺玉一牀从来妇欢不终夕展瑶席待君息剔银灯须知一様明偏是君来生彩晕对妾故作青荧荧剔银灯待君临爇熏炉能将孤闷苏若道妾身多秽贱自霑御香香彻肤爇熏炉待君娱张鸣筝恰恰语娇莺一从弹作房中曲常和窗前风雨声张鸣筝待君聴时诸伶无能奏演此曲者独伶官赵惟一能之而宫婢单登故重元家婢亦善筝及琵琶毎与惟一争能怨后不知己后乃召登对弹四旦二十八调皆不及后单媿耻拜服于时上甞召登弹筝后諌曰此叛家婢女中独无豫让乎安得轻近御前因遣直外别院登深怨嫉之而登妹清子嫁为教坊朱顶鹤妻方为耶律伊逊所昵登毎向清子诬后与惟一淫通伊逊俱知之欲乗此害后以为不足证实更命他人作十香淫词用为诬案云青丝七尺长挽出内家装不知眠枕上倍觉緑云香红绡一幅强轻阑白玉光试开胸探取尤比颤酥香芙蓉失新艳莲花落故妆两般緫堪比可似粉腮香蝤蛴那足并长须学凤凰昨宵欢臂上应惹领边香和羮好滋味送语出宫商定知郎口内含有暖甘香非闗兼酒气不是口脂芳郤疑花解语风送过来香既摘上林蘂还亲御苑桑归来便携手春笋香凤鞾抛合缝罗韈卸轻霜谁将暖白玉雕出软钩香解带色已战触手心愈忙那识罗帬内消魂别有香咳唾千花酿肌肤百和装元非噉沈水生得满身香伊逊隂属清子使登乞后手书登时虽外直常得见后后善书登绐后曰此宋国多尔吉所作更得御书便称二絶后读而喜之即为手书一纸纸尾复书已所作怀古诗一絶云宫中只数赵家妆败雨残云误汉王惟有知情一片月会窥飞燕入昭阳登得后手书持出与清子云老婢淫案已得况主汗性忌早晩见其白练挂粉脰也伊逊已得书遂搆词命登与朱顶鹤赴北院陈首伶官赵惟一私侍懿徳皇后有十香淫词为证伊逊乃宻奏上曰太康元年十月二十三日据外直别院宫婢单登及教坊朱顶鹤陈首本坊伶官赵惟一向要结本坊入内承直高长命以弹筝琵琶得召入内沐上恩宠乃辄干冐禁典谋侍懿徳皇后御前忽于咸雍六年九月驾幸木叶山惟一公称有懿徳皇后防召入弹筝于时皇后以御制回心院曲十首付惟一入调自辰至酉调成皇后向帘下目之遂隔帘与惟一对弹及昏命烛传命惟一去官服着緑巾金抺额窄袖紫罗衫珠带乌鞾皇后亦着紫金百凤衫杏黄金缕帬上戴百寳花髻下穿红凤花鞾召惟一更入内帐对弹琵琶命酒对饮或饮或弹至院鼓三下勅内侍出帐登时当直不复闻帐内弹饮但闻笑声院鼓四下后唤登掲帐曰惟一醉不起可为我呌醒登呌惟一百通始为醒状乃起拜辞后赐金帛一箧谢恩而出其后驾还虽时召见不敢入帐后深怀思因作十香词赐惟一惟一持出夸示同官朱顶鹤朱顶鹤遂手夺其词使妇清子问登登惧事发连坐乗暇泣谏后怒痛笞遂斥外直但朱顶鹤与登共悉此事使含忍不言一朝败坏安免株坐故敢首陈乞为转奏以正刑诛臣惟皇上以至徳统天化及无外寡妻匹妇莫不刑于今宫帐深宻忽有异言其有闗治化良非渺小故不忍隠讳辄据词并手书十香词一纸宻奏以闻上览奏大怒即召后对诘后痛哭转辨曰妾托体国家已造妇人之极况诞育储贰近且生孙儿女满前岂忍更作淫奔失行之人乎上出十香词曰此非汝作手书更复何辞后曰此宋国多尔吉所作妾即从单登得而书赐之耳且国家无亲蚕事妾作那得有亲桑语上曰诗正不妨以无为有如词中合缝鞾亦非汝所着为宋国服耶上怒甚因以铁骨朶击后后几至殒即下其事使参知政事张孝杰与伊逊穷治之伊逊乃系械惟一长命等讯鞫加以钉灼荡错等刑皆为诬服狱成将奏枢宻使萧惟信驰语伊逊孝杰曰懿徳贤明端重化行宫帐且诞育储君为国大本此天下母也而可以叛家仇婢一语动摇之乎公等身为大臣方当照烛奸宄洗雪寃诬烹灭此辈以报国家以正国体奈何欣然以为得其情也公等幸更为思之不听遂具狱上之上犹未决指后怀古一诗曰此是皇后骂飞燕也如何更作十香词孝杰进曰此正皇后怀赵惟一耳上曰何以见之孝杰进曰宫中只数赵家妆惟有知情一片月是二句中包含赵惟一三字也上意遂决即日族诛惟一并斩长命勅后自尽时皇太子及齐国诸公主咸被髪流涕乞代母死上曰朕亲临天下臣妾亿兆而不能防闲一妇更何施面目腼然南面乎后更乞面见汗一言而死不许后乃望帝所而拜作絶命词曰嗟薄祜兮多幸羌作俪兮皇家承昊穹兮下覆近日月兮分华托后钩兮凝位忽前星兮啓曜虽衅累兮黄牀庶无罪兮宗庙欲贯鱼兮上进乗阳徳兮天飞岂祸生兮无朕防秽恶兮宫闱将剖心兮自陈冀回照兮白日宁庶女兮多慙遏飞霜兮下系顾子女兮哀顿对左右兮摧伤共西曜兮将坠忽吾去兮椒房呼天地兮惨悴恨今古兮安极知吾生兮必死又焉爱兮旦夕遂闭宫以白练自经上怒犹未解命裸后尸以苇席裹还其家春秋三十有六正符白练之语闻者莫不寃之皇太子投地大呌曰杀吾母者耶律伊逊也他日不门诛此贼不为人子伊逊遂谋害太子无虚日矣嗟嗟自古国家之祸未甞不起于纎防也鼎观懿徳之变固皆成于伊逊然其始也由于伶官得入宫帐其次则叛家之婢使得近左右此祸之所由生也第伊逊凶惨无匹固无论而孝杰以儒业起家必明于大义者使如惟信直言毅然诤之后必不死后不死则太子可保无恙而上亦何慙于少恩骨肉哉乃亦昧心同声自保禄位使母后储君与诸老成一旦皆死于非辜此史册所书未有之祸也二人者可谓罪通于天者乎然懿徳所以取祸者有三焉曰好音乐与能诗善书耳假令不作回心院曲则十香词安得诬出后手乎至于怀古一诗天实为之而月食飞练先命之矣
　　天祚皇后萧氏
　　契丹国志曰山金司之祸后并被擒尼玛哈纳为次室其后耶律伊都云中起兵乌舍诛伊都并及于后乌舎回至燕山请罪于尼玛哈曰萧氏忍死以从兄者将有待于今日也今见事无成恐或不利于兄且兄横行天下万夫莫当此人帷幄之间可以寸刃害兄于不测矣以爱兄故已擅杀之尼玛哈起而谢之既而泣下
　　天祚元妃萧氏
　　张滙金节要曰尼玛哈之妻乃辽主天祚元妃　鹗案天祚皇后元妃史俱云从西狩以疾亡而二书所説不同如此岂陈大任以金人修辽史故讳之耶列传第二
　　宗室
　　义宗贝
　　五代防要曰长兴元年东丹王托云率蕃官四十余人马百匹自登州泛海内附明宗赐姓东丹名慕华授光禄大夫检校太保安东都护兼御史大夫上柱国渤海郡开国公食邑一千五百户充怀化军节度瑞慎等州观察使二年九月复赐姓李名賛华　五代史曰契丹好饮人血托云左右姬妾多刺其臂吮之其小过辄挑目刲灼不胜其毒然性喜宾客好饮酒工画颇知书其自契丹归中国载书数千卷枢宻使赵延寿每假其异书医经皆中国所无者　又曰唐庄宗遇弑后后宫皆散走朱守殷入宫选得三十余人虢国夫人夏氏以甞幸于庄宗守殷不敢留明宗立悉放庄宗时宫人还其家独夏氏无所归乃以河阳节度使夏鲁竒同姓也因以归之复嫁契丹李賛华　册府元曰安巴坚长子东丹王托云归国明宗赐姓李名賛华出镇滑州在镇多行不法顷之入觐乞留阙下明宗许之复遣就第问所欲賛华附奏曰臣愿为许州节度使明宗欲从之枢宻使范延光以为不可乃止明宗促令归滑賛华谓使者曰若须令赴旧地当自裁尔使者以闻明宗不悦召而证之賛华曰臣不言自裁曽言乞削髪为僧使者引统军李从防为证賛华以手画空曰使者之言如水上画字何可据耶明宗优容之　清异録曰契丹东丹王托云买巧石数峰目为空青府　尧山堂外纪曰东丹王有文才博古今其帆海奔唐载书数千卷习举子业每通名刺云乡贡进士黄居难字乐地以拟白居易字乐天也　张齐贤洛阳缙绅旧闻记曰晋朝太子少师李公肃受命防东丹王防柩归北遣回赐名马百余匹别赐駞马百余头衣服器皿称是宣和画谱曰李賛华好画多写贵人酋长至于袖弓挟弹牵黄臂苍服用皆缦胡之缨鞍勒率皆瑰竒不作中国衣冠亦安于所习者也然议者以为马尚丰肥笔乏壮气其确论欤今御府所藏十有五双骑图一猎骑图一雪骑图一番骑图六人骑图二千角鹿图一吉首并驱图一射骑图一女真猎骑图一　江少虞皇朝类苑曰秘阁有东丹王千角鹿图东丹王归中国赐姓李名賛华亦能为五言诗其子托云亦善丹青千角鹿出北方所画诚妙笔也　周宻志雅堂杂钞曰王介石有东丹王賛华所画番部行程图辽东志曰显陵在医巫闾山塟辽东丹人皇王托
　　云世宗以人皇王爱医巫闾山水竒秀因塟焉山形掩抱六重于中作影殿制度宏丽
　　辽史拾遗卷十九
　　钦定四库全书
　　辽史拾遗卷二十
　　钱塘厉鹗　撰
　　列传第四
　　韩延徽
　　契丹国志曰韩延徽仕刘守光为幕府参军守光与六镇搆怨自称燕帝延徽谏之不从守光置斧于庭曰敢諌者斩孙光鹤力谏守光杀之延徽以幕府之旧且素重之得全守光末年衰困卢龙巡属皆入于晋遣延徽求援于契丹太祖怒其不拜留之令牧马于野　资治通鉴曰延徽为契丹相晋王遣使至契丹延徽寓书于晋王叙所以北去之意且曰非不恋英主非不思故乡所以不留正惧王缄之谗耳因以老母为托且曰延徽在此契丹必不南牧故终同光之世契丹不深入者延徽之力也
　　列传第五
　　王郁
　　资治通鉴曰义武节度使兼中书令王处直未有子妖人李应之得小儿刘云郎于陉邑以遗处直曰是郎有贵相使养为子名之曰都及壮便佞多诈处直爱之置新军使典之处直有孽子郁无宠奔晋晋王克用以女妻之累迁至新州防御使及晋王存朂讨张文礼处直以镇定相为唇齿患之以新州地邻契丹乃潜遣人语郁使赂契丹召令犯塞以解镇州之围郁素疾都冐继其宗乃邀处直求为嗣许之军府之人皆不欲召契丹都亦卢郁夺其处乃隂与书吏和昭训谋劫处直防处直与张文礼使宴于城东暮归都以新军数百伏于府第大噪劫之曰将士不欲以城召契丹请令公归西第乃并其妻妾幽之都自为留后
　　列传第六
　　赵延夀【子匡賛补】
　　册府元曰赵延夀少时有相者云此官岂止于是耶后必有甲兵大权位极列土人或诘云此人妍柔如女子安有大兵权乎俄迁盟津许田汴水宋城连帅宣徽使枢宻使兼领河阳清泰中复为枢宻使资治通鉴曰契丹主入汴唐王淑妃与郇公从益居洛阳赵延夀娶明宗女为夫人淑妃诣大梁防礼契丹主见而拜之曰吾嫂也　五代史曰契丹犯京师赵延夀所尚明宗公主已死徳光乃为延夀娶许王从益妹是为永安公主　册府元曰晋天福三年九月庚申契丹使页允廷信押按各马往雒京般取后唐公主丙寅赵延夀进马二匹谢恩放燕国长公主归幽州　契丹国志曰晋军降契丹太宗悉收其铠仗数万贮恒州驱马数万归其国遣杜重威将其众从已而南及河太宗以晋兵之众恐其为变欲悉以北骑拥而纳之河或谏曰晋兵在他所者尚多使闻降者尽死必皆拒命为患不若且抚之徐思其防太宗乃使杜重威以其众屯陈桥防乆雪官无供给士卒冻馁咸怨重威相聚而泣重威毎出道旁人皆骂之太宗犹欲诛晋兵延夀言于太宗曰皇帝亲冐矢石以取晋国欲自有之乎将为他人取之乎太宗变色曰朕举国南征五年不解甲仅能得之岂为他人乎延夀曰晋国南有唐西有蜀常为仇敌皇帝亦知之乎曰知之延夀曰晋国东自沂宻西及秦凤延袤数千里边于呉蜀常以兵戍之南方暑湿上国人不能居也他日车驾北归以晋国如此之大无兵守之呉蜀必相与乗虚入防如此岂非为他人取之乎太宗曰朕不知也然则奈何延夀曰陈桥降卒可分以戍南边则吴蜀不能为患矣太宗曰朕昔在上党失于断割悉以唐兵授晋既而反为仇雠北面与我战争勤兵累年仅能胜之今幸入吾手不因此时悉除之岂可留以为患乎延夀曰向留晋兵于河南不质其妻子故有此患今若悉徙其家于恒定云朔之间每嵗分番使戍南边何忧其为变哉此上防也太宗悦曰善惟大王所以处之由是陈桥兵始得免分遣还营　玉堂闲话曰五代契丹入防之初所在羣盗蜂起北人患之陈州有一妇人为贼帅号曰白颈雅形质簏陋髪黄体黑求诣北主称男子姓名衣冠拜跪皆如男子北主以为怀化将军委之招辑山东诸盗其属数千皆男子前后有夫数十人少不如意皆手刃之伪燕赵延夀问之自云能左右射被双鞬日可行三百里盘矛撃劔皆所长也后为兖州刺史冯彦卿戮之　太平广记曰赵延夀将家子幼习武畧即戎之暇复以篇什为意甞在辽廷赋诗曰黄沙风卷半空抛云重隂山雪满郊探水人回移帐就射雕箭落着弓抄鸟逢霜果饥还啄马渡氷河渇自跑占得高原肥草地夜深生火折林梢南人往往传之【出赵延夀传】东都事畧曰刘温叟仕晋为翰林学士契丹犯京师温叟惧随契丹北徙与承防张允求去职契丹主怒欲黜为县令赵延夀曰学士不称职而求解者罢之可也得不黜　十国春秋曰赵匡賛字元辅本名美后更今名幽州蓟人也祖徳钧后唐卢龙节度使封北平王父延夀尚明宗女至忠武军节度使匡賛幼聪慧应神童举明宗诏赐童子及第仍附礼部春牓清泰末晋髙祖起并州命延夀将兵屯上党徳钧将本军自幽州来防时晋髙祖以契丹之援引兵南下徳钧父子降晋契丹主尽锢之北去匡賛独与母公主留西洛未几晋髙祖命匡賛奉母归蓟门契丹署为金吾将军数年契丹以延夀为范阳节度使又署匡賛为牙内都校开运末契丹主将谋南侵委政延夀及平原陷匡賛复受契丹署为河中节度使延夀从契丹北归匡賛得留镇河中未几汉髙祖起晋阳匡賛奉表劝进加捡校太尉仍镇河东改京兆尹晋昌军节度使匡賛惧汉疑已蜀广政十年冬十月奉表降于后主复归汉为左骁卫上将军又仕周累迁保信军节度使入宋加捡校太师封卫国公卒年五十五
　　赵思温
　　册府元曰晋髙祖天福二年十一月诏赐北朝赫噜相公聂相公幽州赵思温缯帛器皿以前屯瀛州援王师讨魏故也　资治通鉴曰契丹既得幽州命曰南京以唐降将赵思温为留守思温子延照在晋帝以为祁州刺史思温宻令延照言敌情终变请以幽州内附帝不许延照后入契丹　鹗案延照史作延昭　王恽秋涧集题辽太师赵思温族系后曰辽氏开国二百载跨有燕云雄长夷夏虽其创业之君规模宏逺守成之主善于继述亦由一时谋臣猛将与夫子孙蕃衍众多克肖肯构有以维持藩翰赵公早以骁勇善战受知辽太祖烜赫贵显生子十有二人其后支分别官三事使相宣徽节度团练观察刺史下逮州县职余二百人迄今燕之故老谈勲阀富盛照映前后者必曰韩刘马赵四大族焉鸣呼盛哉孟子称故国非谓乔木而有世臣者其是之谓欤
　　张砺【耶律隆鄂特满逹附】
　　册府元曰张砺初为举子在梁依翰林学士李愚贞明中砺自河阳北归庄宗版授太原府掾出入崇达之间揄愚之节槩及愚所为文仲尼遇顔回夀夷齐非饿等篇人望风称之　资治通鉴曰天成元年【同光四年】春正月魏王继岌将发成都马彦珪至以皇后教示继岌甲子旦召郭崇韬计事继岌登楼避之崇韬方升阶继岌从者李环挝碎其首并杀其子廷诲廷信崇韬左右皆窜匿独掌书记滏阳张砺诣魏王府恸哭久之　册府元曰张砺为辽主翰林学士开运末与辽主俱南松门之内轩辔交织多继烛接语无厌倦色因宻言曰契丹用法如此岂能久处汉地及北去道路有觞酒豆肉必遗故客属僚死之日囊装唯酒食器皿而已识者无不髙之　契丹国志曰耶律隆鄂特国主族人也太宗攻晋隆鄂特扈从累有战功太宗入大梁以隆鄂特为镇宁节度使隆鄂特性残虐澶州人苦之贼帅王缦率其徒千余人袭据南北渡浮航纵兵大掠围隆鄂特于牙城隆鄂特闻汉平邺与满逹等焚掠定州悉驱其人北去方广千里剽掠殆尽　满达太宗之从弟也防同九年契丹攻黎阳满逹先驱晋博州刺史周儒以城降未几周儒引满逹自马家口济河营于东岸攻郓州北津又陷徳州擒刺史尹居璠太宗南入大梁以满逹为安国节度使又以为中京留守至恒州崔廷勲见满逹拜跪献酒满逹踞而受之麻荅贪残猾忍民间有珍寳美女必夺取之又捕村民诬以为叛披面断腕焚炙而杀之欲以威众遣使督运于邢州防御使薛怀让闻汉髙祖入大梁杀其使者举州降满逹仅八百人汉兵突入府中与契丹战防日暮有村民数千噪于城外欲夺北兵寳货妇女北兵惧而北遁满逹刘晞崔廷勲皆奔定州与义成节度使耶律隆鄂特合汉有白再荣者拘人取财恒州谓之白满逹虐可知矣满逹归世宗杀之　鹗案耶律隆鄂特满逹见张砺传中附详于此
　　列传第十
　　张俭
　　续资治通鉴长编曰河北既罢兵知雄州李允则治城垒不辍辽主问其相张俭曰闻南朝尚修城备得无违誓约俭曰李雄州为安抚使其人长者不足疑
　　邢抱朴
　　大同府志曰龙首书院在应州西南辽翰林学士邢抱朴建
　　列传第十一
　　王继忠
　　王文正笔録曰王继忠性谨饬纯固有守事真宗储邸厯年最久羣辈中为之冠首众皆惮其严整宫中事有所未便常尽规谏上毎为之敛容聴纳及上即位咸平中边鄙尚耸与今侍中张耆同典禁兵戍守镇定防戎马大至晨薄我军亟命出兵为左右翼以御之阵之西偏最为兵冲继忠固请代耆西往及我师败绩继忠遂为契丹所获因授以官爵为其婚娶大加委用继忠亦悉心勤职由是渐被亲任乃从容进説曰窃观契丹与南朝为仇敌每嵗赋车籍马国内骚然未见其利孰若驰一介防旧盟结好息民休兵解甲为彼此之计无出此者国母春秋已髙国主承袭已久共忻纳之咸平六年夏四月石普方守莫州素与继忠同在东宫乃命致书于普请遣使至北境特议和好普具奏其事朝廷弗之信止令普荅其书而已是秋继忠书复至意甚切令普荅书且曰俟彼先遣使至即议修和冬契丹举兵深入贝魏边烽警急上在澶渊乃遣曹利用驰往许以通聘利用至魏参知政事王公钦若镇天雄留而不遣及徳清通利两军被围急上令参政王公旦作手书以谕钦若始聴其北去契丹国母见利用大喜曰何来之晩也即日议定其事遣使丁振偕来又命李继昌报聘于是兵罢改元景徳车驾还京是举也虽宸谋善断亦继忠能揣敌情而启导之自是生辰正旦信使往还皆赐继忠手诏器玩服带甚厚仍通其家信嵗以为常至其身没乃止继忠为人有诚信北境甚重之封河间王彼土人士或称之曰古人尽忠止能忠于一主今河间王结南北欢好若此可谓尽忠于两国主然则继忠身陷异国不能即死与夫无益而苟活者异矣　东都事畧曰王继忠开封人也父为军校戍边而死继忠因得补殿直真宗在东宫得给事左右累擢至云州观察使咸平末契丹入防继忠帅定武出战于望都之北自以被遇之厚力战图报而服饰稍异契丹识之转鬬累日援兵不至遂陷于契丹隆平集曰王继忠开封人咸平末陷契丹初谓已死赠大同军节度使録其于懐敏懐徳懐政皆加等景徳初契丹俾继忠奉章道意请修和好朝廷允其请戢兵息民与有力焉自是朝廷每遣使至契丹必厚赐继忠对使必泣下尝附表请还上以誓好既定姑谕之契丹主待之益厚改其姓曰耶律名曰显忠又曰宗信封为吴王
　　列传
　　耶律隆运
　　契丹国志曰隆运自在景宗朝翼决庶政帝后少年有辟阳之幸景宗疾亟隆运不俟诏宻召其亲属等十余人并赴行帐时诸王宗室二百余人拥兵握政盈布朝廷后当朝虽久然少姻戚援助诸皇子幼穉内外震恐隆运请于后易置大臣勅诸王各归第不得私相燕防随机应变夺其兵权时赵王等俱在上京隆运奏召其妻子赴阙景宗崩事出仓卒乃集蕃汉臣僚立梁王隆绪为皇帝帝以隆运辅翼功前后少比乃赐铁劵誓文躬自亲书斋戒焚香于北斗星下读之宣示蕃汉诸臣又以隆运一旌附籍横帐列于景宗庙位契丹横帐犹宋朝玉牒所也改封晋王左右防位特置百人北法防位惟国主有之帝以隆运勲大恩数优渥见则尽敬秦国二王毎日一问起居至隆运所居帐二里外已去葢下车徒步而进暨其回也列揖于帐外隆运受之帝或至其帐五十余步下车隆运出迎尽礼帝亦先为之揖及薨帝与后诸王公主已下并内外臣僚制服行防葬礼一依承天太后故事灵柩将发帝自挽车哭送羣臣泣谏百余步乃止陪葬干陵侧诏影堂制度一同干陵又诏诸处应有景宗御容殿皆以隆运真容置之殿内
　　郭世珍【补】
　　张祥漷县志曰郭世珍漷隂人仕辽至司徒时承天太后侵宋俘获甚众师次范阳世珍上言降卒皆有怀土之情驱之而北终不为用太后嘉纳纵活数万人
　　列传第十五
　　萧逹林子缫古
　　契丹国志曰萧安扎其畨名曰缫古燕京统军使塔勒满【即逹林】之子塔勒满于统和中攻南宋澶州为矢所中死城下安扎以父战功为只侯郎君迁林牙契丹诸行宫都部署又迁彰国节度使安扎虽家门贵盛而虚已接物汲引诸名士时论贤之宋张升来使奥只以侍中为馆伴使从容言两朝盟好誓若山河毋以小嫌遽伤大信与升谈论移日曲尽其懽升亦云侍中北朝仪表也深敬异之后授北宰相宣徽使封郑王
　　列传第十六
　　刘六符
　　陆游老学庵笔记曰辽人刘六符所谓刘燕公者建议于其国谓燕蓟云朔皆中国人不乐属我非有以大收其心必不能久辽主宗真问曰如何可收其心曰敛于民者十减其四五则民惟恐不为北朝人矣辽主曰如国用何曰臣愿使南朝求割闗南地而増戍阅兵以胁之南朝重于割地必求増嵗币我托不得已受之俟得币则以其数对减民赋可也宗真大以为然卒用其防得増币而他大臣背约才以币之十二减赋民固已喜及洪基嗣立六符为相复请用元议洪基亦仁厚遂尽用银绢二十万之数减燕云租赋仁宗皇帝庆厯中甞赐辽使刘六符飞白书八字曰南北两朝永通和好防六符知贡举乃以两朝永通和好为赋题而以南北两朝永通和好为韵云出南朝皇帝飞白书六符葢为辽画防増嵗币者然其尊戴中国尚如此则盟好中絶诚可惜也　郝经陵川文集曰汉中山靖王之后唐卢龙节度使怦有幽州传姓授节数世入契丹为王公数十人如刘六符等尤其贵显者也终始契丹二百余年入金源氏为燕四大族号刘韩马赵氏
　　杜防
　　陈师道后山谈丛曰杜防契丹名相也谓和亲为便民戒契丹世世相受谨守其约又虞中国之败约也凡十年遣使以事动四国而坚其约
　　列传第十七
　　萧孝穆
　　契丹国志曰孝穆机悟有才艺驰马立射五的时人莫能及
　　列传第十九
　　马保忠【补】
　　契丹国志曰马保忠营州人也踈眉丰目谨重寡欲斤斤自修人贤其行自力读书不谒州县节用以给亲族大穰则振其余于乡党太平间授洗马改著作郎殿中丞兴宗朝为枢宻使守太师兼平章政事封燕国公甞上言强天下者儒道弱天下者吏道今之授官大率吏而不儒崇儒道则乡党之行修修徳行则冠冕之绪崇自今其有非圣帝明王孔孟之教者望下明诏痛禁絶之其笃意风教如此卒赐谥曰刚简
　　列传第二十八
　　耶律俨
　　契丹国志曰李俨姿性巧猾善谀佞甞与知枢宻院事牛温舒有隙各进所亲厚朋党纷然恃萧奉先为内主温舒不能胜　云庄四六余话曰绍圣中蔡京为馆伴时辽使李俨葢泛使者留馆颇久一日俨方饮次忽将盘中杏曰来未开花如今多杏【幸】京即举梨谓之曰去虽落叶那可轻梨【离】
　　列传第三十二
　　萧奉先【弟保先附】
　　契丹国志曰萧保先亦奉先弟也为渤海留守少师政令严酷女真之乱被杀
　　张琳
　　契丹国志曰天祚立琳两为戸部使负东京人望女真日炽髙永昌叛于渤海时天庆六年也永昌叛辽东五十余州尽没独沈州未下琳痛念乡村欲自讨之契丹屡败精兵鋭卒十无一存琳缚手无防始招所谓转户军葢辽东渤海乃夙所仇若其转戸则使役良家庶几捐躯奋命命下得兵二万余琳自显州进兵止备辽河三义口琳遣羸卒数千阳为来攻间道以精骑直趋沈州渤海始觉经三十余战渤海乃走保东京后女真援师至师自惊恐望风而溃失亡不可胜计琳遁入辽州谪授辽兴节度使乃平州也
　　耶律伊都
　　沈良靖康遗録曰先是斡里雅布退师回燕山遣萧庆来催所许金帛送萧庆于都亭驿一小屋中封其戸传食以过凡数日徐处仁吴敏当国建议谓萧庆本契丹人为金所灭不能无怨因请赐伊都书令庆赍去厚礼待之庆得书遂行使车过河即宣言南朝有书令我约契丹共灭大金并书驰驿送至尼堪由是愈忿矣　靖康要盟録曰靖康元年四月因金使萧仲恭等还朝宻赐耶律太师书以黄绢冩之云大宋皇帝致书于左金吾上将军右都监耶律太师昔我烈祖章圣皇帝与大辽结好于澶渊惇信修睦百有余年边境晏安苍生防福义同一家靡有兵革战闘之事通和逺久振古所无金人不道称兵朔方拘縻天祚剪灭其国在于中国誓好之旧义当兴师以拯颠危而奸臣童贯等迷国擅命沮遏信使结纳仇雠购以金缯分据燕土金匮之约藏在庙祧委弃勿遵人神怨恫致金人之强暴敢肆陆梁俶扰边境达于都城则唯此之故道君太上皇帝深悼前非因成内禅肆朕初即大位惟怀永图念烈祖之遗徳思大辽之旧好辍食兴念无时敢忘凡前日大臣先误国搆祸皆已窜逐思欲亲仁善隣以为两国生灵无穷之福此志既定未有以达而使人萧仲恭赵轮等能道辽国与燕云之遗民不忘耶律氏之徳冀假中国诏令拥立耆哲众望所属宜国人无如金吾者适谐至意良用欣怀昔闻金吾前为辽国将兵数有大功谋立晋王实为大辽宗社之计不幸事不克就避祸去国向使前之计行晋王有国则天祚安享荣养耶律氏不亡于天祚不害其孝而于耶律氏之计诚至忠矣宗社之英天人所相为宜继有辽国克绍前休以慰遗民之思方今总兵于外且有西南招讨太师之助一徳恊心足以共成大事以中书之势竭力拥卫何有不成谋事贵断时不可失惟金吾图之书不尽言已令萧仲恭赵轮回奏面道委曲天时蒸染更冀保绥　鹗案伊都仕辽为金吾卫将军降金后天防三年大举伐宋余都为元帅右都监事详金史靖康帝书中所称葢两国之官也　松漠纪闻曰伊都之降也金人以为西军大监军久不迁常伊都其军和勒端也失其金牌金人疑其与林牙暗合遂质其妻子伊都始有叛心明年九月约燕京统军反统军之兵皆契丹人伊都谋诛西军之在云中者尽约云中河东河北燕京郡守之契丹汉儿令诛女真之在官在军者天徳知而伪许之遣其妻来告时乌舍为西监军自云中来燕防闻其事而未信与通事汉儿纳延同行数百里纳延见二骑驰甚遽问之曰曽见监军否以不识对问为谁曰伊都下人纳延追及乌舍曰适两契丹云余都下人既在西京何故不识监军【北人称云中为西京】恐有奸谋遂回马追获搜其鞾中得伊都书曰事已泄宜便下手复驰告乌舍即回燕统军来谒缚而诛之又二日至云中伊都防觉父子以游猎为名遁入夏国夏人问有兵几何云亲兵二三百遂不纳投达靼达靼先受乌舍之命其首领诈出迎具食帐中潜以兵围之达靼善射无衣甲伊都出敌不胜父子皆死凡预谋者悉诛契丹之黠汉儿之有声者皆不免














　　辽史拾遗卷二十
<史部,正史类,辽史拾遗>
　　钦定四库全书
　　辽史拾遗卷二十一
　　钱塘厉鹗　撰
　　列传第三十三
　　文学上
　　李澣
　　资治通鉴曰长兴四年十一月秦王从荣之乱河南巡官李澣江文蔚等六人勒归田里澣回之族曽孙也【李回唐武宗朝宰相】五代史补曰李澣有逸才每作文则笔不停缀而性嗜酒杨凝式甞受诏撰钱镠碑自以作不逮澣于是多市美酒召澣饮俟其酣且使代笔经宿而成凡一万五千字莫不词理典赡凝式叹伏久之少主之入蕃也宰相冯道等至镇州北主皆放还澣时为翰林院学士北主以其才特留之竟卒于蕃中其后人有得其文集者号曰丁年集葢取苏武丁年奉使之意　又曰李涛为人不拘礼法弟澣娶礼部尚书窦宁固之女年甲稍髙成婚之夕窦氏出参涛輙望尘下拜澣惊曰大哥风狂耶新妇参阿伯岂有答礼仪涛应曰我不风只将谓是亲家母澣且慙且怒既坐窦氏复拜涛又叉手当胸作歇后语曰慙无窦建缪作梁山喏喏喏闻者莫不絶倒　古今诗话曰李澣及第于和凝榜下后与座主同任学士防凝作相澣为承防适当批诏次日于玉堂輙开和相旧阁悉取图书器玩去因留一诗于榻上云座主登庸归鳯阁门生批诏立鼇头玉堂旧阁多珍玩可作西斋润笔不人皆笑其疎纵
　　列传第三十四
　　文学下
　　王鼎
　　髙丽史崔思诹传曰思诹宣宗朝拜殿中少监知尚书戸部事出为西京副留守驾幸西京时辽使王鼎来思诹为馆伴闻鼎每夜独坐为文以计取其书奏之乃谏疏也其疏极言辽太平日久不修武备又言大宋伐南夏事
　　王正【以下六人补】
　　王正燕山云居寺碑曰云居寺东一里有髙峰峰之上十余步有九室室之内有经四百二十万言本自静琬始厥谋厯道暹诸公成其事佛宇经厨僧坊钟阁材唯杞梓砌则琳珉古桧星罗流水环绕缺堤相望门闼洞开风俗以四月八日共庆佛生凡水之滨山之缺不逺百里预馈供粮号为义食先是庚午年寺主谦讽和尚为门徒时仆自皇后台被褐来游论难数宵以道相得自兹一别仆以职倅于瀛掌记于武定亷察于奉圣陟在宪台迁在谏署佐兹邦计迨今十五年复防于兹寺和尚建库堂一座五间六架厨房一座五间五架转轮佛殿一座五间六架暖防一座五间五架又化助前燕王侍中兰陵公建讲堂一座五间七架又化助公主建碑楼一座五间六架并诸腰座次建饭廊一十三间四架次又建东库四间五架次建梵网经廊房八间四架次葢后门屋一座余有舍短从长加朱施粉周而复始不可殚论乙丑嵗天顺皇帝御宇之十五载丞相秦王统燕之四年泰阶平格泽明八风草偃四海镜清和尚庆此得时恳请求作记仆以谦讽等同徳经营协力倡和结一千人之社合一千人之心春不妨耕秋不废获立其信导其教无贫富后先无贵贱老少施有定例纳有常期贮于库司补兹寺缺寺不坏于平地经不坠于东峰稽首灵岩载铭贞石盐铁判官朝议郎行右补阙赐绯鱼袋王正述前乡贡进士郑熙书
　　李仲宣
　　盘山志曰李仲宣知蓟州军事判官文林郎试秘书省校书郎祐唐寺剏建讲堂碑记曰夫幽燕之分列郡有四蓟门为上地方千里籍冠百城红稻香秔实鱼盐之沃壤襟河控岳当旂防之奥区于古堞之外西北一舍有盘山者乃箕尾之巨镇也深维地轴髙辟天门防碧凝霄寒青压海珠楼璇室仰窈窱于昆丘寳洞琼台耀旁礴于衡岳崆峒左倚太行右道怀珠之水其阳削玉之峰峭其后岭上时兴于瑞雾谷中虚老于乔松竒树珍禽异花灵草絶顶有龙池焉向旱嵗而能兴雷雨岩下有潮井焉依旦暮而不亏盈缩于名山之内最处其佳此境旧有五寺祐唐者乃备其一自昔相传有尊者挈杖逺至求植足之所僧室东北隔岩下有澄泉恍惚之间见千僧洗鉢瞬息而冺因兹构精舍晏坐矣厥后于谿谷磵石之面刻千佛之像而以显其殊胜也虽雨渍苔斑睠仪相而犹在阳舒隂惨流善誉而不隳向此蓝垣之北长松之下有大石焉重万余钧或遇敬信者防触而动迄今游阅之士冠葢相望不絶于阡陌也当昔全盛之时砌叠龙蟠檐排凤翅晨钟暮磬上闻兠率禅宗律学宛是只园骈阗可类于清凉赫奕遥同于白马乃法侣辐辏之乡也爰自大兵之后并已炉灭因谓物不可以久废故享利于徳人徳人者即寺主大徳乃当寺之景也厥本惟裔其神不测苦随念尽乐与人同化六趣之茫然归十方之安隠年腊未晩行业弥髙既多有续之开宜示无穷之绩寺主大徳俗姓琅琊氏释讳希悟镇阳夏博人也爰自聚沙之嵗礼当寺寺主在楚禅师授法焉勦除五葢慕别四生舍怨棹而誓泛慈舟弃毒药而愿食甘果年二十诣长兴寺具尸罗由启愿延僧一十万次第竟矣由是谓其友曰闻二仪舒惨四序推迁人生几何嵗不我与览斯基址孰忍凄凉野鹿羣麋昼夜而草眠香径坏碑毁塔髙而蔓挂藤萝玉毫消尽于华鬘金磬罢闻于齐忏上漏下湿日就月将徐兴再造之心爰起从新之务于是乎手披榛棘力用经营移怪石而截断云根伐灌木而摧折烟色应厯十二年化求财賮葢佛殿一座栾栌娟妙丹艧新鲜塑佛中央图像四壁保宁四年又建厨库僧堂二座俾防馐之有所作也宾旅之有所归也干亨二年加授紫衣载议门迎广陌地处幽凉虞生肇之徒见临顾讲讃之所交阙乃于僧室之隂叠磷磷之石瀹瑟瑟之泉髙广数防骈罗万树薙除沙砾俯就基坰而又请邑人醵缗聚赂四逺之乐施者如鳞介之归巨海也即乃市木云峤采石烟岩穷斤斧之力极磨砻之妙初心才启大厦攸成式导昬衢弥光世徳其堂也保宁十年剏建带云川之渺渺緫逺岫之峩峩东观种玉之田西掞筑金之阙兰楹镂彩桂柱凝丹月入秋窗风含夏戸檐外之杉松郁鬰槛前之水潺湲所贵安苾蒭僧置狻猊座髙谈玉偈然慧炬而絶烦恼薪妙演金文挥智刃而剖无明□长依佛住永压山门对延灵岫之峯阐説瑜伽之防此皆邑人等心独慕善志乃忘筌知浮生石火以难停觉幻质风烟而易灭各捐净施共搆良因即寺主希悟大徳激劝之所致也縁惠之所被也厥外井有甘泉地多腴壤闲栽珍果棋布蔬畦清风起兮緑干香细雨霁兮红葵茂净供必饬白足咸来其供给之费恒不阙于只赡者大徳寺主力办也葢惟寺主大徳道洽空有识洞幽防全资化导于多方以至圆成于能事所冀皇嗣永安神业矣相国长调鼎鼐矣京尹之仁无秕稗矣郡牧之信及竹童矣一切含灵同沾利乐一切惑溺并向真如爰述懿徽俾雕翠琰其邑人姓号具列碑隂仲宣靡职之嵗华构方成命修辞以序之序之伊何即为铭而记之曰峭壮灵峯剏兴华宇式开讲肆用陈法侣物置人多利圆三寳庶几乎作善之祥传名旷古统和五年嵗次丁亥四月八日
　　南抃
　　盘山志曰南抃蓟州人官少府少监知秘书少监上方感化寺碑记曰噫西圣人教既一唱而东也应而和者其徒半天下是以城闾邑聚塔庙日兴后数百年竞相髙以奢丽有大苾蒭众乐诸阿兰若岩居野处如鹫峯鹿苑者比比而是方之城邑则又过焉渔阳古郡之西北丛岫迤逦其势雄气秀曰田盘山冈峦倚叠富有名寺而感化者旧号元宫物无常名事穷则变防幽州主帅清和张公奏请之故因以是额易其前号独亢爽清胜确乎不移既肘腋于絶巘又襟袖于列刹故自往昔目为上方非清信舍财而附益髙流择地以来集则何以増崇垂逺至于是哉魏太和十九年无终县民田氏兹焉营办唐太和咸通间道宗常实二大师前季后昆继踵而至故碑遗像文迹俱存尔后人多住持处亦成就布金之地广在山麓法堂佛宇敝乎下禅窦经龛出乎松杪云际髙低相望居然缁属殆至三百自师资传衣而后无城郭乞食之劳以其剏始以来占籍斯广野有良田百余顷园有甘栗万余株清泉茂林半在疆域斯为许久之业又在形胜之境宜乎与法常住如山不骞是使居之则安不为争者所夺奈何太康初邻者侵竞割据嵓壑鬬诤坚固适在此时徒积讼源久不能决先于蓟之属县三河北乡自干亨前有庄一所辟土三十顷闲蓺麦千畆皆原隰沃壤可谓上腴营佃距今即有年禩利资日用众实頼之大安中燕地通括天荒使者驰至按视厥土以幸民所首谓执契不明遂围以官封旷为牧地吞我林麓既如彼废我田壤又若此使庖舍缺薪蒸之供斋堂乏饼饵之给而至于是可叹香火寺僧法云暨法逍次言及众曰先世有所遗籍吾侪不能嗣守亦空门之不肖者也安忍坐受其拱黙而已相与诣阙陈诉厯官辩论一旦得直其诬两者复为所有防奉上命就委长吏辨封立表取旧为定自是樵防耕获之利随用而足以小大协力始终一心而令释氏家肥不减畴昔赫矣能事于前有光虽汶阳归已侵之疆兴平还既夺之地不是过也干统六年冬老比丘崇简与前蓟州管内都纲提防寺事前沙门士贤元悟上座僧士侃都和僧圆净等以甞往时具向之始末纪石为谓防余有故不果顷又走书来速文勤至再三岂可无述夫藏用于形迹者莫妙于理智显用于事为者莫大乎势力佛之道理与智也之在人势与力也若兹寺者像设攸在法相所寄智与形防理随事集向内不资徒侣之力外不托王臣之势则有所废矣孰能兴之今豪夺者止诬取者予使禅枝律裔保有其业良以此也后之补处是者其念之乎干统七年春正月元日
　　耶律某
　　诗话緫曰北辽多有文籍亦以文雅相尚王矩为工部郎中本燕人为辽将耶律某忘其名掌书记甞从其出入耶律兄及兄之子太平兴国中战殁于大郡后耶律经旧战处览其遗迹作诗矩记其两句云父子尽从蛇阵殁弟兄空望雁门悲
　　马尧俊
　　文昌杂録曰元丰三年髙丽国王王徽以疾表乞太医朝廷遗閤门通事舍人王舜封押至彼国舜封上言十二月一日徽生辰北辽遣起居郎知制诰马尧俊充使留仙賔馆尧俊献徽诗曰始从钩裂海东天世世英雄禀自然掌上寳符钤造化胸中神劒画山川太宗莫取龙州道炀帝难乗鸭緑船真是金轮长理国岂论八万四千年徽以锦防八百匹为谢云
　　无名使臣
　　能改斋漫録曰崇宁三年大辽贺生辰使至赐宴且赐柑有谢表云聘礼适陈祝帝龄于紫阙恩华固异锡仙实于公邮方厥包来贡之期捧兹徳惟馨之赐天香满袖染淮水之清霜云液盈盘挹洞庭之余润梓里岂遑于遗母公朝切愿于献君感徳滋深谕言罔既
　　列传第三十六
　　卓行
　　唐中和【以下二人补】
　　江邻几杂志曰予奉使迓辽贺正使于雄州介曰唐中和自作借职割俸钱与弟请至今四十年士大夫恐罕能如此　鹗案辽史载卓行三人皆止足恬退之流如中和者笃念天显为人所难何异李充缪肜乎应从后汉书独行传之例入卓行传
　　张潜
　　许铤武清县志曰辽张潜邑人精于易不乐仕进安贫乐道乡里称其贤有餽以田者辞不受卒于家列传第三十七
　　列女
　　邢简妻陈氏
　　大同府志曰一经楼在应州城内辽郎中邢简妻陈夫人教子读书处
　　韩庆民妻【补】
　　金史曰韩庆民妻者不知何许人亦不知其姓氏庆民事辽为宜州节度使天防中攻破宜州庆民不屈而死以其妻配将士其妻誓死不从遂自杀世宗读太宗实録见庆民夫妇事叹曰如此节操可谓难矣鹗案天祚亡殉国者寥寥故辽史无忠义传庆民
　　亦忠义中一人史何以不为立传其妻不屈于金而死宜改入辽史列女传
　　列传第三十八
　　方技
　　王白
　　文莹续湘山野録曰太祖收晋水侵河东之年晋侯使伪命殿直程再荣间道入契丹求救兵至西楼叩于契丹宣徽使王白曰南朝今收敝国危蹙不保乞师救之白深于术数谓再荣曰晋必无患南兵五月十七日当回晋次日必大济再荣因问他日安危之数白曰后十年晋破破即扫地矣非唯晋破而契丹亦裒然扶困郤犯中原饮马黄河而返子但记之是时王师果不克晋殆后十年当太平兴国四年方平晋垒又白甞谓契丹扶困再犯之事者即太宗征渔阳旋兵雍熙丙戌嵗会曹武惠彬伐燕不利是年冬契丹报役王师失势于河间契丹乗胜抵黄河而退皆如白言年八十卒
　　刘銮【以下六人补】
　　郝经陵川文集四贤祠碑畧曰辛亥之秋过督亢至易水投文酌酒吊太子丹闻水汭有祠国公刘銮所塑技极精巧不知为何神遂往观之四像皆南面列坐一王者拱其侧衣冠极古殆皆周制问诸守祠丈人言祠故有榜曰四贤不知为何代之贤契丹时有题曰乐将军者亦不知孰为乐将军也某乃大悟其列坐曰郭隗乐毅剧辛邹衍拱而侍其侧者燕昭王也　山西通志曰刘銮寺在大同府城外銮辽人能塑诸佛像因以名寺乃其家佛堂也　析津日记曰京师像设之竒古者曰刘銮塑説者疑銮与元音相近而误考郝伯常陵川集燕有四贤祠其像塑自刘銮则銮别是一人著名于正奉之先者也元史方技传刘元字东元蓟之寳坻人
　　萧瀜
　　绘事备考曰萧瀜辽之贵族官至南院枢宻使好读书亲翰墨尤善丹青慕唐裴寛边鸾之迹凡奉使入宋者必命购求有名迹不惜重价装潢既就而后携归本国临摹咸有法则兴宗清宁中以义宗千角鹿图赐焉
　　陈升
　　图绘寳鉴补遗曰陈升圣宗翰林侍诏甞奉诏冩南征得胜图
　　常思言
　　郭若虚图画见闻志曰余熙宁辛亥冬被命接劳北使为辅行日与其副燕人马禋邢希古结驷并驰希古恭顺详敏有儒者之风从容语及图画且云燕京有一布衣常其姓思言其名善画山水林木求之者甚众然必在渠乐与即为之既不可以利诱复不可以势动此其所以难得也
　　吴九州
　　邓椿画继曰吴九州燕人善画鹿穷尽蕃鹿之态牛鹿马鹿养葺退角老嫩之别无不曲尽其似
　　乐先生
　　洪迈夷坚志曰契丹季年常胜军校厐太保妻耶律氏诣燕山乐先生卜肆问命卦成乐惊曰平生所阅人无如夫人之贵非后妃不足以当之今服饰若此何也耶律笑曰吾夫一营卒耳近以防功方迁队首犹未免饥寒安望王侯乐曰夫人不大贵吾当焚五行之书既而金人灭契丹首领乌珠至燕见耶律氏美纳之而杀其夫后封越国王妃妃方頥修额明眸华髪权畧过男子乌珠敬畏之先公在燕时熟识其状予奉使日接伴使曰工部侍郎厐显忠葢耶律在厐氏时所生也
　　刘操【以下道释五人附】
　　都邛三余赘笔曰道家有南北二宗其南宗自东华少阳君得老聃之道以授汉钟离权权授唐进士吕岩岩授辽进士刘操　薛大训神仙通鉴曰刘元英字宗成号海蟾子初名操字昭逺后得道改称焉燕地广陵人也【一云大辽人】以明经擢第仕燕主刘守光为相素喜性命之説钦崇黄老之教一日忽有道人来谒海蟾乃邀坐堂上待以宾礼问其氏族名氏俱不对但自称正阳子海蟾顺风请益道人为演清静无为之宗金液还丹之要既竟乃索鸡卵十枚金钱十文以一文置之几上累十卵于钱若浮图之状海蟾惊异之叹曰危哉道人曰人居荣禄之场履忧患之地其危有甚于此者复尽以其钱擘破为二掷之而去海蟾因此大悟翌早解印辞朝易服从道有诗云抛离火宅三千指屏去门兵十万家纪当时之实也后遇吕洞賔得金丹之秘防自此往来终南泰华间后结张无梦神放访陈希夷先生为方外友亦间作诗有诗集行于世其咏修链则有还金篇行于世
　　法均
　　释明河补续髙僧传曰法均族里失详兰茁幽潜珠英秘润人莫之知唯京西紫金寺非辱律师异之收为童子究律学谨持犯得性自然非矫揉也虽行在毘尼而志尚禅悦寻师求指者决十余年清宁中被征较定诸家章抄或有艳之谋为代者师力求退与息贪竞时议多之道声遐震授紫方袍师号乆之归隠马鞍山逺近挹其清风咸雍间上以金台僧务繁剧须才徳并茂者録其事佥以非师不可命亟下虽欲退辞不得也当是时戒坛肈辟来集如云师为大和尚俨临万众虽遐荒絶域冐险轻生自万里而来暨一瞻慈范一领音教如获至寳而还似有神物告语而然者辽主渴思一见上待以师礼后妃以下皆展接足之敬特防授荣禄大夫守司空并传戒大师之号宠以诗章有行高峰顶松千尺戒净天心月一轮之句其见重如此太康元年三月四日怡然别众而逝世夀五十五僧腊三十九讣闻辽主悼叹命太常卿杨温峤董后事茶毘收灵骨搭于方丈之右继其道者曰裕窥守徳严戒有师之风辽主嘉之仍袭传大师赐崇禄大夫检校太尉提防天庆寺并赐制菩提心戒本命开戒坛説一如师在日年七十而化鹗案道宗纪咸雍七年十二月戊午加圆释法钧
　　二僧并守司空名已见辽史矣均史作钧
　　常在
　　王圻续文献通考曰释常在辽重熙间在寳坻县城南隅渠水之隂建弥陀佛舍结庐其旁持经侍佛栖心入道澹然而居其中后趺坐而化茶毘之日火身不灰僧徒以其身立于佛侧已而髪再生焉逾月则削之后有女子以手扪其顶髪遂不生
　　非觉
　　盘山志曰辽非觉大师塔太康三年癸亥七月十七日建其文曰师讳非觉俗姓刘氏析津良乡人有大名闻车驾幸燕重师道徳诏入内説法特赐紫衣并赐号仪范大师春秋七十二僧腊四十七示化大昊天寺归葬甘泉普济寺
　　等伟
　　盘山志曰辽严慧大师名等伟俗姓李氏析津厐津人太康元年剃落礼仪范大师为师从师住慧济寺受戒宣充三学殿主赐号严慧后示疾而终茶毘舌根不烬如青莲色
　　列传第四十
　　奸臣上
　　耶律伊逊
　　文献通考曰洪基能守成柔惠爱民安静不挠然嬖幸其臣耶律英弼【即伊逊】累封魏王北人谚云宁违敕防无违魏王白帖子
　　列传第四十三
　　逆臣中
　　萧翰
　　契丹国志曰萧翰从太宗入大梁以汴州为宣武军翰为节度使滋徳宫有宫人五十余人翰欲取之宦者张环不与翰欲锁夺宫人执环灼铁烧之腹烂而死　五代防要曰唐明宗第五子从益许王开运三年契丹犯京师为首将萧翰伪立为帝知南朝军国事汉高祖入洛遇害　五代史唐家人传曰徳光北归留萧翰守汴州汉髙祖起太原翰欲北去乃使人召从益委以中国从益母子逃于徽陵域中以避使者使者迫之以东遂以从益权知南朝军国事从益御崇元殿翰率契丹诸将拜殿上晋羣臣拜殿下羣臣入谒太妃妃曰吾家子母孤弱为翰所迫此岂福耶祸行至矣乃以王松赵上交为左右丞相李式翟光邺为枢宻使燕将刘祚为侍卫亲军都指挥使翰留契丹兵千人属祚而去汉高祖拥兵而南从益遣人召高行周武行徳等为拒行周等皆不至乃与王松谋以燕兵闭城自守妃曰吾家亡国之余安敢与人争天下乃遣人上书迎汉高祖高祖闻其甞召行周而不至遣郭从义先入京师杀妃母子妃临死呼曰吾家母子何罪何不留吾儿使毎嵗寒食持一盂饭洒明宗坟上闻者悲之从益死时年十七　鹗案从益翰传作从敏误





　　辽史拾遗卷二十一
　　钦定四库全书
　　辽史拾遗卷二十二
　　钱塘厉鹗　撰
　　二国外纪第四十五
　　高丽
　　资治通鉴曰唐防高丽天祐初高丽石窟寺眇僧躬乂聚众防开州称王号大封国性残忍海军统帅王建杀之自立复称高丽王以开州为东京平壌为西京建俭约寛厚国人安之　徐兢宣和奉使高丽图经曰王氏之先葢高丽大族也当高氏政衰国人以建贤遂共立为君长后唐长兴三年遂自称权知国事请命于明宗乃拜建元菟州都督充大义军使封高丽王开运二年建卒子武立汉干祐末武卒子昭立至皇朝建隆二年昭遣使来朝赐以功臣之号仍加食邑开寳九年昭卒子佃立遣使请命封高丽国王太平兴国七年佃卒弟治上章乞袭封从之淳化六年契丹攻之治畏懦无守臣事北朝遂阙朝贡治卒弟诵立祥符七年诵卒弟询权知国事大破契丹天圣中屡与女眞偕来贡方物询卒子隆立优柔不断政荒力屈惮于北朝遂复臣事之贡使又絶隆卒私谥曰正子徳王钦钦子穆王享皆朝贡不通朝廷亦罢遣使享子徽熈寜四年以权知国事复条贡方物元丰三年四年遣使来朝六年徽卒立凡三十八年谥曰文世子勲立百日卒弟原国公运立元祐四年卒谥曰宣子尧立未阅嵗以病废国人乃请其叔熈摄政未几而尧卒谥曰懐熈乃袭位避契丹嫌名改熈曰颙崇寜二年颙卒子俣立　石林燕语曰高丽自三国以来见于史者句骊其国号高其姓也隋去句字故自唐以来止称高丽五代史记后唐同光元年韩申来其王尚姓高则自三国至五代止传一姓长兴中始称权知国事王建王氏代高当在同光长兴之间而史失其传元丰初王徽遣使金梯入贡建之七世孙也其表章称知国王事葢习用其旧而年称甲子以其受契丹正朔故也　续资治通鉴长编曰高丽国王诵卒其弟询权领国亊尝筑六城于境上曰兴化曰铁州曰通州曰龙州曰州曰郭州契丹以为贰于已遣使求六城询不许遂举兵奄至城下焚荡宫室剽劫居人询徙居弁罗州以避之兵退乃遣使请和　宣和奉使高丽图经曰崧山庙在王府之北出北昌门行五里许山路﨑岖乔松森隂俯视城中如指诸掌其神本曰高山国人相传祥符中契丹侵逼王城神乃夜化松数万作人语敌疑有援即引去后封其山为崧以祠奉其神也　叶梦得石林诗话曰高丽自太宗后乆不入贡至元丰初始遣使来朝神宗以张诚一馆伴令问其复朝之意云其国与契丹为邻每因契丹诛求不能堪国主王徽常诵华严经祈生中国一夕忽梦至京师备见城邑宫阙之盛觉而慕之乃为诗以记曰恶业因縁近契丹一年朝贡几多般移身忽到中华地可惜中宵漏滴残　孙公谈圃曰契丹有一佛寺甚壮丽使者至必焚香寺有大佛银铸金镀丰稷奉使见其供具噐皿皆神宗赐高丽之物葢高丽制于契丹每遇契丹使至其国所居殿上鸱尾皆暂撤去　文献通考曰高丽自王徽以降虽通使于我然受契丹封册奉其正朔上朝廷及他文书葢有称甲子者嵗贡契丹至于六而诛求不已常云高丽乃我奴耳南朝何以厚待之辽使至其国尤倨暴馆伴及公卿小失意輙行捽棰闻我使至必假他事来觇分取赐物尝诘其南向修贡事髙丽人表谢其畧曰中国五甲子方得一朝大邦一周天每修六贡契丹悟乃得免　孙穆鸡林类事曰高丽王建自后唐长兴中始代高氏为君长传位不欲与其孙乃及于弟生女不与国臣为姻而令兄弟自妻之言王姫之贵不当下嫁也国人姻嫁无聘财令人通説或男女相欲为夫妇则为之夏日羣沭于溪流男女无别父母病闭于室中穴孔与药饵死不送　又曰国城三靣负山北最高峻有溪曲折贯城中西南当下流故地稍平衍城周二十余里虽杂沙砾筑之势亦坚壮　又曰国官月下朝参文班百七十二员六拜舞蹈而退国王躬身还礼禀亊则膝下而前得防复行而退国人卑者见尊者亦如之其军民见国官甚恭寻常则屈膝而坐官民子拜父父亦答以半礼风俗不盗少争讼国法至严追呼惟寸纸不至则罚凡人请官府少亦资米数斗民贫甚惮之有犯不去中衣但禠袍带杖笞颇轻束荆使自择以牌记其杖数最苦执缚交臂反接量罪为之自一至九又视轻重制其时刻而释之惟死罪可乆甚者髀骨相摩脑皮折裂凡大罪亦刑部拘役也周嵗待决终不逃其法恶逆及骂父母斩余止杖亦不甚楚嵗以八月论囚诸州不杀咸送三府夷姓人至期多赦宥或配送青屿黒水永不得还五谷皆有之梁最大无秫穤以稉米为酒少丝蚕每一罗直银十两故国中多衣麻苎地瘠惟生人参松子龙湏席藤席视日早晩为市皆妇人挈一桞箱一小升以六合为一刀【以升为刀】以稗米定物之价而贸易之他皆视此为高下若数多则以银缾每重一斤工人制用银十二两半入铜二两半作一斤以铜当工之直癸未年仿本朝铸钱交易以海东三韩通寳为记　王云鸡林志曰山有佛龛林木盛遂传云罗汉三藏行化至此涤齿扬枝挿地生此木浄水所着今为清泉国人以佛法始兴之地极所崇奉　又曰高丽僧住寺修行者或犯戒律配白黑二山轻亦斥遣籍其子孙仍髠受差役　又曰高丽善染采红紫尤妙紫草大梗如牡丹捣汁染帛　又曰高丽黄漆生岛山六月刺取沈色若金日暴则干本出百济今漆人号新罗漆又曰高丽王于国中出债收有陈道曽入其国为啇云今以官奴求息俾之日纳磨丝貌好者倍其收若得子则没为奴婢　宣和奉使高丽图经曰在家和尚不服袈裟不持戒律白纻窄衣束腰皁帛徒跣以行间有穿履者自为居室取妇鞠子其于公上负戴噐用埽除道路闲治沟洫修筑城室悉以从事邉陲有警则团结而出虽不闲于驰逐然颇勇壮其趋军旅之事则人自裹粮故国用不费而能战也中间契丹为丽人所败正頼此辈　朝鲜志曰朴渊在天磨圣居两山之间状若石瓮窥之正黒有盘石涌出中心曰岛岩水赴絶壁怒瀑下垂可十余丈宛如白虹谚傅昔有朴进士者吹笛渊上龙女感之引以为夫故名朴渊上有祠旱祷輙应高丽文宗尝游此登岛岩上风雨暴作文宗惊怖时季灵干作书数龙之罪投于渊龙即出其脊乃杖之水为之尽赤
　　西夏
　　曽巩隆平集曰夏国姓拓防其逺祖仁福者思恭之族也唐僖宗始以思恭为夏州节度使赐国姓思恭族乱仁福继之故亦称李氏仁福死子彛超彛兴相继为定难军节度使彛超而上五代史有传彛兴死子光叡继光叡死子继筠袭继筠死弟继捧袭位其从父绥州刺史克文言继捧不当袭请遣使与偕至夏州谕令入觐继捧乃举族归朝其弟继迁在银州太宗赐以国姓俾属籍又赐继捧名曰保忠继迁名曰保吉为夏州节度使归镇　续资治通鉴长编曰李继迁之防西凉也都首领潘罗支伪降继迁受之不疑未几罗支递集六谷蕃部及者龙族合撃之继迁大败中流矢创甚至灵州界三十里死其子阿移嗣位　又曰夏王徳明凡娶三姓米母氏生元昊咩迷氏生成遇讹藏屈氏生成嵬元昊小名崖埋羗语谓惜为崖富贵为埋性防鸷猜忍圆靣高凖长五尺余少时衣长袖绯衣冠黒冠佩弓矢从卫歩卒张青葢出乗马以二旗引百余骑自幼晓浮屠学通蕃汉文字案上置法律书常携野战歌太一金鉴太平治迹通类曰元昊以兵法部勒诸始衣白窄衫氊冠红裹顶冠后垂红结绶自号嵬名吾祖凡六日九日则见官属其伪官则分文武或靴笏幞头或冠金帖缕冠绯衣金涂银黒束带佩蹀穿靴或金帖纸冠间起云银帖纸冠余皆秃髪耳重环紫旋襴六垂束带佩解结锥短刀矢弓防乗鲵皮鞍打跨钹拂民庻衣青绿用此以别贵贱自制蕃书十二卷字画繁冗曲屈类符篆教国人纪事悉用蕃书　夏文彦图绘寳鉴曰夏国英宗元昊通蕃汉文字善绘画儒林公议曰夏国元昊取契丹女号曰兴平公主
　　乃宗眞之姊也元昊待之甚薄因晩被病元昊亦不徃视之以至殁宗眞虽忿恨然亦无如之何但遣使慰问之而已朝廷不知其故以为元昊畏耶律之强讽宗眞使促元昊归欵失之甚矣　又曰富弼使契丹报聘再立盟约时吕夷简方在相位命弼讽契丹谕元昊使纳欵宗眞是其言谓可指麾立定遂遣使诣元昊谕以朝廷之意元昊但依随而已及杨守素至延州道元昊语曰朝廷果欲议和当下谕本国何烦转求契丹契丹界夹山部落呆家等族离叛多附元昊契丹以词责问元昊辞不报自称西朝谓契丹为北邉又言请职所部落所贵不失两朝欢好宗眞既以强盛夸于中国深耻之乃举众西伐聚兵于云州西约五百里夹山之侧国内扰动粮餽相继先是契丹预峙刍茭以备冬计元昊宻令人焚之殆尽兵多饿死及与战遂败惧朝廷知之乃出牓幽州称元昊归欵自以夸大其畧云元昊曩自先朝求为钜援防一方之裂壤迨三世以袭封又云枭音易变犬态多端忘牢豢之深恩肆狂悖之凶性擅诱邉俗巧谍欢邻罪既贯盈理当难赦是用躬驱鋭旅徃覆危巢方迩贼庭乞修觐礼云云然燕人皆知其妄我之谍者又见舆尸重伤者相继自西而至其败益明然深自蔽藏惧为朝廷所知　梦溪笔谈日景祐中党项首领赵徳明卒其子元昊嗣立朝廷遣郎中杨告入蕃吊祭告至其国中元昊迁延遥立屡促之然后至前受诏及拜起顾其左右曰先王大错有国如此而乃臣属于人既而飨告于庭其东屋后若千百人鍜声告隂知其有异志还朝秘不敢言未几元昊果叛其徒遇乞先创造蕃书独居一楼上累年方成至是献之元昊乃改元制衣冠礼乐下令国中悉用蕃书蕃礼自称大夏朝廷兴师问罪弥嵗元昊战士益少而臣宿将如刚浪唆遇野利辈多以事诛元昊力孤复奉表称蕃朝廷因赦之许其自新元昊乃更称兀卒曩霄庆暦中契丹举兵讨元昊元昊与之战屡胜而契丹至者日益加众元昊望之大骇曰何如此之多也乃使人行成退数十里以避之契丹不许引兵压西师阵元昊又为之退舍如是者三几退百余里每退必尽焚其草莱契丹之马无所食因其退乃许平元昊迁延数日以老北师契丹马益病亟引军攻之大败契丹于金肃城获共乗舆服噐子壻近臣数十人而还先是元昊后房生一子曰寗令受寗令者华言大王也其后又纳没蔵讹厖之妹生谅祚而爱之寗令受之母恚忌欲除没蔵氏授戈于寗令受使图之寗令受间入元昊之室卒与元昊遇遂刺之不殊而走诸大臣没蔵讹厖辈仆寗令受枭之明日元昊死立谅祚而舅讹厖相之有梁氏者其先中国人为讹厖子妇谅祚私焉日视事于国夜则从诸没蔵氏讹哤怼甚谋伏甲梁氏之宫湏其入而杀之梁氏私以告谅祚乃使召讹哤执于内室没蔵强宗也子弟族人在外者八十余人悉诛之夷其宗以梁氏为妻又命其弟乞埋为家相许其世袭谅祚凶忍好为乱治平中遂举兵犯庆州大顺城谅祚乘骆马张黄屋自出督战牌者彍弩射之中乃解围去创甚驰入一佛祠有牧牛儿不得出惧伏佛座下见其脱鞾血涴于踝使人裹创舁载而去至其国死子秉常立而梁氏自主国事梁乞埋死其子移逋继之谓之没寗令没寗令者华言天大王也秉常之世执国政者有嵬名浪遇元昊之弟也最老于军事以不附诸梁迁下治而死存者三人移逋以世袭居长其次曰都罗马尾又次曰闗萌讹畧知书私侍梁氏移逋萌讹皆以昵幸进唯马尾粗有战功然皆庸才秉常不得志素慕中国有李青者本秦人亡防中秉常昵之因説秉常以河南归朝廷其谋泄青为梁氏所诛而秉常废　续资治通鉴长编曰曩霄凡七娶一曰米母氏舅女也生一子以貌类他人杀之二曰索氏始曩霄攻猫牛山传者以为战没索氏喜日调音乐及曩霄还惧而自杀三曰都罗氏早死四曰咩迷氏生子阿里谋杀曩霄为卧香乞所告沈于河杀咩迷氏于王亭鎭五曰野利氏遇乞从女也颀长有智谋曩霄畏之戴金起云冠令他人不得冠生三子曰寜明喜方术从道士路修篁学辟谷气忤而死次令哥以貌类已特爱之以为太子次薛埋早死后复纳没移皆山女营天都山以居之野利之族宣言曰吾女嫁二十年止故居而没移女乃为修内曩霄怒防有告遇乞兄弟谋以令哥娶妇之日作乱曩霄遂族遇乞刚浪凌城逋等三家既而野利氏诉我兄弟无罪见杀曩霄悔恨下令访遗口得遇乞妻阎于三香家后与之私通野里觉之不忍诛遇乞妻乃出为尼号没藏大师六曰耶律氏七曰没移氏初欲纳为令哥妻曩霄见其美自取之号为新皇后令哥愤而杀曩霄不死劓其鼻而去匿黄芦讹厖家为讹厖所杀曩霄遂因鼻创死年四十六没藏氏初为尼寓于伪兴州之戒坛院既娠而曩霄死曩霄遗言立从弟委哥令其大酋悮移赏都埋移香热嵬浪布野也浪啰啰与没藏讹厖议所立没藏大族也讹厖为之长众欲如遗言立委哥令讹厖弗许曰委哥令非先王子安得有国夏自祖考以来父死子继今没王尼娠先王之遗腹幸而生子则可以嗣先王矣谁敢不服众曰然遂立没藏氏伪号太后曩霄既死三月谅祚生以毛惟昌高懐正之妻更乳之而政在没藏氏惟昌懐正皆汉人本遇乞帐下故亲待之已而懐正贷银夏人惟昌窃衣曩霄所与盘龙服皆为讹厖所杀　鹗案曩霄为子令哥所杀始末沈括与李焘所述不同当以焘为正　九朝编年备要曰曩霄既死而谅祚生谅祚母没藏氏既通李守贵又通保细吃多已守贵怒并杀之讹厖族守贵后以女妻谅祚谅祚益长而骄心忌没臧讹厖専且通讹厖子妻梁氏梁氏宻告讹厖将叛谅祚乃与左右举兵共诛讹厖防其族杀妻没藏氏而以梁氏忠于已因以为妻谅祚性狂脱无常时遇酋豪大家輙私其妇女酋豪多怨纳叛人景询亲而用之以为枢宻使弃蕃礼用汉制　康誉之昨梦録曰西夏有竹牛重数百斤角甚长而黄黑相间用以制弓极佳尤且健劲其近弝黒者谓之后醮近弰近弝俱黑而弓面黄者谓之玉腰夏人常杂犀角以市人莫有知者　庄绰鸡肋编曰西夏兴州出良弓中国购得之每张数百千太平老人袖中锦曰契丹鞍夏国劔高丽秘色皆
　　为天下第一他处虽效之终不及










　　辽史拾遗卷二十二
<史部,正史类,辽史拾遗>
　　钦定四库全书
　　辽史拾遗卷二十三
　　钱塘厉鹗　撰
　　国语解第四十六
　　太祖纪
　　耶律氏　萧氏
　　文昌杂録曰余尝见枢密都承防张诚一説昔年使北辽因问耶律萧姓所起使人云昔天皇王问大臣云自古帝王英武为谁耶其大臣对曰莫如汉高祖又问将相勲徳孰为优对以萧何天皇王遂姓耶律氏译云刘也其后亦锡姓萧氏欧阳少师作五代史乃曰天皇王安巴坚以其所居横帐地名为姓锡里译者谓耶律昔萧翰为契丹大族其号阿巴本无姓氏李崧为制姓名曰萧翰于是姓萧二者未知孰是契丹国志曰契丹都部族本无姓氏惟各以所居
　　地名呼之婚嫁不拘地里至安巴坚变家为国始以王族号为横帐仍以所居之地名曰锡里着姓锡里者上京东二百里地复赐后族姓曰萧氏番法王族惟与后族通婚更不限以尊卑其王族后族二部落之家若不奉北主之命皆不得与诸部之人通婚若诸部族彼此自相婚姻不拘此限故北番惟耶律萧氏二姓也
　　奚霫
　　刘昫旧唐书曰霫匈奴之别种也居于潢水北亦鲜卑之故地其国在京师东北五千里东接靺鞨西至突厥南至契丹北与乌罗浑接地周二千里四靣有山环绕其境人多善射猎好以赤皮为衣縁妇人贵铜钏衣襟上下悬小铜铃风俗畧与契丹同有都伦纥斤部落四万户胜兵万余人
　　君基太一神
　　夣溪笔谈曰十神太一一曰太一次曰五福三曰天一太一四曰地太一五曰君基太一六曰臣基太一七曰民基太一八曰大游太一九曰九气太一十曰十神太一唯太一最尊更无别名止谓之太一三年一游后人以其别无名遂对大游而谓之小游太一此出于后人悮加之京师东西太一宫正殿祠五福而太一乃在廊庑甚为失序熙宁中营中太一宫下太史考定神位时予领太史预其议论令前殿祠五福而太一别为后殿各全其尊深为得体然君基臣基民基避唐明帝讳改为棊至今仍袭旧名未曽改正　玉海曰天寳三载十月十六日术士苏嘉庆上言请于京城置九宫坛坛一成三尺四陛其上依位置小坛髙尺五东南曰招揺正东曰轩辕东北曰太隂正南曰天一中央曰天符正北曰太一西南曰摄提正西曰咸池西北曰青龙五数为中戴九履一左三右七二四为上六八为下符于遁甲此九宫定位也每嵗祭以四孟位随嵗改谓之行棊自乾元后止依本位遂不飞易　又曰黄帝九宫经【隋志】一卷又三卷行棊经三卷【郑元注】房氏行棊法一卷　章俊卿山堂考索曰汉立太一祠即甘泉防畤也唐谓之太清紫极宫宋谓之太一宫　顾炎武曰知録曰史记天官书中宫天极星其星明者为太一常居封禅书亳人缪忌奏祠太一方曰天神贵者太一太一佐曰五帝此太一祠之所自起易干凿度曰太一取其数以行九宫郑元注曰太一者北辰名也下行八卦之宫每四乃还于中央中央者地神之所居故谓之九宫天数以阳出以阴入阳起于子阴起于午是以太一下行九宫从坎宫始自此而坤宫又自此而震宫既又自此而巽宫所行者过半矣还息于中央之宫既又自此而干宫自此而兑宫自此而艮宫自此而离宫行则周矣上游息于太一之星而反紫宫行起于坎宫终于离宫宋朝尤重太一之祠以太一飞在九宫每四十余年而一徙所临之地则兵役不兴水旱不作在太平兴国中太宗立祠于东南郊而祀之则谓之东太一宫在天圣中仁宗立祠于西南郊而祀之则谓之西太一宫在熙宁中神宗建集福宫而祀之则谓之中太一宫　鹗案君基太一神沈括以为避唐讳改为棊然汉时已有行棊飞棊之说又似不因避讳而改矣郑氏太一下行九宫之说即所云行棊也
　　太宗纪
　　林牙
　　江邻几杂志曰冀州城南张耳墓在送客亭契丹使林牙者犹翰林学士不知张耳何代人也问知州王仲平告之大使耶律防谢曰契丹家翰林学士名目而已
　　世宗穆宗纪
　　叶格戯
　　钱希白南部新书曰李郃为贺牧与妓人叶茂莲江行因撰骰子选谓之叶子咸通以来天下尚之　归田録曰叶子格者自唐中世以后有之唐人藏书皆作卷轴其后有叶子其制似今防子凡文字有备检用者卷轴难数卷舒故以叶子写之如吴彩鸾唐韵李郃彩选之类是也骰子格本备检用故亦以叶子写之因以为名尔唐世士人宴聚盛行叶子格五代国初犹然　焦竑国史经籍志曰徧金叶子格一卷新定徧金叶子格一卷撃蒙小叶子格一卷【李后主妃周氏】小叶子例一卷
　　天祚纪
　　头鱼宴
　　演繁露曰燕北杂録载契丹兴宗重熙年间衣制仪卫打围射鹿钓鱼事于景祐五年十月撰进不书撰人姓名而着其所从闻曰昔乡人武珪在辽十余年以善歌帐下故能习辽事详悉凡其所录皆珪语也达鲁河钓牛鱼辽地盛礼意慕中国赏花钩鱼然非钓也钩也此之所纪于道宗为清宁四年其甲子则戊戍正月也达鲁河东与海接嵗正月方冻至四月而泮其钩是鱼也辽主与其母皆设次氷上先使人于河上下十里间以毛网截鱼令不得散逸又从而驱之使集辽主帐其牀前预开氷窍四名为水眼中眼透水旁三眼环之不透苐斵减令薄而已薄者所以候鱼而透者将以施钩也鱼虽水中之物若乆闭于氷遇可出水之处亦必伸首吐气故透水一眼必可以致鱼而薄不透水者将以伺眎也鱼之将至伺者以告辽主即遂于斵透眼中用防钩掷之无不中者既中遂纵防令去乆鱼倦即曵防出之谓之得头鱼头鱼既得遂相与出氷帐于别帐作乐上寿周必大二老堂杂志曰賛宁物类相感志引博物志云东海有牛鱼其形似牛剥其皮悬之潮水至则毛起退则毛伏今东牟有海牛岛其牛无角足似龟长丈余尾若鮎云　鹗案王易燕北録云牛鱼即鲟之大者程大昌又以为牛鱼似牛形葢祖賛宁之说其实非也
　　营卫志
　　鹗案辽史目録本纪后志首营衞次兵衞次地理次歴象次百官次礼次乐次仪卫次食货次刑罚表首世表次皇子次公主次皇族次外戚次游幸次部族次属国以下列传今国语解帝纪下即次以礼乐志以及百官营卫地理仪卫兵卫食货刑法表次世表于皇子之下列传中又分诸功臣传先后错杂无伦与目録逈殊今采陈士元诸史译语有可补正者附着于卷
　　伊啰斡
　　鹗案此条史误在岱拉哈下
　　岱拉哈
　　鹗案此条史误在彀乌宁下伊啰斡前
　　嘉们
　　鹗案此条史误在学顺徳哩本下
　　沽依
　　鹗案此条史误在农古下
　　农古
　　鹗案此条史误在沽依上
　　阿敦
　　鹗案此条史误在沽依下
　　阿果
　　诸史译语曰阿果者华言寛大也阿果一作阿思又作阿厮
　　鹗案此条史作阿果寛大误作实大
　　学顺徳哩本
　　鹗案此条史误作得失得本
　　托辉
　　诸史译语曰奚托辉部门名托辉太祖防奚因其门名置为托辉部　鹗案此条本在营卫志奚王部史更载于地理志误矣
　　兵卫志
　　舒新军【案舒新旧作属】
　　诸史译语曰应天皇后从太祖征讨所俘人户有技艺者置之帐下为属珊葢比珊瑚之寳云　鹗案史文所俘人户有下缺四字今补全又属军本在兵卫志史更移之地理志误矣
　　礼乐志
　　鹗案史礼志下次乐志国语解合为一宜依史分别勘箭
　　夣溪笔谈曰大驾卤簿中有勘箭如古之勘契也其壮谓之雄牡箭其牝谓之辟仗箭熙宁中罢之扎拉巴
　　燕北杂记曰二月一日番中萧姓者请耶律姓者于本家筵席番中呼此节为扎拉巴六月十八日耶律姓却请萧姓者亦名扎拉巴
　　卓帐
　　宣和画谱曰胡瓌有平逺番部卓歇图二毳幕卓歇图一
　　仪卫志
　　果下马
　　后汉书东夷传曰濊貊属乐浪有果下马高三尺乘之可于果树下行　徐坚初学记曰濊国出果下马汉时献之高三尺
　　世表
　　蠕蠕
　　魏収魏书列传曰蠕蠕东胡之苗裔也姓郁乆闾氏始神元之末掠骑有得一奴髪始齐眉忘本姓名其王字之曰木骨闾木骨闾者首秃也木骨闾与郁乆闾声相近故后子孙因以为字木骨闾既壮免奴为骑卒穆帝时坐后期当斩亡匿广漠谿谷间収合逋逃得百余人依纯突邻部木骨闾死子车鹿会雄建始有部众自号柔然世祖以其无知状类于虫故改其号为蠕蠕
　　诸功臣传
　　鹗案史无功臣传之目国语解功臣二字无据当作列传
　　龙锡金佩
　　诸史译语曰太祖从兄达噶济以本帐下蛇鸣命知蛇语者苏库解之知蛇谓穴旁有金达噶济掘之乃得金以为帯名龙锡金　鹗案史文穴旁下缺八字今补全
　　榾柮犀
　　周密云烟过眼録曰伯几云骨柮犀乃蛇角也其性至毒而能解毒叶森于延祐庚申得骨柮犀刀靶二来防其花纹如今市中所卖糖糕或有白防以手摸之作岩桂香若摩之无香者伪物也　刘郁西使记曰骨笃犀大蛇之角也解诸毒　慎懋官华夷鸟兽考曰骨咄犀蛇角也其性至毒而能解毒盖以毒攻毒也故曰虫毒犀唐书有古都国必其所产今人讹为骨柮耳
　　堂印
　　刘攽汉官仪曰传采堂印又曰金印紫绶
　　堂帖
　　夣溪笔谈曰唐中书指挥事谓之堂帖子曽见唐人堂帖宰相签格如今之堂劄子也








　　辽史拾遗卷二十三
　　钦定四库全书
　　辽史拾遗卷二十四
　　钱塘厉鹗　撰
　　补国语解
　　鹗案辽火国语解亦有不专为国语者如君基太一神叶格戯果下马堂印堂帖之类予于史文所有而注未详者列于前史文所未有今补者列于后国语之外风俗物产皆缀缉焉
　　貔狸【案此条内移离毕应改伊勒希巴贺跋支应改噶必齐匹裂应改丕勒因系韵语今并存原文】夣溪笔谈曰刁约使契丹为北语诗云押燕移离毕【移离毕官名如中国执政】防房贺跋支【贺跋支如中国防阁】饯行三匹裂【匹裂似小木罂以木为之加黄漆】密赐十貔貍【形如鼠而大穴居食彀梁啫肉北朝为珍膳味如豚肉而脆】　张舜民画墁録曰契丹使贺正旦生辰驰至京见毕密赐大使一千五百两副使一千三百两中金也南使至契丹见毕亦密赐羊羓十枚毗黎邦十头毗黎邦大防也契丹上供物善糜物如猪防若以一脔置十斤肉鼎即糜烂臣下不敢蓄唯以待南使绍圣初备员北使亦防此赐余得之即纵诸田馆伴大骇亟求不见乃曰奈何以此纵之本国嵗贡其方更无租徭唯此采捕十数以拟上贡一则以待南使也如帐前问之今已四散收捕因辞以不杀无用自尔直至还界无日不嗟惜之　周密齐东野语曰渑水燕谈载契丹国产大防曰毗貍形类鼠而足极短肥其国以为殊味穴地取之以供国王之膳陆氏旧闻云状类大防极肥腯甚畏日为隙光所射輙死亦竹獾貍之类耳近世乃不闻有此扣之北客亦多不知何耶
　　赦例郎君
　　王巩甲申杂记曰大辽谓天使为赦例郎君依赦例日行五百里也
　　曜辣
　　江邻几杂志曰契丹谓圭为曜辣
　　笪却日
　　南部新书曰卢文进范阳人也至江南李氏封范阳王尝云陥契丹中屡入絶塞正书方猎忽天色晦黒众星灿然问番人云所谓笪却日也以此为常顷之乃明方午也
　　设罢
　　刘攽中山诗话曰余靖尚书使契丹为北语诗云夜筵设罢【侈盛也】臣拜洗【受赐也】两朝厥荷【通好也】情干勒【厚重也】微臣稚鲁【拜舞也】祝若统【福祐也】圣寿铁摆【嶌高也】俱可忒【无极也】契丹主大笑遂为釂觞
　　塔哩
　　燕北杂记曰契丹呼种田为塔哩
　　治夔离
　　燕北録曰北主太后嚏喷时但是近位番汉臣僚等并齐道治夔离汉语万嵗也
　　绰哈雅布
　　燕北杂记曰腊月戎装饮酒呼为绰哈雅布犹言行兵也
　　尼雅库喇
　　契丹国志曰凡男女拜皆同一足跪一足着地以手动为节数止于三四彼言尼雅库喇者即跪也倍其不离鼓
　　燕北杂记曰北主别有鼓十六面发更时擂动至二防住三更再擂呼为倍其不离鼓是惊鬼
　　省事三
　　清异録曰北方莲实状长少味出藕颇佳然止三孔用汉语转译其名曰省事三
　　吃雀　坤不克
　　燕北録曰北主及契丹臣庶每闻霹雳声各相钩中指口作吃雀声以为禳厌北主及契丹臣庶等如见旋风时便合眼用鞭子空中打四十九下口道坤不克七声汉语魂风也以为禳厌
　　蒌珍思
　　燕北録曰凡兵马应是汉兵多以得胜及必胜二字为号诸蕃兵以蒌珍思三字为号汉语熊虎二字也旱金花　青囊花
　　胡峤陥北记曰至汤城淀地气最温契丹苦大寒则就温于此其水泉清冷草輭如茸可借以寝而多异花记其二种一曰旱金大如掌金色烁人一曰青囊如中国金灯而色类蓝可爱
　　赐柺
　　五代史曰汉高祖封北平王遣牙将王峻奉表契丹耶律徳光呼之为儿赐以木柺一木柺契丹贵之如中国几杖非优大臣不可得峻持柺归契丹人望之皆避道
　　佛装　细娘
　　张舜民使辽録曰妇人以黄物涂靣谓之佛装　鸡肋编曰北方倡伎皆用子为名若香子花子之类无寒暑必繋绵帬其良家士族女子皆髠首许嫁方留髪冬月以括蒌涂靣谓之佛装但加傅而不洗至春暖方涤去乆不为风日所侵故洁白如玉也　严防孙西神脞说曰辽时妇人有顔色者目为细娘靣涂黄谓之佛装宋彭汝砺诗有女夭夭称细娘真珠络臂靣涂黄南人见怪疑为瘴墨吏矜夸是佛装是也铁脚草
　　王氏谈録曰契丹中有铁脚草采取隂干投之沸汤中顷之茎叶舒卷如生
　　骨里尀
　　燕北録曰正月十三日放国人作贼三日如盗及十贯以上依法行遣北人呼为骨里尀汉人译云骨里是偷尀是时也
　　称小人
　　钱世昭钱氏私志曰燕北风俗不问士庶皆自称小人宣和问有辽国右金吾卫上将军韩正归朝授捡校少保节度使对中人以上说话即称小人中人以下即称我家每日到漏舎诵天童经数十徧其声朗朗然且云对天童说话岂可称我自皇天生我皆改为小人云皇天生小人皇地载小人日月照小人北斗辅小人前后二十余句凡称我者皆改为小人诵毕賛叹云这天童极灵圣王少师云若无灵圣如何持得许多小人
　　牛马熟
　　范镇东斋纪事曰契丹使者萧庆言契丹牛马有熟时一如南朝飬蚕也有雪而露出草一寸许此时牛马大熟若无雪或雪没草则不熟
　　独子青
　　清异录曰辽东一处有若浇沃则以酒代水实成破为十段每段中止有一子而长数寸食一寸可作十日粮国人珍之名独子青
　　转篷
　　陈长方歩里客谈曰古人多用转篷竟不知何物外祖林公使辽见篷花枝叶相属团圞在地遇风即转问之云转篷也
　　花宴乌熊皮
　　蔡绦铁围山丛谈曰李丞相士美在北门与善同班缀尝言将聘大辽赴其花宴时北主坐御牀上后有乌熊皮防一物颇高大乆而似疲则以身依之意其如古设扆状耳俄于乌皮间时露一二人手足则防测其故也及日宴时乃见数番小儿在其中李为吾言每哂之吾即答曰此乃鲜卑之旧俗如髙欢立孝武皇帝以黒氊覆七人拜其上而欢居其一殆亦是类乎
　　银貂　駞鹿
　　江邻几杂志曰北使云青貂穴死牛腹掩取之紫貂升木射取之黄色乃其老者银貂最贵契丹主服之又云駞鹿重三百斤効其声致之茸如茄者切食之又云大寒之毒如中汤火着人皮肤成紫
　　氷梨
　　文昌杂录曰余奉使北辽至松子岭旧例置酒酒三行时方穷腊坐上有北京压沙梨氷冻不可食接伴使耶律筠取冷水浸之氷皆外结已而敲去梨已融释自尔凢所携柑橘之类皆用此法味即如故也南征马
　　汪藻録曰契丹马三万匹嵗牧于雄霸间谓之南征马意欲夸示中国实备燕云缓急之用
　　罗草
　　苏颂魏公集曰凡人以百骑飞放谓之罗草终日才获兎数枚颇有媿色顾谓予曰道次小围不足观常时千人已上为大围则所获甚多其乐无涯也车渡
　　张舜民使辽録曰过卢沟河伴使云恐乘轿危莫若车渡极安且可速济南人不晓其法
　　兠元国
　　张舜民使辽录曰契丹上京曽有人见二青衣驾赤犊出耳中别有天地花木繁茂云此兠元国也氷实羊肠
　　江邻几杂志曰北辽氷实羊肠绕头上治上热食肉去皮
　　王铚国老谈苑曰滕涉以户部副使聘北朝主客谓涉曰南朝食肉何故不去皮涉曰本朝出产丝蚕故肉不去皮耳
　　九月荐
　　国老谈苑曰赵世长以宗正卿北使时九月既宴荐主客举谓世长曰此方气诚早彼想未也世长对曰本朝来嵗季夏此味方盛
　　阳嵓镇造墨
　　苏轼东坡全集曰云庵有墨铭云阳嵓镇造云是北辽墨陆子履奉使得之者
　　携壶
　　吕大临考古图曰携壶得于京师高八寸有半深七寸有半径寸有三分容二升二合无铭识李氏录云吏部苏尚书子容顷使契丹于帐中亲见之
　　鹰背狗
　　永平府志曰鹰而生犬辽史以之纪异凡北方皁雕作巢所在官司必令人穷巢探卵较其多寡如一巢而三卵者置卒守护日视之及其成鷇一乃狗耳取饲以进于朝其状与狗无异但耳尾上多毛羽数茎而已田猎雕则戾天狗则走陆所逐同速名曰鹰背狗
　　呵胶
　　陈继儒真珠船曰呵胶出契丹可以羽箭又宜妇人贴花钿呵嘘随融故谓之呵胶刘贡父有和陆子履诗云此胶出从辽水鱼白羽补缀随呵嘘
　　鱼形靣花
　　江邻几杂志曰契丹鸭渌水牛鱼鳔制为鱼形赠遗妇人贴靣花
　　篷子胭脂
　　燕北录曰契丹妇人产时望日番拜后入帐内卧甘草苗若生男儿其夫靣涂篷子胭脂【其篷子八月収以麄布绞汁用时以布浸水涂头靣番妇人亦常时用作妆餙】或生女时靣涂突墨产母服黒豆汤调盐番言用此二物涂靣时宜男女贫者不用此仪







　　辽史拾遗卷二十四
