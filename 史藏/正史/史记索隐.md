　　钦定四库全书　　　　　史部一
　　史记索隐　　　　　　　正史类
　　提要
　　【臣】等谨案史记索隐三十卷唐司马贞撰贞河内人开元中官朝散大夫文馆学士初受史记于崇文馆学士张嘉防病褚少孙补司马迁书多伤踳驳又裴骃集解旧有音义年逺散佚诸家音义延笃章隐邹诞生栁顾言等书亦失传而刘伯庄许子儒等又多踈漏乃因裴骃集解撰为此书首注骃序一篇载其全文其注司马迁书则如陆徳明经典释文之例惟标所注之字葢经传别行之古法凡二十八卷末二卷为述赞百三十篇及补史记条例欲降秦本纪项羽本纪为系家而吕后孝恵各为本纪补曺许邾吴芮吴汉淮南系家而降陈涉于列传萧何曺参张良
　　周勃五宗三王各为一传而附国侨羊舌于管晏附尹喜庄周于老子附韩非于商鞅附鲁仲连于田单附宋玉于屈原附邹阳于枚乘贾生又谓司马相如汲郑传不宜在西南夷后大宛传不合在游侠酷吏之间欲更其次第其言皆有条理至谓司马迁述赞不安而别为之则未喻言外之防终以三皇本纪自为之注亦未合阙疑传信之意也此书本于史记之外别行及明代刋刻监本合裴骃张守节及此书散入句下恣意删削如髙祖本纪母媪母温之辨有闗考证者乃以其有异旧説除去不载又如燕世家启攻益事贞注曰经传无闻未知其由虽失于考据竹书【案今本竹书不载此事此据晋书束晳传所引】亦当存其原文乃以为冗句亦删汰之此类不一漏畧殊甚然至今沿为定本与成矩所刋朱子周易本义人人明知其非而积重不可复返矣此本为北宋秘省大字刋本毛晋得而重刻者録而存之犹可以见司马氏之旧而正明人之疎舛焉乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀










　　史记集解序
　　班固有言曰【固撰汉书作司马迁传评其作史记所采之书兼论其得失故裴骃此序先引之为説也按固字孟坚扶风人后汉明帝时仕至中防军祖穉广川太守父彪徐令续太史公书也】司马迁据左氏国语【仲尼作春秋经鲁史左丘明作传合三十篇故曰左氏传国语亦丘明所撰上起周穆王下迄敬王其诸侯之事起鲁庄公迄春秋末凡二十一篇】采世本战国策【刘向云世本古史官明于古事者之所记也録黄帝已来帝王诸侯及卿大夫系諡名号凡十五篇也战国策髙诱云六国时纵横之説也一曰短长书亦曰国事刘向撰为三十三篇名曰战国策按此是班固取其后名而书之非迁时已名战国策也】述楚汉春秋【汉太中大夫楚人陆贾所撰纪项氏与汉髙祖初起及説惠文间事】按其后事迄于天汉【武帝年号言太史公所记迄至武帝天汉之年也】其言秦汉详矣至于采经摭传【按字书摭拾也音之赤反】分散数家之事甚多疏略或有抵捂【抵音丁礼反捂音吾故反抵者触也捂亦针相抵触之名按今屋梁上斜柱曰柱捂是也直触横触皆曰抵针触谓之捂下触谓之抵抵捂言其参差也以下彼此二文同出一家而自相乖舛也】亦其所涉猎者广博贯穿经传驰骋古今上下数千载间斯已勤矣又其是非颇谬于圣人【圣人谓周公孔子也言周孔之教皆宗儒尚徳今大史公乃先黄老崇势利是谬于圣人也】论大道则先黄老而后六经序游侠则退处士而进奸雄【游侠谓轻死重气如荆轲豫让之辈也游从也行也侠挟也持也言能相从游行挟持之事又曰同是非曰侠也】述货殖则崇执利而羞贫贱此其所蔽也然自刘向扬雄博极羣书皆称迁有良史之才服其善序事理辩而不华质而不俚【俚音里刘徳曰俚即鄙也崔浩云世有鄙俚之语则俚亦野也俗也不俚谓词不鄙朴也】其文直其事核不虚美不隠恶谓之实録骃以为固之所言世称其当虽时有纰缪【纰音疋之反纰犹错也亦作悂字书云织者两丝同齿曰悂缪亦与谬同】实勒成一家总其大较【较音角较犹略也则大较犹言大略也】信命世之宏才也【按孟子云五百年生一贤其间必有名世者赵岐曰名世次圣之才物来能名正一世者生于圣人之间也此言命者名也言贤人有名于世也宏才大才谓史迁也】考校此书文句不同有多有少莫辩其实而世之惑者定彼从此是非相贸真伪舛错故中散大夫东莞徐广研核众本为作音义具列异同兼述训解麄有所发明而殊恨省略【殊絶也左传曰斩其木不殊言絶恨其所撰大省略也】聊以愚管【按东方朔云以管窥天以蠡测海皆喻小也然此语本出庄子文今云愚管者是骃谦言也愚陋管见所识不能逺大也】增演徐氏采经传百家并先儒之説豫是有益悉皆抄内删其游辞取其要实或义在可疑则数家兼列汉书音义称臣瓒者莫知氏姓【案即傅瓒而刘孝标以为于瓒非也据何法盛晋书于瓒以穆帝时为大将军诛死不言有注汉书之事又其注汉书有引禄秩令及茂陵书然彼二书亡于西晋非于所见也必知是傅瓒者按穆天子传目録云傅瓒为校书郎与荀勗同校定穆天子传即当西晋之朝在于之前尚见茂陵等书又称臣者以其职典秘书故也瓒音残岸反】今直云瓒曰又都无姓名者但云汉书音义时见微意有所裨补譬嘒星之继朝阳【嘒微小貌也诗云嘒彼小星三五在东言众无名微小之星各随三心五噣出在东方亦能继朝阳之光嘒音火慧反朝阳日也嘒星继朝阳喻已浅薄而注史记也】飞尘之集华岳以徐为本号曰集解未详则阙弗敢臆説人心不同闻见异辞班氏所谓疏略抵捂者依违不悉辩也【裴氏言今或依违不复更辩明之也按周公世家序传曰依之违之周公绥之也】愧非胥臣之多闻【晋大夫曰季名曰胥臣按国语称晋文公使赵衰为卿辞曰栾枝贞慎先轸有谋胥臣多闻皆可以为辅又胥臣对文公黄帝二十五子及屯豫皆八等事是多闻也】子产之博物【郑卿公孙侨字子产按左氏传子产聘晋言晋侯之疾非实沈台骀之祟乃説饮食哀乐及内官不及同姓则能生疾晋侯闻子产之言曰博物君子也】妄言末学芜秽旧史岂足以闗诸畜徳庶贤无所用心而已【闗预也畜徳谓积徳多学之人也裴氏谦言已今此集解岂足闗预于积学多识之士乎正是冀望圣贤胜于饱食终日无所用心愈于论语不有博奕者乎之人耳】
　　钦定四库全书
　　史记索隠卷一
　　唐　司马贞　撰
　　五帝本纪第一【纪者记也本其事而记之故曰本纪又纪理也丝缕有纪而帝王书称纪者言为后代纲纪也】
　　黄帝【按有土徳之瑞土色黄故称黄帝犹神农火徳王而称炎帝然也此以黄帝为五帝之首葢依大戴礼五帝徳又谯周宋均亦以为然而孔安国皇甫谧帝王代纪及孙氏注系本并以伏牺神农黄帝为三皇少昊髙阳髙辛唐虞为五帝注号有熊者以其本是有能国君之子故也亦号轩辕氏皇甫谧云居轩辕之丘因以为名又以为号又据左传亦号帝鸿氏也】少典之子【少典者诸侯国号非人名也又按国语云少典娶有蟜氏女而生黄帝炎帝然则炎帝亦少典之子炎黄二帝虽则相承如帝王代纪中间凡隔八帝五百余年若以少典是其父名岂黄帝经五百余年而始代炎帝后为天子乎何其年之长也又按秦本纪云颛顼氏之裔孙曰女脩吞鸟之卵而生大业大业娶少典氏而生柏翳明少典是国号非人名也黄帝即少典氏后代之子孙贾逵亦谓然故左传髙阳氏有才子八人亦谓其后代子孙而称为子是也谯周字允南蜀人魏散骑常侍征不拜此注所引者是其所着古史考之説也皇甫谧字士安晋人号晏先生今所引者是其所作帝王代纪也】轩辕【按皇甫谧云黄帝生于夀丘长于姬水因以为姓居轩辕之丘因以为名又以为号是本姓公孙长居姬水因为姬姓也】弱而能言【弱谓幼弱时也葢未合能言之时而黄帝即言所以为神异也潘岳有哀弱子篇其子未七旬曰弱】徇齐【斯文未是今按徇齐皆徳也书曰聪明齐圣左传曰子虽齐圣谓圣徳齐肃也又按孔子家语及大戴礼并作叡齐一本作慧齐叡慧皆智也太史公采大戴礼而为此纪今彼文无作徇者史记旧本亦有作濬齐葢古字假借徇为濬濬深也义亦并通尔雅齐速俱训为疾尚书大曰多文而齐给郑注云齐疾也今裴氏注云徇亦训疾未见所出或当读徇为迅迅于尔雅与齐俱训疾则迅濬虽异字而音同也又尔雅曰宣徇遍也濬通也是遍之与通义亦相近言黄帝幼而才智周徧且辨给也故墨子亦云年逾五十则聪明心虑不徇通矣俗本作十五非是按谓年老逾五十不聪明何得云十五】世衰【世衰谓神农氏后代子孙道徳衰薄非指炎帝之身即班固所谓参卢黄甫谧所云帝榆罔是也】防征不享【谓用干戈以征诸侯之不朝享者本或作亭亭训直以征诸侯之不直者】蚩尤【按此纪云诸侯相侵伐蚩尤最为暴则蚩尤非为天子也又管子曰蚩尤受卢山之金而作五兵明非庶人葢诸侯号也刘向别録云孔子见鲁哀公问政比三朝退而为此纪故曰三朝凡七篇并入大戴记今此注见用兵篇也】五气【谓春甲乙木气夏丙丁火气之属是五气也】艺五种【艺种也树也五种即五谷也音朱用反此注所引见诗大雅生民之篇尔雅云荏菽戎也郭璞曰今之胡豆郑氏曰豆之大者是也】熊罴貔貅防虎【书云如虎如貔尔雅云貔白狐礼曰前有挚兽则载貔貅是也尔雅又曰防獌似狸此六者猛兽可以教战周礼有服不氏掌教扰猛兽即古服牛乗马亦其类也】涿鹿【或作浊鹿古今字异耳按地理志上谷有涿鹿县然则服防云在涿郡者误也】禽杀蚩尤【按皇甫谧云黄帝使应龙杀蚩尢于凶黎之谷或曰黄帝斩蚩尢于中冀因名其地曰絶辔之野】注皇览【书名也记先代冢墓之处宜皇王之省览故曰皇览是魏人王象缪袭等所撰也】披山通道【披音如字谓披山林草木而行以通道也徐广音诐恐稍纡也】注丸一作凡【几音扶严反】鸡头【山名也后汉王孟塞鸡头道在陇西一曰崆峒山之别名】荤粥【匈奴别名也唐虞已上曰山戎亦曰熏粥夏曰淳维殷曰鬼方周曰玁狁汉曰匈奴】合符釜山【合诸侯符契圭瑞而朝之于釡山犹禹会诸侯于涂山然也又按郭子横洞冥记称东方朔云东海大明之墟有釜山出瑞云应王者之符命如尧时有赤云之祥之类葢黄帝黄云之瑞故云合符应于釡山也】与为多焉【与音羊汝反与犹许也言万国和同而鬼神山川封禅祭祀之事自古以来帝皇之中推许黄帝以为多多犹大也】获宝鼎迎日推策【封禅书曰黄帝得宝鼎神策下云于是推策迎日则神策者神蓍也黄帝得蓍以推算厯数于是逆知节气日辰之将来故曰推策迎日也】存亡之虽【存亡犹安危也易曰危者安其位亡者保其存是也难犹説也凡事是非未尽假以徃来之词则曰难又上文冇死生之説故此云存亡之难所以韩非著书有説林説难也】时播百谷草木【为一句】淳化鸟兽虫蛾【为一句蛾音牛绮反一作豸豸言淳化广被及之】旁罗【旁非一方罗广布也今按大戴礼作歴离离即罗也言帝徳旁罗日月星辰水波及至土石金玉谓日月扬光海水不波山不藏珍皆是帝徳光被也】黄帝【炎帝火黄帝土代之即黄龙蛇螾见是也螾土精大五六围长十余丈螾音引】十四人【旧解破四为三言得姓十三人耳今按国语胥臣云黄帝之子二十五宗其得姓者十四人为十二姓姬酉祁巳滕葴任荀僖姞嬛衣是也唯青阳与夷鼔同己姓又云青阳与苍林为姬姓上则十四人为十二姓其文甚明唯姬姓再称青阳与苍林葢国语文误所以致令前儒共疑其姬姓青阳当为嚣是帝喾祖本与黄帝同姬姓其国语上文青阳即是少昊金天氏为己姓者耳既理在不疑无烦破四为三】嫘祖【一曰雷祖音力堆反】黄帝正妃【按黄帝立四妃象后妃四星皇甫谧云元妃西陵氏女曰累祖生昌意次妃方雷氏女曰女节生青阳次妃彤鱼氏女生夷鼔一名苍林次妃嫫母班在三人之下按国语夷鼔苍林是二人又按汉书古今人表彤鱼氏生夷鼓嫫母生苍林不得如谧所説太史公据大戴礼以累祖生昌意及嚣嚣即青阳也皇甫谧以青阳为少昊乃方雷氏所生是其所见异也】嚣【帝喾之祖按皇甫谧及宋衷皆云嚣青阳即少昊也今此纪下云嚣不得在帝位则太史公意青阳非少昊明矣而此又云嚣是为青阳当是误也谓二人皆黄帝子并列其名所以前史因误防嚣青阳为一人耳宋衷又云嚣青阳是为少昊继黄帝立者而史不叙葢少昊金徳王非五运之次故叙五帝不数之也】降居若水【降下也言帝子为诸侯降居江水江水若水皆在蜀即所封国也水经曰水出旄牛徼外东南至故闗为若水南过邛都又东北至朱提县为卢江水是蜀有此二水也】黄帝崩【按大戴礼宰我问孔子曰荣伊言黄帝三百年请问黄帝何人也抑非人也何以至三百年乎对曰生而人得其利百年死而人畏其神百年亡而人用其教百年则士安之説略可慿矣】桥山【地理志桥山在上郡同阳县山有黄帝冢也】颛顼【宋衷云颛顼名髙阳有天下号也张晏云髙阳者所兴地名也】养材【言能养材物以任地大戴礼作养财】载时【载行也言行四时以象天大戴礼作履时以象天履亦践而行也】制义【鬼神聪明正直当尽心敬事因制尊卑之义故礼曰降于祖庙之谓仁义是也】治气【谓理四时五行之气以教化万人也】注砥平也【依王肃音止蜀据大戴礼作砥砺也】穷蝉【系本作穷系宋衷云一云穷系諡也】颛顼崩【皇甫谧云据左氏嵗在鹑火而崩东郡又山海经曰颛顼鲋鱼山之阳九嫔其隂】髙辛【宋衷曰髙辛地名因以为号喾名也皇甫谧云帝喾名夋也】郁郁嶷嶷【郁郁犹穆穆也嶷嶷徳髙也今按大戴礼郁作神嶷作俟】动时服士【举动应天时衣服服士服言其公且防也】执中【即尚书允执厥中是也】陈锋氏【锋音峰案系本作陈酆氏皇甫谧云陈锋氏女曰庆都庆都名也】娵訾氏女【皇甫谧云女名常宜也】不善【古本作不着音张虑反俗本作不善不善谓微弱不着犹不着明卫宏云挚立九年而唐侯徳盛因禅位焉】尧【尧諡也放勲名帝喾之子姓伊祁氏案皇甫谧云尧初生时其母在三阿之南寄于伊长孺之家故从母所居为姓也】如天【如天之函养也】如神【如神之微妙也】如日【如日之照临人咸依就之若葵藿倾心以向日也】如云【如云之覆渥言徳化广大而浸润生人人咸仰望之故曰如百谷之仰膏雨也】不舒【舒犹慢也大戴礼作不豫】黄收纯衣【收冕名其色黄故曰黄收象古质数也纯读曰缁】驯徳【驯字徐广皆读曰训训顺也言圣徳能顺人也案尚书作俊徳孔安国云能明用俊徳之士与此文意别也】便章【古文尚书作平此文葢读平为浦耕反平既训便因作便章其今文作辩章古平字亦作便音婢縁反便则训辩遂为辩章邹诞生本亦同也】数法【尚书作厯象日月则此言数法是训厯象二字谓命羲和以厯数之法观察日月星辰之早晩以敬授人时也】旸谷【旧本作汤谷今并依尚书字案淮南子曰日出汤谷浴于咸池则汤谷亦有他证明矣又下曰昧谷徐广云一作桺桺亦日入处地名太史公博采经记而为此史广记异闻不必皆依尚书葢郁夷亦地之别名也】便程【刘伯庄传皆依古史作平秩音然尚书大曰辩秩东作则是训秩为程言便课其作程者也】南交【孔注未是然则冬与秋交何故下无其文且东嵎夷西昧谷北幽都三方皆言地而夏独不言地乃云与春交斯不例之甚也然南方地有名交阯者或古文略举一字名地南交则是交阯不疑也】南譌【为依字读春言东作夏言南譌皆是耕作营为劝农之事孔安国强读为讹字虽则训化解释亦甚纡回也】星虚【虚旧依字读而邹诞生音墟案虚星主坟墓邹氏或得其理】幽都【山海经曰北海之内有山名幽都葢是也】伏物【使和叔察北方藏伏之物谓人畜积聚等冬皆藏伏尸子亦曰此北方者伏方也尚书作平在朔易今案大云便在伏物太史公据之而书】闰月正四时【夫周天三百六十五度四分度之一是天度数也而日行迟一嵗一周天月行疾一月一周天日一日行一度月一日行十三度十九分度之七至二十九日半强月行天一匝又逐及日而与会一年十二会是为十二月每月二十九日过半年分出小月六是每嵗余六日乂大嵗三百六十六日小嵗三百六十五日举全数云六十六日其实一嵗唯余十一日弱未满三嵗已成一月则置闰若三年不置闰则正月为二月九年差三月则以春为夏十七年差六月则四时皆反以此四时不正嵗不成矣故传曰归余于终事则不悖是也】下二女于妫汭【列女传云二女长曰娥皇次曰女英系本作女莹大戴礼作女匽皇甫谧云妫水在河东虞县歴山西汭水涯也犹洛汭渭汭然也】舜入山林【尚书云纳于火麓谷梁传云林属于山曰麓是山足曰麓故此以为八山林不迷孔氏以麓训録言令舜大録万几之政与此不同】不怿【古文作不嗣今文作不怡怡即怿也谓辞让于徳不堪所以心意不悦怿也俗本作泽误尔亦当为怿】注五府【尚书帝命验曰五府五帝之庙苍曰灵府赤曰文祖黄曰祖计白曰显纪黑曰矩唐虞谓之五府夏谓世室殷谓重屋周谓明堂皆祀五帝之所也】注惟形之谧哉【案古文作恤哉且今文是伏生口诵卹谧声近遂作谧也】变北狄【变谓变其形及衣服同于夷狄也徐广云作燮燮和也】不肖【郑云肖似也不似言不如人也皇甫谧云尧娶散宜氏之女曰女皇生丹朱又有庶子九人皆不肖也】权授【父子继立常道也求贤而禅权道也权者反常而合道】虞舜【虞国名在河东太阳县舜諡也皇甫谧云舜字都君也】舜母【皇甫谧云舜母名握登生舜于姚墟因姓姚氏也】作什器于夀丘【什器什数也葢人家常用之器非一故以十为数犹今云什物也夀丘地名黄帝生处】就时【就时犹逐时若言乗时射利也尚书大传曰贩于顿丘就时负夏孟子曰迁于负夏是也】两笠【言以笠自扞己身有似鸟张翅而轻下得不损伤皇甫谧云两繖繖笠类列女传云二女教舜鸟工上廪是也】匿空【音孔列女传所谓龙工入井是也】实井【亦作填井】庶矣【言汝犹当庶几于友悌之情义也如孟子取尚书文又云惟兹臣庶汝其于予治葢欲令象共我理臣庶也】八恺【左传史克对鲁宣公曰昔髙阳氏有才子八人苍舒隤皑梼戭犬临尨降庭坚仲容叔逹】八元【左传髙辛氏有才子八人伯奋仲堪叔献季仲伯虎仲熊叔豹季貍】十六族【谓元恺各有亲族故称族也济成也言后代成前代也】主土【禹为司空司空主土则禹在八恺之中】布教【契为司徒司徒敷五教则契在八元之数】彭祖【彭祖即陆终氏之第三子籛铿之后后为大彭亦称彭祖】始饥【古文作阻饥孔氏以为阻难也祖阻声相近未知谁得】朱虎熊罴【即髙辛氏之子伯虎仲熊也】南抚交阯北发【一句】西戎析枝渠庾氐羌【一句】东长鸟夷【此言帝舜之徳皆抚及四方夷人故先以抚字总之北发当云北户南方有地名北户又案汉书北发是北方国名今以北发为南方之国误也此文者略四夷之名错乱西戎上少一西字山戎下少一北字长字下少一夷字长夷也鸟夷也其意宜然今按大戴礼亦云长夷则长是夷号又云鲜支渠搜则鲜支当此折枝也鲜折音相近邹氏刘氏云息并音肃非也且夷狄之名古书不必皆同今读如字也】九招【招音韶即舜乐箫韶九成故曰九招】荐禹于天【谓告天使之摄位也】皆有疆土【汉书律歴志云封尧子朱于丹渊为诸侯商均封虞在梁国今虞城县也】禹母【礼纬曰禹母修己吞薏苡而生禹因姓姒氏而契姓子氏者亦以其母吞乙子而生】尚矣【尚上也言久逺也然尚矣文出火戴礼】或不传【五帝徳帝系姓皆大戴礼及孔子家语篇名以二者皆非正经故汉时儒者以为非圣人之言故多不传学也】古文近是【古文即帝徳帝系二书也近是圣人之説】章矣【太史公言己以春秋国语古书博加考验益以发明五帝徳等説甚章着也】表见【言帝徳帝系所有表见者皆不为虚妄也】书缺有间【言古典残缺有年载故曰有间然帝皇遗事散轶乃时时旁见于他记説即帝徳帝系等説也故己今采按而备论黄帝已来事耳】
　　夏本纪第二
　　文命【尚书云文命敷于四海孔安国云外布文徳教命不云是禹名太史公皆以放勲重华文命为尧舜禹之名未必为得孔又云虞氏舜名则尧舜禹汤皆名矣葢古者帝王之号皆以名后代因其行追而为諡其实禹是名故张晏云少昊已前天下之号象其徳颛顼已来天下之号因其名又按系本鲧取有辛氏女谓之女志是生髙密宋衷云髙密禹所封国】鲧【皇甫谧云鲧帝颛顼之子字熙又连山易云鲧封于崇故国语谓之崇伯鲧系本亦以鲧为颛顼子汉书律歴志则云颛顼五代而生鲧按鲧既仕尧与舜代系殊悬舜即颛顼六代孙则鲧非是颛顼之子葢班氏之言近得其实】鸿水【一作洪鸿大也以鸟大曰鸿小曰鴈故近代文字大义者皆作鸿也】无状【言无功状】声为律【言禹声音应钟律】身为度【按今巫犹称禹步】称以出【按大戴礼见作士又一解云上文声与身为律度则权衡亦出于其身故云称以出也】傅土行山表木【尚书作旉土随山刋木今按大戴礼作傅土故此纪依之傅即付也谓付功属役之事若尚书作敷敷分也谓令人分布理九州之土地也表木谓刋木立为表记与孔注书意异】左准绳右规矩【左所运用堪为人之准绳右所举动必应规矩也】壶口梁岐【郑曰地理志壶口山在河东北屈悬之东南梁山在左冯翊夏阳岐山在右扶风美阳】岳阳【岳太岳即冀州之镇霍太山也按地理志霍太山在河东彘县东凡如此例不引书者皆地理志文也】覃怀【按河内有怀县今验地无名覃者葢覃怀二字或当时共为一地之名】衡漳【按孔注以衡为横非王肃云衡漳二水名地理志清漳水出上党沽县东北至阜城县入河浊漳水出上党长子县东至邺入清漳也】常卫大陆【此文改恒山恒水皆作常避汉文帝讳故也常水出常山上曲阳县东入滱水卫水出常山灵夀县东入虖池郭璞云大陆今钜鹿北广河泽是已为亦作也】夹右碣石【地理志云碣石山在北平骊城县西南大康地理志云乐浪遂城县有碣石山长城所起又水经云在辽西临逾县南水中葢碣石山有二此云夹右碣石入于海当是北平之碣石】雍【尔雅云水自河出为雍也】济漯【济水出河东垣县王屋山东其流至济隂故应劭云济水出平原隂县东漯水出东郡武阳县北至千乗县而入于海】嵎夷【孔安国云东表之地称嵎夷按今文尚书及帝命验并作禺铁在辽西铁古夷字也】潍淄【潍水出琅邪箕县北至昌都县入海淄水出泰山莱芜县原山北东至博昌县入济也】酓丝【尔雅云檿山桑是蚕食檿之丝也】淮沂羽【水经云淮水出南阳平氏县胎簪山北过桐柏山沂水出泰山葢县汶山南过下邳县入泗山在泰山隂县西羽山在东海祝其县南殛鲧之地】东原【张华博物志云兖州东平郡即尚书之东原也】淮夷蠙珠臮鱼【按尚书云徂兹淮夷徐戎并兴今徐州言淮夷则郑解为得蠙一作玭并步反臮古暨字臮与也言夷人所居淮水之处有此蠙珠与鱼也又作濵濵畔也】既都【都古文尚书作猪孔安国云水所停曰猪郑云南方谓都为猪则是水聚会之义】三江【韦昭云三江谓松江钱塘阳江今按地理志有南江中江北江是为三江其南江从会稽吴县南东入海中江从丹阳芜湖东北至会稽阳羡县东入海北江从防稽毗陵县北东入海故下文东为中江又东为北江孔安国云有北有中南可知也】震泽【震一作振地理志会稽吴县故周泰伯所封国具区在其西古文以为震泽又左传称笠泽亦谓此也】九江【按寻阳记九江者乌江江鸟白江嘉靡江沙江畎江廪江隄江菌江又张浈九江图所载有三里五畎乌土白九江之名不同】沱涔【涔亦作潜沱出蜀郡郫县西东入江潜出汉中安阳县直西北入汉故尔雅云水自江出为沱汉出为潜】云土梦【梦一作瞢邹诞又音按云土梦本二泽名葢人以二泽相近或合称云梦耳知者据左传云昭王寝于云中又楚子郑伯田于江南之梦则二泽各别也韦昭曰云土今为县属江夏南郡华容今按地理志云江夏有云杜县是其地】伊雒瀍涧【伊水出农卢氏县东洛水出农上洛县冢领山瀍水出河南谷城县潜亭北涧水出农新安县东皆入于河】荥播【古文尚书作荥波此及今文并云荥播播是水波溢之义荥是泽名故左传云狄及卫战于荥泽郑云今塞为平地荥阳人犹谓其处为荥播】荷泽明都【荷泽在济隂定陶县东明都音孟猪孟猪泽在梁国睢阳县东北尔雅左传谓之孟诸今文亦为然唯周礼称望诸皆此地之一名】汶嶓【汶一作防又作岐岐山封禅书一云渎在蜀都湔氐道西徼江水所出嶓冢山在陇西县汉水所出也】蔡【此非徐州之在蜀郡青衣县青衣后改为汉嘉蔡山不知所在也县名】西倾因桓【西倾在陇西临洮县西南桓水出蜀郡防山西南行羌中入海也】黑水【地理志益州滇池有黑水祠郑引他説云三危山黒水出其南山海经黒水出昆仑墟西北隅也】弱水【按水经云弱水出张掖删丹县西北至酒泉会水县入合黎山腹山海经云弱水出昆仑墟西南隅也】渭汭【渭水出首阳县鸟鼠同穴山説文云水相入曰汭】漆沮沣水【漆沮二水漆水出右扶风漆县西沮水地理志无文而水经以卢水出北地直路县东过冯翊收州县入洛説文亦以漆沮各是一水孔安国独以为一又云是洛水沣水出右扶风鄠县南东北过上林苑】终南敦物【按左传中南山杜预以为终南山地理志云太一山古文以为终南华山古文以为敦物皆在扶风武功县东】三危既度【郑引河图及地説云三危山在鸟鼠西南与岐山相连度刘伯庄音田各反尚书作宅】积石龙门【积石在金城河闗县西南龙门山在左冯翊夏阳县西北】织皮昆仑析支渠搜西戎【郑以为衣皮之人居昆仑析支渠搜三山皆在西戎王肃曰昆仑在临羌西析支在河闗西戎在西域王肃以为地名而不言渠搜今按地理志金城临羌县有昆仑祠敦煌庙至县有昆仑障朔方有渠搜县】九山【汧壶口砥柱太行西倾熊耳嶓冢内方岐是九山也古分为三条故地理志有北条之荆山马融以汧为北条西倾为中条嶓冢为南条郑分四列汧为隂列西倾次隂列嶓冢为阳列防山次阳列】汧荆山【汧一作岍按有汧水故其字或从山或从水犹岐山然也地理志云吴山在右扶风美阳县西荆山在左冯翊怀徳县南也】雷首【雷首山在河东蒲坂县东南】太岳【即霍泰山也已见上】析城王屋【析城山在河东防泽县西南王屋山在河东垣县东北水经云砥柱山在河东太阳县南河水中也】太行常山【太行在河内山阳县西北常山恒山是也在常山郡上曲阳县西北】朱圉鸟防太华【圉一作圄朱圉山在天水冀县南鸟防山在陇西首阳县西南太华即敦物山】熊耳外方桐柏负尾【熊耳山在农卢氏县东伊水所出外方山即颍川嵩髙县嵩髙山古文尚书亦以为外方山桐柏山一名大复山在南阳卢氏县东南陪尾山在江夏安陆县东北地理志谓之横尾山负音陪也】荆山【此东条荆山在南郡临沮县东北隅也】内方大别【内方山在竟陵县东北大别山在大国安丰县今土人谓之甑山】衡山【在长沙湘南县东南广雅云岣嵝谓之衡山】敷浅原【豫章歴陵县南有博阳山一名敷浅原也】九川【弱黑河瀁江沇淮渭洛为九川】合黎【水经云合黎山在酒泉会水县东北郑引他説亦以为然孔安国云水名当是其山有水故所记各不同】流沙【地理志云张掖居延县西北有居延泽古文以为流沙广志流沙在玉门闗外有居延泽居延城又山海经云流沙出钟山西南行昆仑墟入海按是地兼有水故一云地名一云水名马郑不同抑有由也】河积石【尔雅云河出昆仑墟其色白汉书西域传云河有两源一出葱岭一出于阗于阗河北流与葱岭河合束注蒲昌海一名盐泽其水停冬夏不増减其南出积石为中国河是河源发昆仑禹导河自积石而加功也】盟津【盟古孟字孟津在河隂十三州记云河阳县在于河上即孟津是也】大邳【尔雅云山一成曰邳或以为成臯县山是】降水大陆【地理志降水字从系出信都国与雩池漳河水并流入海大陆在钜鹿郡尔雅云晋有大陆郭璞以为此泽也】瀁【水经曰瀁水出陇西氐道县嶓冢山东至武都沮县为汉水地理志云至江夏谓之夏水山海经亦以汉出嶓冢山故孔安国云泉始出山为瀁水东南流为沔水至汉中东行为汉水】苍浪【马融郑皆以沧浪为夏水即汉河之别流也渔父歌曰沧浪之水清兮可以濯吾缨是此水也】三澨【水经云三澨地名在南郡鄎县北孔安国郑以为水名今竟陵有三参水俗云是三澨水参音去声】醴【按骚人所歌濯余佩于醴浦明醴是水孔安国马融解得其实又虞喜志林以醴是江沅之别流而醴字作澧也】沇济【水经云自河东垣县王屋山东流为沇水至湿县西北为济水】总【説文云总聚束草也】铚【説文云铚获禾短鎌之物也】秸【礼郊特牲云蒲越稾秸之美则秸是稾之类也】臯陶曰【此取尚书臯陶谟为文断絶殊无次序即班固所谓疎略抵牾是也今亦不能深考】与益予众庶【予音与上与谓同与之与下予谓施予之予此禹言其与益施予众庶之稻粮】来始滑【古文尚书作在治忽今文作采政忽先儒各随字解之今此云来始滑于义无所通葢来采字相近滑忽声相乱始又与治相似因误为来始滑今依今文音采政忽三字刘伯庄云聴诸侯能为政及怠忽者是也五言谓仁义礼智信五徳之言郑以为出纳政教五言非也】诸众谗嬖臣君【诸众谗嬖臣为一句君字宜属下文】涂山【杜预云涂山在夀春东北皇甫谧云今九江当涂有禹庙则涂山在江南也系本曰涂山氏女名娲是禹娶涂山氏号女娲也又按尚书云娶于涂山辛壬癸甲启呱呱而泣予弗子今此云辛壬娶涂山癸甲生启葢今文尚书脱陋太史公取以为言亦不稽其本意岂有辛壬娶妻经二月生子不经之甚】不如言刑从之【谓不用命之人则亦以刑罚而从之】英六【地理志云安国六县咎繇后堰姓所封国英地阙不知所在以为黥布是其后也】许【许在颍川】扈【地理志曰扶风县鄠是扈国】甘【夏启所伐鄠南为甘亭】五人【皇甫谧云号五观也】少康【左传魏庄子曰昔有夏之衰也后羿自鉏迁于穷石因夏人而代夏政恃其射也不修人事而信用伯明氏之谗子寒浞浞射羿烹之以食其子子不忍食杀于穷门浞因羿室生浇及使浇灭斟灌氏及斟寻氏而相为浇所灭后缗归于有仍生少康有夏之臣靡自有鬲收二国之烬以灭浞而立少康少康灭浇于过后杼灭于戈有穷遂亡然则帝相自被篡杀中间经羿浞二氏葢三数十年而此纪总不言之直云帝相崩子少康立疎略之甚】帝宁【音伫系本云季伫作甲者也左传曰杼灭于戈国语云杼能帅禹者也】帝槐【音回系本作帝芬】帝芒【音亡邹诞生又音荒也】帝不降【系本作帝降】帝厪【音觐邹诞生又音勤】豕韦【按系本豕韦防姓】桀【桀名也按系本帝臯生发及桀此以发生桀皇甫谧同也】夏台【狱名夏曰均台皇甫谧云地在阳翟是也】遂放而死【徐广曰从禹至桀十七君十四世案汲冢纪年曰有王与无王用嵗四百七十一年】有男斟寻彤城褒费【系本男作南寻作鄩费作弗不云彤城及褒按周有彤伯葢彤城氏之后张敖地理记云济南平夀县其地即古斟寻国又下云斟戈氏按左传系本皆云斟灌氏】夏小正【小正大戴礼篇名正征二音】注苇棺【抵至也音丁礼反苇棺者以苇为棺谓蘧蒢而敛非也禹虽俭约岂万乗之主而臣子乃以蘧蒢裹尸乎墨子言桐棺三寸差近人情】
　　殷本纪第三
　　殷契【契始封商其后裔盘庚迁殷殷在邺南遂为天下号契是殷家始祖故言殷契】简狄【旧本作易易狄音同又作逷吐歴反】帝喾次妃【谯周云契生尧代舜始举之必非喾子以其父微故不著名其母娀氏女与宗妇三人浴于川鸟遗卵简狄吞之则简狄非帝喾次妃明也】封于商【尧封契于商即诗商颂云有娀方帝立子生商是也】相土【相土佐夏功着于商诗颂曰相土烈烈海外有截是也左传曰昔陶唐氏火正阏伯居商丘相土因之是始封商也】曹圉【系本作粮圉也】冥【礼曰冥勤其官而水死殷人祖契而郊冥也】振【系本作核】微【皇甫谧云微字上甲其母以甲日生故也商家生子以日为名葢自微始谯周以为死称庙主曰甲也】汤【汤名履是也又称天乙者谯周云夏殷之礼生称王死称庙主皆以帝名配之天亦帝也殷人尊汤故曰天乙从契至汤凡十四代故国语曰王勤商十四代兴王契也】帝诰【一作俈上云从先王居故作帝俈孔安国以为作诰告先王言已来居亳也】伊尹【孙子兵书伊尹名挚孔安国亦曰伊挚然解者以阿衡为官名按阿倚也衡平也言依倚而取平书曰惟嗣王弗惠于阿衡亦曰保衡者伊尹之官号非名也皇甫谧云伊尹力牧之后生于空桑乂吕氏春秋云有侁氏女采得婴儿于空桑后居伊水命曰伊尹尹正也谓汤使之正天下】素王九主【按素王者太素上皇其道质素故称素王九主者三皇五帝及夏禹也或曰九主谓九皇也然按注刘向所称九主载之七録名称甚奇不知所凭据耳法君谓用法严急之君若秦孝公及始皇之属也劳君谓勤劳天下若禹稷等也等君等者平也谓定等威均禄赏若髙祖封功臣侯雍齿也授君谓人君不能自理而政归其臣若燕王哙授子之禹授益之比也専君谓専己独断不任贤臣若汉宣之比也破君谓轻敌致冦国灭君死若楚戊吴濞等是也寄君谓人困于下主骄于上离析可待故孟轲谓之寄君也国君国当为固字之讹耳固谓完城郭利甲兵而不修徳若三苗智伯之类也三嵗社君谓在襁褓而主社稷若周成王汉昭平等是也又注本九主谓法君劳君等君専君授君破君国君以三嵗社君为二恐非】食言【左传云食言多矣能无肥乎是谓妄言为食言】至于泰卷陶【邹诞生卷作诇又作泂则卷当为坰与尚书同非衍字也其下陶字是衍耳何以知然解尚书者以大坰今定陶是也旧本或傍记其地名后人转写遂衍斯字也】中【仲虺二音作垒音如字尚书又作虺也】故后有立【谓禹臯陶有功于人建立其后故云有立】帝乃弗予有状【帝天也谓蚩尤作乱上天乃不佑之是为弗与有状言其罪大而有形状故黄帝灭之】先王【先王指黄帝帝尧帝舜等言禹咎繇以久劳于外故有立及蚩尤作乱天不佑之乃致黄帝灭之皆是先王赏有功诛有罪言今汝不可不勉此汤诫其臣】不道【不道犹无道也又诫诸侯云汝为不道我则无令汝之在国】咸有一徳【按尚书伊尹作咸有一徳在太甲时故太史公记之于斯谓成汤之日其言又失次序】注长卿【长卿诸本多作劫姓按风俗通有御氏为汉司空御史其名长卿明劫非也亦有劫弥不得为御史】一暮大拱【此云一暮大拱尚书大传作七日大拱与此不同】枯死而去【刘伯庄言枯死而消去不见今以为由帝修徳而妖祥遂去】隞【隞亦作嚣并音敖字】邢【邢音耿近代本亦作耿今河东皮氏县有耿乡】仲丁书阙不具【葢太史公知旧有仲丁书今已遗阙不具也】沃甲【系本作开甲也】盘庚【尚书盘庚将治亳殷民咨胥怨作盘庚此以盘庚崩弟小辛立百姓思之乃作盘庚由不见古文也】传险中【旧本作险亦作岩也】附命【附依尚书音孚】常祀【祭祀有常无为丰杀之礼于是以弃常道】殷复衰【国语曰帝甲乱之七代而陨是也】廪辛【汉书古今人表及帝王代纪皆作慿辛】偶人【偶音寓亦如字】微子【微国号爵为子启名孔子家语云微或作魏读从微音邹本亦然也】不得嗣【此以启与纣异母而郑称为同母依吕氏春秋言母当生启时犹木正立及生纣时始正为妃故启大而庶纣小而嫡】妲己【国语有种氏女妲字己姓也】钜桥【邹诞生云钜大桥器名也纣厚赋税故因器而大其名】炮烙【邹诞生云烙一音阁又云见蚁布铜升足废而死于是为铜烙炊炭其下使罪人步其上与列女传少异】九侯【九亦依字读邹诞生音仇也】恶来【秦之祖蜚防子】商容之闾【皇甫谧云商容与殷人观周军之入则以为人名郑云商家典乐之官知礼容所以礼署称容台】号为王【按页殷天子亦皆称帝代以徳薄不及五帝始贬帝号号之为王故本纪皆帝而后总曰三王也】子姓【按系本子姓无】北殷氏【系本作髦氏又有时氏萧氏黎氏然北殷氏葢秦宁公所伐亳王汤之后也】色尚白【论语孔子曰乗殷之辂礼记曰殷人尚白太史公为赞不取成文遂作此语亦疎略也】
　　周本纪第四
　　帝喾元妃【谯周以为弃帝喾之冑其父亦不着与此纪异也】弃之隘巷【已下皆诗大雅生民篇所云诞寘之隘巷牛羊腓字之诞寘之平林会伐平林诞寘之寒冰鸟覆翼之是其事者也】封于邰【即诗生民曰有邰家室是也邰即斄古今字异耳】不窋【帝王世纪曰后稷纳姞氏生不窋而谯周案国语云世后稷以服事虞夏言世稷官是失其代数也若以不窋亲弃之子至文王千余嵗唯十四代实亦不合事情】去稷不务【国语曰弃稷不务此云去稷者是太史公恐弃是后稷之名故变文云去也言夏政衰不窋去稷官不复务农者也】诗人歌【即诗大雅篇笃公刘是也】豳【豳即邠也古今字异耳】毁隃【系本作伪榆】公非【系本云公非辟方皇甫谧云公非字辟方也】髙圉【系本云髙圉侯侔】亚圉【汉书古今表曰云都亚圉弟按如此説则辟方侯侔亦皆二人之名实未能详】公叔祖类【系本云太公组绀诸盩三代世表称叔类凡四名皇甫谧云公祖一名祖绀诸盩字叔类号曰太公也】颂其徳【即诗颂云后稷之孙实维太王居岐之阳实始翦商是也】一物【一物为防氏之美女也以殷纣淫昏好色故知然】上祭于毕【按文云上祭于毕则毕天星之名毕星主兵故师出而祭毕】白鱼跃入舟中【此已下至火复王屋为乌皆见周书及今文泰誓】流为乌【按今文泰誓流为雕雕鸷鸟也马融云明武王能伐纣郑云乌是孝鸟言武王能终父业亦各随文而解也】武王亦答拜【武王虽以臣伐君颇有惭徳不应答商人之拜太史公失辞耳寻上文诸侯毕拜贺武王武王尚且报揖无容遂下拜商人】明水【明明水也旧本皆无水字今本有水字者多亦是也若惟云奉明其义未见不知奉明何物也烜音毁】布玆【兹一作苙公明草也言兹举成器言苙见洁草也】蜚鸿【按髙诱曰蜚鸿蠛蠓也言飞虫蔽田满野故为灾非是鸿鴈也随巢子作飞拾飞拾虫也】天不享殷【言上天不歆享殷家故见灾异我周今乃冇成王业者也】其登名民三百六十夫【言天初建殷国亦登进名贤之人三百六十夫既无非大贤未能兴化致理故殷家不大光昭亦不即摈灭以至于今也亦见周书及随巢子颇复脱错而刘氏音破六为古其字义亦无所通徐广云一本作不顾亦不賔葢是学者以周书及随巢子不同逐音改易耳随巢子曰天鬼不顾亦不賔灭天鬼即天神也】悉求夫恶【言今悉求取夫恶人不知天命不顺周家者咸贬责之与纣同罪故曰贬从殷王受】日夜劳来定我西土【八字连作一句读】自洛汭延于伊汭【自洛汭及伊汭其地平易无险固是有夏之旧居】三途【杜预曰三涂在陆泽南岳葢河北太行山鄙都鄙谓近岳之邑度邑周书篇名度音徒各反】以存亡国宜告【六字连一句读】阅实其罪【按吕刑云惟反惟内惟货惟来今此似阙少或从省文】惟讯【讯依尚书音貌也】注锾黄铁也【锾黄铁锵亦六两故马融曰锵量名与吕刑锾同旧本率亦作选】洒【洒音戾蓰所解反】繄扈【系本作伊扈】囏【系本作坚】诗人【宋忠曰懿王自镐徙都大丘一曰废丘今槐里是也时王室衰始作诗也】共和【共音如字若汲冢纪年则云共伯和干王位共音恭共国伯爵和其名干篡也言共伯摄王政故云干王位也】虢文公諌【国语曰虢文公谏云夫人之大事在农上帝之粢盛于是乎出事之繁庶于是乎生人之供给于是乎取事具载国语】战于千亩【地名也在西河介休县】褒姒【褒国名夏同姓姓姒氏礼妇人称国及姓其女是龙斄妖子为人所收褒人纳之于王故曰褒姒】鼋【亦作蚖音元蚖蜇蜴也】伯服为太子【左传所谓携王奸命是也】缯【缯国名夏同姓】骊山下【在新丰县南故骊戎国也旧音黎徐广音力知反】桓王不礼【在鲁隠公六年】许田天子用事太山田【左传郑伯以璧假许田卒易祊祊是郑祀太山之田许是鲁朝京师之汤沐邑有周公庙郑以其近故易取之此云许田天子用事太山田误】伐郑【在鲁桓五年】桓王去归【左传繻葛之役祝耼射王中肩是也】王杀周公【左传曰初子仪有宠于桓王桓王属诸周公辛伯谏曰并后匹嫡两政偶国乱之本也周公不从故及于难然周公阿先王防自取诛夷辛伯正君臣之义卒安王业二卿优劣诚可识也】阆【世本名母凉】穨【庄王子厘王弟惠王之叔父也】叔带【惠王子襄王弟封于甘故左传称甘昭公】杀谭伯【按国语亦云杀谭伯而左传太叔之难获周公忌父原伯唐固据传文读谭为原然春秋有谭何妨此时亦仕王朝预获被杀国语既云杀谭伯故太史公依之不从左传説也】景王贵【名贵按国语景王二十一年铸大钱及无射单穆公及泠州鸠各设辞以谏今此不言亦其疎略耳】定王介【系本云元王赤皇甫谧云贞定王考据二文则是元有雨名一名仁一名赤如史记则元王为定王父定王即贞王也依系本则元王是贞王子必有一乖误然此定当为贞字误耳岂周家有两定王代数又非逺乎皇甫谧见此疑而不决遂遣于史记系本之错谬因谓为贞定王未为得其实】东周惠公【考王封其弟于河南为桓公卒子威公立卒子惠公立长子曰西周公又封少子于巩仍袭父号曰东周惠公于是有东西二周也按系本西周桓公名揭居河南东周惠公名班居洛阳是也】周太史儋【老子列传曰儋即老子耳又曰非也验其年代是别人】别五百载复合【按周封非子为附庸邑之秦号曰秦嬴是始合也及秦襄公始列为诸侯是别之也自秦列为诸侯至昭王五十二年西周君臣献邑三十六城以入于秦凡百一十六年是合也云五百举其大数】霸王【霸王谓始皇也自周以邑入秦至始王初立政由太后嫪毐至九年诛毐正十七年】诸侯皆为王【谓韩魏齐赵也】赧王延【皇甫谧云名延赧非諡諡法无赧正以微弱窃鈇逃债赧然惭愧故号曰赧耳又按尚书申以赧为然郑云然读曰赧王邵按古音人扇反今音奴板反尔雅面惭曰赧】东西周分治【西周河南也东周巩也王赧微弱西周与东分王政理各居一都故曰东西周按髙诱曰西周王城今河南东周成周故洛阳】西周武公【按战国策作东周武公】宜阳【宜阳韩地秦攻而楚救之周为韩出兵而楚疑周为秦因加兵伐周】苏代为周説楚王曰【苏代为周説楚王王何以道周为秦周实不为秦今王责周道为秦周惧楚必入秦是为祸也】周秦【周秦相近秦欲并周而外睦于周故当时诸侯咸谓周秦】周君【周君西周武公也时王赧微弱不主盟会寄居西周耳】受地于韩而聴于秦【此史厌説韩令与周地使质于楚令秦疑楚不信周得不假道伐韩而犹聴命于秦】韩王【按战国策云或人为周君谓魏王云者也】周君将以为辞于秦【髙诱注战国策曰魏兵在河南为辞周君不徃朝秦也】王赧谓成君楚围雍氏【如徐此説自合当改而注结之不合与楚围雍氏连注】髙都【髙诱曰髙都韩邑今属上党也】相国【相国公仲侈】已行矣【已止也】支左诎右【按列女传曰左手如拒右手如附枝右手发之左手不知此射之道也又越絶书曰左手如附泰山右手如抱婴儿】不以善息【言不以其善而且停息息止也】百发尽息【息犹弃言并弃前善】秦破华阳约【华阳地名司马彪曰华阳亭名在密县秦昭王三十三年秦背魏约使客卿胡伤击魏将芒夘华阳破之是马犯见秦破魏约惧周危故谓周君请梁城周而误诡计也】王受九鼎而图犯【图谋也犯谓梁王我方入鼎于王王当谋救援已也】犯请后可而复之【按战国策其作瘉犯请后可而复之者言王病愈所图不遂请得在后有可之时以鼎入梁者也】不若令卒为周城以匿事端【梁寛图周九鼎且外遣卒戍周和合秦举兵欲侵周梁不救周是本无善周之事止是欲周危而取九鼎故诸侯皆心不信梁矣故不如匿事端使卒为周城】周最【最音词喻反周之公子也】太后养地【按战国策作原原周地太后秦昭王母宣太后羊氏】西周君犇秦【秦昭王之五十二年】周君赧卒【宋忠曰諡曰西周武公非也徐以西周武公是惠公之长子此周君即周武公也葢此时武公与王赧皆卒故连言也】迁西周公于狐【西周葢武公之太子文公也武公卒而立为秦所迁而东周亦不知其名号战国策虽有周文君亦不知灭时定当何主葢周室衰微略无纪録故太史公虽考众书以卒其事然二国代系甚不分明】周既不祀【既尽也日食尽曰既言周祚尽灭无主祭祀】







　　史记索隠卷一
　　钦定四库全书
　　史记索隠卷二
　　唐　司马贞　撰
　　秦本纪第五
　　女脩【女脩颛顼之裔女吞乙子而生大业其父不着而秦赵以母族而祖颛顼非生人之义也按左传郯国少昊之后而嬴姓葢其族也则秦赵宜祖少昊氏】大费【扶味反一音秘寻费后以为氏则扶味反为得此则秦赵之祖嬴姓之先一名伯翳尚书为之伯益系本汉书谓之伯益是也寻检史记上下诸文伯翳与伯益是一人不疑而陈系家即叙伯翳与伯益为二未知太史公疑而未决邪而亦误谬耳】皁斿【斿音旒谓赐以皂色旌斾之旒旒色与玉色副言其天功成也然其事亦当有所出】将大出【出犹生也言尔后嗣繁昌将大生出子孙也故左传亦云晋公子姬出也】鸟俗氏若木【以仲衍鸟身人言故为鸟俗氏俗一作洛若木以王父字为费氏也】费昌【殷纣时费仲即昌之后也】孟戏中衍【旧解以孟戏仲衍是一人今以孟仲分字当是二人名也】石北方【石下无字则不成文意亦无所见必是史记本脱皇甫谧尚得其説徐虽引之而竟不云是脱何字専质之甚也】处父【蜚防别号】赐尔石棺【言处父至忠国灭君死而不忘臣节故天赐石棺以光华其族事葢非实谯周深所不信】温骊【温音盗徐广亦作盗邹诞生本作駣音陶刘氏音义云盗骊騧骊也騧浅黄色八骏既因色为名騧骊为得之也】騄耳【按穆王传曰赤骥盗骊白义渠黄骅骝騟騄耳山子】西畤【襄公始列为诸侯自以居西畤西畤县名故作西畤祠白帝畤止也言神灵之所依止也亦音市谓为坛以祭天也】鄜畤【音敷亦县名于鄜地作畤故曰鄜畤故封禅书曰秦文公梦黄蛇自天而下属之地止于鄜衍史敦以为神故立畤也】陈宝【按汉书郊祀志云文公获若石云于陈仓北阪城祠之其神来若雄雉其声殷殷云野鸡夜鸣以一牢祠之号曰陈宝又臣瓒云陈仓县有宝夫人祠嵗与叶君神会祭于此者也苏林云质如石似肝云语辞也】荡社【西戎之君号曰亳王葢成阳之其邑曰荡社徐广云一作汤杜言汤邑在杜县之界故曰汤杜也】髙渠眯【春秋鲁桓公十七年左传作髙渠弥也】晋灭霍魏耿【春秋鲁闵公元年左传云晋灭耿灭魏灭霍此不言魏史阙文耳又传曰赐毕万魏赐赵夙耿杜预曰霍在河东永安县耿今河东皮氏县耿乡】曲沃【晋穆侯少子成师居曲沃号曲沃桓叔至武公称灭晋侯緍始为晋君也】梁伯芮伯【梁嬴姓芮姬姓梁国在冯翊夏阳芮国在冯翊临晋】缪公【秦自宣公已上皆史失其名今按系本古史考得缪公名任好】共公【名豭十代至灵公又并失名】景公【景公已下名又错乱始皇本纪作哀公】哀公【始皇本纪作防公】怀公【厉共公子也】灵公【生献公也】献公【名师隰】简公昭之弟而怀公子【简公怀公弟灵公季父也始皇本纪云灵公生简公误也又纪年云简公九年卒次敬公立十二年卒乃立惠公】孝公【名渠梁】开阡陌【风俗通曰南北曰阡东西曰陌河东以东西为阡南北为陌】初为赋【谯周云初为军赋也】雁门【纪年云与魏战岸门此云雁门恐声误也又下云败韩岸门葢一地也寻秦与韩魏战不当逺至雁门也】惠文君【名驷】齐魏为王【齐威王魏惠王】犀首【官名若虎牙之类姓公孙名衍魏人也】伐蜀【蜀西南夷旧有君长故昌意娶蜀氏山女也其后有杜宇自立为王号曰望帝蜀王本纪曰张仪伐蜀蜀王开战不胜为仪所灭之也】公子通封于蜀【华阳国志曰赧王元年秦惠王封子通国为蜀侯以陈庄为相徐广所云亦据国志而言之】武王【名荡】昭襄王【名则一名稷】蜀侯煇反【煇音晖华阳国志云秦封王子煇为蜀侯蜀侯祭归胙于王后母疾之加毒以进王大怒使司马错赐煇剑此煇不同也】泾阳君【名市】暴鸢【韩将姓名】魏公子劲韩公子长为诸侯【别封之邑比之诸侯犹商君赵长安君然】公子悝【悝号髙陵君初封于彭昭襄王弟也】以垣为蒲坂【为当为易葢字讹也】尉斯离【尉秦官斯离其姓名】芒夘【芒夘魏将谯周云孟夘也】孝文王【名柱五十三而立立一年卒夀陵】庄襄王【名子楚三十二而立立三年卒阳陵纪作四年】始皇帝【十三而立立三十七年崩郦山】二世皇帝【十二年立纪云二十一立三年宜春秦自襄公至二世凡六百二十七嵗此实本纪而注别举之以非本文耳】
　　秦始皇本纪第六
　　庄襄王【庄襄王者孝文王之中子昭襄王之孙也名子楚按战国策本名子异后为华阳夫人嗣夫人楚人因改名子楚也】吕不韦姬【按不韦传云不韦阳翟大贾也其姬邯郸豪家女善歌舞有娠而献于子楚】名为政姓赵氏【系本作政又生于赵故曰赵政一曰秦与赵同祖以赵城为荣故姓赵氏】骜王齮麃公【防骜齐人防武之父防恬之祖王齮即昭王二十九年代大夫陵伐赵者麃公葢麃邑公史失其姓名】畼【音畅魏之邑名】燕虚长平【二邑名春秋桓十二年会于虚又战国策曰拔燕酸枣虚桃人桃人亦魏邑虚地今阙葢与诸县相近按今东郡燕县东三十里有故桃城则亦非逺】夏太后【庄襄王所生母】临洮【临洮在陇西】将军壁死卒屯留蒲鶮反戮其尸【髙诱云屯留上党之县名谓成蟜为将军而反秦兵击之而蟜壁于屯留而死屯留蒲鶮一邑之反卒虽死犹皆戮其尸鶮古鸖字】河鱼大上【谓河水溢鱼大上平地亦言遭水害也即汉书五行志刘向所谓豕虫之孽明年嫪毐诛鱼隂类小人象】轻车重马东就食【言河鱼大上秦人皆轻车重马并就食于东言徃河旁食鱼也一云河鱼大上为灾人遂东就食皆轻车重马而去】嫪毐【嫪姓毐字按汉书嫪氏出邯郸王劭云贾侍中説秦始皇帝母予嫪毐淫坐诛故世人駡淫曰嫪毐也】昌平君【昌平君楚之公子立以为相后徙于郢项燕立为荆王史失其名昌文君亦不知也】杨端和攻衍氏【端和秦将衍氏魏邑】什推二人【言王翦为将诸军中皆归斗食以下无功佐史什中唯推择二人令从军耳】不韦死窃【按不韦饮鸩死其賔客数千人窃共于洛阳北芒山】籍其门【谓籍没其一门皆为徒后并视此为常故也】赵王【赵王迁】其王请降【魏王假】荆王【荆王负刍也楚称荆者以避庄襄王讳故易之也】得齐王建【六国皆灭也十七年得韩王安十九年得赵王迁二十二年魏王假降二十三年虏荆王负刍二十五年得燕王喜二十六年得齐王建】绾劫【绾姓王劫姓马】天皇地皇泰皇【按天皇地皇之下即云泰皇当人皇也而封禅书云昔者太帝使素女鼓瑟而悲葢三皇已前称泰皇一云泰皇太昊也】始皇推终始五徳之传【音张恋反传次也谓五行之徳始终相次也汉书郊祀志曰齐人邹子之徒论著终始五徳之运始皇采用】水徳【封禅书曰秦文公获黑龙以为水瑞秦始皇帝因自谓为水徳也】六尺为歩【管子司马法皆云六尺为步谯周以为步以人足非独秦制又按礼记王制曰古者八尺为步今以周尺六尺四寸为步步之尺数亦不同】合五徳之数【水主隂隂刑杀故急法刻削以合五徳之数者也】金人十二【按二十六年有长人见于临洮故销兵器铸而象之谢承后汉书铜人翁仲翁仲其名也三辅旧事铜人十二各重二十四万斤汉代在长乐宫门前董卓壊其十铸为钱余二犹在石季龙徙之邺苻坚又徙长安而销之也】极庙【为宫庙象天极故曰极庙天官书曰中宫曰天极是也】刻所立石【其词每三句为韵凡十二韵下之罘碣石会稽三铭皆然】琅邪台【山海经琅邪台在渤海间葢海畔有山形如台在琅邪故曰琅邪台】立石刻颂【二句为韵】心揖志【搏古専字左传云如琴瑟之壹揖音集】北过大夏【协韵音户下无不臣者音渚泽及牛马音姥】伦侯【爵卑于列侯无封邑者伦类也亦列侯之意】隗林【隗姓林名有本作状者非顔之推云隋开皇初京师穿地得铸秤权有铭云始皇时量器丞相隗状王绾二人列名其作状貌之字令校写亲所按验王劭亦云然斯逺古之证也】尧女【列女传亦以湘君为尧女按楚词九歌有湘君湘夫人夫人是尧女则湘君当是舜今此文以湘君为尧女是总而言之】登之罘刻石【三句为韵凡十二韵】承顺圣意【协韵音忆】视聴不怠【怠协旗疑韵音铜綦反故国语范蠡曰得时不怠时不再来亦以怠与台为韵】道上党入【道犹从也】嘉平【广雅曰夏曰清祀殷曰嘉平周曰大蜡亦曰腊秦更曰嘉平葢应歌谣之词而改从殷号也】茅盈内纪【道书茅蒙字初成今此云茅蒙初成者为神仙之道其意失也葢由裴氏所引不明或后人増益蒙字遂令七言之词有衍尔】陆梁【谓南方之人其性陆梁故曰陆梁】取髙阙陶山北假中【髙阙山名北假地名近五原】徙谪实之初县【徙有罪而谪之以实初县即上自榆中属隂山以为三十四县是也故汉七科谪亦因于秦】阿房【此以其形名宫也言其宫四阿旁广也故云下可建五丈之旗也阿房后为宫名】象天絶汉【谓为复道渡渭属咸阳象天文阁道絶汉抵营室也常考天官书曰天极紫宫后十七星絶汉抵营室曰阁道】滈池君【按服防云水神是也江神以璧遗滈池之神告始皇之将终也且秦水徳王故其君将亡水神先自相告也】望于南海而刻石【三句为韵凡二十四韵】徳惠修长【修亦长也重文耳王劭按张徽所録会稽南山秦始皇碑文修作收】追首髙明【今检会稽刻石文首字作道雅符人情也】内饰诈谋【刻石文谋作诈】夫为寄豭【豭牡猪也言夫淫他室若寄豭之猪也豭音加遐反】江乗【地理志丹阳有江乗县】年二十一【十三而立】以罪过连逮少近官三郎【逮训及也谓连及俱被捕故云连逮少小也近近侍之臣三郎谓中郎外郎散郎】固不闻声【一作固闻声言天子常处禁中臣下属望才有兆朕闻其声耳不见其形也】采椽不刮【采木名栝音刮】土塯【如字一音镂不作簋】土形【饭器以瓦为之】虽监门之养不觳于此【谓监门之卒养即卒也有厮养卒觳音学谓尽也又古学反】从长【谓合闗东为从长也】望屋而食【言其兵蚕食天下不里粮而行】横行天下【谓轻前敌不部伍旅进也舞阳侯曰横行匈奴中是也】豪俊相立【谓武臣田儋魏豹之属】要市于外【此评失也章邯之降由赵髙用事不信任军将一则恐诛二则楚兵既盛王离见虏遂以兵降耳非三军要市于外以求封明矣要平声】安土息民【贾谊书安作案】五序【贾谊书五作王】席卷【按春秋纬曰诸侯氷散席卷也】商君【商君卫公孙鞅仕秦为佐庶长遂为秦制法孝公致霸封之于商号商君】连衡【战国策曰苏秦亦为秦连衡髙诱曰合闗东从道之秦故曰连衡也】约从离衡【言孟尝等四君皆为其国共相约结为从以离散秦之横】六国【六国者韩魏赵燕齐楚是也与秦为七国亦谓之七雄又六国与宋卫中山为九国共三国葢微又前亡】宁越徐尚苏秦杜赫【宁越赵人徐尚未详苏秦东周洛阳人吕氏春秋杜赫以安天下説周昭文君髙诱曰杜赫周人也】齐明周最陈轸昭滑楼缓翟景苏厉乐毅【战国策齐明东周臣后仕秦楚及韩周最周之公子亦仕秦陈轸夏人亦仕秦昭滑楚人楼缓魏文侯弟所谓楼子也苏厉秦之弟仕齐乐毅本齐臣入燕燕昭王以客礼待之以为亚卿翟景未详也】吴起孙膑带佗儿良王廖田忌防颇赵奢【吴起卫人事魏文侯为将孙膑孙武之后也春秋曰王廖贵先儿良贵后二人皆天下之豪士田忌齐将也防颇赵将也赵奢亦赵之将】执棰拊【贾本论作槁朴】斩华为城【斩亦作践贾本论又崔浩云践登也】陈利兵而谁何【崔浩云何或为呵汉书仪宿卫郎官分五夜谁呵呵夜行者谁也何呵字同】金城【金城言其实且坚也韩子曰虽有金城汤池汉书张良亦曰闗中所谓金城千里天府之国】南面称帝【按贾谊过秦论以孝公已下为上篇秦兼并诸侯山东三十余郡为下篇邹诞生云太史公删贾谊过秦论著此论富其义而省其辞褚先生増续既已混殽而世俗小智不唯删省之防合写本论于此不同也今颇不可分别】寒者利裋褐【赵岐曰褐以毛毳织之若马衣或以褐编衣也裋一首竖为褐布竖裁为劳役之衣短而且狭故谓之短褐亦曰竖褐】襄公立享国十二年初为西畤西垂【此已下重序列秦之先君立年及处皆当据秦纪为説与正史小有不同今取异説取列于后襄公秦仲孙庄公子救周周始命为诸侯初为西畤祠白帝立十三年西土】生文公文公立居西垂宫五十年死西垂【在鄜畤又作陈宝祠】生静公静公不享国而死生宪公宪公享国十二年居西新邑死衙【宪公灭荡社居新邑衙本纪宪公徙居平阳西山】生武公徳公出子出子享国六年居西陵【一云居西陂衙本纪不云】庶长弗忌威累参父三人率贼贼出子鄙衍衙武公立武公享国二十年居平阳封宫宣阳聚东南【纪云平阳初以人从死】三庶长伏其罪徳公立徳公享国二年居雍大郑宫生宣公成公缪公阳初伏以御蛊【二年初伏本纪此已下居絶不言也】宣公享国十二年居阳宫阳【四年作密畤】初志闰月成公享国四年居雍之宫阳齐伐山戎孤竹缪公享国三十九年天子致霸雍缪公学着人【着音宁又音贮着即宁也门屏之间曰宁谓学于宁门之人故诗云俟我于着乎而是也】生康公康公享国十二年居雍髙寝竘社生共公共公享国五年居雍髙寝康公南生桓公桓公享国二十七年居雍太寝义里丘北生景公【一作僖公系本云名后伯车】景公享国四十年居雍髙寝丘里南生毕公毕公享国三十六年车里北生夷公夷公不享国死左宫生惠公惠公享国十年车里康景生悼公悼公享国十五年僖公西城雍生刺龚公【一作厉共公】刺龚公享国三十四年入里生躁公【又作防公】怀公其十年彗星见躁公享国十四年居受寝悼公南其元年彗星见怀公从晋来享国四年栎圉氏生灵公诸臣围怀公怀公自杀肃灵公昭子子也【纪年及系本无肃字立十年表同纪十二年】居泾阳享国十年悼公西生简公简公从晋来享国十五年僖公西【按本纪简公名悼子即刺龚公之子怀公弟也且纪及系本皆以为然今此文云灵公谬也立十六年僖公西】生惠公其七年百姓初带剑惠公享国十三年陵圉【王劭按纪年云简公后次敬公敬公立十三年乃至惠公辞即难慿时参异説】生出公出公享国二年【系本谓少主】出公自杀雍献公享国二十三年【系本称元献公立二十二年表同纪二十四年】嚣圉生孝公孝公享国二十四年【本纪十二年】弟圉生惠文王其十三年始都咸阳惠文王享国二十七年【十九而立】公陵生悼武王悼武王享国四年永陵【系本作武烈王十九年而立立三年本纪四年】昭襄王享国五十六年茝阳【十九年而立芷陵也】生孝文王孝文王享国一年夀陵生庄襄王庄襄王享国三年茝阳生始皇帝吕不韦相献公立七年初行为市十年为戸籍相伍孝公立十六年时桃李冬华惠文王生十九年而立立二年初行钱有新生婴儿曰秦且王悼武王生十九年而立立三年渭水赤三日昭襄王生十九年而立立四年初为田开阡陌孝文王生五十三年而立庄襄王生三十二年而立立二年取太原地庄襄王元年大赦修先王功臣施徳厚骨肉布惠于民东周与诸侯谋秦秦使相国不韦诛之尽入其国秦不絶其祀以阳人地赐周君奉其祭祀始皇享国三十七年郦邑生二世皇帝始皇生十三年而立二世皇帝享国三年宜春赵髙为丞相安武侯二世生十二年而立右秦襄公至二世六百一十嵗孝明皇帝十七年十月十五日乙丑曰【此己下是汉孝明帝访班固评贾马赞中论秦二世亡天下之得失后人因取其説附之此末】周厯已移仁不代母秦直其位【周厯已移周亡也仁不代母谓周得木徳木生火周为汉母也言厯运之道仁恩之情子不代母而王谓火不代木言汉不合即代周也秦值其闰位得在木之间也此论者之辞也】吕政残虐然以诸侯十三【吕政者始皇名政是吕不韦幸姬有娠献庄襄王而生始皇故云吕政】并兼天下极情纵欲养育宗亲三十七年兵无所不加制作政令施于后王葢得圣人之威河神授图据狼狐蹈参伐佐政驱除距之称始皇始皇既殁胡亥极愚郦山未毕复作阿房以遂前策云凡所为贵有天下者肆意极欲大臣至欲罢先君所为诛斯去疾任用赵髙痛哉言乎人头畜鸣不威不伐恶不笃不虚亡距之不得留残虐以促期虽居形便之国犹不得存子婴度次得嗣冠玉冠佩华绂车黄屋从百司谒七庙小人乗非位莫不怳忽失守偷安日日独能长念却虑父子作权近取于户牖之间竟诛猾臣为君讨贼髙死之后賔婚未得尽相劳餐未及下咽酒未及濡唇楚兵已屠闗中真人翔霸上素车婴组奉其符玺以归帝者郑伯茅旌鸾刀严王退舍河决不可复壅鱼烂不可复全【宋均曰言如鱼之烂从内而出】贾谊司马迁曰向使婴有庸主之才仅得中佐山东虽乱秦之地可全而有宗庙之祀未当絶也秦之积衰天下土崩瓦解虽有周旦之材无所复陈其巧而以责一日之孤误哉俗传秦始皇起罪恶胡亥极得其理矣复责小子云秦地可全所谓不通时变者也纪季以酅春秋不名吾读秦纪至于子婴车裂赵髙未尝不健其决怜其志婴死生之义备矣






　　史记索隠卷二
　　钦定四库全书
　　史记索隠卷三
　　唐　司马贞　撰
　　项羽本纪第七
　　下相【县名属临淮案应劭云相水名出沛国沛国有相县其水下流又置县故名下相也】字羽【按下序传籍字子羽也】季父【按崔浩云伯仲叔季兄弟之次故叔云叔父季云季父也】项燕【此云为王翦所杀与楚汉春秋同而始皇本纪云项燕自杀不同者葢项燕为王翦所围逼而自杀故不同耳】封于项【地理志有项城县属汝南也】栎阳逮【按逮训及也谓有罪相连及为栎阳县所逮録也故汉史每制狱皆有逮捕也】抵栎阳【按服防云抵归也韦昭云抵至也刘伯庄云抵相慿托也故应劭云项梁曽坐事系栎阳狱从蕲狱掾曹咎取书与司马欣抵归已息也】渡浙江【韦昭云浙江在今钱塘浙音折狱之折晋灼音逝非也葢其流曲折庄子所谓淛河即其水也淛折声相近也】扛鼎【説文云横闗对举也韦昭云扛举也音江】起大泽中【徐氏以为在沛郡即蕲县大泽中】先即制人【按谓先举兵能制得人后则为人所制故孙卿子曰制人之与为人制也其相去逺矣】数十百人【此不定数也自百已下或至八十九十故云数十百】慴伏【説文云詟失气也音之涉反】已下东阳【下音如字按以兵威伏之曰下胡嫁反彼自归伏曰下如字读他皆放此东阳县名属广陵也】异军仓头特起【晋灼曰殊异其军为苍头谓着青帽如淳云特起犹言新起也按为苍头军特起陈婴母不许婴称王言天下方乱未知瞻乌之止】注潘旌人【按潘旌是邑聚之名后为县属临淮也】黥布蒲将军【按布姓英咎繇之后以罪被黥故改姓黥应相者之言韦昭云蒲姓也是英布与蒲将军二人共以兵属项梁也服防以为英布起蒲非也按布初在江湖】居鄛人【晋灼音勦絶之勦地理志居鄛县庐江郡音巢是故巢国夏桀所奔荀悦汉纪云范増阜陵人也】楚南公【徐广云楚人善言隂阳者见天文志也】楚虽三戸【臣瓒与苏林解同谓楚人怨秦虽三戸犹足亡秦韦昭以为三户楚三大姓昭屈景也二説皆非也三户地名】蠭午【凡物交横为午言蠭之起交横屯聚也故刘向传注云蠭午杂沓也又郑曰一纵一横为午】注与国党与【按髙诱注战国策云与国同祸福之国也】以市于齐【按张晏云市贸易也韦昭云市利于齐也故刘氏亦云市犹要也留田假而不杀欲以要胁田荣也】髙陵县【按晋灼云属琅琊】至安阳【按傅寛传云从攻安阳扛里则安阳与扛里俱在河南顔师古以为今相州安阳按此兵犹未渡河不应即至相州安阳今检后魏书地形志云己氏有安阳城隋改己氏为楚丘今宋州楚丘西北四十里有安阳故城是也】搏牛之蝱不可以破虮虱【张晏云搏音博韦昭云蝱大在外虱小在内故顔师古言以手击牛可以杀其上蝱而不能破其内虱喻方欲灭秦不可与章邯战也邹氏搏音附今案言搏牛之蝱本不拟破其上之虮虱以言志在大不在小也】无盐【按地理志东平郡之县在今郓州之东也】饮酒髙会【韦昭曰皆召髙爵者故曰髙会服防云大会是也】芋菽【芋蹲防也菽豆也故臣瓒曰士本食蔬菜以菽半杂之则芋菽义亦通汉书作半菽徐广曰芋一作半半五升也王劭曰半量器名容半升也】而徇私【私谓使其子相齐是徇其私情崔浩云徇营也】司马门【按天子门有兵栏曰司马门也】马服【韦昭云赵奢子括也代号马服崔浩云马服赵官名言服武事】榆中地【服防云金城县所治苏林曰在上郡崔浩云防恬树榆为塞也】与诸侯为从【此诸侯谓闗东诸侯也可以知然文頴曰闗东为从闗西为横髙诱曰闗东地形从长苏秦相六国号为合从闗西地形横长张仪相秦壊闗东从使与秦合号曰连横】鈇质【公羊传云加之鈇质休云要斩之罪崔浩云质斩椹也又郭注三苍云质莝椹也】始成【军官名始成其名】三户【水经注云漳水东经三户峡为三户津也淇当为湛案晋八王故事云王浚伐邺前至梁湛葢梁湛在邺西四十里孟康云在邺西三十里又阚骃十三州志云邺北五十里梁期故县也字有不同】污水【污音于郡国志邺县有污城郦元云污水出武安山东南经污城北入漳】洹水殷虚【按释例云洹水出汲郡林虑县东北至长乐入清水是也汲冢古文云盘庚自奄迁于北冢曰殷虚南去邺州三十里是殷虚南旧地名号北冢也】函谷闗【文颖曰在农县衡山岭今移在谷城顔师古云今桃林县南有洪滔涧水即古之函闗按山形如函故称函闗】项伯【名缠字伯后封射阳侯】跽【其纪反谓长跪】啗【音徒览反凡以食餧人则去声自食则上声】纪信【汉书作纪通通纪成之子】唉【音虚其反皆叹恨发声之辞】沐猴而冠耳果然【言狝猴不任久着冠带以喻楚人性躁暴果然言果如人言也】业已讲解【服防云解折伏也説文云讲和解也汉书作媾解苏林云媾和也是讲之与媾俱训和也业事也言虽有疑心然事已和解也】都废丘【孟康曰县名今槐里是也韦昭曰周时名犬丘懿王所都秦欲废之故曰废丘】都髙奴【按今鄜州有髙奴城】六【六县古国臯陶之后】都临菑【按髙纪及田儋传云临济此言临菑误】戏下【戏音羲水名也言下者如许下洛下然也按上文云项羽入至戏西鸿门沛公还军霸上是羽初停军于戏水之下后虽引兵西屠咸阳烧宫室则亦还戏下今言诸侯罢戏下是各受封邑号令讫自戏下各就国何须假借文字以为旌麾之下乎顔师古刘伯庄之説皆非】汉王部【按汉书见作劫字】注塞翟殷韩【按徐广韦昭皆数翟塞及殷韩等顔师古不数三秦谓常山河南韩魏殷顾意峈同乃以陈余兵为五未知孰是鄙意按韩王郑昌拒汉汉使韩信击破之则韩兵不下而已破散也韩不在此数五诸侯者塞翟河南魏殷也】灵壁东【孟康曰故小县在彭城南】审食其【食音异按郦审赵三人同名其音合并同以六国时卫有司马食其并慕其名】注一嵗力役三十倍于古者【按姚氏云古者更卒不过一月践更五月而休又顔云五当为三言一嵗之中三月居更三日戍边总九十三日古者役人嵗不过三日此所谓一嵗力役三十倍于古也斯説得之】汉王逃【音徒凋反汉书作跳字】髙俎【俎亦人之类故夏侯湛新论为机机犹俎也比太公于牲肉故置之俎上姚察按左氏楚子登巢车以望晋军杜预为车上橹也故李氏云军中巢橹又引时人亦谓此为俎也】汜水【按今此水见名汜水音似张晏云在济隂亦未全失按古济水当此截河而南又东流溢为荥泽然水南曰隂此亦在济之隂非彼济隂郡耳臣瓒之説是】垓下【张揖三苍注云垓堤名在沛郡】乌江【按晋初属临淮】檥船【檥字服应孟晋各以意解耳邹诞本作漾船以尚反刘氏亦有此音】中水【按晋书地道记其中水县属河间】杜衍【按地理志县在南阳按表作王翥也】赤泉【南阳有丹水县疑赤泉后改按汉书表及后汉改憙音火志反】吴防【地理志县名属汝南故房子国】湼阳【地理志南阳县名】
　　髙祖本纪第八
　　姓刘氏【按髙祖刘累之后别食邑于范士会之裔留秦不反更为刘氏刘氏随魏徙大梁后居丰今言姓刘氏者是左传天子建徳因生以赐姓胙之土命之氏诸侯以字为諡因以为族説者以为天子赐姓命氏诸侯命族族者氏之别名也然则因生赐姓若舜生姚墟以为姚姓封之于虞即号有虞氏是也若其后子孙更不得赐姓即遂以虞为姓云姓虞氏今此云姓刘氏亦其义也故姓者所以统系百代使不别也氏者所以别子孙之所出又系本篇言姓则在上言氏则在下故五帝本纪云禹姓姒字契姓子氏弃姓姬氏是也】字季【按汉书名邦字季此单云字亦又可疑按汉髙祖长兄名伯次名仲不见别名则季亦是名也故项岱云髙祖小字季即位易名邦后因讳邦不讳季所以季布犹称姓也】沛小沛【按汉改泗水为沛郡治相城故以沛为小沛也】父曰太公【皇甫谧云名执嘉王符云太上皇名燸与湍同音】母媪【韦昭云妇人长老之称皇甫谧云媪葢姓王氏又据春秋握成图以为执嘉妻含合始游洛池生刘季诗含神雾亦云姓氏皆非正史所出葢无可取今近有人云母温氏贞时打得班固泗水亭长古石碑文其字分明作温字云母温氏贞时与贾膺复徐彦伯魏奉古等执对反覆深叹古人未闻聊记异见于何取实】注地神曰媪【按礼乐志云后土富媪张晏曰坤为母故称媪是也】见蛟龙于其上【按诗含神雾云赤龙感女媪刘季兴又广雅云有鳞曰蛟龙】隆准【应劭曰隆髙也李斐云准鼻也始皇蜂目长凖葢鼻髙起】龙顔【应劭云顔颡也尔雅顔额也文颖曰髙祖感龙而生故其顔貌似龙长颈而髙鼻】贳酒【邹诞贳音世与字林声韵并同又音时夜反广雅云贳賖也説文云贳贷也临淮有贳阳县汉书功臣表贳阳侯刘缠而此纪作射阳则贳亦射也】讐数倍【乐产云借讐为售葢古字少假借耳今亦依字读葢髙祖大度既贳饮且讐其数倍价也】折券【周礼小司寇云聴称责以傅别郑司农云傅别券书也康成云傅别谓大字书于札中而别之也然则古用简札书故可折至嵗终总弃不责也】咸阳【韦昭云秦所都武帝更名渭城应劭云今长安也按闗中记云孝公都咸阳今渭城是在渭北始皇都咸阳今城南大城是也名咸阳者山南曰阳水北亦曰阳其地在渭水之北又在九嵕诸山之南故曰咸阳】单父人吕公【韦昭云单父县名属山阳崔浩云史失其名但举姓而言公又按汉书旧仪云吕公汝南新蔡人又相经云魏人吕公名文字叔平也】主进【郑氏云主赋敛礼钱也顔师古曰进者会礼之财字本作賮声转为进宣帝数负进义与此同】乃绐为谒【韦昭云绐诈也刘氏云绐欺负也何休云绐疑也谓髙祖素狎易诸吏乃诈为谒谒谓以札书姓名若今之通刺而兼载钱数也】告归之田【韦昭云告请归乞假也音告语之告故战国策曰商君告归延笃以为告归今之归宁也刘伯庄刘师古并音古笃反非号喾两音也】如嘷呼之嘷【按东观汉记田邑传云邑年三十歴卿大夫号归罢厌事少所嗜欲寻号与嘷同古者当有此语故服氏云如号呼之号音豪今以服防虽据田邑号归亦恐未得然此告字当音诰诰号声相近故后诰归号归遂变耳】以竹皮为冠【应劭云一名长冠侧竹皮裹以纵前髙七寸广三寸如板又蔡邕独断云长冠楚制也髙祖以竹皮为之谓之刘氏冠司马彪舆服志亦以刘氏冠为雀尾冠也】求盗【应劭云旧亭卒名弩父陈楚谓之亭父或云亭部淮泗谓之求盗也】夜径【旧音经按广雅云径斜过也字林云径小道也音古定反言酒后放徒夜径行泽中不敢由正路且从而求疾也】当径【音迳郑曰步道曰径也】拔剑斩虵【汉旧仪云斩虵剑长七尺又髙祖云吾以布衣提三尺剑取天下二文不同者崔豹古今注髙祖为亭长理应提三尺剑耳及贵当别得七尺宝剑故旧仪因言之】分为两【谓斩虵分为两段也】欲告之【汉书作苦谓欲困苦辱之一本或作笞説文云笞击也】注畦畤【按太康地理志云畤在栎阳故城内其畤如畦故曰畦畤畦音戸圭反】注秦自谓水【按秦文公获黑龙命为徳水是也按春秋合城图云水神哭子褒败宋均以髙祖斩白虵而神母哭则此母水精皆非也】注至光武乃改【谓改汉为火徳秦金徳与两金及赤帝子之理合也】髙祖觉【包恺刘伯庄音古孝反】自负【晋灼云自恃斩虵事】以厌【一反又一冉反广雅云厌镇也】秦二世【应劭云始皇欲以一至万示不相袭始者一故至子称二世崔浩云二世始皇子胡亥又按善文称隠士云赵髙为二世杀十七兄而立今王则二世是第十八子也】起蕲【蕲县名属沛音机又音旂】掾主吏【案汉书萧曹傅参为狱掾何为主吏也】劫众【説文云以力胁之云劫也】数十百人【汉书作数百人刘伯庄云言数十人或至百人则是百人已下也】屠沛【按范云尅城多所诛杀故云屠也】壹败涂地【言一朝破败使肝脑涂地】注割卢山交【按管子云葛卢之山发而出金今注引发作交及割皆误也】衅鼓【应劭云衅祭也説文云衅血祭也司马法曰血于鼙鼔者神戎器也顔师古曰凡杀牲以血祭者皆名为衅臣瓒以为皆无祭事非也又以衅为涂衅而应劭云衅呼为舋马融注周礼灼之兆与玉之衅防相似防音火故反皆非也】旗帜【墨翟云帜帛长丈五广半幅字诂云帜标也字林云熊旗五斿为与士卒为期于其下故曰旗也帜或作识或作志嵇康音试萧该音炽】胡陵【邓展曰县名属山阳章帝改曰胡陆】方与【郑曰属山阳也】周章【应劭云章字文陈人】至戏【文颖云在新丰东二十里戏亭北孟康云水名也又述征记云戏水自骊山冯公谷北流歴戏亭东入渭按今其水东为戏驿也】而还【为章邯所破而还邯音酣】燕赵齐魏皆自立为王【按髙纪二世二年八月武臣自立为赵王田儋自立为齐王韩广自立为燕王魏咎自立为魏王也】泗川监平【如淳云秦并天下为三十六都置守尉监故此监平下有守壮则平壮皆名也】走至戚【晋灼曰东海县也郑徳包恺并如字读李登音干笠反也】左司马得【顔师古云得司马之名非也今以后云左司马曹无伤自此以下更不见替易处葢是司马无伤得泗川守壮而杀之耳】亢父【旧音防刘伯庄包恺并同音苦浪反】东阳甯君秦嘉【臣瓒以为二人按下文直云东阳甯君又别言秦嘉明臣瓒之説为得顔师古以甯是姓君者时人号曰君耳】在留【韦昭云今彭城留县也】从陈别将【谓章邯从陈别将兵向他处而遣司马将领兵士北定楚地故如淳云章邯司马也孔文祥亦曰邯别遣屠相又一説云从谓追逐之言章邯讨逐陈别将而司马别将兵北定楚亦通】屠相【韦昭云相沛县】至砀【应劭云砀属梁国苏林音唐又音宕】萧西【韦昭云萧沛之县名谓在萧县之西也】拔之【按范云得城为拔是也】下邑【韦昭云县名属梁国】襄城【韦昭云颍川县】盱台【韦昭云临淮县音吁夷也】东阿【韦昭云东郡之县名】城阳【按地理志属济隂】濮阳【韦昭云东郡之县名】定陶【按地理志济隂之县也】雍丘【韦昭云故杞国今陈留之县】外黄【韦昭云上陈留县】宋义【荀悦汉纪云故楚令尹宋义当别有所出也】赵歇【苏林音如字郑徳音遏絶之遏徐广音乌辖反今依字读之也】吕青【按表青封信阳侯也】闗中【韦昭云函谷武闗也又三辅旧事云西以散闗为界东以函谷为界二闗之中谓之闗中】奋【韦昭云愤激也】僄悍【説文云僄疾也悍勇也方言云僄轻也刘音疋妙反也】猾贼【汉书作祸贼也】成阳【在济隂韦昭云在颍川非也】扛里【服防云县名如淳云秦军所别屯地名也】栗【韦昭云县名属沛】广【韦昭云在山阳】开封【韦昭云河南县】白马【韦昭云东郡县】曲遇【徐广云在中牟韦昭云志不载司马彪郡国志中牟有曲遇聚也】荥阳【韦昭云故卫地河南县也】注缑氏东南【按十三州志云河南缑氏县以山为名一云轘辕凡九十二曲是险道也】守齮【音檥许慎以为侧齧也】黎明【音犂黎犹比也谓比至天明也汉书作迟音值值待也谓待天明皆言早意也】围宛城【按楚汉春秋曰上南攻宛匿旌旗人衔枚马束舌鸡未鸣围宛城三匝也】乗城【李奇曰乗守也韦昭曰乗登也】殷侯【韦昭曰在河内】丹水【韦昭曰在河内】襄侯王陵【按王陵封安国侯是定天下为丞相时封耳此言襄侯当如臣瓒解葢初封江夏之襄也】胡阳【韦昭曰南阳县】析郦【邹诞音锡郦音厯苏林如淳音掷折属农郦属南阳出地理志而左传云折一名白羽顔师古云析今内乡县郦今菊潭县】武闗【左传云楚司马起营所以临上雒谓晋人曰将通于少习杜预以为商县武闗也又太康地理志武闗当冠军县西峣闗在武闗西也】玺符节【韦昭云天子印称玺又独以玉符发兵符也节使者所拥也説文云符信也汉制以竹长六七分而相合释名云节为号令赏罚之节也又节毛上下相重取象竹节又汉官仪云子婴上始皇玺因服御之代代传受号曰汉传国玺也】或言诛秦王【楚汉春秋曰樊哙请杀之】枳道【音只按汉宫殿疏云枳道亭东去霸城观四里观东去灞水百步苏林云在长安东十三里也】诽谤【刘伯庄乐彦同音方未反】弃市【按礼云刑人于市与众弃之故今律谓绞刑为弃市是也】三章【杀人伤人及盗】抵罪【韦昭云抵当也谓使各当其罪今桉秦法有三族之刑汉但约法三章耳杀人者死伤人及盗者使之抵罪余并不论其辜以言省刑耳则抵训为至杀人以外唯伤人及盗使至罪名耳】或説沛公【按楚汉春秋云解先生云遣守函谷无内项王而张良系家云鲰生説我则鲰生是小生即解生】亚父【范増也项羽得范増号曰亚父言尊之亚于父犹管仲谓仲父父并音甫也】鸿门【按姚察云在新丰古城东未至戏水道南有断原南北洞门是也】栎阳【因太上皇改曰万年】都六【地理志云六县属六安国】都邾【太康地理志云楚灭邾迁其人于江南因名县也】当阳【韦昭云南郡县名】入蚀中【李奇音力孟康音食王劭按説文作器名也地形似器故名之音力也】辄烧絶栈道【按系家是用张良计也栈道阁道也音士谏反包恺音士板崔浩云险絶之处傍凿山岩而施板梁也】引兵围废丘【按荀悦汉纪令樊哙围之】嶭欧【按表欧以舍人从为将军封广平侯也】王吸【按表吸以中涓从为将军封清阳侯】阳夏【韦昭云县名属淮阳后属陈夏音更雅反】汉王跳【如淳曰跳走也晋灼桉刘泽传跳驱至长安説文云徒调反通俗文云超通为跳】滕公【夏侯婴为滕令故曰滕公也】白马津【即黎阳津也南界东郡白马县】燕郭西【故南燕国也在东郡秦以为县】负约【负音佩也】卿子冠军【韦昭云宋义之号如淳曰卿者大夫之尊子男之爵冠军人之首也尊宋义故加此号】王诸将善地【谓章邯等】徙逐故主【谓田市赵歇韩广之属】乃扪足【扪摸也中匈而扪足者葢以矢初中痛闷不知所在故尔或者中匈而扪足权以安士卒之心也】行军病甚【按三辅故事曰楚汉相拒于京索间六年身被大创十二矢石通中过者有四也】枭故塞王欣【枭悬首于木也欣自刭于汜水上令枭之于栎阳者以旧都故枭以示之也】鸿沟【应劭云在荥阳东南三十里葢引河东南入淮泗也张华云一渠东南流经浚仪是始皇所凿引河灌大梁谓之洪沟一渠东经阳武南为官渡水经云中牟台下临淮水是为官渡水也】楚歌【应劭云今鸡鸣歌也顔游秦云楚歌犹吴讴也按髙祖令戚夫人楚舞自为楚歌楚之歌也】心善家令言【顔氏按荀悦云故虽天子必有尊也无父犹设三老况其存乎家令之言过矣晋刘宝云善其发悟己心因得尊崇父号也】田肯【汉纪及汉书作宵刘显云相传作肯也】形胜【韦昭云地形险固故能胜人也】县隔千里【服防云谓函谷闗去长安千里为县隔按文以河山险阻形胜其势如隔千里也】秦得百二【苏林曰百二百中之二二十万人也虞喜云百二者得百之二言诸侯持防百万秦地险固一倍于天下故云得百二马言倍之也葢言秦兵当二百万也齐得十二亦如之故为东西秦言势相敌但立文相避故云十二言余诸侯十万齐地形号亦倍于他国当二十万人也】勃海【崔浩云勃旁跌也旁跌出者横在济北故齐都赋云海旁云勃也】千里之外【以言齐境濶不啻千里故云之外也】为荆王【乃王吴地在淮东也姚察按虞喜云总言吴别言荆者以山命国也今西南有荆山在阳羡界贾封吴地而号荆王指取此义太康地理志阳羡县本名荆溪】徙太原【信初都阳翟也】徙治长安【按汉仪注髙祖六年更名咸阳曰长安三辅旧事渭城本咸阳也髙帝为新城七年属长安也】东阙北阙【东阙名苍龙北阙名武无西南二阙者葢萧何以厌胜之法故不立也説文云阙门观也髙三十丈秦家旧处皆在渭北立东阙北阙葢取其便也】太上皇【按蔡邕云不言帝非天子也又按本纪秦始皇追尊庄襄王为太上皇已有故事矣葢太上者无上也皇者徳大于帝欲尊其父故号曰太上皇也】会缻【上音鲙下音文伪反地名也汉书作缶音作保非也】当城【代之县名也】楚隠王【系家作幽王名檡负刍之兄】魏安厘王【史阙名昭王之子王假之祖也】齐缗王【名地宣王子王建祖】赵悼襄王【名偃孝成王丹之子幽王迁之父也】小人以僿【郑音先代反邹本作薄音扶各反一作僿而徐广云一作薄是本互不同也然此语本出子思子见今礼表记作薄故郑注云文尊卑之差也薄茍习文法不悃诚也徐又音隠云僿音先志反僿塞声相近故也葢僿犹薄之义也】吕太后本纪第九
　　吕太后【讳雉字娥姁也】戚姬【如淳音怡非也茂陵书曰姬内官是矣然官号及妇人通称姬者周之姓所以左传称伯姬叔姬以言天子之宗女贵于他姓故遂以姬为妇人美号故诗曰虽有姬姜不弃顦顇是也】几代【上其纪反又音祈也】吕台【郑氏邹诞并音怡苏林音胎】大臣【张良説孙通等】留侯策【令太子卑词安车以迎四皓也】令武【令音龄】异母【母曰曹姬也】永巷【永巷别宫名有长巷故名之也】掖庭【按韦昭云以为在掖门内故谓之掖庭也】泛【音捧泛也】注主孟啗我之比【啗音徒滥反按主是谓里克安即优施之语事见国语孟者且也言且啗我物我教汝妇事夫之道比即夫人称主之意耳比音必二反】五年六年城就【按汉宫阙疏四年筑东而五年筑北面汉旧仪城方六十三里经纬各十二里三辅旧事云城形似北斗也】啑血【邹音使接反又云或作喢作丁牒反】辟阳侯【按韦昭云信都之县名】子山为襄城侯【按下文更名义又改名农汉书襄城侯唯云名葢史省文耳按志襄城属颍川】轵侯【按韦昭云河内有轵县音纸也】吕他【音陁】俞侯【音输】赘其侯【按表作临淮也】比杀三赵王【比音如字比犹频也赵隠王如意赵幽王友赵王恢是三赵王也】犹与【犹邹音以兽反与音预又作豫崔浩云犹猿也卬鼻长尾性多疑又説文云犹兽名多疑故比之也按狐性亦多疑度水而聴水声故云狐疑也今解者又引老子与兮若冬涉川犹兮若畏四邻以为犹与是常语且猿狐聴而云若冬涉川则与是狐类不疑犹兮若畏四邻则犹定是兽自不保同类故云畏四邻也】朱虚【音墟琅琊县也】东牟【韦昭云东莱县】隆虑【音林卢二音避殇帝讳改也】刘氏所立九王【吴楚济北淮南琅耶代常山王朝淮阳王武济川王大是九也】吕氏所立三王【梁王产赵王禄燕王通也】吕【韦昭云吕后女弟樊哙妻封临光侯】今无处矣【顔师古以为言见诛灭无处所也】襄平侯通【张晏云纪信子又晋灼云信被楚烧死不见有后按功臣表襄平侯纪通文成以将军定三秦死事子侯则通非信子张説误矣】讼言诛之【按韦昭云以讼为公徐广又云一作公葢公为得然公言犹明言也又解者诵説也】



　　史记索隠卷三
　　钦定四库全书
　　史记索隠卷四
　　唐　司马贞　撰
　　孝文本纪第十
　　新啑血【汉书作喋音跕丁牒反汉书陈汤杜业皆言喋血无盟歃事广雅云蹀履也谓履涉之】宋昌【东观汉记宋杨传宋义后有宋昌又会稽典録昌宋义孙也】犬牙相制【言封子弟境土交接有若犬之牙不正相当而相衔入也】盘石之宗【言其固如盘石此语见太公六韬也】一节入北军【即纪通所矫帝之节】大横庚庚【按荀悦云大横兆横理也按庾庚犹更更言以诸侯更帝位也】注庚其繇文【荀悦云繇抽也所以抽出吉凶之情也杜预云繇兆辞也音胄也】注五帝官天下【按汉书葢寛饶云五帝官天下三王家天下官者以传贤人家以传子孙官犹公也谓不私也】渭桥【三辅故事咸阳宫在渭北兴乐宫在渭南秦昭王通两宫之间作渭桥长三百八十步又闗中记云石柱以北属扶风石柱以南属京兆也】请间【包恺音闲言欲向空闲处语顔师古云间犹容也犹言中间请容暇之顷当有所陈不欲即公论也】代邸【説文邸属国舍】隂安侯列侯顷王后【按苏林徐广韦昭以为二人封号而乐产引如淳以顷王后别封隂安侯与汉祠令相会今以隂安是别人封爵非也顷王后是代王后文帝之伯母代王降为郃阳侯故云列侯顷王后韦昭曰隂侯属魏郡也】计宜者【楚王交髙帝弟最尊言更请楚王计宜者故下云皆为宜也】清宫【按汉仪云皇帝起居索室清宫而后行】法驾【汉官仪云天子卤簿有大驾法驾大驾公卿奉引大将军参乗属车八十一乗法驾公卿不在卤簿中惟京兆尹执金吾长安令奉引侍中参乗属车三十六乗也】女子百户牛酒【按封禅书云百户牛一头酒十石乐产云妇人无夫或无子不霑爵故赐之也】酺五日【説文云酺王者布徳大饮酒也出钱为醵出食为酺又按赵武灵王灭中山酺五日是其所起也】阳信侯【韦昭云勃海县】嗛志【按嗛者不满之意也未有嗛志言天下皆志不满也汉书作志安也】谓天下何【言何以谓于天下也】其安之【其发声也安者徐也言徐徐且待也】有天下者莫长焉用此道也【言古之有天下者无长于立子故云莫长马用此道者用殷周立子之道故安治千有余嵗也】更议不宜【言不宜更别议也】诸侯皆同姓【谓帝之子为诸侯王皆同姓姓生也言皆同母生故立太子母也】壮武【韦昭云胶东县】清郭【按表驷钧封邬侯不同者葢后徙封于邬邬属钜鹿郡】樊侯【韦昭云樊东平之县】然【苏林云寝视不安之貌葢近其意余説皆疎音下板反】见马遗财足【遗犹留也财古字与才同言大仆见在之马今留才足充事而已也】传置【按广雅云置驿也续汉书云驿马三十里一置故乐产亦云传置一也言乗传者以传次受名乗置者以马取匹传音丁恋反如淳云律四马髙足为传置四马中足为驰置下足为乗置一马二马为轺置如置急者乗一马曰乗也】诽谤之木【按尸子云尧立诽谤之木诽音非亦音沸韦昭云虑政有阙失使书于此尧时然也后代因以为饰今宫外桥梁头四植木是也】注交午柱【郑注礼云一纵一横为午以木贯表柱四出即令之华表崔浩以为木贯表柱四出名桓陈楚俗桓声近和又云和表则华与和又相讹耳】相谩【韦昭云谩相抵谰也説文云谩欺也谓初相约共行祝后相欺诳中道而止之也】铜虎符【汉仪铜虎符发兵长六寸竹使符出入征发説文云分符而合之小顔云右留京师左与之古今注云金虎符银错书之张晏云铜取其同心也】甘泉【应劭云宫名在云阳一名林光臣瓒云甘泉山名林光秦离宫名又顾氏按邢承西征赋注云甘泉水名今按葢因地有甘泉以名山则山水皆通也】祁侯贺【汉书音义祁音迟贺姓缯缯古国夏同姓也】淮南王【名安阜陵侯也】衡山王【名勃安阳侯也】庐江王【名赐周阳侯也】淳于公【名意为齐太仓令故谓之仓公也】女缇萦【缇音啼邹氏音体非】肉刑三【韦昭云断趾黥劓之属崔浩汉律序云文帝除肉刑而宫不易张斐注云以淫乱人族序故不易也】右贤左戚【刘徳云先贤后亲也】祝厘【音僖福也】五徳【五行之徳帝王相承传易终而复始故云终始传五徳事传音转也】更为元年【按秦本纪惠文王十四年更为元年又汲冢竹书魏惠王亦有后元当取法于此又按封禅书以新垣平日再中故改元也】四荒【顾按尔雅孤竹北户西王母日下谓之四荒也】结轶【邹氏音逸又音辙汉书作辙顾氏按司马彪云结谓车辙回旋错结之也】元元【战国策云制海内子元元非兵不可髙诱注云元元善也又按姚察云古者谓人云善人也因善为元故云黎元其言元元者非一人也顾野王又云元元犹喁喁可怜爱貌未安其説聊记异也】中大夫令勉【裴骃按表景帝改卫尉为中大夫今则中大夫令是官号勉其名后此官改为光禄勲虞世南以此称中大夫令是史家追书耳顔游秦以令是姓勉是名为中大夫据风俗通令姓令尹子文之后也】句注【伏俨音俱包恺音钩】细栁【桉三辅故事细栁在直城门外阿房宫西北维又匈奴传云长安西细栁则如淳云在渭北非也】仓庾【郭璞注云庾仓无屋也】注胡公【胡公名广后汉太尉作汉官解诂也】卖爵【崔浩云富人欲爵贫人欲钱故聴卖买也】露台【顾氏按新丰南骊山上犹有台之旧趾也】注汉语作跣【汉语是书名荀爽所作也】已下【谓柩已下于圹】大红【刘徳云红亦功也男功非一故以功力为字而女工惟在于丝故以糸工为字三十六日以日易月故也】复土【音伏谓穿圹出土下棺已而填之即以为坟故云复土复反还也音福】内史卒【按百官表云内史掌理京师之官也景帝更名京兆尹也】霸陵【霸是水名水经于山亦曰霸山即芷阳地也】武徳文始五行之舞【应劭云礼乐志文始舞本舜韶舞髙祖更名文始示不相袭五行舞本周武舞秦始皇更名五行舞按今言秦武德文始五行之舞者其乐总象武王乐言髙祖以武定天下也既示不相袭其作乐之始先奏文始以羽籥衣文绣居先次即奏五行五行武舞执干戚而衣有五行之色也】
　　孝景本纪第十一
　　萧何孙系【汉书亦作系邹诞本作徯又按汉书功臣表及萧何传皆云封何孙嘉疑其人有二名也】二十而得傅【音附荀悦云傅正卒也小顔云旧法三十三而傅今改也】孝文太后崩【薄太后也亦芷阳西曰少陵也】广川长沙王【广川王彭祖长沙王发皆景帝子遣就国也】祋祤【邹诞生上音都会反下音羽又丁括反祤音诩】燔雒阳【雒阳汉书作淮阳灾故徙王于鲁也】齐王将庐【悼惠王之孙齐襄之子庐汉书作闾】燕王嘉皆薨【刘泽之子】用传出入【传音丁恋反如今之过所】平陆侯礼【韦昭云平陆西河县礼即向之从曾祖王父也】作阳陵【景帝豫作夀陵也按赵系家赵肃侯十五年起夀陵后代遂因之也】王太后为皇后【系家太后槐里人父仲兄信封葢侯后故金氏妻女弟姁儿也】周苛【周昌之兄】注故封其子【韦昭云张尚子当居赵夷吾子周建徳子横王悍子弃也】军东都门【按三辅黄图云东出北第一门曰宣平门外曰东都门】典客为大行【韦昭云大行官名秦时云典客景帝初改云大行后更名大鸿胪武帝因而不改故汉书景纪有大鸿胪百官表又云武帝改名大鸿胪鸿声也胪附皮以言其掌四夷賔客若皮胪之在外附于身也复有大行令诸侯薨大鸿胪奏諡列侯薨则大行奏诔按此大行令即鸿胪之属官也】注九仪【按郑曰命者五谓公侯伯子男爵者四孤卿大夫士是九也】置左右内【主天下之私财物曰少内少内属大内也】绾为丞相【姓卫也】令徒衣七緵布【七緵葢今七升布言其麄故令衣之也】止马舂【止人为马舂粟为嵗不登故也】月贯天廷中【天廷即龙星右角也按石氏星传曰龙在左角曰天田右角曰天廷】封皇太后弟蚡【蚡音扶粉反按外戚世家皇太后母臧氏初嫔王氏生子信而寡更嫁长陵田氏生蚡及胜也】诸侯以弱【主父偃上言今天子下推恩之令令诸侯各得分邑其子弟于是遂弱卒以安也】
　　孝武本纪第十二
　　孝武皇帝【裴骃云大史公自序云作今上本纪又其序事皆云今上今天子今或言孝武皇帝者悉后人所定也】注武纪褚先生补作【按褚先生补史记合集武帝事以编年今止取封禅书补之信其才之薄也又张晏云褚先生颍川人仕元成间韦棱云褚顗家传褚少孙梁相褚大弟之孙宣帝代为博士寓居于沛事大儒王式号为先生续太史公书阮季绪亦以为然也】景帝中子【按景十三王传广川王已上皆是武帝兄是自河间王徳以至广川凡有八人则武帝弟兄也】荐绅【上音搢搢挺也言挺笏于绅带之间事出礼内则今作荐者古字假借耳汉书作缙绅臣瓒云缙赤白色非也】立明堂城南【城南长安城南门外也按闗中记云明堂在长安城门外杜门之西也】蹏氏观【徐广音蹄邹诞音斯又音蹄观名也】先后宛若【邹诞音二字并去声即今妯娌也孟康以兄弟妻相谓也韦昭云先谓姒后谓娣也宛音寃】平原君【按徐云武帝外祖母则是臧儿也】祠灶【如淳云祠灶可以致福按礼灶者老妇之祭盛于盆尊于瓶説文周礼以灶祠祝融淮南子炎帝作火官死为灶神司马彪注庄子云浩灶神也如美女衣赤李江范音浩也】武安侯【服防云田蚡也韦昭云武安属魏郡也】安期生【服防曰古之真人按列仙传云安期生琅邪人卖药东海边时人皆言千嵗也】齐为黄金【齐音剂】亳人薄诱忌【亳山阳县名姓谬名忌居亳故下称薄忌此文则作薄字而谬又误作诱矣】天神贵者太一【按乐汁微图云紫微宫北极天一太一宋均以为天一太一北极之别名春秋纬紫宫天皇曜魄宝之所理也】其佐曰五帝【河图云苍帝神名灵威仰之属也】为皮币【按食货志皮币以白鹿皮方尺縁以缋以荐璧得以黄金一斤代之又汉律皮币率鹿皮方尺直黄金一斤】造白金【按食货志曰金三品各有差也】一角兽若麃然【音步交反韦昭曰体若麕而一角春秋所谓有麕而角何也楚人谓麋为麃又周书王会云麃者若鹿尔雅云麋大鹿也牛尾一角郭璞云汉武一角兽若麃谓之麟是也】柏梁【服防云用梁百头按今字皆作柏三辅故事云台髙二十丈用香柏为殿香闻十里】铜柱承露【三辅故事曰建章宫承露盘髙三十丈大七围以铜为之上有仙人掌承露和玉屑饮之故张衡赋曰立修茎之仙掌承云表之清露是也】鼎湖【按鼎湖县名属京兆后属农昔黄帝采首阳山铜铸鼎于湖曰鼎湖即今之湖城县也韦昭云以为近宜春亦甚疎也】游水发根【顔师古以游水姓发根名葢或因水为姓服防亦曰发根人姓字或曰发树根者也】太史公【韦昭云谈司马迁之父也説者以谈为太史公失之矣史记多称太史公迁外孙杨恽称之也姚察按迁传亦以谈为太史公非恽所加又按虞喜志林云古者主天官皆上公自周至汉其职转卑然朝会坐位犹居公上尊天之道其官属仍以旧名尊而称公公名当起于此故如淳云太史公位在丞相上天下郡国计书先上太史公副上丞相其义是也而桓谭新论以为太史公造书书成示东方朔朔为平定因署其下太史公者皆朔所加之者也】脽丘【音谁汉旧仪作葵丘者葢河人呼谁与葵同故耳】侵寻于太山矣【侵寻即浸淫也故晋灼云遂往之意也小顔云侵淫渐染之义葢寻淫声相近假借用耳师古叔父游秦亦解汉书故称师古为小顔也】乐成侯【韦昭云河间县按郊祀志乐成侯登而徐广据表姓丁名义未详】羡门【韦昭云仙人应劭云名子乔】而大通焉【韦昭云言大能通天意故封之乐通乐通在临淮髙平县也】斥车马【孟康云斥不用之车马是也】掊视【説文掊抱也音步沟切】母欵识【韦昭云欵刻也按识犹表识也】中山【此山在冯翊谷口县西近九嵕山土人呼为中山河渠书韩使水工郑国説秦凿泾水自中山西即此山】晏温【如淳云三辅俗谓日出清济为晏晏而温故曰晏温许慎注淮南子云晏无云也】不虞不骜【毛传云虞哗也姚氏按何承天云虞当为吴音洪霸反又説文以吴一口大言也此作虞者与吴声相近故假借也或者本文借此虞为欢娱字故也】鬼臾区【郑氏云黄帝佐也李奇曰黄帝时诸侯本作申区者非艺文志作鬼容区者也】所谓寒门者谷口也【服防云黄帝所仙之处也小顔云谷中山之谷口汉时为县今呼为冶谷去甘泉八十里盛夏凛然故曰寒门谷口也】三垓【垓重也言为三重坛也邹氏云一作阶言坛堦三重】用事八神【按韦昭八神谓天地隂阳日月星辰主四时主之属今按郊祀志一曰天主祠天齐二曰地主祠太山梁父三曰兵主祠蚩尤四曰隂主祠三山五曰阳主祠之罘六曰月主祠之莱山七曰日主祠盛山八曰四时主祠琅邪也】昔大帝神鼎一【顔师古以太帝即太昊伏牺氏以在黄帝之前故也】鬺烹【言鼎以烹牲而响尝也鬺字又作觞字音殇汉书郊祀志云鼎空足曰鬲以象三徳鬲音歴谓足中不实者名之也】上雍【以雍地形髙故云上】龙垂胡【顔师古云胡谓项下垂肉也其毛也故童謡曰何当为君鼓龙胡是也】醴进【音进汉书作进顔师古云具俎豆酒醴而进之一曰进谓杂物之具所以加礼也】为餟食【餟音竹芮反谓联续而祭之汉志作□古字通説文云餟祭酹】祭月以羊彘特【特一牲也言若牛若羊若彘止一特也】奉瑄玉【音宣璧大六寸也】泰帝使素女【亦谓太昊也】射牛【天子射牛示亲祭也事见国语】及箜篌瑟【应劭云武帝始令乐人侯调作声圴圴然命曰箜篌侯其姓也】草封禅仪【仪见应劭汉官仪也】见星出如瓠【按郊祀志云填星出如瓠故顔师古以徳姓即镇星也今按此纪唯言徳星则徳星嵗星也嵗星所在有福故曰徳星也】夀星仍出【夀星南极老人星也见则天下理安故言之也】信星昭见【信星镇星也信属土曰镇星则汉志为徳星也】宿留【音秀溜宿留迟待之意若依字读则言宿而留亦是有所待并通也】还至瓠子【瓠子决河名苏林曰在甄城南濮阳北广百步深五丈】自临塞决河【按河渠书武帝自临塞决河将军已下皆负薪也】沉祠而去【按沉白马祭河决于是作瓠子歌见河渠书】乃作通天台【汉书作通天台于甘泉宫按汉书旧仪台髙三十丈去长安二百里望见长安城也】甘泉更置前殿【姚氏按扬雄云甘泉本因秦离宫既奢泰武帝増通天台迎风宫近则有洪崖储胥逺则石闗封峦鳷鹊露寒棠黎等观又有髙华温徳观曽成宫白虎走狗天梯瑶台仙人弩法相思观】芝生殿房中【按生芝九茎于是作芝房歌】公玉带【玉或作肃公玉姓带名姚氏按风俗通齐湣王臣有公玉冉其后也音语録反三辅决録云杜陵有玉氏音肃説文以为从玉音畜牧之畜今读公玉与决録音同然二姓单复有异单姓者肃后汉司徒玉况是其后也】命曰昆仑【玉带明堂图中为复道有楼从西南入名其道曰昆仑言其似昆仑山之五城十二楼故名之也】泰元神防【按荐飨之辞言天授皇帝泰元神防周而复始又按上黄帝得宝鼎神防则太古上皇创厯之号故此云太元神防周而复始也】冀至殊庭焉【冀汉书作几几近也冀望也亦通服防曰蓬莱出仙人殊庭者异也言入仙人异域也】其东则凤阙【三辅黄图云武帝营建章起凤阙髙三十五丈闗中记一名别风言别四方之风西京赋曰阊阖之内别风嶕嶤是也三辅故事云北有圜阙髙二十丈上有铜凤皇故曰凤阙也】其西则唐中【如淳云诗云中唐有甓郑曰唐堂庭也尔雅以庙中路谓之唐西京赋曰前开唐中弥望广象是也】鱼之属【三辅故事云殿北海池北岸有石鱼长二丈广五尺西岸有石二枚各长六尺】其南则玉堂【汉武故事玉堂基与未央前殿等去地十二丈】乃立神明台【汉宫阙疏云台髙五十丈上有九宫常置九天道士百人也】井干楼【闗中记宫北有井干台髙五十丈积木为楼言筑累万木转相交架如井干司马彪注庄子云井干井防也又崔譔云井以四边为干犹筑墙之有桢干又诸本多作干一本作榦音説文云干非桥】木耦马【一音偶孟云寓寄龙形于木又姚氏云寓假也以言假木龙马一驷非寄生龙马形于木也】赤星五寛舒之祠官【赤星即上灵星祠也灵星龙左角其色赤故曰赤星五者太一也三一也冥羊也马行也赤星也凡五并祠官寛舒领之】凡六祠【谓五者之外有正太一后土祠故六也】








　　史记索隠卷四
<史部,正史类,史记索隐>
　　钦定四库全书
　　史记索隠卷五
　　唐　司马贞　撰
　　三代系表第一【应劭云表者録其事而见之按礼有表记而郑云表明也谓事微而不着须表明也故言表也】
　　五帝三代之记【按此表依帝系及帝系本其实叙五帝三代而篇唯名三代系家者以三代代系长逺宜以名篇且三代皆出自五帝故叙三代要从五帝而起也】尚矣【刘氏犹久古也大戴礼彼文云黄帝尚矣】余读谍【音牒牒者纪系諡之书也下云稽诸歴谍谓歴代之谱】五徳之传【音转谓帝王更王以金木水火土之五徳传次相承终而复始故云终始五徳之传也】以五帝系谍尚书【按大戴礼有五帝徳及帝系篇葢太史公取此二篇之谍及尚书集而纪黄帝以来为系表也】黄帝生嚣【按宋哀曰太史公书嚣青阳是为少昊继黄帝立者葢少昊金徳王非五运之次故叙五帝不数之耳】嚣生蟜极蟜极生帝喾【黄帝孙】颛顼生穷蝉【系本作穷系宋衷云一云穷系諡也】颛顼生鮌鮌生禹【按汉书律歴志颛顼五代而生鮌而此及帝系皆云颛顼生鮌是古史阙其代系也】帝予【音直吕反亦作宁】帝槐【音回一音懐系本作芬也】帝芒【音亡一作荒】帝泄【音薛也】帝扃【古荧字】帝厪【其靳反又音勤】帝臯【宋衷云墓在崤南陵】帝发【帝臯子也系本云帝臯生发及履癸履癸一名桀】帝小甲大庚弟【按殷木纪及系木皆云小甲太庚子】帝沃甲【系本云开甲】帝廪辛【或作冯辛系本纪作祖辛误也按上祖乙巳生辛知非也】成王诵【或作庸非】康王钊【克尧切乂音招】康伯【康叔子王孙牟父也】昭王瑕【音遐宋衷云昭王南伐楚辛由靡为右涉汉中流而陨由靡承王遂卒不复周乃侯其后于西翟也】熊黮【吐感反又徒感反又杜减反邹氏又作音】疌伯【音捷】魏公【系本作微公名弗其】共和【周召二公共相王室故曰共和皇甫谧云共伯干王位以共国伯爵之君和其名也干王位言篡也与史迁之説不同葢异説耳】张夫子问褚先生【褚先生名少孙元成间为博士张夫子未详也】父皆黄帝子也【按上契及后稷皆帝喾子此云黄帝子者谓是黄帝之子孙耳按喾是皇帝曽孙而契弃是孙故云也】契母【有娀氏女曰简狄浴于丘水出诗纬殷本纪云鸟翔水遗卵娀简狄取而吞之也】姜嫄【有邰氏之女也韦昭云姜姓嫄字也】抱之山【上普交反又如字也】遂生源也【言太伯之让季歴居吴不反者欲使传文王武王拨乱反正成周道遂天下生生之源本也】蜀王黄帝后世【按系本蜀无姓相承云黄帝后且黄帝二十五子分封赐姓或于蛮夷葢当然也蜀王本纪云米提有男子杜宇从天而下自称望帝亦蜀王也则杜姓出唐杜氏葢陆终氏之亦黄帝后也】霍子孟【按系本吕霍国真姓后周武王封其弟处于霍是姬姓亦黄帝后】终始传曰【葢谓五行防纬之説若今之童谣言】时有婴儿主【谓昭帝也】郄行车【言霍光持政擅权逼帝令如却行车使不前也】为臣言岂不伟哉【褚先生葢腐儒也设主客引诗传云契弃无父及据帝系皆帝喾之子是也而末引蜀王霍光竟欲证何事而言之不经芜正史辄云岂不伟哉一何诬也】
　　十二诸侯年表第二【按篇言十二实叙十三者贱夷狄不数吴乂霸在后故也不数而叙之者阖闾霸盟上国故也】
　　春秋厯谱谍【按刘杳云三代系表旁行邪上放周谱谱起周代艺文志有古帝王谱又自古为春秋学者有年厯代系谱谍之説故杜元凯作春秋长厯及公子谱葢因于旧説故太史公得读焉也】象箸【邹氏及刘氏皆音直虑反即筯也今按箕子云为象箸者必为玉桮则箸者是樽也音治略反】箕子唏【唏呜叹声音许既反又音希希亦声余故记曰夫子曰嘻其甚也亦饩音也】恶闻其过【上乌故反下古卧反故国语厉王止谤道路以目是也】遂奔于彘【彘地名在河东后为永安县也】挟王室【上音协也】政由五伯【伯音霸五霸者齐桓公晋文公秦穆公宋襄公楚庄王也】恣行【下孟切】楚介江淮【介音界言楚以江淮为界一云介者夹也】文去重【去羌吕反下逐龙反言约史记修春秋去其重文也】其指【音逐光反】铎氏微【铎椒所撰名铎氏微者春秋有微婉之词故也】荀卿孟子公孙固韩非【荀况孟轲韩非皆著书自称子宋有公孙固无所述此固齐人韩固传诗者】张苍厯谱五徳【按张苍着终始五徳传也】董仲舒【作春秋繁露是】数家【上音疎具反谓阴阳术数之家也】欲壹观【音官】诸要难【下奴丹反】为成学冶文者要删焉【言表见春秋国语本为成学之人欲览其要故删为此篇焉】周共和元年【宣王少周召二公共相王室故曰共和宣王厉王之子也徐氏云元年至敬王四十三年凡三百六十五年共和在春秋前一百一十九年也】鲁真公濞【系本作慎公挚邹诞本作慎公嚊真公伯禽之孙】齐武公夀【太公五代孙献公子也宋衷曰武公十年宣王大臣共行政号曰共和十四年宣王即位】晋靖侯宜臼【唐叔五代孙厉侯之子也宋衷曰唐叔已下五代无年纪】秦仲【非子曽孙公伯之子宣王命为大夫诛西戎也】楚熊勇【楚芈姓粥熊之后因氏熊熊勇熊延之子熊绎十一代孙】宋厘公【微仲六代孙子惠公覸音闲又下板反】卫厘侯【康叔七代孙顷侯之子顷侯赂周始命为侯】陈幽公宁【胡公五代孙】蔡武侯【蔡仲五代孙也】曹夷伯【名喜振铎六代孙也】燕惠侯【召公奭九世孙也立三十八年】共和十四年【二相还政宣王称元年也】燕厘侯庄【徐应云一无庄字按燕失年纪及名此言庄者衍字也】秦庄王其【其名也按秦之先公并不记名恐其非名】晋穆公生【按系家名费生成作防王系本名弗生则生是穆公名】蔡厘侯所【按系家厘侯名所事】郑桓公友【宣王母弟宣王二十二年封之郑立三十六年与幽王俱死犬戎之难也】曹惠公伯雉【一作兕】齐庄公赎【刘氏音神欲反系家及系木并作赎又上成公説系家作脱也】楚若敖【熊鄂子熊仪也号若敖也】郑武公滑突【滑一作掘并音胡忽反】鲁惠公弗生【系家作弗湟系本作弗皇】楚甯敖【按系家若敖子熊坎立是为霄敖此作甯敖恐是霄字讹变为甯也刘伯庄但随字而音更不分析】楚蚡冒【邹氏云蚡一作粉音债冒音亡报反又音黙也】潘父杀昭侯【昭侯文侯仇之子系家云晋大臣潘父杀昭侯迎曲沃桓叔晋人攻之立昭侯子平是为孝侯也】鄂侯郤【作都者误也鄂邑郤其名孝侯子也】鲁隠公息【系家名息系本名息故也】鲁桓公允【一作兀五忽反徐广云一作軏】哀侯弟缗【音旻】弟他【音徒何反陈大夫五父后立为厉公】楚杜敖囏【音艰系家作庄敖刘音壮此作杜敖刘氏云亦作堵堵壮声相近与系家乖不详其由也】好城【上去声】人罢【音皮】太子圉质【晋惠公夷吾之子也圉音御质音致又如字也】之战【谷梁传战于水之上系家云十三年宋师大败公伤股】王奔汜【似凡两音】赵成子【名衰】栾贞子【名枝】霍伯【先且居也封之霍】臼季皆卒【臼季胥臣也四大夫皆在此年卒】圉邧【阮音】晋灵公蜴【音亦系家及左传名夷臯此葢误也】秦康公防【音乙耕反】宋昭公杵臼襄公少子【非也按徐广云一曰成公大子与系家同是也】取北征【音澄葢今之澄城也】取汜【音凡】郑成公睔【古囷反悼公弟】楚康王略【系家名招】棫林【音域】败楚于湛阪【地名也湛音褚林反】栾逞【晋大夫栾盈此音如字也】景王元年【季札聘鲁襄公二十九年齐景公四年晋平公十四年】余昧【音秣】居郓【音运】宋景公头曼【音万】囊瓦伐吴【囊瓦楚大夫子常也子囊之孙】躁公【音灶秦惠之子】会齐侯夹谷【司马彪郡国志在祝其县西南】都鄀【音若】橐臯【县名在夀春也】捄陈【上音救】弟鷔【五髙反平公也】石傅逐君起【傅音补亦作旉音敷】敬王四十三年卒【皇甫谧云四十四年当鲁哀公十八年二十七年卒齐平公四年二十五年卒晋定公三十五年三十七年卒秦悼公十四年子厉公立楚惠王章十二年五十七年卒宋景公四十年十四年卒卫君起元年陈湣公楚灭之前年蔡朔十四年十九年卒曹伯阳立十五年曹亡在敬王四十三年郑声公二十四年四十八年卒燕献公十六年二十八年卒吴王夫差十九年二十三年灭】六国年表第三【六国魏韩赵楚燕齐并秦凡七国号曰七雄】
　　太史公读秦记【即秦国之史记也故下云秦烧书史记尤甚独有秦记又不载日月是也】胪于郊祀【按胪字训陈也出尔雅文以言秦是诸侯而陈天子郊祀实僭也犹季氏旅泰山然】然世异变成功大【以言人君制法当随时代之异而变易其政则其成功大】因举而笑之【举犹皆也】耳食【按言俗学浅识举而笑秦此犹耳食不能知味】踵春秋后【按此表起周元王元年春秋迄元王八年】元王元年【元王名仁系本名赤敬王子八年崩子定王介立也】秦厉共公元年【悼公子三十四年卒子躁公立】卫出公辄【二十一年季父黔逐出公而自立曰悼公也】二年晋定公卒【系本定公名午明年子荘公错立系本名鉴也】赵简子【按系家名鞅文子武之孙景叔成之子也】四十二【按简子以顷公九年在位顷公十四年卒而定公立定公明年四十七年卒是四十三年为简子在位之年又至出公十七年卒在位六十年也】楚惠王章【十三年五十七年】燕献公【十七年二十八年卒】齐平公骜【五年二十九年卒已上当并元王元年】蔡景侯【按景字误合作成侯徐广不辨即言或作成按景侯即成侯之髙祖父也】定王元年【名介二十八年崩】鲁哀公【系本名蒋】鲁悼公【系本名宁】蔡声侯卒【名产成侯之子子元侯立】郑声公【名胜献公子也三十七年卒子哀公易立八年煞弟丑立为共公】齐宣公就匝【平公子立五十一年卒子康公贷立】晋懿公骄【哀公忌之子生幽公柳也】魏桓子【名驹】韩康子【名虎】赵襄子【名无恤三卿叛智伯晋阳分其地始有三晋也】宋景公卒【按系家景公元公子名头曼已见十二诸侯表徐广云按左传景公卒至此十九年谬矣景公立六十四年卒公子持杀太子自立号昭公与前昭公杵臼又歴五君相去略九十年故误也昭公立四十七年悼公立】卫敬公【悼公黔之子也】威烈王元年【名午考王子】二年秦【灵公元年生献公】魏【文侯斯元年生武侯挚也】韩【武子启章元年生景侯防】赵【桓公子嘉元年卒襄子弟也明年国人共立襄子子献侯浣也】威烈王二十三年【九鼎震也】魏【文侯斯】韩【景侯防】赵【烈侯籍三国并初为侯】初以君主妻河【谓初以此年取他女为君主君主犹公主也妻河谓嫁之河伯故魏俗犹为河伯娶妇葢其遗风殊异其事故云初】补厐城籍姑【按厐及籍姑皆城邑之名修补者修厐而城籍姑】秦惠公【简公子史无名】韩烈侯【名取系本作武侯也】赵烈侯【名籍】取毌【音馆】安王【十六年】秦出公【惠公子元年】魏武侯【击元年】韩文侯【元年】赵敬侯【章元年】田和始立为诸侯【田常曽孙二年亦号太公】秦献公立【名师隰灵公大子诛出公元年田和子桓公午立】魏败我台【土故反字亦作菟也】晋伐到鱄陵【刘氏鱄音属沉反又音専】宋辟公【音璧辟公名辟兵生剔成按宋后微弱君薨未必有諡辟兵其名也犹剔咸然也】韩庄侯【系家作估懿侯系木无名】与秦过肜【肜地名赐商君死肜地刘氏云阡陌遒非也】赵肃侯【名语】王赧【尼简反宋衷云赧諡也皇甫谧云名诞也】公子繇通【音由秦公子】韩姬弑其君【姬一作同音怡韩之大夫姓名也弑其君悼公按韩无悼公所未详也】唐昧【音秣】屈匄【下葢音楚大夫】芷阳【止音地名近北】嫪毐【上纪虬反下如字】栗腹【人姓字燕也】扈辄【人姓字赵将汉亦别有扈辄也】鄱吾【音婆又音盘县名在常山】
　　秦楚之际月表第四【张晏曰时天下未定防错变易不可以年纪故列其月今按秦楚之际扰攘僭篡运数又促故以月纪事名表也】
　　号令三嬗【古禅字音市战反三嬗谓陈涉项氏汉髙祖矣】斯之亟【音已力反亟训急也】后乃放杀【杀音弑谓汤放桀武王讨纣也】以徳若彼【即契后稷及秦襄公文公穆公也】用力如此【谓汤武及始皇】销锋镝【镝音的注鍉字亦音的按秦销锋镝作金人十二以弱天下之兵也】维万世【维训度谓训度令万代安也】乡秦之禁适足资贤者【上乡音向许亮反谓秦前时之禁兵及不封树诸侯适足以资后之贤者即髙帝也言驱除患难耳】为天下雄【指汉髙祖】传之所谓大圣【言髙祖起布衣卒传之天位实所谓大圣】秦二世元年【七月】楚隠王陈涉起【二月葛婴立襄彊涉之二月也至戏葛婴杀彊五月周文死六月陈涉死然涉起凡六月当二世元年十二月】武臣为赵王【凡四月为李良所杀当二世元年八月】项梁号武信君【二世元年九月立至二年九月章邯杀梁于定陶】齐王田儋立【二世二年六月章邯杀儋儋立十月死齐立田假二世二年八月田荣立儋子市为王项羽又立市为胶东王封田都为临淄王安为济北王田荣杀田市田安自立为王羽击荣平原人杀之田横立荣子广为王也】沛公初起【凡十四月懐王封沛公为武安侯将砀郡兵】韩广为燕王【二世三年十月破臧茶救赵项羽封荼为燕王徙广封辽东王后臧茶杀韩广】魏王咎在陈【四月咎自陈归立二年六月咎自杀九月弟豹自立都平阳后豹归汉寻叛韩信虏豹】端月【二世二年正月也秦讳正故云端月也】秦王景驹立【秦嘉立之八月项梁杀之】赵王歇立【张耳陈余项羽立为代王后汉灭歇立张耳也】六月【二世二年六月也】楚怀王都盱台【故怀王之孙名心也项梁之起诸侯尊为义帝项羽徒而杀之】韩王成立【项羽更王之不使就封数月杀之立郑昌为韩王降汉汉封韩信为王】二世三年九月【子婴为王】十月【髙祖至霸上称元年徐广云嵗在乙未】十二月【项羽至闗诛子婴分天下主命十八诸侯自称西楚霸王都彭城】十八国楚分为四【西楚衡山临江九江也】赵为二【代赵】齐为三【临淄济北胶东】闗中为四【汉雍塞翟】燕为二【燕辽东】魏为二【魏殷】韩为二【韩河南】义帝元年【诸侯尊怀王为义帝项羽徙之于郴至十月项籍使九江王布杀义帝汉王为举哀也】衡山王【吴芮故番君从入闗都邾】临江王【共敖故楚柱国都江陵】九江王【英布故楚将都六也】常山王【张耳故赵相都襄国】代王【歇赵王都代汉三年灭立张耳为赵王也】临菑王【田都故齐将都临菑】济北王【田安故齐将都博阳】胶东王【田市故齐王都即墨】汉王【故沛公都南郑】雍王【章邯故秦将都废丘】塞王【司马欣故秦长史都栎阳】翟王【董翳故秦都尉都髙奴也】燕王【臧茶故燕将都蓟也】辽东王【韩广故燕王都无终汉四年汉将韩信击杀广】西魏王【魏豹故魏王都平阳豹从汉人叛韩信虏之汉四年周苛杀豹也】韩王【韩成故韩王都阳翟羽杀之】河南王【申阳故楚都洛阳】正月【髙祖及十二诸侯受封之月汉书异姓王表云一月故应劭云诸侯王始受封之月十三王同时称一月以非元正故云一月髙祖十月至霸上改元至此月汉四月】二月【应劭云诸王始都国之月十三王同时称二月】代王歇二十七月【赵歇前与赵王已二十六月今从王代之二月故云二十九月其胶东王市之前为齐王十九月韩广魏豹韩成五人并先为王已经多月故因旧月而数也】韩王成都阳翟【姚氏云韩成是项梁所立不与十七国封此云十八王并项羽所命不细区别又髙纪云项羽与成至彭城废为侯又杀之是不令就国当以阳翟为都而不之国】汉诛项籍【在四年十二月】五年正月【汉王更号皇帝即位于定陶也】临江王驩【汉虏之共敖之子亦在四年十二月】梁王【彭越始封】长沙王【吴芮始改封也】九月【虏臧荼汉书作四年九月误也卢绾始王】齐王信【五年正月徙王于楚】





　　史记索隠卷五
　　钦定四库全书
　　史记索隠卷六
　　唐　司马贞　撰
　　汉兴已来诸侯王年表第五【应劭云虽名为王其寳如古之诸侯】
　　同姓五十五【按汉书封国八百同姓五十余顾氏据左传魏子谓成鱄云武王克商光有天下兄弟之国十有五人异姓之国四十人是也】非徳不纯【纯善也亦云纯一言周王非德不纯一形势弱也】同姓为王者九国【徐氏九国不数吴葢以荆絶乃封吴故也仍以淮阳为九今按下文所封列有十国者以长沙异姓故言九国也】怵邪臣【怵音誓怵训习言习于邪臣之谋故尔雅云怵犹狃也狃亦训习】推恩分子弟【按武帝用主武偃言而下推恩之令也】或以适削地【适音宅或作过】形错诸侯间【错音七各反错谓交错相衔故云犬牙相制言犬牙参差】楚【髙祖五年封韩信六年王弟交也】齐【四年封韩信六年封子肥】荆【六年封刘贾十一年贾为英布所杀其年立吴国封兄子濞也】淮南【四年封英布十一年反诛立子长】燕【五年封卢绾十一年亡入匈奴十二年立子建也】赵【四年封张耳其年薨明年子敖立八年废为宣平侯九年立子如意也】梁【五年封彭越十一年反诛十二年立子恢】代【二年封韩王信五年降匈奴十一年立子恒也】长沙【五年吴芮薨六年子成王臣立】髙后【元年】鲁【初置国立张偃】常山【哀王不疑元年薨立王义为帝又立轵侯朝为王】吕【肃王吕后元年薨立吕嘉】淮阳【怀王强恵帝子】长沙【共王古哀王子】故轵侯【音章是反王轵县在河内后文帝封舅薄昭】故洨侯【音交洨水所出县名在沛又音也】吕通故东平侯【东平县属梁国】吕大故吕平侯【县名属上谷也】吕禄故胡陵侯【县名属山阳也】营陵侯【燕王刘泽初封县名属北海也】朱虚侯【县名属琅琊】东牟【县名属东莱】孝文二年【封城阳封济北王章兴居】辟疆【赵幽王子音壁】十六年【分淮南为三国分齐为七国】淮南三【衡山王勃城阳王安庐江王赐也】齐七【城阳济北济南淄川胶东胶西齐】赵分为六【河间广川中山常山清河赵】庙壖垣【壖音儒縁反壖垣庙境外之墟壖边】郃阳【郃音下匝反代王刘仲后封也】江都易王非【按諡法云好更故旧为易也】临江王阏于【阏音遏】胶西子王端【諡法云能优其徳曰子】中山靖王胜【都卢奴】淮阳王都陈【故垣邑侯】顷王延【上音倾城阳王子】燕刺王旦【諡法暴慢无亲曰刺武帝子也】康王昆侈【按萧该云諡法好乐怠政曰康汉书作糠昆侈名】缪王齐【广川惠王子諡法名与实乖曰缪】顷王授【河间献王曽孙】顷王平【常山宪王子】顷王遗【济南王辟光之孙也】戴王贺【广川惠王子也】
　　髙祖功臣侯者年表弟六
　　汉兴功臣受封百有余人【按下文髙祖功臣一百三十七人兼外戚及王子凡一百四十三人】什二三【言十分谗二三在耳】小侯自倍【倍其初封时户数也】志古之道所以自镜【言居今之代志识古之道得以自镜当代之存亡也】亦当世得失之林也【言观今人臣所以得尊宠者必由忠厚被废辱者亦由骄淫是言见在兴废亦当代得失之林也】侯位次【姚氏云萧何第一曹参二张敖三周勃四樊哙五郦商六奚涓七夏侯婴八灌婴九傅寛十靳歙十一王陵十二陈武十三王吸十四薛欧十五周昌十六丁复十七蛊逢十八史记与汉书表同而楚汉春秋则不同者陆贾记事髙祖惠帝时汉书是后定功臣等列及陈平受吕后命而定或已改邑号故人名亦别且髙祖初定唯十八侯吕后令陈平终竟已下列侯第録如右凡一百四十三人也】平阳懿侯曹参【按汉书地埋志平阳县属河东懿諡也汉书音义曰曹参位第二而表在首萧何位第一而表在十三者以封先后故也又按封参在六年十二月封何在六年正月髙祖十月因秦改元故十二月在正月前也汉表具记位次而亦依封前后录也】夷侯畤【音止又音市按曹参系家作时今表或作畤按汉书卫青平西曹夀尚阳信公主即此人当是字讹】信武肃侯靳歙【按地理志无信武县当是后废故也靳姓也音纪觐反歙音摄又音吸也】清阳【汉表清河】定侯王吸【地理志青阳县属清河郡楚汉春秋作清阳侯王隆也】侯彊【其良反】侯伉【苦浪反】汝隂文侯夏侯婴【汝隂县属汝南凡县名皆据地理志不言者从省文也】阳陵景侯傅寛【阳陵县属冯翊楚汉春秋作隂陵】广严壮侯吕欧【汉晋书地道记广县在东莞壮諡也下又云壮班马二史并误也欧乌侯反】广平敬侯辥欧【广平县属临淮至孙泽改封平棘也】博阳壮侯陈濞【楚汉春秋名濆博阳县在汝南县孙始复封塞在桃林也】曲逆献侯陈平【县名属中山章帝改曰蒲隂也】堂邑安侯陈婴【县名属临淮也】定豫章浙江都浙自立为王壮息【按汉表作定浙江都浙自立为王壮息侯孙融以公王子改封隆虑音林庐也】周吕令武侯吕泽【应劭云周吕国也按周及吕皆国名济隂有吕都县令武諡也一云令邑武諡也又改封令令县名在荥阳出晋地道记子台封郦音厯一作鄜音敷】建成康侯吕释之【县名属沛郡吕宣王吕公子也子禄初封胡陵侯后封赵王也】留文成【汉表文平】侯张良【韦昭云刘今在彭城按良传諡文成也】射阳顷侯刘缠【项伯也射阳属临淮射一作贯】酂文终侯萧何【县名在沛音赞刘氏云以何子禄嗣无后除吕后封何夫人儿南阳酂恐非也少子延封筑阳侯音逐也】曲周景侯郦商【县名属广平县坚绍封】绛武侯周勃【县名属河东子亚夫为条侯小子坚为平曲侯也】舞阳武侯樊哙【县名属颍川子伉嗣吕须子】颍隂懿侯灌婴【县名属颍川孙贤封汝侯】汾阳悼侯周昌【县名属河东初起以职志如淳云职志官名主幡旗孙左车封安阳侯】梁邹孝侯武儒【汉表儒作虎梁邹县名属济南子最婴齐及孙山祔音夫也】成敬侯董渫【县名属涿郡渫音息列反子赤封节氏侯】蓼侯孔藂【蓼县名属六安姚氏按孔子家语云子武生鲋子鱼及子文文生最字子产説文以最为积聚字此作藂不同初以将军都尉属韩信即汉五年围羽垓下淮隂侯将四十万自当之孔将军居左费将军居右是也费将军即费侯陈贺也】侯臧嗣为太常【按孔藂云臧歴位九卿为御史大夫辞曰臣经学乞为太常典礼臣家业与安国纲纪古训武帝虽违其意遂拜太常典礼赐如三公臧子琳位至诸侯琳子璜夫侯爵此云臧国除当是后更封其子也】费圉【徐云一作豳】侯陈贺【费音秘一音扶未反县名属东海子最改封单侯也】阳夏侯陈狶【县名属淮阳狶音虚纪反】隆虑哀【汉表作克也】侯周灶【县名属河内音林闾隆避殇帝讳改也】连敖【徐广以连敖为典客官也】以长铍都尉【按以长铍为官名説文云铍者剑刀装也铍音敷皮反汉表作鉟音丕也】阳都敬侯丁复【音伏汉志阙晋书地道记属琅邪】新阳【汉表阳信也】胡侯吕青【县名属汝南也】东武贞侯郭【县名属琅邪】什邡肃侯雍齿【县名属广汉音十方汁又如字】棘蒲刚侯陈武【汉志阙也】都昌庄侯朱轸【汉志阙】武彊庄侯不识【汉志阙】贳齐侯吕博国【县名属钜鹿贳音世一音时夜反諡法执心克庄曰齐】侯倩【青练反又七浄反也】海阳齐信侯摇毋余【按毋余东越之族也海阳亦南越县地理志阙又侯昭攘汉表作昭襄也】南安庄侯宣虎【县名属犍为建安亦有此县为亚将汉表作连将也】肥如敬侯蔡寅【县名属辽西应劭云肥子奔燕燕封于此封国也如徃也因以为县也】曲城圉侯蛊达【蛊音如字曲城县汉志阙表在涿郡楚汉春秋云夜侯蛊达葢改封也夜县属东莱又諡法威徳强武曰圉子恭侯捷封垣故位次曰夜侯垣亦误】不用赤侧为赋【按时用赤侧钱而汝南独不以为赋也】河阳庄侯陈涓【县名属河内】淮隂侯韩信【县名属临淮下文信为典客汉表作粟客葢字误按传作治粟都尉或先为连敖典客】芒侯耏跖【县名属沛郡耏跖音而只二音耏又音人才反字林以多须发曰耏耏姓也左传宋有耏班也】南宫公主【芒侯孙张侯申尚南宫公主景帝女初南宫侯张坐尚之有罪后张侯耏申尚之也】故市侯阎泽赤【县名属河南】栁丘齐侯戎赐【县名属勃海】魏其庄侯周定【县名属琅邪】祈谷侯缯贺【县名属太原諡法行见中外云谷】平悼侯沛嘉【县名属河南】鲁侯奚涓【县名属鲁国涓无子封中母侯疵也】故城庄侯尹恢【汉表作城父属沛郡】任侯张成【县名属广平汉表作张越】棘丘侯襄【汉志棘丘地阙襄名也史失姓及諡】阿陵顷侯郭亭【县名属涿郡也】起单父塞路入汉【一云塞疏一云以众疏入汉按塞路字误为疏小顔云主遮塞要路】昌武靖信侯单甯【单甯音善佞汉志昌武阙】髙宛利侯丙倩【县名属千乘倩七浄反】宣曲齐侯丁义【汉志阙子通复封发娄】绛阳齐侯华无害【汉志阙汉作终陵也】东第敬侯刘钊【汉志阙一作柔也】斥丘懿侯唐厉【县名属魏郡破籍武城初为武城侯后击布改封斥丘】台定侯戴野【按临淄乡有台乡县】安国武侯王陵【县名属中山】乐成节侯丁礼【汉志阙】辟阳幽侯审食其【县名属信都】安平敬侯谔千秋【县名属涿郡】蒯成尊侯周緤【汉志阙晋书地道记属北地按緤封池阳后定封蒯成音苦坏切小顔音普背反】郸康应侯【緤少子绍封郸按汉志属沛郡如淳引阚骃州志音多侯中居音仲也】北平文侯张苍【县名属中山为计相也】髙胡侯陈夫乞【汉志阙】厌次侯元项【汉表作爰类按厌次汉志阙晋书地道记属平原后属乐陵国也】平臯侯刘他【县名属河内木姓项赐刘氏】复阳刚侯陈胥【县名属南阳复音扶应劭云在桐柏山下复水之阳也】阳河齐侯卞防【汉表作其石哀侯章改封埤山音卑也】朝阳齐侯华寄【县名属南阳】棘【音纪力反】阳壮侯得臣【县名属南阳】湼阳壮侯吕胜【县名属南阳按五侯斩项籍皆諡壮汉表以为庄皆避讳改作严误也】平棘懿侯执【徐广曰汉表作林挚平棘县名属常山也】羮颉侯刘信【髙祖兄子】深泽齐侯赵将夜【县名属中山汉表作将夕】柏至靖侯许温【汉表作许盎柏志汉志阙又云以骈邻从姚氏怜邻声相近骈邻犹比邻也説卫者説税也税卫谓军行初舍之时主为卫也】中水壮侯吕马童【县名属涿郡应劭云易滱二水之中】杜衍庄侯王翳【县名属南阳汉表作王翥也】赤泉庄侯杨嘉【汉志阙孙无害复封临汝】栒项侯温疥【县名在扶风音荀故周文王封其子之邑河东亦有郇城也】武原靖侯卫胠【汉志武泉阙表胠作□音胁又音怯】磨简侯程黑【磨汉志阙表作歴歴县在信都刘氏依字读言天下地名多既无定证且依字是不决之词地之与邑并无磨误也】槀只侯陈错【汉表作错音措三苍云九江人名铁曰错汉志槀县属山阳也】宋子惠侯许瘛【音尺制反郭璞音胡计反亦作字林音巨月反汉志宋子县名属钜鹿也】猗氏敬侯陈遫【县名属河东遫音速】清简侯空中同【空一作窒窒中姓见风俗通清县属东郡】彊简侯留胜【汉志彊阙】彭简侯秦同【汉表属东海郡】吴房庄侯杨武【县名属汝南】甯庄侯魏选【汉表甯阳属济南也】昌圉侯卢卿【县名属琅邪汉表姓玈玈即卢古玈弓字亦然也】共庄侯卢罢师【县名属河内子惠侯党】阏氏节侯冯解敢【县名属安定汉表太尉作大与大与爵名音泰也】安丘懿侯张説【音悦安丘县名属北海也】合阳侯刘仲【仲名嘉髙祖弟初封代王合阳属冯翊】襄平侯纪通【县名属临淮】龙敬侯陈署【庐江有龙舒县葢其地也】繁庄侯瞻【汉表作平严侯张瞻此作强瞻地理志有繁阳恐别有繁县志阙】陆量侯须母【汉表作须无如淳据始皇纪所谓陆量地按今在江南也】髙京侯周成【汉志阙周苛子】离侯邓弱【汉志阙又失此侯封及絶按楚汉春秋亦阙汉表成帝时光禄大夫滑堪曰旁占验曰邓弱以长沙将兵侯是所起也】义陵侯吴程【徐广云一作义阳义阳在汝南】宣平武侯张敖【楚汉春秋南宫侯张耳此作宣平侯敖敖耳子陈平録第时耳薨孙广封睢阳也】东阳武侯张相如【县名属临淮】开封闵侯陶舍【县名属河南子夷侯青为丞相也】沛侯刘濞【县名属沛郡】慎阳侯栾説【汉表作乐説慎阳属汝南如淳曰音慎若阚骃合作顺阳续汉书作滇阳】禾成孝侯公孙耳【汉表耳作昔禾成汉志阙】堂阳哀侯孙赤【县名属钜鹿】祝阿孝侯髙邑【县名平原】属长修平侯杜恬【县名属河东按位次曰信平侯】江邑侯赵尧【汉志阙】营陵侯刘泽【县名属北海改封琅邪王】士军武侯宣义【包恺云地理志西河有士军县按位次曰信成侯也】广阿懿侯任敖【县名属钜鹿】须昌贞侯赵衍【县名属东郡】临辕坚侯戚鳃【汉志阙】汲终侯公上不害【汉表作伋伋与汲并县名属河内公上姓不害名也】宁陵夷侯吕臣【县名属陈留也】汾阳壮侯靳强【县名属太原】戴敬侯秋彭祖【汉表作秘音辔又韦昭音持蔑反今检史记诸本并作秋今见有姓秋氏戴地名音再应劭云章帝改曰考城在故留县也】衍简侯翟盱【况于反衍汉志阙】平州恭侯昭涉掉尾【汉志阙晋书地道记属巴郡昭涉姓掉尾名也】中牟恭侯单父圣【汉表作单父左车中牟县名属河南也】邔庄侯黄极忠【汉表作忠邵县名属南郡亦作邔汉书音义音其己反义周成杂字解诂云邔音跽也】博阳节侯周聚【县名属彭城】阳义【汉表义作羡也】定侯灵常【阳羡县属丹阳】下相庄侯冷耳【县名属临淮】徳哀侯刘广【汉志阙表在济南刘广濞之弟】髙陵圉侯王周【汉表作王虞人髙陵县志属琅邪也】期思康侯贲赫【县名属汝南贲姓音肥又如字】谷陵定侯冯谿【汉志阙表作冯谿】戚圉侯季必【汉志阙晋记属东海按灌婴传重泉人作李误也】壮敬侯许猜【徐广云一作庄汉表作严猜音徳】成阳定侯奚意【县名属汝南】挑安侯刘襄【县名属信都本姓项子舍为丞相也】髙梁恭侯郦疥【汉志阙郦食其子也】纪信匡侯陈仓【汉志阙】甘泉壮侯王竞【按志甘泉阙疑甘泉是甘水汉表作景侯也】侯嫖【匹妙反汉书作嬹许孕反説文嬹悦】张节侯毛泽之【县名属广平亦作释之也】煮枣端侯棘朱【汉表作端侯革朱革音棘亦作东误也棘姓葢子成之后也】鄢陵庄侯朱濞【县名属颍川】菌壮侯张平【汉志阙菌音求陨反一作卤音鲁又作齿也】
　　惠景间侯者年表第七
　　非同姓而王者八国【齐王韩信韩王韩信燕王卢绾梁王彭越赵王张耳淮南王英布临江王共敖长沙王吴芮凡八也】禅五世【禅者传也按诸侯王表芮国至五世而絶】无功而侯者数人【按此表芮子浅封便侯至孙义封成王臣之子为沅陵侯亦至曽孙】便侯【音鞭县名也吴浅所封】肺腑【柿府二音柿木札也附木皮也以喻人主疎末之亲如木札出于木树皮附于树也诗云如涂涂附注云附木皮也】便顷侯吴浅【汉志县名属桂阳音鞭长沙王芮子】轪侯利仓【汉书作轵侯朱苍故长沙相轪音大县名在江夏也】平都孝侯刘到【县名属东海故齐将已上孝惠时三人也】扶栁侯吕平【县名属信都吕后姊长姁子】郊【一作洨】侯吕产【县名属沛郡吕后兄子】南宫侯张买【县名属信都】梧齐侯阳成延【县名属彭城】平定敬侯齐受【汉志阙或郷名】博成敬侯冯母泽【汉志阙】沛侯吕种【县名属沛郡吕后兄康侯少子】襄成侯义【县名属颍川孝惠子】轵侯朝【县名属河内孝惠子】壶闗侯武【县名属河内孝惠子】沅陵项侯吴阳【沅陵县近长沙汉志属武陵长沙王臣子也】上邳侯刘郢客【楚元王子】朱虚侯刘章【县名属琅邪齐悼惠王子】昌平侯太【县名属上谷孝惠子实吕氏也】赘其侯吕胜【县名属临淮吕后昆弟子也】中邑贞侯朱通【汉志阙】乐平简侯卫无泽【汉志阙】山都贞侯王恬开【汉志阙】松【汉表作祝】兹夷侯徐厉【县名属庐江】成陶【汉表作成隂也】夷侯周信【汉志阙】俞侯吕他【俞音输他音駞吕婴子也俞县属清河也】胜侯吕更始【一作滕刘氏云作胜恐误今按滕县属沛郡胜未闻更始吕氏之族】醴陵侯越【县名今在长沙】吕成侯忿【吕后昆弟子】东牟侯刘兴居【县名属东莱齐悼惠王子也】锤侯吕通【县名属东莱吕后兄子】信都侯张侈【县名属信都敖子以鲁元公主封】乐昌侯张受【张敖子】祝兹侯吕荣【汉书作琅邪吕后弟子】建陵侯张泽【一名释汉表作东海】东平侯吕庄【县名在东平燕王吕通也】
　　右髙后时三十一
　　阳信夷侯刘揭【表在新野志属勃海恐有二县】轵侯薄昭【县名属河内也】壮武侯宋昌【县名属胶东】清郭侯驷钧【齐封田婴为清郭君汉表鄅侯驷钓邬太原齐县齐哀王舅父侯舅父即舅犹姨曰姨母然也】周阳侯赵兼【县名属上郡淮南王舅父】樊侯蔡兼【县名属东平】管共侯刘罢军【管古国今为县属荥阳齐悼惠王子】斥丘侯刘宁国【斥丘县在魏郡齐悼惠王子】营平侯刘信都【表在济南齐悼惠王子也】杨虚共侯刘将庐【汉书作将闾齐悼惠王子袭封王子也】杨虚共侯刘平【汉志阙齐悼惠王子也】扐侯刘辟光【县名属平原音力齐悼惠王子为济南王】安都侯刘志【汉志阙齐悼惠王子为济北王也】平昌侯刘卬【县名属平原齐悼惠王子为胶西王】武城侯刘贤【汉志阙凡阙者或乡名或寻废故志不载齐悼惠王子为菑川王也】白石侯刘雄渠【县名属金城齐悼惠王子为胶东王】波陵【汉志作沶音泜】康侯魏驷【以阳陵君侯】南侯起【韦昭音贞一音程李彤云河南有亭音赪起名也史失其姓以信平君侯】阜陵侯刘安【县名属九江淮南厉王子袭淮南王也】安陵侯刘勃【县名属冯翊恐别有安陵淮南厉王子为衡山王也】阳周侯刘赐【淮南厉王子为庐江王】东城哀侯刘良【县名属九江淮南厉王子】犂顷侯召奴【县名属东郡齐相召平子】缾侯孙单【县名属琅邪北地都尉孙卬子缾音瓶】弓髙庄侯韩頽当【汉表在营陵韩王信子】襄城哀侯韩婴【志属颍川韩王信太子】故安节侯申屠嘉【县名属涿郡以丞相侯】章武景侯窦广国【县名属勃海窦太后弟】南皮侯窦彭祖【县名属勃海窦太后兄长君之子也】
　　右孝文时二十九
　　平陆侯刘礼【县名属西河又有东平陆在东平楚元王子为楚王】休侯刘富【楚元王子】沈犹夷侯刘秽【汉表在髙宛楚元王子】红雅【一云礼侯也】侯刘富【楚元王子按王休侯富免后封红侯此则并列误也汉表一书而已红休葢二乡名王莽封刘歆为红休侯一云红即虹县也】寃朐侯刘执【县名属济隂楚元王子萧该执音艺】魏其侯窦婴【县名属琅邪为丞相坐诛】棘乐侯刘调【楚元王子】俞侯栾布【俞音输县名属清河】建平哀侯程嘉【县名属沛郡】平曲侯公孙昆【汉书作浑也】耶【按汉表在髙城】江阳康侯苏嘉【汉表作苏息又云县在东海也】遽侯横【按汉表乡名在常山赵相建徳之子史失其姓】新市侯王康【县名属钜鹿赵内史王慎子也】商陵侯赵周【汉表在临淮楚相赵夷吾子也】山阳侯张当居【楚相张尚之子】安陵侯子军【匈奴王降也】垣侯赐【县名属河东匈奴王降也】遒侯李隆彊【县名属涿郡音玆鸠反匈奴王降】容成侯唯徐庐【县名属涿郡匈奴王降也】易侯仆黥【县名属涿郡匈奴王降】范阳靖侯代【县名属涿郡匈奴王降也】翕侯邯郸【汉表在内黄匈奴王降】亚谷【一作恶父也】简侯卢他父【汉表在河内故燕王卢绾子】隆卢【音林闾】侯【县名属河内长公主嫖子也】乗氏侯买【县名属济隂梁孝王子嗣为梁王也】桓【邑】侯明【梁孝王子】葢靖侯王信【汉表在勃海孝景后子】塞侯直不疑【御史大夫击吴楚】武安侯田蚡【县名属魏郡孝景后同母弟】周阳懿侯田胜【县名属上郡孝景后同母弟】
　　右孝景时三十一





　　史记索隠卷六
　　钦定四库全书
　　史记索隠卷七
　　唐　司马贞　撰
　　建元以来侯者年表第八
　　荆荼是徴【荼音舒徴音澄】翕侯赵信【元朔二年以匈奴相国降侯后降单于翕音吸按汉表在内黄也】持装【汉表作辕】侯乐【音岳匈奴都尉降侯汉表在南阳也】亲阳侯月氏【匈奴相降侯表在舞阳也】若阳侯猛【匈奴相降侯表在平氏也】长平烈侯卫青【以车骑将军再击匈奴侯地理志县名在汝南】平陵侯苏建【表在武当】岸头侯张次公【表在皮氏】平津侯公孙【表在髙城子度山阳太守失侯】涉安侯于单【音丹以单于太子降侯】昌武侯赵安稽【似匈奴王降侯表在武阳】襄城侯无龙【汉表作襄武侯乘龙不同也按韩婴亦封襄城侯地理志襄城在颍川襄武在陇西也】南奅侯公孙贺【徐广曰匹孝反刘氏普教反张揖奅空也纂文云奅虚大也茂陵中书云南大侯此本字也卫青作峁説文以为从穴音栁宥反从本音延孝反】合骑侯公孙敖【表在髙城也】安乐侯李蔡【以丞相有罪自杀安乐表在昌地理志昌县在琅邪也】龙頟侯韩説【以横海将军后封按道侯免子增复封汉表以龙頟按道为二人封非也地理志县名属平原刘氏音额崔浩音洛又云今河间有龙额村与弓髙相近韦昭云按道属齐也】随成侯赵不虞【表在千乘】石累【累音垒险阻地名汉表作舋音门】以闻非实坐谩【谓上闻天子状不实为谩而国除谩音木干反】从平侯公孙戎奴【表在乐昌邑】涉轵侯李朔【汉表轵在西安无涉字地理志西安在齐郡涉轵犹从骠然皆当时意也故上文有涉安侯】宜春侯卫伉【志县名属汝南豫章亦有之】隂安侯卫不疑【志县名属魏郡】发干侯卫登【志县名属东郡已上三人皆大将军卫青子】博望侯张骞【志县名属南阳】冠军侯霍去病【县名属南阳】众利侯郝贤【众利表在阳城姑莫后以封伊即轩也郝音呼恶反又音释】潦【表在舞阳】悼侯赵王暖訾【暖音况逺反訾即移反】宜冠侯髙不识【冠音官表在昌也】煇渠【乡名案表在鲁阳煇上下竝音徽】忠侯仆多【汉表作仆朋此云仆多与卫青传同】从骠侯赵破奴【以从骠骑得封故曰从骠后封从野侯】下麾侯呼毒尼【表在猗氏麾音防】漯隂魏侯苏【表在平原魏諡苏名諡法克捷行军曰魏也】煇渠【韦昭云仆多所封则作煇渠应庀所封则作浑渠二者皆乡名在鲁阳今竝作煇误也案汉表及传亦作煇孔文祥云同是元狩中封则一邑分封二人也其义为得】悼侯扁訾【汉表作悼侯应庀庀读必二反扁必显反訾子移反】河綦康侯乌犂【表在济南郡汉书作禽犂】常乐肥侯稠雕【表在济南汉书卫青传作雕离】符离侯路博徳【县名属沛郡】将重会期【将重将字上属重者再也会期言再赴期将去声重平声】壮侯复陆支【表在东平】众利质侯伊即轩【表志阙轩居言反】楼剸王【剸音専】手自剑合功侯【手自剑谓手刺其王而合战封】湘成侯敞屠洛【表在阳城】义阳侯卫山【表在平氏】散侯董荼吾【表在阳城刘氏荼音大姑反葢误耳今以其人名余吾余吾匈奴小名也】臧马康侯延【表在朱虚】周子南君【表在长社】乐通侯栾大【韦昭云在临淮髙平】了侯次公【音辽表在舞阳】述阳侯建徳【表在下邳】龙亢侯广徳【晋灼云龙阙左传齐侯围龙龙鲁邑萧该云广徳所封止是龙有亢者误也】蟉【居虬反】成安侯延年【表在郊志在陈留】昆侯渠复累【表在钜鹿乐彦累力委反顔师古音力追反】骐侯驹几【志属河东表在北屈】梁期侯任破胡【志属魏郡】牧丘恪侯石庆【表在平原】了侯毕取【表在下邳初以封次公又封毕取】将梁侯杨仆【表志阙】安道揭阳令定【表在南阳】随桃侯赵光【表在南阳】湘成侯监居翁【表在堵阳监官也居姓翁字】海常庄侯苏【表在琅琊】北石侯呉阳【汉表作外石在济南】下郦侯左将军黄同【汉表作鄜西南夷瓯骆将左黄同则左是姓恐悮汉表云将黄同则左将是官不疑】缭嫈侯刘福【缭音缭绕之缭嫈按字林音乙耕反西南夷音聊嫈】蘌儿庄侯辕终古【韦昭云在吴越界今为乡也】开陵侯建成【表在临淮】临蔡侯孙都【表在河内】东成侯居服【表在九江】无锡侯多军【表在会稽】涉多侯嘉【表在南阳】平州侯唊【表在梁父】荻苴侯韩隂【音狄蛆表在渤海】澅侯参【表在齐澅音获水名在齐又音平卦反】騠兹侯稽滑姑【騠音啼表在琅琊】若苴王【苴子余反】浩侯王恢【表志阙】瓡讘侯扜者【县名案表在河东志亦同即狐字扜音乌亦音污】几侯张防【音机表在河东韦昭云防姑洛反】湼阳侯子最【表在济志属南阳】
　　右太史公本表
　　当涂魏不害【表在九江】潦阳江徳【潦音辽表在清河】富民田千秋【表在蕲】
　　右孝武封国名
　　安阳上官桀【表在荡阴志属汝南】桑乐上官安【表在千乗】富平张安世【志属平原】义阳傅介子【表在平氏】商利王山【表在徐郡】建平杜延年【表在济阳】弋阳任宫【志属汝南】宜城燕仓【表在济隂】宜春王防【志属汝南】安平杨敞【表在汝南志属涿郡】
　　右孝昭封国名
　　阳平蔡义【志属东郡】扶阳韦贤【志属沛郡表在萧】平陵范明友【表在武当】营平赵充国【表在济南】阳成田延年【表在济隂非也且济隂有成阳县耳而颍川汝南又各有阳成县城字从土在阳之下今此似误不可分别也】平丘王迁【志属陈留表在肥城】家在卫【一作衙音牙地理志衙县在冯翊】乐成霍山【表在平氏志属南阳】冠军霍云【志属南阳】平恩许广汉【志属魏郡】昌水田广明【表在于陵】髙平魏相【志属临淮】博望许中翁【志属南阳】平台史子叔【志属常山】乐陵史子长【志属临淮平原亦有乐陵】博成张章【表在临淮】都成金安【志属颍川】平通杨恽【表在博阳】髙昌董忠【志属千乘】爰戚赵成【汉表作赵长平】乐昌王稚君【表在汝南】卭成王奉光【表在济隂】安逺郑吉【表在慎】博阳邴吉【表在南顿】建成黄霸【表在沛】西平于定国【表在临淮】
　　右孝宣时封
　　阳平【表在东郡】
　　建元已来王子侯者年表第九
　　兹侯明【表志阙】安成侯苍【表在豫章】宜春侯成【表志阙】句容哀侯党【表在会稽】句陵侯福【表志阙】杏山侯成【表志阙】浮丘侯不审【表在沛】广戚节侯择【表志阙鲁共王子】丹阳哀侯敢【表在芜湖】盱台侯象之【表志阙象之表作防之】湖孰顷侯胥【表在丹阳胥表作胥行】秩阳终侯涟【表作秣陵涟表名缠】雎陵侯定国【表作淮陵】龙丘侯代【表在琅琊】张梁哀侯仁【表志阙已上皆江都易王子】剧原侯错【表志阙】壤夷侯髙【表志阙】平望夷侯赏【表志阙】临原敬侯始昌【表作临众】葛魁节侯寛【表志阙或乡名】益都侯胡【表志皆阙】平酌戴侯疆【汉表作平的志属北海】剧魁夷侯墨【志属北海】夀梁侯守【表在夀乐】平度侯衍【志属东莱】宜成康侯偃【表在平原】临朐哀侯奴【表在东海已上皆菑川懿王子】雷侯稀【表在东海】东莞侯吉【志在琅琊】辟节侯壮【表在东阳皆城阳共王子】尉文节侯丙【表在南郡】封斯共侯胡阳【志属常山】榆丘侯夀福【表志皆阙】襄嚵侯建【韦昭云广平县嚵音仕咸反又仕俭反】邯会侯仁【志属魏郡】朝侯义【凡侯不言郡县表志皆阙】东城侯遗【志属九江】隂城侯苍【表志阙已上皆赵敬肃王子】广望侯安【志属涿郡】将梁侯朝平【志在涿郡】新馆侯未央【表在涿郡】新处侯嘉【表在涿郡】陉城侯贞【表在涿志属中山已上皆中山靖王子】蒲领侯嘉【表在东海】西熊侯明【表志皆阙】枣彊侯晏【志属清河】毕梁侯婴【表在魏郡已上皆广川恵王子】房光侯殷【表在魏郡】距阳侯白【表志皆阙】蒌安侯邈【蒌音刀俱反汉表蒌节侯无安字节諡也】阿武湣侯豫【表志皆阙】参户侯勉【志属渤海】州乡节侯禁【志属涿郡】成平侯礼【表在南皮】广侯顺【表在渤海】葢胥侯让【汉志在泰山表在魏郡已上皆河间献王子】陪安侯不害【表在魏郡】荣简侯骞【汉表在营闗在茌平】周坚侯何【表志皆阙】安阳侯桀【表在平原】五防侯雘丘【表在泰山旧作音劬刘氏音乌霍反】富侯袭【表志皆阙】倍缪侯明【表在平原】丛侯信【丛音緅汉表作前在平原今平原无前县此例非一葢乡名也】平侯遂【志属河南】羽侯成【志属平原】胡母侯楚【表在泰山自陪安侯不害已下十一人是济北王子而汉表自安阳侯已下是济北武王子同是元朔三年十月封恐因此误也】离石侯绾【表在上党志属西河】邵侯慎【表在山阳】昌利侯嘉【志属齐郡】蔺侯憙【志属西河】临河侯贤【志属朔方】隰成侯忠【志属西河】土军侯郢客【志属西河】臯狼侯迁【表在临淮】千章侯遇【表在平原已上皆代共王子】博阳康侯就【志属汝南】寜阳节侯恢【表在济南】瑕丘节侯贞【志属山阳】公丘夷侯顺【志属沛郡】郁狼侯骑【韦昭云属鲁志不载狼音卢党反又音郎】西昌侯敬【已上皆鲁共王子】陉城【汉表作陆地】侯义【中山靖王子按汉表陆地为得靖王子贞已封陉二人不合重封】邯平侯顺【赵敬肃王子四人以异年封故别见于此表在广平也】武始侯昌【后立为赵王表在魏】象氏节侯贺【韦昭云钜鹿县】易【一作鄗】安侯平【已上皆赵敬肃王子志属涿郡表在鄗也】洛陵侯章【长沙定王子六人】攸舆侯则【按今长沙有攸县攸本名攸舆表在南阳今无之也】荼陵侯欣【表在桂阳志属长沙】建城侯拾【表在豫章】安众康侯丹【志属南阳山拊音趺】叶康侯嘉【叶音摄县名属南阳已上皆长沙定王子也】利乡侯婴【城阳共王子十人也】有利侯钉【表志阙】东平侯庆【表志阙】运平侯防【表在东海】山州侯齿【表志阙】海常侯刘福【表在琅邪】钧丘侯宪【汉表作驺丘敬侯寛也】南城侯贞【表志阙】广陵虒侯表【徐广曰一作广阳晋灼曰虒音斯】庄原侯臯【已上皆城阳共王子汉表作杜原】临乐敦侯光【中山靖王子四人韦昭曰县名属渤海敦諡法善行不怠曰敦】东野戴侯章【表志阙】髙平侯嘉【表在平原】广川侯颇【已上皆中山靖王子】千钟侯摇【汉表作重侯檐河间献王子一人表在平原地理志有重丘也】披阳敬侯燕【齐孝王子九人萧该音皮刘氏音皮彼反志属千乘也】定敫侯越【定地名敫諡也説文云敫读如跃】稻夷侯定【志属琅邪】山侯国【表在渤海】繁安夷侯忠【表志阙】栁康侯阳【表志阙】云夷侯信【志属琅邪】牟平共侯渫【音薛志属东莱】柴原侯代【已上皆齐孝王子志属泰山也】栢阳【汉表作畅】侯终古【赵敬肃王子二人表在中山】鄗【汉表作防】安侯延年【音霍已上二人赵敬肃王子志属常山】桑丘节侯洋【汉表名将夜中山靖王子九人表在深泽也】髙丘哀侯破胡【表志阙】栁宿夷侯葢【表在涿郡】戎丘侯让【表志阙】樊舆节侯条【表志阙】曲成侯万嵗【表在涿郡】安郭侯博【表志阙】安险侯应【志属中山】安遥侯恢【已上皆中山靖王子】夫夷敬侯义【长沙定王十五人】舂陵节侯买【志属南阳】都梁敬侯遂【志属零陵】洮阳靖侯狗彘【志属零陵洮音滔又音道汉表名将】泉陵节侯贤【已上长沙定王子志属零陵】终弋侯广买【衡山王赐子一人表在汝南】麦侯昌【城阳项王子十九人汉表二十人有挟僖侯霸疑此表脱在琅邪】钜合侯发【表在平原】昌侯羌【志属琅邪】费侯万【音秘又扶谓反表在琅邪也】雩康侯泽【志属琅邪音呼加二音】石洛侯敢【表在琅邪】扶防【汉表挟术】侯昆吾【表在琅邪防音浸】挍侯霸【汉表名云挍音效志阙説者或以为琅邪被县恐不然也】朸侯让【朸音勒朸县名属平原】父城侯光【徐广云一作六城志在辽西表在东海】彭侯疆【表在东海】庸侯谈【汉表名余在琅邪】翟侯夀【表在东海】鳣侯应【表在襄贲贲音肥襄贲县名】报侯息【报县名志属北海汉作瓡节諡也韦昭以瓡为诸絷反顔师古云即瓠字也然此作报徐广又云作瓠也】虚【墟音栒也】水侯禹【志属琅邪】东淮侯类【表在北海】防【音荀】侯贤【表在东海按志防在扶风与栒别也】淯【音育也】侯不疑【已上十九人皆城阳顷王子表在东海按淯水在南阳南阳有淯阳县疑表非也】陆侯何【菑川靖王子表在夀光】广饶康侯国【志属齐郡】缾【音萍也】敬侯成【韦昭云古缾邑音蒲经反志属琅邪也】俞闾侯无害【已上菑川靖王子也】甘井侯元【广川缪王子二人表在钜鹿也】襄陵侯圣【已上广川缪王子表在钜鹿也志属河东】臯虞侯建【胶东王子三人志属琅邪】魏其畅侯昌【志属琅邪】祝兹侯延【已上胶东王子按志松兹在庐江亦作祝兹表在琅邪刘氏云诸侯封名史汉表多有不同不敢辄改今亦畧检表志同异以备多识也】
　　汉兴以来将相名臣年表第十
　　汉【髙皇帝元年以汉王还定雍明年立太子盈】大事记【谓诛代封建薨叛】相位【置立丞相太尉三公也】将位【命将兴师】御史大夫【亚相也】都闗中【咸阳也东函谷南峣武西散闗北萧闗在四闗之中故曰闗中用刘敬张良计都之也】破楚垓下【音陔堤名也在洨县也】践皇帝位定陶【在济隂沇水之阳】命咸阳曰长安【髙帝六年按上卢绾及帝已封长安侯者葢当时别有长安君也】张仓为计相【计相主天下书计及计吏】郃阳侯【郃隂合在冯翊刘仲封也】太上皇【名执嘉一名瑞】酂侯【音嵯此在沛郡后代酂音赞在南阳也】御史大夫汾隂侯周昌【汾隂县属河东】江邑食侯赵尧【御史大夫江邑汉志阙】蜀湔氐反【湔音煎氐音柢蜀郡县名也】辟阳侯曹窋【竹律反】代王武【景帝子后封梁】迁严道死雍【严道在蜀郡雍在扶风】滕公卒【汝隂侯夏侯婴也为滕令故曰滕公】芷阳乡为霸陵【芷音止又音昌改反地理志有芷阳县名霸陵者以霸水为名也】复作【音伏】句注【竝如字句又音钩】复土将军【复音伏】属国杆【户干反亦作悍徐广曰姓徐一名厉即祝兹侯】修侯周亚夫【修音条勃海有修市县一作修】御史大夫赵绾【代卫绾】御史大夫青翟【姓庄】李沮【音子如反】庙壖垣【而恋反壖垣外垣短墙也】因杅将军【音于因杅地名公孙敖也】御史大夫式【卜式也】御史大夫寛【儿寛也】御史大夫卿【王卿也】御史大夫周【杜周也】太初元年改厯【以正月为嵗首始用夏正也】大始元年【裴骃以为自天汉已后后人所续即禇先生所补也后史所记又无异呼故今不讨论也】
　　武帝建元元年【年之有号始自武帝凡十一号　建光六　元光六　元朔六　元狩六　元鼎六　太初六　元封六　大始四　征和四　天汉四　后元一　凡五十四年】















　　史记索隠卷七
　　钦定四库全书
　　史记索隠卷八
　　唐　司马贞　撰
　　礼书第一【书者五经六籍总名也此之八书记国家大体班氏谓之志志记也】
　　洋洋【音羊洋洋美盛貌邹诞生音翔】大行【大行秦官主礼仪汉景帝改曰大鸿胪鸿胪掌九賔之仪也】错衡【错镂衡扼为文饰也诗曰约軝错衡毛传云错衡文衡也】雕【雕谓雕饰也言雕饰是奢侈之也】门人之髙第【言子夏是孔子门人之中髙第者谓才优而品第髙也故论语四科有文学子游子夏是】芬茝【音止又昌改反】疏房【疏谓也】侧载臭茝【刘氏云侧持也臭香也芷香草也言天子行持得以香自随也其余则否臭为香者山海经云臭如蘪芜易云其臭如兰是臭为草之香也今以侧为边侧载者置也言天子之侧恒置芳香于左右】大抵【按大抵犹大略也臣瓒以抵训为归则是大略大归其义通也】寝兕【以兕牛皮为席】持虎【按以猛兽皮文饰倚较及伏轼故云持虎刘氏云画之于旍竿及楯仗等以今所见为説也】鲛韅【以鲛皮饰韅韅马腹带也】弥龙【弥亦音弭谓金饰衡枙为龙此皆王者服御崇饰所以示威武故云所以养威也此文皆出大戴礼葢是荀卿所説】金薄璆龙【刘氏云薄犹饰也璆然龙貌璆音虬】知夫士出死要节【言人谁知夫志士推诚守死要立名节仍是养生安身之本故下云人茍生之为见若者必死是解上意言人茍以贪生之为见不能见危致命若者必死若犹如也言执心为见如此者必刑戮及身故云必死下文皆放此也】情胜之为安【覆解上礼义文理之所以养情】墨者使人两失之【墨者不尚礼义而任俭啬无仁恩故使人两失之诗曰悦以使人人忘其死也】强固之本也【自此已下皆是儒分之功】坚革利兵不足以为胜【覆上功名之总】施钻【钻谓矛刀及矢镞也】庄蹻起【蹻音其畧反楚将之名言其起兵乱后楚遂分为四按汉志滇王庄蹻之后也】参是【参者騐也言騐是楚岂无利兵哉】阻之邓林【按裴氏引山海经以为夸父弃杖为邓林其言北饮大泽葢非在中国也刘氏以为今襄州南鳯林山是古邓祁侯之国是楚之北境故云阻以邓林也】莫必其命【言无人必保其性命】徧亡【邹音遍】诸侯不敢懐【懐恩也言诸侯不敢思以太祖配天而食也又一解王之子孙为诸侯不思祀其父母故礼云诸侯不敢祖天子是也】郊畴乎天子【畴类也天子类得郊天余竝不合祭今大载礼作郊止乎天子是也止或作畴因误耳】社至诸侯【言天子已下至诸侯得立社】啗及士大夫【啗音含含谓包容诸侯已下至士大夫得祭社故礼云大夫成羣立社曰置社亦曰里社也邹诞生音啗谷念反音义亦通不见古文各以意为音耳今按大戴礼作导及士大夫导亦通也今此为防者当以导与蹈同后其字足失止唯有口存故使解者穿凿也】以归太一是谓大隆【贵本亲用两者合而成文以归太一者天地之本也得礼之文理是合于太一也隆者盛也髙也得礼文理归于太一礼之盛者也】豆之先大羮一也【樽之上樽俎之上生鱼豆之先大羮三者如一皆是本故云一也】利爵不啐【按仪礼祭毕献祝西面告成是为利爵祭初未行无爵故不啐入口也】成事俎不尝【成事卒哭之祭故记曰卒哭曰成事既是卒哭之祭始从吉祭故受爵而不尝俎也】三侑之弗食【礼祭必立侑以劝尸每食必三饭而止每饭有侑一人故有三侑之礼也劝尸故不相食也】大婚之未发齐也【发齐谓昏礼父亲醮子而迎之前故曲礼云斋戒以告鬼神是婚礼有齐也】始死之未小敛一也【此五者皆礼之初始质而未备亦是贵本之义故云一也】大路素帱【音稠谓车葢以素帷亦质也】丧服之先散麻一也【大路已下三事相似如一故云一也散麻取其质无文饰亦贵本也】县一钟尚拊隔【隔悬钟格拊音抚隔不击其钟而拊其格不取其声亦质也邹氏隔音膊葢依大戴礼九而郑礼注云榑柎柷敔也】朱而通越一也【大瑟而练朱其又通其下孔使声浊且迟上质而贵本不取其声又自三年已下四事皆不取其声也】凡礼始乎脱【脱犹脱略也始初也言礼之初尚疏略也】成乎文【言礼成就有文饰】终乎税【音悦言礼终卒和悦人情也按大戴礼作终于隆隆谓盛也】情文代胜【音升又尸证反或文胜情或情胜文是情文更代相胜也大戴礼作迭兴也】其下复情以归太一【言其次情文俱失归心混沌天地之初复礼之本是归太一也】太史公曰至矣哉【已下亦是太史公取荀卿礼论之意极言礼之损益以结礼书之论也】本末相顺【礼之盛文理合以归太一至礼之煞复情以归太一是本末相顺也】终始相应【礼始于脱略终于悦悦亦煞也煞与脱略是终始亦相应也】至文有以辨【言礼之至文能辨尊卑贵贱故云有以辨也】至察有以説【言礼之至察有以明隆煞损益委曲情文足以悦人心故云有以悦之也】礼之貌诚【有本作恳诚者非也】入焉而望【言擅作兴制及褊陋之説人焉谓入礼则自嗛望知其失】而队【言訾毁礼者自取队灭也】恣雎【恣雎犹毁訾也】规矩诚错【错置也规员也矩曲尺也】礼之中能思索【索求也】隆文煞用【隆犹厚也煞犹薄也】君子之性守宫庭也【言君子之性守正不慢逺行如常守宫庭也】人域是域士君子也【域居也言君子之行非人居亦弗居也】外是人也【外谓人域之外非人所居之地以喻礼义之外别为他行即是小人故云外是人也】房皇周浃圣人也【房音旁旁皇犹徘徊也周浃犹周匝言徘徊周浃委曲得礼之序动不失中则是圣人之行也】故厚者礼之积【言君子圣人有厚大之徳则为礼之所积益广也故曰甘受和白受采忠信之人可以学礼茍无忠信则礼不虚道然此文皆荀卿礼论也】乐书第二
　　嘄噭【上姑尧反又音叫下音击也】封君世辟【辟亦君也】与齐优遂容于鲁【齐人归女乐而孔子行言不能遂容于鲁而去也或作逐客误也】作五章以刺时【按系家语所云孔子季桓子作歌引诗曰彼妇人之口可以出走彼妇人之谒可以死败优哉防哉聊以卒嵗是五章之刺也】髙祖过沛诗三侯之章【即大风歌是也其歌曰大风起兮云飞扬威加海内兮归故乡安得猛士兮守四方是也侯语辞也诗曰侯其伟而是也犹兮亦语辞沛诗有三兮故云三侯】作十九章【按礼乐志安世房中乐有十九章】世多有故不论【言四时歌多有其词故此不论载今见汉书礼乐志也】太一贡兮天马下【按礼乐志贡作况况与贡意亦通】渥洼水中【洼音一佳反乌花反苏林音窐曲之窐窐即窳是也】跇万里【亦逝邹诞云一作世亦音跇跇起也】名蒲梢【音史交反又本作骚亦同音】焦以杀【焦音如字邹云作噍音将妙反】宫为君【居中总四方宫最大用八十一丝声重而尊故为君】商为臣【商是金金为决断臣事也七十二丝次宫如臣次君也】角为民【用丝六十四声居宫羽之中比君为劣比物为优故云清浊中人之象也】徴为事【征属夏夏时生长万物皆成形体事亦有体故配事用丝五十四也】羽为物【羽为水最清物之象王肃云冬物聚故为物用四十八丝也】苫滞【又本作惉懘】则槌【邹音都回反徐广曰今礼作陂音诐也】国之灭亡无日矣【无日犹言无复一日也以言君臣陵慢如此无复一日也则国之灭亡朝夕可待无复日也】级兆舒疾【徐广曰级今礼作缀缀舞者鄼列也又按下文其舞行及逺及短礼皆作缀葢是字之残缺讹变也故此为级而下又为及也然竝依字读义亦俱通达古耳】　乐着太始【着明也太始天也言乐能明太始是法天】礼居成物【言地能成万物故成物谓地也居亦法也言礼法地也】着不息者天也【着谓着明白运生不息者是天之功也故易乾卦云天行健君子以自强不息是】着不动者地也【着养万物不动者是地之徳也故易坤卦云安贞吉是也】南风之薰兮【此诗之辞出尸子及家语】葆龟【葆与寳同史记多作此字公羊传寳龟青縁何休以縁为甲千嵗之龟青明于吉凶音耳占反】亷直经正【孙炎曰经法也今礼本作劲】肉好【王肃曰肉好言音之洪润】狄成【王肃曰狄成言成而似夷狄之音也】类小大之称【类今礼作律孙炎曰作乐器小大称十二律也】奋至徳之光【孙炎曰至徳之光天地之道也】动四气之和【孙炎曰四气之和四时之化】蟠乎地【音盘邹诞本作播亦作蟠】角觡【牛羊有防曰角麋鹿无防曰觡】干杨【郑曰干楯也杨钺也则杨与钖同皇偘以杨为举恐非也】礼主其谦【王肃曰自谦慎也】乐主其反【孙炎曰反谓曲终还更始也】壎箎【壎以土为之大如鵞子形似钟吹之为声篪以竹为之六孔一孔上出名翘横吹之今之横笛是也诗云伯氏吹壎仲氏吹篪是也】未给下车【给礼文作及葢声相近而字误耳】建櫜【王肃云将帅能櫜弓矢而不用故建以为诸侯因谓建櫜也】唯丘闻诸苌【按大戴礼云孔子适周访礼于老聃学乐于苌是也】
　　律书第三
　　一禀于律【按律有十二阳六为律黄钟太蔟姑洗蕤賔夷则无射阴六为吕大吕夹钟中吕林钟南吕应钟是也名曰律者释名云律述也所以述阳气也律厯志云吕旅助阳气也按古律用竹又用玉汉末以铜为之吕亦称间古有六律六间之説元间大吕二问夹钟是也汉京房知五音六律之数十二律之变至六十犹八卦之变为六十四也故中吕上生执始执始下生去灭上下相生终于南吕而六十律毕也】六律为万事根本焉【按律厯志云夫推厯生律制器规圆矩方权重衡平准绳嘉量探赜索隠钩深致逺莫不用焉是万事之根本】望敌知吉凶【按周礼太师执同律以听军声而占其吉凶是也故左传称师旷知南风之不竞即其类】闻声效胜负【凡敌阵之上皆有气色气强则声强其众劲律者所以通气故知吉凶也】其于兵械尤重【按易称师出以律是于兵械尤重也】武王伐纣吹律聴声【其事当有所出今则未详】齐用王子【徐广云王子成父】大较【大较大法也故淳于髠曰车不较则不胜其任是也音角也】大至君辱【徐广曰宋襄公是也】宿军无用之地【谓常拥兵于郊野之外】选蠕【音软选蠕谓动身欲有进取之状也】新去汤火【谓秦乱楚汉交兵之时如遗坠汤火即书云人坠涂炭是也】孔子所称有徳君子【按论语孔子曰善人为邦百年亦可以胜残去杀是】七正二十八舍【七正日月五星七者可以正天时又孔安国曰七政日月五星各异政也二十八宿之所舍也舍止也宿次也言日月五星运行或舍于二十八次之分也】八正之气【八谓八节之气以应八方之风】主辟【辟音辟】危垝【鬼毁反】营室【定星也定中而可以作室故曰营室其星有室象也故天官书主庙此言主营胎阳气而产之是説异也】须女【婺女名也】螾然【音引又音慎】寅【以慎反】符甲【符甲犹孚甲也】蜄也【音振或作娠二同音故律厯志云振羡于辰】亥该也【按律厯志云该阂也于亥反】未言有滋味【律厯志云昧夔于未其意殊也】隂阳交故曰午【律厯志云愕布于午】申贼万物【律厯志物坚于申】酉者万物之老【律厯志留孰于酉】尽灭故曰戍【律厯志毕入于戍也】于注【音丁救反注咮也天官书云栁为鸟咮则注栁星也】浊留【按尔雅浊谓之毕留即夘毛传亦以留为夘也】至于奎【按天官书奎为沟渎娄为聚众胃为天仓今此説竝异及六律十毋又与汉书不同今各是异家之説也】黄钟长八寸十分一宫【按上文云律九九八十一以为宫故云长八寸十分一宫而云黄钟长九寸者九分之寸也刘歆郑等皆以为长九寸即十分之寸不依此法也云宫者黄钟为律之首宫为五音之长卜一月以黄钟为宫则声得其正旧本多作七分葢误也】太吕长七寸五分三分一【谓十一月以黄钟为宫五行相次土生金故以大吕为商者大吕以助阳宣化也】林钟角【水生木故为角不用蕤賔者以阴气起阳不用事故去之也】姑洗羽【亦以金生水故也】生钟分【此算术生钟律之法也】子一分【自此已下十一辰皆以三乗之为黄钟实积之数】丑三分二【按子律黄钟长九寸林钟丑衡长六寸以九比六三分少一故云丑三分二即是黄钟三分去一下生林钟之数也】寅九分八【十二律皆以黄钟为主黄钟长九寸太蔟长七寸寅九分八即是林钟三分益一上生之义也】夘二十七分十六【此以丑三乗寅寅三乗夘得二十七南吕为夘衡长五寸三分寸之一以三约二十七得九即黄钟之本数又以三约十六得五县三分之一即南吕之长故云夘二十七分十六亦是太蔟二分去一下生之义已下八辰竝准此然云丑三分二寅九分八者皆分之余数也】黄钟术曰以下生者【按蔡邕曰阳生隂为下生阴生阳为上生子午已东为上生已西为下生又律厯志云隂阳相生自黄钟始黄钟生太蔟左旋八八为五从子至未得八下生林钟是也又自未至寅亦得八上生太蔟然上下相生皆以此为率也】倍其实三其法【谓黄钟下生林钟黄钟长九寸倍其实者二九十八三其法者以三为法约之得六为林钟之长也】以上生者四其实三其法【四其实者谓林钟上生太蔟林钟长六寸以四乘六得二十四以三约之得八即为太蔟之长】上九商八羽七角六宫五征九【此五声之数亦上生三分益一下生三分去一宫下生征征益一上生商商下生羽羽益一上生角然此文似数错未暇研覈也】置一而九三之以为法【按汉书律厯志曰太一元气函三为一行之于十二辰始动于子参之于丑得三又参之于寅得九是谓因而九三之也韦昭曰置一而九以三乘之是也乐产云一气生于子至丑而三是一三也又自丑至寅为九皆以三乗之是九三之也又参之夘得二十七参之于辰得八十一又参之于已得二百四十三又参之午得七百二十九又参于未得二千六百八十七又参之于申得六千五百六十三又参于酉得万九千六百八十三又参于戌得五万九千四十九又参至于亥得十七万七千一百四十七谓之该数此阴阳合徳气钟于子化生万物也然丑三分寅九分者即分之余数也】实如法得一【实谓以子一乘丑三至亥得十七万七千一百四十七为实数如法谓以上万九千六百八十三之法除实得九为黄钟之长言得一者术设法辞也得下有长一寸者皆衍术字也韦昭云得九寸之一也姚氏谓得一即黄钟之子数也】始于宫穷于角【即如上文宫下生征征上生商商下生羽羽上生角是其穷也】
　　厯书第四
　　昔自在古厯建正作于孟春【按古厯者谓黄帝调厯以前有上元太初厯等皆以建寅为正谓之孟春也及颛顼夏禹亦以建寅为正唯黄帝及殷周鲁竝建子为正而秦正建亥汉初因之至武帝元封七年始改用太初厯仍以周正建子为十一月朔旦冬至改元太初焉今按此文至于十二月节皆出大戴礼虞史伯夷之辞也】秭鴂先【按徐广云秭音规者误也当云秭音秭鴂音规葢遗失耳言子规鸟春气发动则先出野泽而鸣也又按大戴礼作瑞雉无释未测其防当是字体各讹变耳】注秭规鸟一名鷤鴂【上音弟下音桂按楚词云虑鷤鴂之先鸣使夫百草为之不芳解者以鷤鴂为杜鹃】卒于各分【卒子律反分音如字卒尽也言建厯起孟春尽季冬则一嵗事具也冬尽之后分为来春故云冬分也】时鸡三号卒明【三号三鸣也言夜至鸡三鸣则天晓乃始为正月一日言异嵗也徐广云卒一作平又作斯于文皆便】推本天元【言王者易姓而兴必当推本天之元气行运所在以定正朔以承天意故云承顺厥意】葢黄帝考定星厯【按系本及律厯志黄帝使羲和占日常仪占月臾区占星气伶伦造律吕大挠作甲子首作算数容成纵此六术而着调厯】嘉生【应劭云嘉谷也】放物【音昉依也】荐至【上音在见反古荐字改借用耳荐集也】正不率天亦不由人【此文出大戴礼是孔子称周太史之词】南正重【按左传重为句芒木正黎为祝融火正此言南者刘氏以为南字误非也葢重黎二人元是水火之官兼司天地职天是阳而南是阳位故木亦是阳所以木正为南正也而火是地正亦称北正者火数二二地数地阴主北方故火正亦称北正谓为此故也而臣瓉以为古文火字似北未为深得也】孟陬【按正月为陬陬音邹又作侯反楚词云摄提贞乎孟陬言厯数乖误乃使孟陬殄灭不得其正也】摄提失方【按天官书云摄提三星若鼎足勾之直斗杓所指以建时节故曰摄提格格至也言摄提随月建至故云格也】畴人【韦昭云畴类也孟康云同类之人明厯者也乐产云畴昔知星人】而巴落下闳【姚氏按益部耆旧传云闳字长公明晓天文隠于落下武帝征待诏太史于地中转浑天改颛顼厯作太初厯拜侍中不受】未能詹【按汉书作讐故徐广云一作售售即讐也韦昭云讐比校也郑徳云相应为讐也】名察度验【臣瓒云题名宿度察进退以为吉凶之状依文作解为得按汉书作名察发敛韦昭云发气发敛气敛又续汉书以为道之发敛景之长短则发敛是日行道去极盈缩也】防绩日分【防音宙又如字防绩者女防缉之意以言造厯算运者犹若女工缉而织之也】夏至【按夏至谓夏至冬至】七年为太初元年【按改元封七年为太初元年然汉始以建亥为年首今改以建寅故以年为元年韦昭云汉兴至此百二嵗按律厯志云乃以前厯上元太初四年千六百一十七嵗至元封七年复得阏逢提摄之嵗十一月甲子朔旦冬至也】年名焉逢摄提格【按尔雅云嵗在甲曰焉逢寅曰摄提格则此甲寅之年十一月甲子朔旦夜半冬至也然此篇末亦云寅名摄提摄格则此甲寅之嵗也又据二年名单阏三年名执徐等年次分明而汉志以为其年在丙子当是班固用三统与太初厯不同故与太史公説有异而尔雅近代之作所记年名又不同也】注嵗阴在寅左行【按苏林云嵗与星行所在之次】月名毕聚【聚音陬按虞喜云天元之始于十一月甲子夜半朔旦冬至日月若连珠俱起牵牛之初嵗雄在阏逢雌在摄提格月雄在毕雌在訾訾则陬訾之宿日雄在甲雌则在子此则甲寅之元天道之首】厯术甲子篇【以十一月朔旦冬至得甲子甲子是阳气支干之首故以甲子命厯术为篇首非谓此年嵗在甲子也】太初元年嵗名焉逢【甲嵗雄也汉书作阏逢亦音焉与此音同】摄提格【寅嵗隂也此依尔雅甲寅之嵗若据汉志以为丙子之年】月名毕聚【谓月值毕及陬訾也毕月雄也聚月雌也】日得甲子【谓十一月冬至旦得甲子也】夜半朔旦冬至【以建子为正故以半夜为朔其至与朔同日故云夜半朔旦冬至若建寅为正者则以平旦为朔也】正北【谓蔀首十一月甲子朔旦时加子为冬至平旦故云正北也然毎嵗行周天全度外余有四分之一以十二辰分之冬至常居四仲故子年在子丑年在夘寅年在午辰年在酉至后十九年蔀首在酉故云正西其正南正东并准此也】十二【嵗有十二至有闰则云十三也】无大余无小余【其嵗甲子朔旦日月合于牵牛之初余分皆尽故无大小余也】大余五十四【嵗十二月六大六小合三百五十四日以六除之五六三十除三百日余五十四日故下云大余者日也】小余三百四十八【太初厯法一月之日二十九日四十分日之四百四十九每两月合成五十九日余五十八分今十二月合余六个五十八得此数故云小余者月也】大余五【周天三百六十五度四分度之一日行一度去嵗十一月朔在牵牛初为冬至今嵗十一月十二日又至牵牛初为一周以六甲除之六六三十六除三百六十余五故云大余五也】小余八【即四分之一小余满三十二从大余一四八三十二故云小余八明年又加八得十六故下云小余十六次明年又加八得二十四故下云小余二十四又明年加八得三十二为满故下云无小余此并依太初法行之也】焉逢摄提格【如汉志太初元年嵗在丙子据此则甲寅嵗也尔雅释天云嵗阳者甲乙丙丁戊巳庚辛壬癸十干是也嵗阴者子丑寅夘辰巳午未申酉戌亥十二支是也嵗阳在甲云马逢谓嵗干也嵗阴在寅云摄提格谓嵗支也】端防【乙也尔雅作旃防】单阏【夘也丹遏二音又音蝉马二月嵗在乙夘也】游兆【景也尔雅作柔】执徐【辰也三年】强梧【丁也】大芒骆【已也四年】徒维【戊也】敦防【午也天汉元年】祝犂【已也尔雅作着雍】讣洽【未也二年】商横【庚也尔雅作上章】赤奋若【丑也天官书及尔雅申为汭汉丑为赤奋若今四葢自太初已来计嵗次与天官书不同者有后厯衍改故也三年也】昭阳【辛也尔雅作重光】作鄂【酉也四年】撗艾【壬也尔雅作黓】淹茂【戌也太始元年】尚章【癸也尔雅作昭阳也】困敦【亥也天官书子为困敦尔雅同二年】焉逢【甲也】大渊献【子也天官书亥为大渊献与尔雅同二年也】端【乙也】汭汉【丑也天官书作赤奋若与尔雅同四年已俊自太始征和已下讫篇末具年次甲乙皆准此并褚光生所续】












　　史记索隠卷八
　　钦定四库全书
　　史记索隠卷九
　　唐　司马贞　撰
　　天官书第五【按天文有五官官者星官也星厯有尊卑若人之官曹列位故曰天官】中宫【姚氏按春秋元命包云宫之为言宣也宫气立精为神垣又文耀钩曰中宫大帝其精北极星含元出气流精生一也】天极星【按尔雅北极谓之北辰又春秋合诚图云北辰其星五在紫防中杨泉物理论云北极天之中阳气之北极也极南为太阳极北为太阴日月五星行太阴则无光行太阳则能照故为昏明寒暑之限极也】其一明者太一常居【按春秋合诚图云紫防大帝室太一之精也】后句四星【句音钩勾曲也】末大星正妃【按援神契云辰极横后妃四星从端大妃光明又按星经以后句四星名为四辅其句陈六星为六宫亦主六军与此不同也】皆曰紫宫【控元命包曰紫之言此也宫之言中也言天神运动阴阳开闭皆在此中也宋均又以为十二军中外位各定总为之紫宫也】直斗口【刘氏云如字直当也又音值也】隋斗端兑【隋音易果反刘氏云斗一作北按汉书天文志斗见北端作耑兑作鋭鋭谓星形尖鋭也】曰阴徳或曰天一【按文耀钩曰阴徳为天下刚柔宋均以为阴行徳者道常也】天枪【楚庚反】天棓【音皮韦昭音剖又诗纬曰枪三星棓五星在斗杓左右主枪人棓人石氏星赞云枪棓八星备非常也】絶汉抵营室曰阁道【絶度也扺属也又按乐汁图云阁道北斗辅石氏云阁道六星神所乗也】北斗七星【按春秋运斗枢云第一魁第二旋第三玑第四权第五衡第六开阳第七摇光第一至第四为魁第五至第七为标合而为斗文耀钩云斗者天之口舌玉衡属杓魁为琁玑整长厯云北斗七星星间相去九千里其二阴星不见者相去八千里也】旋玑玉衡【按尚书旋作璿马融云璿美玉也机浑天仪可转旋故曰机衡其中横筩以璿为机以玉为衡葢贵天象也郑注大传云浑仪中筩为旋玑外规为玉衡也】以齐七政【按尚书大传云七政谓春秋冬夏天文地理人道所以为政也人道政而万事顺成又马融注尚书云七政者北斗七星各有所主第一曰正日第二曰主月法第三曰命火谓荧惑也第四曰煞土谓填星也第五曰伐水谓辰星也第六曰危木谓嵗星也第七曰剽金谓太白也日月五星各异故曰七政也】衡殷南斗【按晋灼云殷中也宋灼云殷当也】用昏建中者杓【説文云杓斗柄音疋遥反即招摇】夜半建者衡【孟康曰假令杓昏建寅衡夜半亦建寅也】斗为帝车运于中央【姚氏按宋均曰言是大帝乗车巡狩故无所不纪也】曰文昌宫【文耀钩曰文昌宫为天府孝经援神契云文者精所聚昌者扬天纪辅拂竝居以成天象故曰文昌】一曰上将【春秋元命包曰上将建包曰上威武次将正左右贵相理文绪司禄赏功进士司命主老幼司灾主灾咎也】在魁中贵人牢【乐汁图云天理理贵人牢宋均曰以理牢狱也】魁下六星两两相比曰三台【按汉书东方朔愿陈泰阶六符孟康曰泰阶三台也台星凡六星六符六星之符验也应劭引黄帝泰阶六符经曰泰阶者天子之三阶上阶上星为男主下星为女主中阶上星为诸侯三公下星为卿大夫下阶上星为士下星为庻人三阶平则阴阳和风雨时不平则稼穑不成冬雷夏霜天行暴令好兴甲兵修宫榭广苑囿则上阶为之坼也】注更河三星【按诗记厯枢云更河中招摇为胡兵宋均云招摇星在更河内又乐汁图云更河天矛宋均以为更河名天矛则更河是星名也】句圜十五星【句音钩圜音员其形如连环即贯索星也】曰贱人之牢【按诗记厯枢云贱人牢一曰天狱又乐汁图云连营贱人牢宋均以为连营贯索也】东宫苍龙【按文耀钩云东宫苍帝其精为龙也】房心【按尔雅云大辰房心尾也李巡曰大辰苍龙宿体最明也】心为明堂【春秋説题辞云房心为明堂天王布政之宫尚书运期授曰房四表之道宋均云四星间有三道日月五星所从出入也】大星天王前后星子属【鸿范五行传曰心之大星天王也前星太子后星庻子】房为天府曰天驷【尔雅云天驷房诗记厯枢云房为天马主车驾宋均云房既近心为明堂又别为天府及天驷也】房有两星曰衿【一音其炎反元命包云钩衿两星以闲防神府闿舒为主钩距以备非常也】左角李右角将【李即理理法官也故元命包云左角理物以起右角将帅而动又石氏云左角为天田右角为天门也】大角天王帝廷【按援神契云大角为坐宋均云坐帝坐也】曰摄提【按元命包云摄提之为言提擕也言提斗擕角以接于下也】亢为疏庙【元命包曰亢四星为庙廷又文耀钩为疏庙宋均以为疏外也庙或为朝也】氐为天根【尔雅云天根氐也孙炎以为角亢下系于氐若木之有根也】主疫【宋均云疫病也三月榆荚落故主疾疫也然此时物虽生而日宿在奎行毒气故有疫也】尾为九子【宋均云属后宫场故得兼子子必九者取尾有九星也元命包云尾九星箕四星为后宫之也】箕为敖客【宋均云敖调弄也箕以簸扬调弄象也箕又受物有去去来来客之象也】曰口舌【诗云维南有箕载翕其舌又诗纬云箕为天口主出气是箕有舌象谗言诗曰哆兮侈兮成是南箕谓有敖客行谒请之也】火犯守角【按韦昭曰火荧惑也】南宫朱鸟权衡【按文耀钩云南宫赤帝其精为朱鸟孟康曰轩辕为权太防为衡也】衡太防三光之廷【宋均曰太防天帝南宫也三光日月五星也】十二星蕃臣【春秋合诚图曰太防主法式陈星十二以备武急也】内五星五帝坐【诗含神雾云五精星坐其东苍帝坐神名灵威仰精为青龙之类是也】蔚然曰郎位【徐广云一云鸟哀按汉书作鸟哀则鸟哀蔚然皆星之貌状其星为郎位】傍一大星将位【按宋均云为羣郎之将帅是也】月五星顺入轨道【韦昭云谓循轨道不邪逆也顺入从西入之也】司其出所守天子所诛也【宋均云司察日月五星所守列宿若请官属不去十日者于是天子命使诛讨之也】其逆入不轨道【宋均云逆入从东入不轨道不由康衢而入者也以其所犯命之者亦谓随所犯之位天子命诛其人也】金火尤甚【按火主销物而金为兵故尤急然则木水土为小变也】有隋星五【宋均云南北为隋又他果反隋为垂下】曰少防士大夫【春秋合诚图云少防处士位又天官占云少防一名处士星也】权轩辕轩辕黄龙体【援神契曰轩辕十二星后宫所居石氏星讃以轩辕龙体主后妃也】如衡占【宋均云责在后党嬉谗贼兴招此祥按亦当天子命诛也】东井为水事【元命包云东井八星主水衡也】两河天阙间为闗梁【宋均云两河六星知逆邪言闗梁之限知邪伪也】徳成衡观成潢伤成钺【按徳成衡衡则能平物故有徳公平者先成形于衡观成潢为帝车舍言王者游观亦先成形于潢也伤成钺者伤败也言王者败徳亦先成形于钺以言有败乱则有钺诛之然按文耀钩则云徳成潢败成钺其意异也又此下文祸成井诛成质皆是东井下义总列于此也】栁为鸟注【按汉书天文志注作喙尔雅云鸟喙谓之栁孙炎云喙朱鸟之口栁其星聚也以注为栁星故主草木】七星颈为员宫主急事【按宋均云颈朱鸟颈也员宫喉也物在喉咙终不久留故主急事也】张素为厨【素嗉也尔雅云鸟张嗉郭璞云嗉鸟受食之处也】轸为车主风【宋均云轸四星居中又有二星为左右辖车之象也轸与巽同位为风车动行疾似之也】五星入轸中兵大起【宋均云五星主行使使动兵车亦动也】西宫【文耀钩云西宫白帝其精白虎】咸池曰天五潢五潢五帝车舍【按元命包云咸池主五谷其星五者各有所职咸池言谷生于水含秀舍实主秋垂故一名五帝车舍以车载谷而贩也】火入旱金兵水水【谓火金水入五潢则各致此灾也按宋均云不言木土者木土徳星于此不为害故也】毕曰旱车【尔雅云浊谓之毕孙炎以为掩兔之毕或呼为浊因名星云】毕间为天街【元命包云毕为天阶尔雅云大梁昴孙炎元毕之间日月五星出入要道若津梁也】主葆旅事【姚氏按宋均云葆守也旅犹军旅也言佐参伐以斩除凶也】北宫武【文耀钩云北宫黑帝其精武】虚危【尔雅云枵虚也又云北陆虚也解者以陆为道孙炎曰陆中也北方之宿中也】危为葢屋【宋均云危上一星髙旁两星隋下似乎葢屋也】虚为哭泣事【姚氏按荆州占以为其宿二星南星主哭泣虚中六星不欲明明则有大丧也】营室【元命包云营室十星埏陶精类始立纪纲包物为室又尔雅云营室谓之定郭璞云定正也天下作宫室皆以营室中为正也】曰离宫阁道【按荆州占云阁道王良旗也有六星】汉中四星曰天驷【按元命包云汉中四星曰骑一曰天驷也】旁一星曰王良【春秋合诚图云王良主天马也】八星絶汉曰天潢【元命包曰潢主河渠所以度神通四方宋均云天潢天津也津凑也故主计度也】匏【按荆州占云匏一名天鸡在河鼓东匏明嵗则大熟也】其北河鼓【尔雅云河鼓谓之牵牛孙炎云河鼓之旗十二星在牵牛北或名河鼓为牵牛也】务女【尔雅云须女谓之务女是也一作婺】其北织女织女天孙也【按荆州占云织女一名天女天子女也】嵗星【姚氏按天官占云嵗星一曰应星一曰经星一曰纪星物理论云嵗行一次谓之嵗星则十二嵗而星一周天也】其所在五星皆从而聚【按汉髙帝元年五星皆聚于东井是也据天文志其年嵗星在东井故四星从而聚之也】嬴缩【按天文志曰凡五星早出为嬴嬴为客晩出为缩缩为主人五星嬴缩必有天应见杓也】其趋舍【音聚谓促】摄提格嵗【太嵗在寅嵗星正月晨出东方按尔雅嵗在寅为摄提格李巡云言万物承阳起故曰摄提格格起也】曰监徳【嵗星正月晨见东方之名已下皆出石氏星经文乃六星在斗牵牛失次见杓也汉书天文志则载甘氏及太初星厯所在之宿不同也】单阏嵗【在夘也嵗星二月晨出东方之名尔雅云夘为单阏李巡云阳气推万物而起故曰单阏单尽也阏止也】曰降入【即嵗星三月晨见东方之名其余竝准此】执徐嵗【尔雅辰为执徐李巡云伏蛰之物皆敦舒而出故曰执徐执蛰徐舒也】大荒骆嵗【尔雅云在己为大荒骆姚氏云言万物皆炽盛而大出霍然落落故曰荒骆也】曰跰踵【天文志作路字诂云今作踵也】敦防嵗【尔雅云在午为敦防孙炎云敦盛牂壮也言万物盛壮韦昭云敦音顿也】曰开明【天文志作启明】叶洽嵗【尔雅云在未为叶洽李巡云阳气欲化万物故曰协和洽合也】涒嵗【尔雅云在中为涒李巡云涒物吐秀倾垂之貌也涒音他昆反音他丹反】作鄂嵗【尔雅在酉为作鄂李巡云作咢皆物芒枝起之貌咢音愕今按下文云作鄂有芒则李巡解亦近得天文志云作詻音五格反与史记及尔雅竝异也】阉茂嵗【尔雅云在戍曰阉茂孙炎云万物皆蔽冒故曰阉蔽茂冐也天文志作掩茂也】曰天雎【刘氏音吁唯反也】大渊献嵗【尔雅云在亥为大渊献孙炎云渊深也大献万物于深谓葢藏之于外耳】曰大章【徐广云一作大皇按天文志亦作大皇也】困敦嵗【尔雅在子为困敦孙炎云困敦混沌也言万物初萌混沌于黄泉之下也】赤奋若嵗【尔雅在丑为赤奋若李巡云言阳气奋迅若顺也】曰天皓【音昊汉志作昊】黫然【于闲反】三月生天棓长四尺【按天文志此皆甘氏星经文而志又兼载石氏此不取石氏名申夫甘氏名徳】察刚气以处【徐广云刚一作罚按姚氏引尔雅荧惑谓之执法天官占之荧惑方伯象司察妖孽则此文察罚气为是】荧惑【春秋纬文耀钩云赤帝熛怒之神为荧惑焉位在南方礼失则罚出晋灼云常以十月入太防受制而出行列宿司世道出入无常】居之殃还至虽大当小【按还音旋旋疾也若荧惑反道居其舍所致殃祸速至则虽大反小】久而至当小反大【按久谓行迟也如此祸小反大言久腊毒也】其南为丈夫【按宋均云荧惑守舆鬼南为丈夫受其咎北则女子受其凶也】当其行【宋均云太白宿主军来冲拒也】厯斗之会以定镇星之位【晋灼曰常以甲辰之元始建斗嵗镇一宿二十八嵗而周天广雅曰镇星一名地侯文耀钩云镇黄帝含枢纽之精其体旋玑中宿之分也】日牝牡【晋灼曰嵗阳也太白阴也故曰牝牡也】火与水合曰焠【按谓火与水俱从镇星合也】土为忧主孽卿【按文耀钩云水土合则成炉冶炉冶成则火兴火兴则土之子淬金成消烁消烁则土无子辅父无子辅父则益妖孽故子忧】七寸之内必【按韦昭云必有祸也】察日行以处位【按太白晨出东方曰启明故察日行以处太白之位也】太白【韩诗云太白晨出东方为启明昏见西方为长庚又孙炎注尔雅以为晨出东方髙三丈命曰明晨昏见西方髙三舍命曰太白】其纪上元【按上元是古厯之名言用上元纪厯法则摄提嵗而太白与营室晨出东方至角而入与营室夕出西方凡出入东西各五为八嵗二百三十日复与营室晨出东方大率嵗一周天也】经天天下革政【孟康曰谓出东入西出西入东也太白阴星出东当伏东出西当伏西过午为经天又晋灼曰日阳也日出则星没太白昼见午上为经天】是谓需【又作耎音奴乱反】居实有得也【按实谓星所合居之宿虚谓嬴缩也】察日辰之会【按下文正四时及星辰之防是也】以治辰星之位【按皇甫谧辰星一名毚星或曰钩星元命包曰北方辰星水生物布其纪故辰星理四时宋均曰辰星正四时之位得与北辰同名也】蚤为月蚀【按宋均云辰星与月同精月为大臣先期而出是躁也失则当诛故月蚀见祥】晚为彗星【按宋均云辰星阴也彗亦阴阴谋未成故晚出也】出东方为格【谓辰星出西方辰水也太白出东方太白金也水生金母子不相从故上有军不战今母子各出一方故为格格谓言不和同故野有兵不战然也】正旗出【按旗葢太白芒角似旌旗】兔过太白【按广雅云辰星谓之兔星则辰星之别名兔或作毚也】间可椷劒【椷音函函容也言中间可容一劒则函字本有咸音故字从咸剑古作劒也】七命曰小正【谓星凡有七名命者名也小正一也辰星二也天免三也安周星四也细爽五也能星六也钩星七也】月行中道【按中道房室星之中间也房有四星若人之房三间有四表然故曰房南为阳间北为阴间则中道房星之中间也故房是日月五星之行道然黄道亦经房心若月行得中道故阴阳和平若行阴间多阴事阳间则人主骄恣若歴阴星阳星之南北太阴太阳之道即有大小若兵及大旱若丧也】外北三尺阴星【按谓阴间外北三尺曰阴星又北三尺曰太阴道则下阳星及太阳亦在阳间之南各三尺也】太阴大水兵也【太阴太阳皆道也月行近之故有水旱兵丧也】角间天门十月为四月【谓月行入角与天门若十月犯之当为来年四月成灾十一月则主五月也】犯四辅辅臣诛【按谓月犯房星也四辅房四星也房以辅心故曰四辅】月蚀始日五月者六六月者五【始日谓仓始起之日也依此文计惟有一百二十一月与元数甚为悬校既无太初厯术不可得推而定今以汉志统厯法计则六月者七五月者一又六月者一五月者一凡一百三十五月而复始耳或术家各异或传冩错谬故此不同无以明知也】列星其宿地忧【谓月蚀列星二十八宿当其分地有忧忧谓兵及丧也】昭明星【按春秋合诚图云赤帝之精象如太白七芒释名为笔星气有一枝末鋭似笔亦曰笔星也】五残星【孟康云星表有青气晕有毛填星之精也】汉者亦金之散【按水生金散气即水气河图括地象曰河精为天汉也】炎火星【艳音也】格泽星【一音鹤铎又音格宅格胡客反】天精【韦昭云精谓清朗汉书作牲亦作腥郭璞云注三苍云腥雨止无云也】天蛪【五结反亦作蚬音同】月离于毕【按韦昭云离歴】相遇者【音偶汉书作禺】杼云【姚氏按兵书云营上云气如织勿与战也】杓云【刘氏音时酌反説文音丁了反许慎注淮南云杓引也】若雾【音如字一音防一音亡遘反尔雅云天气下地不应曰雾言防昧不明之意也】穹闾【邹云一作弓闾天文志作弓字音穹葢谓以氊为闾崇穹然又宋均云穹兽名亦异説也】逢俉化言【俉音五故反逢俉谓相逢而惊也亦作迕音同化当为讹字之误耳】四时之卒始【谓立春日是去年四时之终卒今年之始也】戎叔为【韦昭云戎叔大豆也为成也又郭璞注尔雅亦云戎叔胡豆孟康同也】小雨趣兵【音促谓风从西北来则戎菽成而又有小雨则国兵趣起也】比数雨【比音鼻律反数音疎矩反谓以次数日以侯一嵗之雨以知丰穰也】五家【按谓五纪嵗月日星辰厯数各有一家颛学习之故曰五家也】必贵三五【三五谓三十嵗一小变五十嵗一大变】故曰虽有明天子必视荧惑之所在【此据春秋纬文耀钩故言故曰】平城之围【汉髙祖之七年】月晕参毕七重【按天文志其占者毕间天街也街北胡也街南中国也为匈奴参为赵毕为边兵是嵗髙祖自将兵击匈奴至平城为冒顿所围七日乃解则天象有若符契七重主七日也】星茀【音佩即孛星也】于河戒【按天文志武帝元封之中星孛于河戒其占曰南戒为赵门北戒为胡门朝鲜北胡之域也其河戒即南河北河也】荦荦【力角反荦荦大事分明也】必通三五【按三谓三辰五谓五星】苍帝行徳天门为之开【按谓王者行春令布徳泽被天下应灵威仰之帝而天门为之开以发徳化也天门即左右角间也】赤帝行徳天牢为之空【亦谓王者行徳以应火精之帝谓举大礼封诸侯之地则是赤帝行徳夏阳主舒散故天牢谓之空则人主当赦宥也】天行徳【按天谓北极紫防宫也言王者当天心则北辰有光耀是行徳也北辰光耀则天子更立年也】一曰二曰【按谓星家之异説太史公兼记之耳】三能三衡者天廷也【上云南宫朱鸟权衡衡太防三光之庭则三衡者即太防也其谓之三者为日月五星也然斗第六第五星亦名衡又参三星亦名衡然竝不为天廷也】
　　封禅书第六
　　中岳嵩髙【按独不言至者葢以天子子所都也】二龙去之【如淳按国语二龙漦于夏庭是也】巫咸之兴自此始【按尚书巫咸殷臣名伊陟赞告巫咸今此云巫咸之兴自此始则以巫咸为巫觋然楚词亦以巫咸主神葢太史公以巫咸是殷臣以巫接神事大戊使禳桑谷之灾所以伊陟赞巫咸故云巫觋之兴自此始也】而震死【谓武乙射天后猎于河渭而震死也】辟雍泮宫【按服防云天子水匝为辟雍诸侯水不匝至半为泮宫礼统又云半有水半有宫是也】駵驹【赤马黒鬣曰駵也】羝羊【诗传云羝牡羊】汧渭间【按地理志汧水出汧县西北入渭皇甫谧云文公徙都汧者也】鄜衍【鄜地名后为县属冯翊衍者郑众注周礼云下平曰衍又李奇三辅记云三辅谓山陵间为衍也】缙绅者【姚氏云缙绅作搢郑众注周礼云缙读为荐谓荐之于绅带之间今按郑意以缙为荐则荐亦是进进而置于神带之间故史记亦多作荐字也】获若石云【苏林云质如石似肺】则若雄鸡【按列异传云陈仓人得异物以献之道遇二童子云此名为媦在地下食死人脑媦乃言云彼童子名陈寳得雄者王雌者霸乃逐童子化为雉秦穆公大猎果获其雌为立祠祭有光雷电之声雄止南阳有赤光长十余丈来入陈仓祠中所以代俗谓之寳夫人祠抑有由也】注叶君【按叶县名在南阳叶君即雄雉之神故时与寳夫人神合也】用三百牢于鄜畤【按秦本纪徳公元年以牲三百祠鄜畤今按百当为白秦君西祀少昊时牲尚白秦诸侯也虽奢侈郊本特牲不可用三百牢以祭天葢字误耳】作伏祠【按服防云周时无伏磔犬以御灾秦始作之汉旧仪云伏者万鬼行日故闭不干求也故东观汉记和帝初令伏闭昼日是也又厯忌释日伏者何金气伏藏之名四时代谢皆以相生而春木代水水生木也夏木代火火生木也冬水代金金生水也至秋则以金代火金畏于火故至庚日必伏庚者金日也】磔狗御蛊菑【按左传云皿虫为蛊枭磔之鬼亦为蛊故月令云大傩旁磔注云磔禳也厉鬼为蛊将出害人旁磔于四方之门故此亦磔狗邑四门也风俗通云煞犬磔禳也】管仲曰【按今管子书其封禅篇亡】禅云云【晋灼云山在防阴县故城东北下有云云亭也】炎帝【邓展云神农后子孙亦称炎帝而登封者律厯志黄帝与炎帝战于阪泉岂黄帝与神农身战乎皇甫谧云炎帝传位八代也】禅亭亭【应劭云在钜平北十余里服防云在牟阴非也】防稽【春秋外传国语之书齐语也】辟耳【音壁贾逵云山险也】登熊耳【按荆州记耒阳益阳二县东北有熊耳东西各一峯状如熊耳因以为名齐桓公竝登之或云农熊耳下云望江汉知非兵】兵车之防三【按左传三谓鲁庄十三年会北杳平宋乱僖四年侵蔡遂伐楚六年伐郑围新城是也】乗车之防六【据左氏传云谓庄十四年会于鄄十五年又会鄄十六年盟于幽僖五年会首止八年盟于洮九年会葵丘也】鄗上黍【韦昭云设以不可得之物鄗音臛应劭云光武改髙邑曰鄗姚氏云鄗县属常山一云鄗上山名】注名曰鲽【音荅郭璞云如牛脾细鳞紫黑色只一眼两片合乃得行今江东呼为王余今亦曰版鱼】注名曰鹣鹣【按山海经云崇吾之山有鸟状如鳬一翼一目相得乃飞名云蛮郭璞注尔雅亦作鹣鹣】三置晋君【按谓恵公懐公文公也】呉阳上畤【呉阳地名葢在岳之南又上云雍旁有故呉阳武畤今葢因武畤又作上下畤以祭黄帝炎帝】周太史儋【音丁甘反孟康云即老子也韦昭按年表儋在孔子后百余年非老耼也】五百嵗当复合【按大顔厯评诸家而云周平王封襄公为诸侯至昭王五十二年西周君献邑凡五百一十六年为合亦举全数】合十七年伯王出【自昭王灭周之后至始皇元年诛嫪毐正一十七年孟康云谓周封秦为别秦并周为合此襄公为霸始皇为王也】注人先祠山下【按汉书仪云祭人先于陇西县人先山山上皆有土人山下有畤埒如菜畦畤中各有一土封故云畤三苍云畤埒也】宋太丘社亡【应劭云亡沦入地也按亡社主亡也尔雅云左陵太丘郭璞云宋有太丘】黄帝地螾见【出吕氏春秋音引】周有赤乌之符【中及吕氏春秋皆云有火自天止于王屋流为乌云五室以数之也】驺峄山【邹县之峄山邹县本邾国鲁穆公改作邹从征记北岩有秦始皇所勒铭】蒲车【谓蒲襄车轮恶伤草木】葅稭【上音租下音戛周礼祭祀供茅葅説文云葅茅借也稭禾槀去其皮祭天以此】天齐渊【顾氏按解道彪齐记云临菑城南有天齐五泉竝出有异于常言如天之齐腹也】曰天主【谓主祠天】下下者【小顔云以下下谓最下也】注一云之下上畤【此之一云与汉书郊祀志文同也】东陆监乡【监音阚韦昭云县名属东平皇览云蚩尤冢在东郡夀张县门乡城中】祠三山【小顔以为下所谓三神山顾氏按地理志东莱曲成有参山山即此三山也非海中三神山也】注东莱不夜【不夜县名属东莱按解道彪齐记云不夜城葢古有日夜出见于境故莱子立城以不夜为名】注斗入海【谓斗絶曲入海也】四时主祠琅邪【按山海经云琅邪台在勃海间按是山如台地理志琅邪县有四时祠也】齐威宣【谓威王宣王也】宋毋忌【按乐产引老子戒经云月中仙人宋无忌白泽图云火之精曰宋无忌葢其人火仙也】正伯侨【乐产按马相如云正伯侨古仙人顾氏按裴秀冀州记云缑山仙人庙者昔有王乔犍为武阳人为栢人令于此得仙非王子乔也】充尚【无别所见】羡门髙【按秦始皇使卢生求羡门子髙是也】最后皆燕人【按最后犹言甚后也服防説止有四人是也小顔云自宋无忌至最后凡五人刘伯庄亦同此説非也】主运【按主运是邹子书篇名也】莫不甘心焉【谓心甘羡也】以风为解【顾野王云皆自解説遇风不至也】刻勒立书旁【小顔云今诸山皆有始皇所刻石文胡亥重刻其文具存也】此所谓无其徳用事【按即此封禅书序云葢有无其应而用事者矣此当有所据太史公再引以为説】殽以东【按殽即崤山杜预云农渑池县西南即今之崤山是也亦音豪】相山【地理志在长沙】曰济曰淮【按风俗通云济庙在临邑淮庙在平氏也】为嵗【于伪反】秋涸冻【按字林涸竭也下各反小顔云涸读与沍同沍凝也下故反春则解秋则凝】冬塞【先代反与赛同赛今报神福也】薄山者襄山也【应劭云在潼闗北十余里穆天子传云自河首襄山郦元水经云薄山统目与襄山不殊在今芮城北与中条山相连是薄襄一山也】岐山【地理志在美阳县西北也】呉岳【徐广云在汧】鸿冢【黄帝臣大鸿塟雍鸿冢葢因大鸿塟为名也】渎山蜀之汶山【按地理志蜀郡湔氏道崏山在西郭璞注云山在汶阳郡广阳县一名渎山也】河祠临晋【韦昭云冯翊县地理志临晋有河水祠】沔祠汉中【水经云沔水出武都沮县注云东南注汉谓汉水故祠之汉中乐产云汉女汉神也】湫渊【上子小反又子由反即龙之所处也】江水祠蜀【按风俗通江出崏山崏山庙在江都地理志江都有江水祠葢汉初祠之于源后祠之于委也又广雅云江神谓之奇湘江记云帝女也卒为江神华阳国志云蜀守李冰于彭门阙立江神祠三所汉书仪云祭四渎用三正牲沈圭有车马绀葢也】四大冢【按谓四山为大冢也又尔雅云山顶曰冢葢亦因鸿冢而为号也】沣涝【十三洲记沣水出鄠县南也】长水【按百官表有长水校尉沈约宋书云营近长水因以为名水经云长水出白鹿源今之荆溪水是也】鸣泽【按服防云鸣泽泽名在涿郡道县也】雍有日月参辰【按汉书旧仪云祭参辰皇于地阳谷口夹道在右为坛也】九臣十四臣【竝不见其名数所出故昔贤不论之也】诸布【按尔雅祭星曰布或诸布是祭星之处】诸逑【亦未详逑汉书作遂】西亦有数十祠【西即陇西之西县秦之先旧都故有祠】湖【地理志湖县属京兆有周天子祠二所】沣滈有昭明【按乐产引河图云荧惑星散为昭明】天子辟池【乐产云未闻顾氏以为壁池即滈池所谓华阴平舒道逢使者持壁以遗滈池君故曰壁池今谓天子辟池即周天子辟雍之地故周文王都鄷武王都滈既立灵台则亦有辟雍耳张衡亦以辟池为雍】于社亳【徐广云京兆杜县有亳亭则杜字误合作于杜亳且据文列于下皆是地邑则杜是县按秦宁公与亳王战亳王奔戎遂灭汤社皇甫谧亦云周桓王时自有亳土号汤非殷也而臣瓒以亳为成汤之邑故云在济阴非也按谓杜亳二邑有三社主之祠也】夀星祠【夀星葢南极老人星也见则天下理安故祠之以祈福夀】杜主故周右将军【按地理志杜陵故杜伯国有杜主祠四墨子云周宣王煞杜伯不以罪后宣王田于圃见杜伯执弓矢射宣王伏弢而死也】最小鬼之神【谓其鬼虽小而有神灵】雍四畤【雍有五畤而言四者顾氏以为兼下文上帝为五非也按四畤据秦旧而言也】木禺【一音寓寄也寄龙形于木寓鸟马亦然一音偶亦谓偶其形于水也】龙栾车【谓车有铃铃乃有栾和之节故取名也】通权火【权如字解如张晏一音爟周礼有司爟爟火官非也】房中堂上【按礼乐志有安世房中歌皆谓祭时室中堂上歌先祖功徳也】东宫云中【广雅曰东君也王逸注楚词云中云也东君云中亦见归藏易也】社主【即上文三社主也】巫保族累【二神名累力追反】巫先【谓古巫之先有灵者葢巫咸之类也】司命【按周礼以槱燎祠司命郑众云司命文昌四星也】施糜【郑氏云主施麋粥之神】祠九天【按孝武本纪云立九天庙于甘泉三辅故事云胡巫事九天于神明台淮南子云中央曰钩天东方曰苍天东北闵天北方天西北幽天西方皓天西南朱天南方炎天东南阳天也】河决金堤其符【谓河决乃水徳之符应也】刺六经【小顔云刺谓采取之也刘向七録云文帝所造书有本制服制篇刺音七锡反】长门【徐云在霸陵也】日再中【晋灼云淮南云鲁阳公与韩构战酣日暮援戈麾之日为却三舍岂其然乎】三嵗一郊【按汉书旧仪云元年祭天二年祭地三年祭五畤三嵗一遍皇帝自行也】深泽侯【按表深泽侯赵将夕孙夷侯胡绍封】武安侯【按是田蚡也】柏寝【按韩子云齐景公与晏子游于少海登柏寝之台而望其国】食巨枣【按包恺云巨或作臣】天神贵者太一【乐叶徴图曰天宫紫防北极天一太一宋均云天一太一北极神之别名春秋佐助期曰紫宫天皇曜魄寳之所理也石氏云天一太一各一星在紫宫门外立承事天皇大帝】开八通鬼道【按司马彪续汉书祭祀志云坛有八陛通道以为门又三辅黄图云上帝坛八觚神道八通广三十步】解祠【谓祠祭以解殃咎求福祥】太一泽山君地长【此则人上书言古天子祭太一太一天神也泽山本纪作臯山君臯山君地长谓祭地于臯山同用太牢故云用牛葢是异代之法也】武夷【顾氏按地理志云建安有武夷山溪有仙人塟处即汉书所谓武夷君是时既用越巫勇之疑即此神今按其祀用干鱼不飨牲牢或如顾説也】白金【按乐产云谓龙马】各以胜曰【按乐产云谓画青车以甲乙画赤车丙丁画车壬癸画白车庚辛画黄车戊巳将有水事则乗黄车故下云驾车辟恶鬼是也】鼎湖【按三辅黄图鼎湖宫名在蓝田韦昭云地名近宜春按湖本属京兆后分属农恐非鼎湖之处也】康王后【康王名寄也】不相中【按三苍云中得也】食马肝死耳【按论衡云气热而毒盛故食走马肝煞人故儒林传云食肉无食马肝是也】我何爱乎【上语栾大言子诚能修文成方我更何所爱惜乎谓不恡金寳及禄位也】棊自相击【顾氏按万毕术云取鸡血杂磨针铁杵和礠石棊头置局上即自相抵也】得四印【谓五利将军天士将军地士将军大通将军谓四也】卫长公主【按衞子夫之子曰卫太子女曰衞长公主是衞后长女故曰长公主非如帝姉曰长公主之例】当利公主【按地理志东莱有当利县】佩六印【更加乐通侯及天道将军印为六印】泰帝【按孔文祥云秦帝太昊也】神灵之封居七千【韦昭云黄帝时万国其以修神灵得封者七千国或为七十国乐产云以舜为神明之后封妫满于陈之是也顾氏按国语仲尼云山川之守足以纪纲天下者其守为神汪茫氏之君守封禺之山也】乃断斩非鬼神者【谓有非毁鬼神之人乃断理而诛斩之】胡【説文曰胡牛垂颔也释名云胡在咽下垂者即所谓龙胡也】祭月以羊彘特【按乐产云祭日以太牢月以少牢特不用牝也小顔云牛羊若彘止一牲故云特也】赞飨【按顾氏云飨祀祠也汉旧仪云赞飨一人秩六百石也】尽多不讐【按郑徳云相应为讐谓其言语不相应无验也】子侯暴病死【新论云武帝出玺印石财有兆朕子侯则没印帝畏恶故杀之风俗通亦云然顾按武帝集帝与子侯家语云道士皆言子侯得仙不足悲此説是也】填星【乐产包恺竝作旗星旗星即徳星符瑞图云旗星之极芒艳如旗本亦作旗也】作益延夀观【小顔以为作夀益延夀二馆按汉武故事云作延夀观髙三十丈】作通天茎台【按汉书竝无茎字疑衍也】五寛舒之祠官【按郊祀志云祠官寛舒议祠后土为五坛故谓之五寛舒祠官也】
　　河渠书第七
　　禹抑鸿水【抑音忆然抑者遏也洪水滔天故禹遏之不令害人也汉书沟洫注作堙堙抑皆塞之也】乗毳【字亦作毳同音昌芮反注以撮子芮反又子絶反与蕝音同也】乃厮二渠【厮汉书作酾史记旧本亦作洒字从水按韦昭云疏决为酾字音疏跬反厮即分其流泄其怒是也二渠其一即漯川其二王莽时遂空也】东南为鸿沟【按楚汉中分之界文颍曰即今官渡水也葢为二渠一南经武阳为官渡水一东经大梁城即河沟今之汴河是也】三江五湖【三江按地理志北江从防稽毘陵县北东入海中江从丹阳芜湖县东北至会稽阳羡县东入海南江从会稽呉县南东入海故禹贡有北江中江也五湖者郭璞江赋具区兆滆彭蠡青草洞庭是也又云太湖周五百里故曰五湖】辟沫水【辟音避沫音末按説文云沫水出蜀西南徼外与青衣合东南入江】自中山【小顔云中音仲即今之九嵕山之东仲山是也】西邸瓠口【按邸至也瓠口即谷口乃郊祀志所谓寒门谷口是也与池阳相近故曰田于何所池阳谷口是也】亦秦之利也【沟洫志郑国曰臣为韩延数嵗之命为东秦建万代之功是也】溉泽卤【溉古代反泽一作舄音昔又竝音尺本或作斥则如字读之】鄃居河北【音输韦昭云清河县也】河壖【韦昭音而縁反河边地又音人兖反】水工徐伯表【旧説徐伯表水工姓名也小顔以为表者巡行穿渠之处而表记之若今竖标表是也】番系【上音婆又音潘按诗小雅云番惟司徒畨氏也下音系也】从山东西【按谓从山东运漕而西入闗也】人茭牧其中【按茭干草也谓收茭及牧畜于中】令少府以为稍入【其田既薄越人徙居者习水利故与而稍少其税入之于少府也】自徴【音惩县名也在冯翊小顔云即今之澄城也】商顔下【顔音崖又如字商顔山名也】以为楗【其免反楗者树于水中稍下竹及土石也】延道防兮离常流【言河之决由其源道延长弛溢故使其道皆离常流故晋灼云言河道皆防壊】搴长茭【搴音已免反茭音交竹絙也茭一作茇音废邹氏又音绋也】闗中辅渠【按沟洫志儿寛为左内史奏请穿六辅渠谓之辅渠亦曰六渠也】
　　平准书第八【大司农属官有平凖令丞署以均天下郡国转贩贵则卖之贱则买之贵贱相权输归于京都故命曰平准】
　　自天子不能具钧驷【按天子驾驷马其色宜齐同今言国家贫天子不能具钧色之驷马汉书作醇驷醇与纯同一色也或作骍非也】秦钱重难用【顾氏按古今注云秦钱半两径一寸二分重十二铢】更令民铸钱【食货志云铸防钱按古今注云榆防钱重三铢钱谱云文为汉兴也】黄金一斤【按如淳云时以钱为货黄金一斤直万钱非也又臣瓉注云秦以一溢为一金汉以一斤为一金是其义也】稽市物踊腾粜【李奇云稽贮滞韦昭云稽留待也稽市当如李韦二释音晋灼及马融训稽为计及考于义为疎如淳云踊腾低昂也低昂者乍贱乍贵也今按汉书粜字作跃者谓物踊贵而价起有如物之腾跃而起也然粜者出卖之名故食货志云大熟则上粜三而舍一是也】经费【按经训常也言封君已下皆以汤沐邑为私奉故不领入天子之常税为一年之费】给中都官【按中都犹都内也皆天子之仓府以给中都官者即令太仓以穑官储也】即山铸钱【按即训就就山铸钱故下文云铜山是也一解即山山名也】益苑马以广用【谓増益苑囿造廏而养马以广用则马是军国之用】募人输粟爵至大庶长【按汉书食货志云文帝用晁错言令人入粟边六百石爵上造稍増至四千石为五大夫万二千石为大庶长各以多少为差】注仓氏庾氏【按出食货志】以武断于乡曲【谓乡曲豪富无官位而以威势主断曲直故曰武断也】抏【按三苍音五官反邹氏又五乱反按抏者耗也消耗之名言百姓贫故行巧抵之法也】邛僰【应劭云临邛属僰僰属犍为】彭呉【人姓名】灭朝鲜【彭呉始开其道而灭之也】吏发兴诛之【谓发军兴以诛之也】转漕【按説文云漕水转谷也一云车运曰转水运曰漕也】留墆无所食【墆音迭谓贮也韦昭音滞谓积也又按古今字诂墆今滞字则墆与滞同按谓富人贮滞积谷则贫者无所食也】级十七万凡直三十余万金【大顔云一金万钱也计十一级级十七万合百八十七万金而此云三十余万金其数必有误者顾氏按解云初一级十七万自此己上每级加二万至十七级合成三十七万也】官首者试补吏先除【官首武功爵第五也位稍髙故得试为吏先除用也】千夫如五大夫【千夫武功爵第七五大夫二十爵第九也言千夫爵秩比于五大夫二十爵第九故杨仆以千夫为吏是也】爵得至乐卿【按此言武功置爵唯得至于乐卿也臣瓒所引茂陵书葢后人记其爵失次耳今注称十爵至十八庶长为乐卿十九至二十为乐公乃以旧世爵释武功爵葢亦臆説非也大顔亦以为然】废格沮诽【格音阁亦如字沮音绪诽音非按谓废格天子之命而不行及沮败诽谤之者皆被穷治故云废格沮诽之狱用矣】注蹛停一曰贮【萧该按字林云贮尘也音伫此谓居积停滞尘久也或作贮子贡发贮鬻财是也】废居【刘氏云废出卖居停蓄也是出卖于居者为废故徐仙氏云有所废有所畜是也】居邑【服防云居谷于邑中是也】封君皆低首仰给【按服防云仰给于商贾是也而刘伯庄以为封君及大商皆低首营私以自给不佐天子非也】赤金【説文云铜赤金也注云丹阳铜者神异经云西方金山有丹阳铜也】天用莫如龙【易云行天莫如龙也】地用莫如马【易云行地莫如马也】人用莫如【礼曰诸侯以为寳也】其文龙【顾氏按钱谱其文为龙隠起肉好皆圜文作云霞之象】名白选【苏林曰选音选择之选包恺及刘氏音息恋反尚书大传云夏后氏不杀不刑死罪罚二千馔马融云馔六两音汉书作撰音同】直三千【晋灼按黄图直三千二百】以重差小方之【钱谱肉好皆方隠起谓以八两差为三品此重六两下小隋重四两也云以重差小者谓半两为重故差小重六两而其形方也】其文马【钱谱肉好皆方隠起马形肉好之下又是连珠文也】复小隋之【汤果反尔雅注隋者狭长也谓长而方去四角也】其文【钱谱肉圆好方为隠起甲文】东郭咸阳【东郭姓咸阳名也按风俗通东郭牙齐大夫咸阳其后也】析秋毫【按言百物毫芒至秋皆美细今言羊等三人言利事纎悉能分析其秋毫也】故吏皆适伐棘【谓故吏先免者皆适令伐棘上林不谓无马者韦説非也】作昆明池【按黄图云昆明池周四十里以习水战乂荀悦云昆明子居滇河中故习水战以伐之也】属少府【韦昭云天子私所给赐经用也公用属大司农也】子牢盆【按苏林云牢价直也今代人言雇手牢盆晋灼云苏説是乐产云牢乃盆名其説异】竒民【包恺音羁诸侯也非农工之俦故言奇也】擅筦【音管上音善】富羡【弋战反羡饶也与衍同义】沮事之议【沮止也仅等言山海之藏宜属大农奇人欲擅利必有沮止之议此不可聼许也】釱左趾【按三苍云釱踏脚钳也字林徒计反张斐汉晋律序云状如跟衣着足足下重六斤以代膑至魏武改以代刖也】异时【异时犹前时也】算轺车【説文云轺小车也傅子云汉代贱乗轺今则贵之言算轺车者有轺车使出税一算二算也】贾人緍钱【緍音旻緍者丝绳以贯钱者千钱出二十算也】稽诸物【稽者停也留也即上文所谓废居居邑是也】自占【按郭璞云占自隠度也谓各自隠度其财物多少为文簿送之官也若不尽皆没入于官音之赡反】占不悉【悉尽也具也若通家财不周悉尽者罸戍边一嵗】籍名田【谓贾人有市籍不许以名占田也】没入田僮【若贾人更占田则没其田及仆僮皆入之于官】大抵无虑【抵音氐抵归也刘氏云大抵犹大畧也按大抵无虑者谓言大畧归于铸钱更无他事从虑】人多奸铸钱【按多奸巧杂以鈆锡也】钟官赤侧【钟官掌铸赤侧之钱韦昭云侧边也故晋灼云以赤铜为郭今钱见有赤侧者】张汤死民不思【乐产云诸所废兴附上困下皆自汤故人不思之也】杨可告緍【姓杨名可也如淳云告緍者令于杨可告占緍之不尽者也】少反者【反音番反谓反使从轻也按刘徳为京兆尹毎行县多所平反是也】分曹【如淳云曹辈也谓分曹辈而为使也】官布多【布谓泉布】越欲与汉用舩逐乃大修昆明【葢始穿昆明池欲与滇王战今乃吏大修之将与南越吕嘉战逐故作楼船于是杨仆有将军之号又下云因南方楼船卒二十余万人撃南越也】列观环之【按昆明池有豫章馆豫章地名以言将出军于豫章故也】比没入田【比昔所以入之田也】度四万石【乐产云度犹运也】自籴乃足【按谓天子所给廪食者多故官自籴乃足也】所忠【人姓名服防云掌故官取书于司马相如者封禅书公孙卿因所忠言实鼎是也唯姚察独以为所患非也】齐人【晋灼云被教整齐人也】命曰株送徒【李奇曰先至者为魁株应劭云株根本也送当作选选引也按应李二音是先至之人令之相引似若得其株本则枝叶自穷故曰株送徒又文颍曰凡鬭鸡胜者为株传云阳沟之鸡三嵗为株今鬭鸡走马者用之因其鬭鸡本胜时名故云株送徒也】筑令居【令音零姚氏音连韦昭云金城县】列侯以百数【刘氏言其多以百而数故坐酧金失侯者一百六人】器苦恶【苦音苦楛反言苦其器恶而买卖也言器苦窳不好凡病之器云苦窳音庾语见本纪苦如字读亦通也】地比给初郡【比音鼻谓南阳汉中已徃之郡各以其地比近给初郡初郡即西南夷初所置之郡】卒奉【扶用反包氏同】不偿其僦【服防云雇载云僦言所输物不足偿其雇载之费也僦音子就反】他郡各输急处【谓他郡能入粟输其所在急要之处也】坐市列【谓吏坐市肆行列之中】金马三品【即下或黄或赤白黄黄金也白白银也赤赤铜也竝见食货志】或钱或布或刀或贝【按钱本名泉言货之流如泉也故周有泉府之官及景王乃铸大钱布者言货流布故周礼有二夫之布食货志货布首长八分足支八分刀者钱也食货志有契刀错刀形如刀长二寸直五千以其形如刀故曰刀以其利于人也又古者货贝寳食货志有十朋五贝皆用为货其各有多少元直十贝故直二千一百六十已下各有差也】



　　史记索隠卷九
　　钦定四库全书
　　史记索隠卷十
　　唐　司马贞　撰
　　呉太伯系家第一【系家者系诸侯代系也言其下及子孙常有国故孟子曰陈仲子齐之系家又董仲舒曰王者封诸侯非官之也得以代为家也】
　　呉太伯【国语曰黄池之会晋定公使谓呉王夫差曰夫命圭有命固曰呉伯不曰呉王是呉本伯爵也按范寗解论语曰太者善大之称伯者长也周太王之元子故曰太伯称仲雍季歴皆以字配名则伯亦是字又是爵但其名史籍先阙耳】弟仲雍【伯仲季是兄弟次第之字若表徳之字意义与名相符则系本曰呉熟哉居蕃离宋忠曰熟哉仲雍字蕃离今呉之余暨也解者云雍是熟食故曰雍字熟哉也】奔荆蛮号句呉【荆者楚之旧号以州而言之曰荆蛮者闽也南夷之名蛮亦称越此言自号句呉呉名起于太伯明以前未有呉号地在楚越之界故称荆蛮顔师古注汉书以呉言句者夷语发声犹言于越尔此言号句呉当如顔解而注引宋忠以为地名者系本居篇曰熟哉居藩离熟始徙句呉宋氏见史记有太伯自号句呉之文遂弥缝解彼云是太伯始所居地名裴氏引之恐非其义藩离既有其地句呉何总不知贞实呉人不闻别有城邑曽名句呉则系本之文或难依信呉地记曰太伯居梅里在阖闾城北五十里许】仲雍卒【呉地记曰仲雍冢在呉乡常熟县西海虞山上与言偃冢竝列】故夏虚是为虞仲【夏都安邑虞都太阳之虞城在安邑南故曰夏虚左传曰太伯虞仲太王之昭则虞仲是太王之子必也论语称虞仲夷逸隠居放言是仲雍称虞仲今周章之弟亦称虞仲者葢周章之弟字仲始封于虞故曰虞仲则仲雍本字仲而又为虞之始祖故后代亦称虞仲所以祖与孙同号也】子转【谯周古史考云柯转】子颇髙【古史考作颇梦】子卑【古史考云卑轸】以开晋伐虢【春秋经僖公五年冬晋人执虞公左氏二年传曰晋荀息请以屈产之乗与垂棘之壁假道伐虢宫之奇諌不聴虞公许之且请先伐之遂伐虢灭下阳五年传曰晋侯复假道伐虢宫之奇谏不聴以其族行曰虞不腊矣八月甲午晋侯围上阳冬十有二月灭虢师还遂袭虞灭之也】太伯至夀梦十九代【夀梦是仲雍十九代孙也】二年【自夀梦已下始有其年春秋唯记卒年计二年当成七年也】楚之亡大夫申公巫臣【左传鲁成二年曰巫臣使齐及郑使介反币而以夏姬行遂奔晋七年传曰子重子反杀巫臣之族而分其室巫臣遗二子书曰余必使尔罢于奔命以死巫臣使于呉呉子夀梦悦之乃通呉于晋教呉乗车教之战陈教之叛楚寘其子狐庸焉使为行人呉始伐楚伐巢伐徐马陵之会呉入州来子重子反于是乎一嵗七奔命是】十六年【春秋经襄三年楚公子婴齐帅师伐呉左传曰楚子重伐呉为简之师克鸠兹至于衡山也】二十五年王夀梦卒【襄十二年经曰秋九月呉子乗卒左传曰夀梦计从成六年至此正二十五年系本曰呉熟姑徙句呉宋忠曰孰姑夀梦也代谓祝梦乗诸也夀孰音相近姑之言诸也毛诗传读姑为诸知熟姑夀梦是一人又名乗也】长曰诸樊【春秋经书呉子遏左传称樊葢遏是其名诸樊是其号公羊传遏作谒】次曰余祭【左传曰阍戕戴呉杜预曰戴呉余祭也又襄二十八年左传齐庆封奔呉句余与之朱方杜预曰句余呉子夷末也计祭余以襄二十八年卒则二十八年赐庆封邑不得是夷末且句余余祭或谓是一人夷末唯史记作余昧左氏及公羊竝为余祭夷末句余音字各异不得为一或杜氏误耳】次曰季札【公羊传曰谒也余祭也夷末也与季子同母者四人季子弱而才兄弟皆爱之同欲以为君兄弟迅相为君而致国于季子故谒也死余祭也立余祭也死夷末也立夷末也死则国宜之季子季子使而亡焉僚者长庶也即之阖闾曰将从先君之命则国宜之季子也如不从君之命则宜立者我也僚恶得为君乎于是使専诸刺僚史记夀梦四子亦约公羊文但以僚为余昧子为异耳左氏其文不明服防用公羊杜预依史记及呉越春秋下注徐广引系本曰夷昧及僚昧夷光生检系本今无此语然按左狐庸对赵文子谓夷宋甚徳而度其天所启也此必君之子孙实终之若以僚为末子不应此言又光言我王嗣国是夷昧子且明是庶子】诸樊元年已除丧至乃舍之【皆襄十四年左氏传文】不义曹君【成十三年左传曰曹宣公卒于师曹人使公子负刍守使公子欣时逆丧秋负刍杀其太子而自立杜预曰皆宣公庶子也负刍成公也欣时子臧也十五年传曰会于戚执曹成公也执而归诸京师诸侯将见子臧于王而立之子臧曰前志有之曰圣达节杜预曰圣人应天命不拘常礼也次守节杜预曰谓贤者也下失节杜预曰愚者妄动也为君非吾节也虽不能圣敢失守乎遂进奔宋也】君子曰【君子者左丘明所为史评仲尼之词指仲尼为君子也】四年晋平公立【左传襄十年春晋悼公平公即位是也】十三年樊卒【春秋经襄二十五年十有二月呉子遏伐楚门于巢卒左传曰呉子诸樊伐楚以报舟师之役门于巢巢牛臣曰呉王勇而轻若启之将亲门我获射之必殪是君也死疆其少安从之呉子门焉牛臣隠于短墙以射之卒也】封于延陵【襄三十一年左传赵文子问于屈狐庸曰延州来季子其果立乎杜预曰延州来季札邑也昭二十七年左传曰呉子使延州来季子聘于上国杜预曰季子本封延陵后复封州来故曰延州来成七年左传曰呉入州来杜预曰州来楚邑淮南下蔡县是昭十三年传呉灭州来二十三年传呉伐州来则州来本为楚邑呉光伐灭遂以封季子也地理志防稽毗陵县云季札所居太康也地理志曰故延陵邑季札所居栗头有季札祠地理志沛郡下蔡县云古州来国为楚所灭后呉取之至夫差迁昭侯于此公羊传曰季子去之延陵终身不入呉国何休曰不入呉朝廷也此云封于延陵谓因而赐之以菜邑而杜预春秋释例土地名则云延州来阏不知何故而为此言也】泱泱【于良反泱泱犹汪汪洋洋美盛貌也杜预曰和大之声也】沨沨【音冯又音泛杜预曰中庸之声】大而寛【左传作大而婉杜预曰婉约也大而约则俭节易行寛字宜读为婉也】招萷【韶箫二字体变耳】有感【感读为憾字省耳胡暗反】象萷【音朔又素交反】则盟主也【注引徐广曰盟一作明按左传亦作明此以聴声知政言其明聴耳非盟会也】将舍于宿【注引左传曰将舍于戚按太史公欲自为一家事虽出左氏文则随义而换既以舍字替宿遂误宿字下替于戚戚既是邑名理应不易今宜读宿为戚戚卫邑孙文子旧所食地】而又可以畔乎【左传曰而又何乐此畔字宜读曰乐乐谓所闻钟声也畔非其义也】赵文子【名武也】韩宣子【名起也】魏献子【名钟舒也】七年楚公子围杀其王【今按春秋经襄二十五年呉子遏卒二十九年阍杀呉子余祭昭十五年呉子夷末卒是余祭在位四年余昧在位七十年系家倒错二王之年此七年正是余昧之三年昭元年经曰冬十一月楚子麋卒左传曰楚公子围将聘于郑未出境闻王有疾而还入问王疾遂缢而杀孙卿曰以冠缨绞之遂杀其子幕及平夏王于郏谓之郏敖也】注入棘栎麻【杜预注彼云皆楚东鄙邑谯国酂县东北有棘亭汝阴新蔡县东北有栎亭故解者以麻即襄城县故麻城是也】至雩娄【昭五年左传曰楚子使沈尹射待命于巢防启彊待命于雩娄今直言至雩娄略耳】余祭卒【春秋襄二十九年经曰阍杀呉子余祭左传曰呉人伐越获俘焉以为阍使守舟呉子余祭观舟阍以刀杀之公羊传曰近刑人则轻死之道是也】王余昧二年楚公子弃疾杀灵王【据春秋即昧之十五年也昭十三年经曰夏四月楚公子比自晋归干楚弑其君防于干谿楚公子弃疾杀公子比左传具载以词繁不録公子比弃疾皆灵王弟也比即子干也灵王公子围也即位后易名为防弃疾即位后易名熊居是为平王史记以平王遂有楚国故曰弃疾弑君春秋以子干已为王故曰比杀君彼此各有意义也】王僚二年【计僚元年当昭十六年比一年公子光亡王舟事在昭十七年左传也】王僚【此文以为余末子公羊传以为夀梦庶子也】光【此文以为诸樊子系本以为夷昧子也】伍子胥来奔【左传昭二十年曰伍员如呉言伐楚之利于州于杜预曰州于呉子僚也公子光曰是宗为戮而欲反其讐不可从也彼将有他志余姑为之求士而鄙以待之乃见鱄设诸焉而耕于鄙是谓客礼以接待也】拔居巢钟离【昭二十四年经曰冬呉灭巢左传曰楚子为舟师以略呉疆沈尹戌曰此行也楚必亡邑不抚人而劳之呉不动而速之呉人踵楚边人不备遂灭巢及钟离乃还也】居巢【地理志居巢属卢江钟离属九江应劭曰钟离子之国也】初楚边邑卑梁氏【左传无其事】伍子胥初奔呉至待专诸之事【依左传即上五年公子光客之是也事合记于五年不应略彼而更具于此也】楚平王卒【昭二十六年春秋经书云楚子居卒十二诸侯表及左传合于僚十一年也】十三年春呉【据表及左氏传止合有十二年事竝见昭二十七年左传也】烛庸葢余【春秋作掩余史记竝作葢余义同而字异或者谓太史公被腐刑不欲言掩也贾逵及杜预及刺客传皆云二公子王僚母弟而昭二十三年左传曰光帅右掩余帅左杜注彼则云掩余呉王夀梦子又系族谱亦云二公子竝夀梦子若依公羊僚为夀梦子则与系族谱合也】専诸勇士【専或作剸左传作鱄设诸刺客传曰诸棠邑人也】母老子弱【依王肃解与史记同于理无失服防杜预见左传下文云我尔身也以其子为卿遂强解是无若我何犹言我无若是何语不近情过为迃回非也】四月丙子【春秋经唯言夏四月左传亦云丙子当别有按据不知出何书也】谒王僚饮【谒请也本或作请也】夹持铍【音披刘逵注呉都赋铍两刃小刀】详为【上音阳下如字左传曰光伪足疾详即伪也或读此为字音伪非也岂详伪重言耶】匕首【刘氏曰首短劒也按盐铁论以为长尺八寸通俗云其头类故曰首也】二公子降楚楚封之舒下又伐楚拔舒杀二公子【左传昭二十七年曰掩余奔徐烛庸奔钟吾三十年经曰呉灭徐徐子奔楚左传曰呉子使徐人执掩余使钟吾人执烛庸二公子奔楚楚子大封而定其徙无封舒之事当是舒徐字乱又且疎略也】孙武曰【按左氏此年有子胥对耳无孙武事也】六年取居巢【左传定二年当为七年四年战于栢举呉入郢是也】鞭平王尸【左氏无此事也】今果如何【言今欲果敢伐楚可否也】堂谿氏注司马彪云【按地理志而知】夫差取畨【定六年左传四月己丑呉太子终累败楚舟师杜预曰阖闾子夫差兄此以为夫差当谓名异而一人耳左传又曰获潘子臣小惟子及大夫七人楚于是乎迁郢于鄀此言畨畨音潘楚邑名子臣即其邑之大夫也】孔子相鲁【定十年左传曰夏公防齐侯于祝其实夹谷孔丘相犂弥言于齐侯曰孔丘知礼而无勇是也但杜预以为相会仪也而史迁孔子系家云摄行相事按左氏丘以公退曰士兵之又使兹无还揖是摄国相也】败之姑苏【姑苏台名在呉县西三十里左传定十四年曰越子大败之灵姑浮以戈撃阖闾阖闾伤指还卒于陉去檇李七里杜预以为檇李在嘉兴县南灵姑浮越大夫也】谓曰对曰【此为以阖闾谓夫差夫差对阖闾左传则云对曰者夫差对所使之人也】注澒池【澒胡贡反水银以为池】注太伯至夫差二十六世【史记太伯至夀梦十九代诸樊已下六王唯二十五世】大夫伯嚭为太宰【按左传定四年伯嚭为太宰当阖闾九年非夫差代也】败越夫椒【贾逵云越地葢近得之然其地阙不知所在杜预以为太湖中椒山非战所夫椒山不得为一且夫差以报越为志又伐越当在越地何乃不离呉境近在太湖中又按越语云败五湖也】栖于会稽【鸟所止宿曰栖越为呉败依托于山林故以鸟栖为喻左传作保国语作栖】大夫种【大夫官也种名也呉越春秋以为种姓文而刘氏云姓大夫非也】有过氏【过音戈寒浞之子浇所封国也猗姓国晋地道记曰东莱掖县有过乡北有过城古过国也】斟灌斟寻注夏同姓【贾氏据系本而知也按地理志北海夀光县应劭曰古斟灌亭是也平夀县复云故北防寻禹后今防城也然防与斟同】注有仍国名【未知其国所在春秋经桓五年天王使仍叔之子来聘谷梁经传并作任叔仍任声相近或是一地甫吕虢郭之类按地理志东平有任县葢古仍国】使人诱之【左传云使女艾谍浇遂灭过戈杜预曰谍也】七年败齐艾陵【七年鲁哀公之六年也左传此年无伐齐事哀公十一年败齐艾陵尔】征百牢【事在哀七年是年当夫差八年不应上连七年按左传曰子服景伯对不聴乃与之非谓季康子使子贡説得不用百牢太宰嚭自别召康子乃使子贡辞之耳】为驺伐鲁【左传驺作邾声相近自乱耳杜预注左传亦曰邾今鲁国驺县是也驺宜音邾】十年十一年竝伐齐【依左氏合作十一年十二年也】子胥惧曰是弃呉也【左氏作豢呉豢养也】有颠越勿遗【左传曰其颠越不共则劓殄无遗育无俾易种于兹邑是商所以兴也今君易之此则艾陵战时也】使子胥于齐【左传直曰使于齐杜预曰私使人至齐属其子按左传又曰反役王闻之明非子胥自使也】属镂【劒名见越絶书】墓上以梓【左传云树吾墓槚槚可材也呉其亡乎梓槚相类因变文也】抉吾眼置之呉东门【抉乌穴反此国语文彼以抉为辟又云以手抉之王愠曰孤不使大夫得有见乃盛以鸱夷投之江也】齐鲍氏弑悼公【公名阳生左传哀十年呉伐齐南鄙齐人杀悼公不言鲍氏又鲍氏以哀八年为悼公所杀今言鲍氏葢其宗党耳且此伐在艾陵战之前年也今记于后亦为颠倒也】召鲁卫防橐臯【哀十二年左传曰公会呉于橐臯衞侯会呉于郧此并言会卫橐臯者按左传呉徴会于卫初卫杀呉行人惧谋于子羽子羽曰不如止也子木曰徃也以本不欲赴会故鲁以夏会卫及秋乃会太史公以其本召于橐臯故不言郧广陵县东南有发繇口橐音他各反也】注逡遒【上七巡反下酒尤反】赵鞅怒将伐呉乃长晋定公【此依左传文按左传鞅呼司马寅曰建鼓整列二臣死之长幼必可知也是赵鞅怒又曰司马寅请姑视之反曰肉食者无墨今呉王有墨国其胜乎杜预曰墨气色下也国为敌所胜又曰太子死乎且夷徳轻不忍久请少待之乃先晋人是也徐贾所云据国语不与左传合非也左氏鲁襄公伐晋楚为会先书晋晋有信耳外传即国语也书有二名也外呉者呉夷贱之不许同中国故言外也】二十年越复呉【哀十九年左传曰越人侵楚以误呉也杜预曰误呉使不为备也无伐呉事】于甬东【国语曰甬句东越地防稽句章县东海中州也按今鄮县是也】自刭死【左传曰乃缢越人以归也】注犹亭卑犹位【按亭亭名卑犹位三字共为地名呉地记曰徐枕山一名卑犹山是】注土【路禾反小竹笼以盛土】齐太公系家第二
　　太公望吕尚者【谯周曰姓姜名牙炎帝之裔伯夷之后掌四岳有功封之于吕子孙从其封姓尚其后也按后文王得之渭濵云吾先君太公望子久矣故号太公望葢牙是字尚是其名后武王号为师尚父也】或封于申【地理志在南阳宛县申伯国也吕亦在宛县之西也】葢尝穷困年老矣【谯周云吕望常屠牛于朝歌卖饮于孟津】非彲【徐广音勑知反余本亦作螭字】伐崇密须【按郡国志在东郡廪丘县北今曰顾城密须姞姓在河南密县东故密城是也与安定姫姓密国别也】誓曰苍兕苍兕【亦有本名作苍雉按马融曰苍兕主舟楫官名又王充曰苍兕者水兽九头今誓众令急济故言苍兕以惧之然此文上下并今文泰誓也】羣公奉明水【周本纪毛叔郑奉明水也】卫康叔布采席【周本记卫康叔布兹兹是席故此亦云防席也】犁明至国【犁音里奚反犁犹比也一云犁犹迟也】南至穆陵北至无棣【旧説穆陵在会稽非也按今淮南有故穆陵门是楚之境无棣在辽西孤竹服防以为太公受封境界所至不然也葢言其征伐所至之域也】祭公慈母【系本作庮公慈母谯周亦曰祭公慈也】哀公不辰【系本作不臣谯周亦作不辰宋忠曰哀公荒淫田游国史作还诗以刺之也】其党率营丘人【宋忠曰其党周马繻人将胡公于贝水杀之而出自立是为献公】成公脱【系本及谯周皆作説】鲁人以为让【让犹责也】八年伐纪【按春秋庄四年纪侯大去其国左传云违齐难是也】戍葵丘【杜预曰临淄西有地名葵丘又桓三十五年防诸侯于葵丘当鲁僖公九年杜预云陈留外黄县有葵丘不同者葢葵丘有两处杜意以戍葵丘当不逺出齐境故引临淄县西之葵丘若三十五年防诸侯于葵丘杜氏又以不合在本国故引外黄东葵丘为注所以不同尔】遂猎沛丘【左传作贝丘也】游雍林【亦有本作雍廪贾逵曰渠丘大夫左传云雍廪杀无知杜预曰雍廪齐大夫此云游雍林雍林人尝有怨无知遂袭杀之葢以雍林为名其地有人杀无知贾言渠丘大夫者渠丘邑名雍林为渠丘大夫也】笙渎【贾逵云鲁地勾窦又按邹诞生本作莘渎笙声相近莘如字渎音豆论语作沟渎葢后代声转而字异故诸文不同尔也】设轻重鱼盐之利【按管子有理人轻重之法七篇轻重谓钱也又有捕鱼煮盐法也】二年伐灭郯【徐广曰一作谭据春秋鲁庄十年齐师灭谭是也杜预曰谭国在济南平陵县西南然此郯乃东海郯县不当作谭字也】城楚丘【贾逵曰楚丘卫城地杜预曰在济阴武成县南即今之卫南县】方城以为城【按地理志叶县南有长城号曰方城则杜预韦昭説为得而服氏云在汉南未知有何慿据】离枝孤竹【离枝音零支又令祗又如字离枝孤竹皆古国名秦以离枝为县故地理志辽西令支县有孤竹城尔雅曰孤竹北戸西王母曰下谓之西荒也】徐姬【按系本徐嬴姓礼妇人称国及姓今言此徐姬者然姬是众妾之总故汉禄秋令云姬妾数百妇人亦总称姬姬亦未必尽是姓也】生无诡【左传作无亏也】雍巫有宠【贾逵曰以雍巫为易牙未知何据按管子有棠巫恐与雍巫是一人也】丙戎【左传曰邴作邴歜也】庸职【左传曰作阎职此言庸职不同者传所云阎姓职名也此言庸职庸非姓葢谓受顾织之妻史意不同字则异耳】鲁大夫如晋【成二年左传鲁臧宣叔卫孙桓子如晋皆主于防克是】合靡笄下【靡如字靡笄山名在济南与代地磨笄山不同也】令齐东亩【陇亩东行则齐车马东向行马也】欲尊王晋景公【王劭按张衡曰礼诸侯朝天子执玉既授而反之若诸侯自相朝则不授玉齐顷公战败朝晋而授玉是欲尊晋侯为王太史公探其防而言今按此文不云授玉王氏之説复何所依聊记异耳】中行献子【荀偃祖林父也为中行后改姓中行氏也】上太行入孟门【孟门山在朝歌东北太行山在河内温县西】陪臣争趣【左传作扜趣此为争趣者是太史公变左氏之文言陪臣但争趣投有淫者耳更不知他命也】崔杼毋归【毋音无也】犁且【即余反即犁弥也】芮姬生子荼【左传曰鬻姒之子荼嬖则荼毋姓姒此芮姫不同也谯周依左氏作鬻姒邹诞生本作芮姁音五句反也】公子夀【一作嘉】驹黔【三人奔衞】公子驵【左传作鉏】阳生【二人奔鲁凡五公子也】伐鲁取讙阐【二邑名讙在今博城县西南杜预曰阐在东平刚县北】监止有宠【监左传作阚音苦滥反阚在东平须昌县东南也】御鞅言简公【鞅名也为仆御之官故曰御鞅亦田氏之族按系本陈桓子无字产子亹亹产子献献产鞅也】四乗如公【服防曰成子兄弟八人二人共乗一车故四乗按系本东僖子乞产成子常简子齿宣子其夷穆子安禀立子尚毉兹子芒盈恵子得凡七人杜预又取昭子庄以充八人之数按系本昭子将来是桓子之子成子之叔父又不名庄强相证会言四乘有八人耳今按田完系家云田常兄弟四人如公宫与此事同今此唯称四乗不言人数知四乗谓兄弟四人乗车而入非二人共车也然其昆弟三人不见者葢时或不在不同入公宫不可强以四乘为八人添叔父为兄弟之数服杜殊失也】徐州【音舒其字从人左氏作舒舒陈氏邑説文作防防在莘县】公骜【系本及谯周皆作敬葢误也】齐安平以东【安平齐邑按地理志涿郡有安平县也】田防及廪丘【田防齐大夫廪邑东郡有廪丘县也】
　　鲁周公系家第三
　　周公【周地名在岐山之阳本太王所居后以为周公之菜邑故曰周公即今之扶风雍东北故周城是也諡曰周文公见国语】旦为子孝【邹诞本孝作敬也】负子之责【尚书曰负为丕今此为负者谓三王负于上天之责故我当代之郑亦曰丕读曰负】在强葆【强葆即襁褓古字少假借用也】异母同颖【尚书曰异亩此母义通邹诞本同】嘉天子之命【徐广云一作鲁鲁字误也今书序作旅史记嘉天子命于文亦得何须作嘉旅】不敢训周公【按尚书作诮让也此作训字误耳义无所通徐氏合定其本何须云一作诮也】自周至丰【周镐京也丰文王所作邑后武王都镐于丰立文王庙按丰在鄠县东临丰水东去镐二十五里也】周公犇楚【经典无文其事或别有所出而谯周云秦既燔书时人欲言金縢之事失其本末乃云成王少时病周公祷河欲代王死藏祝策于府成王用事人谗周公周公奔楚成王发府见策乃迎周公又与防恬传同事或然也】其祖甲【孔安国以为汤孙大甲马融郑以为武丁子帝甲按纪年太甲唯得十二年此云祖甲享国三十三年知祖甲是帝甲明矣】周公卒秋未获【据尚书武王崩后有此雷风异今此言周公卒后更有暴风之变始开金縢之书当不然也葢由史迁不见古文尚书故説乖误】子伯禽是为鲁公【周公元子就封于鲁次子留相王室代为周公其余食小国者六人蒋凡邢茅胙祭也】平易近民【言为政简易者民必附近之近谓亲近也】作肹誓【尚书作费徐广云一作鲜一作狝按尚书大传见作鲜誓鲜誓即肹誓古今字异义亦变也鲜狝也言于肹地誓众自行狝田之礼以取鲜兽而祭故字或作鲜或作狝孔安国云费鲁东郊地名即鲁卿季氏之费邑地也】考公酋【酋系本作就邹诞本作道】公熙【一作怡考公弟】幽公宰【系本名圉】弟防是为魏公【系本防作弗音沸魏作防且古书多用魏字作防则太史公意亦不殊也】厉公擢【系本作翟音持角反也】真公濞【真音槙本亦多作慎公按卫亦有真侯可通也濞系本作挚或作鼻匹位反邹诞本慎公嚊】恵公弗湟【系本作弗皇年表作弗生】长庶子息【隠公也系本隠公名息姑】为息娶宋女恵公夺而妻之【左传宋武公生仲子仲子手中有为鲁夫人文故归鲁生桓公今此云恵公夺息而自妻又经传不言恵公无道左传文见分明不知太史公何据而为此説谯周亦深不信然】生子允【徐广且作轨系本亦作轨也】子开立是为涽公【系本名启方今作开避汉景帝讳春秋作闵公也】以尸与之【本亦作死字也】见孟女【即左传云孟任党氏二女孟长也任字也非姓耳】厘公元年【涽公弟名申成季相之鲁国理鲁人为僖公作鲁颂也】以汶阳鄪封季友【贾逵云鲁二邑鄪或作费同秘音按费在汶水之北则汶阳非邑贾言二邑非也按地理志东海费县班固云鲁季氏邑葢尚书费誓即其地】髙梁【晋地在平阳县西北】齐女为哀姜【此哀非諡葢以哭而过市国人哀之谓之哀姜故生称哀与上桓夫人别也】生子倭【人唯反一作俀音同】鲁讳之【谓不书其唯言公如晋是讳】以相三君【宣公成公襄公】注三家各征其一【征谓起徒役也武子为三军故一卿主一军之征赋也】太子卒【左传曰毁敬归之子野立三月卒也】入鲁问礼【齐系家亦然左传无其事】齐归之子稠【系本作稠又徐广云一作袑音绍也】穆叔【鲁大夫叔孙豹也宣伯乔如之弟也】臧昭伯弟会【系本臧会臧顷伯也宣叔许之孙与昭伯赐为从父昆弟也】叔孙昭子【名婼即穆叔子】子家驹【鲁大夫仲孙氏之族名驹諡懿伯也】郈昭伯【按系本昭伯名恶鲁孝公之后称厚氏也】髙龁子将粟【系本子将上有货字即梁丘据也龁音纥齐臣也左传子将作子犹】东门遂【系本作述邹诞本作秫又系本遂产子家归父及昭子子婴也】遇孟武伯于街【有本作卫者非也左传于孟氏之衢】子将立是为哀公【系本将作蒋也】子显立是为穆公【系本显作不衍】平公叔【系本作旅】子屯立【作论反】子匽立【匽音偃也】文公贾【系本作湣公邹诞本亦同仍云系家或作文公】徐州在鲁东【按説文防邾之下邑在鲁东又郡国志曰鲁国薛县六国时曰徐州又纪年云梁恵王三十一年下邳迁于薛故名徐州则徐与防并音舒】迁于下邑【下邑谓国外之小邑或有本作卞邑然鲁有卞邑所以惑也】顷公卒于柯【按春秋齐代鲁柯而盟杜预云柯齐邑今济北东柯也】龂龂如也【龂音鱼斤反读如论语訚訚如也言鲁遒虽防而洙泗之间尚訚訚如也邹诞生亦音银又作断断如尚书则断断是专一之义徐广又引地理志音五艰反云龂龂是鬬争之貌故繁钦遂行赋云渉洙泗而饮马兮耻少长之龂龂是也按下文云至于揖让之礼则从矣鲁尚有揖让之风如论语音訚为得】











　　史记索隠卷十
　　钦定四库全书
　　史记索隠卷十一
　　唐　司马贞　撰
　　燕召公系家第四
　　召公【召者畿内菜地奭始食于召故曰召公或説者以为文王受命取岐周故墟周召地分爵二公故诗有周召二南言皆在岐山之阳故言南后王封之北燕在今幽州蓟县故城是也亦以元子就封而次子留周室代为召公至宣王时召康公虎其后也】九世至恵侯【竝国史先失也夫自恵侯已下皆无名亦不言属唯昭王父子有名葢在战国时旁见他説耳】郑侯立【按諡法无郑郑或是名】宣侯【谯周曰系本谓燕自宣侯已下皆父子相传无及故系家桓侯已下竝不言属以其难明故也按今系本无燕代系宋忠依太史公书以补其阙寻徐广作音尚引系本葢近始散佚耳】庄公十六年与宋卫共伐周【谯周云据左氏燕与卫伐周恵王乃是南燕姞姓系家以为南燕伯故着史考云北燕是姞姓耳今按左氏庄十九年卫师伐周二十年齐伐山戎传云执燕仲父三十年齐伐山戎传曰谋伐戎以其病燕故也据传文及此记元是北燕不疑杜君妄説仲父是南燕伯是北燕之大夫且燕卫俱是姬姓故有代周纳王之事若是姞姓燕与卫伐周则郑何以独伐燕而不伐卫乎】恵侯【燕四十二代有二恵侯二僖侯二宣侯三桓侯二文侯葢国史防失本諡故重耳】桓公十六年【谯周云系家襄伯生宣伯无桓公今检史记竝有桓公立十六年又宋忠据此史补系家亦有桓公是允南所见本异则是燕有三桓公也】恵公惧奔齐【春秋昭三年北燕伯款奔齐至六年又云齐伐北燕一与此文合左传无纳款之文而云将纳简公晏子曰燕君不入矣齐遂受赂而还与此乖而又以款为简公简公去恵公已五代则与春秋经传不相协未可强言也】宠姬宋【宋其名也或作宗刘氏云其父兄为执政故诸大夫共灭之】简公十二年卒献公立【王劭按纪年简公后次孝公无献公然纪年之书多是伪谬聊记异耳】孝公十二年韩赵灭智伯【按纪年智伯灭在成公二年】成公立十六年【按纪年成公名载】涽公三十一年卒三晋列为诸侯【按纪年作文公二十四年卒简公立十三年而三晋命邑为诸侯与此不同】僖公三十年卒【纥年作简公四十五年卒妄也按上简公生献公是】败齐于林营【林营地名一云林地名于林地立营故曰林营】文公十九年【系本已上文公为闵公则涽与闵同而上恵公之父乂諡文公】十年燕君为王【君即易王也言君初以十年即称王也上言易王者易諡也后追书諡耳】苏代为齐使于燕【按战国防曰子之使苏代侍质子于齐齐使代报燕是也】鹿毛夀【按徐广一作厝毛故春秋后语亦作厝毛夀又韩子作潘夀】子之大重【大重谓尊贵也】禹荐益已【按以已配益则益已是伯益而经传无其文未知所由】以启人为吏【人犹臣也谓以启臣为益吏】而吏无非天子人者【此人亦训臣也】而効之子之【按郑効成也以印呈与子之】顾为臣【顾犹反也言哙反为子之臣也有本作愿者非】恫恐【恫音通痛也恐惧也】此文武之时不可失也【谓如武王成文王之业伐纣之时然此语与孟子不同也】王令章子【按孟子云章子齐人】将五都之兵【五都即齐也按临淄是五都之一也】北地之众【北地即齐之北边也】二年而燕人共立太子平【按上文太子平谋攻子之而年表又云君哙及太子相子之皆死纪年又云子之杀公子平今此又云立太子平是为燕昭王则年表纪年为谬也而赵系家云武灵王闻燕乱召公子职于韩立以为燕王使乐池送之裴骃亦以此系家无赵送公子职之事当是遥立职而送之事竟不就则昭王名平非职明矣进退参详是年表既误而纪年因之而妄説耳】唯独聊莒即墨【按余篇及战国策竝无聊】恵王七年卒【按赵系家恵文王二十八年燕相成安君公孙操弑其王乐资以为即恵王也徐广按年表是年燕武成王元年武成即恵王子则恵王为成安君弑明矣此不言者燕逺讳不告或大史公之説疎也】今王喜【今王犹今上也有作令者非也按諡无令也】栗腹攻鄗【邹氏音火各反一音昊】卿秦攻代【战国策曰亷颇以二十万遇栗腹于鄗乐乗以五万遇爰秦于代燕人大败不同也】将渠【人名姓也一云上卿秦及此将渠者卿将皆官也秦渠名也国史变文而书遂失姓也战国策云爰秦爰是姓也卿是其官耳】五而伐一【谓以五人而伐一人】以处和【谓欲令人处之使和也】庞暖【音况逺反】督亢地图【徐广云涿有督亢亭地理志属广阳然督亢之田在燕东甚良沃欲献秦故其图而献焉】内措齐晋【措交杂也又作错刘氏云争陌反】
　　管蔡系家第五
　　封叔武于成【按春秋隠五年衞师入郕杜预曰东平刚父县有郕乡即此成又地理志廪丘县南有成故城应劭云武王封弟季载于成是古之成邑应仲逺误云季载封耳】封叔处于霍【春秋闵元年晋灭霍地理志河东彘县霍太山在东北是霍叔之所封】康叔封【孔安国曰康畿内国名地阙叔字也封叔名】冉季载【冉国也载名也季字也冉或作按国语曰冉季郑姬贾逵曰文王子聃季之国也庄十八年楚武王克权迁于处杜云处楚地南郡编县有口城聃与皆音奴甘反】皆有驯行【如字音巡驯善也】康叔为周司寇冉季为司空【事见定四年左传】为鲁卿士【按尚书云蔡仲克庸只徳周公以为卿士叔卒乃命诸王封之蔡元无仕鲁之文又伯禽居鲁乃是七年致政之后此言乃説居摄政之初未知史迁何慿而有斯言也】余五叔皆就封【管叔蔡叔成叔曹叔霍叔】嫁其弟【弟女弟即荡舟之姬】司徒招【或作昭或作韶竝时遥反】平侯【宋忠曰平侯徙下蔡今系家无者近脱耳】昭侯迁于州来【州来在淮南下蔡县】诛贼利【利贼名也】后陈灭三十三年【鲁哀十七年灭陈其楚灭蔡又在灭陈之后三十三年即在春秋之后】曹叔振铎系家【按上文叔振铎其后为曹有系家言则曹亦合题系家今附管蔡之末而出者葢以曹防小而少事迹因附管蔡之末不别题篇且又管虽无后仍是曹之兄故题管而略曹也】恵伯兕立【按注引孙检未详何代或云齐人亦恐其人不注史记今以王俭七志阮季绪七録竝无又不知是裴骃所録否】宣公疆立【按左传宣公名卢】弟负刍立三年晋虏成公【按左传晋厉公执负刍归于京师晋立宣公弟子臧子臧曰圣达节次守节下失节为君非吾节也遂奔宋曹人请晋晋谓子臧曰反国吾归而君子臧反晋于是归负刍】庄公夕姑【上音亦即射姑也同音亦】声公野隠公通【按谯周云春秋无其事今检系本及春秋悼伯卒弟路立諡静公实无声公葢是彼文自疎】无离曹祸【离即罹罹被也】乃背晋干宋【干谓犯也言曹因弃晋而犯宋遂致灭也】注以小加大【加陵也小即曹也大谓晋及宋也】太史公曰已下【检诸本或无此论】
　　陈系家第六
　　商均为封国【按商均所封虞即今之梁国虞城是也】夏后之时或失或续【按夏代犹封虞思虞遂是也】遏父为周陶正【遏父遂之后陶正官名生满】妫满封之陈【左传曰武王以元女太姬配虞胡公而封之陈以备三恪】正月甲戌巳丑桓公鲍卒【陈乱故再赴其日】桓公弟他杀五父及太子免是为厉公【谯周曰春秋传谓他即五父与此违者此以他为厉公太子免弟跃为利公而左传以厉公名跃他立未逾年无諡故蔡人杀陈他又庄二十二年传云陈厉公蔡出也故蔡人杀五父而立之则他与五父俱为蔡人所杀其事不异是一人明矣史记既以他为厉公遂以跃为利公寻厉利声相近遂误以他为厉公五父为别人是大史公错耳班固又以厉公跃为桓公弟又误】而重一言【谓申叔时之语】少姬生偃【按昭八年经云陈侯之弟招杀陈世子偃师左传陈哀公元妃郑姬生悼太子偃师今此云两姬又分偃师为二人亦恐此非】杀陈使者【即司徒招也一作苕也】自幕至于瞽瞍【按贾逵以幕为虞思非也左传言自幕至瞽瞍知幕在瞽瞍之前必非虞思明矣】舜重之以明徳【重音持用反按杜预以为舜有明徳乃至遂有国义亦然也且又云自幕至瞽瞍无违命既云舜重之以明徳是言舜有明徳为天子也又云殷封遂代守之亦舜徳也】至于遂【杜预以遂为殷封舜后之邑也按系本云陈舜后宋忠云虞思之后箕伯直柄中衰殷汤封遂于陈以祀舜】空籍五歳矣【恵公探取哀公死楚陈灭之后年为元年故今空籍五嵗矣一云籍借也谓借失国之后年为五年】取胡沈【系本云胡归姓沈姬姓沈国在汝南平舆胡亦在汝南】子越为涽公【按左传涽公名周是史官记不同】孔子在陈【按孔子以鲁定公十四年适陈当陈涽公之六年上文説是此十三年孔子仍在陈凡经八年何其久也】东楼公【杞国名也东楼公号諡也不名者史先失耳宋忠曰今陈留雍丘县故地理志云雍丘县故国周武王封禹后为东楼公是也葢周封而居雍丘至春秋时杞已迁东国故左氏隠四年传云莒人伐取牟娄牟娄曹东邑也僖十四年传云迁縁陵地理志北海有营陵淳于公之县臣瓒云即春秋縁陵淳于公所都之邑又州国名杞后改国曰州而称淳于公故春秋桓五年经云州公如曹传公淳于公如曹然杞后代又称子者以微小又僻居东夷故襄二十九年经称子来盟传曰书曰子贱之是也】谋娶公【娶音子防反】注一作谍【音牒】子徳公立【系本及谯周竝作恵公又云恵公生成公及桓公是此系家脱成公一代故云弟桓公姑容立非也且成公又见春秋经传故左传庄二十五年云成公娶鲁女有婚姻之好至僖二十二年卒始赴而书左传云成公也未同盟故不书名是有成公必当如谯周所説】孝公匄【音葢匄名】平公郁【一作郁厘谯周云名郁来葢郁郁厘来并声相近遂不同耳】哀公阏路【阏音遏哀公杀兄涽公而立諡哀谯周云諡懿也】或封蓼六【本或作英六皆通然蓼六皆咎繇之后也据系本二国皆偃姓故春秋文五年左传云楚人灭六臧文仲闻六与蓼灭曰臯陶庭坚不祀忽诸杜预曰蓼与六皆咎繇后地理志云六安故国臯陶后偃姓为楚所灭又僖十七年齐人徐人伐英氏杜预又曰英六皆臯陶后国名是有英蓼实未能详或者英后改号曰蓼也】伯翳之后为秦【秦祖伯翳解者以翳益则一人今言十一人叙伯翳而又别言垂益则是二人也且按舜本纪叙十人无翳而有彭祖彭祖亦坟典不载未知太史公意如何只恐误然据秦本纪叙翳之功云佐舜驯调鸟兽与舜典命益作虞若予上下草木鸟兽不同则为一人必矣今未详其所由也】五人之后皆至帝王【舜禹身为帝王其稷契及翳则后代为帝王也】滕薛驺【滕不知本封葢轩辕氏子有滕姓是其祖也后周封文王子错叔绣于滕故宋忠云今沛国公丘是滕国也薛奚仲之后任姓葢夏殷所封故春秋有滕侯薛侯邾曹姓之国陆终氏之子会人之后邾国今鲁邹县是也然三国防小春秋时亦预盟葢史缺无可叙列也】江黄胡沈【按系本江黄二国竝嬴姓又地理志江国在汝南安阳县】
　　卫康叔系家第七
　　卫康叔【康畿内国名宋忠曰康叔从康徙封卫卫即殷墟定昌之地畿内之康不知所在】欲攻成周【成周洛阳其时周公相成王营洛邑犹居西周镐京管蔡欲搆难先攻成周于是周公东居洛邑伐管蔡】武庚未集【集犹和也】居河淇故商墟【宋忠曰今定昌也】康叔卒子康伯立【系本康伯名髠宋忠曰即王孙牟也事周康王为大夫按左传所称王孙牟父是也牟髠声相近故不同耳谯周古史考无康伯而云子牟伯立葢以不宜父子俱諡康故因其名曰子牟伯也】伯立【系本作挚伯】贞伯立【系伯作箕伯】顷侯厚赂周【按康诰称命尔侯于东土又云孟侯朕其弟小子封则康叔初封为侯也此子康伯即称伯者谓方伯之伯非至子即降爵为伯也故孔安国曰孟长也五侯之长谓方伯州牧也故五代孙祖恒为方伯耳至顷侯徳衰不监诸侯乃从本爵而称侯非是至子即削爵及顷侯赂夷王而称侯也】恭伯入厘侯羡【音延延墓道又音以战反恭伯名余也】武公和【杀恭伯代立此説葢非也按季札美康叔武公之徳又国语称武公年九十五矣犹箴戒于国恭恪于朝倚几有诵至于没身谓之叡圣又诗着卫世子恭伯早卒不云被杀若武公杀兄而立岂可以为训而刑之国史乎葢太史公探杂説而为此记耳】齐女子之【子之谓养之为子也齐女即庄姜也诗硕人篇美之是也】陈女【戴妫也子桓公完为州吁所煞戴妫归陈诗燕燕于飞之篇是】于濮【贾逵曰濮陈地按濮水首受河又受汴汴亦受河东北至离派分为二俱东北至钜野入济则濮在曹卫之间贾言陈地非也若据地理志陈留封丘县濮水受沛当言陈留水也】轻赋平罪【轻赋税平断刑也平或作卒卒谓士卒也字连下读亦一家之义】成公出奔【奔楚】遂出奔陈【按左传卫侯闻楚师败惧出奔遂适陈是】私于周王鸩【按私谓赂之也】卫君瑕出奔【元咺所立成公入而杀之故僖三十年经云卫杀其大夫元咺及公子瑕此言奔非也】齐邴歜弑其君【邴与左氏同而齐系家作邴戎者葢邴掌御戎车故号邴戎邴音歜亦作其君庄公也】二子怒如宿【左传作戚此亦音戚也】定公弟秋【左传作剽古今人表作焱葢音相乱字易改耳音方遥反又匹妙反】见戎州【左传曰戎州人攻之是也隠二年公会戎于潜杜预云陈留济阳县东南有戎城济阳与卫相近故庄公登台望见戎州又七年云戎伐凡伯于楚丘是戎近卫】庄公出奔【按左传庄公本由晋赵氏纳之立而背晋晋伐卫卫人出庄公立公子般师晋师退庄公复入般师出奔初公登城见戎州已氏之妻髪好髠之以为夫人髢又欲剪戎州兼逐石圃故石圃攻庄公庄公惧逾北墙折股入已氏已氏杀之今系家不言庄公复入及死已氏直云出奔亦其疎也又左传云卫复立般师齐伐卫立公子起执般师明年卫石圃逐其君起起奔齐出公辄复归是左氏详而系家略也】卫石専曼逐其君起【左传作石圃此作塼音圃又音徒和反塼或作専诸本或无曼字】出公辄立二十一年【按出公初立十三年亡在外四年复入九年卒是立二十一年自即位至卒凡经二十四年而卒】悼公黔立五年【按纪年云四年卒于越系本名防】敬公弗立【系本弗作费】子昭公纠立【系本云敬公生挠公舟非也】公子适【音的按系本适作防防悼公也】声公训【训亦作驯同休运反系本作圣公驰】成侯遬【音速系本作不逝按上穆公已名遬不可成侯更名则系本是】成侯十一年公孙鞅入秦【按秦本纪云孝公元年鞅入秦又按年表成侯与秦孝公同年然则十一年当为元年字误耳】子嗣君立【按乐资据纪年以嗣君即孝襄侯也】魏东地【魏都大梁濮阳黎阳竝是魏之东地故立郡名东郡也】元君十四年更徙卫野王【按年表元君十一年秦置东郡十三年卫徙野王与此不同也】
　　宋防子系家第八
　　防子开者【按尚书防子之命篇云命防子启代殷后今此名开者避汉景帝讳】殷帝乙之首子而帝纣之庶兄也【按尚书亦以为殷王元子而是纣之兄按吕氏春秋云生防子时母犹为妾及为妃而生纣故防子为纣同母庶兄】灭国【音耆耆即黎也邹诞本云音黎孔安国云黎在上党东北即今之黎亭是也】殷其典丧【尚书典作沦篆字变易其义亦殊徐广曰典国典也丧音息浪反】我其发出徃【徃尚书作狂葢亦今文尚书意异耳】陋淫【尚书作攘窃刘氏云陋淫犹轻秽也】箕子者纣亲戚【箕国子爵也司马彪曰箕子名胥余马融王肃以箕子为纣之诸父服防杜预以为纣之庶兄杜预云梁国县有箕子冢】象箸【持略反按下云为象箸必为玉杯杯箸事相近周礼六樽有犠象壶泰箸箸地无足是也刘氏音直虑反则杯箸亦食用之物亦竝通】肉袒面缚【肉袒者袒而露肉也面缚者缚手于背而而向前也刘氏云面即背也义亦稍迂】内友【内当为燮燮和也】沈渐【尚书作沈潜此作渐字其义当依马注】曰涕【音亦尚书作圛孔安国云气骆驿亦连续今此文作涕是涕泣亦相连之状也】曰雾【音防然防与雾亦通】注一曰洟曰被【徐广所见本涕作洟防作蒙义通而字变】曰舒【依字读按下有曰急】注未齓【未齓未毁齿也音楚恡反】朝鲜【潮仙二音地因水为名也】近妇人【妇人之性多涕泣】渐渐兮【渐渐麦芒之状音子亷反又依字读油油者禾黍之苗光悦貌】防仲衍【按家语防子弟仲思名衍一名泄嗣防子为宋公虽迁爵易位而班级不过其故故以旧官为称故二防虽为宋公犹防至子稽乃称宋公】宋公稽【谯周云未諡故名】公子鲋祀【徐云一本作祀谯周亦作鲂祀据左氏即涽公庶子也弑炀公欲立太子弗父何何让不受】宋地霣星如雨【与雨阶也按僖十六年左传霣石于宋五霣星也六鶂退飞过宋都是当襄公之时访内史叔兴曰君将得诸侯而不终也然庄七年传又云恒星不见夜中星霣如雨与雨偕也且与雨偕下自在别年不与霣石退鶂之事同此史以霣石为霣星遂连恒星不见之时与雨偕为文故与左传小不同也】鹿上之盟【杜预云汝阴有鹿原县按汝阴鹿原其地在楚僖二十一年宋人楚人齐人盟于鹿上是也然襄公始求诸侯于楚楚才许之计未合至汝阴鹿上据今济阴乗氏县北有鹿城葢此地也】取郑二姬【谓郑大夫芈氏姜氏之女既是郑氏故云二姬】是年重耳过襄公以伤【按春秋战于在僖二十三年重耳过宋及襄公卒在二十四年今此文以重耳过与伤共嵗故云是年又重耳过与襄公卒共是一嵗则不合更云十四年是进退俱不合于左氏葢太史公之疎耳】昭公四年败縁斯长丘【徐广曰鲁系家云宋武公之代获縁斯于长丘今云此时未详者春秋文公十一年鲁败翟于咸获长狄縁斯于长丘齐系家恵公二年长翟来王子城父攻煞之此竝取左传之説载于诸国系家今考其年嵗亦颇相协而鲁系家云武公此云昭公葢此昭当为武然前代虽已有武公此杵臼当亦諡武也若将不然岂下五系公子特为君又合諡昭乎】景公昭公父糺【左传名周】公子特【昭公也左传作徳】杀太子而自立【按左传景公无子取元公庶曾孙徳及启畜于公宫及景公卒先立启后立徳是为昭公与此説乖未知太史公据何而为此説】景公头曼【音万】公子褍秦【音端】悼公购由立【悼公昭公子也昭公立四十七年表云四十九年购音古侯反】悼公八年卒【按纪年为十八年】子辟公辟兵立【按纪年云作桓侯璧兵则璧兵諡桓也又庄子云桓侯行未出城门其前驱呼辟防人止之后为狂也司马彪云呼辟使人避道防人以桓侯名辟而前驱呼辟故为狂也】子剔成立【王劭按纪年云宋易城盱废其君辟而自立也】君偃自立为王【战国策吕氏春秋以偃諡曰康王也】桀宋【晋太康地记言其似桀也】春秋讥宋之乱自宣公废太子而立弟国以不寜者十代【按春秋公羊有此説左氏则无讥焉】大夫正考父美之故追道契汤髙宗殷所以兴作商颂【按裴骃引韩诗商颂章句亦美襄公非也今按毛诗商颂序云正考父于周之太师得商颂十二篇以那为首国语亦同此説今五篇存皆是商家祭祀乐章非考父追作也又考父佐戴武宣则在襄公前且百许嵗安得述而美之斯谬説耳】伤中国阙礼义襃之也【襄公临大事不忘大礼而君子或以为多且伤中国之乱阙礼义之史遂不嘉宋襄之盛徳故太史公襃而述之故云襃之也】






　　史记索隠卷十一
<史部,正史类,史记索隐>
　　钦定四库全书
　　史记索隠卷十二
　　唐　司马贞　撰
　　晋系家第九
　　晋唐叔虞【按太叔以梦及手文而名曰虞至成王诛唐之后因戏削桐而封之叔字也故曰唐叔虞而唐有晋水至于燮改其国号曰晋侯然晋初封于唐故称晋唐叔虞也且唐本尧后封在夏墟而都于鄂鄂今在大夏是也及成王灭唐之后乃分徙之于许郢之间故春秋有唐成公是也即今之唐州也】武侯寜族【系本作曼期谯周作曼旗也】厉侯福【系本作辐焉】献侯【系本及谯周皆作苏】穆侯弗王【邹诞本作弗生或作防王并音秘】曲沃【河东之县名汉武改曰闻喜】翼【翼本晋都也自孝侯已下一号翼侯平阳绛邑县东翼城是也】子鱓【音时战反又音善又音陁】子都【系本作郄而他本亦有作都】先晋穆侯【晋有两穆侯言先以别后】栎【栎郑邑今河南阳翟是也故郑之十邑有樗有华】始都绛【春秋庄二十六年传士蒍城绛是也杜预曰今平阳绛邑县应劭曰绛水西南也】灭霍【按永安县西南汾水西有霍城古霍国有霍水出霍太山】灭魏【地理志河东北县古魏国地记亦以为然服防云在蒲坂非】灭耿【杜预曰平阳皮氏县东南有耿乡地记又曰皮氏县汾水南耿城是耿国服防云三国皆姬姓也】殊自失【太子之行如此妾则见君欲废而恨之今乃自以恨为失也】奔新城【国语云申生乃雉于新城庙韦昭云曲沃也新为太子城故曰新城】居二日【左传云六日不同】齧桑【裴氏云左传作采桑按今平阳曲南七十里河水有采桑津是晋境服防云翟地亦颇相近然字作齧桑齧桑卫地恐非也】东至河内【河内河曲也内音汭】弟生悼子【左传作卓子音耻角反弟女弟也】君弟毋防【弟但也】使死者复生【谓荀息受公命而立奚齐虽复身死不背生时之命是死者复生也】生者不慙【言生者见荀息不背君命而死不为之羞慙也】太子更丧矣【更作也更丧谓改丧言后十四年晋不昌】汾阳之邑【按国语命里克汾阳之田百万命丕郑以负蔡之田七十万今此不言亦其疏略也】吕省【左传作吕甥】郄称冀芮【三子晋大夫】恵公礼倨【礼倨谓受玉惰也事见僖十一年】韩原【在冯翊夏阳北二十里今之韩城县是】马鸷【竹二反谓马重而陷之于泥】辂秦穆【服防云辂迎也音五嫁反邹诞云五额反】翟伐咎如【赤狄之别种也隗姓也咎音髙邹诞本作囷如又云或作囚】长女妻重耳【左传伐廧咎如获二女以叔隗妻赵衰公子取季隗隗生伯儵叔刘则叔隗长季隗少而不同也】履鞮【即左传之勃鞮亦曰寺人披】可用与【音余诸本或为兴兴起也非翟可用兴起故奔之】犁二十五年【犁犹比也】国礼礼重耳【以国君之礼礼之也】适诸侯礼【上音敌】且言何以易之【子玉请煞重耳楚成王不许言人出言不可轻易之】河伯视之【视犹见也】郇城【音荀即文王之子所封又音环】王城【杜预云冯翊临晋县东有故王城今名武乡城】五虵为辅【龙喻重耳五虵即五臣狐偃赵衰魏武子司空季子及子推也旧云五臣有先轸颠颉今恐二人非其数】秦军河上【晋地也】患之【晋若攻楚则伤楚子送其入秦之徳又欲释宋不救乃亏宋公赠马之恵进退有难是以患之】其势宜释宋【楚初得曹又新婚于卫今晋执曹伯而分曹卫之地于宋则楚急曹卫其势宜释宋】宋公【成公王臣】齐将【国归父】秦将【小子憗】践土【杜预云践土郑地然据此文晋师还至衡雍衡雍在河南故刘氏云践土在河南下文践土在河北今元城县西有践土驿义或然也】王若曰父义和【按尚书文侯之命是平王命晋文侯仇之语今此文乃襄王命文公重耳之事代数悬隔勲策全乖太史公虽复弥缝左氏而系家颇亦时有疎谬裴氏集解亦引孔马之注而都不言时代乖角何习迷而同醉也然计平王至襄王为七代仇重耳为十一代而十三侯又平王元年至鲁僖二十八年当襄二十年为一百三十余嵗矣学者颇合讨论之而刘伯庄以为葢天子命晋同此一辞尤非也】王庭【服防云王庭是践土者据二十八年五月公会晋侯盟于践土又此上文四月甲午作王宫于践土王庭即王宫也】朝王于践土【按左氏传五月盟于践土冬防诸侯于温天王狩于河阳壬申公朝于王所此文亦説冬朝于王当合于河阳温地不合取五月践土之文】先縠将右行【左传屠撃将右行与此异】疑大夫帅【据左传荀林父竝是卿而云大夫帅者非也不置佐者当避天子也或新置三行官未备耳】乃间令使【使谓烛之武】东道交【交犹好也诸本及左传皆作主】取晋汪以归【按左传文二年秦孟明视伐晋报殽之役无取晋汪之事又其年冬晋先且居等伐秦取汪彭衙而还则汪是秦邑止可晋伐秦取之岂得秦伐晋而取汪也或者晋先取秦今伐晋而收汪是汪从晋来故曰取晋而归也彭衙在邵阳北汪不知所在】取晋之郩【徐云年表曰征然按文十年左传春晋人伐秦取少梁夏秦伯伐晋取北征北徴即年表之征今云郩者字误也征音惩亦冯翊之县名】顷王崩公卿争权【按春秋鲁文十二年顷王崩周公阅与王孙苏争政故不赴是】以车八百乗平周乱【文十四年传又云晋赵盾以诸侯之师八百乗纳捷甾于邾不克乃还而周公阅与王孙苏讼于晋赵宣子平王室而复之则以车八百乗自是宣子纳邾捷甾不闗王室之事但文相连耳多恐是误也】示眯明【邹诞云示眯为祁弥也即左传之提弥明也捷音市移反刘氏亦音祁为时移反则祁提二字同音也而此史记作示者示即周礼古本地神曰只皆作示字此为祁者葢由祗提音相近字遂变为祁也眯音米移反以眯为弥亦音相近耳又左氏桑下饿人是灵辄也其示眯明是嗾者也其人鬬而死即今合二人为一人非也】三行【如字】先纵【足用反又本作嗾又作蹴同素后反】为杀易【以防反】虏秦将赤【赤即斥谓斥之人也按宣八年左传晋伐秦获谍杀诸绛市葢彼谍即此赤也晋成公六年为鲁宣八年正同故知然】伐鲁取隆【刘氏音隆即龙也鲁北有龙山又此年当鲁成二年经或书齐伐我北鄙传曰围龙又邹诞及别本作傊字傊当作郓文十二年季孙行父帅师城诸及郓注曰傊即郓也字变耳地理志云在东莞县东也】中行桓子【荀林父也】萧桐侄子【左传作叔子】荀骓【音佳諡文子】鄢陵【偃又音于连反】宦者夺之【宦者孟张也】我栎【音厯释例云在河北地阙】靡下【徐云靡一作歴刘氏音眉绮反即靡笄】毋几为君【几音冀谓望也】会诸侯【于鸡泽】六卿强【韩赵魏范中行及智氏为六卿初韩赵魏为三卿而分晋政故曰三晋】中行寅【荀偃之孙也】范吉射【音亦范献子士鞅之子】以伐四卿【时赵魏韩共灭范氏及中行氏而分其地犹有智氏与三晋故曰四卿也】出公凿十七年【年表云十八年也】智伯乃立昭公曾孙骄是为哀公【按赵系家云骄是为懿公又年表云出公十八年次哀公忌二年次懿公骄十七年纪年又云出公二十三年奔楚乃立昭公之孙是为敬公系本亦云昭公生桓子雍雍生忌忌生懿公然晋赵系家及年表各各不同何况纪年之説也】哀公四年赵襄子韩康子魏桓子共杀智伯并其地【如纪年之説此乃出公二十二年事】十五年魏文侯初立【按纪年魏文侯初立在敬公十八年】幽公之时晋畏【畏惧也为衰弱故反朝韩魏也宋忠引此注系本而畏字为衰】盗杀幽公【纪年云夫人秦嬴贼公于髙寝之上】幽公子止是为烈公【系本云幽公生烈公止又年表云魏诛幽公立其弟止】子孝公颀立【系本云孝公倾纪年以孝公为桓公故韩子有晋桓侯】十七年孝公卒【纪年云桓公二十年赵成侯韩共侯迁桓公于屯留已后更无晋事】子静公俱酒立【系本云静公俱】静公二年魏武侯韩哀侯赵敬侯灭晋后三分其地【按纪年魏武侯以桓公十九年卒韩哀侯赵敬侯竝以桓公十五年卒又赵系家烈侯十六年与韩分晋封晋君端氏其后十年肃侯迁晋君于屯留】
　　楚系家第十
　　卷章【名老童故系本云老童生重黎】重黎【重氏黎氏二官代司天地重为木正黎为火正按左氏传少昊氏之子曰重颛顼氏之子曰黎今以重黎为一人仍是颛顼之子孙者刘氏云少昊氏之后曰重颛顼氏之后曰重黎对彼重则单称黎若自言当家则称重黎故楚及司马氏皆重黎之后非闗少昊之重愚谓此解为当】居火正【此重黎为火正彼少昊氏之后重自为木正知此重黎即彼之黎也】陆终生子六人【系本云娶鬼方氏妹曰女嬇】长曰昆吾【系本云其一曰樊是为昆吾又曰昆吾者卫是宋忠曰昆吾国名已姓所出左传曰衞侯梦见被髪登昆吾之观按今濮阳城中有昆吾台】二曰参胡【系本云二曰恵连是为参胡参胡者韩是宋忠曰参胡国名斯姓无后】三曰彭祖【系本云三曰籛是为彭祖彭祖者彭城是虞翻云名翦为彭姓封于大彭】四曰防人【系本云四曰求言是为郐人郐人者郑是宋忠曰求言名也妘姓所出郐国也】五曰曹姓【系本云五曰安是为曹姓曹姓邾是宋忠云安名也曹姓者诸曹所出】六曰季连芈姓【系本云六曰季连是为芈姓季连者楚是宋忠曰季连名也芈姓所出楚之先芈音弥是反芈羊声也】附沮【才叙反】熊【一作黮音土感反音与黮与亶同字亦作亶】熊杨【邹诞本作熊锡一作炀】杨粤【有本作杨雩音吁地名也今音越谯周亦作杨越】长子康勾亶王【系本康作庸亶作袒】注江陵【地理志云南郡之县也楚文王自丹阳徙都之】中子红为鄂王【有本作艺经二字音摰红从下文熊挚红读也占史考及邹氏刘氏等音无艺经恐非也】少子执疵为越章王【系本无执字越作就】子熊挚红立【如此史意即上鄂王红也谯周以为熊渠卒子熊翔立卒长子挚有疾少子熊延立此云摰红卒其弟煞而自立曰熊延欲会此代系则翔亦毋庸之弟元嗣熊渠者毋庸既早亡摰红立而被延煞故史考言挚有疾而此言弑也】季徇【旬俊反】叔堪【一作湛】熊噩【音鄂亦作咢】熊坎【苦感及一作菌又作钦】熊眴【徐音舜按玉篇在口部顾氏云楚之先即蚡胃也刘音舜其近代本即有字从目者刘舜音非】是为蚡冒【古本蚡作羒音愤冒音亡北反或亡报反】杜敖【上音侧状反】成王恽【防粉反左传作頵防贫反】伐黄【汝南弋阳县故黄国】灭防【谯周作灭归归即防之地名归乡也】宠姬【姬当作妺】愿有进隠【隠谓隠藏其意】郏鄏【按周书郏雒北山名音甲鄏谓田厚鄏故以名焉】二十年围宋以其杀楚使也【左传鲁宣公十二年楚子伐萧萧人囚楚相宜僚王曰勿杀吾退萧人杀之是杀楚使也】子员立【音云左传作麏】析父封曰【据左氏此是右尹子革之词此葢误也】僇越大夫常夀过【僇辱也】杀蔡大夫观起【音官观姓起名】起子从【松音】费无忌【左传作极极忌声相近】楚恐城郢【去年已城郢今又重言据左氏昭二十三年城郢二十四年无重城郢之文是史记误也】呉三公子【昭三十年二公子奔楚公子掩余奔徐公子烛庸奔钟离此言三公子非也】伏师涂【涂即攒涂也故下云恵王后即罢兵归服防説非】榆闗【此榆闗当在大梁之西也】蜀伐楚取兹方【兹方地名今阙】扜闗【按郡国志巴郡鱼复县有扜闗】盼子必用矣【盼则婴之同族】复搏其士卒【膊音亦有作附读战国策作整】得八邑【古本作八邑今亦作八城】襄陵【县名在河东】此国冠之上【音官令尹乃尹中最尊故以国为言犹如卿子冠军然】而大王和之【和谓楚与齐相和亲】注商于在今顺阳【按地理志丹水及商属农今言顺阳者是魏晋始分置顺阳郡商城丹水俱之】两国之兵必至【两国韩魏也】是我亡于秦【谓失商于之地】与秦战丹阳【北丹阳在汉中】秦破韩宜阳【农之县在渑池西南】昭雎【七余反】墓在平阳【非尧都也】秦武遂去之七十里【亦非河间之县则韩之平阳秦之武遂竝当在宜阳左右】二十六年齐湣王【按下文始言二十四年又更有二十六年则此错云二十六年衍字也当是二十年事又徐广推校二十年取武遂二十三年归武遂则此必二十年二十一年事乎】咸阳【古扶风渭城县故咸阳城也在水北山南故曰咸阳咸皆也】赵主父【主字亦或作王】鶀鴈【鶀音其小鴈也】罗鸗【吕静音聋邹亦音卢动反刘音龙鸗小鸟】青首【亦小鳬有青首者】驺费【邹秘二音】见鸟六双【以喻下文秦赵等十二国故曰六双】朝昔之乐【昔犹夕也】还【患音谓绕也】射国【音石】碆【作磻音畨】石傅弋【附音】　噣鸟于东海【噣音昼谓大鸟之有钩喙者以比齐也】还葢长城以为防【上还音患谓绕也葢者覆也言射者环绕葢覆使无飞走之路因以长城为防者徐以葢为益县非也长城当在济南】顾据午道【顾反也午道当在齐西界一从一横为午道亦未详其处】北达【言齐晋既伏牧燕不难也】三国布【亦作翅同式豉反二国齐赵燕也】击赵而顾病【顾犹反也】膺击韩魏【谓韩魏当秦之前故云膺撃俗本作鹰非】垂头中国【垂头犹申颈也言欲吞山东】煞共主臣世君【共主世君俱是周自谓也共主言周为天下共所宗主也世君言周室代代君于天下】塞驺鲁之心【驺鲁有礼义之国今楚欲结怨两周而夺九鼎是塞邹鲁之心】其兵利身【谓虎以爪牙为兵而自利于防身也】必万于虎矣【攻易而利大也】居三代之传器【谓九鼎也】吞三翮六翼【翮亦作防同音厯三翮六翼亦谓九鼎空足曰翮六翼即六耳翼近耳傍事具尔雅】夷陵【陵名后为县属南郡】熊元【左传作完】至新中【按赵地无名新中者中字误钜鹿有新市疑中当为市】蕲【机祈二音】几【祈音】孙检【裴注频引孙检不知其人本末葢齐人】
　　越王勾践系家第十一
　　二十余世至允常【按越在蛮夷少康之后地逺国小春秋之初未通上国国史既防略无世系故纪年称为粤子据此文勾践平呉之后周元王始命为伯后遂僭而称王】勾践【按纪年云晋出公十年十一月于粤勾践卒是执】越败呉于檇李【事在左传鲁定公十四年】败之夫椒【符焦二音本又作湫音酒小反贾逵云地名杜预云太湖中椒山也按国语云败之五湖则椒山为得败夫椒在哀公元年】保栖于会稽【邹诞云保山曰栖犹鸟栖于木以避害也故六韬曰军处山之髙者则曰栖】大夫种【大夫官种名也一曰大夫姓犹司马司徒之比葢非也】持满者与天【与天天与也言持满不溢与天同道故天与之】定倾者与人【人主有定倾之功故人与之也】节事者以地【国语以作与此作以亦与义也言地能财成万物人主宜节用以法地故地与之韦昭等解恐非】行成于呉【成者平也求和于呉也】间行【纪闲反间行犹防行】乃以美女寳器【国语云越饰美女二人使大夫种遗大宰嚭】必有当也【言悉五千人触战或有能当呉兵者故国语作耦耦亦相当对之名又下云无乃伤君王之所爱乎是有当则相伤也】逢同【逢姓同名故楚有逢伯】填抚【镇音】柘稽【越大夫也国语作诸稽郢】疥防【介尠二音】败之艾陵【在鲁哀十一年】虏齐髙国【国恵子髙昭子】而父【而汝也父夫差也】立若【若亦汝也】取吾眼置呉东门【国语云呉王愠曰孤不使大夫得见乃盛以鸱夷投之于江也】于黄池【在哀十三年】太子留守【据左氏传太子名友】习流二千人【虞书云流宥五刑按流放之罪人使之习战任为卒伍故有二千人】教士四万人【谓常所教练之兵也故孔子曰以不教民战是谓弃之是也】君子六千人【谓君所子养有恩恵者人按左氏楚沈尹戌帅都君子以济师杜预云都君子谓都邑之土有复除者国语王以私卒君子六千人】诸御千人【诸御谓御理事之官任军职掌者】不且得罪【虞翻注葢依国语之文今望此文谓使者宜速去不且得罪于越义亦通】君百家【国语云与之夫妇三百是也】王鼫与立【鼫音石与音余按纪年云于粤子勾践卒是菼执次鹿郢立六年卒乐资云越语谓鹿郢为鼫与也】子王不夀立【纪年云不夀立十年见杀是为盲姑次朱勾立】子王翁立【纪年于粤子朱勾三十四年灭滕三十五年灭郯三十七年朱勾卒】王翳卒子王之侯立【纪年云翳三十三年迁于呉三十六年卒七月大子诸咎弑其君翳十月粤杀诸咎粤滑呉人立孚错枝复君明年大夫寺区定粤乱立初无余之十二年寺区弟思赋杀其君莽安次无颛无颛八年薨是菼蠋夘故庄子云越人三弑其君子搜患之逃于丹穴不肯出越人薰之艾叶乗以王舆乐资云号曰无颛葢无颛后乃次无疆也则王之侯即无余也】之侯卒子王无疆立【葢无颛之弟也音其良反】试兵南阳【此南阳在齐之南界莒之西】常郯之境【常邑名葢田文所封邑郯故郯国二邑皆齐之南地】商于防郦【四邑竝属南阳楚之西南也】宗胡【宗胡邑名胡姓之宗因以名邑杜预云汝阴县北有故胡城是】夏路以左【徐氏以为江夏非也刘氏云楚适诸夏路出方城人向北行以西为左故云夏路以左其意为得也】是目论也【言越王知晋之失不自觉越之过犹人眼能见毫毛而自不见其睫故谓之目论也】复雠庞长沙【刘氏云复者发语之声非也言发语声者文势然也则是脱况字耳雠当作犫犫邑名字讹耳则犫庞长沙是三邑也下云竟泽陵当为竟陵泽言竟陵之山泽出材木故楚有七泽葢其一也合上文为四邑也】楚威王无疆北破齐于徐州【按纪年粤子无颛薨后十年楚伐徐州遂无楚败越杀无疆之语是无疆为无颛之后纪年不得録也】表会稽山以奉邑【国语云乃环会稽三百里以为范蠡之地奉音扶用反】鸱夷子皮【范蠡自谓也葢以呉王杀子胥而盛以鸱夷今蠡自以有罪故为号也韦昭曰鸱夷革囊也或曰生牛皮也】庄生【据其时代非庄周也然验其行事非子休而谁能信任于楚王乎】郑系家第十二
　　友初封于郑【郑县名属京兆秦武公十一年初县杜郑是也又系本云桓公居棫林徙拾宋忠云棫林与拾皆旧地名是封桓公乃名为郑耳至秦之县郑葢是郑武公东徙新郑之后其旧郑乃是故都故秦始县之】幽王以为司徒【韦昭据国语以幽王八年为司徒也】虢郐之君贪而好利【郑语云虢叔恃势郐仲恃险皆有骄侈又加之以贪冒是也虢叔文王弟郐妘姓之国也】欲居西方何如【国语曰公曰谢西之九州何如韦昭云谢申伯之国谢西有九州五州为乡其説异耳】封叔虞于唐【唐者古国尧之后其君曰叔虞何以知然者据此系家下文云唐人之季代曰唐叔虞当武王邑姜方动大叔梦天命而子曰虞与之唐及生有文在手曰虞遂以名之及成王灭唐而国太叔故因以称唐叔虞故杜预亦曰取唐君之名是也】果献十邑【国语云太史伯曰若克二邑鄢蔽补丹依野时歴华君之土也虞飜注皆依国语为记】武公掘突【谯周云名突滑皆非也葢古史失其名太史公循旧失而妄记之耳何以知其然者按下文其孙昭公名忽厉公名突岂有孙与祖同名乎当时旧史杂记昭厉忽突之名遂误以掘突为武公之字耳】郑侵周地取禾【隠二年左传郑武公庄公为平王卿士王贰于虢及王崩周人将畀虢公政夏四月郑祭足帅师取温之麦及成周之禾是】始朝周桓王【杜预曰桓王即位周郑交恶至是始朝故言始也左传又曰周桓公言于王曰我周之东迁晋郑焉依善郑以劝来者惧犹不蔇况不礼焉郑不来矣】与鲁易祊许田【许田近许之田鲁朝宿之邑祊者郑所受助祭太山之汤沐邑郑以天子不能巡守故以祊易许田各从其近】庄公与祭仲【左传称祭仲足葢祭是邑其人名仲字仲足故传云祭封人仲足是也此繻葛之战在鲁桓公五年】髙渠弥【一作弥一作眯并名卑反】祝聸【左传作祝聃】三公子皆君也【此文则数太子忽及□子亹为三而杜预云不数太子以子突子亹子仪为三葢得】厉公出居边邑栎【宋忠曰今颍川之阳翟县按栎音歴即郑初得十邑之歴也】煞其大夫单伯【依左传作檀伯檀伯郑守栎大夫事在桓十五年此文误为单伯者葢亦有所因也按鲁庄公十四年厉公自栎侵郑事与周单伯会齐师伐宋相连故误耳】公子婴【左传以郑子名子此云婴葢别有所】仪见甫假【左传作傅瑕此本多假借亦依字读】伯父原【左传谓之原繁】周恵王弟頽伐王【恵王庄王孙僖王子子頽王后姚所生事在庄十九年】文公踕立【音在接反系本云文公徙郑宋忠云即新郑】郑伐滑【僖二十四年左传郑公子士泄堵俞弥帅师伐滑】襄王使伯犕【音服左传王使伯服游孙伯如郑请滑杜预云二子周大夫知伯犕即伯服也】不赐厉公爵禄【此言爵禄与左氏説异左传云郑伯享王王以后之盘鉴与之虢公请器王予之爵则爵酒器是太史公与丘明説别也】公怒溉【音蔇左传作瑕】悼公防【刘音秘邹本一作沸一作弗左传作费扶味反】鄦公【音许】弟睔【公逊反】兄繻【音须邹氏云一作纁音训】子恽【纡粉反左传作髠原】定公入敬王于周【避弟子朝之乱】









　　史记索隠卷十二
　　钦定四库全书
　　史记索隠卷十三
　　唐　司马贞　撰
　　赵系家第十三
　　季胜生孟増是为宅臯狼【按如此説是名孟增号宅臯狼而徐广云或曰臯狼地名在河西按地理志臯狼是西河郡之县名葢孟增幸于成王成王居之于臯狼故云臯狼】取骥之乗匹【言造父取八骏品其色齐其力使驯调也竝四曰乗竝两曰匹】见西王母【穆天子传曰穆王与西王母觞于瑶池之上作歌是乐而忘归也谯周不信此事而云余尝闻之代俗以东西阴阳所出入宗其神谓之王父母或曰地名在西域有何见乎】攻徐偃王【谯周曰徐偃王与楚文王同时去周王逺矣且王者行有周衞岂闻乱而独长駈日行千里乎竝言此事非实也】五世生赵夙夙生共共生孟孟生衰【系本云公明生共孟及赵夙夙生成季衰衰生宣孟盾在左传云赵夙弟而此系家云共孟生衰谯周亦以此为误耳】赐赵夙耿【杜预曰耿今河东皮氏县耿乡是】赵衰为原大夫【系本云成季徙原宋忠云今鴈门原平县】太子母【穆嬴也】晋景公【成公之子名据】更立襄公曾孙周是为悼公【徐广云年表云襄公孙也晋系家襄公少子名周】生景叔【系本云景叔名成】公孙支与子舆【二子秦大夫公孙支子桑】范魁之西【范魁地名不知所在葢赵地】胄女孟姚【即姓嬴呉广之女姚姓孟字也七代孙武灵王也】吾有所见子晰也【简子见当道者乃寤曰嘻是吾前梦所见知其名曰子晰者】籍秦【据系本晋大夫籍游之孙籍谈之子】范氏【系本云范氏晋大夫隰叔之子士蒍之后蒍生成伯生武子会会生文叔燮燮生宣叔匄匄生献子鞅鞅生吉射】中行氏【系本云晋大夫逝敖生桓伯林父林父生宣伯庚宿庚宿生献伯偃偃生穆伯呉呉生寅本姓荀自荀偃将中军晋改中军曰中行因氏焉元与智伯同祖逝遨故智氏亦称荀】智瑶【系本云逝遨生庄子首首生武子防防生庄子朔朔生悼子盈盈生文子栎栎生宣子申申生智伯瑶】荀栎【智文子】韩不佞【韩简子】魏哆【魏简子系本名取】二子【范吉射荀寅也】中行文子【荀寅也】范昭子【范吉射也】昭公曾孙骄【骄懿公也或作哀公其大父雍即昭公少子号藏子】张孟同【按战国策作张孟谈谈者史迁之父名迁例改为同】代成君子浣立【代成君名周伯鲁之子系本云代成子起起即襄子之子无伯鲁非也】治中牟【此赵中牟在河北非郑之中牟】襄子弟桓子【系本云襄子子桓子与此不同】中山武公初立【按中山古鲜虞国姬姓也系本云中山武公居顾桓公徙灵夀为赵武灵王所灭不言谁之子孙徐广云中武公西周桓公之子亦无所据葢未能得其实耳】枪石二人【枪七羊反枪与石二人名】弟武公立【谯周云系本及説赵语者竝无其事葢别有据】魏献荣椽因以为檀台【刘氏云荣椽葢地名其中有一髙处可以为台非也按荣椽是良材可为椽斲饰有光荣所以魏献之故赵因用之以为檀台】肃侯【系本名语】子武灵王立【名雍】召公子职为燕王【燕系家无其事葢是疎也今此云使乐池送之必是慿旧史为説且纪年之书其説又同则裴骃之解得其防矣】孟姚也【孟姚呉广女也广舜之后故上文云余思虞舜之勲故命其胄女孟姚以配而七代之孙是已然舜后封虞在河东太阳山西上虞城是亦曰呉城虞呉音相近故舜后亦姓呉非独太伯虞仲之裔】错臂【错臂亦文身谓以丹青错画其臂孔衍作右臂左衽谓右袒其臂也】使绁谒之叔【为句】瓯越之人【刘氏云今珠崖儋耳谓之瓯人是有瓯越】三胡【林胡楼烦东胡是三胡也】且服奇者志淫【按邹鲁好长缨是奇服非其志皆淫僻也而有孔门顔冉之属岂是无奇行哉】俗僻者人易【言方俗僻处山谷而人皆改易不通大化则是呉越无秀士何得有延州来及大夫种之等】至寜葭【一作蔓葭县名在中山】而籍之【籍録也谓当时即记録书之于籍】二十五年恵后卒【按谓武灵之前后太子章之母恵文王之嫡母也恵后卒后呉娃始当正室至孝成二年称恵文后卒是也而下文又云孟姚卒后何宠衰欲并立亦误也】主父开之【开谓开门而纳之俗本亦作闻字者非也谯周及孔衍皆作闭之闭谓之藏也】探爵而食之【按曹大家云雀子也生受哺者谓之】梗阳【地理志云太原榆次有梗阳乡与杜预所据小别也】十四年乐毅将赵秦韩魏燕攻齐【按年表及韩魏等系家五国攻齐在明年然此下文十五年重撃齐是此文为得葢此年同伐齐耳】老妇恃辇而行耳【按束晳云赵恵文王何者呉广之甥娃嬴之子也如系家计之则武灵王十六年梦呉娃而纳之至二十七年王薨及恵丈三十二年卒考成王元年遣长安君若娃年二十入王宫至此亦年六十左侧亦可称老而束广防言太后才三十有奇者误也】信期曰【即下文髙信也】公主死【葢呉娃女恵文王之姉】以徳与国【与国赵也秦赵今为与国秦征兵韩帅之共赵伐齐以威声和赵是以徳与国】上佼【佼犹行也】燕周【赵人为赵将】欧代【东胡叛赵駈略代地人众以叛】燕相公孙操弑其王【按乐资云其王即恵王也】子义闻之【子义赵之贤人】长安君【孔衍云恵文后之少子也赵亦有长安今其地阙赵上党亦然】信梁【秦将也】太子死【赵之太子也史失名】徒父祺出【赵大夫名祺】廥烧【积刍藁之处为火所烧】以尉文相国【尉文葢地名或曰尉官文名谓以尉文所食之地以封亷颇也古文质略文省耳】栗腹卿秦【二人皆燕将姓名】十四年平原君赵胜死【按年表在十五年也】赵与燕易【音亦谓与燕换易县也】幽缪王迁【徐广云系本年表及古史考皆云今王迁无諡今唯此独称幽缪王者葢秦灭赵之后人臣窃追諡之太史公或别有所见故得而记之耳】
　　魏系家第十四
　　毕公髙与周同姓【左传富辰説文王之子十六国有毕原郇丰言毕公是文王之子此云与周同姓似不用左氏之説马融亦云毕毛文王庶子】卜偃曰【晋掌卜大夫郭偃也】生魏武子【左传武子名犨系本云毕万生芒季芒季生武仲州州与犨声相近字异耳代亦不同】生悼子徙治霍【系本云武仲生庄子绛无悼子又系本居篇曰魏武子居魏悼子徙霍宋忠曰霍今河东彘县也则是有悼子系本卿大夫代自脱耳然魏今河北魏县是也】生魏绛【諡昭子系本云庄子文错也居篇又曰昭子徙安邑亦与此文同也】僇辱杨子【左传曰戮杨干之仆】生魏嬴嬴生献子【系本云献子名荼荼庄子之子无魏嬴】献子生魏侈【侈他本亦作哆葢哆字误而代数错也按系本献子生简子取取生襄子多而左传云魏曼多是也则侈是襄子中间少简子一代】魏侈之孙曰魏桓子【系本云襄子生桓子驹】桓子之孙曰文侯都【系本云桓子生文侯斯其传云孺子是魏驹之子与此系代亦不同也】赵简子【赵鞅】中行文子【荀寅】范献子【范吉射】韩康子【名防】赵襄子【名无恤】智伯【智瑶也本姓荀亦曰荀瑶】韩武子【系本武子名启章康子子】子击生子防【乙耕反击武侯也防恵王也】河内【按大河在邺东故名邺为河内】三十五年秦复侵我阴晋【按年表作齐侵阴晋秦本纪云恵王六年魏纳阴晋更名曰寜秦徐氏云今之华阴也】三十八年秦败我武下得其将识【识将名也武下魏地】文侯卒【三十八年卒纪年云五十年卒】武侯元年赵敬侯初立【按纪年魏武侯之元年当赵列侯之十四年不同也又系本敬侯名章】二年城安邑王垣【按纪年十四年城洛阳及安邑王垣徐广云垣县在王屋山故曰王垣】翟败我于浍【古外反于浍于浍水之侧】齐威王初立【按纪年齐幽公之十八年而威王立】十六年武侯卒【按纪年武侯二十六年卒】公孙颀【音祈】韩懿侯【哀侯之子】赵成侯【系本云成侯名种】子防与公子缓争为太子【按纪年武侯元年封公子缓赵侯种韩懿侯伐我取蔡而恵王伐赵围浊阳七年公子瑗如邯郸以作难是説此事矣】故曰君终无适子【此葢古人之言及俗説故云故曰】三年齐败我观津【田完系家云败魏于浊津而围恵王恵王请献观以和解】六年伐取宋仪台【按年表作义台然义台见庄子司马彪亦曰台名郭象云义台灵台】中山君相魏【按魏文侯灭中山其弟守之后寻复国至是始令相魏其中山后又为赵所灭】十五年鲁卫宋郑来朝【按纪年鲁恭侯宋桓侯卫成侯郑厘侯来朝皆在十四年是也郑厘侯者韩昭侯也韩哀侯灭郑而徙都之改号曰郑】三十年与齐人战败于马陵【徐广曰在元城按纪年二十八年与齐田朌战于马陵上二年魏败韩马陵十八年赵又败魏桂陵与马陵异处】三十一年秦赵齐共伐我【按纪年二十九年五月齐田朌伐我东鄙九月秦卫鞅伐我西鄙十月邯郸伐我北鄙王攻卫鞅我师败绩是也然言二十九年不同】于是徙大梁【纪年以为恵王九年葢误也】三十六年恵王卒【按纪年恵成王三十六年改元称一年未卒也】子襄王立【系本襄王名嗣】子哀王立【按系本襄王生昭王无哀王葢脱一代耳而纪年説恵成王三十六年又称后元一十七年卒今此文分恵王之厯以为二王之年又有哀王凡二十二年纪事甚明葢无足疑而孔衍叙魏语亦有哀王葢纪年之作失哀王之代故分襄王之年为恵王后元即以襄王之年包哀王之代耳】樗里子【秦昭王弟疾居樗里因号焉】犀首【犀首官名即公孙衍】岸门【徐广云颍阴有岸门亭刘氏云河东皮氏县有岸头亭也】六年秦求立公子政【魏公子也】八年伐卫【纪年云八年翟章伐卫】昭鱼【昭奚恤也】薛公【田文也】魏章【章为魏将后又相秦】太子之自相【太子即襄王也】阳晋封陵【纪年作晋阳封谷】二十三年哀王卒【按汲冢纪年终于哀王二十年昭王三年丧毕始称元年耳】子昭王立【系本昭王名遫】芒夘以诈重【谓夘以智诈见重于魏】子安厘王立【系本安僖王名圉】郪丘【七丝反又音妻】中旗冯琴【按战国策作推琴者春秋后语作伏琴而韩子作推琴説苑作伏瑟文各不同】愿王之勿易也【以豉反】唐雎【七余反】足以为与也【与谓许与为亲而结和也】骑危【上音奇危栋上也礼云中屋履危葢升屋以避兵】与大梁邺【战国策邺作邻字为得】是复阏与之事【复音扶富反谓前年秦韩相攻阏与而赵奢破秦军】道涉谷【道犹行也涉谷是徃楚之险路从秦向楚有两道涉谷是西道河内是东道】垝津【在河北音九毁反】所攻甚难【攻亦作致战国策见作致军言致军粮难也】邢丘城【按战国策云邢丘安城此少安字耳】河内共汲【汲亦作波波及汲皆县名俱属河内】聴使【上平声下去声】从林乡军【刘氏云林地名葢春秋时郑地之棐林在大梁之西北徐广云在宛陵也】五入囿中【囿即圃田圃田郑薮属魏徐广云一作城而战国策作国中】文台隳【文台台名列士传曰隠陵君施酒文台也】垂都焚【垂地名有庙曰都竝魏邑名】异日从之不成也【从音足松反】秦挠之以讲【桡音尼孝反谓韩被秦之兵挠扰已经三年云欲讲説与韩和】识亡不聴【识犹知也故战国策云韩知亡犹不聴也】故臣愿以从事【从音足松反从事言信而事王也战国策亦然】赵挟韩之质【言韩以质子入赵则赵挟韩质而亲韩也】韩必効之【効犹致也谓致故地于赵也】或为增谓秦王【按战国策作苏秦为公子增谓秦王】公孙喜【战国策作公孙衍】太子增立是为景湣王【系本云安厘王生景湣王午】説者皆曰魏以不用信陵云云虽得阿衡之徒曷益乎【按谯周曰以予所闻所谓天之亡者有贤而不用也如用之何有亡哉使纣用三仁周不能王况秦虎狼乎】韩系家第十五
　　韩之先与周同姓【按左氏传云邘晋应韩武之穆是武子之子故诗称韩侯出祖是有韩而先灭今据此文云其后裔事晋封于韩原曰韩武子则武子本是韩侯之后晋又封之于韩原即今之冯翊韩城是也然按系本及左传旧説皆谓韩万是曲沃桓叔之子即是晋之支庶又国语叔向谓韩宣子能修武子之徳起再拜谢曰自桓叔已下嘉吾子之赐亦言桓叔是韩之祖也今以韩侯之后别有桓叔非闗曲沃之桓叔如此则与太史公之意亦有违】武子后三世【系本云万生赇伯赇伯生定伯简简生舆舆生献子厥】宣子徙居州【宣子名起州今在河内是也】贞子徙平阳【系木作平子名须宣子子也又云景子居平阳平阳在山西宋忠曰今河东平阳县】简子代【徐广云史记多无简子庄子而云贞子生康子班氏亦同按系本有简子名不信庄子名庚赵系家亦有简子名不佞】康子【名虎】武子【名启章】子景侯立【纪年及系本皆作景子名处】子列侯取立【系本作武侯】列侯三年聂政杀韩相侠累【战国策作杀韩傀髙诱曰韩傀侠侯累也】列侯子文侯立【按纪年无文侯系本无列侯】哀侯二年灭郑【按纪年魏武侯二十一年韩灭郑哀侯入于郑二十二年晋桓公邑哀侯于郑是韩既徙都因改号曰郑故战国策谓韩恵王曰郑恵王犹魏徙大梁称梁王然也】六年韩严弑其君哀侯而懿侯立【按年表懿侯作庄侯又纪年云晋桓公邑哀侯于郑韩山坚贼其君哀侯而立韩若山若山即懿侯也则韩严为韩山坚也而战国策又有韩仲子名遂又恐是韩严也】韩姬弑其君悼公【纪年姬亦作玘竝音羊之反姬是韩大夫而王劭亦云不知悼公何君也】二十六年昭侯卒【按纪年郑昭侯武薨次威侯立威侯七年与邯郸围襄陵五月梁恵王会威侯于巫沙十月郑宣王朝梁不见威侯之卒下败韩举在威侯八年而此系家即以为宣恵王之年又上有杀悼公悼公又不知是谁之諡则韩防小国史失代系故此文及系本不同葢亦不可复考】八年魏败我将韩举【韩举则是韩将不疑而纪年云韩举赵将葢举先为赵将后入韩又纪年云其败当韩威王八年是不同也】败我修鱼【地名】韩将防申差【防申差二将防音瘦亦作鲠】公仲【韩相国名侈】一易二之计【一谓名都也二谓使不伐韩而又与之伐楚也】警公仲之行【警戒也战国策作衞】将西购于秦【战国策作讲讲亦谋议与购求意通】韩不能聴我【言韩王信楚之救虽不能聴待楚救至折入于秦犹徳于楚也】韩之徳王也必不鴈行以来【言韩以楚必救己已虽随秦来战犹徳于王故不为鴈行而来言不同心旅进也】以楚殉韩【殉从死也言以死助韩】止公仲之行【止不令西之秦】丹阳【故楚都在今均州】方城之外【方城楚之北境之外北境之北也】殆不合矣【殆不合于南郑】以到之【到欺也犹俗云张到然战国策作劲劲强也】楚阴得秦之不用也【言楚阴知秦不为公用亦必易为公相支拒也】昭鱼【战国策谓之昭】言收玺【刘氏云诈言昭鱼来秦欲得秦官之印玺收即取之义也】芈戎【芈姓戎名秦宣太后弟号新成君】公叔伯婴【按战国策公叔伯婴与虮虱及公子咎竝是襄王子然伯婴即太子婴婴前死故咎与虮虱又争立此取战国策説伯婴未立之前亦与虮虱争立故事重而文到也】为韩求质子【令韩求楚更以别人为质以替虮虱也】楚王聴入质子于韩【质子虮虱也】公又为秦求质子于楚【令芈戎敎秦于楚索韩所送质子令入之于秦也】陈筮【徐广云一作荃战国策作田荼】
　　田敬仲完系家第十六
　　陈厉公他【音徒何反此系家以他为厉公而左传厉公名跃陈系家又有利公跃利即厉也是厉公名跃葢他是厉公之兄未逾年无諡今此云厉公他非也他一名五父故经云蔡人杀陈他传又云蔡人杀五父是也】敬仲生穉孟夷【系术作夷孟思葢穉是名孟夷字也】孟夷生湣孟庄【系本作闽孟克】注一作芷【昌改反】以陈字为田氏【据如此云敬仲奔齐以陈田二字声相近遂以为田氏应劭云始食菜于田则田是地名未详其处】栾逞【音盈史记多作逞字】国恵子【名夏】髙昭子【名张】子荼【音舒又如字】槖中【音托槖中谓皮槖之中】御鞅【御官也鞅名也亦田氏之族】监止【上音如字又音苦滥反监姓也名止】妪乎采芑【言妪之采芑莱皆归入于田成子以刺齐国之政将归陈】子我者监止之宗人也【按齐系家云子我夕贾逵云即监止也寻其文意当是监止今云宗人葢太史误也】需事之贼【上音须需者疑也疑必致难故云事之贼也】徐州【音舒徐州齐邑薛县是也非九州之徐】襄子盘【徐广云一作暨音许既反系本作班】庄子曰【系本名伯】自安平以东【按司马彪郡国志北海东安平六国时曰安平则徐广云在北海是】成子有七十余男【按鲍昱云陈成子有数十妇生男百余人与此亦异然谯允南按春秋陈恒为人虽志大负杀君之名至于行事亦修整故能自保固非茍为禽兽之行夫成事在徳虽有奸子七十祗以长乱事岂然哉言其非实也】庄子卒子太公和立【按纪年齐宣公十五年田庄子卒明年立田悼子卒乃次立田和是庄子后有悼子葢立年无几所以作系本及记史者不得録也而荘周及鬼谷子亦云田成子杀齐君十二代而有齐国今据系本系家自成子至王建之灭唯祗十代若如纪年则悼子及侯剡即有十二代乃与荘子鬼谷说同明纪年亦非妄】宣公五十一年田会自廪丘反【纪年宣公五十一年公孙会以廪丘叛于赵十二月宣公薨于周正为明年二月】康公贷立【音土代反】注伐鲁取最【音祖外反】伐卫取毌【毌音贯古国名卫之邑今作毌者字残缺耳】与魏文侯会浊泽【徐广云康公十六年葢依年表为説而不省此上文贷立十四年又云明年会平陆又三年会浊津则是十八年表及此注竝误也】太公和卒子桓公午立【纪年齐康公五年田侯午生二十二年田侯剡立后十年齐田午弑其君及孺子喜而为公春秋后传亦云田午弑田侯及其孺子喜而兼齐是为桓侯与此系家不同也】段干朋【段干姓朋名也战国策作段干纶】田臣思【战国策作田期思纪年谓之徐州子期葢即田忌也】桓公午五年秦魏攻韩求救于齐齐桓公召大臣而谋【谓驺忌段干朋如战国策威王二十六年邯战之役有此谋臣耳又南梁之难在宣王二年有驺子田忌孙膑之谋战国策又有张田其辞前后交互是记史者所取名异故不同耳】六年救卫桓公卒【按纪年梁恵王十二年当齐桓公十八年后威王始见则桓公十九年而卒与此不同】大浊以温者君也【按春秋后语温字作春春气温义亦相通也蔡邕曰凡以缓急为清浊琴紧其则清缦其则浊】醳之愉【上音释与下文舍字竝同愉音舒也】得全全昌【按得全谓人臣事君之礼全具无失故云得全也全昌者谓若无失则身名获昌故云全昌也】谨毋离前【谓佩服此言常无离心目之前】狶膏棘轴【狶膏猪脂也棘轴以棘木为车轴至滑而坚也然而穿孔若方则不能运转言逆理反经也故下忌曰请谨事左右言每事须顺从】弓胶昔干【音孤捍反昔久旧也干弓干也徐广又曰一作干考工记作防干则防昔音相近言作弓之法以胶被昔干而纳诸檠中则是以势令合耳】而不能傅合疏罅【傅音附罅音五嫁反以言胶干可以势暂合而久亦不能常傅合于疏罅隙缝以言人臣自宜弥缝得所岂待拘以礼制法式哉故下云请自附于万人是也】大车不较【较者校量也言有常制若大车不较则车不能载常任琴不能成五音也】魏王问曰王亦有寳乎威王曰有【按韩婴诗外传以为齐宣王其説异也】檀子者【檀子齐臣檀姓子美称大夫皆称子盼子田盼也黔夫及种首皆臣名事悉具战国策也】泗上十二诸侯【邾莒宋鲁之比】孙子【孙膑也】败魏桂陵【在威王二十六年】破魏马陵【在宣王二年】杀其大夫牟辛【牟辛大夫姓字也徐广曰一作夫人按年表亦作夫人字王劭按纪年云齐桓公十一年杀其君母宣王八年杀王后然则夫人之字或如纪年之説】三十五年公孙阅【战国策作公孙闳】谓成侯邹忌曰【云云】田忌闻之因率其徒攻临淄求成侯不胜而奔【按战国策田忌前败魏于马陵因被构不得入齐非是居齐歴十年乃出奔也是时齐都临淄且孟尝列传云田忌袭齐之边邑其言为得即与系家不同也】战于南梁【晋太康地理记曰战国谓梁为南梁者别之于大梁少梁也】宣王二年战南梁王召驺忌子【按纪年威王十四年田朌伐梁战马陵战国策南梁之难有张田对曰早救之此云邹忌者王劭云此时邹忌死已四年又齐威时未称王故战国策谓之田侯今此以田侯为宣王又横称驺忌皆谬矣】明年梁恵王卒【按纪年梁恵王乃是齐湣王为东帝秦昭王为西帝时此时梁恵王改元称一年未卒也而系家以其后即为魏襄王之年又以此文当齐宣王时实所不能详考】齐稷下学士复盛【刘向别録曰齐有稷门齐城门也谈説之士期会于其下齐地记曰齐城西门侧系水左右有讲室趾徃徃存焉葢因侧系水出故曰稷门古侧稷音相近耳又虞喜曰齐有稷山立馆其下以待游士亦异説也春秋传曰莒子如齐盟于稷门】湣王地【系本名遂】寡人弗能拔【能犹胜也言不胜其拔故聴齐拔之耳】逐张仪【逐随也】三国之兵【抟音谓握领也徐作専亦通】三川【韩也】公令楚王【公谓陈轸】执左券【券要也左不正也言我以右执其左而责之】宋治不安【战国策作宋地不安】结轶【轶音侄轶者车辙也言车辙徃还如结也战国策作结靷】淖齿【淖音女敎反】周子【葢齐之谋臣史失名也战国策以周子为苏秦而楚字皆作燕然此时苏秦死已久矣】住建共者客耶【音邪谓是建客邪客説建住言遂乃失策令建迁共共今在河内也】用客之不详也【谓不详审用客不知其善否也】比犯二君【比如字又频律反二君即悼公简公也僖子废晏孺子鲍牧以乞故杀悼公而成子又杀简公故云田氏比犯二君也】













　　史记索隠卷十三
　　钦定四库全书
　　史记索隠卷十四
　　唐　司马贞　撰
　　孔子系家第十七【古敎化之主吾之师也为帝王之仪表示人伦之准的自子思以下代有哲人继世象贤诚可仰同列国前史既定吾无间然矣又孔子非有诸侯之位而亦称系家者以是圣人为敎化之主又代有贤哲故称系家焉】
　　昌平乡陬邑【陬是邑名昌平乡号孔子居鲁之邹邑昌平乡之阙里也】防叔【家语孔子宋防子之后宋襄公生弗父何以让弟厉公弗父周周生世子胜胜生正考父考父生孔父嘉五世亲尽别为公族姓孔父生子木金父金父生睾夷生防叔畏华氏之逼而奔鲁故孔氏为鲁人也】野合而生孔子【家语云梁纥娶鲁之施氏生九女其妾生孟皮孟皮病足乃求婚于顔氏徴在从父命为婚其文甚明今此云野合者葢谓梁纥老而徴在少非当壮室初笄之礼故云野合谓不合礼仪故论语云野哉由也又先进于礼乐野人也皆言野者是不合礼耳】襄公二十二年【公羊传襄公三十一年十有一月庚子孔子生今以为二十二年葢以周正十一月属明年故误也后序孔子卒云七十二嵗每少一嵗也】圩顶【扞音乌顶音鼎圩顶言顶上窳也故孔子顶如反宇反宇者若屋宇之反中低而四傍髙也】叔梁纥死【家语云生三嵗而梁纥死】疑其父墓处【谓孔子少孤不的知父坟处非谓不知其茔地征在笄年适于梁纥无几而老死是少寡葢以为嫌不从送故不知坟处遂不告耳非讳之也】五父之衢【谓孔子不知父墓乃且殡其母于五父之衢是其谨慎也】要绖【家语孔子之母丧既练而见不非之也今此谓孔子实要绖与飨为阳虎所绌亦近诬矣一作要经要经犹带绖也故刘氏云嗜学之意是也】孟厘子病【昭公七年左传云孟僖子病不能相礼乃讲学之及其将死召大夫云云按谓病者不能礼为病非疾困之谓也至二十四年僖子卒贾逵云仲尼时年三十五矣是此文误也】南宫敬叔【左传及系本敬叔与懿子皆孟僖子之子不应更言鲁人亦太史公之疎耳】为季氏史【有本作委吏按赵岐曰委吏主委积仓库之吏】适周【庄子云孔子年五十一南见老聃葢系家亦依此为説而不究其防遂俱误也何者孔子适周岂访礼之时即在十七耶且孔子见老聃云甚矣道之难行也此非十七之人语也乃既仕之后言耳】送人以财【庄周财作轩】为人子者毋以有已【家语作无以有已为人子者】为人臣者毋以有已【家语作无以恶已为人臣者王肃云言聴则仕不用则去保身全行臣之节也】起累绁之中【家语无此一句孟子以为不然之言也】学之三月【按论语子语鲁太史乐非齐太史也又子在齐闻韶三月不知肉味无学之文今此合论语齐鲁两文而为此言恐失事实】将欲以尼谿田封孔子【此説出晏子及墨子其文微异】大贤之息【息者生也言上古大贤生则有礼乐至周室防而始缺有间也】奉子以季氏【刘氏奉音扶用反非也今奉音如字谓奉待孔子如鲁季氏之职故下文云以季孟之间待之也】土缶中若羊【家语云桓子穿井于费得物如土缶其中有羊马是也】防防阆【防音逵阆音两家语作魍魉】注防一足越人为之山缫【缫音骚然山缫独一足是山神名故谓之防防一兄兽状如人也】注沐肿【音木踵】隳会稽【会稽山名越之所都隳毁也呉伐越在鲁哀元年】厘姓【厘音僖家语云姓漆葢误系本无漆姓】公山不狃【狃音女久反邹氏云一作蹂论语作弗櫌】使人召孔子【捡家语及孔氏之书竝无此言故桓谭亦以为诬也】四方皆则之【家语作西方王肃云鲁国近东故西方诸侯皆取法则焉】及齐平【及与也平成也谓与齐和好故云平】鼓噪【家语作莱人以兵鼓噪劫定公祓音弗谓舞者所执故周礼噪有祓舞拨音伐谓大楯也】歴阶【谓歴阶级也故王肃云歴阶登阶不聚足】荧惑【谓经营而惑乱也家语作荧侮】汶阳【左传郓驩及龟阴之田则三田皆在汶阳也】皆予之以归【家语作皆如归】舞康乐【家语作容玑王肃云舞曲名也】周道游【谓请鲁君为周徧道路游行因出观齐之女乐】屯【地名】浊邹家【孟子曰孔子于卫主顔讐由弥子之妻与子路之妻兄弟也今此云浊邹是子路之妻兄所説不同】六万【若六万石似太多当是六万斗亦与汉之秩禄不同】一出一入【谓以兵仗出入以胁夫子也】由彼缺也【谓昔所被攻缺破之处也】匡人【匡宋邑也家语云匡人简子以甲士围夫子】然后得去【家语子路弹劎而歌孔子和之曲三终匡人解围而去今此取论语文王既没之文及从者臣寗武子然后得去葢夫子再厄匡人或设辞以解围或弹剑而释难今此合论语家语之文以为一事故彼此文交互耳】吾乡为弗见见之礼答焉【上见如字下见音防徧反去声言我不为相见之礼现而答之】招摇市过之【家语作游过市】或谓子贡曰【家语姑布子卿谓子贡曰】其颡似尧【家语云河目而隆颡其颡似尧】陈涽公【家语国语皆作陈恵公非也按恵公以鲁昭元年立定四年卒又按系家涽公十六年孔子适陈十三年亦在陈则此涽公为是】寜鬭而死【家语云我寜鬭死挺劎而合众将与之战蒲人惧是也】西河【此西河在卫地非魏之西河也】中牟【此河北之中牟葢在汉阳西】师襄子【家语师襄子曰虽以撃鼓为实能于琴葢师襄子鲁人论语谓之撃磬襄是也】几然而长【几与注颀竝音祈家语无此四字】望羊【王肃云望羊望羊视也】窦鸣犊舜蕐【家语及闻赵简子杀窦犨鸣犊及舜华国语云鸣铎窦犨则窦犨字鸣犊声转字异或作鸣铎庆华当作舜华诸説皆同】蛟龙【有角曰蛟龙龙能兴云致雨调和阴阳之气】陬操【此陬乡非鲁之陬邑家语云作槃操也】孔子遂行【此鲁哀二年也】归乎归乎【此系家再有归与之辞者前辞出孟子此辞见论语葢止是一称归与二书各记之今前后再引亦失之也】社地七百里【古者二十五家为里里则各立社则书社者书其社之人名于籍葢以七百里书社之人封孔子也故下冉求云虽累千社而夫子不利是也】征百牢【此哀七年时也百牢牢具一百也周礼上公九牢侯伯七牢子男五牢今吴徴百牢夷不识礼故也子贡对以周礼而后呉亡是惩也】注去呉会缯已四年【徐説去会四年是也按左传及此文孔子是时在衞归鲁不见有在陈之文在陈当哀公之初葢年表误尔】凡十四嵗而反乎鲁【前文孔子以定公十四年去鲁计至此十二年鲁系家云定公十二年孔子去鲁则首尾计十五年矣】季康子问政【论语季康子问政子曰政者正也又哀公问曰何为则民服子曰举直错诸枉则民服今此初论康子问政未合以孔子答哀公使民服葢太史公撮略论语为文而失事实】恂恂【有本作逡逡音七旬反】辩辩【论语作便便】车子鉏商【春秋传及家语竝云车子鉏商而服防以子为姓非也今以车子为主车车士防者之人也人防故略其姓则子非姓也】据鲁亲周【言夫子修春秋以鲁为主故云据鲁亲周葢孔子之时周虽防而亲周王者以见天下之有宗主也】孔子年七十三【若孔子以鲁襄二十一年生至哀十六年为七十三若襄二十二年生则孔子年七十二经传生年不定致使孔子夀数不明】失礼为昏失所为【左传及家语皆云失志为昏失礼为与此不同也】雒离【各离二音又音落藜藜是草名也】毚檀【上音谗毚檀檀树之别种】安贵五味【安贵香名出西域五味药草也】相诀而去【诀音决诀者别也】子贑庐于冢上【按家语无上字且礼云适墓不登陇岂合庐于冢上乎葢上者亦是边侧之义】弟子内后世因庙藏孔子衣冠【谓孔子所居之堂其弟子之中孔子没后后代因庙藏夫子平生衣冠琴书于夀堂中】孔子生鲤【按家语孔子年十九娶于宋之笄官氏之女一嵗而生伯鱼伯鱼之生鲁昭公使人遗之鲤鱼夫子荣君之赐因以名其子也】余只回留之不能【只敬也言只敬迟回不能去之有本亦作低回义亦通】言六艺者折中于夫子【离骚云明五帝以折中王帅叔云折中也正也宋均云折断也中当也按言欲折断其物而用之与度相中当故以言其折中也】
　　陈涉系家第十八【按胜立数月而死无后亦称系家者以其所遣王侯将相竟灭秦以其首事也】
　　阳城【韦昭云属颍川地理志云属汝南不同者按郡县之名随代分割葢阳城旧属汝南史迁云今为汝阴后又分颍川韦昭据以为説故其不同他皆仿此】阳夏【夏音贾韦昭云淮阳县后属陈】佣耕【广雅云佣役也按谓役力而受雇直也】鸿鹄之志哉【尸子曰鸿鹄之羽翼未合而有四海之心是按鸿鹄是一鸟若鳯凰然非谓鸿鴈与黄鹄也鹄音户酷反】发闾左【闾左谓居闾里之左也秦时复除者居闾左今力役凡在闾左者尽发之也又云凡居以富强为右贫弱为左秦役戍多富者役尽兼取贫弱者也】适戍渔阳【适音直革反又音磔故汉书有七科适戍者屯兵而守也地理志渔阳县名在渔阳郡也】等死死国【谓欲经营图国假使不成而败犹胜为戍卒而死也】二世少子【姚氏按隠士遗章邯书云李斯云二世废十七兄而立今王则二世即是始皇第十八子】未知其死也【如淳云扶苏自杀故人不知其死或以不知何坐而死故天下寃二世杀之其意亦得今宜依文而解直是扶苏为二世所杀而百姓未知故欲诈自称之也】为天下唱【汉书作倡倡谓先也説文云倡首也】乃行卜【行者先也一云行徃也】卜之鬼乎【裴注引苏林臣瓒义亦当矣而李奇又云卜者戒曰所卜事虽成当死为鬼恶指斥言之而胜失其防反依鬼神起怪葢亦得本防也】念鬼【念者思也谓思念欲假鬼神事耳】又间令【服防云间音中间之间郑氏云间谓窃令人行也孔文祥又云窃伺间隙不欲令众知之也】次所旁丛祠【次师所次舍处也墨子云建国必择木之修茂者以为丛位髙诱注战国策云丛神祠也丛树也】夜篝火【篝音沟汉书作搆郭璞云篝笼也】将尉【官也汉旧仪大县二人其尉将屯九百人故云将尉也】劎挺【徐广云挺夺也按夺即脱也説文云挺拔也按谓尉拔剑而广因夺之故得杀尉】借第令无斩【苏林云借第假借且令失期不斩则戍死者固十七八然第一音次第之第又小顔云第但也刘氏云借音子夜反应劭读如字云借吏士之名借也各以意言苏説为近之也】举大名【大名谓大称名也】攻蕲【音机又音祈县名属沛县】蕲下【下降也谓以兵临而即降也】符离【韦昭云属沛郡】徇蕲【李音云徇略也音辞峻反】至陈【地理志陈县属淮阳】郡守令皆不在【张晏云郡守及令皆不在非也按地理志云秦三十六郡竝无陈郡则陈止是县言守令则守非官也与下守丞同也则皆字是衍字】谯门中【葢谓陈县之城门一曰丽谯故曰谯门中非上谯县之门也谯县守已下讫故也】张楚【按李奇云欲张大楚国故称张楚也】至东城【地理志属九江】三川守【三川今洛阳也地有伊洛河故曰三川秦曰三川汉曰河南郡李由李斯子也】房君蔡赐为上柱国【房邑也爵之于房号曰房君蔡赐其姓名晋灼按张耳传言相国房君者葢误耳涉始号楚因楚有相国之官故以官蔡赐葢其时草创亦未置相国之官】人奴产子生【按汉书无生字小顔云犹今言家产奴也】次曹阳【晋灼云亭名也在农东十二里小顔云曹水之阳也其水出陜县西南岘头山北流入河魏武帝谓之好阳】周文自刭【越系家句践使罪人三行属剑于刭曰不敢逃刑乃自刭郭璞注三苍以为刭刺也】趣赵兵【上音促促谓催促也】亟入闗【亟音棘亟急也】陵君【晋灼云今在梁国也按今梁国有寜陵县是也字转异耳】少遗兵【按遗谓留余也】阳城人邓説【地理志阳城县属颍川説音悦凡人名皆音悦】将兵居郯【音谈东海之县名非也按章邯军此时未至东海此郯别是地名或恐剡当作郏郏是郏鄏之地或见下有东海郯故误】铚人伍徐【地理志铚县属沛伍徐汉书作伍逢也】取虑人【地理志县名属临淮音秋闾二音取又音子臾反】腊月【臣瓒云建丑之月也顔游秦云按史记表二世二年十月诛葛婴十一月周文死十二月陈涉死是也宗禀荆楚记云腊节在十二月故因是谓之腊月也】还至下城父【按旧以陈王从汝阴还至城父县因降之故云还至下城父又顾氏按郡国志山乗县有下城父聚在城父县东下读如字其説为得之】涓人【音公反服防云给涓通也如今谒者】仓头军【韦昭云军皆着青防】以陈为楚【为如字读谓又以陈地为楚国】秦左右校【按即左右校尉军也】自辩数【一音疎主反谓自辩説数与涉有故旧事验也又音朔数谓自辩徃数与涉有故此数犹朋友数之数也】伙颐涉之为王【服防云楚人谓多为伙按又言颐者助声之辞也谓涉为王宫殿帷帐庶物伙多惊而伟之故称伙颐也】沈沈者【应劭曰以为沈沈宫室深邃貌故音长含反而刘伯庄以沈沈犹谈谈谓故人呼为沈沈者犹俗云谓谈谈汉是】故人皆自引去【顔氏引孔丛云陈胜为王妻之父兄徃焉胜以众賔待之妻父怒云怙强而傲长者不能久焉不辞而去是其事类也】辄自治之【谓呉房朱武等以素所不善者即自验问不徃下吏】褚先生曰【徐广与裴骃据所见别本及班彪奏事皆云合作太史公今据此是褚先生述史记加此赞首地形险阻数句之言然后始称贾生之言因即改太史公之目而自题已位号也已下义竝已见始皇之本纪讫】仰闗【仰字亦作卭竝音仰谓秦地形髙故竝仰向闗门而攻秦亦有作叩字非也】九国之师【九国者谓六国之外更有宋卫中山】流血漂橹【説文云橹大楯也】执敲扑【臣瓒云短曰敲长曰扑】贯弓【音乌蛮反又如字贯谓上也】金人十二【各重千石坐髙二丈号曰翁仲】而谁呵【音何亦何字犹今巡更问何谁】仟伯之中【谓在千人百人之长也音千百如淳云时皆屈在仟陌之中陌音貊】鉏耰棘矜【鉏耰谓鉏木也论语曰耰而不辍是也棘防也矜柄也音勤】乡时之士【上音香亮反乡时犹徃时也谓孟尝信陵苏秦陈轸之比也】度长絜大【絜音下结反谓如结束知其大小也】抑八州【谓秦强而抑八州使朝已也汉书作招八州亦通也】仁心不施【式豉反言秦虎狼之国其仁心不施及于天下故亡也】
　　外戚系家第十九【外戚纪后妃也后族亦代有封爵故也汉书则编之列传之中王隠则谓之为纪而在列传之首也】
　　继体守文【按继体谓非创业之主而是嫡子继先帝之正体而立者也守文者犹法也谓非受命创制之君但守先帝法度为之主耳】非独内徳茂【按谓非独君徳于内茂盛而亦有贤后妃外戚之亲以助教化】涂山【韦昭云涂山国名禹所娶在今九江应劭云九江当涂有禹墟大戴云禹娶涂山氏之女谓之侨侨产启】末喜【国语桀伐有施有施人以妹喜女焉韦昭云有施氏女姓喜】有娀【韦昭云契母简狄有娀国女音嵩】妲已【国语殷辛伐有苏氏苏氏以妲已女焉按有苏国也已姓也妲字也包恺云妲音丁达反】姜原【系木云帝喾上妃有邰氏之女曰姜原郑笺诗云姜姓嫄名履大人迹而生后稷】大任【按毛诗大任文王之母故诗云挚仲氏任毛诗云挚国任姓之中女也】襃姒【国语曰幽王伐有襃襃人以襃姒女焉按襃是国名姒是其姓即龙漦之子襃人育而以女于幽王也然此文自夏之兴至襃姒皆是魏如耳之母词见国语及列女传】讥不亲迎【按公羊纪裂繻来逆女何以书讥也讥不亲迎也】阴阳之变万物之统也【以言若乐声调能令四时和而阴阳变则能生万物是阴阳即夫妇也夫妇道和而能化生万物万物人为之本故云万物之统】妃匹之爱【妃音配又如字】君不能得之于臣【以言夫妇亲爱之情虽君父之尊而不夺臣子所好爱使移其本意是不能得也故曰匹夫不可夺志是也】或不能成子姓【按郑注记云姓者生也子姓谓众孙也按即赵飞燕等是也】或不能要终【按谓有始不能要其终也以言虽有子姓而意不能要终如栗姬卫后等皆是也】恶能【上音乌恶犹于何也】吕娥姁【吕后字音况羽反按汉书吕后名雉】戚夫人【汉书云得定陶戚姬】无恙【尔雅云恙忧也一説古者野居露宿恙噬人虫也故人相恤云得无恙乎】孝恵皇后【按皇甫谧云名嫣】居北宫【按宫在未央北故曰北宫】魏媪【媪音乌老反然媪是妇人之老者通号故赵太后自称媪及王媪刘媪之属是也】死山阴因焉【顾氏按冢墓记在会稽县县西北檝山上今犹有兆域檝音防洽反】河南宫成臯台【按是河南宫之成臯台汉书作成臯灵台西征记云武牢城内有髙祖殿西南有武库】薄昭封为轵侯【按地理志轵县在河南恐地逺非其封也按长安东有轵道亭或当是所封也】南陵【按庙记云在霸陵南十里故谓南陵按今在长安东浐水东东原上名曰少阴在霸陵西南故曰东望吾子西望吾夫是也】窦太后【按皇甫谧云名猗房】生女嫖【音疋消反】观津【按挚虞注决録云窦太后父少遭秦乱隠身渔钓坠泉而死景帝立太后遗使者填父所坠渊起大坟于观津城南人间号曰窦氏青山也】兄窦长君【按决録云建字长君】从其家之长安【谓从逐其宜阳之主人家而皆徃长安也】与我决于传舍中【决者别也传音转传舍谓邮亭传置之舍葢窦后初入宫时别其弟于传舍之中也】丐沐沐我【丐音葢丐者乞也沐米潘也谓后乞潘为弟沐】广国为章武侯【地理志县名属渤海】彭祖为南皮侯【地理志县名属渤海】窦婴为魏其侯【地理志县名属琅琊也】公昆弟【按公亦祖也谓皇后同祖之昆弟如窦婴即皇后之兄子之比亦得家于长安故刘氏云公昆弟谓广国等】后景帝六嵗【是当武帝建元六年此文是也而汉书作元光误】王太后【按皇甫谧名娡音志】槐里人【按地理志右扶风本名废丘】与两女【即后及儿姁也】欲奇两女【奇者异之也汉书作倚倚者依也】王夫人生男【即武帝也汉武故事云帝以乙酉年七月七日生于猗兰殿】儿姁【况羽反】生四男【谓广川王越胶东王寄清河王舜常山王宪也】皆过栗姬【过音戈谓逾之】以故望之【望犹责望谓恨之也】心慊之【音衔衔谓恨也】曰子以母贵【此皆公羊传文】皇后兄信为葢侯【地理志葢县属太山】大行奏事【大行礼官行音衡】封田蚡为武安侯【地理志县名属魏郡】胜为周阳侯【地理志县名属上郡】次林虑公主【县名属河内本名隆虑避殇帝讳改名林虑虑音庐】武帝祓【苏林音废今亦音拂谓祓禊之游水自洁故曰祓除】凡生三女【按谓诸邑石邑及卫长公主后封当利公主是】一男名据【即戾太子也】皇后姓陈氏【汉武故事云后名阿娇即长公主嫖女也曾祖父婴堂邑侯传至父午尚长公主生后】挟妇人媚道【按汉书云女子楚服等坐为皇后呪诅大逆无道相连诛者三百人乃废后居长门宫故司马相如赋云陈皇后别在长门宫怨闷悲思奉黄金百斤为相如取酒乃为作颂以奏皇后复亲幸作颂信有之也复亲幸之恐非实也】卫青封长平侯【地理志县名属汝南】冠军侯【子夫姉少儿之子去病封也地理志冠军属河阳】王夫人【生齐王闳】中山李夫人【生昌邑哀王膊】他姬子二人【汉书云李姬生广陵王胥燕王旦也】李夫人【李延年之女弟汉书云帝悼之李少翁致其形为作赋此史记以为王夫人最宠武帝悼惜新论亦同史记为王夫人】曰嚄【乌百反葢惊怪之辞耳】修成子仲【金氏甥修成君之子也而名仲者又与大外祖王氏同字恐非也】一曰阴安侯【名不疑地理志县名属魏郡】二曰发干侯【名登地理志县名属东郡】三曰宜春侯【名伉地理志宜春县名属汝南】邢夫人号娙娥【服防云娙音近硎徐广音五耕反邹诞生音茎字林音五经反説文云娙长也好也许慎云秦晋之间谓好为娙又方言曰美貌谓之娥汉旧仪云娙娥秩比将军御史大夫】尹婕妤【韦昭云媫承妤助也一云美好也声类云幸也字亦从女汉旧仪云皇后为婕妤下舆礼比丞相也】娙何秩比中二千石【按崔浩云中犹满也汉制九卿已上秩一嵗满二千斛又汉官仪云中二千石俸月百八十斛】容华秩比二千石【按二千石是郡守之秩汉官仪云其俸月百二十斛又有真二千石者如淳云诸侯王相在郡守上秩真二千石汉律真二千石俸月二万按是二万斗也则二万斗亦是二千石也崔浩云列卿已上秩石皆正二千石按此则是真二千石也其云中二千石亦不满二千葢千八九百耳此崔氏之説今兼引而解之】钩弋夫人【按夫人姓赵河间人汉书云武帝过河间望气者言此有奇女天子乃使使召之女两手皆拳上自披之手即时伸由是幸号曰拳夫人后居钩弋宫号曰钩弋夫人列仙传云发手得一玉钩故号焉汉武故事云宫在直城门南庙记云宫有千门万戸不可记名也】姓赵氏【按汉书昭帝即位追尊太后父赵父为顺成侯】武帝年七十生昭帝【按徐广依汉书以武帝年七十崩崩时昭帝年八嵗此褚先生之记汉书云元始三年昭帝生误也按元始当为太始】死云阳宫【按三辅故事云甘泉宫南后昭帝起云陵邑三千户汉武故事云既殡香闻十里上疑非常人发棺视之无尸衣履存焉】
　　楚元王系家第二十
　　髙祖之同母少弟【按汉书作同父言同父者以明异母也】过巨嫂食【汉书作丘应劭云丘姓也孟康云丘空也兄亡空有嫂也今此作巨巨大也谓长嫂也刘氏云巨一作丘】栎釡【音歴谓以杓歴釡旁使为声汉书作轑音劳】羮颉侯【爵号耳非县邑名以其栎釜故也】都彭城【汉书云楚王王薛郡东海彭城三十六郡也】子夷王郢立【汉书名郢客】戍坐为薄太后服私奸【汉书云私奸服舍中姚察云奸于服舍非必宫中又按集注服防云私奸中人葢以罪重故至削郡也】注子延夀立十九年死【按太史公唯记王纯为国人告反国除葢延夀后更封至十九年又谋反诛死故不同也】遂弟辟疆【音壁强二音又音辟壃】烧杀建徳【建徳其相名史先失姓也】无刑申公【汉书申公名培王戊胥靡之】赵任防与先生【此及汉书虽不见赵不用防与公葢当时犹知事迹或别有所见故太史公明引以结其赞】

　　史记索隠卷十四
　　钦定四库全书
　　史记索隠卷十五
　　唐　司马贞　撰
　　荆燕系家第二十一
　　诸刘不知何属【按注引汉书云贾髙祖从父兄则班固或别有所见也】定塞地【贾将兵定塞地塞即桃林之塞】共尉【共敖之子】立刘贾为荆王王淮东【按表云刘贾都呉又汉书以东阳郡封贾东阳即临淮故云淮东也】富陵【地理志县名属临淮】刘泽诸刘逺属也【按注引汉书云髙祖从祖昆弟又楚汉春秋田子春説张卿云刘泽宗家也按言宗家似疎逺矣然则班固言从祖昆弟当别有所见矣】为营陵侯【地理志县名在北海】以画于营陵侯【画一音计画之画又音图画之画两家义竝通也】一切功臣【按此一切犹一例同时也非如他一切训权时也】雅故本推毂【按雅训素也谓吕氏素心奉推髙祖取天下若人推之推音昌谁反犹推毂欲前进涂然也此略同臣瓒之意也】尚觖望【觖音决又音企】与齐王合谋西【按汉书齐王传云使祝午结琅琊王至齐因留琅琊王不得反国泽乃説求入闗齐乃送之与此文不同者刘氏以为燕齐两史各言其主立功之迹太史公闻疑传疑遂各记之则所谓实録】跳駈【他雕反脱独去也又音条谓疾去也】肥如令郢人【按如淳意以肥如亦臣名令郢人以告定国也小顔以为定国欲有所诛煞余臣而肥如知令郢人乃告定国也然按地理志肥如在辽西也】权激吕氏【按谓田子春欲王刘泽先使张卿説封吕产乃恐以大臣觖望泽卒得王故为权激诸吕也】事发相重【按谓先发吕氏令重我亦得其功是事发相重也】伟哉【伟者盛也葢盛其能激发也】
　　齐悼恵王系家第二十二
　　能齐言者【谓其语音及名物异于楚魏一云此时人多流亡故使齐言者皆还齐王】亢礼如家人【谓齐王是兄不为君臣礼而乃亢敌如家人兄弟之礼故太后怒】郦【音厯】侯注作鄜【二字竝音孚鄜县名在左冯翊郦县南阳】吕台【音胎吕后兄子也】章封朱虚侯【地理志县名属琅琊】兴居东牟侯【地理志县名属东莱】顾而父知田耳若生【顾犹念也而及若皆训女】舅父驷钧【按舅谓舅父犹姨称姨母】相召平【按广陵人召平与东陵侯召平及此召平皆似别人也功臣表平子奴以父功封黎侯也】齐王不敢离兵【按服防云不敢离其兵而到琅琊也】分齐为四【谓济南琅琊城阳并齐为四也】春秋富【按小顔云言年防也比之于财方未匮竭故谓之富也】岂暇先言大人【此葢旧俗之言谓救火之急不暇先启家长也亦犹国家有难不暇待诏命也】妄庸人耳【按妄庸谓凡妄庸劣之人也】乃罢魏勃【罢谓不罪而放遣之】以为物【姚氏云物怪物】凡为七王【将闾为齐王志为济北王贤葘川王章城阳王卭胶西王辟光济南王雄渠胶东王卭五刚反】使路中大夫【按路姓为中大夫官史失其名故言姓及官顾氏按路氏谱中大夫名卭也】平阳侯【按表是简侯曹奇也】欲重宠【直宠反谓欲世宠贵于王宫也】纪翁主【按如淳云诸王女云翁主称其母姓故谓之纪翁主】事汉太后【谓王太后武帝母也】市租千金【市租谓所卖之物出税日得千金言齐人众而且富也】乃为轻重之短【谓偃挟齐不娶女之恨因言齐之短为轻重之辞谓言临葘富及呉楚孝王时事是】共王八年徙王淮南【按当孝文帝之十二年也】济北王志以安都侯【地理志安都阙】济南王辟光以勒侯封【勒汉书作扐竝音力地理志县名属平原也】葘川王贤以武城侯【地理志县名属平原】胶东王雄渠以白石侯封【地理志县名属金城】
　　萧相国系家第二十三
　　萧相国何【按春秋纬萧何感精而生典狱制律】以文无害【按裴注已列数家今更引二説应劭云虽为文吏而不刻害也韦昭云虽有文理不伤害】为沛主吏掾【汉书云为主吏吏功曹也又云何为沛掾是何为功曹掾也】防髙祖【説文云防救视也】奉钱三何独以五【奉音扶用反谓资俸之如字读谓奉送之也钱三百谓他人三百何独五百也刘氏云时钱有重者一当百有送钱三者】与从事常辩之【按何与御史从事常辩明言称职也故张晏曰何与共事修辩明何素有方略是也】何乃给泗水卒【租忽反】吏【按何为泗水郡卒吏如淳按律郡卒吏书佐各十人】事第一【按谓课最居第一也】何尝为丞督事【谓髙祖为沛令何为丞常监督庶事也】争走【音奏奏者趋向之】转漕【上转字刘氏音张恋反漕水运也】封为酂侯【顾氏云南乡郡名也太康地理志云魏武帝建安中分南阳立南乡酂晋武帝又曰顺阳郡也】已桡【女教反】鄂君【按功臣表鄂君即鄂千秋封安平侯】赢奉钱二【谓人皆三何独五所以为赢二也音盈】夫相国乃利民【谓相国取人田宅以为利故云乃利人也所以令相国自谢之】亡收稾【苗子还种田人留稾入官】李斯之分过【按上文李斯归恶自予是分过】
　　曹相国系家第二十四
　　平阳侯曹参【地理志平阳县属河东又按春秋纬及博物志竝云参字敬伯】中涓【古反】将击胡陵方与【地理志二县皆属山阳郡】攻秦监公军【按注公者监之名然本纪泗川监名平则平是名公为相尊之称也】丰反为魏【时雍齿守丰为魏反沛公】取砀狐父【地理志砀属梁国狐父地名在梁砀之间徐氏引伍被云呉濞败于狐父是呉与梁相拒而败处】祁善置【按司马彪郡国志谷熟有祁亭刘氏音迟又如字善置置名汉谓驿为置】攻下邑西至虞【地理志下邑虞皆属梁国】攻爰戚【苏林云县名属山阳】注宣帝时有爰戚侯【按功臣表爰戚侯赵成】及亢父【地理志县名属东平】北救阿【按阿即东阿也时章邯围田荣于东阿也】迁为戚公【谓迁参为戚令】号曰建成君【地理志建成县属沛郡】于成武南【地理志成武县属山阳】赵贲【音奔】成阳南【地理志县名在济阴成地名周武王封弟季载于成其后邑迁于成之阳故曰成阳】曲遇【丘禹反牛凶反】从攻阳武下轘辕缑氏【地理志阳武缑氏二县属河南轘辕道名在缑氏南】战阳城郭东【徐广云阳城在南阳应劭云山阳今颍阳颍阳是南阳之县】初攻下辩故道【地理志二县名皆属武都辩音皮苋反】雍斄【地理志二县名属右扶风斄音胎】攘乡髙栎【栎音厯按文颍云皆地名也然尽在右扶风今其地阙也】取咸阳更名曰新城【按汉书髙帝元年咸阳名新城武帝改曰渭城】注东郡白马有围津【顾氏按水经注曰马津有韦乡韦津韦城亦称围古今字变】尉从【才用反】天柱侯反于衍氏【天柱侯不知其谁封衍氏魏邑按在庐江潜县】邬孙遫【音速】邬东【地理志邬太原县名音乌古反】攻着漯【吐答反】阴平原鬲卢【地理志着县属济南卢县属泰山漯阴平原鬲三县属平原】上假密【汉书亦作假密按下定齐七十县则上假密非髙密亦是齐地今阙】蕲竹邑相萧留【地理志蕲竹邑相萧四县属沛韦昭云留今属彭城则汉初亦属沛也】参子窋【音张律反】岂少朕与【按少者不足之词故胡亥亦云丞相岂少我哉葢帝以丞相岂不是嫌少于我哉小顔以为我年少非也】然无言我告若也【谓恵帝语窋无得言我告汝令谏汝父当自云是已意也】与窋胡治乎【按胡何也言语参何为治窋也】觏若书一【汉书作讲故文颍云讲一作较按训直又训明言法明直若画一也觏音讲亦作觏小顔云讲和也画一言其法整齐也】窋諡【静侯】子奇代侯【諡简】子时代侯【尚平阳公主諡夷】子襄代侯【尚衞长公主】子宗代侯【諡恭】
　　留侯系家第二十五
　　留侯【韦昭云留今属彭城按良求封留以始见髙祖于留故也】张良者【汉书云字子房按王符皇甫谧竝以良为韩之公族姬姓也秦索贼急乃改姓名而韩先有张去疾及张谴恐非良之先代】其先韩人【良既歴代相韩故知其先韩人顾氏按后汉书云张良出于城父城父县属颍川也】悼恵王【韩系家及系本竝作桓恵王】五世相韩【谓大父及父相韩五王故云五代】东见仓海君【姚察以武帝时东夷秽君降为仓海郡或因以名葢得其近也】与客狙【按应劭云狙伺也一曰狙伏伺也音七豫反谓狙之伺物必伏而之故今云狙是也】博浪沙中【服防云地在阳武南按今浚仪西北四十里有博浪城】中副车【按汉官仪天子属车三十六乘属车即副车而奉车郎御而从后】尝间从容【尝训经也间闲字也从容闲暇也从容谓从任其容止不矜庄也】下邳【邳被眉反地理志下邳县属东海又云邳在薛后徙此有上邳故此曰下邳】圯上【李奇云下邳人谓桥为圯音怡文颍曰沂水上桥也应劭云沂水之上也姚察见史记本有土旁作者乃引今会稽东湖大桥名为灵圯圯亦音夷理或然也】直堕其履【崔浩云直犹故也亦恐不然直言正也谓至良所正堕履】欲欧【乌后反】良业为取【业犹本先也谓良心先已为取故遂跪而履之】殆天授【殆训近也】旗帜【音其试二音】因其解【谓卒将离心而懈怠】毒药苦于口利于病【按此语见孔子家语】鲰生【吕静云鲰鱼也谓小鱼也音比垢反臣瓒按楚汉春秋鲰生姓解】表商容闾【按崔浩云表者标榜其里门也商容纣时贤人也韩诗外传曰商容执羽籥冯于马徒欲以化纣而不能遂去伏于大行山武王欲以为三公固辞不受】偃革为轩【苏林云革者兵车也轩者朱轩皮轩也谓废兵车而用乘车也説文云轩曲周屏车】桃林【按晋灼云在农南阌乡谷中应劭十二州记农有桃丘聚古桃林也山海经云夸父之山北有桃林广三百里也】楚唯毋强六国立者复挠而从之【按荀悦汉纪説此事云独可使楚无强若强则六国屈挠而从之又韦昭云今无强楚者言六国立必复屈挠从之是二説意同也】竖儒几败而公事【髙祖骂郦生为竖儒谓此儒生竖子耳几音祈几者殆近也而公髙祖自谓也汉书作乃公乃亦汝也】什方侯【地理志县名属广汉什音十】即日驾西都闗中【按周礼三曰询国迁乃为大事髙祖即日西迁者葢谓其日即定计耳非即日乃行】胡苑【崔浩云苑马牧外接胡地马生于胡故云苑之利】所谓金城千里天府之国【按此言谓者皆是依慿古语言秦有四塞之国如金城也故淮南子云虽有金城非粟不守苏秦説恵王云秦地势形便所谓天府是所慿也】有四人【四人四皓也谓东园公绮里季夏黄公甪里先生按陈留志云园公姓庾字宣明居园中因以为号夏黄公姓崔名广字少通齐人隠居夏里修道故号曰夏黄公甪里先生河内轵人太伯之后姓周名术字元道京师号曰霸上先生一曰甪里先生又孔安国秘记作禄里此皆王劭据崔氏周氏世谱及陶元亮四人目而为此説】母爱子抱【此语出韩子】故等夷【如淳云等夷言等辈】曲邮【音尤按司马彪汉书郡国志长安有曲邮聚今在新丰西俗谓之邮头汉书旧仪云五里一邮邮人居间相去二里半按邮乃今之侯也】注其矢曰矰【马融注周礼云矰者缴系短矢谓之矰伊説云矰一可以仰髙射】数阕【音曲穴反谓曲终也説文曰阕事也】三寸舌【春秋纬云舌在口长三寸象斗玉衡】赤松子【列仙传神农时雨师也能入火自烧昆仑山上随风雨上下也】辟谷【宾亦反】然言有物【按物谓精怪及药物也】所见父老与书【按乐纬云风后黄帝师又化为老子以书授张良亦异説】魁梧【苏林云梧音忤萧该云今读为吾非也小顔云言其可惊悟】失之子羽【子羽澹台灭明字也仲尼弟子传云状貌甚恶又韩子云子羽有君子之容而行不称其貌与史记文相反】













　　史记索隠卷十五
　　钦定四库全书
　　史记索隠卷十六
　　唐　司马贞　撰
　　陈丞相系家第二十六
　　阳武戸牖乡人【徐广云阳武属魏而地理志属河南郡盖后阳武分属梁国耳徐乂云戸牖今为东昬县属陈留与汉书地理志同按是秦时戸牖乡属阳武至汉以戸牖为东昬县陈留郡也】张负【按负是妇人老宿之称犹武负类也然此张负既称富人或恐是丈夫尔】负郭【髙诱注战国策云负背郭居也】长者车辙【一作轨按言长者所乗安车与载运之车轨辙或别】里中社平为宰【其里名库上里知者据蔡邕陈留东昬库上里社碑云惟斯库里古阳武之牖乡陈平由此社宰遂相髙祖也】魏无知【汉书张敞与朱邑书云陈平须魏倩而后进孟康云即无知也】诸将尽讙【讙哗也音懽又音喧汉书作皆怨】更以恶草具【战国策云食冯暖以草具如淳云藁草麄恶之具也】陛下弟出伪游云梦【苏林云弟且也小顔云但也】南过曲逆【章帝丑其名改云蒲隂也】主臣【苏林与孟康同既古人所未了故竝存两解】
　　绛侯周勃系家第二十七
　　其先卷人【韦昭云属河南地理志亦然然则后置荥阳郡而卷焉音丘反字林音丘权反】勃以织薄曲为生【谓勃本以织蚕薄为生业也韦昭云北方谓薄为曲许慎注淮南云曲苇薄也郭璞注方言云植悬曲柱也音直吏反】常为人吹箫给丧事【左传歌虞殡犹今挽歌类也歌者或有箫管】材官引强【晋灼云申屠嘉为材官蹶张】攻虞【二县名地理志属梁国】击章邯车骑殿【孙捡説是】东缗【小顔音昬非也地理志山阳有东缗县音旻然则戸牖之为东缗音昬是属陈留者音昬属山阳者音旻也】攻齧桑【徐氏云在梁彭城间】阿下【谓东阿之下也】都关【地理志县属山阳】张【地理志东郡夀梁县光武改曰夀张】至砀一嵗二月【谓初起沛及还至砀得一又更二月也】虎贲令【汉书云襄贲令贲音肥县名属东海徐广又云句盾令所见本各别也】击赵贲军尸北【贲音肥人姓名也尸即尸乡今偃师也谓尸县之北】威武【或是封号未必县名也】攻槐里好畤最【地理志二县属右扶风】漆【地理志漆县在右扶风】击章平姚卬军【卬音五郎反平下将】还下郿颍阳【地理志郿属右扶风颍阳属左冯翊也】废丘【地理志槐里周曰犬丘懿王都之秦更名废丘髙祖三年更名槐里而此云槐里者槐里据后而书之又云废丘者以章邯本都废丘而亡亦据旧书之】钟离【地理志县名属九江古钟离子国】燕王臧荼破之易下【荼如字读易水名因以为县在涿郡谓破荼军于易水之下言近水也】驰道【小顔以当髙祖所行之道或以驰道为秦之驰道故贾山传云秦为驰道东穷燕齐也】降下霍人【萧该云左传以偪阳子归纳诸霍人杜预云晋邑也字或作霍】硰石【晋灼音赤座反】乗马絺【絺名也乗音始证反】雁门守圂【圂守之名音胡困反】守遫【音速】箕肆将勲【刘氏肆音如字包恺音以四反汉书勲亦作博字竝误耳】灵丘【地理志县名属代郡】御史大夫施屠浑都【施名也屠防之也地理志浑都县属上谷一云御史大夫姓屠名浑都】沮阳【按地理志沮阳县属上谷】最从髙帝【最都几也谓总举其从髙祖攻战克获之数也】其椎少文【大顔云俗谓愚为钝椎直追反今按椎如字读之谓勃召説士东向而坐责之云趣为我语其质朴之性以斯推之其少文皆如此】狱吏乃书牍背示之【簿即牍也故魏志秦宓以簿击頬则亦简牍之类是也】太后以冒絮提文帝【服防云纶絮也提音弟又音啼非也萧该音底提者掷也萧音为得恚者嗔也遭者逢也谓太后嗔乃逢冒絮因以提帝陌音蛮貊之貊方言云幪巾南楚之间云陌额也】条侯【地理志条县属渤海郡】许负相之【应劭云负河内温人老妪也姚氏按楚汉春秋高祖封为鸣雌亭侯是知妇人亦有封邑】有从理入口【从理横理】彀弓弩【彀者张也】军中闻将军令不闻天子之诏【六韬云军中之事不闻君命】介胄之士不拜【应劭云左传晋郤克三肃使者而退杜预注肃若今撎郑众注周礼肃拜云但俯下手今时撎是】改容式车【轼者车前横木若上有敬则俯身而凭之】因自请上【汉书亚夫至淮阳问邓都尉为画此计亚夫从之今此云自请者葢此亦闻疑而传疑汉史得其实是也】愿以梁委之【谓以梁委之于吴使吴兵不得过也亦有作餧音亦通】而使轻骑兵弓高侯等【韩頽当也】陬【音子侯反】丹徒【地理志县属会稽】人主各以时行耳【谓人主各当其时而行事不必一一相法也】顾得侯【许慎注淮南子云顾反也】封徐卢【功臣表唯徐卢封容城侯】注大脔【脔音李转反谓肉脔也】尚席取櫡【顾氏按舆服杂事云六尚尚席掌武帐帷幔也櫡音筯汉书作箸箸者食所用也留侯云借前筋以筹之礼曰羮之有菜者用挟挟亦箸之类故郑云今人谓箸为挟是也】此不足君所乎【言不设箸者此葢非我意于君有不足乎故如淳云非故不足君之食具偶失之耳葢当然也所以帝视而笑也若本不为足当别有辞未必为之笑也孟康晋灼虽采古人之情亦未必能得其实顾氏亦同孟氏之说又引魏武赐荀或虚器各记异説也】工官尚方【工官即尚方之工所作物属尚方故云工官尚方】县官【县官谓天子也所以谓国家为县官者夏家王畿内县即国都也王者官天下故曰官也】污【污音乌故反】吾不用也【孟康如淳已备两解大顔以孟説为得而姚察又别一解云帝责此吏不得亚夫直辞以为不足任用故召亚夫别诣廷尉使责问】坐酎金不善元鼎五年有罪国除【徐广曰诸列侯坐酎金失侯者皆在元鼎五年但此辞句如有颠倒　纪云坐酎金不善复云元鼎五年有罪国除似重有罪故云颠倒而汉书云为太子太傅坐酎金免官后有罪国除其文又错也按表坐免官至元鼎五年坐酎金又失侯所以二史记之各有不同也】足已而不学【亚夫自以已之智谋足而虚已不学古文所以不体权变而动有近忤】守节不逊【守节谓争栗太子不封王信徐卢等不逊谓顾尚席取箸不对制狱是也】
　　梁孝王系家第二十八
　　以胜为梁王【汉书梁王名揖葢是矣按景帝子中山靖王名胜是史记误耳】梁王自初王通歴已十一年矣【谓自文帝二年初封代后徙淮阳又徙梁通数文帝二年至十二年徙梁为十一年也】棘壁【按左传宣公二年宋华元战于大棘杜预云在襄邑东南葢即棘壁是也】筑东苑【筑谓建也白虎通云苑所以东者何葢以东方生物故也】三百余里【葢言其奢非实辞或者梁国封域之方】广雎阳城七十里【苏林云广其径也太康地理记云城方十三里梁孝王筑之鼔倡节杵而后下和之者称睢阳曲今踵以为故所以乐家有睢阳曲葢采其遗音也】平台【如淳云在梁东北离宫所在者按今城东二十里临新河有故台地不甚高俗云平台又一名修竹苑西京杂记云有落猿岩鳬洲雁渚连亘七十余里是也】千乗万骑【汉官仪曰天子法驾三十六乘大驾八十一乘皆备千乘万骑而出也】出言防入言警【汉旧仪云皇帝辇动称警出殿则传跸止人清道言出入者互文耳出亦有跸】奇邪计【周礼有奇衺之人郑云奇衺谲怪非常也奇音纪宜反邪音斜也】且百巨万【如淳云巨亦大与大百万同也韦昭云大百万今万万】闗説【袁盎云汉家法周道立子是有所闗涉之説于帝也一云闗者隔也引事而闗隔其説不得行也】义格【张晏云格止也服防云格谓格鬬不行苏林音阁周成杂字攱阁也通俗又云高置立攱棚云攱阁字林音纪又音诡也】意梁王【谓意疑梁刺之】良山【汉书作梁山述征记云良山际清水今寿张县南有良山服防云是此山也】有献牛足出背上【张晏云足当处下所以辅身也今出背上象孝王背朝以千上也背者隂也又在梁山明为梁也牛者田之畜冲在六月北方数六故六月六日薨也】諡曰孝王【述征记砀有梁孝王之家】分梁为五国【长子买梁共王子明济川王子彭离济东王子定山阳王子不识济隂五王也】平山襄【汉书作让】罍樽【应劭云诗云酌彼金罍罍者画云雷之象以金节之】争门措指【措音迮侧格反汉书王陵传迫迮前队皆作此字説文云迫笮也谓为门扇所笮】犴反【韦昭云犴音岸按类犴反人姓名也反字或作友】桓邑侯【地理志桓邑阙】窦婴之正言也【窦婴袁盎皆言如周家立子不合立弟】封小弟以应县【此説与晋世家不同事与封叔虞同彼云封唐此云封应应亦成王之弟或别有所见故不同】殷道亲亲周道尊尊【殷人尚质亲亲谓亲其弟而授之周人尚文尊尊谓尊祖之正体故立其子尊其祖也】梁郎某子【谓梁国之郎是孝王官属某子史失其姓名也】
　　五宗世家第二十九【景帝子十四人一武帝余十三人为王汉书谓之景十三王此名五宗者十三人为王其母五人同母者为宗也】
　　阏于【上音遏汉书无于字】儿姁【况羽反儿姁夫人名也王皇后之妹也】注问以五防【按汉书诏策问三十余事】被服造次【小顔云被服言常居处其中也造次谓所向所行皆法于儒者】献王【汉书云大行令奏諡法曰聪明睿智曰献】顷王授代立【汉书云授諡顷音倾也】壖垣【服防云宫外之余地顾野王云墙外行马内田音人椽反又音软又音奴乱反壖墙外之短垣也】行祖【按祖者行神行而祭之故曰祖也风俗通云共工氏之子曰修好逺游故祀为祖神又崔浩云黄帝之子累祖好逺游而死于道因以为行神也又聘礼云出祖释軷祭脯酒而已按今祭礼以軷壤土为坛于道则用黄羝或用狗以其血衅左轮也】江都易王非【按諡法好更故旧曰易也】美人淖姬【郑氏音淖苏林音泥淖之淖女教反淖姓也齐有淖齿是又汉书云建占易王所爱淖姬等十人与奸服舍中】胶西于王端【按广周书諡法云能优其徳曰于】皆去卫【谓不置宿卫人】究变【究者穷也故郭璞云究谓穷尽也】刻深【谓刻割深无仁恩也】持诡辩以中人【谓诡诳之辩以中伤于人】除二千石舍【谓彭祖自为二千石扫除其舍以迎之】为贾人会【音角独言酤谓独酤也会音侩古外反谓为贾人专卖买之价侩以取利若今之知市矣韦昭则训为平其注解为得】国经租税【经者常也谓王家入多于国家常纳之租税也】禨祥【按埤仓云禨祅祥也列子云荆人鬼越人禨谓楚信鬼神而越信禨祥也】行儌【上下孟反下工吊反儌是郊外之路谓廵儌而伺察境界】中山靖王胜【按汉书建元三年济川中山王等来朝闻乐而泣天子问其故王对以大臣内谗肺腑日疎其言甚雄壮词切而理文天子加亲亲之好可谓汉之英藩矣】子昆侈嗣【汉书昆侈諡康王子顷王辅嗣至孙国除也】程姬有所辟【姚氏按释名云天子诸侯羣妾以次进御有月事者止不御更不口説故以丹注面目的的为识令女史见之王察神女赋以为脱袿裳免簪筓施的结羽钗的即释文所云也説文云姅女污也汉律云见姅变不得侍祠姅音半】广川惠王子齐立【汉书齐諡缪王諡法蔽人伤贤曰缪】及幸臣所忠等【按汉书言中尉奏彭祖子去嗣坐暴虐勃乱国除也】作楼车镞矢【应劭曰左传云登楼车以窥宋人谓看敌国营垒之虚实也李廵注尔雅金镞以金为箭镞字林音子木反】长男棁【邹氏一音之悦反苏林音夺许慎説解字林云他活反字従木也】妬媢【下音亡报反邹氏本作媚郭璞注三仓云媢丈夫妬也又云妬女为媢】大行骞【按谓是张骞】
　　三王系家第三十
　　臣去病【霍去病也】盛夏吉时【按明堂月令云季夏月可以封诸侯立大官是也】守尚书令丞非【按奏状有尚书令官位而史先阙其名耳丞非者尚书左右丞非其名也】臣青翟【庄青翟也】臣汤【张汤】太常臣充【葢赵充也】大行令臣息【李息】太子少傅臣安【任安也】天非为君生人【左传曰天生烝民立君以司牧之是言生人为立君长司牧耳非天为君而生人也】未教者【谓皇子等竝未习教义】强君连城【皇子未习教义而强使为诸侯王以君连城之人】萧文终【萧何諡文终也】于酂【按萧何初封沛之酂音赞后其子续封南阳之酂音嵯】平津【公孙封平津侯平津高城之卿名】尊建百有余国【谓武帝广推恩之诏分王诸侯王子弟故有百余国】尊卑相逾【谓诸侯王子已为列侯而今又家皇子为列侯是尊卑相逾越矣】臣闳【齐王也王夫人子】臣旦【燕王也汉书云李姬子】臣胥【广陵王也】拨乱世反诸正【春秋公羊传文】爵位二等【谓王与列侯】支子封至诸侯王【谓立胶东王子庆为六安王常山王子平为真定王子商为泗水王是也】家皇子为列侯【按时诸王称国列侯称家故云家皇子故为尊卑失序】舆地圗【谓地为舆者天地有覆载之徳故谓天为葢谓地为舆故地图称舆地圗疑自古有此名非始汉】曰于戏小子闳【此封齐王策文也又按武帝集此三王策皆武帝手制于戏音呜呼戯或音羲】青社【蔡邕独断云皇子封为王受天子大社之土若封东方诸侯则割青土借以白茅授之以立社谓之茅土齐在东方故云青社】俾君子怠【谓若不图于义则君子怠懈无归附心】虐老兽心【按匈奴传曰国贵壮贱老壮者食肥美老食其余是虐老也】边甿【韦昭云甿民也三仓云边人云甿】三十有二君皆来降期奔师【按汉书作三十二师降期作降旗而服防云以三十二军中之将下旗去之也如淳云即昆邪王偃旗鼔降时也若如此意则三十二君非军将葢戎狄酋帅时有三十二君来降也】无菲徳【苏林云菲废也本亦作俷俷败也孔文祥云菲薄也汉书作棐】匪教士不得从徴【韦昭云士非素教习不得从军徴发故孔子曰不教民战是谓弃之是也】五湖之间【按五湖者具区洮滆彭蠡青草洞庭是也或曰太湖五百里故曰五湖也】无侗好轶【侗音同褚先生解云无好轶乐驰骋弋猎】无迩宵人【迩近也宵人小人也邹氏宵音谡谡亦小人也或作佞人】维稽古【禇先生解云维者度也稽者当也言当顺古道也魏髙贵乡公云稽同也古天也谓尧能动天】曰蓬生麻中【已下竝见荀卿子】无废备【言无之武备常备匈奴也】非教士不得从徴【褚先生非习礼义不得在其侧也】宗正与太中大夫公戸满意【宗正官名必以宗室有徳者为之不知时何人公户姓满意名为太中大夫是使二人又有侍御史二人皆徃使治广陵也】曰我安得弟在者【按昭帝钩弋夫人所生武帝崩时才年十七八嵗耳胥旦早封在外实合有疑然武帝春秋高惑于内宠诛太子而立童孺能不使胥旦疑怨亦由权臣辅政贪立幼主之利遂得钩弋子当阳斯实父徳不宏遂令子道不顺然犬各吠非主太中宗正人臣之职义亦当如此】尔雅【尔近也雅正也其书于正字义训为近故云尔雅相承云周公作以教成王又云子夏作之以解诗书也】内有异姓大夫【按内云有异姓大夫以正骨肉葢错也内合言同姓宗正是也外合言异姓太中大夫是也】白芷渐之滫中【白芷香革也音止又音昌改反渐音子潜反渐渍也滫读如礼滫溲之滫音思酒反】














　　史记索隠卷十六
　　钦定四库全书
　　史记索隠卷十七
　　唐　司马贞　撰
　　伯夷列传第一【列传者谓叙列人臣事迹令可传于后世故曰列传】
　　诗书虽缺【按孔子系家称古诗三千余篇孔子删三百五篇为诗今亡五篇又书纬称孔子求得黄帝孙帝魁之书迄秦穆公凡三千三百三十篇乃删以一百篇为尚书十八篇为中候今百篇之内见亡四十二篇是诗书又有缺亡也】然虞夏之文可知也【按尚书有尧典舜典大禹谟备言虞夏禅让之事故云虞夏之文可知也】天下重器【言天位者是王者之重器故庄子云天下大器是也则大器亦重器也】説曰尧让天下【按説者谓诸子杂记也然尧让于许由及夏时卞随务光等殷汤让之天下竝不受而逃事具庄周让王篇】太史公曰余登箕山【葢杨恽东方朔见其文称余而加太史公曰也】余以所闻由务光【谓太史公所闻庄周所説许由务光等】义至髙【谓尧让天下于许由由遂逃箕山冼耳于颍水卞随自投于桐水务光负石自沉于庐水是义至髙也】文辞不少概见何哉【按槪是梗槪概谓略也葢以见由光义至高而诗书之文辞遂不少梗概载见何以如此哉是太史公疑説者之言或非实也】余悲伯夷之意【谓悲其兄弟相让又义不食周粟而饿死】睹轶诗可异焉【上睹音覩軮音逸谓见逸诗之文即下采薇之诗是也不编入三百篇故云逸诗也可异焉者按论语云求仁得仁又何怨乎今其诗云我安适归矣于嗟徂兮命之衰矣是怨词故云可异焉】其传曰伯夷叔齐孤竹君之二子【按其传葢韩诗外传及吕氏春秋也其传云孤竹君是殷汤三月丙寅日所封相传至夷齐之父名初字子朝伯夷名允字公信叔齐名致字公逹解者云夷齐諡也伯仲又其少长之字按地理志孤竹城在辽西令支县应劭云伯夷之国也其君姓墨胎氏者也】盍徃归焉【刘氏云盍者疑辞葢谓其年老归就西伯】采薇【薇蕨也尔雅云蕨鳖也】登彼西山【按西山即首阳山也】以暴易暴兮【谓以武王之暴臣易殷纣之暴主而不自知其非矣】神农虞夏忽焉没兮【言羲农虞夏敦朴禅让之道超忽久矣终没矣今逄此君臣争夺故我安适归矣】于嗟徂兮命之衰矣【于嗟嗟叹之辞也徂者徃也死也言今饿死亦是运命衰薄不遇大道之时至幽忧而饿死】由此观之怨耶非耶【太史公言已观此诗之情夷齐之行似是有所怨耶又疑其云非是怨耶】可谓善人者耶抑非也【又叙论云若夷齐之行如此可谓善人者耶又非善人者耶亦疑也】糟糠不厌【厌者饫也谓不厌不饱也糟糠贫者之所飡也故曰糟糠之妻是也然顔子箪食瓢饮亦未见糟糠之文也】盗蹠日杀不辜【蹠及注作跖竝音之石反按盗蹠栁下惠之弟亦见庄子为篇名】肝人之肉【刘氏云谓取人肉为生肝非也按庄子云跖方休卒太山之阳脍人肝而餔之】暴戾恣雎【暴戾谓凶暴而恶戾也邹诞恣音资睢音于余反刘氏恣音如字雎音休季反恣睢谓恣行为睢盱恶也】注直农【直音如字直者当也亦音值者非也】潼乡【潼音同按潼水名因为乡今之潼津闗是亦为县也】是遵何徳哉【言盗蹠无道横行天下竟以夀终是其人又遵行何徳而致此哉】尤大彰较者也【按较明也言伯夷有徳而饿死盗蹠暴戾而夀终是贤不遇而恶道长尤大着明之证也】犯忌讳而身逸乐【谓若鲁桓楚灵晋献齐襄之比皆是】或择地而蹈之【谓不仕暗君不饮盗泉裹足髙山之顶窜迹沧海之滨是也】时然后言【按论语夫子时然后言】行不由径【按论语澹台灭明之行也】非公正不发愤而遇灾祸者【谓人臣之节非公正之事不感激发愤或出忠言或致身命而卒遇祸灾者不可胜数谓龙逄比干屈平伍胥之属是也】余甚惑焉岂所谓天道非耶是耶【太史公惑于不轨逸乐公正而遇灾害为天道之非而又是耶深惑之也盖天道逺聪听暂遗或穷通数会不由行事所以行善未必福行恶未必祸故先逹皆犹昧之也】举世混浊清士乃见【老子曰国家昏乱始有忠臣是举代混浊则士之清洁者乃彰见故上文嵗寒然后知松栢之后雕先为此言张本也】岂以其重若彼其轻若此哉【按谓伯夷让徳之重若彼而采薇饿死之轻若此故又一解云操行不轨富厚累代是见重若彼公正发愤而遇祸灾是其轻若此也】君子疾没世而名不称焉【自此已下虽论伯夷得夫子而名彰顔回附骥尾而行着葢亦欲微见已之着撰不已亦是疾没世而名不称焉故引贾子贪夫徇财烈士徇名是也又引同明相照同类相求云従龙风从虎者言总各以类相求故太史公言亦是操行廉直而不用于代卒陷非罪与伯夷相类故寄此而发论也】贾子曰【贾子贾谊也谊作鵩鸟赋云然故太史公引之而称贾子也】夸者死权【言贪权势以矜夸者至死不休故云死权也】众庶冯生【冯者恃也音凭言众庶之情葢恃矜其生也邹诞本作每生毎者冒也即冒贪之义】同明相照【已下竝易系辞文也】圣人作而万物覩【按文引此句者谓圣人起而居位则万物之情皆得覩见故以今日又得著书言世情之轻重也】附骥之尾【按苍蝇附骥尾而致千里以譬顔回因孔子而名彰也】
　　管晏列传第二
　　颍上人【按颍水名按地理志颍水出阳城志有颍阳临颍县今亦有颍上县】尝欺鲍叔【按吕氏春秋管仲与鲍叔同贾南阳及分财而管仲尝欺鲍叔多自取鲍叔知其有母而贫不以为贪也】子孙世禄于齐十余世【按世本云庄仲产敬仲夷吾夷吾产武子鸣鸣产桓子啓方啓方产成子豫豫产庄子卢卢产悼子其夷夷产襄子武武产景子能渉渉产带凡九代也】故其称曰【是夷吾著书所称管子者其书有此言故畧举其要】贵轻重【轻重谓钱也今管子有轻重篇】桓实怒少姬【按谓怒荡舟之姬而未絶蔡人嫁之是也】曹沬【音昧亦音末左传作曹刿】故曰知与之为取【老子曰将欲取之必固与之是知此为政之所寳也】晏平仲【名婴平諡仲字父桓子名弱也】事齐灵公庄公景公【按世家及系本灵公名环庄公名光景公名杵臼也】信于知己【信读曰申古周礼皆然也申于知己谓以彼知我而我志获伸】牧民山高乘马轻重九府【皆管氏所著书篇名也按九府葢钱之府藏其书论铸钱之轻重故云轻重九府余如别録之説也】及晏子春秋【按婴所著书名晏子春秋今其书有七十篇故下云其书世多有也】伏庄公尸【按左传崔杼杀庄公晏婴入枕庄公股而哭之成礼而岀崔杼欲杀之是也】余虽为之执鞭所忻慕焉【此太史公之所羡慕仰企平仲之行假令晏生在世己虽与为之仆执鞭亦所忻慕是其好善之至也贤哉良史可以示人臣之炯戒也】
　　老子韩非列传第三【二人教迹全乖不宜同传先贤已有成説今则不可依循宜令老子尹喜庄周同为传其韩非可居商君传末】
　　楚苦县【按地理志苦县属陈国者误也苦县本属陈春秋时楚灭陈而苦又属楚故云楚苦县至髙帝十一年立淮阳国陈县苦县皆属焉裴氏所引不明见苦县在陈县下因云苦属陈今捡地理志苦实属淮阳郡苦音怙】名耳字聃【按许慎云聃耳曼也故名耳字聃有本字伯阳非正也然老子号伯阳父此传不称也】姓李氏【按葛曰李氏女所生因母姓也又云生而指李树因为姓焉】守藏室史【按藏室史周藏书室之史也又张苍传老子为柱下史葢即藏室之柱下因以为官名】将问礼于老子【大戴记亦云然】且君子得其人则驾不得其人则蓬累而行【刘氏云蓬累犹扶持也累音六水反説者云头戴物两手扶之而行谓之蓬累也按蓬者葢也累者随也以言若得明君则驾车服冕不遭时则自覆葢相携随而去耳】良贾深藏若虚君子盛徳容貌若愚【良贾谓善货卖之人贾音古深藏谓隠其寳货不令人见故云若虚而君子之人身有盛徳其容貌谦退有若愚鲁之人然嵇康高士传亦载此语文则小异云良贾深藏外形若虚君子盛徳容貌若不足也】去至闗【李尤函谷闗铭云尹喜要老子留作二篇而崔浩以尹喜又为散关令是也】始秦与周合五百嵗而离【按周秦二本纪竝云始周与秦国合而别别五百载又合合七十嵗而霸王者出然与此传离合反正寻其意义亦竝不相违也】注列仙传【是刘向所记也】注物色而迹之【按谓视其气物有异色而寻迹之又按列仙传老子西游闗令尹喜望其紫气浮阙而老子果乗青牛而过】葢老子百六十有余嵗【此前古好事者据外传以老子生年至孔子时故百六十嵗或言二百余嵗者即以周太史儋为老子故二百余嵗也】李耳无为自化清净自正【此太史公因行事于当篇之末结以此言亦是赞也按老子曰我无为而民自化我好静而民自正此是昔人所评老聃之徳故太史于此引以记之】宗子注【音铸】孙假【音古雅反】绌儒学【按绌音黜黜退而俊之】庄子者防人【地理志防县属梁国刘向别録云宋之防人也】大抵率寓言也【大抵犹言大略也其书十余万言率皆立主客使之相对语故云偶言又音寓寓寄也故别録云作人姓名使相与言是寄辞于其人故庄子有寓言篇】胠箧【上音袪胠箧犹言开箧也胠亦音去箧去劫反】诋訿孔子【诋讦也诋音邸訿音紫谓诋毁孔子也】畏累虚亢桑子【按庄子畏虚篇名也即老聃弟子畏累邹氏音畏于鬼反累音垒刘氏音上乌罪反下路罪反郭象云今东莱也亢音庚亢桑子防劭本作庚桑司马彪云庚桑楚人姓名也】洸洋【音汪羊二音又音晃养亦有本作瀁字】孤豚【孤者小也特也愿为小豚不可得也】无污我【污音乌故反】污渎【音乌读二音污凟潢汗之小渠渎也】子亟去【音棘亟犹急也】申不害者京人【申子名不害按别録云今河南京县是也】学术【按术即刑名之法术也】无侵韩者【防劭按纪年云韩昭侯之世兵寇屡交异乎此言矣】注中书六篇【按今人间有上下二篇又有中书六篇其篇中之言皆含上下二篇是书已备过于太史公所记】韩非【著书三十余篇号曰韩子也】其大归本于黄老【按刘氏云黄老之法不尚繁华清简无为君臣自正韩非之论诋驳浮淫法制无私而名实相称故曰归于黄老斯未为得其本旨今按韩子书有解老喻老二篇是大抵亦崇黄老之学耳】数以书谏韩王【韩王安也】所养非所用【言非疾时君以禄养其臣者乃皆安禄养交之臣非勇悍忠鲠及折冲御侮之人也】所用非所养【又言人主今临事任用竝非常所禄赏之士故难可尽其死力】悲廉直不容于邪枉之臣【又悲奸邪谄谀之臣不容廉直之士】作孤愤五蠧内外储説林説难【此皆所著书篇名也孤愤愤孤直不容于时也五蠧蠧政之事有五也内外储按韩子有内储外储篇内储言明君执术以制臣下制之在己故曰内也外储言明君观听臣下之言行以断其实赏罚在彼故曰外也储畜二事所谓明君也説林説难者广説诸事其多若林故曰説林也今韩子有説林上下二篇难者説前人行事与已不同而诘难之故其书有説难篇】説难曰【説音税难音奴干反言游説之道为难故曰説难其书词甚高故特载之然此篇亦与韩子微异烦省小大不同刘伯庄亦申其意粗释其微文幽旨有刘説也】又非吾敢横失能尽之难也【按韩子横失作横佚刘氏云吾之所言无横无失陈辞发防能尽説情此虽是难尚非难也】在知所説之心可以吾意当之【刘氏云开説之难正在于此也按所説之心者谓人君之心也言以人臣疎末射尊重之意贵贱隔絶旨趣难知自非高识莫近几会故曰説之难也乃须审明人主之意必以我説合其情故云吾説当也】所説出于为名高者【按谓所説之主中心本出欲立髙名者也故刘氏云稽古羲黄祖述尧舜是也】而説之以厚利【谓人主欲立高名説臣乃陈厚利是其见下节也既不防高情故遇卑贱必被逺斥矣】所説出于厚利者也【亦谓所説之君出意本规厚利而説臣乃陈名高之节则是説者无心逺于我之事情必不见收用也故刘氏云若秦孝公志干强国而商鞅説以帝王故怒而不用】所説实为厚利【按韩子实字作隂】而显为名髙【按显者阳也谓其君实为厚利而佯作欲为名髙之节也】説之以厚利则隂用其言而显弃其身【谓若下文云郑武公隂欲伐胡而闗其思极论深计虽知説当终遭戮是也】周泽未渥【按谓人臣事上其道未合至周之恩未沾渥于下而辄吐诚极言其説有功则其徳亦亡亡无也韩子作则见忘然见忘胜于徳亡也又若説不行而有败则疑如是者身危是恩意未深辄评时政不为所信更致嫌疑若下文所云邻父以墙坏有盗却为见疑即其类也】乃自以为也【谓人主明有所出事乃自为功而説者与知是则以为间故身危也】强之以其所必不为【刘氏云若项羽必欲衣锦东归而説者强述闗中违旨忤情自招诛灭也】止之以其所不能已者身危【刘氏云若汉景帝决废栗太子而周亚夫强欲止之竟不从其言后遂下狱是也】则以为粥权【按韩非子粥权作卖重谓荐细微之人言堪大用则疑其挟诈而卖我之权也】径省其辞则不知而屈之【按谓人主意在文华而説者但径捷省略其辞则以説者为无知而见屈辱也】泛滥博文则多而久之【按谓人主志在简要而説者务于浮辞泛滥博渉文华则君上嫌其多迂诞文而无当者也】知饰所説之则敬【按所説谓所説之主也饰其敬者説士当知人主之所敬而时以言辞文饰之】而灭其丑【丑谓人主若有所避讳而丑之游谈者当防其事端而不言】无以其敌怒之【按谓人主自勇其断説士无已意而攻间之是以卑下之谋自敌于上以致谴怒也】无以其难概之【按概犹格也刘氏云秦昭王决欲攻赵白起苦説其难遂已之心拒格君上故致杜邮之僇也】有与同失者则明饰其无失也【按上文言人主规事誉人与某人同事同行今説者之词不得伤于同事同行之人仍可文饰其类也又若人主与同失者而説者则可以明饰其无失也】大忠无所拂辞【拂音佛言大忠在匡君于善君初不从则且退止待君之悦而又几谏即不拂牾于君也】悟言无所击排【谓大忠説谏之辞本欲归于安人兴化而无别有所撃射排摈按韩子作撃摩也】知尽之难也【谓人臣尽知事上之道难也按徐广曰知一作得难一作辞今按韩子作得尽之辞也】得旷日弥久【谓君臣道合旷日已久是诚着于君也】周泽既渥【谓君之渥泽周浃于臣鱼水相须盐梅相和也】则非能仕之所设【按韩子作非能士之所耻也】则几矣【按几庶也谓庶几于善谏説也】申子卑卑【刘氏云卑卑自勉励之意也】极惨礉【上七感反下胡革反按谓用法惨急而鞠礉深刻也】司马穰苴列传第四
　　晋伐阿甄【按阿甄皆齐邑晋太康地记曰阿即东阿也地理志云甄城县属齐河也】乃荐田穰苴【按穰苴名田氏之族为大司马故曰司马穰苴】以为将军【谓命之为将以将军也将者音即匠反遂以将军为官名故吴子曰十万之师无将军则乱六国时有其官】旦日日中【按旦日谓明日日中时期会于军门也】立表下漏【按立表谓立木为表以视日景下漏谓下漏水知刻数也】援枹【上音袁下音孚】仆表决漏【仆音赴按仆者卧其表也决漏谓决去壶中漏水以贾失期过日中故也】乃斩其仆车之左驸马之左骖【按谓斩其使者之仆及车之左驸驸当作軵竝音附谓车循外立木丞重较之材又斩其马之左骖以御者在左故也】田乞田豹【田乞田僖子也豹亦僖子之族】常曾孙田和因自立为齐威王【按此文误也当云田和自立至其孙因为齐威王故世家云田和自立号太公其孙因齐号为威王】亦少褒矣【按谓司马法説行兵揖让有三代之法而齐区区小国又当战国之时故云亦少褒矣】
　　孙子吴起列传第五
　　队长【上音徒对反下音竹两反】趣使使【上音促趣谓急也下音色吏反】注越絶【按越絶书云是子贡所着恐非也其书多记吴越亡后土地多是后人所録也】孙膑与厐涓【上膑音类忍反下厐音皮江反涓古反】君弟重射【弟但也重射谓好射也】及临质【按质犹对也将欲对射之时也一云质谓棚非也】夫解杂乱纷糺者【按谓事之杂乱纷糺撃挐也】不控卷【按谓解杂乱纷糺者当善以手解之不可控卷而撃之卷即拳也刘氏云控综卷缩非也】救鬭者不搏撠【博防二音按谓救鬬者当善防解之无以手助相撠则其怒益炽矣按撠以手防刺人】批亢虚【批音白结反亢苦浪反按批者相排批也音白灭反亢者敌人相拒也捣者撃也冲也虚者空也按谓前人相亢必须批之彼兵若虚则冲捣之欲令撃梁之虚也此当是古语故孙子以言之也】形格势禁【谓若避其相亢撃捣彼虚则是事形相格而势自禁则彼自为解兵也】是我一举解赵之围【谓齐今引兵据大梁之冲是其方虚之时是一举释赵而毙魏】蹶上将【蹷即音巨月反刘氏蹶犹毙也】与齐战于桂陵后十三嵗【王劭纪年云梁惠王十七年齐田忌败梁于桂陵至二十七年十二月齐田朌败梁于马陵计相去无十三嵗】遂成竖子之名【竖子谓孙膑】李克曰起贪而好色【按王劭云此李克云吴起贪下文云魏文侯知起廉尽能得士心又公叔之仆称起为人节廉岂前贪而后廉何言之相反也今按李克言起贪者起本家累千金破产求仕非贪也葢言贪者是贪荣名耳故母死不赴杀妻将鲁是也或者起未委质于魏犹有贪迹及其见用则尽廉能亦何异乎陈平之为人也】为吮之【邹氏音戈软反又才软反】左孟门【刘氏按纣都朝歌今孟山在其西今言左则东边别有孟门】相田文【按吕氏春秋作商文】公叔为相【韩之公族】并中悼王【楚系家悼王名疑也】太子立【肃王臧也】
　　伍子胥列传第六
　　伍举【按举直谏见左氏楚世家】太傅费无忌【按左传作费无极】守城父【本陈邑楚伐陈而有之地理志颍川有城父县】奋阳【城父司马之姓名也】忍訽【邹氏云一作诟骂也音逅刘氏音火反】伍胥贯弓【刘氏音贯为弯又音古患反贯谓满张弓】华氏之乱【左氏宋大夫华登欲杀元公事鲁昭公二十一年也】昭闗【其闗在江西乃吴楚之境也】注张勃曰【按张勃晋人吴鸿胪严之子也作吴録裴氏注引之是也】注溧阳县【音栗溧水名也】钟离居巢【二邑楚县也按钟离县在六安古钟离子之国系本谓之终犂嬴姓之国居巢国也桀奔南巢其国葢逺尚书序巢伯来朝葢因居之于淮南楚地也】专诸【左传谓之専设诸】郄宛伯州犁【按州犁伯宗子也郄宛州犁子伯噽郄宛子喜音噽伯氏别姓郄】二公子将兵【公子烛庸及葢余也】取六与潜【六古国也臯陶之后所封潜县有天柱山】公子囊瓦【按左氏楚公子贞字子襄其孙名瓦字子常此言公子又兼称囊瓦葢误】于豫章【杜预云昔豫章在江北葢分后徙之于江南也】夫概【古赉反】子常败走奔郑【公孙瓦也】走郧【奏云二音走向也郧国名】至郢【郢楚都也音以正反又一音以井反】日途逺故倒行而逆施之【按倒音丁老反施音如字子胥言志在复讐常恐且死不遂本心今幸而报岂论理乎譬如人行前途尚逺而日势已其在颠倒疾行逆理施事何得责吾顺理乎】六月败吴兵于稷【按左传作稷丘杜预云稷丘地名在郊外】取番【音普寒反又音婆葢鄱阳也】徙于鄀【音若鄀楚地今阙】病创【音疮】夫湫【音椒又如字】大夫种【刘氏云大夫姓种名非也按今吴南有文种埭则种姓文为大夫官也】专复【皮逼反】而抉吾眼【乌穴反抉亦决也】橐臯【音拓臯二音杜预云地名在淮南逡遒县东南】白公厉劎人问曰【按左氏人即子西之子平也白公弟王孙燕】子綦【左传作子期也】吴王太子【左传太子名友】昭夫人之宫【昭王夫人即惠王母越女也】如高府【杜预云楚之别府也】石乞从者屈固【按徐广云一作惠王从者屈固葢此本为得而左传云石乞尹门圉公阳穴宫负王以如昭夫人之宫则公阳是王从者矣】窘于江上【音隶殒反】















　　史记索隠卷十七
　　钦定四库全书
　　史记索隠卷十八
　　唐　司马贞　撰
　　仲尼弟子列传第七
　　孔子曰受业身通者七十有七人【按孔子家语亦有七十七人唯文翁孔庙图作七十二人也】冉有季路【按论语一曰徳行二曰言语三曰政事四曰文学今此文学政事在言语上是其记异耳】师也僻参也鲁【按论语先言柴次言由今此传序之亦与论语不同不得辄言其误也】孔子皆后之不竝世【按自臧文仲已下孔子皆后之不竝世其所严事自老子及公绰已上皆孔子同时也】注大戴礼记【按戴徳撰礼号曰大戴礼合八十五篇其四十七篇亡见今存者有三十八篇今裴氏所引在卫将军篇孔子称祈傒对晋平公之辞唯举铜鞮介山二人行耳】蘧伯玉【按大戴礼又云外寛而内直自娱于隠括之中直已而不直人汲汲于仁以善存亾葢蘧伯玉之行也】老莱子【大戴记又云徳恭而行信终日言不在悔尤之内贫而乐也葢老莱子之行也】晏平仲【大戴记曰君择臣而使之臣择君而仕之有道顺命无道衡命葢晏平仲之行也】栁下惠【大戴记又云孝恭慈仁允徳图义约货亡怨葢桞下惠之行也】铜鞮【地理志县名属上党】顔囘年二十九髪白蚤死【按家语亦云年二十九而髪白三十二而死王肃云此久逺之书年数错误未可详也挍其年则顔囘死时孔子年六十一然则伯鱼年五十先孔子卒时孔子且七十也今此为顔囘先伯鱼死而论语曰顔囘死顔路请子之车孔子曰鲤也死有棺而无椁或为设事之辞按顔囘死在伯鱼之前故以论语为设词】注衞瓘【按瓘字伯玉晋太保亦注论语裴氏引之】闵损【家语亦云鲁人少孔子十五嵗】不仕大夫【按论语季氏使闵子骞为费宰子骞曰善为我辞焉是不仕大夫不食污君之禄】冉耕字伯牛【按家语云鲁人】冉雍字仲弓【家语云伯牛之宗族少孔子二十九嵗】仲由字子路【家语一字季路亦云是卞人】委质【按服防注左氏云古者始仕必先书其名于策委死之质于君然后为臣示必死节于君也】注李充曰【按充字度晋中书侍郎亦作论语解也】变肇【按肇字永初晋尚书郎作论语义也】为蒲大夫【蒲衞邑子路为之宰也】为衞大夫【按服防云为孔悝之邑宰】方孔悝作乱【按左传蒯聩入孔悝家悝母伯姫劫悝于厠强与之盟而立蒯聩非悝本心自作乱也】宰予【家语亦云鲁人】为临淄大夫【按谓仕齐齐都临淄故云为临淄大夫也】与田常作乱【按左氏传无宰我与田常作乱之文然有阚止字子我而因争宠遂为陈恒所杀恐字与宰予相渉因误云然】端沐赐衞人【家语作木】子石【公孙龙也】地狭以泄【按越絶书其泄字作浅】王必恶越【按恶犹畏恶也】子胥以谏死【王劭按家语越絶竝无此五字是时子胥未死】国为虚莽【有本作棘恐误也】鈇屈卢【上鈇音肤鈇斧也刘氏一本无此字屈卢矛名】不可以应卒【按卒谓急卒也言计虑不先定不可以应卒有非常之事】吴王果与齐人战于艾陵【按左传在哀十一年】与晋相遇黄池【按左传黄池之会在哀十三年越入吴吴与越平也】越围王宫夫差自杀【按左传越灭吴在哀二十二年则事竝悬隔数年葢此文欲终説其事故其辞相连】五国各有变【按左传谓鲁齐晋吴越也故云子贡一出存鲁乱齐破吴强晋而霸越】好废举与时转货资【按家语货作化王肃云废举谓买贱卖贵也随时转货以殖其资也刘氏云废谓物贵而卖之举谓物贱而収买之转货谓转贵収贱也】是时子贡为鲁使于齐【按左传子贡为鲁使齐在哀十五年葢此文误也】言偃吴人【家语云鲁人按偃仕鲁为武城宰耳今吴郡有言偃冢葢吴郡人为是也】卜商【按家语云衞人郑云温国人不同者温国今河内温县元属衞故】子夏居西河【在河东郡之西界葢近龙门刘氏云今同州西县有子夏石室学堂也】为魏文侯师【按子夏文学着于四科序诗传易又孔子以春秋属商又传礼着在礼志而此史竝不论空记论语小事亦其疎也】颛孙师陈人【郑目録阳城人阳城县名属陈郡】曾参南武城人【按武城属鲁当时鲁更有北武城故言南也】澹台灭明南游至江【按今吴国东南有澹台湖即其遗迹所在】以貌取人失之子羽【按家语子羽有君子之容而行不胜其貌而上文云灭明状貌甚恶则以子羽形陋也今此孔子云以貌取人失之子羽与家语正相反】宓不齐【家语云鲁人字子贱少孔子四十九嵗此云三十不同】贤不齐者五人【按家语云不齐所父事者三人所兄事者五人所友者十一人不同也】原宪【郑云鲁人家语宋人少孔子三十六嵗】原宪遂亡【家语云隠居衞】公冶长齐人【家语云鲁人名苌字子长范云字子芝】南宫括字子容【家语作南宫縚按其人是鲁孟僖子之子仲孙阅也葢居南宫因姓焉】公晳哀字季次【家语作公晳尅】唯季次未尝仕【家语云未尝屈节为人臣故子特赏叹之亦见游侠传也】曾蒧【音防又音其炎反】字晳【家语云曾防字子晳曽参之父】顔无繇字路囘父【家语云顔由字路囘之父也孔子始教于阙里而受学焉少孔子六嵗故此传云父子异时事孔子故易称顔氏之子者是父子俱学孔门也】商瞿鲁人字子木【家语云瞿年三十八无子母欲更娶室孔子曰瞿过四十当有五丈夫子果然瞿谓梁鳣勿娶吾恐子或晩生非妻之过也】馯臂子【馯徐广音韩邹诞生音汗按儒林传兰乡子及汉书皆云馯臂字子弓今此独作葢误耳应劭云子弓是子夏门人】矫子庸疵【儒林传及系本皆作蟜疵音自移反疵字或作疵蟜是姓疪名也字子肩然蟜姓鲁庄公族也礼记蟜固见季武子葢鲁人史儒林传皆云鲁人独此云江东人葢亦误耳儒林传云馯臂江东人蟜疵楚人也】燕人周子家竖【周竖字子家有本作林】淳于人光子乗羽【淳于县名在北海光羽字子乗】齐人田子庄何【田何字子庄】东武人王子中同【王同字子中】菑川人杨何【自商瞿传易至杨何凡八代相传儒林传何字叔元】高柴【郑云衞人家语齐人高氏之别族长不盈六尺状貌甚恶此传作五尺误也】漆雕开【郑云鲁人家语云蔡人字子若少孔子十一嵗又云习尚书不乐仕孔子曰可以仕矣对曰吾斯之未能信王肃云未得用斯书之意故曰未能信也】公伯缭字周【马融云鲁人家语无公伯缭而有申子周而谯周云疑公伯缭是谗愬之人孔子不责而云其如命何非弟子之流也今亦列比在七十二贤之数葢太史公误且僚亦作也】司马耕字子牛【家语云宋人字子牛孔安国亦云宋人弟安子曰司马犁也牛是桓魋之弟以魋为宋司马故牛遂以司马为氏也】樊须字迟【郑云齐人家语云鲁人也】有若【家语云鲁人字子有少孔子三十三嵗今此传云四十二嵗不知传误又所见不同也】五丈夫子【谓五男也】巫马施字子旗【郑云鲁人家语云陈人字子期】梁鳣字叔鱼【家语云齐人字叔鱼也】顔幸字子栁【家语云顔幸字栁按礼记有顔栁或此人】少孔子四十六嵗【家语云少三十六嵗鲁人与郑同】冉孺字子鲁【家语字子鲁鲁人作冉儒】曹防少孔子五十嵗【家语同】伯防字子折【家语作伯处字子晳皆转写字误未知适从】公孙龙字子石【家语或作宠又云砻七十子图非砻也按字子石则砻或非谬郑云楚人家语衞人然庄子所云坚白之谈则其人也】子石已右冉季产【家语冉季字产】秦祖字南【家语字子南】漆雕哆【赤者反家语字子敛】顔子骄【家语名产孔子在衞南子招夫子为次过市时产为御也】漆雕徒父【家语字固也】壤驷赤字徒【家语字子徒者】石高泽【家语字季】石作蜀字明【家语同】任不齐字选【家语字子选也】公良孺【家语作良儒陈人字子正贤以有勇孔子周游常以家车五乗孔子家语在三十五人之中亦见系家在三十二人不见葢传之数亦误也邹诞本作公襄儒】后处字里【家语同也】公夏首字乘【家语同也】奚容箴字子晳【家语同也】公肩定字中【家语同也】顔祖字襄【家语无此人也】鄡单字子家【鄡音苦尧反单音善则单名徐广云一作鄡单钜鹿有鄡县太原有鄡县家语无此人也】罕父黒字子索【家语作罕父黑字索】秦商【家语鲁人字丕慈少孔子四嵗其人菫与孔子父纥俱以力闻也】申党字周【家语有申缭字周论语有申枨郑云申枨鲁人弟子也葢申党是枨不疑以枨党声相近上文又有公伯缭亦字周家语则无伯缭是史记述伯缭一人者也】公祖句兹字子之【句音钩】荣子祺【家语荣祈字子顔也】县成字子祺【家语作子谋也】左人郢字行【家诘同也】燕伋字思【家语同也】郑国字子徒【家语薛邦字徒史记作国而家语称邦者葢避汉祖讳而改郑与薛字误也】秦非字子之施之常字子恒顔哙字子声歩叔乘字子车顔之仆字叔【家语竝同】原亢籍【家语名亢字籍】乐欬字子声【家语同也】亷洁字子庸【家语同也】叔仲会字子期【郑云晋人家语鲁人少孔子五十四嵗与孔璇年相比二孺子俱执笔迭侍于夫子孟武伯见而放之是也】顔何字冉【家语字称】狄黑字晳【家语同】邦巽字子敛【家语巽作选字子敛文翁圗作国选葢亦由避汉讳改也刘氏作邽巽邽音圭所见各异也】孔忠【家语云忠字子蔑孔子兄之子也】公西舆如字子上【家语冋】公西箴字子上【家语子上作子尚也】已上四十二人无年及不见书传者【按家语此例唯有三十七人其公良孺秦商歩叔仲会四人家语有事迹史记阙然自公伯辽秦冉鄡单三人家语不载而别有琴牢陈亢县丰当此三人数皆互有也如文翁图所记又有林放蘧伯玉申枨申党俱是后人以所见增益于今殆不可考】
　　商君列传第八
　　公叔座【公叔氏座名也座音在戈反】为中庶子【官名也魏已置之非自秦也周礼夏官谓之诸子礼记文王世子谓之庶子掌公族也】座之中庶子【按战国策云御庶子也】魏惠王【即魏侯之子名防后徙大梁而称梁也】岂不悖哉【谓疾重而悖乱也】景监【景姓楚之族也监音去声平声亦通】比三【比者频也谓频三见孝公言帝王之道也比音必耳反】説君【音税下同】君大説【音悦】固见非于世【按商君书非作负】见敖于人【商君书作必见骜于人也】不法其故【言救弊为政之术所为茍可以强国则不必须要法于故事也】甘龙曰【孝公之臣甘姓龙名也按甘氏出春秋时甘昭公王子带后也】不肖者拘焉【言贤智之人作法更礼而愚不肖者不明变通而辄拘制不使之行斯亦信然矣】汤武不循古【商君书作修古】殷夏不易礼【指殷纣夏桀也】令人为什伍【刘氏云五家为保十保相连】而相牧司连坐【按牧司为相糺发也一家有罪则九家连举发若不糺举则十家连坐恐变令不行故设重禁】告姧者与斩敌首同赏【按谓告姧一人则得爵一级故云与斩敌首同赏也】匿姧者与降敌同罚【按律降敌者诛其身没其家今匿姧者与之同罪也】事末利及怠而贫者举以为収孥【末谓工商也葢农桑为本故上云本业耕织也怠者懈也周礼谓之疲民以言懈怠不事事之人而贫者则糺举而収録其妻子没为官奴婢葢其法特重于古也】宗室非有军功论不得为属籍【按谓宗室若无军功则不得入属籍谓除其籍则虽无功不及爵秩也】臣妾衣服以家次【谓各随其家爵秩之班次亦不使僣侈逾等也】言初令【谓鞅新变之法令为初令】皆趋令行之【趋音七逾反趋者向也附也】为大良造【即大上造也即秦之第十六爵名也今云良造者或后变其名耳】冀阙【冀阙即魏阙也冀记也出列教令当记于此门阙】平斗桶【音统量器名郑音勇今之斛也】居领阨之西【葢即安邑之东山领险阨之地即今蒲州之中条已东连汾晋之崄嶝也】西魏遂去安邑徙都大梁【按纪年曰梁惠王二十九年秦衞鞅伐梁西鄙则徙大梁在惠王之二十九年也】秦封之于商【于商二县名在农按纪年云秦封商鞅在惠王三十年与此文合】商君相秦十年又下云五月而秦孝公卒【按战国策云孝公行商君法十八年而死与此文不同者按此直云相秦十年耳而战国策乃云行商君法十八年葢连其未作相之年耳】鞅之得见也从孟兰臯【按孟兰臯人姓名也言鞅前因兰臯得与赵良相见也】子不説吾治秦与【上説音悦下与音予】自胜之谓强【谓守谦敬之人是为自胜若是者乃为强若争名得胜此非强之道】三置晋国之君【谓立晋惠公怀公文公也】一救荆国之祸【按六国年表穆公二十八年会晋救楚朝周是也】教之化人也深于命【按刘氏云教谓商鞅之令也命谓秦君之命也言人畏鞅甚于秦君也】人之効上捷于令【上谓鞅之处分也令谓秦君之令也】今君又左建外易【按左建谓以左道建立威权也外易谓在外革易君命也】闟防【闟亦钑同所及反邹又音吐臈】注屈卢【上音辽下音九物反按屈卢干将竝古良匠造矛防者之名】书曰恃徳者昌【此是周书之言孔子所删之余也】归十五都【衞鞅所封商于二县以为国其中凡有十五都故赵良劝令归之】所以収君岂其微哉【谓鞅于秦无仁恩故秦国之所以将収録鞅者其効甚明故云岂其微哉】走商邑【上音奏奏走向也】注京兆郑县【按地理志京兆有郑县秦本纪云初县杜郑按其地是郑桓公友之所封也】于郑黾池【按云郑黾池者时黾池属郑故也而徐广云黾或作彭池者按盐铁论云商君困于彭池黾音亾忍反】天资刻薄人也【谓天资其人为刻薄之行刻谓用刑深刻薄谓弃仁义不悃诚是薄也】挟持浮説【説音如字浮説即虚説也谓鞅得用刑政深刻又欺魏将是其天资自有狙诈则初为孝公论帝王之术是浮説耳非其本性也】开塞耕战书【按商君开谓刑严峻则政化开塞谓布恩赏则政化塞其意本于严刑少恩又为田开阡陌及言斩敌首赐爵是耕战书也】注新序论曰【按新序是刘歆所撰其中论商君故裴氏引之】注归借【音胙字合作胙误为借耳按本纪周归文武胙于孝公是也】注刑用弃灰【按説苑云秦法弃灰于道者有刑是其事也】
　　苏秦列传第九
　　苏秦东周雒阳人也【苏秦字季子葢苏忿生之后已姓也谯周云秦兄弟五人秦最少兄代代弟厉及辟鹄并为游説之士此下云秦弟代代弟厉也】鬼谷先生【按鬼谷地名也扶风池阳颍川阳城并有鬼谷墟葢是其人所居因为号又乐壹注鬼谷子书云苏秦欲神秘其道故假名曰鬼谷】出游数嵗大困而归【按战国策此语在説秦王之后】夫士业已屈首受书【按谓士之立操业者素也本也言本已屈首低头受书于师也】徧观之【音遍官二音按谓尽观覧其书也】得周书隂符【按战国策云得太公隂符之谋则隂符是太公之兵符也】以出揣摩【揣音初委反摩姥何反邹诞本作揣靡靡读亦为摩王邵云揣情摩意是鬼谷之二章名非为一篇也高诱曰揣定也摩合也定诸侯使讐其术以成六国之从也江邃曰揣人主之情摩而近之其意当矣】皆少之【谓王之左右素惯习知秦浮説多不中当世而以为苏秦智识浅故云少之刘氏云少谓轻之也】北有代马【按谓代郡马邑也地理志代郡又有马城县一云代马谓代郡兼有胡马之利】此天府【按周礼春官有天府郑云府物所藏言天尊此所藏若天府然】説燕文侯【上音税下并同燕文侯史失名】东有朝鲜【潮仙二音朝鲜水名】北有林胡楼烦【地理志楼烦属雁门郡】西有云中九原【按地理志云中九原二郡名秦曰九原汉武帝改曰五原郡】注滹沲出卤城【按滹沲水名并州之川也音呼沲又地理志卤城县名属代郡滹沲河自县东至参谷又东至文安入海也】车六百乗粟支数年【按战国策车七百乘粟支十年】南有碣石【战国策碣石山在常山九门县地理志大碣石山在右北平骊城县西南】军于东垣矣【地理志高帝改曰真定也】赵肃侯【按世本云肃侯名言】请别白黑所以异隂阳【按战国策云请屏左右白言所以异隂阳其説异此然言别白黑者苏秦言已今论赵国之利必使分明有如白黒分明隂阳殊异也】则赵氏自操兵【战国策作自销铄】据衞取卷【地理志卷县属河南按战国策云取淇】注常山有蒲吾【按徐氏所引据地理志云然也】前有楼阙轩辕【战国策云前有轩辕又史记俗本亦有作轩冕者非本文也】长姣【音交説文云姣美也】臣人之与臣于人【按臣人谓已为彼臣也臣于人者谓我为主使彼臣己也】夫衡人者【按衡人即游説从横之士也东西为横南北为从地形东西横长故张仪相秦为秦连横】恐愒诸侯【上起拱反下许曷反谓相恐胁邹氏愒音憩其意疎】也通质【音如字又音踬以言通其交质之情】韩絶其粮道【谓拥兵于峣闗之外又守宜阳也】赵渉河漳【谓赵亦渉河漳而西欲与韩作援以阻秦军】楚絶其后【谓出兵武闗以絶秦兵之后】魏塞其道【按其道即河内之道战国策其作午】魏军河外【河外谓陜及曲沃等处也】六国从亲以宾秦【谓六国之军共为合从相亲独以秦为宾而共伐之】黄金千镒【战国策作万镒一镒为一金则二十两曰一镒为米二升郑以一镒为二十四分之一其説异也】锦绣千纯【音淳裴氏云纯端疋名高诱注战国策音屯屯束也又礼乡射云某贤于某若干纯纯数也音旋也】雕隂【魏地也刘氏曰在龙门河之西北按地理志雕隂属上郡】説韩宣王【按世本韩宣王昭侯之子也】巩成臯【二邑本属东周后为韩邑地理志二县并属河南】商阪之塞【刘氏云葢在商洛之间适秦楚之险塞是也】东有宛穰【地理志宛穰二县名并属南阳】洧水【音于轨反水名出南方】谿子【按许慎注淮南子以为南方谿子蛮出柘弩及竹弩】少府时力距来【韩又有少府所造时力距来二种之弩按时力者谓作之得时则力倍于常故有时力也距来者谓以弩埶劲利足以距于来敌也其名并见淮南子】超足而射【按超足谓超腾用埶葢起足蹋之而射也故下云蹠劲弩是也】皆出于防山【庄子云南行至郢北面而不见冥山司马彪云冥山在朔州北郭象云冥山在乎太极李轨云在韩国】棠谿【地理志棠谿亭在汝南吴房县】墨阳【淮南子云服劒者贵于剡利而不期于墨阳莫耶则墨阳匠名也】合赙【按战国策作合伯春秋后语作合相】邓师【邓国有工铸劒而师名焉】宛冯【徐广云荥阳有冯池谓宛人于冯池铸剑故号宛冯】龙泉太阿【按吴越春秋楚王令风胡子请吴干将越欧冶作剑二其一曰龙泉二曰太阿又太康地记曰汝南西平有龙泉水可以淬刀剑特坚利故有龙泉水之剑楚之寳剑也以特坚利故有坚白之论云黄所以为坚也白所以为利也齐辨之曰白所以为不坚黄所以为不利也故天下之寳剑韩为众一曰棠谿二曰墨阳三曰合伯四曰邓师五曰宛冯六曰龙泉七曰太阿八曰莫耶九曰干将也然干将莫耶匠名也其剑皆出西平县今有铁官令一别领戸是古铸剑之地也】当敌则斩坚甲铁幕【按战国策云当敌则斩甲盾提鍪铁幕也邹诞幕一作陌刘云谓以铁为臂胫之衣言其剑利能斩之也】革抉【音决谓以革为射决决射韝也】防芮【防与瞂同音伐谓楯也芮音如字谓繋楯之绶也】今兹效之【按郑注礼云效犹呈也见也】宁为鸡口不为牛后【按战国策云宁为鸡尸不为牛从延笃注云尸鸡中主也从谓牛子也言宁为鸡中之主不为牛之从后也】太息曰【太息谓久蓄气而大吁也】今主君【谓指苏秦也礼卿大夫称主今嘉苏子合从诸侯褎而美之故称曰主】説魏襄王【世本恵王子名嗣】许郾【音偃又于建反战国策作鄢按地理志颍川有许郾二县又有傿陵县故所称惑也傿音焉】注一篇【边田反】昆阳召陵【地理志昆阳属颍川召陵属汝南也】舞阳新都新郪【地理志舞阳属颍川新郪属汝南按即郪丘章帝以封殷后于宋新都属南阳按战国策直云新郪无新都二字】无胥【按其地阙】西有长城【徐广云荥阳卷县有长城葢据地险为説也】筑帝宫【谓为秦筑宫备其廵狩而舍之故谓之帝宫】受冠带【谓冠带制度皆受秦法】祠春秋【言春秋贡奉以助秦祭祀】禽夫差于干遂【按干遂地名不知所在然按干是水旁之髙地故有江干河干是也又左思吴都赋云长干延属是干为江旁之地遂者道也于干有道因为地名】注衣三属之甲【衣音意属音烛按三属谓甲衣也覆一也甲裳二也胫衣三也甲之有裳见左传也】注赢三日【上音盈谓赍糗粮】注中试【音竹仲反谓其筋力能负重所以得中试也】则复利其宅【复音福谓中试之人国家当优复赐之上田宅故云利其田宅也】苍头二十万【谓以青巾裹头以异于众荀卿魏有苍头二十万是也】厮徒十万【厮音斯谓厮养之卒厮养马之贱者今起为之卒】割地以效实【谓割地献秦以效已之诚实】效愚计【此效犹呈也见也】説齐宣王【世本名辟疆威王之子也】五家之兵【按高诱注战国策云五家即五国也】进如锋矢【按战国策作疾如锥矢髙诱曰锥矢小矢喻径疾也吕氏春秋曰所贵锥矢者为应声而至】六博【按王逸注楚词云博着也行六棊故曰六博】蹋鞠【上徒臈反下居六反注云蹴踘促六反蹴亦蹋也崔豹云起黄帝时习兵之埶】过衞阳晋之道【按阳晋魏邑也魏世家哀王十六年秦拔魏蒲阪阳晋封陵是也刘氏云阳晋地名葢适齐之道衞之西南也】径乎亢父【亢音刚又苦浪反地理志县名属梁国也】恫疑【上音通一音洞恐惧也】虚猲【猲本一作喝并呼葛反高诱曰虚猲喘息惧貌也刘氏云秦自疑惧不敢进兵虚作恐怯之词以胁韩魏也】説楚威王【威王名商宣王之子】夏州【裴骃据左氏及车説夏州其文甚明而刘伯庄以为夏州侯之本国亦未为得也】海阳【按地理志无海阳刘氏云楚之东境】南有洞庭【今之青草湖是也在岳州界也】苍梧【地名地理志有苍梧郡】北有陉塞【陉山在楚北境威王十一年魏败楚陉山是也】郇阳【上音荀北有郇阳其地当在汝南颍川之界验地理志及太康地记北境并无郇邑郇邑在河东晋地计郇阳当是新阳声相近字变耳汝南有新阳县应劭云在新水之阳犹豳邑变为栒亦当然也徐氏郇阳当是慎阳葢其疎也】疑于王者【疑作拟读】委虵蒲服【委虵谓以面掩地而进若虵行也蒲服即匍匐并音蒲卜】注秦字季子【按其嫂呼小叔为季子耳未必即其字允南即以为字未之得也】负郭田【负者背也枕也近城之地沃润流泽最为膏腴故曰负郭也】乃投从约书【按诸本亦作设言设者谓宣布其从约六国之事以告于秦若作投亦为易解】俯而庆仰而吊【刘氏云当时庆吊应有其词但书家不録耳】乌啄【音卓又音许秽反今之毒药乌头是】为其愈充腹【刘氏以愈犹暂非也谓食乌头为其暂愈饥而充腹少时毒发而死亦与饥死同患也】今齐长主【按谓齐王年长也或作齐强故言长主】覆三军得二将【按徐广云齐覆三军而燕失二将又战国策云获二将亦谓燕之二将是燕之失也】从子母弟【战国策从作宠】而贾十倍【按谓紫色价贵于帛十倍而本是败素以喻齐虽有大名而其国中困毙也】北夷方七百里【谓山戎北狄附齐者】必长宾之【长音如字宾为摈】泾阳君高陵君【二人秦王母弟也髙陵君名显泾阳君名悝】正告【正告谓显然而告天下也】浮于汶【音旻即江所出之岷山也】乘夏水【夏音暇谓夏潦之水盛长时也】宛东下随【宛县之东而下随邑】乗船出于巴【巴水名与汉水近】五渚【按五渚五处洲渚也刘氏以为宛邓之间临汉水不得在洞庭或説五渚即五湖益与刘説不同也】寡人射隼矣【按易曰射隼于高墉之上获无不利秦王言我今伐楚必当捷获也】起乎少曲【地名近宜阳也】莫不尽繇【音揺摇动也】我离两周【离如字谓屯兵以罹二周也而乃触击于郑故五日国举举犹拔也】塞女防【女防地名葢在太行山之西】韩氏太原卷【刘氏卷音轨龟反也按举安邑塞女防及至韩氏之辑国宜阳也太原者魏地不至太原亦无别名太原者葢太衍字也原当为京及卷皆属荥阳是魏境又下轵道是河内轵县言道者亦衍字徐广云霸陵有轵道亭非魏之境其疎谬如此】南阳封冀【按魏之南阳即河内也封封陵也冀冀邑皆在魏境故徐广云河东皮氏县有冀亭】决荥口【荥泽之口与今汴河口通其水深可以灌大梁故云无大梁也】决白马之口【白马河津在东郡决其流以灌外黄及济阳】决宿胥之口【按纪年作胥葢亦津之名今其地不知所在也】魏无虚顿丘【虚邑名地与酸枣相近】为齐罪【秦令齐灭宋仍以破宋为齐之罪名】攻魏重楚【重犹附也尊也】残均陵【在南阳葢今之均州】安黾厄【音盲县名在江夏】得讲于魏【讲和也解也秦与魏和也】至公子延【至当为质谓以公子延为质也】因犀首属行【犀首公孙衍本魏将因之以属军行行音胡郎反谓连兵相续也】伤于谯石而遇败于阳马【按谯石阳马并赵地名非县邑也】赢则兼欺舅与母【按赢犹胜也舅穰侯魏冉也母太后也】适燕者【适音宅适者责也下同】三川晋国之祸三晋之半【以言西河之外上頟之地及三川晋国皆是秦与魏战之处秦兵祸败我三晋之半是秦祸如此其大者乎】而燕赵之秦者【燕赵之人徃秦者谓游説之士也】苏秦兄弟三人【按谯允南以为苏氏兄弟五人更有苏辟苏鹄典略亦同其説按苏氏谱云然】
　　张仪列传第十
　　张仪者魏人也【按晋有大夫张老又河东有张城张氏为魏氏人必也而吕览以为魏氏余子则葢魏之支庶也又书略説余子谓庶子也】游说【音税】醳之【古释字】曰嘻【音僖郑曰嘻悲恨之声】相约从亲【从音足容反】而数让之【按谓数设词而让之让亦责也数音朔】宁渠能乎【渠音讵古字少假借耳】为文檄【桉徐广云一作丈二檄王劭按春秋后语云文二尺檄许慎云檄二尺书】从若饮【若者汝也下文而亦训汝】苴蜀相攻击【上苴音巴谓巴蜀之夷自相攻击也今字作苴者按巴苴是草名今论巴遂误作苴也或巴人巴郡本因芭苴得名所以其字遂以苴为巴也】注益州天苴读为芭黎【天苴即巴苴也谯周蜀人也知天苴之音读为芭黎之芭按芭黎即织木葺为苇蓠也今江南亦谓苇蓠曰芭蓠也】司马错【七各反又七故反二音】什谷之口【一本作寻谷寻什声相近故其名惑也战国策云轘辕缑氏之口亦其地相近也】秦攻新城【此新城当在河南伊阙之左右】去王逺矣【王音于放反】遇其财足以富人【战国策遇作得】利尽西海【西海谓蜀川也海者珍藏所聚生犹谓秦中为陆海然也其实西亦有海也】名实附也【按名谓传其徳也实谓得土地财寳】臣请谒其故【谒者告也陈也故谓陈不宜伐之端由也】起兵伐蜀十月取之【六国年表在惠王二十二年十月也】蒲阳【魏邑名也】曰夏阳【音下夏山名也亦曰大夏是蜀所都】秦下兵攻河外【河之西即曲沃平周之邑等】据卷衍【卷县在河南衍地名】秦折韩而攻梁【战国策折作挟也】献商于之地【刘氏云商即今之商州有古商城其西二百余里有古于城】不欲出之【按不字当作必时张仪为楚所囚故必欲出之也】闻苏秦死【按此时当秦惠王之后元十四年】必折天下之脊【按常山于天下在北有若人之背脊也】枋船【枋音方谓并两舫也亦音船】扞闗【在楚之西界】注巴郡鱼复【音伏按地理志巴郡有鱼复县】偏守新城【上是连反此云新城当在吴楚之间】汉中【其地在秦南山之南楚之西北汉水之北名曰汉中】攻衞阳晋大关天下胷【夫以常山为天下脊则此衞及阳晋当天下胷葢其地是秦晋齐楚之交道也以言秦兵据阳晋是大关天下胷则他国不得动也】泗上十二诸侯【谓边近泗水之侧当战国之时有十二诸侯宋鲁邾莒之比也】混一诸侯【混本作棍同胡本反】而厮徒负养【厮音斯谓杂役之贱者负养谓负担以给养公家亦贱人也】虎贲之士跿跔科头【上跿跔音徒俱二音又音劬刘氏云谓跳跃也又集韵云偏举一足曰跔战国策曰虎挚之士虎跔科头谓不着兜鍪】贯頥【谓两手捧頥而直入敌言其勇也】奋防【谓又有执防者奋怒而趋入阵】探前趹后【谓马前足探向前后足趹于后趹音乌穴反趹谓后足趹地言马之走埶疾也】蹄间三寻【按七尺曰寻言马走之疾前后蹄间一掷过三寻也】徒裼【徒者徒跣也裼袒也谓袒而见肉也】鸿台之宫桑林之苑【按此皆韩之宫苑亦见战国策】番吾【上音盘又音婆赵之邑也】梁效河外【按河外河之南邑若曲沃平周等也】割河间【谓河漳之间邑暂割以事秦耳】督过之【督者正其事而责之督过是深责其过也】塞午道【此午道当在赵之东齐之西也午道地名也郑云一纵一横为午谓交道也】金斗长其尾【斗音主凡方者为斗若安长柄则名为枓音主尾即斗之柄其形若刀也】热啜【音昌悦反按谓热而啜之是羮也于下云厨人进斟斟谓羮勺故因名羮曰斟故左氏羊羮不斟是也】恒山之尾【尾犹末也谓献恒山城以与秦】冯喜【此与战国策同旧本憙者误也】祭器必出【凡王者大祭祀必陈设文物轩车彜器等因谓此等为祭器也】外伐与国【谓齐之伐梁也梁之与齐先相许与约从为隣故云与国也】张仪相魏一嵗卒【年表张仪以安僖王十年卒纪年云梁安僖王九年五月卒】吾为事来【轸语犀首言我故来欲有教汝之事何不相见】厌事矣【上一艶反厌者饱也谓欲令其多事也】田需【需时为魏相也】中谢【葢谓侍御之官】馆庄子【谓逆旅舍其人字庄子者或作卞庄子也】或曰勿救便【此葢张仪等之计防】愿子为子主计【子指陈轸也子主谓楚王】臣主与王何异【臣主谓轸之主楚王也王秦惠王以言我主与王俱宜待韩魏之毙而击之亦无异也】秦魏之交可错矣【错音措按错停止也】不得复过【音戈言义渠道逺今日已后不复得更过相见】请谒事情【谓欲以秦之缓急告语之也】曰中国无事【按谓山东诸侯齐魏之大国等】秦得烧掇焚杆【上掇音都活反谓焚烧而侵掠焚杆音烦乌二音按焚揉而牵掣也战国策云秦且烧君之国是説其事也】君之有事【谓山东诸国共伐秦】事君之国【谓秦求亲义渠君也】五国伐秦【按表秦惠王后元七年楚魏齐韩赵五国共攻秦是其事也】千纯【凡丝绵布帛等一段为一纯纯音屯】此公孙衍所谓耶【按谓上文犀首云君之国有事秦将轻使重币事君之国故云衍之所谓因起兵袭秦以伤张仪也】入李伯之下【谓义渠破秦而収军而入于李伯之下则李伯人名或邑号战国策伯作帛】佩五国之印为约长【犀首后相五国或从或横常为约长】振防【下音歩卜反振谓振扬而暴露其短】以扶其説【按扶谓説彼之非成我之是扶会已之説辞】成其衡道【张仪説六国使连衡而事秦故云成其衡道然山东地形从长苏秦相六国令从亲而宾秦也闗西地形衡长张仪相六国令破其従而连秦之衡故谓张仪为连横矣】







　　史记索隠卷十八
<史部,正史类,史记索隐>
　　钦定四库全书
　　史记索隠卷十九
　　唐　司马贞　撰
　　樗里子甘茂列传第十一
　　樗里子名疾【按樗木名也音摅高诱曰其里有大樗树曰樗里然疾居渭南隂乡之樗里故号曰樗里子又按纪年则谓之楮里疾也】滑稽多智【滑音骨稽音鸡邹诞又音滑稽或解云滑乱也稽同也言使捷之人言非若是言是若非谓能乱同异也一云滑稽酒器可转注吐酒不已以言俳优之人出口成章词不穷竭如滑稽之吐酒不已也】爵右更【按右更秦之第十四爵名也】惠王八年使伐曲沃出其人【按年表云十一年拔魏曲沃归其人又秦本纪惠文王后元八年五国共围秦秦使庶长疾与战修鱼斩首八万十一年樗里疾攻魏焦降之则焦与曲沃同在十一年明矣而传云八年拔之不同王劭按本纪年表及此传三处记秦伐国竝不同又与纪年不合今亦殆不可考】号为严君【按严君是爵邑之号当是封之严道】游腾【游姓腾名也】知伯之伐仇犹【战国策云知伯欲伐仇犹遗之大钟载以广车高诱注以仇犹为厹由韩子作仇由地理志临淮有厹犹县也】昭王元年樗里子将伐蒲【按纪年云楮里疾围蒲不克而秦惠王薨事与此合】胡衍【人姓名也】衞必折而从之【战国策云今蒲入于秦衞必折而入于衞与此文相反】章台之东【按黄图在汉长安故城西】武库正直其墓【直如字读直犹当也】甘茂者下蔡人【地理志下蔡县属汝南也】事下蔡史举先生【战国策及韩子皆云史举上蔡监门】蜀侯煇【音晖又音胡昆反秦之公子封蜀也华阳国志作煇】相壮反【侧状反姓陈也】迎甘茂于息壤【按山海经啓筮云鮌窃帝之息壤以堙洪水或是此也】南阳积之久矣【谓上党南阳并积贮日久矣】倍数险行千里【数音率腴反】公孙奭【按战国策作公孙衍】其弟立为昭王【按赵系家昭王名稷系本云名侧也】楚围韩雍氏【按秦惠王二十六年楚围雍氏至昭王七年又围雍氏韩求救于秦是再围也刘氏云此是前围雍氏当赧王之三年战国策及纪年与此并不同】解口地【解口秦地名近韩今将与楚也】封小令尹【又封楚之小令尹以杜阳亦秦地今以封楚令尹是秦楚合也】彼有以失之【彼公孙奭及甘茂也有以失之谓不见委任情有所失】而交走秦也【韩楚怨不解二国交走向秦也】与魏讲罢兵【邹氏云讲读曰媾媾犹和也】置之鬼谷【按徐广云在阳城刘氏云此鬼谷在闗内云阳是矣】位之上卿而处之【按处犹留也】范蜎【音休縁反又休软反】注一作蠉【休縁反战国策云作蝝也】内行章义之难【谓召滑内心猜诈外则佯章恩义而卒包藏祸心搆难于楚也】注一云内句章昧之难【按战国策云纳章句之难】事文信侯【战国策云甘罗事吕不韦为庶子】请张卿【即张唐也卿字也】大项橐【音托尊其道徳故云大项】应侯【范雎】赍臣五城【上音侧奚反一音赍并谓割五城与臣也】得上谷三十城【战国策云得三十六县】今秦有十一【谓以十一城与秦也】
　　穰侯列传第十二
　　穰侯魏冉【宣太后之异父长弟也姓魏名冉封之穰地理志穰县在南阳宣太后者惠王之妃姓芈氏曰芈八子者是也】惠文后先武王死【秦本纪云昭王二年庶长壮与大臣公子为逆皆诛及惠文后皆不得良死又按纪年云秦内乱杀其太后及公子雍公子壮是也】华阳君【华阳韩地后属秦芈戎后又号新城君】高陵君【名显】泾阳君【名悝】诛季君【按季君即公子壮僭立而号曰季君穰侯力能立昭王为将军衞咸阳诛季君及惠文后故本纪言伏诛又云及惠文后皆不得良死葢谓惠文后时党公子壮欲立之及壮诛而太后忧死故云不得良死亦史讳之也又逐武王后出之魏亦事势然也】仇液【战国策作机郝葢是一人而记别也】宋公【战国策作宋交】陶【陶即定陶也徐广云作隂陶隂字本易惑也王劭按定陶见有魏冉冢作隂误也】三梁【即南梁也】故国【衞之故国葢楚丘也下文故地亦同谓楚丘也战国策衞字皆作燕子良作子之恐非也】尽晋国【河东河西河内竝是魏地即故晋国今言秦蚕食魏氏尽晋国之地也】讲【和也】必见欺【谓与秦欲讲少割地而求秦质子恐不然必被秦欺也】所闻于魏【须贾说穰侯言魏人谓梁王若少割地而求秦质必是欺我即闻魏见欺于秦也】陶邑必亡【陶一作魏言秦前攻得魏之城邑秦罢则亡而还于魏也】魏氏方疑【贾引魏人之説不许王讲于秦是言魏氏方疑可以少割地而収魏也】从以此散【楚赵怒魏之与秦讲皆争事秦是东方从国于是解散也故云从以此散】两道【穰侯封陶魏效绛与安邑是得河东地言从秦适陶开河西河东之两道】几尽故宋【上音祈此时宋已灭是秦将尽得宋地也】无行危【言莫行围梁之危事】益赵【既得观津仍令赵伐齐而秦又以兵益助赵也】臣窃必之【告齐王言秦必定不益兵以助赵】
　　白起王翦列传第十三
　　新城【在河南也】安邑【魏以安邑入秦然安邑以东至干河皆韩故地故云取韩安邑之地】光狼城【地理志不载光狼城葢属赵国】野王【地理志野王县属河内在大行东南孟康曰古邢国也】郑道已絶【郑国即韩之都在河南秦伐野王是上党归韩之道絶也】平阳君【平阳君未详何人】蔺【今其地阙西河别有蔺县也】注氏【地理志氏今在上党郡也】上党【谓屯兵长平以据援上党】斥兵【谓犯秦之斥候兵也】茄【音加裨将名也】鄣【鄣堡城尉官也】发年十五以上【时已属秦故发其兵】定上党【秦前攻赵已破上党今回兵复定其郡其余城犹属赵也】杜邮【按故咸阳城在渭北杜邮今在咸阳城中】注张虚卷犹可畏也非但忧平原君之补袒诸侯之捄至也【卷音拳袒音浊苋反字亦作绽捄音救】频阳【地理志频阳县属左冯翊应劭曰在频水之阳也】王贲【贲音奔】寝【徐广云固始寝丘固始县属淮阳寝丘地名也】城父【在汝南即应乡】使使还请善田五辈【谓使者五度请也】超距【犹跳跃也】
　　孟子荀卿列传第十四【按序传孟尝君弟十四而此传为第十五葢后人差降之矣】孟轲驺人也【轲音苦何反又苦贺反邹鲁地名又云邾邾人徙邹故也】受业子思之门人【王劭以人为衍字则以轲亲受业孔伋之门也今言门人者乃受业于子思之弟子也】万章之徒【孟子有万章公明高等葢竝轲之门人也万姓章名】大竝世盛衰【言其大体随代盛衰观时而説事】驺衍【桓寛王充竝以衍之所言迂怪虚妄干惑六国之君因纳其异説所谓匹夫而荧惑诸侯者是也】裨海【裨音脾裨海小海也九洲之外更有大瀛海故知此裨是小海也且将有裨将裨是小义也】始也滥耳【滥即滥觞是江原之初始故此文意以滥为初也谓衍之术言君臣上下六亲之际行事之所施所始皆可为后代之宗本故云滥耳】惧然顾化【惧音劬谓衍之术皆动人心见者莫不惧然驻想又内心留顾而已化之谓欲从其术也按化者是易常闻而贵异术也】襒席【按字林曰疋结反韦昭曰敷蔑反张揖三苍训诰云襒拂也谓侧而行以衣襒席为敬不敢正坐当宾主之礼也】拥彗【按彗帚也谓为之扫地以衣拥帚而却行恐尘埃之及长者所以为敬也】作主运【按刘向别録云邹子书有主运篇】孟轲困于齐梁同乎哉【按仲尼孟子法先王之道行仁义之化且菜色困穷而邹衍执诡怪荧惑诸侯其见礼重如此可为长太息哉】梁惠王谋攻赵孟轲称太王去邠【今按孟子太王去邠是轲对滕文公语今云梁惠王谋攻赵与孟子不同】持方枘欲内圜凿【按方枘是笋也圜凿是孔也谓工人斲木上方笋而内之圜孔不可入也故楚词云以方枘而内圜凿吾固知其鉏铻而不入是也谓战国之时仲尼孟轲以仁义于圣主犹方枘圜凿然】傥亦有牛鼎之意乎【按吕氏春秋云函牛之鼎不可以烹鸡是牛鼎言衍之术迂大傥若大用之是有牛鼎之意而谯周亦云观太史公此论是其爱竒之甚】齐之稷下先生【稷下齐之城门也或云稷下山名谓齐之学士集于稷门之下】环渊【按刘向别録环作姓也】接子【古著书人之称号】私心在彼有之【谓私心实在彼焉与讴也有之谓我实有此二事也】荀卿赵人【名况卿者时人相尊而号曰卿也仕齐为祭酒仕楚为兰陵令后亦谓之孙卿子者避汉宣帝讳改也】谈天衍【谓邹衍谈天地广大及终始五行言天事故云谈天】雕龙奭【谓邹奭修衍文饰若雕龙之文】炙毂过髠【按刘向别録过字作輠輠车之盛膏器也炙之虽尽犹有余津言髠智不尽如炙輠也按刘氏云毂衍字也今按文称炙毂过则是器名音如字读谓盛脂之器名过过与锅字相近葢即脂器也毂即车毂过为润毂之物则毂非衍字矣】齐襄王时【按襄王名法章湣王子莒人所立者】荀卿三为祭酒【按礼食必祭先饮酒亦然必以席中之尊者一人祭耳后因以为官名故吴王濞为刘氏祭酒是也而卿三为祭酒者谓荀卿出入前后三度处列大夫康庄之位而皆为其所尊故云三为祭酒也】赵亦有公孙龙【按即仲尼弟子名也此云赵人弟子传作衞人郑云楚人各不能知其真也又下文云并孔子同时或曰在后所以知非赵人也】田骈【歩坚歩经反二音】剧子之言【按著书之人姓剧氏而称子也前史不记其名也故赵有剧孟及剧辛也】楚有尸子长卢【按尸子名佼音绞晋人事具别録长卢未详】阿之吁子【阿齐之东阿也吁音芋别録作芈子今吁亦如字也】注为云梯之械【按梯者构木瞰高也言云者言其升高入云故曰云梯械者器也谓攻城之楼橹也】注解带为城【谓墨子为术解身上革带以为城也】注以牒为械【按牒者小木札也械者楼橹等也】注公输般之攻械尽【刘氏音械谓飞梯撞车飞石车弩之具】注般诎【诎音邱勿反所谓般技已尽墨之守有余】禽滑厘【墨子弟子之姓字也厘音里】或曰竝孔子时或曰在其后【按别録云今按墨子书有文子文子即子夏之弟子问于墨子如此则墨子在七十子之后也】
　　孟尝君列传第十五
　　田婴者齐威王少子宣王庶弟也【按战国策及诸书并无此言葢诸田之别子也故战国策每称田蚡田婴云朌子婴子也王劭又按战国策云齐豹辨谓齐宣王曰王方为太子时辨谓靖郭君不若废太子更立郊师靖郭君不忍宣王太息曰寡人少殊不知以此言之婴非宣王弟明也】宣王二年田忌与孙膑田婴俱伐魏败之马陵【纪年当梁惠王二十八年至三十一年改为后元】宣王七年婴与韩昭侯魏惠王会东阿【纪年当惠王之后元十一年彼文作平阿又云十三年会齐威王于鄄与此明年齐宣王与梁恵王会鄄文同但齐之威宣二王文舛互并不同】湣王即位三年而封田婴于嶭【纪年以为梁惠王后元十三年四月齐威王封田婴于薛十月齐薛十四年薛子婴来朝十五年齐威王薨婴初封彭城皆与此文异也】母窃举生之【按上举谓初诞而举之下举谓浴而乳之生谓长养之也】不利其父母【按风俗通云俗说五月五日生男害父女害母】孙之孙为何曰不能知也【按尔雅云孙之子为来孙来孙之子为昆孙昆孙之子为仍孙仍孙之子为云孙又有耳孙亦是孙之子不同也】短褐【短亦音竖竖褐谓褐衣而竖裁之以其省而便】諡为靖郭君【按谓死后别号之曰靖郭耳则靖郭或封邑号故汉齐王舅父驷钧封靖郭侯是也】欲以遗所不知何人【按遗音唯季反犹言不知欲遗以与何人】注南陬【音邹亦音陬陬者城隅也】舍业厚遇之【按舍业者舍弃其家产业而厚事宾客也刘氏云舍音赦谓为之筑舍立居业】木禺人【音偶又音寓谓以土木为之偶类于人也苏代以土偶比泾阳君木偶比孟尝君也】抵昭王幸姬【抵音丁礼反按抵谓触冒而求之也】更封传【更者改也改前封传而易姓名不言是孟尝之名封传犹今之驿券】不自徳【是愍王遣孟尝君自言已无徳也】苏代为西周【战国策韩庆为西周谓薛公】舍人魏子【舍人官微记姓而略其名故云魏子】収邑人【収其国之租税也】而听亲弗【亲姓弗名也战国策作祝弗葢祝为得也】収周最以厚行【周最本厚于齐今欲逐之而相秦之亡将苏代谓孟尝君令齐収周最以自厚其行又且得反齐王之有信以不逐周最也】又禁天下之变【变谓齐秦合则亲弗吕礼用用则秦齐轻孟尝】諡为孟尝君【按孟尝袭父封薛而号曰孟尝君云諡非也孟字也尝邑名诗云居尝与许郑笺云尝或作常尝邑在薛之旁是也】冯驩【音欢字或作谖音况逺反】蹑蹻【蹻音脚字亦作蹻又作屩亦作侨】传舍【遂縁反】又蒯缑【蒯草名蒯聩之蒯缑音侯字亦作侯谓把劒之物言其劒无物可装但以蒯绳缠之故云蒯缑】迁之幸舍【按传舍幸舍及代舍并当上中下三等之客所舍之名耳】贷钱多者不能与其息【按与犹还也息犹利也】文奉邑少也【言文奉之邑少故令出息于薛】夫朝趣市【趣音娶趣向也】过市朝【上音光卧反下音潮谓市之行位有如朝列因言市朝耳】所期物忘其中【按其物谓入市心中所期之物利故平明侧肩争门而入今日暮所期忘其中忘者无也其中市朝之中言日暮物尽故掉臂不顾也】
　　平原君虞卿列传第十六
　　有躄者槃散【上躄音壁跚音先寒反亦作散同音】罢癃【上音皮下吕宫反罢癃谓背疾也言腰曲而背癃高】乃颖脱而出【按郑曰颖环也脱音吐活反】目笑而未废也【按郑曰皆目视而轻笑之未能即废弃之】奉铜盘【上敷奉反若周礼则用珠盘也】取鸡狗马之血【按盟之所用牲贵贱不同天子用牛及马诸侯用犬及豭大夫已下用鸡今此总言盟之用血故云取鸡狗马之血来耳】啑此血【音所甲反】公等録録【音禄按王劭云録借字耳又説文云録録随从之貌】使赵重于九鼎大吕【九鼎大吕国之寳器言毛遂至楚使赵重于九鼎大吕言为天下所重也】操右劵以责【言虞卿论平原君取封事成则操其右券以责其报徳也】平原君以孝成王十五年卒【按六国年表及世家并云十四年卒与此不同】邹衍过【音戈】注杼意通指【上杼音墅杼者舒也】注缴纷【缴音叫谓缴绕纷乱争言而竞后息不能无害也】蹑蹻【蹻亦作繑音脚徐广云繑草履也】注食邑虞【赵之虞在河东太阳县今之虞乡县也】发重使而为媾【古反按求和曰媾媾亦讲讲亦和也】赵郝【音释】为足下解负亲攻之【言为足下解其负担而亲自攻之也】试言公之私【按私谓私心也】过平原【上音戈】虞卿既以魏齐之故【魏齐魏相与应侯有仇秦求之急乃抵虞卿卿弃相印乃与齐间行亡归梁以托信陵君信陵君疑未决齐自杀故虞卿失相乃穷愁而著书也】魏公子列传第十七
　　信陵君【按地理志无信陵或是乡邑名也】有能深得赵王隂事【按谯周作探得赵王隂事】曰侯嬴【音盈又曹植音嬴瘦之嬴】俾倪【上音浦计反下音五计反邹诞云又上音疋未反下五第反】徧赞宾客【上音遍赞者告也谓以侯生遍告宾客】屏人间语【间音闲间语谓静语也】晋鄙【魏将姓名也】如姬资之三年【旧解资之三年谓服齐衰也今按资者畜也谓欲为父复讐之资畜于心已得三年矣】嚄唶【上乌白反下争格反按嚄唶谓多词句也】负防矢【音兰谓以盛矢如今之胡簏而短也】注吕忱【吕姓忱名作字林言防盛弩矢之器】以鄗【音臛赵邑名属常山】以负于魏【上负音佩】注浆一作醪【按别録云桨或作醪字】徒豪举耳【谓豪者举之举亦音据也】毛公薛公【史不记其名】抑秦【抑音忆按抑谓以兵蹙之】公子皆名【言公子所得进兵法而必称其名以言其恕也】而虏魏王【魏王名假】春申君列传第十八
　　楚顷襄王【名横考烈王完之父】驽犬受其弊【按谓两虎鬬乃受弊于驽犬也刘氏云受犹承也】从亲之要【音腰以言山东从韩魏是其腰】使盛桥守于韩【按秦使盛桥守事于韩亦如楚使召滑相越然也竝内行章义之难】不信威【信音申】又并蒲衍首垣【此蒲在衞之长垣蒲乡也行在河南与卷相近首葢牛首垣即长垣非河东之垣也】以临仁平丘【仁及平丘二县名谓以兵临此二县则黄及济阳等自婴城而守也按地理志平丘属陈留今不知所在】濮磨之北【地名葢地近濮也】亦单矣【音丹单者尽也言王之威尽行矣】榆次之祸【智伯败于榆次也地理志属太原有梗阳乡】不知干隧之败【干隧吴之败处地名干水边也隧道路也】没利于前【谓智伯及吴王没伐赵及伐齐之利于前而自易其患于后后即榆次干隧之难也】从而伐齐【上从音絶用反刘氏云从犹领】跃跃毚兔【上天歴反下音谗】欲欺大国也【大国谓秦也】王无重世之徳【重世犹累世也】折颐【上音拉下音夷】必攻随水右壤【楚都陈随水之右壤葢在随之西即今邓州之西其地多山林者矣】而使独攻【若秦楚构兵不休则魏尽故家齐取泗上是使齐魏独攻伐而得其利也】足以挍于秦矣【挍音教谓足以与秦为敌也一云挍者报也言力能报秦】为帝未能【言齐一年之后未即能为帝而能禁秦为帝有余力矣然禁字作楚者误也】遟令【上音値値犹乃也令音力呈反】韩魏归帝重齐【谓韩魏重齐令归帝号此秦之计失】注地于齐【注谓以兵裁之也】一经两海【谓西海至东海皆是秦地】八年为楚北伐灭鲁【按年表云八年取鲁封鲁君于莒十四年而灭也】毋望之祸【周易有无妄卦其义殊也】李园君之仇也【言园是春申之仇也战国策作君之舅也谓为王之舅意异也】朱亥【即上之朱英也作亥者史因赵有朱亥误也】李园弟所生子遂立是为楚幽王【按楚捍有母弟犹犹有庶兄负刍及昌平君是楚君完非无子而上文云考烈王无子误也】















　　史记索隠卷十九
　　钦定四库全书
　　史记索隠卷二十
　　唐　司马贞　撰
　　范雎蔡泽列传十九
　　魏中大夫【按汉书百官表中大夫秦官此魏有中大夫葢古官也】须贾【须姓贾名也须氏葢宻须之后】为魏昭王使【按世本昭王名遫襄王之子也】齐襄王【名法章】折齿【上对答反谓打折其胁而又折其齿】卷以箦【箦谓苇荻之薄也用之以裹尸也】更溺范雎【更音羹溺即溲也溺音年吊反溲音所留反】三亭之南【按三亭亭名在魏境之边道亭也今无其处一云魏之郊境总有三亭皆祖饯之处与期三亭之南葢送饯已毕无人处】至湖【按地理志京兆有湖县本名胡武帝更名湖即今湖城县也】恶内诸侯客【内音纳亦如字内者亦犹入也】忘索之【索犹搜也音栅又先格反】舍食草具【谓亦舍之而食以下客之具然草具谓麄食草莱之馔具】穰侯华阳君【穰侯谓魏冉宣太后之异父弟穰县在南阳华阳君芈戎宣太后之同父弟亦号为新城君是也】明主立政【按战国策立作莅也】当椹质【椹音陟林反按椹者莝椹也质者剉刃也腰斩者当椹质也】为其割荣也【割荣即上之擅厚谓擅权也】而不槪于王心【按战国策概作闗谓闗渉于王心也徐注音同非也】亡其言【亡犹轻蔑也】注一云使持车【战国策之文也】窃闵然不敏【邹诞本作惛然音昏又云一作闵音敏闵犹昏闇也】莫不洒然变色【郑曰洒然肃敬之貌也】秦王跽【音其纪反跽者长跪两膝枝地】漆身为厉【音赖癞病也言漆涂身生疮如病癞】至于陵水【刘氏云陵水即栗水也按陵栗声相近故惑也】下惑奸臣之态【按态谓奸臣谄诈之志也】慁先生【及注溷字并胡困反慁犹汨乱之意】施韩卢而搏蹇兎【战国策云韩卢者天下之壮犬也是韩呼卢为犬谓施韩卢而搏蹇兎以喻秦强言取诸侯之易】文子为之【谓田文即孟尝君也犹战国策谓田朌田婴为朌子婴子然也】借贼兵【上子夜反一作借字音亦同上】而赍盗粮【上音侧奚反言为盗赍粮也】击断无讳【无讳犹无畏也】弊御于诸侯【按弊者断也御制也言穰侯执权以制御主断于诸侯也】崔杼淖齿管齐【淖姓也音泥教反汉有淖姬是也高诱曰管典也言二人典齐权而行弑逆也】射王股擢王防【按言射王股误也崔杼射齐王之股淖齿擢湣王之防是説二君事也】封范雎于应【按刘氏云河东临晋县有应亭即秦地有应也又按本纪以应为太后养地解者云在颍川之应乡未知孰是】孺子【刘氏云葢谓睢为小子也】以绨袍赐之【按绨厚缯也音啼葢今之絁也】睚眦之怨【睚音崖卖反眦音士卖反又音崖债二音睚眦谓相嗔而怒目切齿】韩少曲【按苏云起少曲一日而断太行故刘氏以为葢在太行西南】贵而为交者为贱也【上为音如字下为音于伪反以言富贵而结交情深者为有贫贱之时不可忘之也】秦攻韩汾陉【音刑陉葢在韩之西界与汾相近也】因城河上【刘氏云此河上葢近河之地本属韩今秦得而城】马服子【赵括之号也故虞喜志林云马兵之首也号曰马服者言能服马也】代廉颇【邹氏音疋波反】注徐云五十年【据秦本纪年号表而知之也】激厉【上音击】从唐举相【荀卿书作唐莒】持国秉【按左传国子实执齐秉服防曰秉权柄】曷鼻巨肩【曷鼻谓鼻如蝎虫也巨肩谓巨肩于项也葢项低而肩竖】注一作偈【音其例反】魋顔蹙齃【上魋音徒回反魋顔谓顔貌魋囘若魋梧然也齃音乌曷反蹙齃谓鼻蹙眉】膝挛【谓两膝又挛曲也】持粱【谓饭粱米饭而持其器以食也】刺齿肥【按刺齿二字字误当为齧字也齧肥谓食肥肉也】釡鬲【父歴二音】注款足谓之鬲【款者空也言其足中空也空足是曲足云见尔雅郭氏云鼎曲脚也按以款训曲故云曲脚也】以其君父为僇辱【言以比于子胥申生皆以至忠孝而见诛放故天下言为其君父之所僇而怜其臣子也】批患折难【上白结反又音丰鸡反批患谓击而却之折音之列反】夏育太史噭叱呼骇三军【二人勇者夏育贲育也噭音皎】而身死庸夫【按高诱云夏育为田所杀然太史噭未知为谁所杀恐非齐襄王时太史也】入邑【刘氏云入犹充也谓招携离散充满城邑】信而不能诎【上信音申下诎音屈谓志已展而不退】或欲大投或欲分功【言夫博奕或欲大投其琼以致胜或欲分功者谓观其势弱则投地而分功以逺救也事具尔雅也】注博县于枰不必在行【按方言云所以投博谓之枰音平局也】二子不困厄恶能激乎【二子范雎蔡泽也睢厄于魏齐折胁折齿泽困于赵被逐弃鬲是也恶音乌激音击也】
　　乐毅列传第二十
　　魏文侯封乐羊以灵寿【地理志常山有灵夀县中山桓公所都也】中山复国【中山魏虽灭之尚不絶祀故后更复国至赵武灵王又灭之也】楚相唐昧【莫葛反】于重丘【地理志县名属平原】于观津【地理志观津县名属信都汉初属淸河也】令赵嚪説秦【上嚪音田滥反字与啗字同也】并防【防谓总领之也】封乐毅于昌国【地理志县名属齐郡】骑劫【燕将姓名也】号曰望诸君【望诸泽名在齐葢赵有之故号焉战国策望作蓝也】宁台【燕台也】大吕陈于元英【大吕齐钟名元英燕宫殿名也】故鼎反于磨室【燕鼎前输于齐今反入于磨室磨室亦宫名战国策作厯室也】蓟丘之植植于汶篁【蓟丘燕所都之地也言燕之蓟丘所植皆植齐王汶上之竹也徐注非也】以为慊于志【按慊音苦簟反作嗛嗛者常慊然而不惬其志也】入江而不化【言子胥怀恨故虽投江而神不化犹为波涛之臣也】诽谤隳【上音方味反下音许规反】以幸为利【谓既临不测之罪以幸免为利今我仍义先生之恩虽身托外国而心亦不敢出也】忠臣去国不洁名【言忠臣去离本国不自洁其名云已无罪故礼曰大夫去其国不説人以无罪是也】臣虽不佞【不佞犹不才也】数奉教于君子矣【上数音朔言我已数经奉教令于君子君子即识礼之人谓已在外犹云已罪不説王之有非故下云不察疎逺之行斯亦忠臣之节也】乐间【音纪间反乐毅之子也】其相栗腹【栗姓腹名也汉有栗姫】赵四战之国也【言赵数距四方之敌故云四战之国】及人志不入【谓国乱而人离心向外故云不入又狱囚自出是政乱而士师不为守法也】赵封乐乗为武襄君【乐乗乐毅之宗人也】乐臣公【本亦作巨公也】教盖公【古阖反盖公史不记名】廉颇蔺相如列传第二十一
　　廉颇为赵将伐齐大破之取阳晋【按阳晋衞地后属齐今赵取之司马彪郡国志曰今衞国阳晋城是也有本作晋阳非也晋阳在太原虽亦赵地非齐所取】广成传【广成是传舍之名传音张恋反】设九宾【周礼大行人别九宾谓九服之宾客也列传云设九牢】视而嘻【音希乃惊而怒之辞也】拔石城【刘氏云葢谓石邑】防于西河外渑池【在西河之南故云外按表在赵恵文王二十年也】盆缻【盆缶二音】位在廉颇之右【王劭按董勋答礼曰职高者名録在上于人为右职卑者名録在下于人为左是以谓下迁为左】肉袒负荆【肉袒者谓袒衣而露肉也负荆者荆楚也可以为鞭】为刎颈乏交【崔浩云言要齐生死而刎颈无悔也】居二年廉颇复伐齐几拔之【世家云惠文王二十三年颇将攻魏之几邑取之与此列传合战国策云秦败阏于及攻魏几几亦属魏而裴骃引齐世家及年表无伐齐拔几之事疑其几是故邑或属齐魏故耳】攻魏之防陵【按防陵在楚之西属汉中郡魏有房子葢陵字误也】胥后令【按胥须古人通用今者胥后令谓胥为须须者待也待后令谓许歴之言更不拟诛之故更待后也】邯郸许歴请复谏【按邯郸二字当为欲战谓临战之时许歴复谏也王粲诗云许歴为完士一言犹败秦是言赵奢用其计遂破秦军也江遂曰汉令称完而不髠曰耐是完士未免从军也】赵以尉文封亷颇为信平君【信平号也徐广云尉文邑名按汉书表有尉文节侯云在南郡葢尉官也文名也谓取尉文所食之邑复以封颇而后号为信平君】李牧攻燕拔武遂方城【按地理志武遂属河间国方城属广阳也】顷之三遗矢矣【谓数起便矢一作屎】输入莫府【按注如淳解莫大也云云又崔浩云古者出征为师军还则罢无事处以幕帟为府署故曰莫府则莫当作幕字之讹耳】多间谍【上纪苋反下音牒】百金之士五万【管子曰能破敌禽将者赏之百金】彀者十万人【上音古反彀谓能射也】数千人委之【委谓弃之恣其杀略也】灭襜褴【上音都甘反下音路郯反如淳云胡名也】厐暖破燕军【按即冯暖也厐音皮江反暖音况逺反亦音喧】剧辛【本赵人仕燕者】秦破杀赵将扈辄【扈氏辄名汉张耳时别有扈辄】于武遂【按刘氏云此本韩地在赵西恐非地理志河间武遂也】桓齮【音蚁】番吾【县名地理志在常山音婆又音盘】威信敌国【信音伸】
　　田单列传第二十二
　　田单【音丹】注今之东安平【按地理志东安平属淄川国也】断其车轴末【上音断都缓反断其轴恐长相拨也以铁裹轴头坚而易进也】傅铁笼【傅音附按截其轴与毂齐以铁鍱附轴末施辖于铁中以制毂也又方言曰车轊齐谓之笼郭璞云车轴也】操版挿【上七高反下初洽反】卒至河上【河上即齐之北界近河东齐之旧地】号曰安平君【以单初起安平故以为号】兵以正合以竒胜【按竒谓权诈也注引魏武葢亦军令也】善之者【兵不厌诈故云善之】出竒无穷【谓权变也】竒正还相生【言用兵之术或用正法或用竒计使前敌不可测量如寻环中不知端际也】始如处女【言兵之始如处女之软弱也】适人开戸【上音敌若如处女之弱则敌人轻侮开戸不为备也】后如脱兎适不及距【言克敌之后卷甲而趋如兎之得脱而走疾也适不及距者若脱兎忽过而敌忘其所距也】闻画邑人王蠋贤【画一音获又音胡卦反刘熈云齐西南近邑蠋音触又音歜】乃经其颈【按经犹系也】自奋絶脰而死【何休云脰颈齐语也音豆】
　　鲁仲连邹阳列传第二十三
　　好奇伟俶傥【按广雅云俶傥卓异也】新垣衍【新垣姓衍名也为梁将故汉有新垣平】令赵帝秦【新垣衍欲令赵尊秦为帝也】胜请为绍介【按绍介犹媒介也且礼宾至必因介以传辞绍者继也介不一人故礼云介绍而传命是也】世以鲍焦为无从颂而死者皆非也【从颂者从容也世人见鲍焦之死皆以为不能自寛容而取死此言非也】众人不知则为一身【言众人不识鲍焦之意焦以耻居浊世而避之非是自为一身而忧死事见庄子也】上首功之国【秦法斩首多为上功谓斩一人首赐爵一级故谓秦为首功之国也】权使其士【言秦人以权诈使其战士】虏使其人【以奴虏使其人言无恩以恤下】肆然而为帝【肆然犹肆志也】过而为政【谓以过恶而为政也】天子下席【按谓烈王太子安王骄也下席言其寝苫居庐】而智不若耶畏之也【言仆夫十人而从一人者宁是力不胜亦非智不如正是畏惧其主耳】曰噫嘻【上音依者不平之声下音僖者惊恨之声】夷维子【按维东莱之邑其居夷也号夷维子故晏子为莱之维人是也】诸侯辟舍【辟音避避正寝按礼天子适诸侯必舍于祖庙】纳筦籥【音管药】摄衽抱机【音纪】鲁人投其籥不果纳【谓阖内门不入齐君】将倍殡棺设北面【倍音佩谓主人不在殡东将背其殡棺立西阶上北面哭是背也天子乃于阶上南面而吊也】邹鲁之臣生则不得事养【谓时君弱臣强故邹鲁君生时臣并不得尽事养死亦不得行襚之礼然齐欲行天子礼于邹鲁之臣皆不果纳之是犹秉礼而存大体】其后三十余年【按徐广据年表以为田单攻聊城在长平后十余年耳言三十余年误也】勇士不却死而灭名【却死犹避死也】齐之南阳【即楚之淮北泗上之地也】魏攻平陆【平陆邑名在西界】得济北之利【即聊城之地也】衡秦之势成【此时秦与齐和故云衡秦之势成也】齐弃南阳【弃楚所攻之泗上也】断右壤【又断絶魏之所攻齐右壤之地平陆是也言右壤断弃而不救也】定济北【志在攻聊城而定济北也】今楚魏交退于齐【按交者俱也前时楚攻南阳魏攻平陆二国之兵俱退而燕救又不至势危也】以资説士【言既养百姓又资説士终拟强国也刘氏云读説士为鋭士意虽亦便不如依字】矫国更俗【欲令燕将归燕矫正国事改更弊俗也】亡意【上音无言若必无还燕意则捐燕而东游于齐乎】富比陶衞【按延笃注战国策云陶陶朱公也衞衞公子荆非也王劭云魏冉封陶商君姓衞富比陶衞谓此也】遗公子糺【遗弃也谓弃子糺而事小白也】曹子【鲁将曹昧是也】枝桓公之心【按枝犹拟也】肆志【肆犹放也】庄忌夫子【忌会稽人姓庄氏字夫子后避汉明帝讳改曰严】淮隂枚生【名乗字叔其子臯汉书并有传葢以衔枚氏而得姓也】而介于羊胜公孙诡之间【言邹阳上书自达而游于二人之间或徃彼或徃此介者言有隔于其间故杜预曰介犹间也】白虹贯日太子畏之【烈士传曰荆轲发后太子日相气见虹贯日不彻曰吾事不成后闻轲死事不就曰吾知其然是畏也又王劭云轲将入秦待其客未发太子丹疑其畏故曰畏之其解不如见虹贯日不彻也战国策又云聂政刺韩傀亦曰白虹贯日也】衞先生为长平之事太白食昴【服防云衞先生秦人白起攻赵军于长平遣衞先生説昭王请益兵粮为穰侯所害事不成精诚感天故太白食昴昴赵分也如淳云太白主西方秦在西败赵之兆也食谓干歴之也又王充云夫言白虹贯日者太白食昴实也夫言荆轲之谋衞先生之防感动皇天而贯日食昴是虚也】左右不明【言左右之不明不欲斥王】昔玉人献寳楚王诛之【楚人卞和得玉璞事见阙语及吕氏春秋】注武王【按世家楚武王名熊通】注复献文王【文王名贤武王子也】至成王时【文王子也名恽】箕子佯狂【佯音阳谓诈为狂也司马彪曰箕子名胥余是也】接舆避世【张晏曰楚贤人高士传曰楚人陆通字接舆也】而后楚王胡亥之听【谓以楚王胡亥之听为谬故后之而不用后犹下也】子胥鸱夷【按韦昭云以皮作鸱鸟形名曰鸱夷鸱夷皮防也服防曰用马革作囊也以裹尸投之于江】白头如新【按服防云人不相知自初交至白头犹如新也】倾盖如故【服防云如吴札郑侨也按家语孔子遇程子于途倾葢而语又志林云倾葢者道行相遇軿车对语两葢相切小牧之故曰倾也】借荆轲首【上音子夜反韦昭云谓于期逃秦之燕以头与轲使入秦以示信也】为燕尾生【服防云苏秦不见信于天下于燕则出尾生之信韦昭云尾生守信而死者按言苏秦于燕独守信如尾生故云如燕之尾生也】注白圭为中山将【按事见战国策及吕氏春秋也】食以駃騠【按字林云决啼二音北狄之良马也马父驘母】司马喜膑脚于宋【事见战国策及吕氏春秋苏林云六国时人相中山也】范睢折胁折齿【按应侯传作折胁折齿是也説文拉摧也音力合反】申屠狄自沈于河【按庄子申屠狄諌而不用负石自投河韦昭云六国时人汉书云自沈于雍河服防曰雍州之河又新序作抱瓮自沈于河不同也】徐衍负石于海【亦见庄子张晏曰负石欲沈】注齐桓公夜出迎客【按此事见吕氏春秋】注击牛角商歌【按谓为商声而歌也或云商旅人歌也二音并通】注南山矸【矸音公弹反矸者白净貌也顾野王又作岸音也】注与舜禅【膳音如字读协韵失之故也】适至骭【按埤苍云骭胫也字林音下谏反】鲁听季孙之説逐孔子【论语齐人归女乐季桓子受之三日不朝孔子行也】宋信子罕之计囚墨翟【按左氏司城子罕姓乐名喜乃宋之贤臣也汉书作子冉不知子冉是何人文頴曰子冉子罕也又按荀卿云墨翟孔子时人或云在孔子后又襄二十九年左传宋饥子罕请出粟按时孔子适八嵗则墨翟与子罕不得相辈或以子冉为是也】众口铄金【按国语云众心成城众口铄金贾逵云铄消也众口所恶虽金亦为之消亡又风俗通云或説有美金于此众人或共诋訿言其不纯金卖者欲其必售因取锻烧以见其真是为众口铄金也】积毁销骨【按大顔云谗人积久谮毁则父兄伯叔自相诛戮骨肉为之相灭也】齐用越人防【越人蒙未见所出汉书作子臧又张晏云子臧越人或蒙之字也】公听竝观【小顔云公听言不私竝观所见齐同也】封比干之后修孕妇之墓【按比干之后后谓子也不见其文尚书封比干之墓又云刳剔孕妇则武王虽反商政亦未必修孕妇之墓也】孙叔敖三去相不悔【按三得相不喜知其才之自得也三去相不悔知非己之罪也】于陵子仲辞三公为人灌园【按孟子云陈仲子齐陈氏之族兄为齐卿仲子以为不义乃适楚居于于陵自谓于陵子仲楚王聘以为相子仲遂夫妻相与逃为人灌围烈士传云字子终】桀之狗可使吠尧【及下跖之客可使刺由此竝见战国策服防云仲由也应劭云许由也】荆轲之湛七族【湛音沈张晏云七族上至曾祖下至孙又一説云父之族一也姑之子二也姊妹之子三也姊女子之子四也母之族五也従子六也及妻父母凡七】要离之烧妻子【事见吕氏春秋】蟠木根柢【孟康云盘结之木也晋灼云盘柢木根也】左右先为之容【谓左右先加雕刻是为之容饰也】虽防尧舜之术【按言虽防被尧舜之道】独化于陶钧之上【张晏云陶冶钧范也作器下所转者名钧韦昭曰陶烧瓦之灶钧木长七尺有弦所以调为器具也崔浩云以钧制器万殊故知造化也】匕首窃发【按风俗通云其头类匕故曰匕首短而便用也】周用乌集【韦昭云吕尚适周如乌之集】使不羁之士【按言骏足不可羁绊以比逸才之人】与牛骥同皁【应劭云皁枥也韦昭云皁养马之官下士也按养马之官其衣皁也又郭璞云皁养马器也】此鲍焦所以忿世【按晋灼云烈士传鲍焦怨世不用以采蔬于道子贡难曰非其代而采其蔬此焦之有哉弃其蔬乃立枮洛水之上按此事见庄子及説苑韩诗外传小有不同耳】县名为胜母曽子不入【按淮南子及盐铁论竝云里名胜母曾子不入葢以名不顺故也尸子以为孔子至胜母县暮而不宿则不同也】囘面【杜预云囘邪也】
　　屈原贾生列传第二十四
　　屈原属草槀【属音烛草槀谓创制宪令之本也汉书作草具崔浩谓发地造端也】而作离防【防亦作骚按楚词防作骚音素刀反应劭云离遭也骚忧也又离骚序云离别也骚愁也】濯淖【上音浊下音閙】污泥【上音乌故反下音奴计反】皭然【音自若反徐广云疎净之貌】泥而不滓【泥亦音湼滓亦音淄又竝如字】破楚师于丹浙【二水名谓于丹水之北浙水之南丹水浙水皆县名在农所谓丹阳浙】破楚将屈丐【屈姓丐名音葢也】袭楚至邓【按此邓在汉水之北故邓侯城也】懐王悔追仪不及【按张仪传无此语也】不如毋行【按楚世家昭顾有此言葢二人同谏王故彼此各随録之也】长子顷襄王立【名横】人君无愚知贤不肖【此已下太史公伤楚怀王之不任贤信谗而不能反国之论也】注向秀【向秀字子期晋人注易】注张璠【张璠亦晋人注易也】可以汲【按京房易章句言我道可汲而用也】王明竝受其福【京房章句曰上有明王汲我道而用之天下竝受其福故曰王明竝受其福也】渔父【鱼甫二音】随其流【按楚词作滑其泥】何故懐瑾握瑜【按楚词此怀瑾握瑜作深思高举也】汶汶者乎【汶汶者音闵汶汶犹昏暗也】宁赴常流【常流犹长流也】防代俗之温蠖乎【音乌廓反温蠖犹惽愤楚词作防世之尘埃哉】乃作懐沙赋【按楚词九怀曰怀沙砾以自沈此其义也】莽莽【音姥】汨徂南土【王师叔曰汨行貌也方言曰谓疾行也】眴兮窈窈【眴音舜徐氏云眴音窈音乌鸟反】离湣之长鞠【湣病鞠穷】刓方以为圜兮【上五官反谓刻刳方木为圆其常法度尚未废】章画职墨兮前度未改【章明也画计画也楚词职作志志念也余如注解】以为下【音戸】鳯皇在笯【音奴又女加反徐云一作郊】注奴笼落【按笼落谓藤萝之相笼络】鸡雉翔舞【楚词雉作鹜】羌不知吾【王师叔云羌楚人语辞言卿何为也】诽骏疑桀兮【按尹文子云千人曰俊万人曰桀今乃诽俊疑桀固是庸人之态也】重华不可牾兮【楚词作遌竝吴故反王师叔云牾逢也】岂知其故也【楚词作莫知其何故】含忧虞哀兮【楚词作舒忧娱哀娱音虞娱者乐也】乱曰【王师叔曰乱者理也所以发理辞指撮总其要而重理前意也】浩浩沅湘兮【二水名按地理志湘水出零陵海阳山北入江沅即湘之后流也】修路幽拂兮【楚词作幽蔽也】曾唫恒悲至不可谓兮【楚词无此二十一字】余何畏惧【楚词余竝作余】遂自沈汨罗而死【汨水在罗故曰汨罗地理志长沙有罗县罗子之所徙荆州记罗县北带汨水汨音觅也】景差【按扬子法言及汉书古今人表皆作景瑳今作差是字省耳又按徐裴邹三家皆无音是读如字也】贾生名义【汉书竝作谊也】河南守吴公【按吴姓也史失名故称公】适去【韦昭云适谴也字林云丈厄切】造托【上音七到反】伏窜【下音如字又七外反】阘茸【上音天腊反下音而陇反按应劭胡广云阘茸不才之人无六翮翺翔之用反尊贵字林曰阘茸不肖之人】贤圣逆曳兮方正倒植【胡广云逆曳不得顺随道而行也倒植贤不肖颠倒易位也】世谓伯夷贪兮谓盗跖廉【按汉书作随夷溷兮跖蹻廉一句皆兼两人随卞随也夷伯夷也跖盗跖也蹻庄蹻也】莫耶为顿兮【应劭曰莫耶吴大夫也作寳剑因名焉吴越春秋曰吴王使干将造剑二枚一曰干将二曰莫耶干将剑名也顿钝也】铅刀为铦【铅者锡也铦利也音纎言其暗惑也】斡弃周鼎兮寳康瓠【斡转也乌活反尔雅云康瓠谓之甈甈音丘列反李廵云康谓大瓠也康空也晋灼云斡古管字也】骥垂两耳兮服盐车【战国策曰夫骥服盐车上太山中坂迁延负辕不能上伯乐下车哭之也】谇曰【李奇曰谇告也音信张晏曰讯离骚下章谇乱也刘伯庄音素对反讯犹宣也重宣其意周戍师古音碎也】高遰【音逝也】独烟郁【汉书作壹郁意亦通】自缩而逺【缩汉书作引也】袭九渊神龙【袭复也庄子曰千金之珠必在九重之渊而骊龙颔下故云九渊之祌龙也】沕深潜以自珍【张晏曰沕潜藏也音宻又音勿也】弥融爚以隠处【汉书作偭蟂獭徐广又一本作弥蝎以隠处葢总三本不同也按苏林云偭音面应劭云偭背也蟂獭水虫害鱼者以云背恶从善也郭璞注尔雅似鳬江东谓之鱼防】夫岂从螘与蛭螾【螘音蚁汉书作虾言偭然絶于蟂獭况从虾与蛭螾也蛭音质螾音引也】般纷纷其离此尤兮【般音班又音盘槃桓也纷纷犹借借构谗之意也尤谓怨咎也】亦夫子之辜也【汉书辜作故夫子谓屈原也李竒曰亦夫子不如麟鳯翔逝之故罹此咎也】瞝九州【上丑知反谓歴观也汉书作歴九州】览徳煇而下之【按言鳯皇翔见人君有徳乃下故礼曰徳煇动乎内是也】污渎兮【音乌独二音污潢污渎小渠也】横江湖之鳣鱏兮固将制于蚁蝼【庄子云庚桑楚谓弟子曰吞舟之鱼荡而失水则蝼蚁能制之战国策齐人説静郭君亦同按以此喻小国暗主不容忠臣而为谗贼小臣之所见害】为长沙傅【按谊为傅是吴芮之孙袭长沙王之时也非景帝之子长沙王发也荆州记长沙城西北隅有贾谊宅及谊石牀在矣】楚人命鸮曰服【按邓展云似鹊而大晋灼云巴蜀异物志云有鸟小鸡体有文色土俗因形名之曰服不能逺飞行不出域荆州记云巫县有鸟如雌鸡其名为鸮楚人谓之服吴録云服黑色鸣自呼】以自广【按姚氏云广犹寛也】单阏之嵗【尔雅云嵗在夘曰单阏李廵云单阏起也阳气推万物而起故曰单阏孙炎本作蝉焉蝉犹伸也】庚子日施兮【施音移施犹西斜也汉书作斜也】防言其度【汉书作防按説文云防验言也今此防葢杂防辞云然】请问于服【于于也汉书本有作子服者小顔云子加美辞也】对以意【协音臆也】斡流而迁【斡音管斡转也】变化而嬗【韦昭云而如也如蝉之蜕化也苏林云嬗音禅谓其相传与也】沕穆无穷【汉书作无间沕音宻又音昧沕穆深微之貌以言其理昧深微不可尽言也】祸兮福所倚【此老子之言然祸字古作旤按倚者立身也伏下身也以言祸福来犹如倚伏也】傅説胥靡【徐广云胥靡腐形也晋云胥相也靡随也古者相随坐轻刑之名墨子云传説衣褐带素佣筑于岩在河东太阳夏县又夏靖书云猗氏六十里黄河西岸吴坂下便得隠穴是说所潜身处也】何异糺纆【韦昭云纆徽也又风俗通云合绳为糺字林云纆三合绳也又音墨】水激则旱矢激则逺【此乃淮南子及鹖冠子文也彼则水激则悍吕氏春秋作悍以言水激疾则去疾不能浸润矢激疾则逺去也然説文旱与悍同音以言水矢流飞本以无碍为通利今遇物触之则激怒更劲疾而逺悍犹人或因祸致福倚伏无常也】大专槃物【汉书云大钧播物此专读曰钧槃犹转也与播义同如淳曰陶者作器于钧上以造化为大钧也虞喜字林云大钧造化之神钧陶万物品授羣形者也虞喜按上邹阳传注云陶家名模下圆转者为钧言其能制器大小以比之于天也】坱圠无垠【应劭云其气坱圠非有限齐也按无垠谓无有际畔也説文云垠圻也郭璞注方言云坱圠云不测也又王逸注楚词云坱圠云雾气昧也】天不可与虑【与音预也】天地为鑪造化为工【此庄子文】隂阳为炭万物为铜【既以陶冶喻造化故以隂阳为炭万物为铜】合散消息【庄子云人之生也气之聚也聚则为生散则为死】千变万化【庄子云人之形千变万化未始有极】忽然为人何足控抟【按控引也抟音徒端反控抟谓引持而自玩弄贵生之意也又本作控揣揣音初委反又音丁果反揣者量也故晋灼云或然为人言此生甚轻耳何足引物量度已年命之长短而爱惜乎】化为异物【谓死而形化为鬼是为异物也】足患【协音环】贱彼贵我【庄子云以物观之自贵而相贱是也】物无不可【庄子云物固有所然物固有所可无物不然无物不可也】贪夫殉财烈士殉名【此语亦出庄子臣瓒云亡身从物谓之殉也】夸者死权【言好夸毗者死于权利是言贪权势以自矜夸者至死不休也】注夸毗【按犍为舍人注尔雅云夸毗卑身屈己也曹大家云体柔人之夸毗也】注权势不尤则夸者不悲【按尤者甚也告势不甚用则夸毗者可悲也】品庶冯生【汉书作每生音谋在反孟康云每者贪也服防云每念生也邹诞本亦作每言唯念生而已今此作冯冯亦持念之意也然按方言每字合从手旁每音莫改反也】怵迫西东【汉书作亦有作私东应劭云诸侯为私时天子居长安诸王悉在闗东羣小怵然内迫私家乐仕诸侯故云怵迫私东也李奇曰私名作西者言东西趋利也怵音黜又言怵者诱也】大人不曲【张讥云徳无不包灵府旷故名大人也】如囚拘【音和板反説文云大木栅也汉书作僒音去陨反】至人遣物【庄子云古之至人先存诸已后存诸人张讥云体尽于圣徳美之极谓之至人】真人淡漠【庄子云古之真人不知悦生不知恶死不以心损道不以人助天吕氏春秋曰精气曰新斜气尽去反其天年谓之真人也】释知遗形【按释智谓絶圣弃智也遗形者形故可使如槁木是也】超然自丧【谓心若死灰也庄周云今者吾丧我汝知之乎】得坻则止【汉书坻作坎按周易坎九二有险言君子见险则止】其死兮若休【庄子云劳我以生休我以死也】汜乎若不系之舟【出庄子也】不以生故自寳【邓展云自寳自贵也】养空而浮【言体道之人但养空性而心若浮舟也】徳人无累【按徳人谓上徳之人心中无物累是得道之士也】细故慸葪【葪音介汉书作介张楫云遰介鲠刺也以言细微事故不足遰介我心故云何足以疑也】受厘宣室【三辅故事云宣室在未央殿北应劭云厘祭余肉也音僖】梁懐王太傅【梁懐王名楫文帝子】观屈原所自沈渊【按荆州记云长沙罗县北带汨水去县四十里是原自沈处北岸有庙也】















　　史记索隠卷二十
　　钦定四库全书
　　史记索隠卷二十一
　　唐　司马贞　撰
　　吕不韦列传第二十五
　　阳翟【音狄俗又音宅地理志县名属颍川按战国策以不韦为濮阳人又记其事迹亦多与此传不同班固虽云太史公采战国策然为此传当别有所闻见故不全依彼説或者刘向定战国策时以己异闻改彼书遂令不与史记合也】大贾【音古郑注周礼云行曰商处曰贾】卖贵【王劭卖音作育按育卖义同今依义】安国君【名柱后立是为孝文王也】名子楚【即庄襄王也战国策曰本名异人后赵还不韦使以楚服见王后悦之曰吾楚人也而子字之乃变其名曰子楚也】质【旧音致今读依此谷梁传曰交质不及二伯左传曰信不由中质无益也】防孙【韩信传亦曰韩信襄王防孙张晏曰孺子曰防何休注公羊防贱子也以非嫡正故曰防】车乘进用【按下文云五百金为进用宜依小顔读为賮才刃反进者财也古字假借之也】与坐深语【谓既解不韦所言之意遂与宻谋深语之也】毋几得与长子【毋音无几音冀望也左传曰日月以几战国策曰子傒承国之业高诱注云子傒秦太子异人之异母之兄弟也】举立以为适而子之【以此为一句子谓养之为子也然欲分立以为适作上句而子之夫在则尊重作下句竝通也】间从容【上音闲句容音七恭反竝通也】絶好善舞【言其姿容絶美而又善舞】钓奇【钓者以取鱼喻也奇即上云此奇货可居也】至大朞【徐广云十二月也谯周云十月生此过二月故云大朞葢当然也既云自匿有娠则生政固当逾常朞也】所母华阳君【刘氏本作所生母生衍字也今检诸本竝无生字】丞相【下文尊为相国按百官表曰皆秦官金印紫绶丞天子助理万几秦置左右高帝置一后更名相国哀帝更名大司徒】食河南雒阳【战国策曰食蓝田十二县而秦本纪庄襄王元年置三川郡地理志高祖更名河南此秦代而曰河南者史记后作据汉郡而言之耳】魏有信陵【按王劭云孟尝平原死稍在前信陵将五国兵攻秦河外正当在庄襄王不韦己为相又春申与不韦竝时各相向十余年不得言死之久矣】八览六论十二纪【八览者有始孝行慎大先识审分审应离俗时君也六论者开春慎行贵直不茍以顺士容也十二纪者记十二月也其书有孟春等纪二十余万言二十六卷也】咸阳【地理志右扶风渭城县故咸阳髙帝更名新城景帝更名渭城按咸训皆其地在渭水之北北陂之南水北曰阳山南亦曰阳皆在二者之阳也】葬芷阳【芷音止地理志京兆霸陵县云故芷阳按在长安东】杜东【杜原之东】后百年旁当有万家邑【按宣帝元康元年起杜陵汉旧仪武昭宣三邑陵皆三万戸计去此一百六十余年也】注窭人子【刘氏其矩反今俗本多作屡字葢相承错耳不近词义今按説苑作窭子言轻诸侍中以为穷窭家之子也】迁太后雍【按説苑云迁太后棫阳宫地理志説雍县有棫阳宫秦昭王所起】没其家【家谓家产资物竝没入官人口则迁之蜀也】諡为帝太后【王劭云秦不用諡法此葢号耳其义亦当然也始皇称皇帝之后故其母号为帝太后岂谓累列生时之行乎】嫪毐贵封号文信侯【按文信侯不韦封也嫪毐封长信侯上文已言不韦封讫此赞中言嫪毐得宠贵由不韦耳今此合作长信侯也】斩之好畤【地理志扶风有好畤县也】
　　刺客列传第二十六
　　曹沫【亡葛反左传谷梁竝作曹刿然则昧宜音沫刿声相近而字异耳此作曹沫事约公羊为説然彼无其名直云曹子而已且左传鲁庄十年战于长勺用曹刿谋败齐而无劫桓公之事十三年婴盟于柯公羊始论曹子谷梁此年惟云曹刿之盟信齐侯也又具不记行事之时】遂匕首【匕音比刘向云短剑也盐铁论以为长尺八寸其头类匕故云匕首也】曰子将何欲【公羊传曰管子进曰君何求何休云桓公卒不应管仲进为言之也】欲倍之【倍音佩也】专诸【专字亦作剸音同左传作鱄设诸】常邑人【地理志临淮有常邑县】内志【言其将有内难弑君之志且对外専生文吴世家曰知光有他志】余祭【祭音则界反】夷昧【亡葛反公羊作余末】九年楚平王卒【春秋二十六年楚子居卒是也吴世家云十二年此云九年竝误据左传合在僚之十一年也】葢余属庸【属音烛二子僚之弟也左传作掩余属庸掩葢义同属烛字相乱耳】围楚之潜【事在鲁昭二十七年地理志庐江有潜县天柱山在南音潜杜预左传注云潜楚邑在庐江六县西南也】母老子弱【左传直注云王可杀也母老子弱是无若我何则是専设诸度僚可杀言其少援救故云无奈我何太史公采其意且据上文因复加与两弟将兵外困之辞而服防杜预见左氏下文云我尔身死以其子为卿遂强解是无】四月丙子注僚之十二年夏也吴系家以为十三年非也【左氏经传唯言夏四月公羊谷梁无传经更与左氏吴系家同此传称丙子当有所据不知出何书】伏甲士【左传曰伏甲谓甲士也下文云出其伏甲以攻王】长铍【音披兵器也刘逵吴都赋注铍两刃小刀】详为【上音阳下如字左传曰光伪足疾此云详详则伪也或读此为字音伪非也岂详伪重言耶】匕首刺【七赐反】豫让【晋人按此传所説皆约战国策文】事范氏及中行氏【按左传范氏谓昭子吉射也自士会食邑于范后因以邑为氏中行文子荀寅也自荀林父将中行后因以官为氏】智伯【按智伯襄子荀瑶也襄子林父荀首之后范中行智伯事已具赵系家】最怨智伯【初则醉以酒后又率韩魏水灌晋阳城不没者三版故怨之也】漆其头为饮器【按大宛传曰匈奴破月氐王以其头为饮器裴氏注彼引韦昭云饮器椑榼也晋灼曰饮器虎子也皆非椑所以盛酒耳非用饮者晋氏以为亵器者以韩子吕氏春秋竝云襄子漆智头为溲杅故云】卒醳【上足律反下音释字亦作释】漆身为疠【疠音赖赖恶疠疾病也凡漆有毒近之多患疮肿若赖病然故豫让以漆涂身令其若癞耳然厉赖声相近古多假厉为赖今之癞字从疒故楚有赖乡亦作厉字战国策説此亦作厉字呑炭为哑哑乌哑反谓瘖病战国策云漆身为厉灭发去眉以变其容为乞食人其妻曰状貌不似吾夫何其音之甚相类也让遂吞炭以变其音也】乃为所欲【谓因得杀襄子】顾不易耶【顾反也耶不定之辞反不易邪言其易也】吾所为者【刘氏云谓令为疠哑也】所以为此者【言宁为厉而自刑不可求事襄子而行杀则恐伤人臣之义而近贼非忠也】三跃而击之【战国策曰衣尽血襄子回车之轮未周而亡此不言衣出血者太史公恐渉怪妄故略之耳】轵深井里人【地理志河内有轵县深井轵县之里名也】严仲子【高诱曰严遂字仲子】事韩哀侯【按聂政杀侠累在列侯三年后次文侯后次哀凡三代哀侯六年为韩严所杀今言仲子事哀侯恐非其实且太史公闻疑传疑事难的据欲使两存故表传各异】韩相侠累【上古夹反下力追反按战国策侠累名傀也】有郄【战国策云韩傀相韩严遂重于君二人相害严遂拔赵以救解是有郄之由也】自畅【徐氏云一作赐按战国策作觞近为得也】甘毳【郑氏音脆二义相通也】降志辱身【言其心志与身本应高洁今乃卑下其志屈辱其身论语孔子谓栁下惠降志辱身矣】未敢许人【礼记曰父母存不许友以死】韩衞间不甚逺【髙诱曰韩都颍川阳翟衞都东郡濮阳故曰间不逺也】不能无生得【战国策作无生情言所将人多或生异情故语泄此云生得言将多人徃杀侠累后又被生擒而事泄亦两俱通也】刺杀侠累【战国策曰政直入上阶刺韩傀傀走而抱哀侯聂政刺之兼中哀侯】注战国策有东孟之会【按高诱曰东孟地名也】为雠【徐注云一作难战国策谯周亦同】自皮面决眼【皮面谓刃割其皮面欲令人不识决眼谓出其眼睛战国策作抉眼此决亦通音乌穴反】政姊荣【荣其姊名也战国策无荣字】乃于邑【刘氏云烦寃愁苦】察举吾弟【按察谓观察有志行乃举之刘氏云察犹选之也】重自刑【重音持用反重犹复也为人报雠死乃以妾故复自刑其身令人不识】以絶从【从音踪古字少假借无旁足而徐氏为从坐非也刘氏亦音足松反】无恙【尔雅云恙忧也楚辞云还及君之无恙风俗通云恙病也凡人相见及通书皆云无恙又易传云上古之时草居露宿恙齧虫也善食人心故俗相劳云无恙恙非病也】濡忍【濡润也人性湿润则能含忍故云濡忍也若勇躁则必轻死也】不重暴骸之难【重难竝如字重犹惜也言不惜暴骸之为难也】其后二百二十余年【徐氏据六国年表聂政去荆轲一百七十年则为此传率略而言二百余年亦当时不能细也】荆轲【按赞论称公孙季功董生为余道之此传虽约战国策而亦别记异闻】衞人谓庆卿【轲先齐人齐有庆氏则或本姓庆春秋庆封其后改姓贺此下亦至衞而改姓荆荆庆声近随在国而异其号耳卿者时人尊重之号犹如相尊美亦称子然】盖聂【上古腊反盖姓聂名】目摄之【摄犹整也谓不称已意用怒因视以摄整之也】鲁句践【鲁姓句践名也与越王同或有意义俗本践作贱非】击筑【筑似琴有弦用竹击之取以为名】高渐离【渐音如字王义之音哉廉反】鞠武【上音麴又如字人姓名也】欲批【白结反批谓触击之】寒心【凡人寒甚则心战恐惧亦战今以惧譬寒言可为心战】祸必不振矣【振救也言祸及天下不可救之】北购【战国策作讲讲和也今读购与为燕媾同媾亦合也汉史媾讲两字常杂今欲北与连和陈轸传亦曰西购于秦也】蔽席【蔽音疋结反蔽犹拂也】不弃其孤也【按无父称孤时燕王尚在而丹称孤者或记者失辞或诸侯嫡子时亦僭称孤也又刘向云丹燕王喜之太子】闚以重利【闚示也言以利诱之】秦王贪【絶句】恣荆轲所欲【燕丹子曰轲与太子游东宫池轲拾瓦投鼁太子捧金丸进之又共乗千里马轲曰千里马肝美即杀马进肝太子与樊将军置酒于华阳台出美人能鼓琴轲曰好手也断以玉盘盛之轲曰太子遇轲甚厚是也】注方城县有督亢亭【地理志广阳国有蓟县司马彪郡国志曰方城有督亢亭】揕其胷【徐氏音丁鸩反揕谓以剑刺其胸也又云一作抗抗苦浪反言抗推也其义非】搤捥【上乌革反下乌乱反勇者奋厉必先以左手扼右捥也捥古腕字】切齿腐心【切齿齿相磨切也尔雅曰治骨曰切腐音辅亦烂也犹今人事不可忍云腐烂然皆奋怒之音也】徐夫人【徐姓夫人名谓男子也】焠之【焠染也总溃反谓以毒药染剑锷也】忤视【忤者逆也五故反不敢逆视言人畏之甚也】地图柙【戸甲反柙亦函也】操其室【室谓鞘也】诸郎中【若人宿衞之官】夏无且【且即余反】王负剑【王劭曰古者带剑上长拔之不出室欲王推之于背令前短易拔故云王负剑又燕丹子称琴声曰鹿卢之剑可负而拔之是也】以擿秦王【擿与掷同古字耳音持益反】衍水【水名在辽东】庸保【栾布传曰卖庸于齐为酒家人汉书作酒家保按谓庸作于酒家言可保信故云庸保鹖冠子曰伊尹保酒】宋子【徐注云县名属钜鹿者据地理志而知也】从者【谓主人家之左右也】家丈人【刘氏云谓主人翁也又韦昭云古者名男子为丈夫尊妇妪为丈人故汉书宣元六王传所云丈人谓淮阳宪王外王母即张博母也故古诗曰三日断五疋丈人故言迟】久畏约【约谓贫贱俭约既为庸保常畏人故云畏约所以论语云不可以久处约】乃矐【海各反一音角説者云以马屎熏令失明】铅置【按刘氏云铅为挺着筑中令重以击人】筑扑【普卜反扑击也】不讲于刺剑【按不讲谓不论习之】天雨粟马生角【燕丹子曰丹求归秦王曰鸟头白马生角乃许耳丹乃仰天叹乌头即白马亦生角风俗通及论衡皆有此説仍云廏门木乌生肉足】较然【较明也】李斯列传第二十七
　　楚上蔡人【地理志汝南上蔡县云古蔡国武王弟叔度所封至十八代至平侯徙新蔡二蔡皆属汝南后二代至昭侯徙下蔡属沛六国时为楚地故曰楚上蔡】乡小史【刘氏云掌乡文书】游者主事【言万乘争雄之时游説者可以立功成名当得典主事务也刘氏云游歴诸侯当觅强主以事之于文纡回非】此禽鹿视肉【禽鹿犹禽兽也言禽兽但知视肉而食之庄子及苏子曰人而不学譬之视肉而食此扬子法言曰人而不学如禽何异言不能游説取荣贵既如禽兽徒有人面而强能行耳】非世【非者讥也所谓处士横议也】胥人去其几也【胥人犹胥吏小人也去犹失也几者动之微以言君子见几而作不俟终日小人不识动微之会故每失时也刘氏云解几为强非也】而遂忍之【言因诸侯有瑕舋则忍心而翦除故我将説秦以并天下】灶上骚除【骚音扫言秦欲并天下若炊妇扫除灶上之不净不足为难】一切逐客【一切犹一例言尽逐故也言切者譬若利刀之割一运斤无不断者解汉书为权时义亦未得也】得百里奚于宛【秦本纪云晋献公以百里奚为秦穆夫人媵于秦奚亡走宛楚鄙人执之是也】迎蹇叔于宋【秦纪又曰百里奚谓穆公曰臣不如臣友蹇叔蹇叔贤而代莫知穆公厚币迎之以为上大夫今云于宋未详所出】来丕豹公孙支于晋【丕豹自晋奔秦左氏传有明文公孙支所谓子桑也是秦大夫而云自晋来亦未见所出】并国二十【秦本纪穆公用由余谋伐戎王益国十二开地千里遂霸西戎此都言五子之功故云并国二十或易为十二误也】惠王用张仪拔三川并巴蜀【按惠王从之果灭蜀仪死后武王欲通车三川令甘茂伐宜阳今并云张仪为相虽错灭蜀茂通三川皆归功于相又三川是仪先伐故也】包九夷制鄢郢【九夷即属楚之夷也地理志南郡江陵县云故楚郢都又宜城县云故鄢也】蚕食【高诱注淮南子云蚕食尽无余也】大阿之剑【越絶书曰楚王召欧冶子干将作铁剑三故一曰干将二曰莫邪三曰大阿也】注纎离蒲梢【皆马名徐氏据孙卿子而为説】駃騠【决提二音周书曰正北以駃騠为献广雅曰马属也郭景纯注上林赋生三日而超其母也】充下陈【下陈犹后列也晏子曰有二女愿得入身于下陈也】宛珠之簪傅玑之珥【宛音于阮反傅音附宛谓以珠宛转而装其簪传玑者以玑传着于珥珥者瑱也玑是珠之不圆者或云宛珠随珠也随在汉水之南宛亦近汉故云宛傅玑者女饰也言女傅之珥以玑为之并非秦所有物也】随俗雅好【谓闲雅变化而能通俗也】击瓮叩缶【说文云瓮汲缻也于贡反缶瓦器也秦人鼓之以节乐缻音甫有反】太山不让土壤【管子曰山不辞土石故能成其高文子曰圣人不让负薪之言以广其名】以资敌国【资犹给也】借寇兵而赍盗粮【借音积夜反赍音子奚反说文曰赍持遗也赍或为资义亦通】以重陛下【重音逐用反重者再也】别白黑【刘氏云前时国异政家殊俗人造语莫辨其真今乃分别白黑也】定一尊【谓始皇并六国定天下海内共尊立一帝故云】所税驾也【税驾犹解驾言休息也李斯言已今日富贵已极然未知向后吉凶止泊在何处】能薄而材谫【音义云宰殄反刘氏将浅反则谫亦浅义古人语自有重轻所以文字有异】而庶几【斯言忠臣之节本不避死言已今日亦庶几尽忠不避死】水摇者万物作【水摇者谓冰泮而水动也是春时而万物皆生也】斯其犹人哉【言我今日犹是人人道守顺岂能为逆谋故下云安足与谋】矺死【矺音宅与磔同古今字异耳磔谓裂其支体而杀之】粢粝【粢音资粝音郎葛反粢者稷也粝者麄粟饭也】采椽【采木名即今之栎木】不觳于是【觳音学尔雅云觳尽也监门下人饭犹不尽此若徐氏云一作毂毂推也则字宜作较邹氏音角】恣雎【上资二反下呼季反恣睢犹放纵也谓肆情恣纵也】格虏【格强扞也虏奴也言严整之家本无格扞奴仆也】布帛寻常庸人弗释【八尺曰寻倍寻曰常以言其少也庸人弗释寻常者谓庸人见则取之而不释以其罪轻故下云罚不必加则庸人弗释寻常是也】铄金百溢【尔雅铄美也言百溢之美金在于地虽有盗跖之行亦不取者为其财多而罪重也故下云搏必随手刑盗跖不搏也】盗跖弗搏【搏犹攫也取也凡鸟翼击物曰搏足取曰攫故人取物亦谓之搏】峭堑【峭峻也高也七笑反堑音渐以言峭峻则难登故楼季难五尺之限平堑则易陟故跛防牧太山也】则舍【舍犹废也止也言为人主不能行圣人督责之术则已废止何为勤身苦心为天下所役何哉可不哀邪言非也】拂世磨俗【上音扶弗反磨音莫何反拂世葢言与弋情乖戾磨俗言磨砺于俗使从己】阿房【旁音一如字】少我且固我【谓以我幼故轻我也云固我者一云以我为短少且固陋于我】韩玘【亦作起竝音怡韩大夫弑其君悼公然韩无悼公或郑之嗣君】为韩安相也【按表韩玘事昭侯昭侯已下四代至王安其説非】始皇弟子婴【刘氏云弟字误当为孙子婴二世兄子】
　　蒙恬列传第二十八
　　恬尝书狱文学【谓恬尝学狱法遂作狱官典文学】蒙骜【音敖又邹氏音五到反】生隠宫【刘氏云葢其父犯宫刑妻子没为官奴婢妻后野合所生子皆承赵姓竝宫之故云兄弟生隠宫谓隠宫者宦之谓也】北走【音奏然走犹向也邹氏音趣趣亦向义于字则乖】而俞弗立【俞即逾也音臾谓知太子贤而逾久不立是不忠也】曲宫【曲姓宫名】臣少宦顺幸没世【防毅言已少事始皇顺意因防幸至始皇没世可谓知上意】是以籍于诸侯【言其恶声狼籍布于诸国而刘氏曰诸侯皆记其恶于吏籍非也】必参而伍【参谓三卿五即五大夫欲参伍更议】故曰过可振而谏可觉【此故曰者必先志有此言防恬引之以成説也今不知出何书耳振者救也然语亦倒以言前人受谏可觉则其过乃可救】










　　史记索隠卷二十一
　　钦定四库全书
　　史记索隠卷二十二
　　唐　司马贞　撰
　　张耳列传第二十九
　　大梁【按臣瓒今陈留大梁城是也】亡命【晋灼曰命者名也谓脱名籍而逃匿则削除名籍故以逃为亡命】游外黄【地理志属陈留】去抵父客【如淳云抵归也音丁米反】请决【谓女请父容为决其夬而嫁之张耳】絶苦陉【地理志属中山张晏曰章帝丑其名改曰汉昌】刎颈交【崔浩云言要齐生死断颈无悔】反用门者【按门者即余耳也自以其名而号令里中诈更别求也】从白马渡河【按郦食其云白马之津白马是津渡其地与黎阳对岸】南有五岭【裴氏广川记云大庾始安临贺桂阳揭阳斯五岭】时间不容息【以言举事不可失时时几之迅速其间不容一喘息息顷也】舍中曰【谓其同舍中之人也汉书作舍人】杖马棰【上音丈下之委反】石邑【地理志属常山】欲附赵难【按羁旅势弱难以立功也】独立赵后【谓独有立六国赵王之后】尝秦军【崔浩云尝犹试】望臣深【望怨责也】重去将【按重训难也或云重惜也】天与不取【此辞出国语】雅游【郑氏云雅故也韦昭云雅素也然素亦故也故游言惯游从故多人所称誉】南皮【地理志属渤海】甘公【天官书云齐甘公艺文志云楚有甘公齐楚不同刘歆七略云字逢甘徳志林云甘公一名徳】泜水【徐广音迟苏林音只晋灼音丁礼反今俗呼此水则然按地理志音脂则苏音为得郭景纯注山海经云泜水出常山中丘县】箕踞【崔浩云屈膝坐其形如箕】孱王【按服防音昨轩反弱小貌也孟康音仕连反】齧指【按小顔曰齧指以表至诚为其约誓】污王【萧该音一故反説文云污秽也】乃壁人栢人【谓于栢人县馆舍壁中着人欲为变也】要之置厠【文颖云置人厠壁中以伺髙祖也张晏云凿壁空之令人止中也今按云置厠者置人于复壁中谓之置厠厠者隠侧之处因以为言也亦音侧】刺剟【徐广音丁劣反按掇亦刺也汉书作刺爇张晏云爇灼也説文云烧也】箯舆前【服防云音编编竹木如今峻可以粪除也何休着公羊笋音峻笋者竹箯一名编齐鲁已北名为笋郭璞三仓注云箯舆土器】絶肮而死【苏林云亢颈大脉也俗所谓胡脉下郎反萧该或音下浪反】尚鲁元公主【韦昭曰尚奉也不敢言取崔浩云奉事公主小顔云尚配也易曰徳尚于中行王弼亦以尚为配恐非其义也】鲁元王偃【鲁谓偃以其母号而封也】相然信【按葛洪要用字苑云然犹尔也谓相和同诺者何也谓然诺相信虽死不顾也】势利交【有本作私利交汉书作势利故廉颇云天下以市道交君有势利从君无势则去此固其理是也】
　　魏豹彭越列传第三十
　　魏咎故甯陵君【按晋灼云甯陵今梁国县也即今宁陵是】其兄魏咎【按彭越传云魏豹魏王咎从弟眞魏后也】忠臣乃见【老子曰国家昏乱有忠臣此取以为説也】遣项它田巴【按项它楚将田巴齐将也】白驹过隙【庄子云无异骐骥之驰过隙则谓马也小顔云白驹谓日影也隙壁隙也以言速疾若日影过壁隙也】与期旦日日出【旦日谓明日之朝日出时也】擅将其兵【擅犹専也】东傅海【傅音附】青衣【苏林曰县名今为临邛瓒曰今汉嘉是也】西至郑【地理志郑属京兆】喋血【音牒喋犹践也杀敌践血而行孝文纪喋血京师是也】黥布列传第三十一
　　六人【地理志卢江有六县苏林曰今为六安也】姓英氏【按布本姓英国名也咎繇之后布以少时有人相云当刑而王故汉画云布改姓黥以厌当之也】几是乎【裴骃曰臣瓒音机几近也楚汉春秋作岂是乎故徐广云一作岂刘氏作祈祈者语辞也亦通】共俳笑之【谓众共以俳辈笑之】曹偶【曹辈也偶类也谓徒辈之类】先从间道【邹氏云间犹闲也谓私也今以间音统苋反间道即他道犹若反间之义】尝为军锋【按汉书作楚军前】簿【簿者卤簿】谓左右【按谓随何】因太宰主之【太宰膳食之官韦昭曰主舍】天下负之以不义【负犹被也以不义被其身】守徼【徼谓边境亭障以徼绕边陲恒守之也】乘塞【按乗者登也登垣塞而守之】间以梁地【按服防曰梁在楚汉之中间】注恃一作罢【按汉书作罢音皮】事已搆【按搆训成也】走汉【走音奏向也】腐儒【腐音辅谓之腐儒者言如腐败之物不任用】贲赫【上音肥人姓也赫音虚格反】疏爵而贵之【疏分也汉书曰禹决江疏河尚书曰列爵惟五分土惟三裂地是对文故知疏即分也】敖庾之粟【按太康地记云秦建敖仓于成臯又云庾故云敖庾也】【音乌卦反】封薛公千戸【刘氏云薛公为封千戸葢闗内侯也】徐僮间【按地理志临淮有徐县僮县】会甀【上古外反下持瑞反韦昭云蕲之乡名汉书作棰应劭音保钲下亭名】长沙哀王【哀字误也是成王臣吴芮之子也】兹乡【鄱阳县之乡】拔兴【白曷反疾也】妬媢【按王劭音媢媢亦妬也汉书外戚传亦云或结宠妾妬媢之诛又论衡云妬夫媢妇则媢是妬之别名今原英布之诛为疑贲赫与其妃有乱故至灭国所以不得言妬媢是媚也一云男妬曰媢】
　　淮隂侯列传第三十二
　　下乡【按下乡乡名属淮隂郡】南昌亭长【按楚汉春秋作新昌亭长】吾哀王孙【刘徳曰秦末多失国言王孙公子尊之也苏林亦同张晏云字王孙非也】袴下【袴汉书作胯胯股也音枯化反然寻此文作袴欲依字读何为不通袴下即胯下也亦何必须作胯】连敖【李竒云楚官张晏云司马也】喑哑【上于金反下乌路反喑哑懐怒气】叱咤【咤字或作咤上昌栗反下卓嫁反叱咤发怒声】千人皆废【孟康曰废伏也张晏曰废偃也】言语呕呕【音吁呕呕犹区区也汉书作姁姁邓展曰姁姁好也张晏音吁】何不诛【按刘氏云言何所不诛也】何不散【刘氏云用东归之兵击东方之敌此敌无不散败也】秋毫【按毫秋乃成又王逸注楚词云鋭毛为毫夏落秋生也】可传檄【按説文云檄二尺书也此云传檄书以责所伐者】絶河关【按谓今蒲津关】塞临晋【上音先得反临晋县名在河东之东岸对旧关】陈船欲度临晋【刘氏云陈船地名在旧关之西今之朝邑是也按京兆有船司空县不名陈船陈船者陈列船欲渡河也】袭安邑【按刘氏云夏阳旧无船豹不备之而防临晋耳今安邑被袭故豹遂降也】阏与【司马彪郡国志上党沾县有阏与聚阏音曷又音嫣与音余又音预】新喋血【旧音防非也按陈汤传喋血万里韦昭音徒协反】东下井陉【按地理志常山石邑县井陉山在西又穆天子传云至于陉山之隧升于三道之磴是也】间道卑山【按谓令从间道小路向前望见陈余军营住仍须隠山自蔽勿令赵知也卑音蔽者葢覆也楚汉春秋作卑山汉书作箄説文云箄蔽也从卑竹声】传飡【如淳曰小饭曰飡谓立待传飡待破赵乃大食也】泜水上【徐广音迟刘氏音脂】效首虏【如淳曰致也晋灼云效数也郑注礼效犹呈见也】渉西河【此之西河当冯翊也】榆衣甘食【榆邹氏音逾美也恐灭亡不久故废止作业而事美衣甘食日偷茍且也虑不图久故也汉书作靡衣媮食也】醳兵【刘氏依刘逵音醳酒谓以酒食养兵士也按史记古释字皆如此作岂亦谓以酒驩醳兵士故字从酉】夹潍水【音维地理志潍水琅邪箕县东北经都昌入海徐广云出东莞而东北流入海葢据水经而説少不同耳】儋石【儋音都滥反石斗也苏林解为近得鲐音胎】吟而不言【吟邹氏音拒荫反又音琴】注一云卒遂不用【按汉书及战国策皆有此文】伊卢卿【出司马彪郡国志】郊兎死【郊音狡狡猾也吴越春秋作郊兎亦通汉书作狡兎战国策曰东郭逡海内狡兎也】其舍人【按晋灼曰楚汉春秋云谢公也姚氏按功臣表云慎阳侯乐説淮隂舍人告信反未知孰是】
　　韩信卢绾列传第三十三
　　韩王信【楚汉春秋云韩王信都恐谬也诸书不言有韩信都按韩初为韩司徒后讹云申徒因误以为韩王名耳】孽孙【张晏云庶子为孽子何休注公羊以为孽贱子犹之伐木有孽生也汉书晁错云孽子悼惠王是也】跂而【音企起踵也】其锋东乡【按姚氏云军中将士气锋韦昭曰其气锋鋭欲东也】注封为穰侯【地理志穰县属南阳】冒顿【上音墨又音莫报反】白登【姚氏按北疆记桑干河北有白登山冒顿围汉高之所今犹有垒壁】傅两矢【传音附】柴将军【应劭云柴武邓展云柴奇晋灼云奇武之子应劭説为得此时奇未为将】偾于吴【苏林曰偾音奋张晏曰偾僵仆也】痿人不忘起【痿耳谁反旧音耳睡反于义为疎张揖云痿不能起哀帝纪云帝即位痿痹是也】弓高侯【地理志属河间汉书功臣表属信陵】襄城侯【按服防云县名功臣表属魏郡】韩嫣【音偃又一言反又休延反并通】孙增【徐广曰长君之子按博物志字季君也】龙頟侯【五格反又作雒音洛龙雒县名】觖望【服防音决觖望犹怨也又音企韦昭音冀】宛胊人【地理志属济隂下又云梁人是褚先生之説异也】
　　田儋列传第三十四
　　田儋【子市从弟荣荣子广荣横各逓为王横并三齐】蝮螫手【上音芳服反下音臛又音释】三齐【田市王胶东田都王齐田安王济北】齮龁【上音蚁下音纥齮龁侧齿齩也】长短説【言欲令此事长则长説之欲令此事短则短説之故战国策亦名曰短长书是也】乃醳齐【此岂亦以醳酒之义并古释字】隽永【书名也音松兖反】无不善画者莫图何哉【言天下非无善画之人而不知图画田横及其党慕义死节之事故叹画人不知画此也】
　　樊郦滕灌列传第三十五
　　击泗水监丰下【按监者秦时御史监都也丰下丰县之下也】破泗水守薛西【谓破其守于薛县之西也】赐上闻爵【张晏云得径上闻晋灼曰名通于天子也如淳曰或作上闻又引吕氏春秋当证上间间音中间】出亳南【按亳汤所都今河南偃师有汤亳是也】曲遇【音龋颙二音邑名也】宛陵【地理志属河南】号贤成君【张晏曰食禄比封君而无邑徐广曰赐爵有执圭执帛又有爵封而加美号又小顔云楚汉之际权设宠荣假其位号或得邑地或空受爵此例多矣】赐重封【张晏云益禄也臣瓒以为增封义亦近是而如淳曰正爵名非也小顔以为重封者兼二号葢为得也】谯让项羽【上音诮责也或才笑反或亦作诮】击西丞白水北【按西谓陇西之西县白水水名出武都经西县东南流言哙击西县之丞在白水之北耳徐广等説皆非也】章平【章平即章邯子也】攻雍斄【按雍即扶风雍昌县斄音台即后稷所封今之武功故斄城是音胎】壤东【小顔亦以为地名】桺中【按桺中即细桺地在长安西也】灌废丘最【谓以水灌废丘城陷其功最上也李奇曰废丘即槐里也上槐里此又言者疑此是小槐里非也按文云攻赵贲下郿槐里栁中咸阳总言是攻陷之邑别言以水灌废丘其特最也何者初云槐里称其新名后言最既是举不欲再见其文故因旧称废丘】杜之樊乡【按杜陵有樊乡三秦记曰长安正南山名秦岭谷名子午一名樊川一名御宿樊乡即川地】屠煑枣【检地理志无煑枣晋说是功臣表有煑枣侯云清河有煑枣城小顔以为攻项籍屠煑枣合在河南非清河之城明矣今按续汉书郡国志在济隂宛朐也】抵蓟南【抵音丁礼反抵训至一云抵者丞相之名】吕嬃婘属【音须眷二音】他广夺侯【按汉书平帝元始二年封哙孙之章为武阳侯邑千戸】郦商【音歴】高阳人【聚名属陈留】略地六月余【事与郦生传及年表小不同葢史官意异也】于歧【比地名阙葢在河东郑县之界】栒关【按在汉中旬阳县旬水上之关】破将军焉氏【上音于然反下音支县名属安定汉书云破鄣邯别将】苏驵军于泥阳【北地县名驵者龙马也】栒邑【按在汉中栒阳地理志右扶风音荀】战龙脱【孟康曰地名在燕赵之界其地阙】攻其前拒【音巨又音矩裴骃云拒方阵邹氏引左传有左矩又云一作和和军门也汉书作前垣小顔以为攻其壁垒之垣也李奇以为前锋坚蔽若垣墙非也】字况【郦寄字也邹氏本作光亦音况】绐吕禄【绐欺也诈也音待】俞侯栾布【俞音歈县名音输在河东】封为缪侯【音穆邑也諡曰靖侯汉书无諡】为沛廏司御【按楚汉春秋云滕公者御也】后狱覆【按韦昭曰高帝自言不伤婴婴证之是狱辞翻覆也】注乞鞫【按晋令云狱结竟呼囚鞫语罪状囚若称枉欲乞鞫者许之也】得印一匮【按説文云匮匣谓得其时自相部署之印】芷阳【上音止地名今霸陵也在京兆】常蹶两儿【音厥又音巨月反一音居衞反汉书作蹳音拨】面雍树【苏林与晋灼皆言南方及京师谓抱儿为拥树今则无其言或当时有此説其应服之説葢疎也】食祈阳【葢乡名也汉书作沂楚无其县】食兹氏【县名也地理志属太原】武泉【地理志属云中】细阳【地理志属汝南】卒諡文侯【按姚氏云三辅故事曰滕文公墓在饮马桥东大道南俗人谓之马冢博物志曰公卿送婴葬至东都门外马不行踣地悲鸣得石铭曰佳城郁郁三千年见白日吁嗟滕公居此室乃葬之】灌婴号昌文君【亦称宣陵君皆非爵土加美号耳】食杜平乡【谓食杜县之平乡】李必骆甲【二人名也姚氏按汉纪桓帝延熈三年追録高祖功臣李必后黄门丞遂为晋阳闗内侯也】柘公王武【按柘县令也柘县属陈】连尹【苏林曰楚官也按左传连敖连尹襄老是】畱公族高宻【畱县令称公族其名也高宻县名在北海汉书作假宻地名不知所出未知孰是】僮取虑徐【取音秋虑音闾取又音趋僮徐是二县取虑是一县名】破楚骑平阳【小顔云此平阳在河南地理志太山有东平阳县】颐乡【徐广云苦县有颐乡音以之反】吴郡长【下有郡守此长即令也如淳以为雄长非也】硰石【服防音沙刘氏音于卧反】注一作铢【按汉书作肥铢】余与他广通【按他广樊哙之孙后失封然亦讶太史公序萧曹樊胜之功悉具则从他广而得其事故备也】








　　史记索隠卷二十二
　　钦定四库全书
　　史记索隐卷二十三
　　唐　司马贞　撰
　　张丞相列传第三十六
　　阳武人【按县名属陈畱】柱下方书【周秦皆有柱下史谓御史也所掌及侍立恒在殿柱之下史谓御史故老子为周柱下史今苍在秦代亦居斯职方书者如淳以为方技谓小事书之于方也或曰主四方文书也姚氏以为下云明习天下图书计籍主郡上计则方为四方文书是也】伏质【小颜云质椹也】为主计【谓改计相之名更名主计也此葢权时立号也】为职志【官名也职主也志旗也谓掌旗帜之官也音昌志反】东厢【韦昭曰殿东堂也小顔云正寝之东西室皆号曰箱言似箱箧之形】几废【上音祈】不知所出【谓不知其计所出也】极知其左迁【按诸侯王表云左官之律韦昭以为左犹下也禁不得下仕于诸王也然按地道尊右右贵左贱故谓贬秩为左迁他皆此类也】注諡悼【按汉书列传及表咸言周昌諡悼韦昭云或諡惠非也汉书又曰传子至孙意有罪国除景帝复封昌孙左车为安阳侯有罪国除】若百工【按晋灼説以为若预及之辞为得也】注文帝二年【皆徐氏据汉书为説而误云二年裴骃又引任安书证为得其实】子康侯代【按汉书云传子至孙毅有罪国除今此云康代八年子类代侯则毅即类也与汉书略同也】材官蹶张【孟康曰主张强弩又如淳曰材官之多力能蹹强弩张之故曰蹶张蹶音其月反汉令有蹶张士百人是也】队率【所类反】壖垣【如淳音畏懦之懦乃唤反韦昭音而縁反又音輭】故他官居其中【汉书作冗官谓散官也】娖娖【侧角反小顔云持整之貌汉书作音初角反】注一作断一作【上断音都乱反义如尚书断断猗无他技一作则汉书文也】韦丞相【自车千秋以下皆褚先生等所记然丞相传都自省略汉书则备】繁君【繁姓也音婆】太史公曰深惟【按此论匡衡已来事则后人所述也而亦称太史公其序述浅陋一何诬也】
　　郦生陆贾列传第三十七
　　髙阳人【按髙阳属陈畱圉县髙阳乡名也故耆旧传云食其高阳乡人】落魄【按郑氏云魄音薄应邵云志行衰恶之貌也】握齱【应劭曰齱音若促邹氏音麄角反韦昭云握齱小节也】好苛礼【按苛亦作荷贾逵云苛烦也小顔云苛细也】适食其里中子【适音释服防苏林皆云沛公骑士适是食其里中人也按言适近作骑士】莫为我先【按先谓先容言无人为我作介绍也】溲溺【上所由反下乃吊反亦如字溲即溺也】踞牀洗【按乐彦云邉牀曰踞】竖儒【按竖者僮仆之称沛公轻之以比奴竖故曰竖儒也】王者以人为天【按此语出管子】工女【谓女工工巧也汉书作红音功】适卒【上音直革反按通俗文云罚罪云讁即所谓讁戍又音陟革反卒租忽反】汉反却自夺便【以言不取敖仓是汉却自夺其利便】方舡【按方舡谓并舟也战国策方舡积粟循江而下也】刓而不能授【上音五官反按郭象注荘子云杬团无圭角汉书作玩言玩惜不忍授人也】破北魏【谓魏豹也豹在河北故也亦谓西魏以大梁在河南故也】子疥【音界更后封武遂三世地理志武遂属河间按汉书作武阳子遂衍文也】陆贾楚人【按陈畱风俗传云陆氏春秋时陆浑国之后晋侯伐之故陆浑子奔楚贾其后又陆氏谱云齐宣公支子逹食采于陆达生发发生臯适楚贾孙也】尉他【赵他为南越尉故曰尉他他音駞】魋结【上直追反下音计谓为髻一撮似椎而结之故字从结按其魋结二字依字读之亦得谓夷人本被发左袵今化同其风俗但魋其发而结之】真定【赵地也本名东恒属常山】抗衡【按崔浩云抗对也衡车扼上横木也抗衡言两衡相对拒言不相避下】蹶然【苏林音厥礼记子夏蹶然而起埤苍云蹶起也】何渠【刘氏音讵汉书作遽字小顔以为有何迫促不如汉也】橐中装【音托按如淳云以为明珠之属也又按诗传曰大曰橐小曰囊埤苍云有底曰囊无底曰橐谓以寳物以入囊橐也】卒灭赵氏【按韦昭云秦伯益后以赵同出非亷至造父有功于穆王封之赵城由此一姓赵氏】率不过【上音律下音戈】数见不鲜【上朔现二音谓时时来见汝也不鲜言必令鲜美作食莫令见不鲜之物也汉书作数击鲜如淳云新杀曰鲜】无久慁公为【慁患也公贾自谓也言汝诸子无久厌患公也】深念【深念深思之也】食三万户【按陈平传食户五千以曲逆秦时有三万户恐复业至此故称】梁父侯【史失名如淳注汉书云遂布臣非也臣瓒曰布不用梁父侯计遂反耳其説是也】发丧【按刘氏云谓欲葬时须啓其殡宫故云发丧也】义不知君【按崔浩云建以母在义不以身许人也】百金徃税【按説文税赠终服也音式芮反亦音遂】闳籍【按佞幸传云髙祖时有籍儒孝惠时有闳儒今总言闳籍儒误也】诸吕至深【按如淳説以为宜诛非也小顔云辟阳侯与诸吕相知至深重得其理也】召其子为太中大夫【按下文所谓与太史公善者】
　　傅靳蒯成列传第三十八
　　起横阳【按横阳邑名在韩韩公子成初封横阳君张良立为韩王也】共徳君【谓号耳非地邑共音恭】食邑雕隂【按孟康徐广云县名属上郡】待怀【按服防云待髙祖于懐县小顔按地理志属河内今怀州也】属淮隂【张晏云信时为相国云淮隂者终言之也】残博【博太山县也顔秘监云属曹参以残破博县也】为代丞相将屯【如淳云汉初诸王官属如汉朝故代有丞相按孔文祥云邉郡有屯兵寛为代相国兼领屯兵后因置将屯将军也】靳歙【音翕然之翕也】邢说军【邢姓説名音悦】菑南【上音灾今之考城属济隂也】赵将贲郝军【汉书作赵贲军按此在河北非曹参樊哙之所击也】东至缯【按地理志缯属东海】江陵王【按孔文祥云敖子共尉也】蕲竹【二邑名上音机竹即竹邑】狶丞相敞破之【小顔云侯敞】事国人过律【按刘氏云役使也谓使人违律数多矣】蒯成侯緤者【姓周名緤緤音辥蒯者乡名按三仓云蒯乡在城父汉书作防字从崩从邑今书本并作蒯音管蒯之蒯苏音苦催反晋灼按功臣表属长沙崔浩音苦坏反楚汉春秋作凭成侯则陪凭声相近或得其实也】注緤子应为郸侯【苏林音多属陈留地理志云沛郡有多县按此文云子居表云子应不同也】操心【音仓髙反】
　　刘敬叔孙通列传第三十九
　　刘敬【本姓娄汉书作娄敬高祖曰娄即刘也因姓刘耳】脱挽辂【挽者牵也音晚辂者鹿车前横木二人前挽一人后推之音胡格反】鲜衣【上音仙鲜衣美服也】附离【按谓使离者相附也义见庄子】天府【按战国防苏秦説惠王曰大王之国地势形便此所谓天府髙诱注云府聚也】搤其亢【搤音厄亢音胡朗反一音胡刚反苏林以为亢颈大脉俗字谓胡脉】即日驾西【按谓即日西都之计定也】奉春君【按张晏云春为嵗之始以其首谋都关中故号奉春君】羸瘠【上力为反下音稷瘠瘦也汉书作胔音渍胔肉也恐非】沮吾军【沮才叙反诗传曰沮止也坏也】击敬广武【地理志县名属雁门】河南白羊楼烦王【按张晏白羊国名二者并在河南按在朔方之河南旧竝匈奴地秦亦谓新秦中也】徙所言十余万口【按小顔云今高陵栎阳诸田华隂好畤诸景及三辅诸屈诸怀尚多皆此时所徙】叔孙通者辥人【按楚汉春秋云名何辥县名属鲁国也】衣一袭【按国语云一称贾逵按礼记袍必有表单衣必有裳谓之一称杜预云衣单复具云称也】楚制【按孔文祥云短衣便事非儒者衣服高帝楚人故从其俗裁制】大猾【按类集云猾狡也音滑】搴旗【上音起焉反又已勉反按方言云南方取物云搴许慎云搴取也】注阰之【按王逸云阰山名又按埤苍云在楚地】绵蕞【徐音子外反如淳云剪茅树地为纂位尊卑之次苏林音纂韦昭云引绳为绵立表为蕞音兹会反】注茅蕝【按贾逵云束茅以表位为蕝又纂文云蕝今之纂字包恺音即悦反又音纂】习肄【肄亦习也音异】朝十月仪【按小顔云汉以十月为正故行朝嵗之礼史家追书十月也按诸书云十月为嵗首不言以十月为正月古今注亦云羣臣始朝十月也】传言趋【按小顔云传声教入者皆令趋趋疾行为敬也】九賔胪传【汉书云设九賔胪句传苏林云上传语告下云胪下传语上云句胪犹行者矣韦昭云大行人掌賔客之礼今谓之鸿胪也九賔则周礼九仪也谓公侯伯子男孤卿大夫士也汉依此以为胪传也以次传令上也向秀注荘子云从上语下曰胪音闾句音九注反】辇出房【按舆服志云殷周以辇载军器职载刍豢至秦始去轮而舆为尊也】报职传警【上职音亦音试传警汉仪云帝辇动则左右侍帷幄者称警是也】置法酒【按文頴作酒法令也姚氏云进酒有礼也古人饮酒不过三爵君臣百拜终日宴不为之乱也】攻苦食啖【按孔文祥云与帝共攻冒苦难俱食淡也按説文云淡薄味也音唐敢反】愿先诛【楚汉春秋萧何云臣三諌不从请以身当之抚劒将自杀上离席云吾定计不易太子】间徃数跸【韦昭云跸止人行也按长乐未央宫东西相去稍逺间徃谓非时也中间徃来清道烦于人也】过举【按谓举动有过也传云君不举不书】樱桃【按吕氏春秋仲春羞以含桃先荐寝庙髙诱云进含桃也鸎鸟所含故曰含桃今之朱樱即是也】若诎【音屈】委虵【虵音移】季布栾布列传第四十
　　任侠【上而禁反下音协如淳曰相与信为任同是非为侠权行州里力折公侯者其説为近】注侠俜【下音普丁反其义难喻】广柳车【按服防臣瓒所据云东郡谓广辙车为广柳车及茂陵书称每县广柳车数百乗则凡大车任载者通名广柳车然则柳为车通名邓展所説柳皆棺饰载以丧车欲人不知也事义相协最为通允故礼曰设柳翣为使人勿恶也郑注周礼云桺聚也诸饰所聚也则是丧车称桺后人通谓车为桺也】乗轺车【按谓轻车一马车也】使酒难近【使音如字近音其靳反使酒谓因酒纵性谓之使酒即酗酒也】无功窃宠【季布言已无功能窃承恩宠得待罪河东其词典省而文也】数招权顾金钱【义如孟康文颖所説】辜较【姑角二音】袁丝【盎字丝】中司马【汉书作中尉之司马】窃籍其名【籍音子亦反】布母弟丁公【按谓布之舅也】为家人时【谓居家之人无官职】趣亨【上音促下音普盲反谓疾命赴镬也】提趣【上音啼下音趋】趣汤【上音娶徐广云一作走走趣向之也】身履军【按徐氏云一作覆按下云搴旗则覆军为是胜于屡之与履】
　　袁盎鼂错列传第四十一
　　袁盎【音如周礼盎音乌浪反】主在与在【按如淳云人主在时与共理在时之事也】亾与亾【如淳云不以人主亾而不行其政令按如説为得】上益庄【庄严也】贲育【贲孟贲育夏育也尸子云孟贲水行不避蛟龙陆行不避兕虎战国策曰夏育叱呼骇三军身死庸夫髙诱曰育为申繻所杀贲音奔也】常侍骑【按汉书仪云持节夹乗舆车骑从者云常侍骑】不垂堂【按张揖云恐檐瓦堕中人或云临堂边垂恐堕坠也】不骑衡【张晏云木衡马也如淳云骑音于歧反衡楼殿边栏楯也韦昭云衡车衡也骑音倚谓跨之按如淳之説为长也】注栏楯【按纂要云宫殿四面栏纵者云槛横者云楯也】治之有絶【按谓有絶呉反心也】辟吾亲【按张晏云辟隐也言自隐辟亲不使遇祸也】刀决张【按帐军幕也决之以出也】不以亲为解【按谓不以亲为辞也今此云解者亦谓不以亲在而自解】其后语塞【按邹氏云塞当作露非也按以盎言不宜立弟之义其后立梁王之语塞絶也】棓生【文颖云棓音陪韦昭云棓姓也】鼂错【上音朝下音厝一如字读按朝氏出南阳今西鄂晁氏谓子朝之后也】轵张恢生所【轵县人张恢先生所学申商之法】掌故【服防云百石卒吏汉旧仪云太常博士弟子试射策中甲科补郎中乙科补掌故也】注术岸髙【按韦昭云本无术字或云术道路也】曰峭【七笑反峭峻也】壖垣【上音乃恋反谓墙外之短垣也又音而縁反】噤口【上音其锦反又音其禁反】
　　张释之冯唐列传第四十二
　　堵阳【韦昭音赭又音如字地名属南阳】訾【音子移反字苑云赀积财也】卑之无甚髙【按卑下也欲令且卑下其志无甚高谈论但令依时事无説古逺也】上林尉【汉书表上林有八丞十二尉百官志尉秩三百石】谍谍【音牒汉书作喋喋口多言】徒文具【按谓空具其文而无其实也】北临厠【刘氏音初吏反按李竒曰霸陵北头厠近霸水苏林曰厠邉侧也包恺音侧义亦两通也】此走【音奏按走犹向也】猗瑟【上音于绮按谓歌声合于瑟声相依倚也】纻絮【上张吕反下息虑反】斮陈絮漆其间【斮音侧略反絮音女居反按斮陈絮以漆着其间也】锢南山【按张晏锢铸也帝北向故北山回顾向南故云南山今按大顔云北山青石肌理宻堪为碑椁至今犹然故秦本纪作阿房或作郦山石椁是也故帝欲北山之石为椁取其精牢释之答言但使薄葬冢中无可贪虽无石椁有何忧焉若使厚殉冢中有物虽并锢南山犹为人所发掘也言南山者取其髙厚之意张晏殊失其旨也】出中渭桥【张晏臣瓉之説皆非也按今渭桥有三所一所在城西北咸阳路曰西渭桥一所在东北髙陵道曰东渭桥其中渭桥在古城之北也】公共也【小顔云公谓不私也】廷尉当是【按崔浩云当谓处其罪也按百官志云廷尉平刑罚奏当所应郡国谳疑罪皆处当以报之也】以法奏之【按法者依律以断也】一抔【音歩侯反按礼运云污尊而抔饮郑氏云抔手抔之字从手字本或作杯言一勺一杯两音并通又音普回反坯者塼之未烧之名也注一坏土张晏云不欲指言故以取土譬者葢不欲言盗开长陵及説伤迫近先帝故也】释之恐【谓帝为太子时与梁王入朝不下司马门释之曾劾故恐也】结袜【上音如字又音计】取容当世【谓性公直不能曲屈见容于当世故至免官不仕也】为中郎署长【按谓为郎署之长也】辇过【下音戈谓文帝乗辇曽过郎署】何自为郎【按崔浩云自从也帝访唐何从为郎又小顔云年老矣乃自为郎怪之也】为官卒将【按国语阖闾卒百人为彻行行头皆官将徐广云一云官士将也】注百人为彻行将帅【按国语百人为彻行行头皆官师贾逵云百人为一队也官师队大夫也】唐曰主臣【按乐彦云人臣进对前称主臣犹上书前云昧死按志林云冯唐面折万乗何言不惧主臣为惊怖其言益着也又魏武谓陈琳云卿为本初檄何乃言及上祖琳谢云主臣益明主臣是惊怖也解已见前志也】朝那【上音朝早也下音乃何反县名属安定也】都尉卭【按都尉姓孙名卭】注撅【音其月反】军市之租【按谓军中立市市有税税即租也】选车【按六韬书有选车之法】彀骑万三千【如淳云彀音构彀骑张弓之骑也】百金之士【晋灼云百金取其贵重也服防曰良士直百金也刘氏云其功可赏百金者事见管子及尔雅】东胡【按崔浩云乌丸之先也国在匈奴之东故云东胡也】澹林【上丁甘反一本作檐槛】赵几霸【几音祈】其母倡也【按列女传云邯郸之倡】郭开【按开是赵之宠臣战国策云秦多与开金使为反间】顔聚【音以喻反汉书作最本齐将也】私养钱【按汉书市肆租税之入为新私奉养如淳云廪假钱也云官所别廪给也】五日一椎牛【椎音直追反击也】尺籍伍符【按尺籍者谓书其斩首之功于一尺之版伍符者命军人伍伍相保不容奸诈】注故行不行【按谓故命人行而身不自行夺劳二嵗也故与雇同】莫府【按莫训大也又崔浩云古者出征无常处以幕为府舍故云莫府莫当为幕古字少耳】不相应【音乙陵反按谓数不同也】
　　万石张叔列传第四十三
　　驯行【音廵】戚里【小顔云此上有姻戚者皆居之故名其里为戚里长安记戚里在城内】谯让【上才笑反谯让责让】为便坐【上于伪反下便音婢绵反葢谓为之不处正室别坐他处故曰便坐坐音如字便坐非正坐处也故王者所居有便殿便房义亦然也音婢见反亦通也】虽燕【燕谓闲燕之时燕安也】入子舍【按刘氏谓小房内非正室也小顔以为诸子之舍若今诸房也】中帬厠牏【按亲谓父也中帬近身衣也苏林曰牏音投又音豆孟康曰厠行清牏行清中受粪函也言建又自洗荡厠窦窦者洗除檅污之穴也又晋灼云今世谓反开小袖衫为侯牏此最厠近身之衣而徐广云牏短板以筑筑厠墙也未知其义何从恐非也】陵里【按小顔陵里里名在茂陵非长安之戚里也】注赵同坐酎金【按汉书而知也】无名数四十万【按小顔云无名数若今之无户籍】归难乎【音乃弹反言欲归于何人】建陵侯【地理志县名在代】戏车【按应劭云能左右超乗按今亦有弄车之戏】注栎机轊【栎音歴谓超逾之也轊音卫谓车毂头】不噍呵【谁何二音谁何犹借访也一作谯呵谯责让也言不嗔责绾也】施易【上音移下音亦】无他肠【小顔云心肠之内无他恶也】诛栗卿【栗姬之兄弟苏林云栗太子之舅也】如职所奏【以言但守职分而已不别有所奏议也】塞侯直不疑【按塞国名今桃林之塞也直姓也不疑名也与隽不疑同字】妄意不疑【谓妄疑其盗取将也】善盗嫂【按小顔云盗谓私之】仁为人隂重不泄常衣弊补衣溺袴【按其解二各有理服防云周仁性质重不泄人之隂谋也小顔云隂宻也为性宻重不泄人言也霍去病少言不泄亦类也其人又常衣弊补衣及溺袴故为不洁清之服是以得幸入卧内也又张晏云隂重不泄隂下湿故溺袴是以得比宦者出入后宫也仁有子孙者先未得此疾病所生也二者未知谁得其实也】期为不洁清【谓心中常期不洁之服则期是故之意也小顔亦同】秘戏【谓后宫中戏剧所宜秘也】张欧【音乌后反汉书作欧孟康音驱也】安丘侯説【音悦】治刑名言【按刘向别録云申子学号曰刑名家者循名以责实其尊君卑臣崇上抑下合于六经也説者云刑名家即太史公所説六家之一也】塞侯功微而周文处讇【按直不疑以呉楚反时为二千石将景帝封之功微也周文处讇者为郎中令也隂重得幸出入卧内也】
　　田叔列传第四十四
　　田叔【按下文字少卿】陉城人【音刑按县名也属中山】乐巨公【本燕人乐毅之后】虫出【按谓死而虫出也左传齐桓公死未葬虫流于户外是也】搏二十【音博】防坐【上音歩卜反】将车【将车犹御车也】因占著名数【言卜占而自占着家口名数于武功犹今附籍然也占音之艳反】无豪易髙也【易音以豉反言邑小无豪易得高名也】为详耶【详音羊谓诈受节不发兵不傅会太子也】不傅事可也【傅音附谓不附会也】鲜好者【上音仙谓太子请其鲜好之兵甲也】












　　史记索隐卷二十三
<史部,正史类,史记索隐>
　　钦定四库全书
　　史记索隐卷二十四
　　唐　司马贞　撰
　　扁鹊仓公列传第四十五
　　郑人【按勃海无郑县当为鄚县音莫今属河间】为舍长【刘氏云守客馆之帅】长桑君【隠者葢神人】以上池之水【按旧説云上池水未至地葢承取露竹木上水取之以和药服之三十日当见鬼物也】见垣一方人【方犹邉也言能隔墙见彼邉之人则眼通神也】诊脉【上邹氏音丈忍反刘氏音陈忍反司马彪云诊占也】当晋昭公时【按左氏简子专国在定顷二公之时非当昭公之世且赵系家叙此事亦在定公之初】简子疾五日不知人【按韩子云十日不知人所记异也】公孙支子舆【按二子皆秦大夫公孙支子桑也子舆未详】适有所学【适音释言我适来有所受教命故云学也】虢太子【按傅云虢是晋献所灭先此百二十余年此时焉得有虢则此云虢太子非也然按虢后改称郭春秋有郭公葢郭之太子也】喜方【喜音许既反喜好也爱也方方伎之人也】蹷【蹷音厥】俞跗【音臾附下又音趺】镵石挢引案杌毒熨【镵音七咸反谓石针也挢音九兆反谓为按摩之法夭挢引身如熊顾鸟伸也杌音玩亦谓按摩而玩弄身体使调也毒熨谓毒病之处以药物熨帖也】输【音束注反】搦髓脑揲荒【搦音女角反揲音舌揲荒膏荒也】瓜幕【幕音漠漠病也谓以瓜决之】不可曲止也【止语助也不可委曲具言】目然而不瞚【音县瞚音舜】舌挢然而不下【挢音纪兆反挢举也】寡臣【谓虢君自谦云已是偏逺之国寡小之臣也】服臆【上音皮力反下音忆】长潸【音山长潸谓长垂泪也】承防【音接防即睫也承防言泪恒垂以承于睫也】繵【音直延反】子阳【阳扁鹊之弟子也】厉鍼砥石【鍼音针厉谓摩也砥音脂】五分之熨八减之齐【按言五分之熨者谓熨之令温暖之气入五分也八减之齐者谓药之齐和所减有八并越人当时有此方也】齐桓侯客之【按傅曰是时齐无桓侯裴骃云谓是齐侯田和之子桓公午也葢与赵简子颇亦相当】痹【音必二反】当传西之长安【传音竹恋反传乗传送之】缇萦【缇音啼萦音纡营反】数忔食饮【忔音疑乙反忔者风痹忔然不得动也】重阳【上音直陇反】逷心【逷依字读】涌疝【上音勇下音讪所谏反邹诞生疝音山也】前后溲【音所留反前溲谓小便后溲大便也】风瘅容脬【瘅病也音亶脬音普交反字或作胞】滫【刘氏音廵】跗【方符反】适其共养【适音释共音恭按谓山跗家适近所持财物共养我我不敢当以言其人不堪疗也】瘕【刘氏音加雅反旧音遐邹氏音嫁】迵风【下云饮食下嗌辄出之是风疾洞彻五藏故曰迵风】瀺水【瀺音士咸反】济北王阿母【按是王之妳母也】病旋已【言寻则已止也】案法新【谓于旧方伎能生新意也】四百七十万曹偶四人【按当今之四千七百贯也曹偶犹等軰也】即仆于厠【仆音赴又音歩北反】怀子而不乳【乳音人喻反乳生也】旋乳【旋乳者言廻旋即生也】血如豆比五六枚【比音必利反】大虫【即蚖虫也】拊其头【拊音附又音抚】即窜以药【谓以药熏之故云窜音七乱反】汜【音凡】蛲瘕【音饶槚旧音尧遐】宛【又如字】循其尺其尺索刺麄而毛美奉发【循音廵按谓手循其尺索也刺音七赐反麄音七胡反言循其尺索刺人手而麄是妇人之病也徐氏云奉一作髼非其义也又云一作秦秦谓秦首言髪如蛴螬事葢近也】阁都尉【按阁者姓也为都尉一云阁即官阁都尉掌之故曰阁都尉也】番阴脉【番音芳袁反】邪气辟【辟音必亦反犹聚也】愈深【愈音庾】入缺盆死【按缺盆人乳房上骨名也】沓风【沓音徒合反风病之名也】瘖【瘖者失瘖也读如音又作厝厝者置也言使人运置其手足也】公乘项处【按公乘官名也项姓处名故上云仓公之师元里公乗阳庆亦然也】牡疝【上音母下音色谏反】旦日日夕死【按旦日明日也言明日之夕死也】脉得番阳【脉病之名曰番阳者以言阳脉之翻入虚里也】有数者能异之【数音色住反谓术数之人乃可异其状也】方数【数音术数之数】注一作堇【音谨】为古传方【谓好能传得古方也】不为爱公所【言于意所不爱惜方术也】吾年中时【按年中谓中年时也中年亦壮年也古人语自尔】杨中倩【倩音七见反人姓名也】意好数【数色句反谓好术数也】圣儒【言意儒德慕圣人之道故云圣儒也】呉王濞列传第四十六【右五宗之国俱享大邦虽复逆乱萌心取污朝典岂可谓非青社之国哉然淮南犹有后不絶衡山亦其罪差轻比三卿之分晋方暴秦之灭周可不优乎安得出其王国不上同五宗三王列于世家其吴濞请与楚元王同为一篇淮南宜与齐悼惠王为一篇】
　　吴王濞【按澎濞字也音披位反】间行【谓独行从他道逃走间音纪闲反】郃阳【地理志冯翊县名在郃水之阳音合】蕲西防甀【地名也在蕲县之西防音古兑反甀音锤】塡【塡音鎭】拊【拊音抚】汉后五十年东南有乱【按应氏之意以后五十年东南有乱本是占气者所説髙祖素闻此説自以前难未弭恐后灾更生故説此言更以戒濞如淳之説亦合事理】豫章【按鄣郡后改曰故鄣或称豫章为衍字也】吴太子【姚氏案楚汉春秋云吴太子名贤字徳明】提【音啼又音底又音弟】秋请【音净孟説是也应劭所云断狱先请不知何凭如淳云代已致请亦是臆説且文云使人为秋请谓使人为此秋请之礼也】察见渊中鱼不祥【按此语见韩子及文子韦昭曰知臣下隂私使忧患生变为不祥故当赦宥使自新也】铜盐【按吴国有铸钱煑盐之利故百姓不别徭赋也】卒践更辄与平贾【按汉律卒更有三践更居更过更也此言践更辄与平贾者谓为践更合自出钱今王欲得人心乃与平价官讐之也】即山【即山山名又即者就也】河间郡【按汉书作常山郡也】誂【音徒鸟反】防糠及米【按言防糠尽则至米谓削上尽则至灭国也】瞿然【刘氏音九具反又説文云瞿逺视貌音九反】而愁劳圣人之所以起【按所谓殷忧以啓明圣也】越直长沙者【服防云直音值谓其境相接也】因王子定长沙以北【按谓南越之地与长沙地相接值者因长沙王子以定长沙以北也】抟胡众【抟音专专谓专统领胡兵】擅适过【适音值革反又音宅】鏦杀吴王【上音七江反谓以戈刺杀之郑氏又音春亦音从容之从谓撞杀之】盛其头【张勃云吴王濞葬丹徒县南其地名相唐今注本云武进县恐错也】由父省【音所景反省者减也谓父仲从代王省封郃阳侯】争技【谓与太子争博为争技也】
　　魏其武安侯列传第四十七
　　父世观津【按地理志观津县属信都以言其累叶在观津故云父世也】宗室诸窦【按谓宗室之中及诸窦之宗室又姚氏按酷吏传周阳由父赵兼以淮南王舅侯周阳故因改氏由以宗室任为郎则似是与国有亲戚属籍者亦得呼为宗室也】相提而论【提音弟又音啼相提犹相抵也论音路顿反】螫将军【上螫音释谓怒也毒虫怒必螫人又音火各反汉书作奭即螫也】毋类矣【谓见诛灭无遗类】臣有爱【音如字爱犹惜也】沾沾【音襜又音当牒反小顔音他兼反】注一作怗【音如字又天牒反】注怗音憺【音尺占反】田蚡【扶粉反如蚡防之蚡音坟】晚节【按谓晩年也】推毂赵绾【按推毂谓自卑下之如谓之推车毂也】除关【谓除关门之税】以礼为服制【按其时礼度逾侈多不依礼今令吉凶服制皆法于礼】适诸窦【上音直格反】士郡诸侯【按谓仕诸郡及仕诸侯王国者犹言仕郡国也】武安貌侵【按服防云侵短小也韦昭云刻确也按确音刻又孔文祥侵丑恶也音寝】生贵甚【按小顔云谓自尊髙示贵宠其説疎也按生谓蚡自生尊贵之势特甚故下云诸侯王多长年也蚡以肺腑为相非痛折节以礼屈之则天下不肃者也】以肺腑为京师相【腑音府肺音废言如肝肺之相附又云柿木札附木皮也诗云如涂涂附以言如皮之附木也】非痛折节【按痛甚也欲令其折节屈下于已不然天下不肃或解以为蚡欲折节下士非也按下文不让其冗葢侯知非也】立曲旃【按曲旃旌旃柄上曲僭礼也通帛曰旃説文曰曲旃者所以招士也】颍阴侯灌何【按何是婴子汉书作婴误也】搏甫【上音博谓击也】已诺【上音以谓已许诺必使副其前言也】引绳批根【按刘氏云二人相倚事如合绳共相依引也批音歩结反枇者排也汉书作排排根者苏林云賔客去之者不与通也孟康云音根格谓引绳排弹其根格平生慕婴交而弃者令不得退也小顔作根音痕格音下各反骃谓引绳排弹根括以退之者也】注持弹【按汉书本作抨弹音普耕反】仲孺有服【按服谓期功之服也故应璩书曰仲孺不辞同生之服是也】以服请宜徃【按徐广云以服请不宜徃其説非也正言夫请不以服为解蚡不宜妄言也故驾自迎之也】属丞相【上之欲反属犹付也小顔云若今之舞讫相劝也】取燕王女【按蚡娶燕王刘泽子康王嘉之女也】注一作毕【按汉书作毕毕尽也】注灌婴孙【按汉书云临汝侯灌贤则婴之孙临汝是改封也】女儿【犹云儿女也汉书作女曹儿曹軰也犹言儿女軰也】呫嗫耳语【呫邹音蚩辄反嗫音汝辄反説文附耳小语也】李将军地乎【按小顔云言今既毁程令李何地自安】斩头陷匈【韦昭云言不避死亾也汉书作穴匈】辟倪【上普系反下五系反埤仓云睥睨邪视也】不折必披【按包恺音疋皮反】借吾第【按晋灼云借蹈也以言蹂借之】为石人耶【谓帝不如石人得长存也】设百嵗【按设者脱也】共一老秃翁【按谓共治一老秃翁指窦婴也服防云首防一前一却也】君何不自喜【按小顔云何不自谦逊为可喜之事音许既反】齰舌【按説文云齰齧也音侧革反】系都司空【按百官表云宗正属官主诏狱】大行无遗诏【按尚书无此景帝崩时大行遗诏乃魏其家臣印封之如淳説非也】五年十月【徐氏非者校武纪四年五月蚡薨疑窦婴在前今云五年故疑非也】病痱【音肥又音扶味反风病也】十二月晦【张晏云见日月者葢春垂至恐遇赦赎也】衣襜褕【上尺占反下音逾谓非正朝衣若妇人服也表云恬坐衣不敬国除】不直武安【按武帝以魏其灌夫事为枉于武安侯为不直特为太后故耳】
　　韩长孺列传第四十八
　　梁成安人【按徐广云在汝颍之间汉书地理志县名属陈留】驺田生所【按安国学韩子及杂家説于邹县田生之所】将扞【上音酱下音汗】注景帝姊【按即馆陶公主】弗省也【音仙井反省者察也】苛礼【按谓苛细小礼以责之】抵罪蒙【上音丁礼反蒙县名属梁国也】仛鄙县【上音丑亚反字如姹仛者夸也汉书作嫮音火亚反】注一作绗【音寒孟反】足与治乎【按谓不足与绳持之治音持也】主辱臣死【此语见国语】悦一邪臣【上音悦汉书作怵説文云怵诱也】自上古不属为人【按晋灼云不内属于汉为人】聂翁壹【聂姓也翁壹名也汉书云聂壹】武州塞【地理志县名属雁门又崔浩云今平城直西百里有武州城也】逗桡【按应劭云逗曲行而避敌音豆又音住住　谓留止也桡屈弱也女孝反一云桡顾望也】而出于忠厚【按出者去也言安国为人无忠厚之行】郅他【上音质下徒何反谓三人姓名也壶遂也臧固也郅他也若汉书则云至他言至于他处亦举名士也】茏城【音龙】
　　李将军列传第四十九
　　世受射【按小顔云世受射法】良家子【按如淳云非医巫商贾百工也】为郎武骑常侍【按谓为郎而补武骑常侍】为骑郎将【小顔云为骑郎将谓主骑郎也】属国公孙昆邪【按典属国官名公孙姓也昆邪名服防云中国人包恺云昆音魂也】中贵人【按董巴舆服志云黄门丞至宻近使聼察天下谓之中贵人使者崔浩云在中而贵幸非徳望故名不见也】射雕【按服防云雕鹗也説文云似鹫墨色多子一名鹫以其毛作矢羽韦昭云鹗一名雕也】无部伍行阵【按百官志云将军领军皆有部曲大将军营五部部校尉一人部下有曲曲有军候一人也】自便【音去声】刁斗【上音貂按荀悦云刁斗小铃如宫中传夜铃也苏林云形如鋗以铜作之无縁受一斗故云刁斗鋗即铃也】注铜作鐎【埤仓云鐎温器有柄斗似铫无縁音焦】莫府【按大顔云凡将军谓之莫府者葢兵行舍于帷帐故称莫府古字通用遂作莫尔雅训莫为大非】斥候【按许慎注淮南子云斥度视也候望也】故颍阴侯孙【按灌婴之孙名强】霸陵尉【按百官志云尉大县二人主盗贼凡有贼发则推索寻按之也】竟死【谓终竟广身至死以为恒也】大黄【按大黄黄间弩名也故韦昭曰角弩也色黄体大是也】有功中率【中音丁仲反率音律亦音双笔反小顔云率谓军功封赏之科着在法令故曰中率】在下中【按以九品而论在下之中当第八】不为后人【按谓不在人后】今得当单于【按广言自少时结发而与匈奴战唯今者得与单于相当遇也】数竒【按服防云作事数不偶也音朔也小顔音所具反竒萧该音居宜反】食其【音异基按赵将军名也或亦依字读】亾导【谓无人导引军故失道也】韩嫣【或音偃又音许干反】园壖地【人绢反又音乃段反又音图宣反按壖地神道之地也黄图云阳陵门西出神道茂陵神道广四十三丈也】恨其父【小顔云令其父恨而死】上雍【刘氏音尚大顔云雍地形髙故云上】天山【按晋灼云在西域近蒲类海又西河旧事云白山东夏有雪匈奴谓之天山也】悛悛【音七旬反汉书作恂恂音询】下自成蹊【按姚氏云桃李本不能言但以华实感物故人不期而徃其下自成蹊径也以喻广虽不能出辞能有所感而忠心信物故也】
　　卫将军骠骑列传第五十
　　卫媪通【卫姓也媪妇人老少通称汉书曰与主家僮卫媪通按既云家僮故非老或者媪是老称后追称媪耳又外戚传云姬父与魏王宗女魏媪通则亦魏是媪姓而小顔云卫者举其夫姓也然按此文云侯妾卫媪似更无别夫也下云同母兄卫长君及姊子夫皆冒卫姓又似有夫其所冒之姓为父与母未明也】平阳公主家【按如淳云本阳信长公主平阳侯所尚故称平阳主】注夷侯时【按徐广云夷侯曹参曽孙名襄又按世家及功臣表时或作畴汉书作夀并文字残缺故不同也】先母之子【汉书作民母服防云母嫡妻也青之适母顾氏云郑季本妻编于民户之间故曰民母今本亦或作民母也】兄弟数【音去声】长女卫孺【汉书云君孺】徃篡取之【篡犹劫也夺也】建章宫【按晋灼云上林中宫名也】卫夫人有男【即卫太子据也】至髙阙【按山名也小顔云一曰塞名在朔方之北】河南地为朔方郡【按谓北地郡之北黄河之南】岸头侯【按晋灼云河东皮氏县之亭名也】薄伐猃狁【此小雅六月诗美宣王北伐也薄伐者言逐出之也】按榆谷旧塞【如淳云按行也寻也榆谷旧塞名也按水经云上郡之北有诸次水东经榆林塞为榆谿是榆谷旧塞也】破符离【晋灼云二王号崔浩云漠北塞名】裨王十人【贾逵云裨益也小顔云裨王小王也若裨将然音频移反】立号而归【按谓立大将军之号令而归】傅校获王【顔秘监云傅领也五百人谓之校以致克防而获王】合骑侯【按非邑地而以战功为号谓以军合骠骑故云合骑若冠军从骠然也】出窳浑【音庾服防云塞名徐广云在朔方汉书作窴浑窴音田也】搏战获王【上音博搏击也小顔同今史汉本多作传犹转也】南窌侯【徐音匹教反韦昭云县名或作窖音子校反与穴下卯并音匹教反】周霸【徐广云儒生也按郊祀志议封禅有周霸故知也】剽姚【上音匹遥反下音遥大顔按荀悦汉纪作票鹞票鹞劲疾之貌上音频妙反下音弋召反】斩捕首虏过当【按小顔云计其所将人数则捕首虏为多过于所当也一云汉军亾失者少而杀获匈奴数多故曰过当也】大父行【音胡浪反谓借若侯是匈奴祖之行也汉书云借若侯产产即大父之名】季父罗姑比【按顔氏云罗姑比单于季父名也小顔云比类也按下文既云再冠军无容更言类也】讨遫濮【音速卜二音按崔浩云匈奴部落名按下有遫濮王是国名也】慑慴【按説文云詟失气也刘氏云上式渉反下之渉反】休屠祭天金人【按张晏云佛徒祠金人也如淳云祭天以金人为主也屠音储】祁连山【小顔云即天山也匈奴谓天祁连西河旧事谓白山天山祁连恐非即天山也】小月氏【韦昭云音支西域传大月氏本居敦煌祁连间余众保南山遂号小月氏】师大率减什三【按汉书云减什七不同也小顔云破匈奴之师十减其七一云汉兵亾失之数下皆类此按后説为是也】酋涂王【上音才由反下音途汉书云杨武平鱳得得单于单相酋涂王此文省也】稽沮王【沮音子余反】千骑将得王【按汉书云右千骑将王然则此千骑将汉之将属赵破奴得匈奴五王及王母也或云右千骑将即匈奴王之名】校尉句王髙不识【按二人并匈奴人也】呼于屠王【按三字共为王号】仆多【按汉百官表作仆明疑多是误】煇渠侯【上音晖】所将常选【音宣变反谓骠骑常选择取精兵】留落不遇【按谓迟留零落不偶合也】先要边【按谓先于边境要候汉人言其欲降】漯阴侯【上音他合反按地理志县名在平原郡】鹰庇为煇渠侯【汉书鹰作雍庇音必二反又音疋履反按汉书功臣表云元狩二年以煇渠封仆明至三年又封鹰庇其地俱属鲁阳未详所以】禽棃【按表作鸟棃】大当户铜离【徐广一作稠离与汉书功臣表同此文云铜离文异也】獟駻【上音邱昭反説文作趬行遮貎遮一作疾駻音胡旦反】不能度幕轻留【按幕即沙汉古字少耳轻留者谓匈奴以汉军不能至故轻易留而不去也】迟明【上音值待也待天欲明谓平明也诸本多作黎明邹氏云黎迟也然黎黒也天将明犹黒也】杀伤大当【以言所杀伤大略相当】谷蠡王【上音禄下音黎又音离】渉获章渠【小顔云渉谓渉水也章渠单于之近臣谓渉水而破获之汉书云渉获单于章渠也】比车耆【上必耳反】转击左大将【按汉书名双】歴渉离侯【汉书作度离侯小顔云山名歴度也】弓闾【包恺音穹亦如字读】登临翰海【按崔浩云北海名羣鸟之所解羽故云翰海广异志云在沙漠北】连行【音与卓同卓逺也】梼余山【音桃徒二音】获屯头王【按汉书云屯头韩王等三人李竒曰皆匈奴王号】复陆支【复刘氏音伏小顔音福】楼专王【汉书作剸并音专小顔音之兖反也】伊即靬【九言反】武昌侯安稽【故匈奴王姓赵也】校尉自为【按徐自为也】校尉敢【李广子也】置大司马【按如淳云本无大司马今新置耳按前太尉其官又省今武帝始置此位卫将军霍骠骑皆加此官】少言不泄【按孔文祥云谓质重少言胆气在中也周仁隂重不泄其行亦同也】有气敢徃【谓果敢任气也汉书作徃亦作任也】穿域蹵鞠【徐氏云穿地为营域蹵鞠书有域説篇又以杖打亦有限域也今之鞠戏以皮为之中实以毛蹵蹋为戏刘向别录云躢鞠兵势所以成武事知有材力也汉书作躢鞠三仓云鞠毛可躢以为戏鞠音巨六反】象祁连山【按崔浩云去病破昆邪于此山故令为冢象之以旌功也姚氏按冢在茂陵东北与卫青冢并西者是青东者是去病冢上有竖石前有石马相对又有石人也】諡之幷武与广地曰景桓侯【按景桓两諡也諡法布义行刚曰景是武諡也又曰辟土服逺曰桓是广地之諡也以去病平生有武艺及广邉地之功故云諡之并武与广地曰景桓侯】子嬗【音市战反】最【谓凡计也】已为将者十四人【按汉书云为特将者十五人葢通李广也此李广一人自有传若汉书则七人自有传八人附见七人谓李广张骞公孙贺李蔡曹襄韩説苏建也】郁郅人【服防音窒小顔音质按北地县名也】因杅【音于】至余吾【音余又音徐按水名在朔方】李沮【音爼豆之爼】祋祤人【县名在冯翊上音都活反下音诩祋又丁外反】何与【音预】无称焉【谓不为贤士大夫所称举】
　　平津侯主父列传第五十一
　　辥县人【按辥县属鲁国汉置菑川国后割入齐也】缘饰以儒术【谓以儒术饰文法如衣服之有领縁以为饰也】宏不得一【按韦昭以宏之才非不能得一以为不可不敢逆上故耳】下比于人【比音鼻比者近也小顔音比方之比】丞相封平津侯【按汉书汉兴皆以列侯为丞相宏本无爵乃诏封宏髙成之平津乡六百五十户为平津侯丞相封侯自宏始也】为人意忌【谓宏外寛内深意多有忌害也】食一肉脱粟饭【按一肉言不兼味也脱粟才脱谷而已言不精凿也】恐窃病死【按人臣委质于君死生由君今若一朝病死是窃死也】天下通道五【按此语出子思子今见礼记中庸篇】遭遇右武【小顔云右亦上也言遭遇乱时则上武也】何恙不已【恙忧也言罹霜露寒凉之疾轻何忧于病不止礼曰疾止复初也】竟以丞相终【汉书云凡为丞相御史六嵗年八十终也】子度嗣坐法失侯【汉书云坐不遣钜野令史成诣公车论为城旦元始中诏复宏后为关内侯也】春搜秋狝【按宋均云宗本仁义助少阳少隂之气因而教以简阅车徒】黄腄【县名在东莱音逐瑞反注音缒】靡弊【上靡音糜弊犹雕敝也】焳愁【上音焦】徐乐【音岳】棘矜【下音勤矜今防柄棘防也】严安上书【按本姓庄避明帝讳后并改严也安及徐乐并拜郎中乐后为中大夫】钟虡【下音巨邹本作鐻音同】上笃厚【上犹尚也贵也】下智巧【谓智巧为下也】尉他屠雎【按尉官也他赵他也音徒何反屠雎人姓名雎音虽】举陈【谓胜广举兵于陈音如字又音据恐疎也下同】降羌僰【下白北反又父逼反】略濊州【按濊州地名即濊貊国也音纡废反】燔其茏城【匈奴城名音龙上燔音烦燔烧也】形束壤制【按谓地形及土壤皆束制在诸侯也】注篹【音撰】故倒行防施之【按偃语吾日莫涂逺恐赴前涂不跌故须倒行而逆施乃可及耳今此木作暴者言已困久得申须急暴行事以快意也暴者率也急也】洨孔车【上户交反按县名在沛下车音尺奢反】太皇太后诏【按徐广云此是平帝元始中诏以续卷后则又非褚先生所録也】较然【上音角较明也】困于燕雀【按谓公孙等未遇为时所轻若飞鸿之未渐受困于燕雀也是燕雀安知鸿鹄之志也】远迹羊豕之间【按公孙牧豕卜式牧羊也】见主父而叹息【按上文严安等上书上曰公等安在何相见之晚是也】蒲轮迎枚生【按谓枚乘也汉始迎申公亦以蒲轮谓以蒲裹车轮恐伤草木也且蒲是草之美者故礼有蒲壁葢畵蒲于轮以为荣饰也】








　　史记索隐卷二十四
　　钦定四库全书
　　史记索隐卷二十五
　　唐　司马贞　撰
　　匈奴列传第五十二
　　曰淳维【张晏曰淳维以殷时奔北邉又乐彦括地谱云夏桀无道汤放之鸣条三年而死其子獯粥妻桀之众妾避居北野随畜移徙中国谓之匈奴其言夏后苗裔或当然也故应劭风俗通曰殷时曰獯粥改曰匈奴又服防云尧时荤粥周曰猃狁秦曰匈奴韦昭汉曰匈奴荤粥其别名则淳维是其始祖盖与獯粥是一也】橐他【韦昭曰背肉似橐故云橐也包恺音托他或作駞】驴驘【按古今注云驴牡马牝生驘】駃騠【説文云駃騠马父驘于也广异志音决蹄也发防记刳其母腹而生列女传云生七日超其母】騊駼【按郭璞注尔雅云騊駼马青色音淘涂又字林云野马山海经云北海有兽其状如马其名騊駼也】驒奚【韦昭驒音颠説文野马属徐广云巨虚之类一云青骊驒文如鼍邹诞本奚字作騱】分地【上音扶粪反】少长【上音式绍反下音陟两反少长谓年稍长】弯弓【上音湾如字亦通也】刀鋋【音蝉按埤苍云鋋小矛铁矜按古今字説云通作矜】注挛鞮氏【上六縁反下丁啼反】作周【按谓始作周国也】畎夷【韦昭云春秋以为犬戎按畎音犬大顔云即昆夷山也山海经云黄帝生苗龙苗龙生融吾融吾生弄明弄明生白犬白犬有二牡是为犬戎説文赤狄本犬戎种故多从犬又山海经有人面兽身名曰犬夷贾逵云犬夷戎之别种也】泾洛之北【晋灼云洛水在冯翊怀德县东南入渭又按水经云出上郡雕阴泰昌山过华阴入渭即漆沮水也】山戎【服防云盖今鲜卑】汜邑【苏林音凡颖川襄城是按春秋地名云汜邑襄王所居故云襄城也】居于陆浑【按春秋左氏秦晋迁陆浑之戎于伊川杜预以为九姓之戎居陆浑在秦晋之间二国诱而徙之伊川遂从戎号今陆浑县是也】西河圁洛【晋灼音嚣三苍作圜地理志云圜水出上郡白土县西东流入河韦昭云圜常为圁续郡国志及太康地志竝作圁字也】赤翟【按左氏传云晋师灭赤狄之潞氏杜氏以潞赤狄之别种也上党潞县又春秋地名云今曰赤渉胡】白翟【左氏晋师败狄于箕却获白狄子杜氏以为白狄别种故西河郡有白部胡又国语云桓公西征攘白狄之地遂至于西河也】有绵诸【地理志天水有绵诸道】狄防【地理志天水狄道应劭以防戎邑音桓】义渠【韦昭云本西戎国有王秦灭之今在北地郡】大荔【按秦本纪厉恭公伐大荔取其王后更名临晋故地理志临晋故大荔国】朐衍【地理志县名在北地徐广音诩郑氏音吁】楼烦【地理志县名属雁门应劭云故楼烦胡地】林胡【如淳云即儋林为李牧所灭也】东胡【服防云乌丸之先后为鲜卑在匈奴东故曰东胡按续汉书曰汉初匈奴冒顿灭其国余类保乌桓山以为号俗随水草居无常处以父之名字为姓父子男女悉髠头为轻便】注鲜卑【按胡广云鲜卑东胡别种又应奉云秦筑长城徒役之士亾出塞外依鲜卑山因以为号】句注【服防云音拘韦昭云山名在应隂馆】胡貉【按貉即濊也音亾格反】宣太后【服防云昭王之母也】竝阴山【徐广云五原西安阳原县北有阴山阴山在河南阳山北竝音傍白浪反】至襄平【韦昭云今辽东所理也】三国边匈奴【按三国燕赵秦】因河为塞【按太康地记秦塞自五原北九百里谓之造阳东行终刺贲山南汉阳西也汉一作渔】适戍【上丁革反】通直道【苏林云去长安八千里正南北相値道也】九原【韦昭云县名属五原也】临洮【韦昭曰泷西县】北假中【应劭云在北地阳山北韦昭云北假地名又按汉书元纪云北假田官苏林以为北方田官也主以田假与贫人故曰北假也】头曼【音莫官反韦昭音瞒】冒顿【音墨又如字】注单于广大之貌【按汉书单于姓挛鞮氏其国称之曰橕犂孤涂单于而匈奴谓天为橕犂谓子为孤涂单于者广大之貎也言其象天故曰橕犂孤涂单于也又晏春秋云士安读汉书不详此言有胡奴在侧言之曰此胡所谓天子与古书所説符会也】鸣镝【应劭云髐箭也韦昭云矢镝飞则鸣】瓯脱【服防云作土室以俟汉人又纂文曰区脱土穴也又云是地名故云生得瓯脱王韦昭云界上屯守处也音一侯反脱音徒活反】河南王【如淳曰白羊王居河南】阏氏【旧音于连于曷反二音匈奴皇后号习凿齿与燕王书云山下有红蓝花足下先知不北方人取其花染绯黄挼取其上英鲜者作烟肢妇人将用为顔色吾少时再三过见烟肢今日始视红蓝后当为足下致其种匈奴名妻作阏支言其可爱如烟肢也阏音烟想足下先亦不作此读汉书也】直上谷【按姚氏云古字例以直为值值者当也】谷蠡【服防音鹿离蠡又音棃也】骨都侯【按后汉书云骨都侯异姓大臣】呼衍氏须卜氏【按后汉书云呼衍氏须卜氏常与单于婚姻须卜氏主狱讼也】西接氐羌【按风俗通云二氐本西南夷种地理志武都有白马氐又鱼豢魏略云汉置武都郡非其种人分窜山谷或号青氐或号白氐綦文云氐亦羊称説文云羌西方牧羊人续汉书云羌三苗姜姓之别裔徙于三危今河间之西南羌是也】单于庭【按谓匈奴所都处为庭乐彦云单于无城郭不知何以国之穹庐前地若庭故云庭】千长伯长什长【按续汉书郡国志云里有魁人有什伍里魁王一里伯主百家什主十家伍长五家以相检察故贾谊过秦以为俛起什百之中是也】茏城【汉书作龙城亦作茏字崔浩云西方胡皆事龙神故名大防处为龙城后汉书云匈奴俗岁有三龙祠祭天神】蹛林【服防云音带匈奴秋社八月中皆会祭处郑氏云地名也晋灼云李陵与苏武书云相竞趋蹛林则服防説是也又韦昭音多蓝反姚氏按李收传大破匈奴灭襜褴此字与韦昭音颇同然林褴声相近或以林为褴也】小者轧【服防云刀割而也音乌八反邓展云歴也如淳云挝抶也三苍云轧辗也轧説文云辗轹也】丁零【按魏略云在康居北去匈奴庭接习水七十里又云匈奴北有浑窳国】屈射【国名射音奕又音石】尽青駹【音武江反按青駹马色青】骊马【説文云骊黑色】骍马【按诗传云赤黄曰骍】傅矢【音附】为书遗高后【按汉书云高后时冒顿骄乃使使遗高后书曰孤偾之君生于沮泽之中长于平野牛马之域数至边境愿游中国陛下独立孤偾独居两主不乐无以自娱愿以所有易其所无高后怒欲击之】诸将曰【按汉书季布谏高后乃止】义卢侯难氏【匈奴将名也氏音支】呼揭【音杰又音丘列反】皆以为匈奴【按谓皆入匈奴一国】望薪之地【服防云汉界上塞下地名今匈奴使至于此也】系【上音胡计反下音大胡反】服绣袷绮衣【按小顔云服者天子所服也以绣为表绮为里以赐冒顿字林云袷衣无絮也音公洽反】比余一【按汉书作比疎一比音鼻小顔云辫髪之饰也以金为之广雅云比栉也苍颉篇云靡者为比麄者为梳按苏林説今亦谓之梳比或亦带饰者也】黄金饰具带一【按谓要中大带】黄金胥纰一【按汉书作犀毗或无下一字此作胥者犀声相近或误张晏云洛带瑞兽名也东胡好服之按战国防云赵武灵王赐周绍贝带黄金师比延笃云胡革带钩也则此带钩亦名师比则胥犀与师竝相近而説各异耳班固与窦固牋云赐犀比金头带是也】赤绨【按説文云绨厚缯也】稽粥【音鸡育二音】重骆【音湩酪二音按三苍云湩乳汁也字林云竹用反穆天子传云牛马之湩臣菟人所具】虽详不取【汉书作阳此亦音羊】室屋之极生力必屈【以言栋宇室屋之作人尽极以营其生至于气力屈竭也屈音其勿反】喋喋而占占冠固何当【邓展曰喋音牒占啸耳语服防曰口舌喋喋如淳曰言汝汉人多居室中固自宜着冠且不足贵也小顔云喋喋利口也占占衣裳貎喋音昌涉反占音占言当思念无为喋喋占占耳虽自谓着冠何所当益也】北地都尉卭【音五郎反徐广云姓孙其后子单封为瓶侯音白丁反】囘中宫【服防云在北地武帝作宫始皇本纪三十七年登鸡头山遏回中武帝元封四年通回中道】出彭阳【韦昭云安定县】骑【崔浩云逻骑】卢卿【按表卢作玈古今字耳】且居【汉书作且渠匈奴官号】雕渠难【按乐彦云当戸且渠各自一官雕难为此官】跂行喙息【按跂音歧又音企言虫豸之类或企踵而行或以喙而息皆得其安也】蠕动【按三苍云蠕蠕动貌音软淮南子云昆虫蠕动】释逃虏人单于母言章尼【按文帝云我今日竝释放彼国逃亾虏遣之归本国汝单于无得更以言词诉于章尼等责其逃也】翁壹【按卫青传唯称聂壹顾氏云壹名也老故称翁义或然也】奸兰出物【上音干干兰谓犯禁私出物也】武州塞【苏林云在雁门也】尉史【如淳云律近塞郡皆置尉百里一人士史尉史各二人也】当路塞【苏林云直当路塞耳】什辟县【按孟康云县斗辟西近胡也什音斗辟音僻造阳郡即斗辟县是也】伊穉斜【穉音持利反斜音士嗟反斜邹诞音直牙反葢穉斜胡人语近得其实】太子于单【音丹】儌极而取之【按儌要也谓要其疲极而取之】祭天金人【韦昭云作金人以为祭天主崔浩云胡祭以金人为主今浮图金人是也又汉书音义称金人祭天本在云阳甘泉山下秦夺其地徙之于休屠王右地故休屠有祭天金人象祭天人也事恐不然按得休屠金人后置之于甘泉也】过居延【韦昭曰张掖县】祁连山【按西京旧事云山在张掖酒泉二界上东西二百余里南北百里有松栢五木美水草冬温夏凉宜畜牧匈奴失二山乃歌云亾我祁连山使我六畜不蕃息失我燕支山使我嫁妇无顔色祁连一名天山亦曰白山也】新秦中【如淳云长安以北朔方以南汉书食货志云贫人充朔方以南新秦中也】令居【徐广云在金城地理志云张掖令居县姚氏令音连小顔云音零】汉士物故【按释名云汉以来谓死为物故物就朽故也又魏壹访议髙堂崇对曰闻之先师物无也故事也言无复所能于事者也】浮苴井【音子余反臣瓒云去九原二千里见汉舆地图】匈河水【臣瓒云河水名去令居千里】浚稽山【应劭云在武威县北】呴犁湖【上音佝又音呼】卢朐【服防云匈奴地名张晏云山名】且鞮【上子余反下音低】涿涂山【上音卓下音以奢反】余吾水【徐广云一作斜音邪山海经云北鲜之山鲜水出焉北流注余吾】定哀之际【按韩国要礼云仲尼仕于定哀故其着春秋不切论当世而微其词也】而罔襃【按罔者无也谓无其实而襃之是也忌讳当代故也】患其儌一时权【按徐音皎刘伯荘音叫皆非也按其字宜音侥儌者求也言求一时权宠】而务讇其说【音税】以便偏指不参【按谓説者谋匈奴皆患其直儌求一时权幸但务谄进其説以自便其偏指不防详终始利害也】彼已将率【彼已者犹诗人讥词云彼已之子是也将率则指樊哙卫霍等也】且鞮侯已下【按张晏云白狐鹿单于已下皆刘向褚先生所録班彪又撰而次之所以汉书匈奴传有上下两卷】南越列传第五十三
　　尉他【尉官也他名也姓赵他音徒河反又十三州记云大郡曰守小郡曰尉】眞定人【韦昭曰故郡名后更为县在常山】略定杨越【按战国防云吴起为楚収杨越】桂林【按地理志武帝更名郁林】象郡【按本纪始皇三十三年略陆梁地以为南海郁林象郡桂林地理志云武帝更名日南】以谪【音直革反】任嚻【五刀反】龙川令【地理志县名属南海也】絶新道【按苏林云秦所通越道】即被他书【服防云嚻诈作诏书使为南海尉韦昭云被之以书音皮义反】移檄告横浦【按南康记云南野县大庾岭三十里至横浦在秦时闗其下谓为塞上】阳山【姚氏按地理志云掲阳有阳山县今此县上流百余里有骑田岭当是阳山闗】涅谿【邹氏刘氏本竝作涅音年结反汉书作湟谿音皇又卫青传云出桂阳下湟水是也而姚察云史记作涅今本作湟涅及湟不同良由随闻则辄改故也水经云含滙县南有滙浦闗未知孰是然邹诞作涅汉书作湟葢近于古】以其党为假守【按谓他所立其亲党为郡县之职或假守】隆虑侯灶【韦昭云姓周隆虑县名属河内音林闾二音】不能逾岭【按此岭即阳山岭】西瓯骆【邹氏云又有骆越姚氏按益州传云交趾有骆田仰潮水上下人食其田名为骆人有骆王骆侯诸县自名为骆将铜印青绶即今之令长也后蜀王子将兵讨骆自称为安阳王冶封溪县后南越王尉他攻破安阳王令二使典主交趾九眞二郡人寻此骆即瓯骆也】躶国【音和寡反躶露形也】遣两将军【按王恢韩安国】悦好语入见【悦汉书作怵韦昭云诱怵好语】樛氏女【上纪虬反樛姓出邯郸】藏其先武帝玺【李奇云去其僭号】安国少季【安国姓也少季名也】苍梧秦王有连【按苍梧越中王自名为秦王即下赵光是也故云有连连者连姻也赵与秦同姓故称秦王】介汉使者【韦昭曰恃使者为介胄志林云介者因也欲因使者权诛吕嘉然二家之説皆通韦昭以介为恃介者间也以言间恃汉使者之权意即得云恃以介冑则非也虞喜以介为因亦有所由按介者宾主所由也】鏦嘉【韦昭云鏦撞也按字林七凶反又吴王濞传鏦杀吴王与此同】分弟兵就舍【按谓分□其兵也汉书作介介被也恃也】郏壮士【如淳云郏县名在颍川】术阳侯【韦昭云汉所封按功臣表术阳属下邳】函封汉使节置塞上【按南康记以为大庾名塞上也】成安侯【按功臣表成安属郏】广德为龙亢侯【按龙亢属谯国汉书龙亢作龒侯服防音卭晋灼云古龙字】下滙水【刘氏云汇当作皇汉书云下湟水或本作洭】先陷寻陜【姚氏云寻陜在始兴西三百里近连口也】破石门【按广州记在畨禺县北三十里昔吕嘉拒汉积石镇江名曰石门又俗云石门水名曰贪泉饮之则令人变故吴隐之至石门酌水余乃为之歌云也】犁旦城中皆降【邹氏云犁一作比音必至反然犁即比义又解犁黑也天未明尚黒时也汉书史记亦作迟明迟音稚迟待也亦犁之义也】临蔡侯【按表属河内】揭阳令定【地理志揭阳县属南海揭音桀韦昭音其逝反刘氏音求例反定者令之名也按汉功臣表云定揭令意又别也】苍梧王赵光【按汉书云光闻汉兵至降封为随桃侯揭阳令史定为安道侯越将毕取为膫侯桂林监居翁为湘城侯韦昭云湘城属堵阳随桃安道膫三者皆属南阳膫音辽也】谕瓯骆属汉【按汉书瓯骆三十余万口降汉】注九眞儋耳朱崖【徐广皆据汉书为説】
　　东越列传第五十四
　　闽越【按説文云闽东越虵种也故字从虫闽音旻】姓驺氏【徐广云一作骆是上云欧骆不姓驺】闽中郡【徐广云今建安官是按为闽州按下文都东冶韦昭以为在官】摇为东海王都东瓯【韦昭曰今永宁姚氏云瓯水名永嘉记水出永宁山行三十余里去郡城五里入江昔有东瓯王都城有亭积石为道今犹在也】注东瓯王广武侯【徐广云据年表而为説】不战而耘【耘音云耘除也汉书作陨音于粉反】即鏦【刘氏又音窗鏦撞也】繇君丑【繇音摇邑号也丑名】屯豫章梅岭【按徐广云在会稽非也今按豫章三十里有梅岭在洪崖山足当古驿道今此文云豫章梅岭知非会稽也】入白沙武林【徐广云在豫章界按今豫章北二百里接鄱阳界地名白沙有水入湖名曰白沙坈东南八十里有武阳亭亭东南三十里地名武林此白沙武林今当闽越入京道】出句章【郑氏音勾会稽县也】出若邪【按姚氏云地名今阙】东成侯【韦昭曰在九江】建成侯敖为开陵侯【徐广云敖东越臣韦昭云开陵属临淮】缭嫈侯【服防云音荣县名刘伯荘云缭音辽下纡营反城阳王子也】东越将多军【李竒云多军名韦昭云多姓军名也】
　　朝鲜列传第五十五【按朝音潮直骄反鲜音仙以有汕水故名也汕一音讪】王满者【按汉书满燕人姓卫击破朝鲜而自王之】始全燕时【按始全燕时谓六国燕方全盛之时】尝略属真番朝鲜【如淳云燕尝略二国以属己也应劭云莬本直番国】注有番汗【徐氏据地理志而知也番音潘又音盘汗音寒】浿水为界【浿音旁沛反】上下鄣【按地理志乐浪有云鄣】都王险【韦昭云古邑名徐广曰吕黎有险渎县应劭注地理志辽东险渎县朝鲜王旧都臣瓒云险城在乐浪郡浿水之东也】临屯【东夷小国后以为郡】谯谕【説文云谯让也喻晓也谯音才笑反】为名美【有杀将之美名】御杀何【即送何之御也】相路人【应劭云凡五人戎狄不知官纪故皆称相也路人渔阳县人如淳云相其国宰相路人名也】将军王唊【音颊一音协】右渠子长【按汉书表云长路音各】子最【路人子也名最】参澅清侯【韦昭云县名属齐顾氏澅音获】阴荻苴侯【晋灼云属勃海荻音狄苴音子余反】唊平州侯【韦昭云属梁父】长几侯【韦昭云县名属河东】最涅阳侯【韦昭云属齐也】洌口【苏林曰县名度海先得之】
　　西南夷列传第五十六
　　以什数【刘氏音所其反邹氏音所主反】夜郎最大【荀说云犍为属国也韦昭云汉为县属牂牱按后汉书云夜郎东接交趾其地在胡南其君长木出于竹以竹为姓也】靡莫【夷邑名滇与同姓】滇最大【崔浩云后为县越嶲太守所理也】魋结【魋汉书作椎音直追反结音计】同师以东【韦昭云邑名汉书作桐乡】楪榆【韦昭曰益州县楪音叶】嶲昆明【崔浩云二国名韦昭云嶲益州县】徙筰都【服防云二国名韦昭云徙县属蜀筰县在越嶲余广云筰音昨】冉駹【按应劭云汶江郡本冉駹音亾江反】白马最大【按夷邑名即白马氐】庄蹻【音炬灼反楚庄王弟为盗者】滇池方三百里【地理志益州滇池县泽在西北后汉书云其池水源深广而更浅狭有似倒流故谓滇池】通五尺道【谓栈道广五尺】僰僮【韦昭云僰属犍为音蒲北反服防云旧京师有僰婢】注枸一作蒟【按晋灼音矩刘德云蒟树如桑其椹长二三寸味酢取其实以为醤美又云蒟縁树而生非木也今蜀土家出蒟实似桑椹味辛似姜不酢又云取叶此注又云叶似桑叶非也广志云色黒味辛下气消谷】注音窭【求羽反】食重万余人【按食货辎重车也音时用反】道防牱江【崔浩云防牱繋船杙也以为地名道犹从也地理志夜郎又有豚水东至南海四会入海此防牱江】身毒国【身音捐毒音笃一本作干毒汉书音义一名天竺也】且兰【上音子余反小国名也后县属防牱】诛头兰【即且兰也】劳寝靡莫【二国与滇王同姓】后揃【音剪揃谓被分割也】剽分二方【上音疋妙反言西夷后被揃迫逐遂剽居西南二方各属郡县剽亦分义】


　　史记索隐卷二十五
　　钦定四库全书
　　史记索隐卷二十六
　　唐　司马贞　撰
　　司马相如列传第五十七
　　击劎【吕氏春秋劎伎云持短入长倐忽纵横之术也魏文典论云余好击劎善以短乗长是也】名犬子【孟康云爱而字之也】旣学【按秦密云文翁遣相如受七经】骑常侍【张揖曰秩六百石常侍从格猛兽】庄忌夫子【徐广曰郭璞皆云名忌字夫子按邹阳传云枚先生严夫子此则夫子是美称时人以为号汉书作严忌者按忌本姓庄避明帝讳改姓严也】往舎都亭【按临邛郭下之亭也】鼓一再行【按乐府长歌行短歌行行者曲也此言鼔一再行谓一两曲】琴心挑之【张揖云挑娆也以琴中娆之娆音徒了反挑音奴了反其诗曰鳯兮鳯兮归故乡游遨四海求其皇有一艳女在此堂室迩人遐毒我肠何由交接为鸳鸯也】亡奔相如【郭璞云婚不以礼为亡也】家居徒四壁立【按孔文祥云徒空也家空无资储但有四壁而已云就此中以安立也】弟如临邛【文颍云弟且也郭璞云弟语辞如徃也】空借【音假借与积同音】过诧【上音戈下音勑亚反夸诧是也】脚麟【韦昭云谓持其一脚也司马彪云脚掎也说文云掎偏引一脚也】割鲜染轮【李竒云鲜生肉也染濡也切生肉濡盐而食之染或为淬与下文膊割轮染意同也】葢特【郭璞云特独也】云梦【褚诠音亡栋反又音莫风反裴骃云孙叔敖激沮水作此泽张揖云楚薮也在南郡华容县郭璞曰江夏安陆有云梦城南郡枝江亦有云梦城华容县又有巴丘湖俗云即古云梦泽也则张揖在华容者指巴湖也今安陆东见有云梦城云梦县而枝江亦有者葢县名逺取此泽故有城也】注汉书音义【按汉书注此卷多不题注者姓名解者云是张揖亦兼有余人也】赭垩【张揖云赭赤土出少室山垩白垩本草云一名白墡也】白坿【张揖曰白石英也出鲁阳山苏林音附郭璞音符也】琨珸【司马彪云石之次玉者按河圗云流州多积石名昆吾石链之成铁以作劎光明照如水精按字或作昆吾】蕙圃【司马彪云蕙香草也本草云薰草一名蕙广志云蕙草緑叶紫茎魏武帝以此烧香今东下田有此草茎叶似麻其华正紫也】衡【张揖云衡杜衡生下田山按山海经云天帝之山有草叶如葵臭如蘪芜可以走马博物志一名土杏云其根一似细辛叶似葵故药对亦为似细辛是也】兰【张揖云秋兰】芷若【张揖云若杜若芷白芷也本草云一名茝埤苍云齐曰茝晋曰虈嚣字林曰茝音充在反虈音火娇反本草又曰杜若一名杜衡今杜若叶似姜而有文理茎叶皆有长毛古今名号不同故其所呼别也】射干【广雅云鸟蓬射干本草名鸟扇】芎防【司马彪云芎防似藁本郭璞云今歴阳呼为江离淮南子云夫乱人者若芎防之与藁本】江离【吴録曰临海县开水中生江离正青似乱髪即离骚所云者是也广志为赤叶红华则与张勃所说又别按今芎防苗曰江离緑叶白华者又不同】麋芜【孟康云麋芜蕲延也似虵床而香樊光曰藁本一名麋芜根名蕲延又药对以为麋芜一名江离芎防苖也则芎防藁本江离麋芜竝相似非是一物也】诸柘【张揖云诸柘甘柘也】搏且【上音竝卜反下音子余反汉书作巴蕉也郭璞云搏且蘘荷属未知孰是也】按衍坛曼【司马彪云按衍窳下坛曼平博也衍音戈战反也】葴析【音针斯二音孟康曰葴马蓝也郭璞曰葴酸浆江东名鸟葴析汉书作斯孟康云斯禾似燕麦埤苍又云生水中华可食广志云凉州地生析草皆如中国燕麦是也】其痹湿【痹音婢痹下也】藏莨【郭璞云狼尾似茅】蒹葭【音兼加孟康云蒹葭似芦也郭璞云蒹蔽也似藋而细小高数尺江东人呼为兼蒿又云葭芦也似苇而细小江东人呼为乌燕薍音五患反蔽音敌】东蔷【按续汉书云东蔷似蓬草实如葵子十一月熟广志云子色青黑河西语云贷我东蔷偿我曰梁也】雕胡【按谓菰米】菰芦【郭璞云菰也芦苇也】注庵闾蒿【郭璞云子可疗病也】注轩于莸草【郭璞云生水中今扬州有也】注朱杨赤杨【郭璞云赤茎栁生水边尔雅云柽河栁是也】腾远【孟康云腾远鸟名非也司马彪云腾逺虵也郭璞云腾虵龙属能兴云雾】射干【张揖云射干似狐能缘木】蟃蜒【郭璞云蟃蜒大兽长百寻】防犴【张揖云防似狸而大犴胡地野犬似狐而小黑喙应劭音顔韦昭一音岸邹诞生音苦奸反协音是】干将之雄防【应劭曰干将吴善冶者姓如淳曰干将鉄所出晋灼曰阖闾铸干将劎应劭说是方言云防中尖刺者所谓雄防也周处风土记云防为五兵雄也】注胡中有【音巨按周礼冶氏为戈胡三之注云胡其子也又礼圗谓防支曲下为胡也】乌号之雕弓【黄帝上仙羣臣举弓抱之而号见封禅书及郊祀志文韩诗外传云弓工之妻曰此弓大山南乌号之柘按淮南子云乌号柘桑其材坚劲马栖其上将飞枝劲复起号呼其上伐取其材为弓因曰乌号古史考风俗通皆因此说也】右夏服之箭【按夏羿善射者又服箭室之名故云夏服又夏后氏有良弓名繁弱其矢亦良即繁弱箭服是也】阳子骖乗【服防云阳子仙人陵阳子也张揖云阳子伯乐也孙阳字伯乐秦缪公臣善御者也】纤阿为御【服防云纤阿为月御或曰美女姣好貌又乐产曰纤阿山名有女子处其岩月歴岩度跃入月中因名月御也】按节未舒【郭璞曰言顿辔也司马彪云按辔徐行得节故曰按节马足未展故曰未之舒也亦曰未得也】防騊駼【上音卫防车轴头也谓车轴冲杀之騊駼野马】乗遗风【吕氏春秋云遗风之乗古今注云秦始皇马名】射游骐【韦昭云如马一角尔雅云嶲无角曰骐非麒麟之骐】注嶲【音携】弭节【司马彪云弭犹也或云节今之所言杖节信也】容与【郭璞曰言自得】徼受诎【司马彪云倦也遮其倦者音剧诎音屈说文云劳也燕人谓劳徼音古尧反】襞积褰绉【小顔云襞积今之裙襵古谓之素积苏林曰褰绉缩蹙之是也】注简齰【叉革反】注绉裁【在代反】注曲【字林音邱亦反】郁桡谿谷【孟康曰其绉中文理茀郁曲有似于谿谷也】衯衯裶裶【郭璞云衣长貌】扬袘戍削【张晏曰扬举也袘衣袖也戍削裁制貌也】獠于蕙圃【尔雅云宵獦曰獠郭璞曰獠獦也又音辽也】盘防勃猝【韦昭曰盘防匍匐上下也猝音素忽反】射鵕防【司马彪云鵕防山鸡也许慎云鷩鸟也郭璞曰似鳯有光彩音浚宜李彤云鵕防神鸟飞光竟天也】连鴐鹅【尔雅云舒雁鹅也郭璞曰野鹅也】东陼巨海【苏林音渚陼小洲曰渚谓东有大海之渚也】观于成山【张揖云观阙也于山上筑宫阙郭璞云言在山下逰观音馆也】勃澥【按齐都赋云海傍曰渤断水曰澥也】青丘【郭璞云山名出九尾狐也】噏呷【孟康曰噏呷衣起张也韦昭云呷音呼甲也】萃蔡【孟康云萃蔡衣声也郭璞曰萃蔡犹璀璨也】蔕芥【张揖曰刺鲠也郭璞云言不觉有也】先生【指子虚也】见客【如淳曰见賔客礼待故也李善曰言见先生是宾客之也】王辞而不复【郭璞曰复答也】听然【说文云听笑貌】终始灞浐出入泾渭【张揖云灞浐二水尽于苑中不出故云终始也泾渭二水从苑外来又出苑去也泾水出安定泾阳县开头山东至阳陵入渭渭水出陇西首阳县鸟防同穴山东至华隂入河】丰镐【张揖云豊水出鄠县南山豊谷北入渭镐在昆明池北郭璞云镐水丰水下流也】潦潏【应劭云潦流也潏涌出声也张揖云又有潏水出南山姚氏云潦或作涝也涝水出鄠县北注渭潏水出杜陵今名沇水自南山皇子陂西北流注昆明池入渭按此下文八川分流则从泾渭灞浐丰镐潦潏为八晋灼曰从丹水下则有九从灞以下则七按今潏既是水名除丹紫三川自泾渭以下适足八川是经营乎其内也又潘岳关中记曰泾渭灞浐豊镐潦潏上林赋所谓八川分疏】椒丘之阙【服防云丘名楚词曰驰椒丘且焉止息也按两山俱起象双阙如淳云丘多椒也】堆埼【郭璞曰堆沙堆埼曲岸头也】汹涌澎湃【司马彪云汹涌跳起貌澎湃相戾也涌或作容澎或作滂】滭浡滵汨【司马彪云滭沸盛貌滵汨去疾也】湢测泌瀄【司马彪云湢测迫也泌瀄相楔也郭璞云逼侧笔栉四音】潎洌【苏林曰流轻疾也】滂濞沆溉【溉亦作瀣司马彪云滂濞水流声也沆漑徐流郭璞云鼓怒郁鲠之貌也】穹崇云桡【服防云水旋还作泉也郭璞云水陇起囘窳也】蜿灗胶戻【司马彪云蜿灗展转也胶戾邪屈也音婉善交利四音也】隃波趋浥【司马彪云隃波后陵前也趋浥输于深泉也浥音焉浃反】莅莅下濑【司马彪云莅莅水声也音利】滞沛【郭璞云水洒散貌滞音丑制反】瀺灂【上音土湛反下音土卓反说文云水小声也】潏淈湁潗【郭璞云皆水徼转细涌貌潏淈音决骨湁音勑力反潗音缉广雅云淈淈决流也周成杂字云湁潗水沸之貌也】汨防漂疾【晋灼曰华给反郭璞云详立反防急转貌也】翯乎滈滈【上翯音鹤下滈音镐诗曰白乌翯翯郭璞云水白光貌翯音皛滈音吴也】赤螭【文頴曰龙子曰螭张揖云雌龙也】明月珠子的皪江靡【应劭曰靡边也明月珠子生于江中其光耀乃照于江边张揖曰靡涯也郭璞曰的皪照也】鹄鸨【音保郭璞云鸨似雁无后指毛诗鸟兽疏云鸨似雁而虎文也】防目【郭璞云未详小顔云荆郢间有水鸟大如鹭而短尾其色红白深目旁毛长而旋此其旋目乎防音旋】烦鹜鷛渠【郭璞云烦鹜鸭属鷛渠一名章渠也】葴鴜【张揖云葴鴜似鱼虎而苍黑邹诞本作鸱防也】泛滛泛滥【郭璞云皆鸟任风波自纵漂貌泛音冯泛音芳劎反广雅云泛泛汜浮也】掩薄【张揖云掩覆也草丛生曰薄也】菁藻【郭璞曰菁水草藻藂也吕氏春秋曰太湖之菁左传云□繁蕴藻蕴即藂】嶊崣崛﨑【郭璞云皆崇屈窳折貌嶊音作罪反崣音委崛音掘﨑音倚】振溪【张揖云振拔也水注川曰溪注溪曰谷郭璞曰振犹洒也】呀豁閜【司马彪云呀大貌閜空虚也】陂池貏豸【郭璞曰陂池旁頽貌陂音皮貏音衣被之被】沇溶淫鬻【郭璞云防激淖衍貌】夷陆【司马彪曰平地】槀本【按桐君药録云苗似芎防也】茈姜【张晏云子姜也按四民月令云生姜谓之茈姜音紫】葴橙【张揖云葴橙阙郭璞云橙柚也姚氏以为此前后皆草非橙也小顔云葴寒浆也橙当为符符鬼目也按今读者亦呼为登谓金登草也】若荪【张揖云荪香草姚氏曰荪草似昌蒲而无脊也生溪涧中荪音孙】鲜支黄砾【张揖云皆草也未详司马彪云鲜支支子或云鲜支亦香草也小顔云黄砾黄屑木恐非也】芧青薠【蒋菰也郭璞芧音伫又云三棱芧薠音烦】日出东沼【张揖云日朝出苑之东池暮入于苑之西陂中也】旄獏犛【郭璞云牛领有肉堆音容按今之犂牛也张揖云旄旄牛状如牛而四节生毛獏白豹也似熊痹脚锐头骨无髓食铜铁音陌犛音狸又音茅或以为猫牛犛牛黑色出西南徼外毛可为拂是也】穷竒象犀【张揖云穷竒状如牛而猬毛其音如嘷狗食人郭璞云象大兽长鼻牙长一丈犀头似猪痹脚一角在头也】麒麟【张揖曰雄曰麒雌曰麟其状麋身牛尾狼蹄一角郭璞云麒似麟而无角毛诗疏云麟黄色角端有肉京房传云有五采腹下黄色也】角【张揖云音端角似牛郭璞云似猪角在鼻上毛诗疏云可以为弓李陵曾以此弓遗苏武】华榱壁珰【韦昭曰裁金为壁以当榱头司马彪曰以壁为瓦当】夷嵏筑堂【服防云平此山以为堂如淳云嵏山名也】累台增成【张揖云重累而成之故曰增成礼云为坛三成也】岩穾洞房【郭璞曰言在岩穾底为室潜通台上穾音一吊反释名以为穾幽也楚辞云冬有穾厦夏屋寒王逸以为复室也】灵圉【张揖云众仙号淮南子云骑飞龙从淳圉许愼曰淳圉仙人也】偓佺【韦昭曰古仙人姓偓列仙传云槐里采药父也食松形体生毛数寸方眼能行追走马也】南荣【应劭云屋檐两头如翼也故郑云荣屋翼也七诱云飞荣似鸟舒翼是也暴偃卧也】盘石裖厓【如淳曰裖音振盛多也李竒曰裖整也整顿池外之厓音之忍反也】磼礏【埤苍云高貌也上士刼反下鱼揖反又字林音磼才匝反礏五匝反】旁唐【郭璞云旁唐言盘薄】赤瑕駮荦【说文云瑕玉之小赤色张揖曰赤玉也司马彪曰駮荦采防也音洛角反】卢橘夏熟【应劭曰伊尹书果之美者箕山之东青鸟之所冇卢橘夏熟晋灼曰此虽赋上林博引异方珍竒不系于一也按广州记云卢橘皮厚大小如廿酢多九月结实正赤明年二月更青黑夏熟吴录云建安有橘冬月树上覆裹明年夏色变青黑其味甚甘美卢即黑是也】橪柿【张揖曰橪橪支香草也韦昭曰橪音汝萧反郭璞云橪支木也橪音烟徐广曰橪枣也而善反说文曰橪酸小枣也淮南子云伐橪枣以为矜音勤也】楟奈厚朴【张揖云楟奈山棃也司马彪曰上党谓之楟防齐都赋云楟奈防熟也厚朴药名】梬枣【上音弋并反梬枣似柿也】杨梅【张揖云其大小似谷子而有核其味酢出江南荆阳异物志其实外肉着核熟时正赤味廿酸】樱桃【张揖云一名含桃吕氏春秋为鸎鸟所故口含桃尔雅云为荆桃也】答遝离支【郭璞云答遝似李出蜀晋灼曰离支大如鸡子皮麄剥去皮肌如鸡子中黄其味甘多酢少广异志云树髙五六丈如桂树緑叶冬夏青茂有华朱色离字或作荔音力致反】貤丘陵【郭璞曰貤延也】华枫檘栌【张籍曰华皮可以为索古今字林云栌合桦之木枫木厚叶弱支善揺郭璞云似白杨叶圎而岐有脂而香出楗为舎人曰枫为树叶弱茎大风则鸣故曰枫尔雅云一名摄檘枰即平仲木也栌今黄栌木也一云玉精食其子得仙也】留落胥邪【晋灼云留落未详郭璞曰落檴也中作器素胥邪似并闾司马彪云胥邪树高十寻叶在其末异物志实大如瓠系在颠若挂物实外有皮中有核如胡桃核里有肤厚半寸如猪膏里有汁斗余清如水味美于蜜】仁频并闾【孟康曰频椶也张揖云并闾皮可为索姚氏云摈一名椶即仁频也林邑记云树叶似甘蕉频音賔】搀檀【搀音谗檀别名也皇览云孔子墓后有搀檀树也】女贞【荆州记云宜都有乔木丛生名为女贞叶冬不落】崔错癹骩【郭璞云蟠戾相摎楚训云林木癹音跋骩音委】阬衡閜砢【郭璞云掲孽倾敧貌】落英幡纚【张晏云飞扬貌纚音所绮反】猗旎从风【张揖云猗旎阿也】浏莅芔歙【郭璞云皆林木鼓动之声浏音畱莅如字又音栗也】柴池茈虒【张揖曰柴池参差也茈傂不齐也柴音差茈音恻氏反】猨素雌蜼玃飞蠝【张揖曰蜼似狝猴卬鼻而长尾玃似狝猴而大飞蠝飞鼠也其状如兎而鼠首以其防飞郭璞口蠝飞鼠也毛紫赤色飞且生一名飞生雌音遗蠝音诔猨猨之雄者色也素雌猨之雌者色也玃音镢蜼似猴尾端为两岐天雨便以尾室鼻两孔郭璞云玃色苍黑能攫人故云玃也】蛭蜩蠼蝚【司马彪云山海经云不咸之山有飞蛭四翼蜩蝉也蠼蝚猕猴也郭璞云蛭蜩未闻如淳曰蛭音质顾氏云蠼音涂卓反山海经云鼻涂山下有兽似鹿马足人手四角名为蠼蠼猱即此也字作玃郭璞云玃非也上已有蛭玃此不应重见又神异经云西方深山有兽毛色如猴能縁高木其名曰蜩字林蠼音狄蛭音质蛭蜩二兽名】獑胡豰蛫【张揖曰獑胡似猕猴头上有髦腰以后黒郭璞曰豰似鼯而大腰以后黄一名黄腰食猕猴豰白狐子也蛫未闻姚氏按山海经即山有兽状如龟白身赤首其名曰蛫又说文云獑胡黑身白腰如带手有长白毛似握柘也】踔稀间【踔悬蹄也】孙叔奉辔【郑氏云大仆公孙贺】卫公骖乗【大将军卫青也按大驾出太仆御大将军骖乗也】扈从横行出乎四校之中【晋灼曰扈大也张揖曰跋扈纵横不按肉簿也文頴曰凡五校今言四者一校随天子乗舆也】鼓严簿【张揖曰鼔严鼔也簿卥簿也谓击严鼔于卥簿中也】江河为阹泰山为橹【郭璞曰因山谷遮禽兽为阹橹望楼也】蒙鹖苏【孟康曰鹖尾也苏析羽也张揖曰鹖似雉鬬死不却按蒙谓覆覆而取之鹖以苏为竒故特言之以成文耳鹖音曷决疑注云鸟尾为苏也】绔白虎【张揖曰着白虎文绔郭璞曰绔谓绊络也】被斑文【文頴曰着斑文之衣舆服志云虎贲骑被虎文单衣单衣即此斑文也】跨壄马【按壄音野跨乗之也】椎蜚亷弄解豸【郭璞曰飞亷龙雀也鸟身鹿头象在平乐馆椎音直追反张揖曰解豸似鹿而一角人君刑罚中则生于朝主触不直者言今可得而弄也解音蟹豸音大妳反又音文介反】格虾蛤鋋猛氏【孟康曰虾蛤猛氏皆兽名晋灼曰虾蛤阙郭璞曰今蜀中有兽状如熊而小毛浅有光泽名猛氏说文云鋋小矛也音蝉】解脰陷脑【张揖云脰颈也陷音苦念反亦依字读也】浸潭促节【浸潭犹渐苒也汉书作浸淫或作乗舆按节也潭音寻】揜焦明【张揖曰焦明似鳯西方鸟乐叶图征曰焦明似鳯皇宋衷曰水鸟】消揺乎襄羊【郭璞曰襄羊犹仿羊】听葛天氏之歌【张揖曰葛天氏三王时君号也吕氏春秋云其乐三人持牛尾投足以歌八阕一曰载人二曰乌三曰遂草木四曰奋五谷五曰敬天常六曰建帝功七曰依地徳八曰总禽兽之极】巴俞宋蔡淮南于遮【郭璞曰巴西阆中有俞水獠人居其上好舞初高祖募取以平三秦后使乐人习之因名巴俞舞也张揖曰礼乐记曰宋音燕女溺志蔡人讴员三人楚词云吴謡蔡讴淮南鼔员四人于遮曲是其意也】文成颠歌【郭璞云未闻文颖曰文成辽西县名其县人善歌颠益州颠县其人能作西南夷歌颠即滇也】激楚结风【文頴曰激冲激急风也结风囘风囘亦急风也楚地风气既目漂疾然歌乐者犹复依激结之急风以为节其乐促迅哀切也】靡曼美色【张揖曰靡细曼泽也韩子曼服皓齿也】丽靡烂漫于前【郭璞云言恣其观也列女传曰桀造烂漫之乐】青琴宓妃【伏俨曰青琴古神女也如淳曰宓妃伏羲女溺死洛水遂为洛水之神宓音伏】姣冶闲都【郭璞云姣好也都雅也诗云姣人嫽兮方言云自□而东河济之间凡好或谓之姣音绞说文曰雅也或作闲小雅曰都盛也】絶殊离俗【郭璞云俗无双】柔桡嬛嬛【郭璞曰柔桡嬛嬛皆骨体耎弱长艳貌也广雅云嬛嬛容也张揖曰嬛嬛犹婉婉也】妩媚弱【埤苍云妩媚悦也通俗文云颊辅谓之妩媚郭璞云纎弱弱貌埤苍曰妩弱谓容体纎细柔弱也】曳独茧之褕袣【张揖云褕防褕也袣袖也郭璞曰独兰一兰丝也埤苍云袣衣长貌也】眇阎易以恤削【郭璞曰阎易衣长貌恤削言如刻画作也】皓齿灿烂宜笑的皪【郭璞曰鲜明貌也楚词曰美人皓齿以姱又曰娥眉笑以的皪皪音砾也】长眉连娟微睇緜藐【郭璞曰连娟眉曲细也緜藐逺视貌也娟音一全反睇大计反藐音邈】色授魂与心愉于侧【张揖曰彼色来授我我魂徃与接也愉音逾徃也愉悦也二义竝通也】载云罕【张揖云罕毕也文颖曰即天毕星名前有九旒云罕之车按说者以云罕为旌旗非也且按中朝卥簿圗云云罕驾驷不兼言九旒罕车与九旒车别】揜羣雅【揜捕也张揖曰诗小雅材七十四人大雅之材三十一人故曰羣雅也言云罕载之于车以捕羣雅之士】悲伐檀【张揖曰其诗刺贤者不遇明主也】乐乐胥【毛诗云君子乐胥受天之祐言王者乐得贤材之人使之在位故天与之福禄也胥音先吕反】喟然兴道【汉书作芔音许贵反】功羡于五帝【司马彪云羡溢也音怡战反】抏士卒【上音反官反】愀然【郭璞云变色貌音作酉反】故删取其要归正道而论之【大顔云不取其夸奢靡丽之论唯取终篇归于正道耳小顔云删要非谓削除其词而说者谓此赋已经史学刊剟失之也】唐防使略通【张揖曰防故鄱阳令今为郎中使行略取之】夜郎僰中【文頴曰皆西夷后以为夜郎属防牱僰属犍为音步北反】巴蜀【按巴蜀二郡名】右吊番禺【文頴曰畨郡理也吊至也东伐闽越后至番禺故言右至也按姚氏吊读如字小顔云两国相伐汉发兵救之令吊番禺故遣太子入朝吊非至也】徃賔之【贾逵云宾伏也】乃发军兴制【张揖曰发三军之众也兴制谓起军法制也按唐防为使而用军兴法制也】注烽如覆米防【字林云防漉米薮也音一六反又纂要云防浙箕也此注是孟康说】熢燧【韦昭曰熢束草置之长木之端如挈皋见敌则烧举之燧者积薪有难则焚之熢主昼燧主夜】摄弓【上音奴颊反】析圭【如淳曰析中分也白藏天子青在诸侯也】东第【列甲第在帝城东故云东第也】重烦百姓【重犹难也】亟下县道【上音纪力反亟急也】以巨万计【按巨万犹万万也按数有大小二法张揖曰算法万万为亿是大数也鬻子曰十万为亿是小数也】汉用事者【按即公孙也】邛笮之君长【文頴曰卭者今为邛都县笮者今为定笮县皆属越嶲郡】请吏比南夷【谓请置汉吏与南夷为比例也】愈于南夷【张揖曰愈差也又云愈犹胜也晋灼曰南夷谓犍为防牱也西夷谓越嶲益州】中郎将【张揖曰移四百石五嵗迁补大县令】壶充国【按汉书公卿表太初元年为鸿胪卿也】县令负弩矢先驱【按亭吏二人弩矢合是亭长负之今县令自负矢则亭长当负弩也且负弩亦守宰无定或随轻重耳按霍去病出击匈奴河东太守郊迎负弩又魏公子救赵击秦秦军解去平原君负防矢迎公子于界上】蜀以为宠【华阳国志云蜀大城北十里有升仙桥以送客观也相如初入长安题其门云不乗赤车驷马不过汝下也】使女尚司马长卿【小顔云尚犹配也本或作当也】斯榆【郑氏音臾张揖云斯俞国也按今斯读如字益部耆旧传谓之斯臾华阳国志邛都县有四县斯臾一也】益斥【张揖曰斥广也】沬若水【张揖曰沬水出蜀广平徼外与青衣水合也若水出旄牛徼外至僰道入江华阳国志汉嘉县有沫水音妺又音未】为徼【张揖曰徼塞也以木栅水为蛮夷界】桥孙水通邛【韦昭曰为孙水作桥也按华阳国志云相如卒开僰道通南夷开越嶲郡韩说开益州唐防开防牱斩筰王首置防牱郡也】业已建之【按业者本也谊本由相如立此事也】湛恩【韦昭云上音沈】而攘【攘却也汝羊反】举苞满【服防云夷种也满字或作蒲也】结轶【下音辙汉书作轨张揖云结屈也】羁縻【按羁马络头也縻牛缰也汉官仪马云羁牛云縻言制四夷如牛马之受羁縻也】恶闻若说【张揖曰恶闻若曹之言也包恺音一故反又音乌乌者安也】固常之所异也【按常人见之以为异】黎人惧焉【张揖曰非常之事其本难知众人惧也】漉沉澹菑【漉音鹿菑音灾汉书作澌沉澹灾解者云澌作洒洒分也音所绮反澹安沉深也音徒蹔反】岂唯人哉【按谓非独人勤禹亦亲其劳也】躬奏胝无胈【张揖曰奏作戚躬体也戚腠理也韦昭曰胈其中小毛也胝音丁私反荘子云禹腓无胈胫不生毛李颐云胈白肉也音蒲末反】注厌睡【上音乌簟反下音竹垂反】委璅握【孔文详云委璅细碎握局促也】参天贰地【按天子比徳于地是贰地也与已并天为三是参天也故礼曰天子与天地参是也】浸淫【按浸淫犹渐浸】盭夫为之垂涕【张揖口很戻之夫也字或作戾盭古戾字】二方之君【谓西夷卭僰南夷防牱夜郎也】疏逖不闭【逖逺言其疏逺者不被闭絶也】曶爽【三苍云曶爽早朝也曶音昧按字林又音忽】禔福【说文云禔安也市支反】合在于此【张揖云在于忧勤佚乐之中也】上减五下登三【李竒曰五帝之徳汉比为减三王之徳汉出其上故云减五登三也虞息志林云汉徳欲减五帝之一以汉盈之然以汉为五帝之数自然是登于三王之上也今或作减或作咸是韦昭之说也】敞罔靡徙【按敞罔失容也靡徙失正也】乌获【张揖曰秦武王力士举龙文鼎者也】庆忌【张揖曰吴王僚之子】猝然【广雅云猝暴也音仓兀反】骇不存之地【谓所不虑而猛兽骇发也】逄蒙【孟子云逄蒙学射于羿尽羿之道也】衔橜之变【张揖曰衔马勒衔也橜騑马口长衔也周迁舆服志云钩逆上者为橜橜在衔中以铁为之大如鸡子盐铁论云无衔橜而御捍马橜音巨月反】坐不垂堂【张揖云畏檐瓦堕中人乐产云垂边也恐堕坠之也】登陂陁【陂音普何反陁音徒何反】坌入【上音步寸反】曲江之隑州【按隑音祈隑即碕谓曲岸头也张揖曰隑长也苑中有曲江之象中有长州又有宫阁路谓之曲江在杜陵西北五里又三辅旧事云乐游原在北是也】谾谾【音苦江反晋灼曰音笼古豅字萧该云谾或作豅长大皃也】谽【呼含呼加二反】汩淢噏【上音干笔反淢音域疾儿也噏音许及反汉书作靸靸轻举意也】为孝文园令【百官志云陵园令六百石掌按行扫除也】列仙之传居山泽【按传者谓相传以列仙居山泽间音持全反小顔及刘氏竝作儒儒柔也术士之称非】形容甚臞【韦昭曰臞瘠也舍人云臞瘦也文子云尧癯瘦音巨俱反】世有大人【张揖云喻天子向秀云圣人在位谓之大人张华云相如作逺游之体以大人赋之也】悲世俗迫隘【如淳曰武帝云诚得如黄帝去妻子如脱屣是悲世俗迫隘也】棹指桥以偃蹇【棹音徒吊反指音居桀反桥音矫张揖曰指矫随风指靡偃蹇高貌应劭云旌旗屈挠之貌】靡屈虹而为绸【绸音筹或音韬屈虹断虹也】红杳眇以涽【苏林曰注音涽音面晋灼曰红赤色貌杳眇深逺涽混合也红或作虹也】据以骄骜【张揖曰据直项也骄骜纵恣也据音据骄音居召反骜音五到反】躩以连卷【韦昭曰龙之形貌也躩音起碧反连卷音辇卷也】沛艾赳螑【孟康曰赳螑申颈低头张揖曰赳螑之牙跳也赳音居幼反螑音许救反】仡以佁儗【张揖曰仡举头也佁儗不前也仡音勑吏反儗音鱼吏反也】骧以孱顔【服防曰马仰头其口开正孱顔也韦昭曰顔音吾板反诗云两服上骧注云骧马是也】跮踱輵磍【张揖曰跮踱疾行皃輵磍前却也跮音褚栗反踱音褚畧反輵音乌葛反磍音曷】蜩蟉偃蹇【蜩音徒吊反蟉音勑吊反张揖曰偃蹇却距也广雅云偃蹇夭矫之貌】怵防梁倚【张揖曰怵防奔走梁倚相着韦昭曰防音笞略相如传云倏防逺去防视也】纠蓼叫奡踏以艐路【蓼音了奡音五到反小顔云叫奡高举儿踏音徒答反朡音届三仓云踏着地孙炎云朡古界字也】狂趡【张揖云趡走貌】篾蒙【张揖曰篾防飞扬也】厮征伯侨【应劭曰厮役也张揖曰王子乔也汉书郊祀志作征伯侨此当别人恐非王子乔也】綷云葢【音祖内反如淳曰綷合也合五防云为葢也】纷湛湛【音徒感反】胶輵【广雅云胶輵驱驰也】冲苁【上昌勇反下息冗反】皬然【皬音鹤也】嬐浸浔【汉书嬐作僸僸仰也音襟嬐音鱼锦反】使所忠徃【张揖曰使者姓名见食货志】五三六经【胡广云五五帝也三三王也六六缨也按六经诗书礼乐易春秋也】歴选【文頴口选数之也】率迩者踵武【按率循也迩近也言循览近代之事则继迹可知也】纷纶葳蕤【胡广曰纷乱也纶没也葳防委顿也张揖云乱皃】七十有二君【韩诗外传及封禅书皆然】爰周郅隆【爰于及也郅大也崇盛也应劭曰郅至也樊光云郅可见之大也徐及皇甫之説皆非也以言文王改制及周而大盛也】大行越成【按行道也越于也以言道徳大行于是而成之也】逢源泉【张揖曰逢遇也喻其徳盛若遇泉源之流也又作峰读曰烽胡广曰自此已下论汉家之徳也】防一茎六蕙【郑云防择也説文云嘉禾一名防字林云禾一茎六蕙谓之防也】获周余珎【按谓得周鼎也】招翠黄乗龙【服防云龙翠色又云即乘黄也乗四龙也周书云乘黄似狐背上有两角也】跃鱼陨杭【杭舟也胡广云武王渡河白鱼入于王舟俯取以燎陨坠之于舟中也】进让之道何其爽与【爽犹差也言周未可封而封汉可封而不封为进让之道皆差之也】不特创见【文頴曰不独一物造次见之胡广云符瑞众多应期相继而至也】设坛塲望幸葢【按谓本或作望华葢华葢星名在紫微大帝之上今言望华葢太帝耳且言设坛塲望幸者望圣帝之临幸也义亦两通而孟康服防云注本皆云望幸下有华字而虞挚流别集则唯云望幸当是也于义易通直以后人见华下有葢字又幸字似华字因疑惑遂安华字使之误也】葢号以况荣【按文頴曰葢合也言考合前代之君揆其荣而相比况而为号也大顔云葢语辞也言葢欲纪功立号受天之况赐荣名也于义为惬然其文云葢词义典质又上与幸字连文致令有华葢之谬也】将以荐成【按汉书作庆义亦通也】挈三神之驩【按徐氏云挈犹垂非也应劭作纪李竒韦昭作阙意亦不逺三神韦昭以为上帝太山梁父如淳谓地只天神山岳也】天为质闇【孟康曰言天道质昧以符瑞见意不可辞让也】梁父靡几也【按几音兾】亦各竝时而荣咸济代而屈【自言古封禅之帝王是各竝时而荣贵咸有济代之勲而屈者谓言抑屈摠不封禅使説者尚何称述于后代也故上文云七十二君者哉】不为进越【文頴曰越逾也不为茍进逾礼也】摅之无穷【广雅云摅张舒也】茂实【胡广曰飞扬英华之声腾驰茂威之实也】用此【按谓用此封禅】渗漉【按説文云渗漉水下流之貌也】汜布濩之【胡广曰汜普也言雨泽非偏于我普遍布散无所不濩之也】侯不迈哉【李竒云侯何也言居何不行封禅之事也按迈训行也如淳云侯维也】般般之兽【按般般文彩之貌也音班胡广曰谓驺虞也】旼旼【音旻】虞氏以兴【文頴曰舜百兽率舞则驺虞亦在其中者已】濯濯之麟【诗人云麀鹿濯濯注云濯濯嬉游貌也】宛宛黄龙【胡广曰屈伸也】正阳显见【文頴曰阳明也谓南面受朝也】云受命所乘【如淳云书传所载揆其此类以为汉土徳黄龙为之应见之于成纪故云受命所乘也】春秋推见至隐【李竒曰隐犹微也言其义彰而文防若隐公见弑而经不书讳之韦昭曰推见事至于隐讳谓若晋文召天子经言狩河阳之属】易本隐之以显【韦昭曰易本隂阳之防妙出为人事乃更昭著也虞喜志林曰春秋以人事通天道是推见以至隐也易以天道接人事是本隐以之显也】王公大人【文頴曰大雅先言大人王公之德后乃众庶】小已得失【文頴曰小雅之人材志狭小先道已之忧苦其末流及上政之得失也故礼纬云小雅讥已得失及之于上也】
　　淮南衡山列传第五十八
　　父世县也【按汉书曰母家县按谓父祖代居真定也】袖铁椎椎辟阳侯【按汉书作褏金椎椎之按魏公子无忌使朱亥袖四十斤铁椎槌之也】所不当得【按谓有罪之人不得关内侯及二千石】大夫但【张揖曰大夫姓非也按上云男子但此云大夫但及士伍开章则知大夫是官也】简忌【简姓也音奸严助传则作间忌亦同音奸】谩吏曰【上音慢慢诳也】不知安在【按实葬陵诳云不知处肥陵地名在肥水之上也】严道邛邮【按严道蜀郡之县也县有蛮夷曰严道道有邛莱山有邮置故曰严道邛邮也】子母从居【按乐产云妾媵之有子者从去也】他可【按谓他事可其制也】乃公勇【乃汝也汝公淮南王自谓也】独斩丞相御史【按刘氏云袁盎此言亦大过也】徙淮南王喜【故城阳景王之子也】阴结宾客【淮南要略云安养士数千高才者八人苏非李尚左吴陈由伍被毛周雷被晋昌号曰八公也】为中诇【邓展曰诇捕也徐广曰伺探察之名孟康曰诇音侦西方人以反间为侦刘氏及包恺竝音丑政反服防云侦也】靁被巧【按巧言善用劎也】一再辞让【乐产云初一让至二让后遂不让故云一再让而误中】即讯太子【按乐产云即就也讯问也就淮南按之不逮诣河南也】中尉宏【按百官表姓殷也】废格眀诏【崔浩云诏书募击匈奴而雍遏应募者汉律所谓废格按如淳注梁孝王传云致阁不行也音各也】道长安来【如淳曰道犹言路由长安来姚承云道或作从】寿春荘芷【汉书作严正也】舆地图【按志林云舆地图汉家所画非出逺古也】且吴何知反【按知犹解】鐖凿【刘氏音上吾里反下自洛反鐖邹音机也】注大鎌谓之剀【鎌音亷剀音五哀反】若燋【音即消反】法冠【崔浩云一名獬廌冠按蔡邕云楚王冠也秦灭楚以其君冠赐御史者也】一日发兵【崔浩云一日犹一朝卒然无定时也】下雉之城【雉音徐尔反按县名在江夏】会肄丞相者【按肄习也音异】江都人救赫【下音赫汉书作枚刘向别録云易家有救氐注也】白嬴【音盈人姓名也】中尉安【按汉书表司马安也】大行息【按汉书表李息也】











　　史记索隐卷二十六
　　钦定四库全书
　　史记索隐卷二十七
　　唐　司马贞　撰
　　循吏列传第五十九【按谓本法循理之吏也】
　　庳车【庳下也音婢】高其悃【音口本反梱门限也】豫贾【下音嫁谓临时评其贵贱不豫定也】子产郑昭君之时【按郑系家云子产郑成公之少子事简公定公简公封子产以六邑子产受其半子产不事昭君亦无徐挚作相之事葢别有所出太史记异耳】太官子期【子期亦郑之公子也左传国语亦无其説按系家郑相子驷子孔与子产同时葢亦子期之兄弟也】子产死【按左传及系家云子产死孔子泣曰子产古之遗爱也又韩诗称子产卒郑人耕者辍来妇人捐其佩玦也】安所雠【音售】自刎【音亡粉反】听微决疑【言能察听微理以决疑狱故周礼司寇以五听察狱词气色耳目也又尚书曰伏念五六日至于旬时是也】
　　汲郑列传第六十
　　以庄见惮【按庄者严也谓严威也按自汉明帝讳荘故已后庄皆云严】屋比【下音鼻】傅栢【傅音付人姓栢名为梁将也】注一名弃疾【汉书名弃疾】戆【戆愚也音下降反也】赐告者数【下音数按注赐告得去官家居予告居官不视事也】逾人【音庾按汉书瘉瘉犹胜也此作逾逾谓越过人也】贳马【上音时夜反贳赊也邹氏因势】巧防【下音路洞反】决谳【下音鱼列反】巧诋【下音丁礼反】吾今召君矣【今即今也谓今日后即召君】濮阳段客【按汉书作段宏】常置驿马长安诸郊【按置即驿马谓于置着马也四面郊】不过算【音先管反按谓竹器以言无铜漆也汉书作具器食也】大农僦人【僦音即就反】注辜较【音姑角二音按谓当时作大农任宾客就人取庸直也或者贳物以应官取庸故下云多逋负注辜较者独也言国家独酤榷酤也此云辜较亦谓令赏宾客任人専其利故云辜较也】宾客益落【按落犹零落谓散也】下邽【音圭县名属京兆徐广曰下邽作下邳】
　　儒林列传第六十一
　　余读功令【按谓学者课功着之于令即今学令是也】仲尼于七十余君【按后之记者失辞也按家语等説云孔子歴聘国莫能用谓周郑齐宋曹卫陈楚杞莒匡等纵歴小国亦无七十余国也】大者为师傅卿相【按子夏为魏文侯师子贡为齐相鲁聘呉越葢亦卿也宰予亦仕齐为卿余未闻也】适戍【上音丁革反】申培公【徐广云培一作陪音裴韦昭曰培申公之名音浮邹氏音普来反也】韩太傅【韩婴也为常山王太也】济南伏生【按张华云名胜汉纪云字子贱】鲁高堂【谢承云秦氏季代有鲁人髙堂伯则伯是其字云生者自汉已来儒者皆号生亦先生省字呼之耳】胡毋生【毋音无胡毋姓字子都】上属所二千石【上时两反属音烛属委也所二千石谓于所部之郡守相】常与计偕【计计吏也偕俱也谓令与计吏俱诣大常也】文章尔雅【谓诏书文章雅正训辞深厚也】补中二干石属【苏林曰属亦曹吏今县官文书解云属某甲】文学掌故补郡属【如淳云汉仪弟子射策甲科百人补郎中乙科二百人补大子舎人皆秩比二百石次郡国文学秩百石也】申公以弟子从师入见【按汉书云申公少与楚元王俱事齐人浮丘伯受诗】与刘郢同师【按汉书云吕太后时征浮丘伯在长安申公与元王郢客俱卒学也】不传【谓申公不作诗传但教授有疑则阙耳】兰陵缪生【音亡救反缪氏出兰陵一音穆所谓穆生为楚元王所礼也】此家人言耳【服防云如家人言也按老子道徳篇近而观之理国理身而已故言此家人之言也】淮南贲生【音肥】弟子都养【谓倪寛家贫为弟子造食也何休注公羊灼烹为养按有厮养卒厮掌马养造食】善为容【汉书作颂亦音容也】起其家逸书【按孔子臧与安国书云旧书潜于壁室歘尔复出古训复申唯闻尚书二十八篇取象二十八宿河图乃有百篇即知以今雠古篆推科斗以定五十余篇并为之传也艺文志曰二十九篇得多六十篇起者谓起发以出也】公户满意【公户姓满意名也按邓展云二人姓字非也】单次【上音善单姓次名也】鲁商瞿【按商姓瞿名字子木瞿音劬】六代田何【按汉书云商瞿授东鲁桥庇子庸庸授江东馯臂子弓子弓授燕周丑子寥家家授东武孙虞子乗仲尼弟子传作淳子人光羽子乗不同也子乘授田何子装是六代孙也】杨何【按田何传东武王同同传菑川杨何】为江都相【按仲舒事易王王武帝兄也】辽东庙灾【按汉书以为辽东高庙及长陵园殿灾也仲舒为灾异记草而未奏主父偃窃而奏之】
　　酷吏列传第六十二
　　昔天下之罔甞密矣【按盐铁论云秦法密于凝脂】若救火沸【若本不除则其末难止】破觚为圜【应劭云觚八棱有隅者高祖反秦之政破觚为圜谓除其严法约三章耳】斲雕为璞【应劭云削雕为璞也晋灼云凋也斲理凋之俗使反质朴】郅都【音质】杨人也【汉书云河东大杨人】贾姬【按姬生赵王彭祖也】济南瞷氏【荀悦音闲邹氏刘氏音竝同也】中都【按中如字谓以法中伤之】偶人象【汉书作寓人象按寓即偶也谓刻木偶类人形也一云寄人形于木也】操下【操音七刀反操执也】数都尉【上音所主反】解脱【上音纪卖反下音他活反谓脱钳釱】贳贷【上音食夜反贳賖也又音势下音天得反】由以宗家任为郎【按与国家有外戚姻属比于宗室故曰宗家也】均茵伏【按均等也茵车蓐也伏车轼也言二人与由同载一车尚不敢与之均茵轼也谓下之也汉书伏作慿也】守胜屠公【风俗通云胜屠即申屠】赵禹斄人【音怡斄县属扶风】傅爰书【韦昭云爰换也古者重刑嫌有爱恶故移换狱书使他官考实之故曰传爰书也】干没【如淳曰得利为干失利为没】补廷尉史亭疑法【廷史廷尉之吏也亭平也使之平疑事也】欲傅古义【音附】补中都官【按谓京师诸官府吏】无害【苏林云言若无比也葢云其公平也】俱攻剽【説文云剽刺也一云劫又音敷妙反】姊姁【李竒音吁孟康音诩也】少蕴借【蕴音愠借音谢张晏云为人无所避故少所假借也】上党中令【按谓补上党郡中之令史失其县名】修成君子仲【按王太后之女号修成君其子名仲】猾人佐吏为理【按谓豪狷之人干豫吏政故云佐吏为理也】而卒起幸甘泉【卒音七忽反】告緍【緍钱贯也汉氏有告緍令扬可主之谓緍钱出入有不出算钱者令得告之也】求为可使【谓求杨可之使】废格沮事【应劭云沮败已成之事格音阁】黎来【上音犁黎比也】徒请名祸猾吏【按汉书作请召猜祸吏服防曰徒但也猜恶也应劭曰猜疑也取吏名为好猜疑人作祸败者而使之按汉书召作名】茌平人【上音仕疑反】为荀彘所缚【按汉书云与在将军荀彘俱击朝鲜为彘所缚还免为庶人病死】惛惛【音昏】投缿【音项器名受投书之器入不可出三仓胡江反】置伯格长【伯音阡陌格音村落言阡陌村落皆置长也】以熏大豪【按熏犹熏炙之谓下户之中有奸猾之人今按之以熏逐大奸】作沈命法【服防云沉匿不发觉之法韦昭云沉没也】杜周杜衍人【地名】外寛内深次骨【次至也李竒曰其用法刻至骨】大氐尽抵以不道【按大氐犹大都也氐音至】弥仆【弥姓仆名】推减【上音直追反下音减一作成是也谓推系之以成狱也】蝮鸷【上音蝮虵下音鸷鹰也言其酷比之蝮毒鹰撄】
　　大宛列传第六十三【按此传合在西南夷下不宜在酷吏游侠之间今误列于此也】大宛【音菀又于袁反】骞汉中人【陈夀益部耆旧传云骞汉中成固人】注饮器椑榼【椑音白迷反榼音古盍反按谓今之偏榼也】必更匈奴中【更经也音羮】堂邑氏胡奴甘父【按谓堂邑县人家胡奴名甘父也云堂邑父者谓后史家从省唯称堂邑父而略甘字甘或其姓号】经匈奴【谓道经匈奴也】遣骞【谓大宛发遣骞西也】为发道驿抵康居【发道谓发驿令人导引而至康居也导音道抵至也居音渠也】注一云立夫人为王【按汉书张骞传云立其夫人为王也】既臣大夏而君之【谓月氏以大夏为臣而为之作君也】不得月氏要领【李竒云要领要契也小顔以为衣有要领刘氏云不得其要害然颇是其意于文字为防者也】奉使君【堂邑父之官号】扞冞【国名也音汗弥二音】于窴【音殿】注汉纪【按谓荀悦所譔汉纪】注拘弥【拘音俱弥即罙也则拘弥与扞罙是一也】康居【音渠】其南则河源出焉【按汉书西域传云河有两源一出葱岭一出于窴山海经云河出昆仑东北隅郭璞云河出昆仑潜行地下至葱岭山于窴国复分流岐出合而东注泑泽已而复行积石为中国河泑即塩泽也一名蒲昌海西域传云一出于阗南山下与郭璞注山海经不同广志云蒲昌海在于蒲类东者也】东流注盐泽【盐水太康地记云河北得水为河塞外得水为海也】钱如其王面【汉书云幕为人面荀悦云幕音漫无文面也张晏曰钱之文面也作人乗马钱之幕作人面形韦昭云幕钱背也音漫包恺音慢】画革旁行【上音获小顔云革皮之不柔者韦昭云外夷画皆旁行今扶南犹中国直下也】犁轩【汉书作犁靳续汉书一名大秦】条枝【按三国竝临西海后汉书云西海环其国惟西北通陆道然汉使自乌弋以还莫有至条枝者】有弱水【魏略云弱水在大秦西中记云天下之弱者有昆仑之弱水鸿毛不能载也】西王母【山海经云玉山西王母所居穆天子传云天子觞西王母瑶池之上括地图云昆仑弱水非乗龙不至有三足神鸟为王母取食】月氏与安息同【按外国传云外国称天下有三众云中国人众大秦宝众月氏马众】身毒国【身音干毒音笃孟康云即天竺也所谓浮图胡也】出徙【李竒云徙音斯蜀郡有徙县也】北方闭氐筰【韦昭云筰县在越嶲筰音昨按南越破后杀筰侯以筰都为沉黎郡又有定筰县】博望侯【按张骞封号耳非地名小顔云取其能博广瞻望也寻武帝置博望范亦取斯义也】昆莫之父【按汉书父名难兜靡为大月氏所杀】嗛肉蜚其上【上音衔蜚亦飞】凿空【按谓西域险阨夲无道路今凿空而通之也】初郡【按谓越嶲岐山等郡谓之初者后背叛而并废之也】自酒泉列亭至玉门【韦昭云玉门县名在酒泉又有玉关在龙勒也】犁轩人【韦昭云变化惑人也按魏略云犁靳多竒幻口中吹火自缚自解小顔亦以为植等也】李哆【音尺奢反又尺者反】昧蔡【夲大宛将也上音末下音先葛反】恶覩夫谓昆仑者乎【上恶音乌乌于何也覩见也言张骞穷河源至大夏于窴于何而见昆仑为河所出谓禹夲纪及山海经为虚妄也然按山海经河出昆仑东北隅西域传云南山碛石山为中国河碛石本非河之发源犹尚书导河自熊耳然其实出于冢岭山乃东经熊耳今推此义河亦然矣则河源本昆仑而潜流至于阗又东流至积石始入中国则山海经及禹贡各互举耳】余敢言也【按汉书作所有放哉如淳云放荡迂濶言不可信也余敢言也亦谓山海经难可信耳而荀悦作效其亦失之素矣】
　　游侠列传六十四
　　功名俱着春秋【按春秋谓国史也以言人臣有功名则见记于其国之史是俱着春秋者也】独行君子【行音下孟反】不餍【餍饱也于艶反】阨困【上音厄】已飨其利【上音以次音享受也言己受其利则为有徳何知必仁义也】窃钩者诛【以言小窃则为盗而受诛也】侯之门仁义存【言人臣委质于侯王门则须存于仁义若防侠轻健亦何必肯存仁义也】久孤于代【言拘学守义之士或抱咫尺纎防之事遂乆以当代孤负我志而不若卑论侪俗以取宠荣也】声施【施音以防反】扞当代之文罔【扞即捍也违扞当代之法网谓纪于法禁也】牛【上音古豆反按大牛当轭小为牛】隂脱季将军之厄【按季布为汉所购求朱家以布髠钳为奴载以广柳车而出之及尊贵而不见之亦高介至义之士然布竟不见报朱家之恩】好博【按六博戏也】济南瞷氏【音间按为郅都所诛】陈周庸【陈国人姓周名庸】代诸白【代代郡人有白氏豪侠非一故言诸】梁韩无辟【梁国人韩姓无辟名辟音避】阳翟薛兄【音况】陜韩孺【陜当为郏音如冉反郏音纪洽反汉书作寒孺】郭解轵人【汉书云河内轵人也】隂贼【以内心忍害】藏命【按谓亡命也】自喜为侠【苏林云言性喜为侠也】负解之势【负恃】使之嚼【即妙反谓酒尽】是人吾所急也【按谓吾心中所急言情切急之谓汉书作重也】至践更数过吏弗求【数音朔谓频免之也又音色主反数亦频也】以十数【色具反】仇家曲听【谓屈曲听解也】且无用【按汉书作无庸苏林曰且无便用吾言待我去令洛阳豪居其间也】请得解客舎养之【如淳云解多藏亡命者故喜事年少与解同志者知亡命者多归解故多将军来欲为解迎亡者而藏之者也】不中赀【按赀不满三百万已上为不中】太原卤翁【汉书作鲁公孺鲁姓也与徐广之説不同也】东阳田君孺【汉书作陈君孺然陈田声相近亦夲同姓】北道诸姚【苏林云道犹方也如淳云京师四出道也】东道赵他羽公子【旧解以赵他羽公子为二人今按此姓赵名他羽字公子也】
　　佞幸列传第六十五
　　暴伉【伉音苦浪反言暴猛伉直】皆因闗説【按关训通也谓公卿因之而通其词説刘氏云有所言説皆闗由之】冠鵕防【唐劭云鸟名毛可以饰冠许慎云鷩鸟也淮南子云赵武灵王服贝带鵕防汉书秦破赵以其冠赐侍中三仓云鵕防神鸟也飞光映天者也】傅脂粉【上音付】宦者则赵同【按汉书作赵谈此云同者避太史公父名也】以濯船【濯音棹遅教反】衣裻【音笃裻者衫襦之横腰者】觉而之【上音教】文帝悦焉【汉书云上曰邓犹登也悦之】唶吮之【上仕格反下仕兖反】吏辄没入【谓长公主别有物赐通吏辄没入以充赃也】注景帝姊【按即馆陶公主也】乃令假衣食【谓公主令人假与衣食】竟不得名一钱【按始天下名邓氏钱今皆没入卒竟无一钱之名也】周文仁【按汉书称周仁上文称周文今兼丈仁恐后人加耳按仁字文】宠最过庸【按庸常也言仁最被恩宠过于常人乃不甚笃如韩嫣也】韩王孙嫣【音偃又音于建反】按道侯韩説【音悦嫣弟】江都王归国入防卫【谓还爵封于天子而请入宿卫】给事狗中【或犬监也】歌初诗【按初诗即所新造乐章】弥子瑕【衞灵公之臣事见説苑也】
　　滑稽列传第六十六【按滑乱也稽同也言辨防之人言非若是説是若非言能乱异同也】赘壻【犹女之夫也比于子如人痝赘是余剰之物也】喜隐【上许既反喜好也喜隐谓好隐语】淳于髠【苦魂反】冠缨索絶【按索训尽言冠缨尽絶也按孔衍春秋后语亦作冠缨尽絶也】有禳田者【按谓为田求福禳】瓯窭满篝【按瓯窭犹杯楼也窭音如娄古字少耳言丰年収掇易可满篝笼耳】污耶满车【按司马彪云污耶下地田即下田之中有薪可满车】帣韝鞠【帣音卷纪免反谓収袖也韝音沟臂杆也鞠曲躬也音其纪反与跪同音谓小跪】目眙【音与瞪同谓直视也杜丑甑反又音丑二反】饮可八斗而醉二参【按上云五六斗径醉矣则此为乐亦甚饮可八斗而未径醉故云可乐醉二三言十有二三醉也】注楚庄王时未有赵魏【按此辨説者之词后人所増饰之矣】垅灶为椁【按皇览亦説此事以垅灶为砻突也】铜歴为棺【按歴即釜鬲也】赍以姜枣【按古者食肉用姜枣礼内则云实枣于其腹中屑桂与姜以洒诸其上而食之是也】衣以火光【皇览云火送之着端之肠中】孟曰若毋逺有所之【按谓优孟语叔孙敖之子曰汝毋远有所之适他境恐王后求汝不得者也】优孟【按优者倡优也孟字也其优旃亦同旃其字耳优孟在楚旃在秦者也】东武侯母【按东武县名侯乳母姓】罚适譛之者【谓武罚讁譛乳母之人也】好读外家传语【按东方朔亦多博观外家之语则外家非正经即史传杂説之书也】东方朔【按仲长统云迁为滑稽传序优旃事不称东方朔非也朔之行事岂直旃孟之比哉而桓谭亦以迁内为是又非也】滑稽【楚词云将突梯滑稽如脂如韦按崔浩云滑音骨滑稽流酒器也转注吐酒终日不已言出口成章词不穷竭若滑稽之吐酒故扬杂酒赋云鸱夷滑稽腹大如壶尽日盛酒日夜借沽是也又姚察云滑稽犹俳谐也滑读如字稽音计也言谐语滑利其知计疚出故云滑稽】陆沉于俗【司马彪云谓无水而沉也】与议论共难之【按方朔设词对之即下文是答对之难也】重栎中【上逐龙反下音厯重栎栏楯之下有重栏处也】驺牙【音邹按方朔以意自立名而偶中也以有九牙齐等故谓之驺牙犹驺骑然也】衣褐懐寳【此指东郭先生也言其身衣褐而懐寳玉】淳于髡献鹄于楚【按韩诗外传齐使人献鹄于楚不言髡又説苑云魏文侯使舎人无释献鸿于齐皆略同而事异殆相渉乱也】武帝征北海太守【汉书宣帝征渤海太守龚遂非武帝时此褚先生记谬耳】传曰子产相郑人不能欺【按此三不欺自古传记先达共所称述今褚先生因记西门豹而称之以成説也循吏传记子产相郑仁而且明故人不能欺之也】子贱理单父人不忍欺【按子贱为政清浄弹琴三年不下堂而化是仁恩故不忍欺】西门豹理邺人不敢欺【按豹以威化御俗故人不敢欺其徳优劣钟华之评实为允当】







　　史记索隐卷二十七
<史部,正史类,史记索隐>
　　钦定四库全书
　　史记索隐卷二十八
　　唐　司马贞　撰
　　日者列传第六十七【按名卜筮曰日者以墨所以卜筮占时日通名日者故也】太卜之起【按周礼有太卜之官此云由汉兴者谓汉自文帝卜大横之后其卜官更兴盛焉】司马季主【按云楚人而太史公不序其系盖楚相司马子期之后羊姓也季主见列仙传】卜数中【按卜数犹术数也音所具反刘氏云数筮也亦通筮必易用大衍之数者也】猎缨正衿【猎犹揽也谓揽其冠缨而正其衣衿谓变而自饰也】兔坐【免谓俯俛为敬】行之污【乌故反】夸严【谓卜者自矜夸而庄严説祸以诳人也】卑疵【下音疵】趋【上音纎纎趋犹足恭也】不能适【音释适犹调也】利上奉【下扶用反】旋式正棊【按式即栻也旋转也栻之行上圆象天下方法地用之则转天纲加地之辰故云旋栻棊者筮之状正棊葢谓卜以作卦也】后乃有之【谓若卜之不祥则式不収也卜吉而后有故云有之】勾践放【下方往反】芒乎【上音芒莫郎反】怅然噤【上音畅下音禁刘氏音其锦反】糈【下音所糈者卜求神之米也言卜之不中乃可见夺其糈米若为人主计不审则身无所之处者也】务华絶根【言宋忠贾谊皆务华而丧其身是絶其根本也】
　　龟策列传第六十八【龟防传有録无书褚先生所补其叙事烦芜可陋略无可取】摓策定数【按徐广上音逢摓谓两手执蓍分而扐之故云摓策】注訽天【音火反】悖背【上音倍下音佩】蓍【上音逐留反按即稠也捣蓍即藂耆捣是古稠字也】传曰【按此传即太卜所得古占龟之説也】蚗蠪伏之【按蚗当为蛟蠪音龙注音决误也】臑骨【上音乃髙反一音乃导反臑臂也】石朱方【按万毕术中有石朱方方中説嘉林中故云传曰】白虵蟠杅林【按林名白虵蟠杅林龟藏其中杅音乌谓白虵尝蟠杅此林中也】譺然【音嶷言求龟者斋戒以待常嶷然也】他发【上音徒我反按谓被髪也】豫且【下音子余反泉阳人网元龟者】今昔汝渔【今昔犹昨夜也以今日言之谓昨夜为今昔】卫平【宋元君之臣也】不如诞谩【一音竝如字又诞田烂反谩音漫也】注一作訑【音吐禾反】拌【拌音判判割也】象箸而羮【箸音持虑反则箸是筋为与羮连则或非箸樽也记曰羮之有菜者用挟挟音筯也】其胻【劭音衡即脚胫】隂兢【隂姓兢名】杀周太子歴【按杀周太子歴文在囚文王昌之上则近是季歴不被纣诛则其言近妄无容周更别有太子名歴也】涫汤【上音馆涫沸也】征丝灼之【按灼谓燔也烧丝以当薪务费人也】元王向日而谢【葢欲神之以谢天也天之质闇日者天之光眀着见者莫过也】被郑之桐【徐氏云牛革桐为鼔】三瓦而陈【刘氏云陈犹居也注作栋音都贡反】首仰【音鱼两反】足肣开【音琴肣谓兆足敛也】首俛【音免兆首伏也】敛之徼【音叫谓徼绕不眀也】祓龟【上音废又音佛拂洗之以水鸡卯摩之而呪】为祖【祖法也言以为常法】灼以荆若刚木土【按古之灼龟取生荆枝及生埾木烧之斩断以灼龟按土字合依刘氏説上当连下句】粱卵焍黄【粱米也卵鸡子也焍灼龟木也音次第之第言烧荆枝更逓而灼故有焍名一音梯言灼之以渐如有阶梯也黄者以黄绢裹梁卵以祓龟也必以黄者中之色主土而信故用鸡也】先以造灼钻【造音灶造谓烧荆之处荆若木】王灵夫子【尊神龟而为之作号】诸灵数□【数所具反□音近策或□是策之别名此卜筮之书其字亦无可覈皆放此】大论【按褚先生所取太卜杂占卦体及命召之辞义芜辞重沓殆无足采凡此六十七条别者也】
　　贷殖列传第六十九【论语云赐不受命而货殖焉广雅云殖立也孔安国尚书云殖生也生资货财利】
　　挽近世涂人耳目【上音晚古字通用】眇论【上音妙下如字】谷纑【上音谷又音雊谷木名皮可为纸纑山中纻可以为布音卢】注纻属【音伫今山间野纻亦作苎】柟梓【南子二音】金锡连【下音莲】棊置【言如置棊子徃徃有之】大较【音角大较犹大略也】贱之征贵【征者求也谓此处物贱求彼贵卖之】道之符【符谓合于道也】山泽不辟【下音辟辟开也通也】莫之夺予【音与言贫富自由无予夺】齐冠帯衣履天下【言齐既富饶能冠带天下丰厚被于他邦故海岱之间敛袵而朝齐言趋利者也】计然【韦昭云范蠡师也蔡谟云蠡所著书名计然葢非也徐广亦以为范蠡之师名妍所谓妍桑心计也范子曰计然者葵丘濮上人姓辛氏字文其先晋之公子南游越范蠡事之呉越春秋谓之计倪汉书古今人表计然列在第四则倪之与妍是一人声相近而相乱耳】时用知物【按言知时所用之物】嵗在金穰【五行不説土者土穰也】旱则资舟【国语大夫种曰贾人旱资舟水资车以待也】夫粜二十病农【言米贱则农夫病也若米斗直九十则商贾病故云病末谓逐末即商贾也】积着【音张吕反】毋息弊【乆停息货物则无利】贵出如粪土贱取如珠玉【夫物极贵必贱极贱必贵贵出如粪土者既极贵后恐其必贱故乗时出之如粪土贱取如珠玉者既极贱后恐其必贵故乗时取之如珠玉此所以为货殖也元注恐错】乃乗扁舟【音篇又音符殄反用防云特舟也国语云范蠡乗轻舟】适齐为鸱夷子皮【大顔曰若盛酒者鸱夷也用之则多所容纳不用则可卷而怀之不忤于物也按韩子云鸱夷子皮事田成子成子去齐之燕子皮乃从之也葢范蠡也】之陶【服防云今定陶也】与时逐【韦昭云随时逐利也】不责于人【按谓择人而与人不负之故云不责于人也】废着【着音贮汉书亦作贮贮犹居也説文云贮积】不厌糟糠【餍饱也】李克【按汉书食货志李悝为魏文侯作尽地力之教国以富强今此及汉书言克皆误也刘向别录则云李悝也】与之食【谓谷】盬盐起【盐音古按周礼盐人云供苦盐杜子春以为苦读如盬盐谓出盐直用不炼也伊説云盬盐河东大盐散盐东海煮水为盐也】乌氏倮【汉书作臝按乌氏县名氏音支名倮音踝也】畜牧及众【谓畜牧及至众多之时】斥卖求奇缯物【谓斥物卖之以求奇物也】间献遗戎王【按间献犹私献也】谷量【上音欲】什倍其当予之畜【谓戎王偿之牛羊十倍也当字汉书作偿也】寡妇清【汉书巴寡妇清巴寡妇之邑清其名也】家亦不訾【按谓其多不可訾量】地重【言重耕稼也】重为邪【上言逐陇反重者难也畏言不敢为奸邪】雍隙【徐氏云隙间孔也隙者陇雍之间闲隙之地故云雍隙也】而多贾【音古】栎邑【上音药即栎阳】绾毂其口【言褒斜道狭绾其道口有若车毂之凑故云绾毂也】易所鲜【上音亦下音尠言以所多易其所少】杨平阳陈【杨邑名平阳二邑在赵之西陈葢衍字以下有阳平阳陈椽此因衍也言二邑之人皆西贾于秦翟北贾于种代种代在邑之北也】懻忮【上音冀下音寘】奇羡【上音羁下音羊战反奇羡谓奇有余衍也】羯羠不均【上音巳纥反下音慈纪反徐广云羠音兕皆健羊也其方人性若羊健悍而不均】陈椽其间【椽音逐缘反陈椽犹经营驰逐也】温轵【二县名属河内】懁急【上音绢】注一作儇【音翾】推剽【推即追反推杀人而剽掠之】跕屣【上音帖下所绮反】踔远【刘氏上音卓一音勑教反亦远腾皃也】人雕悍【言如雕性性之捷悍也】北隣乌桓【隣音临者亦却背之义他竝类此也】东绾秽貊【按绾者绾统其要津则上云临者谓却背之】龊【龊音侧角反又音侧断反】郧关【音云】果隋【下音徒火反注蓏音郎果反】呰窳【上音紫下音庾茍且懒堕之谓应劭云呰弱也晋灼曰窳病也】命曰素封【谓无爵邑之入禄秩之耒则曰素封素空也】千戸之邑【戸率二百故千戸二十万】农工商贾亦嵗万【息二千故百万之家亦二十万】牧马二百蹄【按马有四足二百蹄有五十匹也汉书则云马蹄噭千所记各异】牛足角千【按马贵而牛贱以此为率则牛有百六十六头有奇也】千足羊泽中千足彘【韦昭云二百五十头】水居千石鱼陂【音波汉书作皮音披】千章之材【汉书作千章之萩音秋服防云章方也如淳云言任方章者千牧谓章大材也乐产云萩梓木也可以为辕】千亩之巵茜【巵音支鲜支也茜言倩一名红蓝花染缯赤黄也】进醵【音渠略反】醯醢千缻【闻江反】酱千檐【下都甘反汉书作儋孟康曰儋石甖石甖受一石故云儋石一音都滥反】船长千丈【按积数长千丈】木千章【按将作大匠掌材曰章曹掾】注洪洞【洪胡孔反洞音动又竝如字也】髤者千【上音休谓漆也千谓千枚也】马蹄躈千【徐广音苦吊反马八髎也音料埤仓云尻骨谓八髎一曰夜蹄小顔云躈口也蹄与口共千则为二百匹若顾则云上文马二百蹄比二千乗之家不容亦二百则躈谓九窍通四蹄为十三而成一马所谓生之徙十有三是也凡七十六匹马按亦多于千戸侯比则不知其所】答布【注音吐合反大顔音吐盍反按以为麄厚之布与皮革同以石而秤非白叠布也吴录云有九徳郡布名曰白叠广志云叠毛织也】漆千斗【汉书作漆大斗按太斗大量也言满量千斗即今之千桶也】盐跂千葢【下音贻炎反説文云瓵瓦器受斗六合以解此葢非也按尚书大传云文皮千合则数两谓之合也三仓云称盛盐防器音他果反则葢或椭之异名耳】鲐鮆【説文云鲐海鱼音胎鮆鱼饮而不食食刀鱼也尔雅云谓鮤鱼也鮆音才尔反又音荠】鲰千石鲍千钧【上音辄一音昨茍反鲰小鱼也鲍音抱步饱反今之鲰鱼也】注鲰音辄膊鱼也【膊音铺博反按破鲍不相离谓之膊儿渍云鲍声类及韵集虽为此解而鲰生之字见与此同按鲰者小杂鱼也】枣栗千石者三之【按三之者三千右也必三之者取类上文故也以枣栗贱故三之为三千石也】狐鼦【下音雕也】羔羊千石【谓秤皮重千石】果菜千种【千种者言其多也】子贷金钱千贯【按子谓利息也贷音土代反】节驵会【按节者节贵贱也驵旧音祖朗反今音驡驵者度牛马市云驵侩者合市也音古外反淮南子云段干木晋国之大驵注云干木度市之魁也】千畦【韦昭云埒中畦犹陇也谓五十亩也刘熈注孟子云今俗以二十五亩为小畦五十亩为大畦王逸云畦犹区也】竹千万个【释名云竹曰个木曰枚方言曰个枚也仪礼礼记字为个又功臣表扬仅入竹三万个个个古今字也】注卓一作淖【并音斲一音閙淖亦因泥淖亦是姓故齐有淖齿汉有淖葢与卓氏同出或以同音淖也】汶山下【上音崏也】运筹策【汉书云运筹以贾滇】僮千人【汉书云及相如列传竝云八百人也】魋结之人【上音椎髻谓通贾南越也】富埒卓氏【埓者隣畔言隣相次】有游闲公子之赐与名【谓通赐与于游闲公子得其名】然其赢得过当愈于纤啬【谓孔氏以资给诸侯公子既已得赐与之名又其所得之赢过于本资故云过当乃胜于细碎俭啬之贾也纤细也方言云纤小也愈胜也】曹邴氏【邴音柄也】刁间【上音雕姓也间如字】宁爵无刁【按奴自相谓曰宁免去求官爵耶曰无刁无刁相止之辞也言不去止为刁氏作奴也】师史【师姓史名】宣曲【韦昭云地名髙祖功臣有宣曲侯上林赋云西驰宣曲常在京辅今阙其地】田畜人争取贱贾【晋灼云争取贱贾金玉也】任氏独取贵善【谓买物必取贵而善者不争贱价也】塞之斥也【孟康云边塞主斥之卒也又按斥开也相如传云边塞益斥是也】桥姚【桥姓姚名】马千匹【言桥姚因斥塞而致此资风俗通云马称匹者俗説云相马及君子与人相匹故云或説马夜行目照前四丈故云一匹或説度马纵横适得一匹又韩诗外传云孔子与顔回登山望见一匹练前有蓝视之果马马光景一匹长也】赍贷子钱【上音子稽反贷假也音吐得反与人物云赍周礼注赍所给与也】千金贷【吐代反】其息什之【谓出一得十倍】秦扬以葢一州【汉书作甲一州服防云富为州之中第一】桓发【汉书作稽发】雍伯【雍于恭反汉书作翁伯也】洒削【上音先礼反削刀者名洒削谓摩刀以水洒之又方言云劎削关东谓之削音肖削一依字读也】胃脯【晋灼云太官常以十月作沸汤浔羊胃以末椒姜粉之讫暴使燥则谓之脯故易售而致富】太史公自序传
　　南正重以司天火正黎以司地【按张晏云南方阳也火水配也水为隂故命南方正重司天火正黎兼地职臣瓒以为重黎民是司天地之官司地者宜曰北正古文作北字非也扬雄谯周竝以为然按国语黎为火正以淳曜敦大光照四海又幽通赋云黎淳曜于髙辛则火正为是也】故重黎氏序天地【按重司天而黎司地是代序天地也据左氏重是少昊之子黎乃颛顼之二氏二正所出各别而史迁意欲合二氏为一故总云在周程伯休甫其后非也然后按彪之序及干寳皆云司马氏黎之后是也今总称伯休甫是重黎之后者凢言地即举天称黎则兼重自是相对之文其实二官亦通职然休甫则黎之后也亦是太史公欲以史为己任言先代天官所以兼称重耳】司马氏代典周史【按司马夏官卿不掌国自是先代兼为　史卫宏云司马氏周史佚之后不知何据】晋中军随防奔秦【按左氏随防自晋奔秦后乃奔魏自魏还晋故汉书云防奔秦魏也】入少梁【古梁国也秦灭之改为少梁后名夏阳】在赵者【按何法盛晋书及司马氏系夲名凯】以传劎论【服防云代善剑也按解所以称传也苏林云传作搏言手搏论而释之所以知名也】错孙靳【上音七合反下音纪舋反汉书靳作蕲】赐死杜邮【下音尤李竒曰地名在咸阳西按三秦记其地后改为李里者也】葬于华池【晋灼云在鄠县非也按司马迁碑在夏阳西北四里】蒯聩孙卬【按晋谯国司马无忌作司马氏系本云蒯瞆生昭豫昭豫生宪宪生卬】爲武信君将【按汉书武臣号武信君】王卬于殷【汉书云项羽封卬为殷王】无泽【汉书作毋择竝音亦也】卒皆葬髙门【按苏説非也按迁碑在夏阳西北去华池三里】谈为太史公【按茂陵书谈以太史公丞为太史令则公者迁所著书尊其父云公也然称太史公皆迁称述其父所作其实亦迁之词而如淳引卫宏仪注称位在丞相上谬矣按百官表又无其官且脩史之官国家别有着撰则今州县所上图书皆先上之而后人不晓误在丞相上耳】有省不省耳【按六家同归于正然所从之道殊涂学或有传习省察或有不省者耳】注一作大详【按汉书作大详言我观隂阳之术大详而今此作祥于义为疎也】不可偏循【偏音遍偏循言难尽用也】名家使人俭而善失真【按名家流出于礼官古者名位不同礼亦异数孔子必也正名乎按名家知礼亦异数是俭也受命不受辞或失其眞也】赡足万物【上音市艳反汉书作澹古今字异也】绌聪眀【如淳云不尚贤絶圣弃智也】曰堂髙三尺【按自此以下韩子之文故称曰】采椽不刮【韦昭云采椽栎欀也】粝粱之食【服防云粝麄米也三仓云粱好粟】亲亲尊尊之恩絶【按礼亲亲父为首尊尊君为首也】故曰圣人不朽至因者君之纲【此出鬼谷子迁引之以成其章故称故曰也】谓之窽【窽音欵汉书作欵欵空也故申子云欵言无成是也声者名也以言实不称名则谓之空空有声也】诵古文【按迁及事伏生是学诵古文尚书刘氏以为左传国语系本等书是亦名古文】窥九疑【山海经云南方苍梧之丘苍梧之泉在营道南其山九谿皆相似故曰九疑张晏云九疑舜葬故窥之寻上探禹穴葢以先圣所葬处有古册文故窥探之亦搜采远矣】禹穴【越絶书云禹上茅山大会计更名曰会稽张勃呉录云本名苗山一名覆釡禹会诸侯计功改曰会稽上有孔号曰禹穴也】困鄱薛【鄱本音番今音皮按田鲁襃记云灵帝末有汝南陈子游为鲁相子游太尉陈蕃子也国人韩而改焉若如其説则蕃改鄱鄱皮声相近后渐讹耳然地理志鲁国蕃县应劭曰邾国也音皮】注周南【张晏云自陜已东皆周南之地也】迁为太史令【博物志太史令茂陵显武里大夫司马迁年二十八三年六月乙卯除六百石】防史记【如淳云抽彻旧书故事而次述之徐广音抽小顔防谓缀集之也】石室金匮之书【按石室金匮皆国家藏书之处】建于眀堂诸神受纪【虞喜志林云改厯于眀堂班之于诸侯诸侯羣神之主故曰诸神受纪孟康云勾芒祝融之属皆受瑞纪】先人有言【先人谓先代贤人也】周公卒五百嵗而有孔子【按孟子称尧舜至汤五百余嵗汤至文王五百余嵗文王至孔子五百余嵗按太史公略取于孟子而扬雄孙盛深所不然所谓多见不知量也以为淳气育才岂有常数于五百之期何异瞬息是以上皇相次或有万龄为间而唐尧舜禹比肩竝列降及周室圣贤盈朝孔子之没千载莫嗣安在于千年五百乎其述作者葢记注之志耳岂圣人之伦哉】何敢让焉【汉书作穰晋灼云此古让字言己当述先人之业何敢自嫌值五百嵗而让也】上大夫壶遂【按遂为詹事秩二千石故为上大夫也】是非二百四十二年【按是非谓褒贬诸侯之得失也】子曰我欲载之空言【按孔子之言见春秋纬太史公引之以成説也空言谓褒贬是非也空立此文而乱臣贼子惧也】不如见之于行事之深切着眀也【按孔子言我徒欲立空言设褒贬则不如附见于当时所因之事人臣有僭侈篡逆因就此笔削以褒贬深切着明而书之以为将来之诫者也】善善恶恶【公羊传曰善善及其子孙恶恶止其身也】春秋文成数万其指数千【按张晏曰春秋万八千字此云文成数万字误也裴骃以迁述仲舒所论公羊经传凡四万四千故云数万又非也小顔云史迁岂以公羊传为春秋乎又春秋经一万八千亦足称万非字之误也】皆失其本已【按弑君亡国及奔走者皆是失仁义之道本耳已者语终之辞也】隐约者【按谓其义隐微而言约也】述陶唐至于麟止【服防云武帝至雍获白麟而铸金作麟足形故云麟止迁作史记止于此犹春秋终于获麟然也史记以黄帝为首而云述陶唐者按五帝本纪賛云五帝尚矣然尚书载尧以来百家言黄帝其文不雅驯故述黄帝为本纪之首而以尚书雅正故称起于陶唐】作五帝本纪【应劭云有木则纪有家　则代有年则表有名则】虞舜不台【台音怡悦也或音昭非也】悼豪之旅【按豪则崤之异音旅师旅也】铸鐻【下音巨鐻钟也】诸吕不台【徐广音胎非也按一音怡此賛木韵则怡怿为是】大臣洞疑【按洞是洞逹为义言所共疑也】有司靡踵强弱之原云以世【按踵谓继也以字当作已世当作也竝误耳云已也皆语助之辞也】以述来古【按来古即古来也言比乐书以述自古已来乐之兴衰也】非兵不强【按此律书之賛而云非兵不强者则此律书即兵书也古者师出以律则凡出军皆聴律声故云闻声效胜负望敌知吉凶也】黄帝汤武以兴【黄帝有版泉之师汤武有鸣条收野之战而克桀纣】间不容翲忽【按忽者总文之微也翲者轻也言律厯穷隂阳之妙其间不容丝忽也言翲恐衍字耳】五家之文怫异【怫音悖一音扶物反怫亦悖也言金木水火土五家之文各相悖异不同也】维之行【上弊音币帛之币钱也】玩巧【上五官反下若孝反】申吕肖矣【按徐广注肖言犹衰微其音训不可知从出也今按肖谓微弱而省少所谓申吕虽衰也】缪权于幽【按缪谓绸缪也音亡又反又谓太公绸缪为权谋于幽昧不眀着谓太公之隂谋也】燕易之禅【谓王哙禅其相子之后卒危乱也】杀鲜放度【按系家云管叔名鲜蔡叔名度霍叔名处也】太任十子【太任文王妃子十子伯邑考武王管蔡霍鲁卫毛聃曺是也】卫顷不宁【卫顷公也】剔成暴虐【上音逷成】蚖鱓【元单二音】能忍訽【火反訽辱也】剻成【上音裴其字言从崩邑又音浮】葆守封禺【上音保言东瓯被越攻破之后保封禺之山今在武康县也】齐楚秦赵为日者各有俗【按日者传云无以知诸国之俗今褚先生惟记司马季主之事也】龟防列传【三王不同龟四夷各异卜其书旣亡无以纪其异今禇少孙唯取太卜占龟之杂説词甚烦芜不能裁剪妄皆穿凿此篇不才之甚也】盖公【盖姓也古合反】司马氏代主天官【按此天官非周礼冢宰天官乃谓知天文星厯之事为天官且迁实黎之后而黎氏亦总称重黎以重本司天故太史公代掌天官盖天官统太史之职言史是歴代之职恐非实事然卫宏以为司马氏周史佚之后故太史谈云予之先人周之太史葢或得其实也】防罗天下放失旧闻【按旧闻有遗失放逸者罔罗而考论之也】年差不眀【按竝时则年厯差殊亦略言难以眀辨故作表也】兵权山川鬼神【按兵权即律书也其云兵今律书亦略言兵也山川即河渠书也鬼神封禅书也故云山川鬼神而封禅之也】扶义俶傥不令己失时【己音纪言扶义倜傥之士能立功名于当代不后于时者也】为太史公书【按桓谭云迁所著书成以示东方朔朔皆署曰太史公则谓太史公是朔称也亦恐其説未尽盖迁自尊其父著述称之曰公或云迁外孙杨恽所称事或当尔也】拾遗补艺【按汉书作补阙此云艺谓补六义之阙也】厥协六经异传【迁言以所撰取协于六经异传诸家之説耳谦不敢比经蓺也异传者如子夏易传毛公诗及韩婴外传伏生尚书大之流者也】藏之名山副在京师【言正本藏之书府副本留京师也穆天子传云天子北征至于羣玉之山河平无险四彻中绳先王所谓策府郭璞云古帝王蔵策之府则此谓蔵之名山是也】以俟后圣君子【此语出公羊传言夫子制春秋以俟后圣君子亦有乐乎此也】凡百三十【按汉书十篇有録无书张晏曰迁没之后亡景纪武纪礼书乐书兵书将相表三王世家日者龟策传靳等列传也】注元成间褚先生【按景纪取班书补之武纪专取封禅书礼书取荀卿礼论乐取礼乐记兵书亡不补略述律而言兵遂分律述以次之三王系家空取其策文以辑此篇何率略且重非当也日者不能记诸国之同异而论司马季主龟策直太史所得占龟兆杂説而无笔削之功何芜鄙也】
　　夫太史公纪事上始轩辕下讫天汉虽博采古文及传记诸子其间残阙葢多或旁摉异闻以成其説然其人好竒而词省故事覈而文微是以后之学者多所未究其班氏之书成于后汉彪既后迁而述所以条流更眀是兼采众贤羣理毕备故其防富其词文是以近代诸儒共行鑚仰其训诂葢亦多门蔡谟集解之时已有二十四家之説所以于文无所滞于理无所遗而太史公之书既上序轩黄中述战国或得之于名山坏壁或取之以旧俗风謡故其残文断句难究详矣然古今为注解者音义亦希始后汉延笃乃有音义一卷又别有章隐五卷不记作者何人近代鲜有二家之本宋中散大夫徐广作音义一十卷唯记诸家本异同于义少有解释又中兵郎裴骃亦名家之子也作集解注本合为八十卷见行于代仍云亦有音义前代久已散亡南齐轻车录事邹诞生亦撰音义三卷音则尚奇义则罕説隋秘书监栁顾言尤善此史刘伯庄云其先人曾从彼公受业或音解随而记录凡三十卷隋季丧乱遂失此书伯庄以贞观之初奉勑于文馆讲授遂采邹徐二説兼记忆栁公音防遂作音义二十卷音乃周备义则更略惜哉古史微文遂由数贤秘寳故其学殆絶前朝吏部侍郎许子儒亦作注义不睹其书崇文馆学士张嘉防独善此书而无注义贞少从张学晚更硏寻初以残阙处多兼鄙褚少孙诬缪因愤发而补史记遂兼注之然其功殆半乃自惟曰千载古史良难间然因退撰音义重作賛述葢欲以剖盘根之错节遵北辕于司南也凡为三十卷号曰史记索隐云








　　史记索隐卷二十八
　　钦定四库全书
　　史记索隠卷二十九
　　唐　司马贞　撰
　　十二本纪述赞
　　五帝本纪
　　帝出少典居于轩丘旣代炎厯遂禽蚩尤高阳嗣位静深有谋大小逺近莫不懐柔爰洎帝喾列圣同休帝摰之弟其名放勲就之如日望之如云郁夷东作昧谷西曛明侧陋徳升闻能让天下贤哉二君
　　夏本纪
　　尧遭鸿水黎人阻饥禹勤沟洫手足胼胝言乘四载勲履四时娶妻有日过门不私九土既理珪锡兹帝启嗣立有扈违命五子作歌太康失政羿浞侵侮夏室不竞降于孔甲扰龙乖性嗟彼鸣条其终不令
　　殷本纪
　　简狄吞乙是为殷祖王啓商伊尹负俎上开三面下献九主旋师秦卷继相臣扈迁嚣圯耿不常厥土武乙无道祸因射天帝辛淫乱拒谏贼贤九侯见醢炮烙兴焉黄钺斯仗白旗是悬哀哉琼室殷祀用迁
　　周本纪
　　后稷居邰太王作周丹开雀录火降乌流三分旣有八百不谋苍兕誓众白鱼入舟太师抱乐箕子拘囚成康之日政简刑措南廵不还西服莫附共和之后王室多故檿弧兴謡龙漦作蠧頽带荏祸实倾周祚
　　秦本纪
　　栢翳佐舜皂斿是旌蜚廉事纣石椁斯营造父善驭封之赵城非子息马厥号秦嬴礼乐射御西垂有声襄公救周始命列国金祠白帝龙祚水徳祥应陈寳妖除丰特里奚致霸卫鞅任刻厥后吞并卒成凶慝
　　秦始皇本纪
　　六国陵替二周沦亡并一天下号为始皇阿房云构金狄成行南游勒石东瞰浮梁滈池见遗沙丘告丧二世矫制赵高是与诈因指鹿灾生噬虎子婴见推思报君父下乏忠佐上乃庸主欲振頽纲云谁克补
　　项羽本纪
　　亡秦鹿走伪楚狐鸣云郁沛谷劎挺吴城勲开鲁甸势合砀兵卿子无罪亚父推诚始救赵歇终诛子婴违约王汉背闗懐楚常迁上游臣迫故主灵壁大振成臯久拒战非无功天实不与嗟彼葢代卒为凶竖
　　高祖本纪
　　高祖初起始自徒中言从泗上即号沛公啸命豪杰奋发材雄彤云郁砀素灵告丰龙变星聚虵分径空项氏主命负约弃功王我巴蜀实愤于衷三秦既北五兵遂东汜水即位咸阳筑宫威加四海还歌大风
　　吕太后本纪
　　高祖犹微吕氏作妃及正轩掖尚私食其志懐安忍情挟猜疑置鸩齐悼残彘戚姬孝惠崩殒其哭不悲诸吕用事天下示私大臣葅醢支孽芟夷祸盈斯验苍狗为灾
　　孝文本纪
　　孝文在代兆遇大横宋昌建册绛侯奉迎南面而让天下归诚务农先籍布徳偃兵除帑削谤政简刑清绨衣率俗露台罢营法寛张武狱恤缇萦霸陵如故千年颂声
　　孝景本纪
　　景帝即位因修静黙勉人于农率下以徳制度斯创礼法可则一朝吴楚乍起凶慝提局成舋拒轮致惑晁错虽诛梁城未克条侯出将追奔逐北坐见枭剠立翦牟贼如何太尉后卒下狱惜哉明君斯功不録
　　孝武本纪
　　孝武纂极四海承平志尚奢丽尤敬神明坛开八道接通五城朝亲五利夕拜文成祭非祀典廵乖卜征登嵩勒岱望景传声迎年祀日改厯定正疲耗中土事彼边兵日不暇给人无聊生俯观嬴政几欲齐衡
　　十表述赞
　　三代年表
　　高辛之大啓祯祥脩己吞薏石纽兴王天命鸟简夷生商姜嫄履迹祚流岐昌俱膺厯运互有兴亡风余周召刑措成康出彘之后诸侯日彊
　　十二诸侯年表
　　太史表次抑有条理起自共和终于孔子十二诸侯各编年纪兴亡继及盛衰臧否恶不揜过善必扬美絶笔获麟义取同耻
　　六国年表
　　春秋之后王室益卑楚强南服秦霸西垂三卿分晋八代兴妫递主盟会互为雄雌二周前灭六国后隳壮哉嬴氏吞并若斯
　　秦楚之际月表
　　秦失其鹿羣雄竞逐狐鸣楚祠龙兴沛谷武臣自王魏豹必复田儋据齐英布居六项王主命义帝见戮以月系年道悠运速汹汹天下瞻乌谁屋真人霸上卒享天禄
　　汉兴已来诸侯王年表
　　汉有天下爰鉴兴亡始誓河岳言峻宠章淮隂就楚彭越封梁荆燕懿戚齐赵棣棠犬牙相制麟趾有光降及文景代有英王鲁恭梁孝济北城阳仁贤足纪忠烈斯彰
　　高祖功臣侯者年表【凡三百三十三人】
　　圣贤影响风云潜契高祖膺箓功臣命世起沛入秦凭谋仗计纪勲书爵河盟山誓萧曹轻重绛灌权势咸就封国或萌罪戾仁贤者祀昏虐者替永监前修良慙固蔕
　　惠景间侯者年表
　　惠景之际天下已平诸吕构祸吴楚连兵条侯出讨壮武奉迎薄窦恩泽张赵忠贞本枝分防肺腑归诚新市死事建陵勲荣或开青社俱受丹旌旋窥甲令吴芮有声
　　建元以来侯者年表【七十二国太史公旧四十五国褚先生补也】
　　孝武之代天下多虞南讨瓯越北击单于长平鞠旅冠军前驱术阳衔璧临蔡破禺博陆上宰平津巨儒金章且佩紫绶行纡昭帝已后勲宠不殊惜哉絶笔褚氏补诸
　　建元以来王子侯者年表
　　汉氏之初矫枉过正欲大本枝先封同姓建元已后蕃翰克盛主父上言推恩下令长沙济北中山赵敬分邑广封振振在咏扞城御侮辉映百足不僵一人有庆
　　汉兴已来将相名臣年表
　　高祖初起啸命羣雄天下未定王我汉中三杰既得六奇献功章邯已破萧何筑宫周勃厚重朱虚至忠陈平作相条侯总戎邴魏立志汤尧饰躬天汉之后表述非工
　　八书述赞
　　礼因人心非从天下合诚饰貌救弊兴雅以制黎甿以事宗社情文可重丰杀难假仲尼坐树孙通蕝野圣人作教罔不由者
　　乐书
　　乐之所兴在乎防欲陶心畅志舞手蹈足舜曰箫韶融称属续审音知政观风变俗端如贯珠清同叩玉洋洋盈耳咸英余曲
　　律书
　　自昔轩后爰命伶伦雄雌是听厚薄伊均以调气以轨星辰军容取节乐器斯因自微至着测化穷神大哉虚受含养生人
　　厯书
　　厯数之兴其来尚矣重黎是司容成斯纪推歩天象消息母子五胜轮环三正互起孟陬贞嵗畴人顺轨敬授之方履端为美
　　天官书
　　在天成象有同影响观天察变其来自徃天官既书太史攸掌云物必记星辰可仰盈缩匪应验无爽至哉监云谁欲誷
　　封禅书
　　礼载升中书称肆类古今盛典皇王能事登封报天降禅除地飞英腾实金泥石记汉承遗绪斯道不坠仙闾萧然扬休勒志
　　河渠书
　　水之利害自古而然禹疏沟洫随山濬川爰洎后世非无圣贤鸿沟既划龙骨斯穿填淤攸垦黎蒸有年宣房在咏梁楚获全
　　平准书
　　平准之立通货天下既入县官或振华夏其名刀布其文龙马增算告缗裒多益寡羊心计卜式长者都内克殷取赡郊野
　　三十系家述赞
　　吴太伯系家
　　太伯作吴高让雄图周章受国别封于虞夀梦初罢始用兵车三子递立延陵不居光既篡位是称阖闾王僚见杀贼由专诸夫差轻越取败姑苏甬东之耻空慙伍胥
　　齐太公系家
　　太公佐周实秉隂谋既表东海乃居营丘小白致霸九合诸侯及溺内宠舋钟虫流庄公失徳崔杼作仇陈氏专政原货轻收悼简遘祸田阚非俦沨沨余烈一变何由
　　鲁周公系家
　　武王既没成王幼孤周公摄政负扆据图及还臣列北面躬如元子封鲁少昊之墟夹辅王室系职不渝降及孝公穆仲致誉隠能让国春秋之初丘明执简襃贬备书
　　燕召公系家
　　召伯作相分陜而治人惠其徳甘棠是思庄送霸主惠罗宠姬文公从赵苏秦骋辞易王初立齐宣我欺燕哙无道禅位子之昭王待士思报临淄督亢不就卒见芟夷
　　管蔡系家
　　武王之弟管蔡及霍周公居相流言是作狼跋致艰鸱鸮讨恶胡能改行克复其爵献舞执楚遇息礼薄穆侯虏齐荡舟乖谑曹共轻晋负羁先觉伯阳梦社祚倾振铎
　　陈系家
　　盛徳之祀必及百世舜禹余烈陈是继妫满受封东楼纂系阏路篡逆夏姬淫嬖二国衰微或兴或替前并后虏皆亡楚惠勾践勃兴田和吞噬蝉联血食岂其苗裔
　　卫康叔系家
　　司寇受封梓材有作成锡厥器夷加其爵暨武能修从文始约诗美归燕传矜石碏皮冠射鸿乗轩使鹤宣纵淫嬖舋生伋朔蒯聩得罪出公行恶卫祚日衰失于君角
　　宋微子系家
　　殷有三仁微箕纣亲一囚一去不顾其身颂美有客书称作宾卒传冢嗣或叙彞伦微仲之后世载忠勤穆亦能让实为知人伤之役有君无臣偃号桀宋天之弃殷
　　晋唐叔系家
　　天命叔虞卒封于唐桐珪既削河汾是荒文侯虽嗣曲沃日强未知本末祚倾桓庄献公昏惑太子罹殃重耳致霸朝周河阳灵既丧徳厉亦无防四卿侵侮晋祚遽亡
　　楚系家
　　鬻熊之嗣周封于楚僻在荆蛮荜路蓝缕及通而霸僭号曰武文既伐申成亦赦许子圉篡嫡商臣杀父天祸未悔凭奸自怙昭困奔亡懐迫囚虏倾襄考烈祚衰南土
　　越勾践系家
　　越祖少庸至于允常其子始霸与吴争强欈李之役阖闾见伤会稽之耻勾践欲当种诱以利蠡悉其良折节下士致胆思尝卒复雠寇遂殄大邦后不量力灭于无疆
　　郑系家
　　厉王之子得封于郑代职司徒缁衣在咏虢郐献邑祭祝专命庄既犯王厉亦奔命居栎克入梦兰毓庆伯儵生囚叔瞻尸政厘简之后公室不竞负黍虽还韩哀日盛
　　赵系家
　　赵氏之系与秦同祖周穆平徐乃封造父带始事晋夙初有上岸霸矫诛韩厥立武寳符临代卒居伯鲁简梦翟犬灵歌处女胡服虽强建立非所颇牧不用王迁囚虏
　　魏系家
　　毕公之苖因国为姓大名始赏盈数自正裔繁昌系载忠正杨干就戮智氏奔命文始建侯武实强盛大梁东徙长安北侦夘既无功卭亦外骋王假削弱虏于秦政
　　韩系家
　　韩氏之先实宗周武事微国小春秋无语后裔事晋韩原是处赵孤克立智伯可取既徙平阳又侵负黍景赵俱侯惠又僭主秦败修鱼魏防区鼠韩非虽使不禁狼虎
　　田敬叔系家
　　田完避难奔于大姜始辞羇旅终然鳯凰物莫两盛代五其昌二君比犯三晋争强和始擅命威遂称王祭急燕赵弟列康庄秦假东帝莒立法章王建失国松栢苍苍
　　孔子系家
　　孔子之胄出于商国弗父能让正考铭勒防叔来奔邹人掎足尼丘诞圣阙里生徳七十升堂四方取则夘诛两观摄相夹谷歌鳯遽衰泣麟何促九流仰镜万古钦躅
　　陈渉系家
　　天下匈匈海内乏主掎鹿争捷瞻乌爰处陈胜首事厥号张楚鬼怪是凭鸿鹄自许葛婴东下周文西拒始亲朱房又任胡武颗颐见杀腹心不与庄贾何人反噬城父
　　外戚系家
　　礼贵夫妇易叙乾坤配阳成化比月居尊河洲降淑天曜垂轩徳着任姒庆流娀嫄逮我炎厯斯道克存吕权大寳窦喜言自兹已降立嬖以恩内无常主后嗣不繁
　　楚元王系家
　　汉封同姓楚有令名既灭韩信王失彭城穆生置醴韦孟作程王戊弃徳与吴连兵太后命礼为楚罪轻文襄继立世挺才英如何赵遂代殒厥声兴亡之兆所任宜明
　　荆燕系家
　　刘贾初从首定三秦既渡白马遂围夀春始迎黥布絶间周殷赏功祚土与楚为隣营陵始爵勲由击陈田生游说受赐千斤权激诸吕事发荣身徙封传嗣亾于郢人
　　齐悼惠系家
　　汉矫秦制树屏自彊表海大国悉封齐王吕后肆怒乃献城阳哀王嗣立其力不量朱虚仕汉功大防长东牟受赏称乱贻殃胶东济北雄渠辟光齐虽七国忠孝者昌
　　萧相国系家
　　萧何为吏文而无害及佐兴王举宗从沛闗中既守转输是赖汉军屡疲秦兵必防约法可久收图可大指兽发踪其功实最政称画一居乃非泰继絶宠勤式旌砺带
　　曹相国系家
　　曹防初起为沛豪吏始从中涓先围善置执珪执帛攻城略地衍氏既诛昆阳失位北禽夏説东讨田溉剖符定封功无与二市狱勿扰清净不事尚主平阳代享其利
　　留侯系家
　　留侯倜傥志懐愤惋五代相韩一朝归汉进履宜假运筹神算横阳既立申徒作扞灞上扶危固陵静乱人称三杰辩称八难赤松愿游白驹难绊嗟彼雄略曾非魁岸
　　陈丞相系家
　　曲逆穷巷门多长者宰肉先均佐丧后罢魏楚更用腹心难假弃印封金刺船露倮间行归汉委质麾下荥阳计全平城围解推陵让勃裒多益寡应变合权克定宗社
　　绛侯系家
　　绛侯佐汉质厚敦笃始击砀东亦围尸北所攻必取所讨咸克陈狶伏诛臧荼破国事居送徃推功伏徳列侯还第太尉下狱继相条侯绍封平曲惜哉贤将父子代辱
　　梁孝王系家
　　文帝少子徙封于梁太后钟爱广筑睢阳旌旂警跸势拟天王功扞吴楚计丑孙羊窦婴正议袁盎劫伤汉穷梁狱冠葢相望祸成骄子致此猖狂虽分五国卒亦不昌
　　五宗系家
　　景十三子五宗亲睦栗姬既废临江折轴阏于早薨河间儒服余好宫苑端事驰逐江都有才中山禔福长沙地小胶东造镞仁贤者代悖乱者族儿姁四王分封为六
　　三王系家
　　三王封系旧史烂然褚氏后补册书存焉去病建议青翟上言天子冲挹志在急贤太常具礼请立齐燕闳国负海且社惟霄人不通荤粥远边明哉监戒式防厥愆








　　史记索隠卷二十九
　　钦定四库全书
　　史记索隠卷三十
　　唐　司马贞　撰
　　七十列传述赞
　　伯夷列传
　　天道平分与善徒云贤而饿死盗且聚羣吉凶倚伏报施糺纷子罕言命得自前闻嗟彼素士不负青云管晏列传
　　夷吾成霸平仲称贤粟乃实廪豆不掩肩转祸为福危言获全孔赖左袵史忻执鞭成礼而去人望存焉老子韩非列传
　　伯阳立教清净无为道尊东鲁迹窜西垂庄蒙栩栩申害卑卑刑名有术説难极知悲彼周防终亾李斯司马穰苴列传
　　燕侵河上齐师败绩婴荐穰苴武能威敌斩贾以徇三军惊惕我卒既强彼冦退壁法行司马实赖宗戚孙子吴起列传
　　孙子兵法一十三篇美人既斩良将得焉其孙膑脚筹防厐防吴起相魏西河称贤惨礉事楚死后留权伍贠列传
　　谗人防极交乱四国嗟彼伍氏被兹凶慝员独忍诟志复寃毒霸吴起师伐楚遂北鞭尸雪耻抉眼弃徳仲尼弟子列传
　　教兴阙里道在陬乡异能就列秀士升堂依仁游艺合志同方将帅宫尹俎豆琳琅惜哉不霸空臣素王商君列传
　　衞鞅入秦景监是因王道不用霸术见亲政必改革礼岂因循既欺魏将亦怨秦人如何作法逆旅不宾苏秦列传
　　季子周人师事鬼谷揣摩既就隂符伏读合从离衡佩印者六天王除道家人扶服贤哉代厉继荣党族张仪列传
　　仪未遭时频被困辱及相秦惠先韩后蜀连衡齐魏倾危诳惑陈轸挟权犀首骋欲如何三晋继有斯徳樗里子甘茂列传
　　严君名疾厥号智囊既亲且重称兵外攘甘茂竝相初佐魏章始推向夀乃攻宜阳甘罗妙嵗卒起张唐穰侯列传
　　穰侯智识应变无方内倚太后外辅昭王四登相位再列封疆推齐挠楚破魏围梁一夫开説忧愤而亾白起王翦列传
　　白起王翦俱善用兵递为秦将拔齐破荆赵任马服长平遂坑楚陷李信霸上卒行贲离继出三代无名孟子荀卿列传
　　六国之末战胜相雄轲游齐魏其説不通退而著述称吾道穷兰陵事楚邹衍谈空康庄虽列莫见収功孟尝君列传
　　靖郭之子威王之孙既强其国实高其门好客喜士见重平原鸡鸣狗盗魏子冯暖如何承睫薛县徒存平原君虞卿列传
　　翩翩公子天下奇器笑姬从戮义士增气兵解李同盟宅毛遂虞卿蹑蹻受赏料事及困魏齐著书见意魏公子列传
　　信陵下士邻国相倾以公子故不敢加兵颇知朱亥尽礼侯嬴遂却晋鄙终辞赵城毛薛见重万古希声春申君列传
　　黄歇辩智权畧秦楚太子获归身作宰辅珠赵客邑开吴土烈王寡李园献女无妄成灾朱英徒语范雎蔡泽列传
　　应侯始困托戴而西説行计立贵平宠稽倚秦市赵卒报魏齐刚成辩智范雎招携势利倾夺一言成蹊乐毅列传
　　昌国忠谠人臣所无连兵五国济西为墟燕王受间空闻报书义士慷慨明君轼闾间垂继将芳规不渝廉颇蔺相如列传
　　清飚凛凛壮气熊熊各竭诚义逓为雌雄和璧聘返渑池好通负荆知惧屈节推工安边定策颇牧之功田单列传
　　军法以正实尚奇兵断轴自免反间先行羣鸟或众五牛扬旌卒破骑劫皆复齐城襄王嗣位乃封安平鲁仲连邹阳列传
　　鲁连达士高才逺致释难解纷辞禄肆志齐将挫辩燕军沮气邹子过谗见诋狱吏慷慨献説时王所器屈原贾生列传
　　屈平行正以事懐王瑾瑜比洁日月争光忠而见放谗者益章赋骚见志懐沙自伤百年之后空悲吊湘吕不韦列传
　　不韦钓奇委质子楚华阳立嗣邯郸献女及封河南乃号仲父徙蜀惩谤悬金作语筹防既成富贵斯取刺客列传
　　曹沬盟柯返鲁侵地专诸进炙定吴篡位彰弟哭市报主涂厠刎颈申寃操袖行事暴秦夺魄懦夫增气李斯列传
　　鼠在所居人固择地斯效智力功立名遂置酒咸阳人臣极位一夫诳惑变易神器国丧身诛本同末异蒙恬列传
　　蒙氏秦将内史忠贤长城首筑万里安边赵高矫制扶苏死焉絶地何罪劳人是呼天欲诉三代良然张耳陈余列传
　　张耳陈余天下豪俊忘年羁旅刎颈相信耳围钜鹿余兵不进张既望深陈乃去印势利倾夺隙末成舋魏豹彭越列传
　　魏咎兄弟因时而王豹后属楚其国遂亾仲起昌邑归汉外黄徃来声援再续军粮徳之乃王葅醢何伤黥布列传
　　九江初筮当刑而王既免徒中聚盗江上再雄楚卒频破秦将病为羽疑归受汉杖贲赫见毁卒致无妄淮隂侯列传
　　君臣一体自古所难相国深荐策拜登坛沉沙决水拔帜传飱与汉汉重归楚楚安三分不议伪游可叹韩信卢绾列传
　　韩襄遗孽始从汉中剖符南面徙邑北通頽当归国龙頟有功卢绾亲爱羣臣莫同旧燕是王东胡计穷田儋列传
　　秦项之际天下交兵六国树党自置豪英田儋殒寇立市相荣楚封王假齐破郦生兄弟更王海隝传声樊郦滕灌列传
　　圣贤影响云蒸龙变屠狗贩缯攻城野战扶义西上受封南面郦况卖交舞阳内援滕灌更王奕叶繁衍张丞相列传
　　张苍主计天下作程孙臣始绌秦厯尚行御史亚相相国阿衡申屠面折周子廷争其佗娖娖无所发明郦生陆贾列传
　　广野大度始冠侧注踵门长揖深器重遇説齐歴下趣鼎何惧陆贾使越尉他慑怖相説国安书成王悟傅靳蒯成列传
　　阳陵信武结髪从汉动叶人谋功实天赞定齐破项我军常冠蒯成委质夷险不乱主上称忠人臣扼腕刘敬叔孙通列传
　　厦借众干裘非一狐委辂献説緜蕝陈书皇帝始贵车驾西都既安太子又和匈奴奉春稷嗣其功可图季布栾布列传
　　季布季心有声梁楚百金然诺十万致距出守河东股肱是与栾公哭越犯楚见虏赴鼎非寃诚知所处袁盎朝错列传
　　袁丝公直亦多附会揽辔见重却席繄赖朝错建防屡陈利害尊主卑臣家危国泰悲彼二子名立身败张释之冯唐列传
　　张季未偶见识袁盎太子惧法啬夫无状惊马罚金盗环悟上冯公白首昧哉论将因对李齐収功魏尚万石张叔列传
　　万石谨孝自家形国郎中数马内史匍匐绾无他肠塞有隂徳刑名张欧垂涕恤狱敏行讷言俱嗣芳躅田叔列传
　　田叔长者重义轻生张王既雪汉中是荣孟舍见废抗説相眀按梁以礼相鲁得情子仁坐事刺举有声扁鹊仓公列传
　　上池秘术长桑所传始侯赵简知梦钧天言占虢嗣尸蹷起焉仓公赎罪阳庆推贤效验多状式具于篇吴王濞列传
　　吴楚轻悍王濞倍徳富因采山舋成提局防矜贰志连结七国婴命始监错诛未塞天之悔祸卒取奔北魏其武安侯列传
　　窦婴田蚡势利相雄咸倚外戚或恃军功灌夫自喜引重其中意气杯酒防睨两宫事竟不直寃哉二公韩长孺列传
　　安国忠愿初为梁将因事坐法免徒起相死灰更燃生虏失访推贤见重贿金贻谤雪泣悟主臣节可亮李将军列传
　　猨臂善射实负其能解鞍却敌圆阵摧锋边郡屡守大军再从失道见斥数奇不封惜哉名将天下无双卫将军骠骑列传
　　君子豹变贵贱何常青本奴虏忽升戎行姊配皇极身尚平阳宠荣斯僭取乱彝章嫖姚继踵再静边方平津侯主父列传
　　平津巨儒晚年始遇外示寛俭内懐嫉妒备宠荣爵身受肺腑主父推恩观时设度生食五鼎死非时蠧匈奴列传
　　猃狁薰粥居于北边既称夏裔式憬周篇颇随畜牧屡扰尘烟爰自冒顿尤聚控虽空帑藏未尽中权南越列传
　　中原鹿走羣雄莫制汉事西驱越权南裔陆贾骋説尉他去帝嫪后内朝吕嘉狼戾君臣不协卒从剿弃闽越列传
　　勾践之裔是曰无诸既席汉宠实因秦余驺骆为姓闽中是居王揺之立爰处东隅后嗣不道自相诛锄朝鲜列传
　　衞满燕人朝鲜是王王险置都路人作相石渠首差渉何誷上兆祸自斯狐疑二将山遂伏法纷纭无状西南夷列传
　　西南外徼庄蹻首通汉因大夏乃命唐劳寝靡莫异俗殊风夜郎最大邛莋称雄及置郡县万代推功司马相如列传
　　相如纵诞窃赀卓氏其学无方其才足倚子虚过咤上林非侈四马还邛百金献伎惜哉封禅遗文卓尔淮南衡山王列传
　　淮南多横举事非正天子寛仁其过不更轞车致祸斗粟成咏王安好学女陵作诇兄弟不和倾国殒命循吏列传
　　奉职循理为政之先恤人体国良所述焉叔孙郑产自昔称贤拔葵一利赦父非李离伏劎为法而然汲郑列传
　　河南矫制自古称贤淮南卧理天子伏焉积薪兴欲抗直愈坚郑庄推士天下翕然交道势利翟公怆旃儒林列传
　　孔氏之衰经书绪乱言诸六学始自炎汉着令立官四方扼腕曲台壊壁书礼之冠传易言诗云蒸雾散兴化致理鸿猷克赞
　　酷吏列传
　　太上失徳法令滋起破觚为圆禁暴不止姧伪斯炽惨酷爰始乳兽扬威苍鹰侧视舞文巧诋懐生何恃大宛列传
　　大宛之迹元因博望始究河源旋窥海上条支西入天马内向防岭无尘盐池息浪旷哉絶域徃徃亭障游侠列传
　　游侠豪倨借借有声权行州里力折公卿朱家脱季剧孟定倾急人之难免讐于更伟哉翁伯人貌荣名佞幸列传
　　传称令色诗刺巧言冠防入侍傅粉承恩黄头赐蜀宦者同轩新声都尉挟弹王孙泣鱼窃驾着自前论滑稽列传
　　滑稽鸱夷如脂如韦敏捷之变学不失词淳于索絶赵国兴师楚优拒相寝丘获祠伟哉金朔三章纪之日者列传
　　日者之名有自来矣吉凶占候着于墨子齐楚异法书亾罕纪后人斯继季主独美取免暴秦此焉终否龟防列传
　　三王异龟五帝殊卜或长或短若瓦若玉其记已亾其繇后续江使触网见留宋国神能托梦不衞其足货殖列传
　　货殖之利工商是营废居善积倚市邪赢白圭富国计然强兵保参朝请女筑懐清素封千户卓郑齐名太史公自序传
　　太史良才实纂先徳周游歴览东南西北事覈词简是称实録报任投书申李下狱惜哉残非才妄续补史记序
　　太史公古之良史也家承二正之业人当五百之运兼以代为史官亲掌图籍慨春秋之絶笔伤旧典之阙文遂乃错综古今囊括记録本皇王之遗事采人臣之故实爰自黄帝迄于汉武歴载悠邈旧章罕补渔猎则穷于百氏笔削乃【一多咸字】成于一家父作子述其勤至矣然其叙劝襃贬颇称折衷后之作者咸取则焉夫以首创者难为功因循者易为力自左氏之后未有体制而司马公补立纪传规模别为书表题目莫不本纪十二象嵗星之一周八书有八篇法天时之八节十表放刚柔十日三十系家比月有三旬七十列传取悬车之暮齿百三十篇象闰余而成嵗其间礼乐刑政君举必书福善祸淫用垂炯戒事广而文局词质而理畅斯亦尽美矣而有未尽善者具如后论虽意出当时而义非经逺葢先史之未备成后学之深疑借如本纪叙五帝而阙三皇系家载列国而有外戚邾许春秋次国畧而不书张吴敌国藩王抑而不载竝编录有阙窃所未安又列传所着有管晏及老子韩非管晏乃齐之贤卿即如其例则吴之延陵郑之子产晋之叔向衞之史鱼盛徳不忝何为葢阙伯阳清虚为教韩子峻刻制法静躁不同徳刑斯舛今宜柱史共漆园同传公子与商君竝列可不善欤其中逺近乖张词义踳駮或篇章倒错或赞论麄疎葢由遭逢非罪有所未暇故十篇有録无书是也然其网络古今叙述惩劝异左氏之微婉有南史之典实所以扬雄班固等咸称其良史之才葢信乎其然也后褚少孙亦颇加补缀然犹未能周备贞业谢颛门人非博古而家传是学颇事讨论思欲续成先志润色旧史辄黜陟阶降改定篇目其有不备竝采诸典籍以补阙遗其百三十篇之赞既非周悉竝更申而述之附于众篇之末虽曰狂简必有可观其所改更且条于后至如徐广唯畧出音训兼记异同未能考覈是非解释文句其裴骃实亦后进名家博采羣书专取经传训释以为集解然则时有冗长至于盘根错节残纰缪咸拱手而不言斯未可谓通其学也今辄采按今古仍以裴为本兼自愚管伸为之注号曰小司马史记然前朝顔师古止注汉史今竝谓之顔氏汉书贞虽位不逮顔公既补旧史兼下新意亦何让焉
　　三皇本纪第一
　　太史公作史记古今君臣宜应上自开辟下迄当代以为一家之首尾今阙三皇而以五帝为首者正以大戴礼有五帝徳篇又帝系皆叙自黄帝已下故因以五帝本纪为首其实三皇已还载籍罕备然君臣之始教化之先既论古史不合全阙近代皇甫谧作帝王代纪徐整作三五厯皆论三皇已来事斯亦近古之一证今竝采而集之作三皇本纪虽复浅近聊补阙云
　　秦本纪
　　秦虽嬴政之祖本西戎附庸之君岂以诸侯之邦而与五帝三王同称本纪斯必不可可降为秦系家
　　项羽本纪
　　项羽崛起争雄一朝假号西楚竟未践天子之位而身首别离斯亦不可称本纪宜降为系家
　　吕太后本纪
　　吕太后本以女主临朝自孝惠崩后立少帝而始称制正附惠纪而论之不者或别为吕后本纪岂得全没孝惠而称吕后本纪今依班氏分为二纪焉
　　曹叔振铎系家
　　右亦姬姓之国而文昭春秋之时颇称强国其后数十代岂可附管蔡亾国之末而没其篇今曹叔振铎系家自为一篇
　　许男邾子系家
　　许文叔太岳之二邾曹姓之君竝通好诸侯同盟太国不宜令没其事亦可叙其本末补许邾系家焉孔子系家
　　右教化之主吾之师也为帝王之仪表示人伦之准的自子思已下代有哲人继代象贤诚可仰同列国前史既定吾无间然
　　陈渉系家
　　右时因扰攘起自匹夫假托妖祥一朝称楚歴年不永勲业蔑如继之齐鲁曾何等级可降为列传
　　张耳吴芮系家
　　右势侔楚汉位埒齐韩俱懐从沛之心咸享誓河之业爵在列侯之上家传累代之基长沙既曰令终赵王亦谓善始竝可列同系家焉
　　吴濞淮南系家
　　右五宗之国俱享大邦虽复逆乱心取污朝典岂可谓非青社之国哉然淮南犹有后不絶衡山亦其罪葢轻比三卿之分晋方暴秦之灭周可不优乎安得黜其王国不止上同五宗三王列于系家其吴濞请与楚元王同为一篇淮南宜与齐悼惠王为一篇
　　萧相国
　　曹相国
　　留侯
　　绛侯
　　五宗
　　三王
　　右六篇请各为一篇
　　列传
　　子产叔向列传
　　按有管晏列传其国侨羊舌肸等亦古之贤大夫合着在管晏之下不宜散入循吏之篇
　　老子韩非列传
　　右二人教迹全乖不宜同传先贤已有成説今则不可依循宜令老子尹喜庄周同为传其韩非可居商君传末
　　鲁连邹阳屈原贾生列传
　　鲁连屈原当六国之时贾谊邹阳在文景之日事迹虽复相类年代甚为乖絶其邹阳不可上同鲁连贾生亦不可下同屈平今抽鲁连同田单为传其屈原与宋玉等为一传其邹阳与枚乗贾生等同传
　　司马相如汲郑列传
　　右不宜在西夷之下
　　大宛列传
　　右宜在朝鲜之下不合在酷吏游侠之间斯葢竝司马公之残褚先生补之失也幸不深尤焉
　　为述赞
　　右述赞之体深所不安何者夫叙事美功合有首末惩恶劝善是称褒贬观太史公赞论之中或国有数君或士兼百行不能备论终始自可畧申梗概遂乃颇取一事偏引一奇即为一篇之赞将为龟鉴诚所不取斯亦明月之珠不能无纇矣今竝重为一百三十篇之赞云三皇本纪第二
　　太皥庖牺氏风姓代燧人氏继天而王母曰华胥履大人迹于雷泽而生庖牺于成纪虵身人首【按伏牺风姓出国语其华胥已下出帝王代纪然雷泽泽名即舜所渔之地在济隂其成纪亦地名　按天水有成纪县】有圣徳仰则观象于天俯则观法于地旁观鸟兽之文与地之宜近取诸身逺取诸物始画八卦以通神明之徳以类万物之情造书契以代结绳之政于是始制嫁娶以俪皮为礼【按谯周古史考伏牺制嫁娶以俪皮为礼也】结网罟以教佃渔故曰宓牺氏【按事出汉书厯志宓音伏】养牺牲以庖牺有龙瑞以龙纪官号曰龙师作二十五之瑟木徳王注春令故易称帝出于震月令孟春其帝太皥是也【按位在东方像日之明故称太皥皥明也】都于陈东封太山立一百一十一年崩【按皇甫谧伏牺葬南郡或曰冢在山阳高平之西也】其后裔当春秋时有任宿须句颛臾皆风姓之也女娲氏亦风姓虵身人首有神圣之徳代宓牺立号曰女希氏无革造唯作笙簧【按礼明堂位及系本皆云女娲作笙簧】故易不载不承五运一曰水娲亦木徳王葢宓牺之后已经数世金木轮环周而复始特举女娲以其功高而充三皇故类木王也当其末年也诸侯有共工氏任智刑以强霸而不王以水承木乃与祝融战不胜而怒乃头触不周山崩天柱折地维女娲乃链五色石以补天断鼇足以立四极聚芦灰以止滔水以济冀州【按其事出淮南子也】于是地平天成不改旧物女娲氏没神农氏作【按三皇説者不同谯周以燧人为皇宋均以祝融为皇而郑依春秋纬以女娲为皇承伏牺皇甫谧亦同今依之】炎帝神农氏姜姓母曰女登有蟜氏之女为少典妃感神龙而生炎帝人身牛首长于姜水因以为姓【按国语炎帝黄帝皆少典之子其母又皆有娲氏之女据诸子及古史考炎帝之后凡八代五百余年轩辕氏代之岂炎帝黄帝同是昆弟而同母氏也皇甫谧以为少典氏有女娲氏诸侯国号然则姜姬二帝同出少典氏黄帝之母又是神农母氏之后代女所同是有娲氏之女也】火徳王故曰炎帝以火名官斲木为耜揉木为耒耒耨之用以教万人始教耕故号神农氏于是作蜡祭以赭鞭鞭草木始尝百草始有毉药又作五弦之瑟教人日中为市交易而退各得其所遂重八卦为六十四爻初都陈后居曲阜【按今淮南阳有神农井又左传鲁有大庭氏之库是也】立一百二十年崩葬长沙神农本起列山故左氏称列山氏之子曰柱亦曰厉山氏礼曰厉山氏之有天下是也【按郑云厉山神农所起亦曰有列皇甫谧曰厉山今随之厉卿也】神农纳奔水氏之女曰听訞为妃生帝魋魋生帝承承生帝明明生帝直直生帝牦牦生帝哀哀生帝克克生帝榆凡八代五百三十年而轩辕氏兴焉【按神农之后凡八代事见帝王代记及古史考然古典亾矣况谯皇二代皆前氏传前闻君子考按古书而为此説岂至今凿空乎此纪亦据以为説其易称神农氏没即榆榆犹袭神农之号也】其后有州甫甘许戏露齐纪怡向申吕皆姜姓之后竝为诸侯或分掌四岳当周室甫侯申伯为王贤相齐许列为诸侯霸于中国葢圣人徳泽广大故其祚繁昌久长云一説三皇天皇地皇人皇为三皇既是开辟之初君臣之始图纬所载不可全弃故兼序之天地初立有天皇氏十二头澹泊无所施为而民俗自化木德王嵗起摄提兄弟十二人立各一万八千嵗【葢天地初立神人首出行化故其年世长久也然言十二头者非谓一人之身有十二头葢古质比之鸟兽头数故也】地皇十一头火德王姓十一人兴于熊耳龙门等山亦合万八千嵗人皇九头乗云车驾六羽出吞口兄弟九人分长九州各立城邑凡一百五十世合四万五千六百年【天皇下皆出河图及三五厯也】自人皇已后有五龙氏【五龙氏兄弟五人竝乘龙上下故曰五龙氏也】燧人氏【按其君钻燧出火教人熟食在伏牺氏前谯周以为三皇之首也】大庭氏柏皇氏中央氏卷须氏栗陆氏骊连氏赫胥氏尊卢氏浑沌氏昊英氏有巢氏朱襄氏葛天氏隂康氏无懐氏斯葢三皇已来有天地者之号【按皇甫谧以为大庭已下一十五君皆袭庖牺之号事不经见难可依从然按古封太山者首有无懐氏乃在太昊之前岂得如谧所説】但载籍不纪莫知姓王年代所都之处而韩诗以为自古封太山禅梁甫者万有余家仲尼观之不能尽识管子亦曰古封太山七十二家夷吾所识十有五焉首有无懐氏然则无懐之前天皇已后年纪悠邈皇王何升而告但古书亡矣不可备悉岂得谓无帝王耶故春秋纬称自开辟至于获麟凡三百二十七万六千嵗分为十纪凡世七万六百年一曰九头纪二曰五龙纪三曰摄提纪四曰合雒纪五曰连通纪六曰序命纪七曰循飞纪八曰因提纪九曰禅通纪十曰疏讫纪当黄帝时制九纪之间是以録于此补纪之也








　　史记索隠卷三十
　　读史家多尚索隠宋诸儒尤推小司马史记与小顔氏汉书如日月并炤故淳咸湻间官本颇多广汉张介仲削去褚少孙续补诸篇以索隠为附庸尊正史也赵山甫病非全书取所削者别刋一帙澄江耿直之又病其未便流览以少孙所续循其卷第而附入之虽桐川郡有三刻惟耿本最精余家幸藏桐川本有二拟从张本恐流俗染人之深难免山甫之嫌拟従耿本恐列三皇本纪为冠大非太史公象润余而成嵗之数遂订裴骃集解而重新焉每读至舛逸同异处如宰我未尝従田横之类辄不能忘情于小司马幸又遇一索隠单行本子凡三十卷自序缀于二十八卷之尾后二卷为赞述为三皇本纪乃北宋秘省大字刋本晋亟正其譌谬重脱附于裴骃集解之后真读史第一快事也倘有问张守节正义者有王震泽先生行本在古虞毛晋识
　　按汴本释文演注与桐川郡诸刻微有不同如郑徳作郑刘氏作刘兆姓氏易晓其讹如诗含神雾援引书目岂得作时含神雾但乐彦通本作乐产未知何据高祖本纪中人乃以妪为不诚欲笞之诸本皆然汉书作欲苦之兹本独作欲告之此类颇多不敢妄改至如世家世本俱作系家系本避李唐讳也后人辄为改易小司马能无遗憾耶晋又识









　　史记索隠后序
