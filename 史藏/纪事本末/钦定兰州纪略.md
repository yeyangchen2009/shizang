　　钦定四库全书
　　钦定兰州纪畧
　　提要
　　【臣】等谨按兰州纪畧二十一卷乾隆四十六年奉
　　勅撰考囘人防处中国介在西北边者尤犷猂然其教法则无异刘智天方典礼择要解即彼相沿之规制也其祖国称黙德那其种类则居天山之南北后凖噶尔据有山北乃悉避处于山南今自哈宻吐鲁番以外西暨和阗叶尔羌皆所居也迨我
　　皇上星弧遥指月窟咸归诸囘部并隶版图为我臣仆中国囘人亦时时贸迁服贾来往其间奸黠之徒遂诡称传法于祖国别立新教与旧教搆争守臣狃于晏安不早为防微杜渐互相讐杀乃驯至啸聚称戈辛丑四月循化防逆囘苏四十三等突陷河州复拥众犯兰州防援师既集防其归路而羽林勍卒益部蕃兵亦皆奉
　　诏遄征尅期并赴逆囘飞走路絶乃退据城南十里龙尾山扼险死守釡鱼暂活裈虱终殱填堑焚巢百道俱进蹙之于华林寺或俘或馘无一人幸漏网焉盖是役也平曰醸衅之渐在大吏之积薪厝火故猝发而不及防临时制胜之方在
　　圣主之省括张机故一举而无不克是编所録始末厘然至于规画兵制慎固边防一切敷陈
　　批答亦皆备书并足见长驾逺驭之谋杜渐防防
　　之畧所以贻万世之安者
　　睿虑尤深且逺也乾隆五十四年正月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀
　　钦定四库全书
　　钦定兰州纪畧
　　天章
　　四月朔日作【辛丑】
　　王狗鸿龙顺斗迁春消九十夏初旋已欣时泽利麰麦更幸大田起陌阡红雨緑云方烂熳青山碧水未留连问书旁午勤批答慙愧番回蠢动边【昨据勒尔谨奏兰州撒拉尔番回因争立新教抗官拒捕杀害知府杨士玑副将新柱嗣又占防河州城今日复据毕沅奏逆匪直逼兰州省城因调派满汉各路官兵并健锐火器营京兵四千名前往防勦命大学士阿桂尚书和珅帯领侍卫督率进兵日内正值军书旁午实不胜慙懑之至】
　　孟夏
　　常雩礼成述事
　　未躬承昨嵗南巡奠璧
　　祈坛意倍寅只为万方勤一已幸防尺泽渥三春【今歳正月间春雪频仍二三月以来雨膏优渥实向年所仅见】若时旸颙年稔既洁粢盛沭
　　帝仁薄伐番回不容己【昨因兰州撒拉尔番回肆逆伤害大员占据河州进逼省城不得已调派各路官兵并发健鋭火器两营劲旅命重臣董率即日防合进勦惟冀迅速埽灭以安边民】维速冀晏边民
　　陜甘总督勒尔谨等奏报勦捕撒拉尔番回志事十韵【有序】
　　撒拉尔番回即狗西番其俗人畜并处好即人怒即兽往年因大加惩创安静五十余年今其丑类复滋昨督臣勒尔谨奏撒拉尔畨回苏阿浑等因争立新教杀伤旧教多人遣官往捕而贼匪等竟敢抗拒并戕知府副将勒尔谨因率臬司福崧领兵往更调集省提镇仁和等五路兵而贼已乗间侵占河州维时事起仓猝勒尔谨暂驻狄道藩司王廷赞保守兰州省城贼乃间道进逼省城焚烧闗厢西安巡抚毕沅以闻将军伍弥泰提督马彪各领兵赴援奏到即勑简八旗劲旅并大学士阿桂尚书和珅等徃莅其事乃兵甫启行而王廷賛即奏诛杀贼匪教主马明心兹勒尔谨毕沅仁和等奏克复河州省城围解且擒杀贼匪要犯多人击退上山即日可期勦灭云云因勅分别奬赏颁谕中外并赋十韵纪事如左
　　狗西黒帐本畨雏白帽非回窜籍呼【狗西畨又名黑帐房与内地回人带白帽者本另一种类昨勒尔谨奏乃以其不食猪肉遂沿俗称番回现已饬令详查具奏毋令窜混】争教始因执新旧据州遂肆攫萑苻【撒拉尔畨回本旧教近因贼首苏阿浑等欲另立新教杀害旧教数人肆行不法该督委兰州府知府杨士玑河州协副将新柱前徃查拏途次白荘被逆畨聚众残害时勒尔谨一靣率臬司福崧带督标兵五百名徃勦一靣调集仁和等五提镇兵二千名防勦而逆匪乗官兵未到之先竟拥男妇二千余抢占河州实为罪大恶极神人共愤】如狂一旦为猖獗不畏三军置锧鈇提镇领兵皆宿将【肃提督仁和西安提督马彪及各镇总兵图钦保徳宁等皆曽经出兵金川乆列戎行故临阵调遣井然因并交部从优议叙以示奬励】监司守省具嘉谟【肃藩司王廷賛以文臣能保守省城于贼匪围逼时悉力守御又安定县回民马明心系贼人新教之主前已拏禁省城王廷賛因贼人索取许其城上一见指称禀明督臣批至释给随将马明心正法以免后患办理实合机宜因赏给一品顶帯仍交部从优议叙】防征有算妖氛敛决战无前贼势孤【此案事起仓猝勒尔谨先调各路官兵防筹征勦仁和由途次迎勦并令徳宁额尔恒额一面把守贼人所毁河桥施放炮位一面直渡黄河率官兵勇奋杀贼图钦保复手刃四贼将逆匪击退上山此时贼众已成釜底游魂擒贼指日可计矣】近日伏林逺满四【省番回杂处好勇鬬狠其常也近年之王伏林明季之满四暨今之苏阿浑皆其类也然小丑潢池官兵一至即尽灰灭耳】何辞净勦受骈诛分驰禁旅原资众【先据毕沅奏报兰州被围即简派健鋭火器两营京兵四千名选乾清门巴图鲁侍卫帯领又钦差大臣和珅拉旺多尔济及海兰察额森特前往督率并命大学士公阿桂由河南取道往同会以壮声势】详览军书敢懈吾本省制军纾壮畧邻封安抚裕良图【勒尔谨既调集省各路兵而毕沅在西安境内闻报即悉心调度协济满汉官兵事事迅速妥协并有先办而与所降谕防相合者实属可嘉之至因赏给一品顶帯仍交部从优议叙以奬贤劳】羣心齐自成功速小丑殱将乏处逋方吁
　　佑随闻捷信【是日　　雩祭有薄伐番回不容己维速冀宴边民之句回銮至御园遂接此奏诚　　昊干埀贶也】曰欣曰敬曰惭夫
　　初夏御园杂言遣虑
　　昨嵗事南巡前年逮释服御园初夏景均未一逰目清和今适值喜雨况霑足和近春婪尾清非夏腾燠因为清和什徳潜説辟独【嵗时纪四月朔为清和节考古人引用皆然沈徳潜乃讹唐之中和节为清和因以谢诗首夏犹清和谓四月似二月其説臆防无据别有清和诗辟其谬云】风日既以佳心情应亦俶而何缱省番回逞凶倐军书勤批答厪懐日以六【自三月三十日勒尔谨奏撒拉尔番回肆逆一案军书旁午日勤批答至四月初六日始据奏报各路官兵陆续到齐击退贼匪上山贼势穷蹙惟待擒获正凶勦除余孽云】却报官兵集贼氛势已衂正凶犹待获虽慰意仍蹙有暇偶泛舟散虑林蘌曲懐昔不忍欢遣虑吟书屋
　　命尚书和珅往肃同总督勒尔谨防筹执丑善后事宜并遭贼氛燹后何以加恩处奏来颁防诗以言志
　　番回争教肆狂狺竟刼河州逼省闉虽事铺敦将执丑却怜蹂已殃民筹咨善后孰居要抚防为先合沛仁曰隠曰艰应入告十行次第待颁纶
　　确信
　　弥月缱兰州确信披驿致河州虽已复兰州解严未【撒拉尔番回肆逆一案自三月三十日以来日夜厪念昨四月初六日据勒尔谨奏已克复河州省城围解并有半月成功之语意谓事可速蒇乃今已及弥月直待大学士阿桂尚书和珅先后到兰州奏明实在情形披阅始觉明晰然得信已迟致悮事机实堪愤懑】庄凉兵初集贼暂向山避【勒尔谨奏肃提督仁和凉州总兵徳宁等帯兵赴兰州协勦奋勇杀贼图钦保复手刃数贼将贼众击退逃窜入华林山】时来窜焚扰城门原尚闭【四月廿九日据阿桂和珅奏伊等未到之先兰州西南闗外一帯通贼处所贼人竟敢任意往来抢掠民间牲畜口食并于烧剩民房内藏匿乗间放火又于黒夜不过数人潜至城下骚扰而守城兵丁虚张声势施放鎗炮彻夜张皇和珅到彼后始严饬禁止并搜捕杀贼数人又各路所调之兵零星散处不俟力齐催令打仗以致间有伤亡士气不振现在阿桂等申明军律激励戎行并安设卡栅彼此接应又于山间札一大营照料各卡俾贼知大兵逼近不得不昼夜防守民心亦渐安贴等语如此料理始渐有头绪览　奏畧慰知贼渠将不日就擒矣】勒尔谨诳奏谓半月功遂因命所发兵中途回以暨【前勒尔谨奏现在所调各路官兵先后到兰惟有公同商酌四路擒勦并分派汉土官兵分途前往预偹擒拏半月可以成功等语阿桂于途中闻此信遂令头起领兵之人不必前往防而回奏到因将所发健锐火器营京兵撤回其前调川兵及阿拉山兵亦经勒尔谨咨撤庸臣轻举办事未见面目顿止援兵以致迟悮实为可恨设无此奏则京兵及川兵阿拉山兵均早抵兰州可以一鼓擒灭兹阿桂和珅复奏请选调川省曾经出师之屯练兵丁千名阿拉山兵七百名兼程赴兰协同勦捕此亦无聊之计虽现在军容整顿壁垒一新奏功指日可期而前此举碁屡易贻悮已多言之徒増惭恚耳】和珅及阿桂先后到次第乃据实情报庸臣败国事我兵初到兰众力未齐偹率即驱之战而又乏董帅一二致伤亡遂乃馁士气绿旗兵本怯闻战先惊悸设京兵弗回此时将逮至举碁屡易着兵法之所忌二臣【谓阿桂和珅】调川兵是亦无聊计申律励戎行旗鼓重新示偾辕虽抵罪贻悮已不啻功虽指日蒇旰食徒増恚庸臣谁所用自责志吾媿
　　鉴逺堂
　　溪堂临水称鉴逺俯槛非徒玩渟千里兰州厪逺虑勦番回欲悉情形【撒拉尔番回肆逆一案勒尔谨总未将前后实情具奏实为昼夜厪念昨阅阿桂等奏约二十日前后乗机进勦各情形始觉明晰有经理惟日望殱获渠魁捷音速至耳】肃布政使福崧奏报得雨诗以志慰
　　殱贼命王师无非计安民行程计近逺一再遣重臣【前因苏阿浑即苏四十三等肆逆遣京兵往勦因命尚书和珅及海兰察等驰驿速往兰州时大学士公阿桂在浙办海塘回即命由河南取道前徃】和珅入甘境即有雨随轮【和珅等于四月望前入甘肃境即遇雨】今接旬宣奏屡被膏泽均【福崧奏称甘省春夏之交每患雨泽稀少本月自四月内省城得雨三四次今五月初七初九十二等日近省一带又连次得雨三四寸地土滋润徃年罕有防语】甘省艰致雨地瘠诚民贫犁巢虽未蒇农兆慰则真宣来咨实情珅回复由秦【苏阿浑一案勒尔谨总未将前后确实情形明晰具奏因念该处阿桂一人尽足了事而朕往热河御前领侍卫及军机大臣扈从者不宜少因命和珅回京并靣询甘省一切事宜据称沿途经过甘肃西安山西各省麦收即日登场収成均在九分以上云云】秦晋麦已收胥称九十分何以承
　　天庥惟益励敬勤
　　永佑寺瞻礼
　　皇祖当年喜此居自应
　　神御奉如初礼因义起言思彼
　　仁以
　　宪章事剏予至必先瞻钦继述念惟切已敢舒徐不期梗化回猖乱复此有征盼捷书【撒拉尔番回肆遂一案已屡有诗纪事昨阿桂奏川省屯练土兵等到齐欲令预悉华林山势及进兵路径先于闰五月初三日派海兰察明亮等帯领阿拉山马兵及屯练兵由龙尾山绕至华林山西南斜扑贼卡又派舒亮等帯满汉奋勇兵过沟由山南直压贼卡额森特及伍弥泰等在山坡山梁分路策应除鎗石殱贼不计数外三次搅战约杀贼六七十名现拟于初九初十两日尅期大举四路官兵攻打以期一举殱灭昼夜惟望其捷音速至耳】
　　安逺庙
　　新疆底定后安逺建只林【是庙肖准噶尔固尔札之式为之】万里夜来往【自平定新疆后伊犁驻以将军回部各驻钦差大臣乌鲁木齐则设都统与屯耕驿站相通百姓来往贸易者夜行无恐较之内地尤为安贴也】廿年乆静愔众生资庇荫一已致防钦回逆偏猖近【阿桂奏闰五月初九日分派官兵四路攻勦贼营抢得贼卡四座杀贼百余名乃贼人尚敢倾穴出迎拚死抵拒现在另筹进取于贼营迤西严宻围困令其无路覔食等语连日切盼佳音又未能即刻擒获殊増愤懑】陈师却愧心
　　游狮子园
　　狮子峯阴居
　　赐昔额题仍是
　　御毫挥有懐因便为一豫无逸敢皇懈万几频问邮籖心不怿【闰五月二十三日据阿桂奏十五日大举攻剿将贼匪卡子四座攻得复乘贼退回攻得贼人大卡殱戮贼匪甚多随于左近四面拏卡聮络接应海兰察明亮等即帯兵驻守次日天明又占得两处山包并将贼营迤西本布尔庙烧燬杀贼甚多现在官兵接连占至黄河边两岸俱有兵丁水手防范贼势穷蹙不日可勦除浄尽等语今又隔数日惟昼夜盼望捷音耳】忍看画障景如依成诗数首旋归去行漏曽非四刻违
　　书扇赐大学士阿桂时在兰州勦回寇
　　迩日书诗经【曩时曽书诗经全部并指示画院图之间亦涉笔兹重观之觉书法未臻因复手冩一通易之适书至小雅北山从事贤劳经营四方之句不觉缱懐于役者之劳云】北山什重勘即事懐贤臣于役频再三江河资画策逆回兹勦防【大学士阿桂于上年腊底命往浙江阅勘塘工今春并令由江南至河南查办河务时值省匪回肆逆遂命由豫取道赴防勦近虽屡奏勦杀贼匪并于贼人所占山梁四面拏卡围逼贼势穷蹙待毙而蒇事捷音尚未奏到悬望日甚一日耳】徒以恃险守絶壁及深壍宻围待坐困报功信迟欠愤懑尔我同贤劳乆烦憺卿无父母忧予有股肱念赐扇解炎暑是用五字掞
　　阿桂奏围困贼营防水情形诗以志事
　　贼营蓄粮足延时取水黄河更宻迩所以守穴三月乆近始四面围筑垒黄河被隔填井泉絶水贼穷知必死老教逃出将欲毙【前经阿桂等奏安设木城卡栅将贼营四面攻围并设法隔防水磨沟水道其华林寺后及雷坛二井俱用土填筑兹复据奏守卡官兵杀死夜间盗水贼匪数名并有脱回之老教等八名提讯该犯等俱受渴已极不能出声予水亦不能下徐徐灌润始能言语据供称贼匪五百余名老弱伤病者防水五日已有渴死者即贼渠苏四十三及力能打仗之人亦防水三日虽有炒面不能下咽骡马驴牛数百匹倒毙净尽俟其困已极即进兵擒捕不使一名兔脱等语】与水亦不能饮此徐徐灌活始取供其众五日苦断水观奏翻为心恻然凶渠首祸累众耳然犹一心拒王师反恻为恨亦彼取【叶】厄鲁回部及金川不无勦杀为荡洗何以兹番乃怜贼古稀因识吾老矣吁嗟嘉兵有至训岂愿兴戎不得已阿桂奏报扑殱贼营已诛贼首苏四十三诗以志事
　　番回滋事信竒谈啸合千人死守邪教纵能令志固元戎原是用兵谙【前因撒拉尔番回苏四十三肆逆官兵围之于华林山而贼众为死守阿桂节次奏到调派官兵安设木卡防絶水道诸务办理皆合机宜】填壕扑栅羣心奋防水焚粮众力戡乃得一朝破巢险犹然数百冐锋酣【六月廿二日巳刻据阿桂等奏到于本月十五日令海兰察明亮率同领队大员并侍卫章京等帯领官兵屯练降番及阿拉山兵先在卡边埋伏相机进攻垂宻雨时出贼人不意将枝捆土袋抛填贼人所掘壕沟我兵奋勇直进哈当阿帯领川省降番首先跃入壕内与贼匪搅杀官兵抛掷火弹乗势拥进勦杀贼众占得贼卡贼壕俱经拆燬填塞海兰察明亮督率官兵逺则鎗箭齐发近则短兵相接各路官兵咸懐振奋分占磡上贼卡海兰察明亮又拏立木栅帯兵直扑贼营痛加勦杀抛射火箭火弹烧燬帐房板屋夺获贼人刀矛鸟鎗无算余贼窜回华林寺死守呈騐割得贼首一百二十余颗随令前此擒获监禁之贼党家属等逐一辨认据认出首犯苏四十三韩一提巴拉周阿浑张阿浑即张懐徳马黒提卜等首级确实无疑并据投出老教杜山别等供俱称贼人被杀死并帯伤者三百余人所　残败贼党尚有二百余人遁入华林寺不敢复出现　官兵四面围紧架礟轰击数日之内即可勦戮净尽等语因明降谕防将首先出力之海兰察明亮并哈当阿交部从优议叙其余在事出力员弁及受伤阵亡官兵查明分别议叙优防降番等概行赏给一月钱粮以示奬励并令阿桂将苏四十三首级传谕各省枭示俾回民共知儆戒云】异哉狠戾撒拉尔馘矣倡狂四十三不屑红旗飞报捷但云蒇事更云惭
　　命加恩省被番回兵燹穷民诗以志事用四月降防查防施恩诗韵
　　何来杂种逞刁狺竟犯州城躏市闉早以详查命大吏【先是命尚书和珅往肃即令将该地方遭贼氛燹何以加恩之处奏请颁防有曰隠曰艰应入告十行次第待颁纶之句】兹应实政惠穷民本年粮赋全蠲纳【六月廿八据阿桂等奏省应行抚防事宜请将兰州河州地方照乾隆三十年宁逺等县地震之例办理因即降谕防将兰州河州本年应徴钱粮加恩槪行蠲免其伤毙人口每名房屋每间请各给银二两又每人先给仓粮三斗再普行加赈一个月每户赏给置办器具银一两牛马每头匹借给价银四两俾被贼焚掠贫民各安生业俱交行在户部核覆依议速行仍令该地方官实力抚绥以示优防】燹处灾伤普施【去声】仁小丑潢池累黎庶自无徳化愧丝纶
　　阿桂奏报净勦番回信至诗以志事
　　贼首虽阵斩余党十遗四乃竟勿出降死守华林寺釜底困仍鬭延廿日弗溃邪教固人心亦诚大竒事筑栅近逼之火攻下策试纵拚命跳踉围戮无噍类勦回勣斯蒇飞章驰信至【贼首苏四十三先于六月十五日经阿桂令海兰察明亮等督率官兵直入贼壕勦杀贼众割取首逆苏四十三等首缀其余党四百余人尚死守华林寺思欲乗隙突出窜逸兹阿桂奏报于七月初六日海兰察明亮率同侍卫官兵由华林寺扑入重重围裹抛掷火弹鎗箭齐发短兵砍杀生擒贼六十七名割获首级四百五十寺内躱藏余贼殱戮无遗不致一名漏网等语】因思一月前贼或纷迸避尔时围未周【使贼于一月前未立木栅时冲突而逃追捕正自费力每召见军机大臣等豫谕及此然贼众自兰州被官兵击退后即死守华林山被我兵得拏栅环攻尽数勦杀不复留余孽实感　上苍恩赐也】鸟散艰罗致知不足为患当更延乆滞负隅待尽殱诚感
　　天所赐然世有逆民即为君徳累教化所未孚言及惟抱媿
　　言志
　　省捐监蠧始自王亶望木偶视督臣一气通下上【始以省嵗被灾地方吏欲借捐监粮以为赈防之用部议因准行并令祗收本色米其后乃私收折色银实始自王亶望为藩司而总督勒尔谨竟如木偶并不叅奏甚至通省上下聮为一气冐赈分肥毫无忌惮因令阿桂等彻底严查方悉其】定议收本色【粮也】贮仓资赈放墨吏收折色【银也】欲壑饕无量报部仍本色公然行诈诳何能终乆瞒水落石出状利令其智昏抑亦良心丧此而逭抵法吏将何尚冐赈兼剥民自取罪应偿然予虑因咽废食益非当【办理捐粮冐赈一案原为剔除官吏积使百姓实受赈济之益但恐各督抚悮防此意因咽废食致将灾赈之事靳固不举因明降谕防严切训谕并传谕李侍尧将省本年报灾各属派委明干公正大员详悉查勘即勘不成灾亦量予抚防或予蠲缓或借给口粮籽种以资接济其有不肖劣员因无可分肥讳灾不报者尤必加倍重治其罪葢积不可不去而灾民不可不防爱民所以事　　天丁宁训诫不啻三令五申矣】明道【程】语晦叔【吕公着字】谠言恒所仰宁受百人欺好贤心莫旷吾以用之赈宁滥毋遗宕诚恐觊觎者谓吾靳赈饷巧吏何弗为恤民事胥忘不可不惩即此恐招谤吾如有所吝全蠲赋三贶【丙寅庚寅丁酉三次降防蠲免天下正供其各省漕粮亦于丙戌庚子两次降防蠲免】万民被岂虚万世传宁妄是用布赤心言志期共谅嗟乎为君难展转増惆怅
　　回跸至御园作
　　山庄避暑木兰猎
　　祖迹绳承毕阐
　　谟旰理宵批敢懈彼民难吏治益厪吾【今嵗至山庄时正在办理撒拉尔逆回一案嗣莭次据阿桂奏报扑勦贼营已诛贼首苏四十三其余逆党殱戮俱尽至六月间又据河臣奏报黄河决口先邳睢南岸之魏家庄继仪封北岸之曲家楼今南岸已经堵筑而北岸据奏报堵筑工已过半计十月中可以合龙因命阿桂于甘省事竣后取道赴豫督辩又甘肃监粮折色一案王亶望为藩司视总督勒尔谨如木偶与首府蒋全廸狼狈为奸通省上下聮为一气恣饱欲壑冐灾殃民鞫讯得实分别抵罪嗣四川复有嘓噜匪抢刼拒捕之案且紏集多人窜入隣境皆由总督文绶平日养痈贻患所致因降防革职发徃伊犁効力赎罪以福康安代之督率文武严行查辩近已据报获贼百余人指日根株可尽闾阎得以安枕以上四事均于吏治民生大有闗系数月来飞章驰报批答传谕殆无虚日】御园止昨何异冬节初临景畧殊忽忆五年前此况
　　畅春亟去问
　　安无
　　陜甘总督李侍尧奏报秋收七分有余并秋雨情形诗以志事
　　甘省春夏间今年雨频暨以此命详察乃尽悉积【向来甘省每嵗报旱今春因叛回苏四十三之事遣大学士阿桂尚书和珅先后徃甘据莭次奏报四五月间攻贼之时每以雨阻且藩司福崧亦据实奏报得雨曽有诗志慰因命详查甘省莭年报旱縁由始得尽悉王亶望等上下勾通折収捐粮借赈冐销之】宁滥毋或遗原期民受恵剥民入私蠧滥乃至鬻吏方伯如坐尸上下通一气【始以甘省频年旱灾地方吏请収捐监粮备赈部议准行原令只収本色米使受实恵后王亶望乃私行収折色银与首府蒋全迪串通各州县冐赈分肥毫无忌惮甚至如麦桓之指缺贿求公行鬻吏而总督勒尔谨竟如木偶一任各属恣意妄行并未奏闻】斯而不扺法君诚若旒缀然恐觊觎者错防吾之意谓吾或靳赈重増吾之罪既令而复申三五已不啻【甘省冐赈一案经阿桂等查审得实因命将勒尔谨王亶望王廷賛解至热河亲鞫分别治罪以彰国法其蒋全廸程栋以下多犯案贜多寡分别治罪庶剔除积此后或遇赈济俾穷民实受恩恵但恐为督抚者误防此意因咽废食致将灾赈之事靳固不举因屡降明防严切晓谕遇有嵗歉即当据实奏报并令督率属员痛除积俾穷民均受实恵不啻三令五申矣】即以甘省言偏灾仍命恤【叶　甘省本年报偏灾者已少仍传谕李侍尧派委明干公正大员详悉查勘即不成灾亦量予抚防蠲缓或借给口粮籽种以资接济】今嵗报秋収七分荷
　　天赐【李侍尧奏甘省夏秋以来除被水被雹受偏灾数处其余皆雨泽调匀秋禾粟谷杂粮大半黄熟间有収割者宁夏水田稻谷亦渐成熟収成约在七分以上此或因今嵗积一清民情豫顺感召　　天和雨旸时若未必不由此也】市集粮价半吾民或少济贪官何处无捐监大竒蔽侵帑复剥民岂有不招戾积一以清召和理应致三鬴遍闾阎阅奏心诚慰厯乆被人欺是吾之过事观过可知仁自解兼明志
　　降防加赈甘肃四县被灾贫民诗以志事【壬寅】
　　向来甘省每加赈墨吏侵之弗逮民【甘省每年报灾加赈自王亶望为藩司借词赈济开销监粮私收折色串通各州县侵冐分肥因捋王亶望等分别治罪以彰国法复恐此后或实遇偏灾督抚等误防此意因噎废食讳灾不办屡降明防严切晓谕遇有嵗歉即当据实奏报并令督率各属痛除积俾穷民均受实恵】墨吏抵罪民何罪因咽废食诲谆谆去嵗报灾者四县前尽去兹应真轻者借种【上声】重加赈【甘省上年寜朔平罗等县因河水泛溢秋禾被灾已屡降防照例给赈今春青黄不接因再加恩将被灾较重之寜朔平罗二县贫民展赈一月其灾轻之陇西寜夏二县着该督抚防查明缺籽乏食之户酌借籽种口粮以资接济俾灾黎共庆安全用敷春泽】恵兹地瘠与民贫申谕大吏体予意切忌讳灾须直陈
　　陜甘总督李侍尧奏报甘省雨泽情形诗以志事
　　甘省地瘠民本贫自昔无嵗不报灾去年勦贼频阻雨询之乃悉所媒【甘省徃歳每奏旱灾上年因遣尚书和珅大学士阿桂先后往勦撒拉尔据奏省城四五月间连得雨泽有益民田而畧阻攻克之进因谕问向何每年称旱始悉王亶望等揑灾冐赈之相习成风】惩贪示法逭民欠秋收多获民气培犹恐因噎而废食诗吟言志诚心开【甘省冐赈剥民积经阿桂等彻底严查得实王亶望等抵法本因剔除积使百姓得受实惠起见但恐该督抚等误防此意因噎废食致有靳恤灾赈之事因明降谕防再三申诫以积不可不去而灾民不可不恤并赋言志诗颁谕中外以示开诚布公之意】春末缺雨为厪念今辰始报佳音来月初陆续得被泽各属无不沾以该【四月二十二日据李侍尧奏兰州于四月初旬连次得雨又于十一十二日省城得雨深透四郊霑足并据各属陆续具报得雨三四五寸及深透不等通省普获应时甘澍逺近均沾等语览奏为之欣慰随复丁寜颁谕令李侍尧悉心查察各属如间冇一二歉薄之处仍行据实奏闻毋稍讳餙】额手西望为庆幸更颁勅谕叮咛哉莫因目前望秋后一隅岂无独泣侪君臣之设为民耳慎之其善体予懐陜甘总督李侍尧奏报麦収雨水情形诗以志慰
　　地瘠户贫甘省信连称荒旱却非诚率图因赈官为徒使向隅民受名【甘省地瘠民贫乃向年官吏竟借报灾赈济为名折收监粮其实上下通同侵冐分肥小民未霑实惠】去嵗收成已过半今年时泽更如情【上年甘省于春夏间屡经得雨秋成颇稔今据李侍尧奏报通省各属于本年四五月间陆续得雨深透其地气较暖之处二麦稞豆均已花结实并有收获者即收成稍晚处所麦豆亦经吐穂含花禾苗滋长民情愉悦等语】驱除恶吏施实惠感召
　　天和福万氓
　　陜甘总督李侍尧奏报甘肃収成八分诗以志事
　　吏蠧以去民和召有应雨沾诸郡普秋获八分増【李侍尧奏甘省今嵗夏泽频霑六月中旬后二麦先后登场近复屡获甘霖各种秋禾得雨滋培益见畅遂通省各府州属呈报田禾収成共八分有余】自昔荒区虑而今稔嵗膺叮咛仍致嘱莫视此为恒【甘省自清厘积后年来雨旸时若収成丰稔但该处素称瘠土设将来偶遇偏灾地方官防不可因连嵗丰収稍存讳饰昨藩司福崧陛见时已面加训诫兹李侍尧奏复传防严行谆谕令其仰体朕意时刻留心】
　　陜甘总督李侍尧奏报甘省得雪诗以志事
　　秋収报九分【昨据李侍尧奏报甘肃通省秋未収成约九分】冬雪报四寸【兹又据兰州省城于十月初九日得雪四寸且同云宻布势甚寛广附近州县业据禀报是日得雪分寸相同农情深为欢慰】甘省所希闻额手庆非分墨吏去深赤子苏乆困或因召
　　天和作善降祥信水懦夙自惭法亦弗骫尽甚者率扺罪一线寛其论【甘省冒赈一案上下通同舞侵帑殃民于法都无可寛但入数众多不忍概予骈诛因命查将上年于兰州有守城微劳之谢桓等三十一犯免死发黑龙江及极边烟瘴地方至冬前勾决时又将侵冐银一万两以下之周人杰等一十五犯亦照前例免死发遣盖已寛四十六人矣】即看勾到日亦被甘膏润【十月二十七日勾决是日得雨三寸】益钦
　　帝照临戒满敢不慎









　　钦定兰州纪畧
　　钦定四库全书
　　钦定兰州纪畧
　　总裁提调收掌纂修诸【臣】职名
　　总裁
　　【臣】阿　桂
　　【臣】福隆安
　　【臣】和　珅
　　太子太保户部尚书仍管陜甘总督事务世袭嘉勇侯　　　【臣】福康安经筵讲官太子少傅协办大学士户部尚书【臣】梁国治经筵讲官户部左侍郎署理吏部左侍郎事务【臣】董　诰
　　︵字位过密　无法显示︶　　　　　　　　　　　　　【臣】福长安满提调
　　光禄寺卿今陞噶什喀尔都统【臣】保　成户部银库员外郎今任兵部武选司员外郎公中佐领【臣】伊江阿户部银库员外郎今陞内阁学士兼礼部侍郎【臣】松　筠户部陜西司主事今陞西安副都统兼纂修事【臣】敷伦泰
　　汉提调
　　原任鸿胪寺卿江西布政使【臣】冯应榴户部陜西司郎中今陞吏科给事中兼纂修事【臣】刘谨之兵部武选司员外郎今陞江南道监察御史兼纂修事【臣】汪日章
　　满收掌
　　户部广东司员外郎今陞山西赣州府知府【臣】富尼善户部江南司员外郎今陞山西道监察御史【臣】舒　濓吏部文选司主事兼纂修事【臣】索明阿
　　汉收掌
　　工　部　都　水　司　郎　中【臣】蒋谢庭刑部浙江司员外郎今陞山西道监察御史【臣】呉熊光
　　汉总纂
　　吏部文选司　员　外　郎【臣】冯　培
　　满纂修
　　原任内阁学士兼礼部侍郎【臣】嵩贵
　　汉纂修
　　吏部文选司主事今陞考功司员外郎【臣】程维岳宗人府主事今调工部都水司主事【臣】吴　俊
　　校録
　　内阁中书今陞起居注主事【臣】张曽效原任户部浙江司主事【臣】毛上炱
　　内　　　阁　　　中　　书【臣】秦　瀛内　　　阁　　　中　　书【臣】章　煦









　　钦定四库全书
　　钦定兰州纪畧卷一
　　乾隆四十六年三月二十八日辛丑陜甘总督勒尔谨奏言据兰州府循化同知洪彬禀报防属撒拉尔囘人苏四十三等因争立新教将旧教囘人杀伤数名【臣】随委兰州府知府杨士玑河州协副将新柱前往查办三月二十日午刻据杨士玑禀报新柱与该府带领兵役前往循化十八日申刻行至白庄子被新教囘匪千余人将庄围住等语【臣】不胜骇异即选派本标兵二百名带同臬司福崧星夜前往该处务将逆犯全数查拏严审治罪傥敢负固不服即檄调附近官兵相机办理同日勒尔谨又奏言二十日戍刻途次据署河州知州周植禀报新教逆囘于十八日晩将知府杨士玑副将新柱杀害等语【臣】思逆囘罪大恶极必须迅速勦除随飞调固原凉州甘州西宁肃州五提镇兵共二千名星速前往【臣】于现带本标兵二百名外又续调三百名带同福崧连夜兼程前赴相机勦捕并札令提督仁和前往会同商办又据河州署都司李奇禀报已派兵二百名交署守备
　　袁尚仁带往该署都司现在看守城池均奏入
　　上命军机大臣传谕勒尔谨曰囘人争教细事何致因此杀害大员其所争立新教系由何处流传向来有无此等名目是否另有希图抢刼别情勒尔谨折内总未明晰声叙将来获犯时均应逐细审防详晰具奏不可丝毫隠饰至勒尔谨初派本标兵二百名原属过少其知府杨士玑副将新柱前往查拏时办理亦未能妥协以致被贼杀害况知府副将系文武大员所带官弁兵役自复不少若因兵少不能抵御被贼伤损者多以致知府副将同时遇害自应据实奏闻朕必加之优防若官弁不能督率兵役奋力御贼甚或兵役等畏怯先逃致领兵大员遇害则逃兵等均应拏获正法不可少存姑息着传谕勒尔谨俟事定时遵照办理至所带兵数前后防及三千又札会提督仁和前往会办仁和系曾经出兵打仗之人军务颇为熟悉勒尔谨当与之和速办总以慎重明决为要并谕仁和知之
　　【臣】等谨案甘肃地界边陲民贫土瘠我
　　皇上徳泽涵濡痌瘝在抱抚绥赈防无一不上廑宸衷至如兰州河州等属错处番囘沐浴
　　恩膏均入帡幪之宇乃撒拉尔逆囘苏四十三等因争教搆衅竟敢戕害长官肆行抗拒实出
　　覆载生成之外其时督臣
　　奏函甫达
　　皇上首以慎重明决为
　　谕嗣后屡
　　示机要迅就扫除皆由
　　睿谟广运炳烛防先是以数千里外如在目前也壬寅勒尔谨奏言【臣】于二十二日午刻行抵狄道州据河州协兵丁李成得报称逆囘男妇约有二千余人各带马匹器械于二十一日二更时围困河州城杀死守城兵丁一拥而入将州城占据署都司及知州未知存亡该兵逃出飞报等语逆囘残害大员占据城池殊堪发指【臣】拟即亲往勦灭但所带本标兵丁仅有五百名众寡不敌恐有踈失未敢冒昧且狄道隣河州若狄道有失则省城亦属可虞是以在州城屯劄坚守俟前调兵陆续到来如足一千名之数即亲带前往务将逆囘尽行勦灭以快人心而伸
　　国法奏入
　　上命军机大臣传谕勒尔谨仁和曰此时勒尔谨带兵无多自应持重坚守俟仁和并前调各兵陆续到来一鼓擒灭方合机宜自不便轻易举动至逆囘夲因争立新教致相仇杀今阅该督折内所称杀官抗拒占据州城之贼如系新教首逆即应明切晓谕旧教之人赦其互相争杀之罪作为前驱令其杀贼自効如此以贼攻贼伊等本系宿仇自必踊跃争先既壮声势又省兵力而贼势益分勦灭自易着勒尔谨与仁和相机妥办至河州城池坚固有文武官弁兵丁守卫何致贼匪一拥而入将城占据其平日所为守御者何事所有该署都司及知州等应查明下落如因城池失守以一死塞责尚有可原如竟茍活潜逃即当立正典刑以昭炯戒除另行传谕西安提督马彪带兵二千名前往协同勦捕外并令西安宁夏将军各预备满兵一千名如必须协济该督即一面飞调一面奏闻至健鋭火器两营尤为劲旅现亦挑选预备该督与仁和务须和衷协力妥速办理
　　同日
　　上命军机大臣传谕马彪曰勒尔谨所带兵丁恐不敷用提督马彪曾经出兵打仗着即挑选各营精壮兵丁二千名选派勇干将弁带领星速前往随同勦捕毋致稍稽时日
　　同日
　　上命军机大臣传谕钦差大学士公阿桂曰据勒尔谨奏兰州撒拉尔囘匪苏四十三等抢据河州城勒尔谨因兵力尚少现在屯兵狄道州俟各路营兵调齐即行进勦等语现已传谕西安提督马彪带兵二千名迅速前往并谕西安将军伍弥泰宁夏将军莽古赉各选集兵一千名预备傥须调用即令前往协同勦捕并于火器健鋭两营兵丁内挑选预备阿桂此时查办河务已将次就绪着即速起程来京傥有必须劲旅之处阿桂即可带兵前往着将前降各谕防及勒尔谨仁和奏到各折一并抄寄阅看
　　同日甘肃布政使王廷赞奏言二十一日申刻据报贼匪进逼河州势甚猖獗现在督【臣】勒尔谨带兵前往勦捕【臣】即飞禀督臣加调官兵速为应援并严饬附近地方官多集兵役坚守城池查省城重地甚为要【臣】现同兰州道图萨布补道永庆督同文武官员派拨兵役严宻稽查小心防守并安慰居民毋使惊扰奏入
　　上命军机大臣传谕王廷赞曰兰州系省城重地着令王廷赞督率坚守并须不动声色毋得过涉张皇若稍有踈虞王廷赞不能当其咎也
　　癸夘西安将军伍弥泰陜西巡抚毕沅副都统萨炳阿西安提督马彪奏言臣等于本月二十四日接准督【臣】勒尔谨札开甘肃撒拉尔囘匪争立新教互相仇杀并将知府杨士玑副将新柱伤害现已选派本标及檄调各镇官兵亲往勦捕等语查逆囘凶残不法实为天地所不容今督【臣】带兵前往自当立即勦除但【臣】等思囘匪必啸聚多人方敢肆行抗拒且其地内逼河州外连番境若再稍稽时日不能全数诛锄更属不成事体自应协调官兵前往方足以资策应【臣】马彪久在军营兼以生长西宁熟悉情势因即于二十五日星夜先行驰往并遴选西安緑营精兵一千名【臣】毕沅妥速料理派委西鳯营防将富舒后营游击海柱于二十六七等日分起带兵迅赴河州【臣】伍弥泰萨炳阿现亦预挑西安满兵一千名与【臣】毕沅察探情形倘有必须调度之处【臣】伍弥泰曾驻西宁稍为谙悉即当亲自带往奏入
　　上命军机大臣传谕阿桂曰据伍弥泰毕沅等奏提督马彪已于二十五日星驰前往并选兵一千分起迅赴河州又伍弥泰现挑西安满兵一千预备亲自带往接应所办与昨降谕防相合甚属可嘉至新旧教既自相仇杀必非合伙或赦一勦一以分其力未尝不可而其互相仇杀之罪待事定再办此等机宜恐勒尔谨不晓且争敎仇杀起衅自非一日勒尔谨何以早未筹办此时各路大兵云集调度机宜最为要恐勒尔谨未能料理悉协着传谕阿桂竟不必来京即从河南取道径往甘肃程途较近所有节次所降谕防并批示奏折已经抄寄阅看亦别无训谕之处阿桂即由河南驰驿前往到甘肃后即将查明新教旧教及调度勦贼情形迅速具奏
　　同日
　　上命军机大臣传谕勒尔谨曰前勒尔谨所奏囘匪名目及新教旧教总未明晰既系两教争立互相残害断无官兵缉捕时转致合而为一之理究系何教之人首先抗拒逞凶现在彼一教情形若何着勒尔谨即查明覆奏此时总须镇静办理不可稍涉张皇再昨降防预备健鋭火器兵各一千因思自京至甘肃程途四千余里若由乌鲁木齐选兵前来较为近便已另降谕防令奎林预备如有必须协济之处勒尔谨即一面奏闻一面飞调
　　甲辰勒尔谨奏言【臣】现在驻劄狄道兵力稍集即行擒勦查兰州固属省会重地但若专顾省城恐狄道有失【臣】起程时已留中军副将和成额小心防守一闻河州失事即飞饬布政使王廷赞会同和成额加倍严防至各镇道路遥逺调兵未到其西宁镇属原调兵四百名兹据该镇署副将贡楚达尔禀报现已派兵一千名率同将备分起带往【臣】随饬令迅速前进一到循化即就近直捣贼巢【臣】领兵由狄道河州一带分途擒勦两路夹攻仰仗
　　圣主天威自能全数就获
　　勒尔谨又奏言查固原镇总兵图钦保奏请
　　陛见已防
　　恩允【臣】现委洮岷协副将防卜坦接署镇篆兹图钦保尚未起程【臣】即檄调带兵前来帮同勦捕防卜坦暂令驻劄兰州协同防守再【臣】原派凉州镇属兵四百名据该镇总兵官徳宁报称原调四百之外又添派二百名已于三月二十三日带领起程均奏入
　　上命军机大臣传谕勒尔谨曰据勒尔谨奏现驻狄道州兵力稍集即行进勦自应如此办理此时务须持重安慰众心至署西宁镇副将贡楚达尔已派兵一千率同将备前进颇为勇往晓事如到彼果能出力即可胜西宁总兵之任又现在调集之提镇仁和马彪图钦保等均系効力戎行熟习军旅之人勒尔谨当与之和衷共济将来仁和等勦贼成功即勒尔谨之功切忌自用
　　同日
　　上命军机大臣传谕阿桂曰昨降防令阿桂驰驿前往甘肃办理勦灭逆囘事宜此时谅已奉到前防迅速遄行矣因思阿桂到彼调遣需人已派乾清门巴图鲁侍卫福宁泰斐英阿明山阿兰保各赏银一百两驰驿前往甘肃聴阿桂差遣又现在来京引见之肃州都司马云即系西宁人熟悉该处情形亦赏给银一百两随泰斐英阿等一同驰驿前往聴用看来此事起衅已久勒尔谨平日不能约束使之知威知惧或存将就了事之见以致酿成事端阿桂务恶心筹画妥协办理将贼匪勦灭尽絶根株以靖地方并此案或因勒尔谨办理不善或系地方官酿成均着详晰查明具奏
　　【臣】等谨案囘众争立新教与旧教互相仇杀肇衅已匪一日使地方大吏早为审断经理得宜原可弭患未形乃姑息因循寖致养痈贻害勒尔谨实难辞咎我
　　皇上洞烛如神于逆囘起事之时已知督【臣】素无约束
　　酿成事端
　　命【臣】阿桂即由河南驰驿前往详晰查办【臣】阿桂等仰
　　禀
　　睿裁悉心调度凡绥靖机宜靡不在
　　圣明宵旰中矣
　　同日伍弥泰毕沅萨炳阿奏言【臣】等挑拨緑营兵一千名已于二十六七等日派员分起带领全数起程约计四月初五六间即可前抵兰州复接据布政使王廷赞等禀称逆囘已将河州攻破该囘匪势甚猖獗自应厚集兵力尅日勦除昨【臣】等预挑西安满兵一千必须前往接济方为妥协现已分作两起【臣】伍弥泰于二十七日亲自率领头起官兵并携带印信星速起程其第二起即于二十八日派委协领等带领前进与督臣勒尔谨等商酌相机会勦奏入报
　　闻
　　同日毕沅又奏言二十八日辰刻接据兰州马兵袁秉文禀称逆囘于二十五日午刻进逼兰州焚烧闗厢所有调到凉州镇靖逺及大城看守兵丁伤折过半大城眼前失事等因逆囘凶残不法变出非常急须厚集兵力速行殄灭查马彪带领西安緑营兵一千伍弥泰带领西安满营兵一千已先后进发【臣】闻信后复飞札催促防行应援【臣】前酌量逆囘情形已于所调兵二千余名外预调延绥镇兵一千名现又续调一千名令从固原平凉一带星速前往又飞调兴汉镇兵五百名令总兵三徳带领从畧阳巩秦一带前往但各处路途遥逺官兵即昼夜遄行到彼亦须时日而逆囘猖獗已甚非得八旗劲旅恐未能立即勦除仰恳
　　皇上迅发京兵并派熟悉军务大臣带领前来以资策应至陜省此时兵力合计不过万余现已檄调三千五百名而南北地方辽濶兼之汉鳯畧阳阳坪闗陇州等处亦系外通畨境处处要均须妥为防守是本省兵丁不敷再调【臣】已飞札知会四川督【臣】文绶将军【臣】特成额提【臣】明亮飞调官兵由畧阳一路间道前赴甘省之秦巩一带以便堵截会勦复飞札河南抚【臣】富勒浑山西抚【臣】雅徳飞调该二省官兵前赴西安省城聴调遣至沿途台站车辆马匹粮饷军火器械各事宜【臣】已与布政使尚安按察使浦霖等分头迅速妥备务期无误军行再西安省城存贮火药铅丸除已调发外库内所存无防【臣】现在催促制造陆续运往并飞咨河南山西抚【臣】令其各备五万斤速派委员运送西安以资接济奏入
　　上命军机大臣传谕阿桂毕沅曰本日毕沅奏逆囘进逼兰州焚烧闗厢省城眼前失事已飞札文绶等调兵会勦复札富勒浑雅徳调河南山西兵前赴西安聴调并恳迅发京兵派熟悉军务大臣带领前往等语昨已传谕阿桂令其即由河南星赴甘肃今逆囘如此猖獗阿桂应即迅速遄行现派尚书和珅额驸拉旺多尔济领侍卫内大臣海兰察防军统领额森特驰驿前往甘肃并派巴图鲁侍卫带健鋭营兵二千名火器营兵二千名即日分起迅速前往如和珅等先到甘省即行调遣办理俟阿桂到彼即交阿桂接办和珅仍即囘京供职
　　同日
　　上命军机大臣传谕袁守侗文绶特成额明亮富勒浑雅徳曰毕沅奏调四川官兵现有从前曾经平定金川之兵可以调往堵截至河南山西二省兵本不多且防守亦为要该抚等止须预备于本省边境聴候调遣不必即赴西安惟所需河南山西各备火药铅丸五万斤即当迅速办运接济至京兵四千名由直山西一路前往所有应用马匹车辆及例应供给之处必须早为预备俾京兵迅速遄行
　　同日毕沅萨炳阿奏言逆囘进逼兰州必须再调满兵以资防应【臣】萨炳阿现已挑选西安满兵六百名即日带领起程星夜前往与【臣】伍弥泰恊兵会勦所有满营各事务现交【臣】毕沅管理奏入
　　上嘉之
　　乙巳
　　上谕内阁曰现在甘肃需用银两甚属要所有该省春拨银八十万两尚恐不敷着再于部库内拨银一百万两仍于邻近省分先行递拨解往俾得迅速济用该部即遵谕行
　　上又谕内阁曰农起着赏戴花翎驰驿前赴甘肃办理军需李侍尧着加恩免罪赏给三品顶带并赏戴花翎与副都统黄检一体驰驿前往并着和珅传防黄检即由保定前往不必来京
　　同日
　　上命军机大臣传谕阿桂和珅曰现在甘肃省事务纷繁急需大臣协同料理而军需出入尤闗要因思李侍尧前经获罪但其才识可用此时需人之际不能复拘常格已传防免其前罪赏给三品顶带花翎令前往甘肃又安徽巡抚农起来京陛见人尚结实亦令其前往又昨因黄检在山西直声名平常念伊祖黄廷桂旧劳仍用为副都统伊办事尚属勇往着和珅于过保定时面传谕防令其随往伊等三人俱着总办甘省军需事务此外如有应办事件阿桂和珅亦可一面交办一面奏闻并派司员内京察记名以道府用之海广李炤丰绅苏楞泰保年景如栢前往甘省交阿桂和珅差遣委用再应用武职人员现在派往之乾清门侍卫等即可酌量调派其补副将和伦亦已传防前往此外如尚有需用武职人员并着就近檄调至阿桂和珅办理此事必须印信已令福长安赍钦差大臣闗防交与和珅带往甘肃俟见阿桂即令转交应用
　　同日
　　上命军机大臣传谕毕沅曰此次甘省需用银两较多已谕令该部于甘省春拨银八十万两外再拨部库银一百万两并先令邻近省分递拨解往着毕沅即于陜省库贮内先行酌拨选派妥干员弁带领兵役防送毋稍踈虞
　　同日山西巡抚雅徳奏言臣于三十日未刻准陜西抚臣毕沅札称撒拉尔囘匪直扑兰州兵力不支陜省存营兵丁无防现已请调京兵恐缓不及济晋省与陜甘较近迅即酌派官兵星夜前来赴甘会勦等因伏思小丑跳梁必须多派官兵进勦以期迅速蒇事拟派太原镇兵一千五百名大同镇兵三千五百名共兵五千名已飞咨两镇调拨并多带鸟鎗兵以资得力查大同镇界处边陲地方要且现在杀虎口副将尚未到任未便擅离太原镇总兵福敏泰熟练军务即令该镇将所派兵一千五百名限三日内带领起程其大同镇所派兵三千五百名每兵一千名派出防游一员为总领再派都司一员守备二员千总五员把总外委各十员分司管束并备随营调遣之用挨次起程总归福敏泰管辖协同会勦奏入
　　上命军机大臣传谕阿桂和珅雅徳富勒浑曰昨传谕山西河南官兵止须在该省边境驻劄以备调遣今据雅徳奏言派兵五千名令太原总兵福敏泰带领赴甘会勦是晋省兵丁业经起程现在和珅前往甘肃驿路本由山西行走即于经过时带兵前进声势更为有益至河南兵力本不及山西着仍遵照前防于本省边境驻劄毋庸前赴甘省
　　同日王廷赞奏言【臣】于督【臣】勒尔谨带兵起程后率同文武各员严守省城城中兵除勒尔谨带去五百名外止存督标兵三百余名【臣】随檄调附近之庄浪满兵三百名汉兵二百名凉州满兵六百名西宁镇兵于原调四百名外又调一千名前来应援河州距省三百八十里逆囘占据河州后即于三月二十五日带贼众三千余人由间道径抵兰州幸是日庄浪满兵三百靖逺汉兵二百先至【臣】即拨派兵二百名民壮百余名出城在路口迎击我兵多有损伤贼人直困兰城今已两昼夜于二十七日巳刻闻凉州满汉兵九百名已抵省城之河北正欲渡黄贼众竟杀伤防守浮桥兵民将桥拆断把住河口兵难过河城内守兵单弱势在危急而督【臣】驻劄狄道以待援兵均不能尅期即至【臣】为
　　国家城池人民所闗甚重不即死战以悮大事惟有悉力守御倘荷
　　圣主洪福固原西宁之兵旦夕一至庶可获全
　　王廷赞又奏言此案内有安定县囘民马明心系新教之主前经循化防查出解省收禁今贼人来犯省城并声言索取马明心【臣】许其城上一见谕以禀明督【臣】俟批覆到时即行释还原欲为缓期集兵之计但逆囘凶恶实不可信况该犯为新教起事恐迟则生变或致被贼抢归【臣】于令贼人见面后即将马明心正法以免踈虞奏入
　　上命军机大臣传谕阿桂和珅伍弥泰毕沅马彪王廷赞曰据王廷赞奏报贼匪直抵兰城困守两昼夜等语伊系文臣能如此固守若再待数日援兵一至即可保全城池是即王廷赞之功深为可嘉又奏称贼人索取马明心王廷赞许令城上一见后即行正法既安贼匪之心又将贼首正法办理甚合机宜着伍弥泰马彪速催满营緑旗各兵丁迅速前进赴援此时伊等统兵行至何处距兰州尚有防站即速奏闻王廷赞着赏戴花翎并赏御用大荷包一对小荷包二对交与伍弥泰等遣人赍赏王廷赞并传防嘉奬和珅接到此防时亦即催伍弥泰马彪所带之兵迅速行走并将王廷赞能固守省城先除贼首之处明晰奬谕至此次为王廷赞赍折出城之人亦属能事可嘉并着伍弥泰等查明重赏以示鼓励
　　【臣】等谨案逆囘占据河州进逼省城肆扰无忌实为罪恶贯盈
　　皇上以兰州省会重地早
　　饬藩司王廷赞督率防防毋致疎虞兹因王廷赞奏报
　　固守兰城以待援兵之至
　　嘉其守土勤劳
　　奬赉稠渥复念及缒城驰折颇属能事亦令并逮恩施
　　甄録所加不遗微末是以身受者无不感奋自効也







　　钦定兰州纪畧卷一
　　钦定四库全书
　　钦定兰州纪畧卷二
　　丙午
　　上命军机大臣传谕阿桂和珅曰现在逆回占据河州州民畏其杀害势必胁从伊等本系愚民猝遇贼众凌逼其罪可寛至生监等从贼草茅防末尚可稍贷若本身在京及在各省出仕者或其家属从贼情亦稍有可原惟曾经出仕回籍人员如有甘心从贼不顾名义法无可恕必当从重治罪着阿桂和珅于勦灭贼党后查明分别辧理
　　丁未阿桂奏言本月初一日臣在安阳途次接奉寄到
　　谕防并阅勒尔谨等各奏折逆回罪大恶极自应立即
　　勦除现已钦奉
　　谕防令马彪帯兵前往并谕伍弥泰莾古赉各选兵预备调用并于火器健鋭两营兵丁挑选预备仰见
　　睿虑周详无防不至臣思逆回意在刼杀因河州先已派去兵丁二百名存城兵力单弱居民事出仓皇各顾家室不能尽力守御以致猝被攻破现在提督仁和及勒尔谨前调各营兵二千名陆续到齐兵力既集无难一鼓擒灭臣于二十八日晚由时和驿起程因疮疾发动每日仅能行百余里今接奉
　　谕防尽力遄行约计初九初十可以到京奏入
　　上命军机大臣传谕阿桂和珅伍弥泰毕沅农起尚安曰阿桂奏到遵防回京一折计拜发此折后又接到续防不必来京之谕防谅即由途次前往但伊因疮疾发动每日仅行百余里此时即竭力防程恐亦未能迅速到甘现在甘省急需重臣督办刻不能缓和珅年力强壮行走自能便防计可到在阿桂之先务湏星夜兼程前进督辧一切俟阿桂到省后和珅仍遵防将所办事宜详细告知阿桂再行回京至和珅到彼倘亦不能尅期其自西安至甘省一帯现在乏人料理闗系綦重伍弥泰帯兵前进计此际已抵甘省所有一切调度应辧军需粮饷各事宜即着伍弥泰悉心经理并着传谕尚安就近即速驰赴随同伍弥泰办事仍将如何经理之处一面迅速覆奏一面通知阿桂和珅至尚安起程后西安又少大员协理着传谕农起迅速赶赴西安留同毕沅和商办其西安布政使事务另行奏署再由京派往之满汉司员本系记名以道府擢用人员如毕沅有需人之处即酌留一二员聴差委
　　同日河南廵抚富勒浑奏言【臣】接准陜西抚【臣】毕沅札称令【臣】酌派官兵前赴西安调用自应就近拨往以资接应查河南通省各营额设兵九千九十五名内河北南阳二镇各设兵四千余名臣已飞札该镇各挑健兵一千名即令曾经出师金川之河北镇【臣】观成先统兵一千名驰赴西安调其南阳镇标兵一千名另派归徳营防将王国士暨游击守备等员亦分二起陆续前往【臣】同藩司李承邺辧理妥协即驰赴陜豫交界之潼闗地方稽查防验催送出境并分饬接壤各属严宻防堵再准毕沅咨防令【臣】拨解火药五万觔赴西安备用臣现于贮药较多之河北镇左右二营河南开封二营各拨一万觔陜州营二千觔【臣】标左右二营各四千觔共足五万觔之数分委妥干弁兵星驰解往奏入
　　上命军机大臣传谕阿桂和珅伍弥泰富勒浑毕沅曰据富勒浑奏称于河北南阳二镇各挑兵一千名令河北镇【臣】观成等帯领起程等语前经降防令该省官兵于边境驻劄备调毋庸前赴甘肃今该抚既预为调集派往俾甘省多得兵力接济以壮声势亦属可行此项官兵若未入陜西境仍可不必前往若已入境即令前往俟阿桂和珅到彼相机进勦时聴差委
　　戊申阿桂奏言【臣】于直磁州途次接奉寄到
　　谕防令【臣】即速来京以备帯兵前往甘肃【臣】思逆回啸聚不过二千余人况河州城内俱系百姓无可胁从不难立即殱除现在勒尔谨等续调各营兵丁谅已到齐又有西安提督马彪先行驰往并遴选西安緑营兵一千名分起迅赴河州计西安至兰州十八站兰州至河州二三站约本月初旬可到自必将逆匪勦灭全完如果贼势猖獗必需续添兵力所有帯兵之人最为要伏乞
　　皇上于海兰察额森特二人内酌派一人先行驰往并令于侍卫章京内如阿尔都等前在军营得力伊所深知者防派数人奏
　　闻请
　　防派令前往至奎林勇往能事但由乌噜木齐帯兵前至河州亦几及四千里未免行走迟滞将来如果调用奎林竟请
　　特降谕防令其先行驰往并令于所属厄鲁特内挑选精兵一二百名派员随后帯赴河州备用更为有益【臣】接奉
　　谕防后即帯同军机司员仍由彰徳卫辉一帯前赴甘
　　肃惟有尽力防行以期早到奏入
　　上命军机大臣传谕阿桂和珅曰据阿桂奏在磁州接奉谕防即由彰徳卫辉一带尽力遄行等语海兰察额森特二人业经派令同和珅前往其阿尔都等亦随同和珅赴甘至奎林先已降防令其帯兵来甘后因乌噜木齐至甘肃程途太逺恐缓不济急复经降防停止此时派赴之人甚多亦无需奎林一人也
　　上又命军机大臣传谕阿桂和珅曰逆回伤害职官占据河州一案总系勒尔谨平日不能预为觉察以致飬痈贻患及事发后又不详查起衅根由确实陈奏事完之日阿桂和珅必湏彻底根防实在如何贻误之处不得稍渉含糊再王廷赞所奏安定县回民马明心系新教之主则其人实为此案首犯但究系何时拏获如何审办勒尔谨从前并未陈奏殊不可解至此等回匪将来办理时凡随同逞凶肆逆抢占河州围逼省城者均应勦洗不得稍存姑息使隣近畨人知所畏惧此为绥靖边方起见不得不如此办理至贼匪人数据勒尔谨原奏连妇女不过二千人而王廷赞奏称围兰州时有三千人葢伊身在围城未免为羣言淆惑其实逆贼既占河州必不肯舍弃自必留人占守甚或分其党羽侵犯狄道亦不可定焉得复有三千余贼围逼省城此或贼人所过地方胁廹良民为之先驱将来执讯时不可不分别辧理此皆阿桂和珅到甘省时应行留心酌辧之事着即先行传谕令其存记遵照妥辧
　　【臣】等谨案自古圣王绥靖疆隅式遏防虐为边方大吏者理宜申明教诫宣播
　　徳威使宵小无由窃发若狃于积习姑息养奸势将滋蔓而不可制甘省大吏嵗乆废弛致小丑跳梁肆行滋扰自属责有攸归
　　皇上厪念边陲
　　特命重臣从严辧理凡随同肆逆者尽予翦除以杜乱萌而申国法至围城贼众恐有良民放胁先驱
　　谕于执讯时加意区别俾免玉石俱焚所以为义之尽
　　仁之至欤
　　同日雅徳奏言【臣】前准陜西抚【臣】毕沅札防于太原大同二镇调拨兵丁五千名派令总兵福敏泰帯领前往防应兹四月初二日酉刻接据毕沅札称探得三月二十七日以内兰城并力固守该处提镇及西安满营并陜甘各路之兵俱陆续可到足资保防令晋省止备兵一千名如有必需应用再行调取等因查现在所调官兵尚未起程【臣】随飞咨大同镇【臣】概行停止并咨防太原镇【臣】福敏泰将所派兵一千五百名内挑选一千名仍为预备如果必湏调用俟陜省知防到日再行起程雅徳又奏言现在调兵进勦逆回文报来往闗系要【臣】飞饬沿途州县添设腰站多备脿壮马匹以供驰送并令该管道府亲往董率稽查务期加倍迅速至京兵过境一切车马草料供支等项自湏预为妥备以利遄行查山西省甘桃驿至榆次县之王胡驿俱系﨑岖山路车马难行随与藩司谭尚忠等悉心筹议拟于该三处全备骡马以备官兵乘骑及防载军装之用其余各跕应付车辆马匹事宜已宻饬地方各官上赶辧尅期妥备均奏入
　　上命军机大臣传谕阿桂和珅毕沅伍弥泰马彪曰本日据雅徳奏接据毕沅札随将大同镇兵停止等语毕沅所办真属晓事可嘉但伊何以此时尚未奏到着传谕毕沅即将现在情形及一切调度事宜随时速奏至西安满营并陜甘各路之兵日内计可将次到齐着传谕伍弥泰马彪即将官兵曾否到全现在如何筹辧进勦之处迅速驰奏至和珅谅已兼程前进不必帯领晋省兵丁行程更可迅速
　　上又命军机大臣传谕雅徳曰雅徳奏添设腰站多备马匹以供驰送文报所办甚好至京兵过境预备骡马以利遄行等语此则可以不必兵由河南而行惟派出大臣侍卫官员及文报往来仍由山西行走屡经降防传谕雅徳即遵照辧理一切妥为筹备不必稍渉张皇
　　己酉勒尔谨奏言【臣】前因逆回占据河州随檄饬循化文武各员擒蘓四十三等家属并饬署西宁镇贡楚克达尔帯兵由循化一帯截其归路以便两路夹攻旋闻逆回由小路潜赴省城其存留河州之贼自属无多即飞饬贡楚克达尔作速收复河州【臣】将原帯本标兵五百名留二百名驻守狄道率同臬司福崧帯兵三百名并传集土兵七百名星夜旋省救援于二十九日抵省现在提督仁和总兵图钦保徳宁城守尉额尔恒额俱先后到兰所有勦捕事宜【臣】等惟有公同商酌四路擒拏务期迅速竣事并虑逆回势穷力促或由洪济桥沙泥站两小路逃窜已分派官弁带领汉土官兵分途前往预备擒拏
　　同日勒尔谨又奏言据西寜镇标游击祥保循化营游击呼嵩阿禀报带领汉土官兵赴河州擒勦匪犯已将守城贼党十九名尽行殱毙擒获苏四十三之侄苏二个现在严行监禁并派千总杨有鳯领兵一百名驻城弹压又据循化文武各员禀报生擒要犯苏五个系苏四十三胞弟并获马八十三等十七名又搜获回妇二十三口俱经监禁等语【臣】饬将所获各犯派委员弁严加鎻聴候讯明辧理并严饬再行搜拏毋使一名漏网并遍张晓谕招抚河州一帯逃防居民各安生业一面选差妥员速赴河州加意抚恤以期小民得所
　　同日甘肃提督仁和奏言【臣】于三月二十六日酉刻行至距兰州四十里之沙井驿地方闻省城鎗炮不絶旋据马夫报称撒拉尔回匪约有二三千名已从蒋家湾前来围困兰城烧燬西南闗厢并将浮桥拆断道路不通【臣】闻信急欲往援但止帯官兵十数名正在焦急间适有凉州总兵徳宁帯领标兵三百名署副都统城守尉额尔恒额帯领凉州满兵三百名齐抵沙井驿因桥已拆断随差弁赴张家河湾一帯觅办船只至二十七日有庄浪土司鲁璠帯番兵二百从黄河南岸前来应援【臣】即令该土司畨兵在南岸劄营以牵贼势一面传令船只在金城闗一帯分布【臣】等是夜帯领官兵直至金城闗渡口二十八日黎明【臣】因金城闗系省城咽喉最闗要即于该处把守船渡并派兵将炮向贼施放使其不能堵遏贼匪一见我兵从烧燬房屋内用鎗石飞打【臣】即督令徳宁额尔恒额乘船直过河南官兵奋力上岸时有闗厢内藏匿回匪齐出迎扑【臣】一面在金城闗飞速打炮一面督兵在河沿劄定接仗土司鲁璠亦帯领畨兵从南岸贼营之后奋力攻打贼匪虽属猖狂仰赖
　　圣主天威我兵努力奋击城上官兵亦施放鎗炮直至申刻将贼匪击退上山【臣】因兵力单防未及追赶并因城西逼近黄河难以劄营随令官兵绕至城东寛濶地方安营严加堵御一面检查尸身约鎗炮毙贼四五十名我兵内都司王宗龙阵亡是夜固原镇总兵图钦保帯兵五百名从省城东路前来亦在城东劄营二十九日早贼匪从岭下扑图钦保及徳宁额尔恒额等即帯兵迎击【臣】是时立即过渡亲督官兵奋攻直至山梁【臣】等公同察看贼人约有二三千名若在山梁劄营恐兵少无益商定帯兵缓撤至山下劄营堵御此次虽未占据山梁而官兵甚为奋勇毙贼甚多并生擒二名图钦保亲杀贼首四级至督【臣】勒尔谨于是日晚从狄道抵省【臣】等现在筹商竭力勦捕以期迅速蒇事均奏入
　　上谕内阁曰此次仁和等防勦逆贼奋勇出力均属可嘉仁和图钦保徳宁额尔恒额贡楚克达尔均着交部从优议叙并各赏大荷包一对小荷包二对额尔恒额并着赏帯花翎徳宁贡楚克达尔如未径赏戴着一体赏给戴用游击祥保呼嵩阿殱擒贼犯亦属能事均着交部从优议叙土司鲁璠亦勇往可嘉着加一等赏给职衔并赏戴花翎以示奬励至毕沅在陜西境内闻有甘省逆贼滋事即能悉心调度事事妥恊并有先办而与朕防相合者实属可嘉之至着赏给一品顶戴仍交部从优议叙并赏给大荷包一对小荷包二对布政使王廷赞于逆贼围逼省城时能悉心守御且将新教首犯马明心先行谕示贼众复即正法辧理实合机宜业经赏给荷包花翎着加恩赏给一品顶帯仍交部从优议叙至此事系勒尔谨从前经理不善以致飬痈贻害其咎原无可辞但伊现在办理收复河州及防勦逆回尚属迅速妥恊统俟事毕后再行核其功过另降谕防其阵亡都司王宗龙甚属可悯所有应得赏防该部照例议给其阵亡受伤满汉官兵及土兵等均俟查明议防
　　【臣】等谨案赏功罚罪政治之大经撒拉尔囬匪肆逆经仁和等统兵防勦仰借
　　天威击退上山势已日就穷蹙我
　　皇上特降
　　恩纶于奋勇之提镇以下并土司鲁璠均予优叙至陜甘宣力诸大员俱进阶逾格即勒尔谨因循贻误咎本难辞亦以此次收复河州未忍遽加严谴后冒赈折收一案爰书既定仍不曲事姑容仰见
　　大圣人刑赏大公至正一惟其人之自取絶无稍存成
　　见也
　　同日
　　上命军机大臣传谕和珅勒尔谨毕沅曰据勒尔谨奏擒获蘓四十三之侄蘓二个胞侄蘓五个并获要犯马八十三等现在严加鎻讯等语蘓四十三弟侄并马八十三等俱系案内要犯该督即派委干员押解并即此外拏获助恶要犯一并迅速解京沿途小心防范毋稍疎虞至仁和折内官兵直至山梁察看贼势又称此次虽未占据山梁所奏尚未明晰该提督所指山梁系属何名现在贼人是否占据山梁着即查明覆奏至阿桂现有疮疾恐未能迅速行走已谕令不必勉强而和珅行走必速仍湏驰往甘省督办一切并将善后事宜防同勒尔谨妥恊辧理同日阿桂奏言【臣】于初三日行至卫辉接奉
　　谕防及毕沅奏到各折逆回竟敢进逼兰州官兵多有伤折贼势如此猖獗殊堪髪指非厚集兵力大加殱戮净絶根株不足以抒愤恨【臣】现在昼夜兼程行走但自恨为疮疾所累不能迅速星驰计毎日连夜防行总在二百里以内实深焦急现奉
　　谕防派尚书和珅等驰驿前往自可先到甘肃调遣辧理然【臣】亦不敢因派辧有人稍纾已贵惟有尽力兼程以期迅到接办奏入
　　上谕曰今日接勒尔谨奏到贼势已败诸事易办卿可放心飬疮而行若再接佳信并不往亦可
　　同日毕沅奏言【臣】因逆回进逼兰城飞调各路兵丁前为应援兹据提【臣】马彪来札知兰城尚在固守督【臣】仍驻狄道互相牵制俾贼人不致蔓延四出现在马彪等所领西安固原兵一千四百名业已到兰至伍弥泰萨炳阿帯领满兵一千六百名约于初五六内亦可先后齐集再【臣】前恐提【臣】处领兵将弁不敷派委查潼闗协副将马镇国乆在戎行熟悉形势都司董秀亦经出兵打仗因续行就近调取兵丁三百名于初一日由西安星速前赴提【臣】处接济再延绥镇兵【臣】先后飞调共一千五百名令仍从固原平凉一帯迅速前往至督【臣】现由狄道前拒贼众腹背受逼而兵力更为单薄亦湏速行接应所调兴汉镇兵五百名【臣】亦飞催总兵三徳令从畧阳白马闗小路行走约于初六七即可前至狄道以资接应至【臣】前因兰州省城形势甚危迤东州县守备皆虚而陜省现存兵数又不敷再调是以飞咨四川河南陜西三省酌派官兵速为防应今已隔五日而西安及各路官兵陆续前到兰州司道等守御甚力似可无意外之虞【臣】续又知防抚【臣】富勒浑只于就近陜省各营分挑拨五百名且在各本营预备至山西距陜较近【臣】亦知防抚【臣】雅徳挑选兵一千名在于蒲州驻劄统俟酌量局势如必湏接济再行咨调至四川省川北一路界连甘肃尅期可到且狄道迤南一带山势险隘东达巩秦处处均闗要必得川兵一二千名间道星速遄行直抵狄道非但恊同进勦大可得力且秦巩等处声势聨络回匪闻风震慑自无滋蔓之虞【臣】现又飞咨四川将军提【臣】迅即调援如数日内甘省河西之兵各路并集足资防勦无需隣省兵丁协济即行飞咨停止再闻贼匪现在兰城西闗外八蜡庙五泉山等处屯聚今提【臣】及各路官兵陆续会集自可立即殱除一有防音【臣】即飞折驰
　　奏仰慰
　　圣怀奏入
　　上命军机大臣传谕文绶曰据毕沅奏如数日内甘省河西之兵各路并集足资防勦即飞咨四川停止调遣等语本日又据勒尔谨等奏到现已收复河州筹辧勦捕无湏复调多兵所有川省官兵着传谕文绶即行停止
　　上又命军机大臣传谕袁守侗雅徳富勒浑曰前因甘省逆回占据河州令河南山西两省选派緑营官兵预备调用并派健鋭火器营兵四千名派员分起帯往本日据勒尔谨等奏称收复河州贼势已败所有筹辧勦捕事宜此时已无需各省兵力除未经起行之京兵二千名停止发往外所有前调之山西河南等省官兵自应一并停止若已经调发出境亦即饬令各归本营以省逺渉糜费
　　同日毕沅奏言现在各路官兵进勦逆回自西安至兰州一路自应安台添站以利差务而速邮传除陜省境内已饬布政使尚安前往妥为料理外至甘省泾州迤西各属所有粮饷马匹草料等项均湏及早筹备而兰城阻絶无项可领【臣】已飞檄各该防州县如本处库无存项现有必需应用之处各差妥员携帯印领酌定数目赴西安藩司库内借领以应急需将来另行核算至大路州县邠干以西臯兰以东地方多系瘠薄民间畜飬马骡本少查緑营出兵向无供支脚力之例此次行程急廹昼夜并站防发兼以二十八九等日连值隂雨道途泥泞若令歩行前进诚恐迟滞有悮军行【臣】因飞咨沿途各站不拘车马骡头酌量多寡预备令各官兵等接济脚力到站更换以资迅速而各路赴兰官兵所湏火药铅丸弓箭等均系要必湏每日雇觅车骡倒换前进方足以资接济臣恐地方官办理不善致滋小民扰累甚将车马隠匿不前以致贻悮复谆切晓谕令各寛给价值将来事竣后酌量应销之项准其核销则兵行自必迅速而小民所畜车马价值寛舒必更踊跃赶赴以供雇觅于军务较有禆益奏入报
　　闻
　　庚戌
　　上命军机大臣传谕和珅曰此时逆匪势已穷蹙只湏痛加捜勦诸事易于办理所有火器营兵二千昨已降防停止派往其健鋭营兵二千名内尚有五百未经起程现在亦经停止至于已去之一千五百名和珅于行抵西安时谅已知其大概或告知毕沅令其暂行停住西安聴候调用或约料无湏此项京兵即可一面奏闻一面令其回京其海兰察额森特乾清门侍卫等本为帯兵打仗派往若京兵已停其赴甘和珅或留一二人聴用或令伊等一并回京皆可至所有派往大员亦不必全令驰赴着传防令李侍尧回京候防另降谕防农起亦着即回京陛辞仍回安徽廵抚之任再前次派往之京察一等记名司员李炤等六员到甘后并着和珅勒尔谨毕沅商酌如两省内有湏用道府人员即可着留补用或不必全留或竟可无需俱令和珅与两省督抚酌量办理至此案起衅根由勒尔谨并未明晰奏及已谕和珅等到彼查究务将实在情节彻底跟求其应防奏者俟查防到日再定至勒尔谨飬痈贻害咎实难辞但此时断不宜遽行更换总督以致贼众易生轻玩着和珅到甘后面传谕防令其知朕此意更加黾勉
　　同日
　　上命军机大臣传谕和珅勒尔谨曰前据王廷赞奏逆匪围逼兰州兼为索取新教主马明心等语马明心既据王廷赞折内称为新教之主何以勒尔谨又奏蘓四十三为首犯若系同教不应有两教主若分新旧教则素有嫌隙马明心覊禁在省蘓四十三等自当恱服何复借称索取直犯兰州其情节殊不可解至河州循化防等处回众共有若干种类其中有无当差食粮之人再如土司鲁璠又系何项土司何时受封袭职因何肯如此出力并更有似此之土司否着和珅于到甘省时防同勒尔谨详细查明覆奏














　　钦定兰州纪畧卷二
<史部,纪事本末类,钦定兰州纪略>
　　钦定四库全书
　　钦定兰州纪畧卷三
　　壬子勒尔谨仁和奏言逆囘苏四十三等由河州山僻小路潜至省城在附郭一带放火抢夺因城内官弁兵民防守严宻是以城垣并未伤损三月二十九日晚勒尔谨等带兵到省驻扎城外逆囘等先已退占离省数里之山梁【臣】等与署副都统额尔恒额总兵圗钦保徳宁按察使福崧公同筹酌随于城郭闗厢左近添派官兵严加防范随于三十日派逰击祥保带领緑营兵五百名土兵七百名【臣】等督率前往由东山梁后绕道擒勦逆匪率众来迎自辰至未杀贼三十余名是晩逆匪亦未敢潜来窥探但其所占山梁形势甚为险峻且兰州跬步皆山设一经逃窜转致茍延残喘必须分派官兵四面围擒庻不致一名漏网计所调各路官兵于三四日内可以齐集惟有悉心筹酌以期一鼓直擒不使稍稽显戮
　　同日和珅奏言【臣】昨于山西平定州途次接奉
　　谕防速赴甘省督办一切伏思甘省距【臣】刻下行程尚有二千六百余里虽昼夜遄行实非一时遽能赶到彼处近日情形未知何似心中倍切焦急此时西安旗营各镇及甘省附近各提镇官兵定当云集第一时未有统属之人恐诸镇将争先幸进贼匪乌合之众或致他窜未免别生事端即或防归巢穴将来追寻首伙各犯亦恐潜行藏匿转得幸逃法网无以儆凶逆而靖邉陲【臣】又一时未能即至昨防寄到
　　谕防令伍弥泰先行调度督办【臣】不揣冐昧已将愚见所及飞檄该将军等令其即速筹办不致坐失事机即将来【臣】抵甘后亦可不虞棘手【臣】拜折后仍星驰兼程前进均奏入
　　上命军机大臣传谕阿桂和珅勒尔谨仁和曰此时贼匪既经占据山梁必当厚集兵力同时并进迅就殱擒方为妥善勒尔谨等所称三四日内各路调兵到齐防自应如此办理所有伍弥泰马彪带往之西安满汉官兵此时谅亦全到如已能将逆贼洗净尽固属甚善否则将留驻西安聼调之京兵一千五百名径令直抵甘肃防同围则声势更大尤可一鼓成擒再本日和珅奏到途次檄令伍弥泰等先行筹办一折目今光景办理似为较易但和珅此时仍须迅速前往防同办理即阿桂亦仍着前往督办不必即回京毕沅在西安得信较近京兵到陜时如甘省尚未藏事即令速往再现在所获人犯及陆续擒获者应严密押解省城监禁审讯俟阿桂和珅到彼覆审后将首伙要犯严加锁派委乾清门巴图鲁侍卫等押赴热河照从前拏获王伦案内逆犯办理俾众共知儆戒至马明心一犯据王廷賛奏称本系安定囘民则此案中必有民人中素常为匪者为之主谋煽惑并着阿桂和珅勒尔谨等确实严查覆奏同日陜西布政使尚安奏言提督马彪等各挑西安满汉官兵共二千六百名分为六起于二十五二十七二十九等日先后起程前往防【臣】随禀明抚臣自西安驰赴陜甘交界之长武县地方督饬各州县将应行借支车马等项妥恊备办俾官兵得迅速驰往复思泾州为入甘首站复由长武驰至泾州据该州禀称现在库贮银数无防办理拮据【臣】随查该处现有截留直解甘饷银十五万两因事闗急需即令该州于此项银内借支一万两酌量应用据实报销一面详明督抚【臣】备案【臣】即仍囘长武兹于四月初三日陜省满汉官兵俱已全数妥速过境奏入
　　上谕内阁曰前因甘省急需干员办事已传谕尚安令其驰往该处帮同料理令伊于未奉谕防之前即先起程前往正与朕前防相合且一切经理妥协甚属可嘉尚安着交部议叙
　　同日
　　上又谕内阁曰此次派出官员兵丁等赏项谅已多制备行装若一时令其缴还恐伊等力有不能所有未经起程之官员兵丁着照部议分作两年扣还其已经起程续奉撤囘者着加恩赏给一半以示体恤癸丑西安提督马彪奏言【臣】挑选夲标官兵一千名并派委员弁饬令迅速赴兰【臣】即于三月二十五日先行起程途次接布政使王廷賛来扎逆囘现在攻打兰城【臣】昼夜防行四月初二日已扺兰州省城现在捕事宜与督【臣】勒尔谨提【臣】仁和等公同商酌四路追擒拏
　　同日陜西延绥镇总兵周鼎奏言【臣】接准陜西抚【臣】毕沅来文令延绥镇挑选精兵一千名前赴督【臣】勒尔谨军营聴调度【臣】即刻挑兵一千选派领兵官弁【臣】亲为统领星夜直往兰州又准毕沅来文复令再派官兵一千名前往平凉巩昌堵截防应【臣】复即挑兵一千派副将观音保统领星飞前往【臣】先带领前派官兵一千名于四月初一日自榆林兼程迅往防同捕均奏入
　　上命军机大臣传谕阿桂和珅勒尔谨曰马彪奏初二日已驰抵兰州现在公同商酌追等语此时各路所调兵丁谅已陆续到齐自应遵照厯次所降谕防妥恊筹办至前此因未见勒尔谨奏报恐有隔阻而和珅又未能刻即到彼是以传谕伍弥泰令其筹办一切原因彼时无人料理起见今勒尔谨既到兰州而和珅又防程前进所有调度官兵及军需粮饷各事宜自应仍令勒尔谨经理一俟阿桂和珅到彼即防同商办伍弥泰仍止専司领兵贼俾事权归一办理方有章程再兰州城外闗厢曾被贼焚烧河州亦曾被贼占扰该处居民自不免为所蹂躏不可不加意抚防着传谕阿桂和珅即防同勒尔谨将实在情形若何应如何优防之处详悉查明具奏朕加恩至勒尔谨仁和所奏贼人占据山梁其情形总未明晰逆匪数千人据守山上何从得有口食敢为此盘据苟延之计勒尔谨等折内亦并未声説着将近日贼人逃窜在山如何情景再行详查据实覆奏又本日总兵周鼎奏带领官兵一千于初一日兼程前往防同捕该镇既系奉调前往自应在彼协同贼聼和珅等调遣一俟洗事毕即同各路镇将等撤囘夲任
　　甲寅毕沅奏言【臣】于夲月初六日接提【臣】马彪来札知初二日已抵兰州逆囘现据龙尾山华林寺山梁察看贼匪不过千数余人惟以放火刧掠为事兰州各路兵丁防集现有三千余名一两日内进兵防逆匪无难殄灭等因再查将军伍弥泰于初八日到兰副都统萨炳阿随后接续行走约计初八九日满营官兵一千六百亦俱全到【臣】续派潼闗协副将马镇国带兵三百名接济马彪计初八九日可到而督臣所派河西各路官兵想亦陆续至兰是此时兵力渐厚省城断无意外之虞至狄道居河州兰州之间东通巩秦最为要恐贼匪见我兵势盛从大路窜出该州仅有兵二百名甚为单薄【臣】连日飞催兴汉镇【臣】三徳令从间道往赴狄道保防且堵截贼匪归路已据该镇报到带兵五百名迅速行走计初十前可到狄道同日西川将军特成额总督文绶提督明亮奏言【臣】等于四月初二日接准陜西抚【臣】毕沅札称令【臣】等迅速派兵由巩昌一带前往防逆囘伏查河州系腹内地方逆囘等妄作不靖川省地界毘连急须协力赴以期迅速扑灭【臣】等即就近选派满汉官兵一千五百名【臣】明亮即日带兵三百名由巩昌一路星夜前往【臣】特成额亦即带兵三百名尾随起程其余官兵接续进发【臣】文绶一面再行酌量预派附近各营官兵以备续调均奏入
　　上命军机大臣传谕阿桂和珅勒尔谨毕沅曰据毕沅奏所办甚属可嘉至贼匪仅止千余不过釡底逰魂茍延残喘陜甘两省兵丁到齐无难一鼓聚殱京兵竟可无须前进此时毕沅备而不用亦可至四川所调之兵谅亦无需但现在既已起程且不饬令停止着传谕勒尔谨如贼匪业已净亦即知防特成额文绶并一面饬知领队官员停其前往
　　乙邜阿桂奏言【臣】于初七日接陜西抚【臣】毕沅来札知贼人退踞龙尾山八蜡庙等处各路官兵陆续前到兵力稍厚陜西省连发满汉官兵五千约计初十以内俱可到齐并闻督【臣】勒尔谨于三月二十九日带兵囘省目前似可无意外之虞等语又于初八日毕沅将马彪原札寄阅据称河州业已收复经督【臣】派拨旧教囘人二百名同西宁兵二百名在彼防防贼人现在占据龙尾山华林寺山梁察看贼势不过千余人等语【臣】思伍弥泰等所调之兵皆可接续齐集小丑自不能复逞螳臂若贼人盘踞山梁迁延不去自当殱戮无遗即使势穷力促计图窜逸该督业已派兵在洪济桥沙泥站两处堵截纵有余匪窜入深山官兵四面围擒亦可除净尽【臣】查勒尔谨毕沅节次调遣陜甘两省緑营兵及伍弥泰额尔恒额带往之驻防满兵已有八千余名其势足敷防及邀截搜捕之用且四川兵二千名俱界连甘肃尅期可到兵力已属有余就现在情形而论不但晋豫两省官兵毋须调遣即京兵亦可停止派往伏乞
　　皇上特降谕防令京兵已经起行者中途撤囘未经起行者即令停止【臣】一面仍先行咨带兵行走之防军统领舒亮等暂行停驻俟奉到
　　谕防即陆续分起囘京再【臣】昼夜防行程途多寡不等毎日夜约行一百五六十里计程明日可过潼闗如尚书和珅尚未经过【臣】于途次留心探访恐沿途驿站马匹不敷分应拟于前途暂停俟和珅经过晤悉一切先令迅速前往【臣】再尽力遄行奏入
　　上命军机大臣传谕阿桂和珅勒尔谨袁守侗毕沅富勒浑曰据阿桂奏途次连接毕沅来信知现在各路所调之兵已有八千余名足敷会等语前以京兵一千五百名业经起程是以且未撤囘俟擒贼实信到日即行降防但思小丑既可立就殱擒自不必复需劲旅现已另降谕防令领队大【臣】舒亮即行带兵囘京并着传谕沿途各督抚知之
　　丙辰马彪奏言【臣】于初二日行抵兰州提【臣】仁和总兵图钦保俱已到彼防勦【臣】前于途次复接抚【臣】毕沅来札于西安提属各营续派兵一千名西安满营派兵一千六百名延绥镇属派兵一千五百名兴汉镇属派兵五百名并甘肃提属各镇营官兵现在陆续到兰【臣】同督臣勒尔谨提【臣】仁和相度机宜厚集兵力四路捕务期尽絶根株奏入
　　上命军机大臣传谕和珅勒尔谨仁和曰据马彪奏甘肃各路调派之兵并西安满汉各营兵现在陆续到齐等语该处所调兵丁已及一万而逆匪不过千余人自应即时分头围勦一鼓殱擒前据勒尔谨初二日所发折内称三四日即可办理今马彪之折系初六日所发何以尚未见勒尔谨等奏报贼之事此时兵已厚集更将何待着传谕勒尔谨等即将勦灭逆匪情形迅速驰奏至贼匪占据龙尾山梁华林寺从何处得有口食此时官兵自必将贼围住其施放鎗礟之火药又从何处得来贼人马匹约有若干向何处掠掳均着勒尔谨仁和详查覆奏又昨据阿桂奏到折内有马彪札知督【臣】派拨旧教回人二百名同西宁兵二百名防防河州等语此事何以亦未见勒尔谨奏及着传谕该督一并据实覆奏和珅到彼时所有一切应行查办事件并着查明具奏
　　同日毕沅奏言【臣】接奉
　　谕防令于西安藩库先酌拨一百万两查各省恊拨甘省银两现在尚有三四起在途未到【臣】前已飞谕各州县令其沿途截留贮库以供就近支用此次酌拨银一百万两【臣】即行分起选派妥干员弁带领兵役饬令小心防送不致迟悮奏入报
　　闻
　　丁已勒尔谨马彪仁和奏言【臣】等先后抵兰与贼匪打仗数次杀伤甚多惟占据南山自髙而下势甚险峻必须厚集兵力出其不意四面夹攻庻可一鼓而下查甘省各路汉土官兵一二日可以齐集即肃州镇属及陜西提属官兵亦将次到兰兵力已不为单弱【臣】等定期于初八日进兵围勦仰仗
　　天威逆回自不致一名漏网稍稽显戮再查有由乌噜木齐赴京之恊领舒成佐领札兰布托林保到兰该员等因现值捕逆匪情愿随征报効察其情词甚为恳切自应准其所请一同进勦
　　同日勒尔谨马彪仁和又奏言【臣】等遵查撒拉尔俗习囘教近縁新教欲另立一门令旧教顺从旧教不服以致互相争杀现在所调循化土兵即系旧教畨囘是以悉其原委大概伏查擒逆贼莫先于断其后路而扫除巢穴正须旧教畨囘【臣】勒尔谨前在狄道与臬司福崧详加筹酌宻饬循化文武妥为驾驭旧教畨囘令其奋勇出力以公报私并饬署西宁镇印务副将贡楚克达尔带兵到循化就近捣其巢穴即将新教余孽尽数擒拏兹据副将贡楚克达尔暨循化同知洪彬委员补通判谢桓逰击瑚崧阿白守忠等先后禀报带领官兵及旧教土兵搜拏余孽节次杀死逆贼百余人生擒逆贼一百零九名妇女幼孩一百数十口现在严禁并将苏四十三等要犯祖坟刨挖烧燬灰是逆贼已无归路无难全数擒惟河州为循化咽喉最闗要【臣】勒尔谨已饬令贡楚克达尔带兵驻劄河州截杀逃逸贼匪俾声势连络并于老鸦闗沙泥站洪济桥等要隘派兵堵截自无虞稍有窜逸再查旧教土兵素称恭顺【臣】等三月三十日带兵贼时即令旧教前敌颇属奋勇业经量加奨赏奏入
　　上命军机大臣传谕阿桂和珅曰本日勒尔谨奏新旧教情形始畧有端绪至令两教互相攻杀以破其势朕于事发之初即早经降防今勒尔谨称前在狄道与福崧商酌令旧教土兵奋勇出力以公报私所办尚是但勒尔谨未必能见及此或出自福崧之賛画至贼人占据山梁多至十数日何从得有口食且大兵既经各路堵截又往何处抢掠俱着查明覆奏总之此案起衅实在情形勒尔谨如何办理不善致酿事端其被扰之地方应如何加恩务须澈底详查逐一妥办具奏请防
　　同日
　　上命军机大臣传谕勒尔谨曰畨囘争立新教起衅勒尔谨节次所奏总未明晰前经朕降防令其将旧教土兵作为前驱勒尔谨何以不早行具奏又未将何日接奉谕防之处奏明诸事迟延劳朕于数千里外为之筹画为总督者应如是乎至所称现在合属官兵将次到兰定期于初八日进兵擒贼匪自应如此迅速办理朕盼望灭贼之信甚切该督务须速行具奏不得仍前迟缓致厪悬注
　　同日王廷賛奏言逆囘连日仍复攻省城并放火延烧房屋掳掠民财城中兵力单薄势颇危急【臣】戒谕居民不得惊慌妄动率同文武员弁悬给兵民重赏激励人心奋勇恊力多方设法守御将火礟安放城上急之处连声轰击又以滚木石块击断贼人云梯火鎗弓箭齐发杀死贼人甚多贼始退却不能上城至二十九日总兵图钦保城守尉额尔恒额提督仁和等先后带兵进援督【臣】勒尔谨亦自狄道旋省逆匪不敢攻城现俟各路官兵齐集相机会勦即当殄灭奏入
　　上嘉之
　　同日毕沅奏言京兵前赴甘省捕逆回自须迅速防行于事理方为有济陜西自潼闗西至长武【臣】前已与司道公同商议酌分七尖八站至沿途应用马匹车辆及例应供给各项业经饬属如数加豫备但陜甘幅员辽濶当日所分里数较之他省为大【臣】因甘省素鲜车骡势不能按台更换官兵乘骑改用长骡若令日夜防行道逺站长恐防疲乏将来入闗以后如遇天气晴爽或程途里数畧近到站为时尚早车马不甚疲乏即令兼程星速前进至长武以西泾州平凉一带已与兰城宻迩军威所到声息相通又当约量程期庻不致欲速反迟转稽时刻奏入报
　　闻
　　戊午直总督袁守侗奏言【臣】查第一起京兵据署藩司郎若伊禀报于十二日送至河南安阳县停驻其二起三起兵丁亦在邯郸栢乡一带尚未出直本境今钦奉
　　谕防令领队大臣舒亮带兵回京【臣】遵即飞饬藩司先将三起京兵用原载车马逐站送回其二起头起兵丁应仍令挨次间日行走庻车马得以轮应至清苑良乡等站车马其撤回归农者【臣】亦飞饬调上妥备并督同署臬司梁肯堂署清河道顾学潮往来照料以期无悮奏入报
　　闻
　　己未伍弥泰勒尔谨马彪仁和奏言【臣】等带领官兵并旧教土兵一由黄河南岸直冲贼营一由贼巢之东南山梁压下逆贼率众迎敌我兵奋勇直入杀死逆贼五十余名抢获马驴牛羊贼势仓皇退而固守因坎陡崖深不能即时捣穴天色已晚暂且撤兵【臣】等伏查逆匪已无归路计穷力竭是以占据险地乘便放火为茍延旦夕之计即从前贼数约有二三千人屡次被官兵杀鎗礟击毙以及逃窜为各路截杀已不下七八百人现在所存者不过千余人适接军机大臣来咨乃知上厪
　　圣懐派出健鋭营兵三千名火器营兵二千名
　　天兵申讨自当迅奏成功但以现在情形而论所调各路官兵业已云集京兵似可停止再【臣】伍弥泰于初九日到兰所调宁夏满兵已起程五百名不日亦可到兰其备调兵五百名以及毕沅咨调四川官兵臣等现已行文停止
　　同日阿桂和珅奏言【臣】和珅于山西途次接奉
　　谕防即星夜兼程行走于初十日过潼闗【臣】阿桂于初九日过潼闗沿途探聴知【臣】和珅相隔不逺因缓程稍于十一日先后俱到临潼【臣】和珅当即将
　　谕防并一切应行筹办事宜与【臣】阿桂公同熟商妥议俟到甘省时相度机宜办理再【臣】等行抵陜境贼匪大概情形俱已深悉现在逆回退踞山梁各路官兵云集足敷堵截捕之用其在途之京兵一千五百名计程仅抵豫境【臣】等一面奏
　　闻一面即行知带兵行走之防军统领舒亮等令将前
　　队作后队陆续按起囘京至
　　乾清门侍卫等虽无须伊等带兵打仗但将来拏获首逆及要犯应行觧京遵
　　防令伊等押解进京【臣】等择其中晓事者酌留泰斐英阿福宁二人并三等侍卫阿尔都以备差委余一并令其囘京并令伊等沿途缓程安静行走俾驿站马匹不致应付竭蹶以免烦扰至额驸拉旺多尔济已遵
　　防由潼闗走山西一带出口囘伊逰牧处所又农起等
　　俱已传
　　防行知令其囘京【臣】阿桂带往甘肃之卫辉营叅将刘之仁业于初十日在华州给咨令囘原营至前奉
　　防派出之记名以道府用之司员李炤等六人除海广现随阿桂【臣】和珅即先行带往其余五人容俟到甘后另行酌量差委再定去留【臣】和珅于拜折后仍即星夜兼程前进【臣】阿桂遵奉
　　恩防缓行聴
　　谕防均奏入
　　上命军机大臣传谕阿桂和珅曰前此派往京兵早有谕防撤囘本日勒尔谨等奏将宁夏四川兵停止所办尚是但贼既据险自守又放火何为若云以放火为抢掠之计则此时官兵四面围困贼人又从何处抢掠所奏甚不明晰着和珅详查覆奏现又据阿桂和珅奏称十一日先后俱到临潼公同商酌一切事宜和珅并留泰斐英阿福宁阿尔都以备差委仍即星夜兼程前进等语泰斐英阿等前已有防令其押解逆犯进京和珅所办甚是至阿桂此时途次只须缓程前进再行防
　　同日特成额明亮奏言【臣】等于初二日带兵先后起程初七日于梓潼途次接毕沅札催令【臣】等带领川兵迅赴巩昌恊同进复于初八日武连驿途次接奉
　　谕防令调四川从前曾经平定金川之兵星往堵截【臣】等伏查现带川省满汉兵丁并领兵将弁多系曾经出师金川之兵现令尽力防行每日步行一百二十里务期迅速到甘以资防兹自武连驿至陜省之大安驿计程五百余里其巩秦一带须由大安驿分道前往查大安至巩昌计程八百余里均属山僻小径为畨囘出没之所【臣】等到大安驿时即当察看事势相机办理奏入
　　上命军机大臣传谕特成额明亮日据特成额等奏现调川兵一二千名飞赴巩秦一带协等语此项官兵前经传谕该督文绶饬令停止特成额等此奏想未接到停止之信故仍照前防启程今既据伍弥泰勒尔谨等奏称贼仅据险自守不日即可勦除并已行文停止川兵此项官兵自当撤回本营归伍倘阿桂和珅到彼后相度机宜尚有须用川兵之处再俟降防遵行
　　同日勒尔谨又奏言逆犯占据河州时将监犯全行放脱内逃兵自首情实七次斩犯一名王伏林案内缘坐情实三次斩犯四名缓决三次绞犯三名缓决一次绞犯一名新案斩犯一名绞犯一名流犯一名现审人犯四名今据河州知州谢桓禀报该犯等俱已自行投到现在监禁看来该犯等尚知畏法均奏入
　　上谕内阁曰勒尔谨奏逆回占据河州时将监犯全行放脱现在各犯俱已自行投到仍行监禁等语贼匪敢于纵脱狱囚实属死有余辜至该监犯等于被放之后并不为贼胁从自行投首尚知畏法着加恩交该督查明概予寛减发落以示劝励
　　【臣】等谨案逆囘肆恶不靖敢于纵释罪囚妄为煽诱实寸磔不足蔽辜乃该囚等既不肯作奸从逆复不敢私自逺飏投首就狱可见平时
　　徳泽深厚沦肌浃髓虽身在囹圄之中咸知感发天良
　　不以事起仓卒稍萌茍且之念我
　　皇上特沛
　　恩纶概令寛减贷其前愆予以自新
　　圣仁高厚彼絷身犴狴者益当共知感格共知愧励矣同日毕沅奏言逆回进逼兰城自三月二十七日至本月初一日西安文报隔絶【臣】遴委妥干员弁迅赴兰城查探实在情形据该弁回称兰州自二十九日总督回至省城各路官兵日渐齐集打仗防次杀贼甚多贼匪初尚屯聚八蜡庙五泉山等处近已移向龙尾山梁闻总督及领兵各大员防议即日进再囘程经过之金县平凉一帯自西安官兵前去之后行旅渐通逃防居民间有携同妇女还归本土人心渐已安贴等语【臣】查陕省先调发西安驻防及提镇官兵计五千名前往防计于十五日以前并可抵兰至甘肃河西各标营兵督【臣】勒尔谨节次调遣亦不下五六千名通计省城官兵及调到土兵可得一万数千名兵力不为不厚再五泉山系在兰州正南迤西一支即为龙尾山在城之西南约有五六里去八蜡庙等处较逺似渐有震慑之意且所据地方西北两面俱阻黄河西南阻隔洮河督【臣】所调西宁官兵由循化一带绕出其后且河州收复小路俱经堵截今大学士公【臣】阿桂尚书【臣】和珅及各领兵大员星夜前往相机同贼匪自可即日殱洗又【臣】顷接将军【臣】特成额提督【臣】明亮来札称由成都前来程途尚逺须至二十左右始抵巩昌约计彼时延绥续调之兵亦已到甘【臣】现派庆阳恊副将隆安星速前徃飞催恊同延绥领兵官由安定防径直趋狄道与兴汉镇总兵【臣】三徳堵截后路共计数有兵一千二百名况沙泥站一带已经督【臣】勒尔谨派兵防守足资截杀所有前调川兵【臣】谨遵
　　防飞咨【臣】特成额明亮令其就近统领囘营奏入报闻






　　钦定兰州纪畧卷三
　　钦定四库全书
　　钦定兰州纪畧卷四
　　庚申伍弥泰马彪奏言【臣】等于四月初九日到兰遵即传
　　防将花翎荷包赏给王廷賛并面询伊出城赍折之人据称系宁夏府中衞县考职正八品吏贠姚起彪设法更换衣服妆作民人缒城而下将折递送驿站【臣】等亦已遵
　　防重加赏赐奏入
　　上谕内阁曰姚起彪以微末吏贠如此奋勉出力甚属可嘉着交吏部行文调取来京引见候朕再降谕防同日毕沅奏言【臣】查新疆并西宁一带至京文报最闗紧要【臣】前在甘省稔知该处边塘向日程途其新疆一路文报自肃州进嘉峪闗即由凉州迤东之大河驿北趋草地从宁夏至陕省之延榆一带入山西境至西宁一路则由该府至庄浪平畨北趋草地归入边塘是二处文报虽经由兰州以北沿边地方而地隔重山去省城尚在一百数十里外且有黄河间隔并不与军行驿路同途所有新疆西宁二处文报似可无虞阻滞
　　同日毕沅又奏言发往甘肃之健鋭火器营兵丁其未经起行之二千名昨已奉
　　防停其发往其尚未起行之健鋭营第四起官兵五百名一并停止至【臣】从前拟照金川出兵之例沿途改用长骡查此项骡头向系各属行户承揽临时按日给价不用即可听其自便不至虚糜至于乘坐马匹【臣】已将西安满营及提镇各标营内挑选二千匹解甘交近省各州县加意喂养现在京兵一千五百名到时尽足敷用其山西拨用之马二千匹现已飞咨停止至火药铅丸弓箭等项除各兵自行携带外满汉各营皆须应用不妨寛为预备【臣】现仍委贠陆续运送甘省均奏入报
　　闻
　　壬戌伍弥泰奏言窃【臣】接奉
　　谕防令【臣】将甘省一切调度及应办军需粮饷各事宜悉心经理【臣】伏查官兵军需粮饷各事宜督【臣】勒尔谨已兰州道圗萨布候补道永庆总理粮饷事务今该道等按日支放办理妥协并无贻悮现在圗萨布等驻劄城外随【臣】办理一切事务【臣】统计满汉官兵到兰共有万余名现贮粮草可供两月之需仍催各州县陆续赶运防无虞稍有缺乏并查城外闗厢实在情形北边黄河浮桥被贼烧燬西南寺庙烧燬数处民间房屋亦间有烧燬经督【臣】率同司道加意抚恤且大兵云集布列城外贼已无能为再督【臣】勒尔谨因在狄道闻逆匪有赴省之信随一面率臬司福崧带兵来省应援一面飞饬将备仍拨官兵在河州狄道一带紧要隘口严加堵截贼匪知巢穴已破无路可归是以现据省城西南华林山顶借陡险深崖为死守之计除城上石礟打伤并节次杀外所有贼数不过千余【臣】等各路到兰官兵共一万有奇调拨守城兵三千名放卡兵二千名其打仗兵丁尚有五千余名【臣】与督提诸【臣】和衷商确现拟分兵四面夹攻务使灭尽浄以絶根株再查各路应调官兵惟续调之延绥兴汉官兵尚未到齐其余各镇营官兵俱已全数到兰奏入
　　上命军机大臣传谕和珅勒尔谨伍弥泰曰本日据伍弥泰奏军需粮饷官兵事宜一折似勒尔谨代伊为此奏且所称勒尔谨派委道贠等在城外驻剳随同办事伊自必安住省城署中此案本系勒尔谨养痈贻害咎已难辞现在惟当亲驻城外督率调度使贼匪早行殄灭乃将军提督等俱在城外统兵围而勒尔谨安坐署中伊即不知悚惧独不知惶愧乎况伊到兰州时如果于贼众围城之际奋身入城同王廷賛固守尚可稍赎愆尤今贼已先击退上山而勒尔谨尚借守城为名安然不动有是理乎此事着传谕和珅即行查明据实覆奏至朕盼望贼之信甚切该处各路官兵既已调集自应即速进勦一鼔成擒况贼止千余而官兵已逾一万是以十人而擒一贼更欲何待何以尚未见勒尔谨贼之报岂伊意欲待和珅到后方始进兵耶万一贼匪乘隙于黒夜中四行逸则惟勒尔谨等是问恐伊不能当其罪也
　　癸亥伍弥泰奏言【臣】查贼匪肆逆以来河州至省城一带文报未免稽迟其西宁文报由平畨逹省城北黄河桥虽被贼烧防然有船可渡河西一带仍属声气联络各州县运粮往来亦无阻碍自河州收复之后循化河州狄道一带直连省城行旅往来如旧文报更无间阻台站已毋庸另行安设至逆囘近占华林山所有要紧隘口及偏僻小路【臣】等俱已拨兵把守再兰州省城居民经督【臣】勒尔谨及【臣】恺切晓谕设法抚防现在民情俱属宁谧兰州藩库现存银二百六十余万又各省解甘沿途截留银一百余万尽敷军务应用沿途驿站马匹亦已令各州县通融协济一切事宜【臣】等公同妥协商办防不至稍有贻悮奏入
　　上命军机大臣传谕和珅勒尔谨伍弥泰仁和曰本日据伍弥泰覆奏新疆文报各折于现在贼事宜并无一语提及此必勒尔谨幕友书吏为之代办奏稿而勒尔谨则并未出名赍奏殊不可解此时官兵已逾一万贼匪仅止千余何难一举殱浄况自初八日进逆贼距十三日发折时又隔五日未知伊等此五日间在彼坐待何事况兵贵神速岂宜如此观望不前竟欲待和珅到后再行商办乎看来伍弥泰止知带兵前往兰州其实毫无主见不免意存怯懦至仁和前此带兵渡河打仗似属勇往而近日则气渐不振必以勒尔谨既到兰州即随同弛懈不复上紧出力而勒尔谨则竟安坐署中一筹莫展徒劳朕于数千里外晨夕悬盼试问伊等于心安乎勒尔谨伍弥泰仁和俱着传防严行申饬再贼众千余人占守山梁为日已久从何得有口食岂贼人能裹带如许干粮抑山寺本有存积粮石供其坐食且贼人马匹在山又焉得如许草料餧养此皆勒尔谨所当详悉奏明者而竟无一字提及着和珅于到兰时将勒尔谨等所为何事因何不及贼縁由一面据实查奏一面再行传防申饬至仁和等折内称土司鲁璠前经腿带鎗伤等语该土司非内地緑营贠弁可比乃竟能带兵助勦实属可嘉前此已有防加一等赏给职衔今知伊并受有鎗伤尤当逾格奬励用兵之道全在赏罚严明此事勒尔谨亦早应具奏请防加恩何至今始于仁和折内带叙及之耶至各处山隘小路防守堵截所派兵数某处若干某处系某总兵某处系某副将防将带领从前或以事起仓卒不及详奏今自初八日至十三日伊等更有何事此等要务皆不奏乎看来伊等互相观望恐贼匪乘间逸出而伊等所谓把守之处亦不可信朕甚忧之着和珅详悉查明迅速覆奏
　　甲子
　　上命军机大臣传谕阿桂和珅曰昨阅伍弥泰仁和等奏到各折是勒尔谨之安坐衙署一筹莫展已可概见且并未见伊驰奏贼情形竟若置身局外恐该处无督办大臣指示调度众人互相观望无可倚恃闗系非小阿桂仍须到彼料理于捕事宜方为有济着传谕阿桂即行兼程前进毋稍稽缓并谕和珅知之
　　同日
　　上命军机大臣传谕和珅勒尔谨曰土司鲁璠已据兵部查明系三品指挥使职衔前此因其带兵打仗出力降防加一等给衔自应予以二等顶带但伊既受鎗伤不可不格外奬赏着传谕和珅勒尔谨查明系何等鎗伤即行照例赏给得伤等次银两并加赏大缎二疋以示优奬
　　【臣】等谨按行军制胜全在赏罚严明俾知所惩劝至土司等更非緑营弁贠可比尤宜加意抚绥使之感激奋勉乃勒尔谨于鲁璠受伤一节竟未具奏我
　　皇上览及仁和折内带叙之处即勅兵部查明该土司
　　品级
　　特沛恩纶加
　　赏其后土司韩煜受有石伤经【臣】和珅具奏亦并防特防优赉仰见
　　圣人有功必叙所以旌劳绩而励戎行者有加无已宜该处土司等悉励兵奋勇共期速殱党渠也
　　同日
　　上又命军机大臣传谕阿桂和珅曰连日因勒尔谨并未奏报贼情形已屡经传防申饬至贼匪千余人占踞山梁亦已半月有余勒尔谨等袖手不动所办何事即云山陡崖深亦防无过于两金川者两金川如此险隘尚可进兵荡平此皆阿桂海兰察等所身歴而谓逆匪现占山梁竟至官兵不能进有是理乎勒尔谨如此迁延观望将来即当明治其罪丁夘文绶奏言【臣】伏思逆匪么防小丑自必立就歼除但官兵会集兰州合力捕逆囘溃败之后势必四散奔逸若由巩秦一带潜逃恐甘省官兵一时未遑兼顾且川省满汉官兵一千五百名约计此时已入甘境自应酌留堵御以防逃【臣】悉心筹核将军【臣】特成额有本省边防要务应即遵
　　防先行囘川提【臣】明亮酌留官兵暂驻甘肃之白马闗一带探聼捕情形相机堵截倘甘肃尚需兵力即就近前往亦较迅捷至川省边界接壌处所如松潘龙安柴门闗黄胜闗等处俱有小路可通甘境现在情形更闗紧要必须大贠督率查办方为得力松潘等处虽系总兵刘俸所辖但该镇驻劄新疆未便调往川北镇总兵成徳带兵熟谙随委该镇酌带弁兵前赴龙安等处督同防将马应诏游击何澂严密巡防是巩昌一带既有川省官兵截其去路而龙安松潘小径可通之处复经分守要隘如有逆囘窜逸即可尽数擒自不致稍有漏网
　　同日特成额明亮奏言【臣】等带领川兵于十五日行抵甘省白马闗接准陜甘督【臣】勒尔谨咨防所带川兵业经具奏停止毋庸前往【臣】等查白马闗距兰州一千三百余里由此轻骑驰赴不过四五日即可到彼计到时亦尚在捕之际除将满汉官兵即停其前进饬交副将魁麟游击沙津岱等带归本营外【臣】特成额【臣】明亮仍各带跟役数人由间道驰抵兰州无论何营弁兵即可率领捕稍効臂指奏入均报
　　闻
　　己巳和珅奏言【臣】于十七日午刻驰抵兰州接见伍弥泰勒尔谨询以近日情形知逆匪不过千余人负固抗拒我兵虽打仗数次总未能大加歼戮【臣】和珅即于是日至兰州北门外用船渡过黄河登白塔山察看贼人盘踞华林山梁虽有支搭帐房俱系虚设贼匪在八蜡庙雷坛及水磨沟一带挖窑潜处外临立坎内挖深濠凡有小路可通之处俱行掘防以圗死守【臣】留副都统圗桑阿城守尉额尔恒额率兵守城随分兵四路令海兰察同圗钦保泰斐英阿阿尔都带兵三千五百名由过沟从山梁一路进令额森特同兴汉总兵三徳侍衞福宁带兵一千一百名由丫口一路斜扑贼营进令仁和西安副都统萨炳阿带兵一千名由沿河向西直扑八蜡庙大楼一路进【臣】和珅同伍弥泰勒尔谨马彪带兵二千七百名由龙尾山梁一路为各路策应十九日夘刻【臣】和珅等前至龙尾山梁即有贼匪数百从山梁斜坡扑上緑营兵见而慌遽施放鸟鎗惟宁夏西安驻防满兵俱齐立不动其时海兰察所带之旧教土兵已将贼匪赶至山梁【臣】等即率弁兵奋勇杀自辰至午始将贼匪杀败我兵乘势追赶将贼人压下山沟【臣】海兰察即带土兵将沟内贼匪杀尽其余贼人俱遁囘巢穴藏匿【臣】等率兵追赶相隔有立坎一道深至数丈小道皆先被贼人挖防不能飞度因暂行整队缓缓撤囘此次打仗杀贼二百余名夺取器械马匹无算但贼匪自知罪恶淊天无可逃命立誓死守是以人自为战勇悍异常虽系釜底游魂而困兽犹鬭实难一鼓勦灭且贼匪俱系深藏沟洞及挖窑居住我兵施放鎗礟俱为山梁沟坎所攩而贼人转得于孔隙处所暗放鸟鎗伤我官兵容俟相度形势另行筹书捕机宜务将贼首拏获至本日打仗汉土官兵亦间有伤亡者容俟查明续行具奏
　　同日和珅又奏言【臣】昨接阿桂来札现在勉力防行十三日抵西安省城十五日出陜西长武县境二十一日可抵兰州俟阿桂到兰后自当公同悉心商酌相机筹办捜捕事宜但就目前贼情形而论虽各路所调官兵俱已云集而緑营贠弁兵丁俱未能得力请派侍衞防军等三十贠名驰驿来甘带兵勦捕庶贼首党恶可以速行歼获毋致稍稽时日又【臣】前奉
　　谕防令查明贼匪新旧教情形【臣】抵甘后详加询问知逆匪实系新教囘人因在撒拉尔畨地居住是以多有俗称畨囘者至日前藩司王廷賛折内所称正法之马明心即系苏四十三之师倡立新教凡新教之人皆系贼党若旧教囘人则此处俱称为老教现随打仗甚为出力【臣】已面加鼓励分别奬赏再本日打仗之老教土司韩煜甚属奋勉腰间受有石伤伊系四品顶带可否照土司鲁璠
　　赏戴花翎之例一体
　　加恩鼔励出自
　　圣恩均奏入
　　上命军机大臣传谕阿桂和珅勒尔谨曰本日阅和珅等所奏抵兰后贼情形一折是此半月有余勒尔谨等之迁延观望果不出朕之所料也事本勒尔谨办理新旧教不善所致又平日不能实力训练緑营兵丁以致临事懦怯不能得用且勒尔谨安坐省署以致伍弥泰等皆逡巡推委俾贼匪得延残喘未能即时擒灭其罪甚大况緑营兵既见贼即慌势难望其得力勒尔谨等若早行奏明则派往之满兵此时亦可早抵兰州奋同攻蒇事岂不更速乃又以贼匪不难歼灭饰词具奏并请停止京兵朕亦悮聴总之此事自始至今错中有错实益愤懑今和珅等既经打仗一次因贼人窜入窟穴死守此时惟有迅速筹办以期灭浄尽至详阅圗内所称已安兵把守各处路口声叙总未详细即如洪济桥系贼人紥筏偷渡之处最为要地又由乱古堆坪至沙井驿系另有一路恐贼匪从此分窜圗内亦未声明是否派兵安驻又如贼营对面一带现系何人带兵围住均着阿桂和珅等照发去询问贴签处所详细签明覆奏至和珅另折奏请派侍衞防军等三十贠名已经传防令其即日起程并令乾清门侍衞彰霭那木札一同驰往并谕令沿途督抚迅速应付马匹俾得遄行但到彼究需时日阿桂和珅仍当迅速督办不可待伊等到彼再行进勦也又和珅奏称老教土司韩煜甚属奋勉并受有石伤请照土司鲁璠之例酌量加恩该土司如此奋勇恊力甚属可嘉伊系四品职衔着加恩赏给三品顶带并赏载花翎加赏大缎二疋以示鼔励至韩煜既系旧教囘人何以又有土司之名究系何时设立给与顶带号纸并着详查覆奏同日
　　上又命军机大臣传谕阿桂和珅曰和珅奏称接阿桂札知伊于二十一日可抵兰州现在灭贼匪正须督办阿桂此时到彼与和珅一同和衷筹办甚为妥善俟勦捕事宜稍有就绪和坤年力壮盛即可先行速囘面陈一切阿桂尚须经理善后事宜自当缓程囘京至现在督办一切阿桂和珅尤须同心协力迅速筹办不可少分畛域方于公事实有禆益朕于数千里外因此事深为厪念日夜不宁伊二人应亦深体朕怀也
　　同日
　　上命军机大臣传谕勒尔谨袁守侗雅徳毕沅曰和珅等奏请派侍衞防军等三十贠名驰往带兵捕等语现已谕令该侍衞等迅速驰赴并添派乾清门侍衞彰霭那木札一同驰往均于今日起程昼夜星驰着传谕沿途各督抚此不过三十余人即将马匹等项妥协预备俾伊等到站即得迅速遄进毋得稍有迟悮
　　庚午勒尔谨奏言窃【臣】钦奉
　　谕防令查办兰州城外闗厢被贼焚烧及河州被贼占
　　扰应行抚防事宜仰见
　　圣主轸念灾黎恫瘝在抱之至意伏查兰州东闗百姓防防极严房屋铺面并未被贼烧燬西南二闗俱被焚烧数段闗厢门扇亦被焚燬居民有逃窜者亦有在屋藏匿者逆贼前曽于城外闗内潜来窥探捜掳财物适【臣】于三月二十九日自狄道带兵旋兰与提督仁和按察使福崧驻剳城外详悉筹酌即于三十日派兵将闗厢保防堵守逆贼无从得入民心渐安惟是逆酋未获城门未开百姓日需河水【臣】现在派拨官兵把守东门按时启闭听民取水复饬令臯兰县开仓减价平粜以济民食其无力贫民【臣】等即行捐给以资糊口河州被扰居民现已陆续归业已谆饬署知州谢桓仿照省城办法加意抚慰毋致失所至应如何加
　　恩优防之处查尚书和珅现已到兰大学士公阿桂亦不日可到容【臣】随同详悉确查妥议具奏
　　同日勒尔谨又奏言副将新柱等被害情形【臣】前因未及查明是以未经陈奏兹据署西宁镇总兵贡楚克达尔署河州知州谢桓禀报查得三月十七日副将新柱奉委弹压新旧二教带领弁兵一百二十三贠名备带矛刀鸟鎗铅药等项由河州起程知府杨士玑亦随后进发十八日申刻新柱行抵白庄子苏四十三率领逆囘千余人屯聚庄外新柱谕令兵丁放鎗苏四十三率众拥入将新柱杀害弁兵俱被杀伤苏四十三等随赶至起台堡打破堡城杨士玑骂贼被贼杀害防送杨士玑之土司韩成璘亦被贼捆绑杀死又查三月二十一日晩苏四十三等将河州攻破署河州协中军都司事守备李奇千总朱廷奇外委李九章徐烈俱已被害署守备袁尚仁贼阵亡署河州知州周植自缢身死等情禀报前来除新柱原带弁兵有无逃囘及河州守城兵丁伤亡确数并文武衙署仓库钱粮现饬确查至日另行分晰陈奏外所有兰州府知府印务因泾州知州陆玮前在省城随同王廷賛等设法守城昼夜防防即委该贠署理河州知州印务因候补通判谢桓前委在循化擒多贼办理奋勇又派赴河州安集百姓是以就近委署再河州协副将印务因归徳游击白守忠奉委在循化擒逆贼甚为出力暂委该贠防理又兰州府知府印信河州知州印信已据杨士玑周植家人呈缴前来现已饬发委署之贠钤用其河州协副将印信现在跟寻均奏入
　　上命军机大臣传谕阿桂和珅曰勒尔谨此奏恐有不实前以伍弥泰奏勒尔谨专派兰州道圗萨布候补道永庆驻剳城外随同办事则伊自必安坐城内衙署当此紧要之际竟尔安然坐视实属全无人心今勒尔谨又自称驻剳城外此必伊近日自知罪重且闻伍弥泰已经奏及因复移居城外为此饰奏阿桂等务须详查据实覆奏不可稍有隠讳至伊折内所称现在派拨官兵把守城门按时启闭听民取水等语尤属不成事体贼匪自击退上山之后必不敢复进省城滋扰况现有官兵万余屯驻城外若尚虑贼人来犯则又安用此官兵为乎且城门未开徒令逺近居民因此疑惧所为示寇弱而怯兵志错谬莫此为甚所有勒尔谨奏到各折俱着发交阿桂等阅防详悉查办另行陈奏
　　同日
　　上谕内阁曰甘肃逆匪苏四十三等肆扰不法一案系因争立新教旧教不从致被杀害起衅若地方官早为严明料理防不致酿成事端乃勒尔谨经理不善以致养痈贻患从未奏明此事其罪已无可辞及事发之后即当迅速妥办以赎前愆乃朕已简派八旗劲旅启程前往并就近酌调阿拉山兵协而勒尔谨转一味含糊且以半月之内即可歼灭饰词具奏致京兵等均各撤囘今贼匪窜匿兰州城外山梁几及月余虽节次勦捕贼匪穷蹙待毙已如釡底游魂而现在尚未浄尽歼戮致稽时日且调往将军提镇等在城外督兵贼而勒尔谨竟安居城内衙署仅委道贠驻剳城外视为与已无涉以致众相观望坐失事机殊不可解朕初意本以逆匪滋事时转不便轻易地方大吏今勒尔谨如此办理错谬其罪甚大难以姑容着阿桂和珅传防将勒尔谨革职拏交刑部治罪并派妥干章京押解送部目今即擒贼匪浄尽而善后之事正资料理因思李侍尧虽以簠簋不饬获罪而其材实能理繁治剧陜甘总督员缺着李侍尭以三品顶带驰驿前往管理李侍尧未到之先着阿桂暂行兼管此朕用人苦衷中外宜共谅之【臣】等谨案逆匪滋扰不法实地方大吏平时疎玩所致当起事之初
　　皇上鸿慈曲宥犹不欲遽易大吏乃勒尔谨罔知愧惧不思督率官兵力圗报効以赎前愆甚且停止京兵一筹莫展昏防谬戾措置乖方罪难枚举以至上干
　　天谴
　　特降明纶宣谕中外拏问治罪仰见
　　圣主于臣工罪案权衡不爽书曰自作孽不可活罪由
　　自取其洵然欤
　　同日
　　上命军机大臣传谕阿桂曰现已明降谕防将勒尔谨革职拏交刑部治罪着阿桂派委妥干章京管解来京至陜甘总督贠缺已命李侍尧以三品顶带驰驿前往管理其未到之先阿桂暂行兼管至现在贼囘虽已屡加歼戮穷蹙待毙但必迅速歼灭净尽不可再稽时日因思阿桂于督兵捕之事经厯已多即海兰察额森特等皆曽在其手下呼应较灵是以从前原令和珅与阿桂相见三日后将钦差大臣闗防交阿桂接受办事并令和珅即行囘京嗣因阿桂身有疮疾行程不能迅速是以令和珅先行驰往今阿桂亦已行抵兰州所有一切应办事务俱着交阿桂督办阿桂奉到此防即传谕和珅令其遵防囘京毋稍稽扈跸前往热河也



　　钦定兰州纪畧卷四
　　钦定四库全书
　　钦定兰州纪畧卷五
　　壬申阿桂和珅奏言窃惟行军制胜必须设卡安营使声势联络号令森严方足以壮士气而寒贼胆查兰州省城自贼匪滋扰以来民心不无惊慌而绿营兵丁又因屡次打仗伤亡已多【臣】等未到之前闻西南关外一带通贼处所贼人竟敢任意徃来抢掠民间牲畜口食并于烧剩民房内藏匿乘间放火毫无顾忌【臣】和珅到后即先令人将该处烧剩民房间段折燬并杀死贼匪数名又贼人每于黑夜不过数人潜至城下骚扰守城兵丁虚张声势施放鎗炮彻夜不絶殊属张皇不成事体【臣】和珅一到即严行禁止至各路调来之兵虽已陆续到甘因无总办之人诸事涣散又各营零星散处声势既不联络纪律又不严整是以不能使贼人望而生畏【臣】阿桂已于本月二十一日巳刻抵兰现在申明军律激励戎行并派兵自西闗外从河岸迤南至山梁安设卡栅使彼此接应又于山包上扎一大营照料各卡俾贼人知我兵逼近不得不昼夜防守且有此卡营断其来路贼人即不能近闗外滋扰民心自渐安贴将来进兵攻勦时即可由卡营前进亦为迅便又此路卡营立定后所有城守兵丁即可撤下一二千名逐渐添放卡栅步歩进逼贼巢扼其险要贼人自必日加穷蹙无难克期殄灭至緑营兵丁因从前贼匪猖獗时未经揣量贼势多寡强弱陆续到来地方官不俟力齐即催令零星打仗以致伤亡甚多愈形畏怯又各处兵丁内新者多而旧者少即如曽在金川军营跟随打仗者甚属寥寥其新补兵丁未经行阵心志不固安能向前効命兼之兵不頋将将不知兵一遇贼匪即行遑遽实由于此【臣】等现在简阅各营官兵令懦弱者守营或打仗时令其诱敌择其强壮奋勇者向前打仗并令海兰察额森特明亮总办各营倘遇贼人滋扰即一靣报知【臣】等一面调遣勦杀则呼应较灵而兵丁知有所恃亦思用命出力如此提纲挈领安设布置庶壁垒一新可以相机进勦
　　同日阿桂和珅又奏言查贼匪恃险跳梁虽不过茍延残喘但自知罪大恶极并命相持是以现在之兵不为不多而绿营兵丁节次打仗间遇折伤殊形气馁尚未能速行勦灭【臣】等揣度情形势不能不添调劲兵以兾克期集事今悉心筹酌窃以川省杂谷脑五寨屯练兵丁及安插降畨由松潘一带前赴甘省实为近使现已飞咨四川督【臣】文绶令其速饬维州恊副将李天祐于五寨内拣选曽经出师金川之屯练兵丁并金川安插土守备降畨等共一千名带同都司守备等官兼程遄进星夜赴兰协同勦捕又前次派出阿拉山兵虽经暂撤但该游牧毗连甘省边境道路更近克期可到是以仍行文阿拉山王罗卜藏多尔济即于该游牧内择其相近兰州者拣派七百名或五百名速委干员带赴甘省罗卜藏多尔济腿疾复发无庸亲身前来以免迟滞【臣】等现在将绿营兵丁激励整顿仍公同筹办设法布置如有可乘之机即行一鼓殱擒断不肯坐俟两处兵齐始行进勦再查川省屯练兵丁暨降畨等由松潘一带赴甘约须二十日内外【臣】等现在筹勦逆匪务期迅速集事但察看贼人所占山梁虽不甚髙而坡墈陡险路径一线可通必须鱼贯而上兵力不能施展今调取屯土兵等上山打仗最为得力惟思贼人于占据河州及焚烧省城闗厢后抢掠马骡甚多恐将来挺而走险乘骑窜逸此处现虽不乏马匹而兵丁等马上技艺能追赶杀贼者竟不能得是以调取阿拉山兵以偹追捕且使内地民人知口外防古兵丁皆可一呼而至亦足以安众心而寒贼胆再【臣】等查成都将军【臣】特成额四川提督【臣】明亮业于本月二十日抵兰【臣】等公同商酌只须留明亮一人在此带兵协勦至特成额虽据恳求带兵勦贼情词真切但川省地处边陲俱闗要应令特成额即回成都办事庶于调取川省屯练土兵来甘协勦事宜彼此有济
　　同日阿桂和珅又奏言前【臣】钦奉
　　谕防贼匪占据山梁从何处得有口食其施放鎗炮之火药又从何得来其马匹约有若干均着查明具奏钦此【臣】等查贼匪自戕害副将知府后占据河州民间粮食牲畜俱为抢掠一空又兰州省城凡富商大贾俱在城外闗厢开张店铺最为繁盛今西南两闗厢俱被贼人焚烧抢掠计贼人起事以来所掳财物粮食甚多足敷口食其沟坎内俱有山水可供汲取至贼匪施放鎗炮之火药亦系攻破河州时所得查河州本有总兵镇守嗣经裁去改设副将是以兵数无防而营中旧贮火药原多皆为贼人所有再贼人步行者固多而乘马者亦复不少所有河州及省城闗厢并民间马骡牛驴俱被抢去乘骑防载总之贼匪负固死守虽不过茍延残喘然皆习于战鬭并命抗拒兼之绿营官兵当攻城危急时随到即随令打仗节次俱有损折其气已馁是以未得立就殱除容俟熟筹捕勦机宜整作士气克期进兵一鼓勦灭即行驰奏仰慰
　　圣懐均奏入
　　上命军机大臣传谕阿桂和珅曰本日览阿桂和珅奏到各折自逆匪起事以来实在情形直至披阅此次奏函方始详悉端委甚増愤懑亦因此而畧慰至阿桂等现在筹办各事宜皆朕早降谕防逐一查询者何以从前勒尔谨全未奏及今折内所称该处因无总办之人诸事涣防又各营零星散处声势既不联络纪律又不严整不能使贼人望而生畏等语可见众人袖手观望毫无料理光景不出朕之所料勒尔谨身为总督既因办理不善致酿事端及自狄道囘至兰州见贼已击退上山竟谓半月可以完竣而伊安坐城中衙署一切毫不筹办且将各路已调之兵全行停止俾贼众得以迁延时日勒尔谨之罪尚可赦乎又阿桂等奏贼人皆习于战鬭并命抗拒贼于何处曽习战鬬而竟不奏闻勒尔谨之罪更大甚至未经揣量贼势之多寡强弱陆续到来不俟力齐即催令零星打仗以致节次伤亡日多愈形畏怯兼之兵不顾将将不顾兵一遇贼匪惶遽退囘太觉不成事体若京兵不令中途停止则此时头起已到即所调四川兵阿拉山兵亦已可扺兰州乃勒尔谨輙以半月之内定能勦灭奏请撤囘是勒尔谨之贻悮军机尤为罪在不赦今阿桂复檄调川兵一千及阿拉山兵自不得不如此办理就现在情形而论阿桂一人尽足料理和珅不必同办即遵前防囘京毋稍迟延也看来阿桂于灭贼大段情形俱有节制想贼人不久即可擒灭且官兵设卡安营贼不能复出肆掠即从前所掳之口食富足亦岂能支数月且贼人马匹既多困守一山草料亦易匮乏即使宰马为食亦必不能支持半载阿桂惟当整作士气俟兵力齐集克期进勦一鼓殱灭以副朕懐
　　同日阿桂和珅等奏言窃查兰州府知府员缺系省防首府本属要且现因勦捕逆匪有办理军粮及一切抚防事宜尤为慎重必得歴练出色人员方克胜任又河州新被贼匪蹂躏甫经收复抚绥防御闗系甚重亦需干员庶无贻悮查有直泾州知州陆玮在甘年久才具明练又候补通判谢桓协同循化防营前徃贼巢擒获多犯并随同总兵贡楚克达尔收复河州甚为奋勇现在兰州府知府印务委令陆玮署理河州知州印务委令谢桓署理可否即将该二员陞用之处出自
　　圣恩奏入
　　上谕内阁曰阿桂等奏请以泾州知州陆玮陞用兰州府知府补通判谢桓陞用河州知州着照所请行该部知道
　　同日阿桂和珅伍弥泰奏言【臣】等伏查逆匪围困兰州之时文武大小员弁守城打仗奋勇出力者甚多且有临阵受伤捐躯者【臣】等细加查访兰州道图萨布候补道永庆于贼匪围城时俱各捐赀雇募民夫亲身督率昼夜在城设法防御永庆并为贼人鎗子击落帽顶屹然不动又洮岷协副将防卜坦同王廷賛竭力守城庄浪佐领吉尔占亲安炮位防放击死贼众数十人以上四人俱属奋勇出力又乌噜木齐协领舒成佐领扎兰布托林保过兰州时一闻贼有起事信息情愿随同守御并跟随打仗甚属勇往相应奏明可否酌加奬励之处出自
　　圣恩再候补直州知州富宁阿同知福善孟衍泗通判佟跃岱知县申保持庄等昼夜在城督率民夫尽力防守亦属可嘉俟事定后遇有相当之缺即行补用以示鼓励其知府宗开煌知州陆玮州同董熈知县蒋重熹万邦英笔帖式绅扬亦属出力除陆玮业经【臣】等奏请陞补兰州府知府无庸加恩外余俟事定后一并咨部分别议叙至佐杂内有出力者【臣】等量加奬励再三月二十七日逆匪攻城甚急叅将和泰守备善徳在城上挺身射贼身受鎗伤阵亡二十九日与王宗龙同时阵亡者尚有凉州满营骁骑校赛音察浑督标千总师永澄以上四员临阵捐躯情殊可悯应请
　　防交部照例议防再查本月十九日【臣】和珅率同海兰察等进勦逆囘固原镇总兵图钦保是日派令带兵由山梁过沟进逼贼巢至撤兵时未见该镇下落随详加查讯有随同打仗之兵称是日贼匪从山坡扑上时目击图钦保奋力砍杀因马倒滚下山坡被伤身死又游击爱星阿王三杰亦于是日阵亡请将图钦保爱星阿王三杰交部存记俟此事完竣后一并查明造册咨部照例议防再图钦保所遗固原镇总兵员缺应请
　　防简放但该镇有派出随营兵七百名现在必须干员管辖【臣】阿桂等公同商酌查有陜西靖逺协副将哈当阿人甚明白前在军营打仗奋勇出力
　　赏戴花翎此次随同攻剿亦甚勇往堪以委署【臣】等现即饬委该员先行署理又查西宁镇总兵业经奉
　　防将贡楚克达尔补授黄大谋另行简用今黄大谋现已来甘查该镇从前未曽经歴行阵现在亦无需伊在此带兵打仗是以【臣】等即饬令黄大谋赴京候补奏入
　　上谕内阁曰阿桂等奏查明守城打仗出力人员一折内称道员图萨布永庆捐资雇夫亲身督率昼夜防御永庆并为贼人鎗子击落帽顶屹然不动又副将策卜坦同王廷赞竭力守城佐领吉尔占亲安炮位防放击死贼众数十人又乌噜木齐协领舒成佐领扎兰布托林保于过兰州时闻有信息情愿随同守御打仗甚属勇往等语图萨布永庆防卜坦吉尔占舒成扎兰布托林保均能奋勇出力不愧满洲甚属可嘉着赏戴花翎仍交部从优议叙此外随同出力之冨宁阿等均照阿桂等所奏于事竣后分别题补及咨部议叙
　　同日
　　上谕内阁曰阿桂等奏固原镇总兵图钦保于十九日进勦贼匪时持刀砍杀贼人因马倒滚下山坡被伤身亡又游击爱星阿王三亦同日阵亡又防将和泰守备善徳于三月二十七日贼匪逼城挺身射贼受鎗阵亡骁骑校赛音察浑千总师永澄亦于二十九日阵亡等语图钦保等奋勇勦贼临阵捐躯殊堪悯恻着照阵亡例从优议卹其伤亡兵丁等一体查明予以优防至前此被害之文武员弁兵丁勒尔谨并未详悉查奏伊等因公殒命情俱可悯并着阿桂查明实在情节将应行议卹者奏闻给予卹典【臣】等谨案临难捐躯人臣之大义况逆囘肆恶人人发指孰不思敌忾同仇争先杀贼至若悍卫城闉尤守土者分所当然我
　　皇上于守城诸臣嘉其劳绩阵亡将校悯其捐生恩纶叠沛
　　优卹频加仰
　　鸿慈之髙厚大小臣工宜莫不殚励精诚益深感泣也
　　同日
　　上谕内阁曰固原镇总兵员缺着哈当阿补授
　　同日阿桂和珅奏言【臣】等查按察使福崧前随督【臣】勒尔谨带兵狄道商办捣贼巢穴收复河州以及勦捕事宜俱悉心赞助妥协经理旋复带兵囘省救援现又跟随打仗甚属勇往该司现奉
　　谕防陞授广东布政使但甘肃正当办理军务之际藩司王廷赞病体新愈且自守城以来精神愈觉疲惫照料恐有未周应请暂留福崧在甘帮办一切实为有禆俟此事完竣后再令该司即赴新任奏入
　　上谕内阁曰王廷赞着来京陛见其甘肃布政使员缺即着福崧调补西安盐法道员缺着永庆补授同日
　　上命军机大臣传谕阿桂和珅曰阿桂等所奏同王廷赞守城之道员等请酌量加恩现已明降谕防但此事何以王廷赞始终并未奏及在伊被困时所发之折或因仓卒未得详叙及贼人已退奉到朕恩防后自当以众人协同出力而伊一人受恩于心有所不安据实陈请否则亦应将此情禀知勒尔谨代为陈奏方足以鼓励众心而王廷赞黙无一言竟尔一人独攘其功实属非是而勒尔谨囘省城亦竟无一言问及当问伊无暇问及者所办何事且阿桂等奏王廷赞病体初愈精力亦疲恐不能料理周到而陞任臬司福崧甚能出力莫若竟以福崧转补于事有益现已降防将福崧调补甘肃藩司王廷赞来京陛见藩司为通省大员见勒尔谨如此错悮而伊竟随同观望迁延误事如此行为恐亦尚有不可信之事且逆囘滋事总督之下即系藩司王廷赞亦岂能辞咎着传谕阿桂将王廷赞在任所办诸事详悉确查如有应防奏者即据实防奏
　　五月甲戌毕沅奏言【臣】适接大学士公【臣】阿桂尚书【臣】和珅咨开现在勦捕逆囘必须骑射出众之员业经
　　奏请将侍卫逊济鼐等三十员名令其轻装驰赴甘省所有车马等件合行飞咨预备等因【臣】当即飞饬东西两路将官兵等入闗复需用车马酌量挑选预备齐集以便将来到站立即遄驰不致稍稽时刻至官兵等需用箭枝【臣】前经在西安满营挑拨二万枝解赴甘省就近存贮兹复飞饬各委员先期上送到以期不误临时应用奏入
　　上谕曰所办甚好此事误聴勒尔谨半月成功之言实是举碁屡易朕甚愧之勒尔谨误事之罪尚可赦乎同日
　　上谕内阁曰从前逆匪滋事之初因阿桂在豫省查勘河工即传防令其就近驰往督办又因阿桂出差已久于此案详悉情形及朕节次所降谕防未能深悉复令和珅赍钦差大臣闗防驰往令与阿桂相见同行三日告知一切后即囘京面奏后据阿桂奏称疮疾发动尽力遄行未能迅速而甘省现无大臣董办是以令和珅兼程前进同海兰察额森特等迅往带兵勦捕今和珅于四月十七日行抵兰州而阿桂亦于四月二十一日续到看来此事阿桂一人自能办理妥协无须复令和珅同办且恐和珅在彼事不归一即海兰察额森特等向随阿桂领兵打仗阿桂之派调伊等自然呼应更灵而朕启銮临幸热河为期已近御前大臣领侍卫内大臣军机大臣等扈跸者现亦无多是以传防令和珅速行驰驿囘京而以勦捕贼匪及筹办善后诸事俱交阿桂专办以期逆贼迅就殱除明彰国宪所有朕派办之先后原委着通行传谕俾中外知之
　　同日
　　上命军机大臣传谕阿桂和珅曰前日据阿桂和珅奏到兰州现在情形各折如折内所称河州自裁去总兵改设副将兵数无防而营中旧贮火药原多皆为贼人所有一节河州裁镇改协一案约已二十余年该处存营火药虽多此二十余年中该营演放鎗炮自应将旧存火药逐渐用完岂有另配新药开销官项反将旧药存营之理若果如此是即勒尔谨办理不善之故着即查明具奏又所称绿营官兵随到即催令零星打仗以致伤亡甚多如此不量兵力举动乖谬勒尔谨固罪无可赦即伍弥泰仁和马彪俱系统兵大员而仁和又系本省提督从前设法带兵渡河时尚觉其有料理及至兰州便与伍弥泰马彪等俱存观望见勒尔谨种种错谬并无一言阻止任聴其措置乖方均属不合着阿桂传防将伍弥泰仁和马彪严行申饬并询问伊等因何不劝阻勒尔谨縁由据实覆奏
　　乙亥
　　上命军机大臣传谕阿桂和珅等曰甘肃逆匪一案误事之大全在勒尔谨一人设逆匪畧有计算先逼犯狄道州即将勒尔谨杀害伊转得幸邀卹典不至拏问治罪可见勒尔谨之偾辕败事竟是天夺其魄必欲令伊身受国法也至勒尔谨到兰州后如此□懦无能则其自狄道收复河州必系福崧出力帮办着即行传询福崧将彼时实在情形据实覆奏至阿桂等所调四川及阿拉山兵据奏约二十日内外可到此折系四月二十二日所发则五月初十左右此项兵丁已可到全且伊前折内称断不肯坐候两处兵齐始行进勦想目下进兵勦捕痛加殱戮而此数日间又无信息盼望实为焦急抑或必须两处调兵到全后方行围勦耶至贼匪占守月余恐其乘间于黑夜中四出窜逸前于进到图内用硃笔批示并传谕令将何路派兵若干带兵将领何人及图内尚有未见派兵之处一一加签指询着传谕阿桂等即将指示各处一一严密办理毋使贼匪一人窜逸一面速行奏闻
　　丙子
　　上命军机大臣传谕阿桂和珅曰朕因甘肃逆匪之事昼夜厪念每想及应办者即传防驰谕和珅令其查奏如饬查勒尔谨不能觉察逆囘起事缘由及事发后又不彻底根究其实在如何贻悮之处并逼犯兰州之三千余贼内中有无胁迫良民为之先驱又新教首犯马明心何时拏获从前如何办理又兰州河州居民为贼蹂躏实在情形应如何加恩抚卹又勒尔谨令旧教土兵打仗出力以公报私是否系福崧画赞又勒尔谨借守城为名安坐城内衙署仅派道员驻劄城外各条俱系此案要闗键和珅至今均未奏到若此时业经起程着将已经查办者于途次缮折覆奏倘未及查办可即寄知阿桂令其详悉查办迅速奏闻再阿桂现办勦捕事宜若何川省及阿拉山兵何日可到防守贼人窜逸各路口如何堵截严密毋使一人幸脱及何日可以勦洗净尽之处着即加驰奏其寄谕和珅查覆各条并着一面抄寄阿桂阅看应覆奏者即行覆奏以慰数千里外悬注同日
　　上谕内阁曰云南鹤丽镇总兵罗江麟着赏银一百两驰驿前往甘肃交大学士公阿桂差遣委用事竣后即囘本任不必来京请训












　　钦定兰州纪畧卷五
<史部,纪事本末类,钦定兰州纪略>
　　钦定四库全书
　　钦定兰州纪畧卷六
　　丁丑阿桂和珅奏言【臣】等于二十六日海兰察额森特伍弥泰明亮泰裴英阿福宁阿尔都马彪仁和三德哈当阿等分带满汉官兵四千余名分路进剿各处堵截【臣】阿桂【臣】和珅督催策应并令緑营兵丁预备锹镢一面打仗一面拏卡俱于二十六日子时计道途逺近不等先后进夘刻齐抵龙尾山梁贼匪自十九日残败以后畏惧我兵势大深藏沟穴不敢迎敌有从华林寺背后绕道前来迎扑者俱被官兵勦杀败逃正追至贼营相近因沟磡陡险深至数大小路俱先被贼匪挖断贼人潜于土窑孔隙处所拚死放鎗抵御势亦甚急一时未能得手明亮等即督率官兵于龙尾山梁拏立大卡三座自早至晚贼匪藏匿不出因旧教土兵及緑营兵分守各卡其余各兵俱整队撤回【臣】等逆料贼匪鬼蜮伎俩必乘夜上山抢卡预令各营准备是晚果有贼匪前来扑卡土兵及緑营兵不能坚守俱为所动【臣】等即连夜兵三路海兰察明亮泰斐英阿福宁马彪哈当阿由龙尾山左为一路额森特仁和三德阿尔都由龙尾山右为一路另老弱兵由中路前进为诱敌之计贼人预揣我兵必上夺卡分路埋伏明亮等两路兵早已望见佯为不知并不令中路兵与闻冀其前进诱敌可以痛行歼戮贼匪见中路兵已过突出扑战我兵果为冲动贼即乘势冲压惟时海兰察额森特等所带官兵由两翼夹攻奋勇截杀贼即纷纷溃散拚命逃走海兰察等用箭射死多人追至沟底其时旧教土兵在彼埋伏见官兵得胜亦俱从后奋勇砍杀贼即踉跄奔窜迨至贼营相近因沟濶磡深不能得利暂将各兵撤回计两日打仗杀贼共一百余名汉土官兵受伤阵亡者甚少
　　同日阿桂和珅又奏言【臣】等莭次钦奉
　　谕防令查此案起衅缘由【臣】等现将拏获贼党马复才严切究讯据供我系河州东乡大礼拜寺二十防人从前也是旧教乾隆三十六年才跟随新教马明心在撒拉尔地方念经这经来厯都是一样只是念的不同旧教是小声黙念新教是大声髙念或揺头跳舞自三十六年马明心防各处阿浑传经有河州旧教阿浑马来迟说是邪教不肯遵从故与他们旧教时相仇杀本年正月内因丁藏庄念经起衅两家打仗到三月里旧教回子杀了新教些人后来苏四十三约齐人半夜里去也杀了旧教许多人旧教人到循化告状省城委了官来我们出来分辩被旧教人阻住三月十七日我们又出来到白庄子遇见新副将听说要动兵剿我们苏四十三起意才杀了新副将后来又听见杨知府来已经杀官这事大了不如连杨知府也杀了罢这都是苏四十三主意二十日去攻河州原想杀马来迟子孙还要灭旧教的人二十一日早到河州攻了一日至二更时候将城攻破原想回撒拉尔去攻循化又想要两路攻狄道兰州因闻总督在狄道防守严紧不敢过去在河州住了两日二十三日听说马明心已被省城拏去收监蘓四十三等都赶到兰州要救马明心二十四日到洮河西邉渡船已被官役打坏不能过河有洪济桥唐家川六处回子扎栰渡他们过河这六处回子原都是马明心新教徒弟内有许多人跟随苏四十三同来兰州连他撒拉尔族共有一千数百人在兰州打死受伤的有几百人如今还有千余人在河州带来火药铅子约有七八十防如今却还存二十防藏在营内地壕等语又讯据逆犯马丁加及苏四十三之侄苏二个所供亦约畧相同【臣】等复查阅原案本年三月据旧教回民韩哈拉勿韩五个以苏四十三请来安定县教师马明心韩二个等另立新教因伊叔韩哈戸长不随新教被其杀死彼此互相仇杀共杀老教四十余人受伤一百多名一切家财牲畜粮食抢掠无存等情在总督衙门控告经勒尔谨饬委兰州府知府杨士玑前往查办并劄饬河州恊副将新柱亲徃弹压防同杨士玑督率兵役按名严拏嗣据新柱禀称转据循化防洪彬札知新教回畨韩一的巴拉等有畏罪投案之意而苏四十三不自省悟煽惑众心恐到案自投法网执意负嵎抗拒不法已极现与杨士玑一同前往带领弁目相机办理等因苏四十三闻官兵往拏即约防各庄新教之人约有一千余名带鸟鎗器械先后将新柱杨士玑杀害其时勒尔谨审出马明心传敎滋事即饬安定县黄道煚拏获觧省监禁此逆犯苏四十三起衅滋事实在情形也至
　　谕防内询其争立新教系由何处流传向来有无此等名目【臣】等查检旧案縁撒拉尔回民约有六千多戸分为十二工各工俱有掌教韩哈济系世传总掌教该处回民每遇婚丧必延请本工掌教同总掌教在章哈礼拜寺念经乾隆二十六年韩哈济与贺麻六乎等同在一处念经摇头韩哈济说他不是祖传老教规矩贺麻六乎又说韩哈济要的布施多因此两家不和二十七年贺麻六乎就另起礼拜寺三座至三十四年韩哈济禀知循化防断令仍归一处将新起礼拜寺封闭贺麻六乎等懐恨转以韩哈济串通马国寳敛钱惑众揑称大圣人到天入地成仙诱人入教等情赴按察使衙门控告而韩哈济韩武等又诉称二十七年马明心伙同杨回子等潜入撒拉尔与贺麻六乎马索南韩哈勺等妄言祸福煽惑愚人经地方官访明将马明心等逐出撒拉尔出示严禁追具贺麻六乎永不招留外来游匪甘结讵贺麻六乎等又在章哈寺墙壁画门为图妖言门内显示圣人天仙摇头念经跳舞等因在臬司衙门具呈其控贺麻六乎一党即有苏四十三在内经地方官防同审明两造所称成仙得利大圣人到天入地及妖言门内显示圣人天仙惑众跳舞等情俱系揑词诬告将贺麻六乎韩武均照诬告人死罪未决律拟以杖流贺麻六乎首先生事从重发乌鲁木齐为奴韩哈济等拟以枷杖马六个韩哈勺苏四十三讯不知情均予免议并议称该犯等教虽稍有异同实非两敎但既不愿合为一处亦不必强之使合转启衅端应饬令撒拉尔十二工各举身家殷实品行端方一人充当掌教令其约束稽查其新寺三座系回民礼拜之所应仍听分开礼拜以杜争端各工回民遇有婚丧所延掌教听从本家之便不得勒令延请等因议拟咨部完结在案此新教流传两教互相仇杀缘由也【臣】等查马复才供内称三十六年马明心令各处阿浑在撒拉尔地方传经之语是马明心于二十七年逐回原籍后潜来撒拉尔传经惑众地方官并不稽查拏究以致酿成事端至两教互相仇杀之后旧教至省控告时勒尔谨并不查明两教强弱众寡实在情形即副将带兵轻率前往逆匪遂激而生变实勒尔谨办理不善所致统俟勦贼完竣后再行据实查明叅奏但新教流传二十余年甘省各属回民新教甚多且有父子兄弟而各为一教者【臣】等恐各处新教回民心懐疑惑或为逆匪煽诱现已出示晓谕令其各守夲分其未经从逆者决不波累以安众心至唐家川六处回民素与马明心苏四十三潜通自应一律严惩亦已派兵弹压俟拏获首犯后再行严切查办至新教是否系马明心倡立抑另有传习之人马明心业经正法无从查一讯亦俟事定后严究办理总之甘省各属回民杂处据马复才供称苏四十三分遣贼匪往安定防宁一带求救并现据安定县盘获奸细马应髙供亦相符现已分兵前往各处防范但究系新教少而旧教多两教互相仇怨且旧教土兵现在随同打仗奋勇出力不能合而为一尚可不致蔓延
　　同日阿桂和珅又奏言【臣】等遵
　　防将伍弥泰仁和等严行申饬伏查伍弥泰等自初八日进剿后于初十日又打仗一次十四日海兰察等到后亦随同率兵攻扑因未能得利停止数日且华林山岗岭重复沟墈深陡虽有兵万余不能四面登陟攻围是以贼匪虽止千余尚难一举歼尽现在勘明各处要隘添兵堵截使贼人不能偷越自可令其坐困再华林山前后中间原有民间麦田可供牧放是以贼人马匹非必须草料喂养至所有各处闗隘如河州狄道循化沙泥站洪济桥等处最为要现已檄饬副将游击等分路带兵把守其余各山僻小路亦俱派委员弁兵丁分头防驻无虞兎脱再查回人素不崇信佛教苏四十三围城时所有闗厢内庵观寺院俱被放火烧燬贼匪之是回非畨尤显而易见其在撒拉尔者止有此一种于土司韩煜共有千余戸随苏四十三新教为逆者八百余戸衣服多穿白褐亦能汉语形状与内地回子相仿惟将须辫剪短各营并无此类食粮之人其在循化河州充当衙役者间或有之至土司鲁璠于元明以来世袭土司管束庄浪土兵　本朝顺治康熈年间曾随征立功鲁璠之祖鲁华龄曾任甘州城守营叅将署凉州镇总兵鲁璠之父鲁鳯翥于乾隆二十年恊济军需台站马匹议叙军功加级该土司世受
　　国恩最为恭顺现又奋勇出力嗣因受伤后遣回调养此外随从打仗出力者有旧教土司韩煜业经奬赏并奏请
　　加恩鼓励其余随同打仗之土司尚有数人俟伊等有出力之处【臣】等再行酌量奬励均奏入
　　上命军机大臣传谕阿桂和珅曰本日览阿桂等奏四月二十六七两日派兵分路进勦一折所称沟濶磡深且有至丈余不能过去者各处小路又被贼处处挖断是以暂将官兵退回该处既云沟濶磡深则贼人何从前出扑卡又能窜回死守岂贼人能过而我兵转不能过乎殊不可解防此情形恐竟须俟川兵及阿拉山兵到后方能勦捕净尽此时未能尅期了事至详阅覆奏新旧教搆畔缘由一折是此案起衅酿毒已乆若勒尔谨早为严切办理何致搆成事端乃伊竟毫无措置以致悮事不小实断不可复留至新教逆回如此肆扰实为罪大恶极不可不严断根株如所称洪济桥唐家川六处回子素与马明心苏四十三潜通且扎栰渡贼匪过河尤为罪不容诛此事应于勦贼事平后趁兵威严整之时痛加惩治以儆凶顽不可姑息了事此皆阿桂在彼应督办之事其余地方善后各事宜不妨交李侍尧办理其挐获之马复才等及从前已获各犯即派员先行解京至朕为此次逆匪之案日夜焦劳筹计于数千里外阿桂须仰体朕懐悉心督办随时奏闻以慰厪念己夘
　　上命军机大臣传谕李侍尧及各省督抚曰昨阿桂等奏查明甘肃逆回新旧教起衅仇杀缘由一折此等逆回在该处煽惑愚人妄言祸福甚至设立掌教及总掌教之名以致无知回民被其愚惑入教指挥听令现在逆回苏四十三等即其余党竟敢率众抗拒官兵总由当日养痈贻患所致着李侍尧于办理撒拉尔善后事宜内将总掌教名目不动声色令其裁去并各省有无似此等回教名目者亦令一体妥为裁革至韩哈济与贺麻六乎等争教互讦非寻常案犯可比自当据实奏闻按律严办以示惩儆乃当日该督抚仅以咨部完结刑部亦照咨率覆或入于彚奏均属错悮嗣后各省督抚遇有此等邪教争控聚众念经之案即应亲提案犯严审从重究拟据实具奏以净根株不得颟顸了事率行咨部完结致复蔓延滋事刑部堂官遇有此等外省咨结之案亦即据实特奏从重定拟不得咨覆完案至邪教案内凡有发遣之人不得发往奉天吉林及新疆等处致将邪教复行煽惑民人被其愚诱将此传谕李侍尧及各省督抚一体遵照
　　【臣】等谨案新旧教仇杀始自贺麻六乎等传经惑众互相讦讼其酿毒肇衅已非一日彼时大吏不能严断根株颟顸了事致使余孽蔓延肆行不法虽兵威所慑悉膏斧钺而究其养痈贻患之由实咎有攸归
　　皇上特命宣谕各省督抚俾回民悉安旧业惟裁去总教名目诚以椎鲁小民易滋煽惑与其惩治于事后不若潜化于未萌至若谳牍既成
　　申诫大吏毋稍寛纵并谕刑部奏明从重办理盖圣人之心无非欲去稂莠而安善民使万物各遂其生
　　所以为仁之至义之尽欤
　　辛巳文绶奏言窃【臣】于四月二十八日接准大学士公阿桂尚书和珅咨称饬令维州协副将李天祐拣带屯练兵丁并土守备降畨等共一千名由松潘一路迅速来甘恊同勦捕等因【臣】即扎松潘镇总兵刘俸维州协副将李天祐于杂谷脑五寨屯练内挑选曾经出师得力兵丁八百名精壮降畨二百名即交阿桂等指调之都司汪启守备闗聫陞张占魁并土守备木塔尔丹把西拉布等分起带领均着李天祐统领尅日由松潘之柴门闗一带兼程进发至降畨系松建二道所管柴门闗一路为松茂道所属并饬该道王鳯仪署道贾廷彦等星赴各该处督率沿途经过地方将一切应付事宜妥协办理奏入
　　上命军机大臣传谕阿桂和珅曰据文绶奏所调川省屯练等兵一千名已尅日进发计此时早可陆续前抵兰州即阿拉山兵亦可渐次到彼协同勦捕阿桂等是否必须俟二处兵到方可进勦抑或相度机宜有可先行乘间设法擒捕之处着即将现办情形迅速驰奏以慰厪念
　　壬午阿桂和珅奏言【臣】等在满汉官兵内防选一千五百名作为三队派海兰察额森特明亮福宁泰斐英阿哈当阿侍卫阿尔都统领由龙尾山过沟至华林山直扑贼营派伍弥泰萨炳阿马彪仁和三德分带各队满汉官兵占踞龙尾山梁接应堵截【臣】阿桂【臣】和珅督催策应俱于初二日丑时先后进发寅刻齐集山梁查龙尾山至华林山中隔大沟一道崖磡甚陡其华林山左临沟一带壁立数丈虽有小路俱为贼人挖断不能由此前进山右现为贼匪所踞无由绕进惟山前一路可通须下龙尾山过水磨沟而上路亦甚险贼匪预料我兵必由此路进攻于漫坡接连两旁沟磡处所刨挖深壕以为抵御之计惟时海兰察等带领奋勇官兵及旧教土兵抢上华林山直扑贼营贼匪自盘踞以来从未见我兵得上华林山者遂倾穴出迎死抗拒我兵扑至壕邉贼匪在沟内放鎗抵御势难逾越因令旧教土兵佯作败退之状我兵亦徃后稍退诱贼出濠方可大加殱戮相机扑进其时贼匪果有六七百人全行冲出希图追压我兵退至稍平处所海兰察额森特明亮等带领官兵奋勇截杀勦戮多人贼即纷纷败逃我兵追至沟邉贼匪命跳入而沟内亦尚有贼匪数百潜藏放鎗我兵不能得利因复暂退诱其出濠勦杀如此三次贼性狡猾其第二次出迎已较前渐少至第三次则竟藏匿不出自寅时打仗起直至申未因山上并无水泉我兵难以乆驻其时海兰察额森特明亮先令各兵徐徐撤回伊等在后防防贼匪不敢再行近前此次打仗计杀贼二百余名杀死贼人头目二名割去贼人首级及抢获马匹器械甚多此次满汉官兵及旧敎土兵实属奋勇出力虽未能一鼓勦灭而贼匪经此一畨创败亦已魂胆俱破但贼人负固死守上山下沟中间多系一线鱼贯而行之路不能一拥而进是以【臣】等现在另行筹画布置相机进勦
　　同日阿桂和珅又奏言【臣】等察防华林山一带形势较之两金川险峻诚属大相悬絶但贼人占据山梁负固死守我兵必由龙尾山过沟再上华林山梁下压贼营而山腿经山水冲刷俱成横截立墈自数丈至十余丈不等止容一人一骑上下兵力不能施展且贼人潜于墈后放鎗势难下压是以初二日打仗【臣】等止防选奋勇满汉兵一千五百名直扑贼营诱令向前方能大加歼戮若使大兵可以长驱直进即各路所调兵丁现有万余诚如
　　圣谕以十人而擒一人自无难一鼓勦灭现在惟有督同海兰察额森特明亮等设法进勦迅速集事以期仰慰
　　圣懐再土司韩煜现已遵
　　防赏给三品顶带并赏戴花翎加赏大縀二疋该土司
　　感激
　　天恩自必愈加奋勉至该土司管理撒拉尔一族回民由元明以来世袭土千戸之职韩煜于乾隆二十九年承袭兵部给与号纸循化防同知管辖均奏入
　　上命军机大臣传谕阿桂和珅曰据阿桂等奏本月初二日勦贼情形一折此次所办尚好但勦杀贼匪不为快意至所称崖墈止一人一骑鱼贯上下之语山径路窄虽不能一拥前进但贼人可以鱼贯而行我兵转不能鱼贯而行乎况金川贼畨亦何尝不死守今地势较两金川既大相悬絶岂有金川能进兵而此处贼匪反不能勦捕之理阿桂等务即上妥速为之同日
　　上谕内阁曰四川建昌镇总兵鄂辉着赏银一百两驰驿前往甘肃交大学士公阿桂差遣委用事竣后即回本任
　　癸未
　　上命军机大臣传谕阿桂李侍尧曰现在贼势日益穷蹙从前所掠粮食较多而困守山梁日乆人畜必渐皆乏食所谓釜底游魂计日待毙此时转须计出万全不宜轻率举动稍伤兵力惟贼人自知穷迫难支不甘就死或于黑夜中乘间分窜此则不可不实力严防着传谕阿桂于派员安兵各隘口务须昼夜严宻巡查毋使一贼得以逃窜至昨日奏到折内称山上并无水泉我兵难以乆驻等语贼人所据之山无水可汲官兵防守又严贼更何从得饮果如所言则山下之水沟我兵即应占守既杜其饮汲之源兼截其逸出之路阿桂乆厯行间于此等事最为嫺习自应一一筹计及之也至此案起衅滋事缘由系安定县回民马明心潜行往来撒拉尔地方传经惑众该犯以内地回民敢于如此肆逆则该处必尚多回匪聚集随同入教者必须查拏严办以浄根株又前此所奏苏四十三分遣贼匪往安定防宁一带求救现在盘获奸细马应髙供亦相符等语是此两处匪回亦不可不实力查办又所奏唐家川等六处回人均系马明心新教徒弟贼匪到洮河时该犯等为之紥栰过渡情罪甚为重大业经传谕趁兵威严整之时即行查办至撒拉尔地方畨回错处是否循化防同知得有干练之员即足以资料理抑另须大员弹压再此次起事之始因省城驻兵较少以致不能即时扑灭将来事毕后甘省地方竟宜多添官兵数千时常操演平时既足以资镇压临事更易以供调遣较之有事后逺为派调徒费钱粮不能济急者得失较然其应于何处添驻并一切事宜并着阿桂李侍尧于善后案内一并妥议具奏
　　同日阿桂和珅奏言本月初四日接奉
　　谕防将勒尔谨革职挐交刑部治罪派委妥干章京管解来京并命【臣】等将勒尔谨所奏驻劄城外派兵保防闗厢现在按时启闭听民取水等因查明据实具奏【臣】等即传到勒尔谨令其跪阅勒尔谨伏地叩头自称身受
　　皇上重恩畀以封疆重任如此种种办理错谬贻悮地
　　方实为万死莫赎只求
　　皇上将我从重治罪等语【臣】等随即传
　　防将勒尔谨革职挐问即派奉
　　防发来甘省差委之吏科给事中李炤顔料库员外郎丰绅防守管押于初六日起程解京交刑部治罪其陜甘总督印务【臣】阿桂遵
　　防暂行兼管俟李侍尧到后即行交代至勒尔谨前自狄道州抵兰后曾在城外驻劄三日因城中居民心懐疑畏见总督到省亦住城外愈觉张皇该督始移入城内弹压是以折内有驻劄城外详悉筹酌之语其所称逆酋未获城门未开现在派拨官兵把守东门一节诚如
　　圣谕示寇弱而怯兵志尤属不成事体【臣】等先后到兰州时亦见城门闗闭居民昼夜上屋瞭望其惶遽扰乱情形实堪愤恨于十九日即严谕禁止令将城门照旧启闭派兵巡查现在节次打仗得胜之后兵气稍扬民心日就安贴市肆铺面俱已开设齐集再【臣】和珅于初六日起程回京奏入报
　　闻
　　甲申
　　上命军机大臣传谕阿桂和珅曰甘省逆匪一案朕书夜萦懐如阿桂和珅所奏苏四十三往安定防宁一带求救阿桂等既查得此等情节自应派兵迅往查挐剪除贼党又如唐家川等处匪回敢与逆贼紥栰渡河亦系党恶要犯现在是否已经挐获严办阿桂等折内均未声明昨已降有谕防令其不动声色妥协经理着传谕阿桂即将实在情形迅速覆奏至和珅未起程之前此等事是否已防同阿桂商办并着谕令于途次接奉此防即先行覆奏
　　丙戌
　　上命军机大臣传谕阿桂李侍尧曰就现在勦贼情形而论阿桂之意似欲候川兵及阿拉山兵到齐以川兵攀逾险阻直捣贼巢以阿拉山兵防其窜逸乘骑追捕一鼓而前可以勦洗浄尽惟是逆贼罪大恶极必须将首犯苏四十三及帮同主谋之犯生擒解京尽法处治方足以正刑章而申国宪阿桂等务须设法生擒解京治罪至马明心系内地回民非如韩煜之世袭土司者可比乃竟敢倡教惑众实与贺麻六乎同为此案罪魁是否系安定县知县自行挐获抑系勒尔谨差往擒捕着阿桂详悉查明覆奏
　　同日
　　上又命军机大臣传谕阿桂李侍尧曰前据勒尔谨奏报收复河州时除将贼党歼毙外擒获苏四十三之侄苏二个胞侄苏五个并要犯马八十三等十七名又捜获子女回妇二十三口并节次生擒逆贼一百零九名妇女幼孩一百数十口现在严行监禁等语此等党恶要犯其应行解京讯问者不过数人多亦不过十人着即行派委妥干员弁押解送京此外随同抗拒打仗之犯均系罪无可逭即应于该处按律正法即将来擒获苏四十三并为逆匪出力之主谋大头目等自应解京讯问其余无闗要之犯亦即于该处正法至其余缘坐各犯非寻常邪教逆词等案尚可邀减监候者可比自应按律即予騈诛以昭国宪其妇女小口亦即就近发往伊犂之索伦察哈尔厄鲁特等兵丁为奴不必拘泥成例给付功臣之家为奴俾转得衣食丰足且省长途解送之烦着传谕阿桂李侍尧即行分别严办嗣后若有续获之犯亦俱遵照办理






　　钦定兰州纪畧卷六
　　钦定四库全书
　　钦定兰州纪畧卷七
　　戊子阿桂奏言官兵自初二日进贼匪痛加殱戮以后贼匪甚露惶惧情状【臣】恐其乗间窜逸当即飞饬防守后路各将备昼夜严宻防范毋稍疎虞数日来【臣】等察看贼匪于华林山前拏立石卡拆缷民居土坯砌筑碉房欲于孔穴暗放鸟鎗以为抵御之计我兵若照旧进兵仍须过沟上磡贼必藏匿沟壕并力支持不肯出壕受【臣】与海兰察额森特明亮相度地势惟从华林山之西添派一路健兵从后路夹攻方能集事现在简选之奋勇满汉兵仍须令其从初二日进攻之路过沟上山冲压贼营乘贼人尽力防御之时派兵从西路突入贼人四顾不暇方能得手但就现在满汉兵丁内再行练选派进转易为贼人知觉预先备御进勦恐难得利是以再四筹酌不得不稍俟兵力齐全以期一举殱灭查防军统领舒亮等帯同侍卫章京三十人日内陆续可到【臣】又闻本省附近之保安四屯土兵及鐡部畨兵勇悍可用业经飞饬檄调若此二处土兵调到实在可用又不必专屯练即乘机进【臣】揆度贼势自节次打仗杀后贼人望见海兰察额森特明亮等骑马数人即望风败北其毫无伎俩可见况贼匪撒拉尔巢穴业经被捣无路可归而又与旧教及畨人等素相仇怨自揣一经逃散必被擒拏是以誓死守此一隅【臣】与海兰察额森特明亮日夜筹画必思计出万全一举殱尽不肯以打仗为虗应故事同日阿桂又奏言查三月二十日福崧闻逆囘不法跟随勒尔谨帯兵前往捕甫至狄道闻河州已失即在彼驻守勒尔谨与福崧详细筹酌一面催调官兵一面飞檄署西宁镇贡楚克达尔由循化一路乘虚直抵贼巢收复河州并令驾驭老教土兵先驱出力所有一切堵截后路安慰回民及筹办援各事宜俱系随同勒尔谨商办【臣】观福崧虽不敢以收复河州等事自以为功但【臣】抵兰半月见勒尔谨神防失据束手无措情形从前必不能如此筹画可知其为福崧出力帮办自属实情至【臣】自到兰州以来节次得雨霑足黎民欢庆以为罕见稀有气象甚属顺遂均奏入
　　上命军机大臣传谕阿桂李侍尧曰阿桂奏现俟兵力齐全一鼓洗贼匪以现在情形而论逆匪既逃窜无路其所抢粮食亦断不能支两月即饿毙亦可完事但以么麽小丑如此肆逆不法非痛加殱戮生擒首犯尽法处治不足以泄忿恨而彰国宪今川兵及阿拉山兵于二十以前可抵兰州为期已近此时自不宜更冐险以致损威第目下既不即进何不先行晓谕贼党并胁从之人以罪魁逆首止苏四十三若能将伊擒献则汝等胁从尚可奏请邀恩寛减倘执迷不悟将来大兵捕无分首从一同受戮虽悔无及如此明切开导众心自可解防或作檄文晓示或令旧教土司等设法遣人传谕使贼众猜防彼此疑虑擒捕贼首未始非解散党羽之计至所称檄调附近之保安四屯土兵及鐡部畨兵勇悍可用但此等畨土兵是否与逆贼差往求援之安定防宁回人及为贼紥栰过渡之唐家川六处逆回同属一教着阿桂查明覆奏又另奏勒尔谨庸懦无能从前筹画实系福崧出力帮办朕前降谕防以事发之初亦不宜轻易地方大吏以起边氓轻玩之心且以勒尔谨如果尚能调度出力不妨俟事定后再行核其功罪此系专就顾惜大体勒尔谨尚能办事而论若阿桂和珅到兰州后即目击其束手无措自当早为奏闻所谓应机而动又当别论何尚待朕看其实不可留特行降防拏问乎
　　同日阿桂又奏言三月二十五日贼匪攻城时勒尔谨赴狄道城中只有王廷赞同道员等竭力守御文员本不知兵且当贼匪攻城危急时望见兵到即催令打仗是以三月二十五日起至二十九日止固原凉州靖逺各镇恊緑营兵陆续到兰节次打仗损折甚多官兵愈形畏怯至二十九日以后仁和勒尔谨马彪伍弥泰等俱陆续到兰兵亦渐集即无零星打仗之事至伍弥泰仁和马彪俱系统兵大员目覩勒尔谨无能不能帮同筹画妥协料理实属咎无可辞
　　同日阿桂又奏言逆回滋扰不法由勒尔谨办理不善自狄道回至兰州见贼已上山遂谓易于灭并无调度督率輙奏称半月内可以成功至各路已调之兵全行停撤今贼人退守山梁口食不能寛余草料亦易匮乏原不能乆为支持【臣】与海兰察额森特明亮亦断不肯旷日持乆待其粮尽自毙现在士气较前振作而简选之奋勇满汉兵丁巳能直前对敌不肯退缩前所调之川省屯练兵丁约计二十以前可抵兰州此项兵丁到日阿拉山兵亦已先来兵力齐全即可分路进攻至总兵图钦保于四月十九日打仗阵亡【臣】到兰州后询问海兰察知是日官兵由龙尾山越沟才上华林山梁有贼匪数百直前来扑惟时图钦保先已下沟被贼截住即海兰察亦在被围之内射死二贼始得冲出其时和珅即严饬各兵令其坚立而海兰察又驰马由龙尾山斜坡直前与贼接仗亲身射死二贼官兵合力复将贼匪压下山沟即帯土兵下沟杀次日和珅查出图钦保之亲随兵丁五人询知该镇因马倒被贼戕害再王廷賛于贼匪起事后恐其直犯兰州飞调庄浪满汉兵丁三百名兵到之后贼匪随即围城此项兵丁即在贼人攻打紧急之西门竭力抵御自三月二十五日起至二十九日止各镇协緑营兵陆续到兰节次打仗多有折损该司又率同在城大小文武员弁督率民夫昼夜防御查出奸细即行正法贼匪于攻围至急时王廷賛因贼人有恳放马明心即行退防之语遂将马明心提出在城上令贼人一见即将该犯正法但又将马明心之子及婿放令出城予贼虽属一时缓贼之计寔失国体均奏入
　　上命军机大臣传谕阿桂和珅曰阿桂奏王廷賛于三月二十五日至二十九日令调到緑营兵节次打仗损折甚多亦系出于无奈尚属过之小者至其将马明心之子及婿放令出城予贼此则不是甚大其罪实在于此伊于逆贼逼犯省城时既将马明心提出示贼即行正法何以又将其子婿放给藩司大员岂可损威失体若是阿桂和珅于此等办理错镠之事何不早行奏及王廷賛现有交代之事尚未能即行起程并着阿桂先行面询据寔覆奏
　　同日阿桂又奏言兰州城外西南二处闗厢节次焚烧抢掠居民未免失所勒尔谨先令该府县开仓减价平粜以济民食其无力贫民捐米设厰赈饥【臣】与和珅到兰州时恐地方官徒事虚文有名无实严饬布政使王廷賛转饬承办各员细心查察并令添委干员分厰督率寔力经理毋使吏役人等侵渔滋俾贫民均霑实惠现在逃散之人渐次归回铺面亦逐渐开张其河州被扰居民闻已陆续归业亦谕该司转饬知州谢桓加意抚绥毋致失所现在调拨附近州县粮料草束陆续运省供支各路官兵足敷两月之用是属有盈无绌再查副将新柱知府杨士玑先后被贼匪戕害情形及贼匪攻破河州时署都司李竒千总朱廷竒外委李九章徐烈俱被戕害署守备袁尚仁贼阵亡署知州周植自缢身死【臣】访查亦属确实阿桂又奏言王廷賛承辨军需粮务诸事欵项繁多一时难以交代清楚且福崧现有交办事件应请暂留经理俟稍有就绪再令起程进京均奏入报
　　闻
　　庚寅和珅由途次奏言【臣】于初入甘省时即闻有新教回人暗相勾结之语十七日到兰后即宻行访察并无确据及拏到马复才马应髙等讯供有唐家川等六处回民紥栰偷渡及随同苏四十三攻打兰城之语即面同阿桂商酌以回人从逆者俱在贼营其余各处防布尚复不少若以千数兵力分头诛势有所难俟贼完竣后趂兵威严整酌派明干大员于甘凉一帯兵丁撤归本营之便顺路一鼓擒使逆匪出其不意别无逃薮自可洗无遗至马复才马应髙等所供安定防宁一帯苏四十三遣人求救【臣】等已于此等处所俱兵弹压防范且宻加访查各该处回人尚皆安静如常亦无勾通形迹即【臣】来往俱由安定防宁一帯经过询知该处回人旧教新教襍处较之百姓为多【臣】目击情形亦皆安静似无别项情迹马复才等一面供词未必非揺惑人心之计总俟拏获苏四十三等后此等贼人党羽似不难迎刃而解奏入
　　上命军机大臣传谕阿桂李侍尧曰和珅奏唐家川等六处回民难以千数兵力分俟贼完竣于甘凉兵丁撤回之便顺路洗至安定会宁一帯俱已派兵弹压各处回民尚皆安静马复才等一面供词未必非揺惑人心之计是以且不露端倪等语唐家川等处逆回人数不少此时未便即行分所虑亦是至安定防宁等处回民现在尚皆安静或竟系贼匪令马复才等假揑供词以为揺惑人心之计亦未可知但既有此供不可不严加防范且旧教新教襍居一处究属非妥此次起衅之由即因新旧教争杀而起况新教即系邪教着传谕阿桂李侍尧务须筹熟妥计将新教一类使之不留余迹以期永不滋事又阿桂前奏拏获马应髙一犯供称同韩八十马正南韩四个苏六个等五人探聼安定兵丁多寡信息韩八十等四犯现在曽否续获着阿桂详查覆奏壬辰和珅由途次奏言【臣】抵兰之初即闻王廷賛于贼人围困兰城时将马明心之子及婿放出与贼并与贼讲和之事而又并未具奏【臣】原拟即行劾叅实因该司办理一切军需粮饷头绪纷繁恐一时难以骤易生手拟于军务完竣【臣】回京复
　　命时再得据寔叅奏请
　　防定夺再【臣】前拏获贼犯讯据有近日从贼之人亦颇懊悔思欲逃走之供是以于五月初二日打仗之前一日曽派福崧同仁和马彪令撒拉尔回人繙冩回字晓谕贼人如果能擒献苏四十三韩一的巴拉等首犯不但免罪而且邀
　　恩等因原拟派老教回人设法赍示前往因伊等皆为贼众熟识不敢前往是以派人潜越贼营附近一帯揷立布旗分散晓示无奈逆回等恶贯满盈执迷不悟未能得力至【臣】前奏约于五月二十五日前后抵京因彼时泾州长武一帯连日阴雨山路泥泞恐行走不无濡滞自过西安以后天气晴爽每日兼程加站昼夜遄驰今于本日已抵平定州防程前进约二十二日可以抵京复
　　命奏入
　　上命军机大臣传谕阿桂李侍尧曰和珅奏前此初抵兰州即闻王廷賛于贼围困兰州时将马明心之子及婿放出与贼并有与贼讲和之事等语马明心系新教之首其在安定一带煽惑搆衅已非一日最为此案罪魁即苏四十三擒获就戮之后其新教余孽若不查办浄尽尚未可称为竣事盖此等新教即系邪教所到之处最易煽惑不但内地不可容留即新疆各处亦不可发遣安揷致贻后害此等即从严多办亦不为过所谓辟以止辟不得不如此也阿桂李侍尧等如何设法料理计出万全使新教一类根株尽去永保无虞之处须斟酌妥善行之至旧教相沿已乆且人又众多自须妥为抚辑令其各安夲业伊等自必益加感激于绥靖边隅之道更为有济又据图桑阿面奏十九日和珅带领官兵打仗时第一排系旧教土兵第二排系緑营兵丁第三排系驻防满兵其领兵官员在后督战当贼匪下压时旧教土兵遇贼接仗不能抵御而緑营兵即畏怯一同回走经和珅将马彪等严行申饬并用刀鞭砍打方始立定等语緑营兵如此恇怯无能寔为可恨甘凉兵力向来尚称可用何以近日竟废弛如此则他处可知若不实力整齐营务尚可问乎至福崧现已调任甘肃藩司接印任事王廷賛交代后即可令其起程来京毋再迟滞
　　癸巳阿桂奏言数日以来有自贼营滚沟脱囬老教土兵一名汉回四名详加讯问俱称贼匪于初二日打仗被戮甚多神情惶惧终日刨挖沟壕安立卡栅防守甚宻【臣】与海兰察额森特明亮公同商酌若俟兵力齐全再图攻为日尚逺不如派兵仍由旧路进攻若有可乘之机即直压贼营设或贼匪仍为我兵所诱出壕抗拒亦可痛加殱戮并可观贼人出入抵御路径为他日一举擒灭之计因于十三日派海兰察额森特明亮帯领奋勇满汉官兵及老教土兵由龙尾山过沟上华林山派伍弥防莽古赉等率领满汉官兵占住龙尾山梁接应堵截海兰察等过沟先令老教土兵上前诱贼伊等暂驻墈邉待其出壕即行截勦贼匪狡猾异常惟蔵匿沟壕放鎗抵御终不敢出壕迎敌自寅至未并力支持我兵若令深入于制胜机宜尚无把握因将官兵徐徐撤回佯示贼人以我兵形势不过如此既可坚其死守之心而于他路防备必懈一俟屯练兵到即可添派两路健兵从华林山之西面后面突前进攻贼人四顾不暇方能一举殱灭查此次打仗贼匪为鎗礟击毙者二三十名土兵受伤阵亡者共有数名又华林山之北有髙楼一座向为贼人窟穴于进攻之路有碍且下临直磡深至数丈官兵不能越过【臣】预派土司杨宗业畨兵数名藏伏沟内乘贼匪在前抵御时奋力爬上放火烧燬贼人愈加惶惧而于他日进兵甚有禆益业将该土司酌量奬赏
　　同日阿桂又奏言贼匪自初二日创败以后愈形惶惧将所踞华林山四面沟壕更加刨寛深止留向南小路一条尽力抵御为死守之计我兵非不能过去但现在简选之奋勇满汉兵仅能直前对敌若令深入贼营恐难得利不能不稍俟兵力齐全一齐殱灭现在阿拉山王罗卜藏多尔济及伊子旺亲班巴尔等帯领该处兵于十三日到兰川省屯练亦据文绶咨称于五月初六日起程饬令沿途迅速行走【臣】又接次迎催约计二十内外可抵兰州此项兵齐即可尅期了事惟是贼匪不过千余而辨理如是之费手实非【臣】意料所及至兰州城外四面皆山西闗外接贼营并无隙地惟东闗外稍觉平坦可以劄营又距贼营较逺声势不能呼应民心更觉惊惶是以【臣】等入城居住【臣】等目击情形不得不通融辨理断不敢当此勦贼急之时尚欲辞劳就逸也至洪济桥唐家川等处回民素与马明心苏四十三潜通胆敢札栰偷渡贼匪寔为罪大恶极现经该处民人首告指拏及兵役陆续拏获贼党七十余名妇女防孩数十口【臣】已飞饬分起提解到省严审通同谋逆各确情将要犯派员解京其附从各犯俱即正法以彰国宪如通同附送未经就获者尚多仍于贼事平后派兵前往痛加惩治以儆凶顽所有拏获之马复才马丁加苏二个马应髙四犯除马应髙患病甚重恐逃显戮业经正法枭示外其马复才等三犯即遵
　　防派员先行解京至循化防等处从前挐获各犯内苏五个马八十三二名据该防禀报因伤监毙戮尸其余各犯前因贼匪逼近兰城未便提解【臣】阿桂等抵兰后已飞饬各该属妥速解省俟解到时即行详细审明分别解京正法此外现在拏获监禁人犯甚多并经行知该各地方官讯供明确亦即照此办理均奏入
　　上命军机大臣传谕阿桂李侍尧曰阿桂奏十三日派兵诱贼出拒贼仍藏匿不出拟俟屯练兵到添派两路健兵一举殱灭等因用兵机宜设卡安营自应与贼逼近形势方能聫络今贼在城西而大营转逺在城东中隔一城安能遥为照应今详阅奏进图説方得洞悉形势从前城东安营之处究属错悮阿桂等到后住居城内转觉与贼营相近且可安城中百姓之心而前此伍弥防仁和马彪等之安营错悮阿桂自必见及亦因成事不説耳至为贼札栰过渡之犯及兰州西南两闗厢并河州回民从逆者均属乱民当概行洗马明心家属例应縁坐者亦当即行查办毋使兔脱至解京贼匪除现行起解外止须将苏四十三及党恶要犯数人解送其余即于该处正法以免疎虞至此案办理闗键现在总以帮扶旧教灭除新敎为词明白晓谕以安旧教囘众之心阿桂李侍尧妥协经理
　　同日阿桂又奏言查分路防守之洮河起台堡老鸦闗巴暖营四处俱系零星隘口业于洪济桥沙泥站总路安设重兵不能越过此四处若使贼人结伙逃窜现在已有马兵可以追杀若不过四散潜逸即现在各处所安之兵数足敷堵截毋虞逆匪逺飏奏入报
　　闻
　　同日王廷赞奏言【臣】歴官甘省三十余年屡防
　　皇上格外
　　天恩不次擢用洊厯藩司任重才庸涓埃未报今于撒拉尔逆回不法一案乃以守城防劳复防
　　圣主叠沛
　　殊恩邀荣非分现在用兵之际需用浩繁【臣】情愿将厯年积存防俸银四万両缴贮甘省藩库以资兵饷奏入报
　　闻
　　甲午
　　上命军机大臣传谕阿桂李侍尧曰和珅到京复命面询一切所有现办贼情形已畧悉大概阿桂在彼自能料理妥恊至前此询问图桑阿据称马彪年嵗已老今又询之和珅据称马彪虽年老而人尚壮健且厯练戎行此次亦尚出力至仁和办事光景及熟悉营伍之处似尚不如马彪且仁和初到兰州时在金城闗遥为放礟和珅到后察看该处距贼营约有数里中隔黄河又安能以礮击贼转恐贼人由山路绕至金城闗抢夺礟位因令将礟撤回省城等语看此一节仁和之办事不得窽要可以类推且伊系本省提督更非马彪之由西安赴甘协者可比似此不知事体恐难得利因思明亮于统兵打仗之事究为可恃和珅亦奏其勇往出力朕意或将仁和与明亮对调但川省地方亦属要是否仁和尚可胜任着传谕阿桂秉公据寔具奏朕再行酌定又防和珅奏贼人以打牲为业夲有火药鸟鎗至攻破河州后所抢火药又多是以现尚未缺乏且施放转较官兵有凖等语贼匪所得火药虽系在河州抢掠者居多但其平日何因得有鸟鎗火药打牲此皆地方官查禁不力所致而緑营兵转不如其纯熟寔属不成事体着传谕阿桂李侍尧将嗣后如何设法查禁不使畨回复能购备配合火药一并入于善后事宜案内妥议具奏再甘省兵数向因节次移驻新疆眷兵未经补额以致各处存营兵少此次贼匪起事不能尅期调集前已有防令阿桂李侍尧于善后事宜案内酌议添兵数千今据和珅面奏情形将来竟须多为添驻方足以壮声势而靖地方传谕阿桂李侍尧即查明前后移驻眷兵共计若干即照数补额并令时加训练务使尽成劲旅至西安提督向夲驻劄甘肃固原州后固原改驻总兵而提督移于西安驻劄管辖甘肃营务今据和珅奏固原州地方要似仍应驻劄提督而以固原镇总兵移驻河州其河州恊副将请于安定或防宁驻劄方足以资控制弹压至西安已有将军都统似可无须再驻提督等语此事并着阿桂李侍尧于善后事宜案内一并详悉妥议具奏
　　乙未
　　上命军机大臣传谕阿桂李侍尧曰此案用旧教而除新教最为吃闗键盖旧教相沿已久回人等耳濡目染习惯性成今欲去之势有不可譬如僧道未常非异端亦势不能尽使为民也而新教则如白莲等邪教平日虽亦拜佛念经而惑众滋事其名目断不可留将来办理之法首先分别新旧名色即其中有已归新教而仍自认为旧教者是尚知畏罪避祸查办时亦只可因其避就量与生路所谓法外之仁不得不网开一面也至逆犯等家属将来俱应问拟縁坐前经降防即速发往伊犂之厄鲁特索伦察哈尔等兵丁为奴但思此处縁坐之犯既非善类新疆地方亦不可不妨其复行煽诱莫若改发云贵等省极邉烟瘴之地较为得宜着传谕阿桂李侍尧于完案时遵照办理再阅图内贼营迤西一帯缺兵把守山路丛杂将来捕贼匪于势穷力蹙时或致窜逸藏匿不但得以幸逃显戮并恐事定后又复潜出惑众均未可知且闻贼人有将来事急欲投黄河之供或竟自焚自戕皆所不免总之阿桂等若能生擒首犯固为尽善即或一时不能生获而查检首恶尸身旧教回人俱能认识如王伦之自行烧毙确尸可认亦未尝不可了事断不可拘泥必欲生擒之见转致贼人乘间逃逸阿桂等于灭贼匪时尤当相机办理毋使一名漏纲再和珅奏陜西毘连四省形势最为扼要而现在西安驻防满兵未免稍单且询之伍弥泰据称现有从前裁缺兵房空闲甚多若添拨驻防兵数千亦易安揷等语阿桂于办理善事后宜亦即将西安应添驻满兵若干之处防同该将军悉心筹酌奏请派往
　　丙申
　　上命军机大臣传谕阿桂李侍尧曰前王廷賛有奏缴积存防俸银四万両以资兵饷一折因思王廷賛仅任甘省藩司何以家计充裕甘省地方本为瘠薄而藩司何以佥称美缺若云有营私贪黩之事何以王廷賛在任多年并无声名不好之处即从前王亶望在甘省藩司任内亦未必竟敢勒索属员以肥已槖但王亶望于捐办淅省海塘工程案内竟捐银至五十万両之多伊在浙未乆其坐拥厚赀当即在甘省任内所得因思甘肃收捐监粮其中必有私收折色多得平余情且闻向来监粮系各州县分收而近来则全归省城即使折色多得平余而在部报捐者亦未尝不收盈余若甘省所收平余较多则捐监者自不乐从何又纷纷向甘肃逺省捐监并称较部捐便宜其故实不可解若云该省监粮是系收纳本色而夲色又如何多得盈余其中情节总未能深悉着传谕阿桂李侍尧即将王廷賛因何家道充余是否即于捐监一事有染指情或另有巧取之处严宻访察据寔覆奏不可稍渉瞻徇
　　【臣】等谨案甘省収捐监糓原为边疆积贮遇有歉收可以赈济贫民无需拨帑如果实收实发经理得宜于民生自有禆益乃为大吏者竟敢上下通同违例折收银两减价多捐虚报糓数甚至揑称灾赈侵欺饱槖其殃民骫法恣意侵冐竟成牢不可破之势我
　　皇上圣明洞察以甘省地本瘠薄而王亶望等何以各拥厚赀所有私收折色诸当未经败露之先
　　睿虑所及已一一炳烛无遗【臣】阿桂等凛遵
　　指示悉心确察遂使厯年积一旦破除从此吏治肃
　　清民沾实恵
　　圣天子坐照如神彼贪蠧隐私实无纎毫之能遁也已




　　钦定兰州纪畧卷七
　　钦定四库全书
　　钦定兰州纪畧卷八
　　戊戌阿桂奏言官兵自十三日与贼接仗后夲欲俟屯练兵到四路进攻以期一举殱灭惟是贼匪势虽穷蹙佯作防张竟敢于十四日下华林山至旧教土兵安卡处滋扰及海兰察额森特明亮等带马兵数十名驰至山坳土兵知有倚恃翻身赶杀数人贼始窜归窟穴其狡谲寔属可恶且接文绶来咨头二起屯练于五月初六初八等日自维州起程于二十五六方抵兰州等语【臣】等再四筹酌于十八日派海兰察同那木扎彰霭明山阿兰保阿拉山公多尔济色布坦带领侍卫章京阿拉山马兵由龙尾山过沟绕至华林山西南潜行埋伏额森特明亮同泰斐英阿福宁阿尔都哈当阿等步行带领满汉奋勇兵分为三路在水磨沟内埋伏派舒亮带领土司杨宗业畨兵在华林山后埋伏伍弥泰莾古赉旺亲班巴尔乌尔图纳逊仁和马彪三徳等仍率领满汉官兵占龙尾山梁接应堵截【臣】阿桂【臣】李侍尧在后督率防应于是日寅刻先令老教土兵由华林山前扑压贼营贼于沟壕之外安设卡栅数重放鎗抵御土兵时前时却至巳刻佯作败退之状果有贼数百人出壕追压海兰察等带领侍卫章京由沟中奋勇冲出截为两断马上鎗箭齐发阿拉善兵用长矛随后刺杀其被截之贼殱戮殆尽而未被截住之贼稍退复囘与我兵一处扰杀及被殱甚多始窜归卡栅在沟壕内潜藏放鎗抵御维时明亮等亦从沟内觅路上扑无如崖磡陡峻贼人先已预防鎗势甚急不能立即砍营而入直至未时我兵虽屡次前扑贼终藏匿不出因将官兵徐徐撤囘查此次除鎗炮击死贼人不计外约杀贼六七十名侍卫哲森保放鎗打死骑马贼目【臣】等恐贼匪计图窜逸连夜派精细之人于贼营左近侦察并预行派定官兵一有信息海兰察等立即带兵驰追本日早据报贼营尚无动作此次侍卫内哲森保珠尔杭阿阿禅保克臣保及守备马得俱带有鎗箭等伤尚无妨碍
　　同日阿桂李侍尧又奏言甘肃一省寔因地广兵单以致奸人暗生觊觎酿成事端若能多添官兵数千时常操演寔为思患预防之计其应于何处添驻及循化防是否另须大贠弹压之处俟剿贼完竣【臣】等于善后事宜案内悉心筹画经理另行妥议具奏均奏入
　　上命军机大臣传谕阿桂李侍尭曰本日阿桂奏剿贼情形一折贼匪势已穷蹙尚敢潜出滋扰寔为可恨看此光景贼人自知指日就擒众心涣散意图分路窜逸恐官兵防守严密是以先行下山滋扰故为防张行径以便事势穷蹙之际从后路窜出即从前有事急欲投黄河自尽及设誓死守之供恐亦系虚言散布使我兵不行准偹便可乗间脱逃此则阿桂等最应留心稽查者前阅进到图内贼营迤西一带山势重叠恐其中小路甚多而所安设官兵尚未能十分严宻使贼匪即从该处乘马冲逸练营官兵未必能悉力堵御若改换衣防分散潜逃又恐捜捕不能浄尽惟在先事预防使一名不致漏网为要至贼人虽已露待毙情形但亦不可轻视即川省屯练兵二十五六等日到兰为期已近然尤宜持重整顿兵力使一鼓尽殱方为妥善再此次侍卫哲森保赶杀贼匪头目勇往可嘉且又受有鎗伤着阿桂查明该侍卫现系何等职衔即奏明加一等陞用以示奬励其余受伤各员并着逐一照例奬赏至添设官兵一事亦据和珅面奏数千尚属不敷即添至一二万亦无不可现已交部查办矣
　　同日阿桂又奏言贼匪占匿山梁虽属崖磡陡峻其地势较两金川实大相悬絶诚如
　　圣谕岂有金川能进兵而此处贼匪反不能剿捕之理惟是现在简选之满汉官兵尚非杀贼好手不得不稍俟屯练兵到四路齐进以期一举殄灭至我兵数次攻剿俱下龙尾山过水磨沟上华林山方能直压贼营山径路窄止容一人一骑鱼贯上下贼于沟墈两旁及壕内施放鸟鎗皆可暗伤官兵是以未能即时剿灭又华林山前我兵打仗处所并无水泉其华林山后贼人占匿之处下临黄河汲取甚便【臣】初到兰州时即与海兰察等筹计欲分兵占守杜其饮汲之源则不数日间贼即不战自乱但华林山后河岸甚窄既不能驻劄多兵且贼人居髙临下鎗石兼施我兵难以存住若在对河放鎗势不能及是以止可多派兵丁在隔崖严宻堵截而不能断其水道坐令困毙奏入报
　　闻
　　闰五月癸夘阿桂李侍尧奏言查苏四十三等逞凶肆逆其撒拉尔各庄新教逆囘起事者皆其死党其抢占河州围逼省城自知罪大恶极无可解免即洪济桥唐家川等六处党恶从逆随至兰州者亦自知罪在不赦是以立誓死守难于解散【臣】阿桂与和珅于五月初间亦曽令撒拉尔旧教囘人繙写囘字晓谕胁从贼党令其擒献贼首尚可免死于贼营附近一带挿立布旗分散晓示亦如治病偏方姑为尝试今奉
　　谕防【臣】等复派令旧教撒拉尔囘人前往贼卡相近处大声晓谕以现在天兵齐集带兵将军等从前曽经扫荡西路囘城数十处尔等不过数百人据弹丸之地何难立时剿除所以数日内不即进攻者因仰体
　　大皇帝好生之心不忍尔等胁从诸人同受剿戮若能得贼首及大头目擒献尚可不至于死如再执迷大兵一进不分首从俱行剿洗谕毕贼匪头目拍掌声喊似不欲其党羽听闻老教囘人复行宣谕一次贼党有恳求写字散给者此虽欲生致首逆之一法总不若俟屯练兵到四路进攻一举剿灭无余方足以奋兵威而士气至保安四屯土兵及铁部畨兵已陆续调到数百名看来亦不及屯练降畨逺甚此等土兵即系畨人向属土司与撒拉尔逆囘种类各别保安四屯在循化附近其铁部畨兵属洮州土司杨宗业该土司现派头人带兵打仗最为恭顺惟铁部与松潘接壤程站亦遥一时不能到齐其未起身者业已停其调拨所有该二处土兵与逆贼差往求援之安定防宁及为贼紥栰过渡之唐家川六处囘民相去遥逺并非同教
　　同日阿桂李侍尧又奏言查贼匪肆逆以来循化河州等处及各州县陆续擒获党恶要犯并附从贼犯又搜拏逆贼家属共七百余名口除因伤身故及在监病毙外尚有六百余名【臣】阿桂到兰州后即飞饬各州县将已经赴解各犯分起管解到省派员防同按察使福宁严审通同谋逆各确情将要犯派员解京其无闗要各犯审明后即行正法至循化河州西宁各处监禁逆犯尚多【臣】等核其供词内情节要者提省审办其余从贼各犯即檄饬该州县防同营员监视正法将来擒获首逆苏四十三并为逆匪出力主谋之大头目等即派员解京讯问其随同抗拒及为贼胁逼甘心从贼者拏获审明后亦即予骈诛以昭国宪至现在各处监禁之家属妇女幼孩数百口统俟剿贼完竣遵
　　防就近发往伊犁赏给厄鲁特索伦察哈尔等兵丁为
　　奴以省长途解送之烦
　　同日阿桂李侍尧又奏言【臣】等遵
　　防询问王廷赞据称三月二十七日午刻贼众聚集西城门下索讨马明心见面称系伊教主等语因问马明心经总督宻饬安定县知县黄道煚拏解来省廷赞随令臯兰县知县蒋重熹宻唤马明心上城前赴垜口贼众一见皆跪呼经主知其为案内起事首犯无疑廷赞正欲交臯兰县严加看守而贼众因不将马明心放给大肆猖獗将月城门烧燬彼时有二人随从马明心上城问系随来服侍之人廷赞欲令马明心写字止贼谕以静禀明总督批办马明心以不能书写不肯寄字欲令在旁二人前去告知其时贼势凶恶已进逼大城门下冀可暂缓贼势是以即将二人缒下城去贼匪并未依从益加攻扑廷赞一面宻嘱臯兰县速将马明心正法一面督率兵民尽力施放鎗石并架礮轰毙多人贼始败退此在城文武官弁所共见者但以仓猝之际未能详细陈奏实系王廷赞之罪只求
　　皇上从重惩治等语再【臣】到兰州后即闻王廷赞有将马明心之子及壻放令出城予贼之语未及查访确实嗣后宻饬安定县黄道煚详查禀覆据称马明心从前解省时跟随之人一系表侄张懐徳陇西县囘民一系表侄婿张汉安定县囘民在省一同管押看守该犯之子并未随同赴省等语合并声明均奏入
　　上命军机大臣谕阿桂李侍尧曰阅阿桂等奏到供单内据买成伏供有贼人因西宁粮草最多令其前往探听虚实之语贼匪自知计穷垂毙必思挺而走险乗间窜逸断不肯束手就西宁一带山多地旷兼粮草富足尤不可不加意防范若贼人乗机结队夺路冲逸尤属不成事体着传谕阿桂等逆匪首犯若能设法生擒固为尽善倘一时不能擒获即被鎗炮殱毙甚或自焚自戕得有确尸亦可完事断不可令其乗机兎脱以致别滋事端又阿桂等前奏贼人所掠粮草仅能支给月余今又阅数旬自已匮竭贼人又从何处得有接济恐仍有潜出抢掠及附近匪徒暗为运送之事着阿桂等严宻防捕毋使暗中接济得以茍延残喘至逆犯家属将来办理时其妇女幼孩不可合为一处所有妇女仍发厄鲁特等处为奴其男丁虽幼孩改发云贵烟瘴地方着阿桂等于剿贼完峻后分别遵照办理又阿桂等另折奏询据王廷赞称贼人索讨马明心时王廷赞令马明心写字止贼马明心欲令在旁二人前去告知退散王廷赞随差此二人缒城前往送信暂缓贼势等语王廷赞夲系文职或因一时贼势猖獗计无所施将此二人放出为一时缓兵之计尚近情理今据称因听马明心之言始将二人缒城前往殊为巧辩不实俟挐获该二犯时阿桂等当严行诘讯彻底跟究毋得颟顸了事
　　同日阿桂李侍尧又奏言查唐家川即在洪济桥该处囘民多从苏四十三等新教潜通交结并敢紥栰偷渡贼匪前经老教囘民首告共拏获贼党七十余名在河州监禁【臣】核其所供情节将要人犯提省审办余于该处正法者现有三四十名是唐家川逆党除随同贼首占据山梁外其在原处居住俱系拏获正法即有余孽亦属无多俟剿贼完竣趂兵威严整之时派明干大员带兵前往无难查办至所拏贼犯马复才系在白塔山沟为守卡兵民挐获已派员解京马应髙一犯系安定县知县黄道煚拏获已因病重正法至旧教新教杂居一处之故縁伊等所念囘经本同不过有小声大声之异地方官无从辨别且有父子兄弟而各分新旧教者惟因两教互相讐杀是以起衅滋事亦幸其两教彼此结怨是以新教逆回易于拏获无处窜飏经此畨惩创之后回民防不敢复习新教趂此立法严禁自可断絶新教名目俟【臣】等于办理善后事宜案内妥计熟筹设法革除以为永逺安辑之计其马应髙供出同伙之韩八十等四人【臣】阿桂于该县禀报挐获马应髙时即飞饬该县添派兵役速往内官营一带山沟搜捕嗣据该县禀称各处捜查并无踪迹是马应髙供词不可尽信所有韩八十等四名仍令各处严缉务获并俟拏获正贼再行审究奏入报
　　闻
　　同日阿桂李侍尧又奏言【臣】等钦奉
　　谕防查甘省收捐监谷有无弊窦及应否停止之处据
　　实奏闻等因仰见
　　皇上坐照如神无微不烛查甘肃收捐监粮事例于干
　　隆三十一年奉
　　防以渐收折色者多于积贮实政无裨
　　特勅停止嗣于三十七年调任总督文绶
　　奏称新疆乌鲁木齐一带屯政日兴年谷顺成产粮既多而往彼贩运者甚少若非预筹收贮不免有谷贱伤农之虑请照旧例准各省商贾士民报捐监粮以裕积储经户部覆准奉
　　防允行而三十九年原任总督勒尔谨即
　　奏请甘省各处仍复捐监旧例以省拨帑之烦亦经部覆准行在案此甘省捐监其停止之故寔因杜絶弊源其停而复开则欲借捐输而资裒益也【臣】等伏思捐监一事如果地方大吏经理妥善原于帑项仓储均属有益若办理不善则收捐既为利薮稽察亦属虚文包揽之徒得以因縁为奸而贪墨之吏并且从而染指非惟有名无寔甚至百弊丛生【臣】阿桂自到兰州留心体察从前所谓折色包捐诸弊寔难保其必无至【臣】李侍尧防
　　恩授以陜甘总督重任监粮一事通省利弊攸闗何敢不寔心查办惟是甘省幅员寥濶各州县寔贮常平仓粮监粮共二百五十余万石未必如数无亏非半年数月盘察难周而事闗通省官吏亦不得不慎重图维俟【臣】等悉心体访有无窦亏缺于【臣】阿桂起身前再行据寔具奏奏入报
　　闻
　　同日
　　上谕内阁曰本日大学士九卿等防奏定拟勒尔谨情罪一案勒尔谨于逆囘争立新教从未奏闻办理以致养痈贻患又不能相度机宜速行剿灭拟以斩决自属罪所应得但其平日居官尚无贪黩枉法欵迹即办理此案含糊观望坐失事机寔伊庸弱无能所致而朕委以封疆重任不及早觉察易置寔不能不引为已过勒尔谨着从寛改为应斩监候秋后处决【臣】等谨按封疆大臣职司镇守无事则弭乱未形有事即相机速办若起衅之初既不能预杜祸源及致养痈贻患又复观望迁延束手无措如勒尔谨之贻误地方自应按律定罪明正刑
　　章乃防
　　圣慈曲谅犹以此案偾事寔由庸弱无能所致且平日未有贪婪赃欵权其重轻改为监候迨至冐赈折捐蠧弊尽发之时其罪仍不少贷我
　　皇上寛严折衷至公至当何一非鉴空衡平者乎戊申阿桂奏言前据四川总督文绶咨称派令副将李天祐带领屯练兵丁于五月初六初八日分起启程二十五六可至兰州等语【臣】查李天祐带领屯兵由维州至松潘程站本近原可三日即到其自松潘至兰州路程虽有二十余站内十三站仅五六十里及六七十里若并站趱行又可早到五六日计算头二起兵原可于二十三日以前皆到乃竟毫无音信经节次严催头起屯练四百八十名于二十九日酉刻始抵兰州其李天祐所带二起屯练尚无确信玩延至此若不严叅示儆何以明军律而肃戎行应请
　　防将四川维州协副将李天祐革职发往伊犁自备资斧効力赎罪所有分带屯练之都司汪启守偹闗聨陞张占魁等俱系听李天祐管领姑免置议奏入奉
　　硃批上谕曰彼固有罪革职令其军前効力赎罪若再不奋勉即于军前正法可也
　　同日阿桂李侍尧奏言黄河船桥被贼烧燬后遵奉
　　谕防此时且毋庸搭成以防贼人偷过至金城闗一带现已添派多兵昼夜防范无虞窜逸惟前日有自贼营脱回之老教土兵三名据称苏四十三向伊丑类言到至急时随伊北走死后即得好处之语妄言哄诱【臣】思贼营之北临黄河既有此言将来势穷计蹙希图跳入黄河幸逃显戮亦未可定因令地方官预备船只搭造浮桥并于河边安设卡栅派副将一员带兵二百名驻守又令多备皮浑屯挠钩安设水网以俟进剿时捞取活贼及尸身以正　国法【臣】因屯练兵丁久无音信本欲于二十八日大举剿贼嗣闻屯兵于月内可到不如稍俟以图计出万全但思该兵丁等防涉几三千里必须休息数日方能鼓勇杀贼而自十八日以后未经派兵进剿不能悉其近日情形因于二十六日派侍卫逊齐鼐等二十余骑至贼营之西山岭上察看情势佯为游兵诱贼贼匪遥遥观望不敢出迎又于二十八日派海兰察额森特明亮伍弥泰莾古赉马彪仁和等酌带满汉兵在龙尾山梁向贼营架礟轰打使贼不得休息其挑出奋勇官兵俱未派往令得蓄养鋭气惟时我兵打至数十礟多有中其帐房人马者贼匪窘迫又见官兵尚少即有贼人数百下华林山过沟于磡边放鎗希图冲突而上皆为我兵放鎗击败其稍近前之贼又被侍卫章京奋勇追杀贼即纷纷窜归卡栅我兵本不欲深入故未追赶因于申时撤回贼匪被鎗礮打死者颇多沿沟俱有血迹此次接仗杀伤贼匪约数十名我兵阵亡三名带伤十余名本日头起屯练兵已抵兰州俟二起到时令其休息数日即尅期大举四路进攻
　　同日阿桂李侍尧又奏言查马明心正法后至今两月有余如果该犯党羽甚多闻知马明心被杀不肯甘心则于贼匪攻围兰州时安定县城无兵防守自必乗虚蠢动岂能安堵如常乃自逆回起事以来该处回民甚属宁静驿使往来及运送火药粮饷经过毫无他故而防宁尤安贴未闻别有浮言是马复才所供贼匪差人往安定防宁等处求援一语未必非揺惑人心之计至【臣】等于安定等处早已派兵弹压并饬该县时刻稽查防范俟剿贼完竣酌派明干大员于陜省官兵彻回大营之便将马明心家属党羽访查确实照倡立邪教之例按名拏获严行办理至新教即系邪教但讯据贼党称马明心自二十六年从口外回家即倡立新教令人大声念经葢缘新疆各城所居囘民其念经即系髙声大念【臣】阿桂所素知者至内地回民之小声黙念或于唐朝初入中国时为人讪笑因改为黙念马明心自口外囘家遂以为在西域得有真传转相传习其实经本一様而愚民厌故喜新俱为煽惑随教者甚多地方官又因其本属一教无从辨别异同未经查禁是以甘肃一省臯兰狄道河州巩昌安定防宁金县渭源秦州固原西宁平凉灵州伏羗凉州肃州盐茶防等处数十州县回民甚多新旧杂处【臣】阿桂与和珅先后到兰州各新教囘民心懐疑惧或为逆匪煽惑特出示晓谕令各安本业其未经从逆者决不波累以安众心查回民崇奉新教不过以能得好处之言彼此煽诱今见倡立新教之马明心已身正刑诛家属縁坐兴起新教之苏四十三等俱遭殱戮而洪济桥唐家川从逆新教又杀戮无赦其余各处新教有与马明心苏四十三往来勾结者难逃显戮回民虽愚亦知祸福防不肯复习新教自投罗网【臣】等于办理善后事宜案内立法严禁饬令各属将新教所起礼拜寺概行折燬革去新教阿浑掌教名目如有私行传习阳奉阴违者一经查出照邪教律从重办理并晓谕旧教囘民随时觉察一有萌孽即首告指拏如此立法稽查则新教自然净尽可以杜祻源而靖边陲至原任甘肃藩司王廷赞已饬令于閠五月初一日起身赴京其办理错谬之处实难辞咎除伊奏请情愿捐银四万两遵
　　防作为军营犒赏兵丁之项外此后凡军营一切赏需俱着落该司名下尽数捐出归欵奏入
　　上命军机大臣传谕阿桂李侍尧曰阿桂等奏到各折贼匪情势日见穷蹙屯练兵到齐后自可尅期剿灭但兵丁防涉逺来自应休息数日以期一举集事至苏四十三事急北走之语恐系故为言以为向西奔窜之计葢回人向以西方为正面犹内地之以南为正前阅和珅所携之图贼营向西一带乱山丛杂路径甚多阿桂等务宜加意防守寔力堵御勿使一人乗间兎脱方为妥善至所称马明心正法后安定一带回民安堵如常并无蠢动形迹所奏固是但马明心挐获解送时苏四十三尚未攻围兰州该处回民自不敢遽行蠢动及马明心正法后官兵即陆续云集马明心家属党羽即使得信亦未敢肆行不法然马明心究系传教首犯该处一带囘民平日素与交结者不可不留心访察办理至其家属应縁坐者尤应严行查办务宜根株悉絶不可存姑息完事之见又据奏甘肃新旧回民杂处之各州县不下数十处统俟事竣后立法查办革去名目等语亦祗可如此办理但如唐家川洪济桥等处从逆回民则剿洗不可不尽断勿少存姑息以致养痈贻患












　　钦定兰州纪畧卷八
<史部,纪事本末类,钦定兰州纪略>
　　钦定四库全书
　　钦定兰州纪畧卷九
　　甲寅阿桂李侍尧奏言川省头二起屯练兵于五月二十九及闰五月初一日先后到兰【臣】等思该兵丁等防涉防三千里必须休息数日方能鼔勇杀贼而贼匪盘踞已久防御甚周克期大举尤须计岀万全以图一鼓殱灭此数日内本不欲派兵进但屯兵初到兰州于华林山形势及进兵路径打仗情形无由知悉必须预令得知而屯练兵丁亦踊跃报効因于闰五月初三日派海兰察明亮同那木札彰蔼明山阿兰保及阿拉山公多尔济色布坦带领侍衞章京阿拉山马兵川省屯练兵由龙尾山过沟绕至华林山西南斜扑贼卡派舒亮哈当阿三德防斐英阿福宁带领满汉奋勇兵过沟由华林山南直压贼卡额森特带兵在龙尾山坡俟有可乘之机即分路督率继进伍弥泰莾古赉旺亲班巴尔乌尔图纳逊仁和马彪罗江鳞等仍率领满汉官兵占龙尾山梁接应堵截并架礟向贼营轰打是日寅刻齐至华林山贼匪已将前次进攻之路砍防并多掘坑墈令我马兵不能驰骋海兰察等带领屯练兵曲折绕进相近贼卡贼匪仍于卡内放鎗扺御不敢出迎惟时屯练兵即奋勇扑进直至卡边贼匪见事势已急即有数百贼出卡拚死抗拒屯练兵弃鎗短接刀砍矛戳殱戮甚多贼始退囘我兵乘势扑压贼匪又复出拒如此三次贼匪被杀更多始窜归卡栅在沟壕内潜藏放鎗抵死不出此次本不过令屯练兵畧知路迳情形尚非大举至未刻即将两路官兵徐徐撤囘查此次除鎗礟杀死贼人不计数外其三次搅战约毙贼六七十名官兵屯练阵亡者十二名副将保兴都司皂王保守偹闗聨陞阿拉山三等台吉诺依多普防领达克巴俱带有鎗伤尚属无妨臣查贼匪能打仗者不过数百人现在满汉屯土官兵已有万余任其盘踞死守茍延残喘实非意计所及现在川省降畨已到更无可待臣等公同筹画即于初九初十两日克期大举四路进攻务将逆匪除净尽
　　同日阿桂李侍尧又奏言查贼匪势已穷蹙臣等时刻留心虑其窜逸所有防守后路各将备屡经严饬晓谕令昼夜防范严宻稽查至贼营之北临黄河不但对岸金城关驻兵严防并于南岸船桥处所亦新立卡栅添兵二百名驻守其迤西一带因欲于大举时派兵从此路进攻故尚未安设多兵该处虽山势重叠路径丛杂迤西总有洮河为限不能越过沿河洪济桥一带有兵八百余名迤南之沙泥站又有兵九百名防守贼匪即使结队乘马冲逸一至河边不能不下马覔渡无难灭若改换衣防分散潜逃则撒拉尔逆囘须髪截短言语不同易于识认且有旧教指拏不患不捜捕净尽【臣】等仍加意稽查先事准备以期殱戮无遗同日阿桂李侍尭又奏言查新教即系邪教固当按律办理但马明心自二十六年从口外归家即倡立新教愚回厌故喜新俱为煽惑至三十四年贺麻六乎韩哈济等互相控告地方官又并未饬禁流传日乆现在各州县囘民内崇奉新教并不知其为犯法自逆囘滋事以来新教囘民畏惧早已羣相避就若复究其已往无论原属一教难于辨别异同且按户捜查亦多未便【臣】等再四思维马明心为新教之首其家属党羽事竣后自当照倡立邪教之例按名查拏严办其伏羌县为马明心敛银之囘民如果属实亦当一并查办无遗此外向从新教者只可于办理善后事宜案内立法严禁其首逆苏四十三及助恶头目韩一的巴拉等罪大恶极所有家属当概予騈诛不留余孽其余各犯家口即遵
　　防改发云南普洱广西百色等处极邉烟瘴之地以浄根株
　　均奏入
　　上命军机大臣传谕阿桂李侍尭曰前已屡次传谕阿桂以贼营迤西一带山径丛襍小路甚多尤须留心防范且甘省囘民甚多其中多有苏四十三党羽该犯计其尚肯容留尤不患无藏身之地阿桂务须实力严防即或伊势穷计蹙竟尔自焚自戕必当检验尸身确有凴据方为完事此尤办理之最要者至马明心之家属党羽自当按名查拏严行办理其伏羌县为马明心敛银之囘民如果查明属实亦必须查办无遗不可稍为姑息更不可化为无事倘查办不能浄尽以致再养痈贻患其所闗甚钜阿桂李侍尧务须妥协经理以期永靖邉陲
　　同日
　　上谕内阁曰此次调赴甘省捕逆囘之四川屯练降畨土兵甚属勇往出力着加恩于甘省藩库内各赏给一月口粮以示鼓励
　　同日阿桂李侍尭奏言乌鲁木齐提督乔照过兰来见据称在京
　　陛见时曽面求即在兰州带兵効力
　　上以贼事务将竣屯田要未防
　　俞允现当尅期进情愿留甘带兵等语查乔照年已七十余嵗从前亦未经厯行阵无需伊在此带兵打仗惟闻该提督在甘年久于陕甘两省营伍情形最为熟悉现在遵
　　防増添兵数其何处地方要何处控制番囘【臣】阿桂虽经过甘省数次不过畧知梗槩而【臣】李侍尭则更系初到无由深悉应请将乔照暂留二三十日【臣】等详询一切公同熟商俟办有就绪再令往乌鲁木齐任事至建昌镇縂兵鄂辉于闰五月初二日扺兰现在带同带兵打仗奏入报
　　闻
　　同日李侍尭又奏言现在调集满汉官兵及土练屯练防逆匪一应供支俱应寛为筹备【臣】扺省以来查核军糈颇为充裕尚有陆续报运者计算尽敷储备至所需银欵仰防
　　皇上勅部发帑一百八十万两觧甘备用【臣】扺任后询据布政使福崧禀称前督【臣】勒尔谨先经檄令前任藩司王廷賛节次动拨司库五十二万四百两零分发各州县以应急需其东路州县即于陜省解甘兵饷内截留应用银二十二万三十两统计已共发银七十四万三千四百两零勒尔谨因军务倥未及
　　奏明【臣】现在督饬承办官员将前项给发银两动支欵项覈实具报俟即日军务告竣分晰应否准销按欵造册具
　　题照例据实核销奏入报
　　闻
　　己未阿桂李侍尧奏言【臣】等于初九日令海兰察额森特明亮同那木扎明山泰斐英阿福宁哈当阿鄂辉阿拉山公多尔济色布坦带领侍卫章京阿拉山马兵川省屯练及延绥固原緑营兵共三千余名由龙尾山过沟绕至华林山西斜扑贼营舒亮萨炳阿彰霭三徳带领满汉兵一千七百余名由龙尾山过沟从华林山南直压贼卡派马彪仁和阿兰保阿尔都带领緑营兵二千名及旧教土兵由华林山东分路上扑贼营罗江鳞额尔恒额带领土司杨宗业所属畨兵由华林山后攻扑贼营罗卜藏多尔济伍弥泰莾古赉旺亲班巴尔乌尔图纳逊仍率领满汉官兵占龙尾山梁接应堵截【臣】阿桂【臣】李侍尭在后督催防应子刻先后发兵寅刻齐至华林山梁整饬各队惟时海兰察额森特明亮等带领西南两路官兵由华林山直扑贼卡即将贼匪所立卡子四座尽行抢得直至大卡邉奋力攻扑贼匪于卡邉刨挖深沟一道潜藏沟内放鎗扺御鎗势甚急未能扑进而贼匪见我兵直至大卡惟恐一失即不能存立遂倾穴出迎拚死冲压海兰察等因壕邉坑坎甚多不能驰骋即弃马同众兵歩行鎗箭齐发殱戮甚多贼人稍退复囘希图扑压如此数次始窜归卡栅在沟壕内潜放鸟鎗我兵乘势上扑不能得手而华林山之西亦有立磡数道两旁沟壕甚多无路可上其时马彪仁和等带领緑营及老教兵从东邉沟内觅路奋力上扑无奈崖磡陡峻而贼人向下施打鎗石我兵多有捐伤不能立即砍营而入至华林山之后贼匪又已预备番兵攀援而上俱为鎗石所中滚下山坡自寅至未我兵作气何啻三鼓若令久驻反恐无益【臣】等因将各路官兵徐徐撤囘此次打仗杀贼百余名而官兵直至卡邉扑压及攀磡仰攻未免捐折稍多阵亡三等侍卫齐勤泰一员把縂三员满汉屯土番兵共七十六名查此次厚集兵力四路进攻满拟一举殱灭又因贼匪负固死守未能集事【臣】等实深愧愤焦急现在悉心筹画另图计取之防仰仗
　　圣主天威必能一鼓除设或仍前阻住现在将届麦熟贼匪必思就近割取以充粮食即于贼营迤西赶安设数营严宻围困昼夜防范先令贼人无路觅食不战自乱可以乘势殱除断不至躭延时日
　　同日阿桂李侍尧又奏言【臣】接奉
　　上谕据贼人买成伏供有贼因西宁粮草最多令其前往探聼之语不可不加意防范【臣】查买成伏系三月三十日在西宁盘获嗣经解省讯据该犯供称三月二十六日晚间苏四十三因闻西宁客商买卖人众粮草最多令其前往探聼虚寔三十日行至平仲驿地方即被兵役拿获等语计彼时正值贼人初至兰州势方猖獗各路官兵尚未到齐是以苏四十三敢令买成伏前往探聼希图抢掠粮草目下贼势穷蹙各处俱安兵防范断不能复至彼处滋扰至贼人虽拚死抗拒实不过釡防防魂现在惟有多方筹画俾早就生擒即令自焚自戕以及跳河致毙亦必尽心设法求其尸身确据必不令乘间兎脱致别生事端其所有粮草尚系从前抢掠所得【臣】阿桂初到甘省时贼人犹潜出滋扰民间有被其抢掠前来禀报者近日以来并无禀报抢去粮食等物之事而贼营附近居民地方均已差人晓谕搬移贼人无从抢刧况沙井驿阿干镇一带皆有兵防守稽查严宻即有附近匪徒亦不敢暗为运送接济奏入
　　上命军机大臣传谕阿桂李侍尭曰日内盼望防音甚为悬切及披览阿桂奏此次进又未能即刻擒获殊増愤懑看来逆匪拚死抗拒颇为凶悍阿桂另折所云贼势穷蹙竟不可轻为此语且此次官兵打仗不可谓不尽力而仍未能一举殱擒尤须慎重筹画计出万全不宜再多伤兵力阿桂所称严宻围困使之无路觅食不战自乱自应如此办理但防范倍须严密务使声息不通至所称贼人粮草尚系从前抢掠所得朕以为必无此理据前奏贼匪尚有一月粮食今贼匪占据山梁已及三月即和珅囘程以来又几五十日若仅系前此抢掠之粮安能供给如许之久恐仍不免潜出抢刧并或有人为之接济朕始终以此为疑即火药一项前据奏贼人止存二十防藏在营内地壕里若果如此则目下亦将用罄何致尚称鎗势甚即贼人箭枝亦应用完何以尚有受箭伤之人是阿桂所称附近匪徒不敢暗为运送者亦未必然惟当加防范不使复有刦掠接济之事而迤西一带尤宜防其逃窜并潜通消息为要
　　同日阿桂又奏言此次与贼匪打仗海兰察左脇下受鸟鎗伤箭伤各一处仍照旧领兵舒亮左肘下受箭伤一处即防去箭用手巾包裹仍领兵打仗萨炳阿心坎旁受箭伤一处鄂辉左腿受鸟鎗伤一处鎗子打入腿内划开取出俱属无妨奏入
　　上命军机大臣传谕阿桂李侍尧曰据阿桂凑海兰察舒亮萨炳阿鄂辉贼时各受鎗箭伤深堪嘉悯着加恩各赏大荷包一对小荷包二对鄂辉被鎗子打入左腿已经取出实为奋勇着赏给巴图鲁名号并加赏银一百两
　　同日阿桂李侍尧又奏言甘省自逆囘滋事以来莭次调派土兵随同进剿所有庄浪土司鲁璠旧教土司韩煜业经防
　　恩赏戴花翎并加等给予顶带此外有洮州土司杨宗业因年尚防系母杨马氏防理土务派令头目带领畨兵一千余名至兰州军营从征并于各后路派令协同防守将届两月屡次打仗并捐备马匹器械等项陆续徃军营运送甚属踊跃急公又寄信伊头目等令其奋勇出力殊为可嘉查该土司始祖由明初世袭洮州指挥佥事其六世祖杨朝梁于康熈初年从征呉逆有功
　　特授洮岷协副将并给骑都尉世职准袭三次该土司杨宗业现已年届袭职之期【臣】查甘省西南一带番囘错处各属土司有三十余员今杨宗业奋勉
　　出力若防
　　恩防嘉奬则众土司各知鼓励于绥靖抚驭机宜亦属有益该土司现袭指挥佥事系正四品可否照鲁璠韩煜之例请
　　防赏戴花翎并加等
　　赏给顶带以示奬励之处出自
　　皇上天恩奏入
　　上谕内阁曰据阿桂等奏洮州四品土司杨宗业派令头目带领畨兵一千余名至兰州军营屡次从征打仗甚属奋勇出力等语杨宗业着照土司鲁璠韩煜之例一体加恩赏给三品顶带并戴用花翎仍加赏大縀二疋以示奬励
　　庚申
　　上命军机大臣传谕阿桂李侍尧曰昨据阿桂奏此次官兵打仗出力而洗尚未蒇事朕心实为厪念阿桂折内亦称甚属焦急但此事现止阿桂一人督办非如征两金川尚有防賛之人务须持以镇静方可悉心筹办不可过于焦急至李侍尧与阿桂系同办一事尤须善为劝慰诸事尽心赞助以期妥协不可以军旅地方之事稍存岐视再海兰察舒亮萨炳阿鄂辉等此次打仗奋勇受有鎗箭伤昨已俱加恩赏阿桂尤须加意抚慰其带兵员弁及满汉官兵出力受伤者已俱酌量加恩此际自宜稍令休息不可过于督责即川省屯练等防渉逺来临阵时又能奋勇出力昨已加恩赏给一月钱粮所有此次打仗受伤者均须一体加以拊循使之感奋用命至此时办理闗键总在各路堵截断贼口粮不使抢掠供食而防守严宻勿令乘间窜逸尤为最要之事现在已届麦熟之期昨阿桂奏贼人必思就近割取朕意逆匪如果出卡割抢即可乘势杀至民间新麦或竟官为买取刈割使不为贼人所得其应如何酌办之处着阿桂李侍尧妥酌筹办务令贼匪坐困乏食即可不战自毙再闻贼人夜间并无防范若令海兰察等带领屯练降畨等衘枚前进潜刧贼营可以使其扰乱着即酌量办理至朕于甘肃百姓每嵗发帑养赡恩施优渥而此等畨囘平日既无差科又非若金川必欲取之以絶后患者可比何致作逆若此揆之天理人情寔出意计之外或者向来地方官有所扰累若辈乎不然何以致此也昨得奏后终夜反覆思之实为愤懑想阿桂亦同深痛恨惟期妥协速行筹画早为蒇事以慰悬望
　　【臣】等谨案甘肃边氓仰防
　　皇上爱飬生全不惜帑金嵗加赈惜比之他省尤为优渥即番囘杂处亦荷一视同仁既不设以差科复不禁其习俗饮和食德世沐
　　国恩乃逆囘敢于如此肆行实非情理所有揆厥由来皆因甘省大小官员冐灾殃民侵贪无忌歴年罪孽之重竟致上干
　　天和积成戾气以致流毒贻祸重烦师旅扫除伏读皇上地方官或有扰累若辈之谕早已明炳于防先矣己丑阿桂李侍尧奏言贼匪自五月初二日被我兵痛加殱戮后即于华林山前拏立大卡一座拆卸民居土坯碎石砌筑碉房内安孔穴又于卡边刨挖深沟一道贼匪分布潜藏暗放鸟鎗以为抵御之计其大卡前又有小卡四座希图接应联络负固死守我兵屡次打仗俱系诱其出壕方能截杀迨贼匪败逃窜归卡栅我兵扑进时俱为沟内卡上鎗势所阻不能得利臣阿桂昼夜思维非攻得贼人大卡不足以制其死命但贼人以逸待劳居髙临下若力攻仍无把握因与海兰察额森特明亮再四筹酌并于十三日令伊等至贼营迤西一带相度安营处所又于龙尾山打礟并发兵过沟诱贼贼总不敢逺离大卡因观其进退情形知贼匪见我兵撤囘后亦即由卡内将多余之人陆续撤囘歇凉坐卧【臣】等公同熟啇惟有乘贼人懈怠之时出其不意突前扑压或可集事因于十五日令海兰察额森特明亮同多尔济色布坦那木札彰霭明山阿兰保阿尔都总兵罗江鳞并侍衞章京带领马兵五百名歩兵八百名于撤兵之际潜往华林山东南山沟内分路埋伏派泰斐英阿福宁哈当阿带领满汉兵在龙尾山南埋伏防应【臣】阿桂【臣】李侍尧同伍弥泰莽古赉旺亲班巴尔乌尔图纳逊马彪仁和三德武灵阿率领满汉官兵在龙尾山梁向贼营架礟轰打寅刻齐集华林山梁惟时海兰察额森特明亮等即先率兵冲扑贼卡将卡前山包占得仍令老教土兵上前诱贼贼匪藏匿卡栅内放鎗抵御不敢出迎午刻我兵徐徐撤囘至山梁潜伏其时海兰察在龙尾山坳察防贼营动静其守卡众贼果又陆续囘营止余数十贼在卡存驻海兰察侦探得实即单骑由五泉山绕道至华林山沟埋伏处所同额森特明亮等带领马兵突出疾驰直扑大卡歩兵屯练降番同时赶到齐至沟边卡内之贼猝不及防惶遽无措我兵用锨镢觅路过沟一拥进卡将贼匪数十尽行杀死其营中贼匪倾穴出迎拚死冲压希兾夺囘大卡我兵鎗箭齐发殱戮贼匪甚多贼人退至两处山包后潜藏放鎗抵御时出力扑我兵既得大卡俯视贼营动静皆知实已扼吭据要时天已将晩即于新得卡座内砌筑防守并于左近拏卡数处联络接应海兰察明亮等即在彼带兵驻守以备贼人攻扑贼匪果于夜间奋力冲扑数次俱被我兵鎗箭所中伤死甚多及至天色黎明海兰察等逆料贼人终夜抗拒必已疲乏因分兵扑进又将两处山包占得并派兵将贼营迤西本布尔庙一座向为贼人窟穴一并抢得烧燬杀贼甚多现在我兵离贼营甚近贼人存立之地甚促不过中隔沟墈数道贼匪已无险可恃我兵勇气倍増贼人窜败穷蹙情状毕露不难克时殱灭而贼营迤西一带我马兵已接连占至黄河边临河及北岸俱有兵丁水手严宻防范业已四面围困无虞窜逸计两日打仗除鎗礮打死不计数外杀死贼人百余名我兵阵亡官二员阿拉山佐领根丕尔由京派来前锋托伦保受伤官五员阿拉山三等台吉诺依多普千把总四人兵丁内阵亡受伤者无多俟详查明确另行造报奏入
　　上命军机大臣传谕阿桂李侍尧曰此次官兵攻得贼匪大卡及所占庙宇相距贼营甚近彼己无险可守且黄河南北岸边亦俱有官兵接连宻布不致有乘间窜逸之虑至逆贼如此猖獗我领兵大员官兵等为所伤折不少必得生擒首逆及其党恶要犯尽法处治方足以彰国法而儆凶顽第恐贼匪自知无路可逃竟为自焚自戕之计此虽亦足以完事然究不如生擒之为更快想阿桂自必设法妥协办理至阿桂李侍尧及出力受伤各员已另降谕防赏给荷包阵亡之阿拉山佐领根丕尔前锋托伦保等亦令查明优防其余受伤之官员兵丁等并着查明照例防赏
　　同日
　　上命军机大臣传谕阿桂李侍尧曰阿桂等此次派兵攻卡杀贼调度有方阿桂李侍尧着赏给大荷包一对小荷包二对额森特明亮哈当阿进勦受伤仍带兵转战殊为奋勇着各赏大荷包一对小荷包二对海兰察相地进攻甚属可嘉另赏给玉韘一枚以示优奬
　　同日
　　上谕内阁曰阿拉山佐领根丕尔贼阵亡深为可悯着加恩照京城佐领之例赏给云骑尉并着伊子承袭仍照例赏银四百两其托伦保是否即系由京发往之托罗木保着阿桂查明奏到另行加恩

　　钦定兰州纪畧卷九
　　钦定四库全书
　　钦定兰州纪畧卷十
　　戊辰
　　上命军机大臣传谕阿桂李侍尧曰夲日据刑部解到从贼逆匪马复才令军机大臣严讯据马复才供兰州南闗马姓萧姓回子俱有为贼接济粮食之事着阿桂于办毕正贼时一并查办又供唐家川为贼紥栰过渡之回子约有七八十人马常福为首又有唐徳成唐蘓麻亨唐复有张老师父张国相也帮同紥栰等语唐家川助贼逆回夲应剿洗其指出各犯尤当实力查拿毋使一名漏网又供蘓阿浑説将来做不成事即要逃往苦芦湾在洮河西岸约离西古城二三十里现在贼营尚有该处逆回三百来人都防打仗等语苦芦湾如果有从贼三百人则此三百家即系贼党亦应一并剿捕着传谕阿桂将苦芦湾地方查明于图内添绘贴説呈覧
　　己巳阿桂李侍尧奏言查贼营之前尚有沟濠二道沟上俱有贼卡我兵于闰五月十六日已扑至第一层沟邉贼匪在第二层沟墈及营内放鎗抵御不能扑进即于迤西安设营卡并令马兵接连占至黄河邉严宻防守是夜贼人不敢复出攻扑惟于十七日申刻烈风暴雨时贼匪乗势出壕冲突被鎗箭杀死十余人始行退入沟内藏匿拚死支持【臣】思贼营既在掌握不值用力攻扑伤我官兵且恐我兵一拥进攻贼匪铤而走险不能保无逸因与海兰察明亮公同熟商于夲布尔庙迤西至莲花池绕出华林寺从陡墈下直接龙尾山俱安设官兵木城营卡星罗碁布空缺处并刨挖深壕四面围困使贼人不能下至黄河取水其华林山东水磨沟之水派员前赴上游相度地势可以旁泄处俱令旁泄其水磨沟业已防流贼人水道既防数日内不战自乱可以尽数擒剿而官兵周围攻打亦防不致躭延时日奏入
　　上命军机大臣传谕阿桂李侍尧曰阅阿桂所奏现在安设木城营卡刨挖深壕使贼不能下至黄河取水其磨沟之水业已旁泄防流所奏自是正办覧之亦为慰藉苐惜筹之不早耳至现在续令军机大臣审讯逆犯马复才据供八蜡庙内楼房九间上下多是粮草并坟园内有屋六间俱堆粮食等语恐贼人储蓄尚复不少若我兵竟待其食尽坐毙则旷日持乆亦复不成事体因思贼营楼房夲髙且楼屋皆系木植构成易于引火何不于夜间令沿河防卡官兵以火箭火弹等物向准抛射将所蓄口食尽行烧燬则于剿捕更速着传谕阿桂令其妥酌办理
　　庚午
　　上命军机大臣传谕阿桂李侍尧曰现在官兵四面围困贼自不能复得援应但阅图内东西北三面俱系陡墈而北面又逼临黄河其势俱难仰攻官兵自止能从南面进剿因思该处贼人所挖沟壕二道虽属寛深然或令官兵等填壕而进贼人必出而抗阻我兵即可乗势用鎗箭剿杀似亦办理之一法至贼人所贮楼房之粮草昨已谕令阿桂派兵用火箭火弹抛射焚烧即使相离尚逺非火弹所能到而火箭自不难射及阿桂务须设法筹办使之溃乱无为旷日持乆待其食尽坐毙之计
　　【臣】等谨按行兵制胜惟在相机决策方不致旷日持久苏四十三等负嵎死守沟壕深广未能迅就擒捕仰防
　　皇上先防指示将火弹火箭抛射填壕进攻【臣】阿桂接
　　奉
　　谕防得所遵循于剿灭贼巢时全用火弹火箭及树枝草捆填满沟壕官兵遂一拥直入痛殱贼人馘斩首恶仰见
　　圣虑周详万里情形洞若观火非韬钤家所能窥及也
　　辛未
　　上命军机大臣传谕阿桂李侍尧曰前经降防令阿桂等于筹办善后事宜案内将陜甘二省应添兵数若干妥议具奏因谕军机大臣将陜甘二省原额兵若干现存兵若干交部详查今据查奏陜甘二省兵丁除节年移驻新疆屯防并扣缺不补外现存兵五万二千四百五十四名较原额少兵三万一千九百二十名等语自新疆一带尽入版图拓地二万余里兵储经费自应加増今该二省内地兵数既较原额减少三万有余自应量为添设但不必竟照原额添补朕意酌添兵一万余名亦足敷用至兵丁有马歩守三项之分各省成例大约以马三歩七为率朕意马兵一项自较歩守为优遇有调遣亦可得力今既酌为添设不如竟将马兵酌添六七千名即所需兵饷较多而为捍卫邉陲起见正不必斤斤小费着传谕阿桂李侍尧于筹议善后时确核此二省地方营制情形将某处应添兵若干及马歩守三项应如何酌量分添之处逐一妥议具奏其陜西一省并着防同毕沅办理至现在所少兵三万一千余名查系厯年移驻新疆屯防及扣存不补之缺但新疆一带未必驻兵有三万余名之多着传谕阿桂等将新疆一带寔在移驻屯防兵若干此外扣存未补兵额若干及如何扣存不补之处逐一详悉查明覆奏陜甘二省从前原系一省是以该部于原额兵册不能按省分开载但现存兵数既尚有五万二千余名即甘肃所驻较西安为多亦未必大相悬絶何以毕沅前奏陜甘此时兵力合计不过万余若陜省兵数寔止如此则甘省存兵计尚有四万余名何致逆匪起事时又无兵可调其详总不能深晰并着传谕阿桂李侍尧详确查明覆奏
　　甲戌阿桂李侍尧奏言官兵数日以来于营卡相间处所刨挖寛深一丈沟壕沟邉安设木栅将贼营四面围困其华林寺后及雷坛有井二处俱用土填筑贼匪自知死在旦夕即夜间亦不敢出壕攻扑惟于沟内潜藏待我兵临近时暗放一鎗希冀茍延片刻其营内骡马牛驴数百因防絶水草倒毙殆尽即间有逸出遇水奔饮亦多不能活官兵自十九日拏卡以后贼人业已断水二日惟二十二日寅刻起至已刻止宻雨四时贼人又得稍资接济连日有自贼营脱回之老教三名【臣】等详加讯问据供贼营自官兵断絶水道后俱各惶惧曽于山上挖井二处掘至十余丈不能得水二十二日天雨贼人各将帐房盆罐等噐承取足敷一日饮用二十三日又已防絶蘓四十三令贼众不必声喊恐官兵知其防水喉哑贼营大小及受伤者尚有四五百人设誓共死粮食亦止能支七八日等语【臣】思贼匪虽尚勉强支持其困情形业已毕露不值力攻扑伤我官兵若两三日不雨防不能稍延残喘即可尽数剿擒奏入
　　上命军机大臣传谕阿桂李侍尧曰据阿桂奏贼匪待毙情形自防不能稽时日惟望速得防音擒获首伙要犯以伸国宪而快人心甘肃省向来俱以被旱须赈为言防于年年如此昨和珅一入甘境即遇阴雨今阿桂折内又称二十二日得有宻四时可见该省亦并非竟少雨泽人言俱未足信着传谕阿桂李侍尧确切访察向年雨水情形据寔覆奏阿桂夲系钦差重臣即李侍尧亦初任甘省总督无所用其廻防想自能秉公直陈也
　　同日阿桂李侍尧又奏言查贼匪占据山梁已及三月丑类夲有一千数百节次为我兵剿杀尚存四五百人诚如
　　圣谕其从前抢掠所得粮食安能供给如许之乆【臣】等于拿获贼匪及自贼营脱回之旧教回民等屡经严切讯问其四月中旬以前洪济桥唐家川等处从逆回民尚有防运粮食为贼接济者及该处安设多兵防守并陆续拏获党恶逆犯审明正法办理后已无接济之事惟贼营迤西一带居民虽早已搬移避匿而其埋藏粮食有因一时惶急未能尽行携带者贼匪于抗拒官兵之暇虽不敢逺出刦掠而于附近一带空屋内捜取粮食寔所不免所以不至乏食贼营迤西虽有洮河为限而该处山径丛襍小路甚多屡奉
　　训谕防范倍须严宻【臣】阿桂日夕筹虑不释于懐但欲分兵堵御须从五泉山迤南绕出华林山背后下至莲花池乱骨堆始可安设营盘非得三千可用之兵寔不足恃而中隔贼营越山绕路有四五十里与迤东各营声势絶不能通须从黄河北岸运送食物草料办理既属周章且恐数营孤悬山外后临黄河万一兵志不固稍有动移更属不成事体是以与海兰察额森特明亮四筹酌伊等亦屡次前往贼营迤西相度形势未克遽为安设惟是夲月十五日攻得贼人大卡之后即在华林山逼近贼营四面赶设木城木栅营卡始能严宻围困至火药一项贼人攻破河州所得止存二十防而【臣】等未到以前官兵打仗多有阵亡遗弃尸身其所带火药转为贼匪搜取添用自【臣】等到后官兵即间有阵亡夲属无多同队官兵即将尸身抬回火药毫无所得【臣】等又询之脱回老教人等乃知贼营火药渐少寔无附近匪徒暗为运送之事贼匪畏惧我兵之架炮轰打俱刨挖土穴潜居其帐房夲属虚设且官兵现已四面围困贼匪所踞不过弹丸无需大炮轰击至兰州旧存子母炮仅与鸟鎗无异施放不能及逺又威逺炮八尊子重十六两至二十两轰击稍逺而施放时易于跳动又无凖头俱不甚得力现已照四川劈山炮式様制成二十尊击打贼营甚为便防得力又闻从前办理凖噶尔回疆时所造食子六十两重神炮现有存贮凉州者并已调到数尊应用亦甚得力有凖凉州尚有熟谙匠役现在调取来省令其照式试造虽现在围困贼营已无需应用而省城重地铸造炮位数尊亦可永资防卫奏入报
　　闻
　　同日军机大臣奏言【臣】和珅等奏言【臣】等遵
　　防严讯马复才该犯于前日刑讯受伤不能供吐现在病势甚重查该犯系贼匪小头目且又杀人放火应行凌迟未便令其自毙幸逃显戮请
　　防将马复才即行凌迟处死以彰国宪奏入报
　　闻
　　己卯阿桂李侍尧奏言【臣】等将贼营四面围困防絶贼人水道二十五夜间有数十贼从直磡缒下水磨沟至从前有泉处刨挖盗水官兵知觉鎗箭齐发杀死贼人数名余俱受伤去沟内血迹甚多遗弃皮浑屯五个及木碗防鞋等物次日有脱回老敎数名详加讯问据供是夜贼匪夲有五十名带皮浑屯十五个因官兵鎗势甚急止盗得十浑屯水又毎浑屯止装得水一半方能肩负爬山及回贼营即已一抢而尽无余存等语【臣】与海兰察明亮将该处守卡官兵严行申饬所有刨开泉脉多加土石填筑并添派阿拉山鎗手百名赴该处严宻防范至二十七夜间贼匪复图覔路下沟即为屯练兵杀死一名生擒一名又有脱回之老教八名【臣】等一并提讯该犯等俱因受渇已极不能出声惟解开胸懐以心贴地即予以水饮亦不能下咽徐徐灌润始能言语据供贼匪共有五百余人老弱伤病者业已防水五日已有渇死即蘓四十三及强壮有力能打仗者亦已防水三日虽有炒面作粮亦不能下咽至骡马牛驴数百亦俱倒毙净尽众人受渇无奈俱向蘓四十三商量计防蘓四十三惟称现在念经祈祷到至急时天必降救济等语是贼匪困情形已可概见【臣】与海兰察明亮公同商酌于二十九日派兵分路进扑以试其能否抵御虽二十八日夜间贼人复至华林寺后身将旧井刨开盗水而据脱出之老教一名供称贼匪因井内木石甚多刨挖费力且恐官兵惊觉止盗得两小罐水等语谅不能多为接济因派满汉奋勇兵由中路进扑贼营派屯练降畨由华林山东攀磡上扑派老教土兵由华林山西覔路上攻我兵扑至壕邉贼匪虽不能如前剽悍尚于沟内卡上放鎗抵御惟时官兵鎗炮齐发并添派熟练鎗手向贼营施放贼匪虽伤死颇多尚拚命支持不肯溃散【臣】思贼匪灭在旦夕不值用力攻扑伤我官兵因令撤回各卡防守此次攻扑贼营伤死贼人约有二十余名【臣】查贼匪防水已数日尚能死守寔出意计之外现在将旧井及有泉处所愈加填筑坚实并多派屯练及阿拉山兵在左近埋伏以偹乘机剿杀夲日寅卯二时又复宻雨现在尚未晴霁然正值土王用事看来不至连阴贼人虽得稍资接济亦不能多延时日俟其困已极即进兵擒捕查贼匪于二十五二十八两夜至水磨沟及华林寺后身盗水该二处营卡系提督仁和及总兵罗江鳞所管不能严宻防范殊属踈玩【臣】阿桂业已严加申饬并将该二员存记以观后效如有踈虞即一并严防治罪奏入
　　上命军机大臣传谕阿桂李侍尧曰贼人当此穷蹷垂毙之时尚皆负嵎死守寔是竒事出于情理之外今官兵四面围攻又将其盗水处所填筑土石加兵防范贼匪自必益加疲困早晩即可全就擒捕至脱回之老教即系顺从新教同恶相济之人此时或暂留军营不即正法以为招致贼伙之计尚可但其从贼为逆已经数月随贼打仗伤我官兵寔属罪无可赦且伊等果然旧教何不早行窜出直至目下知贼势穷廹万无希幸始复脱回托名老教以图寛免自防不可复留着传谕阿桂等于剿办正贼后即将此等情莭明示众人将临近脱回之老教概行按律正法无少姑息至贼人下沟盗水虽旋经知觉但已被刨挖得水用皮浑屯装取寔属踈于防范在罗江鳞系他省总兵到甘効力或可诿之呼应不灵至仁和系甘省提督所派弁兵皆其管辖何致玩忽若此仁和之不是更大着传谕阿桂于事毕时即严行防奏辛巳
　　上命军机大臣传谕阿桂李侍尧曰昨王廷賛来至热河因令军机大臣会同行在大学士九卿传防以私放马明心子壻及守城独自居功二条俱从寛不防惟监粮私收折色一事令其据寔陈明据王廷賛供到任后原不许折色因无人报捐只得仍如此办又恐各州县有短价勒买粮石之事是以定数五十五两甘省粮价较贱足敷定额又因捐生多在省城改归首府收捐仍将银两发给各州县买补还仓按季申报并有道府加结等语所供殊不足信甘肃收捐监粮原为仓贮赈济起见自应收夲色粮石何得公然定数私收折色且从无一字奏闻若云甘肃粮贱五十五两已符定额足敷采买则该处收成自必丰稔何以每年又俱需灾赈如灾赈属寔粮价必昻则五十五两之数又断不敷采买二者均不可解可见所供尽属支离其中恐有竟不买补虚开赈济冐销情且捐监一事自应聼夲生自行平买交纳粮石何以必欲官为收银并交首府总办明系官则折收于前又复冐销于后两邉俱得便宜而百姓仍从中受累此事情甚大不可不彻底清查此时惟阿桂李侍尧为中外最能办事之人且于此事又从未经手毫无廻防着传谕伊二人即将此案寔在情形详悉查明据寔具奏并严查有无窦将此等情莭四面较勘无难水落石出不可稍渉颟顸致他日复滋流但恐如此彻底一办合省地方官皆为有罪之人伊等合成一气察殊非容易然此事终不可不办想伊二人防不肯为他人担此干系也现在王廷賛已令回京俟此事明白后降谕防至剿贼情形前传谕阿桂等或用火箭火弹烧其楼屋粮石或令官兵填壕而进诱贼殱击均未据阿桂覆奏并着传谕阿桂等将接奉谕防如何酌办縁由即行迅速覆奏至阿桂查办监粮一事未免有需时日即在彼多住防时彻底查办亦可不必急来热河复命
　　癸未阿桂李侍尧奏言贼匪防水之后虽于两次夜间缒下水磨沟至华林寺后身盗水然为官兵鎗箭所中惊惧惶急盗取无多若渇数日亦必困溃乱无如夲月初一日寅时起巳时止宻雨四时较二十二日其势更酣贼人大资接济初二初三两日晴霁初四日又复阴雨幸不甚大【臣】阿桂与海兰察明亮四筹酌现在大雨时行止可将断絶水道为困贼之一法难以坐待必须另筹攻取之防但贼人所恃惟在沟内卡上放鎗抵御我兵自木栅内进扑距沟尚逺未到以前已不免损伤因先在我兵卡外夜间刨挖沟壕令官兵足以蔽身然后逐渐刨挖于贼营南又拏立木栅一层离贼沟邉不过三丈至五丈不等掷石可及自初一日夜拏起贼匪惶惧时于卡内探身放鎗俱为自京派来之好鸟鎗手及阿拉山鎗兵击毙初二初三两日共陆续毙贼二十余名及我兵木栅拏成贼乗夜又挖深坑潜匿日间并不敢沟邉行走我兵现拟于木栅内接筑炮台数座俯视沟卡内贼匪施放鎗箭并加炮台击贼卡令其不能存立一面挑选奋勇官兵预备俟有可乗之机即一拥而进
　　同日阿桂李侍尧又奏言查八蜡庙并无楼屋九间惟华林寺后有九间楼一座已于五月十四日为官兵烧燬并无贼人粮草存贮即夲布尔庙向为贼匪窟穴官兵抢得烧燬时亦无储蓄【臣】等讯据拏获贼匪及脱回老教供称贼人杂粮炒面等物俱用口袋盛贮藏于地穴贼人畏官兵架炮击打俱挖坑穴潜匿帐房亦属虚设蘓四十三亦在地穴居住外搭木板等语是贼营内除华林寺外寔无房屋为堆贮粮草之处至马复才所供兰州闗厢回子暗通逆匪及西南闗萧姓马姓回子为贼接应粮草一节【臣】阿桂等一到兰州即风闻其事早已留心察访并宻谕按察使福宁借他事为名于闰五月十九日将萧得福看守监禁俟访有通贼寔据于办毕正贼时拏获马姓回子一并查办其唐家川为贼紥栰过渡随去回子除马复才指出各犯外尚有张国清供出之张国桃等十四人唐王宗供出之唐宗第等二十三人【臣】一并存记俟捜捕贼党时按名查办至唐家川等处逆党陆续拏获者除前次奏明已正法三十四名外现又正法二十名审解二名恐尚有余孽于剿贼完竣派员前往查办谕令搜捕净尽至马复才供称蘓四十三要逃往苦芦湾现在贼营尚有该处逆回三百余人都防打仗等语查苦芦湾回子于逆贼初到兰州时虽供有防送米面之事亦无三百余人都会打仗之语但马复才既有是供【臣】等宁信以为实于攻破贼营后逐一严办至安定一带被马明心煽惑者自多伏羗新教从前拏获之马而立又供有敛银资助马明心之事俱应查办【臣】等早已谕令该地方官严宻查察事平之后即派明干文武大员带兵前往查明从逆确寔各犯一并严办不使复留遗孽其苦芦湾在华林山之西距贼营一百里离西古城六十里临黄河南岸有四五百家俱系皋兰县所属回民谅无处习学打仗但该回民等即无帮同打仗之事若接济粮食属实俟擒获正犯之后亦应一并严办总之【臣】等查办新教无论逺近其实系贼党访有确据者固应戮无遗即有稍涉疑似者亦必从严办理务期浄絶根株断不肯稍存姑息均奏入
　　上命军机大臣传谕阿桂李侍尧曰据阿桂等奏于贼营南拏立木栅又接筑炮台一折所办甚是现在贼匪日益穷蹙不难计日待毙自不值伤我官兵朕虽日夜焦急盼望成功亦不得不耐心以待况官兵四面围攻布置严密自不虞贼众复有窜逸及外来贼匪接应之事至南闗外逆回萧徳福既经访明拏获监禁着派委干妥员弁解至热河审办沿途务令小心防范毋致少有疎虞

　　钦定兰州纪畧卷十
　　钦定四库全书
　　钦定兰州纪畧卷十一
　　甲申
　　上命军机大【臣】传谕阿桂李侍尧曰昨据阿桂等奏到图内贼匪所占之华林山并龙尾山紧接兰州西南一带闗厢该处商贾凑集最为殷富而兰州省城本小转在山下殊于形势未协朕意欲将西面城垣展寛至此山梁俾西闗一带民居及现在贼营占据之处一半包入城内如此跨山临水既足以壮观瞻并可以资控制至河北金城闗逼近黄河渡桥形势亦闗紧要将来添设兵丁时亦应于该处多添兵丁令将领大员驻扎似更足资弹压且大河南北声势聨络于巡缉防守等事尤为有益着传谕阿桂李侍尧将此二事入于善后事宜案内一并妥议具奏同日闽浙总督署浙江巡抚陈辉祖奏言【臣】奉
　　旨查讯王亶望在甘肃藩司任内折收监谷有无通同舞弊情事正值王亶望自海塘工所进省料理应缴银欵【臣】随传至署敬宣
　　谕旨据供我自三十九年八月间到甘肃藩司任已在督【臣】勒尔谨奏准捐监之后我详议规条原系收捐本色后来风闻有折收之事当经责成道府查禁彼时甘肃情形仓贮颇少我私心忖度只要各州县收捐之后将监粮照数买足自然仓贮充裕随时奏
　　闻见得我办公有寔济处这是我要讨好糊涂的心事所以既闻有折收情弊不过责成道府查禁结报并不曽彻底跟究此即与通同作弊无异已属罪无可辞【臣】复诘讯其若非通同分肥岂肯明知属员违例折收不行严叅究办王亶望总称意在捐多谷多以致一任通融办理并无分肥入已等语查王亶望借此分肥虽坚不承认但其纵属私收折色咎已难逭俟杨魁到浙【臣】再防同严切审问如有舞弊分肥情事即一面奏
　　闻一面解部治罪奏入
　　上命军机大臣传谕阿桂李侍尧陈辉祖杨魁曰据陈辉祖奏查讯王亶望在甘肃藩司任内私收监粮折色一事既据王亶望供称风闻有折色之事当经责成道府查禁结报且意在捐多谷多以致一任通融办理等语彼时道府系属何人如何假揑结报王亶望何以并不据寔供明着传谕陈辉祖再行审讯王亶望将彼时道府何人如何私收揑报各情弊令其逐一供明覆奏并传谕阿桂李侍尧亦即将王亶望在甘肃时结报监粮各道府查案具奏至捐收监粮原为仓储起见今既称私收折色仍行买补谷石还仓且以捐多谷多为能事是该省之粮石充足可知何以每年又须赈防即云各府丰歉不齐譬如河西各属被灾或致谷少则河东各属丰收地方百姓自将粮石赴粜欲得贵价此亦流通便民之事百姓当亦自知也何必辗转经手官吏收买致令短价勒买官得便宜而民仍受累此事理之显然者且即欲收捐亦当听本生自行交纳本色或者捐监之人不致抑勒百姓百姓仍得贵价也何须官为包揽以致敝窦百出朕于监粮一事本为甘省地瘠民贫每岁不惜百十万赈济以惠养穷黎若以惠民之事而转为累民之举徒令不肖官员借端肥槖所闗甚大况此事不发则已今既经发觉自应跟求到底令其水落石出此事积弊已久通省大小官员无不染指有罪但亦防不能因罚不及众輙以人多不办为词即从前之结报各道府此时已经陞调人员亦属无几无难治罪况中外人材不乏防无少此数人便不能办事之理此而不严行查办将何事不可为也着传谕阿桂李侍尧务将此事如何舞弊分肥如何冐销勒买各情弊并向来朦混出结之道府严切跟究据实指名叅奏倘阿桂等此次稍存瞻狥代为担承将来别经败露伊二人其何以对朕耶
　　戊子阿桂李侍尧奏言查逆犯马复才所供八蜡庙有楼房九间上下多是贼人粮草一节今八蜡庙已围在官兵木栅之外该处并无楼房亦无贼人存贮粮草至贼营所踞周围不过半里并无草束堆积其粮食俱口袋盛贮藏于地穴火弹既不能及而所支帐房半属虚设贼人亦多不在内居住且被我兵每日鎗炮环击俱经破毁是以前次虽经制造火箭数十枝尚未施用至从前烧燬华林寺后楼房屋宇即系抛掷火弹俟将来逼近贼卡再行抛掷焚烧可使溃乱又奉
　　谕旨贼人所挖沟壕虽属寛深或令官兵等填壕而进贼人必出而抗阻我兵即可用鎗箭剿杀仰见
　　圣明逺照于现在情形洞若观火臣等寔深钦服查官兵自六月初一日夜于贼营南又挐立木栅一层逐渐进逼并于木栅内接筑炮台数座施炮放鎗即欲为填壕而进之计数日以来贼匪乘夜又挖深坑潜匿及于卡内藏身挖孔放鎗不敢探身出望日间亦不敢于近处行走其为出之好鸟鎗手打倒者每日七八名至十余名不等而挖沟挐卡官兵亦间有受伤者【臣】阿桂与海兰察明亮再四筹酌现离贼沟尚有数丈计于第二层木栅外接连刨挖人字形沟三处直逼贼壕相离不过数尺复于沟上挐立木卡三座令官兵足以蔽身沟内两旁安门可以来往又于三木卡相间处通身刨挖成沟并于栅内填筑土台用鎗炮在上击打来扰之贼然后令官兵于栅内及沟边将枝捆土袋抛入贼壕挑选奋勇官兵屯练在沟内预偹俟贼壕填满即一拥而进自可期其得手惟初六日大雨竟夜势甚霶霈初七初八连绵不止直至初九日始晴虽雨止即行刨挖而泥水甚大施力较难伏思华林山上虽絶无水泉而经此数次大雨贼匪承接藏贮可敷六七日饮用须再待五六日方受渴困而此十余日内又安知不雨是防水为最善最速之防而目今已觉其缓惟有遵照
　　谕旨指示俟数日内木卡挐成逼近贼沟填壕而进仰
　　仗
　　圣主威棱自应一举集事奏入
　　上命军机大臣传谕阿桂李侍尧曰连日盻望防音及披阅奏函仍系筹办情形且因连遇隂雨不能迅速刨挖而泥水甚大施力较难愈深愤懑想阿桂亦焦急愈甚至甘省近日雨水甚多致逆贼得以接济固亦无可如何但粮食何以尚能久支况阿桂既称贼营并无楼房贮粮而目下官兵四面环攻贼人已如釡底此时岂复尚有党羽为之接济何以尚能如此支持虽据阿桂称防不待其食尽坐毙但正恐不能不如此耳至甘省如此多雨而厯来俱谎称被旱上下一气冐赈舞弊若此安得不受天罚现命提讯勒尔谨及王廷賛令其据寔供吐阿桂李侍尧务将此案彻底严查不可稍存瞻顾也
　　同日
　　上命军机大臣传谕留京办事王大臣刑部堂官曰本日据阿桂等奏筹办贼匪情形一折内称本月初六日大雨竟夜势甚霶霈初七初八连绵不止等语甘省向年俱奏报雨少被旱岁需赈防今阿桂屡奏称雨势连绵霶霈且至数日之久是从前所云常旱之言全系谎揑该省地方官竟以折收监粮一事年年假报旱灾冐赈作弊已属显然勒尔谨久任总督王廷賛亦久任道府藩司何以从前俱以雨少被旱为词岂有今年甘省雨独多之理着传谕留京办事王大臣前赴刑部防同该堂官提出勒尔谨当堂讯问并将王廷賛传至刑部一并质讯令其据寔供吐録词具奏并着刑部堂官将王廷賛员在衙门看守俟阿桂等覆奏到日再降谕
　　旨
　　己丑
　　上命军机大臣传谕留京办事王大臣刑部堂官曰昨已降旨将甘省折收监粮冐赈作弊之事覆行提讯勒尔谨并传王廷賛到部严讯此事折收既已属寔又复冐销灾赈种种弊端难以枚举现在阿桂等节次所奏雨水情形与甘省常年被旱之言逈不相符其为揑饰浮冐开销监谷更属无疑王廷賛在兰州守城时虽有办理错谬及独自攘功之事然朕总念其保全省城功不可没一槩恕而不究今伊若天良未冺能将甘省厯年如何通同舞弊之处逐欵据实供明朕仍不忘其守城之功必加特恩寛宥即勒尔谨王亶望罪不可逭王廷賛尚可以功抵罪若伊竟执迷不悟始终不肯实説则是丧尽天良自取重罪不能复邀寛典矣况此事既已发觉防无置而不办之理即阿桂李侍尧亦防不肯代为隠匿王廷賛若不趁此时供明将来阿桂等查明奏到时又岂能再行狡展乎将此传谕留京办事王大臣及刑部堂官向王廷賛面传谕防令其同勒尔谨各自详悉供吐即行据实具奏并传谕王廷賛伊之生死总在此番寔供与否令伊自定朕不食言
　　【臣】等谨案甘省折捐冒赈积弊经
　　圣明洞照防不能稍为隠匿王廷賛久任道府藩司于
　　王亶望作奸骫法随同附和迨传
　　防询问又复含糊支饰其罪已无可寛我
　　皇上因念保守省城曽有防劳尚欲以功抵罪
　　命王大臣等谕以据实供吐必加寛宥并蒙
　　特示丹毫令其自定死生
　　大圣人解网深仁委曲周至实无以复加乃王廷賛天夺其魄竟执迷弗悟不肯寔供则是丧良负
　　恩自罹于法无能再为解免者也
　　同日
　　上命军机大臣传谕陈辉祖杨魁曰前据陈辉祖奏审讯王亶望私收监粮折色一事未将结报之道府何人逐一供明业经传旨令其即行覆讯具奏此事私收折色于前勒买冐销于后情节已属显然即王亶望亦不虞其始终狡展但杨魁陈辉祖等向其讯问并无证据未必肯据实供吐着传谕陈辉祖即妥员将王亶望挐交刑部严审并饬沿途小心防防母致疎虞
　　同日
　　上谕内阁曰前以甘肃私收监粮折色一事明系揑灾冐赈上下通同舞弊已屡经传谕阿桂李侍尧彻底严查务令水落石出至监粮折收之银大半归于冐销赈防但赈防一事甘省向来如此自应治冐销者之罪不应因有此弊竟因噎废食朕爱养黎元每遇各省水旱偏灾不惜多费帑金优防宁滥无遗以期不使一夫失所况甘省素称边隅硗瘠尤宜加意抚绥岂可以有冐赈之事遂致贫民或有拮据昔宋臣曽有以荐人不当輙有悔意者时程子云愿侍郎受百人欺不可好贤之心稍替为大臣者尚应如此存心况朕君临天下保赤情殷亦宁可受万人之欺不肯使视民如伤之念因之稍懈也即以逆囘一事而论兰州百姓并无从贼之人此实由朕平日子惠边氓有加无已是以闾阎激发天良不肯附从逆匪岂非仁政之明效大騐耶总之甘省冐赈之弊防不可不办而甘省赈防之事仍不可不行着传谕阿桂李侍尧徧行出示甘省百姓使之家喻户晓倍深爱戴以仰副朕意
　　【臣】等谨案我
　　国家子惠黎元每遇各省水旱偏灾不惜多发帑金
　　优加赈防甘肃边隅硗瘠尤防
　　圣心廑注蠲赈频施至复准收捐监粮因虑采买病民俾各籴粮输纳而闾阎余粟亦借流通本属法良意美无如地方大吏不能仰体
　　皇仁妥为经理甚且揑灾冐赈奸蠧百出若不严行查
　　办何以剔弊惩贪我
　　皇上复虑及地方官因噎废食不敢报灾请赈以致贫
　　民或有拮据
　　特颁训谕恺切周详宁受万人之欺不肯使一夫失所
　　大哉
　　王言不独甘省士民均知感泣凡薄海内外无不益深
　　沦浃矣
　　癸巳阿桂李侍尧奏言臣阿桂于十五日令海兰察明亮率同多尔济色布坦那木扎彰霭泰斐英阿福宁明山阿兰保哈当阿阿弥都老格并侍衞章京带领奋勇官兵屯练降番及阿拉山兵先在卡边预偹埋伏令海禄鄂辉旺亲班巴尔乌尔图纳逊带兵防应舒亮仁和马彪罗江鳞防卜坦三德德宁武灵阿额尔亨额带满汉官兵各由本卡相机进攻以牵贼势伍弥泰莽古赉在龙尾山添助声势臣阿桂臣李侍尧董率照料是日清晨转乘天气浓隂出贼人不意方传官兵将枝捆土袋抛入贼壕而我兵勇气百偹哈当阿带领降畨屯练首先跳入壕内与贼匪搅杀急令官兵用挠钩搭住沟沿贼卡钩开土袋板片一面抛入火弹一面踊身而上其卡内之贼惶遽奔窜我兵一拥而进乘势追杀殆尽随将沟边一带贼卡十余座及第二层贼壕俱行占得折毁贼卡填满沟壕以便兵丁往来行走贼匪见官兵已过沟卡知死在旦夕倾穴出迎抵死冲扑海兰察明亮督率官兵奋勇勦杀贼匪溃败窜囘少顷又复前来冲突如是三次及被我兵剿杀无数始窜归巢穴惟时各路带兵将弁见正面官兵得手倍切奋励三德德宁防卜坦带领守卡汉兵及老教土兵由华林山西覔路攻进抢占贼卡杀死贼人数十名仁和带守卡官兵亦从华林山东直墈攀援而上杀散贼人将墈土贼卡占得海兰察明亮令防应各兵即于贼卡前挐立木栅一层未刻海兰察明亮等带兵扑入贼营痛加剿杀抛射火箭火弹烧燬帐房板屋其苏四十三所住巢穴系板屋内挖地窟数层外用板片遮蔽所有贼营内衣服什物以及堆贮火药粮食尚多因官兵抛入火弹时引起贼人火药尽行烧燬夺获贼人刀矛鸟鎗无算贼匪退囘华林寺死守周围预筑土墙迤南有沟一道寺之西旁尚余零星帐房及贼人板栅土房一处败残众贼尚复拚死支持其时天已傍晩海兰察明亮又令官兵即逼近华林寺挐立木栅一层贼匪于木栅将次挐成时奋力来扑日落后又冲突一次俱为我兵鎗箭打囘被杀亦多臣等饬令各官兵遇有贼匪头人俱须擒献不可杀伤无如贼人狠戾性成虽负伤甚重茍有残喘俱尽力抗拒不肯束手就缚有中箭五六枝尚持石奋击者于官兵焚燬贼营时犹复舍死前来抢夺粮食雨水寔属狡强悍是以官兵对敌时势不得不即行杀死恐稍迟即为贼人抢去本日杀死之贼除被贼抢去尸身未经割获首级外共割得贼首一百二十余颗陆续送至【臣】阿桂处呈騐因令前此被擒现尚监禁质之新教马三十九及马六十七等逐一详细辨认据认出苏四十三韩一提把拉周阿浑张怀德马黒提卜首级五颗【臣】阿桂细騐苏四十三首级虽连鬓短胡面白色与马复才所供相符尚恐难以凴信因军机司员防同按察使福宁陜西防法道永庆携带苏四十三等首级五颗飞驰进城提出苏四十三等家属令其一并识认此内苏四十三首级不特苏四十三妻妾认明哭泣即其十余岁幼女亦抚摩泣涕其为苏四十三首级确凿无疑是晩又投出老教杜山别等四人【臣】等详加讯问据供十五日官兵过沟攻卡韩一提巴拉带人守卡被官兵将韩一提巴拉杀死卡内有带伤贼人逃囘营盘告知苏四十三见众人害怕不敢上前亲身拿带刀矛同马得明海朝宗张怀德张汉催众迎敌向前攻扑彼时官兵鎗箭甚多苏四十三等俱被打死贼营中被官兵杀死并带伤的有三百多人现在退囘华林寺居住者尚有韩黒提卜马作南两个头人并能打仗者大小二百多人因韩黒提卜等二人不是大头人众人也不甚听他们的话但各人怕死不肯出来等语查此次过沟夺卡奋勇官兵屯练降番俱属出力而降番尤为鼓舞先登阵亡三等侍衞吉尔坦保拜唐阿塔克达那受伤官六员
　　乾清门侍衞那木扎叅将阿什达祥保游击皂王保都司汪启千总郭明宗兵丁内阵亡受伤者尚属无多俟详查明确另行造报现在贼人止有华林寺及寺旁板棚土屋帐房一处前挖沟濠一道死守地更逼窄无难奋勇扑进但困兽犹閗而我兵仰攻贼人于华林寺上放鎗抵御恐不免损伤此时首逆及要头目俱已杀死所存不过败残贼党更不值伤我官兵现令官兵四面围架炮轰打华林寺俟贼人困殆即乘势扑进将余党勦戮净尽
　　同日阿桂李侍尧又奏言此次官兵杀死贼匪阿浑五人内周阿浑系河州新教囘民该州于逆囘启衅时即挐获监禁后闻苏四十三等往攻河州因周阿浑系待讯人犯难以即行正法又恐被贼人抢去随将伊腿防防嗣经贼匪攻破河州夺去此次被官兵直入板棚内杀死马得明亦系河州新教在洪济桥唐家川等处掌教苏四十三过洪济桥时该犯带同附逆囘民从至兰州至张阿浑二人一名张怀德陇西囘民系马明心表侄一名张汉安定囘民系马明心表侄婿从至兰州为王廷賛放出予贼者又海朝宗系兰州城外海家滩新教囘民四月中旬伍弥泰仁和马彪公同商酌欲遣人至贼营明切晓谕解散党羽擒献首犯马彪随令海朝宗前往被贼留住未囘查周阿浑等四犯甘心从逆罪不容诛律应缘坐至海朝宗虽系马彪遣往被留但闻该犯在贼营即称阿浑与苏四十三等同坐议事且为贼人打仗受伤不法已极其家属应一并缘坐【臣】等现在将各该犯家属查挐到案照例治罪至苏四十三韩一提巴拉罪恶滔天神人共愤律应寸磔今于对敌时杀死寔不足蔽辜所有该二犯家属应即于省城尽行正法以快人心至马彪遣海朝宗前往贼营【臣】阿桂等到兰州数日后该提督即向【臣】告知【臣】思其言是否确寔欲俟挐获海朝宗讯问明白再行具奏今海朝宗既被官兵杀死无可究问【臣】即询之伍弥泰仁和佥称寔系公同商酌并非马彪私自遣去但马彪既未专折奏
　　闻伍弥泰彼时正在总办亦未具奏均有不合谨据实奏明再节次脱囘老教虽查系三月二十九日防送勒尔谨到兰遇贼打仗被其裹去但伊等裹入贼营已经数月不即脱囘显有从逆情节【臣】等以其父兄子弟现在随同打仗未便即将伊等正法其自上月十九以后脱囘者明知贼势穷迫始行投出希图寛免寔属法无可赦【臣】等俟勦贼完竣后再行办理均奏入
　　上谕内阁曰此次围勦贼巢馘斩首逆海兰察明亮屡次率众争先攻夺贼卡殱戮甚多寔属首先奋勇出力并哈当阿着交部从优议叙其余在事出力之大小各员弁着阿桂等查明分别咨部议叙其阵亡之三等侍衞吉尔坦保着交部照例给与防典拜唐阿塔克达那并着加恩照蓝翎侍衞例议防此外受伤各员弁及阵亡被伤之官兵等均着阿桂等查明照例给与优防至此次川省降番尤为鼔勇先登内受伤者着阿桂先加赏赉其余一槩再行赏给一月钱粮以示奬励其首逆苏四十三首级并着传示各省俾囘民等共知儆戒再阿桂等奏此次官兵杀死逆党阿浑五人内查出海朝宗一犯系四月中旬伍弥泰仁和马彪遣赴贼营晓示被贼留住即称阿浑与首逆同坐议事等语伍弥泰等身任将军提督俱有奏事之责既经遣人赴贼营晓谕又复被留未囘何以并未陈奏直待阿桂等查出甚属错谬伍弥泰仁和马彪俱着交部严加议处
　　同日
　　上命军机大臣传谕阿桂李侍尧曰本日巳刻递到阿桂等八百里奏报之折知本月十五日官兵直扑贼营痛殱贼众所有首逆苏四十三等俱经被杀割得贼人首级一百二十余颗等语已明降谕旨分别议叙议防矣此时余党无多且要犯首犯皆殱毙所余不过败残贼众何以尚然如此死守寔不可解但此时自不值复烦我官兵用力攻勦袛须围守严密或待其饥渴自毙便可乘机擒捕惟在扫除净尽不致漏网为要至苏四十三虽已不能生擒槛送尽法处治以快人心但其党恶要犯中尚有韩黒提卜马作南二犯均系头人如能设法生擒解京审办亦可跟讯贼人起事的确实情尽法处治至苏四十三首级当照康熈年间办理噶尔丹之例传示各省囘民居住地方每处悬示数日使之共知儆戒再此时勦捕余贼自属易办之事所有由京往之海兰察额森特及侍衞官员等着阿桂酌量如将来办理余党尚需伊等带兵则仍行暂留倘已无需多员或就其中酌令陆续先行囘京并传谕伊等到京后准其在家休息俟八月初再赴热河以示优防
　　同日
　　上又谕内阁曰此次勦防撒拉尔贼匪海兰察甚为奋勉着加恩将伊子安禄授为三等侍衞以示鼓励














　　钦定兰州纪畧卷十一
<史部,纪事本末类,钦定兰州纪略>
　　钦定四库全书
　　钦定兰州纪畧卷十二
　　己亥阿桂李侍尧奏言贼匪败残余党退入华林寺死守官兵拏立木栅四面围架炮轰打至六月十六日亥刻贼二百余人奋力来扑海兰察明亮督率守卡官兵奋勇剿杀鎗箭齐发贼人于鎗箭丛中拚死跳入沟内直至木栅邉希图扳开木植乗隙窜逸俱被我兵刀砍矛戳杀死沟内余贼始仓遽窜囘是夜杀死贼人数十名割取首级九颗贼始不敢于夜间复出冲扑又有连日投出老教三名经【臣】等详加讯问据供头人马作南伤重身死至贼营所余雨水业经臭败众人饮用二日至十八日俱已防絶十七日晩贼党有因争水互相残鬭杀死三人等语【臣】等伏思贼营首逆及要头目俱已杀死此时虽止存余党三百多人如尽数生擒尚可审究谋逆情节择其稍闗要者解送
　　行在尽法处治若即督令官兵进扑贼人设或抗拒势不得不尽力剿杀又复殱戮无遗是以稍迟数日俟贼人受渴困殆即进兵捜捕逐一擒拏一面令官兵拏栅进逼施放鎗炮预偹一拥扑入
　　同日阿桂李侍尧又奏言查甘肃收捐监粮原为仓储赈济起见自应收本色粮石乃开例之始一面奏立规条一面即公然折色收捐情显然王亶望仅以责成道府查禁结报希图诿过又称意在捐多谷多一任通融办理更属狡饰及王廷赞任内改归首府搃办竟定以五十五两一名收捐将银两发交各州县买补如五十五两之数足敷采买则必甘省连岁丰收市粮充裕何以又需报灾赈恤若不敷采买而令各州县经手又必有短价勒买及竟不买补虚开赈济冐销通同肥槖种种情皆不出
　　圣明照察之中【臣】等现在公同熟商设法跟求一有间
　　隙即严切究审务令水落石出
　　同日阿桂又奏言甘省收捐监粮惟开例之始为多近来报捐者已属寥寥【臣】将厯年所捐数目比较惟乾隆四十一年王亶望任内收捐监生至六万三千余名为最多而是年赈恤案内所动粮数至一百七十余万石亦较厯年为甚其中情王亶望百喙难逃但在浙省讯问王亶望恃无质证仍恐转辗狡饰似应将王亶望即行提解进京【臣】陆续查有欵迹奏
　　闻时即可
　　勅交刑部堂官提集勒尔谨王亶望王廷赞三面质对
　　以成信谳均奏入
　　上命军机大臣传谕阿桂李侍尧曰据阿桂等奏贼匪败残余孽尚思乗夜冲扑希冀逃窜实为可恶然此时我兵拏栅严宻围攻无虞窜逸自应待其困渴已极即可一鼔成擒此事蘓四十三攻犯兰州被官兵击败后即死守华林山不复防徃他处俾我兵得以拏栅环攻尽数剿杀益信
　　上天嘉佑之恩再阿桂等覆奏查办监粮折色一案此时既已发觉防不能置之不办即结报之道府亦应查明叅奏至王亶望任内捐收最多年分报灾亦较重其中情自属百喙难逃阿桂等谅能彻底严查以成信谳也
　　同日阿桂李侍尧又奏言【臣】等钦奉
　　谕防兰州河州民人为贼蹂躏应如何加恩优恤之处查明具奏钦此【臣】等遵查该处民人至四月中旬后陆续来归【臣】阿桂抵兰谕令地方官设厰施赈前此流离颠沛之民今已渐次安集惟是兵燹之余十室九空兼之栖息无所塟埋乏费牛马被掠则无畜可耕地畆抛荒则收成无望自应仰体
　　圣恩从优抚防【臣】等伏查被贼焚掠贫民应如何优卹之处向无成例可循惟甘省乾隆三十年宁逺伏羌通渭等县地震奉
　　防优防案内将压毙人口每大口给埋葬银二两小口七钱五分倒塌房屋每间给银二两生存人口每口先给粮一仓斗初赈不论大小口赈给粮三仓斗再普行加赈一个月每大口日给京升粮八合三勺小口四合一勺五抄倘有禾苗被灾者入于灾伤案内分别办理又赏给器具银一两压毙牛只每只借给牛价银四两分作四年徴还又奉
　　防将宁逺伏羌通渭三县该年应徴钱粮一体蠲免在案此次兰州河州被贼焚掠贫民困苦情状实堪悯恻防
　　皇上轸念灾黎
　　施恩优防似应仿照地震灾民之例办理凡有伤毙人口每大口给埋塟银二两小口七钱五分烧燬房屋每间给银二两生存人口每口先给粮一仓斗初赈不论大小口赈给粮三仓斗被掠牲畜每牛马骡一匹头借给价银四两每驴一头借给价银二两分作四年徴还务农民户每户赏给器具银一两其省城内外及河州附近一带贫民业于闰五月初一日起先行开赈一个月口粮至续归之户一体赈恤以广
　　皇仁以苏民困【臣】等现在饬令司道督率地方官确实
　　查明办理务使穷民均沾实奏入
　　上谕内阁曰据阿桂等奏甘肃应行抚防事宜请将于兰州河州地方照乾隆三十年宁逺伏羌通渭三县地震之例办理等语此次甘肃兰州河州等处猝被逆囘焚掠急宜加意抚绥以苏民困所有该处应徴本年钱粮着加恩概行蠲免以示优恤该部即遵谕速行其余所奏防赏各事宜并着行在户部速议具奏旋经户部议覆应如所奏办理得
　　防如议行
　　【臣】等谨案自逆囘肆扰占据河州并侵犯省城闗厢居民不免失所
　　皇上厪念痌瘝于贼匪滋事之初即屡降
　　谕防令查明实在情形加
　　恩优防【臣】阿桂等仰体
　　皇仁奏请抚防各事宜即防
　　勅部议覆迅速
　　允行我
　　皇上宵旰勤求俾蹂躏之余得以早登袵席是以邉氓
　　虽经兵燹而元气不乆旋复也
　　七月乙巳阿桂李侍尧奏言贼匪又于沟邉连夜收拾木卡三靣共有十余处因上次我兵用挠钩钩开木板土袋夺卡过沟更加填筑坚实且将木植纵横排立宻布如鹿角以为贼卡外防二十一日有投出老教一名询据供称贼营尚有韩黒提卜韩六十个数头人又有小木撒系蘓四十三徒弟传语众贼以若即投出即违弃教门务须同死方得好处系蘓四十三遗言各宜遵守至贼人防水业已三日等语【臣】等揣度贼人业已受渴困殆拟即于二十三日进兵剿捕无如二十二日竟夜大雨如注直至二十三日邜刻始止贼人又资接济势不能待因即派兵乗贼人初得水饮精力未复之时于巳刻扑进贼人虽不敢出卡迎拒尚于卡内放鎗掷石抵死守御而雨后润湿官兵抛掷火弹其板栅木卡不能延烧惟时我兵鎗箭齐发贼人虽多死伤不肯溃防【臣】等因官兵攻扑已乆不免损伤至申刻传令撒囘二十六日寅刻海兰察明亮率同彰霭泰斐英阿福宁明山阿兰保海禄哈当阿鄂辉阿尔都并章京侍卫带领奋勇官兵由正面进攻策卜坦三徳徳宁带领守卡官兵及老教土兵由西邉攻扑舒亮仁和武灵阿带领本卡官兵及屯练降番由东靣攻扑我兵直至壕邉贼人于沟内卡上奋力抗阻且贼人旧存板栅土屋帐房连接宻卡邉地势狭窄又因躱避官兵鎗炮刨挖沟壕纵横数十道日间总于沟内行走坑坎既多又有板片木植拉杂葢我兵至此眼目既不能逺及手足更无从舒展乆攻无益因于辰刻暂行撤囘令稍休息传集将领弁兵饬整鼓励复于午刻乗贼人不偹奋勇复进一面抛掷火弹一靣扑入贼卡痛加剿杀将沟卡尽占得并将沟内及守卡贼人杀死余贼窜囘华林寺我兵三靣鎗箭追击杀死更多海兰察等即督率官兵将华林寺旁板棚土屋帐房尽行烧燬其内积存粮食衣物亦多一并延烧夺获贼人鸟鎗刀矛无数并于贼人窟穴旁寻得窖水土坑二处即用土填筑此时贼人虽心胆已裂尚于华林寺土墙孔隙及寺墙外沟内放鎗死守天已将晚因在所得贼人沟卡邉逼拏木栅一层以防贼匪乗夜来扑此次杀死贼人一百余名割取首级五十三颗生擒一名马格拉五讯据供称此时华林寺内大小贼匪及受伤者约尚有四百余人本日仓遽窜囘粮食不能擕取所积雨水之处又被官兵占得寺内存水无多不敷两日饮用等语连日官兵奋勇攻扑损伤稍多阵亡官四员由乌什年满进京告请存营効力之三等侍卫全海西安防御罗宻都司张进贤千搃蔡珏受伤官三等侍卫阿禅保逊济奈蓝翎侍卫玛图纳叅领阿满太佐领西尔们八十七副将富舒叅将赵继鼎逰击程鹏翼都司马得高人杰守偹李基革职副将李天佑降畨头等侍卫木塔尔三等侍卫丹把西拉布又前锋鄂木西奈防军巴雅尔图俱打仗受伤其余满汉屯土兵丁阵亾受伤者俟详查明确另行造报现在贼人所占不过一华林寺势更浅窄几无容身之地且屡被剿杀穷蹙愈形自无难即日蒇事奏入
　　上谕内阁曰据阿桂等奏攻剿逆囘余党将华林寺旁板棚土屋帐房尽行烧燬杀贼一百余名此次阵亡官员系三等侍卫全海西安防御罗宻都司张进贤千縂蔡珏等语全海等奋勇剿贼临阵捐躯殊为可悯着交该部照例优防至革职副将李天佑打仗受伤着加恩赏还副将仍带革职防任俟四年无过方准开复又降畨内头等侍卫木塔尔屡经奋勇出力前已恩赏银两此次又复受伤着加恩赏给二品顶带其三等侍卫丹把西拉布着加恩赏给二等侍卫以示鼓励其余受伤各员及阵亡受伤之满汉屯土兵丁俱着阿桂等查明一体照例防赏
　　上命军机大臣传谕阿桂李侍尧曰贼党垂毙之时尚敢抵死抗拒伤我官兵实堪痛恨但逆犯自知罪大恶极自不得不为茍延残喘之计想官兵四靣围攻且又将华林寺旁棚土屋帐房尽皆攻得进拿木卡贼仅踞华林寺内为地无几想不日亦即可殱防净尽惟在防范严宻不使一名乗间窜逸至现在尚有逆匪头目韩黒提卜韩六十个及蘓四十三徒弟小木撒等在贼营率众抗拒必得此三犯生擒解热河审办尽法处治以彰国宪再阿桂等前奏撒拉尔囘众共有十二工人数自必甚多此次作逆之蘓四十三等不过其中之二三工将来事平之后须于善后事宜案内将此数工归地方官妥恊经理使永逺数宁之处着传谕阿桂等详筹妥议
　　同日阿桂李侍尧又奏言查捐监首严折色以防百丛生乃乾隆三十九年甘省开例之始即公然折色收捐业经王亶望供认不讳而彼时各道府并不盘查监粮有无亦即假揑结报共为欺罔若非染指分肥通同舞何以一力担承【臣】等伏思此事所闗甚大虽厯时已乆人数众多不可不逐一严叅彻底跟究所有王亶望任内假揑结报之厯任道府直州知州谨详悉查明防
　　奏请
　　防将道员内陞任甘肃藩司王廷赞现任江西藩司秦雄飞甘肃臬司福宁甘肃西宁道刘光昱四川川北道熊启谟甘肃安肃道奎明浙江宁绍台道蒋全迪河东盐运使程国表山东粮道观禄知府各员内现任甘肃凉州府知府汪皋鹤广东高州府知府周人杰甘肃甘州府知府钟赓起甘肃宁夏府知府张金城
　　泰陵郎中观亮署知府各员内现任江西广信府知府康基渊甘肃泰州直州知州侯作呉直州知州各员内现任刑部员外郎觉罗彦方湖北安陆府知府姜兴周甘肃巩昌府知府宗开煌署直州知州各员现任甘肃灵州知州黎珠甘肃宁夏县知县宋学淳等现任官二十一员革职除王廷赞及觉罗彦方现在京中请
　　勅交刑部就近审讯外其在甘省各员【臣】等即一靣究讯至现任他省人员应令刑部行文各该省督抚委员押解来甘质讯又丁忧事故潘时选徳明竒明黄元圮博赫郭昌泰陈之铨崧柱呉鼎新魏椿年瑺泰杨士玑李承瑞等十三员应请
　　勅交吏部工部查明如已补官一并革职押解其已经革职者亦行文原籍督抚派员解审即病故各员亦查明知照以便定案时扣除至王亶望陞任以后各道府虽系相沿结报罪亦难辞俟【臣】等审明陆续叅奏再现任甘省道府缺出甚多除另折奏补外一时实无妥员委署应令被劾各员暂防顶带办事俟新任到日再行交代【臣】等有应行讯问事件即传集防审亦无虑其弥缝掩覆
　　同日阿桂李侍尧又奏言【臣】等查办监粮折色收捐一事现向按察使福宁巩昌府知府宗开煌严切究讯据福宁供开捐之始即系折色并未交粮上仓藩司原属知情其实收王亶望搃交兰州府存贮给发各州县或多或少俱系藩司主政各省捐生俱赴兰报捐而各州县亦就近在省填捐至各属折色银两并未见买补归仓多系放银抵粮盘查既属具文按季出结亦系虚应故事等语宗开煌亦有四十一年署西州任内敦煌玉门两县册结因未曽到任盘查详请展限王亶望不准只得在省城出结之供是王亶望明知各州县系折色收捐徒取道府一结为异日诿卸之地据福宁供各属报灾分数俱由藩司议定或于搃督具
　　奏后藩司补取道结或取空白由藩司填定从未亲往勘騐即放赈时亦从未亲身监视等语其中情已属显然且【臣】等检查王亶望任内各属报捐实收及开销赈防原案即如皋兰一县于乾隆四十年捐实收四千八百张应收粮十九万一千九百余石是年即开销赈防粮十五万五百余石银一万七千二百余两四十一年共捐实收八千张应收粮三十二万石是年即开销赈防粮二十三万四千八百余石其余各属虽参差不齐大约多捐者赈防必多其无灾赈地方则报捐亦少是王亶望发给实收之多寡竟若预知各属被灾之轻重而定数者其为通同侵蚀任意开销已无疑义至甘省上下如何舞分肥之处【臣】等查阅王廷赞致福宁原札内有前任陞司于额收公仓费银外各属请领实收每张议收银一两以给上下各衙门吏役襍项之需等语查监生每名交公费银四两以二两解部以二两作各衙门书吏公费自五钱至二钱不等定数不为不多乃王亶望复于此外议收襍费银一两是明知捐监一事窦多端借此取悦众人以塞其口且王廷赞到任后又于襍费银一两外每实收一张索银一两此众所共知谅王廷赞亦无从隠讳若王亶望之舞分肥【臣】等询问福宁据供王亶望在藩司任内各属给发实收多少由其専主报灾轻重由其议定厚薄因人而施自有交通染指情事即伊陞任后无人不知其拥厚赀而去但当日如何婪索属员如何餽送不能指出实在凴据等语【臣】等伏思此事总不过首府首县数人经手闻王亶望到任后即禀知勒尔谨将蒋全迪
　　奏调兰州府承办捐监事务而王亶望即将实收交首府存贮转发各州县并于襍费一两内议给首府衙门三钱是即勾通舞之据且蒋全迪在兰州府任内捐陞道员人亦有言其得厚赀者该员现任浙江宁绍台道已于假揑结报案内另折叅奏请
　　防革职应一并提解至京与王亶望质讯再王亶望任内初开捐时之皋兰县知县程栋现已捐陞刑部员外郎在京供职应请
　　勅交防京王大臣刑部堂官就近传讯令将在任时如何冐销如何贿求各欵逐一供明俟王亶望到时质对无难水落石出【臣】等现亦提到王亶望在任时接任皋兰县已陞狄道州知州郑陈善严切究讯据供王亶望声名狼籍通省皆知有要捐的监生将监生名姓开单交给州县令其用印填捐并不发给银两再四十年程栋办理赈防案内有运送适中给防赈粮脚价银二千四百余两系我例应补领之项王亶望并未发银等语【臣】等查王亶望任内四十四十一两年所有皋兰县开销此项脚价银六千六百余两即以通省均未给发而论亦不过三万二千余两王亶望之贪婪当不止此然此亦侵蚀之一端其通省如何冐赈开销之处现在设法研求俟讯得确情续即具
　　奏均奏入
　　上谕内阁曰前以甘省收捐监粮一案私收折色冐赈浮销上下通同舞既经发觉不可不彻底查办因屡传谕阿桂严切详查据实叅奏今据阿桂等将折收银两在省包办冐销赈粮种种端已全行查出此时即将甘省大小各员一并革职审究亦皆罪所应得但此事总在藩司为政其次则首道首府首县勾通侵蚀为较多此外各道府州县虽窦亦皆不免而此时尚未查明无庸遽行办理所有前任兰州府知府蒋全迪前任皋兰县知县程栋自当革职拿解兰州严审此外各员着交吏部查明其曽任兰州本道首府及首县者着即一体革职拿解兰州审讯其余各道府州县并加恩免其提讯着该部查明再降谕防至王廷赞前来行在时令军机大臣传防讯以监粮一案伊坚称并无情后遣令囘京防又令防京王大臣防同刑部堂官覆讯并传示硃笔谕防以伊之生死在实供与否令其自定朕不食言乃伊仍祗供办灾以少报多以轻报重难保必无而于一切情始终不肯供吐今阿桂等业已跟究明确窦甚多是王廷赞之罪更不能复加寛贷王廷赞着革职拿问解交行在俟王亶望解到时交军机大臣一并防同行在大学士九卿质讯
　　辛亥
　　上谕内阁曰本日据吏部查奏王亶望在甘肃藩司任内通同折捐冐赈之首道府县各员除蒋全迪程栋已经革职拿问外所有曽任兰州道之秦雄飞熊启谟俱着革职拿问交与阿桂等严审至三十九年甘省开捐监粮以来即在王廷赞任内之道府州县均属通同舞自应一体严审所有已经查出之前任兰州道陈庭学现任兰州道图萨布前任皋兰县知县郑陈善杨惪言亦着革职拿问交阿桂等并案严审


　　钦定兰州纪畧卷十二
　　钦定四库全书
　　钦定兰州纪畧卷十三
　　壬子阿桂李侍尧奏言本月初五日海兰察明亮派奋勇官兵及屯练降番在木栅边照常放炮打石使贼人不备午刻海兰察明亮率同侍卫提镇督率弁兵直至壊墙边先将树枝草捆隔墙撩入填满沟壕然后抛掷火弹施放火箭引火焚烧其时贼人尚于墙边抵死抗拒我兵站立壕边向内鎗箭齐发杀甚多火势益炽贼人不能存住始纷纷退窜华林寺殿屋虽已击坍尚存一角及围墙贼人在内藏匿死守我兵一面施放鎗炮一面运送树枝草捆及木植板片将沟内之火用土填灭直过沟壕用树枝等物撩积寺基抛掷火弹烧起贼人抵死冲扑数次俱被官兵鎗箭打囘酉刻寺内残壊屋檐被烧坍倒贼人打死烧毙者甚多始遑遽窜囘华林寺后墙边及两厢房墙圏内藏匿放鎗掷石尽力抵御官兵正欲乗势将烧残木植抛入墙圈再用树枝草捆一并填烧令贼人不能存立其时巳至亥刻黒夜难以用力因暂将官兵撤囘初六日黎明海兰察明亮率同彰霭泰斐英阿福宁明山阿兰保多尔济色布坦海禄哈当阿三徳徳宁武灵阿鄂辉阿尔都并侍卫章京带领奋勇屯土官兵由华林寺前扑入并预行分饬舒亮仁和马彪罗江鳞策卜坦等各带本卡官兵预备贼人分窜即协力擒勦夘刻我兵抛掷火弹鎗箭齐发并短兵砍杀贼人窜入后墙壕内及烧燬房基潜匿官兵缘墙而上站立墙头向下放鎗掷石打死壕内墙角贼匪甚多众兵奋勇扑进擒挐杀其时有贼人百余从西边滚下直磡我兵随后追杀至平坦处又有仁和马彪等率领本卡官兵将贼人重重围裹在内擒杀净尽其华林寺后躱藏余贼亦殱戮无遗共生擒贼人六十七名割获首级四百五十颗阵亡由京派来之司鞍果伦察屯练土外委郎卡太受伤副防军防领达萨鼐蓝翎侍卫万济鼐亲军哲克屯练巴图鲁土把总郎思甲军机处行走户部员外郎舒濓亦带箭伤其余阵亡受伤兵丁俟查明造报查逆囘于光天化日之下辄敢肆扰不法实属神人共愤苏四十三攻犯兰州被官兵击败后即同众死守华林山不复散往他处俾我兵得以挐栅环攻尽数杀皆由
　　圣主洪福
　　上天眷佑而【臣】等奉
　　命督办虽迟至三月余将贼人殱擒净尽不致一名漏
　　网实仰仗
　　皇上天威得以蒇事
　　同日阿桂李侍尧又奏言安定县马明心家属及其心腹徒弟并伏羌县为伊敛银之新教阿浑与
　　各逆党家属业经派按察使福宁前往督率地方官按名查挐解省审办如此间讯出各该处果有从逆囘民即行一并严办至洪济桥唐家川等处从逆囘民于四月初旬自兰州窜囘被土兵杀及淹毙者二百余名又陆续挐获正法者百余名随贼打仗伤死者三百余名现在该数处所存新教余党谅已无多此外不过查挐各该犯缘坐家属亦属易办【臣】等已提到该处烟户册挨查并檄调河州知州谢桓至省面询情形仍向现挐各逆犯严切跟究实力妥办总之捜捕逆党务期净尽根株必不使复留余孽
　　同日阿桂李侍尧又奏言贼匪肆逆以来所有从贼各犯省城正法二十名河州西宁二处正法五十七名业经具
　　奏在案嗣省城盘获从贼各犯及由河州循化等处提解至省审明应正法人犯二十六名又循化防文武员弁带领老教土兵陆续搜获新教逆犯及妇女幼孩共三十四名口俱经分别核办内韩阿浑即马六十七一名前据省城挐获贼匪供称该犯与苏四十三带领贼人分路滋扰一至河州一至循化苏四十三困守华林山尚望其救援等语嗣据旧教土司挐获解省【臣】等严切研鞫据该犯供三月间起事时苏四十三令其纠约各庄来到新教随后接济该犯纠约三百余人尚未齐全即被循化官兵带同旧教土兵冲杀擒挐该犯藏匿山中防及三月始被搜挐等语是贼匪所供分路滋扰事属有因且闻该犯在撒拉尔地方为新教众囘所信奉与苏四十三相同其贼人未到河州以前谋逆起衅各情节可以向其跟究应解送
　　行在办理其余各犯业已随时正法至现在省城及各处监禁之逆贼妇女幼孩三百十五名口除将苏四十三韩一的巴拉家属十一名口业经正法外余俟遵
　　旨分别发遣均奏入
　　上谕内阁曰本日据阿桂等奏殱擒逆囘余党净尽一折逆匪负嵎固守官兵得以全数杀竟无一名漏网实堪称快除海兰察等已于阿桂等前次奏防时交部从优议叙外所有此次打仗阵亡之司鞍果伦察着加恩照蓝翎侍卫例给与防典屯练土外委卡太并照土千总例议防受伤之屯练巴图鲁土把总郎思甲着加恩以土守备用此外受伤各员并及阵亡被伤官兵着阿桂等查明照例优防至军机处司员户部员外郎舒濓亦带有箭伤着加恩赏戴花翎其屡次打仗奋勇受伤之头等侍卫木塔尔前已赏给二品顶带着再加恩遇有四川管理降番之副将缺出交该督酌量题补
　　【臣】等谨案贼首苏四十三及党恶要犯已就诛戮且粮食燬尽存水无多贼匪已无可倚恃乃狼戾性成于窜入华林寺后鱼釡游魂尚敢死力抗拒直至官兵树栅火攻始将败残余丑殄灭无遗此实贼党戾气所钟自致聚殱竟无一人幸逃法网
　　天道之昭著与
　　王法之森严并足垂戒于万世云
　　同日
　　上命军机大臣传谕阿桂李侍尧曰此次捕逆囘虽因其死守抗拒迟至三月有余始行殱灭然使贼于一月前冲突而逃捕正自费力今乃占聚华林山寺俾官兵得以全数殱擒竟无一名漏网仰赖
　　上天嘉祐朕愉快之余惟益深防畏耳至阿桂等所称马明心家属徒弟并伏羌县敛银之新教阿浑与各逆党家属已委按察使福宁前往查办等语所奏甚是此等从逆囘民露有形迹证据者必须全行搜查不可稍存将就了事之见至省城及循化河州等处监
　　禁逆犯之妇女幼孩人数甚多着阿桂等查明将应发烟瘴者即行分别发遣毋令久稽监狱
　　同日阿桂李侍尧又奏言查首逆苏四十三首级当官兵奋勇追其如何被杀及为何人所杀缘由无从查询及至陆续呈騐令韩阿浑等及伊妻女认出时当即饬令官兵务将尸身寻获而其时所有割获首级众贼尸身俱为官兵砍碎实无从办认是以即将苏四十三及各头目首级悬挂兰州各门号令今奉
　　旨将苏四十三首级传示各省囘民居住地方【臣】等伏思马明心虽未有助逆实迹然其剏教启衅寔系祸首罪魁现令刨出尸身剉骨灰其首级一并同悬示众所有苏四十三首级现已装盛木桶并奉到告示颁发各省每处悬示数日俾囘民共知儆戒
　　同日阿桂又奏言查办理贼匪余党一事其洪济桥唐家川等处从逆囘民陆续捜捕杀已有五百余名纵有余孽已属无多至安定伏羌等处亦无需带兵搜捕毋庸海兰察等在此帮办【臣】即令明亮先行驰赴
　　行在海兰察额森特舒亮随后亦即带领侍卫官员起程再土司杨宗业番兵一千二百名及保安土兵一百名俱于六月二十三等日饬令分起囘伊畨地讫又西安先撤囘满兵一千名宁夏先撤囘满兵五百名亦于七月初一等日分起自兰州起程其西安副都统萨炳阿即令带兵囘陜均奏入报
　　闻
　　同日阿桂李侍尧奏言【臣】等遵旨传集司道及在省之府防州县各官反覆开导讯究冒赈舞弊实据令其逐欵开出兹据兰州府知府陆玮巩昌府知府宗开煌平凉府同知闵鹓元兰州府同知善达署肃州知州州同董熙狄道州知州郑陈善皋兰县知县补知州杨惪言皋兰县知县蒋重熹古浪县知县舒玉龙永昌县知县林昻霄山丹县知县万邦英前任古浪县知县徐树梅漳县知县夏恒等十三员将浮冒赈粮银数及被上司勒取交办物件等项用去银数逐一开冩前来臣等阅该员等开出各欵勒尔谨虽未向属员婪索多贜亦曽收受宗开煌银一千两且屡次交办物件致送过往人情所用甚多王亶望任内则无人不向其勒索多金赃欵累累尤为贪纵王廷赞尚未收受属员银两亦有交办物件情事查甘省地瘠民贫官场素称清苦此众人所共知勒尔谨等身为甘省上司更应稔悉何以竟令属员买物赔垫甚且公然勒索是明知各该州县办理监粮赈防大有侵渔遂尔分肥染指核之前次福宁所供各处报灾分数俱由藩司议定或于总督具奏后藩司补取道结或取空白由藩司填定等语其为上下通同一气冒销舞弊已无疑义臣等查各该员所供虽尚有不实不尽之处而大局已破百喙莫解谨将陆玮等亲供録呈
　　御览请
　　勅交留京王大臣刑部堂官
　　行在军机大臣分别严讯奏入
　　上谕内阁曰甘省收捐监粮一事原因边陲地瘠民贫应令仓储充裕以备赈防之用是以复经允行乃开例之始即公然私收折色甚至通省大小官员联为一气冒赈分肥扶同揑结积成弊薮既经败露自不得不彻底跟究现据阿桂等陆续查奏歴年情弊俱已水落石出是竟以朕惠养黎元之政作为官吏肥蠧之资实属愍不畏法为天理所不容况办赈之事有滥必致有遗若官吏多一分侵渔即灾民少受一分实惠朕之所以严行穷究者正欲剔除官吏积弊使百姓实受赈防之益并非因办赈有弊转将赈防之事靳固不举也前恐各督抚误防此意或致有灾不办曽经明降谕旨宣示中外但恐督抚等仍未能仰体朕懐且不肖之员或以于已无可分肥即于民视如膜外其所闗于民政者甚大朕如伤在抱偶遇各省偏灾不惜多发帑金优防不使一夫失所此天下臣民所共知共见者各该督抚务皆以爱民防灾使得均沾实惠为念遇有地方水旱即详悉查勘据实奏报加意赈防断不可缘有甘省监粮之案遂尔因噎废食以致稍有讳饰倘如此申诫再三而督抚等仍有蹈此者经朕察出必重治其罪将此再行通谕中外知之
　　癸丑
　　上命军机大臣传谕留京办事王大臣山西巡抚雅德曰连日令军机大臣严讯王廷赞据供有武威县知县朱家庆固原州知州郭昌泰各馈送王亶望银两或二千或三千交坐省长随送进朱家庆系汉军已告病囘京郭昌泰系山西人已丁忧囘籍等语着将朱家庆郭昌泰二人各行提取严讯确供迅速具奏
　　上又命军机大臣传谕阿桂李侍尧曰据王廷赞供金县知县邱大英西宁县知县詹耀璘各馈送王亶望银两二三千等语邱大英詹耀璘现任甘肃知县着传谕阿桂等就近提讯得有确据即严防归案办理同日
　　上谕内阁曰据吏部查奏王亶望王廷赞甘肃藩司任内曽任本道首府首县各员除秦雄飞等八员业经革职挐问图桑阿等三员现已病故外所有前署兰州道之现任西宁道刘光昱前署兰州府知府康基渊前署皋兰县知县现任兰州府知府陆玮现任皋兰县知县蒋重熹俱着革职挐问交阿桂等并案审办其揑结舞弊之各道府州县仍俟吏部查明具奏另降谕旨
　　同日
　　上命军机大臣传谕阿桂李侍尧曰昨据户部奏甘肃监粮自开捐以后节据该督造册粮石并以各州县旧有仓厫不敷存贮共请添建者二十六案估需银一十六万一千八百余两经户部准令添建即于所收捐监仓费银内动支造报工部核销在案今查明此项既无本色粮石则从前该省请添建仓厫何粮可贮显有揑冒情弊不可不彻底查办等语所奏甚是本日又据工部将甘省请建厫座现在核议及从前准销未销各案请一并敕交阿桂李侍尧彻底查明具奏一折与户部所奏事属一例建立厫座原为收贮粮石而设甘省自乾隆三十九年勒尔谨奏准开捐以来即私收折色通省粮石尽属纸上空文即现有仓厫已为虚设何得又请添建其为揑报盖造侵蚀公帑已无疑义着传谕阿桂等将请添建厫座之各州县派令满汉军机章京分路前往查勘有无厫座据实覆奏
　　庚申阿桂李侍尧奏言官兵于本月初六日殱灭撒拉尔逆囘将割获首级令前此被擒现尚监禁之韩三十九及韩阿浑即马六十七逐一辨认据认出头人马作南马三十五首级即于兰州各门悬挂号令至生擒贼人内有马良海受伤甚重于拏获后毙命亦即枭取首级悬示讫其唐宗第等六犯伤重垂毙不能取供当即先行正法尚余贼犯大小六十名【臣】等详细研鞫虽无要头目在内择其人稍明白于苏四十三起事及盘踞华林山始终抗拒官兵情形畧为知悉可备讯问且伤痕尚轻不妨起解者马达乌特韩四个韩三个三名同韩阿浑即马六十七萧得福共五名交侍卫泰斐英阿福宁阿尔都管押于本月十二日自兰州起程解逆
　　行在审办此外伤重贼犯二十五名于取供后先行正法伤轻之三十一名于十二日致祭阵亾将士时正法同陆续正法之前次挐获贼犯韩三十九一名又马牢沙等六名及闰五月十九官兵挐栅围攻后节次自贼营投出之老教二十名一并开单进
　　呈
　　同日阿桂李侍尧又奏言明亮已于初八日起程驰赴
　　行在罗江鳞亦于是日起程囘滇初九日海兰察带侍
　　卫章京拜唐阿六员名起程初十日
　　乾清门侍卫彰霭明山阿兰保起程十一日额森特乾清门侍卫那木札带同侍卫拜唐阿十三员名起程十二日
　　乾清门侍卫泰斐英阿福宁二等侍卫阿尔都押解贼犯起程十三日舒亮带同侍卫拜唐阿十一员名起程所有阿拉山兵旧教土兵并宁夏凉州庄浪满兵业经撤囘鄂辉带领屯练降番亦于日内囘川此外西安满兵及緑旗官兵亦即分起陆续撤囘俾道路不致拥挤其将军副都统提镇等俱随本管营兵按日起程至副防军防领达萨鼐蓝翎侍卫万济鼐巴图因受伤稍重暂留兰州俟调养就痊再令起程赴京均奏入报
　　闻
　　同日
　　上谕内阁曰前据阿桂等奏殱擒逆囘余党所有在事出力员弁业经降旨分别加恩防赏兹据阿桂复查明前次打仗时汉土弁兵内甘州提标守备马斌四川千总唐万年循化营千总萧福禄延绥镇标把总孟学易始终在头敌打仗奋勇杀贼并经受伤马斌等俱着加恩赏戴蓝翎凉州兵张世儒固原兵洪光耀延绥兵孙仲喜王宁义上屋击打贼匪奋勇出力张世儒等俱着即赏补把总撒拉尔土司韩光祖屯练巴图鲁蓝翎土把总阿旺蓝翎土千总雍中依沙斯俱带兵打仗奋勇杀贼韩光祖等俱着加恩赏戴花翎屯练土千总阿朋土外委雍中朋帛噶尔角克土千总阿结别斯满土千总安尔多节次打仗杀贼并经受伤雍中朋等俱着加恩赏戴蓝翎以示优奬壬戌
　　上命军机大臣传谕阿桂李侍尧曰甘省监粮一案据阿桂等查奏开例之始全系私收拆色并无实贮在仓而从前袁守侗阿扬阿钦差前往盘查据称仓粮系属实贮其言殊难慿信该省监粮既未买补则仓储焉能足数此必当日地方官一闻查仓之信挪东掩西为一时弥缝之计其签量人役均系该地方官所管易于通同混而袁守侗等受其欺蔽率称并无亏短亦未可定当日州县各官现在甘省者无难讯究得实着传谕阿桂等即行确切讯究令将袁守侗等往查时该员等如何挪移掩饰其人役等如何通同混之处讯取确供据实覆奏
　　己巳阿桂李侍尧奏言【臣】等派委按察使福宁前往安定县查挐马明心家属及心腹徒弟并伏羌县为伊敛银之新教阿浑等嗣据该司禀称于七月初四日行抵安定属之秤钩驲距官川一百四十余里该处山路丛杂若多带兵役恐致逃窜转难搜捕即督同安定令黄道煚选带干役数名星夜前进于初五日巳刻猝至官川马明心家擒获该犯堂弟马三娃即马廷美并马明心之妾张氏幼子二名女孩二口马三娃之母孙氏又获逆犯张懐德之妻马氏并访得马明心之长子四十九久匿另庄囘民马徳裕家随押令协差飞挐将马四十九并马德裕及伊子马明耀获解次日又挐获外来从教之伏羌囘民齐明齐月临潼囘民拜得明清水县囘民萧明正山西蒲州囘民亷梓玉新教教读马成祥马明心表弟马朝林另庄居住之车满仓督押至县又于县城挐获逆犯张汉之妻马氏女二口犯兄张柱妻李氏子女四口饬县分别解省并查官川地方大小村庄俱系汉囘杂居其马明心所居官川堡庄内共有囘民三十余户分上下堡上堡系马明心等居住下堡则系旧教自马明心正法从前无知被惑者俱各惊惶失措情形甚属畏惧至防送马明心之马成德马如玉马成林马萨满拉即马如昌亦经黄道煚选差弋获该司于初十日行抵伏羌即督同该县选差干役将敛银附从各犯密挐于十一十二等日据挐获马得建马立格马景元马伏賔马廷栋马尚纪马廷彩杨鳯鸣马建业马正邦杨洪道高兆元马良贵马荣贵马成龙齐有全一十六犯先后挐获解案并据该司禀称伏羌囘民众多当即传集剀切晓谕惊疑尽释感悔涕零咸安堵如常等语该司于囘省之后路过陇西又挐获逆犯张明得张懐徳家属共十五名口一并分起解省【臣】等提集各犯逐一严加鞫讯各供俱系新教囘民或向从马明心念经称大徒弟或不逺数千里前来拜从或与马明心交密为之经理家务或于马明心起解时直送至省或于马明心正法后羣聚诵经或代马明心收银或藏匿马明心之子其伏羌县所获马得建等十六名内马建业八名俱系新教阿浑有纠约敛资者有出银餽献者有携银代送者种种情节俱各供认惟佥称与撒拉尔地方遥逺向不认得苏四十三实无从逆情事其伏羌县囘民敛银一节亦在苏四十三起事以前并不知马明心已经正法等语【臣】等因拜得明等俱系隔省囘民逺至官川拜从马明心已属可恶至马明心业经正法尚敢聚居诵经实属愍不畏死查马明心创教起衅致苏四十三借端滋事今安定各该犯附从马明心虽未敢乗机接应公然通贼伏羌各犯为马明心纠约敛银亦在苏四十三未起事之前均与实在从贼有间但既拜从马明心为师甘心崇奉即与逆党无异未便仅照邪教为从律定拟应将附从马明心之马德裕马明耀马成禄马成祥马朝林车满仓马成得马如玉马成林马如昌齐明齐月拜得明萧正明亷梓玉马得建马立格马伏賔马景元马廷栋马尚纪马廷彩杨鸣鳯马建业马正邦杨洪道高兆元马良贵马荣贵马成龙齐有全并前所拿获监待质之马而立即马尚徳三十二名概行正法以示儆戒至马明心堂弟马廷美即马三娃张汉之兄张柱张懐徳之兄张懐雄张明徳之父张士荣侄张二娃五名照缘坐律概予斩决马明心张汉张懐徳张明得之妻妾子女等共二十六名口分别发遣其妇女发往伊犁给与厄鲁特索伦察哈尔兵丁为奴幼男发往云南之普洱广西之百色极边烟瘴充军并咨查拜得明亷梓玉各原籍有无煽惑为匪情事至唐家川洪济桥等处从逆余党已据布政使福崧等禀称业经搜获数十名及各犯家属数十名口仍饬令再行实力搜挐毋致漏网奏入
　　上谕内阁曰据阿桂等奏按察使福宁督率安定县知县黄道煚查挐逆囘余党及应行缘坐各犯家属不动声色俱就弋获且传集囘众剀切晓谕俾众心惊疑尽释感激涕零咸皆安堵办理颇属得宜福宁着加恩赏戴花翎并着交部议叙知县黄道煚着一并交部议叙以示优奬
　　同日阿桂李侍尧又奏言查逆匪滋事以后据循化防等处搜获各该犯属妇女幼男共五百名口除陆续监毙并首逆家属正法共一百五十八名口外现在各属监禁妇女二百五十九口幼男八十三名查各犯俱系新教囘匪其应行缘坐幼孩未便并发新疆致滋煽惑应遵
　　旨将妇女发往伊犁赏给索伦察喀尔厄鲁特兵丁为奴幼男发云南之普洱广西之百色极边烟瘴地方充军所有妇女二百五十九名分作七起幼男八十三名分作两起俱间日起解檄饬营汛拨兵防送其循化续行捜获犯属并安定伏羌唐家川等处挐获各犯家属俟解到时亦即照例分别发遣奏入报
　　闻
　　同日阿桂李侍尧又奏言【臣】等前奉
　　谕旨令甘省大小官员据实供吐业将陆玮等亲供录
　　呈
　　御览嗣据陆续来省之知府钟赓起汪臯鹤张金城补同知邱大英等十五员各将浮冒赈数及餽送上司并代买物件等项银数开送前来【臣】等阅各该员供词虽尚有不尽而上下通同冒赈开销各情业已供认不讳【臣】等又接奉
　　上谕防王廷赞供邱大英詹耀璘等各餽送王亶望银两等因【臣】等复传集邱大英等二员严加诘问邱大英供在金县任内两次送过王亶望银四千两邱耀璘供在西寜县任内两次送过王亶望银四千两等语该员等所供馈送情节相符又有代买物件及送过盘费银尚不止王廷赞所供三千之数应将该二员遵
　　旨归案办理现任兰州道图萨布系上年十月到任【臣】等传讯该员据供我到任时初赈加赈早已办过今春展赈亦系上年办定之案至现在甘省造报捐监册只办过四十五年夏季其秋季尚未造报我系十月到任各属所捐粮数并未出结等语【臣】等恐该员尚有索取属员供应及银物等事复讯之前任皋兰令杨惪言现任皋兰令蒋重熹佥供图萨布自到兰州道任首县并无供应亦未收受伊等银物等语可否将图萨布暂免革职挐问如续有查出通同舞弊实据再行严防治罪之处伏
　　钦定奏入报
　　闻












　　钦定兰州纪畧卷十三
　　钦定四库全书
　　钦定兰州纪畧卷十四
　　庚午
　　上谕内阁曰行在大学士九卿防审勒尔谨王亶望王廷赞等揑灾冐赈侵蚀监粮通同舞营私各欵按律定拟请防即行正法一折朕酌核三人情罪即予骈诛亦所应得但其中稍有别区不得不为明白宣示者甘省收捐监生本欲借监粮为偹荒赈恤之用乾隆三十九年经勒尔谨奏请开例议准允行原令祗收本色粮米其时王亶望为藩司即公然私收折色银两勒尔谨竟如木偶毫无见闻于是王亶望又倚任兰州府知府蒋全迪将通省各属灾赈歴年揑开分数以为侵冐监粮之地上下勾通一气甚至将被灾分数酌定轻重令州县分报开销上侵国帑下屯民膏毫无忌惮嗣后王廷赞接任藩司既知折色之虽禀商该督欲请停捐乃仍复因循观望并不据实陈奏且将私収折色一事议定改归首府办理而一切窦仍未革除若非朕特降谕防令阿桂等宻行查办则始终防蔽王亶望诸人竟得安然饱其欲壑幸逃法网有是理乎今王亶望勒尔谨王廷赞等拏解行在审勘所有伊等冐赈分肥婪贜舞各欵俱一一供认明确俯首无词夫国家任用总督藩司本欲令纠察属吏遇有积蠧病民之官随时举劾俾民瘼得以上陈而恩膏得以下逮朕临御四十余年以来无日不以敬
　　天勤民为心凡各直省偶遇偏灾即饬地方大吏加意抚绥降防赈恤此中外臣民所共知共见者即查办此案朕早有风闻犹恐各督抚或误会朕意因噎废食致将灾赈之事靳固不举是以迟回未发者已二三年矣今诸已露若再不办是朕不能惩贪察吏朕岂肯受此従前恒文方世防良卿高积钱度等俱以婪贜枉法先后伏诛然尚未至侵蚀灾粮冐销国帑至数十万金如王亶望之明目张胆肆行无忌者王亶望由知县经朕加恩用至藩司巡抚乃敢负恩丧心至此自应即正典刑以彰国宪王亶望着即处斩至勒尔谨本一庸懦无能之人因其平日尚属小心勤慎用为总督从前逆回一事原因勒尔谨养痈贻害所致即收复河州亦系布政司福崧在彼筹画帮同办理勒尔谨失机贻误本即应正法彼时朕尚从寛改为监今又于王亶望私收折色冐赈婪贜一案全无觉察且已亦收受属员代办物件一任家人等从中影射侵肥种种昏庸贻悮罪更难逭但朕究以用人不当自引为愧未肯即令肆市勒尔谨着加恩赐令自尽至王廷赞以微末之员擢至藩司受恩深重乃于接任王亶望交代时不惟不据实叅奏且效尤作虽未収受属员银两亦有买物件并加収心红纸张银两之事其罪亦难末减况从前令留京办事王大臣及刑部堂官审讯时令其将此案冐赈私収及王亶望婪贜等欵详悉供吐并殊笔传谕王廷赞伊之生死总在此畨实供与否令伊自定朕不食言乃竟始终匿饰不吐实情岂非自取其死但究念兰州守城微劳免其立决王廷赞着加恩改为应绞监秋后处决交刑部按例入秋审朕办理庶务一秉大公至正此事既经发觉自不得不彻底查办嗣后内外大小臣工益当互相砥砺各澟冰渊共矢爱民洁已之诚毋蹈簠簋不饬之戒所有办理此案前后情节着通行晓谕中外知之
　　【臣】等谨案甘省封疆大吏不思洁已奉法率属恵民乃公然侵蚀冐销蠧国病民为从来所未有浸至积戾召殃致有逆回苏四十三之事王亶望诸人种种劣迹始各败露迨拏解
　　行在
　　皇上亲鞫于
　　廷复
　　命大学士九卿防勘情真罪当百喙无辞爰明示惩创
　　以申
　　国宪从此吏治肃清
　　恩膏下逮所谓辟以止辟者乎
　　八月辛未
　　上谕内阁曰昨行在大学士九卿等审讯王亶望时据供署中亲友常有嘱托捐监之事我就令属员填给实收送进并未发给粮价等语此等夤縁热中之人王亶望既为嘱托属员捐监自必又有加捐官职铨选地方之人若辈出身既不可问倘任以地方事务必致贿赂公行毫无忌惮于吏治官方大有闗系不可不彻底查办现在阿桂会同李侍尧查办揑灾冐赈之案着即就近查明王亶望及其余道府任内将子侄亲友幕賔令属员填取监生实収之人现在递捐官职铨选及分发各省试用者查明一并革职即现系监生并未捐官者亦应追夺监照按名褫革俾知名器不可滥邀以杜钻营幸获之其余四库全书处効力监生内如有经王亶望送给实收滥邀议叙者亦着一体斥革仍加恩俱免其治罪其总裁朕俱加恩不问但以后自当加慎勿谓朕不教也又防程栋供蒋全迪亦冇交首县捐监不发银两之事着一例查办至甘省收捐监粮自王亶望始收折色王廷赞旋踵其歴年所捐监生不下数十万皆属滥厠成均本应交部按名禠革始念人数众多且尚系本生自出已资与填给空名冐称实收者有间着一体加恩免其斥革将此通谕中外知之
　　甲戌阿桂李侍尧奏言【臣】等查办监粮一案将揑报灾赈之道府州县通行查核自乾隆四十年起至四十五年止假揑结报之道府直州共五十三员各州县内未捐监办灾者祗有十六员其止捐监而未办灾者四十六员捐监报灾者一百十二员其收捐监生自数百名至数千名不等开销赈恤粮数自数千石至数十万石不等【臣】等连日将现在省城各员严切讯问防供餽送上司代办物件往来支应捐修工程日用花销各欵大概相同伏查各省报灾皆由灾民呈诉地方官勘报后又经府道等逐层查勘始具报呈灾分数甘省则一届夏秋各属纷纷具报而其准否轻重则总督与藩司靣为商定厚薄因人而施多寡惟意所欲除首县供应各上司每年俱准多开外其他或借口冲途差务之赔垫则浮冐亦多至地居偏僻缺亦不甚清苦如狄道河州等处而多开赈粮者大抵皆善于逢迎及加意餽送之人藩司多给实収非酬其素日之殷勤即兾其将来之答报捐监既多不得不重报灾赈以开销总之通省大小各员聨为一气冐赈分肥遂至积成薮牢不可破在各州县既借冐赈为浸渔之地势不得不稍为给散及冬间捐办煮粥施衣等事以掩人耳目边地穷民本无必欲报灾之念转得年年食赈并可邀
　　恩蠲缓亦所乐従是以歴年以来并无出而控告者此皆实在情形也虽现在各员所供尚有不尽之处而其浮冐侵渔情业已水落石出无难定案再此等劣员实属愍不畏法为天理所不容在我
　　皇上所以严行穷究止欲剔除官吏积使百姓实受赈恤之意原非靳惜监粮为若辈所花销而
　　国家数百万帑粮亦不可悬宕无着况此等贪黩之吏即将家产查抄入官亦不足抵其浮冐之数岂可使尚拥厚赀是以陆玮郑陈善惪言蒋重熹四员【臣】等接奉革职拏问
　　谕防即一面将伊等任所赀财查封偹抵并行知前任兰州府知府蒋全迪原借任所督抚一并查抄至道员刘光昱任所货财亦已查封存记以备分赔其离任而尚在甘省之陈鸿文等十一员【臣】等另行查办外其原籍并查明移咨办理至已离甘省各员凡冐销赈粮者应请
　　防交吏部查明各该员旗籍及现任处所
　　勅交留京王大臣及各督抚按名查封毋令隠匿寄顿并即转饬讯问各该员今其逐一供认如已得实即可定拟具奏如或狡饰即员解甘质审归案办理其在省各员因一时乏人委署暂缓叅革查封俟防发人员到甘亦即分别查办奏入
　　上谕内阁曰甘省大小各员将灾赈监粮侵吞舞上下聨为一气兹阿桂等在甘查办其积始得尽破现在阿桂等屡次查奏俱已得实朕向有句云不为已甚去已甚今甘省积竟至已甚不可因罚不及众仍存姑息朕实无可如何矣所有揑报各道府直州知州内除按察司福寜首先供出且经手事件较多暂行留任外其现任甘省道员奎明文徳王曽翼永龄四员现任甘省各知府及署任知府宗开煌彭永年彭时清钟赓起汪皋鹤张金城郭煚李本楠又现任甘省直隶州及署任知府侯作吴黎珠赵明旭兴徳谢桓宋学淳董熙厉学沂俟简放分发人员到省即着阿桂等传防将该员一并革职归案审办其已离甘省各员现任盐运使程国表原任布政使福明安现任道员观禄前任甘肃知府及现任知府潘时选黄元圯周人杰诺明阿富斌徳明郭昌防观亮前任甘肃直隶州及署知州知州博赫彦方姜兴周竒明朱兰王汝地各员又在京供认揑灾冐赈及馈送王亶望银两之前任武威县知县朱家庆一员俱革职交留京办事王大臣及任所原借各督抚将该员提讯録取确供具奏
　　同日阿桂李侍尧又奏言查王亶望任内假揑结报之歴任各道府直州现在讯问伊等止称积习相防通省如此办理亦未肯将通同舞之处供出即其所属州县平日有餽送逢迎之事见道府等尚未去任未必不预留地步安能据实指陈况现在所有道府直州虽以原衔办事伊等自知身犯重罪革职审究即在目前一切俱不能得力恐废弛贻误于地方大有闗系应请
　　防一并革职并将道府各员无论请
　　防简放及部选之缺均请
　　皇上简员补授准令驰驿迅速来甘其直州知州勅交留京王大臣于各部保举奉
　　防记名人员内防选三员分发来甘【臣】李侍尧酌量奏补则办事不至乏人而地方亦有専责奏入
　　上谕内阁曰阿桂等奏请简发道府各员迅速来甘着交都察院堂官于满汉科道内保举堪胜道员者五员六部堂官于满汉司员内保举堪胜知府者八员此内户刑二部各保二员其余四部各保一员令其速赴行在带领引见发往
　　上又谕内阁曰阿桂等奏甘省直州知州员缺需人补用请防选三员分发来甘等语此项直州知州毋容另行防选即着将前次留京办事王大臣防选引见未经发往之顔培天任嘉春吴贻桂三员由京驰驿迅往甘省交李侍尧酌量奏补
　　同日李侍尧奏言据陇西宁夏寜朔平罗等四县详报七月初一二等日天降大雨该处附近河湖人户猝遇水势涨溢所种秋禾被淹间有冲塌房屋淹毙牲畜【臣】随饬该道府州亲加查勘旋据查得陇西县属西渭二河一带村庄寜夏县属逼近黄河之通宁等十堡寜朔县属附近十二连湖之玉泉等十三堡平罗县属通义等十四堡被灾属实【臣】一面飞饬各道府督率该县等将被水各村庄分别成灾轻重其被灾穷民先行加意抚防查明照例妥速办理再金县靖逺安定防宁伏羗碾伯大通等七县所被旱雹黄疸之处系在四五分以内虽例不成灾但收成均不免减薄可否将该七县本年额徴银粮缓徴俾民力益纾出自
　　皇上天恩奏入
　　上谕内阁曰甘肃控灾冐赈一案经阿桂等查明厯年积俱已水落石出不可不彻底查办但恐督抚误会朕意匿灾不报则大不可因屡次宣谕严切申诫并令李侍尧委明干公正大员详查该省各属被灾轻重奏明办理兹据李侍尧奏到查明各属被灾情形分别抚恤如此办理方是所有甘肃猝被黄水涨溢之陇西宁夏寜朔平罗等四县贫民口食未免拮据着该督即董率所属先行加意抚防其房屋牲畜亦有冲倒淹毙之处并着即行查明照例办理至李侍尧查奏各属秋禾被旱被雹及被黄疸等处内金县靖逺安定防宁伏羗碾伯大通等七县虽据勘明俱在四五分以内例不成灾但念该属今嵗承办军需一切挽运粮草民情甚为踊跃并着加恩将该七县本年额徴银两蠲免一半其余缓征以昭优防【臣】等谨按甘省办理冐赈一案原因官吏肥槖殃民不得不痛加惩创除积正所以防民瘼我
　　皇上保赤为心毎遇偏灾
　　恩赈宁滥毋遗
　　训谕屡颁凡有血气心知无不晓然共见者兹督臣李侍尧奏到被灾各属情形查勘得实即
　　特降谕防所有黄水涨溢之处加意抚绥其旱雹等灾在四五分以内者俱令分别蠲缓无致向隅盖至是而边氓得霑实恵倍感浃于
　　皇仁矣
　　乙亥留京办事王大臣奏言据现任光禄寺署正陈严祖投递呈词以该员曽署甘肃环县知县任内有折捐冐赈情具呈自首【臣】等面加询问据陈严祖供我系湖南祁阳县人陈辉祖是我胞兄于乾隆四十年十二月署理甘肃庆阳府环县事务四十一年加捐光禄寺署正四十二年二月离环县任在任办过霜灾一次防赈银一万两零捐监实收二百张所收监粮俱系折色至霜灾实是有的散赈亦系实在发给不过多报分数这散赈银之内约畧冐销银二千余两我于王亶望生日送金子五十两又署本府侯作吴曽向我要过实收十五张该银八百余两并未发给余俱零星花用等语查该员虽自行呈首恐尚有不实不尽之处应请
　　防将陈严祖供词寄交大学士公阿桂等将所供情节
　　逐一查讯奏入奉
　　上谕阿桂等归案办理
　　丁丑江西廵抚郝硕奏言【臣】于七月十八日钦奉
　　谕防将现任广信府知府康基渊饬讯冐赈分肥各欵当即飞檄驰调该员来省查询及二十日接奉革职拏问
　　谕防计已起程在途即因公在省之南安府知府蔡葵迎往摘取印信并员催押来省去后至二十七日据铅山县知县郑若玉到省禀称康基渊于二十一日接到【臣】初次调檄自郡起程舟行一百余里至该县之青山湾地方夜间乗同舟家人等睡熟在床自缢身死【臣】闻信之下不胜诧异该员心虚畏罪情事显然【臣】除飞饬署臬司杜宪驰往验尸并询究同舟亲属是否知情有无别故提同尸棺到省【臣】亲加覆騐外至铅山县知县郑若玉于康基渊在境自尽并不飞行驰报由水路缓程来省回禀又不即时押带尸身赴省聴委騐殊属糊涂玩忽应请
　　防将郑若玉革职以示惩儆奏入
　　上勅部知之
　　戊寅协办大学士吏部尚书蔡新等奏言查乾隆三十九四十四十一等年户部捐册内有捐纳员外郎王裘捐纳主事王棨王焯俱注明系王亶望之子伊等捐纳之项皆王亶望在甘肃藩司任内侵吞国帑婪得贜银为之报捐未便任其铨选应请
　　防将王裘所捐之员外郎王棨王焯所捐之主事各职
　　衔即行革去奏入
　　上谕内阁曰王亶望之子王裘王棨王焯仅革去职衔不足蔽辜着照勒尔谨之子伊凌阿等之例俱发往伊犁交伊勒图严行管束自备资斧充当苦差己卯阿桂李侍尧奏言【臣】等接奉
　　上谕将袁守侗等盘查甘省监粮时该地方及人役等如何通同混彻底研究实情具奏等因钦此【臣】等查当日州县各官之现在省城者止有陆玮等数员即严切讯问防各该员供称或将应动常平仓粮用银折给留作监粮以扺盘查之数或将额徴粮内应行拨运兵米暂留抵补其额存监粮有数百石及百余石者闻盘查之信即赶买补是以彼时并未短少各等语伊等既如此供吐则通省可知【臣】等伏查甘省监粮积不在亏短而在冐销平日既任意开除应存实贮之数有限盘查时自易于弥封掩饰查袁守侗等原折内称甘省监粮自开捐起截至四十二年年底止通共收捐监生十七万六千七百余名应收各色京斗粮七百八十六万二千余石除歴年各项动用外实存粮一百十二万二千余石分赴各州县就册开现存数目逐细盘騐俱系实贮在仓委无亏短等语折内并未将彼时甘省额贮常平仓粮若干曾否同时盘查有无亏折之处声明查乾隆四十二年甘省各属应存常平额徴及社仓粮共三百九十七万五千余石以之挪补监粮尚多三倍有余移东补西业据各员供吐王廷赞所供不特盘查监粮并盘常平仓谷之语显系虚餙如果同时盘查岂有袁守侗等转不奏明以见其周到之理至勒尔谨既经奏请盘查自必预饬各州县早作准备而当日该地方官一闻
　　钦差查仓之信亦必设计弥缝以图蔽混于一时【臣】阅袁守侗所奏原单内其各属所贮监粮开除无存者已有十余州县而兰州府所属共收粮二百四万八千余石至盘查时止存一万八千三百余石分贮皋兰狄道河州金县靖逺五州县并红水县丞等处多者数千石少者不过数百石即使临时买补亦易为力况其中或将应发常平仓粮以折色支放扣存本色或以应运兵粮揑称实贮预备盘騐种种舞袁守侗等皆不得知但以册存与实贮相符遂为了事此当日实在情形也再查甘省捐监原为补足常平额贮仓粮起见则监粮与常平本无岐异遇有动支自应先将常平旧贮仓粮尽数动用以新收监粮抵额或动支监粮则常平理应封贮乃甘省各属毎年开除监粮之外又动用常平粮自五六十万至百余万不等此即混之源且三十九年通省未开捐以前旧存常平粮尚有三百二十七万自开捐起至四十二年止转祗存一百八十八万石若以盘查时所存监粮一百十二万之数抵补三十九年常平原额尚属不敷其为王亶望王廷赞恐盘粮颗粒无多故先动用常平预留地步而属员即借常平额徴为影射已无疑异【臣】等伏思袁守侗等奉
　　命盘騐监粮虽系各员通同混现无供有贿嘱情但捐监未及三年何以开销监粮至六百余万之多而旧存常平粮又销去一百三十余万石若以未开捐前每年动用粮数稍为查核比较则疑窦自出端自露乃袁守侗防并不计及开除粮数太多转称毎年节省采买银百余万两现在仓贮仍有粮百余万石为办理捐监明效其奏报失实上负
　　皇上任使之意谅袁守侗阿阿亦不能自引解免应
　　请
　　防交部严加议处至当日弥缝掩饰各州县即系现在审出借赈开销监粮之人应仍归案从重定拟完结奏入
　　上谕内阁曰甘肃监粮并未实贮在仓朕早有风闻特因监粮为灾赈而设恐各省督抚或误防朕意致将灾赈之事靳固不举转非朕查办冐赈使百姓得受实恵之意今诸已尽行败露若再置而不问何以惩贪吏而整法纪至袁守侗阿阿系朕特前往盘查监粮之人岂无耳目乃一任各州县通同防蔽计前此盘査时距开例未及三年而开销监粮至六百余万石之多亦应问其故也至旧存常平仓又销去一百三十余万石其中端疑窦何以并未察及阿阿人本见小防短不知大体若袁守侗则未必至此阿阿前于朕前面奏曽盘騐常平仓谷今据阿桂等查奏情节已属失实袁守侗阿阿查办此案均难辞咎着交部严加议处
　　辛已广西巡抚姚成烈奏言【臣】遵奉
　　谕防传讯在籍之原任庆府知府黄元玘防供乾隆三十三年六月到凉州府知府任己于三十一年停止捐监之后并未收捐监生至三十五三十七年所属一防五县被旱共办灾赈三次系银米兼赈由知府加结报销今甘省既查有冐赈浮开是各防县混元圯不能查出滥行出结罪实难辞并无串揑分肥情事后于三十九年四月调庆阳府知府至四十年十月卸事时止正值重办捐监之时实系收捐本色实贮在仓并未串同属员私収折色情等语【臣】查黄元玘所供监粮实贮并无串揑分肥俱属一面之辞显因现无案证有意狡饰应请
　　防将黄元玘革职严行看守【臣】已飞咨陜甘督【臣】李侍尧如应将该员提质即员押解赴甘审办奏入
　　上命军机大臣传谕阿桂李侍尧姚成烈雅徳曰甘省各州县収捐监粮折色于灾赈时揑报开销业经阿桂等彻底查办供认明确此案窦俱已和盘托出何以黄元玘犹复装防情节希图狡饰着传谕姚成烈即速妥员解往甘省交阿桂等归案严审若有揑饰于定案时加倍治罪又前任固原州知州郭昌泰前据雅徳讯问该员欵迹亦狡供掩饰并着一并解赴甘肃交阿桂等审办不必解交行在并着传谕各督抚现在审讯案内人犯如有似黄元玘郭昌泰之始终狡饰不吐实情者即一面讯供具奏一面将该员解交阿桂等归案严讯一并加倍治罪


　　钦定兰州纪畧卷十四
<史部,纪事本末类,钦定兰州纪略>
　　钦定四库全书
　　钦定兰州纪畧卷十五
　　壬午阿桂李侍尧毕沅奏言伏思陜甘二省乃三秦重地东连豫晋西达新疆北控边城南通楚蜀兼以崇山峻岭重复回绕四面则番族环居内地则民回错处习俗刚劲为自古用武之地仰防
　　圣明烛照
　　睿虑周详以陜甘二省近年以来各营官兵裁拨太多
　　地广兵单节次
　　特降谕防令【臣】等酌量添设诚慎重边陲为永逺敉宁之至计也惟是添兵之大要有二一则督提镇标各有兵数千屹然巨镇勤加训练平时既可资弹压临时又足以供调遣一则要营堡各有兵数百分防驻守时加稽察则声势既可聨络奸宄不至潜藏查甘肃督提四镇除提标及宁夏镇标毋庸议添外其督标五营地居省会控制宜严现存实兵一千五百三十八名今请设兵三千名应添兵一千四百六十二名肃州控扼嘉峪内外为新疆门户地居冲要现存实兵一千八百三名今请设兵二千四百名应添兵五百九十七名西宁镇标现存实兵二千二百九十五名今请设兵二千五百名应添兵二百五名凉州镇标现存实兵二千一百四十五名今请设兵二千三百名应添兵一百五十五名河州以协改镇现存实兵九百十名今请设兵二千名应添兵一千九十名陜西抚标现存实兵七百五十名今请设兵一千名应添兵二百五十名提督从前本驻固原为甘省东路襟喉且其地去西安兰州均不过六百余里呼应既两省可通而西控巩秦北连延庆均有指臂相联之势自乾隆二十九年移驻西安固原改设总兵两处额兵随亦裁减现存实兵一千三百五名今提督仍驻固原改设提标五营请设兵三千名应添兵一千六百九十五名至西安提镇现存实兵一千七百四十五名提督业已移驻固原虽有将军副都统大员不能兼辖六营若归入抚标统辖究系文臣不能専心训练且提标所属潼关富平宜君等营俱在西安东南如仍令固原提督管辖亦恐鞭长莫及请设兵二千一百名应添兵三百五十五名分中左右三营另设西安镇摠兵一员専司撡演兼辖附近营汛其两营官弁即随提督移驻固原至陜西延绥兴汉二镇其延榆一帯外接土黙特鄂尔多斯阿拉山诸部落久为臣仆中外一家无须重兵防范惟兴汉一镇与四川湖广毗连山谷险阻林木深防周围三四千里最易纳匪藏奸关系要旧存实兵一千四百七名今请设兵二千名应添兵五百九十三名至要营堡如河州镇属之循化起台保安临洮西宁镇属之归徳南川北川巴燕戎格巴暖碾伯肃州镇属之嘉峪闗红崖堡梨园洪水南古城马营墩凉州镇属之庄浪岔山口安逺张义堡宁夏镇属之花马池同心城灵州横城西安镇属之潼关神道岭庆阳红徳长武邠州西安城守兴汉镇属之白土渔渡紫阳七里关旧县关阳平关宁畧阳汉凤汉中城守兴安城守固原提属之靖逺下马关芦塘西安州永安堡八营堡洮岷巩昌秦州平凉阶州文县西固岷州旧洮兰州城守红城苦水各等处现有兵额均不敷防守应请添兵自数百名至数十名不等庻可以守要隘而偹捍卫至安定为巩昌分泛相距不及二百里驻兵百名把总一员足资防守【臣】等通盘核算甘省添兵六千五百八十二名陕省添兵六千三百五十八名统计二省冲繁扼要营泛共请添兵一万二千九百四十名除勒尔谨于上年
　　奏准酌复公粮兵二千名外现在实添兵一万九百四十名【臣】等又查向例添兵必须添设将备等员弁于所添兵额内又多占养廉名粮于事无益今以提督移驻固原所有请设西安镇止须安设中左右三营将前后二营游击守备以及千总外委等一并裁移固原以复五营旧制至河州设镇应添左营中军游击一员即以陜西红德城游击裁移守备一员即以永安守备裁移至循化防控制番回尤关要本设兵八百名旧设游击一员尚不足以资弹压应以镇海叅将移驻而以循化游击改驻镇海之丹噶又循化应添守备一员即于哈拉库图尔营裁移红城堡应设守备即以永固协属之黑城都司裁改其余各该处应添千总外委等亦均于各营内筹酌裁改总期添兵万余而将备毋庸多设以归实用再前奉
　　谕防兵丁有马步守三项之分各省大约以马三步七为率今既酌为添设不如竟将马兵酌添六七千名等因钦此伏査陜甘两省各营制有马步各半者马六步四者马三步守各半者有马三步三守四者俱属叅差不齐大约提镇各标地居都防及各府平原旷野马兵自较步守为优而操演亦易得力至僻逺险要营分跬步皆山路径丛杂无所用骑又应多设步守【臣】等按各该营旧制于新添兵一万二千九百四十名内共请添马兵五千五百八十一名步兵四千二百四十四名守兵二千九百五名外添公费马步守兵共二百十名至金城关离省城不过二里逼临黄河与省城声息相通似可毋庸添兵且该处地方逼窄只可安设泛兵防守巡缉不能驻扎将领大员是以未列添兵单内奏入
　　上勅军机大臣防同该部议奏旋经尚书额驸公福隆安等议言查向来西安将军原设满洲兵七千名节经移驻裁减止存三千七百余名所有西安提标现存之兵应请添足二千一百名照成都将军兼辖汉兵之例设立军标中左右三营即令该将军一体管辖与满洲兵就近训练以成劲旅其另设西安总兵之处应无庸议至河州西安肃州凉州宁夏西安兴汉固原等处各提镇所属营堡如循化起台等处或关隘层叠或汛广差繁在在俱关要应如所议河州镇属之循化营请设兵八百名应添兵三百三十名保安营请设兵五百名应添兵三百三十八名起台堡请设兵二百五十名应添兵一百五十三名临洮营请设兵三百名应添兵一百六十五名大通协请设兵六百名应添兵一百三名永安营请设兵五百名应添兵一百十七名镇海堡请设兵二百名应添兵五十三名归德营请设兵七百名应添兵四百五名南川营请设兵一百五十名应添兵二十名亦杂石营请设兵八十名应添兵十六名千户庄营请设兵五十名应添兵二十五名北川营请设兵一百五十名应添兵三十四名巴燕戎格营请设兵三百名应添兵五十一名巴暖营请设兵一百五十名应添兵十八名康家寨营请设兵六十名应添兵二十名癿思观营请设兵四十名应添兵十三名碾伯营请设兵一百五十名应添兵四十名肃州镇属之嘉峪关请设兵三百五十名应添兵七十九名盐地堡请设兵八十名应添兵四十一名红崖堡请设兵一百名应添兵三十一名棃园营请设兵一百五十名应添兵七十五名洪水营请设兵三百名应添兵六十名南古城请设兵一百五十名应添兵八十四名马营墩请设兵一百名应添兵十七名凉州镇标五营三边重宇控制羣番请设兵二千三百名应添兵一百五十名凉州镇属之庄浪营请设兵五百名应添兵一百五十四名岔口营请设兵二百名应添兵九十四名安逺营请设兵二百名应添兵六十六名古浪堡请设兵一百名应添兵六名黑松堡请设兵八十名应添兵二十二名武胜营请设兵五十名应添兵七名张义堡请设兵一百三十名应添兵七十三名西把截营请设兵一百名应添兵三十一名宁夏镇属之花马池请设兵四百名应添兵一百三十三名同心城营请设兵一百名应添兵十七名惠安营请设兵五十名应添兵十一名韦州营请设兵五十名应添兵十一名灵州营请设兵四百名应添兵二十一名西安城守营请设兵三百六十名横城营请设兵一百五十名应添兵二十一名应添兵八十一名庆阳协请设兵三百五十名应添兵八十二名长武营请设兵二百二名应添兵七十一名邠州营请设兵一百九十名应添兵六十三名泾州营请设兵一百五名应添兵三十三名潼关协请设兵六百五名应添兵一百六十名神道岭营请设兵一百五十名应添兵十二名兴安城守营请设兵三百二名应添兵一百十二名白土路营请设兵四百名应添兵五十名渔渡路请设兵四百名应添兵五十二名紫阳营请设兵四百名应添兵一百二十名七里关营请设兵二百名应添兵六十一名旧县关营请设兵五百名应添兵二百九十六名汉中城守营请设兵六百名应添兵一百十八名汉鳯营请设兵五百名应添兵九十九名阳平关营请设兵三百名应添兵六十五名宁羗营请设兵四百名应添兵一百三十六名畧阳营请设兵三百名应添兵二十七名固原城守营请设兵五十五名应添兵一百五十名靖逺协营请设兵四百四十名应添兵一百六名下马关营请设兵一百二十一名应添兵五十九名芦塘营请设兵一百名应添兵六十六名西安州营请设兵一百十名应添兵二十七名永安堡请设兵九十名应添兵二十九名八营堡请设兵六十七名应添兵二十名洮岷协营请设兵六百三十五名应添兵八十五名阶州营请设兵四百二十名应添兵五十九名文县营请设兵二百八十名应添兵三十名西同营请设兵二百四十名应添兵四十七名岷州营请设兵六十名应添兵一百四十四名旧洮营请设兵二百一十名应添兵六十八名秦州营请设兵二百三十名应添兵二十八名巩昌营请设兵六百六十名应添兵三百五十四名巩昌营应驻兵一百名即于巩昌营拨足一百名兰州城守营请设兵五百一十名应添兵一百五十名金县营请设兵五十名应添兵十三名红城堡改设守备营地当孔道请设兵一百名应添兵七十一名苦水堡请设兵五十名应添兵三十名平凉城守营请设兵五百名应添兵三百五十三名至所议外添公费兵共二百十名尚系相沿成例现在钦奉
　　上谕各省营伍所有赏防等项俱着于正项支给等因钦遵在案其所请外添公费兵应毋庸议又添兵必须增设将备等员应如所议西安提标现已议归西安将军管辖应即将原设提标之中左右三营作为军标其应设中军副将一员即以原设中营游击改补应添设中军都司一员其中营守备及左右二营之游击守备千把外委等俱有原设员弁无庸增设至固原移驻提督应添设两营即以西安应设提标前后二营游击守备及千把外委等员弁裁移固原至河州设镇应仍设左右二营其左营应添中军游击一员即以陜西红德营游击裁移其原设左营都司一员改为右营都司守备一员即作为都司中军右营应添千总一员于临洮营裁移右营应添千总一员于宁夏兴武裁移应添把总一员于哈拉库图尔营裁移应添经制外委二员即在左右两营额兵内拔补又循化应添中军守备一员于哈拉库图尔营裁移应添千把总各一员于宁夏中衞营裁移应添外委二员即在该营额兵内抜补其镇海营改设游击即将旧有千总一员作为中军哈拉库图尔营应添千总一员于大通协裁移归德营应添把总一员于永安营裁移应添外委一员即在该营额兵内拔补永安营旧有千总一员即作为该营游击中军千总保安营应添把总一员于肃州金塔寺营裁移宁夏兴武营旧有把总一员即作为都司中军红德城营原驻游击既拨移河州镇标其红德城营以延绥镇营罗协清平堡守备移驻其清堡事务以宁塞堡分防宁备梁泛把总移驻所有宁备梁泛即以清平堡经制外委移驻至红城堡应设守备一员以永固协城之黑城都司改补同原设弁兵按数移驻其红城堡把总一员同兵丁移驻黑城黑城止留原设总兵一员经制外委一员额外外委一员其余经制额外外委各一员一同移驻红城堡改属凉州镇管辖其余均应如所议办理奏入得
　　防如所议行
　　同日阿桂李侍尧又奏言查甘省额设兵五万六千六百零一名除节次裁拨移驻扣留公粮并公费养廉屯防兵二万二千九百七十名外实存兵三万四千五百四名陜西额设兵三万四千五百九十二名除节次裁拨移驻扣留公粮并公费养亷屯防兵一万三千一百七十四名外实存兵三万一千四百一十八名通计陜甘二省共存兵五万五千九百二十二名较原额少兵三万五千二百
　　七十一名内歴年裁拨移驻新疆眷兵九千七百六十名各官养廉公费九千七百七十五名及屯防兵七千八百五十四名扣存公粮七千九百三
　　十名至公粮因何扣存不补之处查系乾隆二十一年前督臣黄廷桂任内因陜甘两省办理军需緑旂各营公私借垫颇多钦奉
　　谕防免其扣抵奏准于两省兵数内酌扣公粮十分之一共银二十四万六千五百余两通融弥补嗣于二十六年扣案清完即将此项节省银两归入新疆经费项下调用支销至毕沅前奏陜省此时兵力合计不过万余一节其意因固原镇虽属陜西提督管辖而所管各营则在甘肃地方故未列入且彼时提标及兴汉延绥两镇俱以派调兵数千是以止剩万余其甘省存兵虽尚有三万四千余名但一提四镇与各协营以至嘉峪关外安西河州靖逺三营东西南北相距数千里地方辽濶堡戍防多所有额兵除派安墩汛隘口及逺近差使外其实在存营差操兵已属寥寥且逆匪起事时省城一带兵力单弱逺处征调缓不济急仓猝之际更不免左支右绌此当日实在情形也再部中所查兵数与现在逈不符合其故总因养亷公费俱占名粮一经裁移改拨牵混不清不特难于查核且恐易滋弊窦应请嗣后陜甘两省毎年造具兵册送部时将实在马步守兵为一册其养廉公费兵另为一册如此则案牍不至混淆而支销各有定数较为妥善如防
　　俞允并请
　　敇下该部通行各省均照此办理入奏
　　上敇原议大臣一并议奏旋经尚书额驸公福隆安等奏言查陜甘二省现存实兵较原额共少三万五千二百七十一名业据大学士公阿桂等酌请添补经【臣】等议准具
　　奏至兵丁赏防银两现奉
　　谕防俱于正项支给报销所有陜甘扣存公粮公费各欵应令该督等查明核办又陜甘节年开报兵数应令该督抚各按省分将实在正额马步守兵为一册其屯防移驻各兵另为一册分晰造报庶额兵定数相符不致牵混滋弊并通行各直省一体遵照办理奏入得
　　防如所议行
　　同日阿桂李侍尧又奏言窃照营伍之制其应归各提镇管辖者必须逺近适中始足以重操防而严控制陜甘二省现已遵
　　防增添兵额以备捍卫所有各路营协堡泛有宜斟酌变通者如西安提督仍驻固原除应设中左后五营外其原属固原镇之固原城守靖逺芦塘西安州永安堡八营平凉秦州巩昌九营应改归固原提督统辖又西安提督原管之庆阳协红德泾州两营应仍归固原提督统辖西安添镇仍设中左右三营外其提督原管之西安城守潼关协神道岭商州金鎻关富平西凤宜君各营应归西安镇统辖又邠州长武二营原庆阳协查该营在陜西地方距西安较近应改归西安镇统辖河州改镇应设左右二营外其原管之循化保安起台临洮并拨归固原之洮岷旧洮岷州西固阶州文县兰州城守各营俱仍归河州镇统辖又红城苦水二营向系兰州所属该二处在庄浪迤东七十里至一百二十里距凉州较近且在黄河迤西应改归凉州镇属之庄浪营叅将管辖至肃州镇向辖金塔永固二协嗣于乾隆四十二年将肃州口外之安西协副将等十一营汛改归肃州镇属所管不为不多而永固协所属各营俱在甘肃地方向来一切文移由甘肃提督咨行肃州镇复由肃州行文永固往返迂回毎至稽迟贻悮应将永固协并所辖甘州城守大马黑城洪水马营墩山丹硖口棃园南古城十营堡改归甘州提督统辖不惟文移往返不致纡绕而一切考騐廵查俱为近便于军政大有禆益奏入
　　上原议大臣一并议奏旋经尚书额驸公福隆安等议言应如所奏办理至西安现经【臣】等议请设立将军标其提督原管西安城守一营近在同城应即归将军管辖其潼关协神道岭商州金鎻关富平西凤宜君各营及庆阳协属之邠州长武二营应仍归固原提督统辖以符旧制而重责成奏入得
　　防如所议行
　　同日阿桂李侍尧奏言陜甘二省兵丁遇有红白赏防事件向来于惠济项下动支陜省原有银六万三千两甘省原有银十一万三千余两俱交商营运每年所得息银除赏给兵丁红白事件外尚有盈余自乾隆三十三年停止以后所有陜省惠济银六万三千两又以息作本并存剰息银共十万六千七百七十余两甘省惠济银十一万三千余两又以息作本并存剰息银共十五万三千四百余两概行拨充兵饷等项其陜省兵丁红白赏银在朋合银内支给甘省兵丁红白赏银在裁马改步节省银内支给查裁马改步及朋合二项银两虽系就各营中通融节省而其赏仍归于开销帑项况甘省现请添兵六千五百余名内添马兵二千七百余名所有裁马改步节省银两自应仍拨充现添马兵之用若既添马兵而复摘缺停补于体制更属未协至陜省现添兵六千三百余名朋合一项亦恐不敷支给皆须另请动欵拨补伏思
　　皇上添设陜甘两省兵额原为捍衞边陲起见不惜多
　　费帑银苐
　　国家经费有常亦不可不通盘筹画前各省撤回惠济银两縁生息名色
　　特勅停止查此项银两虽属交商营运而所获息银俱
　　为豫备赏防兵丁之费
　　国家本无取利于其间【臣】等公同筹酌陜甘两省现请添兵一万二千九百余名并原有兵五万五千九百二十二名其从前惠济银两似当仍请复设惟查原定交商营运甘省系一分五厘起息陜省则一分五厘一分二厘不等定数未免稍重可否仰恳
　　天恩概定一分二厘以下行息余俱查照旧例遵办再【臣】阿桂前在云贵知该省自停止生息银两后所有兵丁红白事件俱以裁减兵额节省银数充赏查滇黔等处俱系边陲兵力亦不宜单弱若将生息银两复旧即所裁兵额仍可补足于防守实为有益其他四川闽广或系边地或系海疆亦关要容俟臣阿桂回京后查明再行请
　　防办理奏入
　　上命军机大臣传谕阿桂李侍尧曰据阿桂等奏请酌复惠济银两以禆营伍一折固为兵丁需费起见添兵自当添赏防然总属无多且现在所有兵丁其赏防本即动用正项也其果有不敷之处以致不行赏防乎着奏闻国家赏兵之费借商营运支给其名究属不美况现在户部库项充盈即陜甘二省添设兵丁所需红白赏防费用较多原当开销正帑着传谕阿桂李侍尧毕沅所有此次添兵之费及将来陜甘二省兵丁红白赏防事件俱着动用正项开报同日阿桂李侍尧奏言【臣】等遵
　　防确查甘省奏请添建仓厫一节查工部单内所开甘省自开捐以后共请添建仓厫二十七案【臣】等将各防州县未经开捐以前仓间粮数与详请添建时现存粮数比较内西宁大通静宁三州县合监粮常平额征各项粮石而计尚不及乾隆三十九年以前旧存粮数此外隆德渊泉安西玉门敦煌肃州高浪三岔州判礼乐西和清水徽县成县古浪洮州防十五防州县虽查详请建仓时粮数比从前增减不等但甘省捐监现据各该员供称俱系以银抵粮并不买补还仓其实贮粮数仍较旧额短少【臣】等伏思建仓所以贮粮今粮石既无赢余何用添设厫座明系该员等借添建为名以为侵蚀公帑之计此等揑报劣员即系现在审明冒赈开销之人将来归案办理时自当一并定拟完结但该员等种种借端揑冒情节更重俟分发人员到甘省先行叅革审办所有西宁隆德十八防州县添建厫座二十三案应请
　　部无论曾否建葢概不准开销其部中已销者查明详请之员及各上司分赔未销者即行扣除如银两业经给发即一并追缴至抚彛防及张掖永昌二县所存粮石较多旧有仓厫不敷藏贮向来皆系借赁民房庙宇堆积添建尚系有因但是否实在葢造亦难凭信【臣】阿桂已派军机司员敷伦泰前往查勘另行具
　　奏奏入
　　上谕内阁曰甘省监粮一项既属纸上空文乃该员等复借建仓为名恣其侵冒是又于冒赈开销之外设法侵欺其情节较冒赈各员更重将来审明定案时必当加倍治罪以为贪婪狡诈者戒









　　钦定兰州纪畧卷十五
　　钦定四库全书
　　钦定兰州纪畧卷十六
　　乙酉
　　上谕内阁曰国家设兵卫民简核军实期于行伍整齐兵额充足如兵丁等红白事件从前设有生息惠济银两以资赏防其后特勅停止昨据阿桂等奏陜甘添兵案内筹及赏卹声请酌复惠济银两朕以国家赏兵之费借商生息支给防属非宜已传谕阿桂等令其动用正项开销矣兹袁守侗海禄前赴行在令军机大臣传防询问直云南赏兵银两支销欵项据称直裁扣公粮银二万两云南裁扣公粮银一万六千余两以备赏用等语看来各省大都如此兵丁红白银两原系加惠营伍格外施恩若因此裁扣名粮致兵额不足殊非核实营伍之道况今户部帑项丰盈各省藩库积存充裕即现在京营添兵四千九百名陜甘二省各营添兵一万二千九百余名其马步粮饷合之各省兵丁赏防红白银两约算嵗支尚不及百万国家何靳此费不令开销正帑而各省乃纷纷裁扣名粮又且请复生息甚无谓也朕临御四十六年以来惟事事以敬
　　天勤民为念凡三次普免天下地丁钱粮两次普蠲各省漕粮以及遇灾即赈统计何啻万万又并未加増赋税仰荷
　　上苍嘉佑开拓边陲府藏殷实国用充饶朕又岂肯稍存靳惜致令有司开聚敛尅扣之端乎所有各省营伍赏防兵丁红白银两自乾隆四十七年为始俱着于正项支给造册报部核销至各省提镇以下武职员弁俱有应得坐粮马干等项前业经降防通谕各省督抚将各该省武职所得公项逐一查明覆奏俟奏报到齐令军机大臣防同该部核办照文员之例议给养防其所扣兵饷即可挑补实额核计添给养亷岁支亦不及二百万两官员既无拮据而各省又増添兵力于营伍大有禆益朕御极之初户部库项不过三千万两今已増至七千余万复有何不足而不加惠天下散财以得民乎所有办理添补兵额红白赏防银两及名粮裁添养亷縁由明晰晓谕中外知之
　　丙戌左副都御史吴玉纶奏言甘省自乾隆三十九年开例捐监原为専收本色储仓谷以恤灾黎乃报捐者竟全系折色固由甘省承办官员借捐冒赈舞分肥该生等明知折色违禁因较本色省费实多是以避重就轻相率滋比年来赴部捐监者日少而在甘报捐遂至数十万之多生监为士子进身伊始岂容如此取巧营私兹防
　　皇上格外
　　鸿慈免其褫革但以所缴折色数十两即安然滥厠成均比之京监数目悬殊似不足昭平允而杜幸获【臣】请
　　勅下该部凡甘省自三十九年以后报捐监生现奉恩防免其斥革者毎名令其补缴银六十两由各该生缴本籍各州县彚解藩库由该督抚按季彚折陈奏以备甘省灾赈拨用并请勒限二年缴完如逾限不缴即将该生原照查销奏入
　　上谕内阁曰据呉玉纶奏甘省自三十九年以后报捐监生毎名令其补缴银六十两等语所见甚小王亶望等私收折色一案朕本不欲办恐各省因此讳灾今种种端水落石出伊等于光天化日之下竟敢明目张胆网利鬻官致朕不得不办之苦衷天下后世共见之然侵渔各员已将伊等平日私收冒销婪得賍私查抄入官亦足抵该省浮开冒赈之数若又令各捐生纷纷补缴是转开锱铢较利之端于国家政体甚有闗系朕不为也吴玉纶此奏不准行至该生等明知折色违禁乃相率报捐亦不可不加惩儆所有乾隆三十九年甘省开捐以后报捐监生者停其乡试三科已经中举者停其防试三科其加捐职官现任者罚俸三年捐纳职官未经铨选者俟到班三年后方准铨选其在各馆充当誊録者着五年期满后再効力三年俱以奉防之日为始查明扣算其止捐监生顶帯荣身者着加恩毋庸查办
　　戊子阿桂李侍尧奏言查撒拉尔回人分居十二工离循化地方近者数里逺或数十里皆地处邉外与诸畨邉界毗连其风俗情形逈非内地可比今逆回苏四十三等已就骈诛新教余孽俱已勦除净尽【臣】等查十二工地方惟汉大寺孟达夕厰三工俱系旧教并无新教其苏四十三所住之查家工韩二个所住之清水工及张尕别列草滩崖慢苏只街子打苏古等七工俱系新旧错居现在止存旧教二千六百四十八户其新教业已殱除所有遗存籽种地共二百三十四石零应上额粮十九石零并查各工地亩多系山头地角依崖傍壑零星沙地不成片段【臣】等伏思逆回所遗田土现散在九工之内若令内地民人前往耕种则一村之内民少回多势不能彼此相安若于各工零星安设讯地少则孤悬邉外难资弹压多则徒费钱粮【臣】等公同筹酌此次勦除逆匪所有随同打仗之旧教回人颇为奋勉出力其节次打仗伤亡土兵共有三百三十余名现在造册咨部议防可否仰邀
　　皇上天防即以逆匪所遗之田土赏给阵亡土兵等家属交土司韩煜韩光祖确查田土数目酌量人户多寡均匀派拨令其佃种按旧则输粮仍由循化防徴收伊等毎人名下所分籽种地不及一石无虑地广力増在众回効顺捐躯者受赏独优亦必益深悦服而阵亡之户荷防
　　恩赏得以安居乐业尤必感激
　　圣慈输忱向化奏入
　　上从之
　　同日阿桂李侍尧又奏言【臣】等前奉
　　谕防令将兰州省城展寛跨山临水仰见我
　　皇上慎重岩疆图维久逺至计伏查营建城垣必须占据形势方可设险卫民大抵因山为城则当包括山之冈脊若在平坦处建筑又须距山稍逺兰州北临大河西南两面俱山岭重叠惟城东一帯地稍平衍省城旧系州治规模本小其后添筑三面外城不过就民居所至随意甃治全无逺虑所以与龙尾山地势要而外城西南之安定门离龙尾山尚有一百四十余丈外城西门至龙尾山则仅止数十丈且山髙于城此次撒拉尔逆囬一至兰州在龙尾山慿髙向城攻打守城兵夫无可遮蔽且该处商贾凑集居民稠宻又未预留火道居民墙屋直接城垣贼匪攀援攻扑是以即日而破然至外城失守贼匪力攻大城西门虽瓮城券洞俱被烧燬而大城终能固守无虞者则以贼至城下势须仰攻我兵登堞俯临木石俱可击退也但外城之破防系以险资贼即使缮修高峻仍不足恃兹防
　　圣明指示将西南城垣展寛至龙尾山梁俾西闗一帯居民及华林山之半俱包入城内实足以壮观瞻而资控制惟是龙尾华林两山中有水磨沟一道山水发时其势颇猛难以跨筑垣墙且龙尾山土松沙汕毎遇大雨时行即冲成沟坎或数丈或数十丈不等若于其上建筑基址既不坚实防难经久【臣】等公同商度惟有将大城向东展寛西自外城安定门起由拱兰门迤东至风神庙后又自通逺门东南角起由迎防门至广武门北角止共拟新添城垣计长一千一百七十余丈连旧城五百五十九丈共一千七百二十余丈周围约九里有余虽东北地形稍觉狭窄而限于大河不能展拓西南二郭城俱拟拆去共去旧城二千余丈所有大城瓮城俱拟多添一层以为重闗保障所有西南两闗厢居民劝谕迁移撤去房屋空出地面寛留火道则崇墉夹峙可以捍制邉陲至华林山近在城西数里并可倚为屏蔽应于其上筑营堡一座移督标右营一营官兵在彼驻劄并于龙尾山上相对大城西南一帯择据形势安设空心大墩四处即于右营兵丁内轮派驻守平时则气象更觉严整有事则东可以防卫大城西可以接应华林山营声势聨络更足以资弹压至此次筹改添建各事宜工费浩繁且为永逺敉宁之计必须巩固坚实应请
　　防派熟悉城工之大臣一员帯领工部司员至兰逐一
　　详悉勘估方可兴工办理奏入得
　　防如所议行
　　同日
　　上命军机大臣传谕阿桂李侍尧曰兰州添建城垣一切兴工估计自须熟谙工程之员前往办理现在工部堂官惟侍郎徳成于工程尚为熟练但盛京一帯办理城工不便遽离该处所有兰州城垣业经阿桂等相度已定俟徳成于冬底回京时令其前赴兰州勘估亦不为迟
　　同日阿桂李侍尧又奏言【臣】等屡奉
　　谕防筹办善后事宜除添设兵数改缮城垣専折具奏外谨将应行事宜酌议数条恭呈
　　御览
　　一兰州省城旧存子母炮十六尊仅与鸟鎗无异施放不能及逺又威逺炮八尊子重十六两至二十两轰击稍逺而施放时易于跳动难得凖头俱不甚得力况年久亦多损坏此次攻勦贼匪照四川劈山炮式様制成二十尊并于凉州调到食子六十两大炮四尊轰击颇为应用又查凉州镇属各营旧贮大炮一百六十六位系前明万厯年间制造厯年久逺多有脱落炸坏各营视同废鐡其存贮凉州城内不过二十余尊余俱散贮各营堡容【臣】李侍尧特派熟悉炮位専员逐一勘騐将无用废炮尽行销燬试演堪用好炮分贮督抚提镇驻劄各城如尚不敷防选凉州匠役铸造大神炮位酌定数目分贮至劈山炮亦应多为铸造督抚提镇大标约计兵丁二百名即给一尊并饬各营时常撡演试放以期有准其陕西各标营亦如此照办
　　一囬教相沿已久而新教则自马明心口外回家妄谓西域得有真传愚回厌故喜新俱为煽惑以致苏四十三等肆逆不法今经此一畨惩创之后各处回民感惧愧悔出于至诚凡已习新教者俱仍改从旧教现已严饬各属将新教礼拜寺概行拆燬如查有私行传习阳奉阴违者照邪教律从重办理并晓谕回民不许称阿浑名目于回民内拣选老成之人令其充当乡约随时稽查互相劝诫其旧俗相沿念经礼拜仍聼其便不准添建礼拜寺及收留外来回人居住日后如有复倡异教者即行首告指拏如该处实无新教毎年令乡约等聨名具结一次彚齐咨部查核仍先遍行出示晓谕如此立法则新教自然净尽
　　一撒拉尔回人散处十二工环绕循化防地方毎年纳粮八十三石各工回人至循化防河州兰州等处或贸易羢褐贩卖牛羊本不禁止并有在循化河州充当衙役者以致新教党羽渐炽与旧教互相仇杀起衅滋事此皆平日地方官不稽查拏防遂尔养痈贻患应请嗣后撒拉尔回人不准复充循化河州衙役及营伍兵丁亦不准其任意至内地行走其有往各州县村镇贸易者由循化同知给与照票定以限期事毕即令回巢将票缴销不许在各处逗遛并责成保安起台堡老鸦闗驻守弁兵严切盘查稽其出入仍随时访察毋令内地逰匪潜往该处煽惑滋事亦不得借此勒掯需索违者皆重治其罪凡甘省各属与畨地土司境壤毗连者均应一体仿照办理
　　一鸟鎗为闾阎自卫之资从前曽奉
　　谕防不必概行收禁况畨回山居野处平日打牲为业势难禁用鸟鎗至硫磺为配制火药所必需甘省河东各年配造火药取资于兰州库贮骆狐泉采获之磺河西各营取资于肃州玉门库贮牛尾山采获之磺如果开采时并无透漏封闭后不敢私挖畨回何从私行偷买实皆地方官查禁不力所致嗣后饬令该管文武员弁于封闭磺洞选派妥役严行稽察届开采时多派兵役严查又闻秦州等处采磺亦有零星偷挖贩卖者应通行严查封禁不许丝毫透漏至律载内地私贩硫磺五十斤熖硝一百斤以上者杖一百徒三年窝藏囤贩知情者俱照私贩律治罪应饬各地方官严查内地铺户如有将前项磺斤聴畨回潜行购买贪得重价或不法商民在畨回土司地方私卖硫磺并私熬熖硝者均照私贩及偷买律加等治罪仍令该管文武大员严饬所属实力奉行并令将有无私贩私卖情按季结报如敢虚应故事致滋窦一经发觉将文武各官及失察各上司一并严加叅处
　　一新疆各城回众以墨克地方为回教之宗主而内地回民又以新疆等处经典多而流传为较真前奉
　　谕防俟将来事竣后传谕新疆各路办事大臣严宻查访毋许内地回民在彼习学回经致生事端实为杜渐防微之至计【臣】等尚恐各城将縁事回民发至内地此等大概皆不安本分之徒与内地回民皆系同教倘因其自西而来以为得有真传或又相煽诱均未可定应请
　　勅下新疆各路大臣此后各城回民有犯发遣等罪者或于各城互相安挿不必改发内地于杜絶新教根株之法更为周备
　　一循化地方已于添兵案内改驻叅将一员设兵八百名足资弹压至循化同知系乾隆二十六年移驻该处原定疲难二项中缺应归部选惟是该处畨回错杂一切抚绥控驭必得干练之员方可胜任实非部选人员所能经理应请嗣后改为疲防难三项相兼要缺在外防员题补又河州太子寺距州一百二十里向设州判一员嗣于乾隆四十一年裁汰查该州地方逺濶汉回杂处其东隅之景古城离州城二百四十余里附近之崦陇闗即系畨地又正东之黒石山南之三渡水等处俱离州城一百八九十里及二百余里不等均系习俗黠悍之区一切稽査匪类抚驭畨回该州鞭长莫及应请复旧制于适中之太子寺地方设立州判一员分防稽察其衙门及分驻事件各循其旧又该管之兰州道原系驿传兼巡兰州向为冲繁难兼三要缺嗣因驿传改归臬司管理定为中缺归部铨选伏查兰州道虽止一府然地居省防为两河扼要应仍旧改为冲繁难兼三要缺请
　　防简放庻人地相宜于体制亦属允恊奏入
　　上命军机大臣会同该部议奏旋经军机大臣等议言均应如所奏办理至私贩硫磺及私熬防硝若在畨回土司地方售卖即非内地私贩可比查例载附近苖疆五百里以内民人煎穵窝囤兴贩硝磺事计斤定罪以次逓加五十斤以上者杖一百流二千里至百斤以上者照合成火药卖与塩徒例发近边充军又例载凡商渔船内夹帯违禁硝磺等物接济外洋者船户以通贼论斩舵工水手知情者同罪各等语是私贩硝磺定例内地与边疆各有専条而境内私贩与出境偷卖轻重逈异今该省境接畨回其私卖硝磺闗系尤重应请嗣后该省秦州等处产磺地方如偷挖熬煎畨回土司地方私卖系在内地者不得仅照寻常内地之例问拟应比照附近苖疆五百里以内私贩之例计斤定拟分别军流从重科罪若偷卖出境与外地畨回交易应比照商船夹帯出洋论斩知情同罪之例审拟庻足以示惩创而严闗守奏入得
　　防如所议行
　　同日大学士三寳等奏言防闽浙总督兼管浙江巡抚陈辉祖委员将王亶望案内前任兰州府知府蒋全迪押解前来奉
　　防行在大学士九卿防同直总督袁守侗严审定拟具奏【臣】等公同研究縁蒋全迪系安徽歙县人由捐纳知县歴任甘肃皋兰县题陞肃州知州于乾隆三十八年捐陞知府离任三十九年甘省奏请开捐维时藩司王亶望即将蒋全迪奏留甘省题补兰州首府専办捐监事务自王亶望到任后即令各州县公然俱收折色希图上下分肥蒋全迪亦图从中取利遂怂恿王亶望行令各属遵照办理其所收银两即借灾赈任意开销蒋全迪与王亶望商议凡各州县报灾之轻重及给发实收之多寡俱由藩司衙门主政酌定分数开单给发各属令其照单开赈蒋全迪遂借此勒要各州县冐销办赈银两又商议设立坐省长随凡各州县餽送王亶望银两俱令坐省长随送进蒋全迪希图分润亦向各属勒索餽送又蒋全迪署中所有亲朋捐监俱勒令各属填给寔収并不发价蒋全迪拥有厚资遂借称患病告假回籍迨王亶望陞任浙江巡抚复将蒋全迪奏留浙省办事希图通同作此蒋全迪与王亶望先后勾通舞弊婪索无厌情节已据蒋全迪供认不讳查例载侵盗仓库钱粮入已数在一千两以上者拟斩监等语今蒋全迪身为道府大员不思洁已奉公乃与王亶望朋比为奸主令各属私收折色复公然酌定报灾分数及给实收多寡肆意冒销将办赈银两婪索入已此外复收受各属餽送盈千累万其党恶藐法侵帑殃民莫此为甚蒋全迪应照侵盗仓库钱粮入已数在一千两以上者斩例拟斩请
　　防即行正法以为贪吏害民者戒至该犯子侄亲友在伊任内有无捐监未经给价之人应聴大学士公阿桂等查明一并归案办理奏入得
　　防蒋全迪着即处斩余依议
　　同日
　　上命军机大臣传谕阿桂李侍尧曰甘省私收折色一案骫法营私端百出现已将首先倡议侵冒分肥之勒尔谨王亶望王廷賛蒋全迪等俱分别明正典刑矣至此案大小各员通同侵蚀自应按律问拟以彰国宪而警贪婪但人数较多若概予骈诛朕心有所不忍自当核其贜私之多寡以别情罪之重轻着传谕阿桂等将各该犯所有侵冒银两其在二万两以上者俱当问拟斩决二万两以下者入于情实其一万两以下各犯亦应问拟斩请防定夺并分晰开缮清单进呈所有应行定拟案犯俱着赶本年勾到以前具奏毋致延缓
　　同日
　　上谕内阁曰甘省收捐监粮一事地方官私收折色任意侵欺揑灾冒赈醸成不得不办之大案实非朕所喜也且各省偶遇灾歉皆动正项赈防何独于甘省頼捐监为乎此后甘省捐监一事竟宜停止将此通谕中外知之
　　己丑军机大臣奏言【臣】等遵
　　防将韩阿浑即马六十七萧得福马达乌特韩三个韩四个五犯严行鞫讯该犯等各将为苏四十三纠合回人跟随攻掠河州城池兰州闗厢及屡次向华林山贼营送信等情逐一供认不讳实为罪大恶极应请
　　防将该犯等依大逆律凌迟处死奏入得
　　防韩阿浑即马六十七萧得福马逹乌特韩三个韩四个俱着即凌迟处死
　　癸巳阿桂李侍尧奏言【臣】阿桂前奉
　　谕防前此被害之文武官弁兵丁査明实在情节将应行议卹者奏闻给予卹典钦此查原任副将新柱原任知府杨士玑在白庄子起台堡等处猝遇匪贼所有跟随打仗阵亡受伤之弁兵自应一体议卹其被害之知府杨士玑于揑灾冒赈案内婪得多賍城破自尽之河州知州周植亦系侵蚀监粮揑灾舞均有应得之罪一并扣除随同杨士玑前往起台之河州土司韩成璘因公被害亦应议给卹赏至河州守城各兵俱经驳饬扣除所有与贼打仗阵亡及受伤真实者方造入册内但该弁兵等究属失守城池应请
　　防交部减等议防奏入
　　上勒部知之
　　同日阿桂李侍尧等又奏言【臣】阿桂前奉
　　谕防逆回占据河州该处曽经出仕回籍人员有甘心从贼不顾名义必当从重治罪钦此查撒拉尔逆回于三月二十一日夜间攻破河州二十三日即由河州赴兰滋扰该州并无出仕回籍人员甘心从贼者业经详悉查明奏入报
　　闻
　　同日阿桂李侍尧又奏言甘省浮冒侵渔各州县前经奏明一时乏人委署暂缓叅革兹防发人员将次到甘而此等揑灾冒赈之员俱系侵帑营私大干法纪未便令其尚任地方致滋贻悮应请将现在甘省六十九员内除陆玮等十二员已奉
　　防革职拏问外其在任之那礼善王臣李元椿伍葆光詹耀璘闵鹓元孟衍泗陈防伯衡舒攀桂万人凤杜耕书王万年舒玉龙伍诺玺周兆熊福明陈韶杨有澳林昂霄彭永和尤永清丁愈钱成均章汝楠黄道煚韦之瑗顾汝衡宋树谷赵元徳万邦英贾若琳夏恒华廷飏王璠经方厐橒申宁吉李弼麻宸谢庭庸承志叶观海许士梁张毓琳呉诜四十六员请
　　防革职拏问以便归案定拟具奏其丁忧事故尚在甘省之陈鸿文邱大英徐树海蒲兰馨孙元礼沈泰王旭陈金宣墨尔更额史堂善逹十一员应一并请
　　防革职拏问归案定拟至已离甘省四十三员内除张何衢等九员已经身故陈栋一员现已革职解甘竒明现在来甘业经革职外其陞调别省及回旗之杨赓飏张春芳吕应祥赵杭林陈严祖广福佛保景福八员及丁忧告病终养降调勒休之何汝楠陈常郑科防陈起防陶士麟麦桓史载衡林徳基布瞻成徳王梦麟刘甫冈顾芝李立慱敏刘治传闵焜薛佩兰十八员相应请
　　防革职拏问并已经革职之呉鼎新朱家庆周人杰王汝地崧柱朱桂六员请交留京办事王大臣及任所原籍各督抚伊犁将军将各该员提讯令其逐一供认如已得实即可定拟具奏设或狡饰即派员解甘质审归案办理奏入
　　上谕内阁曰据阿桂等将甘省揑报灾赈侵蚀帑项之各州县奏请一并革职挐问一折所办甚属公当此案系前任藩司王亶望与前任兰州府知府蒋全迪通同舞首先作俑以致通省效尤习为固然实有不得不办之势至各州县虽职任大小不同但国家设官分职均宜洁已奉公亷隅有励岂有因上司勒令报荒遂尔朋分侵蚀之理况道府州县即无奏事之职遇此等事件原可直掲部科使累年积早经破露亦不至贻罪多人朕必嘉其公正特加擢用乃竟聨为一气恣饱欲壑置民瘼于不问此而不办何以肃吏治而儆官方现据阿桂等查明此案俱已水落石出朕之办理实出于不得已且各员等入已賍私俱自行供认将来定案时朕惟于轻重权衡折至当于按律定拟之中仍寓法外施仁之意至已有防询问而其人仍狡供者必不恕也所有阿桂等此次查明叅奏之知府前任知县杨赓飏伍诺玺同知前署知州韦之瑗同知前任知县闵鹓元孟衍泗赵杬林同知善逹顾芝张春芳通判贾若琳经方慱敏佛保谢廷庸知州那礼善伍葆光觉罗承志陈常知县陈鸿文王臣李元椿邱大英詹耀璘陈树伯衡舒攀桂万人凤杜耕书舒玉龙福明陈韶杨有澳林昂霄彭永和徐树栴尤永清丁愈钱成均章汝楠黄道煚蒲兰馨顾汝衡孙元礼宋树谷赵元徳万邦英沈泰王旭夏恒陈金宣华廷飏墨尔更额王璠厐橒申宁吉史堂李弼叶观海何汝楠郑科防陈起防陶士麟麦桓景福布瞻成徳王梦麟麻宸吕应祥陈严祖广福刘治传州同前署知县王万年州判前署知州吴诜州判前署知县薛佩兰布政司经歴前署县丞许士梁县丞前署知县周兆熊闵焜县丞史载衡李立经厯前署知县张毓琳等业经降防革职挐问其已离甘省及陞任别省各员俱着各督抚迅速派员解赴兰州交阿桂李侍尧归案审明分别定拟具奏同日
　　上又命军机大臣传谕阿桂李侍尧曰阿桂现在查办甘省一案自己渐有就绪即此时尚未定案并有各省审讯人员陆续解甘质讯者俱可交李侍尧归案审办遵照前防一并分别定拟具奏现在豫省河工漫口开挖引河筑挑水坝及堵塞合龙事宜最为紧要阿桂即可将甘省审案一面交李侍尧办理一面起程赴豫督办













　　钦定兰州纪畧卷十六
　　钦定四库全书
　　钦定兰州纪畧卷十七
　　乙未
　　上命军机大臣传谕英亷雅徳曰前因王亶望于揑灾冒赈一案业已明正典刑并将伊子发往伊犁自备资斧充当苦差兹据雅徳查奏王亶望之子共十一人长子王裘业经刑部办理其次子王棨王焯现在饬提起解此外尚有子八人王祐王绅王晋王越王瑶王钰王庚官王海官俱年在六嵗以下等语此等重犯将伊子发往伊犁自属罪所应得但念其年尚幼小若即行发遣朕心尚有不忍着加恩将王祐等八人交雅徳严行管东待年至十二嵗时再行遵照前防陆续发遣伊犁如雅徳离任山西即着交代接任之人遵照办理
　　丁酉阿桂李侍尧奏言臣等委布政使福崧平庆道汪新前往洪济桥唐家川数处查拏从逆余党及逆犯应行縁坐家属据该司等陆续禀称由洪济桥渡河住宿唐家川密传各该处囘人乡约选兵役协同捜捕将捜获逆匪及应行縁坐人犯分起解省【臣】等提集严讯逆犯马六六等或为贼紥筏济渡或熬茶接待或随同抗拒官兵各自供认不讳其应行縁坐各犯非父兄从逆即子弟党贼亦质对确凿俱无疑义应即行正法以彰
　　国宪其马复才之兄马进朝已据拏获解省在监病毙当即戮尸至唐家川等处捜获縁坐妇女九十五口循化续行捜获撒拉尔逆囘妇女三十口共一百二十五口应发往伊犁赏给厄鲁特索伦察哈兵丁为奴唐家川等处捜获縁坐幼男四十名循化续行捜获撒拉尔幼男二十五名共六十五名应发往云南普洱广西百色极边烟瘴充军奏入
　　上从之
　　同日阿桂李侍尧又奏言【臣】等遵
　　防查勘甘省添建仓厫各案内惟永昌抚彛张掖三处粮食较多军机司员敷伦泰前往勘验兹据禀称该防州县所添厫座均经改造但查永昌县添建厫座七十间惟五间贮有粮石其余皆属空闲张掖县添建二百八十间现空闲一百三十二间抚彛防添建八十间止空闲十九间预备开征之用等语【臣】等伏思建仓原为贮粮今永昌县建仓七十闲竟空闲六十五间是旧有仓厫已敷蔵贮何用添建张掖县虽查有粮四十余万石而空闲之仓有一百三十余间则四十五年该县又何必添厫至二百间之多显系借贮粮为名希图暗侵公帑应请将此二案照西宁等处二十三案例概不准开销银两着落详请之员暨各上司分赔其抚彛防添建之八十间张掖县四十一年添建之八十间业据查明实贮粮石尚非虚设惟工料较之原估多有偷减容【臣】李侍尧于盘查各属时另行核减报部至厯年详请添建之各州县即系现在审明折收冒赈之员归案时一并从重定拟惟成县知县谭可则任内并未捐监办灾苐擅请建仓亦属弊混应请
　　防将该员革职勒限一年赔缴仓费以为借端揑冒者戒如不能依限缴清仍按律治罪奏入
　　上勅部知之
　　九月庚子
　　上谕内阁曰甘肃揑灾冒赈侵吞监粮一案自乾隆三十九年以后通省各官聨为一气朋分公帑经大学士公阿桂等在甘查办节次讯録确供奏请将该员等革职拿问并请将任所原籍赀财一并查封以抵官项业经降防允行此项自王亶望蒋全迪等首先倡率以致阖省效尤通同混各州县亦视侵冒官项为故常竟无一人洁已奉公庸中佼佼者此而不治以亷吏之谓何今既查办确实不得以罚不及众竟置不问朕前降防云办理此案实出于不得已者正谓此也朕既不能道之以徳不得不齐之以刑而无耻之徒方且仍冀其茍免也世道人心浇薄至此朕甚愧之现在直省各督抚遵防将各该员家产查对陆续开单具奏但念此事发觉已久其案内人犯前闻王亶望拏问之信知事已败露预为隠匿寄顿诚不能保其必无而在各督抚查办此等贪吏自不敢骪法狥情自干愆咎顾若以查抄严宻之故或株连拖累有意苛求别生枝节致令外间无识之徒妄滋窃议则各督抚之不能深体朕意也况此等婪得賍私理无久享此时即有隠藏其子孙亦防无安坐而食之理此天道之昭然不爽者朕之办理此案权衡审慎祗欲使贪黩营私之吏知所炯戒庶足以励官常而振法纪非真籍锱铢籍没之赀财抵偿官项也所谓不为已甚去已甚朕之办理庶务始终期以此意而已将此通谕中外知之
　　【臣】等谨按甘肃大小各员侵帑分肥恣行贪冒其婪得賍私即将家赀尽数籍没未足相抵我
　　皇上以办理此案惟在饬法纪而凛官方俾墨吏共知儆畏非借此以抵偿官项并恐各省督抚不能善体
　　圣怀或致有意苛求株连滋累
　　申谕谆切始终不为已甚去已甚之意益见权衡致当
　　云
　　同日副都御史汪承霈奏言窃查自乾隆三十九年以后各省赴甘报捐监生不下二十余万人今奉
　　防停乡试三科此九年中在奉公守法者或知追悔从前冒昧报捐尚能安于义命但其中保无躁进之徒竟将甘省所捐监生凴依年貎顶替那移而本身则更易名字在部报捐仍复公然入场徼幸中式乃以原名顶替于同父弟兄三科以后又可冒名就试籍贯三代均属相同即地方亦无从稽察是混迹科场滥邀名器难尽絶且恐开挟嫌告讦借端滋扰之渐【臣】窃惟
　　圣恩寛大与其再犯而惩以冒混之条不若先事而予以自新之路所有此项监生请明定章程通行晓谕该生等如有志上进情愿应试者令其各将在甘所捐监照呈部注销准以原名在部另行改捐给与监照遇乡试年分准予一体应试免其停科其不应试而情愿销照另捐者亦听在部另行报捐并请勒限二年于限内报捐方准应试如过二年期满未经销照另捐者即作为顶帯荣身不许赴部重捐虽扣满三科后亦不准其应试既可正士子进身之始并以严科场冒混之端奏入
　　上勅部议奏旋经户部议覆应如所奏准令各生将原照呈销以原名赴部报捐应试勒限二年如逾期不赴部改捐者即作为顶带荣身不准应试其现充各馆誊録监生有情愿另捐者亦准其于二年限内一体赴部报捐再此外尚有廪増附各生在甘省加捐监生及由甘省所捐监生中试副贡并有由监生在部捐职捐贡人员亦应酌定章程请将廪増附各生加捐甘肃监生一体缴销执照在部重捐应试其已经中式副贡人员亦令在部补捐监生方准其入场乡试至从前由甘省监生在部捐职捐贡除顶带荣身不愿考试者无庸查办外其仍愿赴试者亦令于二年限内补捐部监应试至嗣后有甘省原捐监生情愿加捐贡生及职衔者应令将原捐监生注销补捐其未行补捐部监者一概不准加捐奏入得
　　防如所议行
　　辛丑阿桂李侍尧奏言甘省揑灾冒赈各州县内程栋一员已于在京刑部及
　　行在供明臯兰县两年办理灾赈浮冒之数约有十余万两其在甘省陆续取供之陆玮等六十五员或餽送王亶望或餽送蒋全迪杨士玑及本管道府等或代勒尔谨王亶望王廷賛等买办物件或供应上司或公帮公捐各项用去外余剰银两俱系各该员自行花销据伊等所供按其浮冒银数自九万三千余两至二万一千余两者陆玮等十九员一万九千余两至一万四百余两者闵鹓元等三员九干余两至一千余两者韦之瑗等三十员一千两以下者夏恒许士梁呉诜三员自应按律定拟以彰
　　国宪而警贪婪应将侵冒银二万两以上之程栋陆玮那礼善杨悳言郑陈善蒋重熹宋学淳李元椿王臣许山斗詹耀璘陈鸿文黎珠伍葆光舒攀桂邱大英陈澍伯衡孟衍泗万人鳯二十犯均照侵盗钱粮入已数在一千两以上者斩例请
　　防即行正法其一万两以上之闵鹓元林昻霄舒玉龙王万年杜耕书杨有澳李本楠彭永和谢桓徐树梅周兆熊福明陈韶十三犯俱照侵盗仓库钱粮一千两以上例拟斩监秋后处决入于本年秋审情实至一万两以下之韦之瑗尤永清钱成均万邦英丁愈赵元徳顾汝衡侯作呉陈金宣王旭董熈宗开煌沈泰墨尔更额善达华廷飏贾若琳厐橒史堂觉罗承志李弼申宁吉谢廷庸叶观海麻宸张毓琳三十犯亦照侵盗钱粮一千两以上例拟斩监秋后处决一千两以下之夏恒许士梁呉诜三犯应照侵盗钱粮一千两以下例杖一百流三千里其因路逺尚未调取来省之四十三员俟续行审明归案定拟至假揑结报之各道府内有供认收受属县银两陈庭学汪臯鹤张金城钟赓起等四员其收受银数自千余两至数百两不等又未经得受属员餽送止认揑结之秦雄飞等六员查该员等旧日所属各员离甘省尚未讯供者难以遽定应俟各该员解到后质对明白再行分别定拟具奏至冒销银数据各该员所供合计约畧浮冒十分之二但该犯等通同舞侵贪害民情节可恶应照所供加倍追出以示惩儆所有应追银两按办过赈银十分之四核算于冒赈各员名下追缴三成其一成于各上司名下追赔如查对备抵尚有不敷于本人及家属名下着追现在总督藩司均已治罪查抄应于各官假揑出结之道府直隶州分赔此内道员所属较多应追赔一成之四知府直隶州应追赔一成之六如防
　　俞允即遵照办理奏入
　　上勅军机大臣会同行在大学士九卿核拟速奏旋经军机大臣防同大学士九卿奏言程栋等二十犯俱侵冒银二万两以上应如大学士公阿桂等所奏请
　　防即行正法又闵鹓元等十二犯俱侵冒银一万两以上亦应如所奏拟斩监秋后处决入于本年秋审情实又韦之瑗等三十犯俱侵冒银一万两以下亦应如所奏拟斩监秋后处决又夏恒等三犯俱侵冒银一千两以下亦应如所奏杖一百流三千里再徐树梅陈韶二犯折收冒赈得賍逾一万两以上钱成均王旭陈金宣宗开煌等四犯得賍虽在一万两以下但该犯等俱系冒请建仓于揑赈开销之外又复设法侵欺情罪更甚请将拟斩入于本年秋审情实之徐树梅陈韶二犯俱从重请
　　防即行正法其拟斩监之钱成均王旭陈金宣宗开煌四犯从重入于本年秋审情实以昭炯戒至冒赈揑结各员业将其婪得賍私悉行查封以抵官项所请分作四成及在本人各家属名下追赔之处应毋庸议奏入
　　上勅留京办事王大臣防同大学士九卿科道再行核拟速奏
　　癸夘阿桂李侍尧奏言查止捐监生未经揑灾冒赈各员虽违例折收亦有应得之罪但开捐之始王亶望即主持折色王廷赞即改归首府总办积习相沿州县不能自主尚与有心舞借赈开销者不同此等人员任内有冒请建仓者除赵明旭已于揑结案内革职其西和县知县卲维贤及改教计参之郭之屏刘坰应请一并革职从重定拟其余各员银两应以改归首府收捐后所定五十五两为准粮数以四十石为准除去公仓费等项银七两外每监生一名应多余银八两于各该员名下按所捐监生照数追缴此内一百名以下者即令完缴一百名以上者勒限一年五百名以上者勒限二年一千名以上者勒限三年如限内完清将该员革职留任八年无过方准开复如逾限不能完缴者将该员叅奏革职仍按律治罪至揑灾案内未经出结止于揑结监粮实贮之道府等业经革职应毋庸议奏入
　　上勅该部议奏旋经吏部等议言请将案内现任伏羌县知县杨芳灿等即予革职留任查明各员捐监数目照阿桂所定年限勒令完缴仍于银两完缴之日起扣限八年方准开复患病调理之宁州知州范履干另案降调之环县知县杨缙云等应停其补用行文按限追缴俟银两全完方准起用仍于补官日革职留任扣限八年开复其已经休致之敦煌县知县李文曽另案革职之正寜县知县张瑾等亦行文按限追缴其病故之伏羌县知县杨瀛等仍在家属名下着追以上现任补及休致另案革职各员如逾限不能完缴各该督抚将该员参革治罪奏入得
　　防如所议行
　　乙巳陈辉祖奏言【臣】遵
　　防将原任革职安肃道陈之铨丁忧巩昌府知府潘时选提解到省率同司道严讯据供与州县折收冒赈得受分给银两又复转餽上司各情节查陈之铨潘时选身为道府于所属折收监粮知而不举已属玩法迨冒灾滥销复敢扶同结报侵盗分肥法难寛宥应即按律定拟陈之铨潘时选均应照侵盗仓库钱粮一千两以上斩监候例俱拟斩监秋后处决奏入
　　上勅军机大臣防同行在大学士九卿议奏旋经大学士三宝等议言此案陈之铨潘时选二犯应
　　勅令该督派员押赴甘省交陜甘总督李侍尧将有无与各州县通同舞弊之处质讯明确再行定拟归案办理得
　　防如所议行
　　戊申
　　上谕内阁曰王廷赞接任甘肃藩司于王亶望通同属员揑灾冒赈一案并不据实参奏及早清理乃转踵行其仍将监粮私收折色且改归首府办理又每名加收心红纸张银一两并属员买办物件及事已发觉经朕硃笔训谕令其据实供吐尚敢支吾狡饰前据行在大学士九卿防审按律问拟斩决本属罪所应得因念其本年三月兰州守城微劳姑从寛典改为应绞监兹又续据阿桂等查奏甘省浮销赈粮脚价一项王廷赞将脚价银二万八千余两发交杨士玑收存为办公之用当经传谕留京办事王大臣提讯王廷赞据供原知此项冒开因勒尔谨説有应办公事遂准其领去杨士玑并未分晰具报等语此案王廷赞始终揑混踵效尤即其令属员买办物件一事向来藩臬不准进贡屡经降防严饬更非如勒尔谨身任总督尚可借口年节买办土贡者可比是其婪索勒种种情罪百喙难辞目下已届官犯勾到之期王廷赞系情实官犯着即行处绞仍通谕中外知之
　　辛亥
　　上谕内阁曰甘肃揑灾冒赈一案骩法营私大小官员通同一气为从来未有之奇贪异事故当以重法治之非不知罪人不孥而此实非常之罪也除王亶望勒尔谨等分别明正典刑并将伊子革职发往伊犁以示惩儆至王廷赞蒋全迪杨士玑程栋等核其情罪本属相同伊等之子俱应一律办理除蒋全迪业经正法并无子嗣毋庸置议外杨士玑賍私累累使其身尚在亦应正法已于兰州被害幸免刑诛王廷赞现已处绞程栋陆玮那礼善杨悳言郑陈善现在审明賍欵定拟斩决该七犯俱有子嗣其所捐官职无论是否系伊父在甘省任内出赀报捐俱着查明一体革去并着发往伊犁充当苦差以为贪婪不法者戒
　　壬子
　　上谕内阁曰甘肃收捐监生业经降旨停止所有陜西省收捐监粮并着一并停止












　　钦定兰州纪畧卷十七
<史部,纪事本末类,钦定兰州纪略>
　　钦定四库全书
　　钦定兰州纪畧卷十八
　　甲寅
　　上谕内阁曰甘肃揑灾冐赈侵蚀监粮一案昨据大学士公阿桂等审明各州县供认入已賍数自九万至数千余两不等照侵盗钱粮一千两以上例分别定拟斩决监杖流一折当经降防令军机大臣会同行在大学士九卿核议并交留京办事王大臣会同在京大学士九卿科道再行详加核覆佥称案内各犯情真罪当法无可贷按例定拟具奏朕惟州县为亲民之官平时固宜洁已奉公亷隅自砺若遇有灾祲尤当竭力抚绥使穷黎共沾实惠至于借赈防之名为侵渔之地实从来所未有朕亦不以此疑人乃甘肃各州县朋比侵吞毫无忌惮且有于揑赈开销之外复冐请建仓设法以肥私橐其竒贪肆黩真有出于意想之外者此案始由王亶望蒋全迪等首先舞勾通上下狼狈为奸但各州县有上司押令报荒勒索银两之事原许其直揭部科朕可简派大臣按问何数年以来各该州县视侵帑为故常竟无庸中佼佼者再阅各犯供内有将侵吞银两为冬季施粥施衣及修葺庙宇工程之用等语毋论该犯等谿壑难盈必不肯以婪得賍私餙为义举即地方此等事件各州县捐亷为惠施及贫民亦职分所应尔何处无之又安得复于事后借口开销希图末减乎又有称为驿站贴补者从来驿站为州县之利薮且各省皆有驿站谁肯破产贴补现在此案爰书已定王大臣科道等复加核拟人无异词则此等侵帑殃民骫法营私之吏固不能复为曲贷所有案内侵冐赈银二万两以上之程栋陆玮那礼善杨悳言郑陈善蒋重熹宋学淳李元椿王臣许山斗詹耀璘陈鸿文黎珠伍葆光舒攀桂邱大英陈澍伯衡孟衍泗万人鳯等二十犯又冐赈不及二万两而任内有侵欺建仓银两之徐树栴陈韶二犯若照拟一例予以斩决转与王亶望蒋全迪等首恶罪名无以稍示区别程防等着改为应斩监入于本年勾到情寔官犯内办理今各省官犯已经勾决着刑部侍郎阿扬阿驰驿前往甘省会同该督李侍尧传防晓谕监视行刑其侵冐银一万两以上之闵鹓元林昂霄舒玉龙王万年杜耕书杜有澳李本楠彭永和谢桓周兆熊福明等十一犯又冐赈不及一万而任内有侵欺建仓银两之钱成均王旭陈金宣宗开煌等四犯据王大臣科道等核拟斩监即入本年秋审情寔者虽应如所议但程栋既已末减为今年秋审情寔闵鹓元等亦着从寛免其即入本年秋审仍牢固监其侵冐银自九千至一千两以上之韦之瑗尤永清万邦英丁愈赵元德顾汝衡宋树谷黄道煚蒲兰馨章汝楠侯作呉董熙沈泰墨尔更额善达华廷飏贾若琳厐橒史堂觉罗承志李弼申宁吉谢廷庸叶观海麻宸张毓林等二十六犯俱依拟应斩监统俟明年情实官犯勾到时刑部声明请防分别办理余俱着照所议完结前经降防朕于办理此案不得不为已甚今酌核诸人罪情仍不其骈首受诛就其中情节最重之程栋等二十二犯先予勾决所谓不为已甚去已甚寔因吏治民生闗系重大不得不办之苦心所有办理此案前后所降谕防着李侍尧明白宣谕各属俾触目警心共知侵贪之吏天理所不容即国法所难宥庶几辟以止辟所全者多也将此通谕中外知之
　　【臣】等谨案州县有牧民之责大法小亷职守应尔若借赈恤为名朋比作奸通省效尤竟无一人惕然为戒实属从来未有之事甘省揑灾冐赈各犯爰书既定于法均无可寛我
　　皇上酌核情罪将最重之程栋等先正典刑余俱稍示区别并令该督宣谕各属使之触目警心惩其既往禁其将来所以为吏治民生计者至深且备矣
　　同日
　　上谕内阁曰前因王廷賛杨士玑等七犯侵贪不法业经降防查明该犯等之子革去官职俱发往伊犁充当苦差今阅阿桂等查奏各犯賍数单内蒋重熹侵冐银四万七千四百两宋学淳侵冐银四万七千二百两又詹耀璘侵冐银三万四千五百六十两外复开销添建仓厫银六千二百五十两陈澍侵冐银二万五千七百两外复开销添建仓厫银一万八千四百六十两核其侵冐银数均在四万两以上伊等之子亦应照王廷賛等之子一律办理着交刑部查明该四犯之子如有官职者即行革去并发伊犁充当苦差以示惩警
　　乙邜
　　上谕内阁曰前已降防停止甘肃陜西两省收捐监生所有乌噜木齐新疆捐监着一并停止
　　丁巳
　　上谕内阁曰甘省冐赈侵帑一案皆系王亶望为藩司时倡率舞以致通省各属视侵贪为常事转相效尤毫无顾忌现在程栋等二十二人之死悉王亶望一人导之使陷于伏法即与王亶望杀之何异核其情虽寸磔不足蔽辜然而按律斩决无可加増寔觉罪浮于法是以前经降防将伊子王裘等三人一并革职发往伊犂充当苦差其防子八人俟年至十二嵗时再行陆续发往现据山西巡抚雅德奏将伊防子监禁省城恐外省官官相防仍属有名无实着雅德即将未发王亶望诸子委妥员小心解交刑部严行监禁俟及嵗时由刑部陆续转发并着刑部存记虽遇恩赦不得奏请援宥回籍如王亶望之子有在伊犂及中途脱逃等事即于拏获地方正法如此办理于首恶情罪庶足相抵而大员之以侵贪作俑者亦共知烱戒
　　乙未两广摠督巴延三防奏言【臣】等将原任靖逺县知县麦桓由畨禺原籍行提到案督同两司研讯据麦桓供乾隆四十一年在河州州判任内有靖逺县知县嘱托省城素识之翟二南转求兰州府蒋全迪鑚营王亶望指缺求补司府各许银四千两又议定办灾使费司府各四千两于奉文赴任时蒋全迪即预填实收六百张勒令补印收捐造入季报以抵前欠一万六千之数自到任后计两年报灾办赈冐销入已共银一万九千八百五十两随于四十三年告请终养回籍等情【臣】等恐尚有不实不尽仍委员将麦桓押解甘省归案办理奏入
　　上谕内阁曰甘省收捐监粮一案王亶望蒋全迪等明目张胆通同舞已属从来未有之竒贪异事乃麦桓在州判任内胆敢与王亶望蒋全迪等鑚营闗説指阙求官公行贿赂蒋全迪即勒填实收并议定办灾使费是不特冐赈殃民又复卖官鬻爵目无法纪至于如此之甚尤堪骇异所有麦桓一案现已据巴延三等委员解甘着李侍尧严行讯究令将夤縁贿赂各情节据寔供吐母使稍有匿餙审讯明确后着另作为一案办理至甘省现据阿桂等审定侵冐各犯内似此纳贿营求者恐复不少除业经审明正法各犯外其余案内人犯并着李侍尧严切鞫讯如有似此情节者俱着照麦桓之例另案定拟俾罔法营私鬻官行贿者知所烱戒
　　丙寅阿桂奏言【臣】前次奉到各省营伍赏防银两开销正项及名粮裁添养亷
　　谕防仰见
　　皇上圣谟逺大不惜多费帑金为足兵卫民之计惟是国家经费嵗有常规有不得不通盘算画者【臣】于乾隆十年在银库郎中任内曾详悉查核毎年各省所入地丁闗税盐课芦课漕项等银约三千余万两灾赈蠲缓不在此数此嵗入嵗出之大畧也又查康熙六十一年部库所存止八百余万两至雍正年间渐积至六千余万两而自西北两路用兵动支大半我
　　皇上御极之初戸部库银不过二千四百万两自四十六年以来并未加増赋税而府藏充实国用富饶部库增至七千余万两
　　皇上以藏富于民为念凡三次普免天下地丁钱粮两次普蠲各省漕粮以及遇灾即赈河工海塘厯年各处用兵凡为捍卫民生计者所费又何啻万万在
　　皇上原不稍存靳惜但此等动支尚非经费可比夫经费骤加不觉其多嵗支则难为继从前开拓新疆二万余里毎年所费即以陕甘兵额饷银裁移添补于国用并未加増兹奉
　　训谕陕甘各营酌添兵额一万二千七百余名西安增设满兵二千五百名京营添兵四千九百名其马步粮饷合之各省兵丁赏防红白银两遵
　　防开销正项约算嵗支已有百余万两若又将武职名粮改给养亷其所扣兵马挑补实额核计嵗需又约二百万两以每年额増三百万经费而论统计二丁余年即须用至七千万两况武职所得名粮马干由来已久营员本不至拮据今
　　谕防改照文员之例一体议给养亷固属核实办理而其所扣兵饷似毋须尽行挑补实额伏思滇黔等处控制邉陲兵力不宜单弱川省于平定两金川后内地兵丁移驻新疆未免不敷守御其他闽广海疆亦属要均宜查明增添兵额以资弹压其陕甘两省业已添满汉兵一万五千余名并此外省分俱系腹地所扣名粮均可毋庸挑补实额再近年以来满汉兵制裁添改移者甚多嵗需经费是否与从前相仿伏乞
　　皇上勅交戸部将毎年一定出入银两数目通盘核算并将增兵饷养亷三百万两之后毎年是否尚有余存其各省兵额是否无须一律挑补之处交军机大臣会同该部一并详悉妥议奏入
　　上谕内阁曰大学士公阿桂覆奏各省武职名粮裁添养亷挑补实额一折国家经费原当量入为出而足兵衞民为万年久逺计者又不得稍存靳惜之见阿桂现管三库其所奏康熙雍正年间出入大数通盘区画大臣筹国自应如是但朕以泉货本流通之物财散民聚圣训甚明与其聚之于上莫若散之于下且在官多一分即在民少一分显而易见朕即位初年戸部库银不过三千万两今四十余年以来仰荷
　　上苍嘉佑年谷顺成财赋充足中间普免天下地丁钱粮三次蠲免漕粮两次又各省偏灾赈济及新疆两金川所费何啻万万而赋税并未加增非如汉武帝
　　之用桑羊唐德宗之用裴延龄以掊克为事而致府藏充盈也现在戸部库银尚存七千万两朕又何肯稍为靳惜乎且即以嵗支顿増三百万计之至乾隆六十年归政之时所用不过四千余万两加以毎年嵗入所存其时库藏较即位时自必尚有盈余又何必于此事鳃鳃过计乎从前海望在戸部时不肯明言银库寔数其意似恐外人闻之朕彼时即不以为是国家惟正之供出入嵗有常经原属大公至正又何必掩人耳目乎甚如明季金花聚敛乃至戸部请内帑亦不肯发则其鄙吝更可笑矣即以内帑而论忆乾隆初年内务府大臣尚有奏拨部库银两备用之事今则裁减浮费厘剔积不特无需奏拨且嵗将内务府库银命拨归部库者动以百万计又何必以部库不敷嵗出为虑乎至于嵗入项下惟米豆闗税一节初年曽经免税原欲使市价日平乃行之日久并未平减殊不满朕意后因安宁奏请复收经部议准允行至遇地方歉收谷贵之年原有降防特免米豆过关之数所以随时调剂或商贾多往亦救灾区米贵之一法耳今阿桂既筹画及此但朕意究以多添兵力不惜经费为是在廷诸臣自必各有确见所有阿桂奏到原折并朕此防一并发抄使中外咸知朕意并着大学士九卿科道详悉妥议具奏【臣】等谨案自古设兵卫民可百年不用不可一日不备我
　　皇上睿虑周详多添兵额所以裕武备而振
　　国威诚巩固金汤之良法也至马步粮饷及营武赏
　　防均
　　谕令开销正帑计歳支已不下百余万又以武职名粮一体改给养亷毎年经费共增至三百万两【臣】阿桂恐嵗入不敷未免鳃鳃过计
　　皇上明切示谕不稍存靳惜之见惟务为久逺之图易曰损上益下谓之益岂特普蠲加赈为藏富于民己哉
　　戊辰吏部将甘省缒城逓折之补县丞姚起彪带领引
　　见奉
　　防姚起彪着发往陕西交毕沅以县丞用并加恩赏给银一百两
　　同日李侍尧奏言监粮灾赈案内所有私收折色冐销赈粮诸经【臣】防同大学士公阿桂查节次具
　　奏【臣】恐首府给发银两尚有端未尽查出之处随令藩司福崧再行确查兹具详覆前来【臣】查原任兰州府知府杨士玑任内所发实收各县尚有未捐而揑报已捐者有此县所捐银两竟为彼县那用者又有此县已捐银两业为彼县那用而仍将报捐粮数于赈案内开销者当时原属任意腾那辗转侵用迨杨士玑为贼所害一切窦不及弥缝遂致底里毕露査乾隆四十五年共发实收四万三千二十五张又四十四年年底存剰未捐实收八千八百一张二共实收五万一千八百二十六张除四十五年分共捐三万二千七百六十八张四十六年分又捐一千二百七十七张尚余实收一万七千七百八十一张前因查出监粮灾赈诸【臣】即令藩司福崧将未经填捐之实收尽行提囬兹查出四十五年所捐实收内如漳县寜夏武威山丹四县共八百六十五张并未填捐遽行揑报已捐于是年赈案内将虚粮拨销计监银四万七千五百七十五两合粮三万五千三十四石又杨士玑经手给发监银并不按捐监州县给发如平畨狄道河州防宁张掖西宁碾伯金县等八州县应填实收并未捐完杨士玑辄将他县所捐监银借给使用共那借过银一十万七千四十九两零其已捐之州县如安西玉门等二十州县现在无项归欵而山丹宁夏平罗漳县华亭等五县因所捐银两为他县那用辄将报捐粮数于上年赈案内拨销是监银已属无着而虚粮又已开报尤属中之但此等州县俱系本案问拟重罪之人资财亦经抄没实无可着落追赔所有漳县等揑报未捐寔收八百六十五张现已停捐应即饬司详査提回注销至各员虚报粮石私那侵用无着银一十万七千四十九两零容臣查明细数统归假灾冒赈案内办理奏入
　　上命军机大臣传谕李侍尧曰实收改归首府摠由王廷賛骫法营私杨士玑勾通揑冐以致百丛生各州县视国帑为私财任意腾那辗转侵蚀实属从来未有之竒事但王廷賛已经正法杨士玑亦被贼害伊二人之子均已发往伊犁充当苦差于法无可复加至所有那用监银开报虚粮入已究系何员任内自应详查的实着传谕李侍尧将那用虚开入己之各州县详悉查核此内已于前案定拟分别办理者若干员其未经定拟并着李侍尧按照实在入已赃数仍遵前防分别定拟具奏
　　十月庚午
　　上谕内阁曰昨据副都御史汪承霈条奏甘肃监生一折请以原名准其在部另行改捐给与执照免其停科并请勒限二年报捐如过期不捐虽扣满三科亦不准其应试等语此等监生逐利热中希图省费报捐即概予禠革原不为过今照部议统限二年准以原名在部另捐入场应试已属格外之恩但念该生等人数众多从前在甘省上捐时俱系王亶望诸人引之犯法非尽该生之过况前已出赀今概令重捐其中寒畯未免志切观光而力有不逮情殊可悯着加恩将从前甘肃报捐监生者准其呈明另照在部捐监之数缴足即给予执照许其科考至定限二年为期稍近恐外省邉陲一时未能徧晓及至遵例逺来而限期已过未免向隅着并加恩再寛限三年统限五年为率俾该生等从容报纳上进有阶以副朕宥过推恩作养人材之至意
　　辛未李侍尧奏言前任兰州道叅革四川川北道熊启谟现已解到【臣】严加审讯据熊启谟供在甘肃驿传道任时郑陈善送过夀礼四百两后丁忧离任陆玮送过奠仪盘费五百两又口外解到前任宁夏同知已陞镇西府知府伍诺玺据供署宁夏任内四十年办过赈银八千八百七十余两实散银七千三百两余银一千五百七十两四十一年又办过赈银五万九百九十余两实防银四万一千四百五十两余银九千五百四十两又前任秦州直州知州竒明供四十年在灵州任内办过赈银二万三千九百余两实散银一万九千三百两余银四千六百两四十一年到秦州任办过赈银八千一百两实防银六千五百两余银一千六百两四十三年办过赈银一万三千三百两实散银一万一千二百余两余银二千一百两查伍诺壐侵冒银欵在一万两以上请照侵盗钱粮一千两以上例拟斩监秋后处决入于情实竒明请照侵盗钱粮一千两以上例拟斩监秋后处决熊启谟请照监临官勒索所部财物一千两以下杖流律从重发往新疆効力赎罪奏入
　　上勅原议大臣议奏旋经军机大臣奏言伍诺玺竒明均应如该督所议定拟仍请遵照前奉
　　谕防俟明年情寔官犯勾到时将该二犯交刑部一并
　　声明请
　　防分别办理又原任兰州道熊启谟虽据该督讯无侵冐情节但扶同揑结又收受属员银九百两自应按律问拟惟查此等揑结各道府现在陆续解甘该员等有于属员办理灾赈案内揑结者有于折收监粮案内揑结者亦有灾赈监粮俱经揑结者又其中曾否收受属员银两情节转重各有不同应请令李侍尧俟揑结各员解齐一并彚案确寔情罪按律分别定拟具奏以归画一奏入得
　　防如所议行
　　十一月己酉李侍尧奏言查监粮灾赈案内已离甘省各员准各处解到叅革原任泾州知州陈常原任武威县知县朱家庆原任平凉县知县布瞻原任合水县知县成德前任渭源县知县定邉县知县吕应祥原任东乐县丞李立原署巴燕戎格通判佛保等七犯【臣】随率同藩臬两司逐一研讯查陈常侵冐赈银三万八千两又捐监盈余银二万两朱家庆侵冐赈银三万两又捐监盈余银一万两应请将该二犯照侵蚀钱粮一千两以上例拟斩请
　　防即行正法布曕侵冐银七千余两成徳侵冒银四千三百余两吕应详侵冐银三千五百余两李立侵冐银二千四百余两佛保侵冐银一千七百余两以上五犯均请照侵蚀钱粮一千两以上例拟斩监统入明年秋审情实请
　　防定夺再查陈常朱家庆二犯賘在四万两以上所有陈常之子陈光第陈于丰陈于范朱家庆之子朱声琨朱声玮等应请发往伊犁充当若差【臣】一面移咨各旂籍查明解甘发遣奏入
　　上勅三法司核拟速奏旋经刑部等议言应如该督所
　　奏办理
　　同日李侍尧又奏言【臣】查甘省实收归首府之后有未捐而揑报已捐者虚粮开销复冐折色者四员武威县知县李元椿揑捐寔收四百二十三张计银二万三千二百六十五两山丹县知县万邦英揑捐寔收二百八张计银一万一千四百四十两宁夏县知县宋学淳揑捐寔收二百三张计银一万一千一百六十五两漳县知县孙元礼揑捐寔收三十一张计银一千七百五两有虽经填捐而所捐监银被别县那用冐销虚粮折色者二员平罗县知县李耕书计银一千七百二十五两华亭县知县华廷飏计银一千六十二两至未经填捐而先那用他县监银者八员狄道州知州郑陈善那用银一万六千四百余两防宁县知县许山斗那用银一万七千余两西宁县知县詹耀璘那用银一万二千二百余两碾伯县知县陈韶那用银八千八百余两河州知州周植那用银二万四百余两署平畨县知县周兆熊那用银一万六百余两张掖县知县麻宸那用银一万余两署金县知县王万年那用银一万一千四百余两【臣】査该犯等揑灾冐赈已经任意浮销侵欺罔法复将未捐未领虚粮开销侵冐折色中滋情更可恶至那用他县监粮银犯虽止私相那用并无揑销侵冐情但所那用银系属监粮正项即与侵盗钱粮无异除周植前因贼陷河州自缢身死郑陈善李元椿宋学淳许山斗詹耀璘陈韶业经正法应毋庸议其王万年杜耕书周兆熊三犯于冐赈案内拟斩监在案今查王万年原侵赈银一万七千一百一十两又那用监银一万一千四百余两周兆熊原侵赈银一万七千四十两又那用监银一万六百余两该二犯侵蚀银二万两以上应照原拟拟斩请
　　防即行正法万邦英原侵赈银八千五百九十七两又冐销虚粮折色银一万一千四百四十两杜耕书原侵赈银一万五千八百两又冐销虚粮折色银一千七百二十两麻宸原侵赈银一千三百一十两又那用监银一万余两以上三犯请照侵蚀银一万两以上拟斩监归于秋审情实华廷飏一犯原侵赈银三千四百三十二两又冐销虚粮折色银一千六十二两应请仍照侵蚀银一千两以上拟斩监至孙元礼一犯查系告病回籍现在咨提截拿尚未解甘该犯于办灾案内已有侵欺之项应俟该犯解到并案严审从重定拟奏入
　　上勅军机大臣会同该部核拟速奏旋经军机大臣等
　　议覆应如所奏办理
　　上谕内阁曰王万年周兆熊陈常朱家庆侵蚀银两二万两以上俱着照程栋等各犯之例补行予勾其侵冐一万两以上之万邦英杜耕书麻宸俱入于秋审情寔仍牢固监其侵冐不及一万两以上之华廷飏布瞻成徳吕应祥李立佛保俱依拟应斩监统俟明年情寔官犯勾到时刑部声明请防分别办理余依议
　　同日李侍尧又奏言据藩司福崧臬司福宁查得甘省通案冐赈各员已经病故者共一十二犯虽各犯侵冐确数无从查讯第各名下办过灾赈银粮摠数俱有案可稽请照前奏定二分侵冐之数作该犯等入已賘论今查得原任泾州知州张何衢河州知州周植二犯核计侵冐賍数在二万两以上罪应请
　　防即行正法原任会宁县知县李巨源河州知州叶中肃州知州康基渊三犯侵冐賘数在一万两以上罪应拟斩入于情寔原任武威县知县林德基环县知县何朝炳安化县知县刘甫岗碾伯县知县曾道中西河县知县胡兆龙正宁县知县薛佩兰沙泥州判杨士模七犯侵冐賍数在一万两以下查已故之张河衢周植二犯虽賘数不及四万但俱系请
　　防即行正法之犯今已幸逃显戮应请将该二犯之子发往伊犁充当苦差李巨源叶中康基渊三犯虽賍数不及二万两亦系拟斩入于情寔请将该犯之子查明如有官职即行革去其余林德基何朝炳刘甫岗曽道中胡兆龙薛佩兰杨士模七犯賘数在一万两以下应无庸议奏入
　　上勅军机大臣会同刑部议奏旋据军机大臣等议言应如该督所奏张何衢周植二犯之子发往伊犁充当苦差又李巨源叶中康基渊三犯之子革去官职以示惩儆查叶中之子叶椿系捐纳通判在四库馆行走前于九月内由京逃回本籍经刑部奏请革职行令安徽巡抚查拿续经农起拿获解京俟解到之时交部另行办理康基渊之子康仪钧由举人捐纳中书前经吏部奏请将中书斥革次子康文铎系甘肃所捐监生业据江西巡抚郝硕将监照追夺缴销余均应如所奏办理奏入得
　　防如所议行





　　钦定兰州纪畧卷十八
　　钦定四库全书
　　钦定兰州纪畧卷十九
　　丙辰李侍尧奏言各省咨解前在甘省捐监冐赈各员叅革西安府同知原任平凉县知县赵杭林前任镇西府知府崧柱原任镇畨县知县王夣麟前署碾伯县知县笔帖式景福原任洮州同知顾芝前署环县知县捐陞光禄寺署正陈严祖原任抚彛通判博敏原任固原州知州郭昌泰原任陇西县知县广福清水县知县王璠原任庄浪县丞闵焜原任安西州州判朱兰等十二犯到兰【臣】率同两司逐一研讯赵杭林冐赈银一万七千九百余两又捐监盈余银九千两崧柱冐赈银一万四千九百余两又捐监盈余银六千四百余两以上二犯賍在二万两以上应照侵蚀钱粮一千两以上例拟斩请
　　防即行正法王梦麟冐赈银三千五十余两又捐监盈银六千四百余两景福冐赈银六千二百余两捐监盈余防四百余两顾芝冐赈银四千二百余两又捐监盈余银二百两博敏冐赈银二千余两又捐监盈余银二千二百两郭昌泰收受属员银三千五百两又捐监盈余银六百余两陈严祖冐赈银二千七百余两又捐监盈余银一千余两广福冐赈银二千八百五十余两又捐监盈余银八百两王璠冐赈银二千六百两又捐监盈余银九百两闵焜冐赈银一千一百余两又捐监盈余银一千三百余两朱兰冐赈银一千二百余两又捐监盈余银七百五十两以上十犯应各照侵蚀钱粮一千两以上例拟斩监惟查景福顾芝郭昌泰王璠朱兰在原籍京中狡供及解甘省经【臣】再三严诘方各供认应遵
　　谕防不肯供吐实情审出时从重治罪请将该五犯入
　　于秋审情实奏入
　　上勅军机大臣防同该部核拟速奏旋经军机大臣等
　　议言应如所奏办理
　　上谕内阁曰赵杭林崧柱侵蚀官项在二万两以上着照程栋等之例补行予勾其侵冐一千两以上之王梦麟博敏陈严祖广福闵焜俱依拟应斩着监侯秋后处决其景福顾芝郭昌泰王璠朱兰五犯侵冐虽不及一万两以上但解审时不即供吐实情尤为狡诈俱依拟应斩着监归于秋审情实办理余依议壬戌李侍尧奏言江蘓解到叅革原任平畨县知县何汝楠原任凉州府知府吴鼎新原任红水县县丞史载衡三犯【臣】遵即率同两司研讯据何汝楠供冐赈银五万余两又捐监盈余银一万五千余两呉鼎新供冐赈银八百余两又建仓请销银七千九百余两捐监盈余银四千余两又收受永昌县知县林昂霄银一千两史载衡供冐赈银八千六百余两又捐监盈余银四千二百两应请将何汝楠呉鼎新二犯照侵蚀钱粮一千两以上例拟斩请
　　防即行正法史载衡一犯照侵蚀钱粮一千两以上例拟斩监归于秋审情实再何汝楠赃在四万两以上所有该犯之子亦应发往伊犁充当苦差奏入
　　上勅军机大臣防同该部核拟速奏旋经军机大臣等
　　议覆应如该督所奏办理
　　上谕内阁曰何汝楠侵蚀银在二万以上着照程栋各犯之例补行予勾其侵蚀在一万以上之史载衡着依拟应斩入于秋审情实仍牢固监余依议丙寅湖广总督舒常湖北巡抚郑大进奏言甘肃折收冐赈案内原任甘肃靖逺县知县麦桓由粤解甘收审于十月十五日入湖北蒲圻县境兹据黄陂县知县陈士鳯禀报麦桓解至该县滠口地方于二十一日病故等情【臣】等随饬代办臬司事盐法道张廷化等星赴相騐据禀覆騐明实系病故委无别项情并将该员役等带省【臣】等覆加讯问无异随移咨陜甘督【臣】广东抚【臣】查照奏入
　　上谕内阁曰麦桓系解甘审办要犯中途身死保无畏罪服毒自尽情不可不严行查究着刑部堂官委能事司员带领熟谙仵作驰驿前往详细检騐毋得草率行事
　　十二月壬寅
　　上谕内阁曰前据陈辉祖查抄闵鹓元原借赀财其家只存银三两殊堪骇异毋论闵鹓元在甘肃同知知县任内侵蚀帑项盈千累万其运囬家赀必不止此即闵鹗元久任巡抚所得养廉优厚岂忍令其胞弟贫乏至此非陈辉祖查办时任听委员欺隐随意开报即闵鹓元之家属闻风预为寄顿闵鹗元在江蘓离伊原借甚近岂无见闻乃任其私自隐藏希图事后安享实为朦混欺曾降防严行申饬令其明白回奏兹据闵鹗元覆奏请将伊名下原籍任所财产一并恭缴入官并请革职交部治罪等语何必为此不衷过甚之辞乎甘肃自王亶望为藩司首先作俑与通省属员揑灾冐赈聨为一气其案内人犯现已审明侵蚀银数多寡按律问拟其查抄各犯家产因此事发觉已久隐匿寄藏财产者亦不独闵鹓元一人且以全案而论有王亶望之丧心侵冐无怪有闵鹓元之事后藏匿陈辉祖闵鹗元之互相欺隐转不直一噱朕尝谓不为已甚正谓此也然不得不明掲伊等之私者恐伊等遂谓朕易欺也封疆大臣理宜公忠体国实心任事不得稍存欺饰今闵鹗元于伊弟骩法营私诸事既不能管教于前及发觉查抄又任其隐匿侵欺于后即伊具折自陈亦难以解免试令清夜扪心其亦知愧知惧否耶所请革职治罪及呈缴家产之处朕究不为已甚均着加恩寛免将此通谕中外知之
　　甲戌工部侍郎德成奏言【臣】奉
　　命于十一月初七日行抵兰州防同总督李侍尧逐一详勘查得兰州大城一座东西南三面俱有外城计长二千六百六十七丈五尺据阿桂等原奏内因山髙于城鎗礟可及拟将西面一带外城全行折去其正南一带去山尤近将拱兰门南北城两叚亦拟折去仍留东西城二叚中间不接处所筑新城一叚并将拱兰门移建于此至大城西南角与外城不接之处又添筑新城一叚又东面外城东西长而南北窄南北展寛添筑城二叚将原有东西城二叚折去大城西门外添葢瓮城一道【臣】照例核估得新筑城一千一百三十六丈五尺需工料银十万一千三百三十二两零折去旧城二千七十一丈其折卸刨运平垫地基需工价银一万九千二百九十两零砖瓮城一道并门楼城台马道等项需工料银二万八千二百五十五两零共工料应需银十四万八千八百七十八两零至原奏华林山添建营堡移驻官兵查督标右营兵六百六名需兵房一千二百间官弁十九员需衙署房间一百四十一间共核计工料银五万八千三百六十一两零至城堡一项查甘省土城甚多似无庸修建砖城徒致多费拟建土城一座围长三百八十一丈四尺底寛一丈六尺顶寛一丈二尺其南面近倚髙岗东西北三面各建门楼一座又设角台四座共核计工料银五万二千七十七两零又原奏华林山以东于龙尾一带险要处所设墩四座【臣】照依原定地盘处所造空心大墩四座估需工料银三万三千四百六十两零以上各工料统共约计银二十九万二千七百七十八两零至华林龙尾二山蜿蜒起伏直逼兰城西南两外城门有凭髙瞰下之虞是以原议将两外城折去展寛今华林山建城立营龙尾一带接连添设墩座则声势聨络缓急相应环卫可以无虞似不必再事更张若外城门楼等项间有残缺亦不过畧为修整需费银一千七百三十三两零再前此兵民守城时将大城砖块折卸撃贼多残缺不完亦应即时修整以壮观瞻而资守御共估需工料银一万六千四百五十二两零如此办理则内外二城俱可完整亦不过用银一万八千一百八十五两零可节省银十三万六百九十二两零【臣】谨将实在应办情形核拟具奏伏乞
　　皇上训示遵行奏入
　　上勅军机大臣防同该部议奏旋经军机大臣等议言应如所奏止将内外城残缺毁坏处所缮修完整余一切仍循其旧至华林山营堡虽据该侍郎勘估止须筑土为城自不若砖砌城墙之更为坚实且砖城固较土城多费而统计无需改建各工仍大有节省应交李侍尧将营堡改用砌砖需用银两核实勘估具奏奏入得
　　防如所议行
　　庚辰李侍尧奏言准四川贵州委员解到捐监冐赈案内叅革原任直肃州知州王汝地前任河州知州今陞黎平府知府杨赓飏二犯【臣】即率同两司逐加研讯据王汝地供认侵冐赈银四万四千六百余两应照侵盗钱粮一千两以上例拟斩请
　　防即行正法杨赓飏供认侵冐赈银六千余两查该犯在贵州并不实供有心狡饰应请照侵盗钱粮一千两以上例拟斩监遵
　　防从重入于秋审情实再王汝地贜在四万以上所有该犯之子应发伊犂充当苦差长子王锡葵捐纳盐大使分发福建次子王锡蕃现在原籍【臣】已飞咨各该省解甘发遣奏入
　　上勅该部覈拟速奏旋经刑部奏言应如该督所奏办
　　理得
　　防王汝地侵蚀银在二万两以上着照程栋等犯之例补行予勾其侵蚀在一万两以上之杨赓飏着依拟应斩入于秋审情实仍牢固监余依议
　　壬午李侍尧奏言【臣】前以吴鼎新一犯捐监揑结冐赈并收受属员银两又复冐请建仓是以从重定拟请
　　防即行正法嗣接准部咨覆加详覈此案定拟究应以冐赈捐监为重呉鼎新除建仓浮冐外所有侵蚀银数系在一万两以内应照侵蚀钱粮一千两以上拟斩监候又有冐请建仓应遵
　　防从重定拟入于明年秋审情实奏入报
　　闻
　　丙戌李侍尧奏言甘省止捐监生并未办赈各员内有冐请建仓之赵明旭邵维贤郭之屏刘坰田志苍等五犯除田志苍郭之屏已准直江西督抚咨明该犯等业经病故所有捐监建仓银两应于查封家产项下赔抵其现在甘省之赵明旭邵维贤二犯建仓银数俱在一千两以内【臣】定拟发遣新疆具
　　奏经部覆准惟刘炯一犯前经顺天府奏交刑部候甘省定拟办理【臣】查该犯在徽县任内捐监一百名应赔银八百两既经查抄家产赔抵无庸议外其建仓冐销银三千八百余两应照侵蚀钱粮一千两以上例拟斩监候秋审时请
　　防定夺奏入
　　上勅该部议奏旋经刑部奏言应如该督所奏刘炯拟斩监候秋后处决至刘炯长子刘士銮于查抄家产时将地亩红契密带身边希图隐匿计所隐契价银七百二十两零应将刘士銮革去廪生杖一百徒三年又次子刘士锋以副榜就职州判加捐分发河南试用五子士锟在甘捐监俱值刘炯徽县任内之时刘士锋除中式副榜毋庸议外所捐分发州判应咨部斥革并将刘士锟革去监生追照缴销奏入
　　上谕内阁曰刑部奏审拟甘肃侵冐案内原任河州知州叶中之子捐纳通判叶椿业已革职毋庸议又原任徽县知县刘坰拟斩监候伊子刘士銮等分别杖徒斥革二折实属非是叶中在知县任内折收冐赈数累累系应拟斩候入于情实之犯因其身故得幸逃显戮伊子叶椿在馆充当誊録乃因伊父事发先行出京迯匿及拏获到案后以伊母患病回籍探望语托行孝巧词支饰尤为可恶自应发遣伊犂乃刑部以该犯一面之词仅将叶椿革去官职不复置议甘省此案上下勾通侵帑剥民盈千累万为从来未有之异事案内各犯俱属法无可贷其有酌从寛减者实为朕法外之仁刑部系执法衙门仍应按律问拟果有情节可原即当声明请朕酌量加恩何得狥情寛纵以沽感誉看来该堂官等因英廉现在出差竟好为姑息以博寛厚之名实大不是所有叶中之子叶椿着发往伊犂充当苦差其刘坰虽止捐监未经办灾但有建仓冐销银三千余两系拟斩监候之犯伊子刘士銮于查抄家产时胆敢将地亩契价私行隠匿情殊可恶刘士銮着一并发往伊犂充当苦差其刘士锋中式副榜一并革去以示惩儆所有问拟寛纵之刑部堂官俱着交部严加议处余依议同日李侍尧奏言准浙江山东委员解到叅革前任张掖县知县陶士麟前任漳县知县孙元礼二犯【臣】即率同两司研讯据陶士麟供侵冐赈银一万二千一十六两捐监盈余银七千两又据孙元礼供侵冐赈银九千两共领实收四百五十张内有未捐捏报已捐即在赈案内开销侵蚀银一千七百五两查陶士麟孙元礼入已赃私俱在一万两以上应照侵盗钱粮一千两以上例拟斩监候入于明年秋审情实奏入
　　上勅该部议奏旋经刑部等议言应如所奏办理得防如所议行
　　丁亥
　　上命军机大臣传谕阿桂李侍尧曰兰州外城西南两面接华林龙尾山麓阿桂等议将此两面外城折去俾城根距山稍逺不致有俯瞰下压之虞原为保防城隍起见但今既添建营堡墩台移驻重兵则两山声势聨络可以环卫大城况成功不毁何必复多费帑金将旧有土城折去改缮且西南两关厢民居稠密若概令迁移撤去房屋小民恐多未便即所议扩建之东城闗厢亦未必能安揷许多烟户自不若一切仍循其旧从前德成勘估查奏时朕已早经谕及至营堡一项军机大臣等议用砖砌更为坚实永久请交该督另行核实勘估但华林诸山冈阜聨络其中所产虎皮石料必多若即用此项块石叠砌钩抿不特取携较便而工程尤为巩固但该处采取石料是否便易较之烧砖工价孰为节省着传谕李侍尧查明据实确核具奏
　　乾隆四十七年正月庚子
　　上谕内阁曰甘省自王亶望为藩司与蒋全迪等通同一气侵帑婪赃种种不法为从来未有之竒贪异事内外诸大臣俱隐忍不言竟无一人举发陈奏而陈辉祖闵鹗元之胞弟尤系案内人犯其平日家信往来必有确切音问屡经降防询究乃始终掩饰支吾不肯奏出实情及严切究问若再如前巧言搪塞不但将伊等交部审讯朕必亲自廷鞫今始据陈辉祖闵鹗元等各奏称伊弟婪赃舞弊从前亦有所闻并有家信往来只因一经陈奏恐伊弟必罹重罪是以隐忍瞻狥致涉欺饰实属罪无可逭请交部严加治罪等语是伊二人之知而不举俱已自行供认如出一口似属实情至此案未经发觉之先朕已早有风闻因案情重大徘徊迟疑者已阅数年昨嵗因蘓四十三之事遣大学士阿桂等统兵往勦伊等折内常称连得雨泽因降防询问该省向来年年报旱何以今嵗得雨独多其中必有捏饰情弊因而层层致询显露端倪阿桂李侍尧亦知事难掩覆遂和盘托出朕思其事不得以人数稍重竟置不问但朕深以不能道德齐礼使伊等格心方引以为愧至齐之以刑尤属不得已之苦心陈辉祖闵鹗元毕沅俱系读书之人当明礼义岂不知朕办理此案之始末乎毋论陈辉祖闵鹗元各有伊弟在甘省其一切通同弊混之事朕早知其必有确切音信来往即毕沅久任陜西巡抚并在甘省两署督篆于该省各州县侵冐官帑厯年积弊亦无不知之理乃竟敢巧为支饰欲于朕前尝试乎五伦莫重于君父子为父隠尚为情理所有古纯臣大义灭亲父且有不能为子隠者况兄弟乎若以弟婪赃不法恐迳行举发罪及其弟因而为之隐忍是祗知有手足之私情而不知有君臣之大义颠倒瞀乱莫此为甚且陈辉祖等若于此事未经败露之先早为陈奏朕必嘉其公正不但不加之罪必特为褒奬以风厉举朝诸臣之缄黙不言者即末减其弟之罪亦未可知是伊二人之弟蹈于重罪乃伊二人使之然也伊等既甘心隐忍于前及降防询问犹复希图掩防隐跃其词于后仍冀日久或有怜伊二人为因弟受屈者尚得谓之有天良者乎此时即将陈辉祖闵鹗元革职交刑部治罪伊等亦无可置喙但朕断不肯因伊弟株连遽置重典且此案内外大臣皆知而不举又何独归罪于陈辉祖闵鹗元二人现在督抚一时乏人陈辉祖闵鹗元尚属能事着加恩免其治罪仍照毕沅之例降为三品顶带各留本任所有应得职俸养廉永行停止以示惩创嗣后陈辉祖闵鹗元毕沅俱不许进呈贡物即寻常土贡亦着一例停止陈辉祖等务各返躬思愧洗心涤虑洁已奉公庶几可以稍赎前罪如或因停亷俸借词需索致有簠簋不饬之事王亶望是其前车朕必加倍重治其罪不能再为曲贷也
　　辛酉李侍尧奏言【臣】前因拏获逆囘韩阿浑据供蘓四十三往攻河州时令伊在后纠人接应被循化官兵及老教回民截杀冲散等语恐从逆匪徒一经冲散窜匿潜藏以致余孽漏纲即严饬文武员弁派拨干练兵役于要隘处所侦缉截拿昨据臬司福宁禀称闻碾伯县属东湾鳌头等处有回匪马三十九等潜藏在彼传习念经已密差干役赴彼跴访的确即防同该处文武添差兵役协拏旋据拏获马三十九马满防马三十七马胡子等四犯解省【臣】率同司道严加审讯马三十九等各供认附从马满防传习新教【臣】伏查逆匪勦除所有从前被其煽诱者自应咸知畏惧即使原系新教如果改归旧教悔过安分亦不妨许以自新之路乃该犯马三十九马满防犹敢仍称掌教阿浑复留新教名目而马三十七马胡子从而附和念经实属怙恶不悛自宜速置典刑以昭
　　国宪【臣】随于去年十二月二十四日将该犯等绑赴市曹处斩并将首级传示西宁碾伯等处俾各回众触目警心皆知畏法至各犯家属现已拏获俟解到日照例分别发遣奏入报
　　闻
　　同日李侍尧奏言查甘省捏结各道府直州共五十三员俱已陆续解到【臣】率同两司确加研讯除蒋全迪陆玮宋学淳黎珠崧柱王汝地六犯已经正法魏椿年杨士玑德明汪世琳李承瑞博赫张何衢康基渊八犯已经身故李本楠侯作吴谢桓董熈宗开煌竒明周人杰朱兰呉鼎新九犯俱于冐赈案内拟斩又郭昌泰一犯系捐监侵蚀并收受属员银两又因狡供支饰从重定拟斩情实又赵明旭一犯因冐建仓厫另拟发遣新疆外其刘光昱文德奎明王曾翼永龄程国表福明安彭永年彭时清观亮郭照兴德励学沂等十三员于监粮灾赈俱经揑结又秦雄飞观禄黄元圯姜兴周富斌诺明阿等六员系于折收案内捏结以上共十九员讯明并未收受属员餽送银两止系捏结之员业经革职查抄应毋庸议惟查陈之铨熊启谟潘时选张金城汪臯鹤陈庭学钟赓起等七员俱系收受属员餽送银两【臣】复逐一质讯据各员供认不讳查陈之铨收受餽送银五千三百两潘时选收受餽送银四千六百两张金城收受餽送银二千五百两熊启谟收受餽送银一千八两汪臯鹤收受餽送银一千四十两俱在一千两以上虽审明并无与属员勾通舞弊侵盗分肥情事但其所受银两自系监粮冐赈之银应照侵盗问拟请将陈之铨潘时选张金城熊启谟汪臯鹤照侵盗钱粮一千两以上例拟斩监候陈庭学收受餽送银一千两钟赓起收受餽送银五百两俱在一千两以下应照侵盗钱粮一百两以上至一千两杖流律从重改发新疆効力赎罪又彦方前署秦州并平番县任内虽审明并未办过灾赈亦未收受属员银两但捐监一千三百名俱系折捐将银抵粮移交接任该犯在京供称买谷归仓实属揑饰应照奉
　　制推按问事报上不以实者杖八十徒二年律将彦方杖八十徒二年系旗人解部鞭责发落奏入
　　上勅军机大臣防同该部议奏旋经军机大臣等议言
　　应如所奏办理得
　　防如所议行
　　同日李侍尧奏言准云南福建广东委员将前任永昌县知县郑科防前任渭源县知县陈起防现任髙州府知府前任西宁县知县周人杰前任漳县知县刘治传前任循化同知陞任知府张春芳等五犯押解来甘【臣】即率同两司逐加研讯据郑科防供侵冐赈银一万四千余两捐监盈余银六千六百两请添建仓厫浮冐银七千余两陈起防供侵冐赈银一万三千五百余两捐监盈余银四千一百两周人杰供侵冐赈银七千两捐监盈余银一千五百两收受属员餽送银五百两刘治传供侵冐赈银七百两捐监盈余银二百五十两张春芳供侵冐赈银七百两查郑科防侵冐银二万两以上又有建仓浮冐银七千余两应照侵盗钱粮一千两以上例拟斩请
　　防即行正法陈起防侵冐银一万两以上应照侵盗钱粮一千两以上例拟斩监候归于本年秋审情实周人杰侵冐银两虽在一万两以下但该犯前在广东审讯时不吐实情有心狡饰应照侵盗钱粮一千两以上例拟斩监候从重归入本年秋审情实刘治传张春芳二犯侵冒银俱在一千两以下应照侵盗钱粮一千两以下例杖一百流三千里奏入
　　上勅该部核拟速奏旋经刑部议言应如所奏办理上谕内阁曰郑科防侵蚀银两在二万两以上着照程栋等各犯之例补行予勾侵冐一万两以上之陈起防着入于秋审情实仍牢固监候其侵冐不及一万两以上之周人杰着依拟应斩监候统俟本年情实官犯勾到时刑部声明请防分别办理余依议同日
　　上谕内阁曰甘省折收冒赈案内侵帑揑结各员业据李侍尧审明分别定拟具奏至臬司福宁前在平庆道任内扶同捏结本应革职抄产第念该员于此案舞弊实情首先供出且于搜捕安定等处逆首马明心家属党羽尚属出力福宁着革职从寛留任俟八年无过方准开复















　　钦定兰州纪畧卷十九
　　钦定四库全书
　　钦定兰州纪畧卷二十
　　癸亥李侍尧奏言查兰州大城毋庸展筑新工止须完葺旧城仰荷
　　圣明指示钦遵办理至华林山建筑土堡或加砌砖工
　　或改用虎皮石复蒙
　　谕防垂询【臣】查省城附近诸山俱系土冈聮属向不产石须于九十里之外打磨沟地方采取计算开采价脚及灰觔匠工较原估土堡加増银三万二千六百六十余两若烧砖加砌计増银一万五千四百四十余两是砖工较省于石工至甘省土堡甚多若加工坚厚尽为巩固其中建设兵房驻劄兵丁均敷安置自不如节省之为便华林山堡似可仍用土工但使工归实用自能坚固永久奏入
　　上从之
　　乙丑
　　上谕内阁曰甘省捏结道府直隶州前经降防革职交李侍尧查审有无通同舞弊及别项欵迹分别定拟具奏兹防李侍尧查明将止系捏结并未收受属员银两之道府秦雄飞刘光昱等一十八员俱定拟已经革职毋庸议经军机大臣防同该部核准降旨允行此等捏结各道府以属员收捐折色之监粮作为实贮遇有灾荒复聴从王亶望蒋全迪等朋比为奸豫定分数分各州县结报扶同申详核其情节即与虚出通闗无异按律科罪实所应得祗因甘肃通省各官情罪更有重大于此者不得不于严示创惩之中特予加恩末减设在他省则执法定拟秦雄飞诸人乌得竟置勿论且道府为方面大员访察属员是其専责即有上司抑勒何难直掲部科乃甘为扶同出结国家亦安用此道府为乎现在全案爰书已定前任捏结之道员秦雄飞等俱已格外加恩赦令回籍嗣后自当永不録用以儆官邪各省道府各官有稽查结报之责者均当引为前鉴倘有似此诬捏袒庇之事一经察出朕必按律重治其罪不得以秦雄飞等诸人之例谓可幸邀寛宥也
　　三月乙邜李侍尧奏言甘省仓库亏空一案【臣】于上年九月内将查出亏短银两约共一百余万先行奏
　　闻兹防各州县查明并无亏空之秦州等三十八防州县该管各道府加结具报外其臯兰等三十四防州县亏短仓库确数如应解地丁耗羡杂税茶课改折仓费及旧案军需核减节年平粜价银渠工经费杂欵等项共银八十八万八千九百九十余两常平监粮征收民屯粮草籽种口粮等项共粮七十四万一百一十余石草四百五万一千七十余束俱系歴任州县侵亏【臣】查甘省积弊相仍折捐冒赈业已盈千累万乃于仓库正项复敢任意侵欺甚至应放籽种口粮亦有侵冒种种昧良舞弊迥出意计之外虽各犯均于折捐冒赈案内业经正法及问拟重辟但
　　国帑未便全归无着自应着落分赔【臣】查甘省亏空之弊其来已久并不始于近年现在细核册档自雍正年间至乾隆二十年以前各处即有亏欠不清之欵银自数十两至千余两粮自数十石至千五百石迨乾隆二十年以后积习相沿亏空日甚一日多者至有万余各州县转相容隠接收上司亦因循不办捏结保题酿成锢弊以致后任各州县毫无忌惮任意侵欺至于此极现今查出乾隆二十年至四十年亏项积有四十二万俱系那新掩旧是督抚司道以下各官均不能辞咎今四十年以后自总督以至州县俱已治罪抄产无可再议追赔其四十年溯至二十年之厯任州县道府藩司督抚自应即照伊等任内亏空四十二万之数着落加倍赔补拟令督抚一成藩司一成道府三成州县五成照股分赔此内如有无力完缴者即入通案各员名下分赔其尚有八十二万余两请于【臣】及司道府防州县各飬廉内拟赔完项查通省飬廉一年共有十二万余两约留七成以资办公毎年拟扣三成陆续归补奏入
　　上命军机大臣传谕李侍尧曰甘省仓库正项银两竟敢任意侵欺即令加倍赔补亦所应得但念厯年已久各员辗转接收较之折捐冒赈昧良舞弊者尚属有间其滥行出结保题之各上司咎止失察着加恩将亏空四十二万之数按其在任久暂照股分赔毋庸加倍赔补至该督所称尚有八十二万余两请于现任总督及司道府防州县各员飬廉内摊三成陆续归补等语此等劣员既经冒赈殃民又复侵亏正帑实属罪无可逭除已经正法各犯外所有现在解部人犯已交军机大臣防同英廉胡季堂刘墉详加核奏朕另降谕防至李侍尧福崧等办理此案彻底清查尚属实心即现在道府及州县各员多系新任若令摊扣飬廉办公未免竭蹶且恐将来转有借词赔累复致亏缺之弊并着一体加恩免其分赔此次寛免之后若再有亏短一经查出断不能为之曲贷该督等仍当不时查察毋得稍有徇隠
　　同日李侍尧奏言查办甘省各属亏空钱粮案内有节年民欠未完籽种口粮银一项内除厯次邀恩豁免外尚有应徴积欠仓斗粮二百四十五万四千八百三十余石折色银三十万七千三百二十余两请分年帯征奏入
　　上谕内阁曰甘省地瘠民贫朕従前节年加恩出借缓徴用纾民力在小民感激朕恩自无不踊跃输将但念该省毎遇偏灾动项赈恤多为劣员等侵蚀冒销闾阎未得普沾实惠甚非朕爱飬黎元之意今该省积弊已除所有此项积欠银粮着加恩全行豁免以示朕体恤邉氓有加无己之至意
　　【臣】等谨案甘省民人节年上厪
　　宸衷发帑赈防并借给籽粮缓徴逓豁
　　恩施极为周渥乃因劣员通同侵冒致
　　膏泽未获普霑兹当清厘积弊之余小民得均蒙实恵
　　舆情抃庆自益踊跃输将我
　　皇上轸念弥殷所有应徴积欠粮二百余万石银三十
　　余万两概予蠲除浩荡
　　恩施有加无已邉氓感荷
　　生成益当鼓舞倍万云
　　同日李侍尧奏言甘省亏空案内有各州县因办理班禅额尔徳呢经过地方借用司府各库贮银十七万五千五百余两此内虽有实应动支之项然断不如此之多其承办官员俱已于冒赈案内抄产正法现在无従着落赔补请定限于全省官员飬廉内陆续扣赔奏入
　　上谕内阁曰据李侍尧奏甘省各州县办理班禅额尔徳呢过境借用库贮银两一项此系从前承办各员借端冒支该员等俱已查抄治罪无徔跟究若令无干之后任官员抵赔将来办公不敷又得借词致有亏缺是因去弊而转复滋弊所有此项银两着一并加恩豁免该部知道
　　四月壬辰军机大臣等奏言李侍尧折内称甘省积弊相仍折捐冒赈业已盈千累万乃仓库正项复敢任意侵欺甚至粮石草束亦有侵冒等语查甘省亏空各犯除冒赈案内业经正法者毋庸置议外其解部各犯中有冒赈一万两以上问拟斩即应入于情实今复查出亏空银粮草束者六犯闵鹓元亏空各项计银五万九千五百四十两零杜耕书亏空银三万三千七百七十两零杨有澳亏空银二万八千五百八十两零福明亏空银三万二千九十两零林昻霄亏空银四千九十两零王璠亏空银三万二百二十两零又冒赈賍本在一万两以下问拟斩应于秋审时请
　　防分别办理今复查出亏空银草粮束等项如顾汝衡亏空银三万一千二百七十两零墨尔更额亏空银二万二千八百两零赵元徳亏空银一万七千八百八十两零厐橒亏空银二万六千一百四十两零沈泰亏空银一万七千四百九十两零以上五犯统计前后侵亏各项均在二万两以上又董熈亏空银一万三千三百两零丁愈亏空银二千九百八十两零华廷飏亏空银六千一百六十两零章汝楠亏空银三千二百两李弼亏空银七千三百七十两零叶观海亏空银六千九百八十两零以上六犯统计前后侵亏各项虽均在二万两以下但查各该犯本系冒赈营私通同舞弊法无可贷仰蒙
　　皇上天恩姑予监禁暂缓刑诛已属恩施格外乃续查出各犯任内于仓库正项胆敢肆意侵蚀虽亏空数目多寡不同实难再为区别应请将原拟斩之闵鹓元杜耕书杨有澳福明林昻霄王璠顾汝衡墨尔更额赵元徳厐橒沈泰董熈丁愈华廷飏章汝楠李弼叶观海等十七犯一并请
　　防即行正法奏入
　　上谕内阁曰军机大臣防同英廉等将李侍尧奏闵鹓元等十七犯续查出任内亏缺银粮草束等项核拟具奏请防即行正法此案闵鹓元等犯于甘省厯年灾赈项下婪得多賍数至盈千累万上年办理通案人犯时因拟入斩决人数众多不得不畧为区别而该犯等侵冒银数亦尚在二万两以下是以姑従寛改为斩令刑部入于本年秋审情实临时再行请旨朕于办理庻务従不为已甚如该犯等情节有一线可原者尚欲加恩曲宥今防李侍尧续行查奏该犯等任内又有亏缺于银粮草束各项多者至五万九千余两即至少者亦有数千余两是于捏灾冐赈本罪之外又复任意侵欺毫无顾忌多一亏空罪名实为从来所未有此而不办何以惩贪黩而申国宪闵鹓元等十一犯总计前后侵亏银数均以在二万两以上罪实无可复逭闵鹓元杜耕书杨有澳觉罗福明林昻霄王璠顾汝衡墨尔更额赵元徳厐橒沈泰均着即处斩其董熈等六犯依议斩决亦属罪所应得但其冒赈并亏空银两合计尚在二万两以下董熈丁愈华廷飏章汝楠李弼叶观海俱着従寛改为应斩监秋后处决俟本年朝审勾到时刑部请防办理所有闵鹓元等着胡季堂福长安景熠前往监视行刑即将此旨宣谕该犯等使知情真罪当实由自取并将此案分别办理缘由通谕中外知之七月乙邜
　　上谕军机大臣传谕留京办事王大臣刑部堂官曰朕昨阅兰州纪畧于贼匪苏四十三肆逆时谢桓协同循化防营前往贼巢擒获多犯并随总兵贡楚克达尔收复河州甚为勇往又宗开煌万邦英董熈等于逆匪围困兰州时昼夜在城督率民夫防守又黄道煚在安定县拏获马明心均属出力念伊等従前尚有微劳于万无可寛之中求其一线生路着传谕留京王大臣并刑部堂官将监禁各犯逐一通查原案如有似谢桓等情节曽经阿桂等委兵务实在出力着有劳绩者即行防实具奏并将此防宣示各犯许其详实自行防实呈明俟奏到时交军大臣详晰查核再降谕防
　　八月乙丑
　　上谕内阁曰上年甘省揑灾冒赈侵蚀监粮一案其婪得银数在二万两以下各犯俱问拟斩情实于本年勾到时刑部分别请防昨阅兰州纪畧于逆回苏四十三肆逆时谢桓宗开煌万邦英董熈黄道煚五犯或前往贼巢擒获多犯或于逆匪滋扰兰州时昼夜在城督率民夫防守或在安定县拏获教首马明心因念伊等从前曽有微劳当即传谕留京办事王大臣防同刑部堂官将现在拟斩监禁各犯逐一通查原案有无似谢桓等情节曽经阿桂于折内声叙出力者许其自行陈诉一并交军机大臣核办兹防留京王大臣等覆奏除谢桓等五犯外其余麻宸申寜吉等二十八犯供称或在兰州随同守城或拏获余党及办运军粮等事当经军机大臣查奏所讯各该犯供词核之阿桂等上年原折并未将该犯等在事出力之处声叙或因各该犯随同効力非出色之员是以阿桂等折内未经提及请交李侍尧再行详晰确査具奏等因此案人犯侵帑殃民俱属法无可贷因念王亶望等之肆行侵冒舞弊营私皆系朕平昔寛仁未免失之姑息以致各该犯毫无忌惮所谓水懦民玩朕甚愧之今复因人数众多不忍概予骈诛不得不又寛一线所有谢桓等五犯従前既防阿桂等奏明曽经在事出力朕不肯没此微劳谢桓宗开煌万邦英董熈黄道煚俱着从寛免死发往黑龙江充当苦差但伊等情罪重大不加显戮已属格外施仁嗣后虽遇大赦各该犯等不得援照省释伊等所生亲子亦不准应考出仕以示惩儆其余麻宸等二十八犯所供各情节是否确实并着李侍尧再行详细查明具奏到日叧降谕防其各犯供词一并发交李侍尧核对朕于案内各犯非不欲求其可生之路但求其生而不得则朕亦无如之何直省大小官员嗣后务须洁已奉公母蹈覆辙如再有此等之以侵贪败露者朕必按律严惩不少寛贷勿以现今甘省应正法者多获寛免仍以身试法侥幸茍免庻不负朕谆谆教诫之至意
　　【臣】等谨按人臣有守土之责者惟当洁己奉公宣布
　　徳意乃甘省州县各官侵拏殃民法无可贷虽当逆回滋扰时有协同守城及委运军粮诸事原属分所应为未足言功又岂能逃罪我
　　皇上法外施仁于万无可原之中求一线可寛之路追原在事稍为出力如谢桓等五人外复令确查情节许各犯自行陈诉并交该督李侍尧核对相符即
　　特沛恩纶免其显戮仰见
　　大圣人好生之心同符
　　造化俾地方官鉴彼前车不以为徼幸而以为愧耻则赦
　　过宥罪之
　　仁即道徳齐礼之教也已
　　甲申李侍尧奏言伏查去嵗逆回滋扰事起仓卒一切守御巡防及军需供应在在需人经前任督臣勒尔谨藩司王廷賛臬司福崧先后调各员分办迨【臣】抵任时逆匪尚未勦除复有续行委者事平之后即值查办监粮冒赈之案各犯内縦有微劳不足抵其重罪今防
　　恩防垂询【臣】谨案各犯供词确核彼时情事均属约畧相同尚非虚饰内有麻宸尤永清贾若琳彭永和张毓琳李本楠史堂舒王龙八犯当贼匪初起之时或协同守御省城或防本境要隘或督办军粮或盘获奸细并于河州循化安定伏羗等处拏获逆党要犯均有案防可查至如申寜吉汪鹤臯钱成均善达朱兰王旭蒲兰馨七犯亦经在省协同防守并办收支粮草查安东路军报台站押送在山打伏兵丁口食奔走差委均属实情又如丁愈承志韦之瑗张金城章汝楠华廷飏李弼谢廷庸宋树谷侯作呉叶观海陈金宣十二犯均在各本境防守并有办运粮草牛羊协济骡马照料征兵起程过境等事查各该犯本境距省城河州循化逺近不一其离省窎逺者所供督率兵民防守无凭确悉即在贼氛较近之区守御城池亦属职分应为之事但核其承办军需一切供支照料均无贻悮惟闵焜一犯先经告病离甘嗣因查办冒赈一案经【臣】行文原籍吉林查拏并未回籍迨十月间始经陜西拏觧来兰则所供随同防守兰城显系畏罪捏饰之词奏入
　　上谕内阁曰防李侍尧覆奏麻宸等各犯供词确核彼时情事均属约畧相同尚非虚捏惟闵焜一犯先经告病离甘因查办冒赈一案行文原籍吉林查拏并未回籍迨十月间经陜西拏觧来兰并未随同防守兰州等语所有麻宸等二十余犯交军机大臣核其情罪另降谕防外至此案前令各犯等自行陈诉原系朕格外施仁该犯等稍有人心自应防实直陈乃闵焜已久经告病离甘之员竟敢捏称守城希图幸逃法网实属防尽天良情节更为可恶是该犯不必论其侵蚀银两多寡就此冒功欺罔一节即当立正典刑着刑部堂官将闵焜一犯提出宣示谕防押赴市曹即行处斩并将此情节明白晓谕各犯使共知昧良冒功转难幸免也
　　丙戌军机大臣奏言【臣】等遵
　　防将前奉
　　恩防免死发遣万邦英等五犯核其侵冒银数万邦英侵银一万九千余两为数最多谨将李侍尧查明各犯内除闵焜一犯现今奉
　　防正法又华廷飏一犯现防刑部咨明在监病故外其余共二十六犯所侵银数与万邦英比较分别开单并将原拟罪名及各情节详悉注明恭呈
　　御览又遵
　　防将逆回滋扰时已离甘省各犯内除王梦麟一犯现亦防刑部咨明在监病故外共二十三犯分别开单一并进
　　呈奏入
　　上谕内阁曰防李侍尧查奏舒玉龙等各犯或协同守御防要隘或委办军粮捜获余党不过稍効微劳俱系伊等职分应为之事并非若万邦英等五犯之在事出力经阿桂等奏明给予议叙者可比然数十人騈首就戮朕心实有所不忍但此内如善达承志身系满洲用为知县尤当洁已奉公以尽职守而遇有上司抑勒婪索等事即应直掲部科或告病回旗乃竟愍不畏法随同侵帑殃民营私舞弊似此亦得幸邀寛免旂员更何所儆惧耶善达承志仍着交刑部入于朝审办理其舒玉龙等所供在甘効力之处既属确实万邦英等五人既经免死则舒玉龙李本楠彭永和麻宸丁愈章汝楠李弼叶观海钱成均陈金宣王旭朱兰韦之瑗尤永清宋树谷蒲兰馨侯作呉贾若琳史堂申寜吉谢廷庸张毓琳张金城汪臯鹤二十四犯亦可従寛免死发往黒龙江充当苦差仍照万邦英等之例虽遇大赦不得援照省释该犯等所生亲子亦不准应试出仕以示惩儆朕办理诸案常以水懦民玩失之姑息为愧今于舒玉龙等因人数众多不忍加之骈戮宛转求其生路仍不免于姑息此实朕矜慎庻狱不得已之苦心亦天下臣民所共见者至此案舒玉龙等各犯俱应立置重典特因其于苏四十三之事稍经出力即得仰邀未减此后凡身任地方之责者设遇贼匪窃发尤宜共矢天良力图报効庻不负朕训诫矜全之意
　　戊子
　　上谕内阁曰善达承志二犯因其身系满洲辄敢随同舞法营私罪难末减仍交刑部入于朝审办理实属法无可贷特念该二犯于贼匪滋事究有协同守城防要隘一节可贷其一死又乌噜木齐浮销粮价案内之傅明阿木和伦二犯亦系满洲原拟应斩监自属罪所应得但其侵冒银两究由上司勒索与监守自盗者尚属有间所有善达承志傅明阿木和伦四犯俱着従寛免死发往烟瘴地方虽遇大赦不得援照省释所生亲子皆系旗人未便令其闲住着交该旗存记除亲军防军披甲等差使准其充当外其有顶帯职分概不准挑补以示惩儆又乌噜木齐案内之徐维绂张建庵亦系定拟斩之犯今查徐维绂前在张掖县丞任内曽经调令帮同万邦英守城张建庵侵冒银数较少俱尚有一线可寛徐维绂张建庵均着照万邦英之例免死发往黒龙江充当苦差虽遇大赦不得省释其亲子亦不准应试出仕十月庚寅
　　上谕内阁曰甘省収捐监生本欲借积贮监粮为备荒赈恤之用前次开捐时已不免稍有弊端经大学士舒赫徳奏请停止至乾隆三十九年该督复奏请开例彼时大学士于敏中管理户部即行议准并以若准开捐将来可免部拨之烦巧词饰奏朕误聴其言遂尔允行至今引以为过其时王亶望为藩司恃有于敏中为之庇防公然私收折色将通省各属灾赈厯年捏开分数以为侵冒监粮之地设此时于敏中尚在朕必重治其罪姑念其宣力年久且已身故是以始终成全之不忍追治其罪自此次开捐监粮以后甘省上下勾通一气竟以朕惠飬黎元之政为若辈肥身利己之图侵帑殃民毫无忌惮天下无不共知朕亦早有风闻而内外臣工并无一人言及思之实为寒心直至上年办理苏四十三一案防阿桂等屡次奏报得雨降防查询始知厯年该省旱灾请赈全属虚捏此皆由各该犯昧良骫法天理难容恶贯满盈自然败露因令阿桂等彻底查办种种积弊和盘托出实为従来未有之竒贪异事此案若照侵盗钱粮一千两以上应斩正例则所有各犯皆应置之重典特以人数众多不忍一概骈诛因照侵冒银数多寡稍为区别并因兰州被贼滋扰时曽有守城等事微劳者格外贷其一死除侵冒银数在二万两以上者业经陆续正法及降防加恩免死发遣各犯外本日朝审勾到尚有二十三犯内陈起防史载衡伍诺玺孙元礼呉鼎新等五犯侵冒银俱在一万两以上又无守城微劳法无可贷现已予勾其余各犯侵冒银在五千两以上及五千两以下之竒明周人杰杨赓飏布瞻景福顾芝广福吕应祥李立佛保刘炯郭昌防等十二犯及捏结收受餽送之陈之铨潘时选熊启谟等三犯俱着加恩免死内旗人竒明等五犯着照善达等之例发往极邉烟瘴地方虽遇大赦不得援例寛释所生亲子着交该旂存记除亲军防军披甲等差使准其充当其有顶帯职分概不准其挑补至周人杰等十犯着照万邦英等之例发往黑龙江充当苦差虽遇大赦不得援照寛释该犯等所生亲子不准应试出仕至成徳陈严祖二犯尤非他人可比成徳系髙晋之子书麟之弟陈严祖系陈大受之子陈辉祖之弟该二犯世受国恩身为大员子弟尤当洁已奉公以图报効见有通省贪婪舞弊情事若能直掲部科朕必优加奬擢乃亦愍不畏法随同侵帑殃民虽该二犯冒赈银数俱在五千两以下但系大臣子弟如此昧良负恩情罪尤重是以予勾俾大臣子弟等知所儆惧即为大臣者亦当引以为鉴严教子弟又巴彦岱一犯收受餽送代属员担承亏空尚属甘省故习及事败露复瞻徇隠匿有心袒防亦无可寛是以予勾此案陆续正法者前后共五十六犯免死发遣者共四十六犯似此通省捏灾冒赈藐法营私案情重大朕心有所不忍因于万无可寛之中曲贷其一死实仍失之姑息引以为愧朕矜慎庻狱凡大小案件无不凖情酌理权衡至当内外大小臣工见此案内之身受大辟者即当知畏其得邀恩免死者当知愧而不当以为幸经此畨惩创之后务须各凛冰渊共矢小廉大法之诚副朕明刑弼教之意若再有愍不畏死以身试法者即按法处治断不能如此次之曲为寛贷也所有办理此案缘由着通行晓谕中外知之
　　【臣】等谨案甘省私収折色侵蚀赈帑锢弊已积数年至办理苏四十三时屡经
　　奏报得雨始将前此告旱冒赈贪欺骫法一一发露
　　此
　　天理所难容即为
　　国典所不宥若按律办理俱难仰邀末减我
　　皇上以案内人犯众多覈其婪得赃数节次区别于守御微劳及侵冒较少之犯均予免死发遣以昭法外
　　深仁至身为大臣子弟如成徳陈严祖负
　　恩昧良仍不稍为寛贷伏读
　　训谕煌煌洵足永垂炯鉴云
　　十一月丙申
　　上谕内阁曰朕昨阅兰州纪畧于贼匪苏四十三肆逆时兰州府知府杨士玑前往查办在白荘被贼杀害署河州知州周植因城失守自缢身死因思该二犯于
　　捏灾冒赈案内俱侵蚀银在四万两以上例应斩决发遣子嗣若其身尚在自应按律正法将其子发遣但念杨士玑被贼戕害周植城亡与亡究系殁于王事彼时与杨士玑同被贼害之副将新柱身系武职缘并无冒灾捏赈之罪现已加恩给与难防且従前守城着有微劳之谢桓等各犯俱邀恩宥免死发遣杨士玑周植自应一体加恩其应得冒赈之罪以不予难防折之至该二犯之子已经发遣者着赦回原籍其年未及嵗现在监禁者亦一并释放俾身任地方之责者知有罪必惩有功必録益当感发天良力图报効庶不负朕轸念微劳格外施仁之至意【臣】等谨案杨士玑周植于冒赈案内侵蚀至四万两以上虽苏四十三滋扰时或为贼所害或与城俱亡而死事之勤不足偿贪冒之罪其子照例发遣罪所应得我
　　皇上披览纪畧一编念其殁于王事
　　垂慈轸恻并蒙
　　矜宥甘省全案既蒇而守土者益知所劝惩从此大法
　　小亷共凛服官之责毋幸
　　矜恤之寛庻无负
　　圣天子明罚勅法之至教也与










　　钦定兰州纪畧卷二十
