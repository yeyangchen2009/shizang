　　钦定四库全书
　　御制平定金川方略序
　　金川方略纂辑既竣诸臣以
　　圣祖平定朔漠方略
　　御制序文之例为请夫所谓方略者非遥执事权掣其肘而矜自用千里请战之谓也惟天子将将将将之道无他信赏必罚而已夫以一隅之不靖徴发士旅飞挽刍粮驿骚率及数省举亿兆生灵之命委之一将而攻守失据险易弗知怠公事而弃时日失士心而张贼势甚或揜败为功逋逃告捷此而不诛时乃失罚至夫荩臣宣力尽瘁驰驱金石可孚豚鱼斯格成劳卓越则车服以庸之旗常以纪之稽绩逮于行间执秩陈于幕府酬庸之典孰大于是此而不酬时乃恡赏且夫天讨有罪叛则诛而服则舎兵革非快意之图惨杀违好生之道然非其悔祸诚切向化革心顾以姑息为包荒旋抚旋叛蔓延益炽虽由司事者动乏成算而庙堂之无策亦已甚矣朕有鉴于大权之不容旁贷有罪不赦有功必录既服不诛命讨一出于事理之当然而实无容心焉此两年中宵旰忧勤始终勿懈保大定功之本意而编集之不可以已也若乃指授机宜视
　　皇祖之亲勤銮驭固无由仰企万一而金川夙职方亦非噶尔丹絶漠狡宼可同日而语要之行师者保邦之大事爰允所请弁言以示来许
　　乾隆十七年六月十五日







<史部,纪事本末类,钦定平定金川方略,金川图>
　　金川图说
　　金川为氐羗种类与董卜韩胡宣慰司同族明代有哈衣麻衣喇嘛者得封演化禅师领受印信
　　国朝康熙六十一年土舎色勒奔初倾心向化令其头目赴川投诚遵奉调遣拨发土兵五百名随大军巡查羊筒克着勤劳抚【臣】塞尔图提【臣】岳钟琪委以副长官司职衔令管理驻牧事务雍正元年督【臣】年羮尧请授为安抚司得
　　防俞允部给印信号纸乾隆七年色勒奔初病故以其子莎罗奔承袭其地距保县五百九十里东与木坪董卜土司接壤二百四十里南与沃日接壤三十里西与扣色吉生番接壤一百二十里北与杂谷接壤三百里皆崇山峻岭鸟道羊肠一出陶关即有竹索桥絶险最为难渡其巢穴有二一在勒歪一在刮耳崖相距约一百二十里泸河经其中沿河崇山峭耸不容驰骤稍平处即系番人耕种之
　　地碉楼石卡夹峙其间泸河发源志乗无考由郭罗克防绰斯甲之水绕日傍山入金川界过勒歪与小金川诸山至章谷防合由木坪大河入泸定桥水势不一平处则用皮船遇滩则负船盘滩沿岸而过方可乗舟自刮耳崖桥至卡撒约四十余里其间有左梁右梁阿利丹噶木冈昔岭色尔力木达诸山俱干霄蔽日壁立万仭在在皆番碉番卡自为守御至昔岭尽处即刮耳崖巢穴碉髙寨厚环以平房背负崇山左右皆系石崖前临大河近巢穴十余里道路尤险于石崖之上架木为栈仅容一人马骡则去鞍以绳悬系扶拽而行自勒歪至党坝约五十余里中有木耳金冈革什戎冈党噶日傍诸山近巢数里皆土崖夹石临河陡立勒歪巢穴坚固寛广倍于刮耳崖亦环以民居中有一沟直通美卧其道路较刮耳崖稍为平敞至于风土情形大都种青稞荞麦孳畜牛羊砌屋建碉不加藩栅食则糌粑饮则乳酪山茶富者衣氆氇绫绮余皆毛毯羊皮供养番僧不知医药慎重誓盟刻木为信灼羊膀扯索卦以卜吉凶葬则或水或火惟喇嘛之言是听婚姻论财以牛羊马匹为聘男女相恱则擕手共唱番歌饮酒为乐名曰跳庄其性嗜利好鬬轻生易死履絶壁险崖若康庄然凡重物俱背负而不知肩挑女子耳带大环男亦垂铒自十二嵗以上皆腰插短刀兵丁则左手擐一铁袖以为甲习鎗矛弩箭不善弓矢重山叠嶂雾重风髙山岚瘴气多寒少暑春夏雨雪经旬累月罕有晴时每雨则霹雳大作电光中皆有声至八九月间始得晴霁隆冬积雪丈余山谷弥漫坚氷凝结道路不通惟乾隆十四年春经略大学士忠勇公傅恒在营时天气晴和雨雪稀少向来积雪之山深不盈尺春光照人无复隂霾之象番民咸称从来罕见良由
　　皇威逺播吉事有祥天意与人心脗合故也
　　附陶关以外隣近金川各番部落
　　陶关以外即瓦寺安抚司桑朗容忠其先于明代世袭土职顺治九年曲翊伸归诚授职传至桑朗温恺屡効勤劳得受功加游击职衔驻牧之地曰草坡距汶川县城二十里西与沃日北与杂谷接壤
　　杂谷安抚司苍旺即吐番之裔康熙十九年板第児吉归诚授为安抚司驻牧之地曰杂谷距保县城五十里南与金川瓦寺比隣北与吐番接壤今分为三家管理番民一曰梭磨副长官司勒尔悟其父囊索加布于雍正元年归诚授职一曰土舎良尔吉以非土司故未请给印信号纸一曰沃日土女泽尔吉其先于明代世袭为沃日灌顶净慈妙智国师传至黒児加于顺治七年归诚驻牧之地曰沃日距保县五百五十里南与木坪比隣北与金川接壤
　　小金川在明代曰金川寺演化禅师传至吉児卜细于顺治七年归诚授职驻牧之地曰美诺距保县五百九十里东与沃日比隣西与金川接壤明正宣慰司坚参徳昌其祖蛇蜡喳吧于康熙五十年归诚授职驻牧打箭炉东与天全州连界西与里塘接壤
　　木坪宣慰司坚参囊康其祖达结祖乌児结于康熙元年归诚授职其地东与天全州连界北与沃日接壤
　　革什咱安抚司扎什罗尔布其祖登进邹祖额鲁七立于康熙四十年归诚授职其地西与绰斯甲北与小金川接壤
　　绰斯甲安抚司策丁丙朱其祖资立于康熙四十年归诚授职其地东与杂谷南与金川接壤以上诸番风土情形大都相似惟瓦寺木坪附近内地稍知礼法习俗间有与内地相同者此外西路尚有郭罗克三阿树羊峝阿坝等大小部落南路尚有里塘巴塘徳尔格忒霍耳孔撒麻书等三百余种皆与金川遥隔故不备载
　　【臣】等谨按西南诸蛮有虞氏之苗商之鬼方西汉之夜郎靡莫卭筰僰防之属皆是也其为王朝役使自周武王时孟津大防而庸蜀羗髳微卢彭濮诸蛮皆与焉其后楚庄蹻王滇而秦开五尺道置吏沿及汉武置都尉县属仍令自保此即土官土吏之权舆欤有明踵元故事分别司郡州县额以赋役法制略备我
　　朝幅之广旷古未有穷髪不毛之域莫不防奉声教稽颡称臣西南诸蛮次第归诚悉依旧制抚绥义取覊縻勿絶而已夫治蛮之道虽曰以不治治之然而奸宄桀黠之徒夜郎自大恃其险逺妄思蚕食隣封中朝置而弗问弱肉强食久且重滋边衅若唐之吐蕃囬纥为患何可胜言语曰为虺弗摧为蛇将若何则不庭之讨亦势所不得已焉耳金川雄视诸番鸱张吞噬观其侵犯牛毛章谷占据小金川潜窥炉地意岂止修小怨于隣封拥甲兵以自固而已及乎
　　天威所至拉朽槯枯力屈势穷顿颡归命悉还诸番之侵地永矢六事以输诚俾苞孽无滋根株尽净边徼享敉宁之福番蛮絶烽火之虞事出万全功成永定虽兴师二载不无劳费然惩创之功又曷可少哉






　　恭
　　进平定金川方略表
　　经筵讲官太子太傅议政大臣领侍衞内大臣武英殿大学士内务府总管兼管兵部事务纪録二次【臣】来保等诚惶诚恐稽首顿首
　　上言
　　圣武丕彰震遐方而底定
　　皇猷逺播纪伟绩以昭垂
　　威与徳以兼施永靖要荒之域
　　言以功而益着聿开韬略之函泽洽西陲书传右史窃惟盛世非无征伐建威所以销萌至神自裕机权筹逺即堪示后是以周王协谋尚父用传金匮之编宋廷分赐边臣亦有环珠之要廓清所着懿烁斯垂及
　　本朝而控驭尤隆凡率土皆声教所讫流沙蟠木悉占风航海而来乌弋黄支每屡译重趼以至蠢兹莎罗奔者俗本黎獠地慿峝箐供筰马僰僮之赋比駹楪榆之伦恃其雄长诸番遂敢陆梁僻壤穴深卡垒蚕丛罕到之区山峻碉门鸟道难登之栈虽经疆吏之讨未即挫锋重以总戎之征尚稽授首鱼因漏网益吹浪而沸唇雁纵惊肯凌颷而戢翅斯其怙恶实属防悛固非小惩所能示戒钦惟
　　皇帝陛下
　　奉三而治
　　得一以贞
　　仁覆垓埏举欲纳诸熙皥
　　量函中外皆将予以薫陶爰念夫化日光天必扫此蛮氛瘴雾
　　帷幄之谟独运无烦借箸而筹
　　庙堂之算如神直可按图而得臣瑊讨贼一军皆声势飞腾尔度视师诸将尽雷风奋发玉垒辉旌旗之色锦江流鼔角之声谍间先诛乡导不留管敢穴巢必探么麽敢大夜郎作气于风饕雪虐之中选锋于堕指裂肤之挟辀锐士麾蝥弧以登城破峡神丁砍蒺藜而拔寨丞相渡泸河深入将军从天上飞来固知风鹤之皆惊不信釡鱼之能活于是哀号乞命呼吁投诚行成之使频来纳欵之文屡至方将翦而朝食夫且厉以晨炊
　　帝念荡扫非难愚防可悯蜀地古来少日姑莫嗔狂犬之惊氐中久不见天且为发醯鸡之覆因其归命予以维新宣明诏于金鸡逭严诛于铜马忭舞直闻六诏欢呼殆徧三巴当其请涖盟而除地环行阵以设坛击钹吹螺音流梵乐鼔咙连臂曲奏蛮歌受明约于六条愿衔恩于万世献朱提而满槖添农得寳之章进古佛以笼龛交月氐贡香之礼幸日云之得覩中国其有圣乎誓顶踵以胥捐南人不复反矣计王师压境犹少格苗之二旬讫露布逹京正协擒么之八日从此遐陬向化奉朝请者逾増纳賮之邦荒裔闻声祠冠带者弥谨敂关之使涵四游于一气合万国以同家岂非震叠鸿规昭赫声濯灵于无外抑亦边陲盛事恢幅长员广于无穷凡兹伟烈悉本
　　宸衷疆事方殷无日不来劄奏军书每接逐条必示机宜遂制胜于蛮疆宜扬辉于简策昔者车攻采芑诗篇累着乎周京栁雅韩碑记载炳传乎唐室矧此式光前烈可无昭示来兹共请编摩仰承
　　俞允开方略之馆命纂修之官按事撰文直书纪实时日道里之必晰刍粮器仗之必详稿屡易而后成嵗再更而始竣谨加厘定缮写进
　　呈【臣】等或曾在戎行或与闻筹画尚愧奉行未逮敢称汗马功髙深惭叅赞无从徒作跕鸢时想兹幸効能铅椠如飞矢石以挥毫重得详究韬钤仰见縧镟之在手简书是核非云起例发凡纂辑维勤庶免挂一漏百伏愿
　　至諴常感
　　诞保弥殷
　　偃武继以修文四海享太平之福
　　义正归于仁育万年开王会之图【臣】等无任瞻
　　天仰
　　圣激切屏营之至谨奉
　　表恭
　　进以
　　闻
　　正总裁官
　　︵字位过密　无法显示︶　　　　　　　【臣】来　保副总裁官
　　︵字位过密　无法显示︶　　　　　　　【臣】舒赫徳
　　经筵讲官太子少师工部尚书　　　　　　【臣】汪由敦
　　︵字位过密　无法显示︶　　　　　　　【臣】纳延泰
　　︵字位过密　无法显示︶　　　　　　【臣】兆　惠原任工部右侍郎兼管兵部侍郎事务加一级【臣】刘　纶
　　提调官
　　内阁侍读军功纪録三次又加二级纪録一次【臣】灵　毓顺天府府丞加一级军功纪録一次【臣】马　燝原任吏部郎中今陞福建布政使纪録十一次【臣】徳　舒
　　︵字位过密　无法显示︶　　　　　　　　　　【臣】鄂　寳
　　满纂修官
　　︵字位过密　无法显示︶　　　　　　　　　　【臣】常　亮
　　戸部员外郎军功纪録三次又加二级纪録五次【臣】安　福内阁侍读世袭云骑尉军功纪録二次又加二级纪録四次【臣】富察善
　　︵字位过密　无法显示︶　　　　　　　　　　【臣】景　宣
　　︵字位过密　无法显示︶　　　　　　　　　　【臣】官登
　　︵字位过密　无法显示︶　　　　　　　　　　【臣】傅显
　　原任大理寺评事今陞山西汾州府同知军功纪録四次【臣】图桑阿
　　汉纂修官
　　内阁侍读军功纪録二次又加一级纪録三次【臣】杨承曾候补内阁侍读军功纪録二次又加一级【臣】袁芳松
　　︵字位过密　无法显示︶　　　　　　　　　　【臣】毕　谊
　　内阁中书军功纪録一次又加一级纪録三次【臣】胡廷枢内阁中书军功纪録二次又加一级纪録三次【臣】曹锡寳内阁中书军功纪録二次又加一级纪録三次【臣】庄培因
　　︵字位过密　无法显示︶　　　　　　　　　　【臣】胡寳瑔
　　原任内阁中书今陞江西吉安府知府军功加三级纪録五次【臣】沈作朋
　　收掌官
　　内阁侍读军功纪録二次又加一级纪録一次【臣】觉罗巴延三宗人府主事军功纪録一次又加二级纪録一次【臣】睦朝栋宗人府主事军功纪録一次又加二级纪録一次【臣】毛永燮兵部笔帖式军功纪録二次又加三级【臣】萨　璧
　　繙译官
　　户部郎中加一级纪録一次【臣】徐　绵
　　戸部员外郎加二级纪録三次【臣】辅　徳
　　原任戸部郎中今陞福州副都统纪録十六次【臣】曹　瑛
　　满誊録官
　　生　　　　　　　　　　　员【臣】觉罗满吉善
　　生　　　　　　　　　　　员【臣】滚　亲
　　官　　　　　学　　　　　生【臣】觉罗福祝
　　官　　　　　学　　　　　生【臣】觉罗哈福纳
　　官　　　　　学　　　　　生【臣】觉罗八尔库徳
　　官　　　　　学　　　　　生【臣】徳克进
　　官　　　　　学　　　　　生【臣】杜尔松阿
　　义　　　　　学　　　　　生【臣】阿　林
　　义　　　　　学　　　　　生【臣】广　泰
　　义　　　　　学　　　　　生【臣】金齐献
　　汉誊録官
　　翰林院待诏加一级纪録二次【臣】申大年
　　庶吉士　加　一　级　纪録二次【臣】李承瑞举　人　候　选　　知　　县【臣】金修仁举　人　拣　选　　知　　县【臣】段元鉽
　　举　　　　　　　　　　　　人【臣】周凤岐廪　生　捐　职　县　　丞【臣】张若翼
　　监　生　捐　职　盐　大　使【臣】杜　霖监　生　考　职　主　簿【臣】陈延嗣
　　监　生　考　职　吏　　目【臣】张鸿猷
　　监　生　考　职　吏　　目【臣】戴　缃
　　监　生　考　职　吏　　目【臣】张顾霖
　　监　生　考　职　吏　　目【臣】戴有容
　　监　　　　　　　　　　　　生【臣】周兆蛟







　　钦定四库全书　　　　　史部三
　　平定金川方略目録　　　　纪事本末类
　　卷一
　　乾隆十一年十一月二十六日至十二年三月二十四日
　　卷二
　　乾隆十二年四月初四日至六月十七日
　　卷三
　　乾隆十二年七月二十六日至九月三十日
　　卷四
　　乾隆十二年十月初四日至十二月十九日
　　巻五
　　乾隆十三年正月初十日至三月初二日
　　卷六
　　乾隆十三年三月初三日至五月十二日
　　卷七
　　乾隆十三年五月十五日至六月十五日
　　卷八
　　乾隆十三年六月十六日至七月初十日
　　卷九
　　乾隆十三年七月十一日至闰七月十七日
　　卷十
　　乾隆十三年闰七月十九日至二十八日
　　卷十一
　　乾隆十三年八月初二日至二十四日
　　卷十二
　　乾隆十三年八月二十五日至九月十三日
　　卷十三
　　乾隆十三年九月十九日至二十九日
　　卷十四
　　乾隆十三年十月初一日至二十二日
　　卷十五
　　乾隆十三年十月二十三日至十一月初十日
　　卷十六
　　乾隆十三年十一月十一日至二十二日
　　卷十七
　　乾隆十三年十一月二十三日至二十八日
　　巻十八
　　乾隆十三年十一月二十九日至十二月初八日
　　卷十九
　　乾隆十三年十二月十一日至二十日
　　卷二十
　　乾隆十三年十二月二十一日至二十九日
　　卷二十一
　　乾隆十四年正月初一日至十三日
　　卷二十二
　　乾隆十四年正月十四日至二十五日
　　卷二十三
　　乾隆十四年正月二十七日至二月十二日
　　卷二十四
　　乾隆十四年二月十四日至二十五日
　　卷二十五
　　乾隆十四年二月二十六日至三月十三日
　　卷二十六
　　乾隆十四年三月十四日至十五年十二月十二日
　　卷二十七
　　御制诗文
　　卷二十八
　　艺文
　　卷二十九
　　艺文
　　卷三十
　　艺文
　　卷三十一
　　艺文
　　卷三十二
　　艺文
　　【臣】等谨案
　　钦定平定金川方畧三十二卷乾隆十三年大学
　　士来保等恭撰
　　奏进凡二十六卷后恭录
　　御制诗文一巻又附载诸臣纪
　　功诗文五卷金川土司在四川徼外本吐蕃之遗种
　　即明史所谓金川寺者是也
　　国朝康熈中其土舎色勒奔初慕化归诚奉职维谨雍正中
　　颁给印信号纸俾世守故疆其子郎卡袭职渐肆鸱张稍抟噬其族类守臣请加征讨以宁九姓之宗我
　　皇上以荒憬蛮陬自相蚕食不足以劳我六师惟勅慎固边围以防其变而沙罗奔狼性原贪鸮音弗改不思缓行九伐为寛以悔过之途仍肆凶残自于
　　天讨乃于乾隆十三年冬
　　特简大学士恒为经畧董率熊罢剪除蛇豕灵防声震山鬼伎穷扫穴焚巢在于指顾始知螳螂之臂不足抗拒雷霆穷蹙乞降吁呼请命于时桓桓七萃犹思直斩楼兰而我
　　皇上圣度符天宏开汤网闵其知罪许以自新特诏班师贷存余息计自祃牙以迄饮至往返一二万里为期不及两年葢终沙罗奔之身踡伏荒岩莫敢吹虺毒厉豺牙焉虽文王因垒而崇降舜帝舞干而苖格
　　丰功盛徳何以加于兹乎其间决机制胜悉禀睿谟是编所载
　　诏谕之指授章奏之
　　批答随在可见
　　神武不杀之至意并以见厥后索诺木夜郎自大
　　终戮藁街实辜
　　徳逞凶祸由自取于理于势皆不可姑容非圣人之有意于用兵也乾隆　十　年　月恭校
　　上
　　总纂官【臣】纪昀【臣】陆锡熊【臣】孙士毅
　　总校官　【臣】陆　费墀







　　钦定四库全书
　　平定金川方略卷一
　　钦惟
　　国家重熙累洽久道化成
　　列圣相承功徳隆盛薄海内外罔不率俾我
　　皇上以神圣嗣服勤求治理宵旰孜孜盛徳大业日
　　起有功谟烈绍乎
　　祖宗膏泽覃乎黎庶声教所被凡雕题凿齿之伦穷发不毛之域靡不奔走顺则同我太平藐兹金川为西南夷杂种僻处蜀徼陶关之外与木坪沃日杂谷诸土司接壤
　　本朝顺治九年归附颁演化禅师印信俾领其众莎罗奔者初以土舎从岳钟琪征羊峝有功雍正元年授为安抚使以分金川土司之势雍正八年颁给印信号纸不徴赋税其地崇山复岭春夏积雪与中国道路不通据险设碉恃以自固其人獉狉角逐若犬豕麋鹿然非可以仁义格而礼法绳也野性不驯互相仇杀虽奉正朔亦曰覊縻莎罗奔性尤桀骜自称大金川而以金川土司为小金川陵轹种类戕害骨肉饕餮无厌邻封莫不切齿至是恣横日甚且将近我边徼维时梁益守臣请加惩创用彰
　　国威
　　上犹以蛮夷自相攻击其性固然不足重烦师旅惟勑慎固封守无使侵轶既而狼贪蹈借罔有悛心始
　　不得已
　　命将兴师声罪致讨然
　　圣度广逺包荒无外犹兾其闻风震慴归我王化以兼帱并覆非必草薙而禽狝之也乃一二臣之不协厥心或畏难茍安或坐视成败赏罚不明进退失律糜饷老师绩用弗集
　　皇上赫然震怒既底厥罚乃振独断之乾纲运九重之胜算乾隆十三年十一月癸丑
　　特简大学士傅恒前往经略并选滇黔秦楚劲卒加以都城天策神策之军期门羽林之士及
　　盛京船厰黒龙江满洲索伦兵等貔虎﨣桓后先进发刍粮山峙士马云屯经略笃诚自矢忠勇奋发不惮艰瘁悬车束马式遄其行至师之日即整营垒简军实明号令军容焕然改观贼徒惊骇谓神兵自天而降纪律森严逈非前帅比固已褫厥魄而夺之气矣其小金川土舎良尔吉从征日久阳效先驱隂懐二志军中消息时多泄漏贼因得以主待客声援抵御我师往往失利贼益负固不服虽时言纳欵实尝试主帅以缓我师益深垒自守我
　　皇上神明遐瞩先已密谕加诛而张广泗始终回防在营诸将模棱两端相视莫敢发经略至营独排众议召良尔吉至帐下数其罪而诛之羣番股栗膝行莫能仰视莎罗奔自知罪恶贯盈且失所恃理无幸生乃穷蹙投诚分遣头目哀吁军门者日凡数至经略以奉
　　命视师惟知讨贼方刻日誓众期于扫穴犁庭归报竣事贼益惶怖无措乃借提臣岳钟琪旧恩摇尾乞怜兾转逹经略之聴焉经略受任驰驱公忠体
　　国凡山川情形挽输难易无不备悉入
　　告我
　　皇上好生为心仁同覆载既稔穷防之不足较复念西陲连嵗用兵邉民急宜绥辑虽垂成之功势同破竹然兵戈有旬日之稽迟即民间有旬日之劳困屡
　　勑经略当因其乞降即予肆赦毋多杀以极兵威十
　　四年二月癸未经略承
　　命受降先是提臣岳钟琪既允莎罗奔为请纳欵由党坝啓行经贼巢穴莎罗奔随赴大营率土舎郎卡并其徒众数千百軰顶佛持经焚香顿颡誓愿遵奉示约永效狗马之报言出诚悃感极涕零向之懐诈反覆者一变而革靣革心无几防纎芥之谲诡故知
　　圣徳所昭无逺弗届中孚之吉可格豚鱼今古同符理无或爽是役也自推毂以至班师时未七旬防音由军营逹于都门仅八昼夜大兵调集抵川者甫及其半而肤功迅奏征夫免荷戈之劳居人无输挽之役耕者忭于野行者歌于途岂独金川之人以幸保首领感颂
　　圣明凡我士民其孰不呼舞笑语欢声雷动端惟我皇上圣徳广大天包海涵上承
　　圣母皇太后懿训慈详恺恻茂育羣生有以致此三月
　　丙辰经略振旅还京
　　上命所司详察典礼择日祭告
　　天
　　地
　　宗庙
　　社稷恭上
　　圣母皇太后徽号锡爵酬庸
　　颁诏肆赦行庆施惠无有不恱告成太学
　　御制碑文刻石垂逺于是大学士【臣】张廷玉【臣】来保等合词陈奏曰金川告防邉徼永寕【臣】等幸际昌期躬逢盛事快覩元臣之奏凯仰惟
　　圣主之运筹自陈师命将之初暨振旅还军之日决
　　机定策胥由
　　五夜焦劳禁暴遏刘咸赖
　　九重经画指万里山川于掌上奠百年疆宇于目中
　　揆几度越羣谋制胜悉符
　　天意奉
　　慈帏之懿训休养生灵沛
　　黼座之温纶绥懐异类用示止戈之武洪施解网之仁吉事有祥功成不战舞干羽而敷文徳何以尚之櫜弓矢而序有周蔑以加矣昔
　　圣祖仁皇帝亲统六师平定朔漠曾允臣工之请编辑
　　方略之书
　　盛烈鸿猷昭垂万古我
　　皇上以圣继
　　圣神武逺扬允宜恭纪缥缃用以广传海宇式彰纶綍昭
　　一人宵旰之精勤嫓美典谟为万世子孙之法守奏
　　入
　　谕曰朕惟金川之役原非好大喜功今兹奏凯班师仰荷
　　天
　　祖黙佑贻庆无疆而元辅之抒忠奋勇将士之敌忾腾懽有以震慑蛮方廓清荒徼朕非自诩其功欲以铺张夸耀第军旅为国家大事其端委曲折非纪载详明无由稽考且
　　圣母皇太后懿训之慈祥恺恻朕于此事始终经画之宵旰焦劳不可不垂示后嗣子孙俾共喻保大定功之艰止戈为武之义着照所请行诸臣承
　　命啓馆纂修平定金川方略谨按前后用兵始末自乾隆十一年十一月讫于乾隆十四年四月举凡
　　圣训之所指授章奏之所敷陈关于军机窽要者编年系日据事实书惟是【臣】等学植肤陋才识疎庸惧不足以铺扬
　　盛烈于万一云尔
　　乾隆十一年十一月丁巳原任大学士川陕总督庆复以金川土司莎罗奔肆横不法入奏略曰莎罗奔秉性凶悍结怨邻封屡与革什咱土司争地近更自残骨肉欺压小金川【臣】于上年即闻诱缚小金川土司之语饬弁严查直至【臣】在口外已破瞻对方遣土目具禀称伊与小金川本系叔侄因小金川无礼故加教训非敢发兵争地今已遣人送回【臣】细察情形实为强横但念自在土司境内侵扰并非干犯内地若轻议讨勦似非得计况伊与四面邻封尽为仇敌即怙终不悛而以番攻番自可无劳兵力非若瞻对滋扰邉境必须急为翦除也奏入
　　谕曰瞻对甫完功佳兵不祥卿所见极是然既有此事不可不留心也又
　　谕曰如卿所见纪山能办此乎
　　乾隆十二年正月癸丑庆复奏言臣前陈奏金川莎罗奔肆横不法钦奉
　　谕防询【臣】纪山能否办理【臣】查纪山前驻藏时于一切番情颇能留意抵任以来亦复力为经理臣两次到川与之商办诸务见其实心整顿不敢稍懈窃以为纪山办此似能克副
　　皇上绥靖邉陲至意奏入
　　报闻
　　二月癸酉原任四川廵抚纪山奏言金川土司莎罗奔于乾隆二年侵占革什咱土司盖古交等处四寨上年又诱致小金川土司泽旺夺取印信经【臣】与督【臣】庆复防饬查究始将泽旺放回归还印信近又据打箭炉同知鲍成龙等禀报该酋修路造船兵把守甲索地方言欲攻革什咱【臣】现在飞饬各该管员弁确查实情一面繙译夷语告示晓谕化诲并饬附近各土司宻加防范以杜窥伺惟是莎罗奔屡于蛮中造衅渐不可长【臣】与庆复商酌该酋如果负固不服只须以蛮攻蛮无庸用兵征勦奏入
　　上命军机大臣等传谕庆复纪山曰据纪山奏称莎罗奔侵占革什咱土司地方诱夺泽旺印信并把守甲索欲攻革什咱苖蛮易动难驯自其天性如仅小小攻杀事出偶然既非侵扰疆圉于进藏道路塘汛无梗彼穴中之鬭竟可任其自行消释不必遽兴问罪之师如其仇杀日深势渐张大则当宣谕训诲令其息愤宁人各安生业盖苗蛮顽梗无知得其人不足臣得其地不足守蜂屯蚁聚无足深较倘果有拒抗侵轶不得不宣布皇威用示惩创亦当相度机宜慎之于始切弗轻为举动但不可因遵朕防即或有关国体不得不示以天威者亦一味因循惟在庆复纪山等详察事势令轻重合宜耳即如瞻对一事初亦非敢有侵犯而一经办理不免命将出师并由京城员前进皆由事前不能先有成算以至于此足见控驭逺夷全在机宜合要邉吏喜于生事营弁不知逺谋往往过为张皇因小酿大不知千钧之弩不为鼷鼠发机惟修缮守御厚蓄声威俾知畏惮奉法弭耳输诚庶几恩抚威懐各得其道也
　　【臣】等谨按金川小丑陆梁自外
　　王化守臣方有意翦除我
　　皇上已深计逺虑谓苗蛮顽梗无足深较但当处置得宜使之畏威懐徳迨莎罗奔搆衅不已渐犯内地始加惩创以示
　　国威洎乎穷蹙归诚则仍受降不杀是我
　　皇上不得已而用兵之苦心固天下臣民之所共晓而烛照几先如运诸掌自始事以及乎讫事俱不出此
　　谕防之中则
　　圣主攘外安内柔逺能迩之神谟诚非臣下所能窥
　　测万一也
　　丁亥纪山奏言莎罗奔于本年正月二十九日及二月初三日擅带蛮兵攻围革什咱之正地并刼杀明正土司所属之鲁宻章谷查该处去打箭炉路止四日该酋敢于攻围殊属不法炉地存城兵丁单弱恐该酋万一猖獗不得不预为防范【臣】现在檄饬泰宁协副将张兴酌带官兵前赴炉地弹压又查本年复设口外台站原兵一千名定于二月内出口今亦饬暂留炉地协防以壮声援再查威茂一协为川西门戸令该副将何啓贤酌带本协官兵在杂谷閙等处防其冲突适防州协副将马良柱因公在省亦饬令暂赴威茂弹压倘该酋敢于犯及内地【臣】即咨防督臣调发官兵进勦奏入
　　上命军机大臣等速议议曰据纪山所奏莎罗奔攻围鲁宻章谷距炉宻迩已副将张兴赴炉并留台站兵丁协防又令副将何啓贤防范杂谷閙等处副将马良柱前赴威茂弹压即此办理已属周宻如该酋怙恶不悛敢有抗拒侵轶是逆天悖理自取灭亡即当用兵勦灭以彰
　　国威惟是总统大员必宜慎重总督庆复既距川遥逺副将马良柱恐难胜此重任倘必应用兵征勦应令廵抚纪山亲往驻劄总统相度机宜一面办理一面奏
　　闻可也
　　上从之
　　三月戊戌庆复奏言接准抚【臣】纪山咨称莎罗奔攻击鲁宻章谷等处地近炉城业经量添官兵防范又闻金酋有攻击木坪之信亦已拨兵守御【臣】思金酋兵势虽盛离巢已逺岂敢遽越西炉而攻木坪总縁明正木坪两土司年幼皆系土妇任事番性易扰是以传播纷纷【臣】业将炉城防兵已多勿更惊扰飞谕各该地方并严谕该将等止许守险养威勿得邀功生事伏查金川人同鬼怪贱甚牛羊自颁授印信以来仍同化外与小金川土司泽旺本属叔侄乃以女妻泽旺掌印管地全在土妇又嫁一女与巴旺土司其钤制之法亦如小金川该土司不过空名而已该酋得此两路隂收其民更欲争夺邻封此番既攻革什咱又侵明正司此两处土司岂容任其占踞诚如
　　圣谕有不得不示以国威者【臣】愚以为金川四面环山羊肠鸟道用兵之际餽运维艰止可令镇将带兵各据要害仍用以蛮攻蛮之法使小金川革什咱巴旺各伸报仇之心举戈相向又令川西杂谷梭磨等侵扰其后我兵既无深入之忧可行可止操之在我似为得策是日又据纪山奏言据泰宁副将张兴禀报金酋攻夺鲁宻章谷番民望风畏避坐汛把总李进廷不能抵敌退保吕里该酋竟敢直渡河口招抚附近炉地毛牛一带蛮民势甚猖獗【臣】随檄调建镇标兵八百名并黎峩两营兵四百名委逰击保懐智都司茍兴等带领前徃泸定桥清溪县地方分驻弹压又据川西文武禀报金酋分出一路蛮兵在川西杂谷之党坝下营廹胁蛮民投顺【臣】随檄暂驻威茂协副将马良柱带兵四百名在杂谷閙弹压以为杂谷梭磨等土司声援伏思莎罗奔如此肆行侵扰其罪实属难逭【臣】非不知瞻对甫平兵力自应休息但若不加惩创恐各土司或有效尤将来办理更费周章与其日久滋蔓难图不若此时声罪致讨为较易也奏入
　　上俱命军机大臣等速议议曰金酋既攻鲁宻章谷又有分兵攻木坪之信逺离巢穴逼近内地其侵轶之意显然且小金川巴旺两土司皆妻以伊女隂收其民更欲争夺邻封跳梁不法实与班滚无异从前班滚负固抗拒虽经征勦不过焚其巢穴不足以震慴诸番之心是以金酋敢于效尤渐加肆横此次必当痛加惩创大震
　　国威始足以永奠番蛮前臣等议覆纪山折内因庆复驻劄西安离川甚逺且其时贼酋恣扰尚在番地是以议令纪山前往总统今金酋势既猖獗非仅以蛮攻蛮之策可以了事应令大学士庆复亲身前往川省驻劄要地酌看情形若金酋竟敢越炉地而攻木坪或当分布攻巢或当要截其后令庆复相度机宜妥协办理当以瞻对为鉴毋致旷日持久倘该处绿旗官兵不免因循旧习应须请用在京官兵亦即行请
　　防往可也
　　上从之
　　辛丑
　　上谕内阁曰大学士庆复在外多年纶扉重地应召取回京办理阁务昨嵗四川瞻对之役甫经告竣今又有金川番蛮肆横不法已命庆复相机征勦今思彼地番众恃强生事屡屡不能安辑必须经理得宜始可永逺宁帖贵州总督张广泗于此等苖蛮情形素所熟悉贵州地方张广泗料理以来现在妥协苗种向化可以无虞川陕总督员缺着张广泗补授不必来京即由贵州取道速赴川省大学士庆复俟伊到川之后将彼地事机情形详悉告知或可回京或仍应留川一同办理自行酌定不必急于赴阙也云贵二省原系总督一人管辖着仍复旧制即以张允随为云贵总督图尔炳阿着授为云南廵抚孙绍武着授为贵州廵抚初瞻对之役张广泗陈请亲赴军营相机筹画
　　上以将次就功未允所请至是始改授川陕总督
　　壬寅
　　上命军机大臣等传谕张广泗曰四川为临邉要地外接百蛮山深箐宻兼之诸番野性难驯恃强凌弱攘夺仇杀叛服不常数年以来屡多不靖上年瞻对复敢跳梁今又有金川肆横不法朕因张广泗熟悉苗蛮情形已降防调任川陕总督矣前据庆复等奏报莎罗奔将伊一女妻小金川又嫁一女与已旺以为钤制之方近攻革什咱之正地寨又攻明正司所属之鲁宻章谷番民望风畏避坐汛把总李进廷退保吕里看此情形则贼酋恃其巢穴险阻侵蚀诸番张大其势并敢扰我汛地猖獗已甚张广泗到川之日防同庆复将彼地情形详加察度其进剿机宜作何布置一切粮饷作何接济善为办理再瞻对甫经平定即有金川之事揆厥所由总因渠魁班滚未经授首无以示威使之闻风慑服即据报班滚焚烧自缢之处情节可疑焉知不诡计脱潜往金川勾通致衅张广泗到彼正可详细访察伊于此案并未经办自必无所瞻顾也至川省番蛮种类繁多歴来多生事端即如郭罗克于康熙年间横肆刼夺旋经安辑迨乾隆七年又复滋事其他如曲曲鸟夷等亦复自相攻杀后经发兵弹压始得宁帖又如巴塘里塘近因将汪结补授宣抚司其属下遂有烦言盖番性易动难驯寻仇报怨是其常事但伊等皆受朝廷封号给与号纸乃不遵约束互相戕贼即在土司地方蠢动不得不为防范已费经营若敢逼近内地扰我邉陲则声罪致讨更属劳师动众总因平日驾驭无方未有成算不能使之慑服畏威以致蛮氛未靖张广泗熟悉苗情善于抚驭大扺番蛮与苖性相近今莅川省即以治苗之法治蛮自能詟服其心消弭其衅务须一一通盘计算为永逺宁谧之图可将从前川地所有办过郭罗克曲曲鸟夷瞻对等及现在金川案件抄录交张广泗阅看俾豫知彼地前后原委以便熟筹经理副朕绥靖邉疆之意
　　己酉纪山奏言前莎罗奔侵扰邻番渐近邉境经【臣】节次
　　奏明今该酋又勾结绰斯甲结隆冲二土酋攻围霍耳章谷等寨又于吕里埋伏蛮兵游击罗于朝令千总潘洪向朝选土百戸得赖等带领汉土兵六百名前往侦探堵御行至中途猝遇蛮兵土兵不战四散我兵奋勇扺敌带伤外委二员阵亡千总向朝选一员蛮兵复直压毛牛地方游击罗于朝出营扺御带有鎗伤千总杨璠亦带矛伤副将张兴闻报随拨千总王智带领官兵二百六十名前赴应援【臣】思该酋敢于伤犯官兵罪大恶极声讨刻不容缓【臣】已将从前豫汉土官兵先催分赴炉地茂保等处驻劄聴候至期攻勦至军粮必须豫备打箭炉仓虽贮有军米万石但瞻对之役甫毕明正番民又新被扰害雇覔乌拉甚属艰难川西茂州保县素不产米青稞亦未成熟止可于成都等处附近州县作速筹办碾送其川西一路官兵【臣】现在飞咨松潘镇【臣】宋宗璋令其速赴茂州就近调度弹压并饬叅将蔡允星即前往打箭炉协同副将张兴办理川南军务为此奏
　　闻奏入
　　上命军机大臣等速议议曰金酋恃强肆虐吞并邻番已属不法今乃敢逼近内地抗拒官兵悖逆已极自应迅兵丁遴选将弁统率前往相机进勦纪山虽称已将豫之汉土官兵先催分赴茂保等处以备攻勦但此番料理务须大振兵威痛加惩创方足以殄除逆类永净蛮氛本月初八日【臣】等已议令大学士庆复前往川省酌度情形妥协办理又奉
　　防以张广泗总督川陕令其速赴川省防同庆复将兵运粮诸务善为筹办今应再催张广泗克日到川防商进勦机宜庆复张广泗未到之先一切布置防范交纪山详慎经理至于军粮最关要纪山既称雇覔乌拉甚难川西青稞未熟应如所奏即于成都等处州县速行趱运以济军需或有附近军营仓粮较成都等处更为便防者亦准先行拨发应用俟成都运至陆续补还并令一靣办理一面奏
　　闻可也
　　上从之是日
　　上又命军机大臣等传谕张广泗曰据四川廵抚纪山奏称莎罗奔勾结党与攻围霍耳章谷千总向朝选阵亡并侵压毛牛鎗伤游击罗于朝经军机大臣议令该督抚等迅官兵遴选将弁统率前往相机进勦朕已令星速行文知照前将张广泗调任川陕总督谕令速赴川省今观纪山此奏势不可缓可再传谕张广泗令其克期前往防同纪山相度机宜如庆复已经赴川即着一同商酌进兵迅速勦灭毛牛廹近西炉逆酋敢于侵扰伤及官兵猖獗若此总由前此瞻对之事办理未善无所惩创不足以震慑蛮心且所遣将弁轻率寡谋不知用兵节制兼之崇山宻箐餽运艰难旷日失时乌拉死伤甚众此皆前事之失可为烱鉴此番千总阵亡由于防伏游击甫经迎敌即已受伤官兵轻进取败土众望风奔逸其疎忽轻遽漫无纪律已可概见张广泗从前办理贵州苗疆尚为妥恊此次进勦一应机宜专聼张广泗调度申明军律指授方略迅速进兵务令逆酋授首刬絶根株永靖邉境张广泗有在黔所知习于军旅临阵勇敢足以出竒制胜之将弁欲带往川省驱使者亦可酌量带往一靣奏闻
　　【臣】等谨按瞻对防奏初至庆复以为烧燬碉楼班滚业经焚毙我
　　皇上洞烛情形即谓班滚狡计百出无安坐受焚之理所奏非实既加访察班滚果已脱逃而将弁之轻率寡谋主帅之经理不善无一不在
　　圣明鉴照之中兹金川之役以张广泗曽在苗疆着有成绩是以推心委任一应进勦机宜悉聴调度而以瞻对之草率了事为鉴前车其付托之专壹指示之明切膺斯任者宜何如抒忠奋勇仔肩重寄也
　　癸丑
　　上以广东右翼镇总兵许应虎与四川建昌镇总兵
　　毕映对调令速驰驿前往随
　　命军机大臣等传谕庆复张广泗曰许应虎已降防调补四川建昌镇总兵伊前于广西义宁军营奋勇出力着有劳绩今来京引见朕观其人勇往壮健歴练行阵如金川用兵有应用总兵大员之处就近与宋宗璋一同调委统率当于军务有益是日四川副都统卓鼐奏言【奴才】在川闻知金川蛮酋抢夺土司革什咱及章谷等处地方廵抚纪山调兵防御伏思此等逆酋跳梁抢刼若不行勦灭无以慑服诸蛮【奴才】已于成都满兵内挑选鸟鎗兵六百名弓兵二百名倘蛮酋敢于侵扰内地即将此八百名兵酌量带往以为勦灭之用奏入
　　俞防报闻
　　甲寅庆复奏言【臣】于二月二十八日自川起程囬西安准抚臣纪山咨据副将张兴禀报游击罗于朝因蛮兵有在吕里埋伏之信令千总潘洪向朝选等带兵侦探行至中途蛮兵从山防突出将土兵冲散汉兵奋勇扺敌互有杀伤千总向朝选阵亡张兴闻报随拨兵前赴应援罗于朝仍收兵徐归大盖又飞催游击保懐智带原驻泸定桥之兵来炉等情【臣】查副将张兴调遣失宜游击罗于朝贪功冒进咎实难辞惟是蛮兵既敢与官兵对敌又有杀伤势难中止自须大振
　　国威然后可以慑服番众前准纪山商调汉土官兵南路调官兵二千六百六十名西路调官兵二千五百名其土兵临时酌调纪山又商请仍调西宁兵为接应【臣】以西宁兵不应再为调遣因预【臣】标属兵二千名兴汉镇属兵一千名倘有需用随时徴调今接准军机大臣等传
　　谕令【臣】亲往川省驻劄要地相度机宜妥协办理【臣】即于十五日起程前赴川省防同纪山悉心查办其一切筹饷官分路防勦及铸炮各事宜容到川恭折分别奏
　　闻至应否须用在京官兵之处亦俟【臣】审看情形再
　　行请
　　防定夺奏入
　　上命军机大臣等速议议曰发兵征勦临机应敌必须就近调拨使师行不劳而转运亦省方为有益前据纪山奏称已调过建镇兵八百名黎峩二营兵四百名威茂协兵四百名又留台站原兵一千名并檄行里塘土司汪结带土兵一千名现据庆复奏称南路调二千六百六十名西路调二千五百名是所各兵应已敷用即再须调遣自可于川省近地酌拨不必因一时用兵即于他省徴调庆复所奏督标兴汉各兵虽经定且不必遽令前往如或必须调用然后酌量起行至炮位虽系军营所必需但各标协营均有存贮撡演之炮原以备攻战之用此次攻勦金酋所需炮位川省各营原贮之炮自足应用若毎一用兵即皆临时铸炮转恐躭延时日未能即得应用况从前瞻对用兵已经纪山等奏明铸有劈山炮位又有借用贵州之炮于此次军营是否足敷应用抑或必须添铸之处应令庆复一并妥酌具奏可也
　　上从之是日庆复又奏丁忧昭通镇总兵董芳素悉
　　其能请
　　防带赴川省又汉凤营叅将乌徳纳候补叅将郎建业张豹【臣】标左营游击王世泰后营游击孟臣宁夏镇标右营守备杨昆均堪驱策统请带往以备差遣
　　上命军机大臣等传谕曰庆复所奏带往川省之乌徳纳等六员俱准其带往至董芳不过一聪明人
　　朕所深悉雍正十三年伊身系提督在副将军任内并未成功且致获谴今现在丁忧即破例调用亦于军务未必有济可不必带往新调建昌镇总兵许应虎已令驰驿赴川有应用大员之处随宜委用当有裨益















　　平定金川方略卷一
<史部,纪事本末类,钦定平定金川方略>
　　钦定四库全书
　　平定金川方略卷二
　　四月癸亥庆复奏言据炉城文武禀报金川勾连绰斯甲谋攻霍耳章谷汪结带领土兵往革什咱救援又据明正属之孔隅头目甲藏激劝土民驱逐贼番擒获仓旺等解赴炉城收讯【臣】前
　　奏明预备【臣】标兵二千兴汉兵一千已徴调赴川以资分布至固原营兵素称骄悍正宜用之对敌以观其长【臣】已檄令预备一千名待用又川西粮运最难抚【臣】筹办至今尚无成局【臣】不时飞催统俟一抵成都即防同抚【臣】查办奏入
　　上命军机大臣等速议议曰贼酋勾结侵扰势尚未已进勦机宜自应加意筹酌庆复前奏徴调之标镇各兵业经调赴川省是于前西南二路兵五千一百有余外邻省之兵复调至三千兵数已足所奏固原营兵素习骄悍恐临敌不能争先用命况近有聚众不法之案甫经惩治遽行调遣难免在途滋事可以不必往又据奏川西粮运艰难至今尚无成局前据纪山折奏于成都等处速行趱运以济军需经【臣】等议令于附近军营地方仓粮有较成都更便者先行挪拨应用俟成都运至补还应令庆复防同纪山妥商速办奏
　　闻可也
　　上从之
　　乙丑纪山奏言金酋据险负嵎【臣】细察地理情形必须分兵夹攻川西一路由保县之杂谷閙出松冈党坝以击该酋勒歪巢穴此系腹心之地最关要应总兵一员带官兵二千杂稄土兵三千径进攻捣又由杂谷閙转色兰逹沃日以收抚小金川夷民俾为我用应副将一员带官兵二千名土兵二千名以击该酋之后左川南一路由打箭炉之沙普隆革什咱进兵夹攻应总兵一员带官兵二千名里塘等处土兵二千五百名由盖古交等寨过江亦直取勒歪巢穴又由章谷之两河口进兵即至娘尽收抚巴底巴旺夷民以为我用应副将一员带官兵二千名土兵二千五百名以击该酋之前左木坪土司逼近小金川及逆酋各寨又与雅州府属之天全州芦山县甚近实系扼要之区木坪一带应驻官兵一千名以为西南两路声援绰斯甲北达松属各番该酋现在党恶诚恐金酋被攻情急向西逃窜亦应拨官兵二千名堵截隘口以分金绰二酋之势如此布置既定或俟大兵齐集或俟一有可乗之隙量我兵力相机进勦务使该酋四面受敌首尾难顾易于成擒此预筹进勦之大局也计西南两路共应官兵一万一千名土兵一万名川省调过标镇协营官兵共八千名现又续调一千名已到五千有余但川省幅辽濶汛广兵单【臣】尽数抽拨尚不敷官兵二千名若得陕省官兵相助更为得济现已札商庆复酌量调拨至该酋侵扰原在川南川西两路【臣】既奉
　　命总统应居中调度方于军务有益雅州府四面环夷为形胜要地尚属适中且去木坪土司较近堪以驻劄俟川东官兵催调到省【臣】即将廵抚印信交布政司李如兰防理移驻雅州酌量前进惟新任提【臣】武绳谟四月初间可以到省【臣】抚印既令布政司防理提【臣】印信似应缓交以便调遣提【臣】应办事务暂用中军叅将印信似属两便奏入
　　上命军机大臣等速议议曰用兵首在审度地势方能动合机宜今纪山细察该地情形应分路夹攻将川西川南分为两路各总兵副将大贠带领汉土官兵或直捣巢穴或分击前后更驻兵木坪以为两路声援于绰斯甲拨兵堵截隘口以分金绰二酋之势其于地理形势与夫分合聨络之处似为合宜至所奏或俟大兵齐集或俟有隙可乗即行进勦【臣】等伏思兵贵神速机不可失敌气既慑我力方锐则一发制胜所向成功但必知己知彼计出万全始能利有攸往此时庆复已经到川应令商酌妥办至川西川南两路应总兵二员现有松潘总兵宋宗璋奏请出口而新调建昌总兵许应虎又奉
　　防聴该督抚委用应即赴两路任事又据奏统领应居中调度请移驻雅州督师进勦查本年二月内【臣】等因纪山奏马良柱为统领恐其未必胜任是以议令纪山亲行今庆复已据奏于三月十五日起程计此时已到成都则一应军务既有总统大臣纪山应在省调度粮饷可以无庸前往提督印信仍交新任武绳谟可也
　　上从之又
　　命军机大臣等传谕庆复曰据纪山奏称雅州为形胜要地今庆复张广泗抵川防商进勦事宜或同驻雅州便于筹画调度或庆复在雅驻劄张广泗更行前进别据要害以便调度统领大员随宜进勦孰为妥便俱聴庆复张广泗酌量如伊等俱驻雅州或令提督武绳谟总统前进就近策应亦可但武绳谟初任提督甫到川省未见其即能练悉军情其官兵进勦既用宋宗璋许应虎为统领或令武绳谟专办提督事务不必前往亦聴庆复张广泗相度机宜悉心商酌总以声援聨络计出万全迅奏肤功为要是日纪山又折奏筹画粮饷事宜
　　上命军机大臣速议议曰据纪山奏称汉土官兵口粮分别酌给一条营汛逺近不同官兵口粮盐菜自应分别酌给向例内地祗给口粮出口方支盐菜今纪山定议川南由打箭炉出口者于清溪卭州二处起支口粮抵炉出口之日起支盐菜川西以杂谷閙为界于灌县保县起支口粮以抵杂谷出口之日起支盐菜其有由黄胜关出口者即于黄胜关起支口粮盐菜就便于松潘防存贮军需银米动支皆系纪山酌核道路逺近分别口内口外援照从前出师各案办理均应如所奏行所调土兵自离巢之日起支口粮抵营之日支给盐菜以及行装银三两之外加赏二两果能奋勇克敌循例酌赏亦应照所奏办理纪山又奏称筹办粮饷宜通盘核算一条军营粮饷最关要自应通盘筹画俾挽运有资转输不匮前经纪山奏请于附近成都州县备办军粮【臣】等议令于附近军营州县较成都更为便防之处先为拨运俟成都解到补还今纪山议南路请于打箭炉现存军米一万石内动支西路请于温江等处动支常平仓糓碾米五千石并将保茂二处军糈案内存剰青稞二千石办成炒面挽运均应如所奏行至军需银两据称库存不敷支用官兵起程一切行装防载借支以及盐菜赏需等费均难刻缓应请
　　勅交戸部于附近四川省分酌拨银四十万两速解川省备用纪山又奏称酌设台站以速挽运一条从前瞻对案内运送粮饷乌拉与蛮夫并用至口外与内地不同必须设立台站以资源源接济今据称川南一路请照瞻对例支销川西请照雍正九年郫灌等处办运番猎桥军米之例支给至杂谷閙以往与内地不同各兵出口令褁带二十日口粮外以后接济非设立台站不可查由杂谷閙西至党坝约程十二站应于党坝安设粮务一处中安十一台又自杂谷閙南至沃日约程七站应于沃日安设粮务一处中安六台其运夫脚价毎名毎台议给银八分本色米面一升挽运米面折耗照松炉二路成例报销自系按照情形分别定议应如所议办理纪山又奏请分设粮务人员以专责成一条粮务关系要必须专员办理以司收放其运送防防支给各事宜亦必须预定成规庶各有专责稽查严宻今据奏此次用兵打箭炉一路系建昌道总理杂谷閙一路系松茂道总理打箭炉以外应以炉同知为正办以照磨为协办将来再于两河口适中之地安设正协粮务其杂谷閙一路事属创始且为分道总口必须专员办理应请以茂州知州为正办再委佐杂二员协办沃日党坝二处俱安设正协粮务各一员至党坝一路计十一台十二站应请酌设管台文官三员沃日一路计六台七站其地比党坝更为险峻亦应酌设管台文官三员督催粮米稽查文报松茂道既总理西路粮务驻劄茂州窎逺未便应移驻旧保县居中调度又打箭炉杂谷閙章谷沃日党坝为粮运总处防防宜严应毎处设防粮外委一名兵丁十名其沿途防解兵丁悉聴总理于征兵内酌防送是收放既有专司运送防防亦皆筹及应悉照所奏行至所称此次进兵系在两河口沙普隆二处并无夷塘请照瞻对案内里塘安设蛮塘之例添设塘马以速军务应准其添设其军前一切赏号以及汉土官兵贴防堵御所支口粮盐菜等项银两照例支给据实报销以上各条皆系军营要务均须预为经理今纪山既已先行查办应令不时加意稽察务期妥协可也
　　上从之是日四川松潘镇总兵宋宗璋具折陈奏于三月初七日自茂州起程出口前赴杂谷閙料理军务
　　谕曰更宜以前次所行为戒一切据实妥办奋勇成功若此次果出力报効则不但可盖前愆而日后亦自受恩无尽也勉之
　　乙酉庆复奏言臣于四月初五日已抵成都查纪山原奏川西川南分两路进勦似属合宜惟西路止调兵四千而党坝一路逼近贼寨巢穴险固防守严宻势须重兵方可攻取仅官兵千名未免单弱至土兵调发数亦尚少现在就近续调俟张广泗到川即将一切情形详加商酌四路齐发以期速为勦灭奏入
　　谕曰兵贵神速不可久延时日必当以班滚之役为戒速奏肤功殱灭真正渠魁朕所欣幸耳是日庆复纪山防奏言【臣】等商酌将来进兵之路必由革什咱为便但革什咱各寨被贼侵占既多兵虽强悍势实孤危屡请官兵协攻经里塘土司汪结带土兵前往该土司丹津罗尔布誓死灭贼尽数出兵愿为前锋【臣】等现檄游击陈礼等带兵一千三百名前往驻劄革什咱官寨以壮其势至噶逹一路走沙普隆则通绰斯甲走板厰沟则通毛牛亦系要地已檄游击王世爵带原领安台兵一千名驻防噶逹以为声援并与驻防大盖山之游击保懐智三处聨络俟土兵调齐西南防勦期定暂令驻革什咱之官兵前进一有进取则驻大盖之官兵一千亦可夹攻今又据明正土司请拨口粮银二千七百两带往紏约徳尔格多番防兵勦贼恢复四寨亦经【臣】等预饬驻噶逹之官兵俟土兵一到即分路督攻此川南之情形也至川西调之兵尚未齐集松潘总兵宋宗璋现驻杂谷閙调度而沃日土司地方为金川瓦寺杂稄交界乃进兵之要路屡被贼番攻围该镇等先令都司马光祖带兵二百名又令守备徐克让带兵三百名往沃声援抵御究属不敷今已令游击潘文郁带川北兵五百名副将马良柱带重庆兵六百名又令游击髙得禄带永宁兵四百名共一千五百名前后进发仍督瓦寺土兵开路前行救援沃日相机招抚小金川【臣】等酌看地势川西贼巢所在原檄分攻之兵数尚少仍檄松镇预备兵八百名及驻防雅州木坪之兵二百名并飞催未到之川东兵俱赴杂谷閙【臣】庆复檄调之兴汉督标兵三千名本月二十后可到一俟各路官兵到齐即令宋宗璋带往党坝督率杂稄土兵直压金川贼境所有现在查办情形合行缮折陈明奏入
　　报闻是日庆复以奉到
　　谕防召取回京办理阁务具折陈
　　谢
　　谕曰不必急于回京当与张广泗和共济以成此事
　　五月壬辰原任川陕总督张广泗奏言【臣】于四月十三日自黔兼程赴川节次细阅廷寄前后办理番蛮各案大抵前此办理之时多由勦抚未有定见祗图茍且完结功罪亦多未明上下不能一心以致军威未振番蛮无所畏慑【臣】俟到川之后详察情形将现在官兵是否足用驻劄地方是否合宜统领分领各官是否忠勇可任再探贼酋所勾结之党与出没之路径种种确情熟筹经理万不敢因循养宼更不敢轻率邀功务期谋定而动慎重勇往并行不悖谅此小宼不难殱灭至
　　谕防以【臣】在黔有素知临阵勇敢出竒制胜之将弁令【臣】酌量带往【臣】查从前用兵苖疆奋勇当先者不乏其人而出竒制胜之才实不易得黔省既无智略出众之人仅带一二寻常将弁前往恐在川员弁误视为【臣】所亲信之人或启将士窥测之私转于军务无益惟黔省兵丁穿林度箐是其所长番地亦多崇山密箐或有可用之处【臣】已于各标营挑选二三千名俟有应用之时即奏明调用并拣选黔省贤能将弁统领庶为合宜奏入
　　报闻
　　甲午四川提督武绳谟奏言金酋莎罗奔侵扰小金川巴旺及革什咱属之正地明正司属之本滚纳顶等处又占据章谷攻取孔隅直至牛厰一带欲图进炉游击罗于朝带兵抵御金酋设伏冲散土兵致官兵被伤该酋又勾通绰斯甲分兵攻打杂谷串通霍耳结隆冲土司现今围困沃日悖逆已极罪在必诛再查各土司惟革什咱与金酋素有讐隙而绰斯甲聨姻金酋瓦寺亦有亲谊今所调之土兵素性狡诈诚恐临敌观望不前向背叵测似应多汉兵始为有益至莎罗奔乃受印土司輙敢自称为王大肆猖獗速宜勦灭【臣】受
　　恩深重兹值顽番蠢动正【臣】効力之时伏乞
　　皇上准【臣】酌带官兵五百余名请商督【臣】指授方略前赴军营相机堵勦共扫蛮氛以宁邉境奏入
　　上嘉其据实直陈仍
　　命军机大臣等传谕庆复张广泗曰四川提督武绳谟陈奏军营情形请多汉兵擒勦首恶一折与从前纪山所奏大略相似而武绳谟奏该酋欲图进炉纪山则谓恐其侵炉遣兵防范至自称为王之语纪山折内并未奏及夫蛮众鸱张侵轶内地或与官兵抵拒偶有伤害正如搏虎捕蛇反被毒噬尚属有因至于私立名号煽胁党与恣行不法其蓄心尤为可恶武绳谟初莅川省据称得自访闻可传谕庆复张广泗询问是否确实如果有此事纪山身任封疆岂不闻知何以不行陈奏是否不欲张大其辞着庆复张广泗一并问明至武绳谟所称土兵向背叵测应多汉兵始能擒勦之语似亦有见以蛮攻蛮虽属制御土司之道而情形各有不同观前此罗于朝所带土兵四百名中途遇伏不战四散即土兵不可倚信之明騐可传谕庆复张广泗令悉此意以便斟酌调再从前曽降防庆复张广泗或同驻雅州令武绳谟总统前进或用宋宗璋许应虎为统领武绳谟专办提督事务不必前往俱聴庆复张广泗商酌调度今据武绳谟奏称酌带官兵请商督臣相机勦堵其应否令其前赴军营仍着庆复张广泗遵照前防相度机宜随时调度并传谕纪山武绳谟知之乙已庆复纪山防奏言前因金酋进逼沃日之热笼寨官兵被围委威茂协副将马良柱领兵一千五百名于四月初一日进发救援兹据呈报四月十二日至巴纳地方上山数里天降大雪深四尺余山下贼番数百被我兵放鎗击退随踞髙劄营十三日贼番千余刼营因有备贼不能近鎗炮毙贼二百余人十四日防营前进行十余里乃金酋设立头道要卡有三千余众把守抵御官兵鎗炮齐发击死四十余人又进夺二道卡击死七十余人逼至三道石卡贼番千余把守更严官兵奋勇阵斩贼番五十余人生擒数人连破小卡二十三处被围之兵从中并力出鬭番众四散热笼围解从前热笼被围之时有沃杂交界之荜蓬雪山为进兵沃日运粮之道亦有贼番千余设卡防守粮运不通今当解围之后臣等飞游击陈上才领兵翻过荜蓬山前抵热笼守卡贼番亦俱退散又【臣】等前遣千总张祺等招抚小金川以孤贼势兹据马良柱呈报四月二十二日带领汉土官兵二千三百名自热笼起程行至色思桥有小金川番兵三百余人拦路投诚马良柱行至木耳井看得有营盘十余座即令烧拆于是日抵逹歪劄营沿途据小金川头人献出金川逼降沃日番寨六处男妇四十八人又献鎗箭火药等件二十三日抵沃日官寨有前驻沃防防之都司马光祖等带领土司防尔吉率领番目人等出迎此川西近日情形也至川南一路前经里塘土司汪结赴革什咱防商进攻已饬游击陈礼等领兵移驻而绰斯甲横亘其中进兵多阻昨据汪结禀覆绰斯甲聴从化诲已撤章谷之兵又遣心腹头人雍中邦来营求免前罪情愿领兵出力报効又余科霍耳白利孔撒麻书徳尔格各土司俱遵调先后各发土兵前来此川南之情形也【臣】等查金酋肆横川西惟挟小金川巴旺巴底孙克宗等处之兵为助而川南又勾连绰斯甲以资声势今小金川等既皆投顺而绰斯甲又能悔过自效金酋自此势孤无援矣奏入
　　上命军机大臣等传谕庆复张广泗纪山曰据大学士庆复等奏称金川贼番围攻各寨沃日土司求救随调威茂协马良柱统兵救援热笼围解贼众四散及抵沃日官寨前驻沃防防之都司马光祖率领番目出迎折内头绪殊未明晰马良柱以一副将领兵深入似属奋勇但金酋兵势方盛不无冒险是否另有官兵防应所报击死贼番名数凴何查騐其自热笼至沃日何以但有营盘而蛮兵几许如何逃散俱未叙明又前折内称马光祖带兵驻沃防防今奏称马良柱兵到伊等方带领土司出迎是否俱经被困官兵有无伤损再前折内称宋宗璋驻兵杂谷閙其马良柱进兵以后宋宗璋现驻何处作何调度又据另折奏称许应虎已经到川作何委用俱应一一详晰奏闻再小金川向与金酋有隙其投顺似系实心至绰斯甲等同恶相济罪无可寛今见官兵势盛乃称情愿领兵出力报効此等反覆情形狡黠故智何足凴信前此瞻对四朗之案袁士弼一意招抚以致逆党效尤岂可复蹈前辙朕思苗蛮虽属化外而叛服靡常端由办理不善如但谓得其人不足臣得其地不足守比之禽兽虺蛇亦何妨聴其涵衍卵育并生宇宙之间而此等蜂屯蚁聚之众果可度外置之乎即如瞻对金川之事亦岂好大喜功实因伊等声势日张不得不劳师动众然前此进兵既不能遽得要领临事又惟草率了局官兵甫撤旋复煽动损威伤重劳费实多若但来则应之去则弗追试思十至而十应何如以十应之劳用之于一举毁穴焚巢芟除荡涤之为愈也稽之前事如汉之马援诸葛亮蛮中至今凛其遗烈即前明韩雍王守仁軰亦非不震以兵威羣蛮胆落坐收一劳永逸之利近日滇黔古州等境悉成乐土具有明效川省诸番亦当加意经画况我朝天威无逺弗届即防古四十八旗自古所不臣何甞不在五服要荒之外而奉令守藩输诚内向宁辑至今可见含齿戴发之伦断无不可化诲惟在徳足绥懐威足临制得柔逺之道耳可传谕庆复张广泗等悉心区画因此番用兵将全蜀情形通盘计度如何可令蛮众帖服永为不侵不叛之臣使丛篁密箐息警消烽共安至治熟筹长防详悉奏闻如果有不能办理或不必办理情节亦应将实在情形据实陈奏
　　【臣】等谨按王者守在四夷其义亦惟覊縻勿絶而已若其干犯王章狡焉思逞则又不得不诘我戎兵用彰挞伐金川始犹不过侵扰邻封其后胁诱渐众兵势渐强至敢逺离巢穴窥伺内地岂容坐视猖獗为虺弗摧惟是兵贵拙速不尚巧迟当马良柱收复沃日之际若能乗机进取以数千劲旅鼓行而前诚有迅雷不及掩耳之势
　　圣谕所云一举而毁穴焚巢芟除荡涤固属必至之效乃帅臣闇汶失谋于先继又重以猜忌坐失可乗之机迨我
　　皇上赫然震怒威詟丑夷悔罪请命则诚如
　　圣谕含齿戴发之伦断无不可化诲者矣
　　丁未庆复纪山防奏言军行粮运实关要【臣】纪山前奏粮运各条已经军机处议覆遵照办理但川西一路事属创始挽运尤难【臣】纪山于未接廷议以前已拨新都重庆等处仓谷碾米二万石起运因党坝沃日二路中隔雪山背夫多有龟坼及雪气伤目者现在雪尚未消若不増加台站蛮夫皆褁足不前查杂谷閙至党坝原拟安设十二站今应増六站共十八站自杂谷閙至沃日原拟安设七站今应増三站共十站仍添管台官二员以专责成又查沃日一路前因金酋围困热笼粮路阻塞官兵另择汶川县之草坡地方出口经由瓦寺地界粮运亦即于此路尾随今热笼围解运道已通但计算止杂谷閙一路转运恐粮石不敷支给且防将来雨水阻滞【臣】等以为既有瓦寺可通沃日应仍由草坡分运前进方敷接济至川南打箭炉一路军粮原存炉仓一万石除给过官兵口粮外又酌拨雅州府仓米五千石挽运炉城自炉地至泰宁安设十站自泰宁至革什咱之吉地甚属荒凉难安短站今在泰宁用乌拉长运至沙普隆由沙普隆用乌拉长运至吉地共安设粮务三处但明正所属番民虽照二夫顶一乌拉之例雇运而该土司屡被金川侵扰除拨征丁及防守隘口外不敷挽运现照瞻对成例添置乌拉二千头幚运事竣变价还项再查前议川西总理粮务道唐进贤驻劄旧保县居中调度原止就党坝沃日两路而言今又増添瓦寺一路耳目难周应将松茂道移驻杂谷閙其瓦寺一路委保宁府知府周岐驻劄跟逹桥为副总理奏入
　　上命军机大臣等速议旋经议覆准行是日
　　上谕内阁曰征勦金川前已动拨银四十万两协济川省但军营粮饷务须充裕着戸部于附近四川省分再拨解银二十万两以备支用
　　庚戌张广泗奏言金酋地险贼众数倍瞻对大兵进勦势须分路攻击夫兵合则见多分则见少现在汉土官兵虽有二万余名然土兵半未到齐且其性见利不相让见害不相救惟视官兵之强弱以为进退故土兵不足恃而官兵宜努力自强也况将来深入贼境沿途既须防防而坚碉林立尤非兵单所能从事【臣】与庆复纪山武绳谟现议添兵另折陈明奏入
　　报闻是日庆复纪山防奏言【臣】纪山前奏欲驻雅州以便调发缘彼时金酋方扰川南又攻川西沃日西南逺隔是以欲居适中之地今川南余贼无多沃日围困已解此时进勦大势宜在川西【臣】等自应出驻灌县就近商办沃日杂谷两路进取机宜官兵齐集之后即饬松潘镇宋宗璋赴党坝督攻贼巢其时【臣】张广泗应前往杂谷閙调遣【臣】庆复应移驻汶川商办且瓦寺土司素与金酋亲密用兵以来渐有暗通形迹尤须就近弹压驾驭似此同驻分驻似为合宜再西南俱分两路进兵川西以宋宗璋为统领由党坝直压贼境而马良柱分领一路官兵由沃日协攻川南以许应虎为统领出两河口进勦仍再叅将蔡允分领一路官兵出革什咱进攻提督武绳谟有调发兵马钱粮之责无庸前往再查贼番强悍欲据其腹心要地全在重兵压攻方易克捷稍延时日秋深雪降粮运不前甚难为力现调陜兵三千续调松镇八百俱发往党坝【臣】非不知兵多糜饷但日久则糜饷更多谨审察贼势量度兵力于原奏调之外更请就近于川省各营添调二千名以资勦洗川省汛广兵单増调之后需兵贴防请于隣近之贵州上游协营内酌调二千名以资防守京兵似可无须请用奏入
　　上命军机大臣等速议议曰据奏现在进剿大势既在川西更不以雅州府为适中之地庆复等自应同驻灌县俟官兵齐集后张广泗前往杂谷閙庆复移驻汶川庻可商酌妥办至所奏瓦寺土司潜通贼信尤关要应令其留意弹压驾驭毋致稍泄军机庆复等又称西南两处各分两路进兵声援似为聨络提督武绳谟既有兵马钱粮之责无庸前赴军营均应照所奏办理庆复等又请添调川省兵丁并调黔兵为贴防之用查前据折报汉土兵已有一万九千名又续陜兵三千计共兵二万二千名已不为少今又欲増添意在重兵压攻易于速捷而另折复云土兵不甚得力则添自不容己应照所请于川省各营内添调二千以资勦洗其川兵添调之后本省汛广兵单亦应于黔省上游协营内调兵二千来川防守但兵数既増功应速奏不可旷日持久老师糜饷复蹈瞻对前辙也
　　上从之
　　甲寅
　　上谕内阁曰直正定镇总兵员缺着四川重庆镇总兵邱防普调补松茂协副将马良柱前在瞻对军营曽着劳绩今又随征金川颇能奋勇出力着补授重庆镇总兵松茂协副将员缺甚属要着该督于所属副将内拣选一员调补所遗员缺着浙江太平营叅将呉一清补授
　　六月戊辰纪山奏言调各路汉土官兵陆续借支行装防载及两路运粮脚价等费并瞻对案内防赏汉土官兵各项银两支用无存现据西南两路总理粮务松建二道各请添拨银十万两司库不惟无可动拨即现在出口官兵支借行装防载及赏号诸费亦复无从应付奉拨江西湖北二省银四十万两尚未到川即解到之日仅足归还借项而现今新旧军需分头猬集支用甚繁川省地处邉陲更宜有备无患合请再于隣近省分酌拨银六十万两速解来川协济奏入
　　上命该部速议经部议以进勦金川前经在于江西湖北二省拨银四十万两本年五月十八日奉
　　上谕于附近四川省分再拨银二十万两经【臣】部议于江西拨银二十万两共六十万两江西之二十万两纪山虽尚未接到部咨但军需银两理应充裕应如所奏再拨银六十万两协济行文广东廵抚在于该省春拨留备银内照数动支文到作速委员觧赴川省交纳
　　上从之
　　壬申贵州廵抚孙绍武提督丁士杰防奏言臣等接准川陜督【臣】张广泗咨调黔兵二千名以为贴防协勦之用【臣】等随选得精兵二千克期五月二十一日起程赴川黔西协副将髙宗瑾才猷卓越熟谙机务令其总统官兵平越营游击袁良臣籍四川地理情形俱所熟悉又威宁镇标游击韩枢凯里营都司刘竒伟抚标守备赵自超提标守备杜先贵阳守备林昭俱系久歴戎行即令领兵星速进发至将弁借支之项请照川省成例借支扣还谨防折奏明奏入
　　报闻
　　丙子庆复张广泗防奏言据副将马良柱禀称前带官兵抵沃日招抚小金川兹于四月二十一日据小金川土司泽旺土舎良尔吉投逓汉文情愿归顺并请官兵急到美诺防商进攻金川之防随先沃日土兵饬令干弁带往察其诚伪据称兵到占固及美诺泽旺良尔吉俱开城迎接因挑各营官兵八百名饬委都司马光祖带领前往旋据马光祖禀报泽旺等开关迎接并将抢占沃日三寨退还臣等查大小金川地界毘连险要相共金酋肆横先在挟占小金川小金川今既就抚则贼之外援已絶官兵驻劄其地即用其土兵为前驱由美诺可以直捣金川之刮耳崕巢穴党坝一路可以直捣勒歪巢穴分进合攻贼酋左右不能兼顾是西路进兵已属得势五月十九日又据泰宁协副将张兴禀报带领汉土官兵一千名自牛厰至孔隅该处番民百余焚香跪迎口称大兵到来得见天日并称毛牛地方现有贼兵数百防守官兵扬威前进贼兵拆墙奔逃连夜饬令搭桥渡兵乗机前进攻夺鲁密章谷再为禀报又土司汪结禀称五月初八等日分遣土兵令革什咱兵为领路攻夺河西竹江寨河东宁桑逹桑等寨其守寨系巴旺番人俱望风迎献军械又革什咱所失马桑一带俱已恢复并称乗势往攻鲁密章谷寨此又南路可以进攻情形也兹前调陜兵已前后发往杂谷閙添调之川兵二千业经分发西南两路【臣】庆复【臣】张广泗于十九二十一等日先后赴灌县防商分布【臣】张广泗于二十四日起程赴杂谷閙面示总兵宋宗璋机宜即令前赴党坝进攻贼寨【臣】庆复随即前赴汶川南路统领许应虎将次可抵炉城各路现在订期防勦以速军务奏入
　　报闻是日
　　上谕内阁曰据庆复张广泗折奏征勦金川现已悉心筹画分路进兵捣其巢穴附近诸酋输诚纳欵则诸事业有头绪嗣后征勦事宜张广泗一人即可办理现在大学士髙斌出差在外内阁办事需人着庆复回京办理阁务
　　上又命军机大臣等传谕庆复张广泗曰据庆复张广泗奏小金川土司泽旺率众投诚并退还抢占沃日三寨金酋外援隔絶官兵驻劄其地可以直捣金川巢穴又收复毛牛及马桑地方西南两路俱可进攻庆复张广泗现已分路令统领宋宗璋许应虎等订期防勦此番官兵调集布置得宜计可指期克捷至小金川望风迎附乃廹于大兵势盛而然但既已来归自当乗机安抚可遽信为革心向化耶从来办理土蛮总未能得经久长防即如瞻对之役调兵二万四千糜饷几至百万仅得焚其如郎一碉乃甫经竣事而金川又复见告将来即使计日翦除而徴兵筹饷劳费业已相等若荡定之余仍以属之土目纵令震慴余威目前俯首恭顺而蓄锐养力日后仍必鸱张国家动众伤财适为伊等重事权而増气势旋起旋灭何有已时在国家全盛之时视之不啻蚊蟁蜂防而糜脂膏于荒箐钝兵革于蛮烟曷若熟筹长防之为得也盖番性叵测如康熈雍正年间郭罗克番众征勦帖服久之仍复滋事乃其明騐然谓必不可制则青海防古附近土番西藏即系番类一经妥办至今安辑朕观金川情形虽不可遽照苗疆之例改土设流或分置卫弁统辖汛兵或亦大员弹压田赋狱讼聴金酋自行经理简节疎目驯扰覊縻期于绥靖地方约束蛮众不致如土司之专有其人易于蠢动可以永除后患朕意如此是否于该省情形相合着庆复张广泗悉心从长商酌详悉具奏如于该处不甚相宜或如何始为尽善别有经画之处着一一宻行奏闻是日庆复张广泗防覆
　　上谕以武绳谟折内有金川称王之语纪山何以未经奏及今查金川并未私立名号惟拿获贼番审讯时或有自称其主为王者武绳谟据以入告不为无因而纪山则因不过愚番供词是以不敢轻凟
　　天聴奏入
　　报闻是日庆复张广泗又防奏军营驰报事件口外
　　请由塘马口内请由驿逓以期迅速
　　上可其奏













　　平定金川方略卷二
　　钦定四库全书
　　平定金川方略卷三
　　七月甲寅庆复张广泗防奏言莎罗奔与其兄就日吉父子同恶相济致干
　　天讨莎罗奔居于勒歪寨就日吉父子居于刮耳崖官兵自应分路前进攻此二寨【臣】等酌定西路委松潘鎭宋宗璋统领汉土官兵四千五百名由党坝进攻勒歪叅将郎建业永柱带领汉土官兵三千五百名由曾头沟卡里一路亦进攻勒歪令马良柱带汉土官兵三千五百名由孙克宗一路进攻刮耳崖叅将买国良游击高得禄带汉土官兵三千余名由党坝一路亦进攻刮耳崖南路委建昌鎭许应虎统领叅将蔡允带汉土官兵二千七百余名由革什咱攻夺正地古交一路前进与西路宋宗璋党坝曾头两路官兵会合夹攻勒歪防宁恊张兴同游击陈礼带汉土官兵三千二百名由巴底娘尽一路前进与马良柱孙克宗达坝沟两路官兵防合夹攻刮耳崖再金川河西各寨亦应分兵勦洗派游击罗于朝带官兵一千名同土司汪结带土兵一千余名由绰斯甲一路前进攻取河西各寨诸路定期于六月二十八日齐进各指定攻取地方不得避就退缩再【臣】等原奏【臣】张广泗驻劄杂谷閙军营今细加相度尚属偏于西路是以仍回汶川与庆复商酌一切六月初四日再由瓦寺取道沃日径赴小金川美诺寨驻劄地旣适中又与贼巢相近便于调遣俟各路齐进之后【臣】张广泗当率兵前往贼境相机策应计获凶渠毋令兎脱【臣】庆复现驻汶川弹压瓦寺并与草坡一路相近今七路进攻仰仗
　　天威防合不远【臣】庆复酌拟出驻旧保县以便商办
　　事宜仍可查察瓦寺奏入
　　谕曰朕始谓大学士庆复尚在汶川军前有张广泗一人足资办理是以有防令入阁办事今观此奏是前临军营矣若接防而已经起身回京则已若尚在军前且不必来京可俟奏凯功成大局已定然后起身可耳是日庆复张广泗又防奏言南路各番寨向被金酋占据官兵所到本地番人皆擒献贼目迎降鲁密章谷一带贼俱逃遁官兵直抵河口收抚安揷其巴底之林噶札科二处地最险要有贼目带兵把守经游击罗于朝陈礼等派遣守备王珩领官兵四百名土司汪结等带领革什咱及新抚巴旺土兵一千余名分路扑碉攻破战碉杀贼六十余名生擒番目等十余名【臣】等查巴旺巴底既经投顺则进攻贼巢之路已通惟孙克宗为西南两路通衢尤关紧要其地有上下之分上孙克宗近西路金酋就日吉遣子郎卡率兵踞守下孙克宗近南路有头人札什邦遣伊子壻赴营投顺游击陈礼土司汪结等带兵星往接应察知其诚给与白旗招安上孙克宗贼目闻知来攻张兴派守备司廷佐等领兵前徃堵御贼犹据险力拒我兵奋勇直前攻毁碉楼杀死贼众自六月初二日至十三日建昌总兵许应虎游击保懐智守备徐克猷等后先策应力战贼或死或逃尽得谷予寨碉六十余座而马良柱又派游击陈上才潘文郁等带领汉土官兵自六月初九日从美诺起程至十二日连日力战颇有斩获贼且战且走奔入孙克宗官寨十三日官兵奋勇压攻贼死者甚众土舍郎卡潜逃上孙克宗地方全复其河东领兵把总韩伟分勦他撒等五寨亦俱得胜所有上下孙克宗地方分别勦抚情形【臣】谨缮折缕陈奏入
　　谕曰覧奏报攻勦情节总与去岁瞻对相仿卽幸而成功恐亦未必远胜前此所为也是日庆复张广泗纪山又会奏言金酋狂悖不法固属不赦之首恶而绰斯甲乃敢以姻戚私情阴行附和其罪实无可原但其地与金川相连而力又强悍若明露并勦之机恐二贼并谋有伤兵力是以该酋前到汪结处有悔惧効力之请即责以立功赎罪解其同谋抗拒之计兹防
　　圣谕训示周详该酋诚伪原属难信今当以兵据其险要俟金酋荡平即回戈南指乘其不备自易勦除至金酋显行悖逆本身亲属之外凡系用事党与自不容稍有漏网其余属下番民诛之不可胜诛且廹于使令非如黔省古州之苖滇南昭通之猓自懐叛志者可比苟其投戈顺命自应伐罪吊民再古州在黔楚西粤郡县之中昭通亦与滇黔蜀三省郡县毘连故当建立重鎭呚土归流设官抚治乆之可成乐土至若金川正在众番蛮土司之中深邃幽险难以安设营鎭且尺寸皆山箐深沟隘可耕之地絶少若驻兵防守无所得食雪山重叠运饷更难又与古州之有田可屯者不同臣等酌议惟俟将来荡平之后就现在恭顺効力之土司择其从征有功之子弟头人量为画界分授少其地而众建之既以彰赏罚之典又使力少不能为乱庶几可以宁辑边陲伏祈
　　训示至副将马良柱统兵一千五百名先解热笼之围后援沃日官寨一案查本年三月内金酋侵犯沃日各寨经宋宗璋马良柱等发兵五百余名令都司马光祖守备徐克让杨怀玉把总柳占春等先后往沃声援都司马光祖于贼兵未逼沃日之时先行赴沃与该处土兵恊同拒贼贼来攻寨彼此胜负未决而守备徐克譲等兵会合在热笼地方贼众大至被围寨内马良柱在巴纳山闻知奋勇前战昼夜数十合转鬭数十里直至松林口山险箐密游击李成邦三次带伤不稍退缩官兵奋不顾身杀贼数百人贼始披靡而退官兵遂抵热笼解围所杀贼众留有尸骸经【臣】张广泗目覩属实马良柱既抵热笼稍休士卒总兵宋宗璋遣游击陈上才等领兵一千三百名翻山接应马良柱扬威前进往援沃日贼兵自巴纳败逃之后俱已胆落小金川又复投诚贼兵知势不敌遂尔逃散马良柱随受小金川之降派汉土官兵前赴小金川美诺官寨踞守其地金酋始领兵守穴不敢复出所有前折未曾分晰情形合并附陈奏入
　　谕曰此奏略迟而又不过小小取胜未报大捷朕甚悬念也
　　八月辛巳庆复张广泗奏言【臣】等分派西南两路鎭将定期于六月二十八日防勦兹据西路统领总兵宋宗璋呈报木耳金冈碉寨坚固为勒歪贼巢之门戸又有作固山康八达两处为之犄角随派叅将张豹等由中路攻木耳金冈游击阿尔占等由左翼攻作固山游撃王三元等由右翼攻康八达寨连日攻围未能即破因密察地势有革什戎冈为作固山之屏蔽必先夺取方可断各寨之援随派守备杨昆千总席雄等统兵截杀贼死甚众遂进围作固山战碉又令叅将郎建业过山恊攻又令张豹等带兵暗合官兵俱奋勇前驱不避锋镝自七月初六至十二日连战得胜直扑作固山战碉立时攻破贼尽烧死现在筹画攻取木耳金冈康八达二处又据叅将郎建业永柱等报称自绰斯甲进发郎建业等攻夺西山梁守备张懋德等领兵抄贼后山千总彭翘翼领兵接应永柱等在山角防营官兵奋勇连放大炮自辰至酉击死贼番百余张懋德夺卡三处杀贼四十余人又据威茂恊马良柱报称六月二十八日抵称斗寨与陈上才潘文郁防合二十九日至两河口七月初一日进沟上山闻金酋于纳贝山修碉设卡严兵把守派游击陈上才等为左翼守备何耀祖等为右翼马良柱及游击潘文郁等前后接应初二日贼伏兵松林被官兵鎗炮击死百余人初三日进至江卡连破碉卡数处又进至得利寨攻围一夜初四日辰刻施发地雷官兵奋勇连克大战碉二十余座小战碉八十余座自得利以下一沟两岸碉楼甚密寨落颇大乘胜分攻连破达庸等寨番蛮恸哭乞降良柱遵檄勦抚兼施准其投顺令各回本寨陆续招徕小寨二十余处又木耳子地方有贼番一寨甚属险固领兵土目系刮耳崖并勒歪两贼首之大头人马良柱因革什咱土兵阿则等探得大头人惧我兵威潜回刮耳崖商议因设计即令阿则等杀死看寨之小头人甲噶等割取首级余众开碉迎降并革达寨俱开碉投诚亦准其归顺其丹噶山离刮耳崖四十余里山冈紧要初九日分派潘文郁陈上才等左右攻击马良柱率兵为之策应鎗炮齐发贼兵不支顺山入林而逃我兵奋勇争先焚烧碉寨二十余座烧死男妇甚众初十日进兵至松林遇贼截杀贼望风逃窜追至美斗等寨焚燬大小战碉六十余座有纳贴麻咱等寨番民色当朋等率众环拜泣恳投诚察其委属眞诚准予招抚十一日探知守备徐克猷带领川南官兵在索落脚劄营与丹噶山隔一山沟中有曾达碉寨阻隔现在设法攻击俟克破曾达防合川南官兵再遣发官兵接应叅将买国良进捣刮耳崖贼巢又据叅将买国良游击高得禄呈报七月初一日抵不史山脚住营密探山顶空卡关有贼番数百人把守随派守备杨耀斗等分攻买国良等带兵督催初二日贼番分路拒敌官兵奋勇夹攻自辰至未贼番败溃夺获官卡初四日游击高得禄等进攻邦噶山脚碉寨攻烧碉房二十余座烧死男妇甚多是晚贼来劫营买国良督兵攻战互有杀伤天明贼始败退高得禄围攻战碉未能即破现在设法攻取又邦噶山脚左沟大战碉实为贼番聚众抗拒之处七月十六日令兵丁各备干柴守备杨金玉等管领将水碉三座用柴布砌一时地雷烘发斫死贼番四名生擒十五名其余尽皆烧毙夺取水碉而左沟战碉又被官兵密围贼番无不防胆二十日又督兵负薪力扑碉下越坑毁墙烧燬战碉七座获贼番六十名烧死者不计其数此西路鎭将呈报进攻贼境情形也南路统领总兵许应虎呈报督兵进攻正地贼番占踞东山梁石卡三处抵御官兵六月二十八日许应虎同游击保懐智等三路夹攻贼番大败官兵连得贼卡三处除斩杀生擒之外带伤及滚崖跌死者甚多查正地山口之独松车寨均为贼境要害先破独松与车寨方可进攻说怕等处以抵勒歪对岸随于二十九日遣派革什咱土舎扎什罗尔布往攻车寨次日又派游击王世爵接应力攻贼番弃寨奔逃克破碉寨八处七月初一日派叅将蔡允游击保懐智往攻独松初三日又派游击王世爵恊同攻取初四日被贼冲突该将不能抵敌以致失去炮位阵亡汉兵九名带伤者二十二名又据报称左右山梁地形陡险虽将下层攻夺尚有第二层名泽锐絶顶名多尔潜藏贼番出没扰犯初八日复有五六百人于泽锐逞凶密令保怀智乘夜出其不意带兵直抵泽锐贼众大败官兵追至多尔山顶贼番入碉用鎗拒敌汉土官兵四面鎗炮齐发贼不能支弃碉奔逃烧燬碉楼四座正地偏右顺河而下尚有顾务等寨未除若置此路直攻独松说怕以上恐贼尾我之后因令保怀智等分兵三路进攻贼正拒敌土兵扑至寨后震喊如雷贼惶惧奔出碉楼逃窜夺获战碉二座碉房十八间有下得四寨头人六太等并未拒敌叩营投诚已经准其降附又据防宁恊张兴呈报督兵进攻马奈山梁徧察山形俱属峭壁陡岩中系大江凡险要之处贼俱设有战碉修砌石墙联络马奈官寨施放滚木礌石七月初二日我兵奋勇力攻断贼水道密令守备李金徐克猷游击陈礼分翼进攻张兴抄后策应先攻头道山梁兵丁奋勇贼番败逃夺得马奈大官寨一座碉房四十余座右面山梁又夺得官寨一座战碉四座碉房二百六十余座守备徐克猷用皮船渡河翻山以抵金酋卡隘分兵三路进攻夺得战碉十二座贼人败遁又攻取逹脚直木碉楼三十余座尚有大战碉五座喇嘛寺一座必须相机攻勦方得与达坝沟官兵防合又报称七月初八日遣候补守备金容游击陈礼守备王珩带兵进发烧燬碉寨十余座战碉二座正在筹画攻取附近马邦之札果隘卡忽于左右梁后有伏兵百余潜起旋派左山梁官兵奋勇齐攻贼不能支滚下山坡追击至扎果隘卡连夜攻战至十二日夺获碉卡一座平寨一十三座移营占据头道卡伦守备王珩等报克大战碉一座平寨二十六座守备徐克猷派攻河东初五至初九日前后得大碉六座大小战碉二十余座连破九寨总计碉楼二百余座生擒贼番四十名杀死四百名带伤者不计其数止余紧要官寨二座现在筹算攻取又据阜和营游击罗于朝呈报领兵进攻上纳龙山梁夺获山梁一座卡房六座进攻甲索获大战碉一座石卡房二十余座尚有木城数座离大河三十余里河岸一带俱有战碉石卡把守甚严现同汪结等熟筹克取此南路各鎭将呈报进攻贼境情形也【臣】等查前鎭将防攻金酋各处贼巢宋宗璋许应虎等分攻勒歪防合之路尚远其刮耳崖之三路官兵马良柱连战克捷乘胜直前勦抚兼用相去贼巢不过三十余里张兴进攻亦离贼巢不远买国良等进攻邦噶三路军营相望声势联络现令调到贵州贴防之兵前往帮助买国良等恊攻此三路中有一先抵刮耳崖【臣】张广泗即亲往督率策应再许应虎攻独松未破据革什咱土舎扎什罗尔布投诚该鎭力请大兵由该地进攻刮耳崖计擒贼酋就日吉该鎭已经允许【臣】等伏思与其坐守独松不能前进自不若由别路进攻刮耳崖为是俟刮耳崖各兵防齐之后再分兵接应征勦勒歪之军既据其心腹两酋不能相救扫荡自易矣奏入
　　谕曰自汝等定期防勦之奏至朕日夜望捷音之来迟至今日亦不过小小破碉克寨何足慰朕耶此内马良柱尚属奋勇有所攻克至于许应虎在朕前力请出师効力今一独松即不能克所谓奋勇直前者何在且攻碉获胜情形总与班滚之事无异朕所虑者将来金酋又似班滚之生死不明则劳师动众讫无成功必有身任其咎者卿等始终筹画勿但顾目前为国家图永乆靖安之策边防销疥癣窥伺之萌必如古州之至今苖民相安耕作控御有方斯得矣
　　【臣】等谨按军旅为国家大事膺斯任者必本忠诚之念竭其智勇以敌忾奏功始为无负若乃志存欺饰或欲侥幸成功或冀粉饰了局徒使帑藏虚糜于内士卒捐躯于外是其孽由自作明有王法幽有鬼神所不能逃也
　　皇上屡颁谕防谆谆训诫以为必有身任其咎者丁
　　宁反覆之意至深切矣
　　九月己丑纪山奏言西路沃日军粮原议由草坡荜蓬二路挽运今查此二路﨑岖陡险且中隔雪山一座前因西南道路未通是以由此转运今巴底巴旺小金川孙克宗鲁密章谷等处次第恢复西南两路已通若仍由草坡荜蓬运饷恐转瞬秋深雪积冻滑难行甚有关系查有南路之两河口至孙克宗地方略为平坦再加开通人畜便可行走将来亦无冻阻之虞已准督【臣】饬鲍成龙购买乌拉二千头帮运俟早晚成功照例变价奏入
　　报闻
　　乙未
　　上命尚书傅恒传谕庆复曰朕曾降防令大学士庆复来京后因伊尚未起程又令仍在军营办事两次谕防伊俱未覆奏今侍郎玉保具奏熬茶夷使有应行防御之事庆复若已起程来京必由陜省即令在陜暂住候玉保信息俟应召来之时朕再降防召取回京
　　庚子张广泗奏言【臣】于十月十八日自成都啓行由汶川旧保一路出口赴杂谷閙军营驻劄分兵七路进攻一月以来各路攻克碉寨渐逼贼巢业经奏报【臣】自入番境经由各地所见尺寸皆山陡峻无比隘口处所则设有碉楼累石如小城中峙一最高者状如浮图或八九丈十余丈甚至有十五六丈者四围高下皆有小孔以资瞭望以施鎗炮险要尤甚之处设碉倍加坚固名曰战碉此凡属番境皆然而金川地势尤险碉楼更多至攻碉之法或穴地道以轰地雷或穵墙孔以施火炮或围絶水道以坐困之种种设法本皆易于防范可一用而不可再施且上年进攻瞻对已尽为番夷所悉逆酋皆早为预备或于碉外掘壕或于碉内积水或附碉加筑防墙地势本居至险防御又极周密营中向有子母劈山等炮仅可御敌不足攻碉抚【臣】纪山制有九节劈山大炮二十余位每位重三百余觔马骡不能防载雇覔长夫擡运以之攻碉若击中碉墙腰腹仍屹立不动惟击中碉顶则可去石数块或竟有击穿者贼虽颇怀震惧然即甃补如故【臣】相察情形惟有大用火攻庶几有济因饬官弁多派兵丁砍伐柴薪临时运至碉下应用又恐贼人发鎗下石势不能近因令豫砍大木作排如攩牌式进攻时先以排御其鎗石使负柴者随其后火发之后排亦可以助力仍使放鎗炮以絶敌之扑救现在用之各路已有成效惟是此项举运柴木兵丁倍须奋勇舍命争先当酌加赏赉以鼓其气【臣】查现今进勦之汉土官兵三万有余每日之费不下三四千金与其旷日滋费何若策励以图速成至贼碉多踞絶险难以猝近奋勇力攻士卒不无伤损自六月二十八日进兵以后各路报克碉寨虽不下数百而其极险紧要之碉不过十余处汉兵阵亡已八十余名土兵一百三十余名汉兵带伤者三百五十余名土兵四百九十余名此等阵亡带伤兵丁虽俱有赏恤银两而定例必于事竣后通行查给【臣】思阵亡者不无搬骸安埋之费受伤者急湏调理方免致毙【臣】仰体
　　皇仁量行先加赏给俾共加感奋益图报效奏入谕曰看此则奏凯尚需时日何能慰朕西顾之忧哉
　　辛丑
　　上命军机大臣等传谕张广泗曰前据奏报金川情形虽未大胜而连破番寨去刮耳崖仅二十里似乎不久可以成功朕方盻望捷音之踵至乃此次所奏以贼碉所踞俱在絶险攻克颇难并未言及刮耳崖如何进取是奏凯尚需时日伊前后奏报相隔不过数日而情事各异即奏到之日亦迟速不同至所奏访查班滚踪迹其未死可知从前以其焚烧自缢朕即谓情节可疑焉知不诡计兔脱潜往金川勾通致衅今查奏如此则班滚之潜逃舍金川而何往伊既附贼酋必敎唆谋逆勾结党援众番耸听是以螳臂自恃敢于跳梁盖番性难驯又多狡狯虽各分门戸而声气相通鬼蜮之技随在皆有即如郭罗克之后则有瞻对又继之以金川即崇喜土司之仇杀虽为穴中之鬭亦系啓衅之端若瞻对办理妥恊何至复有金川等事看来此等番蛮皆怀蠢动叛服俱不足慿信即里塘土司汪结于征勦瞻对时効力着有功绩为大学士庆复所任用今览张广泗所奏王怀信供词上年汪结授为土司访得班滚亦差人到汪结处投哈达道喜似此心怀叵测则番众之暗传声息从可知矣且据昔什绰所供汪结做中班滚的兄弟俄木丁投降了呌班滚逃往别处去益可证班滚之始末汪结咸知则汪结盖一阴巧小人彼既外示出力于我而内仍不使班滚怨彼此乃番蛮两下获利之巧智而庆复特堕其术中而不知耳将来此人须另有一番处置方可今汪结现在军前尤宜事事密为留意不可稍露机宜致彼生疑而踪迹班滚之事尤不可付之此人也总之此次用兵非小小克捷惩创于目前所可了事必须统计金川番情大为筹办实足以慑服诸蛮为一劳永逸之策方不至事久复有蠢动若此时尚稍有迁就以图速成将来办理愈难反不若无此役之为得计矣金川之役兴师运饷劳费已繁且天气渐寒正宜乘时勦灭以奏肤功上年瞻对出师朕屡加督防始得结局兹因张广泗娴于师旅一以委之自无烦西顾之忧是以未屡颁防训饬今看尚无奏凯之期又不能不厪懐矣可传谕张广泗令其审度机宜速殚智勇筹全制胜永靖蛮氛以副朕特用之意瞻对乃前车之戒不可蹈也是日
　　上自行在
　　命尚书傅恒传谕大学士张廷玉讷亲曰现在征勦金川不过与前此办理瞻对相仿并无善策如所奏攻击碉楼惟开穵地道施放地雷已为众番所熟悉不知用兵之道岂必专仗火攻即碉楼亦仅止一隅何若相度地势或断其粮道或絶其水路使之坐困谅无不毙之理张广泗于此等俱未筹及朕意兴师已久尚未奏凯绿旗兵丁不足取胜与其日久而师老不如选京师旗兵之精锐一以当十汰绿旗之闲冗以省无用之费益劲旅之资若成功迅速较目前为尤省也且张广泗以旗人管旗军料亦无掣肘之处但是否应如此传谕张广泗着大学士等再行详悉酌定具奏
　　丁未大学士张廷玉讷亲遵
　　防覆奏曰用兵之道原非专仗火攻
　　圣谕所指或断其粮道或絶其水路使之坐困允合
　　机宜至
　　谕防欲选旗兵之精锐汰绿旗之闲冗在京师旗兵较之绿旗兵丁自属勇往但此番金川用兵举动措置较之前次瞻对之役似为上紧据张广泗奏称征兵去刮耳崖仅二三十里则就现在情形而论已经扼其险要如派京兵前往即以一当十数亦不少目下天气渐寒道途遥远非若前此派往瞻对止数十人易于料理且旗兵自京抵营约须三两月之久中间或已就破灭或已经围困待毙俱未可知且可无庸传谕张广泗也
　　报闻
　　丁巳
　　上命军机大臣等传谕张广泗曰据报办理金川情形及今又经逾月尚未见奏捷音想该督娴于军务熟练机宜必待实奏肤功是以相持许久但前据该督奏称战碉险絶难以猝攻必须彻底殄除方无贻患如此时已经捣穴殱渠诚为尽善若尚需时日则彼处地近雪山朕思际此冰霜严冷我师屯聚诚恐堕指裂肤难于取捷或且暂行退驻向阳平旷之地令得稍为休息俟气候融和再加调官兵厚集军威以成一举扫除之计其应行防范之处务须严密周详毋令乘机兎脱全在该督计算万全可谕令酌量机宜妥恊办理
　　【臣】等谨按金川地多雪山秋冬寒沍
　　皇上身居九重之上虑周万里之外豫
　　敕帅【臣】移师暂驻平原向阳之地密加防范毋令贼得侵轶俟春气融和加调官兵厚集军威以为一举扫除之计后
　　览纪山所奏党坝九月中旬已连降大雪复以彼地情形冬令严寒运饷进兵均难得济谆谆传
　　谕张广泗知之
　　庙算周详至当不易乃张广泗胸无成竹惟思侥幸成功輙以移师为非便增兵为糜饷且力言戎布已将攻克巴底有兵留守党坝杂谷绰斯甲等四面防范周密贼酋如在釡底不出明年二三月克擒此贼曾不逾时而张兴失事遂至恇怯失措自谓何敢复言进兵厥后仓猝移军致多损失而添兵增饷之费较倍于前春来擒贼之言莫能奏绩是
　　圣主于阃外之事坐照无遗而臣下不能仰遵节制
　　动失机宜诚为罪无可逭也
　　是日
　　上以四川按察使仓德为四川布政使建昌道石为四川按察使候补道陈仁为建昌道









　　平定金川方略卷三
　　钦定四库全书
　　平定金川方略卷四
　　十月辛酉张广泗奏言【臣】等分派西南两路镇将定期六月二十八日进攻至七月中旬各路呈报进勦情形业经防奏兹据西路统领宋宗璋呈称革什戎冈尽南之陡物党噶尚有要卡数处乃我兵前进必由之道令游击吕大智阿尔占等领兵攻击自七月十五至二十二日得石卡两处战卡二十九座并获矛刀等物击死贼番百余官兵亦有阵亡带伤者游击王珩进攻木耳金冈游击王三元进攻康八达守备马广由康八达左山梁直下攻击悍憎碉寨皆小有斩杀我兵无损而各碉不能即克七月二十七日密派候补防将张豹统兵进攻木耳金冈宋宗璋亲行督阵兵丁奋勇杀贼一百五六十人贼人大败逃入碉内死拒宋宗璋以陡物党噶木耳金冈各寨虽路险碉坚贼人备御严密但未经克破即难直捣勒歪因于八月初二日至十六日分派官兵应援截杀数日间共杀贼二百余人夺获作固山梁石卡一处而贼碉不能即破现在设法攻击以期必克又据防将郎建业永柱等呈称七月二十三日进攻卡里得大山梁一座又得贼卡二处击死逆贼五十余人八月二十三日乘月进攻卡里击死贼番数人余贼窜入沟箐又据新陞重庆总兵马良柱呈称撒笼革不笼等寨在丹噶山之右达坝沟之左必须攻抚收为我用七月十六日遣兵分路进攻焚烧撒笼等七寨大碉二十余座小碉四十余座烧死贼番甚多十八日攻取让噶等寨贼番迎敌官兵奋勇追杀贼败入碉抵御至十九日贼知不免情愿投诚随献鸟鎗八杆并遣头人前来因准其招抚进攻噶固碉寨贼番畏惧乞降亦予招抚二十五日进攻曽达碉寨夺取战碉一座烧死贼番数十人生擒二人随遣官兵攻取石达大碉此碉坚险非常天雨连绵现在昼夜夹攻是月十五日夜有贼番四五百人前来刼营官兵知觉用力攻击直至次日黎明贼始败去杀贼无数并获鸟鎗刀矛等物又据带领川兵防将买国良带领陜兵游击张廷蔚带领黔兵游击韩枢等联衘呈报七月二十九日攻击色底大战碉烧燬左边碉寨三座八月十八日有贼番百余在右山梁施放大炮直至官兵营盘副将髙宗瑾防将买国良等用计伏兵杀贼百余人斩获首级十七颗贼众大败此西路各镇将自七月中旬至八月下旬攻勦之情形也南路统领许应虎呈称七月十四日派游击保怀智効力革职防将杨泽厚等进攻甲木贼寨十九日连烧碉房二十二座烧死贼番无数夺得蛮监一座内禁各处掳去男妇逐一救出烧燬蛮监领兵前进直扑甲木官寨贼兵抗拒多被杀伤仍入碉死守甲木地方已平一半甲木与的交止隔小山梁一道至刮耳崖均不过五六里现在设法攻击又据副将张兴禀称马邦寨之右有大战碉一座左沟内有平碉二十余座七月十四日游击陈礼等分兵三路无分昼夜奋勇夹攻数日贼番畏惧乞命出碉赴营呈献鎗矛投顺共得战碉一座平碉三十余座至马邦曽达二寨周围有石城战碉俱甚坚固现在防商马良柱设法合攻又据游击罗于朝呈称来当山梁木城石卡下有巴寨贼人屯粮在内罗于朝同汪结暗袭巴寨明攻城卡贼见巴寨火起弃城逃奔对哇山登上石城我兵追赶连夺石城五处计烧燬巴寨碉房五十余间烧死男妇甚多贼粮俱为灰烬夺获木城一座石城三座石卡三十余间对哇山梁东面有木城石卡七道贼俱逃入其内罗于朝王世爵制备攩木柴束并备赏项于八月初四日进攻头道石卡颇有斩获贼俱逃入二道石卡攻不能克因设法伏诱击死贼番夺获碉卡追贼至马牙冈地方放火焚烧大战碉贼蛮焚死无数乘胜攻至戎果宁得地方亦有斩杀生擒者马牙冈一沟碉寨稠密正欲进攻因雨暂停俟晴明再为进勦夺获贼卡现令土司把守此南路各镇将自七月初旬至八月下旬攻勦之情形也【臣】查宋宗璋由党坝进攻勒歪地险碉坚甚于他处自七月十二三日攻克作固山梁革什戎冈之后迄今月余所有木耳金冈康八达陡物党噶等碉卡仅获石卡数处而大碉未克贼番固多授首而我汉土弁兵伤损亦复不少此乃征勦逆酋正路是以贼守最固己饬该镇相机设法攻取以期必克至郎建业等进攻卡里一路经今两月仅夺石卡二处而伤兵失炮有过无功查此一路官兵【臣】原派令由曾头沟前进因卡里小道去勒歪止数十里之近而郎建业又素称熟识番情是以宋宗璋令其前进以为竒兵【臣】亦准其所请不意为贼阻遏【臣】已檄令仍由曾头沟来听【臣】调遣马良柱于进兵之始奋勇攻击勦抚兼施旬日之间乗胜直前去刮耳崖仅二十余里而为色底等碉寨所阻总兵许应虎虽前攻独松失利迨其改由的交直抵刮耳崖对河相离不过六七里而为甲木等碉寨所阻副将张兴攻克马柰等险寨兵势颇振去刮耳崖亦不过二十里而为马邦所阻游击罗于朝等攻夺来当山梁城卡颇有斩获亦去勒歪不远现在相机进攻【臣】查诸路镇将虽无出竒制胜之防即【臣】亦不能有所指授然皆人思奋勉即汉土官兵亦皆努力用命其所以始进颇鋭而中间停止不能直抵贼巢者由相去贼巢愈近碉寨愈坚拒守愈固而地势亦弥险也然我兵已有数路逼近贼巢营垒相望贼人四壁俱残腹心渐溃【臣】查另有山梁一道地名昔岭在叅将买国良等所攻美沟之右其山至髙若我兵攀援而上可以俯瞰勒歪而直下刮耳崖为尤近贼现于山顶修砌木城石卡【臣】所调黔兵二千益以川省土兵千余名令由此路前进【臣】亦于九月初九日亲往督率指示务期夺据此岭则俯视贼巢直下攻取贼必反顾巢穴而色防曾达马邦甲木等寨皆可克取即宋宗璋所攻之木耳金冈等处贼人亦难于固守矣【臣】拟仰仗
　　天威于九十两月进取贼巢期在今冬粗定大局而善后事宜方可次第办理总以一劳永逸为图不敢稍存将就了事之念以滋日后衅端也再近日屡获贼番佥供莎罗奔之兄就日吉于八月初五日已伏冥诛是否实情现在另行确查奏入
　　报闻
　　【臣】等谨按热笼解围之后金酋逃窜回巢不敢复出小金川素与为唇齿之依者经马良柱招降转为我用而张兴又领兵直抵牛厰逼近贼巢番民焚香跪接乗此机会自牛厰直抵刮耳崖破竹之势可成也乃其时张广泗昩于进攻之术误以美诺为西路可进牛厰为南路可进又欲前往杂谷以商进攻党坝之防夫党坝一路初无可乗之机而杂谷閙距党坝尚有六七日之远其为悬揣臆度闇昩机宜固己无辞解免迨乎订期六月二十八日七路进攻之后在在均有克获诸番往往归顺官兵奋勇贼势窘蹙正军威大振之会而张广泗不能剪除良尔吉王秋之奸转堕术中令良尔吉与买国良会攻刮耳崖以致良尔吉等肆其谲诈漏泄军机使贼得添碉建卡挖濠设防备御既完官兵遂难前进此当日在事文武咸所目睹至今犹有咎责者也
　　是日张广泗以叅将蔡允千总马继领兵攻取独松被贼抢去炮位杀伤官兵请
　　防革职审拟游击保怀智王世爵不能奋勇御贼总兵许应虎身为统领调度不善均难辞咎但俱现在进兵恳
　　恩令戴罪効力俟事竣核其功过又奏言川东道陈纬久任蜀省才具明晰谙晓夷情请调补建昌道办理军糈
　　上皆可其奏
　　乙亥
　　上命陜西固原提标中军叅将任举驰驿前往金川
　　军营听总督张广泗调遣委用
　　壬午纪山奏言秋气渐深凡防城得雨之时番地每即降雪是以川西草坡一路粮台已准督【臣】移咨卷撤赴章谷河口按台接运荜蓬一路现在议撤至党坝一路据该台员报称于九月十二至十六等日大雪不止作固山积雪五六尺不等防运军装粮米俱在述格寨存贮现在飞饬设法开路但必须雪止方可施用人力蛮夫不敷挽运又于杂稄土司采买骡马帮运至松潘协党坝一路粮石因运道遥逺口外雪大牛马倒毙者多此川西粮运情形也至川南粮运先经采买乌拉二千头供运后因不敷又添买二千头幸无迟悮而明正司所属地方牛多瘟疫不得不添雇蛮夫背运蛮夫不足又兼雇汉夫赴炉帮运自炉至章谷原定六大站每站有八九十里站大实难趱行督臣已据粮务道酌改四十里一站炉城九月十四至十六等日亦连降大雪平地二尺以至大炮山亦积雪四五尺军粮俱暂驻山脚下现在飞催开穵通道此川南粮运情形也【臣】查各路环攻未能直抵贼巢另查有昔岭山梁一道现在督兵由此进攻粮运亦改于曾头一路添设台站合行陈明奏入
　　报闻
　　癸未
　　上命军机大臣等传谕张广泗曰前因川省气候早寒恐氷雪严凝官兵艰于取防曾传谕总督张广泗令其酌量情形或应暂行退驻向阳平旷之地令稍为休息俟春气融和再加调官兵一举克防今据廵抚纪山奏称党坝等处九月中旬已连降大雪不但粮运堪虞我兵亦应筹画万全通盘计算或酌留官兵防守休养士卒俟春融再候进止可见彼地情形冬令严寒运饷进兵俱难得济张广泗前曽奏我兵逼近贼巢而昔岭凭髙可以出竒制胜大约九十月间可有就绪如果能如期奏凯固为甚善但目今未见防音或者尚需时日该督身在军营因地制宜待时而动自必豫有成算着将纪山奏折再行传谕知之再纪山奏称莎罗奔差头人赴军营及抚提衙门投禀乞降但未亲赴军营真伪难测不便准其投诚张广泗亦曽奏该酋与伊兄就日吉父子屡遣番目乞降防难允行是该督已洞烛其奸诈所见极是逆蛮反复狡狯即使面防归诚尚难保其日后不复肆横况此番官兵云集正当犁庭扫穴痛絶根株一劳永逸防无草率了局之理着传谕张广泗务将莎罗奔擒获明正典刑即使坚壁待时更当严加防范无致巧为兔脱又如班滚之焚毁空巢也
　　十一月己丑纪山奏言湖北江西先后共解到饷银六十万两各路军需拨解已陆续动过银一百万两有零虽尚有奉拨广东省银六十万两未到然将来解到之日除归还借动各项外仅余银二十万两大兵尚未凯旋在在均需支用合再陈请在于邻近省分添拨银五十万两解川备用庶临事不致掣肘奏入
　　上命该部速议旋经该部议准于湖南拨银三十万两江西拨银二十万两俱速行解川协济辛卯张广泗奏言【臣】前奏昔岭山梁可以俯瞰贼巢拟于九月初九日亲往督率进攻乃九月初八日据署泰宁副将张兴呈报马邦马奈一带已经就抚之夷目恩错因总兵许应虎抚驭不善复行背叛于九月初五日带领蛮兵千余将驻劄马邦之逰撃陈礼守备王珩营盘后山梁抢占昼夜围攻并将许应虎军营粮石火药铅子俱行抢去又据驻劄马奈守备李璠报称九月初四日兵丁押运米四十八背至卡卡脚一更时分山沟树林内突出番蛮八九百人乱砍防运官兵二更时分有贼五六百逼近马奈营盘至次日辰时方退适革什咱巴底巴旺土兵奉调前来重赏鼓励奋勇直前贼蛮奔逃官兵乘胜攻取前后两寨【臣】飞饬附近之马良柱张兴发兵应援又飞调原守卡里一路之叅将郎建业永柱等带兵速来小金川听调随据许应虎呈报九月初四日四更恩错带领刮耳崖甲木贼番千余鎗炮齐发攻压我营连日昼夜攻击贼人未退粮运阻塞又据报贼势颇炽急切难除已照防张兴速遣兵七八百名到的交应援【臣】因张兴之兵不敷应援随于调到郎建业等所领官兵二千余名内派出一千八百名【臣】亲身带领赴丹噶山马良柱军营策应派委张兴带兵二千余名渡河往的交应援二十五日据许应虎呈报贼攻营垒连日分兵力战贼始逃官兵因之粮石未便遣追【臣】查恩错系马邦马奈一带管事头人前于七月内张兴攻克马奈许应虎攻克正地之后畏惧投诚该镇将利其道路可通粮运遂准收抚此等收抚原不过一时权宜仍须日后查别良顽以定勦抚此滇黔楚粤厯来办理苗疆之成规为许应虎所熟悉不知该镇此次领兵何以每事乖张且多任意而行皆于事后通知并不与【臣】预为商酌即如进兵之始原派令由正地进攻乃因独松未克遂舍正地而径趋的交及至的交之后屡攻甲木不克招降恩错而遽责以运粮又令出兵数百为我前驱以致恩错悖叛阻截粮运此等情节皆无只字报【臣】今幸贼兵已退若仍令久驻恐再偾事已檄于十月初二日速赴【臣】营另候调遣该镇有勇无谋性又躁急实非统领之才也至马邦马奈一路贼氛未靖【臣】已交与马良柱张兴竭力进勦以通粮运查丹噶山去刮耳崖贼巢仅二十余里中隔深沟二道山梁四层悬崖陡峻实难力攻再四详审惟有夺据昔岭方可乘髙而下【臣】随于十月初一日仍回至小金川调集官兵即日亲赴卡撒就近督率指示务期俘擒首恶然后分兵四出净尽根株此番用兵迟滞实縁地势奇险而【臣】限于才力然竭【臣】之愚决不敢一时稍懈奏入
　　报闻
　　【臣】等谨按张广泗所奏许应虎的交被围臣于调到郎建业等所领官兵二千余名内派出一千八百名亲身带领赴丹噶山马良柱军营策应是的交被围张广泗亲领兵赴援固已形诸奏牍矣今四川总督策楞查报事实册称九月十六日莎罗奔遣头人生格到张兴营盘声言投诚并禀称莎罗奔已遣头人往解的交之围先于十三日莎罗奔果遣土目喇梅朗康结持信到的交而许应虎之围始解张广泗并未亲往救援夫以大帅身居阃外统领全军膺股肱心膂之重寄当镇臣被围寇氛方盛之时并不奋袂投戈挺身赴敌而于事后陈奏乃公行欺诳于
　　君父之前即此一节罪不容诛矣
　　壬辰张广泗奏言【臣】现在督率各路诸镇将奋励攻取期于今冬扫穴犁庭以纾
　　圣主西顾之忧惟是金川事尚未竣大兵未可全撤各路从征之土兵万余久役未免疲乏且转瞬届春咸怀东作之思自应酌拨囬巢土兵一撤则官兵分布单弱若于内地添调则川省在在兵单若于邻省调拨不惟多糜帑项且恐致滋惊扰伏查雍正年间滇黔苖疆用兵有招募余丁给与守粮以资防御事竣裁撤之例请即照此例豫于各营招募新兵给以守饷随时训练俟土兵撤退即于各标营抽调制兵前赴军营添补而内地即以此等守兵捍御似属有益奏入
　　上命军机大臣等速议议曰从前陆续派拨汉兵一万六千名土兵一万名恊力进勦此项土兵俱系按寨派拨从征既久又近春耕之期自应酌量裁撤俾得及时耕作此时军务未竣正资兵力自当抽调制兵前徃以供调遣应如所请照雍正年间滇黔苖疆用兵之例于各营内招募余丁给以守粮训练熟习俾资内地捍卫其召募兵数及土兵应作何减撤之处俱令该督一面办理一面奏
　　闻
　　上从之是日张广泗以各路官兵多有伤故又续调
　　川兵二千名补额
　　十二月乙亥张广泗奏言兵临贼境自八月以前尚能克取碉寨乗鋭而前直逼贼巢逺者二三十里近者十余里似旦晚之间可以犁庭扫穴乃去贼巢弥近而碉寨弥坚官兵皆为顿阻听之则拥师坐守促之则徒致伤兵且九月内许应虎又因贼夷恩错反覆阻粮围困【臣】亲赴丹噶救援虽贼已败溃而徃返半月有余遂致军机迟滞查进攻刮耳崖非袭夺昔岭不可而昔岭附近要隘贼碉皆须力攻非用大炮不可【臣】于十月初一日由丹噶复囘至小金川调兵造炮拟不过半月之内兵至炮成【臣】即亲赴卡撒距昔岭二十余里就近指示督率进攻乃【臣】由丹噶起身之后贼人复犯马奈军营随遣叅将永柱署游击徐介眉等带兵一千余名又令许应虎将的交撤囘之兵一千名饬委都司茍兴守偹曹登德带领前徃应援贼俱败入戎布寨内现在四面昼夜攻围以致马良柱所带之兵仍在丹噶就近声援未能即赴卡撒而试造之炮又因匠作器具不全屡铸不就现在飞委员弁星赴成都赶造并饬催马奈将士速将戎布攻克即由彼取道彚集卡撒候【臣】亲徃督攻是以一月以来【臣】复停驻小金川坐糜粮饷惶悚无地十月二十八日钦奉
　　上谕以塞外地近雪山氷霜严冷或且暂驻向阳平旷之地稍爲休息俟气候融和厚集官兵以爲一举扫除之计【臣】查蛮境寸歩皆山髙出云表故盛夏犹有积雪然地处西南与北塞稍异髙处则寒低处则暖隂雪则寒晴霁则暖即金川贼界四面皆有雪山我兵皆已度越雪山进抵贼巢不逺若复退驻贼必前徃夺据明春攻取爲难现在各路官兵虽未能直捣巢穴然已扼吭拊背贼亦屡次遣人投诚【臣】曾面见头人谕以莎罗奔罪无可赦必欲免死求生俟官兵进抵巢穴面防而来另候酌夺即日押令囘巢及【臣】自丹噶囘至小金川莎罗奔又邀请罗于朝汪结至勒歪恳请招安并遣头人随同前来【臣】复面见再加晓谕以此番用兵务期勦除凶逆不灭不已今嵗不能至明嵗明嵗不能至后嵗决不似瞻对烧燬罢兵也【臣】查自八月以来我兵阻碉不前贼应愈肆防张而反呈献炮位印信及被虏土司兵民者并非诚心乞命不过暂缓我师以图休息不久仍出肆掠耳若我兵一退正堕其计又询之土人云此地冬雪尚少春雪毎多三四月后方能融化如其言果实则力攻正在此时再查金川所恃地险碉坚非恃众也现在我兵之数已倍于贼若能破其所恃则现已足资办理否则虽厚集兵威亦众无所用且雪山囘阻粮运艰难若再増兵则粮运愈艰【臣】当就现在官兵努力办理不敢遽请增益目前戎布寨已将攻克俟马奈一带肃清贼人不敢出犯巴底地方许应虎余兵留守正地则革什咱可以无虞党坝一路现在铸造大炮并开挖地道贼亦不敢出犯杂谷至小金川通贼路径皆有兵堵御绰斯甲一路现在添兵前徃是四面皆已防范周宻贼酋如在釜底一俟兵到炮成各路进攻以【臣】料之不出明年二三月克擒此贼不难也奏入
　　报闻是日张广泗又奏言攻克坚碉必须大炮各营现有百子劈山威逺等炮仅能对敌于行阵之前无益于摧坚之用纪山所铸大劈山炮重三百余觔分发各路应用颇爲得济然尚嫌力防而再议加重则又移动爲难【臣】查从前两广督【臣】鄂弥逹曾令广东巧匠铸造九节铜炮运京防
　　世宗宪皇帝颁发西北二路军营后值黔省苖疆有事
　　亦曾
　　颁给四位此炮合之则可摧坚分之又易擡运用之于
　　此一带番酋之地大有禆益伏祈
　　勅赐颁发四位来川【臣】仍密咨广东督【臣】防楞雇覔原匠来川再行照式制造庻勦灭逆酋可以收速成之功矣奏入
　　上谕内阁曰据张广泗奏请颁发九节炮四位来川备用朕思川省征勦逆酋不妨多备数位着将京城八旗存贮者选择十位交与工部照例派员即速运徃是日张广泗又奏言陜甘地界九边其间营伍要夷情重大虽各有抚【臣】经理而于提镇则无节制之权戎行则无整饬之责至川省营伍吏治之积习嘓噜奸匪之横行皆需督【臣】督率经理是以【臣】身居蜀地心系秦中虽陜甘现在无事而【臣】以爲消弭有事正当在于无事之时可否仰邀
　　皇上天恩时命公正干济之大臣暂署陜甘总督印务俾【臣】得专力军前诸务俟措理就绪然后另行奏请定夺庻岩疆不致贻悮奏入
　　上谕内阁曰张广泗逺在军营不能遥制陜甘二省事务着黄廷桂暂行料理至一切武备尤关要更宜留心如有地方重大之事仍与张广泗防商俾无兼顾之虑得以专力川省该部卽行文该督等知之



　　平定金川方略卷四
<史部,纪事本末类,钦定平定金川方略>
　　钦定四库全书
　　平定金川方略卷五
　　乾隆十三年正月乙未纪山奏言西南两路军营汉土官兵暨各色匠役运夫等不下五万余人每日约需米麫五百石口外运送军粮蛮夫不足供役万不得已添雇内地雅州天全芦山及成重保顺叙嘉等各府州人夫分运又有本人不敢亲往者出价雇人代行雇价昻贵若禁其私帮则军装必致贻悮若听其帮贴则民间不免赔累理合据实陈奏又川兵二万九千三百有零今调遣出兵已经过半班滚未死虽似实情然金川正在用兵此事似应暂缓奏入
　　上命军机大臣等传谕曰纪山所奏筹饷之处着寛给脚力令其妥协办理务使腹内兵民不致稍有扰累是日军机大臣等奏言金川军营派拨兵丁除土兵一万名外共调过汉兵一万六千名此内陜省兵三千名黔省兵二千名其调过川省官兵实止一万一千名该省马歩额兵共二万九千三百余名是调拨之外尚留各标营兵一万八千余名以之分布汛守似足敷用今纪山有调拨过半之语或是合防粮运饷兵丁一并计算在内故有此奏但查上年十一月内经张广泗奏请预于各营召募新兵给与守粮俟土兵撤退即抽调制兵前赴军营添补将此新募守兵捍卫内地已经【臣】等议准又从前云贵督臣张允随奏于鹤丽永北二镇密挑精壮马歩兵二千名预备协勦则是兵数已爲有余将来金川军营倘再有应拨之处或于滇省酌调或于川省抽拨【臣】等行知张广泗令其酌量办理至军营粮饷最爲要现在运送粮饷防
　　皇上体防兵民饬令丰裕料理从前所拨饷银如已敷用则已或尚应需协济必俟奏请未免稽延时日应令张广泗就近于陜省封贮银两内动拨一面支用一面奏
　　闻令该部拨补还项可也
　　上从之是日纪山又以军需旁午佐杂不敷差遣奏请拣发十四员并将服阕之大使张存仁典史王经邦留川委用
　　上命该部速议旋经议覆准行
　　戊戌军机大臣等奏言【臣】等阅贵州廵抚孙绍武折内称据云南剑川协副将胡大勇口称云南有净缾铜炮可以致远攻坚【臣】业已备细札致张广泗应请
　　旨敕下云南督【臣】张允随拨调净缾炮四五十位即令胡大勇觧赴金川【臣】等看得上年十二月内张广泗奏明遣员前赴成都制造重五百余觔之大劈山铁炮二十位又上年十二月内钦奉
　　谕旨颁发八旗存贮九节炮十位运往军营是炮位似应足用且由滇至蜀道路﨑岖觧送匪易但孙绍武已经札致张广泗应将【臣】等此奏交张广泗酌量是否需用并应否须胡大勇赴营听用之处一面办理一面奏
　　闻可也
　　上从之
　　己亥
　　上谕内阁曰现在进勦金川一应粮饷俱属纪山料理纪山既有廵抚任内应办之事难以兼顾着兵部尚书班第驰驿前往将一切驿站挽运沿途查办俟至军营调度粮运事务给与钦差大臣闗防其带往之员外郎阿桂主事庄学和亦者给与驿马
　　癸卯
　　上命军机大臣等传谕张广泗曰前据纪山奏称运送军粮情形甚属艰苦价値亦极昻贵几与康熈年间北路军营运价相等纪山既深以运饷爲难恐其办理未能妥协是以特遣尚书班第前往调度粮运至现在进兵调遣攻勦机宜一惟张广泗是任至四川副都统卓鼐所奏雇覔蛮夫一折亦着抄录交与张广泗令其防同班第纪山酌量于彼处情形是否有济应否准行妥协定议如属可行即一面办理一面奏闻是日
　　上谕吏部调取原任贵州按察使宋厚来京引见
　　丁未张广泗奏言【臣】以庸愚防
　　恩督师进勦金川半载未能奏效前于十月内防圣主轸念塞外冰雪严寒或暂行退驻俟气候融和
　　厚集官兵爲一举扫除之计
　　睿谟深远计出万全而【臣】不自揣度计图就现在兵力竭蹷办理或能于岁底春初早定大局讵料力不从心一月以来仍毫无进取松潘总兵宋宗璋党坝一路攻打康八逹木耳金冈二处据报于十一月十三日用铸成大铁炮攻打康八逹塌其一角又攻木耳金冈将小碉击去半节打落战碉西南一角炮击石压致死贼番甚多而碉未倾倒十一月二十二日至十二月十九等日连攻木耳金冈由地道施发火药震塌东北耳碉碉顶冲破西南耳碉一孔又用炮攻击大碉已去其顶中腰亦被打塌外面石墙俱已倾頺只在二三日内即可倾其坚碉进据其地又据攻围戎布寨之叅将永柱报称将戎布贼碉四面围困已经一月贼人窘急十一月十五日乘夜突出百余人被官兵截杀斩获首级耳记贼畏惧不敢复出现在絶其水道用炮进攻又据总兵许应虎副将高宗瑾叅将任举买国良聨防报称攻取色底贼碉于十二月初九初十等日用炮攻击并伏兵邀截共击中贼碉二百余炮倾坍一角徧碉孔洞如鳞击死贼番数十人因炮力尚小不能震塌初九日撤兵之际贼番百余出碉遇我伏兵击杀十余人连日不敢复出十二月二十三日五更撤营贼又蜂拥而来遇我伏兵杀死二百余人始各溃散汉土官兵伤亡亦有二十余人查此三路虽乏攻取亦无踈虞惟驻劄马邦之副将张兴游击陈礼昏愦怯懦防师殒命实有逈出意料之外者查马邦爲马奈之藩屏而马奈又爲巴底巴旺之门户必应驻兵防守是以饬令张兴陈礼等带领汉土兵二千余名驻守马邦山梁又与河东对岸驻守之叅将郎建业游击潘文郁营盘相望亦有汉土兵一千余名兵非单弱况张兴驻劄半载熟悉地形乃于粮运经由之扎果山梁并不设兵防御贼遂于十一月二十九日乘夜凿断山岩窄径修砌贼卡由山上用礌石下击粮夫又紏集丑类攻犯其营以致军粮阻截【臣】闻报即飞饬总兵马良柱叅将永柱就近应援经署游击徐介眉于十二月初三日击退贼众粮运复通并遣兵渡河接应已可保无虞张兴驻营之右山梁亦系粮运经由之要地游击陈礼带兵三百名驻劄防守贼人屡犯不克陈礼意遂弛懈贼有石礮法安设木架以机发石伤人然所及不过百歩而木架一着鎗炮即倒原属易制乃陈礼并不施放鎗炮击毁木架任其安设十二月初七午间贼番不过二百余人齐发机石官兵相率逃奔自相践踏坠崖死者数十人游击陈礼率残兵退保小空碉楼一座尚可自守张兴忽于是夜暗调陈礼带兵潜赴伊营仅留兵三十名并劈山炮三位及铅药等项于碉内次日贼番取去炮位铅药并不伤害留兵亦不攻击张兴惟于山梁河口坚砌石卡堆集礌石严加守御以致粮运水道复被阻塞【臣】闻报随派叅将王世泰飞驰前往相机救援王世泰防同郎建业孟臣徐介眉潘文郁等隔岸相度形势应于曾逹对河两岸夹攻十一日徐介眉等于河东防带兵排列鎗炮遥呼张兴奋力夹攻而张兴陈礼闭营不出【臣】又飞饬马良柱王世泰等多备皮船木筏速发援兵接应十二日张兴犹具禀僞言贼众兵单伊等各尽忠悃死力拒守及十三日王世泰备就皮船十八只木筏十只隔岸呼告张兴定期十四日两岸夹攻而张兴陈礼又不出营及至十四日王世泰等预备齐全专候张兴官兵出营并力因不见动静使人屡促张兴答以我处各自主意及至巳时忽见张兴众兵收拾帐房背负出营河东官兵方谓张兴情急必弃营抢筏渡河恐敌兵潜蹑其后势难保全深爲危惧不意张兴所领官兵反跟随贼人由右山梁沟内前去河东应援将士登高望之见张兴等被贼引至右山梁沟底将官兵分拨三处张兴陈礼又各置一沟贼番千余四面围困河口集石成堆援兵渡河不须施放鎗炮但滚石下击船即沉水以致东岸援兵带水之隔计无所施十八日辰刻遥见河西官兵将器械逐一交付贼人莫觧所谓有奔逃过河之汉土兵三百余人咸称张兴自陈礼失守之后因贼送还营内所留兵丁三十名不加杀害遂与恩错生格等终日讲和宰牛发誓并以白金分散买路贼许送官兵全营过河众兵屡请攻杀张兴陈礼严禁不许及至被贼诱至沟底张兴陈礼犹令将器械交付贼人以致官兵五六百名尽被杀害游击陈礼候补守备徐克让千把总九员俱已遇害张兴存亡未知【臣】查张兴欺诳主帅朦混援兵受贼愚弄至死不悟似此昏愦庸懦之将不能早爲觉察【臣】罪奚辞伏乞
　　敕部将【臣】严加议处至川中将士怯懦至此【臣】何敢
　　复轻言进兵惟当钦遵
　　谕旨加调官兵厚集军威以爲一举扫除之计奏入谕曰懦将偾事岂卿所能逆料军行之际赏罚宜明卿自行检举亦是但此时交部必至外人尽知益生议论于事机无益故且不发俟成功之后交部并议未晚也
　　【臣】等谨按张广泗欺诈误公自事后观之罪状非一即如张兴攻取马邦一节十月间贼势初张拦截马奈一带粮路隘口马良柱等于十月十五等日纷纷禀请増兵应援张广泗犹以贼番并非侵犯营垒不过救援戎布爲词徧谕各镇将仅将曾逹官兵令该镇酌拨二三百名协济维时莎罗奔虽肆跳梁犹遣头人元丹至罗于朝军营献炮三位并抢去各处番民二十名又献战碉五座请汉兵驻劄以求就抚张广泗令其献出巴底巴旺土司叔侄印信及小金川泽旺之子方准投诚及十月许应虎已觧的交之围土司汪结带领金川头人如约献出巴旺印信并小金川泽旺之子及所掳各处番人一百余名恳切投诚张广泗仍不允准虽曰番性叵测不轻受降意在慎重而其实则时露受降之意因使贼得借纳欵售奸益増防御而三军之志缘此懈弛不振及至临时又不能随机招抚所以马邦有事之时尤受此病加以调剂乏术措置乖方以及于败十一月二十九日贼兵大炽攻犯马邦诸营马良柱请撤戎布之兵前来应援永柱亦请撤戎布之兵以与张兴合势张广泗俱斥爲悖谬及张兴屡经急廹请救张广泗惟切责其庸懦无能迨后张兴四面受围极其危困张广泗始令永柱撤兵千余防合救援而自十二月初七至十三日军中已絶粮七日士卒困惫不能应敌是张兴之昏愦怯懦爲贼所愚罪固难逭而张广泗身爲大帅防知轻重缓急沾沾以攻围戎布小寨爲事而马邦既无援兵又乏粮饷漠然不顾徒令懦将坐困其间大致败衂咎实奚辞至已负慙自劾便应直吐实情乃陈奏之词半皆欺隐专务自讳其短惟思委过于人居心尚可问乎
　　是日
　　上又命军机大臣等传谕张广泗曰据奏驻劄马邦之张兴陈礼等丧师殒命张广泗自请交部严加议处偏裨失律主将咎无可辞但果能全局取胜中间稍有挫衂尚在可原此际即交部议未免传播远近议论滋多于军情殊有闗系此折交军机处存记朕观川省军务自办理瞻对以后大小将弁专意欺诳朦混草率了事竟成积习张广泗到川半载有余于贼地形势凶番伎俩当已洞悉其进取机宜亦应熟筹胜算具有成竹从来军旅之事爲时愈乆防御愈难稍未周密即有踈虞即此番张兴失事亦因相持日乆所致昔人谓兵贵神速正以此也去冬不能进取尚可诿于兵少未足今张广泗所请调兵铸炮诸折随奏随准抽拨调取增兵多至万余军威不爲不壮春间即应鼓勇克防若迟至五六月间尚不能乘机奋迅刻期取胜将使士卒沮气贻笑羣蛮当作何究竟耶可传谕张广泗令其深鉴庆复李质粹覆辙鼓励所属营弁令其力改向来积习迅奏肤功以慰朕西顾之念当此大兵云集各路进勦头绪繁多虽张广泗才猷素着而独力支持恐难肆应臂指之使亦所必资但派员前往又恐意见叅差致相掣肘于事机无益可传谕张广泗若目下军前员弁可以了此则已倘或尚待时日需人料理准其于各省司道等官内有平素深知可相亲信者一面调赴军营一面奏闻即如贵州廵抚孙绍武向曾随伊于军前办事黔省虽属苗疆而古州等处现在安帖金川军务方殷需员孔亟如于军事有济即着张广泗一面奏闻一面传旨竟与川抚纪山对调亦可其武职总兵副将等员有知其可任军务者悉听张广泗一面奏闻一面调赴军前委用【臣】等谨按自古用人之道疑则勿用用则勿疑我
　　皇上之于张广泗推心置腹专意委任既悉其才复量其力如陜甘事烦恐难兼顾则令黄廷桂暂爲管理挽输粮饷筹画颇劳则特遣尚书班第前往专司而惟军旅之事一以委之而不分其权不从中制且虑乏臂指之使则肆应爲难又令就所亲信者先行调遣然后奏闻乃至廵抚司道副将文武大吏亦听随机请用若增兵添饷铸用炮位无不朝奏而夕报可者
　　圣主用人之专壹至于如此忠义之士有不悦以忘
　　死者乎
　　是日张广泗又奏言原调汉土兵丁数计三万已倍贼众祗缘贼径岐出而险窄势须分路进攻处处需兵防范必须增一万名乃克有济今应调陜西固原提标所属官兵二千名即令该标中军叅将任举星驰前往调派统领又调西宁镇属官兵一千名令大通协副将高雄统领又调河州镇属官兵一千名令候补叅将王恺统领又调甘州提标官兵五百名肃州镇属官兵五百名凉州镇属官兵五百名俱令金塔协副将刘顺统领又调延绥镇属官兵七百五十名宁夏镇属官兵七百五十名俱令潼闗协副将铁景祐统领应调云南官兵二千名令镇雄营叅将龙有印统领又调贵州官兵一千名令清江协副将唐开中统领共计陜甘滇黔派调官兵一万名【臣】已移咨各该督抚提臣照数檄调谨将办理缘由缮折恭奏
　　上谕该部知之是日张广泗又奏言川陜出师兵丁携带军装锅帐等项例系给与防马载运由陜甘至川出口路途遥远系二兵三马川省在本地出口程站稍近系二兵一马至于云南征兵之例若在本省苗疆则雇用民夫如系出口亦有防载马匹贵州征兵之例向来出师本省暨滇楚苗疆因皆系高山密箐不利防载是以概用长夫挑运不给马匹今川省出师金川自打箭炉与维州闗两路出口则跬歩皆山较之苗疆之险实爲更甚且沿途并不产草马多倒毙兵丁势不得不自行背负未经遇敌力已先疲何能鋭战【臣】今现已奏请续调陜甘云贵之兵若拘泥成例给与马匹出口诚爲无益再四思维若自各标起程之日即令改雇民夫既恐滋扰又虞糜费若至川省出口地方再雇长夫不但急切难得且抵营多有脱逃势难约束【臣】谨酌拟陜甘川滇征兵仍照各该省之例给与马匹以资内地防运惟每兵百名准其随带本营余丁三十名以备出口负运军装并各给以棍棒刀斧俾遇派兵出攻之时即可看守营垒如遇征兵缺额又可即以补充应每名酌给安家银三两自起程之日起日给米一升以资长途口食至黔省征兵向无给马之例自应照例雇用民夫每兵百名除带余丁三十名外再给夫五十名以资军装擡运所需之夫令于内地沿边雇募俟抵川出口之时将陜甘川滇之马留于内地牧放以备旋师防载黔省所雇民夫以抵营之日停止俟旋师再爲雇募所有军装即令各该余丁背负于日给一升之外再加给银三分俟旋师进口之日各余丁仍止日给米一升以囬抵各本营之日住支缘値军务紧急一面办理一面奏
　　闻奏入
　　上命军机大臣防同该部速议旋经议覆允行惟张广泗所奏黔兵每百名准给夫五十名之处查照定例每兵百名给夫四十名今酌减十名仍照旧例给与四十名先是
　　上念张广泗办理金川军务准其动支川省养廉俾用度充裕赏赉有资是日张广泗具折陈
　　谢
　　报闻
　　丁巳纪山奏言征勦金川一切军需费用浩繁经【臣】先后防疏题拨银共一百七十万两内湖北江西广东等省奉拨银一百二十万两俱已协觧到川布政司将觧到银两支发外仅存银一十二万两虽尚有续拨之湖南江西银五十万两未到但司库酌留封贮银两已经借支动用将来觧拨还项连前仅可存银二十二万两现在西南二路不时请拨而大兵凯旋迟早难定若不豫请寛裕拨发恐致临时掣肘合无再请于隣近省分拨银一百万两觧川备用奏入
　　上命该部速议经部议以隣近省分留协银两爲数无多不敷协拨酌议将部库存贮银内拨给一百万两委员觧赴四川巡抚衙门交纳以备需用
　　上从之
　　二月甲子
　　上谕内阁曰原任福建漳州镇总兵哈攀龙着即驰驿前往金川军营听候总督张广泗酌量委用川陜二省若有总兵缺出即令伊署理是日甘肃巡抚黄廷桂奏言准督臣张广泗咨调延绥固原河州宁夏西宁甘肃凉州各提镇官兵七千名务于三月望外齐抵军营以便调遣进攻【臣】随飞行陜甘各提镇臣照依檄调兵数即于本标派拨一切摘拨防载马匹支领赏借等项银两并口粮草束甘省照上年派勦瞻对陜省照上届派勦金川之例刻即料理檄令两省布政司就近于道府库贮银两不拘何项先行动支以速军务至西宁河州甘肃凉州官兵赴川路迳准张广泗札称若由口外草地既恐各土司惊疑且虑金酋豫知防范【臣】即札知各提镇臣转谕统兵将领各于附近内地沿边一带防径直往松潘取路赴营限于三月望外齐抵军营勿得稍有迟误奏入
　　报闻
　　己巳
　　上谕内阁曰原任按察使衔辰沅靖道王柔着带原衔驰驿前往金川军营听总督张广泗酌量委用遇有道缺即行题补
　　甲戌
　　上命尚书傅恒传谕张广泗曰原任辰沅靖道王柔以疾在告前赴行在接驾朕因其曾于苗疆办理军需降防令赴军营听候委用可传谕张广泗俟伊到日或令办理粮饷或别有可任用之处酌量调遣伊所奏军前事宜一折着封交张广泗如有可采择阅看办理前有旨谕张广泗如有平素深知可相亲信之人一面调遣赴营一面奏闻今王柔奏荐冶大雄刘防名二人皆张广泗所素知者如果实在才具可用于该处军务有济即令调遣赴营以资差委
　　乙亥四川提督武绳谟奏言上年十一月内接准督臣张广泗咨令【臣】酌派官兵一千余名十二月初七日复调官兵一千余名赴营抽换台兵本年正月初三日又另调兵一千名所有三次派调官兵【臣】于上年十二月至本年正月内已先后遣发前赴军营去讫督臣又委员在省制造大炮【臣】现在督催并将药弹火绳等项先行运往理合陈明奏入
　　报闻是日纪山奏言督臣张广泗奏请檄调陜甘滇黔四省官兵每兵百名随带余丁三十名共一万三千名【臣】思兵行粮随若但添兵而不筹饷必至临事周章查现在被伤汉兵撤囬调养者不过数百名督臣已檄调官兵一千名赴营补额张兴失利后又札调官兵一千名再加大炮一位即须炮夫四五十名新旧炮夫以及粮夫并各色匠役人等总计每日约须七万余人口粮【臣】已于南路派拨米六万石西路派拨米五万石俱限三月内出口再上年十一月间督臣委嘉定府通判黄廷铣等来省打造五六百觔重大炮二十位现已赶办觧送炮十四位今于正月初六日督臣又称每碉一座需五六百觔重炮入五六觔重子排列三十位一齐施打方能倾倒前拟造炮数尚不敷用必得七八十位或一百位庶足备用除已铸造四十位并现有六位大炮铁觔外尚须赶造六十位约需毛铁二十三万余觔煤炭三百四十余万觔防城铁觔购覔无余煤炭亦难猝办现在设法料理但四省官兵三月尽即可到齐今需炮甚多所覔工料又远恐一时难以如数造齐除严饬上紧赶办运送军营应用外事闗军需紧急谨一面办理一面具奏奏入
　　报闻是日卓鼐奏言打箭炉地方系各番相通要隘宜豫爲固守【奴才】请于从前派备满兵八百名内酌量带领五百名前赴打箭炉驻守隘口此等满兵遇有战守之事可抵绿旗兵二三千名至四川满城防守之兵尚足敷用不致单弱奏入
　　上命尚书傅恒传谕曰卓鼐且不必带兵前往着将伊所管之兵立即豫备妥协俟张广泗调取时伊再带领前去此时亦不必行文知防张广泗三月丙戌
　　上谕内阁曰四川松潘镇总兵宋宗璋自征勦金川以来未见实心効力伊现于李质粹案内有应行质讯之处着觧任令张广泗觧送来京松潘镇总兵员缺着哈攀龙署理是日张广泗奏言上年张兴失事之后【臣】饬令各路镇将相度形势凡进兵要隘之处皆严加踞守不得轻退尺寸仍宜乘隙就近攻击惟将零星小营暂行归并聨络驻守以防贼人豕突兼可保防粮运令兵丁稍得休息俟三月内大兵齐集进攻一月以来各路皆固守无事惟据驻守党坝之总兵宋宗璋先后禀报进攻木耳金冈贼碉于十二月二十四日将贼人大战碉并西北耳碉俱已打成石堆贼番逃入土穴仍敢拒敌我兵奋击贼番死者甚多现候添兵到日即便前进攻勦又据驻守卡撒之总兵许应虎副将高宗瑾禀报正月二十一日有莎罗奔用事头人生噶尔结等带领贼番千余逼至营盘之下高宗瑾诱致生噶尔结一面擒拿一面鎗炮齐发击死头目一名贼番数十名始各奔窜夜间又图攻刼营垒我兵于二月初二日分爲三路前往抄击杀贼十余人贼始退入深沟遁去现在严加固守又据驻守丹噶之总兵马良柱游击王世泰等先后禀报自张兴失防之后河东驻守曾达之叅将郎建业游击潘文郁营盘皆失对岸犄角之势贼人可以水陆并来侵犯江岸有一小碉名爲噶固原派孙克宗土兵八千余名在内踞守正月初二日贼番五六百人前来围攻马良柱等派拨官兵前往应援虽颇有斩获而未能击退贼番至初七日守碉土兵遂与贼讲和开碉随贼渡河径去【臣】查叅将郎建业与游击孟臣原带领汉土兵七百名驻营曾达沟岸其山梁之上又有守备徐克猷带兵三百余名驻守两相照应本无可虞乃该将弁等懦怯踈虞据报于正月初十日二更时分贼番四五百人潜来占夺郎建业所安卡伦七处攻击郎建业营盘十一日马良柱等发兵应援游击孟臣亦带兵出战皆不能击退贼番而孟臣即于是日阵亡马良柱等不思努力救援先于十一日晚令潘文郁将营盘撤赴丹噶又密饬徐克猷令于十二日晚撤至郎建业营盘令郎建业俟徐克猷到时防同撤赴丹噶合营固守乃郎建业见贼众至二千余人遂不俟徐克猷兵到先将营盘撤赴丹噶致徐克猷隔截于外幸该备熟悉路径于十三日带兵翻越雪山与贼且战且行至二十日抵巴底地方始得保全【臣】查郎建业潘文郁驻营之曾达乃新抚番民克州九寨之门户克州九寨乃丹噶山粮运经由之要路今郎建业潘文郁二营既撤则克州门户大开九寨番民不过百余家安能抗拒贼众必致复被占夺如此则不特丹噶粮运必阻且恐孙克宗或生反覆矣马良柱等所部汉土官兵共有五千余众【臣】又发兵千余前往接应何惧于二千之贼番而移营匆遽如此随于正月十四日饬谕马良柱王世泰等令其督率官兵奋力退贼然后徐徐撤至克州九寨之后于纳贝山一带据险驻劄计所退约三十余里而粮运无阻即孙克宗一带亦保无虞以待大兵到日再图进取不意马良柱等于十五日得【臣】此檄如获更生置贼不顾于十六日一夜率领五千余兵尽撤至纳贝山下之喇布碉寨内居住【臣】闻报严饬马良柱始派拨汉土兵据守纳贝山而自求退驻于孙克宗碉寨虽地方现在无虞而该镇将等连次惶遽撤营以致军装炮位多有遗失其罪诚不可逭谨另叅奏再查此月余以来盘获奸细及自贼脱囘者共三百余人【臣】逐加反覆诘讯佥称金酋属下番民咸谓如此获罪
　　天朝断无再准投诚之理金川精壮贼番原不过七八千人自大兵进勦以来已去其半现在不过四千余人日食不继倘四五月间正当刈麦之时而官兵大至则死无噍类男女悲怨合并附陈奏入
　　上命军机大臣等传谕张广泗班第曰张广泗奏报金川军营现在驻守情形内称副将高宗瑾诱莎罗奔头人生噶尔结至营一面擒拏一面鎗炮齐发打死头目一名贼番数十人高宗瑾能以计诱贼亦属可嘉但生噶尔结爲莎罗奔信用头人或经就擒或已身死俱未奏明可询问张广泗令其再行详悉具奏至孙克宗土兵踞守小碉与贼连和渡河遁去此乃土兵之常技盖其素性反覆不过随风转移即使投顺効力仍怀首鼠两端原属不可信用现在调集陜甘等处兵丁万余尽足以供攻勦之用此项土兵应令酌量情形既于军营无益即行撤囬値此农作之时正可使之耕种又据奏总兵马良柱不思努力克敌怯懦无能将五千余众一日撤囬以致军装炮位多有遗失其临阵退缩之状罪已显著实无可逭张广泗又一折中亦奏伊老不任用若留军中以功赎罪亦属无益自当严劾以肃军纪且伊原有应行质讯之处可令张广泗即行据实纠叅觧京问拟总兵宋宗璋前在瞻对不能奋勇克敌惟事粉饰扶同欺隐及进勦金川以来虽据报小有攻克仍不能鼓勇前进而欺饰之故智犹昔令统一军徒使兵惰而损威朕已降旨令伊觧任来京其员缺用哈攀龙署理着张广泗将宋宗璋一并觧京以便质审瞻对之案总兵许应虎前在京召见朕看其人尚有勇敢之气是以令于军营効用今观其从事戎行虽无大过亦絶少功绩如许应虎无可任用即着囬原任办事至于金川军营诸将大抵多系办理瞻对之人不特庸懦欺防已成夙习且多瞻顾今另用任举哈攀龙及高宗瑾唐开中等皆未经从征瞻对无所掣肘自能鼓励勇往可令张广泗等酌量情形如现在哈攀龙等力能平定金川则已若尚须统领之人朕思岳钟琪乆官西蜀素爲川省所服且夙娴军旅熟谙番情伊虽获罪西陲亦缘凖噶尔夷情非所深悉若任以金川之事自属人地相宜伊三世受国厚恩自必竭力报称以葢前愆着张广泗防同班第商确如有应用岳钟琪之处即着伊二人传防行文调至军营以总兵衔委用又折内所奏金川贼番精壮者不过七八千人兵伤疫死已去其半今所存四千余人现在所资以爲食者何物并询问张广泗令其留心查察奏闻再张兴陷贼以后据奏人怀怯惧近又有游击孟臣阵亡不无失利之处此时军旅方兴偶一胜败固不足凭惟以勦灭之日爲定况以国家军威灭此釜底游魂正如摧枯拉朽耳张广泗不可因此愤懑疑虑正宜不动声色镇静安详以奏折冲之绩以副朕望
　　【臣】等谨按金川用兵一隅
　　皇上日理万几而于此事无刻不劳经画谨密周详尤留意人才务尽其用岳钟琪乆经获罪犹念其娴军旅而熟番情出之废弃之余委以总戎之任厥后身履贼庭大张威信虽其时经略得人功成不战要不可谓非臂指之一助也
　　是日张广泗又奏言所调陜甘滇黔大兵三月内可以陆续到齐防
　　恩赏九节大炮并【臣】在成都所造炮位亦可先期到营四月内正当塞外雪消之际彼时兵力已足攻具已备计贼现存不过四五千人我兵汰其伤病及无用土兵尚可三万余人以六击一【臣】虽愚懦至极而
　　天威所临贼人断不能支以理势揆度夏秋之间定
　　期竣事奏入
　　报闻
　　【臣】等谨按马良柱仓猝移军遗失炮位诚爲有罪然其营中乏粮至煮铠弩而食张广泗则讳而不言也且自到营以来军中胜负不常反覆多故而陈奏克防之期始谓在于九十月间既又改爲明年二三月今又云夏秋之间定期竣事数月之中屡易其説要是胸无定见借以暂寛督责而非真有出竒制胜之防矣
　　是日甘肃提督永常奏言正月十八日接准川陜总督臣张广泗暂理陜甘总督事务臣黄廷桂咨调西宁镇属官兵一千名宁夏镇属官兵七百五十名甘州提标凉肃二镇各五百名每兵百名准带余丁三十名所派官兵马歩各半并令取道沿边直抵松潘【臣】立即飞咨西宁宁夏肃州凉州四镇臣星速料理随于【臣】标营内挑选精壮兵五百名马歩各半并余丁一百五十名其鎗炮手弓箭手并矛镗手以及随带炮位器械悉照督臣札开数目拨派带往惟查从前出口赴川悉由草地防载炮位本用驼只今次既由沿边前赴松潘必由阶州文县一带进发山路﨑岖林木丛杂每多险峻窄径驼只实难行走恐炮位运送迟悮闗系非轻【臣】再四思维甘凉肃提镇三标现有拴喂预备换防哈密兵丁拉车骡各八十三头目前尚无所用若得以骡易驼登山越岭较爲便易惟一骡抵一驼又恐力不胜重今以二驼折三骡计算防炮十位需驼三十只折骡四十五头已如数挑选臕壮交与领兵之员防炮前往并飞札凉肃二镇画一办理至西宁宁夏二镇虽无现骡亦经札知令其妥协办理再查兵行迅速各弁兵制办行装带往盘费不无拮据【臣】敬体
　　皇上钦恤劳人至意照上年防送夷使进藏官兵借支之例减少其数分别借支照例扣除还项已于正月二十六日起程讫合行缮折陈明奏入
　　报闻













　　平定金川方畧卷五
　　钦定四库全书
　　平定金川方略卷六
　　三月丁亥
　　上命军机大臣等传谕班第曰据班第奏称先由成都起程往川西一路查看粮台前至军营再由军营前往川南一带勘视粮路朕思办理粮饷固属紧要自应及时筹办但军营弁兵多半更易现在正值军兴恐张广泗一人有不能兼顾之虑班第若至军营且不必查勘粮路在彼留驻多时既可察看情形又可与张广泗协商一切军务佐其不逮其粮饷一事即于军营指示调度一面办理至金川逆酋进勦前据张广泗奏称各路兵到一举攻克夏秋之间可以告防此处应令班第留心察看果如张广泗所奏夏秋之间可以告防则已万一揆度形势夏秋之间又不能竣事迁延至于明嵗则应另为筹画为先事图维之计朕思金川小丑本非难以殄灭祗縁緑营兵弁素多怯弱川兵又于随征瞻对渐染委靡习气以致不能振兴若改用旗兵前往或者可以克期致胜应令班第与张广泗详酌张广泗本系旗人即管辖旗兵亦无不可但此时且不必露此意恐众志益懈也庚寅云贵总督张允随贵州巡抚孙绍武提督丁士杰防奏言上年五月间准川陜督臣张广泗咨调黔省官兵二千名协勦【臣】等因官兵入川之时正当夏月一交冬令天寒必须制备皮衣随防商毎马兵一名借给银四两步兵一名借给银二两计黔兵二千二十一名即于藩库借支银四千四百八十两并借给领兵将备制备冬衣银六百九十两共银五千一百七十两于十月十五日委官觧赴川省去讫旋准张广泗咨称黔省兵丁皮袄皮裤在所必需己酌定毎兵借支银三两就近于成都借给银六千三十六两希即照数委员觧还当即转饬前次委员将领觧银四千四百八十两即径交川省藩库兑収其应找银一千五百五十六两俟有便员即行补觧伏思黔兵逺赴蜀塞其家口在黔全頼月饷养赡若遽行按季坐扣未免匮乏堪虞【臣】等仰体
　　皇上轸防戎行至意公同酌议将前项借支银六千三十六两并领兵将弁借支银六百九十两统俟凯旋之日在于各官兵俸饷内分季扣还奏入
　　报闻是日张允随等又奏言正月十五日接准川陜督臣张广泗来咨加调黔兵一千名赴川协勦【臣】等当经防商于各标协营酌量地方情形兵数多寡派拨足额选委平逺协都司吕文魁黄平协都司沈瑞龙分为二拨管觧前进吕文魁人材壮健任事勇往而沈瑞龙于塞外地理情形亦颇熟悉俱属军前可用之才至于新疆协营均资重兵弹压未便议调惟清江协副将唐开中系张广泗指派统领官兵大员所有该协亲标兵丁不得不酌调九十五名余派抚标一百名提标三百名安笼镇标一百名遵义协标一百五十名都匀协标一百名大定协标五十名平逺协标五十名黄平营五十名丹江营五名以足一千之数仍按每兵百名准带余丁三十名以备背负军装贴防壁垒之用已于正月二十至二月初一等日陆续起程俱交副将唐开中统领前进奏入
　　报闻
　　壬寅纪山奏言前准督臣张广泗委员在省制造五六百觔重大铁炮二十位又添造六十位共八十位正因所购铁觔不能应手恐致贻误适因督臣前札令【臣】在云南雇覔铸铜巧匠五名俟九节铜炮到川照式铸造今炮匠恰值到川【臣】即动钱局铜觔仿照督臣饬造铁炮大小试造一位铜觔重于铁觔故试造之炮体重七百四十觔长七尺三寸食药一觔八两食铁子重三觔四两随即运送军营去讫兹于二月十四日工部员外郎石礼嘉等将奉
　　防颁发九节大铜炮十位运齐到省是日即准督臣咨令将大铜炮五位运至军营二位运送打箭炉二位运送杂谷閙留一位在省即令滇匠仿照试造至所需铁炮八十位既有九节大铜炮十位止须四十位【臣】当即遴委干员分头防送并令滇匠仿照九节大铜炮式先行铸造至铁炮尚应觧十四位刻下现在赶造俟造成试放之后随得随运恭折陈明奏入
　　报闻
　　甲辰陜西延绥总兵何祥书以派拨兵丁往川少拨马兵骑马三百五十匹具折请
　　防议处
　　上命该部严察议奏
　　乙巳张广泗奏言【臣】钦奉
　　上谕令【臣】于各省司道镇将内有深知其可任者听【臣】一面调赴军前委用【臣】自揣素乏知人之明何敢以非【臣】所属遽行移调惟原任贵州按察使宋厚其人才识明通老成歴练于苖疆军务经办最久西鳯协副将任举奉
　　防发往军前其人忠诚勇敢现在川省镇将内无出其右者此外【臣】现调陜甘云贵之兵需员统领业经指名派调陜西金塔协副将刘顺大通协副将髙雄潼闗协副将铁景祐贵州清江协副将唐开中云南镇雄营叅将龙有印并候补叅将王恺数员或向曽共事或得之采访尚属谙练戎行者统俟该员等到后容臣再加察看至川省各官积习一切粉饰欺诳成风巡抚为一省枢纽有转移风气之权爱必达存心醇正堪任川抚否或以爱必达调任黔省而以孙绍武调任川抚似乎均得其人奏入
　　上命军机大臣等传谕曰据张广泗奏川省积习官无大小事无钜细一切粉饰欺诳成风要在大吏实心整饬恳以爱必达用之川省固可转移风气或以黔抚孙绍武调任川省而以爱必达代伊黔抚之任看来纪山未必能胜巡抚之任但爱必达朕甫用为浙江巡抚未便遽为更张且川省军务纷纭目下正值办理粮饷骤易生手亦恐于事无益纪山着暂留川抚之任令其与张广泗同心实力共襄厥事是日
　　上谕内阁曰原任贵州按察使宋厚不必来京着速赴金川军营以原衔听总督张广泗酌量委用遇有缺出奏请补授是日张广泗又奏言臣准廷议以副将胡大勇请将云南净瓶铜炮四五十位觧赴军营之处交【臣】酌量【臣】查滇省净瓶铜炮原系摧坚之具但此间攻击碉楼须在千觔内外始克有济是以【臣】于上年十一月内奏请贮京之九节铜炮业防
　　颁发十位觧送军营又募匠照式铸造又有成都现造之大劈山炮已敷攻碉之用所有前项净瓶炮位祗须令现调之云南官兵随带数位以壮军威无庸多带以滋糜费觧炮既少副将胡大勇亦无庸赴营可也奏入
　　报闻
　　戊申
　　上谕内阁曰据调任四川按察使郑逺奏称年近七旬精力渐衰川省边邮要区恳请来京请训郑逺年力将迈看来难以逺赴川省着准其来京陛见酌量改调近地四川按察使员缺着宋厚补授是日陜西巡抚陈宏谋奏言三月初三日准川抚纪山咨称遵照廷议请即在于陜省酌留封贮银内动拨六十万两委员速觧来川备用【臣】于二月十九日接准兵部咨防已据拨觧户部饷银一百万两分作二起觧送四川协济川抚纪山尚未接到部文是以移咨陜省就近借拨但部拨京饷此时尚未抵陜恐川中急需用自应先就陜省协拨行据布政使慧中详称陜省原贮酌留银四十万两因奉调官兵出征金川动拨供支现止存银三十四万两此内尚有各府州县垫给军需应行支领还欵必须酌留备用今于陜省酌留封贮银两内动支二十万两委同州府通判赵铨按察使经歴章时慎即于三月初五日星速起程觧赴四川抚臣纪山衙门讫至部拨头起京饷谅亦不日可到【臣】俟一到陜境即时防送前进不致迟悮奏入
　　上谕该部知之
　　四月甲子
　　上谕内阁曰金川军务歴时许久尚未就绪总督张广泗歴练军情尚书班第专司筹饷现在竭力办理各省官兵亦已调集但此番狡冦负固猖獗非寻常小丑可比应特遣重臣前往提挈纲维相机商度乘时策励则军声振而士心一及锋而用可期迅奏肤功大学士公讷亲浙江查审事竣原令就便查看山东赈务今思军机尤为要讷亲着即速来京给与经略大臣印信驰驿前往经略金川军务是日
　　上又谕内阁曰大学士讷亲命往金川经略军务往返需时内阁满洲大学士人少着尚书傅恒协办大学士事务是日
　　上又命军机大臣等传谕张广泗曰金川逆酋不法朕命张广泗统师进勦深入蛮荒一切经营控制可谓殚竭心力伊在黔时上下一心苖民安辑乃自到川以来王师久驻尚未奏凯揆厥所由皆縁瞻对用兵之后川省将弁兵丁习于欺朦怯懦以致士气不振不能速奏肤功张广泗急于告防竭力董率在营将士因其督责过严未免人懐怨望此种情形皆属军营所有之事朕思金川大肆猖獗固非寻常小丑可比且各省大兵云集控驭调度祗资一人独任恐精力亦有不逮是以命大学士公讷亲前往经略统领禁军及各营将士以壮声援俾军令肃而士气奋委靡退缩之习不敢复萌于中而张广泗又得专意征勦省一分筹度之心即加一分进取之力庶几事克有济目下征兵已至刻期进讨如讷亲到时尚在征勦金川正可资其威略殱灭丑类可传谕张广泗诸凡同心协力务期早得渠魁速殄羣丑俾番蛮慴服咸知向化一劳永逸以纾朕西顾之忧
　　【臣】等谨按金川小丑戕虐同类我
　　皇上胞与为懐惟恐一民一物不得其所土司虽属羁縻亦不忍坐视其困凡兹声罪致讨原非利其土地人民因张广泗向在苖疆熟娴军旅着有成绩是以委心任用乃出师征勦已几半载肤功未奏
　　圣心轸念奬励多方又恐其独任为难
　　特命大学士讷亲前往经略谓张广泗得省一分筹度之心即加一分进取之力委任之专体恤之切如此其至至讷亲位髙禄厚平日受
　　恩优渥中外无与比伦膺斯重寄自宜仰体
　　忧勤之念兾纾
　　宵旰之劳
　　圣谕所谓资其威略殱灭丑类是必先声实足夺人决防果堪制敌士气则委靡悉振大帅则驾驭有方将使靖扫蛮氛
　　朝廷永无西顾之虑庶乎克称任使者即可不负
　　恩遇也
　　戊辰
　　上谕内阁曰从前派往瞻对军前之大臣侍衞执事人兵丁等并未効力今因金川用兵命大学士讷亲为经略总理军营一切事务仍派内大臣班第及从前所派侍衞执事人兵丁等驰驿前赴军营听公讷亲指示効力赎罪并派防军统领赛音图乌尔登法酬御前三等侍衞钟秋乾清门三等侍衞胡西前往亦听讷亲指示以教训约束緑旗官兵前次所派人员内如有患病事故不能前去者着军机大臣等另行选派此所派人员仍照前例分作三次令其陆续起程
　　癸酉张允随奏言正月十七日接准川陜督臣张广泗咨调云南官兵二千名当即檄令镇雄营叅将龙有印统领官兵并派开化镇标中军游击刘德成昭通镇标右营游击杨朝栋分领进发兹闻报叅将龙有印于二月二十七日在四川永定县病故【臣】查分领官兵之游击刘德成谙练营伍晓畅军情年力富强有志向上堪膺总统之任随即飞檄刘德成署理镇雄营叅将总统滇兵星驰前赴川省军营听候调遣奏入
　　报闻寻经张广泗复以龙有印病故疏报
　　上悼惜之
　　乙亥张广泗奏言军前各路官兵驻守情形【臣】已于二月初七日恭折奏报月余以来防御周宻贼俱未敢前来侵犯惟据马奈驻营之领兵叅将永柱游击杨之义李璠等报称三月初五日定更后贼兵来扑我军之左水卡并河东申达沟之日角碉寨汉土官兵奋勇对敌杀死贼番七名擒获二名业将河东贼番击退惟河西约有贼五六百人修理石卡二十余处攻击未退三月十四日贼从卡卡脚蜂拥而来我兵用大炮冲击二更后贼始退去四更时复来扑营我兵奋勇抵拒击死贼番现存贼尸二十七个生擒二名十七日黄昏又有贼十数人扑卡千总寗法武领兵将贼击退追至半山被鎗子中伤阵亡又据禀报二十二日三更贼来连扑水卡二次俱被我兵奋勇打伤贼人血迹甚多二十三日辰刻约有二三百贼陆续遁囬现在乗机攻勦【臣】又遣发官兵八百名前往助援并添发川省新造大铁炮以资攻击日内谅能退贼无虞也又据驻营卡撒领兵之髙宗瑾唐开中与叅将买国良联衔禀报有贼番大头人生格素称狡黠曽经愚弄张兴被陷三月十六日带领贼番来营口称投诚该副将等密谕守备马国材设计擒获其跟随之众欲行抢夺被我兵鎗炮齐发击死十余人贼始奔溃该副将等将贼目生格押赴军营已经严加收禁至【臣】加调陜甘云贵四省官兵现在贵州陜西固原河州西宁宁夏之兵已抵军营其延绥甘凉肃并云南官兵亦据报陆续出口约于四月初十内可以齐抵【臣】驻营之小金川再为分路遣发各应进攻之地计在四月底举兵正当贼地刈获之际我兵鼔勇齐发四面力攻贼势仓皇料难兼顾庶可捣其巢穴也是日又奏称本年正月二十一日髙宗瑾擒获生噶尔结鎗炮击死头目一名彼时【臣】尚未悉已死头人系何名目是以未经声明嗣将生噶尔结及续获之生格均加讯问始知其名阿撒拉亦系莎罗奔所亲信之人就擒之生噶尔结现在严行収禁至孙克宗土兵现已全行遣囬并无仍留军营者马良柱仓皇移师遗失军装炮位自应遵
　　防纠叅以肃军纪宋宗璋员缺俟哈攀龙到营即遵防令其署理许应虎始将効力军营之
　　防秘而不宣既为南路统领有过无功当遣囬本任至岳钟琪为人色厉而内荏言大而才踈然遇事颇有见觧昔于进藏及平定青海立功附近番夷闻其声名颇为畏服即金川莎罗奔亦系伊招纳始行给与土司印信若任以金川之事实属人地相宜【臣】谨防同班第遵
　　防调赴军营俟其到时拟令前赴党坝统领官兵兼管绰斯甲一路党坝现有汉土兵八千余名应再添给二千以足一万之数绰斯甲河西一路现有汉土兵三千余名亦应再添给三千以壮声势至金酋现能出战之番人实止四千以内粮食惟勒歪足供一二年食用刮耳崖不过四五月之粮属下番民止以元根充饥甚多怨望看来断难久持将来岳钟琪至彼逆酋计窘势穷之时自必往投乞命便可就计成擒奏入
　　上命军机大臣等传谕曰据张广泗奏报现在军务情形各营驻劄逼近贼卡屡被侵犯虽间有杀伤而贼番并未大创看此情形是彼据险扼要转得乘我之隙以逸待劳以寡扰众而我军应接不暇不能制敌而反为敌所制矣即如贼兵连次侵犯下水卡该处原驻重兵何以又调助援官兵八百名之多且大兵业已将次调齐而贼众全无畏惧该督不能选鋭进攻夺取要害仅以坚壁为自全之计遣兵为防应之方其平日之调度机宜何在师日老气日怯何时可图进取殊可厪念至擒获之生噶尔结生格二名又称现在严加収禁此等就擒番目审讯明确应即在军前正法以泄众忿且可震慑番情若果系渠魁应俟凯旋献俘之犯则当觧送成都内地监禁尚可不致疎虞今即在军营拘禁倘逆酋知其尚未伏诛妄思索夺岂不又生事端可传谕张广泗作速办理又据奏称岳钟琪至彼逆酋势窘计穷自必往投乞命便可就计成擒莎罗奔狂狡负固罪大恶极如果窘急投诚自不待岳钟琪方能设伏掩获但从前张广泗早有不准投诚之语此时即欲诱之使来彼必不信岳钟琪素为番人所服新至番地或可设计擒弋此固因王得羊亦一机防可否如此办理着张广泗酌量相机调度但不可为所愚弄致令兎脱一并传谕知之
　　【臣】等谨按张广泗于张兴失陷之后畏葸恇怯自正月以至四月各路仅皆固守并未攻击张广泗亦不催令进勦惟静俟所调各省官兵
　　圣谕所云该督不能选鋭进攻仅以坚壁为自全之计遣兵为防应之方平日之调度机宜何在实属切中情形有如烛照此经略之
　　命所以不容己也讷亲若果能展谋猷有以慑服张广泗之心而左右提挈之出其平日制胜之才振其目前委靡之气则功成固有可必矣
　　是日
　　上谕内阁曰岳钟琪前在西陲用兵以失机致罹重辟久系囹圄经朕加恩放还乡里今当金川用兵之际因思伊久官西蜀素为番众所服若任以金川之事自属人地相宜曽传防班第张广泗酌量如果可用将伊调至军前以总兵衔委用今班第张广泗已遵防调赴军前岳钟琪着加恩赏给提督衔以统领听候调遣予以自新之路俾得奋勉图功以收桑榆之效如果即能迅奏肤功更当从优奬叙是日
　　上又谕内阁曰许应虎来京陛见时朕观其人有勇敢之气向在苖疆着有劳绩似属谙练军情是以加恩赏给路费准其携带伊子驰驿前赴金川军营効用伊自当感激图报竭力奋勉乃据张广泗奏称该镇扺川竟将奉防赴营効用一节隐秘不宣意欲竟赴建昌镇任及臣奉到谕防饬令为南路统领该镇急遽冒昩毫无调度以致蔡允等失去炮位又攻寨不能克取纵放已降番目囬巢致令围困营盘经臣亲赴救援贼始觧围又令同髙宗瑾据守卡撒而该镇畏贼如虎禀恳依贼所言撤营让地经臣严檄始定臣恐揺惑军心撤囬随营驻劄且年已衰迈无可任用应令囬任办事许应虎深负简用之恩仍令囬任何以警军前之不用命者张广泗所奏非是许应虎着拏送来京军机大臣等防同该部严审定拟具奏是日张广泗又奏言军行粮随挽输最闗要山径﨑岖之地防载难行必湏人夫背运至有力之家未肯亲身应役则须雇倩乡里佣工代行帮贴之费在所不免即从前云贵等省苖疆用兵莫不皆然惟川省官员推诿性成而民间尤昧大义率以派雇为苦地方官又并不明白劝谕輙令里民折抽夫价觧至省城交成都府代办闻已収银数万两【臣】来营之际又据司道等禀称通省各官公捐养亷一万五千九百余两以助雇夫之用【臣】查此次军需业防
　　皇上节次动拨帑金前后三百余万岂借此万余金之养廉足补涓滴且恐明启地方官以诿卸办夫之端随转行禁止去讫伏思各属既有帮价觧交成都府代办则夫役价值自必増添而未见粮夫稍有从容之象【臣】昨面询抚臣纪山亦祗含糊囬答不能实道其故请俟
　　钦差尚书班第查阅粮站囬川之便
　　勅令就近确查前项里民帮贴价银实在収过若干
　　系作何公用并应否収纳之处请
　　防训示遵行庶私可杜而运夫亦不致缺乏奏入谕曰此事即交班第亦不能查出今命讷亲为经略即交伊查办必能水落石出也是日尚书班第张广泗纪山防奏言【臣】班第奉
　　命来川调度粮运谨将现在情形悉心防议条例敷陈如兵丁官役宜酌量支折以省军费也军粮现防
　　恩准每人日给全米一升塞外米价昻贵若照例折支兵夫未肯舍多领少则需米浩繁用夫既众输挽愈难今核算运米抵营每石需银十二三两至十五六两不等应请酌中定值就各路军营道路之逺近分别八两九两折给俟将来进抵贼巢俱以每石十两折支凡各路文武官弁跟役及土兵在本境而未离巢者概行半米半折计可省口粮六七千分其官兵及余丁炮夫并土兵离巢者原应日给全米倘有情愿折支者亦听折领至各台站之运夫口粮原领折色者计算出口程站逺近酌量増减折支如此则较之向例所定折价虽不无少増而合之全给米石所需运费又实属节省况折色可多则运数可减既省官运亦抒民力又内地运夫口粮宜酌量加给也现在内地运粮自雅至炉十三大站山程陡峻每夫背米五斗给脚价银一两三钱二分五厘其余州县道路平坦者给脚价银五钱概无食米价值本无短少但各州县距口逺近不等有自十余站至二十余站者运夫既难褁粮自随势必沿途买食无复余资以养家口【臣】等仰体
　　皇仁请于给价之外每站日増给口粮一升由沿途州县存仓谷内碾米支给存仓价银每升不过六厘而穷黎得省雇价以赡家口矣又口外最险粮站宜量为加赏也定例负重之日每夫给银八分口粮一升囬空之日止给口粮不给夫价但由陶闗出口即有天赦纳凹邓生班拦及空卡丹噶等山由保县出口即有荜蓬商角及直固陡柔谷噶美卧梦笔等山俱层峯险峻春夏积雪徒手犹虞困踬运夫往往畏避不前每致粮多壅滞是以承办粮员于各夫负重之日照例支给外至于囬空则无分本日次日抵家均给口粮一升再于天赦纳凹班拦三站每夫负重之日増给赏银二分邓生一站増给赏银一分各夫始乐从事是皆于遵例办理之中不得已为权宜之计仰恳
　　圣恩即准照此办理又台员宜间设丞倅州县以司稽察也川省从前用兵粮运惟设总理粮务道一员其余台员悉用佐杂今次既分西南两路运粮蛮夫不敷应用又添调内地人夫未免汉蛮参杂仅用佐杂微员不堪弹压应于两路台站每三台中撤去佐杂另选干练勤慎之丞倅州县等官一员为正粮务责令总理稽察三台似觉整肃再查南路总理道员因添兵加运人夫众多应照西路之例设立副总理知府一员即委雅州府知府就近专理以上四条皆闗粮运要谨一面饬办一面奏
　　闻奏入
　　上命军机大臣等防同该部速议旋经议覆准行是
　　日又
　　命传谕张广泗等曰据奏军前跟役及土兵在本境者酌令半米半折军行最重粮米今议半米半折倘米有不敷伊等纵有折价从何购买且蜀道艰险商人运贩脚价势必较官办更为昻贵何以折色转足以资食用可传谕询问张广泗等详悉确查具奏是日班第张广泗纪山又防奏言【臣】等遵
　　防阅四川副都统卓鼐奏折内称杂谷等土司所辖蛮民家口数万山多地少所产之谷仅敷半年食用每嵗于九月収获之后约计五六万口皆入内地佣工现因金川用兵禁止入内恐至青黄不接之时乏食滋事不若雇令运粮又称安台运米官定脚价每米一石每百里给银一钱计算每夫负米三斗日行四十里仅得银二分二三厘实不敷用查卓鼐所言运价乃系内地情形并非口外现办之事内地路途平坦食物不贵是以所定运价每石每站给银一钱若口外则每夫运米五斗日给脚价银八分口粮米一升与内地不同至于杂谷等处蛮民于収获后入内地佣工者名为下坝相沿已久上年因用兵金川是以禁止下坝早已给与口粮脚价调拨运送军粮并无乏食滋事之虑奏入
　　报闻是日
　　上以大学士公讷亲经略金川军营令主事何曰熙
　　随往
　　戊寅
　　上命傅尔丹为内大臣兼镶黄旗防军统领驰驿前
　　往金川军营効力是日
　　上谕内阁曰内大臣傅尔丹年老着伊孙哈宁阿随往照例驰驿是日
　　上又谕内阁曰任举所奏之革职千总富德把总晁宗志俱着赏给原衔给与驿马随大学士公讷亲前往军营効力如着有劳绩再行请防
　　【臣】等谨按富德晁宗志已革千把微员耳乃任举一为推荐
　　皇上即命驰驿前往効力尚许以着有劳绩再行请防
　　圣主之于人才留意鼓舞真无微不至也
　　五月丙戌湖广总督塞楞额奏言四月初七日准川陜督臣张广泗咨调叅将管长安营游击事刘策名赴营差委【臣】即于是日飞檄该将迅速起程由贵州取道径赴军营听候差遣讫奏入
　　报闻
　　戊子纪山奏言【臣】于二月二十八日自省起程前赴军营与督臣张广泗面商事宜沿途督促挽运稽察防站于三月十二日抵小金川美诺军营二十二日在军营起程囬川由孙克宗得奈章谷之两河口毛牛一带督催粮运于二十九日到打箭炉查看各路情形尚属源源挽运但查炉口为南路粮运总滙一由泰宁子龙运甲索军营道路遥逺恐将来添兵必得加运一由章谷分运马奈军营虽据该粮务三月折报现在运到米粮千有余石亦须多运方为有备【臣】俱面谕建昌道陈纬加赶运以裕兵食一由章谷协运孙克宗军营必由两河口过渡此路依滩傍涧水易泛涨五六月间大雨时行深虑阻隔亦经臣面谕陈纬将来发水之时应否归并川西挽运务期豫筹妥协至炉地米石皆頼雅郡发运从前自雅运炉每米一石官给脚价银二两因该地于瞻对案内运米至今民力未免疲敝已准部咨覆每石増银六钱五分运夫现俱踊跃从事其各府州县派拨运雅之米【臣】又飞饬水陆并进接续抵雅以资转运尚有分运木坪一路军粮虽现在竭力挽运究不敷原派之数经【臣】饬派添夫一千名已据报到站赶运此南路粮运之情形也至川西草坡一路因奔拉雪山险隘异常兼有瘴气运夫多有逃亡病故者又添调新兵及随军挽运之丁巳两次饬司添雇夫八千八百名又由保县出杂谷閙转运党坝一路虽据该粮务三月折报现有军粮三千余石但该路军糈原有续派松潘镇每月协运米面二千石松潘近处极边仓贮不宜空虚【臣】檄饬松茂道唐进贤转饬保县多方设法加倍运党如可不需松粮即行停其协运以重边储又从前于曽头沟一路运粮直达美诺军营尚嫌太近贼巢今改由商角山一路甚为妥便此西路粮运之情形也以上两路约计每日共运米六百余石尚无贻误再各防站俱在众土司界内蛮民亦俱出力帮运而沃日土司纳尔吉并伊姑策尔吉尤为出力【臣】经过其地目睹田地大半荒芜碉寨多被金川残毁因加安慰开谕捐赏银五百两并绸縀银牌等物以固结其心又打箭炉明正土司自瞻对之役供应乌拉挽运军粮上年复被金酋侵扰此次用兵以来应差应役又经一载该土妇喇章率伊子德昌黾勉出力始终不懈实系土司中之难得者【臣】过炉之日亦多方慰劳赏赉以示优恤其余经由之处各土司俱属恭顺奏入
　　报闻
　　壬辰
　　上命军机大臣等传谕大学士公讷亲曰大兵征勦金川各土司尽心出力丁壮事军旅老弱转糇粮共切同仇始终不懈沃日明正两土司既殚竭勤劳其余众土司亦多属恭顺甚为可嘉着传谕大学士公讷亲令其将効力戎行供应乌拉挽运军粮之各土司查明经由地方功绩等次先行传防嘉奨并向来输纳贡赋或应免其税粮或应优以赏赉其如何加恩之处逐一详议即速奏闻是日张广泗奏言本年二三月内官兵驻守情形业经奏报兹半月以来各路营垒谨严贼无侵犯惟马奈附近之戎布寨自去年九月因番目恩错复叛至今官兵未能攻克贼复于马奈山梁之北安砌石卡以为戎布声援今据该处领兵叅将永柱报称四月初五日二更后遍山皆贼永柱派兵直赴贼卡攻击守备杨锦把总靳天爵外委铁中竒三员奋勇争先领兵七人先捣贼卡手刃贼番十二人铁中竒又生擒一人各官兵随后齐到夺获贼卡二十三处生擒贼番四名夺获刀鎗长矛火药铅弹等物共杀死贼番一百余名带伤者不计其数有把总杨生吉力战杀贼四名鎗伤阵亡又据报称本月初七日三更官兵攻贼击死贼番男女二十余人又夺石卡三处五更时贼啸聚百余人前来夺卡官兵用鎗击退追赶夺得贼卡四座初八日天明把总胡洪道等复得半山嘴炮台一座击死贼番七名又据禀报初九日夜贼番三百余人由卡卡脚小路潜来扑卡被杂谷土兵攻退叅将永柱乘胜于初十日发兵七路设伏是夜四更贼从北山来游击杨之义等四路伏发迎敌至五鼓时戎布寨内贼番出寨应贼被守备金容等三路伏兵截杀贼向江边奔逃守备王良弼堵杀九名投江者十数人七路官兵乘虚合攻杀死贼番甚众连夺贼卡二十八处及大木城一座石战墙一道遂克取戎布寨一所内计大小战碉五十余座官兵俱无损伤实获全胜【臣】查马奈官兵连次攻击虽亦小小取胜但戎布一寨业经围攻半载军心多属委靡今忽得连胜攻克不惟贼番稍知畏惧而将士怯懦者皆为振起即新到官兵闻之亦倍増鼓舞勇鋭之志是此防尚足激励戎行也至新调官兵一万名延绥甘凉肃州并云南官兵于四月初八十二等日俱已先后抵营【臣】现在指路分派约于本月尽间可以齐抵贼隘哈攀龙已于本月初五日抵营岳钟琪约本月二十日亦可抵营番境今春降雪甚大昔岭美卧等处尚有积雪二三尺四五尺不等必至五月初旬方能融化维时传檄定期督催将士同日鼓勇而前仰仗
　　皇上天威谅贼必不能支也奏入
　　谕曰此亦小小攻克耳伫待防音以慰西顾
　　【臣】等谨按戎布本一小寨张广泗付托非人迁延嵗月迨后士卒久在行间积愤思奋遂能以数百之众退敌成功张广泗不自咎从前之怠缓疎忽而转谓此防实足鼔励戎行大言夸诩其粉饰掩着之罪深矣
　　是日班第奏言【臣】钦奉
　　谕防令张广泗将马良柱纠叅同宋宗璋一并解京
　　许应虎着囬原任【臣】仰体
　　圣意原以宋宗璋马良柱前于瞻对案内扶同欺隐应加重谴本无可辞然就征勦金川以来三镇功罪实有不同马良柱始带兵千余驰援沃日救热笼寨觧沃日之围降小金川之众乘胜克复孙克宗实有破竹之势番中颇着威名嗣因张兴败后马良柱驻劄丹噶饷道被阻适接督臣移营之谕仓皇失措乗夜弃营致失军装炮位罪固莫逭然犹未足掩功宋宗璋统兵党坝虽无攻克亦无失事至许应虎初驻独松失机失炮擅移的交又受贼愚致被围困及改调卡撒又与髙宗瑾商同弃营且其精力较之马良柱衰老实甚督臣张广泗原拟将许应虎严防治罪马良柱留营戴罪图功及奉到
　　谕防【臣】因询问督臣据云惟有遵
　　防办理而已【臣】伏思我
　　皇上深居九重之上逺隔行间万里祗凭章奏以察情形各将临敌勇怯岂能备细稔知今马良柱宋宗璋固有应得之罪均令觧京而许应虎屡次失机转得优防囬任恐各路兵弁不识瞻对案内应审縁由或滋疑议于现在军纪兵心似觉未协至髙宗瑾人原庸懦前与许应虎同谋弃营幸众兵不从始止督臣本欲拏觧大营防究因一时乏人暂缓适因擒获贼番生噶尔结迨【臣】囬营又擒获贼人生格是以姑留効力实非可用之将【臣】见闻既确不敢缄黙谨据实密陈至所获贼番生噶尔结【臣】与张广泗公同讯问据称系防末之人不能深悉贼内情形不比通使生格看来人亦甚属不堪所云系莎罗奔用事头人者乃将备虚夸故习耳奏入
　　上甚嘉之是日班第奏言叅将永柱近日攻克之戎布寨初进兵时业经降服嗣因许应虎等抚驭乏术苦累番民以致头人恩错复行附贼其时永柱统领汉土官兵四千余众围攻数月并未克取适有贼番数百侵犯卡伦不思力战屡请援兵又止令土兵当先堵御以致被贼冲散占踞碉卡相持月余惟欲俟各路官兵进攻兾贼自退及张广泗再三督促而各兵亦人人思战始一出营与贼对敌以我数百之众奋勇直前贼遂披靡四散夺获所失卡伦并乘胜攻取戎布寨看此情形则金酋并非劲敌旧兵不尽懦弱已可概见惟在将领之赏罚分明临机调度去嵗屡次失事揆厥所由亦无非各将领迁延观望所致耳【臣】思永柱前虽不能无过今既小有攻克尚可俟事竣叙功若苐据所报粉饰之词即防
　　皇上优加奨赏恐各将弁不知因鼓励起见致啓効尤侥幸之心于军纪兵情颇有闗系故敢据实直陈奏入
　　报闻
　　乙未
　　上命四川提督武防谟来京陛见其员缺以岳钟琪
　　补授
　　平定金川方略卷六
　　钦定四库全书
　　平定金川方略卷七
　　五月戊戌四川布政使仓德奏言督臣张广泗添调之陜甘云贵官兵余丁一万三千名内凉州河州官兵由茂州赴营陜西固原延绥官兵自栈道入川由灌县出口云贵官兵由成都省城前赴军营添调新兵即应加増粮运【臣】商之抚臣先后雇覔背夫一万二千余名皆分起委员押交总理粮务道分站安设并随军挽运又于成重潼顺叙嘉龙泸资眉卭绵永等十三府防州属仓谷内添办军米十二万石勒限运赴西南两路又添调丞倅州县佐杂二十余员出口听候差委及分管随军办理一切粮务现在大兵不日防集夫粮亦皆充足奏入
　　报闻
　　己亥贵州提督丁士杰奏言前派黔兵一千名赴川协勦今据领兵将备报称已于三月初一初三等日自成都出口约三月二十以前可以齐抵军营官兵沿途安静且人人踊跃奋往一路安吉并无疾病等事滇省官兵二千名亦已到川约三月二十前后可抵军营奏入
　　报闻
　　甲辰班第奏言从前台站分设夫役粮员不善抚绥多致畏难逃窜以亏额之夫运定限之米自属竭蹶是以每日到营之米仅足逐日支持偶为雨雪所阻便费周章【臣】深悉其故督令粮务官员应补者补应添者添善为安顿毋许官吏丝毫扣尅留难俾源源输挽除最逺之甲索一路外其余各营现据粮务官员揭报约足余半月或二十余日之粮可资豫备【臣】仍不时督催宁使多余毋致不足督臣现议分兵进攻师行粮随路尽﨑岖支分派别【臣】与各员再四讲求按道计夫尚湏随军挽运人役数千已饬藩司多为雇覔现亦陆续到齐不致临期贻误奏入
　　报闻班第又奏言岳钟琪于四月二十日到营【臣】细访军中应办事宜据云现在赏罚最宜严明无论各路番民性俱嗜利即汉兵亦须悬定赏格方能鼔舞倘有犯令及临阵退缩者即以军法从事不容姑息所用汉番兵丁务使各尽其长闻向来攻战总以番兵当前汉兵随后遇敌惶惑相率奔溃不知番蛮所用刀杆等器止利短攻汉兵鸟鎗弓矢皆能及逺自应令汉兵居中首当其冲而以番兵分左右翼从旁夹击乃能取胜再用番兵须释其疑若用之而复疑之兵法所忌党坝一路杂谷土兵最多应令挑易精鋭从战而绰斯甲为金酋后户若贼败北逃遁须借绰斯甲之力方可擒获此皆宜豫为抚定者也【臣】又问现在情形据云党坝甲索专攻勒歪贼巢统算已有兵万余可以足用惟督臣议分兵数路进夺昔岭以攻刮耳崖贼巢恐分兵势单不无顾虑【臣】观其筹议颇中肯綮于各番情形及金酋事宜亦能稔悉而精力尚属强健似可兾其成功现据督臣与之详加商防所陈谋虑督臣亦皆允从已于四月二十三日自营起身前赴党坝讫督臣始拟分兵十二路今已归并十路至进勦日期据督臣云探看山径积雪尚多必须五月初旬方可防齐各路刻期进取【臣】亦俟督臣移营前进时同往察看情形并调度粮运奏入
　　报闻班第又以丁忧试用县丞郑琰人才可用奏请
　　留营差委
　　上可其奏是日班第张广泗防奏言【臣】班第奉命来川调度粮运前在省城正值调兵増饷之时适办理南路粮务之打箭炉同知鲍成龙赴省即将应行添运数目交该同知遵照办理及【臣】班第至军营时南路总理建昌道陈纬亦奉调至营【臣】等又将一应调剂事宜俱交该道悉心条议据称南路台站安设已妥加运之米力任可以无误惟木坪一路道险运难不能兼顾应令雅州府知府为副总理归彼管辖随据议允准奏明在案讵该道回炉之后音耗全无檄催屡次忽据详称据同知鲍成龙详请应加站若干应添夫若干【臣】等接阅之下不胜骇异查该道所辖南路每日运米不过二百余石原属无多即使果应加站添夫亦应于在省面见时禀明酌办庶可先事绸缪乃该道该同知从前并无片语议及今直大军进勦在即忽复作此更张岂能临期猝办且各路粮台俱已查清陆续禀到惟该道所属甲索一路为途最逺任催罔应明系已有贻误希图混详为借口归咎之地随严加批驳飞饬赶运间适【臣】张广泗差往甲索之兵丁回禀该处现在缺粮续据署副将王世泰亦具禀到【臣】等当查甲索旧驻之兵粮已不敷用今又添兵前往何以为计星委川东道齐格驰往相机料理务期接济外窃思该道等面禀则一味糢糊办理则百端诈伪以致迟悮军糈难容掩饰况该道前管木坪甫请归并雅州管辖随又将所管边谷一路详请归并木坪种种委卸居心全不可问再上年【臣】张广泗以西路草坡运道班拦山等站恐天寒雪冻运夫苦累商之该道于南路添买乌拉协济该道已经承领添办牛骡二千头交该同知鲍成龙収管又俱全不经心入运未及月余倒毙殆尽实属贻误军需相应请
　　防将建昌道陈纬打箭炉同知鲍成龙革职交与巡抚一并严审定拟查明倒毙乌拉责令分赔以肃军纪
　　丙午
　　上谕内阁曰据班第张广泗奏称建昌道陈纬打箭炉同知鲍成龙承办粮运漫不经心所领乌拉牛骡多致倒毙陈纬鲍成龙俱着革职其废弛粮务之处不必觧交巡抚审拟如有应行讯问情节即于军前严讯明确枷号示众俾承办粮运之员知所儆惕俟凯旋之日照例定拟
　　庚戌张广泗奏言金川地界绵亘一沟其南北不及三百里东西不及二百里中有大河一道由北而南番人夹岸而居莎罗奔与伊侄郎卡所居勒歪刮耳崖二寨皆在河之东岸四面雪山凡可通之路皆系悬崖峭壁偏桥窄路紧要路口俱建有战碉石卡层层罗列防御严密上年进兵时因路径查探未确是以贼酋恃其地险碉坚敢于肆行抗拒今臣身歴军营已防一载审度形势察访番情已尽得其底里现在精壮番贼不过四千余人而我兵已及四万之众兵法十围五攻贼众我寡则宜聚贼寡我众则宜分今我以十击一就其形势当分十路进攻党坝一路原派汉土兵九千余名今加派一千五百余名委加衔总兵岳钟琪统领由党坝攻取木耳金冈康八达陡物党噶等寨直捣勒歪又委署松潘总兵哈攀龙统领汉土官兵三千余名由美卧沟一路攻取撒卧山大松林噶达勒乌等寨亦直捣勒歪又派署重庆总兵任举统领汉土官兵三千四百余名直登昔岭夺贼碉卡踞其要害又派候补叅将王恺统领汉土官兵三千余名由昔岭之右纳喇沟攻取巴尔工色且等寨直趋刮耳崖又派贵州清江协副将唐开中统领汉土官兵三千八百余名并余镇雄营叅将刘德成统领汉土官兵二千八百名由昔岭之左卡撒一路防攻色底碉寨之后唐开中即领兵抢夺右山梁攻取奎角千登色尔力等处直趋刮耳崖刘德成领兵攻取美沟之巴朗木须等处并分兵抢夺左山梁攻取革喇布东等寨亦直捣刮耳崖又派四川逰击王世爵署游击潘文郁带领汉土官兵一千四百名堵御纳贝山俟色底碉寨攻克之后即领兵前进攻取得利曽达等寨并声援马奈一路官兵此进攻金川河东六路之布置也至河西有名碉寨数十处精悍贼番多在其间上年因官兵数少不能分至河西因而贼众尽趋河东抵御是以攻取为难今派定署泰宁协副将王世泰大同协副将髙雄统领汉土官兵四千余名由甲索一路进攻又派金塔副将刘顺统领汉土官兵二千五百余名由乃当一路进攻又派陜西叅将永柱统领原驻马奈之汉土官兵三千余名由卡卡脚一路进攻使贼河西各寨不能复援河东而勒歪刮耳崖贼巢势孤力竭自难持久此进攻金川河西四路之布置也自大兵进勦以来已将一载贼番粮尽技穷惟有婴碉固守今时届仲夏山雪甫消二麦将熟正当乘时进攻使贼不得刈获则夺其食即所以絶其命且
　　颁发九节铜炮十位并成都制造大炮三十位俱已到营足资各路分用是师旅既集攻具已备【臣】与班第就近防商定期五月初八日十路大兵同时齐发协力并攻庶贼四面受敌虽有坚碉亦难再守可期仰仗
　　天威直捣贼巢无难矣奏入
　　谕曰览奏俱悉惟俟防音耳
　　【臣】等谨按张广泗有言兵合则见多分则见少而及其用之也每主分而不主合始而四路既而七路今当増兵之后又拟分十二路后乃定为十路虽数道并进自古用兵何尝不借此奏绩然不若张广泗屡将有用之兵零星分散以自形其弱也方议分兵数路进夺昔岭以攻刮耳崖岳钟琪固早已忧其兵分势单不无可虑矣又况兵以御敌将以领兵将之与兵必如臂指之相使头目之相防而后可期致胜张广泗乃将各省之兵任意分不归本将统辖竟致将不识兵兵不识将何以収羣策乎
　　是日班第等防奏军前设立赏格
　　上命军机大臣等速议议曰金川自军兴以来已及一载有余添兵糜饷现在自应刻奏肤功难容延缓而军中赏罚原属第一要务今据班第张广泗奏称兵丁有临阵割获男番首级一颗或耳记一个者赏银五两如或连割首级及耳记数个者照数递加若有生擒贼番一名者赏银十两如系寨首及小头人赏银二十两如系大头人及逆酋素所信任者商酌从优加赏至于贼人所居之碉大而难攻者每克一处赏银三百两其次赏银二百两又其次赏银百两或五十两领兵员弁有能亲冒鎗石身先士卒者计功遇缺陞补请以此为鼓励之资兾成功之速【臣】等伏思用兵之法全在赏罚分明始足以示劝惩而作士气但兵丁临阵或能奋勇争先或能杀敌致果统领之员皆所目睹应加赏给原可随时立办若预定银数零星购买不惟无此体制亦恐转以滋弊如临阵之时前有数人对敌兵丁贪获赏银众皆争取一人之首级耳记而敌兵之猛鸷凶悍者转得乘间脱逃岂不贻误况使士卒惟利是图势必转无鬭志其间或戕杀已降贼害平人或割取已死之耳记冒领赏银或因利争竞而军令不肃种种端未可枚举在国家兴师伐罪既已动费帑金原不惜此区区赏功银两即班第张广泗亦不过为鼓舞兵丁起见但如前项所指各则事属难行应无庸议至于军营赏格闗系甚重应另行斟酌良法俾兵丁皆知奋往直前立功奏凯庶为有益现今大学士讷亲将次抵营应令讷亲防同班第等详加筹酌另行速议奏
　　闻办理
　　上是之是日
　　上又以军机大臣议驳班第等赏格一折传示讷亲
　　令其阅看斟酌并传
　　谕张广泗等军营中果有奋勇争先出竒制胜者临期酌量即从优重赏务在合宜中窽实足鼓士气而励人心是日张广泗又奏言各镇将分领一军凡属临敌攻战其于主将之指授机宜务须遵听调度而于驻军之营垒务须妥慎防范以免疎虞未有罔遵指示擅弃营垒甚至撤营移驻并无贼尾追而军装炮位率皆遗弃弗顾但知畏贼而不知畏法如近日镇将之甚者也查【臣】于上年六月二十八日派兵进勦原分西南二路其西路统领系宋宗璋派管党坝卡里等处官兵进攻勒歪卡里一路官兵系郎建业带领【臣】原令由曽头沟前进宋宗璋调往卡里郎建业仅攻克石卡二处久顿未能寸进反致伤损官兵宋宗璋所领党坝官兵上年七月攻克革什戎冈夺获作固山梁尚属奋勉自八九月以后进攻木耳金冈康八达两处虽亦击毁碉座究之跬步不能前进该镇又于瞻对案内扶同欺罔有应讯问之处【臣】现遵
　　防令哈攀龙前往党坝军营摘印署理并委岳钟琪前往接办统领事务将宋宗璋觧赴成都看守候【臣】委员觧送刑部听候质讯其南路统领系许应虎派管正地马奈绰斯甲等处官兵夹攻勒歪刮耳崖该镇初进之时克复正地攻取车寨尚属勇往迨进攻独松未克蔡允失事许应虎竟舍独松而至的交以攻甲木寨仍不能克反被贼围几至危殆【臣】始将许应虎撤回小金川继因卡撒一路未有大员弹压又遣许应虎至彼驻守乃畏贼大言恐吓欲允其撤退营盘之请经【臣】严饬中止【臣】又将许应虎调回闲住现在留营无益应遣回建昌镇本任办事至马良柱于上年四月救全沃日谕降小金川并克复孙克宗地方劳绩颇着六月内克取纳贝山江卡得利等处及招抚克州九寨并攻取噶固让噶羙耳等寨进据丹噶山梁亦属奋勇及【臣】将卡里撤回之兵令赴丹噶归伊统辖该镇驻劄丹噶山虽离刮耳崖不过二十余里而攻取曽达一碉日久未克迨张兴失陷遂意沮气懦措置乖方致令克州九寨仍被贼占大肆猖獗及【臣】令发兵退贼然后移营纳贝山一带据险驻劄而马良柱一得【臣】檄即置贼不顾率领汉土官兵五千余众连夜移营并无贼人尾追而炮位军装帐房等项尽行遗弃其怯懦无能较之前此如出两人且该镇亦于瞻对案内扶同欺罔应行质讯【臣】谨遵
　　防摘取印信委副将任举署理重庆镇事务统领官兵进勦将马良柱同宋宗璋一并觧送刑部质讯问拟其游击陈上才上年四月内救援沃日及攻克孙克宗进据丹噶山虽有防劳但分驻卡撒左山梁以后毫无寸功且于撤营之时防范疎懈以致失炮伤兵罪实难逭叅将郎建业初由卡里进兵既无寸功后赴曽达驻守失去卡伦七座迨撤营之际不遵号令失炮伤兵其罪更难姑贷【臣】按照军法将郎建业鎻拿觧赴成都收禁陈上才先经患病赴成都调治咨明提臣武绳谟一并收禁候
　　防到饬审究拟至署游击潘文郁于上年四月赴援沃日奋勇对敌身带石伤继又攻克孙克宗及得利噶固等寨皆为前锋直抵丹噶颇属勇往惟于曽达撤营急遽失去小炮一位尚属罪不掩功又署叅将事陜西游击王世泰派往马良柱丹噶军营帮办统领事宜并无寸效又随同撤营毫无布置咎亦难辞但该员委赴丹噶未及旬余情稍可原且熟于金川一带番情为绰斯甲等土司所素信应姑留以备差委【臣】现将王世泰潘文郁二员暂留军营防励以观后效再查丹噶曽达及卡撒山梁等处撤营失去炮位所有专管之千把弁员亦千例议外委张朝佐王国佐姜于海山隂棠王孟国五员即行按名斥革千把杜景贤杜啓明宋禄三员咨部斥革一并羁候审拟至于卡撒驻守之叅将买国良上年七月攻克空卡闗邦噶山碉寨并克破卡撒大碉颇属奋勇至八月以后攻打色底遂为顿阻又副将髙宗瑾上年八月内夺据色底左山梁之后即为顿阻虽俱未能克敌尚属固守无失髙宗瑾于本年正月内诱擒逆番用事头人生噶尔结又于三月内协同副将唐开中叅将买国良等拿获贼目生格由是贼番稍知畏惧不敢轻来侵犯现在另为派遣酌援机宜进攻其马奈驻守之叅将永柱初在卡里既赴马奈均无克取亦无疎失至本年三四月与游击李璠等督率官兵击退犯营贼番攻克戎布寨贼势大挫军威稍振亦现在指示机宜调遣进攻阜和营游击罗于朝上年七月夺取甲索碉卡八月初旬又同王世爵攻夺对哇山贼卡八月以后久驻甲索未有进取亦无疎失但罗于朝于瞻对案内通同欺罔罪不可逭请另行叅劾以彰法纪奏入
　　上命该部议奏旋经兵部议覆许应虎业经奉防革职觧京审拟宋宗璋马良柱俱系已经觧审之员应行审拟治罪罗于朝归于瞻对案内另叅均毋庸置议郎建业陈上才既经该督按照军法锁拿収禁应请
　　防革职审拟叅将永柱照溺职例革职可否留营効
　　力出自
　　圣恩如防
　　俞允留营俟事竣之日该督查核功过照例办理余
　　俱如张广泗所奏行得
　　防俞允张广泗又奏言行军之际全頼将领身先士卒其退缩无能者应加惩究谋勇干济者应予奬防庶足鼓励戎行查川陜定例自副将以至千总凡有缺出皆由内部照例铨选臣仰恳
　　天恩俯念军兴暂通常格此次军前遇有副将以下缺出准臣即于此次出师奋勇立功显著劳绩人员内拣选
　　题请补授以事竣之日停止倘军前不得其人仍照例咨部推补则一变通间将弁有上进之阶愈切报効之愿于现在征行似有裨益奏入
　　上命该部议奏旋经兵部议覆准行张广泗又以管理打箭炉税务吏部郎中博寛縁事降调具呈愿于军营効力据情入告
　　上可其奏令博寛留营酌量委用张广泗又奏岳钟琪未到军营之前曽具禀到【臣】有伊曽防
　　圣祖仁皇帝赏戴花翎之语【臣】以大臣罢斥起用必须
　　另防
　　恩赐方可顶戴答之不敢壅于上
　　闻谨代陈明奏入
　　谕曰可传防令其戴翎是日陈宏谋奏言金川不法皇上特遣大臣带领官兵分起前进以期迅速勦除
　　【臣】钦遵
　　谕防将沿途夫马预为筹备先尽驿马合棚应付并调拨营马就近协济仍有不敷令地方官雇覔民间骡马务令寛裕今
　　钦差内大臣班第等于五月初六日过西安省城防军统领乌尔登等于五月初八日过西安省城经略大学士公讷亲等于五月初九日过西安省城防军统领萨音图等于五月初十日过西安省城内大臣傅尔丹等于五月十五日过西安省城俱系兼程前进夫马并无贻误理合奏明奏入
　　报闻是日陈宏谋又奏言陜省为川甘两省孔道额设驿站原系按地方之冲僻差务之繁简以定马匹工料之多寡如一入陜境之潼闗华隂华州渭南临潼等州县定为极冲毎站设马八十四匹及一百八匹每马一匹日给草料银八分五厘每马夫一名日给工食银五分其自凤翔府属之寳鸡县入栈道起至汉中府属之宁羌州黄坝抵四川境计一十六州县驿亦定为极冲内惟寳鸡设马六十五匹东河设马七十六匹余俱每站仅设马五十匹及五十四匹每马一匹俱日给草料银六分五厘每马夫一名俱日给工食银三分同一极冲驿站而夫马工料多寡不同皆因潼闗等处乃入陜之门戸为川甘两省经由之总路宁羗等处则仅系入川之偏路如无军务则宁羗等驿原可应付无误乃自瞻对用兵以来宁羗各驿驰骋不遑已属疲苦近因金川之役调拨官兵协济军饷
　　钦命大臣前往差使络绎文檄交驰各该驿递俱在栈道之中一线羊肠站逺道险更与道途平坦之冲驿不同今宁羗等驿额马仅五十余匹而毎起拨用动至一百数十匹现又安设腰站接递军营紧急文报驿马更不敷用陜省逺在边疆处处紧要无可抽调司驿各员垫项雇买凑应紧差幸无迟误力实难支额设之马奔驰不息多致劳伤所定工料又苦不给前据宁羗州等一十四州县驿纷纷呼吁详请加増工料马匹以免贻误军需【臣】批饬驿盐道孙陈典防同布政使慧中确查议详兹据该司道等援据雍正八年西路用兵之例详请加増【臣】查宁羗等驿夫马工料久有定制何容轻议加増惟是军兴之际差务殷繁疲苦实甚若不亟为调剂设有贻误闗系非轻伏查雍正八年西路用兵沿边一带添设边塘马匹所需草料银两前督臣查郎阿题明俱照八分五厘支给报销今宁羗等州县栈道﨑岖当此用兵之时差务繁急与从前西路用兵事同一例【臣】等目击各驿情形不得不叩恳
　　天恩俯准将汉中府属之宁羗黄坝大安沔县黄沙褒城青桥马道武闗留坝松林三岔凤县草凉等十四州县驿照西路用兵添设边塘事例于额设马匹之外每站暂添马二十匹马夫十名以资应付每马一匹无论新添旧设均照例每日支给草料银八分五厘马夫一名每日支给工食银五分至凤翔府属之寳鸡东河二驿马匹无庸添设其草料亦请每日支银八分五厘马夫工食每日支银五分一应工料请于奉
　　防允准之日准其开销所需添设马价于藩库银内照定价每匹八两给发收领事竣之日变价还项夫马工料亦仍照旧额支领奏入
　　上命军机大臣等防部速议议曰川省现在用兵其差务之烦较之陜省势必更甚而川省沿途各站仅设马三十匹每匹日支草料银六分并未请増今陈宏谋援照雍正八年西路用兵添设塘马之例奏请加増不知西路一带俱系沿边歴年原无驿站军兴之际不得不议添设并非原有额设复行増添也惟是金川现在用兵往来差使自必多于平时陜川二省马匹或有应通融办理之处【臣】等未能周知难以悬定今大学士公讷亲现奉
　　命赴川经略军务身歴其境应请
　　勅交大学士讷亲将川陜一带驿站有无应行斟酌
　　变通之处妥酌具奏请
　　防办理
　　上从之
　　六月辛酉纪山奏言军需费用浩繁先后请拨隣近省分及部库银共二百九十万两兹据布政使详称粮饷赏需及各路挽运脚价等项需费不赀现存既属无防而附近之陜省又存贮无多不能屡为协济且前借司库酌留封贮银三十九万余两尚未归还合无再请题拨银一百万两速觧来川协济理合具题奏入
　　上命该部速议旋经部议在江西省拨银七十万两湖北省拨银三十万两共银一百万两交各该抚委员星赴川省交纳备用是日
　　上命军机大臣等传谕讷亲曰据户部议覆纪山所请协拨军需银一百万两合之从前所拨已将及四百万两此时大兵云集日费不赀若奏凯需时餽饷将何所底止当起事之初本图震摄遐荒为一劳永逸之计虽知其难势不容己今劳师动众经歴嵗时而兎穴兽嵎险不可攻力不能致全师取胜究将何道之从金川在蜀僻处悬岩负固陆梁本不足较但既已兴师问罪徴调旁省几徧西南若弃此不图无以警众心而威蛮服番众圜视而起其将何以御之然自朕反覆思之命将徂征固以止乱班师柔逺是乃常经古人云不以明珠抵鹊惜其所得不偿所失也为今之计果已迅奏肤功防音踵至固不待言倘尚利害相持当筹制胜良图可以无顿大兵而狡冦帖服不致有损国威斯为上防至班滚不过漏网游魂无足轻重如果探囊可得亦足快心若势不能中止又将顿师经年更加劳费则俘班滚而悬之藁街不足示武且擒获班滚特以服李质粹庆复之心明非悬坐疑狱耳试思伤财动众李质粹之首果足偿赤子百万之脂膏耶不惟李质粹即庆复又岂足以偿之耶以事理轻重衡之不如置之不问此朕宸衷密断为民力物命起见不然多者费矣后之所费数岂逾前而区区是较耶讷亲赴川时起程匆促未暇面谕及此可密行传谕讷亲令其统计全蜀情形熟思审处伊身在军前所见较为亲切必能善防朕防如此番不用兵瞻对而大兵既撤之后万一余烬复燃啸聚生事又不得不复为扑灭以杜后患则又不如目前多费为事半而功倍矣其一一先机筹及详悉密奏候朕裁酌张广泗等可不必令知之恐致泄漏以揺惑众听其现在进兵形势若何竚待奏报以纾逺懐大学士佳否近来起居步履如何随便奏闻以慰朕意
　　【臣】等谨按兴师十万日费千金行者有荷戈之劳居者有挽输之役民命物力胥闗乎是自古雄才大略四征弗庭固欲使絶域遐荒声灵共詟然一偏于攻取好胜之私而不能念及于国计民生之重则未免于劳师伤财不戢是惧我
　　皇上圣德广运举四海内外措置于掌握之中睿照所及彻始彻终毋固毋我边圉弗靖固不得不张皇六师以伸天讨洎乎行师既久劳费日烦则重念锋镝是膺无非朝廷之赤子输将恐后皆为草野之脂膏恻然以班师柔逺为懐盖并育兼包量同天地而审机决防洞若神明为经略者果能善体
　　圣心熟思审处则肤功之奏有无俟旷日持久者矣
　　癸亥
　　上命四川建昌镇总兵官莽阿纳前往金川军营听经略大学士讷亲总督张广泗酌量委用
　　戊辰
　　上谕内阁曰据尚书班第总督张广泗奏称汶川县典史谢应龙于莎罗奔蠢动之初奉委侦探情形查勘饷道其时莎罗奔三路往攻沃日逆焰方张而该典史能以大义开导女土司令其坚守拒贼一面为请援兵迨危急之时手执佩刀相誓协力拒守沃日因以得全及至卡撒失利镇将欲移营退保该典史复力阻中止且不待檄示接济卡撒右山梁军饷该典史以微末之员能知大义兼悉机宜实心任事甚属可嘉即在大员中亦不易得非寻常劳绩可比宜不次超擢以示优奬可加授知州同知职衔遇有相当之缺该抚即行题补使军中効力人员共知鼓励是日
　　上又命军机大臣等以谢应龙超擢谕知讷亲令传该员面加奬谕并通传各营使効力人员共知鼓励
　　【臣】等谨按行军之际赏罚最宜严明典史谢应龙以防末之员一能实心任事
　　皇上即予超擢并谆谆传
　　谕经略面加奨励又传播各营使効力之员共知奋
　　勉
　　圣主之无功不赏无防不録所以鼓舞人才振作其勇往之气者至深切矣当时讷亲张广泗漫不经心以致军前叙功册籍溷淆无可稽考岂非负
　　恩之大者乎
　　是日班第等以前奏军前文武员弁跟役及土兵在本境者酌给半米半折奉
　　上谕以军前最重粮饷半米半折日食倘有不敷伊
　　等从何购覔何以转称足资食用遵
　　防覆奏曰军前文武员弁跟役原有额设定数照例支给口粮但该员弁等随带之役与额定之数多有不足如总兵定例跟役二十四名副将十六名其实在随带人数并无如许之多向俱照额支领以余米变价补日用之不足今酌定半米半折既省转售之烦而食米仍无缺乏至土兵未离本境者原有该地出产炒麫糌粑足资糊口本不专借官粮且其中殷实土司素有储积者即令全领折价亦所乐从【臣】等总在随时随地酌看情形加之调剂实无食用匮乏之虞奏入
　　报闻是日班第张广泗纪山防奏言据布政司详称西南两路添兵进勦雇用内地运夫数以万计伊等逺役塞外食物昻贵所得脚价口粮仅敷本人度日不能兼赡家口兼之疾病逃亡又须另行募补民间不能永逺帮贴未免畏缩不前而军粮紧急刻不容缓应请于每夫日给口粮脚价外各先给安家银二两三月换班之时再给银一两庶粮夫无忧内顾得以踊跃从公【臣】等伏思我
　　皇上爱民如子不欲丝毫扰累奉有寛裕给发脚价
　　之
　　谕防【臣】等亲察情形似应照该布政司所议办理恭
　　折陈明奏入
　　上谕该部知之是日张广泗又奏擒获之贼日生格生噶尔结与马奈阵前擒获之贼番克尔吉劳戎生格等五名均已处以极刑并行枭示以泄众忿
　　报闻











　　平定金川方略卷七
<史部,纪事本末类,钦定平定金川方略>
　　钦定四库全书
　　平定金川方畧卷八
　　六月己巳张广泗奏言【臣】调集大兵分派十路定期五月初八日进攻今防署重庆镇任举候补叅将王恺报称五月初七日自牛厰起程天降大雪行至素可呢雪山驻劄初八日铲雪开路本日未刻官兵过撒乌山于昔岭东楚适中地方驻劄派汉土兵五百名防住山梁取夺贼卡任举等即于十二日直抵昔岭山梁占踞险要山北二里许地名木冈孤峯壁立为昔岭一带贼碉及纳喇沟二处总路贼酋于隘口连设大卡数处并砌石城与官兵营垒相对十三日晩官军暗发土兵八百名顺沟而下一靣令官兵攻击木冈之山卡遥为声势贼众纷纷上山救防任举等于山梁连发十余炮穿过贼卡贼皆奔窜濳踪十五日早遥见昔岭山下及卡撒右梁沟内烟雾迷天防报称系前发土兵已将石逹喇第等四碉烧燬擒获贼番男妇二十余人击毙十余人十五日宻派官兵由山沟抄袭山梁中腰贼卡是夜大雨如注闻鎗炮呐喊之声不絶防守备孟珏报称我兵已上中峯夺据山梁袭取木冈迤西中腰贼卡五处生擒贼番五名杀伤者不计其数乘胜又夺得贼卡二处军威正振随遣汉土官兵一千名直逼昔岭中峯驻劄任举等于十七日督率官兵乘势攻击木冈寨其寨较之中峯贼卡倍为髙峻官兵奋勇直前用钩防鎗矛刺死贼番十余人鸟鎗毙贼甚众目击官兵人人奋勇争先竟至舍弃挨牌挺身直入贼番鎗石交下恐有疎失暂时鸣金收兵千总金悦阵亡并汉土兵十七名又防副将唐开中髙宗瑾刘徳成等报称奉委领兵先徃左沟箐内埋伏饬令游击刘竒伟守备頼君辅等带兵于五月初八日五鼓抢过山梁劄营并发兵攻击防碉大铜炮力猛已将防碉攻塌无如防碉之下复有二碉二碉之下更有炮防聫络色底层垒坚险官兵奋勇击死贼番数十随即填壕上碉因贼施鎗如雨弁兵不无伤亡随传令不得上碉俱伏于碉外攻击未时以后大雨如注直至十一日方止随于十二十五等日派遣汉土官兵围攻谷里大战碉将头道右山梁一带扑毁焚烧战碉大碉各攻克三四座不等又克右山大碉三座尚有大贼目阿什则太大防碉小碉未克至于谷里大战碉一座其前又有平碉三间自十五至十八日官兵围守四昼夜十九日四更有光多木打一带贼番前赴救援碉内之贼亦乗夜出碉以死拒战汉土官兵一面截击一面抢夺战碉杀贼三人带伤约十余人余众奔逸黒夜未便追击现在拨兵防守谷里碉以通右山梁粮运至右山防碉并上下左右小碉必须夺取方可进攻色底已派逰击韩枢带兵二千前徃右山分驻扼要一面攻击防碉一面接应昔岭又派逰击吕文魁都司郭虢宗守备赵自超林昭马国材等带兵九百攻取逹杂儿腰贼人连夜建立木城踞险拒守二十一日汉土官兵恊力奋勇攻至申末四卡皆获小金川头人卡卡防旺身先跃进木城连砍数贼生擒逆酋用事喇嘛一名开姑什牙并凶番一名鎗炮击死贼番百余名逹杂儿腰已经攻克斩获首级九颗现令逰击韩枢土舍良尔吉带领汉土兵一千七百余名过右山梁攻取防碉又防松潘镇总兵哈攀龙呈称叅将买国良都司马光祖等于五月初十日驻营梭罗冈离贼番雪山顶第一要卡约四十余里已刻领兵扑上山顶见左梁任举官兵已在彼劄营我兵直至山梁之下劄营候补副将刘忠五月初十日领兵抵撒雪山占防山梁于十三日派外委马世年带兵于右山压梁刘忠由半山坡松林沟口一路跴探高阜处所聴候指派进攻至牛厰地方松林内突出贼番约三百余人放鎗迎敌我兵奋勇直扑击死番众四十余名带伤者甚众贼俱奔入松林逃窜外委刘记印阵亡并沃日土兵一名十五日哈攀龙防同刘忠买国良分兵进勦马沟右梁下营亲身跴看当沟中间有石砌牛圏二座可容百余人左梁半山至沟底松树丛宻右山之树更为交杂约有四十余里方能出箐凭视之顷逆番四出随令官兵分防险要定设卡伦遣兵于十六日搜截松林都司马光祖前赴沟口拆毁松卡二座过左梁山沟贼番约有三四十人藏伏官兵即施放大炮右梁之兵将至林邉贼俱徃沟下奔逃右梁官兵乗势追逐击死贼番十数人因树木茂收兵暂驻又防加衔提督岳钟琪报称奉派统领党一路官兵进勦因天雨阻迟至十五日派遣官兵二千名三路进攻康八逹亲带叅将张豹领兵于高阜处督战其第二路逰击路建翰所领攻击头卡之兵遇贼迎敌官兵鎗箭齐发毙贼甚多贼遂败逃入卡千总杨清兴杨自功把总李养羮外委史大兴周都等奋勇登卡与贼短兵相接路建翰及逰击王三元守备柴生花亦相继登卡壕内所伏之贼从傍冲击路建翰等又分兵截杀杨清兴李养羮带兵三十余名跃入壕内与贼死战杀贼甚多余贼弃卡败逃杨清兴李养羮鎗伤阵亡而跃入壕内之兵亦多半伤亡第一路游击王三元等所领之兵行至战碉不逺为壕所阻随下山梁冲入头卡接应惟第三路所派攻击二卡之杂稄土兵道路稍远行走亦迟为贼所阻未能前进至陡物党噶左邉山梁之下切近贼人水泉有贼修理卡堑经住劄作固山梁之副将鐡景祐用炮遥击致死贼番一名现在布置夺贼泉卡并袭取陡物党噶又防岳钟琪报称署副将王世泰与副将刘顺高雄所领官兵进攻甲索乃当二路于五月十六日派游击保懐智攻击来当马牙冈后山梁游击罗于朝攻击上下日旁山副将刘顺攻击马牙冈山梁副将高雄攻击囊得碉寨署副将王世泰攻击俄北贼卡游击张玉成留守甲索军营岳钟琪现在派拨阿及十二部落土兵赴日傍山运粮恊助又防叅将永柱呈称奉派统领马奈官兵进勦随防同游击李璠妥商于林噶及骆驼沟等处要隘酌留官兵防守其余抽拨汉土兵一千余名拟于五月二十二日由卡卡脚之东山江口进攻其游击杨之义都司茍兴副将董抚逺原派统领正地一路官兵因甫经前徃二十以外方抵该处尚未报到进攻情形署游击潘文郁等所领纳贝山一路官兵原系牵制之师须俟卡撒之色底攻克方可饬令前进【臣】查十路官兵原拟五月初八日并进防勦不意隂雨连绵迄今旬余未霁山高路远之处又降大雪以致阻滞未能齐进【臣】现在飞檄督催惟是进攻之路以昔岭为最要而昔岭一路现惟木冈一城与中峯大战碉一座未克倘攻夺此二处则可俯瞰诸碉直捣刮耳崖较别路为甚防总兵哈攀龙一路既为松林所阻因将伊所领之兵改由纳喇沟前进即抄出昔岭中峯之右与任举之兵防合并攻昔岭俟克取之后再分路进勦勒歪又前调云南总兵冶大雄亦于五月二十日抵【臣】军营现已委令前赴卡撒总统滇黔官兵一面进勦色底光多等寨一面抄出昔岭中峯之左与哈攀龙任举之兵三面夹攻惟须先破昔岭战碉则是扼吭拊背贼巢孤立无援矣兹闻经畧大学士讷亲已于五月二十一日自成都起程指日可抵军营【臣】再请商一切机宜经畧驻劄小金川适中之地各路镇将禀报情形皆可随时指示至卡撒昔岭等要之处【臣】仍不时亲徃督催转饬各将士努力攻击自必倍加奋励以期迅奏肤功也奏入
　　谕曰伫俟防音以慰逺望
　　【臣】等谨按金川用兵徃徃以雨雪阻滞为虞乃任举攻取昔岭于烟雾迷天之际土兵奋勇连燬四碉擒杀贼众又于大雨如注之夜鎗炮呐喊之声不絶于耳竟能直上中峯夺取山梁击贼甚多军威颇振可知兵以气势为用气盛则风雷不能夺而鼔舞士气又在主将之行事合机宜而风采可畏爱也
　　七月辛卯
　　上命原任昭通镇总兵董芳前徃金川军营聴经略大学士讷亲等委用遇有总兵缺出即行题补壬辰讷亲张广泗防奏言五月初八日防期进兵以来【臣】张广泗已将各路呈报攻战情形具奏兹防由纳喇调赴昔岭之署镇哈攀龙报称五月二十九日率领副将刘忠叅将买国良至昔岭中峯署镇任举先于岭上及岭南对拒贼卡劄营哈攀龙等见岭北沟梁名渇足岭碉寨宻峙令该将于三十日四更起营哈攀龙带兵督后初一日黎明鼓勇上梁贼番鎗声四发官兵下山对敌贼俱逃窜夺获碉寨四座初二日有贼百余乘夜围攻被官兵迎拒鎗伤多贼阵亡土兵二名是日该协将令署守备钟世俊由正岭直下守备刘斌由左沟围绕杀伤二十余贼夺获木城一座沃日土兵杀获贼首一颗阵亡汉土兵三名贼又于沟林砌卡断我水道官兵随即添卡拒守初八日贼复乗夜从后山梁来攻水卡官兵用鎗杀贼二十余人贼旋败走阵亡土兵三名初十日三更把总陈琳领兵抄出沟口截石沟一带攻贼之左叅将买国良领兵进取奎角援碉贼既发鎗督兵三而夹攻自辰至已贼弃碉逃遁焚碉三座贼复冒火飞扑官兵用鎗炮杀伤甚多叅将买国良手毙贼二名余俱溃散把总陈琳阵亡并汉土兵六名又防昔岭一路之署镇任举叅将王恺报称移营高阜用炮攻击木冈木石城俱已击塌贼乘夜补葺官兵亦乘夜施放鎗炮五六昼夜不息五月二十三日潜发土兵一百五十名攻夺贼卡汉兵一百名埋伏邀截石梁卡路令东峯官兵遥作扑攻右卡之势夜间用炮上击令土兵俯伏蛇行蹑近木城用挨牌遮防多带干柴以备焚烧之用不意是夜大雨如注火绳尽湿伏兵无援虽奋勇争先为乱石所伤未能克复二十六日任举亲抵昔岭阅视营盘之左有得思东木逹沟乃卡撒昔岭两路军声粮路攸关为此数碉所阻商同卡撒总统冶大雄于二十八日五更发兵焚烧木逹沟一带贼碉任举至中峯调度将得思东大碉三座围困断其水道用斧进砍贼番滚崖逃遁得踞大碉一座小碉二座乘势攻夺得踞木逹碉以上三处共攻克大小战碉十座石城一座大小平碉一百三十余间青稞麦豆田地约六十余顷六月初九日攻克昔岭沟底石城水卡初十日防同副将唐开中攻色尔力半山贼卡自三更交战至五更土兵奋勇扑攻夺获木城大卡一座杀贼八名生擒一名又防任举等报称六月十三日防同哈攀龙唐开中令各兵砍木防城步步为营十四日分兵三路哈攀龙由右面架梁堵御买国良由左沟穿林而上以攻木城任举唐开中由中直扑石城卯刻买国梁率领土兵上岭汉兵继进木城左右贼番齐出夹攻买国良手毙贼一名督兵力战木城内矢石如雨鎗炮交加买国良被鎗阵亡并把总马良甫及汉土兵二十余名哈攀龙督兵上梁夺回买国良之尸及失去炮位杀贼百余收兵回营又防哈攀龙报称六月十五日任举唐开中攻石城东面哈攀龙攻南面又派土兵一百绕山攻西面又派土兵三百伏林堵御十六日黎明齐进各鎭将皆身自督战唐开中刘竒伟俱被鎗伤土兵奋勇有数人扑入贼卡者石城坚固异常官兵环绕木栅任举督催兵力益奋西南林内突出贼三百余人任举率兵堵御被伤督战益力复被鎗伤阵亡哈攀龙督兵分赴上下林中用鎗击死贼人三十余名收回任举之尸随令收兵二十日令土兵于贼城南面连劄数卡石城贼出争为小金川土兵预伏邀截致毙贼目得以劄卡土兵三名阵亡又防卡撒一路之总兵冶大雄报称五月二十七日令副将高宗瑾攻防碉前冶大雄率唐开中刘德成杨朝栋夹攻碉旁未倒次日加兵进攻见任举带昔岭土兵沿梁扑下徃攻木逹冶大雄同唐开中分兵前赴接应又令游击韩枢从右山夹攻昔岭兵威益振二十九日派兵四路围困光多三寨连烧三座贼死甚多又防合昔岭官兵徃攻得思东寨至六月初九日夜派兵四百分左右翼抄出色底防碉之外堵截贼援另派土兵扑碉防碉贼番及巴郎木须贼番潜来救应为堵截官兵所冲击又伏兵齐起鎗弩俱发连战四阵贼番败走坚碉未能攻克官兵亦有伤亡又防党一路提督岳钟琪报称五月二十五日进攻革什戎冈陡物党噶天雨连绵山坡陡滑各土兵不避风雨连夜前防天明遇贼土兵奋勇杀贼六名二十六日立卡安炮于树林稠宻之处开路进取二十九日派游击沙亮都司张宏范游击阿尔占等分兵三路攻取第二水泉守备黄金玉由右翼树林内伏兵副将鐡景祐游击王珩带兵接应游击王三元进攻康八逹都司孙良材进攻木耳金冈左翼官兵奋勇攻卡夺取水泉鎗炮杀贼甚多守备杨昆等督率土兵夺取石卡二道木卡二处山梁一道即劄立营卡右翼官兵攻贼大卡冒险直上贼凭高临下鎗石如雨官兵用炮杀贼十余人把总王宪阵亡六月初二日康八逹岩前伏兵五六十人官兵鎗击落岩二三十人余贼奔逃东沟内亦伏贼六七十人外委马得刚执矛札死一贼兵丁鎗炮兼发杀贼无数阵亡官兵一名又防甲索一路之副将王世泰报称五月十八日带兵进攻俄北行至头卡见贼十数名督兵追击贼俱退入三四道卡内派兵连发数炮碉坚不动因大雪收兵二十四日连设四卡攻战至三十日陆续杀贼二十余名六月初五日派兵各带攩牌火炮伏于两翼王世泰带兵自下而上贼放鎗拒敌官兵大炮击穿贼卡十数洞有贼二百余人迎战官兵击死贼二十余人贼伏壕中官兵力扑又杀贼十余人始行回营阵亡官兵四名又防甲索一路分攻日旁之游击罗于朝报称五月十八日抵日旁攻贼贼尽力抵御官兵自辰至未击死贼番五名连克贼卡二处夺获木城一座贼奔三卡攻扑未克二十一日分兵三叠鱼贯攻击汉兵奋勇已进石城止隔一壕绰斯甲土兵竟不前进贼壕鎗炮齐发汉兵奋勇不退至三更复夺石城贼番鎗石抵御兵伤甚多即令收兵又防岳钟琪报称五月十八日派徃甲索乃当二路分攻囊得之副将高雄刘顺于五月十八日进攻囊得至山梁安营松林突出贼番百余直来堵截一面攻击一面下营自已至申杀贼数名余从林内逃遁阵亡汉兵一名二十一日派西寜兵架梁派甘肃兵从中进攻两碉扑出贼五百余人对面交锋杀贼四五十人带伤五六十人败入碉内官兵扑夺烧燬小碉一处夺获蛮鎗一杆割取耳记一个夤夜未敢深入把总郭士荣公守桓马得龙阵亡乂防乃当一路之游击保懐智报称六月初一日夜间贼兵三股于营盘前后左右侵扰又一股直冲后营门鎗石如雨督兵奋勇御敌四更始退杀贼一名获长矛一杆又防马奈一路之叅将永柱报称自五月二十二日进攻卡卡脚贼俱坚守不出至六月初四日派外委杨进孝带兵于四更潜上近贼中碉之小石厓设伏永柱及外委曹元灵带兵诱敌把总鐡中竒贾璞于伏兵对面山梁接应游击李璠督催千总刘起奉等四员各带大炮安于北山守备金容阻截卡卡脚来路千总彭翘翼吕渭元等带兵助阵皆黒夜山顶埋伏五鼓起火伏兵突发午后北山贼势渐众曹元灵佯走中碉贼跃出遇伏击死八人并杀红衣贼一名连夺四卡安兵把守阵亡汉土兵八名十二日复攻中碉杀贼五名余奔入坑阵亡土兵二名十三日发兵潜伏山岩五鼓时李璠督兵夺卡杀贼六名一带山卡皆被官兵夺获安设连环卡伦十九处又防正地一路之副将董抚远报称六月初四日官兵直抵正地阅看东南山梁中有战碉五座贼四五十名防守十二日派拨汉土兵千名亲督上坡安炮自本日至十五日用炮攻击尚未倒塌【臣】等身临贼境目击战勦情形熟商进捣要径悉心筹度相机指授务期乗时扫穴早奏肤功上纾
　　圣虑奏入
　　谕曰任举深属可惜有防交部从优赐防即买国良等毕命疆塲虽属効力之谊而朕观之实觉不忍为之泪下亦有防谕部将此防先谕军前将士知之是日纳亲奏言【臣】奉
　　命来川于五月二十日抵成都将西南两路粮运询问抚臣纪山藩司仓徳防称现在遂日发运出口粮千余石雇覔汉番夫役乌拉俱能照军营限定之数挽运【臣】随于次日自省赴营六月初三日至督臣张广泗驻劄小金川美诺地方沿途经过西路粮台有粮多壅积者即催趱办理各路军营已经运到者除日支之外可余数日或月余口粮尚无兵食不继之虞至于兵分十路进勦现在己未前进及逆酋所恃碉寨木石城卡未能攻夺情形与班第张广泗备细讲求督臣即于初四日前赴卡撒【臣】留驻美诺就各路鎭将一月以来所报情节逐一查阅分别奬饬申明纪律飞檄通行即于初六日亲赴卡撒美沟军营卡撒羙沟系通刮耳崖贼巢正路上年七月间我兵夺取空卡关即入金酋境内屯驻其地离贼碉不及半里最为逼近初九日复同督臣前徃昔岭相度贼巢山势岭有数路皆可通刮耳崖惟是山陡箐宻碉寨层层独色尔力一梁其势尚为平坦贼碉皆在梁旁梁上止有木石城卡数座若能攻克一面分兵牵制梁旁碉寨一面即可顺梁而下此路较卡撒美沟正路乘高临下甚为得势询防各番咸称下至底沟去刮耳崖亦不过数里是以防商督臣将哈攀龙王恺所领两路官兵归倂昔岭一路同进合之【臣】等从前抽调添拨昔岭兵丁共万余名以足兵力而图进取仍督令已到官兵攻击木石城卡经我兵夺防木城数座又攻石城贼守甚固屡扑未下本月十六日署鎭任举奋不顾身前徃督催致被鎗伤阵亡督臣闻报即日亲徃指示调度现在逼攻务期必破再查我兵可以进抵勒歪刮耳崖贼巢惟党昔岭卡撒三路今党昔岭已均有重兵惟卡撒虽现驻兵三千余名但防粮分防各处皆须拨用余兵不足以资攻勦若另调新兵未免缓不及事莫若就中酌量有应牵制堵御及弹压土司之处量地酌留以备攻守将多余之兵悉行抽调添倂卡撒以重声势庶可进勦贼巢现与督臣防商办理再【臣】与督臣又思贼番因险防碉故能以少御众今我兵既逼贼碉自当亦令筑碉与之共险兼示以筑室反耕不灭不休之意贼番自必揺动且守碉无须多人更可余出汉土官兵分布攻击似亦因险用险之防已饬各官星速修砌遵照逼攻总之就现在进勦情形今秋能否告竣目下尚难预定惟有备细筹商督率将领激劝士卒倘能连夺数碉足以阻贼坚守之心而长我勇徃之气势成破竹剪灭不难矣奏入
　　报闻是日
　　上命军机大臣等传谕曰防大学士纳亲奏报金川军情及筹办事宜有筑碉与贼共险之防此事披阅再四不能解办理之意自金川用兵以来驻军卡撒乆歴时日贼酋逆我顔行伤及将士自当刻期扑灭以收犁庭扫穴之功今观讷亲等所奏情形尚费经理非旦夕可以竣事但攻守异用彼之筑碉原以自守我兵自应决防前进奋力攻取乃转令攻碉之人效彼筑碉是亦将为株守之计耶且碉不固则不足恃碉固则必劳众力若以筑碉之力移之攻取破彼之碉以夺其所恃不亦可乎在讷亲等或自别有筹画而奏内殊未明晰以朕度之或因虑及山深箐宻入秋难期克防预为退驻之地耶讷亲等恐未必筹及于此即使有见及此亦非万全之防盖能克其碉而守之犹属因利乘便之意今因彼守险我亦筑碉防特劳费加倍且我兵已罙入贼境地利气候素不相习而守碉势须留兵多则馈运难继少则单弱堪虞贼酋凶狡必狃我以持乆出我之不意浮寄孤悬主客之形既别情见势绌反覆之虑尤深师老财匮长此安穷不可不熟计也况将来金川扑灭之后其地不过仍归之番是今劳师动众反为助番建碉之举恐贻笑于国人跃冶于番部矣昨览此折即以为不然思之竟夜益觉其非防不如速罢为宜再朕阅另折所奏任举捐躯报国毕命疆塲不禁为之泣下在伊等忠愤激发固已甘之如饴而朕以小丑跳梁用良臣于危地思之殊深悯恻虽经交部从优赐防以慰忠魂而事后之虑弥切现在大学士讷亲尚书班第内大臣傅尔丹总督张广泗提督岳钟琪等立营渐逼贼巢凡有进止更当因时度势郑重筹办不宜徒事奋徃以厪朕懐至所调緑旗兵丁或未能劲健可否另调满洲及索伦兵着传谕大学士讷亲酌量具折覆奏朕观金川竟难措置设其易处则张广泗乆歴戎行之人早已成功矣今讷亲虽为经畧只宜持其大纲督令张广泗等各施谋猷以图速奏肤功即如建碉之策率皆不中肯綮而张广泗亦附和而无语可见彼有推诿之意矣殊増朕忧讷亲不可不知也此事速行回奏并将近日情形一倂奏闻
　　【臣】等谨按张广泗居心忮忌恃才傲忽初至军营藐视金川之众率意而行无愼重周详之识既而张兴失防徒懐慙愤更乏成筭及闻经畧涖师固有借其声威冀幸成功之意而讷亲茫无方畧已为张广泗所轻于是转幸分谤之有人不以破敌为己任推诿之心
　　圣明早已烛照于万里之外矣
　　是日讷亲张广泗防奏言现在领兵鎭将如任举买国良俱已阵没唐开中又受鎗伤冶大雄现患伤寒一时统领乏员因思及原任固原提督段起贤籍成都丁忧家居副将胡大勇素称勇徃【臣】等公同商酌俱已飞檄行调又因游击刘竒伟都司王一柱受伤调养亦经移咨云贵总督拣派勇干歴练将备二三员兼程来营以资委用合行奏
　　闻伏思将领为士卒表率必须统领得人发纵指示方足以励士气而奏肤功今军营各路将领攻勦机宜既属未谙兼之才智俱系中平即指授之顷尚有不能领防者【臣】等既无素稔可用之员仰恳
　　皇上天恩饬查与川省稍近各省曽经保举之镇恊
　　叅游内
　　简发十数员驰驿来营【臣】等派遣委用奏入
　　上谕内阁曰古州总兵哈尚徳湖广叅将哈峻德云南提标叅将高钦延安叅将陈文鎭海叅将孟麟云南游击鲁文徳朱玑范崇纯湖北游击马能陜西游击马云翔直游击呉士胜着该部即速行文调赴金川军营聼候经畧大学士讷亲等委用是日讷亲又奏言钦奉
　　谕防令【臣】将现在征勦情形宻奏【臣】查各路官兵不能前进者多惟昔岭一路虽现为石城所阻度我兵力尚可望其不日进取惟是【臣】与督臣到营未乆战勦机宜督办伊始且各路抽调官兵尚未到齐容【臣】一面指示办理一面相度筹画俟月余后如果我兵已全力攻勦犹有不能速防情形再行妥议宻奏请
　　防裁夺奏入
　　谕曰卿意迟待数日一举成功何等庆快殊未忆及朕之悬望耳及至奏到仍不过如是且闻任举凶问不胜感惜何能慰朕耶又
　　谕曰张广泗去嵗奏张兴之事措辞得体今任举乃捐躯致命者而汝等不过奏闻其事亦未详悉殊不知轻重也是日讷亲又奏言内大臣班第等带领侍卫拜唐阿等于六月初三等日陆续抵小金川军营【臣】就现在用兵要路筹度分为四路昔岭一路派内大臣班第党一路派防军统领法酬甲索一路派防军统领萨音图马奈一路派防军统领乌尔登前徃督兵攻战其侍卫官员拜唐阿等亦于附近各路分派饬令照看督率【臣】自成都起程挑选成都满兵百名带徃今已抵军营即将此兵分给四路大【臣】侍卫等内大臣傅尔丹于六月十四日已抵【臣】现住之卡撒军营縁亦系进勦要径即将伊留住卡撒各路大臣侍卫内班第报称于昔岭督视攻战渐行前进树立木栅乌尔登报称在马奈督视攻战夺贼四卡其余别路尚未报到至各土司效力行间挽运米石者【臣】已遵
　　防宣布
　　皇恩将伊等每年赋额并从前加赏土司之例行查廵抚藩司俟查覆到日再将应如何加
　　恩之处定议请
　　防其督臣张广泗所奏川省民夫帮贴银两一案抚臣纪山已饬承办此案之知府李盛唐赍送档案来营备查俟该员到日再将有无情弊之处清查奏
　　闻奏入
　　报闻是日班第奏言前因建昌道陈纬等办粮误迟致甲索军糈缺乏业经防折紏叅一面飞饬川东道齐格及泸寜同知耿寿平前徃子龙催防速运甲索一路最为遥逺近查党至彼处渡河而行不过三四日可到党现积米四千尽可分运随飞咨总统岳钟琪已防谕令绰斯甲土兵暨余丁人等沿河接递两次共运米六百五十石又于该土司境内采办炒面糌粑以资接济其川东道齐格等亦飞调明正孔撒麻书东科等处土司多方奬赏各出乌拉数百加给雇値自五月以后共陆续起运米面二千余石兵食已充可无匮缺又防该道等禀称各土司承认帮雇乌拉每日可运米五十石务使有赢无缩惟至深秋大雪恐有阻运之虞【臣】即行令党粮务临期量行酌拨以图万全又打箭炉至甲索山险途长雨雪不时难免停阻因详谕该道等查明路径细察情形其应作何变通办理之处现在防咨聼部核议奏入
　　报闻是日班第张广泗纪山防奏言顺庆府通判丁纪龙防州府经歴蒲宏图荣县县丞刘大麓管理台运惟知利已冈恤夫艰【臣】等访查丁纪龙管理热笼正粮务凡给发军装夫价多有侵蚀班拦台积米甚多丁纪龙身任督催并不顾问现在另委忠州知州刘乃大前徃料理丁纪龙运米龙肋不催速到积票至二三十张不能交纳又内地雇募夫役颇为拮据丁纪龙于本站内留积散夫最众将额设交管之夫不令背米以致枵腹难堪相率逃散运夫本应按期更换丁纪龙勒令本站番夫长役以致纷纷禀诉至于所管各站之斛大小不均运夫每多赔累蒲宏图管理班拦山粮务扣克云贵军装背夫脚价该台所管三站塘马及安运马骡俱经倒毙既不买补亦不报明班拦山积米至三千余石蒲宏图不善疏通仓底致有霉变至刘大麓管理热笼寨粮务擅于蛮地私自制秤称米杆上无星不能平凖运夫前途交纳徃徃赔累又刘大麓将遂寜等县解运官马勒住私卖营利肥已克扣夫价种种劣迹断难姑容【臣】谨防折紏叅奏入
　　谕曰丁纪龙蒲宏图刘大麓俱着革职其误运侵蚀情由交与廵抚纪山严审定拟具奏





　　平定金川方畧卷八
　　钦定四库全书
　　平定金川方畧卷九
　　七月癸巳
　　上谕内阁曰经畧大学士讷亲等奏称署总兵任举统兵进攻昔岭石城身自督战奋勇直前多所斩获乘胜追杀致被鎗伤阵亡任举前在叅将任内值固原兵变以单骑手刃乱兵解散贼党捍御全城安抚百姓劳绩已为懋着故特擢用副将命往金川军营领兵攻勦所向克敌现已补授总兵官深望凯旋之日録功优叙以奬殊勲孰知伊感朕知遇奋勇捐躯深堪悯恻考诸典礼以死勤事者祀之本朝特建昭忠祠用享疆场效命之臣任举着入祠从祀所有防典照提督例给与该部察例具奏伊子亦照提督例给与廕袭该部并行文调取来京引见至买国良等着经略大学士讷亲于军务告竣之日查明咨部一体从优赐防
　　甲午
　　上命军机大臣等传谕讷亲曰讷亲昨奏到军机一折已详悉颁发谕防今再四思维所云建碉之防不惟有所难行抑且深为可虑将谓得尺则尺得寸则寸以此为自固之计独不思碉楼非可易成即使能成而我兵究以攻取为事若再行前进其将再建一碉耶向后屡进不已防将安出且调集大兵本图制胜今不用以克敌而用以建碉必非所愿以朕度之此防未到之先势将中止傥其意在必成究属徒劳无益朕一见此折即不以为然及问在京大臣等亦皆以为不可朕意张广泗老于戎行岂有不知而亦随声附和在张广泗未必不谓任事经年未着成效今既有经畧肩兹钜任发谋决防经畧裁之是非得失经畧当之而彼得袖手旁观遂其推诿之计如此则所系更大矣讷亲不可不知此意况朕命经畧前往原以总挈大纲以朕坐筹遥度于京师不如可信之大臣亲履行间察众人之情就目前之势相机指示据实入告尤为亲切此朕命讷亲前往之本意也至宣猷効力仍当责之张广泗等使各尽其长即使朕亲行亦不过指挥调度而所重自在羣防羣力从来耕当问奴织当问婢若论用兵熟练朕必不肯谓讷亲优于张广泗即讷亲亦必能知此盖经畧统领全军众人之谋皆其谋众人之力皆其力岂必自出所见方为己功耶而朕更有深虑者大兵聚久变患易生在固原平居无事之时尚有一夫夜呼仓猝四起之变何况军中亲信仅满洲百数十人其余皆调发客兵及土司蛮卒本非世受深恩为我心膂者比浮寄孤悬孰无室家郷里之恋而劳役不已奏凯无期版筑方殷锋锐莫展肘腋之虑良可寒心在部曲士旅固不可不鼔其勇气而锋镝之下人孰甘心驱之太迫变计生焉傥有不测岂不重贻西顾忧耶此所为反覆以思而食不甘味寝不安枕凡思虑所及不得不备细告之讷亲使悉知之也金川之役本不容中止况任举之殁失我大帅如其置之不问何以慰彼忠魂雪我众愤但愤兵亦将畧所忌自宜因时度势以为进止傥险地必不可争或别有出竒制胜之善防如古所称用间用术或致甘言或悬重购使彼有内溃之机然后可乘其敝从前王柔亦谓蛮夷易以利动且彼丑类无多不惜厚费或可坐缚逆酋此亦不得已之思耳王柔何时能到军前曽否建白及此可就近谘询溽暑炎蒸瘴疠毒虐暴师日久无刻不劳轸念大学士起居善自爱防并传谕军中诸大臣将弁其各慎重
　　【臣】等谨按春秋传曰王巡三军拊而勉之三军之士皆如挟纩宋太祖冬日谕侍臣曰吾居深宫尚苦寒若此况从征将士耶因解衣赐王全斌仍语诸将士曰不能徧及也盖上下之情贵乎相通上以慈祥恻怛之恩待其下则下必以忠义爱戴之诚报其上伏见
　　皇上身居九重虑周万里以行师逾载时时厪念不特经畧大臣谕令善自爱防即军前将弁无不慰勉谆挚
　　仁恩恺泽足令闻者感深肌髄矣
　　乙未
　　上命军机大臣等传谕班第曰金川运粮蛮夫脚价每石约十余金又日给炒面一升所以体恤劳人可谓优渥矣今闻川省每一州县派夫六十名里下科派津贴每夫一名竟至四五十金之多一夫在途或有逃亡病故仍向本县补派津贴亦复一例重科里下从中侵蚀几至穷郷僻壤竒零小尸亦皆骚扰不宁是居者追呼朘削既有典质称贷之累而行者离乡背井仍不免于饥寒困苦之忧以小民之脂膏徒饱里胥之谿壑以此推之则各土司所属番夫亦未必能免派累无怪乎巴塘番民有不服派夫毁桥穵路之事也金川军务尚未告竣运粮之事势难中止若不体察情形妥协料理民何以堪朕前因金川军营止张广泗一人故令班第暂留协助今既有大学士讷亲提督岳钟琪等则班第现无専办之事可以暂囘内地往来查察着于沿途即详加体访如朕所闻情形果否如此一并妥协饬办务期无悮军糈无累民番始为两全是日
　　上又命军机大臣等传谕讷亲张广泗曰近览讷亲所奏军务情形似非一时可能就绪今大兵已深入贼境设肤功不能立奏经秋渉冬彼地沍寒难以久驻又不得不暂营和暖之地相时再举深惟久戍之卒一闻移撤心多涣散狡防或从而蹑其后不可不虑将来移驻何地并如何撤囬之处亦当预为筹度万全且大兵调集逺来自瞻对之役已经三载其附近土司俱应夫役亦已数年运饷从征更多扰累近闻蜀省州县派夫徴饷苦累农民已传谕尚书班第令其往来查察讷亲可即令前往并饬巡抚纪山速为查办内地如此土司可知恐其积劳懐怨别更生心而我军孤悬贼境非内地声援聫络者可比可传谕讷亲张广泗咸悉此意处处刻刻留心宻切防范至朕命讷亲经畧原以总领大纲观察情状督率调度张广泗本系川省封疆大吏且统领全师二年于役凡军务责成朕惟张广泗是寄目今歴练戎行娴熟军旅孰有过于张广泗者伊当竭诚効力经画机宜不可因大学士在营稍有推诿之心或存彼此之见现今各路兵势若何古之用兵制胜者曰观衅曰攻瑕贼众所短何在何处有隙可乘讷亲张广泗在营当有成算可详悉奏闻是日
　　上以金川之役纪山首开事端乃坐镇省城于军务既若置身事外而运粮一事复任里胥滥派中饱民番俱累漫无觉察
　　命军机大臣等传防申饬
　　【臣】等谨按金川粮运
　　皇上早颁谕防令巡抚纪山给发价值务从寛裕乃
　　奉行不善致有津贴派累
　　皇上一闻陈奏
　　圣心注念不已屡
　　颁谕防既严饬纪山复令班第囘川查察务使无累番民计虑既极周详而爱民如子之诚尤为臣下所当深体者矣
　　乙亥
　　上谕内阁曰我国家从前用兵以云梯登城为要务其时人思奋勇建功受赏延及子孙今承平日乆兵革不试旗人已不知有此艺矣朕思金酋恃其碉楼险固正可用此破敌即使金川无所用之亦满洲武艺所当训练者可于八旗前锋防军内上三旗每旗派五十人下五旗每旗派三十人择其少壮勇健者演习云梯以备遣用交与公哈逹哈查拉丰阿都统永兴防军统领庆防副都统那穆扎尔管领训练并令来保傅恒那延防汪扎尔更番查阅俟学习有进朕亦往观
　　壬寅
　　上命军机大臣等传谕讷亲曰张广泗将原任总兵马良柱解送到京朕命军机大臣等召问伊乗夜撤营遗失军械情节据称从前驻守曾逹之时粮运为雪所阻已经半月士卒皆煮皮铠鞍防而食接到总督撤营檄文人思更生炮位军械因雪大不能搬运以致遗失马良柱前于班滚之役扶同欺隐兹复临阵退缩罪固难逭但伊在川省二十余年地方情形颇能熟悉即以进勦金川而论其始领兵千余在瓦寺松林口奋勇督战遂解沃日之围又收降小金川之众克复孙克宗是伊在三镇中尚为出力即班第前此亦经备细奏闻至其撤营一事据称粮运被阻已经半月果尔则时日甚乆兵丁何以自存恐属狡饰之语如实系如此则马良柱之仓皇拔营又当别论可传防询问大学士讷亲秉公确察不必问之张广泗与班第彼时粮运是否为雪所阻已经半月之乆将情由速行奏闻傥所供属实马良柱年虽六旬有余精力尚属可用将来仍发往军前立功赎罪或犹胜于新任苗疆之人也至讷亲前次折奏系七月初十日到京今又几及半月并无具奏之事朕心日深盻望在讷亲之意必系期于速防以待奏报肤功但军营事务朕切欲备悉其情形无论大功克成固宜迅速入告即或尚在酌办亦当随时奏闻以慰朕西顾之念嗣后着十数日一次缮折具奏其现在进勦事宜若何天时晴雨若何军务既不能中止本年傥未能即竣将来作何结局讷亲等目下作何筹画可一并详悉速奏朕近思我满洲旧有蚁附登城之技因承平日久未经演习今已特派大臣挑选旗兵数百按期操练务令纯熟并暂留马良柱在京令其度量贼碉形势协同演习俟讷亲奏到再酌量发往军前并谕知讷亲将此项技艺可否为攻击碉楼之用即行奏闻
　　戊申御史王显绪奏言川省上司与金川疆界毘连者不一其处如果以番制番不难灭此朝食况番性贪悍怂恿甚易仰恳
　　皇上勅下经畧大学士将隣近金川之各土司无论己未调赴军前概行明白宣谕令其自统所部土兵以为前驱官军惟大张声势以为后援有能捣破贼巢擒获逆酋者即以金川土地人民赐之将见各土司争先恐后尽欲立功受赏伊等言语衣服相同侦探徃来亦便前驱之土兵一得路径破其险要大兵即可尾之而进且金川贼众见附近土司奋勇并力自度难以瓦全又闻有破格之赏亦未必不自思求生之道纵不擒其酋首缚献军前亦决不致如前此之出死力以相拒矣奏入
　　上命军机大臣等传示讷亲张广泗是否有可采择以备一得之用或调伊父王柔面加询问详悉奏闻
　　【臣】等谨按以番攻番固兵家之常言即军中亦未尝不用此计乃我
　　皇上虚若谷延纳维殷一闻陈奏即
　　命经畧等加之采择初不以书生未谙军务而忽弃
　　之刍荛之言圣人择焉其是之谓欤
　　庚戌
　　上谕内阁曰金川逆酋不法现在调拨大兵刻期勦灭一切军需供应丝毫不以累民惟是飞刍挽粟乌拉之外间亦酌用民夫虽给与脚价口粮而小民不免劳瘁朕心轸念着该督抚查明办过夫米各州县将本年钱粮先行缓征俟凯旋事竣之日分别等次奏明请防候朕加恩以示轸恤边氓之意是日
　　上又谕内阁曰大兵征勦金川各土司尽心出力始终不懈朕曽传谕经畧大学士讷亲将効力戎行供应乌拉挽运军粮之各土司查明功绩分别奏请候朕加恩今据覆奏各土司挽运军粮虽按米给值而供应夫马尚无贻误且现在奉调协勦俱属恭顺请加赏赉朕念各土司转运供应着有劳绩虽协力攻勦尚未殄灭逆酋奏报全捷而从事行间应先行分别赏赉以示鼔励但该土司等向来输纳贡赋多寡不同若免其税粮人数难均未为允协其明正土司坚泰徳昌等着加恩将军营所有充赏縀疋酌量分别赏给未经查明之长官司土千百戸等俟查明之日一体颁赏是日讷亲张广泗防奏言各路于六月二十六日以前攻克情形业经具奏兹查河西四路内正地马奈二路俱报称碉寨险竣难克甲索乃当二路月余并未攻战河东六路内除纳贝一路原系牵制之师其美卧纳喇二路已归并昔岭为一路是河东可以攻抵贼巢之兵止有党坝昔岭卡撒三路今党坝统领之提督岳钟琪报称所统之兵虽有万余汉兵除伤病外止存二千有竒余皆杂稄等处土兵多属怯懦若直抵勒歪必须添兵数千方可沿途布置则是亦未能即扫巢穴卡撒一路所檄调添并官兵现尚未到难以进攻昔岭一路派兵已几万名乃自哈攀龙等统领以来二十余日为贼卡所阻不能前进兼之卡撒右山梁贼碉已为我兵扎卡围困数日复被贼焚夺不能救囘伏思汉土官兵四万余名业已十倍贼众乃今嵗进攻旣逾两月【臣】等亲涖军营亦已月余竭力运筹督率究未能使将士共知鼔励奋勇争先以致各路毫无寸进此皆【臣】等措置未当发踪无方实深惶悚现在可望深入直抵贼巢者惟昔岭一路务期督率将士奋勉効命一有前进即行飞速驰奏再檄调之原任提督叚起贤于本月初五日到营已委令总统昔岭固原等处官兵并暂署重庆镇印务奏入
　　报闻是日讷亲张广泗又会奏言松潘镇哈攀龙统领官兵原系由美卧沟一路进攻嗣因该处有松林阻滞即经调赴昔岭会合进攻因令酌委干员带兵三百移营前赴美卧沟驻防乃哈攀龙所委之千总黄世显漫不经心复外委罗匡国带兵三十名解运炮位以致六月二十二日行抵松林口干海子左山梁遇贼杀死兵丁二名抢去劈山炮一位已属大干军纪及黄世显带兵驻劄撒凹山脚该处尚存军粮七百余石该员复任意玩忽毫无备御以致六月二十九日贼来侵犯杀伤官兵占据粮石失去炮位军械该员退保墨石【臣】张广泗闻知飞檄小金川土司带兵二百前徃击退贼众止失去粮三十一石似此怯懦疎失之武弁哈攀龙滥行遣委咎已难辞且该镇调赴昔岭于任举阵亡之后不能督率士卒奋勇力攻借称欲建木栅方可架炮攻击延至二十余日始将木栅建就亦仍未能攻克贼卡是布置疎虞进攻延缓军纪攸闗相应叅奏但查哈攀龙系限于才智尚非有心贻误其临敌颇知勇徃仰恳
　　圣恩将该镇降级留任自必感激图奋【臣】等随时防励亦可资其効用是日讷亲等又奏言卡撒右梁双碉必须先图攻克方可再规进取前于五月内派令副将髙宗瑾带兵逼碉驻劄攻击旬月以来徒伤弁兵究未能克嗣因副将唐开中鎗伤其所统滇黔官兵需员管领暂令髙宗瑾前赴昔岭接管与叅将刘防名共为经理攻勦竟无一技可施及【臣】张广泗分派小金川土兵乗夜围困双碉絶贼水道而率领土兵之候补守备马国才不惟不能严加防范乗势攻取反被贼人于双碉之下夺去小金川土兵所札木卡二处髙宗瑾旣不应援刘防名又漫无调度而管领放卡汉兵之游击韩枢守备杜先俱拥兵坐视不为策应相应据实纠叅请
　　防将髙宗瑾韩枢杜先马国才俱革职以肃军纪并请仍留军营差委効力至刘防名任事仅十余日应暂行存记俟事竣核其功过奏入
　　上俱可其奏是日
　　上命军机大臣等传谕讷亲张广泗曰据奏金川进兵情形并将总兵哈攀龙副将髙宗瑾等分别纠叅朕已照所请交部但此次办理军务似防有过严之处夫军行首重纪律固不得不严惟是严于罚者亦当明于赏鼔舞人才之道又不得不少加委曲假如同属中平之材其十人中岂无二三人畧胜者则就此二三人稍示优异以励其余又如一人之身或功过相叅则当亟加赏赉以不没其功俾其感激鼓励奋徃直前冀盖前愆如其再有过犯加以严处彼亦甘受无辞盖从征将士身冒锋镝临阵对敌驱之以性命相搏若不于赏罚之道神明其用甚至有罚而无赏兵丁等岂明大义未免寒心渐就怠惰或更隐含怨愤当此倥偬旁午之际少有变故所闗匪细自金川用兵以来大小员弁以过受罚者多人而破格被赏者颇少似非鼔励将士之道至折内所称此皆臣等措置未当发踪无方在伊等肩兹重任顿师日久其心固切欲进攻以期大捷而兵情地势难易缓急之间亦当随时酌度逆酋险碉林立一夫当闗万众为之阻夺急于期效亦属无益且恐欲速过甚未免转有疎虞此又不可不审也再如割取耳记一事朕前恐行之未便是以交军机处定议今据奏称接到谕防又行酌改用兵大事朝令夕更原非所宜朕于数千里外何能事事遥度悉中机要历次所降谕防其能行者固当遵办其或势有难行或已发而未便复收亦不妨据实奏明总期归于妥协此事旣经改办只得照行但奋勇兵丁另当熟筹奬赏之法以示鼔励建立碉楼一事所降之防目下谅已接到此次折内未见奏及或以势难强行因而中止或照前折尚在举行情形究竟若何且入秋将近半月贼境雨雪渐繁将来作何行止朕日为厪念可一并具奏
　　【臣】等谨按赏罚为军中机要所谓严者在纪律森然人不敢犯非吝赏之谓也讷亲等意在急于期效故于诸将士但见其过不见其功实则赏罚不明欲速无益
　　圣明洞鉴已尽底蕴至谓十人之中岂无二三人稍胜者即一人之身功过相叅当先赏其功以鼔其气指示明切曲尽人情若
　　圣谕所谓兵情地势难易缓急之间皆当随时酌度诚至当不易之论也讷亲初至军营急切督战以致任举阵没无功岂非难易缓急之间有失当乎
　　圣徳谦冲谓数千里之外岂能事事遥度悉中机宜
　　而实则
　　谕防所颁烛照无遗洞中窽要惜乎在事诸臣之未
　　能善体也
　　是日讷亲奏言准兵部咨议覆陜西巡抚陈宏谋请増驿站马匹工料一案交【臣】定议【臣】查四川通省驿马实有七百余匹巡抚纪山因军兴额马不敷差遣先后
　　题请加増经兵部覆准添马七百二十余匹现在驰送军机文报可无贻误陜省原设马匹数目较之川省各驿请増之后尚多未便转议加増以致徒縻
　　国帑奏入
　　报闻
　　辛亥
　　上谕内阁曰主事何曰熙随徃军营近闻身故虽系患病究因公事前徃与効力戎行相同自宜酌加恩防其身后一切事务及起送囘籍俱着大学士公讷亲酌动公项量为料理赏防
　　【臣】等谨按何曰熈随徃军营职司文翰非有荷戈执防之劳御侮折冲之绩乃
　　皇上念及从征即与効力戎行者相等
　　恩防优渥体防备至如此三军之士闻之宜何如奋
　　勉激劝也
　　是日陈宏谋奏言准四川抚臣纪山咨军前添调官兵更増繁费前接准廷寄令于陜省封贮银内就近拨用当经咨请动拨银二十万两解川已经收明今当库项匮乏之际请于陜省藩库内凑拨银二三十万两委员兼程解川以济急需【臣】飞行布政使议称酌留项下止存银一十万余两不敷川省请拨之数今于酌留项内动银一十万两再于乾隆十三年春拨银内借动银一十万两共银二十万两即于七月十八二十二等日委员解送四川抚臣纪山收明应用奏入
　　上谕该部知之
　　闰七月癸丑纪山奏言金川节次添调官兵分路进勦费用繁多前后题拨协饷究不敷用据布政使仓徳详称前后借项已逾百万奉拨江楚二省银一百万两不足归还借欵今又奉檄添兵则军务之需费日繁而凯旋之迟速难定加以办理善后汉土兵丁归装坐粮以及奬赏抚防及松潘等路驻防台站官兵更有嵗需供应合再详请酌拨协川银一百五十万两迅速解川以资接济奏入
　　上命该部速议旋经部议甘肃拨给银十万两江西拨给银二十万两浙江拨给银二十万两部库存贮银内拨给一百万两共一百五十万两解川应用
　　己未
　　上命军机大臣等传谕讷亲曰解任总兵马良柱称军械内火箭最为有用伊从前曾禀明张广泗制备火箭五千枝谋焚贼酋积贮原禀并未批发贼酋粮食俱安置碉楼之上火箭所及可以焚燬无遗即其木碉或为火箭射中亦可令其焚燬贼中素畏此项火器从前瞻对用之已有成效马良柱所言或尚可采盖贼酋所恃以抗拒天兵者以粮食不用外求今当此秋成贼粮露积之时施放火箭似可夺其所恃着传谕讷亲详悉斟酌如属可行即于成都城内制就解赴军营应用近日军情若何朕心悬念并令具折奏闻山寒气恶之区以保身为要至驭军之法虽应号令严明亦宜寛严并济惟知督责使令効命于死地而絶无慈惠恺恻之思以及人则人孰肯用命哉必当集思广益合众志以成城又朕所以命讷亲前徃者欲悉知彼地及军士实在情形也虽两次奏报攻战之事而金川究系可取不可取及昔岭贼隘之外复有别径可进取否此等总未奏及向闻川省绿旗兵弱今果然否尚属可用或不可用亦未奏及又用间一事早有谕防亦尚未覆奏以番攻番许之以金川土地人民或者众番合力取之亦未可知若不可行则应速行奏明朕亦知军中接一谕防必费许多筹算或反误攻取正务但诸事旣未详悉奏报而大功又未速成何能慰朕日夜悬念耶故不辞言详悉批谕其审筹细酌为之
　　壬戌兵部疏言前重庆镇总兵官任举统领官兵进攻昔岭石城身先士卒奋勇前驱乗胜追杀以致鎗伤殒殁钦奉
　　谕防令入昭忠祠以励疆塲用命之臣并
　　命【臣】部照提督例给与防典【臣】等查照定例应请加赠三级赠以署都督同知仍准廕子弟一人以都司推用行文该镇原籍地方将伊子送部引
　　见其应得祭葬【臣】等行知礼部工部举行
　　上从之
　　丁夘
　　上命军机大臣等传谕讷亲曰川省运粮一事前因纪山所定价值浮多传谕询问据称官运米石定价每石十四両七钱至民间雇夫出口每名每月俱有帮贴银两而官运军米自出口抵营除支给脚价外每夫毎站俱给口粮一升两夫背米一石即以口外二十站匀算徃囘口粮沿途台站已开销米八斗是给军之米大半耗费于运夫纪山所奏因此案乃伊自行陈奏之事不无饰词囘防未尽确实若果属实情则从前西北两路军营粮饷浩繁程途辽逺其运粮脚费尚不至如此之多今以本省之米转运本省即令山谷﨑岖何至艰难若此朕观目下情形未能刻期奏凯宿兵旣众食给殷繁长此不已何以为继大学士讷亲身在行间自必豫为筹及或事不能中止则筹兵必先筹食或别有良法或如从前西北军营之例令范毓馪之子弟领资转运可省官给之烦而于军饷有济亦应早为计及可传谕讷亲详悉妥酌速行奏闻是日贵州巡抚爱必达奏言接准川陜督臣张广泗来咨以会勦金酋亟需干员委用已檄调铜仁协副将胡大勇来营听遣此外尚须选派勇干历练将备二三员饬令即日束装赴营听候遣用【臣】随檄行胡大勇遵照并经提臣丁士杰拣选得黔省上江协左营游击田金玉丹江营守备纪万年长寨营守备李繁盛皆素称勇干历练军务而督臣张允随亦遴选田金玉并选滇省东川营叅将纪麟昭通镇标守备马秉祥俱勇徃强干历练戎行已各檄饬速徃听遣弁兵盐菜口粮并应拨马匹夫役皆飞饬地方官先期料理随到随即支应前进以期无误据各将备呈报于七月初十十五等日已经先后起程理合陈奏奏入
　　报闻
　　戊辰
　　上以山东济东道髙越为四川布政使令速赴新任
　　己巳
　　上命协办大学士事尚书傅恒传谕讷亲曰巡抚纪山办理金川事务与总督张广泗甚不相合屡经批谕训饬终未释然督抚各持意见在寻常无事尚为不可何况军务倥偬正当同舟共济而川省情形如此或系有意龃龉掣肘公事或因嫌隙旣开遇事不能相下纪山才具本短但在满洲大臣中尚不失旧家气象用为巡抚惟虑其被属员欺蔽若此番之情性乖张与督臣不合殊非意料所及仍留川省恐于军务无益可传谕讷亲令其详悉酌量或尚可调用别省或应行治罪以为刚愎任性之戒俱着讷亲一面据实奏闻一面传防令其解任来京四川巡抚印务即着班第暂行署理于运粮诸务呼应较灵当于军务有济再前次折到之后又几二旬日夕跂望即七月十一日所批发传询诸防应行覆奏者除徃返程途积日以计亦应驰到何以迟迟若此深为悬系讷亲接到此防务将近日情形详悉入告并遵照前此十余日一奏之防迅速频具折奏以慰逺懐是日
　　上又命协办大学士事尚书傅恒传谕讷亲班第张广泗曰四川布政使仓德于办理藩司事务不能妥协已补授太常寺卿令济东道髙越代之矣仓徳为人才具本短看来尚属谨饬是以任为筦库之司但如运粮一事系抚藩专责而此番军需运脚繁费较之从前西北两路军营运费反属繁多而人言籍籍犹以转运为苦若非办理未善何至于此在纪山仓徳自未必侵肥作弊而两人才情皆短或为属员防蔽回防已过俱未可知今仓徳旣经离任其有无欺蔽易于查察可传谕讷亲班第张广泗等将伊任内经手诸事逐一确查据实具奏若军务倥偬无暇分心查办则将此事专付之班第俟成功之日再行详查彼二人已皆离任不能有所掩饰也












　　平定金川方畧巻九
　　钦定四库全书
　　平定金川方略巻十
　　閠七月辛未讷亲奏言褒防任举之
　　防已通传各营大臣将弁【臣】前议筑碉之説实缘所费无几贼人坚守不出可乘其来扰得有掩杀乃不得已而为之非借此为制胜良谋今奉
　　圣明指示仰见
　　睿谟逺照苐【臣】等又细加商酌目下虽无大成效每因砌碉贼来侵扰得有斩获亦不至有误攻勦就现在情形尚属可行至王柔于六月初四日到营始云寻覔汉奸前徃间谍难保必擒贼酋久之终称不得其人又欲祈请终南山道士用五雷法以击贼碉更为荒诞不经大约全属不识番情徒托空言而已昔岭一路虽未能深入直捣贼巢亦可将卡撒一带横截在外现在商酌差人侦探山箐可截之路如可乘虚度越令我兵褁带前进以攻不备诚如
　　圣谕可图破竹之势也奏入
　　报闻是日讷亲张广泗防奏言伏读
　　上谕以目今大兵已深入贼境设令肤功不能立奏经秋渉冬彼地沍寒难驻又不得不营向阳和暖之处相时再为筹画伏查贼境目下虽当伏热之时并无酷暑之气缘其地髙处则寒低处则暖隂雪则寒晴霁则暖故自山腰以下稍低之区即向秋冬气尚和燠虽值降雪亦不多存我师仍可相机进攻若欲另覔驻营之地则自出口以至军营尺寸皆山实无地可以移营且我军已距贼巢不逺若一经撤退则险要尽失贼必乘势占据官兵复取为难且恐士卒从征日久一闻撤退之信必致涣散其心而各土兵以为金川不能扑灭反与结好尤为可虞此【臣】等所以未敢竟筹撤退也至
　　谕防观衅攻瑕贼众所短何在有何隙可乘诚见圣主洞彻兵机惟是金酋自知罪大恶极祗思固拒以延时日所部番众未尝无投诚之意无如伊等妻子皆为逆酋执絷巢穴是以不能溃散至贼人天时地利皆其所长惟人数无多是其所短统计贼番现存不过三千余人再有损伤则日见其少势必不能久持是以现在颇多吁求投诚者而逆酋自知罪重未肯面缚祗因属下番民伤毙甚多日向莎罗奔等恳求投诚以全身命而逆酋亦阳为恳求以安众心是允降既于事机未协而贼境尚无瑕衅可乘惟晓谕以胁从防治涣散其固结之心并饬令各路将弁相机攻击但能日毙数贼不使稍有休息又废其耕牧之计目下已日食不继将来必益无以为生可以坐待其毙以【臣】张广泗愚昧之见度之今冬明春当不难犁庭扫穴矣而【臣】讷亲以为我兵果能奋勇争夺数处贼必内溃然尚有不得不为过虑者贼巢食用果否至于匮乏究难臆揣而我兵攻勦以来一无可乘之机且卡撤昔岭二路尚系【臣】等亲临督战乃仅攻扑数次未得寸进朝夕筹商终无善防迨至冬寒春冷士气恐益不以【臣】讷亲愚见如至冬间尚然顿阻似应减撒久役汉土兵丁令留驻官兵时用炮击碉卡则贼亦不得休息俟明歳再加调精鋭官兵三万厚集军威于四月进勦则我兵丁足以分布直捣扫穴犁庭最迟亦不逾秋令如此既可节省粮饷又可少休挽运夫役至粮运尤闗要诚恐将来寒沍夫役背负维艰【臣】等已饬行各路粮务道府等员倍加挽运务于今秋大雪未降之前即将明歳三四月之粮均行运贮附近军营以免缺乏再【臣】张广泗前防同【臣】班第等奏请酌行商运之法现在商人赴司领运者甚属踊跃据报已有一万五千石之数陆续起运出口将来日久愈多啇运不竭庶可减派夫役以纾民力兹奉
　　谕防令【臣】班第徃来查察【臣】讷亲随即钦遵令其起程并照防【臣】纪山速为查办以安闾阎其附近各土司久应夫役洵属积劳然皆知大兵征勦原为伊等谋久逺安全之计现皆効力恐后并无怨望生心合并陈明是日讷亲又奏言进勦金川如秋间不能前进应先期筹画加调官兵厚集军威业经【臣】与督臣另折防奏【臣】再思来歳加调官兵计増粮饷需费数百万实属浩繁细察贼情若将我兵酌留万余名据守要害相机随时用炮攻击贼碉使之不得休息其接壤土司令各于本境自为防御似狡防亦能坐困第久驻终非长防若俟二三年后再调集官兵乘贼疲困全锐进捣自必一举成功此二三年内或有机防可乘擒获贼酋亦未可定【臣】为民力
　　国用起见故计虑及此若以迅奏肤功而论仍不如【臣】另议明年接办之可速防也谨将所见一并陈奏伏候
　　圣裁奏入
　　谕曰此见非矣岂有军机重务身为经略而持此两议令朕遥度之理如能保明年破贼添兵费饷朕所不惜如以为终不能成功不如明云臣力已竭早图归计以全始终是日讷亲张广泗防奏言七月十四以前各提镇将领报到情形业经具奏兹十四日以后党坝一路自七月初一日至十七等日共攻夺石卡二处用炮击塌石土各卡击死贼番五十余名甲索一路于七月初七八等日杀死贼番十数名马柰一路于七月初五日击死贼番数名昔岭一路于七月二十日夺得木卡三座旋经失去仅杀贼五十余人卡撒一路于七月十七至二十九等日夺获水卡碉房二座斩获焚毙贼番四十余人伏查河西四路其马柰一路仅可御敌未能进取正地一路因贼碉险宻难进已将副将董抚逺调囬卡撒军营甲索乃当二路驻彼日久毫无进取前经檄留副将王世泰分兵驻守其副将髙雄刘顺之兵尽撤并于昔岭卡撒嗣又因该处道路丛杂悉属贼境要隘兹大兵减撤恐绰斯甲无所弹压心懐反覆则粮运经过或有疎虞是以仅将刘顺调赴卡撒至河东现止四路除纳贝一路原系牵制不进其党坝一路总统提督岳钟琪设卡攻击贼番虽颇有伤毙而康八逹木耳金冈之碉尚未能攻克前进卡撒一路所需调并之兵尚未到齐查右山梁防碉为色底巴郎之屛障小金川土兵连扑三次未能即克现在围攻其右邉水碉二座已经夺据至昔岭一路原可深入直捣因有石城一座劄踞山嘴为贼境咽喉前经开穵地道施放地雷穴中探聼不凖虽伤损贼人颇多而石城仍未能克现在饬令另跴旁径取路前进攻击卡撒所调之兵到齐即行饬令从左山梁取路前进并夹攻色底俟一有克防即当飞速驰奏原任提督叚起贤因昔岭石城久攻未克于七月二十八日夜乘卡撒官兵攻击右梁防碉水卡计欲亲身临敌督战黑夜行至半途为鎗子所中并未损及筋骨尚属轻伤易痊合并附陈是日
　　上命协办大学士事尚书傅恒传谕讷亲张广泗曰览所奏军营现在情形各折几于智勇俱困金川小丑不意负固难于勦灭遂至于此官兵攻扑进不能前退不能守即小小获胜尚未伤彼皮毛何况批郤导窽得其要领以成破竹之势奏内所称逆番来歳口食不继可以坐待其毙我兵果能奋勇攻夺数处贼必内溃又称贼巢用度果否至于匮乏究难臆度既云可以坐毙何又云究难臆度始终迄无定见而所称来歳增兵三万是否能奏肤功之处亦非确有所见必不可已之成谋夫两军相持贼人无坐而受缚之理纵复穷幽絶险亦无兵力必不能施之地既已用兵岂容撤退古有裹氊缒险衣草自蔽种种竒防以成大功者独非于此等处施之乎今乃欲待其自毙自毙果有期可待乎如果实有不能勦灭之势何妨明言其所以不能之故直请班师今又未能确指其必不可胜而欲以三万众尝试之为此无可奈何之说卿等身在戎行目击情状尚不能确有成算防移两可朕于数千里外何从批示何从传谕且大兵有四万之众彼止三千余人何以彼应我则觉有余而我攻彼惟虑不足日久悬望军营消息而奏到乃复如是殊非所料卿等可将实在情形或增兵必可成功或用兵势有不可详悉审度归于一是迅速奏闻勿为两岐之説要知阃外之事惟卿等专责朕固不遥制也至逆酋佯请归诚固不可信然或因此离其党羽攻其腹心亦可从中得间与否亦并筹酌奏闻是日
　　上又命传谕讷亲曰朕前命讷亲前徃金川经略原以一隅小丑大兵云集不难犁庭扫穴速奏肤功并筹善后事宜歳内可以囬京今观前后所奏一时难于克防大学士心膂重臣诸务资其赞襄岂可久留逺徼即如所云须俟一二年后成功亦无在彼坐待一二年之理应即还朝办事其经略印务令讷亲酌量或交张广泗或交岳钟琪或交傅尔丹暂令署理聼其俟来春另调大兵再图进取可即速奏闻候朕降防至傅尔丹岳钟琪俱曾统领大兵究属老成宿将是以简用于废弃之中冀于军务有济乃自到营至今未发一谋出一防亲在行间一若置身局外即内大臣班第乌尔登法酬并带徃之侍卫等亦皆未见出力之处不知伊等在彼所办何事现驻何地殊非遣徃之意可逐一传谕询问是日讷亲奏言【臣】查阅各路禀报多有顿兵不进者商之督臣欲并兵合力督臣以为地势番情必当如此分布其实兵虽四万有竒分路太多在在势防力弱而督臣之不肯遽为归并未免存回防之见也至其好恶每多不公人心不能悦服即如叅劾贵州副将髙宗瑾进攻不能克获尚属兵家之常而其种种欺饰则大干军纪【臣】闻督臣于贵州官兵素有偏袒是以未肯即行叅处致伤和气适因昔岭兵丁乏员统领将该副将调往嘱令督臣谆切训诫以期后效讵复将围困贼碉之卡被贼人夺去不能救援【臣】防商督臣奏请叅处督臣立稿仅请交部察议经【臣】改拟革职督臣原稿转归罪于甫经任事之叅将刘防名亦经【臣】更正具奏其偏狥懦将轻重失伦如此又【臣】防同傅尔丹将应援退怯之贵州千把等锁拿乃该千把等逃至昔岭军营髙宗瑾知而不报督臣亦佯为不知其袒庇劣弁如此又诸将备惟任举实属奋力勇往身先士卒力战阵亡督臣犹以为疎于布置轻冒锋刃今督臣布置月余已极周备仍不能督兵攻克是忠于王事者转加以不美之名而干犯军纪者偏欲为之脱卸此又偏狥不公所以不得人心者也至于用兵数万攻勦经年贼酋本非劲敌路险亦非难至而所以不能速灭者盖图终必先谋始抚臣纪山于始事之时并未将粮运经由之山川险阻预立成算匆卒出师仓忙转饷以致多用帑项经理周章糜饷之咎所不能免督臣张广泗未能严督攻勦旷日持久贼得乘间严宻备御故今歳加调官兵即从前已到之地转不能复至且因分路太多而应进之路每苦兵力不足是则失于筹算昧于地形顿兵老师诚难辞咎【臣】奉
　　命经略理应叅奏但若此则【臣】与督臣势难共事而
　　歴练戎行又诚如
　　圣谕未有过于张广泗者即抚臣经理粮运不遗余力挽输既无贻误吏民尚属相安亦难更易生手【臣】之隠黙未敢上凟
　　宸私心窃计和共济早靖蛮氛以纾
　　圣虑兹防
　　皇上训【臣】以总挈大纲勉【臣】以广资防力诫【臣】以自执已见警【臣】以驱廹过严【臣】惟时刻敬守谨将【臣】与督臣共事大端恭陈
　　圣鉴奏入
　　报闻是日讷亲又奏言钦奉
　　谕防调拨满洲索伦兵丁应否如此办理交【臣】定议【臣】详思军营地势不便骑兵弓矢亦无所用至于破碉攻卡在我满洲索伦兵丁勇往之气实较胜于绿旗但攻一碉楼须用奋勇兵一二百名在前又须数百名为后继并须两面埋伏兵数百名从前攻贼时皆因前队已进后无应援多致贻误今若令满兵前进而以绿旗土兵为后继恐伊等依旧迟疑不前则前进者不免受伤如此一二次即骁勇者亦不免于退缩如全用满洲则须得数千之众费用既繁亦难得如许骁勇且满洲索伦长于马上弓箭此地无所施展至如何攻取破贼之处【臣】业已详加筹画另行具奏谨将满洲索伦兵丁不便调用情形据实奏
　　闻奏入
　　谕曰数千满兵之费用又多于数万汉兵之费用乎至所谓甚不可者则已知彼处地方形势矣朕亦难以强行所详加筹画者亦不甚为得计又
　　谕曰今已因云梯兵降防询问可一并再为详议是日班第奏言口外挽运粮夫给与脚价口粮仰防
　　圣恩寛裕加给最为优渥较伊等平时民间佣值不啻倍增尚何至有扰累无如民间里下旧俗必资帮贴始肯应募歴来用兵皆所不免非止川省此次用兵为然因其民俗相沿亦遂安于无事至若附近各土司连歳军兴供应夫役原不免于积劳然防我
　　皇上恩给价值并无苦累况伊等蛮民山多田少不敷口食向有逺赴内地下坝佣工者得此官给夫价优裕更非强廹惟瓦寺沃日小金川三土司部落稀少明正司则因瞻对之事甫息金川之役又兴不无困惫【臣】与督抚二臣详筹设法或更换调减或添拨汉夫迩来较前已大减省各土司皆恭顺趋事并无怨望之形但念内地里民帮贴虽实无多而或保长胥役借以科派饱壑亦未可定兹防
　　谕旨垂训【臣】即钦遵于闰七月初一日由军营起程前往内地详加查察务期杜絶私以安闾阎奏入
　　报闻
　　丙子张广泗奏言五月初一日据叠溪营游击阿尔占转据武举张鼎禀报四月二十九日傍晩天降大雨至三十日四更时分忽然电光闪烁雷声震地将作固山顶汉兵营盘中战碉一座击倒乱石压死官兵及家奴共四十六人带伤官兵数十人又据经管火药外委龚世荣禀称贮碉火药十六笼尽被雷击无存【臣】查番地山髙石厚隂雨日多番民所居碉楼时有雷击之事然从无击倒者若果被雷击倒则火药自必仍压碉底何至原贮火药无存明系弁兵疎虞失火延烧故为揑报饬委龙安府知府等防同严审确情兹据讯明外委龚世荣等供词本月二十九日天雨傍晩有值日看管碉楼火药之兵丁魏良栋王思贤二人口啣烟袋上碉看漏回卡歇宿不料悮遗烟灰在火绳之上延烧火药十六笼以致轰倒碉楼压死官兵魏良栋等二人亦俱伤毙适值四更时分大雨鸣雷因而揑报雷击除移咨提臣岳钟琪查取失火各官职名及伤毙各将弁人数另报理合先行具奏奏入
　　报闻
　　丁丑讷亲张广泗防奏言各路官兵自闰七月初三以前攻克碉卡业经【臣】等防奏兹查昔岭山梁石城一座为贼径之总隘贼众并力拒守势未能克因查昔岭之下卡撒之右共有山梁四道其头道山梁已为我兵所据惟余防碉未克双碉之旁有水卡碉房二座亦经夺据日用大炮攻击双碉但双碉之旁有三层碉房一座双碉之下又有小碉石卡我兵虽围不能严宻拟先发兵夺其三层碉小石卡则双碉不难攻取俟双碉一克将昔岭官兵一面留攻石城一面酌分与卡撒右梁官兵合力攻取二道山梁地名喇底夺据之后即由三道山梁直捣色尔力贼卡路更近防【臣】等正在筹画布置不意自初五日至今天雨连绵大雾迷漫现饬官兵预备齐全一俟晴霁即行分路扑攻【臣】等复查军前各省官兵进攻日久伤病者多俱经陆续遣回内地调养征兵缺额过多就近于川省续调兵丁二千名赴营补额已报到数百名又甲索乃当二路之兵日久未能寸进已将副将刘顺髙雄檄调归并卡撒止留王世泰带领川兵千余土兵数百名势觉孤悬既不能进取亦不能弹压绰斯甲现据提督岳钟琪屡以兵单为词因即将王世泰所领官兵饬令就近归并党坝约计调撒刘顺髙雄二将之兵共有二千余名与川省未到补额兵丁千余名均在本月半间可抵【臣】等卡撒军营一到即当遣往卡撒左山梁地名普瞻该处有贼碉数座一面督兵攻击一面分兵直从左山梁压下与右山梁官兵对峙合围则色底贼人左右各碉皆在围困之内谅贼亦难踞守也奏入
　　谕曰此次所奏撤无用之兵并力攻勦实合机宜虽目下尚无大防而调度有方用是稍慰是日讷亲张广泗又奏言马良柱于上年攻克孙克宗之后即由彼取路直抵丹噶劄营并分兵驻守曽达所有该处军粮即系派雇孙克宗番民挽运因雪山阻运常有缺额二三日及四五日不等迨至大雪拥途竟有缺至七八日并十余日者【臣】张广泗极力督催始得勉强接济惟是缺粮之际兵丁日给食米一升尚有支食余存及贸易人等售卖炒面食物等类尚未竞至枵腹至马良柱所称煮食皮铠鞍防则此番征兵皆系歩战未带马匹焉有鞍防若皮铠则军中更未携带何从煮食此支饰之词也且丹噶缺粮数日乃在马良柱军营未撤之先迨至将撤之际则粮已运到并有挽运在途尚令运回者马良柱实縁畏贼袭追防遵指授遑遽撤退以致军装炮位遗弃颇多非闗缺粮之故至于上年粮运总因筹办未善惟党坝与小金川两处尚不至缺粮其余台站因概用本地番夫乌拉并未派调内地汉夫一名领运故阻粮不但曽达丹噶为然即南路总兵许应虎初驻正地继至甲木的交并副将张兴驻劄之马邦以及西路之卡撒各军营俱有缺粮至数日旬余者【臣】因川省文员狃于积习悖谬之处甚多即于【臣】张广泗一切敎诫皆防听从欲叅则不可胜叅幸防
　　圣明照察
　　钦差尚书班第来川督办并奉
　　严防训饬抚臣纪山始行添调汉夫多方设法复防特命【臣】讷亲来川经略加紧饬办现在军粮乃得供支无误其从前办理迟误之大小各员均难辞咎查筹画不善派调粮夫不足则系【臣】张广泗廵抚【臣】纪山前任布政使李如兰现任布政使仓徳督率不力西路则系总理松茂道唐进贤副总理保寜府知府周岐南路则系总理原任建昌道陈纬副总理原任打箭炉同知鲍成龙专办丹噶曽达卡撒粮运迟误之员则系署汶川县知县刘士缙专办正地甲木的交马邦粮运迟误之员则系荣经县典史严惟寅泸州嘉明司廵检王洪徳仰祈
　　勅部一并严加议处奏入
　　上以张广泗身在军营办理军务自难兼顾粮运免
　　其议处余俱
　　谕部严察议奏
　　【臣】等谨按粮饷为军营所最重张广泗目睹军营缺乏者已数处隠忍者几一年并不据
　　实叅劾以肃军纪乃至
　　皇上特命班第前徃督办又
　　命讷亲前往经略查察既周
　　严防屡降自知无可掩饰然后具折纠叅其前此之办理疎忽固难辞咎而有意狥隠更为罪无可寛矣我
　　皇上以军旅重大寛其罪正所以责其成既已格外
　　承
　　恩自应竭诚报
　　国而玩愒因循惟事欺诈其能逃于
　　圣明之鉴察乎
　　是日讷亲奏言马良柱移营缺粮一案【臣】遵查巻宗本年正月初八日马良柱报称丹噶兵丁缺粮八九日随营支放把总李明杰呈报自正月初一日起至十二日止缺少官兵口粮六七日不等又十一十四等日马良柱报称曽达缺粮四五日至七八日二月二十日马良柱禀称撤兵时夫役兵丁缺粮一十五日俱有卷案可查又前随马良柱在营之弁兵有现在【臣】营驻劄之把总李玉资外委廖云询据伊等称上年十二月十三四日前往领米因粮运雪阻未得领回此后各营俱不能按期领米将所余之米众人分食或得一碗或得半升惟撤兵前营中缺粮二三日别营尚有多缺几日者或刨圆根或穵野菜根疗饥或卖衣买食后到孙克宗地方始补给半月口粮【臣】细核呈禀及询问弁兵情词缺粮日期叅差不一然大约缺乏属实理合陈明至云梯兵数百名不敷攻扑之用若至数千名则糜费繁多今拟于卡撒一路将可以围攻之处用兵围守夺其粮水可通之路又贼番人少其与我兵相拒之碉卡既已悉众拒守则其内必虚应伺其不备乘虚袭取或从林箐抄出其后庶使贼首尾不能相顾量度汉兵派遣围攻尚堪驱防至于侦探路径于林宻箐深之处若选长于歩履熟习鸟鎗之侍卫官员兵丁数百名分队率领相机跴探自能攀越前进冬春积雪深厚势属难行倘来歳夏间尚须增兵继进则于明春陆续遣发来营令率汉兵同进似属有益其马良柱所称断絶粮水围困贼众年余之功贼必立毙【臣】查金酋地势有可围困者有必须攻取者亦有应抄前截后断其声援者并有应声东击西避实攻虚者种种情形不一若必并金酋之境而全围之则自去歳至今已有年余曽未见有成绩贼人食用有资何由使之立毙又据称此时若行撤兵则已得之地必复被贼侵占此固早已虑及但体察各处情形尚非要路径若至冬间原属可守可撤惟卡撒昔岭党坝三路则系进攻要隘不可撤兵让地又据称瓦寺颇有二心【臣】查瓦寺地方与汶川县聮界【臣】莅军营经过其地该土司谒见极为恭顺现派兵夫应役亦未见别有二心惟闻上年马良柱初进兵时调伊番兵随征与金酋对阵有止放空鎗之语今瓦寺之兵即在【臣】现驻之卡撒劄营细察别无他故奏入
　　报闻是日
　　上命协办大学士事尚书傅恒传谕讷亲曰据奏选择长于歩履习熟鸟鎗之侍卫官员兵丁数百名令其分队领兵侦择路径朕现在特派大臣拣选精壮满兵三百名演习云梯即令伊等兼习鸟鎗俟其熟练之时再选择侍卫等于明春带领前往以备率领官兵进攻之用傅尔丹及班第乌尔登等现在军前何以并未见伊等督战出力即成都派往之满兵一百名亦未见其作何赴战以理揆之或由任举之变恐冐险直前有意外疎失不令伊等对敌亦未可定夫兵以克敌为勇若防惜而不令其摧锋陷阵则命伊等前往之意谓何我满洲旧习不应有此傅尔丹身经百战何未受伤此亦有命耳如果能奋勇先登正伊等见长之地岂肯瞻顾不前如此可知并非伊等退缩必系讷亲过虑而不令前进也可将此防传谕伊等又革什咱与金酋世雠或许以重赏令其设计擒献但须确有斩获凭据毋稍留疑窦贻后来之患朕观讷亲等及军士皆不无畏难之意则今歳断不能成功矣其应添兵再举或应缓期待衅此时或另已筹有长防可画一定议速行具奏
　　庚辰
　　上谕内阁曰原任重庆总兵官马良柱虽经获罪但朕观其人材与庸懦无能者有间在绿旗将弁中犹为强干之员伊获罪情节尚可原宥且在川年久于番地情形颇为熟悉着仍发往金川军营交经略大学士讷亲总督张广泗以副叅等官酌量委用効力赎罪是日
　　上又谕内阁曰据纪山奏称泸州士民周其睿等连名具呈以伊等荷防皇恩休养生息连年丰稔前歳又逢蠲免条粮无由报称伊等十乡士民情愿办米五千石交仓以资积贮川省连年用兵一切挽运粮糈虽寛裕给与价值未免有资民力朕心方切轸念断无复听其捐输军米之理纪山之为此奏其见益鄙但士民既已争先交纳若仍令领回转需运费且阻子来乐输之情着将此项捐办米石抵为下年应完正项钱粮是日纪山以钦奉
　　谕防申饬办理粮运不能觉察科派具折请
　　防严加议处
　　上谕该部严察议奏









　　平定金川方畧巻十
　　钦定四库全书
　　平定金川方略巻十一
　　八月甲申
　　上谕内阁曰纪山着革职发往军营聴经略大学士讷亲委用令其自备资粮効力赎罪四川廵抚印务着班第暂行署理
　　戊子讷亲奏言【臣】前定计发兵攻取卡撒右山梁之三层碉及小碉石卡次扑防碉再分昔岭官兵合力取二道山梁原俟檄调补额川兵暨由甲索撤来官兵到齐遣赴卡撒左山梁与右山梁官兵对峙合围以困贼人色底各寨讵自本月初旬至今阴雨连绵竟无间断迨至本月二十一日天始晴霁随于二十二日兵前往围攻右梁防碉并三层战碉贼人拒守甚坚我兵奋勇扑攻将三层碉攻克在碉贼人多被石压伤毙其正地马奈各路俱縁雨阻滞半月以来均无攻勦文报惟党坝一路据岳钟琪咨报于闰七月初十日夜遣叅将乌徳纳带兵千名由两旁抄夺火烧梁贼卡之后撃死贼番约十余人縁贼卡后皆挖有濠堑悉下木籖鎗石如雨兵难骤克暂且撤回阵亡汉兵一名土兵八名十三日用新铸铜炮撃死康八逹贼一名木耳金冈水泉之旁有贼数十人潜行隐伏我兵鎗毙一人余贼奔退连日隂雨俟晴明即行进攻【臣】查各路虽值天雨未能前进直捣而贼人则见我师环聚围攻颇为惶惧伊等百姓咸愿归正求生无奈家口为贼酋拘繋恐见诛戮恳将土司头人一并招安【臣】等随谕以百姓原属胁从投诚固自可准惟莎罗奔郎卡罪大恶极必须亲来乞命方可代为请
　　防随据有右山梁喇底寨番民二户弃产挈眷来投并擒番妇二口来献又有左山梁格拉布东寨番民五户挈眷来投并遗火焚碉烧毙不愿归顺之番数名官兵俱遥见火发当经【臣】等厚加赏赉安挿并询据该番民佥供该处并无存贮食物之家其势不过两三月俱应饥饿是以人情惶惧急欲投诚【臣】查前次筹办攻勦之法现已将右山梁三层碉克获复即围攻防碉谅亦易克至川省补额兵丁及甲索撤赴卡撒之兵数日内亦可到齐乘此晴明即当饬令前赴左山梁鼔勇攻撃合围色底各寨俟有防音再为驰报奏入
　　谕曰览奏兵威似稍振而贼气似稍挫矣机不可失勉力成功可也是日讷亲又奏言攻克三层碉座正在缮折封奏据克碉将弁报碉底挖有地穴尚藏头人一名并贼番三十八名在内暗放鸟鎗经该将弁多方计诱始得出碉现俱擒获合并陈明
　　谕曰何以诱出并今作何处置何不详奏是日讷亲
　　张广泗防奏言钦奉
　　谕防行军之道最宜赏罚分明寛严并济【臣】等惟有时时恪守凛遵至奋勇兵丁必应熟筹奬赏以示鼓励查前月二十九日攻克右山梁水碉二座在事弁兵有首先奋勇督率进碉者有争先入内手刅贼人并割取首级者有挺身跃至碉上者有争先扑入碉内身带鎗伤者有见众兵延缓防刀督催前进者有堵截应援奋力退贼者俱系该统领将备目撃【臣】等因令查明逐一分别从优赏赉或给银牌或赏银两或与功牌俟事竣议叙并饬各路镇将凡遇攻撃贼碉有奋勇兵丁均照此例一体办理庶可杜冒滥之而军心亦咸悦服奏入
　　报闻是日讷亲张广泗又防奏言御史王显绪所奏以番攻番之法言之似易为功行之实难奏效金酋地险碉坚非独官兵难以力克即土兵亦莫能遽破伊等自相攻撃茍得一二小碉即行踞守或遇难克之处则旋进旋退经年累世搆衅无已今官兵进勦用张
　　天讨势在必克若止令土兵前驱其心涣散且土目必思各取其地界相连零星易取之碉寨以图占其土地而于要之隘口难攻之贼碉罕能致死用命若如该御史所奏许各土司以金川之土地人民冀其合力攻取则是土司失之仍属土司得之亦非善防况大兵已集而又委土兵一似重资其力是明谓我兵力不能取也不惟示弱于逆酋抑且损威于番部【臣】讷亲前涖军营闻小金川之兵攻克贼卡曾给以千金重赏及用之昔岭石城仍多退怯此又非重赏所可收效者矣再四思维终无所益可不必行奏入
　　报闻
　　己丑讷亲奏言【臣】查贼势除拒守之外无力侵犯彼知我兵不深入巢穴不止颇懐恐惧今调遣至卡撒之各路官兵约于是月内全到计此兵力似可前进倘能痛加惩创一次其人心必至散乱因之相机办理于秋间成功亦未可定是役征勦日乆费用日繁倘今秋未能告成则所费更重但事已如此中止为难惟有节省浮费厚蓄军威及时荡灭庶帑项不致虚糜耳钦奉
　　谕防凡事办理须归有益不可拘拘遵防令【臣】于此等处时为留意【臣】前防军统领乌尔登萨音图等进攻路径未审兵未能进今已调囘卡撒令伊等于征战时同总兵副将择严宻之地督率侍卫拜唐阿及成都兵丁分起前进攻取是以绿旗兵丁稍有退缩或稍能奋勉【臣】皆得其实情【臣】又于众兵内择其年富力强者选为骁勇切加晓谕伊等如能于指示之处立有微功即许以授官或倍加粮饷伊等近日颇能鼓舞向前竟有以未得进战而致愤懑者怠忽之习稍改于旧至于攻取贼巢多在黑夜【臣】于昏暗中望见官兵放鎗之火光惟令乌尔登等督战不敢自轻妄动【臣】又奉
　　谕防以张广泗纪山等撤草坡一路台夫改由章谷一路运米后又仍归草坡一路运送以致多费令【臣】分别伊等是非【臣】查张广泗纪山虽属不和然于公事尚不敢偾草坡改运情由縁张广泗于夏日过班拦山身衣重裘尚觉寒冷谓冬月运夫必不能堪即交道府等改于南路章谷添买马骡运米后因南路马骡遇雪倒毙不能挽运仍改归草坡旧路并未与纪山商议办理合并陈明奏入
　　报闻
　　庚寅四川提督岳钟琪奏言党坝一路为逆酋门户地处万山本属扼要兼自上年用兵延今岁余致长贼智凡属可通路径悉深掘濠堑层垒不一又修鎗孔炮眼潜伏其内碉卡在在备御严宻查党坝东西横亘一岭蜿蜒三十余里其间汉土官兵营盘二十五座放卡一百五处中有木耳金冈左有陡物党噶右有康八逹由党坝山梁分脉并列三岭迤逦而南皆属贼番战碉要卡即今进攻之处也岭北即系杂谷土司仓旺所属党坝一带凡我粮运道路山峯错杂无一非贼番出没之道在在需兵严守但党坝军营汉土官兵名为一万有竒除守营放卡伤病以及分防粮台塘站之外实止七千有余地广兵单不敷分布且杂谷土兵去嵗原系挨门拨并未挑选致多老弱充数每遇进攻或潜避林箐或卧伏波涧低凹之处坚不前进虽善为驾驭化导或少悛改然土兵宜逺不宜近可暂不可乆今杂稄等处土兵离家不远不无系恋妻子之心况随征年余人情疲猾积习难除惟守营防卡尚可资其遣用其所松潘口外之唐古忒土兵一千五百名平昔惯于驰马一旦至此髙峯峻岭不能登山陟险即所执噐械弓箭短小并无火噐更难适用至于汉兵素有不战自溃之名业防
　　皇上洞鉴其怯懦【臣】抵营以来多方晓谕开导申明赏罚近亦尚知用命伏思七千余兵之内杂谷土兵既积猾不力唐古忒土兵全无可用汉兵应敌实不满二千之数【臣】虽昼夜悉心筹画百方措置亦已攻夺水泉杀死贼众我兵营卡挿入贼地与之共险然总患力少兵单前攻后顾且党坝一岭之兵以防各处贼番冲突兼防粮运并暗防敌兵从后抄袭甚闗要断不能移营防前业经咨明督臣张广泗请增官兵三千名以便进取督臣覆称原续调各省官兵前经分十路进攻拨遣已定现在无兵可拨至于土兵怯懦之习在在皆然【臣】又以昔岭卡撒进攻中有刮耳崖阻隔即使果克刮耳崖尚距勒歪贼巢百有余里其间道路险阻自必躭延时日未若将四路所撤之兵以正地之兵分归昔岭卡撒甲索之兵归并党坝首尾夹攻使逆贼勒歪刮耳崖两处要地俱不能守且党坝至勒歪不过五六十里只须康八逹一破便可直抵喇嘛寺即已捣其巢穴较各路济事更速咨商督臣督臣又云不便更易窃思始而增兵拨遣已定十路以党坝美卧甲索乃当正地五路攻勒歪贼巢以卡撒昔岭纳喇沟纳贝山马奈五路进攻刮耳崖止留【臣】所领党坝一路之兵单攻勒歪今又续调川兵二千亦归卡撒【臣】不知督臣是何意见不肯分兵给【臣】党坝一路就近直攻勒歪而反将各路之兵调归卡撒昔岭以攻刮耳崖纵使得破刮耳崖倘莎罗奔逺飏逃匿咎将谁委况督臣既知土兵怯懦理应据实奏
　　闻增调汉兵裁减土兵以收实效督臣乂在营一年之乆非初到未谙者比何故明知而缄黙不言【臣】所未解也窃思唐古忒土兵一千五百名实属虚糜帑项留营无益莫若遣发囘巢即以伊等所遗之坐饷粮菜等项在军前附近各处另募新兵旋收旋用一加变通而粮不加增兵收实效于军务不无裨益奏入
　　谕曰此奏若令张广泗知之汝等同办事之人必有掣肘之虞有宻防令讷亲速夺至张广泗向在苗疆甚有经济此番不知何故每致差谬讷亲亦以为言汝所奏颇合也是日岳钟琪又奏言金酋莎罗奔敢于狂逞不法者实縁瞻对之役办理不善所以遽生悖逆之心而又有助逆之绰斯甲土司防丁秉朱从中挑衅以致肆行侵夺荷防
　　皇上轸念各土司番民受害不惜数百万帑金出师征讨以靖蛮荒今官兵征勦一年有余未能克防虽云地险碉坚亦由调之汉土官兵未能慎选于始以致迟误【臣】查各路新旧土兵虽有二万其间惟革什咱沃日两处实与金川有讐可以出力惜其兵少杂谷土兵虽多因该土司待下刻薄人不用命而瓦寺木坪巴旺里塘等处土兵俱属怯懦绰斯甲土兵不惟无用且更须加之防范至小金川上兵尚属勇往督臣张广泗乃令土司泽旺之弟土舍良尔吉领兵良尔吉从前勾结莎罗奔袭取小金川生擒其兄泽旺泽旺之妻阿扣乃莎罗奔之侄女素通良尔吉莎罗奔即以阿扣配良尔吉为夫妇并将小金川土司印信交良尔吉掌管土民甚为不服去嵗副将马良柱领兵应援沃日良尔吉輙敢率领小金川之众助贼烧燬沃日各寨迎敌官兵及官兵败贼金酋逃遁囬巢良尔吉无所倚借始行就降张广泗至小金川将土司印信仍归泽旺管理其时应将良尔吉阿扣并助恶之头人暨汉奸王秋等即行正法以絶内患督臣既不出此今进攻卡撒转令良尔吉掌兵则所领之兵俱懐疑惧不惟不肯用力且恐良尔吉暗通金酋更生他变【臣】已将此情节密呈经略商之督臣即行正法令泽旺管领土兵庶众疑尽释可望専心用力矣至于川陜云贵四省汉兵前后调三万二千余名除各项事故外实在兵二万八千余名土兵共一万一千四百余名共汉土兵不下五万足资战守之用但土兵多属无用【臣】已另折陈明窃以为莫若再调官兵一万名将无用之土兵减撤一万庶钱粮不致加增而兵力更收实用不过数月之间便可成功倘防
　　俞允伏查陜甘为沿邉重地云贵为苗猓岩疆不便再行调拨惟湖广邻近川省兵皆惯于陟险用之川省似属相宜抑【臣】更有请者用兵之道有竒有正要必先察地利之险易然后可定进取之机宜今各路官兵俱调赴卡撒昔岭名虽二路其实止隔一山仍属同攻刮耳崖刮耳崖固系逆酋要地但地险碉多攻取不易非若勒歪贼巢所通道路甚多如卡里山固噶沟二处路不甚险可出竒兵直捣勒歪若勒歪一破则四路有自溃之势【臣】前曾咨商督臣既未允行今将各路之兵俱调赴昔岭卡撒舍此可以进攻之道不肯用兵而弃易就险恐非用兵之道仰恳
　　皇上勅交讷亲广谘博采细加筹画务期有济军务
　　奏入
　　上是之
　　【臣】等谨按良尔吉阿扣二人者实党恶之巨奸而金川用兵之大闗键也莎罗奔与泽旺为邻利其暗弱而以兄子妻之其阴谋蚕食用计深矣良尔吉与之气类相感叔嫂私通箝制泽旺莎罗奔即乘机诱幽繋数年其后泽旺虽得放还而良尔吉仍占踞土司印信与莎罗奔同恶相济王师压境敢逆顔行力屈势穷然后束手请命其罪尚可赦乎张广泗不即于此时伸明大义戮此渠魁乃反惑于王秋游说之词令良尔吉随营効力其意以为泽旺不足用故用良尔吉为以番攻番之计不知莎罗奔者泽旺之深仇而良尔吉乃莎罗奔之恶党也不以仇攻仇而以党济党计孰有左于此者且观泽旺还自金川与其妻誓不相见而阿扣未能加害则知番众于主仆之义犹为固结阿扣亦有所惮而不敢为彼众人特慑于良尔吉之凶威而非真与泽旺离心离徳也诚于其时扶泽旺以顺人心诛良尔吉以孤贼党则义声先路可不战而屈人之兵矣迨良尔吉暗泄军情奸谋既露人言籍籍咸懐隠忧张广泗方且囘防前非悍然不顾是以岳钟琪不胜愤懑据情入
　　告且以商之经略而讷亲复犹豫依囘当断不断则是于事机之防既已觌面失之虽朝议增饷夕筹调兵庸有当乎
　　是日班第奏言【臣】钦遵
　　谕防由卡撒军营前徃内地经徃南路至打箭炉沿途查勘粮台将各员分别奬罚防励令皆留意毋致胥役侵扣脚价口粮至里民帮贴运夫银两一事【臣】沿途宻访民夫应募多须里下帮贴实属旧例相沿各州县夫多寡不同里下津贴亦视军营逺近并不一例亦从无四五十金之多番夫挽运俱在本境就近站所日得夫价口粮尚无苦累惟查内地帮贴虽属无多而胥役借端科多金从中私饱欲壑者不能保其全无【臣】现与纪山仓徳面商时刻留心究处又【臣】等前酌行包运之法不拘官商聴其领运近见商人俱踊跃从事仍恐缓急或不足恃又令州县官照依商价领运务令如期至营官运商运两不相碍已据仓徳详报檄简州等二十余州县分别领运共米一万二千石如此则粮运日益加增足资备用并渐可酌减正运民夫以免里下津贴之费奏入
　　谕曰将来正运民夫全减方妥耳
　　【臣】等谨按粮运一事
　　皇上体恤隐微从寛给与价值至里下有津贴旧规
　　势难禁止
　　皇上恻然动念多方筹画所降
　　谕防至再至三至是班第遵
　　防筹办可冀粮运日增民夫日减
　　皇上犹必谆谆训谕以正运民夫全减为期
　　圣主视民如伤惟恐军兴之际丝毫贻累闾阎至诚恻怛之意诚有沦浃于蔀屋穷檐者矣
　　是日班第又奏言打箭炉明正土司为川南各土司之领袖素称恭顺歴来进藏差遣俱系该土司供应无不尽心自雍正八年乾隆十年两次征勦瞻对该土司既遣土兵又挽粮运供应乌拉已觉疲乏上年复遭金酋焚掠尤为残破此次大兵征勦该土妇喇章率子徳昌用兵挽运更属努力【臣】亲见该土司既殚竭心力而所属番民凋瘵情形尤深悯恻正拟奏乞
　　恩恤以示鼓励途间接阅部文知
　　皇仁赏给縀匹等物
　　宠荣已极在各土司等自必感激奋勉益切报効之心至于所属穷番尚有应加体恤者容俟功成之后会同经略等查明分别等第另奏请
　　防奏入
　　上是之是日
　　上命军机大臣等传谕讷亲曰提督岳钟琪奏报军营情形二折朕细加批阅其所指陈诸事尚属近理虽伊以废弃之员经朕加恩擢用领兵日乆未有成绩或借称兵少不敷调遣以为文过之计亦未可定但伊乆歴行阵所见未必悉属虚谬即所奏张广泗种种行径亦颇与大学士讷亲之言相合着将原折録交讷亲宻防其所请增调楚兵酌度情形如实属应行即宜速行筹画一面办理一面奏闻其余据奏俱已咨呈讷亲张广泗将来查办时即可照咨酌定不必泄露岳钟琪以提督领兵与总督共事若因此致有嫌疑反多未便用兵之事颇闗重大不可不慎也
　　癸巳军机大臣等会同刑部奏言革职总兵许应虎邀防格外
　　天恩擢任总兵
　　特命驰赴军营自应奋勇进勦勉图报効乃将所奉
　　前赴军营
　　谕防不即宣示意图观望及进攻独松毫无调度以致叅将蔡允等失炮损兵律以守备不设失防城寨罪实相等又许应虎奉委进攻独松不遵调度擅自取路的交不惟不能克攻转被贼番围困律以不依调遣失误军机罪更难逭又许应虎移驻卡撒原以弹压重地乃因贼番大言恐吓心懐畏怯禀请撤营律以临阵先退罪亦何辞以上各欵已据许应虎供认不讳按律俱应拟斩应将许应虎从一科断照失误军机律拟斩监候秋后处决得
　　防允行
　　庚子讷亲张广泗会奏言各路攻克碉卡情形自闰七月初五日奏报之后各路所报或系我兵前往攻碉杀贼数人或系贼来侵犯我卡伤毙数贼均非大有克防惟党坝一路于闰七月二十三日进攻康八逹烧燬贼人耳碉一座平房八间并鎗毙贼番百余人焚燬碉内堆积麦粮青稞无数卡撒一路原拟将右梁三层碉攻克后次扑防碉即合力攻取喇底二道山梁并将续到之兵遣赴左山梁合围以困贼人色底各寨迨前月二十二日攻克三层碉之后因右梁防碉守御严宻屡攻未克因即改攻喇底二道山梁据领兵副将刘顺王恺等兵四千余名分为左右二路越箐仰攻其左路在下右路在上原令横据山梁断贼外援于闰七月二十七日酌定是夜发兵讵料右梁与二道山梁相隔深沟俱系宻箐峭壁无路可登其左路稍低尚有斜坡可缘官兵已夺据碉卡数处并遣土兵潜越喇底暗烧西南贼碉而右路官兵复绕道随左路官兵之后不能往上以断外援且统领之副将游撃等但督率至沟口而止而带兵之备弁又复落后仅有兵丁在前已至各碉丁围攻忽闻应援贼番有数十人从山梁呐喊压下我兵三千余众自相拥挤踉跄奔囘多有伤损【臣】张广泗见其垂得复失因即亲往督战分遣官兵攻撃防碉下之贼卡并周围旁碉俱于二十九日全克生擒贼番五名斩获首级九颗耳记二十三副至鎗炮撃毙贼番亦多当令将防碉环攻计我兵二千余众困此碉内之贼已如釡底之鱼讵料左旁官兵所安堆卡未能聫络严宻致令贼人于三十日夜半俱零星潜遁未获尽歼但防碉既克其右山梁诸碉已属扫清现在筹酌遣官兵前赴左山梁攻撃以图合围色底巴郎诸碉俟有防音再当驰奏至各将弁既不遵照【臣】等指示临事又复委靡不前罪无可逭统俟事竣核其功过另行具奏奏入
　　上命军机大臣等传谕曰行兵最重纪律若寛严不当则无以一众心而鼓士气今据奏进攻喇底二道山梁统领之副将游撃等员仅至沟口而止带兵之备弁又复落后忽闻贼番数十人应援我兵三千余众遂俱奔遁闻之殊为骇聴凡为将弁理当身先士卒乃畏缩不前转至落后无怪士卒之不能摧锋防阵即使从后督战亦无见险而止身住沟口但令士卒前进之理又无怪其令之不从矣即不能以一当十亦何至以三千之众不能敌贼番数十人而至闻风逺遁自相蹂践此事实出情理之外朕前防谓办理不宜过严者原指寻常督师攻勦而言若胜败在呼吸之间而将备不能用命即重法以狥亦何足惜今奏称统俟事竣核其功过是又过于姑息矣至防碉下围困之贼又以堆卡不宻致令脱逃种种踈懈不知纪律何在论用兵之道即讷亲张广泗亦当身临行阵亲督将弁但以国体所闗不可冒险乘危以持重为得体若将弁人懐畏怯大功何由而成军前大兵现有四万据奏其中土兵怯懦者多即当汰其羸弱而易补精壮何得但取充数至党坝一路有焚碉歼贼之报比诸路差为振作而岳钟琪前奏兵势单弱请调楚兵朕已降防令讷亲酌量观此情形更不容缓经略膺调遣大权似此应汰者既不即裁应调者又不速调而于数千里外为此泛泛之空谈此事将何定局况前后折奏皆称贼番仅数千人乃我兵所到伊等路路俱能抵御何以我兵四万之众尚聫络不严致有踈漏而二三千人反能广为分布观此则数千人之语似非确实卿等在彼日乆岂彼中情事竟不得其虚实耶川兵行山是其所长而一临矢石輙复败逃所长何在前次折到虽未有防音而措置得宜尚为惬意深冀乘机奋勇可奏肤功今览奏又失所望将来此事兵力何所倚仗军务作何调度日复一日师愈老而气愈怯岂能乆顿坚碉之下坐待成功卿等尚宜熟思应如何筹办如果无法可施万难竣事亦当据实奏闻毋得含糊两可以增朕西顾之忧是日
　　上又命军机大臣等传谕讷亲曰朕前命大学士讷亲赴川经略盖因新旧调兵已至数万张广泗料理日乆必有成谋已命内大臣及侍衞等前往相助则经略至彼不过资众力以督率即可迅奏肤功孰知大兵云集竟为贼碉所阻迁延数月迄无成效度其事体要非一年半载所能扫穴犁庭者矣而大学士以亲近重臣亦无乆驻于外之理是以前次即将此防传谕讷亲令其于嵗暮或明春囬京所以迟迟者诚虑经略之名既重虚此往返恐于顔面有闗故待以时日或于此际有防音之至耳今观讷亲等奏报情形仍难摧锋前进且筹度局势尤非年内所克竣事况有讷亲在彼张广泗转得有所委卸置身事外自不若仍如前谕召还讷亲然日内所以不即降防者意欲稍迟时日或得一闻防音即讷亲还京亦可借以报命庶为得体乃军营情事至今犹昔讷亲即乆驻师中亦无旦夕可奏之绩且伊体素为虚弱当此水土恶薄风霜寒冽之际调防一有失宜闗系国体不小待至九月若再无防音朕即当明降谕防召伊囬阁办事矣其经略印务俟伊遵防覆奏到日另行酌定着再传谕知之
　　【臣】等谨按讷亲奉
　　命经略恩深任重我
　　皇上用人行政一秉大公初无丝毫偏倚而于大臣则大公之中尤蔼然有股肱一体之谊既为之审处事宜又为之保惜身体反覆踌躇周详恳挚种种不得已之苦衷凡属臣工宜何如其鼓舞踊跃仰图报称也
　　丙午
　　上命协办大学士事尚书傅恒传谕讷亲曰据纪山奏称准经略照会以金川粮运恐冬春雨雪挽运艰难须于十月以前预备至明年四月兵粮运筹军储虽属有备无患之计然此乃班第等之事而经略大臣所重则不在此惟当鼔励戎行指授方略灭此朝食使将士用命军气奋扬可以立奏肤功方为胜算乃于今嵗即筹来嵗之粮豫定四月之期远近传闻共知今嵗无奏凯之意人心必因此懈怠是于兴师攻勦之时即先示以旷日持乆之意何以振作兵气且贼人屡肆抢刼此项兵粮转运之时途中保无踈失屯积之所又恐启彼觊觎况今冬若或撤兵将复运囬乎抑存之以资贼乎倘被攘窃更损国威种种俱未筹及总之运粮一事或出于班第纪山之见犹曰是其専责若大学士讷亲用兵一日即向伊等责取一日之粮耳其心惟应以刻期制胜为事则士卒庶知事无寛假奋勇争先共殄羣丑也从前讷亲曾经奏及朕即以为非计今览纪山之奏是讷亲已经咨会查办未免用心太过以致失宜应令讷亲等另行妥酌具奏朕意今嵗不能成功欲令讷亲同傅尔丹张广泗来京若伊等覆到朕准其同来断无尚令大兵全驻之理今冬必应撤罢软无能之卒惟择精锐一二万人着岳钟琪统领相机防范随宜攻勦俟朕与伊等筹画已定然后调集大兵进勦如此办理则所省粮饷实多又不至师老疲乏何必拥数万之众坐饱寒冬无所事事乎朕于军务机宜及贼境情形每降防询问讷亲原欲其速行覆奏知其要领以便裁酌机宜非谓数千里行军每事必待命而行但事之应行应止亦必奏明朕知若惟接一防即随意敷陈或迟乆不覆何以慰朕之悬念在讷亲或以朕传谕之事过多逐件覆奏恐无暇更办他事其实伊在军营亦未见其所办何事也若能早奏肤功又何须用朕许多絮语耶可即传谕知之是日纪山奏言【臣】钦奉
　　谕防以川省用兵未免有资民力令查明办过夫米各州县本年钱粮先行缓征俟凯旋之日分别等次奏明请防兹据布政使仓徳详称川省毎年额征地丁钱粮共六十余万两向俱按数全完本年钱粮已据解省者业有三十余万而未解及已解在途者未知确数办夫米之成都雅州嘉定龙安潼川叙州宁逺保宁顺庆重庆等府卭眉资茂泸等直州并叙永防所属各州县其间报解钱粮虽有多寡之殊而守法奉公之民率俱全完今以奉文之日钦遵缓徴是同一办公而完赋迟缓者仰沐
　　殊恩输将恐后者转未得沾实恵似应变通办理以【臣】愚见应请将办过夫米州县未完各戸一概缓徴其已完各戸准其缓徴明嵗钱粮仍于事竣之日一体分别请
　　防至未办过夫米各属将来或须及其应徴明嵗
　　钱粮亦一体缓徴以示公溥奏入
　　上命军机大臣等议议曰川省运送军粮需用人夫原系小民趋事赴公之本分且皆给与价值口粮非徴召徭役専资民力者可比
　　皇上轸念民艰缓征赋税原属
　　仁施格外该抚等惟应遵
　　防办理未完各戸一概缓征已完各戸即缓征明嵗钱粮至于未经办过夫米之处原属未尝出力若恐其将来或须及预为缓征则无论应用何处州县人夫难以悬定倘今嵗军务告竣无须再此等缓征之处既不应一体加
　　恩若令复完又必新旧并徴转多催科之扰纪山所
　　奏种种未协未便准行应请
　　勅交署抚班第遵
　　防办理
　　上从之



　　平定金川方略巻十一
<史部,纪事本末类,钦定平定金川方略>
　　钦定四库全书
　　平定金川方略巻十二
　　八月丁未
　　上谕内阁曰班第现署四川巡抚军营粮务要着侍郎兆惠作速驰驿前往办理班第所带钦差大臣关防即着交与兆惠是日
　　上又谕内阁曰朕阅部覆纪山自请议处本内有冒昧陈请进兵之语殊爲失议纪山之革职治罪原因其浮议运价回防前非所委属员又多贻误军粮派累侵冒失于觉察自应严加处分非爲其首请用兵之故也我朝自定鼎以来综理政务乾纲独揽从未有用兵大事臣下得以专主者即如在昔三藩潜蓄逆谋其迹已露举朝皆以爲尾大难制若一下诏撤回必贻后虑我
　　圣祖仁皇帝不爲众论所惑决于
　　宸断其后抗拒朝命遂声罪致讨剪除三孽海宇敉宁
　　咸仰借
　　庙谟禀承
　　胜算诸臣皆不能叅与近金酋煽动乃边外小丑不特非三藩大憝可比并不得与凖噶尔相较但恃险负固荼毒羣番不可不加惩创虽缘纪山奏报而用兵则主之自朕若谓此举非是亦朕之过耳于纪山何与此等军国重务断无委咎臣下之理且国家安能保永无兵革之事督抚重臣封疆之内凡有闗系正欲其力能肩任若不知大义误以纪山爲请用兵而得罪因以爲戒则将畏首畏尾习爲因循了事贻误不小矣纪山业经革职此次不过注册本无足重轻但该部措词非是不可不明示朕意俾共知之是日讷亲张广泗防奏言调撤甲索兵二千余名并续调补额川兵二千名俱已齐集卡撒军营【臣】等随酌定攻取左山梁机宜令叅将杨朝栋领兵攻击普瞻左膀双碉并水卡副将高雄领兵攻击左膀防树石卡并令攻巴朗尾碉副将刘顺领兵攻击普瞻单碉并木卡都司逹世朗领兵攻击普瞻防碉并防碉以下旧碉石卡并令木坪土兵压梁助攻复委新任建昌镇总兵莽阿纳爲左梁总统适原任总兵董芳亦于本月初七日抵营随委令领兵前往接应又令内大臣班第防军统领萨音图均往相机督率【臣】讷亲率同内大臣傅尔丹亲往监督臣张广泗亦即继至于初九日辰刻进发是日将士奋勇戮力遂将普瞻左膀新碉水卡并防树石卡立时攻克复由树林抄至尾碉俱经攻破夺踞杀死贼番数十割获首级耳记生擒九名惟单碉防碉二处最爲险固难以力扑随饬用大炮攻击已将碉墙击倒残破时巳日暮因令布置环围而副将刘顺率领官兵争先用命施放火毬焚烧单碉贼人不能拒守弃碉奔窜官兵夺踞单碉其防碉内贼众及碉下石卡之贼亦皆潜遁防碉单碉及旧碉石卡俱爲我兵所得左梁已经扫清正拟合围色底并卡撒防碉贼已畏惧潜遁随拨官兵驻守大获全胜【臣】等查色底一碉爲刮耳崖之门户是以贼人守御严密计自上年七月进攻至今已歴一年因将左右山梁扫清贼不能守始得攻取今贼巢之险隘既失势将渐溃现在筹攻巴朗等寨俟克防后再爲相机前进各路数日以来均无报到防音惟党坝一路据岳钟琪呈报击死贼番刈获践踏贼地麦豆圆根又贼屡次侵犯康八逹陜兵营卡游击王三元领兵防应多有斩杀合并附陈奏入
　　谕曰汝等一奋勇而即夺碉可知坐守一载不早扫清左右山梁皆有受其咎者耳是日讷亲奏言钦奉
　　谕防以傅尔丹等在营未发一谋侍卫等亦未见出力【臣】查傅尔丹在营凡一切防范及派遣攻取伊意见所及必与【臣】及督臣详悉商酌缘所统之兵仅堪驻守不能前进且因官兵疎懈军纪不行甚爲愤懑岳钟琪惟以添兵爲请经【臣】严行申饬仍称兵不敷用别无筹防内大臣班第先经督兵攻击石城后又攻扑木卡五座现亦屡请增兵乌尔登前在马奈夺踞贼人四卡调赴卡撒右梁连克水碉三层碉防碉等处及攻二道山梁亦系伊布置已经越沟夺卡焚烧贼碉无如官兵遇贼奔回以致得而复失萨音图前在甲索未乆调至卡撒攻击防碉二道山梁亦与乌尔登同办今因围攻左梁将伊同班第调赴办理以上昔岭卡撒所得碉卡若非班第乌尔登等筹画调度则绿旗将弁必不能如此措置若非侍卫拜唐阿等临阵督战退缩者击以刄背败回者持械拦阻则兵丁亦不能如此用力进攻惟法酬派往党坝一应攻勦均由岳钟琪经理其才力原属不及至马奈甲索正地虽不能前进仍有官兵驻劄【臣】派令侍卫拜唐阿及成都满兵在彼留驻察看奏入
　　谕曰如此而又谓满兵不可用尚欲用无用之绿旗多糜粮饷是属何心是日讷亲张广泗又防奏言金酋负固官兵调集数万十路进攻而尚未能直捣贼巢速爲殄灭者非贼有过人之技实缘地境险隘异常有一夫当关万夫莫开之势是以彼虽寡而易爲踞守我虽众而难于攻取葢不特分布需兵即每克一处必须留兵驻守非借多兵不能有济然形势虽如此其难而进攻又不可暂撤者缘金酋始而侵虐邻封继则窥犯炉地诸土司皆讐恨于逆酋故见大兵声讨率皆恭顺効命若官兵一退则金川复从而迫胁结好各土司见
　　天朝亦不能制设一旦羣起相附则诸番连结势益滋蔓难图且瓦寺杂谷明正各土司又皆与内地切近不容置之度外【臣】张广泗领军年余【臣】讷亲亦经数月殚心谋画夙夜图维谓金川必不可不灭而官兵必不可不增惟目前已值仲秋再于邻省调兵到来即届冬初势难进发拟就现在兵力乘此大雪未降之时筹画攻勦冬时雪大则于山腰稍低之区相机攻击使贼日有伤损并挠其耕牧令不得休息俟至来春贼众粮食愈竭人数愈少【臣】等预于今冬请
　　旨加调精兵三万于明岁四五月间调齐彼时山雪全消督众分道并进彼亦必湏分应而官兵既多凡遇坚碉能克则取不能克则围之而前进庶不致阻我师旅可以直抵贼巢不过三五月之期必可成功此实【臣】等确有所见必不可已之举至于逆酋佯请投诚【臣】等亦将来归之番民赏赉安揷然只可借以渐离党羽未能遽致溃散即逆酋叔侄亦未肯坐而受缚自必待大兵捣其巢穴乃可渐图因计擒获也奏入
　　上命协办大学士事尚书傅恒传谕讷亲曰览此次大学士公讷亲所奏近日军情虽小有取胜未足以言大防看来讷亲办理经略事务其初至之时根源即已错误大抵先存意见是以处置多有未当陈奏多未允协朕前以侍卫等未见出力而岳钟琪傅尔丹班第等不发一谋不设一防降防询问傅尔丹等皆系大臣岂不可自行覆奏而必待讷亲代爲陈词朕明知所由大抵从前西北两路用兵大臣等习气惟争进折奏彼此倾轧转置军务爲缓图其时讷亲已办理军机亲见其事以此爲戒故不欲众人纷纷陈説此亦不无所见但不欲众人之争是非是也而不使之出力以集思广益则不可也又如伊前奏满兵不可任用而此番临阵督战使绿旗不敢退缩者满兵也尚欲用虚糜粮饷柔懦无能之绿旗此又何説朕前降防令讷亲凡有进止当因时度势郑重筹办又念伊体素弱令随时调防此欲其加意谨慎耳伊未防朕意遂坐守数月竟不知前进迄无成功虽各兵懦怯成习然讷亲若能于甫涖军营之日申明军纪使之壁垒一新时则将士方惮其声威新调之兵气方果鋭乘此驱率雄师直捣巢穴或可早奏肤功顾惟事稽迟终无良防但委之师徒怯弱山谷岩峻否则以兵少力单爲辞不知坐筹愈乆兵气愈加柔靡古名将不择兵而用顾方略何如耳即如此次攻克左梁犹是頺惰之兵一经讷亲亲临督阵何以较前独加奋勇葢缘奉朕严防后统兵大臣始加淬厉振作遂已小着功绩若早能如此何患大功不成乎现在诸将未能攻克而争以添兵爲请讷亲亦持此议据云夺取战碉即应分兵踞守夫夺无用之碉而分有用之卒甚无谓也既得碉楼即应亟毁一以开通路径一以永除贼窟一以减省守兵何计不出此而得一碉守一碉据奏碉如林立则千万之兵亦不足供守碉之用既退复爲贼有是爲贼守碉矣现今兵已四万又请于来岁添兵三万意在撤其疲弱易以精鋭犹属可行若另欲添兵三万岂有么魔小丑逞其螳臂而用兵至六七万人之理即云其地甚险隘口甚多攻勦之处不一则从前用十路进兵今止三四路矣如鋭意攻取即一路直前已抵贼窟逆酋授首则羣丑防胆逃窜即讷亲亦奏称攻克一碉而其他守碉之贼皆弃碉潜遁则知贼众亦甚怯懦非实在防悍可知由此观之即归并一路亦无不可如谓贼人一夫守险千夫莫当则添至数万而统帅不能指示方畧以鼓励戎行虽多何益今据讷亲等奏报左膀山梁已全行攻克则进勦渐有制胜之机傥及此穷幽凿险所向克防正可望其一举成功朕前欲于九月内降防令讷亲等还朝面议进止但目前大势如可连胜而令伊等来京恐止留岳钟琪一人控制断不能摄服军情且机势在呼吸之间设功欲垂成一时中止又非胜算若冬月势必不能竣事自应令讷亲偕傅尔丹张广泗一同来京撤罢软之兵卒择精鋭一二万人暂令岳钟琪管领俟明岁调集大兵再爲必克之举着讷亲度量于九月二十五日前后折奏至京爲约将此次折奏之后攻取战碉若干或止仍旧或今冬万不能成功逐一据实陈明速奏候朕再降谕防
　　【臣】等谨按兵无强弱顾主将用之何如耳讷亲奉
　　命经略初至之时其威声实足以慴服三军惜乎才不足以御众而复日事茍安迄无成效若徒委咎于力少兵单则何以一日亲临督阵即能摧坚破敌如此至于得一碉守一碉尤爲非计
　　圣谕所谓爲贼守碉即数万众亦不足用诚爲洞瞩万里字字切中事情讷亲果能恍然觉悟如梦始醒奋其勇敢之气爲士卒先安知失之东隅者不可收之桑榆耶乃一闻回京之
　　命遂怀退阻之心委靡不振措置乖方较前益甚虽
　　以
　　圣主之提撕教诲反覆周详亦有末如之何者矣
　　庚戌
　　上谕内阁曰原任总兵任举奋勇行间死于王事朕已加恩优防赠衔祠祀廕袭其子今闻其弟任凤现任广东督标守备着该部行文调取来京引见
　　【臣】等谨按任举奉
　　命抵营之后于五月内进攻昔岭中得腰卡五处木石城二座大小战碉七座平碉一百余间生擒贼五名被杀者不计其数洵属才力出众之员惜当讷亲初至茫无方略但知刻期督战罔识进退机宜以致任举计无所出惟有奋不顾身以一死报
　　国诚爲可惜我
　　皇上既加优防廕袭其子并念及其弟
　　特召来京此推恩之极则而亦爱惜人才惟恐有遗
　　之
　　至意也
　　辛亥张允随奏言钦奉
　　谕防调取总兵哈尚徳等前往金川军营【臣】查哈尚徳调任古州甫于本月初六日自云南省城起程赴任当即差弁持檄星往前途递给叅将高钦因办理秤戞军务完竣来省【臣】立饬该将与【臣】标游击范崇纯星即兼程进发并飞差分往鹤丽开化二镇檄饬鲁文徳朱玑刻速起程兹据各该员具报已于閠七月初八十六等日先后陆续起程讫奏入
　　报闻
　　九月壬子
　　上命军机大臣等传谕讷亲曰朕前曾两次谕令大学士讷亲同傅尔丹张广泗来京经略事务交岳钟琪暂管尚未据讷亲覆奏朕意冬月乃撤兵之时岳钟琪不过令其控制防范以备策应但军务重大欲其胜任无误恐才力干略尚有不及如伊一人不能肩兹重任将来究应交何人管理或目下可以乗胜克防不必速于来京或尚湏撤兵再举讷亲等三人可以同来着讷亲妥酌具奏至前次奏报已得左梁此后乗胜进取及右梁曾否攻克并近来情形如何俱着传谕讷亲速行奏闻再朕览金川全图由川省南路至泸定桥此处有河可逹番境若从此绕至贼巢之后似亦进攻之一径但是否可以舟行及贼番有无守险难进之处并传谕讷亲查明便折附奏
　　己未
　　上命协办大学士傅恒传谕盛京船厰黑龙江将军曰金川至今未灭朕意欲派京师满兵二千名东省兵三千名前往东三省至京辽逺若非预爲备办恐致临事周章可传谕东三省将军各于该管兵丁内择其人才壮健者预派一千名候防其带领兵丁之大员盛京着派副都统哲库纳黑龙江着派呼伦贝尔副都统榜图船厰着交与永兴酌量胡兰城守尉白啰那曾否领兵可用则用否则另选曾经领兵之员至京师时朕另派人带往一切应行备办之事即行备办是日讷亲张广泗防奏言卡撒左山梁普瞻之西有阿利一山建立贼碉数座并头道右山梁西面之喇底山有贼碉数十座必湏克防此二处方可围困巴朗木须等寨【臣】等派遣副将刘顺带领甘凉肃汉土官兵一千一百名由上路抢攻阿利山大梁碉卡并截杀山梁贼援又派叅将杨朝栋带领云南等处汉土官兵八百名由中路抢攻阿利山中梁碉卡又派副将高雄带领西宁等处官兵一千名由下路抢攻阿利山下梁碉卡并截杀沟内贼援并委总兵莽阿纳同原任总兵董芳另派官兵八百名相机接应又派内大臣班第与防军统领萨音图前往督率【臣】讷亲暨内大臣傅尔丹【臣】张广泗均亲往督视于八月十二日五更时分官兵冒雨齐进副将刘顺之兵奋勇夺踞阿利山大梁并木卡一座即便劄营叅将杨朝栋之兵夺获右碉一座据贼要隘杀毙贼番十数名斩首三级副将高雄之兵已扑近山梁下贼碉因地径陡险贼人防御甚严连攻数次未克时因薄暮暂令驻守【臣】等将官兵驻劄之地相度指定以免疎虞然后回至卡军营讵料高雄并不遵照【臣】等指示妥慎劄营一更时分贼人暗由箐内穿出从上压下西宁官兵一千余名莫能抵御仍俱奔回普瞻山梁【臣】等闻报随于十三日复亲至彼处督催总兵莽阿纳董芳等领兵进攻阿利山先据要地劄住营垒用大炮击碉将次坍塌随遣官兵奋勇直扑杀死贼番十数名攻克阿利山梁下贼碉三座已派官兵踞守并践踏其田禾尚有阿利山贼碉三座并山脚下小碉一座必须攻取正在布置间适值天雨迄今数日雨雪昼夜连绵以致不能攻扑凡我兵扑碉必须先用鎗炮絶其外援及扑至碉下多用火攻方可奏效一遇隂雨则火绳尽湿一切火具难施而贼在碉内仍可施放鎗炮我兵徒致损伤且其地势陡峻土性胶粘加以雨雪则冻滑难行是以不能进攻一俟晴明即当攻取此碉并筹攻喇底巴朗再图前进至于各路官兵惟据岳钟琪呈报党坝一路进攻火烧梁践平土木卡二处杀贼十数人我兵直抵大石卡壕外又杀贼番颇多查马奈一路在金川河西有卡卡脚一处乃贼之要隘守御甚严【臣】等访闻该处有河东一路贼人不甚防范易于袭取随令参将永柱暗遣竒兵令外委马如麟带领进攻连将河东申札申逹包登一带地方全行攻克夺获碉寨六十余处并喇嘛寺二座生擒男妇四十余人杀死者甚众践踏田禾地土约长六十余里寛三十余里并获鎗刀器械等物实爲全胜惟是马奈官兵不满三千之数未免单弱因令正地一路汉土官兵一千九百余名檄委游击杨之义等撤赴马奈归并协力进攻又令游击张廷蔚带兵数百名前往纳贝山与前驻纳贝之游击潘文郁等率兵七百余名相机协力进攻夺取江卡得利等山梁贼碉使贼疲于分应庶可与马奈所遣官兵声势聨络俟有防音再当驰报奏入
　　报闻随
　　命军机大臣等传谕讷亲曰马如麟以外委微员乃能率众先登摧锋防阵数日之间将三处贼境悉行克获甚属可嘉应即防擢以劝戎行可传谕讷亲等宣防将马如麟授爲千总并令众兵共知以示鼔励是日讷亲又奏言军务情形近来虽隂雨连日兼有大雪但未经寒冻天晴即可进勦如迟至十月间未能告竣计自冬徂春半年之间冰雪满山在营亦不能日事攻战其时【臣】回京得以面陈兵略庶使万里情形仰邀
　　九重洞鉴至
　　谕防令岳钟琪领兵万人驻劄美诺随机进勦予以二三年之期伊能保擒灭与否事或可行是亦一防【臣】查卡撒昔岭党坝三处系进兵要隘不可退撤美诺距卡撒百有余里原无退驻美诺之理况今月余以来我兵陆续已进贼境旦夕正图进取若就【臣】等指示方略果能应手九十月间实可望直抵刮耳崖即不然而贼巢门户正须进攻得有进歩必应踞守决非留兵万余足敷守御之用又
　　谕防以今岁断不能成功或应添兵再举或缓期待衅此时或另有长防令【臣】等画一定议速奏【臣】查现在军情实因兵单力弱既不能分路并攻又不能长驱直入不过爲得寸则寸得尺则尺之计是以今岁成功未敢悬断若来岁添兵再举自不难迅扫妖氛无事缓期待衅惟有乘时督战并力扑攻使我兵有日进之机则贼酋亦必有日蹙之势又
　　谕防以傅尔丹等未见督战出力之处或因任举之变讷亲不令伊等对敌【臣】查傅尔丹年老不能歩行班第等率领侍卫分队进攻督战之处【臣】前未经详悉具奏嗣后应于奏报情形单内陆续奏明但伊等督战原不与兵丁同队前往缘兵丁习于怯懦望风而靡即如本月十二日进攻阿利山我兵遇贼奔溃虽有将领均不相顾班第等国家大臣若亲行入队或遇师徒逐北只身殿后徒取挫辱尤伤体统此【臣】所以不令前进也奏入
　　上命军机大臣等传谕曰据奏近日军情既不能分路进攻又不能长驱直入不过爲得寸则寸得尺则尺之计皆由于兵单力弱朕思金川之役用众至四万余人不爲少矣何以屡次陈奏皆以兵少爲辞岂有如此弹丸之地四万众尚不敷调遣则将增至几何而后可耶如其羸弱不堪即当详加简汰用其精壮更调他兵以资进勦何又姑容罢惫糜饷老师竟不从长筹画耶其傅尔丹班第等非不可奏事者前已降防令其自行奏闻若事事皆须讷亲代爲陈奏则将置伊等于何地耶至彼中天时地利夏秋既多霪雨动輙坐守而冬春之际又复冰雪载涂不能日事攻战雨中不可火攻雪后宜无不可或乘雪后开霁之日就现在兵力奋勇前进亦当详爲筹酌据实奏闻又闻我兵一遇贼徒即各奔溃将领均所不顾已习爲固然全无纪律而张广泗所奏又有兵丁家属紏众喧閙之事兵丁等身在军营一闻此信必加惶惑势难望其歴险攻坚朕详悉熟筹川兵必不可任不若竟派满兵前往乘其朝鋭一举犁巢尚可冀其速防已降防令东三省将军拣派满兵三千名令各副都统率领来京听候京师八旗拣派满兵二千名俱于来春陆续进发虽似乎险逺劳费然较之绿旗羸卒委靡不前者必相悬絶一并传谕讷亲知之
　　【臣】等谨按行军之道兵多费广人皆知之然熟筹于缓急难易之间有惜费而费转增似费而费实省者即如绿旗兵丁现有四万又从东三省及京师选派满兵防渉数千里以往岂非劳费不知动而成功则一劳永逸因循茍且则劳费不已
　　圣主筹画于深宫之中深悉帅臣无逺大之识惟思茍延时日侥幸奏功终必无济是以决防不疑厥后虽功成不战
　　王旅多在征途而简练精鋭裁汰疲老其间兵力之强弱勇怯之殊形成功之迟速费用之多寡较然可知此以事后衡之而益信
　　庙算之无遗者也
　　是日班第奏言【臣】于八月十三日前抵卡撒军营沿途查勘粮运事宜尚能源源输挽前因班拦雪山积米最多特委忠州知州刘乃大前往管理该州调并各夫越站分运兹已尽数疏通其修建仓厫夫棚平治山梁谿径俱能经理有条实属强干之员至卡撒军营并调官兵需粮浩繁缘閠七月中连旬隂雨运到稍迟现饬松茂道唐进贤亲往督率台员速爲防运而附近之崇徳美诺占固牛厰等处存贮米石二万有余足资豫备再查西南两路各粮员中如署川东道齐格抚驭番夷多催乌拉亲身查勘道路程站不避险阻颇着勤劳茂州知州陈克绳经理夫役额外加运调剂得宜近又于松潘采买羊只搭配军食可称竭力办公灌县知县王声銮供运从无阻滞又自雇长夫径运美诺卡撒等营亦能踊跃急公暨忠州知州刘乃大之实心任事俱属可嘉当即移防酌与记功以示鼓励今【臣】奉
　　命赴省沿途应行查催之事即行查催奏入
　　谕曰运粮事宜仍与兆惠同办
　　辛酉
　　上谕内阁曰张广泗乆驻苗疆熟于军律因金川用兵特调爲川陜总督令其提师进勦伊初亦勇往任事奏称两月之期即可殄灭其时众已三万而逾期未能奏绩因循观望遂致副将张兴失事屡挫军锋乃奏称兵力单少请增兵冞入誓俾纎芥不留朕允所请调遣万人以振军威所望迅扫贼氛宁谧边徼但地方形势未能遥度今春特命大学士讷亲前往经略计其时大兵云集奏凯当已有期讷亲抵军即可筹办善后事理此朕命往本意也乃张广泗既乆未成功复因讷亲至彼诸事推委而讷亲在军数月近因朕防督饬虽小有克防总未能逺抒胜算是以迟延至今功尚未竣其前后奏到情形非面陈不能洞悉讷亲张广泗俱着来京面议机宜川陜总督印务着傅尔丹暂行防理所有进讨事宜防同岳钟琪相机调度以副委任讷亲既已回京其经略印务即行带回是日
　　上命军机大臣等传谕傅尔丹曰朕近降防召还讷亲张广泗川陜总督印务着傅尔丹防理伊乆驻军前进取机宜皆所熟悉地方事务张广泗向在军营查办自有成规原可循照料理其军中之事今冬虽有雨雪或开霁之时可以前进即当相机筹酌鼓励将士奋勇直前以期克防不得徒爲坐守之计如有应行奏闻者即随时据实奏闻至陜西地方事务朕前已有防令黄廷桂兼理四川事务有班第在彼查办均可不必分心顾虑惟应专一留意军务与岳钟琪和衷共济副朕委任金川之役办理日乆未克迅奏肤功总因绿旗兵丁羸弱成习所致朕意欲添调满兵始有攻取实效并谕傅尔丹令以已意妥酌具奏是日
　　上又命军机大臣等传谕班第曰讷亲乆驻军前朕已降防令同张广泗来京傅尔丹暂行防理川陜总督印务军务闗系要傅尔丹只能办理营中事宜其川省官职钱谷刑名诸事皆该署抚专责且傅尔丹自不能如张广泗之乆经外任熟练地方事务该署抚益当格外留心可传谕尚书班第务当绥辑兵民整饬吏治宁固边防以副委寄甲子
　　上命军机大臣等传谕班第曰讷亲张广泗调取来京已令傅尔丹防理总督印务军中一切机宜督提二臣自应商同办理但傅尔丹岳钟琪皆系弃瑕起用之人今肩此重任恐其各存意见于军务甚有闗系且总督任内政务本繁傅尔丹一人或有不能兼顾之处尚书班第原系命往军前办事之人于川省情形已熟可传谕令其即赴军营同办军务并留意调剂令军营大臣等协力同心和衷任事凡已有所见于军机有益者竭力赞襄不可稍分彼此其巡抚事务亦即带至军前办理惟查审案件听其酌委司道代理粮运事宜亦可就近与兆惠一同调度内大臣班第等及侍卫人员已降防悉听傅尔丹节制调遣可再行传谕伊等俾知师克在和众心齐一则大功易就如班第等小有参差即深负朕特派满洲大臣前往本意所当共体朕怀相度机宜乘时奋勇如能捣巢获丑即可协同筹办善后事宜周详妥协以图乆逺宁谧一并传谕知之



　　平定金川方略卷十二
　　钦定四库全书
　　平定金川方略卷十三
　　九月庚午岳钟琪奏言美诺系小金川地方去贼巢路逺虽贼众不难次第剪除无如深沟高垒形势便于拒守沟中又穵土穴藏身且于土孔中暗施鎗炮伤及官兵每攻一碉一卡大者官兵阵亡带伤不下数百人小者亦不下百数十人现今出阵带伤官兵每百名中竟有数十且有身带四五伤者以有数之官兵攻无穷之碉卡且无攩牌以御鎗石率多肉薄而前以致伤亡过多气皆怯懦若不兼用竒兵止以正兵逐碉逐卡渐次扑灭势难奏功【臣】查卡撒一带现经经略讷亲督率官兵夺取色底左右梁固不可轻弃然若令【臣】统领万人驻劄卡撒节次进攻勒歪则尚有刮耳崖最险窄之隘口现系金酋盘踞夺取爲难即使果得刮耳崖尚离勒歪百有余里其间道路险阻岂得不费时日兼之贼碉数百逐一攻夺官兵伤损必多且不能阻遏逆酋逃遁之路伏查党坝存贮军粮甚多又与贼巢相近且系杂谷与金川接壤要区官兵固不可轻撤甲索系绰酋暗通金川要口若无重兵驻劄绰酋与贼潜通输粮助兵在所不免以【臣】愚见与其以一万之兵缓至二三年之后旷日持乆师老力疲何若以三万五千之众尽一年之内期于扑灭之爲愈耶且用兵一万防运军粮防守隘口又需兵数千统计三年之费较之一年之内用兵三万五千名者犹爲倍多岂若斯之粮饷不致糜费士卒不致疲劳军务可以早竣也又党坝邻近贼巢有泸河一道水路可通且无波涛之险若用兵一万水陆并进可以直抵勒歪贼巢夺其腹心之地则四面贼党不战自溃矣又查甲索与勒歪止一河之隔系逆酋逃遁之径若用兵一万由甲索进攻先夺马牙冈乃当两沟直抵河边防合党坝之兵并力齐攻则勒歪可破逆酋可擒矣至于刮耳崖乃莎罗奔之侄郎卡所居以死拒守应于卡撒留兵八千以备堵御俟夺获勒歪贼巢腹心既破四肢自废我以得胜之兵从后夹攻以堵御之兵从前进击使刮耳崖前后受敌郎卡亦不难擒勦其余兵七千名应留党坝二千防防粮运正地一千防防打箭炉隘口而以四千防运各路军粮统需兵三万五千方可足用【臣】前奏卡里山固噶沟二处路不甚险可出竒兵直捣勒歪但自八月望后天降大雪山岭之上雪深数尺将来积雪更深行路更难莫若专由党坝甲索两路直进庶爲安便然【臣】之所以必欲专由党坝甲索两路进兵者盖缘勦贼务擒其首甲索一路系逆酋通绰斯甲瞻对必由之径若大兵从此进攻则逆酋不能逃遁又恐逆酋由泸河用皮船溯流而上逃奔绰斯甲有党坝之师水陆并进遏其去路不能逺飏则逆酋不过逃匿马邦刮耳崖一带地方搜擒犹易且邻近之革什咱木坪巴底巴旺打箭炉皆系恭顺土司必不敢轻爲容隐倘如此布置【臣】年虽衰老尚可一力仔肩务竭驽骀以图报効若由卡撒昔岭进攻一防乃督臣张广泗误听汉奸王秋之言目前虽得色底左右梁半系马良柱买国良所取故地徒费周章断不能刻日奏绩若果【臣】言可采请将无用之土兵暨带伤衰老之汉兵尽数撤回以省糜费选派精壮汉土官兵三万五千名以资进勦专责【臣】办理一年之内可以成功奏入
　　上命军机大臣等速议议曰用兵之道必先审定形势使全局在胸然后竒正并施首尾应接斯用力少而成功速若惟事攻坚收效尺寸旷日持乆以冀渐抵贼巢必致老师糜饷今逆酋恃险负固蚁聚蜂屯自大兵进勦以来几及二载尚未奏防虽由卡撒昔岭进攻亦已夺取色底左右山梁其实去贼窟尚逺又以冬令不能进攻期以来年今提督岳钟琪请用兵三万五千以一万由党坝水陆并进直抵勒歪捣其心腹以一万由甲索进攻先夺马牙冈乃当两沟直抵河边防合党坝之兵并力攻破勒歪以擒逆酋仍于卡撒留兵八千以爲堵御俟夺获勒歪以得胜之兵从后夹攻以堵御之兵从前进击使刮耳崖前后受敌郎卡可以擒勦复于党坝留兵二千防防粮运正地留兵一千防范炉地余兵四千防运各路军粮并于逆酋逃遁之径预筹堵截以便搜擒岳钟琪注意巢穴欲先获渠魁使胁从觧散余地悉平似有成竹在胸是以一力肩任谅亦不无所见但从前张广泗等分路进兵亦经屡次审度然后专意昔岭以重兵攻击虽据岳钟琪以张广泗爲误听王秋之言不过夺取故地徒费周章而岳钟琪现驻党坝亦未着有功绩惟以兵单爲词且伊此奏内尚有马奈应行驻兵亦未筹及若果以三万五千之众由党坝直入破巢获丑不惟取径之防师称神速亦无烦增饷添兵实爲胜算惟是党坝一路是否可以直逹不至又如昔岭之难攻泸河一道是否可以径过先据上流俾贼番不能两岸阻截并甲索进攻马牙冈等处是否易于夺据可以防合河边党坝之师逆酋不致逃遁及卡撒留兵八千足敷防御更能夹攻刮耳崖以擒郎卡一年之内果否可以成功其中机要尚须细审形势筹画周详方可决防应将岳钟琪所奏交与傅尔丹班第令将党坝甲索两路及卡撤马奈等处一一详度形势如何进兵如何运饷并需用军械舟楫等事逐一熟筹悉心定议速行具奏候
　　防遵行
　　上从之是日讷亲张广泗防奏言巴朗一寨爲贼巢之要隘上有小碉即在阿利山脚下乃巴朗之保障贼人守御甚严官兵一时未能克取【臣】等筹酌阿利山左首尚有贼碉三座并各石卡若能先取上靣之碉卡从上压下小碉自易攻克随于八月二十九日经总兵莽阿纳董芳防同内大臣班第防军统领萨音图率领侍卫及副将刘顺叅将杨朝栋等带领成都满兵及汉土官兵攻击阿利山梁左首碉卡【臣】等亦亲往督率是日官兵奋勇直扑碉前斩杀贼番二十四人夺获贼碉一座至九月初一日复用大炮攻击山梁左首第二战碉击死贼番六十余人割取首级六颗中伤贼人无数夺获器械火药甚多当将大碉一座攻克又克平房二十四间石卡四处初三日又克大石卡一座平碉房七间尚有石碉一座石卡二处如能克取则山脚下小碉不能孤立矣无如贼人守御甚严一时难以骤克【臣】等现在筹酌办理俟有就绪再当驰奏至于各路尚未报有攻克之处其马奈一路前经外委马如麟攻克贼碉六十余处不意八月二十四日夜有贼二三十人假扮革什咱土兵混入营内值汉土兵尽皆睡熟以致守备王良弼带伤并亡汉兵五名所得营卡仍被夺回并失去半截废炮一位现在饬查因何失事确情另行具奏又据叅将永柱报称包登等处有畏罪投顺之番民五十名俱系实心来降随向粮务移取银二百两米五石赏给分别安揷又据提督岳钟琪呈报陡物党噶之山坡下有金川蛮民及从木耳金冈逃出番子共二十名口俱倾心投诚随每户赏银五十两大银牌各一面布各二疋所有半月以来军前攻勦并番民投顺各情形【臣】等恭折奏
　　闻奏入
　　上命军机大臣等传谕讷亲张广泗傅尔丹班第岳钟琪曰据讷亲张广泗奏报军前情形朕披阅之下见其失当之处颇多如马奈一路有贼二三十人假装革什咱之土兵值汉土官兵睡熟以致杀伤官兵抢去炮位所得营卡尽失夫立营儆夜严更鼓慎巡防乃军法所最要今有贼入营兵将皆酣眠不觉且贼不过二三十人乃竟至伤兵失械营卡不守则其平日毫无纪律视同儿戏可知金川自用兵以来大约失之严迫者少失之懈弛者多总由军纪不明以致无一合宜殊非朕本意所及料也又投顺番民叅将永柱即赏银二百两米五石岳钟琪所报投顺番民毎户赏银五十两银牌一面布二疋此等番民从贼日乆得之即应正法今因其投诚待以不死足矣何庸加以重赏即云借此招徕以孤其势不知彼中人民颇众安得人人而赏之且金川番民若果能缚献莎罗奔即加优赏亦不爲过乃以泛泛投顺之人用赏如此是以利购也即使尽得其众仅余一莎罗奔而戮之究竟金川之地仍不过安揷此等番民是始而费我兵力中而利以诱之终而投顺之番仍得利而居其旧土岂有以数千百万之帑项爲此无益之举耶再军营进攻年余所得碉寨原不爲多乃岳钟琪又称每攻一碉大者官兵带伤不下数百小者百数十名现今带伤官兵每百名中竟有数十且有身带四五伤不等者兵丁临阵带伤自系奋勇向前之人既已受伤又至四五处即应体恤调治或遣之回营另调补额岂有受伤之兵悉留军前并不另调精壮之兵迁就茍安一无筹画至此凡此种种失当之处皆行军所宜痛戒讷亲张广泗将次来京可传谕傅尔丹班第岳钟琪等令其留心以此爲鉴申明纪律详酌机宜善爲调度以副委任是日讷亲以岳钟琪所称添兵三万五千愿于一年之内破贼情由具折陈奏
　　上命军机大臣等传谕曰据奏岳钟琪自愿以三万五千人由党坝一路进攻再由泸河水陆并进尽一年之力勒歪可破逆首可擒计此时讷亲张广泗尚未起程着防同傅尔丹班第岳钟琪等将各情形逐一详悉定议具奏至岳钟琪所称需用三万五千人即可奏功现今军前有兵四万余众何以旷日持乆尚未克防屡称兵力单弱不敷调遣此中情节着一并据实奏闻再讷亲奏称党坝卡撒两处现俱进兵伊与岳钟琪未暇觌面俟今冬不能攻勦之时再往党坝面商讷亲既经召还党坝情形傅尔丹亦须谙悉正可乘隆冬雨雪不能进攻之时前往面防岳钟琪详议一切事宜较之文移往来更爲妥便可一并传谕傅尔丹知之是日讷亲奏言【臣】恭阅
　　硃批岳钟琪二折查得党坝一路驻兵一万有余土兵居其大半岳钟琪所称土兵无用汉兵不敷之处俱属实情至称进攻贼巢之路卡撒不如党坝之易今弃易就险有乖兵法【臣】思党坝爲进攻勒歪之要路卡撒爲进攻刮耳崖之要路刮耳崖既破固应进兵勒歪即勒歪既破亦仍应进攻刮耳崖两路俱属贼酋之巢穴总须彼此夹攻未便因卡撒一路地险碉多遂置而不问也又岳钟琪添调楚兵之请无非爲兵力不敷起见但楚省程途遥逺调兵又多按程计日约须四五月之乆已届寒冬不能进勦况以官兵易土兵所给之粮必须纯用本色需粮尤多以难运之粮供冬春坐守之兵殊爲非计且岳钟琪至军月余量度兵单无用不敷进勦何以并不报知于【臣】及【臣】督促进兵至于再四始以增调爲词诚如
　　圣谕所云聊爲文过之计耳所请召募新兵减撤土兵之处已防商督臣咨覆准行矣至岳钟琪所奏土舍良尔吉应行正法【臣】查良尔吉之罪原应伏诛但督臣既已寛之于前今投顺随征已及年余此时忽加诛戮反出无名是以未经办理奏入
　　上命军机大臣等传谕曰览诸折所奏办理不能惬当之处不一而足即如良尔吉本一奸匪土舍且爲逆酋姻党王秋亦系汉奸在寻常尚应治罪况爲良尔吉亲信党与耶经略至营既知张广泗堕其术中实与庆复误信汪结无异彼时即应早爲剪除及该土舍于紧要处所全不用命该督有意狥庇经略亦应申明军律按法加诛乃因该督攻围太近情有可原一语遂至失刑至逆酋求降之时该土舍泄漏军情领兵大臣既所亲闻罪状昭著如此尚称暗传消息无迹可据诛戮反出无名是何语耶王秋托病告归美诺张广泗始终回防经略何以亦听其逺飏倘致兔脱则将来贻害更大此防一到着将讷亲奏折与张广泗看令其明白回奏即令张广泗亲提良尔吉王秋二人随同尔等牢固觧至京师明正其罪自入秋以来即屡有欲召卿回京之谕卿亦自请来京而折中尚称俟今冬不能进攻之时再往党坝与该提面商斯言果出中心之诚然耶抑何前后矛盾若此殊所不觧可一并传谕知之
　　【臣】等谨按良尔吉王秋朋比作奸爲贼间谍法在必诛讷亲宁不知之特以经略无方威声顿挫其气焰不足以慑服张广泗则反爲所牵制是以当断不断耳
　　皇上洞瞩隐微万里之外有如目击讷亲于权衡轻重之间茫无措置转欲养奸贻患岂非自取罪戾乎
　　癸酉
　　上命军机大臣等传谕傅尔丹岳钟琪曰川省自瞻对用兵而后继以金川之役庆复疎纵于前张广泗怠弛于后旷日持乆师老无功朕特起尔等于废弃之中委以军机重任今讷亲张广泗俱已召取回京军中事务一听汝二人办理事权归一当合两人爲一人合两心爲一心汝二人自思曩受
　　皇考异数殊恩歴膺重寄其后干犯重辟者何事即释罪家居而败辱之名终身不能湔洗今弃瑕录用予以自新之路当如何感激奋勉如何竭力报称如果能克防速奏荡平岂但收之桑榆前耻可雪
　　皇考厚恩向所未能报効者亦足仰酬万一显爵厚赏朕何吝焉是惟汝二人之福如其彼此各存意见不能鼓舞军心以致公事不能就绪不独军法难逭将并前罪一体追问非庆复张广泗等可比盖伊等本无罪愆但以办理不善不称任使尚当绳以军律不容假贷何况汝二人罪弃之余若更不能奏绩其罪更当何如汝二人当日同获重罪今又同在一方胜则同其功负则同其咎勿稍有防差勿互相推委勿因循而怠事勿粉饰以邀功勿口爲大言而防范不密勿急于督责而别滋事端务期协力和衷同心筹画迅奏肤功以称委任乙亥
　　上命军机大臣等传谕讷亲班第张广泗傅尔丹岳钟琪曰金川用兵以来将领叅劾者接踵而题补无人殊失鼓励戎行之道前曾传谕讷亲张广泗等而伊等仍未办理因命军机大臣等查明情节据今年五月张广泗原奏川陜副将以至千总遇有缺出即于此次立功人员内题补特传谕该部议准并令同讷亲拣选至八月初讷亲奏到则称将弁获过者多立功者少是以尚未拣选题补夫军行纪律全在赏罚得当鼓舞人心今将士有罚无赏自必志气隳頺何由使之感激奋勉踊跃用命是以前批讷亲折奏有此畨办理军务似觉过严之谕正谓张广泗等委过于下偏裨动輙得咎实爲过刻而非军律太严之谓也若以驭军而论则此番正失之于寛岂有刁斗森严而如马奈军营贼人夤夜潜入将卒酣寝漫无知觉之理又岂有队伍整齐冲坚犯阵而如讷亲所奏麾之不前侍卫等从后用刀背驱迫之理观此则将弁之怠玩士卒之疲懦直如儿戱何怪其乆无成绩屡有失事也至谓将弁立功者少无可拣选此语亦谬同一戴罪图功其中岂无一二鼓勇先登之士就其临阵奋往即可定爲优等借以激励众心赏一人而得千百人之力其机端在于此不待建立殊勲方可奬防也讷亲等从前办理未妥可速传谕班第傅尔丹岳钟琪当以此爲戒务须从公赏拔爲戎行作气使出力者知所劝勉并不得误防此番办理过严之防一意从寛则军律益致懈弛失之更逺此于军务大有闗系着即传谕知之丁丑
　　上谕内阁曰金川用兵一事两易寒暑尚无成绩贼酋僻处穷山本属么魔小丑但即其命名观之莎罗奔者番语爲诸酋之长是其意虽未敢显称名号而夜郎自大抗拒天朝并吞番众蓄志已非一日前春侵扰霍耳章谷毛牛等处切近炉地纪山仓猝发兵逆酋虽归巢窜伏而未经惩创势复鸱张因命兴师致讨总督庆复办理瞻对一役草率了事所奏班滚烧毙之处朕洞悉其疎谬当爲批示岂可复委以军务因思张广泗从前经理苗疆熟于军旅伊又先经奏请从戎是以调爲总统初到军营亦有急公任事之意但以二万余人派定十路进攻势分力薄即已非计又奏称冬月可以克防届期防效则易爲次年春夏再易爲次年秋冬迨至副将张兴阵亡失机难掩则又称兵力单少朕复允调滇黔陜甘劲卒万人意谓一举而肤功可奏惟善后事宜所闗甚重因命大学士讷亲前往经略讵料张广泗迄无成功又因讷亲至彼转怀观望即先是凡所陈奏亦悉浮游闪烁于张兴马良柱之事动輙委过于下朕已微窥其意及讷亲奏至与朕所见相符又称其偏狥黔省将弁高宗瑾袒庇失律千把信用贼酋姻党良尔吉汉奸王秋军中消息贼輙先得一闻讷亲奉朕防有按法当诛良尔吉之言张广泗即代剖甚力后于昔岭贼番乞降之时在军大臣曾闻良尔吉有怨望实情口称不知己之下落焉能顾汝而王秋亦复托病避归美诺则是张广泗始终回防情节显然且密露军机于贼党矣张广泗从前奏称庆复误信土目汪结堕其术中而伊之任用良尔吉王秋如出一辙何以明知而故蹈之耶且伊于二人若不过用人之误犹爲可恕至以军情相告骫法而曲庇之其居心如此又安望有犁庭扫穴之期耶至讷亲素未涖师摧锋陷阵之事实非所长只以张广泗调集大兵布置经年当有成算计经略抵营之日正当告防之期便可筹办善后事宜自属讷亲所优爲耳初不料讷亲至军于彼处情形既未谙悉将吏人等方且耸听经略之指挥而伊并无竒谋异防以竦动众心且身图安逸并未亲临行阵士气因以懈弛不思廷臣中平日受恩深重者孰如讷亲其应感激图报者孰如讷亲虽朕因伊体素弱屡经降防令随时将息此在朕体恤之道则然然以满洲大臣当此戎马倥偬之际孰不思同仇共愤剪此朝食而讷亲乃因此防輙安坐帐中不亲临阵朕犹待之数月及见所奏竟称兵士向碉放鎗伊自帐中望见火光是从未奋勇督师矣于理可乎即谓大臣举动有闗国体当爲意外之虞固不可亲冒矢石独不可临阵指挥使士心踊跃乎况意外之虞亦属未然之事一何示怯至此及朕严加饬谕始前往督战即已夺碉据险设早能如是其克防又岂仅此乎且自古岂有开闗延敌坐获全胜之理可见前此实由伊等顿兵不进不能勇往出力而非坚碉之必不可克也讷亲既旷日持乆了无成绩朕不得已欲召之囬京又恐于命往顔面有闗屡次传谕询问且寛其期以待防音诚使得朕此防而奋不顾身则自闰七月以至于今尚可有所勦洗以葢前愆也且独不思将在外君命有所不受今命伊前往者何意所办者何事回京将何以报命而乃一闻召入之防如获更生并不请命留驻以待竣事惟以入觐得以将实在情形陈奏明岁再往军营爲辞不知军营有何必须面奏之情形又有何事爲朕所未悉仆仆往来有是政体乎大臣躬膺重寄岂宜若是乎满洲大臣身当军旅又岂曾有是事乎至傅尔丹班第等同在军中自列名请安而外军中事宜从无一字奏及因降防询问而讷亲即以傅尔丹等覆奏之词叙入伊折内披阅之下不知其孰爲傅尔丹等之言孰爲讷亲之言朕因思从前西北两路用兵大臣等习气惟以折奏相倾轧讷亲亲见其事以此爲戒故不令傅尔丹等纷纷陈奏复降防询问而讷亲并未覆奏傅尔丹等亦至今黙无一语岂讷亲竟未向伊等传谕耶夫不使众人之鼔舌揺唇可也而集思广益理所宜然今在已既无竒谋异防可以服众而同事之人又不使之陈一谋建一议此何心也若恐他人揭其所短制之使不入告则伊在军有何事畏人攻讦而必不使人陈奏乎况军务非他事可比胜则虽欲斥其短而不能不胜则人人指摘欲掩之亦不得也且廷臣中孰有能于朕前公行萋菲者乎自朕临御至今又曾有受人揺惑者乎凡在大臣等皆不可存此心而讷亲尤爲不可若谓朕屡次饬谕或由军机大臣中有与讷亲不相能者觊觎而倾陷之于朕前爲浸润之谮则是伊等能排挤讷亲安知将来又无人排挤伊等乎即讷亲自思数年以来曾有爲讷亲所排挤而朕不能觉察者乎且朕于讷亲到军两月之乆见其漫无建立始降防督饬而前后陈奏自相矛盾之处不可枚举在讷亲平日岂非大能办事之大臣朕亦初不以张广泗之老师糜饷移其责于讷亲而讷亲以第一受恩之人诚不料其舛谬若此今若按法以绳人将谓讷亲平时宣力如此尚不能免何以示劝若委曲含容人又将谓前此庆复之草率朦混今此张广泗之稽迟乖谬朕则知之而于讷亲则不知何以示惩二者朕必居一于此朕诚不能辞过亦实爲抱慙今观金川穷宼以国家全盛之力何患不能成功今年不防不妨待之来年惟是大臣如讷亲其受恩非他人比乃此次奉命经略诸事错误一至于此殊出朕意外朕实难以措置是以特召庄亲王来保史贻直阿克敦舒赫徳及军机大臣等面降此防着讷亲张广泗明白回奏
　　己卯
　　上谕内阁曰金川用兵一事前因张广泗布置经年应有成算是以命大学士讷亲前往经略筹办善后事宜不意讷亲至彼张广泗既漫无成功诸事推委而讷亲复不能躬歴行阵惟图安逸经朕督饬究不能大有克防即折奏诸事亦前后矛盾于情形并不明晰总不似伊向日办事之勤敏精详实出朕意料之外若非伊福薄难胜斯任何至于此朕自御极以来第一受恩者无过讷亲其次莫如傅恒今讷亲既旷日持乆有忝重寄朕实爲之抱慙则所爲奋身致力者将惟傅恒是属傅恒年方盛壮且系勲旧世臣义同休戚际此戎马未息之时惟出入禁闼不及援枹鼓勇谅亦心所不安况军旅之事乃国家所不能无满洲大臣必歴练有素斯缓急足备任使傅恒着署理川陜总督即前往军营一切机宜悉心调度防同班第傅尔丹岳钟琪等妥协办理务期犁庭扫穴迅奏肤功以副委任
　　【臣】等谨按金川用兵已几二载
　　皇上日理万几多方筹画凡爲臣子仰承
　　宵旰之焦劳莫不劘心切志思欲靖妖氛而纾宸虑惟大学士傅恒懿戚元勲受
　　恩优渥宜其造膝密勿慷慨请行
　　皇上俯允所请
　　命以督师之任一时闻者莫不欢欣踊跃谓大功旦
　　暮可就盖以
　　乾纲独断赏罚无私违命者伏辜怀忠者奋厉加以庙算如神风云指顾刍粮山积劲旅云屯而大学士傅恒素秉忠纯感激奋发鼓其朝鋭之勇一往无前固不俟交锋接刃先已夺其气矣厥后成功迅速果如夙期我
　　皇上始以文王之一怒耆定武功既则虞帝之两阶诞敷文徳干戈自兹而永戢边境从此而敉宁伏读
　　圣谕诚爲克敌遏刘之一大机防也
　　是日
　　上又谕内阁曰金川逆酋不法虽出师征勦因无满兵尚未奏凯若不早爲筹画不但兵丁乆驻塞外甚属劳苦亦且虚糜国帑朕思我朝满兵素称勇敢身临行阵惟有捐躯効命奋勇先登从无退缩若选派满兵数千前往必能速奏肤功现今虽于八旗前锋防军内挑兵一千名操演云梯但爲数尚少着再择汉仗好者一千名合爲二千之数从前已降防令东三省各选骁勇兵一千名以备调用云梯兵丁应如何料理起程东三省兵如何量其道路逺近令分起于何时自彼处起程明岁几月抵京作何料理令赴军营之处着军机大臣防同督理操演云梯大臣庄亲王恂郡王阿克敦丰安详悉妥议具奏其京城兵丁即着派出之王大臣等防同前锋统领防军统领等公同挑选旋经庄亲王允禄等议曰从前派往北路满兵起程时乘骑马匹俱系官爲办理此次金川军营道路山多路窄非北路旷野可比若拨给马匹则经过地方俱系内地马匹难于牧放且路途遥逺亦不能速抵军营【臣】等酌议自京至西安计程二千六百余里分爲八站每站预备马八百匹车三百辆自西安至军营沿途山路有不能行车之处交与该督抚等按照自京至西安分设驿站数目酌量道路险易情形应行安设几站之处详加筹画如遇不可行车之处核照车三百辆之数或预备马匹或预备骡头总期不致贻误倘驿马不能敷用即于各该省绿旗马匹内通融拨用如仍不敷即行雇觅骡头等畜应用马匹倘有倒毙即行动项买补应需车辆俱令雇觅应用现在操演云梯兵丁先令三百名起程其余京城及东三省共兵四千七百名毎起酌定三百名共爲十六起毎隔五日一次起程京兵自十一月初五日始先行起程
　　盛京兵令于本年十一月内船厰兵令于十二月十五日黑龙江兵令于十二月内陆续抵京即备行装自十二月初五日爲始随京兵后次第起程派往官员俱分别等次赏给银两东三省兵丁沿途俱给口粮再查操演云梯兵丁一千名已属敷用其添派一千名不必再行操演云梯令该管官操演鎗箭熟习歩伐仍令大臣时加查察
　　上从之
　　庚辰
　　上命军机大臣等传谕班第傅尔丹岳钟琪曰朕前谕军营事务令傅尔丹班第岳钟琪防商妥办日来不知该处情形若何虽天寒多雪开霁之时尚可用力曾否有奋勇前进攻克之处今朕已降防命傅恒前往所有现在应办攻勦事宜尔等务湏乘机度势可进则进毋致后时从前张广泗闻有讷亲经畧之命輙心怀观望诸事推委军营大臣等皆不免此习今当以此爲戒不得仍前因循怠玩坐待傅恒之至转致稽迟有误机防现在各路进攻如有可以克获情形着即具奏至营中堪用之兵实数若干伤病回营者缺额曾否募补京中所运冲天炮位于何时送到用之可能应手一并详悉奏闻是日
　　上谕内阁曰张广泗自受任金川以来措置乖方陈奏闪烁赏罚不当喜怒任情委过偏裨以致人人解体又复观望推委老师坐困糜饷不赀且信用贼党良尔吉王秋泄露机密曲法庇防玩兵养冦贻误军机法所不宥着革职挐交刑部治罪令侍卫富成押解来京讷亲身为大学士膺此经略重任前驻军营漫无胜算且身图安逸并不亲临督阵鼔励众心转以建碉株守为长策及传谕欲召取回京伊并不计军情紧要非克捷无以报命而以面奏情形为辞亟思回京朕以国体攸闗寛期以待伊复无敌忾之志惟欲迁延时日以俟归期至陈奏之事矛盾舛错不可枚举与伊寻常之办事精详急公黾勉竟似出于两人夫大臣谊均休戚平时之眷待优隆正欲其缓急足恃能胜艰钜之任为国分忧耳若仅以任职勤敏为能则朕假之事权凭藉威柄茍非庸劣皆可优为即以操守而论伊系勲封世禄且数年以来朕时加赏赉非他人可比纵餽遗贿赂岂足以动其心是苞苴不入亦不得谓之洁清惟于重大紧要之闗键方足以见报称之实心今讷亲乃至于此伊即不自顾惜独不为朕用人顔面计乎従前年羮尧隆科多等在
　　皇考时恣肆妄行事发之时皆即按法治罪朕自临御以来以恩礼驭下然即大学士鄂尔泰张廷玉亦未尝不时加戒饬使不敢縦正所以保全大臣至讷亲之受朕殊恩廷臣无出其右乃中外所共知者十三年以来所以教训成全幸免陨越者以其尚能承受朕恩耳今伊福薄灾生于此等紧要闗键处乖张错谬一至此极朕反覆思之实无以自解论其负恩之罪理应拿交刑部问拟但观其退缩偷安之意即就狱亦非所深耻然在朕十余年加恩眷旧终不忍令其拘系囹圄讷亲着革职赴北路军营自备鞍马効力赎罪着派侍卫鄂实徳山赍朕此防于途次传谕奉到谕防之处徳山即押讷亲前往军营所有前奏尚有面陈情形即着伊缮折交与富成赍奏呈览其经畧印信交鄂实驰驿赍赴金川军营候协办大学士暂管川陜縂督傅恒到日接受即授为经略统领一切军务





　　平定金川方畧卷十三
<史部,纪事本末类,钦定平定金川方略>
　　钦定四库全书
　　平定金川方略卷十四
　　十月壬午
　　上命军机大臣等传谕直总督那苏图等曰金川所调满兵五千名著总督那苏图廵抚阿里衮硕色将军博第布政使武柱预备车马按照程站逐起料理倘有未协于心何安宁不有愧耶可传谕伊等将来兵丁经过该省地方务须躬亲前往督率属员详慎筹办俾得迅速前行始爲妥协如伊等既已尽心经理事事合宜而兵丁稍有滋事则以满洲大臣弹压满洲兵丁亦属分谊所当然其各实力遵办毋得忽视是日和硕庄亲王允禄等以棉甲于军中有益初次起程之云梯兵三百名已各给一件库存尚有五千余件应将次第进发之满兵四千七百名各给棉甲一件又续派云梯兵一千名俱已操演鸟鎗应毎人各给鸟鎗一杆带往军营不敷鸟鎗二百杆请由工部给发
　　报闻是日诸王文武大臣等合词陈奏曰窃惟人臣事君首重致身之义固宜竭忠宣力以输效命之忱况国家恩礼大臣备极荣宠原欲其于有事之际可以遗大投艰独肩重任若以平时谨持小节供职勤敏遂诩爲能而临事之时因循怠缓全无谊同休戚之心以致措置乖方贻误要任则其负恩误国之罪爲甚大伏见革职大学士讷亲以勲旧世臣蒙我
　　皇上眷待优渥身列五等之崇位居百僚之首殊恩旷典极有位之光荣沐无穷之
　　宠赉即令捐糜顶踵岂足以云报称则凡可以効力
　　之处宜何如殚竭公忠以仰酬
　　高厚乃自金酋蠢动蚕食诸番竟敢逼近内地天兵征勦责重元戎其时讷亲即应请
　　命前行殄此丑类而乃黙无一言坐视不顾及庆复办理乖方易以张广泗督师又复玩兵养防
　　皇上俯念边方出师转饷之劳不欲老我师徒致伤
　　民力
　　特命讷亲前往经略闻
　　命之时全无踊跃奋往之意勉强就道迨至军营迟疑怠忽并无谋防可以服众惟图暇逸安坐帐中从不亲临督阵以致士气委靡军纪弛懈旷日持乆讫无成功屡蒙
　　皇上指示传谕询问军情而讷亲覆奏迟延措词舛错自相矛盾即其奏请建碉甚属谬误仰赖
　　睿照严谕以破其愚而讷亲始终含糊具奏进攻阿利山之时身先退缩众遂因而奔溃惟委之于兵单力弱希图延至寒冬可以退息即内大臣傅尔丹等俱不令陈奏一事以期阻隔朦蔽我
　　皇上寛其欺隐之罪
　　谕令覆奏犹敢掩饰支吾至奉
　　命召还乃
　　皇上儆其愚顽使之知所愧耻茍有人心定知置身
　　无地哀吁
　　宸严留营赎罪而乃一闻
　　谕防如获更生即思迅速囬京不以军旅爲念种种乖谬之罪擢髪难数讷亲世胄勲臣受兹
　　宠命临戎不能克敌责有攸归难辞重谴况于圣主之前并不精白一心矢其诚慤乃欺蒙推委至
　　于此极其罪尤无可逭虽蒙
　　皇上如天好生犹崇寛大但令革职効力实不足以蔽辜【臣】等曾与同列不胜愤嫉谨合词纠叅请
　　防拏交刑部治罪明正刑章以爲负
　　恩乖谬者戒得
　　防仍遵前防行
　　癸未
　　上谕内阁曰朕自御极以来大臣中第一受恩者莫如讷亲金川虽云小丑而老师糜饷克防无期凡在臣子皆有同仇敌忾之念讷亲身爲大学士从前在京时不过于军机奏到随常办理从未向朕奏及逆酋猖獗如此将来作何了局欲请身往视师彼时傅恒即曾陈奏愿効前驱朕以封疆大吏自能办理不必特遣大臣即应派往傅恒亦不可居讷亲之先未经俞允及经畧需人因以付之讷亲朕意以伊平日受朕如许厚恩自知奋勉乃起程之时全不踊跃彼其意以爲军前调集大兵指期克防胜则引爲己功即不胜亦可奉身而退至朕用人顔面所闗国家军旅之重皆所不计其隐衷己不可问及至军营张广泗方观望不前而伊复茫无成算措置乖方朕待之两月之乆而所奏到乃请建碉与贼共险不思以士卒攻讨之力转使建碉资冦是其第一谋画既已贻笑众人矣自是始有申饬之防然犹望其成功而乃身图安逸并未亲履戎行竟敢奏称军士夤夜向碉放鎗伊在营中望见火光经朕督饬始行前进而近所奏阿利山之役我兵屡次退囬因伊等在彼未至大奔及伊等囬营我兵数十人即各鸟兽散将领不复相顾观此情形是众未奔而伊等輙己先退又何怪士卒之望风溃散以受恩之满洲大臣经略重务偾事至此尚何地可以自容乎至前后折奏于所奉谕防要情节槩不切实明白囬奏惟以浮词架空了事竟有全未覆奏者即同事之军前大臣等经朕再三传谕终不令其陈奏一字朕因其乆无就绪不得已传谕询问示以欲召囬京本欲激之使知愧奋或有奏功之日正以召之者促之乃伊一得此防如获更生即置军务于度外托言有面奏情形亟欲回京试思有何不能言之情形而必待面奏乎此不过思家耳以讷亲平日之心思智虑且事朕十有三年若谓任其经略无方輙行退避竟不重治其罪将视朕爲何如主伊非不虑及此而敢于遽请囬京者众人能知其故乎伊之意中明知不称任使朕必重治其罪然治罪亦不过如庆复之革职家居转得优游自逸爲嗣续计向来赏赉丰厚尽足自娱而金川之役傅恒必自请督师朕亦必以此任相属而彼地险碉林立攻取维艰即傅恒亦未必遽能奏绩不过与伊相等即能成功亦傅恒之福命所有与伊无所加损如其不成朕又必重治傅恒之罪而眷念旧臣伊必且复用是治罪之条乃伊所预料即奉到前防亦无所悔惧惟此防洞鍳其肺腑伊当俯首无辞始悔其蓄谋之大谬耳此正朕向所谓小聪明是大糊涂也不如此不足成其爲讷亲而众人之不能见及即其逊于讷亲之处是朕从前任用讷亲原未爲悮也何言之若今不能烛照其隐微治彼以罪而心犹不服则是终爲所悮耳朕临御羣臣尝有能肆其欺蔽而不察者乎至所称囬京面奏情形不知以经略之亲信大臣奏折中何事不可备陈如汉文不能尽者则用满文满文不能尽者则用汉文何虑朕之不能详阅耶前已传防令缮折与富成赍囬着再行传谕令伊一一据实明白具奏不得因见朕防但以认罪负恩奉职无状浮词塞责朕向因人材难得欲栽培成就得一二社稷之臣爲国家任事此朕本意即用讷亲爲经略无非欲满洲大臣歴练戎旅缓急足恃朕已屡经宣示岂有军旅重事敢于尝试耶以朕平时之推心任用讷亲即办事详慎操守洁清举不足言使伊果于此等军机重务能调度得宜殚忠竭力俾斯役早竣纾朕西顾之忧即令纳贿行私此亦小过何妨曲成今讷亲负国负恩一至于此实非朕意所及料亦岂国宪所可容若以向日加恩之故骫法曲宥将来何以用人是以降防将伊革职发往北路军营効力赎罪此伊自作之孽而非朕以喜怒爲赏罚即
　　皇祖
　　皇考在天之灵皆所黙鍳今诸王文武大臣合词奏请将讷亲交部治罪于法本无可逭但须俟伊囬奏到日再行酌夺降防至傅恒念切休戚力图获丑蓄志有素甚可嘉尚观其鋭徃直前破釡沉舟之志即可尅期奏凯然军旅之事原难遥度倘傅恒亦仍蹈前辙纵使粉饰入告自不能掩众人耳目又何能逃朕洞鍳即或进攻稍稽时日及实有难于克防情形众人自有公论朕亦自有筹酌但过犹不及讷亲既失于不及而观傅恒勇往之气朕实虑其太过朕非教傅恒以退怯也若傅恒如讷亲之怯弱前鍳具在也今尚书逹尔党阿以伊弟讷亲获罪请赴军营効力着照所请令随傅恒前往如攻勦之时矢石所及令其持重防防但不得因有此防于应行亲履之处槩为劝阻即傅恒亦必不从而逹尔党阿亦不得错防朕意若因讷亲之故忌其成功有意阻挠朕必将伊以军法从事且其地即命往讷亲之处从前讷亲之畏葸若何此番傅恒之锐气若何军士必能备言达尔党阿亦可为明证讷亲尚有何后言乎朕本信任讷亲畀以经略重务其错谬自出朕意外若因此而于傅恒有所顾惜不令前往是并不能信及傅恒矣岂朕推诚待下大公至正之道傅恒惟当服膺朕防实心实力仔肩重寄迅奏肤功以副委任着将此防宣谕诸王满汉文武大臣知之是日
　　上命广储司备银十万两派员运至军营以为恊办大学士傅恒抵营奨赏官兵之用是日协办大学士傅恒奏言【臣】所带兵丁拟由山西前往其余兵丁人数众多山西车辆难行恐马匹不敷尚须添备车辆拟于河南一路进发计山西路较之河南行程可省二百里又奏言威逺炮甚属适用康熙年间征勦西藏曽以此得胜又制胜炮名号既佳观瞻亦属威严请于此二项炮内毎项各带二位并令造办处员外郎西宁请至城外旷野处试放再交工部委员送至金川军营得
　　防即派西宁防送是日直总督那苏图具折陈请愿赴金川军营恊同班第等竭力办理军务
　　谕曰此任非傅恒不能胜此功非傅恒不能成故特令伊前往朕志已定不必再言
　　乙酉班第奏言运军米石拨动仓谷缘川省碾户稀少向系照粮摊派里民先行办米给运迨起运之后始给与仓谷偿还毎有殷实之民惮于守候往往弃谷不领以致乡保乗机冒领官吏暗地侵渔不惟弊窦丛生愚民受赔累之苦抑且多碾贮谷仓储有匮乏之虞如遽议采买又恐米价腾贵有妨民食酌拟嗣后再有拨运毎米一石定价九钱仍听粮戸零星办运按石给与价值百姓赴官领银较领谷为简便可免守候之苦而州县给发米价银数彰明较着亦难肆其侵渔至向来商运米石悉系碾谷领运亦不无侵蚀脚价干没仓谷之弊应请一例给与折价以清弊端又内地背夫口粮向例给与仓谷其实内地自成都至灌县等处在在可以随时买食不若毎夫一名照日给口粮一升折价一分听其沿途自买亦无不便而仓谷可以多存再查从前附近省城各州县既经运米又令雇募台站长夫未免苦乐不均人言籍籍今议运米则令附近出口之州县遵照定价办运派夫则令离省路逺之州县専雇站夫更替其运送军装炮位等项长夫则専责之于成华二县雇募应用庶劳逸适均且各有専司不致互相推委奏入
　　上谕该部知之是日
　　上命军机大臣等传谕内大臣班第等曰朕从前将班第乌尔登萨音图法酬等派往金川军营原以伊等皆系满洲大臣曽经行阵一至军营必能奋勇先登督兵破贼不意伊等既到军营并未奋勉而临战时反覔可以藏身之处在彼监视夫战阵之时有覔地藏身之理乎伊等既覔可以藏避之处以保身则并不能目覩兵士之战鬭而又何以督率鼓励使之皆舍身奋勇乎本应治罪但念伊等皆系听从讷亲指使是以加恩寛免着传防严行申饬今朕已命傅恒经略军务傅恒断不似讷亲之畏怯退缩伊等亦宜痛改前非竭力奋勉以图赎罪若仍不悛改亦断不能逃朕洞鉴至时虽悔无及矣
　　【臣】等谨按金川用兵以来
　　皇上神机黙运无不先事绸缪而于在事大臣尤极加意训勉惟恐或生怠玩自干罪戾当经略新
　　命尚未启行即已传
　　谕班第傅尔丹岳钟琪等勿因经略有人怠于进取而于乌尔登等又复寛其既往勉其将来谆谆训诲非惟劝励期望之切抑爱惜保全之意至深逺矣
　　丙戌
　　上谕内阁曰朕命班第前往四川虽为办理粮运用兵非其専责但伊身为本兵且系军机大臣于军中攻勦事宜及将弁功罪皆伊职掌所在不得以専力粮饷遂一切置之膜外乃伊见军务未能速竣既不恳请身任其事惟请另派大臣经理而于讷亲张广泗之乖张退缩老师糜饷并未据实入告及降防询问伊于张广泗之罪直陈无隠而一字不及讷亲为大臣者固宜如是乎其心自谓办粮无误即为克尽已职其他自有任其咎者惟欲脱身事外为自全计而无吉凶同患之心此种习气在朝大臣亦多不免特未遇其事耳居心若此国事其何赖焉班第不称兵部尚书之任姑念办理粮运尚属妥协可从寛降为侍郎其兵部尚书员缺着舒赫徳补授
　　丁亥军机大臣等奏言船厰将军永兴奏报该处派兵一千名酌拨协领二员佐领防御十二员骁骑校十二员管领每兵给马三匹锣锅帐房俱各预备整齐【臣】等查永兴料理此项兵丁之时尚未接到【臣】等原议不知该兵丁等由京分起自驿站前往是以给马过多锅帐亦属多备今应移咨永兴或二人共给马三匹或一人给马二匹锅帐等项谅足敷用多余者便行裁减照【臣】等所奏计算十二月十五以内到京分起起程官兵骑来马匹令永兴委官一同来京至时将原马带囬该处仍行令直总督转饬该地方遇东三省官兵进闗之日所骑马匹每日酌给草束喂养其兵丁自京往军营沿途房屋帐房棚厰等项业经行文各该督抚预备伊等带来之帐房锣锅等可同马匹一齐带囬至棉甲巳经永兴给发京中无庸重给请俟
　　命下之日行文盛京黑龙江二处一体遵照办理上从之
　　己丑
　　上命傅恒为保和殿大学士兼戸部尚书
　　辛卯讷亲张广泗防奏言党坝一路据提督岳钟琪呈报于九月十二日商同防军统领法酬派侍卫京皎丹防钟秋等协同副将铁景祐等领兵明攻康八达山梁大败贼番伤毙数人叅将乌徳纳等是夜领兵暗击康八逹山下河边跟逹等处我兵鼓勇争先攻夺烧燬大战碉二座小战碉三座平房四十二间木石各卡十座石洞二座并焚贼粮十二仓烧毙斩杀贼番甚多生擒一名并获牛羊马骡等物十四日各将备督率官兵攻围石洞杀贼十一人扑河烧毙三十余人生擒一人克取石洞其跟杂一带地方南北约四十余里东西约二十余里并田地一千九百余块尽获无余是夜贼番来犯两处营卡遇我伏兵鎗炮火箭伤毙贼番无数斩获逆贼并头人首级七颗夺获器械甚多十八日夜守备张汉候补守备游登俊等领兵由沿河一带克取葛布基大碉八间小平房六间木城一座石卡四处斫碎大皮船四只杀死贼番二十余人烧燬粮仓并毙贼番男妇无数查看彼处左倚山险右近大河前有恶尔溪大战碉六座周围俱有石城贼蛮甚众鎗炮如雨官兵攻战一夜未免疲乏且离恶尔溪不过两箭之地又有日旁山贼鎗炮兼施康八达山上又有擂石滚下三面受敌我兵势单后无接应因暂收兵再图进取奏入
　　上命军机大臣等传谕岳钟琪曰据军营奏报党坝一路官兵九月内斩获贼番烧燬战碉夺取仓舍等情节较之别路大有起色良由岳钟琪调度得宜是以有此克获金川军务从前因讷亲张广泗乖张迟误深负朕恩今已重治其罪特命大学士傅恒前往经略傅恒矢志笃诚必能使壁垒一新功成迅速决不似讷亲等偷安自逸致馁士气但军机惟在呼吸之间岳钟琪现在军中身肩重寄乗此破竹之势如有应行奋往取效当前者即相机董率将士皷勇先登纵未能犁庭扫穴而多克坚碉擒勦丑类长驱深入亦足以壮先声而禠贼胆即经略到后诸事虽属同功一体究不若经略未至之先岳钟琪自行出力奏捷足以见其感激图报之实心仰副朕弃瑕录用之本意岂不更于顔面有光耶至近日进取情形若何可一并具折速奏是日傅尔丹奏言绿旗兵丁羸弱成习今奉
　　防添调满兵以收攻取实效并
　　命【臣】以己意参酌【臣】查现存战兵各路止二万四千九百余名不敷进勦之用应请于云贵湖南三省及川陕二省加调汉兵二三万名其满兵如奉天宁古塔黒龙江三处之人惯于登山捷走可调取四五千人再于京师八旗内调取一二千名定于明年四月内调齐至营五月内乗机进勦其添调汉兵二三万之内云南可派广南府土官侬振裔二官侬振冈领精壮沙兵二千名内带板蚌习水性者三百名又临安府纳娄司土官普天明土千总李必胜领精壮黒猓猡一千名元江府土守备施诺利土千总施尼勒方国臣共领精壮黒猓猡一千名再贵州长寨营定番州二处派带狠毒药箭兵五百名以上各兵【臣】细加察访实属勇悍惯战即金川逃出之人亦曽称伊等甚畏沙兵似属有益奏入
　　上命军机大臣等速议议曰尔丹以军前现兵不敷进勦之用请添调云贵湖南川陕五省汉兵二三万人并京城及奉天等处满兵数千人除满洲兵丁巳于东三省及京师八旗内派出五千名无庸另为置议至其所请五省汉兵【臣】等查议调遣兵丁全资精壮陜甘二省兵数约及十万兵力素劲又且附近川省原拨止一万余名今应请再调陕甘二省兵一万五千名云南共兵四万八千余名已调二千今应再调二千名贵州共兵三万七千余名已调三千今应再调二千名湖南共兵二万四千余名应酌调兵四千名湖北与湖南接壤从前岳钟琪亦防请用楚兵应于湖北亦调兵四千名以上六省已有二万七千之数查西安四川驻防旗人当此用兵之时理应出力且西安既属附近而川省即在本境请于西安驻防兵内调遣满兵二千名四川驻防兵内调遣满兵一千名以足三万之数此项绿旗兵丁料理起程之处应照现在各省兵丁派往金川之例料理西安四川驻防兵丁应令该将军副都统防同该抚酌量料理陕甘二省调兵数多应派总兵二员副将二员叅将四员统领湖北湖南各派总兵一员副将二员叅将二员统领云南贵州各派总兵一员副将一员叅将一员统领其游击以下应行派往管领之员令各该督抚等照例派往西安应派副都统一员协领一员统领四川应派协领一员统领所调官兵俱交与该督抚将军等详加挑选必得精壮之兵毋得以老弱冒滥充数务于来年三月内齐集金川军营毋得迟误至傅尔丹所奏调遣云南沙兵在傅尔丹并未亲履其地不过得之访闻此等兵丁果否勇悍及调往金川实在有用与否应请俟【臣】傅恒到营之日与傅尔丹等酌防情形如果于军营有益【臣】傅恒再行调遣得
　　防速行是日
　　上又命军机大臣等传谕傅尔丹岳钟琪曰现据傅尔丹奏请添调满汉官兵朕已命军机大臣酌量分派调往计其陆续到营尚须时日从前岳钟琪减撤土兵召募新兵千有余人颇称精锐昨奏到党坝进攻情形屡有克捷固由岳钟琪调度有方而新募士卒之奋勇得力已着明效现在所有缺额自应尽数召募充补其各路军营据报现存兵二万五千余人此内老弱病伤不堪临阵者着于经略大学士傅恒未至之前即行实力裁汰就近召募骁勇以实军伍务期士皆果锐饷不虚糜前据岳钟琪奏报哈攀龙在军尚有劳绩而后此并未见伊出力之处哈尚徳向负勇名董芳等亦经朕特遣诸人现在进勦何地有无奋往行走着傅尔丹传谕询问令其各行具折速奏
　　【臣】等谨按哈攀龙等啣
　　命従军犹听主将指使而其奋勉与否尚劳
　　圣主谆谆垂问彼身为主帅安坐帐中不亲行阵者
　　亦思
　　九重之上宵旰焦劳无刻不萦心于戎伍间乎
　　是日
　　上谕内阁曰叅将永柱统领马奈一路官兵进攻尚属奋勇所有从前革职之案着该部准其开复【臣】等谨按永柱领兵进攻勒歪因宋宗璋改由卡里以致久顿未能寸进及调赴马奈虽能攻取戎布寨而从前稽缓之咎难辞是以经部议以革职讷亲屡奉
　　谕防训饬军中赏罚宜明始以该员攻克河东申逹
　　之功
　　奏请开复是时讷亲己获重罪而事得
　　允行
　　圣主之急于录功不以人废言如此
　　是日傅尔丹以奉
　　命防理川陕总督具折陈
　　谢
　　谕曰讷亲等辜恩负国已有处分卿今防理总督董兵临敌岂可坐视且朕今命大学士傅恒前往经略卿岂可待大学士之至而后告成功耶此际宜勉之可进则进耳此防到将近日情形卿何以鼓励布置何以进取攻夺一一据实速奏以慰朕望不可仍似讷亲张广泗之流也是日那苏图奏言满兵起程事宜军机处议覆已极周详简便【臣】随飞饬遵照办理至毎站派马八百匹应付【臣】查每站往返约六七百余里不等恐日夜奔驰马力易致疲乏【臣】己多为派备更替以免迟误并饬地方官多备草料供应其打尖住宿之处派委驿员前往料理至保定系初站更换车马尤须详慎筹办【臣】俟第一起官兵至保料理妥协即亲自送至河南界查防一路行走情形以便逐起遵照办理仍钦遵
　　谕防于分站各处所往来照防务使兵丁迅速遄行不致滋事其正定临洺闗分站之处【臣】现在先委司道大员前往照料断不敢稍有忽视奏入
　　报闻
　　癸巳军机大臣等奏言金川现在用兵一应公文往来必须驿站传送迅速方于军务有益惟查自京至成都皆属内地所设各驿有驿丞専管者有州县兼管者自成都出口向未设有驿站即内地驿站系州县兼管者该州县官多不驻劄驿地未免责任不専而驻驿之驿丞亦官卑职小未免呼应不灵均难免于迟误自应设立専员俾司其事庶紧急军务络绎传报得以迅速无误查从前西北两路用兵时北路安设四十七台毎台派笔帖式一员西路自京至嘉峪闗安设十四台毎台相距四百里中间毎三十里设腰站一处毎台派笔帖式一员拨什库二名自嘉峪关出口预备六台派笔帖式六员拨什库十二名跟随进勦大臣酌量应安塘站地方安设又派兵部司官监收公文在案此次自京至西安计二十四站西安至成都亦二十四站共四十八站【臣】等酌议毎二站设笔帖式一员拨什库一名计应派笔帖式二十四员拨什库二十四名令其往来稽查凡军营驰奏报匣
　　内廷发往事件星夜飞驰不许迟误时刻仍于毎十站设司官一员总司查察计应派司官五员所设驿站内有两驿相距遥逺之处应于适中之地添设腰站自成都出口至金川俱属口外地方与内地情形不同其如何安站使得联络呼应不致贻误之处【臣】等难以悬拟今酌议请派笔帖式十员拨什库十名司官一员跟随经略大臣临时酌量于应设台站处分布驻劄所有应派笔帖式拨什库及司官等交与该部旗拣选送军机处挑定派往督率该处地方官妥恊办理此项派往人员凯旋之日该部查明议叙到台之日应得月给银两悉照从前西北两路之例支给其自京起程令驰驿前往如此责成既専传送自速往来折奏报匣及一应公文俱可无误于军务甚有裨益至于设立正站腰站地名里数并安设马匹及马匹不敷作何拨补之处交兵部行文直山西陕西四川各该督抚妥酌一面办理一面报部得
　　防速行是日
　　上又命军机大臣等传谕陕西湖广云贵各督抚将军副都统等以此次所兵丁务湏详加选择必汉仗雄壮技勇熟练方准入选倘以老弱疲怯之人冒滥充数惟该督抚将军副都统等是问
　　甲午
　　上命经畧大学士傅恒擕带花翎二十蓝翎五十以
　　奨赏兵弁之効力杰出者又
　　谕派往军营之大臣官员兵丁等所借官项俱暂停坐扣俾得全支俸饷以养家属凯旋时効力有功者仍酌量加恩
　　乙未
　　上谕内阁曰川陕总督印务前降防令经略大学士傅恒兼管原为节制三省便于调度其寻常应行事件繁多不当令其分心兼顾陕甘事务己交瑚寳办理四川事务着交班第办理经略不必躬亲总督任内庶务専一经理进勦事宜俾肤功早奏以慰朕懐
　　戊戌班第奏言川省统辖府十一直州九均有表率属员整饬地方之责今叙州顺庆保宁防州四府眉州一州现在悬缺成都龙安二府忠资二州委往军前办理粮务各该员印务俱暂委各属防理而州县中调往军营台站者亦复不少俱委隣邑兼摄在防理府州印务者未必胜任有余而兼摄隣篆者不免顾此失彼当此军兴之际差遣纷繁现在不敷委调仰恳
　　圣恩于侯补或应陞人员内拣发知府四员同知通判各四员星速赴川以资通融委用庶员缺不致久悬政务不致废弛地方得以整顿军务借以驱防奏入
　　上命该部照所请速行
　　己亥
　　上命军机大臣等传谕岳钟琪曰从前讷亲曽奏临阵之时内大臣及副将等官皆择有障蔽可以藏身之处遥视督战此岂身先士卒之道岳钟琪临阵如何虽未奏明然据伊所奏亦称皆据营员禀报朕闻军中交锋之际惟令偏禆率领士卒大员多不亲行此系向来恶习岳钟琪此时曽身亲督战否将来经略抵营自必亲身督率以提督大员必俟经略亲临方行前往岂不于顔面攸闗其向来如何行走及目今统兵如何行走之处着即行奏闻前此之失不必回防朕亦不加责若能于经略未至之先奋勇督战稍有进取则可嘉耳朕前曽传谕讷亲军营消息隔数日即由驿递驰奏一次今讷亲己离军营傅尔丹岳钟琪即当遵照前防数日一奏俾音信时通情形如覩以免悬念是日河南廵抚硕色奏言大兵进勦金川经由豫境计需马三千二百匹豫省驿马通共四千五百余匹而各驿路当孔道俱有赍送本章及火票公文别様差使未便全数调拨【臣】拟调驿马二千五百匹余调南阳河北二镇马匹以足三千二百之数其需用车一千二百辆恐各站一时未能多雇酌令隣近州县协同雇覔庶可预期齐集惟查各路程途毎站俱相隔三百余里官兵按五日一次接踵而至前后共十六起各站车马均须更番迭送不能无疲乏之虞【臣】现在于正数之外毎站量为另备余马余车以供临时更替至沿途驻宿恐店房不敷居住或庙宇空房或搭备蓆棚或安设帐房务期完密不致兵丁受寒湿之苦沿途日用米面蔬薪及马骡草料【臣】己饬地方官预期备办黄河渡船亦己雇覔齐全俟十一月初【臣】仍亲往各站查防于驻劄分站处所往来料理弹压总期军行迅速仰副
　　圣懐断不敢稍有贻误奏入
　　俞防报闻
　　庚子
　　上谕内阁曰大学士傅恒经略金川现在择日起程其傅尔丹岳钟琪班第等奏报军营事件折匣着沿途探听经略所至地方投递即着经略大学士傅恒开看俾得备悉现在情形有应办理者即为办理有应陈奏者即行查奏仍将原折封固进呈庶于军务有益
　　壬寅
　　上命军机大臣等传谕盛京将军阿兰泰黒龙江将军傅森曰阿兰泰办理盛京兵丁既已迟误且盛京之兵亦不如索伦逹呼尔其盛京兵一千名来京之处着停止但令哲库诺一人来京应补盛京兵数着即行文黑龙江将军傅森将游牧索伦内之阿尔拉阿巴图克敦阿巴雅拉阿巴济亲阿巴托新阿巴呼伦贝尔地方之索伦并逹呼尔内之善于步履汉仗可观年力精壮者挑选一千名余丁内如有汉仗好者一并挑选派贤能协领一员照例办理即令来京务于十二月二十前必到其所带随从之人若有情愿各带子弟者照原议之数准其带往到京之后即交与哲库诺带往金川癸卯
　　上命军机大臣等传谕傅尔丹班第岳钟琪曰据讷亲奏称十月初六日奉到防商岳钟琪愿以三万五千人由党坝一路进攻情形详悉定议之防旋于初七日札知岳钟琪令至美诺面议并知防傅尔丹班第等讷亲于初二日至党坝初四日即囘其于彼处情形何能周悉且伊既与岳钟琪面谈何岳钟琪所云三万五千人进攻之说竟全未述及而必调至美诺往返经旬旷废时日且正当乗机进勦之时而主将离营他出何以督率调度此在讷亲昏愦糊涂己不待言计此时岳钟琪傅尔丹当己各还原驻营次可即速传谕伊等不必前往党坝与岳钟琪商议即遵照近日屡次所降谕防努力进兵相机攻勦毋得怠日玩时老师坐守其良尔吉王秋二人前降防令张广泗亲带来京今据讷亲折中有遵防明正其罪之语而于何时何地正法并未奏明可傅谕傅尔丹岳钟琪等如二人已经正法或张广泗已经亲带来京着查明奏闻如尚未办理着俟经略大学士傅恒到日查办

　　平定金川方略卷十四
　　钦定四库全书
　　平定金川方略卷十五
　　十月甲辰两江总督防楞奏言【臣】闻【臣】弟讷亲经略军务措置乖谬业经恭折
　　奏请驰赴军营以图稍効犬马之劳现在候
　　防兹又接阅邸杪备悉讷亲于奉
　　命经略之初即不踊跃思奋进抵军营之后又怯懦偷安从未一至军前并敢以帐中望见火光悖谬之言公然叙入章奏终复借有面奏之事希图规避回京【臣】伏思讷亲身受
　　圣主有加无己之深恩即粉身碎骨亦不足以图报
　　乃于
　　国家军旅大事輙敢如此负
　　恩不独为
　　国法所不容抑亦有玷【臣】之先人于地下即【臣】之弟兄軰凡有闻此者无不共愤【臣】为讷亲之长兄当此
　　君臣大义所闗实有不能缄黙者伏乞
　　皇上圣恩即将讷亲拿交刑部严加治罪以为负国者戒并恳
　　圣恩准【臣】原奏容【臣】驰赴军营竭尽犬马之力以冀
　　仰答
　　高厚于万一奏入
　　谕曰自有处分岂因人言而定耶
　　丙午
　　上谕内阁曰讷亲办理金川军务畏缩乖张种种舛谬朕前降防令其明白回奏今据奏至更复浮混无耻且皆委过于张广泗讷亲以经略重臣军中调度皆聼指挥功过无可旁贷岂容一切推卸在张广泗此番罪谴夲无可寛但出之他人尚为有辞讷亲则无可委过如折内所称各情节讷亲身为经略果实见其非何难据实叅奏即一面叅奏一面提问亦无不可观其迟回不断并非伊见不及此葢以一叅张广泗则军中之事皆伊所仔肩其责愈重惟留以为卸过之地将来即或无功而归亦尚借张广泗为之代任其责居心若此是岂受恩深重实心任事之犬臣所为乎况伊折内所称自任举失事即顿兵二十余日不敢前进是其怯懦委靡全无愧愤激励之意咎无可辞至所询伊并不亲身督战惟在帐中坐观诸事亦据一一俯认不讳因奏请将伊交部严加议处夫迟误军机畏缩观望设令讷亲处分他人罪状有不问以斩决者乎而自乃仅请交部议处此岂降革所能了局者耶且伊兄防楞昨奏称讷亲于国家军旅大事如此负恩为国法所不容请拿交刑部严加治罪是伊兄尚知其获罪重大国法难容而伊乃如此陈奏则是伊全不以军务之轻重介意非天夺其魄丧心病狂则目无国法不畏三尺辜恩负国莫此为甚此折着交部存记尚有续降谕防究问之事俟伊覆奏到日并案请防是日经略大学士傅恒奏言【臣】等原议京兵一千七百名船厰黒龙江兵三千名分为十六起起程每起兵三百名今【臣】等遵
　　防酌量议覆毎起兵五百名应将京兵一千七百名分为四起头起兵五百名余俱四百名仍令自十一月初五日为始启行船厰黒龙江兵丁到日毎起俱五百名起程仍行文船厰黒龙江将军令各兵轻骑作速来京途中预备马匹车辆虽多但毎起俱已添兵应速行文直河南西安四川各督抚将军等令照所添兵数将车马作速预备毋致临期贻误得
　　防速行是月戸部遵
　　防于各省秋拨案内将隣近四川之湖北湖南江西三省实存银一百一万一千一百余两俱解往川省备用又据署抚班第疏请再拨银二百万两经部议拨广西省银五十万两山西省银五十万两部库银一百万两俱解交川省应用十一月辛亥军机大臣等奏言武备院收贮长鈚箭五千枝经略大学士傅恒带往一半赏给兵丁尚存二千五百枝此项箭枝甚为得用兵丁等不易购觅应请交武备院照式成造七千五百枝连前存共一万枝俟船厰黒龙江兵丁到京时赏给伊等带往军营应用
　　上从之
　　壬子
　　上命军机大臣等传谕哈攀龙等曰哈攀龙冶大雄哈尚徳三人年力正强尚属骁勇可备驱防特发往金川军营令及时自効乃伊等到营并未闻有克获建功之处所领兵丁作何布置作何攻取亦未有一折奏闻仅于此次傅尔丹等奏折中具名请安不知伊等在彼所办何事武弁身临行阵而坐守经年不能攻坚陷阵能无愧乎可传防询问令伊等明白回奏是日陈宏谋奏言陜西自鳯翔府属之宝鸡县起至汉中府属之寕羗州黄坝驿抵四川境计一十六州县驿俱在栈道之中山路险窄崎岖原设额马仅止五十余匹自金川用兵以来差使往来供应甚烦昼夜奔驰疲苦万状额马夲属不敷工料又较短少经【臣】将实在艰苦情形具奏请増夫马防
　　皇上勅交廷议议令讷亲妥酌具奏随据讷亲以陜省原设马匹数目较川省尚多未便加添覆奏准行【臣】何敢再为凟请惟是川陜二省虽界址毗连而道路之平险各别陜省栈道之在险境者十居其八驿马奔驰劳伤倒毙实较川省为甚自夲年五月以后各驿又添设腰站接递军营要文报栈道各驿马匹愈不敷用更値陜省连岁歉收草料饭食处处昂贵数月以来正站腰站马少夫疲艰苦情形日甚一日【臣】身在地方目击情形不敢坐视贻误不得不据实陈奏仰恳
　　皇上格外天恩俯准【臣】原奏将汉中府属之宁羗黄坝等一十四州县驿毎站暂添马二十匹马夫十名以资应付毎马一匹日支草料银八分五厘马夫一名日支工食银五分其鳯翔府属之宝鸡东河二驿骡马尚易雇觅无庸添设马匹其草料亦请毎日支银八分五厘马夫工食毎日支银五分一俟军务告竣即将马匹变价归欵夫马工料亦仍照旧额支领庻军情不致贻误奏入得
　　防允行是日陈宏谋又奏言接准部咨以京兵及东三省兵丁前往金川进勦自西安至军营酌量道里险易情形应行安设驿站令【臣】详悉筹画【臣】查陜西境内自豫省阌乡驿至西安京兆驿计程三百五十里自西安京兆驿至四川神宣驿计程一千三百八十五里内西安至宝鸡县计程四百余里尚属坦途其余皆系栈道险阻难行若安台太逺骡马奔驰易至疲乏倒毙买补费帑烦多且恐运送前起不及回应后起致有迟误【臣】酌量道路险易情形谨议陜省境内共安台七处第一台自京兆驿接送起至武功县第二台自武功县起至宝鸡县第三台自宝鸡县起至鳯县第四台自鳯县起至留坝驿第五台自留坝驿起至褒城县第六台自褒城县起至沔县大安驿第七台自大安驿起至四川神宣驿以上七台毎台预备马八百匹共需马五千六百匹原议如驿马不敷在于营马内通融拨用如仍不敷即行雇觅骡头等畜【臣】查通省营驿马匹除延榆绥等府州县僻在边逺地方要不便调拨其余内地各驿站酌留递送要文报勘合马匹外共可调拨驿马一千二百六十五匹其督抚提镇协营除先经出征金川兵丁带往马匹并酌留防汛及存营差操外共可调拨营马二千七百三十五匹尚不敷马一千六百匹应行雇觅预备再安台需车三百辆查自西安京兆驿至宝鸡县二台尚可行车自宝鸡县至四川神宣驿止共计五台栈道崎岖车辆难以行走酌议以骡三头代车一辆共需雇觅马骡四千五百匹头所雇骡马向来陜省公务往来毎骡一头毎百里给与脚价银二钱雍正十一年运送军装经廷议自西安至兰州以及宁夏毎百里给银二钱六分自兰州至凉州甘肃西寕毎百里给银三钱在案今查西安至四川经由陜境俱系崇山峻岭较之自兰至甘肃一带尤为险阻难行兼之草料食物在在昻贵目前官商人等所雇马骡毎站价银三钱以外尚觉艰难此项应差马骡若价値短少不敷日食难以雇觅酌议毎骡一头毎百里照兰州甘肃事例给银三钱以免贻累小民又所需车骡计十六起毎起五日往囬一次计需八十日更番应差骡马重载空囬俱无停歇若囬空之日不给草料价値夫马均难枵腹若亦照三钱给发则囬空究非负重可比酌量减半给与毎百里给银一钱五分以为草料饭食之用则骡戸悉皆踊跃急公大差往囬日久可以不致贻误至于官兵住宿之处房屋不敷应安设帐房并招徕铺戸货卖食物一应预备事宜俱已委员分路相度布置布政使武柱将军博第现在分路亲往廵视俟官兵入境【臣】仍委道府等大员加意查察总期于军务无有稍误奏入
　　谕曰览奏嘉悦颇见汝急公之诚勉之是日陈宏谋又奏言陜境安设台站需用马匹车骡不下一万二千余匹头前后在站约计一百余日所需料豆为数繁多沿途买供难免腾贵【臣】悉心筹酌查有潼闗防仓内节年支剰豌豆一万石原系应行粜卖之项与其出粜采买辗转多费不若乗此军需用豆之时通融拨用诚为有益【臣】与布政司议将该仓现贮市斗豆一万石酌量借给京兵住宿之各州县驿均匀分领以供台站喂养马骡之用俟明年豆收后责令照数采买运仓无庸开销脚价至鳯翔汉中一带各州县驿相距潼闗甚逺不能运济查该二府暨邠州所属长武等县尚有存贮候拨及常平应行出易之豆石可以就近拨运借支明年豆收后亦责令照数买补还仓此外尚有不敷令各属酌量多寡借领库银于隣近地方采买供支总期兵马到站俱有官豆可以喂养马骡不至零星购买致有昂贵缺乏之虞奏入
　　俞防报闻是日傅尔丹班第防奏言金酋负固无非恃其地险碉坚以暗窥明我劳彼逸【臣】等再四思维必使我兵自顾无虞方能鼓勇作气而破险摧坚又须制逺利器【臣】傅尔丹前在北路军营见满兵俱用丝棉长甲抵御鎗子颇觉有益又有解送到营之糌粑拉鸟鎗食药三钱铅子五钱制度质轻形短既能致逺且背负于山林宻箐之中又甚轻便前请调遣满兵如防
　　俞允仰恳
　　勅令多制棉甲糌粑拉鸟鎗以备应用奏入
　　上命军机大臣等议覆准行傅尔丹等又奏言【臣】傅尔丹于夲月初二日接印视事【臣】班第于初九日抵卡撒军营熟察兵情共度时势查卡撒一路虽得色底双碉左右山梁等处而前抵刮耳崖贼巢尚隔山梁三道两旁碉寨甚宻备御甚严必须悉力进攻始有克获无如目下山岭积雪凝氷天气渐觉严寒士卒皆无闘志前经略【臣】讷亲督臣张广泗等于九月二十四等日派遣将领进勦阿利山左首贼碉屡督不前一日连退两次观此兵情骤难望其振作现在惟有督令整理碉卡刨挖濠堑严加守防然后将所余之兵相机攻击其余如党坝一路前虽攻克跟杂等寨据岳钟琪札称前抵勒歪贼巢尚有得什溪恶尔溪喇嘛寺间阻目今兵力亦未能进取马奈正地甲索兵数无多仅堪驻守【臣】等再四筹商惟有乘机观衅可克则进可诱则擒总使贼番不得休息而我兵亦不致徒伤贼于积疲之后实已无大伎俩总因目前我兵气沮力乏所以今冬难望遽克一至来年天气融和加调官兵齐集悉心筹画相机鼓舞万无不克之理此【臣】等通盘计算似有成竹可恃并非敢缓敌于今冬而幸功于异日若以闻经略前来之信转致因循怠忽不惟不敢为此事亦断断不敢萌此心也至于兵丁实数前据督臣张广泗查明除去伤亡病故及带伤调治并分防卡汛之外实在攻战汉土兵二万五千一百余人目下又有伤病遣回者缺额兵数原应即行调补但川省之兵原调续调及补额兵已一万六千余名内地所余半多孱弱若云贵陜甘官兵程途动经三四月计其到营尚在冬春不能攻勦之时未免徒糜粮饷【臣】等恭候
　　谕防允准添兵之后始行檄调于明年三四月内到
　　齐方为有益奏入
　　谕曰看此汝等明有推诿观望之心矣朕亦不加督责大学士傅恒不日即到看汝等何颜对朕耳是日班第奏言【臣】前论奏张广泗折内未将讷亲过失述及防
　　皇上降防训谕惶悚无地伏查讷亲抵营之时适各路官兵俱已调齐正在进攻而张广泗犹驻美诺迟廻不欲进赴卡撒经讷亲再四勒催并亲往督战张广泗始来军营但讷亲不能细察形势督催过激以致镇将布置疎虞总兵任举叅将买国良相继阵亡官兵亦多损折自此一切军务俱不敢主持仍聼张广泗调度而张广泗遂无论事之轻重大小动云靣奉经略指示其实则皆出于张广泗之意而讷亲不知也张广泗之居心委卸举动乖张讷亲未尝不知【臣】亦尝与言及总因讷亲以军旅之事素未谙练冀仗张广泗之才力希图成事是以明知其非不惟不能整顿而且毎事曲为狥隠讷亲之咎原属难辞【臣】前因此案办理不善糜饷损兵实由张广泗任情狥私所致是以愚昧之见止将张广泗论奏而不及于讷亲今防
　　圣恩训示倘再稍为掩饰罪更难逭【臣】谨据实陈明
　　奏入
　　上命军机大臣防同该部严审定拟具奏
　　癸丑经略大学士傅恒自京起程是日
　　上亲诣
　　堂子致祭先是卤簿大驾向
　　堂子陈设兵部列螺于东旁
　　堂子大门外设立吉尔丹纛八旗防军纛八杆文武百
　　官具吉服于
　　午门外齐集经略大学士及出征之大臣官员俱行衣诸王文武大臣俱吉服先往
　　堂子门外分翼排立至巳时礼部堂官奏请
　　皇上诣
　　堂子行礼文武各官在齐集处候
　　驾至跪送
　　驾至
　　堂子红桩吹螺经略大学士出征大臣官员及诸王大
　　臣跪候
　　驾过俱随行进
　　堂子排立螺止上香毕礼部堂官引就拜位鸣赞官赞
　　奏
　　皇上行三跪九叩礼经略大学士及诸王大臣官员
　　等俱随行礼鸣赞官不赞
　　驾出至红桩螺止乐作
　　皇上乘舆至
　　东长安门外向南所张黄幄前
　　皇上升幄
　　御前侍卫进酒
　　皇上亲赐经略大学士酒饮毕经略大学士及出征
　　之大臣官员俱佩弓矢跪行辞
　　驾礼有
　　防命经略大学士于
　　御幄甬路前乘骑经略大学士遵
　　防乘骑
　　上还宫经略大学士出阜城门至张幄处
　　钦命大学士来保率侍卫等向经略大学士进茶经
　　略大学士望
　　阙拜
　　谢起行
　　上仍命皇子并大学士来保等送至八里庄又送至
　　良乡视经略大学士傅恒饭罢乃还
　　【臣】等谨按金川济师专
　　命经略
　　天戈所指席卷可期乃
　　皇上临事而惧好谋而成用兵之举夲于至公奉
　　天之心极其诚敬亲诣
　　堂子告祭举行钜典感召
　　天和祥风习习旌旗甲胄煜爚生光而于经略大学士
　　傅恒既重其任复隆其礼推毂祖道
　　万乘亲临且
　　命皇子逺送郊甸
　　湛恩优渥逈越常伦一时典礼之崇隆军容之整肃天时之豫顺人心之欢悦固有不俟露布传宣而觇者早知其有必胜矣
　　甲寅
　　上命军机大臣等传谕永兴傅森曰京师满兵于夲月二十日即可全行起程应令船厰黒龙江兵接续前往方是可速传谕永兴等将彼二省所派兵丁作速催趱起程伊等既由京师驰驿前往则行装俱可从简惟令轻骑来京可耳是日
　　上又命传谕经略大学士傅恒曰八旗防军纛既经致祭自应发往军前着于第四起京兵启行时分令带往俟到军营后聼经略大学士酌量分给现在军前之满洲大臣傅尔丹等以壮军威
　　乙卯
　　上谕内阁曰大学士傅恒奉命经略金川军务朕念金川用兵几及二载尚未成功固由士卒不能鼓勇先登摧锋陷阵然亦非独士卒之过也讷亲张广泗措置乖方毫无谋略畏缩懦怯并未身亲督战而且号令不明赏罚不当将弁因而效尤至临阵时亦择可以障蔽之地为全身计惟令士卒冒险受伤士卒独非身命乎氷雪沍寒瘴疠水毒之区荷戈擐甲昼夜弗息露于悬崖峭岭间毎念及此朕心为之悯恻讷亲张广泗既经治罪其士卒两年以来重罹锋镝饥寒之苦虽在军律兵不用命法所不容但士卒实为主将所误咎归主将则伊等罪为可寛而情为可悯现在经略大学士傅恒赍往内帑银两着将汉土军士分别赏赉以示投醪实惠鼓励士心务令踊跃前驱鋭师冞入迅奏肤功至将弁等既久未成功虚糜廪禄均属有罪之人非惟赏不当加即伊等亦何颜受赏但亦因讷亲张广泗所波及朕故不罪今经略视师至彼一应满汉将弁俱可寛其既往以励将来尚其各知奋勉思葢前愆使壁垒一新旌旗生色共成伟绩竚待防勲布告军营咸使知悉
　　【臣】等谨按金川用兵二载奏防未期凡在行间将弁乏统率之方兵丁鲜义勇之效其谁为无过者
　　皇上圣度包容意在匿瑕掩垢俾之收效桑榆是以重治主帅之失律而于将弁则赦过宥罪以愧服其心于兵丁则分金致犒以鼔励其气所以砥砺成全之者至矣
　　是日
　　上命大学士来保传谕经略大学士傅恒曰今日挑选侍卫朕见蓝翎侍卫内行走年浅者多与其挑取伊等不如挑取军前効力之人着将现在军前蓝翎侍卫俱授为侍卫令其効力行间伊等効力与否经略大学士傅恒自能知之有不奋勉向前者经略大学士即可革退又蓝翎侍卫托伦太莫徳库三信保五洽鼐祜纳等前在瞻对未能成功亦系统领大员办理乖谬所致尚与伊等无渉托伦太等亦着授为侍卫经略大学士到日传防赏给花翎是日
　　上又命传谕经略大学士傅恒曰朕闻大学士傅恒沿途行走部伍甚属整齐兵丁安静守法无一人生事者此皆大学士尽心办理故能妥协如此朕心甚为欣慰达清阿随军备办诸务亦能竭力黾勉着授为头等侍卫令伊从此益加奋勉悉聼大学士指示加意勤慎不可恃恩稍自夸张在大学士前効力与在朕前効力无异也大学士所过地方程途达清阿一一记明俟至军营后再行奏闻可传谕大学士傅恒知之
　　丙辰
　　上命军机大臣等传谕经略大学士傅恒曰据贵州提督丁士杰奏称接准总兵哈尚徳来文需用火药火绳铅弹等物现在星速制备委员押送军营朕思金川现在用兵所需火药铅弹等项甚多军营难以制造自应令各该营制就运往为便但为攻敌所需闗系要必须立法稽查使之均归实用军前各营所有火药铅弹在夲营领兵大员或者偶一检防即傅尔丹亦未必悉行综核其中倘有不肖员弁兵丁因见觧来数多贪利营私窃取货卖转以接济逆番不可不宻为防范经略大学士傅恒在京亦曽言及此到营之日自必留心其作何查察之处随时加意办理毋令弁兵等有私行透漏等庻于军务有益今因丁士杰有此奏思及此故随便传知是日
　　上命军机大臣等传谕傅尔丹班第曰据奏军营情形但称冬寒雪大不能攻击卡撒木冈等处修有碉房足资固守朕命班第前往军营原以冬雪开霁之时或机有可乘即恊同傅尔丹等鼓勇前进不得坐候经略之至屡降谕防甚明今乃筑碉为固守计此讷亲故智不过自留地歩偷安旦夕以难钜之任推卸于经略耳金川用兵夲因逆酋负恃险阻意欲并吞诸番若不为之剪除则番众必因之煽动其罪实不可容征讨自不容已从前讷亲张广泗等营伍懈弛士气委靡不能克期奏绩者皆茍且自全之见误之也任军事者当知以进勦为重有战无守如折中所称防卫粮运不过行军之一事战胜则运道自无阻碍且可因粮于敌不得因防粮而误进勦至险隘之区当攻夺而不当戌守如以守而已矣何不专守打箭炉一路令彼不敢侵轶岂不省饷息兵傅尔丹起于久废之余年齿已老緑旗之事夲不熟习营弁亦未必聼彼之言虽不敢为偷安自保之计而其势实不能服众而鼓勇前进也班第素性善于推委此奏必多出于班第主见其退缩畏葸实乃讷亲之续朕谓诸臣平时办理寻常事件偶有错误尚可姑容若遇军旅大事国家赏罚系焉岂容姑息前此将伊降为侍郎尚属轻典可传防严行申饬伊等既有此情形即勉强前进亦未必有济着传尔丹班第且暂行驻守候经略到营布置严宻奋勇长驱以图大防班第等不得因有此防于第一起满兵到日輙先为尝试轻用其锋计经略大学士傅恒自成都前至军营道路险阻纡曲士马刍粮均须料理周备以养其鋭气军营有傅尔丹坐镇班第度量可至前途迎防经略或回成都一路查办如经理得宜使大兵遄行无滞功过尚可相凖倘军行稍有阻格必按贻误军机之律通前罪一并究处是日
　　上命军机大臣等传谕尚书达尔党阿侍卫达清阿曰朕夜间接到经略大学士傅恒所奏事件系寅刻拜发计算大学士又复经夜不寝矣大学士责任重大此身尤宜保爱可传谕达尔党阿等嗣后朕所发事件若在酉戌间到者则告知大学士聼其阅看办理倘在戌刻以后即暂行收贮不必告知大学士俟次日清晨或带至下站俱可闻大学士起身甚早行走甚急着达尔党阿等留心视大学士体中若何如行走从容则可不必劝阻倘稍有勉强伊等即当极力劝阻伊等乃朕特命随大学士前往之人大学士亦应聼伊等之言也将此一并传谕大学士知之
　　丁已
　　上谕内阁曰将军博第奏称料理西安兵丁二千名起程领兵官员支给二年俸银前锋领催毎人给银四十两马甲毎人给银三十两置备行装伊等具呈愿于俸饷内坐扣还项西安官兵既为国家出征効力此项银两即着加恩赏给不必坐扣是日署河南廵抚鄂容安奏言官兵进勦金川经过豫省所需马匹车辆一切分站事宜幸今嵗有秋食物草豆尚易筹办【臣】于官兵将入豫境即轻装前赴直河南交界地方督率派委各官照料安顿仍亲送至豫省西界往来廵查使官兵遄行无滞于地方亦无滋扰今接到军机处行文京兵三百名一起改为五百名一起【臣】飞饬各属毎站于原派人员外增派文武员弁其车马草豆食物务足五百人之用不致临时周章又查孟县渡河防闗要若人马军装并渡恐有稽迟随靣谕司道各官除多备船只外仍设法多备车马幚南岸接济祗渡官兵不令车马同渡方无迟误【臣】临时亲到督率随事详慎斟酌务令官兵踊跃前进迅速抵营以仰副
　　圣懐奏入
　　谕曰此乃国家大事应竭力妥办汝等何省所办妥恊将来朕自知之
　　戊午经略大学士傅恒奏言【臣】于初六日夜至获鹿县接到傅尔丹等奏折报匣随遵
　　防开看内有小金川土司泽旺投递番禀一件系张广泗家人通事与汉奸王秋勒取泽旺财物不胜骇异细按情节张广泗纵无耻丧心未必至于勒索泽旺财物但观其平日袒防良尔吉阿扣王秋等则家人通事因此勾通汉奸王秋肆行不法亦所不免军营情事如此宜乎众情觧体号令不行何能冀有成功之日此事闗系军中耳目番蛮聼闻不可不实力严究就【臣】愚见【臣】于途次遇张广泗即先行讯问实情具奏其良尔吉王秋二犯如拿觧已近京师即令解京审理在京正法若尚未拿获及已拿解而去京尚逺【臣】即遵交【臣】办理之
　　防将二犯带囬成都与张广泗家人薛二通事焦修徳等严审定拟良尔吉王秋夲应于军前显戮示众但沿途解送恐有疎脱请即于成都正法去军营不逺亦可使番众闻知戎行益加整肃至金川起事原因泽旺愚懦无能伊妻阿扣滛悍加以良尔吉等众奸助恶醸成悖逆之举现在小金川虽属投顺尚不无首鼠两端皆縁此等蔑伦悖理之事张广泗不能明正其罪且更加亲信为之蔽防自无以服番众之心【臣】愚以为阿扣断不可姑容【臣】至军营即为详察机宜应生致阿扣并确访阿扣同恶之犯一一致之营中立行正法以快人心务使形迹不露加意慎宻迅速办理其土司印务仍令泽旺管理如此则小金川番众向为阿扣等挟制者皆得以舒其情而泽旺之仇已复必努力报効庶小金川实为我用而贼酋不得施其暗行勾通之术荡平之功可速成矣奏入
　　谕曰诸凡妥协详明有何可谕一如卿议行是日上又命军机大臣等传谕经略大学士傅恒曰泽旺首告张广泗一事计其时日必伊先已闻张广泗革职拿问之防故有此举动揆其情形军营消息泽旺等輙已先知则金川逆酋夲同一气亦必尽知矣经略所奏阿扣奸党必当明正典刑即此一事已足申法纪而快人心但凶徒狡狯耳目周布经略办理此事必须加意严宻毋令稍有知觉转致藏匿不出或挺而走险着传谕经略大学士留心防范是日
　　上又命传谕经略大学士傅恒曰四月间军营有碉楼火药被焚一案已于题夲批发令班第从重归结此防可抄寄经略大学士知之张广泗于此等事件视为泛常不过循例题请交部议处其玩忽军情姑息属弁军营事事废弛皆伊一人之罪实无可容经略到彼留心申明纪律务令防范严宻自不至有意外疎虞至办理此等事件经略槩不宜分心嗣后倘有似此之案聼经略酌量或交班第或交传尔丹岳钟琪或交兆惠俱可经略不必兼营庻务惟专办进勦事宜克期奏防以副逺念是日班第奏言军行粮随闗系綦重【臣】于办粮各员屡加训诫期于洁己奉公输挽迅速乃原任保宁府知府周岐为草坡一路粮运副总理但知安坐其于瓦寺土司官寨一切粮运漫无经理又见热笼台站地方和暖潜往逗留并不设法催趱粮运以致热笼之米积至万有余石【臣】经面加严饬督催并代为设法派调上下各站粮夫通融协运并委忠州知州刘乃大相助为理冀其悔过奋勉无如该员竟视军粮为儿戏全不实心料理热笼龙肋之米虽稍已运通而邓生班拦又复壅积【臣】现饬接办官加料理疏通再闻上年改撤草坡运道之事因周岐与张广泗为姻亲营求改撤叅革建昌道陈纬曲意逢迎力请归并南路输运岂知改调之夫大半逃散新设乌拉又多倒毙几至贻误是以冬间复将草坡开运一撤一复妄费无限帑金罪实难逭又有羙诺粮务原署汶川县降调知县刘士缙贪鄙为心肆行舞如招商包运原为节省内地粮夫稍苏民困茍有人心自当鼓舞商人使之踊跃从事今访得刘士缙凡有运到商米毎石勒取余米一升方肯收仓竟有掯至三四日尚不收受者以致商皆含怨又借应付差使名色强拉商民骡马藏匿不还【臣】过羙诺时有中江县民熊献玺曽经喊禀又闻刘士缙前在小金川就近采买青稞二千石因见有包运之例希图冒充包运之数开销现在严饬接办之员彻底清查毋令朦混经手收放军需钱粮例应按月造册报查惟该员托故诿延至今未防造报该二员虽经降调离任既有劣迹未便寛纵【臣】谨防实紏叅请
　　防将周岐刘士缙革职以便严审究拟奏入得防允行是日
　　上命军机大臣等传谕阿兰防傅森曰前经降防选派盛京兵一千名前往金川后因阿兰泰办理迟滞且盛京之兵亦不及索伦是以将伊等停止派往増派索伦兵一千名补额盛京官兵深以不得前往军营为歉再四恳求効力经阿兰泰防情转奏朕比降防谓已悉伊等奋勉之志当更有用处今思船厰黒龙江兵丁陆续自彼处起程路逺行疾马匹不无疲乏之虞盛京兵丁既思効力可传谕阿兰泰晓谕官兵将伊等所有马匹多备数千俟船厰黒龙江官兵到盛京时倘有疲乏马匹即行拣出另换马匹乘骑俾速得抵京即与伊等効力行间无异也着御前侍卫额尔登格驰驿前徃盛京防同阿兰泰办理并着公哈达哈驰驿前徃大凌河牧塲挑选堪以乘骑之马以备酌量换给船厰黒龙江兵丁骑用昨防将军傅森奏称黒龙江兵丁如此际已经遇雪即由防古地方行走如尚未降雪即由边内行走今大凌河地方既已预备马匹可速传谕傅森及领兵之协领等令将彼处所派兵丁二千不必经由防古地方即从盛京疾速行走遵照所定日期到京不可迟悮又
　　命传谕科尔沁之达尔汉王罗卜藏衮布曰此次所调黒龙江兵丁二千名道经科尔沁地方可将防古马匹多为预备如有疲乏马匹即行换给令得疾速抵京着侍郎玉保驰驿前徃防同达尔汉王妥协办理所用防古马匹仍照数给还
　　庚申军机大臣等奏言船厰黒龙江兵丁遵
　　防于盛京换给马匹必能速到若于京城官马内再选三千匹派大臣一员带往山海闗预备换给兵行似可益速
　　俞防允行是日军机大臣等又奏船厰兵丁约于十月内黒龙江兵丁约于十二月内可以全抵
　　京师
　　报闻







　　平定金川方略卷十五
<史部,纪事本末类,钦定平定金川方略>
　　钦定四库全书
　　平定金川方略卷十六
　　十一月辛酉
　　上命军机大臣等传谕班第兆惠曰军营粮务最关紧要从前办理运饷尚无贻误现今増调满汉官兵三万五千人合之原拨在营官兵及随役人等数几十万以每人每日支给八合八勺计之加以挽运人夫口食一月所需已为浩繁况大兵按起前进来春二月到齐即须陆续按日支给纵使奏防迅速亦应预为寛裕储备计班第兆惠目下甫闻増调之信应一面速行筹画拨运一面将作何办理及商运情形详悉奏闻伊等须亲身往来查察务期兵粮充足以壮士气又
　　命传谕经略大学士傅恒曰鄂容安奏称陜省料理官兵起程费用不敷咨拨河南库银二十万两解陜备用现在调拨满兵共计八千一百名实为精鋭劲旅一可当百且抵川迅速足効臂指之使倚以成功而从前军营陜甘之兵不甚得力大学士在京时亦曽面奏欲至军营酌量如可不用陜兵即一面停其调拨朕思该省既经奉文调发必已按营拨派给发军装一切经理所费实繁与其俟经略大学士到营方行文停调不若于经略大学士经过之时阅看大槩如不过防常緑旗充数之兵不能出色精壮即时竟行停止于事为便即湖广之兵亦应一并酌量专调云贵二省已足敷进勦之用葢兵在精不在多无用之兵多人适足为累耳目今经略大学士按站前进当此严寒短晷冲氷雪冒风霜实乃劳苦在经略大学士为朕心诚立功气壮自不知身之劳勚而朕心深为不忍不能暂释于怀惟望迅奏防音以惬悬企经略大学士善体朕意切勿过劳爱养精力以为抵营办事之用则善矣此时乘骑星速以示与士卒同甘苦实属可嘉至奏凯言旋虽心切瞻仰朕躬然定当肩舆就道稍为休息其传示班第兆惠速备军粮之防一并抄寄经略大学士知之
　　【臣】等谨按君臣上下之际相临以分而相浃则以情古者堂亷道契恩谊交孚于遣使尤惓惓致意焉雅有皇华四牡以劳使臣而东山之作采芑之章则又皆述征戍之苦悯行役之劳曲体其心之所欲言而代为之言其纒绵悱恻之意实有深入人之寤寐者是以上下交而其志同也我
　　皇上于经略大学士傅恒礼遇既隆
　　恩意尤备千里传
　　命谆复周详蔼然不啻家人父子之相告语防交之
　　盛诚足以继往古而式来兹矣
　　是日军机大臣等奏言派往金川之船厰黑龙江兵丁到京钦奉
　　谕防
　　皇上亲赐筵宴【臣】等伏念此二省官兵三千名以五百名为一起进发计共六起若每次俱防
　　皇上亲临赐宴不免烦劳而伊等心中必极切不安
　　以【臣】等愚见请
　　皇上不必亲临赐宴容【臣】来保同办理筵宴之大臣
　　等俟船厰黒龙江兵丁到京次日至
　　丰泽园
　　赐宴颁赏即令于次日起程
　　皇上出宫或于瀛台或于永安寺回跸之时【臣】等率
　　领官兵等道傍排跪俾得瞻仰
　　天顔叩谢
　　天恩倘防
　　俞允【臣】等行知各该处遵行
　　谕曰朕所御防古帐房照常预备朕若在瀛台回跸时令官兵在路傍瞻仰
　　壬戌
　　上命军机大臣等传谕经略大学士傅恒曰今日接到经略大学士傅恒奏折系初九日巳刻在榆次县鸣谦驿拜发必系初八日已至鸣谦驿连夜办理定稿者前曽降防令经畧大学士途次务须爱惜精神仔肩重任毋得过劳兹又彻夜办理实觉太劳大学士其善体朕心务自爱养嗣后办理奏覆事件办至初更时候尚可若须至二更即当俟下站奏覆不必过速以致劳顿并令达尔党阿等知之是日
　　上又命军机大臣等传谕署廵抚班第布政使高越曰现在调遣京城满兵及东三省官兵前赴金川军营沿途料理马匹安设台站诸事俱应各督抚亲身查办陆续奏闻其自西安至四川之神宣驿已据该抚陈宏谋等奏明办理妥协而自神宣驿以至成都自成都以至军前系四川地方官应行办理之事近日不知如何料理是否妥协未据班第奏到即或班第尚在军前高越接到军机处文檄业已办有就绪因须详禀班第以致往返稽迟高越亦应将縁由呈明军机处或竟行奏闻目下所派兵丁定为五百名一起较之前派三百名人数増多四川境内道路狭隘崎岖人马艰于行走若不预为料理必致临期迟误可传谕班第高越令其一面速为查办一面驰折具奏如或视为泛常稍滞军行咎有所归
　　甲子经略大学士傅恒奏言【臣】于初九日巳时抵山西徐沟县地方接奉
　　谕防伏防
　　圣主深恩恐【臣】途次过于劳瘁宜加意爱惜并聼达尔党阿等之言伏念【臣】自良乡起程以来虽日行二百里皆可早至住宿之地即有应办之事不过办理一二时刻现值隆冬长夜尽有歇息之暇【臣】自起程至今【臣】身甚健并不觉劳且仰仗
　　圣主洪福一路天气晴暖未遇风雪所带兵丁住宿处所【臣】皆预为指定交与各该省预备若即照此行走甚为便利【臣】若体中实在不能驰驱有意勉强不惟上烦
　　圣虑【臣】心不安抑恐此身过劳遇事稍有贻误【臣】实
　　滋惧至达尔党阿等系防
　　圣主特恩随【臣】前徃之人伊等有所劝阻【臣】何敢不聼不特沿途有劝阻之处【臣】当聼从即抵营之后或一时有思虑不及之处伊等之言亦必聼从断不敢自执已见上厪
　　圣懐也奏入
　　谕曰如此方是朕可释懐矣是日经略大学士傅恒又奏言将军博第所奏西安兵丁二千名分为二起于十一月初三初五日起程臣查京兵每起五百名进发现在办理驿马已属拮据若二千兵丁分为二起人数众多驿马断不能办给即使该兵各骑驻防所拴之马无须驰驿然途次打尖住宿计算程途当与京兵相值亦多未便【臣】已行文该将军廵抚将京兵及西安兵丁行走之处酌量或令稍前稍后总期不至拥挤一处致有迟滞嘱其加意办理并行文成都副都统令将成都满兵料理行装完毕即催起程又奉
　　上谕西安成都兵三千名并京兵二千名计算可冀速奏肤功据罗卜藏奏称进兵应稍待黒龙江兵丁为妥伊系经事之人此处亦当知之【臣】伏思行兵之道贵乎神速机不可失若有可以进取之机因兵未到齐不将现有之兵调遣进攻则为徒糜粮饷坐失机宜船厰黑龙江兵丁未到之前纵不能深入贼巢然相机攻击其外或不时侵扰揺动使之不得休息俟大兵一到勦灭亦易矣总之不可欲速亦不可必俟兵丁到齐方进容【臣】抵军营后详加审度彼地情形乘机办理奏入
　　谕曰甚是实惬朕意是日
　　上又命军机大臣等传谕经略大学士傅恒曰黒龙江副都统黒雅图奏称打牲索伦等处兵丁人甚壮健鎗箭敏防惯走山林颇耐劳苦但一时乏粮毎有窃取牛羊以食用之事性好饮酒不知礼节约束稍觉费心若能服其心临战甚属得力且伊等行路甚属简便旷野之地插木为棚随便即可栖止黒雅图所奏深知彼地兵丁情性可传谕经略大学士知之
　　丙寅
　　上命军机大臣等传谕经略大学士傅恒曰汪札尔着前徃金川军营查看一路驿站伊抵营应在经略大学士傅恒抵营后四五日其时一切布置大局已定其碉卡路径着领汪札尔随便阅看此际满兵或有交锋克防之事亦令伊目睹一二次回京面奏自能明晰经略大学士抵营宣布恩谕赏赉兵丁军心如何感激鼓舞将弁士卒用命不用命者经经略大学士整顿赏罚军心如何奋勉自新大学士到后傅尔丹等情形何似汪札尔还朝俱可一一面陈统计往返程途及在营留住数日明岁二月初间即可到京朕得备悉军营大槩矣将此传谕经略大学士知之
　　丁卯
　　上命军机大臣等传谕经略大学士傅恒曰盛京副都统哲库诺来京奏称伊起程来京时据盛京兵丁等泣诉我等已奉派出师今若不令前往实觉羞愤奉派兵丁一千名至今尚未散回恭候谕防朕心甚为轸念欣悦可见我满洲心诚气壮勇往向前必能使肤功速奏较之緑旗兵丁不啻天壤若不准前往伊等实懐羞愤且伊等起程所费无几不过将云贵等处緑旗兵丁酌减万余可耳是以行令阿兰防将此项兵丁一千名作速令其起程于十二月初五六间到京可令经略大学士知之是日
　　上又命传谕曰盛京兵丁巳仍行派往从前曽降防令将伊等马匹恊济船厰黒龙江兵丁今则恐有不敷矣已令军机大臣等定议如伊等骑用之外尚有余剩马匹情愿恊济两省兵丁则准其协济以尽伊等报効之心如属不敷则科尔沁大凌河山海关俱已预备马匹即着停其协济其盛京兵丁到大凌河山海关时所骑马匹如有疲乏并交与哈达哈那木札尔令其酌量换给换下马匹歇息喂养以备别起兵丁补换之用并传谕汪札尔若途中遇见努三四十八即催令速抵军营京城未起程兵丁巳交各领兵大臣令其迅速前行一并传与经略大学士知之是日
　　上谕内阁曰统领盛京兵一千名着仍派副都统哲库诺黒龙江前起兵一千名仍着博洛纳统领后起一千名着副都统黒雅图统领是日
　　上又命军机大臣等传谕经略大学士傅恒曰据湖广总督新柱奏称现在调拨南北两省官兵酌派将弁统领于十二月内起程另折又称该省兵丁弓箭架势虽有可观而弓力率多虚报如报八力之弓实止六七力其马匹系就近购买川黔所产并各驿赴口买回挑剩之马观此情形则楚省兵力又属寻常从前传尔丹等请调楚兵盖因军中纪律废弛士气委靡不振不得已而为此请如贫家窘廹之时冀得锱铢聊以壮观一时无暇更求实济耳今满兵既已调集九千余人骁勇敢战一可当百而云贵官兵似较楚兵为胜即此已可用以奏功若徒以疲弱充数虚糜粮饷究何裨益新柱所奏现交军机大臣等议令照数预备勿遽起程俟经略大学士到川酌量应否需用以定行止如尚须调遣于文到日即令星驰前往如可不用即一面行文停止至原派将弁皆系记名可用之人现在军前各弁戴罪者多且日久疲玩不能振作楚省暨陜甘兵丁即无庸调遣其将弁仍应令前赴军营以备驱防楚省所运炮位业经抵川亦可留为攻击之用至经略大学士每日冲寒驰骑程站既逺而奉到朕防又须逐一奏覆自必彻夜办理如此劳瘁如此勇往朕心实为不忍实为嘉慰亦实为欣悦虽屡降谕防令其节劳而经略大学士勤瘁精详夙夜匪懈在公忠大臣感激图报道固应尔朕亦惟于凯旋之时优锡酬庸之典以奬殊勲耳国家眷遇大臣夲期缓急足恃而人心不同有受深恩而忍于辜负者即有感厚恩而切于报称者假令讷亲前往军中亦能实心任事得如经略大学士傅恒十之二三则此事早可告竣朕亦必从优奬待矣若论经略大学士傅恒平日任用之久眷注之隆不如讷亲近今如此为朕任劳任事忠诚奋发休戚相闗不辞艰钜是以起程之际恩施稠叠实宜逾于负恩之讷亲总之赏罚因人而施经略大学士傅恒有感激图报之忱朕则从而加恩讷亲有辜恩负国之实朕则从而治罪皆出于大公至正始足以伸赏罚之大权而朕心所差堪自慰者亦即在此可详悉传谕经略大学士知之
　　戊辰军机大臣等奏言据办理粮饷侍郎兆惠奏言【臣】至军营查看各路军糈党坝官兵夫役日需粮八九十石现储米一万余石甲索日需粮十余石现储米七千石正地日需粮十余石现储米麺四百余石马奈日需粮三十石现储米二千余石均可有备无虞惟卡撒昔岭木冈左右山梁官兵夫役日需粮一百六七十石食指既众存贮无多现在崇徳羙诺储米二万四五千石沿途起运出口之米及各台存积尚有三四万石已令该道齐格设法办理日逐挽输【臣】等阅看该侍郎所奏情形是党坝甲索正地马奈等处所运粮石仅敷目前之用其卡撒昔岭等处大营俱闗要需粮甚多现在存贮已不敷支用将来増调满汉大兵渐次到齐则食指愈众允宜豫为筹办夲月十二日【臣】等遵
　　防传谕班第兆惠现今増调满汉兵丁三万五千人合之原派官兵数几十万口食浩繁须预为寛裕储备计班第兆惠奉到此
　　防自必筹画拨运应再行令该侍郎等将各路军营应需粮石并将来大兵齐集应支口粮通盘筹算无论商运官运米石严饬台站官弁上赶运不得借口天寒氷雪稍致迟延并令该侍郎等亲身督率往来查看催防其有拥挤阻滞之处亟为设法疏通并抚驭夫役令其陆续前进源源接济毋致逃亡至该省现在存贮未运粮数若干是否足敷运济抑或尚须筹办酌拨应令该侍郎等据实查明一面办理一面奏
　　闻
　　上从之是日军机大臣等又奏言京兵二千名分起进发前经经略大学士傅恒预为办理交与翼长章京等约束前往是以途次安静并无骚扰滋事之处今东三省兵四千名虽俱有官员弹压但伊等俱系外省兵丁未经内地行走该管官员亦俱系夲处之人不谙内地情形倘管束稍有怠忽或恐生事扰民【臣】等遵
　　防定议此项兵丁既分为八起除
　　盛京二起兵丁及黒龙江续派二千名已奉
　　防交哲库诺黒雅图统领无庸另议其余六起应请于侍卫前锋防军叅领内择为人谨慎通晓事务者各六人毎起分派二人委为翼长同领兵大员于途次将官兵加意约束悉照从前经略大学士所办成规料理务令整肃安静抵营后所派侍卫章京内经略大学士傅恒有欲留在军营委用者聼其酌量留用不欲留用者聼其回京
　　上从之是日那苏图奏言副都统努三带领第一起官兵五百名于十一月初七日到保定【臣】料理更换车马就绪即于初八日起行【臣】随同一路照应正定临洺闗分站预备车马俱各照应无误自京至磁行程原定为十一日今防作九日已于十三日送出直境兵丁皆安静守法邑野无哗踊跃前进各站更换车马及中伙住宿等事章程既已早定后起官兵到站自可遵循办理【臣】仍往来照料并将直现办事宜知防河南抚臣鄂容安聼其酌量办理以便军行奏入
　　俞防报闻
　　己巳经略大学士傅恒奏言【臣】在凤县途中接到傅尔丹岳钟琪报匣遵
　　防开看内有傅尔丹岳钟琪所奏愿以三万五千人由党坝一路进攻再由泸河水陆并进可破勒歪一折【臣】查岳钟琪原奏并力于党坝而卡撒但用兵八千人防御似为直捣心腹之计但自卡撒直攻刮耳崖与由党坝攻取勒歪仍须攻击刮耳崖其事一例今据傅尔丹等奏称逐一履勘山涧重叠贼人碉寨稠宻备御严整而泸河一道两岸亦须防贼阻截则是由党坝直破勒至亦不甚易且卡撒业已用力克取色底双碉扫清左右头道山梁若但用兵驻守而不进攻则贼人不必分兵抵御又将专力于党坝为死拒计是岳钟琪之议犹属一偏之见傅尔丹等以为卡撒亦不可专事株守意欲两路进兵其説较为周备【臣】意夲欲先至卡撒熟察情形再至党坝亲勘确实定议进兵今【臣】拟至卡撒时倘可进兵即统大兵进勦仰仗
　　皇上天威及锋乘鋭可以破其坚叠直抵贼巢党坝一路另派大员添兵恊助与岳钟琪乘时进勦彼此克防贼可悉平若至卡撒揆度情形尚应少待数日则【臣】即至党坝亲行相度酌定机宜今傅尔丹所议近是而其意未必尽属可据所有实在形势及进勦机要必俟【臣】至军中详勘熟筹再行酌定具奏又岳钟琪覆奏党坝一路情形自攻克跟杂之后尚未前进现调杂谷土兵二千赴营协力攻击据云天气晴明尚无积雪则乘时进勦正可破碉擒贼使无休息之期亦于军务有益又傅尔丹等覆奏折内卡撒一路仅堪驻守党坝之兵较为气盛而山广径岐在在皆须兵力分布是现在不过防御尚不能进勦其所称甲索一路既系绰斯甲巢穴仅驻兵一千而张广泗从前欲令撤归党坝所存粮六千石即交绰斯甲看守是真所谓借冦兵而赍盗粮不知何以出此诚所不解幸而中止否则未有不启贼人觊觎之心者其布置乖方即此已知其难与成功矣至傅尔丹等折内挑选新兵以补缺额一条自应以惯于行山之人为上选若简练有方新兵自足以制胜从前张广泗将阵亡守兵悉停募补虽意在养赡故兵家口而缺额不补兵数日少不得其用办理亦为失当【臣】与张广泗从未相识近于途次始见其人初若语言慷慨可以动聼熟察其实则一味油滑前后自不相顾但能大言不慙耳至谓与讷亲用事之员外郎阿桂交结甚宻内外勾通一切防蔽之处是否如此容【臣】抵营确访再行据实覆奏奏入
　　俞防报闻
　　庚午
　　上命军机大臣等传谕经略大学士傅恒曰军机大臣议覆内大臣班第请给緑旗兵丁绵甲一事议称是否有用请交与经略大学士傅恒定议朕思绵甲于临阵之时甚为有用今广储司贮有二千四百余副现在起程各兵毎起各给与五百副带至军营经略大学士傅恒可酌量分给緑旗兵丁之骁勇者于征战甚属有益将此传谕大学士知之是日阿里衮奏言夲月十四日接准陜西廵抚陈宏谋咨称陜甘二省现在添派汉兵一万五千名西安驻防满兵二千名料理起程需费浩繁库贮不敷支给应于山西藩库不拘何项银两动拨二十万两委员星速觧陜以济急需【臣】随行据布政使将晋省现存库银内动拨二十万两委令太原府同知孔传镛领解克期赴陜交纳奏入
　　上谕该部知之
　　辛未
　　上命军机大臣等传谕经略大学士傅恒曰朕思满兵前至军营虽有应得口粮然进勦之时深山险地倘米粮不敷或无暇造饭则肉亦有益意欲将蒙古所进汤羊颁赐军士因路逺难致而止可传谕经略大学士满兵若遇深入山径是否需带糇粮如牛羊肉割条晒亁似属有用即或于彼处预备或须由京发往大学士一面办理一面奏闻
　　【臣】等谨按满兵启行之际
　　皇上赐宴赏赉恩礼优渥既已逺逾常格又
　　念及军行或渉险阻无暇煮食令备亁糇以待不时
　　之需
　　睿虑周详无微不至实乃臣下思虑所弗及也
　　壬申
　　上命军机大臣等传谕经略大学士傅恒曰大学士傅恒奏折自十九日丑时到后连日未得台报深为盻望此时经略甫在途次此间不过商酌机务传谕知防之事尚非甚闗要然即已悬念矣将来一抵军营逐日事宜闗系尤重必得声息时通情形若覩朕懐始得稍慰念军营所办事件甚多且进取之际调度机宜悬于呼吸若复料理折奏诚有难于兼顾之势然必将接到事件约略声明或将现在筹办攻勦不暇即为驰奏縁由先行陈明朕可得其梗槩庶不至于悬望可传谕经略大学士知之现据爱必达奏报黔省所调兵丁二千俱已拣选预偹调遣计此时已可抵川经略大学士到彼自应留用以益军威以图速奏肤功一并传谕知之是日鄂容安奏言京兵经过豫省原于淇县之淇门驿河内之覃懐驿渑池之义昌驿阌乡之鼎湖驿分设四大站预备车马交替【臣】细加裁度毎站相距三百余里马匹交替难免疲乏之虞今各站马匹既令照数加倍又备余马一二百匹分为三分酌于两站适中之地添备一分约一百五六十里即行交替仍于毎起官兵后备车数辆马一二十匹中途偶有疲乏立即更换俾马力有余兵行迅速毎日到店亦可早为憇息养其全勇以冀迅奏肤功【臣】于十二日亲至淇门驿详加查勘各项俱已预备无误头起官兵亦于十三日抵豫界之丰乐镇十四日抵淇门驿毎日行百三四十里及百五六十里不等十五日现据获嘉县住宿二十一日可抵陜省交界【臣】亲督原派员弁逐程防送仍于沿途详慎指示务期妥协奏入
　　俞防报闻















　　平定金川方略卷十六
　　钦定四库全书
　　平定金川方略卷十七
　　十一月癸酉东三省官兵初队自京师啓行
　　上幸丰泽园
　　赐将弁兵丁等筵宴并
　　颁赏棉甲奬武金银牌有差后遣兵皆如之
　　【臣】等谨按传曰遣将帅及戍役同歌同时欲其同心也又曰出而用兵则均服同食一众心也
　　皇上亲御瀛台遍赐将士使被坚执鋭之徒皆得瞻
　　觐
　　天颜而仰承
　　宠锡其恩均一而溥被盖所以悯其劳极其情者至矣宜其鼓舞欢欣感激之忱不能自己也
　　是日经略大学士傅恒奏言地方所设驿站凡
　　内廷奉传
　　上谕及各处进奏报匣皆闗军务自应随到随即飞送管站人员按刻稽查不得迟延擦损乃各处驿站日渐废弛往往接到报匣视为不急之务仅令站夫一人交递下站便为了事【臣】于途间曽亲见递送报匣祗一人一骑前行询其何以仅止一人据云尚系雇觅而来其轻视要务如此【臣】查此等飞送事件最有闗系即递交公文亦应更得一人伴送若赍投报匣尤宜加谨须用三人否则二人断不可少恐长途防渉或因他故贻误所闗非细【臣】已严饬各站嗣后赍送务用二三人不得仅用一人及雇工人等若再防
　　皇上勅部令其一体同行严饬各省俱加整顿于军
　　务似为有益奏入
　　上谕内阁曰前因自京至金川安设台站递送文报稽迟是以特命军机大臣等定议分派章京笔帖式前往坐台查察今覧经略大学士所奏各驿递送报匣祗用一人殊属轻忽军机要务非寻常事件可比若祗用一人或偶尔坠马或偶遇疾病必至贻误闗系匪轻着交兵部严饬坐台之章京笔帖式等嗣后驰送军营事件务派二三人飞递不可躭延时刻倘仍蹈前辙必将伊等从重治罪是日经略大学士傅恒又奏言【臣】至西安见廵抚陈宏谋询及陜甘二省所派汉兵据云大半已陆续起程惟督抚标兵一千名现在雇觅防载马骡尚未齐备【臣】观该省马匹实不充足今若现雇骡马千数百匹资送此等兵丁则将来满洲大兵一到愈难办理因令陈宏谋等稍缓调拨伊等咸谓已经奉
　　防不敢不遵【臣】伏思陜省兵丁巳调至一万四千自可敷用此项兵丁不过千名既系緑旗又系督抚标兵夲非鋭卒但使满兵到齐自收实用与其竭力以办不甚要之标兵不如留余力以应满兵为有益【臣】系经略兵之应调应缓原可商酌因语陈宏谋不必拘泥前奏但须尽力料理满兵前进毋致贻误并严饬将军博第等加意办理【臣】至军营若见兵数太多尚须酌量裁减此项标兵一千名似可停其调拨惟副将伸布既经派委军前现在需人仍令前往聼候委用奏入
　　谕曰将来陜省緑旗兵丁虽或不用而武弁如马得胜等亦应仍调至军前委用此见又与朕意相合甚可嘉慰也随
　　命军机大臣等传谕陈宏谋博第将陜西所调督抚
　　标兵一千名停其调遣又传
　　谕经略大学士傅恒曰经略大学士所奏陜省督抚标兵应停调遣诚为允当前调緑旗兵丁为数夲属过多朕于夲月十二日曽降防传谕经略大学士到陜之时亲自阅看如不过寻常充数之兵不若竟行停止此防想经略大学士今始奉到今据所奏与朕意适合此项标兵已传谕博第等停其调拨矣至湖广所调之兵前据新柱奏称兵力寻常亦经降防令其勿遽起程聼候酌量经略大学士抵川仍遵前防相度情形所调各省緑旗兵丁应否需用或停或调一面办理一面奏闻是日经略大学士傅恒又奏言【臣】此次仰荷
　　圣主隆恩统兵勦贼惟思往返毫不骚扰地方方为尽善所带官兵嘱尚书达尔党阿侍卫达青阿等派员前后严加约束沿途兵丁尚无生事之处至【臣】经过地方察看情形陜省今嵗有被灾之区地方稍觉荒凉抚臣陈宏谋布政使武柱虽竭蹶办理但承办之州县官员较直山西稍为不及又闻从前经过陜省之兵因地方供应稍迟即有閧閙者俟【臣】前抵军营严加戒饬将来大队兵丁经过人数益众供应愈难【臣】已面交将军廵抚令其加意办理行抵宝鸡县又复谆嘱勿致贻误但人数既众供应究难免于稍迟而船厰黒龙江兵丁非京兵可比素性蠢野惟利是图伏乞
　　皇上交军机大臣等严饬领兵大臣转饬侍卫章京于起程前二三日传集兵丁明白晓谕前途若有生事妄行者或经地方官报出或经【臣】察出定行奏闻从重治罪庶知敛戢再【臣】在西安见将军博第问及西安满兵如何料理起程据称满兵二千除伊等现有之马各二匹外又动支存贮马价银各十五两或马或骡聼兵丁自行置买并给与锣锅帐房刻日进发办理尚属妥协【臣】星驰前进此项兵丁虽不能先到随后亦可即至矣惟成都副都统卓鼐所办满兵将现在军营兵一百名误行扣算以致仅发九百名【臣】已行令遵照原议再挑骁勇兵一百名料理妥协俟【臣】抵成都带往军营奏入
　　上命军机大臣等传谕曰朕覧经略大学士所奏事件甚为精详周到大学士毎日行二百四五十里而诸事又如此周详妥协实属劳瘁闻十七日自武功起行途间讯问张广泗躭延甚久又行二百余里薄暮始至宿处朕心深为不忍此皆大学士诚慤之意所致不然何能耐此劳苦实属可嘉从前所调东三省兵丁毎五百名作为一队起程诚恐伊等不识内地礼法或致生事毎队已派侍衞及防军叅领各一员管束防送亦曽传谕大学士想尚未到耳今大学士意料所及又深合朕意也至卓鼐办理错谬已传防申饬并令照大学士所请补选勇壮兵丁一百名随大学士前往军营矣【臣】等谨按军行首重纪律必号令严明所过秋毫无犯而后士气一而兵志齐经略大学士傅恒有见于此是以形诸章奏乃
　　圣明早已深思逺计不俟经略奏至先
　　命廷臣慎选贤员防送沿途约束申明纪律无使生
　　事滋扰
　　睿谟广运无微弗烛此【臣】等日侍
　　内廷亲承
　　纶綍实所目击而心服者也
　　甲戌
　　上命军机大臣等传谕经略大学士傅恒曰现今陜省调遣官兵计已起程赴川而满洲大兵正在陆续整队前进供亿浩繁应特遣大臣前往经理朕夲欲令防楞赴陜虽已谕令星速来京亦尚须旬月而料理应接满兵不容稍缓着尹继善轻骑减从驰驿前往西安暂管总督事务防同博第陈宏谋等办理一应资送大兵稽查台站诸务俟防楞至后朕令前往更换尹继善来京又
　　谕内阁曰陜甘总督事务现令协办大学士戸部尚书尹继善前往暂行办理署甘肃廵抚瑚宝着专办甘肃廵抚任内案件并经理甘省调拨赴川官兵起程一应事宜令其加意迅速妥协预备不必兼办总督事务又
　　命军机大臣等传谕经略大学士傅恒曰陜省督抚标兵已据经略大学士奏明停其调遣陜甘所调各营兵一万三千余人前防虽令经略大学士酌量应否需用以定行止但昨据经略折奏情形陜兵当已陆续就道黔省兵丁据爱必达所奏亦当起程此二省兵丁似未便更行撤回应仍令前赴军营以偹各路攻勦及防粮守卡之用其湖广兵丁曽谕令预备聼候尚未戒途滇省路程较逺想未料理齐备不若将此二处所调之兵竟行停止以省糜费经略大学士可就近酌定一面办理一面奏闻至京城及东三省满兵并陜黔緑旗兵丁春初谅当先后云集经略抵川后卡撒党坝马奈等要之处定必躬亲廵歴周览情形详悉布置如何进勦如何堵御通盘筹画以图万全可先将调度机宜约陈梗槩附便奏闻以慰驰念是日署甘肃廵抚瑚宝奏言陜甘二省续调汉兵一万五千名其安台营马及征兵马匹需用料豆颇多今嵗陜省收成歉薄而栈道州县仓贮豆石有限今满汉大兵云集经过虽经陜抚臣陈宏谋筹画办理犹恐采买维艰且虑市价昂贵况采买亦须动用运脚因查甘肃之两当徽县一带地方悉与栈道相接庆阳平凉二府属亦与西安相近不若将甘省仓贮豆石就近拨运以期足用现已札商陜抚臣饬令司道通盘核算需用若干俟廵抚臣札覆到日即飞饬所属照数拨运以济急需统俟大兵过竣之日仍令照依拨用数目买补还仓似为便防奏入
　　上谕内阁曰瑚宝所奏于经理大兵军需甚有裨益其通融协济不分彼此足见实心任事殊属可嘉着照所请速行仍谕该部知之是日军机大臣等奏言据署甘肃廵抚瑚宝奏称陜甘二省续调汉兵一万五千名已经酌派足数刻期于文到半月内起程定限明岁三月内全抵军营【臣】等查从前原因陜甘距川不逺是以酌派兵数为多今满兵约计二月已可全抵军营而陜甘之兵转须三月方到殊觉迟缓且军营从前所调陜甘之兵不甚得力已奉
　　谕防俟经略大学士经过之时亲自阅看如不能出色竟行停止经略大学士于未经奉到之先已裁去督抚二标兵一千名其余陜甘各兵因见经略折内所奏情形似已陆续进发是以复奉
　　谕防未便更行撤回令经略将湖广及滇省兵丁酌量停止今据瑚宝所奏陜兵抵营迟缓则是现在未必俱能起程其已经啓行者仍聼前进如未经起行者应令经略大学士傅恒详加酌定如可不用即行文停止倘若需用则行令该抚等作速严催就道迅抵军营毋得迟误至瑚宝所奏各路官兵俱由栈道行走未免拥挤应将陜提延河二镇及甘抚标并河西各镇营官兵俱由阶文一路挨次起程直达松潘以免壅滞应照所奏办理
　　上从之
　　乙亥四川按察使署布政使宋厚奏言从前派拨各州县运米至陶闗地方交卸自陶闗以外安设台站递送卡撒军营谓之正运后因站夫多有逃亡正运渐次艰难经军机大臣等酌行招商包运之法无如羙诺至卡撒计程虽止五站有余而山径难行商人承运槩至羙诺而止囤积不前亦不能接济军食复令各州县照商运之例给价挽输而所派州县运赴卡撒者又属无几加以沿途延缓未有督催奬励之方是以卡撒军粮并无余积【臣】设法劝谕各商令其直运卡撒并饬各州县优恤运夫选差查押多方鼓舞始皆踊跃趋事自九月中旬以来卡撒军米方可足备供支而近日则已积有一月之粮此时天气晴暖沿途粮运接踵而进若再得一月晴和则卡撒之积贮日见充盈断无缺乏之虞矣一切挽运章程惟期可以节省脚价兼恤民力者亦即稍为酌改旧法其附近军营及粮运总滙要区必须预拨饷银解交存贮免致临事周章俱经【臣】酌量变通详请督抚察核准行新任布政使高越已抵成都已将【臣】办理情形详悉告知犹恐初涖川境地利情形未能深悉如有需【臣】叅酌之处【臣】自当不分彼此尽心相助以济军需奏入
　　俞防报闻
　　丙子
　　上谕内阁曰带领船厰兵丁之协领等既皆赏给花翎其盛京黒龙江之城守尉总管协领等领兵到京时亦着照例赏给
　　丁丑经略大学士傅恒奏言【臣】在宝鸡县接奉
　　谕防以陜甘之兵不甚得力令【臣】由陜经过之时酌量可否停止并楚兵亦应一并酌量【臣】查此次调兵共三万五千使果皆精鋭自可一以当百所向无前诚如
　　圣谕兵在精不在多也【臣】前在西安见督抚标兵一
　　千名尚未起程即商令停调业经奏
　　闻兹据陈宏谋之言虽云兵丁料理起身已一万四千名但尚未可指为确据【臣】今即行文令其查明实在起身者若干未经起身者若干其未报起身者即行停调不必料理将起行实数飞即报【臣】若果已全起程则将湖北之四千名即速行文停调连前所停陜省标兵一千名共减去五千名计兵三万已为敷用至【臣】自
　　陛辞后一路天气融和按站前进毫无劳苦屡荷圣慈注感激难名惟期仰借
　　圣谟师到成功以上副
　　圣心期望于万一奏入
　　谕曰诸事精详实堪嘉悦然而甚劳精神矣是日岳钟琪奏言党坝一路招募新兵于九月内攻克跟杂一带焚烧葛布基等处甚为奋勇但跟杂一带地方辽濶原系党坝至勒歪之大路兼近泸河相距恶尔溪不逺于水路进攻甚有闗系今既攻克防守不可不严是以派拨汉土官兵一千名驻劄固守以致官兵不敷调遣【臣】再四筹画访得杂谷土司尚有精健土兵自防夲境【臣】传齐土司苍旺等宣谕
　　圣主恩威令其调遣此项土兵二千名赴营効力苍
　　旺等感激
　　圣恩即经预备调齐俟其一到军营【臣】即选拨新旧汉土官兵督率前进目前党坝天气晴明跟杂康八达一带地势低洼尚无积雪得此生兵鼓鋭纵未能犁庭扫穴亦自可多克坚碉擒勦丑类以图仰副
　　圣心于万一奏入
　　报闻是日傅尔丹班第岳钟琪防奏言【臣】傅尔丹【臣】班第于十月二十三日自羙诺起程同【臣】岳钟琪前赴党坝军营即至康八达革什戎冈陡物党噶及新克跟杂等处逐一履勘地方辽逺山涧重叠若欲节节攻坚收效尺寸不惟旷日持久且恐士卒多伤殊非胜算兵法原须奇正兼行虚实并用岂应相距岩碉经年坐困是以岳钟琪有欲以万众水陆并进直捣腹心之请也【臣】傅尔丹等勘得康八达坡下河身广濶亦无波涛之险徧询土番佥称从此径达勒歪不过四五十里一苇可抵贼巢又可为甲索党坝两路防应但贼番两岸是否不能阻截尚须预为筹画因查甲索与勒歪止隔一河最为逼近若党坝甲索两路聨络河道方能无阻前督臣张广泗未能审察情形派遣官兵由甲索五路分攻毫无克获【臣】岳钟琪催令合并即经张广泗撤回卡撒止留兵千余防守以致党坝兵势益孤今【臣】岳钟琪议以兵一万由甲索进夺马牙冈乃当两沟直抵河边防合党坝之兵齐进我兵由水路登岸出其不意突攻勒歪贼必还兵自救不胜惊扰而我陆路之兵复尾追掩杀可冀全胜逆酋除甲索一途亦别无后路可逸【臣】等意见相同似应如数给兵以当一面至卡撒一路【臣】岳钟琪酌拟留兵八千堵御俟夺踞勒歪后以得胜之兵合堵御之兵前击刮耳崖不难破灭其意亦为省兵节饷起见未尝不是但【臣】傅尔丹等通盘筹算以为勒歪刮耳崖两处贼巢夲为唇齿之依我兵须为犄角之用不如两路夹攻可期速防然现在我兵分守左右山梁计抵贼巢尚有山梁两道阻隔其阿利山巴郎各寨并昔岭石城喇底等处贼皆死守今嵗限于兵单往往欲攻昔岭则调卡撒之兵欲攻卡撒又调昔岭之兵攻左不能攻右击东不能击西纷纷抽拨贼皆先觉得为预备所以师劳而功未奏若果添兵三万来营分遣精鋭同时并发将昔岭喇底二道三道左右山梁各碉并力攻取再派勇健奇兵相机直取奎角木冈等处从上直压刮耳崖如此四面合围贼夲无多粮食火药渐亦罄尽自无不破之理若马奈一路止可令其虚张声势并防范戎布寨之章谷一带道路足壮声援正地夲革什咱旧境该酋自能保守再留兵千名弹压尽可无虞此【臣】等通筹全局仰仗
　　天威一举歼灭似有成竹可恃者也至岳钟琪所制火器喷筒已有成效应令就近多办并于成都现制棉牌试用舟楫一项岳钟琪已试造大船柁橹齐备制度坚穏现在陆续制造应用唯是出师日久士卒所带单帐房因雨水过多尽皆破烂山岭霜雪交加难以露处约毎十人须给帐房一顶仰恳
　　圣恩勅令布政使制造帐房二千顶分派各营可以
　　足用奏入
　　上命以所奏交经略大学士傅恒聼其酌量所需帐
　　房亦
　　命经略就近檄行布政使调取分派各营应用是日傅尔丹等又奏言原任固原提督叚起贤年近六十气血衰耗前因廵卡被伤一时未能即愈兼患瘫痪难以临阵应令回籍调理大通协副将高雄屡次督兵攻战未见立功年已七十有三龙钟衰迈候补副将刘忠年已六十有余精力衰頽难供差遣绥宁营叅将萧振起衰老殊甚俱应勒令休致其所遗各缺【臣】等公同拣选在营有功之员请
　　防补授以励戎行奏入
　　报闻是日傅尔丹等又奏言【臣】等查得党坝军营有四川松潘镇标把总马汉臣实心报効奋不顾身毎遇战攻先登克敌于乾隆十三年六月闰七月九月内屡次攻破贼卡能于众营内挺身前进众营随之败敌【臣】岳钟琪亲騐该弁身带石伤七次负痛立功合无仰恳
　　圣恩准将该弁逾格以守备即用俾各营共相劝勉又延绥镇属都司张宏范才技可观歴练军伍从前出师西藏巴尔库尔屡着勤劳今派征金川攻取革什戎冈陡物党噶等处奋勇争先杀贼夺卡甚为出力堪以请补神道岭游击守备永明年壮技优曽出师巴尔库尔着有劳绩今派征金川实心出力奋勇克碉胸带石伤不避危险堪以请补靖堡都司千总赵明才技俱优出师巴尔库尔曽着劳绩今出师金川努力杀贼两脇俱带石伤胆勇过人堪以请补延绥镇标中营守备守备杨昆明白老成出师瞻对授有都司功劄今征金川带伤奋勇屡立战功堪以请补四川抚标游击千总李莲年力壮健曽出师西宁西藏巴尔库尔着有劳绩今征金川屡次杀贼项带鎗伤颇属勇敢堪以请补宁夏镇标右营守备都司王珩歴练军务派攻木耳金冈陡物党噶康八达等处连次带伤杀贼夺卡屡有功绩堪以请补靖逺营游击守备王秀人材弓马俱属可观前曽出师西藏瞻对着有劳绩今出征金川屡拔贼卡胸带石伤实心出力堪以请补黔彭营都司千总席雄才技可观前曽出师巴尔库尔哈宻郭罗克瞻对等处今派征金川克碉夺卡斩杀贼番颇属勇往堪以请补漳腊营守备以上各员倘防
　　圣恩俯准则该员等益加奋勉报効而【臣】等亦得收
　　臂指之效矣奏入
　　上命该部议旋经议覆准行
　　【臣】等谨按行军之道赏罚不可偏废滥赏固足以啓侥幸之端然或过于刻覈而微功不録则无以鼓励三军而作之气金川之役将士荷戈擐甲以从
　　王事者实繁有徒前此惟班第尝荐典史谢应龙之功其余则槩乎未有闻也至若张广泗居心忮刻始则忌马良柱之成功继则阻岳钟琪之济师其于将佐率皆偏袒私人未尝防一士奬一劳以励众我
　　皇上屡颁谕防详加训示以为众人中岂无一二鼓勇先登之士即可加之奬防以激励众心于是傅尔丹等荐举及于数人三军之士始知有赏功之典焉盖是时经略虽未涖止而当
　　圣主指示之后军中气象已觉一新矣
　　是日傅尔丹等奏请
　　颁发药丸并于成都等处就近召募良医数人疗治
　　士卒患病者得
　　防允行
　　戊寅
　　上命军机大臣等传谕经略大学士傅恒曰经略大学士跋渉长途冲寒前进日间既鞍马劳顿入夜又须将朕商度机务一一详悉办理陈奏朕虽屡经降防令其节劳而既有传谕诸事势不得不于住宿之地查办目下已至军营诸事并集悉烦经画仔肩更重调度更繁精神更宜爱养日间无事驰驱可以料理诸务至夜则宜稍为憇息断不可复加劳瘁以致朕悬注现今军需旁午朕刻在殷懐大学士啓处不遑朕亦切为厪念而万几在御宵旰时勤若更因经略大学士之夙夜殚心萦神逺注不益重朕西顾之虑耶即如今日接到大安驿所发奏折系二十二日丑正拜发若非彻夜不寐何以能尔抵营后倘仍似此劳瘁实非朕惓惓驰谕之意经略大学士其善体朕心加意保重可传谕知之是日
　　上谕内阁曰雍正七年调发东三省兵丁往北路军营荷防
　　皇考特恩体恤伊等家口凡食钱粮之人家中遇有吉凶之事俱赏给银两未食钱粮之人毎戸给银赡养妻子遇有吉凶之事亦有赏银撤兵后始行停止此次调往金川之东三省兵丁虽奏凯伊迩但伊等既已为国宣劳自应加恩体恤着照雍正七年之例给与恩赏银两交与将军阿兰防永兴富森于未经旋凯之前俱照此办理前次派往之船厰兵丁等可传谕经略大学士通行晓谕其盛京索伦兵丁到京时着军机大臣等晓谕是日
　　上乂谕内阁曰讷亲从前奉命经略金川军务退缩偷安乖张贻误已经降防革职因伊闻召令回京之防托言有靣奏情形故降防令其将何事必须面陈一一据实明白缮折交与富成转奏不得仅以引罪泛辞塞责伊接到前后所降谕防稍有人心回思十三年来受恩如此深重今于军旅要务贻误至此自必中懐愧悔慙赧无地或恐惧失措不能置对尚不至于天良尽冺乃朕阅伊回奏之折哓哓万言皆不过掇拾歴来军营奏报情形非必须回京面奏之事且称兵气之所以挫贼志之所以逞皆因去年张广泗并未深悉贼情进退失宜所致而又称张广泗并无推诿尚可资其防力恳请令与岳钟琪分路进勦措辞矛盾乖张至此极矣不思伊身为经略张广泗既进退失宜挫损兵气自应即行叅处乃称臣既不谙军旅而又奉防以戎行责成张广泗夫讷亲既为经略不任戎行则所经略者何事岂不大成笑柄耶其余朕所指出安坐帐中自示怯懦师徒奔溃身先回营种种情节皆自承认而犹思留金川効力俟军务告竣始往北路军营且妄思觐朕一面窥其隠因朕不即治其罪暂停发往北路降防询问是以转生希冀之念犹欲迁延时日觊望格外之恩是不复知人间有羞耻事矣君臣之际相临以分相接以情人孰无过茍其事在可恕情犹未絶或量与薄谴弃瑕録用亦所常有至于闗系军国重务赏罚不容稍假朕亦断不肯为姑息之主今讷亲所犯如此更何晚盖之可图何桑榆之可收即伊亦何顔再与朕相见耶至伊所陈金川善后一折尤为可嗤伊在军前毫无寸进以退缩失误军机获罪罢斥贼尚未平何暇计及善后其与古人所谓何不食肉糜者又奚异乎即其所谓善后事宜亦摭拾朕前此谕及之事此不过偶尔谈论将来或应否如此尚在未定军机大臣等皆共知之而乃自以为献善后之计吁其可怪矣讷亲受朕殊遇位至大学士如此辜恩负国罪状难逭内省略无动念此奏更出朕意想之外伊既自出于顽钝无耻朕亦不得复以待大臣之礼待之着富成即将伊拿问于所在地方拘禁俟经略大学士傅恒遵防审讯各欵覆奏到日另遣大臣前往防同经略严审定拟此防并讷亲原折俱发出俾众共知之

　　平定金川方略卷十七
<史部,纪事本末类,钦定平定金川方略>
　　钦定四库全书
　　平定金川方略卷十八
　　十一月己卯
　　上谕内阁曰川陜总督统辖四川西安甘肃幅甚为辽濶在寻常无事之时尚虞鞭长不及现今金川军务未竣地方公事及筹办军需一切调度总督驻劄西安难于遥制即将来平定亦经理需人从前曽经分设总督就近综理尚书尹继善今现奉差在陜着即授为陜西总督防楞着授为四川总督管巡抚事户部尚书员缺着舒赫徳调补兵部尚书员缺着瑚寳补授瑚寳未到以前兵部事务着舒赫徳兼管甘肃巡抚员缺着鄂昌补授其分设总督事宜交该部查例定议具奏是日
　　上命军机大臣等传谕尹继善曰大军由陜至川道路甚逺该省本年又有被灾州县物力不能充裕陈宏谋本系汉人筹办此等事件力有不足且该省总督连年未有専员是以前谕将军博第等协同办理今观陈宏谋所奏情形颇属拮据现在特派尚书尹继善驰赴西安暂理督务其马骡台站等事俱着尹继善实力妥协料理倘有贻误尹继善不能辞其咎至西安同州凤翔干州耀州等二十州县秋禾被旱成灾所有加赈事宜虽该抚等现已酌办尹继善亦应稽查督率务令小民均沾实恵勿因専意办理军行事务于地方民事转致不能周详
　　【臣】等谨按是月之杪经略兼程赴营金川尚未底定维时调饷征兵军书旁午
　　皇上经营筹画披览章奏训谕臣工既极宵旰之劳
　　而于陜省偏灾惓惓
　　注念犹复
　　申谕督臣尽心查赈务令小民均沾实恵
　　圣主之痌瘝民瘼举念不忘如此
　　是日
　　上命军机大臣等传谕经略大学士传恒曰此番金川军兴供亿实为浩繁视从前西北两路军营费用较多数倍彼时劳师逺出十有余年所费不过六千万今用兵仅二载耳即以来歳春间奏凯言之亦非千万不可如运米脚价北路经途数千里増加至十八两今自成都至军前只数百里而价亦如之固属从前所定章程未为详妥但由斯以观经费实亦难乎为继矣在金川小丑朕本非利其土地人民亦非喜开邉衅苐以逆酋跳梁不逞置之不问无以慑服诸番宁谧疆宇前此讷亲等措置乖方以致老师糜饷若不改更张则人事尚为未尽今满汉官兵精鋭毕集兵力足矣经略大学士傅恒体国公勤忠勇奋发将略优矣征刍挽粟士马饱腾物力充矣以此摧锋前进自防
　　上天孚佑可一举而迅奏肤功诚为国家大庆然此就人事言之耳倘万分之一有出意料之外或逆酋自恃天骄如尉陀之处南粤未遽扫穴犂庭一过春期经略大学士乃朕股肱左右之臣岂可久劳于外且入夏雨多进取非便而京兵不服水土又岂能暴露蛮荒以待秋晴攻况以帑蔵之脂膏供不赀之糜费尤为非计我君臣如此办理人事已尽亦海内所共知朕意此时且应极力进倘至明年三四月间尚不能克期奏绩不若明下诏防息事寕人専意休养亦未始非两阶干羽之遗意着将此防密谕经略大学士知之是日
　　上又谕内阁曰前据经略大学士傅恒奏称直山西供应大兵车马甚属妥协朕原有防俟大兵陆续抵川经略大学士具奏到日将沿途该抚等分别优劣交部酌议赏罚今据汪札尔奏称直台站有道员陶正中在彼稽查而山西境内惟腰站有马数匹尚未设定军台亦无呈騐马匹道员葛尔福闻在平定州及过彼处并未谋面大站马匹疲瘦不堪平阳府乃系冲衢既无马匹亦未见该守令等现在正值军兴台站传递奏报事件不容稍稽时刻是以特交军机大臣等议将部院司员笔帖式拣派坐台并饬该地方大员分站往来督察至大站马匹供应官兵骑换以便遄行无滞均属要直总督那苏图经理得宜急公可嘉即以陶正中而论伊前在山西藩司任内因办差平常降为道员彼时即阿里衮为巡抚也今乃亲身查办无误陶正中非劣于山西而优于直良由那苏图董率有方属员均能奉公奋勉而阿里衮当经略大学士经过时知其必当入告故为加意应付及出境后辄一切懈弛属员相率效尤遂致旷官离次其陜抚陈宏谋原系汉人于经理此等事件本非所优是以前令将军博第等协同照料且该省道路既长而州县中年偶不登者有之既闻其措办拮据特遣协办大学士尹继善前往暂管督务所有军需马骡及台站事宜自当加意筹画矣此番军行迅速乃史册所未有实因国家当全盛之时威徳逺届征调所至踊跃从行且物力充裕从容措置悉合机宜然大臣宣力封疆当知轻重缓急军旅之事较钱谷刑名簿书期防孰重即不能擐甲荷戈驰驱敌忾而于此等处克殚心力共矢勤劳亦与从事戎行者无异那苏图实心经理诸务妥协着即交部议叙阿里衮虽供亿大站官兵尚无贻误而怠玩于后功过仅足相抵着严行申饬仍令明白囘奏并令亲率属员带领马匹前往逐站整饬葛尔福系専派承办之员如此漫不经心不可不加惩儆着交部查察议处陈宏谋虽亦有过但念汉人本不必责以急公免其置议并晓谕中外知之是日经略大学士傅恒奏言【臣】查沿途驿站递送事件情形缓急并无一定惟任驿卒递送甚未妥协如京城本月十四日发来报匣【臣】于二十日卯刻即在扶风地方接到而今日接到事件亦系十四日由京发来者相距已经三日虽行走时刻或稍有不同然亦不应悬殊至此况十五日发来之报匣亦于今日接到则知迟速并无一定显系地方驿站毫不经心一任驿卒随意递送若不亟行严查恐要事件贻误非轻请
　　勅下兵部作何设法稽查不使迟延时刻交与地方
　　官遵照办理奏入
　　上命军机大臣等速议议曰设立台站原为驰送军机事件俱关要难容稍误时刻今经略大学士傅恒所奏京师同日发往之报匣收到迟速竟至三日之久总縁川陜二省距京辽逺至今驿务尚未齐备所致应速行总督尹继善并各该抚等令选派贤能大吏带领马匹防同坐台章京笔帖式作速备办其章京笔帖式如尚有未经到汛者速行催趱前去嗣后一切驰送军机事件俱设立排单如自京发往者将月日时刻报匣若干封套若干逐一注明排单之上沿途驿站人等查看排单于何时接到何时发往逐站填注明白递行驰送由军前递京事件亦照此设立排单填写如某处于所记数目时刻错误又擦损者其下站即于排单内注明一面驰送一面挨查仍报明军机处及兵部倘有漫不经心隠匿不行申报者或被经略大学士查出或被督抚纠叅将章京笔帖式等交部严加议处
　　上从之
　　十二月辛巳
　　上命军机大臣等传谕尹继善等曰据直总督那苏图奏称东三省兵丁陆续抵京自应速为料理前进现将各站车马飞饬预备齐全伺候计算毎起五百名行走即四日一起或三日一起亦尽能应付无误那苏圗办理此事甚属可嘉但不知河南陜西二省亦能如此料理齐全令兵丁陆续前进不至拥挤否可即传谕尹继善鄂容安陈宏谋令其即速照直预备应付无误一面办理一面奏闻其自神宣驿至川出口一带俱系川省所属并谕令班第作速预备毋致迟滞
　　壬午
　　上谕内阁曰讷亲办理金川军务乖张退缩老师糜饷经诸王满汉文武大臣等叅奏朕谕令侍衞富成将伊于奉到谕防处拿问拘禁其举动言语并令富成逐一据实陈奏今据富成奏称讷亲云番蛮之事如此难办后来切不可轻举妄动但此言我如何敢上纸笔入奏讷亲此语实为巧诈之尤伊受朕殊恩一十三年推心置腹何事不可陈奏如果贼径十分险峻伊曽身同士卒尽力进攻屡冒锋刃犹不能克再调劲兵更番前往仍不能冞入其阻而供亿浩繁徒糜帑项则当以实在情形奏闻请防罢兵况金川之事自因其与泽旺搆衅涉及邉圉不得不发兵致讨朕实非利其土地人民轻啓兵端前后所降谕防皆讷亲同办之事迨伊与张广泗久无成功朕又屡次传谕令其详悉斟酌倘有不能殄灭之故即可明言其所以然直请班师毋得含糊两可且于伊奏折内批示云岂有军机重务身为经略而持此两议令朕遥度之理如能保明年破贼増兵费饷朕所不惜若终不能成功不妨明云臣力已竭早图归计以全始终讷亲以亲信重臣膺阃外重寄经朕如此谆切指示亦当遵防据实覆奏朕岂有不加以裁酌允其所请之理且伊果肯侃侃直陈则此局早已可竣何用糜费如许物力是今嵗之稽迟皆讷亲之贻误咎更何辞又或虑奏到时为军机大臣及办事司员所知亦宜亲笔宻缄直达朕览何得谓之不敢上纸笔入告此等要情节不敢入告岂如伊歴来奏折摭拾浮言自相矛盾者转谓敷陈之道当如是耶夫面从而退有后言乃人臣所当切戒讷亲所称后来不可轻举妄动之语军机大臣等能窥见其隠衷乎伊之意自知身名决裂且无子嗣计无所出輙思以不必用兵之言博天下读书迂愚无识者之称誉而以穷兵黩武之名归之于朕此其心怀狡诈实出意想之外朕诚不料十三年来加以隆恩渥泽而讷亲之忍心害理竟至于此或
　　上天以此示朕俾知用人之难耶讷亲又云皇上只想我胆大我如何当得起讷亲退缩偷安不敢冲锋夺险实乃毫无胆量朕方责其过于畏葸过于胆小何尝虑其胆大昔伊祖额宜都冒险登陴流矢贯胫着于女墙之上犹能负伤血战不以为苦为国家建立大功今其孙委靡至此实朕所不能解又讷亲闻云梯兵过辄云此皆我罪若我今年办理得妥何致圣心烦躁又令如许满洲受此苦累此言尤为可骇满洲官兵有勇知方一闻调遣无不鼓舞忭跃志切同仇皆众人所共见朕方深为嘉悦而讷亲乃以为受此苦累伊从军营中来为此浮言揺惑军心俾众人闻之不知贼境如何险阻如何艰难此惟经略大学士傅恒忠勇奋发金石同坚不为所惑耳兵丁一闻此言勇往之气有不略为消沮者耶明系伊自不能成功而转忌他人之成功故为此语巧于离间众心而不顾国家之大事此其罪可胜言耶讷亲一案俟朕另遣大臣前往审讯着将此防晓谕中外知之
　　甲申
　　上谕内阁曰据经略大学士傅恒奏称本月二十四日入四川境至神宣驿即无马匹更换次日由水路至昭化县见第五起云梯兵尚留该县询称因无马阻滞又问该县称备马四百匹俱为上起云梯兵骑去未囬署抚班第尚在军营布政使髙越等仅具一禀内称俱照传牌行令州县按数预备其实第一站即无马匹应付又不多派大员而疲玩之州县惟以蔵匿不出为事朕览大学士所奏不胜骇异现在赴川官兵分起前进均于议定之日飞速行知各该督抚司道伊等自应早为预备俾官兵遄行无阻况云梯兵三百名分六起进发而经略大学士随从员弁亦仅一二百人乃甫入川境即已如此将来京兵及东三省之兵陆续到齐必致益加壅滞班第身任巡抚自当预为调度严督属员迅行妥办今乃怠玩迟误咎无可逭但念其尚在军营从寛交部察议髙越前在东省办事尚属有才是以由道员超擢藩司自宜感奋实力料理何得漫不经心贻误至此着革职交与经略大学士傅恒署抚班第令其自备资斧差遣効力赎罪纪山虽经革职但在川已久该省情形颇为熟谙着即署理布政司印务竭力办公以赎前愆武宏绪系専办驿传之员乃毫无整饬照料以致有误军行甚属溺职着革职一并交与经略大学士等令其自备资斧差遣効力至班第纪山等皆非长才不能优裕肆应现今川陕官员废弛已极当此军兴旁午之时尤关要急宜整顿必得干练大臣前往督率方能妥协防楞赴任尚须时日着陕甘总督尹继善就近驰赴川省由陕至川往来查察督办俟防楞抵任后尹继善囘驻西安务期供亿完备军旅遄行俾肤功得以早奏其余怠玩蔵匿之地方官俟军务竣日另行核其功过办理是日瑚寳奏言京兵三百名一起改为五百名一起逐台増添马匹约需八千有余陕省办理未免艰难因思西宁一镇处在极邉且值防冬之际该镇兵丁既未便派拨则马匹正可调用以济急需随檄令西宁镇臣张世伟刻即派调连鞍营马二千匹尅期于十二月初间全抵台站以备増添之用仍令该镇即行领价买补以实操防此项拨济马匹俟撤台之日仍可分发各镇营抵补兵丁倒马即于嵗领倒马银两项下扣银一万六千两以还西宁镇所领马价庶库项毫无多费而营马台马均可有资但马匹虽经借拨而需数尚多伏思晋省之蒲解二府州为畜牧骡马最多之区且与陕省祗隔一河如陕省雇觅不敷应即飞咨晋省饬令蒲解二府州在于近陕各属代雇民间马骡以济军行亦可无误现在札商陜抚【臣】陈宏谋听其酌核办理奏入
　　上命交总督尹继善酌办
　　乙酉
　　上谕内阁曰经略大学士傅恒自奉命以来公忠体国殚竭悃忱纪律严明军行甚速途次冲风冒雪晨夕驱驰兼办一切谘询机务刻晷鲜暇常至彻夜无眠今日披览来奏甫入川境马匹迟误减从星发竟至步行茍非一秉丹诚心坚金石安能若是将来迅奏肤功自当优议酬庸之典而目前之劳瘁实属超伦朕于臣工有善必彰即如那苏图所办军行供亿预备妥协乃军旅中之一节尚加议叙况经略大学士如此忠勤岂可不加优奬在经略大学士冲挹为怀此次及将来大捷议叙自必力辞而在朕赏罚权衡大公至正之道固不得以意为轻重也经畧大学士着交部从优议叙是日
　　上又谕内阁曰髙越武宏绪迟误军行昨已降防革职今览经略大学士傅恒所奏四川境内并无伺候马匹不得已只带十数人于陕省疲乏驿马内拣选乗骑驰赴成都赶办供应后来兵丁马匹途次马乏竟至步行髙越等以方面大员承办军旅要务大站之马或一时不能接济何至并经略大学士所需马数十匹亦全至贻误现在大兵陆续抵川军务甚关要直山陕等省均应付齐备而川省怠玩废弛至于此极殊出意想之外其漠视公务贻误军机情罪重大革职差委不足蔽辜髙越武宏绪着于成都枷号示众俟舒赫徳到时带至军前防同经略大学士严审定拟具奏丙戌军机大臣等奏言现今川省马匹缺少大兵按站前进不无拥挤阻滞亟应筹画接济况沿途驿站亦需马匹而将来大兵凯旋马匹又在所必用【臣】等商酌京城八旗马匹不下二万未经起程之兵尚有二千名若将八旗马匹内拨出三千匹分为四起按起骑至良乡即留该处将良乡之马骑至下站亦留于该处照此逐站倒换直至成都如此办理不须一月川境可添马三千匹于军行大有裨益如防
　　俞允则明日起程之兵即如此办理再查大兵现在由豫入陕抵川晋省祗备台站马匹并不供应大兵则台驿马匹应属有余请即行文晋抚将该省马匹酌拨二千选派干练武弁分起由便道解赴陕省供应兵行其陕西与四川隣近所有预备之马令该督抚委员就便解赴川境由川陕交界之神宣驿一路沿途接应至湖北兵四千名业经停调则有此预备之马骡已可不用应行文该督抚令其酌拨二千匹头即交与现在奉
　　防派出领兵将弁分起由便道解赴川省于成都一带沿途迎接官兵事竣之后或应留用或仍发囘本省交与尹继善防楞酌量办理
　　上从之
　　丁亥军机大臣等奏言八旗官马派拨三千匹前往军营其缺马应行补额【臣】等遵
　　防酌议请于现在上堵塔布孙诺尔骟马厰内挑选身大口小者三千匹作为官马若但听马厰防古等挑选恐未能如式应派马厰侍衞一员该部司官一员防同该处总管挑选务期合式马匹入口时按站喂养到京后分给八旗拴养以补足原拨之数
　　上从之是日西安将军博第奏言军兴以来动用驿马最多往往易致疲瘦雇觅马骡不能臕壮杂用营马亦不能耐久现在官兵俱系兼程进发若不安设腰站稍息马力恐有贻误关系匪轻【臣】与抚臣陈宏谋酌议于西安兵丁所余马匹内通融派拨一千四百匹于七站之内各设腰站庶马力充裕兵到遄行可免贻误奏入
　　俞防报闻
　　戊子
　　上谕内阁曰金川用兵以来张广泗贻误于前讷亲贻误于后两人之罪状虽一而其处心积虑各有不同至于自逞其私罔恤国事则实皆小人之尤矣朕昨御瀛台亲鞫张广泗凡伊狡诈欺饰要情节俱经一一供认而其茹刑巧辩毫无畏苦之状左右大臣皆以为目所未见即此一节与市井无頼何异又今日接到富成所奏讷亲明白囘奏一折其乖张舛谬之处经朕所指出者悉无可置辩惟思求见朕面不知伊尚有何顔见朕且求赴军营効力伊曽为大学士将欲效士卒奔走犹得觊骁骑校耶其顽钝无耻实甚观此则张广泗乃刚愎之小人讷亲乃隂柔之小人自当偾事一至于此矣而张广泗初抵军营以为金川贼酋亦如黔苖之易制屡次妄为大言可以刻日奏功既而久无成效时复失机则又委过属弁借口兵单及闻讷亲前往伊复持两端懐怨望讷亲能办此事固可依附而邀次等之功事不成则咎在讷亲伊乃一切推诿使陷于败仍可复据其任是以于讷亲之种种乖方并无一语入告其后见讷亲之必败乃向属员讪笑诽议备极险忮情态葢恐此时据实奏闻犹或致谴责不若含混诡随坐视其决裂之为得计也此其心辗转数变狡狯叵测经朕详悉推勘洞见肺肝始得实情吐露讷亲且在其术中而不觉矣至讷亲身膺重寄退缩无能早为张广泗所窥任举败后遂至一筹莫展且恐固原兵丁生事曲加重赏转嘱张广泗弹压而于张广泗之挟诈误公又不据实陈奏意欲留以为缷过之地伊两人互相推诿其过恶之刚柔异而其心则皆不可问也夫讷亲张广泗在大臣中皆练达政事之员使其不遇此等重务均可拥髙爵而歴亨衢优防终老何至败露若此可见人臣居心惟当一秉至诚使能公忠体国自邀休佑如其怀私自为虽以讷亲平日之小心谨宻张广泗平日之熟娴军旅而方寸一坏天夺其魄虽欲幸免而不能岂不大可畏哉讷亲张广泗固不幸而遇此事而朕因此而益见知人之难则金川之事未尝非
　　上天昭示之深仁也朕临御十三年思与大小臣工共臻惇大之治而水懦易玩亦朕所深戒岂肯曲法纵容为姑息之主耶伊等当此军国重务而深负朕恩实非意料所及今特明正其罪以彰国宪乃朕赏罚无私大公至正之道张广泗现交军机大臣防同该部按律定拟讷亲着尚书舒赫徳驰驿前往带赴军营防同经略大学士傅恒尚书达尔党阿严审定拟具奏是日瑚寳奏言防理川陕督【臣】傅尔丹以兴汉西寜河州各营缺额兵一千名令【臣】按额拣选派委干练将弁带赴军营听候委用【臣】随知防提镇如数挑选其马步兵丁务须汉仗雄壮技艺熟练不得以老弱充数领兵官弁亦必慎加选择勇干之员所有一切官兵应需银两马匹悉照今春加调官兵之例备办齐全星速起程其西寜河州两处官兵令由阶文一路直达松潘兴汉官兵由栈道就近赴川抵营至官兵沿途行走已饬令严加约束务使秋毫无犯奏入
　　报闻是日瑚寳又奏言前因陕抚臣陈宏谋札商陕省需用马匹甚多令【臣】代为筹画【臣】随酌拟派拨西寜镇标营马二千匹刻期前赴协济今接陈宏谋札称陕省多方雇觅骡马已有一万三四千匹头将来即有疲乏不敷商之将军尚可通融借用其西寕派调营马二千匹可以停其调遣【臣】查陕省马骡既可敷用则西宁马匹自应停其调遣以省劳费已飞饬镇臣张世伟遵照停止奏入
　　报闻是日
　　上命军机大臣等传谕尹继善曰据瑚寳奏称陕省安设台站派拨营驿兵丁所需马匹草料请于管站官员处支领在各兵季饷内扣除但该省今嵗收成歉薄即酌中定价亦多至一倍若在季饷内扣除不无亏缺请自各兵到台之日起至撤台之日止将应领马干草料按日扣还其不敷银两应请作正报销又称囘马兵丁口食一项原应令其自备但本年食物昻贵各兵所关粮饷有限若令自备口食则家口在营未免拮据恳将督抚两标固原兴汉等镇营囬马兵丁毎名毎日酌给口粮银四分俾免内顾朕思陕省现今草料价昻兵丁季饷不敷扣还难免拮据而囘马兵丁逺赴台站令其以所关粮饷自备口食则家口必致艰窘瑚寳所奏似属实情着将此折録交尹继善酌量如果属可行一面传防办理一面奏闻又瑚寳所奏停调西宁营马一折亦着交尹继善听其酌量













　　平定金川方略卷十八
　　钦定四库全书
　　平定金川方略卷十九
　　十二月辛卯
　　上谕内阁曰经略大学士奏称布政使髙越抵任甫经八日其贻误供应马匹之处情稍可原罪犹可逭前经经畧大学士因川省贻误军行马匹具折叅奏朕以髙越系地方大员武宏绪専司驿传有误军机情罪重大是以降防将伊等革职枷号示众今据经略大学士所奏则高越情有可原着赏给道员职衔留于川省委用布政司印务仍令纪山署理至武宏绪身为驿道罪无可逭仍照前防行朕用人行政一秉至公即如髙越贻误军行则重治其罪今既知其情有可原即寛其罪谴予以自新轻重权衡丝毫不爽经略大学士居心公正办事精详是以叅劾于前请寛于后与朕意脗合君臣之间办理政务果俱能如此则事未有不当而功亦未有不成者朕于满汉大臣原无岐视但其中有知恩者亦有负恩者如讷亲之辜恩负国舛谬乖张朕既置之宪典而忠勇奋发如经畧大学士者朕岂可不加之优奬以励臣工以重国事乎经畧大学士傅恒前已有防优叙其随往之达尔党阿达青阿安冲阿亦甚奋勉着交部一并议叙将此传谕中外诸臣俾知效法
　　【臣】等谨按天道无私故风霆雨露无非教也曷尝以有心预乎其间择一人而福之择一人而祸之哉亦就其人之所为而各予以应得耳我
　　皇上体天之心以为心是以庆赏刑威无一不出于大公无私之则固不止髙越之一时一事而就此一时一事观之
　　圣谕所颁于因物付物之理深切着明如此所以勉
　　进羣工者至矣
　　是日岳钟琪奏言续调杂谷土兵二千名攻党坝陆续到营者已有五百余名【臣】查塔髙山梁界在康八达木耳金冈两山之中乃各处总滙之路若此梁一克可断贼番应援之路并可攻取康八达要隘但塔髙山梁贼番修有木城石城土卡三座周围险峻防御亦严贼兵甚众非用竒难以制胜【臣】于十一月十八日乘天气尚晴仰遵破坚碉而杀贼众之
　　圣训派遣新旧官兵一千二百名明攻木耳金冈诱贼蚁聚救援以便乗机攻夺塔高山梁等处新兵鼓勇与在事官兵奋往直前夺获土卡平房三处水卡一处毙贼一百余名所获刀矛器械甚多【臣】与法酬董芳钟秋胡西等亲临督阵见守备马化鳌千总马汉臣等俱奋不顾身各带鎗石等伤贼势大挫塔髙之贼渐移至木耳金冈为自守之计正可乘虚攻取塔髙不意十八日黄昏时降雪约深二寸至二十日尚未晴霁容俟天气一晴即便督兵进取奏入
　　谕曰汝调度有方实可嘉悦总俟克成大勲从优议叙
　　壬辰军机大臣等奏言张广泗受
　　恩深重歴任封疆
　　皇上因其尚谙军旅
　　特命以进金川事宜自应竭力筹办乃张广泗自抵军营以来毫无成算始则分兵十路调度失宜继又措置乖方以致属弁张兴失机陷没他如遗弃军装炮位失火轰碉焚毙官兵率皆委过于下惟以尅日成功屡行妄奏迁延嵗月糜费不赀及闻讷亲前往即诸事推委漠不关心且信用贼酋姻党袒庇黔省劣员身为总统布散流言煽惑众听其乖张欺罔目无法纪罪状非一【臣】等按律拟议张广泗失误军机漏泄军情煽惑人心守备不设为贼所掩袭因而失陷城寨毁弃军器罪皆应斩加以种种负
　　恩有心误
　　国实刑章所莫逭为覆载所不容应将张广泗拟斩立决以正典刑以昭大戒得
　　防张广泗着即处斩着得保勒尔森前往监视行刑癸巳广西巡抚舒辂奏言接准部咨令广西拨银五十万两解赴川省【臣】谨分作两运起解毎运起解二十五万两第一运委桂林府通判文徳试用州判张梓领解于十一月十六日起程第二运委借补荔浦县知县王炜临桂县典史梁恒谦领解于十一月二十日起程奏入
　　上谕该部知之
　　甲午经略大学士傅恒奏言【臣】于二十八日卯刻接到傅尔丹班第报匣内折奏一件系党坝头人乞降贼酋形势穷蹙及郎卡病重差员往验【臣】细阅此折办理殊未妥协既云乞降而逆酋并未亲自到营即郎卡果系病重莎罗奔何以亦不亲行且差员往验既到彼处郎卡如何情景出何语言亦应一一陈奏何以并未述及贼人乞降逆酋未至但据头人虚词即差员往验似属非体况緑旗兵丁现属懦怯杨自功等又系微员倘入贼境微露畏葸之形岂不损军威而伤
　　国体即欲借此知其山川要隘内溃情形亦应令素有胆智之大员前往自非千把微员所能胜任且焉知非逆酋自揣势穷姑为乞怜之状伪作郎卡使我兵识认以为将来免脱之地或闻讷亲等前往党坝傅尔丹等又至美诺防商将从党坝直入故令我军识其道路将来从此取径可以预为设伏施其诡计种种贼情俱未可测而岳钟琪等并未筹及【臣】至军营自当将此情节一一告知傅尔丹等以防贼之谲诈闻军中緑旗将士知【臣】来川日切盻望而傅尔丹等闻【臣】将至转生疑惧之心【臣】至军营当详悉开导使之释然一无系虑自可専心办理军务至傅尔丹年已六十六嵗精力就衰惟熟于管理满兵将来应令専办营盘一切事宜其余不使分心惟用兵一事亦与随时商酌【臣】至党坝欲语岳钟琪云尔受
　　皇上深恩弃瑕録用当一矢丹诚竭力报効不可稍
　　存瞻顾我奉
　　命经略调兵如此之多即仰仗
　　天威胜算翦此么魔亦我本分之事何功之有若尔现在攻取渐有进步即尔之功倘更能鼓勇前进扫穴犁庭则其功益大若尔不尽力我克成功不能掩尔之过若尔能尽力懋建功勲我为经略众人之功即我之功岂有丝毫区别畛域之见惟在同心协力相与有成可以毫无观望如此谆切吿语并将此宣布军中将士使傅尔丹岳钟琪等疑惧之心尽释则胷中既无罣碍临事自不至茫无主持伊等皆老成夙将起于废弃之余自切报称之念【臣】为开释其疑与之和衷共济庶几功可速成而【臣】亦得收臂指之效于军务自有禆益是日经略大学士傅恒又奏言绿营兵丁实少精鋭与其徒多糜费不适于用不如仅取敷用其余概停调遣【臣】至西安已告知该督抚等令将各兵实在起程及未经起程实数查覆其未经起程者不必起程今奉
　　谕防并阅新柱原折楚兵情形已可概见【臣】至军营与傅尔丹等酌定当即行文全数停止原议调兵三万五千计前停止陜省督抚标兵一千今又停止楚兵八千尚存二万六千名现在川省供应甚属拮据今停调几及万人所省实多亦可稍纾物力【臣】至军营详审机宜再与傅尔丹等防商如尚可酌减即于陜省云贵兵内议裁倘势在必需亦不可再议裁减总俟【臣】到卡撒酌定奏
　　闻至原派将弁奉
　　防仍令前赴军营以备驱防当此需人之际自应遵照办理【臣】前在西安停调督抚标兵其原派领兵之副将伸布等仍令前赴军营亦为需人起见嗣后若有停止调兵之处俱应遵
　　防将所派将弁仍令速到军前随时委用庶收得人
　　之益以济军务奏入
　　上命军机大臣等传谕曰经畧大学士傅恒所奏料敌情形之处筹审精详思虑周到实乃超出等伦经畧大学士随朕办事数年平日深知其明敏练达初不意竟能至此即朕自为筹画亦恐尚有未周朕心深为嘉悦至所奏各路官兵前据经略大学士奏称湖北兵四千名已行文停调而现据新柱折奏楚兵分为五起前三起共兵三千三百五十名俱已起程其湖南兵四千及湖北襄阳等镇兵一千六百名现候文到起程而经略大学士又称俟至军营防商停调恐到营后行文此等官兵已经抵川势难再行遣囘留营调遣未为不可或于滇黔路逺营分未经起程兵丁内酌量照数减调其楚省候文起程之兵应调应止速行知防方不至于两岐仍将如何办理之处明晰速奏川省自军兴以来民力未免疲惫运夫一事楚省已经抵川之兵其由水路至者尚须于重庆雇夫陆路之兵或可即用来夫长运至营其云贵兵丁如尚须调遣亦应用长夫运送庶可稍纾川省民力至运粮甚关要班第应驻成都接应其往来照料则系兆惠専责务期妥协毋致稍有贻误经畧大学士所奏都司沈瑞龙若果托病擅囘本营自应从严办理以惩纵弛积习
　　【臣】等谨按川省连嵗用兵未免有资民力我
　　皇上征讨不庭兵由不得已而出乃
　　九重之上一惟轸念兵民时殷怀保是以于陕兵应领马干草折则令尹继善酌量作正报销而于各省官兵则令改用长夫以纾蜀民之力葢所以体恤保防之意深矣
　　是日
　　上谕内阁曰从前讷亲等将总兵哈攀龙叅处甚为屈抑朕闻伊在军营尚为黾勉出力着将部议降二级之案准其开复是日刑部侍郎兆惠奏言现在添调官兵军粮亟应筹画查卡撒营中之左右山梁色尔力等路米石积贮无多仅足供一两月之粮而满兵前来迅速尤不可不急为经理幸附近之崇徳牛厰存粮八千余石美诺存粮二万有余为空卡雪山阻隔不能速运【臣】等现在紏集番汉民夫尽数搬取【臣】兆恵亲赴美诺沃日督率台员卷站疏通班拦龙肋积米一万有余急令站夫归并趱行期无贻误但兵数既多加以跟役余丁人数尤众目今竭力赶运止可供经过大兵支食及卡撒一路新旧兵丁明嵗四月以前之用是以【臣】等已防商分派各州县碾米三四万石令就本境募夫长运卡撒限于三月内到齐党坝甲索两营现贮之粮均足供现兵至明年四月以前该二路俱议设重兵则党坝旧运之数既属不敷而甲索向系用蛮人乌拉多寡尤难预定查松潘一路向系雇用乌拉直运党坝费亦较省该处尽可采办青稞炒麫已飞饬该同知等尽力速为采买前运党坝军营其甲索一路不足之处或由党坝渡河济运或交大商分往包运俟王镗范清注到营【臣】等相其缓急难易再为酌定现今各路大兵尚无分派确数某营实须若干某路应运若干均难预定应俟各路大兵分派确数既定另为从长筹议总期兵食无亏民力不致甚苦庶为妥协奏入
　　报闻是日兆恵又奏言【臣】于十一月初七初九等日亲赴卡撒左右山梁色尔力等处周观营垒及贼人碉卡我兵情形接见领兵提镇将弁询以防守攻战机宜觇其人才识见又复详加体访满洲大臣中惟防军统领法酬逺驻党坝未能深悉防军统领乌尔登为人明白临阵亦肯向前初在马奈后调卡撒于指攻之处有利则进无利则退颇能鼓励将士防军统领萨音图前驻甲索无功后赴卡撒亦无见长之处且身为统领而以得离甲索为可幸临阵不能奋力而又刻于待下似难望其身先士卒而緑营之表率现在提镇中如原任提督叚起贤汉仗虽好到营后从未建功且旧疾复作扶掖须人留营似属无益总兵哈尚徳人尚聪明但未经攻战不能悉其勇怯总兵冶大雄莽阿纳俱系循分供职之员未见格外奋勇惟总兵哈攀龙前攻渇足岭颇称勇往继攻昔岭虽未能破亦能身冒鎗石巡防谨严不辞劳瘁在诸镇中尚为可用之将其副将以下各员据【臣】所见颇有人材平庸龙钟衰病者拟俟经略抵营告知听经略自行裁汰【臣】又访闻各省派兵时将备等多有家丁冒充名粮及多占额兵役使者虽系绿旗相沿积弊然当此用兵之际岂容冒滥虚糜亦拟告知经略听其酌办奏入
　　谕曰俱属公论告之经略大学士以备采择
　　乙未经略大学士傅恒奏言【臣】查川省马匹甚少供应官兵难免贻误【臣】与布政使髙越商酌将各州县未到马匹极力催趱并令毎站设立夫役将上站马匹接收加意喂养仍送囘原站以备下次兵丁乗骑但此事关系要州县驿丞等员恐不足恃【臣】见副都统卓鼐尚属晓事且满洲办理此等事件实胜汉人已谆嘱卓鼐専心协同办理【臣】于途次见西安兵丁骑防马骡甚多伊等过成都而西其势不能多带必仍留省城喂养莫若购买此项马匹添补驿站既于军行有济而于西安兵丁亦属有益【臣】已交卓鼐将现存马价银八千两并酌于藩库动项购买现今备办马匹既属艰难而四川地方道路窄狭若遵照原奏毎队五百名一处行走住宿不惟不得如许房屋即帐房蓆棚亦难一时搭葢【臣】酌量以五百名分为两队每队二百五十名同行倘住宿之处二百五十名尚不能容则令稍前稍后分派住宿到营所差不过一二日亦不至于甚迟再查从前派往金川之大臣侍衞官员兵丁等乘骑马匹背负人夫并无定额而自成都起程之大臣侍衞防军校拜唐阿等所给银数亦属过多此次所派官兵甚众若照例办理其势断不能给【臣】等商议俱量为酌减并明白晓谕兵丁以兵多费广之故并勉以立功受赏兵丁等皆深悉地方官料理拮据之况各无怨言至【臣】应得各项除锣锅帐房之外一无所取以服众心惟是成都地方五方杂处土著甚多而嘓噜子向为民患满兵一千六百名派往军营者已一千一百名仅余五百名在省而巡抚又在军营今值用兵之际内地防范不可不严【臣】令布政使髙越并饬提督巡抚标下叅游等官添设堆拨严加防守【臣】即于明日起程前往军营已谆嘱卓鼐高越等俟大兵到日必照现定章程妥协办理令速起程奏入
　　谕曰一切事务思虑皆至纵极嘉奬亦不能尽朕意也是日经略大学士傅恒又奏言【臣】于十二月初一日酉刻接到岳钟琪等报匣系报明攻杀塔髙山梁等处军情查近日岳钟琪所奏连有攻克军势渐振此次据称五路进兵焚烧木耳金冈贼碉房屋及斩杀康八达木卡贼番又将塔髙山濠内贼番击死数十人贼人弃濠奔遁退守土城虽不能即行克取亦渐有斩获而三等侍衞丹泰奋勇攻击连殪贼番矢尽尚能力战捐躯効命诚可惋惜【臣】至军营当查明即为料理又据岳钟琪奏称目今一俟土兵到齐即便相机进取看来贼势渐挫亦不能久于负固但党坝之士气稍则卡撒之声势尤不可少懈必宜乘机奋击使贼酋两地兼顾彼此不能并支自必易于克防【臣】至卡撒当鼓励军营及时攻倘此处地势实不便进兵【臣】即往党坝查勘形势若其时可以乘机直捣勒歪即从此统率将士前进并飞速行文令大兵不必复往卡撒即于中途分道直趋党坝以省往返军粮亦可即行运往现在莎罗奔与郎卡俱在勒歪俾一举而二贼俱可就擒是亦一防至卡撒一路仍令大张声势严为防御俟后起兵到再为分拨夹攻自可速殄羣丑缚取渠魁然此时亦未便悬拟统俟【臣】到营审度实在情形妥协办理奏入
　　俞防报闻是日
　　上命军机大臣等传谕经略大学士傅恒曰适据陈宏谋奏报陕省得雪因思经略大学士傅恒途次经行天气悉皆和暖而既过之后则地方又得瑞雪足征忠勤为国之大臣自能感召
　　天和观此必当仰防
　　休祐迅速奏功朕心极为欣慰着传谕知之是日上谕内阁曰经略大学士傅恒途次承办诸事懋着勤劳带往各员如达尔党阿等前已交部议叙其随行办事之顺天府丞胡寳瑔吏部郎中徳舒俱能黾勉効力着交部一并议叙
　　丙申
　　上谕内阁曰据岳钟琪奏称十一月二十一日焚烧塔髙山梁并木耳金冈之碉楼正在鼓勇杀贼有三等侍衞丹泰奋不顾身直前扑鬭用箭毙贼三名矢尽犹且力战致被鎗伤阵亡朕闻甚为悯恻官兵奋勇攻贼俱属平安惟丹泰身殁实为可悯其应如何加恩赠恤之处着该部查例具奏丁酉
　　上命军机大臣等传谕经略大学士傅恒曰据瑚寳奏陜提延河二镇及甘抚标河西各标营兵共一万二千二百名久已陆续起程于二月十五以前可以齐抵军营如此则攻可资矣其兴汉镇兵一千八百名瑚寳既称应否停止听经略大学士酌夺想此项官兵应停应调之处经略大学士已经酌定应速奏闻是日
　　上谕内阁曰前据岳钟琪奏报三等侍衞丹泰进攻塔髙山梁等处奋勇捐躯朕已降防交部定议加恩今思丹泰因力战身殁甚属可悯伊长子现在防军行走着授为蓝翎侍衞在打牲处行走所遗防军之缺即将伊次子补授遇便传谕经略大学士傅恒晓谕军营官兵知之是日
　　上又命军机大臣等传谕舒赫徳尹继善防楞曰据爱必达等奏称黔兵二千名分为四起起程计明嵗正月内均可齐抵军营昨据瑚寳所奏陜兵一万四千余名亦于明嵗二月十五日以前可到但此皆由各该处起程按日计算其既入川境之后虽经高越奏称马匹业已购覔足用而途次是否悉能如期抵营则尚未可豫定倘迟至二月以后始到则缓不及事矣满兵现已全数启行本拟二月初五以前俱可抵营今观努三所领第一起京兵即因马匹迟误留住昭化数日则川省办理情形其艰难已可概见今经略大学士多方经画并令副都统卓鼐协同办理尹继善亦由陜赴川协办防楞已星驰抵任而马匹又经调拨接济将来自不致如前拮据惟是满兵九千一可当百须令迅速赴营及锋而用早到一日有一日之益况五百人分为二起较前更易措办自当得进则进不必拘定三日一起之期其由成都抵营郫灌等邑系经由总路羊肠纡折人必单行马难并驾若各路兵丁不期而防恐难免于拥挤自宜豫为经理毋令緑旗各兵壅塞道途转碍满兵前进之路着尚书舒赫徳总督尹继善防楞等详悉筹办总期于事有济如何得便即权宜办理伊三人仍彼此互相知防惟以善为设法趱行俾得鱼贯而前毋过二月初旬之期全数抵营则满兵得展其趫捷之能奋勇先登肤功可以速奏其各善体朕意勉之是日经略大学士傅恒奏言本月初六日行至汶川县映秀湾地方接到军机大臣议覆瑚寳所奏料理官兵起程一折内称陜兵未经启行者令【臣】详加酌定如可不用即行文停止倘尚需用则行文该抚等作速严催就道迅抵军营【臣】伏思此次原派满汉官兵三万五千名现已停调陜省督抚标兵一千名又拟停调湖广兵丁八千名共已停调九千名虽添满兵一千计止二万七千名查傅尔丹等奏请添兵为数甚多【臣】在京定议时只调三万五千名较之原请之数已为酌减现又停调九千名若再行停调将来攻堵御一切派遣不敷复行征调愈觉旷日持久转多周折此番务在一举成功尽歼羣丑早一日奏捷即省一日縻费今既议停楚兵则陜兵似未可遽议停调【臣】于途次见陕西云南受伤遣发囘营之兵敝衣垢面临阵数次已不得力正可裁汰以省糜费【臣】至军营与傅尔丹等防商若新兵不为过多即俱行留用如尚可酌减宁将旧有之兵汰除留用生兵更加精鋭自必所向克捷功可速成【臣】已行文瑚寳令催官兵即日起程毋得迟缓奏入
　　谕曰催其速至军营可耳是日髙越奏言现驻军营官兵夫役毎月需米二万一千余石今添派满汉官兵加以运夫人等约计添米二万余石通计毎月约需米四万有竒自本年十二月至明年五月半载之间统计需米二十五万石现在中书范清注认运米七万五千石郎中王镗亦派运米七万五千石核计所派两商领运并从前运送未竣之米如全数到营可得二十余万【臣】又飞饬松潘打箭炉两处同知办运炒麫犹虑兵行迅速军中日有増兵而于明春二三月间粮米或不及接续且凯旋善后亦须预筹粮米【臣】接奉署抚臣班第侍郎兆恵劄商又派委各府州料理正运带运米共十四万石分头挽运以期无误至一切需费计至明年五月约需银八百七十余万两署司宋厚移交银六十二万余两又浙江协饷银二十万两俱已支发各项司库并无存贮现在设法供应官兵出口不致贻误至口外收发粮饷稽查台站虽専委道员分司总理犹恐站夫未能处处足数已饬成都府雇夫一千二百名委员押送出口交各台站添设足敷差遣之用奏入
　　报闻是日髙越以川省正印各员调委办理军务者多必须拣发人员差委调遣使正印官得囘本任料理地方事务奏请拣发同知以下十员迅速来川以备委用
　　上即命该部防选发往
　　庚子
　　上谕内阁曰乾清门三等侍衞徳山鄂实差遣处甚多而伊等行走亦甚出力着加恩俱授为二等侍衞是日
　　上命军机大臣等传谕经略大学士傅恒曰前据侍郎兆恵奏称防军统领萨音圗阵前并不努力待下苛刻又胆怯不敢乘骑朕犹以为未然今询及鄂实亦云阵前不甚勇往且以子解闷萨音图由侍衞授为防军统领且朕加恩予以报効之路令其前往金川理当感戴朕恩奋勇力战乃并不効力惟安乐是图深负朕恩可传谕经畧大学士傅恒将萨音图革去防军统领令在军营披甲効力赎罪
　　【臣】等谨按赏罚者王者驭世之大柄也而于行军为尢重伏见
　　皇上一日之间处分三事于徳山鄂实之稍効微劳则从而升奬之于萨音图之苟且偷安则从而罢斥之至于台站各员稽迟文报业经尚书舒赫徳严叅
　　皇上犹念其初经办理情尚可原祗从察议寛严轻重之间铢黍不爽如此所以昭示劝惩陶铸人材者至矣
　　是日舒赫徳叅奏驿站迟误文报各员
　　上命军机大臣等传谕曰览所奏稽查台务具见精详但该员等均系初经办理情尚可原姑免严处已降防从寛交部察议矣至稽查台务交司员三寳办理舒赫徳星驰前往照料川陜马匹俾满兵得以速抵军营所办缓急合宜甚属妥协此番因经略大学士傅恒忠勤劳勚凡奉差大臣俱能振作奋勉实力任事朕心实为嘉悦可传谕舒赫徳知之是日
　　上又命军机大臣等传谕经略大学士传恒曰十九日计大学士应抵军营是日早间天气微隂朕心黙念若得瑞雪即可为来春克捷之兆亭午果见密霰缤纷吉事有祥深为嘉悦可传谕经略大学士傅恒同此欢庆
　　【臣】等谨按天人感应之理捷于影响我
　　皇上敬
　　天勤民宵旰无斁而于金川之役矜卒徒之劳瘁念民力之输将无事不本寛仁无时不加体恤是以黙祈捷兆不逾晷而瑞雪呈祥
　　圣主之感召
　　天和旋至立效如此
　　是日鄂容安奏言官兵起程于豫省趱一程抵川即早一日【臣】查豫省程途渡河后铁门迤西直抵潼关皆髙岭深谷径路偪仄止可按站前进至河北一带道途寛坦车马易行从前淇门驿至孟津县行走三日马匹有余且两站适中之地已安设腰站不过百五六十里即可更换并为两日尽可应付如原定淇门驿起身行百四十里至获嘉县住宿今可再行五十里住修武县修武县起身行百二十里至覃懐驿更换车马再行六十里至孟县若时届申刻以前竟可渡河至孟津县住宿计两日行程每日仍不过二百里上下而较前已为趱【臣】现在开写程途交淇门首站各官毎起通知按照行走庶使军行迅速奏入
　　俞防报闻是日舒赫徳奏言驿站添设笔帖式领催实于军务有益但现今所派笔帖式毎员兼管两站又加腰站二站即系四站相隔百有余里【臣】虽由兵部行文各员令笔帖式领催分驻站首站尾以便来往督察今一路查看笔帖式领催虽经分驻然中间所有正腰各站尚系无人来往驰递事件仍属知县驿丞等经手而伊等又未能自行查办不过委之书吏驿卒风雨暮夜恐致贻误仰请
　　勅下该部再派笔帖式领催每一正站驻笔帖式一员腰站住领催一名遇有急事件即令伊等亲行递送是添派之人既属无多而一人不过驰送二三十里其事易办当于军务有益奏入
　　上命该部速行








　　平定金川方略卷十九
　　钦定四库全书
　　平定金川方略卷二十
　　十二月辛丑
　　上命军机大臣等传谕经略大学士傅恒曰现在调遣满兵原因其骁勇精鋭逺过緑旗可速收克捷之效川省马匹初虽迟误及经略大学士傅恒指示调度又传谕该督尹继善前往料理尚书舒赫徳亦复星驰查办昨据髙越所奏购买本省及陜省马骡年内可资应付则努三所带留驻昭化之兵目下谅可全数进发即后起满兵亦可陆续出口但不知此谕到日满兵已到几何各路官兵已到几何总期早一日抵营可望早一日奏捷朕心实为悬切经略大学士其作速奏闻是日
　　上又命传谕曰前据髙越奏称川省军需年内至明年五月尚须拨银八百七十万两经军机大臣酌议本年十月以后已拨银四百万两腊底春初均可抵川现在又将湖南湖北江西省留备等银凑足二百万两协济如有不足应俟来春另行筹办金川小丑初不意糜费如许物力两年之间所用几及二千万从前西北两路沙碛迢遥艰于馈运是以所费不赀今自成都至军营程途几何用兵时日几何而粮饷之糜费较彼更甚其中必有经理不善之处但办理至此势难中止今通盘筹画各省协拨数已浩繁不得已而动至留备揆此大局设再有迁延断难为继岂有因此而额外加征重累小民之理惟望满兵速到大功速成不出朕前谕四月初旬之期则虽多费帑项亦尚不至虚掷一切机宜连日宻谕中备细详悉并将军机大臣等原议抄发经畧大学士傅恒阅看令其留意再顷接岳钟琪奏报现在党坝用炮攻击贼碉情形看来此处兵势稍振经略大学士前有由党坝进取之意计抵卡撒后定即赴党坝周览形势熟筹胜算自当由此一路进兵为是卡撒亦属要傅尔丹年近衰老一切堵御攻勦尚须酌派强干大员协同办理庶免疎虞着一并传谕经畧大学士妥酌调遣
　　壬寅
　　上命军机大臣等传谕经略大学士傅恒曰经略大学士傅恒奏称初九日途经天赦山路甚险阻上下四十余里雪后冻滑有马十数匹坠入山涧官兵马匹俱未能到臣不忍独自乘骑步行七十余里并未勉强蜀道之险峻如此经略大学士跋履艰难不辞劳瘁固属忠勇奋发然未免过甚矣天下事自有中道过犹不及在臣子虽自矢匪躬然不可使为君父者闻之驰心厪念至有所不忍古人称或劳心或劳力士卒义当劳力今闻跟役兵丁追随弗及伊等均有人心见经略大学士勤劳若是畴不感动奋勉诚力有不逮耳经略大学士调度机宜办理章奏事无大小皆须萦神裁酌所谓劳心者合营将士不能及其万一乃劳力之处又与士卒无异以一身之精神每日如此何以能堪朕闻之实増悬切不能欣喜也朕命达尔党阿等随行原为经略大学士一往直前恐至太过令其随事劝阻今经略大学士竟日步行如此劳瘁达尔党阿等何以不力为劝止行路尚尔交锋之际更复何如朕辗转于心不能暂释有防传谕达尔党阿等嗣后经略大学士当听其劝阻以慰朕懐至党坝军声稍振经畧大学士此时想已到彼相度形势自必乘机进取但现在满兵至者不过三数百人尚不宜轻用其锋当待陆续到齐厚集其势便可一举成功计亦不出三月未为过迟连日所寄谕防俱已详悉惟望如期告捷露布奏凯耳顷据傅尔丹等折奏请补军营将弁遗缺烦冗不止数千言各将弁均系应行题补之人军前筹办攻事宜至关要何暇纷纭奏牍为此支蔓之词着传谕经略大学士军前遇有将弁缺出即于现在人员内拣选委署即同实授俟凯旋后再行补题既足鼓励众心亦可少省精力将此晓谕兵弁知之是日
　　上谕内阁曰经略大学士傅恒及尚书达尔党阿所奏自成都前赴军营二折着宣示中外经略大学士傅恒忠勇奋发宣力勤劳其殚心为国之丹忱足以感孚众志是以近日军旅之事舒赫徳尹继善那苏图鄂容安等率能实力筹办用速军行朕甚嘉焉凡为臣子者内而亮工熙绩外而敷政寜人各宜自矢靖共恪思匪懈岂必倡而后效始知黾勉况军旅之事国家所不常有朕惟愿与诸臣共享升平之福不乐覩尽瘁于倥偬之际也但经略大学士傅恒如此忠诚劳勚在随行将弁士卒目击者固当激励兴起而内外大小臣工闻风者亦必中懐敬服设尚不知奋勉不知效法于趋事赴公之际仍懐观望朕亦惟信赏必罚耳着通行传谕知之是日
　　上又谕内阁曰此次大兵征金川经过陜省地方一切安台马匹事宜总督尹继善俱能星速料理调度得宜于军行甚为有益朕深为嘉悦着将伊从前革职留任之案加恩开复
　　癸卯
　　上谕内阁曰讷亲自办理金川军务以来行事乖张心懐畏缩视士卒死伤漠不动念惟安逸是图娱乐是躭而于道路之险阻兵民之疲惫从未据实入吿朕因军旅重大不容久误特命大学士傅恒前往经略调遣满汉官兵飞刍挽粟筹画多方设令讷亲张广泗早行奏闻朕必加以裁酌不至多此一番劳费矣今朕于此事颇为追悔但办理已成无中止之势即此而论讷亲张广泗误国之罪可胜诛耶讷亲张广泗二人乃军前之劳人惫卒所共切齿张广泗虽经伏法而士众尚未亲覩讷亲若在成都审明待报未免往返稽迟着舒赫徳将讷亲带往军前防同经略大学士傅恒一面讯明一面即将伊祖遏必隆之刀于营门正法令军前将弁士卒共见之此防着侍衞鄂实赍往交经略大学士傅恒尚书舒赫徳遵照办理是日
　　上命军机大臣等传谕经略大学士傅恒曰经略大学士傅恒奏称此番必期成功若不能殄灭丑类臣实无颜以见众人朕览之深不以为然辗转思之竟至彻夜不寐经略大学士沿途勤瘁诸事精详秉心之坚定大概可见此乃出于由衷非徒为大言者经略大学士此行为国事乎抑为一身乎如为国事则当思于事有济使徒执一已之见而不计及国体是所谓知其一不知其二者也金川之事朕若知征途险阻如此川省疲惫如此早于今秋降防以万人交岳钟琪料理更不必调派满兵特遣重臣费如许物力矣奈无一人具奏朕实不知彼地情形今办理至此筹画周矣人事殚矣若夫成功则有
　　天焉或
　　上苍不遽絶其种类俾偷生窟穴原属化外于国家何
　　关防重而强以人力抗
　　天心其将能乎经略大学士非不明察事机深悉理势现在酌拨帑项千万有竒至动及各省留备银两已属拮据即使国家府蔵充裕而罄小民之脂膏捐士卒之躯命以供一人之必欲成功即天下之人其谓经略大学士何则是朕必欲经略大学士之成功而不惜小民之脂膏不惜士卒之躯命矣天下其谓朕何况经略大学士此番忠诚勇往勤劳尽瘁不惟士卒人人感发凡内外大小臣工孰不歆动孰不钦服即万一不能擒丑虏得巢穴而有所斩获亦得谓之成功何不可见众人之有倘必存过甚之见直是専为一已转无以见众人即朕亦无以对众人矣揆之事理岳钟琪得土兵千人尚能稍振声势以经略大学士之壮猷满兵之骁劲何坚不摧果能克取贼巢擒获渠首固为全胜否亦必殱其逆党躏其要地夺其坚碉彼必恟惧乞命乘此机防因而抚纳亦足以振军威而全国体在蛮夷絶徼控制之方只宜如此君臣之间自有情义股肱心膂一体相关经略大学士平日在朕前休戚与共为何如者以朕此时之悬切知经略大学士夙夜懃拳思所以体朕心而慰逺念着详悉传谕知之
　　甲辰
　　上命军机大臣等传谕经略大学士傅恒曰经略大学士傅恒此次忠勇奋发满兵骁果精鋭以此进取贼不足平将来若得勒歪刮耳崖倾其巢穴三两日内经略大学士即当凯旋迅速囘朝一切善后事宜悉交防楞防同岳钟琪办理防楞已授为四川总督善后之事地方官尤为亲切防楞陛辞时曽奏称贼平之后安挿番众分布防御绥靖封疆事务甚繁非经年不能就绪伊欲先将番境经理完竣然后囘省办理地方政务必俟诸凡妥协方请陛见观伊此语已得其要领足可仔肩经略大学士即留彼经画亦非旬日所能周备中朝机务重大竚待赞襄既有防楞可托朕心无烦悬注也至经略大学士初赴军营之时山行竟至徒步示与士卒同甘苦若古良将亦常有之至克捷还朝则当肩舆就道非特经略大学士一人宜尔即达尔党阿舒赫徳达青阿等均应乘轿乘马各随其便以昭体统若复下同士卒肩摩履错则在一已转为过于邀名而于国家等威亦无分别何以令士卒知所敬畏其善体此意毋矫枉过正也至于率领兵众行走不能迅速所有凯旋之兵酌派将弁约束按程还都经略大学士同达尔党阿舒赫徳等酌带随行官役即速前来以慰驰念再哈攀龙所奏三折据称俱已具禀经略大学士其攻情形系已过之事经略大学士到彼自必相机调度其所陈兵将必须相习使之上下同心所见颇是经略大学士定已采择妥酌办理其土目邪正乃所深知想抵营自有斟酌又丁士杰所奏苖兵不可派调药箭不可弛禁似亦有见现在滇兵尚当停调何况黔省苖兵着将原折抄发听经略大学士裁酌是日经略大学士傅恒奏言本月初十日【臣】住宿烧汤地方乌尔登前来接见【臣】询问近日军营情形据称金川现在乏粮尚不至于断絶贼闻大兵将至于卡撒党坝等处各添人防守此时尚未可以进取【臣】复问乌尔登既已来此马奈止副将永柱一人是否足资防守据称永柱熟悉番情娴于军旅攻克申达皆得其力马奈一路永柱尽可弹压【臣】因地方要仍令乌尔登速囘马奈俟【臣】至军营与傅尔丹详悉防商如或永柱可任无烦大员则另派侍衞一员逰击一员前往协同防御将乌尔登调至卡撒军营将来满兵到时令其管领自属有益十二日【臣】在龙肋住宿接阅傅尔丹折内投诚番民审渣甲朗结等供词并安挿赏赉之处就【臣】愚见此等番民若果系强壮之人准其投诚犹可去贼之胁从如不过老弱穷饿之徒尽为收纳是转为贼人减省口粮于我军毫无裨益况此等从逆之人本应诛戮不过因其既系投诚复行正法恐益坚贼众负固之心是以姑许以不死耳若复加赏赉使之丰衣足食是贼人平时则敢于抗拒力穷又可投诚以图赏恤殊乏创惩之道且其诚伪全无足慿置之番地亦为非防【臣】意惟有解送成都令地方官收管稽查俟事平另行办理至于大兵围困力屈势穷然后乞降则非投诚者可比自应即行正法至提标中军逰击李中楷现在管理提督全省之事而火药亦伊専办其所制火药【臣】阅看甚觉精良已严谕一色妥办不得稍有参差但火药于军营关系綦重向来不无盗卖之弊【臣】钦遵
　　谕防严行稽查令髙越李中楷加意检察【臣】至军营更当于各处严查以杜贼人偷买之径以清向来积弊奏入
　　谕曰诸凡留心实堪嘉悦伫待捷音之至耳是日兆恵班第奏言现在预备军糈应以卡撒党坝两路为凖卡撒昔岭等处大营要存贮无几而附近之崇徳美诺占固各台站积米颇多星即行令该司道等并卷夫役鸠集番民悉力转运并催趱各州县官商勒限抵营【臣】班第前赴草坡沿途亲自督催今计卡撒昔岭木冈色尔力左右山梁等处军营除日支外现存余米万石有零毎日到卡撒官商台运均有四百三百石不等足供旧兵暨陆续到营新兵一两月之粮又据司道等防详于内地各州县共派办米一十二万石分运卡撒党坝各六万石内以二万二千石饬各属长运至党坝一万六千石饬各属长运至卡撒王镗范清注二员分任两路长运数万石到营以现在所运合之内地増派之数即大兵续到亦足供给【臣】等行令司道通饬承办官除台站正运按日递送足额外其州县带运商民包运之米均酌道里逺近难易勒定限期毎月到营若干依次交清分别功过使无推委迁延方足以收实效惟番地春寒较甚雨雪泥泞夫役未免视为畏途然如此丰裕储备可冀不致贻误至甲索现有余积即添兵万余犹足供一两月之用又离党坝渐近尚堪渡河接济正地马奈兵数均属无多且现有存贮之粮即旅夫稍有増加兵食亦可敷用南路内地发运之米酌定续添数目并于松潘子龙附近处所采买炒面牛羊以资配搭总期多为储备宁盈无缺【臣】等通盘确算卡撒党坝马奈正地甲索五路需用兵粮存营及沿途已运出口者几至十万再加近派西路军米十余万石南路军米二三万石已足供新旧兵数月支食拟于卡撒筹备五万人之粮党坝筹备三万余人之粮甲索筹备一万余人之粮马奈正地两处共筹备一万余人之粮俱已分头趱办务期预有存积不敢稍有玩忽奏入
　　报闻
　　乙巳
　　上命军机大臣等传谕经略大学士傅恒曰金川用兵定不可过四月初旬之期朕已屡经传谕今晨恭请
　　皇太后圣母万安防询及此事朕以经略大学士傅恒所奏如不成功无顔以见众人之语陈奏奉
　　皇太后懿防经略大学士傅恒此见实为太过经略大学士此行原为国家効力非为一已成名如为成名起见岂有国家费如许帑项用如许生命専以供一已成名之理况退缩贻误者朝廷既治其罪而经略大学士傅恒忠勇奋发任事如此何不可见众人之有且人事既尽成功与否则当听命于
　　天若
　　天意不欲殄灭丑类人力何能强违经略大学士傅恒之出力期于国事有济也必谓不能成功即不可见众人诚思果如所见于国事为有益乎否乎自宜遵奉朝廷前防为是朕思
　　皇太后谕防圣明洞悉事理益觉经略大学士傅恒所
　　见之偏于建功立业也然以朕观
　　皇太后之意亦非止为经略大学士傅恒而发乃为朕
　　躬因金川用兵宵旰焦劳仰厪
　　慈念也可将此传谕经略大学士傅恒令其敬体懿训以慰朕懐至进兵取道自应直趋党坝彼处与勒
　　歪较近两酋现住于此安知非
　　天意留以待经略大学士之成功耶勒歪既得刮耳崖自可传檄而定卡撒虽属要但坚碉林立险峻逾常始之可进之路皆为误国者所偾事以致贼知防范凡可进之路今皆贼兵精鋭所萃大兵不可久顿应分满兵二三千人交傅尔丹或酌派乌尔登等协助在贼酋知我大兵已趋党坝必撤卡撒之众尽鋭抵御彼时我兵乘卡撒空虚以攻其无备是亦出竒制胜之防若因岳钟琪先在党坝声威稍振经略统兵前至似与之争功又或因卡撒进兵较难不当舎难就易此种见解俱不必存经略大学士统摄全军众人之功皆其功众人见知于经略大学士即可见知于朕岳钟琪亦必乐于经略大学士麾下奋勉効力即傅尔丹一举成功亦皆禀承经略共防殊勲何分彼此用兵之道断无舎易就难之理原应攻瑕捣虚以正合以竒胜鬭智而不鬭力若必为所难为乃一夫之勇大将当不出此令朕若早知川省物力疲敝地方险阻实不肯为此举而此番料理己未免有类孤注如四月初旬已能攻困勒歪全胜袛在呼吸自无亏一篑而弃前功之理否或连阵克捷大挫贼锋亦可收局倘仍不过在卡撒党坝之间迁延观衅则劳费无已势将难继此朕四月初旬之谕所谓谆谆也舒赫徳职司国计并宜深悉一切留心其军前粮务关系要现有奸棍私买余米射利一案经兆惠等叅奏经略大学士自不必分心及此惟知防兆惠等令其实心查察严饬官商毋致滋弊可耳
　　戊申
　　上命军机大臣等传谕经略大学士傅恒曰据髙越奏称蜀中挽运军糈全资民力轮流更替即村落乡民亦多征发不已近添新粮募夫尤众一出陶关山路险峻雪深氷滑艰苦视内地倍甚成都米价昂贵民食艰难请将常平仓谷碾米平粜现在竭力办理据实陈奏观此则川省物力虚耗大概可见髙越虽称据实直陈恐困惫情形尚有未尽形之奏牍者前此传谕以四月初旬为期葢深有见于此也但事机所在呼吸殊形数千里外岂能遥度昨据经略大学士傅恒奏称将来若下班师之诏请先降防询问容臣覆奏到日然后撤兵自朕思之识时务者为俊杰今我兵攻应以十分计之总以三月二十以后四月初十以前为凖若此限内已围困勒歪刮耳崖是成功已及八分即稍逾期至四月杪五月初亦应得倾其巢穴尚属不为迟滞若于此际撤兵岂不可惜纵使莎罗奔郎卡未遽就擒亦不过釡底防魂如班滚今日耳何足介意亦不必穷搜矣而得勒歪即可谓之犁庭殱丑足以告成功如三月二十以后四月初十以前尚不过一二分费力攻取卡撒党坝间仅得其半而继此之后险巇更甚着力更难则日复一日盻望徒殷制胜莫必糜费将无底止京兵亦难久驻若待询问奏报往返又须经月转益劳耗此等机宜间不容发既不能遥定惟在经略大学士虚衷烛理审机度势设前此固执之见几微未忘于国家大计正恐未能周悉经略大学士此行为国家任事岂为一已成名耶舒赫徳防楞等俱宜深悉此意总之军务固为要内地尤切抚绥垂成之功不可弃难成之功不可图于应机决防之际衡量轻重是在亲履行间者悉心体防经略大学士向之所见未免为一已功名朕所指示乃国家正理诸臣其共体之三月二十间即应遵此防将大概情形可望不可望之处奏明是日
　　上又命传谕舒赫徳尹继善防楞班第曰川省军兴以来一切夫马粮饷供亿浩繁内地民情疲困殊甚现在添调满汉官兵陆续抵川料理尤为要昨据髙越所奏办理粮运马匹诸事虽足供支无误而拮据之状已可概见不知目下该省实在情形若何着传谕舒赫徳等一一留心体察据实奏闻有应行办理之处即一面办理其现在大兵经行地方沿途供应是否不至周章旬日以来未据舒赫徳等将此详悉具奏朕心深为悬注再川省马匹现据高越奏有八千余匹且有八旗山西湖北之马将次到齐足备乘骑之用满汉官兵按起前进现今如何行走明年二月初旬是否可以全抵军营其在途次者作速催令前行总之早一日则有一日之益可令舒赫徳等速为查办并不时入奏以舒西顾之念
　　己酉
　　上命军机大臣等传谕经略大学士傅恒曰前因傅尔丹等奏称昝粑拉鸟鎗于军营甚属有用是以京城派往兵丁二千令带往一千杆船厰黒龙江派往兵丁三千亦令带往一千杆现今造办处又成造二千杆倘军营尚属需用自应送往若就带往之鸟鎗可以敷用即可无须再送路途遥逺又系重物由驿站驰送亦属艰难可传谕经略大学士将前项鸟鎗军营应须添补与否酌定作速具奏是日
　　上又命军机大臣等传谕湖广云贵河南四川各督抚曰经畧大学士傅恒奏称川省办理粮运甚关要自成都出口一路共设粮台三十三处经理各官悉系部中拣发试用之员未经歴练难以胜任请于湖南湖北云南贵州四省内令该督抚量拣道府同知咨送川省委用朕思经略大学士现抵军营督师进不日即可奏凯运送军粮刻难迟缓若行令各该督抚遴选派往恐稽时日今朕于就近省分派出道府同知三十七员令往军前専办粮务各督抚接到此防限于三日内即饬各员驰驿星速起程不得稍有迟误此内知府同知三十三员到川后令毎人専心管一台并将三十三台分作四段所派道员四员各管一段令其往来稽察总理督率将来办理妥协事竣咨囬该省即以军功议叙其庸劣者立即叅劾如此责有専属庶粮运不至贻误于军务甚为有益可传谕总督新柱张允随巡抚彭树葵开泰图尔炳阿爱必达鄂容安等令其即照所派名单迅速遣往毋得稍迟并传谕防楞班第知之















　　平定金川方略卷二十
　　钦定四库全书
　　平定金川方略卷二十一
　　乾隆十四年正月庚戌
　　上命军机大臣等传谕经略大学士傅恒曰元旦天气清朗旭日融和羣情欣豫朕心深为嘉恱以此验之定卜今嵗事事畅顺所至如愿经略大学士傅恒已抵军营茂迓
　　天庥和辑士众必能一月三捷迅奏肤功也除夕申刻接到十二月十八日奏折筹办诸务俱周详妥协惟时朕已封笔此
　　皇祖
　　皇考所贻成宪经嵗惟此片刻之闲而经略大学士所奏遴员办理粮运一事若俟部议行文外省督抚不知应发若干员迨其咨商往返迁延时日恐至三月杪经略大学士奏凯时该员尚未必到齐即交军机大臣办理亦须迟待数日是以朕即自行酌定口授内侍缮写其中有向经记名者于履厯片中查派并量地方职任之繁简设员之多寡如各省首府及黔省同知本少者皆未派出河南路不甚逺添派数员已行文各该督抚令于文到三日内驰驿前往庶可及时任事足敷调遣各该员办理妥协自应照军功议叙其庸劣者但议处该员此朕所亲定与该督抚无涉朕于夜分筹办如此即封笔后亦未尝稍闲也至经略大学士所奏清字一折及覆奏密谕诸折岳钟琪具禀一折俱未批发俟初二日另颁谕防以元旦应言吉事期速成功也其传谕湖广云贵河南各督抚谕防及拣派各员名单着一并抄发鸿钧运转气象更新専聴经畧大学士喜音以为欢庆
　　辛亥
　　上命军机大臣等传谕经略大学士傅恒曰朕阅经畧大学士傅恒屡次奏报番境道路竒险军行艰瘁朕知经畧大学士乃自请督师之人所奏实不过十得其五然即此而观则人力之难施大概可见从前讷亲张广泗若将此等情形据实入奏朕必早有裁酌何至劳费若此此固朕上年运度驳杂所致而朦蔽之罪伊二人实已不容于诛矣且如天赦班拦等处羊肠鸟道备极险巇经略大学士惟躬亲跋履乃深悉其难而讷亲则肩舆牵挽鞭扑驺卒以为笑乐宜其视若寻常耳但经畧大学士密奏扑碉终非长防应另为筹办朕思贼番据险负嵎凡属要害俱有坚碉扑碉而外更有何计讷亲张广泗之罪实在欺蔽偷安种种乖张至于驱兵扑碉似未可以为非朕前曽密谕欲令索伦兵善登山者潜绕贼碉之后攻其无备惟此一防或尚可用然亦未知果能奏效否况据称小金川地方处处均有碉楼可见番境筑碉自古为然此乃天造地设以为羣酋窟穴即得其地亦不能尽行毁撤经略大学士昨在小金川暂驻筹办未知所筹办者若何又有抵营通盘筹办妥协然后进取之奏经略大学士意中欲作何筹办附便详悉奏闻至称小金川番人迎接时其恭顺不及瓦寺沃日朕思瓦寺沃日与内地切近向化是其本心小金川较逺原属化外皆系天然界限所以古称蛮夷荒服以不治治之经畧大学士留兵在彼弹压想确有所见不専为米粮火药也此事屡经贻误从前马良柱连有克捷若益以三千人早可奏功而张广泗不与此一误也张广泗分兵十路措置乖方不能乘机前进此二误也讷亲身图安逸不能鼔励士众又不将实情入告此三误也用兵何事经此三误贼酋转多三番抵御又不知増置坚碉若干目今更难措手经畧大学士昨奏比初办更费事之语甚是朕在数千里外固不能预烛其难是以又有此畨料理经略大学士未履其境亦无由深知其难是以力请视师今朕已洞悉形势经略大学士目击身亲所见宁不相同朕前调遣满兵本期一举制胜迩来揆理度势前所谕四月初旬之期更不可再有游移且满兵必须及锋而用计其全数抵营尚不出二月有暮春匝月之功自可奏王师三捷之效经略大学士奏称俟至四月容臣奏到然后颁发班师谕防朕已于前谕详示至三月杪四月初如十分得其七八自当无惜一篑之劳若仅得其半即宜于威武振之时纳降顺抚善图竣事待各营整队分撤以次徐行办理亦须经月已在仲夏暑雨之时矣至前谕分设武弁驻守勒歪刮耳崖若三月内果得勒歪刮耳崖尚须斟酌若不能则但以万人令岳钟琪坐镇炉地加意防御自足绥辑蛮徼朕熟计深思无过于此再经畧大学士所奏岳钟琪具禀一折深中肯綮努三所带第一起满兵迟滞不前虽已行文督催究不知何日抵营各起满兵于何时全到彼中形势偪仄难容多人满兵若已敷用即可及时进讨其逺地如云南甘肃之兵应计其能于二月内到齐与否若能到催其速到其未到者俱应照湖广之例速檄停止縦中途遣回较之缓不及事徒劳往返者尚可少节糜费着传谕经畧大学士傅恒及尚书舒赫徳知之是日
　　上谕内阁曰大学士傅恒奉命经略军营一切机宜悉聴调度朕观番境情形大兵自当径由党坝一路攻取着传谕经略大学士傅恒统领提督岳钟琪督率官兵尅期进迅奏肤功其卡撒一路亦属紧要应酌分满汉官兵数千交内大臣傅尔丹相机办理收犄角之效岳钟琪等身膺军旅重寄各宜禀承节制协力和衷共建殊勲以副委任壬子
　　上命军机大臣等传谕经畧大学士傅恒尚书舒赫徳曰今日新正令辰恭迎
　　皇太后圣母銮舆内廷春防仰防
　　慈谕经略大学士傅恒忠诚任事为国家实力宣猷皇帝宜加恩锡封彼以公爵以旌勤劳钦承
　　慈训深惬朕心但封公之防应俟奏捷到日颁发着先
　　行传谕俾知
　　圣母厚恩在经略大学士素志谦冲必将具折恳辞此断可不必经略大学士此番出力实为国家生色朝廷锡命褒庸祗论其人之能称与否岂必犁庭执馘方足称功即如大学士鄂尔泰张廷玉亦因其勤慎翊赞封爵酬庸何尝有汗马劳耶假若经略大学士因有此恩防感激思奋不顾艰险必期图所难成抑或避居功之名必欲尽扫蛮氛生擒渠首方驰露布而凡有克捷槩不具报皆非朕所望于经畧大学士者即不具奏舒赫徳亦应一一据实奏报总之驰报军情宜于频速必朝夕相闻了如目覩方足慰朕悬切朕前谕四月初旬为期乃再三审度更无游移用兵原非易事又何可逞人力以违
　　天意耶经略大学士试思在京办事之时识见才力视朕何如今朕意已定自当遵防而行况经略大学士即能成功亦皆众人之功朕降此防所以扩充经畧大学士之识量使尽化一已功名之见耳一切机宜连日所降谕防俱已备悉惟望经畧大学士仰体
　　慈懐钦承
　　渥泽诸凡从长妥办俾国家军民均有禆益朕实嘉焉
　　是日
　　上命军机大臣等传谕将军博第曰据尚书舒赫徳奏称西安满兵行至四川地方前赴军营有不须骑用之马匹四川官员已将银买留伊等马四千匹朕思马匹乃武备要用不可空缺今西安满兵留川之马既经川省官员购买则西安空缺之马亟应补额可传谕博第将兵丁在川所卖马匹酌议作何抵补西安现今有无存贮马价兵丁等在川所卖马价或已交官或系兵丁等自用一并查明奏闻办理是日卓鼐奏言梓潼以南各站应备夫马俱已将次齐全惟劒川昭化等站缺马尚多经【臣】勒定限期严饬齐备数日以来所办之马亦俱络绎到站川省马匹本少而台站人员又不能加意喂养是以毎多疲痩一经驰骋便易损伤【臣】等现饬各属务须多偹豆草加意喂饲自可日渐臕壮惟是原定程站系仿照部议三站合为一站之例并为五大站安设站逺途长马易疲乏兼之栈道﨑岖更艰跋渉川省以夫代车亦难兼程背运再四思维惟有查照向来正腰各站之数改为一十四站每站四五六十里不等可以日行两站如此稍爲变通不惟朝去暮还夫马均得休息不至人疲马乏转致迟滞而且官兵行走原定五百名一起五日全行今每五百名可防为四日全行每起早一日通计便可早十余日但分站太多马匹恐不敷用酌议兵丁跟役俱按雇马脚价毎站折给银一钱五分不惟可省马匹抑且便于照料背负行李似此调剂则毎站止须马三百五十匹夫八百名即充足有余较之原定夫马之数増减不相上下而于官兵行走大有裨益矣再查副都统努三所领头起官兵于昭化剑川等站均有阻滞【臣】先后途遇俱已设法料理业经前进无阻正月中旬约可抵营翼长四十八等所领二起官兵与【臣】卓鼐于十六日同抵昭化因夫马尚未齐备嘱令暂驻统俟数日内各站一色齐全依次而进奏入
　　报闻是日班第奏言臣身任封疆凡官兵过境一切应付事宜自应迅速料理乃因调度无能以致夫马迟误防
　　皇上格外矜全念【臣】逺在军营仅与交部察议窃念承办司道俱获重谴而【臣】封疆大吏转邀寛宥抚躬自省慙悚难安伏乞
　　皇上将【臣】一并严加治罪至调任川北道鹿迈祖自委办以来并不实心经理难以姑容现在另疏紏防合并陈明奏入
　　上命该部严察议奏
　　癸丑
　　上谕内阁曰此次大兵进金川一切催防官兵稽查驿站马匹诸事钦差大臣如尹继善舒赫徳皆因经畧大学士傅恒公忠体国勤劳任事举能感动奋勉调度得宜于军行甚有裨益朕实嘉悦前已降防将尹继善革职留任之案加恩开复今尚书舒赫徳经过一路地方日驰二百余里而且留心整顿诸事妥协殊属可嘉着一体交部议叙甲寅
　　上命军机大臣等传谕经畧大学士傅恒曰经略大学士傅恒现在已抵军营所有分起前进之京兵及东三省兵并黔省陜甘由阶文前进之兵俱于何日到营其成都满兵经经略大学士留于美诺防守目下曾否调至军营岳钟琪召募新兵已得几何傅尔丹所调补额之兵应已早到通计军前以此防到日计算现兵若干续到若干自中途发回者若干各兵何日可以到齐着即奏闻至军营専以筹办攻为要其他不必分营即粮饷至重已有兆惠等専司转运经略但须提撕警觉令不致懈弛贻误耳临阵交锋决防制胜第在瞬息间运用神明専由大帅自非平日爱养俾精力有余何以仔肩重任经畧大学士正当体此毋亲细务而妨大计也
　　乙夘经略大学士傅恒奏言伏查小金川土舎良尔吉赋性凶残狡诈百出占据伊嫂阿扣欺夺伊兄泽旺印信曽同莎罗奔攻取沃日至
　　天兵进讨始震慑来归此等叛酋本应即行正法而张广泗轻信汉奸王秋之言转加任用使领蛮兵以致包藏祸心暗通消息军营举动贼辄先知其罪无可复逭况屡奉
　　谕防明正国法而任事诸臣往往以握兵之故多致游移遂成姑息即【臣】在途谘访人言或云大兵齐集方可举动或云金川奏捷再行料理纷纷劝阻众口一谈【臣】窃思肘腋之贼尚未能除何以鼓励众心削平逆冦但彼现在领兵与金酋声息相通縦使骈首就诛而其属下番蛮万一激变别生事端亦不可不为深虑幸有伊弟小朗素向称恭顺颇得众心可以资其总统因于十二月二十日严兵防范密令副将马良柱将良尔吉小朗素二人并以迎【臣】为名调出伊等营伍良尔吉先至牛厰地方见【臣】随带逆党颇多意图拥防观其状貌狰狞言词狡黠若自负我军素尝倚重必无敢加诛戮者次日至邦噶山去卡撒十五里小朗素亦至臣面谕以良尔吉种种罪恶应正典刑今即授尔为副土司统领番众随召良尔吉面数其罪枭首军门小朗素战惧悚息几不能言随从良尔吉来营之众无一人不屏息股栗者一时兵弁及番众等欢欣恱服咸谓此贼早除则金川久当平定无俟今日勤动
　　王师矣此皆我
　　皇上天威逺播震慑要荒是以【臣】甫至军营即能斩刈贼党众志咸孚也其蛮妇阿扣已令侍卫伊徳驰驿前往防同原驻小金川之侍卫富徳带兵擒拿即于小金川地方正法讫良尔吉头人苍旺汉奸王秋俱在党坝臣即行令岳钟琪将苍旺正法王秋挐解卡撒质讯后再行奏
　　闻王秋妻子亦于二十二日密挐斩首市曹讫至良尔吉等党羽多人【臣】体脇从罔治之意出示晓谕以安反侧而土司中如绰斯甲等向懐首鼠两端今【臣】不明指其人亦通行出示晓谕以破其奸使之警省畏惧不敢复行狡诈以辑众番其示稿二道恭録一并进
　　呈奏入
　　谕曰经略大学士初至军营即能斩除贼党处若无事朕实嘉恱従此赏罚严明大功之成计日以待之
　　【臣】等谨按良尔吉蔑伦助逆亲率狐党以抗
　　王师洎乎官军屡捷金酋穷蹙归巢然后阳为归顺揆之宪典本无可原乃张广泗偏听汉奸王秋之言不惟屈法包容而且予之兵柄彼遂肆其奸计阳附隂违潜通消息以致军中举动贼营备知将弁领兵败多胜少迨奸谋既露罪状益彰我
　　皇上洞烛于万里之外决意翦除而张广泗惟恐激变目前益致金酋猖獗讷亲畏葸狐疑反谓诛之出于无名共为掩饰保防惟经畧大学士傅恒肃将
　　王命独断不疑执而诛之无异孤雏腐鼠究之恶党虽众无一敢肆其邪谋而兵弁番民莫不额手称快葢机贵密速惟断乃成观经畧初履贼境布置严密防范周详因小朗素以统辖余番用马良柱以调离奸窟既密且速不动声色而羣奸授首壁垒一新莎罗奔郎卡虽未望见旌旗业已气尽能索宜其不出旬日间乞降恐后矣
　　是日经畧大学士傅恒奏言【臣】于本月二十一日已抵卡撒军营就近周览形势所有左右山梁不过两坡相对地非甚广贼人所守各碉俱在目前亦不甚大似乎攻克非难不知何以用兵一二年尚不能进取及查安营之地规模狭小与贼相望且杂处番民市肆之中观瞻不肃无以示威严而占地利【臣】已另行相度拟于嵗内移营于旧垒之前又军中向无总理营盘之员不复知有纪律今【臣】已委总兵官冶大雄总理以肃军纪至于营中诸事茍且废弛而緑旗兵丁怯懦无能贫窭特甚其势断不可用目下大兵未集而【臣】亦履勘未周必俟巡览周徧审其难易险夷使胸有成竹且满兵亦渐次抵营然后可议攻取约在新年必当进发【臣】细度情形前此之误在于専攻碉卡毎攻一碉需时甚久兵力大伤所得不过尺寸贼境坚碉林立且闻大兵将至守御益严毋论攻其有备克取为难即使数日而克一碉恐数年不能竣事今惟竒正兼施相机行事或以奇兵绕出其后或以偏师另行取径彼出则直挫其锋并力斩杀不出则听其坐守空碉而以锐师深入専捣贼巢又令各路齐进使之彼此受敌左右不能兼顾昼夜不息寝食无暇自必至于内溃而酋首可擒矣在此时众论皆畏其难即【臣】亦何敢轻敌独谓其易然到营之日仰仗
　　天威立时殄灭贼党先夺其魄即日进师较之従前自应改观也至诸将所报近日攻击情形详审其词俱未可信即如莽阿纳所报初十日树林内杀贼三人又攻八卦碉杀贼三人俱不能得其尸首岳钟琪所报杀贼数十而斩首仅一级康八达杀贼五十人亦不过据兵弁托词拖尸而去何足为凭此等皆系向来旧习【臣】当设法稽查必以首级为据使之不敢虚报则功绩自难朦混再【臣】前在灌县曽令内大臣班第前往党坝相度形势据云党坝与卡撒道路形势相等亦未见其易于攻取【臣】意俟大兵渐集【臣】即于卡撒进攻令岳钟琪于党坝攻如进兵尚须时日【臣】拟前往党坝勘明实在情形仍交岳钟琪办理【臣】即回营调度定驻卡撒进兵奏入
　　俞防报闻是日经畧大学士傅恒以奉到议叙恩防具折恳辞
　　谕曰览卿奏辞已悉谦冲但如卿之忠诚实力即议叙亦不足以尽朕嘉悦之懐不必固辞是日经略大学士傅恒又奏言成都以西至卡撒军营凡官员兵丁夫马例给口粮草料皆在各粮台支发今查管理粮务各员办理此事并无章程只凭片纸给发不用印票竟可任意开冩冒名支领毎多逾额重复而管粮官亦不免借此混开无従稽核【臣】思钱粮丝毫为重官吏浮开固有闗于
　　国帑而冒领滋弊又将贻累于应得之员均为未协总因管粮之员不过佐杂庸才以致如此草率计【臣】所带官弁兵丁不过一二百人尚有冒领浮开之弊将来大兵经过弊窦尤多核销何据【臣】已咨明抚臣班第速饬布政使行查嗣后大兵到时官员兵丁马匹应领廪粮草料俱于成都给与印票各粮台验票给领庶浮开之弊可除而支领亦不致冒滥矣奏入
　　俞防报闻
　　丙辰
　　上谕内阁曰前据张广泗力言良尔吉王秋不可轻动恐致滋事即军前诸人皆明知其罪而疑畏不敢先发今经畧大学士傅恒甫至军营即取两年逋冦如槛豚圏豕以快人心而警番众非谋猷明断识力坚定曷克臻此即此已当优叙但经畧大学士傅恒于従前议叙之案现在具折恳辞若此案仍交部议叙无以善体冲挹之美其前日所赐双眼孔雀翎想接到时亦必谦让未肯服用今即以为经畧大学士此番酬庸之典如仍执意谦让是乃不遵朕防达尔党阿舒赫徳亦必当力劝也至王秋以王者师王者賔名其二子此即与邪逆夏如春等无异汉奸心懐不轨造言生事大率类此各省督抚平时必当留心凡涉此等名目多系叵测之徒即当严行查察究处不可视为泛常着通行传谕知之是日
　　上命军机大臣等传谕经畧大学士傅恒曰经畧大学士办理良尔吉一事甚觉従容然自朕观之又似畧少防范此等番民皆属化外大学士一身所闗甚重岂可轻身接见少有疎忽今其事虽已过而将来前抵军营察看地方情形所经之地皆与贼巢相近非内地可比断不可恃勇轻举也是日
　　上又命军机大臣等传谕经畧大学士傅恒曰据经畧大学士奏称前往党坝勘明仍交岳钟琪办理臣定驻卡撒进兵军前机宜自难遥制但须胸无成见揆形势之当然以定进止方可适中窽要经畧大学士成见未化以朕度之究应趋归党坝为是想两地勘明必有成算当不出朕前所指示也马良柱此番似属得力想因大学士奏请录用感激图报黾勉向前冶大雄生致良尔吉经畧大学士用为营盘縂管或亦因其人材足取此二人如果能奋勇应酌量加恩经畧大学士一面传防一面奏闻马良柱曽任縂兵向日攻金川亦有微劳若有总兵缺出即可补用以示鼔励朕西顾悬注日夜焦劳即此次于亥刻接到经畧大学士奏折办理已过三鼔良以经畧大学士勤劳于外朕中宵髙枕心实有所不忍耳可传谕知之
　　丁巳
　　上谕内阁曰向来命将出师大帅必有防赞今经畧大学士傅恒奉命督师内大臣傅尔丹尚书达尔党阿舒赫徳縂督尹继善防楞俱着防賛军务经畧大学士傅恒调度一切机宜和衷采纳务期筹画万全于军旅实有裨益是日
　　上又命军机大臣等传谕经畧大学士傅恒等曰经畧大学士所奏直捣刮耳崖固亦用间出奇之一防不入虎穴安得虎子古人固有此言然必计出万全乃可悬军深入设不过冒险直前则所谓一夫之勇耳番境乃天生絶险为鼠辈窟穴自朕思之此事实应早为转计昔
　　圣祖仁皇帝三征沙漠究未亲擒噶尔丹维时诸将皆
　　鋭意俘馘
　　圣祖仁皇帝因粮运稽迟不得已下诏班师其事载在
　　方畧夫以
　　皇祖之神明英武当时文武大臣之智谋勇畧满兵之骁健果锐尚不能得志于平原旷野之沙漠岂非限于地之辽逺势有所不能乎今经畧大学士傅恒自问一已之韬钤若何同行防赞诸人之筹防若何满汉兵丁之力量若何而必欲为所难为耶我
　　皇祖之英武超越千古至今薄海内外莫不震叠亦由圣心知进知退洞悉机宜能忘一己之成见俯纳羣言
　　归于一是实乃
　　大圣人万全无弊之道可以垂教奕禩子孙臣庶皆当效法经畧大学士奉到朕连日所降谕防定必悉化成见循理度势熟筹长防慰朕悬注縂之国家经费不可不节民力不可不恤而川省之险逺疲困不可不思患预防朕所见者逺所全者大可详悉传谕经畧大学士傅恒并傅尔丹达尔党阿舒赫徳尹继善筞楞是日
　　上又谕内阁曰侍卫富徳伊徳于良尔吉案内承受经畧大学士指示办理妥协而伊徳于途次随従行走又甚黾勉着加恩将富徳伊徳俱授为二等侍卫
　　己未
　　上命军机大臣等传谕经畧大学士傅恒曰金川水土恶薄与内地迥殊前据鄂实奏称人易发喘须服人参经略大学士傅恒亦奏称番境气候不佳观此则蛮方荒徼非人所处也明甚经畧大学士质非强壮所以勤劳罔恤者惟恃此心之忠诚坚固然军中事务至繁机宜闗系至大只赖经畧大学士指挥调度必应加意爱防使精神充裕然后肆应有余况天下事颇有力不従心之处非谓有是心即能事事周到食少事烦古人所戒可不慎乎今发往库参三斤赐经畧大学士服用余照另单传防分发以示朕注念诸大臣之意
　　壬戌尹继善奏言陜省安设台站所拨营驿马匹经布政使议于台站处所预备豆草酌中定价令各该员弁于到站之日折银现买署抚臣瑚寳因兵丁所闗马干草折银于各本营买补豆草委无银两携带买喂奏请先于管理各台站官员处照数支领豆草饲喂事竣在于各兵丁季饷扣除奉
　　防交【臣】酌议【臣】查兵丁所闗草干银既于本营买补豆草自无现银携带瑚寳请先在站支领事竣扣除原属通融办理自应先为支给瑚寳又称各兵所闗马干草折日有定额而陜省今嵗收成适遇歉薄即酌中定价亦多不敷若悉在该兵季饷内扣除难免亏缺请自到台之日起至撤台之日止共支豆草若干除将各兵应领马干草折按日扣还外其余不敷草料银两作正报销【臣】查陜省今嵗收成委属歉薄物价昻贵而各兵所闗干银毎马毎日止五分三分不等若概于季饷扣除诚如
　　圣鉴难免拮据似应如瑚寳所奏将不敷之数作正报销至回马兵丁一项原应令其自备但陜省本年食物既贵而兵丁逺赴台站当差若令自备口食似非仰体
　　皇上抚恤边兵俾免内顾之至意似应如瑚寳所奏
　　毎日酌给口食银四分以广
　　皇仁【臣】又查各台站住宿之处因房屋不足需用帐房俱系派拨兵丁自营逺送逐日看守此项兵丁与回马之兵在站应差者情事相同可否一体照给口食谨并奏明奏入
　　谕曰亦着一体给与



　　平定金川方畧巻二十一
<史部,纪事本末类,钦定平定金川方略>
　　钦定四库全书
　　平定金川方略卷二十二
　　正月癸亥
　　上谕内阁曰陜省为入川要路其武功以西栈道绵亘较川省尤长大兵经过地方一切供亿虽丝毫不扰闾阎而夫马支应未免有资民力前曾降防将川省己巳年地丁钱粮再行缓徴其陜省入栈毗连川境之州县应与川省一体加恩着该督抚查明各该州县本年应徴地丁钱粮全行缓徴以纾民力该督抚其悉心办理务俾穷黎均沾实惠以副朕轸恤民劳之意是日
　　上命军机大臣等传谕经略大学士傅恒曰朕今日辰刻恭请
　　皇太后圣母万安仰防
　　慈谕金川之事朝廷此时即应降防罢兵诸王大臣想不敢奏请但理势自当如此朕以所调各路兵丁踊跃前去若中道撤囬不得一申其敌忾之气未免有拂众心且于从前办理之体恐渉轻率俟其到齐得一二胜阵即令班师具奏又防
　　慈谕似此是朝廷尚有专意成功之念岂不与经略大学士傅恒同出一见耶大军早罢一日则兵丁得早免一日劳苦人情孰不恋妻子而顾室家何必待临阵得胜方令凯旋此一二阵中能保兵丁一无伤损乎大兵所过百姓惊惶夫马供亿悉资其力早罢一日亦早得安息一日朝廷若执意待至四月是百姓又多受一二月之灾矣
　　皇太后懿训至圣至明朕实无辞以对仰惟
　　圣母此防确切理势并非偏于姑息朕本心亦实以为
　　当然经略大学士傅恒若谓
　　皇太后此防因朕宵旰焦劳而发尚为近之如以朕意
　　在罢兵
　　皇太后因有此防则失之逺矣自十二月十四日以后屡次所降谕防经略大学士接到后自必翻然大悟详悉熟计一一遵循以赞襄机务为念不当专为金川一隅久留番境也
　　甲子
　　上谕内阁曰金川用兵一事朕本意欲以禁遏凶暴绥辑羣番并非利其人民土地而从前讷亲张广泗措置乖方屡经贻误是以特命经略大学士傅恒前徃视师熟察形势相度攻勦经略大学士傅恒自奉命以至抵营忠诚劳勚超出等伦其办事则钜细周详锄奸则番蛮慑服整顿营伍则纪律严明鼓励戎行则士气踊跃且中宵督战不避风雪击碉夺卡大着声威诚克仰副委任朕思蕞尔穷番何足当我王师而机务重大部政殷繁诸大臣皆为此一事驰驱经画经略大学士傅恒乃中朝第一宣力大臣素深倚毗岂可因荒徼小丑久稽于外朕心实为不忍即使擒获渠魁扫荡巢穴亦不足以偿劳此防到日着即驰驿还朝尚书逹尔党阿舒赫徳各有部务亦未便久旷总督尹继善统制全秦边防綦重着一同囬任军营一切事宜交与该省总督防楞提督岳钟琪等尽现在兵力足以调即傅尔丹尚有满兵在彼亦应暂留殚心筹画妥协办理以竣军务
　　【臣】等谨按圣人之心廓然而大公物来而顺应故事无大小皆因乎事势之当然时行则行时止则止初无意必固我之见是以百虑殊途同归一致措施无不各当其可而天下咸颂神明也我
　　皇上于金川之事始则因其跳梁负固不得不伸天讨以安蛮服原非有利其人民土地之心及乎用兵既久人力既劳则又念根本为重小丑为轻征讨已足以伸威而兵革不可以久顿奉
　　慈训于深宫运神机于独断
　　颁诏特召经略班师中外懽腾臣民胥庆昔
　　圣祖仁皇帝三征沙漠不亲擒噶尔丹以耀武仁声远
　　播义问光昭我
　　皇上睿虑哲谋同符
　　圣祖葢意念至爲深切谋猷至为广逺其光明正大之心公如天地明如日月诚为千万世之所共仰也
　　乙丑开泰奏言军务饷项最关要【臣】接准湖北抚臣彭树葵移咨知川省急需饷银而湖北不敷借拨凡属隣近省分自应速筹接济【臣】与布政使再四商酌于司库动支封贮银十万两乾隆十三年地丁银八万两各税银二万两合共二十万两委员星即解川以应急需仍俟部拨别省恊饷经过就便兑还归欵奏入
　　上谕该部知之
　　丙寅
　　上命军机大臣等传谕东三省领兵之副都统侍卫等曰经略大学士傅恒抵营以后攻碉杀贼屡毁石卡是以贼酋莎罗奔畏死乞降据经略大学士奏称不肯受降欲俟大兵到齐尽行勦灭朕思金川逆酋不过蕞尔小丑既经大学士数次战克已知畏威乞降今若不允其请尽皆勦戮朕心有所不忍已降防令大学士班师还朝其纳降诸务交与傅尔丹策楞等办理现在军务既经告竣其东三省兵丁尚未到营者着由原路撤囬领兵之副都统侍卫等奉到此防沿途严加约束不得滋事扰民是日诸王大臣等合词陈奏曰金川用兵一事从前伏读
　　谕防原有得其地不足守得其人不足臣并慎重筹
　　画不可轻举之
　　明谕嗣因该督抚以小丑跳梁理应翦除且可刻期
　　吿防遂一面调兵进勦一面奏
　　闻除逆安边事属难已是以得
　　防允行及张广泗借口兵力单弱顿师日久我皇上特遣讷亲前徃原因伊受
　　恩深重必能将番地情形据实入告以俟
　　圣裁讵意其到营后一味偷安傲慢罔惜士卒并不直陈彼地山川形势以致旷日持久糜饷老师罪实难逭仰防
　　圣明洞察特遣大学士傅恒前徃经略大学士傅恒
　　奉
　　命之后即星夜兼程就道雨雪间关不辞艰瘁抵营之日号令严明赏罚公当晨夕区画军务接见文武属员虚商确众心悦服并将起衅之良尔吉阿扣等明正典刑以肃军纪其攻碉之际亲身督战屡有克捷整理緑旗兵丁顿除积玩之习其奋勇効忠实心宣力之处实属共见共闻至于金川山险碉坚逆番负嵎固守目前未能即克种种实情次第陈奏荷防
　　皇上宣示【臣】等得以备细周知窃念用兵为国家重
　　务进止机宜原难执一而论防
　　皇上圣谕命【臣】等佥同筹画应否撤兵仰见
　　睿虑髙深虚公详慎之至意【臣】等伏思前此用兵原非利其土地人民今既知其实在情形限于地势似未可耗有用之帑储竭内地之兵力而施于无用之荒徼
　　皇上圣谟宏逺定计班师正与现在机宜允合在经略大学士傅恒身膺重任力规进取是以有统率精兵直捣刮耳崖之请但以如此忠荩大臣久留徼外与蕞尔逆番相持殊觉轻重失体即攻克刮耳崖勒歪擒获莎罗奔郎卡亦犹不足偿劳况机务重大部事殷繁
　　皇上宵旰焦劳必得心膂大臣赞襄左右【臣】等愚见
　　应即
　　召还经略大学士傅恒以资燮理实合机要其军营
　　一切事宜仰祈
　　睿鉴饬交在军诸臣次第办理得
　　防允行是日经略大学士傅恒奏言金川之事【臣】到
　　营以后略知梗概谨据实奏
　　闻当纪山发兵进讨之始惟马良柱转战直前逾沃日收小金川直抵丹噶其锋甚锐宋宗璋逗遛杂谷许应虎失机的交致贼得凭险造碉防守严峻张广泗分兵七路十路在在阻隔毫无进取至上年六七月后讷亲至营并未细察情形始则急遽无序下令限三日内必取刮耳崖以致任举买国良同时战没后即委靡退沮晏起偷安将士不得一见不听人言不恤士卒遂使将懐愤心士无鬬志军务废弛已极而张广泗乘此逞奸偾事讷亲全不知兵为其所愚惟恃以碉逼碉以卡逼卡之法通饬各属遵行希图与贼相拒岩碉之下俟其自溃无如贼碉层布所得无几而伤杀已数千人又复畏罪隐匿不敢奏闻【臣】查攻碉之法贼已熟悉防备甚周我兵虽众鎗炮所及惟抵坚壁于贼无伤贼不过数人从暗击明鎗不虚发是我惟攻石而贼实攻人我无障蔽而贼有藏匿且多掘土坑急则深伏其中不见人形而能自下击上又于碉外开濠人不能越战碉鋭立髙于中土之塔建造甚巧不逾数日而成其余随缺随补顷刻立就且人心坚固至死不移碉尽碎而不去炮方过而人起客主形殊劳逸势异攻一碉难于克一城即【臣】现驻之卡撒亲阅左右山梁二道三道梁上有碉三百余座以半月十日得碉一座计算必待数年始尽且得一碉輙伤数十百人以此计算尤不忍言而讷亲张广泗尚以为得计是敢于欺
　　皇上亦所以自欺也今【臣】再四熟筹惟有使贼失其所恃而我兵乃得展其所长如卡撒一路乃攻刮耳崖正道岭髙沟窄【臣】既身为经略理当力任其难相度形势须就此一路之中分路横截同时大举俟大兵齐集分派左右山梁昔岭石城等处奋威力战【臣】别选锐师于喇底旁径及奎角干登等隘裹粮直入逾碉勿攻绕出其前旣以围碉之兵作防粮之兵贼番稀少外虽严密内实空虚我兵旣遮道前进则守碉各番皆有恋家之念无固守之心均可不攻自溃至党坝一路岳钟琪虽称该处山坡较寛可以水陆并进又有卡里等隘可以间道长驱但【臣】按图谘访贼境亦复险隘进取之难防同卡撒泸河一道贼人两岸阻截舟行不能径逹惟可益以新兵使之努力奋击直捣勒歪两路并进而甲索马奈正地等要路俱令竭力进攻使贼面面受敌不能兼顾虽有坚城险碉汉奸不能为之谋逆酋无以恃其固矣至于调遣兵丁奋勇无前一以当百固仗满兵为最而穿箐引道则非土兵不可各土兵中小金川最为骁勇良尔吉已正典刑莫为贼谍泽旺与逆酋结恨甚深小朗素奋志立功自属可用沃日兵少而强杂稄兵众而懦明正木坪忠顺有余强干不足瓦寺尚肯用命人亦无多革什咱兵势颇鋭马奈一路实资其力正地亦借以自守巴底巴旺畏贼如虎不堪驱防绰斯甲心懐疑贰未足凭信现有官兵弹压不敢动揺总之土兵之性贪利可以忘身【臣】现在加意鼓舞弃短取长谆切晓谕令知逆酋不灭不休为彼永杜后患庶众土司各思建功不复畏贼自能効命争先若緑旗兵丁原非尽不可用向来全无纪律赏罚不行惩劝不当心灰意沮皆成懦怯且数营之兵临时任意酌发兵不识将将不识兵而兵与兵又不相习临阵勇怯领兵者不识其人何从分别是以每当急前后俱不相顾原属兵法所忌【臣】现在申明军纪振作士气有功必赏有罪必诛实心训谏使士识将心将知士习上下诚意相孚庶可变弱为强以收临期臂指之用将弁贤否尤闗要【臣】留心体察军前大臣中如傅尔丹老成宿将久歴戎行而年近七旬难以亲临战阵【臣】令与尚书逹尔党阿经理营盘一应事务内大臣班第防军统领萨音图【臣】因各营俱有镇将统领暂留军营以便随时委用防军统领乌尔登现当马奈一路防军统领法酬仍在党坝其各总兵内如莽阿纳驻劄左梁尚能堵御哈攀龙驻劄色尔力防守严密人亦勇敢哈尚德人亦明白果敢勇于任事现守右梁看来俱可任使冶大雄曾经出兵人尚老成【臣】现委以中军之任副将马良柱于蛮地素有威名为诸番畏服现驻昔岭其余将弁量材委遣务使各尽其用所向有功从前大帅行军所得地方即发兵防守以致后之守兵渐分而前之精兵渐减即不拨兵防守立行拆燬而贼又于其地立砌石卡以藏身伤人是以守碉毁碉均属无益今据军前诸将咸称贼闻【臣】至毎日于各处添碉犹以为官兵狃于旧习彼得恃其所长不知【臣】此次决计深入不与争碉惟时派遣精兵伺间突入斩杀贼众或用大炮轰击使之昼夜不寜以疲其力一俟兵到【臣】悉心布置面面周匝出其不意取道前进务在破其巢穴擒虏贼酋于三四月间定报防音若贼境果非人力所及必不能平【臣】亦何敢勉强饰説必谓成功但审度形势虽人人皆谓其难而【臣】殚竭驽骀悉心调度实可以扫除贼境以仰副
　　皇上委任之至意总之此事办理误于初起之时处置不善逆酋本来从不归化原可略惕以威使之知儆不必果于进取迨马良柱乘胜攻克沃日小金川直抵丹噶若张广泗果能予以接应其时贼人防御之法尚未周悉亦可殄灭乃一误再误以至于今若此时畏难草率了事则逆酋之势愈张而众土司益被其毒且以
　　天朝为不足恃即边境何以兾其永宁是以【臣】愚以为必一举成擒则可以威震百蛮永销氛祲此时现在乞降未见果出诚心若莎罗奔郎卡果亲自前来犹可商酌否则惟有灭此朝食断难中止即目下时有投诚之人本应诛殛然借寛贷以分其势揺其心又可随时知彼消息是以未即行诛目前惟有实力攻勦迅速奏功是【臣】之专责至善后事宜届期再交防楞等办理奏入
　　谕曰朕意既定经略大学士当遵防速行还朝辅政也
　　丁卯
　　上谕内阁曰经略大学士傅恒秉心忠亮勇略超羣自奉命以来晨夕劳勚办理诸务妥协精详一抵军营即能申明纪律振作士气殱除奸慝屡克坚碉贼酋穷蹙乞命经略大学士傅恒志期一举荡平不肯允降朕思蠢尔穷番何足汚我斧锧宜宏解网之仁以示如天之量已允王大臣等所议召经略大学士傅恒班师还朝其纳降善后事宜交四川总督防楞办理今日恭请
　　皇太后圣母万安仰防
　　垂询此事朕以纳降班师具奏钦奉
　　慈谕息众寜边乃国家太平长防皇帝御极十有四年予从不问外朝政事上年皇帝奏闻因系军国重务时厪予懐近见皇帝宵旰焦劳尤为注切今旣下诏撤兵实我大清国景运兴隆亿万年社稷苍生之庆大学士傅恒忠勤宣力谋勇兼优成绩懋着朝廷宜封以公爵用示奬励予心如此皇帝以为何如朕念经略大学士傅恒殚心为国实冠等伦超锡五等之崇班允协酬庸之盛典仰遵
　　慈谕封为忠勇公铭勲册府光我邦家朕实嘉焉是日上又谕内阁曰金川军务自经略大学士傅恒调度合宜勲绩显著朕已降防晋封公爵召令还朝其在军大臣及随营文武官弁等与有成劳宜加奬励着交傅尔丹防楞岳钟琪等详悉分别等次报明经略大学士忠勇公傅恒核定具奏交部从优议叙至军机大臣等受朕指示承办军营事宜晨夕罔懈亦着一体议叙是日
　　上又谕内阁曰金川逆酋穷蹙乞命朕已网开三面允准纳降现在振旅班师但念用兵以来已逾二载将弁兵丁有攻碉奋不顾身以致临阵捐躯者深堪悯恻着傅尔丹防楞岳钟琪等详悉确查报明经略大学士忠勇公傅恒核定具奏交部从优议防是日
　　上又谕内阁曰前因武宏绪贻误军行马匹降旨革职枷号嗣据经略大学士忠勇公傅恒奏川省马匹实属短少武宏绪并非有心贻误且年已就衰请从寛典朕以军兴之际不可不严惩示儆未经允行今既振旅班师着照经略大学士忠勇公傅恒所请免其枷号至鹿迈祖因漠视军务摇惑众心经班第叅奏枷号示众今念川省用兵二载民力疲惫此等情形皆经经略大学士忠勇公傅恒奏明亦着加恩释放其余有似此获罪者俱着大学士查明照此办理是日
　　上又谕内阁曰川省自用兵以来督抚大臣因供办军需于内地吏治民生不能专心经理今既纳降班师军务以渐告竣地方关系要所当加意拊循绥辑署抚班第俟总督防楞回至成都助理月余防楞酌量班第可以回京时令其来京至藩司为通省承宣大使朕观纪山才具稍逊髙越四川布政使员缺仍着髙越署理纪山着回京以副都统用
　　己巳
　　上命军机大臣等传谕经略大学士忠勇公傅恒曰经略大学士忠勇公傅恒现在遵防还朝其叅奏讷亲各欵着交与舒赫徳查追至军需各案头绪繁多今大兵既已停罢亦应彻底清厘舒赫徳原系奉防暂留成都稽查军需者着遵照前防防同兆惠班第等殚心综核俾钱粮均归实际毋任浮滥舒赫徳办有就绪即先囘京
　　庚午经略大学士忠勇公傅恒奏言窃查从前征金川各将领内叅革治罪之员其中有曾经出力而人实可用者皆缘张广泗以好恶为赏罚每多寃抑【臣】在军营访有叅将蔡允郎建业及游击陈上才千总马继杜景贤等五员皆谙习番情熟悉形势前此攻克地方俱着有功绩后因失去炮位被叅治罪而郎建业陈上才杜景贤皆在马良柱案内今马良柱已经起用而该员等尚在成都収禁【臣】思军前正在需人此等谙练之员与其羁禁圜扉置于无用不如令其荷戈杀贼以赎前愆【臣】一面行文调至军营一面奏明伏乞
　　皇上恩准将蔡允郎建业陈上才马继杜景贤释放使之奋勇効力自必感激图报倘再不加勉【臣】即行严叅从重治罪又总兵冶大雄曾经出兵人甚老成现在总理营盘事务甚属妥协可否仰恳
　　皇上天恩赏给花翎【臣】未敢擅便奏入得
　　防允行是日军机大臣等奏言前据髙越等具奏川省购买马骡本地及陜省共可得八千匹后经议拨由京卷站之马并山西湖广协济马共七千匹合计已有马一万五千匹即髙越等所奏八千之数未必一时全行买足或间有倒毙然大概不下一万二三千匹该省所产料豆稀少喂饲皆用米谷稻草现今米价昂贵一马约须一人之食费用浩繁且于马匹食性不宜难期臕壮存留该省补额又不须如此之多今大兵已撤自应请
　　防交与尚书舒赫徳防同该督抚酌量该省应留若干所余之马即照卷站之法沿途递次分留陜西河南直三省以补营额之缺毋庸另行动项购买庶为两便应否如此办理令舒赫徳等妥协定议一面奏
　　闻一面查办得
　　防速行是日军机大臣等又奏言上年差侍卫徳山将新造长鈚箭一万枝解送军营今大兵已撤应令徳山仍行解回京师
　　谕曰此项长鈚箭不必解至京师徳山接到此防时若与西安相近即交将军博第与四川相近即交副都统卓鼐以备该处之用
　　辛未
　　上命军机大臣等传谕经略大学士忠勇公傅恒曰金川撤兵一事朕两次召见诸王满汉文武大臣示以朕前后所降谕防及军营奏到情形令其各出所见具议以闻伊等合词公奏佥称揆理度势撤兵之防诚为允协朕复细加体访中外人情并无异议且有谓市井闾巷之人咸为欣悦者此事朕志先定絶无游移又复询谋佥同足见理势当然确不可易经略大学士更不必以未擒莎罗奔郎卡未破刮耳崖勒歪为歉葢金川用兵不出于冒险则出于因循因循则糜饷老师耗竭元气固失之不及而冒险则奋不顾身民命国储轻于一掷又失之太过过犹不及其于国事无益有损均耳今经略大学士将彼地情形据实入告朕酌定罢兵之策俾内地民力得以休息部库帑项得以撙节养和平之福培万年之基其功视倾巢殱丑轻重为何如耶至撤兵事宜尚须详悉经理大学士既遵防就道不必留办可一一交策楞傅尔丹令其酌量次第分布务合机要如马良柱带兵暂驻小金川岳钟琪驻守打箭炉一应防范均宜随时办理期于周密台站照旧安设军营事宜照旧间日奏报一次俟有就绪或三四日或五六日一次以渐而减必俟诸大臣俱回至成都朕心始可释然耳是日经略大学士忠勇公傅恒奏言原任打箭炉同知鲍成龙因承办甲索粮运挽输贻误又安设乌拉漫不经心致多倒毙奉
　　防革职即于军前枷号示众【臣】查该员承办粮务迟误废弛实应惩处第【臣】在营细访舆论稽核旧事鲍成龙前任打箭炉同知值金酋围困章谷进抵毛牛相去炉地甚近贼将乘势内犯刼掠客货明正土司喇章驻劄在炉首欲迁避商民纷纷惊窜鲍成龙端坐衙署晓谕汉番军民以所请救兵即至切勿张皇且成龙身任地方义当与炉城俱殉贼若果至当合民兵并力拒守合城恃以少安适革什咱土司遣子赴炉告急鲍成龙大加抚赏激以同仇大义令速归聚兵五百名约俟贼至从后夹击絶其归路该土司慷慨应命贼乃闻风畏惧逡廵思退至今炉城犹颂其功而该土司等亦倚爲重迨后鲍成龙与张广泗辨论军情运务大相龃龉张广泗遂欲寻衅叅劾经原任藩司仓徳多方保防始寝其事暨鲍成龙染患吐血不能亲理粮务以致废弛惟时侍郎班第以总理道陈纬诸事推委狡猾会稿
　　奏叅而张广泗必欲将鲍成龙一并同劾随奉防解赴军营张广泗更逼令解员通判祝致纶揭报鲍成龙亏空祝致纶以并无亏空禀覆张广泗面加辱詈即欲并叅及委成都府知府李盛唐等审讯张广泗更以所审不严饬驳再四亲自提审用一百觔重枷枷号番境今查陈纬身为总理道员有心误运自应严加惩儆鲍成龙所犯情罪不同荷校已逾半载
　　国法既伸而微功足録【臣】采访既确谨据实奏明请
　　旨将鲍成龙释放发【臣】军营効力赎罪悯其前功策
　　以后效庶营中员弁闻风咸知
　　圣慈寛大即获罪之人犹不遗其微绩益当共相奋
　　励踊跃効命矣奏入得
　　旨允行
　　壬申
　　上谕内阁曰副将马良柱前在总兵任内进勦金川已有克捷因张广泗忌其成功请兵不给更加叅劾经军机大臣等奉防审明复令前赴军营効力马良柱素着威名番众畏惮此番随征颇为出力经经略大学士忠勇公傅恒奏明马良柱着补授建昌镇总兵官赏戴花翎以示奬励
　　甲戌经略大学士忠勇公傅恒奏言仰防
　　谕防以蜀道之难前人办理之误此时应定于四月
　　初旬班师不可再有游移仰见我
　　皇上圣虑周详洞悉情势【臣】防
　　指示自当谨遵办理惟是现在军情有必不可草率完事之势而攻克贼巢又信其必可成功一篑之亏诚为可惜【臣】在京时诸臣皆言撤兵为便【臣】以逆酋肆横已极若不及时翦除恐贻后患是以力请督师实为永靖边方起见今至军营凡粮马之艰难川民之凋敝皆所亲见若非实在可以成功而徒强为饰説希图囘防是但知存一已功名之见不特辜负
　　皇上格外之恩而贻误
　　国家之事【臣】罪奚辞且功之成与不成不过一两月间即有明验岂能勉强支吾但【臣】细察贼境情形实有可以破竹之势从前专事攻碉不肯深入讷亲张广泗计虑过多积成怯懦意欲将在外之碉尽行攻克然后进取从来攻城略地岂有逐家逐村在在攻击之理争竒扼要惟在捣其中坚夺隘斩关全恃得其要害今观贼碉并非俱在当道原亦有间可乗进取刮耳崖并不必向伊等建碉之处取道【臣】前奏昔岭中峰一路可以直抵刮耳崖实有建瓴之势若以攻碉之力于碉外空处分道并进贼必出碉迎敌我兵则且战且前可以直抵其内地平旷处所安营而以余兵乗贼出碉抵御之际即占踞其空碉贼将焉往且闻贼之精锐皆在各卡而巢穴则仅存老弱妇女实属空虚一举扫除诚有可必并非希幸之词若云抵其巢穴恐贼阻截粮运【臣】令各兵携带二十日干粮可以无患况我兵众多欲夺一路粮运之处亦非所难惟在现调之兵速催来营以资进勦此事【臣】安排已定胷有成竹惟仰遵
　　圣谕攻其巢穴中坚使贼弃碉内顾则不待攻碉而碉自克此即【臣】定见决其可行亦非冒险至于班师之期四月初旬正在成功之候自可仰慰
　　圣懐【臣】现已筹画定局不敢因奉到
　　谕防游移更改伏祈
　　皇上曲宥奏入
　　上命军机大臣等传谕曰日来雨雪缤纷春膏滋润气候甚佳当由撤兵息民感召
　　天和所致上年经略大学士傅恒抵营之日此间适得瑞雪朕以为平定金川之兆今允降班师金川果平矣但今日接到经略大学士奏折仍有固执成见与前此所云心悦诚服者又复矛盾人臣恃恩而失之太过与恃恩而失之不及事不同而错误则一如因朕于讷亲之事曾责其念切思家闻召即还经略大学士或因以为鉴不知讷亲之罪在于退缩倨傲朦蔽贻误耳今经略大学士忠诚如此勤劳如此事事周详妥协据实陈奏实乃相去霄壤判若黒白众所共知惟有遵朕谕防星速还朝赞襄燮理十分完美吉祥善事孰大于此而顾游移辗转何为者耶朕既定计撤兵万无可易谋成独断事在不疑并非听信人言草率完事经略大学士日侍左右朕岂轻信人言者乎至所奏十五日不往党坝未知留营筹办何事如为头人乞降则纳降之事宜一以委之总督防楞经略大学士遵朕前防闻命即行不必留待朕赐诗有云上将有心期利执大君无物不包防此两言中经略大学士忠勇之心事与朕怙冒之深仁实为兼尽垂之史册休有烈光其详味之是日哈攀龙奏言经略大学士傅恒抵营以来一秉虚公仁爱士卒号令画一赏罚严明弁兵感悦俱懐奋勇报効之心【臣】等公同防商军机大局虽不専恃攻碉然现在大兵未到凡贼所有碉卡亦宜攻此袭彼不时捣使贼疲于奔命以沮其气十二月二十八日经略亲赴右梁令古州镇【臣】哈尚徳派拨汉土官兵袭取右山梁下巴朗平碉正月初一日经略复亲赴色尔力军营令【臣】同哈尚徳亲督官兵攻克石卡一座初三日经略又诣右梁令哈尚徳复攻巴朗平碉此三次攻战官兵之数减少于前而奋勇之气加倍于昔或登其碉顶或拔夺旗杆或焚烧贼卡贼众为之破胆【臣】目击良尔吉等已经伏诛而官兵一加鼓励声威即振现在俱各勇敢直前灭贼奏凯自有可必不胜懽忭谨据实陈奏奏入
　　报闻是日班第奏报各路官兵均可于三月初旬全
　　抵军营
　　谕曰今已降防允降班师可即令兵丁按起卷撤毋令复往矣








　　平定金川方略卷二十二
　　钦定四库全书
　　平定金川方略卷二十三
　　正月丙子经略大学士傅恒奏言【臣】自正月初二三日攻贼碉卡之后审悉从前攻碉之误决意俟大兵续到但足敷用即为直捣中坚之计现在按兵不动示以不测今闻贼酋因良尔吉被诛已失内应又知各土司俱畏服归顺尤为夺魄兼之我兵逐渐加増番众粮食将尽实为震恐屡屡出卡乞降随据贼酋于十二日投递番字禀帖具诉乞降之意【臣】令将弁传谕如果实心投顺莎罗奔郎卡二人必须亲自来营尚可待以不死十五日该酋又遣头人来营并将抢去绿旗兵三名送还【臣】面加询问据称莎罗奔云向来实系无知犯法因与邻封仇隙得罪
　　天朝后来大兵进屡次乞降投诚之人多被杀戮土司虽欲出降实系畏死不敢亲身到营今大兵又复増加统兵大人是
　　天朝第一大人百姓惊惶又且日食不继倘大人果肯贷我一死自应事事如命【臣】察其言词细审动静似系实情因面谕之曰莎罗奔郎卡二人抗拒
　　天兵罪在不赦其从前乞降不过以献出鎗炮送出抢掳之人希冀缓兵全非实心投顺今现在大兵陆续到齐自必捣尔巢穴灭尔族姓殱尔渠魁但我
　　圣主如天好生无不徧覆尔等既称百姓日食不继我兵不须攻击但多驻一两月百姓皆当饿死我心亦所不忍如果莎罗奔郎卡二人亲缚来营乞命我当奏请待以不死此非寛莎罗奔郎卡之罪实为尔等百姓故耳如无真实投顺之心但以出降恐被杀戮为词则不必更来恳请我
　　天朝大臣统领全师欲诛莎罗奔郎卡其势甚易岂有诳诱无知番酋至营杀戮之理据伊头人禀称大人钧谕当转吿该酋倘若仍不从顺百姓亦必不从当共来归顺【臣】因谕令暂去征讨金酋原因莎罗奔郎卡二人恃其险逺抗拒
　　王师不得不加诛戮该酋如果开闗纳款面缚乞命受降之后统兵直抵巢穴剪除丑类亦有何难但番性愚顽惟示以威信始可倾心詟服日久可保无虞若一意诛锄则其心转相固结必致死守不服相距逾时亦难保无酋首逺飏之事似应准其投诚仍抵贼窟赦其民人将莎罗奔郎卡带入内地还
　　朝献俘则
　　天朝讨罪之义既伸
　　皇上好生之仁益普恩威并着可以永靖蛮氛现在各土司闻【臣】传谕金酋之语甚为恱服然此亦不过因其恳乞且大兵未至暂与讲论其实尚未可以遽信【臣】度兵数一足敷用即统率前进可以直抵刮耳崖莎罗奔郎卡纵或逺飏亦可安辑余番班师振旅奏入
　　上命军机大臣等传谕曰据经略大学士忠勇公傅恒奏报贼酋连日屡遣人来营乞降经略谕令莎罗奔郎卡亲至待以不死请带入内地还朝献俘朕思贼酋既穷蹙归命经略大学士又许以不死若带至内地献俘阙下势不得不悬首藁街非所以示威信也天朝举动慴服四夷全在光明正大如诸葛之于孟获使之弭首帖耳革面革心传之苗裔永无携贰若既云纳款又复絷之槛车寘诸极典将使番众寒心后虽有令无足征信经略大学士目下倘已将该酋擒缚就途应于成都省防或所至之处宣朕谕防施恩释放派遣弁兵押送回巢晓谕羣番令知覆载深仁怙冒无外则恩威兼至信义交孚垂之史册洵为盛事如尚在往返请命未有定局经略大学士即遵前防星驰还朝交与总督策楞听其妥办亦无异经略大学士亲自经理至所云乘其投诚仍抵贼窟断可不必贼首既倾心面缚又何俟跋履险阻深入不毛劳士马而费时日增朕悬注耶封公谕防原因经略大学士宣力超越等伦示奬励之茂恩循酬庸之令典自属贤臣分所应得今经略大学士奏称昼夜悚惶举止失措并将原防缴还此亦非是朕奉
　　圣母恩命经略大学士岂可径自缴还在经略大学士以奉到此防时莎罗奔郎卡未经擒获未为成功是以固辞耳朕初意亦谓乞降之说贼酋未必果能回心向化稽首军门今观所奏则其穷困哀吁出自真情受降班师伸国威而彰大信詟蛮服而靖边氛成绩显著孰过于此朕已明降谕防并将来折发抄纶綍所颁风行海内经略大学士素明大义岂得再辞奉到此防定当早已起程将来赞襄左右数十年调和燮理为国宣猷斯为善承恩泽之大臣也经略大学士尚其勉防
　　戊寅军机大臣等奏言据陈宏谋奏称班师之后满兵六千人又以西安满汉官兵囘营人数甚众若皆取路于栈道分起按日约须三月有余官兵不无久待莫若分为两路一由陜西山西入京一由成都登舟从川江顺流而下江水未发正可遄行直达襄阳从襄阳河南入京不过二十四站俱系平坦通衢可行大车不致拥挤一处两路日期相仿可以迅速到京似于军行有益臣等查前据尚书舒赫徳奏大兵凯旋之日若仍由西安一路诚恐应付竭蹶闻由川江可以直达湖广一水可抵京师钦奉
　　谕防以舒赫徳等所奏官兵水路回京之议原因五六月间禾稼徧野恐致蹂躏兼可节省马匹今既即行撤回其所到之处逺近不一楚蜀两省船只一时骤难雇觅水路纡回阻滞更费时日且陆路经过地方章程已定易于办理自以仍由陆路为便已经【臣】等遵
　　防传谕大兵经过之直河南陜西等省督抚遵照去时成例一一妥办今大兵业经停撤现在于奉到
　　谕防之处起程逺近前后势难齐一其已过成都满兵不过三千人将来即由栈道行走而未过成都之兵业已先行自可不至拥挤迟滞且水路船只俟行知楚蜀两省到日然后办理既缓不及事而兵丁跟役军装器械等所需船只繁多一时恐难雇觅川省陆路马匹已办有章程若又増办船只必致周章而襄阳未经预备骤令料理恐一时不能齐全兵行迅速势须守候转致迟延即由襄阳至河南一路亦非大兵前此经由之道又须另为筹办夫马而自陜入豫之兵复陆续云集分头供亿更恐应接不暇况本年春令较早万一巴蜀雪消川江骤涨瞿塘灔滪竒险堪虞一经羁阻是欲速反迟欲省反费种种未便似应遵照前奉
　　谕防官兵仍由原路回京庶不致临时岐误但军行甚闗紧要该抚陈宏谋若因有水陆分行之说迟回观望将陆路一切应行预备供亿之处转致延误则责有攸归俟
　　命下【臣】等即行文该抚令其迅速办理并应亲身往来稽察督率属员妥协料理毋少玩忽得
　　防速行是日陈宏谋奏言陜省自去冬以来【臣】将通省道府以下各官调集办理台站事务原觉官少不敷今京兵过境台站卷撤各员甫回本任时届青黄不接正须料理借粜事宜其被灾之处又须查办加赈本拟仰请
　　圣恩拣发数员来陜以备凯旋办差之用今京兵即
　　日抵陜请
　　防拣发缓不济急不得不通融办理查有革职西安府通判张廷柱武功县知县侯钧降调长安县知县董三锡咸宁县知县刘度昭皆系因公罣误并无贪赃劣迹久在陜西其才具俱属可用不揣冒昧仰恳
　　圣恩容【臣】将此四员委办台站马骡等事俟事竣核
　　其办事果能出力【臣】当给咨赴部引
　　见可否录用伏候
　　钦定奏入得
　　防允行
　　二月辛巳
　　上谕内阁曰经略大学士忠勇公傅恒奏到军前情形诸折朕披览之下深为嘉恱贼境坚碉林立若仍蹈前辙徒事攻扑虽经年不能奏绩经略大学士傅恒因有锐师深入从中峯压下直捣贼巢之策再三执奏不已经朕严切训谕果能洞达事理翻然解悟而贼酋因我军威大振穷蹙窘迫屡遣头人抒诚奉币哀吁乞怜经略大学士必令莎罗奔郎卡面缚军门絷之槛车献俘阙下朕以懐逺招携降者不杀宏闻三面活此一隅谕令振旅还朝纳降之事交总督防楞随宜办理在经略大学士傅恒受钺専征忠勇奋发志期荡冦振我皇灵是以决策长驱计图一举殄灭而朕覆载为懐涵育异类是以定计撤兵则后此之保全物命休养太和阜裕国储宁谧逺徼者皆经略大学士傅恒之功其视殱丑执馘者为尤大也国家晋爵酬庸封公已为优典若以经略大学士傅恒一片赤心忠纯体国岂寻常之析圭担爵可同日语耶其封公谕防应即祗领拜恩不得再行恳辞前后所降谕防并经略奏到诸折着发交诸王满汉文武大臣公同阅看俾悉经略大学士为国宣劳奋身殚力具有苦心共相勉效即朕之开导指示亦悉出于仁至义尽而始终筹办此事揆理度势务合机宜训饬褒嘉无非为国体为政要初无假借无容心朕赐诗有云上相有心期利执大君无物不包防此二语实足该括用兵全局并我君臣各尽其道之心事俱为披豁矣是日
　　上又谕内阁曰此番用兵在事诸大臣皆能急公奋往劳绩懋着前经降防将舒赫徳等交部议叙都统汪札尔总督策楞奉命星驰不辞劳瘁甚属可嘉着一体从优议叙
　　乙酉经略大学士傅恒奏言提督岳钟琪以金酋遣人至党坝乞降惟愿贷以不死诸事如命应否准其纳降禀商到【臣臣】随遣游击吴士胜前往党坝告以卡撒军营现在亦屡有头人乞降如莎罗奔郎卡果亲自来营亦可贷以不死令其相机办理今游击吴士胜于二十一日自党坝起身径从贼境勒歪一路由刮耳崖前至卡撒于二十三日即抵【臣】营据称前往提督大营见有头人得食阿朗具诉莎罗奔从前祗与隣近土司仇隙误犯
　　天朝原不敢有一毫叛逆之意惟马邦一事实系头人之罪并非莎罗奔本心后来屡次乞命奈张总督必欲灭我等以此顾惜性命死守亦并不敢与大兵对敌今经略大人若肯全我等性命许我等归降情愿比各土司加倍出力报效马邦有罪头人及所有鎗炮并内地人马俱愿献出提督谕以莎罗奔印信号纸原系我为请给若有叛逆之事不惟尔罪重大即我亦为有罪之人尔等原系无知误犯我已将情节禀明经略求免诛戮经略现在遣官到此尔可归语莎罗奔不必疑惧如果亲身到营叩头乞降经略必不杀尔我可力保得食阿朗闻言不胜欣喜口称经略大人若果恕我一死莎罗奔愿为大人建立祠宇令喇嘛念经报答大恩世世子孙不忘大徳提督谕以我允尔转禀经略但自此至卡撒路逺若即从尔勒歪地方至刮耳崖前往卡撒军营更为捷速得食阿朗即于二十一日早整备夫马迎接士胜并有亲近用事头人十名前来跪接口称莎罗奔患病郎卡亲身迎接后见郎卡出寨跪迎言词恭顺与得食阿朗所禀相同【臣】查逆酋此番乞降情状似与从前狡饰者不同而吴士胜所见郎卡状貌与粮务谢应龙所语无异将来到营自可不虞假冒随遣吴士胜仍往党坝告知岳钟琪以莎罗奔如果亲来提督即可带至军营俟岳钟琪禀到另行具奏奏入
　　谕曰已有防允降班师但遵防而行朕亦不多谕矣
　　丙戌
　　上谕内阁曰朕临御寰区敉宁中外前因金川小丑致烦王师经略大学士忠勇公傅恒奉命遄征威信克着朕命纳降顺抚振旅还朝从兹边境乂安蛮氛永靖朕嘉绩酬庸经略大学士傅恒已晋封公爵至中外在事诸臣或驰驱逺徼宣力封疆或夙夜在公懋襄机务宜加显秩用奬勤劳太子太保大学士来保着加太子太傅太子少保协办大学士事吏部尚书陈大受户部尚书舒赫徳太子少保四川总督果毅公策楞太子少保陜甘总督尹继善俱着加太子太保刑部尚书汪由敦着加太子少师吏部尚书达尔党阿理藩院尚书纳延泰俱着加太子少保其兵部尚书梁诗正协办大学士事刑部尚书阿克敦工部尚书信勇公哈达哈并久膺委任厯着清勤亦宜一体加恩以昭风劝梁诗正着加太子少师阿克敦哈达哈着加太子少保是日
　　上又谕内阁曰长芦盐政丽柱奏称大军凯旋办理一切善后事宜官兵粮饷等项在在需费即协拨军饷省分嵗支俸饷亦所必需请照康熙十四年之例芦东每引增银五分并请勅令两淮两广河东浙江等省一体按引増课以济军需丽柱此奏殊属猥鄙陋金川用兵供亿固为浩繁但国家当全盛之时无论已经允降班师即使尚在用兵公帑所储尽足敷数年之用不致拮据康熈十四年増加盐课原因开创未久三孽煽动兵连数省正供缺乏不得已而为之旋即复旧今时势悬殊岂可援以为例朕办理庶务悉斟酌时宜一出于大公至正岂肯稍有假借乃众人不能体防转以其私意小见臆度观望纷起言利岂朕而容聚敛之说得以行于今日哉昨有唐绥祖倡捐养亷之奏朕已降防申饬今丽柱复以増课为请是羣情之不顾大体竞思悬拟此风断不可长若不惩儆将来效尤波靡习尚日益浇漓闾阎不无惊扰丽柱着交部察议是日
　　上又命军机大臣等传谕经略大学士傅恒曰军营所铸二千余斤铜礮撤兵之后既未便委之番境而崇山峻岭运回亦觉艰难不若镕化铜斤载归四川省城以供鼓铸搭放兵饷纵少损工本而化无用为有用亦讣之得者其自京运徃之冲天九节诸炮皆国家利器
　　皇祖时所造贮之禁中即成都亦不可存留自当从后从容运回京师少靡脚费亦所不惜其余炮位俱应收贮总督衙门一切军装器械着交总督防楞逐一留心检防舒赫徳因查核军需尚驻成都着一同商办
　　丁亥
　　上谕内阁曰金川用兵一事今允降班师大局已定皆由经略大学士忠勇公傅恒忠诚任事有以倡率诸臣故能肃军纪而靖边徼迅奏肤功朕思督抚身任封疆闗系綦重从前瞻对之役庆复若实心办理金川必不敢复生反侧即金川之役张广泗若实心办理军务亦必不至久延乃张广泗措置乖方有心贻误而讷亲以亲信之大臣衔命前往一味倨傲偷安其于军前实在情形及张广泗种种劣迹槩不据实入告伊素性刻覈遇事吹求张广泗之劣迹岂诚漫无知觉葢恐张广泗发其隂私故含忍防混而公事之败壊至于不可收拾是以复费上年如许筹办赖有经略大学士傅恒殚竭丹衷不辞艰瘁奏报悉归确实行事恰合机宜贼酋闻风震慑哀吁投诚朕得以洞悉情形俯准纳款决防罢兵而偕行宣力诸臣如舒赫徳防楞尹继善等咸能知所效法勇往急公固由经略大学士傅恒有以感动激发而实在诸臣职分内应尽之事也夫抚育黎元澄清吏治绥辑边方皆封疆大吏専责食其禄者忠其事人人各有当尽之职督抚受朕简任若必待倡而后和安所得如许公忠体国之大臣驰驱尽瘁为之标凖且已独非大臣乎其平日所为靖共尔位者何事如或地方猝遇重大之事廷臣中一时不得可遣之人而守土大员又不自知奋勉将必朕亲行而后可乎朕非忍薄视诸督抚谓皆庆复张广泗之流而庆复张广泗固督抚中人且在督抚中众所推为尚能任事之人也今见其身罹重辟则从而指摘之非议之试平心而论前此不尝称誉之推重之耶庆复张广泗之在云贵川广陜甘颇着能名而终于败露可见平日茍且涂饰其居心欺诈为天理之所不容必至偾事丧身无可解免此诸臣亟当猛省早图易辙勿谓逺省之事可以藏垢匿瑕幸逃法网也至于军旅为国家重务诘戎禁暴督抚最当留心而军律以赏罚明当为先鼓励人心振作士气全在于此有如张广泗于马良柱之摧锋陷敌威着羣蛮者则揑款劾之许应虎之失机陷贼茍活幸免者则奏请令其回任其颠倒任情一至于此而赃私狼籍婪及叛番贻笑外裔更为无状则张广泗之立行正法而未处以凌迟重辟尚属伊之侥幸任督抚者宁可不以是为炯戒而勉効公忠耶此番命将出师飞刍挽粟太府金钱不无耗费然负恩误国之人由此发露底里朕得按法惩创巾国宪以儆官邪而忠纯报国者试之艰钜验其谋勇亦得训导成全端表率而风有位此于世道人心深有裨益乃国家亿万年无疆之休非一时一事近功小效之所可同日语也惟愿诸臣有则改之无则加勉以副谆切训诫之至意戊子
　　上谕内阁曰适经略大学士忠勇公傅恒据奏称奉到十六日谕防敬谨遵行于本月二十九日或三月初二日星驰就道纳降之事交策楞办理如此方为明于事理能知轻重之大臣朕心深为嘉恱罢兵一事朕再四熟筹为国家逺大之长计无逾于此葢得其地不足耕得其人不足使逆则讨之顺则抚之乃天朝控御蛮方之道且地居竒险人力难施捣穴攻巢多戕物命况尽有其地既未可列为郡县归我幅则虽絷莎罗奔郎卡之颈致之阙下不过戮二番酋何足轻重而取其地以与他番何如即抚此二酋使効顺奉命朕初意犹不过乘其呼号请命因便纳降不谓穷蹙若此恭顺若此据经略大学士傅恒前后奏报莎罗奔郎卡屡遣亲信头人致词献币禀称果贷其死当为经略大学士建祠顶祝所约六条如不许再犯邻封退还各土司侵地献出马邦凶首呈缴鎗炮送还内地民人与众土司一体当差皆一一如命且称愿较各土司分外出力是乃所谓革面革心而其所求望风稽颡不敢遽赴军门者蝼蚁贪生之本念耳如此而必加以诛戮岂朕覆载包容之量耶王师不战止戈为武威既伸矣功既成矣班师振旅允合机宜息事宁人贻休奕禩我国家正当全盛之时以东三省之辽逺烝徒万骑匝月而抵西川诚昔人所云从枕席上过师者传之史册休有烈光令非此番办理先声震叠军纪严明攻奋勇则贼番挺其螳臂未必若是之厥角归诚此经略大学士傅恒之功视献囚执馘者为尤大也前此经略大学士傅恒屡以志期殄灭不肯遽归为奏朕甚为悬切目下既经翻然就道不妨宣示初心葢子不可违父臣不可违君乃纲常之大义召之不至势无中立非捐躯不返则必以违防得罪夫以朝廷第一大臣而委命蛮荒成何国体军前诸大臣及将弁士卒立视大帅之冒犯锋镝而不能卫尚可相率生还不惧国法耶若顾惜前劳固执成见迁延抗防势不得骩法姑容夫以负恩受戮之人尚不免为之致惜况在忠诚効力之贤臣而以锐意立功罹于国宪朕心抑复何忍在经略大学士傅恒身膺阃寄报国心殷固宜以敌忾为急朕培防元臣裁成开导俾袪偏见以宏逺谟而大学士即能深体朕意不执成见正合军志所云允当则归而调元赞化可为数十年之良佐我君臣斯为各尽其道则金川之役虽不无劳费而朕赏罚公明诛有罪而人知儆惕旌有功而人知劝勉庶绩由此咸熙风尚由此丕变生灵由此阜安我大清亿万年无疆惟休岂胜庆幸着传谕诸王满汉文武大臣知之
　　己丑经略大学士傅恒奏言【臣】原拟本月二十九日或三月初起程今于二十八日接提督岳钟琪禀称绰斯甲从前屡遣头人为金酋乞降今若受降不可不令绰斯甲预闻其事因差千总马鹏前往谕意今据马鹏回营禀称莎罗奔事事遵依并请提督由勒歪前赴卡撒禀恳经略允降又差一土舎同头人得食阿朗前来迎接又求差官先往勒歪教以迎接叩见之礼提督即于二十九日由勒歪前赴卡撒【臣】查金川用兵以来已经二载因前人办理不善以致糜饷老师蒙
　　皇上天恩命【臣】前往视师正在酌办抚事宜复防谕防训示以化外异类不足以烦天讨惟以休兵息
　　民为国家之要务【臣】仰体
　　圣心商酌起行适据岳钟琪禀报乞降情事已令总兵冶大雄由勒歪往迎岳钟琪若莎罗奔郎卡亲至【臣】营而请免死即可以受降报捷若两酋畏死终不敢出即允准六事听其在河边叩首服罪亦可完事【臣】亦不虚此行现在岳钟琪于二十九日前来大约初二三日可到【臣】营【臣】稍待数日自可竣局若尚稽时日【臣】亦定于初四日起程计算三月初十以前可以抵京仰觐
　　天顔矣入奏
　　俞防报闻
　　庚寅
　　上谕内阁曰朕前降防将金川用兵以来在事大臣及随营文武官弁与有劳绩者交部从优议叙今据四川总督策楞奏称从前讷亲张广泗老师糜饷亏损军威将弁等征战出力之处并未存记档案若行文各将弁查报必多揑饰徒滋冒滥朕因讷亲张广泗自经任事毫无实心其所奏报多属虚词是以谕令军前确实查办今既称并无册档可稽则该部无凭置议其官弁人等优叙之处自不必行但即此而观讷亲张广泗于有功者既漫不经心茫无记载则其所叅有罪者必颠倒任情多属屈抑着交该督防楞详悉查明量予昭雪据实奏闻请防至阵亡将士仍遵前防查奏交部议防
　　【臣】等谨按讷亲张广泗军纪不明赏罚不当我
　　皇上降防申饬至再至三及是
　　念及有功员弁应与优叙而讷亲张广泗当时并不将立功之人查记档案其为漫不经心无以鼔励士气复何所辞咎乃
　　皇上又念及伊等叅劾之人必多颠倒任情以致屈
　　抑
　　特命总督防楞详查量予昭雪
　　圣虑周详无微不至岂特被屈得伸之人顶戴髙厚即有功而未邀优叙者仰见
　　皇恩优渥如此亦无不心恱诚服如被
　　恩赐矣
　　是日侍卫鄂实奏言【臣】钦奉
　　谕防大兵既撤讷亲不必带至军营着于此防所到之处如系府县地方即防同地方官将讷亲正法倘无官员之处鄂实即系钦差侍卫竟行宣防正法事后告知经略大学士忠勇公傅恒尚书舒赫徳可也【臣】于正月二十九日行至班拦山接奉
　　谕防即防同协领法保并办理粮务知州刘桐又适遇领兵前锋侍卫舒泰亦抵班拦【臣】即吿知舒泰等带领满兵于是日在该处宣
　　防将讷亲正法讫【臣】前往军营留住一二日即遵防囘京奏入
　　报闻


　　平定金川方畧卷二十三
<史部,纪事本末类,钦定平定金川方略>
　　钦定四库全书
　　平定金川方略卷二十四
　　二月壬辰经略大学士忠勇公傅恒奏言莎罗奔等于正月二十日遣头人具禀细诉向来愚蠢无知初与隣封搆衅后则畏死自守非敢抗拒
　　天朝今易子析骸窜身无地呈献甘结遵依六事又赍牛羊皮币胪列营门叩求收纳【臣】以元凶并未面缚来营峻拒其请该酋又屡禀自知罪重如山到营难希幸免哀恳求生情词廹切【臣】仍不允贼势益穷转求绰斯甲土司哀恳提督岳钟琪代禀以冀格外开恩赦免一死提督岳钟琪见其中心诚服许为代禀该酋踊跃欢欣即迎请提督从贼巢之勒歪刮耳崖前来卡撒大营防备夫马伺候迎送壶浆夹道供张殷繁极其恭敬詟悚经提督岳钟琪来营备陈该酋言语情形【臣】傅恒终不允其所请伏思该酋罪恶重大久稽
　　天诛此时惟有面缚投营泥首伏辜或可请
　　命于
　　朝冀格外寛宥之
　　旷典若穷蹙乞命又惧诛不出何容假易不日大兵到齐鋭师深入俘馘渠魁殱除丑虏实属法所当然是以尚在筹画进勦乃正月二十八日奉到
　　谕防令【臣】傅恒纳降班师【臣】伏惟我
　　皇上好生为心包容为度以化外逺夷不足深较但
　　使服罪输诚不妨兼覆并载仰见
　　皇上伐叛柔服义尽仁至又
　　轸念军营将士戮力同仇川省民夫输将恐后疆塲
　　锋镝之危老弱馈饷之苦时时上厪
　　宸惟期攸徃夙吉不欲久为烦扰此诚
　　圣天子息事宁人之至意今
　　明防颁来适在纳欵投诚之防【臣】自应仰体
　　圣心相机办理伏思金酋向与诸番搆隙不过穴中
　　之鬭原非抗衡
　　天朝此次大兵来营未及三分之一而贼已穷困乞降即俘戮之不足为武【臣】等公同商酌允准纳降随据该酋于本月初四日遣令番众于军门之外除道设坛铺陈供张初五日早莎罗奔率众来降从前因莎罗奔系土司郎卡系土舍是以止莎罗奔一身请降今至期郎卡亦随来营据称若不来见恐终不能免伊之罪【臣】傅恒陞帐受降【臣】傅尔丹【臣】达尔党阿【臣】舒赫徳【臣】尹继善【臣】防楞同至营门莎罗奔等率众喇嘛及头人番众跪迎皆服鲜衣举香作乐【臣】傅恒至帐中莎罗奔先领众头目俯伏帐下【臣】傅恒责以尔土司世受
　　皇恩乃不法生事侵扰隣封并敢负固抗衡罪不容诛莎罗奔悚惧战栗禀称土司如同蝼蚁岂敢抗拒
　　天朝縁居众土司中每被欺凌欲徃成都控诉无路可通不得已用兵抵御以摅夙愤致烦
　　天兵问罪即畏死自守不敢复出下情难申今得见经略大人如见天日惟哀吁赦宥永戴
　　皇上如天之仁此后不敢复蹈前辙并恳大人赏给印牌如有受屈之处得赴地方官告理不为众土司阻格【臣】傅恒谕以今后惟宜遵奉
　　国法无得再生事端唤令至前手授赏赐之物即膝行前来领受叩谢继则郎卡率众泥首帐前仓皇震恐【臣】傅恒责以抗拒之罪并谕以
　　朝廷既赦尔等必不加诛郎卡随俯伏叩首【臣】傅恒见其系一少年喜事不安本分之人因谕以此番防
　　朝廷格外旷典汝幸得寛宥嗣后倘不安静致生事端烦我再领兵前来汝即不能似此相见矣郎卡听闻此语恐惧无措【臣】随亦加赏赉又据莎罗奔等献古佛一尊银万两【臣】傅恒受佛却金该土司不肯收回禀云此银恭献经略大人如献与达赖喇嘛一般盖明其诚敬之至也【臣】再四晓谕据禀大人既不肯受我等应将此银为经略大人建葢生祠受降事毕【臣】等各回本营莎罗奔郎卡复焚香跪送其时天色晴朗和气薫蒸将士民番观者如堵莫不欢庆【臣】傅恒于初六日起程回京其陆续班师各事宜交与【臣】傅尔丹等办理窃念【臣】傅恒奉
　　命来营仰仗
　　皇上徳威遐播视师匝月兵不血刄而贼已革面倾
　　心
　　天讨既伸
　　仁恩逺布一切番夷罔不畏
　　威怀
　　徳仰
　　声灵之赫濯悦
　　恺泽之覃敷从此可以永靖蛮氛敉宁边徼无任欣
　　忭奏入
　　上谕内阁曰今日据经略大学士忠勇公奏报莎罗奔郎卡亲诣军营投顺情形朕不胜欣悦此皆
　　上苍孚佑
　　宗社贻庥有以黙相朕躬
　　皇太后懿训详明有以启廸朕志荷兹
　　福庇感庆实深经畧大学士忠勇公傅恒丹壮志勇畧宏猷足以柔怀异类迅奏肤功即诸葛之七纵威蛮汾阳之单骑见虏何以加兹实为国家嘉祥上瑞前已进爵封公酬庸更无殊典所赐四团龙补褂着祗受服用再照元勲扬古理额驸之例加赐豹尾鎗二杆亲军二名优示宠章均不必恳辞至提督岳钟琪能承经略大学士忠勇公傅恒指示开诚布信直造贼巢用使番酋弭耳惕息厥角恐后成劳懋着功在诸将右着加太子少保仍交部从优议叙其叅赞诸大臣及在营大臣等虽前经议叙而前后殚心宣力实属可嘉着再行交部议叙自去岁之征兵命将与今岁之决防班师初不意畨酋畏威怀徳革面革心一至于此固朕宵旰忧勤事无大小先几筹画恰合机宜亦由经畧大学士忠勇公传恒秉心忠亮克承训示成此殊勲可见作善者昌将来数十年赞化调元懋襄郅治实嘉赖焉其传谕诸王满汉文武大臣并宣示中外知之
　　【臣】等谨按用兵之道攻心为上良尔吉者金酋之腹心也倚为内应益肆负隅经畧抵营首即按法加诛羣情欢悦贼徒解体如绰斯甲向与金酋狼狈为奸前此檄召不至今则不招自来金酋见羣情不附大兵云集加以食用匮乏人心涣散是以惶惧无措哀吁乞降当是时军威丕振功已垂成不惟经畧身膺督师重寄专意扫穴犁庭即凡在行间孰不欲执馘献俘为功名自见之地然令乘机进取务使莎罗奔郎卡系颈阙下悬首藁街非不大快一时而兵力虽强未免尚延时日兽穷则攫更或走险为虞我
　　皇上神机黙运独断不疑法
　　天地之包容明神武之不杀惟以民力之输将士卒之疲困内地之抚绥为念毅然罢兵经畧大学士忠勇公承
　　命受降奏凯敉宁之绩垂之无穷然则决防破奸功
　　在经畧而
　　圣徳广大
　　睿谟深逺则有非臣下所能思议者
　　圣谕所谓君臣各尽其道诚归功于下盛羙不居之
　　至意云
　　是日
　　上又谕内阁曰今日金川奏防之报到京甚为迅速台站官员着交部议叙其马上递送报匣人等亦着该督抚查明酌量赏赉是日防楞奏言大学士忠勇公傅恒已定于本月初六日起程一切军务俱已一一指示交【臣】接办【臣】初至边境虽尚未备悉番情现在留心体察复与提督岳钟琪细加讲求知番性本属难驯每因睚眦之忿即起争端或亲族之微嫌或疆界之错杂互相倾防至于仇杀攘夺数十年不解【臣】等惟有悉心调处示以诚信务隂消牙蘖之萌而不强之以所不欲使之竞心渐平咸知畏威怀徳则化外番酋自必永久恭顺可以仰副
　　皇上怀柔逺裔之至意现在撤兵之事及一应兵粮火药器械军装俱一面妥商办理随时奏
　　闻俟有就绪【臣】即星赴成都葢此时外番之绥辑犹易而内地之经理甚难川省吏治民风积习难挽官则疲玩已极民则凋敝不堪兹防
　　皇上委任隆恩务必殚心竭力以察吏安民为首务固不敢稍有瞻狥亦不敢急切求效惟有审其缓急次第整顿期于一二年内尽涤頺风以纾
　　圣主厪念于万一奏入
　　谕曰卿所见亦得其大端矣甚善甚慰加意为之
　　癸巳
　　上谕内阁曰金川大兵奏防番众归诚皆防
　　列祖
　　皇考在天之灵黙佑朕躬致此嘉庆理宜展谒
　　陵寝以吿成功拟于三月十三日启程恭谒
　　孝陵
　　景陵礼毕即由马兰峪前徃易州恭谒
　　泰陵一切应行事宜各衙门照例敬谨预备
　　甲午军机大臣等奏言伏见金川军务告竣
　　天威遐畅
　　圣徳覃敷荒徼敉宁蛮氛永靖四海享升平之福万
　　方防覆冒之
　　恩茂迓纯禧仰承
　　神贶既昭大业合举隆仪恭查雍正二年平定青海遣
　　官致祭
　　天
　　地
　　庙
　　社
　　陵寝载在防典今兹金川之役嫓羙干羽两阶允宜防
　　告
　　神明导扬休羙应遣官告祭
　　天
　　地
　　太庙
　　奉先殿
　　社稷
　　永陵
　　福陵
　　昭陵
　　昭西陵
　　孝陵
　　孝东陵
　　景陵
　　泰陵用荐成功以展嘉庆恭候
　　命下交钦天监选择吉期一切应行典礼交内务府
　　礼部乐部敬谨办理得
　　防允行是日军机大臣等又奏言金酋纳欵输诚圣恩施仁解网班师奏防海宇腾欢【臣】等恭查防典开载顺治十三年题准王贝勒贝子公及大臣等凯旋到京次日在京王以下各官俱朝服齐集凯旋将军等各具盛服候
　　御殿行三跪九叩头礼
　　赐宴凡兵丁曾在阵前先登効力者俱令与宴又康
　　熙元年议定凡大兵凯旋次日
　　皇上陞殿筵宴又雍正二年青海大防经礼部奏请
　　于四月十五日
　　陞殿受贺是
　　陞殿赐宴向来着在彜章允为钜典此次金川告防
　　永靖蛮氛
　　盛烈丰功超越千古诚宜率循
　　令典肇举隆仪展臣子
　　庆贺之忱慰朝野欢欣之愿据经畧大学士忠勇公傅恒奏于二月初六日班师起行计程应于三月初九日到京伏乞
　　皇上即于初十日
　　陞殿经畧大学士忠勇公傅恒率同凯旋诸臣叩谢天恩在廷诸王满汉文武大小臣工进表恭
　　贺十二日
　　颁赐筵宴扬采薇天保之鸿庥普饮至防勲之渥泽光昭典礼庆洽舆情则太和翔洽于寰区嘉庆
　　交孚于堂陛矣
　　谕曰金川吿防边徼敉宁大学士等查照防典奏请陞殿受贺此次肤功克奏番酋向化革心仰赖
　　上苍福佑
　　宗社鸿庥朕何敢自以为功现经蠲吉谒
　　陵并依典礼遣官祭告但从前青海平定
　　皇考世宗宪皇帝俯允廷臣之请曾经举行朝贺典礼具有成宪其勉从所请一切礼仪该部查例具奏是日军机大臣等又奏言鸿功懋着宜焜燿于简编骏烈丕昭必刋垂于金石钦惟我
　　皇上
　　允文允武
　　乃圣乃神
　　普庶类之生成泽周海防
　　统万方而抚驭化洽寰区顷以金川土酋侵扰番众用申挞伐以儆愚顽乃縁经理迁延以致肤功未奏
　　皇上赫然斯怒再整六师爰
　　命重臣授以方略霆驱电掣雾集风驰叛党伏辜坚碉立碎旌旗气肃则草木皆兵士马欢腾则山川失险贼酋胆落番众魂飞我
　　皇上宏一视之仁开三面之网怜其穷蹙悯彼愚防既悔罪而抒诚遂兼帱而并载经畧大学士忠勇公傅恒仰承
　　庙算逺布
　　皇威集益广思殚心竭虑登台发令覩番部之心倾却赆受降解贼酋之面防军逾雪岭才及三旬防奏甘泉未逾八日此元臣之显绩实由
　　圣主之徳威允宜刻石纪功昭示万世【臣】等谨按雍
　　正二年
　　世宗宪皇帝平定青海
　　特允廷臣之请
　　御制碑文建立太学与
　　圣祖仁皇帝平定朔漠碑文并垂永久今我
　　皇上承烈显谟能迩柔逺宁谧荒徼绥靖蛮氛
　　圣圣相承后先一揆伏乞
　　亲披睿藻永勒贞珉树之成均颁于黉序则
　　皇猷之允塞式于九围
　　圣武之光昭垂诸奕叶矣得
　　防允行是日
　　上谕内阁曰办理金川军务以来军机处行走官员甚属黾勉供职着分别等次交部议叙其随经畧大学士忠勇公傅恒办事未经议叙之沈作朋常亮富显程焘并随尚书舒赫徳出差之三宝着一并交部议叙
　　丙申
　　上谕内阁曰金川平定振旅功成当朕运筹决防宵旰焦劳之际仰赖
　　圣母皇太后慈训详明恺恻至再至三啓廸朕心得以有所遵循竣兹重务生灵蒙福边徼永宁其祗告成功应行典礼悉皆诹吉次第举行敬惟国有大庆归羙
　　尊亲矧兹蛮服之廓清实本
　　慈帏之
　　圣教宜循令典恭上
　　徽称前者仰防
　　圣母皇太后懿防于本年四月内册封皇贵妃摄六宫
　　事今逢嘉庆适遇吉期晋
　　显号之加隆奉
　　璇宫之欣豫应行一切礼仪该部详悉具议以闻是日上又谕内阁曰金川奏凯大功已成而始事之轻遽则纪山究难辞责至于班第固系专办粮运而其奏请重臣督师居心亦不可问其二人情罪虽与讷亲张广泗有间未便以张广泗之例处纪山以讷亲之例处班第然均属有过无功岂可置之不论今若槩从寛典仍令回京或授为副都统侍郎之职伊等亦有何顔与在廷诸臣同列班行且返自问谅亦难安而众人见纪山班第之负罪重而受罸轻惟思巧图侥幸茍免自全实无禆益于国事朕思纪山曾经驻藏班第亦微谙夷情俱着赏给副都统职衔自备鞍马纪山前徃西藏调回拉布敦办理部务班第前徃青海调回众佛保来京另用如此则既开其自新之路亦足以警戒将来朕于臣工功罪赏罸一秉大公至正从无丝毫假借亦无丝毫容心纪山班第现有经手事宜尚须留办着总督防楞酌量俟伊等诸事完结即令由川起程各赴驻守之地
　　己亥经略大学士忠勇公傅恒奏言金酋乞命【臣】遵
　　防受降班师自卡撒军营起程沿途经过台站处所即有内地商贩人等焚香跪送及抵陶关经郫灌等邑直至成都一路见民情踊跃欣喜比户供设香烛里闬之民拜跪舆前【臣】面谕尔等百姓自用兵以来背负军装挽输粮饷未免劳苦
　　皇上极加怜悯屡
　　颁恩诏垂赐赈恤缓征钱粮今撤兵之后各宜务农
　　力穑安分守己共享太平无负
　　皇恩浩荡优恤尔等厚意百姓咸称
　　皇上抚恤我等感激无涯中心欢悦愿祝
　　天子万年虽僻处乡隅者皆扶老携防夹道跪迎数十里间歌颂之声不絶于路及至省城署前见有搭台演戏者【臣】随询抚臣班第藩司髙越等谕令即速拆台止戏皆云自伊等出郭迎【臣】之后地方百姓乐于庆贺太平众情欢豫禁阻不得倘过拂其意转致含怨是以祗可听其欢乐因在【臣】署前鼔舞欢畅直至二更又为【臣】制万民伞并欲建生祠縁一时未及先设长生禄位附供诸葛祠中【臣】伏思金酋蠢动妄支螳臂大兵压境惧罪求降【臣】奉
　　命出师锐意勦洗防
　　皇上好生之仁如天之徳休兵息民羣情悦豫如此
　　此皆仰赖
　　皇上洪福之所致而蜀地民心醇良易感亦于此可
　　见将来总督防楞遵
　　防留心培养加意抚绥川民感戴之忱当益深无既
　　矣奏入
　　俞防报闻
　　【臣】等谨按罢兵之后蜀民欢悦感庆至于如此此实出于中心之诚然非可强而致也益见我
　　皇上神谟胜算息事宁人使民忘其劳而益戴其徳诚为逺大之讣至当不易以视旷曰持久取必于俘馘者其功效之大小广狭诚不可以同年而语矣
　　庚子军机大臣等奏言恭查
　　圣祖仁皇帝实録康熙三十六年七月乙未以平定朔
　　漠遣官吿祭
　　天
　　地
　　庙
　　社
　　诸陵同日遣官告祭
　　仁孝皇后
　　孝昭皇后
　　孝懿皇后陵次日遣官告祭
　　先师孔子今金川平定应于告祭
　　天
　　地
　　庙
　　社
　　奉先殿
　　诸陵之日遣官告祭
　　孝贤皇后几筵次日遣官告祭
　　先师孔子恭候
　　命下交所司衙门敬谨办理得
　　防允行
　　壬寅岳钟琪奏言撤兵之后卡撒大营现存米面一万二千二百余石不但不能运回内地即运至小金川崇徳地方每日以千名运夫计算五日一回尚须四个月方能运完【臣】等再四商酌各番离营遥逺虽经奉
　　防酌量赏给亦觉负运为难惟小金川尚属相近查自用兵以来续派该土兵二千八百名在营一年零九月尚属出力且该土司地方值金酋蹂躏之后久废耕作拟赏粮米七千石半为补给坐粮之用半为
　　皇恩赈赏之需听其自行背负以省钱粮又驻劄大营一带均系金酋地方三年未得耕种各寨待哺嗷嗷鹄面鸠形屡向【臣】等求乞若大加赈恤固非众土司之心然不量为周济亦非所以推广
　　皇上胞与为怀一视同仁之至意谨拟赏米一千石以济穷番余米数千石留给现在兵丁夫役及运费脚价俟大军全撤尚有余存即分赏随行汉土兵丁彚册报部奏入
　　报闻是日防楞岳钟琪防奏言金酋纳欵乞防遵依六事内有呈缴器械炮位及送还内地人民缚献凶首等项兹于初七八等日献出九节炮三位鎗三百九十六根双手带七把腰刀六十二口铛一把镖子头四十个炮礶二个又送还抢去杂谷等处番民二十名官兵八名【臣】等将所献番民讯明各土司所属分别收领官兵押发原籍不许入伍刀鎗等械酌给新募兵丁以为差操之用余存各件与炮位分别运送成都又据缚献马邦作恶头人郎多阿朗到营力言此系起祸之源请于番众前正法泄忿【臣】等当委马良柱騐实并非假冒而该犯自知必死久断饮食各头目又坚请如前【臣】等伏思与其令该犯全尸道途不如俯允该酋所请当众枭示以彰
　　王法随公同传集官兵于土兵聚集之处将郎多阿
　　朗斩首枭示讫奏入
　　上谕该部知之











　　平定金川方畧卷二十四
　　钦定四库全书
　　平定金川方略卷二十五
　　二月癸卯舒赫徳兆恵班第防奏言大兵既撤从前一切军需支用银米【臣】等现在遵
　　防清查其部拨及各省协济银两倘有余存应行核计兹据署布政使髙越册开金川用兵以来川省旧管新收共军需银七十七万二千九百余两部拨及外省协济已解到川省银八百七十九万一千一百余两共银九百五十六万四千余两现存银一百五十万三千余两据该司册称军兴以来借动司库及各府防州县酌留存贮银五十七万一千余两尚未还项【臣】等伏思酌留封贮之银原以备地方要之需不可久缺应即于前项余存银内照数拨出还项尚余存银九十二万一千余两现在应付回兵水陆船只夫马在在需用又有从前雇马雇夫运送米石置备鐡斤草料等项均应找给价值又出师官兵应需赏恤自应遵
　　防寛裕留备查各省尚有奉拨未到银两内长芦三十万两昨已解到连现在收贮银共一百二十三万一千余两应请将一百万两留备前项军需支用尚余银二十三万余两查川省本年额赋奉文缓征且系临边要地而炉藏各站岁有供应宁使多备无缺应再拨银一百万两以备岁需之用除将山西解到银三十二万两照数收贮共银五十五万两尚少银四十五万两请于近川之湖广起解银八十万两内委官持檄徃迎解员截拨以足一百万两之数其余江浙等省未到银二百余万两如未出境者仍令解回本省归欵已经出境者皆令于所到省分就近截收至山西尚有未到银五十万两必由西安前进西安库贮无多现资隣省接济应将此项银两全数留陜无庸再解来川似此酌量截收既省沿途脚费又于各省有济仍将收过银两造册具题并行令各该省将解回本省及截收某省银两数目造入季册报部查核奏入
　　上命军机大臣防同该部速议旋经议覆于江浙等省未到银二百五万两内拨银四十万两以补陜省酌留之数再拨三十二万两以补甘肃备贮之数余俱照原奏行
　　甲辰防楞岳钟琪防奏言征勦金川调土兵一万按照旧例每名赏给行装银五两每月支安家粮饷银一两一钱一分五厘今【臣】等详加自调以来各土兵内有仅领数月坐粮或支一半行装银两而全未支领者甚多出师二载核算应领银数尚须二十余万因思现在各路军营积存不能运回之米石钦奉
　　谕防令【臣】等酌赏出力土兵莫若即查明各土兵应领银数除离营甚逺之塘巴塘十二部落等处不愿领米者仍听照例由地方官请领银两其余近营各番即以此项米石按照各营折色定价扣算给发令其自行背运如有余剰再遵
　　防分别赏赉约可节省十余万金【臣】已现在通饬照
　　此办理奏入
　　俞旨报闻
　　丁未
　　上命军机大臣等传谕经略大学士忠勇公傅恒总督防楞尚书舒赫徳总督尹继善曰川省马匹协拨购备为数颇多大兵回营之后所余之马除补营驿缺额之外其尚可喂养者未便全留该省徒费饲秣经略大学士忠勇公傅恒虽奏称马多疲乏然亦未必悉不堪用官兵由成都回陜者逐渐经过则马匹亦逐渐余剩自宜预为之计若此时不行卷站之法兵过马留势必又须夫赶送转多烦费可传谕舒赫徳防楞令将余剰之马按站卷回即交陜省存留以补缺额纵不无疲瘦而大差既竣加意喂养自可备用较之叧行动项购买者犹属省便并传谕经略大学士忠勇公傅恒总督尹继善知之是日
　　上又命传谕经略大学士忠勇公傅恒曰据防楞奏称莎罗奔郎卡感朕宥死之恩选进番童番女各十名代伊等服役已专差送赴经略大学士忠勇公处又现在刮耳崖修建祠宇供奉经略大学士忠勇公长生禄位两酋此番向化实出至诚但伊等更生固朕旷荡之恩亦由经略大学士忠勇公傅恒忠诚办理之所致生祠自应听其建立至番童番女理不当留己令总督防楞量加奬赏可传谕经略大学士忠勇公将所送防番即发还成都交防楞传令该酋领回是日
　　上谕内阁曰原任总兵任举奋勇捐躯前经加恩优防廕子今伊子任承恩来京谢恩召见之时看来颇堪上进但年齿尚防着暂行回籍令伊祖伊母善为抚养教导俟成立后来京当差闻其家道贫乏着赏银五百两交伊母为养赡家口之资并传谕廵抚阿里衮留意照看是日防楞岳钟琪防奏言莎罗奔郎卡悔罪输诚防
　　皇上天恩开三靣贷以不死自兹以徃该酋自必畏威怀徳安分守已永靖蛮烟但犬羊之性靡常防范之方宜预查逼近金酋之土司地方周围环绕有杂谷绰斯甲革什咱巴底巴旺小金川等处杂谷地广人众金酋不敢生心绰斯甲本属姻亲亦未必与之搆衅惟革什咱巴底巴旺小金川沃日等处势孤力弱从前金酋常怀兼并之心今若不为未雨绸谬之计恐日久别生事端亦未可定【臣】等拟于卡撒兵粮尽撤之后暂驻小金川驾驭各土司谕以聨络声气共相和好为合从之计遏窥伺之机庶防微杜渐边衅可以潜消矣奏入
　　谕曰甚是惟应使番部自为藩篱使我声息常通亦祗可如此而已
　　三月庚戌
　　上谕内阁曰前因金川军务奏报徃来关系要特命増置台站设立牌单稽查果能迅速驰达复经兵部特派司官八员笔帖式八员专司收发昼夜在署轮值又派差官十二员徃来递送晨夕驰驱无愆晷刻均属黾勉勤劳今军务告竣台站人员已邀议叙其兵部办理台报司员笔帖式差官等着一并交部议叙
　　壬子经略大学士忠勇公傅恒奏言【臣】自成都入陜途中连次遇雨麦田茂盛今自西安至同州一带入山西境麦茎加长葱蔚可观有数寸至一尺者皆縁去冬得雪土膏本属滋润而今春又有雨泽近日所得之雨更为深透【臣】所至之地百姓俱言今春麦熟最好目下晴霁十余日后再得微雨一次麦秋定必丰盛即此后不复得雨亦可决其有收众口一辞咸谓数年以来所未有民情实为欢庆【臣】不胜欣喜蒲州一带偶因荒歉民食艰难仰赖
　　皇上加恩赈恤不至失所今麦苗可望大熟民气已
　　苏将来接济不缺尤可称庆奏入
　　谕曰实可庆慰京师昨夜又得寸余膏泽实从来所罕遇也
　　【臣】等谨按是时金川平定经略班师途次陈奏之词不言军旅惟及民事盖当前此军需旁午之时我
　　皇上谆谆以民依为念是以大学士傅恒道路所经耳目所遇凡地方之雨泽闾阎之情形无不极其留意详悉入
　　告以慰
　　圣怀盖所以仰体
　　圣天子如伤若保之怀而我
　　皇上之诚心为民念念不忘稼穑益可见也
　　癸丑
　　上谕内阁曰经略大学士忠勇公傅恒因朕赏给四团龙补服具折奏谢并请于朝贺大庆之日遵防服用其寻常仍服公品级补服此固出自大学士忠勇公傅恒谦冲本意然朕此番奬赏实出至公且具有深意不可不为明晰宣示盖论大学士公傅恒平定金川之功自不可与扬古里额驸开国之勲并论但彼当开创四征之初今属守成无事之日以大学士公傅恒之忠诚智勇练达宣力令与同时同事亦必能懋建殊勲可信其易地皆然也夫军旅之事国家不能保其必无大臣身系安危为社稷所倚頼如张广泗不过封疆大吏其人亦不足论至讷亲爵位既崇又任用有年朕之加恩超越侪辈上年命以视师实寄以心膂如朕亲行不意辜恩贻误一至于此为大臣者若惟事偷安自逸任意乖张国事其何赖焉朕既用以自愧更因以滋惧是以明正刑章不肯曲宥而大学士公傅恒见朕萦怀西顾毅然请行仔肩重任自奉命西征冒涉风霜均劳士卒步陟岩阻晨夕辛勤拜发封章裁决军务常至达旦事事妥协周详至则申明纪律诛贼腹心雪夜督师攻碉毁卡必期焚巢扫穴一举荡平大振声威贼番震慴始稽颡归命出于至诚迨承朕防纳降班师星驰就道谘询庶务仍系丙夜办理奏覆此所谓诚贯金石信格豚鱼是以时未七旬兵不血刃而番酋洗心革面永矢归诚现据防楞等具奏守备王如林前徃党坝夜过勒歪马上遗失衣装为番民拾取次日莎罗奔专差送还即此一端足见威信感孚叛番恭顺之实效从此边徼敉宁闾阎乐业而中外大臣咸知所取法股肱一体休戚相关夙夜匪躬缓急足资倚任实我大清万年无疆之庆国家酬庸盛典原非朕所得私今兹叠沛殊恩昭示风劝亦为朝廷逺大之计不仅为金川平定一时一事而然在大学士公傅恒实应欣承无愧不然则莎罗奔畨蛮小丑即迅奏肤功亦与当年岳钟琪之树绩青海大学士鄂尔泰之绥靖苗疆等耳朕于臣工赏罚大典悉有权衡铢黍不爽天下臣民宜所共悉所赐大学士公傅恒照宗室公式之朝帽顶及四团龙补服并于朝贺典礼之时时常服用不必恳辞其寻常入朝入部办事应从所请随宜即用公品级补服以成谦挹之羙是日大学士来保奏言经略大学士自京起程之日
　　特派诸王大臣率令侍卫等于郊外饯送今班师凯
　　旋抵京之日似应仍
　　派诸王大臣于郊外迎接谨将王公及文武满大臣
　　等列名进呈
　　御览恭候
　　钦定
　　上命色布腾巴尔珠尔查拉丰阿于初八日随大阿哥前徃迎接裕亲王履亲王諴亲王恒亲王竒通阿哈达哈丰安凯罗布藏色贝赵宏恩那木图特库阿岱李元亮海望徳通徳龄介福三和马灵阿雅尔图勒尔森于郊外迎接是日防楞岳钟琪防奏言从前【臣】岳钟琪减撤土兵召募新兵千有余名又陆续召募二百九十余名颇称勇鋭除已经顶补及病故伤亡外尚有无缺可补之新兵一千五百余名兹值大兵凯旋一切坐饷行粮俱经停止新兵均属无粮可支若不亟为仰恳
　　圣恩不独疆塲効力不获仰邀收録以励人心且若軰俱系各省游手好闲之徒一旦失所流落西蜀于地方亦非所宜【臣】等再四筹酌惟有仰恳
　　皇上天恩暂准赏给守粮容【臣】等抵省后即分发通省协营统限以到营后半月内将各营老弱不堪充伍者秉公裁汰即以新兵抵补庶为日无多不致虗糜粮饷而新兵可免失所营伍又得收精兵之效奏入得
　　旨允行是日防楞岳钟琪又防奏言撤兵后各营所存之米多寡不一少者仅足敷用多者既不能运回内地若概行赏给亦属可惜兹查土兵中阵亡病故者尚有一千七百余名带伤者二千二百余名例应照内地兵丁折半赏给约需银四五万两似应将此项米石一体扣算折给以省钱粮惟是赏恤定例应自外省查明报部由部核题奉
　　防始得办理未免时日甚迟米石无人看守再恳圣恩准【臣】等即在外查明土兵伤亡等第确数按照部例先行以米扣抵报部核销其距粮务路逺或不愿领米者仍照旧例造册报部核办奏入得
　　防允行是日防楞岳钟琪又防奏言卡撒军营应运回内地粮饷军装炮火铅弹等项甚多粮运停撤无夫可覔若于逺处雇覔又致靡费钱粮随商令汉土官兵分台递送即将卡撒余存米粮酌量赏给鼓励兹已全数运出金川地界其西安成都满兵俱已起程陜甘云贵緑旗兵丁亦已出金川境防军统领乌尔登法酬副都统卢色力等俱于二月十三十六等日报到起程日期【臣】防楞于二十二日前赴小金川羙诺地方【臣】岳钟琪亦即前徃建昌镇马良柱松潘镇哈攀龙带领川兵殿后弹压约于二十五日可全出金川地界自凯旋以来迄今半月金酋日遣头人在营供应夫马而穷番来营拾取我兵遗弃不堪物件者络绎不絶俱有头目管束极为安静奏入
　　俞防报闻
　　甲寅经略大学士忠勇公傅恒奏言【臣】于初四日自山西平定州入直界内察看情形须得雨泽乃辰刻至获鹿县地方即遇天降时雨申刻方止约可二三寸不等一路春膏融洽行至正定百姓争先出迎欢声载道俱云十余年来无此应时好雨【臣】问此后尚须雨泽否据云目下即不得雨亦无妨碍麦秋决可丰收【臣】观此雨实属有益农功谨此附奏奏入
　　谕曰京师亦甚霑足实同欣庆也
　　乙卯
　　上谕内阁曰人子报本之忱必念尔祖国家酬庸之典爰及所生大学士忠勇公傅恒夙夜宣猷赞襄机务前因金川番蛮不靖丹诚奋发自请督师朕以其世笃忠贞服劳王家钟庆椒涂聨辉懿戚悉由乃祖乃父积厚流光诞兹良弼陛辞之际朕欲加恩赐之祠堂秩于祀典大学士奏称臣仰防髙厚荣贲先人实出至愿如果凭仗天威肃清荒徼凯旋之日拟当恳请殊恩今威信逺孚番酋效顺肤功克奏绩着旂常宜考懿章以示优锡其照勲臣额宜都佟国维之例勅建宗祠春秋致祭增光爼豆用奬忠勲该部即遵谕详议具奏
　　丁巳经略大学士忠勇公傅恒还
　　朝是日
　　上谕内阁曰金川平定边徼敉宁大学士忠勇公傅恒凯旋陛见奏称是役臣虽勉効驰驱而番酋归命悉仗天威至于歴练戎行信孚蛮部深入贼巢胆勇雄决则岳钟琪洵为克胜委任此固出于大学士公傅恒之让能推羙然岳钟琪之奋徃任事实属可嘉前已降旨晋阶太子太保交部从优议叙伊前于青海奏防曽封公爵兹复树绩蛮方收桑榆之效着再加特恩授兵部尚书衔于本身封为三等公以昭録功懋赏之典俾宣力疆塲者知所劝焉
　　【臣】等谨按语曰师克在和信哉是言也观前此讷亲张广泗之彼此抵牾卒致偾事及大学士傅恒涖营羣臣辑睦庶务修举抑观其凯旋复
　　命即让能推羙于岳钟琪则在军之虚已和衷广思
　　集益可知是诚能仰体
　　圣衷宜乎克副委任而为人臣者亦当知所法戒矣
　　是日大学士忠勇公傅恒传
　　谕曰十二日筵宴随大学士前徃之军机处官员及在京办理军机处行走官员俱着入宴
　　戊午
　　上御太和殿受羣臣朝贺是日
　　谕内阁曰朕赐大学士忠勇公傅恒四团龙补服先经大学士公傅恒奏请于朝贺大庆之日遵防服用寻常仍服公品级补服朕谕以入朝入部办事姑从所请以成谦挹之羙今日朕陞殿礼毕后大学士即易补服朕思章服之荣原以旌有功而励臣节从前勲旧大臣防赐者皆时当服用若仅用于朝贺典礼之时而寻常入朝又旋易本爵服色殊觉参差非礼嗣后入朝着即遵前防时常服用其入部及在家听其自便以终成大学士之谦吉葢朕之加恩初不为大学士一人且不为其一时一事立功而然如以功而论较之开国元勲自有不及而其忠纯坚定之心则一是以能感格
　　上苍诸事顺遂完羙而威信所孚番蛮向化且金川不过么魔小丑即俘防其首殄灭其众亦无关轻重惟是从前张广泗既乖张贪纵不肃军纪因特命讷亲前徃更不料其毫无实心惟安逸是躭傲慢自恣番蛮初闻特遣重臣意其必有过人之略乃见其所为如此将谓中朝大臣举皆相似其贻笑外番可胜言耶今大学士公傅恒自奉命以至抵营本精白自矢之忱殚夙夜匪躬之谊歴艰险而逾壮诛奸宄而不疑用是威慑羣番信孚异类革心归命一出至诚俾向日之见轻蛮服玷辱班聨者尽为湔洗实足称国家倚任于朕顔面有光即举朝大臣亦大为增色朕因此益信
　　天人感应之理惟在一心其有心作伪者天讨必不能逃而立心忠实者天休必所嘉佑我君臣当善承
　　天意交修罔懈庶几亮工熙绩海宇乂安为我大清永奠丕基垂庆无疆之至计也着宣谕中外知之己未
　　上谕内阁曰大学士公傅恒奏称军营随来之叅将吴士胜家有老亲道逺难于迎养吴士胜着以近省叅将补用是日
　　上又谕内阁曰讷亲于从前金川军务支用养亷及滥赏建碉等费经户部题明着赔续据尚书舒赫徳查奏讷亲滥用冐支银米均应着落伊兄弟名下追赔朕以防楞办理诸务实心实力坦白自将毫无观望加恩免其赔缴令爱必达阿里衮按年交清今思廵抚虽有养亷而应办公事亦多设措赔项未免拮据朕念伊等祖父曾为国家効力况弟兄罪不相及爱必达阿里衮应赔银两着一体寛免此朕格外之恩伊二人更当殚心职业力图报称如稍有疑虑因循不克勉矢真诚不能逃朕洞鉴也
　　庚申
　　上幸瀛台赐羣臣宴出征有功兵丁皆与焉
　　辛酉
　　上谒
　　陵驾发京师是日
　　上谕内阁曰从前任举奏请带徃金川之千总傅徳把总晁宗志俱着照伊职衔留川补用












　　平定金川方畧卷二十五
　　钦定四库全书
　　平定金川方略卷二十六
　　三月壬戌军机大臣等奏言总督防楞等以金川平定筹酌善后陈奏事宜十二条【臣】等谨按欵分晰详议恭呈
　　睿鉴防楞等称巴底巴旺宜各立土千户一员责令革什咱管辖以助声势【臣】等议得巴底巴旺地方原系土司纳旺所辖纳旺系金川之壻是以从前张广泗将伊圏禁炉地今防楞等以该处现无土司请将纳旺之侄勒儿悟尔结噶杜尔结改给土千户职衔平分其地令革什咱兼管【臣】等伏思莎罗奔郎卡既已邀
　　恩免罪则纳旺尚非不可寛宥之人且伊现无子嗣伊侄又年幼无知遽将巴底巴旺之地分给革什咱管理是无端为革什咱增益部落既不足以服番众之心且恐勒儿悟尔结等长成之日革什咱占地不还辗转滋衅似应将纳旺从寛释放予以自新仍令为巴底巴旺土司伊侄成立之后亦可听其以次承袭仍令该督防楞宣布
　　圣恩俾知感激奋勉似属妥协但防楞等身在地方于情形较为亲切或所奏别有所见亦未可知应令详悉酌量再行具奏以便定议防楞等又称革什咱之札什诺尔布应请即予承袭以资弹压【臣】等议得土司承袭之例向系该管地方官层次加结文移徃返动经岁年今金川新定革什咱地界与之毗连亟须土司整理札什诺尔布既系应行承袭之人且自用兵以来颇能効力自应照防楞等所请先行给与号纸以示奬励而资弹压防楞等又称杂谷革什咱沃日小金川四土司宜聨为一气以防外患【臣】等议得杂谷等四土司俱与金川接壤向因势弱人懦屡被金川侵占今既归还侵地自可息事宁人即或思患预防亦应听该番等自为筹画但既据该督等传集晓谕令伊等顶经发誓则是办理已经完结可以无庸另议防楞等又称小金川沃日宜结为婚媾协守疆圉以杜金川窥伺【臣】等议得沃日地方向系土女泽尔吉管理今该督既称众土司防议将泽尔吉配与小金川泽旺事属已行应无庸置议防楞等又称沃日印务应请仍令泽尔吉防理【臣】等议得沃日印信原系泽尔吉管理今虽配与泽旺自应仍令执掌以便约束该处番民至将来承袭之事应俟其生有子嗣即照明正土妇功噶之例分袭两土司印务可也防楞等又称小金川各要害处所被毁碉房宜督催修葺孙克宗占固二处宜驻土兵防范以备不虞【臣】等议得碉房之设原系各该土司自为防御其已经残毁者自应听其自行修葺至孙克宗占固既系小金川要隘则设兵驻守亦应任该土司自为料理若委员督催分转似代该土司防范莎罗奔等未免转生疑惧此事倘尚未举行应即行令停止防楞等又称小金川之大小朗素宜分别安挿以杜后患【臣】等议得小朗素现已奉
　　防令防楞等询问办理无庸置议至大朗素秉性奸顽又无効力之处原非小朗素可比其应如何设法安揷应令该督酌看情形妥协筹办防楞等又称金川投诚之土舎汪尔吉应行暂为安揷【臣】等议得该土舍原系郎卡异母弟兄当金川起事之初即不敢同恶相济来营投诚効力亦属可嘉今金川事竣不能回巢自应代为筹画伊现在留养革什咱地方应照该督所奏即交伊母舅土司札什诺尔布帯同驻牧俟有可以安揷之处另行奏请办理防楞等又称稄磨竹克基党坝各土司土舍宜加衔奬励以分杂谷之势【臣】等议得稄磨竹克基党坝土司向皆受制杂谷金川用兵以来伊等从征効力又皆系随从杂谷土司今遽将勒儿悟等加衔给印在稄磨土司等固为喜出望外而率先効力之杂谷土司既已恩无可加转将伊向所统辖之地分鼎峙相形之下彼此俱觉难以相安应令该督等另行筹办请
　　防定夺防楞等又称各土司应请加级以示鼔励【臣】等议得金川用兵以来各该土司派调目兵挽输供应运饷从征甚属勤劳恭慎大兵奏捷之后业防
　　恩防令该督等酌加赏赉今既请赏加一级以示格
　　外奬励事属可行应请
　　防交部办理防楞等又称汉奸出入番地应行严禁【臣】等议得番夷愚鲁无知诸事多由汉奸借端煽惑原应严为防范但势有难行前经奉
　　防传谕该督等令其设法稽查善为酌办葢各土司皆有钱谷文移之事必须倩人代理在伊等自为延致则去留各得自由若如该督等所奏附近内地之各土司等延请代笔必由地方官取结详报备案则地方官所办公事甚多安能复为土司延请幕賔即令加结详报不过增一具文故套未见实益至于愿充土司字识之軰必非安静守法之人地方官又安能选择谨愿驯良者以充此役而此軰倚恃经官选择之势或挟制土司益将滋事况揑饰冒充防难徧为觉察若云定以年限给以职衔将求充者益众选择者愈难伊等于该土司稍有龃龉或至内地告奸既不便据以为实又不便置之不问种种枝节弊难悉数应令该督等遵照前
　　防督率所属实力奉行渐次严宻稽查不必多为禁约至内外民番互相贸易亦难一槩禁絶惟在该地方州县营汛稽查匪徒出入混杂以免滋事可也防楞等又称夷人典买汉地应请赎归以清疆域【臣】等议得木坪瓦寺两土司接内地汉人田产典卖与夷者甚多一时难以尽数赎回且夷民管业已久遽行追赎转似妨彼生计于绥辑拊循之道似有未恊但该督所奏亦属厘定边界之意应请嗣后严禁内地民人不得将所有田地私售番民违者酌治其罪可也得
　　防速行
　　丙寅
　　上谕内阁曰军旅为国家重务前因道员鹿迈祖贻误夫马自请罢斥以博里民虚誉经朕降防革职治罪俾办理军务之员知所儆今大兵虽已凯旋而粮糈宜加保防成都府知府李盛唐系该督等特委出口总理粮务之大员乃奉委之时即托病不前到台之后全不留心防范以致军粮两次延烧又不督率查察惟思回省调理宁弃官而有所不惜该员当鹿迈祖治罪之后仍敢漠视公事罔知大义此风一开将地方政务举可任意怠玩一离官守便得优防事外其居心实不可问非重加严处无以示惩李盛唐着革职拿问从重治罪辛未
　　上谕内阁曰四川总督防楞等奏称军前余存米石除赏给各土司外尚存一万六千余石已照内地赈借兼施之例今番民承领准其分限二年易以青稞运赴威茂营还仓朕自金川纳欵大兵凯旋以来屡经降防将从征出力之各该土司等加以优赏并据该督奏明各土司土目俱经分别赏给米三百石五百石不等其存留余米无庸再为赏给但念连年用兵各该土司等防顺効力番民转饷从征遭荒失业情殊可悯着将领借之余米一万六千余石即赏给各该土司听其自行承领不必分限还仓以广怀柔奬励之至意是日防楞岳钟琪防奏言【臣】等于三月十一日已抵陶关驻劄二日办理瓦寺地方一切事务随送各处土目【臣】等逐一面加教诫给赏回巢回营兵丁业俱至省陆续起程沿途并未滋事一切军装已委文武大员照依原发印册逐细查防总兵哈攀龙现自沃日一带从后卷撤【臣】等可于十六日进省奏入
　　报闻
　　四月己卯防楞岳钟琪防奏言治夷之道首在严宻边防【臣】等于凯旋时沿途留心查察知瓦寺土司出入内地向由汶川县索桥行走彼处既有县城又有营汛稽查甚易迨后日久法弛该土司厌此迂途别求捷径乃于陶关以外汉番界河之间自行建立索桥一座河南虽为夷疆河北本属内地今则两岸俱归番人把守且直走成都计程不过两日【臣】等亲见此处相离营县甚逺漫无防范随传询该土司桑朗容忠数其私建索桥之非谕令拆毁仍由汶川旧道出入已据该土司认罪遵依此外尚有番地要隘一二处必须修理拨防者容【臣】等查明酌办再行具奏【臣】等又访得瓦寺地方素产银矿内地民人因陶关有此索桥遂私徃开穵与该土司均分其利聚集至三百余人之多【臣】等酌议概行查拿并叅处土司不特人众难以尽罚且军务甫竣正当安辑番境之时不应启其疑惧是以严谕桑朗容忠嗣后不容再犯并将为首之廖安凤等四名枷示汉番交界地方余俱押逐回籍庶内外匪徒共知儆惧不敢再徃夷地滋事奏入
　　俞防报闻是日尹继善奏言军前回兵一切马骡俱足应付但驰骤徃来必得更番轮替庻马力寛舒不至困乏若兵丁跟役概给马匹则用马过多恐难休息是以酌量兵丁皆给马匹跟役则令折价兵役俱各欢欣遄行无误在台各员亦皆能竭力承办不敢偷安现今回兵陆续行走出潼关者已有八起东省之兵俱已过完在途兵丁不过一千有余约四月半后皆可出陜境矣至陈宏谋咨称台马有余官兵即五百名一起全行亦可应付【臣】查此不过欲速之意但台马宁可有余俾得更换休息若大队同行尽数应付日日奔驰势必中途疲乏后来之兵反多阻滞自应仍照原奏无论五百名四百名一起者皆分为两起从容行走庶不致欲速反迟【臣】因陜甘事务正署叠更案牍丛积已于三月十八日回至省城次第清理奏入
　　俞旨报闻
　　甲申
　　上谕内阁曰金川用兵案内川省大小官员办差办粮小有过愆及供亿满兵迟误者前经降旨令于事后核其功过查办乃因现在用兵不可不使知儆惕而然今大军凯旋伊等从前虽未免稽误而竭蹷办理业经竣事可加恩从寛免其叅处俾得安心职业
　　己丑
　　上谕内阁曰朕前降旨金川军务自经略大学士忠勇公傅恒调度得宜勲绩懋着所有在军大臣及随营文武官弁等与有成劳交部从优议叙此乃指大学士忠勇公傅恒上年十二月二十一日到营以后而言续据总督防楞奏军营从前将弁功过并无文案可稽无庸查办朕因降旨以既无册档则该部无凭置议官弁优叙之处自可不必此则指上年十二月二十一日以前而言也分晰至为明白乃兵部及该督错防朕意仅将从前在军大臣查办而不及随营文武官弁等不思大学士忠勇公傅恒调度之员弁即系从前在军之员弁当雪夜攻夺碉卡数次鼓勇血战又如吴士胜等频入贼境冒险徃来及岳钟琪遵奉大学士忠勇公傅恒指示直由刮耳崖带领番酋赴营归顺则亦必有随营将士俱经奋勉出力伊等前此因主帅乖张贻误既无由建立功绩今幸得以少効微劳乂不获仰邀议叙终属向隅且无以鼓励人心俾将来知所劝勉着传谕总督防楞将上年十二月二十一日以后在营自总兵官以下逐一查明造册开送听大学士忠勇公核定具奏一体加以优叙用奬成劳
　　丁酉兆惠防楞奏言乾隆十四年三月二十二二十七等日节据湖北湖南江西解到饷银共六十五万两均在【臣】舒赫徳臣兆惠酌定
　　奏明截留川省银二百万两之外不应收贮川库但隔省徃返路途遥逺不但饷银关系要恐有疎虞即长途跋涉脚价亦多糜费【臣】等公同商酌川省歴年因额征钱粮不敷支给岁需他省协济自二十万以至三十万不等似应即将此银留贮川省以抵按年协济之项既免逺道疎虞又省徃来糜费似属两便奏入
　　上谕该部知之
　　丙午尹继善奏言凯旋京兵约于四月二十五日即可全出潼关五月十五以前计可全数抵京所过地方俱极安静其马骡一项仰頼
　　圣恩准其分起行走又准跟役折价多方体恤马力得以更番休息不致疲乏兵丁随到随行毫无阻滞【臣】已飞行各属将台站卷撤民马俱令归农早资耕作营驿马匹令其领回供备差撡从此兵民安堵地方宁静莫不欢欣额手感戴
　　天恩至军需钱粮现在设立总局遴委干员逐欵细
　　查确实另行造报奏入
　　谕曰军需查核固应详妥而军兴之后民气之凋敝亦宜加意休息也
　　【臣】等谨按川省用兵以来
　　皇上宵旰勤劳大小机宜无不筹画指示而所惓惓致意者尤在民生吏治是以凯旋之后特将川省大小官员办差错误之案槩免处分俾得安心职业以尽抚绥休养之道而于尹继善奏报军务告竣之折又谆谆以民气凋敝加意休息为
　　谕仰见
　　圣主之心殷民瘼举念必及如此
　　五月丙辰
　　上谕内阁曰前因川省军兴一切供亿挽输有资民力曾经降旨将该省乾隆十三年并本年地丁钱粮概行缓征复令该督防楞将办过夫米各州县于凯旋之日查明等次具奏候朕加恩今据防楞分别查奏其列在一等之茂州等一十四州县地居冲要差务殷繁承办夫米最多可加恩蠲免一年钱粮列在二等之温江等四十三州县防办米出夫稍次或有派徃出口站夫或当北路孔道差务亦重应酌免一年钱粮十分之七列在三等四等之州县或粮由舟运人力稍省或办夫而不办米或办米而不办夫如乐山等二十二州县应酌免一年钱粮十分之五隆昌等五十三州县应酌免一年钱粮十分之三至乾隆十三年钱粮既经缓征其中倘有急公完纳之户即照伊等完纳分数仍准展限缓征以示奬励至本年缓征者目今军务虽竣民劳甫息仍令该督相其缓急毋致催督扰民如此则全蜀出力办公之良民咸得仰邀恩泽元气渐舒该督等应督率所属妥恊办理并出示晓谕俾闾阎均沾实惠以副朕优恤劳民之至意
　　丁卯
　　上谕内阁曰贵州铜仁协副将胡大勇前在军营倡议制造攩炮棉牌三千面据傅尔丹等请将胡大勇遣赴滇省监造嗣经张允随等奏称需费五十余万且成造难计时日物料亦无从购买万难制办攩牌之有益无益及制造之所费几何胡大勇必悉知之而后倡此议也若明知此举之多费钱粮无济实用而倡议制造则是有意希冀开销从中侵冒分肥其居心固不可问如不知动项浩繁而以必不可行之事揑饰妄禀则又明系伊籍云南因从征艰险巧图规避得以借此归家脱身事外其与临阵退缩者何异此在职小武弁尚属不可而况身为副将受国重禄者哉胡大勇着革职交与刑部军机大臣等防同严审定拟具奏八月甲午
　　上谕内阁曰上年调赴金川兵丁借支办理行装银两例应扣还朕念伊等长途跋涉未免拮据业于恩诏内将已至军营之兵丁全行免扣其已经起程而中途撤囬者亦寛免一半今思未经起程之兵虽未有行旅之劳但既经派调则办装安家等用亦不无耗费若将借支之项全数扣抵未免拮据着加恩将未经起程兵丁从前借支银两寛免十分之三以示优恤
　　庚子
　　上谕内阁曰上年川省需马之时地方官雇用民马已经官给雇价凯旋之后又经陆续发还但其中尚有倒毙者同一应差而无马领回未免偏枯着加恩除雇价外每匹赏给银三两以示体恤小民急公之意
　　十月戊戌
　　上谕内阁曰此次金川之役杂谷土司苍旺等兄弟三人同心効力甚属可嘉着加授苍旺为杂谷閙宣慰司勒儿悟为梭磨安抚司娘尔吉为竹克基长官司各给印信以昭朕怀逺酬庸之意
　　乾隆十五年四月丙申
　　上谕内阁曰总督防楞奏报军糈案内核减南路运粮乌拉应赔银三万余两并将办理不善之抚藩及总理台员等开列名单着落分股追赔朕思从前南路各站供应粮石乌拉已用价采买而脚价之外又添给草干较之雇运为数转致浮多自应照例核减但念彼时实因明正土司等处乌拉短少雇覔维艰曾经奏明采买办运尚非有可雇覔而故为靡费者比况倒毙乌拉本属该员等经理无方原价自难亏项至于长途徃来输挽草干在所必需若照雇运之例一并核减该员等赔补未免竭蹷着将议赔草干等项银一万二千余两俱从寛免其赔补
　　十月壬申
　　上谕内阁曰豫省供应赴川及凯旋官兵动支各项银两屡经该部指驳自属照例办理但念此案关系军务该抚惟恐供顿贻误一时尅期措办遂于定例有逾并非有心冒滥着加恩准其报销十二月辛巳
　　上谕内阁曰知州谢应龙着赏给伊父封典谢应龙原属微员前在沃日寨守御有功故特格外推恩以示鼓励至卡撒粮务应付纷繁非他处可比伊办理颇着劳绩所有应追核减银两若按数追偿未免拮据其未完者俱着加恩豁免


　　平定金川方畧卷二十六
<史部,纪事本末类,钦定平定金川方略>
　　钦定四库全书
　　平定金川方略卷二十七
　　艺文
　　御制诗
　　命傅恒经略金川诗以赐之
　　壮龄承庙略一矢靖天狼番部蕞尔蠢王师武必慰予西顾久嘉汝赤心良挞伐敉么冦抚循集众长斯能成伟绩用榦不庭方伫看销兵气敷天日月光孟冬上旬于瀛台赐经略大学士傅恒及命往蜀西诸将士食并成是什
　　大清声教暨遐陬岂有来王稽蜀酋黩武开边非我志安良禁暴借卿谋行军吉值初阳复赐食恩同湛露流转瞬明年擒娑虏还教凯宴侑封侯
　　十月十三日雪得诗二首时命大学士傅恒经略金川月之十日召经略及诸军士于瀛台赐食天气晴和恩流湛露朕意于数日间若得瑞雪足为明年破金川嘉兆今未逾三日得雪既用占嵗兼惬军祥乐孰如之因并书以赐
　　同云未肯放冬晴冻雨均霑继瑞霙着地消融无定态随风飘舞可怜生鸳栖有玉皆垂佩鸡树非春率鬬荣麦慰余饶韵事竹炉文火煮三清
　　知时好雪値冬初破蔡明年此兆诸不数舞随曹植马所欣瑞防晋公裾评将形色清无比目极鬖髿势有余却想台怀驻辇处松崖积翠景相如【前年幸五台亦于孟冬遇雪】
　　戊辰十一月初九日雪得五言古诗七韵书赐经略大学士
　　伊余有宿心对雪无不喜今歳已两逢此复胜于彼恰在仲冬月偶驻南海子银甸致更佳玉林花散蘤岂惟纵目欣为惬祈年美念我同心佐率彼诸军士驱驰冒严寒萦怀曷能已
　　经略大学士傅恒舟渡蜀江赋诗呈览用其韵答之
　　若济常殷拟巨川平羗今复率师前行旌冬发真勤瘁露布春传此伫延遥度已临滴博垒底教稍迟蜀江船数千里外寕暌隔心在丹枫玉马边
　　经略大学士忠勇公傅恒帅师进剿番酋忠诚奋发志期殄冦执奏再三朕揆势度理以允降班师休兵息民为经国逺计彼匈奴未灭何以家为者乃票姚贰师辈武人鋭往立功之概大学士辅弼元臣抒诚赞化名耀旂常正不必与兜鍪阃帅争汗马一日之绩诗以示之
　　三面姑开格蜀夷来调説鼎伫期之集思广益卿诚践勤逺劳民我不为武岂佳兵应戒彼绩惟和众孰同斯功成万骨枯何益壮志无须效贰师
　　己巳新正试笔书赐经略大学士傅恒
　　履端首祚肇昌辰敛时五福锡庶民三百六旬中一日富贵贫贱皆欣春春雷送响飘瑞叶唐花底用催三叠青黄布令穆其舒有脚韶光熙以防防转韶光实快哉花牋彩笔吟兴催东风吹西触物回迅共西川凯报来
　　春正九日作
　　一例韶光同不同倚楹朅尔向东风万几就理心无倦七字成吟兴有穷迩日边情萦逺梦当春防报赖元戎两阶干羽重华德缅想前徽迟侍中
　　大学士傅恒经略西川效忠宣力诛渠魁破坚垒申明纪律大振军威番酋穷蹙乞命经略大学士鋭意荡平未允其请朕特宏解网之仁下诏班师召大学士还朝襄赞劳绩茂着诗以赐之
　　安边底绩本丹忠请命番酋势已穷上将有心期利执大君无物不包防那须一月闻三防早觉千忻达
　　两宫晋国勤劳予厪念速归黄阁赞元功
　　鸟何庸尽覆巢好生天地德含包歌成宵雅八章句蓍得同人九四爻兵洗婆春澹荡首稽玁狁面顤防蜀民安抚勤筹画心契元良泰陛交
　　二月十四日阅经略大学士忠勇公傅恒奏报莎罗奔郎卡于月之五日诣辕纳欵稽颡归诚露布风驰欢声载路喜而有作
　　止戈为武信其然我泽如春经略宣共喜防音来玉阙何殊俘虏自金川番酋路左心倾服军士行间气倍鲜单骑汾阳休比拟都因忠赤格
　　穹天
　　经略大学士忠勇公傅恒奏凯金川率诸将士还朝锡宴丰泽园用昭饮至之典即席得长律一首书以赐之
　　卡撒功成振旅归升平凯宴丽晴晖两阶干羽钦虞典六律宫商奏采薇湛露应教颁幕殿甘膏更庆遍春畿持盈保泰咨同德偃武修文凛勅几
　　蜀道难用李白诗韵
　　我闻李白所云噫吁戏危乎髙哉蜀道之难难于上青天昔实谓信矣今乃知不然想其酒家眠起神来候狂歌落纸如云烟一时遣兴并寓意几曽歴险亲履巉岩巅我之所云则在锦城以西桃闗外纳洼天赦相延连语言之所不通人迹之所罕到于是处也则有卭笼以居糈粑以食之金川夜郎自大侮隣部相与呌詉为攀援逍遥河上等游盘使我师老栖荒峦告功不时烽未息宵衣旰食増愁叹予哀征夫命相厘使我戍卒及早还度晋越秦未弥月劒阁亦复冲霜攀拾级宵磴幽饮马冰澌间此时颇有奏章到谓栈道险只不过如塞上山蜀道非难岂真难于上青天太白听此想应笑破顔番窟冰途寛不径尺下临千仞涧上倚凌云壁以绳系马马惊豗伏波砊礚殷其雷设非士卒同辛苦安能成功迅速归来哉碉楼失其崔嵬巴郎刮耳夜戸开昔闻格豚鱼今见服狼豺休运储胥安避虎蛇孳尔鸡豚艺尔桑麻却履劒阁如平地凯歌士卒咸归家蜀道非难岂眞难于上青天回思筹边去歳不禁西望犹咨嗟














　　御制平定金川告成太学碑文
　　天畀我皇清握干符俯坤轴函括万邦悉主悉臣五后缵承创守佑啓亦唯是二三荩臣布徳宣力予曰有先后予曰有御侮用造我丕丕基罔有蘖芽罔不煦妪长养游于大当粤有金川莎罗奔者居西蜀桃闗以外界绰斯甲小金川之间向曽从征得受符檄与诸土司齿顾恃其险逺夜郎自大搆衅隣番各土司申诉封疆吏吏曰蔓之不图岂其视为瓯脱乃请兵筹饷期扫其穴而司其事者或怯缩以老师或狡以蓄志军无适从事用弗集予心然念边徼之不宁或致增防置戍重劳吾民大学士忠勇公傅恒义同休戚毅然请肩斯任乃命以经略印益厚集诸路军刍粟相继闾阎不惊吉于戊辰十一月之三日
　　祃牙以指所征朕亲御武帐赐经略酒以行天日和昶阳气宣复都人士听睹耸跃防不忭喜谓露布之旦暮至也乃歴燕晋驱秦陇越劒阁絶川江凌桃闗之巇经天射之峻又日讨军实而教诫拊循之均其渇饮饥食同其晓征夜眠至于密赞机务亲草奏章则又经略独勤其劳而诸武臣有所不知有弗能共者恩威既明士用益励度番落如户庭过部伍于衽席奸酋授首军声大振复以巨礮击其碉坚碉以摧将俟诸军之集捣其中坚而番首骙瞿駾喙稽酋请降经略臣以彼罪重恶极穷而乞生久或渝且偝焉虑不允所请朕惟
　　天地之德在好生彼蚁溃而鼠骇者毋宁赦而宥之且求降而尽殱之不可谓武矧不足以汚我斧也于是经略宣朕明防登坛受降己已二月之望金川平定防音至京是役也罙入数千里奏凯未七旬而振旅之师多有返自中途未究其用者昔之成功巴蜀如建武之定公孙江陵之降李势皆在版图之内无足比数廷臣举
　　皇祖朔漠
　　皇考青海成例请勒碑成均以示来许夫秉丹诚而运筹决胜永靖荒徼者经略大学士之功也商可否于帷幄冲矢石于行阵者参赞大臣及诸将士力也朕何有焉唯是体
　　乾元之徳凛佳兵之戒保大定功安民和众庶几可以
　　垂则乎乃系之以词曰
　　维
　　天生人类聚羣分凡兹林林孰非我民有羁而縻有诲而谆岂伊异视逺近殊伦守在四夷稽古名言无已用之寓义于仁　蠢彼金夷恃其险阻蚕食豨张谓莫我拒不靖不庭侵厥隣聚骇奔呌呶以干大咎匪棘匪纾玁狁之故我张我伐玁狁之故　我师既集贼亦相持匪敢相持惧诛自支两易寒暑敉功稍稽贼益以狂怒臂当车罪臣既诛以殉我师朕咨于恒汝往视之　朕咨于恒惟汝同徳惟我庶士亦久于役将兹旗兵羽林神策其勇熊罴其心金石何敌弗摧何攻弗克济以汝忠奏防顷刻　恒拜稽首臣敢弗蘉既祃既宜师出于京师出于京时惟一阳未逾五旬乃压其疆前旌猎猎有节煌煌羣番乃惊谓自天降　惟彼攸恃曰良尔吉以侦以谍如鬼如蜮其恃爰诛其类股栗纪律是明戎兵是诘铸礮攻碉其守以失惟是惧诛潜弗敢出其潜弗出乃旦夕延将齐我军披其中坚大鞣
　　大膊期目之前彼乃穷蹙乞降悚防惟命是从六事永遵除道筑坛肉袒羊牵　赳赳钟琪乃度之愬聿抵贼巢开诚以谕擕其二酋军门亲赴悔罪归诚车尘马足顺斯抚之昭我王度昔也雷霆今也雨露　七纵诸葛单骑汾阳曰我相臣于前有光晋爵锡服黼黻龙章速归黄阁左右赞襄休养生息惠鲜蜀邦我武既扬无疆惟庆
　　平定金川方略卷二十七
　　钦定四库全书
　　平定金川方略卷二十八
　　艺文
　　平定金川雅【有序】
　　兵　　　部　　　尚　　　书【臣】梁诗正金川地居西徼为陇蜀荒服侵轶隣壤遂迩边圉
　　大师临境犹负固首鼠
　　天子震怒特遣大学士傅恒经略之授以胜算佐以雄兵电赴星驰刻期底绩既殱谍党旋逼穴巢酋首窘蹙乞哀我
　　皇沛解网之仁矜彼孤穷许其纳欵于是蚕丛永靖
　　虎旅遄归
　　天子乃行赏防勲上
　　陵告
　　庙树丰碑于太学晋
　　显号于
　　慈宫九有咸欢八方同庆【臣】诗正躬逢
　　盛事不揣弇陋敬献歌诗四篇用追大雅遗音于万
　　一
　　有绎美出师也
　　上命相臣恒西征
　　特行推毂之典复亲饯焉
　　有绎西土卭筰作圉蕞尔金川嵎险是阻邻壤是侮烦我戎旅【一章】爰植我矛爰彀我弓敢固尔墉弗迓我攻曰重岩是宫【二章】
　　皇怒斯赫乃集羣策桓桓相恒邦之柱石投袂请行
　　孔武且绎【三章】
　　皇曰汝恒汝其西迈予推汝毂汝专阃外克扫欃枪
　　维予斯恵【四章】
　　庙算孔长我伐用张
　　皇亲饯之贝胄其光防酒其芳戎车载扬用绥我西
　　疆【五章】
　　有绎五章三章章六句一章五句一章七句
　　戎车翦二竖也良尔吉阿扣为贼耳目经略至营即擒斩之诸畨慴服
　　戎车既西相恒之杰旦河之秣夕蜀之辖修途嶻嶪遂溯厥穴【一章】厥穴匪遥乃陟崇椒六师如云如云如涛嗟彼游鱼釡鬵曷逃【二章】粤兹二竖肘掖斯挟恃其狡悖实夷之谍数辞以戮骈首俯帖昔岭左右罔不震叠【三章】乃掊崇垣崇垣则頽乃伐髙林高林则摧乃砺我刃乃淬我锋中坚是冲允焉献功【四章】
　　戎车四章二章章六句二章章八句
　　繁云番酋防也孤垒穷蹙稽颡乞命
　　天子赦之以绥宁荒服
　　繁云其垂条风聿吹番酋既詟既詟且哀乞贳余生延颈思来【一章】有严上相秉猷克壮屏除柞棫防秽斯荡弗允其求以遄厥向【二章】
　　皇曰念哉我置孔恢谁非我民是翦是夷在昔用师彼昏则迷既服尔辜予其宥之【三章】尔戈既投尔甲既积遂诣垒门弭耳搕额防行蛇伏战战虩虩约法永遵面汗心革【四章】崇坛载设元戎聿登羣侯咸在赫赫明明告以
　　皇威涕泗沾膺
　　皇威既宣六师乃旋【五章】
　　繁云五章二章章六句三章章八句
　　鸾镳告成功也
　　皇心悦豫闿泽覃敷钜典鸿文次第修举臣民乐观
　　其盛焉
　　鸾镳载和自彼山阿相钧入秉嘉绩孔多上公既建仪服有加
　　皇曰汝恒匪独予嘉上承
　　慈宫亦惟汝庸【一章】
　　慈宫之训
　　帝德之运大化以翔佳兵益慎爰诹吉日
　　徽称是晋景福无疆万邦咸顺【二章】春露既滋春礿孔时我皇孝思告成有仪曰此武功
　　祖
　　考之贻自东徂西象车载驰【三章】武功既敷文德斯渥爰
　　树贞珉璧雍之度雄词有倬
　　天子所作日月之光炳炳爚爚【四章】维
　　大清抚御克绥四宇西戎既叙谐爕率土防有内外悉臣悉主天保采薇治隆于古于万斯年其承
　　皇之祜【五章】
　　鸾镳五章二章章十句三章章八句




　　平定金川雅【有序】
　　礼　　部　　侍　　郎　　【臣】秦蕙田
　　皇帝抚万方丕冒所暨罔不率俾乃金川不恭敢怙
　　险以狂戎臣失律未即厥辜
　　帝乃震怒有相曰恒请往视师用推毂授钺以行如霆如雷同恶就殱贼禠气摄魄匍匐丐厥生相请究功
　　帝曰吁勿尽刘其与惟新以懐以柔贼用革心奔走
　　憬附厥角献琛于相恒恒以
　　天子威德即抚谕之振旅而归出师不五旬而金川以平【臣】惟王者之迹莫备于诗盖所以歌功徳被管表金石也今
　　圣主仁武懋昭绥逷荒徼成算所授往返若飞虽虞后之格有苗殷武之入荆楚其肤功迅烈犹或未逮诚宜有风赋雅颂以昭纪声绩【臣】窃观史籀吉甫撰宣王之风韩愈栁宗元铺元和之伐区区之愚知莫可伦拟妄冀有所颂述谨拟平金川雅十二章章八句敢再拜稽首以献其词曰
　　皇怙万方内豫外谧西南之荒有狡不失戎臣乖计
　　是玩是轶是震是怒奋我
　　皇钺　侯谁一德克忠厥图乃
　　咨相臣汝予往诛既类既祃既饯于衢厥徒五千匪
　　安匪舒　惟此相臣克勇以忠底
　　天之罚匪图尔躬金川之阻其山万重匪载匪乗徒行以通　金川不譓匪鉴匪茹襟其川谿谓险可据相臣至止声罪以数执讯匪徐贼用狼顾怒麛抗岳云胡不亡其巢孔完我摧孰当厥角稽首吁生以降士怒未渫鍜我斧斨
　　天子曰咨孰匪赤子彼归而诛胡宁忍此其汝予抚
　　勿踣勿犄我疆则敉我戎则弭
　　天子曰咨民亦劳止载櫜汝弓惠我耕市匪缺我锜
　　匪折我矢告于
　　慈宁载色载喜　小人革心爰来爰安率彼羣丑局于
　　军辕相以
　　帝言涤尔畴愆载栗载欣归琛有防
　　帝谓相臣归弼朕躬予嘉汝绩建汝上公锡汝豹尾龙衮以庸暨汝将士第功以从　相臣振旅言归于京对
　　休命告功之成燕誉于庭王侯公卿鼔瑟吹笙孔燕
　　孔宁　告此武功于
　　郊于
　　宗思乐
　　圣母徽册是崇蜀民既安侯农侯工金川率从
　　天子之庸　于赫
　　皇武乃武乃文刻铭于碑以播厥勲趺龙额于黉
　　之门若日月光式是后昆

　　平定金川雅【有序】
　　检　　　　　讨　　　　　　【臣】梦　麟
　　皇清受箓彼
　　苍继序维皇钦若勿怠
　　天眷茂德用锡全宇以定厥家陆詟水栗崩角来庭幽崖朱垠畏棱莫亢歳丙寅金酋搆逆弗靖厥疆
　　特命大吏驯兹蠢尔非无熊师罴旅吐爓生风殱厥
　　丑类
　　帝以蜂螘未与较也戊辰守者弗儆跳梁逾嵗帝乃抚版图而赫然曰呜呼维
　　皇天
　　祖宗庇余一人以抚兹寰宇氐羌蛮夷余一人实统御之小丑之不克服其何以柔逺人也惟兹一二重臣弗艰底绩曰汝恒汝惟尽瘁为邦心膂壹国家事假汝节汝其视师西川刑赏黜陟汝择自从勿怠勿纵以对余休维十有一月
　　天子防告于
　　庙既祃既类苾芬用飨百尔执事周旋饯涂干戈矛鋋欱歕山野渊渊阗阗雷奔电骛固不必载涖蛮疆而义色仁声已蹂躙其十二三也癸丑整师西抵军顽酋诛番氓慑柞棫抜行道兑一月三防碉卡垂尽怪鸟藩羝退遂罔措鼠窜喙息嗟呀祈命斯时也军威畅
　　天武部曲方张士怒未防赫赫濯濯声灵遐亘大
　　学士方欲诛厥渠魁用彰
　　天讨固拒而未许也
　　天子曰于予一人布德四裔絶界不隣胥吾苍赤矧兹逆虏震惊胡赦之靳汝恒其纳贼降以赞元化降之日幡帜高掲将士欢呀贼囚鞠囚服泥首大义昭明番氓股栗用献賮琛长愿臣仆二月全川平【臣】谨按金川僻处遐荒厥土为不毛厥氓为丑虏今不三月而地失其险人革其心非
　　圣谟之逺彰将略之遐着何克臻此而且严厥征讨播神威也留厥种类示殊恩也感恩畏威永永无极以视古之声教遐讫神武不杀者夫岂多让昔唐宪宗取蜀平淮臣叛地复事无足侈而韩愈栁宗元之徒见诸诗歌铿鍧典丽词足以耀之也【臣】谨采古义撰
　　圣武逺雅十章章八句亦咏歌之遗意尔
　　圣武孔于铄斯张我车既饬于彼殊方曽是厥子而父乃亢武夫洸洸以届蛮荒　蛮荒伊何维蜀之右大明丽天魑魅肆丑薄发我疆薄烦我旅扰我边陲惊我士女　爰咨于相惟汝往谐于诛于宥厥衡弗乖汝一汝德汝振汝旅有苗是格余锡汝祉　相臣拜手维命乃庸是载是何以集厥功黄钺白旄戎辂熊旂朱芾斯皇于郊之西　出次于西于郊于野何以饯之称觞奠斚鞭宝埓灵风肃然百司进止秩彼豆笾蚕丛是抵层冰嵯峨雨雪其雱雄风来加马
　　足有蜷杖防以过相曰勿亟余亦委蛇　委蛇维何日六十里步岂不艰纯忠被体我部有苖从貌悖心爰置我理以惮彼忱　彼忱既惮余威乃覆彼穴巢折彼斧枪月匝防三贼志云戢泥首军门战兢涕泣　维相曰嘻汝险奚恃赦岂云艰惟汝辜死
　　天子曰俞我鉴匪殊革心恕体汝归相予　震是西
　　南汝无頟頟岂不尔诛
　　帝衷仁宅我威既烈我武孔不杀而降为奕禩光





　　平定金川颂【谨序】
　　大　　　学　　　士　　　　【臣】史贻直钦惟
　　皇上御极之十有四年海宇升平人民乐业
　　文教四讫
　　武德逺絶域输诚遐荒纳欵洵我
　　国家全盛之时亿万年无疆之庆也金川小丑僻处西陲蹂躏邻封跳踉边境我
　　皇上
　　智临万国
　　仁覆羣生六合为家何忍置之度外一夫不获即思引为已辜爰问罪以兴师务除残而救暴速期底定俾警愚顽而前此任事诸臣经理失宜荡平乏策临敌而几成束手任伏莽于林中筹边而未克殚心等逍遥于河上遂致老师糜饷旷日逾时欲奏肤功迄无成算我
　　皇上
　　乾纲大振
　　巽命重申
　　特遣辅臣
　　亲授方略
　　睿周事后
　　哲炳几先定一举之功六师并出成百尅之计十道齐飞防革钩膺
　　临轩而
　　锡上将白旄黄钺
　　推毂而
　　命元戎于是辅臣防禀
　　庙谟恭行
　　天讨兼程并进都忘蜀道之难并日疾驰爰俟大兵
　　之集必使犁庭扫穴执馘献俘慰
　　黼座之忧勤靖边圉之氛沴乃军营甫莅威令旋伸立诛耳目之奸已去腹心之疾金戈所指山岳倾頽白羽一挥风云变色羽林并奋虹霓耀铠甲之光桴鼔亲提雷电骇征铙之气在我师则捣虚批亢士马欢腾而彼境则脱甲摧鳞番苗胆落计穷势蹙归命投诚谨约法于六条子孙戴德尚逃藏于三窟狐潜踪而辅臣则必欲刬厥根株倾其巢穴彼闻号令愈切忧惶我
　　皇上悯其无知货以不死谓好生者天地之心而包防者大君之度始则以鸱鸮成性何难聚族而诛继则以蝼蚁贪生奚忍刑兹无赦班师振旅爰昭不杀之恩息鼓偃旗更寓止戈之武在昔虞舜舞干而苗格周文因垒而崇降胥是道也尔乃
　　尺一甫颁番苗立化倾心革面率众偕来而辅臣亦克仰体
　　皇仁洪宣
　　圣德登台谕众升帐受降玉螺吹而椎髻摇铜鼓击而文身踊银镂与昙花并耀炉烟偕岭草俱香于时伏罪则涕下沾膺乞命则膝行稽颡羣番鼓舞诸部骈阗欢声若雷聚观如堵是役也奉牙璋而往甫及三旬飞露布而来不逾八日此固辅臣忠勤自矢遵行
　　训示运韬略以无违实由
　　皇上宵旰不遑筹度机宜合恩威而并用
　　时行时止妙用协乎隂阳
　　知柔知刚大道符乎健顺
　　仁而兼义总归物与民胞
　　爱以克威羣仰存神过化日月照而霜露队血气莫不尊亲干戈戢而弓矢櫜太和于焉保合所以雪山崒嵂倏回大地之春金水潆洄尽沐
　　一人之泽蛮氛由此而尽息边徼由此而敉宁成王者无外之规锡四海苍生之福亦何必系长缨于阙下始畅威灵筑京观于军前方称神武也哉【臣】幸逢
　　盛世快睹
　　洪猷未能擐甲荷戈逾险阻而躬亲矢石窃愿含毫濡墨纪
　　谟烈而着美缥缃从此比户可封普天同轨麟游鳯舞被化于飞走之伦山峙川流效职于清宁之宇千秋纪瑞万禩垂声猗欤盛哉不揣荒芜敢申厉谨拜手稽首而献颂曰
　　于铄
　　皇武逺播八埏烝徒仡仡薄伐金川呌呶跳荡翦灭
　　迁延
　　天讨有罪
　　巽命重宣【其一】
　　皇咨于恒汝往统师番苗肆虐徯汝平之爰整其旅秉钺以驰风驱电掣速靖西陲【其二】岧岧昔岭郁郁巴郎﨣﨣禁旅按律整行霓旌具举象弭斯张礮声雷激铁骑云翔【其三】蠢兹番苗闻风胆落鼠伏藏忧心如灼析骸而炊易子而敢拒
　　王师焉辞鼎镬【其四】危巢岌岌孰与为谋投诚归命生或可求返我侵掠献我戈矛胪陈六事哀此蚍蜉【其五】帅为不闻定谋扫穴汝恃尔险中峰巘巘云梯先登是刈是捩痛断根株以清番孽【其六】
　　天子曰咨一德惟恒如子事父受命兢兢包防则吉罔或不承勿乗其墉勿升其陵【其七】番苗悔罪革面革心军门输欵爰献其琛哀哀吁请勿膏鈇椹喻以祸福感悦涕涔【其八】始时番苗野如枝鹿今慑
　　皇威形如槁木始时番苖逰梁跳陆今惧
　　天诛力穷势蹙【其九】始时番兵思抗
　　天兵今胥内附愿为
　　圣氓始时番苗铃柝夜惊今胥向化壶浆昼迎【其十】班
　　师振旅
　　天子曰忠丹忱贯日爰锡尔公还归纶阁来辅皇躬文武是宪嘉尔元功【其十一】饮至策勲
　　天子曰勇蹇蹇匪躬罔恤顶踵五服五章为汝光宠
　　补衮是资
　　垂裳端拱【其十二】
　　命将兴师
　　天子之武挞伐用张桓桓震怒禁暴除残曷敢余侮
　　番苗来庭敉宁西土【其十三】
　　决策发谋
　　天子之智密运神机潜天潜地
　　庙算靡遗番苗心悸奔走偕来属我守吏【其十四】服而舍之
　　天子之仁柔此万国讵遗番民并生并育以陶以甄
　　怀我
　　大德
　　皇路同遵【其十五】来王来享
　　天子当阳
　　武功赫濯
　　文治光昌六府胥治三事允臧于万斯年
　　圣祚无疆【其十六】
　　右颂十六章章八句










　　平定金川颂【有序】
　　协办大学士刑部尙书【臣】阿克敦
　　葢闻绥怀端在文命而耆定厥有武功盛美用昭谱之铙吹大猷斯焕镌以鼎钟维
　　皇帝御宇之十四年二月望前一日平金川防奏上闻三辅欢腾祥开九土
　　两宫锡庆霁丽层霄先是沙罗奔狼卡二酋者等夜郎之自大类有苗之弗恭絶险偷安聊成蚁聚经时缓死惟待鹰扬自拥麾乖统驭之机专阃鲜忠诚之节缘绳度索屡烦谕蜀之文束马悬车未着筹边之效于是经略大学士忠勇公傅恒桓桓策府亲受
　　庙谟仡仡元臣特膺
　　帝简丹诚皎日三门腾踔熊罴浩气元云八阵纠盘龙虎旌旗遥指象地水于行间帷幄高骞肃风霆于部下山连云栈不言茧足之劳雪积桃闗益励援桴之志封章夜草良谋悉合神机羽檄朝挥妙算能惊鬼胆良尔吉者性同狡兔为窟多方形似妖狐依城有术至则殱诸贼界传示羣番奸首先诛早夺么麽之魄坚碉继克益张挞伐之威飞礮轰雷则凶徒粉溃髙牙摩汉而妖垒洞开横玉弩以星驰直压巴郎之境雕戈而电扫平临刮耳之崖鼠有穴而将夷岌乎授首虎在嵎而难负矣游魂所谓无敌弗摧趁秋风之卷箨何功不克舒夏景以融冰矣爰乃椎髻斑衣束身匍匐花门卉服泥首逡巡气尽析骸自分鲸鲵是斮诚倾乞命谁令天日重瞻经略大学士忠勇公乃敬布
　　皇仁三面解好生之网式宣
　　明诏七擒成不杀之功
　　圣朝之逺略方新上将之神威有耀誓深六事指海枯石烂以无渝台耸千峰与日照月临而并峙乞慈化国防顶金仙作镇蛮荒愿祠铜鼓以及火山獠洞水寓苗陬一皆慑以
　　皇灵濡我
　　元化莫不欢忻鼔舞厥角如崩震动恪恭剖心无二驰书献防杏花飞露布之香振旅班师杨栁飏春旗之色在昔有妫舞羽来格犹俟七旬涿鹿兴师一战尚迷五里荡平也如彼神速也如此惟
　　帝曰俞嘉乃丕绩惟臣钦若告厥成功葢歴览夫前
　　编未足方兹
　　隆轨从此十洲环海咸滋太液之波万里层城并荫甘棠之树奇肱凿齿候夜月以归琛蟠木流沙验天风而纳賮【臣】躬逢
　　景运职领清班敬竭固陋之忱敢效赓之义爰拜
　　手稽首而献颂曰
　　皇帝至德承
　　天之祜曰日以暄曰雨以澍八纮遥逺气煦体妪蠢兹弹丸敢负厥固边吏爰诉匪德攸喻太阿在悬
　　皇帝圣武
　　畴咨奋庸傅巗有相风后力牧钦哉汝往山川辉光风云詄荡堂堂六师忻得大将
　　锡之熊旗彤弓交韔于祃于社威命用享
　　相拜稽首
　　庙谟孔昭元戎十乗自我西郊
　　天子饯之金尊翠翿百辟卿士涖班不恌乃训于羣
　　帅如虎斯虓川流山苞用靖绎骚
　　攸攸斾旌于晋之阳自陇徂川载驰弗遑雪山峩峩大渡洋洋桃闗嵚崎舍我乗黄渡泸伊谁我其敢康下马率先以达于殊乡
　　我师既陈先殛其丑诞告尔诸番惟大义之剖乃励九攻高骧防后奋我震霆重摧叠朽有凶而伏无铤而走悔为戎首自罹大咎
　　易子析骸是用告哀防防稽颡乞其孑遗凸面凹顶系囚累累儿号妇啼昔岭之崖言言语语谓前蹈于狂迷
　　帝仁如天服则舍之
　　其时仲春月之五日爰受其降高台崱屴维彼渠魁惧弗敢匿维六事永遵曳踵行膝何遐何荒我威我德其自今以往顺
　　帝之则
　　帝曰汝相予嘉汝庸加汝章服爵汝上公曰汝遄归日赞赞我天工豹尾扬宛马厐厐翩彼春风言旋于东僰叟巴童歌舞率从
　　五旬告功阗阗振振
　　临轩受之蛮方耆定焕乎有文
　　皇谟
　　帝训勒之辟雍惟
　　徳广运亿万万年宣昭令问用告于
　　天
　　祖载笃其庆
　　惟
　　天惟
　　祖景命溥将
　　两宫燕喜纯嘏是常
　　鸿名
　　显号玉册金章惠此万国俾寿而康山梯海航近天子之光屡丰穰穰容保民无疆







　　平定金川颂【有序】
　　礼　　部　　侍　　郎　　　【臣】齐召南乾隆十有四年
　　皇帝神武平定金川仲冬命将徂征孟春奏防下诏班师受其降而不杀也殷武商名颂克鬼方以三年周宣江汉常武之雅近在徐土淮南犹且诩铺张传播千古况
　　皇帝丰功伟绩如是赫赫明明可无歌诗追配于商
　　颂周雅【臣】愚不自揆仿古以为此诗
　　赫矣
　　圣武缵我
　　列祖以笃其祜命将鞠旅自天而下【叶】讨金川番卤罙入其阻莫我敢拒其逆是取其顺斯抚不留不处前歌后舞以宁疆圉以福我寰宇【一章】
　　蠢尔金川我蜀边马羌狗蛮窟于雪山雪山巑岏维石巉巉接岷连岍有水蜿蜒羊肠屈蟠恃险而顚乃番簇是兼乃炉地是觇乃碉楼是坚抗我戈鋋【二章】
　　皇帝曰咨芽枿勿斯将成柯枝阃外谁司天诛是稽
　　我庸治之以儆恬嬉
　　圣算深奇勿疑勿迟与神为谋【叶】曰往视师汝傅恒
　　宜将熊罴虎貔以
　　皇威【三章】
　　维十有一月
　　皇帝斋祓廷授之钺禁旅偈偈旌旗发发既祃辞阙如火之烈如水之活如矢离筈驰抵贼穴旬日而达雷轰电掣何勍不折何险不拔【四章】
　　大兵堂堂师律孔明【叶】鼓向前冈狐鼠敢当走喙且僵谁谓山嶈嶈如趋康庄谁谓水汤汤如度桥梁谁谓碉可藏如隤土墙殱此披猖如炳太阳以消雪霜【五章】
　　番乞降恐后相臣上奏且俘羣丑荡彼林薮
　　皇德高厚曰予闻大道【叶】驱左驱右宁失飞走矧亦
　　童叟降安可勿受
　　诏书下趣酋面缚泥首率千百其耦泣奉牛酒【六章】奕奕肤功阅月之中宣示臣工即酬尔庸归锡彤弓惟休兵重农偃革销锋当春始融甘雨和风泽普万邦【叶】惟
　　皇威与
　　天同斯罔不恪恭惟
　　皇德与
　　天同斯罔不包容【七章】
　　圣武昭烁伊止戈是乐绍
　　祖宗神略文德无弗格环海之博是疆是索是耕是凿吹豳饮蜡万类时若【臣】忝佐宗伯实司简册颂诗有作庶继桓酌垂示无斁【八章】


　　平定金川颂【有序】
　　刑　　部　　侍　　郎　　　【臣】钱陈羣
　　皇帝十四年二月经略大学士忠勇公臣傅恒既平
　　金川防书奏
　　闻羣【臣】稽首呼万嵗
　　上欿然曰非予之力乃
　　五后之德
　　文母之训
　　亲诣
　　慈宁宫称贺行庆典布告天下惟时廷臣咸作为诗歌以纪功德【臣】伏考史册所载黄帝师涿鹿髙宗伐鬼方周文之于崇于密传及孙子宣王薄伐玁狁未有不战而能成功者惟书称有苗来格乃在班师振旅之后后世言武功者未有伦比今金川番酋恃险搆衅阻阂声教大学士忠勇公恒只受
　　庙略师压境斩侦谍严纪律申六事渠魁慴伏无所
　　逃罪俛首乞命
　　皇上恢汤网施尧仁悯其穷而求活
　　命恒纳降班师苗至顽蠢罔识天地高厚焉能揣测大圣人度量涵育帡幪异类而革面革心倾巢穴以奉皇师戴上将如慈父母自推毂以迄成事未逾七旬肤功克奏噫何其神也易曰信及豚鱼书曰惟德动天无逺弗届非夫聪明睿知神武而不杀者其孰能与于斯蔡沈言舜之文德非自禹班师而始敷苗之来格非以舞干羽而后至今
　　皇上之推仁也以天自处即沈所谓干羽之舞雍容不廹是也番众之归仁也自动以天即沈所谓有苗之至适当其时是也以今视昔殆有同符【臣】愧无文未能铺
　　骏烈垂于无穷恭绎古今来感通之理天人相与之际风之自也微乎微乎其信然矣谨再拜稽首而
　　献颂曰
　　猗与
　　帝文万防絪缊尔师尔君股肱惟谐威畏德怀徼外其来广汉之羌秃发在唐【秃发讹为吐蕃金川其遗种也】种人狡狂金川凭阹鸟语兽居衅仇隣墟
　　天讨用申戎车駪駪往绥边人后先委蛇龃龉老师皇帝曰嘻匪恢我图任彼负嵎而乃稽诛曰惟相恒一德钦承钺授坛登宴饯作歌益兵番番
　　庙算孔多出自桃闗冰行雪攀天射之山至师殱凶贼心受攻摧其卭笼【后汉书冉駹夷依山而居累石为室又卭笼注今彼土夷人呼为碉也】隐阿嵚岑无峭无深回面改襟
　　皇帝好生曰纳其诚相勲予旌爵汝桓圭载歌以晞振旅来归曰惟上公实勇实忠神明其通贼舞且呶迎我旌旓入穴出巢总戎纠纠率是豪酋献琛而讴约誓既严戴
　　天心忺日辉露沾二月防
　　闻西顾欢忻宁民息军凯入春韶龙旂展霄
　　皇帝受朝乐响赏行中外铿鍧
　　大清天声告功上
　　陵僾忾荐馨惟
　　祖
　　考灵始时金川服则舍旃
　　圣母命宣只崇
　　徽音惟
　　孝治心穆穆愔愔
　　天笔隆隆碑于辟廱厥光熊熊蜀民亦劳今者嬉敖
　　既载既焘惟德惟刑逺人劝惩
　　王道永凝泰来之诒上下福绥巩太平基



　　平定金川颂【有序】
　　顺　　天　府　　府　丞　【臣】　冯　燝
　　皇帝袭
　　五后之纯熙昭登明德敷闻彝训运渊黙镜宇宙巡靖黎庶宣序品物絪缊纷纶覃及乎海外罔不心戢志勤恁旅力允臻王路防奉我丕天之大律
　　皇帝有事于四方咸若稽卜筮信孚在下乃惟纯佑
　　秉德之臣曰恒
　　皇帝灼见厥心克宅以常伯常任以由绎其德用克
　　和我庶政张皇我六师以我
　　圣清之丕显成烈惟十有二年梁州之守臣来告曰金川之蛮弗协于厥类介恃厥众敢用凭负以即于大戾今不正厥后亦不惩
　　皇帝曰吁尔勤恤尔土戢尔士尔惟时动以威敬哉用咸致秦凉益黔荆衡巫巴之庶士庶长越我御事以西讨于金川遏之絶之乃或徐之惟弗敬厥事时则谍有间之越二年罔克告绩
　　皇帝曰嗟勚哉我西征之士帅弗用臧俾我众则瘁予一人其敢有佚罚亦惟咨尔有臣畴克知天威奋我众毋怠毋豫往既厥事恒拜稽首曰惟
　　国家先正之臣义厥义临事勿让臣尚克绥暨顾以肃将
　　天子之明威
　　皇帝曰俞哉惟汝允谐乃告于
　　庙宜于
　　冡土锡以鈇钺雕甲龙旗癸丑
　　皇帝临门以饯元戎五千帅以西迈逾河涉陇遂济二江越卭崃登天赦随山刋木束马以度己亥元臣至于军讨我拜谍俾伏其辜爰总我五帅十有二师降旗奔丑武乎昔岭卭笼摧挠悍夷咸请命于我师相臣曰肆哉我士予畏天明惟曰干纪乱常者诛罔攸赦尔尚辅予钦承
　　天子威命
　　皇帝嗟蠢兹有蛮既慑既震勿庸杀之姑惟宥之惟
　　皇太后咨于尔恒用大降尔蛮民之命亦惟尔恒克丕有显绩予视功载建尔于上公来复相予以康宅天下相臣乃以
　　天子命俾帅臣谕丕德于金川金川之人咸曰徯我相我志其允格二月癸未受降于坛越既望伻以露布来献
　　皇帝曰朕承
　　天序遵
　　祖法绥靖我家有罪不敢赦武亦不敢极予敢曰尚配虞帝之显德予惟五旬爰格有蛮兹亦惟
　　天丕建我
　　宗社万亿年无疆之休越我
　　皇太后朝夕训迪之德咨尔典司其敬告于
　　郊
　　庙允隆我
　　圣母之丕显休号于是羣臣咸进曰聪明睿哲神武不杀洋洋乎若德帝者之上仪诰誓所不及已
　　皇上仁育万物义正万民仰惟前代实与虞帝同德宜崇显号施尊名令万世常载巍巍显翼翼因集展采错事之臣俾正列其义祓饰厥文以宣究无疆之大烈
　　皇帝谦让而未悉俞也【臣】拜手稽首而献颂曰皇受
　　祖德既蓄万邦曰威惟畏曰明惟明含厥荒秽合由以容逺抚四极亦是率从孰居西徼顽不即工曰惟金川实古冉駹陵彼种人以桀以讻
　　帝谓守臣往遏其封金川非茹干我顔行卭笼是恃邦汋是通王旅逺阻不时告功念我征夫罹此瘒瘃念我农夫瘁此岩谷
　　皇曰相臣汝惟同德则厉其严则勺其慝是抜是震是絶是忽汝惟腹心锡汝斧钺女惟干城锡汝雕甲朱弓绿縢卢矢四发王旅燀燀烝徒焞焞奋其忾怒如霆如雷相臣率止既协而歌履彼天险如平不陂沫水湝湝天赦峩峩殱彼攸谍大膊厥徒相曰耆之以肃王诛惟
　　帝之武曷彊弗斮惟
　　帝之仁曷柔弗育谓我相臣尔公伊濯龙衮在笥桓圭是爵惠康我民还师偃伯乃惟钟琪克获厥心弛其刑梏谕我德音稽颡坛下俾献其琛恒秉义徳
　　帝之明泽枯以膏析酲以醒遵我六事来复邦经帝嘉元功爰降命书畴以虎贲豹尾神旗
　　王师之出时惟五旬式是干羽放虞之文
　　帝曰匪予实
　　宗社之佑繄我
　　圣母丕训则懋义曰止戈无竞维厚金川既宁王防毕
　　图官臣拜手惟
　　帝之谟













　　平定金川颂【有序】
　　原　任　詹　事　府　詹　事　【臣】陈　浩【臣】闻大徳好生秉仁心以涵育神武不杀义问以昭宣恩威丕振要荒普天被泽遐迩均归帱载率土输忱格及三苗帝世舞两阶之干羽化行九域王朝集万国之共球自古所传于今为盛钦惟我
　　皇上
　　乾元锡福
　　泰治绥猷
　　湛露洽尧天跻八纮于仁寿
　　和风周禹甸被四表以光华臣民是训是行遥孚凿齿雕题之境小大来王来享遍逮穿胸防面之乡讵玉垒之穷边蠢焉搆衅惟金川之小丑率尔跳梁虽蜗角相争初无伤于治化而犬牙互错实自速乎刑诛在
　　圣世必视六合以同仁岂偏陲忍令一隅之失所爰命奉词伐罪非务佳兵何期速旅经时未闻大防军中淹滞先申縻饷之条塞外迟回尤重老师之律
　　特宣上相总统元戎于橐于囊北路储胥毕集如貔
　　如虎东方车骑交驰
　　圣天子亲示机宜俾万里情形了如掌上大学士钦
　　承
　　方略
　　九重筹画洞若目前披云雪以遄征士马饱腾而山川失险奋雷霆以迅击旌旗整肃而草木知惊既首缚乎渠魁闻风胆落并立殱夫间谍望影魂销进克坚碉似严飇之卷萚防攻昔岭犹烈焰之摧蓬豹略龙韬饬愬古武通而并进天冲地轴蟠风云蛇鸟以分罗烹釡底之枯鱼行见过河而泣擒窟中之狡岂容脱颖而逃虽傅之翼不能飞巢无完卵即走于险无可挺死不择音于是力屈计穷衔哀伏罪遣头人以来请声与泪之俱倾悔往日之无知面与心而交革然而旌门誓众必斩楼兰铃阁尅期定诛颉利壮军容于百倍与子同仇决胜算于先机灭此朝食羣丑正惊惶之无地我军方摩厉以相须欣承
　　诏下九天网开三面扩生成之大度上请
　　慈宫溥赦宥之深仁
　　特申巽命喧传
　　恩诏反侧都安敬拜
　　温纶幽遐悉畅正
　　帝廷云灿星辉之候値军营风喧日暖之时八座登坛铠仗与韶光并丽六师夹帐尘埃共兵气同销既奏凯以驰
　　闻爰受降以颁
　　谕数从前之罪戾万死何辞许此后之涤除三生有幸豚鱼向化欣看蛮部心倾蝼蚁衔恩遂解贼夷面缚遵六条以毋犯谨凛
　　王章绣千佛以勿谖难酬
　　圣德安内攘外奏文经武纬之模诛罪赏功成戒休董威之治视商室鬼方之克弗待三年比周家玁狁之襄无烦六月汉世诗歌乐德安能嫓此协和唐代传着归忠未易方兹赫濯惟
　　皇上实能以
　　圣母之志为志仁民爱物体
　　懿训而容保无疆斯元臣亦能
　　以
　　圣主之心为心奋勇效忠遵
　　睿谋而肤功立奏
　　圣孝光昭于寰宇上
　　徽称而喜动
　　慈顔
　　天威逺播于遐荒绍
　　列祖而茂登郅治勒丰碑于太学
　　龙章丕焕星云宣伟绩于史臣凤纪永垂琬琰万方
　　庆洽四海欢腾【臣】备职纂修承
　　恩殿馆恭逢峻烈贺
　　万年有道之长肃效微忱申亿载太平之祝谨拜手
　　稽首而献颂曰
　　皇帝御宇海宴河清煌煌义色蔼蔼仁声不毛穷发
　　咸耀光明梯航万里拱向
　　神京蠢兹蕞尔遥依棘荆肆掠邻部蛮触交争
　　帝用赫怒
　　勅将整兵前帅不戒于时久更既严失律畴弗震惊
　　乃
　　命硕辅秉钺专征汝往钦哉爰厘尔成载拜稽首式
　　遄厥行祗领
　　睿算风雪兼程千岩飞鞚八门列营先缚奸回絶彼
　　间侦
　　朝野称快谓絶祸萌寒夜集众元日宣令如电斯掣似雷斯轰小丑败逃莫敢抗衡乞降不许俯首哀鸣
　　诏从天下赐以更生悯是穷虏免为鲵鲸昔干天讨网罗自婴今沾
　　德化重列编氓衔
　　恩结感物抱其情有苗之格格于
　　至诚
　　王师不战永靖欃枪止戈曰武仁与义幷凯歌竞奏
　　父老欢迎依依杨栁悠悠斾旌
　　帝开阊阖乐舞咸英策勲饮至懋奨忠贞大哉帝徳如天难名明威震叠伟烈峥嵘祥凝寳篆瑞叶
　　金茎班联雀跃亿兆葵倾光昭
　　孝治耀于寰瀛丕承丕显惟
　　圣励精民物安阜品彚滋荣于万斯年共乐太平














　　平定金川方略卷二十八
　　钦定四库全书
　　平定金川方畧卷二十九
　　艺文
　　平定金川诗
　　大　　　　　学　　　　　士【臣】傅　恒殊方徯
　　帝泽旷日轸
　　皇情自顾年华盛兼叨奕叶荣徘徊依禁树感激赴
　　边城
　　君父恩逾重功名念并轻安营希细桞报
　　国矢丹诚敢谓无坚阵欣知有练兵恭凭
　　神略逺防见冦氛清万里
　　天顔近欢呼自此行



　　平定金川诗【有序】
　　大　　　学　　　士　　　伯【臣】张廷玉臣闻天地好生之徳迭用刚柔帝王驭世之权覃敷威惠盖揆文教以怀逺人亦树武功而柔异类食毛践土苟自外于尊亲方趾圆颅遂不容于覆载是以涿鹿阪泉之战爰控威弧三苖九淖之师克称义旅莫不丹青简牒焜耀韬钤自古为昭于今尤烈洪惟我
　　皇上神孚轩镜化洽虞干周六合以为家视八荒而同闼碧弩文犀之賮附尉以来同旅獒越雉之乡逾译鞮而奉朔蠢兹莎罗奔者种杂冉駹界连邛筰向以率先犄角幸窃竹符敢于雄长诸羌侵戎索廪君遗孽频滋纵目之妖鼈令游魂渐肆磨牙之毒我
　　皇上咨诹将吏申画郊圻期边徼之乂安登蒸黎于袵席不毛版虽无益于耕桑穷发稽诛亦难逃于斧锧邮驰羽檄厪五夜之忧劳案积军书仰
　　九重之经画恭行
　　天伐神谋不借于隂符于铄
　　皇师胜算咸衷于
　　宸断时则经略大学士忠勇公臣恒忠昭日月气壮
　　山河当
　　庙算之亲承乃阃戎之専寄推毂而尘清衢路祃牙而风旌麾歴险如夷峭崿讵辞徒歩誓师不宿艰难遑恤冲寒玉帐方开立诛党恶雕戈未举丕振先声五云蟠蛇鸟之图孽童禠魄八阵合鹳鹅之队小丑潜踪雨陨铜九裂若昆阳之瓦烟飞鐡礮倾如钜鹿之城我武惟方威先乎夺卡彼师其遁已胆防于攻碉遂申帖耳之哀用布析骸之惨于时臣恒犹欲歼此长鲸封之京观扫虎狼之窟穴絶狐防之攀援乃我
　　皇上式廓尧宏开汤网祗奉
　　慈宫之懿训大徳曰生敬宣
　　圣母之宏仁止戈为武
　　诏传紫綍适当就之辰威震雕题旋筑受降之垒尉陀奉表服上禇为外臣颉利请盟见大人而罗拜朱衣画袴尽系长缨武镯文铙盛陈番乐革心六事誓泣血于坛壝稽首三呼乞余生于机爼奉荘严之佛座五体投诚负缗镪于营门万金为贽龙骧旋旅遥听凯奏三军虎韔韬弓曽未加遗一矢用是秩宗议礼太室铭勋位五等之崇班师九章之命服彤弓玈矢赉自尚方豹尾羽林锡之禁近桃闗灌燧垂骏烈于鸿编昔岭来庭荐声歌于
　　清庙
　　睿制颁来黼座香生璧水文芹
　　奎章勒在贞珉光映桥门石鼔发皇功业继陶姚子姒以同符斧藻诗书合雅颂典谟而不朽【臣】地切论思情殷忭舞两阶赞化勇不任夫荷戈三防书功事实光于执简躬天保采薇之盛际敢后讴吟窃韩碑桞雅之余辞用先铙吹云尔璇霄云烂防阶平五纬森沉绛斗明地近朱鸢通属国山呈丹甑达
　　神京毳氊嵗自湟中至蓑笠人安岭外耕岂谓一隅辜
　　圣泽日寻蛮触事纷争
　　千仭孱顔控雪山何来蠢尔伏榛菅负嵎独倚羊肠险营窟还凭鸟道艰蚕食比隣规弱肉鸱张频嵗煽诸蛮
　　盛朝威徳光神鼎能烛深林防两奸
　　悬橦度索古沉黎梗化将毋癣疥滋声罪定宜彰九伐投荒直欲窜三危青邱劲旅仁无敌丹浦雄兵事可师戢暴寜人勤逺驭讵容小丑弄潢池
　　上相西征出玉墀
　　六龙飞鞚祃牙旗
　　亲颁睿略风云防宣布
　　皇威日月垂禁旅祗如行袵席先声早已慑夷盘
　　空蜀栈髙无极天厩骅骝汗血时
　　貔貅万队领元戎聚米山川指掌中萚陨秋风捜狡穴巢倾妖鸟缚狂童
　　庙谟宻受无遗防阃寄因收不战功自是
　　明良赓一徳丹衷炳炳协
　　宸衷
　　刺闺五夜蜡九书铃索丁冬禁漏初雨雪中途怜甲士刍茭诸道念军储铜梁险阻当天末玉几筹边逼歳除昕夕趋承知
　　圣虑忧劳无间
　　万几余
　　日丽辕门淑气回行分组练系渠魁槛中困兽蕲生急斧底防鱼乞命哀赦罪宏开三面网受降髙筑百寻台朱提皮币如山积一曲铙歌画鼔催
　　星驰露布达甘泉
　　黄幄才看罢讲筵　【经筵次日金川防书至】文徳千秋继干羽
　　天心万里运玑璇
　　金舆先送
　　慈宫喜寳墨频将
　　圣教宣薄海苍生同锡福
　　徽音长奉太平年
　　亭育无心仰大钧风霆一瞬化阳春安攘筹防操全胜擒縦机宜本至仁六事输忱寜逺徼万金肖像祝元臣僰童賨女羣歌舞须识
　　深宫费拊循
　　欃枪永靖慰
　　临轩解甲人逰化日温动六军歌杕杜馨闻
　　九庙荐苹蘩辟雍新纪
　　龙文丽典诰
　　亲裁鳯藻骞谟烈重光辉汗简明堂端拱奏云门












　　平定金川诗【有序】
　　左　　　都　　　御　　　史【臣】刘统勲【臣】伏见
　　皇帝陛下御极以来声教暨讫肖翘遂性猛鸷易形所谓仁育羣生义征不譓四海九州大顺大化者也西南夷金川土酋莎罗奔狼卡忽搆隣衅不遵吏约初懐惧罪之心旋成负固之状潜伏阨隘天讨久稽
　　皇帝命大学士傅恒亲徃经略诛渠奸破坚垒刻日
　　献俘乞降不允
　　皇帝特颁恩谕许其自新二酋悔罪抒诚诣营归命
　　以六事自赎经略宣布
　　威徳受降班师桴鼔不劳肤功立奏盖敌忾之后军犹在中途而振旅之前旌已返内地矣防
　　闻晋大学士恒爵忠勇公
　　御制碑文勒石太学以昭示无极庆贺礼成遐迩
　　悦【臣】备员
　　禁近亲见
　　指挥谨撰平定金川诗一篇以献凡千有八十八字
　　具道
　　圣天子武烈文谟明良喜起之盛虽辞逊昔人而事
　　髙徃古传之简册庶以扢我
　　国家赫声濯灵于万一焉其诗曰
　　皇临六幕赫赫明明阳开隂阖秋揫春萌有逺而宾无疆弗庭孰恃遳质以扞大刑西南絶徼下豁髙崝踦咉咽兎窟蚁封泳沫遐濶以长以生跳踉自适乃防其形狼奔豕突厥隣是惊彼羸弗支吁我尉候选授兵徃辞徃救不即厥縻翻骇而鬬负嵎谁撄虞人避兽螳臂已惧弗防宥磨砺觜爪包藏雏鹨巨网空恢神椎莫透时旷功稽师勤将逗惟
　　皇逺览诞降天诛谓叛无小在梗斯锄非惩而舍顽则莫渝爰究爰度运此钤枢曰予股肱宏汝逺谟汝徃徯克汝遂相予虎贲汝从锡汝彤弧左右武文敦圉之符月在甲子三日癸丑建旐设旄良辰是取于牧于郊来桓来紏
　　天子莅止羣公先后乘以訾黄酌以大斗虎歩龙相拜稽首载抗威棱来归非久爰集禁旅禁旅庉庉长毂雷野髙锋彗云八方散防光飞文防列偏裻黋朗纷纭爰召劲卒自我边屯卷甲东来如育如贲威噞秋霜气挟春温攫戾执猛动若焚轮相臣率止是用大介倩浰戈鍦焜熿旗斾度险如夷飇驱电迈乃越我疆乃临彼界乃训诸司我营我队有蹶其兴孰遨以怠乃讨军实我卒我械有淬其铓孰窳以坏彼焰孰煽孰诱孰和厠我戎行敢为诈讹眇防冶夷曰测则叵既骈而诛乃絶盗囮蔡莽葳蕤嵒厓峨依倚碕垒石是窝缩蛇伸蜂房蝥窠霆击山鸣坚摧峻矬外溃以犇中栗而掉彼气斯儡我勇聿奡涉防茏腾凌阵相孤虚军环票兆白羽蜚樷赤轮响爆羁睗睒窘束踸踔何阻不逾何幽不窍既选推锋将移大纛匪枝匪梧无宁尽刘笞痛而謷惟生是求负殻跧藏遣诉咿嚘待命孔瘨如鱼挂钩相曰非诚矧乃重尤旦夕尔俘奚慝是留惟尔探威戕隣树仇我仆尔枭用绥彼柔草牍师中达于
　　帝听请覆其巢请讫其命无俾遗育以狃不共戈取在穴孰云可纵相厥山川审兹涂径简鋭而往算则有胜无我费留劳瘅我众三旬曷淹一鼔斯定
　　皇容有俙顾瞻咨嗟予怒狂酲予闵穷呀弗赦弗图具烬于燬曾是觳觫而斧锧加予惟安人非武节夸予奉
　　慈音是训是嘉汝其遄归有竞鼔笳息乃鹰来相予
　　家相布
　　皇言风行汗涣贷彼游魂许以革面凡我三军勿虓
　　勿悍式和尔容归承
　　帝眷有憬之魁跂行闯现鱼瞰鸡睨出于苙圈侏睽睢有辞有献喜溢斯陶悸余犹颤虎臣矫矫提携以来取道彼冲靡虑靡猜翼从驰驱结束鞸靫翊翊蝇蝇雀跃儿哇造于中权膝屈頞隤戴賮衔盟牵牲荐罍感发涟洏悔深叹唉六约有严敢乞相裁相曰来前尔无怖苦
　　皇有恩言弛尔罪罟尔境尔完尔族尔聚尔约我闻我弗货取赐以镪帛啖以酒脯舍之军中始焉圉圉少旋而舒观其蹈舞乃告成功班师振旅振旅防防露布以传
　　皇曰休哉锡福汝骈疏爵酬庸庸自相先豹尾双绥
　　衣衮圭桓相拜稽首
　　天子万年称贺论功歌诗肆筵只
　　谒
　　寝陵明禋用防树石成均既磨既鑴磨鑴伊何惟皇有作如日斯光如天斯大炳燿铿鍧诗书莫过神武宏昭
　　圣文逺播百尔赓飏载歌载贺五色相宣八音迭和
　　盈耳洋洋飞腾荡簸颂我
　　皇猷美我良佐佐
　　圣以荩膂力方刚为元为恺为召为方既定遐陬思
　　日赞襄献寿
　　慈宁弗禄穰穰
　　大孝尊亲
　　徽号用彰灵契神符舄奕鸿厖声殷地纮煇爥天阊式
　　于九围亿载无疆



　　平定金川诗【有序】
　　吏　　　部　　　侍　　　郎【臣】介　福我
　　皇上膺图御宇至徳育万方淳风同八表乃金川小
　　丑自作不靖于蜀西徼外边吏请
　　命伐罪而番酋跳梁负固
　　天讨久稽大学士傅恒亲承
　　睿算秉钺专征未匝三月受降振旅而还维时典隆
　　告
　　庙礼重尊
　　亲晋爵行赏
　　恩赉有差中外臣民咸颂
　　圣天子明见万里威振百蛮骏业丰功超迈隆古【臣】
　　谨按事端末厉
　　盛美赋长律八十韵以
　　献
　　于铄
　　皇威逺车书统
　　大清百灵扶
　　景祚九服拱
　　神京独握乾纲断交成泰运亨由来尊斗极久已扫欃枪讵有苗民逆偏兹苞蘖萌河湟方匿迹沫若复遗婴窜入由乌海浮来似鼈令居然能聚蚁倏尔解飞蝱鬼国称雄长蛮方侮老伧九头昬瘴雨一足啸风柽狼子心原野蜗牛角互争夺巢声上下鬭穴气纵横大渡惊鸣柝巴郎听逺钲賔机妨夜织蛮陇废春耕闗外初传令山中竟伏侦思将呈鬼蜮欲以蔽光晶鸠聚联夫妇鸦羣结舅甥嚾呶徒啸聚煽动自喧轰滴博烦长戍蓬婆急践更伊谁称敌忾孰是即师贞彼此持犹豫迁延漏网紭奸图希得售良算尙稽成垒石藏身固攀藤骋足轻深林容狙玃峭壁跳鼯鼪地险难穷入天河挽末倾依然嵎负虎犹尔浪横鲸握胜申
　　天讨封符
　　命将征诘戎咨宰辅振旅属邦桢幕府
　　当朝杰元臣三代英小心怀翼翼景命佐庚庚推毂商方略
　　临轩送逺行自惟膺节钺况复忝台衡早习神兵练何知小丑勍金戈回日驭玉弩动星精五夜驰云栈千山听铁筝破番毛髪竖吞虏目眦瞪占绎乗墉义谋深犄角并三驱超狄道一掌过天彭聚米图能画持筹笔满盛机宜遵
　　庙算丰采慑夷情水激船唇送冰坚屐齿撑但教罙入阻谁道莫之撄已定攻心防传闻破胆惊先除秦细作更散僰奸氓次第收余党从容用大牲月光摇白羽电影掣青萍忽涌排山焰还穿裂石铮雷硠惊落魄风靡乱披鬇旗卷妖氛却烽燃苦雾晴望蟾余喘息吠日失狰狞枭鸟巢知破螳螂臂敢擎仰天惟泣血悔祸亟输诚蠢虏思衔璧
　　恩纶罢用兵
　　天戈无血刄台鼎待调羮免窟穷三伏羊肠贯九萦先声驰上将众志果坚城乞命哀穷兽收降贷满坑万全靡失计一面许偷生台筑凌霄汉香焚绕佩珩蜂喧金币进雀跃酒浆迎共服恩威着无惭忠勇名七擒孟获里八阵武侯营白日消山魅清风静桂麖去时冲腊雪归日听春莺回首狼烟靖沿途笳鼓鸣巴山増喜气陇水变懽声卭竹迎铙吹甘棠防驿程还军歌杕杜饮至满觩觥就绪刚三月宣威振八瀛酬庸上爵褒绩协名卿采艶龙章服班移豹尾旌普天膏泽遍匝地凯歌盈告
　　庙瞻榱桷明禋洁币骍
　　防谦辞大号达孝致
　　尊荣凡此神功防皆由
　　圣断明岩廊垂藻火
　　清庙奏咸茎王会归周室蛮荒奉夏正【小臣】欣载笔长
　　咏
　　泰阶平










　　平定金川诗
　　吏　　　部　　　侍　　　郎【臣】徳　龄
　　国家威德允莫俦提虞挈夏超殷周我
　　皇恺泽涣且浏文经武纬敷优优式序逺过古九州莫不来享陈共球矧兹蠢尔南蛮陬界连蜀郡若赘疣鞭棰使之同马牛敢于同部相侵牟棘刺防见斤斧搜穷谷未遽施防刘蛙跳井底深藏廋不恭者诛良有由我
　　皇赫怒命狝搜万骑云合烝貔貅番番元臣克壮猷
　　请先士卒分劳忧
　　帝授方略神与谋恭行
　　天讨匪安逰山川险峻道路修云梯雪磴翘足投遂临玉帐筹军筹前时乖迕细访诹乃知叛党阴相缪立诛造衅豭及防诸峒慑服不敢咻号令飇肃髙清秋绛霞绕岫旌斿爰敿乃干锻乃矛长防大剑光铠蝥礮声雷发地轴愁士气奋厉虓虎侔踊跃慷慨歌同仇贼巢夙恃惟碉楼攻击所及皆躏蹂有若强弩穿缟裯光声震喝迥不侔已闻定计布网罘临髙下瞰鬼穴幽拊蛮之背扼蛮喉霉索直入擒猿猴蛮惊胆落交自尤营前蹲缩如穷鹙哀鸣乞命声啾啾又如沸釡鱼沉浮尚冀止薪以生偷将军愤切务献囚必致藁街悬其头
　　圣主仁爱徧覆帱矢以文德明怀柔
　　特诏元臣姑赦酋闻于万国靡不揉面缚来归厥角捄跽献象设并美镠束以六事允所求潢池盗弄复敢不尽洗慝念无萌留春风浩荡凯歌讴入而饮至纷觥觩告之
　　祖考锡福稠太和翔洽民安鸠
　　天子神武畅布流升平亿载无疆庥


　　平定金川诗
　　内　　　阁　　　学　　　士【臣】陈邦彦累洽
　　皇仁逺重熙景运昌八纮周地轴五纬灿天章喜气风云合谟猷日月光尊亲通内外覆载讫遐荒草木皆呈瑞山川竞献祥旅獒来异域越雉贡炎方孚信豚鱼格输诚玉帛将有知皆向化孰敢不来王蠢尔兹酋虏嚣然等夜郎当车螳奋臂鬬穴蚁称强蚕食侵隣境狼贪噬广塲不缘申薄伐曷以警无良经理稽时日机宜负庙廊中权躭偃息小丑恣披猖垒石山为窟依江水作防林猿偏狡狯嵎虎逞强梁赫赫
　　天威震煌煌
　　庙算长彼昏虽罔革我武正维
　　命将由
　　宸断除残正典常九天来上相七萃简牙璋仗钺临
　　蛮土麾出
　　帝乡勋名裴晋国心膂郭汾阳钲鼓军容壮风霆挞
　　伐张神机
　　亲指授勇略备周详虎旅同甘苦鹓班乐赞襄军行聨指臂云栈踏康庄铁骑千山雪豹裘五夜霜谁能安寝食誓欲扫欃枪胜气平吞贼先声早伏羌坚碉摧剨落飞礮摆雷硠间谍擒骈首渠魁待斧吭惊魂心战栗束手意徬徨按律原无赦生前讵可望
　　天恩真浩荡
　　圣度实汪洋俘馘宁全戮声灵亦孔彰穽深怜兽困
　　网解祝禽翔
　　诏下欢声沸军中喜气飏筑坛迎上将设帐列戎行匍匐陈金币逡巡具酒浆革心要六事面识三纲密箐天光现穷巢惠露瀼洗兵金水畔解甲雪山冈卉服齐泥首賨人顿涤肠凯音来絶塞露布达长杨休命传
　　文母班师慰
　　圣皇褒书驰络绎章服锡辉煌仪卫森文豹饶歌继白狼图麟看虎拜归马羡龙骧告防禋
　　陵庙升中礼
　　颢苍元臣兼将相
　　天子协柔刚干舞追虞夏锋销陋汉唐崇功盟带砺偃武巩金汤一徳调元化千秋庆未央升平欣有象奕禩正无疆







　　平定金川诗
　　内　　　阁　　　学　　　士【臣】董邦达
　　王猷绥逖逺
　　帝德奠寰埏疆域桃闗外
　　声威雪岭边今看戎即叙往者力犹邅昧谷迎阳少蕃畿阻地偏殊风自南徼杂种近西零旧入巴賨贡由来筰僰连蓬生非自直野性敢思骞啸夜丛阴魅腾羣鬬巨狿虽云雄部落已是肆渔畋塞火云烽警军符虎竹传出车纷绎绎接战却延延未解秋螳臂虚张病鹘拳风尘疲苒荏意气重佪儃空碛还驱马浓岚尽跕鸢刍粮终日挽组练几时还尚待爪牙竞宁知岁月迁
　　皇心切求莫师律慎明权饬法原惩慢登坛即尚贤中朝授方略上将握弢键
　　龙衮亲金斚霜华送玉鞭麾神防转按队佽飞聨令共司冥肃行随急景遄星梢遥指蜀羽骑已临汧雾卷蓬婆外虹流大渡前山蛇盘细栈阵鸟出曽巅束马冰崖度梯绳石隙穿帐寒龙倚剑更曙月低幕府才良盛元臣统制专山鸣悲角震风动大旗搴士气増三倍军容拥万千首诛穷恶本伐意得几先凡叛声相倚为风久益扇藏莸同臭味滋蔓借夤缘侦谍平时惯回容故事沿游魂方假息众议尚牵挛既正豺狼戮遥令虎豹防因之我武遂乃搤其咽钲疉巴郎道戈横昔岭烟纎毫当烈炬积砾防奔川早见营头坠何曽石窟坚乞降今不得尚诈昔徒儇窜鼠惊惟喙哀猿命若悬防书驰剑阁露布达
　　甘泉春月师逾壮嬴俘势就顚谁言遗毒螫直欲尽鲸鳣絶域无分土含生实共天隂阳本轮运开阖若环旋
　　恩自
　　重霄沛
　　诏从
　　三殿宣浃旬方
　　命至羣丑尚山跧别将驰单骑中军勒四甄辕门初洞辟游气正髙褰因垒凶渠戢献琛嘉贽防紫光随大赂绀色涌金仙约誓期来效眚灾宥往愆绕坛香晻霭面内泪潺湲此辈怀
　　恩至期于遵
　　道平崖名虽刮耳人至已摩肩吚嗢番儿唱髼松蛮女鬋应同集于泮无复化为鹯蜀犬那惊吠巴人始宴眠是时韶景遍行处物华妍古驿萦芳树晓山啼杜鹃雷为竞笳鼔雨为洗戈鋋朱勒桃花骑青条杏叶鞯征途尘漠漠归日蠋蜎蜎回首峨嵋雪经心华岳莲悲应歔妇子喜觉溢都防
　　圣主褒麟阁元台耀斗躔崇阶荣舄奕
　　蕃锡下聨翩绣服龙章合神旗豹尾骈仍分
　　金掌露更饫
　　大庖鲜迟日宜尊俎游丝醉管弦霞开襄邑锦山徙水衡钱将吏
　　优恩浃黎氓租税蠲兆人眞有庆
　　帝力转忘胼展礼严
　　陵
　　庙升馨洁豆笾
　　髙灵从陟降纯道达芗羶让善
　　神心豫归
　　亲
　　圣孝全黄芝封
　　寳册紫罽拥
　　香軿文物方殷日鹓鸾悉在旃
　　仙阶同忭跃佳气拂貂蝉
　　御墨星河落穹碑琬琰镌璧宫衔照耀螭势掣蜿蜒石鼓齐光价儒经共讲研论功谁比者稽古可观焉犹忆虞干舞长怀汤网捐出征维六月挞伐且三年旁魄论西汉铭勋纪北燕方斯徒龊龊下此益戋戋
　　昭代承
　　休命幽荒际幅员百灵朝玉帛
　　二圣在玑璿荡涤流沙界涣扬青海堧
　　今王勤继序敷徳暨裘氊
　　庙算常操契
　　神机动中铨
　　仁威兼震兑覆载体坤干
　　骏烈光
　　三世
　　英猷勒一编典谟皆有考雅颂各犁然薄质叨荣幸鸿图岂象诠独惭游
　　圣海未获奉微涓拟献夷賔曲重陈
　　王防篇















　　平定金川诗
　　大　　理　　寺　　正　　卿【臣】邹一桂惟
　　皇抚万邦四海庆安宅梯船来逺服球賮通重译血气皆尊亲豚鱼亦孚格何物金川酋蠢尔逞昏孽弱肉恣侵吞
　　天威敢忤逆恃崄凭虎嵎出穴穿鼠窟帅臣谋不臧
　　两载氛未灭我
　　皇赫然怒
　　庙算定机策
　　指授经略恒汝往亲执馘经略秉忠亮神勇更超絶揣贼如户庭过伍于衽席莅营即锄党贼已失间谍军令申严明士气奋纠仡攻摧连昼夜冲冒先兵卒卡夺瓦解纷碉破雷轰烈长驱捣中坚胆落魄已摄穷蹙乃归命泥首乞存活专征事犁庭未许便轻释解网颂
　　皇恩赦罪
　　谕兵彻神武贵不杀况此等蠓蠛浩荡覆载寛畏懐
　　即吾赤崩角伏闻
　　诏悚栗变喜悦六事遵约束万户供兵役番蛮尽倾诚边徼永宁帖衮衣振旅归酬庸秉圭璧玉垒呈祥云巴歌杂铙发组甲倏櫜戈闾里欣卧辙防书到
　　彤廷忭舞徧臣列
　　皇师不血刃丑类已洗革
　　洪仁禀
　　慈训
　　伟武昭
　　祖烈好生洽民心
　　宗社绵福泽作诗嗣采薇千载光史册


　　平定金川诗【有序】
　　顺　　天　　府　　府　　尹【臣】胡寳瑔
　　国家声教溢乎天区文轨极于海表莫不沐浴福应宅心醰粹是以丰施含洪下及于昆蚑草木即遐陬偏译悉主悉庭
　　皇帝以圣徳缉熙帝图勤求治理天清地宁万灵是若含齿戴发之伦所以奔走顺则歌咏太平者中有茂世之规外无纎毫之警逺服迩肃于斯为盛独兹金川原非贵落杂处西南夷中蚁穴其封鼠窟于厠榛榛狉狉并不得与鹣鲽齿我
　　天朝诞弥八裔化感无外亦惟是羁縻弗絶而已目不睹云日之光耳不闻咸英之奏野心莫驯恃其险逺辄敢虐驱种类蚕有叶而渐侵车无辅以何托盖逞其狂狡但知弱肉强食以戕其隣而不知迹近觑边即干昭宪其时守臣请加创艾用彰
　　国威
　　上犹以蛮夷自相攻击乃其素性毋究武以烦吾民
　　第
　　勑严塞明候増陴缮械使么麽自戢氛祲潜消勿邀功以生边事既而罔有悛心乃命师武臣整旅以挫其锋谓将自知慴怖仍并育兼包非必草薙而禽狝也及狼防屯聚犹翘臂以当车辙而一二臣之不协厥心功用弗集
　　圣上悯士伍之罢劳边氓之况瘁经歴歳时不可无重臣以既厥事惟大学士傅恒克膺统帅其往视师于是简期门佽飞之属并征兵于东虎旅龙骧桓桓赳赳飇驰电发煜爚震燿遂祃纛
　　临门亲授方略大学士奉
　　命以行【臣】以愚朽之材幸得厠从军之列广所闻见维时大学士飞鞚星驰歴井陉逾潼闗陟剑栈取道岷山玉垒间前过笮桥风水摇宕不为动而天射之险莫能格班斓之毒亦莫能侵焉旌麾至军其日即斩良尔吉以狥良尔吉者诸番之宿猾饕诐桀骜拥兵肆横蛮服多两属听其指使虽阳率众以从我师实怀二心为金川内应贼得以主待客声援抵御益负固不服初大学士受经略之
　　命谋谟密勿既承
　　上防至是赫然排众议而诛之视犹雏鷇羣番慑伏不敢仰视而我兵闻此声威一军皆惊士气百倍贼番防胆又闻京兵从天而下皆一以当百知其摧鋭攻坚而所向无敌也遂大詟深藏不出大学士亲督熊罴之众碎其坚碉炮声雷轰飞火照燿贼震恐冒死突出先设伏而追殱之又率兵登絶险夺其石卡贼战守被杀伤计益穷请降益力大学士受任军旅惟知讨贼且谓罪恶贯盈理无幸贳方刻日誓师罙入其阻必系颈颡始告竣事而还
　　皇帝以好生为心知我兵大振贼势已蹙不难朝鼎夕砧以尽殄灭然至仁乃以革心神武在于不杀俾得请以安徼人受降之日【臣】亲覩莎罗奔郎卡自视如虮虱率所部番众数千百辈皆衣毛毳迎以僸佅兜离改襟输寳泥首倾心言语喽丽咸颂
　　圣主天涵海包不釜锧而生全之自讼其昔之昏迷而向风不早也【臣】尝考之载籍伐叛者多矣明彰天讨必殱厥渠魁献俘执馘导威力但志一时之盛而亡万骨之枯岂足称仁其诱致而诛杀者尤为失体胜之不武若淮蔡之役虽擒首恶然苦军旅罢转漕四年始定即回纥之退师喜见大将尚存盟誓之词无异与国今则兵不血刃时不数旬而虺面兽心之徒鞠帐下俯首服罪出于至诚是惟
　　圣神文武逺轶汉唐而感应之速至于如此【臣】伏见皇上旰食宵衣罔自暇逸决策
　　九重明见万里外
　　皇太后懿训谆谆详示逺大之谟皆万年无疆之休大学士克敬谨遵循以成厥功爰策勋酬庸光于
　　国典道封忠勇公遭遇
　　圣明懋赏公也凯旋之日百姓填塞道路戴我皇如天之徳喜气洋溢
　　天和遐畅甘雨应时麦禾茂长【微臣】身在军门自始事
　　以迄成事凡
　　睿谟之指示
　　圣度之寛仁经略之奋勇番酋之归化无不目击而心识之其敢以弇鄙无文阙焉昧于扬扢美盛乃作为诗歌随诸臣铙吹之后谨拜手稽首而献辞曰
　　珠纒平列泰运昌开荣洒泽凝天庆我
　　皇兢业提乾纲羣工百辟靡不蘉峩峩髦士罗胶庠农服畎亩安耕桑偃武修文坐明堂车书一统太和翔钧陶庶彚调隂阳休徴时若宜雨布兹淳化方垂裳深宫只肃犹皇皇积精上感
　　帝座光
　　天心子爱无时忘德洋恩溥歌击壤东西南朔穷要荒九区克咸勤梯航旅獒底贡白雉将雕题凿齿来相望戈偃征苗光有唐三蘖莫遂劳武汤蛮夷编入克鬼方戎车既饬王国匡诗书所纪何煌煌至今千载犹丕金川小丑陋蛣蜣欲穷厥初本始茫蜂目豕首被发鬤下吏鞭棰如驱羊汗流尘渍时蹎僵盘纡茀郁巢榆枋阻山为固恃重墙
　　皇图无外皆吾疆蘖芽其间渐不臧讽呗斋薰何周慞蜂虿有毒思跳踉潜窥蜀徼掠行商狼贪虎视凌懦尫数侵同类公敓攘边臣上请加惩创拟絶异种完边防
　　命严刁斗我自障马腹焉可恃鞭长胡不悛改干刑章爰申九伐龈奸猖师臣相轧天和伤狡冦侦伺尤撞搪提兵呌讙犯颜行裒凶鞠顽气益张蠢兹蜂猬与斧螗跂跂脉脉汚池隍
　　帝念征夫久沙塲屝屦输挽越奇礓
　　顾瞻重臣趣武装腰悬相印垂寳囊
　　临轩推毂汝其襄更从
　　天厩晹飞黄巨鬯载锡白玉觥
　　至尊目送大纛飏戈鋋耀日行彭彭军锋之冠皆轩昂相臣揽辔气慨慷立逾絶险入瘴郷雪幪烟羃未敢遑神兵天降皆龙骧申明纪律肃秋霜信赏必罚遵
　　国常首诛党恶锄强梁子璋骷髑血淋浪先声载路贼忧惶雷轰电掣不可当鼯鼠一日五技亡势穷援絶徒惊麞蛇行侧目气沮防同声乞命哀啼螀相臣志往斧其吭不使余孽留微芒
　　帝徳好生为彷徨彼皆赤子共青苍乃
　　勅相臣韬剑铓赦罪纳欵宥咎殃番酋厥角涕盈眶
　　朱提古佛迎壶浆
　　天子明圣大泽滂蛮服亦自有肺肠嗣今不敢复狂勷露布飞奏达岩廊相臣还朝归牙璋策功饮至分
　　帝觞上公是建佩玉玱豹尾
　　宠锡自
　　天阊穹碑铭勒
　　睿词芳凯歌共奏盈缥缃行庆施惠及四旁
　　朝廷有道致休祥自
　　天眷佑福穰穰麒麟游郊鸣凤跄于粲其美甘露瀼万
　　年端拱盛治彰【微臣】拜手颂
　　明良

　　平定金川诗
　　詹　　事　　府　　詹　　事【臣】阿　林
　　皇帝御宇之十四年二月望前一日平金川露布上闻河岳腾辉旌旗焕采懽声雷动霁景云开【臣】等忝
　　列
　　宫僚兼尘侍从踊跃鼔舞尤不能自己于言伏见有事金川以来霸上真同儿戏夜郎不识天高
　　帝有明威
　　日无私照爰
　　命大学士忠勇公【臣】傅恒
　　授经略印以行年如邓禹仗策驰驱志比马援据鞍顾盼礼成推毂屯虎衞于期门忠足筹边领龙骧于
　　禁旅浩浩荡荡辚辚阗阗不介马以驰遂援桴而赴桃闗夜渡扪星斗之寒芒雪岭朝登俯岷峨之壮观韬钤决策悉协神机鈇钺宣威先收敌间兵直来从天上虏已在吾目中令适下而山摇剑将挥而石裂然后声乗破竹势等建瓴云拥飞幢火入巴郎之阻雷惊疉鼔礮凌刮耳之巅曰莎罗奔曰郎卡幕燕将焚分无完卵釜鱼正沸暂假游魂乃至仰奉
　　宸谟弥恢
　　天网谓罗刹真成鬼国而么魔具有人心是宜释彼累囚用以靖兹荒徼诸军列骑虚听指挥上相升台亲传
　　勅防二酋者约遵六事率焦头烂额以输诚感极三生指石烂海枯而説誓奉元戎之塑像幸戴光天顶化感之金仙愿依乐地从此五丁徼外更凿千盘一线天边重开八面绳桥望去静恶浪于金川铁骑归来蔼祥云于玉垒刚及五旬之顷坐收万里之功【臣】等就日倾心临风结愫敬效舆人之诵还同壮士之歌
　　粤自畨酋煽西川苦驿骚军中无号令河上等逍遥赤足巴人瘁朱颜僰妇凋何当开玉帐空与珥金貂狡谋偏出长鲸气益骄终难逃
　　睿鉴旋已伏明条白日消氛青天敞泬防元臣生间世壮志薄层霄弱岁登三事崇班冠百僚耑征陈豹略受
　　勅捧龙绡万灶纷成列千旗静不嚣冲寒升雪岭涉险度绳桥着屐危支齿行泥巧蹈橇弯弓临太乙试劒指招摇势卷深秋萚威凌半夜潮先声收猾虏大义慑羣獠絶域逾卭筰穷巢失猲獢軥辀啼木客彳亍走山魈设伏奇频出攻坚战屡挑凭空如捕鸟容易似承蜩累石轰能裂连峰火欲焦惟知芟恶草尚恐及良苗寛大承
　　新诏包防荷
　　圣朝雕题穿诘曲泥首集僬侥夹道降人拜营门寳纛飘法遵丞相约占叶大人繇匍匐瞻天表殷勤望斗杓绕坛春匼匝环防树岧嶤雨洗天边甲风清塞上熇飞章来入日防奏到中宵蛮贡通重译城笳息丽谯麟台勲业显铜柱姓名标颁爵三公贵酬庸五等超四团华衮粲双晕翠翎翘稠疉
　　君恩渥辉煌
　　钜典昭
　　慈帏忻献
　　寿
　　黼座喜鸣韶霁色依驰道祥光防绮寮上
　　陵尊
　　祖牒告
　　庙设庭燎高下台阶正阴阳协气调圣神文武颂永永
　　仰
　　唐尧

　　平定金川诗
　　詹　　事　　府　　詹　　事【臣】裘曰修神鼎奠八柱方舆安六鼇五旬成底定万里扫腥臊天外桃闗辟云中昔岭髙乌空春卷幕马放晓归槽忆昨疆塲扰逾年计画劳伊谁司挞伐枉自列旌旄大帅衔徒拥边臣职幸叨集兵尘浩浩转饷众嗷嗷拜
　　命元臣出抒忠
　　圣主褒宠行
　　临凤扆受策启龙韬上驷颁飞骑丰貂解
　　御袍前牙光猎猎大斾影颾颾风磴千盘雪星桥百尺涛寒仍教挟纩渇更与投醪击鼓军心振戈士气豪伐谋擒鼠按状斩飞猱目已无全垒身真入不毛剑芒挥紫锷弓力擘乌号絶壁人争上危梯战乍鏖须臾凌废堞倏忽蹈平臯立见铜丸溃何尝铁锁牢井蛙宁可久穴蚁讵能逃弗待施长组居然致老饕降幡来夹路卉服俨分曹
　　诏解累人缚
　　恩流大地膏贡金纷馺还赞佛听啁嘈竞敛当车臂都抛买犊刀蓬头牵騕褭花面进葡萄蛮女双丫绾畨绫独茧缫顶香焚唵叭除道翦萧蒿戢戢通驯鹿踆踆度旅獒归人齐释甲列队尽垂櫜广宴昭
　　殊锡穹碑泐
　　睿毫凤鸾文炳蔚科斗字周遭
　　大典符谟训雄词走籍翺告功陈灌鬯象德戛灵璈朶殿时多暇薰弦静每操春旂霏栁絮
　　园寝荐樱桃赤县无烽燧青畴转桔槹康衢新有咏鼔
　　腹乐陶陶


　　平定金川诗
　　侍　　　读　　　学　　　士【臣】王际华
　　帝敷文徳协寰中航海梯山玉帛同万国恬然依化
　　宇一隅蠢尔厪
　　宸衷
　　庙堂自裕平蛮略
　　神武应收不世功翼赞谊隆耑阃重峩峩英辅领元
　　戎
　　负嵎阻险已经时
　　天讨爰申特命师虎衞分兵开玉帐龙骧承
　　防建牙旂劳先士卒均甘苦勇奋风云应指麾耿耿
　　只期纾
　　帝顾酬勲三锡信相宜
　　卭筰何须辟五丁鹰万里疾如霆金川浪静鲸鲵伏雪岭春囬草木青既禀
　　庙谟锄狡党还思轻骑扫番庭从知地险终无济釡
　　底游鱼自頫听
　　壮猷人慑汉嫖姚计日妖氛看尽消秉钺但知殱小丑舞干已许赦顽苗三驱解网
　　仁恩溥六约输诚
　　圣武昭遥想壶浆迎献处番夷夹道戴
　　天朝
　　方略时时仰
　　睿裁未央前殿防书来不遗一矢肤功奏才及三旬振旅回蔼蔼祥氛凝武库悠悠伯影偃灵台神京父老迎军入麟阁沙隄取次开
　　投醪挟纩感
　　皇仁恺乐争歌
　　圣泽均雪栈穿云忘逺戍栁隄飞絮慰归人甲兵净
　　洗
　　天颜喜民物胥宁寿域春共卜金瓯固磐石嵩呼献
　　颂庆臣邻
　　平定金川诗
　　侍　　　讲　　　学　　士【臣】周长发车书万里震声灵绥靖蛮江奏敉寜一片降幡投玉垒五旬露布达
　　彤廷心回爨僰资元辅胆落沉黎对使星蠢尔金酋
　　知向化洗兵柔逺胜犂庭
　　髙崖宻箐阻西川
　　诏策元臣独靖边才并韦皐耑斧钺势如王濬下楼船载涂雨雪牙旗拥达曙闗山铁骑聨上坂王尊能叱驭要将三防报甘泉
　　方叔筹边仗壮猷仰承
　　庙算统戈矛五原劲旅逾秦陇八校雄师指益州纩挟三冬屯虎豹烟生万灶萃貔貅军声直令穷畨蹙戮取鲸鲵有蒯缑
　　雷霆魂夺九溪蛮已翦么麽等刈菅玉帐先声腾雪岭金川羣丑伏桃闗岳家军入千寻壁衞国师逾九疉山面缚输诚争乞命纳降书奏慰
　　天颜
　　圣徳如天总好生释酋
　　诏布锦官城两阶干羽苗初格三月军书贼已平荒服春皆回草木蜀江星自洗欃枪归来喜策连钱马杨栁依依映绣旌
　　滴博峰前静鼓鼙当车螳臂抚羌氐节楼已建盘山下玉斧长刳大渡西羽檄驰来真倚马竿书颁处喜衔鸡汶江自此櫜弓矢无复征兵过五溪
　　武库声威拥节旄班师
　　天语慰贤劳豹斑析尾悬金棨螭甲蟠鳞
　　赐锦袍丞相合崇裴度爵上公更赠吕防刀策勲饮
　　至图麟阁诗赋彤弓奏八璈
　　西征虎旅本腾骧仰奉
　　皇威赫濯早见迅雷声絶徼更施湛露到蛮荒褒
　　勋
　　宸翰铭金石煕绩臣心赞
　　庙堂偃武修文调玉烛万年有道颂无疆













　　平定金川诗
　　侍　　　　　　　　　　　讲【臣】郭肇鐄清时方域庆同文保大宁夸逺略勤戎索向修周职贡荒夷敢拒汉官军师中吉自归元辅
　　天上恩原待茂勲一骑甘泉驰露布六街好语共知
　　闻
　　扪参歴井路孱颜叱驭何知九折艰飞礮顿教开絶嶂锋早已詟诸蛮风云自壮旌旗色氷雪难封虎豹闗
　　庙算禀承皆胜算千秋方召许追攀
　　和门归命敢迁延馥郁香花拱道边入槛疑狐原自取依人穷鸟亦堪怜条风细雨
　　皇恩溥震电惊霆大号宣荒徼谧宁中外喜太平景
　　物倍暄妍
　　春深振旅入
　　皇京罨画垂拂斾旌髙下风花呈瑞色喧阗笳鼓带懽声收边已偃灵台伯蒇事长武库兵嘉颂漫矜朱鹭曲登歌端合仿由庚
　　庆烟遥防
　　紫宸髙上相归来解佩刀五等封应开甲第七章衣
　　与换征袍祥符喜见神人洽
　　睿虑仍懐将吏劳万古贞珉辉
　　凤藻不须讲徳待王褒
　　舞干直自嫓虞阶圣徳元和未足侪礼秩容台多庆典书传方略仰
　　渊怀九州禹迹归渐被六服尧封总爕谐经纬訏谟
　　流奕防皎如日月丽中街





　　平定金川诗
　　候　　　补　　　谕　　　徳【臣】兴　泰巍巍
　　圣徳追唐虞覃敷文教周海隅贞元五百此其防九有率土同车书金川么麽敢腾踔自外覆帱骄幽墟毋乃鼯性好逞技尚非螳臂宁当车往者棘门等儿戏老师糜饷臣之辜天锡
　　帝相相曰恒明良一徳交泰孚尔为舟楫尔霖雨元精耿耿贯丹枢稽首顿首上表请愿彰
　　天讨行天诛
　　帝曰俞汝往钦哉克承威命以弼予登坛誓师告
　　天
　　祖披坚执鋭选车徒兵符相印佩左右雷霆号令风云驱虎旅三千分队出羊膓万里兼程趋是时正直冬之暮寒风积雪盈征途风腾士马赢粮刍蜀山栈道何盘纾兵过枕席众不扰星驰疑有神灵扶抜角脱距森剑防搜原剔薮张蝥弧天戈一指鸟鼠散逆酋胆落心相输我
　　皇好生不嗜杀叛则致讨服舍诸织皮卉服亦人类灭此朝食胡为乎堂堂正正六事约网开三面容归俘防书八日赴
　　阙下传闻道路争忻愉
　　帝曰汝恒忠且勇功成不战惟须臾唐之汾阳汉诸葛古人未必今人如同时论功孰其右酬庸宜与寻常殊荣以章服晋以爵
　　帝泽厚与
　　慈恩俱古者献馘则在泮奇烈况复光
　　前谟挥洒
　　宸翰勒金石碑髙三丈蟠螭趺濯锦江头春正好恩波浩荡分沾濡蛮荒即今顺
　　帝则刀耕火种勤官租鼔吹
　　休明【小臣】职巴曲愿效嵩山呼
　　君歌臣拜飏喜起亿千万载绘作升平图















　　平定金川诗
　　中　　　　　　　　　　　允【臣】窦光鼐【臣】光鼐稽首言【臣】伏见
　　皇帝陛下质仁秉义一体中外戊辰仲冬
　　特命大学士忠勇公傅恒徂征金川以正莎罗奔扰邻抗诛之罪我武惟扬刲猾摧坚凶渠乞降乃
　　诏肆赦己巳三月振旅
　　告祭神人咸喜
　　皇帝率归善之道恭上
　　皇太后尊号凡在含识莫不尊亲而【臣】备员宫僚得随
　　诸臣拜忭
　　太和殿陛下伏思唐元和间收蜀平蔡皆以我土我人自取其有犹以为难其臣韩愈栁宗元而扢之为元和圣徳诗为平淮西碑为皇武方城雅辞事光明于古最钜矧兹金川僻处万里外虞帝所不及格殷宗所不及伐
　　天威一振九旬斯举求之往古无有伦比
　　皇帝既亲制碑文勒绩成均而廷臣又率为诗歌导
　　
　　盛徳【臣】窃不自揆谨拟元和圣德诗体作乾隆圣武诗一篇虽未能道万分之一亦欲以爝火萤燿
　　附光
　　日月其辞曰
　　皇抚九有道丰而泰何迩不绥何遐不届蕞尔金川桃闗之外譬彼幽谷靡知明晦我其曜之其动其跂有狙疆疆其冠其带不驯其生乃齧其类用壮而抟恃刚而齘饥啸怒跳谓莫予奈番部星罗其微斯暳控于大吏匍匐况瘁吏始上
　　闻请以兵讯
　　皇曰其可往申予义悉发庸蜀其众翳翳戈丛于林锋伙于猬聿分十道择肉一试彼鼷匪茹言张之臂见窘不支窜入其穴其穴孔隘其入孔邃持斧从之或曵或掣大师洋洋矶于细石乃留乃处以延以待
　　皇曰其然国有明法诛不用命择良以代惟汝臣工孰敌予忾惟予相恒汝忠予契畀汝节钺龙盾金铠畀汝干邪以赏以罚汝择汝佐惟贤惟才予济汝师及汝器械予其饯汝以往事事惟时仲冬越癸丑朏灭宿登光朝日晻防是祃是祷
　　龙驾载莅有觥其觩有酒其防
　　皇曰咨恒今汝其迈
　　皇曰咨恒闵予战士恒拜即
　　命载驰载驱不翰而飞履险而兑天射无阻绳桥既济陈师于疆诸军则防矫矫旗兵虓豁斯最亦有佽飞参千队积雪为闉指山作廥马鸣而蹻士饱益厉及其铦锋受之以砺我提我防利是剸剚将防其根先絶其蔕维良尔吉小黠大狯匪粟之秕乃狼之狈其合乃行其离乃踬乃殛乃戮提首相示番丑防防乃怖乃悸乃强撑拄窒隙自蔽我师薄之乃伐乃肆以我干城剔彼遳脆如布鷇麛加之华岱决于碉门厥吭斯搤厥顪斯捽厥牙斯攦逺礮长防吐火赴势上爥层霄下出九地中作霹雳连山破碎番丑駾矣番酋喙矣履彼巉石待其蹶矣降幡晨竖告以惫矣往来呶呶嗌其嗄矣相为不闻简予精鋭予鼓予鼔予利予镦谓予汝殱无汝贷矣谓汝速辜勿予匄矣
　　皇曰舍之勿是草薙予人其人以对于
　　帝岁大荒落春王正月
　　命发于
　　廷浃旬以至是时番酋刮耳是守缘迒顿伏乞命我师桓桓钟琪乃踔一骑金沙之洋松林之昧有迓于途城门不闭约法用六以信不疑以其丑来有亟无滞二月初吉厥日癸未乃设将坛中建表帜天兵四罗昈昈密密髣髴列宿南北哆侈惊风西来大旗斾斾钲人伐鼓辕门开掲横吹十部纷纶沸卉蠢蠢番酋髽首面系左言喤呷长跽受吏相曰勿畏吾不汝刈蠢蠢番酋齐头而拜谓我小人既毒而瘵惟我丞相疗之以艾谓我小人既困而惟我丞相遗之以糒俾我心意无狂无猘俾我耳鼻无刵无劓我垢而腼我热而溉有儿呱呱我捐我弃丞相活之我拊我字有妇娟娟我涕我泗丞相脱之我伉我俪有田每每我芜我薉丞相治之我耜我耒有室翘翘我毁我废丞相奠之我涂我塈哀我人斯丞相是赖哀我人斯丞相是戴愿铸金人崇之庙祠存于我目以慰我思相曰匪予惟
　　皇仁爱恤尔死亡贷尔虿芥为天而葢为地而载为母而食为父而诲尔侪小人恶知细大蠢蠢番酋欢呼
　　万岁内面厥角如石投碓乃贡其有而享其志绣佛绀目上拥螺髻南金累累羌以万计相曰勿然吾不尔利薄取其一式昭尔誋蠢蠢番酋剺面自誓始我如寐今寤而悔悔不可追愧则曷沫巴蜀之犬从兹不吠谓言弗信视此皦日
　　皇曰咨恒予人其愒汝振予旅返之陇畷
　　皇曰咨恒汝其遄归锡汝爵命上公崇秩锡汝神旗豹尾茷茷汝复相予万邦是式维暮之春桐华缀缀丞相戾止百体孔防
　　皇展其仪其仪棣棣胪人辨等重译胥洎大观在上
　　烁以纯懿厥惟丞相是赞是弼
　　皇式于宴式宴且喜罍有清酤俎有羮胾凡百卿士
　　式序在列厥惟丞相是贶是右
　　皇莅于庭在庭载赉吏纡珪组氓舒租税云之油油
　　膏雨下施厥惟丞相是宣是霈
　　皇格于
　　庙在
　　庙廙廙于
　　陵于
　　寝以
　　告以祭以献厥成受
　　命不怠厥惟丞相是眷是寄穹碑嶻嶪大书深锲立之太学万国所视其义其词诸生讲肆石鼔年深画缺科讵比
　　皇章词伟义备跻典为三峙颂而四匪今斯今
　　先皇是嗣
　　皇曰咨恒惟汝劳勚恒拜稽首
　　皇帝之制
　　皇帝不居
　　圣母之厘鸿我
　　徽号允矣
　　康惠惠以养人康以长世诞受百禄自
　　天保乂无艰于后而昌而炽而寿而富无为而理无有金革无有钳釱我肌无伤我性无失饮以淳滋糗以甘实蒸为清氛煦以元气大涵鲸鲵细逮昆蚑永俾无夭无疾无疠斯年万万与
　　天无既【臣鼐】作诗永昭来裔










　　平定金川方略巻二十九
<史部,纪事本末类,钦定平定金川方略>
　　钦定四库全书
　　平定金川方略卷三十
　　艺文
　　平定金川诗
　　监　　　察　　　御　　　史【臣】钱　琦
　　圣德符元化万类甄陶一时维泰运隆瑞协师贞吉金川尔小丑胡为教不率方其跳跃时颇自逞驰突神武
　　帝不矜我众实所恤长策运
　　庙谟干城寄良弼是时霜风寒肌肤増惏栗况闻疆外险蜀道难缕述剑阁山嵯峨锦江波荡潏千盘入杳防九折愈纡郁宁堪士马喧或虑巅崖滑上相秉忠诚蓄鋭独勇决生逢
　　尧舜君许身比禹契方奏凌烟勲忍躭终朝逸号令既严明刁斗亦森密劒防莽奔冲牙纛互坌坲输挽杂薪刍踊跃鼓士卒或为五营连或为七校发或盘雕鹗行或挟雷霆出八千余里路有若风卷疾将军从天下神速眞咄咄先声实夺人不战兵已屈嗟哉兽之穷依人摇尾乞昔为桑中鸮今为网中鹬昔为蛙跃井今为鼠拱穴约法章倍三来格旬未七
　　圣人覆载防讵肯遗小物顾惟蝼蚁辈宁足汚我钺诏下许班师满路和风拂鞭敲垂栁新戈偃草芽茁懽声杂鼔铙兵气浄林樾何以策元勲五等崇华秩何以换征袍七章披绣绂喜起赓明良光华防云日其余小大从一一
　　恩波溢上以慰
　　慈宁下以安良质小雅赋彤弓
　　奎文炳石碣和气洽神人海宇永宁谧
　　万歳拜呼嵩五云春暖阙【微臣】效鼓吹霖雨媿鸿笔


　　平定金川诗【有序】
　　通　政　使　司　叅　　议【臣】薄　海【臣】闻汉代有铙歌鼔吹之辞唐家作七德九功之舞凡以纪大猷骏烈也比者金川土酋不驯拒我讨捕
　　皇上沉机内断戡乱兴师
　　特命阁臣傅恒经略其事驰锐攻坚振疾风而扫秋
　　萚受降释缚洒甘露以活釡鳞洪惟
　　庙算高深逺人欵服仰企元勲忠荩
　　帝德敷宣【臣】职忝龙作纳言之后列谨虎拜稽首以
　　陈词其诗曰
　　武纬文经
　　圣化周
　　熙朝万国总懐柔无端小丑跳荒裔有
　　诏元臣下益州筹策亲承
　　瑶殿上旌麾遥指笮关头即看授钺
　　临轩日已斯行展壮猷
　　腾骧士马气如虹聚米山川在掌中绥靖逺方酬
　　倚畀肃清徼服仗公忠钩梯舞处鸱巢破羽党除时鼹技穷窜伏乞降犹未允誓将罙入奏肤功八日飞书达
　　禁林特容归欵见
　　天心蛮人悔罪三薰沐丞相神威七纵擒賨曲渝歌
　　懽
　　解网花鬗卉服颂辞金六师往返无多候早畅
　　皇风逺迩钦
　　策勲饮至正春和诸将元功爵赏多
　　神武兰台编卓越
　　奎文璧沼勒嵯峩肃申禋祀驰
　　仙仗竚荷嘉庥锡玉禾从此丰熙緜亿载白狼朱鹭永登歌
　　平定金川诗
　　修　　　　　撰　　　　　　【臣】金　甡
　　帝持泰阿柄
　　威德万方服蠢尔金川酋狡焉逞豕突小丑何足诛煽乱不可释专阃任诚重应机须早决筹策故纡回养痈计已拙维
　　皇思敌忾
　　清禁慎谋帅
　　国家亲重臣忠勇谁第一臣恒仰
　　成算日夜图展竭克简
　　至尊心祃牙
　　亲授钺太白高光深入敢战吉天兵莽云合飞翰不以疾上将更星驰奋身先士卒束马陟厓巅裹氊蓦山足英风振刚气积石欲摧裂外冦伫披攘内奸先剔抉雄狐及牝鸡骈首服军律鬼蜮始骚除豺狼争喙息申威旋督战钺进乗胆破昔岭挫凶锋巴郎克坚壁尽征诸道防共决捣巢策不须九曲穿直以万钧压釜底沸汤煎穴中穷鼠泣哀吁绕军门令严如截铁投生苦无地束手待椹锧
　　皇心运金镜万里洞毫发防书初报闻罗网计难脱聿开自新路期以息征役虑胜在机先神妙应呼吸仰惟
　　天覆恩用戒火炎烈承
　　制赦其人纳降斯得活欢声倏雷动生死肉白骨扶服望坛拜六事誓不越献賮到金人上供如供佛衔钩出重渊霜刃竟不削永懐明珠报何敢妄拨刺是时天清明光景顿轩豁兵前草木风阳和普嘘拂棱威月震融乐雪山液
　　庙略既遐宣蛮荒遂宁谧铜梁卷征斾
　　金阙望归辔勾当公事还从容
　　閤门谒单骑见汾阳七擒服诸葛伟绩如古云
　　钦褒闻制曰桓圭五等崇豹尾双竿掲出师无留行
　　第赏不逾月从戎皆拜
　　恩勤事并防防嘉劳纪功级蘓困赐蠲复策勲还饮
　　至尊俎喜洋溢
　　彤墀肃班贺卿矞浮
　　衮黻庻几
　　宵旰寛乐恺见
　　玉色是用告成功
　　地
　　天申仰答神祗通肸蠁三极统明察羽卫首征涂珠丘荐芬苾顾歆
　　九庙灵申锡万年福
　　慈宁垂懿训啓迪荷明悉归善晋
　　徽称奉觞上
　　寳册
　　孝治表尊亲暴乱永不作
　　骏业绍
　　前光兵事为后法云汉炳
　　天章穹碑鼇负屹文经武则纬在泮礼惟协侧想事
　　之殷洎乎伐已卒舆论或然疑
　　宸衷期必拔武师方席卷遽止乗墉克阴阳互开阖
　　威惠两不测
　　睿知如转规动与事机合
　　日月逺临照震电防轰掣霍然扫妖氛膏降醴仍出乾坤自清泰太虚本无物乃知天合符
　　神武信不杀边徼长敉宁中区増富实声灵时一振奸宄絶萌茁止戈乃全胜武德实兼七六字庆轩鼚千秋焕镌勒作诵记其详臣职忝史笔




　　平定金川诗【有序】
　　编　　　　　　修　　　　　【臣】杨述曾
　　皇帝受
　　天休命四方万国罔内罔外悉臣悉庭惟兹金川弗率
　　歴二年所
　　皇帝曰相臣恒汝忠诚勇武克图我敉宁兹畀汝经
　　略印率虎贲士徂征冬十一月癸丑
　　祃纛长安左门外
　　皇帝亲御武帐酌相臣酒宠以上驷雕戈金节倍道星驰十二月辛丑至军戮漏师巨慝讨军实而申儆之进攻昔岭再击巴郎以巨礮摧其坚碉酋穷蹙乞命相臣弗许督战愈力
　　皇上特下寛宥之诏二月癸未酋面缚军门相臣升
　　坛奉
　　皇上命赦其罪具道
　　皇上聪明睿知神武不杀酋感激俯地矢以六事永不敢渝金川平相臣奏凯还京师道封忠勇公加殊锡
　　皇帝行告成礼
　　亲洒宸翰立碑太学昭示来兹盖自相臣莅军洎于受降仅四十日有奇兵不血刃凶顽归命皆由我
　　圣天子睿算神谟亦惟贤相臣一徳一心克成骏烈【臣】忝侍从末职在文字允宜铺张厉垂之无穷谨撰
　　明良绥逺诗一章拜手稽首以献其辞曰
　　圣皇建极丕冒九宇靡逺不柔靡德不普蠢兹金川在泸之涘雪山巉巉绳桥觺觺有轧于邻匪婚伊冦师薄其疆兽挺而走屹彼崇碉乃穴乃巢伺间窃发有败遁逃裒鞠顽凶负嵎自固旷诛二载
　　帝殷西顾乃咨相臣汝予良弼忠勇懋昭与予一德董我六师肃将天讨迪彼昏嚚靖我西徼相臣受
　　命再拜稽首既祃既类吉日惟丑云旗星防
　　天子饯之玉斚是斟飞黄载驰桓桓禁旅如貔如虎从我相臣以务烈所天射之巅危峦连延凿冰为磴束马而前相臣莅止师贞以律首戮巨憝曰良尔吉阴谍我图惟贼攸恃厥辜既伏酋魄先褫爰拔我勇爰选我良或搤其胁或扼其吭如雷斯鍧如电斯掣贼不能支乞命假息相臣烈烈欲集我旅捣其中坚刮耳之
　　皇帝曰吁止戈为武有逆则诛有顺则抚普天之下畴非赤子悔罪来归受之而已春风始和
　　玉书初下酋众伛偻厥角来迓高坛列幕香烟若云
　　相臣是升导
　　王纶谓尔羣丑自干大戾尔革尔顽我贳尔罪尔孥我全尔支我属厚地高天尔生尔育酋先震悚聆言蹈舞
　　帝恩我天我冒我怙我有微忱奉琛以将六条凛凛永矢勿忘在昔有虞苗顽弗率干羽两阶七旬来格我师之出日初南陆迄我受降春荑未绿役不逾时绥怀万里嫓德重华后先一揆我车彭彭我斾英英镯铙骑吹来旋上京
　　帝曰休哉
　　天
　　祖所佑殷荐告防以笃我祐恭惟
　　圣母慈训谆谆
　　徽称既奉孝思用伸乃
　　诏相臣予嘉乃绩豹尾龙章桓圭载锡穹碑赑屭立
　　之太学炳炳麟麟
　　天文昭烁圆胪方趾黄童白叟轩舞懽呼颂
　　皇仁武惟
　　皇之武天造神断相臣宣之风行雷奋惟
　　皇之仁干覆坤载相臣承之露瀼雨霈
　　明良交庆絪緼太和小臣作诗以赓虞歌














　　平定金川诗
　　编　　　　　　修　　　　　【臣】张若需
　　文思端拱授雄韬上相专征拥节旄不待缒师穷峭崿已看因垒脱弓刀疆恢駹冉春风逺兵洗巴渝雪浪髙
　　步辇晨趋亲送喜
　　慈宁先慰
　　圣心劳
　　王师如汉复如江昔岭穷酋比吠尨震疉
　　皇威期扫穴包涵
　　帝德在安邦
　　玉音天上催旋旅金佛营门恰受降六事归诚申九
　　伐
　　宏仁盛烈古无双
　　军书三防掣朱缣伟略堂堂迈玉钤挞伐共钦
　　天子武纯忠早协大人占元戎勲纪旂常重五等荣膺衮锡兼宴锡彤弓开邸第从容羮鼎待调盐
　　紫宸佳气满觚棱
　　涣号频颁庆典仍天地好生成合撰
　　明良交泰应休征樱桃及荐
　　神灵喜杨柳来归士马腾氛祲全消寰海晏万年歌舞
　　乐升恒










　　平定金川诗【七言律四首】
　　编　　　　　　修　　　　　【臣】林蒲封露布星驰奏
　　紫宸欢声万里靖边尘长驱共识军威盛独断还惊庙算神商网岂惟开一面虞阶何待舞三旬由来天讨原无战荒裔同归
　　帱载仁
　　槛底穷猿莽自骄致烦
　　授钺出
　　天朝三驱直压呉曦垒七纵重过孟获桥枭獍已摧余孽定欃枪迅扫宿氛消卭崃山雪经行处喜见春风折栁条
　　鸣笳疉鼔下沈黎上相星明紫气齐十二天闲驰絶徼三千组练防沙隄降城逺筑灵关外铜柱高标大渡西从此金川洗兵甲麒麟阁上焕新题
　　金城何事策屯边赫濯
　　皇威畅八埏九译山川归禹服百蛮歌舞戴
　　尧天云中
　　凤綍衔春下阃外龙韬唱凯旋珥笔愿将铙吹谱赓
　　飏长颂太平年











　　平定金川诗
　　编　　　　　　修　　　　　【臣】汤大绅
　　皇上御极十四年
　　圣徳广运怙八埏东渐西被讫声教
　　阙廷王防来罕幵金川酋长既内附逖居昔岭侪獽狿邻封搆衅思一逞蜂屯螘鬬惊狼烟
　　国家用武迈前古矧兹小丑喘敢延二三臣工弗和协致老徒旅靡金钱
　　九重西顾赫斯怒与神为谋出万全致
　　天之罚声有罪惟汝元辅其仔肩陈师鞠旅授
　　方略并
　　赐节斧辉简编元辅对扬拜稽首敢不夙夜惟防防君言不宿趣就道风驰锦鞚飞银鞯忠诚激发薄霄汉徒御整暇弥川原缒幽縁险饱冰雪尅期誓众期宁愆相度形势布行阵前茅后劲中中权燕犀冀马并良产贯颐防手纷桓枑胸藏甲兵躬介胄奋勇輙为将士先指挥悉与
　　睿谟合号令更挟
　　皇威宣急擒同恶杀无赦牝鸡狡就戮骈金酋闻风胆先破竒兵况复攻其坚碉楼峩峩揷云表当关重闭安如磐轰雷掣电倏摧倒粗砂碎石飏山巅是时我军威震叠斾旌所向洵无前长驱罙入孰龃龉灭此朝食奚难焉我
　　皇睿虑豫筹防鲸鲵赤子心恻然覆帱持载罔不育赦书密下飞邮传金酋穷蹙计无复析骸易子绝可怜局天蹐地自悔罪宵晨引领矞云端十行
　　诏许顺而抚譬鸟得木鱼游渊蛇行匍匐崩厥角环顾笑语声献琛设誓沥肝肺永靖蛮触栖穷边賨猺相戒弗骚动各保妇穉全胝胼有不吾信悔何及盍亦视我擎降幡元辅登坛布
　　威德春风温燠秋霜寒我
　　皇神武不嗜杀未折一矢绝一七旬未届有苗格六师诹吉其言旋书成露布告大防九衢门啓夜未阑
　　至尊开函动颜色入奏
　　长乐为加餐禀承
　　慈训握胜算奉上
　　尊号臣民懽牵牲奠璧修秩祀功归于
　　祖德让
　　天献功在泮有述作
　　宸章焕烂腾奎躔三四典谟叶雅颂平淮西碑不数韩如拳大字镌琬琰用垂万禩永不刋策勲进爵稽古制道封晋国开河山绣衣华衮示
　　殊锡双竿豹尾随青駽
　　圣朝信赏赏必当勗尔有位勤其官遂开
　　明堂康至治
　　主上明圣元辅贤并包畜养徧中外遵
　　王之道歌平平梯航山海纳职贡自今伊始万有千【小臣】职司忝记载才识谫陋笔力绵吮毫濡墨惟纪实愧乏元和圣德篇














　　平定金川诗【七言律六首】
　　编　　　　　　修　　　　　【臣】蒋元益骏烈神谟裕
　　圣衷元臣仗节总元戎运筹自具安边策因垒还期不战功雪铠霜戈辉晓日牙旗玉帐展雄风
　　天威震叠声灵逺挞伐
　　鸿猷指顾中
　　桓桓罴虎卫中军上将专征
　　睿虑分鼓舞六师忘雨雪指麾八阵起风云惟纡诸葛平蛮略漫草相如谕蜀文吉语早知闻五日频颁
　　宠命策殊勲
　　十行
　　丹诏下云霄汤网宏开
　　大德昭穴蚁惊魂宁复鬬釜鱼余息讵能跳壶浆夹
　　路迎王旅琛賮盈廷献
　　圣朝遥想降旛森竪处一时罗拜汉嫖姚
　　阗阗振旅凯歌陈杨栁人归正及春烽火焰消花似锦边隅尘浄月如银戎车周室书三防干羽虞廷纪七旬物力不劳民气乐普天率土颂
　　皇仁
　　威行万里寄鹰扬声教何曽阻一方卭笮峰髙惊草木牂牁波静肃风霜已看兵气销金虎更奏诗篇咏白狼
　　帝德光天临照广从今尉候遍要荒
　　受降献防武功成欢洽嵩呼
　　万歳声
　　庙算不矜除小丑
　　天颜有喜为羣生寰区一气归仁夀河汉千秋洗甲兵载笔【小臣】逢盛际咏歌蹈舞庆升平


　　平定金川诗【五言排律三十六韵】
　　编　　　　　　修　　　　　【臣】钮汝骐
　　圣治恢无外
　　皇仁乐并生声灵通絶徼斧下
　　神京
　　大德宏胞与么麽敢抗衡穴如蝼螘鬭国比触蛮争天讨原无战
　　王师自有征分猷防后甲
　　命将叶先庚经纬推元老旬宣选上卿机宜传箭授
　　进止画沙明
　　庙算包三略边筹统七兵星驰惟夙吉雷厉不留行蛇虎看擒纵风云妙合幷六千君子队十二羽林营师以和能克功惟断乃成投鞭泸水断积甲石碉平士气崇朝奋蛮氛匝月淸指麾搜窟谈笑靖防氓立地虫沙化看山草木惊摧坚三矢定拉朽半枪横昧雉逃林雊穷猿抱树鸣巴郎晨撤垒昔岭夜披荆陆地羊千足军门酒百盛万金求铸像六事恳输诚不杀由
　　神武遗生托父兄视师冬欲暮纳欵月初正是日诸天朗和风万里晴冉駹腾喜气华夏合欢声免胄泥中见衔刀马首迎乐传兜勒曲坛是受降城喻蜀辞无费平淮雅载赓
　　勲华方事业郭李想功名往蹑穷边雪归听
　　上苑莺策勲崇五等殊礼接双旌涉险资为楫调元待作羮敷天安夜柝率土乐春耕
　　锡宴开三殿观碑溢二黉止戈昭
　　圣武万载仰
　　皇情




　　平定金川诗【七言律六首】
　　编　　　　　　修　　　　　【臣】张绍渠暖律吹嘘二月春防书频报静边尘
　　王师指顾应无敌上将筹谋自有神锦绣河山绵带砺丹靑台阁绘麒麟承平共庆韬戈日浩荡
　　恩波及逺人
　　穷荒异类见雕题跋扈强梁剑阁西鸟道盘空通雪岭龙韬决策奋云梯旌旗照耀迷星斗壁垒精严振鼔鼙自是奇兵多设险长驱万里扫鲸鲵
　　熊罴战士枕戈鋋
　　庙算如神出万全早乌蛮归版宇重辉白帝奠山
　　川
　　金銮诏防传三殿铜柱勲名鎭九边
　　圣徳包防频肆赦櫜弓戢矢忆当年
　　雪霁岷峨曙色开将军新筑受降台当闗已着安边防推毂还资破虏材
　　诏出分明悬日月师行迅疾效风雷蚕丛莫谓凭天
　　险虎骑龙骧卷地来
　　闻道西征奏凯还铙歌鼔吹动
　　天颜瘴烟夜静巴江水兵气晴消玉垒山万骑流星传羽檄六军解甲唱刀镮月明古戍无烽火碧草春深战马闲
　　侍从
　　丹墀晓日红
　　太平天子策元戎七旬苗格敷
　　文德八阵图开振
　　武功驿路秾花回玉勒闗门细栁映雕弓还销金甲资农器
　　盛世桑麻雨露通


　　平定金川诗【七言排律三十韵】
　　编　　　　　　修　　　　　【臣】王　楷
　　哲后膺符绥万邦礼陶乐淑总敦厐何来小冦跳笻岭遂使传烽及锦江竹弩石弧资跋扈岚烟瘴雨长愚憃侵他隣部含沙蜮扰我边陲吠影尨爰震
　　皇威彰斧钺聿咨元弼领麾幢腾骧
　　特赐飞龙廐方略亲承朱鸟牕军选禁厢先类祃刍连岷蜀峙崆防渡泸定卜能擒孟减灶宁须暗胜厐鼔角森严鸣地轴钩梯盘曲度云矼肃清逺服除滋蔓迅扫蛮氛息聚蛖万里登坛排铁骑中宵草檄对星釭首诛间谍神机速倏破坚碉贼胆悔罪自惭形防踖输诚交听语纷哤防音电掣来
　　宫阙
　　大度天齐赦冉駹番乐赴辕吹筚篥浓香夹道爇兰茳戎衣壮士弛重铠肉袒穷酋系两羫绣佛仅教收画帐朱提不借压归艭宣
　　上意干戈戢畅好军容剑佩瑽振旅还
　　朝春似海策勲饮至酒如泷被之爵命桓圭一赉以光荣豹尾双共识臣忠因
　　主圣何殊玉应与金撞敷陈雅颂鹓班序赓拜明良
　　鹄立彩焕灵台星歴歴
　　防流太液韵淙淙巍峩麟阁图堪绘琬琰
　　鸿文鼎可扛
　　祖德无疆昭日月
　　慈闱有训静矛鏦祥呈仁寿皆悬镜化洽都卢敢戏橦
　　遥拱
　　宸居驯职贡更修农器事耕防条风渐秀青葱麦谷雨初分赤白豇温瑟迥过邹衍律衢尊绝胜蔡机缸髙城雪外屯师处应锡嘉名曰受降

　　平定金川诗【七言律六首】
　　庻　　　吉　　　士　　　　【臣】邵齐然极天威德震遐陬帏幄无劳更借筹已扫风烟开雪岭却收旌斾下松州燕随露布飞
　　丹凤莺和铙歌逐紫骝回首西南青一发春光直度万山稠
　　峨嵋横絶指金川鸟道羊肠路几千域外河山归
　　禹服寰中日月共
　　尧天不矜兵力夸三防自有
　　宸谋出万全一怒安民功勒石汉家勲业陋燕然
　　上将胸中富甲兵登坛
　　授钺命专征一军未许惊韩信五饵何劳策贾生日
　　下风雷驰号令春来草木识威名
　　天诛更不烦擒纵白羽轻挥瘴雾清
　　七旬来格颂殊勲神速今还过所闻单骑宛同唐郭令长缨不数汉终军身先战士劘坚垒手挈降酋答
　　圣君须信英雄归驾驭一时龙虎防风云
　　面缚旌门欵
　　圣朝征旗肃肃马萧萧受降城筑蓬婆逺
　　赦罪书颁玉垒遥塞草有情霑湛露春风无语息鸣
　　刁
　　寝门为报
　　慈宫喜
　　琼笈金函上九霄
　　勲名麟阁议酬庸祀典防修式
　　圣容章服千官齐策
　　庙梯航万国尽班封天河浄洗初休战金甲潜消渐
　　劝农惭列鸳行瞻
　　舜日
　　御烟春露着衣浓
　　平定金川诗【五律八首】
　　庻　　　吉　　　　士　　　【臣】张裕荦上相传三防
　　天威震百蛮一麾驱剑阁万骑塞陶闗时雨蘓巴徼阳春化雪山文铙腾鼔吹遥听唱刀环
　　蠢尔跳梁惯咆虓敢负嵎营巢盘鸟道攀树像人都鼠啸青枫垒鸱鸣白竹弧
　　天诛寛一岁郑重仰
　　神谟
　　顽梗绥荒服痌瘝切在躬疲甿劳
　　睿虑禁旅简元戎传檄羌云曙飞刍僰道通
　　求衣念边璅漏永禁垣中
　　飞翰雄兵集衔枚渡索桥匡王歌六月伐叛问三苗烈焰焚深箐冲梯插丽谯五旬期一举功盖汉嫖姚
　　圣徳勤威逺
　　慈宁笃好生
　　两宫恩锡祉
　　三殿诏休兵猘犬嬉晴日长鲸纵大瀛卭徕诸父老扶杖有欢声
　　天意哀穷冦将军笑止戈革心投狡窟顿颡脱虞罗妙相香云捧朱提细马防两阶孚异类威德
　　盛朝多
　　虎帐持龙节中朝第一人功收因垒速城筑受降新五等班纶阁三台衞
　　紫宸黑头兼衮钺图画上麒麟
　　祓禊佳辰过期门脱马衔平淮回相度定虏颂臣瑊靑简书勋册黄封饮至函
　　玉墀频送喜
　　端冕奏云咸


　　平定金川诗【仿栢梁体六十韵冇序】
　　庶　　　吉　　　　士　　　【臣】刘星炜【臣】闻萝图席瑞康回消九婴之沴昆台闿塞浊野服三竿之罚夏后钧台之上有扈请庭成汤祝网之前汉阴来享非夫白狼丹犬志规荒徼窬木方竹意图逺略可同语矣
　　皇上轩衡常朗虞干不试验风受吏已合千八百国重译纳賮无假五十一征蠢兹金酋鼈令遗种廪君余孽南粤雄长属国被躏三危险逺七旬顿防
　　皇上特简元臣裒集虎旅彃羽天降锋车电驰征则斧吭管敢授首戈鋋罙其巇阻梯冲歴其崇冈游魂假气晷刻而已困兽罢鬬终干炎火之威饥鸟向人未遂析骸之请
　　皇上道在定功义均不杀且以斧螗锋猬不烦秉钺
　　有防井堙木刋非复止戈为武
　　命相纳降有
　　诏撤衞是使赦过宥罪雷雨之泽自
　　天招擕怀逺弧矢之威万里桐花春转蜀道军回班马嘶风钲人息鼔淮蔡既定裴度告功玁狁于襄召虎锡命礼也从此桃闗解甲永藏黄鸟之旗昔岭清尘长鎭燕然之石【臣】拜手稽首而作歌曰
　　皇武烜赫羲轩农威轹八极驱六龙象寄鞮译咸服
　　从
　　明堂朝防铿华钟西南絶徼荒服重卭竹醤输僰賨峻坂嶻嶪万壑壅雄虺九首巨目纵诸睒不得安边封蔓之不图宁养痈鍜乃砺乃膺其胸髙牙杖防徒摐鏦螳臂乃敢稽
　　天锋
　　帝咨于度时尔庸
　　赐以节斧酬瑶钟羽林千里驰云冲儵忽凌空飞丰茸绳桥笮索悬泷淙虎骑腾踔猋不殛罪行代臣能恭渠魁仰肮心惊忪鬼蜮倚伏纷距蛩汝张汝鼓谁发踪妖腰椹斧喉戈舂招摇大纛尸奸凶旌髾旄麾披防茏钩援十二排临冲铜丸倒防掣电瞛金锁夜落崔嵬峯顤顟酋首鸣吚碉门跽伏如缘橦惕息欲用逃戈相臣孔武麾长防更搜漏蚁芟辛蜂
　　皇帝大泽春溶溶无雷日出胥帲容
　　天刀乃忍戕蝑蚣番酋厥角防给龚前导虎旅周防防壶浆夹道陈鲜醲茀厥丰草芟苗松长组系颈被褣银镂香象罗球共相臣宣
　　诏赦鞠凶班兰面舞且蛩鸟语格磔鱼噞喁圣泽沾濊苏温禺边城夜偃青狼烽锦江玉垒嬉耕
　　佣山防防两行不逢于铄
　　皇旅定笮卭师旋二月来三冬手不缺折戣戕同
　　人九四乗其墉铙歌鼓吹鸣笙镛
　　册功凯宴湛露浓星罕豹尾弓朱彤更献寳鼎陈黄
　　琮
　　尧典舜典勒璧雍尺天寸地俱朝宗













　　平定金川诗【五言排律四十韵】
　　庶　　　　吉　　　士　　　【臣】图布
　　德协三垣正衣垂四海清巍然胥覆帱蠢尔曷縦横圣主爰申讨元臣自请征
　　神谟持上防雄略寄长城骖乗金吾衞分麾太宰卿临边占豫动决胜在师贞铁甲银涛耀雕旂紫电萦铙音腾渤碣剑影拂欃枪雪浄晨光迥风高驿路晴马蹄骄朔气霜栈促严程赫赫
　　皇猷逺森森将律明珠钤饶妙算玉帐运奇兵中垒钩援防期门结束轻桃关烟羃防雪岭势峥嵘络绎随行列方圆互转更羊肠飞组练鸟道掣防輣川沸狂飇骤山頽落石轰凌霄盘隼鹘伏穴泣鼯鼪臂弱寜当辙途穷但就烹箪壶连袂至匍匐望尘迎军令惟行法
　　天心乃好生投人怜鸟困解网念鱼赪大地春温溥荒陬喜气盈除坛修盛礼泥首达微情已拜生前恵还余梦后惊箫笳环汉使歌舞溢番氓野静云依阵氛消月照营
　　宸威异域淑色霭前旌方听从戎曲旋闻入塞声渡泸逾蜀相缒险陋阴平劳着三巴绩阶崇五等荣
　　温纶嘉作楫
　　殊锡重持衡志喜
　　奎章丽书勲
　　睿藻精丹靑照化宇金石勒春黉踊跃人知感高深物莫名百年文治焕期月武功成震叠银麞贡梯航越雉鸣钧陶滋品彚和防匝寰瀛屛翰资良辅经纶仰
　　至诚【小臣】多庆幸得与
　　盛朝赓


　　平定金川诗【七律六首】
　　庶　　　　吉　　　士　　　【臣】呉绶诏岷峨万里遍
　　尧封尺土何劳设衞重龙武新厘丞相节鱼鳬尽偃
　　夜郎烽丹青
　　皇防图诸赕筒布巴人献旧供杨栁旗回钲鼓静锦
　　江花月丽春农
　　崇岗九坂聚蚊蟁相度于宣攘剔勤氛祲雪消张跸羽旌罕日丽扫欃云早知充国平羌略絶胜相如谕蜀文上将行师披箐棘麟台先为策殊勲
　　螳臂持轮困不支惊看
　　王旅集旌麾中行面縻长组征则当门坐大旗射雉仅传一矢定乗墉无待七旬羁坚碉嶻嶪摧梯栈雪夜曽闻哭守陴
　　罝罘蔽野截穷鳞
　　帝有
　　恩言下
　　紫宸女鼓女弓干挞伐于疆于理总陶甄尉佗表已来南粤回纥占应见大人羽骑入闗歌耆定匝天甘雨尽
　　皇仁
　　十行
　　天诏掲虞干番妇番儿夹道看穷海永清唐吐谷长缨自缚汉楼兰笵金跪奉维摩像茀草先除大将坛从此南人咸内属泸溪五月水光寒金虎销芒雨洗兵受降无事筑三城华阳黑水绥荒徼大辂彤弓酬上卿
　　帝以成功右
　　文母
　　王垂
　　皇雅配韶韺车攻吉日呈铙吹不数燕然旧勒铭
　　平定金川诗【七言律六首】
　　内　　　阁　　中　　书　　【臣】眭朝栋
　　圣谟文武洽重光六宇同风息剑铓旭日正中狺蜀
　　犬蛮弧斜指走天狼
　　庙谋宵旰劳当宁阃寄旌旄锡尚方番外遥闻先破
　　胆将军新拜郭汾阳
　　蚕丛拍濩尽尧封路越巴郎更几重上将风云盘地轴期门雷雨集天冲尘烽直扫三千界霁色回看十二峯共仰
　　皇灵眞逺播降幡歴歴竪边墉
　　崇台云捧九斿旗台下羣蛮匍伏时占协大人欣利见感深丞相信神威归琛自贡迦维像报德长留新息祠
　　圣武即今崇不战殊荒稽首荷天慈
　　军书七日到皇都露版淋漓墨尚濡困兽岂能争一鬬前禽真欲用三驱威加猿鸟难通域仁育鲸鲵就死区朝野同时齐拜舞两阶重见格顽愚
　　元勲振旅觐瑶阊
　　三殿春深雨露香克壮其猷臣拜手无为而治
　　帝垂裳笙簧载锡龙光燕茅土还分豹尾
　　睿藻九天摛日月丰碑长自耀宫墙
　　帝有恩言相度宣跂蝝从此戴髙天洗兵直挽银河
　　水洽赉频颁玉府钱
　　法驾上
　　陵修汉事告功格
　　庙协周篇丹青九译图王防寳祚长垂亿万年




　　平定金川方略巻三十
　　钦定四库全书
　　平定金川方略巻三十一
　　艺文
　　平定金川歌【有序】
　　协办大学士吏部尚书【臣】陈大受
　　【臣】闻干司虎首执参觹以厉伐坤为龙尾拓河汉以包荒是以玉麟象仁金彪示义青邱搏羊水之凶丹浦戮犬戎之孽两虬御姒轧防风之专车八骏骖姬跐偃王之无骨或囚饕餮于三危放槃瓠于石室虽武落文离风披雨漉若一张而一弛乃三推而三解也
　　皇帝握旋衡而运斗秉玑钤而振枢辟八夤以为门则金犛服轭包九环以合宙则石马负图声灵烜赫震于无雷光华照临烁于倒景月含耀烛龙厥角惟金川莎罗奔狼卡者儋耳聋听从目盲眎廪君化虎谁敢咆嘷九隆背蛟亦能﨣螑乃厉鼈令之魂欲并旄牛之种忘白狼金印之赐背黄龙清酒之盟虽其焦螟麽类不足以血
　　天锋龙蛇荒窟不可以营云卫然而蚕食渐于青衣狼烟惊于玉垒岂可使蚩尤稽九伐之威鬼方厉三年之讨昔惟师行宿留未即扺巇遂至贼丑胮肛欲图负固
　　皇帝赫然震怒
　　简命元臣宜社祃牙推毂饯斚
　　天防刚断控
　　龙御而执干符
　　庙算闳深肃神谋而运坤轴期门佽飞之卒超乗而先髶髦戴鹖之夫投石而跃爰率禁旅以先启行招揺西指已彃凤麟之洲辰星东赤遂毁蛮夷之庙千乗电掣万骑雷轰挟日而驰万里蹍周穆七萃之军追风而凌九折轹汉武五道之将赤羽青镞翨硩天鸟之巢狻鍪鲛铠攫閷铜头之兽龙渊太阿之劎
　　锡自尚方辟邪六驳之旗麾于南极乃有丑类恶物比周弗顺良吉外奸阿扣内宄虽为我之臣隶实作贼之羽毛多鱼之师谁漏定是汋奸綘市之尸忽蘓岂非鬼蜮于是元戎甫莅
　　天讨遂申血已衅于鼜鼖首更枭乎罕纛黝额朱殷飞头不返蛮乃胆褫魄堕狼防熊顚彼酋之体三分我军之气百倍惟时
　　皇帝穆然璇题玉英之中周乎熊耳鸡头之表自夜不寐每尽虬漏吐珠昧爽丕显不待鸡人嘑旦地形险阻无不爥闻士卒辛勤尽皆聆防故胜虑独决于元堂而指画合符乎万里将相劢力偏校用命于是进攻昔岭再捣巴郎飞箭连珠状赪虬之拔五焱车火伞若霹雳之破卭崃比鸳鸯之铳不翼而搏非犀象之燧无蹠而擘礮石交加战碉立碎酋乃竦心北首回面内向陈露犬与纨牛献賨布与罽毳愿縻长缨而逭巨阙衔碧玉而脱昆吾扫彼三窟之营奉我六事之约然而防鸮昼瞑虽覆而不出危巢狐貉性疑将擒而尚顾旧穴是以螳蜋之臂已折于当车蹭蹬之鳞将伏而死浪
　　皇上体天地之心符亭育之化上徳不杀神武止戈
　　皇太后念西南练卒必有惮人而羌氐来朝皆吾赤子欲湔其旧染与之维新武攘文绥兼帱并覆
　　天子开蛛蝥之网而将相厉雷霆之威将鏖戮其封豕长蛇而耀灵于碧鸡金马贼酋呾义赧仁乞邻求説迎我偏师入其重险【臣】钟琪凭仗
　　天威克伸信义酋乃如蘁啽呓如解狂醟哗噪震天扶服额地牵乗黄兹白之马献青璧白玉之浆贯胸之国拔镞知恩离身之民抱颈感徳时当剺面内首之期再奉衣弢弓之
　　诏日在奎维月轨青陆雷电啓蛰之始勾芒发生之初酋乃除道治坛降于中军之垒相遂摄衣升幕麾乎羽林之军挥斥则防磹飞瞛叱咜则丰隆助击乃进银烛黄膏出自兰沧之水朱提白雾涌于珍瓮之中寳镜金躯五狮之搏醉象星毫铜爪灵鹫之御飞蛟悉索其琛跽而输欵而且卉服熊冠锦髻象额瓢笙鼓角鞮鞻侏离莫不鴃舌喁口踏歌连臂金麸之賮既却玉题之庙是崇缧凶犷以馘囚犯锋者草薙入子女为臣妾服隶者生归黑齿白民逾九菌而受吏黄支乌弋防百濮而賔将爰櫜麟角之弧遂脱虎贲之剑尔乃
　　优赏崇功酬劳勲劼爵上公而服九命
　　锡豹尾而勒太常奏凯乐于朱鹭赤蛟鼓铙歌于白
　　麟丹雁告乎
　　陵寝则步禹迹以觐
　　光钦于
　　慈宁则奉姒徽而上
　　号开明堂以受朝贺
　　命鞮象以着职方
　　天文彪列掲七曜于辟廱
　　日气熉黄骈五精于太学是则金绳琼检不必东崇白环紫玉自来西极【臣】忝列台衡备司
　　纶綍
　　帝猷天縡亲觌耳目指麾掌握近防
　　神灵恭惟
　　至尊之勤劳适当万方之凯豫
　　宸虑浃乎始终非羣臣所备悉
　　穆光动乎咫尺宜率先以作歌谨
　　献鼔吹之曲用绘
　　乾坤之容
　　皇武耆天门开熿流沙烁丹厓月之西舆鬼维有
　　兽狙犷行駓駓髹胫血胟刀不刲于
　　皇师防熊罴白髦虎爪参觜觹屠天狼扫欃枪鲸鱼
　　之尸凌波僵驱不顺来我降【其一】
　　禽睢盱稽
　　王诛趯距掎角首不鉏
　　皇赫怒挥金戈相受神柄厉镆邪
　　皇谟内定横天摩【其二】
　　师行万里防于弧矢凌蜀跨巴飞骧乎玉垒
　　皇神武将相厉手驱熊罴搤瘈猘诛其腹心堕肝肺昔
　　岭堕巴郎碎雷霆擘山巨礮礨
　　皇灵澶漫天地外【其三】
　　蛮剺防惧诛拔如鸟将坠羽之矞劲箭欲加碉翮铩解翎脱距不可活
　　王师啴啴罙且挞【其四】
　　皇帝有命降其克奔阴以搏斮阳以嘘歕戈矛归武库弓矢弭櫜鞬鐏镦与戣刘各无朱殷痕东尉建日出西候置昆仑赦彼陆梁罪归我焘养恩【其五】
　　相帅虎臣如虓斯阚压于其徼利用伐斩垢不可濯若面之黡毒则有豮豕当蓄困兽当槛取其鲸鲵以削天巉【其六】
　　我有骁桀将徼外知姓名单骑入狡窟欲以长牦缨示以相燀濯告以
　　皇威明熛熛虎符节熊熊龙旂旌鹏骞石栈道金鍪耀日晶乞降须授首后至则以烹蛮众呾且骇扼吭喑不鸣要当即缧颈敢死婴
　　天兵【其七】
　　蛮酋扶服既来怛我
　　王旅如雷除坛张幕崔嵬白羽赤纛交麾椎髻冠以熊皮毳服斑斓披离献我黄金朱提奉以寳佛金资作庙世世祝禨
　　皇灵晱旸西陲【其八】
　　金川跳踉
　　皇武劖即降而归
　　皇所鉴将相晋爵豹尾彡衣锦绣衮龙鳞嵌韬甲缙带光金缄虎贲闟防疾走颿乃考王防图儖儳权扶鱼复趯若毚大开明堂罗防格于
　　寝庙陈天函
　　慈宫上号色以諴丰碑隆碣排廊岩
　　帝文照耀声沨沨歌以凯奏谐
　　英咸【其九】








　　平定金川歌【有序】
　　户　　　部　　尚　　书　　【臣】蒋　溥伏惟
　　皇上经文纬武缵承
　　列祖鸿业
　　即祚以来三阶正六气调万防清百蛮服蠢兹金川
　　地居险恶搆衅隣封
　　允大吏请声罪致讨典兵者弗戒于事老师逾年大学士忠勇公傅恒一秉赤诚毅然请行
　　诏授为经略
　　祃牙
　　赐钺以乾隆十三年十一月之三日啓行星驰出桃闗步行天射山践歴冰雪与士卒共劳苦皆感奋用命至师斩渠奸摧坚碉
　　天威丕振番酋詟栗请降经略以其势穷乞命不许
　　其请我
　　皇上好生之徳不杀为仁
　　诏经略纳降维时酋首莎罗奔狼卡革面革心率众
　　来军辕稽颡听
　　命经略乃宣
　　德音登坛受降时未七旬功收万里乾隆十四年二
　　月十四日露布至
　　阙凯旋
　　皇上论功行赏进经略公爵章服有加受
　　贺谒
　　陵告
　　庙尊上
　　皇太后徽号
　　御制文刻石太学传示无穷【臣】溥职司珥笔伏见盛徳大业义鬯仁翔惟
　　圣主能得贤臣而
　　诞敷遂以来格辄先忭舞上纪
　　鸿庥谨撰凯歌二十章以
　　献
　　庙算亲筹出万全
　　临轩授钺为绥边相臣矢志如金石万里闗山自请
　　前
　　益部经年孰老师
　　天心特简慎机宜春风定扫蓬婆雪吉日重太乙
　　旗
　　世笃忠贞将相才对扬虎拜防
　　瀛台文笺露湿初赓句
　　武帐霜明又
　　赐杯
　　悬车束马度青岑西指桃闗积雪深天射山髙徒步歴絶甘分少得军心
　　肃将
　　天命剑光清奸谍先诛纪律明风听诸番齐股栗直
　　教草木识威名
　　雷轰飞礮下碉楼昔岭巴郎指掌收一矢天狼看即靖
　　圣人诗句忆从头
　　辕门山翠直旌竿请欵人来愿卸鞍但使千羣能面缚亦须稽颡到呼韩
　　义育仁濡万国风
　　慈宁心与
　　圣心同受降计日三城筑上相来归爵上公
　　刮耳崖边树色春壶浆夹道走麖麕
　　诏书寛大从天下正是开门请吏辰
　　将军携挈二酋归六事申明约不违
　　皇帝好生春浩荡香焚乐作舞鲜衣
　　却献朱提布至诚番羣罗拜获更生帐前手捧牟尼像望
　　阙心斋赞佛声
　　上公忠勇赞吾
　　君露布飞驰八日
　　闲诸葛渡泸曽未到而今不数七擒勲
　　闗陇迢迢奏凯长
　　大清门辟照春阳七旬干羽风遐畅六月车徒甲永
　　藏
　　雷霆雨露靖边隅
　　銮陛花香舞蹈俱肃肃九賔皆脱剑恢恢王防自开
　　图
　　丰泽园深敞
　　赐筵酧庸疉疉
　　主恩宣分将豹尾随云丽被得龙章近日鲜
　　松柏
　　元宫俨式凭告成受
　　赐福先膺欢声父老观扶杖
　　圣子
　　神孙此上
　　陵
　　爱日承
　　颜玉殿温
　　鸿名表上礼崇尊要令中外知康乐
　　锡类皆由
　　圣母恩
　　湛湛
　　恩波溢蜀江蜀民煦妪更丰厖海棠花里巴渝舞鸡
　　犬都应乐此邦
　　圣制铿鍧二雅传岐阳鼓并泽宫镌元和韩愈无鸿
　　笔
　　清德巍巍亿万年
　　圣人心筑太平基五夜焦劳万姓知
　　授略元勲能只若功成惟赖
　　帝为师
　　平定金川歌
　　原　任　礼　部　侍　郎　【臣】沈德潜
　　皇帝在祚至仁大武无雷月悉臣悉
　　主况大渡化林以南畨酋处所久隶我置吏久頼我鎭抚鸟兽无知侵凌边圉防昧乎尧禹【一章】蠢尔小丑距趯翅张恃兹碉门嵑焉髙冈旁残而种类沸羮嘶螗始
　　命翦之迁延歳杪为奸顽所愚饷縻师老如螳斯逞
　　如斯狡欲逃我
　　天讨【二章】
　　圣人赫怒爰兴师征
　　庙谟神武授兹忠贞集羽林简精兵足糗糒扬麾旌虎牙干城丞徒増増咸统于恒恒拜受
　　命于
　　帝之训鼓行而前山川震将卒欢呼忘行阵【三章】逾厜防冒霜露七千里余如跬步斩奸猖断间谍靡旌摩垒贼震詟将军从天下虓虎军声鏖
　　天威所到贼败逃掀其篱籓困其边腹翼围箕张势
　　乃穷蹙【四章】
　　维彼鷇麛乔岳压之维彼卉芽贲育擢之内絶餽饟矣外絶援党矣愿革面而稽颡矣经略元臣谓尔不龚今何战战前何汹汹刌尔脰枭尔颅誓铲尔元凶【五章】
　　防书夜奏达于
　　枫宸
　　天子曰俞哉我威以振我兵以神唯彼既输诚虽兽亦人戢虣以武柔服以恩予以不死同覆防天庶跂行喙息之辈得侁侁而甡甡元臣之报国曰忠
　　大君之好生曰仁【六章】
　　军门开番酋来系颈乞命声何哀元臣推诚心传
　　谕防谓
　　皇帝徳并葢载不孥戮尔赦尔死罪与更始番酋罢
　　泣声欢喜
　　万歳齐呼彻壁垒南人从此不反矣【七章】
　　大军旋归于郊于墉鹓班逺迎聚观耆童元臣抑抑弥虚衷
　　帝谓绥靖唯汝庸加爵异服飨彤弓参赞旅卒胥酬
　　功焕
　　天文纪功载勒石于辟廱千万亿年昭仁武于无穷
　　【八章】






　　平定金川歌【有序】
　　工　　部　　侍　　　郎　　【臣】　璜
　　皇帝御极之十有二年西蜀守臣以金川酋莎罗奔搆衅隣番不遵约束请致讨既出师逾年功未奏
　　上乃命相臣恒往经略恒至师乃戮贼奸之在我军者遂帅师攻其碉碉摧贼益失恃乞降不许
　　上恤其穷蹙命恒纳降班师而进恒公爵
　　诏甫下金酋率众稽颡军辕以降益我军之未集者
　　犹在中道也十四年二月防书
　　闻羣臣请
　　御殿受贺
　　上推本
　　慈训敬上
　　皇太后徽称以次举行告成典礼论中外功赏
　　御制文勒太学传示无穷【臣】璜日侍
　　内廷亲见
　　圣天子文徳武功广大神速觐
　　光烈逺迈隆古不胜踊跃懽忭谨撰凯乐歌一篇凡八
　　百四十字以颂述
　　盛美于万一
　　帝有九有提乾纲声灵赫濯覃要荒戊巳都防若西域益州赞普驯番羌维番依山累石室仇池楼橹盘羊肠蔚宗立传纪不得高宗三年之鬼方凭深阻峭各种落崆峒石门逺且障金川衅与小者搆嗟尔丑类何跳踉小金川苦告边吏
　　圣人得不挥戈镶我师其西即尔壁我任我辇车牛粮我粮我师歳复歳丑亦嵎负仍巢藏
　　帝心焦劳审厥罪初六不律占否臧赫斯怒矣笃我
　　祜
　　曰咨相恒汝忠良
　　临轩授钺汝其往防则有诗饯有觞鋭师六千阚虓虎愬武古通咸在行赏罚用命不用命惟汝同徳国以匡恒拜稽首曰只若
　　天子庥命敢对时维仲冬十一月疾驰秦陇经冰霜方叔旂旐吹央央召虎江汉流汤汤桃闗晓冲片片雪天射山步高髙冈尝吐调药予挟纩作糜取薪行担囊众整戎肃秉
　　庙略小金川入雄趪趪贼之耳目良尔吉谬效职役奸而佯我军之情泄与贼番妇表里为昬狂亲数其罪戮以狥羣番风听惊奔忙大营伐鼔涖卡撒申令禁旅驱洋洋钩援临冲悉所向坚碉石破声雷硠立时飞礮下昔岭接日摩垒无巴郎已布云师复鸟阵敢肆锋猬与斧螗望风稽颡再三请未许肉袒迎牵羊燎毛底事烈火炽卷箨奚待冲飇凉俾先服心次服力遂左拔角右扼吭触机落穽计无出捣巢扫穴期方将如天好生
　　皇帝徳明见万里敷春阳羽书勤省五夜达阿柄独
　　握诸臣襄
　　慈宁不问外朝事闗心为恤边氓疮敬承
　　懿防
　　睿谟合蔼然和气
　　宫庭翔纳降班师进恒爵酬庸懐逺惟民康
　　诏书尺一沛雨露番土草木回寒僵其时其酋遵我约迎我虎将壶盈浆入其勒歪挈之出莎罗奔老狼卡长除道筑坛相臣莅鸣螺膜拜齐焚香使金如粟却不受长生铸像诸葛傍今如孟获詟铜鼓昔非夜郎踞竹王愿随楛矢贡肃慎亦随白雉朝越裳从而征之嫓轩武待以不死轶汉光星驰露布九日奏一矢岂不销天狼羣臣表贺
　　皇帝受东风凯入开明堂国人喜迎相臣至衮衣巻
　　然豹尾枪宴成论赏
　　恩广博解鞍万马嬉垂杨出祷蚩尤于大纛入铭司
　　勲之太常上
　　陵告功孝惟孝星辉云郁福简穰惟
　　谦受益却
　　尊号逺跨两宋逾三唐特进
　　徽称寿
　　文母锡类四防同嘉祥蜀人宵眠野无警以长儿女以耕桑番人熙熙率其业相告邻里无抢攘仁义之剑道徳胄宰制六合承
　　天庆镌功勒成
　　圣有作照万万古垂文章虞典周诗并陶铸韩碑栁
　　雅岂颉颃
　　圣祖沙漠画亲定
　　世宗青海风遐昌缵绪诒翼钦我
　　皇用编方略传无疆形容
　　至治大手笔以配吉甫非臣璜
　　平定金川歌【有序】
　　内　　　阁　　学　　士　　【臣】刘　纶钦惟
　　皇帝陛下
　　睿圣文武
　　徳威遐鬯凡有血气罔不在宥金川土酋莎罗奔者俶扰番落勤我
　　王师乃以穴鼠潜狐敢稽授首
　　皇帝念羣策之未集韪元臣之请行大选车徒指授方略自戒涂以迄誓众有谋而断靡坚弗摧小
　　丑敓魄蒲伏乞命
　　皇帝复缓幕府焚巢之请
　　沛朝廷祝网之恩纳欵班师中外禔福
　　策勲饮至神人毕懽征诸往牒惟有虞之舞干格苗姬文之因垒下崇庶足伦比其他铺陈景铄无得而称焉【巨纶】谨按汉世铙吹本周礼大司马有功凯乐之义魏缪袭吴韦昭并沿之至唐岑参刘禹锡诸人或凖以近体然其厉伟伐后先一揆窃不揣凡猥拟撰铙歌八章以
　　献附于瞽蒙之末
　　睿图应第一【六师爰发计安蛮服沛若时雨也】
　　睿图应我武披王防考职方征不譓提
　　天纲桤林棘路咸我堂皇我堂皇畴敢僭以忒大化不尔外尔乃自速殛游魂在釡丐残息
　　蠲刚日第二【礼优推毂望隆秉钺徂征有寄在师中吉也】
　　蠲刚日爰
　　祃牙寄专阃
　　帝用嘉彼黒子凭幽遐爪揃同类不安厥家天梯云栈徒回斜期门佽飞鱼以雅竚露布无留遮三军告语归当无及瓜
　　出天彭第三【驰传兼程用抒胜算决几于防战则克也】
　　出天彭扪井络星言軷舍匪穜匪索尔碉手摧尔城肉薄昆冈之熖尔萤爝土囊之飇尔秋萚蛮髳胆一时落师行衽席人不知元戎得非天上来【叶】
　　俘孽竖第四【土舍良尔吉侦谍为奸至是伏法振军威孤恶党也】
　　俘孽竖以尺组于以坐之招摇之下【叶】军门霍霍开斋斧虮胏蜣肱无处所缘崕捣中虚犁庭须一鼔惟
　　帝有恩言还朝眷予辅无战
　　王之征止戈
　　圣之武
　　翦孤雏第五【先声雷动番众瓦解回首面内规革心也】
　　翦孤雏之翼不足以囮折穷兽之角不足以罗三宣六慰嗟尔么防昔狡营而犷走今爨舞而渝歌洗兵甲斟天河金川水长不波
　　桴防鼓第六【筑坛纳降请以六事自効献琛输賮大畏懐也】
　　桴防鼔声聋瞆空戴头効罗拜约六事呼
　　万岁睢睢盱盱防鎗而誓朝献状于鸿胪夕编名于
　　属吏
　　磨崖石第七【受成太学立石纪功昭兹来许也】
　　磨崖石刋
　　典谟燕然铭庸足橅
　　日月出矣光天衢匽参斿县六符挂弓榑桑东始旦
　　传檄崦嵫西未晡
　　升
　　嘉坛第八【荒徼绥靖礼交乐举敷文徳告武成也】
　　升
　　嘉坛荐
　　灵畤惟
　　天
　　祖鉴有咫越多方频送嘉奉
　　慈岳介丕祉王公宰执卿士按册披图愿得熙
　　鸿号我
　　皇不居曰若勲华讵裒益乎唐虞继自今万亿年光
　　寳书














　　平定金川歌
　　副　　　都　　御　　史　　【臣】陈惪华雕题凿齿拱金汤蠢尔番酋敢跳梁震叠
　　皇威齐纳欵铙歌一路达长杨
　　师旅经年驻雪山红崖万里路间闗元臣奉
　　命趋卭筰早有先声震百蛮
　　子月提师下益州闗山风雪扑氊裘冲寒栈道忘宵旦筹笔星驰古驿楼
　　汶水苍茫近冉駹貔貅百万拥牙幢令严刁斗申军纪直欲犁庭靖蜀江
　　雕戈贝胄列旌旄岂有穷猿敢遁逃侦伺奸酋双授首辕门初试鸊鹈刀
　　荆襄秦晋士如云神策雄师领六军駮石一声寒贼胆帐前泥首百千羣
　　志期扫穴翦渠魁肆赦
　　恩从日下来小丑洗心兼革面望尘膜拜殷懽雷
　　游鱼釜底贳余生大渡河西
　　诏罢兵往矣霏霏当雨雪归哉杨栁满春城
　　阃外专征建壮猷析圭拜爵
　　帝恩优旌旗章服酬勲烈争仰三公尚黑头
　　振旅还朝录大功欣从小雅赋彤弓丰碑仰睹
　　天章焕凤藻龙文气象雄
　　元戎絶徼卷蝥弧荒服输诚凛
　　庙谟好向凌烟书姓氏韬戈寰宇尽欢呼
　　对
　　休命上銮坡衅甲销兵乐太和自此虞弦登上理明
　　良万载叶赓歌





　　平定金川歌【有序】
　　编　　　　　　修　　　　　【臣】诸　锦
　　国家当全盛之朝重熙之世海外有截悉
　　主悉臣蠢尔金川自作不靖延以歳月尚属防顽皇上用是震怒爰
　　命经略大学忠勇公臣傅恒
　　授以方略时惟
　　乾隆十三年戊辰仲冬三日饮饯兴师当午日升云物焕朗所经驿路倍站兼行济以师武臣力梯雪履冰罙入其阻碎碉诛谍一战而摧不浃月而莎罗奔等穷无顾借稽首膝行革面摅心投诚乞命我
　　皇上天覆地涵义正仁育逆则讨之降则受之文徳武功包荒整旅责以莎罗奔六事罔不率从
　　特允大学士所请奏凯虎旅懽呼里闬顶
　　祝是皆
　　庙算
　　天威赖及万方有庆重以
　　圣母皇太后垂慈德溥无疆所谓禁虣戢奸保大定功安民和众丰财武有七徳实见于兹【臣】不胜懽忭踊跃谨作从军乐二十四解以附于凯歌之末用以见天保治内采薇治外彰郅隆之大化焉
　　敌忾重敌忾驱我数馲驼
　　天上下神兵努力折折坡【一解】前头看后头齐戴铁兜牟前行连后行齐着绣裲裆【二解】千金辨鞍马百金装寳刀我歌兰陵王火伴看孟劳【三解】斫却杨栁枝丝多乱人思丈夫图麒麟决胜横草驰【四解】谁夺绿沈枪谁占碉楼营谁窃佛郎机谁略内地兵【五解】谁虐尔隣番谁盗我马匹蠢尔抗
　　天朝压境轰雷疾【六解】诛谍斩鲸鲵受降还服叛主将
　　有神机
　　皇猷多胜算【七解】渠魁赦不杀厥角稽首降虎帐树旌门番部为骏厖【八解】始去雪霏霏归来栁濯濯凯歌入
　　国门从军古云乐【九解】莫夸李卫公髙筑筹边楼请看建生祠逺过悉怛谋【十】解莫羡武乡侯川有筹笔驿谁看摧金酋我有八阵石【十一解】回纥莫跋扈推诚郭令公李愬具櫜鞬肃揖裴晋公【十二解】往者蜀道难即今蜀道易融为日月光海宇消兵气【十三解】震以克鬼方豫以利行师大有公用享无妄茂对时【十四解】卡撒具夫马来自刮耳崖昔为与豺今为楙与櫰【十五解】牛羊满原野皮币堆山邱壶浆迎夹道供帐罗前驺【十六解】蜀民鼔吹喧娇歌与急管不数千足羊更有万民繖【十七解】男耕亦有饟妇织亦有裳吉甫万邦宪南仲猃狁襄【十八解】饮至
　　宴太平
　　策勲荣
　　特进双翎豹尾枪上公兼相印【十九解】阀阅书青史
　　神圣勒丰碑鸿号垂无穷置邮逊徳绥【二十解】皇帝授方略衔命即驱驰相臣神且武宁得久劳师
　　【二十一解】
　　皇帝有恩言偕朕赞升平相臣忠且勇已事即遄征
　　【二十二解】
　　皇帝承
　　圣母恺泽复慈祥
　　告
　　庙谒
　　三陵显比开明堂【二十三解】三皇世如春五帝时如夏
　　晋
　　祝
　　万年觞乐天保天下【二十四解】















　　平定金川歌【有序】
　　检　　　　　　讨　　　　　【臣】张　馨
　　皇上御极之十有三年金川土酋不靖
　　特命大学士忠勇公臣傅恒往讨之挞伐既张受降而返是役也冬至出师阅次年春二月振旅肤功迅奏古罕匹焉薄海内外靡不仰
　　天威之震叠钦
　　帝泽之崇深胥庆交忭【臣】幸际
　　昌期备职史馆自慙谫陋未能鼓吹
　　休明敷
　　盛烈恭拟凯歌十二章谨拜手稽首而献于庭曰
　　河润星辉过百年万方绥靖荷
　　尧天荒隅何事兴蛮触渐说烽烟近两川
　　屹屹层楼迥建碉篁深箐密路葶苕习流都借皮为艇悬渡还凭笮作桥
　　元臣衔
　　命出神京慷慨疆塲自请行三十登坛威信着恪将
　　忠荩赞
　　升平
　　挽粟飞刍赴劒南连云栈阁置邮骖储胥雾集蚕丛外粻峙浑堪埓武担
　　两翼材官拟佽飞蹶张骁防秉神机钩梯百丈身腾上练习都穿短后衣
　　漾日旌麾指僰駹道旁欣覩碧油幢
　　王师直是从天下电掣飇驰达锦江
　　桓桓虎旅素调嫺挟纩投醪上下间取次六师将雨集春风二月度桃闗
　　防门笳鼔閙如雷细乐浓香夹道开卉服诸番齐拜舞争看天上令公来
　　六事湔除总悦从誓将奉职愈防恭自兹雪岭牂江畔犵鸟狪花浥露浓
　　铙吹旋时春渐深韬藏贝胄与朱綅戎车才指南人服并亦无烦七纵擒
　　耆定遐方我武翠珉百尺峙宫墙韩碑栁雅都寒俭
　　云汉天章自炜煌
　　归化城边青海西
　　两朝威德制羌氐
　　天兵此度绥蛮服共庆
　　丰功骏烈齐







　　平定金川歌【有序】
　　内　　　阁　　中　　书　　【臣】沈作朋恭惟
　　皇帝御极海宇清宁边隅靖谧维金川酋长恃其险
　　逺侵扰羣番有稽
　　天讨乾隆十三年冬
　　特命大学士忠勇公傅恒视师金酋望风投欵归诚向化逾月奏凯兵不血刃【微臣】载笔军门亲逢其盛凡所目击比事属辞得凯歌三十六章其辞曰
　　四海升平书轨同么麽敢逞丑夷中
　　皇威逺不遗荒徼
　　方略亲承属上公
　　薇垣上相得勲贤图像云台独妙年吉防先传舆诵协羣看下马定金川【先是有一马平川及马到功成之谚至经略大学士驰驿赴营果符吉兆】
　　大散连云入劒闗轻鞍倏过百重山将军果是从天降万里征程匝月间【经略大学士于栈道中亦防马兼程而进】闗前跨水架绳桥风里垂虹影动摇【桃闗外即有大川限隔中外渡以绳桥毎临风荡漾过者辄目心骇】一自王尊先叱驭烝徒踊跃马嘶骄
　　悬车束马阻崔嵬上将偏能策杖来鸟道直飞双舄度【天赦纳洼诸山经略大学士皆步行而过】蚕丛不待五丁开电驶风驰驿路长宵灯候馆检封章更缘密勿承
　　宸翰奏牍亲裁达
　　九阊
　　龙虎台髙两翼均鸟鱼阵整五兵陈九天九地灵机运壁垒旌旗照眼新【忠勇公到军移兵前驻整肃军纪焕然改观】元戎亲莅一军惊铁礮云梯压境横碛上纵衡诸葛阵胷中百万范家兵
　　貔貅为旅虎为臣江汉飞翰拟未真更有先声能夺魄翦除奸党疾如神【计诛良尔吉等】
　　暗传消息祸非常黠鼠妖狐肘腋藏独屏羣疑诛反侧铦锋真欲迈干将
　　井蛙漫敢抗顔行残喘偷从兔窟藏树帜羽林才及半降旗一片出巴郎
　　敌营宵警撼山阿送鬼番巫走疾呵【番人祈祷辄有喊声谓之送鬼】报道
　　天兵云集后碉楼占得咎征多【番人毎战辄打卦卜吉凶自大兵到皆
　　不吉夜闻呼号声】
　　我
　　皇耀德不佳兵只为绥边事逺征伐叛怀柔须互用
　　频闻
　　天语日先庚
　　吉甫忠诚见倍亲曽磨盾鼻细披陈妖氛未息身何有一防丹心向
　　紫宸
　　誓斩楼兰答
　　主知蹶张争欲效驱驰却因
　　天子仁恩重不愿将军似贰师
　　圣徳包防量廓如孚诚涣号格豚鱼狐疑顿解麏奔
　　息额手
　　天家法网防
　　泥首军门乞命艰自知负罪重如山呼邪踵接屠祁至为觐中原硕辅颜【经略既至莎罗奔狼卡谓活佛降临以得见顔色为幸遂相率归命】
　　穷鸟投人夹道遮开关致馆静无哗番庭直任行旌过鞭弭欢迎似一家【将弁往来巢穴金酋执礼甚恭】火号机桥罢诘晨欢谣忭舞息烟尘洗兵不待银河水兰锜都随草木春
　　盛夏崖冰接涧平渐吹暖律入咸英蛮方箐色中原栁花气氤氲兵气清【正月晴和宛同中夏箐色青葱野花杂发】崇山积雪入云髙五月泸中向不毛我泽如春煦絶域采将正月露红花【正月杪将弁等从伊巢穴折碧桃花数枝而出】
　　崖深刮耳听驰驱馆我戎行秣我驹更喜皮船跳玉尺【有擕金川中鲜鱼至营者】携来军府供行防
　　鼔吹香烟夹道迎愿开梵宇祝长生标铜刻石纷夸武谁可铭恩到敌营
　　马耳羊肠天外险长蛇封豕一时驯鬼方只是防常路战略如今更入神
　　宵旰勤思在止戈钦承
　　慈防迓休和舞阶真见苗顽格始信谦冲受益多縆悬纎路梦魂惊奸宄潜踪险亦平峻崿空横矛劒状奔涛齐和鼔笳声
　　防音万里达
　　枫宸露布传来未及旬一路欢声雷动地旗旛过防
　　防霞新【露布用绛帛大书凡八日抵京】
　　破虏争夸血战功当年卫霍漫英雄何如因垒无遗镞共庆来蘓中外同
　　采芑方歌雨未蒙西征马首倏来东妖氛扫地旄头灭宠锡承
　　天豹尾雄
　　酬庸
　　典礼一无私绣衮桓圭尚固辞将士惟传勾当毕日边相庆我来思
　　车攻六月雅诗醇鼔吹铙歌乐府新荡冦丰碑隆屭赑凌烟勋绩照麒麟
　　牙帐云屯檄草攒栁营烟漠劒花寒书生竞説从军乐策马浑忘蜀道难
　　蛮烟瘴雨坐穹庐领略番情到羽书豕有狼毛鼠象鼻喜将余事补方舆【番豕毛色如狼而黄鼠鼻下垂类象】瀛台列坐草如茵饮至筵开酒再巡回首霏霏推毂日还归俱是去时人　【经略大学士等赐宴丰泽园去时将士咸集隆恩旷典极其羙盛】
　　帝承
　　上帝好生心
　　列祖
　　神宗实鉴临执馘献俘全不用欢腾寰宇荐元音櫜鞬归来戢甲兵宪邦文武笃忠贞边陲无事民番乐
　　主圣臣良庆太平









　　平定金川歌【有序】
　　内　　阁　　中　　书　　【臣】倪承寛
　　皇帝御极之十有四年仲春十有四日经略大学士
　　【臣】傅恒以平定金川纳降献防
　　圣威逺播恺泽遐敷班师策勲爰以成功上
　　陵告
　　庙敬晋
　　徽号于
　　慈宁宫
　　鸿烈光昭典礼具举廷臣咸献歌颂以纪功徳【臣】防
　　被
　　恩泽簪笔西清日以恭纪
　　丝纶为职业乃得敬悉
　　皇猷【臣】谨按周礼大司乐王师大献则奏凯乐大司马师有功以凯乐献于社郑康成注兵乐曰凯献功之乐也汉铙歌朱鹭以下十八曲词甚古质魏晋以来亦曽拟之而其铺张扬厉逺不逮古唐之鼔吹十二曲平淮西雅纪命将用师之艰难元和圣德诗具载圣明并包畜养之休泽【臣】弇陋无文词语浅薄辄依韩愈指事实录之意谨撰凯歌十章不敢逺追采芑常武雅音而于武功之成
　　圣主忧勤惕厉之意亦足以发扬于万一谨稽首顿
　　首撰列如左
　　抚运第一
　　彰天讨也大金川为西夷蕃部僻处穷山数年以来并吞番众侵扰霍耳章谷毛牛等处切近炉地
　　朝廷不得已而用兵所以绥靖边疆宁谧区宇也
　　惟
　　皇抚运徳洽寰区仁风旁扇恺泽遐敷逖矣金川犷顽不恭渐扰炉地边服逞凶因崖筑垒负固崇墉赫赫
　　皇猷聿猷
　　天讨风驰电掣军威浩浩用扬我武化以干羽柔逺
　　宁迩寄兹国辅
　　法宫第二
　　大命将也
　　皇上以臣傅恒经略金川总统军机偕臣班第傅尔丹岳钟琪等调集陜滇各省大兵务期犁庭扫穴迅奏肤功
　　法宫宵旰区画金酋决胜千里帷幄密筹
　　简任福将慰西顾忧瀛台赐宴歌钟以饯曰惟忠诚
　　实荷
　　帝眷节制之师感义忘私堂堂正正履险如夷云横
　　栈阁雪霁闗山
　　皇威遐畅震詟百蛮
　　师之出第三
　　记军行劳也经略臣恒以仲冬长至帅师出京冲寒遄发日行数百里将抵军营山岭险峻冰雪冻滑辄徒步登迈为士卒先
　　师之出日长至风云驰熊罴鸷整以暇忘劳瘁来桃闗値寒沍行危桥竹索渡维元戎先徒步天山髙疾以赴脚齿利不可驻磴棱层凿冰作秉丹忱士卒暮万峰雪如春煦
　　军威振第四
　　恤将士也
　　上念冰雪沍寒师旅暴露于外命经略臣恒赍往内帑赏赉汉土军士励勉将弁踊跃前驱鋭师罙入
　　军威振相恒来视师气新壁垒色焕旌旗简练出杰隽秘算握神机投醪邀实惠行歌敌忾无苦饥频拊循
　　诏云飞来京都恻然五夜念征徒金粟厚赐赉叩首效嵩呼悬崖峭壁上跻攀奋勇忘其躯荷戈环甲行勿息策勋指日翔天衢
　　蛩駏第五
　　诛贼党也腊月二十一日经略臣恒驻小金川邦噶山斩良尔吉阿扣等于军门番众无不悦服
　　蛩駏并负嵎表里为奸邪蚕食遍蛮疆退匿险且遐总统承
　　庙算缚贼如麕麚桀骜恃无恐倏焉翦爪牙一朝挥天戈已断常山蛇除恶务根本况敢留萌芽先声已破胆蕃部欢迎遮整严兵气盛陈云髙西华
　　量九地第六
　　克坚碉也经略臣恒以腊月小除日试炮山梁身临险阻指示机宜即于己巳元日帅师攻打碉卡连日杀获无算中旬贼屡乞降
　　量九地腾嶕峣山梁凭险阻军行蹴踏声喧嚣戈予卷雪听鸣流鋋防飞刃纵横禽惊兽骇穷蹙乞命坚碉屹屹乃自穽大军云集一举平奸宄已殱无从侦灭此朝食矢忠靖神武不杀我
　　后圣
　　破垒第七
　　禀成算也经略臣恒视师决胜料势将从昔岭中峰直捣贼巢以成永靖蛮疆之计
　　破垒兮专攻趋昔岭兮中峰溯马奈兮捣刮耳金川恬波兮皮船舣既我武殷阗铜鼓密箐深林孰敢保聚爰据卡撒已抜党坝番境敉宁洽我雅化
　　仁恩浃第八
　　颂神武也正月十七日
　　上以金川恃险不出久苦士卒定议班师以经略大学士臣傅恒秉心忠亮勇略超羣晋封公爵勅令还朝仁恩周溥上格
　　天心而军营即于此时乞降矣
　　仁恩浃遐哉溥百战百胜非予武劳士卒予心苦恃险而骄神所恶夫岂贪有此地土
　　皇曰还归我心膂牧民爱民天所予乃诱其衷使就
　　抚么麽弗复为首鼠
　　好生第九
　　许投诚也莎罗奔孤穷乞命就降经略臣等以元凶不出峻拒其请嗣奉纳降班师
　　谕防而莎罗奔于二月初五日带同郎卡率众来降
　　遵依六事番夷懐徳边徼敉宁
　　好生之徳钦若
　　昊天无不帱覆讵遗金川投诚哀吁乞命陈词
　　天讨既申咸赦除之誓以六事旧染维新和气蒸薰我泽如春防奇兜勒吚嗢頄防敬献古佛乐以钲铙尔舍尔舍尔田尔田同我大平毋恃碉坚师告防第十
　　乐凯旋也
　　上以金川平定班师策勲
　　圣武逺扬光昭典礼
　　师告防凯旋归昔往雪霏霏今来栁依依
　　皇仁施絶徼宴乐歌采薇至善不战功成巍巍让美
　　弗居
　　长信崇徽虎贲脱劒收牙璋蛮氛肃清三辰光
　　紫宸端拱勅几康安边守土臣贤良风雨以时物繁
　　昌百禄是荷万福无疆




　　平定金川方略巻三十一
　　钦定四库全书
　　平定金川方略巻三十二
　　艺文
　　平定金川赋【有序】
　　刑　　　部　　尚　　书　　【臣】汪由敦
　　皇帝纪元乾隆之十有四年春二月金川莎罗奔郎卡请命元戎率其徒丑匍伏军门誓奉约束永戴
　　恩德号吁哀祷出于至诚经略大学士忠勇公傅恒承制纳降露布驿闻自阙廷达于康衢若臣若民同声
　　忻忻踊跃抃舞
　　天子曰惟
　　昊天
　　列祖相予有家诒庆袭祖且率我
　　文母之啓迪以集是勲也爰咨礼臣备举庆典于时羣公常伯铺鸿藻申景铄作为雅颂谱乐府铙歌丕宣凯乐皇皇洋洋极艺苑之大观矣【臣】窃惟
　　圣天子之盛徳鸿烈焯烁纮埏臣庶罔弗共觌至于防烛先曙仄席迟漏干徤而行自强不息与夫
　　渊衷密运
　　睿谟神捷先机逺烛动中窽防【臣】等日侍
　　清光虽末由仰测高逺而覩记亲切有非外廷所能具悉者谨不揆弇陋叙为古赋冀以宣述万一有梁益下士咨于中枢大夫曰繄者先王经野画疆曰蛮曰夷有要有荒示羁縻而不絶固荒忽而不常惟彼金川僻界荒裔其地则絙桥索引郁崛崭岩不足版图也其人则腾踔倐眒吚嗢蠢螾不足编氓字也有跳而猘如瘈自噬有攘而逋如窜于瘉顾乃劳鋭师而事逺攻得无初计之未审所从与大夫曰于岂谓是哉我
　　圣清之廓帝纮而恢皇纲也东爥西耀南熿北惠液浸衍旁魄配藜含生之羣縻不游原而泳沫何蕞尔之弗率乃思逞于隣封太阳矅不能强蒙防以视明和风扇不能化鸺鹠以好音今夫桃闗以西诸番星列牙错鳞次蜂房螘蛭其辑脇归懐借帡幪而仰维挈也非一日矣弗卫安庇弗翼安暨殖嘉谷者去螟螣擢良材者剪荆棘天戈所麾固将建威销萌初非利土宇以恢疆张挞伐而校力也时则阃帅失图老师罢众就骈戮以伏辜究威柄之所用载咨心膂相维一徳载授符节以匡以勅出飞黄于天育赉温毳于尚方旌旟郅偈骅骝腾骧
　　天子辟阊阖祃灵旗次虎帐手御巵仿古礼之推毂目送其骋步于中逵尔乃歴燕赵驰并晋迈咸泰以直指辗剑阁而径进斯时也日在浚狼阳来复初风饕猬毛霜严裂肤元宰抒赤于天禀励匪躬以忘躯均劳士卒分苦徒束骣马以凌絶险涉层冰如履夷涂羌谈笑而步百里贾余勇其有余然且朝拜章奏夕治军书尝申旦以废寝复昧爽而长驱伊古之名臣良将歴选指数胥逊谢而蔑如也迨莅和门军律是申川岩为之动色壁楯为之更新狡谍伺间奔命貌驯数罪状以挥刀馘妖狐以横身凡逖听而环视者莫不防竦詟怖眙而瞵眴啴啴王旅如江如潮塞云栈跐岧嶤方厚集以扬锋行踦岨而焚巢贼徒既刳腹心而落角距谓将翘足而陨覆也仓皇号謼无间宵昼元宰以闻
　　帝用恻然矜彼防瞀湔而宥之重以
　　圣母之慈训悯其穷而无救也亟
　　诏班师曰武不可究贼方忷惧懵不知其所托命桓桓兵帅夙禀教令走丐更生扶服延请释我几俎援我窞穽导迓徒御由党坝而罙践其境靡约不从弭耳耸听帅曰俞哉我
　　天子神圣固有以孚豚鱼而格枭獍也用达厥悃而布诸元宰乃除道筑坛清垒张幕爇芗吹螺梵乐间作番酋率众成列以待元宰之至稽颡树颌蛾伏拜膜自陈罪恶侥脱齐斧而出鼎镬申明誓之旦旦奉六条之成约昔岭隳金川涸誓不渝慓只恪载献其琛南金满橐瞿昙寳相狮象缨络元宰宣
　　诏防而示大信振
　　皇灵之灼烁番酋忻喜过望悔归迟而内怍于时云日开明祥和絪缊巴儿賨叟咸举手加额曰自有此土所未尝睹信天人之协应而阳春之弥浃于区宇也大凯既奏式遄其归拥豹尾之双戈控紫缰之陆离晋上公之显爵炜殊锡之葳蕤粲命服之加隆酬伟伐而匪私且独不见夫锦江玉垒之颂徳而无已者乎或忭于衢或歌于市如恋慈母娈彼赤子香花载路企踵徯俟者延亘千里或列姓名铭盖制衣却弗能止丞相祠堂并列以祀伊忠诚之感有以深入人心且勿谓蚩蚩者愚盖同声一辞谓
　　圣天子之知人善任使也
　　天子方迓厘于
　　昊穹归美于
　　祖徳于
　　庙于
　　陵毖祀祗饬王公卿尹咸思熙
　　鸿号以昭桓拨顾先已奉
　　谆诲之谦冲郁舆情而抑黙懿
　　圣母之慈恩普
　　徽称而増福履滋保以諴民奉
　　璇闱之燕喜于是
　　御紫宸而受贺中外禔福颂明良而赓喜起摛云章掞
　　鸿笔刻琬琰纪事实典谟矞皇袭六为七告成成均
　　丰碑屹崒歴千万禩胥诵
　　圣谟之洋洋而流
　　徳音之秩秩必若所言弃彼度外则何以阐绥世之长御宏覆帱之逺量且何以发其天良俾革心而内向也又何以昭示遐迩使奸猖者知所剏而强梁者知徳化之不可抗也如论其兵力之雄则羽林佽飞云輣临冲轻武利趾蹋壁蹑空伊凉之健卒滇黔之选锋索伦乌拉突骑元戎莅飒卉翕趫防鸿絧器用之利则黄间赤羽开石贯墉应马踣发必洞胸轻甲绣裆呉绵疉重韧逾兕犀能御火攻矧夫扬威巨礮轻装九节赤堇千钧圆瓜陨瓞雷硠电飞迮裂迸灭杳莫测其神奇亶扫迹于一瞥何坚不摧何阻不抉若是乎其铦利而荡轶也间小试于巴郎隳卬笼其半折则使中峰飞度破竹振箨设奇谋之得展固将輮借而辚轹盖尝执奏至于再三而
　　圣天子于解网之仁运止戈之略却逸足于中路抝余怒而回薄良以攻昧而抚顺予善而弃恶闳大造于无外柔异类而绥不若故曰天因人圣人因天势如转规谋如涌泉兵法曰全胜不鬬大兵无创天以阻深防昧俾兹异种得卵孕煦字于一方夫岂人力所能戕故力虽雄弗究其用器虽利节之以制战而后服不如不战而自屈也度兰津而为他人不如伐其心而予维新也日凛凛乎佳兵黩武之戒而时行时止知进知退所谓至诚如神无逺弗届其懐德畏威者视献俘折馘为更倍是岂管窥蠡测所能仰逮者哉系曰尧曦皛兮舜风畅参巍巍兮廓荡荡世曼寿兮延景贶梁益下士乃呀然自失曰盖自中和乐职宣布之诗既阕未甞闻斯懿美今饮于醲和饱于醇徳大夫复觉以至諠仰叹悦服幸哉获遘乎斯世

　　平定金川赋
　　留　馆　教　习　翰　林　【臣】庄存与于铄显哉惟我
　　大清
　　列圣承乎天序储嘉祉鸿休祜钦明濬哲重光显绪二曜并其照临六合象其覆帱恩厚周浃威武昭融肆
　　皇天全付有家南逾丹穴北界空峒东冒日出西极大防莫不陆詟水栗奔走而来同是以方内乂安黄发眉寿目不见烽燧耳不闻介胄百年于今馨烈弥茂在我
　　圣王之御宇也体
　　天运遵
　　祖法率由
　　世宗之明训防奉
　　圣母之懿则九族雍雍庶民翼翼酬租庸以藏富谨宪令以迪德惠不需时赉无虚日协气旁流湛恩允塞犹复省方问俗思和求中岂伊不懐明堂法宫岂伊不劳沐雨栉风虑一夫之弗获匪逸豫于
　　皇躬爰日
　　清问所及幽隠毕见察蔀屋如堂陛抚蛮徼若畿甸所以兼容并包逺驾长驭怀柔区夏辑绥边裔靡不策自
　　宸衷授之疆吏俾彼防裘之长梯航之族禀我程律守我约束者罔或私逞睚眦相为敌讐干武臣之颜行劳士大夫之诛锄乃梁州之蛮实曰金川窫窳为心凿齿为颜凭陵丑类肆其凶顽惟厥种人弗忍荼毒用告无辜于守土之臣
　　皇帝咨尔守臣种人有辞于金川乃
　　命将帅爰征师旅络绎分赴经营防合储积供偫包厚被隰于是佽飞之士贲育之徒防盾负羽仗镆铘挟仆姑而集者以万计遂乃左导卭徕峻坂九折如飞如翰鳞次嵽嵲穷高极逺缘岭探穴者相与布濩于卭笼之下右自岷阳二川分流若光若灭疾走衔枚抵间投隙凿险缒幽者相与遮迾于绳桥之侧尔其毚伏窟困兽负嵎阴施首防师漏多鱼戎臣失图以稽天诛弥年积日告功不时
　　天子闵梁益之屯戍念秦蜀之转输肆用威克厥爱讨一二臣之不敬厥事者简军实而申儆之乃维相臣秉丹赤贯金石协
　　睿谋申硕画爰以仲冬吉日秉钺徂征于
　　庙告事于
　　社受成王公卿尹大夫多士百吏庶民咸曰休哉其始也简戎行选徒御畜之既丰练之既豫踊跃欢呀问召争赴骈阗偪侧营营昈昈先赏而抃舞未戒而辑附尔其军容之为盛也朱甲耀日元戎拂星青云为戴红蜺为缨象北落以立候法玉井以设屏散若连林之植立动若洪波之涌兴总五千之劲旅屹百万以为营相臣率止以先啓行逾越闗陇防冒霜雪褒斜剑阁之阻束马悬车之塞壮夫为之却歩勇士为之脇息而乃至忠彻神明大义动顔色履如坦道过如袵席斯固不陈而威名震不战而敌气夺者矣矧复渊谋内定和衷庶询得其稔恶刈诸军门旌旂采色霅尔以变羣酋惊视股栗而战元机奥秘形势沸渭猋腾云郁霆击电防乃使轻卒鋭士陟嶃岩攀砢閜登者蚁附守者雨堕擗盘石裂巨防夷坚碉跨连杠夺其襟要据其腹肠凶酋于是俯首帖耳请命于大将之麾幢相臣方懐敌忾务翦除犹拒而未计也
　　天子执神机恢大度挞伐用张徳威不怒巍巍荡荡
　　泽之以阳春雨露爰承
　　懿防
　　诏相臣回师而还尔乃韬上将之权略敷
　　哲后之明恩先俾贰戎即其巢处其垣开以不疑之信育以并生之寛惟时诸酋除道辟馆男女以颁投其戈甲实其壶箪愿奉信约効奔走杜侵略献魁首唯命是听而防敢或干者以复事于相臣相臣总叅佐之杰幕府之贤熊罴之列防虎之班骇靁鼔耀星旛铿鍧炳煜震厉严肃以升于受降之坛于斯之时和风载兴洽气旋至睢旴谲诡集合者数不可殚计二酋则稽颡树颔匍匐蚁伏以听罪于军吏相臣承
　　诏数而宥之始则骇汗战栗营精摄魄继乃色喜雀跃流沫雪泣故其驰响应声慴威赧德不崇朝而横塞乎万里之域凡我一二从征之士甲未及巻糇未及餐不折一矢不控一殿方逮乎褒谷斾已返乎零山有安其躯和乐且闲
　　天子乃考彝典策勲伐公爵是崇武卫有奭
　　帝曰咨恒来相
　　皇室念我
　　圣祖朔漠既宁逮我
　　世宗青海既平推校
　　圣功克配厥成肆用类祭于
　　郊
　　社献功于
　　宗庙修上
　　陵之盛事隆
　　文母之显号于是二三股肱心膂之臣思惟
　　圣主朝夕干惕命将用师之艰难博恩广施柔服怀逺之宏大咸进而称曰虞帝格有苗殷宗克鬼方纪于书颂炳曜辉煌下及汉唐之君勒燕然伐淮夷曽不足称乎伟业犹自侈乎夸词矧我
　　天子丰功茂实旷世独出弗究弗宣将无以昭示奕
　　叶使永永年代服我成烈羣臣恧焉
　　帝曰俞哉于是扬雅颂之声彰谟训之大锡恩泽之博广符瑞之富遂作颂曰灵台兮崔巍偃伯兮裶裶
　　天戈麾兮赫无外赤羽张兮集王防景星垂曜兮日
　　抱戴于胥乐兮丽万世










　　平定金川赋
　　庶　　　吉　　　士　　　【臣】朱　珪
　　皇上命经略大学士忠勇公傅恒荡平金川蛮酋既
　　降乃下
　　明诏纳欵班师天包地容
　　德威遐播【臣】谨赞述
　　盛烈作赋以
　　献其辞曰
　　皇帝德灊威熇干镵坤姁阳以文敷阴以武挐疆外之丑金川恃岨毚趯狐跳以敖以骄日趑月趄不即鏖屠
　　皇赫斯怒命相臣恒出师于都是膺是惩是月也辰在斗柄螣蛇相钩指建星以为旗兮河鼔翩其灵旟羽林窘以累辟兮跐旬始而掊蚩尤防觜觹于西极兮甝首防其若囚刷棓枪踣天狼兮咸怛魂泐魄蘁眙而睽睢盖兵未观乎原而已咀僄狡而眴蠼狙也乃杖镆邪而带干将兮粲翠鷩而貂旄玉鍪象铠般其瞵防兮
　　锡龙阿而佩阙镂于是
　　皇帝受
　　命于
　　祖既造既祃龙旗婉僤而綷防兮钧天磤鍧而猗那握神符于元堂定
　　天策于
　　扆座挈玉斗之柄执金锤之欛
　　乗舆乃御六蛟而骖八螭兮灵示缤纷而并迓赐瓒鬯以饮饯兮黄金勺而玉斚观元戎之啓行兮若掣电之翕赫龙乗猋骇虎骑雷掀飇馺神骧躩其腾跃兮羌一日而走千儵倩浰汤汤若波兮殷辚胶輵曾不可乎猱攀曳青虬赭鸟之蟉兮虽赤骥白义犇超影而不得先驰玉垒峨岷之崆防屹兮若灵奔鬼趭厉而不颠我军既屯桀石掲轮蛮獠错愕褫精亡魂外虽掎角中如惔焚尔其卭崃九折弄栋八滩虎臂羊肠马抟牛颤赤水爓赩以吐丹金绳刻屈而蠡断钩蛇赳螑其尾捎兮藰莅拉飒而射鬼弹灰野青赤其烂光兮雪岭冬夏而闭霰屹三峡五屼之碕礒兮扶飞蠝而蹶狡防故其溪猺洞蜑谲诡獌狿鱼刀劚石毒钢饮牛腰弩偏架足张手抠骈脇束麻络马当镳巢居干栏鼔角吹呕巨鼻象饮凿齿飞头漆骭火蹠頳眶碧眸赤穴变化乎素虎九龙儵忽乎蟉虬蠢蠢蠕蠕若豻若虥若防若貅者自以窟乎絶险而不知
　　王师之刘之也乃敦中垒于岩嵌兮环千营而若墉前赤熛而后天鼋兮骈星辰而列行流雄旄以虹爥兮曳彗星之飞芒建金铃之大防兮戈鋋森其若霜苍头彪髶腰豪曹而首雕鹖兮颠盛瞠而未将飞鳬电影羽赤白而焠镞兮厉冲飇而怒翔佽飞之伦超防猭而都卢兮颊敌魁而血冦吭
　　皇威燀燀我武洸洸蠢愚苗民命颠于阬爰有邦汋
　　间于我师中诇外漏为贼之媒
　　皇帝有命相铺厥威抟戮贼谍如簎蠃蠯青衣之竹既磔盐水之虫不归手格槃瓠之瘈生拔髦牛之莫不觳觫于椹质惩栗乎刳劙是时
　　皇帝临乎
　　帝车五潢之舎太微三光之廷旭尔
　　天縡霅然星旋若斗杓运于中央殷北极而周八纮
　　迪昧爽之丕显冏达旦而不寝
　　明登天而了瞩
　　聪属地而防聆故发声乎紫宫而濯灵乎西清相臣
　　将臣莫不用
　　命于是军动雷骧师次昔岭火龙金汁礧礮轰霆连珠走防炎伞掣景獝焦魖烂飞销铄磺状掀轮抜轴殷其胶捩兮半騞砉而擘开骈五山之岝兮乍而相豗武担镵天而訇坼兮石笋捎云而轧摧匃磕硠兮若蛮丁厉而崔巍隤煽烁燎奭兮若积薪烧而兵兰灰烈缺防磹吐鞭交绯丰隆霹雳郁律嵬防骇若天铲神揃而亡其嵯峨也蛮酋震惊竖其降旗慑我之旅赤纛白麾克奔于师以厥伻来鴃舌鷇音覼缕侏离潘靧垢面湔磢肝脾陈其犛牛豪羊瑟瑟碧玑锦疉朱罽翠羽文犀焜耀摛爥丽靡威蕤桓桓我军拗怒未息方将罙阻抵巘馘大憝而狝搜慝匪拊其背乃搤其嗌韔凤喙之胶弓手虎爪之玉鏚髾欃孛而观鲸鲵缮招摇而怒贲育若天鸟之覆巢乃獝狨而将哲鹿奔兔投如狖如玃惧厥罪之不逭终刲刉而疈磔
　　天兵鳞其铺敦兮欲乞生而不得于是
　　皇帝拓帡包之度霈煦妪之仁挞逆辑顺刷陈濯新
　　奉
　　皇太后命询于百宪若于兆人既庭既羾亦莫不驯乃命相臣降其螴蜳以解袀而息民也
　　天熙其生臣厉厥伐欲拔枿椿而斸株橜蛮乃怵惕不敢回遹奉我枭师厌于其献黑羊之白刺赭马之青血犎牛之湩浏若川兮珠泽之酒縻胃而滑桄榔百载食马千匹崩角膜拜跽而战栗彼酋既欵
　　天诏乃莅除崇坛以隠天张赤帟而烂霱控葱岭而西毳髠刮辰溪而南雕铩莎罗奔狼卡颈徽肉袒首归乎七萃经略爰歴升乎罽幕而收其草防金髤之甲晶光耀暾狻猊之胄凌兢敓月鲛璘其方腾鸊鹈淬其欲剟鹘尾之箭善燕角之弧将弹罔不鳞簇羽攒充鱼箙而裂鞘于是雕题漆齿之戎骈胸交趾之羌冠以熊皮虎尾耳垂金钩玉珰镠环约臂铁钏系肮十尾结髾刻身像龙犀带雕镂象额银装赤帻戴獭氍毹麖章青顿白眊漓乎屈虹班纰毲烂乎锦江曳兰干之絺纻披梧桐之华英斑兰摛绣灼烁乎芙蓉尔其精夫渠魁扶服顚稽珍奇灵傀怳敞逺徕则有菌鸖短狗龙角神枭羊翡翠毼鸡金马荒忽其腾耀碧鸡彯彯而扇翚扶拔骉防而飍矞师子髬髵以之而文翰絶云以振彩鹣鹣比翼而交防兹白尊耳防犬星施羧羊五角奇鹿两头饮献白鹄之血羽用孔鸟之髟从目黑齿鼔钟若牛罄西南之瑰若相招而毕投乃罗淫浦之万鳬进朱提以千流奉迦维之寳相献摩竭之金躯若舍身于龙象亘世世而不渝相臣布
　　皇帝命纳粟而却紫镠赉以
　　天锡聿开珠蝥蛮乃炙义濡德作庙于厥虚踏歌抃
　　蹈以庆
　　天子而祝公侯也既遏负固奚振我旅窜饕餮于魑
　　魅卧虎贲之干橹
　　皇帝命恒汝劼孔茂锡汝桓圭予毗予辅神旗豹尾
　　赮赫婀娜前后所
　　赐既广既厚凡厥勲士亦无不与于是铙歌吹凯乐
　　作歌曰
　　皇灵熛兮天中环星野兮既同西月兮东明八
　　索兮在纲蛮之狡兮既僵
　　皇仁沛兮不兵四海兮賔将彤弓既櫜饮至有釂
　　协于椌楬告于
　　郊
　　庙谒
　　陵寝而耿
　　烈光奉
　　慈宫而上
　　尊号搢挺笏于明堂勒隆碣于太学龙彲贲乎
　　天文日月离乎华昭岣嵝之碑无所夸其青赤兮阳虚之石曽不得防夫景曜増职方之版图辨王防之见頫咺
　　神武而不杀俪包荒于覆帱南熿丹水之朱殷北爥烛龙之蜩蟉西熇若木之灼光东焜十日之烁耀下峥嵘而丰融上嵺郭而金歊盖
　　皇德被于无垠奚啻偈賨僰而息荒徼也哉乃作颂
　　曰
　　于铄
　　皇师彪光熉兮漫乎天还渟若渊兮骖龙騑离啴焞焞兮猋腾翏厉灵无厓兮幪如帱帡张夤纮兮啿啿羣生侯不静兮湛我
　　皇徳澹裔裔兮既濯而濡民之塈兮格于
　　寝庙曜精飨兮惟
　　皇之纯庆无疆兮
　　平定金川方略巻三十二
