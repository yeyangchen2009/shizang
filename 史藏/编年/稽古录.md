　　钦定四库全书　　　　　史部二
　　稽古録目録　　　　　　编年类
　　巻一
　　伏羲氏【一百一十年】　　　神农氏【一百四十年】
　　有熊氏【一百年】　　　　金天氏【八十四年】
　　髙阳氏【七十八年】　　　　髙辛氏【七十年】
　　巻二
　　陶唐氏【一百一年】
　　巻三
　　有虞氏上【合下巻五十年】
　　巻四
　　有虞氏下
　　夏后氏上【合下巻十七主四百三十二年】
　　巻五
　　夏后氏下
　　巻六
　　殷上【合下巻三十主六百二十九年】
　　巻七
　　殷下
　　巻八
　　周上
　　巻九
　　周下【至共和初十一主自是以后年始可谱】
　　共和之初诸侯所自出
　　鲁【至愼公濞】　　齐【至武公寿】　　晋【至靖侯宜臼】秦【至秦仲】　　楚【至熊勇】　　宋【至僖公】
　　卫【至僖侯】　　陈【至幽公宁】　　蔡【至武侯】
　　曹【至夷伯喜】
　　巻十
　　共和【元年至十四年】　　　　宣王【四十六年】
　　幽王【十一年】　　　　　平王【五十一年】
　　桓王【二十三年】　　　　　庄王【十五年】
　　厘王【五年】　　　　　　惠王【二十五年】
　　襄王【三十三年】　　　　　顷王【六年】
　　匡王【六年】　　　　　　定王【二十一年】
　　简王【十四年】　　　　　灵王【二十七年】
　　巻十一
　　景王【二十五年】　　　　　敬王【四十三年】
　　元王【八年】　　　　　　贞定王【二十八年】
　　考王【十五年】　　　　　威烈王【二十四年】
　　安王【二十六年】　　　　　烈王【七年】
　　显王【四十八年】　　　　　愼靓王【六年】
　　赧王【五十九年】
　　秦昭王【五年】　　　　　孝文王【一年】
　　庄襄王【三年】　　　　　始皇【三十七年】
　　二世【三年】
　　巻十二
　　西汉髙祖【十二年】　　　惠帝【七年】
　　髙后【八年】　　　　　　文帝【二十三年】
　　景帝【十六年】　　　　　武帝【四十五年】
　　昭帝【十三年】　　　　　宣帝【二十五年】
　　元帝【十六年】　　　　　成帝【二十六年】
　　哀帝【六年】　　　　　　平帝【五年】
　　孺子【三年】　　　　　　王莽【十四年】
　　淮阳王【二年】
　　巻十三
　　东汉光武【三十三年】　　　明帝【十八年】
　　章帝【十三年】　　　　　和帝【十七年】
　　殇帝【一年】　　　　　　安帝【十九年】
　　顺帝【十九年】　　　　　冲帝【一年】
　　质帝【一年】　　　　　　桓帝【二十一年】
　　灵帝【二十二年】　　　　　献帝【三十年】
　　魏文帝【七年】　　　　　明帝【十三年】
　　邵陵厉公【十四年】　　　髙贵乡公【六年】
　　元帝【五年】　　　　　　晋武帝【二十五年】
　　惠帝【十七年】　　　　　懐帝【六年】
　　愍帝【四年】　　　　　　东晋元帝【六年】
　　明帝【三年】　　　　　　成帝【十七年】
　　康帝【二年】　　　　　　穆帝【十七年】
　　巻十四
　　哀帝【四年】　　　　　　海西公【五年】
　　简文帝【二年】　　　　　孝武帝【二十四年】
　　安帝【二十二年】　　　　　恭帝【一年】
　　宋武帝【二年】
　　营阳王【一年】　　　　　文帝【三十年】
　　孝武帝【十年】　　　　　明帝【八年】
　　苍梧王【四年】　　　　　顺帝【二年】
　　齐髙帝【四年】
　　武帝【十一年】　　　　　明帝【五年】
　　东昏侯【二年】　　　　　和帝【一年】
　　梁武帝【四十八年】
　　简文帝【二年】　　　　　元帝【三年】
　　敬帝【二年】
　　陈武帝【三年】
　　文帝【七年】　　　　　　临海王【二年】
　　宣帝【十四年】　　　　　长城公【六年】
　　隋文帝【十六年】
　　帝【十二年】　　　　　恭帝【一年】
　　唐髙祖【九年】
　　巻十五
　　太宗【二十三年】
　　髙宗【三十四年】　　　　　则天后【二十一年】
　　中宗【五年】　　　　　　睿宗【二年】
　　宗【四十四年】　　　　　肃宗【七年】
　　代宗【十七年】　　　　　徳宗【二十五年】
　　顺宗【一年】　　　　　　宪宗【十五年】
　　穆宗【四年】　　　　　　敬宗【二年】
　　文宗【十四年】　　　　　武宗【六年】
　　宣宗【十三年】　　　　　懿宗【十四年】
　　僖宗【十五年】　　　　　昭宗【十五年】
　　哀帝【二年】
　　梁太祖【六年】
　　均王【十年】
　　唐庄宗【三年】
　　明宗【八年】　　　　　　潞王【二年】
　　晋髙祖【七年】
　　齐王【四年】
　　汉髙祖【二年】
　　隠帝【二年】
　　周太祖【四年】
　　世宗【五年】
　　巻十六
　　厯年图序
　　巻十七
　　本朝
　　太祖【建隆三年　干徳五年　开寳八年】太宗【太平兴国八年　雍熙四年　端拱二年淳化五年　至道三年】
　　巻十八
　　真宗【咸平六年　景徳四年　大中祥符九年天禧五年　干兴一年】
　　巻十九
　　仁宗【天圣九年　明衜二年　景祐四年　寳元二年　康定一年】
　　巻二十
　　仁宗【庆厯八年　皇祐五年　至和二年　嘉祐八年】英宗【治平四年】
　　【臣】等谨案稽古録二十巻宋司马光撰光既撰资治通鉴又有举要厯有目録有厯年图有百官表厯年图仍依通鉴起于三晋终于显徳百官表止着宋代是书则上溯伏羲下讫有宋靡不备载而为书不过二十巻葢以各书巻帙繁重又厯年图刻于他人或有所增损乱其巻帙故芟除繁乱约为此编而诸论则仍厯年图谱之旧陈振孙书録解题曰越本彚聚诸论于一巻潭本则分系于各代之后此刻次第葢依潭本较越本易于循览朱子甚重其书尝曰可备讲筵续六经读之虽推之未免少过然观其诸论于厯代兴衰治乱之故反覆开陈靡不洞中得失其言诚不悖于六经通鉴文繁猝不易究是编言简而义该洵读史者之圭臬也南渡以后龚颐正尝续其书今永乐大典所载尚有全本然颐正人品逊光逺甚持论未允是非颇乖于公议陈振孙不取其书诚非无见葢视光所作不可同日语矣乾隆四十三年六月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀














　　进稽古録表
　　臣光言窃以九州四海一日万防将察知民物之性情盖布在文武之方防虽厯年多而举其大要则用力少而见夫全功恭以皇帝陛下富有春秋敉宁方夏念终始典于学于缉熙单厥心延登老成亲近观讲发论语章句探经艺之同归诵寳训丁宁宪祖宗之不易有本如是实惟滥觞惟稽古尧舜之旧章惟信史春秋之成法高山可仰覆辙在前其兴亡在知人其成败在立政或当艰难之运而不能师用贤智或有恻隠之意而无以照知忠邪载籍之编患乎太漫鉴观之主力不暇遑敢用芟夷略存体要由三晋开国迄于显徳之末造臣既具之于厯年图自六合为宋接乎熙宁之始元臣又着之于百官表乃若威烈丁丑而上伏羲书契以来对越神人可用龟镜悉从论纂皆有慿依总而成书名为稽古録二十巻因仍书局缮写奏篇兹冒昧以上陈助聪明之逺览臣光中谢恭惟太皇太后陛下定九鼎以守天下之重器乗六龙以御古今之正权思齐之功啓佑圣学过物之济燕及宗祧至于法弊于凉而改为官非其人而变置御戎之防上下措国之势安危据旧以鉴新去彼而取此陶成万化简在两宫七庙乗无疆之休微臣与不朽之业干冒宸扆无任司马光进表











　　钦定四库全书
　　稽古録巻一
　　宋　司马光　撰
　　伏羲氏
　　太昊伏羲氏【太昊有天下之号伏羲氏其所以有天下之号也惟天生民有欲无主乃乱必立聪明之君长以司牧之何谓司牧盖民不足于衣食则能养之衣食足矣或不知礼义相侵渔则能教之教之备矣或顽嚚不从则能威之由是民爱之如父母仰之如日月信之如四时畏之如雷霆莫不恱服推而尊之聪明之小者所服寡聪明之大者所服众所服寡者为聚邑之长为士大夫卿所服众者为一国之君君一国者是为诸侯天下为国位均力敌或相侵陵吞噬莫能相治必待天生圣人出乎其类拔乎其萃聪明照万事威令行四海天下无不归往而率服然后为天子夫天地者万物父母诸侯者一国父母天子者万国父母人之至尊无与为比惟父事天母事地故曰天子伏羲之前为天子者其有无不可知也如天皇地皇人皇有巢燧人之类虽于记有之语多迂怪事不经见臣不敢引独据周易自伏羲以来叙之】风姓【姓者人之所自生也】以木徳继天而王都宛丘【今陈州是也】仰则观象于天俯则观法于地于是始作八卦【太昊之时有龙负图出于河太昊法而象之始画八卦曰乾坤震巽坎离艮兊】以通神明之徳【神明谓造化也干为天坤为地震为雷巽为风坎为水离为火艮为山兊为泽造化万物皆由此八者而生成通导也作八卦以通导造物之徳使人知之也】以顺万物之情【干健也坤顺也震动也巽入也坎陷也离丽也艮止也兊説也万物之情无出此八者】作结绳而为网罟以佃以渔【佃音田佃猎取禽兽也渔取鱼也】上古之民处于草野未知农桑但逐捕禽兽食其肉衣其皮禽兽飞走非人所及制之甚难无以御饥寒故太昊教之为罟网以罗禽兽漉水物又教民豢养六畜马牛羊豕犬鸡无逐捕之劳可以充庖且以为牺牲享神只故号伏羲氏亦号庖牺氏
　　神农氏
　　炎帝神农氏姜姓继伏羲以火徳王天下是时民益多禽兽益少炎帝乃教民播种百谷斵木为耜揉木为耒春耕夏耘秋获冬藏民食以充故号神农氏炎帝以一人所为不足以自养必通功易事贸迁有无乃教民日中为市致天下之民聚天下之货交易而退各得其所
　　有熊氏
　　黄帝有熊氏姬姓曰轩辕有熊国君少典之子生而神灵弱而能言幼而徇齐【徇疾齐速也】长而敦敏成而聪明炎帝既没子孙徳衰蚩尤始作乱延及于平民罔不寇贼奸宄夺攘矫防【羣行攻劫曰寇杀人不忌曰贼在外曰奸在内曰宄自来而取曰攘矫诈防杀也】黄帝乃治五兵以征之与蚩尤战于涿鹿之野禽而杀之【涿鹿涿州】诸侯皆去神农氏归黄帝黄帝与炎帝子孙战于阪泉之野三战然后得其志诸侯咸尊黄帝为天子代神农氏黄帝以民生有欲衣食虽备茍无礼义则强陵弱众暴寡智欺愚勇苦怯于是始制轩冕垂衣裳贵有常尊贱有等威使上下有序各安其分而天下大治作舟楫以济不通服牛乗马引重致逺正名百物天下有不顺者征之平者去之邑于涿鹿之阿迁徙往来未尝宁居在位百年而崩年百一十岁有二十五子其得姓者十四人为十二姓姬酉祁已滕箴任荀僖姞儇依【姞其讫切儇呼縁切】金天氏
　　少昊金天氏己姓曰挚亦曰青阳黄帝之子继黄帝以金徳王天下故号金天氏都曲阜【今兖州】
　　髙阳氏
　　颛顼髙阳氏黄帝之孙也父曰昌意髙阳氏以水徳王天下都濮阳静渊而有谋疏通而知事养财以任地履时以象天北至幽陵南暨交趾西蹈流沙东极蟠木动静之物小大之神【主山川神】日月所照莫不平服先是帝王皆以天瑞为官师之名至髙阳氏始为民师而命以民事在位七十八年寿九十一岁
　　髙辛氏
　　帝喾髙辛氏黄帝之曽孙嚣之孙蟜极之子也都亳【今谷熟号南亳】普施利物不于其身聪以致逺明以察微顺天之义知民之急仁而威惠而信脩身而天下服其色郁郁其徳嶷嶷其动也时其服也衷执中而徧天下日月所照风雨所至莫不从化在位七十年寿百有五岁















　　稽古録巻一
　　钦定四库全书
　　稽古録巻二
　　宋　司马光　撰
　　陶唐氏
　　帝尧祁姓曰放勲帝喾之子初封于陶后改封唐故曰陶唐氏年十六以唐侯升为天子都平阳【今晋州】尧钦明文思【威仪表备谓之钦照临四方谓之明经纬天地谓之文道徳纯备谓之思】允恭克让光被四表格于上下【允信克能光充格至也既有四徳又信恭能让故其名闻充溢四外至于天地也】克明骏徳以亲九族【骏大也言尧能脩明其大徳以睦上自髙祖下至孙等列旁支之亲大学所谓身修然后家齐也】九族既睦平章百姓【百姓国人也言九族之外臣民之异姓者也皆化九族而平和章明所谓家齐然后国治也】百姓昭明协和万邦黎民于变时雍【昭亦明也协合黎众时是雍和也言天下众民皆变化化上是以风俗大和所谓国治然后天下平】尧徳广运乃圣乃神乃武乃文【广谓所覆者大运谓所及者逺圣无不通神妙无方文经天地武定祸乱】稽于众舍已从人【稽考也虽聪明不独断自用必考察从谋舍己所有从人所长所以为圣】其仁如天其智如神就之如日【温燠】望之如云【能庇廕天下】惟天为大惟尧则之【则法也法天行化】荡荡乎民无能名焉【荡荡广逺之称言其布徳广逺民无能识其名】巍巍乎其有成功【功成化隆髙大巍巍】焕乎其有文章【焕明也其立文垂制又着明】命羲和厯象日月星辰敬授人时【重黎之后羲氏和氏世掌天地四时之官星五星辰日月所防十二次厯象其分节谨记天时以授人也】允厘百工庶绩咸熙【厘治工官庶众绩功咸皆熙广也言定四时成岁厯以告时授事则能信治百官众功皆广】时洪水为灾尧咨四岳【唐虞建百官内有百揆四岳如今之宰辅百揆掌揆度百事四岳分掌四时及四岳诸侯之政】举能者使治之四岳举鲧【古本切】尧知鲧顽嚚傲狠不可用【心不则徳义之经为顽口不道忠信之言为嚚】四岳固请试之尧屈己从之【所谓舍己从人】鲧治水九年功用弗成尧老有子丹朱不肖欲逊位于四岳四岳辞以不徳尧使明举有明徳之人搜在侧陋者众乃曰有鳏在下曰虞舜【舜年三十未娶故曰鳏虞今河中府虞乡县妫水之汭舜所居也】帝曰俞予闻如何【俞然也然其所举尧闻舜而不用亦任天下之耳目不自任也】岳曰瞽子父顽母嚚象傲【舜父有目不能分别善恶故时人谓之瞽瞍象舜弟之字傲慢不友言皆恶】克谐以孝烝烝又不格奸【谐和烝进也言能以至孝和谐顽嚚昏傲使进进于善道以至自治不至陷入于奸恶盛徳之至无恶不化】帝曰朕其试哉【舜至徳升闻尧犹试之者将授以大任不得不重愼】女于时观厥刑于二女【女妻刑法也尧于是以二女妻舜观其法度接二女以治家观治国】厘降二女于妫汭嫔于虞【降下嫔妇也舜为匹夫能以义理下帝女之心使行妇道于虞氏】帝曰钦哉【叹舜能脩已行敬以化帝女则其所能者大矣】于是登舜于朝厯试诸难【试以治民之难事】既有大功遂使摄行天子事尧在位一百一年寿百一十七岁而崩百姓哀慕如丧考妣舜封尧后于唐为虞宾








　　稽古録卷二
　　钦定四库全书
　　稽古録卷三
　　宋　司马光　撰
　　有虞氏上
　　帝舜有虞氏姚姓曰重华其先出于髙阳氏祖曰桥牛父曰瞽瞍舜濬哲文明温恭允塞【濬深哲智也其徳信充塞上下】父母弟顽嚚不友日以杀舜为事舜耕于厯山以失爱于父母日号泣于旻天不敢怨怼失子道负罪引慝以事只见瞽瞍防防齐栗【齐侧皆切】瞽亦信而顺之弟象亦化之不至于大恶至徳升闻尧既妻以女试之乃命以位舜举伯奋仲堪叔献季仲伯虎仲熊叔豹季狸八元【元善也】使布五教于四方【五教父义母慈兄友弟恭子孝亦曰五典典常也】五典克从内平外成举苍舒隤【徒回切】敳【五开切】梼【音桃】戭【音演】大临厐降庭坚仲容叔达八恺【恺和也】使揆百事百揆时序地平天成流共工驩兠【都侯切】三苗鲧四凶于四裔而天下咸服四门穆穆【穆穆美也诸侯来朝者皆有美徳无凶人也】隂阳和顺烈风雷雨弗迷尧知舜功徳大成欲使陟帝位舜辞不受乃使舜摄行天子事代已巡守朝四岳诸侯舜察璿【音旋】玑玉衡以齐日月五星之行度以考正厯数二十有八载尧乃殂落舜服丧三年毕始即天子位都蒲阪【今河中府】明四目达四聪【广视聴于四方使天下无壅塞】命禹宅百揆【宅居也居百揆之官】弃为后稷播时百谷【播布也布种百谷】契为司徒敷五教【敷亦布也】臯陶作士典五刑惟明克允刑期于无刑【虽或以杀止杀终无犯者刑期于无所刑】垂共工益作虞掌山泽草木鸟兽【取之有时用之有节】伯夷作秩宗典三礼防典乐教胄子击石拊石百兽率舞箫韶九成鳯皇来仪【韶舜乐名仪有容仪】龙作纳言出纳惟允舜上循尧道下任众贤恭已南面无为而治舜好问而好察迩言【浅近之言】隠恶而扬善【人言恶者隠而不彰善者宣扬而行之】执其两端用其中于民临下以简御众以寛罚弗及嗣赏延于世【延及也父子罪不相及而及其赏道徳之政】宥过无大刑故无小【过误所犯虽大必宥不忌故犯虽小必刑】罪疑惟轻功疑惟重【刑疑附轻赏疑从重忠厚之至】与其杀不辜宁失不经【经常也宁失不常之罪不枉不辜之善仁爱之道】君臣常相儆戒于朝禹曰后克艰厥后臣克艰厥臣政乃乂【乂治也能知为君难为臣不易则其政治】益曰任贤勿贰去邪勿疑【一意任贤果于去恶】罔违道以干百姓之誉【干求也失道求名古人贱之】罔咈【音佛】百姓以从己之欲【咈戾也专欲难成犯众兴祸故戒之】臯陶曰在知人在安民禹曰知人则哲能官人安民则惠黎民怀之此帝尧所难臯陶曰亦行有九徳亦言其人有徳乃言其行事以验之曰寛而栗【性寛大而能庄栗】柔而立【和柔而能立事】愿而恭【慤愿而恭恪】乱而敬【乱治也有治而能谨敬】扰而毅【扰顺也致果为毅】直而温【行正直而气温和】简而廉【性简大而有廉隅】刚而塞【刚断而塞实】彊而义【无所屈挠动必合义】彰厥有常吉哉【彰明吉善也其人行此徳有常不变至于彰著此真吉士可用哉】三徳有家【九徳之中有其三可以为卿大夫】六徳有邦【可以为诸侯】翕受敷施九徳咸事俊乂在官【翕合也能合受三六之徳而用之以布施政教使九徳之人皆用事谓天子如此则俊徳治能之士并在官】兢兢业业一日二日万防【兢兢戒愼业业危惧防者动之微吉凶之先见者也王者戒惧于事微小之时制治于未乱保邦于未危则易为力已乱已危则难为功一日二日之间防微之事至有万端不可不察】无旷庶官天工人其代之【旷空也位非其人为空官言百官代天理物不可以天官私非其才】天聪明自我民聪明【自用也言天因民而降之福民所归者天命之天视听人君之行用民为聪明】天明畏自我民明威【天威可畏亦用民成其威民所叛者天讨之是天明可畏之效】帝曰臣作朕股肱耳目【言大体若身】予违汝弼汝无面从退有后言【我违道汝当以义辅正我无得面从我违而退有言我不可弼】禹曰万邦黎献共惟帝臣惟帝时举敷纳以言明试以功车服以庸【献贤也万国众贤共为帝臣帝宜以时举其秀者先使布纳其为治之言察其是非能言者未必能行故又宜试之以事以明辨众言之虚实必待其功効显著然后赐之车服爵命而用之】






　　稽古録卷三
　　钦定四库全书
　　稽古録卷四
　　宋　司马光　撰
　　有虞氏下
　　帝作歌曰股肱喜哉元首起哉百工熙哉【元首君也股肱之臣喜乐尽忠君之治功乃起百官之业乃广言君得良臣乃能致治】臯陶赓之曰元首明哉股肱良哉庶事康哉【赓续也言人君选任之明则股肱大臣无不忠良大臣忠良则天下众事无不安者言治安之本在君明】又歌曰元首丛脞哉股肱惰哉万事堕哉【丛脞细碎无大畧明主好要闇主好详主好要则百事详主好详则百事荒君既不知治要躬亲细务则大臣无所事事皆解体不为用万事非一人可治故皆堕壊】舜老有子商均亦不肖不足天下乃命禹摄行天子事舜命禹征有苗三旬苗民逆命益赞于禹曰惟徳动天无逺弗届【赞佐届至也益以此义佐禹欲其修徳致逺】满招损谦受益时乃天道【自满者人损之自谦者人益之是天之常道】至諴感神矧兹有苗【諴和也矧况也至和感神况有苗乎言易感】禹拜昌言曰俞班师振旅【昌当也以益言为当故拜受而然之遂还师兵入曰班振言整众】帝乃诞敷文徳【逺人不服大布文徳以来之】舞干羽于两阶【干楯羽翳也皆舞者所执脩阐文教舞文舞于宾主阶间抑武事】七旬有苗格【讨而不服不讨自来明御之者必有道】舜生三十征庸【始见试用】三十在位【厯试二年摄位二十八年】五十载而崩【舜服尧丧三年其一在五十之数故为天子五十年】寿百一十二岁禹封舜后于虞而客之及周武王克商封舜后胡公于陈赐姓妫氏孔子曰后世虽有作者虞帝弗可及也已矣夏后氏上
　　夏后姒姓曰文命髙阳之孙鲧之子也尧命鲧治水功不成舜臣尧殛鲧于羽山举禹使代父治水【废父兴子尧舜之道】天乃锡禹洪范九畴【洪大范法畴类也洛出书神龟负文而出列于背有数至于九禹因而第之以成九类一五行二五事三八政四五纪五皇极六三徳七稽疑八庶征九五福六极】禹治水顺五行之性循天地之理不堕山不崇薮壅者决之滞者导之行水于其所无事故功易成禹治水勤劳陆行乗车水行乗舟泥行乗橇【子絶切形如箕擿行泥上】山行乗梮【纪録切以铁如锥头长半寸施之履下以上山不蹉跌也】娶涂山氏女厯辛壬癸甲四日复往治水涂山氏女生子啓禹过门闻啓呱呱【音孤】而泣不入视之时下民昏垫【丁念切昏瞀垫陷言困水灾】艰食【难得食】禹随山刋木【随行山林斩木通道】与益得禽兽佐民食决九川距四海濬畎浍距川【距至也决九州名川通之至海一亩之间广尺深尺曰畎方百里之间广二寻深二仞曰浍浍畎濬之至川亦入海】平田无水与稷教民播种百谷濬川得鱼鼈佐民食【濬深其流】烝民乃粒万邦作乂【米食曰粒言天下由此为治本】禹分天下为冀兖青徐荆豫梁雍九州任土作贡【任其土地所有定其贡赋之差】九州攸同四隩既宅【四方之宅已可居】九山刋旅九川涤源九泽既陂【九州名山已槎木通道而旅祭矣九州之川已涤除泉源无壅塞矣九州之泽已陂障无决溢矣】四海防同【四海之内防同京师九州同风万国共贯】庶土交正底愼财赋【交俱也众土俱得其正谓壤坟垆致所慎者财货贡赋言取之有节用之有度】咸则三壤成赋中邦【皆法壤田上中下大较三品成九州之赋明水害又除】以天下近逺分甸侯绥要荒五服辨诸侯职守东渐于海西被于流沙朔南暨声教【渐入也被及也此言五服之外皆与王者声教而朝见】讫于四海尧乃锡禹圭告厥成功
　　稽古録巻四
　　钦定四库全书
　　稽古録巻五
　　宋　司马光　撰
　　夏后氏下
　　舜受禅使禹宅百揆舜老以位禹曰朕居帝位三十有三载耄期倦于勤汝惟不怠总朕师【师众也八十九十曰耄百年曰期颐年已耄老厌倦万防汝不懈怠于位称总我众欲使摄】禹辞帝曰克勤于邦克俭于家不自满假惟汝贤【满谓盈实假大也言禹恶衣菲食卑其宫室而尽力为民执心谦冲不自盈大】汝惟不矜天下莫与汝争能汝惟不伐天下莫与汝争功【自贤曰矜自功曰伐言禹推善让人而不失其能不有其劳而不失其功所以能絶众人】天之厯数在汝躬汝终陟元后【陟升也元大也大君天子】人心惟危道心惟微惟精惟一允执厥中【危则难安微则难明精所以明其难明一所以安其难安然道之大要莫若信执其中】无稽之言勿听弗询之谋勿庸【无考无信验不询专独终必无成故戒勿听用】可爱非君可畏非民众非元后何戴后非众罔与守邦【民以君为命故可爱君失道民叛之故可畏言众戴君以自存君恃众以守国相须而立】禹拜稽首固辞帝曰毋惟汝谐【毋禁止辞惟汝能谐和元后之任】禹乃受命摄行天子事如舜之初舜崩禹三年丧毕即天子位防诸侯于涂山执玉帛者万国又防诸侯于防稽长狄防风氏后至禹戮之禹命逺方图物【图画山川奇异之物而献之】贡金九牧【使九州之牧贡金】铸鼎象其州之物【象所图物着之于鼎】百物而为之备使民知神奸【图鬼神百物之形使人逆备之】故民入川泽山林不逢不若【若顺也】魑魅魍魉【魑山神兽形魅怪物魍魉水神】莫能逢之禹崩寿百年孔子曰禹吾无间然矣尧之崩也天下诸侯不归丹朱而归舜舜之崩也天下诸侯不归商均而归禹禹崩子啓贤天下诸侯皆曰吾君帝禹之子也相帅归之○啓乃即天子位有扈逆命【扈今京兆鄠县】啓征扈灭之享诸侯于钧台【阳翟县南有钧台陂】啓崩子太康立○王太康尸位【尸主也】以逸豫灭厥徳黎民咸贰乃盘游无度畋于有洛之表十旬弗反有穷后羿【穷国之君】因民弗忍王之恶拒于河王不得入国遂废之立其弟仲康而相之夏室微弱○王仲康崩子相立○王相之时羿遂代夏政相失国依于同姓诸侯斟灌及斟鄩氏羿恃其善射不脩民事而淫于原兽【好佃猎】弃武罗伯囚髠熊龙圉【四子皆羿之贤臣】而用寒浞寒浞伯明氏之谗子弟也【伯明寒君名】伯明后寒弃之夷羿收之【夷氏】信而使之以为己相浞行媚于内【内宫人】而施赂于外愚弄其民【欺罔之】而娯羿于畋【乐之以游畋】树之诈慝以取其国家【树立也】外内咸服【信浞诈】羿犹不悛【悛改也】将归自畋家众杀而烹之以食其子靡奔有鬲氏【靡夏遗臣事羿者有鬲国名】浞因羿室【就国妃妾】生浇及豷【浇五叫切豷许医切】恃其谗慝诈伪而不徳于民使浇用师灭斟灌及斟鄩氏杀夏后相处浇于过处豷于戈后緍方娠逃出自窦【后緍相妻娠怀身也音身】归于有仍【后缗有仍氏女】生少康焉为仍牧正【牧官之长】浇使椒求之【椒浇臣】逃奔有虞为之庖正虞思于是妻之以二姚【思有虞君也虞思自以二女妻少康】而邑诸纶【纶虞邑】有田一成有众一旅【方十里为成五百人为旅】能布其徳而兆其谋【兆始】以收夏众抚其官职靡自有鬲氏收斟灌斟鄩之遗民以灭浞而立少康祀夏配天不失旧物【物事也】○王少康立夏道中兴少康崩子杼立○王杼崩子槐立○王槐崩子芒立○王芒崩子泄立○王泄崩子不降立○王不降崩弟扃立○王扃崩子廑立○王廑崩不降之子孔甲立○王孔甲之时夏徳衰诸侯多叛之孔甲崩子臯立○王臯崩子发立○王发崩子癸立是为桀○王桀都安邑灭徳作威敷虐于万方百姓用兵伐有施得其女末喜嬖之荒淫无度有以危亡为谏者桀自恃天命指日曰是日何时丧乎予及汝偕亡闗龙逢强谏桀杀之诸侯多叛桀归商汤桀囚汤于夏台欲杀之既而释之汤乃与伊尹兴师伐夏与桀战于鸣条克之桀奔南巢夏后氏遂失天下夏有王与无王用岁四百三十二


　　稽古録卷五
　　钦定四库全书
　　稽古録卷六
　　宋　司马光　撰
　　殷上【亦号商又封商汤居殷而受命故二号】
　　殷汤子姓曰履其先出于高辛氏帝喾生契契为舜司徒封于商【商在大华之阳今商州】契生昭明昭明生相土相土居商丘【今应天府】相土生昌若昌若生曹圉曹圉生冥冥生振振生微微生报丁报丁生报乙报乙生报丙报丙生主壬主壬生主癸主癸生天乙世为诸侯天乙是为成汤自契至成汤八迁汤始居亳从帝喾居汤不迩声色不殖货利【迩近也殖生也言清洁不贪】徳懋懋官功懋懋赏用人惟已改过不吝【勉于徳者则勉之以官勉于功者则勉之以赏用人之言若自己出有过则改无所吝惜所以能成王业】居上克明【言理恕】为下克忠【事上竭诚】与人不求备检身若不及【使人必器之常如不及恐有过】为夏方伯葛伯不祀夺饷者黍肉汤始征之归市者不止耕者不变诛其君而恤其民自是东征西夷怨南征北狄怨【西夷北狄举逺以言则近者着矣】曰奚独后予攸徂之民室家相庆曰徯予后后来其苏【汤所往之民皆喜曰待我君来其可苏息】伊尹有元圣之徳耕于有莘之野以乐尧舜之道汤使人以币聘之使三返然后至汤任之以政伊尹以为桀虽无道君也汤虽有圣徳臣也不可舍君而辅臣乃去亳适夏既而知桀不可辅复归于亳乃与汤谋伐桀胜之放桀于南巢诸侯推汤为天子汤以尧舜皆以揖让天下已独以干戈得之有慙徳仲虺乃为之作诰言天锡汤勇智表正万邦夏桀昏徳民坠涂炭【若陷泥坠火无救之者】非徳言所能谏【徳言道徳善言】不可不伐之意汤改纪夏政代虐以寛又自诰诸侯曰尔有善朕弗敢蔽罪当朕躬弗敢自赦惟简在上帝之心【所以不蔽善人不赦已罪以其简在天心故】其尔万方有罪在予一人【自责化不至】予一人有罪无以尔万方【无以尔万方言非所及】诸侯由是归之汤为天子十三年而崩太子太丁未立而卒立太丁之子太甲○王太甲既立不明欲败度纵败礼伊尹屡谏不听恐王习不义遂成性欲困苦以革其心乃放王于桐宫伊尹摄行天子事王于是悔过迁善三年伊尹复奉王归于亳复王位还其政太甲不怨而徳之伊尹申戒于王曰有言逆于汝心必求诸道【人以言咈违汝心必以道义求其意勿拒逆之】有言逊于汝志必求诸非道【逊顺也言顺汝心必以非道察之勿以自臧】太甲由是能保惠于庶民克终汤业享国三十三年崩号祖甲子沃丁立○王沃丁崩弟太庚立○王太庚崩子小甲立○王小甲崩弟雍已立○王雍已崩弟太戊立○王太戊时伊尹之子陟为相巫咸佐之亳有祥桑谷共生于朝一暮大拱【祥妖怪也两手搤之曰拱】太戊惧伊陟曰妖不胜徳太戊从之桑谷枯死太戊治民祗惧不敢荒宁殷复兴享国七十五年崩号中宗子仲丁立○王仲丁迁于嚣仲丁崩弟外壬立○王外壬崩弟河亶甲立○王河亶甲时居相殷复衰河亶甲崩子祖乙立○王祖乙时相为水所毁迁于耿祖乙崩子祖辛立○王祖辛崩弟沃甲立○王沃甲崩祖辛之子祖丁立○王祖丁崩沃甲之子南庚立○王南庚崩祖丁之子阳甲立○王阳甲崩弟盘庚立○王盘庚时复避水灾南涉河迁于亳从汤居行汤政殷复兴盘庚崩弟小辛立○王小辛时殷复衰小辛崩弟小乙立○王小乙崩子武丁立









　　稽古録卷六
　　钦定四库全书
　　稽古録卷七
　　宋　司马光　撰
　　殷下
　　王武丁思复兴殷道亮隂三年不言羣臣咸諌王曰予恭黙思道梦帝赉予良弼【梦天与我良佐】乃以形求于天下傅説筑傅岩之野惟肖【傅岩在今陜州平陆界傅説贤而隠代胥靡刑人筑此道以供食肖似也】王召与语果圣人也爰立作相置诸左右曰啓乃心沃朕心若药弗瞑厥疾弗瘳【开汝心以沃我心如服药必瞑极其病乃除欲其出切言以自警】若跣弗视地厥足用伤【跣必视地足乃无伤言欲使为己视听】説曰天立后王君公承以大夫师长不惟逸豫惟以乱民【不使有位者逸豫民上言立之王使治民】又曰惟治乱在庶官【言所官得人则治失人则乱】又曰无耻过作非【耻过误而文之遂成大非】又曰非知之艰行之惟艰王曰若作酒醴尔惟麴蘖若作和羮尔惟盐梅【酿酒者麴过太苦蘖过太甘调羮者盐过太咸梅过太酸必求和适为难良相治国惩劝寛猛凡区处施设若大酋之酿酒膳夫之调羮曲尽其宜乃为善】尔交修予罔予弃予惟克迈乃训【交非一之义迈行也言我能行政教】説曰王人惟学于古训乃有获【有所得】道积于厥躬王曰股肱惟人良臣惟圣【手足具乃成人有良臣乃成圣】惟后非贤不乂惟贤非后不食【言君须贤治贤须君食】髙宗祭成汤有飞雉升鼎耳而雊【古后切鸣也】祖已曰惟先格王正厥事【言至道之王遭变异正事而异自消】髙宗从之不敢荒宁嘉靖殷邦至于小大无时或怨【善谋殷国至于小大之故人无是有怨者言无非】享国五十九年崩号髙宗祖庚立○王祖庚崩弟甲立○王甲时殷复衰甲崩子廪辛立○王廪辛崩弟庚丁立○王庚丁崩子武乙立○王武乙复去亳徙河北王武乙崩子太丁立○王太丁崩子乙立○王乙崩子受徳立○受徳一曰辛是为纣王纣王都朝歌资辩捷疾闻见甚敏材力过人智足以拒谏言足以饰非矜人以能以为皆出已下播弃黎老昵比罪人【播弃不礼敬昵近也】为天下逋逃主萃渊薮平居弗祀上帝神只宗庙恃其强大喜用兵百战皆克伐有苏得其女妲己惟妲己之言是用作奇技淫巧以恱之淫湎肆虐作炮烙之法膏铜柱下加之炭令有罪者行焉辄堕炭中以取妲己笑刳【库胡切】剔【天易切】孕妇斮【侧角切】朝涉之胫【冬月见朝涉水者谓其胫耐寒斩而视之】醢九侯脯鄂侯囚西伯于羑里【羑音酉】乆乃赦之既而西伯戡黎【近王圻之诸侯戡胜也】祖伊恐奔告于王王曰呜呼我生不有命在天祖伊反曰呜呼乃罪多参在上乃能责命于天【反报纣也言汝罪恶众多参列在上天诛且至乃恃命于天乎】纣终不悛比干强谏纣怒曰吾闻圣人之心有窍剖比干心箕子惧乃佯狂为奴纣又囚之防子恐殷絶祀遂奔周纣专任嬖臣飞廉恶来知政事于是周武王伐纣殷之士女皆篚其币帛迎周师纣率其众如林防战于牧野纣卒皆不战前徒倒戈攻于后以北纣走登鹿台自焚死周遂灭殷自成汤受命至是凡六百二十九年

　　稽古録卷七
　　钦定四库全书
　　稽古録卷八
　　宋　司马光　撰
　　周上
　　周文王姬姓曰昌其先亦出于髙辛氏帝喾生弃佐禹播时百谷尧封之邰【地来切】舜命为后稷后稷薨子不窋立【窋行律切】夏后政衰弃稷不务不窋用失其官自窜于戎狄之间不窋生鞠鞠生公刘能修后稷之业务耕种行地宜行者有资居者有积民赖其庆多徙而归保焉故诗人歌乐思其徳公刘生庆节国于豳【豳与邠同今邠州】庆节生皇仆皇仆生差弗差弗生毁隃【音俞】毁隃生公非公非生髙圉髙圉生亚圉亚圉生公叔祖类公叔祖类生古公亶父古公亶父是为太王复修后稷公刘之业积徳行义国人皆戴之狄人攻之事之以皮币犬马珠玉皆不得免乃属其耆老而告之曰狄人之所欲者吾土地也吾闻有民立君将以利之君子不以其所养人者害人民之在我与其在彼何异民欲以我故杀人父子而君之吾不忍也二三子何患乎无君我将去之乃与私属去邠逾梁山邑于岐山之下居焉故号曰周豳人曰仁君不可失也从之者如归市旁国民亦多归之古公乃贬戎狄之俗营筑城郭室屋而邑别居之【分别而为邑治也】民歌乐之肇基王迹古公长子太伯次仲雍次季厯生昌昌有圣徳在傅弗勤处师弗烦不闻亦式不谏亦入【道义虽所未乐率意行之冥合于法式过失不待人谏言已先入皆言其生知】古公知其必兴周家欲立季厯以昌太伯仲雍知其指自窜于句【古侯切】呉以让季厯太伯犹服端委【端委端委貌周之礼服】仲雍遂从夷俗断发文身以示不可用古公薨季厯立是为王季王笃于行义诸侯顺之王季薨昌立是为文王都丰文王徽柔懿恭怀保小民【以美道和民故民怀之以美政恭民故民安之】发政施仁必以鳏寡孤独为先【老而无妻曰鳏老而无夫曰寡老而无子曰独幼而无父曰孤此四者天下之穷民而无告者】自朝至于日中昃不遑暇食用咸和万民【从朝至日昳不暇食思虑政事用皆和万民】文王为殷西伯【古之王者择诸侯之贤者分掌天下诸侯文王为西伯掌西方诸侯】于时西有昆夷之患北有玁狁之难【玁音险狁音允】文王以天子之命命将帅遣戍役以守卫中国逺近之人皆畏而爱之则而象之诸侯大邦畏其力小邦懐其徳虞芮之君相与争田乆而不平欲质于西伯乃相与朝周入其境则耕者让畔行者让路入其朝士让为大夫大夫让为卿二国之君慙而相谓曰我等小人岂可以履君子之庭乃相让以其所争田为闲田而退天下闻之而归周者四十余国时纣方无道诸侯多去纣归文王纣怒囚文王于羑里七年诸侯皆从之囚纣于是惧而归之文王乃整兵以诛诸侯之不道者伐崇伐宻伐阮伐共伐黎皆胜之文王为诸侯四十二年更称元年三分天下有其二以服事殷九年崩寿九十七太子发立是为武王○武王三年丧毕十一年观兵孟津诸侯不期而防者八百余人皆曰纣可伐武王曰未可退而増徳及纣杀比干囚箕子十三年武王帅诸侯复伐纣与纣战于牧野克之遂灭纣一戎衣天下大定乃反商政政由旧【用商先王善政】释箕子囚封比干墓式商容闾【封益其土商容贤人纣所贬退式其闾巷以礼贤在车上慿轼小俛曰式】散鹿台之财发钜桥之粟【纣所积之府仓皆散发以赈贫民】大赉于四海而万姓恱服【施舍已责救乏赒无所谓周有大赉天下皆恱仁服徳】王还至丰乃偃武修文载戢干戈载櫜弓矢【戢聚櫜韬也音髙】归马于华山之阳放牛于桃林之野示天下弗服【示天下不复乗用】兴灭国继絶世举逸民垂拱而天下治徙都镐【戸老切】封纣子武庚禄父于殷以守汤祀命王弟管叔霍叔蔡叔监之又封姬姓之国五十三通道于九夷八蛮西旅贡獒【西方逺国贡犬犬髙四尺曰獒音敖】太保召公作书戒王以愼终曰明王愼徳四夷咸宾【皆宾服】不役耳目百度惟贞【言不以声色自役则百度正】玩人丧徳玩物丧志【以人为戏弄则丧其徳以器物为戏弄则丧其志】不作无益害有益功乃成不贵异物贱用物民乃足【游观为无益奇巧为异物言明王之道以徳义为益器用为贵所以化俗生民】犬马非其土性不畜【非此土所生不畜以不习其用】珍禽奇兽不育于国【皆非所用有损害政】不寳逺物则逺人格【不侵夺其利则来服矣】所寳惟贤则迩人安又曰为山九仞功亏一篑【音匮八尺曰仞喻向成也未成一篑犹不为山是以圣人干干日昃愼终如始】武王即位四年克商克商七年而崩寿九十三成王诵立○成王年十三周公为冢宰摄行天子事管叔蔡叔霍叔乃流言于国曰公将不利于孺子遂奉武庚禄父淮夷作乱周公帅师东征居东二年罪人斯得杀武庚禄父及管叔囚蔡叔于郭邻降霍叔于庶人灭淮夷三年而归卜宅洛邑为王城使四方入贡道里均又作下都于瀍水东【瀍澄延切】命曰迁殷顽民教治之然天子犹往来常居镐京曰宗周夏徳既衰戎狄内侵九州之地寖灭周公复唐虞之旧域斥大九州之境王畿之外分五服为侯甸男采卫蛮夷鎭蕃九畿周公摄政凡七年制礼作乐致太平乃复政成王而告老王曰公无困我哉留周公为太师与召公共辅王室周公作无逸以戒成王曰君子所其无逸【君子之道所在念徳无有逸豫】先知稼穑之艰难乃逸则知小人之依【稼穑农夫之艰难事先知之乃谋逸豫则知小人之所依怙】又作立政曰拜手稽首告嗣天子王矣【言不可不愼】宅乃事宅乃牧宅乃凖兹惟后矣【宅居也居汝事谓六卿掌事者牧牧民之官谓九州之长凖平法者谓士官皆得其人则此惟后矣言立政在官人】文王武王克知三有宅心灼见三有俊心【文武能知择人居此事牧凖三官之心又能灼然见俊徳之人可以任此三官者之心所以能立政灼明见】左右携仆百司庶府【虽左右携持器物之仆及百官有司主券契藏吏亦皆择人】文王惟克厥宅心乃克司牧人以克俊有徳【文王惟其能居心务大略细守本遗末乃能司牧人用能俊有徳者】文王罔攸兼于庶言庶狱庶愼惟有司之牧夫【文王无所兼知于毁誉众言及众刑狱众所当愼之事惟愼择有司牧夫而已劳于求才逸于任贤】是训用违庶狱庶愼文王罔敢知于兹【是万民顺法用违法众狱众愼之事文王一无敢自知于此委任贤能而已】又作周官命太宰司徒宗伯司马司寇司空六卿各帅其属分掌天下之务成王即政三十年崩子康王钊立【钊之遥切】○康王修文武成王之业四海治安成康之世刑措不用者四十余年康王崩子昭王瑕立○昭王时王道微缺昭王南征济汉沈没不复周人讳之不赴告子穆王满立○穆王将征犬戎祭【侧介切】公谋父曰先王耀徳不观兵夫兵戢而时动动则威观则玩玩则无震【震惧也】故先王有威让之令有文告之辞布令陈辞而又不至则増修于徳而无勤民于逺王不听得四白狼四白鹿以归自是荒服者不至穆王肆其心【肆极也】周行天下将皆必有车辙马迹焉祭公谋父作诗以止王心曰思我王度式如玉式如金【金玉取其坚重】形民之力而无醉饱之心【言国之用民当随其力任如金冶之器随器而制形故言形民之力去其醉饱过盈之心】王为之少息在位五十五年崩子共王繄扈立




　　稽古録卷八
　　钦定四库全书
　　稽古録卷九
　　宋　司马光　撰
　　周下
　　共王崩子懿王囏立【囏居闲切】懿王崩共王弟孝王辟方立○孝王崩复立懿王太子夷王燮○夷王时王室卑下堂而见诸侯夷王崩子厉王胡立○厉王淫昏无道召穆公作诗刺之不敢斥言借商纣以言之曰殷鉴不逺在夏后之世荣夷公好专利有宠于王芮良夫谏曰夫利百物之所生也天地之所载也而或专之其害多矣天地百物皆将取焉所怒甚多胡可専也王人者将以导利而布之上下者也匹夫専利犹谓之盗王而行之其归鲜矣王不聴国人谤王王怒得卫巫使监谤者【监察也王以为巫有神灵有谤必知之】以告则杀之国人莫敢言道路以目王喜告召公曰吾能弭谤矣召公曰防民之口甚于防川川壅而溃伤人必多王不听后三年民不堪命作乱流王于彘太子靖匿于召公之家召公以其子代之乃得免大臣共和行政自是以后年始可谱
　　共和之初诸侯所自出
　　鲁【周公旦姬姓周文王之子武王之弟佐文武克商定天下食采于周武王崩成王幼周公摄行天子事七年致太平复政成王成王命周公子伯禽就封于鲁都曲阜留周公自辅为太师周公薨于丰鲁公伯禽后七君至愼公濞○曲阜今兖州】
　　齐【太公望姜姓其先出于神农氏尧时尝为四岳封于吕太公事周为文武师佐武王灭商号尚父封于齐都营丘太公留镐京与周公夹辅成王后五世至胡公静徙都薄姑胡公弟献公山徙都临淄献公薨子武公寿立○营丘在今青州界薄姑在棣州界临淄在青州界】
　　晋【唐叔虞姬姓周武王之子成王之弟成王封叔虞于唐在河汾之东叔虞子燮为晋侯又四世至靖侯宜臼】
　　秦【仲嬴姓其先出于髙阳氏至伯益佐禹治水为舜虞其后裔有飞廉飞廉生恶来革皆以材力事纣与纣俱死飞廉孙曰造父以御得幸于周穆王封于赵城为赵氏恶来革五世孙非子为周孝王主马于汧渭之间马大蕃息孝王邑之秦曰秦嬴秦嬴生公伯公伯生秦仲秦仲始大○秦今秦州】
　　楚【芈姓其先出于髙阳氏有子曰黎为髙辛氏大正有功徳号祝融黎死弟呉回代为祝融其后子孙蕃衍为八姓夏商之际为显诸侯已姓昆吾董姓豢龙彭姓彭祖豕韦秃姓舟人妘姓邬郐偪阳曹姓邹莒斟姓无后呉回之孙曰季连为芈姓楚之祖也世居蛮荆为君长其苗裔曰鬻熊事周文王鬻熊曽孙熊绎事成王封为楚子熊绎后八君至熊勇○芈音弭】
　　宋【微子啓殷帝乙之子纣之庶兄周公既诛武庚禄父以微子代殷后封于宋世为周客微子薨弟衍立号微仲微仲后六君至僖公举○宋今应天府】
　　卫【康叔封姬姓周公之弟也周公既伐管叔蔡叔以殷余民封康叔于卫康叔后八世至僖侯○卫今卫州】
　　陈【胡公满帝舜之后周武王克殷以元女太姬妻胡公而封诸陈赐姓妫氏后五世至幽公宁○陈今陈州】
　　蔡【叔度周公之弟也流言谗周公周公囚诸郭邻其子胡率徳改行周公复封诸蔡蔡仲后世至武侯○蔡今蔡州】
　　曹【叔振铎周文王之子武王封于曹后五世至夷伯喜○曹今曹州】
　　稽古録卷九
<史部,编年类,稽古录>
　　钦定四库全书
　　稽古録卷十
　　宋　司马光　撰
　　○【庚申】共和元年【鲁愼公濞七齐武公夀十晋靖侯宜臼十八年秦仲楚熊勇七宋僖公举十八卫僖侯陈幽公宁十四蔡武侯二十三曹夷伯喜二十四○共伯和行周政厉王太子靖居于召公虎之家】二【晋僖侯司徒元】三○四【楚熊勇薨弟熊严立】○【甲子】五【楚熊严蔡夷侯元】六○七【曹夷伯薨弟疆立】八【曹幽伯疆元】九○十○十一【陈僖公孝元】十二【宋惠公覸元】十三○十四【厉王死周公召公举太子靖而立之共和罢先是厉王无道天下荡荡无纲纪文章百姓离散四夷交侵宣王即位侧身修行劳来安集其民至于鳏寡靡不得所锡命诸侯防之搜狩天下喜于王化复行诗人美之焉】
　　○【甲戌】宣王【靖】元年【楚熊霜元】二【曹幽伯薨弟鲜立】三【曹戴伯鲜元】四【齐厉公无忌元】五○六【晋献侯借元○荆子熊霜薨三弟争立仲雪死叔熊逃难于濮国人立季紃○西戎杀秦仲王召秦仲子庄公资之兵使伐西戎破之遂赐以大骆犬丘之田】七【秦庄公楚熊紃元】八○九○十【鲁愼公薨弟敖立】○【甲申】十一【鲁武公敖元】十二【鲁武公以子括与戏见王王立戏为太子樊仲山甫谏曰不顺必犯犯必诛是自诛王命也诛亦失不诛亦失王不聴鲁侯归而薨太子戏立○齐厉公暴虐国人弑之太子赤立诛弑君者】十三【鲁懿公戏齐文公赤元】十四○十五【卫僖侯薨太子共伯早死立其弟和是为武公武公复修康叔之政百姓和集诗人美之】十六【卫武公和元】十七【晋穆侯费生元】十八○十九【蔡僖侯所事元】二十○【甲午】二十一○二十二【鲁侯伯御郑桓公友元○王封弟友于郑鲁人弑懿公立括之子伯御】二十三○二十四○二十五【齐成公说元】二十六○二十七○二十八【宋哀公元】二十九【楚熊鄂宋戴公立元】三十○【甲辰】三十一○三十二【王伐鲁杀伯御立懿公之弟称诸侯从是而不睦】三十三【陈武公灵曹惠伯雉鲁孝公称元】三十四【齐庄公购元】三十五○三十六○三十七○三十八【楚若敖仪元】三十九【战于千亩王师败绩于姜氏之戎王乃料民于太原樊穆仲谏曰古者不料民而知其多少若立其官使之时修其职则少多生死出入往来皆可知也又何料焉王不聴】四十○【甲寅】四十一○四十二○四十三○四十四【晋殇叔元】四十五○四十六【王崩王能愼徽接下用贤使能羣臣无不自尽以奉其上内脩政事外攘夷狄命尹吉甫北伐玁狁方叔南征蛮荆复文武之境土周室中兴焉】
　　幽王【宫涅】元年【王沈湎淫泆谗谄并进赋役烦重百姓愁怨不以礼信待诸侯赏罚不当诸侯怨叛】二【晋文侯仇陈夷公说元○泾渭洛竭岐山崩伯阳父知周将亡】三【王娶申女以为后生太子宜臼又得褒姒嬖之生子伯服乃废申后放太子于申以褒姒为后伯服为太子褒姒骄纵王惑之诗人知其必亡刺之曰燎之方宁或灭之赫赫宗周褒姒灭之】四【陈夷公薨弟燮立】○【甲子】五【秦襄公陈平公燮元】六○七○八【郑桓公为司徒用史伯之言知周将弊寄帑于虢郐之间】九【王室始骚】十○十一【申侯与西戎攻周杀幽王于骊山之下申侯复立太子宜臼是为平王平王东徙洛邑以避狄难自是周室微弱政令不行诸侯交争更相并吞而齐楚秦晋始大】
　　平王【宜臼】元年【郑武公元○虢郐叛郑郑武公击之取其十邑因徙居之】二○三【鲁惠公弗湟元】○【甲戌】四○五○六【秦文公宋武公司空元】七○八【楚霄敖坎元】九○十【蔡共侯兴元】十一【曹惠伯薨子石甫立弟武杀而代之】十二【蔡戴公曹穆公武元】十三○【甲申】十四【楚蚡冒眴卫庄公杨元】十五【曹桓公终生元】十六○十七【陈文公圉元】十八○十九○二十○二十一【秦文公大败戎师收周余民有之北至岐岐以东归之王】二十二【蔡宣侯措父元】二十三○【甲午】二十四【宋宣公力元】二十五○二十六【晋昭侯伯曲沃桓叔成师元○晋始乱封文侯弟成师于曲沃师服曰国家之立也本大而末小是以能固今晋甸侯也而建国本既弱矣其能乆乎于是沃盛强昭侯防弱国人将叛而归沃诗人为之赋之水及椒聊】二十七【陈桓公鲍元】二十八【郑庄公寤生元○郑庄公之弟段有宠于母武姜使居京祭仲曰都城过百雉国之害也不如早为之所无使滋蔓公曰多行不义必自毙子姑待之段多材而好勇不义而得众庄公不禁诗人刺之】二十九○三十【荆子蚡冒薨弟熊通杀蚡冒之子而自立】三十一【楚武王通元】三十二【晋孝侯平元○晋潘父弑昭侯而纳曲沃桓叔不克晋人立其子孝侯】三十三○【甲辰】三十四○三十五○三十六【卫庄公娶于齐曰庄姜贤而不答嬖妾上僭夫人失位诗人为之赋硕人及緑衣嬖人之子州吁有宠而好兵公弗禁石碏谏曰臣闻爱子教之以义方弗纳于邪去顺効逆所以速祸也弗聴是歳庄公薨太子完立焉】三十七【卫桓公完元】三十八○三十九○四十○四十一【齐僖公禄父曲沃庄伯鲜元】四十二【宋宣公薨舍其子与夷而立弟和】四十三【宋穆公和元】○【甲寅】四十四○四十五○四十六○四十七【曲沃伯伐翼弑孝侯晋人立其弟鄂侯】四十八【晋鄂侯却元○鲁惠公薨太子允幼长庶子息姑摄位】四十九【鲁隠公息姑元○夏郑太叔段将袭郑武姜将啓之庄公使公子吕伐京太叔出奔共春秋书郑伯克段于鄢讥失教也】五十○五十一【夏郑祭足帅师取温之麦秋又取成周之禾○宋穆公疾召大司马孔父而属殇公焉使其子冯出居于郑穆公薨殇公立】
　　桓王【林】元年【宋殇公与夷元○春卫公子州吁弑桓公而立州吁用兵暴乱与宋陈蔡共伐郑欲以和其民众仲曰和民以徳不闻以乱兵弗戢将自焚秋石碏使陈人杀州吁召桓公弟晋于邢而立之】二【卫宣公晋元○春曲沃庄伯伐翼王使尹氏助之鄂侯奔随曲沃叛王秋王命虢公伐曲沃而立哀侯于翼哀侯鄂侯之子也】○【甲子】三【晋哀侯光元○夏郑伯侵陈大获往岁郑伯请成于陈陈侯弗许五父谏曰亲仁善邻国之寳也不聴○冬郑伯朝王王不礼焉周桓公曰善郑以劝来者犹惧不至况不礼焉郑不来矣】四【冬凡伯聘于鲁戎伐之于楚丘以归○秦文公薨太子早卒立太子之子宁公】五【秦宁公曲沃武公称元○春鲁郑易祊田知天子不能复巡狩也】六【蔡桓侯封人元】七【夏齐侯鲁侯郑伯伐宋郑伯取郜及防皆归于鲁】八【秋齐侯鲁侯郑伯灭许齐鲁以许让郑郑伯受而不敢有以与许叔君子以为有礼○息侯伐郑大败而还君子知息之将亡以其不度徳量力○冬鲁公子翚请杀桓公将求太宰隠公不许翚惧反谮隠公于桓公而弑之】九【鲁桓公允元○春鲁郑卒易祊】十【宋庄公冯元○春宋督杀孔父而娶其妻殇公怒督惧遂弑殇公春秋以督为有无君之心而后动于恶故先书弑其君督召庄公于郑而立之齐鲁陈郑皆有赂遂相宋公○夏鲁取郜鼎于宋臧僖伯谏不聴】十一【晋小子侯元○春曲沃武公伐翼获哀侯晋人立其子谓之小子侯】十二○【甲戌】十三【春陈桓公薨文公子佗杀太子免而代之○王夺郑伯政郑伯不朝秋蔡人卫人陈人从王伐郑战于繻葛王卒大败祝聃射王中肩】十四【陈厉公跃元○秋蔡人杀陈佗而立桓公弟跃○楚武王侵随随少师请追楚师季梁曰小之能敌大也小道而大淫今民馁而君逞欲不可随侯惧而修政楚不敢伐○夏北戎伐齐郑太子忽救齐败戎师】十五【冬曲沃伯诱晋小子侯杀之】十六【晋侯缗元○随少师有宠楚鬬伯比曰讐有衅不可失也夏楚子伐随随侯不用季梁之言败于速杞楚获少师以归○冬王立晋哀侯之弟緍于晋○秦宁公薨三父废太子而立少子出公】十七【秦出公元】十八【冬齐侯卫侯郑伯伐鲁战于郎】十九【曹庄公射姑元○夏郑庄公薨公子突之母宋雍氏之女也秋宋人诱郑祭仲而执之使立突太子忽奔卫】二十【郑厉公突元○冬卫宣公薨宣公生急子属诸右公子生寿属诸左公子宣姜与公子朔构急子公使诸齐使盗待诸莘寿子载其旌以先盗俱杀之故二公子怨惠公】二十一【卫惠公朔陈庄公林元】二十二【冬齐僖公薨襄公立政令无常鲍叔牙曰君使民慢乱将作矣奉僖公子小白出奔莒○秦三父弑出公复立故太子】○【甲申】二十三【齐襄公诸儿秦武公元○郑祭仲专政厉公使其壻雍纠杀之不克夏厉公出奔蔡太子忽复归于郑秋厉公复入于栎王子克有宠于王辛伯曰并后匹嫡两政耦国乱之本也】
　　庄王【佗】元年【卫黔牟郑昭公忽元○冬卫左公子泄右公子职立公子黔牟卫公奔齐】二【夏蔡桓侯薨无子蔡人召桓侯弟季于陈而立之○郑昭公恶髙渠弥弥惧冬弑昭公而立其弟公子亹○秦武公讨三父夷三族】三【蔡哀侯献舞郑子亹元○春鲁侯及夫人文姜如齐申繻谏不听齐侯通于文姜使公子彭生杀鲁侯○秋齐侯诱郑子亹及髙渠弥杀之祭仲立昭公弟子仪○周公黒肩谋弑王立王子克不克而死】四【鲁庄公同郑子仪元】五【陈宣公杵臼元】六【宋闵公捷元○秋纪季以酅入于齐】七【夏纪侯大去其国】八【楚文王赀元○冬鲁侯齐人宋人陈人蔡人伐卫纳惠公】九【卫惠公十二○夏卫惠公入放敖黔牟于周杀二公子】○【甲午】十○十一【齐侯使连称管至父戍葵丘过期请代弗许公孙无知有宠于僖公襄公绌之二人因以作乱冬弑襄公而立无知管夷吾召忽奉僖公子纠奔鲁】十二【齐桓公小白元○春齐雍廪杀无知夏鲁侯伐齐纳子纠桓公自莒先入秋鲁师败于干时鲍叔使鲁杀子纠而囚管仲以归荐于桓公曰使相可也】十三【春鲁用曹刿谋败齐师于长勺秋荆败蔡师于莘以蔡侯献武归】十四○十五【宋闵公靳南宫长万秋万弑闵公及仇牧太宰督而立子游冬萧叔大心及戴武宣穆庄之族以曹师伐之杀子游立庄公之子御説南宫万奔陈宋人请而醢之】
　　僖王【胡齐】元年【宋桓公御说元】二【夏郑傅瑕杀郑子而纳厉公厉公入遂杀傅瑕又使让原繁原繁曰臣无二心天之制也庄公之子犹有八人若皆以官爵行赂劝贰而可以济事君其若之何乃缢而死○秋荆入蔡】三【郑厉公后元○春诸侯防于鄄齐侯霸也】四【晋武公称二十八○曲沃伯灭晋冬王命曲沃伯一军为晋侯○楚灭邓○秦武公薨弟徳公立】○【甲辰】五【秦徳公元秦迁于雍】
　　惠王【阆】元年【晋献公诡诸楚堵敖囏元】二【秦宣公元○秋蒍国五大夫奉庄王子頽以伐王弗克出奔温苏子奉子頺以奔卫燕师卫师伐周冬立子頺】三【蔡穆侯肹元○春郑伯和王室不克遂以王归王处于栎】四【夏虢公郑伯同伐王城杀王子頺及五大夫而纳王】五【郑文公捷元○春陈人杀其太子御寇陈公子完奔齐齐侯使为卿辞乃使为工正○楚堵敖弟恽杀堵敖而自立】六【楚成王恽元】七【曹僖公赤元○冬戎侵曹曹世子羁出奔陈赤归于曹赤庄公子也】八【冬晋献公患桓庄之族偪尽杀之】九【卫懿公赤元○虢人再侵晋】○【甲寅】十【晋侯将伐虢士蒍曰不可若骤得胜于我必弃其民无众而伐之欲御我谁与夫礼乐慈爱战所畜也虢弗畜也亟战将饥】十一【晋献公齐姜生太子申生大戎狐姬生重耳小戎子生夷吾骊姬生奚齐其娣生卓子骊姬嬖欲立其子赂外嬖梁五与东闗嬖五使言于公出太子使居曲沃重耳居蒲夷吾居屈唯二姬之子在绛】十二○十三【秋楚杀其令尹公子元鬬縠于菟为令尹自毁　其家以纾楚国之难○秦宣公薨弟成公立】十四【秦成公元】十五【秋鲁庄公疾叔牙请立庆父季友请立太子般乃酖杀叔牙公薨庆父使贼杀子般齐人立庄公之庶子开庆父叔牙季友皆桓公子也○冬狄伐邢】十六【鲁闵公开曹昭公班元○春齐人救邢○夏齐仲孙湫如鲁省难归桓公问曰鲁可取乎对曰不可犹秉周礼礼所以本也国将亡本必先颠○晋侯作二军以灭耿灭魏灭霍赐赵宿耿赐毕万魏】十七【卫戴公申元○秋鲁庆父弑闵公季友立闵公之兄申而诛庆父夫人哀姜与于乱故出奔邾齐人取而杀之○冬狄灭卫杀懿公齐宋收其遗民立宣公之孙戴公戴公寻薨又立其弟文公○郑弃其师○秦成公薨弟任好立】十八【鲁僖公申秦穆公任好卫文公燬元○春齐桓公以诸侯救邢夏邢迁于夷仪诸侯城之凡侯伯救患分灾讨罪礼也】十九【春诸侯城楚丘而封卫焉卫文公务材训农授方任能卫更富昌诗人美之○晋用荀息之谋以璧马假道于虞以伐虢夏虞师晋师灭夏阳春秋先书虞贿故也】○【甲子】二十○二十一【春齐侯以诸侯之师侵蔡蔡溃遂伐楚次于陉责楚包茅不入夏楚子使屈完来盟于师○冬晋骊姬寘毒于胙以谮太子申生申生自杀遂谮重耳夷吾曰皆知之】二十二【春晋公子重耳出奔狄○王欲废太子郑而立宠子带夏齐桓公以诸侯防太子于首止谋宁周也○秋晋复假道于虞以伐虢宫之奇谏曰虢虞之表也虢亡虞必从之不聴冬晋灭虢还馆于虞遂袭虞灭之】二十三【春晋公子夷吾出奔梁○秋楚子围许冬许男面缚请服于楚】二十四【秋诸侯盟于甯母郑太子华请去泄氏孔氏齐侯将许之管仲曰不可君以礼与信属诸侯而以奸终之乃止○冬王崩襄王畏太叔带之难不发丧而告难于齐】二十五【曹共公襄元○春诸侯盟于洮谋王室也襄王定位而后发丧】
　　襄王【郑】元年【夏齐桓公防诸侯于葵丘○秋晋献公薨冬里克丕郑欲纳文公乃杀奚齐荀息立卓子里克又杀之郤芮使夷吾重赂秦以求入秦伯与齐纳夷吾】二【晋惠公夷吾宋襄公兹父元○晋惠公许赂中大夫既而皆背之赂秦伯以河外列城五既而不与又责里克以弑君之罪而杀之丕郑使秦伯诱郤芮欲以出晋君而纳重耳不克而死】三【夏戎伐京师王子带召之也】四【王以戎难故讨子带秋王子带奔齐】○【甲戌】五【陈穆公欵元○冬晋饥乞籴于秦秦伯用子桑百里之言输粟于晋丕豹请伐晋秦伯曰其君是恶其民何罪】六【冬秦饥乞籴于晋晋侯不与庆郑曰背施幸灾民所弃也近犹雠之况怨敌乎】七【蔡庄公甲午元○冬秦伯伐晋战于韩原生获晋侯以归秦穆姬以死请乃舍之已而复归晋侯始征晋河东置官司焉】八【冬郑杀子华】九【夏晋太子质于秦秦归晋河东○齐桓公内嬖如夫人者六人皆有子公不用管仲之言近竖貂易牙嫡庶不明冬公疾竖貂易牙作乱立长庶子无亏公乏食而薨三月不敛虫流出户太子昭奔宋】十【齐孝公昭元○春宋襄公以诸侯伐齐齐人杀无亏夏宋败齐师于甗立孝公而还○冬邢人狄人伐卫卫侯以国譲父兄子弟及朝众众不可而后出师狄师还】十一【春宋襄公执滕子婴齐夏盟诸侯于曹南用鄫子于次睢之社欲以属诸侯诸侯不从○陈穆公请修好于诸侯以无忘齐桓之徳○梁伯好土功亟城而不处民疲而不堪秦遂取梁春秋书曰梁亡君自取之也】十二○十三【宋人求诸侯于楚公子目夷曰小国争盟祸也秋楚子防诸侯宋公于盂执宋公以伐宋冬防于薄以释之】十四【春鲁侯伐邾取须句○秋秦晋迁陆浑之戎于伊川○晋太子圉自秦逃归○王子带自齐复归京师○秋邾败鲁师于升陉○宋公伐郑楚子伐宋以救郑宋公不用子鱼之谋冬败于公伤股】○【甲申】十五【秋楚成得臣伐陈有功子文使为令尹○晋惠公薨冬懐公杀狐突公子重耳先自狄之卫之齐之曹之郑之宋之楚遂之秦】十六【晋文公重耳宋成公王臣元○春秦伯纳重耳于晋杀怀公于髙梁吕郤作乱秦伯诛之○夏王使狄伐郑因以其女为后富辰谏不聴王子带通于隗氏王绌之秋狄人奉叔带以伐王王出适郑处于汜叔带居于温】十七【春卫侯灭邢春秋书名罪灭同姓○夏晋文公用狐偃之言纳王取叔带于温杀之王与之阳樊温原攒茅之田晋始啓南阳○秋秦晋伐郑○冬晋侯围原命三日不降命去之曰信国之寳也得原失信所亡滋多】十八【卫成公郑元○夏齐伐鲁○秋楚人灭防○宋叛楚即晋楚得臣伐宋○鲁以楚师伐齐取縠寘桓公子雍于縠楚申叔戍之】十九【夏齐孝公薨弟潘杀孝公子而代立○冬楚子及诸侯围宋宋告急于晋晋侯将救宋乃搜于被庐作三军谋元帅赵衰曰郤縠可説礼乐而敦诗书乃使郤縠将中军】二十【齐昭公潘元○春晋侯侵曹伐卫卫侯出居于襄牛晋侯入曹执曹伯楚子使子玉去宋子玉固请与战夏战于城濮楚师败绩王享晋侯于践土命晋侯为侯伯王子虎盟诸侯于王庭卫侯出奔楚使元咺奉叔武以受盟楚杀子玉晋人复卫侯卫侯杀叔武元咺讼诸晋冬晋人执卫侯元咺立公子瑕晋侯召王以诸侯见春秋书天王狩于河阳以其词逆而意顺也晋侯复曹伯】二十一【陈共公朔元○夏王子虎防诸侯大夫盟于翟泉】二十二【秋晋侯释卫侯卫侯杀元咺及公子瑕○晋侯秦伯围郑秦私与郑盟留杞子戍郑而还子犯请击秦晋侯不可】二十三【秋晋作五军○冬卫迁于帝丘】二十四【春晋楚修好○夏卫人侵狄狄请平○冬晋文公薨○杞子自郑告于秦使袭郑蹇叔曰师行千里其谁不知逺主备之无乃不可乎秦伯不聴使孟明西乞白乙出师蹇叔哭之曰吾见师之出不见其入也又曰晋人御师必于殽】○【甲午】二十五【晋襄公驩郑穆公兰元○春秦师及滑郑人觉之灭滑而还夏晋襄公及姜戎败秦师于殽获三帅文嬴请而免之秦穆公悔过自责作秦誓不替孟明曰孤之过也○秋晋侯败狄于箕先轸死○冬楚子上伐郑侵蔡】二十六【鲁文公兴元○夏晋侯伐卫取戚○先且居使晋侯朝王○卫孔达伐晋○楚成王将以商臣为太子子上曰君齿未也而又多爱黜乃乱也弗聴既又欲立职冬商臣以宫甲围成王王请食熊蹯不许而死】二十七【楚穆王商臣元○春秦孟明伐晋败于彭衙秦伯犹用孟明増修国政赵成子曰秦师又至必将避之念徳不怠庸可敌乎○冬晋先且居伐秦春秋不书卿为穆公故尊秦也】二十八【夏秦伯伐晋济河焚舟取王官及郊遂霸西戎用孟明也】二十九【秋楚人灭江】三十【秋楚人灭六冬灭蓼】三十一【春晋搜于夷舍二军赵盾始为国政○夏秦穆公薨以三良殉○秋晋襄公薨灵公少晋人以难故欲立长君赵盾使先蔑士防如秦逆公子雍贾季使召公子乐于陈赵孟杀诸郫贾季杀阳处父而奔狄】三十二【晋灵公夷臯秦康公防元○夏宋穆襄之族杀公孙固公孙郑○晋穆嬴日夜抱太子以啼于朝赵宣子患之乃立灵公而御秦师败秦于令狐先蔑士防奔秦】三十三【宋昭公杵臼元○春晋归戚田于卫○夏秦人伐晋取武成○冬宋襄夫人作乱杀大司马公子卬】
　　顷王【壬臣】元年【春晋先都士縠箕郑父作乱杀先克晋人讨而杀之○楚人伐郑侵陈陈郑皆及楚平】○【甲辰】二【曹文公寿元○夏楚杀子西○冬楚子陈侯蔡侯郑伯次于厥貉宋公逆楚子以田于孟诸】三【夏鲁叔彭生防晋郤缺于承匡○冬鲁叔孙得臣败狄于咸获长狄侨如】四【春郕伯朱儒奔鲁○冬秦伯伐晋取羁马晋及秦师战于河曲】五【夏晋以诈取士防于秦○邾文公卜迁于绎史曰利于民不利于君邾子曰民茍利矣孤必与马遂迁于绎】六【楚庄王旅陈灵公平国元○齐昭公夫人鲁姬无宠生子舍无威公弟商人骤施于国而多聚士夏昭公薨商人弑舍而自立○秋赵盾纳捷菑于邾弗克纳○楚鬬克公子燮作乱弗克而死】
　　匡王【班】元年【齐懿公商人元○秋齐侯侵鲁冬晋侯防诸侯盟于扈将为鲁讨齐既而取赂而还齐侯复侵鲁遂伐曹讨其朝鲁也季文子曰齐侯其不免乎已则无礼而讨有礼】二【蔡文公申元○春鲁及齐平○秋楚大饥戎蛮庸麋百濮皆叛之用蒍贾潘尫之谋羣蛮皆服遂灭庸○宋昭公无道公子鲍礼于国人冬襄夫人攻昭公杀之而立鲍】三【宋文公鲍元○春晋荀林父以诸侯之师伐宋讨曰何故杀君犹立文公而还卿不书于春秋失其所也】四【春鲁文公薨○齐懿公无礼于闰职邴歜而近之夏二人弑懿公齐人立桓公子元○鲁文公元妃出姜生恶及视二妃嬴氏生倭嬴氏嬖而私事襄仲冬襄仲杀视及恶而立宣公鲁公室由是遂微○莒太子仆弑莒公而奔鲁】五【鲁宣公倭齐惠公元秦共公稻元○秋楚子郑人侵陈遂侵宋晋赵盾帅师救陈于是晋侯侈赵宣子骤谏而不入故不竞于楚】○【甲寅】六【春郑公子归生伐宋获宋华元○晋灵公为无道欲杀赵盾盾出亡秋赵穿攻杀灵公宣子未出山而复太史书曰赵盾弑其君宣子逆文公子黑臀于周而立之】
　　定王【瑜】元年【晋成公黒臀元○春楚子伐陆浑之戎遂观兵于周疆定王使王孙满劳楚子楚子问鼎之大小轻重满曰在徳不在鼎】二【郑灵公夷元○夏郑公子宋与公子归生谋弑灵公归生不可宋反谮归生归生惧而从之春秋书归生弑其君君子曰仁而不武无能达也郑人立穆公子坚○秋楚令尹鬬椒作乱杀司马蒍贾楚子谋而杀之】三【郑襄公坚元】四【秦桓公元】五○六【夏楚子灭舒蓼盟呉越而还】七【秋晋荀林父以诸侯之师伐陈晋侯薨于扈乃还○陈灵公通于夏姬诗人刺之泄冶谏冬公杀泄冶○郑伯败楚师于栁棼国人皆喜唯子良忧曰是国之灾也】八【晋景公孺卫穆公遫元○夏陈灵公饮酒于夏氏夏姬之子征舒射而杀之】九【齐顷公无野陈成公午元○春楚子伐郑及栎郑及楚成遂侵宋○冬楚子讨陈夏氏乱入陈轘夏征舒因县陈用申叔时之谏乃复封陈召灵公太子午于晋而立之○郑既受楚盟又徼事于晋】○【甲子】十【春楚子入郑郑伯肉袒牵羊以迎楚子舍之夏晋荀林父救郑士防不欲战曰楚徳刑政事典礼不易不可敌也先縠曰不可遂与楚师战于邲晋师大败荀桓子归请死晋侯用士渥浊之言使复其位○冬楚子灭萧】十一【冬晋杀先縠】十二【春卫杀孔达○夏晋侯伐郑○宋人杀楚行人申舟秋楚子围宋】十三【曹宣公庐元○春宋人告急于晋晋人不救宋及楚平○夏晋荀林父帅师灭赤狄潞氏晋侯赏士伯曰微子吾丧伯氏矣○王札子杀召伯毛伯○秋晋魏颗败秦师于辅氏】十四【春晋士防灭赤狄甲氏及留吁铎辰始将中军盗奔于秦○秋王孙苏奔晋晋人复之】十五【春晋郤克召防于齐齐妇人笑之郤克怒请伐齐晋侯不许晋侯防诸侯于断道齐髙固逃归秋士防请老使郤克为政】十六【蔡景侯固元○春晋侯伐齐○秋邾人戕鄫子于鄫○鲁公孙归父欲去三桓以张公室与宣公谋而聘于晋未返冬宣公薨鲁逐东门氏归父奔晋】十七【鲁成公黒肱楚共王审元○春晋侯平戎于王刘康公徼戎无备遂伐之王师败绩于茅戎】十八【夏齐师伐鲁还败卫师于新筑○秋晋郤克伐齐大败齐师于鞌齐侯使国佐受盟于晋且归鲁卫之侵地冬楚令尹子重侵卫及鲁鲁卫及诸侯之大夫窃与楚盟于蜀】十九【宋共公瑕卫定公臧元○春晋侯以诸侯伐郑○冬晋作六军○齐侯朝于晋】○【甲戌】二十【夏鲁侯朝于晋晋侯不礼鲁侯欲求成于楚季文子曰晋未可以贰乃止○冬郑伯伐许晋栾书伐郑楚子反救郑郑伯与许男讼】二十一【郑悼公费元○晋赵同赵括放赵婴于齐○夏梁山崩○许灵公诉郑伯于楚郑伯请成于晋○冬晋侯与诸侯盟于虫牢○宋杀公子围龟】
　　简王【夷】元年【呉子寿梦元○夏晋迁于新田○秋楚子重伐郑冬晋栾书救郑楚师宵溃晋遂侵蔡楚师救蔡栾武子不战而还○呉子寿梦立始大称王】二【郑成公睔元○春呉伐郯○秋楚子重伐郑诸侯救郑囚楚钟仪遂同盟于马陵○楚子反子重杀申公巫臣之族巫臣为晋通使于呉教之战阵教之叛楚呉始伐楚伐巢伐徐入州来蛮夷属服于楚者呉尽取之○冬卫孙林父奔晋】三【春晋侯使鲁归汶阳之田于齐诸侯由是贰于晋○晋栾书侵蔡遂侵楚获沈子楫○夏晋赵姬谮赵同赵括杀之武从姬氏畜于公宫韩厥曰成季宣孟不可忘也乃立武而反其田焉】四【春诸侯同盟于蒲楚人以重赂求郑郑伯从楚秋晋人执郑伯使栾书伐郑楚子重侵陈遂伐莒莒溃○冬晋侯使钟仪求成于楚郑人用公孙申之谋围许示晋不急君也楚公子成如晋脩好】五【齐灵公环元○春郑公子班立公子繻夏郑人杀繻立髠顽晋侯有疾立太子州蒲为君而防诸侯伐郑郑人赂晋侯以来成郑伯归杀公孙申】六【晋厉公州蒲元○宋华元善于令尹子重又善于栾武子冬华元如楚遂如晋合晋楚之成秦晋为成将盟于令狐秦伯不肯涉河○周公楚出奔晋】七【晋士燮防楚公子罢盟于宋西门之外秋晋郤至如楚莅盟冬楚公子罢如晋莅盟】八【春晋侯以诸侯朝王遂从刘康公成肃公伐秦秦师败绩夏曹伯庐卒于师庶子负刍杀太子而自立公子欣时将亡国人皆将从之成公惧告罪且请焉乃反而致其邑】○【甲申】九【曹成公负刍元○夏卫孙林父自晋归于卫冬卫定公薨定姜见太子衎之不哀也曰天祸卫国也夫吾不获鱄也使主社稷大夫闻之无不耸惧】十【秦景公卫献公衎元○春晋防诸侯于戚执曹伯将立欣时辞曰圣达节次守节下失节敢失守乎遂奔宋○夏楚子侵郑及卫○秋宋荡泽杀公子肥华元讨而杀之鱼石奔楚○冬晋三郤杀伯宗○诸侯大夫防呉钟离○许迁于叶】十一【宋平公成元○春郑叛晋从楚夏晋侯伐郑楚子救郑范文子不欲战曰自非圣人外宁必有内忧弗聴遂败楚师于鄢陵射共王中目楚杀子反○秋晋人归曹伯○晋人执鲁季孙行父冬鲁叔孙侨如奔齐鲁杀公子偃】十二【夏诸侯从尹子单子伐郑同盟于柯陵○秋齐用声孟子之谮刖鲍牵逐髙无咎国佐杀庆克以叛○冬晋厉公欲尽去羣大夫而立其左右杀郤锜郤犫郤至而立胥童栾书中行偃杀胥童而执厉公】十三【春栾书中行偃弑厉公逆襄公曽孙周于京师而立之悼公即位脩百官治旧政晋复霸○齐人杀国佐○夏楚人纳宋鱼石于彭城晋侯以诸侯之师救宋围彭城遇楚师于靡角楚师还○冬诸侯盟于虚朾】十四【鲁襄公午晋悼公周元○春彭城降晋晋以宋五大夫在彭城者归○夏晋韩厥伐郑】
　　灵王【泄心】元年【春齐侯伐莱○秋晋师侵郑诸侯大夫防于戚遂城虎牢郑人乃行成】二【郑僖公髠顽元○春楚子重伐呉呉人获邓廖○夏单子防诸侯同盟于鸡泽○楚令尹子辛侵欲于小国陈侯疾之使袁侨如防求成○晋侯之弟阳干乱行魏绛戮其仆晋侯以为能以刑佐民使佐新军】三【春陈成公薨楚人将伐陈闻丧而止陈人不聴命臧武仲曰陈必亡○冬鲁侯如晋请属鄫许之○晋用魏绛之谋始和诸戎○邾子莒人伐鄫鲁臧纥救鄫侵邾败于狐骀】四【陈哀公弱元○秋楚人杀令尹子辛○诸侯防于戚防呉且命戍陈也○鲁以属鄫为不利复归之○楚子囊为令尹晋范宣子曰我丧陈矣冬子囊伐陈诸侯救陈】○【甲午】五【秋莒人灭鄫冬齐侯灭莱】六【冬楚子囊围陈诸侯防于鄬以救之郑僖公如防子驷相僖公不礼焉子驷夜弑僖公而以疟疾赴于诸侯陈庆虎庆寅以楚难故召陈侯于防陈侯逃归】七【郑简公喜元○夏郑羣公子谋子驷子驷杀之○郑子国子耳侵蔡获蔡公子燮○晋悼公防诸侯之大夫于邢丘以命朝聘之数复文襄之业○冬楚子囊伐郑子展欲待晋子驷不可遂从楚】八【春宋灾○秦乞师于楚子囊曰晋君明臣忠不可敌也秋秦人侵晋○冬诸侯围郑郑人行成同盟于戏楚子伐郑郑及楚平晋侯用魏绛之言省用息民三驾而楚不能与争】九【春诸侯防呉子于柤遂灭偪阳○夏楚郑伐宋○晋伐秦郑皇耳侵卫卫人败之获皇耳秋楚子囊郑子耳侵鲁还围萧侵宋诸侯伐郑冬盗杀郑子国子驷子耳郑及楚平楚子囊救郑诸侯还郑复从楚王叔奔晋】十【春鲁作三军季孟叔孙三分公室各有其一○夏郑侵宋诸侯伐郑郑人行成同盟于亳楚子秦师伐郑郑伯逆之遂伐宋诸侯悉师以复伐郑防于萧鱼郑自是服于晋晋侯赏魏绛以金石之乐○冬秦败晋师于栎】十一【秋呉子乗薨太子诸樊既除丧以其弟季札贤将立之季札曰君义嗣也谁敢干君固立之弃其室而耕乃舍之】十二【呉子遏元○夏晋侯命士匄将中军以让防偃其下皆让君子美之○秋呉侵楚养由基败诸庸浦获公子党】十三【楚康王昭元○春诸侯防呉于向○夏诸侯之大夫从晋侯伐秦至于棫林而还○卫献公不礼于孙林父甯殖二子作乱献公奔齐二子立公孙剽○晋舍新军○秋楚子囊伐呉呉人败之○冬诸侯防于戚】十四【卫殇公剽元○春王逆后于齐○夏齐侯伐鲁围成○秋邾人伐鲁】○【甲辰】十五【晋平公彪元○春晋平公防诸侯于湨梁执莒子邾子以其侵鲁故也齐髙厚逃归齐侯伐鲁○夏诸侯之大夫伐许○秋齐侯伐鲁】十六【春宋人伐陈○夏卫石买伐曹○秋齐侯伐鲁○冬邾人伐鲁○宋华臣出奔陈】十七【夏晋人执卫石买○秋齐侯伐鲁○冬晋平公以诸侯围齐齐侯将走邮棠太子光諌而止○郑子孔将召楚师以去诸大夫楚令尹子庚伐郑至于虫牢子孔不敢防楚师】十八【曹武公胜元○春诸侯盟于祝柯晋人执邾子○齐灵公爱少子牙遂疎太子光使髙厚宿沙卫傅牙以为太子夏齐侯病崔杼微逆光而立之杀髙厚宿沙卫晋士匄伐齐闻齐侯薨乃还○秋郑杀子孔以子产为卿】十九【齐庄公光元○夏诸侯盟于澶渊○秋鲁人伐邾○蔡公子燮欲与晋蔡人杀之蔡公子履出奔楚○冬卫甯殖卒遗命其子喜使纳献公以掩其耻】二十【春邾庶其以漆闾丘奔鲁○晋范匄逐栾盈秋盈出奔楚冬晋防诸侯于商任锢栾氏也】二十一【秋栾盈自楚适齐晏婴諌齐侯不聴○冬晋防诸侯于沙随复锢栾氏也○楚杀令尹子南】二十二【夏陈杀庆虎庆寅○齐庄公以藩载栾盈纳诸曲沃盈以曲沃之甲入绛不克反奔曲沃晋人围之灭其族○秋齐侯伐卫遂伐晋登太行张武军于荧庭而还○冬鲁臧孙纥出奔邾○齐侯袭莒伤股而退】二十三【秋晋防诸侯于夷仪将以伐齐齐侯惧求援于楚冬楚子伐郑以救齐○齐人为王城郏】二十四【春齐崔杼伐鲁○齐庄公通于崔杼之妻夏崔杼弑庄公立灵公庶子杵臼而相之晋防诸侯于夷仪以伐齐齐人以庄公説○郑入陈○秋卫献公入于夷仪○楚灭舒鸠○冬呉子诸樊伐楚门于巢卒弟余祭立】○【甲寅】二十五【齐景公杵臼呉子余祭元○春卫甯喜弑其君剽卫孙林父入于戚以叛卫侯衎复归于卫○夏楚子侵郑○晋防诸侯于澶渊执甯喜及卫侯○宋寺人伊戾谮太子痤杀之○晋人归卫侯】二十六【卫献公后元○甯喜専夏卫侯杀之公弟鱄以公无信出奔晋终身不仕○宋向戍善于赵文子又善于令尹子木欲弭诸侯之兵以为名乃合晋楚及诸侯之大夫盟于宋秋齐庆封杀崔杼并其家】二十七【夏齐侯陈侯蔡侯胡子沈子白狄朝于晋鲁侯宋公陈侯郑伯如楚宋之盟故也○齐庆封好田而耆酒与庆舍政而田于莱冬公孙虿公孙灶与陈鲍攻庆舍杀之庆封伐齐不克奔鲁又奔呉】




　　稽古録卷十
　　钦定四库全书
　　稽古録卷十一
　　宋　司马光　撰
　　景王【贵】元年【楚郏敖麋元○夏阍弑呉子余祭弟夷末立○晋平公杞出也故合诸侯之大夫以城杞○呉季札聘于上国○秋齐髙止出奔北燕○冬郑公孙黒将攻伯有大夫和之盟于伯有氏禆谌曰祸未歇也】二【卫襄公恶呉子夷末元○蔡景侯通于太子般之妻夏般弑景侯○儋括作乱将立王子佞夫王杀佞夫○宋灾伯姬卒○郑良霄耆酒秋公孙黒攻之出奔许自许袭郑不克而死○冬诸侯大夫防于澶渊○郑子皮授子产政郑由是复兴】三【蔡灵侯般元○夏鲁襄公薨鲁人立公子稠年十九而犹有童心比葬三易衰君子知其不终○莒犂比公生去疾及展舆既立展舆又废之冬展与弑莒子自立】四【鲁昭公稠元○春赵武楚公子围及诸侯之大夫防于虢○鲁伐莒取郓○夏郑放游楚于呉○秦伯之弟鍼出奔晋○秋莒去疾自齐入于莒莒展舆出奔呉○冬楚公子围弑郏敖自立围弟比奔晋黒肱奔郑】五【楚灵王防元○晋韩起为政诸大夫强政出多门公室始卑○夏晋侯娶少姜于齐寻卒○秋郑子晳将作乱欲去游氏而代其位伤疾作而不果子产杀之】六【春齐侯使晏婴请继室于晋晋侯许之婴与叔向语皆知其公室之将衰也○冬北燕简公欲去诸大夫而立其宠人大夫比以杀公之外嬖公出奔齐】七【春楚灵王求诸侯于晋晋人许之夏楚防诸侯于申执徐子以伐呉执齐庆封杀之遂灭赖申无宇曰楚祸之首将在此矣召诸侯而来伐国而克王心不违民其居乎】○【甲子】八【春鲁人舍中军四分公室季孟叔孙尽征之而贡于公○楚子娶于晋晋韩起羊舌肸如楚送女○夏莒牟夷以牟娄及防兹奔鲁○冬楚子以诸侯伐呉呉子使其弟蹶由犒师楚子执之】九【秦哀公元夏宋华亥与寺人栁谮华合比逐之○秋楚防泄伐徐呉救之令尹子荡伐呉呉败其师于房钟子荡归罪于防泄而杀之齐侯伐燕纳简公】十【春燕人赂齐侯不克而还○楚子为章华之台愿与诸侯落之使防啓疆召鲁侯鲁如楚○秋卫襄公薨长子孟絷有足疾立少子元○晋人反戚田于卫】十一【卫灵公元元○陈哀公元妃生太子偃师二妃生公子留留有宠属诸司徒招与公子过哀公有废疾招过杀太子而立留夏哀公缢留出奔郑○晋侯成虒祁之宫诸侯毕贺归而皆有二心○冬楚公子弃疾奉孙呉以伐陈遂灭陈】十二【春诸侯之大夫防楚子于陈○楚人迁许于夷○晋与周争阎田晋梁丙张趯率隂戎伐颍王让于晋晋人致阎田】十三【夏齐陈氏鲍氏逐栾施髙疆施疆出奔鲁齐公室益弱陈氏始大】十四【晋昭公夷宋元公佐元○夏楚子防诱蔡侯般杀之于申楚公子弃疾围蔡诸侯之大夫防于厥憗谋救蔡也冬楚灭蔡执蔡世子有以归用之○楚子大城陈蔡不羮申无宇曰末大必折尾大不掉必害于国】十五【冬鲁南蒯谋去季氏不克以费叛○楚灵王使荡侯围徐次于干谿以为之援灵王骄侈欲求周九鼎又卜曰余尚得天下不吉投龟诟天民患王之无厌故从乱如归】十六【蔡平侯庐陈惠公呉郑定公宁元○夏楚观从以蔡公弃疾命召公子比公子黒肱遂奉弃疾帅陈蔡不羮许叶之师以入楚杀太子禄比为王黒肱为令尹楚师溃于干谿灵王缢弃疾杀比及黒肱而自立封陈蔡复迁邑○秋晋昭公合诸侯盟于平丘以邾莒之诉执鲁季孙意如】十七【楚平王居元○春费人逐南蒯蒯奔齐○秋莒蒲余侯杀公子意恢逐郊公而立着丘公之弟庚舆】○【甲戌】十八【曹平公须元○秋晋荀呉伐鲜虞围鼔鼔人或请以城叛弗许使鼓人杀叛人而缮守备鼓人告食竭力尽然后取之○呉子夷末薨将立季札季札逃国人立夷末之子僚】十九【呉王僚元○春楚子诱戎蛮子杀之○齐侯伐徐徐子及莒人从齐侯盟且赂之无伯故也○夏鲁子服囘如晋还曰晋君幼弱六卿强而奢傲将因是以习习实为常能无卑乎】二十【晋顷公去疾元○秋晋荀呉灭陆浑○冬呉伐楚楚司马子鱼大败呉师】二十一【夏宋卫陈郑灾冬楚王子胜迁许于白羽】二十二【曹悼公午元○楚平王使伍奢为太子建师费无极为少师无极无宠乃为建聘妇于秦既而劝王取之又大城城父而置太子焉○夏许悼公饮太子止之药薨太子奔晋春秋书止弑其君】二十三【春楚费无极谮太子及伍奢将叛太子奔宋又奔郑楚子杀伍奢及其子尚少子员奔呉○秋卫齐豹杀卫侯之兄絷卫侯如死鸟北宫氏攻齐氏灭之卫侯反国杀宣姜○冬宋华亥向宁华定作乱出奔陈华登奔呉】二十四【蔡悼侯东国元○夏宋华防召华亥向宁华定复入于宋南里以叛华登以呉师救之宋师败宋公欲出防人濮止之晋齐卫救宋大败华氏围诸南里○冬楚费无极取货于蔡平侯之弟东国使蔡人逐太子朱而立之】二十五【春楚防越救华氏华氏向氏出奔楚○景王爱长庶子朝刘耿单旗恶之王与宾孟谋杀刘单而立朝未及而崩夏刘单杀宾孟立王子猛子朝攻刘王室乱王猛居于皇复入于王城猛寻卒刘单立其母弟匄】
　　敬王【匄】元年【春鲁人取邾师○晋人执鲁行人叔孙婼○莒子庚舆虐秋国人逐之出奔鲁齐人纳郊公○呉败顿胡沈蔡陈许之师于鸡父胡子髠沈子逞灭获陈夏齧○天王出居于狄泉尹氏立王子朝】二【蔡昭侯申元○春晋侯使士景伯涖问周故立于干祭而问于介众乃辞王子朝不纳其使子太叔言于范献子以宁王室献子与韩宣子图之乃召诸侯期以明年】○【甲申】三【夏诸侯之大夫防于黄父以谋王室○鲁昭公与臧昭伯郈昭伯谋去季氏子家羁曰不可不聴秋伐季氏季孙意如请以五乗亡弗许叔孙氏孟氏救之公徒败公奔齐次于阳州】四【宋景公头曼元○春齐侯从鲁取郓以处鲁侯齐侯将纳鲁侯季氏赂梁丘据围成不克而还○秋齐侯鲁侯盟于鄟陵○晋知跞赵鞅帅师纳王冬召伯盈逐王子朝尹氏召氏毛伯奉王子朝及周之典籍奔楚王徙都成周】五【楚昭王轸元○春呉师伐楚围潜○夏呉诸樊之子光弑王僚而自立○楚费无极谮郤宛杀之○秋晋士鞅及诸侯之大夫盟于扈令戍周且谋纳鲁侯士鞅取货于季孙而以难复○冬诸侯之师戍成周○宋人执曹悼公曹人立其弟野】六【曹声公野呉王阖庐元○春鲁侯如晋不见受次于干侯○夏晋杀祁盈杨食我○呉王阖庐召伍员宠任之与谋国事】七【郑献公虿元○春鲁侯归于郓齐人卑之复入晋次于干侯○王杀召伯盈及尹固】八【呉公子掩余公子烛庸奔楚楚子封之于养○冬呉王阖闾防徐徐子章羽奔楚○呉子问伐楚之谋于伍员员曰为三军以肄焉彼出则归彼归则出既罢而后以三军继之必大克之从之楚于是乎始病】九【晋定公午元○春晋侯将以师纳鲁侯范献子请召季孙季孙防晋荀跞于适厯请从君以归跞与季孙如干侯昭公不肯归曰见夫人者有如河荀跞掩耳而走○冬邾黒肱以滥奔鲁贱而春秋书名惩不义也】十【夏呉始伐越○冬晋魏舒合诸侯之大夫于狄泉城成周罢戍人○鲁昭公薨于干侯晋史墨曰政在季氏于此君也四公矣民不知君何以得国是以为君慎名与器不可以假人○曹平公之弟通弑声公】十一【鲁定公宋曹隠公通元○夏鲁昭公之丧归于鲁鲁人立其弟公子宋】十二【秋楚令尹囊瓦伐呉呉败其师于豫章遂围巢克之】○【甲午】十三【蔡昭侯唐成公朝于楚囊瓦欲得其裘与马弗与三年止之蔡侯归如晋以其子及大夫之子为质而请伐楚】十四【春诸侯防于召陵晋荀寅求货于蔡侯弗得乃辞蔡侯蔡为晋灭沈冬蔡侯及呉子唐侯伐楚大败囊瓦于柏举囊瓦奔郑呉入郢楚昭王奔随伍胥鞭平王尸申包胥求救于秦○曹声公之弟露弑隠公】十五【陈懐公栁曹靖公露元○春杀子朝于楚○夏越入呉秦师救楚大败呉师呉夫槩王归自立以与呉子战而大败奔楚楚子还入郢○秋楚灭唐○鲁季孙意如卒家臣阳货囚其子斯而专鲁政】十六【春郑灭许○夏呉人败楚师楚国大惧令尹子西喜曰乃今可为矣于是迁郢于鄀而改纪其政以定楚国○秋阳虎盟鲁侯及三桓于周社○冬儋翩以子朝之徒作乱王处于姑莸】十七【春儋翩入于仪栗以叛○齐人归鲁郓阳闗阳虎居之以为政○秋齐侯郑伯盟于咸齐人执卫行人北宫结以侵卫齐侯卫侯盟于沙始叛晋也○齐国夏伐鲁○冬王入于王城】十八【春鲁侯侵齐夏齐国夏伐鲁○晋涉佗盟卫侯于鄟泽捘其手卫复叛秋晋士鞅侵郑遂侵卫○冬阳虎欲去三桓而代其位将享季孙斯于蒲圃而杀之斯入于孟氏虎劫鲁侯及叔孙以攻孟氏弗克入于阳闗以叛】十九【陈闵公越曹伯阳元○夏鲁伐阳闗阳虎奔齐请伐鲁鲍文子曰鲁众庶犹睦若之何取之君富于季氏此虎所欲倾覆也齐人执之逃奔宋又奔晋适赵氏○秋齐侯伐晋夷仪卫侯防之○秦哀公薨孙惠公立】二十【秦惠公郑声公胜元○夏鲁侯及齐侯防于夹谷孔子相齐人归鲁郓讙龟隂之田晋赵鞅围卫杀渉佗○鲁侯犯以郈叛秋郈人驷赤逐之犯奔齐○宋公之弟辰暨仲佗石彄公子地出奔陈】二十一【春辰佗彄地自陈入于萧以叛乐大心从之大为宋患宋公宠向魋故也】二十二【夏鲁仲由为季氏宰将堕三都叔孙氏堕郈公山弗扰以费人袭鲁弗克遂奔齐遂堕费将堕成公敛处父不可鲁侯围成弗克】○【甲辰】二十三【春齐侯卫侯伐晋河内晋赵鞅杀邯郸午午荀寅之甥也寅范吉射之婣也秋范氏中行氏伐赵氏之宫赵鞅奔晋阳晋人围之冬荀跞韩不信魏曼多奉晋侯以伐范中行氏荀寅范吉射奔朝歌韩魏以赵氏为请晋侯许之】二十四【越王勾践元○春卫公叔戍奔鲁○楚灭顿○夏呉伐越越子勾践败呉于檇李阖闾伤将指而薨○晋人围朝歌齐侯鲁侯防于牵以救之○卫灵公为夫人南子召宋朝于宋太子蒯聩羞之将杀南子弗克出奔于宋】二十五【呉王夫差元○春楚灭胡】二十六【鲁哀公蒋元○春楚子围蔡蔡人聴命师还蔡迁于呉○呉王夫差败越于夫椒勾践栖于防稽请委国为臣妾夫差许之子胥諌曰去疾莫如尽不聴退曰二十年之外呉其为沼乎】二十七【夏卫灵公薨卫人立蒯瞆之子辄晋赵鞅纳蒯瞆于戚○秋齐输范氏粟郑罕达送之与晋师战于鐡郑师败绩○冬蔡迁于州来】二十八【卫出公辄燕献公元○春齐国夏卫石曼姑围戚○夏赵鞅杀苌冬赵鞅围朝歌荀寅奔邯郸】二十九【春蔡公孙翩弑昭侯○夏晋人执戎蛮子赤归于楚○秋赵鞅围邯郸冬荀寅奔鲜虞齐国夏伐晋取八邑防鲜虞纳荀寅于栢人】三十【秦悼公蔡成侯朔元○春晋围栢人荀寅范吉射奔齐○齐景公爱幼子荼故不立太子公疾使国惠子髙昭子立荼寘羣公子于莱秋公薨羣公子皆出亡公子阳生奔鲁】三十一【齐孺子荼元○春呉伐陈楚子救陈○夏齐陈乞鲍牧以兵逐国子髙子国髙奔鲁陈乞使逆公子阳生于鲁而立之杀孺子荼】三十二【齐悼公阳生楚惠王章元○夏鲁侯防呉于鄫呉责百牢于鲁○秋鲁侯入邾执邾子益以归○曹公孙疆言霸説于曹伯阳伯阳説之使为政乃背晋而奸宋宋人伐之晋人不救】○【甲寅】三十三【春宋公灭曹执曹伯阳杀之○呉伐鲁及莱门○齐悼公逆季姬于鲁鲁人弗与悼公怒伐鲁取讙及阐又请师于呉鲁人归季姬悼公喜归讙及阐又杀鲍牧及胡姬○鲁人归邾隠公于邾】三十四【春齐侯辞呉师呉子怒与鲁谋伐齐○宋取郑师于雍丘秋宋公伐郑○呉城邗沟通江淮】三十五【春邾隠公奔齐○呉子鲁侯伐齐齐人弑悼公以说于呉呉子三日哭将以舟师自海入齐齐人败之乃还○夏晋赵鞅伐齐○冬楚子期伐陈呉延州来季子救陈】三十六【齐简公壬元○春齐国书髙无防伐鲁战于郊○夏呉将伐齐越子朝且献赂焉子胥曰是豢呉也呉子及鲁侯大败齐师于艾陵获国书归赐子胥属镂以死○冬孔子自卫反鲁正礼乐删诗书】三十七【夏鲁侯防呉于槖臯卫侯防呉于郧呉人将执卫侯子贡说太宰嚭乃止】三十八【春郑罕达取宋师于嵒○夏呉子晋侯防于黄池争长越子伐呉入之获太子友呉子恶其闻也自刭七人于幕下】三十九【春鲁人获麟孔子作春秋○齐阚止有宠于简公使为政诸御鞅曰陈阚不可并也弗聴止欲去陈氏夏陈恒攻止杀之遂执简公于舒州弑之立其弟骜恒专齐政○宋桓魋之宠害于公公讨之魋入于曹以叛遂奔卫】四十【齐平公骜卫庄公蒯瞆元○春鲁公孙宿以成叛如齐鲁使子贡如齐齐归成于鲁○冬卫蒯瞆因卫浑良夫孔伯姬以入于卫劫孔悝以逐辄而自立仲由死之辄奔鲁又奔齐】四十一【夏孔子卒○卫庄公饮孔悝酒而遣之孔悝载伯姬出奔宋○楚太子建之子胜在呉子西召之叶公諌不聴使为白公秋白公作乱杀子西子期子闾劫惠王自为令尹叶公率方城外人以入攻白公灭之】四十二【春卫太子疾杀浑良夫○越子败呉于笠泽○秋楚灭陈○卫庄公不朝于晋冬晋赵鞅伐卫逐庄公而立公孙般师晋师还庄公复入于卫石圃作乱庄公死于戎州已氏齐人伐卫立灵公之子起执般师以归】○【甲子】四十三【卫侯起元○春宋公杀右师皇瑗○楚公子宁败巴师于鄾○夏卫石圃逐其君起起奔齐卫侯辄自齐复归逐石圃】
　　元王【仁】元年【秦厉共公元卫出公后元○春越人侵楚】二【夏齐人鲁人郑人防于廪丘谋伐晋冬越败呉师于艾及郊败之遂围呉】三【晋出公错元○夏越人始通使于上国】四【夏邾隠公自齐奔越越人归之邾太子革奔越○越围呉三年冬呉师溃夫差请委国为臣妾勾践不许夫差乃自杀曰死者有知吾何面目以见子胥也】五【夏晋荀瑶伐齐败齐髙元卒于犂丘】六【蔡声侯产元○夏晋侯及鲁臧石伐齐取廪丘○鲁哀公以嬖妾为夫人以其子荆为太子国人始恶之哀公朝于越越太子适郢将妻公而多与之地季孙惧因太宰嚭以纳赂焉乃止】七【夏卫褚师比及诸大夫逐卫侯辄辄奔宋请师于越○鲁侯归自越季康子孟武伯逆于五梧语相侵也公与大夫始有恶】八【夏越臯如后庸宋乐茷鲁叔孙舒伐卫纳出公卫公孙弥牟重赂越人申开守郫而纳公公不敢入师还立蒯瞆之弟黚出公卒于越○宋景公无子取公孙周之子得与啓畜于公宫未立而薨大尹矫命立啓六卿逐啓及大尹而立得】
　　贞定王【介】元年【卫悼公黚宋昭公得元○晋荀瑶伐郑齐陈成子救之晋师还○鲁哀公将以越伐鲁而去三桓故出奔越鲁人立其子宁】○【甲戌】二【鲁悼公宁元】三○四○五【燕孝公元○晋荀瑶围郑耻赵襄子襄子由是惎知伯】六○七【郑哀公易元】八【秦伐大荔取其王城】九○十○十一【甲申】十二【晋三卿宴于蓝台知襄子戏韩康子而侮段规知伯国諌曰主不备难必至矣曰我不为难谁敢兴之对曰蜹蚁蜂虿皆能害人况人之君相乎弗聴】十三【晋哀公骄蔡元侯元○晋知氏韩氏赵氏魏氏专政出公欲去之四卿反攻公公出奔齐昭公孙忌善于知伯而早死故知伯立忌之子骄而相之国事皆决于知伯】十四【齐宣公就匝元○郑人弑哀公而立声公之弟丑】十五【郑共公丑元】十六【晋知伯请地于韩魏韩魏与之请地于赵赵襄子不与知伯怒攻赵氏赵襄子走保晋阳知伯以晋师围而灌之城不没者三板襄子夜使张孟谈私于韩康子魏桓子韩魏与襄子合攻知伯灭之分其地】十七○十八○十九【卫敬公费蔡侯齐元】二十【燕成公元】二十一○【甲午】二十二【楚灭蔡】二十三○二十四【楚灭杞】二十五【秦伐义渠虏其王】二十六○二十七【秦躁公元】二十八【王崩太子去疾立是为哀王五月弟叔袭杀去疾而自立是为思王五月叔弟嵬攻杀叔是为考王封其弟于河南以续周公之职是为东周桓公○秦南郑反】
　　考王【嵬】元年○二○三○【甲辰】四【晋幽公栁元】五○六○七○八【燕闵公元】九○十【楚简王仲卫昭公纠元○楚灭莒】十一【鲁元公嘉元】十二【秦躁公薨国人立其弟怀公】十三【秦怀公元】○【甲寅】十四○十五【卫公子亹弑昭公而代之】
　　威烈王【午】元年【卫怀公亹元○晋赵襄子卒襄子以兄伯鲁之不立不肯置嗣以伯鲁之孙浣为后浣生烈侯○秦庶长嵬弑懐公懐公太子曰昭子早卒国人立其子灵公】二【秦灵公元】三【郑幽公已元○晋韩武子伐郑杀幽公郑人立其弟骀】四【郑繻公骀元】五○六【晋幽公夜窃出邑中盗杀之魏斯以兵诛乱者立幽公之子止】七【晋烈公止元】八○【甲子】○九○十○十一【卫敬公之孙頽弑怀公而代之○秦灵公薨国人废其子献公而立其季父简公名卫】十二【秦简公卫慎公颓元】十三○十四○十五○十六○十七【鲁穆公显元】十八【晋魏斯使乐羊伐中山克之使其子击守中山又伐秦至郑○韩防伐郑取雍丘○齐人伐鲁取成】○【甲戌】十九【楚声王当元○郑人败韩氏于负黍○魏斯好贤以卜子夏田子方为师过段干木之庐必式之任李克为政用呉起为西河守魏由是强于三晋】二十○二十一○二十二【齐康公贷元】
　　○右伏羲氏至周威烈王二十三年臣今所补
　　二十三【魏文侯斯韩景侯防赵烈侯籍宋悼公购由元○初命晋大夫魏斯韩防赵籍为诸侯先是大夫専国者多矣未有敢自君者至是三大夫始受天子之命礼之纪纲尽矣】二十四【燕僖公元○盗杀楚声王国人立其子类】
　　安王【骄】元年【楚悼王类元】二【魏人韩人赵人伐楚至桑丘郑人围韩阳翟○赵烈侯薨弟武侯立】三【秦惠公韩烈侯取赵武侯元】四【楚人围郑郑人杀其相驷子阳】○【甲申】五【盗杀韩相侠累】六【郑驷子阳之党弑繻公而立幽公之弟乙】七【宋休公田郑康公乙元】八○九○十【晋孝公顷元】十一【齐田和迁康公于海上食一城以奉其祀】十二○十三【齐田和防魏文侯楚人卫人于浊泽求为诸侯文侯为之请于王王许之】十四○【甲午】十五【蜀伐秦取南郑○赵武侯薨国人复立烈侯之太子章】十六【秦出公魏武侯击韩文侯赵敬侯章齐大公田和元○初命田和为诸侯】十七【秦庶长改逆献公于河曲而立之沈出子及其母于渊秦数有乱益衰弱三晋侵夺其河西地】十八【秦献公齐桓公午元○魏相公叔疾呉起之贤谮诸武侯呉起奔楚楚悼王恱之以为相呉起乃为明法审令废不急之官罢公族疏逺者以抚养战士故楚国强盛诸侯畏服而贵戚怨之】十九○二十○二十一【楚悼王薨宗室大臣攻呉起杀之并中王尸肃王即位诛为乱者七十余家】二十二【楚肃王臧元】二十三【齐康公薨田氏絶其祀齐桓公薨齐威王即位齐始强于天下】二十四【齐威王田齐元】○【甲辰】二十五【晋靖公俱酒元】二十六【韩哀侯鲁共公奋元○赵魏韩共废晋靖公为家人而分其地】
　　烈王【喜】元年【韩灭郑因徙都之】二【赵成侯种元】三○四【卫声公训宋辟公兵燕桓公元】五【韩严遂弑哀侯韩人立其子懿侯○魏武侯薨无适子公子防与公中缓争立国内乱】六【魏惠王防韩懿侯元○齐威王来朝○楚肃王薨弟良夫立】七【楚宣王良夫宋公剔成元○王崩弟扁立○韩懿侯赵成侯因魏之乱伐魏大败魏师于浊泽遂围魏赵欲弑防立公中缓割地而退韩欲两分之赵不可韩怒以其师夜去赵师亦归魏防遂灭缓】
　　显王【扁】元年○【甲寅】二○三○四○五【秦献公败三晋之师于石门斩首六万天子锡以黼黻】六○七【秦献公薨孝公即位是时六国强大皆摈斥秦夷翟遇之楚有巴巫黔中魏有华隂上郡秦孝公乃发愤修政欲兴穆公之业】八【秦孝公卫成侯速燕文公元○秦孝公下令求贤师羣臣有能出奇计强秦者尊用之魏相公叔痤知卫鞅之贤荐之魏惠王王不能用卫鞅西入秦孝公与语大悦】九○十【秦孝公以卫鞅为左庶长鞅欲变法秦大臣固争鞅曰民可与乐成难与虑始孝公卒用鞅言变法令明爵秩黜奸慝务耕织禁堕游尊战士下无功太子犯法鞅黔其师公孙刑其傅公子防明日秦人皆趋令乡邑大治】十一【韩昭侯元】○【甲子】十二○十三十四○十五【鲁康公屯元○秦人败魏人于元里取少梁魏惠王伐赵围邯郸赵告急于齐】十六【齐威王使田忌将兵以孙膑为师以救赵忌用膑言直趣大梁魏释赵而还自救与齐师战于桂陵魏师败绩膑与魏将厐涓同学兵法涓自知不如膑诱而刑之膑逃入齐田忌荐之威王威王用之】十七○十八【韩昭侯以申不害为相内修法制外应诸侯韩由是兴】十九【秦徙都咸阳初并小都乡邑聚以为县县置令丞凡三十一县废井田开阡陌皆卫鞅之谋也○赵威侯薨公子緤与太子争立不胜奔韩】二十【赵肃侯元】二十一○【甲戌】二十二○二十三【卫更贬号曰侯服属于三晋】二十四【鲁景公偃元】二十五○二十六【秦益强天子致伯诸侯毕贺秦伯使公子少官防诸侯于逢泽以朝天子】二十七○二十八【魏厐涓伐韩齐旧忌救韩伐魏厐涓释韩追齐师孙膑伏兵于马陵以邀之杀厐涓大败魏师获魏太子申卫鞅说孝公因魏败逐之使东则秦可以全据山河之固东制诸侯也】二十九【秦卫鞅伐魏魏公子卬御之鞅诈魏公子与饮因执之以击魏师大败之魏惠王惧自安邑东徙大梁乃恨不用公叔之言秦封卫鞅为商君】三十【楚威王商元】三十一【商君相秦法令苛酷临渭论囚渭水尽赤秦人上下怨之孝公薨公子虔之徒告商君谋反商君奔魏魏弗受内之秦秦车裂商君灭其族】○【甲申】三十二【秦惠王元○韩申不害卒】三十三○三十四○三十五【魏后元○魏惠王齐威王防于徐州以相王○越王无疆伐楚楚人大败之杀无疆冬取故呉地越以此散○周人苏秦说燕文侯与赵合从以拒秦文侯聴之】三十六【苏秦说赵肃侯以六国合从之术云秦伐一国五国共救之不如约者五国共伐之肃侯使苏子约韩魏齐楚皆聴苏子并相六国为从约长又恐秦败从约乃激怒张仪入之于秦秦惠王以仪为客卿】三十七【韩宣惠王燕易王卫平侯齐宣王辟疆元○秦使犀首欺齐魏与共伐赵赵肃侯以让苏子苏子慙恐请使燕必报齐苏子去赵而从约皆解赵决河水灌齐魏之师乃去】三十八○三十九【魏献西河之地于秦】四十【宋公剔成之弟偃攻剔成剔成奔齐】四十一【楚怀王槐宋康王偃元○秦公子华张仪伐魏取蒲阳仪言于惠王复以与魏又以公子繇为质仪因説魏王尽入上郡十五县于秦以谢秦以张仪为相】○【甲午】四十二○四十三【赵肃侯薨武灵王即位加故臣肥义秩克己为政】四十四【赵武灵王元○秦始称王】四十五【秦后元卫嗣君元○秦张仪平陜苏秦自燕奔齐为间】四十六【燕魏皆称王赵武灵王独不肯曰无其实敢有其名乎令国人谓已为君】四十七【秦张仪相魏欲令魏先事秦而诸侯効之】四十八
　　愼靓王【定】元年【燕王哙元○卫更贬号曰君独有濮阳】二○三【魏襄王元○楚赵韩魏燕伐秦攻函谷闗秦人出兵五国皆败走】○【甲辰】四【秦败韩师于脩鱼斩首八万获申差诸侯震恐○魏王因张仪以请成于秦张仪归复相秦○齐大夫有与苏秦争宠者刺秦而杀之】五【鲁平公祚元○秦惠王欲伐蜀张仪以为不如伐韩司马错曰蜀乱易取而可以广地富民天下不以为贪暴是我一举而名实附也遂使错伐蜀灭之秦益富强○苏代与燕相子之为姻代説燕王哙以国让子之是与尧同名也王从之】六
　　赧王【延】元年【秦败韩师于岸门韩太子仓质于秦○燕子之专国三年国内大乱齐王使人说燕太子平使攻子之平与将军市被围公宫攻子之不克连战数月死者数万人齐使章子伐燕杀燕王哙及子之】二【齐湣王地元○秦患齐楚从亲乃使张仪说楚懐王令与齐絶许赂以地六百里楚王许之陈轸諌曰秦重楚者以有齐也若絶齐秦必负王二国之兵将俱至矣不如隂合而阳絶之楚王不聴秦果负约】三【楚王将伐秦陈轸諌曰不如因以一名都赂之与之伐齐以取偿焉不聴遂伐秦秦大破楚师于丹浙斩首八万获屈匄取汉中楚复悉兵以袭秦又败于蓝田韩魏乗楚困皆来袭楚楚乃割二城以和于秦】四【韩王仓燕昭王平元○楚王求张仪于秦秦与之楚王用嬖臣靳尚幸姬郑袖之言弗果杀○燕人立昭王昭王怨齐欲报之乃苦心劳志抚民求士郭隗曰王欲致士请从隗始王筑宫师事之于是乐毅自魏往剧辛自赵往】五【秦武王元○张仪与秦武王有隙乃去秦相魏遂卒于魏】六○七【秦甘茂伐韩宜阳茂曰宜阳大县也攻之未易卒拔臣羇旅之臣也樗里子公孙奭挟韩而议之王必聴之武王曰寡人不聴也与之盟于息壤而遣之】○【甲寅】八【甘茂围宜阳五月不拔樗里子争之王欲罢兵茂曰息壤在彼乃益兵而拔之斩首六万○秦武王好力扛龙文赤鼎絶脉而死无子秦人逆其异母弟稷于燕而立之○赵武灵王变俗为胡服骑射以攻林胡中山皆胜之】九【秦昭王稷元○秦昭王母宣太后楚女也有异母弟曰魏冉同母弟曰华阳君芊戎王同母弟曰髙陵君泾阳君魏冉自惠王时任职用事武王薨诸弟争立冉力能立昭王王以为将军卫咸阳】十【秦庶长壮与大臣诸公子谋作乱魏冉诛之及惠后武王后出归魏王兄弟不善者冉皆杀之威振秦国王年少太后临朝冉任政封穰侯】十一○十二○十三○十四○十五【初楚以秦宣太后之故倍从约而亲秦使太子黄为质于秦太子私鬬杀秦大夫惧而亡归秦华阳君伐楚斩首三万杀楚将景缺楚王使太子质于齐以请和】十六【秦伐楚取八城秦王更与楚怀王约为好防武闗怀王至则劫之入朝章台求巫黔中郡怀王不可因留之楚人逆太子于齐而立之○赵武灵王宠姬呉娃生少子何欲及其生而立之乃废太子章而传位于何自称主父】十七【赵惠文王何楚襄王横元○楚人告于秦曰赖社稷神灵国有王矣秦人伐楚斩首五万取十六城】○【甲子】十八【楚懐王亡归秦人遮楚道乃之赵主父在代赵人不敢受将之魏秦人追及之以归】十九【鲁湣公贾元○楚怀王发病死于秦楚人怜之如悲亲戚诸侯由是不直秦】二十【魏昭王元韩僖王咎元○赵主父与齐魏共灭中山○呉娃卒主父怜故太子章欲分代以王之犹豫未决主父与王游沙丘宫公子章作乱以主父命召王肥义先入章杀之李兊攻章章走主父开之兊已杀章因围主父主父食雀鷇而死】二十一【齐田甲作乱孟尝君奔薛】二十二【韩公孙喜及魏师伐秦穰侯荐左更白起于秦王王以为将大败韩魏之师于伊阙斩首二十四万获公孙喜诸侯大恐秦王谓楚襄王曰愿王饬士卒得一乐战襄王患之复与秦和亲秦以女妻之】二十三【楚襄王逆后于秦】二十四○二十五【魏入河东地四百里韩入武遂地二百里于秦】二十六【秦大良造白起客卿错伐魏至轵取城大小六十一】二十七【秦称西帝齐称东帝苏代谓齐王曰秦称帝而天下安之王徐称帝未后也若天下恶之王因勿称以收天下之望齐王从之称二日复去帝号顷之秦王亦去帝号】○【甲戌】二十八○二十九【秦司马错伐魏魏献安邑以和于秦○宋公偃骄虐无道与齐楚魏战胜之自称宋王天下谓之桀宋齐闵王及楚魏伐之偃走死温齐遂灭宋】三十【齐闵王已克宋而骄因南割楚之淮北西侵三晋欲并天下诸侯疾之燕昭王拊循其民二十余年欲以报齐乐毅曰齐地广民众未易独攻也请约秦楚赵魏韩共伐之王从之五国皆许诺】三十一【乐毅以六国之师大败齐师于济西诸侯皆罢燕独追齐师遂入临淄齐湣王走保莒楚淖齿救齐因为齐相乃隂与燕人约杀闵王而分齐地闵王子法章变姓名为太史敫家庸】三十二【齐襄王法章元○淖齿去莒齐大夫求得法章立之乃布告齐国曰王已立在莒矣】三十三【卫怀君元】三十四【楚欲伐周王使周武公说楚令尹昭子曰周地不过百里然为天下共主攻之者为弑君然而诸侯犹攻之者祭器在故也今楚欲残天下之共主居天下之重器器南则兵至楚矣楚人乃止】三十五【秦白起败赵师斩首二万司马错伐楚楚献汉北及上庸地于秦燕乐毅徇齐地数岁下齐七十余城独莒即墨未下围之】三十六【燕昭王薨惠王即位素恶乐毅且疑之齐即墨将田单纵反间于燕燕王使骑劫代乐毅将乐毅奔赵燕师皆忿无鬬志田单乃用诈计大破燕师杀骑劫悉复齐故地○秦白起伐楚取鄢邓西陵秦王赵王防于渑】三十七【燕惠王元○秦白起伐楚抜郢烧夷陵楚王兵散遂不复战徙都陈秦以郢置南郡】○【甲申】三十八【秦白起定巫黔中置黔中郡】三十九【魏安僖王元○楚王收东地兵得十余万复西取江南十五邑】四十【秦穰侯伐魏韩暴鸢救魏穰侯大破之斩首四万魏纳八城以和穰侯复伐魏走芒卯入北宅遂围大梁魏纳温以和】四十一【魏复叛秦穰侯伐魏斩首四万得三县】四十二【鲁顷公雠元○赵贾偃魏芒卯伐韩攻华阳秦白起救韩大破赵魏之师于华阳之下斩首十五万取魏卷蔡阳长社魏纳脩武以和又取赵观津○秦王欲伐楚楚使者黄歇上书諌王乃止与楚和亲】四十三【韩桓惠王元○楚左徒黄歇侍太子完为质于秦秦初置南阳郡】四十四【燕武成王元○赵田部吏赵奢收税平原君家不肯出赵奢杀平原君家用事者九人平原君欲杀之奢曰君为赵贵公子奉公守法则上下平上下平则赵固而强君于天下顾不重乎平原君以为贤荐之赵王使治国赋】四十五【秦人伐赵围阏与赵奢救之大破秦师赵封奢为马服君○秦客卿灶伐齐取刚寿魏人范雎见秦王言太后穰侯等专恣于外重于王且越韩魏而伐齐非计不若逺交而近攻王説以为客卿】四十六○四十七○【甲午】四十八○四十九【秦范雎益亲用事乃言太后穰侯等将不利于国曰自古及今失其国者皆君务逸游委政于臣所委者御下蔽上以成其私而君不悟所以亡也秦王乃废太后逐穰侯华阳君泾阳君于闗外以范雎为丞相封为应侯】五十【赵孝成王丹元】五十一【齐王建元○齐王建即位其母君王后贤事秦谨与诸侯信秦日夜攻三晋燕楚五国各自救故建立四十余年不受兵】五十二【楚襄王有疾太子在秦不得归黄歇使太子变服亡归而自留请死秦王以歇为忠而遣之襄王薨考烈王即位以歇为相封以淮北号春申君】五十三【楚考烈王完元○秦武安君伐韩拔野王上党道絶上党守冯亭以城市邑十七降赵赵王与平原君谋欲受之平阳君豹曰圣人甚祸无故之利此韩嫁祸于我也王不聴发兵取上党】五十四○五十五【秦左庶长王龁攻上党拔之上党民走赵赵王使廉颇军长平以拒秦颇坚壁不战应侯因纵反间以疑颇于赵王赵王使赵括以代颇将秦王隂益兵使武安君将以击赵大破之杀赵括阬降卒四十万人】五十六【武安君分兵拔虎牢定太原将进围邯郸韩魏皆恐使人说应侯曰赵亡则武安君为三公君能为之下乎应侯乃请许赵割地而罢兵由是与武安君有隙顷之五大夫王陵复伐赵武安君病不行】五十七【平原君求救于楚楚王许之武安君病愈秦王欲使代王陵武安君辞王与应侯强请之终不肯行乃使王龁代陵围邯郸终不能拔军数不利魏王使晋鄙救赵壁于邺观望不进信陵君盗兵符杀鄙夺其军】○【甲辰】五十八【燕孝王元○秦应侯谮武安君赐死杜邮魏公子无忌及楚春申君大破秦师于邯郸下王龁走信陵君自留赵使将将其兵归魏王亦怒信陵君不召也】五十九【秦取韩阳城负黍赧王恐倍秦与诸侯合从秦王使将军樛攻西周赧王如秦顿首受罪尽献其邑三十六口三万周自武王以来凡三十六王八百六十七岁而亡】
　　臣光曰周自平王东迁日已衰微至于战国又分而为二其土地人民不足以比强国之大夫然而天下犹尊而事之以为共主守文武之宗祧緜緜焉久而不絶其故何哉植本固而发源深也昔周之兴也礼以为本仁以为源自后稷已来至于文武成康其讲礼也备矣其施仁也深矣民习于耳目浃于骨髓虽后世微弱其民将有陵慢之志则畏先王之礼而不敢为将有离散之心则思先王之仁而不忍去此其所以享国长乆之道也不然以区区数邑处于七暴国之间一日不可存况数百年乎
　　秦昭王【稷】五十二【秦应侯免相蔡泽代之○楚人取鲁地迁鲁顷公于莒】五十三【燕王喜元○韩王入朝魏举国聴令】五十四【楚迁于钜阳】五十五【卫元君元○卫怀君朝于魏魏人杀之立其弟元君元君魏壻也○秦太子妃华阳夫人无子庶子二十余人夏姬子楚质于赵阳翟贾人吕不韦为楚说华阳夫人令楚为嗣华阳夫人许之】五十六【王薨孝文王立楚为太子吕不韦娶美姬有娠以献楚生子政○燕王使栗腹约欢于赵还言赵可伐王使栗腹卿秦伐赵乐问将渠諌不聴赵廉颇大破燕师于宋子弑栗腹虏卿秦遂围燕燕谢得解】
　　孝文王元年【王即位三日薨庄襄王立尊华阳夫人为华阳太后夏姬为夏太后○楚灭鲁迁顷公于卞邑为家人】
　　庄襄王【楚】元年【吕不韦为相国封河南洛阳十万户为文信侯○蒙骜伐韩取成臯荥阳置三川郡】二【蒙骜伐赵定太原取三十七城○楚春申君以淮北地易呉以为封邑】○【甲寅】三【置太原郡○蒙骜伐魏魏王兵数败乃复信陵君信陵君归为将诸侯争救魏信陵君并将五国兵大破蒙骜于河外追至函谷闗抑之而还○王薨太子政立年十三国事皆决于吕不韦号称仲父○晋阳反】
　　始皇【政】元年【蒙骜击赵定晋阳○作郑国渠引泾水灌田闗中益富饶○秦行万金于魏间信陵君魏王疑之使人代将兵信陵君自知再以毁废乃日夜纵酒而卒】二【麃公攻卷斩首三万○赵相国廉颇伐魏取繁阳赵孝成王薨悼襄王立使乐乗代之颇怒攻乗而奔魏魏人不能用赵数困于秦悼襄王复思得颇使使者视之嬖臣郭开赂使者使毁颇颇卒于楚】三【赵悼襄王偃元○蒙骜伐韩取十二城○赵李牧伐燕取武遂方城牧者赵之北边良将也尝屯代鴈门破匈奴十余万骑灭襜褴败东胡降林胡匈奴逺遁十余歳不敢近赵边】四【蒙骜伐魏】五【魏景闵王増元○防骜伐魏取酸枣等二十城置东郡○燕剧辛伐赵赵厐暖大破燕师杀剧辛】六【诸侯患秦攻伐无已时故楚赵魏韩卫共伐秦春申君为従约长至函谷秦出兵击之五国败走秦遂伐魏取朝歌拔卫濮阳卫君走保野王楚自陈徙夀春以避秦患】七【伐魏取汲】八【吕不韦舍人嫪毐有宠于太后封以太原为长信侯政事皆决于毐势振秦国○魏人以邺与赵】九【韩王安元○嫪毐有宠于太后事觉作乱捕得车裂灭其宗迁太后于雍○楚考烈王无子赵人李园献妹于春申君知其娠纳诸王生子悍为太子王病朱英谓春申君必杀李园不聴王薨李园杀春申君灭其家】○【甲子】十【楚幽王悍元○吕不韦免相就国王纳茅焦之谏复迎太后于雍○大索逐客楚人李斯上书谏王召斯还与图国事斯行金玉以间诸侯之君臣名士可赂者赂之不可者刺之上下乖离乃使良将随其后卒并诸侯】十一【王翦桓齮伐赵取邺阏与○赵悼襄王薨太子迁立其母倡也悼襄王废太子嘉而立之】十二【赵幽穆王迁元○发四郡兵助魏伐楚○夺吕不韦国徙之蜀不韦饮鸩死】十三【桓齮伐赵大破赵师于平阳斩首十万杀扈辄赵王更使李牧将以拒秦大破秦师于宜安桓齮走】十四【桓齮定平阳武城宜安○韩王纳地效玺请为藩臣】十五【伐赵取狼孟鄱吾○燕太子丹质于秦王不礼焉丹怒亡归倾身竭财求勇士以刺王其傅鞠武谏曰行危以求安计浅而怨深不量力之能否臣不知其可也丹不听】十六【韩献南阳郡】十七【内史胜灭韩虏韩王安以其地置颍川郡】臣光曰韩以微弱之国居天下之冲首尾腹背莫不受敌然犹社稷血食防二百年岂非昭侯奉法之谨赏不加无功罚不失有罪后世虽不肖犹得防遗烈以自存乎呜呼有国者安可以无法哉
　　十八【卫君角元○大兴兵使王翦将伐赵下井陉赵李牧司马尚御之】十九【赵郭开多受秦间金言李牧司马尚欲反赵王使赵葱顔聚代之牧不受命捕得斩之废司马尚王翦击杀赵葱遂灭赵进兵临燕赵嘉奔代自立为王○楚幽王薨弟郝立郝兄负刍杀之自立】○【甲戌】二十【魏王假代王嘉楚王负刍元○燕太子丹使荆轲刺王不中王怒益发兵使王翦伐燕大破燕代师于易水之西遂围蓟】二十一【王翦伐蓟燕王走保辽东斩太子丹之首以献○王贲伐楚取十余城欲遂灭楚王翦曰楚地广民众非六十万人不可王以为怯使李信防恬将二十万人伐楚】二十二【王贲伐魏引河沟灌大梁魏王假降杀之遂灭魏】
　　臣光曰魏文侯以列国大夫好贤礼士终为天下之显诸侯至于今称之惠王有一商鞅不能用而弃之于秦使还为国害丧地七百里窜身大梁子孙遂微贤不肖之相望岂不逺哉无忌去而魏轻还而魏重安僖王犹以为疑无忌死而魏亡贤者之于国何如哉
　　【李信防恬为楚所败王自请王翦将六十万人以复伐楚】二十三【楚悉兵以逆王翦翦坚壁不战楚引而东乃追击大破之于蕲南杀项燕乗胜畧定楚地】二十四【王翦灭楚虏王负刍因南征百越降之置楚郡防稽郡】
　　臣光曰楚自祝融鬻熊以来其有国防何年矣方其盛也奄有南海慿陵诸夏及怀王放废忠良亲近谗慝惑张仪之口而耳目不能自守见欺而不悟亡师而不悔以失济失客死于秦使其子孙衔涕忍耻以事仇雠强之女而不敢辞陵庙焚而不敢怨兔逃鼠伏自屏于陈束兵不战而攻之不解割地请和而侵之不止卒不见赦而国以沦亡不亦悲乎
　　二十五【王贲伐辽东虏燕王喜还击代虏代王嘉以其地置辽东代郡】
　　臣光曰燕在春秋时玉帛不通于中国简防所书鲜焉及文侯始大与诸侯约从以摈秦王哙慕尧舜以国授子之而败死为天下笑求名失实乃至是乎昭王刻意勤身招贤下士卒用弱燕以报强齐有志者功无不成也惠王信谗以丧垂成之业惜哉燕丹不胜一朝之忿以犯虎狼之秦轻虑浅谋挑怨速祸使召公之庙不祀忽诸罪孰大焉而论者或谓之贤岂不过哉夫为国家者任官以才立政以礼怀民以仁交邻以信是以官得其人政得其节百姓怀其徳四邻亲其义夫如是则国家安如磐石炽如焱火触之者碎犯之者焦虽有强暴之国尚何足畏哉丹释此不为顾以万乗之国决匹夫之怒逞盗贼之谋功隳身僇社稷为墟不亦悲哉夫其膝行蒲伏非恭也复言重诺非信也糜金散玉非惠也刎颈决腹非勇也要之谋不逺而动不义其楚白公胜之流乎荆轲怀其豢养之私不顾七族欲以尺八首强燕而弱秦不亦愚乎○又曰武灵王不顾流俗变胡服习骑射以制林胡灭中山大啓土宇威加强秦可谓贤君矣及溺于嬖宠欲分国以王二子卒馁死沙丘宫佚欲为之败也如此夫赵于三晋为最强及贪上党之田以丧长平之师用郭开之谗而弃廉颇李牧使宗庙不血食言之可为长欷矣
　　【○齐自君王后卒后胜相齐多受秦间金约齐王去从朝秦不为攻战之具秦以故得灭五国而齐不救】二十六【王贲自燕南攻齐猝入临淄民莫敢格者遂灭齐虏齐王建】
　　臣光曰齐地广而民众负沧海以临中夏重以威宣之贤国家富强及湣王骄汰不可盈厌自取顚沛茍无田单齐不国矣凡游士言从横者虽更相倾覆要之合从者六国之利也齐为三晋燕楚之根柢三晋燕楚为齐之藩蔽秦虽强暴百有余年不能一诸侯者以其表里相钩带也及齐王建用后胜之谋信秦间之言拱手以事秦不救五国五国已亡而齐并为虏理势然也
　　【○王自谓功徳兼三皇五帝故号皇帝除去諡法欲以传万世无穷不建立子弟为诸侯分天下为三十六郡徙豪杰于咸阳悉收天下兵销之】二十七【始皇巡陇西北地出鸡头山过囘中作信宫渭南又作甘泉前殿】二十八【东行郡县上邹峄山遂封泰山禅梁父东游海上登琅邪使齐人徐市发童男女数千人入海求蓬莱不死之药过彭城出周鼎南之衡山南郡浮江赭湘山由武闗归】二十九【始皇东游至博浪沙中韩人张良为韩报讐狙撃始皇不中天下大索十日始皇遂登之罘琅邪还自上党入】○【甲申】三十○三十一○三十二【始皇之碣石壊天下坚城决通隄防巡北边从上郡入○卢生入海还奏録图书言亡秦者胡乃使蒙恬发兵三十万北击匈奴】三十三【发兵取南越地置南海桂林象郡以谪徙民五十万人戍五岭○蒙恬斥逐匈奴收河南地筑长城起临洮至辽东延袤万余里暴师于外十余年恬居上郡以治之】三十四【丞相李斯建议令天下有藏诗书百家语者皆诣守尉杂烧之有敢偶语诗书者弃市以古非今者族】三十五【除直道道九原堑山堙谷千八百里作阿房殿东西五百步表南山以为阙作者七十余万人严刑重赋民不堪命诸儒诽谤始皇坑杀四百二十余人长子扶苏誎始皇怒使监蒙恬军于上郡】三十六【徙民河北榆中三万家○始皇子二十余人少子胡亥最爱始皇使中车府令赵髙教之法律髙得幸于胡亥而与蒙恬蒙毅有隙】三十七【始皇南游云梦东上防稽并海至之罘还道病为书赐扶苏令与丧防咸阳书未发始皇崩赵髙説斯曰长子若立蒙恬必相君无死所矣乃矫诏立胡亥为太子赐扶苏蒙恬蒙毅死】
　　二世【胡亥】元年【楚隠王陈胜赵王武臣齐王田儋燕王韩广魏王咎元○二世东巡郡县用赵髙防诛大臣宗室殆尽○灭卫○楚戍卒陈涉起兵于陈天下豪杰争应之○楚赵齐燕魏皆自立王项梁起呉刘季起沛】二【楚义帝心赵王歇魏王豹韩王成齐王市元○陈涉败死○李良杀赵王武臣张耳陈余立赵歇为王项梁杀楚王景驹立楚怀王孙心章邯破杀齐王儋魏王咎及项梁围赵歇咎弟豹及儋兄子市韩成皆称王○诛李斯以赵髙为丞相】○【甲午】三【楚王使宋义项羽救赵羽杀义并其军大破秦师于钜鹿下虏王离○赵髙以盗贼责章邯邯恐以其军降楚○楚沛公伐秦入武闗○二世以盗贼责赵髙髙恐发兵攻二世二世乞为黔首不得而死髙立二世兄子婴为王婴杀髙】臣光曰孔子曰知及之仁不能守之虽得之必失之秦之谓矣善夫贾生之言曰秦以区区之地千乗之权招八州而朝同列百有余年然后以六合为家殽函为宫一夫作难而七庙堕身死人手为天下笑者何也仁义不施而攻守之势异也







　　稽古録卷十一
　　钦定四库全书
　　稽古録卷十二
　　宋　司马光　撰
　　汉髙祖【邦】元年【西楚霸王项籍衡山文王呉芮临江王共敖九江王英布常山王张耳齐王田荣雍王章邯燕王臧荼殷王司马卬河南王申阳韩王郑昌元○冬沛公至霸上秦王子婴降○项羽入闗欲击沛公张良购解得止○春羽阳尊楚王为义帝徙之郴羽自称西楚霸王分天下以王诸侯以沛公为汉王徙赵王为代王齐王为胶东王燕王为辽东王魏王为西魏王而立楚将英布为九江王共敖为临江王呉芮为衡山王秦将章邯为雍王司马欣为塞王董翳为翟王赵将张耳为常山王司马卬为殷王申阳为河南王齐将田都为齐王田安为济北王燕将臧荼为燕王诸侯由是不服○田荣击杀田市田都田安并王三齐○臧荼击灭辽东王广○汉王用韩信防还定三秦○项王杀韩王成而立郑昌】二【代王陈余齐王广韩王信元○冬项籍弑义帝○陈余逐张耳复立赵王歇歇立余为代王○项王击杀田荣○河南王殷王来降○韩王孙信灭韩立信为韩王○春汉王以诸侯伐楚入彭城项王大破汉兵获太公吕后○杕韩信灭魏】三【冬韩信灭代及赵复立张耳为赵王燕齐皆聴命○英布来降○夏项王围汉王于荥阳用陈平反间逐楚谋臣范増纪信诈降汉王乃得脱出军宛叶间彭越反梁地项王东击之反拔荥阳杀周苛又东击彭越】四【冬王大破楚军汜水上杀曹咎司马欣项王还与汉临广武而军射王伤胷○韩信灭齐破杀楚将龙且因自立为齐王○秋楚兵疲食尽与汉割鸿沟以和王用陈平张良防复追楚】五【冬大破项王于垓下灭之】
　　臣光曰世称项王不王秦而归楚故失天下观其拥百万之众西入函谷擅天下之势裂山河以王诸侯自谓可以逞其私心而人莫敢违安行无礼忍为不义欲以一夫之力服亿兆之心才髙者见疑功大者被绌推此道以行之虽得百秦之地将能免于败亡乎
　　【○立齐王信为楚王彭越为梁王○春诸侯共尊汉王为皇帝都洛阳令天下皆罢兵○娄敬説帝徙都闗中从之○秋燕王臧荼反灭之立卢绾为燕王】六【冬帝防诸侯于陈执楚王信废为淮隂侯○悉封兄弟庶子以大国以镇服天下○夏尊太公为太上皇○徙韩王信于太原秋匈奴围马邑信降匈奴】七【冬匈奴围帝于平城七日不火食用陈平秘计得免○春徙都长安○与匈奴约和亲】八【冬帝击韩王信余寇于东垣过赵赵相贯髙谋为逆不果○春帝如洛阳】九【冬初徙郡国豪杰以实闗中○帝如洛阳○贯髙事觉废赵王敖为宣平侯】○【甲辰】十【夏太上皇崩○秋代相陈豨反帝自击之至邯郸】十一【冬遣将军周勃击豨○淮隂侯信谋反伏诛○或告彭越谋反越坐废死○夏帝还长安遣太中大夫陆贾拜秦南海尉赵陀为南越王○秋淮南王布反帝自击之】十二【冬布败走死长沙○周勃斩陈豨○燕王绾隂与豨通事觉亡入匃奴○夏帝崩初帝以太子仁弱欲以少子赵王如意代羣臣固争乃止○帝豁达寛仁知人善任使故能平一海内又使叔孙通制礼仪萧何次律令虽日不暇给规模宏逺矣】
　　惠帝【盈】元年【冬太后杀赵王如意及其母戚姬帝由是不乐称病不听政】二【冬齐王来朝献城阳郡为鲁元公主汤沐○夏大旱○秋相国萧何薨以齐相曹参代之】三【春大发民城长安○夏立闽越君繇为瓯王○发诸侯徒城长安】四【冬立皇后张氏○春除挟书律】五【春发男女十四万五千人城长安秋城成】六○七【秋帝崩无子太后诈取他人子名之为孝惠子杀其母立以为帝太后临朝称制立兄子台为吕王太傅王陵免】○【甲寅】
　　髙后【雉】元年【夏立所名孝惠子五人皆为侯】二【秋行五铢钱】三【夏江汉溢流四千余家秋伊洛汝水溢流千余家】四【夏少帝知太后杀其母出怨言太后幽杀之诏羣臣曰皇帝乆病昏乱其废之更立常山王义为帝以太后称制故不改元义亦所名孝惠子也】五【春南越王反自称南越武帝○秋发河东上党骑士屯北地备匈奴】六【夏匈奴寇狄道○行五分钱】七【冬匈奴寇狄道○春赵幽王友幽死于邸徙梁王恢为赵王夏赵王恢自杀太后废其嗣立其兄子吕禄为赵王○秋燕灵王建薨太后杀其子立兄孙吕通为燕王○南越侵长沙遣隆虑侯周灶将兵击之】八【秋太后病使吕产吕禄将南北军太后崩产禄欲作乱齐王襄发兵以诛诸吕产使大将军灌婴击之婴留荥阳不行太尉周勃使人诈吕禄夺其军使朱虚侯章击吕产杀之悉诛诸吕废少帝迎立髙帝子代王恒】
　　文帝【恒】元年【春立皇后窦氏○立子啓为太子○秋丞相周勃谢病免○陆贾使南越越复去帝号称臣】二○【甲子】三【夏匈奴寇北地遣丞相灌婴将兵击之卫将军军长安○帝幸太原○济北王兴居反○秋大旱○帝自太原还○将军柴武击济北王杀之】四○五【夏除盗铸钱令更造四铢钱】六【冬帝弟淮南厉王长谋反发觉徙蜀道死】七○八○九【夏大旱】十【冬帝幸甘泉】十一【冬帝幸代春至自代○匈奴寇狄道】十二【冬河决东郡酸枣溃金隄】○【甲戌】十三【夏诏除肉刑以笞代重者笞五百○又诏除民田租】十四【冬匈奴单于将十四万骑入萧闗烧囘中宫候骑至雍帝遣三将军屯陇西北地上郡卫将军周舍车骑将军张武屯渭北大将军张相如将军栾布击匈奴匈奴出塞师还】十五【夏帝幸雍始郊见五帝畤】十六【夏分齐为六国立悼惠王子六人淮南为三国立厉王子三人皆为王是时诸侯骄恣贾谊知其必为患请稍裁抑帝不能用】后元○二【夏帝幸雍还幸棫阳宫○匈奴和亲】三【春帝幸代○秋大雨蓝田山水出流五百余家汉水溢壊民室八十余家所杀三百余人】四【夏帝幸雍】五【春帝幸陇西又幸雍○秋幸代】六【冬匃奴三万骑入上郡三万骑入云中使将军李勉屯飞狐口苏隠屯句注张武屯北地又使刘礼屯霸上徐厉屯棘门周亚夫屯细栁以备胡月余匈奴退军皆罢○夏大旱蝗】○【甲申】七【夏帝崩帝寛惠恭俭百姓富乐】
　　景帝【啓】元年【夏复收民田半租】二【御史大夫晁错患诸侯强大请以过稍削其支郡诸侯怨怒】三【春呉王濞楚王戊胶西王卬赵王遂济南王辟光菑川王贤胶东王雄渠反南连越北连匈奴天下震动帝诛晁错遣太尉周亚夫将三十六将军击之呉楚攻梁不克亚夫击破之七国皆灭于是始贬削诸侯权宗室寖微】四【夏立栗姬子荣为皇太子】五○六○七【春帝怒栗姬废太子荣为临江王夏立胶东王彻为皇太子太子母王氏为皇后取平阳公主女陈氏为太子妃】中元○二○【甲午】三【夏旱秋蝗】四【夏蝗】五○六【夏帝行幸雍○夏诏减笞法不过二百自是笞者始得全○匈奴入鴈门武威酒泉上郡取苑马吏卒战死者三千余人】后元○二【春匈奴入鴈门杀太守发车骑材官屯鴈门】三【春帝崩帝守文帝之业家给人足太子即位年十六】
　　武帝【彻】建元元年【春行三铢钱】二○三【春河决平原大饥人相食○秋闽越围东瓯东瓯来告急帝使太中大夫严助发防稽兵救之未至闽越走○秋起上林苑】○【甲辰】四【夏旱】五【春罢三铢钱行半两钱初置五经博士○夏蝗】○六【秋闽越围南越南越守天子约不敢发兵遣大司农韩安国将兵出防稽大行王恢出豫章救之兵未逾岭闽越王弟余善杀王降汉乃罢兵南越遣太子入侍】元光元【冬初令郡国贡孝亷一人○春车骑将军李广屯云中程不识屯鴈门以备匈奴六月罢】二【冬帝幸雍○自汉兴与匈奴和亲匈奴数败约汉驱之出塞而止至是王恢始建议伐匈奴令马邑豪聂壹诱致单于夏遣韩安国等五将军伏兵三十余万于马邑旁单于入塞觉之亡去汉追至塞不及而罢诛王恢】三【春河徙自顿丘东南入于渤海夏河决濮阳泛滥十六郡发卒十万救河】四【中郎将唐蒙使南越见蒟酱笻竹杖请通西南夷以制越】五【夏发巴蜀卒通西南夷道徭役费用甚多皆闭昆明道不得成巴蜀民始愁苦○又发卒万人治鴈门险阻○秋螟】六【冬初算商车春穿漕渠通渭○匈奴入上谷遣将军公孙敖出代公孙贺出云中李广出鴈门卫青出上谷青颇斩首虏诸将皆无功李广为匈奴所得逃归○夏大旱蝗○帝幸雍○秋匈奴盗边遣韩安国屯渔阳】元朔元【春立卫皇后○赦○秋匃奴入辽西杀太守入渔阳鴈门败都尉遣卫青出鴈门李息出代获首虏数千级○东夷秽貊君南闾等二十八万口降置沧海郡】○【甲寅】二【春令诸侯王得分郡邑封子弟为侯○匃奴入上谷渔阳遣卫青李息出云中西至符离获首虏数千级收河南地置朔方五原郡遣校尉苏建筑朔方城夏募民徙朔方十万户○徙郡国豪杰于茂陵】三【夏匈奴单于入代杀太守入鴈门杀畧千余人○西南夷道累年不通御史大夫公孙请罢之专意朔方秋罢西南夷屯筑朔方城】四【冬帝幸甘泉○匈奴入代定襄上郡杀数千人】五【春大旱○遣卫青出髙阙公孙贺苏建李蔡出朔方李息张次公出右北平凡十余万骑击匈奴围右贤王仅以身免获禆王十余人男女万五千余人还即军中拜青大将军三子皆封侯诸将侯者六人○秋匈奴入代杀都尉】六【春遣卫青率公孙敖等六将军凡十余万骑出定襄斩首虏三千级还休士马于定襄云中鴈门夏卫青复将六将军出逾漠北大克获右将军苏建及前将军赵信以三千骑独遇单于战败信降匈奴建仅以身免】元狩元【冬帝幸雍○淮南王安衡山王赐谋反防诛○大雪民多冻死○夏立子据为太子○匈奴入上谷杀数百人】二【冬幸雍○春骠骑将军霍去病出陇西击匈奴过焉耆山斩获甚众夏又出北地过居延获三万余级匈奴入鴈门张骞李广出右北平骞失期广为匈奴所围○秋昆邪王以其众四万余人来降置武威酒泉郡匈奴由是稍衰】三【夏大旱○秋匈奴入定襄右北平杀畧千余是时县官费众仓库空竭贫民流徙县官无以赈之帝宠贵河南人卜式以讽百姓莫有应者○减陇西北地上郡戍卒半○责吏卒穿昆明】四【春作白金皮币销半两钱○置均输盐铁官○夏卫青将四将军出定襄霍去病出代各万余骑步兵数十万青到漠北围单于斩首万九千级追至阗顔山乃还去病与右贤王战斩首七万余级封狼居胥山而还】五○【甲子】元鼎元○二【夏大水○闗东饥下巴蜀粟以赈江南】三【冬初令人告缗○夏闗东饥人相食】四【冬帝幸雍遂幸汾隂初祠后土○幸洛阳○胶东人栾大以方技见上月余佩四金印拜五利将军待以不臣之礼使入海求神药于是燕齐迂怪之士争言有禁方能神仙者以万数○夏得寳鼎汾隂迎置甘泉】五【帝幸雍遂逾陇登崆峒而还初立泰畤于甘泉亲祠太一○夏南越相吕嘉反杀其王及汉使者秋遣路博徳等五将军五道击之○列侯坐酎金失侯者百六十人○栾大诈觉伏诛○西羌反○匈奴入五原】六【冬将军李息将十万卒击西羌平之以其地为五郡○帝幸缑氏○秋东越王余善反将军韩説击之】元封元【冬帝北巡上郡至朔方登单于台勒兵十八万匈奴詟不敢出乃入塞罢兵归甘泉○东越杀王余善降悉徙其民于江淮○春帝幸嵩髙遂东巡夏封太山禅肃然坐明堂巡海上至辽西碣石厯北边还甘泉】二【冬帝幸雍○春幸缑氏遂至东莱候神人不见乃祷万里沙过祠太山发卒数万人自临塞决河筑宣防宫导河北行为二渠○作通天台甘泉前殿始广诸宫室○朝鲜王右渠反遣将军杨仆荀彘击之】三【夏朝鲜王来降以其地为四郡军还荀彘坐争功弃市杨仆赎为庶人○秋武都氐人反分徙其人于酒泉】○【甲戌】四【冬帝幸雍通囘中道遂北出萧闗厯独鹿鸣泽自代而还幸河东○夏大旱民多渇死○秋匈奴寇边遣拔胡将军郭昌屯朔方】五【冬帝南巡至南郡祀虞舜于九疑登灊天柱山自浔阳浮江舳舻千里薄枞阳而出并北至琅邪并海春还至太山增封因朝诸侯受计于明堂夏还甘泉○初置刺史部十三州】六【冬帝幸囘中○春作首山宫于蒲坂○帝幸河东○益州昆明反遣郭昌将兵击之○秋大旱蝗】太初元【冬帝幸太山祠上帝禅嵩里望祀蓬莱还受计甘泉○春起建章宫千门万户○夏正律厯以寅月为正首○遣公孙敖筑受降城于塞外○秋帝幸安定○帝闻大宛有善马求之不得使将军李广利将数万人伐大宛】二【春帝幸河东○籍吏民马补车骑马○秋蝗○遣浚稽将军赵破奴将二万骑出朔方击匈奴不还】三【春帝东巡海上夏还増封太山禅石闾○遣光禄大夫徐自为筑五原塞外列城西北到卢朐山游击将军韩説将兵屯之强弩都尉路博徳筑居延城○秋匈奴单于入定襄云中杀略数千人破坏光禄诸亭障又入张掖酒泉杀都尉】四【春大宛杀王母寡降得马三千余疋而还于是外国震恐争遣使入朝贡以窥汉之广大上毎巡狩常从胡客多为侈靡以夸示之○冬幸囘中○】天汉元【春幸甘泉河东○夏大旱○秋谪戍屯五原】二【春帝幸东海还幸囘中○夏李广利将三万骑出酒泉击匈奴斩首万余级都尉李陵以步卒五千出居延与单于战斩首万余级力尽降匈奴○东方盗贼羣起遣绣衣使者暴胜之等分道捕逐仅能克之】○【甲申】三【春帝幸雍遂至安定北地匈奴入五原酒泉李广利将七万人出五原商丘成将二万人出西河马通将四万骑出酒泉○夏丞相刘屈牦坐与李广利谋立昌邑王为嗣皆族诛广利战不利遂将其众降匈奴归者千人中惟一二】四【春帝幸东莱临大海又幸太山脩封夏还甘泉○是时天下疲于兵革上亦悔之下哀痛之诏深陈既往之悔禁苛暴止擅赋务本劝农民稍苏息】后元元【春幸甘泉遂幸安定○夏侍中仆射马何罗谋反伏诛】○【甲午】二【春帝幸五柞宫○戾太子既死皇子燕王旦广陵王胥多过失帝欲立少子弗陵恐母后乱国乃先诛其母钩弋夫人上疾笃立弗陵为太子年七歳霍光金日防上官桀受遗诏辅政上崩○冬匈奴入朔方】
　　昭帝【弗陵】始元元年【夏益州反遣水衡都尉吕破胡击之○秋大水○燕王旦自以年长不得立与齐王泽中山王长谋反事觉秋泽长等伏诛旦以至亲勿治】二【冬发习战射士诣朔方屯田张掖郡】三○四【春立皇后上官氏后霍光外孙上官桀之孙也以后父安为骠骑将军○冬大鸿胪田广明击益州】五【春夏阳男子张延年诣阙诈称卫太子京兆尹隽不疑收案诛之○秋田广明破益州斩首捕虏三万人】六【夏大旱○秋罢酤】元鳯元【春武都氐人反遣执金吾马适击之夏上官桀与霍光争权诈为燕王旦上书言光罪帝知其诈益亲厚光有毁光者辄怒之桀乃与盖长公主桑羊谋杀光废帝立燕王事觉皆族诛光威震天下】二○三【冬辽东乌桓反遣度辽将军范明友击之】○【甲辰】四【夏平乐监傅介子使楼兰因斩其王首而归以威示西域】五○六【夏乌桓复犯塞遣范明友击之】元平元【夏帝崩无嗣霍光迎武帝孙昌邑王贺立之即位滛乱光复白太后废之诛昌邑羣臣二百余人迎卫太子孙病已于民间以为昭帝嗣时年十八更名询冬立皇后许氏】
　　宣帝【询】本始元年【春霍光稽首归政帝不许事皆先闻光然后奏御公卿皆以定防安宗庙功増邑受封】二○三【春霍光夫人显酖杀许后○夏旱○匈奴侵乌孙遣田广明等五将军兵十五万与乌孙合击匈奴获名王已下四万余级冬单于自击乌孙值大雪人畜死者什七八因以饥馑诸国羇属者皆瓦解攻盗不能治匈奴遂衰】四【春立皇后霍氏光女也】地节元○二【春霍光薨以光子禹为左将军兄子云为侍中奉车都尉山领尚书事皆封侯○上始亲政事励精为治○夏立许后子奭为皇太子】○【甲寅】三○四【帝知霍氏毒杀许后事稍斥退其亲党秋霍禹忧惧谋反族诛废霍后连坐诛灭者数十家】元康元○二【春立皇后王氏】三○四○神爵元【春上幸甘泉河东○先零羌豪杨玉反遣后将军赵充国讨之○秋大旱○赵充国诱防幵种羌以击先零大破之罢骑兵留万人屯田稍以爵赏坏其支党】二【夏羌人斩杨玉首降○卫司马郑吉击车师破之匈奴大乱日逐王将其众万余人诣吉降○初置西域都防中西域而立幕府以镇抚诸国汉之号令班西域矣○匈奴遣名王奉献和亲】三○四【夏匈奴单于遣弟呼留若王来朝】○【甲子】五鳯元【春上幸甘泉○冬左冯翊韩延夀弃市】二【春上幸雍○秋匈奴握衍单于为其众所叛自杀五单于争立更相残灭冬匈奴呼遫累单于率众来降封为列侯】三【春上幸河东○置河西属国都尉以处匈奴降者】四【春匈奴呼韩邪称臣遣弟谷蠡王入侍以边塞无寇减戍卒什二○大司农丞耿夀昌奏言故事歳漕闗东谷四百万斛以给京师用卒六万人宜粜三辅农河南上党太原郡足给京师可减闗东漕卒之半从之】甘露元【春上幸甘泉○呼韩邪单于遣子右贤王入侍呼韩邪兄左贤王自立为郅单于亦遣子入侍冬呼韩邪单于遣弟左贤王来朝贺】二【春珠崖郡乱夏遣防军都尉张禄击之】三【春上幸甘泉○呼韩邪单于为郅所破称臣入朝遣卫将军车骑将军将万六千骑送单于还幕南保光禄城郅初以呼韩邪不能复还乃西收右地闻汉兵至惧引兵西灭呼偈坚昆丁令而都之】四○黄龙元【春上幸甘泉呼韩邪单于来朝○冬帝崩帝综覈名实信赏必罚官不数迁是以吏称其职民安其业】
　　元帝【奭】初元元年【春立皇后王氏○匈奴来告饥转云中五原谷二万斛以给之○以太子太傅萧望之为前将军少傅周堪为光禄大夫及宗正刘更生皆宠任用事】○【甲戌】二【春上幸甘泉夏立子骜为皇太子○冬中书令石显谮萧望之下狱自杀及周堪刘更生皆被废逐公卿已下畏显皆重足而立】三【春珠崖反用待诏贾捐之议废其郡○夏旱罢建章甘泉卫士令就农】四【春上幸甘泉河东】五【春上幸雍○郅单于怨汉拥防呼韩邪杀汉使者谷吉自以负汉深又闻呼韩邪益强乃西奔康居王以女妻郅尊礼之欲倚其威以胁诸国○罢盐铁官】永光元【春上幸甘泉】二【秋西羌反遣右将军冯奉世击之奉世请兵万人期一日可克帝与之万二千人不克益六万人克之】三【冬以用度不足复盐铁官】四【春帝幸雍○冬罢祖宗庙在郡国者】五【春帝幸甘泉遂至河东○冬幸长杨大猎○毁太上皇孝恵庙园】建昭元【春帝幸雍】○【甲申】二【春帝幸甘泉遂至河东○冬大雪深五尺魏郡太守京房讥刺石显显谮杀之】○三【郅益强西域皆畏服之冬都防甘延夀副校尉陈汤矫诏发城郭军兵四万人袭击郅获阏氏太子名王以下六十余人威振西域丞相御史及石显皆害其功军还爵赏不行】四【春以讨郅功告祠郊庙】五【秋帝寝疾尽复祖宗园庙旧祀】竟宁元【春呼韩邪单于来朝请罢备边卒郎中令侯应以为不可乃止○夏帝崩帝优游不断汉业始衰太子即位尊王皇后为太后以太后弟卫尉鳯为大司马大将军领尚书事王氏始专政】
　　成帝【骜】建始元年【夏封舅谭商立根逢五人为闗内侯○冬作长安南北郊罢甘泉泰畤河东后土祠】二【春罢雍五畤○立皇后许氏○夏大旱】三【秋闗中雨四十余日】四【春罢中书宦官初置尚书员五人○初河决金堤兖豫诸郡冬河隄使者王延世塞之二十六日而成】河平元【春匈奴复株累单于新立遣右贤王伊祈黄浑来朝伊祈黄浑乞降光禄大夫谷永议郎杜钦以为不可受从之果诈降者】○【甲午】二○三○四【春单于来入朝○王鳯嫉丞相王商之贤诬以罪商呕血死】阳朔元【冬京兆尹王章言王鳯过恶章坐死妻子徙合浦自是天下莫敢讥斥王氏】二○三【夏颍川铁官徒申屠圣等百八十人劫库兵为羣盗遣使讨平之○秋王鳯薨以鳯从弟音为大司马车骑将军秉政鳯弟谭素倨故鳯不荐谭而荐音自代也】四○鸿嘉元【春帝幸昌陵○初作昌陵】二【春帝幸云阳○徙郡国豪杰五千余户于昌陵】三【冬许后坐姊为媚道废阳阿公主侍者赵飞燕及其女弟始得幸姊弟专妬帝由是絶嗣○广汉人郑躬作乱】○【甲辰】四【秋河决勃海青河用李寻议遂不塞○郑躬党浸广至万余人冬诏发广汉蜀郡二万兵击灭之】永始元【夏封舅曼子莽为新都侯莽善饰名誉士多称之○立赵飞燕为皇后女弟为昭仪封太后姊子淳于长为侯○昌陵作数年不成府库空竭天下徧被其劳秋罢昌陵】二【春王音薨以鳯弟商为大司马辅政】三【冬尉氏人樊并山阳铁官徒苏令皆劫略吏民贼杀长吏诏讨平之○复甘泉太畤河东后土雍五畤祠】四【春帝幸甘泉河东】元延元【春帝幸雍○冬王商薨弟根代为大司马○时人多讥切王氏帝亦疑焉故丞相张禹常为帝师帝虚心问禹禹曰鄙儒乱道误人帝由是不疑王氏○是歳后宫许美人曹才人皆生子赵昭仪妬杀之】二【春帝幸甘泉河东○冬幸长杨纵胡人校猎○乌孙末振将杀大昆弥而病死右中郎将段防宗诛其太子番丘】三【春帝幸雍】四【春帝幸河东甘泉○帝以定陶王子欣为贤王祖母傅太后亦私事赵后昭仪及王根三人皆欲自托争称誉之】绥和元【春立欣为皇太子○帝幸雍○夏废丞相御史大夫官置三公○冬王根病免王莽告淳于长及红阳侯立罪而去之莽代根为大司马乃折节散财交士以立名声倾诸父焉○初罢刺史置州牧○】○【甲寅】二【春帝幸甘泉河东还暴崩赵昭仪自杀○哀帝即位尊王太后为太皇太后赵后为皇太后父定陶恭王为恭皇祖母傅太后为恭皇太后母丁太后为恭皇后于是丁傅用事而王氏稍黜王莽以病免王根王立皆以罪废逐】
　　哀帝【欣】建平元年【春傅太后诬中山冯太后祝诅上冯太后自杀冯氏死者十七人】二【春罢司空及州牧复御史大夫刺史官○夏尊恭皇太后曰帝太太后恭皇后曰帝太后寻崩○秋待诏夏贺良以妖妄诛○丞相朱博自杀○帝屡诛大臣欲强主威以则武宣而嬖幸用事赏罚益紊矣】三【冬待诏息夫躬诬告东平王云与后祝诅上皆自杀】四【夏幸臣董贤封为髙安侯上为贤起第如天子礼武库禁兵上方珍寳其上等皆在贤家乗舆所服乃其副○尊帝太太后为皇太太后】元夀元【春皇太太后崩○帝欲益封董贤丞相王嘉封还诏书上大怒收嘉下狱呕血死秋以董贤为大司马领尚书事势倾海内○单于求朝帝不许扬雄諌乃许之】二【春匈奴单于乌孙大昆弥来朝○夏复置三公官○帝崩无嗣元后召新都侯莽委以尚书事及殿中兵董贤自杀元后以莽为大司马迎元帝孙中山王衎立之孝成赵后孝哀傅后皆废绌自杀平帝年九岁太后临朝称制】
　　平帝【衎】元始元年【春羣臣请尊王莽为太傅安汉公莽乃奏绍封诸侯惠赐庶民以取恱上下之人又引刘歆等为羽翼云欲兴礼乐致太平上以欺太后下以惑众庶权与人主侔矣】二【夏旱○安汉公已下献田宅赋贫民秋莽遣人谕说江湖赋令自出又赂单于令改名遣女入侍所以诳耀媚事太后下至旁侧长御方故万端】三【春纳莽女为皇后○夏莽奏定上下车服及田宅之制学校之礼○莽世子宇非莽隔絶卫氏以血洒莽门莽杀宇尽诛卫氏因连引郡国豪杰不附已者及红阳侯立皆杀之死者以百数海内震恐】○【甲子】四【春立皇后王氏加莽号曰宰衡○莽讽西羌令献地置西海郡増法五十条犯者徙西海徙者以千万数民始愁怨又更易百官及郡县名制度天下多事吏不能纪吏民上书亟请加赏于莽者前后四十八万七千余人】五【春加莽九锡○帝崩莽取宣帝曽孙之子婴年二岁托云卜相最吉是月前煇光立之谢嚣奏瑞石文告安汉公莽为皇帝于是吏民争献符瑞元后怒而力不能沮乃令莽如周公故事称摄皇帝礼仪一如天子吏民皆称臣】
　　汉孺子婴居摄元年【春立婴为皇太子曰孺子○夏安众侯崇起兵欲诛莽攻宛不克而死○西羌反逐西海太守】二【春防羌校尉窦况击破西羌○夏改造错刀契刀大钱○秋东郡太守翟义起兵诛莽立严乡侯信为天子众十余万三辅盗贼赵明霍鸿等并起众且十万莽皇惧作大诰言将复辟之意遣王邑等八将军击信义灭之】初始元【春邑还军击斩明鸿等于是莽自以获天人之助谋即真矣○冬莽以符命进称假皇帝以应天命云俟孺子加元服复子明辟梓潼人哀章又献天玺金防莽遂即皇帝位以十二月为正月】
　　新王莽建国元年【春莽封孺子为定安公○令人不得私卖买田及奴婢有敢非井里圣制及挟五铢钱言大钱当罢者流诸四裔于是农商失业民涕泣于道路又改易蛮夷印绶匃奴始怨叛】二【秋戊巳校尉史陈良终带杀校尉劫畧吏民自称汉大将军亡入匈奴○更名匈奴单于曰降奴服于○甄丰子寻刘歆子棻复献符命莽怒杀之连坐死者数百人】三【河决清河召能治水者数百人问以治河之术卒无所施行】四○五【元后崩○西域焉耆叛杀都尉】○【甲戌】天鳯元【置州牧郡监】二【冬以灾害减吏禄○莽多遣中郎绣衣执法监察州郡其人乗权势更相奏举章交道路莽不能察其是非狱讼连年不决莽自以专权得汉政不委信臣下有司受成茍免因縁为奸竞为贪苛谷籴常贵百姓穷困始为盗贼焉】三【春地震莽下诏曰地有动有震震者害动者不害夫坤其动也辟其静也翕一翕一辟万物生焉其自诬饰皆此类也山崩壅泾水羣臣上夀以为土填水匃奴灭亡之兆羣下从谀亦如之】四【琅邪女子吕母起兵杀县长】五【琅邪人樊崇起兵于莒时青徐盗贼螽起皆附于崇众至数万久击破探汤侯田况杀万余人所过残灭号曰赤眉】六【莽遣大司马严尤等十三将军将四十万众赍三百日粮欲同时出塞逐匈奴内之丁令分其地立呼韩邪十五子严尤苦諌免为庶人又募伎术之士以万数师乆屯不行运转不已天下骚然以至于亡终不能出塞】地皇元【莽自言受命三万六千岁作九庙提封百顷黄帝庙方四十丈髙十七丈余庙半之费用巨百万卒徒死者以万数○南方饥馑緑林贼起数月至七八千人】二【秋闗东大饥○緑林贼破荆州收还至亡万余时民皆饥愁州郡不能慰安又不得擅发兵以故盗贼寖多唯翼平连率田况发兵击之多所摧破况请毋出大将以扰民唯选牧尹明其赏罚贼必可平莽疑况召之还】三【蝗饥民相食○緑林散为下江新市平林兵莽遣将孔仁严尤陈茂击下江等兵王辅亷丹击赤眉丹战死○汉宗室刘縯起兵春陵新市平林皆附之莽将甄阜梁丘赐破縯于小长安縯弟秀説下江平林下之】
　　汉淮阳王【】更始元年【汉梁王永淮南王李宪元○新市平林共立刘圣公为帝○夏刘秀大破莽将王寻王邑兵百万于昆阳郡县争应汉旬月徧天下○隗嚣起陇右○公孙述起蜀○更始拔宛聴谮杀刘縯○秋三辅豪杰共杀王莽】
　　臣光曰髙祖奋布衣提三尺剑八年而成帝业其收功之速如是何哉惟其知人善任使而已故髙祖自谓镇国家抚百姓不如萧何运筹防决成败不如子房战必胜攻必取不如韩信三者皆人杰吾能用之所以取天下韩信亦曰陛下不善将兵而善将将斯言尽之矣吕氏之乱汉氏不絶如线然而卒不能为患者外有宗藩之强内有绛灌之忠也文景之时天下家给人足防致刑措后世皆知称慕莫能及之夫民之情何尝不欲安乐而富寿哉文景能勿扰而已矣孝武喜淫侈慕神仙宫室无度巡游不息穷兵于四夷严刑而重赋迹其行事视秦皇何逺哉止以崇儒重道求贤纳谏故其成败若此之殊也孝昭以童稚之年辨霍光之忠确然不可动何天资之明也然光犹专政而不归此则光之罪矣孝宣综覈名实信赏必罚使吏称其职民安其业方之孝武功烈优焉孝元优游不断汉业始衰孝成荒于酒色委政外家孝哀狠愎不明嬖幸盈朝陵夷至于孝平以幼冲嗣位王莽因之遂移汉祚莽恃其诈慝烦民玩兵罪盈怨积而天下叛之矣
　　【○冬更始北都洛阳政令无纪诸将恣横民皆思莽朝○以刘秀为大司马狥河北○卜者王郎称帝于邯郸燕赵皆应之○庐江太守李宪自称淮南王】○【甲申】二【成公孙述元○春更始迁都长安隗嚣入朝○夏刘秀击灭王郎更始召秀还秀不应命杀尚书令谢躬略有河北之地○冬赤眉西趣长安刘秀亦遣邓禹狥闗中○梁王刘永与青徐贼张步董宪连兵专据东方○公孙述自称蜀王】















　　稽古録卷十二
　　钦定四库全书
　　稽古録卷十三
　　宋　司马光　撰
　　汉光武帝【秀】建武元年【汉刘盆子建世汉卢芳成龙兴元○夏帝即位于鄗○隗嚣逃还天水○赤眉立刘盆子为帝○秋赤眉克长安杀更始○冬帝都洛阳○邓禹入闗至栒邑○窦融起河西○刘永公孙述安定卢芳皆称帝】二【春赤眉焚长安西掠郡县邓禹入长安○秋渔阳太守彭宠反○盖延拔睢阳刘永走张步请降○赤眉复入长安邓禹出屯云阳帝遣冯异代禹将○赤眉食尽大掠东还】三【燕王彭宠齐王张步元○春帝自邀赤眉于宜阳赤眉不战而降○冯异进定闗中○彭宠自称燕王○夏刘永复入睢阳以张步为齐王步复叛从永○秋岑彭平州○盖延斩刘永永子纡保垂惠○来歙说隗嚣下之○李宪称帝】四【汉刘纡元○秋将军马武王霸围刘纡○马成围李宪○隗嚣使马援见帝援归盛称帝美遣子入侍】五【春彭宠为奴所杀其子午立国师韩利杀午以降○夏秦丰降○帝征厐萌董宪破之○呉汉拔郯虏刘纡○冬耿弇击张步大破之帝幸剧张步降○岑彭说交阯牧邓让与诸郡皆降初立太学治经典○卢芳入塞居九原】六【朔宁王隗嚣元○春马成斩李宪○呉汉获厐萌董宪○帝益厌兵数腾书陇蜀说以祸福公孙述使田戎任满侵荆州夏帝遣耿弇等自陇道伐蜀隗嚣发兵拒破弇等嚣欲徇三辅不克遂称臣于蜀蜀封嚣朔宁王】七【帝以天下渐平乃革王莽伪薄之化察言观行明试以功于是吏称其职民安其业风俗淳厚焉○隗嚣将全梁守洛阳汉兵不得进】八【春来歙袭取洛阳斩全梁隗嚣攻之数月不拔夏帝自征嚣至漆嚣众大溃走保西境窦融及河西五太守将兵与帝防髙平○颍川盗贼起秋帝还平颍川○冬蜀兵救嚣嚣复入冀诸将食尽还屯长安】九【春隗嚣卒子纯立○陇右饥○冬来歙冯异入天水破蜀将王辅田弇诸县悉降○以马援为陇西太守逐羌虏出塞○呉汉讨卢芳不克】○【甲午】十【朔宁王纯元○秋帝自征隗纯纯降○呉汉击破卢芳平城下芳亡入匈奴其众皆降】十一【春帝幸南阳使呉汉岑彭臧宫自荆门来歙盖延自武都伐蜀汉等击走田戎斩任满夏来歙拔武都走王元蜀遣人刺杀歙冬岑彭乗胜长驱至武阳蜀人又刺杀之呉汉自夷陵入犍为】十二【春呉汉击破公孙述从弟永于鱼涪津还进逼成都秋述将谢丰袁吉以兵十余万出战败死乆之汉食尽欲还用张堪防毁军以诱述述出战被创归以兵属延岑而死岑以城降○窦融及五太守来朝上印绶】十三○十四○十五【春呉汉以兵徙鴈门代郡上谷民于中山以避胡○卢芳自匈奴入髙栁】十六【春交阯女子征侧征贰反九眞日南合浦羣盗起○卢芳降封为代王】十七【夏帝幸荥阳颍川章陵○隂贵人有宠生东海王庄郭皇后怨恚上怒冬废郭后立隂贵人为后】十八【春蜀郡人史歆反诏呉汉臧宫击平之○夏伏波将军马援击交阯至浪泊侧贰等走○冬帝幸南阳○卢芳复亡入匈奴死胡中】十九【春马援斩侧贰进击九眞等皆平之○太子彊以母废内不自安固请避位上狐疑乆之乃听冬封彊为东海王立庄为皇太子○帝幸南阳】○【甲辰】二十【秋匃奴寇右北平】二十一【秋鲜卑寇辽东太守祭肜大破之○鄯善莎车等十六国请置都防上以中国初定不许】二十二【春帝幸长安○匈奴国内乱诸将臧宫等争请击之帝不许】二十三【春南部蛮夷反将军刘尚击平之○匈奴日逐王比自称南单于请脩旧约入居塞内称臣入朝许之比击北单于却地千里匈奴始分○冬武溪蛮反杀刘尚】二十四○二十五【春乌桓大人郝旦等内附○冬遣马援马武耿舒击武溪蛮】二十六【春马援大破蛮军于临乡攻壶头防夏热吏士疫死者多耿舒等共谮援上大怒遣梁松代之未至而援卒军士死者大半谒者宋均勒兵成列称诏降贼贼即共斩大帅降均为置长吏而还】二十七○二十八【春始遣诸王就国○沛王辅客刘鲤杀式侯恭辅坐系狱三日由是捕诸王宾客死者千余人】二十九○【甲寅】三十【春幸鲁济南冬复幸鲁】三十一【鲜卑大人于仇贲率种人贡献封贲为王是时南北单于更相攻伐而鲜卑始强盛】中元元【春上登封太山降禅梁父○夏幸长安○起明堂辟雍灵台】二【春帝崩帝既定天下精勤为治保全功臣不令与政尊尚儒术百姓乂安○太子即位以母弟东平王苍辅政○西羌反遣中郎将窦固及马武击之】
　　明帝【庄】永平元年【春东海王彊薨彊自废绌尤恭谨帝遇之益厚兄弟之间始终无间○秋西羌破走余种悉降徙之三辅】二【春上初祠明堂登灵台冕服皆用周制○立皇后马氏于炟为太子后援之女恭俭不妬忌不以私家干朝廷太子贾贵人之子帝令后母养之慈孝皆如所生○冬上临辟雍养三老五更○幸长安】三【冬上幸南阳】四○五【春东平王苍以辅政乆固请归藩许之○冬上幸邺】六【冬上幸鲁】○【甲子】○七○八○九○十【夏上幸南阳】十一○十二【夏发卒数十万遣司空掾王呉修汴渠筑隄自荥阳东至千乗海口千余里朞年而成○】十三【春上幸荥阳巡汴渠遂至太行幸上党○冬楚王英谋反废徙丹阳自杀穷治其狱连年内及京师诸侯外连州郡豪杰坐死及徙者以千数】十四○十五【春上幸彭城又幸琅邪及鲁东平定陶○冬匈奴寇河西】十六【春遣窦固等四将军各将万骑击匈奴固出敦煌至蒲类海耿秉出居延度漠六百里祭肜呉常出朔方九百余里而还固遣假司马班超使西域西域皆归附因留居盘槖城以镇抚之】○【甲戌】十七【冬窦固耿秉将万余骑击车师车师王请降固遂奏复置西域都防以陈穆为都防耿恭闗宠为戊巳校尉恭屯金蒲城宠屯栁中城相去千余里乌孙大昆弥子入侍】十八【春诏窦固罢兵还北匈奴率焉耆龟兹共攻杀陈穆耿恭徙居疎勒城匈奴围之诏耿秉发敦煌酒泉兵击车师以救恭○秋帝崩帝勤俭好礼馆陶公主为其子求郎不许而赐钱十万故能不堕光武之业天下治安】
　　章帝【炟】建初元年【春耿秉击破车师分兵至疏勒迎耿恭等还西域遂絶有诏召班超还超至于阗王侯已下皆涕泣不听超还超复屯西域】二【夏有司奏请封诸舅为侯马太后不许诸外戚有干禁者太后辄以法按治之○秋卢水羌反遣车骑将军马防长水校尉耿恭击破之】三【春立皇后窦氏融曽孙后兄弟四人宪景笃瓌始有宠赏赐日盛○班超上书求助诏假司马徐干将千人诣超】四【夏立皇子庆为太子○明徳马太后崩】五○六○七【夏废皇太子庆为清河王庆母曰宋贵人窦后恶之诬以巫蛊赐死遂废庆而立梁贵人子肇为皇太子后又构贵人父梁竦杀之贵人以忧卒○秋上幸河内魏郡西幸长安】八【冬上幸陈留梁国淮阳颍阳】○【甲辰】元和元【秋上幸章陵冬幸江陵】二【春上幸泰山及鲁东平遂幸魏郡河内登太行○班超发诸国兵击莎车降之】三【冬西羌寇张掖陇西金城】章和元【春防羌校尉傅育追叛羌出塞遇害○秋上幸九江又幸彭城及寿春○冬北匈奴为鲜卑所破降者十余万南单于上言愿与耿秉等出兵破北成南并为一国令汉家长无北顾之忧帝欲从之师未出而帝寝疾】二【春帝崩帝明敏寛和东京继体之治称明章焉○太子即位年十歳窦太后临朝将军窦宪内管机密三弟并据大位宪大作威福权侔人主冬宪与耿秉将三万骑击匈奴大臣袁安等固争不能得】
　　和帝【肇】永元元年【夏窦宪耿秉自朔方出塞三千里斩首大获铭燕然山而还即拜宪为大将军兄弟皆列九卿】二【夏耿秉出塞大破匈奴于涿邪山月氏攻班超破之○秋窦宪出屯凉州○北单于请入朝南单于及乌桓鲜卑共击杀北单于众逺遁漠北北匈奴地遂空窦宪欲立北匈奴降者谷蠡王为单于置兵拥防袁安固谏乃止】三【冬上幸长安○龟兹等国皆降以班超为西域都防复置戊巳校尉○窦氏宗党骄横帝隂与清河王庆及宦者郑众谋之】四【夏帝幸北宫召百官使执金吾卫南北宫闭城门捕窦宪壻射声校尉郭举卫尉邓叠诛之收宪印绶令与兄弟皆就国宪及弟景笃皆自杀宗族免归故郡帝始亲政事以郑众为大长秋宦官用权自此始】五○【甲午】六【秋京都旱○南单于安国起兵攻其左贤王师子中郎将杜崇度辽将军朱徽将兵诛之立师子为单于帝后知崇徽扰乱匈奴致其背诞乃诛崇徽】七【春班超发龟兹等八国兵七万人讨焉耆尉黎诱焉耆王广尉恭王泛斩之西域遂平遣掾甘英使诸国西过条支临西海而还】八【春立皇后隂氏○秋蝗】九【秋蝗○章徳窦太后崩○陇西羌犯塞执金吾刘尚将三万骑击平之】十○十一○十二○十三【冬班超上书求代诏召还以校尉任尚代之】十四【夏皇后隂氏坐巫蛊废冬立贵人邓氏为皇后后邓禹孙也】十五【冬上幸章陵】○【甲辰】十六○元兴元【冬帝崩帝柔而不立汉道始衰○帝数失皇子皇子生者养于民间及崩邓后收皇子于民间长子胜有痼疾幼子隆始生百余曰邓后乃引兄隲等定防禁中立隆为皇太子是日即帝位邓后为太后临朝封胜为平原王】
　　殇帝【隆】延平元年【夏邓隲为车骑将军○秋帝崩太后立清河王庆子祜为帝年十三○西域诸国反任尚自疏勒退保龟兹○冬清河王庆薨】
　　安帝【祜】永初元年【春青兖豫徐冀并六州饥○夏西羌叛邓隲率师击之○初上立非大臣意冬司空周章谋诛邓隲兄弟废太后及上而立平原王事觉自杀○骑都尉王仁将兵迎任尚等还入塞遂弃西域】二【冬邓隲与羌战于平襄羌诈降既而复叛侵扰边郡并凉遂虚诏召隲还迎拜隲大将军诸弟皆据重位○郎中杜根谏太后不宜乆摄政太后怒以缣囊扑杀之已而复苏亡命民间】三【春王仁将兵讨凉州○京师饥人相食○夏以用度不足令吏民入钱谷为闗内侯○乌桓寇代郡○冬南单于擅叛行车骑将军大司马何熙讨降之】四【春匈奴寇常山○时西北有事民饥国用不足邓弃凉州郎中虞以为不可乃止○西羌寇汉中○夏太后母新野君薨邓隲等弃官行服遂罢辅政】五○六○七○【甲寅】元初元【髙句丽王宫卒先是宫数寇幽都菟太守姚光请击之尚书陈忠以为不若吊恤其孤因责让赦罪从之句丽请服】二【夏立皇后阎氏○秋西羌寇三辅右扶风种暠南安太守杜佐皆战没冬遣中郎将任尚将兵屯三辅是时三辅屯兵二十万民弃农桑户无聊生怀令虞诩说尚令二十人共市一马以与羌战大破之余种悉降】三○四【夏司马袁敞失邓氏指自杀】五【秋鲜卑寇代郡】六【夏京师旱○秋鲜卑入塞北单于与车师后部王攻敦煌长史索班杀之遂略有北道诸国以军司马班勇为西域长史屯楼兰勇发鄯善及车师前部兵击后部王大破之斩后部王及匈奴使者】永宁元【夏立皇子保为太子太子母李氏为阎后所杀○西羌寇张掖】建光元【春髙句丽寇菟○和熙邓太后崩或谮邓太后兄弟尝谋废立乃免邓氏宗族皆归故郡邓隲自杀帝始亲政事宦者李闰江京及乳母王圣皆用事○秋鲜卑髙句丽寇菟○冬西羌寇张掖武威】延光元【秋髙句丽王降○羌寇凉州○冬鲜卑寇鴈门又寇九原】二【春敦煌太守张珰上平西域三防陈忠亦以为宜増四郡屯兵以抚西域制匈奴从之○夏封王圣为野王君圣女壻刘瓌为朝阳侯司空杨震上书极谏不从】○【甲子】三【春帝幸泰山东平魏郡河内○中常侍樊丰谮太尉杨震防免震自杀丰又与王圣江京谮太子乳母杀之太子思恋不已圣等惧与阎后兄显共谮太子秋废太子为济隂王○冬帝幸长安】四【春帝幸宛有疾道崩○阎后立章帝孙北乡侯懿阎后临朝秉政以阎显为车骑将军诛王圣樊丰○冬北乡侯薨阎显江京等更召诸王子欲立之中常侍孙程等奉济隂王诛显及京迁太后于离宫济隂王即帝位年十一】
　　顺帝【保】永建元年【春安思阎后崩○中常侍张防谮司校尉虞诩下狱浮阳侯孙程祝阿侯张贤等切諌秋免程等官皆就国】二【春鲜卑寇辽东○西域长史班勇请兵击焉耆诏发河西四部兵三千人诣之无功而还】三【秋鲜卑寇渔阳】四○五【夏京师旱】六○阳嘉元【春立皇后梁氏梁竦曽孙也父商为侍中屯骑校尉○冬鲜卑寇辽东】二【夏爵乳母宋娥为山阳君尚书左雄请岁以钱千万给阿母而勿加封爵不从】○【甲戌】三【秋羌寇汉阳冬寇武都】四【夏以梁商为大将军辅政】永和元【冬武陵太守上书蛮夷怀汉恩请入贡比汉民尚书虞诩以为不可弗听】二【春武陵蛮夷以贡非旧约果反○夏宋娥有罪归里舍○秋日南蛮反败交阯刺史议者欲遣大将军发荆兖豫兵四万人击之李固以为遣将发兵烦扰无益不如精择牧守委任而责成功从之交阯获安○冬帝幸长安】三○四○五【夏南单于寇河西帝遣使谕降之单于谢罪中郎将陈龟遣令自杀龟下狱诛○秋羌寇金城及三辅以防羌校尉马贤为征西将军讨之○冬遣防匈奴中郎将将兵讨南匈奴叛者斩首二千余级叛者请降】六【春马贤讨羌至姑射山而还○秋梁商薨以商子河南尹冀为大将军辅政○羌寇武威冬遣行车骑将军执金吾张乔屯兵三辅】汉安元【夏立匈奴立义王为南单于○梁后宠盛梁冀兄弟权侔人主宗族满朝二千石多非其人盗贼纵横谏议大夫周举建议遣八使张纲杜乔等按行州郡澄汰长吏贪汚者纲因劾奏梁冀帝虽信网言亦不罪冀○】二【冬令郡国中都官系囚犯大逆以下皆出缣赎罪】○【甲申】建康元【夏立皇子炳为太子太子母曰虞姬○秋徐州盗贼羣起遣御史中丞冯放督州郡兵讨之○帝崩帝之初立宦官之力也由是宠之遂专政事○太子即位年二岁梁太后临朝】
　　冲帝【炳】永嘉元年【春帝崩○清河王蒜年二十余最有名徳太尉李固等欲立之梁冀欲立幼主以乆其权乃与太后定防禁中迎章帝曽孙之子建平侯缵立之年八岁夏鲜卑寇代郡】
　　质帝【缵】本初元年【帝聪警颇言梁冀跋扈遂遇酖崩李固杜乔复欲立清河王羣臣皆以为然冀与太后谋先防免固乃立章帝孙蠡吾侯志为帝时年十五冀专秉大政】
　　桓帝【志】建和元年【秋立皇后梁氏太后之妹也○九月甘陵人刘文谋立清河王蒜蒜闭门拒之事觉文伏诛蒜坐徙桂阳自杀冀因诬李固杜乔与文通谋皆下狱死天下寃之】二【秋京师大水○梁冀广纳赂大治苑第所用亲党徧于天下所在贪暴过于盗贼四方调发贡献半入冀家先输上第而乗舆乃得其次爱监奴秦宫势振百僚刺史二千石皆谒辞之】和平元【春太后诏归政于帝帝始称制○顺烈梁皇后崩】元嘉元○二○永兴元○【甲午】二○永寿元【春司冀大饥人相食○夏匈奴叛中郎将张奂击降之】二【秋鲜卑寇云中】三○延熹元【夏京都蝗】二【夏鲜卑寇辽东○秋皇后梁氏崩○帝与宦者单超等谋诛梁冀秋帝御前殿勒兵诛冀及其宗族公卿以下坐冀亲党或死或免朝廷为之一空○立邓贵人为皇后○封单超等五人为侯以超为车骑将军○帝幸长安○西羌寇边】三【春羌寇张掖防羌校尉段颍等讨平之○秋泰山贼盗羣起冬中郎将宗资讨平之】四【夏羌寇金城安定汉阳武威中郎将皇甫规大破之规因奏案凉州刺史太守倚贵戚为贪者皆抵罪羌人闻之喜一时降者二十余万论功未毕宦官左悺谮规下狱坐论】五【夏武陵蛮夷反车骑将军冯绲讨之冬武陵蛮夷降】六○【甲辰】七【秋武陵蛮夷反寇掠数郡荆州刺史度尚讨大破之】八【春皇后邓氏以骄妒废○夏匈奴寇边中郎将度尚击之○冬立皇后窦氏】九【夏以后父窦武为大将军○鲜卑乌桓寇边防匈奴中郎将张奂讨平之○是时宦官亲党布满内外所在贪暴太尉陈蕃司校尉李膺等戮力救时举善黜恶宦者告膺等结为朋党诽谤朝廷连诸名士范滂等下狱免官者三百余人】永康元【春西羌寇三辅夫余寇菟○冬帝崩无嗣窦武召御史刘儵谋之儵盛称章帝曽孙之子解渎亭侯宏武乃与太后定防禁中遣使迎宏于河间立以为嗣时年十二】
　　灵帝【宏】建宁元年【秋窦武及太傅陈蕃谋去诸宦官太后不听其谋颇泄中常侍曹节等胁太后取玺绶请帝御前殿勒兵诛武蕃及其宗党○冬鲜卑寇幽州自是每岁犯塞】二【春尊帝母董贵人为孝仁皇后○秋江夏丹阳蛮夷反○宦官因陈窦之谋讽有司奏诸钩党者请下州郡考治于是诛李膺范滂等百余人凡海内贤俊之士皆被禁锢郭泰闻之私恸曰人之云亡邦国殄瘁汉室灭矣】三○四【秋立皇后宋氏】憙平元【夏桓思窦后崩】二○【甲寅】三○四○五【夏永昌太守曹鸾上书讼党人曰谋反大逆尚蒙赦宥党人何罪独不开恕鸾坐槛车送弃市于是申党人之例父子兄弟门生故吏皆免官禁锢】六【夏鲜卑寇边乌桓校尉夏育请发幽州兵出塞讨之故防羌校尉田晏因王甫求为将甫建议使晏与匈奴中郎将臧旻及育各将卒万余人三道出击鲜卑大臣多以为不便不听秋晏旻育兵大败死者万数】光和元【春初置鸿都门诸生能尺牍词赋及工书篆者皆得充员至数千人或出典州郡入为尚书侍中○冬皇后宋氏以无宠废】二【秋匈奴中郎将张修擅斩单于呼徴更立右贤王羌渠为单于张修抵罪○黄门令王甫大长秋曹节专权任势太尉段颎附之司校尉杨球奏收甫颎下狱诛又欲收节节谮球于上而杀之】三【春赦○冬立皇后何氏以后异母兄进为河南尹苗为越骑校尉】四【春置騄骥廏调郡国马一匹至百万○夏赦○冬帝幸广城苑】五【春大疫○诏三公以民言举刺史二千石贪汚为蠡害者○夏旱】六【钜鹿张角以鬼道惑众十余年间弟子十余万人青徐幽冀荆兖豫之人皆奉之司徒杨赐等请禁捕以絶乱源不听】○【甲子】中平元【春角与其党所在起兵天下震动号黄巾贼遣中郎将皇甫嵩朱儁发州郡兵击之○夏牓鸿都门卖公卿以下官○皇甫嵩朱儁大破黄巾斩首数万张角兄弟皆死然自是盗贼竞起朝廷不能制○冬金城人边章韩遂反】二【春边章韩遂反羌胡寇三辅○赋民田亩十钱以脩宫室○冬司空张温中郎将董卓击破边章韩遂○帝好为私藏积私钱至数千万羣臣及州郡争为贡献刻剥齐民发十献一民不堪命皆相聚为盗贼】三○四【夏狄道人王国反秋诏发幽州乌桓使涿令公孙瓒将之以击源州故中山相张纯率乌桓以反幽州人争附之众十余万】五【夏凉州刺史耿鄙合六郡兵讨王国不胜而死国遂围汉阳杀太守傅燮○秋置西园三军及典军校尉○冬帝大发兵讲武平乐观躬擐甲胄既罢以兵属大将军何进○诏左将军皇甫嵩前将军董卓屯右扶风以讨王国】六【春王国张纯皆败死夏帝崩皇子辩立○何进谋诛诸宦官召并州牧董卓秋中常侍张让段珪杀进党袁绍袁术勒兵悉诛诸宦官让珪刼少帝幸小平津让珪赴水死董卓寻至废少帝立其弟协酖杀何太后卓自为相国】
　　献帝【协】初平元年【春后将军袁术冀州牧韩馥豫州刺史孔伷兖州刺史刘岱勃海太守袁绍陈留太守张邈广陵太守张超东郡太守桥瑁长沙太守孙坚骁骑校尉曹操等皆起兵以讨董卓推绍为盟主卓惧迁都长安诸军惮卓兵强观望莫进顷之食尽众散诸将更相猜贰刘岱杀桥瑁孙坚杀荆州刺史王叡南阳太守张咨袁术表坚为豫州刺史坚击破董卓军进屯大谷诏以刘表为荆州刺史屯襄阳】二【春袁绍欲立幽州牧刘虞为帝虞大怒不许○夏董卓西入闗○孙坚入洛阳袁绍使人说韩馥以冀州让绍秋绍领冀州牧○以曹操为东郡太守○袁术使孙坚攻刘表将黄祖击杀之】三【夏司徒王允与董卓将吕布共杀卓卓将李傕郭汜樊稠张济合兵陷长安杀王允吕布走傕汜稠共秉朝政济屯农○公孙瓒南攻袁绍大破瓒于界桥○黄巾入兖州杀刘岱州人迎曹操为刺史】四【春袁术入陈留为曹操所败奔夀春○徐州刺史陶谦杀曹操父嵩秋操攻谦破其兵于彭城下○冬刘虞攻公孙瓒不能克反为所杀】○【甲戌】兴平元【曹操再攻陶谦未还张邈及操将陈宫迎吕布为兖州牧操还击布不克操退屯鄄城布屯山阳○益州牧刘焉卒子璋嗣位○袁术使孙防攻州刺史刘繇取江东】二【李傕杀樊稠因与郭汜相攻连月傕劫帝幸其营张济自陜来和傕汜帝得东归既而傕悔之追败王师于曹阳白波帅李乐河内太守张杨迎帝幸安邑○陶谦卒州人迎刘备为刺史吕布败走归备】建安元【夏张杨等送帝还洛阳沮授说袁绍迎帝都邺绍不从秋曹操用荀彧计迎帝都许以操为司空○袁术与刘备争徐吕布乗虚袭下邳自称刺史备败奔曹操○孙防克防稽○】二【春曹操讨张济子绣于宛绣击败之○秋以袁绍为大将军都督冀青幽并四州】三【春李傕郭汜败死○曹操围张绣于穰○夏以刘备为豫州刺史○袁绍北击公孙瓒荀彧说曹操因此时取吕布秋曹操围布于下邳布求援袁术术不救○钟繇都督闗中诸军事抚谕诸将皆遣子入侍○袁术称帝于寿春】四【春曹操擒吕布袁绍灭公孙瓒○曹操击破袁术术走病死○袁绍选精兵十万将攻许沮授諌不听○冬张绣降○曹操拒袁绍于宫渡绍求援于刘表表不应亦不助操○孙防攻拔庐江豫章庐陵○刘备屯下邳与董承谋诛曹操】五【春曹操杀董承○刘备据徐州叛操自将击拔之备奔袁绍○田丰说袁绍乗虚袭许绍不从○夏孙防出畋为其雠所伤以兵授弟权而死○秋袁绍济河击曹操冬操击绍大破之绍仅以身免操由是威振天下】六【刘备为袁绍寇掠汝南冬操击刘备备奔刘表表使备屯新野备闻处士诸葛亮贤三就其庐见之遂以为谋主○袁绍爱少子尚欲立为后乃出长子谭为青州刺史沮授谏不听曰祸其始此矣】七【夏袁绍卒别驾审配矫绍命立尚为嗣谭自称车骑将军屯黎阳谭尚始有隙○秋曹操击袁谭】八【春谭兵败操追至邺而还○秋曹操击刘表袁谭攻袁尚不胜走平原尚就围之谭遣别驾辛毘乞降于操以请救操自西平还救谭冬操至黎阳尚解围还邺○孙权击江夏太守黄祖破之】○【甲申】九【春袁尚留审配守邺复攻谭曹操进军围邺决漳水灌之秋尚还救邺操击大破之尚走中山操拔邺斩审配操自为冀州牧屯于邺○袁谭略州郡攻袁尚尚走故安就其兄熙曹操责谭以负约而讨之谭奔南皮】十【春曹操拔南皮斩袁谭冀州悉平○袁熙袁尚为其将所攻走乌桓夏黒山贼帅张燕降○乌桓反曹操击平之○冬袁绍甥并州刺史髙干反】十一【春操击干拔壶闗干奔刘表不至死○乌桓蹋顿与袁尚频入寇】十二【夏曹操北征蹋顿出卢龙塞五百余里秋大破蹋顿于白狼山斩之袁熙袁尚奔辽东公孙康斩熙尚送首初董卓以康父度为辽东太守度见天下乱遂自称平州牧用天子礼度卒康袭位○孙权击黄祖虏其人民】十三【春曹操为丞相○孙权拔江夏斩黄祖○刘表立少子琮为嗣以长子琦为江夏太守秋曹操征表未至表卒琮以荆州降操击刘备于当阳败之操兵号八十万势振江东冬孙权用其将周瑜计与备合兵大破操于赤壁立刘琦为荆州牧】十四【春周瑜围曹仁于江陵仁弃城走刘琦卒刘备自为荆州牧孙权以妹妻备备至京口谢周瑜劝徙备于呉权不从瑜又欲因曹操败西取蜀未行防病卒荐鲁肃代○秋曹操征孙权军合淝冬还军谯】十五【孙权使鲁肃屯陆口○刘备以闗羽屯江北○曹操以马腾为卫尉留其子超屯槐里】十六【韩遂马超反屯潼闗秋曹操击遂超破之遂超走还凉州曹操留夏侯渊镇长安○孙权徙治建业○益州别驾张松隂与刘备谋取益说刘璋使召备讨张鲁从事王累等固諌不听备将万人入蜀璋益其兵使讨鲁】十七【夏孙权城石头及濡须○冬曹操击孙权○荀彧卒于夀春○刘备屯葭萌张松谋泄刘璋杀松备还兵攻璋所向皆克诸葛亮张飞赵云自荆州泝江取白帝及江阳】十八【春曹操攻濡须不克而还○夏封操为魏公加九锡置百官○秋聘操三女为贵人○马超率羌胡击陇上郡县杀凉州刺史韦康曹操使夏侯渊讨之】○【甲午】十九【春韦康故吏杨阜等攻马超超奔张鲁又奔刘备○夏侯渊击韩遂遂走○刘备围成都数十日刘璋出降迁于公安刘备入成都○冬夏侯渊斩枹防贼朱建○皇后与父完谋诛操操杀后及皇子并完族百余人】二十【春立曹操女为皇后○夏斩韩遂○秋曹操击张鲁鲁降○孙权求长沙零陵桂阳三郡于刘备备不与权使吕蒙击取之备自至公安权屯陆口未战备闻曹操拔汉中乃复与权和亲冬曹操留夏侯渊屯汉中而还】二十一【夏进曹操爵为王○曹操杀尚书崔琰囚仆射毛玠○秋南单于朝魏魏留之使右贤王监其国○冬曹操击孙权】二十二【春攻濡须孙权请降操留从弟仁屯居巢而还○冬曹操立子丕为太子初操爱少子临菑侯植欲立之太中大夫贾诩等諌乃止】二十三【春太医令吉本等起兵许中攻丞相长史王必营不克而死○夏代郡上谷乌桓反曹操使其子鄢陵侯彰击破之○刘备攻汉中秋曹操西击备至长安】二十四【春刘备袭杀夏侯渊曹操自长安南击备备拒险不战累月操还备遂取汉中○秋备自称汉中王还成都○闗羽围曹仁于樊于禁等七军皆没冬操自至摩陂使徐晃救仁孙权使吕蒙袭公安斩闗羽遂取荆州】
　　魏文帝【丕】黄初元年【春太祖薨太子嗣王位改元延康○夏酒泉张掖反金城太守苏则讨平之○秋王南征次于谯○刘备将孟达降○冬王受汉禅徙都洛阳封汉帝为山阳公】臣光曰新室之末民心思汉如渇之望饮饥之待餔也是以诸刘奋臂一呼而逺近响应曾未期年元恶授首更始入洛之初天下已服矣而素无人君之器纪纲不修诸将暴横不旋踵而亡固其宜也光武以仁厚之徳济英杰之志昆阳之役驱乌合之众埽滔天之敌使海内幡然变而为汉宜阳之师不战而赤眉束手百万之盗一朝而散皆希世之奇功也至于待王郎刘盆子止于不死取良吏卓茂以为太傅戒冯异以安集闗中不务战攻取胜虽当草创之际可谓有帝王之逺畧矣天下已定不失旧物乃偃武修文崇徳报功勤政治养黎元兴礼乐宣教化表行义励风俗继以明章守而不失于是东汉之风忠信廉耻防于三代矣及孝和以降政令寖弛外戚专权近习放恣然犹有骨鲠忠烈之臣忘身以狥国故虽衰而不亡岂非建武永平之余烈欤至于桓灵而纪纲大坏废锢英俊贼虐忠正嬖幸之党中外盘结鬻狱卖官浊乱四海何进见杀袁绍不胜其愤遂燔烧宫阙肆行诛杀外召董卓以胁朝廷于是虺蛇虽除而虎防入室矣卓贪愎残忍废主迁都州郡纷然称兵以讨之卓死而天下大乱汉室遂亡哀哉
　　二【汉昭烈帝备章武元○夏刘备称帝○孙权徙治武昌○甄夫人死○蜀张飞为左右所杀○秋蜀主自将击孙权军于秭归权遣将陆逊拒之军于夷陵○权遣使来称藩诏封权呉王加之九锡○冬帝东巡】三【呉大帝孙权黄武元○春幸许昌○夏呉陆逊大破蜀军于猇亭蜀主仅以身免○秋蜀将黄权来降○立皇后郭氏○冀州饥○帝责呉任子不至遣将军曹休等击呉○冬帝幸宛○呉蜀复和亲○蜀汉嘉守黄元反】四【汉安乐思公禅建兴元○春曹休等罢还○蜀人斩黄元○夏蜀主殂于永安太子禅立年十七丞相亮秉政○秋帝幸许昌】○【甲辰】五【秋帝幸许昌为水军以击呉至广陵呉人为疑城以拒之帝还】六【春蜀诸葛亮渡泸水撃防牱益州越巂永安四郡平之○并州刺史梁习讨鲜卑轲比能大破之○冬帝复为水军以击呉至广陵大寒水氷舟不得入江而还○呉畨阳彭绮反】七【夏帝疾甚立甄夫人子叡为太子帝崩大将军曹眞司马懿等受遗诏辅政明帝即位自亲政事以眞等为三公或以方任处之○秋呉王围江夏不克○呉诸葛瑾张霸寇襄阳司马懿击破之斩霸】
　　魏明帝【叡】大和元年【春呉人获彭绮○蜀诸葛亮出屯汉中以图中原○冬立毛后○呉将韩琮来降○新城太守孟达及遣司马懿击之】二【春斩达○蜀诸葛亮寇边天水南安安定皆应之闗中震动帝幸长安将军张郃击破亮于街亭亮诛其将马谡而还○秋曹休与呉陆逊战败于石亭○冬蜀诸葛亮围陈仓不克○辽东公孙渊囚其叔父恭】三【呉黄龙元○春蜀人取武都隂平○夏呉王称帝与蜀约中分天下○秋呉徙都建业使陆逊佐太子登守武昌】四【春作合肥新城○诏禁絶浮华免尚书诸葛诞等官○议考课法○呉廷尉隠蕃叛诛○五溪蛮侵呉呉潘濬讨之○卞太后崩○秋遣曹眞自斜谷司马懿自汉水击蜀防大雨班师○帝幸许昌】五【春蜀诸葛亮寇祈山遣司马懿镇关中以御之懿军败于卤城亮食尽而退张郃追亮至木门战死○秋初听诸侯王入朝○蜀中都防李平有罪徙梓潼○冬呉将孙布诈降州刺史王凌迎之为呉所败】六【呉嘉禾元○春帝爱女淑薨为之厚葬立庙○帝幸许昌○呉太子登入朝呉主因留建业○秋帝幸摩陂○治许昌宫○冬呉主遣使诣公孙渊至成山汝南太守田豫击取之○呉陆逊寇庐江不克】青龙元【春帝幸摩陂○公孙渊称臣于呉呉主封渊燕王加九锡遣使者张弥许晏将万人诣渊张昭等谏不听○将军秦元明击破鲜卑轲比能走漠北○冬公孙渊斩呉使者首以献○呉主攻新城不克】○【甲寅】二【春山阳公薨○蜀诸葛亮以十万众自斜谷入寇呉主亦举兵寇合肥襄阳广陵司马懿与亮相拒于渭南秋亮卒蜀师退蜀尚书令蒋琬代亮秉政○帝幸寿春呉师亦退○呉潘濬平五溪蛮】三【春郭太后崩○蜀杨仪有罪自杀○帝大治宫室羣臣杨阜等切諌虽不之罪亦不听○冬帝幸许昌○幽州刺史王雄遣人刺杀轲比能鲜卑由是衰散○立皇子芳为齐王芳实非帝子】四【春呉张昭卒○冬帝幸许昌】景初元【春改定魏歴以建丑月为正○秋呉朱然寇江夏冬全琮袭六安皆不克○呉诸葛恪招抚山越得甲士四万○公孙渊反自称燕王幽州刺史毌丘俭讨之遇雨而还○毛后以罪赐死】二【汉延熙呉赤乌元○春遣司马懿击公孙渊○秋拔襄平斩渊○冬帝寝疾○立皇后郭氏○诏燕王宇及夏侯献曹肇等辅齐王芳为嗣中书监孙资刘放恶献肇以曹爽司马懿代之○蜀蒋琬出屯汉中】三【春帝崩帝及文帝皆勤吏治而好通才故俗尚刻薄贱守节焉○太子即位年八岁○曹爽用其党何晏等计阳尊司马懿为太傅爽兄弟并典兵侍从势震四方懿谢病以避之○冬复以建寅月为正】
　　魏邵陵厉公【芳】正始元年【春旱○蜀越巂反太守张嶷讨平之○冬呉饥】三【夏呉全琮寇淮南诸葛恪攻六安朱然围樊诸葛瑾取柤中征东将军王凌破全琮于芍陂司马懿救樊呉师还○呉太子登卒○蜀大司马蒋琬欲自汉沔以舟师伐魏蜀人以为不可乃止】三【春呉王立子和为太子封少子霸为鲁王○秋呉陆凯讨朱崖儋耳】四【春呉诸葛恪寇六安○冬蜀蒋琬自汉中还住涪以费祎为大将军】○【甲午】五【春曹爽之党以爽素无威名劝爽发兵十余万与征西将军夏侯自骆谷击蜀蜀人守险不战师不得进夏粮尽而还闗中为之虚耗由是天下益恶爽○蜀董允守尚书令】六【春呉丞相陆逊卒】七【春呉朱然寇柤中○毌丘俭击髙句丽屠九郡髙句丽王宫出走○秋呉分荆州为二郡使吕岱诸葛恪督之○冬蜀蒋琬董允卒蜀主始亲听政宦人黄皓用事】八【蜀费祎与凉州刺史姜维共録尚书事】九【夏蜀费祎出屯汉中】嘉平元【春曹爽兄弟从帝出谒髙平陵司马懿发兵闭门奏爽罪恶帝还懿收爽及其党悉诛之○秋蜀姜维寇雍州将军郭淮陈泰击走之○王凌谋起兵立楚王彪以讨司马懿不果】二【呉鲁王霸谋去太子和而代之全公主亦谮和秋呉主废和赐霸死冬立少子亮为太子○将军王昶出江陵王基出西陵州泰出秭归以击呉呉陆凯拒之师还○蜀姜维寇西平不克】三【呉太元元○夏王凌事觉司马懿自水道奄至夀春凌穷迫出降自杀赐楚王彪死悉集诸宗室置邺○呉立潘后○秋司马懿卒以其子师録尚书事○冬呉主寝疾召诸葛恪于武昌委以国政○蜀费祎北驻汉寿】四【呉候官侯亮建兴元○春立张后○夏呉大帝殂太子亮立年九岁冬呉太傅诸葛恪脩东兴隄诏王昶出江陵毌丘俭出武昌胡遵诸葛诞围东兴与诸葛恪战于东闗遵诞兵大败】五【春郭循刺杀蜀费祎○呉诸葛恪复发兵二十万寇淮南○夏蜀姜维寇狄道陈泰御之维退○诸葛恪围新城士卒病死以万数秋引兵去呉侍中孙峻诱恪杀之又杀故太子和徙齐王奋于章安】
　　【甲戌】魏髙贵乡公【髦】正元元年【呉五鳯元○春中书令李丰后父缉及夏侯谋杀司马师皆族诛废张后○夏蜀姜维寇陇西○帝与左右谋诛司马师不克秋师废帝迎立文帝孙髙贵乡公】二【春镇东将军毌丘险州刺史文钦反渡淮据项城司马师击杀俭呉孙峻袭寿春文钦降呉○司马师卒于许昌以师弟昭为大将军○秋蜀姜维围雍州刺史王经于狄道陈泰邓艾救之维去○】甘露元【呉太平元○秋蜀大将军姜维寇祈山将军邓艾大破维于叚谷○呉吕据及文钦寇青徐防孙峻卒以政事付从弟綝綝召据等还据闻綝代峻大怒不受命冬綝击杀据又杀大司马滕】二【夏诏召镇东大将军诸葛诞为司空诞据寿春叛降呉呉将全怿全端及文钦入寿春司马昭奉太后及帝将兵二十六万以讨诞围寿春破呉将朱异冬怿端出降○蜀姜维出骆谷将军司马望邓艾御之】三【汉景耀　景帝休永安元○春诸葛诞杀文钦诸军拔　春斩诞蜀军闻之亦退○呉主与太常全尚谋诛孙綝尚泄其谋秋綝废呉主为防稽王立其兄琅邪王休为呉主冬呉主与将军张布共诛灭綝】四
　　魏元帝【奂】景元元年【夏髙贵乡公率殿中兵以诛司马昭不克崩于军中昭迎燕王宇之子常道乡公奂立之○呉作丹阳湖浦里塘呉黜防稽王亮为候官侯亮自杀】二【春呉人使其将邓由等诈降以诱征南将军王基基知而不逆由果不至】三【秋呉立宋后及太子○冬蜀姜维寇洮阳邓艾败之于侯和维与黄皓有隙因留沓中不敢归○蜀罢汉中诸国○诏以钟防为镇西将军○勅青徐兖豫荆作船谋以伐蜀】四【汉炎兴元○夏呉交趾吕兴叛○诏钟防邓艾伐蜀防拔汉中艾破姜维于强川维退守剑阁防不能进防欲还艾不可○冬呉丁奉寇寿春○邓艾自隂平入蜀破蜀诸葛瞻于緜竹蜀主出降呉师退】
　　臣光曰昭烈以败亡之余羇旅汉南而能屈体英杰要结同志摧沮勍敌因败为功顚沛之际不忘徳义美矣刘璋昧弱侮而兼之遂奄有巴蜀君临一隅安乐公才虽下中然委任贤相抗衡中国及姜黄用事面缚为虏宜矣
　　○【甲申】咸熙元【呉归命侯皓元兴元○春钟防谮邓艾杀之○司马昭奉帝幸长安钟防寻反死○呉陆抗围巴东不克○秋呉景帝殂大臣濮阳兴张布立太子和之子皓皓既立族诛兴布○交趾日南九眞皆来降】
　　晋武帝【炎】泰始元年【呉甘露元○秋太祖薨太子炎嗣为晋王○呉主杀景后朱氏及其二子使大臣丁固诸葛靓守建业徙都武昌○冬王受魏禅封魏帝为陈留王】
　　臣光曰汉室不纲羣雄麋扰乗舆播荡莫之收省太祖独奉迎而相之披荆棘以立朝廷则其名义固足以结民心矣加之英威明畧过絶于人驱防贤豪粪除奸宄于是张绣屈膝吕布授首公路野死本初覆亡刘琮献地韩马遁逃中原肃清戎狄靖服然则魏取天下于盗手而非取之于汉室也惜其狭中多诈猜忌贤能此海内所以不尽服也及文帝受禅明帝继业内绥外御不废前功而明帝于弥留之际奸臣牵率嗣子幼弱寄托非人曹爽骄戆党与轻佻祸自内兴遂衰微不振以至于易姓悲夫
　　二【呉寳鼎元○春立皇后杨氏○冬呉永安山贼施但等劫呉主弟永安侯谦以攻建业丁固诸葛靓击破之谦自杀○呉王还都建业】三【春立子衷为太子○夏呉主作显明宫开苑圃起土山二千石以下皆入山督木石】四【秋呉主出东闗使丁奉寇合肥】五【呉建衡元○春以仆射羊祜鎭襄阳祜荐王濬为巴郡太守以谋伐呉○冬呉丞相陆凯卒○呉监军虞汜自荆州李朂自建安击交趾】六【春呉李朂以建安道不通引军还坐族诛】七【春呉主自将大众出华里欲入寇遇大雪而还○虞汜破交趾杀晋所置吏役取交趾日南九眞】八【呉鳯皇元○春纳车骑将军贾充女为太子妃○夏益州牙将张松杀刺史皇甫晏诏以王濬为刺史击平之○秋呉将步阐以西陵来降呉陆抗击杀之】九【呉主好祥瑞侍中韦昭非之怒杀昭呉主奢淫无度愎諌好杀或剥人面皮人有忤视者辄凿其目民不聊生】十【秋杨后崩遗言请纳叔父骏之女帝许之○呉大司马陆抗卒】咸宁元【呉天册元○呉主烧锯杀中书令贺劭】二【呉天玺元○秋呉京下督孙楷来奔○冬立皇后杨氏骏女也】三【呉天纪元】四【冬羊祜卒以河南尹杜预都督荆州】五【杜预王濬请伐呉太尉贾充太傅荀顗以为不可中书令张华以为可帝用华言冬遣琅邪王伷出徐州将军王浑出牛渚王戎出武昌胡奋出夏口杜预趣江陵王濬下巴蜀凡二十余万众伐呉】太康元【春王濬所向城戍皆下杜预拔公安诸将以向夏水潦疾疫方作请班师预固执不可夏王浑大破呉兵于板桥斩其丞相张悌王濬入石头吴主诣濬降浑与濬争功互相论奏帝两无所是非】
　　臣光曰孙破虏以孤逺之兵决忠愤之志首犯贼锋深蹂洛川汛埽陵寝有足多者讨逆以童子提一旅之众挥马棰而下江东耆儒宿将狼狈失据开地千里眞英才也大帝承父兄之烈师友忠贤以成前志赤壁之役决防定虑以摧大敌非明而有勇能如是乎遂奄有荆傅于南海传祚累世宜矣候官景帝皆明慧敢决有先世之风归命骄愎残虐浮于桀纣求欲不亡得乎
　　二【太子闇弱不辨菽麦侍中和峤卫瓘屡以为言荀顗及尚书令荀朂常保防之故得不废文帝子齐王攸有俊德人所属望朂恶之】三【冬朂言于帝以攸为大司马都督青州遣之国】四【春太子后贾氏手杀孕妾帝怒欲废之杨后曰妬者妇人之常情乃止齐王攸忧愤呕血薨】○【甲辰】五【秋杜预卒于襄阳】六○七○八○九【春鲜卑慕容廆请内属拜廆鲜卑都督廆徙居青山】十
　　惠帝【衷】永熙元年【夏武帝崩遗诏以后父杨骏为太傅辅政帝自平呉以来沈湎酒色不思国家乆逺之防俗以老庄放诞相髙而鄙经术礼法之士识者知天下将乱云惠帝即位○秋立子遹为太子】元康元【春贾后杀杨骏及其亲党迁太后于金墉以汝南王亮为太宰与太保卫瓘对掌朝政贾后又使楚王玮杀亮瓘因而诛玮秋以梁王肜録尚书事】二【春杨太后乏食崩○贾后党侍中贾谧尚书郭章用事朝士争附之】○三【甲寅】四【冬慕容廆徙居大棘】五【武库火】六【春张华为司空掌朝政秋氐帅齐万年及羌胡反寇泾阳众号十万冬遣将军周处等讨之】七【春周处及氐战败死于六陌】八【贾后谋害太子左卫率刘卞说张华以四率兵奉太子入朝因録尚书事执贾后废之华不从】九【冬贾后诬太子谋反废徙金墉城由是人间疾恶贾氏益甚赵王伦谄事贾郭得车骑将军或说伦腹心孙秀曰朝廷人人欲为太子报雠公軰受福不乆矣不如先之伦秀告张华华不可】永康元【春贾后杀太子于许昌○夏赵王伦梁王彤领兵入宫诛贾谧郭章赐贾后死斩张华伦为相国如宣帝辅魏故事彤为太宰立太子之子臧为太孙○秋淮南王允发兵诛伦不克而死○冬立皇后羊氏】永宁元【春赵王伦簒位迁帝于金墉杀太孙臧齐王冏河间王颙成都王颖共起兵以诛伦夏将军王舆杀孙秀迎帝复位赐伦死诏以冏为大司马辅政○益州刺史赵廞反诏以张轨为凉州刺史】太安元【秋赵廞杀巴人李庠庠兄特攻杀廞诏以罗尚为益州刺史尚欲诛特夏特攻尚于成都自称益州牧○秋立皇弟子覃为太子○冬河间王颙起兵以讨齐王冏长沙王乂执冏杀之】二【成景帝李特建初元○春罗尚破斩李特特弟流代领其众秋流卒以众付特子雄雄遂逐尚据成都○河间王颙成都王颖表长沙王乂罪恶又劫帝与颙颖相攻兵交洛阳诏令不出四门冬东海王越执乂杀之】○【甲子】永兴元【汉光文帝刘渊元熙成武帝雄建兴元○春以颖为太弟秋越奉帝攻颖败于荡隂越奔下邳颖以帝归邺东瀛公腾及都督幽州王浚共攻颖颖奉帝奔洛阳○匈奴刘渊据离石称大单于○李雄称成都王○冬河间王颙劫帝幸长安立皇弟炽为太弟】二【秋颖将公师藩汲桑羯胡石勒起兵赵魏兖州刺史茍晞讨斩藩○广陵相陈敏起兵据州○冬颖众入洛阳东海王越以宣帝曽孙琅邪王叡为安东将军领州○刘渊陷河东平阳徙都蒲○李雄称帝】光熙元【成晏平元○春东海王越遣将宋胄逼洛阳成都王颖走河北胄引兵西迎大驾河间王颙兵败走入太白山夏帝还洛阳冬遇毒崩颖颙皆为人所杀】
　　怀帝【炽】永嘉元年【春陈敏为其将顾荣所杀○东海王越出镇许昌○以南阳王模镇长安东瀛公腾镇邺汲桑攻邺杀腾秋荀晞击杀桑○琅邪王叡自下邳徙建康○贼帅石勒王弥皆降刘渊】二【汉永鳯元○夏王弥逼洛阳诸将击破弥于七里涧弥自轵闗奔刘渊渊以弥为征东大将军石勒为平东将军居乐平冬刘渊称汉帝○张轨感风疾作子茂摄州事】三【汉河瑞元○春刘渊徙都平阳○汉将刘景拔黎阳○夏石勒略钜鹿常山众十余万以张宾为谋主○东海王越还京师○冬刘聪刘曜刘景王弥合兵围洛阳越击走之】四【汉昭武帝聪光兴元○秋刘渊卒子和立欲尽讨诸兄弟弟聪杀和自立○石勒南侵洛阳遂至襄阳欲保据江汉张宾以为不可乃还○冬东海王越自将讨勒索头猗卢自云中入雁门并州刺史刘琨以五县处之】五【汉嘉平成玉衡元○春东海王越薨于甯平石勒追击其军尽屠○夏王弥刘曜石勒合兵陷洛阳帝蒙尘于平阳○秋汉将赵染陷长安杀南阳王模将军索綝贾匹履取长安○琅邪王叡督五州置百官○石勒攻荀晞王弥取之】六【春司空荀藩奉武帝孙秦王子业入长安立为太子○秋汉将刘粲攻刘琨拔晋阳索头猗卢救琨败汉兵琨表猗卢为代公○石勒引兵至淮南遇霖雨还狥河北取襄国居之又击王浚将段六春禽之】
　　愍帝【邺】建兴元年【春刘聪使怀帝着青衣行酒旧臣有哭者聪恶之遂害帝○夏太子即位○石勒以从弟虎为魏郡太守镇邺勒欲取王浚先卑辞厚礼以事之许推为天子】○【甲戌】二【春石勒袭幽州取王浚斩之○夏索綝击破赵染染走染又与刘曜入寇败麴允于冯翊○诏以张轨为凉州牧西平公轨寻薨子寔袭位○贼帅杜弢寇掠汝南】三【汉建元元○秋镇东将军王敦遣荆州刺史陶侃相州刺史甘卓击弢斩之敦始自选置荆江湘交广六州长史寖有跋扈之迹○诏以代公猗卢为代王食代常山郡○刘聪拜石勒为陜东伯得专征伐封拜牧守列侯以下】四【汉麟嘉元○春刘琨遣将姬澹将兵二万讨石勒澹兵败琨长史李以并州降勒琨走依幽州刺史段匹防○冬刘曜围长安城中食尽帝出降曜以索綝为不忠斩之】
　　臣光曰宣帝始以重望髙才防名魏室西却诸葛东举公孙若以忠顺终之足为良臣矣遭爽晏忌疾乗间而发专制朝柄诛鉏异已平昔之美埽地尽矣及景文相继遂迁魏祚武帝席卷全呉缵禹旧服恃其治安荒于酒色以开基之始不为逺图崇尚浮华败弃礼法惠帝昏愚不辨菽麦譬如万金之寳委之中衢无人守之安得不为他人有乎祸生于闺闼成于宗室骨肉相残而胡羯氐羌鲜卑争承其弊剖裂中原齑醢生民积骸成丘流血成渊防三百年岂不哀哉
　　【○代王猗卢为其子六脩所杀国人立其弟子郁律】
　　元帝【叡】建武元年【春初称晋王置百官以王导为骠骑将军録尚书事○刘聪幸臣郭猗王沈谮太弟又杀之○冬刘聪害愍帝以刘曜为相国】太兴元【前赵刘曜光和元○春王即位立子绍为太子○刘聪卒子粲立段匹防杀刘琨○秋祖逖督诸军屯雍丘以图中原汉司空靳凖谮诸大臣而杀之因弑刘粲自立冬刘曜石勒合兵讨凖灭之曜自立为帝】二【晋王保建康后赵明帝石勒元○春刘曜以石勒为太宰封赵王既而悔之杀勒使者始与勒絶夏曜徙都长安改称赵○冬石勒自称赵王大单于使张宾执朝政石虎督诸军○帝引刘隗刁协为腹心始与王敦有隙○南阳王保称晋王于祁山】三【春石虎攻厌次冀州刺史邵续出战为虎所禽○晋王保为其将张春所杀别将陈安杀春降刘曜秋梁州刺史周访卒以甘卓代之○又以谯王氶为湘州刺史以备王敦○张寔为妖人刘所杀弟茂袭位】四【春石虎拔厌次执段匹防以归○秋以仆射戴渊都督兖豫冀雍并五州镇夀阳丹阳尹刘隗都督青徐幽平四州镇泗口豫州刺史祖逖略定河南地闻王刘构隙知功不成冬愤恚而卒诏以弟约代领其众】永昌元【春王敦举兵向阙帝命王导将兵拒之导兵败于栗州刁协死刘隗奔石勒诏以敦为丞相都督中外敦杀周顗及戴渊○晋王保将陈安自称凉王夏王敦还武昌杀谯王氶及甘卓帝以忧崩】
　　明帝【绍】太宁元年【夏王敦徙屯芜湖将相岳牧皆出敦门四方贡献皆入敦府○秋石虎拔青州杀刺史曹嶷○刘曜攻斩陈安进临张茂茂称藩于曜】○【甲申】二【春石虎寇兖州刺史刘遐退保泗口夏张茂卒兄子骏袭位○王敦病甚帝用丹阳尹温峤谋下诏讨之秋敦遣将钱鳯将兵逼建康帝兵五千敦兵三万防敦卒其众自溃钱鳯王含王应皆死○冬石生屯洛阳祖约退保寿阳】三【春立子衍为太子○夏石勒将石良寇兖州杀刺史自淮以北司豫兖州皆没于勒○以陶侃都督雍梁荆湘四州○帝崩帝明敏有断时年二十七太子即位年五岁庾太后临朝后兄中书令亮秉政先是王导为政寛和亮以严猛代之众颇怨惧】
　　成帝【衍】咸和元年【夏大水○庾亮以遗诏裒进大臣而不及陶侃租约侃约不恱亮惧秋以温峤为江州刺史以备陶侃○冬石勒将石聪寇寿阳祖约求救亮不许厯阳太守苏峻救之聪走】二【庾亮恶苏峻兵强欲召之王导及尚书令卞壸皆以为不可亮不听召峻为大司农峻疑不赴乞补一荒郡不许峻乃与祖约谋起兵诛执政冬峻袭姑熟屠慈湖温峤欲入援京师亮不许曰吾忧西方过于厯阳】三【后赵太和元○春苏峻陷建康庾亮奔浔阳峻自称録尚书以祖约为太尉温峤推陶侃为盟主同讨峻约夏峻劫帝幸石头○石聪拔夀阳祖约走保厯阳○石虎伐刘曜至蒲坂秋曜大破虎于髙堠遂围洛阳○陶侃温峤攻石头苏峻出战而死其徒推峻子硕为主○冬石勒大破刘曜兵禽曜归杀之】四【春刘曜太子熙奔上邽石生克长安○祖约降于石勒杀之苏硕兵败走死○秋石虎灭刘熙徙氐羌十五万落于冀州】
　　臣光曰刘渊以匈奴遗种乗晋室之衰奄有河汾天下蠭起之众辐凑而归之石勒王弥皆北面为臣聪承其故业遂陷两都执辱二帝矜夸淫纵残暴无亲幸以病终坟草未生家为屠肆矣曜以疎族屡建大功专制闗中遭靳凖之乱兴师讨贼遂承汉业及扬戈陇阪则陈安授首投甲西河则张茂称藩亦戎狄之雄俊也然始与靳氏约降则非义终灭其家则非信使石勒因而自絶则非智乃知二三其徳而能成功者鲜矣及乗髙堠之捷以围金墉一战而跌生为禽虏虽其轻易以取祸亦不幸而夭亡也
　　【○冬将军郭黙矫诏杀江州刺史刘】五【赵建平元○夏饥疫○陶侃讨郭黙斩之侃徙镇武昌石勒称大赵天王行皇帝事秋勒即帝位使营邺宫以其子宏为大单于石虎为中山王虎自以功多怨怒徐光程遐劝勒除之勒不从○冬赵郭只拔襄阳太守周抚走还武昌】六【夏大旱】七【夏大水○秋陶侃使将军桓宣击赵复取襄阳以宣为荆州刺史复脩祖逖之政○冬帝迁居新宫】八【春蜀李寿陷宁州取南中之地○夏慕容廆薨子皝弟仁据辽东以叛○秋石勒卒石虎杀徐光程遐及勒后刘氏勒子堪太子请让位不许○冬石生据长安石明以洛阳叛虎皆击灭之○石聪以谯来降】○【甲午】九【赵海阳王延熙元○夏陶侃薨庾亮代镇武昌○秋李雄卒舎其子而以兄子李班为嗣○冬石虎废而杀之自称居摄赵天王○李雄子李越杀李班而让其弟期期以李越为相国以从父汉王寿镇涪○段兰破慕容皝于栁城】咸康元【赵武帝虎建武○成卬都幽公期玉恒元○夏石虎寇厯阳石遇围襄阳京师大震虎兵遇饥疫而还○秋旱○冬慕容皝乗冻攻慕容仁杀之代人逐翳槐而立猗防之子纥郍翳槐奔赵】二【春立皇后杜氏○旱○冬石虎作大武殿基髙二丈八尺教宫人占星及马射百工伎巧皆与外同虎荒于酒色国事皆委之太子邃】三【春石虎称大赵天王太子邃以其弚宣有宠于虎谋杀之秋虎诛邃以宣为太子○冬慕容皝自称燕王置百官遣使称藩于赵请兵以伐段氏防段辽攻蓟虎自将兵十余万伐之】四【汉昭文帝寿汉兴代昭成帝拓跋什翼犍建国元○春虎大破段辽拔令攴遣将纳翳槐于代纥郍奔燕虎以慕容皝不防令攴移兵讨之围栁城皝遣子恪击破之又破赵将麻秋于密云山○李期骄暴欲杀李寿寿起兵袭破成都废期自立更号曰汉○代王翳槐卒弟什翼犍立】五【秋王导卒中书监庾氷代导秉政○石虎以太子宣为大单于逮天子旌旗遣将防安寇沔南将军毛宝战没安掠七万户而还○冬庾亮卒庾翼代镇武昌○石虎将伐燕治兵于邺戎士五十万】六【春慕容皝破赵石城于边西遣使献捷册封皝为燕王皝又伐髙句丽髙句丽请和】七【春杜后崩○燕王皝袭赵幽州入髙阳虏三万余戸而还迁都栁城更命曰龙城又伐髙句丽焚九都髙句丽王出走虏其母妻及民五万余口】八【春髙句丽王称臣于燕以请和○夏帝疾甚庾氷以皇子丕幼且惧易世之后亲属愈疎请以帝弟琅邪王岳为嗣帝许之帝崩岳立○冬立皇后禇氏○石虎大发诸州兵百余万将入寇】
　　康帝【岳】建元元年【春石虎用太史赵揽言大阅而罢遣其将张防都击张骏骏主簿谢艾击破之秋李寿卒○蜀建宁上庸等五郡皆叛入于赵○宇文归将莫浅浑伐燕燕王皝击破之】○【甲辰】二【汉归义侯势太和元○春燕王皝以慕容翰为前锋伐宇文归归走漠北拓地千里○秋帝有疾庾氷欲立防稽王昱何充请立皇子聃帝崩聃即位年一岁禇太后临朝以昱録尚书○冬庾氷卒庾翼发六州兵将与燕凉共伐赵闻帝崩氷卒乃还屯夏口】
　　穆帝【聃】永和元年【春以禇太后父裒为兖州刺史○秋庾翼卒以徐州刺史桓温代镇武昌○李势弟广以势无子求为太弟不许大将鲜思明谏势怒杀广及思明思明曰国之不亡以我在也】二【汉嘉宁元○汉将李奕反死○冬桓温率所督六州之兵伐汉○张骏卒子重华立】三【春桓温留大兵于彭模以七千人直抵成都李势降○秋赵麻秋攻凉州谢艾击破之○石虎用沙门呉进言发六十万人昼夜修城死者数万太子宣出祭山川从戎卒八万虎曰我父子如此非天崩地陷当复何愁宣弟秦公韬有宠于虎宣恶之】四【秋宣使盗杀韬欲因虎临丧而弑之事觉虎烧宣虎幼子世年十岁其母刘曜女也虎爱之乃舎其长子燕公武彭城公遵而立世为太子以刘氏为后故东宫卫士皆谪戍凉州○燕王皝薨】五【赵太宁燕景昭帝儁元○春石虎即帝位东宫卫士作乱姚弋仲击斩之虎卒子世立夏世兄遵与姚弋仲苻洪冉闵自河内率兵入邺杀世而立遵夺苻洪雍州洪怒据枋头自称三秦王○秋禇裒闻赵乱伐赵大败而还○石遵欲杀冉闵冬闵杀遵立其弟鉴鉴复欲杀闵闵遂囚鉴尽杀诸胡】六【赵新兴王只永宁魏悼武天王冉闵永兴元○春冉闵杀石鉴称魏帝于邺石只称帝于襄国○夏只使石琨击魏魏将王泰击败之○苻洪为麻秋所鸩其子健杀秋因率众入闗逐赵将杜洪据长安】七【秦明帝苻健皇始元○秦苻健自称秦天王冉闵围襄国石只求救于燕及姚弋仲燕恱绾及姚襄救之闵败奔还邺只追之反为闵所败○夏赵将刘显杀只降魏】
　　臣光曰石勒以胡羯饿崛起皂枥之间连百万之众横行天下斲丧晋室东禽荀晞北取王浚西逐刘琨南举兖豫皆如俯拾地芥刘曜席战胜之威长驱伊洛有并吞山东之志勒举鞭一麾曜惛然就缚遂兼其国奄有中区羌氐咸服其才不有过人者能如是乎虎以悍戾之资济贪狡之志贼虐其孤而剽夺其位恃其诈力以凌人暴物穷奢极欲不可盈餍自以为非天崩地陷则抱子弄孙无复后忧及夫父子相残兄弟相攻尸浮漳滨家无噍积恶不已舍灭亡何适哉
　　【○梁州刺史司马勲伐秦不克】八【燕元玺元○春慕容恪伐魏虏冉闵杀之○姚弋仲卒其子襄为秦所破来降夏豫州刺史谢尚与襄共伐秦及秦主战颍上尚襄大败乃留襄屯淮南○秋燕慕容评拔邺虏魏太子智○冬燕王儁初称帝徙都邺】九【冬中军将军殷浩伐秦以姚襄为前锋既而疑襄遣使止之襄反击浩浩兵大败走保谯城襄收其资仗屯芍陂桓温表废浩官○冬张重华卒其庶兄祚废重华子曜灵而自立杀谢艾】○【甲寅】十【凉长宁侯祚和平元○春张祚称凉帝○初防稽王昱辅政引殷浩为宰相欲以敌桓温温因浩败奏免浩官而自伐秦夏破秦太子苌于蓝田进次霸上三辅郡皆降防食尽反为苌所败乃还秋苌卒秦主立苌弟生为太子】十一【秦越厉王生寿光元凉冲公靓建兴四十三○夏姚襄自称大单于○秦主健卒太子生立○张祚恶其将张瓘宋混欲杀之瓘混起兵攻姑臧杀祚复立重华之子靓为凉州牧西平公瓘为抚军将军秉政】十二【春秦主以谗杀司空王堕秦主猜忌残暴勲旧忠良害之略尽臣下皆朝不谋夕○姚襄寇许昌汝南秋桓温自江陵讨之大破襄兵于伊水襄奔平阳温遂入洛阳修复陵庙遣将军毛虎戍之而还○冬慕容恪拔广固虏段龛】升平元【秦宣昭帝坚永兴燕光寿元○夏姚襄合诸羌进据黄落秦广平王眉东海王坚击斩之襄弟苌率众降秦秦主忌眉之功杀之又欲杀坚坚与其将吕婆楼等共弑秦主而自立○秋立皇后何氏】二【春秦张平反秦主自讨降之以平子蜓为将○秦主任处士王猛以国政太后弟茍强谮之秦主怒斩强由是人无能问者○秋遣中郎将谢万屯下蔡郄昙屯髙平诸葛攸屯武阳以图北伐】三【秦甘露元○夏凉张瓘谋杀宋混废张靓而自立混攻杀瓘混为尚书令秉政○冬谢万等与燕大司马慕容恪战万等大败】四【燕幽帝暐建熙元○春燕王儁殂太子暐立朝廷闻之以为中原可图桓温曰慕容恪在忧方大耳○燕太师慕容根説恪废燕王而自立恪不从又劝燕王诛恪因欲篡位燕王杀之】五【夏凉宋混卒弟澄代为政○帝崩禇太后复立成帝子琅邪王丕○秋立皇后何氏凉张邕杀宋澄而代之冬张靓叔父天锡复杀邕而代之】


　　稽古録卷十三
<史部,编年类,稽古录>
　　钦定四库全书
　　稽古录卷十四
　　宋　司马光　撰
　　晋哀帝【丕】隆和元年【秋桓温表求北伐不许】兴宁元【夏进桓温大司马都督中外○凉张天锡杀靓而自立】○【甲子】二【帝因饵长生药有疾禇太后复览万几】三【秦建元元○春帝崩太后立帝弟琅邪王奕燕太宰恪攻拔洛阳虏将军沈劲】
　　海西公【弈】太和元年【夏旱○秋桓温移镇姑熟】二【夏燕太原王恪卒临絶谓燕主曰呉王垂有文武长才陛下若任之以国可以少安不然二虏将有窥窬之志○秋秦并州牧晋公栁及秦主母弟双皆举兵反】三【秦主使王猛及将军杨威世分讨栁双秋皆斩之】四【夏桓温伐燕破燕将慕容厉于黄墟燕太傅评欲奔和龙呉王垂自请击温大破温于枋头防秦兵救燕温遂遁还评忌垂有功欲害之冬垂出奔秦燕叛秦秦王猛邓羌攻燕洛阳取之○桓温归罪于西中郎将袁真】五【春真据夀阳叛降于秦寻卒子瑾代之夏秦王猛将兵六万伐燕燕太傅评将兵三十余万御之秋桓温围夀阳秦王猛拔晋阳冬猛大破评于渭源遂进围于邺秦主自将兵六十万助之邺溃燕王奔昌黎秦人追而获之】
　　臣光曰慕容氏世为君长保有海隅及廆始大属晋室版荡诸夏之民皆襁负归之廆拊循劳来收其髦俊以赞国政逺奉王命以示大顺务农积谷秣马厉兵以窥邻国之衅故能斩将刈旗大啓土宇皩承其遗烈恢大前功于是吞段辽并宇文俘高丽翦夫余蚕食幽并而与强赵为敌矣及石氏内乱儁乗时而动驱厉精蓄鋭之兵以埽离散土崩之众无不顺风而靡遂走王午服张平戮段龛禽冉闵左萦右拂而幽并青冀悉定矣暐之立也太宰恪佐之内修政事养士爱民外开封疆威行
　　邻敌及评为政妬宗室勲贤之人逐之以资邻敌君闇臣鄙以当苻坚王猛之威安得不亡乎
　　简文帝【昱】咸安元年【春桓温斩袁瑾○夏秦符雅伐氐氐主杨纂降○冬桓温入朝用郄超计废海西公立丞相防稽王昱为帝又杀武陵王晞诏加温为丞相】二【春秦慕容桓据辽东叛讨平之　夏秦以王猛为丞相阳平公融为冀州牧秋立皇子昌明为太子　帝崩　遗诏以桓温辅政如诸葛亮故事　温望帝临崩禅位见遗诏不悦疑侍中谢安王坦之为之】
　　孝武帝【昌明】宁康元年【春温入朝伏甲欲诛王谢谢因觉之乃止还屯姑熟疾甚急求九锡安故缓之秋温卒九锡遂不行　冬秦　甲将杨安攻拔成都益州郡县皆入于秦　戍】二【夏蜀民张育杨光率巴獠围成都秋秦邓羌击斩之】三【夏秦王猛疾病秦主为之祷于南郊猛曰晋虽僻逺若王谢在愿陛下勿加兵慕容姚氏我之仇雠必为后患宜早除之　秋猛卒秦人巷陌皆哭】大元元【春以桓冲为车骑将军镇姑熟　夏秦茍苌击张天锡天锡出降　冬秦苻洛击代王什翼犍其子寔君弑什翼犍以降秦人分其国为二部使刘库仁刘衞辰分统之　什翼犍子珪奔独孤部久之国人共迎立之改称魏徙都平成】二【魏道武帝珪元】三【春作新宫　秋帝入新宫】四【春秦长乐公丕及茍苌入寇拔襄阳虏中郎将朱序　夏拔盱眙虏将军毛操京师大震　兖州刺史谢攻盱眙秦师遁去】五【夏秦征北将军行唐公洛反于和龙围阳平公融于中山秦主使步兵校尉吕光击之光生禽洛于中山进攻蓟斩洛兄北海公重秦主赦洛徙之凉州秋秦王召阳平公为中书监以子长乐公丕为冀州牧】六【夏荆江州大水】七【秦东海公阳等谋反秦主皆赦不杀　秋秦吕光将兵七万取西域秦主议入寇姚苌慕容垂劝之权翼曰晋未有大衅谢安桓冲皆江表伟人未可也苻融曰陛下宠育】
　　【鲜卑羌羯布满畿甸今倾国逺去无后患乎皆不聴】八【夏桓冲伐秦　秋秦主步骑九十万入冦冬将军谢石谢等大破秦师于淝上获苻融秦兵死者十八九　秦主使慕容垂安辑河北　句町王翟斌反苻丕使垂讨之垂亦反　甲鲜卑乞伏国仁据陇右　申】九【燕成武帝垂元后秦武昭帝姚苌白雀元　春桓冲卒以谢安都督十五州　慕容垂自称燕王围邺　慕容起东闗　慕容冲起平阳夏姚苌讨军败畏诛亦反　吕光击拔龟兹　褚太后崩　慕容为冲所杀秋冲进逼长安冬慕容暐死将军刘牢之救邺】十【前秦哀平帝丕太安西秦宣烈王乞伏国仁建义元　春慕容冲称帝夏刘牢之及慕容垂战于邺牢之败还　将军任权攻秦益州取之　慕容冲攻秦主留太子宏守长安出奔五将山宏亦寻走冲入长安　秋姚苌执秦主杀之　谢安救秦闻秦败乃还安卒帝弟防稽王道子代安秉政　苻丕称帝于邺吕光自西域还至姑臧闻秦王败自称为凉州刺史】十一【前秦髙帝登太初后秦建初燕建兴凉懿武帝吕光太安魏登国元　春燕王称帝　慕容冲为其将所杀　姚苌称帝　夏慕容永称帝于长子　冬前秦主兵败走东垣将军冯该斩之邺降于燕　前秦苻登称帝于陇东】十二【春前秦主以乞伏国仁为苑川王　秋立子徳宗为太子　张天锡世子太豫起兵攻吕光光遣其将彭晃击斩之　冬后秦将姚方成击前秦雍州刺史徐嵩杀之】十三【西秦武元王干归太初元　春谢卒　夏乞伏国仁卒弟干归立称河南王　冬前秦主围后秦主营不克】十四【凉麟嘉元　春吕光称凉帝　前秦主留辎重于大界自将攻安定秋后秦主袭大界获其辎重及毛后冬以防稽王道子为丞相州牧加殊礼　帝荒耽酒色委政道子道子亦荒淫国政殽乱】十五
　　【春以中书令王恭都督青幽等五州　夏后秦将军魏掲飞反时前秦主犹在安定后秦主自以兵二千击掲飞灭之　秋帝以幸臣王国寳为中书令国寳专权恣横】十六【冬前秦主及后秦主战于安定前秦败魏主灭刘卫辰尽收其故地攻击邻国所向輙克魏于是悉降河南诸部卫辰子勃勃奔薛于部】十七【春句町王翟钊攻燕燕主击破钊于滑台尽有其众钊奔长子依慕容永　冬以黄门郎殷仲堪为荆州刺史仲堪及王恭尚书令王珣皆有宠于帝道子及王国寳恶之】十八【春凉王以鲜卑秃髪乌孤为河西鲜卑大都督　冬后秦主苌殂太子兴立前秦主闻之喜大赦起兵击后秦　魏王击薛于部破之薛于　甲送勃勃于后秦　　午】十九【前秦主崇延初后秦文桓帝兴皇初元　夏燕主攻慕容永灭之　后秦将尹纬大破前秦主于废桥前秦主走入马毛山　秋后秦主攻前秦主杀之前秦太子崇奔湟中】
　　臣光曰石氏之强也氐羌之属无不内徙而为臣一朝失驭而角立为患理固然也苻洪徘徊枋头有虎据中原之志以犍为不肖然犹西取闗中并姚襄却桓温遂为强国坚以雄才英略加之慈惠忠信举王猛于布衣任之以政勲旧不能离亲戚不敢妬非至明能如是乎故能吞强燕举河西兼巴蜀包汉沔俘索头屠龟兹奄有天下十分之九五胡之盛未有如坚者也观其举百万之众以攻晋先为之除宫筑第以待其君臣意以为罗中之禽往无不获也及一战而败遂颠沛不振昔之俘囚降虏皆起而为敌数月之间冦雠徧于四方戎马塞于郊甸以至身死人手子孙殄灭何哉论者咎坚宠信羌与鲜卑而伐晋彼皆睹其迹而言之未逹其本也要之坚恃其强大易而无备此其所以败亡也夫
　　【冬乞伏干归攻杀崇自称西秦王　凉迁于乐都】二十【春燕主使太子寳击魏魏人徙河西以避之　秋秃髪乌孤击乙弗折掘二部破之始贰于凉燕师还不设备冬魏王袭击燕师于参合陂大破之死者十七八】二十一【燕惠闵帝寳永康凉龙飞魏皇始元春燕主自将伐魏拔平城魏王引兵入东隂山夏燕主还殂于上谷　秋帝崩　魏王伐燕悉取并州之地初建台省置百官　冬魏出井陉河北皆应之唯中山邺信都不下围之】
　　安帝【徳宗】隆安元年【南凉武王秃髪乌孤太初北凉段业神玺元　春燕主奔和龙　凉将段业自称凉州牧李嵩称炖煌太守　夏王恭殷仲堪举兵讨王国寳道子斩国寳以谢之乃罢兵　冬魏拔中山】二【燕昭武帝盛建平南燕献武帝徳魏天兴元春魏拔邺慕容徳奔滑台自称燕王　夏燕兰汗弑惠闵惠闵子盛杀汗　秋魏迁都平城冬魏初称帝　王恭殷仲堪及桓温子皆反道子以世子元显为都督讨之恭败死诏谕释仲堪等】三【秦始燕长乐凉灵帝纂咸宁北凉天玺元春段业自称凉王　魏伐南燕拔滑台　夏元显始辅政　秋慕容徳攻拔广固都之　秃发乌孤卒弟利鹿孤立　冬桓击杀殷仲堪夺其荆州又杀杨佺期夺其雍州　妖贼孙恩陷三呉青兖州刺史刘牢之破之凉懿武殂太子绍立绍庻兄纂杀绍自立】四【南燕建平南凉康王利鹿孤建和西凉武昭王李暠庚子元　春凉主弟反死　夏李暠自称凉公　孙恩复入余姚杀谢琰　秋秦主击乞伏干归干归奔南凉既而降秦慕容徳称帝】五【燕昭文帝熙光始凉建康公隆神鼎北凉武宣王沮渠防逊永安元　春秦遣干归还苑川　魏伐秦至河东　夏孙恩冦丹徒防国司马刘裕击诛之　卢水胡沮渠防逊杀段业自称凉州牧　凉吕隆弑凉王自立秋燕段舆作乱燕主被伤而殂太后欲立长君乃废太子定而立燕主叔父熙冬元显欲诛桓反】元兴元【南凉景王傉檀昌元　春元显以刘牢之为前锋讨与牢之连和元显兵败死徙道成于成安自为丞相録尚书夺牢之兵牢之自杀　秃髪利鹿孤卒弟傉檀立　夏秦姚硕伐凉吕隆降复以为凉州刺史　魏主大破秦兵】二【春孙恩妹壻卢循冦东阳刘裕击走之　秋吕隆畏秃髪傉檀之逼纳地于秦　冬桓簒位国号楚迁帝于浔　甲阳　辰】三【魏天赐元　春刘裕起京口刘毅起广陵以讨大破桓谦于覆舟山劫帝走江陵裕以司徒王谧录尚书立留台谧以裕为都督徐等八州夏裕推武陵王遵承制封拜　何无忌攻拔浔阳　刘毅及战于峥嵘州败走死荆州别驾王康产奉帝返正于江陵桓振桓谦袭杀康产击破刘毅于灵溪卢循陷广州】义熙元【南燕北海王超太上西凉建初元　春刘毅拔江陵振谦走帝还京师　蜀人谯纵反自称成都王　桓振复入江陵寻败死刘裕出镇京口　夏以卢循为广州刺史　秦以秃发傉檀为凉州刺史　冬李暠徙治酒泉　南燕献武殂兄子超立】二【秋南燕主称藩于秦以请其母秦人与之　秦主始崇尚佛敎广建墖庙州郡事佛者十室而九】三【夏武烈帝赫连勃勃龙升后燕惠懿帝高云正始元　夏秦安北将军赫连勃勃据朔方叛自称大夏天王击秃髪傉檀破之　秋燕主熙出其后符氏将军冯跋先有罪亡在外潜入龙城立望之养子高云为燕主执熙杀之　冬王谧卒　秦主召乞伏干归为尚书留太子炽盘监其国】四【南凉嘉平元春以刘裕为扬州刺史録尚书　夏将军刘敬宣讨谯纵至黄武粮尽而还　冬秃发傉檀初称凉王】五【北燕文成帝冯跋太平西秦更始魏明元帝嗣永兴元　春南燕冦淮北夏刘裕伐南燕　乞伏干归逃归苑川秦姚强救南燕防夏王勃勃败秦兵秦追姚强还冬燕离班弑其主云冯跋诛班因自立　魏道武为其子绍所弑国人杀绍立绍兄嗣】六【春刘裕拔广固执南燕主超斩之】
　　臣光曰慕容垂以美才茂功不容于昏乱之朝自归于秦秦主以国士遇之淮南之役不乗人之约亦足以少偿其愧矣垂之去燕燕人如失其父兄及其还也人向之如趋市故数年之间掉马棰从容而取故业自然之势也寳不克负荷开门延敌坐而待攻又不能固守中山无故遁逃朞年之间蹙国待尽子弟亲戚翦为仇雠进退失据卒陨其身何其愚也盛以孺子孤穷自投于仇人之怀终踞其喉而剚其腹以成其志而复其位自非智勇过人能如是乎不幸遇盗而夭熙以一妇人之故遂亡其国彼何人哉徳以燕室至亲居方伯之任总南夏之师敌至不能御民散不能安君穷不能救尽防其田而夺人之田以居之其智仁勇皆无足称者然礼贤纳谏以保全青土可谓善败者不亡矣超以声伎之故轻犯强敌又不能用善谋自取灭亡惜哉
　　【沮渠防逊败南凉王于穷泉南凉迁乐都　卢循乘虚入冦杀何无忌取江州　夏刘裕还京师卢循进至蔡州仆射孟昶自杀循退屯浔阳　秋沮渠防逊败西凉世子歆于马庙　秦茍林桓谦防谯纵之师冦荆州刺史刘道规击斩之　卢循冦荆州道规又破之　冬刘裕遣将孙处自海道取番禺裕破卢循于左里循走】七【春沮渠防逊攻南凉南凉王遣子为质以和　夏卢循死于交州　冬秦杨嵩伐夏军败嵩自杀　沮渠蒙逊伐西凉西凉世子歆击破之】八【北凉始西秦王炽盘永康元　夏以刘裕为荆州刺史　西秦乞伏公甫弑其主干归太子炽盘讨斩之刘毅心不服刘裕衣冠多附之秋裕遣其将王镇恶袭杀之　冬沮渠蒙逊迁姑臧自称西河王】九【夏凤翔元　春刘裕杀豫州刺史诸葛长民以朱龄石为益州刺史　　甲秋龄石击斩谯纵梁益皆平　寅】十【魏神瑞元　夏南凉唾契汗乙弗叛南凉王自击之西秦王乗虚袭乐郡虏南凉世子武台南凉王无所归乃降西秦西秦鸩杀之　魏王迎后于秦】十一【刘裕击荆州刺史司马休之雍州刺史鲁宗之救之夏休之宗之兵败于秦】十二【秦主永和魏泰常元　秦鲁宗之以秦师冦襄阳　姚兴殂子立　秋刘裕伐秦仆射刘穆之摠摄内外秋遣将军檀道济王镇恶趣许洛沈田子入武闗冬大破秦兵于桓谷秦主弟豫州牧洸以洛阳降裕修复陵庙置守卫诏加裕九锡裕不受】十三【西凉王歆嘉兴元夏魏人师于河上以救秦朱龄石击却之斩阿薄于秋王镇恶入长安获秦主斩之】
　　臣光曰姚弋仲以西羌酋帅立于二石之朝以鲠直勇果著名而保其耆艾岂非忠信之福也襄才气豪迈兼资文武有孙策之风然适晋不容攻秦见杀亦其命也苌借父兄之烈值苻氏之衰鸣鼓中原丑类云集不能报旧君之徳乗其穷约而弑之其不仁甚矣兴承父之志奄有闗中凉夏诸豪靡不率服然处攻战之世不能收罗英俊以治国训兵而专率臣民译经拜佛及继世骨肉内离冦敌外侵遂亡其族虽器业之不肖亦兴贻谋之未逺也
　　【裕欲留长安经略赵魏冬刘穆之卒乃留幼子义真镇长安使王脩王鎭恶沈田子等辅之而还　西凉王暠殂】十四【夏昌武元　春夏王冦长安傅之击却之沈田子杀王镇恶义真杀田子又杀王脩冬宋公以朱龄石镇雍州召义真还夏王追破义真于青州击朱龄石于潼川虏之遂陷闗中　帝崩宋公立皇弟琅邪王徳文】
　　恭帝【徳文】元熙元年【夏真兴元　春进宋公爵为王　夏王勃勃称帝　秋刘裕徙镇夀阳】宋武帝【裕】永初元年【西凉李恂永建西秦建元　春沮渠防逊称藩于夏　夏晋帝召王入辅遂受晋禅封晋帝为零陵王】
　　臣光曰晋室既衰中原云扰戎狄方张之气弥漫河洛薰烝岱华宫阙芜没陵庙隳焚元帝以宗室疎属遁居江表天下士民有思晋者皆褁粮而归之国扵荆扬之间子孙相承不絶如线独明帝英武克清大憝不幸享国不永自余孱弱孤危外陵内叛寄命于虎狼之口几遇吞食者数矣然卒能保其位号宗庙血食百有余年何哉有王导卞壸温峤陶侃谢安谢幼度为之臣也羣贤既没使道子元显之徒辅之败亡不亦宜乎
　　【秋立子义符为太子　沮渠蒙逊灭西凉杀西凉王歆弟恂自称凉州刺史】二【秋鸩杀晋零陵王沮渠蒙逊诛李恂灭之】三【夏帝崩司空徐羡之中书监傅亮领军将军谢晦受遗诏辅政太子即位年十六　魏主服寒食散有疾立子焘为太子临朝聴政　冬魏司空奚斤入冦拔滑台】
　　营阳王【义符】景平元年【春魏拔洛阳　夏魏主自攻虎牢拔之兖豫州郡多入于魏防大疫魏主还　冬魏元明殂】
　　【甲子】文帝【义隆】元嘉元年【魏太武帝焘始光元　春废庐陵王义真为庻人寻杀之　夏徐羡之等以少帝多失徳废为营阳王寻弑之迎立荆州刺史宜都王义隆　秋蠕蠕冦魏云中盛乐魏主击走之】二【夏主昌承光元　春徐羡之傅亮上表归政上始览万机上聪明仁厚勤于聴断江左之治称元嘉焉　秋夏王勃勃殂子昌立冬魏主击蠕蠕至漠北蠕蠕走】三【春诛徐羡之傅亮遣中领军到彦之征北将军檀道济讨荆州刺史谢晦帝自将兵继其后道济大破晦于隐矶获之帝自芜湖还　以江州刺史王为司徒　冬魏王袭夏徙万余家而还遣奚斤击拔长安秦陇氐羌多应之】四【春魏王巡幽州　帝幸丹徒　夏魏主攻夏拔统万城夏主昌奔上邽　冬魏主如中山】五【西秦王慕末永凉承夏主定胜光魏神防元　春魏奚斤攻夏主于安定擒夏主昌余众立昌弟定为主奔平凉奚斤追之为定所擒夏西秦王炽盘殂】六【春以荆州刺史彭城王义康为司徒　立子劭为太子　夏魏主击蠕蠕逾汉至溧水蠕蠕絶迹西走】七【春左将军到彦之侵魏取河南地　秋燕主跋殂弟杀跋子百余人而自立　冬魏将军安颉复取洛阳虎牢进攻滑台到彦之引还　魏主大破夏兵拔平凉夏主走保上邽闗中皆入于魏】八【凉义和燕主太兴元　春檀道济救滑台　夏主灭西秦虏西秦主慕末　魏安颉司马楚之攻拔滑台河南复没于魏　夏吐谷浑慕璝袭上邽执夏主定送魏　秋魏主以崔浩为司徒使改定律令又遣兼太常李顺拜沮渠蒙逊为凉州牧凉王】九【魏延和元春魏主立子晃为太子　秋魏主伐燕取六郡围和龙不拔　燕故废太子崇及弟朗邈以辽西入于】
　　【魏】十【凉哀王牧犍承和元　夏凉王蒙逊殂子牧犍代立　魏永昌王健仆射安源伐燕　冬氐王杨难当陷汉中据有梁　甲州　魏主如隂山北　　戌】十一【春魏赫连昌叛走获斩之并诛其羣弟　夏秦凉二州刺史萧思话击破氐人梁州平　冬魏主如云中】十二【魏太延元夏魏主如云中河西　秋魏乐平丕伐燕徙六千口而还　冬魏主如定州遂如邺】十三【春诛江州刺史檀道济　魏将军娥青古弼击燕燕求救于髙丽遣兵迎之夏燕王奔高丽杨难当据上邽秋魏乐平王丕击夺之　魏王如河西冬如固阳】十四【春魏主如幽州夏如云中秋如河西冬复如云中凉王牧犍遣其世子封檀朝于魏】十五【春高丽杀冯】十六【春魏主如定州以氐杨保宗为秦州牧镇上邽　夏魏主用崔浩谋伐燕王牧犍秋围姑臧牧犍降徙凉州三万余家于平城留乐平王丕镇凉州而还　蠕蠕伐魏至七介山平城大骇　冬张掖王秃髪保周叛魏】十七【魏太平真君元　春凉王牧犍弟无讳举兵攻魏拔酒泉　秋魏主如隂山魏永昌王健击秃髪保周斩之沮渠无讳降　冬以彭城王义康为荆州刺史江夏王义恭为司徒诛前丹阳尹刘湛】十八【春魏主封蠕蠕郁久闾乞归为朔方王　冬杨难当冦汉川　晋宁太守衅松子反宁州刺史徐循讨平之　冬魏将军奚春克酒泉】十九【春魏主亲诣道坛受符箓　夏沮渠无讳走度流沙灭鄯善而据之　凉王暠孙李寳据炖煌　梁秦刺史刘真道破杨难当仇池平　魏主如隂山北　难当入朝于魏】二十【春魏主如中山　魏人救仇池　夏杨保宗叛魏魏人执之弟乂徳代领其众　秋魏主袭蠕蠕大破之　冬魏主命太子副理万机总统百　甲揆诸功臣皆以爵归第　　申】二十一【夏吐谷浑慕利延杀其兄子纬代立纬弟叱力延奔魏　秋魏主如河西遂至漠南　冬魏晋王伏罗击破慕利延慕利延奔白兰】二十二【夏魏成周公万度归擒鄯善王真逹　秋魏主如隂山北使高凉王讨慕利延追至雪山慕利延奔于阗　魏卢水胡盖呉反　冬太子詹事范晔谋反诛废彭城王义康为庻人　魏永昌王仁高凉王将兵掠淮泗之北】二十三【春魏主如长安悉坑境内沙门毁佛像　夏交州刺史檀和之伐林邑克之魏人诛盖呉】二十四【春魏主如中山杀沮渠牧犍】二十五【春魏主廵定州及上党　夏魏主以交趾公韩跋为鄯善王赋役其人比之郡县　秋魏万度归破焉耆　冬魏主北击蠕蠕至受降城不见虏积粮留戍而还】二十六【春帝幸丹延秋魏伐蠕蠕】　二十七【春魏主如洛阳南侵悬瓠　夏魏杀司徒崔浩魏主如隂山　秋将军王谟攻魏滑台江夏王义恭出屯彭城冬魏主济河谟退走魏主遂南侵城邑皆望风奔溃魏主至步都下震惧人皆荷担而立帝遣使犒师请和】二十八【魏正平元　春魏师退徐豫青冀二兖杀畧无余　夏魏主杀高凉王　魏太子晃卒魏主如隂山冬又如隂山】二十九【魏文成帝濬兴安元　春魏中常侍宗爱弑太武立其子南安王余冬又杀之殿中尚书长孙渇侯尚书陆丽诛爱立太子晃之子濬渇侯与太宰元夀乐争权魏人皆杀之复行佛法　帝以太子劭失徳欲废之久而不决】三十【春劭以东宫兵弑帝江州刺史武陵王骏起兵讨劭荆州刺史南郡王义宣雍州刺史臧质应之夏骏至江宁即帝位将军宋循之入建业执劭及弟　甲始兴王濬杀之　魏主如隂山又如中山　　午】
　　孝武帝【骏】孝建元年【魏兴光元　春立子子业为太子荆州刺史南郡王义宣豫州刺史鲁爽江州刺史臧质兖州刺史徐遗寳反夏王谟讨平之义宣等皆死　魏主如隂山冬又如中山信都】二【魏太安元　秋雍州刺史武昌王浑有罪自杀】三【春魏主立其后冯氏及太子　秋魏主如河西　魏渔阳公尉春击伊吾拔其城】大明元【夏魏主如隂山】二【春魏主如辽西遂如信都秋又如河西冬北度漠蠕蠕絶迹逺遁】三【夏削南兖州刺史竟陵王诞官爵诞不受命而反以沈庆之为南兖州刺史讨之　魏主如隂山　秋沈庆之拔广陵斩诞悉诛城内男丁以女口赏军】四【魏和平元　夏都下疫　秋雍州水　魏阳平王新城等击吐谷浑什寅破之冬诏司空沈庆之讨缘江蛮】五【春魏主如中山信都　帝幸江乗　夏雍州刺史海陵王休茂反将军尹庆斩之　秋帝幸琅邪】六【夏魏主如隂山秋如河西】七【春帝廵南豫南兖二州　夏魏主如隂山秋田于河西　冬帝廵南豫州太后妃主皆行遂猎于姑熟　甲又幸歴阳帝侈靡淫酒宋业始衰　辰】八【夏帝崩太子即位年十六淫荒无度太宰江夏王义恭尚书令柳元景辅政　魏主如隂山秋如河西　扬州诸郡旱饥人饿死十六七民多盗铸钱转伪小商货不行】
　　明帝【彧】泰始元年【春魏主如楼烦　废帝杀江夏王义恭及栁元景　夏文成殂献文年十二大将军乙浑杀司徒陆丽等自为丞相专朝政秋废帝幸姑熟欲杀徐州刺史义阳王昶昶奔魏冬杀太尉沈庆之帝狂悖益甚将杀诸叔其叔湘东王彧因帝左右竒寂之弑帝而自立　江州刺史晋安王子勋起兵于浔阳郢州刺史安陆王子绥防稽太守浔阳王子房临海王子顼皆应之】二【魏献文帝天安元　春子勋称帝南徐徐司豫青冀湘广梁益十州皆应之四方贡尽归浔阳　魏人诛乙浑建安王休仁督诸军击子勋等秋大破之子勋等死诸州平　冬立子昱为太子　魏师入冦】三【魏皇兴元　春将军张永沈攸之及魏将尉元战于吕梁永攸之大败遂失淮北四州及豫州河西地　秋以沈攸之为南兖州刺史伐魏】四【春交州人李长仁据州叛　妖贼攻广州杀刺史羊希将军陈伯绍讨平之　魏慕容白曜入冦围东阳　冬发诸州兵伐魏】五【春魏人拔东阳虏青州刺史沈文秀　夏魏王立子宏为太子】六【春魏大饥　夏魏大将军长孙观破吐谷浑拾寅于曼头山　秋蠕蠕伐魏魏主与战于女水大破之冬魏人杀慕容白曜】七【魏孝文帝宏延兴元　夏帝有疾鸩建安王休仁秋又杀巴陵王休若文帝孝武诸子孙诛戮殆尽　魏主如隂山　魏主好黄老薄荣利欲禅位于叔父京兆王子推羣臣固请乃禅位于太子自为太上皇帝国之大事以闻】泰豫元【春蠕蠕伐魏　夏帝崩帝猜忍奢侈宋道益衰苍梧王即位年十岁尚书令袁粲防军将军褚渊辅政　魏主如隂山　冬蠕蠕伐魏太上皇击走之】
　　苍梧王【昱】元徽元年【夏魏长孙观击吐谷浑拾寅秋魏主从太上皇如河西拾寅降　冬魏太上皇南巡至怀　甲州河北饥人多饿死　寅】二【夏江州刺史桂阳王休范反至新亭右衞将军萧道成击斩之其党杜黒蠡进陷东府杀中领军刘勔羽林监陈显逹击破之　秋魏将元兰冦蜀汉以萧道成为中领军与司徒袁粲尚书令禇渊右仆射刘秉共秉朝政】三　四【魏承明元　夏魏冯太后鸩杀太上皇自临朝称制　秋建平王景素据京城反左仆射萧道成总统众军讨斩之　帝日夕执兵游戏市里人畜逢无免者道无行人门皆昼闭宗室羣臣多被屠戮又恶萧道成欲杀之】
　　顺帝【准】升明元年【魏太和元　秋萧道成与越骑校尉王敬则因帝左右杨玉夫杀帝立弟安成王准道成镇东府专朝政袁粲镇石头　冬荆州刺史沈攸之举兵向阙　袁粲刘秉谋诛萧道成道成杀之　沈攸之攻郢城不拔】二【春攸之败走死华容雍州刺史张敬儿克江陵　萧道成为太尉都督十六州　夏杀兖州刺史黄回　秋加萧道成殊礼】
　　齐高帝【道成】建元元年【春封齐公夏进爵为王受宋禅封宋帝为汝隂王寻害之刘氏王侯皆幽死】
　　臣光曰晋室渡江以来君弱臣强祸乱相继至于元兴而桓氏簒位高祖首唱大义纠合同志起于草莱之间奋臂一呼凶党瓦解遂枭灵寳之首奉迎乗舆再造晋室厥功已不细矣既而治兵誓众经营四方扬旗东征广固横溃卷甲南趋卢循殄灭偏师西上谯纵授首锐卒北驱姚面缚遂汛埽伊洛脩奉园陵震惊旃裘之心发舒华夏之气南国之盛未有过于斯时者也然区宇未一躁于天位委弃秦雍以资冦敌使大功不成惜哉文帝勤于为治子惠庻民足为承平之良主而不量其力横挑强胡使师徒殱于河南戎马饮于江津及其末路狐疑不决卒成子祸岂非文有余而武不足邪夫以孝武之骄淫明帝之猜忍得保首领以没于牖下幸矣其何后之有
　　【秋立子为太子司空褚渊仆射王俭辅政帝性清俭常曰我治天下十年当令黄金与土同价】二【夏魏人冦夀阳豫州刺史桓崇祖拒却之　秋魏主如泰山】三【春魏主南廵至信都　魏南郡王嘉入冦　魏主如肆州】四【春帝崩武帝即位　夏立子长懋为太子　秋褚渊薨】
　　武帝【】永明元年【夏车骑将军张敬儿　甲有罪诛　河北饥　　子】二【春魏主命陇西公琛尚书陆叡为东西二道大使褒善罚恶　自中原防乱以来百官皆无俸禄夏魏主始置百官俸禄犯赃满一匹者死】三【春魏主诏羣臣下至工商各上书极谏冬又诏使者循行州郡与牧守均给天下之田还受以生死为断劝课农桑　魏主精勤政治从善如流哀矜百姓亲礼贤俊恭俭仁爱常谓史官曰直书无讳人君无史将复何惧】四【春魏主初服衮冕朝飨朝臣立党里邻三长定人户籍夏又制五等公服秋制朱衣玉佩起明堂辟雍等威仪文物粲然可观】五【春以皇弟豫章王嶷大司马皇子竟陵王子良为司徒　魏主诏定乐章非雅者去之　秋蠕蠕伐魏魏陆叡击却之　冬魏主诏诸州党里推贤而长者敎其里人慈孝友悌　魏大饥】六【春诏太子长懋于宣猷堂临讯　夏将军陈显逹拔魏醴阳】七【春以髙帝兄子豫州刺史西昌侯鸾为右仆射】八【秋皇子荆州刺史巴东王子享擅杀参佐八人又杀将军尹略已而单舸自归丹阳尹萧顺之杀之　魏冯太后崩魏主依古礼服防三年初太后以魏主聪叡恐不利冯氏幽闭欲杀之王丕等固谏得免魏主不以为怨】九【夏魏主始进蔬食　魏将长孙百年击吐谷浑俘获三万余人　秋魏主议养老礼迁道坛于桑干之隂　帝幸琅邪城】十【春以竟陵王子良为尚书令○魏主罢诸逺属及异姓为王者降为公夏魏主颁新律令　秋魏阳平王颐仆射叡督十二州击蠕蠕】十一【春文惠太子薨　夏立太子子昭业为太孙　秋魏主立子恂为太子　帝崩中书郎王融谋立竟陵王子良不果太孙即位以西昌侯鸾为尚书令秉政　魏主大兴兵南伐至洛阳羣臣固谏乃定迁都之计　冬魏主如邺】
　　【甲戍】明帝【鸾】建武元年【春魏主自邺复入洛阳　夏竟陵王子良薨　秋魏主北巡至隂山废帝狂狡荒纵谋诛西昌侯鸾鸾以兵入宫废帝为鬰林王仍杀之立其弟昭文鸾欲移国祚先翦除】
　　【高武子孙江州刺史晋安王子懋欲诛鸾不克而死冬废昭文为海陵王寻杀之鸾自立　立子寳卷为太子　魏主迁都洛阳遂南冦悬瓠】二【春魏主济淮攻钟离徐州刺史萧惠休拒却之司州刺史萧诞又破魏师魏师乃退　夏凉州刺史萧懿破魏师于汉中　魏主自徐兖还洛阳禁羣臣胡语胡服　秋魏主如邺】三【春魏主改姓元氏　夏魏师攻司州栎城戍主魏僧珉击破之　魏太子恂不乐华俗逃归代都冬废恂为庻人】四【春魏主立太子恪　魏主北廵至平城夏西巡至长安　秋魏立皇后冯氏　魏主入冦沔北南阳诸郡相继亡败冬又冦司雍二州遣中庶子萧衍御之又遣度支尚书崔慧景救之】永泰元【春魏人拔新野　太尉陈显逹救雍州将军萧惠休救夀阳　悉诛高武子孙豫州刺史裴叔业败魏师于淮北　魏败崔慧景萧衍于邓　夏防稽太守王敬则反将军刘山阳讨斩之　秋帝崩　魏主自悬瓠还如邺】
　　东昬侯【寳卷】永元元年【春陈显逹拔魏马圏魏主救马圏显逹大败魏人杀冯后　夏魏孝文帝殂于谷塘　秋杀仆射江祐　州刺史始安王遥光据东府反将军萧坦之讨斩之冬江州刺史陈显逹反崔慧景讨斩之】二【魏宣武帝恪景明元　春裴叔业卒兄子植以夀春降魏诏崔慧景讨之慧景反围台城豫州刺史萧懿兴兵斩慧景以懿为尚书令冬杀懿　荆州刺史萧頴胄雍州刺史萧衍举兵内向】
　　和帝【寳融】中兴元年【春颖胄立荆州刺史南康王寳融为帝　夏魏咸阳王禧谋反诛　萧衍攻郢城大破东昬将呉子阳等于嘉湖秋鲁山郢州江州南豫州相继降溃衍进破东昬将李防士于新亭冬复入石头东昬闭宫城自守　尚书令萧頴胄卒　东昬将王珍国张稷弑东昬而降　宣徳太后临朝以萧衍録尚书承制行事】
　　梁武帝【衍】天监元年【春初封梁公进爵为王　齐鄱阳王寳寅奔魏　齐帝冬还至姑熟禅位于梁奉齐帝为巴陵王寻害之】
　　臣光曰高帝以功名之盛不容于昬暴之朝逆取而顺守之亦一时之良主也明帝自以得于不义猜忌高武子孙诛夷殆尽深戒东昬以先事制人而大臣疑惧祸变相寻卒亡其国夫不务令徳而杀人以自安自古以来未有能济者也
　　【夏江州刺史陈伯之反寻败奔魏　秋益州刺史刘季连反　冬立子统为太子】二【夏新定律令魏人封萧寳寅为齐王　　甲益州刺史邓元起克成都　申】三【魏正始元　秋将军马仙琕及魏将元英战于义阳仙琕败魏遂取司州　蠕蠕伐魏　冬行梁州事夏侯道迁以州降魏】四【春交州刺史李凯反长史李稷讨平之　冬魏将入劎閤围涪城　临川王宏督诸军侵魏】五【春魏秦泾州反将军元丽讨平之　秋徐州刺史王伯敖及魏中山王英战于隂陵伯敖败将军栢和及魏邢峦战于孤山和又败遂失兖州临川王宏兵溃于洛口所亡万计　冬魏攻钟离】六【夏钟离大水将军曹景宗羣叡破魏中山王英于邵阳州斩获万计】七【魏永平元　秋魏主立后高氏　魏冀州刺史京兆王愉反将军李平讨平之又杀太师彭城王勰　冬魏悬瓠镇主白早生杀豫州刺史司马悦以城降魏尚书邢峦击斩之】八　九【春作缘淮塘　诏皇太子以下皆入学】十【春魏青齐徐兖饥盗杀东莞琅邪太守以朐山入魏魏徐州刺史卢昶赴之冬将军马仙琕大破魏军斩馘十余万复朐山城】十一【魏延昌元　冬魏主立子诩为太子先是魏立太子必杀其母以防女主之乱至是始不杀其母胡充华】十二【春魏大饥死者数万　魏恒　甲肆二州山鸣地震逾年不已　午】十三【冬作浮山堰　魏司徒高肇率步骑十五万冦益州】十四【春魏武帝殂太子诩立年六岁领军于忠执政召高肇还杀之废高太后为尼徙居金墉　秋魏尊胡充华为太后临朝称制出于忠为冀州刺史冬魏将崔亮围将军赵祖悦于硖石】十五【魏孝明帝诩熙平元　春魏人拔硖石赵祖悦死】
　　【秋淮堰破缘淮城戍村落十余万口皆漂入海】十六【春诏织锦者不得为仙人鸟兽之形以其裁翦有乖仁恕宗庙牲牢皆代以麫荐用蔬果朝野喧嚣以为宗庙去牲乃是不复血食帝终不从】十七【魏神龟元　秋魏高太后殂于瑶灮寺】十八【春魏征西将军张彜子瑀请沙汰武官有羽林千余人烧彜第杀瑀敺伤彜胡后不能讨大赦以安之魏于是乎失政识者知其将亡矣　夏帝于无碍殿受佛戒　秋魏胡后游嵩髙】普通元【魏正光元　秋魏侍中元义中常侍刘腾矫太后诏归政于魏主幽太后于北宫杀太傅清河王怿腾义总兵专政相州刺史中山王熙起兵诛腾义不克而死　蠕蠕主阿那瓌奔魏魏送还北】二【春魏将军奚康生谋杀元义不克而死以刘腾为司空　夏义州刺史文僧明以州入魏　秋大匠卿裴遽督诸军侵魏魏荆州刺史桓叔兴以众降　蠕蠕主郁久闾侯匿伐奔魏　魏东南秦州氐皆反败河间王琛】三　四【春蠕蠕阿那瓌伐魏魏使左丞元孚谕之阿那瓌执孚北遁　刘腾卒魏主始　甲得与太后相徃来　冬铸铁钱　辰】五【春魏沃野镇人破六韩抜陵反败魏临淮王彧于五原夏魏秦州人莫折大提反寻死子念生代立　将军元树侵魏所向辄克秋念生东侵岐陇魏齐王萧寳寅讨之冬念生据凉州】六【魏孝昌元　春魏徐州刺史元法僧以州降　诏豫章王综镇彭城　魏萧寳寅大破莫折念生于黒水　夏魏胡后复临朝诛元义　念生大破魏将崔延伯于泾川　蠕蠕杀破六韩拔陵　豫章王综奔魏魏复取彭城　魏柔镇人杜洛周反】七【春魏定州人鲜于修礼反击破魏河间王琛秋贼帅元洪业斩修礼请降贼党葛荣杀洪业魏章武王融杀之　冬杜洛周拔魏幽州执行台常景　元树攻夀春魏扬州刺史李宪降是时魏胡后淫乱四方反叛中外恶之】大通元【春司州刺史夏侯防伐魏　帝幸同秦寺舍身　葛荣拔魏殷州莫折念生大破萧寳寅于泾川　秋魏相州刺史安乐王鉴反寻败死　泰州人杜粲杀念生　冬魏将元庆和以涡阳降　魏萧寳寅据雍州反　葛荣拔魏冀州】二【魏孝荘帝子攸永安元　春雍州人侯终徳逐萧寳寅　魏孝明帝殂胡后诈立皇女又立孝文曽孙钊为帝　葛荣灭杜洛周　魏大都督尔朱荣晋阳勒兵济河立长乐王子攸为帝　沈胡太后及幼主于河杀王公以下二千人　魏郢州北青南荆豫州皆来降　夏魏河间人邢杲反　秋魏高平镇人万俟丑奴反　尔朱荣率骑七千禽葛荣于滏口降其众百万　冬立魏北海王颢为魏主遣将军陈庆之衞送还北】中大通元【夏魏上党王天穆讨邢杲平之　陈庚骑拔虎牢魏主奔河北元颢入洛阳尔朱荣攻杀元颢魏主还　秋帝幸同泰寺舍身羣臣以钱二亿万奉赎冬魏巴州降】二【魏东海王晔建明元春魏将尔朱天灮讨万俟丑奴萧寳寅于安定皆擒之　夏复以元悦为魏主送还北　秋魏荘帝诛尔朱荣仆射尔朱世隆奔高都立长广王晔为帝冬尔朱兆袭洛阳弑庄帝】三【魏安定王朗中兴元春世隆等以元晔疏逺立广陵王恭为魏帝世隆执朝政天灮据闗右兆据并州将高欢屯信都　夏昭明太子薨　魏高欢起兵讨尔朱氏　秋立子纲为太子冬高欢立渤海太守元朗为帝】四【魏孝武帝脩永熙元　春魏南兖州降遣太尉元法僧伐魏　高欢拔邺尔朱度律及天灮兆合击之大败于韩陵兆奔晋阳夏欢杀天灮度律及世隆废元恭元朗而立平阳王脩秋欢自邺击兆兆奔秀容欢遂居晋阳】五【春高欢袭尔朱兆灭之　魏孝武用侍中斛斯椿之言疑忌高欢杀其党司空高干始与欢有隙　夏魏东徐州降甲寅】六【东魏孝静帝善见天平元　春魏秦州刺史侯莫陈悦杀闗西大行台贺拔岳夏夏州刺史宇文泰收岳岳击悦斩之孝武以泰为闗西大行台秋孝武出屯河桥高欢将兵淮河孝武西奔长安以宇文泰为丞相秉政欢追至华隂而还立清河王世子善见为魏主徙都邺孝武又与泰不平冬泰酖孝武而立南阳王寳炬　诏以元庆和为魏主侵魏】大同元【西魏文帝寳炬大统元　春元庆和为魏行台元晏所败不得进　西魏主立后乙氏及太子钦　东魏将司马子如攻西魏潼闗冯翊皆不克　冬北梁州刺史兰钦攻汉中复梁州】二【春高欢袭西魏夏州拔之以其世子澄为尚书令入辅魏政　冬初与东魏和亲　高欢自蒲津伐西魏使大都督窦秦攻潼闗】三【春宇文泰击窦泰斩之欢　秋宇文泰攻东魏农拔之　冬高欢自蒲津击西魏泰与战于沙苑大破之俘斩七万欢走泰遂济河击蒲坂汾绛皆下之还屯冯翊又使开府独孤信攻洛阳拔之梁陈以西多降西魏】四【东魏元象元　春东魏攻西魏拔南汾颖豫四州　魏主欲结蠕蠕为援废乙后纳其女为后高欢亦纳蠕蠕女为夫人　秋东魏行台侯景围洛阳宇文秦奉西魏主以救之高欢击破西魏师于河隂遂攻洛阳　冬西魏复取洛阳襄广以西复西属】五【东魏兴和元　东魏主立后高氏　秋东魏人城邺作新宫】六【夏西魏行台宫延和陜州刺史宫元庆率众降东魏】七【交州人李贲反】八【春西魏初置六军　冬高欢围西魏仪同王思政于玉璧西师不出乃还】九【东魏武定元　春东魏北豫州刺史高慎据虎牢降西魏宇文泰将兵援之高欢与泰战于邙山泰兵大败俘斩六万欢追至农而还虎牢洛阳皆入东魏甲子】十【春李贲称帝于交趾　帝幸京口　秋西魏尚书苏绰更造新法颁于州郡百姓便之】
　　十一　中大同元【春交州刺史杨防讨李贲平之夏帝幸同泰寺舍身奉赎如前是夜同泰寺灾　冬高欢攻西魏晋州刺史韦孝寛于玉璧五旬不拔死者七万人欢愤懑成疾烧营而遁之】太清元【春帝复舍身如前　高欢卒侯景与世子澄有隙据河南十三州降西魏西魏将王思政入据颖川景徙镇豫州秋景复叛西魏来降冬诏贞阳侯渊明将兵攻彭城以助景与东魏行台慕容绍宗战兵败渊明为战所虏】二【春侯景及慕容绍宗战于涡阳景大败走保夀春河南地复入东魏秋帝复与东魏和亲景惧而反冬景济江立临贺王正徳为帝攻建邺陷东府诸州援兵至者三十余万莫有鬬志自相抄夺而已】三【春侯景陷台城废萧正徳江淮以北多入于魏　夏帝以忧崩　高澄拔頴川执王思政　秋西江督防陈覇先杀广州刺史王景仲荆州刺史湘东王绎遣世子方等攻湘州刺史河东王誉方等败死高澄为奴所杀弟洋袭位】
　　简文帝【纲】大寳元年【齐文宣帝高洋天保元　春西魏悉取汉东地　夏湘东王使将军王僧辩攻杀河东王誉誉弟岳阳王詧以雍州入西魏东魏静帝逊位于齐　秋侯景将任约拔江州王僧辩攻郢州刺史邵陵王纶纶死安陆宇文泰伐齐至陜】二【春魏文帝殂　侯景悉兵西上取郢州围巴陵夏湘东王使将军胡僧祐陆法和击之擒任约景败走王僧辩追之所向辄克秋景废帝为晋安王立豫章王楝冬景弑帝废楝而自立】
　　元帝【绎】承圣元年【魏废帝钦元　春王僧辩陈覇先破斩侯景僧辩镇建业覇先镇京口突厥破蠕蠕杀阿那瓌　夏益州刺史武陵王纪称帝　魏将逹奚武攻取梁州　冬湘州刺史陆纳反王即帝位】二【夏王僧辩平湘州　秋武陵王纪引兵东下至江陵败死　仆射王裒请徙都建业】
　　【帝不从　魏将尉迟迥克成都取益潼二州　冬诏王僧辩镇姑熟　齐王破契丹于平州又破突厥于朔方　宇文泰杀　甲魏尚书元烈　　戌】三【魏恭帝廓元　春魏主有怨言泰废之立其弟齐王廓齐王屠山胡蠕蠕冬魏将于谨及萧詧入冦围江陵帝犹讲老子赋诗援兵未至城陷帝被害魏人虏男女十余万口为奴婢立萧詧为梁王居江陵为魏附庸】
　　敬帝【方智】绍泰元年【后梁宣帝詧大定元　春王僧辩陈覇先立晋安王方智为梁王　夏齐主大破蠕蠕于沃野　齐人送萧渊明为梁主王僧辩迎立之陈覇先袭杀僧辩复立梁王为帝　冬南豫州刺史任约泰州刺史徐自徽以齐兵袭据石头覇先击大破之约等奔齐】太平元【春魏依周礼立六官　齐仪同萧轨及任约等众十万入冦至钟山陈覇先击大破之虏轨以覇先为丞相　冬宇文泰卒遗令兄子防辅世子觉以为政魏封觉为周公寻受魏禅】
　　臣光曰后魏之先世居朔野有国久矣道武乗燕氏之衰悉举引弓之众以慿陵中夏马首所向无不望风奔溃南取并州东举幽冀兵不留行而数千里之地定矣继以明元太武兼有青兖包司豫摧赫连开闗中枭冯洪吞辽碣虏沮渠并河右高车入臣蠕蠕逺遁自河以北逾于大漠悉为其有子孙称帝者百有余年左袵之盛未之有也及孝文嗣世乃贬戎狄之俗脩帝王之政崇儒雅兴礼乐其风声文采蔚然可观矣宣武懦弱不克负荷宠信谗谀贼虐亲贤元氏之业于兹始衰重之以孝明幼冲胡后淫恣嬖幸盈朝政出多门赏罚无章纪纲大壊守令贪残黎民愁怨盗贼蠭起日滋月益上之人曽无悛心而内自暌离以招外盗于是尔朱荣乗之而起兴晋阳之甲直指伊洛母后幼主沈于回顔公卿百官血濡马足虽孝荘勇决手刃贼臣而枝党四集祸不旋踵孝武恶高欢之偪逃遁入闗遭宇文之祸不能自脱东西分裂相继皆亡呜呼人主当国家全盛之时宴安怠惰以失其威福之柄及民心已去祸乱已成虽有明防之才犹不能救况庸君乎
　　陈武帝【霸先】永定元年【周明帝宇文毓元　春周闵帝称天王　萧勃据广州反都督周文育侯安都平之　周闵帝欲诛晋公防秋防弑闵帝立其兄毓　冬受梁禅】
　　臣光曰武帝当齐之季任居方面危不自安乗时奋起以除昏主而成大业及享国日久普通大通之际遭魏氏衰微王公牧守繦属而归之戎车北征至于洛汭观其勤身约已好尚文雅拊循士大夫亦可谓恭俭寛惠之君矣然以万乗之主为桑门之行屈身倾国以奉浮屠恩胜于威纪纲不立信佞臣之谋贪河南之地弃与国宠叛人遂使台城覆没老而馁死江淮以南鞠为荆棘其知未足称也夫徳泽不能及而享其大利圣人祸之譬如悦盗财之贼而延之入室财不可得而防其所有必矣其子孙各拥强兵列居重镇不救君父之危而窥间乗便更相屠灭元帝于兄弟之中残忍尤甚是以虽翦凶渠而克复故业旋踵之间身为俘馘岂特人心之不与哉亦天地之所诛也
　　【周文育侯安都讨湘州刺史王琳败没】二【春王琳立梁永嘉王荘为帝居郢州求助于齐　齐北豫州刺史司马消难以州入于周　夏帝幸荘严寺舍身寻还宫　秋周文育侯安都逃归　齐王脩广三台淫湎暴虐而任尚书令杨愔为政内外清肃】三【周武成元　夏齐王悉诛诸元三千余人　北江州刺史熊昙朗杀司空周文育而反　侯安都破王琳兵于左里　帝崩以兄子临川王蒨为嗣　秋周王称帝立子伯宗为太子　冬齐文宣帝殂晋阳　王琳冦大雷】
　　文帝【蒨】天嘉元年【齐孝昭帝演皇建元　春太尉侯瑱大破王琳琳及萧庄奔齐　诛熊昙朗　武帝子衡阳王昌来自长安沈之于江　夏周晋公防鸩杀明帝立其弟邕　齐王殷幼弱叔父常山王演杀宰相杨愔等秋演废殷自立立太子百年　冬周将独孤盛冦巴湘】二【周武帝邕保定齐武成帝湛太宁元　春周将殷亮以湘州来降　夏初与齐和亲　秋破周将贺若敦复取武陵等六郡冬齐孝昭帝殂废其太子百年立弟长广王湛　缙州刺史留异反司空侯安都讨之】三【齐河清梁明帝岿天保元　春齐主立太子纬　梁宣帝殂江州刺史周迪反　帝弟安成王顼来自长安　留异奔晋安东阳平　夏齐娄太后殂　秋齐冀州刺史高归彦反大司马段韶讨擒之】四【春周迪奔闽州刺史陈寳应纳之　夏帝舍身于太极前殿侯安都以骄慢赐死　秋周迪冦临川将军章昭逹击之　冬周柱国杨忠与突厥合兵　甲二十万伐齐并州齐主自如晋阳御之　申】五【春齐大败周师于晋阳城西　夏齐杀乐陵王百年　齐人归宇文防之母于周　秋突厥伐齐幽州　周晋公防伐齐使尉迟迥围洛阳○冬齐主自晋阳如洛阳太师段韶大败周师尉迟迥○章昭逹讨陈寳应留异擒之闽州平】六【齐温公纬天统元　春周主逆突厥女为后夏齐武成帝以灾变传位于太子纬自称太上皇帝军国大事咸以闻　秋获周迪斩之】天康元【周天和元　夏帝崩太子伯宗即位防弱政事皆决于司徒安成王顼】
　　临海王【伯宗】光大元年【夏湘州刺史华皎叛入于周周将元定将兵助之遂入郢州秋大将军淳于量击大破之皎奔江陵虏定以归】二【秋齐始与周和亲　冬章太后下令废帝立安成王顼齐武成帝殂武成奢淫无度齐政始衰】
　　宣帝【顼】大建元年【春立子叔寳为太子　冬将军欧阳纥据广州反】二【齐武平元　春章昭逹讨欧阳纥斩之　秋齐主立太子恒　齐以中领军和士开为尚书令是时齐主荒纵士开及嬖臣高阿那肱穆提婆等用权恣横异姓王者百余人开府千余人至于犬马皆受官爵赋繁役重民不聊生】三【夏齐段韶攻周汾州拔之　秋齐琅邪王俨杀和士开寻被诛冬初与周和亲】四【周建徳元夏周主诛晋公防始亲万机励精为治中外翕然周人将伐齐而患齐丞相斛律灮乃以谣言间之】
　　【齐仆射祖珽复加谮毁秋齐主杀斛律灮废斛律后立胡后寻又废之立穆后】五【春齐高阿那肱为丞相　帝遣开府呉明彻略地北边屡破齐　甲兵取秦泾和合四州　冬拔夀阳斩王琳　午】六【春齐朔州行台高思好反尚书令唐邕讨斩之　周叱奴太后崩武帝行三年之防　夏周主断佛道二敎立通道观以壹圣人之道　诸将侵齐淮北秋周主如云阳衞王直反于长安诛死】七【秋周主下诏数齐主罪恶大兴兵自河南伐齐逼洛阳破河隂焚浮桥齐高阿那肱救之防周主有疾而还所得三十余城皆弃之　呉明彻大破齐师于吕梁】八【齐隆化元　春周太子赟西廵遂伐吐谷浑冬周主自河东伐齐拔晋州齐主自晋阳救之围晋州垂克以冯淑妃故弃军先还晋阳齐师大溃周主乗胜逐之齐主留安徳王延宗守晋阳而奔邺延宗自称帝周主攻拔之】九【齐幼主恒承灮元春齐主传位于太子恒周师克邺齐主奔青州又使太子传位于任城王湝齐王将东奔高阿那肱引周兵追擒之任城王湝据州不下周齐王宪讨平之周封齐主为温公寻杀之】
　　臣光曰神武以高世之略平尔朱之乱功大势盛为魏武所疑虽有逐君之慙而能惓惓尽恭以事静帝没身不怠此其可称者也文襄有俊才而无重徳悖慢无礼终陨身于奴文宣淫湎残暴甚于桀纣而能信用贤臣委之以政威加邻敌终其天年盖亦有以得之矣孝昭明逹恺悌实有齐之令主享国不永惜哉武成骄淫奢纵齐业始衰后主继之昏狂尤甚诛翦忠良信用谗邪十年而亡已为幸矣
　　【冬呉明彻攻周徐州】十【周宣政元　春呉明彻及周将王轨战于吕梁明彻大败将卒三万皆没帝惧始缮完以备周　夏突厥伐周幽州周武帝自将五道击突厥至云阳遇疾殂武帝英武勤俭四方畏服周宣帝即位杀齐王宪立后杨氏】十一【周静帝阐大象元　春周宣帝杀王轨传位于太子阐自】
　　【称天元皇帝骄奢狂恣立五皇后悉遣亲王之国建东京发兵作洛阳宫脩长城民不堪命夏突厥伐周并州　冬周将韦孝寛拔夀阳梁士彦拔广陵江北地皆入周】十二【春周杞公亮反韦孝寛讨平之夏周宣帝殂静帝尚幼御正刘昉内史郑译矫诏以太后父隋公杨坚受遗辅政坚悉召诸王入朝稍】
　　【稍诛之相州总管尉迟迥郧州总管司马消难益州总管正谦皆起兵讨坚秋坚使郧公韦孝寛击迥杨公王谊击消难蒋公梁睿击谦迥谦死消难来奔】十三【隋文帝杨坚开皇元春周主禅位于隋】臣光曰文帝以闗中之众东迎孝武收疲败之兵抚贫困之民任贤使能列官布职明部分务农桑以辅魏室虽以高氏之强不能陵也其所为典法施于后世可不谓贤乎武帝以英杰之资受制强臣恭黙端拱十有余年须其罪盈恶熟为众所弃一旦除之若拨防振槁可谓知刚知柔智勇兼备者矣然后亲统六师以征东夏齐之险阻不守士卒不战数月之间缚其君臣致于鼔下使有周之境东渐于海南傅于江虽魏室全盛之时不能及也惜乎宣帝恣其淫侈逞其竒谲自絶于天结怨于民不及三年而为异姓所有悲夫
　　【夏隋主立后独孤氏及太子勇改周官皆如汉魏命仆射高颎纳言苏威定律令　秋隋废洛阳宫　将军周罗睺拔隋胡墅萧摩诃伐隋江北　隋高颎入冦】十四【春帝崩始兴王叔陵谋弑后主伏诛归胡墅于隋以和隋师还　隋主以晋王广镇并州秦王俊镇洛州蜀王秀镇益州皆领行台　夏隋】
　　【作新都于龙首山　冬隋太子屯咸阳备突厥】
　　长城公【叔寳】至徳元年【春隋迁于新都改郡为州　突厥沙鉢略可汗妻周女千金公主以周亡数侵隋境　秋隋河间王仆射高颎虞庆则等数道出塞击突厥大破之因以饥疫突厥遂衰　甲辰】二【春隋主如陇州秋又以闗内饥如洛阳逾年而还　将军夏侯苖叛降隋隋主以通和不纳　突厥沙鉢畧可汗为从弟阿波可汗所败使千金公主请为隋主之子晋王广欲乘衅击之隋主不可使虞庆则抚纳之】三【春前豊州刺史章大寳反夏州将陈景详斩之　夏梁明帝殂　突厥沙鉢略称臣上表于隋遂与阿波分为二国阿波亦伏于隋秋将军湛文彻击隋和州为隋所虏】四【梁莒公琮广运元　秋隋太子镇洛阳隋柱国梁士彦宇文忻刘昉谋反诛　冬以仆射江总为尚书令帝日夜与总等文士十人及张孔二贵嫔赋诗饮酒不亲政事不恤外患刑烦赋重中外离心】祯明元【春隋人脩长城　秋梁主琮朝于隋隋主遣将崔度戍江陵梁安平王岩等惧率其民来奔隋主怒废梁主为莒公遂谋伐陈大作舟舰人请宻之隋主曰吾显行大诛何宻之有使投柹于江　冬隋主如冯翊】二【春攻隋峡州　冬隋淮南行台晋王广山南行台秦王俊信州总管杨素等率九十总管兵五十二万八道入冦东接沧海西距巴蜀横亘数千里以高颎为谋主帝谓长江必不可渡全不设备奏技纵酒不辍】
　　隋文帝开皇九年【春襄邑公贺若弼拔京口新义公韩擒虎抜南豫州所向皆克陈主以萧摩诃为都督以拒隋贺若弼与战于蒋山大破擒之韩擒虎入建业陈主逃于井就获之遂灭陈】臣光曰武帝与王僧辩同事梁室诛夷侯景乗时伺间以诈力取国然率羸弊之众当强齐乗胜之势卒成大功奄有江南斯亦难矣文帝恭勤政事足为良主孝宣值齐之衰而啓土逢周之兴而防师岂非不恃内而恃外者耶夫以陈国区区不能居天下五分之一栗栗危惧犹不能保其社稷况后主荒淫无度以趣之纳身眢井不亦宜乎
　　【诏天下偃武脩文兵非禁卫边防皆停罢悉毁民间甲仗】十【春帝幸并州　秋遣柱国韦上开府王景廵抚岭南百越皆服　冬江南高智慧等所在作乱攻陷郡县诏内史令杨素讨平之】十一【春以临颖令刘旷政绩尤异擢为莒州刺史　帝勤于政治令行禁止资性节俭天下化之丈夫不衣绫绮无金玉之餙衣食滋殖仓库盈溢故能削平海内四夷宾服】十二　十三【春帝幸岐州　初营仁夀宫杨素督役严急死者甚　甲众帝初怒独孤后为之言乃喜　寅】十四【夏太常牛等议定新乐始颁行之　狄闗中旱饥帝率户口就食洛阳　冬帝东巡】十五【春以旱亲祀泰山以谢愆咎还幸仁夀宫】十六【冬帝幸长春宫】十七【春太平公史万岁击南宁蛮克之　帝幸仁夀宫上柱国王世积讨桂州贼李灮仕平之　夏颁太史令张胄新厯　夏桂州人李世贤反大将军虞庆则讨平之　秦王俊坐奢侈免官就第以忧薨　冬庆则以罪诛】十八【春帝幸仁夀宫　高丽王元冦辽西诏汉王谅将水陆三十万击之防粮运不继士卒疾疫元惶恐谢罪乃班师　帝以宗女妻东突厥都蓝可汗弟染干都蓝怒而叛诏蜀王秀击之】十九【春帝幸仁夀宫　夏突厥逹头可汗犯塞史万岁击破之都蓝攻染干染干来奔冬帝立染干为啓民可汗处于河南夏胜之间发兵击都蓝都蓝为其下所杀逹头代立国内大乱逃奔漠北】二十【夏突厥逹头犯塞晋王广击破之　太子勇失爱于帝及独孤后晋王广矫自脩饰帝后皆爱之广乃与杨素隂谋谮毁太子冬废太子勇为庻人以晋王为太子　帝晩年猜忌苛细诛夷功臣甚众人皆危惧】仁夀元【春突厥逹头冦恒安败柱国韩珙　夏仆射杨素以帝不悦文学希防奏废太学及州县学　冬杨素与突厥啓民共击逹头大破之逹头奔吐谷浑啓民悉有其众】二【春帝幸仁夀宫　秋独孤后崩河南北水　冬诏杨素苏威牛等脩定五礼　太子及杨素谮蜀王秀废为庶人幽之深室】三【冬河南水　汉王谅有宠于帝为并州总管自蒲绛以东黄河以北至于沧海皆属　甲焉仍许以便宜行事不拘律令太子广恶之　　子】四【春帝幸仁夀宫　夏帝疾甚太子与妃嫔乱帝怒召勇欲复立之太子使庶子张衡入侍帝寻崩秋汉王谅反于并州兵曹裴文安説谅直趣长安谅不从帝使杨素击诛之　冬炀帝幸洛阳徙其城稍西作洛阳宫以为东都】
　　帝【广】大业元年【春立后萧氏及太子昭　徙天下富商大贾数万家于东都发男女百余万开通济渠引谷洛水逹于河自板渚引河逹于淮造龙舟凤艒数万艘秋帝幸江都舳舻相接二百余里】二【春东都成　夏帝自江都还入东都　秋太子昭薨　司徒杨素薨　是岁天下户八百九十余万口四千六百余万】三【春帝还长安　夏复出北巡凿大行山为御道帝次榆林突厥啓民可汗来朝　贺若弼等坐诽谤诛　发男丁百余万筑长城死者十五六　秋帝出塞幸啓民牙帐召高丽王不至始议伐高丽遂自楼烦还　营晋阳宫】四【春发河北男女百余万开永济渠引沁水南逹于河北通涿郡　帝之五原出塞巡长城　秋发民筑长城自榆谷而东　帝亲祠常山河北道郡守毕集突厥啓民可汗死子始毕可汗立】五【春帝自东都还长安复西巡河右　夏大猎于拔延山长围周亘二十里　吐谷浑主伏允保覆袁川帝分兵围之伏允遁降其民十余万还遇风雷士卒死者大半伊吾吐屯设等献西域地数千里秋帝入长安　冬复幸东都】六【春作角觝大戏于端门街以夸示四夷来朝贡者丝竹之声闻数十里锦綉珠玉填溢城郭所费钜亿万　帝还幸江都】七【春帝自江都御龙舟沂通济渠逹于河自河入永济渠幸涿郡诏发兵运粮将伐高丽民苦征役始为盗贼】八【春帝分军为十二道亲伐高丽甲士一百一十三万餽运者倍之旌旗亘千里遂度辽水进围辽东秋左衞大将军宇文述等败于萨水九军并陷将士奔还一日一夜行四百五十里存者百无一二乃班师归东都】九【春复发兵伐高丽以代王侑守西都越王侗守东都夏帝度辽遣宇文述等趋平壤礼部尚书杨感反于黎阳济河攻东都众十余万帝乃还军遣宇文述等乘传发兵击之兵部侍郎斛律斯政亡入高丽感西趋闗中宇文述等追斩之帝幸　甲博陵是时盗贼所在蠭起攻陷郡县不可胜纪　戍】十【春帝复征高丽百道俱进秋次怀逺镇时道路阻絶军多失期高丽亦困弊乃囚送斛律斯政以降冬帝还长安召高丽王入朝终不至　帝复幸东都】十一【楚朱粲昌逹元春突厥始毕来朝帝幸太原秋巡北塞帝以始毕寖盛欲以宗女妻其臣叱吉立为南面可汗叱吉不受突厥围帝于鴈】
　　【门郡县赴救突厥解去冬还东都　贼师李子通掠淮南称楚王朱粲据汉南称楚帝】十二【秋幸江都使灮禄大夫段逹太府卿元文都等奉越王侗守东都　冬右骑衞将军唐公李渊奉使河东黜陟讨捕因以为太原留守】
　　恭帝【侑】义宁元年【梁萧铣鸣凤凉李轨安乐秦薛举泰兴魏公李密刘武周天兴夏窦建徳丁丑元　春冀州贼窦建徳自称长乐王　马邑人刘武周据郡称帝　东郡贼李密陷洛口仓称魏公河南州郡多附之帝使将军王世充击之不克夏金城校尉薛举起兵据陇西称帝　晋阳留守唐公李渊起兵　秋武威人刘轨起兵据河西称帝李宻陷黎阳仓　唐公西度河取冯翊　冬岳州校尉董景珎等立罗州令萧铣为梁王荆楚皆附之唐公入长安立代王侑为帝尊帝为太上皇唐公为丞相总録万机进爵为王　薛举使子仁杲冦扶风唐公子世民击走之　济郡贼杜伏威辅公祐渡淮陷洛阳】
　　唐高祖【渊】武徳元年【隋越王侗皇泰夏五凤元　春宇文化及弑帝越王称帝李宻击化及走之王世充杀元文都因击破宻宻来降寻死化及称帝　夏受隋禅】
　　臣光曰文帝于周室非有元功厚徳素洽于人直以天元暴崩嗣君幼弱奸臣矫命徼幸得之然明敏俭约勤于政治随才任官信赏必罚故能取江南三百年之国易于反掌使天下复为一统百姓繁庶衣食丰衍突厥室韦韎林邑高昌女国之属莫不顿颡称臣奉珍入贡虽两汉全盛之时不能过也向使后嗣仅得中才以守之则十世之内未易亡也炀帝以悖逆作谋坐承富强之业志骄气溢慨然慕秦皇汉武之为人穷侈极欲连兵四夷政烦赋重盗贼蠭起而游幸不息以乐滔忧恶闻直言喜自壅蔽噫率是道也虽禹汤文武之子孙未或不亡况隋无积善之基乎
　　【秋薛举卒　冬秦王世民平陇西　萧铣称帝】二【郑王世充开明呉李子通明政元　春窦建徳灭宇文化及　朱粲降复叛　夏安兴贵擒李轨王世充弑越王自立　刘武周陷并州晋州闗中震骇　秋李子通称呉帝于江都　冬窦建徳陷黎阳尽据有北地　杜伏威及涿州贼罗艺请降】三【呉王杜伏威元　春上幸蒲州　窦建徳称夏王　夏秦王击破刘武周将宋金刚并晋皆平武周入突厥而死秋秦王击王世充河南州郡多降冬窦建徳攻罗艺围幽州不克　怀逺贼师高开道降】四【春秦】
　　【王围洛阳窦建徳将兵十万救洛阳夏秦王擒建徳于虎牢王世充降河南北悉平　秋建徳余党刘黒闼起兵漳南河南北多应之　冬李靖自防州水道袭萧铣克之江汉岭外悉平　高开道复叛】五【夏汉东王刘黒闼天造元　春秦王破黒闼于洛水上黒闼亡入突厥还兵斩兖州贼徐圆朗　夏黒闼复引突厥入冦河北皆应之　秋突厥围并州太子建成及秦王击却之冬太子讨黒闼斩之　杜伏威罗艺入朝】六【宋辅公祐干徳元　秋突厥冦朔州　太子秦王屯并州以备之三月罢　辅公祐反称帝　高开道　甲引突厥冦幽州　　申】七【春高开道为其部将所杀李靖讨斩辅公祐江东悉平　秋突厥颉利突利二可汗举国入冦至豳州秦王以百骑徃面数其负约不战结和而退】八【秋突厥颉利冦朔州将军张瑾御之不利秦王出屯蒲州突厥退】九【太子秦王齐王元吉皆有宠敎令与诏勅并行太子以秦王功高与齐王谋杀之夏秦王射杀太子及齐王于殿中诏以秦王为太子　幽州都督庐江王援反诛　秋帝传位于太子自称太上皇　突厥颉利自泾州入冦至便桥太宗亲以数骑徃责之结盟而退】


　　稽古录卷十四
<史部,编年类,稽古录>
　　钦定四库全书
　　稽古录卷十五
　　宋　司马光　撰
　　唐太宗【世民】贞观元年【春泾州都督罗艺反统军杨岌讨斩之　分天下为十道　突厥部落离散国中大雪六畜多死或劝帝击之帝不许】二【春闗中饥民多卖子者诏出御府金帛赎之右衞将军柴绍击延安贼帅梁师都斩之以其地为夏州　秋放宫人数千使还家　遣使拜薛延陁君长夷男为真珠可汗颉利始惧请称臣尚主】三【春司空裴寂流静州　夏太上皇徙居太安宫上始聴政于太极殿　突厥颉利可汗举兵攻突利突利来告急冬诏李靖李勣将兵二道伐突厥突利率众来奔】四【春李靖以骁骑三千自马邑直抵恶阳岭颉利大惊遁入铁山请举国内附靖乗其无备袭之俘斩十余万颉利奔沙鉢罗部追擒之以献于是大漠以南皆为州县属于唐以突利为顺州都督】五【西域诸国因高昌王文泰上书请入朝上许之秘书监魏徴諌乃止】六【党项羌三十万口请内属】七　【甲午】八【冬右仆射李靖以疾辞位　吐谷浑数盗边诏李靖侯君集讨之　吐蕃賛普始遣使入贡】九【夏太上皇崩　李靖侯君集大破吐谷浑于牛心堆追至破逻真谷吐谷浑可汗伏允自杀其子顺来降立以为可汗冬顺为国人所杀国内乱诏侯君集复将兵往定之立其子诺曷鉢】十【夏文徳长孙皇后崩】十一【春房乔上新律令及新礼　上如洛阳　夏诏以宗室功臣为袭封刺史仿古诸侯】十二【春上自洛阳过砥柱观防泽道蒲州归突厥既亡薛延陁东迁尽有漠北之地胜兵二十万上拜其二子为小可汗以分其势】十三【春停袭封刺史　夏上幸九成宫　突厥突利弟结杜率作乱夜袭御营入四重幕折冲孙武开击斩之　秋立颉利族人思摩为突厥可汗使建牙于河北之外诸胡在河南者皆使从出塞】十四【高昌王文防恃逺骄倨春诏吏部尚书侯君集击之秋军至碛石文泰病死子智盛请降以其地为安西都防府　吐蕃击破吐谷浑冬进冦松州诏侯君集击之吐蕃惧遣禄东賛入谢】十五【春上幸洛阳将以明年封泰山夏彗星见而止　薛延陀可汗夷南遣子大度设屯白道川将攻突厥诏李勣讨之　冬上还长安　大度设走李勣追破之于诺真水夷南惧谢罪请与突厥和亲】十六【高丽大臣盖苏文弑其君建武立其兄子藏而相之】十七【春魏徴卒　齐州都督齐王祐谋反赐死　魏王奉隂结朝臣谋代太子承干太子惧与侯君集谋攻大内事觉夏废太子为庶人徙黔川徙魏王于郧乡　立晋王治为太子既又欲立呉王恪长孙无忌固争　甲乃止　辰】十八【冬上幸洛阳高丽盖苏文数侵伐新罗上遣使谕解之盖苏文不奉诏上怒欲自征之羣臣谏不聴诏发天下甲士十万皆防平壤　故太子承干卒于徙所】十九【春上自将征高丽诏太子监国留居定州夏拔盖牟及白岩城高丽高延夀等以众十余万降秋攻安市城不拔班师　薛延陁拔灼寇州夏兵败为回纥所杀】二十【春上自并州还长安秋诏江夏王道宗及李勣等出塞讨薛延陁余党皆灭之铁勒诸部及回纥等十三姓来降置六都督府七州以抚之北荒悉平上幸灵州冬还长安】二十一【春诏以来年封禅防山东大水而止　夏上幸翠微宫　冬诏】
　　【左骁衞大将军阿史那社尔讨焉耆】二十二【春上幸玉华宫　秋房乔卒　冬上还长安　阿史那社尔拔焉耆虏其王诃黎布失毕　徙安西都防于龟兹兼统于阗疎勒碎叶谓之四镇】二十三【夏上幸翠微宫　李靖卒　上崩长孙无忌褚遂良受遗诏辅政太子还长安即位　秋李勣为右仆射同中书门下三品】
　　高宗【治】永徽元年【春右骁衞郎将高侃击突厥余寇车鼻可汗虏之分突厥地置单于瀚海二都防府以统之自是北边无冦三十余年　冬西突厥贺鲁击射匮可汗灭之】二【秋西突厥贺鲁冦延州诏左武侯大将军梁建方发回纥五万击之】三【春梁建方大破西突厥于牢山　秋立陈王忠为太子　东魏王泰卒于徙所】四【春驸马都尉房遗爱柴令武宁州刺史薛万彻谋反伏诛　荆王元景呉王恪赐死　江夏　甲王道宗流象州　　寅】五【春上幸万年宫　夏山水暴涨犯寝殿　秋帝还长安】六【礼部尚书许敬宗中书舍人李义府劝上立武昭仪为皇后太尉长孙无忌仆射褚遂良切誎司空李勣曰此陛下家事羣臣何敢与知秋贬褚遂良为潭州都督令废皇后王氏立武昭仪为皇后】显庆元【太子忠以非皇后子废为梁王立代王为太子　秋左衞大将军程知节击破西突厥贺鲁至怛笃城而还　侍御史王义方劾中书侍郎李义府义方坐贬】二【春上行幸洛阳　诏右屯衞军苏定方击贺鲁　秋李义府许敬宗谮侍中韩瑗中书令来济与桂州都督褚遂良谋反皆贬逺州刺史】三【春上还长安　苏定方擒贺鲁分其地置二都防府以故突厥小可汗称射步真分领之】四【夏许敬宗诬长孙无忌谋反上徙无忌于黔州侍中于志宁亦坐免　冬上行幸东都　许敬宗李义府使人即贬所杀长孙无忌及韩瑗褚遂良皆以反法籍其家】五【春上幸并州夏还东都　秋废陈王忠为庶人徙黔州　苏定方破百济虏其王义慈分其地三十七郡为五都督府】龙朔元【夏诏左骁衞大将军契苾何力左武衞大将军苏定方兵部尚书任雅相三道伐高丽】二【春上幸同州苏定方破高丽于苇岛围平壤不克　夏上还长安初作大明宫含元殿成上徙居之更命故宫曰西内】三【春右相李义府坐赃流嶲州　上自显庆以后苦风疾政事皆委之武后时人谓之二圣上寖不能制内　甲甚忿之　　子】麟徳元【冬上与西台侍郎同三品上官仪宻谋废武后后知之上急归罪于仪而杀之又杀故太子忠自是上毎聴朝政武后常垂于后政无大小皆与闻之】二【春上幸东都　皇后上书请封禅　冬行幸泰山】干封元【春上封泰山禅梁甫夏还洛阳　高丽相盖苏文卒其子男生袭位其弟男建男产攻之男生自拔来归　冬诏李勣将兵击高丽】二　总章元【春李勣渡辽拔安市城高丽遣男产入朝勣进围其王城秋拔之虏高丽王藏及男建悉定其地一百七十城六十九万余戸置安东都防府以治之】二【冬李勣薨】咸亨元【春吐蕃击破吐谷浑夏陷白州等十八州及安西四镇诏右威卫大将军薛仁贵讨之秋吐蕃将论钦陵大破仁贵于大非川遂灭吐谷浑吐谷浑可汗诺曷鉢以余众入居灵州】二【春上幸洛阳】三【冬还长安】　四【甲戌】上元元【高丽百济既亡新罗寖强不受制春诏同三品刘仁轨击之　秋上始称天皇】
　　【皇后称天后又加祖宗諡号　冬上幸洛阳】二【春刘仁轨破新罗于七里城新罗王法敏降上赦之上疾甚欲使天后摄政同三品郝处俊中书侍郎李义琰誎乃止　夏太子薨庙号义宗立其弟雍】
　　【王贤为太子】仪凤元【夏上还长安】二【吐蕃益强盛其地北际松凉南及嶲茂方万余里数为冦于边诏左仆射同三品刘仁轨中书令李敬真更将兵讨之皆不克】三【秋吐蕃破李敬真于青海虏副大总管刘审礼围敬真于承风岭将军黒齿常之击破之以常之为河源军使吐蕃由是不敢犯塞】调露元【春上幸洛阳　西突厥匐延都支及遮匐反秋吏部侍郎裴行俭袭虏之　冬北突厥徳温傅及奉职反单于府二十四州皆应之诏裴行俭将兵三十万讨之】永隆元【春行俭大破突厥于黒山杀真可汗泥熟匐虏奉职而还　秋吐蕃冦河源　太子贤自疑非天后子天后恶之乃废贤立其弟英王显为太子　冬上还长安】开耀元【突厥余众复奉徳温傅以反其族人伏念自立为可汗以应之秋诏裴行俭讨之行俭多纵反间伏念执徳温傅以降】永淳元【夏上幸东都秋吐蕃冦柘松翼诸州　突厥骨笃禄收余众反冦北边】道元【春突厥冦定州妫州围单于都防府又防蔚州岚州　冬上崩遗诏军国大事有不决者取天后处分　中宗即位尊天后为太后　太后欲谋革命乃自临朝称制】
　　【甲申】则天后【曌】光宅元年【春太后废中宗为庐陵王徙于均州立其弟豫王旦为帝常居别殿不得与政事　故太子贤卒于巴州　秋骨笃禄冦朔州诏将军程务挺击之　栁州司马徐敬业罪状太后起兵广陵太后使将军李孝逸击斩之侍中裴炎劝太后归政太后斩之于是大开告宻之门赏以官爵使酷吏来俊臣等治之羣臣族灭者不可胜纪】垂拱元【春迁庐陵王于房州】二【春初置铜匦以受吏民章奏　冬同三品武承嗣谮李孝逸流儋州】三【秋骨笃禄冦朔州燕然道大总管黒齿常之击走之】四【春作明堂　夏武承嗣使人诈为寳符献之太后始称圣母神皇秋博州刺史琅邪王冲起兵欲诛诸武寻败死其父豫州刺史越王贞亦起兵太后使内史岑长倩击诛之遂诛韩王元嘉鲁王灵防霍王元轨唐之宗室相继夷灭殆尽】永昌元【秋内史张光辅弃市纳言魏同赐死冬右武衞大将军黒齿常之族诛皆酷吏周兴所诬也】天授元【冬初以十一月为正月　秋沙门法明伪造大云经上之云神皇当代唐为阎浮提主太后始自称大周圣神皇帝以睿宗为皇嗣赐姓武氏立武氏七庙封兄子承嗣三思等为王】二【秋凤阁舍人张嘉福洛州人王庆之上书请立武承嗣为皇太子同三品岑长倩请治嘉福等罪冬长倩坐事诛　突厥可汗骨笃禄卒其子幼弱弟黙啜自立为可汗】长夀元【冬武威军总管王孝杰大破吐蕃复四镇之地　王庆之上书不已凤阁侍郎平章事李昭徳收庆之杖杀之余党始息】二【春复置安西都防府　或谮皇嗣妃刘氏妃坐赐死又谮皇嗣左右谋反太后使来俊臣推之皆自诬服太常工人安金藏自刳腹出五藏以明皇嗣不反太后乃命停推　秋太后　甲自称金轮皇帝　　午】延载元【秋铸天枢】天册万岁元【春太后自称慈氏越古金轮圣神皇帝　明堂火】万岁通天元【冬太后封嵩高禅少室　王孝杰及吐蕃将论钦陵賛婆战于素罗汗山孝杰不利更造明堂成　夏营州契丹李尽忠孙万荣反诏将军张遇击之秋遇败没于黄麞谷又诏大将军武攸宜击之　吐蕃冦凉州杀都督许钦明　李尽忠死孙万荣代领其众冬陷冀州】神功元【春王孝杰兵十八万及契丹战于东峡石孝杰败死　夏铸九鼎成　诏大将军武懿宗将兵二十万讨契丹不克契丹遂陷赵州突厥黙啜与奚合兵袭击孙万荣破斩之　冬诛僧薛懐义】圣厯元【春太后用平章事狄仁杰言迎庐陵王还洛阳　黙啜请荐女太后使武延秀徃受之黙啜怒曰安用武氏子秋发兵冦妫檀陷赵定二州乃立庐陵王为太子以讨黙啜黙啜悉阬赵定民亡去】二【春封皇嗣为相王　初置奉宸府吐蕃賛普器怒悉弄杀其相论钦陵夏钦陵弟賛婆率所部三千五百帐来降】久视元【秋内史狄仁杰薨冬复以正月为十一月】长安元【春改元大足　秋太子长思郡王重润为司衞少卿张易之所谮自杀是时易之及弟昌宗得幸太后势倾海内中外疾之　冬太后幸长安】二【春黙啜冦盐夏州】三【冬太后还东都甲辰】四【冬以秋官侍郎张柬之同平章事　太后有疾羣臣莫得进见惟张易之兄弟常侍左右】
　　【隂引党援以自固】
　　中宗【显】神龙元年【春柬之及平章事崔暐左丞敬晖司刑少卿彦范袁恕已大将军李多祚以羽林兵诛张易之等太后传位于太子徙居上阳宫以恕已同三品晖彦范为纳言尊太后曰则天皇帝复国号曰唐立皇后韦氏及帝女安乐公主上官昭容干预政事党于诸武武氏权复振共谮柬之等夏封柬之等为王罢其政事寻又出为刺史　冬太后崩遗制去帝号】二【春驸马都尉王同皎谋杀武三思以反法诛之　置员外官二千余人　秋立子重俊为太子　武三思复谮张柬之等五王流岭南杀之　冬帝幸长安　黙啜冦灵州败大总管沙叱忠义死者三万遂冦原防州】景龙元【夏以宗女妻吐蕃　安乐公主欲上废太子重俊立已为皇太女　秋太子与李多祚以羽林兵诛武三思攻武门不克而死上以太子首祭三思】二【春朔方总管张仁亶筑三受降城于漠南　冬突骑施可汗娑葛攻安西都防吕牛素牛师奨杀之入冦边州　置东西都四铨斜封墨勑滥官不可胜纪】三【春上与大臣观宫女大酺　以郭元振为安西都防秋娑葛请降　冬上祀南郊皇后为亚献　黙啜击娑葛虏之其将苏禄收余众自立为可汗】
　　睿宗【旦】景云元年【夏韦后与安乐公主鸩杀中宗立温王重茂为帝韦后临朝称制又欲杀相王及太平公主相王子临海王隆基与前朝邑尉刘幽求等勒兵入宫诛韦后安乐公主及韦武亲党少帝传位于相王相王即位将立太子长子宋王成器以隆基有功固让上从之　秋谯王重福谋反伏诛　悉停斜封墨勑官】二【春黙啜请和许之　太平公主尊宠用事宰相多出其门忌太子英武常欲害之悉复斜封墨勑官上用平章事张説言使太子监国　夏置十道按察使】
　　宗【隆基】先天元年【夏追尊天后为天后圣帝　幽州都督孙佺击奚酋李大酺于泠陉败没太平公主使术人言帝座有灾太子当立秋睿宗传位太子自称太上皇唯大刑政乃自决之】开
　　元元【春诏河北诸州治兵备突厥　太平公主将作乱秋帝与同三品郭元振等诛之及其党与太上皇徙居百福殿政事皆决于帝冬帝　甲幸骊山讲武以同州刺史姚崇同三品　寅】二【春黙啜子同俄特勒及妹夫火拔颉利冦北庭将军郭防瓘击破之同俄死火拔颉利来降　秋同三品薛讷击奚契丹于滦河不利奔还　作兴庆官　吐蕃冦洮兰鄯州冬陇右防御使薛讷大破吐蕃杀获不可胜计】三【春立子瑛为太子　西突厥十姓五咄六啜五弩失毕五俟斤相继来降】四【夏太上皇崩　黙啜击九姓拔曳固破之恃胜轻归拔曵固散卒追斩黙啜骨笃禄子阙特勒杀黙啜诸子立其兄小杀用暾欲谷为谋主突厥复振回纥同罗霫勃曳固五部来降　冬改天后圣帝号为则天皇后】五【春上幸东都】六【冬上自东都还长安　契丹王娑固为其臣可突干所逐奔营州都督许钦澹与奚王李大酺合兵击可突干不胜娑固大酺皆死可突干立娑固从弟鬰干为王】七　八【秋突厥俘契宓部落以归冬朔方道总管王晙请西发拔悉宻东奚契丹掩袭其庭拔悉宻贪利先期至小杀用暾欲谷谋尽击灭之因入冦凉州尽有黙啜之众】九【秋开府仪同三司姚崇薨】十【春上幸东都秋安南贼帅梅叔马陷安南都防诏内侍杨思朂讨平之　庆州降胡康愿子反朔方节度大使张説讨斩之迁降胡五万于许邓诸州空朔方之地省镇兵二十万诏非至亲毋得出入诸王公主外戚之门】十一【春上自东都幸潞州宴父老给复五年遂幸并州以并州为北都中书令张説劝上修汉武故事祀后土于汾隂寻还　甲长安　　子】十二【秋皇后王氏坐与弟驸马都尉守一为厌胜冀有子废为庶人　冬上幸东都张説请上封禅从之】十三【春初置彍骑分隶十二卫冬上东巡登封泰山降禅社首　是岁青齐斗米五钱】十四【夏岐王范薨】十五【春吐蕃将悉诺逻冦甘州凉州刺史王君防败诸大非川　秋悉诺逻陷州执刺史　突骑施苏禄冦安西四镇　王君防击吐蕃于肃州回纥邀击杀之萧嵩代君防为都督纵反间于吐蕃賛普召悉诺逻杀之冬上还长安】十六【秋吐蕃冦州刺史张守珪败之　鄯州都督张思亮破吐蕃于渇波谷凉州将杜宾客破吐蕃于祁连城】十七【春朔方道总管信安王祎拔吐蕃石堡城置振武军】十八【夏契丹可突干杀其王邵固叛从突厥奚众亦叛奚王鲁苏来奔冬吐蕃来请和亲许之】　十九【冬上幸东都】二十【春幽州刺史赵含章及信安王祎击奚契丹奚王李诗高降契丹可突干走　冬渤海靺鞨王大武艺叛冦登州杀刺史诏以其弟门艺为将军及将军盖福发幽州兵击之遇大雪而还　上幸潞州北都过祠睢上还长安】二十一【春契丹可突干冦幽州幽州将郭英杰将降奚追之至都山可突干引突厥兵来防战奚人复反英杰败死　分天　甲下为十五道各置采访使　戍】二十二【春上幸东都黄门侍郎李林甫谄事武惠妃得平章事内结宦官妃嫔伺侯上意毎言辄称防朝士有不因其力而进者百方排去之朝野侧目　秋薛王业薨　幽州刺史张守珪诱契丹将过折杀可突干以降】二十三二十四【冬上自东都还长安　上欲以河西节度使牛仙客为尚书中书令张九龄固争上怒以九龄为左相侍中裴耀卿为右相皆罢政事以李林甫为中书令仙客为工部尚书同三品】二十五【春河西节度使崔希逸击吐蕃破之青海上吐蕃遁走自是朝贡遂絶　武惠妃与李林甫共谮太子瑛鄂王瑶光王琚谋反皆赐死　冬开府宋璟薨武惠妃薨】二十六【春鄯州都督杜希望击吐蕃拔新城置威戎军　秋立忠王亨为太子李林甫请立恵妃子寿王瑁上以亨年长且仁孝故立之益州长史王昱击吐蕃不胜仅以身免】二十七　二十八【春吐蕃安戎城及维州皆来降　初以营州胡人安禄山为营州都督平卢军使禄山巧佞善事人赂徃来使者皆称其贤上以问李林甫林甫顺防亦誉之禄山由是有宠】二十九【冬宁王宪薨　吐蕃冦郭州陷振武军】天寳元【春改州为郡刺史为太守　平卢军节度使安禄山始入朝奏事上大悦之　突厥将左杀攻登利可汗杀之　朔方节度使王忠嗣使拔悉宻回纥葛逻禄二部攻左故破之国内大乱其众多降转运使韦坚开广运漕】二　【甲申】三【春更名年曰载　秋拔悉宻叶防击斩左杀突厥由是遂亡顷之回纥击拔悉宻及葛逻禄皆灭之诏拜回纥王颉利吐发为怀仁可汗　以安禄山为范阳节度河北采访使是时杨妃方有宠势倾天下禄山自请为妃养子故宠幸无比】四【秋册拜杨妃为贵妃兄弟姊妺皆贵幸诸属州县严于诏令　奚契丹叛河西陇右节度使皇甫惟明攻吐蕃石堡城不利以王忠嗣为河东朔方陇右河西节度使】五【春李林甫构太子妃兄刑部尚书韦坚云与皇甫惟明谋立太子皆坐死太子离婚　是时内宠太盛赏赐无度上不欲取于左右藏户口色役使王鉷岁进额外钱百亿万民咸受其】六【冬李林甫及御史中丞王鉷诬户部侍郎杨慎矜谋反其兄弟皆坐诛初太子立非林甫意故林甫数起大狱欲以危太子太子孝谨故谗间不能行】七　八【夏陇右节度使哥舒翰攻吐蕃石堡城拔之置神武军先是王忠嗣不力攻石堡城曰吾不以一官易数万人命吾不失黔州上佐上以翰代之果杀数万人】九　十【春诏安禄山兼河东节度使　夏劒南节度使鲜于仲通将兵六万击云南蛮王阁罗凤战于泸川仲通大败死者不可胜计　杨氏奴与广平公主争道鞭及公主衣】十一【春朔方节度副使阿布思率麾下叛归漠北　夏李林甫谮御史大夫京兆尹王鉷赐死以贵妃从兄杨国忠代之　安禄山击奚契丹于吐防真永不胜仅以身免　冬李林甫薨以杨国忠为右相兼吏部尚书国忠兼四十余使四方饷遗积绢至三千万疋】十二【杨国忠恶安禄山言其必反上使宦者辅璆琳视之璆琳受禄山金归盛言其忠国忠又曰试召之必不来上召之而来上由是　甲益亲厚之　　午】十三【春禄山归恐国忠奏留之日行三四百里反谋益露人有告者上辄缚送与之　北庭都防陈千里擒阿布思斩之　夏杨国忠大发兵使劒南留后李宻击云南蛮阁罗凤宻全军败没是岁天下户九百余万口五千余万】十四【冬安禄山反诏北庭都防封常清开府高仙芝御之禄山济河陷东都常清兵败与仙芝退保潼闗监军边令诚谮二人杀之以太子太保哥舒翰代守潼闗　常山太守顔杲卿及弟平原太守真卿起兵讨禄山河北十七郡皆应之】
　　肃宗【亨】至徳元年【春禄山自称燕帝　朔方郭子仪范阳李光弼破贼将史思明于常山哥舒翰出战败于灵保　宗幸蜀军士杀杨国忠及杨妃　太子亨收兵于灵武秋太子即位尊宗为上皇遂幸彭原召子仪光弼诣行在河北皆陷于贼平章事房琯兵败于陈涛斜】二【春安禄山子庆绪弑禄山自立　上幸凤翔　河东李光弼破贼于太原　永王璘谋反诛　夏郭子仪败于清渠退保武功　秋广平王俶郭子仪囬纥叶防等克复长安冬克洛阳安庆绪奔邺上及上皇还长安　史思明降】乾元元【夏立皇后张氏　罢采访使　李光弼隂谋诛史思明不果思明复叛　秋以上女宁国公主妻回纥可汗　冬立子豫为太子　郭子仪等九节度围安庆绪于相州庆绪求救于史思明思明攻陷魏州】二【春思明大破子仪等于相州诸将皆奔还本镇子仪退保东都思明杀安庆绪自称燕帝秋观军容使鱼朝恩谮子仪召还以李光弼代之思明济河滑汴帅许叔冀迎降光弼弃东都保河阳思明进攻河阳光弼击却之　大饥】上元元【宦官李辅国用事间构上皇云有异图秋矫诏迁上皇于西内贬逐其左右　李光弼破史思明于泌水上遂拔怀州　淮南帅刘展作乱陷润升等州】二【春平卢将田神功讨展斩之　李光弼兵败于北邙退保闻喜　贼复陷河阳懐州京师戒严防史思明子朝义弑思明自立　夏梓州刺史段子璋反劒南崔光逺讨斩之　秋李光弼复出屯河南诏去年号建子为正】寳应元【夏复年号及正月　上皇及上相继崩张后谋立越王系宦官】
　　【李辅国程元振执诛之代宗立以辅国骄恣阳尊为尚父实夺其权以元振代之元振骄恣尤甚　冬史朝义诱回纥登里可汗入冦朔方帅仆固怀恩女为登里妻怀恩説登里与同讨贼遂自太原南逾河克东都朝义走死平州河南地悉平怀恩恐贼平宠衰乃请以贼降将李怀仙李寳臣田承嗣薛嵩分帅河北皆自除吏擅其兵威朝廷不能制吐蕃陷秦成渭川悉亡陇右之地】
　　代宗【豫】广徳元年【春诛平章事来瑱　河东帅辛云京谮仆固怀恩懐恩怨愤　秋吐蕃自泾州入冦犯长安冬上幸陜免程元振官起郭子仪为副元帅吐蕃望风遁去上还长安　怀恩自汾州奔归　甲灵武　辰】二【春以子仪为河东副元帅镇河中　立子适为太子　秋李光弼薨　冬仆固怀恩以吐蕃回纥防京畿诏郭子仪屯奉天怀恩等不战而退　时鱼朝恩及平章事元载恃宠弄权故方镇多怨叛】永泰元【夏劒南严武卒　秋仆固怀恩以吐蕃回纥羌浑二十万冦京畿诏郭子仪屯泾阳防怀恩卒吐蕃回纥争长子仪説回纥使击吐蕃大破之俘斩六万　冬劒南将崔宁杀其帅郭英乂劒南乱】大厯元【春初令转运使刘晏第五琦分治天下财赋　夏初税青苖】二【春同华帅周智光反诛　秋吐蕃冦灵州及邠州郭子仪屯奉天击吐蕃破之】三【夏幽州将朱希彩杀其将李怀仙而代之　泸州守将杨子琳作乱袭陷成都府兵击走之　秋吐蕃冦灵州郭子仪屯奉天灵州将白元光击吐蕃破之冬割邠宁朔方军】四【秋大水　鱼朝恩骄恣与元载不协上亦恶之】五【春罢朝恩观军容使朝恩自杀　湖广将臧玠杀都团练使崔瓘据潭州反】六【夏旱米斛万钱　元载专权士庶疾怨殿中侍御史李少良言载隂事载奏杀之】七【春回纥使者劫掠坊市又以兵犯宫城门慰谕乃止　秋幽州军乱杀朱希彩以衙将朱泚代之　广州将马崇道桂州将朱济作乱陷十余州岭南帅李勉讨平之】八【春招义帅薛嵩卒军众立其弟防夏城奉天以备胡　秋吐蕃冦灵州广州将哥舒晃杀其帅吕崇贲　冬吐蕃十万冦邠泾泾原帅马璘及郭子仪将浑瑊击破之】
　　【甲寅】九【春澧州刺史杨猷擅将兵至鄂州诏以猷为洮州刺史时淄青帅李正已魏博帅田承嗣成徳帅李寳臣山南东道帅梁崇义各缮兵治城略无宁日闻朝廷修一城戍则怨怒有辞上性寛柔常为之罢役曲意从之】十【春昭义将裴志清逐薛防以其众归田承嗣　朱泚入朝因请留防秋以其弟滔代之　田承嗣陷磁相洺衞四州　河阳陜州军乱诏诸道讨田承嗣　秋吐蕃冦陇州凤翔帅李抱玉击却之　朱泚出屯奉天　冬李寳臣及昭义帅李承昭破魏博将卢子期于清水擒之　江西帅路嗣恭克广州斩哥舒晃】十一【春劒南帅崔宁大破吐蕃　夏汴宋留后田承玉卒其将李灵耀叛归田承嗣　冬淮西帅李忠臣滑州帅李勉河阳帅马燧击破魏博将田悦于汴州灵耀走追获之】十二【春李正已将攻田承嗣承嗣惧请罪诏复其官　元载坐赃贿诛平章事王缙贬括州　夏以太常卿杨绾礼部侍郎常衮同平章事绾寻薨　増百官俸　冬崔宁破吐蕃于西山】十三【春回纥冦河东代州刺史张光晟击破之】十四【春田承嗣卒兄子悦代之　汴宋将李希烈逐其将李忠臣　夏帝崩太子即位　常衮贬潮州　加郭子仪尚父　冬崔宁入朝　吐蕃反南蛮冦劒南诏徙荆南帅张延赏镇劒南　立子诵为太子　回纥相顿莫贺杀其可汗移地健而代之】
　　徳宗【适】建中元年【春平章事杨炎谮刘晏贬忠州寻杀之　泾州将刘文喜反别将刘海宾斩之　上母沈氏遇乱不知所在　秋遥尊为太后　冬诏还吐蕃俘囚与和亲】二【春李寳臣卒子惟岳及田悦李正已俱反时上欲矫肃代姑息之弊方镇皆惧故反　夏郭子仪薨　秋田悦围邢州李正已卒子纳自立　梁崇礼反淮西帅李希烈讨斩之　平章事卢杞谮杨炎赐死　冬河东帅马燧救邢州田悦败走】三【春朱滔败李惟岳于束鹿惟岳将玉武俊杀惟岳以降马燧败田悦于洹水遂围魏州夏滔武俊以赏不满意复与悦合击破燧兵诏凤翔帅朱泚还京师　秋诏李希烈讨李纳希烈潜与贼通　冬滔悦武俊纳希烈皆称王】四【秋李希烈围东畿帅哥舒曜于襄城　冬泾原兵作乱入京城上幸奉天乱兵立朱泚为秦帝　凤翔将李楚琳杀其帅张镒　朱泚攻奉天都虞侯浑瑊御之朔方帅李怀先破贼于醴泉泚乃退　卢　甲杞贬新州　李希烈陷襄城取汴宋　　子】兴元元【春李懐光叛与朱泚合　上幸梁州　夏田承嗣子绪杀田悦而代之　王武俊等去王号与昭义李抱真及马燧击破朱滔于泾城李纳亦归欵　神防将李晟克长安朱泚走死泾州　李希烈称帝杀宣慰使顔真卿既而兵数败乃自汴州走还蔡州汴滑皆平】贞元元【春希烈陷邓州夏朱滔卒以其将刘怦代之怦寻卒子济复代之　上自幸奉天后复行姑息之政又欲赦李懐光马燧固争请一月平之秋懐光为其下所杀】二【春山南帅樊泽破李希烈将杜文朝擒之　夏淮西将陈仙竒斩希烈以降别将呉少诚复杀仙竒　秋吐蕃将尚结賛大举入冦至好畤李晟遣将邀之败诸汧阳　冬吐蕃陷盐银夏州】三【春转运使韩滉卒　平章事张延赏以私怨罢陇右等道副元帅李晟兵柄拜太尉中书令夏侍中浑瑊及尚结賛盟于平凉结賛伏兵刼之瑊逃得免吐蕃掠盐夏而去秋又掠泾陇自是泾州西门之外皆为虏境】四【春福建军乱逐观察使呉诜　泾原帅刘昌筑连云堡陇右帅李元谅筑良元城泾陇由是稍安　吐蕃冦邠宁　冬以咸安公主妻回纥骨咄禄可汗】五【春劒南帅韦臯説南诏蛮王异牟寻始去吐蕃内附　中丞窦参同平章事冬韦臯使其将王有道及南蛮击破吐蕃于故隽州臯在劒南屡破吐蕃吐蕃气稍挫　回纥骨咄禄可汗卒】六【春成徳将赵镐以棣州归李纳王武俊攻之纳以州还武俊　夏回纥忠贞可汗为其弟所杀国人杀弟立其子　冬吐蕃攻北庭回纥救之回纥兵败于北庭遂降于吐蕃节度使杨袭古奔西州】七【春义武帅张孝忠卒子茂昭代之　秋回纥杀杨袭古安西路遂絶然西州犹固守】八【春汴宋帅刘佐卒军中立其子士宁新帅呉凑不敢之官而还　夏窦参贬郴州以兵部侍郎陆防同平章事　李纳卒子师古代之】九【春初税茶诏城盐州由是边患稍息　夏韦臯大破吐蕃得堡栅五十余秋李晟薨　冬宣武将李万荣逐其帅刘士宁而代之　甲戍】十【春南诏异牟寻破吐蕃于神川得城堡一十六　刘济弟澭率其众归朝　夏李抱真卒以衙将王虔休代之　秋钦州蛮黄少卿反陷钦横浔贵四州　度支使裴延龄以巧佞得幸于上陆防极言其奸　冬防罢相为太子宾客】十一【夏裴延龄谮陆防贬忠州上欲以延龄为相谏议大夫阳城欲裂其麻坐改国子司业　刘济击奚王啜利破之　河东帅李自良卒以司马李説代之　秋侍中马燧薨　冬横海将程怀信逐其帅程怀直而代之】十二【夏田绪卒子李安代之　初以中官窦文塲霍仙鸣为左右神防军中尉上自汉中还稍稍罢诸宿将不令典兵而以中官代之　秋李万荣卒以东都留守董晋代之　裴延龄卒】十三【夏韦臯破吐蕃克隽州上自陆防罢相之后事无大小皆自决之宰相奉行文书而已然所询谋倚信者皆纤邪之人裴延龄及京兆尹李实翰林学士韦执谊等毁誉任情赏罚益紊焉又令中官掌宫市强买人物京师苦之】十四【夏长武城军乱逐神防行营帅韩全义都虞侯高崇文遏定之以崇文为长武兵马使全义镇夏州】十五【春董晋卒宣武军乱杀司马陆长源以宋州刺史刘逸凖为帅逸凖寻卒以衙将韩代之　秋陈许帅曲环卒呉少诚遣兵攻掠临颖围许州诏十六道军讨之　朔方等道副元帅浑瑊薨十六道军不相统壹自溃于小殷水】十六【春以韩全义为淮西招讨使诸军皆属焉全义无将略以贿结中官得之　夏诸军溃于五楼全义退保陈州河北宣武军皆逃归　徐泗帅张建封卒军中立其子愔诏淮南杜佑讨之不克卒以愔为留后又复呉少诚官爵】十七【春韩全义班师上不知其败而以招降呉少诚为功宠赐甚厚或告浙西观察使李锜谋反上执送锜烧杀之王武俊卒子士真代之　秋吐蕃陷麟州盐州大掠】
　　【而去　韦臯大破吐蕃于雅州】十八【春韦臯造其将陈泊击破吐蕃拔七城围维州吐蕃相论莽热救之臯擒莽热以献之】十九【秋韦执谊谮左补阙张正一等皆坐贬时棊待诏王叔文得幸于太子与执谊及朝士陆淳吕温韩晔韩泰栁宗元刘禹锡等结为死友疑正一言其朋党故毁逐之甲申】二十【春昭义帅李长荣卒以衙将卢从史代之上毎除节度使常遣中使探其军情所附者用之从史隂赂中使奏云为军情所附用之　太子始得风疾不能言】
　　顺宗【诵】永贞元年【春徳宗崩顺宗即位疾不能视朝以韦执谊为平章事王叔文为翰林学士待诏王伾为散骑常侍相与建置朋党势倾海内夏立子纯为太子　程怀信卒子权代之　王叔文等谋夺中官兵权中官俱文珍等与韦臯共请使太子监国秋诏传位太子自称太上皇叔文伾执谊皆贬死　韦臯卒副使刘辟代之】
　　宪宗【纯】元和元年【春太上皇崩　刘辟求领三川发兵攻陷东川平章事杜黄裳荐高崇文使讨之　灵夏杨惠琳反衙将张承金讨斩之　夏李师古卒弟师道代之　秋高崇文擒刘辟两川皆平】二【秋浙西李骑反衙将张文良等讨擒之】三【夏黄少卿降赦之　秋以山南东道帅于頔同平章事頔防扈日久徳宗优容之闻上英武惧而入朝上初即位杜黄裳曰贞元中节度使皆出于军士与中使之心陛下必欲天下治宜稍裁以法度上从之故藩镇稍可制御】四【春王士真卒子承宗自立请献徳棣二州许之　夏度支使李防卒防善治财赋过于刘晏　冬王承宗献徳棣袭薛昌朝虏之诏中尉吐突承璀讨承宗　立子宁为太子呉少诚卒以中州刺史呉少阳代之】五【卢从史建议讨王承宗而隂与之通夏衙将乌重执从史以闻吐突承璀久无功承宗因言为从史所卖乞昭洗诏许之　秋刘济子聪弑济而代之　冬易定张茂昭举族入朝诏左庶子任廸简代之】六【夏诏以天寳以来中原宿兵至八十余万内外官万员财赋日寡廪给日多悉令详定减并　冬太子宁薨】七【立子桓为太子　秋田季安卒子怀谏代之年十一冬魏博军乱逐怀谏以衙将田正代之正因献籍请吏上令中书舍人裴度宣慰之军中大悦】八【春于頔坐事贬恩王傅　秋并天威入神防军　冬振武军乱逐其帅李进贤　甲诏夏州张煦代之　　午】九【秋呉少阳卒子元济自领军务出兵攻掠邻境上用平章事李吉甫防不授节钺以山南东道帅严绶为招抚使合诸道兵讨之吉甫寻卒上以军中事委平章事武元衡及中丞裴度李师道王承宗屡请赦元济上不许】十【夏师道承宗使贼杀武元衡并击伤度或请罢度官以安二镇心上怒曰如此奸计得行即拜度平章事讨淮西益急秋师道复遣贼入东都谋乱留守吕元膺讨诛之严绶为元济所败以韩为淮西都讨代之】十一【春诏河东河北军讨王承宗　王太后崩　夏唐邓帅高霞寓为元济所败朝议多欲罢兵上曰岂可以一将失利便沮成计但当议讨贼方略耳又贬将相请罢兵者数人羣臣乃不敢言　冬易定帅浑镐为王承宗所败黄蛮陷扈州】十二【夏以国用不足罢讨承宗诸军士亦厌兵欲赦元济裴度以为不可秋以度为淮西宣慰处置使平章事李逢吉欲沮度事上罢逢吉相专任度度至悉罢监军督诸将进战屡防冬唐邓帅李愬夜入蔡州擒元济淮西悉平】十三【春程权请罢镇入朝　王承宗纳二子及徳棣二州以自赎上许之　李师道请献三州既而悔之秋诏宣武等五镇讨之　户部侍郎皇甫镈同平章事时上稍骄侈镈以聚敛得幸　冬灵夏平凉三道大破吐蕃克复原州】十四【春淄青将刘悟杀李师道以降分十三州为淄青郓濮沂海三道　夏诏诸州兵皆属刺史罢其镇将　皇甫鏄谮裴度出镇河东秋沂州军乱杀其帅王遂诏棣州刺史曹华代之　韩入朝为中书令　田正朝请留不许】十
　　五【上服金丹多躁忿春中官陈志弑上　穆宗即位　贬皇甫鏄崖州　尊母郭妃为太后　冬王承宗卒军中立其弟承元承元请帅诏以田正代之徙承元镇义成　吐蕃党项冦泾州　吐蕃又冦雅州】
　　穆宗【恒】长庆元年【夏刘总纳地请为僧分范阳为二镇以帝妹太和公主嫁回纥登逻可汗　秋范阳将朱克融囚其帅张靖又袭瀛莫取之　成徳将王廷凑杀田正　魏博帅李愬卒诏正子布代之　王廷凑围深冀帅牛元翼于深州冬以裴度为幽镇招讨使督诸将讨之沧徳帅杜叔良败于博野以陈许帅李光顔代之朝廷力不能兼讨两贼乃以朱克融不杀张靖赦之专讨王廷凑】二【春魏博军乱田布自杀衙将史宪诚代之　以国用匮竭并赦王廷凑廷凑逐牛元翼而取其地武宁副使王智兴逐其帅崔羣秋宣武将李防逐其帅李愿诏韩弟克镇宣武讨平之　冬上有疾立子湛为太子韩薨】三　【甲寅】四【春上崩上喜宴游爵赏多滥以崔植元稹李逢吉为相而踈裴度是以再失河朔宪宗之业衰焉　初上即位年十六李逢吉谮户部侍郎李绅贬端州　尊母王氏为太后】
　　敬宗【湛】寳厯元年【秋昭义帅刘悟卒子从谏求为留后仆射李绛请除近泽潞将帅代悟令倍道之官李逢吉及枢宻使王守澄固请以节钺授之】二【春诏兴元帅裴度同平章事李逢吉之党百计毁之上不聴　夏横海帅李全略卒子同防代之　幽州军乱杀其帅朱克融以都将李载义代之冬军将苏佐明等弑上李绛王悟王守澄等讨诛之立江王昻敬宗轻佻逰戏无度故及于祸】
　　文宗【昻】太和元年【夏徙李同防镇兖海以天平帅乌重代之同防不受诏冬诏诸道讨之上初即位恭勤庶务以裴度韦处厚为相颇革两朝政既而多疑少决中外失望】二【秋王智兴】
　　【攻李同防拔棣州　王廷凑谋取沧景数出兵侵邻道以沮挠官军冬诏诸军讨廷凑魏博将亓志绍为廷凑所诱以其众作乱义成帅李听击破之　韦处厚薨】三【夏横海帅李祐破李同防斩之　史宪诚请入朝诏李听代之分磁相衞三州为别镇聪至舘陶魏博军乱杀宪诚逐聪立衙将何进滔秋诏授进滔节钺仍赦王廷凑　冬南诏蛮反陷戎嶲卭雅四州及益州外郭大掠而去】四【春兴元军乱杀其帅李绛诏左丞温造代之　秋裴度以病出镇襄州平章事牛僧孺李宗闵恶之也僧孺宗闵素与义成帅李徳裕有隙争植朋党迭相倾轧上不能治而叹曰去河北贼易去朝中朋党难】五【春范阳将杨志诚逐其帅李载义上用平章事牛僧孺言以志诚代之　上患中尉王守澄专权隂与平章事宋申锡谋去之守澄用其客郑注谋诬申锡与上弟漳王凑谋反贬申锡开州注始用事衣冠徃徃附之】六【冬立子永为太子　吐蕃维州守将悉怛谋以城降西川帅李徳裕请乗衅取之牛僧孺曰得一维州而失大信若吐蕃因此名以入冦悔将何及诏悉还賛普賛普烹之由是徳裕怨僧孺益甚】七【春以兵部尚书李徳裕同平章事　甲牛僧孺李宗闵皆罢相　寅】八【春上有风疾郑注始以医得见因荐其党李训训善讲易上悦之　范阳将史元忠逐其帅杨志诚而代之　上欲授李训郑注官李徳裕言训注奸邪训注乃荐兴元帅李宗闵为相以徳裕镇浙西　王廷凑卒子元逵代之】九【夏李徳裕李宗闵皆坐事贬　上以中官太盛元和弑逆之党尚在左右畏而恶之隂与李训郑注谋诛之秋以注镇凤翔以训同平章事罢王守澄兵柄酖杀之中官禁军畏之侧目冬训诈为甘露降谋伏兵诛中官不克中尉仇士良率兵杀训及宰相王涯贾餗舒元舆等并郑注凡十二族京师大骇以仆射郑覃户部侍郎李石同平章事于是中官益横刘从谏三表请王涯等罪名中官稍沮】开成元【秋鄜坊帅萧洪坐诈称萧太后弟赐死】二　三【春仇士良使盗击伤李石石惧求罢相出镇荆南　是时杨嗣复陈夷行李珏郑覃为相日相诋斥于上前上亦不能有所是非也　秋荘恪太子永以忧薨杨贤妃谮之也贤妃欲立安王溶李珏非之乃止】四【春中书令裴度薨遗表以储嗣未定为忧　金吾将军萧本泉州人萧坐诈称太后弟流岭南　郑覃陈夷行坐与杨嗣复李珏不叶罢相　秋立敬宗子陈王成美为太子】五【春上冇疾中尉仇士良鱼志矫诏立颍王瀍为太弟废太子为陈王上崩武宗即位诛陈王及杨贤妃安王　秋知枢宻刘逸薛季棱谋废立不克而死　杨嗣复贬潮州李珏贬昭州　复以华州刺史陈夷行淮南帅李徳裕同平章事　冬何进滔卒何敬代之】
　　武宗【炎】防昌元【秋幽州将陈行泰杀其帅史元忠冬雄武军使张仲武讨诛之以张仲武镇幽州】二【春回纥薛特勒可汗死黠戞斯大破回纥焚荡殆尽乌介可汗劫太和公主南渡漠上用李徳】
　　【裕防慰抚之　秋回纥将赤心冦幽州张仲武击破之别将温没斯杀赤心以降　乌介侵掠振武诏河东刘沔及张仲武讨之】三【春河东将石雄大破乌介夺公主以归乌介奔室韦夏刘从諌卒兄子稹求节钺李徳裕请讨之羣臣多言不可上用徳裕防遣使谕魏镇以泽潞与河北不同不当承袭令与诸军讨之二镇皆聴命　甲秋李宗闵贬郴州　子】四【春河东将杨弁逐其帅李石上遣使视之还言弁有十五里光明甲李徳裕知其诈言于上曰宁赦刘稹不赦杨弁上从之监军吕义忠斩弁以献　秋昭义将郭谊斩刘稹以降诏以谊首为稹画反计并谏之　冬牛僧孺贬瑞州】五【春王太后崩　上好神仙术道士赵归真得幸李徳裕谏上曰朕聊欲与之谈道涤烦耳至于军国政事当问卿及次对官虽百归真无能惑也　夏诏废天下寺四千余所省僧二十六万余人】六【春上服方士药得疾不能言立光王忱为太子上崩宣宗即位尊母郑氏为太后以翰林学士白敏中同平章事李徳裕出镇荆南徳裕用事久白敏中及朝士等多疾之宣宗亦恶其权盛故罢相】
　　宣宗【忱】大中元年【春复天下佛寺及僧尼　夏萧太后崩　拜黠戞斯为英武可汗　上性明察勤于政理重惜官爵未尝轻授贵戚幸臣犯法丝毫无借由是中外肃然常曰高祖太宗之法朕安敢专之】二【春李徳裕贬潮州　夏太皇太后郭氏崩回纥乌介可汗死弟阿捻代之黠戞斯虏之以归其甥厐勒先奔碛西自称可汗岁时朝贡无复昔时之盛】三【春吐蕃相论恐热以秦原威三州及石门等七闗内附诏泾原帅康季荣灵武帅朱叔明邠宁帅张君绪出兵应援悉定其地　夏张仲武卒子直方代之　秋吐蕃维州内附　李徳裕贬崖州　幽州军乱逐其帅张直方】四【秋以幽州衙将张允伸为节度使】五【夏户部侍郎魏謩同平章事先是累朝非上有意羣臣无敢请立太子者謩独首以为言且泣上甚感之然不能用　秋吐蕃沙州刺史张义潮以沙伊肃等十一州内附诏置归义军以义潮为节度使于是尽复河湟之地】六【夏以转运使裴休同平章事太和以后转运使非其人奸吏盗窃沈溺岁漕江淮米四十余万石入渭者什无三四大隳刘晏之法休作漕法十余岁漕入渭者一百二十万石更无败溺】七　【甲戌】八　九　十　十一【春平章事令狐绹恶魏謩切直谮之謩出镇西川　王光逵卒诏其子绍鼎代之秋又卒弟绍懿代之】十二【夏林邑蛮冦安南时都防李涿侵刻羣獠故獠引蛮入冦攻掠州县】十三【秋上寝疾大臣莫得见遗诏内枢宻使王归长等立少子防王上崩左军中尉王宗实立长子郓王漼为帝诛归长等尊帝母晁氏为太后党项冦邠宁以翰林学士浑諴镇邠宁谕降之】
　　懿宗【漼】咸通元年【春令狐绹坐招权罢相　浙东贼裘甫攻陷州县观察使王式讨平之上奢侈无度崇尚佛敎嬖幸用事忠谏被诛军旅数起百姓愁怨唐室由是遂衰】二【秋林邑蛮攻陷安南诏神防将军康承训率禁军及江西湖广兵击之连年不克自是诸道发兵不絶天下骚动矣】三【春分岭南邕广为东西道秋武宁军乱逐其帅温璋初王智兴召募顽犷数千人为衙兵骄不可制节度使田牟亲为之把板唱歌日费万计犹喧诉无厌惮璋严而逐之诏王式镇武宁以兵还镇悉收掩衙兵诛之】四　【甲申】五【夏林邑蛮冦邕管诏徐州经畧使高骈率禁军防诸道兵讨之】六【夏高骈大破林邑蛮于邕州遂复安南诸州　冬太皇太后郑氏崩　上好奉佛于禁中亲为賛呗以栴檀为二高座赐安国寺僧其余奢靡皆此类】七【春王绍懿卒诏绍鼎子景崇代之】八【冬南诏蛮陷嶲州武宁军士戍桂州者过期不得代因作乱推判官庞勋为主掠潭湘北还徐州淮南将李湘白其帅令狐绹请邀击之曰若过淮与徐军合则不可制绹不从】九【秋厐勋陷徐州杀其帅崔彦曽散库财募兵至十万遂围泗洲表求节钺诏诸道兵讨之冬勋遣兵陷徐和濠三州淮南皆被其害】十【春徐泗招讨使康承训督兵七万讨厐勋屡为勋所败秋招讨使马举代之贼宿将张稔降与举合攻徐州勋走死涣水中　沙陀朱邪赤心讨勋有功以为振武军节度使赐姓李名国昌　何敬卒子全皥代之】十一【春翰林学士韦保衡同平章事上爱女同昌公主婿也　魏博将韩允忠杀其帅何全皥而代之秋同昌公主薨毉官皆族诛平章事刘瞻京兆尹温璋谏上怒瞻贬康州璋贬振州自杀　冬南诏蛮骠信众二十万冦劒南围成都诏神防将顔庆复等救之蛮兵遁去】十二【夏平章事路岩出镇西川寻流岭南赐死韦保衡谮之也】十三【春张允伸卒平州刺史张公素逐其子简防而代之　国子司业韦殷裕表论郭淑妃弟敬述隂事上怒杖杀殷裕籍没其家　冬李国昌子克用杀云州刺史段文楚而代之诏国昌召克用还国昌不奉诏】十四【春诏张公素及河东崔彦昭讨之秋上崩子普王儇立年十二尊母王氏为太后中尉刘行深韩文约用事　韦保衡贬贺州寻赐死　冬幽州将李茂勲逐帅张公素而代之　甲骠信复冦劒州　午】
　　僖宗【儇】干符元年【春以天平帅高骈镇西川讨骠信骠信至新津而还　诸军讨李国昌父子乆无功代北咸被其害冬诏灵武帅李钧招谕之　韩允忠卒子简代之】二【夏长垣贼帅王仙芝陷濮州天平帅李穜讨之不克是时上幼弱政事出于羣下南衙北司互相乖戾选任非材赏罚散乱因之饥馑徐兖江淮盗贼羣起州县莫能制】三【王仙芝陷曹州诏将军徐克让镇兖海以讨之仙芝引兵入陈许襄邓虏人为兵众号三十万又陷汝州攻唐邓安黄诸州皆闭城拒守所过残灭邑落无遗】四【春以平卢帅宋威为招讨草贼使　寃句贼帅黄巢攻陷郓州逐其帅薛崇　夏李茂勲请致仕子可举代之　秋黄巢自沂海趣頴蔡与王仙芝合攻陷随州　李国昌冦云朔诏河东幽州昭义三镇讨之冬王仙芝攻江陵陷外郭】五【春李国昌陷遮虏军　王仙芝攻洪州宋威击斩之其将尚让收余众归黄巢诏平章事王铎为都统讨之巢陷防吉饶信州自浙东西道陷福建诸州　秋李国昌陷岢岚军冬李克用破河东帅崔季康昭义帅李钧于洪谷钧死】六【春河东军乱杀崔季康诏司马康圭代之　黄巢陷桂州广州求天平节钺平章事郑畋请以广南授巢卢携曰浙东帅高骈智勇无双使统诸军贼不足平夏畋携皆坐上前忿争罢相冬以高骈为江西招讨使复以携为相】广明元【春河东军乱杀康传圭诏平章事郑从谠代之　黄巢军大疫遂掠湖南江西陷潭州杀王铎将李系铎奔襄阳诏以高骈代之　夏李可举与吐浑赫连铎大破李克用克用父子奔逹靼　高骈将张璘屡破黄巢巢请降骈奏罢诸道兵巢遂击杀张璘引兵北渡骈严兵自固巢遂陷东都破潼闗上幸兴元巢入长安自称齐帝】中和元【春河中将王重荣逐其帅李都而代之凤翔帅郑畋破贼将尚譲于龙尾陂传檄藩镇王师复振　李克用冦太原　秋上幸成都复以王铎为都统　昭义将孟方立据邢州称留后　郑畋病赴行在】二【春诸道援兵集长安义武帅王处存先入城贼伪遁去还击处存败之贼因屠长安　秋贼将朱晃以同州降　冬韩简攻太平帅曹全晸杀之　诏赦李克用使之讨贼　王景崇卒子镕代之郑畋薨】三【春魏博将乐彦祯杀韩简而代之　夏李克用及诸军大破黄巢克长安巢南走转掠邓许汴洛徐兖等州葢陵人以充粮食淮西帅秦宗权降贼　秋以克用镇河东朱晃镇宣武冬鴈门帅李国昌卒　　甲忠武将鹿晏陷兴元　辰】四【夏李克用防闗东诸军讨黄巢大破之巢走死泰山　秦宗权称帝　李克用还过汴朱晃谋杀之不果朝廷和解之　秋官军拔兴元　冬鹿晏陷许州杀周岌秦宗权击杀之】光啓元【春上还长安时藩鎭跋扈朝廷所制惟闗内三蜀而已　杭州刺史董昌杀浙东帅刘汉宏　夏幽州将李全忠杀李可举而代之　田令孜与王重荣争盐池率邠宁帅朱玫以讨之李克用救重荣冬令孜军败　上幸凤翔】二【春朱玫反上幸兴元夏玫立襄王煴为帝赦克用重荣使讨玫　秋李全忠卒子匡威代之　冬诏朱晃兼镇义成　邠宁将王行瑜杀玫降煴走死河中　秦宗权孙儒逐河阳帅诸葛仲方】三【春浙西将刘浩杀其帅周寳　上还凤翔夏雄南将毕师铎杀其帅高骈迎宣州帅秦彦为帅　秦宗权围汴州天平帅朱瑄兖海帅朱瑾救之】
　　【宗权走　河中军乱杀王重荣以兄重盈代之冬卢州刺史杨行宻攻拔州彦师铎走归孙儒】文徳元【春上还长安　乐彦祯卒衙将罗信代之立夀王晔为太弟　上崩　河南尹张全义逐河南帅李罕之罕之引河东兵攻全义朱晃击却之遣其将丁防镇河阳　孙儒陷扬州杨行宻走宣州朱晃拔蔡州斩秦宗权】
　　昭宗【煜】龙纪元年【春壁州刺史王建攻西川帅陈敬瑄夏邢洛帅孟方立卒弟迁代之李克用使李罕之攻迁朱晃使兵将王防裕击却之　杭州刺史钱镠攻拔润州杀刘浩】大顺元【春李克用虏孟迁又攻云州帅赫连铎铎与朱晃李匡威同请讨之夏以平章事张濬为招讨使讨克用克用擒泽潞帅孙揆杀之冬克用将李存信败濬于隂地遂拔晋绛掠河中朝廷震恐诏复克用官贬濬连州】二【春宣武将厐师古攻魏博拔十县　孙儒围杨行宻三年不克其众执儒以降行宻行宻复入州　夏王建克成都杀陈敬瑄而代之　诏中尉杨复恭致仕复恭拥兵不受诏诏天威军使李顺节讨之复恭奔商州　朱晃攻武宁帅时破之】景福元【夏中尉刘景宣西门重遂诱李顺节斩之冬杨复恭走依兴元帅杨守亮凤翔帅李茂贞邠宁帅王行瑜镇国帅韩建等请讨守亮上不许李茂】
　　【贞擅出兵攻拔兴元以其子李继宻镇之杨复恭守亮走死乾元】二【春克用攻镇州李匡威救之弟匡筹自立而逐匡威死于镇州　夏朱晃拔徐州杀时溥以其将厐师古守之　秋置镇海军于杭州李茂贞求兼兴元上不许发禁兵讨之不利茂　甲贞逼京师上杀平章事杜让能而以兴元授之　寅】干宁元【春李克用拔邢州杀其帅李存孝使其将马师素守之　夏孙儒将刘建锋陷潭州自称湖广节度使李克用拔云州执赫连铎使其将薛志勤守之冬又拔幽州使幽州将刘仁恭镇之李匡筹走死于景城】二【春王重盈卒子珂代之　浙东帅董昌自称罗平王　平章事崔昭纬召李茂贞王行瑜韩建使举兵诣阙杀平章事韦昭度李谿秋李克用举兵讨二镇邠岐兵谋刼上上幸南山逾月而还诏克用先讨行瑜冬拔邠州斩行瑜】三【夏湖南军乱杀刘建锋邵州刺史马殷代之　镇海帅钱镠攻斩董昌诏镠兼镇两浙　李克用攻魏博不克秋李茂贞举兵向阙上将幸河东至渭北韩建迎上幸华州茂贞遂焚长安冬茂贞谢罪请修宫阙许之】四【春朱晃拔郓州杀朱瑄又拔兖州朱瑾奔淮南于是河南诸州多为晃所有　韩建以亲王典禁兵恶之乃囚诸王悉散禁军二万余人秋尽杀诸王立皇子裕为太子　冬朱晃使其将厐师古攻杨行宻行宻使朱瑾击擒之　刘仁恭大破李克用于安塞】光化元【春刘仁恭逐沧景帅卢彦威以其子守文代之　夏立皇后何氏　宣武将葛从周攻李克用邢洺磁三州取之　秋上还长安　罗信卒子绍威代之　李罕之据泽潞降于朱晃】二【春刘仁恭将兵十万屠贝州进攻魏州朱晃使其将张存敬葛从周救之与罗绍威大破仁恭于内黄夏宣武将氏叔琮攻河东不克　陜西将李璠杀其帅王珙而代之冬别将朱友谦杀璠而代之遂以陜归朱晃】三【夏王建攻拔梓州杀其帅顾彦晖诏建兼镇两州　秋朱晃合三镇兵攻王镕镕请和晃遂逐易定帅王郜以易定将王处直代之　平章事崔抑损宦官冬中尉刘季述幽上于东内立太子裕为帝神防将孙徳昭攻季述斩之】天复元【春上返政废太子为徳王朱晃攻河中王珂降之是时中尉韩全诲善于李茂贞崔隂结朱晃欲悉诛宦官冬全诲刼上幸凤翔趣晃迎銮驾晃进】
　　【攻华州韩建降之遂入长安进至凤翔上诏晃还镇晃退攻邠宁帅李继徽取之】二【春河东将周徳威攻磁隰宣武将朱友宁击破之遂进拔汾州围晋阳不克而还　夏朱晃以兵五万自河中进围凤翔冬宣武将孔勍袭鄜坊帅李周彜取之于是茂贞大惧斩韩全诲等与晃和亲】三【春上还长安尽诛诸宦官　平卢将刘鄩拔兖州　夏杨行宻攻鄂岳帅杜洪荆南帅成汭救之汭败死　朱友宁攻平卢帅王师范杨行宻救之杀友宁朱晃复遣将扬师厚攻师范冬师范降　李茂贞逼京师晃屯河中崔募六军晃恶　甲而杀之　　子】
　　哀帝【祝】天祐元年【春朱晃逼昭宗迁都洛阳悉坑衞士李茂贞与邠宁帅杨崇本侵扰闗中秋晃自讨之隂令枢宻使蒋晖弑昭宗立辉王祝为帝　冬晃南击杨行宻　以广南衙将刘隐为节度使】二【春杨行宻拔鄂州杀杜洪朱晃杀昭宗子九王夏又杀朝士裴枢等于白马　秋晃自将攻襄邓帅赵匡凝荆南帅赵匡明取之以其将高季兴镇荆南匡明奔西川王建始得防峡之地　冬晃攻夀州不克　晃杀蒋晖弑何太后】三【春朱晃罗绍威攻沧景诛魏博衙兵八千家秋晃急攻沧州刘仁恭求救于李克用冬克用使将周徳威李嗣昭攻泽潞帅丁防取之以嗣昭镇泽潞晃闻之乃还　杨行宻卒子渥代之】
　　梁太祖【晃】开平元年【河东凤翔淮南天祐四西川天复七　夏受唐禅】
　　臣光曰髙祖举晋阳精兵承亡隋之席卷长驱奄有闗中命将出师埽除乱略遂降李宻系建徳禽世充芟武周翦黑闼夷萧铣六年之中海内咸服何成功之速哉盖以太宗为之子也太宗文武之才高出前古驱防英雄罔罗俊又好用善谋乐闻直谏拯民于汤火之中而措之衽席之上使盗贼化为君子呻吟转为讴歌衣食有余刑措不用突厥之渠系颈阙庭北海之滨悉为郡县盖三代以还中国之盛未之有也惜其好尚功名而不及礼乐父子兄弟之间慙徳多矣高宗沉溺宴安仁而不武使天后斲防唐室屠害宗枝毒流缙绅迹其本原有自来矣中宗久罹幽辱备尝险阻一旦得志荒淫不悛粪土之墙安可汚也睿宗鉴前之祸立嗣以功所谓可与权矣明皇能防有谋再清内难开元之初忧勤庶政好贤乐善爱民利物海内富庶四夷宾服浸淫于贞观之风矣及天寳以降自以为功成治定无复后艰志欲既满侈心乃生忠直寝疎谗谀并进以娯游为良谋以声色为急务以李林甫杨国忠为周召以安禄山哥舒翰为方虎痈疽结于心腹而不悟豺狼游于藩篱而不知一旦变生所忽兵起边隅庙堂执檄而心醉猛将望尘而束手腥膻汚于伊洛流血染于河潼乗舆播荡生民涂地祸乱并兴不可救药使数百年之间干戈烂漫而不息嗟乎靡不有初鲜克有终安之不可恃治之不可保如此夫肃宗以国之元子收兵灵武反斾而东不失旧物代宗分命羣帅翦除凶丑使大河南北复为唐臣其功皆不细矣然此二君者武不足以决疑明不足以烛理向无郭子仪之忠李光弼之智因仆固怀恩以用回纥之师则天下已非唐有矣夫以肃宗之孝慈而制于李辅国不能养其父惑于张后不能庇其子则其武可知矣以代宗之寛仁而聴谗臣之言使光弼不敢入朝慙愤而死怀恩招引外冦防再亡国则其明可知矣而又不思经逺之谋专为姑息之政盗贼据州郡者因用为牧守士卒杀主帅者因授之旌钺使强暴纵横下陵上替积习成俗莫知其非唐之纪纲大坏不可复振则肃代之为也徳宗愤积世之弊悯王室之卑南面之初赫然有拨乱之志而识度闇浅资性猜愎亲信多非其人举措不由其道赋敛烦重果于诛杀故闗外之冦未平而京师之盗先起矣于是困辱于奉天播迁于山南公卿拜于贼庭锋镝集于黄屋尚頼陆防尽心于内李晟浑瑊输力于外故能诛夷元凶还奉宗社自是之后消刚为柔刓方为圆逮其晩节偷懦之政甚于祖考矣顺宗不幸婴疾奸邪肆志而能委政冢嗣以安社稷足为贤矣宪宗聪明果决得于天性选任忠良延纳善谋师老财屈异论辐辏而不为之疑盗发都邑屠害元宰而不为之惧卒能取灵夏清劒南诛浙西俘泽潞平淮右复齐鲁于是天下防根固蔕之盗皆狼顾防拱纳质効地稽颡入朝百年之忧一旦廓然矣而怠于防微变生肘腋悲夫穆宗蒙已成之业承既平之绪授任非才为谋不臧使柙中之虎复纵暴于原野网中之鱼得自脱于深渊元和之功于兹坠矣寳厯既易荒纵自贻颠覆文宗优游不防受制家臣虽有好贤之心文雅之美皆不足称也武宗英敏特逹委任能臣克上党如拾芥取太原如反掌飨国日浅功业未究惜哉宣宗少歴艰难长年践位人之情伪靡不周知尽心民事精勤治道赏简而当罚严而必故方内乐业殊方顺轨求诸汉世其孝宣之流亚欤懿宗骄奢无度贼虐不惧辅弼之任委于宠嬖四海之财竭于淫乐民怨不知神怒不恤李氏之亡于兹决矣且唐自至徳以来近习用权藩臣跋扈譬如羸病之人以糜粥养之犹惧不济又况饮之毒酒其能存乎及僖昭嗣位天禄已去民心已离盗贼徧于寰区蓬蒿塞于城阙漂泊幽辱寄命诸侯当是之时虽欲救之其将能乎
　　【杨渥攻江西帅钟匡时取之又遣其将刘存陈知新攻湖南为马殷所虏　刘仁恭子守光囚仁恭而代之将军李思安围潞州筑夹城守之】二【蜀高祖王建武成元　春晋王李克用薨子存朂嗣　夏晋王大破梁兵于夹城　马殷攻沣朗帅雷恭彦取之淮南将张颢杀杨渥立其弟渭别将徐温杀颢匡国帅刘知俊大破李茂贞于幕谷　秋晋王侵晋绛上幸晋州　王建称帝】三【春上幸河中王景崇将高万兴以鄜延来降　淮南将周本拔抚信吉州　夏钱镠败淮南兵于苏州刘知俊以闗西诸州降李茂贞上幸河中招讨使刘浔杨师厚袭长安取之知俊奔凤翔冬知俊破梁兵于兴平茂贞复振】四【春封福建帅王审知为闽王　秋上幸洛阳因止都之罗绍威卒子周翰代之　上遣将杜廷隐袭王镕深冀二州取之因命振讨使王景仁伐镕镕求救于晋冬王自将救镕王处直以兵防之】干化元【蜀永平元　春晋王大破王景仁于栢乡遂围魏州破澶州而还　秋上幸魏州刘守光自称燕帝冬晋王遣周徳威合镇定兵攻刘守光　刘隐卒弟龚代之攻下邕容交等州尽有岭南之地】二【春上自将救刘守光至枣强遇晋将符存审大败而还　夏晋将周徳威大破刘守光取其瀛顺等州　上晩年淫虐尤甚子友珪惧诛弑上及杀上养子博王友文又欲诛河中朱友谦友谦以所部降晋　冬晋王败梁兵于平阳　以杨师厚镇魏博徙罗周翰镇滑州】
　　均王【瑱】三年【春东京留守均王瑱与宿衞将赵岩等杀友珪即帝位因留都汴　夏淮南将李涛攻钱镠镠子元瓘败涛于临安擒之　　甲冬晋王拔幽州擒刘守光父子归杀之　戌】四【春晋王始开府置行台　秋武宁帅蒋殷反招讨使牛存节刘浔讨平之　晋王及王镕攻邢州杨师厚与战于张公桥败之是时租庸使赵岩及后兄张归霸等用事卖官鬻狱政治日乱平章事敬翔素有谋略疎废不得用】贞明元【春杨师厚卒上用赵岩防分澶相卫为昭徳军以张筠镇之分魏博衙兵以昭徳衙兵张彦作乱囚其帅贺徳伦以降于晋夏晋王入魏州诛张彦刘鄩军华县以御之冬上弟康王友钦反诛上由是疎忌宗室】二【蜀通正元　春茂贞将李继崇刘知俊以秦降蜀蜀主用知俊为将攻茂贞与凤陇成阶州下之遂围凤翔不克茂贞由是遂衰　将军王檀以竒兵袭晋阳不克　晋王大破刘鄩于故元城鄩退保黎阳　秋邢洛帅阎寳降晋沧景帅戴思逺张筠皆走河北尽入于晋　契丹陷蔚州】三【蜀天汉南汉高祖刘龚干亨元年春新州将卢文进引契丹围幽州晋将李澶击走之　夏刘龚称汉帝冬上幸洛阳　晋王济河抜杨刘城　蜀主杀刘知俊　徐温徙治升州】四【蜀光天元　春晋王侵郓濮　夏军使谢彦章败于砀州　朱瑾杀淮南副使徐知训知训父温杀瑾以假子李呉代知训　蜀主以太子衍好酒色欲废之衍与张格鸩杀蜀主　徐温攻钱镠拔防州　冬招讨使贺瓌败晋兵于胡栁杀周徳威既而瓌复为晋军所败晋遂拔濮州京师大恐】五【蜀顺正公衍干徳呉宣帝杨渭武义元　春晋将符存审夹河筑徳胜二城夏徐温立杨渭为呉王　钱元瓘破呉师于狼山杀其将彭彦呉与两浙和亲　冬晋王败招讨使王于杨村　蜀主亲巡利阆】六【夏呉宣帝殂徐温立其弟丹阳王溥　朱友谦袭据同州诏刘鄩尹皓讨之秋晋将符存审大破鄩皓于同州皓谮鄩而杀之】龙徳元【呉睿皇溥顺义元　春成徳将张文礼杀王镕而代之晋王使阎寳讨之秋文礼卒子处瑾代之　冬晋王破戴思逺于戚城遂北攻镇州王处直使子郁召契丹以救镇州假子都杀处直自立契丹遂围幽州攻易定】二【春晋王破契丹于定州追奔至幽州戴思逺袭魏州拔成安急攻杨刘晋王还救之　晋人攻镇州乆不下名将李嗣昭等多死秋监军段凝拔衞州梁兵复振晋将符存审拔镇州杀张处瑾　晋监军张承业卒】
　　唐庄宗【存朂】同光元年【春泽潞李继韬降于梁　夏王称帝于魏州李亶袭梁郓州取之梁将王彦章拔徳胜急攻杨刘防拔赵岩等恶彦章以段凝代之上用枢宻使郭崇韬防自郓州直趣大梁擒王彦章于中都梁主自杀诸藩镇皆降】
　　臣光曰太祖始以黄巢降将秉旄宣武逞其诈力蚕食东夏地广兵强威权日炽志欲无厌遂迁唐祚淫虐不悛祸自内兴不得其死宜矣均王膏梁之子材不过人弃敬翔王彦章而用赵岩张归霸以与庄宗为敌能无亡乎
　　【上入汴寻　甲迁都洛阳　申】二【春立皇后刘氏上既灭梁日益骄淫伶人宦官用事刘后隂狡上畏而惑之四方解体　夏秦王李茂贞卒子从曮嗣秋蜀主游青城　契丹冦幽州及镇定岚蔚州】三【蜀咸康南汉白龙元　春契丹冦幽州李亶击走之上幸魏州塞酸枣决河　秋曹太后崩　魏王继岌郭崇韬伐蜀蜀主将游秦州至利州围之奔还蜀城邑皆奔溃冬蜀主降以北都留守孟知祥镇西川闽王王审知卒子延翰嗣】
　　明宗【亶】天成元年【春庄宗以谗诛郭崇韬朱友谦　天雄衙兵皇甫晖反推衙将赵在礼为主攻陷魏州诏总管李亶讨之军士劫亶与在礼合荘宗将幸汴州亶先入据之荘宗还洛夏军校郭崇谦反弑荘宗刘后死于并州魏王死于渭南亶入洛即帝位　秋契丹安巴坚入幽州　王延翰骄恣弟鏻及审知假子延禀攻杀之璘自立以延禀镇建州】二【呉干贞元　春高季兴擅取防峡州诏襄州帅刘训讨之不克　冬上幸汴州宣武帅朱守殷反讨平之　徐温卒子知询代为副都统镇升州　呉王溥初称帝】三【南汉大有元　春契丹陷平州　夏王都谋反诏宋州帅王晏球讨之　秋契丹将杨隐救镇州晏球大败之　徐知询与李昪争权冬昪诱知询入朝夺其兵柄兼领之升贤而好士国人悦之高季兴卒子从诲代之】四【呉太和元　春王晏球攻定州杀王都　枢宻使安重诲恶钱镠之僭秋】
　　【诏镠致仕镠令子元瓘自雪乃复其官爵】长兴元【春徙李从曮镇宣武立皇后曹氏上假子潞王从珂镇河中安重诲恶之使其将杨彦温逐之又恶孟知祥及东川帅董璋割其支郡夏知祥及璋俱反诏上婿天雄帅石敬瑭讨之不克　冬楚王马殷薨子希声嗣】二【春契丹主徳光之兄賛华来奔石敬瑭粮尽引还上恶安重诲恣横使出镇河中寻族诛之重诲曰臣死不恨但不为国家诛潞王他】
　　【日必为患　夏王延禀袭福州王鏻击杀之　上族董璋家而不诛孟氏璋由是疑知祥背已】三【春诏赦两川知祥聴命璋怒攻知祥至汉州败死诏知祥镇两川封蜀王许行墨勑知祥乃分利阆遂防黔为五岭　呉越王钱镠薨子元瓘嗣　夏马希声薨弟希范嗣　以潞王镇凤翔石敬瑭镇河东　冬呉李升出镇升州留子景知政事】四【闽惠宗王鏻龙啓元　春王鏻自称闽帝　或请立太子上不悦夏上疾秦王从荣请见不得疑上崩而左右匿之勒兵将入宫枢宻使朱昭冯赟孟汉琼等击斩之上崩召少子宋王从厚　甲于魏州而立之　　午】
　　潞王【从珂】清泰元年【蜀高祖孟知祥明徳无　春孟知祥称蜀帝　朱昭等徙潞王镇河东王不受命诏西京留守王思同讨之围凤翔防克防军士乱溃思同走死王整众而东所向崩溃闵帝奔衞夏州王入汴即帝位立后刘氏鸩杀闵帝　兴元帅张防钊洋州帅孙汉韶皆降蜀　秋蜀主知祥殂子昶立　冬契丹冦云应州诏石敬瑭屯代州以备之】二【呉天祚闽永和元蜀秦国公昶　夏契丹冦新代应州　秋以晋州帅张敬达为副总管以分石敬瑭之权　冬闽将李仿弑其主鏻立其子昶】
　　晋高祖【敬瑭】天福元年【闽康宗昶通文元　夏清泰徙石敬瑭镇天平敬瑭称疾不行清泰诏张敬达讨之　天雄将张令昭逐其帅刘延皓诏宣武帅范延光讨诛之　秋张敬达围晋阳敬瑭称臣求救于契丹誓为父子契丹主自将五万骑救达敬达败退保晋安契丹团之诏枢宻使赵延夀天雄帅范延光幽州帅赵徳钧救晋安清泰幸怀州冬赵徳钧延夀屯团栢隂与契丹通求为汉帝契丹立敬瑭为帝割幽州所管及新武云应朔州以赂契丹诸将杀张敬达以降徳钧父子亦降上遂长驱而南清泰奔还举室自焚】
　　臣光曰武皇以沙陀微种奄有河东黄巢之乱有大功于唐室上源之变讼于朝廷而不能自直遂与朱氏治兵相攻纠纷不解流血成川僵尸蔽野至其晩节锋锐益衰穷居一隅仅能自保庄宗自弱龄袭位麾下诸将皆白首行陈与武皇并辔齐驱之人乃能以恩信结其心英果折其气莫不竭力致命颐指如意遂服真定从中山取渔阳兼魏博防马渡河而梁氏失国当是之时天下莫不震动诸侯陆梁踞肆者皆眙相顾莫敢保其土地王衍恃其险逺辞礼倨慢偏师西指而劒阁不守观其行兵可谓能矣惜其器小志近骄心易生矜功自喜御众无法便嬖是説妇言是用才及三年陨身亡族悲夫明宗无取国之心而为众所附资性寛厚克终天禄清泰于危难之中坐受神器得之非难失之孔易负扆未安家为煨烬十年之中易姓者四祸福相寻何其速哉
　　【上入洛阳　安州卢文进奔呉呉封李升为齐王　上幸洛阳】　二【唐烈祖李升升元元　夏范延灮反诏亲军将杨光逺讨之进围魏州　京畿巡检使张从宾反自河阳入东都杀上子重信重义诏亲军将杜重威讨诛之　冬李昪受呉禅称唐帝】三【蜀广政元　秋范延光降赦之　冬复以汴州为东京长安为晋昌军】四【秋唐主始复姓李氏　闽主昶贪虐阁门使连重遇弑之立其叔父曦】五【闽景宗曦永隆元　夏安州李金全叛入于唐】六【秋上幸魏州　钱元瓘薨子佐嗣　河决滑州　冬襄州帅安从进反攻邓州亲军将李建崇击破之成徳帅安重荣反将兵数万声言入朝诏杜重威击之大破重荣于宗城遂围镇州】七【汉殇帝玢光天元　春拔镇州斩重荣　塞滑州决河　夏汉王龚殂子玢嗣　上疾命平章事冯道立幼子重睿上崩亲军将景延广矫诏立上兄子齐王重贵延广使告哀于契丹称孙不称臣契丹始有隙秋拔襄州杀安从进】
　　齐王【重贵】八年【汉中宗晟干和唐元宗景保大殷光王延政天徳元　春上自魏州还汴　唐主昪殂子景立以弟齐王遂为元帅燕王逹副之约以传国　汉王玢弟晟弑玢自立　闽主弟延政自称殷帝　侍中桑维翰屡请与契丹和亲上　甲不聴冬青州帅杨光逺召契丹入冦　　辰】开运元【春契丹数道入冦河北诸州皆城守上幸澶州契丹主至澶州而还　闽指挥使朱文进弑闽主曦来降冬兖州帅李守贞讨杨光逺诛之　唐将边镐查文徽攻王延政福州将林仁翰杀朱文进降于延政】
　　二【春契丹冦邢洺磁相至榆林而还　上幸澶州契丹围杜重威于阳城河阳帅符彦卿击破之秋唐人拔建州虏王延政福州将李孺赟泉州将留从效皆降于唐　冬枢宻使冯玉谮桑维翰罢其政事】三【夏契丹冦定州相州帅张彦泽击破之　秋唐陈觉等攻李孺赟两浙将张筠救之大破唐兵取福州　冬契丹瀛州请降上遣杜重威悉率禁兵以应之遇契丹于中渡桥重威与张彦泽皆降契丹彦泽还兵袭京师帝遂降于契丹】
　　汉髙祖【暠】天福十二年【春契丹主入汴迁晋帝于黄龙】
　　臣光曰高祖以地尊势重廹于猜嫌亲执臣子之礼以事戎狄赂之土田借其兵力以取天下夫羽翼未成不可以高飞国家未治不可以应敌齐王舍桑维翰之深谋信景延广之狂策内政不脩而外挑强邻使黎民涂野草胡骑汚宫阙生为降虏死为羇魄非不幸也
　　【河东帅刘暠即帝位于晋阳　河南北盗起契丹主惧留其将萧翰镇汴而还夏殂于栾城兄子元欲自立囚述律太后　萧翰立唐明宗子从益而去帝留弟旻镇河东入汴杀从益　马希范薨弟希广嗣钱佐薨弟倧嗣冬衙将明进思废倧立其弟俶】干祐元【春上崩子周王承祐立年十八平章事苏逢吉枢宻使杨都郭威史肇辅之　河中帅李守贞及凤翔将王景崇永兴将赵思绾反秋诏郭威讨之　冬高从诲薨子保融嗣】
　　隐帝【承祐】二年【夏马希广庶兄永州刺史希蕚袭长沙不克乞师于唐　赵思绾降杀之　秋拔河中杀李守贞　冬契丹冦北边诏郭威御之】三【春拔凤翔杀王景崇两浙败唐兵于福州虏其将查文徽　夏以郭威为邺都留守　秋马希蕚攻弟希广杀之自立　冬帝幸臣李业等谮杀杨邠史肇等又遣使杀郭威威拥兵入朝帝战败自杀威迎刘崇子赟于徐州而立之未至契丹冦洺州威北伐至澶州还兵内向以太后令废赟以威监国】
　　臣光曰高祖拥精鋭之兵居形便之地属胡骑北旋中州乏主故雍容南下而天下归之岂其才徳之首出哉乃防其时之可为也夫根疎者不固基薄者易危隐帝虽有南面之名而政非已出民不知君轻信羣小之谋欲除拔扈之臣祸不旋踵自然之势也父子相继四年而灭自古飨国之短未有若兹者也
　　周太祖【威】广顺元年【北汉世祖刘旻干祐四　春即帝位　以养子荣镇澶州荣柴皇后兄子也　刘旻称汉帝　秋马希蕚与弟希崇争国唐将边镐击虏之遂灭湖南　冬汉主引契丹攻晋州不克】二【春兖州帅慕容彦超反上自将击诛之因幸曲阜拜祀孔子　朗州将刘言袭长沙逐边镐上表请节钺诏言镇湖南徙治朗州】三【春上有疾枢宻使王竣坐专恣贬商州以晋王荣为开封尹　秋湖南军乱囚其帅刘言迎潭州　甲王逵代之　冬诛邺都留守王允中　　寅】显徳元【春以晋王判内外兵马上崩晋王即位　汉王引契丹冦潞州世宗自将御之战于高平亲军将樊爱能何徽先遁斩之并其军使以上遂大破汉兵　夏进围晋阳拔辽宪岚石沁沂代七州天雄帅符彦卿及契丹战败于折口乃班师　冬汉主旻殂子承钓立　帝大阅诸军务精不务众】
　　世宗【荣】二年【北汉主承钧干祐八　凤翔帅王景攻蜀秦凤成州拔之　冬平章事李谷率十二将伐唐围唐将刘仁赡于夀州】三【春筑东京外城　上自将伐唐亲军将李重进斩唐将刘彦于正阳太祖拔滁州擒其将皇甫晖亲军将韩令坤拔州江北诸州降者甚众唐主称臣请献六州以和上欲尽得江北不许夏太祖破唐府王逹于六合　湖南将潘叔嗣杀其帅王逵迎潭州周行逢代之　上自涡口还时天暑粮且尽战数不利诸将皆弃所得州并兵围夀州不克】四【北汉天防元春上复伐唐大破唐兵于紫金山刘仁赡以夀州降上还冬复伐唐拔濠泗杨秦四州】五【唐交泰元春上屠楚州遂幸迎銮欲济江唐主大惧去帝号称国主请尽割江北十四州用周正朔上乃班师　唐大弟遂固请让位唐主乃立子冀为太子　冬唐杀其相宋齐丘】六【南汉恩赦侯鋹大寳元　春凿五丈及惠民河　枢宻使王朴薨　上自将击契丹夏上至瓦桥闗契丹闗南三州俱降将攻幽州防上有疾而还李重进破河东兵于百井　上崩　梁王宗训即位　秋汉南主晟殂子鋹立　唐太子冀卒】臣光曰太祖负震主之威挟不赏之功措身无所乗危而发虽履天下之籍而家室先覆矣世宗以异姓之亲入乗大统知近世之起于威令不行下陵上替故高平之役首诛樊何以振军法遂能变弱为强因败为功乘胜北逐至于太原归而简师习战并心进取于是南割江淮西克秦凤北开闗南攻无坚城战无强阵又以桴鼓之隙治律厯兴礼乐审法令脩政事收贤才养百姓可谓能知治安之本矣大功未成中道而夭盖太平之业天将啓圣人而授之固非人谋之所及也






　　稽古録卷十五
<史部,编年类,稽古录>
　　钦定四库全书
　　稽古录卷十六
　　宋　司马光　撰
　　臣光拜手稽首曰臣闻商书曰与治同道罔不兴与乱同事罔不亡终始慎厥与惟明明后周书曰我不可不监于有夏亦不可不监于有殷我不敢知曰有夏服天命惟有歴年我不敢知曰不其延惟不慎厥徳乃早坠厥命我不敢知曰有殷受天命惟有歴年我不敢知曰不其延惟不慎厥徳乃早坠厥命盖言治乱之道古今一贯歴年之期惟徳是视而已臣性愚学浅不足以知国家之大体然窃以简防所载前世之迹占之辄敢冒死妄陈一二夫国之治乱尽在人君人君之道有一其徳有三其才有五何谓人君之道一曰用人是也蕞尔之国必有正直忠信之士焉必有聪明勇果之士焉正直忠信之谓贤聪明勇果之谓能彼贤能者众民之所服从也犹草木之有根柢也得其根柢则其枝叶安适哉故圣王所以能兼制兆民包举宇内而无不聴从者此也凡用人之道采之欲博辨之欲精使之欲适任之欲専采之博者无求备于一人也收其所长弃其所短则天下无不可用之人矣辨之精者勿使名实伪冒真也聴其言必察其行授其任必考其功则羣臣无所匿其情矣使之适者用不违其才也仁者使守明者使治智者使谋勇者使防则百职无不举矣任之专者勿使邪愚之人败之也茍知其贤虽愚者日非之而不顾茍知其正虽邪者日毁之而不聴则大功无不成矣然后为之高爵厚禄以劝其勤为之严刑重诛以惩其慢赏不私于好恶刑不迁于喜怒如是则下之人怀其徳而畏其威乐为用而不敢欺譬如乗坚车御良马执六辔奋长策以立扵康荘之涂惟意所适安有不至者哉此人君之要道也何谓人君之徳三曰仁曰明曰武仁者非妪煦姑息之谓也兴教化修政治养百姓利万物然后可以为仁明者非巧谲苛察之谓也知道义识安危别贤愚辨是非然后可以为明武者非强亢暴戾之谓也惟道所在防之不疑奸不能惑佞不能移然后可以为武是故仁而不明犹有良田而不能耕也明而不武犹视苖之秽而不能芸也武而不仁犹知获而不知种也三者皆备则国治强阙一则衰阙二则危皆无一焉则亡此人君之三徳也何谓人君之才五曰创业曰守成曰陵夷曰中兴曰乱亡创业者智勇冠一时者也王者经纶之初土无定所民无定分英雄相与角逐而争之才相偶则为二相参则为三愈多则愈分故非智勇冠一时莫能一天下也守成者中才能自脩者也王者动作云为得之近而所利逺失之微而所害大故必兢兢业业以奉祖考之法度则补之倾则扶之不使耆老有叹息之音以为不如昔日之乐然后可以谓之能守成矣陵夷者中才不自脩者也习于宴安乐于怠惰人之忠邪混而不分事之得失置而不察茍取目前之佚不思永逺之患日复一日使祖考之业如丘陵之势稍颓靡而就下曾不自知故谓之陵夷也中兴者才过人而善自强者也虽以帝王之子孙而能知小人之艰难尽羣下之情伪其才固已过人矣又能勤身克意尊贤求道见善则迁有过则改如是则虽乱必治虽危必安虽已衰必复兴矣乱亡者下愚不可移者也心不入徳义性不受法则舍道以趋恶弃礼以纵欲谗谄者用正直者诛荒淫无厌刑杀无度神怒不顾民怨不知如是而有敌国则敌国防之无敌国则下民叛之祸不外来必自内兴矣此人君之五才也夫道有失徳故政有治乱徳有高下故功有小大才有美恶故世有兴衰上自生民之初下逮天地之末有国家者虽变化万端不外是矣三王之前见于诗书春秋愚臣不敢复言今采战国以来至周之显徳凡小大之国所以治乱兴衰之迹举其大要集以为图每年为一行六十行为一重五重为一卷其天下离析之时则置一国之年于上而以朱书诸国之君及其元年系于其下从而数诸国之年则皆可知矣凡一千三百六十有二年离为五卷命曰厯年图敢再拜稽首上陈于黼扆之前庶防观聴不劳而闻见甚博善可为法恶可为戒知自古以来治世至寡乱世至多得之甚难失之甚易也恭惟国家承百王之弊接五伐之乱防县分裂干戈日寻藩臣骄恣元元憔悴太祖宵衣旰食栉风沐雨勤求贤俊明慎诛赏收支郡任文臣以消方镇之权举公防除贪汚以厉州县之吏选精鋭严阶级以治战鬭之士省赋役恤刑罚以抚农桑之民内政既成乃脩外事近者既悦乃诘逺人故传檄而下荆湖顾盼而克巴蜀叱咤而平岭表指麾而定江南大勲未集太宗继统述脩前绪闽越句呉皆献地入朝西登太行而晋人自缚盖自宋兴二十年然后大禹之迹复混而为一以至于今八十有五年矣朝廷清明四方无虞戎狄顺轨羣生遂性民有自高曽以来未尝识战鬬之事者盖自古太平未有若今之久也易曰君子安不忘危存不忘亡治不忘乱周书曰制治于未乱保邦于未危今人有十金之产者犹知爱之况为天下富庶治安之主以承祖宗光大完美之业呜呼可不戒哉可不慎哉












　　稽古录卷十六
　　钦定四库全书
　　稽古録卷十七
　　宋　司马光　撰
　　【庚申】太祖建隆元年【正月甲辰上受周禅奉周帝为郑王乙巳改元大赦　契丹冦定州边将击却之　二月尊太夫人杜氏为皇太后　三月辛酉追尊高祖曰僖祖曽祖曰顺祖祖曰翼祖考曰宣祖　四月浚蔡渠　李筠叛降河东袭泽州杀刺史张福而据之癸巳诏石守信等诸军讨筠　五月己亥朔日食　己未上自将讨李筠　河东主刘钧军于太平驿遣其平章事衞融宣徽使卢賛将兵救筠筠帅其众南下与石守信等遇于长平守信等大破之卢賛溺死筠走保泽州诸军进围之　六月己巳朔上至泽州辛巳克之筠自焚死获卫融释之乙酉上进攻潞州丁亥筠子守节以城降释之河东主钧闻之遁归　折徳扆破河东沙谷寨　七月戊申上还至东京　八月甲申立夫人王氏为皇后　九月李继勲击河东焚平遥　李重进叛降江南江南主李景不敢受己未诏石守信等诸军讨之　甲子纵边将所获河东民数万口还其国　高保融卒弟保朂袭位　十月河决厌次　晋州钤辖荆罕儒袭河东汾州战没　庚寅上自将讨李重进十一月丁未上至州即日克之重进自焚死　乙夘江南主李景遣其臣严绩来犒师庚申复遣其子从镒入贡　十二月丁亥上还至东京】二【正月发开封陈许民夫数万导蔡渠入于颍　二月发曹单民夫数万浚五丈渠　江南主景迁都南昌　三月丙申内酒坊火　河东冦麟州　四月癸巳朔日食　六月甲午太后杜氏崩　江南主景卒于南昌子煜立七月以防还金陵　八月诏李怀节执孙行友送阙下九月甲子契丹嘉哩等来降　十月丙午葬明宪皇后于安陵　诏窃盗赃钱满三千者死】三【正月甲戌发民广皇城东北隅　罢递夫募卒以代之二月庚寅初令文班常叅官举幕职令録有罪连坐诏百官转对　河东冦潞晋二州守将击走之三月初令大辟奏案刑部详覆以止藩镇专杀　留从効卒养子绍镃袭位四月衙将陈洪进诬绍镃谋归两浙执送江南立大将张汉思为留后　高保朂卒兄子继冲袭位　五月増修大内　六月秦州属羌尚波于拒命　诏归江南降兵数千　九月尚波于降　七月癸巳初定编勑二十条　周行逢卒子保权袭位　十二月诏诸县盗贼鬬讼事皆归令尉镇将唯得掌郭下　是岁周郑王居于房陵　周保权上言衡州刺史张文表作乱来乞师】干徳元【正月命慕容延钊等将兵讨文表未至文表为湖南所擒二月延钊等至荆南高继冲请举族归朝延钊等进克潭州三月拔岳州朗州周保权出降两道诸州悉平为荆湖路　癸酉定常行杖法笞杖徒流各有数　置义仓毎税一石别输一斗四月行应天厯　凿讲武池　初置诸州通判以分节度使刺史之权或节度使有阙则以文臣权知诸州　张汉思诸子谋杀陈洪进洪进废汉思而代之　六月初命朝臣知县　七月王全斌等击河东俘数千人八月辛巳行新定刑统　王全斌等攻河东乐平县拔之置平定军　九月河东反契丹攻平晋军守将拒却之　十月庚辰诏天下造版籍及户帖户钞十一月泉州留后陈洪进请内属许之仍以诏谕江南　甲子上始亲祀圆丘配以宣祖大赦改元　十二月甲申皇后王氏崩　河东冦府州折徳扆败之初置形　甲势税簿　　子】二【正月初聴选人四时参选不限冬集　发民夫治郓州遥堤　二月】
　　【李继勲等攻河东辽州败河东将郝贵超于城下辽州降三月河东将周审玉等来降　四月乙夘改葬宣祖及昭宪皇后于河南安陵　乙丑初置参知政事　六月河南北陜西蝗　八月诏于京师及缘江冬置货务令商旅入金帛于京师执引诣缘江给茶　九月丁徳裕等攻广南郴州拔之　折徳扆卒以其子御勲知府州事自是世袭知府州西川主孟昶遣间使以蜡书遗河东谋连兵入冦十一月甲戌命王全斌等将兵三万自凤州道刘光义等将兵二万自归州道伐西川　十二月凉州来请帅诏以麴彦饶为之　王全斌等拔兴州败西川兵于三泉获其招讨使韩保贞副使李进】三【正月刘光义等拔防州杀其节度使高彦俦　王全斌等破西川兵于大漫天遂破利州及劒门又破西川并拔劒州擒其知枢宻院事王昭逺马步军都指挥使赵崇韬刘光义等拔万施开忠遂五州西川主昶出降蜀地悉平得州四十五为西川路　二月王全斌杀西川降兵二万余人于成都　三月蜀中盗贼羣起诏所在讨之　五月丙戌孟昶入见六月甲辰以昶为中书令秦国公太子大臣皆除美官庚戍昶薨　八月河决阳武九月河决澶州发兵治之】四【正月丁亥诏丁徳裕等将兵讨蜀中余盗　二月罗彦环等败河东兵于静阳　三月废义仓　四月契丹丰州节度使于延来降　六月诏内侍年三十无养父方许养一子　河决观城　七月聴州县官各置俸戸月输钱五百　八月河决灵武遣韩重赟等发夫卒数万人塞决河　是岁初用和岘议以景表尺造律下王朴乐一律】五【正月戊戌发畿内及邻州民夫数万治河隄　三月丙辰河东石盆寨降　五星聚于奎　五月河东鸿唐寨降　六月戊午朔日食丙子诏诸州通判钤辖都监等毋得受节度使添给八月衞州河溢入城杀数百人　九月庚子李彜兴卒子光叡袭位　十二月丙辰禁恶钱及行滥缣帛】开寳元【正月甲午发畿内民夫治东京城　丁未河东偏城寨将任恩帅众来降　三月甲辰镇州奏破河东马鞍山寨　五月丁未赐江南粮十万斛以救其饥　七月丙午镇州奏河东乌玉寨主胡遇帅众降　河东王钧卒养子继恩立　八月戊辰诏李继勲等将兵击河东九月庚子继勲奏败河东军于洞涡水口河东供奉官侯霸荣弑其主继恩平章事郭无为杀霸荣立继恩弟继元　十月丙子呉越王钱俶遣其子惟睿入贡　十一月癸夘上祀圆丘大赦改元】二【正月壬寅命使者十八人调军食诣河东行营　二月乙夘遣曹彬党进等先将兵伐河东　甲子上发东京　三月乙未李继勲奏败河东军于太原城下　戊戍上至太原　辛丑发诸县民夫数万赴城下　癸夘河东宪州判官史昭文以州降　丙午决晋水灌太原　四月辛亥遣海州刺史孙方进围汾州　契丹救河东　己未何继筠奏败契丹于阳曲北擒其武州刺史王彦符五月癸未韩重赟奏败契丹于定州北　甲申引汾水灌太原　戊子初令狱官于盛暑清涤杻械贫者给食　甲午河东岚州刺史赵文度降　丙午杨重勲折御勲来朝　闰月戊申刘继元杀其平章事郭无为　己未徙河东民万余户于山东防暑疾疫庚申分诸军屯镇潞壬戌上南还　六月辛夘江南主煜遣其弟从谦入贡　癸巳上至东京　十月契丹藏才干酋长王甲帅众来降置丰州以处之】三【正月癸丑发畿内民夫数万治河隄　四月辛夘朔日食　庚子诏开河北盐禁聴通商收税　置便钱务　七月丙辰减州县官员数　上命江南主煜招谕广南主刘鋹鋹不聴囚其使龚慎仪九月己亥朔命潘美等将兵伐广南　甲辰诏修完前世帝王陵为乱兵所毁者　乙夘潘美等破广南兵拔富州十月庚寅拔贺州十一月壬寅拔昭桂二州　癸亥邉将破契丹于遂城　十二月辛亥潘美等破广南兵拔连州　癸巳发畿内民夫二万治河隄】四【正月癸丑潘美等抜广南英雄二州　二月己丑奏克番禺擒广南主鋹广南悉平得州四十一为广南路诏以幕职州县官阙多人少初令特放选仍聴超折注拟　五月乙未朔上御明徳门诸将以练系刘鋹献之释以为恩赦侯　王甲卒以其子承美知丰州事自是世袭知丰州　十月癸亥朔日食　十一月己未上祀圆丘大赦　癸亥川班直四十人挝鼓诉赏薄悉斩之　河决澶渊泛数州澶州通判姚恕坐死】五【五月辛未河决濮阳废广南媚川都六月庚寅河决阳武汴决谷熟　戊申命曹翰发民夫三万六千卒一万五千塞阳武决河又发卒夫数万塞濮阳决河　八月己亥广州奏破羣獠于容州九月丁巳朔日食　十一月己未广州奏破羣獠于英州大饥】六【正月癸酉发民夫治魏县河堤　三月房州奏周郑王殂諡曰恭帝　四月癸丑初选令录簿尉为堂后官　五月己巳交趾丁琏始遣使内附授以官爵　六月癸未朔隰州奏将兵入河东境拔　甲七塞　　戌】七【二月庚辰朔日食　上诏江南主煜入朝辞不至而缮完自守九月命曹彬等将舟师自荆南防江而下伐江南闰月己酉破江南兵丙辰拔池州十一月丙子破江南兵于采石作浮梁济江　契丹来请和命知雄州孙全兴以书答之　十二月辛亥曹彬等破江南卾州兵于江北】八【正月甲戌朔破江南兵于新林港　丁丑知晋州武守琦奏破河东兵于洪洞　二月壬戌曹彬奏拔升州闗城　三月己亥契丹初遣其臣克实克舒苏入见　辛未呉越王俶拔江南常州　四月乙巳王明破江南兵于江州　六月辛亥澶州奏河决顿丘发丁夫数万塞之　七月辛未朔日食　庚辰初遣郝崇信使于契丹　八月封丁琏父部领为交趾王　九月乙酉江南润州降　十月丁巳治西京内十一月辛未江南遣其臣徐入见　乙未曹彬克金陵擒江南主煜江南悉平得州十九为江南路】
　　太宗太平兴国元年【正月辛未曹彬遣使献李煜太祖释以为违命侯　三月辛夘羣臣三上表请加尊号太祖以燕晋未平不亢　丁巳作礼贤宅以待呉越王俶己未俶入朝辛未辞归　太祖将幸西京壬申先飨太庙　丙子发东京　庚辰谒安陵　辛巳至西京　四月庚子雩祀于圆丘大赦　丙午东还　辛亥至东京　丙寅曹翰奏拔江州擒江南将宋徳明　八月丙辰发兵伐河东九月戊寅破河东兵　辛巳郭进奏得山后诸州民三万七千余口　十月癸丑太祖崩于万岁殿皇弟晋王炅即皇帝位　乙夘大赦李光叡奏破河东呉保寨　诏诸场务不聴人添额置扑　十一月戊辰罢天下俸户　十二月甲寅上御乾元殿大赦改元】二【正月擢进士吕蒙正等百三十三人及第皆除京官通判以兴文教抑武事　二月废江南铁钱悉用铜钱　庚子上改今名　初置江南茶塲　四月甲午置威胜军于乱栁　乙夘太祖于永昌陵七月河决温县又决荥泽又决顿丘发夫卒塞之诸道大水　发潭州兵击梅山洞蛮　八月丙寅陈洪进入朝　初令藩镇支郡悉属京师长吏得专】
　　【奏事　九月丁酉诏私铸小钱者死　十一月丁亥朔日食】三【正月甲午诏绛州浚汾河　发唐邓民夫数万人及诸卒万人开曹渠自襄汉抵京师渠成而水不行　二月丙辰朔秦州奏西羌冦边使者任徳明将兵击走之　三月己酉呉越王俶入朝四月己夘陈洪进献所有州二　庚辰怀州奏河决获嘉发夫卒塞之　五月呉越王俶表献所有州十三为两浙路　壬寅李光叡卒子继筠袭位　戊申秦州判官李若愚之子飞雄谋反族诛　六月汴渠决宁陵诏发宋亳民夫塞之又发畿内民夫塞汴口十月置内藏库掌藏经费之余以待非常之用河决灵武发夫卒塞之　十一月丙申上祀圜丘配】
　　【以太祖大赦　是岁行太平兴国编敇】四【正月庚寅诏先遣潘美等将兵伐河东二月甲子上自将发东京三月庚辰朔至真定乙未分兵攻岚州契丹救河东郭进邀击大破之四月壬戌上发真定折御卿奏破岢岚军乙丑诸将破隆州己巳破岚州庚午上至太原壬申上幸城西督诸将攻城五月甲申河东主继先出降河东悉平得州十为河东路　庚子上发太原六月甲寅诏发河北京东刍粟赴北面行营欲乗胜取幽州　庚申上发真定丁夘至易州刺史刘宇降戊辰涿州降　庚午上至幽州破契丹众于城北七月癸未督诸将攻城不克甲申班师乙巳上至东京　李继筠卒弟继捧袭位　八月癸亥诏潘美将兵屯三交口以备契丹　汴渠决宋城发民夫塞之　九月河决汲县乙酉诏何绍勍等将兵屯定州以备契丹　初聴铜钱入蜀　十月庚午闗南奏破契丹于遂城西徐鲍二水间　十一月己亥岚州奏破契丹于三交口　闗南奏破契丹】五【正月发民夫治衞澶濮三州河隄　二月苛岚军奏杂虏二百五十户内属　三月癸巳代州奏破契丹杀其侍中萧咄李禽马步军都指挥使李重诲　闰月三交奏杂虏二百余户内属　四月戊子代州奏杂虏二百余戸内属　上以丁琏阻兵专地七月丁未遣孙全兴等将兵讨之　十月戊寅命杨重进等将兵屯国南蔡玉等将兵屯定州卢汉赟等将兵屯镇州以备契丹　丁琏卒弟璿尚防大将黎桓幽丁氏宗族专制国事十一月桓以璿表求袭兄位称藩入贡不报　己酉上以契丹数为冦自将击之壬子发东京癸丑闗南奏破契丹戊午上至大名雄州奏契丹遁去十二月庚辰上南还乙酉至东京　辛夘交州行营奏破交趾兵】六【正月辛亥易州奏破契丹兵　三月壬戌交州行营奏破交趾兵于白藤江口五月己未以岁旱大赦　六月丙子平塞军奏破契丹兵　七月丙午诏谕渤海共击契丹　九月乙未朔日食　丙辰易州奏破契丹兵　诏郭贽等考校在京京朝官功过材器遇中书湏人送防等定差十一月辛亥上祀圆丘大赦　孙全兴为交趾所败丁巳坐诛】七【三月癸巳朔日食　丁璿遣使谢罪　四月贬卢多逊及秦王廷美连坐者甚众五月辛丑高阳闗奏破契丹于唐兴口　己酉李继捧入朝诏迁其族于京师其弟继迁叛入地斤泽辛亥三交奏破契丹　己未府州奏破契丹于朔州六月河决临济　初置译经院　七月河决济口八月己夘罢劒南酤　十月夏州奏击李继迁破之　河决武徳　行乾元厯　十二月戊午朔日食闰月庚寅丰州奏契丹锡里等十一族七万余帐内附王承美击契丹破之禽其节度使谔徳】八
　　【二月戊子朔日食　三月丰州奏破契丹兵　分三司各置使　五月河决房村灌澶濮曹济诸州东南流至徐州入淮发卒数万民夫十余万治之　黎桓废丁璿自称交州三使留后始遣使入贡　六月甲午河南奏谷洛伊瀍水溢溺死者以万计　秋诸路大水　十月置都进奏院罢诸州知后官　十二月癸夘滑州奏房村决河已塞　戊申宥州奏李继迁入冦击走之　是岁初命著作佐郎吕文仲侍读经史　甲申】雍熙元【三月己未滑州奏河复决发卒数万人塞之　羣臣请封禅四月甲午诏许之　五月丁丑乾元文明二殿灾　六月壬寅诏罢封禅　十月庚寅夏州奏击李继迁破之俘一千四百余帐获继迁母妻独继迁遁去　十一月丁夘上祀圆丘复配以宣祖大赦改元十二月壬辰立妃李氏为皇后　悉罢岭南采珠塲】二【四月丁酉夏州行营奏破李继迁党悉利族获其代州刺史折罗遇　六月辛夘麟州奏杂虏四十七族内属岌罗赋等九十四族拒命击破之　庚戌楚王元佐坐纵火废为庶人　十二月庚子朔日食】　三【正月庚寅诏曹彬崔彦进将兵出雄州田重进将兵出飞狐二月诏高丽王治发兵西防官军壬子诏潘美杨业将兵出云应朔州以击契丹　三月癸酉曹彬破契丹于固安新城降　丁丑田重进破契丹于飞狐北潘美自西陉入追契丹至寰州破之庚辰寰州刺史赵彦辛降　辛巳曹彬抜涿州　潘美围朔州节度副使赵希赞举城降　癸未田重进破契丹禽其西南面招安使大鹏翼　乙酉曹彬破契丹于涿州南丁亥潘美至应州节度副使艾正举城降　辛夘田重进围飞狐防御使吕行徳举城降　四月辛丑潘美拔云州田重进破契丹于飞狐　壬寅曹彬米信之师破契丹于新城东北　乙夘田重进至蔚州左右都押衙李存璋举城降五月存璋悉杀契丹帅城中老弱来奔　诏田重进还军定州　庚午曹彬等至岐沟闗北为契丹所败还军易州上召彬等还丁丑诏徙云应寰朔州吏民于河东许汝间　六月戊戌朔日食　秋契丹陷寰州潘美等败于陈家谷杨业死契丹复据云应朔州　十月授黎桓官爵十二月己亥田重进奏攻抜岐沟闗　丙午刘廷让与契丹战于君子馆全军败没】四【七月庚寅置三班院】端拱元【正月乙亥上耕籍田大赦改元四月癸巳诏縁边戍兵无得辄恣侵掠务令安静五月辛未赐李继捧姓名赵保忠使还镇夏州招】
　　【讨李继迁　十一月己丑镇奏破契丹于唐河　十二月辛未赵保忠言李继迁请降以继迁为银州刺史继迁竟不至】二【二月癸亥命陈恕等为诸路营田使　八月丙辰上御乾元楼大赦　大旱　十月置入中仓　十二月庚申上命省去尊号曰皇帝兼称已为不可朕欲称王但嫌与诸子同耳】淳化元【正月戊寅朔改元　四月戊申夏州奏破李继迁兵　五月辛夘置刑部详覆官六员御史台推勘官二十员　八月赵保忠奏破李继迁于安庆泽又奏破继迁于玉庭镇】二【正月丙子命翟守素将兵屯夏州助赵保忠守御　三月己巳上以蝗旱欲自焚未防而雨　五月乙巳置折博仓　六月乙酉汴渠决浚仪上自督卫士负土塞之　宋州奏汴渠决宋城诏近县民夫塞之　亳州奏汴渠决东流　七月李继迁请降授以官爵赐姓名赵保吉　八月己夘置审刑院以覆大理所防狱　十一月丙申朔诏百官次对】三【二月乙丑朔日食　五月癸丑作秘书阁六月丁丑黒风昼晦　辛夘置常平仓　十月壬午命王沔等磨勘京朝官选人班行　十一月己亥许王元僖薨】四【正月辛夘上祀圆丘初以宣祖太祖并配大赦　二月己未朔日食　丙戌改磨勘京朝官院　青神民王小波等起为羣盗　三月壬子发河北诸州戍兵万八千人开河北缘边塘泊种稻田命屯田使何承矩领之　五月戊子诏所举官改节者聴陈首　合三司复为一使　八月丙辰朔日食　十月河决澶州西北流入永济渠浸大名府　甲城　　午】五【正月赵保吉冦灵州诏李继隆将兵击之赵保忠奏称已与保吉觧仇请罢兵上怒命继隆移兵击之保吉徙绥州民于平夏左都押衙高文岯击走之以绥州内属四月保忠为保吉所袭脱身走继隆克夏州禽保忠送阙下保吉逺遁汉北乙酉诏废夏州故城迁其民于绥银等州　王小波死其徒李顺攻掠州县遂陷成都僭称尊号诏王继恩等将兵讨之壬寅行营奏官军自小劒门入拔劒州五月甲寅又奏破李顺万余众于老溪复阆緜巴三州　丙寅赵保忠入见释之　戊辰西川行营奏官军克成都擒李顺六月峡路行营奏杀顺余党蜀地悉平　七月高丽王治为契丹所攻遣使乞师上以北边甫宁不欲兴兵优诏遣之自是不复入贡　中书以王继恩有功奏除宣徽使上曰此乃执政之渐八月置宣政使以授之　赵保吉遣弟延信入贡谢罪诏抚纳之　八月初行淳化编敕　九月壬申大赦】至道元【正月戊申朔改元　甲子府州奏契丹入冦折御卿破之于子河汊　四月乙酉雄州奏契丹入冦何承矩击破之　赵保吉诉属羌掠其所部诏禁之六月丙戌上遣使谕保吉欲徙镇鄜州保吉不奉诏　七月置江淮两浙发运使八月壬辰立夀王元侃为皇太子大赦　九月赵保吉寇清逺军诏复其姓名　洛苑使白志荣部送刍粮为李继迁所败仅以身免　十二月庚辰秋官正韩显符献铜浑仪置之司天台】二【正月辛亥上祀圆丘大赦　五月癸夘李继迁帅万余众攻灵州发陜西民运刍粮诣灵州渡沙碛为虏所杀掠及饥渇死者不可胜纪　七月壬子宋州奏汴渠决谷熟乙丑发民夫塞之　命李继隆等将兵自环庆延夏麟五路击李继迁九月己夘王超范廷召奏败继迁于乌白池继隆等出塞十余日不见虏而还】三【二月庚子灵州行营奏破李继迁继迁单骑遁去　辛丑上不豫三月癸巳上崩于万岁殿太子即皇帝位四月乙未大赦尊皇后为皇太后　五月丁亥立夫人郭氏为皇后　七月诏西边将吏严烽堠李继迁来则驱逐去则勿追以寛陜西之民　八月西川戍兵刘旰作乱招安使上官正讨斩之　十月丙午杨琼奏破李继迁于合河镇　己丑葬太宗于永熙陵　十二月丙申追尊上母贤妃李氏为元徳皇太后别立庙李继迁请降复赐姓名赵保吉以夏绥银宥静五州与之　是岁分天下为十五路其后又増三路】















　　稽古録卷十七
　　钦定四库全书
　　稽古録卷十八
　　宋　司马光　撰
　　真宗咸平元年【正月辛酉朔改元　三月壬申初令饥民刼窖者减强盗法　五月戊午朔日食　七月丙戌初令恶民再犯徒三犯杖送军头司十月丙戌朔日食　十二月丁酉初令大辟疑者具狱以闻行新编敕】　二【二月催欠司奏自即位放逋欠物千余万释系囚三十余万　溪蛮冦奉节施防廵检侍其振讨平之　七月甲申诏外任官各给职田蠲其税　八月丙寅大阅于城东北步骑二十万　九月庚辰朔日食　癸夘傅潜奏破契丹于防良路　十一月丙戌上祀圆丘初以太祖太宗并配大赦　契丹冦北边上自将击之　十二月甲寅发东京丙午幸澶州　己未知冀州张旻奏败契丹于城南　甲子幸大名　丁未府州奏折御昌等击契丹破之　傅潜等拥兵八万屯定州畏懦不战契丹遂冦祁赵逰骑至邢洺是岁置羣牧司总内外马政】　三【正月己夘朔益州戍卒赵延顺反杀钤辖符昭夀逐知州牛冕奉都虞侯王均为主辛巳陷汉州直抵劒门知劒州李士衡击却之　康保裔与契丹战于瀛州败没契丹遂自徳棣济河掠淄青而去庚寅范廷召等奏追契丹至莫州北大破之甲午上发大名　诏雷有终等将步骑八千讨王均庚子上还东京　二月辛酉西川都廵检张思钧奏破王均复汉州乙丑均伪遁雷有终入益州为均所败　三月戊寅朔日食　丙申雷有终奏破王均于弥牟镇　四月乙夘改葬元徳皇后　雷有终等败王均于益州城下遂围之　五月甲辰河决王陵命内侍阎承翰等塞之　九月雷有终等克益州石普追王均至富顺监斩之　十一月壬子诏百官转对】四【二月丙寅诏举贤良方正得查道王曙等　三月辛巳分川峡为四路　庚寅行仪天厯　四月壬子初令审官磨勘京朝官引对　罢郊祀迁官六月省天下冗吏十九万五千余人　八月丙寅赵保吉冦清逺军九月乙亥陷之　庚寅诏陜西家出一丁充保毅保防　辛夘曹璨败赵保吉于栁拨川　契丹入冦十月甲寅张斌败契丹于长城口乙夘授西凉六合酋长藩罗支官令讨赵保吉　十一月丙子王显奏契丹遁去】五【三月己酉西边奏赵保吉陷灵州四月庚午初令军职有阙即时迁补不俟三年　置塲于雄州与契丹互市　契丹入冦　乙酉广北边方田以梗虏骑　五月壬寅籍河南民丁为兵　六月壬申赵保吉围麟州丁丑知州衞居实击却之　七月甲午朔日食　诏以盐给施黔州蛮蛮请输谷于边　九月西蕃冦镇戍军知军李继和击却之　戊申以终南处士种放为左司諌直昭文馆　赵保吉冦金明都监李继周击却之　十月戊寅初令州官同録问大辟　十一月壬寅上祀圆丘大赦】六【四月防州路转运使丁谓奏生蛮入冦高州蛮田承进等击破之　赵保吉冦洪徳蕃将庆香等击破之　丙子契丹入冦己夘王继忠与战于望都南败绩　五月壬寅罢雄州塲十一月赵保吉陷西凉府潘罗支诈降袭击保吉大破之保吉中流矢还死于灵州之境子徳明袭位甲辰】景徳元【正月丙戌朔大赦改元　己丑麟府路奏契丹约尼部长拔黄帅三百余帐内】
　　【属　癸夘石隰州奏河西四十五族内属二月赵徳明请降　三月乙酉朔魏能奏破契丹于长城口己亥太后李氏崩　四月阎承翰奏自嘉山引徐河入沙河种稻于水北　五月命向敏中安抚西边受赵徳明降与之议立条约　礼院奏以懿徳明徳二后并祔太宗庙从之　六月知镇戍军曹玮奏败西戎于石门川　潘罗支遣兄邦迪支入见　九月减三司吏员　上闻契丹将入冦议亲征冦准等请幸澶州　河决横陇　闰月礼院奏殡明徳太后于壬地俟吉岁乃先作主祔庙　契丹统军达兰冦威虏顺安军保州契丹主及其国母冦定州遣使以王继忠表授石普求和十月命麟府保州威虏北平军引兵入契丹境以分其兵势契丹冦瀛州　国信使奏潘罗支为密帮磋所杀西凉诸胡立其弟斯多都诏殿直曹利用赍书诣契丹许其和　黎桓遣其子明提入贡　十一月契丹攻瀛州知州李延渥等】
　　【击走之　诏徳清军吏民弃城保澶魏　庚午上发东京　甲戍契丹至澶州城下达兰中连弩而死契丹引却　丙子上至澶州渡河登北城　戊寅契丹遣使求瓦桥闗南之地上不许但约岁以绢二十万疋银一十万两遗之　十二月庚辰朔日食　契丹陷通利军甲辰契丹复遣使请和愿以兄礼事上上许之自是不复为冦北鄙宁息甲午上发澶州戊戌至东京】二【正月庚戌朔大赦复置塲于雄霸州安肃军　五月别试河北举人遭胡冦不及试期者赐范昭等及第　初以近边间田给弓箭手永蠲其税　黎桓卒子龙鈛立弟龙廷杀之自立　七月甲子増置博通坟典等科并贤良方正凡六科九月癸丑赵徳明始遣使入贡　十月行农田敕民间便之　十一月丁巳上祀圆丘大赦】三【二月丙子诏转运使知州皆领劝农使　并入内内侍诸司为入内内侍省　京兆民李琰谋反并其党族诛四月乙未诏朝臣转对　己巳渭州奏密阿等族万七千余口内属　六月黎桓诸子争立国大乱羣】
　　【臣多请伐之上曰未加吊恤而伐其防岂王者所为命边臣抚安之　上自明徳太后之防虽从易月之制自非凯旋郊庙不举乐羣臣屡以为请戊戌始许之　七月壬戌縁海安抚使邵晔上邕州至交州水陆路图上曰祖宗开疆如此其大慎守而已安用劳民以贪无用之土乎若封略之内有叛乱者则不得不除耳未防黎龙廷请入贡　上以年丰事简九月庚戌诏羣臣不妨公务勿禁逰从　丁夘赵徳明遣使献誓表十月庚午朔授徳明官爵　丁酉葬明徳皇后】四【正月己未上发东京丙寅至永安镇丁夘谒诸陵二月己巳至西京己夘幸龙门辛夘发西京三月己亥至东京　四月辛巳皇后郭氏崩　五月丙申朔日食　六月乙夘葬荘穆皇后　冝州登海军校陈进杀知州刘永规举兵反　七月丙寅陈进陷栁城遂陷栁州　戊辰初令见任京朝官及三年方得磨勘迁官　甲戌诏曹利用将兵讨陈进　乙亥黎龙廷遣其弟明昶入贡辛巳授龙廷官爵赐名至忠　癸丑初置诸路提防刑狱　八月陈进冦象州　九月壬申诏文武官俸应折支者给实钱在朝六分在外四分　甲申曹利用败陈进于武仙追至象州斩之十月进余党黎有育等陷贵州十二月曹利用追讨悉平之】大中祥符元年【正月乙丑皇城使奏天书降于左承天门防尾戊辰大赦改元　发卒修东京外郭　四月作玉清昭应宫　五月禁销金等侈物自禁中始　六月丁酉王钦若奏天书降泰山灵液亭　十月辛夘上发东京丁未至干封庚戌登泰山辛亥祀上帝封玉牒壬子禅社首祭地祗癸丑大赦十一月丁丑还至东京甲申谒太庙加上太祖太宗諡　诸路大稔】二【四月癸夘诏自今所举官犯赃与同罪　七月丁巳置紏察在京刑狱司　黎雅州辔拒命遣文思副使孙正辞等招安之　十月诏州府军监各置天庆观十一月乙夘上作文武七条赐外官十二月契丹国母萧氏卒遣使吊祭】三【二月广南西路奏黎】
　　【至忠卒弟明提明昶争立大校李公蕴发兵皆击杀之自称留后遣使入贡三月授公蕴官爵　九月河决白浮图村塞之】四【正月丁酉上发东京二月癸丑次河中丁巳至寳鼎辛酉祀后土于睢上封玉册壬戌大赦戊辰自河中东还己夘次西京乙未至永安丙申谒诸陵四月甲辰朔至东京己酉谒太庙五月乙未加五岳帝号　七月壬申朔免南方兵丁身钱】五【正月河决棣州聂家口塞之　八月】
　　【丙申朔日食　九月丁亥作防灵观　十月戊午圣祖降延恩殿己未大赦閠月乙丑朔上圣祖尊号曰上灵高道九天司命保生天尊大帝　十一月甲辰诏增文武百官俸　十二月戊辰作景灵宫丁亥立徳妃刘后为皇后】六【四月丙戌诏大辟情可悯者奏覆　五月乙巳迎圣像入昭应宫　八月尊老君曰混元上徳皇帝　戎蛮冦淯井监讨平之　十月辛酉升元徳皇后祔太宗庙　十二月戊午朔日食　甲寅】七【正月壬寅上发东京丙午至真源己酉谒太清宫　以应天府为南京　二月辛酉上还东京壬申恭谢天地大赦　八月河决澶州发夫卒塞之　九月作防灵观　十月昭应宫成　十二月广南奏交趾冦钦州】八【正月壬午朔上玉皇圣号曰太上开元执符御厯含真体道玉皇大天帝大赦　四月壬申夜荣王宫火延及朝元殿内藏崇文院　六月己酉朔日食　闰月己夘朔大赦】九【五月赵徳明攻庆州属羌属羌击却之　七月广南奏抚水蛮冦融州又冦宜州州兵击却之　八月己夘行新编敕　总噶尔罝勒斯赉等冦伏羌寨曹玮击败之于三都谷斩首数千级　九月戊辰初令京朝官在外任者亦以年劳迁官十一月乙夘改来年元】天禧元【正月庚戌上朝飨六庙辛亥祀天地大赦　二月丁丑初选谏官御史各六员不兼他职专掌谏争　曹玮奏讨总噶尔族破之　京东西河北河东陜西蝗　十一月曹玮奏破果庄族平之】二【正月下溪蛮彭儒猛冦辰州州兵击却之闰月知辰州钱绛奏将兵讨儒猛破之获其子仕汉　冇泉出拱圣营作祥源观　五月彭儒猛请降　两京讹言有物如席防夜飞入人家为妖人相聚操兵自衞　喧噪逹旦　八月甲辰立升王受益为皇太子大赦】三【三月戊午朔日食　壬申庆州奏赵徳明冦柔逺寨官军不利命曹玮徃安抚　冦凖奏天书降干祐山中　六月乙未河决滑州城南灌澶濮郓济至徐州入淮　羣蛮冦辰澧鼎州　八月丁亥大赦　十一月辛未上祀圆丘大赦】四【正月宥州羌腊儿冦延州金明监押李士彬击斩之　命冯守信发兵六万夫二万余人塞滑州南决河二月丁酉奏已塞上不豫　四月丁亥黒风昼晦　六月丙申河复决滑州西北　七月癸酉周怀政坐与御药使朱能伪造符瑞谋杀大臣复用冦凖事觉斩之遣中使诣长安捕能能杀使者拥兵走众溃自杀　上体小康九月丁夘大赦　十一月庚午诏诸司事应取防者如故外自余常事委太子与两府于资善堂防议施行讫奏　是岁天下户九百七十余万口二千二百七十余万】五【七月甲戌朔日食】干兴元【正月辛未朔改元　二月庚子朔大赦　戊午上崩于延庆殿太子即皇帝位遗诏尊皇后为皇太后军国事权取太后处分　己未大赦文武京朝官各迁一资　丁谓雷允恭计专权不令太后御殿但进文书入宫　丁夘贬道州司马冦凖为雷州司户连坐者甚众　庚申雷允恭以擅移皇堂及盗山陵物伏诛丁谓寻亦贬官连坐者甚众　七月上始与太后同御便殿垂帘聴政　八月环州属羌沁藏帅众叛归赵徳明　十月己酉葬真宗于永定陵罝勒斯赉数与赵徳明相攻十一月甲戌泾原奏罝勒斯赉求内附　十二月顺州蛮田彦晏冦施州】















　　稽古录卷十八
　　钦定四库全书
　　稽古録卷十九
　　宋　司马光　撰
　　仁宗天圣元年【正月丙寅朔改元　癸未命刘筠等以景徳校天禧用度裁减冗费　二月壬戌省天下齐醮十存一二　三月甲申减诸宫观清衞卒分诸军　辛夘行崇天厯　初聴商旅入刍粮于边者给钱及茶盐矾药于内地谓贴射　闰月甲午诏妇人有罪免配针工　庚子雷州司户冦凖卒　田彦　甲晏请降　　子】二【十月新修三司成　十一月丁酉上祀圆丘大赦　乙酉立皇后郭氏】三【八月泾原属羌举兵攻堡寨　十一月庚辰初令商旅入河北刍粮者给香茶钱三物于榷货务谓之三税罢贴射法】四【正月知镇戍军王仲宝等讨原州康奴族破之　二月戊申朔初置上御药供奉四人　五月壬午诏大辟有可悯及疑而奏者虽不应奏法官毋得举驳　闰月戊申初定江淮发运司岁漕米课六百万斛　六月京东西及河北江淮以南大水　九月庚申初聴举人能讲三经者特奏名　十月甲戌朔日食】五【五月赵徳明冦金明都监李士彬击败之　七月丁巳诏发民夫三万卒二万余人塞滑州决河十月丙申奏已塞　十一月上祀圆丘大赦】六【正月罢提防刑狱三月丙申朔日食　五月广南西路奏李公蕴杀掠乡民六月己夘又奏公蕴卒　八月甲戌澶州奏河决王楚发夫卒塞之】七【正月曹利用贬官连坐者甚众　六科及武举久废闰月壬子复置之得富弼等　癸未诏百官转对　四月庚寅大赦　乙未置莱州采金塲辛亥授李公蕴之子徳政官爵　五月己巳行新令　六月丁未玉清昭应宫灾八月丁亥朔日食　十月丙午初举县令】　八【正月作防圣宫于永安　八月庚子初令知县通判两任无私罪者得门升　十一月戊辰上祀圆丘大赦】九【正月减畿内田税什之一　六月己夘契丹主隆绪卒子宗真立　十月施州言蛮覃彦绾冦永宁寨】明道元【二月丁夘以上母顺容李氏为宸妃是日薨三月戊子行天圣编敕　八月壬戌夜禁中火焚崇徳等八殿癸亥上与太后寓居延福宫更修大内丁夘大赦　十一月大内成甲戌上恭谢天地于天安殿谒太庙大赦改元文武京朝官各迁一资　壬辰延州言赵徳明卒癸巳授其子元昊官爵】二【二月乙巳太后服衮衣仪天冠朝飨太庙　丁未上籍田于东郊大赦　三月太后有疾庚寅大赦甲午太后崩遗诰尊皇太妃杨氏为太后军国大事与太后内中裁制谏官上言上春秋已长不应复】
　　【使政出宫壸四月丙申朔诏删遗诰之语　壬寅追尊故宸妃李氏为皇太后　壬子诏宗戚毋得于禁中通表奏祈恩泽凢传宣内批有司未得即行皆审取处分　癸丑罢上御药官出副都知江徳明等于外州　六月甲午朔日食　七月京东西河北河东陜西蝗草木殆尽　作奉慈庙别祀荘献荘懿太后十月丁酉荘献庄懿太后　十二月复置提防刑狱　乙夘皇后郭氏请入道许之赐号浄妃　丁】
　　【巳诏改明年　甲元　大饥　　戌】景祐元【七月河决横陇　赵元昊冦环州知州齐宗矩出战兵败为元昊所执既而遣还　八月戊辰上不豫辛未大赦　壬申出美人尚氏杨氏九月上良愈甲辰立皇后曹氏　十月庚申罢江淮制置发运使命淮南转运使兼领之】二【二月集贤校理李照言国朝所用王朴乐比古乐高五律比胡乐高二律其黄钟才应仲吕请更定新乐许之　五月甲午广南东西路奏獠冦高窦雷化等州　庚子礼院言太祖太宗真宗庙皆万世不毁其祀天地太祖定配太宗真宗迭配从之　六月乙亥广南西路奏獠莫陵降　七月李照作新乐成用今尺为律其言迂诞罢之更命镇东节度推官阮逸进士胡瑗议定新乐八月壬子朔诏寛强盗刑名　戊辰罢塞横陇防河自是河东北行不复归故道　诏句当御药院自今选内臣入仕三十年以上累有劳绩者为之　己酉作睦亲宅以聚皇族　诏中丞杜衍等沙汰三司吏十月辛亥朔作朝集院以处朝士在京师者　十一月戊子故后郭氏薨　乙未上祀圆丘大赦　初聴宗室换南班官　十二月壬子授罝勒斯赉官　癸丑诏内侍都知押班落职者毋得复任其见任者毋得句当皇城司亲戚毋得句当御药院】三【二月三司吏数百拥杜衍宅投瓦砾肆丑言乙夘流后行二人于沙门岛二十余人于逺州　五月丙戌以范仲淹离间君臣牓朝堂集贤校理余靖等坐贬者数人　辛夘复令商旅入钱京师给南方茶入刍粮于边者给京师及诸州钱　丙午诏罢塞横陇河口更治金隄　七月乙未初罝太宗正司以宗室领之庚子太平兴国寺灾延及开先殿　阮逸等所议尺律考之古今终不合九月悉罢之　十一月戊寅保庆太后杨氏崩】四【二月己酉荘惠皇后　七月戊申夜众星西南流数刻乃止　冬忻代并三州地震壊庐舍忻州尤甚覆压死者万九千余人民皆露处或地裂涌泉出火连年不止　是岁天下户一千六十余万口二千三百二十余万】寳元元【二月广南西路奏安化军辔冦融宜州　八月丁夘复置江淮制置发运使　九月己酉鄜延路奏赵元昊叔父山遇等请以河南地内属具言元昊反状郭劝执还之　十月甲戍元昊自称大夏皇帝改元天授礼法延祚　十一月庚戌上祀圆丘大赦改元十二月丙寅鄜延路奏赵元昊遣使奉表纳旌节敕告诏削元昊官爵除属籍发兵备西边癸酉进罝勒斯赉官使击元昊】二【正月癸亥广南西路奏安化州蛮降　五月癸夘诏张若谷等减省冗费　十二月元昊冦保安军延州钤辖卢守懃等击却之环庆钤辖高继隆等攻元昊后桥寨破之】康定元【正月丙辰朔日食　元昊冦延州破金明寨执都监李士彬遂围延州甲戌大败官军于三川口执刘平石元孙防大雪解围去　诏陜西诸州悉完城为守备　二月丙午改元　三月丙子黒风昼晦　五月有辇官千余人应戍边遮两府马諠呼不逊张士逊马惊坠地诏斩二人流二十余人　元昊陷塞门安逺寨　六月甲辰诏陜西河北河东京东京西皆籍民为乡弓手强壮　九月丙寅元昊冦镇戎军三川寨丁夘败都监刘继宗等陷干沟干河赵福三堡庚午任福袭元昊白豹城克之破四十一族　浙东军士鄂郝等杀廵检使张怀信剽掠州县逃入海十月戊子诏自今有内降迁官并差遣者令中书枢宻院执奏　十二月乙巳诏鄜延泾原两路以正月上旬出兵击元昊　巴蜀江浙饥】





　　稽古録卷十九
　　钦定四库全书
　　稽古录卷二十
　　宋　司马光　撰
　　庆厯元【正月壬戌遣使十五路安抚　范仲淹言乞留鄜延一路毋出兵以招元昊夏竦言如此则泾原兵难以独出议未决二月元昊冦渭州任福大败于好水川福及将佐死者甚众　己亥豫王昕薨　初令诸州募置宣毅军合十余万人　七月壬戌置万胜军二十指挥　戊辰元昊围麟州府八月退陷宁逺寨又围丰州乙未陷之杀知州王余庆初令陜西行铁钱未防并河东亦行之　闻契丹谋入冦十月初治河北诸州城　甲午罢陜西都总管经畧安抚招讨使分缘边为秦凤泾原环庆鄜延四路命知秦渭庆延州者领之　十一月丙寅上祀圆丘大赦改元】二【二月初令河北大修边备　乙未诏选河北强壮为义勇三月乙夘选河东乡弓手为义勇敕陜西乡弓手为保防凡一百八十五指挥乙巳契丹遣其臣萧特刘六符来求闗南地　四月戊寅命贾昌等减省浮费　庚辰遣富弼使于契】
　　【丹　五月戊午以大名府为北京　契丹大集兵于幽州庚申置京东两路安抚使命知青郓州者领之七月癸亥遣富弼再使契丹不与闗南地岁増所遗银绢各十万两匹九月乙丑契丹遣其臣耶律仁】
　　【先刘六符来致誓书修好如初　闰月元昊冦镇戎军己夘葛怀敏将兵出御之壬辰怀敏大败于定州寨怀敏及诸将死者甚众虏深入至潘原大掠而去　十月诏将校战死妻女无依者养之禁中】三【正月辛未鄂王曦薨　癸巳鄜延奏元昊遣其臣贺从朂上书自称男邦尼鼎国乌珠曩霄上父南朝皇帝请通和朝廷以其名分未正遣著作佐郎邵良佐与从朂俱至其国更议之　五月丁夘朔日食　戊寅诏转运使皆领按察使岁具官吏能否以闻　丁亥初置武学于武成王庙　京东奏虎翼卒王伦等杀忻州巡检使朱进为羣盗转掠京东淮南州县七月甲戌初聴羣臣遭父母防不以文武品秩高下并解官持服　阁门祗候傅永吉等追讨王伦至和州斩之　九月丁夘上召知杂御史以上于天章阁问以御戎之防　十月戊戌光化军宣毅军校邵兴等逐知军韩纲帅众亡趣兴元　筑顺徳军水洛城十一月丙寅上清宫火　供奉　甲官陈曙等击邵兴于壻水擒之　　申】四【正月丙子南环州进】
　　【士欧希范立蛮酋蒙赶为王攻陷本州及镇宁州杀官吏　三月乙亥诏诸州皆立学以锡庆院为太学寻罢之　五月丙戍元昊始遣使称臣自号夏国王常宁蛮邓文志等冦桂阳监杀都监廵检六月文志等诣潭州降　丁未开寳寺塔灾　七月癸未契丹遣使来告以举兵讨元昊　八月甲午保州云翼军士杀知州通判奉都监韦贵为主乗城拒守命田况招谕且发旁近兵讨之甲寅城中兵皆出降况阬其难存者四百余人　朝廷许元昊称夏国主岁赐银绢茶防合二十五万五千元昊乃献誓表十月庚寅赐诏荅之　契丹驸马刘三嘏来奔甲午诏械送还之　十一月甲子监进奏院苏舜钦等坐宴防除名馆阁连坐者甚众　壬午上祀圆丘大赦　十二月乙未册命元昊为夏国主更名曩霄　筑原州细腰城】五【正月罢河东陜西招讨使　诏选汰诸路羸弱兵京东西淮南两浙荆湖福建诸州宣毅过三百人者毋得更募　三月广南西路转运使杜杞诱欧希范蒙赶及其党六百余人悉屠之　十月辛酉升荘献荘懿皇后附真宗庙大赦　以诸路按察使竞为苛察罢之　自真宗东封以来不复出猎直集贤院李东之言讲武不可废庚午上始校猎于杨村十一月欧希范余党唐和等冦桂阳监杀礼賔副使胡元　徐州人孔直温等谋反诛】六【三月辛巳朔日食　登州岠嵎山震十日不止　十一月广南东路奏唐和冦英韶州】七【正月行庆厯编敕　五月唐和等请降　九月作广亲宅以处秦王子孙十一月戊戌上祀圆丘大赦　是日贝州宣毅王则执知州张得一杀官吏据城反自称东平王国号】
　　【安阳改元得圣十二月壬寅诏发旁近兵讨之庚戌以明镐安抚河北】八【正月辛未夏主曩霄为其太子宁陵噶所弑国人杀宁陵噶立其弟谅祚　丁丑以文彦博为河北宣抚使闰月辛丑彦博奏克贝州擒王则送京师诛之　亲从顔秀等作乱夜杀军校入禁中斫伤宫人捕得诛之　三月甲寅上幸龙图天章阁问御史中丞以上以天下利病得失又御迎阳门召知制诰以下至台谏官问之　四月辛夘初置河北四路安抚使命知大名真定府定州者领之六月癸酉河决商胡　乙未初令陜西以大铜钱一当常钱三小铁钱三当常钱一七月并河东小铁钱如陜西用之　十月壬午以美人张氏为贵妃十二月乙丑朔诏改明年元　丁日诏河北縁边入刍粮者加给南盐谓之四法　是岁河北大水饥人相食流殍甚众】皇祐元【正月甲午朔日食　三月己未契丹遣使来告以再讨夏国　九月乙巳广南西路奏广源州蛮冦邕州　十二月壬戍诏陜西保防年五十以上及短弱者皆聴还农　是岁简汰天下羸兵无虑八万人】二【春男子冷青诈称皇子伏诛　五月丙申罢国信三番使臣　丁未广南西路奏交趾攻广源州蛮酋侬智高　九月辛亥上大飨明堂合祀天地祖宗并配从祀悉如圆丘大赦文武京朝官各迁一资　闰月丁巳诏两府两制太常礼乐官共定大乐　戊辰王举正留班諌张尧佐恩命大重】三【二月己亥诏河北縁边入刍粮者并给见钱于京师如景祐法　三月侬智高请内属弗受　七月辛酉河决舘陶郭固口十月己夘朔诏解盐聴通商】四【正月乙亥塞郭固河口二月又议开六塔河以分水势　四月侬智高袭陷横山寨五月乙巳朔陷邕州杀知州陈珙等自称仁惠皇帝改元啓厯引兵沿江东下癸丑陷横州丙辰陷贵州庚申陷龚州辛酉陷藤梧封州壬戍陷康州癸亥陷端州丙寅攻广州不克七月壬戌解围西还攻宾州不克与广南东路钤辖张忠战于白田忠败死九月戊申袭杀广南东路钤辖蒋偕于太平塲又败广南西路钤辖王正伦于馆门驿遂陷昭州庚午命狄青将兵讨智高丁丑智高陷賔州甲申复入邕州　十一月壬寅朔日食　交趾李徳政请发兵二万助官军讨侬智高　十一月壬申朔智高败广南西路钤辖陈曙于金城驿　壬辰王洙等献新乐】五【正月丁未诏止交趾毋出兵　己酉狄青至賔州斩陈曙丁巳防灵观火　戊午狄青与侬智高战于归仁铺大破之智高弃邕州奔大理　陜西转运使范祥城占渭州青唐羌恶之攻破广吴岭堡围哑儿峡寨命刘涣将兵击破之　甲子奉太祖太宗真宗御容于滁并澶三州神御殿闰月戊辰朔诏自今内侍黄门以上毋得过一百五十人　十月丙申朔日食　十一月己巳上祀圆丘大赦　以曹滑陈许郑州为辅郡　开封府田税永减三分　十二月丁酉广南西路奏获侬智高母及子弟　癸丑诏内侍都知押班须年五十以上歴任　甲无赃私罪乃得为之　午】至和元【正月癸酉贵妃张氏薨丁丑追册为温成皇后　三月庚辰改元　四月甲午朔日食　辛丑祥源观火】二【四月契丹主遣使以其画像来献求易御容以代相见笃兄弟之情　辛亥初罢诸乡里正豫以赀产排乡户衙前　侬智高死于大理六月乙巳诛其母及子弟　八月己丑契丹主宗真卒子洪基立　辰州蛮酋下溪州刺史彭仕羲之子师寳来奔荆湖北路转运使李肃之等以为乡导击仕羲不克自是仕羲数入为冦十月癸丑诏本路发兵讨之　李徳政卒十一月乙亥授其子日尊官爵十二月戊子命殿中丞李仲昌开六塔渠导河入横陇故道】嘉祐元【正月甲寅朔上不豫甲子大赦　二月甲辰小瘳御延和殿　四月壬子朔李仲昌等塞商胡河北流使悉东入六塔是夕复决如故自是朝廷但治西堤以衞北京及契丹国信路不复治东堤　诏罢乾元节奏防恩例自余亦省之五月京城大水折安上门闗壊官私府舍命两府分行诸门御水江河皆溢河北水灾尤甚　八月庚戌朔日食　罢陜西小铁钱　九月辛夘上恭谢天地于大庆殿大赦改元　癸夘诏作木岸以狭汴水】二【二月厐籍上言西夏累岁侵耕屈野河西地请禁河东陜西与之和市从之五月庚辰夏国冦府州败官军于断道桥求管勾麟府军马郭恩执走马承差黄道元既而遣还　壬寅初令文武京朝官毋得自乞磨勘岁满委审官三班举行　八月丁巳诏自今登制科者毋得引旧例超擢　丁夘初以户絶田所收置广惠仓以备穷乏　九月契丹复遣使以新主画像来求易御容许之　十月甲辰朔初颁厯令十二月戊申诏自今间岁一开举塲初置明经科裁损进士高第人恩例】三【正月戊戌穿永通河于京城西　八月己亥朔日食　官军讨彭仕羲久不克遣使招谕之庚申荆湖北路奏仕羲归所掠请降　十一月己丑罢三司河渠司置都水监　庚寅初令汴船毋得出外江】四【正月丙申朔日食　丁酉诏以雪寒遣官赐京城贫民钱　二月己巳诏开江淮茶禁聴民自卖通商收税罢十三山塲六务　庚午广南西路奏交趾冦钦州　命官编校馆门书籍　癸未诏陜西大铜铁钱并当常钱之二癸酉诏以柴氏子为崇义公奉周祀　十月癸酉上祫飨太庙大赦　是岁初以诸坊监及诸军牧马所用余田赋贫民耕种】五【春韩防穿二股渠分河流入金赤河　四月丙戍诏均天下田税　五月丁酉置寛恤民力司　六月邕州蛮引交趾兵入冦　知唐州赵尚寛始劝民垦辟荒田诸路民多归之　八月甲申初置陜西盐马司　乙酉罢提防刑狱武臣】六【五月丙戍赐诸路所敦遣行义之士颜复等出身庚戍诏禁契丹于界河内捕鱼　六月壬子朔日食　九月丁丑城故丰州　十月壬辰以太宗曽孙右卫大将军岳州围练使宗实知宗正寺固辞不受】七【正月乙亥诏以太祖定配圆丘　四月壬午行嘉祐编敕　八月丙子诏以右衞大将军宗实为皇子复固辞不许辛丑始入宫　九月辛亥上大飨明堂祀昊天上帝以真宗配悉去圆丘从祀大赦　十月乙酉广南西路奏火峒蛮侬宗旦等请内属　乙未诏以钱一百万缗赐诸路常平仓为籴本】八【二月癸未上不豫三月辛未崩于福宁殿　四月壬申皇子即皇帝位遗诏尊皇后为太皇后癸酉大赦文武京朝官各迁一资　乙亥上不豫己夘诏请太后权同聴政御内东门小殿两府奏事　己亥立皇后高氏　五月戊辰上御延和殿　六月癸酉复以疾不出　甲戌广太庙为八室　七月壬子上始御紫宸殿　十月甲午葬仁宗于永昭陵】
　　英宗【甲辰】治平元年【正月丁酉朔改元　辛酉以仁宗代真宗配明堂　四月甲午上始出幸寺观祈雨五月戊申上始日御前后殿视事如故事睦亲广亲宅敎授旧六员六月己亥増置讲书教授凡二十一员　夏国冦抄属羌　十一月乙亥诏刺陜西农民为义勇无虑十四万人】二【三月乙巳行明天厯　八月京城大水入宫殿壊公私屋溺死者千五百余人　十月己亥唃厮啰卒子董氊袭位十二月壬申上祀圆丘大赦　甲申初聴娶宗室女者除文官委主婚者访问家世不复使内侍省覆】
　　【验】三【正月癸酉契丹改称大辽国　壬午台谏官吕诲等坐论执政欲追尊濮王事贬出者甚众三月壬午彗见西方其本大如月　九月壬子朔日食　癸亥初令待制以上六岁一迁官至议諌止京朝四岁一迁至前行郎中止少卿监以七十为定员有缺则补其擢任及有功若特恩皆不用此法　夏国冦太顺城柔逺寨十月癸未遣西京左藏库副使何次公赍诏责之夏主谅祚谢罪称边吏所为　丁亥诏自今三年一开举塲　命郭逵宣抚西边　十一月戊午上不豫　十二月壬寅立颍王顼为皇太子癸夘赦天下　是岁天下户一千二百九十余万口二千九百余万】四【正月辛亥诏民间先私造寺观及三十间者悉存之赐名夀圣丁巳上崩于福宁殿太子即皇帝位遗诏尊皇太后为太皇太后皇后为皇太后】
　　右臣于神宗皇帝时所进国朝百官公卿表大事记



　　稽古录卷二十
