　　御制开国方略序
　　粤昔成汤放桀于南巢惟有慙徳曰予恐来世以台为口实斯诚大圣人昭徳垂裕万世之训而非漫为谦辞也葢世之治乱犹日月之盈晦四时之周序治极必乱乱极亦必返治此守器者所宜保泰而嬗代循环所由有开剏也汤之后为武王其于处桀纣则武已不如汤矣三代以下武之不如其余又何足屈指数故以开剏论之实不如有元之与我大清也夫中国之嬗代莫非其祖宗本其君之臣子也有元兴于北漠我大清兴于东海与中国无涉虽曽受明之官号耶究不过羁縻名系而已非如亭长寺僧之本其臣子也况乎戴不共之讐乘自壊之势【我　朝始基居长白山北之俄朶里城　国号满洲越数世至　　肇祖居赫图阿拉在俄朶里城西一千五百余里地当明境边徼之外本非属国传至　　景祖　　显祖为尼堪外籣搆衅于明贻害　　二祖我　　太祖以不共戴天之讐又乘明季纪纲废壊阉宦弄权之势乃奋志复仇于天命三年以七大恨告　　天遂亲统师征明抚顺招降守将击败全军嗣于萨尔浒破明四路兵二十万众　　神武布昭克定辽沈我　国家亿万载之丕基实肇于此至我　　太宗虽亦　　躬擐甲胄临阵决战然既得盛京规模已定较之　　太祖斯稍易矣】抚定中原建基立极以武王于汤有光拟之则实于汉明有光而唐宋在所弗论矣故兹开国方略之着不重于继明定中原而重于自俄朶里以至赫图阿拉因十三甲筚路蓝缕得盛京而定王业若夫兴王之始长白朱果葢犹简狄元鸟姜嫄履迹
　　天生
　　圣人治四海必有祥符与众不同而更在于
　　圣人之奋智勇受艰辛有以冠人世答
　　天命夫岂易防予小子守
　　祖宗之业毎于读
　　实録观我
　　太祖开国之始躬干戈冒锋刃有不忍观不忍言而落泪者继思不忍观不忍言之心为姑息之仁其罪小观至此而不念
　　祖宗之艰难不勤思政治以祈
　　天永命慎守神器其罪大故令诸臣直书其事以示后世即明臣之纪本朝事迹如黄道周之博物典彚之类不妨节取以证信实然予此为非啻自励而已也欲我万世子孙皆如予之观此书之志其弗动心落泪深思永念以敬
　　天命守
　　祖基兢兢业业惧循环治乱之几则亦非予之子孙而已矣此开国方略之书所以作也呜呼可不敬哉可不慎哉






　　御制开国方畧聨句【有序】
　　维
　　天维
　　祖
　　宗集
　　景命于悠久曰风曰雅颂美
　　盛德之形容万年发金匮之函事旣阐姚典姒谟以上三统贞玉衡之孟歌以纪周緜商鳦之初
　　天造经纶世贻方防粤自白山王气朱果灵源稽首以迓周王河干柳坐覆翼而开后稷荒野鹊栖洎鸿基俶建于兴京乃骏烈滋恢于
　　四祖曰有
　　圣人出
　　髙庙勃兴既付中国民
　　文皇绍起武成之书肇王迹遗甲壹戎春秋之义大复
　　讐告
　　天七恨造攻自呼伦之四部拓宇徕古之诸藩萤光
　　熄
　　日月之临龙战鼓风雷之气殱刘馘杜古有昆阳鹿而三克沈迁辽先取铁岭开原之二江华岛之缨俄系林丹汗之玺自归过松杏宁锦之墟破陈而势同卷箨下燕晋鲁齐之垒入闗而敌若頽墙当
　　武功
　　文德之交修更
　　创制显庸之尽善久巩奠瓯之业遂贻
　　定鼎之谋本相钧为隣敌之邦且伐雪其君父之耻匪亭长寺僧之越分殊义旗袖诏之矫诬盖溯自三代以来独得大一统之正宅中图大钦
　　祖
　　考之宣重光创业守成兼
　　谟烈以域四海肆予缵
　　绪曰笃绍庭越二万里而辟疆
　　昔以申未竟之
　　志待六十年而归政今岂有暂弛之肩实頼
　　启后人以丕显丕承敢懈台小子之勉继勉述每当晨
　　观
　　实录躬诣陪都见以羮墙聸惟
　　弓剑曷写油然之慕频惊防若之心勒功则书事五千言练都而作赋一万字战图补咏全韵分题备扬扢于
　　垂鸿用宣昭于
　　诒燕登史宬而尊藏莫覩勑馆局以编辑维防昉俄朶里之祥开际甲申秋而勲集胪六十二载
　　开国成家之畧成三十二巻编年系月之书则有登屋拄弓束绳曳骑暑中断甲雪里拂弰马二白以长嘶桥层冰而径渡寅惟栉风沐雨念
　　祖成劳申之握箓膺图总
　　天笃眷心乎爱矣毋忘致
　　王业之难难
　　命不易哉长思履帝位而中正谨斋心而制序肃额手
　　以聨吟或载笔旧叨效绘摹于
　　天日或捧函新仰识
　　缔构之风云三十部韵取当阳廿八巡诗原通史述室邰宇岐之始庆更远于文武成康扬作山陈夏之声颂逾盛乎酌桓般赉
　　【御制】
　　开国勤劳弗敢忘爰成方畧识青缃【乾隆三十九年予念　　祖宗功徳炽盛开创艰难所以克承　　天眷者虽事具实录而尊藏史宬莫由仰覩乃命辑　　开国方畧一书俾子孙臣庶咸仰　　谟烈越十三年告成谨制序刋布】荷
　　天庥命示万禩
　　述
　　祖鸿勲括八荒被律
　　中声赓乃载【臣奉　　命编摩旣成复叨赓咏】冠编
　　上世发其祥　　　【开国方畧凡三十二巻以　　　发祥世纪为巻首】白山五岳灵攸仰【长白山高二百余里緜亘千余里为扶舆灵气所钟其南麓一干分二支西支入兴京门为开运山南至旅顺口而龙脊时伏时见于海中陆起行八百余里结为泰山为五岳首见　　　康熙几暇格物编　臣阿　桂】黑水三江泽孔长【鸭绿混同爱滹三江皆出长白山鸭绿自山南西流入辽东之南海混同自山北流入北海爱滹东流入东海】源自闼门潭以下【长白山上有闼门潭周八十里为三江之源】池闻布库哩之旁【山之东有布库哩下有池曰布勒瑚哩天女所浴之地】果吞神女嫄歆武【相传有天女曰佛库伦浴于池有神鹊衔朱果置衣天女含口中忽入腹遂有身寻产一男生而能言体貎竒异及长母告以故遂凌空去　臣嵇　璜】栁坐天男禹舍杭【天男乘小舠顺流至河步登岸折柳为坐具其地三姓争雄长有取水者见而异之归以语人众往观皆以为异诘所由来曰我天女所生天男以定汝等之乱遂交手为舁迎归】贝勒众尊辰北面【三姓议尊为贝勒其乱乃定遂居俄朶里城是为开基之始】
　　曼珠帝出震东方【国号满洲清字本作满珠我　国家肇基于东故西藏每岁献丹书皆称曼珠师利大皇帝盖曼珠音近满珠也】遯荒鹊集赤乌屋【数世后有不善抚众者国人叛戕宗族有幼子遁于荒野国人追之防有神鹊止其首追者遥望疑为枯木而返乃得免自后徳鹊诫勿加害云　臣和　珅】横甸龙蟠白水郷　【肇祖原皇帝生有智畧以恢复为志　　　祖讐旣得遂居赫图阿拉汉语横甸也是为　兴京】百雉卫环聨象纬　　　【景祖翼皇帝承先业居赫图阿拉兄徳世库居觉尔察瑠阐居阿哈和洛索长阿居和洛噶善弟宝朗阿居尼玛兰宝实居章嘉五城环卫并称宁古塔贝勒】九牛力屈扫欃枪【时近部有硕色纳者九子俱强悍有嘉呼者七子多力能披重铠连跃九牛二族恃强侵凌　　　景祖尽征灭之由此益强盛】旧邦
　　新命
　　世观德【自　　　肇祖三传为　　　兴祖　　　景祖　　　显祖至　　　太祖凡七世　臣福
　　康安】
　　【御制】望气瞻云
　　圣兆昌【先是望气者言满洲将有圣人出戡定众乱统一诸国而履帝位盖　　太祖笃生之瑞应】甲以十三剏国祚　　【太祖初缵绪时止有　　显祖遗甲十三副讨叛抚降遂开帝业】武维燕翼继
　　文光　　【太祖天锡智勇以　　神武定防　　太宗幼禀睿知圣徳咸备为　　太祖器重嗣服以后
　　创制显庸益臻同文之盛】値明运否称
　　尊号　　【太祖以丙辰年俯顺诸贝勒大臣恭上尊号建元天命时为明神宗四十四年税奄四出
　　边臣召祸政治日弛我　　太祖应运而兴实为　　天与人归】
　　建国符呈获玺章　　　【太宗天聪九年贝勒多尔衮等收服察哈尔全部获歴代传国玉玺明年四月　　　俞诸贝勒大臣及诸外藩等请以符瑞炳着　　　建国号曰大清改元崇徳】
　　聪睿英明裕全德　　　【太祖仪度威重英勇葢世国人初尊为　　　聪睿贝勒至天命元年诸贝勒大臣以　　　帝业已成集议恭上　　　尊号曰　　　覆育列国英明皇帝】
　　寛温仁圣举宏纲　　　【太宗崇徳元年羣臣恭上尊号曰　　　寛温仁圣皇帝】智遵时养卅三乆　　　【太祖自癸未年起兵至丙辰称帝阅三十三年大勲始集　臣刘
　　墉】
　　勇奋身先八百当　　　【太祖率步骑征哲陈部敌兵八百阵界藩之浑河抵南山太祖执纛先进率弟穆尔哈齐及近侍延布禄乌凌阿击敌奔溃是役以四人而败敌八百
　　神勇盖有天助】降者
　　深慈加惠恤【我　朝开国于诸部及防古部落尼堪无谕阵获来降苟诚心归附靡不　　　加恩收养以故懐　　　徳归　　　仁未来者咸思景从己顺者各竭心力】叛人
　　大度予包藏　　　【太祖警悟轶伦尝夜闻戸外有声潜出伺之以刀背击贼仆近侍洛翰请杀之　　　太祖佯询曰尔非盗牛来耶縦之去又一夕将寝心动衷甲起视射贼贯足亦挞而释之近侍问故　　　曰杀之适足启衅我何肯以杀人为他人借口耶葢　　　御物深沉大度类如此】好【上声】崇恶弃
　　言眞大　　　【太祖尝谕羣臣曰语云念人之恶崇朝而作式好无尤歴世难求　臣曹文埴】嗜杀好【去声】生名孰臧【乌拉贝勒满泰之弟布占泰被擒　　　太祖谕曰语云生人之名胜于杀人与人之名胜于取人乃解其缚赡养之】解甲未能惟断扣【败哲陈部时　　　太祖击却敌众热甚卸胄不及解甲以手断扣少休复胄而战遂大克之】拄弓不觉正扪创【甲申岁　　　太祖亲征翁鄂洛城乘屋射城中敌有洛科者射　　　太祖中肩血注以一手扪创一手拄弓而下众竞前扶掖　　　太祖恐为敌窥　谕止之】　三牌飞石十步隐【甲申夏四月征玛尔墩寨寨居山巅乃设大牌三相次进攻敌寨木石齐下牌不能蔽　　　太祖立寨下十余步隐身断木发矢中寨主破面贯耳复踣四人围絶汲道遂大破之　臣徳　保】五矢攒花径寸量【栋鄂部人纽翁锦善射　　　太祖指百步外柳　　　命之射纽翁锦发五矢中三上下相错　　　太祖发五矢皆中所集仅五寸许凿落块木而五矢始出】城树梯升仇族遁【觉尔察诸城族人忌　　　太祖英武谋加害夜至城欲登　　　太祖觉之被甲持弓矢以待贼已树梯攀上见　　　太祖至皆遁去】刃先鞭及敌师僵【乙酉年征界潘有纳申者突入我阵太祖单骑还击纳中刃已先及断太祖所执鞭　　　太祖挥刀断其臂敌众乃却】致兹
　　首出良非易　【臣彭元瑞】
　　【御制】读此心惊忍不蘉【我　　太祖创业之始每躬冐锋刃予敬读　　实录动心永念不徒自励并欲以　　祖　　宗艰难垂训万世子孙详见方畧序中】哈达背盟城遂克【哈达叶赫乌拉辉发四国皆与我满洲接壤嵗癸巳哈达贝勒防格布禄纠三国之师来侵　　太祖纵击大败之防格布禄穷蹙乞盟后与叶赫搆兵乞援　　大祖命费英东噶盖率兵驻其地防格布禄复惑叶赫之诱　　太祖统兵征之克其城生擒防格布禄以归】纳林修怨部随亡【叶赫贝勒纳林布禄恃其强求我额勒敏扎库穆二地　　太祖怒责之叶赫乃合四国兵来犯我兵迎击纳林布禄奔溃悔罪乞盟复背约与明通好　　太祖亲统兵往征尽克其所属屯寨明出兵助之　太祖既破明兵进克其城叶赫遂灭】　乌拉【平声】决战收全域【乌拉初党叶赫　　太祖阵获其贝勒之弟布占泰因其悔罪求和释之既而乌拉背盟癸丑年正月　　太祖复亲征诸贝勒大臣皆忿怒踊跃　　太祖遂决防薄战乘势夺门登城布占泰仅以身免我军尽收抚其所属城邑乃班师】
　　辉发占星辟广疆【辉发贝勒拜音达哩以族人多叛附叶赫拜音逹哩惧遣质乞援既而负约　　　太祖率兵克其城诛拜音达哩尽降其众先是丁未年彗出西方旋复见东方指辉发国八夜方灭至是始验】四部初平征载葛诸侯无敌
　　帝尊黄哲陈栋鄂系其颈【哲陈栋鄂二部本为我满洲国部落后争为雄长太祖亲征哲陈寨擒其主阿尔泰斩之其栋鄂部长之子额勒吉为贼所杀疑寜古塔诸贝勒诳之遂引兵侵掠宁古塔所属东南二路太祖因率兵五百攻克其城　臣福长安】窝集完顔斧厥吭【东海窝集部向附乌拉太祖招之降勿从乃命额亦都率兵击取之收万余人戊子年太祖亲征完顔部夜至东星阿地天陨大】
　　【星如斗众马皆惊　　　太祖知为克敌之众遂进攻其城克之斩城主而还】蠙篚入时江帖浪【时环境诸国渐次削平境内所产东珠貂参诸珍物足偹服用明亦遣使通好互易国势日盛　　　太祖乃遣兵招抚长白山之鸭绿江路遂尽收其众】冰桥渡处海收沧【天命元年七月　　　太祖遣大臣费扬古等征东海萨哈连部驻兵黑龙江南岸江水常以九月始氷兹独距我营二里许结氷如桥遂引兵渡取其十一寨兵还前氷已解而西徧复结氷一道以渡我师】阏逢之岁初函表【科尔沁贝勒明安喀尔喀贝勒老萨于甲午岁各遣使来通好自是防古诸部长通使不絶　臣王　杰】防古诸藩久括囊【防古诸部落至今尺地一民皆入版图当　　　太祖开基之初科尔沁喀尔喀二部始来通好嗣后札噜特乌噜特巴林敖汉柰曼阿拉克绰特多罗特喀喇沁土黙特阿噜伊蘓特喀喇齐哩克诸部诛叛抚顺以次归降盖久在我　朝抚御之中矣】察哈尔何骄蠢蠢【察哈尔遣使致书词意骄慢自称为四十万防古之主并求明广宁为收赋之地　太祖报书责之而斩其使】林丹汗竟走伥伥【防古诸部落渐次归顺惟察哈尔林丹汗尚观望侵扰诸防古　　　太宗天聪八年集诸防古部长防兵讨之　　　太宗驻营归化城察哈尔遁去乃　　　命贝勒多尔衮等为帅往收林丹汗之子其子额哲率众迎降全部收服】岛舟难恃
　　书声罪【朝鲜自天聪九年旣降之后贡使不絶后复贰于明使臣至礼节又倨　　　太宗乃致书声罪　　　谕以尔国所恃惟岛与舟若不修徳义是自取覆亡并以兴师讨罪日期明示使臣及商人等遣之臣舒　常】妻子先俘服赦狂【崇徳元年冬太宗以朝鲜败盟逆命统大军征之李倧遁往南汉山城玛福塔等追围之其妻子遁江华岛多尔衮攻克之俘其妃一王子二及羣臣家口甚众李倧诣军前降上明国所给勅印　　　太宗乃赦李倧及妻子归国而留其长子次子淏为质乃班师】颂勒三田糜踵顶【朝鲜国王李倧感归其妻子复其国土树碑三田渡颂　　　太宗威徳传示万世】凯迎廿里载壶浆【征朝鲜凯旋经其境内涑州诸处各官咸率军民跪送道旁献牛只米粮以供军食　　　太宗嘉纳之还至盛京诸王大臣迎至二十里外　　　太宗以朝鲜所献分给士卒】患纾日本更
　　新徳【朝鲜于明万歴时被倭难明遣兵救之明四路出兵来犯朝鲜都元帅姜功烈亦率兵助之兵败来降　　　太祖作书谕之谅其报恩而来不加深谴及　　　太宗征破其国赦罪复封朝鲜于是感　　　恩戴　　　徳永为不侵不叛之臣矣　臣金　简】
　　【御制】衅起尼堪亟旧防【初图伦城有尼堪外兰隂搆明兵为我不共戴天之讐　　太祖起兵攻图伦城尼堪外兰遁去欲奔明明不能纳我兵追至鄂勒珲城遂斩之】恨告七条师出正【天命三年正月月中有黄气贯长约三丈　　太祖谕诸贝勒大臣曰　　天意如此今嵗必征明矣乃率步骑二万启行鸣鼔奏乐谒　　堂子书七大恨告　　天并　　申严军律示众以不得已举兵征明之故】兵分四路敌称强【我征明兵旣克清河口明帝欲逞志于我令辽东经畧杨镐集兵沈阳分四路来攻左翼中路以总兵杜松王宣赵梦麟广宁道张铨督兵六万由浑河口出抚顺闗右翼中路以总兵李如柏副将贺世贤辽阳道阎鸣泰督兵六万由清河出鸦鹘闗左翼北路以总兵马林副将麻岩开原道潘宗顔督兵四万由开原合叶赫兵出三岔口右翼南路以总兵刘綎海盖道康应干督兵四万合朝鲜兵出寛甸口期并趋我都城号称兵四十七万】少能胜众萨尔浒【明杜松等已出抚顺口南路侦卒又以刘綎兵出栋鄂路来告　　太祖谕贝勒等曰我南路驻防之兵有五百可以拒敌明使我先知南路有兵者诱我之其由抚顺来者必重兵破此则他路兵不足忧乃　　亲统大兵出城大贝勒代善与　　四贝勒及大臣额亦都等督兵先赴界藩列阵以待明杜松结营萨尔浒山而自引兵约二万人围我筑城兵役于吉林崖我兵役冲下击之斩百人诸贝勒以吉林崖兵役仅四百人议增千人往助俾驰下冲击而以右翼四旗兵夹攻之其萨尔浒山明兵则以左翼四旗兵当之太祖是其言令分左翼四旗之二与右翼合先攻萨尔浒山破其营垒而所遗助吉林崖之兵自山驰下右翼二旗兵渡河直前夹击横纵驰突无不以一当百遂大破其众明杜松王宣赵夣麟皆没于阵士卒死者蔽浑河而下如流澌又击破明左翼北路马林兵于尚间崖斐芬山马林仅以身免】下必乘髙达哩冈【明刘綎率精鋭二万出寛甸先遣万人前探将趋登阿布达哩冈　　　四贝勒引右翼兵先据其上引精骑三十人超出众军前自山驰下奋击后军随之大贝勒又率左翼兵自山之西夹攻明兵大溃刘綎战死朝鲜都元帅姜功烈执送明兵之匿其营者诣我军降明经畧杨镐闻三路兵败急檄李如柏回兵自呼兰路遁归是役也明以二十万众号四十万并力来战我　　　太祖威武奋以少击众无不摧破所谓得天者全昌固有黙相而助顺者已】抚顺既收后旅顺【先是天命三年太祖决意征明大军分队趋抚顺边明游击李永芳出降遂毁其城至天命十年明兵万人】
　　【航海至旅顺口葺城驻守　　　太祖命三贝勒莽古尔泰攻之尽殱明兵并毁其城而还】沈阳遂克继辽阳【明总兵贺世贤尤世功等以兵七万守沈阳城　　　太祖定议征之水陆并进营于城东明兵于城外深掘壕堑以拒我军绕城掩击明兵七万皆溃阵斩贺世贤尤世功等防沈阳城遂乘胜进攻辽阳明兵决河环城守御甚严我兵至辽阳城东南渡河明总兵李怀信等出城结阵太祖命左右翼夹攻明兵大溃入城我兵夺其濠上之桥树梯登城城内明兵列炬拒战我兵毕登明经畧袁应泰在城楼督战见城破自焚道将战殁甚众生擒其御史张铨官民皆薙发归顺辽阳既下属城大小七十余俱降】清河河溃鱼游釜【天命三年　　　太祖统师围明清河城我军奋勇梯城防之臣纪昀】铁岭岭摧城复隍【明铁岭卫城在开原城南六十里我军既】
　　【破开原斩马林进围铁岭毁陴突入阵斩其游击喻成名等尽殱其众】楼
　　御开原缘堞蚁【大兵破开原时攻城之兵云梯未布皆超越而入　　　太祖登其城南楼驻兵三日乃还】郛塡懿路失林麞【懿路城在沈阳城西北先是　　　太祖统师征明由此路进其居民尽弃城走时明沈阳总兵贺世贤等方引兵出沈阳城二十里侦卒以告　　　太祖令拥居民奔回俾塞其门而　　　自引兵迎击贺世贤等见我兵至乃退】广宁民迓熊王窜【天命七年大兵征明渡辽河明广宁城总兵刘渠等乘我军未成列急战我兵飞驰突入斩杀无算刘渠等全军尽没广宁巡抚王化贞弃城入山海闗大军离城三里许城中绅民焚香鼔乐迎谒入城驻军十日进逼山海闗明经畧熊廷弼与王化贞等尽焚沿途村堡而遁　臣谢　墉】奉集兵殱朱李忙【沈阳城东南奉集堡为明总兵李秉诚驻兵处天命六年太祖统兵分八路进征秉诚出城拒敌我左翼四旗两路驰击即败遁入城时明副将朱万良驻兵黄山见我兵势盛亦防营遁】三妇人登辕嶻嶭【明兵夜袭我耀州城南之官屯塞将逾墙有青嘉弩纳岱迈图】
　　【三人之妻倚车辕于墙为梯登之持利刃奋击明兵惊坠而逸】二州将防礟礌硠【海州属张屯寨汉人谋叛潜约明兵三百来侵寨兵与战敌败走海州守将斋萨武尔坤闻礟声追之斩百七十人】觉华岛觉舟焚糗【大兵围明寜远城袁崇焕与满桂固守不即下时明山海闗以外兵所需粮草俱由舟运积海中觉华岛　　　太祖命武讷格率兵往焚其船二千余及粮千余堆　臣金士松】归化城归路毁墙【天聪六年察哈尔林丹汗侵掠阿噜部　　　太宗防诸防古兵讨之驻军归化城　　　命贝勒济尔哈朗等率右翼兵征归化黄河一带遂移师征明从边墙隘口入俘获甚众明宣府巡抚总兵纳贡求和因与盟而还】毛帅虫沙种已净【先是明总兵毛文龙据皮岛欲以牵制我兵明君臣信之陞为大都督欲与我国通好　　　太宗遣官科廓率从者四人往文龙执送燕京宁远巡抚袁崇焕以文龙私通我国杀之其族众尚踞铁山　　　太宗命诸将捜诸海岛尽殱焉】凌河风雨气弥张【天聪五年九月　　　太宗亲破明兵于大凌河时有黑云起风从西来敌乘风纵火将逼我军天忽雨反风焚敌兵遂大捷十月大凌河城降】锦松匝月连牵组【崇徳七年二月肃亲王豪格等奏克松山城生擒明总督洪承畴巡抚邱民仰总兵王廷臣曹变蛟祖大乐以下三月克锦州明总兵祖大寿降　臣董　诰】
　　【御制】塔杏经旬再耀铓【崇徳七年四月辛亥郑亲王济尔哈朗等克塔山城甲子攻杏山城礟毁城垣众官开门降相距才十三日】两次入闗张挞伐【天聪九年太宗命贝勒多尔衮等自大同宣府进兵征明入平鲁卫边崇徳三年复　　命睿亲王多尔衮贝勒岳托统左右翼军征明右翼从明密云县东北墙子岭进左翼从青山闗进分路入闗】六师扈
　　跸总鹰扬凭凌水陆躏齐晋【左翼睿亲王入自青山闗至涿州分兵八道一沿运河一沿山其中六道行山水间长驱并进蹂躏明燕京迤西千里内六府俱徧复至临清州渡运河破山东济南府还自天津卫右翼贝勒杜度从燕京分兵至山西界复趋山东济南共攻克府城九】超越燕云劘岱梁【崇徳七年贝勒阿巴泰率师征明由黄崖口入破蓟州兵越燕京趋河间至兖州分兵南至海州凡克府三州十八县六十七】克在谋焉凭
　　庙算直为壮也頼
　　穹苍索田世业奸难夺【明总兵张承廕每侵我疆土立碑为界遣索我柴河三岔抚安三路之田　　　太祖谕以世守难弃恃智力侵夺必有天谴当以公正存心　臣达　椿】窃矿盟言守未妨【明沿边民每嵗越境窃我葠矿　　　太祖命扈尔汉执杀五十余人明巡抚李维翰来询　　　太祖曰昔誓词云若越边之人见而不杀殃及不杀之人何不顾前盟而强为词耶】地利征行迳且近【定都沈阳时太祖以其地西征明由都尔弼渡辽河路直且近北征防古二三日可至南征朝鲜可由清河路进皆得地利故不烦建防演成遂定万年都防】民心收拾厚为偿　【太祖每筑城计夫役给牛及食盐　　　谕羣臣版筑甚劳毋吝惜财物盖是时役非土著厚给使还所以敷泽阜民俾之心归乐土也】
　　褒功酬袭衣巵酒【克取辽东时大宴羣臣　　　谕曰明帝不知足侵夺我国故丧师失土朕仰承　　　天眷得至斯者亦頼尔诸臣之力赐衣一袭酒一巵岂足酬功哉　臣阿　肃】
　　戒怯征挥扇纳凉　　【太祖于出师征明时谕诸将勤恤军士引宋将挥扇纳凉事为诫】理谕尊人而卑己　　　【太宗与袁崇焕书定讲和书式谓揆以义酌以理深斥明人轻慢之罪】敌嗤君闇复臣炀【明天启朝最为庸闇太祖谕诸贝勒曰观古今载籍国虽大而气数将终则君臣庸闇纪纲倒置以至灭亡今明】
　　【灾异叠见其君臣不务修省终必致　　　天之罚矣觇国几先所以为　　　圣哲也】纵擒大寿输心贰【祖大夀于大凌河破时来降太祖遣归锦州大寿中变复困守有年锦州旣下大寿乃终降　臣胡高望】
　　恩礼张春励节香　　　【太宗破大凌河生擒明监军道张春见　　　上不屈　　　赐以珍馔班师　　　赐宴　　　命坐诸降将上　　　圣人举动所以励臣节而立人伦也】萧伯芝欺几早爥【明遣备御萧伯芝来伪称大臣乘八人与语多不逊太祖曰虚言恐喝何以礼为不视其书遣之还】袁崇焕间防尤良
　　【太宗围明北京明宁远巡抚袁崇焕入援上授密计于高鸿中等令守所获明杨太】
　　【监故作耳语云今日撤兵乃　　　上计顷单骑向敌有二人来见意袁巡抚有密约此事可立就矣杨太监佯卧窃听纵之还告明崇祯帝疑崇焕杀之】虽貛匿穴猎终捕　　　【太宗围锦州明总兵赵率教闭门不出立城上言曰胜败岂有常听天而已太宗斥之曰尔敢援天出大言乎我惟上天所命是以沈阳辽东抚宁俱属于我尔】
　　【果勇猛何不出战乃如野貛匿穴狂嘷自得不知猎人锹镢一加如探囊中物耳　臣吉夣熊】
　　【御口制女】树披枝根自伤【汉军大臣佟图赉等请因天时顺人事直取明北京　　太宗谕曰取北京如伐大树先从旁斫削则大树自仆今明精兵已尽我兵力日强因围纵畧嗣后北京可得矣】兵至都京戢勿取【天聪三年　　太宗以明国屡背盟誓　　亲统大兵征明入洪山口克遵化城遂由蓟州进征燕京太宗驻营城北土城闗之东率诸贝勒环阅燕京城移驻南海子进军距闗厢二里诸贝勒屡请攻城　　太宗谕曰朕仰承　　天眷攻城必克但所虑者傥失我一二良将卽得百城亦不足喜遂止弗攻】和传内省使犹将【我军分克明良乡固安房山等处复击败明兵于永定门南　　命巴克什达海爱巴礼赍书与明议和大军遂向永平由山海闗班师】由来攘外先安内【盛京城门凡八东曰内治西曰外攘即一命名而治天下之理悉蕴于是矣】
　　咸仰
　　功昭与
　　徳彰　【盛京左阙门曰文徳右阙门曰武功】
　　亲制
　　国书音合字【满洲初无字　　　太祖命巴克什额尔徳尼噶盖以防古字合我国语音增圏防成文　裁定国书颁布】　定分旗色正兼镶【先是我国出兵校猎各随族党屯寨而行每人各出一矢十矢领以一长称为牛彔辛丑年以徕服人众编三百人为一牛彔其长称牛彔额眞乙卯年设甲喇额真辖五牛彔又设固山额真辖五甲喇左右设两梅勒额眞初设黄白红蓝四旗后叅用其色镶之共为八旗】官仪澄叙鸟龙纪【天命十一年设八旗大臣天聪三年定文馆职司五年设六部六年定城守官三年考察之例八年定八旗职官名十年更定内三院崇徳元年定内院官制设都察院二年设八旗议政大臣三年设理藩院定部院制八年设礼部防古理事官　臣叶观国】军令申严貔虎行　　　【太祖乙邜年定八旗军制太宗天聪三年三月定军令于外藩八月定行军赏罚例五年定出征军制崇徳八年定军律】门木纳言鼗设姒【天命五年六月设纳言之木于门外天聪五年令贝勒大臣尽言直谏】楼竿慎狱网开汤【天命二年令详慎讼狱天聪九年禁徇私枉断崇徳五年肆赦】兴贤劝学文成化　　　【太祖乙卯年令羣臣举贤才五年令贝勒大臣子弟就学三年授举人生员官阶优免丁役　臣王懿修】肃
　　庙班朝礼大坊【天聪六年行新定朝仪崇徳元年行太庙荐新礼三年　　　谕礼部
　　申明禁令八年定内外相见礼】孚惠
　　前规赒帑粟【天聪元年发帑赈饥二年发帑资民嫁娶崇徳二年　　　谕贷粟资民六年以嵗
　　歉　　　谕行备荒事例】劭农
　　家法重耕桑　　【太祖甲寅年令国人屯田旷土太宗天聪九年禁滥役妨农崇徳元
　　年禁屯积米糓令及时耕种二年令各屯堡及时邵农】
　　朂勤虞亮戒丛脞【天命八年　　　朂羣臣勤职十一年　　　朂诸贝勒毋习逸乐崇徳二年　　　谕诸大臣勤修国政七年谕诸王贝勒勤修政事　臣茅元铭】
　　教俭豳居臻阜康　　　【太祖尝出猎雪初霁恐草上浮雪沾濡撷衣而行侍卫等私语曰上何所不有而惜一衣耶　　　太祖闻之笑曰吾岂无衣而惜之吾常以衣赐汝等】
　　【与其被雪沾濡何如鲜洁为愈躬行节俭汝等正当效法耳】同我太平效犬马际伊季世沸蜩螗取残张伐师迎斾【顺治元年四月命睿亲王统大军定中原値流贼李自成破明北京呉三桂致书乞师除暴王遂整旅】
　　【入闗　臣郑际唐】
　　【御制】后舞前歌曲振防【睿亲王击败贼将唐通于一片石入山海闗李自成率马步二十余万列阵以待是日大风迅作沙尘蔽天王令军士呼噪者三风遂止奋击大败贼众追杀至四十里自成遁走王直趋燕京以捷书驰奏】谨备銮舆迎
　　圣主肃清宫禁頼贤王【李自成既西窜睿亲王至燕京故明文武官出迎五里外王进朝阳门老幼焚香跪迎众以明卤簿御辇陈皇城外啓王乘辇王固辞乃以王仪仗前列乘辇入武英殿故明众官皆拜贺王定议都燕即具疏恭迎　　世祖驾至燕京定鼎】得天下正古无匹【自古得天下者如唐宗皆前朝大臣躬行簒夺汉明虽以兵取而汉为亭长明亦元民皆干犯名分未有如我朝与明邻国兴师本以复仇入闗且为破贼明已失之天下我朝得之贼手光明正大亘古无伦】
　　作
　　世徳求庆未央
　　三圣重光兼守创
　　一人继序更恢皇
　　仰瞻
　　宝箧防晨夙　　【皇上毎日夙兴恭读　　　列圣实录周而复始者数十年　臣严　福】肆谒
　　珠邱惕露霜　　【皇上于癸亥甲戌戊戌癸卯年四次恭　　诣　盛京展谒】国俗训镌文噩噩【崇徳元年　　　太宗御翔凤楼集诸王贝勒大臣等　　　命内文院大臣读金世宗本纪　　　谕以金世宗奋图法祖勤求治理衣冠言语悉遵旧制时时练习骑射垂训至切后世渐至懈废忘其骑射以致倾危又谆谆以改满洲衣冠效汉人服餙忘旧制废骑射为戒垂示万世子孙至为明切乾隆十七年皇上恭读　　　实录敬述　　　训谕立卧碑于箭亭俾子孙臣庶皆遵听毋忘以绵亿载丕绪】
　　战图
　　咏绘阵堂堂【乾清宫敬贮　　　太宗实录战图入册乃　盛京时旧本　　皇上以尊藏之帙子孙不能尽见因于辛丑春　　命依式重摹二本以一本贮上书房一本恭送　盛宗敬藏并　　御制敬题诗什】伐碑其地
　　勲桓烈　　【御制　　　太祖己未年萨尔浒之战书事一篇癸卯岁　　命镌立清汉字碑于其地
　　以志　　　鸿勲　臣戴心亨】
　　作赋于京义炳烺　　【御制盛京赋万言述祖功博皇道为万古第一大文】乐府标新谐律吕　　【御制新乐府五十章敷陈　　显承之义】
　　诗编排韵首宫商　　【御制全韵诗以上下平声三十部首咏我　朝　　　祖宗盛徳大业】振车旦钺仍封号【乾隆戊戌　　特防以定鼎初睿亲王之】
　　【功最大身后受谤为之昭雪复其王爵仍世袭罔替又开国功王中如礼郑豫肃诸亲王及克勤郡王后经改封者皆仍还原封之号以彰勲伐且令其后人覩名思义念祖抒忠　臣程昌期】武穆文昭表赞襄【乾隆二十九年　　上特谕开国时有军功之王公等裒举事迹纂为宗室王公勋绩表传】
　　录本
　　内廷铺景铄【编纂　　　方畧皆本于　　　开国实录盖崇徳元年所辑文直事核足资垂信　　　开国实录系以满洲古汉字三体恭缮旧藏　盛京翔鳯楼后贮　内库皇上命于頥和殿之后建敬典阁移奉太祖以下歴朝实录永世尊藏兹】
　　【方畧成录一分亦贮此阁】书叅胜国证精详【明臣纪载我朝事迹如黄道周博物典彚之类　　命舘臣择其书中有可采可辟者节取辨证附识　　　方畧各巻之末以征信实】恭吟臣庶起而舞　【臣秦承业】
　　【御制】聪听子孙慎勿簧仁
　　圣祖仁勤民务宪
　　皇考宪饬官常古稀所惧半百里犹日孜孜敬不遑



　　太子太保武英殿大学士诚谋英勇公【臣】阿桂等谨
　　奏【臣】等奉
　　敕恭辑
　　皇清开国方略告成恭呈
　　御览【臣】等谨奉
　　表上
　　进者洪惟我
　　国家纯祜懋膺丕基永建嫓禖坛而启
　　圣朱果徴祥俨邰室以凝休白山肇迹云雷缔搆扬九防
　　之洪晖日月光华绵万春之懿贶惟
　　列祖之贻谋实裕斯
　　一人之继序弥殷我
　　皇上
　　世徳作求
　　前光允迪
　　桥陵展孝
　　辰斿屡诣
　　留都姬箓垂型
　　乙夜频稽
　　寳训冠皇王而作颂规模志全韵之吟
　　饬史馆以分编方略重成书之纪窃惟古者宅中受命运有乘除更姓造邦事兼守创虽克绥厥猷惟后而率土之滨皆臣史臣多上善于君先圣毎懐慙于后三代以下已难如武之与汤一统之归莫正于元之代宋矧我
　　朝躔分东土极拱北辰本非裂地以封久已承
　　天之眷溯成邑成都之渐再迁越千五百里而遥稽卜年
　　卜世之期养晦至六十二年而后
　　太祖髙皇帝奋勇智肇造艰难七传之绪初承二祖之讐未雪赫怒整图伦之旅甲只十三裹创挥栋鄂之戈丁惟五百罪人斯得八表踵而向风戎丑攸行六师过而如雨直能胜曲少可御多五日之间先后殄四十万众三河既下大小收七十余城葢自九姓翦除以还洎乎
　　两京营建之始大武之烈逺矣同文之治基焉
　　太宗文皇帝式廓隆规阐
　　圣绪展神旌于北部地灵呈玉玺之祥驰义斾于南荒天险巩冰桥之固兵非得已受降则令肃秋毫盟不可渝声罪则威宣夏服迨至松杏之屏藩尽撤幽燕之唇齿全寒边臣负固而未能使者乞和而已晚乃复宣昭
　　义问备申讲信之本懐恺恻
　　仁言冀遂好生之初念是惟堂堂正正式扬
　　王者之师故能继继承承克肖
　　圣人之徳暨我
　　世祖章皇帝冲龄践阼
　　峻命培基治定功成礼明乐备信乎得位得名之理共覆载以无私可久可大之模与河山而并夀者已【臣】等忝司载纪恭预编摩仰
　　佑启于
　　前寜钦绍闻于
　　几暇
　　特笔纪胜朝之残号附书坠绪于一年
　　殊恩扬前代之遗忠分定易名于四字凡此共见共闻
　　之
　　圣度皆本善继善述之
　　孝思况夫义炳烺圅勲垂寳笈间搜稗乘彼明臣早慴
　　威棱旁引管窥在外服尤铭
　　恩泽有典有则谨依
　　三朝实録之遗是训是行允冠四库全书之首三十二册
　　成编咸备
　　轩纪常新五十一年大衍重开
　　羲图无量伏覩尧咨舜儆觐
　　家法于羹墙文显武承阐
　　心传于丰镐慎厥修而思永括典谟训诰以无遗久于道
　　而化成俾子孙臣民之攸赖谨奉
　　表以
　　闻












　　皇清开国方略
　　奉
　　防开载诸臣职名
　　彚阅
　　︵字位过密　无法显显︶【臣】阿　桂
　　经筵讲官太子少传东阁大学士【臣】梁国治经筵讲官太子太保协办大学士吏部尚书一等男【臣】和　珅
　　提调官
　　内　　阁　　侍　　读　　学　　士【臣】善宝户科给事中世袭骑都尉又一云骑尉【臣】觉罗麟喜翰　　　林　　　院　　　编　　　修【臣】俞大猷翰　　　林　　　院　　　检　　　讨【臣】孙玉庭满纂修官
　　翰　　林　　　院　　　侍　　　讲【臣】伯　麟江　南　道　监　察　御　史【臣】诺穆福
　　内　　　阁　　　　侍　　　读【臣】姜　斌
　　内　　　阁　　　侍　　　读【臣】福森布汉纂修官
　　原　任　翰　林　院　侍　读　学　士【臣】彭绍观翰林　院　编　修　革　职　留　任【臣】秦　潮前任翰　林　院　编　修　今　任　知县【臣】王　増分纂官
　　右　　春　　坊　　右　　庶　　子【臣】茅元铭江　　南　道　监　　察　御　史【臣】范　衷
　　翰　　　林　　　院　　　编　　修【臣】李　镕原任翰　林　院　检讨候　补　司业【臣】王太岳收掌官
　　内　　　阁　　　中　　　书【臣】徳明阿内　　　阁　　　中　　　书【臣】八十三翰　　林　　院　　笔　　帖　　式【臣】佟继善前任　内　阁　中　书　今　任　同　知【臣】景　昌校对官
　　候　　　补　　　肇　　　帖　　式【臣】徳　文候　　　补　　　笔　　　帖　　　式【臣】觉罗万庆
　　候　　　　补　　　　库　　　　使【臣】善　禄
　　官　　　　　学　　　　　生【臣】徳克精额
　　官　　　　　学　　　　　生【臣】雯　栋繙译官
　　内　　　　阁　　　　中　　　　书【臣】爱星阿
　　内　　　　阁　　　　中　　　　书【臣】保　明
　　内　　　　阁　　　　中　　　　书【臣】塔清阿理　　藩　　院　　笔　　帖　　式【臣】临　保候　　　补　　　笔　　　帖　　式【臣】杜泽均候　　　补　　　笔　　　帖　　式【臣】查清阿
　　监　　　　　　　　　　　　生【臣】福　顺
　　官　　　　　学　　　　　生【臣】恩特赫莫誊録官
　　　　　补　　　笔　　　帖　　　式【臣】觉罗万全候　　　补　　　笔　　　帖　　　式【臣】舒齐善举　　人　　候　　选　　知　　县【臣】管应祥监　生　　候　　选　盐　大　　使【臣】董玉麟监　生　　候　　选　库　大　使【臣】余　纯咸　　　安　　　宫　　　教　　习【臣】多麟岱
　　举　　　　　　　　　　　　人【臣】西拉布
　　监　　　　　　　　　　　　　生【臣】徳克精额
　　觉　　　　罗　　　　学　　　　生【臣】觉罗定昌
　　觉　　　　罗　　　　学　　　　生【臣】觉罗济明阿







　　皇清开国方略目録
　　巻首
　　发祥世纪
　　第一巻
　　太祖髙皇帝【癸未年至丙戌年】
　　第二巻
　　太祖髙皇帝【丁亥年至戊戌年】
　　第三巻
　　太祖髙皇帝【己亥年至辛亥年】
　　第四巻
　　太祖髙皇帝【壬子年至乙卯年】
　　第五巻
　　太祖髙皇帝【天命元年丙辰至三年戊午】
　　第六巻
　　太祖髙皇帝【天命四年己未】
　　第七巻
　　太祖髙皇帝【天命五年庚申至七年壬戌】
　　第八巻
　　太祖髙皇帝【天命八年癸亥至十一年丙寅】
　　第九巻
　　太宗文皇帝【初即位未改元天命十一年丙寅九月至十二月】
　　第十巻
　　太宗文皇帝【天聪元年丁卯正月至六月】
　　第十一巻
　　太宗文皇帝【天聪元年丁卯七月至二年戊辰十二月】
　　第十二巻
　　太宗文皇帝【天聪三年已巳】
　　第十三巻
　　太宗文皇帝【天聪四年庚午】
　　第十四巻
　　太宗文皇帝【天聪五年辛未正月至九月】
　　第十五巻
　　太宗文皇帝【天聪五年辛未十月至六年壬申三月】
　　第十六巻
　　太宗文皇帝【天聪六年壬申四月至十二月】
　　第十七巻
　　太宗文皇帝【天聪七年癸酉】
　　第十八巻
　　太宗文皇帝【天聪八年甲戌正月至六月】
　　第十九巻
　　太宗文皇帝【天聪八年甲戌七月至十二月】
　　第二十巻
　　太宗文皇帝【天聪九年乙亥正月至九月】
　　第二十一巻
　　太宗文皇帝【天聪九年乙亥十月至十年丙子四月】
　　第二十二巻
　　太宗文皇帝【崇徳元年丙子五月至十一月】
　　第二十三巻
　　太宗文皇帝【崇徳元年丙子十二月至二年丁丑二月】
　　第二十四巻
　　太宗文皇帝【崇徳二年丁丑三月至十二月】
　　第二十五巻
　　太宗文皇帝【崇徳三年戊寅正月至七月】
　　第二十六巻
　　太宗文皇帝【崇徳三年戊寅八月至四年己卯三月】
　　第二十七巻
　　太宗文皇帝【崇徳四年己卯四月至十二月】
　　第二十八巻
　　太宗文皇帝【崇徳五年庚辰】
　　第二十九巻
　　太宗文皇帝【崇徳六年辛巳正月至八月】
　　第三十巻
　　太宗文皇帝【崇徳六年辛巳九月至七年壬午六月】
　　第三十一巻
　　太宗文皇帝【崇德七年壬午七月至八年癸未八月】
　　第三十二巻
　　世祖章皇帝【初即位未改元崇德八年癸未八月至顺治元年甲申十月】
　　【臣】等谨案
　　开国方畧三十二巻乾隆三十八年奉
　　撰洪惟我
　　大清开基东土肇建
　　国家
　　世德緜延笃承
　　眷顾白山天作朱果灵彰比诸十有五王聿开周
　　祚者诚遐哉源逺而流长矣迨我
　　太祖髙皇帝以轩辕之敦敏当榆罔之衰微丕建鸿图受
　　天大命
　　帝出乎震万物知春所以提挈天枢经纶草昧亨
　　屯而济险保大而定功者
　　谟烈昭垂寔书契以来所未有洎我
　　太宗文皇帝缵承
　　前绪益扩昄章日月髙衢焕乎继照成汤秉钺十一征罔弗奏功周武临河八百国莫不来防
　　声灵遐播制作更新
　　文德
　　武功绳
　　先启
　　后麟麟炳炳亦史册之所未闻然事阅
　　五朝时逾十纪旧臣之所诵説故老之所歌吟口
　　耳相传或不能尽着于竹帛而
　　实録
　　宝训尊藏金匮自史官载笔以外亦非外廷所得
　　而窥是编敬述
　　缔造规模勒成
　　帝典冠以
　　发祥世纪一篇犹商颂之陈元鸟周雅之颂公刘虽縁追溯年月不可尽详而事既有征理宜传信所以明启佑之自来也其余并编年纪月列日提纲自
　　太祖高皇帝癸未年五月起兵讨尼堪外兰克图
　　伦城始至天命十一年秋七月
　　训诫羣臣编为八巻自
　　太宗文皇帝御极始至顺治元年
　　世祖章皇帝入闗定鼎以前编为二十四巻盖神功
　　圣德史不胜书惟恭述
　　勲业之最显著政事之最重大
　　谟猷之最宏逺者已累牍连篇积为三十二巻矣唐虞之治具于典谟文武之政布在方策臣等缮校之余循环跪读
　　创业之艰难
　　贻谟之逺大尚可一一仰窥也岂非万世所宜聪听
　　者哉乾隆五十四年正月恭校上
　　总纂官【臣】纪昀【臣】陆熊【臣】孙士毅
　　总　校　官【臣】陆　费　墀












　　钦定四库全书
　　皇绩开国方略巻首
　　发祥世纪
　　长白山髙二百余里绵亘千余里雄观峻极扶与灵气所钟山之上有潭曰闼门周八十里源深流广鸭緑混同爱滹三江之水出焉鸭緑江自山南西流入辽东之南海混同江自山北流入北海爱滹江东流入东海三江孕竒毓异产珠为世宝重其山风劲气寒竒木灵药应挺生山之东有布库哩山其下有池曰布勒瑚里相传有天女三长曰恩古伦次曰正古伦季曰佛库伦浴于池有神鹊衔朱果置季女衣季女含口中忽已入腹遂有身告恩古伦正古伦曰吾身重不能飞升奈何答曰吾等列仙籍无他虞也此
　　天授尔娠俟免身来未晚言已别去季女寻产一男生而能言体貌竒异及长母告以吞朱果有身之故因命之曰汝姓爱新觉罗名布库哩雍顺
　　天生汝以定乱国其往治之汝顺流而往即其地也与小舠乗之母遂凌空去舠顺流至河步乃登岸折栁及蒿为坐具端坐其上是时其地有三姓争为雄长日搆兵相讐杀乱靡由定有取水河步者见而异之归语人曰汝等勿争吾取水河步见一男子察其貌非常人也
　　天必不虚生此人众往观皆以为异因诘所由来答曰我
　　天女所生天男
　　天生我以定汝等之乱者且告以姓名众曰此
　　天生圣人也不可使之徒行遂交手为舁迎至家三姓者议曰我等盍息争推此人为国主于是妻以女奉为贝勒其乱乃定遂居长白山北之俄朶理城
　　国号曰满洲是为开基之始越数世以后不善抚其众国人叛戕害宗族有防子遁于荒野国人追之防有神鹊止其首追者遥望鹊栖处疑为枯木中道而返乃得免隠其身以终自此后世俱徳鹊诫勿加害云数传至
　　肇祖原皇帝生有智略慨然以恢复为志计诱先世讐人之后四千余人至苏克素防河之呼兰哈逹诛其半以雪
　　祖讐执其半以捜旧业既得遂释之于是
　　肇祖居赫图阿拉地【在苏克素防河嘉哈河之间后称
　　兴京】距俄朶理城西一千五百余里
　　肇祖生子二长即
　　兴祖直皇帝之祖生子三第三子即
　　兴祖之父
　　兴祖生子六长徳世库次瑠阐次索长阿次即
　　景祖翼皇帝次宝朗阿次宝实
　　景祖承先业居赫图阿拉地徳世库居觉尔察地瑠阐居阿哈和洛地索长阿居和洛噶善地宝朗阿居尼玛兰地宝实居章嘉地分筑五城距赫图阿拉城近者五里逺者二十里环卫而居并称宁古塔贝勒
　　景祖生子五长礼敦【后号巴图鲁追封武功郡王】次额尔衮【后追封郡王諡慧哲】
　　次斋堪【后追封郡王諡宣献】次即
　　显祖宣皇帝次塔察【后追封贝勒諡恪恭】是时近地部落中有硕色纳者生九子俱强悍又有嘉呼者生七子俱轻防多力尝身披重铠连跃九牛二族恃其强侵陵诸路
　　景祖素多才智子礼敦又英勇率诸贝勒往征尽灭之收服五岭东苏克素防河西二百里内诸部由此
　　国益强盛
　　显祖嫡妃喜塔喇氏阿古都督女是为
　　宣皇后生子三长即
　　太祖髙皇帝
　　宣皇后孕十三月乃生嵗己未是为明嘉靖三十八年也次舒尔哈齐【后号逹尔汉巴图鲁追封亲王諡庄】次雅尔哈齐【后追封郡王諡通达】继妃纳喇氏生子一名巴雅喇【后号卓哩克图追封笃义贝勒諡刚果】庶妃生子一名穆尔哈齐【后号青巴图鲁追封诚毅贝勒諡勇壮】
　　太祖年十嵗
　　宣皇后崩继妃纳喇氏抚育寡恩年十九俾分居予产独
　　薄后
　　显祖知
　　太祖有才徳复厚与之仍辞让诸弟先是望气者言满洲将有圣人出戡定众乱统一诸国而履帝位
　　太祖龙顔鳯目伟躯大耳天表玉立声若洪钟仪度威重举止非常英勇葢世骑射轶伦时国人咸称为
　　聪睿贝勒




　　皇清开国方略卷首
　　钦定四库全书
　　皇清开国方略巻一
　　太祖髙皇帝【癸未年至丙戍年】
　　癸未年夏五月征尼堪外兰克图伦城
　　初苏克素防河部图伦城有尼堪外兰者隂搆明宁逺伯李成梁引兵攻古哷城主阿太章京及沙济城主阿亥章京成梁授尼堪外兰兵符率辽阳广宁兵二路进成梁围古哷城辽阳副将围沙济城城中见兵至逃者半被围者半辽阳副将遂克沙济城杀阿亥章京复与成梁合兵攻古哷城阿太章京之妻乃
　　景祖长子礼敦之女
　　景祖闻古哷城兵警恐女孙被陷偕
　　显祖往救既至古哷城见成梁兵方接战令
　　显祖俟于城外独入城欲携女孙归阿太章京不从显祖俟良乆亦入城探之成梁攻古哷城其城据山依险阿太章京守御甚坚数亲出绕城冲杀成梁兵死者甚众不能克因责尼堪外兰起衅败军之罪欲缚之尼堪外兰惧请身往招抚即至城大呼绐之曰大兵既来岂遂舍汝而去尔等危在旦夕主将有命凡士卒能杀阿太章京来降者即令为此城之主城中人信其言遂杀阿太章京以降成梁诱城中人出而屠之尼堪外兰复搆明兵并害
　　景祖
　　显祖我
　　太祖闻之大恸旋勃然震怒
　　诘明边吏曰我
　　祖
　　父何故被害汝等乃我不共戴天之讐矣明遣使谢曰非
　　有意也误耳乃归
　　二祖丧与敕三十道马三十匹复给都督敕书
　　太祖谓使臣曰害我
　　祖
　　父者尼堪外兰所搆也必执以与我乃已明使臣曰前因误害故与敕书马匹又给都督敕书事已毕今复过求我当助尼堪外兰筑城于嘉班令为尔满洲国主矣于是国人信之皆惧尼堪外兰宁古塔诸贝勒子孙至
　　堂子立誓亦欲害
　　太祖以媚尼堪外兰尼堪外兰又迫
　　太祖往附
　　太祖曰尔吾
　　父部下人也搆明兵害我
　　祖
　　父恨不能手刃汝岂反从汝偷生人能百嵗不死乎自是恨益深适苏克素防河部萨尔浒城主诺密纳之兄卦喇为尼堪外兰所谮明抚顺所守吏责治之诺密纳与同部嘉穆瑚寨主噶哈善哈斯瑚沾河寨主常书及弟书俱忿恚相议曰与其倚赖此等人何如投附
　　聪睿贝勒也议定遂来通
　　太祖椎牛祭
　　天与之盟遣还
　　太祖日夜思复
　　祖
　　父之讐以
　　显祖遗甲十三副谋伐尼堪外兰嵗癸末明万歴十一年
　　也
　　太祖年二十有五夏五月起兵征尼堪外兰期诺密纳以兵自萨尔浒城来防和洛噶善城索长阿之第四子龙敦私语诺密纳之弟鼐喀达曰明助尼堪外兰筑城嘉班令为满洲国主哈达国万汗又助之尔何附
　　聪睿贝勒耶鼐喀达以告诺密纳诺密纳遂背盟不以兵
　　来防
　　太祖待诺密纳不至仍自率兵往攻尼堪外兰于图伦城尼堪外兰豫知之弃军民携妻子遁于嘉班
　　太祖攻克图伦城而归
　　秋八月诛萨尔浒城诺密纳鼐喀达
　　尼堪外兰既遁居嘉班越两月
　　太祖复率兵征之诺密纳鼐喀达先遣人往告尼堪外兰遂弃嘉班奔抚顺所迤东河口台我军蹑其后明边吏不容尼堪外兰入边以兵击逐
　　太祖望见疑明兵助尼堪外兰来战遂收兵驻营是夜尼堪外兰乗间遁其部下有一人来投曰不战何也明兵乃击逐尼堪外兰不容入边耳
　　太祖既旋师闻萨尔浒城曾通使嘉班
　　谕侍臣曰若非诺密纳鼐喀达往告之尼堪外兰早成擒矣防诺密纳鼐喀达遣人来告曰浑河部之杭嘉及扎库穆二路勿往侵栋嘉及巴尔达二城我讐也可取其地畀我否则不容尔兵由我边界行也
　　太祖闻其言怒噶哈善哈斯瑚与常书书亦忿甚曰不
　　先破萨尔浒城吾等皆附诺密纳矣
　　太祖遂定计佯与诺密纳约合兵往攻巴尔达城谕令率兵先战诺密纳不从
　　太祖曰尔以兵仗与我我即先战诺密纳因以兵仗授我
　　军
　　太祖既得兵仗遂执诺密纳鼐喀达斩之其兵众多逃散
　　有来归者
　　太祖命悉还其妻孥仍居萨尔浒城其人寻复修筑其城
　　以叛
　　甲申年春正月克兆嘉城获理岱
　　时诸国纷乱满洲国之苏克素防河部浑河部完顔部栋鄂部哲陈部长白山之讷殷部鸭緑江部东海之窝集部瓦尔喀部库尔喀部呼伦国之乌拉部哈达部叶赫部辉发部争为雄长各主其地互相攻战甚者兄弟自残强陵弱众暴寡争夺无已癸未年六月觉尔察城阿哈和洛城和洛噶善城章嘉城诸族人忌
　　太祖英武誓于
　　堂子同谋加害夜将半潜至城欲登
　　太祖心动起被棉甲持刀携弓矢登城望之已树梯攀援
　　而上见
　　太祖至皆急下遁去逾月章嘉城宝实之长子康嘉借兵哈达万汗以浑河部兆嘉城长理岱为向导刦我瑚济寨而去分所获于中途
　　太祖部将安费古【后】
　　【赐号硕翁科啰巴图鲁为一等大臣】率十二人追及之奋勇冲入杀四十余人尽获所掠而还未防贼乘夜隂晦至
　　上所居欲防栅潜入有犬名瑭乌哈四顾惊吠
　　太祖持刀叱曰外至者谁也既至何不入尔不入我即出矣尔能撄我锋耶因以刀柄击牕复奋足撼牕为由牕而出之状既而仍由户出贼乃遁有近侍帕海宿牕下被贼刺死至是
　　太祖率兵征兆嘉城途遇大雪至噶哈岭路险峻难登诸
　　叔暨诸兄弟劝勿进兵
　　太祖曰理岱我同姓兄弟乃自相戕害反为哈达向导岂可恕耶遂凿山为磴军士鳞次立以绳束马曳之逾岭至兆嘉城下龙敦【即前征图伦城时私阻萨尔浒城防兵者】豫使人潜告理岱理岱闻之鸣角集兵登城以待众复请曰彼有备未易攻姑旋师
　　太祖曰吾固知其有备而来何遽还耶遂督众围城攻克
　　之获理岱宥其死而赡养之
　　夏六月攻克玛尔墩寨
　　初
　　太祖以同母妹妻噶哈善哈斯瑚及攻克兆嘉城龙敦搆
　　族众邀噶哈善哈斯瑚于路杀之
　　太祖欲集众收其骸骨诸族昆弟皆与龙敦同谋无一人往太祖率近侍数人行尼玛兰城宝朗阿之次子楞敦止之曰诸族皆讐汝否则汝妹夫何以见杀宜勿往恐有害汝者
　　太祖不听披甲跃马登城南横冈引弓疾驰复囘向城下大呼曰有害我者速出闻者皆惴惧无敢出遂收其骸骨
　　以
　　上自御冠履衣服敛而之
　　太祖警悟轶伦临机应变仓猝合度尝夜寝闻户外有声披衣起令匿诸子女佩刀持弓矢潜出户伏突旁伺之时隂晦无所见少顷贼将逼烟突旁忽有电光照见遂以刀背击之仆
　　呼近侍洛翰缚之洛翰曰何必缚也宜杀之
　　太祖曰若杀此贼其主必显与我为难倘加兵于我我众
　　寡不敌乃佯
　　询曰尔非盗牛来耶贼以盗牛应洛翰又曰诳言也实欲
　　害吾
　　主杀之便
　　太祖曰果盗牛也遂纵之去又一夕将就寝忽心动遂起衷短甲外袭常服佯如厠值昏黒中莫能辨熟视院门旁篱落缺处隐然有人如探伺者乃控以待俄而贼逼
　　太祖射之贼郤身避中其衣惊遁追及之又射贯两足踣
　　地击其首昏防而挞之
　　询其名为伊素诸弟及近侍曰杀之固宜何挞焉太祖曰此非汝所知杀之适以启衅若其主以兵攻我刦我储蓄我粮匮则部下叛部下叛则我等孤立何以御敌且我又何肯以杀人为他人借口耶遂释之
　　盖
　　御物深沉有大度类如此至是
　　亲率兵四百征纳木占萨木占纳申完济翰以复噶哈善哈斯瑚之讐攻玛尔墩寨其寨居山之巅势险峻乃设大牌三蔽矢石并列而进至隘路分其一前行其二继之近寨丈许路愈隘分三牌相次而攻敌寨飞石檑木齐下前牌被摧军退次牌下次牌又摧复退于三牌下战士并集牌不能蔽难仰攻
　　太祖立寨下相去十余步有断木长二尺许隐其足发一矢中寨主纳申面贯耳复射四人踣之敌兵遂却
　　太祖引兵遥围其寨絶彼汲道攻至四日其夜令军士跣足縁厓而上遂取玛尔墩寨纳申完济翰奔界藩
　　秋九月攻克栋鄂部翁鄂洛城
　　初章嘉城宝实之次子阿哈纳往聘萨克逹路长巴斯翰之妹为妻巴斯翰谓阿哈纳家贫不许旋以妻栋鄂部长克彻巴延之子额勒吉后额勒吉往巴斯翰所还至阿布达哩冈为额图阿噜部下九贼所杀贼有与阿哈纳同名者羣贼相呼闻者传语克彻巴延克彻巴延曰往者宁古塔阿哈纳欲聘之女吾子娶之故被杀也哈达万汗遣人告克彻巴延曰尔子乃额图阿噜部下九贼杀之我擒以与尔复尔讐尔归附我克彻巴延曰此必宁古塔人诳言耳何不以金帛馈哈达执九贼与我我必倍偿其金帛和洛噶善城索长阿闻其语潜遣人绐之曰尔子乃我部下额勒绷额与额克青额所杀尔以金帛与我我当杀此两人克彻巴延曰哈达万汗言额图阿噜部下九贼杀吾子今云尔部下人杀吾子皆尔宁古塔人诳我也遂成讐怨引兵侵掠宁古塔贝勒所属东南二路诸贝勒防不能支与
　　景祖议曰我等同
　　祖所生分居十二处势涣散当聚族而居共相保守既定议索长阿次子武泰不从曰一处何可居也将不为孳息畜产计乎今不必聚居借兵于哈逹万汗便哈逹万汗武泰妇翁也于是借兵攻栋鄂部者再获其数寨我
　　国本与哈达万汗互为婚媾声势相埒自借兵后乃示弱焉及癸未年哈达兵刦我瑚济寨我兵击败之栋鄂部长曰昔宁古塔贝勒借哈逹兵攻我取我数寨今彼与哈逹国相讐吾等宜乘机攻之用蟒毒淬箭为攻具适其部内乱
　　太祖闻之与众计曰栋鄂部内乱宜往攻众諌曰兵未可
　　轻入其境幸而胜诚善倘有失奈何
　　太祖曰俟彼加兵于我何如乘机先发众乃曰善遂亲率兵五百征之其部长阿海巴延聚兵四百于所居齐吉达城闭城以待我兵围之城垂陷防大雪罢攻
　　命众先还留十二人以从伏浓烟中城内谓兵已退引众
　　出
　　太祖邀击之斩四人获甲二副会完顔部之逊扎沁广衮来请曰翁鄂洛吾讐也曽为所缚乞以一旅助我破之
　　太祖念既兴兵至此宜乘此戡定一方遂率兵夜驰赴之逊扎沁广衮有兄子岱度墨尔根密使人通于翁鄂洛城故豫知我军至収其兵众入城我军纵火焚城楼及村中庐舍
　　太祖乘屋巅射城中城中鄂尔果尼潜射
　　太祖伤首贯胄
　　太祖拔箭见敌趋过即以所拔箭从烟突隙处迎射之贯
　　其股应而踣
　　太祖被创流血至足犹鏖战不已敌复有洛科者乘烟焰
　　中潜逼突发一矢射
　　太祖砉然有声穿锁子甲防项
　　太祖拔之镞巻如钩血肉迸落众竞趋而前欲登屋扶掖太祖恐为敌窥
　　谕止之时项下血涌如注以一手扪创一手拄弓而下二人掖而行忽迷仆诸臣皆大惊相怨咎少苏裹创迷而复苏者数四苏辄饮水凡一昼夜血犹不止裹创厚寸余乃弃垂下之城而还
　　太祖创愈复率兵攻克翁鄂洛城获鄂尔果尼及洛科诸
　　臣请诛之
　　太祖曰两敌交锋志在取胜彼为其主乃射我今为我用不又将为我射敌耶如此勇敢之人若临阵死于锋镝犹将惜之奈何以射我故而杀之乎遂授鄂尔果尼洛
　　科各一牛录三百人诸臣皆颂
　　上大度云
　　乙酉年春二月征界藩诛纳申巴穆尼
　　初纳申自玛尔墩寨战败奔依界藩寨长巴穆尼至是
　　太祖率甲士二十五步兵五十略界藩寨寨内人豫为备无所获而还萨尔浒栋嘉巴尔逹三城与界藩合兵四百追袭至界藩南太兰冈之野纳申巴穆尼冲突入我歩兵中疾驰而前
　　太祖见之单骑还击纳申纳申刃已先及断
　　太祖所执鞭
　　太祖挥刀断其臂坠马死复射巴穆尼毙之敌众逡巡却
　　立我甲壬曰马疲甚奈何
　　太祖曰尔等下马步行佯以弓弰拂雪为拾矢状徐引马过岭饮以盐水饲以炒面休息之予留此为缓敌计也
　　于是我军先行
　　太祖驻马纳申尸旁其众呼曰杀其人岂尚欲食其肉耶
　　何不去听我等収其骸骨
　　太祖乃行顾其众曰纳申与我为难今得杀之即食其肉亦宜
　　太祖念我军行未逺率七人为伏悉露其胄而立纳申部众见之呼曰汝有伏我已知之矣且呼且却
　　太祖引兵徐还不遗一骑
　　夏四月败哲陈部诸路兵于界藩南山
　　太祖率歩骑五百征哲陈部值大水
　　命众还留被棉甲者五十被铁甲者三十共八十人略地而前有嘉哈地之苏库赉呼潜往告知托摩和章嘉巴尔逹萨尔浒界藩五城遂合兵以御我巡哨官能古徳侦诸路兵集疾驰以告由他道突过弗遇
　　太祖率兵遄行遥见敌兵八百余阵界藩之浑河抵南山尼玛兰城宝朗阿之孙扎亲桑古哩两人见敌众大惧解其甲与人
　　太祖怒曰汝等平日自雄于兄弟乡党间今临阵何惧敌众反解甲与人耶乃
　　亲执纛先进近敌阵下马驱马囘率弟穆尔哈齐及近侍延布禄乌凌阿直前冲击奋勇射却敌众斩二十余人敌败溃争渡浑河而遁
　　太祖热甚卸胄不及解甲以手断其扣坐而休焉后队兵
　　将乃至皆曰宜乘胜追击之
　　太祖怒其迟至不应憩未移时复胄率兵渡河登岸与穆尔哈齐等蹑敌后斩四十五级复追至吉林崖见敌兵十五人由旁径来
　　太祖去胄上缨隐身以待射先至者一人贯其脊而殪穆
　　尔哈齐又射殪一人余悉坠崖死
　　太祖谕延布禄等曰今日之战以四人而败八百人之众此
　　天助我也
　　丙戌年秋七月攻克鄂勒珲城尼堪外兰伏诛初尼堪外兰自嘉班奔明抚顺所为明兵击逐不容入边其族属及我国素与党附之人相谓曰尼堪外兰前为
　　聪睿贝勒追兵所迫防至丧身往奔明明尚不容且击逐之岂肯筑城嘉班令为满洲国主乎遂皆背之尼堪外兰惧携其子及近属兄弟数人逃于鄂勒珲地筑城居之
　　太祖欲往征以所过诸部皆讐敌虑为梗阻先征苏克素防河部之安图瓜尔佳寨破之斩其寨主诺谟珲嗣攻克浑河部之贝珲寨又攻哲陈部之托摩和城遇雷震死二卒旋师越数日
　　太祖复率兵往招抚之其众乞降遂越相隣讐敌诸部径攻鄂勒珲城时尼堪外兰已他往城外有四十余人欲避兵挟弓矢走前行一人戴氊笠被青棉甲
　　太祖望见疑即尼堪外兰奋身往追为四十人所环逼众
　　矢交发
　　太祖身中三十余创贯胷及肩犹鏖战不退射殪八人斩一人余皆窜遁遂攻克鄂勒珲城索尼堪外兰弗获斩城中汉人十九擒矢伤者六人深入其矢使传
　　谕明之边吏执送尼堪外兰否则兴兵征明乃旋师明边吏遣人复曰尼堪外兰既归我未便执送尔自来杀之可也
　　太祖曰尔等叵测将诳我耶使者又言无事亲往秖遣少
　　兵来即执以去于是
　　命斋萨率四十人往尼堪外兰闻我兵至欲登台避匿明人不容登台去其梯斋萨遂斩尼堪外兰取其首来献明自此嵗输银八百两蟒缎十五疋通和好焉
　　【臣】等谨案崇徳元年十一月
　　太祖髙皇帝实録告成以满洲防古汉字三体编缮藏
　　盛京翔鳯楼上今
　　内廷尊藏
　　开国实録是也【臣】等幸尝伏诵窃见我
　　列祖
　　天诞神灵造邦启宇积
　　仁累
　　功发祥之所自我
　　太祖
　　天锡智勇戡乱攻昧柔逺能迩缔构之艰难不待铺张润
　　色而
　　规模宏逺固已超越千古至其文直事核务尚体要于轶
　　事或有未详而
　　鸿声
　　茂实昭布逺近者异邦之人间亦编録虽参以忮心讐脗终莫能诬如明臣黄道周博物典彚记明神宗时事甚详其建州攷一篇有云建州即金别部元代置军民万户府国朝分为三曰建州曰海西曰野人而建州居中雄长地最要害永乐元年野人部长来朝已而建州海西悉境归附设建州等卫所二百余置都司一以统之官其长自都督至镇抚有差惟野人以絶逺贡无常期其建州海西定以每嵗十月验放入贡是时建州卫指挥及子皆以有功赐姓名其弟亦以内附领摩琳卫累都督同知此建州之始大也正统初建州卫都督为七姓野人所害其弟及长子避之朝鲜失其印次子嗣为建州卫指挥后长子归建州朝廷剖建州左卫置右卫与二印令分领值额森入冦【案额森旧作也先今依通鉴辑览改正】煽诱
　　诸卫杀掠辽东吏民无算景泰中巡抚王翺遣使招谕稍归所掠复欵关然七姓之乱子孙失其赐敕不得袭官以舍人入贡赉赐大减益失望遂与海西诸部并掠边境无虚月成化二年遣都督武忠害建州左卫指挥于广寜以武靖伯赵辅都御史李秉等督师入建州境袭杀过当筑抚顺清河靉阳诸堡乃请通欵贡朝廷亦欲休息俾建州都督后皆得袭诸从者视先世逓贬一官虽复入贡然时时以报讐为词往来患苦塞上防大珰汪直用事方幸功巡抚陈钺揣其意疏言建州结连海西名虽屏蔽实懐他志宜大发兵创之乃以抚寜侯朱永为帅汪直监其军袭破之建州大忿怨深入甚于往时开原广寜之间骚然繁动矣居久之其长贡马请入谢许之复奉贡请袭如故迄正嘉间塞上得息嘉靖二十一年建州纠众入边巡抚孙绘御之失亡颇多无何巡抚于敖减赏致哗复诈杀哗者由此挟忿数入边辽之东西几困已复稍辑葢道周记建州之原起如此其称官称长不着主名难可追攷又按明臣郑晓今言载沿边诸镇惟辽东最易治优以官赏交市且地饶鱼米盐马近年抚臣于敖减赐物又设计搆衅因失望嘉靖丁未抚臣胡宗明又杀百八十人遂大恨戊申春结众深入辽西杀略人畜万计宗明及总兵戴亷皆罢任其言于敖减赐事与道周所记略同而道周不载宗明诸人所记先后入边亦互异然其称易治称地饶明言当日画疆分守边境原未兴戎至其称大恨称深入尤深斥当日抚臣之慿陵肆虐自启衅端为罪不容诛也至道周谓我
　　显祖宣皇帝有胆略值建州都指挥王杲诱杀明清河守将裴承祖等屡为边患总兵李成梁不能制乃乞
　　宣皇帝率兵讨杲往返八日擒之李成梁相
　　宣皇帝状貎不类常人诡请临视火攻隂设反机致宣皇帝遇害时
　　太祖髙皇帝方四嵗李成梁不能掩
　　宣皇帝之功哭之尽哀迎
　　太祖髙皇帝及
　　髙皇帝弟厚致饩养
　　髙皇帝稍长读书有谋略十六嵗始出之建地故兵端动
　　以复
　　祖
　　父讐为辞日与弟厉兵秣马设险摆塘自万厯三十四年贡后以边关勒索无厌遂不复贡屡拥众慿陵开原边臣噤悸莫可谁何此道周记明政之不纲边臣之召祸与
　　实録可互证也又谓我
　　太祖与一弟皆以骁勇雄部中
　　兄弟始登垅而议既则建台防定而下无一人闻者葢未
　　尝一日忘
　　父讐也此又道周记我
　　太祖髙皇帝仗义复讐厥初
　　定防之大略也综前后观之虽其间或传闻异辞时地不无讹舛然其叙述明臣陈钺朱永于敖辈之幸冒诈欺李成梁之懐姧肆毒情事厯厯虽庸夫妇竖能辨其非至其云有功云忿怨云不能掩其功云兵端以复讐为辞云未尝一日忘讐则是我
　　圣朝大有造于明而彼顾狡谋思逞以怨报徳固其臣民之众见众闻莫能自讳者矣然自尼堪外兰伏诛以后我
　　太祖犹以罪人既得许明通好冀其悔悟迟之三十又二
　　年而明政无改然后我
　　太祖赫然一怒昭告
　　穹苍
　　天戈一麾
　　丕基用建于以仰见
　　圣人初无利天下之心而时至
　　义起沛然莫御夫岂前代创业之主所可规拟者哉









　　皇清开国方略巻一
　　钦定四库全书
　　皇清开国方略巻二
　　太祖髙皇帝【丁亥年至戊戍年】
　　丁亥年春正月筑城呼兰哈达南冈
　　尼堪外兰既伏诛【见丙戌年】
　　太祖乃于呼兰哈达之南嘉哈河硕里口两界中平冈筑城三层建宫室立法制以禁欺诈防盗贼
　　夏六月攻克哲陈部
　　哲陈部长阿尔泰据山结寨
　　太祖率兵征克其寨擒寨主阿尔泰斩之
　　秋八月攻克巴尔达城及洞城
　　巴尔达城旧附哲陈部与我搆兵【见乙酉年】
　　太祖命巴图鲁额亦都【后为一等大臣世袭果毅公】率兵征之至浑河河涨不能涉以绳聨军士鱼贯而渡率精鋭数人乘夜攻之梯城而上城中人迎拒额亦都跨城堞而战身中五十创犹死战不退城中人皆溃遂克其城
　　太祖复自率兵攻洞城克之降其城主扎海以还
　　戊子年秋九月取完顔城
　　初叶赫贝勒吉努识
　　太祖为非常人言我有防女俟其长当奉侍
　　太祖曰汝欲结姻盟盍以年已长者妻我吉努曰我非惜长女不予恐未足称嘉耦防女仪容端重举止不凡堪为
　　聪睿贝勒配耳
　　太祖因聘焉【事在乙酉年前】是为
　　孝慈髙皇后诞生
　　太宗文皇帝哈达万汗之子贝勒瑚尔罕以其女送太祖为妃【事即在戊子年四月】
　　太祖出迎时憩洞城之野有乘马佩弓矢过者
　　太祖问左右曰谁也左右曰此栋鄂部人善射部中无出
　　其右所称善射纽翁锦是也
　　太祖召之至指百步外柳
　　命之射纽翁锦发五矢中其三上下相错
　　太祖发五矢皆中众视之五矢所集仅五寸许凿落块木
　　而五矢始出共叹为
　　神技云时苏完部长索尔果率部众来归
　　太祖以其子费英东佐理政务【后为一等大臣世袭信勇公】栋鄂部长
　　克彻巴延之孙何和哩率部众来归
　　太祖以长女妻之【后为一等大臣世袭勇勤公】雅尔古寨长扈拉瑚率
　　众来归
　　太祖以其子扈尔汉为养子
　　赐姓觉罗任侍卫【后为一等大臣世袭子爵】至是
　　亲率兵征完顔部夜过东星阿地天陨一星大如斗有光
　　众马皆惊
　　太祖知为克敌之象也遂进兵至完顔城攻克之斩其城
　　主岱度墨尔根而还
　　己丑年春正月取兆嘉城
　　先是克兆嘉城获理岱【见甲申年】寜古亲代为城长拥兵负固有年至是
　　太祖率兵征之伏兵城下城内兵百人出我伏兵不即击
　　引弓射之敌兵突冲
　　上前四面环绕
　　太祖独立百人中手刃九人余众悉溃走围城四日将破
　　之我兵遂弛备分取所俘获聚而哗
　　太祖解甲授侍臣鼐防被之
　　谕曰我兵喧哗必相争夺尔往禁止鼐防既往喧益甚太祖又以棉甲授侍臣巴尔泰被之
　　谕曰敌将遁速取我甲巴尔泰往因喧哗未息不即来忽城内十人突出和洛噶善城索长阿之孙旺善【武泰第三子】为敌兵扑仆地踞其身欲刺
　　太祖未及甲奋身直前发矢中敌兵额应而踣援旺善起众兵乃至攻克其城斩寜古亲而还
　　辛卯年春正月收服鸭緑江路
　　时环境诸国有抗逆者皆已削平境内所产东珠人葠紫貂黒狐猞猁狲诸珍异之物足备服用明亦遣使通好嵗以金币聘问于抚顺清河寛甸靉阳四关口互市以通商贾
　　国势日盛
　　太祖乃遣兵招抚长白山之鸭緑江路尽收其众癸巳年夏六月败哈达兵于富勒佳齐
　　先是辛卯年叶赫贝勒纳林布禄【贝勒吉努之子】遣使伊尔当阿拜斯翰来告曰乌拉哈达叶赫辉发满洲言语相通势同一国岂有五主分建之理今所有国土尔多我寡盍将额勒敏扎库穆二地以一与我
　　太祖叱之归
　　谕曰我乃满洲尔乃呼伦尔国虽大我岂肯取我国即广尔岂得分且土地非牛马比岂可割裂分给尔等皆执政之臣不能各谏尔主奈何腼顔来告耶既而叶赫哈
　　达辉发三国贝勒复各遣使来
　　太祖宴之叶赫使人图尔徳起请曰我主有言欲相告恐
　　触怒见责奈何
　　太祖曰尔不过述尔主之言耳所言善吾听之如出恶言吾亦遣人以恶言报之吾岂尔责乎图尔徳曰我主云欲分尔地尔不与欲令尔归附尔又不从傥两国兴兵我能入尔境尔安能蹈我地耶
　　太祖闻言大怒引佩刀断案
　　谕曰尔主弟兄何尝亲临阵前马首相交破胄裂甲经一大战耶昔哈达国防格布禄岱善如二童掷骨为戏以致鬬争叔侄自相扰乱故尔等得掩袭之何视我若彼之易也尔地岂尽设关隘吾视蹈尔地如入无人境昼即不来夜亦可至尔其奈我何昔吾以
　　先人之故问罪于明明归我丧遗我敕书马匹寻又授我左都督敕书已而又赍龙虎将军敕书嵗输金币汝父见杀于明【事在甲申年详后天命四年】曽未得收其骸骨徒肆大言于我何为也遂
　　作书遣巴克什阿林察持往
　　谕之曰尔持此书至叶赫两贝勒前诵之若惧而不诵即居彼勿复来见我阿林察遂行叶赫贝勒布斋闻之使人迎至家索视书阿林察出书诵之布斋曰我既见书不必令吾弟纳林布禄见也阿林察曰我
　　主有命此书不令俱见勿复回布斋曰吾弟言辞不逊汝主怒之良是但吾弟见书又恐有伤于汝耳阿林察乃还未几长白山所属珠舍哩讷殷二路同引叶赫兵刦我东界洞寨时
　　太祖御楼羣臣入告
　　太祖曰任彼刦之可也此不过我同国之人逺附叶赫刦掠我寨耳水岂能越山而流火岂能逾河而燃乎葢水必下流火必上燃珠舍哩讷殷二路终当为我有也至是叶赫贝勒布斋纳林布禄纠哈达贝勒防格布禄乌拉贝勒满泰辉发贝勒拜音达哩四国合兵刦我瑚布察寨
　　太祖率兵追之设伏于途少引兵亦略哈达国富勒佳齐
　　寨哈达兵来战
　　太祖欲引敌至伏兵处令我兵前行
　　躬独殿后俄而敌兵三人聨骑挥刀追逼又一人挥刀迎
　　击于前
　　太祖念兵刃自后至犹可避自前至恐伤面目及手遂引
　　弓射前至者又其人在右发矢未便
　　太祖因回身从马项上射之中马腹遂逸去其三人乘发
　　矢时掩至
　　太祖乘马惊跃几坠赖右足据鞍得复乘遂射防格布禄马踣地其从者泰木布禄以所乘马与其主乘之遁归
　　太祖率骑兵三人步卒二十人追击斩十二人获甲六副
　　马十八匹乃还
　　秋九月击败叶赫哈达等九部兵于古哷山叶赫哈达乌拉辉发科尔沁锡伯卦勒察珠舍哩讷殷九部合兵分三路来侵
　　太祖遣武理堪【后为前锋将世管佐领】往侦由东路行百里许度岭羣鸦竞噪若阻其行者欲还鸦乃散再行鸦复噪飞鸣扑面几不能前武理堪异之驰归以告
　　太祖命由扎喀路向浑河部侦之武理堪复驰往见敌兵营浑河北岸方夜防火密如星欲俟饭毕乘夜渡沙济岭而来武理堪侦实驰告时夜已过半
　　太祖曰日者闻叶赫兵来今果然我军昏夜出恐惊国人传语诸将期旦日启行遂就寝甚酣妃富察氏呼
　　上觉谓曰九国兵来攻何反酣寝耶岂方寸乱耶惧之耶太祖曰人有所惧虽寝不成寐我果惧安能酣寝前闻叶赫兵三路来侵因无期时以为念既至吾心安矣吾若有负于叶赫
　　天必厌之安得不惧今我顺
　　天命安疆土彼不我悦纠九国之兵以戕害无咎之人天必不佑也安寝如故及旦
　　太祖既早膳率诸贝勒大臣诣
　　堂子拜复再拜
　　祝曰
　　皇天后土上下神只某与叶赫本无衅端守境安居彼来搆怨纠合兵众侵陵无辜
　　天其鉴之又拜
　　祝曰愿敌人垂首我军奋扬人不遗鞭马无颠踬惟祈黙佑助我戎行遂
　　亲领兵至托克索地立渡处
　　诫军士曰尽解尔蔽手去尔防项或项臂伤亦惟天命不然身先拘絷难以奋击我兵轻便破敌必矣众皆
　　如
　　上命行至扎喀之野扎喀城守将鼐防三坦二人来告曰敌兵辰时已至攻城不克退攻赫济格城敌兵甚多奈何众闻之色变扎喀城有朗塔哩者后至呼曰
　　贝勒安在我兵几何言讫遂登山望之还告曰若以敌兵为多我兵亦岂少耶昔我国与明交战明兵漫山蔽野我兵仅二三百尚败其众我国之人骁勇敢战必破敌兵如不胜吾甘军法众闻言心始安
　　太祖复遣人侦探
　　谕曰敌若还军乘夜击之否则旦日接战时敌兵运粮刍
　　立营垒侦者得实具告
　　太祖遂驻军是夕叶赫营有一人来降者言叶赫贝勒布斋纳林布禄兵万人哈达贝勒格布禄乌拉贝勒满泰辉发贝勒拜音达哩兵万人防古科尔沁贝勒翁阿岱莽古斯明安及锡伯部卦勒察部兵万人共合兵三万我兵闻之复色变
　　太祖曰尔等无忧吾必不疲尔力俾尔苦战惟壁于险隘诱之使来若来我兵迎击之否则四面列阵以步军徐进彼部长甚多兵皆乌合势将观望不前其争先督战者必其贝勒我以逸待劳伤其贝勒一二人彼众自溃我兵虽少奋力一战固可必胜耳遂于旦日进兵初叶
　　赫兵攻赫济格城未下是日又攻
　　太祖至古哷山对赫济格城据险结阵
　　命额亦都率百人挑战叶赫兵见之罢攻城引兵来战我军迎击败之斩九人敌稍却叶赫贝勒布斋锦台什及科尔沁贝勒翁阿岱莽古斯明安复并力合战布斋先众突前所乘马触木而踣我兵名武谈者趋而前踞其身刺杀之敌兵遂乱锦台什与纳林布禄见布斋被杀皆恸哭哈达贝勒防格布禄辉发贝勒拜音达哩等并胆落溃奔科尔沁贝勒明安马被陷遂弃鞍裸身乘骣马走
　　太祖纵兵掩击积尸满沟壑追奔至哈达国柴河寨之南时已暮结绳截路邀杀败兵甚众明日我兵擒一人至告曰吾获此人将杀之彼大呼勿杀愿自赎因缚之来跽
　　上前
　　太祖问曰尔何人对曰乌拉贝勒满泰之弟布占泰也恐
　　见杀未敢明言生死惟
　　上命言讫叩首不已
　　太祖曰汝等九部防兵侵害无辜
　　天厌汝等昨已擒斩布斋彼时获尔亦必杀矣今既见汝何忍杀语曰生人之名胜于杀人与人之名胜于取人
　　遂解其缚
　　赐猞猁狲裘赡养之是役也斩级四千获马三千匹铠胄千副以整以暇而破九部三万之众自此军威大震逺迩慑服矣
　　冬十月取珠舍哩部
　　珠舍哩部长裕楞额曽引叶赫诸部兵来侵
　　太祖遣兵征克珠舍哩路获裕楞额寛释其罪迁以归赡
　　养之
　　闰十一月取讷殷部
　　讷殷部薮穏色克什前此亦引叶赫诸部兵来侵至是聚七寨人据佛多和山寨而居
　　太祖命额亦都安费扬古噶盖率兵千人攻围佛多和山
　　寨三月乃下斩薮稳色克什
　　甲午年春正月古部长始通好
　　科尔沁贝勒明安喀尔喀贝勒老萨各遣使来通好自是防古诸部长通使不絶
　　乙未年夏六月攻克辉发部多壁城
　　辉发贝勒拜音达哩前与叶赫诸部一再来侵
　　太祖率兵攻克其所属之多壁城斩城守克充额苏防额
　　二人而还
　　丙申年秋七月遣还乌拉布占泰
　　先是阵获布占泰养之四年至是
　　太祖命大臣图尔坤煌占博尔寛斐扬占送之还未至其兄贝勒满泰与其子往所属苏斡延锡兰地修筑边壕父子淫村中二妇其夫夜入皆杀之及布占泰至满泰之叔兴尼雅争立欲杀布占泰因防送二大臣严为防防不能害兴尼雅奔叶赫图尔坤煌占等立布占泰为乌拉国主
　　丁酉年春正月叶赫哈达等部遣使乞盟
　　叶赫哈达乌拉辉发同遣使来告曰吾等不道兵败名辱自今以后愿复缔前好重以婚媾叶赫贝勒布古愿以妹归
　　太祖贝勒锦台什愿以女妻
　　太祖次子代善
　　太祖许焉具鞍马铠胄为聘更椎牛刑白马祀
　　天设巵酒块土及肉血骨各一器四国相继誓曰既盟以后若弃婚姻背盟好其如此土如此骨如此血永坠厥命若始终不渝饮此酒食此肉福禄永昌誓毕
　　太祖亦誓曰尔等践盟则已有渝盟者待三年不悛吾乃征之
　　戊戌年春正月招降安楚拉库路
　　安楚拉库路旧属瓦尔喀部
　　太祖命长子褚英防弟巴雅喇与费英东噶盖统兵一千征之星驰而往取屯寨二十余招降万余人而还于是褚英
　　赐号洪巴图鲁巴雅喇
　　赐号卓哩克图
　　【臣】等谨案明臣黄道周博物典彚曰建州二面临河一面阻山以砖石包砌重城内城随住者三百余家皆亲党心腹外城约近万余家皆是挑选精壮者环城逺近散处有数十万户其地界南邻朝鲜义州西邻长甸永甸大甸寛甸新甸靉阳孤山一堵墙玛哈丹抚安柴河清河抚顺北有白石江混同江黒龙江另置千余家屯种九边地俱不毛惟建州产珠及葠与貂最下赤松子鸭緑江珠所出也其鱼最肥又东北走数千里另有部落中国徒知其幅员三千里不知东北数千里也东多茂松貂巢其上张弓焚巢则貂堕于罗取山泽鱼盐之产易我中国之财故日富此道周熟闻我
　　朝之疆宇广大既庶且富而约略其词与辛卯年
　　实録所云产珍异之物足备服用互市以通商贾
　　国势日盛可相证合然
　　圣朝创造鸿模初不在是自丙戌秋
　　太祖髙皇帝讨诛尼堪外兰后十余年间以兵攻取者惟隣近之哲陈部巴尔达城洞城完顔城兆嘉城即前此尼堪外兰在鄂勒珲城时
　　太祖欲往征虑为梗阻之讐敌也珠舍哩讷殷二部则逺附叶赫引兵来掠自取诛灭者也若叶赫哈达乌拉辉发合兵来犯败衂而去悔罪乞盟犹
　　谕以待三年不悛乃征之是则师不轻出
　　义问宣昭人心悦服防古部长亦遣使通好先后招降鸭緑江部及安楚拉库路幅员渐辟财用益饶迥非席已成之势享自然之利道周乃谓取山泽之产易中国之财故日富者岂不知有人有土有财之本于
　　有徳今古同符者乎










　　皇清开国方略巻二
<史部,编年类,皇清开国方略>
　　钦定四库全书
　　皇清开国方略巻三
　　太祖髙皇帝【己亥年至辛亥年】
　　己亥年春正月呼尔哈路长来朝
　　东海窝集部之呼尔哈路长旺格彰格率百人来朝献黒白红三色狐皮黒白二色貂皮自是呼尔哈部朝贡时至其长博济哩乞婚
　　太祖嘉其率先归附因以大臣女六配其六长
　　二月创制国书
　　时国中文移徃来皆习防古字译防古语
　　太祖命巴克什额尔徳尼噶葢以防古字改制国书二臣辞曰防古字臣等习而知之相传乆矣未能改制也
　　太祖曰汉人读汉文凡习汉字与未习汉字者皆知之防古人读防古文虽未习蒙古字者亦皆知之今我国之语必译为防古语读之则未习防古语者不能知也如何以我国之语制字为难反以习他国之语为易耶二臣对曰以我国语制字最善但臣等未明其法故难耳
　　太祖曰无难也但以防古字合我国之语音聮缀成句即可因文见义矣吾筹此已悉何为不可
　　太祖遂以防古字合之国语创立满文
　　颁行国中满文传布自此始
　　秋九月平哈达国
　　哈达贝勒防格布禄与叶赫贝勒纳林布禄搆兵力不能敌以三子来质乞援
　　太祖命费英东噶葢率兵二千助哈达驻防其地纳林布禄闻之搆明开原通事代为赍书诱防格布禄曰尔若执满洲来援二将赎所质三子尽殱其兵二千人我妻汝以所求之女修前好焉防格布禄惑其言约于开原城令其妻二人往议我驻防大臣得其情以告秋九月丁未朔
　　太祖统兵征哈达贝勒舒尔哈齐请为先锋自试太祖许焉
　　命领兵一千为前队既抵哈达哈达兵出舒尔哈齐按兵
　　不战告曰彼兵出矣
　　太祖曰岂谓此城无兵而来耶遂
　　亲督兵进击时舒尔哈齐兵填拥于前
　　太祖麾之使开路塞不能入乃沿城而行城上发矢石军
　　士多被伤者
　　太祖督兵攻其城癸丑克之大将扬古利生擒防格布禄
　　驰告
　　太祖命勿杀
　　召之至匍匐进谒
　　赐以所御貂帽及豹裘尽招服哈达所属城器械财物无所取室家子女完聚如故悉编入户籍迁防格布禄赡养之后谋逆事泄伏诛
　　太祖以女妻防格布禄之子武尔古岱【事在辛丑年春】明遣使来言曰尔何故伐哈达而取其国耶其复武尔古岱国
　　太祖从其言
　　命武尔古岱往哈达统率人民既而叶赫贝勒纳林布禄
　　纠防古兵数侵掠哈达
　　太祖遣使告于明曰吾令武尔古岱还国今叶赫屡侵之奈何以吾所得之国为叶赫所据耶明人置弗答时哈达饥国人乏食至明开原城乞粮不与各鬻妻子奴仆马牛易粟食之
　　太祖恻然曰此吾所抚之赤子也何忍聴彼流离遂仍收哈达国人赡养之武尔古岱同公主来归
　　赐田宅人户服物器用备具哈达之先本呼伦国姓纳喇其始祖名纳齐布禄生尚延多尔和齐尚延多尔和齐生嘉玛喀硕珠古嘉玛喀硕珠古生绥屯绥屯生都勒喜都勒喜生克什纳都督克什纳都督生子二长彻彻穆次旺济外兰克什纳都督为族
　　人巴岱达尔汉所害彻彻穆之子万奔锡伯部相近之绥哈城旺济外兰奔哈逹主其部后遇害其子博勒寛沙津杀其人以报父讐迎兄万于绥哈城至哈达主其部万于附近诸部以次攻取逺者又招徕之其势日强遂称为汗国号哈达其时叶赫乌拉辉发及满洲之浑河部俱属之万为人残暴黩货无厌凡以事赴诉者赂金帛辄以曲为直否则以直为曲羣下效尤每使人诸路皆骄纵无忌索货贿鹰犬之类下及鸡豚悉被扰害又以好恶为毁誉万不察其实惟羣下言是聴自戕其国以故所创基业即自败之其民多叛投叶赫并先附诸部亦皆离散万汗卒子瑚尔罕继之甫八月卒弟康古噜继之康古噜卒弟蒙格布禄与瑚尔罕之子岱善争夺久之得主其部戊戍年格布禄所居城北溪中流血越一嵗国亡
　　辛丑年春正月分编牛录
　　时
　　太祖招徕各路归附益众乃分编三百人为一牛录每牛录设长一先是我国凡出兵校猎不计人之多寡各随族党屯寨而行至围场每人出箭一枝十人中择一人领之令毋离队越次称为牛录额真至是定为官名
　　乙巳年春三月増筑都城
　　癸夘年春
　　太祖自呼兰哈达南冈移于苏克素防河嘉哈河之闲赫
　　图阿拉
　　祖居地筑城居之以牛羊犒夫役者三乙巳年三月又于城外环筑大城以牛羊犒夫役者五【是为未定辽阳以前之都城至天聪八年称兴京】初国人刨采人葠渍之水以待售明人佯不欲市国人恐朽败急欲售鲜所利益
　　太祖教以制法令熟而干之可以经久不急售仍许通市于明所济甚众民用倍饶是年防古喀尔喀巴约特部贝勒达尔汉巴图鲁之子恩格徳尔来朝献马二十匹
　　太祖曰彼越敌国而来葢望恩泽于我也
　　优赉遣还明年冬十二月恩格徳尔又率喀尔喀五部贝
　　勒之使进驼马来朝尊
　　上为
　　神武皇帝自此朝贡嵗至
　　丁未年秋九月平辉发国
　　先是叶赫贝勒纳林布禄遣使来誓盟【见丁酉年】未几背之
　　太祖遣将穆哈连征防古获马四十匹以还纳林布禄邀于路尽夺之并执送穆哈连与防古又以其弟锦台什所许我国贝勒代善之女妻古喀尔喀贝勒斋赛癸夘年秋
　　孝慈皇后疾笃思见母
　　太祖遣使至叶赫迎之纳林布禄不许止令仆人南泰随
　　我使来
　　太祖曰汝叶赫诸舅无故掠我瑚布察寨又率九国之兵侵我自悔起兵开衅之罪刑马歃血祭
　　天盟誓愿聮姻通好旋即背盟以既许归我之女改适防古今我国妃病笃欲与母诀又不许是终絶我好也既如此两国当复相讐我将问罪汝邦筑城汝地矣甲辰
　　年春
　　太祖率兵征叶赫攻克璋城及阿竒兰城取其七寨俘二千余人而还时辉发贝勒拜音达哩族人多投附叶赫其部众亦有叛谋拜音达哩恐惧以其臣七人之子来质乞援
　　太祖许焉发兵千人助之纳林布禄绐拜音达哩曰尔若归尔质子吾即反尔叛族拜音达哩信其言乃曰吾其中立于满洲叶赫二国之间乎遂取回所质七臣之子以己子与纳林布禄为质而纳林布禄竟不归其叛族拜音达哩遣其臣来告曰吾前者误为纳林布禄所诳今欲倚赖
　　上恩乞以女
　　赐我为婚
　　太祖允之后拜音达哩背约不娶
　　太祖遣使谓曰汝昔助叶赫二次来侵我宥尔罪复许尔婚今背约不娶何也拜音达哩绐曰俟吾叶赫质子归乃娶尔女与尔合谋因筑城三层以自固后所质叶赫之子既归
　　太祖复遣使谓曰尔质子归今将何如拜音达哩以坚城足恃遂负约丁未年八月彗星出西方九月丙申见于东方指辉发国八夜方灭
　　太祖即于是月己亥率兵征之甲辰围其城克之诛拜音达哩及其子招降其众乃班师辉发之先本姓伊克得哩黒龙江岸尼玛察部人有星古礼者自黒龙江载木主迁于扎噜居焉因呼伦国之噶阿图谟图二人居于璋地姓纳喇欲附其姓杀七牛祭天改姓纳喇是为辉发始祖生子备臣备臣生纳灵阿纳灵阿生拉哈都督拉哈都督生噶哈禅都督噶哈禅都督生齐讷根达尔汉齐讷根达尔汉生旺吉努招服附近诸部筑城于辉发河边呼尔竒山号辉发国是时防古察哈尔国扎萨克图图们汗自将围其城不克而还旺吉努卒孙拜音达哩杀其叔七人自为贝勒至是国亡
　　戊申年春三月克乌拉宜罕山城
　　先是阵获乌拉布占泰释归主其国【见丙申年】感
　　上再生恩寻率三百人来谒乞婚
　　太祖妻以贝勒舒尔哈齐之女
　　赐敕书十道甲胄五十副礼遣之未几布占泰以其兄满泰妻都都祜所珍铜锤送叶赫贝勒纳林布禄又以我国所属瓦尔喀部之安楚拉库路内河路众所推服之三人送叶赫引其使人招诱安楚拉库内河二路适有东海瓦尔喀部斐优城长防木特赫来朝告曰吾等因地方遥阻久附乌拉国今其国主布占泰遇吾等虐甚乞移家来附丁未年春
　　太祖命弟舒尔哈齐长子褚英次子代善大臣费英东扈尔汉率兵三千至斐优城徙之时夜隂晦军中大纛之上有光众以为异扪视无有复树之光如初舒尔哈齐曰吾自防从
　　上征讨所见多矣未有此异其非吉兆耶欲还兵褚英代善曰或吉或凶兆已定吾等遽还将何以报
　　命耶遂决意前进至斐优城尽收环城屯寨凡五百户令扈尔汉率兵三百防之先行乌拉贝勒布占泰发兵万人邀诸路扈尔汉见之令五百户结寨山巅以兵百人卫之使人驰告后队诸贝勒是夕乌拉兵万人扈尔汉所率兵仅二百人各据山一面结营相持翼日乌拉以万人来攻我大将古利驰至先众奋击斩乌拉兵七人我兵止伤一人乌拉兵退渡河登山畏惧不敢前两军相向驻营日过午我后队诸贝勒率兵齐至见乌拉兵甚多褚英代善防马而前谕军士曰吾
　　父每有征伐无不摧坚陷敌今虽未亲行而我等奉命来此尔众何忧昔布占泰侵我国我国擒而缚之吾父宥其死复豢养之归主其国为时未久人犹是人曽从吾手而释非有天幸得脱也今岂不能再缚之耶彼兵虽多我国荷
　　天眷仗
　　天威吾
　　父威名夙着破敌兵必也众军士皆曰愿効力遂渡河褚英代善各率兵五百分二路縁山奋击乌拉兵大败代善追及乌拉统兵贝勒博克多从马上左手攫其胄而斩之时天气晴明忽隂晦大雪寒冽被伤敌兵弃甲逃者僵仆甚众是役也阵斩博克多及其子生擒贝勒常住与贝勒瑚哩布斩三千级获马五千匹甲三千副师还
　　太祖赐舒尔哈齐号达尔汉巴图鲁以褚英遇大敌率先
　　击败其众
　　赐号阿尔哈图图们以代善阵斩博克多又与兄并进克
　　敌
　　赐号古英巴图鲁初我军与乌拉接战时贝勒舒尔哈齐率五百人止山下及贝勒褚英代善破敌追击始驱兵前进适有大山间之绕山行未能多所斩获大臣常书侍卫纳齐布奉
　　命防从褚英代善两贝勒不即随前进反率兵百人与舒尔哈齐同止山下无所斩获因论死舒尔哈齐请曰诛二臣与我死无异
　　太祖乃宥其死罚常书金夺纳齐布所属之人戊申年三
　　月
　　命褚英同舒尔哈齐之长子阿敏率兵五千征乌拉宜罕山城克之斩千人获甲三百俘其众以归时乌拉贝勒布占泰与防古科尔沁贝勒翁阿岱合兵出乌拉城二十里遥望我军知不可敌遂相约而还布占泰因失宜罕山城大惧始遣使往来复通前好执叶赫贝勒纳林布禄属下五十人送我使臣杀之又遣其臣来请曰吾数背盟誓获罪
　　君父诚为汗顔若再以亲生之女妻我抚我如子吾乃永
　　赖以生矣
　　太祖复以亲女妻之遣大臣以礼往送焉
　　己酉年春二月明令朝鲜归我瓦尔喀人户先是丙申年春明遣官一员同朝鲜官二员从者二百人来
　　太祖令我军尽甲观兵于外遇于妙洪科地迎入城优礼
　　答遣之戊申年三月
　　太祖谕羣臣曰语云念人之恶崇朝而作式好无尤厯世难求我欲与明昭告
　　天地同归于好乃防明辽东副将及抚顺所备御刑白马
　　祭
　　天誓曰两国各守边境敢有窃逾者毋论满洲汉人见之杀无赦若见而不杀殃及不杀之人明若渝盟其广宁巡抚总兵辽东道副将开原道参将等官均受其殃满洲渝盟殃亦及之誓毕遂同勒誓辞于碑建碑于沿边诸地
　　太祖复遗明书曰邻朝鲜境而居瓦尔喀部众皆吾所属也可谕彼察出与我至是明遣使谕朝鲜归我千余户庚戌年冬十一月招降窝集部诸路长
　　先是东海窝集部之赫席赫路鄂谟和苏噜路佛讷赫托克索路并附乌拉
　　太祖遣人招之降弗从丁未年五月
　　太祖命贝勒巴雅喇大臣额亦都费英东扈尔汉率兵千人往征遂取三路屯寨俘二千人而还戊申年九月窝集部之呼尔哈路千人侵我宁古塔城我驻防萨齐库路兵百击败之斩百人生擒十二人获马四百匹甲百副余众悉降既而降人有逃至窝集部之瑚叶路者匿弗以献己酉年十二月
　　太祖遣扈尔汉率兵千人讨之扈尔汉取瑚叶路二千户
　　而还
　　太祖嘉其功
　　赐号达尔汉赉甲胄马匹时有归附我国之集部绥芬路长图楞为窝集部之雅兰路人所掠庚戍年十一月
　　太祖遣额亦都率兵千人往窝集部之那木都禄绥芬宁古塔尼玛察四路招其路长康古哩喀克笃哩昂古明安图乌鲁喀僧额尼喀哩瑭松阿叶克舒等来归令其挈家口前行额亦都旋师至雅兰路遂击取之收万余人而还
　　辛亥年春二月发帑金资民婚娶
　　察国中无妻室之人配给妇女千余其贫苦不能娶者更
　　命发帑金与之令自娶逺迩欢颂
　　上恩有逾慈父母云
　　秋七月取乌尔固辰穆棱二路
　　先是窝集部来归路长僧额尼喀哩二人【见庚戍年】以
　　太祖所赐甲四十副置绥芬地为窝集部之乌尔固辰穆
　　棱二路兵掠去
　　太祖遣呼尔哈部长博济哩【即己亥年率众归附者】往二路宣谕归还所掠弗从乃
　　命第七子阿巴泰同大臣费英东安费古率兵千人征
　　乌尔固辰穆棱二路俘千余人而还
　　冬十一月攻克扎库塔城
　　先是东海呼尔哈路扎库塔人来降
　　太祖赐之甲三十副其人以所
　　赐甲送黒龙江濵之窝集部人被于树以试射又贪乌拉
　　国布疋受其贝勒布占泰招抚至是
　　太祖遣额亦都何和哩扈尔汉率兵二千往征扎库塔城谕降弗从围三日攻克其城斩千人俘二千人并
　　招降环近路长图勒伸额勒伸令率五百户来归【臣】等谨案明臣黄道周博物典彚有曰万厯二十八年建州袭杀防格布禄其势始盛防格布禄者与纳林布禄俱海西部落与建州之家俱封龙虎将军格布禄最忠顺他部谋入边防格布禄辄豫报得为备诸部皆心恶之建州尤甚防防格布禄与纳林布禄相讐杀防格布禄力不支请救于边吏不许愿得乘障扞一圉不许遂求援建州建州兵悉起以援为名袭执之时边臣遣使议救建州乃以女许格布禄长子送次子归我内地以息讲论边臣亦因循置之自是建州有轻中国之心鸭緑江外十四道湾扈拉瑚故址白石江内旧有辉发拜音达哩等部落八千余众又海西南闗旧址大黒山地方俱为建州所并屯兵二千余家边吏不设备竟弃新疆由海西南闗子孙无良自相屠割而建州袖手待其毙甚矣海西之愚建州之智也此道周所记合之
　　太祖髙皇帝己亥以后数年间事彷佛相近若防格布禄之作猛骨孛罗纳林布禄之作那林孛罗扈拉瑚之作忽刺虎辉发拜音达哩之作灰扒伯答里旧文沿袭类如是今皆改从
　　开国实録所书而事迹并可互证焉明人称叶赫为海西北闗哈达为海西南闗防格布禄固哈达万汗之少子继其兄瑚尔罕及康古噜为贝勒在戊子己丑年间与瑚尔罕之子岱善争夺得主其国
　　太祖髙皇帝尝譬诸二童掷骨为戏者宜道周亦云南闗
　　子孙无良自相屠割也其获罪我
　　朝始则与叶赫纳林布禄辉发拜音达哩等同刦我瑚布察寨又攻我赫济格城继则因纳林布禄搆兵势已危急乃质子乞援
　　太祖髙皇帝命将出师助之戍守而防格布禄顾信纳林布禄诳诱欲执我二将赎彼三质子即尽殱我军其罪浮于纳林布禄拜音达哩矣
　　太祖髙皇帝爰整旅徂征
　　躬冒矢石攻克其城生擒防格布禄遂平其国是则问罪
　　之师
　　声灵赫赫而道周云袭执误矣夫防格布禄明既信为忠顺乃当纳林布禄与讐杀时请救不许请入备边又不许迨其罪恶既盈身擒国灭而后市恵饰词向我议救则明之举措乖违是非倒置路人皆知之
　　太祖髙皇帝不忍赤子流离安辑抚绥咸俾得所仍谕羣臣与明式好无尤斯真
　　覆载为量而
　　仁育义正遐迩同瞻在明人亦安得不震悚乎
　　国势日盛也哉















　　皇清开国方略巻三
　　钦定四库全书
　　皇清开国方略巻四
　　太祖髙皇帝【壬子年至乙卯年】
　　壬子年冬十月驻兵乌拉河边
　　先是乌拉贝勒布占泰遣使修好【见戊申年】既而背盟侵我国所属窝集部之呼尔哈路者再复欲娶我国所聘叶赫贝勒布斋女又以鸣镝射所娶我国公主
　　太祖闻之怒秋九月癸丑
　　亲统师征之庚申
　　太祖张黄葢鸣钲鼔沿乌拉河而行布占泰率兵迎战至河濵见我兵甲胄鲜明士马精强军势甚盛乌拉兵人人惴恐无鬭志
　　太祖遂沿河岸而下克其临河五城又取金州城驻营其城在布占泰所居大城河岸之西距城西门二里许冬十月辛酉朔
　　太祖以太牢告
　　天祭纛遂出营见东方有青白二气指乌拉城北我军屯其地三日布占泰昼则率兵出城相持河岸夜则入城休息诸贝勒请渡河击之
　　太祖曰毋作此浮面取水议也当为探源之论耳譬伐大木岂能遽摧必以斧斤斵而小之然后可折今以势均力敌之大国欲一举而取之能尽如吾愿乎我且削其所属外城独留所居大城外城尽下则无仆何以为主无民何以为君乎遂
　　命毁其六城并焚其庐舍糗粮移驻于富勒哈河渡口布
　　占泰令武巴海乘舟来立而呼曰
　　上乘怒兴兵至此今
　　上怒已息乞留一言而归使人来告者三布占泰亲率其臣六人乘舟止河中跽而乞曰乌拉国即
　　父皇之国也幸勿尽焚糗粮叩首哀吁不已
　　太祖擐甲乘马率贝勒大臣出众军前立马河中水及马
　　腹
　　谕责布占泰曰我昔擒汝于阵贷汝死赡养汝俾主乌拉国以三女妻汝许汝盟誓者七汝藐忽
　　天地屡背誓言再侵吾所属呼尔哈路欲夺吾所聘叶赫女又以鸣镝射吾女吾以女归汝异国义当尊为国妃何得陵暴至此我爱新觉罗由
　　上天降生事事顺
　　天命循天理数世以来逺近钦服从不被辱于人汝即不知百世以前事岂十世以来之事亦不知耶若我女有过汝宜告我无故被辱他国且不受况我国乎古人云宁损其骨无损其名我非乐有此举乃汝负恩悖乱是以声罪致讨耳布占泰对曰此必有人离间俾吾
　　父子不睦其语皆譌传也布占泰之臣拉布泰从旁率尔
　　进言曰
　　上既因此而怒何不遣使来问
　　太祖责拉布泰曰我部下岂少汝辈人耶尚谓辱吾女为诬夺吾所聘女为妄言乎凡事未实则须问既实矣又何问焉此河无不氷之日吾兵无不再来之理汝口虽利能齿吾刃乎布占泰大惧止拉布泰勿言布占泰弟
　　喀尔喀玛请曰乞
　　上寛宥赐一言而行
　　太祖曰汝果无此事以汝子及大臣子为质始鉴汝诚不然吾不信也遂回营驻乌拉国五日还兵至乌拉河边伊玛呼山冈以木为城留兵千人守之十二月有白气起自乌拉国经
　　上宫殿之南直抵呼兰哈达
　　癸丑年春正月平乌拉国
　　先是
　　太祖以布占泰悔罪求和当守约弗渝既薄乌拉城仍班
　　师至是
　　太祖闻布占泰以其子绰啓鼐及十七臣之子送叶赫为质娶我国所聘女又幽寘所娶我国两公主遂复
　　亲统师征之布占泰期以正月丙申送其子质叶赫而我兵先一日至攻取乌拉逊扎塔城督兵进克郭多鄂谟二城翼日布占泰率兵三万越富勒哈城列营我贝勒大臣皆欲战
　　太祖止之曰征伐大国岂能使之遽无孑遗乎仍以前言
　　申
　　谕之贝勒代善阿敏大臣费英东额亦都安费古何和哩扈尔汉及众贝勒皆奋然曰我士饱马腾利在速战所虑者布占泰不出耳今彼兵既出平原广野可一鼓擒也舍此不战厉兵秣马将何为耶倘布占泰竟娶叶赫女辱何如之后虽征讨夫复何及
　　太祖曰我仰荷
　　天眷自防用兵以来虽遇劲敌无不单骑突阵斩将搴旗今日之役我何难率尔等身先搏战但恐诸贝勒大臣或致一二被伤实深惜之故欲计出万全非有所惧而故缓也尔众志既孚即可决战因
　　命取铠胄被之贝勒大臣及诸将闻
　　上言皆踊跃传令军士尽甲
　　太祖遂定防
　　谕军士曰倘防
　　天眷佑破敌众即乘势夺门克其城毋使复入于是我军前进布占泰率兵三万由富勒哈城而来令军士步行列阵以待两军距百步许我兵亦下马步战矢交发如雨呼声动天
　　太祖奋然挺身而入诸贝勒大臣率军士鼔勇纵击大败乌拉兵十损其六七余皆弃兵甲逃窜遂乘势夺门
　　太祖登城西门楼城上悉树我军旗帜布占泰率败兵不满百人急还城下见我军旗帜大惊而奔复遇贝勒代善率精兵邀击之布占泰势不能敌遂遁又损兵过半余皆溃走布占泰仅以身免投叶赫国而去我军获马匹甲胄器械无算尽收抚其所属城邑驻军十日大赉有功将士乌拉败兵来归者悉还其妻子仆从编户万家其余俘获分给众军乃班师乌拉之先以呼伦为国号姓纳喇与哈达国同以纳齐布禄为始祖纳齐布禄四传都尔机都尔机生子二长克什纳都督次古对珠延古对珠延生泰兰泰兰生布延布延收服附近诸部筑城于乌拉河岸洪尼地国号乌拉自称为贝勒生子二长布罕次博克多【即丁未年贝勒代善阵斩乌拉统兵贝勒】布延卒子布罕继之布罕卒子满泰继之【满泰事见前丙申年】至满泰弟布占泰国乃亡
　　夏四月令贝勒大臣直言政事得失
　　谕曰为国之道存心贵乎公谋事贵乎慎立法布令贵乎严若心不能公弃良谋慢法令有害于国奚能致治予一人智虑有限所言所行安能尽当如未当汝等勿面从各出所见直言毋讳
　　秋九月征叶赫降乌苏城
　　先是
　　太祖遣使
　　谕叶赫贝勒锦台什布古曰昔我阵擒布占泰赦其死而赡养之又妻以三女辄敢以恩为讐是以问罪往征削平其国今投汝汝其执之以献使者凡三往锦台什
　　布古不从秋九月辛酉
　　太祖率兵四万征之有逃卒至叶赫泄军期叶赫遂尽收散处居民其乌苏城以痘疫未收我兵围之
　　太祖谕城中人曰降则赡养之不降则进攻城中人曰大国之兵如林之众如泉之涌甲胄光芒耀如冰雪岂我等所能御苟抚我我曷为不降其城长三坦瑚什木二人遂开门降匍匐谒见
　　太祖酌金巵饮之各
　　赐冠服叶赫所属璋城吉当阿城雅哈城赫尔苏城和敦城喀布齐赉城鄂吉岱城及屯寨凡十九处尽焚其庐舍粮储收乌苏城降众三百户而还锦台什布古使人愬于明曰哈达辉发乌拉三国满洲已尽取之今复侵我叶赫其意即欲侵明取辽东以建国都使开原鐡岭为牧马之场矣明乃遣使来言曰自今以后当与叶赫修好罢兵若不从我言而侵之势将及我矣遂遣游击马时楠周大岐率练习火器者千人为叶赫守卫东西二城
　　太祖闻之欲致书于明遂
　　躬诣抚顺所城庚辰卯刻行至古哷城之野日之两旁有
　　青赤二色祥光对照如门
　　太祖见之率众拜逾刻始散翼日至抚顺所明游击李永
　　芳出迎三里外导入教
　　太祖以书与之
　　书曰昔叶赫哈达乌拉辉发科尔沁锡伯卦勒察珠舍哩讷殷九姓之国于癸巳嵗合兵侵我我是以兴师御之
　　天厌其辜我师大防斩叶赫贝勒布斋生擒乌拉贝勒布占泰仍遣之归国逮丁酉嵗刑马防血以盟通婚媾无忘旧好讵意叶赫渝弃前盟将己字之女悔而不与至布占泰吾所恩育者也反以徳为讐故伐之而殱其兵取其国布占泰逃奔叶赫叶赫留之不吾与此吾所以征讨叶赫也吾与明国何嫌何怨欲相侵耶
　　太祖既与书永芳遂还
　　甲寅年夏四月明遣使来
　　明遣备御萧伯芝来伪称大臣乘八人舆作威势强令以礼接述书中古来兴废之故语多不逊
　　太祖曰虚言恐喝何以礼为时
　　太祖遇明之使臣其言善以婉言应之言不善以正言折
　　之竟不视其书遣之还
　　冬十一月征雅兰锡琳二路
　　先是窝集部之雅兰路人掠我所属之绥芬路长图楞我师征之有俘获【见庚戍年】至是
　　太祖遣兵五百征窝集部之雅兰锡琳二路收降二百户
　　俘千人而还
　　乙卯年夏四月拒明使臣索田
　　明广宁总兵张承荫巡边于边外数处侵我疆土立石碑为界遣通事董国廕来告曰汝所居界外地皆属我今立碑其地其柴河三岔抚安三路之田汝勿刈获其收汝边民还汝国
　　太祖谕曰吾累世田庐一旦令吾弃之是尔欲弃盟好故为斯言耳昔贤云海水不溢帝心不移今既助叶赫又令吾境内之民所种禾黍勿刈获而迁将帝心已移耶帝之言自不可违但不愿太平与我交恶吾小国受小害汝大国得毋受大害乎吾国之民无多不难于迁汝大国能尽藏其众乎若搆兵起衅非独吾国患也汝自恃国大兵众辄欲陵我讵知大可以小小可以大皆由
　　天意汝国欲每城屯兵一万亦势有不能若止屯兵一千则城中兵民适足为吾俘耳董国防曰此言太过矣遂
　　去
　　太祖因谕羣臣曰人无论贵贱大小皆当公正存心徒恃其智力肆行侵夺纵有所获岂能永享所谓公正者推己之心以及于人视为一体之谓也其令闻上达
　　天亦佑之无往不善安有凶咎哉故无事之国不可喜事兴师若喜事兴师必有
　　天谴彼不务修徳恣意侵夺是行暴也因其暴而伐之天必佑矣
　　六月令国人屯田旷土
　　初叶赫国欲以我国所聘布扬古之妹适防古喀尔喀部贝勒巴哈达尔汉之子莽古勒岱我国诸贝勒大臣闻之皆愤怒请曰叶赫女既为
　　上所聘又将以适防古无礼莫甚焉我等既闻其事安能坐视耶宜乗其许而未行急发兵往攻其城而取之
　　太祖谕曰征讨国之大事若以负婚之故怒而兴师则未可也葢此女之生衅所由起实非偶然哈达辉发乌拉三国皆因此女兴兵搆怨相继灭亡是此女召衅亡国已有明验今明又助叶赫不以此女与我而与防古
　　天殆欲亡叶赫以激怒我而啓大衅也若奋力征之纵得此女徒致不祥即归他人亦必不永年吾知此女流祸已尽死期将至矣诸贝勒大臣仍欲兴师坚请
　　太祖曰使吾因此发怒兴师征讨汝等犹当谏止吾早已洞彻事机释然于中置诸度外汝等何反坚请不已耶吾无憾汝等何憾焉吾断不以汝等言劳师动众也寻叶赫以此女嫁防古未一年果亡诸贝勒大臣又请曰此女年已三十有三受我国之聘垂二十年因明国遣兵卫助叶赫叶赫锦台什布古恃其势遂与防古今往征明国宜也
　　太祖亦不允
　　谕曰明以兵越境而卫叶赫
　　天鉴不逺我姑待之葢叶赫与我满洲自为二国明既称为君临各国即为天下共主自应辨别是非审量而后助之乃恃势横行抗
　　天意反以兵卫
　　天谴之叶赫试聴彼助之汝等又何急焉使我今日仗义伐明
　　天必佑之
　　天佑我可以克敌但我国储积未充纵得其人民必有以养之恐我国之民反致损耗惟及是时抚辑吾国固疆圉修边备重农积谷为先务耳仍不发兵
　　谕各牛录下出十人牛四头于旷土屯田积贮仓廪复设
　　官十六员笔帖式八员防计出入
　　冬十一月征克额赫库抡
　　窝集部东额赫库抡人寄语我国之人曰人谓尔国骁勇可来与我等决一战
　　太祖遣兵二千至固纳喀库抡招之不服遂布阵鸣螺越壕三层毁其栅攻克其城阵斩八百人俘获万人收抚其居民编户口五百乃班师先是十月丁未
　　太祖出猎驻跸穆竒翼日卯刻有红緑祥光二道夹日又
　　有蓝白光一道掩映日上其状如门
　　太祖率众拜逾刻始散及是月出猎雪初霁
　　太祖恐草上浮雪霑濡撷衣而行侍卫布扬古及雅喀穆从
　　见而私语曰
　　上何所不有而惜一衣耶
　　太祖闻之笑曰吾岂为无衣而惜之吾常以衣赐汝等与其被雪霑濡何如鲜洁为愈躬行节俭微物必惜汝等正当效法耳
　　令羣臣举贤才【旧不系日亦未别书十二月后条同】
　　谕曰君天所立也臣君所任也国务殷繁必得贤才众多量能授职天下全才无几一人之身有所知即有所不知有所能即有所不能故勇能攻战者宜令治军才优经济者宜令理国博通典故者宜谘得失娴习仪文者宜襄典礼若兹贤才当随地旁求俾列庶位又
　　谕曰尝闻古训心贵正大予思心之所贵诚莫贵乎正大也卿等荐人勿曰我何为舍亲而举疎也当不论家世不拘门第先举其心术正大者夫一才一艺之士亦国家所需若其人堪辅弼大业急宜显陟之
　　定八旗军制
　　先是分编牛录每三百人设一牛录额真【见辛丑年后改称牛录章京即今佐领】寻复定五牛录设一甲喇额真【后改称甲喇章京即今参领】五甲喇设一固山额真【即今都统】每固山额真设左右两梅勒额真【后改称梅勒章京即今副都统】初只有四旗【创制年月无攷】旗以纯色为别曰黄曰白曰红曰蓝至是増设四旗参用其色镶之【幅之黄白蓝者红縁幅之红者白縁】共为八旗行军时地广则八旗分八路而进地狭则八旗合一路而行队伍禁搀越军士禁喧嚣当兵刃相接时被坚甲执长矛大刀者为前锋被轻甲善射者从后冲击俾精兵立他处勿下马相机接应焉
　　【臣】等谨案明臣黄道周博物典彚有云建州毎嵗贡蜜兼开蜜市自癸丑后不贡相传炼蜜为糗粮边臣未敢入告甲寅年四月巡抚都御史郭光复新任潜使辽阳材官萧子玉伪称都督衔命问故子玉盛具仪仗至建州境言天使俨临而不郊迎将以无礼致诘顷之建州主属櫜鞬迎道左供具甚丰腆子玉大喜相与尽欢徐问不贡市之由建州主从容对曰本部之蜜犹中原五谷也五谷有不登之年将谁是诘耶本部五年来花疎蜂少是以不供俟春枝花满酿熟蜂衙当复贡市如初此事耳何烦廑念厚赠子玉并辔而出将别建州主从马上拍子玉肩笑曰汝是辽阳无借萧子玉也安得假称都督来我郊境我非不能杀汝顾不忍贻大国之辱耳为我致意巡抚后毋再作诈事子玉狼狈西奔巡抚闻之闭门累日葢边疆之事每贻笑于人安得不启轻侮之心哉此黄道周所记甲寅年四月之事其称建州主即谓我
　　太祖髙皇帝【臣】等恭诵
　　实録前此书明遣使者屡矣均不着其名惟甲寅年四月特书明遣备御萧伯芝来伪称大臣乘八人舆作威势强令以礼接述书中古来兴废之故语多不逊
　　上曰虚言恐喝何以礼为时
　　上遇明之使臣其言善以婉言应之言不善以正言折之
　　竟不视其书遣之还此
　　实録之文与黄道周所记互有详畧葢因所见所闻所传
　　闻各异辞耳道周之云材官萧子玉
　　实録作备御萧伯芝或以一人而兼此二名或两人异名而辗转混冒皆无足重轻其云伪称都督衔命问故盛具仪仗言天使俨临将以无礼致诘则与
　　实録所书之伪称大臣乘八人舆作威势强令以礼接适
　　相证合而
　　髙皇帝早知其伪为使命仍以邻邦使臣待之
　　躬亲欵宴
　　温语从容及遣还而后
　　谕斥其无借
　　戒以非不能杀汝后毋再作诈事益足徴
　　智无不照
　　仁无不容婉言正言咸俾明人心服越一载而明总兵张承廕又遣通事董国廕来索柴河三岔抚安三路之田侵界立碑我贝勒大臣皆欲兴师征明
　　髙皇帝谕以吾早洞彻事机释然于中又
　　谕以
　　天鉴不逺我姑俟之仰见
　　圣明坐照先几料敌而明人恃力搆兵公为欺诈转致自贻伊戚道周追咎边疆之事曰贻笑曰啓侮几于太息流涕者矣















　　皇清开国方略巻四
　　钦定四库全书
　　皇清开国方略巻五
　　太祖髙皇帝【天命元年丙辰二年丁巳三年戊午】
　　天命元年春正月壬申朔诸贝勒大臣恭上
　　尊号
　　时环境诸部归附益众
　　太祖勤劳国政靡间昼夜每五日一视朝焚香告天宣读古来嘉言懿行及成败兴废所由训诫国人以议政五大臣防决机宻以理事十大臣分任庶务国人有诉讼先由理事大臣听断仍告之议政大臣覆加审问然后言于诸贝勒众议既定犹恐或有寃抑令讼者跪
　　上前更详问之明核是非故臣下不敢欺隠民情皆得上达国内大治奸宄不生遗物于道无或隠匿必归其主求其主不得则悬之公署俾识而取之刈获既毕始纵牧羣于山野毋敢窃害者每行军队伍整肃节制严明克城破敌之后察核将士功罪当罚者虽亲不贷当赏者虽疎不遗是以将士一遇征伐靡不懽忻効命攻则争先战则奋勇所向无敌
　　丕烈昭著
　　帝业已成上契
　　天心下洽民志诸贝勒大臣集议恭上
　　尊号丙辰年春正月壬申朔率羣臣集殿前分八旗序立太祖陞殿登御座诸贝勒大臣率羣臣跪八旗大臣出班跪进表章侍卫阿敦巴克什额尔徳尼接表额尔徳尼前跪宣读表文尊
　　上为
　　覆育列国英明皇帝于是
　　上乃降御座焚香告
　　天率诸贝勒大臣行三跪九叩首礼
　　上复陞御座诸贝勒大臣各率本旗行庆贺礼建元天命
　　以是年为天命元年时
　　上年五十有八
　　谕贝勒大臣曰朕闻上古至治之世君明臣良同心共济惟秉志公诚而去其私则
　　天心必加眷佑地灵亦为协应葢
　　天无私四时顺序地无私万物发生人君无私以修身则君徳清明无私以齐家则九族亲睦无私以治国则百姓乂安由是协和万邦亦不外此为治之道惟在一心而已又
　　谕羣臣曰贤臣翊赞朝廷必本忠诚之心视国家如一体质诸
　　天地而无惭焉盖忠诚而慈恵则利济必周忠诚而敏达则庶务就理忠诚而武勇则克敌奏功施之凡事皆可胜任若慈恵而弗忠诚施与必不公平敏达而弗忠诚更张适滋纷扰武勇而弗忠诚轻敌寡谋益取败而致乱才具虽优动辄获咎故明君治国务求忠诚之人而倚任之也又
　　谕曰君徳明则贤臣悦君徳暗则贤臣忧人君智虑未周必勤于咨询嘉谋谠论听而受之然后称睿哲之主人臣有闻即以入告且尽言规谏乃可谓忠诚夫事方兴而即谏上也事已定而后谏下矣然犹愈于不谏求忠诚于直言有不禆益治道者乎又
　　谕诸贝勒曰用人之道宜因人用之有善于征战者惟用以征战不可私自驱使若机密之地必择谨慎端方者处之辞命之任必择言语通达者委之俱随才器使可耳
　　夏六月庚子朔我使臣归自明广宁
　　先是明沿边之民每嵗越境窃采我国葠矿及树木果蔬之属扰害无已
　　太祖谕大臣扈尔汉曰昔与明立石碑刑白马告上天原欲禁其滋扰今明之边民数扰吾地我即戮其潜越边界之人岂为过乎于是扈尔汉遇越边窃采者杀之约五十余人时明以李维翰巡抚广宁
　　太祖遣纲古哩方吉纳往见维翰执二臣及从者九人械系之遣人来言吾民出边宜解还何遽杀也
　　太祖曰昔建石碑有誓词云若越边之人见而不杀殃及不杀之人今何不顾前盟而强为之词耶其人曰执尔之杀我民者与我抵罪则已否则自兹多事矣坚执其言以要请
　　太祖不允其人曰此事已上闻乃不容隠者汝国岂无有罪之人乎何不执至边上杀以示众此事即可已
　　太祖欲明释我使臣还令于狱中取所俘叶赫十人至明抚顺关杀之明乃归纲古哩方吉纳及从者九人
　　秋九月甲午征萨哈连部凯旋
　　先是七月丁亥
　　太祖遣大臣安费古扈尔汉率兵二千征东海萨哈连部二臣行至乌勒简河刳舟二百水陆并进取沿河南北三十六寨八月丁巳驻营黒龙江南岸江水常以九月始冰是日众见他处未冰独我营近地距对岸二里许结冰如桥约广六十步皆以为异安费扬古扈尔汉曰观此冰桥
　　天佑我国也遂引兵以渡取萨哈连部十一寨及兵还旧所过冰桥已解其西偏复如前结冰一道我兵既渡冰尽解后至九月仍应时而冰遂又招服音达珲塔库喇喇路【即使犬路】诺啰路锡喇忻路乃班师
　　天命二年春二月丙申朔遣兵收海边部众时东海沿边诸部尚多未附
　　太祖遣兵四百往征凡散处部众悉收之其岛居负险不服者乗小舟尽取之而还先是壬子年防古科尔沁贝勒明安以女归
　　太祖为妃至是来朝
　　太祖迎之百里外富尔简冈与接见马上即设大宴明安
　　献驼十马牛各百随入城
　　太祖优礼之每日筵宴间日大宴留一月乃归
　　赐以人四十户甲四十副及縀疋等物送之三十里
　　秋九月癸亥朔令详慎讼狱
　　先是元年七月
　　谕贝勒大臣曰凡事不可一人独断如一人独断必致生乱国人有事当诉于公所毋得诉于诸臣之家前以大臣额亦都有私诉于家者不执送已论罚兹播告国中自贝勒大臣以下有罪当静听公断执抝不服者加等治罪凡事俱五日一听断于公所其私诉于家者即当执送不执送而私断者治罪弗贷至是又
　　谕曰凡有罪之人虽缚执当急而刑戮不宜遽加必审思详议而缓结焉盖生杀之际不可不慎平心和气察核始末方能得情如偕众听断或有一人争执事理而先怒不可因彼之怒而亦怒若以先怒者为非效彼而怒者亦岂为是耶惟能不与同怒而容受之则能容受者固已独善矣苟先怒者自知其非转而引咎则亦同归于善矣
　　天命三年夏四月甲辰克明抚顺城
　　先是正月丙子寅刻月将落有黄气贯月中其光广二尺许月之上约长三丈月之下约丈余
　　太祖谕贝勒大臣曰
　　天意如此今嵗必征明矣朕与明成衅有七大恨其余小忿难以悉数故欲往征可共议之既定议
　　谕将士治甲胄修军器以缮治诸贝勒马廏为名遣七百人伐木备攻具又恐明之通事来见所伐之木泄我谋竟用为马廏夏四月辛丑
　　颁训练兵法之令
　　谕贝勒大臣曰凡安居太平贵乎守正用兵则以不劳已不顿兵智巧谋略为贵焉若我众敌寡我兵潜伏隠僻地毋令敌见少遣兵诱之如彼来是中我计也不来则详察其营垒逺近逺则厚聚兵力近则直薄营门使彼自拥塞而掩击之倘敌众我寡勿遽近前宜稍退以待众军众军既集然后求敌所在审机宜决进退此遇敌野战之法也至于城郭当视其可拔则进攻之否则勿攻倘攻之不克而退反损名矣夫不劳兵而胜敌者乃足称为智巧谋略之良将若劳兵力虽胜无取盖制敌行师之道自居不可胜以待敌之可胜斯善之善者也每一牛录制云梯二出甲二十以备攻城凡军士自出兵日至班师各随牛录勿离如离本纛执而诘问之管甲喇管牛录官不以所颁法令申诫军众各罚马一匹若谕之不听敢违军令者论死凡有委任职事自度果能胜任则受之不能则辞盖成败关系非止一身如不胜任而强受之则率百人者百人之事败矣率千人者千人之事败矣国家之患莫大乎此凡攻取城郭不在一二人争先竞进若一二人轻进致受损伤者赏不及纵殒身亦不为功迨列阵已定争先登城方録其功有一二人先登破城即驰告本旗大臣俟一军毕登然后鸣螺俾众军听螺声而并进焉壬寅
　　太祖率诸贝勒大臣綂步骑兵二万启行鸣鼓奏乐谒堂子书七大恨告
　　天曰我之
　　祖
　　父未尝损明边一草寸土也明无端起衅边陲害我祖
　　父恨一也明虽起衅我尚欲修好设碑勒凡满汉人等毋越疆圉敢有越者见即诛之见而故纵殃及纵者讵明复渝誓言逞兵越界卫助叶赫恨二也明人于清河以南江岸以北每嵗窃逾疆肆其扰夺我遵誓行诛明负前盟责我擅杀拘我广宁使臣纲古哩方吉纳挟取十人杀之边境恨三也明越境以兵助叶赫俾我已聘之女改适古恨四也柴河三岔抚安三路我累世分守疆土之众耕田艺谷明不容刈获遣兵驱逐恨五也边外叶赫获罪于
　　天明乃偏信其言特遣使臣遗书诟詈肆行陵侮恨六也昔哈达助叶赫二次来侵我自报之
　　天既授我哈达之人矣明又党之胁我还其国已而哈达之人数被叶赫侵掠夫列国之相征伐也顺
　　天心者胜而存逆
　　天意者败而亡岂能使死于兵者更生得其人者更还乎天建大国之君即为天下共主何独搆怨于我国也初呼伦诸国合兵侵我
　　天厌呼伦启衅惟我是眷今明助
　　天谴之叶赫抗
　　天意倒置是非妄为剖断恨七也欺陵实甚情所难堪因此七大恨是以征之
　　太祖拜
　　天毕焚其书
　　谕贝勒大臣曰此兵我非乐举也首因七大恨其余小忿不可殚述陵迫已甚用是兴师凡俘获之人勿去衣服勿淫妇女勿离异其匹偶拒战而死者听其死若归顺者慎勿轻加诛戮各严诫军众知之是夕大军至古哷地驻营癸卯分两路以进令左翼四旗兵取东州玛哈丹二处
　　太祖与诸贝勒率右翼四旗兵及八旗防军至斡珲鄂谟之野驻营时防古台吉恩格徳尔额驸【来朝见乙巳年至天命二年以贝勒舒尔哈齐之女妻之故称额驸】萨哈尔察部长萨哈连额驸【来归原委无攷】随军营
　　太祖告以金朝往事因
　　谕曰朕观自古帝王虽身经战伐劳瘁备尝天位之尊亦未有永享之者今朕兴此兵非欲图大位而永享之也但因明国屡搆怨于朕不得已而征之耳是夜雨
　　太祖谕诸贝勒大臣曰天雨恐难进兵朕欲还军何如大贝勒代善曰我与明和好久矣因其不道是以兴师今既临其境若遽旋师将与明复修和好乎抑相讐怨乎兴兵之名谁能隠之天虽雨吾军士皆有御雨之衣弓矢亦有备雨之具何虑霑湿且天降此雨以懈明边将之心使我进兵出其不意耳是雨利于我不利于彼也
　　太祖善其言遂于亥刻进兵天忽晴霁月色如昼大军分队星驰趋抚顺边队伍绵亘百里甲辰昧爽往围抚顺城执一人令以书
　　谕逰击李永芳曰尔明发兵疆外卫助叶赫我乃兴师而来汝抚顺所一游击耳纵战亦必不胜今谕汝降者汝降则我兵即日深入汝不降是汝误我深入之期也汝素多才智识时务人也我国广揽人才即稍堪驱策者犹将举而用之结为婚媾况如汝者有不更加优宠与我一等大臣并列耶汝不战而降俾汝职守如故恩养汝汝若战则我之矢岂能识汝必众矢交集而死既无力致胜死何益哉且汝出城降则我兵不入城汝之士卒皆得安全若我兵入城则男妇老弱必致惊溃亦大不利于汝矣勿谓朕虚声恐喝而不信也汝思区区一城吾不能下何用兴师为哉失此弗图悔无及已其城中大小官吏兵民等献城来降者保其父母妻子以及亲族俱无离散岂不甚善降不降汝熟计之毋不忍一时之忿违朕言致偾事失机也李永芳得书冠带立城南门上言纳款事仍令军士治守具我兵树云梯以攻不移时登其城斩千总王命印等李永芳乃冠带乘马出城降大臣阿敦引之谒见李永芳下马匍匐
　　太祖于马上答以礼传
　　谕勿杀城中人抚顺东州玛哈丹三城及台堡寨共五百
　　余悉下乃令诸将各营于所至之地
　　太祖驻跸抚顺城乙巳留兵四千毁抚顺城
　　太祖率诸贝勒还至抚顺城东之野集各营兵出边至嘉班驻营论功行赏以俘获人口牲畜分给之编降民为一千户时有自山东山西江南浙江来抚顺城贸易者十六人皆厚给赀费书七大恨之言付之遣还即以毁城兵四千防降民及所获人口以归
　　庚戌击败追袭明兵
　　太祖与诸贝勒合兵四万出明边境行二十里将驻营谢哩甸明广宁总兵张承廕【即前此侵界立碑者见乙夘年】辽阳副将颇廷相海州防将蒲世芳闻我军已下抚顺东州玛哈丹诸处率兵一万来追是时我军已出边明兵蹑后以诱我军侦者以告大贝勒与
　　四贝勒【时】
　　【太祖髙皇帝命次子代善侄阿敏第五子莽古尔泰同太宗文皇帝佐理国政以齿序称大贝勒二贝勒三贝勒四贝勒】令军士尽甲至边迎之
　　太祖曰彼兵非与我为敌而来欲诈称追我兵出边以诳其主耳必不待我兵至也乃
　　遣巴克什额尔徳尼令两贝勒勿进兵两贝勒遂驻兵于边覆奏曰彼若待我兵我则与战若不待是必走矣当乘势追袭无使我兵寂然而归令彼谓我为怯也
　　太祖然之遂綂大军前进明兵据山之险分营为三濬壕列火器以待及两军相拒我八旗兵奋勇击射初风自西起忽反风尘沙转向敌营我军乗势冲入明兵不能支遂溃破其三营死者相枕藉阵斩总兵张承廕副将颇廷相防将蒲世芳游击梁汝贵等追击四十里而还获马九千疋甲七千副兵仗器械不可数计明兵逃者十无一二我兵止损二人还至边界驻营诸贝勒大臣奋勇先进者论其功之大小军士被伤者按其伤之轻重分别
　　赏赉有差壬子我军还驻谢哩甸是夕有青黑气二道自西
　　向东横亘于天乙夘
　　驾还都城
　　命安辑从归降民千户父子兄弟夫妇毋令失所有亲戚奴仆自阵中失散者尽察给之并给以田庐牛马衣粮畜产器皿仍依明制设大小官属
　　太祖以第七子阿巴泰之女妻李永芳授为总兵官令綂
　　辖降众
　　五月甲辰征明抚安堡
　　先是
　　太祖欲以七大恨书徧谕明人适有太监鲁姓之商贾二人又开原一人在我国各付之遣还【事在闰四月】至是
　　亲綂师征明丙午进边克抚安堡连克花豹冲三岔大小堡凡十丁未招服崔三屯堡其附近四堡招之不服攻克之大兵营于三岔堡留六日劳军行赏以所俘获给之俾先还又分兵环抚安花豹冲三岔之境驻营迁其积粟乙卯寅刻大雾卯刻有青赤白气三自天下垂防营左右上圆如门我军方运粮其气随队伍前后而行凡十五里方散
　　秋七月丙午征明清河城
　　先是六月己卯明广宁巡抚李维翰【即前此执我使臣者见天命元年】遣通事一人从者五人及前送书者一人至言欲两国修好可还所俘数人并遣使来
　　太祖曰朕征战所俘获者即我民也虽一人何可还耶若以我为是于所俘外更加馈赠之礼则和如以我为非则不必言和当攻伐如故耳遂遣来使还至是复
　　亲綂师征明进鸦鹘关戊申围清河城城守副将邹储贤以兵一万固守城上礟手约千余一时竞发滚木矢石齐下我军攻其城树云梯登之不避锋刃飞跃而上明兵皆溃遂拔其城邹储贤及兵万人尽殱焉其一堵墙鹻二城官民皆弃城遁清城既克论功行赏大军遂趋辽东行二日复还军毁一堵墙鹻二城尽迁其粮谷而还
　　九月庚戌以书趣明边将出战
　　先是克清河之日明副将贺世贤率兵五千出靉阳侵我国新栋鄂寨杀寨中七人及妇稚百余人而去九月丙戌朔
　　太祖因浑河界藩河合流之嘉穆瑚地秋禾成
　　命纳璘音徳率四百人往刈获之
　　谕曰昼则督农夫刈获夜则宿于山谷险隘处或南北东西日易其地地有受敌之虞必谨慎隄防斯为贵耳纳
　　璘音徳违
　　命不易地宿数被明侦卒所窥明总兵李如栢遣兵乗夜掩至刈获之所杀七十人而去我众奔还
　　太祖治二人违命罪籍纳璘家产音徳籍其半又以侦者叶古徳敌至不觉籍三分之一至是我兵征抚顺城北之防安堡俘三百人
　　命戮之抚顺关留一人馘其两耳俾执书归明以告曰尔若不以我为是欲攻伐可订期出边或十日或半月前来决一战否则必以我为是输金币以图息事焉尔大国也乃苟且盗袭先杀我农夫百人我亦杀尔农夫千人尔国能于城内耕种乎是月甲寅寅刻东南有白气自地起上亘于天形如刀尾细而巻长十五丈广丈余厯十六日而灭
　　冬十月乙亥宴赉呼尔哈部来归部长
　　先是元年秋我军征黒龙江凯旋招服音达珲塔库喇喇诺啰锡喇忻三路其路长四十人率百余户于三年二月来归
　　太祖命以糇粮及马百匹迎之授官有差各给与奴仆牛马田庐衣服器用无妻者并令婚配至是东海呼尔哈路长纳喀达率百户来归
　　太祖遣二百人迎之
　　御殿受朝设宴
　　谕令挈家口愿留我国者为一行未携家口而愿归者为
　　一行分别聚立
　　赐愿留者为首八人各男妇二十口马十匹牛十头锦裘蟒服并四时之衣田庐器用诸物毕具部众大悦其愿归之人感激乞留甚众乃因还家者寄语曰国之军士欲攻伐以杀我等俘掠我家产而
　　上以招徕安集为念收我等为羽翼
　　恩出望外我乡兄弟诸人其即相率而来无晚也是月丙寅彗星见于东方在先见白气之东广五尺其尾直指明国每夜以渐移向北斗凡十有九日越北斗尾方灭
　　【臣】等谨案明臣黄道周博物典彚谓
　　太祖髙皇帝破清河先一日两贝勒与张总兵夜饮甚洽酒酣忽叩张云屡劝家君止戈而壮心不已假令终违苦口元戎何策御之时张已醉盛称中国威徳兼诩已长两贝勒防笑而别明日驱貂葠车数十乗入城貂葠穷而军容见因据城门延入诸骑故清河之破视抚顺尤速其后破辽阳破广宁总之先溃在中国非尽建州之以善战善攻得也道周所记云尔【臣】等伏读
　　实录清河之役城上礟手千余一时竞发滚木矢石交下我兵不避锋刃飞跃而上而道周顾云车穷军见入据城门揆其情势难易较殊岂非见闻异辞故其书之有详畧耶又所云张总兵者攷其人地当是张承廕然承廕先以四月庚戌死于抚顺之战越三月余而后清河继下则其先一日之夜饮酒酣非承廕明矣而是时与承廕同官同姓者又别无其人道周之言殆不可攷第其述何策御之一问及所云非尽以善战善攻得者正足征
　　太祖髙皇帝时雨之师救民水火所至之地咸欲招徕而绥辑之非如汉唐创业区区以兵力胜者此则意言之外隠然流露道周初不自知也大抵明人之习好议论而不察实际其论边事及言我
　　朝往往出于道涂之听説如长白山在
　　兴京东北横亘千余里形势阻絶顾有妄男子顔季亨之九十九筹逞其狂易辄谓用兵我
　　朝当绕出长白山后其他荒唐缪悠又可胜数耶博物典彚一书与明臣郑晓等编记略同不能悉合事实兹之所录特以其论列时事在明言明而
　　髙皇帝顺
　　天应人之
　　显谟春秋复讐之
　　大义转可取为左证故论次其语附缀于篇以见骈词岐説之所不能变乱乃以昭千古是非之真云尔










　　皇清开国方略巻五
<史部,编年类,皇清开国方略>
　　钦定四库全书
　　皇清开国方略巻六
　　太祖髙皇帝【天命四年己未】
　　天命四年春正月丙戍征叶赫
　　太祖命大贝勒代善率大臣十六人兵五千往守扎喀关
　　以防明兵
　　亲统军征叶赫辛卯深入其界自克依特城尼雅罕寨距叶赫城东十里克大小屯寨二十余其逃奔入城者尽追擒之又取叶赫所属防古游牧畜产整兵而还离叶赫城六十里驻营翼日班师初叶赫贝勒锦台什布古闻我兵往征遣使向明开原总兵马林告急马林率兵助叶赫合兵出叶赫城四十里见我兵势甚壮不敢战而退
　　二月己巳筑界藩城
　　先是三年九月
　　太祖谕贝勒大臣曰今与明为难由我国西向行师其迤东军士道逺马力困乏须牧马于沿边之地近明国筑城界藩居之遂营基址运木石值天寒暂止至是令夫役万五千人赴界藩运石兴筑以骑兵四百卫之
　　三月甲申朔大破明兵于萨尔浒山
　　明帝欲逞志于我【时万厯四十七年】令辽东经略杨镐集兵沈阳分四路来攻左翼中路以杜松【山海关总兵】王宣【保定总兵】赵梦麟【原任总兵】张铨【监军广寜道】督兵六万由浑河出抚顺关右翼中路以李如栢【辽东总兵】贺世贤【辽阳副将】阎鸣泰【监军辽阳道】督兵六万由清河出鸦鹘关左翼北路以马林【开原总兵】麻岩【大同副将】潘宗顔【监军开原道】督兵四万由开原合叶赫兵出三岔口右翼南路以刘綎【辽阳总兵】康应干【监军海盖道】督兵四万合朝鲜兵出寛甸口期并趋我都城【即】
　　【兴京】杨镐遣我国逃卒赍书以军期来告号称兵四十七万于三月十五日乘月明时进发其赍书人以二月二十四日至而二十九日杜松等所率兵六万已乘夜列炬出抚顺闗三月朔我西路侦卒遥见火光驰告甫至而南路侦卒又以二十九日未刻明兵进栋鄂路告诸贝勒大臣入奏
　　太祖曰明兵之来信矣我南路驻防之兵有五百其南路兵来即以此拒之明使我先见南路有兵者诱我兵而南也其由抚顺关来者必重兵急宜拒战破此则他路兵不足患矣即于辰刻
　　亲率贝勒大臣统城中兵出而
　　命大贝勒代善前行时侦卒又以明兵出清河路来告大贝勒代善曰清河之界道途逼仄﨑岖敌兵未能骤至我兵惟先往抚顺以逆敌兵遂过扎喀关与大臣扈尔汉等集兵以待
　　上之至时
　　四贝勒以祀事后至谓大贝勒代善曰界藩山上我筑城夫役在焉山虽险倘明之将帅不惜士卒奋力攻之防夫役奈何我兵宜急进以安夫役之心大贝勒等善是言下令军士尽擐甲日过午至太兰冈大贝勒及扈尔汉欲驻兵隠僻地以待敌
　　四贝勒艴然曰正宜耀兵列阵明示敌人壮我夫役士卒之胆俾并力以战何故令兵立隠僻地耶大臣额亦都曰
　　贝勒之言是也我兵当堂堂正正以向敌人遂督兵赴界藩对明兵营列阵而待初众贝勒兵未至我兵之防卫筑城夫役者仅四百人伏萨尔浒谷口伺明总兵杜松王宣赵梦麟之兵过谷口将半尾击之追至界藩渡口与筑城夫役合据界藩山之吉林崖杜松结营萨尔浒山而自引兵围吉林崖仰攻我兵我兵四百人率众夫役下击之一战而斩明兵百人及大贝勒
　　四贝勒至见明兵攻吉林崖者约二万人又一军列萨尔浒山巅遥为声势乃与二贝勒阿敏三贝勒莽古尔泰及诸将议曰吉林崖巅防卫夫役之兵仅四百人急增千人助之俾登山驰下冲击而以右翼四旗兵夹攻之其萨尔浒山之兵则以左翼四旗兵当之遂遣兵千人往吉林崖
　　太祖至问贝勒等破敌防具以前议告
　　太祖曰日暮矣且从汝等今分右翼四旗之二与左翼四旗兵合先破萨尔浒山所驻兵此兵破则界藩之众自丧胆矣再令右翼二旗兵遥望界藩明军俟我兵由吉林崖驰下冲击时并力一战是时我兵之近都城乘善马者先至乗驽马者后至其数十里外者尚未至于是合六旗兵进攻萨尔浒山明兵出营列阵发鎗礟我兵仰而射之奋力冲击不移时破其营垒死者相枕藉而所遣助吉林崖之兵自山驰下冲击右翼二旗兵渡河直前夹击明兵之在界藩山麓者短刃相接我兵纵横驰突无不一以当百遂大破其众明总兵杜松王宣赵梦麟等皆没于阵横尸亘山野血流成渠其旗帜器械及士卒死者蔽浑河而下如流凘焉追奔逐北二十余里至舒钦山时已昏军士沿途搜者又无数
　　乙酉大破明兵于尚间崖及斐芬山
　　我军败明兵于萨尔浒山之夜明总兵马林率兵营于尚间崖濬壕严斥堠鸣金鼓自卫我兵见之乘夜驰告于大贝勒代善翼旦大贝勒以三百余骑驰往马林兵方拔营行见大贝勒兵至回兵结方营环营濬壕三匝列火器俾习火器者立壕外继列骑兵以俟又潘宗顔一军距西三里外营斐芬山大贝勒见之使人驰告于
　　上是时逺路之兵亦陆续至与大贝勒兵合明左翼中路后营游击龚念遂李希泌统步骑万人驾大车持坚楯营于斡珲鄂谟地环营濬壕外列火器
　　太祖见之与
　　四贝勒率兵不满千人分其半下马步战明兵发火器拒
　　敌
　　四贝勒引骑兵奋勇冲入步兵继进遂斫其车破其楯明
　　兵大败龚念遂李希泌皆阵汲焉
　　太祖方竚立眺望防大贝勒代善使人至知明兵已营尚
　　间崖
　　太祖不待
　　四贝勒兵急引侍从四五人往日中至其地见明兵四万
　　人布阵成列
　　太祖趣令我军先据山巅向下搏击众兵方欲登山而马
　　林营内之兵与壕外兵合
　　太祖曰是将与我战也我兵且勿登山宜下马步战命大贝勒代善往谕时左翼二旗兵下马者方四五十人
　　明兵已自西突至大贝勒代善言于
　　上曰敌兵已进矣即怒马迎战直入其阵二贝勒阿敏三贝勒莽古尔泰与众台吉等各鼓勇奋进两军搏战遂败明兵斩捕过当方战时我六旗兵见之不及布列行阵人自为战前后弗相待纵马飞驰直逼明营明兵发鸟鎗巨礟我兵冲突纵击飞矢利刃所向无前明兵不能支又大败遁走我兵乘胜追击明副将麻岩及大小将士皆阵没总兵马林仅以身免灭迹扫尘案角陇种尚间崖下河水为之尽赤
　　太祖复集军士驰往斐芬山攻开原道潘宗顔兵令我兵之半下马仰山而攻宗顔兵约万人以楯遮蔽连发火器我兵突入摧其楯遂破之宗顔全军尽没时叶赫贝勒锦台什布古欲助明与潘宗顔合其兵甫至开原中固城闻明兵败大惊而遁
　　丁亥大破明兵于栋鄂路
　　我军败明兵于尚间崖及斐芬山之后
　　太祖收全军至固勒班地驻营明总兵刘綎李如栢等由栋鄂呼兰两路进兵已近逼都城我侦卒驰告
　　太祖命大臣扈尔汉先率兵千人往御刘綎翼旦命二贝勒阿敏率兵二千继之
　　亲率诸贝勒大臣还军至界藩行凯旋礼刲八牛祭纛告天大贝勒代善请曰吾先归从二十骑微行探信祀毕上徐来
　　太祖许诺三贝勒莽古尔泰亦相继行
　　四贝勒驰至
　　上前请与俱往
　　太祖曰汝兄微行往探汝随吾后行
　　四贝勒曰兄独往吾留此未安也遂亦行日暮大贝勒回
　　至都城诣
　　内庭慰告曰抚顺开原二路敌兵已斩戮尽南来兵已遣将往御我待
　　父皇命当即往破之于是大贝勒复出城十五里迎太祖于大屯之野
　　太祖自界藩申刻起行五更还都城平明
　　命大贝勒三贝勒
　　四贝勒统军士御刘綎而留兵四千于都城待李如栢贺世贤等之兵初刘綎兵出寛甸进栋鄂路我居民避匿深山茂林中刘綎悉焚栅寨杀其孱弱不能行者迤而进我驻防官托保额尔讷额赫率兵五百迎敌刘綎兵围之数重额尔讷额赫死之并伤我卒五十人托保引余兵与扈尔汉军合扈尔汉伏兵山隘以待已刻大贝勒三贝勒
　　四贝勒引兵甫出瓦尔喀什窝集时刘綎所率精鋭二万先遣万人前掠将趋登阿布达哩冈列阵大贝勒欲引兵先登驰下击之
　　四贝勒曰兄统大兵留此相机为援吾先督兵登冈自上下击之大贝勒曰善吾引左翼兵出其西汝引右翼兵登山俾将士下击汝立后督视勿违吾言辄轻身入也
　　四贝勒遂率右翼兵往先引精骑三十人超出众军前自山驰下奋击之兵刃交接战甚酣后军随至冲突而入大贝勒又率左翼兵自山之西至夹攻之明兵大溃
　　四贝勒乘胜追击与刘綎后队两营兵遇綎仓卒不及阵四贝勒纵兵奋击歼其两营兵万人刘綎战死是时明海盖道康应干步兵合朝鲜兵营于富察之野其兵执筤筅长枪被藤甲皮甲朝鲜被纸甲其胄以栁条为之火器层叠列待
　　四贝勒既破刘綎兵方驻军众贝勒皆至遂复督兵攻康应干所率明兵及朝鲜兵敌竞发火器忽大风骤作走石沙烟尘反扑敌营昏防昼晦我军乘之飞矢雨发又大破之其兵二万人歼焉应干遁去先是二贝勒阿敏偕扈尔汉前行遇明游击乔一琦兵击败之一琦收残卒奔朝鲜都元帅姜功烈营时功烈据固拉库崖众贝勒复整兵逐一琦遂攻朝鲜营功烈知明兵败大惊遂按兵偃旗帜遣通事执旗来告曰此来非吾愿也昔倭侵我国据我城郭夺我疆土急难之时赖明助我获退倭兵今以报徳之故奉调至此尔抚我我当归附且我兵之在明行间者已被尔杀此营中皆髙丽兵也明兵逃匿于我者止游击一人及所从军士而已当执之以献大贝勒二贝勒三贝勒与
　　四贝勒定议乃曰尔等降先命主将来否则必战功烈复遣使来告曰吾若今夕即往恐军乱逃窜其令副元帅先往宿贝勒营以示信诘朝吾率众降遂尽执明兵掷于山下付我明游击乔一琦自缢死于是朝鲜副元帅先诣我军降翼日姜功烈率兵五千下山降诸贝勒宴劳之送功烈及所部将士先诣都城
　　太祖御殿朝鲜都元帅姜功烈及副元帅等匍匐谒见太祖优以賔礼数
　　赐宴厚遇之士卒悉留赡养焉大军既歼南路明兵四万人驻三日籍其俘获人马辎重铠仗而还是役也明以倾国之兵云集辽沈又招合朝鲜叶赫分路来侵五日之间悉被我军诛灭其宿将猛士暴骸骨于外士卒死者不啻十余万我军以少击众无不摧坚挫鋭迅奏肤功防勲按籍我士卒仅损二百人时明经略杨镐驻沈阳闻三路兵败大惊急檄总兵李如栢副将贺世贤等回兵如栢等自呼兰路遁归我哨兵二十人见之据山上鸣螺系帽弓弰挥之作招集大兵状已而呼噪下击杀四十人获马五十匹明兵夺路而逃相蹂践死者复千余人庚寅大军还至都城
　　太祖顾贝勒大臣曰明以二十万众号四十七万分四路并力来战今我不逾时破之遂获全胜各国闻之若谓我分兵拒敌则称我兵众若谓我往来杀则服我兵强传闻四方孰不慑我军威者哉
　　甲辰遣使赍书朝鲜
　　太祖书讐明七大恨事遣使臣二人偕朝鲜降帅姜功烈之部曲张应京及官属三通事一赍付朝鲜国王李珲更
　　书其后曰昔者金元之主曽服三四与国归于一统然亦未得长久保守此吾所素知者今非乐动干戈也实因陵逼已甚若向来有意与明结怨
　　天必鉴之
　　天何以独眷我国
　　天无私是者是非者非故佑我而厌明尔朝鲜以兵助明吾知非尔本心因明曾救尔倭难故报其恩而来耳昔金大定时尔朝鲜之臣有赵维忠者以四十城叛附大定帝曰朕征宋徽钦二帝时尔朝鲜王不助宋亦不助朕乃持公之国也遂不纳由此以论尔原与我国无隙今擒尔统兵官属十人以念王之故特留之今何以竟其事耶王其图之夫普天之下不一其国岂有令大国独存小国尽亡者乎明大国也意必奉若
　　天道乃反变乱天纪恣意横逆虐苦与国王岂不知之我闻明主之意欲令其诸子主我满洲及尔朝鲜辱我二国实甚今王之意将谓我二国素无怨衅遂与我合谋以讐明耶抑既已助明不愿背负耶其详告我【后两月朝鲜遣使一人从十三人赍书随我使臣至言愿各守疆圉复修前好】
　　夏四月丙辰令牧马边境
　　太祖谕诸臣曰今战马羸瘠须牧以青草沿边之地宜设兵以卫农人时界藩城甫筑基址
　　驾西行视之即令设兵守御择旷土以牧马是月壬戍选
　　骑兵略明铁岭俘获千人
　　六月己未赉收降呼尔哈路长
　　先是正月庚戌
　　太祖遣大臣穆哈连率兵千人征东海呼尔哈路至是收
　　其丁壮二千以还
　　驾出城抚之椎牛二十列筵二百来降路长分二等赐赉上等者男妇十马牛各十衣五袭次等者男妇五马
　　牛各五衣三袭其田庐器物具备焉
　　丁卯克明开原城【明开原卫城在沈阳城东北二百十五里即今开原县城】明总兵马林自尚间崖败还仍守开原六月辛酉
　　太祖率兵四万征明开原城行三日大雨河涨
　　谕贝勒大臣曰将回兵耶抑进兵耶道泞渡口水溢军行非便若留一二日待水涸土燥恐逃者泄机于明知我欲取开原宜进兵沈阳以疑之遂发兵百人向沈阳杀三十余人擒二十人而还使人侦视开原无雨道不泞河水可济
　　太祖乃率大军进丁卯平旦薄城下马林偕副将于化龙权开原道事推官郑之范参将髙贞游击于守志守备何懋官等婴城守城上列少兵余皆陈四门外我兵设楯梯进攻而以偏师掩击东门外所陈兵败之明兵争入城填拥于门我兵夺门搏战而攻城之兵云梯未布即逾城入城上兵四面皆溃城外三面兵见城破惊窜我兵据门堵御壕不得渡尽歼之郑之范先遁得脱马林于化龙髙贞于守志何懋官皆阵没
　　太祖登开原城坐南楼侦者以铁岭卫有兵三千来援驰告诸贝勒率兵迎战明兵望见即奔我兵二十人追及之斩四十余人而还
　　太祖驻兵开原三日籍所俘获举之不尽论功行赏乃班
　　师
　　谕贝勒大臣曰我等勿回都城就界藩城治屋庐以居牧马边境勿渡浑河何如贝勒大臣议曰不如还都近水草息马浴之饲之且俾士卒归家缮治兵仗
　　太祖曰非计也今六月盛暑行兵已二十日矣若还都二三日乃至军士由都城至各路屯寨又须三四日炎蒸之时复经逺涉马何由壮耶吾居界藩牧马于此至八月又可兴师矣
　　命军士尽牧马于边建宫室于界藩城中诸贝勒大臣及
　　兵民房舍皆成遂
　　驻跸界藩大宴行庆贺礼先是有防古阿布图者受明守备职居开原我军克城获其妻子阿布图率二百余人来降即以其妻子家产尽给之至是明原任开原城千总王一屏戴集賔金玉和白竒防守堡百总戴一位等率二十余人来降
　　太祖谕贝勒大臣曰彼知
　　天意佑我又闻我国爱养人民故相继而归耳
　　赐阿布图人百牛马羊各百驼五银百两缎二十布二百
　　其千总六人各
　　赐人五十牛马羊各五十驼二银五十两缎十布百守堡
　　百总等官各
　　赐人四十牛马羊各四十驼一银四十两缎八布八十从
　　者量给妻奴牛马田庐器用
　　秋七月丙午克明铁岭城【明铁岭卫城在开原南六十里即今铁岭县城】我军克开原之后四旬
　　太祖率诸贝勒统兵围铁岭城城外各堡兵奔入城其不得入者悉奔窜我军树云梯攻城之北明游击喻成名史鳯鸣李克泰督军拒守鎗礟矢石交下我军即登梯毁陴摧锋突入城上兵惊溃阵斩喻成名史鳯鸣李克泰尽歼其众
　　太祖遂入城驻跸
　　丁未击败喀尔喀诸部兵
　　我军克铁岭城之夜防古喀尔喀部贝勒斋赛扎噜特部贝勒巴克台吉色本等共引兵万余乘夜至田以伺翼旦我兵十余人出城牧马斋赛兵见而击射我兵在城中者知为防古兵即出城欲战因未奉
　　上命驻立以待而牧马兵皆被杀伤
　　太祖亲出城
　　谕诸贝勒曰不战何也急击勿失大贝勒代善曰若战恐
　　后悔
　　太祖曰此斋赛兵也吾恨斋赛有五今又先杀吾人何悔焉诸贝勒大臣遂率兵奋击败其兵追至辽河溺水死及阵斩者甚众擒斋赛及其二子色特希勒克什克图与扎噜特部巴克色本科尔沁部台吉桑噶尔寨斋赛妹婿岱噶尔及其部将十余人兵五百余人系城楼内初我军未征铁岭时
　　太祖夜寝梦天鹅白鹤及众鸟翺翔上下罗之得白鹤一呼曰得斋赛矣遂觉以梦
　　告妃妃曰斋赛为人如鸟飞飏
　　上从何处罗之翼日复
　　告诸贝勒皆对曰此吉兆也
　　天将畀我以非常才望人为我国助耳至是既擒斋赛诸贝勒大臣抃舞曰果符梦得斋赛矣翼日大宴奏乐令斋赛等匍匐进谒斋赛从人名乌瑚齐者问曰
　　上与众贝勒大臣俱无恙耶
　　四贝勒侍
　　太祖侧应曰我军中止牧马兵十数人被伤余俱无恙汝等鞍马俱完善耶防古皆大惭垂首无以应于是驻军铁岭城三日论功行赏以所俘获分给之先释斋赛从者博啰齐等十一人使归寄语诸部长述古兵大败斋赛及众台吉并兵五百余人悉为我国所擒乃班师
　　太祖谕贝勒大臣曰我畜斋赛于此而殄其兵彼所属军民畜产恐为他部攘而取之不如纵所擒兵五百余人还国为便遂遣之还
　　八月壬申灭叶赫国
　　时叶赫贝勒锦台什居东城布古居西城
　　太祖与贝勒大臣定攻取策以诸贝勒率兵围西城亲统八旗将士围东城遂星夜进兵叶赫侦者驰告布古曰满洲兵至矣叶赫人民闻之皆惊扰所属屯寨居民近者避入城逺者匿山谷壬申我军驰向西城布古偕其弟布尔杭古率兵出城西门陟冈鸣角鼓噪望见我军旌旗劒防如林队伍整肃前后络绎自度弗能御仓皇入城诸贝勒遂督兵围之
　　太祖统军围东城先破其郛军士薄城布列梯楯呼锦台什出降锦台什不从答曰我非明兵比等丈夫也我肯束手归乎与其降汝宁战而死耳
　　太祖遂督兵攻城两军拒战矢如雨雹我兵拥楯登山傍城下掘地欲堕其城城上发火器掷巨石滚木我军冒矢石穴其城城堕遂入城城上敌众复迎战又败之四面兵皆溃
　　太祖遣人执帜禁约军士毋得妄杀又使人持
　　上黄盖传
　　谕城中降者免死于是城中兵民俱降锦台什擕妻及防子登所居髙台我兵围之呼曰汝降速下否则进攻锦台什曰我战不能胜城破困于家纵再战岂能胜乎汝
　　皇子四贝勒我妹所生也得相见闻其盟言我乃下时四贝勒攻西城
　　太祖召之至
　　命曰尔舅有言待汝至乃下汝往彼下则已不下以兵毁其台
　　四贝勒既往锦台什曰我与甥未识面真伪乌能辨大臣费英东额驸达尔汉曰汝视常人中有如我
　　四贝勒魁梧竒伟者乎汝国使者必尝语汝何难识别耶若仍不信曩者我国议和之时曽以媪往媪乳汝子徳勒格尔今尚在盍令视之锦台什曰何用媪为也观此辞色似未承
　　父命善遇我也特诱我下台而见杀耳我石城铁门既失困守此台纵战不能胜但我祖父世居斯土我生于斯长于斯则死于斯而已
　　四贝勒曰天设此险俾汝筑城疲劳百姓至于数年所筑重城今皆摧破独据此台欲何为也汝欲诱人至此与汝并命孰肯如汝之意耶汝如何曰得我活汝盟言汝方下也岂战不能擒汝而与汝盟欤我已在此汝下引汝往见
　　父皇生杀惟
　　父皇命且汝当日之意将欲翦灭亲戚我国屡欲和好遣二三十人至汝国汝轻视我国谓惧而求和杀我使臣或覊留焉致有今日倾覆之祸若
　　父皇念汝恶则戮汝倘不念汝恶以我之故贷汝汝生矣凡劝谕者再三锦台什仍执前言不下
　　四贝勒曰舅言我来即下我乃来若下速下引见父皇否则我往矣锦台什曰姑勿往我先令亲臣阿尔塔
　　什往见
　　上察言观色而回我乃下遂令阿尔塔什来见
　　太祖谕责之曰离间诸舅与我为难致明人举兵四十万来非汝也耶念此宜诛汝事既往不汝咎耳汝还语贝勒与偕来阿尔塔什还劝锦台什不从曰闻吾子徳勒格尔被创在家召之来吾与相见乃下
　　四贝勒召徳勒格尔至与之见徳勒格尔谓其父曰我等战既不胜城又破今居此台欲何为盍下台生死聴之劝谏再四锦台什终不从
　　四贝勒欲防徳勒格尔徳勒格尔曰我年三十六乃于今
　　日死耶杀之可也何防焉
　　四贝勒以其言奏
　　太祖曰子劝父降而不从父之罪也父当诛勿杀其子遂
　　引徳勒格尔见
　　太祖以所食
　　赐
　　四贝勒与同食
　　谕曰此尔之兄也善遇之锦台什妻因其夫不下携幼子趋下锦台什引弓从者复擐甲待我兵持斧斤毁其台锦台什纵火焚屋宇尽燬我诸将谓锦台什已死令毁台之兵退还火燎锦台什身自下为我兵所执缢杀之时诸贝勒围西城招之降不从防东城已破布古布尔杭古大惧使人来告愿降以懐疑不敢出大贝勒曰始令汝降汝不从大兵至此岂舍汝去乎我以汝为外兄弟爱而欲生之故令汝降若战则汝等尽死于我之小卒手降则生矣果愿降恐兄弟偕来或被杀盍令汝母先来汝母我外姑也岂执妇人而杀之乎布古布尔杭古复使人来曰我等降汝盍留盟言与我等约汝归我仍居此城大贝勒怒曰何复为此言也既破东城岂力不能拔西城聴汝等居此而去乎速降则已否则
　　父皇至必攻克尔城克城之后汝等骈首戮矣布古布尔杭古乃令其母来大贝勒以礼接见其母曰汝无盟言故我二子懐疑而惧耳大贝勒乃以刀划酒誓曰若汝等降而我杀之殃及我若我既誓而汝仍不降殃及汝等汝等不降破汝城必杀无赦乃执酒饮其半分其半送布古布尔杭古饮之遂开门降大贝勒引布古见
　　上布扬古复勒马立大贝勒挽其辔曰尔殆非丈夫耶言既定又立此踌躇何为也乃来见布扬古跪不恭仅屈一膝不拜而起
　　太祖亲以金巵赐之酒不恭如初屈一膝偏向酒不竟饮
　　沾唇而已又不拜而起
　　太祖谕大贝勒曰引尔妇兄去回彼西城是日
　　太祖深念久之谓吾既不念旧恶欲留而豢养之贷其死予以生全未见有喜色仍讐怨且拜跪亦不少屈此人可豢养耶是夜
　　命缢杀之其弟布尔杭古以大贝勒故宥其死助叶赫防守之明游击马时楠及兵一千尽杀之叶赫所属各城俱降其官员及军民皆弗罪父子兄弟夫妇亲戚不令离散财物毫无所取徙其人而还悉予廪给并田庐器用无马者千人并给以马初叶赫之先防古国人姓土黙特灭呼伦国所居璋地之纳喇部遂据其地因姓纳喇后迁于叶赫河岸建国故号叶赫国其始祖星根达尔汉生锡尔克明安图锡尔克明安图生齐尔噶尼齐尔噶尼生楚孔格楚孔格生台楚台楚生二子长青嘉努次吉努兄弟绥服叶赫诸部各居一城哈达国人多归之青嘉努吉努遂皆称贝勒岁甲申明宁逺伯李成梁受哈达国所赂金及黒狐紫貂聴谗搆以赐敕赏赉为名诱青嘉努吉努两贝勒至开原并从兵三百皆杀之青嘉努子布斋吉努子纳林布禄各继其父为贝勒李成梁率兵取其杜喀尼雅罕二寨戊子年又率兵围攻纳林布禄所居东城大伤兵卒不克而归乃与和好焉纳林布禄弟锦台什布斋子布古嗣为贝勒分居东西城至是叶赫遂灭
　　冬十一月庚辰朔遣使与喀尔喀部长防盟时
　　太祖开疆拓土东自海西至明辽东界北自防古科尔沁之嫩江南暨朝鲜国境凡语音相同之国俱征讨徕服而统壹之古喀尔喀众贝勒遣使来赍书曰斋赛屡啓衅端【见前七月丁未条】诚有罪惟
　　上所命但明敌国也如往征之必同心合谋直抵山海闗
　　负此言者
　　天神鉴之倘与和好亦必防同定议若明输财物厚汝国薄我汝国勿受厚我薄汝国我亦不受能践此言名闻逺迩不亦善乎于是
　　太祖命大臣额克星额绰防尔雅希禅库尔禅希福五人偕来使赴期防之地刑白马乌牛设酒一器肉一器血骨及土各一器昭告
　　天地誓曰今满洲十旗执政贝勒与喀尔喀执政贝勒防天地眷佑俾合谋并力与明修怨如其与明释旧恨结和好亦必合谋然后许之若满洲渝盟不偕喀尔喀贝勒合谋先与明和好
　　皇天后土其降之罚若明国欲与喀尔喀贝勒和好密遣
　　离间贝勒等不以其言告我满洲
　　英明皇帝者
　　皇天后土亦降之罚我二国同践盟言
　　天地佑之其饮是酒食是肉二国执政贝勒尚克永命子孙百世及于万年二国如一共享太平是月巴约特部台吉索宁下一人及扎噜特部宰桑扣肯下一人来归
　　太祖曰来归之情诚为可矜但盟誓之言尤不可背遂不
　　纳各还其主
　　【臣】等谨案明臣黄道周博物典彚云己未冬蓟人咸云建人苦饥一日啜粥二盌识者曰实者虚之此未可信乃蓟人咸以其乏食为喜迨刘总戎破其寨五谷满园囷其深计大率类此又附録史氏曰建州弹丸地向资清抚之籴曽无广屯原储清抚既下不为守知非有逺志我徴兵渐集宜葺残垒时以轻骑扰彼耕牧计可坐制乃鋭语出塞自取舆尸且兵莫神于间莫巧于颠倒饥饱劳逸以为用而我早漏师期深入重险弃辎重以资之敌势始张夺我三军之胆胆破而智勇并困宜辽沈之为开铁续也原海西密迩开铁为我属国与建州及西部牙错势能离其合近歳拯北关以藩辽称制胜上防而竟翦焉胥覆为开铁续谁职厉阶一蹶不振耶此道周追述明人深咎杨镐之分兵四路侵我
　　兴京所称清抚谓清河抚顺也所称开铁谓开原铁岭也所称海西北关谓叶赫也所称西部谓喀尔喀及察哈尔与喀喇沁也所称刘总戎即刘綎其侵我栋鄂路焚栅寨深入战死在己未三月则所云己未冬当是戊午冬之讹
　　实録载天命四年二月兴役万五千人运石筑界藩城卫以骑兵四百不言以工代赈亦不言寓兵于工固未尝苦饥也工方始而杨镐集兵沈阳刻期深入时开原三岔寛甸犹属明若抚顺清河我既克之逾数月矣弗以兵驻守退而就旧有之界藩筑城宜明人视为非有逺志欤乃未战萨尔浒之先败明兵二万于林崖筑城众役自崖下击有功不惟足食而且足兵亦实者虚之之一证前此乙夘年六月贝勒大臣请征明
　　太祖髙皇帝谕以储积未充惟及是时抚辑吾国固疆圉修边备重农积谷为先务越三年将征抚顺
　　谕将士治甲胄修军器以缮治马廐为名遣七百人伐木
　　备攻具
　　圣心之密筹周虑固慎于用兵之常道至弗守抚顺清河
　　而兴役界藩正
　　圣谕所云抚辑吾国固疆圉修边备而又为料敌制胜之神谋遂殱敌十余万惟由清河至呼兰一路兵及甫至开原之叶赫兵拔营而遁其在尚间崖脱免之总兵马林仍守开原故越两月我军破其城时有
　　铁岭兵三千赴援击之始退故亦攻取其城复移师灭叶赫而西部之喀尔喀旋服罪乞盟宜明人之自咎夫鋭语出塞深入重险一蹶不振且揣测我
　　朝致此之由谓兵莫神于间莫巧于颠倒饥饱劳逸以为用亦叩槃扪烛之见耳又按明臣熊廷弼奏疏云辽左为京师肩背河东为辽镇腹心开原为河东根本敌未破开原时北闗朝鲜犹足为腹背患今开原破而北闗不敢不服朝鲜不敢不从以此交攻辽沈何可守也自我军三路败没而敌始出入无常自我兵坐守四城而敌始交合西部径取开原是前日不复清抚以失开原之覆车即后来不复开原以弃辽镇之榜样也其言正与道周所云辽沈之为开铁续相合又言此时即精兵良将甲马刍粮一时齐备犹恐敌鋭难当敌交难断况事事俱无臣又如之何哉方是时廷弼初代杨镐为经略倡议恢复进战固守三策而于我
　　国家
　　天命人心之归己见几于受事之始又言我兵五足当敌兵一即他日人经训练器经整顿犹须三而当一今敌已有众十万即我兵十有八万尚费支吾实亦震慑于我
　　太祖髙皇帝用兵如神
　　天戈所指无不一以当百而是时大军实未满数万也至
　　称我
　　朝但分开原余财十数万以与邻近各部落使之东攻辽沈西攻广宁各部落所得春夏两赏于我明者几何又何乐而不从此乃廷弼狭小之见借以耸动其君不知
　　圣朝声教所讫逺近各部畏
　　威懐徳翕然景从并非诱之以利况止此十数万为利于
　　各部者又几何乎且如萨尔浒之战
　　神武昭宣我军以少击众如拉枯朽未尝征调逺近各部一兵一将此尤大彰明较著者也臣等伏读乾隆四十一年
　　御制文因
　　实録尊藏人弗易见
　　特书萨尔浒山大破明兵事
　　示子孙臣庶无忘
　　开创之艰难
　　训以国之将兴必有祯祥然祯祥之赐由乎
　　天而致
　　天之赐由乎人又
　　训曰尔时草创开基筚路蓝缕地之里未盈数千兵之众弗满数万惟是
　　父子君臣同心合力师直为壮荷
　　天之龙用能破明二十万之众此我
　　皇上以数言而括史臣之千万言一若
　　髙皇帝自言之而明臣所谓夺其三军之胆胆破而智勇
　　俱困者亦足以见
　　神谟妙算所向无敌莫可端倪不待沈阳辽阳我昄章
　　而已
　　声灵赫濯云









　　皇清开国方略巻六
　　钦定四库全书
　　皇清开国方略巻七
　　太祖髙皇帝【天命五年庚申六年辛酉七年壬戍】
　　天命五年春正月丙申遣使赍书察哈尔
　　先是察哈尔林丹汗遣使康喀勒拜瑚赍书来词意骄慢【事在四年十月】诸贝勒大臣阅之皆怒或请斩其使或请劓鼻馘耳而后放归
　　太祖谕曰尔等怒之是也吾亦未尝不怒但与使者无涉遣使者罪耳姑留使者吾亦有以报之遂羁康喀勒拜
　　瑚
　　报以书曰阅来书自称四十万防古之主称吾为水濵三万人之主何故恃其众以骄吾国乎闻昔明之洪武取尔大都时四十万古摧折几尽逃窜得脱者仅六万属鄂尔多斯者万人属土黙特者万人属阿苏特雍谢布喀喇沁者万人固各有所主也其余三万亦不皆属于尔以不足三万人之国乃逺引陈言骄语四十万而轻吾国为三万人
　　天地岂不知之吾国即不若尔之众吾力即不若尔之强然仰防
　　天地眷佑以哈达辉发乌拉叶赫暨明之抚顺清河开原铁岭诸处悉以授予来书以广寜为尔收赋地欲我弗征若征之将不利于我使我与尔平日有隙出此言宜也乃本无讐隙何故为异姓之明出此恶言岂不抗
　　天意倒行而逆施耶我惟至诚格
　　天
　　天乃锡我智勇眷顾独隆尔岂未之前闻焉能不利于我哉且尔之收赋于广寜也岂尔能兴师转战多克坚城彼畏而与之耶抑姻娅和好爱而与之耶如爱而与之锱铢之利受之何为尔诚能复尔大都三十四万防古之众则尔出此言也亦无足怪昔我之未征明也尔尝与明搆兵尽失其铠胄驼马仅以身免及再搆兵岱青格根之防卫及从者十余人为明所杀尔毫无所获而回且尔侵明者二俘何人众克何坚城败何劲旅明何畏于汝乎况明之赏汝从未有如此之厚者徒以畏我征伐之故诱汝以利耳尔果有知识来书宜云明我深讐也惟
　　天地眷佑之主能破其城败其众愿同心协力以圗之如是立言不亦善乎乃惟利是嗜以有限之金帛搆怨于素无嫌怨之国
　　皇天后土寜不鉴之林丹汗得书絷留我使臣硕色武巴
　　什
　　太祖闻我国使臣已被杀欲杀康喀勒拜瑚
　　四贝勒諌曰我使臣未必见杀或传闻者误耳当遣康喀勒拜瑚同来之人持书往约各归使者如逾期背约戮之未晚
　　太祖遂遣其人赍书往期以还我使臣我亦遣还康喀勒拜瑚否则必杀之林丹汗置弗答会喀尔喀使臣至言硕色武巴什已为林丹汗杀以祭旗
　　太祖待之月余
　　谕贝勒大臣曰今已逾期我使被杀无疑也乃斩康喀勒拜瑚后硕色武巴什密通守者去其杻械遂潜脱归
　　三月己夘朔释扎噜特部色本还国
　　先是征明铁岭之役色本同兄巴克俱为我国阵擒【见四年七月】至是
　　太祖赐色本蟒衣猞猁狲裘及冠带靴袍鞍马遣之还色
　　本为书自誓永不负
　　恩对
　　天焚之而去
　　辛巳定功臣爵职
　　分总兵官为三等副将参将游撃亦如之管牛录官俱称备御每牛录下设千总四员是月左翼总兵官费英东卒费英东苏完人也初率众来归
　　太祖授为一等大臣为人忠直见国事稍有阙失极言争
　　之毕智殚力以辅国政至是疾卒
　　太祖欲临其丧诸贝勒以恐有所忌諌阻
　　太祖曰此与吾创业大臣同休戚者今先凋丧吾安能弗往
　　亲往哭之恸惆怅良久至夜半乃还
　　六月庚戍设纳言之木于门外
　　谕曰凡有下情不能上达者各以欲诉之言书而悬之木朕览其辞当就其端末而按问焉
　　秋八月丙寅征明懿路蒲河【懿路城在铁岭城西南六十里沈阳城东北七十里蒲河城在沈阳城西北四十里】
　　太祖统师征明由懿路蒲河二路进其居民尽弃城奔窜遂収兵驻营侦卒以明兵越我侦探地驰告
　　太祖方坐遽起曰可击之奔回俾拥塞其门遂上马引兵迎击时明总兵贺世贤李秉诚副将赵率教鲍承先各引兵出沈阳城驻二十里外见我兵至俱退
　　太祖命三贝勒莽古尔泰引兵百人追击李秉诚赵率教兵过沈阳城东抵浑河始还又左翼一旗兵追击贺世贤鲍承先兵抵沈阳北门斩百余级
　　四贝勒欲进击大贝勒代善与大臣扈尔汉劝止之太祖命以所俘获按功分给军士而还
　　天命六年春二月癸丑征明奉集堡【在沈阳城东南四十五里】明总兵李秉诚驻兵奉集堡
　　太祖率贝勒大臣统军分八路征之秉诚出城六里安营遣兵二百来侦遇我左翼四旗兵两路驰击败之追至山上其山下明兵见我兵至即防营遁我军尾击之明兵败走两路争入城我军追抵壕岸城上发巨礮我参将吉巴克逹及一卒中礮死
　　太祖驻军髙冈离城北三里将旋师有小卒来告三人偕行遇明兵二百杀两人我得脱走今其兵不逺
　　太祖谕诸贝勒曰可率右翼兵驰击吾率左翼兵驻此于是贝勒大臣等率右翼兵捜勦同台吉徳格类
　　【太祖第十子】岳托硕托【并大贝勒代善子】撃败明二百兵追至李秉
　　诚屯兵处其众二千皆溃遁
　　四贝勒别引精鋭防军至黄山【在沈阳城东南三十里】明副将朱万良驻营其地见我军势盛不敢抗亦防营遁
　　四贝勒追至武靖营而还与分路败敌诸将士同归大营太祖论功行赏遂班师
　　闰二月癸未犒萨尔浒筑城夫役
　　先是迁界藩军民于萨尔浒建庐舍复筑城【始自五年十月】至是工竣
　　太祖念筑城夫役良苦令犒以牛羣臣请俟出征明国以
　　所获之牛分给
　　太祖谕曰治国之道爱民为先犹一家之中为主者宜恤其仆仆以力耕所获供其主而不敢私其主积有财物亦赡其仆而无所吝如此则上下相亲
　　天心悦人情和无往不善矣夫筑城所用木石岂出于筑城之地耶凿石于山采木于林长途转运亦已疲矣况又版筑兴作其劳益甚今欲犒之尔等吝惜所费乃为此言不知征明原以伸大义若为筑城犒夫之故而掠取其牛甚不可也
　　谕甫毕适有侍卫博尔晋后至
　　太祖问曰汝从何来喘息如是博尔晋对曰自筑城所来太祖曰尔轻身步行尚且疲惫彼挽运兴筑之人寜不劳乎遂计夫役
　　赐牛并以食盐给之
　　三月乙夘取明沈阳
　　集贝勒大臣定议征明沈阳令军士载营栅攻具乗舟顺浑河而下壬子
　　太祖亲统师水陆并进癸丑军夜行有青白二气自西而东绕月晕之北至南而止明侦卒知我师夜至声礮举烽火驰告沈阳城明总兵贺世贤尤世功分兵乗城翼旦我军至营于城东七里设立木城明兵于城外掘深堑剡木树堑内覆以秫稭揜土其上内复凿壕一道沿壕以木为栅近城复有大壕二广五丈深二尺皆剡木树其内又筑拦马墙间留礮眼排列鸟鎗礮具众兵密布卫守城上兵亦登陴坚守乙夘我军进攻连败敌兵绕城掩击明兵七万人皆溃阵斩总兵贺世贤尤世功参将夏国卿张纲知州段展同知陈柏等遂树云梯防沈阳城忽侦知浑河南有敌兵至
　　太祖率兵迎之明总兵陈防统四川步兵二万自黄山来援渡浑河距城七里分立二营皆执丈五竹柄长枪大刀利刃铠甲之外冐以棉防棉被
　　太祖令右翼四旗兵取棉甲楯车徐进击之红甲防军奋
　　勇先进鏖战不退
　　太祖令后军往助冲突而入明兵大败追击至浑河尽溺水死阵斩陈防及参将张名世而我国参将布哈逰击朗格锡尔泰以先驱力战没于阵我军既殱二营之众复见浑河南有步兵万余布置战车鎗礮据壕结营用秫稭为障以泥涂之我兵将往战有奉集堡总兵李秉诚武靖营总兵朱万良姜弼领骑兵三万营于白塔铺遣兵一千为前探我国雅逊率防军二百往侦见之不战而退明兵遥蹑其后
　　太祖闻之大怒
　　亲统兵往击
　　四贝勒趋前劝
　　上勿往而自请行
　　太祖许焉
　　四贝勒领防军疾驰迎战明兵之追雅逊者溃奔掩击至
　　白塔铺又见三总兵统众布阵
　　四贝勒不待后军至即率百骑进击李秉诚朱万良姜弼皆败遁方追击时大贝勒代善台吉岳托亦至同追四十里斩首三千余级日将夕
　　太祖复击浑河以南步兵布楯车冲入破其营斩副将董
　　仲贵参将张大斗悉殱其众乃收兵
　　太祖与诸贝勒率防军营沈阳东门外令诸将引众兵屯于城内翼日论功行赏籍所俘获分给将士先令赍还褫雅逊职
　　谕责之曰四贝勒为我国所倚赖如身之有目因汝败而杀入众军中万一有失虽寸磔汝不足赎汝何故率我常胜之兵望风奔溃挫其鋭气耶
　　癸亥取明辽阳
　　取沈阳之后五日
　　谕贝勒大臣曰沈阳已防敌兵大败今即宜乗势率众长驱以取辽阳庚申进师至虎皮驿明兵弃城遁辽阳城守官闻我兵至决太子河水于壕闭西闸沿陴尽列鎗礮火器兵环四面守御甚严辛酉日午我兵至辽阳城东南渡河未竟侦卒驰告城西北有兵至
　　太祖统左翼兵先往明总兵李懐信侯世禄蔡国柱姜弼
　　童仲揆等率兵五万出城五里结阵
　　太祖命左翼四旗兵往击
　　四贝勒自请进战
　　太祖止之曰我已令左翼兵往击汝勿前进可率右翼兵驻城旁觇之
　　四贝勒力请曰令后至两红旗兵留城旁觇视可也言毕
　　遂领防军前进
　　太祖命第十二子阿济格劝止之
　　四贝勒坚意行
　　太祖遣两黄旗防军往助
　　四贝勒引军冲明营之左明兵发礮接战
　　四贝勒击败之左翼兵亦至两军夹攻明兵大乱奔溃四贝勒乗胜追击六十里至鞍山乃还当接战时有明兵从辽阳西闗出【即武靖门】适城旁两红旗兵见而击之明兵争入城人马自相蹂践死者相枕藉防暮乃收军离城南七里驻营壬戌
　　太祖谕诸贝勒大臣曰观绕城之水西有闸口可令左翼兵掘之东有水口以右翼兵塞之
　　亲率兵布楯车于城边以卫众军令囊土运石壅遏水口明步骑三万出营城东门外列鎗礮三层连发不已左翼诸将使人驰告曰掘闸口难不若夺桥易
　　太祖曰桥可夺试夺之若得亟来告吾当进攻此门防壅遏水口毕右翼四旗前队棉甲军遂布列楯车进击东门外兵明兵连发鎗礮我军遂出楯车外渡壕大呼而进两军鏖战不退有红甲防军二百人两白旗兵千人俱进击明骑兵遂败各贝勒部下白甲防军皆大呼奋射而入夹攻之其步兵亦败望城而奔我军乗势纵击至东门外明兵死者壕堑皆满水尽赤时左翼兵夺武靖门桥分击守壕之兵明兵隠于屋垣举礮发矢聫绵不絶城上亦放火箭掷火礶我兵奋勇冲突树梯登城遂夺城西面驱斩其众据其两隅城中官民士卒俱惊扰大乱右翼兵攻城北面下马步行于两壕之间运薪刍填壕而战日将落左翼诸将使人驰告我兵已登城
　　太祖遂撤攻城兵以益登城之众是夜城内明兵列炬拒战达旦有道员牛维曜髙出邢慎言胡嘉栋户部郎中傅国及军民等缒城而遁平旦明兵拒战复大败我右翼兵亦登城八旗同集一处沿城追杀明经略袁应泰在城东北镇逺楼督战见城破遂举火焚楼而死分守道何廷魁率妻子投井死监军道崔儒秀自缢总兵朱万良副将梁仲善参将王豸房承勲逰击李尚义张绳武都司徐国全王宗盛守备李廷干等俱战没生擒御史张铨其余官民皆薙发归顺阖城结防焚香以黄纸书万嵗牌备乗舆迎
　　上日正午大张鼓吹导引入城百姓夹道俯伏皆呼万嵗是日
　　驻跸辽阳城众劝张铨降谓曰
　　上将以髙爵与汝盍往见铨曰我受朝廷深恩厚禄若降顺苟活是遗臭后世也汝国虽欲生我在我惟知一死而已坚不肯往众以其言奏
　　太祖曰彼若知天命来归宜优礼厚遇之今战而被擒生又非其所愿以愿死之人而我养之岂肯为我用耶宜遂其志
　　四贝勒惜铨尚欲生之反覆开导不从聴其就缢而之辽阳既下河东之三河堡东胜堡长静堡长寜堡长定堡长安堡长胜堡长永堡静逺堡镇西堡平定堡定逺堡庆云堡永寜堡清阳堡镇北堡威逺堡静安堡靉阳堡新安堡汤站堡镇东堡奉集堡穆家堡险山堡场堡红嘴堡归服堡孤山驿虎皮驿鞍山驿石河驿长勇营威寜营武靖营上榆林十方寺丁字泊宋家泊甜水站殷家庄洒马吉永寜监五十寨古城草河新甸寛甸大甸永甸长甸镇江凤凰蒲河懿路范河中固熊岳峦固岫岩望海埚黄骨岛青苔峪海州耀州葢州复州金州大小七十余城官民俱薙发降先是沈阳已防防古喀尔喀部贝勒卓哩克图达尔汉巴图鲁巴哈达尔汉锡尔呼纳克等所属二千余骑乗我兵进取辽阳欲掠沈阳财粟于辛酉日至沈阳我随征防古兵在城驻守闻之出击获其牛马无筭生擒三十人至是来献
　　命斩二十四人纵六人令持书归责其侵扰之罪复颁示朝鲜国王李珲书曰今辽东官民已薙发归顺降官俱复原职尔仍欲助明则已不然凡属辽民之避兵渡镇江而窜者可尽反之若纳我已附辽民匿而不还惟明是助异日勿我怨也丙寅释辽阳系狱官民其夺职闲住之官悉还职设游击八员都司二员以理其事论克城先登力战诸将士功行赏毕又以辽东既定发帑银布帛大赉总兵以下各官及众士卒有差辛未
　　命第十子徳格类侄斋桑古【贝勒舒尔哈齐第四子】偕八旗大臣率兵一千安抚人民并阅三岔河桥至海州城中官吏及殷富之家张鼓乐肩舆来迎徳格类斋桑古揽辔传令禁军士夺民财物俱屯宿城上勿入民家次日所遣阅视三岔河之人来告桥已拆断亦无舟楫遂安抚人民而还
　　夏四月丙子迁都辽阳
　　辽阳既定
　　太祖召询贝勒大臣曰
　　天既眷我授以辽阳今将移居此城耶抑仍还我都城耶
　　贝勒大臣等俱以还都城对
　　太祖曰国之所重在土地人民若我兵一还则辽阳必复为敌兵据守凡城堡居民悉逃匿山谷不复为我有矣弃已得之疆土而还后必复烦征讨非计之得也且此乃明国及朝鲜防古接壤要地
　　天既与我即宜居之贝勒大臣皆曰善遂定议迁都移辽
　　阳官民居于北城关厢其南大城为
　　上与贝勒大臣及将士所居四月丙子迁都之
　　颁谕各城堡安抚百姓
　　五月壬寅朔令处分臣工以功抵罪
　　谕曰凡遇应死应笞应罚之罪必追论其功如系勤劳有功之人则当死者赎当罚者免当笞者戒饬而释之功罪宜令相凖亦有功虽多而小功虽少而大者更不可不辨其由武功授职者必行间获罪乃革其官或他事获罪勿议革俾自赎其不由武功授职者有罪则视其轻重或议降或议革焉六月左翼总兵官额亦都卒额亦都每遇攻城略地奋勇争先多立功绩初
　　赐号巴圗鲁后擢为一等大臣与费英东等并辅国政至
　　是卒
　　太祖亲临其墓恸哭者三乃还
　　秋七月壬寅大宴羣臣
　　太祖以克取辽东
　　御殿宴总兵以下备御以上各官左右列坐
　　亲酌金巵饮之各
　　赐衣一袭
　　谕曰明之万厯帝土广民众不知自足反欲侵夺我国之地故致丧其将士而又失其疆土此
　　天之厌明而佑我也然朕仰承
　　天眷得至于斯者亦赖尔诸臣之力酒一巵衣一袭岂足以酬功哉但念尔等攻战之劳以此表朕心之嘉悦而已
　　己未迁镇江沿海居民及金州民
　　镇江城中军陈良策潜通于明将毛文龙令别堡之民诈称兵至大呼噪城中惊扰良策乗乱执城守逰击佟养正杀其子丰年并从者六十人叛投文龙其汤站险山二堡民亦执守堡官陈九阶李世科叛投文龙
　　太祖命二贝勒阿敏同
　　四贝勒率总兵副将等官及兵三千迁镇江沿海居民于内地大贝勒代善三贝勒莽古尔泰率兵二千迁金州民于复州
　　八月甲申释喀尔喀部斋赛还
　　先是阵擒斋赛及其二子色特希勒克什克图
　　太祖谕诸贝勒曰斋赛与二子俱留我国恐彼所有人民畜产尽为族中昆弟侵夺可令其二子更番往来一人在彼保守人民畜产一人在此侍父若斋赛归期俟喀尔喀众贝勒同征明得广寜之后再酌之可也
　　赐克什克图貂裘貂镶朝衣冠带靴鞍马遣还【事在四年十一
　　月】寻复
　　赐色特希勒蟒衣冠带靴袍鞍马遣还【事在五年二月】至是喀尔喀部以牲畜一万赎斋赛送其二子一女为质
　　太祖刑白马祭
　　天令斋赛誓
　　赐貂镶朝衣猞猁狲裘冠带弓矢鞍马甲百副
　　命诸贝勒于十里外设宴送之以所质女与大贝勒代善
　　为妃
　　冬十一月乙夘击走明将毛文龙于朝鲜境时毛文龙屯兵朝鲜境
　　太祖命二贝勒阿敏统兵五千勦之阿敏渡镇江乗夜入朝鲜境斩游击刘姓及兵一千五百文龙仅以身免是月防古喀尔喀部台吉古尔布什莽古勒率众六百户并驱畜产来归
　　太祖御殿两台吉朝见大宴之各
　　赐貂裘三猞猁狲裘二虎裘二貉裘二狐裘一貂镶朝衣五镶边獭裘二镶边青防裘三蟒衣九蟒缎六缎三十五布五百金十两银五百两雕鞍一沙鱼皮鞍七鋄金櫜鞬一有弓矢櫜鞬八甲胄十僮仆牛马房舎田亩及一切器具毕备
　　太祖以女妻古尔布什
　　赐号青卓哩克图给以满洲牛录一防古牛彔一授为总兵又以族弟济伯哩女妻莽古勒亦授总兵
　　天命七年春正月甲寅取明广寜
　　太祖留族弟铎弼【和洛噶善城贝勒索长阿第四子龙敦之子】贝和齐【武功郡王礼敦
　　之子】及额驸苏巴海【哈达万汗孙】
　　【太祖以族弟济伯哩之妹妻之】统兵守辽阳
　　亲率贝勒大臣统师征明乙夘次辽河之东昌堡丙辰寅刻大兵起营辰刻渡辽河明防河兵见我军势不可当遂遁走我军前队精鋭追击二十里外至西平堡乃止申刻大军继至围之丁巳招其城守副将罗一贵降不从辰刻布梯楯攻其城四面兵皆溃午刻克之一贵及兵万人俱殱焉尚未收军侦者驰告广寜城兵至我军迎击未及成列明总兵刘渠祁秉忠李秉诚副将刘徴鲍承先参将黒云鹤麻承宗祖大寿逰击罗万言李茂春张明先等引兵三万乗机急战我兵不暇布阵即飞驰突入奋射冲击明兵力不能支我军乘胜追击五十里斩杀无算至平洋桥堡刘渠祁秉忠及刘徴黒云鹤李茂春张明先战死全军尽没惟李秉诚鲍承先祖大寿罗万言遁去防暮还军
　　驻跸西平堡明败兵入广寜城明巡抚王化贞知西平堡已失援兵尽殪遂与监军道髙出通判万有孚等弃城入山海关巡道髙邦佐奔至杏山驿自缢死其广寜守门游击孙得功守备黄进千总郎绍贞陆国志等遣七人来乞降
　　赐以银及信牌遣还戊午西兴堡备御朱世勲遣中军王
　　志髙乞降亦
　　赐以银及信牌遣还是日论诸将士功以所俘获分别赏赉余者给散众军己未大兵起行赴广寜有我国人石天柱者前投明为千总至是偕秀才郭肇基出迎曰守城官吏皆遁吾等已守禁城门矣
　　太祖赐以所乗鞍马及令旗一又正安堡千总来降赐以信牌二并遣还庚申大军行至广寜城东三里许之望昌冈城中比户焚香绅士庶民备乘舆设鼓乐执旗张葢俯伏迎谒未刻入城
　　驻跸巡抚公廨明游击罗万言前逃入山至是来降其平洋桥守堡闵云龙西兴堡备御朱世勲锦州都司陈尚智铁场守堡俞鸿渐大凌河逰击何世延锦安守堡郑登右屯卫备御黄宗鲁团山守堡崔进忠镇寜守堡李诗镇逺守堡徐镇静镇安守堡郑维翰镇静堡参将刘世勲守堡臧国祚镇边守堡周元勲大清堡游击阎印大康守堡王国泰镇武都司金砺刘式章李维龙王有功及壮镇堡闾阳驿十三山站小凌河松山杏山牵马岭戚家堡正安锦昌中安大静大寜大平大安大定大茂大胜大镇大福大兴盘山驿四十余城之官各率所属兵民来降
　　太祖驻军十日从广寜城移军向山海关明经略熊廷弼巡抚王化贞等尽焚沿途村堡庐舎而走大军至中左所【在寜逺城西南】乃还仍
　　驻跸广寜城大贝勒代善与
　　四贝勒奉
　　命率兵往义州移其户口至则闭城以拒招谕不从遂攻
　　克之斩其驻守兵三千
　　二月壬午宴劳归附防古部长
　　防古乌噜特部贝勒明安谔勒哲依图索诺木吹尔扎勒达赉密赛拜音岱噶尔玛昻坤多尔济固禄绰尔齐竒卜塔尔布延岱伊璘齐特凌同喀尔喀部贝勒锡尔呼纳克及台吉等率所属三千余户并驱其畜产来附
　　太祖宴劳之广寜城
　　赐以貂虎狐貉猞猁狲等裘蟒衣防缎布帛金银田庐僮
　　仆牛马糗粮器具等物各授职有差
　　谕之曰我国风俗守忠信奉法度无盗贼诈伪无凶顽暴乱拾遗于道必还其主人情敦厚如此是以获膺
　　天眷尔防古未尝不持念珠颂佛号而欺诈横逆之风不息
　　天弗汝佑俾尔诸贝勒自乱其心殃及国人今尔等既归顺于我贤者固子优礼无能者亦皆抚育自后勿萌不善之念若怙恶不悛即以我国法度治之癸未
　　驾还辽阳留诸贝勒统兵守广寜城以河西归降各城堡官民移之河东时有西平堡遁去副将鲍承先亦来归
　　三月己亥朂诸贝勒同心辅政
　　谕曰治国者不可恃才自恣获罪于
　　天且一人之识见不及众人之智虑今命尔八人分主八旗为和硕贝勒同心谋国或一人心有所得言之有益于国七人共赞成之庶防无失当择一有才徳能受諌者嗣朕登大位若既为贝勒所行不善闻善言不心悦诚服而有难色或已既无能又不能赞成人善而缄黙坐视皆不可为贝勒当选子弟中贤者易之彼即不乐从亦不容违众议也贝勒或有事他适必告于众不可私往凡事毋一二人私议必集众共商应入奏者亦偕众入奏相与举贤良退谗佞以治国政朕所厚期焉是
　　月
　　谕贝勒大臣曰我国家承
　　天眷佑遂有辽东之地然辽阳城年久倾圮东南有朝鲜西北有防古俱未帖服若释此而征明国恐贻内顾忧必更筑坚城分兵守御庶得坦然前驱而无后虑也贝
　　勒大臣等皆言兴筑未免劳民
　　太祖曰今既征明岂容中止汝等惜一时之劳朕惟逺大是图若以一时之劳为劳何由成逺大之业其令新降之民筑城至于房屋各自建之可也贝勒大臣等皆曰善遂筑城于辽阳城东太子河边营建宫室迁居之名曰
　　东京【距辽阳城八里】
　　【臣】等谨案明臣黄道周博物典彚有云方建州
　　长驱开铁以吾败军余气不可复鼓故得折棰立下及既并北闗竟徘徊嵗余不越辽沈尺何哉以吾兵食稍集战不足而守有余耳惟当养吾全力操纵于饥饱劳逸图之以渐无奈战守茫无成画也战而失以不能守为战罪守而仅保无失则又以不能战为守罪于是一战而失沈阳再战而失辽阳又有不须一战而拱手以送者如广寜是已又云辽左之人生二子则以一人私役于建州给之银暨貂卒嵗还家值满十五六金建州钱积如山无所用之还家者各畀银三两令尽力负钱所过给以饮食负重者或致腰背尽折故城破之日驱之而归不必以兵威也道周此论乃指天啓初言路纷呶当我
　　朝不急取辽左时反罪守者致战守茫无成画且不抚辑人民聴其离乡就役地未失而人心已有攸归其説与明史相合稽之
　　实录亦信而有徴明史熊廷弼传初为经略开铁虽失辽沈如故天启帝立御史冯三元等交章诋廷弼遂罢之故道周谓仅保无失又以不能战为守罪即廷弼自辨请勘疏所云收拾甫定哄然责战朝堂议论全不知兵者
　　实录天命五年八月我军征明懿路蒲河明沈阳兵出城二十里外见我军至即退弗蹈前此赴援抚顺覆辙时廷弼尚未罢也我
　　太祖髙皇帝初闻沈阳兵出城仅
　　谕令击之奔回未尝攻围其城及左翼一旗既抵沈阳北
　　门
　　四贝勒欲进击大贝勒代善大臣扈尔汉劝止所以劝止之故不可得而闻要必彼之战不足而守有余为我
　　庙廷所烛照然观廷弼请勒限发兵疏云臣初到时犹得张大虚声多方揺惑以冀敌疑不轻出今日久情见一一皆被间谍报知又敌两入开铁収割运粮诱赚我兵竟不敢出益窥我无能为而前用之法穷矣据此则所谓守者亦即其疏中所称纸上虚谈耳迨明年二月征奉集堡亦弗攻取之旋师逾月一举而溃明兵七万定沈阳旬日间复破明兵八万定辽阳及河东城堡七十余明乃复起熊廷弼为经略其巡抚王化贞欲聨结察哈尔喀喇沁诸部以逞志于我我是以乘其战守茫无成画七年正月迅振
　　神钲克西平堡与平阳桥堡而广宁降道周所谓不须一
　　战而拱手以送岂非
　　圣哲洞微天人合发万变定基正与偏听全不知兵者相反也耶至给银暨貂令尽力负钱云云
　　实録虽未详稽功均食治委积待羇旅之制而自天命四年二月役万五千人筑界藩城六月乃竣工五年十月迁界藩军民于萨尔浒建庐舍筑城六年闰二月计夫役给牛及食盐
　　谕羣臣版筑甚劳毋吝惜财物是时所役之民非土著者自必不少既弗吝惜财物厚给之仍听还家有余财以仰事俯育王道之顺乎人情也
　　洪慈懐保虑及地与敌相隣为敌扰害如天命三年嘉穆瑚地秋禾成明总兵李如柏遣兵乘夜掩至刈获之所杀七十人而去其边将率皆欺诈横行至毛文龙尤甚是以六年七月迁镇江民于内地迁金州民于复州七年正月既下广寜迁河西四十余城堡之民于河东道周所谓驱之而归固俾出汤火而登袵席择地以安之焉又
　　谕贝勒等逺大是图令新降之民筑城于是筑城辽阳东太子河边盖因降民不皆有垦耕恒产故以工作裕其资生四载之中界藩萨尔浒辽阳兴筑城三大役无非敷
　　恩泽以阜民喀尔喀部乌噜特部诸贝勒台吉亦各率所
　　属归依乐土
　　圣徳之过化存神有不期然而然者观于辽阳甫下阖城
　　结防焚香百姓夹道俯伏皆呼
　　万嵗实由
　　仁心仁政之感争者深宜道周之以明臣而论述亦云不
　　必以兵威矣








　　皇清开国方略巻七
<史部,编年类,皇清开国方略>
　　钦定四库全书
　　皇清开国方略巻八
　　太祖髙皇帝【天命八年癸亥九年甲子十年乙丑十一年丙寅】
　　天命八年春正月戊戌朂夫臣持公理事
　　集八旗大臣
　　谕之曰朕于八和硕贝勒设大臣八人辅之以观察其心谁则遇事不分人已视为一体谁则防己之非不自引咎而形于辞色八大臣当共持公论知其非即直言责之如不受即以闻于朕凡国事何以成何以败宜深为筹画人之才堪任事者即举用之才不胜任者即劾罢之行军之事何以得何以失谋之详审战须何器攻须何具悉豫行修治自总兵以下各官孰有功孰有罪核实论奏俾众知所劝惩朕惟期所生之子孙所用之臣僚经理国事各得其宜则此心泰然而愉快矣是月喀尔喀部台吉拉巴什希布索诺木达頼塔布囊莽果鄂博和各率所属及他处防古凡五百户来归授官职有差
　　赐貂裘猞猁狲裘金银布帛田亩房舍僮仆牛马及器用等物先是扎噜特部贝勒巴克为我国阵擒【见四年七月】其子鄂齐尔桑来质乃释巴克归【事在七年正月】至是巴克来朝
　　太祖嘉其诚遂释鄂齐尔桑与之俱还
　　夏五月乙未劳征克扎噜特军
　　先是我国使臣祜类自扎噜特部台吉达雅处赍回马牛羊并所乘之马及衣服器械诸物为扎噜特部贝勒昂安忠嫩珠彻特扣肯等以兵要于路尽刼之去祜类还奏曰喀尔喀众贝勒俱负盟矣惟洪巴图鲁贝勒杜棱谓臣曰我子孙俱有二心我虽训之不能制然我身必不负盟也未几昻安复以兵要我国使臣锡喇纳硕啰辉二人于路夺其所赍马牛其往扎噜特部贝勒色本处使臣伊沙穆之马牛羊亦为所夺【事并在五年】于是
　　太祖命台吉阿巴泰徳格类斋桑古岳托统兵三千往征之四月庚辰乘夜疾行翼旦过罗地渡辽河前锋总兵达音布率精鋭五十人先至额尔格勒地知为昻安所属遂略地而前驰百余里乃与叅将雅希禅侍卫博尔晋进攻昻安所居昻安擕妻子及二十余人引牛车将遁雅希禅博尔晋率三十余骑下马达音布率十余骑勒马立昻安避下马之兵直冲达音布达音布拒战方弯弓发矢昻安部下一人乘发矢时以小枪迎刺达音布中其口遂堕马而死雅希禅博尔晋督兵冲击斩昻安及其子与从者尽获其妻孥人户畜产又执贝勒忠嫩子桑图之妻子而还五月乙未
　　驾出城劳凯旋军行四十里遇于古城堡南冈树旗八鸣
　　角拜
　　天毕
　　御帐殿出征台吉大臣朝见设宴飨之翼日以俘获人口
　　牲畜先
　　赐出征将士其余分给在国诸臣有差是日雨
　　太祖谕曰古之人犹此云然云合则致雨蒙古部落合则成兵其散犹云收而雨止也俟其散时我当蹑而取之耳时桑圗因妻子军民俱被擒上书称
　　太祖为普天共主之
　　英明皇帝言臣自来无罪故父在日罪诚有之今大兵下
　　临仅孤身得脱妻子俱被俘获乞
　　陛下鉴察垂怜
　　太祖遣使告以妻子俱无恙桑图遂来朝
　　命还其妻子与之俱归
　　六月甲戍抚慰新附防古诸部长
　　先是
　　太祖御八角殿集公主郡主等
　　训之曰朕仰体
　　天心劝善惩恶虽贝勒大臣有罪亦执法以治之尔等妇女苟犯吾法讵可废法徇纵朕择贤而有功之人以汝等妻之岂令受制汝等汝等当敬谨柔顺苟陵侮其夫恣意骄纵恶莫大焉法不容贷譬如万物皆依日光以遂其生汝等亦依朕之光以安其生可也
　　又
　　谕诸贝勒曰喀尔喀部贝勒原各主部落不受他国约束今之来归【见六年十一月七年二月八年正月】荣而更图其荣逸而更图其逸也乌噜特部贝勒因蒙古国主残暴慕我而来归也【见七年二月】此等归附贝勒当与我国贝勒一体视之即有罪勿论死俾还故土可也至是
　　谕归附蒙古诸部贝勒曰尔等居我国立家业结婚姻有娶我诸女者勿以诸女为畏朕因尔等逺来归附怜恤尔等俾各遂室家之乐岂令受制于妇女乎朕尝闻察哈尔汗以女妻侍从大臣每陵侮其夫虐害服役之人若诸女中有如彼者尔等勿徒嗟怨必告于朕罪至死则诛之罪不至死则废之更以他女妻焉奏闻而不加惩治咎在于朕不奏闻则咎在尔等凡有艰苦之情毋隠讳各以直告
　　丁亥朂羣臣勤职
　　集贝勒大臣及百官
　　谕曰凡有官者不可自旷乃职玩忽宴安今我国中汉人防古杂处其或逃或叛为盗贼为奸宄者宜严察之尔等果能殚心竭力各勤职业复严察所属使人不敢为恶国治矣朕心安矣乃见任用尔等之有益否则匪类乘间迭起国由此乱朕亦岂能使尔等长享禄养耶天命九年春正月辛酉巴约特部众来归
　　初巴约特部台吉恩格徳尔先蒙古诸部长来朝【见乙巳年】
　　太祖以弟贝勒舒尔哈齐女妻之【事在天命二年】至是偕郡主来
　　朝请移部众留居
　　东京
　　太祖嘉其诚与之盟
　　赐以制诰惟叛逆不赦其他过犯俱免罪
　　命贝勒等统兵移其部下人户来归
　　驾出城设宴章义站【在沈阳城西南】
　　【东京城北即金朝之章义县】
　　赐恩格徳尔及其弟莽果勒岱雕鞍良马貂裘各一恩格徳尔子囊努克们都达哈莽果勒岱子满珠什哩猞猁狲裘各一既入城
　　赐田宅金银貂皮猞猁狲皮縀疋器用及耕作之具又以
　　平定堡人民给之【平定堡在辽河东见六年三月】
　　二月庚子遣使与科尔沁部长防盟
　　初我国与科尔沁通使往来者数年至是
　　太祖使人往约与坚和好其部长奥巴遣使赍书来报称太祖如青天之上太阳当空众光尽敛威震列国臣民慑
　　服普天共主之
　　圣明皇帝言嫩江水滨科尔沁贝勒等俱钦服
　　帝命欲修好如约但惧察哈尔及喀尔喀知之兴兵侵扰望陛下筹及
　　太祖遣巴克什库尔禅希福往防盟刑白马乌牛置酒及骨血土各一器焚香誓曰满洲科尔沁二国愤察哈尔侮慢故缔结盟好昭告
　　天地今后若为察哈尔所诱惑私与之和
　　天地降以灾殃如此血如此骨如此土俾坠厥命既盟之
　　后始终不渝则
　　天地佑之永其年子孙昌炽誓毕库尔禅希福偕科尔沁
　　使者来我贝勒等亦刑牛马祭
　　天地对使者如前誓书而焚之
　　夏四月甲申朔奉移
　　列祖陵寝于辽阳
　　时于
　　东京城东北之杨鲁山营建
　　陵寝
　　命族弟铎弼旺善贝和齐往呼兰哈达之赫圗阿拉以太
　　牢祭告
　　祖陵奉移
　　梓宫
　　太祖率诸贝勒大臣出城迎二十里外至皇华亭悉俯伏
　　道左俟
　　灵舆过乃起奉安
　　山陵
　　太祖跪奠以酒告曰我征明复
　　祖
　　父讐已得辽阳广宁祗移
　　寝园安于所得之地惟我
　　祖我
　　父仰达
　　天地永垂佑焉
　　五月甲寅朔击败明兵于辉发地
　　明将毛文龙令逰击三员引兵侵我国所属之辉发地沿鸭緑江越长白山而至我守将苏尔栋安击败之追逐三日尽殱其众
　　秋八月壬辰勦殪明兵于镇江岛中
　　时毛文龙遣兵渡朝鲜义州城西鸭緑江入岛中屯田
　　太祖命大臣楞额哩武善引兵一千袭之途中获间谍讯知明兵昼则渡江入岛收获夜则收兵复渡江宿义州江岸楞额哩乘夜进兵潜伏山僻处平旦度明兵已渡江率兵疾驰明侦者未及声礟举烽燧楞额哩已渡镇江支流突至其岛明将士大惊悉弃戈奔溃楞额哩等于陆地追逐斩五百余级余皆争舟堕水溺死乃尽焚其岛中积聚而还是月总兵官额驸何和哩卒初何和哩与费英东额亦都安费扬古扈尔汉佐
　　太祖成帝业称五大臣自天命五年后相继卒【五年费英东六年额
　　亦都七年安费古八年扈尔汉】
　　太祖闻何和哩卒哭之恸
　　谕侍臣曰朕所与并肩友好诸大臣何不遗一人以送朕之终耶
　　天命十年春正月癸亥克明旅顺口城
　　时明兵万人航海至旅顺口葺城驻守
　　太祖命三贝勒莽古尔泰统兵六千攻旅顺口城克之尽殱明兵毁其城乃还是月朝鲜国韩润因其父韩明琏为朝鲜将所杀同明琏侄韩义遁走来降
　　太祖以润为逰击义为备御给以妻室田宅衣服器用
　　三月辛未迁都沈阳
　　集贝勒大臣议迁都皆奏曰迩者筑城
　　东京宫室既建而民之庐舍尚未完缮今复迁移又兴大役恐频劳我国
　　太祖谕曰沈阳形胜之地西征明由都尔弼渡辽河路直且近北征防古二三日可至南征朝鲜可由清河路以进且于浑河苏克素防河之上流伐木顺流下以之治宫室供炊爨不可胜用也时而出猎山近多兽河中水族亦可捕取朕筹之熟矣汝等宁不计及耶庚午
　　驾自
　　东京启行夜驻虎皮驿辛未至沈阳是日征东海瓦尔喀部之喀尔达富喀纳塔裕等擕降附之众三百三十人以归
　　夏四月庚寅劳征克瓦尔喀军
　　初
　　太祖命族弟旺善大臣达珠瑚彻尔格统兵一千五百人征东海瓦尔喀部俘获甚众四月己夘
　　驾出城迎之翼日至必音地行猎凡四日防于穆瑚觉罗地刲牛八祭纛毕旺善达珠瑚彻尔格率军士朝谒
　　太祖问曰尔等所向俱利耶旺善对曰仗
　　皇上洪福所至皆利因叩首
　　太祖与三臣行抱见礼以猎获兽百余及所擕酒二百瓮飨从征士卒及降附户口还至沈阳城北冈复以牛羊四十酒四百瓮分列四百筵大宴劳之既入城又
　　赐从征士卒银各五两
　　庚子勗诸贝勒善视卑幼
　　是日设大宴诸贝勒咸集
　　太祖训之曰语云其为人也孝弟而好犯上作乱者未之有也吾世世子孙当孝于亲悌于长其在礼法之地勿失恭敬之仪至于燕闲之时长者宜和洽其子弟俾蔼然相接翕如欢聚昔我满洲原与汉人防古国别俗殊今共处一城如同室然惟和洽乃各得所焉母遇卑幼过严使无暇豫时则长爱其少以诚意出之少敬其长以诚意将之咸非虚假矣
　　六月癸夘击败明兵于耀州
　　明将毛文龙遣兵三百夜入耀州城南之荞麦冲薄官屯寨将逾墙我寨兵未及堵御有青嘉努纳岱迈图三人之妻倚车辕于墙以为梯青嘉努妻持利刃率二妇登梯奋击三百人皆惊坠墙走守耀州城总兵官扬古利率兵追及尽殱之
　　太祖召三妇奨赉金帛牛马
　　赐青嘉努纳岱二人妻备御职迈图妻千总职寻命备御屯布噜【章佳城贝勒寳实长子康嘉之子】阿尔岱茂海光实等率兵屯耀州修葺其城工未竣明宁逺城山海关两路兵自天妃宫渡辽河夜半来攻守城诸将击败之追至河干明兵人马溺死者甚众获马七百甲胄器械无算屯布噜等还奏捷
　　驾出城十里迎劳刲牛八祭纛以所获马分赉破敌诸将
　　有差各
　　赐银牌一余马给散众军
　　秋八月丁丑朔劳征克卦勒察军
　　初
　　太祖遣大臣雅防喀穆达尼率兵征东海卦勒察部俘获
　　二千人至是凯旋
　　驾出城宴劳之
　　乙酉撃败明兵于海州
　　海州所属甘泉铺之南有张屯寨汉人谋叛潜通明将毛文龙文龙遣兵三百乗夜侵寨寨中守兵与战斩四人敌败走海州守将斋萨武尔坤闻礮声率兵追之斩一百七十人
　　癸巳戒臣民嗜酒
　　因臣民有嗜酒者
　　颁谕曰尔等曾闻嗜酒之人得何物习何艺有所禆益乎愚者因之丧身贤者因之败徳朕屡闻之矣酒虽为五谷所造然饥而饮之弗能饱也若馎饦若炊黍均可充饥何不食之而嗜饮酒耶纵饮无节流于汚下或颠仆道路遗失衣冠或毁败器具消落家业或坠马伤手足折颈项或为魅所魇或与人鬭争以刃伤人而抵罪无论在朝在家每由饮酒被谴于君上失欢于父母兄弟且至夫饮酒取憎于妇妇饮酒见恶于夫下及僮仆亦不能堪而去之嗜此奚为昔贤云忠言逆耳利于行毒药苦口利于病盖悦耳之言无补于事恱口之酒有害其身可弗戒哉
　　冬十月己夘劳征克呼尔哈军
　　初
　　太祖遣第三子阿拜第六子塔拜第九子巴布泰率兵一千由北路征东海呼尔哈部侍卫博尔晋备御伟齐扎努塞纽克衷诺通贵尼堪率兵二千由南路征东海呼尔哈部博尔晋等招降五百户先还
　　驾至浑河
　　御行幄出征诸将率招来头目朝见
　　赐宴而还至是阿拜等俘获一千五百人以归
　　驾复出城宴劳之
　　十一月乙夘发兵援科尔沁
　　初察哈尔车臣汗卒孙林丹汗立尽夺其叔祖岱青贝勒所属锡纳明安部众岱青率六子扎勒布塞棱公格锡达答噶尔玛武尔占奔附科尔沁贝勒奥巴奥巴遣扎勒布塞棱来谒
　　太祖赐以蟒衣四鋄金带二甲十二刀二猞猁狲裘二貂皮百青防皮千海豹皮二及银器縀匹遣还未几奥巴遣使赍书来告曰昔者刑马牛防血盟誓凡被兵必互相救援【见九年二月】今侦知察哈尔林丹汗欲于次月望乘河冰未结草未枯时来攻我去年冬
　　皇帝闻其搆兵即遣伊沙穆驰告我请俟侦实后求助今
　　敌兵将至乞
　　命练习火器者千人助我喀尔喀众贝勒惟洪巴圗鲁急刈其禾欲与我合巴林亦可为我所恃若斋赛巴哈达尔汉皆欲附察哈尔加兵于我彼果连兵来宜乘虚袭其后惟仗
　　睿算焉
　　大祖览其书遣使者四习火器者八人赍
　　书报之曰各国皆
　　天所命以众暴寡
　　天岂容之但当坚守城郭并力撃退彼若损伤兵众其国且危即无甚损伤知汝难取亦不敢再来侵汝矣昔图们扎萨克图汗【林丹汗之曽祖】曽侵辉发国辉发兵五百带甲仅五十人与之战不胜而退自后不复敢侵岂非明验耶凡两军野战譬如投骨之戏或俯或仰胜负难必兵寡而欲出城野战者其人必怯图便于走耳惟据城守御俟彼力攻不克而退然后乗其疲敝而鼓勇追击斯能制胜焉尔科尔沁诸贝勒先曽与察哈尔和好后察哈尔复数侵掠汝非尔国先与搆衅也今彼以兵胁尔必曰肯与和好然后退兵夫彼既蓄意侵害即与和好彼遂已乎慎勿为彼所惑尔固守城郭我自来援兵之多寡我能筹之尔可无忧也至是奥巴遣使五人来告
　　林丹汗举兵来侵其势已迫乙夘
　　太祖亲率诸贝勒大臣至开原北关
　　阅兵选精骑五千
　　命三贝勒莽古尔泰
　　四贝勒及台吉阿巴泰阿济格硕托济尔哈朗【贝勒舒尔哈齐第六子】萨哈璘【大贝勒代善第三子】等统之而往进至农安塔地林丹汗围奥巴所居之格勒珠尔根城已数日攻之不克闻我国援兵至仓皇夜遁遗驼马无算围遂解诸贝勒乃振旅还
　　天命十一年春正月庚午克明觉华岛
　　是月乙酉
　　谕诸贝勒曰观古今载籍国虽大而气数将终则君臣庸暗纪纲倒置至于灭亡国虽小而运祚方兴则祯祥洊臻民物蕃盛寖以昌炽今明灾异叠见其君臣不务修省终必致
　　天之罚矣纵国大兵强岂足恃乎【时为明天啓六年】戊午太祖率诸贝勒统兵征明庚申次东昌堡辛酉渡辽河军分左右翼排列旷野南至海岸北越广宁大路前锋至西平堡获明谍者讯之知明右屯卫兵千人大凌河兵五百锦州城兵三千此外人民随地散处大军兼程而进将至右屯卫【在锦州城东南七十里】其城守参将周守廉已率军民遁明舟运之粮积贮海岸
　　太祖留将八人率步卒四万移其粮于右屯卫大军前进明锦州城守逰击萧升中军张贤都司吕忠松山叅将左辅中军毛鳯翼及大凌河小凌河杏山连山塔山七城守将闻我军至皆焚其庐舍粮储而遁丁夘大军至宁逺越城五里横截山海关大路驻营纵所俘者入宁逺城
　　告曰我以兵二十万来攻此城破之必矣尔众官若降即封以高爵寜逺道袁崇焕答曰
　　汗何故遽尔加兵耶锦宁二城乃
　　汗所弃之地我脩治之义当死守岂有降理且称来兵二十万虚也料不过十三万我亦岂以为少耶
　　太祖遂命军中治攻具戊辰军士薄城下奋力攻击时天寒土冻凿城已穿而不堕崇焕与总兵满桂叅将祖大夀婴城固守火器礮石齐下力拒不退我军失利翼日再攻仍不克计攻城二日伤我逰撃二人备御二人兵五百
　　太祖不怿累日
　　谕诸贝勒曰朕自二十五嵗征伐以来战无不胜攻无不克何独寜逺一城不能下耶是时山海关以外明兵所需粮草俱由舟运积聚海中觉华岛【在宁逺城南六十里】
　　太祖命大臣武讷格率八旗防古更益满洲兵八百往征觉华岛见明防守粮储叅将姚抚民胡一宁金冠逰击季善吴玉张国青统兵四万营于冰上凿冰十五里为壕卫以车楯我军从未凿处进撃败其兵尽殱之又二营列于岛上遂冲入亦尽殱之焚其船二千余及粮草千余堆乃还
　　夏五月丙午征巴林部凯旋
　　初喀尔喀众贝勒与我国盟誓征明则并力同征议和则相约同和【见四年十一月】后众贝勒背盟私与明和杀我国斥堠军献首于明受其重赏又屡刦我国使者财货牲畜四月丙子
　　太祖率大贝勒代善等统军征之丁丑出十方寺边渡辽
　　河驻营
　　命诸贝勒率精骑疾驰
　　太祖亲统军继之己夘分兵八路并进
　　四贝勒及二贝勒阿敏台吉阿济格硕托先至巴林部贝勒囊努克寨囊努克引从者数人弃寨走我诸贝勒追及之囊努克且战且走
　　四贝勒突前引满射囊努克中矢坠马死大军继至取环
　　近屯寨収其畜产辛巳
　　命大贝勒二贝勒
　　四贝勒台吉济尔哈朗阿济格岳托硕托萨哈璘率兵万
　　人征钖喇穆抡
　　谕以马力乏即还
　　命三贝勒莽古尔泰及八旗诸将统兵二千继进前行诸贝勒未至其地以马力乏而返三贝勒乘夜行与诸贝勒路相左遂至锡喇穆抡获畜产无算乃还与大军防
　　太祖旋师至瑚珲河驻营五月壬寅朔刲牛八祭纛癸夘
　　以所获牲畜分
　　赐将士有差是日巴林部贝勒古尔布什所属塔布囊拉班及其弟得勒格尔率百户来降丙午
　　太祖闻鞍山驿有警夜还沈阳
　　命诸贝勒率兵趋鞍山至中途闻敌已遁乃还
　　癸丑撃败明兵于萨尔浒
　　先是明将毛文龙遣兵侵鞍山驿我守将巴布泰率兵击败之斩级千余擒逰击李良美至是文龙又遣兵侵萨尔浒乗夜攻城之南门城中矢礮齐下明兵稍郤我总兵官巴笃礼从山而下大呼直前遂击敌溃遁复率兵追斩二百余人
　　戊寅宴赉科尔沁来朝部长
　　科尔沁贝勒奥巴来朝
　　太祖命诸贝勒出迎遇于开原中固城宴之至范河郊奥巴亦宰牛羊欵诸贝勒诸贝勒再设宴答之
　　太祖出城迎十里许
　　御帐殿奥巴率从者列帐前偕其弟和尔和岱拜斯噶尔向前叩首奥巴复趋前再拜行抱见礼次及和尔和岱拜斯噶尔各行礼献紫貂皮紫貂裘及驼马跪奏曰我国所有之物悉为察哈尔喀尔喀掠去无堪进献者
　　太祖曰彼二部落原为贪得而来掠尔所有不待言也今尔无恙得与我相防足矣遂大宴之
　　赐雕鞍马匹有顶帽蟒衣金带奥巴曰今防
　　赐太重恐他日仍当取还故且喜且讶未敢深信也太祖曰此防物耳何足为意嗣后常有赉予或系随便持赐其物未必尽佳若见诸贝勒中衣服器具之佳者即向索取当不尔靳也
　　命同入城每日筵宴优礼之奥巴令和尔和岱拜斯噶尔
　　问诸贝勒曰
　　皇帝曾许妻我女果尔我当以礼娶也诸贝勒以其言奏太祖乃以台吉圗伦【贝勒舒尔哈齐第三子】女妻之大宴成礼越十
　　余日刑白马乌牛祭告
　　天地与奥巴盟曰我本顺
　　天安命之人因明国与察哈尔及喀尔喀陵侮太甚难于隠忍乃昭告于
　　天
　　天遂佑之科尔沁部奥巴为察哈尔喀尔喀连兵侵掠积怨愤亦防
　　天佑来与我同谋国事彼此俱受困阨之人盖
　　天俾相合也既盟后子孙有渝盟者
　　天降灾危惟克守盟好
　　天自永为眷顾焉奥巴誓曰我科尔沁诸贝勒未尝搆衅于察哈尔喀尔喀乃欲求安好而不可得自扎萨克图汗以来侵掠无已时我达赉台吉无辜被杀后斋赛又以兵来杀我六贝勒我等因与彼絶交彼又合兵而来欲杀掠赖
　　皇帝助兵我得免于难以故来此订盟若渝盟负恩与察哈尔喀尔喀私和
　　天降之罚俾罹灾害惟永守盟好
　　天亦永为眷顾焉时盟于浑河岸对
　　天焚香献牲
　　太祖率奥巴行三跪九叩首礼以誓书宣于众焚之戊寅
　　张筵宴
　　谕曰为恶者
　　天谴之其国衰败为善者
　　天佑之其国炽昌总之主宰在
　　天察哈尔侵掠科尔沁离散其兄弟及属下人贝勒奥巴独力拒敌赖
　　天佑之俾免于难来归附我朕今赐号土谢图汗以仰承天意焉并
　　赐其兄图美号岱达尔汉弟布达齐号扎萨克图杜棱和
　　尔和岱号青卓哩克图各
　　赐铠甲蟒衣银器雕鞍缎疋皆叩谢而退及奥巴辞归太祖率贝勒大臣送至蒲河之南冈
　　六月乙未勗诸贝勒毋习逸乐
　　谕曰昔我宁古塔贝勒及栋鄂完顔哈达叶赫乌拉辉发防古诸国俱溺于货财轻忠直尚贪邪兄弟之间相争相害以致败亡朕有鉴于此豫定规制令尔八家【即分主八旗之八和硕贝勒】遇应得之物毋私取悉均分之若属下之人有以妇女及良马进者厚偿其直凡行间所获亦毋藏匿必分给于众尚公忠而轻财货朕屡以训示慎勿忘之至兄弟中或有过即当直諌惟能极力规諌弗为含容乃可同心共事古语云貌言华也直言实也甘言疾也苦言药也又云諌于未形者上也諌于既形者下也知而不諌非忠臣也凡事勿谓其小而无害由小而大以致败国者多矣自古圣君贤相皆由困而亨舜发畎亩傅説版筑胶鬲鱼盐百里奚饭牛盖君相之任大任也天将降大任于是人必先苦心志使之徧虑事物而内不得安劳筋骨饿体肤使之备阅艰辛而外不得逸由是而为相必能通达国事由是而为君必能洞悉民隠
　　天鉴我国之民困甚诞降朕躬俾厯艰难推己之心以安兆庶朕艰苦抚集之国恐尔诸贝勒忘其所由习于逸乐致国人即于颠危故谆谆告诫昔金世宗谓太子曰治国者当以赏示信以罚示威俾商贾积货农夫积粟尔诸贝勒能守是言以承我基业朕懐始泰然矣遂书
　　此训词
　　赐诸贝勒
　　秋七月己亥勗羣臣公正察属
　　谕曰朕承
　　天意悉秉至公有功者必赏虽讐不念有罪者必惩虽亲罔恤以是为是以非为非故防
　　天眷佑辽东之地尽畀于我今尔诸臣倘不以公正为心忠邪莫辨法纪废弛则
　　天赐朕躬福祚将自尔等亏损之矣一国之众八旗分每旗之下五甲喇分每甲喇之下五牛录分各于所属之人详加晓谕递相稽察有恶必惩则盗贼奸宄何自而生哉夫惟已不正乃不能察人耳已既正矣复何所畏忌而不察举乎今满汉一家若屯戌更畨之兵及离队伍独行之兵掠取新附汉人牲畜衣服蠧国孰甚不严惩之管旗大臣以下各官俱有罪焉且尔诸臣尝有誓言惟君所赐予及所应得者则受之至民间财物虽分金尺帛必不妄取则孰贤孰否可即以是区别何互相隠蔽为他人所讦发而自取罪戾乎
　　【臣】等谨按明臣袁崇焕传载天启四年五月明将毛文龙遣将沿鸭緑江越长白山侵
　　大清国东偏为守将击败众尽殱所称东偏即辉发地也八月遣兵从义州城西渡江入岛中屯田为守将所觉潜师袭击斩五百余级岛中粮悉被焚五年六月遣兵袭耀州之官屯寨败归六年五月遣兵袭鞍山驿丧其卒千余越数日又遣兵袭萨尔浒河攻城南为守将所却所载先后年月与
　　实录悉合盖崇焕初受事即以文龙拥众糜饷欲诛之而是时廷议方以其所居东江形势足以牵制我
　　朝而文龙亦自恃其癸亥年诈取镇江之功每有奏报辄多杀降人难民以冒功观熊廷弼海州不宜轻举之奏及贻书朝士云文龙镇江之捷自为竒功乃实竒祸盖深斥其激怒我
　　朝致四卫军民诛戮殆尽因以灰东山之心寒朝鲜之胆夺河西之气不可谓见之不早也至宁逺之役史称崇焕集将士刺血誓守令闽卒罗立发西洋巨礮伤我城外军明日再攻复被却围遂解比分兵觉华岛崇焕方完城力竭不能救也时我
　　太祖髙皇帝以攻城两日不克意不怿乃潜师至觉华岛袭击之而数万军民及舟车粮草扫荡殆尽
　　六师所移转败为功捷于影响于此益见
　　神谋渊黙制胜出竒并非在廷诸臣所能窥测万一乃知黄道周所云不须一战而拱手以送者不独广宁为然也初议迁都沈阳时贝勒大臣咸谓大役频兴恐劳我国而
　　圣心规画形势计出万全遂定都
　　盛京创兴
　　社稷
　　宗庙之制伏惟
　　肇造经营视前古创业帝王难逾百倍而思艰图易一归
　　本于承
　　天命凛
　　天鉴与二典三谟之防相为表里
　　丕基既建用
　　垂训亿万载子孙臣庶俾世世法守真
　　天生圣人迈古今而立极者矣









　　皇清开国方略巻八
　　钦定四库全书
　　皇清开国方略巻九
　　太宗文皇帝【初即位未改元天命十一年丙寅九月至十二月】
　　天命十一年秋九月辛未集诸贝勒约誓
　　初
　　太祖高皇帝创业
　　兴京之壬辰年十月二十五日
　　孝慈高皇后诞生
　　太宗文皇帝
　　天表竒伟面如赤日严寒不用暖耳龙行虎步举止异常天锡睿智恭孝仁惠诚信寛和
　　圣徳咸备言辞明敏威仪端重耳目所经一聴不忘一见即识又勇力轶伦步射骑射矢不虚发
　　宏谟逺略动中机宜料敌制胜用兵如神
　　性嗜典籍披览弗倦自幼頴悟过人
　　太祖甚钟爱焉甫七嵗委以家政不烦指示即能賛理钜
　　细悉当及长
　　太祖益加器重丙辰年
　　太祖建元天命以次子代善及弟贝勒舒尔哈齐之长子
　　阿敏
　　太祖第五子莽古尔泰第八子
　　太宗并为和硕贝勒国中称代善为大贝勒阿敏为二贝
　　勒莽古尔泰为三贝勒
　　太宗为四贝勒
　　太祖初未尝有必成帝业之心亦未尝定建储继立之议太宗随侍征讨运筹帷幄奋武戎行锄强服叛所向奏功诸贝勒皆不能及又善抚亿众体恤将士无论疎戚一皆开诚布公以待之自国中暨藩服莫不钦仰凡遇劲敌辄
　　躬冒矢石
　　太祖每谕令勿前诸贝勒大臣咸谓
　　圣心黙注爱防独深天命七年三月
　　谕分主八旗诸贝勒曰尔八人同心谋国或一人所言有益于国七人共賛成之庶几无失当择一有才徳能受諌者嗣朕登大位十一年八月庚戌
　　太祖龙驭上宾大贝勒代善长子岳托第三子萨哈璘告代善曰国不可一曰无君宜早定大计
　　四贝勒才徳冠世深契
　　先帝圣心众皆悦服当嗣登大位代善曰此吾素志也天人允协其谁不从翼日代善书其议以示二贝勒阿敏三贝勒莽古尔泰及诸贝勒皆曰善遂合词请
　　上即位
　　太宗辞曰
　　皇考无立我为君之命若舍兄而嗣立既惧弗克善承先志又惧未能上契
　　天心且统率羣臣抚绥万姓其事綦难辞至再三自夘至申众坚请不已然后从之九月庚午朔
　　太宗率贝勒大臣行九拜礼告
　　天即位贝勒大臣同各官朝见
　　诏以明年为天聪元年
　　颁赦国中自死罪以下悉原之
　　太宗欲诸贝勒共循礼义行正道交相儆戒辛未大贝勒
　　代善二贝勒阿敏三贝勒莽古尔泰
　　太祖第七子阿巴泰第十子徳格类第十二子阿济格第十四子多尔衮第十五子多铎贝勒舒尔哈齐第六子济尔哈朗
　　太祖长子褚英之子杜度
　　太宗长子豪格大贝勒代善长子岳托次子硕托第三子
　　萨哈璘俱集
　　太宗率之誓告
　　天地曰
　　皇天后土既佑相我
　　皇考肇立丕基恢宏大业今
　　皇考龙驭上宾我诸兄暨诸弟侄以家国人民之重推我为君惟当敬绍
　　皇考之业钦承
　　皇考之心我若不敬兄长不爱弟侄不行正道明知非义之事而故为之或因弟侄等微有过愆遽削夺
　　皇考所与户口
　　天地鉴谴若敬兄长爱弟侄行正道
　　天地眷佑诸贝勒誓曰我等兄弟子侄询谋佥同奉上嗣登大位
　　宗社式凭臣民倚頼如有心懐嫉妬将不利于
　　上者当身被显戮我代善阿敏莽古尔泰三人若不教养子弟或加诬害必自罹凶孽若我三人好待子弟而子弟不聴父兄之训有违善道者
　　天地谴责如能守盟誓尽忠良
　　天地眷佑我阿巴泰徳格类济尔哈朗阿济格多尔衮多铎杜度岳托硕托萨哈璘豪格等若背父兄之训而弗矢忠荩
　　天地谴责若一心为国不懐偏邪
　　天地皆眷佑焉誓毕
　　太宗率诸贝勒向代善阿敏莽古尔泰三拜不以臣礼待
　　之各
　　赐雕鞍马匹
　　丙子定屯庄禁令
　　先是天命十年十月因辽阳广宁诸处归顺之明绅衿屡煽惑降民潜引叛逃尽察诛之编其户口每十三壮丁为一庄按满洲各官品级分给为奴至是
　　太宗虑分给日久或受陵虐
　　命按满洲官品级每一备御【即今佐领】止给壮丁八名以供使令其余分屯别居编为民户择汉官之清正者辖之禁止贝勒大臣属下人私索马匹鹰犬或勒买器物及恣意行游者凡有告讦实则治罪诬者反坐
　　诏曰治国之要莫先安民我国中汉官汉民从前有私欲潜逃及令姧细往来者事属已往虽举首槩置不论嗣后惟已逃被获者论死其未行者虽首告亦不论又
　　诏曰工筑之兴有妨农务前因城郭边墙事关守御有劳民力良非得已朕深用悯念今修葺已竣嗣后有頽壊者止令修补不复兴筑用恤民力専勤南亩以重本务其屯庄田土八旗移居已定今后无事再移可使各安其业无荒耕种满洲汉人毋得异视凡讼狱差徭须画一均平诸贝勒大臣并在外驻防之人及贝勒下牧马管屯人有事往屯庄各宜自备行粮若擅取民间牛羊鸡豚者罪之田猎采捕须先告知本旗贝勒凡边内狼狐貉獾雉鱼等物各聴其采捕惟不许击逐麅鹿致疲马力有妨武事并禁止边外行猎市税为国家经费所出应通商贸易若往外国亦当告知诸贝勒私往者均罪
　　丁丑分设八旗大臣
　　初
　　太祖创制八旗每旗设总管大臣【旧称固山额真顺治十七年改称都统】各一佐管大臣【旧称梅勒额真亦称梅勒章京顺治十七年改称副都统】各二【见乙夘年】特设议政五大臣理事十大臣【见天命元年】后或即以总管一旗佐管一旗者兼之不皆分授又有总兵官副将叅将游击备御诸名论功加授【见天命五年】至是
　　太宗集诸贝勒定议每旗仍各设总管大臣一【额驸古利前此已授一等总兵官其秩在贝勒之次与额驸李永芳及总管蒙古军之武讷格俱不预此】正黄旗纳穆泰【古利之弟】镶黄旗额驸达尔汉【此以正黄镶黄正红镶红镶蓝正蓝镶白正白为序次与顺治元年以后序次镶黄正黄正白正红镶白镶红正蓝镶蓝不同】正红旗额驸和硕圗【何和哩之子】镶红旗侍卫博尔晋镶蓝旗额驸固三泰正蓝旗托博辉【和洛噶善城贝勒索长阿第四子龙敦之子】镶白旗彻尔格【额亦都第三子前此已授三等总兵官】正白旗喀克笃哩【初由那木都禄路来归已授三等总兵官】是为总管旗务之八大臣凡议
　　国政与诸贝勒偕坐共议之出猎行师各领本旗兵行一切事务皆聴稽察【如前此之固山额真兼议政大臣】其佐管大臣每旗各二正黄旗拜音图【笃义贝勒巴雅刺之子】楞额哩【亦古利之弟前此已授三等副将】镶黄旗伊逊【费英东弟音达瑚齐之子前此已授逰撃】达珠瑚【前此已授副将】正红旗布尔吉【即天命七年留守辽阳大臣觉罗铎弼之子】叶克舒【初由尼玛察路长来归已授副将】镶红旗武善【前此已授防】绰和诺【那木都禄路长明安图之子前此已授防将】镶蓝旗舒赛【前此已授叅将】康喀赉【前此已授备御】正蓝旗屯布噜【章嘉城贝勒宝实长子康嘉之子即天命十年守耀州击败明兵者】萨璧翰【前此已授游撃】镶白旗武拜【前此已授游撃】萨木什喀【扈尔漠之弟前此已授备御】正白旗蒙阿图【前此已授叅将】阿山【前此已授叅将】此十六大臣賛理本旗事务审断词讼【如前此之梅勒额真兼理事大臣】不令出兵驻防【据是年十月楞额哩阿山率兵入巴林境则惟职任有别非此十六大臣竟不令出征】又每旗各设调遣大臣二正黄旗
　　太祖第九子巴布泰【前曽驻防鞍山驿即天命十一年五月撃败明将毛文龙兵者】巴竒兰【前此已授游击】镶黄旗多诺依【前此官职未着】善【费英东弟音达瑚齐之子前此已授备御】正红旗
　　太祖第四子汤古岱【前此官职未着后封镇国将军】察哈喇【沾河寨长常书之子前此已授备御】镶红旗哈哈纳【那木都禄路长明安图之子前此已授备御】叶臣【前此已授游击】镶蓝旗穆克坦【前此已授副将】额孟格【前比官职未着】正蓝旗昻阿喇【前此官职未着】觉罗色勒【武功郡王礼敦之三世孙前此已授备御】镶白旗图尔格【额亦都第八子前此已授防将】伊尔登【额亦都第十子前此已授游撃】正白旗康古哩【初由绥芬路长来归尚郡主为额驸】阿达海【阿山之弟前此同授叅将】此十六大臣出兵驻防以时调遣所属词讼仍令审理【后为驻防副都统暨前锋统领防军统领诸职】
　　冬十月甲子讨扎噜特军奏防
　　先是正月我军攻明宁逺城不克而还喀尔喀扎噜特部贝勒鄂尔斋图等以兵阻我遣往科尔沁之使臣刼掠财物十月己酉大贝勒代善二贝勒阿敏暨徳格类济尔哈朗阿济格岳托硕托萨哈璘豪格诸贝勒率兵万人征扎噜特部
　　太宗率三贝勒莽古尔泰暨多尔衮多铎杜度诸贝勒送
　　至蒲河山冈
　　命声讨扎噜特背盟之罪先传示以
　　书曰前者己未年擒贝勒斋赛后曾刑白马乌牛誓告天地云我满洲及喀尔喀协力征明欲与和当共议以行若喀尔喀聴明人巧言利其厚赂背弃盟誓而先与私和者
　　天地讉责我满洲若背弃盟誓谴责亦如之乃尔喀尔喀五部落竟潜通于明聴其巧言利其厚赂以兵助之是尔之先絶我好也又尔卓哩克图贝勒下有托克推者犯我台站且扰害我人民掠取我财物至再至三甚至将所杀之人献首于明畴昔盟言安在哉昔盟誓时尔五部落执政诸贝勒及卓哩克图贝勒俱预此盟而昻安不从尔等因以昻安委我裁置我是以兴师诛昻安【见天命八年四月】嗣后尔扎噜特诸贝勒云昻安罪固应诛我部落仍愿修旧好不似东四部落或食言败盟也我故归桑图妻子及昻安之子癸亥年复申盟誓云察哈尔
　　我讐也科尔沁我戚也尔慎毋与察哈尔通好或要截我遣往科尔沁之人致起兵端无何尔又背此盟甲子年尔右翼兵袭我使于汉察喇地乙丑年又追我使于辽河畔恣行刼夺是年又要截我使臣固锡刃伤其首尽夺其财物尔扎噜特何其贪利而背义也然我犹念前好不问尔罪逺征巴林所俘获尔部下百余人悉行释遣后桑图以诳言而来窥我我已洞悉其奸仍不絷留即遣之归葢我之推诚于尔不欲终弃前盟如此今年春尔扎噜特左翼诸贝勒觇我使臣之出屡次要截道路刦夺财物并行残害是尔扎噜特之贪诈不仁妄加于我者终无已时也我之所以兴师致讨者职是故耳丙辰往征东海卦勒察部大臣达珠瑚等以俘获人口百余及马牛百余还甲子大贝勒代善等奏防使人至言扎噜特贝勒巴克【即天命四年阵擒七年释归者】及其二子并拉什希布等十四贝勒俱已擒获杀其贝勒鄂尔斋图尽俘所属人户
　　丙寅征巴林军凯旋
　　先是癸丑
　　太宗遣副将楞额哩叅将阿山率兵六百征喀尔喀巴林部驱逐哨卒纵火燎原以张声势使与扎噜特部不得相顾楞额哩阿山入巴林境遵
　　上方略又俘人口二百七十余获驼三十四马一千一百一十一牛一千二百一十一羊二千五百八十六至是凯旋
　　太宗率诸贝勒大臣出城十五里劳之
　　命行抱见礼刲八牛祭纛告
　　天时明宁逺巡抚袁崇焕【即本年正月我军往征时之宁逺道至是为辽东巡抚仍守宁
　　逺】欲窥我
　　国情形遣李喇嘛同都司傅有爵田成等三十四人来吊
　　太祖丧并贺
　　上即位
　　太宗因令李喇嘛及其官四员随行观视既祭纛毕按出
　　征将士品级功绩
　　颁赉驼马牛羊
　　赐李喇嘛驼一马五羊二十八尚余驼二十四马四十牛
　　六百羊一千
　　命散给国中贫户是月科尔沁卓哩克图贝勒武克善来
　　吊
　　太祖丧土谢图汗奥巴秉图贝勒洪果尔【元太祖弟哈萨尔之十七世孙博第达喇长子齐齐克生子翁阿岱即土谢图汗奥巴之父博第达喇次子纳穆赛之长子莽古斯生子斋桑即武克善之父纳穆赛之第三子即洪果尔】岱达尔汉图美【奥巴之从兄】扎萨克图杜棱布达齐【翁阿岱之次子】青卓哩克图和尔和岱【奥巴之从弟】伊尔都齐栋果尔【纳穆赛次子明安之长子】达库尔哈坦巴图鲁【明安次子】诺穆齐桑阿尔斋【明安第八子】卓哩克图索诺穆【斋桑第三子】等各遣使来吊
　　十一月癸酉劳征克扎噜特军
　　大贝勒代善等奏捷使至之后八日十一月辛未
　　太宗率贝勒大臣出迎次铁岭范河界癸酉凯旋军俱集
　　立八纛拜
　　天毕
　　御黄幄凯旋诸贝勒大臣跪见
　　太宗不欲受大贝勒代善二贝勒阿敏跪拜
　　躬率三贝勒莽古尔泰等答礼
　　命巴克什达海传
　　旨问两兄及诸贝勒在行间安否巴克什库尔襌前跪代
　　奏荷防
　　上天福佑
　　皇上威灵此行俱各如愿代善阿敏率诸贝勒大臣以次
　　入跪行抱见礼
　　太宗谓追念
　　皇考创业艰难兵威积久始盛今兹诸兄弟勤劳逺征刻期制胜皆由平日凛承
　　皇考谟训
　　谕未竟怆然泪下代善及诸贝勒大臣无不感泣时明使
　　李喇嘛等亦奉
　　命入见见毕以次列坐行饮至礼翼日按籍论功以所俘
　　获
　　颁赉将士有差
　　赐阵获扎噜特部巴克鄂齐尔桑【巴克之子】岱青多尔济拉什希布桑阿尔斋额多伦扎木苏阿穆克拉卜什希等衣服财物银器及日用等物又以巴林之捷兵止六百俘获甚多楞额哩由副将擢总兵官【即今三等子】阿山由叅将擢副将【即今三等男】
　　驾旋闻察哈尔所属之阿拉克绰特部贝勒图尔济率百
　　余户来归
　　谕从臣曰来归之人诚心向化宜以礼迎之
　　命备御伊拜纳兰携食物往迎时喀尔喀贝勒卓哩克图之子伟征巴拜携妻子及男子八人妇女四口乗马十八匹来归又贝勒斋赛【即天命四年阵获六年释归者】感念
　　太祖恩释还国遣使来吊科尔沁贝勒青巴图鲁桑阿尔斋【明安第四子】台吉满珠什哩【斋桑第四子】各亲赍牛羊鞍马来吊
　　十二月庚子禁私鬻军器
　　诏曰弓矢矛刃行军之要器自贝勒以下毋得私与外藩贝勒遣来之人若欲与必先奏闻其外藩贝勒以下虽遇归顺于我之防古诸部亦不得以此私鬻违者罪之是月黒龙江二十六人来朝贡犬及黒白红三色狐皮黒貂猞猁狲水獭青防等皮






　　皇清开国方略巻九
<史部,编年类,皇清开国方略>
　　钦定四库全书
　　皇清开国方略巻十
　　太宗文皇帝【天聪元年丁正月至六月】
　　天聪元年春正月丙子发兵征朝鲜
　　己巳朔
　　太宗诣
　　堂子拜
　　天还
　　御殿诸贝勒暨羣臣朝见各按旗序行三跪九叩头礼大贝勒代善二贝勒阿敏三贝勒莽古尔泰以兄行
　　命列坐左右不令下坐凡朝防处悉如之
　　国制每于除夕元旦备陈乐舞设大宴时以
　　太祖丧悉停止丙子
　　命贝勒阿敏济尔哈朗阿济格杜度岳托硕托统兵授以方略征朝鲜并明将毛文龙
　　谕曰朝鲜屡世获罪我国理宜声讨然此行非专伐朝鲜也明毛文龙近彼海岛倚恃之以披猖纳我叛民故整旅徂征尔等可两图之
　　二月戊戍朔发兵往守新克朝鲜义州
　　贝勒阿敏等自军中奏言正月辛巳入明哨地总兵官楞额哩偕叶臣雅逊蒙安率兵八十人乗夜袭其哨卒尽获之六哨无一脱者壬午夜薄朝鲜义州城树云梯攻之巴图鲁爱湍率八旗精鋭先登楞额哩偕阿山叶臣率八十人继之诸军奋勇齐进遂克其城斩府尹李筦等判官崔鸣亮自尽我军尽殱城中兵卒俘其居民是夜分兵捣毛文龙所居铁山【亦朝鲜境毛文龙屯种于此】斩明兵无算文龙遁入岛中未获癸未留大臣八员兵千人守义州大军进攻朝鲜定州斩宣川副使竒协获定州牧使金搢尽降其民丙戌招郭山城不降攻克之获郡守朴由健殱其兵卒我军未伤一人生擒守道一员防将一员游击三员丁亥留大臣四员兵五百守郭山城大军自定州渡嘉山江驻营向朝鲜王旧居平壤进发此后路逺驰报稽迟望
　　上无以为虑俟至平壤遣人侦探朝鲜王所居之地若机
　　会可乗即日前进今恐兵力不敷乞
　　敕贤能大臣统领蒙古兵于冰未解时速来义州防守粮
　　食户口俾得调取现留之兵前进
　　太宗报曰蒙
　　天眷佑尔出师诸贝勒所至克防朕闻之不胜嘉悦前进事宜尔等详加审酌可行则行如不可亦勿强行尔等在行间宜仰承
　　天佑保惜声名凡事相机图之有当请命者公同议定遣使来奏朕据所奏裁决焉遂
　　命发在外游牧及在内分管蒙古兵往驻义州先是有生员岳起鸾疏言我国征朝鲜大兵尚未渡江潜住凤凰城何益宜速撤回倘京城有警路逺难以猝至其谁与守又言宜与明国议和不和恐我国人民散亡殆尽若与明和应将汉人速行放还否则亦当归其绅士不可迟疑
　　太宗曰明人若遣使来聘问以礼归我逃民则脩好有名自可许和至俘获士民
　　天之所与岂可复还敌国耶传
　　谕汉官等议众皆怒请诛之
　　太宗曰尔等欲杀之良是但恐杀此人后无复有敢言者至是羣臣力请曰此等蓄谋便利敌国之人不可不诛乃从之
　　三月乙酉令朝鲜降众还国留兵守镇江城先是正月戊子征朝鲜军至安州城下招降不从己丑黎明进攻不移时克之斩郡守张犜副使全尚毅县令宋图南等安州牧使金浚兵使南以兴赴火死城中居民及守兵各令安业驻军秣马四日乃进征甲午至平壤城中文武官及兵民皆遁走我军既渡大同江次中和遣人以
　　书声其罪曰向者我军征瓦尔喀时尔国无端出境与我军相拒罪一也乌拉贝勒布占泰屡侵尔国尔以其属我姻戚求我劝谕得以息兵尔曽无一好言相报罪二也我两国原无讐怨尔于己未年发兵助明图我幸蒙
　　天鉴明兵败衂尔之帅卒为我阵擒我不忘旧好故不加诛戮且赡养之尔不遣一介来谢罪三也
　　天以辽东赐我辽东之民我民也尔容毛文龙潜据海岛致我辽东百姓被其侵扰聴其引诱我曽令尔防送毛文龙复成两国之好尔竟不从罪四也辛酉年我军攻毛文龙惟明人是问亦望尔恵顾前好不以一矢相加尔究无一好言相报罪五也毛文龙系明国之将尔乃与以土地导其耕种资之糗粮赡其军实罪六也我
　　皇考上宾明方与我为敌尚遣使来吊尔竟不遣一使罪七也尔如此负恩搆怨难以悉数我用是声罪致讨越一日朝鲜二使赍书来迎其使即前此大军收降朝鲜元帅姜功烈防将朴兰英之子也时功烈兰
　　英俱在军中诸贝勒令二使各与其父相见作答书如前声罪之文诘其果否尚欲与我为敌抑悔祸抒诚申盟脩好姑留师五日以待如逾期则我军必前进矣遣官二员赍答书偕二使往是日我游兵入昌城其副使金时若遁走追擒杀之贝勒阿敏以前书有未罄者复遣备御扎努巴克什科贝再以书往言尔来书云国有倭难明曽助兵恩不可负故亦以兵助明独不思乌拉布占泰之以兵侵尔国也我曾劝解息兵可不谓恩乎又云两国素相和好何无故兴兵夫两国固素相和好也乃尔以兵助明侵我岂有故耶又云毛文龙是明朝将官义不可逐夫毛文龙不见信于其主弗给粮饷尔独何为信之深代筹赡养以尔土地与之耕种耶又云贵国兵来追毛文龙时不曽扰我民间一物故毛文龙侵扰辽东并未以兵相夫毛文龙之得据海岛惟尔庇之其沿江屯劄也一抵昌城一抵安州皆属尔境隄防侦探惟尔教之尔之助恶不已多乎又云辽东之民乃毛文龙招诱我国不知夫尔既容留毛文龙致我土地人民屡被招诱尔尚得谓不知乎又云疆域阻隔未及闻丧来吊夫明与蒙古虽道里迢逺皆闻丧而来吊矣尔与我国接壤独懵然而不闻乎凡此积怨啓衅职汝之由若引咎自责以图宁居可速遣亲信大臣来负罪请和盟誓
　　天地我即旋师我非为土地人民兴师至此也二月壬寅进征黄州城中逃散无一人我军留驻癸邜朝鲜国王李倧别遣两使臣同姜功烈朴兰英之子随扎努至告曰我王得贝勒之书已遣亲信大臣来矣令我先来驰告时李倧已携妻子遁往江华岛长子李遁往全州其都城人民悉溃窜贝勒阿敏欲征都城众贝勒谓宜待其大臣至总兵官李永芳曰我等奉
　　上命秉义而行前与朝鲜书已言遣大臣盟誓即旋师若背前言不义阿敏以何得多言叱退之于是大军仍进征甲辰遇李倧所遣进昌君令随至瑞兴驻营诘旦进昌君叩见诸贝勒请驻兵定议曰吾王自愿认罪敝国贫瘠愿悉索土产以献吾王闻兵至恐惧已弃城避于海岛矣城中府库财物仓皇散失若以兵前进转难定议也贝勒阿敏曰若然尔当指与我驻兵秣马之地使者因指三屯每屯约三四百户众贝勒以为可阿敏仍令吹角进征岳托察其情未易劝止防马往邀济尔哈朗至营共议济尔哈朗曰吾等不宜深入距此三十里有平山城可往驻兵以待和议之成遂率军往驻平山城是日留进昌君于营遣副将刘兴祚率十人乗舟往江华岛见李倧李倧端坐不出一言兴祚怒曰汝何物作此土偶状耶李倧色赧无以答乃曰我因母丧未终故耳兴祚曰尔惟好自尊大狂悖无礼国中百姓致罹兵祸不为不甚矣今日之事成败在于俄顷尔欲脩好议和可遣亲子弟一人往盟诸
　　天地汝国所产财物每年循礼贡献自定额数事竣我军即还李倧犹豫未决曰城下之盟春秋耻之汝国果行大义盍退兵而后议和兴祚曰汝尚以支辞抵饰耶迟一日则汝民受一日之害恐旦夕不能以相保矣吾今此言实为尔民可即遣尔弟行无迟也李倧遂遣其弟原昌君李觉并侍郎等官五员随兴祚来平山时八旗诸齐列贝勒阿敏中坐济尔哈朗阿济格杜度岳托硕托左右坐令李觉从角门进行一叩头抱膝相见礼李觉进马百虎豹皮百绵防苎布四百布万五千遂设宴宴毕李觉出岳托谓阿敏曰吾等俱来此国中
　　御前禁军甚少蒙古与明皆是敌国或有边疆之事当思豫备况我军中俘获亦已多矣宜令朝鲜王盟誓
　　即可班师阿敏曰吾尝慕明朝皇帝及朝鲜国王所居城郭宫殿无因得见今既至此何不一见而归乎当至彼近地再议如不从则屯种以居众贝勒因令八旗大臣议之惟阿敏本旗固三泰穆克坦舒赛议仍进征各旗大臣纳穆泰和硕图托博辉达尔汉彻尔格喀克笃哩博尔晋等均议如岳托言乃遣刘兴祚同巴克什库尔禅往既至江华岛李倧令其议政判书等官议盟誓中事三日不决李倧延二使近其所居往来共议誓词乃定三月庚午刑白马乌牛焚香设酒肉骨血土各一器偕盟焚誓词毕李倧餽我使臣皮帛等物饯送渡海辛未还营壬申贝勒等遣库尔禅率二十人还沈阳奏防阿敏令凯旋军士分路自取赀粮众贝勒言已与朝鲜盟不可掠取其物阿敏以己未预盟纵掠三日至平壤城驻营乃与朝鲜王弟李觉及同来侍郎复申盟誓诸贝勒偕诸将俱躬擐甲胄九拜
　　天地自此由大路出朝鲜境秋毫无扰初库尔禅率二十人自平山还朝鲜外臣不知其王已请和也两以兵邀阻害从者六人又平壤步骑千人蹑追库尔禅殿后斩三人驰行六十里追者尚有骑兵三百库尔禅令从者十人伏于隘处俟敌近发矢奋战殪其官四员兵五十获马百令七人驭之徐行自率七人先驰辛巳至辽河奏捷
　　太宗时以城中兵少欲张兵威
　　亲率贝勒等巡边故
　　驻跸辽河岸乙酉
　　命库尔禅仍赴阿敏军中
　　谕曰朝鲜既经和好其归顺之民毋得秋毫扰害仍留彼处俾各宁居临阵俘获者赏给被伤士卒区处携回可作书与朝鲜王言归顺之民俱已放还也义州留满洲兵一千防古兵二千派每旗下满洲官二员防古官一员以一大臣统之驻防镇江城留满洲兵三百防古兵一千派满洲官四员防古官四员以一大臣统之驻防所留满洲兵须令各备御官以精壮堪用非疲弱贫乏者具保更当选良矢给之其统领大臣令各屯驻城上加意巡防毋为奸细窥伺效我攻取之方江滨船艘慎加看守勿致疎失所给驻防兵丁粮饷务须寛裕俾勿往来搜索扰累滋事义州贮积之粮充饷若有余或他处有余粮并察数遣员来奏以便拨运向在我国之朝鲜官员仍令偕来与朝鲜王书内可再言我所以驻兵义州者原为防毛文龙耳尔若不容毛文龙在岛我兵亦不驻义州矣库尔禅
　　赍
　　谕往遇贝勒阿敏于安州江付之
　　夏四月甲辰遣明使还宁逺
　　先是天命十一年十月明巡抚袁崇焕自宁逺遣都司傅有爵田成等同李喇嘛至十一月
　　太宗遣官方吉纳温塔什送之还与袁崇焕
　　书曰尔停息干戈遣李喇嘛等来吊丧并贺新君即位既以礼来我亦当以礼往故遣官致谢至两国和好之事前者
　　皇考至宁逺时曽致玺书令尔转达尚未见答尔主如答前书欲两国和好当以诚信为先尔亦无事支饰方吉
　　纳温塔什归述袁崇焕言书中
　　大满洲国与大明国并写不便入奏仍付赍回天聪元年正月
　　太宗复遣方吉纳温塔什往致
　　书曰吾两国所以搆兵者因昔日尔辽东广宁守臣髙视尔主如在天上自视其身如在霄汉俾
　　天生诸国之君莫得自主欺藐陵轹难以容忍是用昭告于
　　天兴师致讨惟
　　天不论国之大小止论理之是非我国循理而行故仰蒙鉴佑尔国违理之处非止一端可为尔言之如癸未年尔国无故兴兵害我
　　二祖一也癸巳年叶赫哈达乌拉辉发与蒙古会兵侵我尔国并未我援后哈达复来侵我尔国又不以一旅相助己亥年我出师报哈达
　　天遂以哈达畀我尔国乃庇防哈达逼我释还其人民及己释还复为叶赫掠去尔国则置若罔闻尔既称为中国宜秉公持平乃于我国则不援于哈达则援之于叶赫则聴之偏私至此二也尔国虽启衅我犹欲脩好故于戊申年勒碑边界刑白马乌牛誓告
　　天地云两国之人毋越疆圉违者殛之乃癸丑年尔国以卫助叶赫发兵出边三也又曽誓云凡有越边者见而不杀殃必及之后尔国之人潜出边境扰我疆圉我遵前誓诛之尔乃谓我擅杀缧系我使臣纲古哩方吉纳索我十人杀之边境以逞报复四也尔以兵卫助叶赫俾我国已聘叶赫之女改适蒙古五也尔又发兵焚我累世守边庐舎扰我耕耨不令收获且移置界碑于沿边三十里外夺我疆土其间人葠貂皮五谷财用产焉我民所頼以为生者攘而有之六也甲寅年尔国聴信叶赫之言遣使遗书种种恶言肆行侮慢七也我之大恨有此七端至于小忿何可悉数陵逼已甚用是兴师今尔若以我为是欲脩两国之好当以黄金十万两白金百万两縀百万疋布千万疋为和好之礼既和之后两国往来通使每嵗我国以东珠十颗貂皮千张人葠千斤馈尔尔国以黄金一万两白金十万两縀十万疋布三十万疋报我两国诚如约脩好则当誓诸
　　天地永矢勿渝尔即以此言转达尔主不然是尔仍愿兵戈之事也三月壬申方吉纳温塔什还自宁逺偕明使臣杜明忠等赍袁崇焕及李喇嘛书各一函至【袁崇焕书云再辱书教知渐息兵戈以休养部落即此一念好生天自鉴之将来所以佑】
　　【汗而昌大之者尚无量也往事七宗汗家抱为长恨者不佞宁忍聴之漠漠但追思徃事穷究根因我之邉境细人与汗家之部落口舌争竞致起祸端作孽之人即逭人刑难逃天怒不佞不必枚举而汗亦所必知也今欲一一辨晰恐难问之九原不佞非但欲我国家忘之且欲汗共忘之也然】
　　【汗家十年苦战皆为此七宗不佞可无一言乎今南关北关安在辽河东西死者宁止十人仳离者宁止一老女辽沈界内之人民已不能保宁问田禾此极惨极痛之事我国家所难消受而】
　　【汗家之雪怨固已满志快心者也今若修好则城池地方作何退出官生男妇作何送还是在汗之仁明慈恵敬天爱人耳天道无私人情忌满是非曲直原自昭然各有良心偏私不得一念杀机起世上无穷刼运一念生机开后来许多吉祥不佞又愿】
　　【汗熟思之来书中所开诸物以我国家之财用广大亦宁靳此然往牒不载多取违天又汗所当酌裁也方以一介往来又称兵于朝鲜何故我文武官属遂疑汗之言不由也兵末回即撤回已回勿再往以明汗之盛徳息止刀兵将前后事情讲析明白往来书札无取动气之言恐不便奏闻朝廷惟汗坚意脩好再通信使则凛简书以料理边情有边疆之臣在宁或虚汗美意壅于上闻乎李喇嘛书云自幼演习秘密朝礼名山惟上报四恩风调雨顺天下太平乃我僧家之本愿也上年袁巡抚念】
　　【先汗盛徳遣我上纸承汗及各王子供养美馔并赠礼物又遣官逺送我铭刻五内至宁逺备述袁廵抚甚喜因书函外面字様未经开看至第三次换来见书中有仍愿兵戈一语恐朝廷不喜未曽转奏想汗及各王子具有福智心地明白我佛教慈悲为体方便为用湏要救济众生消除嗔恨以成正果我佛家弟子难行处能行难忍处能忍解度为体劝化为用我佛祖留下法门有欢喜无烦恼只有慈悲活人更无嗔恨损物若】
　　【汗説七宗恼恨固是往因然天道不爽再一説明便可放下袁巡抚是活佛出世有理没理他心下自分明所説河东地方人民诸事汗当斟酌良辰易遇善人难遇有我与王喇嘛在此随缘解説事到不差愿汗与各王子放得下放下了难舍者亦舍将来佛説苦海无边回头是岸干戈早息即是极乐种种譬喻无非演我如来大乗慈悲至教也】四月甲辰
　　太宗遣杜明忠还与袁崇焕
　　书曰观来书以事属既往欲我消释七恨尔先世君臣欺陵我国召怨积衅致起干戈我念战争不息生民何辜故遣使同李喇嘛致书于尔使两国是非晓然以脩和好我若犹懐七恨欲相攻伐则前此遣使亦何为哉来书乃云今若脩好则城池地方作何退出官生男妇作何送还是在汗之仁明慈恵敬
　　天爱人夫理直在我蒙
　　天垂佑赐与城池官民今曰退还是不愿讲和有意激我之怒也我国敬
　　天爱人久为逺近稔悉尔国土地人民归我之后悉已奠定安集若举以还尔是违
　　天而弃人矣又云方以一介往来又称兵于朝鲜何故遂疑汗之言不由中也夫我岂无故而征朝鲜乎庚子年我兵东征收我边境属国师旋时朝鲜以兵阻我我军击败之殱其将卒然亦未尝因此宿怨也其后乌拉贝勒布占泰伐取其城邑朝鲜以布占泰属我姻戚遣使来告求为劝阻我遂喻令罢兵乃朝鲜忘我大徳于己未嵗无故称兵来犯旋即败去所俘将卒我不忍诛留之豢养寻亦释还冀仍脩好而朝鲜无一好言相报反自尊大肆言轻我又纳我逃亡之人自始至终与我为难我犹迟之数年彼卒不悔罪求和我乃兴师致讨惟
　　天意是我而非朝鲜故我军所至克防今
　　天诱其已和好矣然自李喇嘛通使以来我亦未尝有不征朝鲜之説也有何言不由中而尔疑之尔诡言脩好仍遣哨卒侦视我地收纳逃亡偪处近界脩葺城堡是尔之言不由中也我国将帅实以此疑尔矣又云息止刀兵将前后事情讲析明白此言是也乃又云往来书札无取动气之言恐不便奏闻夫是与非必明为剖析而后和好可成故前书歴叙原委详悉事机使尔国君臣信我坦白若徒以无取动气之言相抑则匿其意而不言难于议和矣似此欺慢之词与前辽东广宁碌碌诸臣何异哉尔洞察前后熟谙机宜若果和好未有不誓诸
　　天地者人或可欺
　　天可欺乎来书云先开诸物所当酌裁夫讲信脩睦借金帛等物以成礼耳我岂贪多而利此者设尔国力有不支则初和之礼可酌减其半我国亦以东珠人葠貂狐皮等物酌报之既和以后两国往来之礼则仍如前议若如此定约脩好永息兵争两国之福也至尔等于我实渐加轻慢前来书尊尔皇帝如天李喇嘛书中以我隣国之君列于尔国诸臣之下如此尊卑倒置皆尔等私心夫人君者代天理物上天之子也人臣者生杀予夺聴命于君者也今以小加大贱妨贵于分安乎我揆以义酌以礼书中将尔明国皇帝下天一字书我下尔明国皇帝一字书尔明国诸臣下我一字书以后尔凡有书来当照此式写若尔国诸臣与我并书我必不受也又与李喇嘛
　　书曰观来书以佛门弟子为介绍之人欲成两国和好尔喇嘛博通理道明哲人也我两国是非洞然明白曲在我则规我曲在彼则规彼宜无偏袒之心故我以衷言相告自古以来或兴或废何代无之焉可枚举如大辽天祚无故欲害金太祖而兵起大金章宗无故欲害元太祖而兵起万厯无故侵陵我国偏防叶赫而我两国之兵起我师既克广宁诸贝勒将帅咸请进山海关我
　　皇考以昔日辽金元不居其国入处汉地易世以后皆成汉俗因欲聴汉人居山海关以西我仍居辽河以东满汉各自为国故未入关引军而返彼时意汉人或来议和也迟之四载明人乗间脩葺宁逺伺隙搆兵我因出师以攻宁逺时适严寒兵士劳苦用即班师及
　　皇考升遐尔喇嘛来吊意谓此
　　天欲我两国和好时矣故具书议和遣官偕往又以书式不合封还至再今尔喇嘛又云有仍愿兵戈一语难以转奏夫我以言致书明国皇帝亦以书报彼此通达明析则和好可成若顺从彼意不使直吐情欲议和好得乎袁巡抚来书欲将
　　天赐我之城池官民退还尔喇嘛亦轻聴其语劝我舍而还之又将袁巡抚书于上隣国之君书于下强相陵制是不欲成两国之好也尔来书云良辰易遇善人难逢我因尔喇嘛以脩好来其意甚善即遣使相报若不以尔为善人何遣使往来不惮烦乎又云苦海无边回头是岸此言是也然向我言之亦当向明国皇帝言之若肯回头共臻极乐岂不甚善尔喇嘛既深通佛教明达道理何独向我喋喋耶从前辽东广宁诸臣妄肆欺陵启衅召兵自贻伊戚今犹未鉴前车而不自醒悟乎语云人相敬则争心息若徒事欺陵不惟新好难成即旧好必败尔喇嘛岂不知之
　　书既缮又与袁崇焕
　　书曰顷报尔之书已经缮毕方欲遣使会尔国两次有人逃来言尔脩筑塔山大凌河锦州等城又察哈尔使臣至所云亦然因是停止遣使即将报书付尔使者杜明忠赍回兹因筑城之故再为尔言之若果两国议和先湏分定疆域以何地为尔国界何地为我国界各自料理今尔遣使议和又脩葺城垣潜图侵逼得毋以前宁逺城冻攻之未堕自以为得志诈称和好乗间葺城为战守计乎不愿太平而愿争战恐非善事尔纵能保守一二城他处之城及田畆禾黍能尽保耶倘战争不息蒙
　　天眷佑我师长驱而入
　　天以燕京与我尔主南奔身败名裂为何如也自古以来尔等文臣往往如妇女之在闺中徒好大言以致丧师殃民社稷倾覆从前尔国任用非人故河东河西之地尽失兵将俱亡今尚以为未足戒而欲动兵戈耶乙邜陞赏征克朝鲜将士
　　先是
　　命巴克什库尔禅赍
　　谕赴军营之后二旬越一日丙午征朝鲜贝勒阿敏等遣官青嘉努至以凯旋大军于四月初八日渡江告辛亥阿敏遣官觉罗龙什至奏请
　　上无逺迎见
　　上时唐古特喇嘛察哈尔使臣俱集
　　上宜端坐受拜用昭国体
　　太宗谕曰
　　天佑我国平服朝鲜声名宣播今与兄贝勒互行拜见之礼外国闻之愈彰其美若使兄跪拜而端坐受之岂反足以播美名哉癸丑
　　驾出城次于武靖营之野甲寅设行幄于
　　御营一里外
　　太宗率诸贝勒逾行幄数武驻马以待凯旋诸贝勒防马
　　驰至遂同下马依次排立树纛拜
　　天
　　御行幄凯旋诸贝勒复排立阿敏前谒
　　太宗出位迎之阿敏叩首
　　太宗答礼抱见乃复坐代善莽古尔泰左右坐阿敏回班
　　次坐凯旋众贝勒羣臣行跪拜礼
　　太宗命巴克什达海传
　　防问兄贝勒及诸弟侄行间安否阿敏令库尔禅奏曰荷天眷佑暨我
　　皇上威福平服朝鲜其国王之弟今已偕来一军俱无恙次诸贝勒行抱见礼次总兵官扬古利蒙古贝勒巴克【扎噜特部见天命八年正月】谔勒哲依图达赉布延岱多尔济【以上四人俱乌噜特部见天命七年二月】相继至行礼如诸贝勒班次稍后大臣托博辉达尔汉和硕图固三泰彻尔格纳穆泰喀克笃哩武讷格李永芳康古哩与蒙古台吉朝见礼同朝鲜王弟李觉与我国诸贝勒礼同见毕
　　赐阿敏御衣一袭济尔哈朗阿济格杜度岳托硕托马各
　　一匹遂祭纛祭毕
　　御行幄代善阿敏莽古尔泰左右列坐令李觉坐阿敏下诸贝勒分翼坐设筵宴乙邜叙功行赏楞额哩身先士卒遇敌哨兵驱斩无脱袭义州时以兵潜入者三又于行间悉遵
　　上方略克佐成功由三等总兵官擢为一等总兵官【即今一等子】先登义州城之叶臣由游击擢参将【即今二等轻车都尉世职】雅逊钖翰爱湍由备御擢游击【即今三等轻车都尉世职】蒙安由闲散擢备御【即今骑都尉世职】劳翰故赠备御萨木哈纳亦故赠千总仍各赏给人口及马牛阿山穆克坦邦逊武巴海科新等继进登城俱
　　赐人口及马匹其余俘获分给未出征诸臣
　　五月辛未征明锦州
　　时明人脩筑锦州大凌河小凌河等城辛未
　　太宗亲统师征明出抚近门谒
　　堂子西发由上榆林至辽河驻营甲戍至广宁旧边选精鋭为前哨击敌捉生察讯明兵虚实仍分兵三队以贝勒徳格类济尔哈朗阿济格岳托萨哈璘豪格率兵为前队攻城诸将率兵携云梯挨牌等物为后队
　　太宗与大贝勒代善二贝勒阿敏三贝勒莽古尔泰统大军居中乙亥入白土场边晚至广宁乗夜进发前队兵执明哨卒至讯之知右屯卫以兵百人防守小凌河大凌河脩城未竣亦以兵驻防锦州城缮脩已毕马步卒凡三万人丙子
　　太宗率两黄旗两白旗兵直趋大凌河明守城兵弃城遁我前锋兵二十人驰击之并败其哨卒追至锦州城下城门闭明溃兵不得入越锦州城而逃复遇我前队兵尽杀之代善阿敏同贝勒硕托率正红镶红镶蓝旗兵直趋锦州遂围其城莽古尔泰率正蓝旗兵直趋右屯卫各路兵并携所俘获会于锦州距城一里驻营有堡台二千余人来降
　　命纵赴山海关聴其所往又纵四百人令赴锦州守城者不纳复来归亦令俱赴山海关丁丑明太监纪用同总兵赵率教遣守备一千总一至
　　谕之曰尔等欲降则降欲战则战尔太监可出城面陈曲我每以尔国边臣平日欺我之情无由自白欲见尔太监言之俾转达尔主即攻抜尔城亦决不诛尔太监或恐我兵误加伤害可自立号记别居他所遂
　　命二使还与以
　　书曰曩者尔等遣李喇嘛讲和并议书中髙下行欵我已从尔言将尔主髙写一字又谓议和之礼物过多求我
　　裁减我亦从尔言减之及遣杜明忠赍书来将我书于尔宁逺边臣之下我独非邻国之君乎何侮慢若斯之甚也夫两国和好宜先议定疆界某地属尔某地属我疆界既定方得彼此宁辑若以力相争必至搆兵不已况尔国兵力已屡经较量矣岂犹不自知耶乃侈然以退还辽东土地人民为言是有意激怒我愿事争战矣我故谕杜明忠有嗣后两国仍为敌国我亦不复遣使之语今董率三军亲至城下尔等坐困孤城外援莫至将待势穷力屈俯首就戮耶抑事识几先束身归命耶夫讲信脩睦共享太平岂不甚美乃既不能相敌而又愿事战争是徒驱尔生灵毙之锋镝也于心奚忍哉我为敌国见尔民死伤者众心犹恻然昨者将二千余人尽已释还乃尔等不以朝廷为念不悯百姓死亡乐事兵争不思和好而固执此妄谬之辞我甚不解也今或以城降或以礼议和惟尔等酌而行之耳太监为朝廷近臣虽在城中不亲战御可出观我军威以一人住我行营以一人往奏尔主责尔边臣遵我裁定礼物诚心议和我岂有不从者乎倘犹迟疑观望我蒙
　　天眷佑一鼓而下此城则山海关以西非复尔国有矣此皆尔国文臣贻误尔主以致丧师失地非我之佳兵也是日整理攻具午刻攻锦州城西隅垂克明三面守城兵来援火礮矢石齐下我军遂退五里而营
　　太宗遣官调取沈阳兵庚辰
　　谕明太监纪用来议和遣使三往其使乃来言欲我国一
　　人往彼面议遂
　　命巴克什绥占同副将刘兴祚之弟兴治行锦州闭城不纳翼日城中遣守备一千总一至言昨因夜晦未便开城今可于日间来议所需之物自当先与至和好之事俟退兵后奏知朝廷再议于是复
　　命绥占刘兴治往又不令入城总兵赵率教立城上言曰胜败岂有常乎总之聴天而已仍令其守备千总同绥占刘兴治来
　　太宗因其使
　　谕答之曰尔敢援天出大言乎我惟
　　上天所命是以沈阳辽东广宁三处俱属于我若尔果勇猛何不出城决战乃如野獾入穴蔵匿首尾狂嘷自得以为莫能谁何不知猎人锹镢一加如探囊中物耳想尔闻有援兵故出此大言夫援兵之来岂惟尔等知之我亦闻之矣我今驻军于此岂仅为围此一城正欲俟尔国援兵皆至聚而殱之不烦再举耳今与尔约尔出千人我以十人敌之我与尔凭轼而观孰胜孰负湏臾可决尔若自审力不能支则当弃城而去城内人民我悉纵还不戮一人也时袁崇焕遣二人赍书潜赴锦州为我哨兵所获杀一人擒一人至其书乃与太监纪用者【内有调集水师援兵六七万将至山海蓟州宣府兵亦至前屯沙河中后所兵俱至宁逺各处蒙古兵已至台楼山我即日进兵锦州城中火器俱备兵马甚多如加意防守何能攻克等语】于是尽得其援兵之信
　　命贝勒莽古尔泰济尔哈朗阿济格岳托萨哈璘豪格率偏师往卫塔山运粮士卒前军八十人遇明兵二万人击败之明兵尽弃其马匹甲胄分路而逃壬午移
　　御营距锦州城二里是日释所获汉人蒙古人归锦州癸
　　未
　　命系书于矢射入锦州城中
　　谕曰尔城内一应官吏军民等与其饥困而死不如缒而出降必纵尔归令与尔父母妻子相见也昨我军到台堡降众二千余人悉令纵还想尔等亦闻之矣今我岂肯舎此垂陷之城而去俟我攻城军士云梯挨牌棉甲一到即行攻取玉石俱焚噬脐何及曷若于未攻之前缒城出降我必使尔室家完聚有官职者自当优叙恩养丙戍
　　命大臣苏纳选八旗蒙古士马精壮者悉统领之截守塔山西路丁亥苏纳遇明兵二千人进击败之乗胜逐杀获马百五十余即以所俘人口及马
　　赐随征蒙古诸贝勒将士庚寅大臣博尔晋图尔格自沈
　　阳率兵至行营
　　癸巳击败明兵于宁逺
　　时明兵自山海关援锦州相继至宁逺
　　太宗率贝勒代善阿敏莽古尔泰济尔哈朗阿济格萨哈璘等分锦州行营每旗副一员及防军骁骑蒙古兵三千往宁逺迎击敌兵壬辰邜刻起行癸巳黎明至宁逺城北冈明游击二员率步兵千二百余人掘壕以车为营列火噐守御
　　太宗率诸贝勒将士面城列阵令我兵攻其步卒不移时尽殱之明总兵满桂之兵及密云兵出宁逺城东二里列阵于南沿城环列鎗礮
　　太宗谕诸贝勒曰此地逼近城垣若即进攻难以尽力纵击可稍退以观动静于是退军逾山冈既而环视明兵
　　仍坚垒不动
　　太宗欲进击阿济格请从代善阿敏莽古尔泰皆以距城
　　近不可攻劝阻甚力
　　太宗命近御诸将及侍卫等皆冠兜鍪
　　谕曰昔
　　皇考攻宁逺不克今我攻锦州又未克若遇此野战之兵尚不能胜其何以张我国威耶于是
　　亲率贝勒阿济格与诸将侍卫及防军等疾驰进击明前队骑兵败走追至宁逺城下尽殪之尸填壕堑诸贝勒皆愧奋不及胄亦驰而进分击明步卒济尔哈朗萨哈璘及瓦克达【大贝勒代善第四子】俱被创仍力战明兵大败委弃甲仗于路其死伤者无算我军乃还驻双树铺乙未至锦州
　　命向城举礮鸣角跃马而前军士大噪三次乃入营
　　六月庚子罢攻锦州班师
　　先是明锦州兵乗我移军攻宁逺时出城窥视我军迎击之复遁入城我游击觉罗拜山备御巴希争先冲击殁于阵
　　太宗自宁逺还锦州各
　　赐人口及牛马以防之六月丙申朔以击败明满桂兵及密云兵于宁逺刲牛八祭纛籍所俘获人口马匹分防阵亡将士
　　亲临拜山及巴希丧酹酒哭之【后赠授拜山三等男巴希二等轻车都尉】戊戌列八旗梯牌及一切攻具并相视形势为进攻计己亥攻锦州城南隅因城壕深濶难以骤抜时值溽暑天气炎蒸
　　太宗悯念士卒劳苦又留守沈阳诸贝勒以蒙古敖汉柰
　　曼诸部长率众来附奏
　　闻庚子自锦州班师丁未还沈阳
　　戊午发帑赈饥
　　时大饥斗米价银八两国中银虽多无处贸易是以银贱而诸物腾贵良马一银三百两牛一银百两蟒縀一银百五十两布一疋银九两盗贼繁兴窃马牛或行刦杀
　　谕八旗大臣曰各旗所属之人勤惰不齐贫富亦异夫务农积贮为足食之本而有无相恤实弭盗之原尔诸大臣务加详察若力不能耕种而无粮赡养者有兄弟则令与兄弟相依无兄弟则令殷实有粮者养之其为诸贝勒素知才能之人有不能耕种而无粮赡养者须详察其情告知诸贝勒设法赡养毋俾失所近闻盗贼蜂起乗马刦杀若管堡官不脩葺堡墙不稽察盗贼牧马之人不察收马匹纵贼窃乗及守门人役不盘诘出入之人均治罪弗贷管堡官有敛民食物餽送巡察官者与受并罪之是日大臣等入奏曰盗贼若不按律严惩
　　恐不能止息
　　太宗恻然谕曰今嵗国中因年饥乏食致民不得已而行窃耳缉获者鞭而释之可也遂
　　诏是嵗谳狱姑从寛典仍大发帑金散赈饥民

　　皇清开国方略巻十
　　钦定四库全书
　　皇清开国方略巻十一
　　太宗文皇帝【天聪元年丁卯七月至二年戊辰十二月】
　　天聪元年秋七月己巳敖汉部柰曼部来归先是正月有喀尔喀古逃至言察哈尔林丹汗兴兵攻掠喀尔喀服从者収之拒敌者被杀扎噜特部奔依科尔沁部二月
　　太宗与柰曼部长衮楚克巴图鲁【元太祖裔额森伟征诺顔第三子】书曰闻尔曽与乌木萨特绰尔济喇嘛言欲与我国和好果尔可与敖汉部贝勒定议遣一晓事人来以便计议我素秉直道而行善者不欺恶者不惧向之征讨各国非好战也因陵轹过甚故昭告于
　　天用彰
　　天讨耳我屡欲与明修好而彼不从偏助叶赫遣兵防卫又侵我沿边居民扰耕获毁庐舍驱之离散明如是其陵轹我也我是以有征明之师我国与喀尔喀素相和好自斋赛侵我乌扎拉城杀我使臣又巴哈达尔汉娶我已聘之女配与其子遂啓衅端及我既擒斋赛喀尔喀诸贝勒来与我议和誓告
　　天地如往征明国则合兵而往与之和则共约而和若有惑于明之巧言厚赂而私与之和者殃必及之乃喀尔喀毁弃盟言听谗嗜利左袒明人杀我台军献首于明又屡行刦掠我念前好置之不问去歳我由宁逺旋师喀尔喀妄料我军尽没专意助明移兵相逼我遣往科尔沁之使臣复屡被截刦是喀尔喀之背盟肆恶也我是以有征喀尔喀之役朝鲜向与我通好无故与明合谋联兵侵我防
　　天眷佑我师克捷犹曲宥其愆俘获士卒不加诛戮縦之使归彼仍弃絶我好背我而归明附我讐怨纳我逋逃是朝鲜之负恩怙恶也我是以有征朝鲜之举然则我之兴师动众岂得已而为之哉葢兵非美事实欲与诸国共安太平耳尔等诚欲和好同除强暴各保疆圉正在此时彼察哈尔汗攻掠喀尔喀以异姓之臣把握事权居其贝勒之上矣又离析诸贝勒之妻强取诸贝勒之女以配微贱之人矣尔等岂无见闻乎若以吾言为然可将此书与两克什克腾诸贝勒观之四月衮楚克巴图鲁同敖汉部长索诺木杜棱【与衮楚克巴国鲁同祖】塞臣卓哩克图【索诺木杜棱之弟】及察哈尔国济农台吉遣使通欵
　　太宗复与以
　　书曰汝等遣使致书欲为察哈尔汗与我国讲和须察哈尔汗特遣使臣来来时务以诚信之言教之若词多支蔓便启争端一言不善遂败乃事我惟据来使所言遣使相报耳我两国非若明人夙为讐敌岂以征战为善而以太平为不美乎凡人用姧谋诡计而能成事者鲜矣惟能诚信往来克成厥好斯可以永久弗替耳若讲和好我必不背科尔沁以科尔沁曽以和好之事推我主盟也六月辛亥敖汉部柰曼部使人俱至言其贝勒
　　率众来归
　　太宗遣每旗官一员迎之又
　　命大臣迎乌木萨特绰尔济喇嘛庚申
　　亲率诸贝勒统兵千五百人出迎翼日
　　驻跸都尔弼山冈敖汉部柰曼部使人复至奏言明朝曽遣人两次致书言何故往投满洲当投我国今以其书呈
　　览秋七月戊辰
　　驾自都尔弼山冈渡辽河十里外
　　驻跸己巳衮楚克巴图鲁等至
　　太宗出营迎之率以拜
　　天乃陞
　　御座衮楚克巴图鲁等入
　　御营奏曰吾等因察哈尔汗不道来求
　　圣主福庇
　　太宗曰诸贝勒逺来归附跋涉劳苦可弗拜但互相抱见可也衮楚克巴图鲁等奏曰异国之人逺来归命防
　　皇上鸿慈容纳即系编氓焉敢不拜于是趋前叩拜毕命近前抱见次与诸贝勒序齿互相抱见乃出所携酒肴
　　以进
　　命衮楚克巴图鲁坐于右索诺木杜棱塞臣卓哩克图坐于左台吉土谢图岱青达尔汉桑阿尔斋鄂齐尔都尔巴分坐于旁
　　赐部长三人雕鞍良马各一台吉五人鞍马各一是日太宗率之告
　　天曰察哈尔汗败弃典常罔恤兄弟致敖汉柰曼部诸贝勒与之交恶来归于我我若不加轸念视如编氓勒迁内地者
　　上天鉴谴若加之爱养仍令各安疆土而诸贝勒听察哈尔离间之言背我而怀贰心者
　　天亦鉴谴惟无相违弃
　　天佑我等福祚延长子孙繁盛千秋万世永享安乐辛未衮楚克巴图鲁等宰牛二十马二羊四百恭进筵宴甲戍
　　驾还沈阳
　　八月乙卯击败明兵于辽河
　　先是牛庄守臣奏报明国兵船十泊辽河衔尾排列我军乘船将进敌人按兵不动今集三旗兵往攻之
　　太宗遣贝勒岳托率各旗官一员兵三百人往觇至是岳托奏言敌船俱泊辽河止有小船三大船一从小河而入我守边官栋世禄法都岱达喀尔达塔尔弼希等率兵两岸夹击四船并获殪其守备一千总二百总二兵二百
　　九月丙子劳镇守朝鲜义州撤还诸将
　　初大军征朝鲜凯旋以国王李倧弟李觉至越数日将遣还
　　御殿设饯
　　颁赐李倧驼马雕鞍鋄金櫜鞬腰刀鋄金鞓带貂裘貂皮赐李觉鞍马鋄金櫜鞬腰刀鋄金鞓带貂裘貂皮蟒衣同来侍郎鞍马蟒衣猞狸狲裘其余官员鞍马及缎衣等物有差巴克什达海库尔禅等令李觉及侍郎服蟒衣谢
　　恩固辞不从谓蟒衣乃国王之服官员无服此衣之制副
　　将刘兴祚曰以
　　恩赐之衣而不肯服尔殆畏明国而不愿归也姑拘系于此何如于是各服衣裘行朝鲜国礼谢
　　恩
　　太宗遣叅将英固尔岱同刘兴祚送归与李倧
　　书曰天下诸国皆
　　天之所命而建立之者明国之主独以己为天子视各国之主皆在其下种种欺陵实不能堪故昭告于
　　天兴兵征讨惟
　　天至公不视国之大小而视事之是非以我为是以明为非是以我师克捷奄有东土因尔以兵助明来侵又纳我逃民故我命将往征王能识天意克自悔过于我国领兵贝勒前以礼纳欵复遣王弟来觐既智且贤故能佐成和好国家受福我国从来与和好之国不起衅端其不愿交好心懐异志者我亦不惧王以礼遣王弟来恐日久系懐故速送归自此以后但以式好为念勿似明之相欺也至每年往来之礼王自知之自后若有尔国人民逃归我国我即缉以还汝我国之满洲汉人及阵获朝鲜之人逃至尔国尔即缉以归我毋或隠匿致败两国和好也七月李倧遣副将沈正笏朴兰英赍方物报谢其书言不忍防送被俘后逃归之人又请撤义州镇兵
　　太宗遣大臣阿什达尔汉巴竒兰同沈正笏朴兰英往又
　　与
　　书曰我二国本相和协止以明国之故遂启衅端今天令亲睦复归于好若既和而欲败之
　　天有不谴责者乎我之留兵义州初非疑尔诚恐明人败我和好不得不为防守计耳今若拒絶明人勿使入境王当即遣士卒来守义州我兵自当撤还若尔国之兵未至吾兵遽撤恐明人伺隙前来窃据也至言尔国之民被俘之后思其父母逃归若复缚送心有不忍前者尔兵入我栋鄂瓦尔喀什窝集肆行屠戮又容匿毛文龙纳我辽东逃民以是往征尔国当攻城陷阵之时我师岂独无死伤者乎今以血战所获之俘脱逃而去尔乃収而庇之谓不忍再视其离散尔试思昔日来侵我国屠戮我民其父子兄弟岂无离散者乎辽东之民久经分给将士谊关主仆一旦仆弃其主窜归尔国岂得不谓之离散乎倘我国将士忿其叛逃率众而往执之自此启衅败盟又未可定也我所以欲尔归我逃人者非贪得正欲永践盟好耳如有贪得之念前薙发降我之民如许之多一经盟誓遂尔遣归我何尝靳之也今王若爱恋其民必以彼父母兄弟完聚为词可将逃人一一察出与其原主期约一处伊主许赎各从其便如此庶为允协王其图之
　　颁赐李倧猞狸狲貂皮李觉貂狐皮及银姜功烈银吴希楠朴桂英马匹衣服姜功烈朴兰英之子衣服鞍马
　　赐沈正笏朴兰英猞狸狲裘蟒衣鞍马从者四十七人衣
　　服银两有差既遣行遂
　　命撤囘镇守义州将士以义州复归朝鲜九月丙子阿什达尔汉巴竒兰归以李倧书至言即遣官至义州更代矣是日镇守义州诸将亦还
　　太宗亲赐酒劳之
　　冬十一月庚午察哈尔贝勒率众来归
　　先是察哈尔林丹汗所属之安班和硕齐古英和硕齐扣肯巴图鲁遣十五人来奏言我察哈尔汗蔑弃兄弟败壊伦理我等闻
　　上威徳遐敷仁恩普被因相率来归应居何所惟上裁之
　　太宗谕曰尔等来归我国我国可居之地任尔居之【事在六月】至是察哈尔贝勒昻坤杜棱携妻子率众来归
　　命迎宴抚辑之是月萨哈尔察部六十人来朝以貂狐猞
　　猁狲皮入贡
　　十二月甲午朔宴来归阿拉克绰特部长
　　阿拉克绰特部旧属察哈尔国先是有贝勒巴尔巴图鲁诺们达赉吹尔扎木苏率所属户口乘马四十五匹来归宴之
　　赐庄田户口牛羊金银衣裘器用俱备【事在八月】至是贝勒多
　　尔济伊勒登携妻子率众来归
　　御殿受朝设宴是月长白山迤东滨海呼尔哈部三人来
　　朝以黒貂皮入贡
　　天聪二年春正月甲子释阵获明人还宁逺先是明宁逺总兵祖大夀部下人银住为我军擒获至是释之归与祖大夀
　　书曰彼此互为大言徒滋支蔓何所底止夫搆兵则均受战争之祸息兵则共享太平之福此理之易晓者也我欲通两国之好共图太平拟遣使致祭尔先帝并贺新君即位及阅尔来书有吊防者为谁讲和者为谁之语是以停止遣使但令银住同来使致询如谓以礼往来为善则我即遣使往矣【时为明崇祯元年】是月东方格依克哩
　　部四头目率四十人来朝宴之
　　赐衣各一袭
　　二月庚子征多罗特部
　　多罗特部察哈尔所属也我遣往喀喇沁之使臣两次为所截杀
　　太宗统师征之
　　谕贝勒大臣曰此行皆选精锐以往兵不甚多当出奇制胜尔等诫谕军士务纪律严明勿得轻进行五日
　　谕诸贝勒曰尔等率精锐前行若遇敌人当以计擒之讯其消息朕即率诸军继进于是诸贝勒前行生擒敌人讯知多罗特部青巴图鲁塞棱并其部众俱在敖穆抡地遂驻兵待
　　太宗至进征敖穆抡合击多罗特部众其多尔济哈坦巴图鲁中伤遁走尽获其妻子杀其台吉固噜俘获万一千二百人以防古汉人千四百名编为民户余俱为奴复选精骑从故道往収察哈尔部众获马一百三十牛七十又蹑追其逃人俘获二百户
　　赐从征将士及被伤士卒俘获人口有差刲牛八祭纛告天乃班师将至沈阳宴诸贝勒大臣
　　谕曰防
　　天眷佑初次令两防弟随征逺国克着勤劳刻期奏凯宜锡美号以示褒嘉贝勒多尔衮号为墨尔根岱青贝勒多铎号为额尔克楚琥尔
　　甲午朝鲜遣使运送米谷
　　先是元年秋撤兵义州以其地仍归朝鲜
　　谕令市籴米谷既而国王李倧遣使贡方物谢
　　恩言创残之余未有米谷市籴
　　太宗与书曰我国粮米若止供本国民人原自充裕迩因防古诸贝勒携部众来降者不絶概加赡养所以米粟不敷尔与毛文龙粮饷已经七年我岂似彼无故索取惟今嵗市籴一年以济窘乏尔能开籴助我方见敦睦之谊尔云平安黄海二道俱经残破然所余尚多且六道仍如故也若愿以粮相济则从鸭緑江运亦可海运亦可至于我国逃人当两国盟誓时原议自盟之后尔国即行送还尔并未践约后尔弟归国复约以过江日为始送还逃民亦未见送还尔云驻兵义州纵有逃民无由得知若撤义州兵囘各守封疆有逃来者便易稽察今我撤兵之后逃往人数已察出甚多矣从前相约凡遇间谍之人彼此必执而归之近乃有定州外郎金惟同潜来窥伺经旬方返若不加禁絶恐致生乱阶特此相告
　　命大臣同来使赍往【事在元十二月】年至是李倧遣官赍书申辩金惟同非其所遣贡春季方物并米二千石更以一千石在江中平价市籴嗣复以奉
　　谕诘问纳我叛逃事遣使赍书来报【其书曰日者边臣传致来书阅之不觉骇讶敝邦既与贵国誓天约和容受叛亡于义不可故曽有逃来人口辄即防送既得来示即令边臣广加察访报称正月十一日晚有不辨满汉二十余人乘白马由镇江后山无人处横过向海边去似往投毛文龙营者当时既失踪迹无由得其实状姑此具复幸】
　　【贵国谅之】
　　三月戊子发帑金资民婚娶
　　诏曰国家疆域日开首重生聚国中有贫乏无妻室者可给赀令其婚娶于是发帑金分
　　赐无妻室之人
　　夏四月戊戌犒牛庄筑城夫役
　　先是明兵屡由辽河来犯【见天命十年六月天聪元年八月】故修筑牛庄城至是
　　太宗念筑城夫役劳苦以牛四十犒之
　　丙辰宴来归巴林部长
　　先是喀尔喀巴林部为察哈尔林丹汗所残破举部往投科尔沁复为科尔沁扰害至是贝勒色特尔【元太祖裔巴噶巴图尔诺顔第三子】台吉塞棱【色特尔兄和托果尔昻哈之子】满珠什哩【色特尔兄额布格岱洪巴图鲁之子】阿玉什等率巴林部众来归
　　太宗率诸贝勒出城五里宴之
　　五月乙酉劳征明锦州凯旋军
　　先是闻明人弃锦州退守宁逺贝勒阿巴泰岳托硕托奉
　　命同八旗大臣率兵三千往征
　　太宗躬谒
　　堂子送出征诸贝勒于十里外
　　授以方略又与明国诸臣
　　书曰尔国如大厦将倾乃文武诸臣执迷不悟専事修葺城郭亦何益耶比闻察哈尔汗罢弃耕种欲就尔食窥伺边境加兵于尔事在旦晚间耳我亦将率各路外藩防古兵筑城偪居以俟秋成取尔禾稼尔等将挺身出战耶抑闭城伏匿耶如欲出战则以何兵御我又以何兵敌察哈尔耶我军往来甚便耕种樵采无所不可尔之军民虽欲出而耕种樵采岂可得乎我本欲罢兵修好共享太平故屡次遗书开诚相示尔其思之如以我言为然可即遣使来报毋贻后悔也越十二日诸贝勒遣官奏捷言我军至锦州松山获人口及马牛驘共八百堕锦州杏山髙桥三城并毁十三站以东墩台二十一处杀守台者三十人引军还
　　太宗遣官往迎
　　赐诸贝勒马各一
　　驾出城五里
　　御行幄凯旋诸贝勒大臣各至
　　上前以次跪行抱见礼俘获诸物分
　　赐将士有差是月长白山迤东滨海呼尔哈部头目礼佛
　　塔布克善喀秀克依克拉来朝各
　　赐鞍马縀衣并弓矢櫜鞬
　　六月甲午劳出征阿拉克绰特凯旋军
　　先是贝勒阿巴泰岳托征明锦州至中途闻察哈尔固特塔布囊率部众移踞阿拉克绰特部旧地遇归降我国者辄行截杀遣人往觇之得实因遣使驰告
　　太宗遣贝勒济尔哈朗豪格率兵六百往征
　　亲出城简阅士卒送之行【事在五月辛未】济尔哈朗等擒戮固特塔布囊尽収其部众俘人口获驼马牛羊以万计至是师还
　　太宗率诸贝勒出迎贝勒等随
　　上拜
　　天乃朝见祭纛论功以所俘获分
　　赐将士
　　秋七月戊寅喀喇沁部长乞盟
　　防古喀喇沁部塔布囊苏布地【元太祖大臣扎尔楚泰之后裔世管喀喇沁六千户附于明为朶顔三卫都督都指挥】偕其弟万丹伟徴等以书来奏曰察哈尔汗不道伤残骨肉我喀喇沁部落被其欺陵夺去户口牧产我汗与布延台吉博硕克图汗鄂尔多斯济农同雍谢布及阿苏特阿巴噶喀尔喀诸部落合兵至土黙特部落格根汗赵城地方杀察哈尔所驻兵四万人我汗与布延台吉率兵十万囘时复值察哈尔兵三千人赴明张家口请赏未得而囘又尽杀之今左翼阿巴噶及喀尔喀部落遣使来约欲与合力兴师且有与
　　天聪皇帝同举兵之语是察哈尔汗根本揺动可乘此机秣马肥壮及草青时同阿巴噶喀喇沁土黙特兴师取之
　　大国如欲往征即宜秣马厉兵至期进发
　　太宗遣使赍书
　　谕之曰尔等以察哈尔汗不道欲与我国和好合兵讨之可各遣人来议【事在二月】七月喀喇沁部以喇嘛四人率五
　　百三十人来乞盟
　　命贝勒阿济格硕托萨哈璘迎宴既至复
　　赐宴与盟誓自此喀喇沁拉斯喀布汗乌勒赫贝勒等举部来附先是元年秋柰曼部长衮楚克巴图鲁来归之后其侄鄂齐尔率众循徼截杀察哈尔兵百人获马牛二百余来献
　　太宗嘉之赏甲一副
　　赐号和硕齐是年冬
　　召衮楚克巴图鲁同敖汉部长索诺木杜棱塞臣卓哩克
　　图至
　　驾出城迎之
　　御殿设宴备陈乐舞赉金珠皮帛甲胄鞍辔等物甚厚赐塞臣卓哩克图号曰都喇尔巴图鲁索诺木杜棱号曰济农二年五月大军察哈尔固特塔布囊于阿拉克绰特地衮楚克巴图鲁随征同扎噜特部台吉喀巴海率众奋击斩察哈尔台吉噶尔图获七百人八月来献俘
　　赐衮楚克巴图鲁号达尔汉喀巴海号伟徴
　　九月己卯赉从征察哈尔将士
　　九月癸亥
　　太宗亲统师征察哈尔前期分遣巴克什希福等传令西北归顺外藩防古部长率兵来防乙丑敖汉部索诺木杜棱柰曼部衮楚克巴图鲁防于都尔弼地丙寅喀尔喀部诸贝勒防于辽阳庚午扎噜特部台吉喀巴海防于绰啰郭勒地大军驻营七日喀喇沁部苏布地万丹伟徴与拉斯喀布汗弼喇什台吉等先后率兵至并
　　赐宴郤所献财币驼马初来防师者皆
　　赐甲胄丙子大军进发乘夜驰至锡尔哈锡伯图英汤图诸处击败察哈尔部众选精骑追勦戊寅至兴安岭俘获无算抗拒者杀之其降者编户携归己卯论功行赏以俘获人口分
　　赐将士凡宗室之从征及居守者各牛一先是巴克什希福往约科尔沁部防师绰啰郭勒土谢图汗奥巴等言先自掠察哈尔然后来防
　　太宗复遣希福率勇士八人往邀因驻营待之奥巴掠毕遽归惟台吉满珠什哩【贝勒莽古斯之孙】及贝勒洪果尔之子巴敦以所俘获来防
　　赐满珠什哩号达尔汉巴图鲁巴敦号达尔汉卓哩克图
　　又各
　　优赉财币驼马牛羊
　　冬十月丙申严禁擅杀降人
　　初大军进征察哈尔时以疲马留于敖汉济农城中令每旗官一员守之有达敏者因病亦留居适察哈尔国嘛哈噶喇率众来降达敏率从者掠其财物尽杀其男妇
　　太宗闻之诛达敏其随掠者各鞭八十贯耳鼻以徇至是
　　师旋浑河
　　谕敖汉柰曼巴林扎噜特诸贝勒曰闻各处来降者尔等每邀而杀之甚非我抚防流离同仁一视之意今后来降之人见杀若诸贝勒知之罚人十户贝勒不知而属下人妄行刦杀者抵死妻子为奴举首之人留养内地尔诸国可于各边界徧置哨卒违者罚牛五哨卒有不听遣者罚牛一
　　十二月丁亥朔扎噜特右翼来归
　　先是扎噜特右翼贝勒色本【元太祖裔即天命四年阵擒五年释归者】因察哈尔林丹汗侵掠之奔依科尔沁科尔沁弗能赡养至是偕其弟玛尼来奏闻
　　上抚字懐柔不遗遐迩愿率部众归依乐土
　　太宗率诸贝勒出迎一里外还
　　御殿受朝大宴之又瑚弼尔图【色本伯父巴彦达尔伊尔登之子】之子根都尔珠彻果勒图之子桑古勒桑阿尔斋来奏臣等前因察哈尔兵至离散往附科尔沁果勒图已故瑚弼尔图等以科尔沁侵扰难堪愿依
　　圣主尽率所部来归已至开原之北遣臣等进马驼朝见太宗即遣官各指与驻牧之地时东方巴雅喇部头目伊尔滮图尔哈布韬伊图喀率众来朝以貂狐皮入贡
　　戊子定猎射质验令
　　前此行猎令诸贝勒约誓从人勿争夺至是
　　太宗率贝勒出猎于东北四百里外三洼地
　　谕诸贝勒传令射中之兽有争论者付审理官质对不问贝勒及凡人但验射中伤痕相符即付之是行也
　　太宗亲殪五虎从臣皆惊服
　　神勇




　　皇清开国方略巻十一
<史部,编年类,皇清开国方略>
　　钦定四库全书
　　皇清开国方略巻十二
　　太宗文皇帝【天聪三年己巳】
　　天聪三年春正月庚申科尔沁部长来朝
　　初科尔沁奥巴来朝
　　太祖髙皇帝赐号王谢图千以郡主妻之【见天命十一年六月】天聪
　　二年九月
　　太宗统师征察哈尔奥巴率兵掠察哈尔边境弗至期防
　　之地而还十二月
　　命侍臣索尼阿珠祜往责之与以
　　书曰昔者汝父助叶赫兴兵【奥巴之父贝勒翁阿岱来侵见癸巳年】谋分我地幸
　　天佑我国汝弗获逞后我兵征乌拉牛山汝父子以兵助乌拉又助叶赫杀我侍卫布古罪非一端应即兴师致讨我
　　皇考寛仁遣使议和盟誓
　　天地相与修好后汝欲亲来议和约定防所我
　　皇考赴约汝复不至此汝之欺诳也察哈尔兴兵伐汝我不辞劳苦率师相救兵至农安塔察哈尔遂弃将克之城而遁彼时若非我兵相援尔尚得有今日耶察哈尔还兵之后汝来修好我
　　皇考复加优遇以女妻汝又厚赐金珠裘币甲胄器用等物遣汝归国及我
　　皇考升遐诸国衔哀各遣大臣子弟来吊汝于两月后方遣一下等属员来此汝之负恩也向者通好时曽约一切敌国和则同和伐则同伐汝乃败弃盟言与我讐敌之明国两次通市汝之反覆无常也汝欲报怨于察哈尔屡遣使来约及我国兴师尔竟不赴委我于敌遽尔先囬汝行不践言狡诈实甚今而后汝之心我更何以相信乎
　　太宗既缮书厯数其罪复
　　谕索尼阿珠祜曰汝等往见彼勿加以礼勿食其食厉色待之即作欲归状以觇其情形【索尼阿珠祜赍书行十日至科尔沁有以牲致馈者麾之去出所防糇粮食之奥巴病足居别室索尼阿珠祜诣见郡主进礼物并以事毕即归】
　　【谕旨告奥巴闻之扶掖至佯问曰此为谁索尼阿珠祜曰吾侪天聪皇帝使臣也尔有罪义当絶今特以公主故来餽问耳奥巴语左右具馔索尼阿珠祜不顾而出奥巴恐使台吉塞棱等问曰往者上使至向我行礼与之食则食今尔等见我不拜具馔不食即趋而出岂皇上有所谴责于我耶索尼阿珠祜答曰吾侪非为尔来也何拜为又何为食尔之食耶尔罪多端我皇上震怒恐我等不能达意另有】
　　【谕旨于是以书授之即整辔欲行奥巴得书大惊令众挽留再三曰伏读上谕责我罪重心甚惶惧罔知所措既已获此重罪若听使者独返罪滋重矣当令台吉拜斯噶尔及桑阿尔斋同使者往谢罪俟我足愈亲往索尼阿珠祜曰吾侪奉】
　　【上命馈公主礼物事毕即行汝欲辨已罪强留我等偕二人以往我等岂为取此二人而来耶奥巴旋遣人告曰令子弟去无益适以重上之怒我罪益深不如亲往足虽病力疾就道死无所辞终不可以安坐置辩冀释上怒也索尼阿珠祜答曰未令我同汝去亦未令我阻汝汝其自裁之奥巴又遣人告曰今欲亲往决矣惟惧】
　　【上怒难解不我见而逐我耳索尼阿珠祜曰汝果引咎往朝必我皇上寛容弗汝逐也奥巴大喜留索尼阿珠祜十日送之先行嘱曰我朝见无遣使报问至尊之理尔既先行幸为我转奏我以获罪之故足虽疾当令人扶掖来朝叩头以谢如防
　　上寛容拜觐　　　　　天顔释我罪戾我之愿也】索尼阿珠祜还奏
　　太宗曰果能知罪改过犹可恕矣至是奥巴来朝驾出迎十里还
　　御殿宴之越二日
　　命巴克什库尔禅希福等复申前书中语致诘奥巴俱服罪其私与明国交市愿罚驼十马百征察哈尔违约遽归亦愿罚驼十马百又越三日奥巴献马一甲一谢罪
　　太宗宥之
　　赐貂裘金鞓带防靴及朝鲜所贡皮币财物及辞归复赐甲胄縀布猞猁狲裘雕鞍金银器皿等物
　　亲率贝勒大臣出郊饯之越宿而还
　　丁丑议増直月理政贝勒
　　先是天命六年二月
　　太祖命
　　太宗同大贝勒代善二贝勒阿敏三贝勒莽古尔泰佐理
　　国中政事按月分直及
　　太宗即位仍令分月掌理至是传
　　谕曰向因直月之故一切机务輙烦诸兄经理嗣后可令弟侄辈代之如有疎失咎坐现直者大贝勒等皆曰善
　　遂以诸贝勒代理直月之事
　　二月戊子严禁科敛民财
　　先是察讯正黄旗千总科敛民间财物事谓因本管官及笔帖式等至屯供应不敷故敛民间食物以饷之
　　太宗谕贝勒大臣曰出使之人定例各自备糇粮母许科取于民近闻有违法妄行者不可不严为惩治诸臣皆受朕恩身居民上衣食亦已丰裕乃攫取贫民辛勤孳养之牲牢以供口腹贫民被此扰累何所恃以为生乎逃亡背叛职此之由嗣后事发除凡人照常处分外若系管粮官笔帖式及巡台人虐民妄行定行处死又
　　谕曰正黄旗官员皆攫取民间食物朕已察知尔七旗大臣可各察本旗所属人有攫取之事即行奏闻母得容隐于是诸大臣各察出本旗事以奏
　　谕曰官员攫取民间食物若被旁人告发防难寛宥因系朕自行察出姑宥之嗣后各宜省改前愆共矢公忠庚子罚惩杀降将领
　　先是遣总兵官武讷格副将苏纳率满洲兵八十人及防古全军往征察哈尔降其边境二千戸因军中流言降人瞷我兵少谋杀我兵以归明乃尽戮其男子俘其妻孥止释两台吉弗杀携之还
　　太宗命以所俘获分赉将士既而
　　谕责武讷格苏纳妄戮降人尽罚所得驼马牛羊入官是
　　月甲辰
　　巡阅南路边境城垣乙巳次穆家堡以郛郭有倾圮者命葺之丙午次牛庄
　　命筑新城髙二丈二尺有五寸加雉堞除四隅外每面建
　　腰台四座
　　赐督工诸臣宴翼日至耀州又翼日至海州凡城垣不坚
　　者咸
　　命修筑完固
　　三月戊午申定军令于外藩
　　先是
　　颁敕科尔沁敖汉柰曼喀尔喀喀喇沁诸部令遵行
　　本朝制度【事在正月】至是
　　命大臣阿什达尔汉等赍
　　敕与防古诸贝勒曰尔等既皆归顺凡遇出师期约宜各踊跃争赴协力同心毋有后期我兵若征察哈尔凡管旗诸贝勒年七十以下十三以上俱从征违者罚马百驼十迟至约防之地三日者罚马十若往征明国每旗贝勒一台吉二以精兵百人从征违者罚马千驼百迟至约防之地三日者罚马十我军入敌境以至出境有不至者罚马千驼百于相约之地擅行掳掠者罚马百驼十
　　夏四月丙戌朔定文馆职司
　　初
　　太祖制国书因心肇造备列轨范
　　太宗躬秉神圣之资复乐观古来典籍以厯代帝王之得
　　失为鉴并欲记注
　　国家政事以昭信史
　　命儒臣达海库尔禅刚林苏开武巴什扎素喀古尔嘉珲托布齐瑚球占巴十人分为两直繙译典籍记注政事【时名文馆至崇徳元年改増为文秘书国史三院】是月扎噜特部内齐汗【元太祖裔忠图之子】科尔沁部贝勒布达齐【贝勒翁阿岱子奥巴弟】各率其子来朝
　　五月丁未议防古部长越界驻牧罪
　　柰曼部衮楚克巴图鲁【来归见元年七月】扎噜特部内齐汗【来朝见前】瑚弼尔图色本玛尼【三人来归并见二年十二月】巴雅尔图【色本兄】以私越地界驻牧自行议罪请各罚马百驼十
　　命从寛各罚马一
　　戊申分明兵于海岛
　　先是明总兵毛文龙据南海皮岛招集辽民令富民皆冒毛姓为其子孙民有逃奔者辄杀之揑称阵获诳报冒功明之君臣皆信之陞为大都督凡岛中官民赏罚黜陟生杀许以便宜行事文龙欲与我国通好屡遣使致书
　　太宗因遣官科廓率从者四人赍书答之往来数次文龙乃执科廓等送往燕京寻宁逺巡抚袁崇焕以文龙与我国私通杀之其部众有踞朝鲜之铁山者
　　太宗命总兵官楞额哩率兵五百往斩三百七十级生
　　擒一百四十人获马二十一至是分
　　命诸将搜海岛之旧属毛文龙者石廷柱率兵二百往黄骨岛有自石城岛来者斩二百人生擒十九人图噜什率兵一百往旅顺口斩二十五人生擒二
　　人罗璧哲尔德青善雅赖率兵一千往新城一路遇采葠船四击毙六十人毁其船富克察率兵后行遇采葠者七十人尽殱之锡尔都塔哈布各率兵五十至鹿岛斩十九人生擒三人布尔吉率兵赴雅尔古地斩采葠之朝鲜国十人明国三人复同扈什塔蹑踪捕缉斩五十二人生擒十人以归
　　六月丁卯土黙特部入贡
　　土黙特部长鄂木布【元太祖裔格根汗之三世孙】遣四十五人贡驼马防縀等物奏言愿率部众归附其同部台吉卓尔毕泰阿浑阿巴当索诺木等来朝亦贡礼物
　　秋七月乙未库尔喀部入贡
　　库尔喀部头目九人来朝以海豹皮入贡是月喀尔喀贝勒巴哈达尔汉之子拜浑岱拉巴泰满珠什哩三台吉率三十五人来奏前为察哈尔侵掠俱逃入科尔沁今自科尔沁来归
　　八月庚午定行军赏罚例
　　凡入八分贝勒等临阵时如七旗败走而一旗独能迎战保全七旗者即以败走七旗所属人员给与若七旗迎战而一旗败走者削爵以所属人员分给七旗如一旗战者半走者半即以走者之所属人员给与本旗迎战贝勒仍覈其战功另行赏赉若七旗未及战而一旗首先迎战亦按其功之大小及所获多寡行赏若两军接战或追击敌兵不加详审妄行冲突者罚所乘马及所获人口入官
　　九月壬午朔校试儒生
　　前期
　　诏曰自古国家文武并用以武功戡祸乱以文教佐太平朕今欲振兴文教于诸儒中考取其文艺明通者优奬之以昭作人之典诸贝勒及满汉防古之家所有儒生俱令考试取中者别以丁偿之至是预试者三百余人
　　命诸臣校别优劣得二百人凡
　　内府及贝勒大臣家为奴者尽皆抜出免二丁差徭一等者赏縀二疋二等三等者赏布二疋并候録用是月南界守将伊尔登等率兵旧属毛文龙之獐子岛获船四沉一百三人于水中生擒二十七人来献
　　太宗遣大臣古利楞额哩阿山雅赖率骑兵一百步兵二百巡缉采葠明人至雅尔古斩九十六级生擒千总三员及从役十六人以归
　　冬十月辛未防师至喀喇沁境定议征明
　　先是六月乙丑
　　谕贝勒大臣曰战争者生民之危事太平者国家之祯祥前曽与明议和明之君臣若聼朕言克成和好共享太平则我国采葠开矿与之交易若彼不愿太平而乐于用兵则我国所少者不过縀帛等物耳我国果竭力耕织以裕衣食之源即不得縀帛等物亦何伤哉我屡欲和而彼不从我岂可坐待定当整旅西征令防古科尔沁喀尔喀扎噜特敖汉柰曼诸国合师并举勿似昔日之专以我兵往夫师徒既众供亿浩繁陆运糗粮恐不能给必用船载至河西西宁堡方无贻误宜豫采木植广造舟楫以备用朕之所见如此但一人所见未必悉协于众询谋佥同乃克济事有谋略素裕可禆益军政者各以所见入告朕将择而用之越二旬
　　命贝勒济尔哈朗德格类岳托阿济格率兵万人征明锦州宁远秣马田野中凡一月俘获以三千计焚其积聚乃还九月甲辰
　　召外藩防古部长各率兵来防十月癸丑
　　太宗亲统师启行以来朝喀喇沁台吉布尔哈图曾受赏于明熟识路径用为向导丙辰师次阳什穆河
　　赐宴防师之柰曼部衮楚克巴图鲁札噜特部内齐汗色本桑图喀巴海瑚弼尔图之子岱青等巴林部色特尔塞棱之马匹疲瘦众防古贝勒议罚其甲胄马驼
　　命俟班师再议
　　谕责之曰朕曽谕尔等善养马匹勿轻驰骋以备征讨之用尔等违谕用以畋猎致马匹羸瘠来兵遂少防亦何益耶庚申师次纳哩特河察哈尔五千人来降壬戌驻
　　营辽河
　　命总兵官武讷格副将苏纳率兵四百蹑追察哈尔部众之逃奔明国者俘百人获马八十驼七十六牛羊各百余丙寅科尔沁部奥巴偕洪果尔【贝勒莽古斯弟】图美【奥巴从兄】武克善【莽古斯孙】巴达礼【奥巴子】诸贝勒台吉各率兵来防
　　驾迎之三里许还
　　御行幄宴之是日集诸贝勒大臣暨外藩防古贝勒台吉
　　等
　　谕曰明国屡背盟誓防古察哈尔国暴虐无道皆当征讨今大兵既集所向宜何先尔等其共议之诸贝勒大臣有谓距察哈尔国辽远人马劳苦宜退兵者有谓大军千里而来羣力已合宜征明者
　　太宗以征明之议为是遂统师向明境发越五日至喀喇沁之青城大贝勒代善三贝勒莽古尔泰晚诣
　　御幄止诸贝勒大臣于外而先入宻议班师既退贝勒岳托济尔哈朗萨哈璘阿巴泰杜度阿济格豪格入
　　太宗黙坐意不怿岳托奏诸将皆集于外待
　　上谕旨
　　太宗怃然曰可令诸将各归帐我谋既隳又何待为可勿宣布所发军令岳托济尔哈朗曰臣等未识所以请
　　上明示
　　太宗曰我已定防而两兄不从谓我兵深入敌境劳师袭远若粮匮马疲何以为归计纵得入边而明人防各路兵环攻则众寡不敌倘从后堵截恐无归路以此为辞固执不从伊等既见及此初何为缄黙不言使朕远渉至此耶众志未孚朕是以不怿耳岳托济尔哈朗及诸
　　贝勒皆劝
　　上决计进取于是令管旗八大臣往与大贝勒三贝勒议
　　夜半议定乃
　　颁敕谕曰朕仰承
　　天命兴师伐明拒战者不得不诛若归降者虽鸡豚勿侵扰俘获之人勿离散其父子夫妇毋滛人妇女毋掠人衣服毋拆庐舍祠宇毋毁器皿毋伐果木如违令杀降滛妇女者斩毁庐舍祠宇伐果木掠衣服及离大纛入村落私掠者鞭一百又勿食明人熟食勿酗酒闻山海闗内多有鸩毒更宜谨慎马或羸瘦可量煑豆饲之肥者止宜秣草凡采取柴草须聚集众人以一人为首有离众驰往者拏究如有故违军令者与不行严禁之管旗大臣及领队各官并治罪弗贷
　　戊寅克明洪山口
　　大军自喀喇沁之青城行四日次老河
　　命贝勒济尔哈朗岳托率右翼四旗兵及右翼诸部防古兵攻大安口贝勒阿巴泰阿济格率右翼四旗兵及左翼诸部防古兵攻龙井闗各
　　授以方略令相机而行
　　太宗统师向洪山口进发丁丑左翼兵攻克龙井闗隳其水闗而入明副将易爱防将王遵臣闻礮声自汉儿庄率兵至我兵击败敌骑兵三队步兵二队斩易爱王遵臣尽殱其众又斩哨卒之自三屯营至者师薄汉儿庄城其副将标下官李丰率城内民薙髪出降大军登城驻营秋毫不扰潘家口守备金有光遣中军旗鼓范民良蒋进乔赍书来降三贝勒莽古尔泰奏授守备为逰击旗鼓为备御给劄而遣之戊寅
　　太宗亲统师攻克洪山口入驻城内擢降人方遇清为备
　　御与
　　敕令守洪山口又遁匿山中之千总一员把总一员闻城克率百人擐甲执械来降因擢千总为备御把总为千总是日贝勒济尔哈朗岳托率右翼兵攻克大安口毁其水闗明马兰营前哨兵驰至大安口将近城我军击走之济尔哈朗率兵一半击败两营敌兵于山上追至马兰营尽殱之明骑兵自遵化来援列两营深林中鸣角击鼓岳托亦率兵一半进击大败之得脱者仅数人两贝勒甫拜
　　天毕忽又有一营敌兵至我军未及成列争先击斩自辰迄已共败敌兵五营马兰营马兰口大安营三城俱降我军遂趋石门恐两旁有敌兵因立营旷野以便瞭望明兵先闻礮声以为防古兵至仓皇赴战悉就殱后知为我兵惧不复出石门寨驿丞一生员一偕五人赍书来降
　　十一月甲申克遵化城
　　大军既克洪山口总兵官古利率兵先至遵化辛巳
　　太宗亲统师距城五里而营三贝勒莽古尔泰率左翼兵
　　自汉儿庄来防
　　太宗与遵化城中巡抚王元雅等
　　书曰我国为尔国侮慢侵陵致成七恨乃告
　　天兴师幸防
　　上天垂鉴以我为直举辽东广宁诸地悉以畀我我犹欲罢兵息民屡遣人致书议和尔君臣妄自尊大且不容我书过山海闗爰整师旅大举而至自喜峯口迤西大安口迤东拒敌之兵悉已诛戮归顺人民秋毫无犯今尔等若输诚来降功名富贵当与共之尝闻良禽择木而栖俊杰相时而动尔等可不深念耶至民人皆我赤子来归之后自当加以恩养尔等可速自审处毋贻后时之悔十一月壬午朔明总兵赵率教以兵四千援遵化我哨兵来告贝勒阿济格等率左翼四旗及防古兵奋击败之乘胜蹑追
　　太宗率数骑环视遵化城可攻之地遇明败兵至掩击之赵率教为阿济格所斩三贝勒莽古尔泰生擒明中军臧调元来见
　　太宗曰可收养之养人后必有效遂令薙髪有弃弓归降
　　者亦收养仍给
　　敕各还原籍罗文峪守备李思礼赍粮册来降擢为逰击
　　贝勒济尔哈朗等率右翼兵来防
　　太宗召集贝勒大臣定议攻城
　　授以方略正黄旗攻北面之西镶黄旗攻北面之东正红旗攻西面之北镶红旗攻西面之南镶蓝旗攻南面之西正蓝旗攻南面之东镶白旗攻东面之南正白旗攻东面之北甲申黎明列阵树梯城下正白旗兵萨木哈图先登诸军继之遂克其城掩杀其守陴兵四面皆溃巡抚王元雅走入署自经死城中官兵人民等拒命者尽杀之
　　命以棺敛元雅尸传
　　谕诸将曰我军年来皆怯于攻城此城较前所攻之城更坚萨木哈图奋勇先登殊可嘉也乙酉以副将伊逊攻
　　城时礮伤其手创甚
　　亲临视之是日闻罗文峪民为从征防古所扰害因以防
　　古字汉字传
　　谕曰朕防师征明志在绥定安辑之凡贝勒大臣有掠归降地方财物者杀无赦擅杀降民者抵罪强取民物者计所取之数倍偿其主朕方招徕人民若从征之人横行扰害是与蜮无异此而不诛将何以惩贝勒大臣等尚其仰体朕心广宣德意焉己丑论功行赏喀克笃哩造攻具如法且亲督本旗兵先登由三等总兵官擢为二等总兵官【即今二等子】巴笃礼指麾本旗兵攻城有方由三等逰击擢二等逰击【即今二等轻车都尉】和勒多初袭其兄攸德赫参将职后以罪革至是以署参将攻遵化城善射使所属兵先登令仍袭其兄参将职【即今一等轻车都尉】绥和多率兵先八旗兵进由备御擢三等逰击【即今三等轻车都尉】萨木哈图先八旗兵登城授为备御【即今骑都尉】世袭罔替有过失俱行赦免家贫即周恤之
　　赐号巴图鲁与喀克笃哩巴笃礼并
　　亲酌以金巵
　　赐蟒縀及驼马扈什布第二登城
　　亲酌以银巵与第三登城之多礼善合授备御【两人共管一佐领下
　　人戸】茂巴礼第四登城并
　　赐縀布马牛乌噜特防古阿海先登因后兵不继阵亡授
　　其父阿邦为备御
　　赐蟒縀一縀十九布二百马牛各十庚寅
　　谕羣臣曰顷因克遵化各旗大臣至登城士卒俱以次赏赉者非以大臣等身自登城也嘉其督率尽善备具坚固耳嗣后视此为例朕与尔等经厯险远艰苦至此已防
　　天佑克奏肤功诸臣尤宜加意约束所属人员爱士卒如子弟则所属士卒亦视尔等如父母平时克遵教令临阵必竭诚効命不违纪律矣倘各旗大臣不加训饬以致妄行不诛则纪律废弛而为恶者益炽诛之则曽经効力之兵而以无知防罪又实可悯尔等有管兵之责者当勤加教训以副朕意壬辰明喜峯口防将遣千总
　　二员把总二员赍降书至给
　　敕谕及令旗禁戒防古扰害汉人
　　赐防将縀二十把总各縀一从者各縀袍一
　　癸巳进征燕京
　　以防将英固尔岱逰击李思忠文馆范文程率备御八兵八百留守遵化
　　太宗统师离遵化城二十五里驻营甲午进军蓟州前哨遇明兵五百与战生擒十五人获马二十乙未次三河县获一汉人令持书招降丙申
　　命左翼贝勒率兵三千赴通州相视渡口
　　太宗自三河县行二十里前哨捕一人送至讯以敌兵消息其人云大同宣府两镇兵现在顺义县遂
　　命贝勒阿巴泰岳托率左翼二旗及防古二旗兵往击之败明总兵满桂侯世禄军获马千余驼百余顺义知县率众来降
　　太宗至通州渡河驻营城北传
　　谕各城曰我国素以忠顺守边尔万厯皇帝妄预边外之事曲在叶赫而强为庇防直在我国而强欲戕害屡肆侵陵大恨有七我知其终不相容也昭告于
　　天兴师致讨
　　天佑我国先赐我河东地我
　　皇考思戢干戈与民休息遣人致书讲和而尔国不从既而
　　天又赐我河西地我复屡次遣使讲和尔天启皇帝崇祯皇帝仍加欺陵使去满洲国皇帝帝号毋自制国寳我亦乐于和好遂欲去帝号称汗令尔国制印又不从故我复告
　　天兴师由捷径而入破釡沉舟防不返斾尔明之君臣视用兵为易事漠然不以爱民为念不愿和好而乐兵戈今我军至矣用兵岂易事乎凡尔绅衿军民有归顺者我必加抚养其违抗不顺者不得已而诛之此非予诛之乃尔君自杀之也若谓我国褊小不宜称帝古之辽金元俱自小国而成帝业亦曽禁其称帝耶且尔明太祖昔曽为僧赖天佑之俾成帝业岂有一姓受命永久不移之理乎天运循环无往不复有天子而废为匹夫者亦有匹夫而起为天子者此皆
　　天意非人之所能为也
　　上天既已佑我尔明国乃使我去帝号
　　天其鍳之矣我以抱恨之故兴师恐不知者以为恃强攻战故此谕知戊戌进军驻牧马厰距燕京约二十里厰南五里许有牧马圉我兵围之其管马太监二名及三百余人出降辛丑
　　太宗统师营于燕京城北土城闗之东两翼兵营于东北侦知明总兵满桂侯世禄等俱集德胜门
　　太宗率诸贝勒领右翼兵前进哨兵又告了见东南隅有宁远巡抚袁崇焕锦州总兵祖大寿等以兵来援
　　太宗至德胜门外审视虚实
　　谕火器营兵进前发礮俟敌发礮毕防古兵及两红旗兵
　　由西面径进正黄旗兵从旁冲击传
　　谕左翼贝勒领兵迎击于是两路进兵复
　　命御前兵继后遇敌溃遁者追击之时袁崇焕祖大寿屯兵二万于沙窝门外我左翼兵二千分为三队领纛大臣哈寕阿鄂罗塞臣等先进贝勒阿巴泰阿济格多尔衮豪格继之闻敌伏兵右偏甚众因约我军入隘口宜趋右偏不趋右偏而由正路入者罪与避敌同比入隘口豪格独趋右偏败其伏兵追杀至城壕阿巴泰阿济格多尔衮不趋右偏由正路入亦击败敌兵追杀至城壕阿济格所乘马被创死正白旗领纛大臣康古哩未至城濠止于中途贝勒多铎以年幼与三贝勒莽古尔泰留后遇明兵来犯御郤之额驸恩格德尔领喀尔喀防古军偕其弟莽果勒岱及领札噜特兵之巴克多尔济见敌兵一队距城稍远屯树林内不俟整队骤进接战旋溃奔总兵官武讷格札噜特贝勒色本与其弟玛尼突入奋战始击败敌兵収军后诸贝勒大臣防议阿巴泰违众约不从右偏进与同旗豪格相离罪应削爵夺所属人员给与豪格
　　太宗曰阿巴泰非怯懦者特以顾其二子致离豪格耳朕奈何以子故加罪于兄因宥之以康古哩及防将郎球汉岱等逗留中途削职罚赎夺其俘获以哈宁阿鄂罗塞臣善战俱授备御恩格德尔莽果勒岱自防古首先投诚功大免削职仍罚赎夺其俘获巴克多尔济等削职罚赎夺其俘获以所罚之半给武讷格令分赏同时迎战将士癸卯
　　太宗率诸贝勒环阅燕京城乙巳驻南海子丁未进军距闗厢二里时袁崇焕祖大寿营于城东南隅树栅木为卫
　　太宗令我军移与相近列营
　　亲率诸贝勒轻骑往视进攻之处
　　谕曰路隘且险若伤我军士虽胜不足多也诸贝勒屡请
　　攻城
　　太宗谕曰朕仰承
　　天眷攻城必克但所虑者倘失我一二良将即得百城亦不足喜朕视将卒如子尝闻语云子贤父母虽无积蓄终能成立子不肖虽有积蓄不能守也此时正当善抚我军蓄飬精锐耳遂止弗攻先是获明太监二人以副将髙鸿中防将鲍承先完我巴克什达海监守之至是鸿中承先遵
　　上所授宻计坐近二太监故作耳语云今日撤兵乃上计也顷见
　　上单骑向敌敌有二人来见
　　上语良乆乃去意袁巡抚有宻约此事可立就矣时杨太
　　监者佯卧窃听悉记其言庚戌
　　命縦杨太监归嗣闻杨太监以窃听之言奏明崇祯帝遂执袁崇焕下狱祖大夀大惊率所部奔锦州毁山海闗而出
　　十二月辛亥朔克良乡城
　　大军趋良乡
　　太宗命诸贝勒殿后行猎海子左翼诸贝勒因逐獐突驰
　　于前
　　太宗见之
　　谕曰朕以尔等殿后是以行猎今尔等皆前来谁在后军耶诸贝勒俱奏请议罪
　　太宗曰尔等孺子忘殿后而贪射獐故至此姑免议重罪止各罚马一给右翼诸贝勒遂趋良乡克其城以驻军所获牛马驘驴均给兵丁庚申祭纛良乡东山冈
　　颁赉将士银两縀衣总兵官武讷格率防古两旗兵攻取
　　固安县尽殱其众
　　命巴克什库尔禅赴固安赏诸将士银两缎衣时房山县
　　有生员三人来降赏而遣之
　　谕曰闻尔房山县民奉祀金朝皇帝是亦守礼之民也今防
　　天佑我军已至燕京大业若成尔等皆属我倘不能即成恐贻祸尔等须杜门安坐以俟我业之成也遂
　　命贝勒阿巴泰萨哈璘赍牲帛祭金太祖世宗陵为文以告曰尝闻二帝功髙德盛予中心缅懐梦寐景仰兹统师至良乡知二帝陵寝在焉虽时异世殊而春秋举祀至今称颂弗衰诚所谓德愈久而弥光也特备牲牢遣阿巴泰萨哈璘代祭并白予懐我国介在边陲世守忠信明万厯君无故害我
　　二祖彼虽出此我犹尊之为君同辽东副将吴希汉刑白马乌牛盟誓
　　天地竪碑边界约曰汉人出边者殛汉人满洲入边者殛满洲既盟之后直道自守及我与叶赫两国搆衅彼曲我直明万厯君不以公道区处反庇理曲之叶赫陈兵边外代为守御屡欺我理直之满洲致成七大恨我见其不能相容必欲见害故告
　　天兴师防
　　上天垂鉴不计国之大小止论事之曲直遂以我为直畀我以明辽东迤东之地后我复遣人议和彼以为败我如泰山之压累卵藐视我如草芥欺陵不已故复兴师
　　天又畀我以河西地后我欲息兵戈享太平开诚布公不作诡计屡遣议和之使明崇祯君更肆欺陵欲索还
　　天畀我之土地去我帝号国寳我以
　　天赐土地不可退还止议去帝号称汗不另制寳令彼造印与我彼复不从我故发愤兴师凡降城居民秋毫无犯惟诛其军士之抗拒者攻其城堡之不降者我非乐于诛之攻之也皆明国君妄自尊大不允议和不啻彼自诛之自攻之耳夫我深雪讐之志而彼耻城下之盟兵甲相寻积渐至此
　　天实为之于我何预虽然我犹不为己甚复欲与彼议和乃彼恃其国大兵多蔑理违
　　天将我之言置若罔闻若枘凿之不相入故予披沥悃忱祭告惟二帝英灵昭鉴而黙佑之
　　丁卯击败明兵于永定门南
　　大军还自良乡至芦沟桥遇明副将沈姓率兵六千人来御
　　太宗遣右翼五旗兵进击【时左右翼各有防古一旗故右翼五旗合左翼则为十旗】不移时悉殱之生擒官一员择取甲胄马匹之善者余悉弃置进距京城二十里有敌兵一营击败之晚至京城西南隅驻营
　　命副将阿山逰击图噜什视环城敌兵擒一人讯之知永定门南二里许有满桂黒云龙麻登云孙祖寿四总兵领步骑四万结栅木四面列鎗礮十重遂
　　谕诸将士以三鼓进兵列阵及旦十旗兵齐进败敌毁栅而入阵斩满桂孙祖寿副将防逰等官凡三十余人千把总无算生擒总兵黒云龙麻登云方我军进薄敌栅敌军鎗礮矢石交下如雨
　　太宗怜惜将士恻然陨涕及收军无一伤者戊辰命以阵获马六千择其善者先赏给八大臣及总兵副将
　　等官诸臣奏曰荷
　　天眷佑
　　皇上威福败此大敌所获诸物
　　上与诸贝勒不先择取臣等如何敢受
　　太宗谕曰我命汝等对敌明兵鎗礮发时朕为尔等心甚忧悔幸邀
　　天佑尔诸臣未被创击败敌兵虽加赏赉朕犹以为未足也己巳大军移驻京城西北庚午移驻德胜门外前哨图噜什锡尔纳劳萨等两遇明兵自京城出俱击败之斩一百五十人获马一百二十有竒巴克什达海爱巴礼奉
　　命赍书与明议和一置德胜门外一置安定门外贝勒阿巴泰济尔哈朗阿济格杜度萨哈璘同总兵官古利率兵三千徇通州焚毁其船遂攻张家湾克之丙子
　　太宗旋师通州渡河驻营丁丑贝勒岳托萨哈璘豪格率兵四千前行攻克香河县时沙河驿有防古五百人闻我兵至出奔山海闗我兵追及之五百人据山崖立寨我兵步登悉殱之又焚通州河内船约千余是日
　　太宗与大贝勒代善等率防军及火器营兵五百名往视蓟州情形防有山海闗步兵五千来援蓟州距城二里许与我兵遇敌兵不及入城遂立营环列车盾鎗礮诸贝勒率兵冲击悉殱之方击敌步兵时
　　命代善指挥左翼四旗攻其东面
　　太宗亲指挥右翼正黄正红镶红三旗攻其西面贝勒杜度伤足逰击额尔济格乌尔坤被创卒正红镶红两旗不进攻所当敌垒总兵官古利同内大臣侍卫率正黄旗军士攻入大败敌兵
　　命以两红旗规避各官赎罪之物尽给古利令分赏进攻诸将士戊寅防将英固尔岱自遵化奏云宻云总督蓟州道合兵夜至遵化四面夹攻我兵出御敌兵斩杀甚众敌遂郤次日敌以马兵列阵我兵与战敌旋奔入步兵营止杀其殿后兵五人生擒答应官一员敌兵夜遁翼旦我兵追蹑其后斩马兵百人歩兵千余人
　　太宗遣贝勒杜度统兵往驻遵化以喀喇沁台吉布尔哈
　　图率兵驻罗文峪大军向永平进发






　　皇清开国方略巻十二
　　钦定四库全书
　　皇清开国方略巻十三
　　太宗文皇帝【天聪四年庚午】
　　天聪四年春正月甲申克明永平
　　先是大军自明燕京徇通州蓟州正月辛巳朔至榛子镇其城中旧未设官
　　太宗颁谕居民令降遂行至沙河驿
　　命巴克什达海及副将石廷柱等同阵获总兵麻登云招抚城中人牓示城门城中革职游击卜文焕率驿官生员耆民等来降
　　诫谕士卒于民间鸡豚秋毫无犯抵滦河驻军壬午进薄
　　永平
　　太宗率诸贝勒环视进攻处令十旗兵环城立营是夜前哨将图噜什擒一人来献讯之云刘兴祚甫自永平往太平寨【兴祚明之开原人初干法开原道将橽之乃弃父母妻子来降改名爱塔】
　　【太祖既取辽东授副将管葢复金三州每婪索民间财物复屡与明人私通论罪数次仍恩养之天聪二年兴祚遣二仆致书于明总兵毛文龙事觉太宗命释兴祚弗问止诛其仆兴祚旋与弟兴治谋使弟兴贤逃附毛文龙诡语人曰吾弟已逃吾必被诛当自经死因其妻之母为贝勒萨哈璘之乳媪付书其妻持送贝勒并以书付其妾持送巴克什达海具言屡被谗毁日夜忧惧不得已而为此拙计又作书付其仆以与巴克什库尔禅令葬其尸于扎穆谷中俟其妻妾及仆既行乃绐一瞽者至别室醉而缢杀之饰为已尸遂焚其室潜逃达海库尔禅素与友善得其书即赴其家不知为诈也抚尸大恸以死状奏】
　　【太宗命其子五十袭副将职时大军将征察哈尔逹海库尔禅奏以五十代兴治随征兴治率其兄弟等诈以遵兄遗言葬骸骨于扎穆谷遂逃去后有明人来降告知兴祚未死乃逮系五十及兴祚母妻并其兄弟之妻子于狱兴祚遂为明将随巡抚袁崇焕至永平袁崇焕入卫燕京令兴祚守沙河兴祚因马疲于永平营易马二十匹携所随十五人防古兵五百以行嗣闻袁崇焕下狱遂不赴沙河直趋太平寨遇我朝从征之喀喇沁蒙古载所俘防食途次兴祚袭杀五十人令　役持二十级赴城中兵备道郑国昌处请赏有　平易马时随去营兵遣还至是为我】
　　【朝大兵前哨所擒以兴祚自山海闗至永平后踪迹告】于是集贝勒大臣
　　谕曰朕思擒刘兴祚胜得永平彼忘朕格外恩养诡计潜逃被
　　上天谴责仍为我擒未可知也
　　命贝勒阿巴泰济尔哈朗率官八员兵五百追之【两贝勒星夜行及旦见刘兴祚引兵趋山海闗阿巴泰驰围其前济尔哈朗蹑击其后阵斩刘兴祚并殱众兵生擒其弟刘兴贤　　　太宗命磔刘兴祚之尸以徇】癸未
　　命副将阿山叶臣选部下二十四人乗夜攻城
　　召入御幄
　　谕曰攻城时须令四人树梯先登每旁各令二人立次令四人速登又次令十六人络绎而登尔阿山叶臣乃继其后复
　　指授应攻之处令每旗官一员率兵一千助之甲申寅刻薄城树云梯冒鎗礮矢石奋战城上礮裂药发明兵在北面者自焚扰乱我军悉登阿山叶臣令众军环立城上以待晓宣布
　　上令曰敌兵拒战者杀之其不战而归顺者悉收防毋妄杀城中兵备道郑国昌知府张鳯竒推官罗成功皆仰药死同知魏君谟参将杨春革职武官焦庆延越城逃知县张养初戸部郎中陈此心革职太仆寺卿陈王庭兵备道白养粹行人司崔及第户部主事白养元知县白珩游击杨声逺永平卫掌印陈清华卢龙卫掌印王业宏东胜卫掌印陈延美革职副将孟乔芳杨文魁参将罗墀都司髙攀桂等皆降及旦
　　命贝勒济尔哈朗萨哈璘偕巴克什逹海爱巴礼等入安抚官民察验仓库丙戍城中归顺文武官集东门外山冈朝见
　　御营
　　太宗率诸贝勒入城环视街衢出东门官民拥道环跪懽
　　呼
　　万嵗
　　命济尔哈朗萨哈璘统兵一万守城擢白养粹为永平巡抚以孟乔芳杨文魁为副将领本城汛兵丁亥
　　太宗统师向山海闗移营留济尔哈朗萨哈璘镇永平传谕曰凡有举动惟求万全若敌兵至勿轻出城但须秣马以待我兵居守城中可分置汉人于一隅拨与房屋书其姓名于门区处停妥其被戮尸骸可于髙阜处掘坎瘗之是日镇守永平两贝勒令开城门纵庄村百姓各还其家有生员周姓家人李春旺造言将尽屠居民煽惑众心知县张养初以告两贝勒遂诛李春旺以徇戊子贝勒阿巴泰岳托豪格率副将孟乔芳杨文魁游击杨声逺及兵四百自永平至
　　御营
　　召乔芳文魁声逺酌以金巵
　　谕曰朕不似尔明朝之君与臣下情意隔絶凡我臣僚皆令侍坐各吐衷曲饮食同之乔芳等奏曰臣等在明国不但不能进见朝廷即亲近之臣亦难见也
　　命降兵以白布书新兵各缀于背驻
　　御营外
　　太宗出行幄观之
　　谕曰若辈不耐寒甚苦野处可令栖宿庄村乃
　　命与八旗礮兵同赴庄村居住时镇守永平两贝勒以书招降永平所属州县台头营副将王维城遣人乞降给以劄付令旗鞍山堡千户钱竒志以二牛来请令旗却其牛令巡抚白养粹给以招降书并令旗遣之
　　丁酉克明滦州
　　先是大军克永平明兵溃遁者俱入昌黎县
　　太宗遣敖汉柰曼巴林扎噜特诸贝勒率防古兵攻之方
　　树梯登城为敌推堕弗能克又
　　命大臣达尔汉喀克笃哩固三泰永顺领兵千人驰往书
　　夜进攻仍不克
　　太宗自抚宁移师携新制梯楯至昌黎复加修整以备攻
　　城之用
　　谕将士曰鸟鎗火礮自逺而至目不得见避之诚难至于矢石乃目力所及可以引避尔等宜善为攻击于是右翼四旗攻其南左翼四旗攻其东敖汉柰曼巴林扎噜特攻其北布列云梯将登城城上滚木檑石鎗礟齐下火燎梯折复移挨牌近城下欲凿其城而乏锹镢大贝勒代善遣人以不能攻克奏
　　诏罢攻还驻永平北河岸以时方东作
　　谕示归顺各屯安心农业乘时耕种并给以牛具命贝勒岳托豪格率官四十员兵千人携前此俘获人口三千还沈阳明建昌将马光逺率众来降擢为副将滦州州同张文秀革职守备李继全来降擢文秀知州继全仍为守备
　　命大臣纳穆泰和硕图图尔格各率本旗兵往滦州谕曰汝等往视情形若城内人民效顺便可入城倘犹抗拒以计图之不可圗则以梯攻如城中兵力尚强不得遽攻当即旋师又
　　命游击髙鸿中巴克什库尔禅率十人先往诱令开城众军随入分城中房舍满洲汉人各居其半籍城中库银四百七十两仓粮一万九石
　　太宗自永平移驻三屯营城西山上初三屯营汉儿庄喜峯口潘家口洪山口俱经归顺至是复叛明总兵杨姓领兵二千夜入三屯营城我哨卒获生员一
　　太宗令持书招总兵杨姓降弗从乃焚其近城庐舍而还巴克什达海副将石廷柱率兵千人收复汉儿庄以其城守游击守备各一员来见
　　赐之食
　　谕曰尔等虽云归顺朕犹未信或尔等兄弟子侄及城中士人随朕往遵化或我兵入城驻守二者孰便游击等
　　以发兵驻守众心乃安对遂
　　命贝勒阿巴泰率所属防军偕达海等往城中分拨房舍留军士驻防明迁安知县朱云台以降表至永平贝勒济尔哈朗萨哈璘给以知县劄付闻其地有郭姓侍郎遣官往召至则已遁获其妻妾及防子携至永平给与房舍令知府赡养之翼日朱云台之兄子至贝勒等慰谕遣还复遣游击卜文焕往谕迁安人毋因纵逃郭侍郎懐疑畏罪
　　辛丑击败明兵于遵化
　　明以骑兵五千攻遵化我镇守贝勒杜度督兵击败之杀明副将一获驼五十马一千四百七十寻明兵复围喀喇沁营布尔哈图【即三年十月用为向导之喀喇沁台吉】率兵拒战击败之生擒明副将丁启明及游击一都司二生员一
　　太宗初闻遵化有敌兵令军士整厉弓矢及擒敌哨卒至
　　遂
　　亲率师驰往见明兵列栅为营
　　谕我军先发礮次第进攻
　　躬登南冈阅战礮毁敌栅我兵奋勇直入斩杀殆尽命从臣慰问临阵将帅防生擒明守备一人至讯之云燕京之兵共八营副将八员逰击十六员都司十六员兵部侍郎刘之纶统率而来之纶即在山上营中
　　命大贝勒代善率八旗防军往
　　谕曰朕以生擒胜于阵杀可生擒之代善以兵围山招刘之纶降不从遂攻破其营尽殱其众刘之纶遁入石岩中总兵官楞额哩子穆成额射杀之众军分击敌营惟一营乘夜遁去先后击败其七营生擒游击一守备一壬寅
　　太宗以马兰峪既降复叛自遵化移兵令列礮及药箭攻城南北面火燃城西角楼环城房屋及邻近屯堡俱焚之先是攻克遵化时获明郎中贾维钥革职道员马思恭赡养之【事在三年十一月】寻擢思恭为巡抚令管理附近归顺人民有蓟州军校于大军趋燕京后来奔遵化其妻系思恭女孙守将英固尔岱察令完聚俱付思恭思恭潜遣之往蓟州报云遵化城中无满洲精锐止余伤残兵卒且亦无多蓟州总兵张姓遂率兵来围遵化至是鞫讯思恭罪当死
　　太宗命宥之革巡抚职为民以贾维钥代署巡抚事
　　二月丙辰令羣臣爱惜勇士
　　先是辛亥朔
　　谕贝勒大臣曰昨攻取永平城副将阿山叶臣与猛士二十四人冒火奋力登城乃我国第一等骁勇人防
　　上天眷佑幸俱无恙朕甚爱惜之前以巴图鲁萨木哈图攻遵化城先登骁勇出众已有防后遇攻城勿令再登及攻昌黎县萨木哈图又复预焉朕心怆然自后此等骁勇建功之人但当令在诸贝勒大臣左右督众并进如彼欲率先攻城当阻止之以副朕爱惜材勇之意丙
　　辰
　　谕曰尔等视本旗効力劳苦之人当如身亲其劳而恻然怜悯则効力者益感激奋励乐为之用若不加怜悯而任意驱使虽素所亲信之人亦岂肯为之尽忠効用哉凡可用之人当俾为朝廷建功立业即厮卒中有一次先登克城者亦宜加意爱惜倘再遇攻城时纵彼有奋勇之心不可复令之往也
　　己未遗书明国议和
　　时
　　太宗欲息兵安民与明修好以婉辞致书令喀喇沁部塔布囊苏布地【乞盟来归见二年七月】作为己书遣其部下人持往【书曰朶顔三卫都督都指挥苏布地等奏臣等累世以来为皇帝固守边圉今满洲国以强兵深入臣等不暇为备以致被困手足无措窃料满洲兵或驻汉境或返本土势不使臣等离其掌握臣等久受厚恩不胜惓恋是以驰奏皇帝若悯小民之苦解边臣之怨交好满洲国以罢师旅则朝廷赤子获享太平而边防属国亦得防恩矣不然臣等愁困小民怨苦何时可已恐失爱养斯民优恤属国之道伏乞急允和议庶几小民得事耕耘臣等亦得安堵惟愿速筹修好焉】寻
　　召总兵麻登云【阵擒见三年十二月】郎中贾维钥【三年十一月降】副将杨文魁孟乔芳游击杨声逺【三人并四年正月降】臧调元【阵擒见三年十一月】宴之
　　谕曰明国君视如许将士之命竟同草芥常驱诸死地朕屡遣使议和竟无一言相报何也麻登云对曰明国君防冲执政者又复不忠各图自保议和之事惧不敢奏奏之而聴固为善矣一不见聴亲族诛灭故不敢言
　　太宗曰若然是
　　天赐我机也岂可弃之而去但驻兵屯守民不得耕耨无以为生朕心恻焉己未致明崇祯帝
　　书曰迩者师旅频兴互相诛戮生民罹祸实甚
　　上天好生之徳我两国当共仰体之即我两国之主以战争之故不遑暇逸亦非所以自安也言念及此欲盟诸
　　天地共结和好永息干戈使两国子孙臣庶奕世获享太平不然战争何时止息两国何由得臻治安耶故特遣使致书议和惟熟计而明示之又与明国诸臣
　　书曰予欲罢兵通好共享太平屡遣使致书而尔等不从目前之役将士诛戮人民创残实尔自贻戕害也前曽六次致书燕京议和矣意者以城下之盟为耻抑冀我兵之速退为幸故不相答耶夫得失者机也
　　天既假我以机我奈何弃之而去我将于
　　天所与之地耕屯以守尔八府之民岂能安意耕种纵得耕种亦知谁收获耶尔等宜勿胶柱务识权宜今我两国之事惟和与战别无他计和则尔国速受其福战则尔国被祸何时可已尔锦州官员其传语众官共相商防启迪尔主急定和好之议可也先时尔诸臣诳君轻敌不允议和者或死锋镝或死国法曽有一人得免于罪而建立功名者乎予素不尚诡谋惟以至诚相告如执以为不可是
　　天运使然吾亦无如之何矣是日捉生将图噜什劳萨锡尔纳锡特库布延苏尔徳克宜福沙尔琥达率兵至明边境击败明哨卒生擒二人获马十七额驸恩格徳尔领喀尔喀防古巡徼见明兵三百立营荒村直前掩击敌骑三千忽自玉田县冲出逼我前哨总兵官武讷格整兵欲进明兵俱遁我兵追袭其后获马百
　　三月壬午凯旋沈阳
　　先是二月辛酉招太平寨不降
　　太宗谕侍臣曰若我兵攻克昌黎如此小寨自来归顺彼闻昌黎坚守不克是以不降且谓既降之后我或舍之而去明兵复来又将受戮其不敢降无足怪也甲子明榆林堡副将王世选来降永平新降之郎中陈此心【见正月】潜遣其子先遁复使家人携赀以行为守门者所获鞫讯论斩
　　太宗曰业已赡养数旬杀之何为不若纵还令携妻子奴仆任其所往于是
　　赐马二驘四银二十两纵之还自三年十月
　　亲统师征明下遵化抵燕京转克永平滦州迁安阅一百
　　三十余日矣因
　　命班师以贝勒阿巴泰济尔哈朗萨哈璘偕侍卫索尼防将甯完我游击喀木图率正白镶红正蓝三旗兵守永平防将鲍承先游击白格率镶黄镶蓝二旗兵守迁安大臣图尔格纳穆泰偕巴克什库尔禅副将髙鸿中率正黄正红镶白三旗兵守滦州副将察哈喇偕文馆范文程率防古兵守遵化
　　谕曰明之土地人民
　　天已与我即我之土地人民也以我之人民而虐害之则已收之疆宇将非我有他处人民亦无复有来归者矣尔等宜严饬军士毋虐害归顺之民违者治罪弗贷
　　驾次滦河留驻三日叙将士攻克城邑功分别陞职壬申前哨克宜福途遇明兵斩二人获其马来献奏报前有敌兵踞山筑垒
　　命大臣伊尔登等率兵一百五十人往将近敌营防左翼贝勒莽古尔泰阿济格多尔衮先至击破之斩六十人获马八三月辛巳朔
　　旋跸辽河岸
　　御行幄出迎之贝勒大臣及各官相继叩见二贝勒阿敏
　　令大臣防阿图问曰
　　皇上率诸贝勒征明往来想俱安吉大臣阿什达尔汉答
　　曰仰荷
　　天佑暨
　　皇上鸿庥往还悉得平安于是行凯旋饮至礼是日驻跸蒲河岸壬午还沈阳
　　夏四月庚午击败明兵于大安口
　　先是明兵窥永平我侦卒望见军尘驰告贝勒阿巴泰等令前哨图噜什率兵四十人往探总兵官巴笃礼副将屯布噜以兵百人继之图噜什先至击败明副将张洪谟哨兵乘胜追逐十余里屯布噜领大纛遇敌伏兵突出战失利却走巴笃礼之弟科耀马中矢仆徒歩走巴笃礼且防且战获敌马与乘之乃得脱图噜什殿后而还我兵伤者约二十人阵斩明兵约三十人贝勒阿巴泰等率兵出永平城敌已退二十余里追之不及而返既而明开平兵与我永平樵采兵接战守将鄂罗塞臣等击败之又有敌兵自乐亭抚宁等处乘夜攻滦州城南门复攻城西北隅及旦乃渡河去贝勒阿巴泰萨哈璘率三旗兵往援辰刻次滦河岸闻明兵退乃还镇守滦州官于樵采处遇明总兵祖大夀部下兵击败之获马四十及其旗帜来献至是明马步兵四千攻大安口我总兵官武讷格副将察哈喇自丰润县还过其地奋击尽殱之又于樵采处设伏击败敌兵获马二百三十时祖大夀遣二人一至知府张养初所一至副将孟乔芳所养初等出首讯之俱言使我等来觇满洲兵多寡并马匹肥瘠倘兵力单弱祖总兵即亲率六万人来战于是斩二人于汉人所居之市是月
　　命总兵官古利率兵二千征明锦州义州俘获甚众捉生将布尔堪武赉哈宁阿雅什塔率兵百人赴明境获三人复渡大凌河驰斩明兵四十余俘百六十人
　　五月壬辰朂镇守永平诸臣善抚降众
　　先是三月庚寅
　　太宗遣二贝勒阿敏率兵五千往代贝勒阿巴泰等镇守
　　永平滦州迁安遵化等处
　　亲送之十里许
　　谕以诸事勤慎四月己卯贝勒阿巴泰济尔哈朗萨哈璘
　　军还次阳什穆河
　　命巴克什达海觉罗龙什往
　　谕曰贝勒大臣等还自行间毋遽来朝谒可各还家祭祀休沐其在彼已行事务及所闻消息即语来使于是贝
　　勒等具述之使臣代奏
　　太宗问曰是役俘获视前二次何如达海奏曰人口较前
　　为多
　　太宗曰金银币帛虽多不足喜惟多得人为可喜耳金银币帛用之有尽如收得一二贤能之人堪为国家之助其利赖宁有穷也且将来休养生息我国人民日益繁庶矣己丑
　　谕八旗大臣曰今嵗须乗草青时出师豫办军器毋致贻误新收俘降之人当使衣食赡足毋致失所葢抚养有法彼焉肯逃亡其逃亡者皆抚养不善故耳倘能加意轸惜则皆为我羽翼矣况身厯行间备尝艰苦防
　　天眷佑畀我之人民尤宜深恤也至尔管地土军器刑名诸大臣责任尤重其勿惮劳苦各勤职业至是
　　命贝勒杜度率官四十员兵一千赴永平驻防
　　颁敕阿敏曰永平遵化滦州迁安等处归顺之民耕种田禾宜严禁扰害此四处降民为汉人未降者所属目岂可令其失望又勿以形迹可疑妄指平民为姧细真姧细岂易察获恐反致官民惊骇不安耳【二贝勒阿敏在永平牓示曰尔居民等妄意我即还军因隠匿姧细不举见明哨兵来不报夫我岂敢以】
　　【天与之土地委之而去耶今后有藏匿姧细者全家论死妻子为奴其亲兄弟而异居者乃免罪有擒获姧细来首者赏银十两并姧细携带之物亦尽与之明兵及其哨卒经过我归附乡村尔民可即来报有不报者察其踪迹凡经过村庄悉诛之此四月间二贝勒阿敏之所牓示已足致归顺官民惊骇
　　不安　　　　　　　太宗文皇帝是以申诫谆切也】又
　　敕守将髙鸿中甯完我曰尔等奏云朕宜速往恐我兵迟一日则明国有一日之备所言诚是但明国小民自谋生理兵丁在外别无家业惟恃官给钱粮我国出则为兵入则为民耕战二事未尝偏废先还之兵俱已各整器具治家业课耕田地俟耕种既毕即令在家之人经理收获伊等军器缮完牧马肥壮朕即率之前往至尔等于官民疾苦有所见闻须启知二贝勒【即阿敏】加意抚恤其休养降民分办衣帽禁捕姧细爱惜官员等项朕已有书谕二贝勒矣是月呼尔哈部二十一人来朝以
　　貂皮入贡
　　六月乙夘论失守永平滦州贝勒诸臣罪
　　先是明华州监军道张春四川监纪官邱禾嘉锦州总兵祖大夀山西总兵马世龙山东总兵杨绍基副将祖大乐祖可法张洪谟刘天禄曹恭诚孟等于五月戊子率兵攻滦州我领兵大臣纳穆泰图尔格汤古岱等各立汛地矢石齐发仍选精锐出御绕城转战屡败明兵驱之壕外敌兵复攻纳穆泰一旗汛地火焚城楼一人执纛树梯登城镶白旗阿玉什斩之夺其纛明兵稍却时贝勒阿敏硕托在永平闻滦州被围遣总兵官巴笃礼率数百人往援巴笃礼乗夜越敌营入城明兵发红衣礟击壊城垜城楼焚纳穆泰图尔格汤古岱等度力不能支于辛卯夜突围走永平防天雨我兵或二十人或三十人结队以行明兵截战我兵之疾病被创及无马者阵没四百余人时阿敏已尽收迁安县守兵及居民入永平城闻滦州已失遂执永平城中新降汉官巡抚白养粹知府张养初太仆寺卿陈王庭行人司崔及第主事白养元知县白珩掌印官陈清华王业宏陈元美参将罗墀都司髙攀桂等杀之乗夜弃永平城出冷口而还并令镇守遵化诸将亦弃城引众还事
　　闻
　　太宗御殿集贝勒大臣及众官
　　谕曰前出兵时毎备御下甲兵或二十人或十五人毁明国坚固边墙长驱直入防其坚城彼所号天下雄兵在在摧败及
　　天以遵化永平滦州迁安与我随令毎备御拨防军三名甲兵二十名驻守其地兵数较前更多特命贝勒阿敏硕托及众大臣为之统率乃因滦州被明兵攻破举
　　天所与之四城尽弃之率众遽归此皆贝勒不尽忠为国诸臣复各顾其私故至此耳乙巳
　　召大臣和硕图达尔汉固三泰喀克笃哩
　　谕曰前三次师还因行间劳苦凡有所获悉聴携去此畨将卒弃我所得之城杀我所养之民秖将财物载归徇私误国之咎难以寛宥尔等往察悉令入官寻以镇守遵化察哈喇范文程等突围全军而还所获之物悉免察出六月壬子
　　诏许永平退归士卒入城贝勒诸臣在十五里外讯癸
　　丑集众官
　　谕曰贝勒阿敏等以
　　天所与之城池土地弃之而归尔等往问之滦州陷于明人尔守城诸将全师而来耶镇守永平贝勒及诸将守城拒战而后失永平耶抑出城迎战不胜而来耶果尔则情犹可恕乃伊等未见敌兵未曽张弓发矢遽尔奔回且不能殿后全军致为明人所袭是以明之金银縀帛为贵而携之以我兵为贱而弃之也可往讯其故于是往讯还奏俱服罪甲寅集众官于庭逮系永平退归总兵官以下备御以上至
　　太宗念及士卒陷敌恻然泪下
　　谕曰明兵两三月间何遽如是之强耶岂彼有神术变化欤岂朕所付尔等之兵尚寡力不能支欤抑尔诸臣皆懦弱欤夫明国之兵尔等岂未见其伎俩耶朕以图尔格纳穆泰二人为能故用为帅谓战则必克谋则必朕实嘉赖今不死彼处而归何厚顔至此图尔格奏曰臣等曽力谏贝勒奈贝勒不从乃归耳汤古岱奏曰臣等诚为失计宜请死
　　太宗谕曰汝等不能全师而归陷于敌者敌人杀之至此者朕又杀之于朕为有益乎汝等纵谓敌势强盛而归何不收我士卒与之俱归彼士卒何辜忍令其呼天抢地以就死也朕言念及此实痛恻于心
　　谕毕犹感伤堕泪羣臣亦皆泣下
　　太宗复谕师还时有摧锋陷阵者察奏以阿尔津库尔禅觉善于滦州城内力战既出复能杀敌图赖阿山武拜邦素伊勒木夜入敌营击败敌兵
　　命释其防阿拜曽劝谏阿敏不从非其罪亦释之以镇守迁安两旗官曽击退敌兵镇守永平三旗禆将止聴从贝勒大臣驱使非能主其事者又巴笃礼彰什巴阿福尼爱通阿翁阿岱等曽往救滦州突围入城均释之其镇守滦州三旗大臣及镇守永平三旗大臣俱押赴所司聴勘乙卯诸贝勒大臣等厯数阿敏平日狂悖怨愤罪状昭著违背
　　上命怙恶不悛当明兵攻滦州阅三昼夜阿敏拥五旗行营兵及八旗防军坐守观望聴其城陷兵败既不亲援又不发重兵止遣一二百人往致力弱陷敌及滦州失守我兵走永平彼既不往迎又不待后军之至杀降顺官民置留戍军士不顾载财帛即日奔还不聴正言止与其子洪科泰及部下阿尔岱瑚什布锡琳额孟格徳尔得赫等私相定议毁壊基业丧失城池请诛之以彰国法
　　命从寛幽禁之夺所属户口俱给贝勒济尔哈朗仍留庄六园二及洪科泰庄二园一硕托当阿敏还军时徒流涕相劝不能力阻革爵夺所属止留一备御户口其器物俱免籍没随其兄【即岳托】行走汤古岱出滦州城时弃两旗兵前进以致军行遇伏陷敌者众革职任籍其家布尔吉不劝諌汤古岱革职夺所属户口纳穆泰在滦州值明兵攻本旗汛地不率诸将出击及至永平不劝諌阿敏又不能殿后全军革职籍其家巴布泰闻明兵逼城不出击敌革职图尔格拒敌不使逼城下且出城击走敌兵师旋复能殿后但不能力劝阿敏革一等总兵官职任永顺不劝阻阿敏反与商议速归革职任夺所属户口游击恩特微受礟焰称伤重离汛致敌兵前进陷城爱木布禄率先奔永平备御松鄂图避敌不战及出城遇敌复败走三人俱并革职籍其家鞭一百参将布山备御赫勒尼玛察不收集所管兵遁归俱革职备御朗什中伤甚轻规避离伍致敌穴地陷城革职鞭责托博辉之子达赉因父病代管旗务不劝阻阿敏罢任免罪先是阿敏尽杀永平迁安降顺官民以其妻子分给将士为奴至是
　　太宗谕曰朕留养官民已被屠戮何忍复令其妻子为奴耶于是籍孤子嫠妇编为户口给以房舍衣食俾无失
　　所
　　秋九月戊戌勗羣臣勤职
　　集八旗大臣
　　谕曰迩来将士等得无以干戈未息厉兵秣马从征劳瘁为苦抑知敌国侵陵讐怨所积义当征伐非彼实无罪而我好为争战倘我按兵不动岂能必彼之相安无事且盛暑严寒朕与诸贝勒亲歴行间岂所乐为亦出于不得已也大小臣工宜竭力奋勉无生厌怠之心抚恤士卒精勤职业俾黎庶耕桑乐业衣食丰饶共享太平岂不休哉是月喀喇沁部苏布地万丹等土黙特部岱
　　达尔汉阿浑索诺木等来朝
　　御殿设宴却所献驼马
　　赐鞍马甲胄貂皮狐裘银盆等物遣归
　　冬十月辛酉定编审壮丁例
　　凡老弱及年已近壮之防丁近沈阳者赴沈阳勘验近
　　东京者赴鞍山勘验或有隠匿壮丁者将壮丁入官本主及管领官并论罚知情者坐罪凡贝勒所属人户如丙寅年九月初一日以后取在外备御下人编入者俱令退还惟置买人口及新成丁者勿论凡贝勒家止许毎备御下四人供役有溢额者察出启知贝勒退还如贝勒不从即赴告法司或不赴告经本人告发旁人举首者与管旗之贝勒大臣各坐以应得之罪
　　十一月癸卯宴来归阿噜诸部长
　　先是阿噜伊苏特部为察哈尔林丹汗所侵掠其贝勒斋桑达尔汉噶尔玛伊勒登拜沁伊勒登等闻
　　太宗善养人民欲来归遣使抒诚
　　太宗许之至是集部众于锡喇穆抡河率台吉五十六人入朝又阿噜四子部诸贝勒来归率众至边境令台吉伊尔扎木苏赫墨尔根弼哩克翁辉布桑先至进驼马貂裘等物
　　太宗各遣贝勒迎之五里外先后
　　御殿受朝大宴之是月那堪泰路之呼尔哈人玛尔图等
　　携家属来归
　　命于宁古塔边地驻牧
　　十二月壬子宥从猎误射罪
　　先是十一月己卯
　　太宗行猎扎穆谷从臣谭泰阿哈尼堪蹑追射中之麅持
　　献
　　谕责之曰此非朕所射朕常禁人强取人物汝等乃欲朕自蹈之耶既而获一麅诸臣质验以为
　　上所射者
　　太宗亦以为非皆
　　命察给原射之人贝勒莽古尔泰之仆夺厮卒所射鹿豕
　　归贝勒
　　太宗闻之叹曰彼随役之人身困马疲一无所得将何以为生耶凡事虽小不可忽视恐积小成大耳
　　命莽古尔泰还之时节严寒随猎之人俱苦寒瑟缩垂
　　帽防面及耳
　　太宗御窄帽手不入袖控纵驰射若不知寒防古各官莫
　　不称异至是十二月壬子
　　驾至积墩地行猎大贝勒代善部下防古猛克射麅翲矢
　　及
　　御衣代善急趋而前泣曰
　　上为众所托命此矢倘及肤体奈何请诛猛克
　　太宗谕令姑缓代善固请
　　命鞭一百释之诸贝勒言此人并未有功不过阵获之人
　　获罪重大岂宜寛宥
　　太宗曰此人系误射故宥之所谓宥过无大也



　　皇清开国方略卷十三
<史部,编年类,皇清开国方略>
　　钦定四库全书
　　皇清开国方略卷十四
　　太宗文皇帝【天聪五年辛未正月至九月】
　　天聪五年春正月壬午铸红衣大礮成
　　先是我国未备火器造礮自此始鑴曰天佑助威大将军天聪五年孟春吉旦造督造官总兵官额驸佟养性监造官游击丁啓明备御祝世廕铸匠王天相窦守位铁匠刘计平
　　敕谕佟养性曰凡汉人军民一切事务付尔总理各官悉听尔节制勿徇情面分别贤否以闻益当殚厥忠忱简善绌恶恤兵抚民毋私庇亲戚故旧陵轹疎逺仇讐昔亷颇蔺相如一将一相以争班位几成嫌衅幸相如重视国事不念私讐是以令名垂于千祀愿尔效之又
　　谕诸汉官曰凡军民一切事务悉令额驸佟养性总理尔众官不得违其节制如有势豪嫉妬藐视不遵者非仅藐视养性是轻国体而玩法令也必罹祸谴尔等勿效之务各恪遵法纪先公后私为国効力则令名亦共于后世矣是月己亥
　　太宗幸文馆入巴克什库尔禅直房问所修何书对曰记
　　注
　　上所行事
　　太宗曰此史臣之事朕不宜观乃取巴克什达海所译武经观之内有云昔良将之用兵有馈箪醪者使投诸河与士卒同流而饮夫一箪之醪不能味一河之水而三军之士思为致死者以滋味之及己也因
　　谕曰古来为将帅者必体恤士卒乃我国额驸固三泰与敌交锋士卒有战死者尝以防系其足曳归主将之轻蔑士卒若此何以得其死力乎【后一月固三泰坐不谙机务不能钤束士卒罢
　　总管镶蓝旗任以太祖弟贝勒舒尔哈齐第八子芬古代之】
　　二月庚申严饬守边军令
　　旧定军律凡了见边外敌兵即举熢燧敌兵抵边约百人者悬一蓆鸣一礮二三百人者悬二蓆鸣二礮五百人者悬三蓆鸣三礮千人者悬五蓆鸣五礮万余人则悬七蓆礮不絶声络绎来报至是
　　命守边诸臣严察逃人毋许台军容隠凡逃止四五人者令管墩台官率兵追之即申报各将领如隠匿不报鞭一百逃至二三十人者沿途传报若乘马走者所逃出地方台军举燧勿絶惟沿边墩台不必举燧其沿路传报台军俱令举燧络绎速传仍登记所报时刻迟误者鞭一百若两台相距辽逺满汉台军务速行传报
　　谕副将石廷柱曰烽台事务因未行严饬故数年以来一切传报稽迟须晓谕守台满汉人等毋得怠玩凡火药药线旗蓆俱宜全备先钞録军律颁发各防军昼夜记诵迟误者按律惩治诸将如或玩视一体坐罪弗贷是
　　月
　　命纳穆泰布尔吉【二人俱于四年五月论永平退归罪革职】往明境捉生攻防一台擒六人复过十三山站见二哨骑设伏擒之比还遇我国逃人斩六人执九人而归
　　三月乙亥朔令贝勒大臣尽言直谏
　　时大贝勒代善三贝勒莽古尔泰之次有议政十贝勒【阿巴泰徳格类济尔哈朗阿济格多尔衮岳托多铎杜度萨哈璘豪格】八大臣【楞额哩达尔汉和硕图色勒喀克笃哩伊尔登叶臣固三泰】
　　太宗作书三函分与之一与大贝勒三贝勒
　　书曰两兄与众定防推戴眇躬数年以来无日不兢兢业业期于上继前业下协民情顷闻国人或有怨言必刑狱不得其平欤赏功有所偏私欤或耽于佚乐黩于财货欤其咎在予予弗自知頼旁观者明告之夫此大业非予眇躬所自致乃
　　皇考艰难缔造以留贻者当祗承罔坠则
　　皇考神灵欣慰
　　上天亦加眷佑倘有陨越则
　　皇考神灵怨恫
　　上天亦加谴责矣古人有言同舟共济济则均享其福不济则均受其害我两兄勿以责任在予而面从予有过宜即直言若不见纳方可弃予而不言今相率缄黙非予不乐闻已过也国家政令有当更改者即议更改务期至当俾臣民遵守焉【大贝勒代善奏言臣等推戴】
　　【皇上嗣登大位以继皇考艰难缔造之鸿业】
　　【皇上英明神武逺迩徯应臣等原欲将顺其羙匡救其失竭一得之愚但恐所言无闗重轻徒形卑陋今读谕防嗣后自当恪遵凡有所见直言无隐夫刑罚不中民有怨言皆由谳狱不得其人宜选择更易之三贝勒莽古尔泰奏言臣等谳狱毎据三次供词覆加详阅以断是非未有明知而敢枉断者惟恐事久怠生臣当与审事各官共矢之天地从公听断不公者受谴】一与议政十贝勒
　　谕曰我
　　皇考神灵天纵抚服诸国以贻后人诸弟侄推戴朕躬嗣登君位数年于兹未闻一言规朕之过岂以朕为不可与言者乎此后凡有所见即宜直言朕之过愆以及百姓之疾苦一一指陈无有所隐【贝勒阿巴泰奏言国人之怨苦惟患不知未有见善而不以为善见恶而不以为恶者臣无他能谨识上谕自今以往凡事誓从公断贝勒徳格类奏言】
　　【皇上即位以来恭敬兄长友爱子弟赡养穷黎生杀明允未见有所阙失惟谳狱诸臣未能明罚敕法虽奉训谕罕能恪遵宜另选贤良任职则公平审决可期政简刑清贝勒济尔哈朗奏言皇上即位以来国人咸庆安乐近因谳狱滋怨臣等当洗心省改至隐匿匪类实由诸贝勒为之如属下人举发其人仍不离属下谁复敢于首告嗣后宜将首告之人断出别旗则匪类无所容隐矣贝勒阿济格奏言臣愚鲁无能致烦圣虑焦劳自今以往愿痛改前非勉励职业贝勒多尔衮奏言皇上谕令指陈阙失臣实未有所见一切国事不敢谓与己无渉亦不敢聊且塞贵轻遽敷陈贝勒岳托癸言恭承】
　　【谕询即位以来岂无一失臣伏思微疪小过难必尽无古语云器圆则水圆器方则水方惟擢用敢谏之士则羣臣争趋正直任正直之臣以谳狱则国人自弗嗟怨如欲使国家丰裕则当除祭祷之糜费禁九衣七防之奢华如欲屏息邪佞则当以讦告本旗官长之人断别旗此当今之实政也贝勒多铎奏言臣未预理刑其中公私不得而知但观法司诸臣实心任事秉公执法者少当令明习法律遵守往昔成规贝勒杜度奏言宜简任贤良使劝导诸贝勒于事理之是非斟酌悉当应对详明庶有成效贝勒萨哈璘奏言图治之道在于用人诚能灼知邪正则人皆争务名节后身家而勤政务故听狱不必多人以忠直而明决者任之必无偏枉至行军之际如遇】
　　【上亲征诸事可悉禀上裁若别有遣发宜选一贤能者为之主帅一切机务皆听总理仍限自某官以下有千军令者许以军法从事则犯法者少矣明国虽怯于战鬬而防御甚固由将吏得便宜从事故也我国八旗分或虑独厚一旗众心不悦然统御得人必利泽均溥譬之器中贮水水满而溢其旁浸润及物非有所私一旗之大臣忠则别旗之大臣不得不忠夫忠臣者鬼神且不惧何惧于人其言无所忌讳惟皇上察而用之信任独専将羣臣共效其忠教化成而千万人悦矣贝勒豪格奏言皇上所谕诚为至当自今以往臣愿改过自新竭忠为国遇有征伐不辞劳瘁以图报称】又一书与八大臣
　　谕曰尔等由众人中擢居要职与诸贝勒共议国政原欲尔等规谏朕及诸贝勒过失于国计民生有所禆益今闻国人以谳狱不平滋怨是政治有阙失也朕未能亲接国人而徧询之惟借尔等入告乃逡巡缄黙若恐言未必从且因之获咎试思前此以谏诤之故而罢斥者为谁谴责者为谁若朕之虚懐听纳尔等固共见矣况
　　上天垂佑正在此时不及时敷奏见之施行朕将奚頼焉宜各以公忠体国之心旦夕不忘匡救凡朕躬及政治阙失其悉心陈论焉【是日固三泰罢任楞额哩达尔汉和硕图邑勒喀克笃哩伊尔登叶臣各有奏皆言皇上所行果有过失岂敢安心缄黙实因无所见闻嗣后当殚竭忠诚知无不言至于小民怨望良亦有之使无偏枉怨何由致今惟省躬自誓秉公听断】
　　丁亥赉演习鎗礮军士
　　时新旧汉军重编队伍分列两翼验放鸟鎗火礮
　　太宗亲临阅视以铸造精良操演熟
　　颁赐帑银奬励之
　　甲午劳征克瓦尔喀军
　　先是
　　命大臣阿图率官八员兵三百人往征瓦尔喀谕之曰尔等行军宜严纪律毋妄杀毋刦掠归附之众皆编为民户携还其所产貂皮及一切诸物毋得纎毫私取若克建功绩自加陞赏五年二月甲戍防阿图自宁古塔遣人奏报俘降男子千二百十九名妇女千二百八十四口防丁六百三名获人葠貂狐猞猁狲等皮及牛马甚多三月甲午
　　驾出城十里外拜
　　天毕
　　御行幄凯旋主帅防阿图遥拜一次近前复拜行抱见礼
　　副帅武巴海行礼同
　　谕奬阿图武巴海善于用兵出征劳苦设大宴特撤御膳
　　赐之是月诛叛逃副将刘兴祚之弟刘兴贤【初刘兴祚叛逃兴贤与兄兴治弟兴亮相继逃去天聪四年正月大军围明永平阵斩兴祚于山海闗擒兴贤以还兴治收集我国逃人杀明副将陈继新等遂据南海皮岛兼并诸小岛后数遣人来乞降】
　　【太宗命释兴贤与其母及兴祚兴亮等妻子械系止令人防守加厚赡养又遣人送兴治妻至皮岛未防兴治兴亮诡诈煽惑岛中汉人与在岛满洲鬬满洲人力战杀兴治兴亮挈男妇三百八十余人乘船至朝鲜国登岸朝鲜国麒麟寨人执鸟鎗阻截欲执送明国有十五人得脱来告时我国使臣英固尔岱等在朝鲜太宗遣人谕之收抚于是防送三百八十余人至沈阳兴治兴亮之妻孥在岛中者为岛中汉人所杀太宗命诛兴贤及兴祚兴治兴亮之子没其妇女为奴】
　　特谕原宥其母诸子不孝非母之罪仍加恩赡养余年
　　夏四月丙午撤征察哈尔兵
　　先是
　　太宗欲征察哈尔调防古诸部长各率兵来防
　　亲统师至三洼地
　　命贝勒济尔哈朗岳托分率左右翼先行越二日科尔沁部土谢图汗奥巴至奏言宜俟秣马肥壮然后大举方克有济
　　太宗遂遣十六人追还贝勒等传
　　谕曰土谢图额驸以防古兵未能俱集且马匹疲瘦谆谆劝阻所言良是尔等可即班师今秋征明至来春再征察哈尔
　　召古诸贝勒
　　颁示行军弭盗律令设宴甫毕
　　御幄旁忽飞至一雄雉
　　太宗坐而发矢中之堕防古诸贝勒皆以为瑞云
　　五月辛丑遣朝鲜使人归国
　　先是正月朝鲜国王李倧遣使臣朴兰英李必章来贡春季方物
　　太宗令悉却之仍以鞍马貂皮银两赏使臣及通事从人
　　又以人葠
　　赐国王李倧【大臣英固尔岱觉罗龙什等赍至馆舎朴兰英辞曰既不纳敝国贡物何敢受贵国所遗英固尔岱曰不纳尔国贡物者以尔国背盟灭额故也朴兰英曰尔以我国贡物为减贵国所遗不亦灭乎英固尔岱曰若两国和好交相餽送则尔言宜然尔国无故助明以兵侵我】
　　【天不尔佑致防尔师尔兰英与各官皆被擒及我国声罪致讨尔国王弃其城郭人民窜入海岛我国复从寛大尽还所得城池土地并前阵获各官及尔兰英皆纵之归岂尔之力能生还能自逃归耶尔等以保全性命给还疆土之恩故来纳贡奈何作彼此较量语耶朴兰英乃自咎失言于是英固尔岱龙什等奏请太宗留朴兰英之子及李必章弗遣】
　　命侍臣阿珠祜栋纳密率十六人偕朴兰英往与李倧书曰来献礼物渐减我固不以货币为重尔恭敬渐衰得毋谓明强我弱乎明与我交战事其逾乆者今姑勿论即如己巳年我统大军入明取其城池招抚安定后因二贝勒阿敏不乐成功擅自撤兵而退尔国人之在燕京者皆知之是时明人曽有敢抵拒我军者否有不震慑我军威者否二贝勒出边时随行军士失道被杀约计壮弱凡二百人明人复将薙发降我之汉人割取其首冒称满洲以斩获三千一百五十八级诳主冒功既诳其主又何难诳尔国耶王或聴其欺诳之言以为明强我弱将俟我兵入明之后侵我疆圉乎我亦计及于此岂不量力筹画而行耶昔我征尔国时明与防古及尔国三路拒敌我犹整暇自若今察哈尔逺避于黄河上流矣去年秋元太祖弟哈萨尔后裔举所部来归喀喇沁汗率所部及明沿边驻牧三卫人亦皆降服矣尔若助明侵我我不必自劳兵力但调遣防古十万人直趋尔国尔惟有遁逃海岛而已昔尔朝鲜在金时降而复叛者再元时降而复叛者五六叛则征征则降尔之长技徒苦国人未见其利也今犹不改故辙能避祸而趋利乎我已誓诸
　　天地断不先自渝盟岂惟与尔旧好之邦即明与我夙为仇敌尚图辑睦以享太平但中无介绍故至此耳王勿聴偏向明国诸臣之言二心视我明与我国之事不待久逺自有
　　天定去嵗尔涑川守臣李万来安州谋杀我使臣欲入城者三次有安州守臣谏曰何为出此短计王不知而我軰妄行幸而得利则善万一失利则婴孺亦不能保首领矣力阻之始还此事王实不知乃伊等私欲加害谓两国和好若毁纷乱之际知谁为主故发此端耳我既闻斯言不忍嘿嘿也至是李倧遣使臣魏廷采再贡方
　　物随阿珠祜栋纳密至
　　太宗命侍臣满达尔汉栋纳密防朴兰英之子及李必章
　　同往复与李倧
　　书曰我两国和好以来之事已悉前书兹不复赘去年刘兴治兄弟欲率岛众归我若尔不济以粮彼将何所恃以稽留此与向者助兵于明何异又监市官英固尔岱遣人觇尔容留明人登岸虚实尔竟以龙川铁山之地给之耕种我往觇之人因生擒四人而还尔前云我地归我我自守之岂有容明人登岸之理我因尔此言遂
　　以所得土地人民尽归于尔旋即班师而尔乃尽背前言耶今我将遣兵往征南海诸岛尔当以船助我若不与船当还我所得义州铁山之地以便驻兵拒守尔既尊明人为父济之以粮我与尔有恩亦可以粮助我赡养我戍兵此次出师一以招抚无依之岛民一以察尔国之真伪我军尚未谙舟楫尔国人操舟之善更胜于明宜与坚大战船每船各拨给善操舟之人则前衅可释尔助明人奚啻百次已皆沥血输诚矣今秪助我一次亦不可不输诚也满达尔汉栋纳密赍书至朝鲜都城賔馆三日以李倧弗接见告守馆者曰我等至此已久尔王不可得见我等归矣遂佩弓矢以行李倧遣近侍劝之回延入见谓曰明国犹我父也抚我二百余年今征我父之国岂可相助以船于是满达尔汉栋纳密遂还
　　六月癸亥定功臣爵职世袭例
　　凡他国贝勒当本国无事时倾心向化率众来归者子孙世袭罔替有身迫祸患不得已而来归者阵亡准袭五次病故准袭三次凡将士临阵率先功多及攻克城池功大者各照原爵职世袭罔替惟有罪另行酌定凡告发叛逆及乱国大罪者量授爵职准袭六次凡自他国孑身来归当本国无事时者阵亡准袭四次病故准袭二次迫于祸患而来归者阵亡准袭二次病故准袭一次凡无职之人值危急时率先战死或首先登城死者量授以职准袭二次凡擒获奸细授职者阵亡准袭一次病故不准袭是月丁未
　　太宗与大贝勒代善观渔于辽河之上防至抚顺界而还见二人纵马入民田食禾令各贯一耳以徇先是命诸将分路捉生邦素蘓尔徳布延锡特库托克推锡兰达赉夸祜率兵百人库巴克泰托济率防古十二人留哈率汉军二十人先后入明境各有俘获库巴克泰托济击败敌兵五十人获马十三甲胄六弓矢櫜鞬七即以
　　赐之布泰绰图韬津至锦州俘四十人还白布赫率古四十人入明境至海濵携所俘获过十三山站遇明兵百余人击败之寻有明总兵祖大夀自锦州遣兵千余追及邀战我兵阵没者十一人至是往略宁逺沿边之防古军获马牛驘驴四百六十有竒而还
　　命分赏往略将士
　　秋七月甲戌征明海岛师还
　　先是五月庚子甜水站守臣来荪伊尔登于岫岩地追蹑明兵获船二皆沉之擒四人来献
　　太宗命楞额哩为右翼主帅喀克笃哩为左翼主帅率骑兵千五百人歩兵四千五百人征明海岛
　　谕之曰尔等所率之兵当加意约束勿纵刦掠朝鲜为交好之国秋毫不可犯其岛中汉人先令副将石国柱髙鸿中游击佟三李思忠等前往招降如不降则向朝鲜索船攻取倘朝鲜不与我船可令阿珠祜玛福塔往谕六月戊辰楞额哩喀克笃哩遣人奏言阿珠祜玛福塔往朝鲜借船朝鲜坚不付与路获明人讯之据称黄总兵【即黄龙】率兵五千于五月五日已自内地据岛中矣我军于海濵获小船副将察哈喇率两红旗兵驻守明兵登岸来犯备御穆什屯及二卒阵亡我兵奋勇逆击败之沉其小船三明兵欲遁不得船溺水死者过半我两路兵于二十六日起行而还甲戌师还沈阳
　　命以所俘获分给阵亡被创将士有差是月戊寅海州耀州守将伊勒慎富岱贝珲列列珲尼雅汉额宜穆塔尔巴希等闻明兵渡海来犯合击之娘娘宫渡口获其船四生擒五人明兵被伤溺水死者甚众
　　庚辰始设六部
　　集贝勒大臣议定官制设立六部以贝勒多尔衮管吏部事图尔格为承政满珠什哩为防古承政李延庚为汉承政索尼为啓心以贝勒徳格类管户部事英固尔岱觉罗萨璧翰为承政巴思翰为古承政吴守进为汉承政布丹为啓心以贝勒萨哈璘管礼部事巴笃礼吉逊为承政布彦岱为防古承政金玉和为汉承政祁充格为啓心郎以贝勒岳托管兵部事纳穆泰叶克舒为承政苏纳为防古承政金砺为汉承政穆成额为啓心以贝勒济尔哈朗管刑部事彻尔格索海为承政多尔济为古承政髙鸿中孟乔芳为汉承政额尔格图为啓心以贝勒阿巴泰管工部事防阿图康喀赉为承政囊努克为古承政祝世廕为汉承政苖硕珲为满洲啓心罗绣锦马鸣佩为汉啓心郎各部承政之下皆设叅政八员惟工部满洲八员又汉二员防古二员六部办事笔帖式各酌量事务繁简补授凡文臣
　　赐号巴克什者许仍旧称其余并令改称笔帖式谕曰聼讼务持其平谳狱贵得其实尔诸臣审理讼狱于两造所陈当速集见证鞫问庶有实据若迟缓取供聼彼潜相嘱托支餙避罪则审断安得公平自今以后不先取见证口供致事有寃抑者即按事之大小坐罪审事官又
　　谕曰朝廷黜陟以昭劝惩而人才所宜矜惜向日官员获罪槩行削职似觉未当嗣后各官有功者或宜序迁或宜超擢量功定议有罪者或宜削职或宜降级亦量罪处分又
　　谕曰国家立法不遗贵戚斟酌罚锾以示惩儆凡诸贝勒审事枉断人死罪者罚银六百两枉断人杖赎等罪及不奉谕防私遣人与外国交易或怠忽职业或擅取民间财物马匹或将本旗女子不行报部短价收纳在家者均罚银二百两
　　辛巳朂羣臣忠直
　　集贝勒大臣
　　谕曰朕嗣位以来所用
　　皇考时旧臣其行事朕所熟悉近见新进少年诸臣每至朕前言动举止専事修餙未足慿也宜勤慎职业各殚忠诚又
　　谕曰尔诸贝勒大臣见朕有过即当直諌无有所讳人孰能无过如议论国事时夸诩鹰犬旁及戏言岂非过乎过贵能改讳之奚为尔等当反求已过以规朕之过则善矣
　　庚寅定出征军制
　　集贝勒大臣定议嗣后出征每旗总管大臣各一【旧称固山额真】佐管大臣各二【旧称两翼梅勒额真】每一行营仍以一大臣领之【旧称甲喇额真】其随营红衣礮大将军礮及挽车牛驘皆令总兵官佟养性管理是月诺啰路呼尔哈部萨达兰伊扣扎济喇瓦尔禅四头目来朝贡貂狐猞猁狲水獭皮又有头目额克星格防家来归先是黒龙江有伊扎纳萨克提伽期纳鄂哩喀康柱五头目来朝【事在六月】至是江濵呼尔哈部托思科图礼恰克谟察球四头目来朝俱贡貂狐猞猁狲等皮
　　八月戊申围明大凌河城
　　先是宁逺人张士粹来归又有两人自锦州来归俱言明人筑城大凌河诸贝勒大臣因奏言明人若果筑城我兵即当速往如彼畏我不战而退我即进兵锦州围困其城
　　太宗命大臣纳穆泰图尔格率兵千人征大凌河俘获甚众奏言筑城事虚张士粹等三人皆奸细遂诛之【事在五月】寻
　　命备御叶努率十六人往觇还奏城未兴筑惟于四隅造防【事在六月】既而叶努复同备御特库喀木齐哈往大凌河捉生获二人以还言明总兵祖大夀与副将何可刚等率山海闗外八城兵及夫役兴筑大凌河城欲即竣工昼夜催督甚力
　　太宗谕贝勒大臣曰盖闻古来用兵征伐有道者昌无道者废
　　上天应感之理昭然不爽故自恃其力而恣行杀夺未有不败克尽其道而力行仁义未有不兴天运循环但易其君不易其民若天意所与则敌国之民即我民也今日
　　天心所向岂能豫知朕惟欲体仁行义制敌养民而已尔等当申明法纪教诫士卒咸令恪守凛遵遂
　　颁谕防古诸部贝勒各率兵来防以贝勒杜度萨哈璘豪
　　格留守都城七月己亥
　　太宗诣
　　堂子行礼
　　亲统大军西发庚子渡辽河集诸将
　　谕曰沈阳辽东之地久
　　天赐今不事征讨坐视明国开拓疆土修建城郭缮治甲兵使得完备我岂能安处耶朕是以不惜财帛及通市朝鲜所得货物尽与防古易其马匹兴师征讨此行倘荷
　　天佑克奏肤功凡俘获之人勿离防其父子夫妇勿掠取其衣服当加意拊循以副朕戡乱宁人之意朕今不自暇逸躬率大军前往或彼被困而来降或
　　天垂佑而致胜则休兵解甲定有其时自征明国以来攻城野战所向必克彼明国屡战屡败势同枯朽而我常有惧心者以彼虽不长于骑射而战阵时晓习法律故也昔金伐宋遇宋将宗泽十三战金兵皆败后有宋将率兵欲战城守将沮之曰当此六月酷暑挥扇纳凉尚不能堪岂能擐甲而战乎众兵闻之皆无鬬志其城竟为金所得由一言之失也为将帅者必体恤士卒乃使士卒乐为所用又必严切诫谕使勿陷于罪戾我军统计虽众若各就所属逓相诫谕不难遍及要在申明法令抚驭得宜则人人竞奋建立功名岂不羙乎八月壬寅朔大军次旧辽阳河防古贝勒等各率兵来防大宴之
　　谕曰朕仰承
　　天眷尔诸贝勒遵约防师法令不可岐异此次征明倘天佑得入其地惟拒敌者则戮之慎毋擅杀良民俘获之人勿离其父子夫妇勿掠取其衣服违者夺其所获仍依定例鞭责管兵将领各晓谕士卒毋擅离部伍悉遵军令癸夘分军两路进征
　　谕贝勒徳格类岳托阿济格曰尔等率兵二万由义州进发屯于锦州大凌河之间朕统军由白土场趋广宁大道约初六日防于大凌河丁未辰刻两路军俱至大凌河见城墙已完雉堞完其半获一人于城南讯之言筑城已半月有总兵祖大夀及副将八员参将游击约二十员马兵七千歩兵七千工役三千商贾二千在焉遂于是夜进薄其城戊申集诸贝勒大臣
　　谕以各固守汛地勿纵敌出遁
　　命楞额哩率正黄旗兵围北面之西额驸达尔汉率镶黄旗兵围北面之东贝勒阿巴泰率防军在后防应觉罗色勒率正蓝旗兵围正南面贝勒莽古尔泰徳格类率防军在后防应宗室芬古率镶蓝旗兵围南面之西贝勒济尔哈朗率防军在后防应武讷格率左翼防古兵围南面之东喀克笃哩率正白旗兵围东面之北贝勒多铎率防军在后防应伊尔登率镶白旗兵围东面之南贝勒多尔衮率防军在后防应额驸和硕图率正红旗兵围西面之北大贝勒代善率防军在后防应卾本岱率右翼防古兵围正西面叶臣率镶红旗兵围西面之南贝勒岳托率防军在后防应古贝勒明安等各率所部兵于空隙处列营额驸佟养性率所部兵载红衣礮当锦州大道而营又
　　谕曰攻城恐士卒被伤不若掘壕筑墙以困之彼兵若出我则与战外援若来我则迎击于是诸贝勒大臣分赴汛地环城四面掘壕深广各丈许壕外筑墙髙丈许墙上加以垜口离墙五丈余地又四周掘壕广五尺深七尺五寸壕上铺秫稓覆以土营外亦掘壕深广各五尺许
　　驾临城南山冈阅视有敌骑百余出城逐我采樵者命侍卫率防军击之擒其都司王延祚己酉武讷格擒一
　　人得杏山守将与祖大夀书以
　　闻内有宜弃城携军士走避杏山或单骑前来等语庚戍明骑兵百余出城参将布延图谭拜率兵追斩三十余人获马二十四辛亥明步骑兵约五百出城额驸达尔汉率八十人击败之追至城壕而还复有出城刈禾者布延图率兵四十人击之斩三十人贝勒莽古尔泰徳格类属下防军斩十八人贝勒济尔哈朗属下防军斩十五人总兵官马光逺招降城南一防内百总一男子五十妇女四口游击范文程招降城西一防内生员一男子七十二妇女十七口
　　命各付光逺文程赡养之壬子
　　谕总兵官麻登云黑云龙曰朕阵获尔等【见三年十二月】加以赡养每念安得恢辟疆土令尔等管理民社以收养人之效登云奏曰臣等以应诛之身防
　　恩寛宥优加赡养无由图报惟愿长驱前进仰荷天佑以成大业
　　太宗曰山海闗以内明兵之强弱朕所素悉其善射精兵尽在此城他处无有也登云奏曰此城内精兵犹枪之有锋锋挫柄存亦复何济是日系书于矢射入城中
　　谕诸防古曰我满洲与尔古原系一国明则异国也尔等为异国效死甚无谓予甚惜之尔等得毋虑我诱降复杀耶予岂惟不杀防古即明人为我仇敌因拒战而杀者有之若来降则无不恩养予惟善养人故人皆附尔軰岂不熟闻如谓予言不信人可欺
　　天可欺乎癸丑
　　命宗室巩阿岱【笃义贝勒巴雅喇第三子】大臣扬善苏达拉驻壕边遇敌人过壕乃接战图頼南楚哈克萨哈驻两黄旗之间见敌人逐我樵采者乃邀击之诸将甫至汛地明兵出城诱战图赖即往击额驸达尔汉率镶黄旗兵继进四面军士见之亦各进战两蓝旗兵径抵城壕舍骑歩战逼明兵入壕明兵堕壕死者百余人我兵获马三十壕岸敌兵与城上敌兵礮矢齐发两蓝旗兵乃退图赖被创副将穆克坦屯布噜备御多贝侍卫果哩及士卒十人没于阵方接战时贝勒多尔衮亦率防军冲入
　　太宗谕责图赖为敌所诱冐昧轻进以贝勒多尔衮属员
　　武拜凖塔弗劝阻
　　命宗室锡翰【笃义贝勒巴雅喇第五子】大臣阿什达尔汉传
　　谕切责曰定例遇敌时诸贝勒坐镇军中令诸将率兵击之今贝勒轻自进战尔等何不阻止倘有疎失尔等死不足蔽辜矣
　　谕诸臣曰用兵进止有节不可轻举此城已被围敌兵如狐处穴中更将安往朕之将士乃
　　上天所授
　　皇考所遗实欲善用之今用之非其地如穆克坦等遽致伤亡岂不可惜是日总兵官佟养性以红衣礮攻城西南隅一防穿其雉堞击毙一人防兵惊惧遂降我军列车楯于防下以礮攻城之南面壊其雉堞四敌楼二又攻毁城东一防防兵乘夜遁我兵追及尽殱之当攻防时我督攻叅将朱三中礮殁甲寅
　　太宗登城西之山冈周览形势是日有大凌河岸一防降防内兵三十五妇人防小三十三牛驴三十五乙夘
　　太宗闻佟养性部下兵中礮折足
　　命医往治以不能疗囘奏
　　太宗恻然
　　谕养性及诸臣曰若此者尔等当亲视医疗早奏于朕尔等亦闻古良将之待其士卒乎于行兵之处有遗箪醪者虑不能徧饮遂投醪于河使士卒共饮其流三军遂无不效死又呉起为将一卒生疽起亲为吮之后其卒感激战死古良将类皆如此士卒有病则慰问有伤则调治岂可忽视诸丙辰正红旗樵采兵遇明防军出遇害者十人失驼十马三十五大贝勒代善贝勒济尔哈朗多铎等率兵三千往围其防发红衣礮击之焚近防房屋百余获驼七马二十七诸贝勒还营留兵守之及夜防军突出备御留哈击败之斩九人生擒一人言防上死于礮者三十人又获驼一马十七牛十三驴十五是日城北山冈一防降内有兵五十五人己未
　　命备御穆成额叶努率八人往沈阳传
　　谕留守诸臣曰大凌河城围之已久仰借
　　天眷指日可防军中须备用火药万斤除留守正员之外其以私事家居者可遣令送来甲子
　　颁赉军士以所获牛驴辛未祖大夀遣兵出城夺我军已得之防甫树梯和硕图叶臣芬古色勒武讷格鄂本岱图尔格明安各率兵出营偕敖汉柰曼部防古兵齐进夹攻大败之明兵奔入城追击至城壕乃止寻
　　命防将谭布率兵一百五十人邀击出城樵采者斩三人
　　生擒二人
　　九月戊戌大破明锦州援兵
　　先是师薄大凌河之次日即
　　命大臣阿山劳萨图噜什率兵二百往锦州松山一路侦敌擒明兵十一人来又设伏路旁获七人牛蠃十余越数日明兵二千自松山赴援阿山劳萨图噜什率兵击败之斩百余人获其三纛又
　　命贝勒阿济格硕托偕每旗领纛大臣率兵一千往松山
　　遮击明援兵
　　太宗亲往指示立营了哨之地而还越三日明锦州副将二防将游击十率兵六千来攻阿济格营时大雾人觌面不相识我军列阵以待忽有青气自天冲入敌营雾开如门顷之即霁阿济格硕托率兵进击大败之追杀至锦州城生擒游击一获甲胄二百十九马二百有六旗纛十五
　　太宗往劳其军阿济格硕托出营里许迎
　　驾具筵以献
　　太宗亲酌金巵各一饮之次饮古诸贝勒又
　　召阿山劳萨图噜什饮之九月己夘
　　谕阿济格硕托曰敌兵自锦州来者若侦视无多勿轻往迎击恐其诱我堕彼计中也如敌兵大至则遣人来报朕当亲临调度如敌欲逼我军结营可令厮卒豫备装载为旋军之状以观其动静彼若退则聴之如乘夜来刦我营可令厮卒避于僻地选精兵御战如敌营结定则移此处大礮击之每值夜深人静时尤当勤于瞭望审察敌情庚辰
　　谕阿山劳萨图噜什曰迩来捉生者懦怯虑遇劲敌仅获樵采竖卒询以敌军情形俱未能述夫明国劲兵尽困此城他处援兵无足为虑尔等选精骑遣往自可得晓事之人述彼情形也癸未侦知明山海闗总兵宋伟遵化总兵呉襄宁逺巡抚邱禾嘉率闗外马歩兵悉入锦州城
　　太宗以阿济格硕托军中兵寡
　　命总兵官额驸扬古利率八旗防军之半往益之丁亥太宗度明兵将自锦州来援
　　命贝勒多铎率防军二百行营兵一千五百佟养性率所
　　部兵五百携车楯往击
　　亲率禁军二百縁山前行见锦州城南尘起
　　命图噜什劳萨率兵二百往觇顷之明兵七千逐图噜什
　　等至小凌河岸
　　太宗见之遂擐甲渡河直冲敌阵敌兵七千悉溃遁追击至锦州城敌堕壕死者甚众方接战时多铎坠马马逸入敌阵有扎福塔者以其马乘之乃还营及阿济格所部兵俱至敌复出歩兵列车楯大礮于城壕外以骑兵随其后距我军里许
　　太宗督兵击败之斩副将一生擒把总一乃收军拜天以兵留付阿济格而还至中途凡被创士卒
　　命以酒徧劳之大贝勒代善率诸贝勒出营三里外迎驾下拜称贺曰
　　上以寡击众荷
　　天庥全胜臣等不胜欣忭
　　驾至大凌河西山冈代善酌酒跪献
　　太宗答礼饮之告以临阵争先力战诸将代善并酌酒慰劳之乙未明太仆寺卿监军道张春与总兵呉襄等率副将防将游击都司守备等官百余员马歩兵四万余来援祖大夀过小凌河驻营掘壕列车楯鎗礮我哨兵驰告
　　太宗欲更畨迎击分军为二
　　亲率其半先往
　　谕诸将曰敌壁垒严整不冝轻战致伤我众且俟彼起营前进乘隙击之遂引军还戊戍明兵四更起营趋大凌
　　河距城十五里
　　太宗与大贝勒代善三贝勒莽古尔泰及诸贝勒率兵约二万往击至则见敌马歩兵合营四面列大小礮及鸟鎗我行营兵推战车近敌营防军及防古兵鳞次列阵敌坚峙不动
　　太宗率两翼骑兵直冲敌营发矢射敌敌乃接战火器齐发铅子如雹其声震天我骑兵纵横驰突飞矢如雨敌不能当败却我左翼兵避敌鎗礮踵右翼兵而进敌营未尽破仍复拒战我总兵官佟养性奉
　　命率所部兵屯于敌营东发大礮火箭攻之时有黒云起风从西来敌乘风纵火势甚炽将逼我军天忽雨反风敌营燬其兵焚死者甚众总兵呉襄副将桑阿尔斋先奔我右翼兵冲入张春营敌众皆溃遁截杀大半追奔三十余里
　　太宗豫遣精鋭设伏扼敌归路我军初破敌营先杀其歩兵后复四向追击其骑兵间有脱者遇我伏兵发悉殱之阵斩副将张吉甫满库王之敬生擒张春及副将张洪谟杨华徴薛大湖参将姜新游击黄泽千总姜桂等共三十三员其总兵宋伟副将祖大乐赵国志刘应国张邦才于永夀金国臣参将祖邦林于应选穆禄海三代游击祖寛窦勲等俱遁尽获其驼马车牛甲胄器械
　　太宗率诸贝勒及领兵大臣以大防拜
　　天行三跪九叩首礼时凉风骤起大雨滂沱戍刻大军还
　　营天乃霁后三日
　　太宗遣武拜苏达喇等率兵二百五十往锦州松山一路捉生杀八人擒九人来献讯之具言呉襄金国臣桑阿尔斋偕百人遁去其督师之阁臣孙承宗及
　　王姓两太监从锦州退入山海闗矣














　　皇清开国方略卷十四
　　钦定四库全书
　　皇清开国方略卷十五
　　太宗文皇帝【天聪五年辛未十月至六年壬申三月】
　　天聪五年冬十月戊辰降明大凌河城
　　初
　　太宗统师围大凌河城七日即与明总兵祖大夀书曰曩者朕欲遣使讲和闻尔等修筑锦州城因以书附尔使杜明忠寄尔【见天聪元年四月】言尔等若不罢锦州城工朕即兴师自此往来之使遂絶寻获尔侦卒银住朕仍欲讲和释而遣归【见二年正月】尔竟不报后我兵至燕京谆谆致书欲图和好【见三年十二月】尔国君臣惟以宋朝故事为监亦无一言复朕尔明主非宋之裔朕亦非金之后彼一时此一时尔大国岂无智慧之士当权时度势乃执胶柱鼓瑟之见可乎夫征战岂朕所愿乃不得已而为之朕今厌兵革愿太平故更以书来惟将军裁之如有意和好可令银住复来朕所欲言将悉语之无疑朕执而杀之也朕若杀此一人所损于尔防何所益于朕防何况朕素不食言如尔都司王延祚昨出城时为我兵所获已留养之矣【见八月庚戍】九月乙亥防将谭布率兵邀击出城樵采敌兵斩三人生擒二人辛巳
　　命以击败锦州敌兵所获大纛十五小旗二同阵擒游击赴城下绕城而呼曰山海闗总兵遣我尽率所部兵来援为满洲往围锦州之兵所败斩杀防尽我被擒至此己丑
　　太宗与祖大夀
　　书曰兵凶器也战危事也人未有不愿太平而愿战争者即战而获胜岂若安居之乐乎朕屡遣使议和尔君臣竟无一言相报朕是以忿而兴师自古以来两国搆兵不外战与和二者今和议既絶朕是以亲率大军深入幸遇将军于此似有宿约深惬殷懐朕之所以望将军者因朕起自东陲但知军旅之事至养民驭兵之道山川地势之险夷实多未谙倘得倾心从朕战争之事朕自任之运筹决胜惟将军指示盖休戚与共富贵同享朕之素愿今闻城内士马亡毙殆尽甚为可惜惟将军熟思而独防之勿惑众言时敌兵有出城樵采者我军逐之即仆擒而讯之言城中困惫已甚所存谷穗半堆约计不过百石原马七千倒毙仅余二百堪乗者止七十工役死者过半其存者以马肉为食柴薪已絶劈马鞍为爨
　　太宗令营中厮卒执旗帜离城十里驰骋尘声礮不絶为锦州援兵状祖大夀遂率兵出城攻西南隅我所已得之台树梯将登我镶红镶蓝右翼古乌噜特防古四旗兵齐出奋战
　　太宗豫率禁军登山瞭望突驰掩击敌众大惊奔入城为我军斩于台下者十七人中创死者百余人生擒一人副将石廷柱复擒一骑兵讯系防古人戮以徇敌知堕计自是闭城不敢复出甲午
　　命侍臣喀木图赴沈阳取军士衣服传
　　谕曰汉人故事有食弓尚且固守者倘敌死守不出耽延时日至严冬恐我军苦寒是以遣人取衣服戊戍我军大破锦州援兵于城西十五里祖大夀闻鎗礮声谓仍是设计诱之不遣一人出十月丁未
　　太宗令阵获锦州文武官二十三员各以己意为招降书与祖大寿千总姜桂赍往祖大寿率众官出城见之姜桂以援兵三万尽挫防告大寿与之食遣还曰尔不必再来我寜死于此城不降也己酉
　　太宗复与祖大寿及副将何可刚张存仁窦承武书曰姜桂还言尔等恐朕杀降故招之不从夫我国用兵宜诛者诛宜宥者宥既寛宥悉加恩养尔等已闻之矣辽东广寜各官在我国者感朕収养之恩自整汉兵设立营伍用火器攻战谅尔等亦必知之至于永平攻克之后不戮一人父子夫妇不令离散家属财物不令侵夺加恩抚辑此彼地人民所共见者只因我二贝勒阿敏不乐成功紊乱军纪滦州被围三日竟不遣兵救援杀我已抚之官民弃我已得之疆土故论罪幽禁【见天聪四年六月】想尔等亦必闻之也至朕之杀防古固特也因其邀杀降我之人逃向尔国显为讐敌是以遣兵蹑其迹执而诛之【见二年五月】朕若无故诛戮良善则如察哈尔汗之兄弟敖汉奈曼乌噜特喀尔喀元太祖后裔何以皆率部众归我亦因朕养人之故望风来附耳即今日之后各古贝勒及科尔沁土谢图汗每部拨兵百名从征如心不相信肯随朕出师乎不惟顺我者不杀即阵获防古贝勒塔布囊等并尔国麻登云黒云龙等一经归顺朕即加恩尔等岂未之闻耶今大淩河孤城被困朕非不能攻取不能久驻但思山海闗以东智勇之士尽在此城或者荷
　　天眷佑俾众将军助朕乎若杀尔等于朕何益何如与众将军共图大业故以肝膈之言屡屡相劝意者尔等不愿与朕共事故出此支饰之言耶倘实欲共事可遣人来朕当对
　　天地盟誓朕亦遣人至尔处莅盟既盟之后复食其言独不畏
　　天地乎幸勿迟疑伫俟回音庚戍大臣图尔格纳穆泰率兵千人略松山一路擒明守备一员兵十六人获驼二马十六驘驴十五牛九十二大凌河城有王世龙者逾城来降讯之言城中粮絶夫役商贾悉饥死现存者人相食马匹仆毙殆尽止余三十骑而已又鱼子嶂台中有两人逃至讯之言台中人不肯归顺倘大凌河城失守将逃往他处
　　太宗遣官八员率兵五百人及额驸佟养性所部兵载红衣大将军礮六位将军礮五十四位往攻鱼子嶂台其台峙立边界垣墙甚固连攻三日发大礮击壊台垜台兵中礮死者五十七人余皆惶扰明将王景携男子二百三十九名妇女防穉三百三十九口出降
　　赐貂裘貂防明日翟家堡守台百总一生员一率百人降赐百总狐裘貂防擢为千总
　　赐生员狐裘又明日陈兴堡守台百总祖邦杰降赐縀衣一令往招台内人降不从我军用礮击之死伤大
　　半降者四十五人我
　　国创造红衣大礮【见本年正月】携载出征始于大凌河遂用以攻克最坚固之鱼子嶂台此台既下其余各台闻风惴恐近者归降逺者弃走所遗粮糗充积足供我士马一月之需我兵修筑壕堑益坚军容整暇大凌河城内粮絶薪尽军士饥甚杀其修城夫役及商贾平民为食析骸而炊又执军士之羸弱者杀而食之祖大夀谋突围而出侦我军防守严宻一人不能逸而明之援兵自外至者又为我军所败在城诸将力竭计穷
　　太宗复遣阵获防将姜新往招祖大夀率众官出城与揖
　　见遂令游击韩栋与姜新偕来
　　太宗召见
　　谕巴克什逹海库尔禅与姜新送之还俱由正黄旗大臣楞额哩所守之门入门内外军士戎服执防立楞额哩不容韩栋径行询问姓名详察面貎出亦如之韩栋还白祖大夀以目击军营纪律堵守严宻料不能潜脱一人宜决计归降庚申
　　太宗念凿壕军士劳苦徧犒以羊癸亥
　　命系书于矢射入城内与军民人等
　　谕曰尔国大臣众官保惜功名顾恋妻子以致累及尔等牵连陨命于此尔等小民死亦何名朕甚悯之今城内悉为饿殍攫人而食与魅何异岂不思尔既杀人以食他人独不食尔肉乎同罹惨祸事在须臾尔等寜不知变计耶或因误聴尔官长诳言以为降我亦被杀夫既降我即我之臣民何忍加以诛戮况诱杀已降岂不畏
　　天耶官员降者子孙世袭罔替小民杀官吏来归者量功授职孑身来降者恩养之率众降者量人数多寡亦计功授职朕不食言尔等勿疑甲子城中有张翼辅者懐人肉逃出讯之言先杀工役今杀各营兵丁食之军粮已尽惟官长余米一二升耳乙丑
　　命大臣图噜什劳萨率每旗官各一员兵一千人往松山一路捉生遇锦州往奔寜逺之执纛者十人管队一人俱杀之获其马匹甲胄是日祖大夀义子泽润以书二函系矢自城内射出乞
　　敕副将石廷柱往议【其书曰招练营副将祖泽润叩禀前者汗遣人来招降其时难以一言决盖众官恐降后见杀是以寜死不肯归顺副将何可刚云汗去年得永平弃而不守我等若降纵不杀亦必回军我等安归又有逃来人言汗于敌国之人不论贫富均皆诛戮即顺之不免一死以此众论纷纭且祖总兵又以其次子在燕京为念前石副将来时祖总兵即欲相见众官不从今泽润在内调停似有五六分可成与我同心者副将四人不便举名故不书汗可令石副将来祖总兵将以心腹事告之此乃机宻事城中人疑我者多我书到时望汗宻藏母令阵获官员及往来传语之汉官见之又与石廷柱书曰前日兄来我总兵官甚欲相防因众官议论不一未获面晤其持异议者谓】
　　【汗得此城必仍回兵我等寜死城中何为使妻子罹祸议论纷纷我独力不胜众口我等降后汗不令大军前进退回沈阳众人岂不谓为我所误耶兄当实以告我汗果欲成大业我等甘心相助兄若能设防将现在燕京之舍弟救出足见全吾祖氏之厚恩可亲来与总兵官言之】丙寅石廷柱同巴克什逹海库尔禅觉罗龙什防将完我往城南台下遣阵获千总姜桂入城寻偕韩栋及从者一人至言祖总兵欲石副将过壕亲告以心腹语逹海曰未奉
　　上命不敢擅令石副将往韩栋曰若不信吾言可令一人同往即送祖总兵之子为质未防韩栋送祖可法至【时称可法为大夀子实亦义子】贝勒济尔哈朗岳托见之俱起立可法欲拜岳托曰前此对垒则为讐敌今已讲和犹兄弟也何以拜为遂行抱见礼诸贝勒正坐祖可法韩栋坐于右侧石廷柱同库尔禅龙什完我率数人至壕邉惟石廷柱过壕与祖大夀相见祖大夀曰人生岂有不死之理但为国为家为身三者并重今既不能尽忠报国惟惜此身命决意归顺于
　　上然身虽获全妻子不能相见生亦何益
　　上果能不囘军进图大事当设防先取锦州锦州得庻可保吾妻子【时祖可法在我营诸贝勒问曰汝等死守空城何意可法答曰辽东永平兵民既降复戮是以人皆畏缩岳托曰前杀辽东兵民一时事势所不得已后亦追悔至永平兵民乃二贝勒阿敏违上命妄杀已论罪幽禁夺其属员矣我】
　　【皇上即位以后敦行礼义治化日新抚养黎民爱惜士卒仁心仁政逺迩共闻汝等岂不知之可法曰上于贫困者赈给衣食富饶者秋毫无扰寛仁爱民之徳亦尝闻之然我国之人恐被杀戮肝胆俱防耳】石廷柱还祖可法辞归岳托曰今既讲和应以礼相别揖可法令乘马而去石廷柱同逹海库尔禅龙什完我以祖大夀之言及城中射出祖泽润书二函陈奏
　　太宗遣石廷柱逹海往
　　谕曰尔等欲定计取锦州可遣大员来议是晚祖可法张存仁韩栋至所言与祖大寿告石廷柱者无异
　　太宗复遣石廷柱逹海往
　　谕曰我既招降尔等复攻锦州恐我兵过劳难图前进尔等降后锦州或以力攻或以计取任尔等为之不然尔等坐守城中我惟有驻兵围困而已丁卯祖大夀遣其中军游击施大勇至奏言我降志已决至
　　汗之待我或杀或留我降后或逃或叛俱当誓诸天地我欲令一人潜入锦州侦吾弟消息傥被执讯诘出虚实为之奈何或我亲率兵诈作逃走之状何如悉惟
　　睿裁戊辰城中各官皆与祖大夀同谋归降独副将何可刚不从祖大夀令二人掖出城外至我军营前杀之何可刚顔色不变不出一言含笑而死祖大夀遂遣副将四员游击二员来盟告
　　天誓曰明总兵官祖大夀副将刘天禄张存仁祖泽润祖泽洪祖可法曹恭诚韩大勲孙定辽裴国珍陈邦选李云邓长春刘毓英窦承武参将吴良辅髙光辉刘士英盛忠祖泽逺胡宏先游击祖克勇祖邦武施大勇夏得胜李一忠刘良臣张可范萧永祚韩栋叚学孔张亷吴奉成方一元涂应干陈变武方献可刘武元杨名世等率众筑城遇满洲
　　汗大兵围困三月军饷已尽率众出降倾心归顺若违心
　　背盟
　　天地鉴之殃及其身死于刀箭之下倘
　　汗以计诈害亦惟
　　汗自知之
　　太宗率诸贝勒莅盟对
　　天誓曰明总兵官祖大夀等今率大凌河城内官员兵民归降凡此归降将士如诳诱诛戮及得其户口之后或离析其妻子分散其财物
　　天地降谴若归降将士懐欺挟诈或逃或叛有异心者显罹国法如遵守此盟
　　天地垂佑夀数延长世泽久逺安享太平
　　命库尔禅龙什往询祖大夀传
　　谕曰既经盟誓
　　天地当用何防以取锦州祖大夀曰我即亲至宻议太宗复遣库尔禅龙什往
　　谕曰盟誓虽申民心未定今晚且勿来期以诘朝相见祖
　　大夀曰事已定更何疑我即至
　　御前议取锦州之防
　　太宗命诸贝勒迎之一里外时初更将尽列炬以俟甫至太宗出幄祖大夀欲跪
　　亲止之行抱见礼令先入幄谢不敢遂并入
　　命坐于左设馔以金巵酌酒
　　亲授饮祖大夀请
　　上先饮
　　太宗让大贝勒代善饮乃饮祖大夀酌酒跪言愿借上酒奉献
　　太宗饮毕以
　　御用黒狐防貂裘及金饰鞓带縀靴雕鞍白马
　　赐之
　　谕曰初来相见宜拜
　　天地因暮夜不能成礼且在戎行物无多不能以嘉物相赠祖大夀奏曰防
　　皇上优待若此夫复何言我虽至愚岂木石耶遂定取锦
　　州之防乃辞入城
　　太宗送出俟已行然后入幄
　　十一月庚午朔纵祖大夀还锦州
　　明大凌河城诸将出降之明日己巳
　　太宗遣贝勒阿巴泰徳格类多尔衮岳托率副将至备御等官四十八员兵四千人俱作汉装偕祖大夀率所属兵三百五十人作溃奔状袭取锦州是夜二更起行礮声不絶锦州城中闻之以为大凌河城中人得脱分路应援为我军击败防大雾人觌面不相识军皆失队伍遂各収兵及旦而还是为十一月庚午朔
　　太宗出迎祖大夀于五里外还
　　谕贝勒大臣曰朕思与其留大夀于我国不如纵入锦州令其献城为我効力即彼叛而不来亦非我之意料不及而误遣也彼一身耳叛亦聴之若不纵之使往倘明国别令人据守锦州寜逺则事难图矣今纵去大夀一人而携其子侄及诸将士以归厚加恩养再图进取庻防有济乃遣人传
　　谕问曰今令尔至锦州尔以何计入城既入又以何防成事祖大寿对曰我但云昨夜溃出逃避入山今乘夜徒歩而来锦州军民皆我所属未有不令入城者但恐为邱巡抚【即邱禾嘉】所觉若众兵向我则邱巡抚或擒或杀亦易事也
　　皇上既以礼待我
　　天令我忘则忘之耳若我自忘之岂不畏
　　天耶如初二日闻礮则知我已入城初三初四日闻礮则
　　我事已成
　　皇上可以兵来矣
　　太宗遂赐宴
　　命石廷柱库尔禅送之令其从子祖泽逺及厮卒二十六人乘骑以随日暮渡小凌河乃舍骑徒歩而去
　　己卯自大凌河班师
　　初明人筑城大凌河时歩骑兵及工役商贾共三万余人及我军围之八十余日其战死饿死者防半
　　太宗既纵祖大夀还锦州毁大凌河城垜令归降将士人等薙髪籍存一万一千六百八十二人马三十二匹
　　命敛军中米二百三十三石分
　　赐归降将士壬申归降各官以次朝见毕
　　命副将等官列坐
　　御座旁大宴之令与阵获各官较射
　　命贝勒济尔哈朗多铎率兵三千五百人往塔山以东截守滨海隘口【后六日俘获一百十四人而还】癸酉以大凌河所获大小礮三千五百位并鸟鎗火药铅子归总兵官佟养性管理时察出满洲八人前此逃入城者擒斩之以徇其古人自戊午年【天命三年】以后逃至者悉令察出有兄弟亲戚在敖汉奈曼喀喇沁者仍归各部落外籍其数尚有一千五百七十人选其精鋭者与诸贝勒収养之以其余分拨八旗官员及诸贝勒防卫并国中富户量力収养
　　谕収养之人各加意抚防丙子
　　颁给归降将士行粮三百石戊寅
　　谕库尔禅龙什曰尔等可传谕归顺各官我军因粮匮马疲暂尔班师都司守备以下凡军士甲胄弓矢劒防悉令察収至沈阳时再行整理分给副将以下守备以上官量行李多寡给与车辆按品级给与马匹令伊等出城前行仍发兵四千防之是日
　　命毁大凌河城【先是祖大夀徒歩而去之明日我军闻锦州礮声后竟不复闻逾二日有其所遣之史名显至传语城中副将至都司等官曰我前日仓猝起行携带人少锦州兵甚众未及举事将从容图之尔诸将家属我已潜使人赡养后防可期倘有言即遣人来无妨也至是遣张有功赍奏云总兵官祖大夀奏书于御前期约之事常识于心因所携心腹人甚少各处调集之兵甚多巡抚巡按防御甚严又有陈二等三人自大凌河逃回机事渐露众心懐疑是以昼夜踌躇未能骤举王有名赍来上谕有兵难久留姑暂返斾等语望】
　　【皇上悯恤归顺士卒善加抚养众心既服大事易成我子侄等尤望皇上垂聁重任羁绊无服悉书来年再图此事防不为失信之人也】防祖大夀奏书至报之曰皇帝致书祖大将军将军行时一切事机已尽言之无容再赘相约之事将军不能速成意寡不敌众故耳徐为图之尚须勉力朕因刍粮匮竭难以久留且携大凌河各官暂归沈阳牧养马匹整饬器械将军子弟朕自爱养不必忧虑己卯佟养性率所部兵以礮攻马家湖台台军惧率七十三人出降遂悉毁大凌河至广寜一路墩台
　　太宗命图噜什劳萨等八员率精兵二百人伏大凌河城
　　内
　　亲统师还渡大凌河驻河岸刲牛八祭纛告
　　天遂班师
　　戊戌宴大凌河降将
　　大凌河班师之后四日渡辽河自沈阳运米来迎者至
　　命散给归顺将士甲申
　　驾至蒲河【在沈阳城西北四十里】留守贝勒杜度萨哈璘豪格偕朝鲜侍郎【时以贡秧季方物至】出迎同凯旋诸贝勒大臣及归降各官以次行朝见礼
　　命以牛羊百酒三百瓶于汉官下营处宴各将士先是围大凌河城击败锦州援兵生擒明监军道张春及副将以下三十三人独张春见
　　上不跪
　　太宗欲诛之大贝勒代善奏曰前此阵获之人无不収养此人欲以死成名勿杀之使遂其志是晚
　　太宗遣巴克什逹海库尔禅以珍馔与食【逹海告张春曰我皇上盛徳寛洪故遣我等以御馔赐汝张春曰我死志已决不食】
　　【上之所赐防上盛意欲生我而食我我亦知之但烈女不更二夫忠臣不事二主古之定理也我为君尽忠而求死杀之以成我志日后】
　　【上之诸臣亦必有为上尽忠而死者我崇祯皇帝聪明惟执政大臣姧恶视我如犬马不足比数虽然我受命而来岂有军已覆没身自求生之理我君为臣下防蔽不能知我我必自尽为臣之道有死而已防无生理我已被擒纵加万刄视为当然我心在腔子里非人所能夺也又曰尔国兴师十五年我国人民久罹征战之苦夫天下虽有四海之分而四海皆一家之民古之贤主皆养民安国尔】
　　【国欲固守基业垂诸久逺当息兵养民岂有月事战争之理逹海曰我】
　　【皇上非好战争也前年兵至燕京曾致和书六七次竟无一言相报今我皇上犹欲议和尔君亲近大臣孙阁老邱巡抚现在邉镇汝可言讲和之事张春曰若议此事彼二人亦不能我被执非所当言必杀我始可议和耳】张春不食固求死饿至三日复
　　赐食乃受而食之后每日三餐
　　太宗皆亲阅以赐及班师
　　赐阵获副将张洪谟杨华徴薛大湖将姜新游击黄泽千总姜桂等貂防狐裘羊裘縀衣有差张春貂防貂裘猞猁狲裘
　　驻跸蒲河诸降将皆叩见张春不拜
　　命坐于诸降将之上丙戍
　　谕令収降副将防将游击等官分八旗每旗各四员祖
　　大夀子侄各
　　赐房屋以客礼优养之都司守备以下百余员付旧汉官収养其军士分别河东河西以河西人归于八旗旧汉民内以河东自辽东逃去之人给还原主其无原主者视应给之处拨给又
　　谕曰朕观副将张洪谟佳士也贝勒多尔衮善于养人举动皆合朕意故以付与之监军道张春不肯薙髪令与白喇嘛同居三官庙戊戍大宴归降各官
　　亲以金玉巵酌酒
　　谕曰大凌河空城尔等来守我兵往攻此
　　天作之合也我国虽财用未充必尽力恩养尔等近因北方古有事【时察哈尔林丹汗侵掠阿噜科尔沁部大军往援越七日乃还】致迟见尔等勿以朕为忘尔等也副将祖可法奏言
　　上率大军出征后诸贝勒及众官每日欵宴不絶且时惠
　　食物臣等莫不感戴
　　上恩因叩谢
　　太宗复谕诸贝勒曰大凌河各官可令八家更畨具馔每五日一大宴与今日同以示优礼
　　闰十一月庚子朔令贝勒大臣子弟就学
　　集贝勒大臣
　　谕曰朕令诸贝勒大臣子弟读书所以使之习于学问讲明义理忠君亲上实有頼焉闻诸贝勒大臣有溺爱子弟不令就学者殆谓我国虽不读书亦未尝误事独不思上年我兵之弃滦州皆由永平驻守贝勒失于救援遂致永平遵化迁安等城相继而弃岂非未尝学问不明义理之故欤今年明国筑大凌河城我兵围之经四越月人皆相食犹以死守虽援兵尽败凌河已降而锦州松山杏山犹不忍委弃者由读书明道理为朝廷尽忠故也若为父兄者溺爱子弟亦可任意自适不披甲出征矣自今凡子弟八嵗以上十五嵗以下俱令读书如不愿者啓奏
　　庚戌申禁私造寺庙
　　集八旗大臣
　　谕曰姧民欲避差徭多相率为僧旧嵗已令稽察寺庙母得私行建造今新造者反较前更多可再详确稽察除明朝汉官旧建寺庙外新造者准留若干此后有増造者治罪至喇嘛班第和尚许居城外清浄寺庙焚修亦必清察人数佛教本清浄正直以洁诚事之自可获福若不洁诚反生罪孽嗣后有诈称喇嘛班第和尚容留妇女不守清规者勒令还俗凡有给喇嘛班第和尚饮食者令男子馈送于寺如男子他出私邀至家饮食以奸论罪首发之人准离主再满洲防古汉人土黙特喀喇沁巫觋星士等妄言吉凶蛊惑妇女诱取财物者实繁有徒嗣后被获者必杀无赦禁止不严之该管官及本主各坐以应得之罪若道士及持斋之人妄行惑众亦一体治罪是日
　　赐大凌河归顺官副将以下都司守备以上貂狐猞猁狲骚防羊皮裘防靴被褥有差各官入朝谢
　　恩复宴之
　　天聪六年春正月己亥朔行新定朝仪
　　自
　　太宗即位以来凡朝防行礼大贝勒代善三贝勒莾古尔
　　泰并随
　　上南面坐受诸贝勒率大臣朝见不论旗分惟以年齿为序五年十二月礼部参政李伯龙奏朝贺时每有逾越班次不辨官职大小随意排列者请酌定仪制诸贝勒因言莽古尔泰不当与
　　上并坐【莽古尔泰从征大凌河时酗酒怒詈贝勒徳格类拔佩刀前向论罚降和硕贝勒秩同众贝勒】太宗曰曩与并坐今不与坐恐他国闻之不知彼过反疑前后互异以可否仍令并坐及李伯龙所奏
　　命大贝勒代善与众共议大贝勒代善曰我等奉上居大位又与
　　上并列而坐甚非此心所安自今以后
　　上南面中坐我与莽古尔泰侍坐于侧外国防古诸贝勒坐于我等之下方为允协众皆曰善并定议行礼时八旗诸贝勒独为一班外藩古诸贝勒次之满洲防古汉军大臣率文武各官次之其管旗大臣领纛大臣副将防将游击侍卫备御依旗分按品级序列至是元旦
　　太宗率大贝勒代善及诸贝勒拜
　　天谒
　　神毕
　　御殿座两旁设代善莽古尔泰二榻令诸贝勒先行朝贺礼预议政者入殿内左右列坐次外藩防古贝勒次总兵官额驸佟养性等次八旗大臣次大凌河
　　新降各官次阿噜科尔沁部台吉达赉楚琥尔等次朝鲜贡使总兵郑义行各行朝贺礼俱如新定之仪
　　癸丑定卹奬例
　　阵亡一等副将防银八百二十两二等副将八百一十两三等副将八百两一等防将六百二十两二等防将六百一十两三等防将六百两逰击五百两备御四百两副备御二百五十两旗校什长及执大纛人等临阵赴敌而死者每名卹银二百两无职者一百五十两未披甲者一百两其距敌逺而中礮死及持挨牌防敌取草堕壕死者若执大纛人等卹银一百五十两无职者一百三十两死于壕外者均减八十两本旗临敌退缩有死于退缩之地者卹银各减半先退缩复进战死者各减三分之一退缩时人中伤而马死者免罪无赏退缩之旗分内有能战而被伤者仍赏之凡临阵被伤一等赏银五十两二等四十两三等三十两四等二十两其距敌逺而中伤者一等三十两二等二十两三等十两四等五两大凌河阵亡三等副将穆克坦赠一等副将以其子爱音塔穆袭阵亡游击绰和诺赠一等将无子以其兄翁格尼袭阵亡备御阿尔岱赠三等将以其子都尔徳袭并视所赠职各子防银阵亡备御都羙布尔恺托贝爱赛岱逹鄂博辉喀尔喀玛七员阵亡侍卫果哩系副备御各照新例防银
　　癸亥奬赏演礮将士
　　先是总兵官佟养性督造红衣礮成携以从征屡攻克台堡至是
　　太宗阅兵北演武佟养性领所部兵擐甲执仗分列两
　　旁置铅子红衣礮内树的演试之
　　太宗谕奬军容整肃且前此征大凌河有功
　　赐雕鞍良马及银百两副将石廷柱石国柱金玉和高鸿中金砺参将祝世昌游击李延庚备御图瞻等鞍马各一其余将士银两布疋有差大宴之时近
　　御侍卫有古三人善角觝
　　太宗嘉其膂力絶伦
　　赐们都以阿尔萨兰土谢图布库号及豹裘一都尔玛以詹布库号及虎裘一特木徳赫以巴尔巴图鲁布库号及虎裘縀疋又大刀一
　　谕六部大臣曰国家设官分职所以理庻政佐太平也尔等身膺职守宜各洁已爱民奉公守法以副委任若见朕与诸贝勒有强取国中妇女财货及良马等事即当进言言之不从咎在朕与诸贝勒矣赞襄盛治惟尔臣工是頼当勉图职业焉
　　二月戊子定城守官三年考察例
　　先是五年十二月
　　命八旗总管大臣往各路屯堡察阅披甲兵丁强弱至是
　　定例海州耀州鞍山牛庄
　　东京萨尔浒铁岭甜水站析木城威寜营章义站等处城守官员三年任满者赴沈阳攷察功罪有功者赏有罪者革职留任各遣还驻守原地俟三年再行攷察是月礼部议定
　　上驾往来近地仪仗之制旗三对繖二柄校尉六人大贝勒旗二对繖一柄校尉四人诸贝勒旗一对繖一柄校尉二人在朝防处不用旗繖止许校尉从凡随
　　驾及赴
　　行在所防不许用惟大贝勒许用繖违者罚羊越二日礼
　　部以
　　驾出未具仪仗与定例不符奏
　　太宗命以羊付礼部
　　谕曰朕非忘具仪仗也以往诸子避痘处故不用耳然不传谕礼部诚朕之过朕若废法谁复奉法此羊付尔部収之今后凡往避痘处免用仪仗又
　　谕文馆诸臣曰昨副将高鸿中条奏多援引古人过失彼不读书不悉其行事遂多刺谬前人今巴克什等日侍朕左右当时以朕之过失啓朕毋妄议前人所行为非也昔元太祖第二子察罕岱以刀削柽栁为鞭自夸其能曰我国固父皇所定然此柽栁为鞭乃我所手创也其臣鄂齐尔塞臣曰非先帝鸠工以制此刀则此柽柳岂能以指削以齿齧耶凡国中诸务皆先帝崛起而创立者自诩聪明较胜不将遗讥于万世耶如彼绳愆紏缪方见忠诚尔等宜详念之巴克什逹海等奏言
　　圣谕诚是臣等敬识之不敢忘又
　　谕刑部诸臣曰近闻游惰之民多以赌博为事夫赌博者耗财之源盗贼之薮也嗣后除赌饮食免问外其以银钱及货物赌博者概行禁止违者照例治罪
　　三月戊戍朔赏赉大凌河归降诸将
　　先是正月管兵部事贝勒岳托疏言
　　天与我以大凌河汉人正欲使天下皆知我
　　国之善养人也能善抚此众嗣后归顺者必多善养之道当先予以家室一品官以诸贝勒女妻之二品官以诸大臣女妻之仍出公帑以给其需有欺陵其夫者咎在父母彼既离其家室孤踪至此使其妇翁衣食与共虽故土亦可忘矣至于明之兵士从前离乡土弃妻子穷年累月戍守各城类皆无业之人不能治生资军粮以自给今既来归宜先察汉民女子寡妇酌量给配余察八贝勒下殷实庄头及商贾有女子者令其给配免其耕作有军兴仍戎伍则无一人失所矣
　　太宗嘉纳之
　　谕戸部曰大凌河汉人可分副将下各五十名将下各十五名游击下各十名尽令移居沈阳以国中妇女千口分配之其余令诸贝勒大臣各分四五人配以妻室善抚养之至是
　　赐副将张洪谟祖可法祖泽洪曹恭诚刘天禄张存仁韩大勲裴国珍孙定辽杨华徴李云薛大湖陈邦选邓长春将姜新吴良辅刘士英盛忠高光辉张亷叚学孔游击韩栋杨名世吴奉成李一忠刘良臣蒋懐良方一元涂应干胡宏先陈变武方献可刘武元等縀疋银两雕鞍櫜鞬鞓带器用等物










　　皇清开国方略卷十五
<史部,编年类,皇清开国方略>
　　钦定四库全书
　　皇清开国方略卷十六
　　太宗文皇帝【天聪六年壬申四月至十二月】
　　天聪六年夏四月戊辰朔征察哈尔
　　先是五年十一月闻察哈尔林丹汗侵掠阿噜部长达赉楚琥尔【元天祖弟哈萨尔裔后为阿噜科尔沁部长】
　　太宗遣贝勒萨哈璘豪格率兵四百徃援
　　亲统师二千继之行四日萨哈璘豪格遣人奏林丹汗率众侵达赉楚琥尔驻牧地至锡喇穆抡河北岸大掠塞棱阿巴海营而去寻有四人驱马三十七自察哈尔营逃至言林丹汗已逺去
　　命大臣图噜什劳萨率兵百蹑踪过兴安岭乃还获驼五
　　甲二十五马一百七十即
　　赐边外蒙古之随征者遂班师六年三月丁巳传谕各防古部长率兵防
　　谕出征诸将曰朕以察哈尔汗不道亲率大军征讨必纪律严明方能克敌制胜尔等当严谕所属军士一出国门悉凛军法整肃而行若有喧哗及擅离大纛者治罪弗贷驻营时采薪取水务结队偕行有失火者论死凡军器自马绊以上俱书各人标识马须印烙并系字牌启行日若与纛逺离为守城门及守关门人所执者贯耳以徇
　　命大臣阿山觉罗布尔吉率兵六百暂驻边界防逋逃以贝勒阿巴泰杜度额驸扬古利佟养性留守沈阳四月戊辰朔
　　驾出抚近门谒
　　堂子遂西发己巳次辽河值河水泛涨
　　太宗与诸贝勒乘舟以渡继渡辎重人马渉水而过两昼夜始竟辛未驻营都尔弼地喀喇沁土黙特部长各率兵来防癸酉驻营喀喇和硕
　　召集大凌河归降诸将宴之丙子驻营钖喇穆抡河岸喀喇齐哩克部阿喇纳诺木齐【元太祖弟谔济因之裔即翁牛特部近族】伊苏特部噶尔玛伊勒登【来朝见天聪四年十一月】扎噜特部内齐汗【来朝见三年四月】色本玛尼【二人从征明有功并见三年十一月】喀巴海【见二年九月】巴雅尔图【见三年五月】桑阿尔斋【见二年十二月】桑图岱青【二人并见三年十月】尚嘉布【内齐汗子】桑噶尔【色本子】敖汉部班第【天聪元年七月来归部长塞臣卓哩克图之子】奈曼部衮楚克巴图鲁【见三年五月】等各率兵来防己卯驻营昭乌达科尔沁部奥巴【见五年四月】布达齐【见三年四月】哈坦巴图鲁【见天命十一年十月】洪果尔武克善【二人并见天聪三年十月】阿噜部逊杜棱【元太祖弟谔济因之裔后封翁牛特部郡王】栋岱青【逊杜棱之弟】本巴楚琥尔【栋岱青之弟】达赉楚琥尔之子穆彰【后封阿噜科尔沁部贝勒】巴林部色特尔【见三年十月】及北边防古诸部长各率兵来防以次朝见大宴之
　　赐鞍马甲胄服物有差辛巳驻营博啰额尔吉
　　命图噜什劳萨率兵五百前行癸未集古部长谕之曰朕以察哈尔汗不道整旅徂征先期谕尔等率兵来防今尔等所率兵多寡不齐迟速亦异惟土谢图额驸奥巴率来军士甚多又不惜马匹散给部众疾驰来防足见秉心诚慤忧乐相同朕甚嘉之扎噜特诸贝勒亦属实心効力巴林部色特尔既托命于我自应身先士卒竭力戎行且同类之喀尔喀诸贝勒有为察哈尔所俘戮者离其夫妇者取其部曲秪存孑身者朕从大公起见兴师来此正色特尔奋志雪讐之日岂可吝惜马匹怠缓不前阿噜诸贝勒为察哈尔所逐奔投我国朕屡令移驻近地乃不遵朕言仍于逺处牧放复为察哈尔所掠诳称侵夺我国之物以献于明属国为人所袭朕犹有憾阿噜诸贝勒躬罹其害当思仗朕力以复讐乃竟不散给尔马不多发尔兵仅以一旅之师勉强应命何耶又
　　谕曰蒙
　　天眷佑纉承
　　丕基国中人民财物皆我所有然曾见我夺人一美女一良马乎曾令有才具人离其主而从我乎果有其事朕岂不畏
　　天耶朕本畏
　　天之念而行无强取于尔等之事此无俟朕言尔等当亦知之朕惟恐八旗诸贝勒或夺汝等良马美物不体朕意若聨姻缔好彼此相馈各出所愿则可不愿则勿与倘有恃威强索者尔等当奏闻众皆叩首受
　　命复大宴之乙酉驻营哈纳崖以图噜什劳萨所获蒙古流散男女二百余留于喀喇穆抡河地己丑大军过兴安岭次达勒鄂谟之公固哩河【达勒鄂谟延袤约八十里东西三河环流灌注水卤不可饮东距沈阳一千三百五十里】
　　命阿山率将八兵三百徃助图噜什劳萨军
　　五月甲子驻军归化城【城为元裔土黙特部长阿尔坦所筑明隆庆时封阿尔坦为顺义王名其城曰归化再传格根汗又再传鄂木布楚琥尔苦察哈尔林丹汗侵扰同喀喇沁诸部长通款我朝寻率众朝贡见天聪三年六月】
　　先是大军过兴安岭之后一日次都哷河有察哈尔部下人逃至讯之言有二人驰六骑徃报满洲大兵无数前来【四月乙酉驻营哈纳崖之夕镶黄旗下旧防古二人窃良马六匹逃去】察哈尔汗闻之大惧谋奔库赫得尔苏地离逹勒鄂谟约一月程凡部众家业有两牛以上者尽令弃本土随之西奔
　　太宗谕贝勒大臣曰察哈尔知我整旅而来必不敢撄我军锋追愈急则彼遁愈逺我马疲粮竭不如且赴归化城暂驻因调前行之阿山图噜什劳萨等还与大军防越二日图噜什遣人送所获察哈尔部一人至言察哈尔部众在喀喇莽鼐之左界于是定议进征
　　颁军令曰凡我军所至有拒战败走为我追擒者杀之不拒战者俘之勿杀若擅杀不拒战之人掠其衣服牲牧者治罪即以其所得之物赏给首告之人寺庙中如有自外窜匿者可徃缉捕并察验僧众数目具报不许屯住其中违者治罪毁壊寺庙取其器皿财物及潜入人家滛妇女者并处死弗贷五月戊戍朔
　　命阿山图噜什劳萨武拜率兵三百捉生备御留哈同布哈塔布囊率壮士十六人侦敌癸卯大军至呼喇祜
　　谕贝勒大臣曰防
　　天眷佑我军已至敌境今当深入遇敌人弗拒战者勿杀可俘以献追敌勿至昏暮日未落即止凡降人择为首者二三人令原招降主将率之而行其余令各领家口随行若离散人夫妇滛乱人妇女者处死察哈尔部长奔逃所遗家业牲牧财物主将拨人守之察明收贮凡所俘获务与众均分又
　　谕随征防古各部曰凡遇敌临阵非奉朕防毋得轻进有防令进毋得退缩违者罚夺部众军士违者处死妻子为奴如敌人乘夜刦营可坚壁以御勿諠哗勿离汛地如潜袭敌境勿举火以致敌觉夫万里行师人倦马疲倘为敌觉无所获而归殊可憾也不俟令而举火者治罪将领及部长并罚马甲辰驻营扎喇布拉克
　　命劳萨率兵百先大军三十里行越五日防大军于库托地奏言遇察哈尔哨兵四人于喀喇莽鼐追至益图地斩一人见前有数十人围困留哈因率七人大呼冲击敌俱败走自后一无所见度彼大队人马逃去已久追之无及
　　太宗召集诸贝勒大臣
　　谕曰察哈尔不能御我军逃去已逺追之无益今我暂旋师以俟再举乎抑收其遗弃部众即入明境乎贝勒大臣等奏此来已近明境宜勿旋师于是
　　命大臣防阿图率各旗官一兵百还沈阳传
　　谕曰额驸达尔汉属下人逃入敌境【即四月乙酉自哈纳崖窃马逃者】泄漏军机致察哈尔觉而逺遁追之不及因旋师取其遗弃部众直入明境所有余存粮饷可移贮辽河岸掘壕加意防防贝勒阿巴泰额驸古利防御之兵可撤回守城前者令喀喇沁人于法库山耕种若耕种未毕当督之勤力仍慎守毋忽庚戌大军向珠尔格图进发路
　　旁有二黄羊并行
　　太宗发一矢贯之丙辰左右两翼分道行猎黄羊徧野太宗连发矢每矢贯二计射五十有八随征者或射或杀共计数万时军中粮匮脯而食之皆饱腹防天气炎热其地无水士卒渇甚多仆于路夜至和尔果地乃得泉有次日至者以一黄羊易水一碗而饮先至兵留憩二日仍有未至者
　　命各备御遣人持水徃迎之庚申大军次穆噜哈喇克沁命贝勒阿济格率左翼兵及科尔沁巴林扎噜特喀喇沁土黙特阿噜诸部兵万人征明大同宣府边外贝勒济尔哈朗岳托徳格类萨哈璘多尔衮多铎豪格率右翼兵二万征归化城黄河一带大臣彻尔格察哈喇率兵五百徃黄河备船图噜什劳萨前行捉生
　　太宗与大贝勒代善三贝勒莽古尔泰统军继进于是两翼兵齐入隘口西至黄河穆纳汉山东至宣府自归化城南及明国边境所在居民逃匿者悉俘之降顺者编为户口甲子
　　太宗驻营归化城乙丑归化城诸喇嘛朝见
　　赐宴遣之传
　　谕两翼领兵诸贝勒曰尔等可选精骑调赴黄河一带以助兵力若俘获者多可携则携之不能尽携则任诸将酌行凡诸贝勒所俘获者酌分马力疲羸之兵防守仍深入敌境然后旋师朕驻归化城以待
　　六月甲戌自归化城移师征明
　　大军驻归化城之后二日徃略黄河一带诸将奏报察哈尔古前已渡河遁不料我军即至复渡河而归为我俘获以千计又科尔沁从征部长遣人奏报近明界察哈尔部人尽逃入沙河堡六月丁卯朔
　　太宗遣大臣善率兵六十偕所获察哈尔通事一人徃
　　索之与沙河堡各官
　　书曰我北征察哈尔穷追四十一日擒其哨卒讯之云已星夜遁去我欲收其部众因还兵克归化城暂驻营以待我进勦黄河军近闻察哈尔所遗人户财物为沙河堡容留此系我未经收尽者当一一还我且此蒙古旧属格根汗察哈尔取之则为所有我取之即为我所有以我所有而尔等取之不可也且我边外之事尔等何得干预此事谅非尔主所知乃尔等边臣所为尔等岂不知辽东官员干预我边外叶赫之事自取祸患尔若不还与辽东官员何异耶我此来原欲修两国之好故徧谕尔守边各官也沙河堡各官得书知兵至大惊凡逃入堡中蒙古男女三百二十余牲只一千四百余并防縀布帛六千四百余疋尽以归出辛未牓示归化城格根汗庙
　　谕诫擅毁庙宇及擅取器物者决不轻贷是曰诸路将领
　　各籍所俘获以奏
　　命以金银防縀分给各贝勒又每贝勒分给牛十羊百凡人口各按甲士均分其从察哈尔克什克腾部来归及喀喇沁与新附呼尔哈等所俘获者聼其自取总兵官麻登云及大凌河降将祖可法至游击等各按品级以人口牛羊厚赏之甲戍
　　太宗统师趋明边境行三曰
　　命大臣蘓达喇图頼率兵二百偕蒙古通事二人复与沙
　　河堡各官
　　书曰始我意在议和屡与辽东各官言之乃不听吾言反厚待与我宿有怨隙之察哈尔我是以逐去此处察哈尔尔等昨得我书即将逃入防古献出甚善今我将徃大同阳和宣府一带议和道经尔地不可无一言相慰故遣人以书相告沙河堡各官得书遣十七人赍牛羊
　　縀疋并茶酒来献
　　赐为首三人牛各一其十四人羊各一遣还又
　　命巴克什库尔禅觉罗龙什进得胜堡爱巴礼喀木图进
　　张家口与大同阳和宣府各官
　　书曰我之兴兵非欲取中原得天下也因辽东官员不行正直之道贪黩货贿罔顾是非助边外叶赫遣兵戍守専意结怨无故欺陵遂成七恨我曽屡致书尔主辽东官员与我为难壅不上闻竟无报书我之所以兴兵者欲尔主察询其故是以攻取抚顺时得尔国商贾人等俱纵之令赍书转奏尔主恐其不能径逹又令其付与尔各省官员亦无囘音数年以来我师所向屡破城池意谓尔主必加察问知我兴师之故则和议成而战争息且
　　上天以生民为心若黩战不已民死锋镝岂能仰合天心乎我今开诚相告惟愿两国和好戢兵息战兆庶敉宁财货丰足互相市易各安耕猎以乐太平前者兵入边境屡有攻取书词徃复其中疾怨之言有两相轻慢者此兵家之常不足道也尔国岂无才俊勿以古昔毁盟弃好及互相欺罔之事为鉴因而致疑于我幸速为裁断以成此举实两国之福我将驻此十日以待囘音勿再迟延也庚辰驻营大同边外库尔禅等自得胜堡来明千总一员率十五人随至以牛及縀疋食物献
　　命郤之
　　赐千总牛一令赍与得胜堡参将守备等
　　书曰议和之事我至诚相告尔等果实心爱民不效辽东各官搆怨于我则宜速成此事若迁延时日故意推诿不力成和议是自乐战争我亦无如之何矣至书中称谓尊卑且勿论和事既成自当逊尔大国尔等亦当视我居察哈尔之上也越一日得胜堡叅将遣通事官一千总一偕二十七人赍牛羊縀疋食物来献
　　赐通事官牛一余各羊一遣还戊子贝勒阿济格奏言臣等兵至宣府彼处官兵惊惧将犒赏察哈尔汗所余縀疋及虎豹狐獭等皮在张家口者悉献出庚寅
　　太宗统师驻宣府边外列三十余营聨络四十里环营四面凿堑深广各一丈癸巳明宣府廵抚沈姓总兵董姓遣通事官二守备二偕十一人赍牛羊食物来献
　　太宗御黄幄领兵诸贝勒大臣左右列侍明守备通事官
　　叩见次从人遥叩
　　命守备等坐左侧宴之
　　赐守备各马一通事官各牛一从人各羊一是日我军大市于张家口科尔沁部随征兵三人潜入明边取其牛驘
　　太宗以两国既和好贸易三人违令盗取令执赴明界上斩其为首者以示明人为从二人各鞭一百贯耳甲午明宣府廵抚沈姓总兵董姓遣使来请盟
　　命大臣阿什达尔汉等莅之其都司等官四员刑白马乌
　　牛誓告
　　天地焚盟书以黄金五十两白金五百两蟒縀五百疋布
　　千疋献
　　命啓心祈充格率八人送之还
　　秋七月庚申凯旋沈阳
　　先是六月乙未以所得明张家口沙河堡财帛五之一
　　赐土谢图额驸奥巴其余酌分行间诸将所献虎豹皮红氊分给八贝勒縀布獭皮等物悉犒军士七月丁酉朔
　　命塔布囊达雅齐率官八兵八十赍与张家口各官书曰两国既誓
　　天地敦和好凡事皆当敬承
　　天意善保始终我岂乐于战争惟以大义之故専意修好谓两国相安则各受其福所以倡率议和期于必成逺出边隅至于此地顷获尔哨卒二人旋即送还我兵私入尔边为盗即于尔界斩一人余二人各鞭一百贯耳复还所盗之物以我国崇尚礼义如此尔国反不还我逃人是何谓耶试思此逋逃数人果损于我而有益于尔耶尔等宜以信义为尚勿效辽人偏助叶赫厚察哈尔而外我也我专意和好敬
　　天保终尔等亦不相负则两国皆善矣议和时尔等原谓在宁逺锦州等处之辽东人并与同议但辽东人从来志大言谬难与议和须尔处遣人徃议为善我亦俟尔处人来议若尔处来议之人日久不至我即乘暇来此与尔等议之是日
　　太宗统师还行三日明边境守臣赍献和好礼物命郤其黄金五十两琥珀数珠二盘倭縀十疋以所纳蟒縀三百二十疋縀一百三十疋锦縀十六疋布二千五百疋绿皮五十六张茶一千七百包分
　　赐诸贝勒明日外藩防古贝勒等辞归各
　　赐縀有差壬寅以大军克防刲牛八祭纛告
　　天丙午过兴安岭己未渡辽河庚申还沈阳
　　八月丙寅朔抚慰大凌河降众
　　时大凌河降人有逃去者
　　太宗命额驸佟养性与文馆诸臣宣
　　谕大凌河归降各官曰尔等被围三月
　　天以与我不忍弃之俱携至此给衣食配妻室厚加抚恤何异孩提时父母鞠养之恩今尔等所统属不过四五十人或二三十人有何繁多不各加训饬竟任其逃亡殆因朕出征宣府议和而还尔等不得归家故如此不知和议果成则财币有资边市无阻国家富强长享安乐岂非美事若和议不成专图进取彼察哈尔已遁万里之外旁无窥伺我军分道征明无难一举成事不是之思而背叛窜遁负朕鞠养之恩是负
　　天也可各晓谕所属令三复思之
　　九月癸卯修筑盖州城
　　先是葢州之地未设兵防守至是修筑其城移民以实之
　　命副将石国柱游击雅什塔备御齐尔格申等率兵六百
　　徃驻防又
　　命掌户部贝勒徳格类掌兵部贝勒岳托经理疆土自耀
　　州旧界开拓至葢州迤南
　　冬十月甲戍趣明宁逺守臣早决和议
　　先是大军自明宣府凯旋沈阳之后七日
　　召文馆儒生沈文奎孙应时江云【三人并由明诸生来归者】
　　赐馔内廷
　　谕曰此番出兵与明国议和尔三人之意云何沈文奎奏明人讳言和区区边塞小臣其盟誓无足据孙应时奏明人以议和延缓我师即实心愿和其嵗馈必不能如我所定额数江云奏和议不成十居其七
　　皇上姑遣使徃明以和议试之彼若不从则我兵入境攻
　　取更为有名至是
　　命伟徴囊苏喇嘛赴明宁逺与驻守各官
　　书曰我使者还闻尔等云议和之礼须送还大凌河官一二员并少退尺寸之地以此为名方可转逹朝廷夫和事果成我又何吝此一二人且普天之下尽为尔朝廷所属岂仅尺寸之地乎尔不忘已失之土地人民时借以为口实我之
　　二祖无故被害我能一日忘耶我惟愿见太平未动尔边疆寸草尺土乃边臣陵逼致成七恨渐啓兵戈迄今未息今我仍愿太平屡议和好尔等乃以是为言过矣况自克抚顺以来我两国强弱岂有不知既已知之曷为徒饰利口贻误主上流祸生民从来两国议和必彼此使命往来则和事易于就绪今我一心愿和
　　天鉴在上实无欺伪乃以至诚遣使而尔卒不信不一遣使相报向者袁廵抚与我议和时我方遣使通问彼即缮修城池非惟拒守又复相逼是以计愚我也我用是决意起兵然于两三月前令杜明忠赍书以告然后兴师未尝诡计掩袭杜明忠现在尔处可询也我如是求和尔坚执不从且不必逺征徃古即自我两国搆兵以来厯年战争之苦昭然可鉴尔不乐太平惟寻师旅国家生灵视昔更苦咎将谁归今春往征察哈尔知尔一年之内与彼银百万有余与其以有用之金钱费于无用之察哈尔何如遣一晓事人来早决和事俾两国共享太平也我之心事直告无隐尔诸大臣果能身任和议以成美事岂特两国息争人民安业且使无限生灵免于锋镝造福甚大其福亦归于任事之人矣又
　　命附与宁逺守臣转逹崇祯帝
　　书曰满洲国皇帝奏书明国皇帝我国称兵非不知足而冀图大位也因边吏欺侮之恨不得上达致起兵端于兹数载矣我思战争不息则彼此俱被其祸和好一成则彼此均受其福所以前于徃征察哈尔时过宣府议和刑白马乌牛誓告
　　天地我意既盟之后永相和好故执我国越境之人戮示于尔边臣之前所获财物悉令送还数月以来未尝少犯尔边我之笃守盟誓可谓至矣尝观往事下情上达天下无不治下情上壅天下无不乱我两国搆兵亦因下情阻蔽不得上达所致皇帝如欲洞悉我之恨端当遣信使来问我将悉告之若谓业已议和又何必语及夙怨则亦惟皇帝之命惟和好既成获邀嵗币优游田猎共享太平是所愿也【后一月伟征囊苏喇嘛还述宁逺各官言来书封固我等未奉
　　上命不敢擅开可回奏尔主露封送来我等阅过即便奏闻于是】
　　【命伟征囊苏喇嘛露封再赍往寜逺仍不报】
　　十一月丁未整饬朝防班次
　　集分掌六部贝勒
　　谕曰国家初设六部承政参政等官即定有班次近见朝会之时坐立无序尊卑紊越将何以肃体统耶尔等宜传令满汉蒙古诸臣按次就班各加整饬
　　十二月乙丑申定服式
　　甲子朔布令国中以是月二十日为始黒狐防五爪龙明黄杏黄金黄等服非
　　上赐不得用闲散侍卫防军及诸贝勒下防卫以上许服
　　縀衣余众俱用布又
　　谕曰国家服式之制所以辨等威定民志俾朝野各有遵守我国风俗素敦淳朴近者奢靡僭越之风往往而有不可不定为法制昭示国中且一縀之直可当十布与其以一縀成一衣何如十布可得十衣所以令众用布者非为縀疋专供上用实有便于贫民也凡妇人所服縀布各随其夫
　　辛己申严行猎禁令
　　先是十月庚午
　　驾由开原行猎至斐德里山有侍卫詹土谢图前行以射
　　麅矢射中虎为虎迎扑坠马欲噬之
　　太宗大呼跃马独前虎遂郤詹土谢图未至大伤众侍卫
　　乃射殪是虎甲戌
　　谕贝勒大臣曰凡出兵行猎时有为盗者论罪大小或杀或鞭久着为令乃此番行猎仍有盗鞍辔防屉等物者是法令不彰而人不遵守也夫搜苖猎狩原以讲习武事必纪律严明然后人不敢犯今行猎兵少尚多犯法若师行动众将何以约束之乎尔诸贝勒大臣其徧行亲察严加惩治于是械送所缉获九人至沈阳各鞭八十二
　　庚寅
　　驾至叶赫地行猎
　　谕诸贝勒曰尔等慎勿以猎人所射之兽冐为已之所射而竞取之在猎人畏惧尔贝勒谁敢不让而尔贝勒岂可强夺其物乎倘再有厮卒等盗取马绊防屉等物者罪及其主决不姑宥十二月癸酉
　　驾出猎抚顺有猎卒八人分取民间积薪各鞭二十七因谕从臣自后擅取庄屯积薪及斫伐山木者严惩毋贷庚
　　辰猎于额叶地
　　亲发矢中一虎侍卫巴图鲁噶尔珠持刀追斫虎啮其马
　　足既殪乃旋
　　诫之曰尔之勇宜施于战阵何轻事搏虎为辛巳以从猎
　　者乱行
　　谕诸贝勒曰自后行猎毎旗令大臣一人专司统辖有不随队行走逗遛失次者皆执治之















　　皇清开国方略卷十六
　　钦定四库全书
　　皇清开国方略卷十七
　　太宗文皇帝【天聪七年癸酉】
　　天聪七年春正月庚子令劭农讲射
　　集八旗备御官
　　谕曰田畴庐舍民生攸頼劝农讲武国之大经方今疆土日辟旧所给田地若有不堪耕种者察明换给沃壤即于附近建造房屋俾迁居之如贫民乏牛具耔种赴有力之家代耕一切徭役专派有力者不得滥及代耕贫戸至善射乃我国制胜之技宜各率所属长幼努力学习毋得旷时是日
　　命大臣阿山觉罗布尔吉率海州耀州等处兵百往鹿岛捉生后二旬还俘获人口一百七十有三马牛九十有八
　　乙夘征乌扎拉部师还
　　先是六年冬
　　命大臣武巴海率兵征乌扎拉部武巴海分八旗兵为四路并趋渥赫河斩三百三十八人俘五百余人获马三百七十貂狐猞猁孙獭貉虎狼等皮千余张裘二十余领至是凯旋以所俘分
　　赐将士有差
　　二月癸亥朔茂明安部长率众来归
　　茂明安部彻根汗【元太祖弟哈萨尔之十六世孙】固穆巴图鲁【彻根汗父布延图汗之弟】达尔玛岱衮等举部来归
　　太宗御殿受朝彻根汗率众遥拜复同固穆巴图鲁进前
　　再拜抱
　　上膝见献貂裘貂皮驼马
　　赐宴及甲胄雕鞍银器縀布等物
　　三月丁酉犒筑城兵役
　　时以疆土日辟沿边筑城分兵戍防贝勒济尔哈郎监筑岫岩城【在今葢平县东南】贝勒阿巴泰监筑兰磐城【在岫岩城东】贝勒阿济格监筑通逺堡城【在兰磐城东北】贝勒杜度监筑鹻城【在通逺堡东北】
　　太宗念筑城兵役劳苦以羊犒之
　　甲寅征明宁逺师还
　　先是二月癸未
　　命大臣图噜什劳萨等率兵三百征宁逺迤西一带并随
　　处揭牓宣
　　谕明人曰朕去年征察哈尔逼近尔大同宣府一带边城絶不侵犯我兵有夺民间之驴者即戮示于尔边城之前与尔边臣誓
　　天修好而还朕以尔国自必愿和即遣使来乃久之不至朕复遣使三次尔将告
　　天盟誓之言竟置不问不容我使入城是不崇信义而喜动干戈也朕今复告之
　　天率兵携耕牛农具屯种山海闗外八城之地因尔之粮为久住计尔等八城人民逺近田地不耕则可若播种则我必尽刈获焉尔文臣孰为善谋武臣孰为善战即当各竭智勇以决胜负毋徒深匿雉堞中也图噜什等
　　赍
　　谕分两翼进随处揭示至沙河所及宁逺前屯卫之间斩四百人生擒其前哨百总一人获牲牧二百七十而还
　　夏四月辛未击败明兵于辽河
　　先是三月壬子
　　命备御苏尔栋安星讷绰尔们等率兵三百携家口驻守句骊河地【句骊河为内辽河外辽河合流处一作栒栁河亦作巨流河】至是海州守将列列珲牛庄守将楞额哩海州河口守将伊勒慎率兵十八人巡辽河至娘娘宫渡口遇明兵乗五船接战因我兵寡止获其船二斩二人生擒六人来献
　　辛夘肄演驰骑
　　先是己夘
　　太宗巡视郊原渡辽河
　　驻跸阳什穆河岸诸贝勒各按左右翼列营时敖汉部长班第遣使贡驼马牛羊喀喇沁部长古噜思希布【天聪二年来归部长苏布地之子】科尔沁部长武克善额驸满珠什哩台吉绰尔济等并来朝献驼马牛羊缎疋貂皮等物
　　御行幄设宴
　　锡赉有差辛夘
　　亲率诸贝勒离
　　行在五里演马令自三十里外各乗马驰至最先至者赏银二百两蟒缎一布二十次至者银一百八十两蟒縀一布十八又次银一百六十两蟒縀一布十六又次银一百四十两蟒缎一布十四又次银一百二十两蟒缎一布十二又次银一百两蟒缎一布十又次银八十两蟒缎一布八又次银六十两蟒缎一布六又次银四十两蟒缎一布四又次银二十两缎一布二凡十等
　　赐宴乃还
　　六月癸酉授来归明登州旧将官职
　　初大军围大凌河城明调山东兵赴援登莱巡抚孙元化遣防将孔有徳率兵八百出山海闗赴锦州甫至吴桥县兵乏食遂还掠陵县临邑商河齐东徳平青城新城攻围登州城守防将耿仲明为内应城破孔有徳自称都元帅耿仲明自称总兵官据登州城出战屡败明兵破黄县及平度州攻莱州将陷闻援兵大集乃返登州登州城北有水门通海明兵数万合围东西南三面乃由水门乗船泛海三遣其禆将先来通欵
　　太宗敕发内廐马及贝勒至备御按世职出马选其良者赐孔有徳耿仲明余俱付之散给部众
　　命文馆诸臣宣
　　谕曰元帅总兵可令统领旧部驻劄东京号令鼓吹仪从俱仍其旧惟用刑出兵二事当来奏闻所属人民俱住葢州鞍山如或不愿令住东京邻近地又
　　诏监筑岫岩通逺堡鹻场三城之贝勒济尔哈朗阿济格杜度率兵迎之镇江有徳仲明至旅顺口明总兵黄龙以水师截击又合朝鲜兵蹑追至镇江见我兵列营江岸势强盛不敢近而退有徳仲明乃率众登岸诸贝勒设宴飨之留兵守其船礮辎重于江岸以
　　敕发马二千余给与乗赴辽阳
　　太宗复遣官传
　　谕曰尔等身皆劳顿宜暂休息从容来见又
　　诫羣臣曰向者我国将士于辽民多所扰害至今诉告不息今新附之众乃攻克明地渉险来归求庇于我者毋得稍有侵扰违者处死必不姑恕六月癸亥
　　驾出徳盛门十里至浑河岸中设黄幄左右各设五青幄亲率诸贝勒偕孔有徳耿仲明及官属谢
　　天行三跪九叩首礼毕诸贝勒议相见仪注
　　谕令行抱见礼诸贝勒言
　　皇上以礼待之可耳不宜令抱见
　　太宗曰元帅总兵曾取登州攻城略地正当强盛而纳欵输诚遣使者三率其兵民航海冲敌来归于我功孰大焉当行抱见礼以示优隆之意于是孔有徳耿仲明行
　　汉礼朝见毕复进前叩头抱
　　上膝见次与大贝勒代善及诸贝勒俱行抱见礼设大宴命孔有徳耿仲明坐
　　御座侧酌金巵
　　亲授饮癸酉授孔有徳都元帅印耿仲明总兵官印御楼宴之
　　赐敕书一切过犯原宥又
　　谕以同破山东来归诸将察其功之大小用印给劄孔有徳耿仲明其初皆在皮岛明总兵毛文龙部下及据登州人犹以毛氏称之其泛海来归也所属逰击张文焕都司杨谨千总李政明率男妇百人先至葢州登岸具述毛氏前据登州明兵攻之五月不下穴地发火器陷城乃驾舟夜遁至旅顺口欲攻城不克退屯双岛龙安塘今将前来归附矣于是葢州城守副将石国柱游击雅什塔以其言入奏
　　诏抚辑之又都司毛有明先来降疑为间谍至是孔有徳等言在山东起兵时毛有明之兄亦为大帅其投诚非伪因并
　　优赐人口马牛缎布
　　丁亥朂羣臣谠直
　　以诸臣有袭故闻陈奏无益于事者
　　谕曰朕虚怀聴揽乐闻谠言如朕所行未协乎义宜直言无讳政事或有愆忘宜开陈无隠或六部事有不公诸臣姧伪贪邪宜直行纠劾即诸臣或有艰苦之情亦宜据实奏闻各以心所独得已所创获入献嘉谋秋七月辛夘朔令分编汉军戸口
　　旧隶八旗下汉人分出一千五百八十戸毎十丁授棉甲一以总兵官马光逺统之
　　八月庚辰劳征明旅顺口凯旋军
　　先是六月戊寅侦知明兵自镇江退入獐子岛以船十一载孔有徳部下余众送入内地己夘管兵部贝勒岳托管户部贝勒徳格类大臣楞额哩叶臣伊尔登昻阿喇率左右翼兵石廷柱率旧汉军都元帅孔有徳总兵官耿仲明率新附兵合步骑万余征明旅顺口
　　太宗谒
　　堂子送至边境
　　谕而遣之寻攻克旅顺口城明总兵黄龙战败自刭死俘获人口五千三百有奇马牛驘驴数百金二十二两银二万一千二百两人葠八箱裘服皮张缎疋器具无算七月甲辰防奏至八月庚申朔传
　　谕贝勒等曰览来奏知尔等欲取皮岛朕意以为皮岛无甚闗系不必疲我兵力闻明国因流贼猖獗选调宁逺锦州兵前往又逃来之人云祖大夀之弟在前屯衞为总兵朕当遣兵征宁逺汝等酌留大臣镇守旅顺口可即班师戊辰贝勒等疏至言臣等奉
　　谕班师留叶臣伊尔登率毎旗官三员兵二千五百名游击佟图赉率汉备御二员旧汉军百名驻守旅顺口其地虽有水为限空旷可虞应设了哨迤逦相接令留守官员兵丁携两月粮米移驻金州前
　　谕令优待孔元帅耿总兵臣等自思亦极力优待之矣当拔城后其所属将士俱入城凡官廨市肆富民房屋皆为所占俘获人口多指称亲戚挈之而去臣等虽防有不平之意未尝少露遣巴克什等与语云元帅总兵任意携取我等不为介怀若部下人假称主将号令大肆搜括则凡我冲锋陷阵之士卒以何为赏窃虑三军怀怨后此再遇攻战无由使其踊跃趋赴也彼口虽佯应而贪得之心已形于色故彼所收取者尽数与之凡以亲戚为言者亦任其领去据彼云所得人数七百四十八名以臣等观之尚不止此荷
　　天之佑臣等俘获颇多归期尚难豫定拟留礮车于葢州所俘人口并留于后惟携入官之物与臣等偕行不敢稽迟也己巳
　　太宗遣官二员往迎传
　　谕曰尔等至海州当即先遣人奏报朕迎至浑河岸尔等可与孔元帅耿总兵同来相见礮车留于葢州付石国柱雅什塔善为守藏将来可由驿递送现驾礮车之牛各给还本主领去至所奏驻防军士粮米俟尔等到日再议朕思尔等方攻破旅顺口军威震叠之时明人惟恐我兵前进不能坚守内地岂暇来犯我境乎庚辰
　　驾至浑河岸立八纛拜
　　天
　　御黄幄时孔有徳以坠马伤手与耿仲明并留
　　东京贝勒徳格类岳托率诸将至行礼毕
　　命从臣传问贝勒大臣行间安否大臣萨木什喀进前奏
　　曰谨遵
　　指授方略攻克旅顺口城悉防
　　皇上福庇遂设大宴酌金巵
　　亲授两贝勒及大臣楞额哩石廷柱巴奇兰萨木什喀等
　　各跪饮
　　御前宴毕陈列所获诸物以献
　　太宗酌纳之余分给八贝勒家外藩蒙古贝勒有在班行
　　者并各
　　颁赉有差传
　　谕孔有徳曰都元帅逺道从戎所行事宜实获朕心招抚山民尤大有禆益不谓劳顿之身又遭衔橛之失伫闻痊可用慰朕怀越数日复传
　　谕孔有徳耿仲明曰尔都元帅总兵官久习攻战军律素娴何俟朕谕但恐无知士卒有私卖马步器械致缺损者宜急为修整卿等携来红衣大小礮已运至通逺堡即付卿等与一切军器令军士勤于演习勿间断旗纛俱用皁色马匹各用印烙系印牌以满洲字书本主姓名及本管官衔并多备绊索乃便于野牧凡军士甲背及盔尾俱以白布号带书满洲字缀之师行之日厮卒人等各按部伍毋或紊乱是月赫图阿拉城守将扈什塔鄂尼喇弼噜率兵巡哨雅尔古一路遇明人盗葠者斩十四人生擒四十九人获葠一百六斤以献
　　命斩所俘百总一人以十八人赏从行军士余三十人发尚阳堡又兰磐城守将萨哈连宁固达岫岩城守将锡翰暨管哨官海塔往明石城岛蹑踪获二十人来献
　　命以八人分赏余十二人发尚阳堡又捉生将彻尔格索海率兵二百至明锦州斩七人获马十一擒百总一员兵一名来献讯毕斩之
　　九月庚子征明山海关师还
　　先是六月戊寅
　　太宗以征明及朝鲜察哈尔三者先后缓急机宜命贝勒大臣各抒所见贝勒济尔哈朗奏言朝鲜不遵我约当返其贡物姑与互市不必往征至明乃吾敌国宜令贝勒大臣率兵深入取其近京数城因粮于敌久驻伺隙以期必胜别屯兵山海闗以东锦州以西挠其耕获使不得休息复携梯牌礮车分兵之半于山海闗外立营其半绕入闗内外内夹攻彼必势穷力绌矣贝勒阿济格奏言前者我兵围大凌河四阅月尽获其良将精兵在
　　国家固有得人之庆然而从征士卒及新附蒙古一无所得皆以为徒劳今嵗不即征明者为耕种故耳耕种初毕可即兴师
　　皇上亲驻边外令诸贝勒大臣率兵入边所到之处张示招降然后相敌形势酌量缓急以定进取俘获人口毎旗计甲均派带回可也贝勒多尔衮奏言宜整顿兵马乘谷熟时入边围困燕京截其援兵毁其屯堡为久驻计可坐而待其毙也贝勒多铎奏言我国之兵非怯于鬭者但止攻山海闗外之城有如射覆岂可必得夫攻山海闗以外之城与攻燕京通州之城名虽不同劳苦则一臣以为宜直入长城庶可餍士卒之心亦可成久逺之计且相机审时古语有之我兵若耽延旦夕则敌人渐知豫备固其城池根本修治何隙之可乘我国何爱于明秪念士卒劳苦姑与之和若乗时可取原不待再计也至察哈尔且勿加兵已和之朝鲜勿遽与之絶惟先图其大者如蒙
　　天佑得之则其余随我所求而皆至矣贝勒杜度奏言朝鲜已在我掌握宜且勿征察哈尔如与我逼则征之得破察哈尔则天下自然胆裂若尚逺可取大同边地秣马即深入明境贝勒岳托奏言时不可
　　失事宜勇断宜乘此时于明山海闗通州燕京三处先图其一以立丕基贝勒萨哈璘奏言察哈尔如虫食穴中势将自毙不烦急图至于明则我兵少缓一年彼之守御益固当于今秋乗彼禾稼方熟因粮于彼为两次进兵之计初次止简精锐务轻便往来袭击俘获既多即速出边第二次令已出痘贝勒率众军自一片石夺山海闗则宁逺锦州为无用矣不然仍从故道而入【谓天聪三年七月破龙井闗大安口故道】断燕京四面之路取彼积储之地坚守勿归乗机伺便纵兵奋攻二三年中大勲克集矣贝勒豪格奏言锦州宁逺攻之无益何也我国攻城之法彼尽知之况我兵曾攻之而未得若复令攻之必有畏难之意虽得锦州此外七城尚烦攻取若徒得一城其余皆坚壁不下弥旬旷日恐老我师今宜尽率我众及新旧蒙古从故道而入为书颁示屯寨及各城告以我愿和而彼不肯和则彼处人民虽被疮痍将自怨其主无尤于我若马匹疲毙即以所获之赀买马其余并以制衣则我兵奋勇靡有退志而边外蒙古亦得餍所欲矣再用更番之法俟秣马肥壮益以练习火器汉军携巨礮分兵两路一从宁逺入一从故道入夹攻山海闗进攻通州得与不得皆久驻其地遣人往侦流贼情形伺彼分师捍御时击之必可图也至于朝鲜且暂行抚慰俟我与敌胜负既定再为区处贝勒阿巴泰奏言明国情形
　　皇上既悉知之其地利臣等亦熟识之宜选精兵袭其不
　　备则闗门可得
　　亲统大军驻闗外择贝勒大臣令入闗分路攻取若获可
　　用之人送至
　　御营委遣往来彼处消息易得锦州无足顾虑也额驸古利奏言我之于明暇则一年再征不暇亦一年一征乃为善防当令已出痘贝勒将帅率兵深入
　　其境凡兵士所获不计多寡聴其自取则人人贪得不待驱逼而贾勇争先矣所得城堡惟贝勒更番驻劄其下兵将勿移易不辞劳苦乃能成功如谓有妨农事则待农竣兴师令妇子收获农事亦无妨也朝鲜察哈尔且置度外山海闗外宁逺锦州亦且缓图但宜深入腹里腹里既得朝鲜皆吾手足察哈尔自归顺矣管正黄旗楞额哩奏言宜先直抵燕京任我兵所取而囘然后再入山海闗扼险屯驻积粮城中以备往来攻伐之用管正红旗和硕图奏言宜相度明之边界乘瑕而入其还师迟速难以豫料必先修固我城堡乃无敌人窥伺之虞也管镶红旗叶臣奏言宜先抵大同宣府秣马休兵侦探察哈尔踪迹近则我兵往征若已逺遁则我即入明边地焚毁其庐舍进逼燕京昼夜攻围名为帝都其实易克彼城上多积火药必自焚且就彼近城一带伐木制造梯牌多方攻取城即不克亦足耀我军威如从山海闗路入恐军士俱无所得徒劳苦也管镶蓝旗宗室芬古奏言我军蓄锐已久其势可用宜即入明边攻取其近京城堡何忧事之不成管镶白旗伊尔登奏言与其盘桓于山海闗之外不若径入内地审敌之情形备梯牌以为攻具乗机摧陷之管正白旗喀克笃哩奏言我国之人利行师不宜偃息今诚征明则
　　上天之眷佑与人心之豫顺适相协应矣八月壬戍太宗遣贝勒阿巴泰阿济格萨哈璘豪格额驸扬古利管蒙古军武讷格率兵二千征明山海闗一路
　　躬谒
　　堂子郊送五里
　　授以方略并赍
　　谕牓示曰满洲国皇帝谕明国人民知悉干戈原非朕起实由尔主偏助边外叶赫酿成祸阶朕思
　　上天以好生为徳干戈一动则民命伤残于是常以讲和为念孰意尔朝廷不爱国而爱财不为民而为利诸臣又俱各贪位慕禄恐据理直言致遭贬遣是以茍且偷安不将成败之势奏达于朝廷以赞成和议使尔等罹兵刃而蹈汤火也尔朝廷大臣既不议和甘陷尔等于死地朕亦无如之何是尔等之被荼毒非朕之故皆由尔朝廷大臣荼毒之也尔等当怨尔朝廷大臣于朕何尤是月师向山海闗进发沿途击敌俱防俘获闗外人口及马牛由宁逺大路而还九月庚子
　　太宗迎于郊外三里许树纛拜
　　天陞
　　御座凯旋贝勒大臣等朝见如礼翼日
　　召集谕责曰尔等何不深入内地乃遽速还即欲还亦当设伏截击明之追兵何止留图噜什劳萨等哨兵殿后彼时敌兵数千追至仰荷
　　上天眷佑以寡败众万一有失不知尔等尚能来见朕否图尔格纳穆泰苏纳有罪革职仍用为各部承政今正宜殿后立功乃亦随众前行将何时自奋乎
　　皇考时敖堪特翁格伊喇喀努赛四臣毎临阵皆率先力战巴克什武讷格所在建功今又首先还击败却敌兵人臣为国义当如此尔诸大臣于贝勒欲还时何不諌阻耶贝勒阿济格奏曰臣欲息马运粮阿巴泰萨哈璘豪格不从且欲由旧路旋师以臣坚执始从宁逺正路而来
　　太宗曰汝果能坚意不还谁敢弃汝而来朕非欲加罪于尔等但自后行军尔等当谨识朕言耳是月甲辰
　　命满洲蒙古汉军将士俱擐甲赴演武场较射
　　赐宴
　　颁赉旧汉军将士帑银二千二百余两乙巳叙征明旅顺口诸将功巴奇兰萨木什喀并舟先入奋击岸上敌兵永顺珠玛喇雅頼正古特竒悠冒矢礮中创相继登城车齐克墨尔根巴尔巴图鲁登城力战伊勒慎尚延和洛佟克伸备船济军克城分别加授世职阵亡领队官纳海塔纳喀岳洛顺额伊们额徳千总程国辅等俱赠职以其子袭仍照例防银其余击敌有功之将领武巴海邦逊巴笃礼等
　　锡赉纪録有差庚戍明登州都司蔡宾率二十四人来归言登州副将因其籍系辽东恐有异志遣百总姚世忠解送宁逺我等杀之中途遂来归
　　太宗命付都元帅孔有徳
　　谕之曰蔡宾之归我也亦为元帅故耳朕嘉其来赐以狐裘一马一银百两其或厚加恩养或陞以官爵悉聴尔酌量行之
　　冬十月丙寅演兵
　　分八旗防军为左右翼满洲步军为一营旧汉人马步军为一营四面环列前设红衣礮三十位及各种大小礮
　　太宗率诸贝勒擐甲乗马出
　　阅陞
　　御座诸贝勒率防军列阵传令众军闻礮声三乃进闻蒙古角声即退于是呐喊三次如对敌状次步军次旧汉人马歩军及礮军各依令操演毕复宣
　　谕曰凡临阵对敌必整齐队伍各依汛地并驰而前若有不依已之汛地混逐他人队伍及他人既进而却立观望者治罪弗贷至整队进攻稍有先后勿以我先尔后争论惟能遇敌弗退并力击败为尚如敌人不战而走则选精骑追击其众军勿离纛但结队蹑后倘追兵或误入敌伏或四散追逐遇敌兵旁出乃迎击之是月己
　　巳
　　谕六部启心郎等曰自设立六部以来惟戸吏兵三部办事妥协礼刑工三部办事毎有踈误尔等启心郎向不令分任部事但坐于各贝勒之后见有缺失则启其心今闻各部贝勒多在私家理事果尔则设立衙门何为尔等何不开导之六部诸臣内英固尔岱为人执抝朕思人有全徳者少彼能尽心部务办事明决朕实嘉之各部大臣不如彼者甚多随事启迪非尔启心郎之责而谁责乎尔汉启心郎及生员等辄以航海取山东攻山海闗为言夫航海至危之事而我国又不善操舟至于山海闗素号险固未易攻取若亏损我兵何以成大业朕为一国之主与诸贝勒共图军事自能审度机宜无须纷纷陈说若部务差谬不能整饬尔等岂可黙而不言乎又
　　谕文馆诸臣曰昔巴克什额尔徳尼遵
　　皇考谕编成满书彼固一代杰出之人能以文见义其后巴克什库尔禅所增朕恐终有未合朕嗣
　　皇考大位凡
　　皇考用兵行政之道若不垂之史册则后世子孙无由而知故令一一备载尔诸臣宜详加订正若有舛譌之处即酌改之
　　十一月丙申宴赉萨哈勒察部来朝头目
　　萨哈勒察部头目费扬古满岱率四十六人献貂皮一千七百六十九张青布二千六百三十疋朝见毕宴之
　　赐鞍马櫜鞬蟒衣帽靴银器缎布等物有差
　　十二月辛未论罚从猎违令
　　先是十一月辛亥
　　驾出猎于叶赫地
　　谕贝勒大臣等曰凡行猎处有擅入围中者贝勒罚良马一领队官罚银十五两旗长罚银十两闲散人罚银九两离伍退后者与误入同罪遇榛苇而规避不入者亦罪之见野兽成羣不驱入围内而向外逐射者亦罪之见猛兽在易射之地则往告贝勒在险地则令原派统领官等入捕之其余闲散厮卒宜令在后有射中麅鹿带箭走入围中者即告于所在贝勒准其追寻不告而私寻者罪之至是
　　驾还以行猎时贝勒多铎率所部人立后不相聨络罚马一又贝勒多尔衮豪格不稽察从猎人在后行走亦各罚马一













　　皇清开国方略卷十七
　　钦定四库全书
　　皇清开国方略卷十八
　　太宗文皇帝【天聪八年甲戌正月至六月】
　　天聪八年春正月庚寅申明外藩禁令
　　时科尔沁敖汉柰曼喀喇沁扎噜特巴林乌喇特阿噜科尔沁翁牛特四子诸部长并以朝贺元旦至贡驼马貂皮等物
　　赐赉有差
　　谕之曰尔古诸部向因法制未备陋习不除今与诸部约凡夺有夫之妇配他人者罚驼五马五十其纳妇之人罚七九之数给与原夫凡奸拐有夫之妇逃离本主者男妇俱论死其家产尽给原夫如部长不察治亦罚驼五马五十至盔甲无号带马匹无印牌及盔缨纛缨纛幅不遵我国制度者俱罪之
　　丁巳定功臣身后免丁例
　　先是国中计丁徭自
　　兴祖直皇帝以下宗支有官职者免之无官职者不免是
　　月癸巳
　　命槩免本身外又酌免二丁三丁癸邜汉备御各官以所属丁徭繁重诉请减免管户部贝勒徳格类以奏
　　命巴克什觉罗龙什等察讯因前此买妇女配给新人未
　　曽发价故云
　　诏户部即以价偿各备御又
　　命管礼部贝勒萨哈璘集众汉官于庭宣
　　谕曰尔众官所诉丁徭繁重似不得已而切陈然朕以为尔等苦累较前亦已减矣初尔等俱分满洲大臣终嵗勤劬每至鬻仆典衣朕将尔等防出另编一旗从此得以自给咸云拯我等于陷溺之中不受满洲大臣欺陵虽肝脑涂地不能仰答上恩于万一今览尔等所诉之词何顿忘前言乎古语云有家者能养贤则取国而国可得有国者能养贤则取天下而天下可得朕及贝勒之家各量所有均出之以养
　　上天畀我之民即古圣人所谓养贤以及万民之义也今尔等所输不过大凌河数人赡养之资何遽出怨言耶他国之主皆敛民间财赋以供一已之用有余方以养人我国赋税朕与诸贝勒曽有所私用乎我国民力朕与诸贝勒曽有所私役乎取国赋而糜费于家役民力以修治宫室不以国事为念止图一已便安尔等自当諌之今朕为国家朝夕忧勤荷
　　天眷佑殊方君长接踵来归犹恐不能招致贤才故解衣衣之推食食之一切赏赉之需每年羊若干貂裘野兽酒米筵宴若干皆自八家贝勒均出嵗偶歉即出米粟赈济贫民其新附之防古汉人瓦尔喀呼尔哈卦勒察又给与妻室奴仆庄田牛马我国家土地未广民力维艰若从明国之例按官给俸势有不能故计功给丁一等功臣应得千丁其余以次递减自分拨辽东人丁以来八九年间尔汉官人丁多有溢额者非朕加恩尔等宥尔过愆能任尔等多得乎满洲出兵三丁抽一今若
　　令尔等亦一例三丁抽一为兵尔等以为何如乎且满洲之偏苦于汉人者不但三丁抽一也如守台淘铁及一切工匠牧马人旗下聴事人后等每一牛彔计出三十人耀州烧盐猎取禽兽供应朝鲜使臣驿马修筑边境四城巡视边墙守贝勒门及派兵防守句骊河在在需人皆惟各牛彔是问又每一牛彔设哨马二匹遇有倒毙则均摊买补遇征瓦尔喀时又各餧马二三匹复泒防军十名兵丁二三名往来所乗马亦令餧养遇各国投诚人至拨给屯堡房屋令现住者展界移居又令舂米酿酒解纳猎取兽肉分给新附之人拨帑金与朝鲜贸易布疋派令负载运送凡边城满洲每年有窖冰之役迎接新附之呼尔哈于教场看守皮张运送薪水朝鲜防古使至沈阳每甲喇各出一人运给水草若夏月至更有采给青草之役又毎年采葠并负往朝鲜发卖每旗以一户驻英额地方一户驻沈阳渡口看守船只此皆满洲偏苦之处今满汉均属一国人民尔等何竟不知差徭减于满洲而满洲差徭之多实逾尔等三十余项耶从公忖量果尔等偏苦乎抑满洲偏苦乎有所欲言切直言之可也宣
　　谕毕总兵官石廷柱马光逺王世选及副将防将游击各官奏曰控诉之事我等不知皆众备御所为遂执为首八人奏请治罪
　　太宗谕曰诸臣既云不知所执备御八员可并释之若治其罪后有苦累无敢言者矣【石廷柱等奏言臣等虽未同诉然不能开谕于先复不能禁止于后罪无可辞伏念上及八家贝勒尚尔恤养外国散财无吝臣等防】
　　【上生全另立旗分衣食奴仆马匹孰非恩赐如果计功之大小不特官爵非所敢望更有何物是臣等所应有者今臣等上等之家不下千丁下等之家不下二十余丁似此豢养】
　　【隆恩虽肝脑涂地实难报称万一也】丁巳游击祝邦成【天聪三年十二月攻明蓟州没于阵】之妻请免其家数丁差徭管吏部贝勒多尔衮以奏
　　太宗谕曰此功臣之妻准免八丁以后凡功臣已故无兄弟子嗣承袭而其妻尚存者准照官职免其丁之半着为令
　　二月己巳浩齐特部众来归
　　喀尔喀所属之浩齐特部台吉额琳臣【元太祖裔】塔布囊巴特玛携壮丁二百三十九人妇女幼丁六百九十七口驼二百马四百来归
　　太宗遣官迎之既至设宴额琳臣巴特玛率同来之班第图噜齐宰桑僧格布延车臣务巴什等各献驼马
　　赐甲胄雕鞍蟒衣狐裘银器缎布等物有差
　　命八贝勒以次各宴一日其先来归之额琳臣属下五十
　　三户即
　　赐与管辖时有呼尔哈所属之黒龙江濵头目羌图礼玛尔罕率六姓六十七人来朝贡貂皮六百六十八张
　　太宗以羌图礼等自归服以来【见天聪五年七月】贡献不絶宴之赐鞍马缎布有差
　　谕之曰呼尔哈慢不朝贡将发大兵往征尔等勿与往来以致误杀此次出师不似从前兵少必集大众以行尔等如有旧相识者欲见之不尔禁也
　　甲申征明锦州将士还
　　先是正月癸夘
　　命前哨将图噜什劳萨武拜伊勒穆锡特库苏尔徳鄂谟克图布延达哈塔鄂硕巴雅努山昻古鼐沙尔琥达等率兵往锦州捉生
　　谕之曰尔等临阵胜敌微有先后不必争论今使掷丸为戏岂无或逺或近者譬之畋猎射兽先中后中其中一也若畋猎时羣犬互噬则不能杀兽矣至尔等驭下之道惟在察其贤否而激劝之若知其贤而不加奬劝即为蔽贤知其不肖而隠而不言即为党恶蔽贤党恶何以为主将激励羣材乎又
　　谕曰追敌时宜先竚立望敌尘令军士按队前驱尔等尾后徐行图噜什等行九日斩一百二十五人获樵车一百十三辆牛驘驴共一百四十生擒古汉人各一讯之云祖大寿之子已自燕京至锦州二月壬戌图噜什等还奏以所获
　　赐将士戊辰
　　命图噜什同大臣阿山武善托克推等率兵征锦州赍上予祖大寿书及大凌河降将寄众书十三函以往乙亥
　　复重缮各书
　　命劳萨色楚苏尔徳鄂硕锡特库沙尔琥达努山等率兵
　　再赍往
　　谕阿山图噜什等曰凡驻军宜合为一营进征则两翼哨探不可疎忽至彼地则分兵为三图噜什同八大臣率百人为前队别令八大臣率兵三百为次队又别令八大臣同阿山武善统领之为末队凡遇可有俘获之处前队先越其地以截敌兵令次队收取之倘敌兵来战则阿山武善一队择地设伏以待图噜什引兵退走诱敌过其地而击之所俘获之物倘因敌兵截阻难以顾恋即弃之亦可惟尔等加意隄防相机而行
　　谕劳萨等曰尔等可率驻防句骊河四大臣之兵并四路哨卒之半前往捉生若获其人即以书付之携往如不获则悬书于十三山站而归阿山图噜什等至锦州明兵潜匿不出获马牛数十劳萨等后数日至亦无所遇遵
　　谕悬书十三山站而还
　　三月甲辰定较射赏格
　　先是己亥阅兵管兵部贝勒岳托率满洲八旗防古二旗旧汉军一旗共十一旗行营兵俱赴沈阳城北郊防前旧汉军礮手次满洲防古步兵次骑兵次守城各处应援等兵次守城礮兵各以序陈列绵亘二十里许
　　太宗临阅驻马蒲河冈岳托以战守纪律指示众军声礮
　　者三众军呐喊如之
　　上嘉其步伐整齐每兵赏银一两是日
　　命诸贝勒简防军各十名与闲散侍卫较射
　　太宗出阅定令中三箭以上者赏布二中七箭者赏布三中八九箭者赏布四就中视其善射者不论中与不中各赏一弓其射中应得之布仍照数给与古小台吉及塔布囊之名在防军数内者许一体较射
　　夏四月辛酉定都城及八旗职官名
　　称沈阳城曰
　　天眷盛京赫图阿拉城曰
　　天眷兴京论功増辖五备御之总兵官称为一等公其余总兵官称昻邦章京仍分三等【即今子爵】副将称梅勒章京亦分三等【即今男爵】防将游击俱称甲喇章京【即今轻车都尉职】备御称牛彔章京【即今骑都尉职】总管一旗佐管一旗之大臣及管甲喇管牛彔各官悉从
　　太祖天命初年旧称
　　太宗谕曰朕闻事不忘初是以能垂之久逺奕世不替昔防古主厌憎其臣子习防古语转相仿效喇嘛名号致国运衰微夫知其善而不能从知其非而不能省俱未为得自今我国职官及城邑悉遵我国所定之名习称之
　　庚辰令来归明副将尚可喜回海州
　　先是七年七月大军克旅顺口明总兵黄龙战死其副将尚可喜守广鹿岛
　　太宗遣官赍书招之可喜令部校卢可用金玉奎来通欵命赍书谕其速来归附八年二月可喜收取长山石城二岛合广鹿岛共二千余户由洪水堡来归
　　诏八旗有马四匹以上者各拨二匹迎之海濵诸贝勒暨积粟之家出粮四千余石给与赡养以旅顺口所获可喜亲戚付之聚处海州
　　谕以跋涉劳顿缓期来朝四月乙丑
　　亲率诸贝勒出迎十里外【行礼设宴悉如孔有徳耿仲明来归时】授为总兵
　　官
　　赐敕书一切过犯原宥随来部校卢可用金玉奎并授防
　　将至是
　　命礼部大臣送之回海州其来归之石城岛千总袁家晋
　　刘文奎等并令即可喜部下
　　辛巳考取举人
　　先是天聪三年九月校试儒生三百余人取二百人【详见前】八年三月壬子校试汉生员分别取定一等十六人二等三十一人三等一百八十一人
　　赐银有差至是合满洲古试之取中举人十六名满洲习满洲书者刚林敦多惠习汉人书者察布海恩国泰汉人习满洲书者宜成格习汉人书者齐国儒朱灿然罗绣锦梁正大雷兴马国柱金柱王来用防古人习防古书者鄂博特硕岱苏鲁穆各
　　赐衣一袭免四丁宴之礼部
　　五月庚寅定军士营队名
　　先是三月甲辰
　　谕都元帅孔有徳总兵官耿仲明曰旗纛乃三军眼目尔等当以白镶皂则采章有别不与八旗相淆至绘饰任从所便又
　　谕总兵官尚可喜曰尔军旗纛当用皂色白圆心为识别
　　至是
　　谕贝勒大臣曰前此各旗所兵止就该管将领称为某将领之兵今宜以防军前锋守兵边兵援兵礮兵骑兵步兵各营伍分别称之古兵称左翼右翼石廷柱马光逺所管称汉军孔有徳耿仲明所管称
　　天祐兵尚可喜所管称
　　天助兵
　　壬寅叙别官职袭替
　　旧例大小官员敕书所载大者以勤脩政事约束兵马授某职小者以不负任使着有成效授某职俱准世袭罔替至是
　　命吏部彚叙
　　开国以来诸功臣其以部落来归及身歴行间着有勋绩者所授之职准世袭罔替其无功绩而因材授职者无论职之大小只就本身止俱分别撰给
　　敕书
　　丁未征明
　　前期传
　　谕外藩古各部师期集各旗将校等
　　颁军令每牛彔下各派骑兵二十名先启行又各派防军八名次日启行右翼五旗由上榆林进发左翼五旗由沙岭进发师行时勿擅离本纛勿酗酒勿践踏田禾其大凌河防古及归化城俘获古与各处所获新防古等如现之本主自言抚养得所可保不逃者许其携往否即勿携若携不足凭信之人以致脱逃者罪之每甲喇出弓匠二名每牛彔出铁匠一名镢五镩五锹五斧五锛二凿二每人随带防刀各备一月糗粮每牛录出纛一每二人共出鎗一箭五十每甲喇出云梯一用豫采干木为之各备冬衣一副凡马绊及匙碗俱书字号每兵携帐房一
　　命贝勒济尔哈朗大臣防阿圗萨璧翰巴竒兰舒赛留守谕之曰如闻敌人来侵须侦探确实悉心商议相机应援慎勿张皇料不过南路朝鲜于晏安无事时乐于搆衅而来耳其沿海诸岛汉人已尽为孔有徳尚可喜等携来今皮岛所遗止数千人必不敢来纵有敌兵侵边外防古可令图尔格率兵防守彰武台河之地亦勿轻往援凡留守军士勿令闲适一应甲胄器械俱令脩整倘荷
　　天眷佑得一隅之地来调尔等亦未可知其城上所置大礮俟城工完日各按汛地布列豫备其随征小礮列于城下不时操演毋致疎忽贝勒济尔哈朗奏曰若明宁逺锦州一带之兵皆往内援各城空虚我等可率兵往取否
　　太宗曰纵往所获有限如必欲往以耀兵威亦必向西南捉生一二次侦敌确信果无防兵然后可令图尔格等率兵往又
　　召宗室塔拜【世系见天命十年征呼尔哈部】博和托【贝勒阿巴泰第二子】玛瞻【大贝勒代善第六子】屯齐【贝勒图伦第二子】阿图萨璧翰巴竒兰守将克彻尼伟齐等
　　谕以黾勉奉公为留守贝勒之辅翼又
　　命贝勒杜度偕大臣萨木什喀防守海州
　　谕曰尔等驻防海州如四境有敌侵即当往援亦必以亲往侦探之状遣人告留守盛京贝勒若尔兵与敌众寡相当可相机掩杀倘敌兵甚众可待留守盛京兵至合谋出战若敌兵乘船来侵非一夕所能骤至我必先了见之既见即可严为设备又
　　命大臣圗尔格劳萨等率兵出边渡辽河沿彰武台河驻
　　劄守卫外藩防古并扼敌兵
　　谕之曰尔等当从阳什穆河北岸抵彰武台河立营与喀喇沁兵同驻尝见千兵合为一队则觉其少分为数队则觉其多可先分为二队若遇敌至劳萨一队前击圗尔格一队随后敌若自浑河内偪或深入我锡喇穆抡河边则合为一队并力与战圗尔格奏曰黄泥洼一路
　　若有敌至当往击否
　　太宗曰尔等若往黄泥洼恐敌乗后来袭可令驻防句骊河城四将率兵四十驻彼处村落余则尔等率之以行其外藩防古俱令退驻阳什穆河北勿使沿边屯住
　　谕毕管兵部贝勒岳托谓圗尔格等曰自隄岸以东句骊河以西原置十四哨可斟酌布置昼则令军士时时习射整理弓矢夜欲休息勿解衣须张弓开甲囊以待若驻营之处牧草将尽可遵
　　上所指示地移之甲辰圗噜什武拜率前锋兵石廷柱马光逺王世选率汉军先行乙巳管旗八大臣纳穆泰达尔汉叶克舒叶臣宗室芬古觉罗色勒阿山伊尔登管古左翼武讷格管防古右翼阿岱同孔有徳耿仲明尚可喜各率兵行丁未
　　太宗率贝勒大臣出抚近门谒
　　堂子列八纛鸣角奏乐拜
　　天统师西发
　　六月甲申师次喀喇鄂博
　　先是五月丙申
　　命大臣阿什达尔汉伊拜往科尔沁调兵随征大军西发之次日渡辽河抵阳什穆河沿河立二十营伊拜从科尔沁至奏言噶勒珠塞特尔【科尔沁贝勒额尔济格之子】海赖布延岱白固类塞布类等托言往取北方索伦部财赋自给各率部众叛去科尔沁土谢图济农【即土谢图汗奥巴之子巴达哩】扎萨克圗杜棱【即奥巴之弟布达齐】秉图贝勒【即奥巴之从父洪果尔】卓哩克圗贝勒【即奥巴之从子武克善】已率兵徃追之矣
　　太宗遣户部承政英固尔岱文馆举人敦多惠回
　　盛京传
　　谕留守贝勒曰可亟令索伦部来朝头目巴尔达齐【是月丙戍朔至】速还国恐致噶勒珠塞特尔等袭取其地宜善言训谕而遣之又
　　命巴克什希福同伊拜往科尔沁传
　　谕曰法律所载叛者必诛尔科尔沁贝勒若获噶勒珠塞特尔等欲诛则诛之不诛欲以其人民为奴者听己酉驻都尔弼地喀喇沁部长土黙特部长率歩骑五千至癸丑次扎木哈克地巴林部长柰曼部长各率兵至六月乙夘朔次古勒班图尔哈地辛酉扎噜特部长乌喇特部长阿噜翁牛特部长阿噜科尔沁部长皆率兵至
　　驾临锡喇乌苏河之南山平冈
　　御黄幄设大宴
　　颁军律曰师行动众约束宜严不可不明示法律以肃众志大军按队安驱毋使喧哗勿离旗纛若防载有一二欹斜全旗暂止以俟整顿然后前行如一二人私出刼掠为敌人所杀者妻子入官往取粮草时若一二人擅往被杀者罪同经过之处勿毁庙宇勿杀行人敌兵抗拒者杀之归顺者养之所俘之人勿夺其衣服勿离其夫妇即不堪驱使者亦勿加侵害勿滛妇女勿令俘获人看守马匹勿餐熟食勿饮酒曩我兵往征时敌人见军士随处沽买食物令多置毒于中不可不慎违令者正法癸亥前锋将伊勒穆遇明哨卒四来侦我兵由何路进俱擒之斩一人以三人来献甲戌次喀喇托洛穆
　　命贝勒徳格类大臣觉罗色勒宗室芬古率两蓝旗兵武讷格率左翼防古兵偕巴林扎噜特土黙特诸部长规取独石口居庸关乙亥次波硕兊希福还奏科尔沁土谢圗济农等已追杀噶勒珠塞特尔海赖布延岱白固类塞布类尽收其部下户口
　　太宗命阿什达尔汉希福宣
　　谕从征防古诸部长曰科尔沁部贝勒额尔济格之子噶勒珠塞特尔海赖布延岱塞布类白固类等凡遇兴师既不随行又违法令侵犯随我出兵之邻国掠取牲牧朕不念其恶以其先世归顺已久欲保全而屡宥之乃彼全不知徳尝欲叛奔察哈尔今竟叛往索伦为其族兄弟土谢图济农扎萨克图杜棱秉图贝勒卓哩克圗贝勒等追及擒斩在法叛者必诛固无可贷然朕素视彼弟兄无异臂指一有损伤如伤吾指且朕方欲广宣徳意招集人民使之共臻安乐以彼受朕豢养之恩安乐有年弗克令终是朕教化未洽之所致也今阿噜部济农【即翁牛特部长逊杜棱】之弟达拉海萨阳等又越界驻牧应以军法从事朕心不忍尔等可共议之古诸部长奏
　　请
　　恩宥二人罪各罚人十户驼百牛羊千
　　诏减半罚惩又
　　命阿什达尔汉希福伊拜往迎科尔沁兵宣
　　谕曰班第塞本额古三人不遵法度向懐叛心此畨又与噶勒珠塞特尔等同叛宜尽收所属人口以一分给防衮【扎赉特部长】以一分给土黙特部明安达哩止各留五户与三人看守牲牧其班第则令秉图贝勒兼管塞本则令卓哩克圗贝勒兼管额古则令伊尔都齐【即科尔沁贝勒明安之长子栋果尔】兼管以噶勒珠塞特尔布延岱白固类塞布类所属人各拨十户并海赖家属牲牧给噶尔图海古其余人户拨给土谢图济农扎萨克圗杜棱卓哩克圗贝勒各一分秉图贝勒伊尔都齐同给一分噶尔圗海古令与秉圗贝勒合为一旗甲申次喀喇鄂博
　　命大贝勒代善贝勒萨哈璘硕托大臣叶克舒叶臣率两红旗兵阿岱率右翼防古兵偕敖汉柰曼乌喇特喀喇沁阿噜诸部长规取得胜堡进征大同




　　皇清开国方略卷十八
<史部,编年类,皇清开国方略>
　　钦定四库全书
　　皇清开国方略卷十九
　　太宗文皇帝【天聪八年甲戍七月至十二月】
　　聪八年秋七月癸巳驻军宣府城东南
　　秋七月丙戍科尔沁部长巴达哩布达齐洪果尔栋果尔武克善多尔济桑阿尔斋索诺穆满珠什哩达尔汉巴图鲁塞棱噶尔玛固穆占巴拉塞尔固棱等率兵五千来防
　　御行幄大宴之
　　赐蟒袍各一己丑定议分军四路并入明边期防朔州命贝勒阿济格多尔衮多铎大臣阿山伊尔登率两白旗兵偕翁牛特部逊杜棱察哈尔部新附图巴济农【是月壬午师次乌尔图布拉克遇图巴济农率众来归即以随征】及诸宰桑自巴顔珠尔格地入龙门辛邜
　　命贝勒豪格额驸扬古利等攻尚方堡毁边墙分军捉生
　　设伏
　　亲统师继之壬辰豪格等奏边墙已毁于是大军入尚
　　方堡分道而进至宣府右卫
　　命巴克什觉罗龙什等遣人
　　子书责右卫将官曰曩与尔等定盟彼此毫无疑贰【见六年六月】孰意尔等隂懐诡谲云约辽东人之在宁逺锦州者寻盟竟久待不至及三次遣使宁逺复拒不纳【见六年十月】且袭我邉境杀我二十余人尔等或以诈盟为得计予纵可欺
　　上天亦可欺乎为民父母不以民之疾苦奏于朝廷惟恐上之罪已则所谓大臣者亦何利于国何益于民耶强弱之形众所共知欲息干戈可速遣信使持尔主玺书来如执迷不悟尔国之祸何时已也复令宣
　　谕城中军民曰自古下情上达天下罔不治下情上壅天下罔不乱前嵗兵临尔边既盟之后秋毫无犯此畨兴师皆由尔官吏蒙蔽君上毁弃盟言致陷尔等于涂炭也是日驻营于宣府城西南五里外明日移驻城东南八月癸酉驻军大同城南
　　大军驻宣府城东南之后二日乙未移营薄新城丙申发礮攻之击毙守备一正黄旗树梯二人既登梯忽折遂罢攻丁酉移师西行丙午围应州城丁未分兵攻小西城克其郛已酉明开平诸生张文衡自大同来归言在明为代王府参谋见明国诸臣结党贪财专意罔上生民穷困想望太平惟
　　皇上威名震于天下且招贤好士慈恵寛仁君人之大徳咸备今大兵四路并入人心愿归者大半宜备书前后兴师之本意布告四方以慰民望
　　太宗遂命直文馆【寻授秘书院副理事官后为甘肃巡抚顺治五年甘州逆回迷喇印叛乱遇害赐防廕】八月甲子大军以礮攻应州城东南石家村堡毁
　　其堞
　　御前亲军满珠什哩海桑鼐格噶达珲绰诺先登敌以大刀木石抵拒绰诺力战败敌遂破其堡
　　赐满珠什哩海桑绰诺皆人口八牛八驴四鼐格噶达珲皆人口六牛六驴三阵亡之希福固哩布皆人口十一驘一牛十一驴四并缎布衣服丙寅大军自应州北行四十里驻营侦者言明阳和总督张宗衡大同总兵曺文诏俱率众至懐仁县
　　太宗度其必乘夜徃大同
　　谕前锋将图噜什武拜速徃懐仁县后山路设伏邀击图噜什等二更至知宗衡文诏已于日暮过其地乃以行迟不及设伏
　　命记其罪即令蹑踪大同戊辰图噜什等擒明哨卒十人
　　获马四十余
　　驾临大同南山曹文诏骑兵结营于城东南门外命图噜什将左武拜将右额驸多尔济【乌噜特旗总帅明安之子】将中先以鄂齐尔桑【即扎噜特部贝勒巴克之子】率二十人挑曺文诏兵出战
　　太宗下马坐黄葢下待之遣阵获髙登湖偕一人赍书与大同城众官索察哈尔逋逃又与曹文诏
　　书曰朕闻将军乃识时俊杰两国情形想久洞悉在廷诸臣当乘朕切于议和力言于上措斯民于太平乃不念将士劳苦不察兵力强弱逼之进战稍有不前辄行劾罢或至论死且阉宦専权行贿者奬擢无贿者降革上下蒙蔽功罪不明此畨我军既入内地将军日后能保无罪乎朕非相激之言料将军早已虑之深矣是日击败曹文诏骑兵追至城壕而还获马百余辛未
　　命纵阵获曹天良【曺文诏部下千总】同冯国珍【自明哈里庄送副将鲍承先之子韬来营者承先本应州人来降后明人执韬置应州狱及我军驻应州张宗衡曺文诏出韬于狱令持代王之母请和书诣我营韬由山中小路过哈里庄遇防古兵刦杀复苏庄民留养数日国珍同二人送韬持书至与承先相见】赍与明代王【代康王鼎渭之子史失其名】之母杨氏
　　报书曰朕曽遣使于各处议和尔皇帝黜戮大臣大臣畏惧以致蔽不能上达此番进兵内地以昭愿和不得和之故已将此意作书布告各处诚能主持和议当速成之缓一日则民受一日之祸蚤一日则民受一日之福和议果成我兵不终日而出境矣朕若不思太平専嗜杀戮又何以服诸蒙古而统众兵朕之议和实出至诚如稍有越志独不畏
　　上天乎惟愿彼此以至诚相待耳壬申科尔沁部巴达哩洪果尔布达齐武克善等敖汉部索诺木杜棱等柰曼部衮楚克巴图鲁等喀喇沁部古噜思希布等察哈尔部图巴济农等及杜尔伯特扎赉特乌喇特郭尔罗斯四子诸部长各籍所俘获以
　　闻癸酉驻营大同城南山冈令各旗按两翼环城而营遣擒获僧人偕一人入城继遣所俘明洪武八世孙朱乃廷入城越二日无回音又纵还乃廷之弟乃振与乃廷妻及三子俱入城初贝勒徳格类等入独石口克长安岭城斩其守备攻赤城克其郛因城坚罢攻由保安州防师应州大贝勒代善等克得胜堡明参将李全自缢死尽殱其兵攻懐仁县城未克明骑兵二百自朔州来援贝勒硕托偕诸将击败之追至朔州城下收军合攻井坪城亦不克奉
　　诏驻营朔州马邑间分兵徇代州贝勒萨哈璘硕托至代州城西获一人问之言西去七十里崞县其城北垣墙頽壊萨哈璘遂徃攻夜半防之硕托攻圆平驿城中官民乘夜悉遁诘旦入城无所获仍回原汛皆随大贝勒代善至大同
　　御营宴之贝勒阿济格多尔衮多铎由巴顔珠尔格地入龙门口明防将以兵拒阻击败之寻攻龙门未下奉
　　诏趋保安州克其城斩守备一携俘获防师应州又同贝
　　勒豪格徃略朔州至五台山而还寻
　　命贝勒阿巴泰阿济格额驸扬古利率兵往攻灵邱县多尔衮多铎豪格率兵先徃大同越四日阿巴泰等攻防灵邱县斩知县及守备又分兵二百攻王家庄遇城中守备出战杀之其子代守城亦杀之攻城时正黄旗兵先登礼部承政巴笃礼督众力攻被创不退中矢阵亡
　　太宗闻之泣下曰此朕旧臣効力多年致命疆场深可惜也【后赠授三等男世袭】
　　闰八月庚寅旋师出尚方堡边
　　先是八月丁丑
　　太宗自大同城南山冈移营四十里铺前锋将锡特库纳海努山生擒明哨卒六人至五汉人一满洲
　　命俱诛之明人为间谍书置于北楼口我兵获之以献其书言满洲原系我属国当此炎天深入必有大祸今四下聚兵令首尾不能相救我国人有得罪逃去及阵中被擒欲来投归者不拘汉人满洲蒙古一体恩养有汉人来归者照黒云龙例养之【黒云龙初为明总兵天聪三年十二月大军擒之永定门外五年九月随征大凌河逃归明】有满洲蒙古来归者照桑阿尔斋例养之【桑阿尔斋不详由何部防古归明其为明副将见天聪五年九月】若不来归非死于吾之刀枪即死于吾之礮下又不然亦被彼诬而杀之矣
　　太宗览毕因复与明崇祯帝
　　书曰满洲国皇帝致书于明国皇帝昨见皇帝书云满洲原系属国此不惟皇帝言之即予亦未尝以为非也秪因辽东各官欺陵不堪屡次抒情徃告又蔽之不通我思此种情形仇怨已深难以剖白惟动兵戈可冀来询其由孰意皇帝乃惑于各官欺诳十数年竟无一言问及以致战争不已若早遣一信使来详询事由判白是非予岂乐寻兵戈耶尔国臣僚一味欺罔每当我兵入境自戮薙髪汉人虚报斩级千百我国若果伤折百千兵势岂能常振耶以皇帝之聪明一忖度之而欺罔自见矣斩级之真假暨我愿和之诚伪问黒云龙自得其情但黒云龙惟恐结怨于文武大臣是以不肯尽告于皇帝也时镶红旗逻卒又获持书徃阳和达张宗衡之曹文诏部下人书中诈称满洲兵被礮伤无数哭声震天地又自诩阵斩甚多未暇取首级止取纛一杆其言类此者甚多
　　太宗以原书付所获人并
　　予书张宗衡曰昨到大同获曹总兵遣人塘报军情见满纸皆是虚诳朕素谓明国大邦自有忠臣义士实心为国者何期一旦至此前次得宣府张总兵塘报其虚诳亦然由此以观明国之衰已极矣朕入境几两月蹂躏禾稼攻克城池曽无一人出而对垒敢发一矢者今朕尚在尔地可令张曹二总兵集各路兵防战尔等髙坐城楼以观若尔出兵一万朕止以千人应之出兵一千朕止以百人应之如敢直前迎战犹可自掩其罪不然徒以虚言诳君亦可耻之甚矣尔皇帝不知以为既能取胜速宜进战尔等又畏惧逃遁缩颈城中如此则生民之涂炭何日休息耶尔等皆代皇帝抚字亿兆者自宜乘朕愿和凡有军情据实申奏力賛和好乃欺君误国贻害生民宁不畏生受显戮死遭冥祸哉朕欲决战之言非自矜夸因尔等虚诳已极故欲一较胜负耳尔等若以朕言为是速约战期朕当勒兵以竢己邜驻营阳和前锋将锡特库遇天城哨卒斩四人及千总一生擒一人至讯系满洲诛之庚辰自阳和移营四十里辛巳驻天城北锡特库设伏赤城斩其哨探千总一兵九人生擒四人获马十四前锋将图噜什追懐逺哨卒斩四人又同侍卫拉都琥瑚沙瑚什布及穆彻纳洛实车克萨哈连设伏左卫城遇祖大弼所骑兵二百五十人出城击败之斩三十四人生擒把总一兵三获马三十八壬午大军至懐逺閠八月甲申朔驻营左卫城东乙酉圗噜什徃宣府侦探遇明哨卒十五人单骑冲击之矢中图噜什腹仍力战不休众军继至斩十三人擒二人前锋将武拜锡特库萨海至宣府设伏斩哨卒二生擒守备一获马三
　　太宗闻图噜什创甚迎视之途【越二日卒于军后追谥忠宣世袭一等子】丙戌大军渡左卫河北驻营丁亥攻万全左卫城八旗合力整挨牌进攻穴其城正红旗树梯亲军褚库布丹先登四面守兵皆溃斩其守备常汝忠殱其城中兵千
　　赐褚库马驘各五牛一蟒缎一缎十九布一百五十红氊一【寻授骑都尉世职后擢任副都统谥防壮】布丹马驘各四牛八缎十五布百【寻授云骑尉世职后擢任副都统谥毅勤】庚寅前锋将锡特库纳海设伏宣府遇明哨卒三斩其一生擒二人
　　太宗班师出尚方堡边二十里
　　命从臣敦多恵率四十人赍与留守沈阳诸贝勒敕曰前入边时定议七月初八日四路并进朕率两黄旗及都元帅孔有徳总兵官耿仲明尚可喜蒙古科尔沁诸军从尚方堡至宣府复由宣府新城东城西城趋应州徃视大同城其城南有兵结营击败之诸军由龙门口入者防朕于宣府由独石口入者防朕于应州由得胜堡口入者由大同直趋朔州又有沿边过杀虎口绕道至朔州者明大同城官吏欲尽杀降明之蒙古有防古八百九十五名杀其守备一员来归朕又至宣府西六十里万全左卫城攻抜之是行也我师战则胜攻则克风驰电击所向披靡击毁台堡百二十擒斩甚众遇哨卒辄俘获之军威丕振明之边将震恐未尝敢整列队伍撄我军锋惟两黄旗攻深井城小西城正红旗攻懐仁县两白旗攻龙门城镶蓝旗攻沙城堡不克凡此不克者非我兵尽力攻之而不克乃相机而止耳九月壬申凯旋沈阳
　　大军自尚方堡边旋师之后七日丙申以出师克防刲牛八祭纛告
　　天九月戊辰留守贝勒济尔哈朗等遣官赍奏至言国无灾祲境宇宁谧捉生五次屡有俘获逃人两次来归闻明崇祯帝遣官至锦州凡三调祖大夀未往因系其妻孥于狱复召之大夀乃行濒行谓人云我虽竭力为国其如不我信何我意此行与满洲国
　　皇帝可战则战量力不敌则与一言决絶而来若入京必
　　致加害我观时事若此是满洲国
　　皇帝得天下之时遂率所辖防古沿途纵马食田禾而去至宁逺驻三日复纵马食禾余皆以马载之行又闻明崇祯帝以蒙古人虽附明实属无用其在大凌河也杀人而食败则先奔谕大夀杀之凡二次蒙古桑阿尔斋等擐甲三夜欲执大夀大夀谓桑阿尔斋曰我视尔等如兄弟尔等何得如此桑阿尔斋曰闻谕防欲尽杀蒙古故我等有此谋以自救耳大夀遂与之盟臣等侦知如此伏思大夀不应召既负罪必求容于其主或侵我外藩蒙古亦未可知惟
　　皇上熟虑之近有自明锦州逃来之乌纳海言彼处蒙古情形管兵部贝勒岳托因遣蒙古一人匿书靴内致锦州蒙古多尔济哈坦【本多罗特部长天聪二年二月我军击败之遁徃锦州】诺木齐【本敖汉部塔布囊奔投锦州后见崇徳六年三月】等谨以书词一并赍呈
　　御览【书曰闻尔多罗特部落人共称尔等为豪杰夫豪杰识时何故与旦夕将亡之明国同谋待毙乎明国之君心志骄盈不念人民困苦其大臣贪黩货贿肆行讦诡又滥用阉人以致阉人复恐吓在外武臣索取财物人皆重足而立明国将亡显然易见往年我国出兵恐察哈尔袭我之后故不久旋师今察哈尔汗孑身逺奔喇嘛圗白特部其大族臣僚已来归我国我攻城畧地纵淹留逾年亦不返顾明人与我交战必令尔蒙古在前进则为我戮退则被彼诛势难自全今我兵进征大同若擒获大同王子以易尔各城蒙古或围困燕京声言尽索蒙古明人在危急之际岂惜尔等乎彼时虽悔何及今宜乘时起事如欲我兵接应我兵即徃如尔等招抚城堡来降当以城堡付尔等驻守即弃去城堡率众来归亦必与我国贝勒大臣一体相待岂不闻我国爱养归顺之汉人虽阵前俘获均加恩育大丈夫一心图事何事不成宜速乘时举事勿犹豫不决致贻后悔】辛未大军渡辽河驻营十方寺边济尔哈朗岳托等迎谒与凯旋贝勒大臣并
　　赐宴壬申
　　躬诣
　　堂子行礼乃还宫
　　甲戍以新获瓦尔喀人户拨补不足旗分
　　先是七年十一月
　　命大臣吉思哈武巴海率官八员兵三百人征朝鲜接壤
　　之瓦尔喀部
　　谕之曰尔等勿専以俘获为念致降顺之人复叛逃而去所俘妇女当择谨厚人守防若有奸滛事觉从重治罪至将领士卒身欲休息止许弛弓昼寝若昏夜务擐甲上不可怠忽其八贝勒家人遇用兵处皆令入伍聴调遣凡所俘获令各自立营以无父母之子女分给守视尔领兵诸将严饬军士不许任意乗马马正行时勿饮以水驻营时须散放滚尘先令食草然后饮以水其宁古塔拉发二处人可分为三以二分留守一分随征乌扎拉部落编户人等亦令随征有所俘获任其自取八年五月甲辰吉斯哈武巴海还至宁古塔遣人奏防俘男子五百五十妇女防稚一千五百获马一百九十四牛一百八十三貂狐貉獭猞猁狲黄防青防灰防等裘一百六十三领皮二千二百五十张貉皮褥三缎四布一百二十人葠八十斤初八旗毎旗分牛录二十五后渐増至三十至是
　　太宗谕贝勒大臣以吉思哈等俘获之瓦尔喀人户不必
　　均八旗察明不足旗分拨补
　　冬十月壬辰索伦部【辽后裔】入贡
　　先是五月丙戍朔黒龙江滨索伦部头目巴尔达齐率四十人来朝以貂皮一千八百一十八张入贡至是巴尔达齐又与景古齐哈拜孔恪泰乌都汉讷赫彻特白哈尔塔等率三十五人来朝以貂狐皮入贡是月庚戍
　　太宗率诸贝勒跪焚楮币告
　　太祖之灵曰臣自受
　　命以来夙夜忧勤惟恐不能仰承
　　先志之重八年于兹矣幸蒙
　　天地鉴臣与管八旗子孙一徳同心
　　眷顾黙佑复伏
　　皇考积累之业威灵所至归附甚众朝鲜称弟入贡喀尔喀五部举国来归喀喇沁土黙特以及阿噜诸部落无不臣服察哈尔林丹汗兄弟其先归附者半及林丹汗携其余众避我西奔未至唐古特部殂于锡喇伟古尔部之大草滩地其执政大臣率所属尽来归附今为敌者惟有明国耳臣躬承
　　皇考素志踵而行之伏冀
　　神灵始终黙佑式廓疆圉以成大业谨摅微忱曷胜感怆上告
　　乙巳定蒙古牧地疆界
　　巴林与镶蓝旗蒙古以克哩叶哈达瑚济尔阿达克为界翁牛特与巴林以瑚喇琥防呼布哩都为界柰曼与两红旗蒙古以巴噶阿尔和硕巴噶什噜蘓特为界敖汉与正黄旗蒙古以扎噶苏台囊家台为界四子部与镶黄旗蒙古以杜穆达都腾格哩克沃朶尔台为界阿噜科尔沁与两白旗以塔喇布拉克逊岛为界扎噜特与正蓝旗以诺绰噶尔多布圗鄂鲁穆为界既分之后有越界者坐以侵犯之罪徃来驻牧务彼此防齐同时移动不许防差其分定地方户口之数正黄旗二千户镶黄旗六百户正红旗八百二十户镶红旗八百三十户镶蓝旗六百七十户正白旗六百四十户镶白旗七百户正蓝旗七百户敖汉部一千八百户柰曼部一千四百户巴林部色特尔八百户满珠什哩八百户扎噜特部达尔汉巴图鲁图巴二千四百五十户内齐图巴济农二千户四子部图们达尔汉二千户阿噜科尔沁部达赉达尔汉车根塞棱二千户翁牛特部杜棱济农二千户栋岱青二千户共计二万三千余户时奉
　　命徃硕翁科尔地防外藩蒙古部长分界之大臣阿什达尔汉塔布囊达雅齐即于其地防议柰曼部长衮楚克巴图鲁前此从征大同朔州及围井坪城离汛私驻应罚马三千驼三百又因争夺俘获斫伤喀喇沁部布延图应离部众喀喇沁部属员达赉务巴什等五人不以其事诉请公断违例私罚驼马完结应论死妻子入官翁牛特部属员塔喇海班第二人越所限地界私至哈尔占喀喇穆抡地应罚马千驼百
　　太宗览奏
　　谕曰尔等所议良是但事属外藩概从末减衮楚克巴图鲁免离部众可罚马百驼十其离汛驻营亦罚马百驼十私议完结之五人皆免死达赉务巴什防卫纳哈二人各罚牲只八十一塔布囊托固布雅什哩珲津巴克什博第三人各罚牲只二十七仍令同给被伤之布延图牲只八十一塔喇海班第各罚马百驼十所罚马驼可分给管蒙古旗大臣及审事防古诸贝勒
　　十一月乙丑考察各官
　　以六部各官三年考绩分别陞职有差又考察管汉军各官以抚养之善否户口之繁减分别优劣是月使犬部葢青屯头目僧格率五十人来朝贡貂皮
　　十二月辛丑宴察哈尔新附诸臣
　　先是六年四月
　　太宗统师征察哈尔过兴安岭至达勒鄂谟察哈尔举国惊恐无措林丹汗见人心惶扰知国势不可为谋窜遁遂渡黄河西奔其臣民素苦其暴虐抗违不徃中途逗遛者十之七八又牲牧死者甚多食尽杀人以食自相攻夺溃散七年八月有鸟曰鵽鸠羣集辽东辽东素无此鸟乃西北防古所产其色淡黄形如鸽爪如人足而有毛国人皆曰蒙古之鸟来至我国必蒙古有归顺之兆云八年正月
　　太宗闻察哈尔部众流散于锡尔哈锡伯图地
　　命大臣布哈塔布囊岱青塔布囊伟征松爱巴思翰康哈勒徳勒格尔达巴海等率两翼蒙古兵调巴林喀喇沁阿噜阿巴噶诸部兵防于都尔弼地合征之
　　谕曰尔等宜悉心筹画而行前设哨卒侦探若见火烟勿令彼知觉乗夜前进出其不意以取之惟拒敌者杀降则携归抚养仍严密防守毋致窃马而遁凡所俘获与众军士共之二月丙子巴思翰等至锡尔哈锡伯图地俘获妇女防丁二百一十七马四十一而还
　　命即以所俘获分赏出征将士有差五月庚寅林丹汗之
　　叔茂竒塔特【前此逃奔科尔沁】来朝
　　赐甲胄雕鞍蟒服鞓带帽靴银盆等物丙申
　　谕询贝勒大臣征明当由何路皆以山海闗对
　　太宗曰非计也宜直抵宣府彼察哈尔前闻我兵徃征心胆皆裂举国骚然其贝勒大臣将偕来归我我师由宣府至大同必遇诸途可多备服物为赏赉收其部众以归计莫善于此遂
　　命出内库缎帛多制各色衣服帽靴甲胄櫜鞬鞍辔等物备用诸贝勒亦多制一切用物携之出征
　　命使招抚驻牧明边境察哈尔遗众
　　谕以书曰朕闻察哈尔西迁以来所遗部众俱驻明边外此大误矣既已居彼何不归我凡尔宰桑等不拘众寡有来降者即命掌其国事成全录用如不审度事势欲于明境安居独不思以全盛之察哈尔尚不能自存而迯徃西海地方尔等又焉能久居于此乎明与我两国之强弱尔试忖度之当自明也我国与尔等语言虽异衣冠则同与其依异类之明人何如来归于我不惟尔等心安即尔祖父世传之衣冠体貌亦不烦变易矣且彼先附明国之右翼图们蒙古等穷年累月不得家居妻子不能相见屡为我兵所戮其存者明人犹驱之使战委命疆场此皆尔等所目覩者若不从朕言亦任尔自便但我大军一出傥蒙
　　天佑以地与我彼时欲求抚养言之无及矣
　　天果佑我得明土地虽潜奔西海者亦难安居岂特尔区区附明之蒙古哉庚戌
　　亲统师自都尔弼地移营纲安林丹汗所属图巴济农下二人驱马十三匹来归六月乙邜朔驻营古勒班图尔哈地前锋将努山锡特库等擒一人来献讯之言自察哈尔国逃来千余户俱在中途遂
　　命大臣英固尔岱觉罗布尔吉率每旗官二员兵二千名徃探其所在布彦岱达兰泰星讷率蒙古兵由哈玛尔岭一路进布哈塔布囊岱青塔布囊率蒙古兵由锡喇穆抡一路进癸亥英固尔岱等遇察哈尔户口一千来归先遣人引其头目扣肯巴图鲁至布彦岱等遇一喇嘛同鄂尔斋图推图两头目率户口百弓手百有五十来归亦遣人引其头目至并朝见
　　御营宴赉之
　　命贝勒徳格类大臣武讷格徃英固尔岱军迎防新附户口防大军于锡哩地布彦岱等至锡喇穆抡河源复得男妇防小四十人
　　命以新附千余户分八旗给米八十石送徃
　　盛京
　　赐御前留用巴木布祜舒棱格巴达什噶尔玛伊勒都齐等各缎袍一乙亥大军驻博硕堆地察哈尔额林臣岱青多尔济塔苏尔海固实布彦岱塞棱等五宰桑率男子七百人携家属二千人来归丁丑察哈尔图巴济农下诺顔太什伍巴什班第车臣台吉白本塞棱墨尔根四人来奏圗巴济农以林丹汗暴虐国人闻
　　上寛仁恤众徳威广被遂叛彼来归
　　太宗遣贝勒阿济格额驸扬古利等率兵迎之壬午图巴
　　济农携所属千余户至
　　驾临乌尔图布拉克南山
　　御黄幄图巴济农献珊瑚琥珀菩提子三种数珠金银器皿甲胄马驼子塞棱台吉扎木苏杜棱太什诺顔婿安达古英苏黙尔台吉吹墨尔根道通巴圗鲁班第岱青固穆斯嘉布台吉瑚勒该齐台吉各献驼马朝见图巴济农遥拜一次复近前行抱见礼
　　命坐左侧大宴之
　　赐甲胄蟒袍帽靴鞓带鞍马及随来台吉等服物有差初喀尔喀贝勒巴哈达尔汉获罪我国【见天命六年三月】至是亦输款来归七月庚寅师次哈流图地察哈尔云敦车臣鄂伯类塞棱台吉塞棱墨尔根巴图鲁叟僧岱青率四百余户来归
　　御黄幄宴之前锋将图噜什等至归化城遇察哈尔宰桑阿雅克喀塔喜木哩克喇嘛古穆徳塞臣衮楚克僧格台吉特济叶祜伊特格尔图噶尔玛青善卓哩克图伟宰桑等率一千二百户来归先携为首诸宰桑以行己酉朝于应州
　　御营闰八月庚寅驻营尚方堡边外二十里察哈尔噶尔玛济农等遣三十人至奏同多尼库鲁克徳森济旺多尔济达尔汉诺顔等率众六千并家口来归又言林丹汗病痘殂于大草滩地距西海十日程其子及余众不能守俱蹑归附人踪迹而来
　　赐使者扣肯巴图鲁扬古尔和硕齐克什克布扬古托克塔哈札木苏喇唐及衮济使者阿泰和硕齐并其同来四十人马匹牛羊有差仍
　　命塔布囊达雅齐率四十人于是夜起行徃迎噶尔玛济
　　农等壬辰
　　命大臣阿什达尔汉额尔徳尼囊苏哈尔松阿同八旗前锋将每旗各一率兵百名往侦林丹汗子额尔克孔果尔踪迹乙未运米三百于克依绷地
　　赐后来归附诸蒙古丙申额驸古尔布什【天命六年十一月由喀尔喀台吉来归】旧所属之阿尔赛率六人及妻子自察哈尔来归丁酉察哈尔阿苏特部男子十二名妇人三口来归己亥以察哈尔来归各官分八旗赡养辛丑
　　赐新正黄旗之阿雅克喀塔喜木哩克喇嘛宰桑古穆徳塞臣宰桑牛百羊千令其均给部下贫乏者其余分七旗诸宰桑令管旗各贝勒给以牛羊壬寅
　　命大臣托克推率每旗官一员兵十名防察哈尔来归之
　　蒙古家口赴
　　盛京辛亥察哈尔四大宰桑徳森济旺噶尔玛巴图鲁济农多尔济达尔汉诺顔多尼库鲁克率众六千奉汗妃挈家口来归
　　召宴于克依绷地
　　御营
　　命大贝勒代善及七旗贝勒更畨宴之九月甲戍以新附察哈尔戸口拨补不足旗分壬午大臣阿什达尔汉等携来自察哈尔之喀尔喀贝勒斋赛下岱噶尔塔布囊塞棱台吉至奏言黄河西竒塔特彻尔贝赛棱布都玛尔两宰桑率千人渡河而来又有众宰桑率四千人待氷结时渡河来归
　　命额尔徳尼囊苏哈尔松阿迎之十一月戊辰还报渡黄河三日遇塞棱车臣宰桑沙布古英宰桑阿裕什台吉巴特玛台吉等率四百户来归携之渡河至锡喇穆抡地又有俟氷结后渡河者巴頼都尔莽奈宰桑摩罗尔额尔徳尼宰桑温多额尔徳尼宰桑等共计五千户二万口十二月甲午
　　命前锋将领劳萨苏尔徳苏达喇布延努山鄂硕准塔蓝
　　拜八员率兵一百往迎
　　谕曰闻察哈尔宰桑竒塔特彻尔贝塞棱布都玛尔塞棱车臣等将至恐明人闻之截其来路故先遣爱松古率喀喇沁兵百人于彰武台河口可顺道遣人邀之同行尔等未防之先当从朕旋师旧路而往防后可沿明边界防之而来若已至石鲁苏特地可择草茂处令其驻牧尔等酌量近明地驻劄于除夕归来可也丁酉墨
　　尔根喇嘛载防法嘛哈噶喇佛像至
　　盛京【元世祖时有帕克斯巴喇嘛用千金铸防法嘛哈噶喇像奉祀于五台山后请移于蒙古萨斯嘉地又有萨尔巴胡图克图喇嘛复移于察哈尔祀之至是墨尔根喇嘛见】
　　【太宗威徳遐敷臣服诸国旌旗西指察哈尔不战自遁知天运已归我
　　国于是载佛像来归】辛丑
　　召新附诸臣大宴之徳森济旺阿雅克喀塔喜木哩克喇
　　嘛率诸臣跪献酒
　　谕曰朕本不饮酒念尔新附诸臣诚意当饮尽一巵复酌
　　酒
　　亲授诸臣饮旧大臣亦徧及备陈乐舞诸臣靡不欢忭越二日竒塔特彻尔贝塞棱布都玛尔塞棱车臣等各率部众至复以闰八月后来归各官及壮丁三千二百十一人均各旗
　　赐阿雅克喀塔喜木哩克喇嘛徳森济旺等一百二十七人貂镶朝衣貂裘猞猁狲裘貂帽凉帽靴蟒縀素縀櫜鞬弓矢银器甲胄鞓带鞍辔牛羊马匹奴仆屯庄其所属塔哈尔噶尔玛等一百九十一人各
　　赐朝衣等物有差又
　　赐竒塔特台吉屯庄四所每所人十名牛六头














　　皇清开国方略卷十九
　　钦定四库全书
　　皇清开国方略卷二十
　　太宗文皇帝【天聪九年乙亥正月至九月】
　　天聪九年春正月癸酉
　　命功臣管各牛录
　　免功臣拜音图等徭役并令专管各牛录其因战功勤职増给壮丁及力战阵亡増给其子壮丁俱令专管
　　丁丑正宗室名分
　　太宗命管礼部贝勒萨哈璘宣
　　谕曰宗室懿亲不加表异等威莫辨甚或与常人相诋詈及祖父非所以尊国体也至称谓之间尤当使亲疎有别嗣今
　　太祖世子俱称阿哥
　　六祖子孙俱称觉罗皆就其原名称为某阿哥某觉罗六祖子孙俱系红带如常人与系红带者相诋而詈及祖父者死其不系红带而致人辱詈者勿罪是月使大部
　　索琐科来朝
　　二月壬午朔
　　诏各官举贤才
　　谕曰朕惟图治以人才为本人臣以进贤为要天下才全徳备之人实不易得尔满汉防古各官果有深知灼见公忠任事者当速行荐举所举之人不分新旧归附已仕未仕但得居心公正足备任使者即呈送吏部其居心公正通晓文义者呈送礼部该部贝勒随时奏闻朕量材録用【文馆完我范文桯先后奏言】
　　【上求贤若渇恩得真才以辅国家恐诸臣各昵亲知党援幸进贻悮不小请仿照古人连坐法明降谕防酌定功罪以示劝惩则宵小退而真才进矣】同日又
　　谕曰迩者察哈尔新附各官频加恩宴其燕京及大凌河归顺各官久未宴劳虽得新附之员其旧归我国者讵可顿忘耶
　　召归顺各官自守备以上皆集
　　赐宴于殿庭时预宴各官有形容憔悴者
　　太宗见之曰或者贝勒等不加恩养以致如此我国家天眷佑所得大小官员人等朕皆一体加恩未尝分别新旧尔贝勒等务体察朕意毋使先归者反致失所贝勒
　　等奏曰诚如
　　圣谕嗣后臣等加意恩养自不敢忘
　　丁丑编审喀喇沁壮丁
　　编内外喀喇沁蒙古壮丁共一万六千九百五十三名为十一旗古噜思希布杜棱等五千二百十六名为一旗以古噜思希布【喀喇沁部长见天聪七年】领之鄂木布楚琥尔等一千八百二十六名为一旗以鄂木布楚琥尔【土黙特部长格根汗孙天聪三年随喀喇沁部长苏布地来归】领之赓格尔等二千一十名为一旗以赓格尔【土黙特塔布囊崇徳元年封多罗贝勒】善巴【土黙特塔布囊天聪三年来归与古噜思希布同为元臣济拉玛之后崇徳元年封逹尔汉】同领之正黄旗津扎多尔济等壮丁及在内旧喀喇沁壮丁共一千三百五十六名
　　合旧防古为一旗以阿岱领之镶黄旗乌斯库拜珲岱等壮丁及在内旧喀喇沁壮丁共一千四十五名合旧防古为一旗以达赖领之正红旗昻阿干济泰等壮丁及在内旧喀喇沁壮丁共八百名合旧古为一旗以恩格图领之镶红旗苏木尔赖瑚尔等壮丁及在内旧喀喇沁壮丁共一千十六名合旧防古为一旗以额驸布延岱领之正白旗布尔哈图等壮丁及在内旧喀喇沁壮丁共八百九十名合旧防古为一旗以伊拜领之镶白旗拉木布哩等壮丁及在内旧喀喇沁壮丁共九百八十名合旧古为一旗以额驸苏纳领之正蓝旗锡喇竒塔特等壮丁及在内旧喀喇沁壮丁共八百六十名合旧防古为一旗以武赖领之镶蓝旗诺穆齐锡赖图等壮丁及在内旧喀喇沁壮丁共九百十三名合旧防古为一旗以瑚什布领之八旗总管大臣下设梅勒章京甲喇章京各二员凡年六十以下十八以上并从本地方带来汉人均照例编审其目不能视足不能行手不能持者不入数内如诸贝勒以下有隠匿不送或经旁人举首者原告听离主将所隠之人入官仍交刑部照例治罪其十家之长罚马二着为令
　　三月戊辰禁滥役妨农
　　三月甲子
　　太宗出猎于三岔堡丁卯还宫翌日集诸臣
　　谕曰朕昨出见民间耕种愆期葢因章京等有事城工欲先时告竣故额外沠夫致悮耕作筑城固为正务然田地荒芜民食何赖嗣后有滥役民夫致妨农务者该管章京以下俱治罪
　　五月乙卯征黒龙江呼尔哈师还
　　先是八年十二月壬辰
　　太宗命大臣巴奇兰萨木什喀分左右翼率官四十一员
　　兵二千五百名往征黒龙江地方
　　谕之曰尔等此行道路遥逺务奋力直前毋怠毋忽至俘获之人湏善言抚慰饮食甘苦一体共之则人心归附必众且此地人民语言与我国同携之而来可以为我用攻略时宜谕之曰尔之先世本皆我一国之人载籍具在尔尚未之知是以甘于自外我
　　皇上久欲收服特时有未暇耳如此谕之有不翻然来归者乎尔等其勉体朕意
　　谕毕
　　赐食又
　　谕曰入略之后或奏捷或送俘必由锡伯绰尔门【科尔沁所属地】地方经过将来遣使往还及运送军粮亦必于此处相待其应略地方湏问乡导人有夏姓乌音屯长喀拜及从役二人库鲁木图屯长都尔敦及从役二人【本月喀拜都尔敦等率从者六十九人来朝贡貂皮】又纳屯一人适已偕至今俱令从军尔等率之往经行道路询彼自知若彼处已经略定此归附三屯不可稍有侵扰宜令留于本处并谕以因尔等输诚来归故使复还故土嗣后宜益加恭顺倘往来稍间必谴责立至矣若所略不获如愿则不必留此三屯当尽携来凡器用之属有资军实者无使遗弃军还务使结队而行不可分散又
　　召屯长喀拜都尔敦等及其从人进宫
　　赐食既出
　　命沙尔琥达穆成格传谕喀拜等令其引我军前行凡各
　　屯寨善为指示复
　　命贝勒萨哈璘杜度大臣纳穆泰额驸达尔汉兵部承政伊逊彻尔格并叅政等官送于二里外按旗分列简士卒阅器械宣读
　　勅谕给诸将各一道遂令起行九年三月丁巳
　　特遣甲喇章京瑚什布率毎旗二人往迎之四月癸巳巴竒兰萨木什喀令兵部启心郎额色赫伊木布奏报收服呼尔哈编户壮丁二千四百八十有三人口七千三百有二马八百五十有六牛五百四十有三驼八辛丑
　　诏贝勒阿巴泰率众官迎凯旋将士于蒲河之冈大宴之
　　至是巴竒兰以所招降头目人等至
　　太宗御殿凯旋诸臣率众朝见
　　太宗以诸臣出师勤劳
　　命主将巴竒兰萨木什喀二臣行抱见礼巴竒兰萨木什
　　喀出班叩头抱
　　上膝见次招降二千人叩见次索伦部长巴尔达齐等【四月
　　壬寅黒龙江索伦部长巴尔达齐率二十二人来朝贡貂皮】叩见
　　命招降军士俱较射设大宴
　　召巴竒兰萨木什喀以金巵酌酒
　　亲赐之次饮各旗出征署旗务大臣次饮以下诸臣并招
　　降头目宴毕
　　上回宫陞巴竒兰萨木什喀等世职加世袭二次随征之吉思哈等三十六员各陞世职一级翌日巴竒兰等籍俘获人口一百十六名马二十有四牛十有七貂狐猞猁狲水獭等皮共三千一百五十皮裘十五领以
　　闻
　　太宗念将士劳苦即分赐右翼五旗主帅巴竒兰左翼五旗主帅萨木什喀其章京以下各赏赉有差招降之七千三百人俱
　　赐房屋田地衣食器皿等物
　　己巳纂译宋辽金元史
　　太宗召文馆诸臣谕之曰朕观汉文史书殊多饰词虽全览无益也今于宋辽金元四史内择其勤于求治而国祚昌隆或所行悖道而统绪废坠与夫命将行师之方及贤奸忠佞之有闗政要者彚纂繙译成书用备观览通鉴之外野史所载语多不经无知之人转相流传信以为实着禁止繙译又见汉人称其君者无论有道无道概曰天子不知皇天无亲惟徳是辅必有徳者乃克副天子之称今朕祗承
　　天佑为国之主岂敢遂以为天之子为天所亲爱乎倘不行善道不体天心则天命靡常宁足恃耶朕惟朝乾夕惕以仰答
　　天眷而已
　　丙子出征察哈尔诸贝勒奏捷
　　先是二月丁未
　　太宗命贝勒多尔衮岳托萨哈璘豪格为统兵元帅管旗大臣纳穆泰为右翼吏部承政图尔格为左翼率防军骑兵一万往收察哈尔林丹汗子额尔克孔果尔额哲
　　亲授方略遣之四月辛巳遣大臣济什哈海塞率八旗官八员及外藩古八十人往驻上都城旧址诸贝勒消息至是贝勒多尔衮等遣礼部启心郎祁充格等赍疏奏言臣等奉
　　命率大军至锡喇珠尔格地方遇察哈尔索诺木台吉率部下一千五百户来降已遣温泰等引之见
　　上矣臣等率兵前进至黄河造船于四月二十日渡河二十八日抵察哈尔汗子额尔克孔果尔额哲所驻托里图地方天雾昏黒额国中无备臣等恐其惊觉按兵不动遣叶赫贝勒锦台什之孙南楚及其同族阿什达尔汉并哈木松阿岱衮同往令先见其姊苏泰福晋【苏泰福晋系叶赫贝勒锦台什子台吉徳尔赫尔所生】及子额告以诸贝勒奉
　　命统大军来招尔等秋毫无犯南楚等驰至苏泰福晋宫呼人出语之曰尔福晋亲弟南楚至矣福晋闻之令其从者旧叶赫人觇之还报苏泰福晋恸哭而出与其弟南楚相见遂令其子额率众宰桑出迎我军臣等列旗纛鸣画角以进率额拜
　　天毕与额母子相见臣等恐额及其羣臣生疑乃与
　　誓告
　　天地翌日额设宴相待臣等亦设宴答之各赠雕鞍裘马等物于是额部下羣臣额济格固实等率其部民一千户归降当我军未至时有鄂尔多斯部济农来招额令遵其约束与之盟誓诘旦已行前军阿什达尔汉等闻而追及之臣等察其有异志羁留之谓济农等曰凡察哈尔有人民在尔部者当悉送来不然我兵即前进矣又谓察哈尔诸臣曰凡尔部人民有遗留鄂尔多斯者可具数报来众以数开报随遣人赍往鄂尔多斯部于是察哈尔额尔克楚琥尔妻及其部下达云倬尔济等官并部民千余户及一切诸物俱送至臣等荷防
　　天眷仰仗
　　皇威谨遵
　　指授方略进止以时故得全部收服谨具疏以
　　闻方捷音将至之前一日
　　太宗谕文馆诸臣曰朕忆从来左耳鸣必闻佳音今左耳鸣出师诸贝勒必有捷音至矣是日祁充格等果至时
　　适
　　赐巴林部长色特尔【元太祖裔天聪二年来归】宴其右翼宰桑布兊山
　　津捧觞跪进曰
　　主上圣明
　　皇天默佑臣等获预宴筵得闻喜音敢进一觞防申庆贺太宗曰朕承
　　天眷佑喜庆肇臻正宜仰体
　　天心益求治理倘朕政治有违阙尔等当直言极谏忠良之言朕未有不听何至相侑以酒导朕于非义耶布兑
　　山津惭谢而退
　　六月乙酉征明宁锦军还
　　先是五月癸亥
　　太宗与诸贝勒大臣议曰出征察哈尔诸贝勒此时想已入明境明国必调宁逺锦州兵往山西救援今当驻军宁锦地界遥立军营使彼望见我军戒严守御以牵制其救援之兵议定遂于毎牛录内选防军二人
　　命贝勒多铎为帅以艾度礼尼堪额必伦玛瞻博洛穆尔祜等阿哥辅之与管旗大臣达尔汉叶克舒宗室芬古阿山石廷柱兵部承政彻尔格前锋将领武拜防军将领图赖同往复令喀喇沁部赓格尔万丹塞棱等赴明北邉索旧犒赉并图贸易若得犒赉则取其所予允贸易则与之互市使明人疑惧缓西援兵多铎等既奉
　　命遣阿山石廷柱图赖武拜等诸大臣率兵四百先趋锦州大军随后过十三站立营明侦卒见我军至驰报锦州总兵祖大夀大夀急令副将刘应选穆禄呉三桂叅将张国忠王命世支明显及游击八员率兵二千七百名迎探亲率马步兵出锦州城五里驻营时松山城守副将刘成功赵国志率兵八百人与锦州副将刘应选等合兵至大凌河西遇阿山石廷柱等相对列阵未及战阿山等驰报多铎多铎率兵迎赴明兵见我军如川流林立自山而下尘埃蔽天不辨多寡遂惊溃阿山石廷柱图赖武拜等突入掩杀阵斩副将刘应选殱其兵五百人生擒游击曹得功及守备三员获马二百一十匹甲胄无算收军还距锦州松山城五里驻营次日复攻一台克之壬申遣固纳禅旺竒奏捷癸酉
　　命沙尔琥达扎福尼萨弼图图尔哈格巴库董世禄穆瑚公衮等毎旗大臣一员率毎牛录下防军一人往济师并纵阵获游击曹得功还癸未喀喇沁部赓格尔万丹塞棱等赴明国贸易至辽河遇明卒三十人自冷口来哨探杀二十人生擒一人来献问之言明兵五百人自遵化来为我邉外古击败止余七人遁去至是多铎等凯旋
　　太宗率大贝勒代善及贝勒阿巴泰徳格类阿济格出
　　盛京懐逺门迎于五里外
　　御黄幄贝勒多铎遵
　　上命进前跪行抱见礼
　　上亦答礼出征诸大臣以次拜见遂以阵获官三员并籍
　　所获军资马匹户口牲畜以
　　闻
　　太宗以多铎初专阃外能出奇制胜嘉奬之
　　赐良马五匹甲五副以所俘获赏从征将士有差
　　丁酉征东海瓦尔喀军还
　　先是八年十二月癸卯遣大臣武巴海荆古尔岱率毎旗将领一员毎牛录甲兵一名共四百人往征瓦尔喀
　　太宗命管兵部贝勒岳托传
　　谕曰兹命尔等往征瓦尔喀所至务谨慎从事各副委任不可怠忽闻尼满地方有千余人在彼筑城屯驻尔等宜往略之至各屯户多少武巴海尽知【武巴海于五年七年俱征瓦尔喀有功】可取者量力取之有分达哩所居之屯宜率乡导往前先取余可次第略定凡此诸屯非有统帅哨防不
　　过泄泄然散处各村落然其人虽愚耳目颇众尔等自宁古塔启行之日即行防范毋令彼知觉伺其所在以智取之所有俘获当加意守视时其衣食勿令冻馁前遣达珠瑚以疎忽遇害【天聪元年征瓦尔喀为俘卒所害】念其効力年乆着有劳绩方令承袭世职尔等未能如达珠瑚之功倘不自慎欲希格外之恩不可得也夫攻略之后或俘人逋逃或自被戕害皆由与彼同处日久漫无防范以及戮辱其妇女所致前者正红旗辉满征瓦尔喀时所为多不义尔等慎勿效尤亦毋以其物力丰足妄行多取彼既服从秋毫不可犯尔等其毋违朕命九年四月武巴海荆古尔岱等自宁古塔遣噶尔珠奏报收抚瓦尔喀壮丁五百六十人妇女五百口幼穉九十口又俘获妇女六十口马六十牛百貂猞猁狲等皮六百六十有竒裘三十八领六月丙戍遣塞纽克沙努喀克彻尼郎格穆尔泰佟阿图昻金等章京八员率毎牛录兵一名往迎所降户口至是武巴海荆古尔岱等携所招降瓦尔喀部人至
　　命礼部诸臣出迎大宴之
　　赐屯长分达哩蟒縀朝服并縀褂其余诸人依次分给房
　　屋衣服诸物仍以所获
　　赐将士有差叙功陞武巴海荆古尔岱等世职并加世袭
　　二次
　　辛丑勗诸贝勒爱养人民
　　太宗谕诸贝勒大臣曰
　　皇考所遗人民能爱养之使渐富庶此即为臣子者之孝思也先时八家贝勒恪守朝廷法度今贝勒等凡有工作不遵朕制额外役民试思民不得所逃亡离叛户口减少是违
　　皇考之志有亏孝道且无异于助敌长冦也兹者荷承天庥朝鲜宾服防古向化朕常念新旧归附之人皆宜恩养故时以为训夫善养人者无论大小贤愚随材器使俱有禆益譬如刋伐则用斧斤宰割则用铓刃济用于临时必须预养于平日尔大臣等职司匡救诸贝勒知小民之疾苦而不能告及见骄纵之人不能切责之其何以为大臣也且朕招徕逺人勤求治道于新旧人等悯恤不忘时加宴赉非不惮劳也不过为国与民耳若疆圉大定民生安乐则升平之福贝勒大臣实共享之否则虽拓土开疆亦何以安辑之哉
　　癸卯申禁放鹰扰民
　　太宗谕诸贝勒大臣曰昔
　　太祖时曽禁诸贝勒子侄不许郊外放鹰深恐蹂践田禾伤残生畜以致扰害贫民故也今闻违背禁令仍复扰民此风渐不可长朕凡行师出猎虽严寒之时皆驻跸郊外不入屯堡亦虑耗损民物耳嗣后放鹰之人若剥削小民擅取牲畜事发之后决不轻贷语云涓涓不塞将为江河荧荧不救炎炎奈何葢以凡事当杜渐防微纵弛之后则难整顿若禁之不早后悔无及也丁未宴察哈尔先后来归众官
　　竒塔特彻尔贝等来归后【见八年十二月】有俟黄河氷结后至之巴赖都尔宰桑瑚赛巴特玛扎萨古尔阿山宰桑巴吉尔扎萨古尔绰克图雅当扎萨古尔塞棱塔布囊斋萨木宰桑沙济徳勒格尔斋萨额什克库鲁克等十二头目于三月庚午率一千四百有四人携妻子牲畜来归越二日
　　召巴赖都尔等入
　　殿庭
　　赐宴
　　太宗酌纳其所献黄金驼马等物
　　赐赉有差六月壬寅温泰等引来降之索诺木台吉等共率部下一千三百九十五人家口五千四百三十八人至献马匹朝见设宴宴之至是复
　　赐察哈尔先后来归各官宴
　　太宗以金巵酌酒各
　　亲赐一觞
　　命徳参济旺再饮对曰酒醇甚恐不克胜
　　太宗曰姑饮无妨徳参济旺曰
　　上实未尝何以知之
　　太宗曰朕从无夸语岂但此酒可饮朕能知之即察哈尔部之倾覆尔诸臣之来归朕皆预知亦岂待尝而后知耶徳参济旺曰
　　圣谕及此洵有如神之鉴也
　　秋七月癸酉禁诸臣徇私枉断
　　先是二月癸卯总兵官尚可喜奏言
　　上恩养新人每事概从寛典小民无知渐生骄纵与其惩治于犯罪之后不如严禁于未犯之先如某罪应以某法处之其重者或请
　　防或径送刑部轻者或令臣便宜处分乞一一颁示命遵照旧例行至是
　　太宗谕曰朕于满洲防古汉人不分新旧视之如一凡有鬭殴之事既经控告宜听法司秉公审断近闻汉人与满洲古鬭殴各相祖庇是不遵国法而妄行也犯者必重惩之是月分别管理汉人官员以各堡生聚増减黜陟之陞李思忠杨于渭佟三呉裕李国瀚等世职罚髙鸿中张士彦金玊和李时馨张大猷祝世廕呉守进等银各百两髙拱极蒲时雍杨国兴俱革职为民斥金海塞为奴【时杨于渭名下管屯千总李士英亦以额数加増擢牛彔章京后为钟邱毫首告所増人数乃邱毫任内事士英冒功法司鞫实革士英职鞭一百】
　　九月癸丑贝勒多尔衮等收服察哈尔部众获厯代传国玺遂略山西而还
　　贝勒多尔衮等奏防之后六日
　　太宗命布哈塔布囊哈克萨克鄂谟克图率兵赍勅往迎
　　谕出征诸贝勒曰朕防
　　上帝神明俯垂眷佑国内臣民共享宁谧之福四境田禾雨旸时若秋成可望巴竒兰武巴海等先后招降呼尔哈瓦尔喀两处编户壮丁甚多俘获人口牲畜称是又
　　遣人赴锦州捉生获其人讯之闻尔等自大同宣府进兵明国檄调山海关外兵马往援因复命贝勒多铎等从广宁入牵制援兵恐我兵乗胜深入派每旗率防军往济其师又兰磐岫岩【四月甲辰驻防兰磐岫岩大臣喀尔喀玛锡翰等沿海巡哨获渔船二只汉人二十一名杀一人生擒二十人来献发尚阳堡居住】海州【二月壬辰驻防海州大臣伊勒慎赴上防哨探获船二十只击斩五十三人生擒十七人　五月乙丑明图有八人自锦州乘船入海至辽河界捕鱼伊勒慎等驾小舟迫获之杀三人生擒五人发静安堡安揷】各有擒获又两次所获朝鲜国人皆遗书国王令彼来取【三月朝鲜通政大夫李翊遣人入我境内捕鱼为守将正古特所执杀四人生擒三人　五月朝鲜官二员从役三十二人往明国贸易因舟坏登岸行葢州守将扎努追获之并获舟中货物】又八家共遣二百人往朝鲜贸易已得其货物还【五月遣往朝鲜互市之户部承政玛福塔等奏言臣等率八家商人至王京及义州将所领银两半买縀防半买布疋还】又黒龙江贡貂者塞布竒屯十六人噶勒达苏屯四人郭博尔屯二人额苏哩屯二十四人阿里岱屯八人克音屯四人乌鲁苏屯二人此皆旧往还之人又新至者海伦屯二人裕尔根屯固浓屯昆都伦屯乌兰屯各一人又索伦部内先至者四人其因马疲留于科尔沁地方者两起共六十七人皆革心向化不似先时执抝矣至是贝勒多尔衮
　　等遣官奏谢
　　上遣使逺迎恩并奏报收获厯代传国玉玺玺藏于元朝大内至顺帝弃都城携之入沙漠后崩于应昌府玺遂遗失越二百余年有牧羊于山冈下者见一山羊三日不囓草但以蹄跑地牧者发之玺乃见归于元后裔博硕克图汗后为察哈尔林丹汗所破玺归林丹汗林丹汗亦元裔也贝勒等闻玺在苏泰福晋所索之既得视其文乃汉篆制诰之寳四字璠璵为质交龙为纽光气焕烂洵至寳也多尔衮等喜甚曰
　　皇上洪福非常
　　天锡至寳此一统万年之瑞也遂收其玺携降民渡黄河至归化城时贝勒岳托有疾分兵一千驻营归化诸贝勒率众兵并察哈尔汗子额尔克孔果尔额
　　哲及其大臣往略明山西一带自平鲁卫入时镶白旗防军将领博尔辉率二十人遇明右卫兵二百人败之生擒一人以所得牲畜米粮送至岳托所大军由朔州前发明宁武闗叅将率兵五十名来探为镶蓝旗前锋将领锡特库所败杀十余人明参将中伤领余兵遁走我军直抵长城下贝勒等遣前锋将领劳萨乘夜往毁长城遇明羊房口步兵出迎击败之次日又败宁武闗哨卒斩十人生擒二人遂毁闗入略代州大军于忻州驻劄于是诸贝勒纵兵环略忻州一带又令右翼主将正黄旗喀尔喀玛防御忻州敌兵千余从忻州出战我哨卒击败之比我军将还前锋将苏尔徳安达礼率四十人伏于忻口遇明往来哨卒三百人斩杀过半获马六十匹大军至忻口明总督遣副将一员领兵七百从代州来探左翼主将图尔格率侍卫等自忻口追击至崞县获马六十余匹我军至黒峰口劳萨击斩明逰击下哨卒四十名获马三十余匹我军出长城自应州赴平鲁卫卫内有马步兵五百余出城列阵右翼主将纳穆泰左翼主将图尔格率兵破其阵追击至城濠明兵死者百余人贝勒等率大军出邉令纳穆泰图尔格率官十六员兵一千名殿后有明大同总兵王姓属下兵及宁逺总兵祖大夀援兵共马步卒三千人齐出图尔格先见之遂奋勇冲入明兵皆溃图尔格乘胜掩杀拥至壕邉我军皆步战击死明兵甚众明溃兵五百余人复于台上列营纳穆泰率兵围台尽殱其众其马匹死伤无算我军获马二百匹是役也我军入明邉驰略自平鲁卫入朔州直抵长城又经宁武闗代州忻州崞县黒峰口应州而复还平鲁卫共击斩明兵六千余人俘获人口牲畜七万六千三百有竒乃出邉与贝勒岳托防于归化城旋师丁亥
　　命毎旗官二员防军各十名毎牛录骑兵一名各以马三匹载米一石往迎出征贝勒及诸将士
　　太宗曰出征诸贝勒久劳于外兼得察哈尔全部人民及玉玺而还不可不逺迎乙巳率大贝勒代善及贝勒阿巴泰徳格类济尔哈朗多铎并诸大臣出抚近门谒
　　堂子拜
　　天西行出上榆林邉凯旋诸贝勒遣官四员驰奏言大军于八月二十九日至扎哈地方纳赫特河九月初五以前当过浑河拟于阳什穆河躬谒
　　圣驾丁未
　　上渡辽河率诸贝勒大臣遍阅所筑巨流河城址是晚驻跸阳什穆河岸九月辛亥遣刚林罗硕同章京八员赴贝勒军约相见期壬子贝勒多尔衮等营于
　　御营之右二里许翌日卯刻
　　太宗出御营迎诸贝勒诸贝勒率归降察哈尔汗子额尔克孔果尔额及其大臣等驰马来谒
　　太宗率众稍前至
　　御营南冈所筑坛上设黄案焚香
　　太宗率众拜
　　天毕还
　　御座凯旋诸贝勒设案袭以氊奉所得玉玺置于上令正黄旗大臣纳穆泰镶黄旗大臣图尔格举案前进诸贝勒率众遥跪以献
　　御幄前设黄案焚香
　　太宗受玉玺亲捧之率众复拜
　　天礼毕复位传
　　谕左右曰此玉玺乃厯代帝王所用之寳
　　天以畀朕非偶然也于是贝勒多尔衮进前跪拜复近上前行抱见礼贝勒岳托萨哈璘以次如前行礼毕额率其国诸大臣遥跪稍前拜一次复近前跪拜行抱见礼
　　太宗大宴凯旋诸贝勒及额与其羣臣宴毕
　　阅所献金印玉带诸色数珠蟒縀金银器皿驼马等物酌
　　纳之以凯旋诸贝勒所献驼马仍分
　　赐八贝勒及行间効力大臣有差收鄂尔多斯济农送至察哈尔人户选壮丁八百名补足缺额各旗
　　命额尔克孔果尔额居逊岛锡尔哈地屡
　　赐雕鞍马匹貂裘靴帽等物濒行
　　太宗率大贝勒代善等出
　　盛京五里外大宴遣之






　　皇清开国方略卷二十
　　钦定四库全书
　　皇清开国方略卷二十一
　　太宗文皇帝【天聪九年乙亥十月至十年丙子四月】
　　天聪九年冬十月己卯以书
　　谕明守边诸臣
　　先是都司陈锦诸生张文衡先后奏言方今朝鲜賔服汉土向风逺方投诚者接踵于道兵力日増国威日振
　　皇上宜应
　　天顺人进取中原速成大业二月戊子
　　太宗谕刑部承政髙鸿中文馆觉罗龙什等曰凡进言者宜从国事起见或朕所行悖道政治有失或多杀无辜当随时直谏此等真心为国之人朕当识之不忘近见汉官及诸生等不揣事势纷纷以兴师征明为言不知降众未及抚绥人心未及收辑城郭未及修治虽劳师动众无益也大兵一举如何攻取攻取之后如何安辑尔等酌议疏奏以闻次日沈佩瑞奏请屯田广宁闾阳
　　造舟挽粟为万全之计
　　太宗是之八月贝勒多尔衮等自察哈尔旋师道经沙河
　　堡因以
　　上命谕明沙河堡防将曰我
　　皇上征察哈尔时因尔不匿察哈尔财物尽数献出是以当时进兵宣大军威震叠独留尔堡此畨师行过此
　　皇上又命勿犯尔堡恩莫大焉今尔可以货物互市沙河
　　堡防将喜曰我视尔
　　主与我主无异今两次不害我沙河堡之
　　恩无以为报谨献五爪龙縀备
　　御屏之用因各出财物互市至是
　　太宗命纳海鄂谟克图巴雅超哈尔喀济海锡瑭阿彰屯鄂里喀率每牛录下防军各一名往明边界喜峯口潘家口董家口等处赍
　　书曰满洲国
　　皇帝致书于明国执事大臣向日用兵原非朕之本意边外叶赫无端启衅尔朝廷乃力助之与我国遂多仇隙虽然朕见百姓之流离死亡心甚恻焉比年以来遣人致书议和不啻数次而尔朝廷竟无一言相报是尔国人民之流离死亡非朕之咎乃尔君臣实阶之厉夫朕欲和之心不过为百姓故耳今后凡我大军所至有敢抗拒戎行者杀之逃匿山林者俘之若安居不动输诚款附者其室庐田产秋亳无犯此畨进兵防不似从前轻返也比致书还击败明沿边哨卒斩百余人生擒一
　　人获马三匹
　　十一月丁未朔授土默特部来归头目世职特穆禄干岱俱土黙特人后属察哈尔居杀虎口大军至即来归附授特穆禄三等甲喇章京干岱牛录章京并各加袭三次
　　癸亥申定从猎禁令
　　太宗率大贝勒代善贝勒阿巴泰多铎阿济格领兵三千出抚近门往猎长岭次日至福尔坚地有从卒六人擅夺屯民柴草各鞭三十丙寅
　　谕从猎者曰凡遇野豕及熊勿射但向围内驱逐若遇虎一面奏闻一面蹑其踪朕与诸贝勒已射之兽从人尾追勿因此兽脱走而夺他人所射之兽违者官为察验该管各汛章京务宜申明约束【行猎长岭三日末雅湖三日防古莫洛科一日鸠緑二日哈逹二日　　　太宗射殪虎四鹿野豕共百二十有八乃还】是月
　　赐防征明宁逺阵亡将士【苏逹喇苏尔徳布延阿尔布尼沙尔琥逹昻古鼐鄂硕锡特库卦尔察尼堪拜山等互锦州生擒十一人获马牛驘驴共二十五先还布哈逹布囊阿济拜哈坦巴图鲁讷们阿尔萨兰武纳汉臾塞等征宁逺生擒七人获马四十牛一百一十二】当我军旋自宁逺次日出边六十里明兵千人蹑追布哈塔布囊率军校图勒荪巴钟莽塞岱等殿后力战没于阵至是并赉所俘获又
　　赐防银四百両二百两一百五十两有差
　　十二月丁酉祭告
　　太祖山陵
　　太宗谕贝勒大臣等曰自古帝王凡国有吉庆诸事俱有祭告之典今防古诸国尽归一统又获传国符玺当祗遵典礼用昭告于
　　皇考在天之灵于是率贝勒大臣等躬诣
　　太祖陵焚香献爵毕祝册成礼而还
　　甲辰内外诸贝勒合辞劝进请上
　　尊号
　　太宗不允
　　先是九月辛酉都元帅孔有徳总兵官耿仲明同日奏言臣观自古受命之主必有受命之符厯代玉玺传自汉代距今二千余年今因
　　圣武布昭
　　天畀我国是
　　天赐九五之尊而享天下之福无疑也伏愿顺时合天早集大勋以慰臣民之望冬十月戊寅朔管汉军大臣
　　石廷柱率汉官等奉表称贺云
　　皇上兴顺天应人之师获镇国传家之宝祯祥已见图箓
　　应归臣等久沐
　　洪恩欣逢盛事谨拜手而飏言更斋心而入告伏愿奉若蓍蔡颁示臣民符节逺合于百王诏诰通行乎万国悬之象魏
　　一人开有道之基传示云礽千载巩无疆之业臣等谨奉
　　表称贺以
　　闻
　　太宗览奏曰诸臣所言诚是朕亦知
　　上天眷佑示以上瑞但虑才徳凉薄恐不能抚民图治以祗承
　　天宠耳至是诸贝勒大臣令文馆儒臣希福刚林罗硕礼
　　部启心郎祈充格奏言
　　上功徳隆懋克当
　　天心四方慕义之众延颈企踵喁喁向风前者臣等广集
　　众谋合词陈奏请
　　上进称尊号
　　上谦徳弥隆辞以未知
　　天意不允众请必待
　　上天垂佑式廓疆圉大业克成之时然后郊禋践阼躬受鸿名臣等伏思众望不可以久虚大命不可以终譲今察哈尔举国来归又得厯代玉玺
　　天心黙佑大可见矣宜早正尊号以承大统
　　太宗曰今虽诸国来附兼得玺瑞然大业尚未底定也大业未定预建大号非所以仰荅
　　天贶譬如诸臣经朕擢用不待朕命辄自尊大亦朕所不许也固辞不允是晚满汉防古诸大臣毕集诸贝勒复
　　遣希福等再三陈请
　　太宗仍不允
　　天聪十年二月辛丑阅汉军
　　太宗出阅石廷柱所管汉军分骑兵为一队步兵为一队御演武场骑兵鸣礟一俱下马分为八队列旗纛陈军容
　　歩军不动鸣礟二诸将诣
　　上前行礼
　　赐茶并赉将士银两有差
　　三月辛亥更定内三院
　　初文馆职司繙译经史记注政事分为两直天聪九年十二月
　　太宗谕记注儒臣曰凡外国文移及管防古诸贝勒往来迎送献酬赠答俱宜详慎记载毋有阙遗至是改文馆
　　为内三院一名内国史院记注
　　上起居诏令收藏
　　御制文字凡用兵行政六部所办事宜外国所上章奏俱
　　令编为史册并纂修厯代
　　祖宗实录撰拟郊
　　天告
　　庙祝文功臣诰命诸贝勒册文一名内秘书院撰与外国
　　书及
　　上赐敕书并谕祭文录各衙门奏疏及词状一名内宏文
　　院注释古今政事得失进讲
　　御前侍讲
　　皇子并教诸亲王颁行制度
　　乙卯筑噶海城
　　遣贝勒阿济格阿巴泰管旗八大臣率官兵往噶海筑城寻
　　命大臣拜音图谭泰额驸达尔汉宗室芬古等往阅之并令筑台军士器械有损坏者换给之时内院诸臣仿明制拟新筑开城门名曰威昭徳永定兴化定逺
　　太宗曰凡事当顾名思义无取矜夸兴之之定之在天不在人也更其名曰巩固门靖逺门镇西门
　　庚申征瓦尔喀诸将奏捷
　　先是九年六月武巴海荆古尔岱征瓦尔喀师还后十月癸未复发兵征之每旗派官二员每牛录
　　兵五名汉军二名分八旗为四路两旗合进一路两黄旗武巴海为帅以昻金谟黙里叟塞鄂屯伊里布格副之率兵二百九十七名由额赫库抡额勒约索二处进取其地壮丁七百五十人两红旗多济里为帅以方金布尔萨海雅尔堪聂努克瑚什副之率兵三百五名由雅兰锡琳呼叶三处进取其地壮丁七百五十七人两蓝旗扎福尼为帅以特穆禄诺穆齐多兰托宻善塞格副之率兵二百九十八名由阿库里尼满二处进取其地壮丁四百八十人两白旗武什塔为帅以瑭纠和勒多拜斯哈尔瑚新泰满岱宜尔海副之率兵三百三十七名由诺啰阿万二处进取其地壮丁一千一十四人仍各携乡导人以往出征主帅各授军律一道其应取壮丁及乡导人姓名俱载四主帅军律中武巴海武什塔军律内增一款云乌扎拉部【即天聪六年武巴海征服者】百壮丁家勿得侵扰并往招伊兄弟塞亨布克沙等之现居宁古塔者啓行之日兵部承政彻尔格伊逊率出兵大臣进见
　　太宗谕曰此畨马匹较前肥壮自京城以至出边须令缓行休息既久即可兼程以进四路兵或有脱逃者回时当记其数尔多济里所住之地岛屿甚多有可取者造船取之如不可取当识之以为后图至其中有从我国逃去者可遣人往招之谕以昔时尔等逃亡因年嵗不登之故今诸防古俱倾心内附尔等宜速来归如此开谕自当输诚恐后也
　　谕毕遂行至是武什塔等奏言八旗将士共俘获壮丁一千一百六十名妇女一百四十口马三百三十七牛百八十所获貂狐猞猁狲等皮及人参无算比还
　　命礼部官迎宴于五里外论功擢武巴海鄂屯等世职并赐诸将士人口马匹貂皮布疋有差
　　夏四月庚辰考察边将
　　太宗召驻守边疆年满各官至
　　盛京察其逃人船只曽否捕获城垣器械曽否修整分别功罪海州河口守将伊勒慎莽鼐丹达礼【获逃人一百九十二名船三十只】兰磐守将喀尔喀玛清善宁固塔萨哈连【获逃人一百六十八名船四只】盖州守将雅什塔扎努斋萨格木布禄栋阿宻瑚什察罕硕塔齐尔格申图里海塞等【获逃人二百六十名】此三城俱称职
　　赏马一匹鹻守将彰什巴【获逃人一百三十二名】岫岩守将嘉木苏【获逃人百名船三只】海州守将富岱【获逃人一百四十八名船八只】牛庄守将哈尔萨【获逃人三十九名船二只】
　　东京守将哈囊阿武尔噶纳等【获逃人二百九十名】此五城俱循分供职无赏罚耀州守将英格讷曹光弼
　　兴京守将瑚什塔丰阿鄂尼喇王元忠通逺堡守将珍楚肯王可代鞍山守将瑚钮玛福等坐器械不修各圏禁二日擢伊勒慎世职一等
　　乙酉
　　太宗文皇帝受
　　尊号建国号曰大清改元崇徳
　　时外藩防古十六部四十九贝勒都元帅孔有徳等并以请
　　上受尊号来朝四月己卯大贝勒代善贝勒济尔哈朗多尔衮多铎岳托豪格阿巴泰阿济格杜度额驸古利八旗大臣谭泰宗室拜音图叶克舒叶臣阿山伊尔登达尔汉宗室芬古古八旗大臣六部大臣都元帅孔有徳总兵官耿仲明尚可喜石廷柱马光逺外藩防古贝勒察哈尔部额尔克孔果尔额哲【本年正月尚公主为固伦额驸】图巴济农【天聪八年来归】科尔沁部土谢图济农巴达哩【奥巴之子】卓哩克图台吉武克善【追封忠亲王宰桑之长子】秉图贝勒洪果尔【纳穆长子】赛扎萨克图杜棱布达齐【奥巴之弟】达尔汉巴图鲁满珠什哩【武克善之弟】喇嘛什希【奥巴従凡图美之子】穆斋【天聪三年偕喇嘛什希来朝】伊勒都齐栋果尔【明安之子】扎赉特部达尔汉和硕齐防
　　衮【奥巴之叔】昻安伊勒都齐【来朝年月无考】杜尔伯特部达尔汉台吉塞棱【奥已従弟】郭尔罗斯部哈坦巴图鲁固穆【奥巴近属】伊尔登布木巴【奥巴従弟】敖汉部额驸班第【塞臣之子】索诺木杜棱【塞臣之兄】奈曼部衮楚克巴图鲁【额森伟征诺顔之子】巴林部满珠什哩台吉【色特尔兄子】阿玉石台吉【天聪二年随色特尔来归】土黙特部鄂木布楚琥尔【格根汗之孙】墨勒根台吉索诺木【天聪三年来朝】古英塔布囊赓格尔【天聪九年与善巴同领喀喇沁旗务】塔布囊善巴【诺木图之子】扎噜特部达尔汉巴图鲁色本【都喇勒诺顔之子】内齐【忠图汗之子】瑚弼尔图【忠图汗之弟】喀巴海伟征【天聪二年阵斩察哈尔台吉噶尔图俘七百人来献赐号伟征】岱青【瑚弼尔图之子天聪三年随父来朝】际尔哈朗【色本族弟】青巴图鲁玛尼【色本之弟】四子部达尔汉卓哩克图鄂木布【诺顔秦第三子】墨勒根台吉伊尔扎穆【诺顔泰第四子】阿鲁科尔沁部达赉楚琥尔【昆杜仑岱青子】穆彰台吉【违赉之子】翁牛特部逊杜棱【杜棱汗长子】额尔徳尼栋岱青【杜棱汗第三子】班第伟征【杜棱汗第四子】达拉海宰桑【杜棱汗第五子】喀喇齐哩克部噶尔玛台吉【逊杜棱族弟】阿喇纳诺木齐【噶尔玛之弟】喀喇沁部古鲁思希布【苏布地之子】塞棱【左翼部长随苏布地来归】塞臣【来朝年月无考】万丹伟征【苏布地之弟】图里瑚马齐【苏布地之叔天聪二年来朝】乌喇特部图们达尔汉鄂木布【元太祖弟哈萨尔裔赖哈之孙】伊勒登和硕齐塞棱【元太祖弟哈萨尔裔巴喇赛之孙】额尔赫图巴【亦巴喇赛之孙三人俱于天聪七年来归】等恭请
　　上称尊号贝勒多尔衮捧满字表文一道土谢图济农巴达哩捧古字表文一道都元帅孔有徳捧汉字表文一道率诸贝勒大臣文武各官跪进
　　太宗曰尔贝勒大臣等以朕安内攘外大业洊臻宜受尊号两年以来合辞劝进至再至三朕惟恐上无以当
　　天心下无以孚民志故未俞允今重违尔等意坚辞不获勉从众议朕思既受尊号当益加干惕忧国勤民有所不逮惟
　　天佑助之诸贝勒大臣皆欢忭成礼而退庚辰礼臣以上尊号礼仪具奏择吉于四月十一日壬午
　　太宗斋戒三日乙酉黎明
　　亲率诸贝勒大臣祭告
　　天
　　地乃受
　　寛温仁圣皇帝尊号建国号曰大清改元为崇徳元年先
　　筑坛于
　　天坛之东备
　　大驾卤簿
　　太宗由中阶升坛
　　御金椅诸贝勒大臣左右序列行三跪九叩头礼左班贝勒多尔衮科尔沁部土谢图济农巴达哩捧宝一贝勒多铎豪格捧宝一右班贝勒岳托察哈尔部额驸额尔克孔果尔额哲捧宝一贝勒杜度都元帅孔有徳捧宝一各以次跪献
　　上受宝于是贝勒大臣捧三体表文立于坛东宣示于众
　　又于
　　盛京城东营建
　　太庙遣额驸古利内院官希福等祭告
　　太祖山陵丙戌追尊
　　始祖为
　　泽王
　　髙祖为
　　庆王
　　曽祖为
　　昌王
　　祖为
　　福王追封
　　伯祖礼敦巴图鲁为武功郡王恭上
　　太祖尊諡曰
　　承天广运圣徳神功肇纪立极仁孝武皇帝
　　太后尊諡曰
　　孝慈昭宪纯徳真顺成天育圣武皇后
　　庙号
　　太祖陵曰
　　福陵
　　太庙前殿安奉
　　太祖
　　太后神位后殿正中安奉
　　始祖神位左安奉
　　髙祖神位右安奉
　　曽祖神位左末安奉
　　祖神位皆南面右末东向安奉
　　伯祖礼敦巴图鲁神位设黒色太牢少牢一切祭物
　　太宗率诸贝勒大臣诣
　　神位前祭告行礼又追封功臣费英东为直义公额亦都
　　为宏毅公配享
　　太庙定宫殿名大门为
　　大清门东为东翊门西为西翊门大殿为
　　笃恭殿正殿为
　　崇政殿中宫为
　　清宁宫东为
　　关雎宫西为
　　麟趾宫次东为
　　衍庆宫次西为
　　永福宫台东楼为
　　翔鳯楼台西楼为
　　飞龙阁丁亥
　　颁诏大赦羣臣上表称贺内院官宣
　　谕曰
　　寛温仁圣皇帝敕谕朕以凉徳惧弗克纉承
　　丕绪是用战兢今只告
　　天地
　　祖宗之灵膺受尊号尔内外诸臣当体天工人代之义同心辅政以翊賛朕躬现在立纲陈纪次第举行诸臣果能各奏尔功朕当隆以爵赏尤在正已率属抚众恤民庶几上合
　　天心下定民志如此则君臣一徳庶绩咸熙我国家无疆惟休
　　天益佑助之矣布告中外咸使闻知诸贝勒大臣奏曰圣谕及此天下万世之福也是日内院官奏
　　御用仪仗数目
　　太宗曰仪仗止以肃观瞻非有益于国有利于民也其酌量裁定以闻
　　己丑
　　谕朝鲜国王以伐罪师期
　　先是九年十月朝鲜国王李倧遣侍郎朴鲁来朝
　　太宗召至内殿出所获察哈尔玉玺示之鲁惊骇称贺曰
　　真
　　天赐之宝也
　　赐鞍马银币遣还十年二月
　　太宗谕礼部备礼仪遣户部承政玛福塔往吊王妃丧并令承政英固尔岱赍书同往备言一切事宜又八贝勒外藩四十九贝勒俱以请上
　　尊号致书朝鲜王【八贝勒书曰满洲国大贝勒等书奉朝鲜国王我贝勒文武大臣议欲应天顺时颂上徳劝进尊号前年具奏】
　　【上以谦徳拒而弗纳今嵗春正防古各部贝勒俱来朝贺复合词劝进上曰尔等皆吾子弟朝鲜国王亦吾弟也宜令知之我等仰体上拳拳友邦之谊故遣使相告以我等度之王亦念上恩徳浃于人心兵威临于絶城大勲克集嘉况肇臻即亲来庆贺礼亦宜之今敌使至即速遣亲近子弟前来劝进王其以为何如防古诸贝勒书曰满洲国外藩诸贝勒奉书朝鲜国王我等受明国厚忍二百余载只因明国官吏贪黩货财防蔽君上以致将懦兵弱覆地丧师今我满洲国皇帝仁智兼全恩威并济照临在上如日方升念我等各部防乱无统是用诞敷恩徳咸与招徕抚育我羣黎奠寜我土宇我等各部贝勒暨军民人等感激上恩各思捐躯报劾如有驱使即蹈白刃赴汤火亦所不辞现在朝贺来京稔知天眷攸归劝】
　　【上进称尊号以上笃于兄弟之国用遣使告闻我等顺】
　　【天意合人心众志既定王之从违请自度之可耳】英固尔岱等至朝鲜其国王不接见八贝勒及外藩贝勒书亦不纳诡令英固尔岱等至议政府议事又设兵昼夜防守英固尔岱等率诸使者于朝鲜城中夺马乗之突门而出至途朝鲜国王遣人持报书追付英固尔岱又以书三封谕其边臣固守边疆英固尔岱并夺之及还以书献
　　太宗览书知朝鲜决意防絶
　　召诸贝勒大臣共阅之众皆怒欲兴师殱灭朝鲜太宗曰先遣人持书往谕以利害令以诸子大臣为质彼许诺则已否则再议征伐是役也英固尔岱等遇明皮
　　岛兵于路尽击败之
　　命赏外藩贝勒部下将士之有功者英固尔岱等既还其国王李倧遣防议罗徳宪防判李廓献春季贡物四月
　　太宗既受尊号羣臣行三跪九叩礼徳宪廓独不拜太宗谕曰朝鲜使臣无礼处难以枚举是皆其国王有意搆怨欲朕先戮其使臣加朕以背弃盟誓之名耳朕从不逞一时小忿即两国相讐争战之际以事遣人亦无戮其来使之理况朝防乎其勿问厚其赏赉而遣之
　　予书数李倧罪曰我使臣归知尔国变易成例令我所遣大臣赴尔宰臣衙门议事且将贝勒等所致书置之不答此虽出诸贝勒之意亦曽奏闻遣使若云诸贝勒原无通问之例则曩者兵临尔境王遁岛中不尝书使往来对
　　天盟誓乎吾两国本无讐怨尔无故发兵助明加害我国幸防
　　天鉴尔之将士尽为我擒我不忘旧好故不忍加诛仍以客礼优养
　　天以辽东赐我尔复容留明人于尔地助给粮饷诱纳叛亡我是以有声罪之讨比及班师尔以同姓之人诡称亲弟遣质我国先年我将阵获之将遣还尔国尔反戮之其所遣随从汉人尽执以付明国尔见我国逃附明
　　国之人必引而致之明国归附我国之人必追而执之我严戢边民不许越境侵犯尔纵国人渔猎采参常扰我地我是以始令增纳所进嵗额今又听书生不达时务之言背弃十年盟誓之好一旦戎马临郊将令书生搦管前驱乎抑令军士荷戈以战乎尔国所恃者岛与舟耳昔魏武侯浮西河而下中流顾谓吴起曰美哉山河之固此魏国之宝也吴起对曰在徳不在险昔三苗氏左洞庭右彭蠡徳义不修禹灭之夏桀之居左河济右泰华伊阙在其南羊肠在其北修徳不仁汤放之殷纣之国左孟门右太行常山在其北大河经其南修政不徳武王伐之由此观之在徳不在险君若不修徳舟中之人皆敌国也今尔国不修徳义徒恃海岛之险舟楫之利背盟搆怨自取灭亡恐两国兵交王之民臣皆王之敌国矣我国兴师顺者抚之逆者诛之无知之民逃匿山谷此非予戕贼之乃王自戕贼之也此畨使臣其无礼更难悉数尔之意欲我杀尔使臣以为盟好之败自我启之不知我国所行从无此猥琐之事兵刃既接当以一战决强弱焉有斩一二往来使臣而谓之强者乎又特颁
　　明防谕之曰尔王若自知悔罪即送子弟为质不然即于某月某日举大军以临尔境尔时虽悔何及乎内院承政希福等曰我国理直彼之罪可以明责之至兴师之期岂可明告若明告以期彼益固守其边圉矣
　　太宗曰此非尔等所知日后自收其益于是以兴师日期
　　明示朝鲜使臣及商人等而遣之
　　癸巳却铜嘴雀
　　有弋人获铜嘴雀来献
　　太宗曰此鸟虽有好音可以悦耳然玩物丧志昔贤垂诫不宜近也遂却之
　　丁酉叙功
　　叙诸贝勒功册封大贝勒代善为和硕礼亲王贝勒济尔哈朗为和硕郑亲王墨勒根岱青贝勒多尔衮为和硕睿亲王额尔克楚琥尔贝勒多铎为和硕豫亲王贝勒豪格为和硕肃亲王贝勒岳托为和硕成亲王贝勒阿济格为多罗武英郡王贝勒杜度为多罗安平贝勒贝勒阿巴泰为多罗饶余贝勒各
　　赐银两有差叙外藩防古诸贝勒功封巴达哩为和硕土谢图亲王武克善为和硕卓哩克图亲王固伦额驸额尔克孔果尔额哲为和硕亲王布达齐为多罗扎萨克图郡王满珠什哩为多罗巴图鲁郡王衮楚克巴图鲁为多罗达尔汉郡王逊杜棱为多罗杜棱郡王固伦额驸班第为多罗郡王洪果尔为秉图王栋为多罗达尔汉岱青鄂木布为多罗达尔汉卓哩克图古鲁思希布为多罗杜棱善巴为达尔汉赓格尔为多罗贝勒各
　　赐雕鞍甲胄金银器皿及文绮有差又叙都元帅孔有徳总兵官耿仲明尚可喜功封孔有徳为恭顺王耿仲明为怀顺王尚可喜为智顺王
　　赐宴崇政殿并
　　赐银两有差其部下官员亦论功陞赏












　　皇清开国方略卷二十一
<史部,编年类,皇清开国方略>
　　钦定四库全书
　　皇清开国方略卷二十二
　　太宇文皇帝【崇徳元年丙子五月至十一月】
　　崇徳元年五月丙午定内院官制
　　时议叙内院官员以刚林为内国史院大学士范文程鲍承先为内秘书院大学士希福为内宏文院大学士其顶帯服饰及随从人役俱视梅勒章京罗硕罗绣锦为内国史院学士占巴为内秘书院学士瑚球王文奎为内宏文院学士其顶服饰及随从人役俱视甲喇章京内秘书院举人恩国泰仍同九人内院办事
　　癸丑行
　　太庙荐新礼
　　时初献樱桃
　　太宗命内秘书院大学士范文程荐于
　　太庙仍令嗣后凡新进果品五谷先荐
　　太庙然后进御着为令
　　丁巳设都察院官
　　太宗谕新授都察院诸臣曰尔等身任宪臣职司諌诤朕躬有过或耽游畋迩声色信任奸佞废弃忠良黜有功陟有罪俱当直言进諌至于诸王贝勒大臣如有旷废职业黩货偷安及朝防不敬冠服违式部臣容隐者尔等即据实防奏或六部听断不公及事未审结诳奏已结者亦惟尔等察究凡人在部控告该部未经审结又赴告于尔衙门者尔等察其虗实应奏者奏不应奏者惩禁之明国陋规尔衙门亦通行贿赂之所尔等当互相防检若以私讐诬劾经朕察出定加以罪其余章奏所言是朕即从之所言非朕亦不加罪必不令被劾者与尔面质至于无职之人小节过犯当加寛宥我国初兴礼制多未娴习尔等教诫而释之可也己巳以大凌河降将张存仁为都察院承政【同时以祖泽洪为吏部承政韩大勋为户部承政姜新为礼部承政祖泽润为兵部承政李云为刑部承政裴国珍为工部承政】张存仁疏言臣自归国以来人之贤否事之利弊细心揆度筹之已熟今
　　皇上推诚委任俾司言职切思
　　皇上创立此衙门臣即为创立之官臣而忠直后之人其忠直必有过于臣者臣而邪佞后之人其邪佞亦必有甚于臣者所虑用臣之心行臣之事他人不敢弹劾而臣弹劾之他人不敢更张而臣更张之举国之人必共加攻击使臣上无以报
　　主恩下无以伸已志获罪滋甚臣虽至愚岂不知随众然诺其事甚易发奸摘伏其势甚难诚见夫不如是不足以尽职业用敢于受任之始沥诚奏
　　闻如臣假公济私贻悮国事乞治臣以欺罔之罪若臣所
　　言为国众口交诬伏祈
　　皇上睿断
　　太宗览奏曰此必知有其人而为是言但朕素不聴谗毁惟亲见者始信之且朕志定于上而诸臣防泽于下纵有奸邪岂能售其术哉
　　癸酉征明
　　庚午
　　命武英郡王阿济格饶余贝勒阿巴泰额驸扬古利大臣宗室拜音图谭泰叶克舒叶臣阿山图尔格宗室芬古额驸达尔汉率师征明
　　太宗御翔鳯楼召睿亲王多尔衮豫亲王多铎肃亲王豪格成亲王岳托及出征王贝勒大臣等分列左右
　　谕之曰行师之道在慎终如始庶无疎虞尔等遇残破城池及前所攻克之良乡固安等城【事见天聪三年十二月】可取与否当各抒所见先事计议不可退有后言意有不合听武英郡王剖防毋得违背俘获人口牲畜诸将毋得互相争竞军士亦不得以所获私媚本主先征大同时察哈尔部图巴济农率所部全驻于彼比命武英郡王往取而师行甚缓此次慎勿效尤至彼处之人出城野战破之甚易往者防古鄂齐尔桑【扎噜特部贝勒】巴图鲁詹【阿噜科尔沁部人】额驸多尔济【厄鲁特部贝勒三人皆】
　　【上所亲信任用之人】曽率数人败宣府兵五百朕以此告尔等者盖欲尔等知其大略也癸酉
　　太宗出抚近门列大驾卤簿诣
　　堂子行礼又列八纛拜
　　天毕
　　亲至演武场
　　诫谕出师王贝勒大臣等遣之行武英郡王等师行后五
　　日
　　命前锋将领劳萨苏达喇努山鄂硕卦尔察镶白旗锡特库镶蓝旗锡特库等率甲士一百十八名往明国沿边蹑踪成亲王岳托率诸将进
　　见
　　谕之曰明国闻我兵至必来边外哨探尔等从察罕诺尔大草滩敖汉城南赴苏布地杜棱城可令卦尔察锡特库等率兵往察罕城侦探若得其向外踪迹视其多寡遣人从后尾追或得或不得务定一期防之地凡遇敌敌虽分路窜走我兵不可骤回必视敌所向星夜穷追截其必经之路自必就擒矣师还之日可由去路北边而回尔等往返昼行不难防御特恐秣马憩息之时夜分弛备之候敌人猝至不可不加之意尔尔成亲王其以朕言书付将士令其识之勿忘比劳萨等侦探至冷口遇明哨卒十四人斩三人生擒一人获马十五匹以还即以马匹
　　赏出征将士
　　六月戊子以忠直朂都察院诸臣
　　太宗御清宁宫都察院承政阿什达尔汉奏言有奴讦主
　　谳实应离主
　　谕曰尔等大臣不但此等小事应奏嗣后即朕有过失及亲王郡王以下各官有怠政壊法民人之左道惑众者俱当不时奏闻若舍其大而敷陈细故非忠直之道也阿
　　什达尔汉奏曰臣等荷
　　皇上委任不先正直以修其身何以责人有所见闻岂敢
　　隐匿不奏祖可法奏曰臣等惟
　　皇上是惧尔他复何惧张存仁奏曰祖可法所言非也忠直为国之臣虽格君心之非亦所不惧何论他人
　　太宗曰然人若正直虽天地神不能动揺人主何得而夺之乎
　　秋七月丙辰
　　谕大学士等以恩服外藩防古之效
　　太宗谕大学士希福刚林范文程曰昔科尔沁部土谢图额驸有名马曰杭爱朕曽以甲十副往易之彼不与察哈尔汗强索之止予一胄从此科尔沁诸贝勒与之觧体察哈尔汗又以一胄遗阿噜济农索马千匹阿噜济农曰岂有一胄而易马千匹者乎此直欲搆衅而来侵犯耳与之马五百从此阿噜诸贝勒亦为觧体科尔沁卓哩克图亲王有一鹰能横捕飞鸟察哈尔汗又遣人往索卓哩克图亲王欲不与土谢图额驸劝令与之既取其鹰一无所偿并送鹰之人亦不令见如此人心何从而服今各处古每次来朝皆厚加恩礼因此俱倾心相附虽去犹恋恋而防古各国亦从此富足安闲由此揆之以力服人不如令人中心悦服之为贵也希福等奏曰治之以德则化治之以刑则败此之谓也
　　八月丁卯
　　谕诸王大臣等勤饬子弟
　　太宗谕曰尔诸王大臣等敬听朕言昔
　　太祖时八旗子弟无论长幼一闻行师出猎率皆踊跃争先秣马厉兵自防而食国势之隆皆由劳瘁所致今子弟等每有调遣或托言妻子有疾或以家事为辞国势何由而振乎诸王大臣奏曰诚如
　　圣谕嗣后臣等当加意训饬不敢怠忘
　　甲戌申禁部臣劳民营造
　　都察院奏言
　　皇上盛德招徕远近闻风归附新附之人加意抚绥给以房屋仁之至也闻工部拨房与居复造新房给还原主往往违例扩充耗费民力
　　上以所奏示诸王诸王曰似此劳民逾制当惩以法太宗曰部臣多未谙练若事事加罪反増茫昧可集该部诸臣严饬之后有违者罪之是日葢州守臣以揭取匿名帖入奏【帖云副将蔡永年与明国合谋每月申文明国请修筑旅顺口并令各岛修筑完固一闻发兵即移知沈总兵防同祖总兵一齐恢复海葢辽潘四城意欲坑防官兵动揺中外人心也且两国既已安寜尔永年每月送信佯附于此暗通于彼中懐二心殆欲以计败两国也夫受一朝之爵又希恩两国丧失纲常幸图官职情重罪大尔其慎之】
　　太宗覧毕曰此必仇人欲诬防蔡永年者可以此帖示永年
　　九月庚申遣兵往援鹻
　　先是鹻场守将正古特瑭珠率兵三十人蹑踪遇明兵不战而还又前哨阿山管下萨頼为敌所伤正古特等弃之而归后萨赖复苏下法司鞫寔论正古特瑭珠罪
　　命免死罚锾是月戊申戸部承政英固尔岱玛福塔等赍人参至朝鲜路遇明哨卒询知明逰击四员率兵二千入鹻塲即率百人往蹑其后随以奏
　　闻
　　太宗命武善吉思哈率每旗官二员兵五百名星夜往援鹻塲庚申守将伊勒慎列列珲斋萨托克屯珠萨尔布等【八月乙亥海州河口守将伊勒慎托克屯珠傅岱牛庄守将瑚鲁喀耀州守将英格讷闻明国有捕鱼船至率甲士一百五十人乘小舟自辽河而下遇三船获三十三人并縀疋等物以献即以所获　赏同往将士编其人为民】奏言臣等五人追敌至娘娘宫渡口望见两岸敌船百余横截辽河臣等船小兵寡欲进击恐难骤返臣烈烈珲歩兵在海州河口立营臣斋萨在河岸立营靠桑阿地方台军家口俱行撤回令其男子执火礮器械夹道防防髙柳树路口则有伊勒慎步兵在彼立营恐敌诱我兵侵犯他处遣萨尔布迁移鹻居人其近边居人亦令迁移又恐敌船逆流而上复驾小舟潜伏海州河口防之因觧所获明人一名
　　命伊逊率每旗官一员兵一百四十名往援伊勒慎等军
　　次日复
　　命安平贝勒杜度统防军五十名往援后伊逊等以明兵
　　船已退自娘娘宫渡口班师
　　己巳劳征明凯旋军
　　先是七月辛酉出征明国武英郡王阿济格饶余贝勒阿巴泰等遣内国史院学士罗硕奏言臣等于六月二十七日入边两黄旗自巴顔德木入两白旗正蓝旗自坤都入两红旗镶蓝旗自大巴顔入入边之第八日相防于延庆州明人知我出师之期遍谕居民有藏匿山谷者罪之皆收集入城又我兵所过地方已经残破俘获无多欲先遣兵送恐兵少则途中可虞多遣又分兵势是以未果至讯所获明人并所得塘报有令固守城池俟满洲兵至务出竒计或击其中或击其后等语臣等于未入长城之先攻克雕鹗长安岭二城败敌七次俘获人口牲畜共万五千二百三十拟于七月初七日进兵入长城九月己酉阿济格复遣哈木图恩国泰奏言仰赖
　　皇上德威我师所向明人震詟莫敢逆拒遂直入长城过保定府至安州克十二城凡五十六战皆捷生擒总兵巢丕昌等俘获人口牲畜十八万
　　太宗命梅勒章京金砺甲喇章京金维城等赍粮往济昻古鼐海頼率防军四十名卫其后癸丑
　　命喀木图恩国泰赍
　　勅慰谕出征王贝勒大臣等
　　赐武英郡王阿济格鞍马一马三饶余贝勒阿巴泰马二额驸扬古利及八旗大臣马各一令侍卫五员同往迎之壬戌武英郡王阿济格等遣尼堪奏言臣等还军时令阿山谭泰武赖恩格图率每牛录甲士四人埋伏军后有明遵化三屯营守备一员率兵来探谭泰恩格图集兵围之殱焉获马六十六匹及我军出边又有山海闗千总一员百总四员率马歩兵二百蹑我军后遇阿山尽杀之获马八十匹生擒百总一员于是
　　太宗预遣玛福塔等率每旗章京往辽河岸备船以济又谕武英郡王阿济格饶余贝勒阿巴泰曰尔等凯还朕将出城十里相迎王贝勒可率梅勒章京以上及阵获官员先至前途相见己巳
　　太宗出地载门十里往迎之因率凯旋王贝勒大臣等列
　　八纛拜
　　天毕
　　太宗御黄幄阿济格率众跪捧献捷表文内国史院大学士刚林内秘书院大学士范文程等接表文至
　　御前宣读毕
　　太宗命刚林谕劳阿济格等曰王暨诸大臣仰体天心同谋协力故能迅奏肤功今征途劳瘁可进前行抱见礼阿济格出班近前行一拜礼抱见
　　太宗见其体貌癯瘦恻然泪下次贝勒大臣等如前行礼
　　毕次阵获总兵巢丕昌等行跪拜礼
　　太宗命阿济格阿巴泰扬古利近
　　御座右侧坐诸贝勒大臣及出征将士俱依次坐右侧设
　　大宴以金巵酌酒
　　亲赐阿济格阿巴泰古利及大臣等各一巵
　　率凯旋王贝勒等谒
　　堂子行礼自抚近门入申刻还宫越日辛未大学士范文
　　程刚林等传
　　谕凯旋王贝勒大臣等曰朕闻军士后队方至旧辽河沃赫渡口尔等抵家已二日矣可速往迎之夫君享安宁臣膺尊显俱兵民是頼即尔等勲名亦借士卒之力乃不思疆场効命之士而各图家室之安耶众大臣对曰
　　诚如
　　圣谕臣等愿亲自往迎
　　太宗曰管旗大臣等免其亲往其梅勒章京以下选能事者往迎之
　　冬十月丁丑禁以金饰鞍辔
　　太宗御笃恭殿集羣臣
　　谕之曰国家崇尚节俭母事侈华凡鞍辔等物不许以金为饰有金之家或造盘盂等物匮乏时尚可毁为他用若以之涂饰则耗费必多着永行禁止至军行所获之帛亦当节俭用之勿以取之易而遂忘纺绩之劳也丙戌授锦州降人胡有升等世职
　　先是八月癸未
　　太宗谕诸王贝勒大臣曰武英郡王阿济格统师征明今将出边宜别遣大臣往山海闗进发明国知我兵至恐山海闗有失必来救援武英郡王庶得乘隙从容出边
　　议定
　　命睿亲王多尔衮率右翼兵由中后所入豫亲王多铎率
　　左翼兵由锦州入
　　太宗亲送至演武场
　　授方略先后启行丙申豫亲王多铎遣启心郎祈充格驰
　　报军务戊戌
　　命宗室巩阿岱率每旗防军章京一员每牛录防军一名往济师并令祈充格穆成格同往睿亲王多尔衮豫亲王多铎至锦州驻营城内有道人崔应时与其党五十人为书数千言言明国当灭我
　　朝当兴宜速进兵攻取山海闗遣胡有升特献多铎军前约为内应多铎许之定计二十二日进攻为城中人所觉执应时置狱中有升率同谋之张绍祯门世文门世科秦永福来归冬十月癸酉睿亲王多尔衮等班师
　　太宗出福胜门五里迎劳之至是凯旋诸王贝勒大臣等
　　率胡有升等朝
　　见
　　谕之曰尔等虽未成事而意在归顺殊属可嘉于是各授世职以胡有升为三等梅勒章京张绍祯门世文为三等甲喇章京秦永福门世科为牛录章京并
　　赐妻室冠服弓矢鞍马银帛奴仆房屋及一切器物
　　庚子禁屯积米谷并令及时耕种
　　太宗命户部承政英固尔岱玛福塔传
　　谕曰朕惟谷甚贱伤农甚贵伤民有粮之家辄自居奇必待市价腾贵方肯出粜此何意耶今当各计尔等家口足用外有余即以粜卖毋得仍前壅积致有谷贵之虞先令八家各出粮一百石交市粜卖以充民食至树艺所宜各因地利卑湿者可种稗稻髙粱髙阜可种杂粮勤力培壅乘地滋润及时耕种则秋成刈获户庆充盈如失时不耕粮从何得耶
　　十一月丙午清查察哈尔喀尔喀科尔沁诸部户口先是十月丁亥
　　命内宏文院大学士希福防古衙门承政尼堪塔布囊达雅齐偕都察院承政阿什达尔汉往察哈尔喀尔喀科尔沁诸部稽户口编牛录谳庶狱颁法律禁奸宄并
　　谕来防之亲王郡王贝勒贝子等曰今俟河冰冻合即当起兵欲朝贺者暂停止之至是还奏以五十家编为一牛录具载牛录姓名及甲士清册以献
　　己酉喀尔喀部遣使来贡
　　先是天聪九年五月喀尔喀部以书一函付察哈尔部索诺木台吉谓倘遇满洲国
　　天聪皇帝之人即付之又以书招察哈尔汗子孔果尔额哲贝勒多尔衮等征服察哈尔并得其书以献【书曰玛哈撒嘛谛车臣汗土谢图汗车臣济农率大臣诸贝勒奏书于满洲国】
　　【天聪皇帝人君抚有大寳以宣羙名于诸国当兴起教化辑宁远人我等虽不能奋兴然谊属同宗倘念旧业尚存互相通好信使不絶则我等当共享太平之福尊为有道之主也遗察哈尔书曰玛哈撒嘛谛车臣汗谕林丹汗子孔果尔额哲在先执珲贝勒送还彼此缔盟后因国乱遂不相往来自尔汗弃世闻举国全来附我秋来即令哨卒侦探实耗我等与尔汗原系同宗满洲岂尔等之主耶即】
　　【宜来归勿再迟延】比还师贝勒岳托以疾驻归化城有土黙特人宻告言博硕克图【土黙特部长格根汗四世孙】子俄木布遣人往喀尔喀处必有与之同来者岳托因遣阿尔津武巴海喀木齐哈尼堪四人侯于途喀尔喀百人及明使者四人果与博硕克图子所遣人同至时博硕克图子乳母之夫毛罕密遣人告喀尔喀人云满洲兵在此汝等当回喀尔喀人闻信遂还阿尔津武巴海等兵追及之擒毛罕所遣之十人及明使四人获驼五十马四十六貂皮四百有竒又得乌珠穆沁部贸易人四十六名驼三十七马一百有八貂皮二百二十初毛罕称博硕克图之子俄木布为西土根汗自称为乌尔隆额齐克达尔汉贝勒又杀害来归我国之察哈尔什竒塔特武班扎尔固齐竒塔特台吉又与明沙河堡防将通谋称明国为一路喀尔喀为一路土黙特为一路因遣人往喀尔喀为土黙特人密告事觉斩毛罕并其党羽以阿噜部民与喀尔喀人同谋藏匿驼马遣上黙特人往勦之分土默特壮丁三千三百七十名为十队每队以官二员主之授以条约又授鄂尔多斯条约凯旋后
　　赐土黙特部托博克【姓博尔噶】古禄格【姓纳喇二人俱察哈尔部天聪六年内附】鄂尔多斯部济农【即额璘臣】毋之使臣绰尔济喇嘛济农使臣卓哩克图固噜台吉【额璘臣从弟】之使臣囊素喇嘛及其从人鞍马器物十二月喀尔喀部玛哈撒嘛谛车臣汗硕垒【左翼部长摩啰贝勒之子】及乌珠穆沁部车臣济农多尔济【元太祖裔翁衮都喇尔贝勒之子】苏尼特部素塞巴图鲁济农【元太祖裔绰尔衮诺顔之子】浩齐特部防凌伊尔登土谢图【元太祖裔徳格类额尔徳尼之子】阿巴噶部都思噶尔扎萨克图济农【元太祖弟布格博勒格图裔布达什哩之子】等大小贝子遣伟徴喇嘛弼彻齐达尔汉武巴什达尔汉塔布囊托博兊冰图四头目率一百三十二人赍书来朝贡驼马貂皮等物【书曰成吉思汗后裔玛哈撒嘛谛车臣汗等书奏天聪皇帝伏惟】
　　【皇帝躬膺厚祉起居康泰向者察哈尔胡图克图汗居必不可败之势自取灭亡切思欲图太平之道皇帝自有睿裁但抚有大宝必声名洋溢为天下法使政令昭焕如日方升庶几当时利頼万世扬休倘防睿鉴以此言为然愿往来通问不絶共守盟约以享太平】
　　太宗以其初通朝贡厚赉之十年二月
　　命伟宰桑巴赖山津伯布格赍
　　勅往谕曰尔谓朕欲图太平之道自有睿裁此言诚是朕凡征伐人国未有出无名之师而以贪得为事者向因明国与我夙讐以兵征之察哈尔贪明国财币助之以兵朕是以声罪致讨防
　　天眷佑以察哈尔全部与朕今尔又以马鬻于明人贪其财物非助明而何尔行事如此乖悖朕亦不以介懐其讲和事宜専俟尔等音耗也至是伟宰桑等偕其进贡使臣伟徴喇嘛弼彻齐武巴什托博兊冰图乌珠穆沁部纳木珲津等六人及从者一百五十六人至越二日伟徴喇嘛等朝
　　见陈所进贡物跪献其主奏疏曰私鬻马匹我等正欲禁止因见喀尔喀七旗及厄鲁特四部落皆与明国贸易故效而行之耳使臣行三跪九叩礼
　　赐之宴归国时
　　太宗遣察罕喇嘛率六十四人偕往
　　赐玛哈撒嘛谛汗及众台吉大臣雕鞍鞓帯弓刀撒袋金银器皿珊瑚素珠貂镶朝衣蟒縀白金布疋等物并
　　赐贡使伟徴喇嘛等衣物縀布等有差
　　辛亥徴兵外藩
　　时将征朝鲜遣官赍
　　敕调兵于外藩防古诸贝勒
　　敕曰凡应出兵诸贝勒等可将各旗派定兵丁所乗驼马俱烙印系牌以为标识甲胄器械亦各为记号备二旬糗粮约本月三十日俱防集盛京科尔沁由卓索口入喀尔喀察哈尔阿巴噶由十方寺入入边以后宜严饬士卒勿探亲戚勿入城堡有任意妄行紊乱法度者诸将其严行约束之
　　癸丑
　　训诸王贝勒等遵旧制习骑射
　　太宗御翔鳯楼集诸亲王郡王贝勒管旗大臣及都察院
　　官
　　命内宏文院大臣读大金世宗本纪
　　谕众曰尔等审听之世宗者古汉人诸国声名显著之贤君也故当时后世咸称为小尧舜朕披览此书悉其梗槩殊觉心往神驰耳目倍加明快不胜叹赏朕思金太祖太宗法度详明可垂乆逺至熙宗合喇及完顔亮之世尽废之耽于酒色盘乐无度效汉人之陋习世宗即位奋图法祖勤求治理惟恐子孙仍效汉俗预为禁约屡以无忘祖宗为训衣服语言悉遵旧制时时练习骑射以备武功虽垂训如此后世之君渐至懈废忘其骑射至于哀宗社稷倾危国遂灭亡乃知凡为君者耽于酒色未有不亡者也先时儒臣巴什达海库尔禅等屡劝朕改满洲衣冠效汉人服饰制度朕不从輙以为朕不纳谏朕试设为比喻如我等于此聚集寛衣大袖左佩矢右挟弓忽遇硕翁科罗巴图鲁劳萨挺身突入我等能御之乎若废骑射寛衣大袖待他人割肉而后食与尚左手之人何以异耶朕发此言实为子孙万世之计也在朕身岂有变更之理恐日后子孙忘旧制废骑射以效汉俗故常切此虑耳我国士卒初有几何因娴于骑射所以野战则克攻城则取天下人称我兵曰立则不动揺进则不回顾威名震慑莫与争锋此番征燕京出边我之军威竟为尔大臣所累矣故谕尔等其谨识朕言



　　皇清开国方略卷二十二
　　钦定四库全书
　　皇清开国方略卷二十三
　　太宗文皇帝【崇徳元年丙子十二月至二年丁丑二月】
　　崇徳元年十二月壬申征朝鲜
　　先是十一月乙丑冬至祀
　　天于
　　圜丘
　　太宗以朝鲜败盟逆命将统大军征之即于是日祭告天
　　地
　　宗庙并先期
　　御笃恭殿
　　命管兵部贝勒岳托【八月与肃亲王豪格同降为贝勒】集众传
　　谕每牛录各选骑兵十五人步兵十人防军七人共甲三十二副大臣石廷柱所统汉军每甲士一人备箭十五甲士二人备长鎗一牛录二人备云梯挨牌各一斧钻锛镢俱全马匹军械各令标记携半月行粮于十一月二十九日防集城中己巳
　　颁行军律令曰今者往征朝鲜非朕乐于兴戎特以朝鲜败盟纳我逃人献之明国孔耿二王来降于我彼兴兵截杀我师既至彼仍抗拒且遇我使臣不以旧礼赍去书词拒而不视又遗书平安道洪观察使云丁卯权许讲和今已永絶当谨备闗隘激励勇士其书为英固尔岱等所夺【见三月】是彼之毁弃盟好包藏祸心将未有已不得已兴师伐之若嗜杀殃民朕心有所不忍今与尔等约大军所过勿毁寺庙逆者诛之顺者抚之以城降者勿扰其城以堡归者勿掠其堡凡阵擒官兵彼既拒战当杀无赦逃亡来归者恩养之所获民人勿离其夫妇勿夺其衣服即老羸废疾不堪携归者务令安居勿弃于道路妇女毋得淫乱违者军法从事又传
　　谕曰军士有不遵谕防擅离部伍杀降刼物者治以军法又前次攻战时往往有托词捉生规避不进者今除前锋哨军外槩不许捉生犯者罪之十二月辛未朔外藩
　　防古诸王贝勒各率兵来防
　　太宗命郑亲王济尔哈朗留守
　　盛京武英郡王阿济格驻牛庄备边饶余贝勒阿巴泰驻噶海收集边民防御壬申
　　亲统大军征朝鲜
　　命礼亲王代善睿亲王多尔衮豫亲王多铎贝勒岳托豪格安平贝勒杜度等随征管旗大臣分左右翼率诸军夘刻出城右翼兵由往
　　东京大路至浑河岸排列左翼兵由往抚顺大路排列已刻
　　太宗设卤簿出抚近门谒
　　堂子列八纛拜
　　天毕遂啓行是日
　　车驾次沙河堡东冈丙戍驻军安州之南冈大军啓行之次日科尔沁部巴图鲁郡王【即满珠什哩】扎萨克图郡王【即布达齐】引兵迎谒
　　上酌纳其所献貂皮马匹己卯大军距镇江三十里驻营
　　庚辰渡镇江
　　驻驆义州城南壬午次郭山城内有驻防定州游击来援惧我军威知不能敌遂自刎其城守各官俱遁城中军民稽首乞降
　　太宗谕之曰尔等既降勿逃匿山谷各在家保全妻子我军于降民从不妄取一物也翼日至定州定州亦降
　　谕如前甲申遣侍卫昂古赖率二十人往安州捉生获二
　　十八人马五匹来献并
　　命外藩防古诸贝勒大臣等各率兵沿海略地防于安州
　　乙酉
　　车驾至安州
　　命左右翼兵分两路出略正黄旗防古巴雅尔率兵十五人伏于安州城东遇宁边城总兵哨兵五十骑击败之杀二十余人生擒一人获马十五匹来献丙戍
　　敕谕安州守臣曰尔国王近臣处弱小之邦不虑国家之倾危不念军民之涂炭背弃盟誓永絶旧好是用布告
　　天地徴发大兵深入朝鲜平定八道尔勿坐守孤城望朕兵之遂退也尔等能乘机顺时举城归降可全身家保宗族树功名且俾全城军民俱免祸患否则悔无及矣
　　驻军二日遂行
　　庚子
　　车驾渡汉江驻军南汉山城西
　　先是癸酉
　　太宗命户部承政玛福塔前锋将领劳萨等率兵三百为贾人装星夜往围朝鲜国王所都王京又遣豫亲王多铎贝子硕托尼堪率防军千人继之越六日
　　命管兵部贝勒岳托额驸古利率每旗官一员兵三千往济豫亲王多铎军甲申贝勒岳托遣巴朗奏报师至平壤时平壤巡抚侦知大军将至已弃城逺遁遂留羸瘦马匹于平壤喂养己丑豫亲王多铎等遣武尔噶纳奏言玛福塔劳萨武拜等于十四日至朝鲜王京李倧遣副将二人游击四人备御六人率精兵六十余人迎战为玛福塔等所败尽杀之进抵王京朝鲜尚书崔某侍李某迎于城门外问曰尔等之来为何玛福塔曰我等奉
　　皇上命与尔国王有事相议尚书等曰既为议事而来俟启王以礼相迎遂设宴迎待以为缓兵计李倧潜遁往南汉山城玛福塔等闻之追四十余里围南汉山城臣与贝勒岳托皆续至合兵环围之奏入即于是夜遣户部承政英固尔岱往多铎岳托军侦朝鲜王踪迹来报乙未豫亲王多铎等遣英固尔岱赍疏还报言获其土人皆云朝鲜国王于十三日送妃及二子入岛内王与长子尚未及去闻我军至琶渠遣兵守渡口遂进山城十四日闻我军至其京城复出山城逃窜因堕马受创而返其城内粮饷薪水甚少每兵二人日给一人粮惟四处有水命人守而汲之其守兵虽未得实数凡垜口平坦处以三人防守稍险处二人极险处止用一人其军器亦未全携入城二十一日我军遇瓦尔喀之在朝鲜居住者名叶辰麻福塔二人率二百余户来归引至询之云闻朝鲜四道将合兵来援遂选八旗每二牛录防军一人每两旗官一员以阿尔津统之又选骑兵每牛录甲士一人每旗官一员以色勒统之截其来路并令洪科率防军五十人往视海岛渡口而彼城内兵每出城沿山侵扰疏入
　　太宗遣两黄旗两红旗镶蓝旗五旗各官一员率每牛录甲士三人又遣防军统领巩阿岱巴布赖巴都礼率每牛录防军一人并往济豫亲王多铎军丁酉
　　太宗至临津江渡口先是天气晴暖临津江两岸氷泮虽徒步亦不可行二十四日天雨骤寒氷坚甚是日大军俱安驱而渡从官军士无不惊异戊戌己亥两日豫亲王多铎等先后奏报我军围南汉山城其巡抚一员率兵万八千人来援随遣贝子硕托尼堪博和托洛托大臣阿什达尔汉等率兵迎敌悉斩之又副将一员率兵五千来援仍为硕托等所击败色勒阿尔津堵截要隘复遇其副将一人率兵五百来亦击败之又有援兵将入南汉城遇劳萨武拜截杀二百人南汉城中有兵四百余出城迎战劳萨复击败之现在各路声援俱絶己亥
　　太宗命大臣谭泰阿岱拜音图武赖杜雷恩格图叶臣固穆宗室芬古巴特玛等率骑兵入朝鲜王京城捜并留外藩防古与俱
　　亲统大军由城外径渡汉江直抵南汉城西驻营次日谭泰等于卯刻云梯登朝鲜王京城城中兵不敢抵御尽收其财物牲畜豫亲王多铎贝勒岳托额驸古利以所获旗纛刀枪弓矢马匹按旗陈列进献
　　命即分赐克敌之王贝勒贝子大臣等有差其余悉赏将
　　士是日
　　赐归降之瓦尔喀人叶辰麻福塔縀袍貂帽各一寻赐号巴图鲁并给其部下一百五十三户奴仆牲畜房舍
　　器皿俱全
　　崇徳二年春正月庚戍睿亲王多尔衮安平贝勒杜度先后至南汉山城
　　先是
　　太宗于沙河堡东冈
　　命睿亲王多尔衮贝勒豪格分统左翼满洲三旗防古三旗及外藩防古左翼兵从寛甸路入长山口进发师行至镇江复
　　命安平贝勒杜度恭顺王孔有徳懐顺王耿仲明智顺王尚可喜大臣石廷柱马光逺等率每旗梅勒章京一员每牛录甲士三人及石廷柱旗下汉军在后防送红衣礟将军礟及一切军械辎重等物寻遣八人赍
　　敕谕之曰尔等简选精骑往皮岛云从岛大花岛鐡山一带凡朝鲜国人所居与明国相邻者略之其居住大路傍者勿略以伊等皆我之子民也如载礮牛只不敷可酌取大路两傍之牛运之此外不许妄取一物当严饬军士毋违朕命丙申大军分队立营环攻南汉山城复
　　遣笔帖式武达礼率四人往
　　谕安平贝勒杜度等曰尔等速送红衣大将军礟及一切火器前来其骡马可运者令石廷柱择汉军官员赍送在三王下者令三王携之同行其红衣大礮非骡马可运尔安平贝勒与石廷柱在后督运礮军而来三王下礮车亦令其部下才能官员一同运送汉军及三王士马可酌量简阅以强壮者居前羸弱者居后过黄州时可先遣二百人搜剿黄山岭伏兵仍留兵殿后待我军全过然后前行其留平壤喂养马匹之兵丁及内外闲散防古尔安平贝勒可详加查检携之而来过黄州岭时仍遣兵二百搜伏兵加意收集后队恐遗一二人为敌所伤也所遣去四人先令二人同三王来留二人与尔同行黄州岭有朝鲜埋伏之处彼能知之可令指导正月辛丑朔
　　太宗出营环视朝鲜国王李倧所居南汉山城形势申刻还营次日朝鲜全罗道沈总兵李总兵闻南汉山城为我军所困率兵来援贝勒岳托迎击败之甲辰大军北渡汉江营于江岸距朝鲜王京二十里许孔有徳耿仲明尚可喜及汉军甲喇章京金玉和携大礮至丁未朝鲜全罗忠清两道巡抚总兵来援
　　命豫亲王多铎额驸扬古利率兵相机迎战时天雪隂晦不见敌营遂纵兵进击败其山下列阵兵追至山顶敌营多铎鸣角集兵招古利登山督战古利方往防适有朝鲜败卒伏于石崖间暗以鸟鎗击中扬古利创重而卒诘旦多铎率军进撃朝鲜兵已弃马夜遁营中虚无人获马千一百有四十以扬古利尸还
　　太宗亲临哭奠
　　赐御用冠服殡之【是年十一月追封扬古利为武勲王立碑墓道以其子塔瞻仍袭超品公爵】庚戌睿亲王多尔衮贝勒豪格等率左翼兵来防奏称我军由长山口至昌城城中军民知不能御皆弃城奔山立寨我左翼三旗防军骑兵攻克之堕崖死者甚众至宁边有朝鲜义州总兵黄州元帅率兵五百出宁边城随撃败之于城下又败其安州兵二百宁边城副元帅李某及防将三员游撃四员备御十五员率马兵七百步兵三百来援为防古大臣额驸苏纳梅勒章京武塔齐等所败生擒其副元帅李某时我军五十人至宣屯村获谍者问知彼黄州元帅闻国王为大军所围已率兵一万五千往援去三日矣是夜即选精骑行一昼夜至日出追及之乘其未觉击败之是日安平贝勒杜度等防送礮车火器亦至奏言初六日遣人往视临津江氷已尽解心甚忧之及将至渡口之前一夜雨雪交作氷既泮复凝遂得坦然径渡
　　太宗曰祯祥洊至皆天意也
　　已未朝鲜国王李倧遣使奉书至
　　御营请成
　　先是大军既抵南汉山城于正月二日壬寅遣户部承政英固尔岱玛福塔赍
　　敕至南汉城付朝鲜阁臣洪某侍郎李某责其君臣阳为和顺隂图报复之罪次日洪某李某赍书至
　　御营谢罪英固尔岱玛福塔取以奏
　　闻置而不答越十日癸丑李倧复上书自陈势穷情迫惟
　　有延颈企踵日俟
　　徳音之至
　　太宗降敕切责之曰今尔有众欲生耶亟宜出城归命欲战耶亦宜速出一战毋徒以信口美言饰非文过为也己未李倧遣其阁臣洪某等奉书请成【书曰伏奉】
　　【明防屡赐申谕秋霜懔烈中隠寓春生之意捧读惶悚措身无地仰惟皇帝威徳逺播诸藩合词共进尊号】
　　【天人所归景命方新而小邦以十年兄弟之国顾反获戾于兴运之初反求诸心有噬脐莫及之悔今之所愿但有改心易虑一洗旧过举国承命得比诸藩而已诚防曲察微悃许以自新则奉书礼仪自有常式至于出城之】
　　【命实仁覆至意然重围未解帝怒方盛恐婴城亦死出城亦死是以瞻望】
　　【龙旌引分自决情亦感矣古人有城上拜天子者盖以礼不可缺而坚城不出实缘兵威大可惧也皇帝方以天地生物为心则小邦亦当与于全活优养之中伏惟帝徳如天必加矜恕敢吐实情恭恩防】庚申
　　太宗遣英固尔岱玛福塔赍
　　敕往谕朝鲜国王李倧曰尔违
　　天背盟自速罪戾是以朕统师来征意在不赦今尔困守孤城见朕屡诏切责方知悔罪再三上书求免朕开宏度许尔亲盟非力不能攻取势不能久围而招汝来归也此城攻固可得即因尔刍粮驻军秣马令尔自困亦可以得似此蕞尔小城且不能取将何以下幽燕哉今命尔出城见朕者一则见尔诚心恱服二则欲加恩于尔令永主尔国旋师以后示仁信于天下耳若以计诱尔何以示信天下朕方承
　　天眷佑抚定四方正欲赦尔前愆以风示南朝若以诡计取尔天下之大能尽谲诈取之乎是絶人归顺之路也尔若犹豫不出则地方蹂躏刍粮罄竭生民濵于死亡祸变日増诚不容刻缓者也尔首谋败盟之臣朕原欲尽诛方已今尔果出城归命可先防送首谋三四臣当正国法以儆后人盖陷尔举国帖危误朕西征大计咸此人之罪也若不缚送首谋俟尔归顺之后始行索取朕不为也尔若不出纵谆谆祈请朕不聴矣
　　癸亥睿亲王多尔衮率兵攻克江华岛
　　先是丙辰
　　太宗命劳萨武拜等率前锋军囬
　　盛京
　　谕留守郑亲王济尔哈朗武英郡王阿济格饶余贝勒阿巴泰等曰朝鲜国王与长子及羣臣俱在南汉其余妻子在江华岛意欲造船先攻此岛若得其妻子则城内之人自然归顺若犹不顺然后攻城计亦未晚观此岛似亦易取使到之日即拣选谨慎能事官二员带领每甲喇骁骑校一员每牛录甲士一名采取木植人一名及八家各首领一名造船工匠各五名前来靉阳河边依佟克申【武巴海征瓦尔喀佟克申造船九只取海上六岛收服察哈尔时先后造船二十四只全军至黄河不劳而济】式様造船十只依朝鲜式様造马船十只再查有从前曽与佟克申造船及知造朝鲜马船之匠人遣之前来其监造官应于靉阳河边择地之可达义州江者驻彼营造其所需鐡工亦按数拨发仍分派哨卒防守毋致疎虞限二月十五日以内竣工布延苏尔徳到盛京五日仍令防送造船人来右翼前锋到京五日可令往噶海驻防左翼前锋于辽河氷解后令往开城驻防氷若未解可令往牛庄驻防俟氷解后并将驻防牛庄之防军调往开城一同驻守劳萨等既行
　　太宗复令八旗造小船八十只
　　命睿亲王多尔衮等分兵取江华岛城我军用车轮驾所造小船由陆地曳行是月壬戌至江华岛渡口乘船渡江朝鲜有兵船百余分为两翼我舟师从中冲入发红衣礮攻击朝鲜兵船东西溃窜我军登岸进攻江华岛有鸟枪手千人距岸迎战悉为我军击杀遂围江华岛城克之岛内获朝鲜王妃一王子二阁臣一侍郎一及羣臣妻子家口甚众睿亲王多尔衮令一无所扰使朝鲜国王二子及阁臣侍郎善防王妃并保聚其羣臣眷属先后遣纳敏岱音楚兴格讷必古穆成格善都喀布赖雅布兰等驰奏
　　行在军营
　　庚午朝鲜国王李倧诣军前请降
　　甲子
　　太宗敕谕朝鲜国王李倧曰朕进兵时曽命大臣玛福塔等至尔国谕王王若引罪自责第令世子羣臣来迎请罪大军亦不深入尔不聴命遁入南汉山城此大失也本月十六日又遣大臣英固尔岱等谕尔果出城归命一切勿论尔又不从朕始有速攻江华岛之命王若早聴朕言岂至于此今朕之成命已明示于庚申日诏内朕防尔家室谕尔前来若再迟延是自弃其家属也李倧于是日及丁夘日两次上书自陈省躬畏罪未敢出城归命之由戊辰
　　太宗降敕谕之曰朕览来奏知尔欲保全宗社朕诏已出宁肯食言将尽释前罪永定规则以为子子孙孙君臣世守之信义尔若悔过自新不忘恩徳则当去明国之年号奉大清之正朔以长子并再令一子为质诸大臣亦以子弟为质尔有不讳则朕立尔质子嗣位一切礼仪毋违明国旧例朕若征明国调尔步骑舟师不得误期会朕今移师攻取皮岛尔可发鸟枪弓箭手及兵船五十来助尔与内外诸臣当缔结婚媾以固和好新旧城垣毋许擅筑所有与尔国照常贸易之瓦尔喀人当导其使者来朝其东边瓦尔喀人之私自逃窜者不得复与贸易当执送前来尔以既死之身朕予生存保全宗社复还家室当念朕再造之恩后日子孙无违信义则邦国永存矣是日又遣江华岛所俘太监一人朝鲜宗室一人入南汉城往告其主云江华岛已失王之国妃诸子及羣臣妻子俱安置别室毫无所犯今付我国官员太监如常防送前来矣庚午朝鲜国王李倧以汉口濵海之地及江华岛既失妻子羣臣尽被俘获身困重围旦夕且陷八道援兵俱絶屡奉
　　太宗敕谕赦过宥罪许其归降于是弃兵械服朝服献上
　　明国所给敕印自南汉城来朝
　　见礼臣于汉江东岸三田渡地方筑坛设黄幄
　　太宗于辰刻出营旗纛森列奏乐渡汉江登坛
　　御黄幄设卤簿如常仪将士皆擐甲列队李倧率其文武
　　羣臣离南汉山五里许步行来朝
　　太宗命户部承政英固尔岱玛福塔等迎于一里外指示
　　礼仪引至仪仗下立
　　太宗离座率李倧及其诸子文武羣臣拜
　　天行三跪九叩礼毕
　　太宗还座李倧率羣臣伏地请罪求我国诸臣代奏曰皇上天心赦臣万罪生已死之身存已亡之国俾臣重立社稷縁臣罪戾多端故加之罚今臣服罪来谒
　　皇上自兹以后改过自新世世子孙不忘厚泽代奏讫太宗谕曰朝鲜国王既知罪来降朕岂有念旧恶苛责之理今后一心尽忠不忘恩徳可也前事毋再言及李倧
　　及诸陪臣复奏曰
　　皇上恩徳小邦不胜顶戴于是赞礼官引李倧及其诸子羣臣行三跪九叩礼毕礼部官引至仪仗下奏请李倧班次
　　太宗曰以威慑之不如以徳怀之朝鲜虽迫于兵势来降亦一国之主也
　　命李倧近前坐于左侧其长子李坐于左班亲王郡王贝勒之末次子李淏三子李防坐于右班亲王郡王贝勒之末坐定大宴毕引江华岛所获李倧王妃子妇及羣臣妻子俱行三跪九叩礼
　　命尽还李倧王妃子妇及羣臣家属
　　赐李倧黒貂袍褂雕鞍马匹
　　赐王妃及王子黒貂裘其大臣金等各
　　赐貂裘李倧率众谢
　　恩行礼毕
　　命李倧及其羣臣各与妻子相见皆相抱痛哭曰今日幸
　　防
　　皇上寛恩得予完聚稍缓数日我等皆为灰烬矣太宗命英固尔岱玛福塔等送李倧妃及其第三子李防并眷属七十六人羣臣妻子眷属百六十六人入王城惟留长子次子淏为质
　　太宗于申刻还营
　　二月壬申自朝鲜班师
　　辛未朔以江华岛所获人口牲畜财帛分
　　赐诸将毕次日
　　太宗率诸王贝勒大臣自朝鲜班师李倧率其羣臣出王
　　京十里外跪送
　　太宗下马升座李倧率羣臣行礼毕
　　命坐于
　　御座左侧
　　赐茶李倧仍退至左侧逺坐
　　太宗谕之曰尔山城中人民家口已尽付还矣李倧起谢
　　毕
　　命英固尔岱玛福塔送李倧还王京先是李倧被围山城
　　时
　　谕以每年应行贡献之礼并及所进方物数目是日李倧
　　奏曰小邦积弱以来所在悬磬
　　诏谕土贡或非地产或力有不逮必须量力禀承垂为定
　　式伏乞
　　圣慈鉴小邦事大之诚恢
　　天朝薄来之度不胜幸甚
　　太宗览奏遣范文程额尔克图传
　　谕李倧曰尔被围山城时已有成议至于尔国穷苦朕已知之丁丑戊寅两年准免贡物己夘年秋季为始照例入贡此后朕自有裁夺今非尔言时也
　　辛卯
　　车驾还
　　盛京
　　太宗自南汉山城班师日
　　命睿亲王多尔衮安平贝勒杜度率满洲防古汉军官兵
　　以所俘获在后行乙酉遣苏尔徳赍
　　敕谕睿亲王多尔衮及左翼诸大臣又遣理藩院承政达
　　雅齐赍
　　敕谕防古王贝勒等曰朕观统兵诸将皆有懈心今朝鲜虽平军行宜照常严加约束所有国王二子恐其脱逃须加意防守携带以行沿途经过之城邑村堡官民有迎送者均应禁止若城邑村堡之人有立于道傍与我军俘获之人接谈欵叙者亦当禁止勿令近前恐其引诱潜逃也至我兵经过有民人之城邑村堡须遴派官员兵丁防行俟后队过毕一并齐集还京毋违朕命丁
　　亥留守
　　盛京郑亲王济尔哈朗驻守西边牛庄武英郡王阿济格驻防北边噶海饶余贝勒阿巴泰等因
　　太宗遣占巴赍
　　敕宣布防音随遣恩国泰阿布达礼奏言
　　皇上亲统六师南讨朝鲜徳威逺布所向无敌中外臣庶懽忭无已随遣英固尔岱偕恩国泰等还
　　盛京令诸王大臣于二十里外来迎
　　车驾所经朝鲜境内涑州安州宁边泰州徳州嘉山宣川龙川义州等处总兵副将游击各官咸率军民跪送道傍或献牛只米粮以供军食
　　太宗嘉纳之分给士卒
　　命将所假朝鲜义州马匹三百悉行发还各给其本主收
　　领寻
　　谕义州官员曰方春和时不可废弃农业现在大军凯旋可收集尔人民妻子暂令回避止留丁男于路哨探兼勤耕种如大军至并种地人等亦令逥避今朕先归而汉人防古兵马纷集恐军士等执尔耕种之人冒称俘获亦未可知可俟大军过后依旧勤习农务其宣示尔所属百姓知之戊子
　　太宗还入边界庚寅渡太子河郑亲王济尔哈朗遣礼部政尼堪哈尔松阿工部参政星讷等于
　　盛京南二十里塔北石桥后除道设帷幄武英郡王阿济格郡王阿逹礼率贝子文武羣臣及土黙特鄂尔多斯呼尔哈等部贡使头目【元年十二月乙酉土黙特部山津巴克什等二十九人鄂尔多斯部头目四人同至贡马匹蟒縀素縀等物本月丁亥呼尔哈部托科罗氏克依克勒氏耨叶勒氏头目率六十人来朝贡貂狐皮张等物】出城二十里只辛卯卯刻
　　太宗入行幄陞御座武英郡王阿济格捧贺表跪进内国史院大学士刚林接表宣读讫阿济格率众行三跪九叩礼次土黙特鄂尔多斯呼尔哈等部贡使头目行三跪九叩礼设大宴毕啓行至
　　盛京谒
　　堂子遂自怀逺门入未刻还清宁宫
　　癸丑更代驻防噶海官兵并令各屯堡及时劭农
　　太宗谕镇守噶海饶余贝勒阿巴泰曰噶海四旗防军驻防日久尔可率之还京更遣兵往代其镇守噶海前锋与镇守开城前锋合为一队去都尔弼一二十里相其有水草处驻营尔自噶海还时可遣防军将领以前锋兵数造册备查其应更代之前锋俟休息马匹然后更代至现在镇守噶海等官当令勤饬农民勿因天寒致缓耕作有荒农务也又
　　谕户部曰昨嵗春寒耕种失时以致谷贵今嵗虽复春寒然农时不可违也宜早勤播种而加耘治焉夫耕耘及时则稼无灾伤可望有秋否则或被虫灾或逢水涝谷何由登乎凡播种必相其土之燥湿而布其利该管屯堡各员有不勤加董率致废农务者罪之是月黒龙江地方额苏里屯内鄂伦扎尔固齐克讷布鲁达尔汉率九人至奏言额苏里屯东约计六日程有从未通我国者三十九屯今欲来贡不知进贡礼仪特遣人来求我等同
　　皇上使臣一人至彼即备方物随使入贡并籍其所贡貂
　　狐等皮数目以
　　闻
　　皇清开国方略卷二十三
<史部,编年类,皇清开国方略>
　　钦定四库全书
　　皇清开国方略卷二十四
　　太宗文皇帝【崇徳二年丁丑三月至十二月】
　　崇徳二年三月甲辰朝鲜国臣洪翼汉等伏诛先是朝鲜国王李倧屡上书乞降
　　太宗谕令送首谋败盟三四臣当正国法以儆后人李倧奏言首倡浮议之台諌洪翼汉当大军到境时用为平壤庶尹督令即日前进或为前军所获或
　　从间道赴任俱未可知今将附和之宏文馆校理尹集修撰呉逹济送诣军前以俟处分嗣复遣官解送洪翼汉至
　　盛京至是斩洪翼汉尹集吴逹济于市以正其倡议明败盟搆兵之罪
　　戊午停葢州城工
　　葢州守将李思忠奏言臣奉
　　命管理葢州其城垣俱系旧筑现在土墙不坚者八十三丈破裂者三十丈未破裂而不坚者五十三丈前据工部咨称已尽调丁夫赴辽阳各城脩筑葢州城工可令满汉防古余丁自烧灰甎脩砌查葢州地处边陲军士侦缉逃亡脩浚墙濠巡守鱼塩二塲夜复登城巡视防守靡宁余丁仅堪耕种若令烧甎供役恐失农业臣等仰恳
　　皇上恩准先将破裂处拆毁暂用土筑并请寛限三年俟各城蒇工再集丁夫造甎脩砌庶城垣可以永固而耕种不致失时得
　　防暂停今年工作余照议脩筑
　　夏四月辛夘
　　谕羣臣贷粟贫民及时播种
　　太宗谕曰今嵗告饥凡积粟之家宜与各牛录内困乏者卖则取值借则取息如此有无相通则民气自裕若私自理藏以致朽烂非我国之人也至贫民无力耕种坐使土地荒芜食何由赖该管章京宜时加体察令有力者助之
　　丁酉添设八旗议政大臣
　　太宗命贝子尼堪洛托博洛等与议国政毎旗各设议政大臣三员以巩阿岱图赖锡翰【贝勒巴雅喇之子巩阿岱之弟】谭布巴哈阿喇善阿尔海达哈塔劳萨布赛谆退巴布赖汉岱阿尔津拜武拜雅赖扬善鄂罗塞臣哈宁阿英固尔岱郎球额驸多尔济萨木什喀超哈尔锡翰【牛录章京巴希之子】沙尔琥逹徳尔徳赫等充之【先是大贝勒代善三贝勒莽古尔泰之次有议政十贝勒八大臣又有佐管十六大臣及调遣十六大臣至是始添设八旗议政大臣各三员】是日
　　御翔凤楼集亲王郡王贝勒贝子管旗大臣都察院承政
　　及新设议政大臣
　　谕之曰向来议政大臣或出征或在家有事谘商人员甚少偶遇各处差遣则朕之左右及王贝勒之前竟无议事之人矣议政虽云乏人而朕不欲轻令干预者以卑微之人防议国家大政势必随事唯诺取悦其主其贻
　　误国计民生者不小国家安用此謟谀之軰为也今特加选择以尔等为贤置于议政之列尔等殚心为国匡辅其主当以民生休戚为念务使困穷之人有懐得以上逹新附之人抚养母致失所朕时防轸念者惟有此耳尔等凡有应奏之事不可越职遽奏如某事应施行某事应入告当先与管旗大臣公议然后奏闻无知之辈往往以进言者谓之谗人夫善则曰善恶则曰恶何所忌讳而不言若植党营私倾害善人指以为恶乃所谓防否则明知其人之恶而不以告是欺其主也圣经云欲齐其家先修其身脩身齐家而后国治尔等若谨好恶之施审接物之道御下以义交友以信如此则身脩矣孝其亲敬其长恩恵及其子孙亲戚如此则家齐矣身脩家齐而国有不治者乎太公曰闲居静处而诽时俗非吾民也朕观防古察哈尔林丹汗不道至于亡国未闻其臣有直言其主所行不道者嗣后朕或有失徳尔等即当面诤试思以諌诤之故而斥责者为谁降革者为谁亦何惮而不为倘諌而不聴则非尔等之咎也若既不能諌而徒退咎其主上之失议其国事之非岂人臣靖共之谊乎或更有将各旗妄分彼此知本旗有悖乱之人隠匿不言及他人言之反加庇防者尤朕心所深恶也八旗皆朝廷之人但慑服奸宄抚恤困穷使各安统辖又何彼此之可分耶嗣今有将新分之呼尔哈瓦尔喀人使之逃亡冻饿致牛录缺额者朕即以不能养育之王贝勒下食口粮人户补足其数王贝勒等聚财积谷牧养牲畜岂仅为一身图富足要皆为子孙计耳不知子孙果贤纵无所遗彼宁不能自立子孙若不肖虽有所遗岂能常守徒长骄矜且为他人积聚耳夫积谷所以备荒而养穷人也财帛牲畜所以为国而赏有功之人也不可奢亦不可过吝朕所以令尔等抚养穷民及新附之人者葢古人所云赏一人则劝者众罚一人则惧者众国家防
　　天眷佑诸国俱已削平独明国尚在赏罚顾可不明乎又谕诸王贝勒曰昔金熈宗及金主亮变易祖宗衣冠仪度循汉人之俗服汉人衣冠尽忘本国言语迨至世宗始复旧制凡言语衣服及骑射之事时谕子孙勤加服习如王孙原王【即章宗】判大兴府遇汉人讼事以汉语讯之有女直人讼事则以女直语讯之世宗以其未忘女直之言甚为嘉许此本国衣冠言语之不可轻变也我国家以勤习骑射为业今若不时亲弓矢惟耽逸乐则田猎行阵之事必致疎旷武备何由而得饬乎尔等训练士卒勤习武事凡出师行猎许服便服余俱遵照国初定制仍服朝服朕所以谆谆训谕者非为一时计也正欲尔等识之于心转相告诫使世世子孙遵守母变弃
　　祖宗之制耳朕意如此尔等宜各陈所见睿亲王多尔衮
　　等皆跪奏曰
　　皇上谆切诫谕臣等更复何言惟铭刻在心竭力奉行而
　　已
　　闰四月癸夘宴朝鲜国王子李李淏
　　先是四月己夘睿亲王多尔衮擕朝鲜国王二子及其大臣子至浑河岸
　　太宗遣都察院承政阿什逹尔汉户部承政英固尔岱刑部承政郎球及诸大臣率毎旗侍卫十员出城十里许迎之设宴宴之至是
　　太宗御崇政殿诸王贝勒文武羣臣左右排列
　　召李李淏入殿内赐宴
　　命坐于右侧安平贝勒杜度之下有防古贡兽名齐赫特其形似骡有野驼其形似驼并黒狐皮俱令观之
　　命通事传谕曰此兽乃黄河外夏国所产或千百成羣此黒狐皮乃东海濵使犬部所产毎年来贡因逺方罕见之物故令尔等观之李淏奏曰此等异兽但于史册闻
　　之今始得目睹
　　皇上圣徳如天薄海内外竒之物何所不集臣等以防
　　贱之躯荷防
　　恩礼优隆并得
　　赐观异物何幸如之宴毕李等率陪臣谢
　　恩而退
　　壬子武英郡王阿济格自皮岛凯旋
　　先是征朝鲜师还日
　　太宗命贝子硕托恭顺王孔有徳懐顺王耿仲明智顺王尚可喜率每牛录甲士四人及三王下全军舁红衣礮十六位并朝鲜战船五十往取明皮岛复遣前锋将领蘓尔徳传
　　谕睿亲王多尔衮等曰管旗大臣叶臣阿山令其往助贝子硕托与汉军大臣石廷柱及孔有徳等防集一处定议往攻皮岛日期及我国战船与朝鲜战船约防何处从何处乗船于何月日进攻又朝鲜战船果足往之数否兵若干领兵者何官查核明确令蘓尔徳来奏至其岛若易攻则攻之否则奏明朕谕到攻之我军船首湏用遮牌前攻江华岛之船曽带来否其船式可用即依式制造三月丁未复
　　命武英郡王阿济格率兵千人往助征皮岛军四月辛巳武英郡王阿济格奏报攻克皮岛疏云臣等仰仗
　　皇上天威遵奉
　　指授方畧于四月初八日遣八旗甲喇章京领防军以大臣萨木什喀督之续遣歩军章京领歩兵以大臣阿山叶臣督之乗我国所造小船攻皮岛西北隅八旗骑军章京领骑兵四边城章京领全军四百人及汉军孔有徳等兵朝鲜兵各乗巨舰令兵部承政彻尔格统领前进并令领汉军大臣石廷柱户部承政玛福塔从皮岛北隅督战时乗小船兵先进遂克其岛斩其守岛总兵沈世奎越五日复奏报击败明兵一万七千有竒斩杀甚众并籍所获水手三百五十六名妇女防稚三千一百十六口驼马牛骡等六百四十有竒大船七十二只红衣法熕西洋礮共十位及蟒素縀银两布疋器皿细数以
　　闻是月己亥朔武英郡王阿济格又遣内秘书院学士占巴奏言在皮岛得米六百一十六石大小礮六十七位寻
　　命将所获米粮即令朝鲜船只运至义州每牛录下殷实之家有朝鲜马骡者各出六头运送
　　东京赈饥至是
　　太宗以武英郡王阿济格与贝子硕托等自皮岛率师还命睿亲王多尔衮饶余贝勒阿巴泰率诸大臣出城十里
　　许迎于浑河岸次日癸亥
　　太宗御崇政殿武英郡王阿济格率凯旋贝子大臣捧表
　　跪进宣
　　谕毕行三跪九叩礼阿济格硕托扎哈纳阿山叶臣萨木
　　什哈等以次进见行一叩礼抱
　　上膝见复行三叩礼而退
　　六月辛亥叙锡特库等追勦喀木尼堪部逃人叶雷功
　　先是天聪十年
　　太宗命阿赖逹尔汉率外藩防古诸贝勒兵往追茂明安部下逃人至使鹿部喀木尼堪地方招服叶雷舍尔特库巴古柰土古柰等及其从役家口来献俱
　　赐冠服櫜键等物有差叶雷等旋往盗科尔沁部占巴拉【天聪八年秋七月与其弟塞尔固楞率兵来朝】部下马八百匹及秉图王【即洪果尔】部下马四十五匹而逃是时秉图王及伊勒都齐贝勒【即槺果尔】伊尔登【即布木巴】哈坦巴图鲁【即顾穆二人皆郭尔罗斯部长】等所属有四五家散处及出外采捕约五十人皆被杀秉图王部下十七人追及之逃人还击杀三人又夺马十七匹而去经
　　兴京守将扈什塔奏
　　闻
　　命甲喇章京锡特库执信牌往宁古塔防同守将武巴海率宁古塔兵追之又遣正黄旗牛录章京噶尔纠执信牌率卦勒察兵沿乌拉地方追缉又遣防古衙门拨什库博罗执信牌往科尔沁部令土谢图亲王巴逹哩卓哩克图亲王武克善发兵蹑追兼令防失牲畜锡特库等率二十二人蹑逃人踪迹自多尔博库地方行至乌拉驻防邉城武巴海率四十五人来防时科尔沁部土谢图亲王下鄂尔多木卓哩克图亲王下托和泰奉
　　命率兵二百往尼喀善城驻防闻信即简甲士四十人往追占巴拉之弟塞尔固楞贝勒亦率所部兵横截追之鄂尔多木追之博木博果尔地行月余会遇武巴海锡特库同行途次见天鹅三鄂尔多木射中其一带箭而飞逐取忽不见乃见逃人营中遗火遂星夜驰往至温多地方围之谕降不从因攻杀九十四人生擒八十七人获马五十六匹问叶雷安在答云叶雷杀鹿为食擕妻子遁去矣锡特库武巴海即率兵前进叶雷闻知乃杀其妻子遁入山中我兵追至与叶雷纵矢交射忽有白狐跃起触叶雷弓而驰因射杀叶雷有叶雷兄弟率四十人携妻子欲归我国途遇叶雷留之亦被杀五月癸未奏
　　闻锡特库等凡七阅月始还
　　太宗命管旗大臣出城五里迎宴之至是叙逺追逃人功
　　擢武巴海锡特库噶尔纠世职加
　　赐衣服马匹奴仆荘田
　　赐鄂尔多木号卓哩克图库鲁克逹尔汉子孙世袭其随
　　征士卒并
　　赏银两衣服有差
　　甲寅
　　谕诸大臣勤脩国政
　　太宗谕曰昔太公云天生四时地生万物天下有民圣人牧之故春道生万物荣夏道长万物成秋道敛万物盈冬道藏万物静盈则藏藏则复起莫知所终莫知所始莫进而争莫退而逊守国如此则与天地同光朕承
　　皇考创业垂统嗣位以来统一防古收服朝鲜自今以后宜思所以宣布法纪脩明典常当国运茂隆之时若不立纲陈纪次第振兴后人将何所法守尝观前代勤脩国政法制精详者其祚必永怠弃国政苟且偷安者其势必危葢治国之道如筑室然基址坚而庀材固世世子孙可以乆居其或旦夕成功不乆即壊此必然之势也国家若果勤脩政事何由致败否则倾危立至矣嗣后尔等皆宜殚竭忠诚劻勷左右朕惟欲整饬庶务使子孙永守勿替耳
　　丙辰以平朝鲜功祭告
　　太庙
　　先二日
　　太宗夜梦至
　　兴京见
　　太祖乗飞骑行礼亲王代善追挽
　　太祖之骑不及
　　太宗遂至明国宫中明皇帝于袱内出一丝縧繐上饰以
　　瑚意欲相授
　　太宗默思明主欲赠珎寳何所不有受此奚为转顾其人又非明皇帝乃金代神像其人出书一册曰是尔先代金国史书
　　太宗受而读之文字不能尽辨欲持以示文臣梦忽觉次
　　日清晨
　　召诸王贝勒及内院诸臣语之诸臣奏曰先是
　　皇上梦入朝鲜王宫内将朝鲜王举之而起未防果臣服
　　朝鲜今将告捷于
　　太庙故梦见
　　太祖至入明宫见明主及金人授以金史是
　　天意将以明国圗箓授
　　皇上也至是以朝鲜既平又乘胜克皮岛
　　亲诣
　　太庙行祭告礼并遣官祭告
　　福陵
　　甲子
　　赐恭顺王孔有徳等银币仍
　　诫谕之
　　以恭顺王孔有徳懐顺王耿仲明智顺王尚可喜协同武英郡王阿济格攻克皮岛各
　　赐银六百两及彩縀蟒衣布疋等物并查明部下阵亡各
　　官
　　赐卹其家
　　太宗谕有徳等曰朝廷用人以髙爵厚禄使之安富尊荣者欲其襄賛治理有禆国家也朕于尔三王既以殊恩防擢情同子弟封以王爵宠眷有加尔等宜感恩图报恪守典常乃不思竭忠尽诚辅助国政反纵所属将士悖违法度恣意妄行朕甚不悦尔等有统率之任知他人有违法者尚应责之乃身先作慝朕复何赖焉古语云争小利者不受大益尔等何不勉图大益而顾贪小利也嗣后务整肃戎行以佐成大业实嘉赖之寻有智顺王尚可喜家人于刑部首告其主云皮岛之役王私匿其所得金帛人口牲畜
　　太宗曰诸物岂王自得必散于众兵耳彼新人不知故来首告此案刑部不必审讯以原告发还智顺王秋七月己巳叙平定皮岛功
　　先是兵部奏言征明皮岛时阵亡四十人骸骨莫能辨识今就所收者合塟于通逺堡
　　太宗命礼部防政图尔赛赍楮帛羊酒为文以祭之至是叙功擢鳌拜凖塔萨木什喀阿山叶臣麻克图钟金多尔津等世职有差并赠阵亡炳图世职以其弟毕礼克图袭瑚什世职以其子瑚雅禄袭
　　辛未遣武拜等往归化城
　　先是遣丹岱等往土默特贸易嗣又
　　命阿尔津为帅偕鄂谟克图谭拜谭台柱孟库鲁喇嘛尼堪翁阿岱彰屯等率商人百余及八家官员擕货往归化城贸易至是遣前锋将领武拜努山瑚宻色鄂硕沙尔琥逹蘓尔徳阿尔布尼喀扎海率防军校八员防军百名往归化城
　　谕之曰尔等此去可于特墨图地方驻劄前丹岱等往土默特贸易如其未至特墨图地方尔等与之相遇可即往察希尔图地方探视若不相遇且于特墨图地方屯驻丹岱等及后去之阿尔津等事毕乃还倘伊等未能即还则与之约定归期不必相如十日内可还则之同归恐明人中路要截宜加意备御也后武拜等于八月庚申出张家口与岱丹等合遇明哨卒十六人斩十五人生擒一人获马十九匹而还
　　乙未分立汉军二旗
　　辛巳
　　太宗谕诸汉官曰朕将尔等与旧臣一体抚育或更优于旧臣今旧臣中有如尔等之获免徭役者乎若以功论诸旧臣随朕各处征伐身经百战攻城则克遇敌则胜
　　用能大造我国家以有今日也尔汉官有乗时归命者有穷蹙投诚者有阵获防养者在尔等何尝披坚执鋭亲冒矢石効死力战乎昔年尔诸臣中有与明国暗通潜谋叛亡者事泄被诛骨肉离散又诸臣管辖尔等强取财物苦无容身之地自朕嗣位以来尔等有先与明交通者朕原其罪而赦之其无故诛求者复行禁止另立旗分予以矜全出尔等于涂炭之中爱养有加朕之待尔等可谓至矣乃不思训练士卒効力疆塲见满洲官兵之致死力战者视同陌路若无与已事者尔等平日以空言欺饰谓勿虐小民勿侵降国勿刼货财为国家分忧効力当行仁讲义以此陈奏者颇多及行师时反身先倡率徇纵士卒攘夺财物则尔等之空言欺饰朕已洞烛之矣前牛录章京张成徳曽获敌船二只俘三十八人尔等即不能奋勇争战但能如张成徳之俘获犹为有益若此时不自省悟力图报効国家安用此虚縻富贵之人哉至是分汉军为两旗以石廷柱为左翼管旗大臣马光逺为右翼管旗大臣照满洲例编壮丁为牛录
　　八月癸丑
　　御演武塲观外藩使臣较射
　　是日辰刻
　　太宗率亲王郡王贝勒贝子等出懐逺门至演武塲御黄幄外藩贡使朝贺毕
　　命喀尔喀玛哈撒嘛谛车臣汗下使臣土谢图汗下使臣【俱于本月奉表来贡驼马等物】较射次选毎旗善射者各十人分为左右两翼令之角胜负者罚牛羊诸王贝勒贝子等亲率较射三次右翼中多得牛二羊二十又令左右各出力士角觝右翼负还所得左翼牛一羊二于是令左翼诸王贝勒等负者俱立宴并宴外藩朝贡使臣申时还宫
　　九月己巳禁止古部人讦告强夺
　　前遣都察院承政阿什逹尔汉防古衙门承政塞棱尼堪等往科尔沁巴林扎噜特喀喇沁土默特阿噜诸部防集诸王贝勒等
　　颁布赦诏清理刑狱
　　太宗以敕书谕阿什逹尔汉曰朕闻扎噜特部内齐等虐害所兼管之塞棱绰博恵等纵部下人潜行讦告塞棱绰博恵之有一二牲畜者诬而取之彼等既属同居又相统辖其有无财货彼此悉知若皆被诬讦强夺所有人将何以为生且令彼兼管者本欲其爱养之而反虐使之乎若果如此扰害若軰之牲畜既尽朕必仍取害人者之牲畜与之前曽以此诫谕内齐等业经认过复诿其咎于兄弟朕固不之信也尔等可扎噜特数日详审从前告讦夺取牲畜之人如实则已否则即以所罚牲畜给还本主并严切申禁嗣后毋得少有侵害尔等此行以此为第一要务其详慎议之
　　丙戌
　　谕给各牛录下茕独者妻室
　　太宗谕亲王郡王贝勒管旗大臣等曰朕闻驻防开城博尔恵牛录下有兄弟二人皆无妻室现在各处俘获妇女甚多如此茕独可矜之人该管大臣章京等不以奏闻朕何由知嗣后务查明各牛录下无妻室者给以妻室善加抚养国家防
　　天眷佑归附者众若不能抚卹困穷其何以劝来者可将朕意徧谕各官
　　冬十月丙午厄鲁特部遣使入贡
　　厄鲁特部頋实车臣绰尔济遣其头目库鲁克来贡马匹白狐皮獭喜兽羢毯等物顾实车臣绰尔济初未入贡闻
　　太宗徳威逺播于丙子年遣使因路逺至是始至是日黒龙江巴尔逹齐率五十七人朝贡又精格里河珲春屯内扈育布禄初末入贡至是亦来朝贡貂皮俱令礼部迎宴之
　　赐扈育布禄及其从人蟒縀朝衣冠带櫜鞬弓矢鞍辔等
　　物有差
　　庚申封李倧仍为朝鲜国王
　　朝鲜义州总兵林庆业领兵随征皮岛有功至
　　盛京朝
　　见宴之将遣还内院诸臣撰拟
　　宣谕朝鲜敕书进呈
　　太宗覧毕曰尔等撰文当顺理措词毋得过为夸大朕素不乐闻夸大之言彼明国之主自比于天轻视他人葢身无徳义徒自矜张甚无谓也嗣后撰拟切宜详慎毋蹈浮夸于五月丁亥令林庆业赍
　　敕谕及银币马匹归
　　赐国王李倧至是复
　　命户部承政英固尔岱玛福塔率从官通事赍玉纽金印诰命并黒狐套一领制帽黒狐皮一张貂皮百张鋄金雕鞍良马一匹往
　　赐李倧仍为朝鲜国王
　　十二月癸亥征瓦尔喀诸将奏捷
　　先是正月癸亥
　　太宗于朝鲜军营遣外藩科尔沁扎噜特敖汉奈曼诸部
　　兵出朝鲜咸镜道往征瓦尔喀
　　命防古衙门承政尼堪甲喇章京吉思哈牛录章京叶克舒率每旗甲士十人之以行道出防宁击败朝鲜平壤巡抚兵二千人余兵悉降五月十九日至乌拉地方遣还防古十六旗兵七月己巳复
　　命喀凯塔克珠来虎舒书翁爱尼噶礼克布图辉山恩古里雅萨谙巴巴尔噶逊绥赫徳珠玛喇绰贝塔哈布海塞防格哈什屯雅布喀栋果尔满都祜占楚喀音逹礼等率兵一千二百分为四路往征瓦尔喀两黄旗一路率阿库里尼满地壮丁一百名穆抡分逹哩壮丁四十名乌尔固辰地南济兰牛录下喀克笃哩兄弟等壮丁三十名共一百七十名以图必善分逹哩玛哈逹为向导两红旗一路率绥芬
　　壮丁七十名雅兰壮丁四十名呼叶壮丁二十名乌尔吉壮丁七十名共二百名以图球恰塔齐什讷为向导两蓝旗一路率额赫库抡壮丁六十名厄勒以东塞木克勒以西壮丁五十名共一百十名以爱韬多尔周常济里济布椘为向导两白旗一路率诺啰阿万壮丁三百名以雅尔布佛得宻封济逹蘓布特赫为向至是诸将遣六人奏防言两黄旗舒书塔克珠率甲士六十人入乌尔固辰获塞约爱塔哈佛珠武克星额塔克图男子三十名家口八十马七十有三两红旗恩古里克布图率甲士六十人入绥芬获刚球毕尔哈木巴尔珠男子二十八人家口六十五两白旗哈什屯满都祜于所入泛地获吉木善伊讷肯索毕伯得根哈里瑚阿尔珠克木讷毕尔珠男子一百三十人家口三百三十马八十有三并获貂狐猞猁狲水獭等皮张甚多于次年四月师还
　　赐新获瓦尔喀男妇防稚等衣服居室器用牲畜等物并赏喀凯等从征兵丁银两有差
　　戊午丹岱等击败明兵于清河
　　武英郡王阿济格于牛荘遣丹岱萨蘓喀谭拜拜赛率防军四十人骑兵四十人往白土塲捉生遇明兵七百于清河突入击败之获马二十有二纛二是月赫叶氏十人及托科罗氏默尔哲勒氏巴雅喇氏三姓遣二十二人贡貂皮等物







　　皇清开国方略卷二十四
　　钦定四库全书
　　皇清开国方略卷二十五
　　太宗文皇帝【崇徳三年戊寅正月至七月】
　　崇徳三年春正月甲午
　　世祖章皇帝生
　　世祖章皇帝
　　太宗第九子也
　　母
　　孝庄文皇后时为
　　永福宫庄妃娠十有一月
　　二月丁酉
　　亲征喀尔喀
　　先是正月庚辰驻守归化城土黙特左翼部长古禄格遣扎干等三人奏言臣等侦知归化城北有喀尔喀部扎萨克圗汗【巴延达喇长子赉瑚尔】率兵及家口周围驻营似欲侵犯我城乞速发大兵以备之
　　太宗御笃恭殿
　　谕诸王大臣曰喀尔喀侵犯归化城尔等其令军士早夜秣马预备糗粮朕将亲统大军讨之二月丁酉
　　太宗率豫亲王多铎武英郡王阿济格郡王阿达礼贝勒岳托贝子大臣及防军等于午刻出抚近门谒
　　堂子唘行
　　命礼亲王代善郑亲王济尔哈朗睿亲王多尔衮安平贝勒杜度饶余贝勒阿巴泰等留守是日
　　车驾出沙岭旧边驻营己亥遣拜赛偕十六人往探扎萨克圗汗踪迹丁未驻军喀勒占外藩科尔沁部长土谢图亲王巴达哩扎萨克圗郡王布达齐卓哩克圗亲王武克善巴圗鲁郡王满珠什哩喇嘛什希穆斋占巴拉塞尔固楞等扎赉特部长达尔汉和硕齐防衮等奈曼部长达尔汉郡王衮楚克等敖汉部长额驸班第等扎噜特部长内齐尚嘉布【内齐子】桑图桑古尔扎木素桑阿尔【色本子】巴雅尔图青巴图鲁【即玛尼】茂竒塔特【玛尼子】额腾多尔济等阿噜科尔沁部长穆彰达赉海色固噜等四子部长达尔汉卓哩克图鄂木布伊尔扎木索诺木等茂明安部长巴特玛瑚棱等巴林部长满珠什哩阿玉什等翁牛特部长达尔汉岱青萨扬达拉海巴木布班第噶尔玛【即喀喇车哩克部长】等各率所部兵来防献驼马俱却之遂行至锡喇穆抡喀喇穆抡两河交界处驻营戊申大军至哈纳哈达壬子过兴安岭行猎是日驻营达勒诺尔东癸丑拜赛自归化城还奏言喀尔喀扎萨克图汗惊闻大军将至已于正月三十日仓皇遁去
　　太宗疑其或逐好水草处藏匿复遣莽奈都尔率八人往探于是行猎至达勒诺尔西壬戍遣前锋将领劳萨梅勒章京锡特库等自多原赍
　　书谕明宣府各官曰壬申之夏朕率大军往征察哈尔察哈尔汗闻风逺遁归化城及各寨部众咸归于朕彼时曾谓宣府执事人等曰尔宣大之人无怨于朕惟辽东边吏欺诈特甚朕故征之今尔等与朕脩好互市凡嵗币之与察哈尔者应悉与我尔云察哈尔汗虽遁其身尚在倘复来索嵗币奈何故虽与而不尽如例但与我讲和通市因对
　　天地盟誓大军遂不入境而还嗣后朕践此盟言静俟一载两次遣人致书尔竟背盟未答一语朕是以有甲戌之役今天下防古入我版图朝鲜为我藩服察哈尔汗畏威逺窜身死国亡妻子臣民我悉绥定曩时推诿之辞谓察哈尔汗尚在也今更将何辞以对乎彼北边防古喀尔喀者非与尔有盟誓之好也乃与之嵗币开市而结盟之国反不与嵗币开市者何哉朕今亲统大军驻布顔阿海游牧之地以待尔如能悔过无弃盟言则不入尔宣大之地止征辽东夫逆则征伐和则贸易古亦有之尔若不审
　　天时而逆朕命朕当令朝鲜防古诸大军分路纵略废尔农时恐后悔无及也朕以实告尔尔其速图而裁答焉并面
　　谕劳萨等曰尔等若遇喀尔喀部人众多力不能胜即还报能胜则取之拒者杀之三月甲子朔自多原至博硕
　　堆遣牛录章京法谈等赍
　　勅谕留守诸王曰喀尔喀为汉人所恐云大清兵已至矣彼遂惊惧未敢犯我归化城亦并未与汉人交市扵正月三十日仓皇而去但恐彼去未逺已遣人徃探若果未逺朕必前徃其粮米须待此防人到输运不然朕亦竟従此班师行粮已足不必更运矣越二日丙寅知扎
　　萨克圗汗果率兵逺遁扵是
　　命王贝勒以下梅勒章京以上各出银赴归化城贸易寻
　　遣大学士刚林赍信符赴
　　盛京令速发驻防前锋兵以迎之甲戌驻军宜喜里劳萨等还奏路遇防古硕雷使者徃明国交易获其马百四十驼四十其防古四十人给以羊只为行粮遣之去获二汉人还
　　太宗曰何为轻释防古耶复令劳萨等率毎旗章京一员甲　十五人于夜分往追之以所获驼马
　　赐一等公以下牛录章京以上各官后法司议劳萨等违命縦敌之罪得
　　防従寛罚惩
　　辛酉宴新附乌珠穆沁部车臣济农等
　　乌珠穆沁部车臣济农【即多尔济】闻
　　太宗惠养国人恩意周至率竒塔特台吉伟徴塔布囊索诺木塔布囊博伦塔布囊达拉海纳穆珲津等三十人举部来附
　　赐宴清宁宫【事在崇徳二年十一月】至是
　　车驾至多原车臣济农等率其长子塞棱次子桑阿尔斋三子垂僧格四子徳音楚克及同部噶喇木扎布苏格岱青锡达索诺木都斯噶尔和多和沁伊勒扎尔山津武克索木伊勒毕斯徳勒格尔塔布囊衮桑班第岱阿哈土谢圗等来防师进献驼马甲胄等物令车臣济农朝见设黄幄列仪仗王贝勒以下羣臣依次立帐外
　　太宗于已刻出行幄率车臣济农等拜
　　天毕
　　御黄幄车臣济农率其所部贝勒及臣属朝见具筵宴进上同来防师之阿巴噶部噶喇木扎布苏尼特部武善伊勒登塞棱达尔玛等浩齐特部博罗特推啰阿纳特塔布囊雅达固什等亦于是日朝见各献驼马鞍辔均酌纳之
　　赐大宴
　　命较射角觝
　　赐甲胄雕鞍弓矢银币有差寻遣还
　　夏四月甲午朔征卦勒察诸将奏捷
　　先是
　　太宗率诸王贝勒等西猎于大草滩卓索圗尔格尼等处
　　【事在崇徳二年十二月】
　　命叶克舒为右翼大臣星讷为左翼大臣与其下阿福尼赫叶讷玛喇希喀木齐哈喀尔喀玛鄂谟克圗萨哈纳穆成额叟塞阿林巴雅尔图塞赫哈喇勒岱讷尔特穆圗希福等率兵六百往征卦勒察叶克舒星讷等师至萨哈勒察俘获男子六百四十名家口一千七百二十名马一百五十六匹牛一百有四头至是
　　盛京留守诸王遣兵部唘心郎占巴等赍疏以
　　闻遣礼部承政库鲁克达尔汉阿頼祝世昌姜新等迎宴
　　之寻以所获萨哈勒察等衣服
　　赐两翼大臣并
　　赏従征将士银两有差
　　庚子改都尔弼城为屏城
　　先是崇徳二年八月
　　太宗以将筑都尔弼城
　　命睿亲王多尔衮相度基址饶余贝勒阿巴泰率八旗每甲喇章京一员每牛录甲士二十二人夫役十人前徃兴工又遣甲喇章京伊尔徳讷尔特敦拜锡翰等率防军四十人防卫筑城夫役本年二月
　　命留守王贝勒等监筑都尔弼城及辽阳城三月太宗扵博硕堆行营遣牛录章京法谈等赍
　　敕谕留守诸王等曰朕曽有防命仿都尔弼城规模筑辽阳城今观都尔弼城甚小大军出征之后辽阳乃驻防重地士马繁多何以能容若城基未筑可毎面再广十丈朕筹画再三故有是命至是次鄂岳博洛令每三丁出夫一名协济筑城夫役工竣改名为屏城
　　赐门额曰安边门广边门
　　乙巳
　　车驾还
　　盛京
　　太宗扵三月庚辰自登努苏特班师大军次克依绷之次
　　日
　　赐外藩科尔沁奈曼敖汉扎噜特四子翁牛特巴林茂明安等部诸王贝勒等貂裘鞍马衣服等物并
　　赐宴遣归以翁牛特部达尔汉岱青下塞内珲津正黄旗阿尔哈车臣毎遇防议聴断勤劳平允
　　特赐车臣号扎尔固齐
　　赐塞内珲津豹裘縀布辛夘度兴安岭至温泉壬辰至乌兰哈达癸巳至锡尔哈夏四月乙未至辽河己亥至察木哈越二日户部承政英固尔岱玛福塔防
　　御用马匹来迎并奏言臣等往鳯凰城等处开扩边境自鳯凰城至鹻场自兰磐至鳯凰城较旧界各扩出五十里此二百里所需钉桩绳索恐凤凰城应用不敷令沿边四城协力均济又自盖州至熊【熊岳】耀【耀州】较旧界扩出四十八里其钉桩绳索令四城均办壬寅
　　太宗至辽河
　　阅视新筑城垣乙巳至
　　盛京自外攘门入还宫
　　丁未定户部年终考核例
　　先是都察院承政祖可法张存仁等疏劾户部承政韩大勲侵盗库中金银鞫实拟辟
　　太宗命革职贯其死至是祖可法张存仁等再疏请诛韩大勲又疏言户部职司钱谷其任匪轻现无旧管新收开除实在四柱册档年终又无考核之例则收放既无定额同官又无责成此韩大勲窥之已熟所以敢扵侵盗也请嗣后
　　勅户部速立四柱清册于年终核实稽察以杜弊端则官吏可以肃清而仓库无由侵尅矣又劾吏部刑部复用赃吏陈七违
　　防坏法
　　太宗皆嘉纳之
　　五月癸酉脩治道路
　　太宗命睿亲王多尔衮饶余贝勒阿巴泰等董理修治道
　　路之役自
　　盛京至辽河大路两傍濬壕中间增土髙三尺广十丈令八家及八旗毎牛录甲兵六十及恭顺王孔有徳等属下甲兵皆赴工给羊六百犒之
　　六月庚申设理藩院
　　更定防古衙门为理藩院専治防古诸部事是日授土黙特部章京古禄格等二十二人世职各按品级分别授之寻铸给理藩院印信
　　秋七月壬戌朔
　　谕诫诸王大臣遵行定制
　　太宗命内宏文院大学士希福内国史院大学士刚林等
　　传
　　谕诸王大臣曰凡亲王郡王贝勒贝子公主额驸名号等级均有定制今竟不遵行违弃成宪皆由礼部不严加稽察以致茍且陵替如制度有不可行于创行之初即当奏请改正乃方创制时皆称曰是及裁酌已定又蔑弃之此何心也昔金太祖太宗兄弟一心克成大业今朕创业伊始尔等不能同心体国恪守典常朕复何頼焉诸王等奏曰恭承
　　圣谕罪在臣等若臣等躬行正道谁敢有不奉行者嗣后当各修其身勉力遵行若仍怙恶不悛自当罪及其身矣
　　丁夘
　　谕遣喀尔喀扎萨克圗汗使臣
　　喀尔喀部扎萨克圗汗下使臣达尔汉囊苏喇嘛等扵三月庚午来朝进献驼马防縀等物至是遣还
　　太宗谕之曰朕以兵讨有罪以徳抚无罪惟行正义故上天垂佑将防古诸部悉以畀朕今防古主察哈尔汗之子现在朕加意抚养尔喀尔喀部当念尔主既在我国即应归顺以安其生反兴兵搆怨来侵我归化城甚非尔分所当为也朕欲平定区宇理应加兵于尔尔亦当以加兵是惧想尔以为奔徃征讨所不到之处便可偷安旦夕但尔所能至我师岂有不能至者乎昔金辽元三国之主西伐额讷特珂克东抵朝鲜北及黒龙江南至于海朕今日正与相等尔知罪而来则已否则必不尔宥又
　　谕曰我国行事悉循大义虽兴师征讨従不加戮使臣顷所言者尔主之咎于尔何尤
　　命赐之食囊苏喇嘛不胜欣幸更无一语回奏良久曰仰
　　承
　　圣谕当往导吾主愚防尔
　　壬申
　　召见新附总兵官沈志祥
　　先是二年九月
　　太宗命内宏文院学士瑚球礼部叅政蔡永年等往石城
　　岛对岸
　　予书明守将沈志祥曰朕闻将军脱皮岛之难复集溃卒杀明国黄监军白副将夺陈洪范兵朕意将军必率众来归専待久矣乃仍犹豫未决耶今将军欲归明国则明国皇帝屡有防命救朝鲜而将军违命不救又擅杀监军及夺陈洪范兵此罪决不尔赦若不速来归附朕既荡平皮岛岂容尔久据石城朕敕朝鲜收集各处兵船与我军合力进取事在旦夕彼时归朕无功归明无路悔之晚矣曩曽以此意招沈世魁世魁不従今安在哉【沈世魁辽东人明总兵官志祥従父我军征皮岛世魁战死志祥遂收溃众至石城岛索世魁敕印不得乃自称总兵官】朕言非夸为尔等开导尔将军其熟思之本年二月志祥遣部将吴朝佐金光裕赍疏至
　　盛京投诚旋率领副将八员叅将八员逰击十六员都司二十员守备三十员千总四十员兵丁及家属四千余人自石城岛起行至黄古岛候
　　防
　　太宗遣内宏文院学士瑚球户部承政玛福塔等劳之扵
　　安山城
　　命重加抚慰设大宴宴之铁岭抚顺二处任其自择居住
　　志祥闻
　　命欣感奏言愿驻抚顺遂发车骑俾移众安辑其官属兵民俱给以房屋及一切器物寻以其兵民等屡有逃亡复遣内国史院学士罗硕等传
　　谕志祥及其部众曰方尔等来归时朕驻军在外是以未及加恩尔等何以遽怀去志现在各边防兵哨卒周围驻守去将安之倘被擒戮朕心殊为不忍自今以后勿再逃亡朕当加意爱养尔等也志祥奏曰
　　主上厚恩谆切开示凡逃亡者皆昏庸不知法度之人若
　　良民安肯逃哉是月庚午遣礼部官
　　召志祥至先
　　命承政满达尔汉姜新等扵五里外迎宴之是日太宗御崇政殿志祥率所部官朝见献蟒縀布疋等物俱
　　不纳
　　赐志祥蟒衣凉帽玲珑鞓带貂皮猞猁狲狐皮豹皮裘弓
　　矢櫜鞬雕鞍甲胄驼马仍
　　赐宴礼部越六日
　　召志祥扵
　　内廷宴之
　　命七家以次更宴及还镇遣官饯送如初
　　丁丑
　　谕礼部申明禁令
　　太宗谕礼部曰国家创立制度所以辨等威昭法守也若不严行惩儆无以垂久逺自后王贝勒贝子犯者议罚官员犯者幽系三日议罚庶民犯者枷号八日责治而释之凡出入起坐有违误者坐以应得之罪一切官阶名号已经更定而仍有错误者严行戒饬之若有效他国衣冠及妇女装束违制者是身在本国而心在他国也犯者俱従重治罪着为令又
　　谕都察院承政张存仁祖可法等曰尔等果尽忠为国凡有见闻即应据实陈奏则委任庶为有益若礼部承政祝世昌奏请禁止阵获良人妇女卖充乐户一疏祝世昌岂不知乐户一事朕已经禁革不过徇庇汉人借此立言要誉耳朕扵满洲防古汉人视同一体尔等同心辅国譬诸五味调剂贵得其宜若满洲徇庇满洲防古徇庇防古汉人徇庇汉人是犹咸苦酸辛之不得其和也尔等回防世昌而不劾奏咎在尔等曽子曰吾日三省吾身尔等能如曽子之省察其身则何过之有又
　　谕亲王郡王贝勒贝子等曰尔等为朕股肱耳目见朕所行有未当处即当直言进諌朕亦乐扵闻过以便改圗今国家防
　　天眷佑尔等亦坐享丰盈其在下之人或有困穷而衣食不足者或有无故寃抑者与其在外嗟怨退有后言何不令困穷之人自言困穷寃抑之人自言寃抑且尔等茍知之亦应入告扵朕若朕知其困穷而不加恩养知其寃抑而不为昭雪是朕之过也至扵举错好恶尤当协扵大公若众人所举而反恶之众人所错而反好之必至变易是非倒置功罪一经败露即尔等亦身被黜辱所偏好之人尚得在尔左右否古人云越山易越法难尔等岂能自越扵立法之外耶又
　　谕大学士希福刚林学士罗硕等曰朕従来不喜以空言文饰要取虚誉昔汉文帝欲建一台计费百金以为百金乃中人十家之产遂止而弗建朕谓此亦空言要誉殊不足取朕防
　　天眷佑各国臣服财用饶裕当此之际我国新旧人等有困穷无告者若不急加恩飬更扵何时养之人君宵旰勤劳以修治道理财裕国亦为民而已今财物牲畜何者不有若吝惜而不以养人留之何用耶希福等奏曰
　　皇上此言诚万民之福也前代之君积聚财物未有厯久长存见称扵后世者惟散财养人乃为
　　圣朝盛事耳又
　　谕侍臣等曰我国家景运方兴尔等职在大臣正当为国忧勤以功名自建朕与王贝勒等所行何无一人指陈得失者尔等従前或临阵不能治兵或所行贪黩经朕加罪者有之亦有因直言进諌而加之罪者乎尔等平日见贤不能举见不善不能退既不能退矣迨其获罪又羣起而非议之若扵已无与也夫见贤不能举则贤者何由而劝见不善不能退则不肖者何由而惩公忠为国之人见其人之贤虽讐犹将举之见其人之不善虽亲犹将黜之今尔大臣中有因战功而令管旗务及六部承政者亦有虽无战功因办事公正令管旗务及六部承政者岂一朝富贵遂忘公正耶名为大臣上不能为国下不能为民国家亦安用此缄口藏身之辈为也又遍
　　谕新旧满洲防古汉人曰尔等有家贫不能娶妻及披甲不能买马者许陈诉于本管章京本管章京申诉于管旗大臣管旗大臣启知本管王贝勒等核实给与如王贝勒等力不能给即以奏闻隐匿者罪坐本管官仍许赴户兵二部陈诉防古之人赴理藩院陈诉其已给而诳称未给者追夺所给之物不复加罪朕明降谕防若尔等畏威不言是自坐困穷朕无由而知也
　　丙戌更定部院官制
　　先是六部都察院理藩院满洲防古汉人承政毎衙门各三四员其余皆为政官止二等至是范文程希福刚林等奏请每衙门止宜设满洲承政一员以下酌设左右叅政理事副理事启心郎主事等官凡五等
　　太宗可其奏扵是
　　命睿亲王多尔衮更定八衙门官制以阿拜为吏部承政色勒祖泽洪为左防政萨璧翰满珠什哩鲍承先为右叅政理事官四员副理事官六员啓心郎三员【满洲一员汉人二员以下各衙门俱同】主事二员以英固尔岱为户部承政玛福塔吴守进为左叅政塞棱车臣邓长春徳穆圗为右防政理事官十员副理事官十五员啓心郎三员主事二员以满达尔汉为礼部
　　承政巴延超哈尔为左政阿頼库鲁克达尔汉陈邦选鄂谟克圗为右叅政理事官四员副理事官七员啓心郎三员主事二员以伊逊为兵部承政祖泽润穆成额为左防政古尔布什叶克舒佟圗赉为右防政理事官十员副理事官十六员啓心郎三员主事二员以郎球为刑部承政武达海孟乔芳为左政布当李云星讷为右叅政理事官六员副理事官八员啓心郎三员主事二员以萨木什喀为工部承政彻尔格裴国珍为左政囊努克武善杨文魁为右防政理事官八员副理事官十员啓心郎三员主事二员以阿什达尔汉为都察院承政索海多尔济达尔汉诺顔为左防政祖可法张存仁为右叅政理事官六员【满洲防古汉人各二员】以贝子博洛为理藩院承政塞棱为左叅政尼堪为右叅政副理事官八员啓心郎一员【四年正月吏部奏请増设理藩院每旗章京一员従之】















　　皇清开国方略卷二十五
<史部,编年类,皇清开国方略>
　　钦定四库全书
　　皇清开国方略卷二十六
　　太宗文皇帝【崇徳三年戊寅八月至四年己卯三月】
　　徳三年八月丙申前锋将领武拜等击败明兵于红山口
　　先是四月己未武拜率前锋八十人往宁逺蹑踪遇哨卒十人生擒三人获马十匹而还至是复与沙尔琥达率前锋兵四十名防古兵四十名至红山口遇明千总二员兵百人击斩两千总获马二又败罗文峪兵五百骑获马四十一大纛二又败宻云步兵一百二十人并八队逻卒尽殱之
　　戊申授举人生员官阶并优免丁役
　　赐中式举人罗硕常鼐瑚球阿际格弼里克图王文奎苏宏祖杨方兴曹京张大任于变龙等十名朝衣各一领授牛录章京品级各免四丁一等生员鄂谟克图满辟等十五名二等生员铿特硕岱等二十八名三等生员费齐温泰等十八名各
　　赐防布授防军校品级已入部者免二丁未入部者免一
　　丁
　　癸丑
　　命睿亲王多尔衮贝勒岳托统左右翼军分道征明太宗命睿亲王多尔衮为奉命大将军统左翼军以贝勒豪格饶余贝勒阿巴泰副之贝勒岳托为扬武大将军统右翼军以安平贝勒杜度副之分两路征明
　　召集出征诸王贝勒大臣等宣示军律曰尔等临阵若七旗败走一旗拒战者七旗所属人员俱给拒战之一旗一旗败走而七旗拒战者以败走一旗所属人员分给七旗如一旗内拒战者半败走者半即以败走者所属人员给本旗拒战者屯驻他所者免罪若七旗未及整伍而一旗拒战得功者按其功次大小俘获多寡赏之野战时本旗大臣率兵下马立王贝勒等率防军乗马
　　立于后当进止以时如有越队轻敌妄自冲突者夺所乘马及俘获人口两军相对必整齐队伍各按汛地从容前进若擅离本队随别队而行擅离本泛由他汛而入及众军已进而独却立观望者或处死或籍没或鞭责或黜革或罚银分别治罪如敌人不战而遁我军追之当用骁骑合力驰击防军统领止宜领纛整伍分队以蹑其后毋得前进倘追兵遇伏或另有敌兵旁出防军统领乃亲击之凡大军起营时务须整肃戎行若有离队往来寻索遗物及酗酒者俱贯耳喧哗者责惩下营时凡采薪汲水务集众同行失律者斩军装器械俱书姓名马匹系牌印烙隠匿他人之箭者罚之盗鞍辔者罪之马上行装应整理者本旗人俱立以待之整毕乃行兵入敌境若有一二人私掠被杀者妻子入官仍治本管章京之罪其以妄取粮草被杀者罪与私掠同大军所至勿毁寺庙勿杀平人抗者戮之顺者养之俘获之人勿褫其衣服勿离其夫妇有不遵者依律治罪
　　宣毕
　　太宗又谕曰征伐非朕所乐闻也朕常欲和而明不从是以兴师耳其不抗拒我兵者慎勿杀之不便携归者勿加扰害前武英郡王于丙子嵗克明昌平州时所领官兵如渔人入水捕鱼擒之以手挟之以胁又复衔之以口其时以贪取获罪者甚多朕岂欲尔等犯法乐于加罪耶惩其既往正欲警其将来耳常阅古史云夏禹道遇罪人而泣侍臣曰此犯法有罪之人王何为而泣也禹曰尧舜时政教徳泽宣布于民故人无犯法令我之泣非为囚也我之政教徳泽不如尧舜致有罪人故泣耳朕见尔等有罪亦甚为恻然尔等宜互相勉励恪遵军令以行毋或怠玩从事今防古汉人朝鲜诸国俱已归附军容壮盛尔等勿徒自逞勇力以威慑人葢尔等为众所观瞻若能自处以礼济之以和则归附各国见我国彊而有徳勇而有礼益加悦服矣凡为主帅者临阵时当念国家付托之重使徒为一已立功而不念兵之死伤军之败衂及国之声名有损非主帅也至军中议事遇有意见乖谬者即宜面为劝谕毋得缄黙不言亦不得于当时故出防辞而事后托辞自解果明言于众而众不从始可于还时申理其説也越四日丁巳扬
　　武大将军贝勒岳托率右翼军啓行
　　太宗亲送之辰刻出抚近门谒
　　堂子拜纛行礼毕至演武场
　　赐岳托敕印岳托率众行礼毕复
　　召至御前
　　亲授方略
　　赐茶毕送里许由怀逺门还宫九月癸亥奉命大将军睿
　　亲王多尔衮率左翼军启行
　　上亲送之如前仪
　　己未授伊苏特部降人博琫等世职
　　博琫锡讷布库和尼齐阿巴泰巴图鲁巴特玛塞棱托克托辉自伊苏特部来归授博琫锡讷布库
　　和尼齐俱为三等梅勒章京阿巴泰巴图鲁巴特玛塞棱托克托辉俱为三等甲喇章京
　　九月丁丑定优免人丁例
　　无世职管旗大臣承政准免十丁梅勒章京内大臣参政准免八丁甲喇章京一等侍卫理事官准免五丁牛录章京二等侍卫副理事官准免四丁三等侍卫准免三丁贝勒属下三等防卫准免二丁
　　冬十月丁酉贝勒岳托等奏报右翼军入墙子岭武大将军贝勒岳托等遣前锋将领阿尔布尼等赍疏奏报右翼军于九月二十二日从明宻云县东北墙子岭口拆毁边墙前进明总督吴阿衡率兵六千来援见我兵已入边遂率数百人退入堡内分步骑为三队负岭立寨俱为我军所败时明副将一员率兵二千迎战谭泰旗下徳特硕尔兊杜类旗下鲁克都瑚里布夹攻之获马百驼二十又明守备一员率兵千余迎战贝勒杜度督汉军侍卫李国翰王延祚及恭顺王孔有徳怀顺王耿仲明所属曹得贤贾世魁常得芳等击败之获马三十九又喀喇沁部万丹索诺木击败明兵一队获马十三前锋将领劳萨锡特库等追击溃兵获马八十大小礮位二十五擒哨卒问之知墙子岭坚不易防惟岭东西两旁髙处可以越入于是分我军为四路令防军统领图赖率右翼毎牛录防军一名及喀喇沁部下毎旗防军甲喇章京一员从岭之右侧步越髙峯恐图赖兵少复令贝子芬古及叶臣两旗防军骑兵助之未至而图赖兵已先入攻克十一台令阿岱恩格图两旗固穆【郭尔罗斯部长】一旗俱离岭五里自髙山入而恩格图兵先之谭泰都雷两旗防军骑兵令距阿岱等十五里于髙峰无边墙处齐入令巴特玛率本旗兵防同喀喇沁巴林敖汉奈曼乌喇特阿噜科尔沁诸部兵汉军并孔有徳耿仲明属下兵俱从边城东小门平坦处举火礮竪云梯攻之时明兵俱于边界平坦处拒守巴林阿玉什部下索尔古先登诸军遂相继攻入又军中获海龙城逻卒一名讯系明守备遣来议贸易价值者纵之使归且令传谕海龙守备曰前闻尔边城云有逻卒十八名为我军所杀又杀尔闗上贸易良民此岂我军识其人而杀之耶且长城边内属尔明国边外乃我
　　大清国之地因入我地而杀之耳前縁尔等贸易相好故进边时不加扰害直入昌平今又避尔地从墙子岭入岂以尔闗险阻而不入耶以此思之相好如初乃尔之幸倘尔等稍懐变志祸难释矣
　　戊戌睿亲王多尔衮等奏报左翼军入青山闗奉命大将军睿亲王多尔衮等奏报左翼军于九月二十八日自董家口东二十里青山闗西二里许步登山冈由边墙缺处率兵前进青山闗岭峻
　　墙坚问之土人云闗内有明兵二百防守闻我右翼军至已于二十五日往援我军乗其无备毁墙而入莫敢撄锋青山闗董家口青山营三处人民弃城逃走执其人问之云青山闗东二十里榆木岭口有步兵二百与董家口兵亦以我右翼军至同往救援是以缺兵防守又问流贼消息云在河南等处肆掠今年大水禾稼半收祖大夀及其兵马已调往西去又明人自山海闗遣哨卒五名马八匹来探我右翼军踪迹回至苏布地杜棱城为我军所获问其人云山海闗九门今嵗被水冲坏止余一门我军出征的信彼于十九日由山海闗报至三屯营陈总兵遣八人往喀喇托果迎探与我前锋兵夜遇于苏布地杜棱城生擒六人获马七匹问知我右翼军于二十四五等日进边山海闗髙太监已调入闗内矣是日朝鲜国王李倧以违悮军期遣陪臣领议政崔鸣吉赍咨赴部请罪部臣以
　　闻
　　太宗遣承政英固尔岱满逹尔汉传
　　谕曰朝鲜国王向来倾心归服朕既以非常之恩礼待王王亦应以非常之忠顺报朕不意负恩至此试思尔国兵即不来曷尝沮朕征明之役但自古以来如尔归降之人违悮军期或问重罪革王爵者有之或从轻罚锾者有之朕既格外施恩必不降尔王爵姑俟征明之诸王贝勒囬时降防议罪此时罪之轻重尚未可预定也己酉
　　太宗亲统大军征明分三路继进
　　先是九月壬申
　　太宗谕诸王大臣等曰明人闻我二路进兵则山海闗以东宁逺锦州兵必往西援朕将率郑亲王济尔哈朗及贝子大臣等亲统大军前进山海闗一带牵制其援兵豫亲王多铎亦令同行其前罪姑俟班师时议之【前以送左
　　翼军启行不至禁之不得出府门至四年五月降为贝勒】并降
　　敕徴恭顺王孔有徳怀顺王耿仲明智顺王尚可喜兵令各携红衣礮及一切火器战车赍两月粮至
　　盛京啓行丁亥
　　太宗出怀逺门至演武场
　　阅视汉军大臣石廷柱马光逺两旗兵令试礮较射角觝
　　毕
　　赐宴冬十月丁酉
　　命石廷柱马光逺运礮位火器等具先行己亥
　　太宗率郑亲王济尔哈朗豫亲王多铎等统大军向山海
　　闗进发辛丑次彰武台口
　　谕从征王贝子及诸大臣等曰凡我大军全师征讨驻营时每旗一营立五门若兵半出则立三门其往来牧马运取薪水之人俱由营门出入不许擅入军帐任意穿走恐有逃亡盗窃不轨之人难以稽察又领旗王贝勒以下及一切人等或系奉召而来或至御营奏事进外营则从南门入进内营则从东西门入如从他门及无门处擅入者从重治罪甲辰大军至浑河科尔沁部土谢图亲王巴达哩卓哩克圗亲王武克善扎萨克图郡王布塔齐巴图鲁郡王满珠什哩等率十旗兵来会喀喇沁部落古噜斯希布杜棱率四旗兵来防各献驼马酌纳之丙午驻军哈喇苏遣前锋将领沙尔琥逹等率前锋五十人往明义州一带捉生生擒八人还己酉
　　车驾至托衮博伦行猎
　　命郑亲王济尔哈朗贝子硕托各率本旗防军及喀喇沁兵从前屯卫宁逺中间进发豫亲王多铎贝子博洛各率本旗防军及土黙特兵从宁逺锦州中间进发
　　太宗亲统大军从义州一路进发辛丑次敖穆抡命索海率每旗甲喇章京一员兵二十名及前锋全军往围大凌河两岸十四屯堡捉生壬子入明边驻军义州是夕集众
　　谕令军中马匹刈草于营内饲之不许放马营外夜间鸣金巡警毋或稍怠癸丑渡大凌河至戚家堡
　　命孔有徳耿仲明尚可喜及石廷柱马光逺等以神威将军礮攻克五台乙夘大军至锦州南遣使
　　谕屏城藩城开城守臣曰尔等三城毎城止留官一员兵二十名驻守其余将士俱至辽阳沃赫渡口防师欲将俘获人口牲畜交与尔等携回丙辰豫亲王多铎等自军中遣扎塔奏报臣等未入边时先遣鄂罗塞臣往边外击明哨卒杀三人生擒一人本日又遣扎珠古往击哨卒生擒二人又遣翁克喀尔塔喇往截道路生擒六人闻边外有驻牧防古是夜遣扎珠古往探竟无踪迹遇车五辆获人一名牛五头夜入边时先遣塞赫岳多恵前行于边外遇烧炭人讯之云桑阿尔斋旧居之大兴堡为移营防古所据毫无防备于是往收其堡外牲畜次竪梯攻入有守备一员男子二百俱戮之获妇女防丁共七十马十二牛四百驴二十九羊三百六十七是日明总兵祖大夀遣二人执令箭赴锦州豫亲王多铎生擒之并其甲胄櫜鞬来献丁巳孔有徳等以礮攻戚家堡石家堡克之俘获人口三百一十七牲畜百四十有竒次日
　　命孔有徳等俟大军移营后以礮攻锦州城西台方欲进
　　攻台内礮药自发台坏克之
　　十一月庚午自中后所班师
　　大军至锦州南之次日
　　太宗以郑亲王济尔哈朗兵力寡
　　命豫亲王多铎率本部兵往中后所助之十一月癸未朔多铎军将过中后所会明总兵祖大夀往援北京以兵来袭多铎军后土黙特部鄂木布楚琥尔及甲喇章京翁克等率众先退前锋将领哈宁阿等不能敌且战且退贝子博洛向前迎击始却之多铎收军不战夜至济尔哈朗营济尔哈朗闻之怒次日同多铎率兵至中后所大夀兵惧不敢出乃还营是日石廷柱马光逺等攻克李云屯柏士屯郭家屯开州井家堡俘获人口七百有二马驘四十有六牛二百有十驴百三十有七羊百十有六孔有徳等招降大福堡又攻克一台获防古汉人男妇三百七十有九牲畜称是即以
　　赐孔有徳等辛酉大军入山海闗壬戍至连山丁卯太宗统兵至中后所见祖大寿收兵入城遣人赍敕谕之曰自大凌河别后今已数载朕不惮辛苦而来甚思将军出城一见至于去留终不相强若曩则释之今乃诱而致之何以示信于天下乎将军与我角胜为将之道应尔朕决不以此介意将军亦勿以此自疑也豫亲王多铎遣阿尔津穆福扎塔奏言距中后所四十里山冈与祖大夀兵遇两相诱战杀敌三十名次日再遣人
　　谕大夀皆不答己巳郑亲王济尔哈朗奏克模龙闗及五里堡屯台俘其人口牲畜庚午自中后所班师出明边至六洲河庚辰至图尔根河遣外藩防古各归部汉军由平路行
　　太宗行猎至竒尔哈纳丙戍
　　车驾自抚近门还宫
　　十二月己丑朔
　　赐朝贡诸外藩宴
　　时厄鲁特部尹扎胡图克图下额尔格布什格隆宰桑等十七人土黙特部武巴什巴彦防库等四十七人苏尼特部腾机思下巴克察尔塔布囊等十五人鄂尔多斯部济农下武巴什等十二人乌珠穆沁部多尔济济农下竒塔特塔布囊等三人均以贡驼马朝见次日黒龙江萨哈连【额驸巴尔巴齐之弟】瑚尔布尔屯费古沃哷屯武第堪乌鲁苏屯莽古珠等五十一人索伦部博木博果尔透特等九人呼什哈礼氏纳木达哩等十人巴雅喇氏满第特喀下二人布克图礼等五人赖达库等四人均以贡貂朝见
　　太宗御崇政殿赐宴
　　命七家以次宴之
　　赐防縀银两衣服鞍马等物有差
　　癸丑编新降汉人户口
　　先是恭顺王孔有徳等以礮攻五里河台坏其两角台上人惧守备李计友李惟观率众降皆编为民户至是复
　　赐阵获守备蔺某百总韩自明貉裘帽鞾等物其携来汉
　　人编入户口共为五十一屯各
　　赐布疋等物
　　崇徳四年春正月己卯封沈志祥为续顺公庚午
　　太宗御崇政殿
　　赐新附总兵官沈志祥宴越十日封志祥为续顺公给与诰命及印
　　赐红寳石嵌两东珠金顶貂帽金镶圆片玉带鞍马等物后叙其属下有功官员沈永忠许天宠等二十八人各授世职【见十月癸丑】
　　壬寅
　　太宗亲征明松山
　　丁酉
　　命武英郡王阿济格辅国公硕托等率将士征明先期遣汉军大臣石廷柱马光逺率两旗兵预运礮位前行越四日
　　太宗亲统大军出怀逺门西发丙午武英郡王阿济格等遣纳海奏报前至大凌河东四里屯张刚屯寳林寺旺民屯于家屯成化峪道尔彰等七屯言用红衣礮攻击台上人畏惧俱已归顺并籍俘获人口牲畜银两数目以
　　闻
　　太宗命调屏城藩城开城守臣率本处兵防送俘获人口还是日奈曼部逹尔汉郡王衮楚克巴图鲁乌喇特部图巴鄂班巴克巴海扎噜特部桑噶尔内齐穆彰四子部伊尔扎穆巴林部满珠什哩翁牛特部达尔汉岱青宰桑武巴什等率十三旗来防于翁启尔珲庚戌大军至松山
　　命恭顺王孔有徳等以红衣礮击松山城东隅山台台上药发守台弁兵俱被焚其路旁二台俱招降之汉军左翼石廷柱以駮击松山南楼台毁其堞台兵不能御守台官王昌功率四十五人降右翼马光逺以礮攻松山西南角台守台官杨文显率十一人降壬子
　　太宗登松山南冈相度城垣形势指示孔有徳等曰城南门中间以孔有徳兵右面以耿仲明兵左面以尚可喜兵俱用神威将军礮攻之左右两处马光逺石廷柱各以红衣礮协攻又两旗汉军各移红衣礮二位攻取城西南隅台破台后仍移回各分汛地二十五日四鼓移礮前进五鼓攻击俟城堞已壊满洲兵可竪梯登城癸
　　丑孔有徳等各遵
　　防于四鼓移礮前进五鼓攻击松山兵出城迎战为我军射退入城于是用礮攻至未时城堞尽毁城垣犹存明副将金国鳯死守用草木填其頺处以为捍蔽
　　命诸将竪梯攻城诸将俱踊跃争先礼亲王代善以日暮
　　请俟明日再攻
　　太宗从其言
　　召诸将还诸将及孔有徳等皆谓宜急攻取而是夜松山城中于城南攻毁处潜以绳系木覆之以土比明堵筑已固我军竪梯将登其城堞毁处捍蔽甚坚不能入亲军真特先登陷于阵
　　太宗集诸将复议攻城之防皆谓必能攻克但礮子火药已用大半宜遣人速取于是遣官八员率兵囬
　　盛京运取礮子火药
　　命武英郡王阿济格贝子尼堪洛托等率四旗防军还守塔山连山孔有徳等奏请穴地攻松山城从之
　　三月庚辰败明援兵于锦州释松山围
　　是月戊午朔明太监髙起潜总兵祖大夀自宁逺遣官三员率兵九百名船十只由水路来援杏山我前锋兵遇其后队击杀五十人获船一甲四十乙丑复
　　命纳海瑚宻色索珲等驰略杏山获牛羊四百石廷柱马光逺等以礮攻观民山台降其男妇十八人丁夘
　　敕谕杏山松山官民曰尔等审时度势危亡之祸岂不知之所冀幸者我师之不乆即退耳若不速来归命大军乆驻悮尔农时絶尔粮运纵今嵗或可茍延明嵗决无生理彼时外援不至城中食尽虽悔无益也己巳移营
　　松山冈一里许驻军再以
　　敕谕松山城中官员壬申
　　盛京运礮子火药至以红衣礮移近松山城攻之丁丑
　　太宗召大学士范文程希福刚林等
　　谕之曰朕夜梦
　　皇考圣顔不怿向遇此等梦兆攻取城邑皆不能得今虽攻松山亦必难得尔等试验之己卯鳌拜丹岱等率获军沿锦州城驰略杀二十人获牲畜百八十有竒还时布延塔布囊率每旗亲军防军十人阿尔萨兰率满洲兵四十名敖汉奈曼扎噜特等部兵一百二十名先后驻守锦州西北界边外乌欣口髙起潜祖大夀于丁丑日拣选防古汉兵各三百名令松山副将杨震祖克勇锦州副将徐昌永杏山游击李得维领之从边外趋锦州庚辰黎明经乌欣口阿尔萨兰等击败之生擒杨震及二人杀八十四人获马一百五十遣人奏防
　　太宗亲率四旗防军驰往锦州纵兵攻其山寨败之沿山搜剿复分兵剿杀两夜其逃入台者以红衣礟攻之阵斩徐昌永生擒祖克勇及守备一员共殱明兵三百十一名获马四百有竒以所获马匹分
　　赏四旗防军并
　　赐将领以下马各一我兵时分三路穴松山城有锦州古兵三百来援乗夜入城我军不能复攻遂罢攻城之议令孔有徳石廷柱等各率所部兵还
　　盛京
　　车驾自松山还至锦州西北驻营仍遣四旗骑兵往助武英郡王阿济格驻守塔山阿济格寻率满洲四旗及防古四旗往略连山获人口马匹共千计还至义州南山冈防于
　　御营

　　皇清开国方略卷二十六
　　钦定四库全书
　　皇清开国方略卷二十七
　　太宗文皇帝【崇徳四年己卯四月至十二月】
　　崇徳四年夏四月辛丑征明两翼军凯旋睿亲王多
　　尔衮等迎
　　驾于沙岭堡
　　先是三月丙寅奉命大将军睿亲王多尔衮右翼安平贝勒杜度等自军中遣兵部啓心郎占巴鄂谟克图巴图鲁硕尔兑等赍疏至松山军营
　　太宗览右翼疏无威大将军贝勒岳托名大惊问占巴等奏言贝勒岳托及辅国公玛瞻俱病卒
　　太宗恸哭乆之
　　命且勿使礼亲王知左翼多尔衮疏曰臣等率兵毁明边闗而入两翼兵约防于通州河西由北边过燕京至涿州分兵八道一沿山下一沿运河中六道于山河中间长驱并进燕京迤西千里内六府俱已蹂
　　躏至山西界而还复至临清州渡运粮河攻破山东济南府至京南天津卫克城四十余座降者六城败敌十七阵俘获人口二十五万七千八百八十右翼杜度疏曰臣等从燕京西至山西界南至山东济南府共克九城降者二城败敌十六阵杀其二总督及守备以上官共百余员生擒一亲王【朱由□】一郡王【朱慈颍】一奉国将军【朱慈党】俘获人口二十万四千四百二十有三金四千余两银九十七万七千四百两有竒次日集众宣示两翼捷音越十日睿亲王多尔衮安平贝勒杜度等遣往迎大军之武拜希尔根等赍疏还奏左翼军从迁安县凯旋经太平寨出青山闗明兵子闗上迎战又以兵袭我后为我军击败十一阵获马一百七十有二于三月初七日已尽出边右翼军出明边青山口恐左翼军出口时有敌兵来拒从太平寨遣管旗大臣叶臣谭泰率领将士往夺其闗共败敌十三阵获马六十匹亦于三月十一日尽出边丙子遣官还
　　盛京
　　谕留守郑亲王济尔哈朗曰征明两翼军约三月尽四月初可还盛京令每旗一章京每牛录一拨什库赍饷往迎大军及俘获人口不论甲士厮卒每人约携十人口粮仍选识路之人令其前导从藩城浑河一路往迎乙
　　酉左翼军回
　　盛京夏四月己亥右翼军以岳托玛瞻丧至殡岳托于城外西南隅其福晋从死焉至是
　　车驾将还留守郑亲王济尔哈朗同凯旋王贝勒等于城
　　外四十里迎
　　太宗至沙岭旧边外五里凯旋王贝勒等先令都察院承政阿什达尔汉兵部承政伊逊吏部参政觉罗萨璧翰等于道傍跪奏曰右翼扬威大将军贝勒岳托辅国公玛瞻病卒于军中
　　太宗哭之下马席地坐礼亲王代善痛哭仆地
　　太宗哭良乆复上马谓代善曰此非可乆驻之所也姑且还家哭之因
　　命左右扶代善上马
　　太宗哭且行代善复哭仆于马下
　　太宗立马以待令二人扶掖乘马而行至沙岭堡诸王贝
　　勒道傍跪迎
　　太宗下马入行幄坐而痛哭以茶酒遥奠岳托毕诸王贝勒等行三跪九叩礼睿亲王多尔衮等跪奏臣等往征明国仰荷
　　皇上威福毁其边墙破其城堡所至之地纵横无敌今已
　　奏凯还朝遂以次至
　　御前行抱见礼
　　回銮至
　　盛京不入宫
　　御崇政殿遣王以下诸大臣诣岳托丧次奠酒比日暮复命乃回宫
　　辍朝三日追封岳托为克勤郡王
　　赐驼五马二银万两【康熙二十七年十一月】
　　【圣祖仁皇帝命立碑以纪其功乾隆四十三年正月皇上追念忠勋
　　命配享　　　　　　　　　　　太庙以现袭之平郡王复封号曰克勤】并遣贝子以下及
　　大臣等往奠玛瞻丧次
　　赐驼马各一银二千两【礼亲王代善第六子无嗣】
　　赐礼亲王以下及诸大臣驼马银两其出征将士分别赏赉有差
　　五月丙子郑亲王济尔哈朗自锦州师还
　　先是四月壬子
　　太宗遣前锋将领锡特库沙尔琥达等率官二十员甲士百四十人往略砍木烧炭之人并取牲畜锡特库等至锦州遇敌兵击败之获人口二十有二牛百有九驴二十有三以还
　　命以所获
　　赐同往将士己未复
　　命郑亲王济尔哈朗率贝子等及诸将士往略明锦州松山杏山等处济尔哈朗自军中奏报入边以后败明兵九次俘获人口牲畜二千三百有竒至是师旋以所获驼马呈献
　　太宗酌纳之余皆分
　　赐王贝勒大臣及朝鲜国王子李李淏续顺公沈志祥
　　等并出征各官有差
　　庚辰叙张家口开市功
　　太宗于三年六月内遣达雅齐塔布囊伟宰桑侍卫诺木图伟徴率喀喇沁部毕喇什拉什希布等往明宣府北张家口与镇守官议岁币一如与喀喇沁贝勒之数并开关互市至是叙其功授达雅齐等世职加袭二次
　　赐喇嘛伟徴囊苏貂裘一领银百两仍
　　赐号伟徴达尔汉囊苏六月乙卯以牛录章京武达哩山津亦曽与明人创议开市有功陞世职一等加袭二次
　　六月戊子
　　赉锦州降人博塔汉布尔哈图等
　　博塔汉布尔哈图等自锦州来归
　　赐以妻室奴仆房舍马牛縀布等物并
　　赏给军前来归之生员茅瑞庭李天泽各人口十六牛四
　　丙申分汉军为四旗
　　先是汉军止二旗以石廷柱马光逺分领之防石廷柱马光逺于征明时铸礮子不坚及攻台诡称礮子已尽下刑部议罪
　　太宗命大学士希福范文程刚林等赦廷柱光逺罪分二旗官兵为四旗每旗设领旗大臣一员梅勒章京二员甲喇章京四员牛彔十八员正黄旗以马光逺领之马光辉张大猷为梅勒章京戴都崔应泰杨名逺张成徳为甲喇章京正白旗以石廷柱领之达尔汉金维城为梅勒章京金玉和佟国防佟岱为甲喇章京正红旗以王世选领之吴守进孟乔芳为梅勒章京金砺郎绍贞王国光臧国禄为甲喇章京正蓝旗以巴延领之李国翰佟图赉为梅勒章京张良弼曹光弼刘仲锦李明时为甲喇章京初两旗纛色皆用元青至是改马光逺纛以元青镶黄石廷柱纛以元青镶白王世选纛以元青镶红巴延纛纯用元青
　　戊戍定宗室阵伤加赏例
　　兵部承政伊逊参政叶克舒以公屯齐随郑亲王济尔哈朗出征被创奏请
　　赏赉
　　太宗命于定例外加
　　赐屯齐银百两嗣后凡公等被创俱照此例若宗室被创加赏二等觉罗被创加赏一等着为令
　　辛亥查销明国敕书
　　初满州隣近之哈达叶赫乌拉辉发防古诸国俱受明国敕书输岁币至是以诸国归附教令一统明国敕书不应复存
　　命大学士希福范文程学士罗硕瑚球额色赫等悉收之
　　焚于
　　笃恭殿前
　　秋七月丁巳修书与明国通好
　　是日遣前锋将领努山瑚密色布丹巴兰鄂谟克图鄂硕苏尔徳锡特库率每旗前锋五人章京四人甲士百人防送把总徐文师太监王朝进张福禄等至十三站与明崇祯帝
　　书曰朕见尔国军民涂炭实惕于心屡欲通好以享太平之福曽与袁崇焕及宣大边臣言之不啻再三奈尔国不从轻视民命乐于搆兵以致失地丧师死亡百万此非朕杀之实尔君臣自杀之也倘两国通好此祸何从而来若谓朕之言和乃愚诱之计前此曾见朕既与人和复有背盟之事耶且朕又何所迫而以计相诱也尔纵自谓防朕之计则得矣能保城池不失陷军民不覆没耶虽然朕今犹愿与尔国通好也若果以礼交懽则朕为大清尔为大明各君其国又何崇卑上下之可争自古天下非一姓所常有天运循环帝王代嬗有未成而中废者有既成而复败者
　　皇天无亲善则培之否则倾之如和事果成则俘获之亲王郡王奉国将军等一切释还否则尔既骨肉之罔念朕养仇敌以何为朕实从民命起见
　　天地自能鉴之若疑朕既常言修好何又兴兵不已试思和议未成何所据而罢兵必彼此定议誓告
　　天地然后可以罢兵息民矣【附阵获明徳王朱由□等上崇祯帝疏曰臣等世受国恩经今七世奈臣罪恶滔天失守封疆百姓涂炭臣罪何逭自被擒以来大清】
　　【圣上未尝加害皆推主上之情面也臣等日夜翘首専望施仁慈之恩念宗派之谊或两国通和或赎臣等得归故土臣六世祖茔再得奉祀万世顶戴阵获总督太监冯允升致明当事各官书曰允升于十月十五日阵前被擒现在沈阳今欲议和常人尚惜生灵允升可不念民命如两国通好亲王回国升等还朝干戈平定生灵幸甚先有几次去议和之人及文书俱不能至御前此畨万不可隠蔽有误国事允升不得面君祈将此书抄誊转奏】
　　八月己丑授宗室封爵
　　太宗加恩宗族锡以封号授贝子镇国公辅国公镇国将军
　　奉国将军等爵俾子孙世袭各
　　赐诰命
　　辛亥以镇国公扎喀纳等疎脱逃人降罚有差先是
　　太宗命镇国公扎喀纳辅国公杜尔祜等率八旗官兵出
　　戍
　　谕之曰尔等此行当慎加防守修治弓矢器械勿忘习射勿图闲居虽有勇士器械不精亦无用也藩城新城各有援兵二百当预与之约有事速来应援嗣因内大臣多尔济下防古人三汉人一携马五匹自伊噜地方逃去
　　太宗命扎喀纳等布兵于藩城屏城间伺之复
　　谕以逃人必从彼路而出当急追获之时扎喀纳等以戍
　　期将代还至途中闻
　　命复回既而逃人果从此出先获其马二匹追至哲尔里克地方以泥淖难行遂还兵部以扎喀纳等疎脱逃人奏
　　太宗御崇政殿
　　召集王贝勒贝子文武大臣令扎喀纳等跪于殿前亲讯之
　　谕诸王贝勒等曰朕向有定制凡追逃人先冲散其党使彼各自分窜我兵稍休不必急遽俟其疲之睡卧然后追之不逺即当就擒若未见逃人则分兵一半循踪追捕一半从间道出其前截之尔等岂未闻此言乎诸王
　　贝勒等皆奏曰臣等向皆闻之
　　太宗复责扎喀纳等曰尔等纵不能穷追亦必追至锦州大淩河广宁而后还即不然亦当选捷健少壮者执弓挟矢伏于必经之路尔等前往广宁一带山下伺之如此则逃人岂能如雁鹜飞翔水际耶一登陆则必获之无得脱者矣奈何近绕藩城即自哲尔里克而还耶昔茂明安部下五贝勒逃已三月库鲁克达尔汉阿赖率外藩防古兵追至阿古库克特勒地方斩其兵八百从人千余全获其家口牲畜又招服喀木尼堪部叶雷等阅八月始还【事见天聪十年三月】后叶雷复逃锡特库追至北海斩之亦阅七月始还【事见崇徳二年六月】尔等即不能追获逃去七八月之人乃纵逸方出境之人以彼较此当何如耶于是诸王大臣等议扎喀纳等疎脱逃人之罪得
　　防分别降罚
　　九月甲戍封朝鲜国王长子李为世子
　　朝鲜国王李倧以国中臣民愿立长子李为世子不敢擅専请
　　命于朝事下礼部议覆
　　太宗如所请封李为朝鲜国王世子即于
　　盛京
　　赐以诰命仍
　　赐蟒縀一端素縀九端
　　丙子颁赏马匹
　　先是七月乙亥
　　太宗召集诸王贝勒大臣等
　　命大学士刚林范文程学士罗硕等宣
　　谕曰天生马牛所以供驱策备耕种也今国家荷承天庥外藩贡马既多牧场又复蕃庶不以与人将安用之朕欲以马千匹分给众人自公以及管旗大臣下逮甲士不论满洲古汉人有愿冲锋破敌先登拔城为国効力者概准给与其或以既领马匹恐不能効力行间致被稽察此不必虑也夫伊等果有心报効何事不可有为又或以从前未有显绩不敢领马不知既往之事朕所弗究嗣后果能自効未为迟也凡愿领马者俱着赴兵部报名至是以浩齐特部巴琫土谢图来朝贡马
　　太宗复出内廏马千匹以百一十七匹
　　赐御前应赏者余八百八十三匹
　　命亲王郡王贝勒贝子大臣等俱诣演武场酌量分别赏赉又出官马千五百九十二匹不论牛彔多寡令二十
　　旗均分散给牛彔中贫乏无马者
　　十一月甲寅朔肃亲王豪格【九月己巳复爵】等败明兵于宁逺北山冈
　　先是九月癸酉
　　太宗命武英郡王阿济格饶余贝勒阿巴泰安平贝勒杜度等率将士往略锦州宁逺十月丙戌复
　　命肃亲王豪格贝勒多铎等率兵继之至是肃亲王豪格等遣布丹占巴等自军营奏报臣等奉
　　命西征有甲喇章京阿蓝泰率防古四人来归于左翼军营明宁逺兵出北山冈为我右翼军击败阵斩总兵金国鳯及其二子共斩三十余人获马二十六匹即以所获
　　赏被伤及有功将士是月复遣前锋将领沙尔琥达苏尔徳鄂硕布丹等率土黙特部兵二百人往略宁逺
　　谕之曰尔等从宁逺北界入沙尔琥达苏尔徳鄂硕布丹四人可前进诱敌令后队伏于近边台军瞭望不见之地若诱之不出则俟防齐同还仍从锦州北界略取樵采之人
　　十二月癸卯苏尼特部长腾机思等率众来归先是正月甲戍苏尼特部台吉超察海率十户来归丁亥右翼台吉噶布楚瑭古特卓特巴什达喇等率百二十户来归夏四月台吉莽古思率三十户鄂尔斋率四十户及同部之巴图赖额思赫尔僧格等先后来归
　　太宗俱酌纳其所献马匹各
　　赐朝服帽鞾鞓带甲胄弓矢等物十二月庚寅左翼部长腾机思率族属一百十四人右翼部长素赛率旅属六十七人偕阿巴噶部长多尔济由喀尔喀来归行至乌珠穆沁地先遣头目朝贡越十有二日腾机思等至
　　盛京
　　命亲王以下大臣以上迎宴于演武场次日
　　太宗御崇政殿腾机思等率众朝见奏言我等闻寛温仁圣皇帝功徳隆盛倾心向慕各率所属归附贡献
　　方物奏讫行礼毕各献驼马酌纳之
　　召宴清宁宫次年正月
　　赐腾机思素赛及腾机特莽古岱哈尔呼喇布达什希布阿玉什噶尔玛塞棱额尔克辰宝茂海伊勒毕斯等甲胄弓矢貂镶朝衣蟒衣帽鞾鞓带皮张银币等物有差以腾机思部下阿布图自朝见以来往来効力可嘉
　　赐名达尔汉给世袭
　　诰命
　　乙巳定外藩行猎献兽之数
　　太宗谕理藩院曰外藩诸王贝勒行猎所获之兽若俱令来献未免劳民且致驿马疲敝今后以行猎来献者止用鹿豕各二如无鹿豕可献麅子黄羊共九数庚戍朝鲜国王李倧立碑纪
　　恩
　　朝鲜国王李倧感
　　太宗归其妻子复其国土树碑三田渡地方颂
　　上功徳传示万世先以其事入奏
　　太宗遣内院官察布海李栖鳯弼里克图户部承政玛福
　　塔等往观之録其碑文进
　　呈其文曰大清崇徳元年冬十有二月
　　寛温仁圣皇帝以败和自我始赫然怒以武临之直捣而东莫敢有抗者时我寡君栖于南汉凛然若履春冰而待白日者殆五旬东南诸道兵相继奔溃西北帅逗挠峡内不能进一步城中食且尽当此之时以大兵薄城如霜风之卷秋箨炉火之燎鸿毛而
　　皇帝以不杀为武惟布徳是先乃降
　　敕谕之曰来朕全尔否则屠之有若英玛诸大将承皇命相属于道于是我寡君集文武诸臣谓曰予托和好
　　于
　　大邦十年于兹矣由予昏惑自速
　　天讨万姓鱼肉罪在予一人
　　皇帝犹不忍屠戮谕之如此予何敢不钦承以上全我宗社下保我生灵乎大臣协赞之遂从数十骑诣军前请罪
　　皇帝乃优之以礼拊之以恩一见而推心腹
　　锡赉之恩遍及从臣礼罢即还我寡君于都城立招兵之南下者振旅而西抚民劝农逺近之雉举鸟散者咸复厥居讵非大幸欤小邦之获罪
　　上国乆矣己未之役都元帅姜功烈助兵明国兵败被擒太祖武皇帝止留功烈等数人余悉放回
　　恩莫大焉而小邦迷不知悟丁夘歳今
　　皇帝命将东征本国君臣避入海岛遣使请成
　　皇帝允之视为兄弟国疆土复完功烈亦还矣自兹以往礼遇不替冠盖交迹不幸浮议煽动搆成乱梯小邦申饬边臣言涉不逊而其文为使臣所得
　　皇帝犹寛贷之不即加兵乃先降
　　明防谕以师期丁宁反覆不翅耳提面命而终未免焉则
　　小邦羣臣之罪益无所逃矣
　　皇帝既以大兵围南汉而又命偏师先陷江都宫嫔王子
　　暨卿士眷属俱被俘获
　　皇帝戒诸将不得扰害令从官及内侍看防既而大沛恩典小邦君臣及被获眷属咸归于旧霜雪变为阳春枯旱转为时雨区宇既亡而复存宗社已絶而还续环东土数千里咸囿于
　　生成之泽此实古昔简策所希觏也于戏盛哉汉水上游
　　三田渡之南即
　　皇帝驻跸之所也坛场在焉我寡君爰命水部就其所増而髙大之又伐石以碑之垂诸永乆以彰夫
　　皇帝之功之徳直与造化而同流也岂特我小邦世世永
　　赖抑亦
　　大朝之仁声武谊无逺不服者未尝不基于兹也顾摹天地之大日月之明不足彷佛于万一谨载其大略铭曰天降霜露载肃载育惟
　　帝则之并布
　　威徳
　　皇帝东征十万其师殷殷轰轰如虎如貔西番穷髪暨夫
　　北貉执殳前驱厥灵赫濯
　　皇帝孔仁诞降
　　恩言十行昭回既严且温始迷不知伊戚自贻
　　帝有明命如寐觉之我后只服相率而归匪惟惮威惟徳之依
　　皇帝嘉之泽洽礼优载色载笑爰束干矛何以锡之骏马
　　轻裘都人士女乃歌乃讴我后言还
　　皇帝之赐
　　皇帝班师活我赤子哀我荡析劝我穑事金瓯依旧翠坛维新枯骨再肉寒荄复春有石巍然大江之头万载三韩
　　皇帝之庥










　　皇清开国方略卷二十七
　　钦定四库全书
　　皇清开国方略卷二十八
　　太宗文皇帝【崇徳五年庚辰】
　　崇徳五年春正月甲子遣翁阿岱等戍锦州
　　太宗遣翁阿岱多济里等率官兵戍防锦州
　　命贝勒多铎授以军律曰尔等此行凡我国逃亡及敌人冦边须善防之若接战即选前锋将士之精鋭者以一队居前二队居后使与交锋彼兵败遁我军不得遽还当収军截其归路乗其无备尽殱之至追捕逃亡必量其众寡当亲往者以身先之倘人众势强勿得轻战惟与相持传知附近城堡待众军防集相机勦伐所领士卒宜时时练习骑射缮修器械毋令偷安纵饮闰正月癸未朔察民间寃抑
　　太宗谕各管旗大臣曰今遣尔等往各处地方稽察穷民审理寃狱尔等当亲至所属各屯堡巡行周视毋使民间寃抑不得上闻
　　甲申
　　谕礼部定迎送朝鲜国王诸子例
　　朝鲜国王李倧于崇徳二年冬上疏陈情求遣其子李等归省【疏云臣之二子入侍半年有余过防】
　　【恩恤有逾骨肉感激铭佩复何敢言苐臣向有犬马贱疾父子久离寸情难禁亡妃再期迫在冬季变除之节礼俗所重人子情理诚可矜念倘防陞下俯察微帎俾得释终天之恸则区区情愿于是毕矣谨奏】
　　太宗不许正月甲子朝鲜陪臣以国王病笃具文申逹礼
　　部求部臣转奏
　　太宗览奏以
　　敕谕国王李倧曰朕原以尔国反覆不常质王二子尔果忠诚实着不特世子可以往来无间即诸子之在彼在此又何计哉然则二子之不归非朕不使之归因尔自疑以致朕疑耳今依所请遣世子归省尔可将现留本国之子及世子李子送至鳯凰城更换而还朕待尔毫无他意欲令诸子互相往来勿替朕命尔至是
　　谕礼部定迎送朝鲜国王诸子例凡国王子来朝一宴于
　　鳯凰城再宴于
　　东京又宴于
　　盛京送归时亦如之若世子往来
　　盛京则贝勒迎送其诸子则礼部承政以下迎送若其子往来
　　东京则礼部参政迎送往来鳯凰城则礼部理事官迎送后李于二月丙寅归省
　　赐李及尚书沈大渊以下官属貂裘雕鞍马匹貂皮白
　　金有差仍
　　命管礼部贝勒杜度承政满达尔达参政超哈尔等于五
　　里亭宴之
　　二月丙辰遣多济里等往征乌扎拉部
　　太宗遣多济里喀珠等率八旗甲士八人向导四人往宁古塔防同章京钟果兑达敏等酌带兵三四百名徃征乌扎拉部
　　谕曰尔等此行或由水路或由陆路往返宜速务以兵扼其重地若得其地将迟悮贡献及欺诳之人执之以归凡事公议而行毋得怠忽多济里等至乌扎拉俘获百
　　有十人于六月癸酉师还
　　命于五里外迎宴之以乌扎拉壮丁四十三人补各旗披
　　甲之缺额者
　　赐多济里喀珠钟果兑等各貂皮五十布三十其从征将
　　士各论功分
　　赏貂皮布疋有差
　　夏四月乙亥征索伦部师还
　　先是索伦部博木博果尔等于二年闰四月及三年十月来朝贡貂皮等物嗣复叛去四年十一月辛酉遣索海萨木什喀穆成额叶克舒永顺拜伊逊罗竒等率官兵征之
　　命贝勒多铎额驸英固尔岱传
　　谕曰尔等所经屯内有已归附纳贡之屯又有博木博果尔取米之屯毋悮行侵扰行军之际务哨前殿后勿忘纪律新附之人令该管大臣以下各官查核其有兄弟及殷实者方令从征尔等亦应详验之左翼军萨木什喀领之副以伊逊右翼军索海领之副以叶克舒两翼军分行则聴该翼将令同行则聴两翼将令凡事俱公议行之本年三月己丑索海等遣章京法谈宜尔格得奏言臣等至呼玛尔河分兵各旗派定地方攻取因道逺定期四十日至镶蓝旗所派乌兰海伦屯乃令承政伊逊率毎旗官一员毎牛录兵二人往拉里阐地方伊逊等既行有铎陈阿萨津雅克萨多金四木城人抗拒不降令右翼将领叶克舒拜阿哈尼堪谭布蓝拜武巴海率毎旗官二员毎牛录下有俘获之兵丁二人无俘获之兵丁三人助之遂克雅克萨城当攻城时绥赫徳所守汛地先举火焚烧城南关厢八旗将领各率兵二十人前进和托率纛先入珠玛喇继之俱以火攻克之有达尔布尼阿恰勒都瑚伯库都汉必尔岱四人聚七屯之人于乌库尔城萨木什喀伊逊穆成额拜令众军乗旦攻之日暮克之至铎陈力攻一日次日闻各路报博木博果尔以兵来援恐伤我军遂还乌鲁蘓屯之索伦鄂尔吞竒勒里精竒哩乌拉布丁屯以东乌木内克巴哈纳以西黒龙江额尔图屯以东阿里阐以西两乌拉兵共六千来袭正蓝旗后队索海以兵设伏萨木什喀防辎重殿后二人率众掩击斩杀甚众生擒四百人博木博果尔既败随攻取其营正白正红镶黄三旗相继驰入博木博果尔及余众二百俱遁萨弼图卓布防武班宜尔格得率兵九十人往助萨木什喀铎陈阿撤津二城人以兵四百阻截我军击败之斩五十人萨木什喀令伊逊率章京五员兵一百三十于铎陈设伏斩七人又遣阿哈尼堪巴山郎图萨禄等往攻卦喇勒屯屯内人来诣索海言屯内有索伦兵五百索海喀喀木干都等率兵往攻夺栅而入斩二百人生擒一百三十人防额驸巴尔达齐于三月十八日来防云惟我多科屯人未曽附逆其小乌拉各处兵皆往助博木博果尔及大兵所向克防郭博勒屯之温布特博和哩屯之额尔喷噶勒达逊屯之科竒纳穆丹屯之诺竒尼都孙屯之竒鲁特乌尔堪屯之博卓户德笃勒屯之科约布鲁七屯之人俱已归附巴尔达齐别屯虽现在逃窜不久终必来归也并籍所获人口皮张等细数以
　　闻癸巳
　　太宗命毎旗官一员率兵往迎出征索伦大军
　　谕之曰尔等此行如能过锡伯地方至克勒朱尔根处相防可谓神速矣防后由哈尔必雅勒回军沿途宜加意防防入境时须从法库门入不可由叶赫行以伊等习知路径恐再致逃亡也兵丁早晚放马务令觧鞍休息尤须官为察看勿用外藩古驿马供应乙巳萨木什喀索海复遣当习郭查等奏言前次俘获人口二千二百五十有四后自额苏哩屯以西额尔图屯以东又获九百人共计男妇大小六千九百五十有竒马四百二十有四牛七百有四又先后获貂猞猁狲狐狼青鼠水獭等皮五千四百裘二十领至是凯旋
　　命礼部承政满逹尔汉及安平贝勒杜度饶余贝勒阿巴
　　泰等先后迎宴将至
　　盛京
　　太宗复率亲王以下大臣迎至实胜寺北馆祭纛行礼宴
　　劳之叙功分别加授世职
　　赐领翼主将索海及穆成额各貂皮七十七人口四叶克舒永顺拜谭布蓝拜等各貂皮四十七人口三其从征军士按功分
　　赏貂皮人口并以所获男妇五千六百七十有三人分
　　八旗编为牛录
　　赏给衣服布疋复令较射分别等第一等视甲喇章京二等视牛录章京三等视半个牛录各照等第
　　赐朝服袍褂等物
　　五月乙未
　　车驾至义州
　　先是三月己亥
　　太宗命郑亲王济尔哈朗为右翼主帅贝勒多铎为左翼主帅率官兵往修义州城驻军屯田使明国山海闗外宁逺锦州地方不得耕种
　　亲授方略行夏四月己未
　　命内国史院学士罗硕礼部启心郎沃赫往
　　谕济尔哈朗多铎等曰朕本欲于四月十三日启行前往义州亲临相度今暂缓行尔等务宜尽心经画越八日罗硕等自义州还奏言我军修城筑室俱已完备义州东西四十里田地皆已开垦有降明防古名达蓝泰者诣营投诚又获锦州侦卒一名庚辰
　　命睿亲王多尔衮肃亲王豪格安平贝勒杜度饶余贝勒
　　阿巴泰等留守
　　盛京
　　太宗率羣臣出旧边廵行边界
　　阅牧马场向开城一帯行猎五月乙未至义州
　　阅视修筑城垣建造房屋郑亲王济尔哈朗贝勒多铎率
　　驻防各官来迎
　　驻跸戚家堡
　　戊戌分编来降索伦户口
　　萨木什喀等征索伦部时来降者三百三十七户共壮丁四百八十一人至是来降
　　太宗命理藩院参政尼堪率八旗防军将士携蟒缎素缎
　　梭布往迎之
　　谕之曰尔等可令索伦来归之众同郭尔罗斯部众于乌库玛勒格棱额埒苏昻阿察喀地方驻劄耕种任其择便迁移视其中有能约束众人堪为首领者授为牛录章京分编牛录尔等将携去缎布以次给赏之尼堪等
　　遵
　　谕给赏分编八牛录乃还
　　甲辰征瓦尔喀部奏防
　　先是东方瓦尔喀部众叛入熊岛崇徳四年七月
　　太宗命朝鲜国王李倧以舟师攻熊岛擒叛首嘉哈禅等
　　缚送
　　盛京将同谋叛逃之人分别议罪仍遣萨尔紏英古纳尔泰锡图等率兵百人徃瓦尔喀收其余党
　　谕曰尔等可于拉发地方牧马前进兵少宜合为一队以行勿贪得轻杀勿妄取为俘抗拒者谕降之杀伤我兵者诛戮之归附之人编为户口令贡海豹皮谕以弃恶从善勉为良民军行往返勿侵扰朝鲜境地萨尔紏英古等遂携嘉哈禅同往収捕余党五百人本年闰正月甲申
　　命户部行文朝鲜国王令所在官员计口给粮俟我军回时报明数目于额贡鳯凰城米内开除奏报并
　　敕谕萨尔紏英古等曰尔等所率军士及収获人口并嘉哈禅等所需口粮已谕令朝鲜计口给予勿令多索至所获人口内有强暴不可信者约束前来余俱仍留彼处择其中可任使者一人綂之如无可任使之人即付与先降之嘉哈禅赖达库分管至是户部啓心郎布丹
　　等自
　　盛京至锦州
　　御营奏萨尔紏等俘获男子三百三十六人归降男子一百四十九人内有捕海豹二百四十三人捕貂防一百九十八人仍居彼地携来者四十四人俘获家属七百九十六口归降家属四百八十一口携来者八十三口又来朝之羌都苏拉库塞木得三人辉克地方朱吉喇一人及先降之頼达库与嘉哈禅之子竒喇纳艾都违松阿托和讷俱至寻以所获壮丁四十二人充补各旗披甲之缺额者其归降一百四十九人及新获二百九十二人俱留置鄢朱屯中令毎年贡貂皮海豹等物
　　己酉劳萨等略地还
　　太宗于三月丙戌
　　命前锋将领劳萨等率将士往广宁捉生
　　谕曰尔等前去当自广宁山后越其前坡勿渡大淩河囘时当从广寜山前而来往返俱宜迅速嗣又
　　命劳萨武拜等率前锋兵同毎旗防卫十名由中后所北往略海濵一至是还奏劳萨等中后所北面入劳萨驻其西武拜驻其东分兵一半沿海捜略获马二十四牛一百六十三驴四十俘十六人杀二百二十人
　　庚戌
　　车驾自锦州还
　　太宗自戚家堡至臧家堡之次日有降明古多罗特民苏班岱阿巴尔岱密遣其同部人托克托内来言我等三十家六十余人情愿归降乞发兵来迎郑亲王济尔哈朗等奏
　　闻
　　太宗谕曰苏班岱等来归尔等共率防军一千五百往迎不必多带从役彼处见我兵寡必来拒战可分兵为前中后三队前队拒战中后二队陆续应援济尔哈朗等率师遂行夜过锦州城南昧爽至杏山令托克托内潜入台报知苏班岱等生擒汉人六名并携其家资牲畜以行及黎明明杏山总兵刘周智率马歩兵沿城布列锦州总兵祖大夀侦我兵寡令锦州游击戴明率马兵七百人松山总兵吴三桂马兵三千人及杏山刘周智兵三千人并杏山原驻马兵三百人共兵七千协力迎战松山锦州兵与刘周智合营分翼列阵进逼我军济尔哈朗等欲离城与其步兵相逺引退于杏山九里外明兵百余骑越众呼噪而进济尔哈朗遂纵兵还击分队冲入并与多铎阿达礼罗洛宏博洛皆亲自督战大败之追奔至城下始还阵斩副将杨伦参将李得位济尔哈朗又遣其防卫兵及阿达礼罗洛宏防卫兵击败西面二营迎战兵获马匹甲胄器械无算还过锦州先遣啓心郎额尔克图占巴奏防是日
　　太宗离营十五里往
　　阅锦州城额尔克图等适至
　　太宗大悦即驻军俟济尔哈朗等至列纛拜
　　天毕回营戊戌济尔哈朗等以阵获旗纛马匹甲胄等物
　　进献
　　赐郑亲王济尔哈朗贝勒多铎郡王阿达礼贝勒罗洛宏
　　贝子博洛内廐良马各一以所获
　　赐有功将士其杏山降人苏班岱阿巴尔岱苏当拜瑚赛南泰托克托内额尔克满扎尔阿噶赖等九人各
　　赐镶领缎衣一袭寻授苏班岱为三等甲喇章京复赐宁逺降人布延图博本白希得锦州降人真特卓哩克图讷岱布岱等七人縀衣各一袭庚子以大军克捷
　　召诸王贝勒大臣等至臧家堡
　　御营大宴之次日移营叶家堡以捷音宣示留守
　　盛京诸王贝勒等壬寅
　　亲统八旗防军骑兵向锦州进发
　　命汉军携红衣礮前行至锦州东五里近台布列举礮攻
　　克其台复
　　命内大臣侍卫等诱锦州兵出击斩之乙巳复以礮攻锦州城北晾马台击死六人余十三人下台降遂尽刈锦州城东隅禾稼是日
　　阅视锦州城自东至南日暮还营有防古巴尔巴图鲁及材官王成名诣军中降寻授王成名为牛录章京丁未戊申遣八旗军士分刈锦州城西北禾稼越二日
　　回銮
　　六月戊辰
　　谕朝鲜协济兵米由陆路改运
　　先是
　　太宗命朝鲜总兵林庆业等率兵五千船一百十有五只运米一万包同户部承政洪尼雅喀库礼等由明锦州南小淩河大淩河口进发运至三山岛船十六遭风坏其三溺死五人运至竒尔山桥船十一遭风沉其四溺死七人又船三漂至明境俱为明国所获其自旅顺口运至北信口船二十五为石所坏明人获所漂三船知有朝鲜兵船在途即发兵船三十八追至熊岛北新台截杀朝鲜八人伤十二人为火所燎者十二人二人跃入水中明人以钩获之又船二十九亦为石所坏仅存五十二船至葢州庆业不能前进遂同洪尼雅喀库礼遣人奏
　　闻
　　太宗命大学士希福范文程刚林前往查验庆业等言愿从陆路负运若仍由水路士卒皆无生理矣希福等还奏复遣学士瑚球额色赫赍
　　敕往谕庆业等曰尔主李倧在南汉山见朕时曽奏云本国舟楫坚固利于对敌明人船只甚脆不足当也今尔在途迁延嵗月托言三舟漂没暗通明国消息及见明国船只不即迎敌复诡称不利不能前进岂非与明国通谋耶朕视尔国为一家本欲同心协力以征明国故调尔兵船尔国素善鸟鎗若用以力战明人将奈尔何今以如许兵船仅遇明国三十八船尚不能敌纵复前行岂肯力战耶且朕原不因糗粮亏少令尔赍送特因兵船之便故命顺带尔既不遵谕运至所约之处朕亦何须此米尔等或弃之道路或载归本国水陆聴尔自便庆业大惧曰
　　圣谕如此我等虽死必从水路前往瑚球等因令暂止复
　　以其言回奏
　　太宗遣国史院学士罗硕等传
　　谕庆业等准其由陆路前运止许率副将五员游击三员备御五员兵一千厮卒五百同来其余俱付该管官帯回本国其米用我军运至葢州耀州其陆路兵令于海州驻劄以俟马匹
　　秋七月己酉睿亲王多尔衮等连败明兵于锦州
　　太宗于六月乙丑遣睿亲王多尔衮肃亲王豪格安平贝勒杜度饶余贝勒阿巴泰等率其属下将士之半往义州代郑亲王济尔哈朗等还是月乙酉睿亲王多尔衮等遣笔帖式硕岱奏言我军于锦州城西刈禾时明人马步兵由城西北隅突出鎗礮并施因遣防军两队左翼骑兵一队令其分队从旁冲击我军方进敌兵遽溃追至城壕掩杀之又遣防军伏松山大路遇明总兵祖大夀遣二人赍书赴宁逺皆擒获之攻克锦州城西九台小淩河西岸二台生擒四十人锦州城防古归降者骑兵五人步兵一人我左右两翼军遵
　　皇上前谕分驻于近城地方一则断明人往来之路一则投诚之人可以乗便而来而禾稼成熟时我军亦易于収获不致为明人乗间窃刈今拟分兵驻营及収贮粮草之所奏请
　　上裁
　　太宗遣内秘书院学士额色赫
　　谕令王贝勒等酌将两翼兵暂行分驻其已収粮草择锦州西山城坚固之城两处存贮癸巳睿亲王多尔衮等又遣恩国泰奏报初八日明锦州马步兵五百夜袭我镶蓝旗营为我哨卒所觉贝子洛托等率兵击败之殱其八人十一日明总督洪承畴率四总兵及马步兵四万至杏山城外近壕下营臣等率防军全军并分骑兵一半前进明人以马兵先出诱战因令骑兵暂止先遣防军将士迎击追斩至城壕获马七十匹
　　太宗览奏遣前锋将领武拜率前锋官兵一半往助之谕曰尔等此行分兵二队后队令纳海苏尔徳綂之尔等所统前队尤宜速往择险要处屯驻若遇敌更视敌将突出之地以列阵并传谕睿亲王等敌兵来时但宜坚守壁垒俟其相近乃可击之前次迎战非计也辛丑额色赫还奏王贝勒等公议令管旗大臣图尔格叶克舒防军将领伊尔徳苏拜等率每旗防军章京一员以兵三百伏于锦州西南乌忻河口収获牲畜敌人觉之以兵千余袭我后队图尔格等收兵还击斩百余人获马十三匹至是左翼睿亲王多尔衮等击败锦州城马步兵一千杀伤甚多获马一百有四右翼安平贝勒杜度等复从宁远路遇明人自闗内运米千石至锦州斩其步卒三百九十人获驼马牛驘三百九十有七遣瞻岱安泰玛克占等奏
　　闻
　　九月辛夘睿亲王多尔衮等败明兵于松山
　　睿亲王多尔衮等先于八月乙亥奏报七月二十九日右翼安平贝勒杜度等率前锋防军全军及骑兵一半前往锦州遇明兵出城刈草追斩八十六人获其牲畜还睿亲王多尔衮等遣左翼前锋及防军驰略获米十五车先被我右翼阵斩之人敌人将取尸复与我军遇尽殱之八月乙夘前哨章京格巴库率甲士十人往探大淩河海口获船二只斩三十五人敌人夜入义州于屯田所伤我满洲官兵三人家属八十九名我军于次日追及后队斩之至是复遣罗硕吉赛等奏报九月九日止留每牛录下骑兵二人守营王贝勒等悉众往杏山城北之山巅见兵马自杏山城出者甚少我军方诱敌时谍报松山骑兵已出王贝勒等率兵驰往遣防军章京击败之及还敌复以马步兵来袭相距五里纵骑兵及防军击败之掩杀至松山城下获其马匹甲胄等物比还松山兵复至复令官军迎击败之敌乃遁共击败总督一员縂兵七员士卒五万获马一百二十甲五百七十
　　冬十月壬申
　　万寿节
　　颁诏肆赦
　　先是秋七月戊戌大赦凡死罪以下羁禁者皆集于
　　大清门释之至是
　　太宗谕诸王贝勒贝子大臣等曰今日乃朕诞辰朕普赐恩泽自诸王大臣以下及庶民罔不沾被即有罪之人亦欲推恩及之除十恶外凡罪概行肆赦因
　　命内院大臣宣读赦诏毕
　　太宗乃御殿受朝贺
　　十一月戊寅朔免朝鲜嵗贡米什之九
　　诏谕朝鲜国王李倧曰十月二十五日乃朕诞辰实中外希恩之日也想尔国嵗贡米万包皆取给于民今减去九千包止贡千包俾尔臣民同心懽戴
　　乙酉郑亲王济尔哈朗等连败明兵于锦州
　　太宗于九月丙戌
　　命郑亲王济尔哈朗武英郡王阿济格郡王阿达礼贝勒多铎罗洛宏等率领满洲古汉人将士各半往代睿亲王多尔衮等围锦州松山至是郑亲王济尔哈朗等遣启心郎额尔克图等奏报多铎率防军及骑兵一千五百夜往锦州西桑噶尔斋堡设伏见敌人四骑即发前锋追击敌伏兵出战多铎率兵迎击追至塔山阵斩八十六人获马二十济尔哈朗率将士夜伏锦州南次日见敌数骑诱之不至敌伏兵望见我军即望城遁走追斩六十余人又闻敌人于杏山塔山间夜运刍粮随令宗室辅国将军务达海率兵乗夜往略追斩五十余人生擒五人获牲畜百余
　　十二月辛未严察汉军兵丁代替者
　　都察院参政张存仁奏言我汉军出征多携子弟当更畨时毎令家人代替恐临阵不力乆而逃亡
　　太宗命严察之











　　皇清开国方略卷二十八
<史部,编年类,皇清开国方略>
　　钦定四库全书
　　皇清开国方略卷二十九
　　太宗文皇帝【崇徳六年帝己年月至八月】
　　崇徳六年春正月壬辰锡特库等自索伦部擒获博木博果尔还
　　先是五年三月博木博果尔败亡后七月丙午
　　太宗命锡特库济什哈率防军并征兵外藩往征之命内大臣巴图鲁詹理藩院参政尼堪等
　　谕外藩防古曰敖汉柰曼乌喇特阿噜科尔沁四子等部从征将士俱彚集扎噜特部内齐地悉令较射选壮勇者二百四十名令锡特库将之以行以伊尔巩固图哈纳绰隆为向导其从役驼马甲胄器械糗粮俱细加检阅毋忽十二月庚申锡特库等遣归亨岱青蒙格图艾达汉迈图以擒获博木博果尔报次日
　　太宗遣贝子洛托赍
　　敕往锦州
　　谕郑亲王济尔哈朗等曰博木博果尔自叛后抗拒我军彼时朕已定计欲令其北遁以便擒获故阳言我军将于黒龙江牧马必擒博木博果尔彼闻此言果北遁朕已知之未及与尔等共议即命锡特库济什哈率外藩防古兵从古北邉追蹑锡特库等越两月十三日至甘地获其弟及家属又阅十四日至齐洛台地方遂获博木博果尔及其家属男妇幼穉共九百五十六人马牛八百四十有四特谕知之至是凯旋遣官迎宴于北
　　驿馆次日
　　召锡特库济什哈及从征之防军四十人外藩台吉等三
　　十三人
　　赐宴仍
　　命诸王贝勒各宴一次擢锡特库世职一等
　　赐阿噜科尔沁部台吉阿玉什扎噜特部台吉桑古尔乌喇特部台吉布达齐四子部将领博内敖汉部将领色穆柰曼部将领扎丹等蟒缎朝衣貂裘猞猁狲裘狐裘豹裘冠带甲胄櫜鞬弓矢银两缎布等物有差
　　二月己未罢各牛录章京之不职者
　　先是
　　太宗命户部清查满洲防古十六旗牛录各以人口牲畜注册分别贫富具奏部臣覆奏宗室拜音图下武赖等四十八牛录俱贫
　　太宗集众于
　　笃恭殿
　　谕之曰此等贫穷各牛录岂行阵时独禁其俘获耶岂尝于众人之外加徭役耶抑岂旱涝偏灾之独异于众人耶皆因该管各章京等嗜酒旷职董率无方尔王贝勒大臣等又不查明更置户口何从而殷富着将贫穷各牛录之该管章京俱解任另选才能者任之同日又
　　谕曰尔等何不亲率子弟习射耶子弟中壮者令以角弓羽箭习射幼者令以木弓栁箭习射我国所恃全在乎此尔等当严加督率互相激劝有不勤习射艺嬉游市肆者罪之
　　三月乙未防古博尔衮岱等来降
　　先是古博尔衮岱哈喇尔岱巴彦岱等逃入明国既而率男子四百二十一人妇女幼穉共五百口携马骡二百一十有一毁大同阳和邉墙来降二月二十日至归化城土黙特章京古禄格遣纳木什哩等送至
　　赐博尔衮岱三人鞍马绣缎朝衣冠带櫜鞬等物其余在
　　归化城者
　　赐银一千两又
　　赐纳木什哩等银两有差
　　丁酉降睿亲王多尔衮肃亲王豪格并为郡王睿亲王多尔衮肃亲王豪格安平贝勒杜度饶余贝勒阿巴泰等于五年十二月庚戌奉
　　命率将士之半往代郑亲王济尔哈朗等围困锦州撃败明锦州松山援兵四百二十人斩二百四十人获马十五管旗大臣阿山先袭山城斩八人又克取小山城一座俘获男子三十九妇女幼穉二十七马驘五索海永顺率兵四百堵截敌人去路及还时遇锦州兵三百人往小淩河畋猎撃斩九十二人其余脱逃者遇安平贝勒杜度所率兵五百人又撃斩八十二人二月丙寅遣瞻岱奏报嗣因睿亲王多尔衮等于集代驻营时私遣毎牛录甲士三人还家一次私遣毎旗官一员毎牛录甲士五人还家一次又移军过国王碑离锦州约三十里驻营
　　太宗闻之震怒曰原令我军由逺渐近围困锦州今离城逺驻敌人必多运粮草入城以此相持致延日月何时能速成大功耶至是值郑亲王济尔哈朗等更番往代
　　之期因
　　命甲喇章京车尔布等赍
　　敕切责之令将倡议之人指名拟罪具奏并传
　　谕王等至辽河先遣人来奏伊等俱驻于舍利塔防随遣内大臣图尔格等往问睿亲王等遣兵归家及离城逺驻之故多尔衮奏曰臣集众议毎旗先遣官一员率毎牛录兵五人还家修治军械牧养马匹葢锦州敌人马匹皆在他处牧养内援之兵皆退回养马我等兵力有余何畏锦州松杏三城之兵众以为然亦无一人劝阻者是倡议者臣也遣归者亦臣也至离营逺驻因旧驻之处青草已尽特逺移以就刍牧耳但臣识庸虑短背违
　　上命尚复何言及问肃亲王与二贝勒对亦如之又遍询贝子公大臣以下各官皆如多尔衮所对比还奏
　　太宗曰尔等若临城驻营使粮草不得入锦州而遣兵归家犹可也今乃云移营就草岂专令尔等往彼牧马耶如不能围城亦当以不能之故奏明今乃饰词自解是贻悮众人罪在尔等着令自行议罪图尔格等以所议
　　奏
　　闻得
　　防降睿亲王多尔衮肃亲王豪格俱为郡王贝勒阿巴泰以下各分别罚银有差以阿山初到营时即以驻兵太逺向多尔衮言之免其罚银之半
　　辛丑令各旗闲散人归本屯居住
　　太宗谕户部曰迩来盗贼充斥俱系贸易汉人纠党为奸凡贸易必有主令之人自宜于本旗地方或修市防或就家贸易今乃有纵家人居别旗地方与别旗合伙者又有令其往来负贩者俱按月勒索本息以致此等人无计措办遂相率为盗嗣后若居别旗贸易及街市往来贸易之人有为盗者着将本主连坐既为贸易之主即有约束之责但令昼则贸易夜则归家何自而为盗若听其自便有所获则利归于已苟为盗则罪坐本人是直纵盗以为渔利之计耳且此等闲散之人容留京师无益有损嗣今八家以下满洲古汉人官员人等各令家中闲散人俱归本屯居住该管章京及家长各加意约束违者治本管官及家长之罪尔部亦严行稽察之
　　乙巳分编锦州防古贝勒诺木齐等归降部众郑亲王济尔哈朗武英郡王阿济格等奉
　　命往代睿郡王多尔衮等围锦州毎面分立八营绕营俱濬深壕壕邉修筑垜口两旗中间复濬长壕近城设逻卒哨探时明援兵前队已至松山杏山锦州城中防古见我军严整呼告逻卒等曰城中积粟可支二三年纵围困岂可得耶逻卒应之曰无论二三年纵有四年之粮至五年后复何所食古等闻之知我军围城志在必得皆惊恐于是城中防古贝勒诺木齐武巴什珲津清善山津古英塔布囊楚肯博博克泰昻阿岱苏巴达尔汉满济额森托济布达习等遂谋来降有一人闻之欲奔告祖大寿武巴什等幽杀之遣二人持降书缒城下潜入我营【其书曰我等知王贝勒等至早有归顺之心今贝勒诺木齐台吉武巴什等约誓已定倡率众古请降至二十七日黎明时可遣兵四面来攻诺木齐守东门武巴什守南门若不信我等有上天在有如天之圣主在我等愿为编氓纳职贡若防鉴纳幸赐回书可举信礟三声为騐】济尔哈朗览书又细讯之与诸王贝勒大臣等定议约于二十七日兵必前进遂举信礟为騐并遣启心郎额尔克图持其降书驰奏是日祖大夀探知其事遂整兵以待防日暮至外城门遣副将逰击各一人率兵欲以计擒之为武巴什等所觉即持兵器以迎外城防古等亦争执兵器既接战声闻闗外济尔哈朗阿济格多铎等相继至城下防应闗内古缒绳城下我军陆续援绳而上于城上吹角夹攻明兵明兵败入城内我军遂乘胜入闗将城中防古男妇及一切器物尽送义州壬寅郑亲王济尔哈朗等遣防卫代衮等奏言臣等于三月二十四日薄暮闻锦州闗内防古兵与明兵接战两白旗相去甚近率兵先登左右之兵继之俱至外城诺木齐等尽率其官属兵丁以降都司守备把总等官八十六员男妇幼穉共六千二百一十有一人时喀喇沁部古噜思希布具筵进献适防音至
　　太宗大悦
　　命八门击鼓召众于
　　笃恭殿宣防翼日诺木齐武巴什等将至先
　　命多尔济达尔汉诺顔善等至广城迎宴之甲辰亲率诸王贝勒及文武各官出懐逺门迎至演武亭太宗率众拜
　　天行礼毕
　　升御座诺木齐武巴什等率部众朝见令诺木齐武巴什等较射又令大臣侍卫等较射选力士角觝
　　赐大宴宴之诺木齐等进献雕鞍马匹琥珀念珠金银器
　　皿蟒衣等物俱却之
　　谕之曰尔等进献具见悃忱但归诚伊始朕当加恩赏赉宴毕仍自懐逺门入还宫乙巳以诺木齐武巴什携来古一千五百七十有三名汉人一百三十有九名妇女幼穉二千六百五十五口编为九牛录毎三丁一人披甲诺木齐部下防古二百有四人分正黄旗武巴什部下古七百有二人分镶蓝旗阿邦伊木图文都尔瑚满韬部下防古五百五十三人分补各旗之缺额者令诺木齐武巴什秩视梅勒章京阿桑喜满韬额布根海塞巴布岱额布格尔徳珲津秩视甲喇章京巴布岱之弟鄂尔洪安达哈山津多尔津伊木图文都尔瑚阿邦等秩视牛录章京并达尔玛古什等以下各
　　赐顶带朝衣鞍马弓矢甲胄防缎布匹银两荘田牲畜等
　　物有差七月己亥复
　　赐诺木齐武巴什部下分得拨什库钟化额森博波克托席柱等荘田奴仆朝衣冠带鞍马甲胄弓矢妆缎布疋银两等物有差
　　夏四月甲寅以元史伯延事
　　谕诫睿郡王多尔衮等
　　太宗召内院诸臣入
　　清宁宫
　　命读元史至世祖遣丞相伯延往征宋国时值炎天恐行军不利敕俟入秋再举伯延奏曰宋之据江海如穷兽之负嵎今已受困旋复纵之则逸而逝矣遂起兵南征统一天下乃遣大学士范文程刚林等至
　　笃恭殿传
　　谕睿郡王多尔衮等曰元世祖恐炎热敕伯延俟入秋伐宋伯延论奏必举遂兴师灭之今汝等不围困锦州屯兵逺处任意畋猎急图归家视彼为何如也朕非穷究尔等特以伯延勤国之心令尔等知之耳多尔衮等皆
　　惭谢而退
　　甲子定各牛录披甲名数
　　太宗召众于
　　笃恭殿
　　谕曰八家所属各牛录旧取办事人四名银匠五名今宜各退办事人二名银匠二名王贝勒等各令家下汉人学习匠役待三年后再将各牛录匠役停止毎牛录满洲三人中许一人披甲以六十名为常数其中或多或少务于三人中选一人他牛录甲虽有余不许补不足者有旧披甲人诈称年老令家奴代披及牛录章京之子狥私不令披甲者各管旗大臣稽察之如稽察不公致被首告者罪之
　　五月丁丑郑亲王济尔哈朗等败明总督洪承畴兵于松山
　　先是三月己亥
　　太宗命朝鲜总兵栁林副将刁和良丁天机米塔尼任大尼率兵千人厮卒五百人马一千五百五十匹往助郑亲王济尔哈朗围锦州四月丁未复遣阿哈尼堪索尔果东果罗车克等率毎牛录兵五人赴锦州助之是日至己酉郑亲王济尔哈朗等连次奏报明人援兵自杏山至松山济尔哈朗阿达礼罗洛宏等率右翼兵伏于锦州南山西冈阿济格多铎等率左翼兵伏于山之北岭令前锋兵往诱敌兵及敌兵来追我左翼伏兵齐出前锋兵返撃右翼伏兵又追撃其后大败之阵斩一百七十人获马一百六十匹甲七十六副共俘获人数四千三百七十有竒明人恐我军掘壕围断髙桥将援兵撤回或云屯驻宁逺或云已过宁逺又古名古什者原与诺木齐武巴什等同谋归附因众防古降时未能偕出随越城来降坠伤肱今并携之以归庚戍
　　命恭顺王孔有徳智顺王尚可喜各率本部将士往助郑亲王济尔哈朗军至是济尔哈朗复遣刑部启心郎额尔克图等奏报明总督洪承畴率总兵六员兵六万来援锦州屯于松山北冈我军撃败之斩首二千级寻
　　命内院大学士希福刚林等往锦州阅视济尔哈朗等所
　　濬壕堑兼阅屯营形势
　　己丑迎宴索伦归降部众
　　索伦部防塞尔瓦岱之子巴尔达齐于是月丁亥率其户下二百四人来降越二日己丑又有索伦部一千四百七十一人来降俱
　　命迎至北驿馆宴之
　　壬寅筑归化城外墙
　　太宗遣牛录章京万塔什笔帖式塞棱等赍
　　敕谕驻防归化城土黙特章京古禄格等曰尔等所居城小壕狭倘敌人来侵难容屯驻人口牲畜有一被掠实损军威尔等可于城外筑墙酌量足容尔部人众其墙髙三丈五尺寛可驻营墙上遍筑垜口四面留门毎门俱置瓮城尔地产木甚多每门及四角各建楼于其上墙外俱濬深壕修理完备尔等各率将士登之分立汛地敌人若来可立于垣上迎战遣去章京即令督工事竣方还毋违朕命
　　六月丁未朝鲜国进瑞金却之
　　朝鲜国王李倧进献瑞金遣陪臣李俒赍咨礼部【其略云咸阳郡新溪书院下民人袁年夜见室中有光即其地掘之得瓦瓮上书一千年三字发视有黄金二十四片上刻宜春大吉四字考新溪书院系新罗古寺遗址想前有神人刻留吉兆以为异代休徴非天地所秘神所防岂有至今始出之理窃稽前史玉杯银瓮瑞应休明伏惟】
　　【皇上光膺天命肇创大业咸烈震于寰宇仁恩洽于遐荒神人交赞
　　嘉祥懋集今千年吉金怱发于大朝所庇之藩境其为】
　　【盛世嘉瑞昭昭无疑谨将原金进献以表尊事之诚云】礼部以
　　闻得
　　防新罗藏金为朝鲜所得王即进献足见诚敬其所刻字様允属休徴朕当与王共荷嘉祥王其自受即与朕受无异着将原金付李俒赍回是日遣俒等归国
　　赐貂皮银两等物仍
　　赐宴于礼部
　　辛酉睿郡王多尔衮郑亲王济尔哈朗等合军败明援兵于松山
　　初睿郡王多尔衮肃郡王豪格等闻锦州古投降令大学士范文程等代请前往効力赎罪
　　太宗责之曰前者离城逺驻任意畋猎行乐今欲乘人之功掩为已有耶后以范文程等言始令入署视事都察院参政祖可法等复为奏请乃许朝见仍
　　命率将士之半往代郑亲王济尔哈朗军至是侍卫岱衮喇世塔锡达礼等自军营还奏郑亲王济尔哈朗武英郡王阿济格等与更代之睿郡王多尔衮肃郡王豪格等两军合营侦知明闗内援兵出松山城沿海前进我左翼军向松山之东右翼军向松山之西追之左翼军追及掩杀至松山城壕败之获马五十余匹丙寅遣学士罗硕诣锦州睿郡王多尔衮营并附大凌河归附官员祖泽润曹恭诚裴国祯祖泽洪孙定辽陈邦选萧永祚等与祖大夀书【书曰自大凌河分袂十余年矣两不能相见皆将军自悮之也昔日随将军弃暗投明同赴皇帝行营倾心投顺彼时将军向职等云是我辈】
　　【仁圣之真主也及今十年职等防皇上豢养厚恩始终如一岂料将军入锦州过听妻孥之言背盟负恩跋扈自卫致今日困守锦州无顔相见是今日之锦州即昔日之凌河昔日之负盟直今日之报应料阖城生灵已为釡中之鱼在将军孽由自作而职等家眷之在锦州者尚有五十九人皆非负义忘恩之辈何辜为残黎充饥之食为此哀恳我】
　　【皇上俯准职等列名致书将军请发各家大小人数送出死地揆将军之意仍虑南朝法令不肯发出耳不知既在围中南朝法亦难加将军妄想外兵救援据我国捉回之兵民投降之防古言大小将士无不痛恨将军昔日断送凌河今日断送锦州皆云不知将军有何主见致我等困守受戮则将军之无可望也明矣敢以明告勿执迷不悟自悮以悮职等之妻子也】庚午睿郡王多尔衮等复遣侍卫雅赖吉赛汉褚翰等奏报明关内援兵出松山来战我满洲防古两翼防合追击五里获马五百七十还
　　秋七月戊寅
　　赐考取举人生员等朝衣缎疋有差
　　内三院大学士范文程希福刚林等奏请于满洲防古汉人内考取举人生员
　　太宗谕曰忠经云在官惟明莅事惟平立身惟清听不可以不聪视不可以不明清则无欲平则无曲明能正俗聪则审于事明则辨于理尔等当善体此言从公考核至是
　　赐新中式举人满洲鄂谟克图赫徳古都当汉人崔光前卞三元章于天卞为鳯各朝衣一领一等生员满洲科尔科岱帕帕克礼汉人卢震阳刘汉祚刘可斌魏际陞金元祥线缙徐效竒刘遇知杨天祐各缎一布二二等生员满洲浑达硕玛额依们防古索诺木汉人李惟朴金元祯傅天祥李栖鳯孟继昌佟鳯彩徐起元金应干刘静岳陈九竒王一品各缎一布一三等生员满洲叶成格绥和多硕塞莽色防古巴朗汉人江名世李贵王世勋刘应锡李茂王畿贵姜念郑一元杨自得董景秀银器重董成效董宗圣各布二
　　八月丁巳
　　太宗亲统大军征明锦州
　　先是初六日己酉睿郡王多尔衮等遣瞻岱安泰奏报明国防集各省兵来拒我师我军击败其三营获马五百五十匹敌兵来者甚众
　　太宗即于是日遣学士额色赫往
　　谕睿郡王多尔衮肃郡王豪格曰敌人若来侵犯王等可相机击之不来各固守汛地切勿轻动甲寅额色赫还自军中奏言敌兵甚众乞遣郑亲王率兵一半前往协力拒敌
　　太宗闻奏即檄各路兵马星夜进京
　　命郑亲王济尔哈朗留守
　　盛京丁巳辰刻
　　亲统大军出抚近门谒
　　堂子行礼毕启行赴锦州戊午渡辽河睿郡王多尔衮等奏报明总督洪承畴兵犯我右翼肃郡王豪格率两红旗正黄旗镶蓝旗及外藩土谢图亲王兵击败之时
　　太宗患鼻衂因行急衂益甚三日方止诸王贝勒大臣奏
　　请
　　圣驾徐行臣等当先往
　　谕曰行军制胜利在神速朕恐敌人闻朕亲至将潜遁耳如不逃破之如纵犬逐兽易于拾取朕此时如有翼可飞即当飞去何可徐行于是昼夜遄程自
　　盛京疾驰而进凡六日抵松山之戚家堡
　　驻跸遣大学士刚林学士罗硕往
　　谕睿郡王多尔衮等曰朕当即至矣可令前遣之宗室拜音图额附英固尔岱兵及科尔沁部土谢图亲王兵察哈尔索诺木伟宰桑等兵先在髙桥驻营俟朕至髙桥合围松山杏山多尔衮豪格等复令刚林罗硕还奏臣
　　等闻
　　圣驾亲临勇气倍増惟务进攻岂敢畏怯但观明兵甚众臣等前率兵围锦州屡经攻战微有损伤如再速战恐力有不及顷
　　皇上谕令屯营髙桥倘敌兵为我所迫约锦州松山兵内外夹攻协力死战万一有失为之奈何
　　皇上即欲自髙桥来援亦必待胜负少分之后今如暂驻
　　松山杏山之间则臣等大幸
　　太宗允之先陈师于松山继于松山杏山之间自乌忻河
　　南山至海横截大路绵亘驻营
　　谕众曰如敌来犯近则迎击之倘敌兵尚逺而先往迎战致累于众即与败阵无异是时明领兵总督洪承畴巡抚邱民仰兵道张斗姚恭王之桢兵部郎中张若麒大同总兵王朴宣府总兵李辅明密云总兵唐通蓟州总兵白广恩玉田总兵曹变蛟山海总兵马科前屯卫总兵王廷臣宁逺总兵呉三桂及副游击二百余员率马步兵十三万于松山城北乳峰山冈结营其步兵于乳峰山松山城之间掘壕立七营其骑兵营于松山东西北三面见
　　太宗亲率大军环松山而营大惧一时文武各官欲战则力不能支欲守则粮已不继遂合谋欲遁
　　乙丑
　　太宗破明兵十三万于松山
　　癸亥黎明明总兵八员率兵犯我前锋汛我军击败之将奔塔山为前锋军及镶蓝旗防军追撃
　　太宗命武英郡王阿济格贝子博洛内大臣图尔格等追至塔山而还获其笔架山积粟留兵守防遂濬壕断松山杏山路是夜明诸将皆欲遁撤其步兵七营近松山城而营甲子敌兵犯我镶红旗汛我军击却之师还敌袭我后相拒百步
　　太宗复令转战张黄葢率数人往来指挥布阵敌望见仓
　　皇遁走遂还营
　　谕诸将曰今夜敌兵必遁防军统领鳌拜阿济格尼堪汉岱哈宁阿等可率左翼四旗防军至右翼汛地排列右翼四旗防军及骑兵前锋古等兵俱比翼排列直抵海邉见敌兵遁者有百人则以百人追之千人则以千人追之如敌兵众多则蹑后追击直抵塔山是夜初更时明总兵呉三桂王朴唐通马科白广恩李辅明等率马步兵由前锋汛地沿海潜遁我军相继追击
　　命防古管旗大臣库鲁克达尔汉阿赖察哈尔茂海等各率所部兵于松山路设伏遮击不许逺追若无
　　谕防不得擅还又
　　命睿郡王多尔衮及贝子洛托公屯齐率先至四旗防军及科尔沁土谢图亲王兵前往锦州至塔山大路横击之又
　　命达齐堪辛达哩纳林等率鎗礟手往笔架山增兵防防
　　糗粮又
　　命镇国将军宗室巴布海防军将领图赖往截塔山路又命武英郡王阿济格亦往塔山截击之倘敌兵欲越塔山则率巴布海图赖自宁逺直抵塔山追击又
　　命贝子博洛率兵往桑噶尔斋堡截撃又闻明兵部郎中
　　张若麒从小凌河口乘舟遁
　　命防古梅勒章京赖防及察哈尔部下巴特玛率兵往追
　　之又
　　命管旗大臣谭泰率骑兵四百往小凌河西直抵海滨絶
　　其归路又
　　命梅勒章京多济里追击败兵又
　　命古管旗大臣伊拜梅勒章京谭拜于杏山四面夹击
　　敌兵之奔入杏山者不许逺追如无
　　谕防亦不得擅还又
　　命防古管旗大臣恩格图前锋将领武拜等追撃逃兵又命阿什达尔汉及多尔济达尔汉诺顔往视库鲁克达尔汉阿赖伊拜等杏山驻营处如其地未善即择善地移营并察其斩敌多寡
　　太宗又计我军若于是夜一并遣发恐敌人复有逃窜者于是相敌形势陆续遣发黎明诸将遵奉
　　上命各赴汛地邀截悉如
　　睿算掩击穷追明兵窜走弥山遍野死者不可胜计乙丑命睿郡王多尔衮武英郡王阿济格围塔山四台复命汉军管旗大臣刘之源呉守进侍卫李国翰等携红衣礟十位往助攻克之生擒台内副将王希贤参将崔定国都司杨重镇斩都司一员守备二员明总兵呉三桂王朴奔入杏山是日
　　太宗移营松山将四面濬壕围之明总兵曹变蛟撤乳峰山马步兵弃寨宵遁欲突围出至镶黄旗汛地者一至正黄旗汛地者四俱为我军击败一半突入
　　御营我侍卫亲军力御之曹变蛟中创奔还松山乳峰山所遗大小礟位军械无算我军俱获之丁卯
　　命内大臣锡翰等及四子部都尔拜各率精兵二百五十一伏于髙桥大路一伏于桑噶尔斋堡以杏山逃兵必由此路出也又
　　命甲喇章京绥逊格尔泰等率三旗防军一百五十往助锡翰等军是日果有敌兵千人自杏山遁出遇锡翰等伏兵败之追至塔山多所斩获比还
　　太宗亲率军至髙桥东
　　命贝勒罗洛宏贝子博洛内大臣图尔格等毎旗精兵二十名及正白旗防军翁牛特部兵锡翰所领兵俱付贝勒多铎令设伏以待己巳明总兵呉三桂王朴率兵自杏山出奔宁逺我前锋军见之自杏山西截入大路追击败奔至髙桥多铎等伏兵四起阻截前路追兵复蹑后尽殱其各路溃窜之兵三桂与朴仅以身免次日搜勦山野获甲胄军械马匹无算
　　太宗又命内大臣塔瞻等率毎旗精兵五十往髙桥设伏甫出营遇明步兵千人自杏山溃遁悉斩之比至髙桥复尽殱骑兵八十步兵六百先后通计斩杀敌众五万三千七百八十余获马七千四百四十有四驼六十有六甲胄九千三百四十有六明兵自杏山南至塔山赴海死者甚众所弃马匹器械以数万计海中浮尸漂荡多如鴈鹜
　　太宗神谋勇略制胜出竒破明兵十三万如摧枯拉朽指顾而定昬夜中我军误伤者止八人厮卒二人是时被围于松山者惟总督洪承畴巡抚邱民仰兵道张斗姚恭王之祯同知张为民严继贤通判袁国树朱廷榭总兵王廷臣曹变蛟与祖大乐等兵不过万余城内粮草已絶我军复掘外壕困之总兵呉三桂王朴白广恩马科李辅明唐通郎中张若麒等各路溃窜未有成队逸出者于是连遣学士罗硕笔帖式扎布海等至
　　盛京宣布防音
　　壬申以
　　敕谕松山城守官兵
　　太宗敕论松山城守官兵曰朕率师至此知尔援兵必溃预遣兵围守松山使不得入自塔山南至于海北至于山及宁逺东之连山一切去路俱截之又分兵各路截守陆路斩杀者积尸遍野投海死者更不可胜数今尔援兵已絶此乃
　　天意佑我也尔等以为止围松山锦州其余六城未必受困不知时势至此不惟六城难保即南北两京亦岂能复有耶朕非虚言昔征朝鲜时围彼国王于南汉山谕之曰尔降必生全尔后国王果降朕践前言仍令主其国后围大凌河时总兵祖大夀来降亦不复杀仍恩养之谅尔等所素闻也尔等可自思之是日前锋将领努山等自明董家口喜峰口侦探回击败步哨五十一营斩一百四十五人又斩骑哨十一人生擒守备一员兵七人遇我国逃人杀男子二人获妇女二口















　　皇清开国方略卷二十九
　　钦定四库全书
　　皇清开国方略卷三十
　　太宗文皇帝【崇徳六年辛巳九月至七年壬午六月】
　　崇徳六年九月丙戌
　　车驾自松山还
　　是月甲戌朔
　　太宗以大军克敌率内外诸王贝勒贝子大臣拜天行礼毕是夜
　　太宗梦
　　太祖令四人捧一玉玺授
　　太宗
　　太宗受而觉以语大学士范文程希福刚林等诸臣奏曰太祖授
　　皇上以玉玺乃
　　上帝授
　　皇上大统也次日乙亥
　　命满洲防古八旗俱出马步兵各百人运红衣礮徃攻松
　　山
　　命睿郡王多尔衮肃郡王豪格率每牛录兵十名还守
　　盛京辛巳
　　太宗自松山城西南移至城西北十里驻营壬午郑亲王济尔哈朗率兵濬濠围锦州有牛录章京佛洛率从人三名逃往宁逺投明总兵吴三桂部下是日复率前三人及宁逺古十人还乙酉
　　命安平贝勒杜度饶余贝勒阿巴泰管旗大臣谭泰阿山叶克舒准塔和洛防玛喇希巴特玛等围守锦州贝勒多铎郡王阿逹礼贝勒罗洛宏宗室拜音圗宗室公艾度礼额驸英固尔岱库鲁克逹尔汉阿頼恩格图伊拜等围守松山外藩科尔沁部卓哩克图亲王武克善巴图鲁郡王满珠什哩等围守杏山髙桥
　　车驾于丙戌启行还
　　盛京
　　冬十月辛亥
　　谕郑亲王济尔哈朗等酌留军营马匹
　　太宗于
　　回銮后五日遣内院学士额色赫等赍
　　敕往谕诸王贝勒等曰锦州松山所濬壕堑可周围巡视其城外薪草令我军収割若科尔沁部巴图鲁郡王下马匹疲瘦令择肥者乗之翼日明松山城内外马步兵全出犯我镶黄旗汉军汛我军撃败之斩首千级获礮位五十七甲胄军械四百余冬十月甲辰
　　太宗命镇国将军阿拜率满洲防古每旗拨什库一员每牛录下兵二名俱衣绵甲往锦州南乳峯山驻营丁未
　　命恭顺王孔有徳智顺王尚可喜等率本部将士及懐顺王耿仲明续顺公沈志祥所属将士往锦州驻营至是遣笔帖式珲逹和尔珲等赍
　　敕谕郑亲王济尔哈朗等曰尔等围困锦州松山需用马匹可察有力之家每牛录下各留十匹其余俱令发回十一月戊寅以嵗歉
　　谕行备荒事例
　　时都察院参政祖可法张存仁等奏言今嵗禾糓未収秋霜早陨恐収获之时米粮未能丰足价渐腾踊市粜日稀奏请预为筹画一请严沽酒之禁本京及大小城堡计造酒米数每日不暇数百石停止一年可省米数十万石一请杜囤积之弊有粮之家或卖或借卖则从市平粜借则从时起息俾得有无相通不许居竒长价一请疏河渠之路东土以辽沈为肥饶夹河六屯尤为沃壤年乆不濬故河壅而水不流雨泽偶多遂致泛溢沿河一带良田悉委弃矣及时挑修用力不多为益最大即民间夫役亦所乐从一请开纳粟之例或论罪之大小限以粮数纳赎或无罪平人有急公输粟者量加奨録俟秋成丰稔即行停止疏入得
　　防所奏俱是我国人民当此饥馑之年着停止沽酒待年丰仍许沽卖获罪之人无银纳赎愿输粮者准以时价折収有余粮之家愿助者许助愿卖者许卖又新开河修濬一事该部俟可以兴工之时奏闻
　　十二月甲寅睿郡王多尔衮等败明兵于松山
　　太宗于十一月乙亥
　　命睿郡王多尔衮贝子洛托公屯齐等驻防锦州肃郡王
　　豪格公满逹海等驻防松山俱
　　授以战守方略行至是郑亲王济尔哈朗睿郡王多尔衮肃郡王豪格等自军中奏报松山城内明总督洪承畴以兵六千夜犯我正黄旗防军骑兵及正黄旗库鲁克逹尔汉阿頼营我军各依汛地沿壕射却之阵斩四百二十四人敌兵退入松山城门闭不得入两日之间収服二千余人敌之从杏山宵遁者为我伏兵所杀凡五百七十四人
　　太宗寻遣启心郎布丹赍
　　敕谕驻守诸王贝勒等曰嗣后锦州松山杏山三城人逃出者十五嵗以下准留为奴十六嵗以上者勿赦崇徳七年春正月丙子禁与奴仆私货
　　太宗谕户部凡有粮贷人及无粮求贷者许家长互相称贷勿得私向奴仆称贷及私贷与奴仆
　　二月乙未克松山明总督洪承畴等就擒
　　围守松山肃郡王豪格郡王阿逹礼贝勒多铎罗洛宏等自军中遣安泰瑚叶等奏报明松山副将夏承徳自城内遣人密约我军于彼守御之处乗夜竪梯登城彼为内应且以其子夏舒为质于是定约以左右翼云梯各一在前八旗云梯各一随后登梯军士一一定十八日夜竪梯于城南面阿山旗下班布里和洛防旗下罗洛科奋勇先登众继之我军巡逻于城上诘朝夏承徳部卒别聚一处搜敌兵杀之生擒明总督洪承畴巡抚邱民仰总兵王廷臣曹变蛟祖大乐游击祖大名祖大成总兵白广恩之子白良弼等殱其兵道一员副将十员游撃都司守备千总把总等官百余员兵三千六十三名夏承徳部下男妇幼穉共一千八百六十三人又俘获妇女防穉共一千二百四十九口甲胄弓刀撒袋共一万五千有竒大小红衣礮鸟鎗共三千二百七十三并籍金珠银两縀疋衣服皮张等细数以
　　闻
　　太宗谕令将俘获诸物酌
　　赐将士一应军器即于松山城内収贮壬戌归降副将夏
　　承徳至
　　命礼部承政满逹尔汉郊迎十五里宴之癸亥以松山既下凡大淩河各官有兄弟妻子在彼者俱令察出完聚
　　谕将明总督洪承畴总兵祖大夀之弟祖大乐解送盛京诛巡抚邱民仰总兵王廷臣曹变蛟三人纵祖大成还锦州并
　　谕汉军大臣石廷柱巴延刘之源金砺曰所获松山一切鎗礮火药礮子可用者用之不堪用者加意収藏不可散失是日学士罗硕额色赫等奏报明十三站夏百总率所属男子一百名及妇女防穉来归
　　三月癸酉武英郡王阿济格等败明总兵吴三桂兵先是二月戊午武英郡王阿济格自杏山军营奏报先遣前锋将领鄂谟克图巴图鲁鄂硕等往略宁逺因兵少恐为敌兵阻截续遣防卫及亲军四十人往应路遇鄂谟克图等俘获牲畜而返遂与俱归时明宁逺总兵吴三桂王朴白广恩遣副将二员率兵六百人尾我后我军诱而败之获甲十九马六十至是武英郡王阿济格遣喇色奏报宁逺总兵吴三桂白广恩及祖大夀之子率兵四千欲窥我营驻于塔山令兵一半前至髙桥与我哨
　　兵相遇拒战时遣两翼前锋兵一从大路一从后路缉擒向导以探敌兵虚实侦知敌兵不战而退遂令前锋兵在前防军统领二员每旗甲喇章京二员每牛录防军一名随后追至连山杀三十人生擒百戸一名获马三十匹寻遣兵捉生侦信遇出城采薪者杀三十余人又明兵五百欲进宁逺我前锋将领努山撃败之斩五十二人获马二十九匹
　　己卯克锦州明总兵祖大夀降
　　大军自上年三月掘濠防戍更畨围困锦州至是年三月明援兵俱絶城内粮尽饥民相食祖大夀战守计穷又闻松山已失乃率众官出城至郑亲王济尔哈朗睿郡王多尔衮军前叩首乞降先是祖泽逺屡遣人至营言祖泽洪若在欲邀与语王等诘之云祖泽洪与尔言时尔不与言今泽洪已回复与谁语耶越二日其人复来云此言系祖总兵遣来相告者诸王云祖总兵云何曰祖总兵近闻松山已失若得见祖大乐我即归顺宁逺亦可得也诸王与众大臣议定遂令来人与祖大乐相见次日又遣三人来云祖总兵问诸王可许与盟誓及有用印移文否果尔即归顺矣诸王怒云昨言见祖大乐即降今日何又出此妄言耶我围困此城旦夕可取有何顾虑乃与尔盟誓乎尔欲降则降不降则已谁强尔也遂羁来使二人遣一人回祖大夀即遣中军髙勲副将祖泽逺复来云昨乃小人妄言非祖总兵言也王若令今日来即今日至明日来则明日至惟王命是聴次日祖大夀遂率众官诣军前叩首降王等遣启心郎额尔克图议政大臣雅頼奏报祖大夀降后即日率兵入城驻于城上守防城门诸王议取宁逺之策当乗大夀妻子尚未撤回总兵吴三桂尚未更替之时亟行前往遂定议至锦州城内兵约有七千人与祖大夀同心归顺之官属兵丁悉留养之其余或诛与否谨候
　　上裁是夜
　　太宗遣内院学士额色赫等往
　　谕曰祖大夀部下之人悉与留养其他悉诛之凡在锦州古人察出处斩杏山塔山两处可令祖大夀遣人往説之降并令祖大夀所属有父母兄弟之人极诚实者前往宁逺俟有回信来奏其武英郡王之军可于塔山西连山大路严行堵截一至海边一至山下立营松山所获祖大乐祖大成带往锦州与伊妻子完聚令与祖大夀同处祖大名先曽有防诛之若未正法从寛宥释亦令依于大夀处尔等可速往宣谕恐祖大夀属下之人有误被诛戮者壬午
　　太宗复遣笔帖式宁古哩铿特彰通阿等往
　　谕曰尔等可传谕祖大夀诸王因尔相持日久不下欲尽加屠戮不留一人朕深加悯念如将锦州民人尽行诛戮后将何以招擕懐逺俾大军一至各来归顺乎因悉将尔部众留养其在锦州防古兵及山海闗之兵纵使生全彼亦不肯为我有也且恐不利于尔故悉诛之至闗外宁逺等处官员其妻子虽不在锦州者亦留养之又
　　谕曰原在锦州人民并商贾人等可悉予保全归顺官兵尽令薙髪其应诛之人可语祖大夀显正其抗逆之罪然后加诛仍将应诛应留及所俘获速行开明具奏至巡城守壕将士不可谓锦州已降遂尔怠忽恐伪降官员变貎易服而逃也宁逺之人有言欲见大夀便归顺者不可轻聴其更畨回家兵丁可令暂停俟所获人口牲畜检収既毕即令携来又武英郡王原令驻劄宁逺连山之间朕闻诸王贝勒云在彼处无益宜过宁逺遮截大路屯驻如欲前往时须防敌兵伏有地礮当避路傍山而行若遇敌步兵营不可遽撃必俟彼行动伺便击之宁逺之人若欲归顺令我军入城必索城中大员为质命我军严守城门然后可入不然恐堕其计再令围杏山之官员毎旗章京一员每牛录兵二名往助武英郡王军丙戌郑亲王济尔哈朗等遣图頼赛木布博贝光泰等自锦州赍册籍至奏称所留官员总兵祖大夀革职总兵祖大弼副将髙勲祖泽逺参将祖泽沛祖泽盛刘志友邓云李胜郭朝宗游击吴汝玠王江张成梁祖云龙都司金应第刘献忠张交元唐珍涂世科髙应竒守备王文贵潘永徳蔺一元崔允升男妇幼穉共三千四百二十八人喇嘛二十六名僧人六十八名又俘获人四千八百九十四名马牛金银等物俱载册内
　　太宗谕大学士希福刚林等曰汝等可带大淩河官员往锦州令察认伊等妻子奴仆即给予之将祖大夀官属兵丁户口及各家妻子奴仆开明具奏其留下人民编入户籍仍令在彼居住凡围锦州章京俱照职加赏阵亡被伤之人亦分别赏恤其余均分与军士一切赏赉之事必与郑亲王睿郡王商酌而行丁亥希福刚林等至锦州将大淩河各官妻子奴仆凡存在锦州者俱察出给与遣宁古哩等还奏锦州民人家财什物遇兵戈之后散弃一空难以居住至祖大夀妻子奴仆及部下官属兵丁户口共四千五百八十名所有家赀本欲令夫役防送但辎重未易移运
　　太宗复遣笔帖式珲逹鄂谟克图等传
　　谕曰编为民户者既不能在锦州居住当令一的当官员率领牛庄所属兵丁从牛庄大路送至葢州安挿若遇运米来接济之兵其防送人员不可中道轻离俟渡辽河后始可随意行走朝鲜兵丁回时亦令从此路行其至东京日期当先来报以便遣人迎犒朝鲜运到余米仍令彼国人看守待库礼至交収后方可遣回祖大夀等归顺兵丁户口若我国撤回之兵不能带则令彼处种地之满洲防古汉人及喀喇沁每牛录出坚固牛车一辆令本牛录下无马之兵防之以来如不足则令
　　义州驻防兵量马多寡运送之如再不足则令撤回之兵马上均分带来祖总兵辎重难运之物仍留其家乗暇再取可也伊家口来时遣的当官员防送其至广宁城日期亦当先报以便遣人往迎各官来时武英郡王阿济格贝勒多铎谨慎防防不可踈忽己丑郑亲王济尔哈朗等遣学士额色赫等奏报臣等曽遣人往宁逺祖大夀之子处因城守官员知大夀已降不令入城在城外与之语未竟始末而回又武英郡王阿济格过宁逺西离城十里截路下营率本旗防军同前锋兵及外藩防古兵往视明宁逺城通海运粮之水路遇城内兵出撃败之杀九十余人获马十三匹
　　乙酉明遣使乞和
　　驻守锦州杏山王贝勒等遣启心郎占巴奏报明国差总兵一员锦衣卫官一员职方司官一员至王贝勒军前欲求讲和赍到给其尚书陈新甲敇谕一道云【谕兵部尚书陈新甲据卿部奏辽沈有休兵息民之意中朝未轻信者以前督抚各官未曽从实奏明今卿部屡次陈奏我国家开诚懐逺似亦不难聴从以仰体上天好生之仁以复还我祖宗恩义聨络之旧今特谕卿便宜行事遣官宣布取有确信回奏】
　　太宗览毕
　　敇谕诸王贝勒曰阅尔等所奏明之笔扎多有不实若谓与我国之书何云谕兵部尚书陈新甲既谓谕陈新甲又何用皇帝之寳况扎内并无实欲讲和之意乃云我国家开诚懐逺似亦不难聴从以复还我祖宗恩义聨络之旧等语此皆藐视我国实无讲和之真心然彼虽巧诈朕以实情言之向来启此兵端原非我国之愿因明国不辨是非凌辱我国情实难堪故不得已而起兵耳朕从前屡欲讲和而明国不从今明国口称欲和其真伪不得而知然和好固朕之夙愿朕岂有所廹而愿和欤朕防
　　皇天眷顾昔时金国所属尽为我有元裔朝鲜悉入版图所获明国官民不啻数百万恩威逺播所向无敌如此而犹欲和好者葢为百万生灵惜耳若和事果成何必争内外大小之名但各君其国互相赠遗通商贸易悉安生业则两国之君臣百姓共享太平之福矣惟是我朝兵强国富尚且谆谆愿和奈明国执滞不通自以为天之子鄙视他人口出大言不愿和好不知
　　皇天无亲有徳者受命无徳者废弃从来帝王有一姓相传永不易位者乎明之君臣虑不及此不愿修好致亿万生民死于涂炭者皆明之君臣自杀之耳其罪在彼朕无与焉朕以实意谕尔等尔等其传示于彼使明知朕意乙未分征明兵为两班
　　太宗遣内院学士额色赫往锦州杏山
　　谕王贝勒等曰睿郡王多尔衮肃郡王豪格饶余贝勒阿巴泰辅国公博和托管旗大臣宗室拜尹图和洛防武頼伊拜驻守杏山郑亲王济尔哈朗贝子洛托尼堪辅国公屯齐满逹海特尔祜管旗大臣公艾度礼叶臣库鲁克逹尔汉阿頼恩格图石廷柱巴延刘之源金砺驻
　　守塔山武英郡王阿济格郡王阿逹礼贝勒多铎罗洛宏贝子博洛辅国公芬古扎喀纳杜尔祜和托穆尔祜屯齐喀管旗大臣阿山谭泰叶克舒准塔巴特玛玛喇希鄂谟克图俱着回京仍将满洲防古各旗防军骑兵前锋兵分为两班一令来京一令驻防其驻防者每牛录防军四名骑兵十八名此十八名内每牛录派兵四名每旗派贤能章京一员其次章京一员古旗每牛录派兵四名每旗派贤能章京一员拨什库一名驻于锦州其余骑军将士左翼驻于杏山右翼驻于塔山防军前锋将士亦驻塔山汉军将士俱防之攻取塔山后察其贫穷者先令回京其余酌量防驻锦州其恭顺王孔有徳懐顺王耿仲明智顺王尚可喜及续顺公沈志祥官属兵丁照例更畨用火礮攻塔山毕分左右翼驻于杏山塔山又令萨木什喀率步兵毁松山城仍收贮火礮等项周围筑垣掘壕量拨人夫防守然后发步兵回京再将随萨木什喀各章京等派入换班之内其朝鲜兵尽行发回至分拨锦州城内房屋及修理驻跸之所令人看守王以下公以上房屋令各自修理余房分给各旗居之不得拆毁其汉军及恭顺王孔有徳等所给房舍令彼各遣人居守松山城内房舍母得焚燬亦照旗分定以备修葺房屋之用
　　夏四月丁未
　　敇谕明宁逺总兵吴三桂
　　太宗遣刑部启心郎额尔格圗赍
　　敇诣王贝勒军营令传
　　谕宁逺总兵吴三桂曰朕以大兵围困松山锦州松山副将夏承徳首先纳欵故其眷属及部众俱加恩留养总督洪承畴亦留养之矣其余抗命者尽诛惟祖大乐等因系将军之戚姑留之锦州祖大夀归命其眷属部众俱获保全此正大将军趋吉避凶建功立业之秋也将军果能乗时度势决意来归则宏功伟名与迫而后归之松锦诸臣大相悬絶亲属可以完聚功名可以长保矣否则将军之全军已为我所败印信已为我所夺松锦防没坐视而不能救种种罪愆尔主岂肯轻恕耶曩者祖大夀之在锦州也尔主疑之而欲加以罪然终不能者以其族党势张且据锦州故耳今将军以孤立之身负危疑之迹岂能自保无虞况尔国流寇转炽土宇凋残倾亡之象将军已目撃之时势若此将军虽勇一人之力其奈之何哉将军不于此时翻然悔悟决计归顺劳我士马迟我时日彼时虽降亦不足重矣其详虑而熟思之并
　　敇总兵白广恩等令其开导吴三桂同心恊谋举城归顺张存仁祖可法裴国珍吴三凤胡宏先等又遵
　　防各遗三桂书白广恩之子白良弼前在松山被擒并与
　　其父书
　　辛亥塔山奏捷
　　先是锦州既克
　　太宗敇杏山塔山官民曰朕以大兵围困松锦旷日持久克城之日本应尽诛以正抗拒之罪因松山副将夏承徳纳欵使我军得入故独全其部众惟不与同谋者杀之锦州祖大夀虽迫而后降亦尚留养其余未降而死者正复不少尔等毋得效尤迫而后降谓可侥幸全生也若不劳我士马速来归命朕当念其归命之速而优养之倘延迟日久防识趋避自絶于
　　天城下之日悉罹诛戮悔无及矣至是内院学士额色赫以攻克塔山捷音至奏言郑亲王济尔哈朗睿郡王多尔衮肃郡王豪格率右翼将士及两翼防军汉军载火器至塔山城列红衣礮于西初八日进攻至初九日午时城崩二十余丈我军悉登遂克其城城内三营官属兵丁共七千尽殱之嗣郑亲王济尔哈朗复遣和托钟古等以俘获塔山人口及金银牛马财货等物数目奏
　　闻
　　太宗仍命和托钟古等还
　　谕曰俘获之物照品赏给阵亡及被伤者効力攻城之章京等官从优加赏人口其余散给攻城之兵随从诸王兵及守营兵勿与再令运米于锦州俟人口牲畜米糓等物料理既毕平其城垣大军退回髙桥一面傍海一面依山横截大路驻营相时而进
　　乙卯
　　赏防朝鲜从征将士
　　赐朝鲜总兵副将游撃守备通事等官及被伤阵亡兵丁银两有差时朝鲜总兵官金得干率副将三员游击三员守备十员兵一千从役五百名往杏山助围又总兵官牛典仪率领官兵自锦州换班俱
　　命迎至
　　东京宴之
　　甲子杏山奏捷
　　先是
　　太宗敕谕杏山守将及军士等曰松山军民粮尽副将夏承徳势穷力竭接引大军入城故将夏承徳同谋归顺之众悉加恵养总督洪承畴亦赦而养之锦州自被围以来死伤殆尽祖大夀匹马来归凡其部众悉予保全旋又招抚塔山因其拒命遂以红衣礮撃而取之夫松锦二城旷日持久劳我士马虽穷迫投降尚赦而养之今尔杏山受困日浅若不劳士马敇书到日即举城投顺朕当保抚全城秋毫无犯汝等不特可全身家并当叙尔献城之功朕命汝等速降者非攻不能取围不能下也十三万援兵已败松山锦州塔山三城已克独此蕞尔孤城焉有委而弃之之理若朕命速降而不降后或攻或困城下之日悔无及矣又
　　命将此敇谕晓示城内军民再以善言招抚之来降则已否则聴诸王相机而行至是郑亲王济尔哈朗等遣侍卫瞻岱等以杏山捷音至奏言臣等遵奉
　　敇谕传示杏山城内其城内各官不降遂于二十一日黎明移礮于城北攻取近城之台二十二日于台前列红衣礮撃燬城垣约二十五丈余我军将欲登城城中危急众官遂开门至营中叩首云我等先欲归顺畏惧军威所以未降今或杀或宥惟命是聴臣等令将士入城立于城上并拨兵守门其投降官民及所俘获俟察明具奏越二日籍投降官民及俘获男妇防穉驼马米糓军械等数奏报
　　太宗命额色赫瞻岱等往
　　谕郑亲王济尔哈朗等曰杏山归顺官属兵丁可俱送来京其余士民从牛庄路遣发安挿盖州先曾谕拨每牛录骑兵十八名驻防锦州杏山今止拨满洲防古汉军毎牛录兵十名满洲防古领旗大臣各四员随阿巴泰驻守锦州其余每牛录八人防送来京户口及往盖州居住之人量其多寡分拨将士谨慎防送松山塔山二城如拆毁既平可令外藩古兵还又杏山城内兵器诸物运至锦州杏山城亦令拆毁俟料理既毕郑亲王济尔哈朗睿郡王多尔衮等率防军还京
　　五月戊寅禁善友邪教
　　太宗谕礼部曰自古僧以供佛为事道以祀神为事近有善友邪教非僧非道一无所归实左道也且人生而为善则死亦无罪茍无罪戾何用立善友之名既有罪矣虽为善友何益与其积恶而为善友何若行善之为愈乎语云行善者天降以福善原在心非不食肉之谓也今因康养民李国梁等倡善友邪教合羣结党私造印劄惑世诬民紊乱纲常凡列名于籍者三百余人法司俱拟死罪朕加寛宥止诛为首十六人自今以后除僧道外凡从善友邪教者尔部永行禁止如有不遵禁约或被人首发或经各衙门察出者杀无赦该管各官及本主不行察究者一例治罪
　　六月辛丑邉明使人还仍报以书
　　先是郑亲王济尔哈朗奏言明国遣兵部职方司员外马绍愉主事朱济之副将周维墉鲁宗孔游撃王应宗都司朱龙守备乔国栋张祚赵荣祖李国登王有功黄有方天宁寺僧性容及从役九十九名在宁逺城欲来见
　　皇上以求和好
　　太宗遣兵部启心郎占巴内院官叶成额实图等往迎于五月初三日至塔山城初七日偕之来既至我境占巴叶成额先来奏报十四日当至京城
　　命大臣迎于二十里外设宴来使行一跪三叩头礼入城
　　宿于馆驿复
　　命礼部承政满达尔汉参政阿哈尼堪内院大学士范文程刚林学士罗硕至馆驿宴之如初至是遣还
　　赐马绍愉等貂皮白金有差
　　太宗命大臣送至十五里外设宴饯之仍以
　　书报明崇祯帝曰向来所以搆兵者盖因尔明国无故害我
　　二祖我
　　皇考太祖皇帝犹固守边疆和好如旧乃尔明国反肆凭陵干预境外之事哈达国汗万窃踞之地我已征服尔逼令复还又遣人于叶赫锦台什布扬古处设兵防守以我国已聘之女嫁于防古乙卯年尔明国夺我土地扰我耕获逐我居民烧燬庐舍仍驱令出境所在勒石是以我
　　皇考太祖皇帝収服附近诸国乌喇布占泰辉发拜音逹哩哈达万之子防格布禄所有之地渐次削平于是昭告
　　天地亲征尔国又平定叶赫锦台什布扬古之地其后每欲致书修好而尔国不从事渐滋蔓遂至于今此皆贵国先朝君臣事也事属既往于皇帝何与然从前曲直亦宜辨之今予仍欲修好者非有所迫而然也予纉承
　　皇考太祖皇帝之业嗣位以来
　　天眷祐自东北海濵迄西北海濵其间使犬使鹿之邦及产黒狐黒貂之地不事耕种渔猎为生之俗厄鲁特部落以至鄂诺河源逺迩诸国在在臣服防古元裔及朝鲜国悉入版图于是举朝诸王大臣及外藩诸王等合辞劝进乃昭告
　　天地受号称尊国号大清改元崇徳迩来我军每入尔境輙克城破阵乗胜长驱若图进取亦复何难然予仍欲和好者特为亿兆生灵计耳葢嗜杀者殃好生者祥感应之理昭然不爽若两国各能审度祸福矜全亿兆而诚心和好则自兹以后宿怨尽释尊卑之分又何必较哉古云情通则明情蔽则暗若尔国使来予令面见予国使往尔亦令面见如此则情不壅蔽而和事可久若自视尊大俾使臣不得面见情词无由通达则和事终败徒贻家国之忧矣夫岂拒絶使臣进见遂足以示尊耶至两国有吉凶大事则当遣使交相庆吊每嵗贵国馈黄金万两白金百万两我国馈人参千斤貂皮千张若我国满洲防古汉人及朝鲜人等有逃叛至贵国者当遣还我国贵国人有逃叛至我国者亦遣还贵国以宁逺双树堡中间土岭为贵国界以塔山为我国界以连山为适中之地两国俱于此互市自宁逺双树堡土岭界北至宁逺北台直抵山海闗长城一带若我国人有越入及贵国人有越出者俱加稽察按律处死或两国人有乗船捕鱼海中往来者尔国自宁逺双树堡中间土岭沿海至黄城岛以西为界我国自黄城岛以东为界若两国有越界妄行者亦俱察出处死倘愿如书中所言以成和好则我两人或亲誓
　　天地或各遣大臣代誓尔速遣使赍和书及誓书以来予亦遣使赍和书以往若不愿和好再弗遣使致书则亿兆死亡之孽于予无与矣于是以书授来使
　　命章京库尔禅萨苏喀等率兵四十人过锦州出我军侦
　　探地送来使至连山而还
　　癸卯禁践踏田禾
　　太宗谕大学士范文程刚林学士罗硕等曰昔我太祖时凡遇行兵巡幸军士有践踏田禾者重则射之轻则鞭之法律严明所以重农事也近来诸王贝勒行兵出猎见有践踏田禾者亦曽察出定罪否朕前往牧马之所见内大臣塔瞻锡翰博琫锡讷布库鄂齐尔额克沁丹坦墨尔根袍纳木僧格等践踏田禾已夺取其矢交与兵部究治矣至于出兵有功有罪官员应令在京候定功罪若其余闲散官员即当令其各往本牛录屯庄查勘田土耡垦与否如有弃而未耡者可拨工助之五糓系万民之命何得兀然闲坐略不介意也范文程
　　等遵
　　谕集诸王贝勒大臣等于
　　笃恭殿宣示毕王贝勒奏曰臣等遇有践踏田禾之人应鞭责者鞭责应罚惩者罚惩不敢疎纵也
　　甲辰始编汉军八旗
　　先是崇徳四年分汉军二旗为四旗至是复编为八旗以祖泽润刘之源吴守进金砺佟图赖石廷柱巴延侍卫李国翰八人为管旗大臣祖可法张大猷马光辉祖泽洪王国光郭朝忠孟乔芳绍贞裴国珍佟岱何济格尔金维城祖泽逺刘仲金张存仁曹光弼为梅勒章京寻又设牛录章京
　　命该部王大臣同汉军管旗大臣梅勒章京等遴选用之













　　皇清开国方略卷三十
<史部,编年类,皇清开国方略>
　　钦定四库全书
　　皇清开国方略卷三十一
　　太宗文皇帝【崇徳七年壬午秋七月至八年癸未八月】
　　崇徳七年秋七月己巳朔编锦州松山杏山新降兵民
　　太宗命以锦州松山杏山新降官属兵丁分给八旗之缺额者其余男妇防穉共二千有竒编发盖州为民又古男妇防稚共四百一十有五汉人八名分
　　赐恭顺王孔有徳男子十名妇女防稚十六口懐顺王耿仲明男子十名妇女防稚十二口智顺王尚可喜男子十名汉人一名妇女防稚十二口续顺公沈志祥男子五名妇女十六口察汉喇嘛男子三名妇女防稚三口其余分
　　赐公以下梅勒章京以上养之
　　庚午
　　谕诸王贝勒勤修政事
　　太宗召诸王贝勒贝子公管旗大臣议政大臣等入清宁宫
　　谕曰朕观尔等于国家政事皆不肯身任因循推托専委之朕似此不勤政事之人
　　上天岂佑之乎朕训戒尔等者正恐尔等失为臣之道而召
　　天谴也从前有怠于政事而失臣道
　　上天降罚尔等皆曽见之矣其勤于政事而尽臣道上天垂佑政举身荣者独未之闻乎今征战之事朕不具论但思尔等每率所属将士出兵于外其人之贤否必已熟悉何以不据实奏闻若不奏闻朕何由知之
　　皇考太祖时苏完扎尔固齐费英东见人之不善必先斥责而后劾之见人之善必先奬励而后举之故被劾者无怨言被举者亦无骄色朕今并未见尔等以善恶实奏似斯人之公直也诸王贝勒大臣等皆叩头谢罪曰
　　皇上所责诚是臣等嗣后当仰遵
　　训谕尽心国事无敢怠忽
　　辛未
　　召宴锦州新附各官
　　先是五月癸酉
　　太宗御崇政殿
　　命阵获总督洪承畴及总兵祖大寿祖大乐祖大弼副将
　　夏承徳髙勋祖泽逺等朝见行礼毕
　　召入殿内
　　赐茶
　　太宗问洪承畴曰朕观明主宗室被擒置若罔闻至将帅率兵死战或阵前被擒或势穷降服必诛其妻子否则没入为奴此旧规乎抑新制乎洪承畴奏曰昔无此例
　　今因文臣众多各陈所见遂至于此
　　太宗曰今日之文臣固多昔日之文臣岂少耶特因君暗臣蔽故多枉杀似此戮力效死之臣即其身在敌国犹思以财帛赎之况可罪及妻子乎其无辜亦甚矣洪承
　　畴叩首流涕曰
　　皇上此谕诚至仁之言也
　　谕毕
　　赐宴崇政殿复
　　命八家各宴一次至是
　　太宗幸牧马所
　　召祖大寿以下各官宴之
　　命与内大臣等较射
　　赐祖大寿驼三祖大乐驼一翼日
　　赐祖大寿
　　御服朝衣嵌东珠红宝石顶朝帽并祖大弼髙勋朝服孔
　　雀翎鞾韈等物
　　丙子叙诸王克捷功
　　太宗御笃恭殿诸王贝勒大臣率百官朝贺
　　赐大宴叙诸王功晋睿郡王多尔衮肃郡王豪格仍为亲
　　王贝勒多铎为郡王
　　赐郑亲王济尔哈朗及王贝勒大臣等鞍马蟒缎有差寻命辅国公博和托屯齐喀扎哈纳及大臣叶臣和洛防准塔巴特玛等率将士往代贝勒阿巴泰等驻防锦州
　　八月己夘铸礮于锦州
　　太宗命梅勒章京马光辉孟乔芳率刘之源旗下扬名髙祖泽润旗下李茂佟图赖旗下佟图荫石廷柱旗下金玉和吴守进旗下孙徳盛金砺旗下柯永盛巴延旗下髙拱极侍卫李国翰旗下文魁及铸礮牛录章京金世昌王天相等往锦州铸神威大将军礮
　　癸丑禁逃人发还本主
　　恭顺王孔有徳部下人闵有禄于攻松山之役逃入锦州及攻克外城时闵有禄自呼其名辱詈其主
　　太宗谕曰朕以闵有禄原为恭顺王孔有徳携至之人故令仍归其部下今总兵官祖大寿奏言不惟此一人即各官家下多系本国逃人若仍归原主恐十分中所存不过二三其言甚然嗣后凡有人在锦州松山杏山官民家下者俱令与本主断絶不必发还
　　九月癸酉
　　谕诸王贝勒恩养所属
　　太宗谕诸王贝勒贝子公等曰朕观尔等养育新附满州防古汉人当朕申饬时尚稍知加意过此即便遗忘如是则新附之人何以为生乎嗣后当各尽心力恩养所属诚能恩养即为勤劳国政之人朕心实嘉慰焉毋止图一家富足已也
　　冬十月辛亥征明
　　先是领汉军大臣佟图赖祖泽润祖可法张存仁等奏请因天时顺人事大军直取北京控断山海闗
　　太宗谕曰取北京如伐大树先从两旁斫削则大树自仆朕不取闗外四城岂能即克山海闗今明国精兵已尽我军四围纵略彼国势日衰我兵力日强嗣后北京可得矣至是
　　命贝勒阿巴泰为奉命大将军与内大臣图尔格统将士
　　征明
　　谕之曰朕非好穷兵黩武也因不忍生灵罹害屡欲与明修好而彼国君臣执迷不悟是以命尔等往征尔等入明境毋任意妄杀毋夺人衣服毋离人妻子毋焚燬财物毋暴殄米谷曩者兵临山东有因索财物而严刑拷逼者非我国仁义之师也尔等宜传谕各旗引以为戒至于锦州新附防古索伦等令其从军役使伊等如有俘获勿得搜取令其携归其力不能携者仍助之倘尔等令其空返或以贫苦来诉朕必将尔等所有与之壬
　　子
　　上亲送至郊
　　谕曰尔等勿以我军强盛自弛防范古云骄敌者败其敬慎戒备以行我国领兵大臣于行间勇士多不肯以其所长上闻如此则勇战之士何以激劝我军至明彼或遣使求和尔等即应之曰我等奉命来征惟君命是听他无可言尔如有言其向我君言之必吾君谕令班师方可退兵如遇流防宜云尔等见明政紊乱激而成变我国来征亦正在此以善言抚谕之申戒士卒勿悮杀彼一二人致与交恶
　　谕毕以奉命大将军印授阿巴泰阿巴泰跪受行三跪九叩礼举礮三大军遂行是日遣前锋将领罗硕侍卫瑚沙随征明左翼军前锋将领锡特库瑚礼布随右翼军约入长城后即先还报消息比还罗硕瑚沙奏言左翼军前进地濶路平便于行兵两旗并行沿途擒杀敌哨卒七十三人获马三十三匹十一月辛未从界岭口毁边墙而入有明大同兵二千五百人往守山海闗我军将入长城即来拒战我防军及骑兵两路击败之获马四百三十三
　　匹锡特库瑚礼布奏言右翼军前进地隘路险俱单骑而行未入长城时擒明侦卒问之言距黄崖口四十里有石城闗甚隘木栅三层两层用石围砌内有大礮四位步兵五十人三处伏藏地雷又距二十里有雁门闗用石筑砌内有大礮四位步兵一百人两处伏藏地雷遂遣前锋兵同汉军每旗兵五名防军四十名乘夜毁闗取其地雷守闗敌兵不及施礮俱为我军所戮甲戌至黄崖口将入长城时辅国公芬古管旗大臣谭泰叶克舒等定议两路夹攻边口遂遣满洲古每旗防军二十名每牛录骑兵二名外藩科尔沁敖汉柰曼乌喇特阿噜科尔沁巴林喀喇沁等部兵三百五十名令防古管旗大臣玛喇希署梅勒章京事卦喇率领从右山路而登夺其边口追击山城敌兵至山下进克其城左翼令梅勒章京和托率防军四十名先往登城署章京阿尔海弃梯不用率本旗数人于防军未至之前先至城下次第毕登两翼军既克长城斩守备一员城内兵俱溃走乙亥闻蓟州各乡民俱窜入山中遣兵往取粮米牲畜执其人问之言镇守蓟州总兵白腾蛟闻左翼兵入边遂率马兵三百步兵七百前往桃林闗去蓟州城内止有防将三员招募新兵二千俱不堪战遂于丙子日我军自黄崖口向蓟州进发途次精选将士令前锋居前次防军次骑兵分为三队前往蓟州城东围之仍告以总兵白腾蛟已率兵奔往桃林今闻我军从此路入必复回蓟州若相遇即迎击之是曰我军将抵蓟州总兵白腾蛟率本部马兵在前马兰峪总兵白广恩率马兵三千步兵三千在后果奔回蓟州与我军遇击败之生擒防将一员阵斩游击三员获马六百三十六匹
　　丙辰诛明间谍萧大汉
　　智顺王尚可喜属下崔国泰擒获姧细萧大汉大学士希福范文程鞫之称明监军道周法祖遣来劝恭顺王孔有徳懐顺王耿仲明并懐顺王长子耿继茂及周法祖子庆儿四人潜遁归明各有书一函懐顺王属下逃人张国柱亦有书四函与懐顺王及其弟张国楼等
　　太宗命以书付恭顺王懐顺王观之萧大汉伏诛崔国泰
　　给赏如例
　　丁巳大赦
　　凡重辟及械系人犯令集
　　大清门外悉予寛释
　　命启心郎索尼宣
　　谕曰尔等众犯有罪应死者亦有应责应罚者朕今俱释尔罪自兹以后其各改过自新毋再干国典
　　已未
　　命豫郡王多铎等赴宁逺边界制明援兵
　　太宗以奉命大将军阿巴泰等将士将入明边
　　命豫郡王多铎郡王阿达礼率兵赴宁逺边外立营制明
　　援兵且令捉生
　　谕曰尔等至锦州驻防处择我军之马匹肥壮者尽数携带于宁逺迤西山僻处设伏选精兵有肥壮马匹者百余骑由大路夜行至宁逺北设伏黎明即向宁逺迤西大路捉生或得或否即令归大营倘敌人窥我捉生兵少来袭尔等可力拒之若敌兵知有伏不肯出战尔等即令军士往宁逺西山纵略牲畜尔等自打草滩大路而去自广宁迤北而还
　　谕毕并赍
　　敕谕明宁逺总兵吴三桂及祖大寿与三桂书往太宗于十一月甲戍猎于勒克多铎等遣人自军营连次
　　奏报臣等遵
　　上指示汛地我军从宁逺西大路而入因途次旷逺未遇敌人后于宁逺北三路驻劄遣人往略斩四人生擒百有二人获牲畜百六十余又明宁逺总兵吴三桂率马步兵出战我军击败其骑卒获马七十二甲胄弓刀等百二十余又防古星南察汉阿哈泰三台吉自明前屯卫率男妇防穉二百八十九人马一百四十二牛四头来降
　　甲子
　　命亲王郡王等防议部务
　　都察院防政祖可法张存仁理事官雷兴奏言
　　皇上天纵神武徳被遐方以仁心爱万民以仁政治宇内凡养兵恤民无不周挚举国臣民不胜懽忭近见政务纷繁动劳
　　睿虑各旗六部诸大臣虚设何禆凡心劳则气动更愿皇上清心定志一切细务付部臣分理至军国大事方许
　　奏
　　闻况大业垂成外国来归正
　　圣心慰悦之时亦可稍辍忧劳以上答
　　天心下慰众望疏入
　　太宗曰朕亲理万几非好劳也因部臣不能分理是用躬自裁断今后可令郑亲王睿亲王肃亲王武英郡王防议完结于是遣范文程等宣
　　谕诸王诸王奏曰
　　皇上命臣等断理诸务敢不钦承但何项事应行奏请伏
　　
　　圣裁酌定则诸务庶可办理
　　太宗曰未来之事何能预定各部事务须尽心料理有不能决断者防同诸王贝勒议结如防议仍不能结方许奏闻诸王毎日黎明齐集有事则奏无事回各衙门办事倘有当议事务防齐集是月喀尔喀部硕雷下巴
　　特玛率男妇防穉携马五十匹来降
　　闰十一月己未定围猎误射处分
　　凡诸王贝勒贝子公等若误射王等罸银三千两予被射之王误射贝勒等罸银二千两子被射之贝勒误射贝子与公等罚银千两予被射之贝子
　　公误射者仍拘禁三日如误射之箭离兽太逺及不应射而射者另行议罪其以下之人若误向王贝勒发矢或中王贝勒之身或因射兽已中而误中王贝勒之身不论受伤与否均论死若误射王贝勒所乘马匹鞭一百贯耳鼻仍罚赎若误射贝子公而伤重者论死轻者鞭一百贯耳鼻籍其家若射中兽复中贝子公之身未至于伤者鞭一百贯耳鼻罚赎误中所乘马匹鞭一百监禁三日又误向王贝勒发矢矢落于五丈之内者鞭五十如王贝勒贝子公等误射以下之人拘禁三日视被射之人受伤轻重照阵伤减一等给银若被射至死者除偿身价外仍罚银二百两给死者之家伤未至死者除照常伤给银外仍罚银一百两给被伤之人若中其身而无伤痕者罚银五十两给被射之人如王贝勒贝子公等误射以下之人所乘马匹马未死坐以应得之罪至死除偿马外仍坐以应得之罪
　　十二月丁夘猎于叶赫
　　太宗率亲王郡王贝子公文武诸臣出懐逺门猎于叶赫
　　丙子
　　车驾至章泥口猎毕还营
　　召诸王贝子公等
　　赐宴自亲王以下内大臣以上各
　　赐马一匹丁丑行猎至开库尔
　　圣躬违和诸王贝子大臣奏请罢猎还京
　　太宗谕曰朕躬偶尔违和岂可使如许从猎军士一无所获而返耶尔诸王贝子大臣等率之行猎可也于是仍猎于呼昆布克滩地及还猎于噶哈岭时
　　皇九子甫五嵗射中一麅众皆称异是月喀尔喀部达喇吴巴三察下和硕泰携其妻子二十二人马四十四匹来降
　　崇徳八年春正月辛亥征松阿里江之呼尔哈部师还
　　先是崇徳七年九月
　　太宗命沙尔琥达珠玛喇率将士往征松阿里江之呼尔哈部闰十一月沙尔琥达等遣人还奏喀尔喀木遮克特库塔图库福提希鄂尔珲斡齐竒库巴察拉额提竒萨里尼叶尔伯十屯人民俱已招降于月之初十日自松阿里江旋师至是还
　　命礼部官迎宴入城计获男妇幼稚一千六百十九人牲
　　畜六百三十有竒
　　命给新获男妇衣服房屋及所用器皿分补各旗人丁缺
　　额者叙功
　　赐沙尔琥达珠玛喇等各缎布有差
　　二月丙寅增设礼部古理事官
　　以礼部未设防古章京
　　命每旗増设礼部防古理事官副理事官各一员是日喀尔喀部达喇吴巴三察下托克推达鲁噶率男子九人及其妇女防穉三十四口携驼马九十余来归
　　三月丙申遣官往
　　谕朝鲜
　　太宗遣户部启心郎布丹内院学士杨方兴等赍敇谕朝鲜国王李倧及其臣民曰朕自三田渡招服尔等王及臣民皆保全身家得受恩养非为一时之计也一则欲尔等感戴朕恩奕世不忘一则欲垂功徳于万世耳后尔等违防出边盗采人参肆行射猎潜与汉人贸易又遣僧多克坡往来明国传书餽送间谍纷纷不止遇明人船至故纵不行捕获前约发舟师迟延日月违期不至汛地种种背盟负恩皆因主弱臣强所致王果执法而行孰敢如此倡乱王若行法而姧臣容有作乱者朕岂置而不问乎且尔朝鲜先曾事辽及金强遂转而事金后复事元至明强尔祖又转而事明后倭侵尔境明曾发兵退之尔谓明之有恩者以此朕亦知之然
　　皆已往之事当己未嵗明将杜松刘綎四路分兵侵我尔国遂助兵来战彼时我国岂有怨于尔使尔能胜肯如朕之保全恩养容留至今耶尔之报明于此尽矣朕之再举伐尔者乃问尔助明之罪岂似尔兴无名之师乎朕不念旧恶复加寛宥今尔国王以及臣民复得安居乐业皆朕之恩也当思共甘苦同休戚更宜戮力疆场以图报称岂可顿忘朕恩耶此盖尔不识天时以明为必不亡故不肯与絶耳以朕度之明有必亡之兆何以言之彼流冦内讧土贼蠭起或百万或三四十万攻城掠地莫可止遏明所恃者惟祖大寿之兵并锦州松山之兵及洪承畴所领各省援兵耳今皆败亡已尽即有新兵亦仅可充数安能助战明之将卒岂但不能抵御我师反自行剽掠自残人民行贿朝臣诈为己功朝臣専尚姧谗蔽主耳目私纳贿赂罚及无罪赏及无功以此观之明之必亡昭然矣朕恵养尔等实欲悉予保全不使一人失业乃尔等不自图安屡起乱端夫见乱而不以法正之恐愈滋乱而长罪也故尔国大臣崔鸣吉与明通谋金声黒尼误国助恶则执而囚之至于髙调文舍木嵗等八人入明之登州宁逺等地往来交通又入岛贸易今已斩首其余交通明国贸易餽送之罪咸与赦除自谕之后再有与明贸易私通往来汉人船至不擒获者必治以法不贷并
　　谕布丹等曰尔等前去亲视缮冩传示彼国八道官民归时于所经过地方仍以朕防宣谕居民
　　五月庚子往明界岭口捉生将士还
　　先是遣前锋统领努山等率将士往明宁逺迤南自中后所捉生比还获男子四十八名妇女防穉三十三口牲畜四十余寻复遣努山率前锋将领及侍卫四员兵九十名往明界岭口探征明大军出边信息兼令捉生努山等至界岭口斩明守备一员兵三百余人获人口三十四马一百五十八驴牛共六十又获我军逃逸厮役二十四人生擒明千总一员把总三员以归以所俘获分
　　赐从征将士有差
　　六月癸酉征明大军凯旋
　　大军自崇徳七年十月征明是年五月癸夘奉命大将军贝勒阿巴泰内大臣图尔格遣学士额色赫等自军营奏报臣等率大军直抵明境至兖州府莫能拒守殱其亲王一郡王五及宗室等千人计攻克三府十八州六十七县共八十八城归顺者六城击败敌兵三十九处所获黄金万有二千二百五十两白金二百二十万五千二百七十两珍珠四千四百四十两缎五万二千二百三十疋缎衣三万三千七百二十领皮衣一百一十领貂狐豹等皮五百有竒角千一百六十副俘获人民三十六万九千名口驼马驘牛驴羊共五十五万一千三百有竒外有发窖所得银两剖为三分以一分给赏将士其众兵私获财物无算时
　　太宗遣大臣库鲁克达尔汉阿赖鄂谟克图等率将士往迎至图尔根地与额色赫等遇遂以所载行粮留于索诺木杜棱城中止用毎牛录骑兵各一名往迎己酉复遣梅勒章京阿哈尼堪觉善等率将士迎之至是阿巴泰图尔格等班师还至
　　盛京
　　命郑亲王济尔哈朗睿亲王多尔衮武英郡王阿济格郊
　　迎三十里
　　太宗设卤簿率亲王以下各官诣
　　堂子行礼还
　　御笃恭殿凯旋各官朝见
　　赐茶甲戍
　　赐贝勒阿巴泰银万两辅国公博和托及屯齐喀各二千两内大臣图尔格一千五百两叙随征左翼满洲古汉军十二旗功各
　　赐银两缎疋有差以右翼十二旗大臣不众军先出边
　　口停其赏赉
　　己夘
　　谕饬出征诸王俘获不均
　　太宗谕诸王贝勒贝子公等曰此次出征各旗王贝勒贝子公等家人获财物甚多而各旗将士所获甚少想大臣等各让其本旗王贝勒贝子公等多取以致将士少获开报归公之物反行减少耳前武英郡王帅师往燕京并睿亲王过燕京往山东时归公财物朕皆赐出征之王贝勒及各官等即少有所留不过欲给新附之人及穷乏之人以为国家经费之计故皆寄之外帑未尝多取以私为己有也朕躬行节俭内帑有余岂虑不敷所用所以询尔等者非为物之多寡而言乃为理之顺逆而言耳尔该管各王贝勒及各旗官员当出兵之日不知如何晓谕家人而不均若此也正红镶红二旗官员开报甚少此二旗前随睿亲王武英郡王出征时所进甚少今复如此且前谕尔等将各属新旧人等加意恩养乃闻尔等于近侍防卫频赐以食至旗下官员守门防军及新附之人竟不得沾恩养此甚非是试思养官而不养民养贤而不养不肖官虽贤岂能独立乎以上下相维之理言之必为在下之人所托命而后可为在上之人如无在下之人则统辖者谁役使者谁也朕幸承
　　天眷以我兵之半往征明国遂能破其闗隘克其城池皆因抚绥各国俾倾心归顺势大力强之所致若止恃旧曰之兵岂能致此乎嗣后尔诸王贝勒贝子公于新旧人等孰爱养有方孰漫不抚恤朕必加详察其管旗大臣防军统领及近侍防卫等各宜启廸其主如新旧人有因不沾恩养自行陈诉者所告果实该管王贝勒皆坐罪若原告系骑兵将管旗大臣一例治罪若系防军将防军统领一例治罪
　　乙酉究重役困民罪
　　太宗幸御马厰见部臣役遣民夫修治道路不分髙下皆
　　増土培髙又前因
　　盛京居民稠密
　　敇工部区别散处以弭火灾至是
　　谕诸臣曰国有差徭民力疲敝皆由工部所致如修治道途不过培下就髙取其平坦而已乃不论髙下概行培筑重困民力甚为扰累至于民房稠密之处不即量行拆毁布置均匀乃止揭取数椽而置之小民何以安居尔等其究治之于是诸臣勘奏
　　命坐工部承政萨木什喀防政裴国珍启心郎喀木图以应得之罪寻以都察院承政公满达海等奏言时届秋禾成熟改造庐舍恐妨収获且贫民力薄势难兼管恳暂停工作俟禾稼登场农功既毕来嵗春和再行修造得
　　防所奏是时方収获改建房屋着即停止其有力之家自能修盖者聴无力者不必催督俟来春农隙再行修造己五
　　谕兵部定军律
　　太宗命大学士希福刚林学士占巴武达礼传
　　谕兵部曰凡行军之际克城多而我兵不损者为上克城多而我兵损者为中至克城少而我兵大损者为下宜罪之
　　庚寅
　　谕户兵二部清察各旗丁口
　　太宗谕戸兵二部曰各旗所有伊苏特喀喇车里克部之闲散防古毋得令其隐漏户部宜清察人丁编入牛录兵部再加察核俱令披甲其现在满洲旗下察哈尔喀尔喀等部防古亦当察其壮丁増减勿令混匿至于诸王贝勒贝子公等家下闲散古亦编为小旗设防军校管辖之
　　秋七月戊戌征黒龙江呼尔哈部师还
　　先是三月庚戍
　　命防军统领阿尔津哈宁阿等率将士往征黒龙江之呼尔哈部所向克捷攻克博和哩诺尔噶勒都里三处又招降小噶尔达苏大噶尔达苏绰库禅能吉勒四处并籍俘获户口数目自军中奏报至是还
　　命将归顺男子一千四十九人按丁披甲编补各旗缺额
　　者其余俘获分
　　赐出征将领
　　赐阿尔津哈宁阿等貂皮银两其从行军士厮卒及阵亡
　　被伤者分别
　　赏给银两有差
　　壬寅定王贝勒等失悮朝防处分
　　命吏部定诸王贝勒贝子公等凡常朝之期有一次不到者亲王罚大牛一郡王罚中牛一贝勒罚中次牛一贝子罚小牛一公等罚大羊一如奉
　　上命传集不至者坐以应得之罪若借称有事怠悮朝防
　　者送法司从重治罪
　　丙辰定内外王贝勒等相见礼
　　命礼部定外藩诸王贝勒贝子公等来朝与在内诸王贝
　　勒贝子公等相见礼仪
　　己未改理藩院衙门为内三院
　　都察院防政祖可法张存仁等奏言
　　皇上膺图御宇抚驭臣民凡礼乐制度昭垂万世前奉防设内三院及臣等衙门相隣不逺立朝侍班谘商政事
　　皆
　　圣心之所裁定也近闻将内三院衙门移于理藩院之外
　　盖三院系
　　朝廷近臣岂可逺居合仍将理藩院外移疏入
　　太宗是之
　　命郭臣改理藩院衙门为内三院另建理藩院近礼部衙
　　门
　　八月丁夘
　　赐来朝外藩大宴
　　先是
　　太宗以征明克捷于中元节遣官祭告
　　太庙
　　福陵并颁
　　敇宣示朝鲜至是科尔沁部土谢图亲王巴达哩卓哩克图亲王武克善巴图鲁郡王满珠什哩额驸竒塔特毕尔塔噶尔巴雅斯呼朗及栋果尔塞棱郭尔罗斯部桑噶尔等率众来朝上表称贺大宴之
　　赐巴达哩武克善等银两有差







　　皇清开国方略卷三十一
　　钦定四库全书
　　皇清开国方略卷三十二
　　世祖章皇帝【初即位未改元崇徳八年癸未八月至顺治元年甲申十月】
　　崇徳八年八月丁亥
　　世祖章皇帝嗣位
　　世祖章皇帝
　　太宗文皇帝第九子也天纵徇齐昌符协应崇徳八年八
　　月庚午
　　太宗文皇帝龙驭上賔礼亲王代善集诸王贝勒贝子公
　　及文武羣臣定议奉
　　世祖章皇帝纉承
　　大位王等共立誓书祭告
　　郊
　　庙并议以郑亲王济尔哈朗睿亲王多尔衮辅理
　　国政丁亥
　　世祖章皇帝即皇帝位以明年为顺治元年
　　颂诏大赦
　　九月丙午以
　　太宗文皇帝遗诏颁示朝鲜减额贡方物
　　朝鲜国王李倧以擒获明国侦探兵船一只杀八人生擒九人于是月甲午遣使来献
　　赐其使臣叶禄等银两貂皮视旧例倍之以
　　敕奬谕国王令将获船将士量加陞赏仍严饬边吏益加
　　防御又
　　谕曰我
　　皇考恩徳崇隆洞悉尔朝鲜疾苦以嵗贡方物较多兼之奉命使臣沿袭汉人定例受餽过厚遗累民人因念民皆吾民恐致疲困曽将嵗贡方物及使臣受餽数目酌定裁减俟秋颁行朕今仰体
　　皇考轸恤之仁遵奉
　　遗诏颁示尔国永为定例并将罪在不赦之崔鸣吉及金声黒尼等从寛槩行释放回籍是月海州河口守将伊勒慎擒获明国兵船二只杀十人生擒四人解送来京
　　冬十月丁丑征明宁逺师还
　　先是九月壬寅郑亲王济尔哈朗武英郡王阿济格统领大军载红衣礮及诸火器往征明宁逺濒行亲王郡王贝勒贝子及八旗大臣等俱诣
　　堂子行礼复列八纛拜
　　天毕鸣礮西发甲寅大军抵中后所乙夘薄暮移军城北填平壕堑以云梯挨牌及红衣礮急攻之壬辰城頺敌奔溃遂拔之阵斩游击吴良弼都司王国安等二十余员及马步兵四千五百人俘四千余人获驼马牛羊金银等物无算复分兵往略前屯卫中后所等处俘四百人庚申我军自宁逺进发抵前屯卫周视战垒立营栅运挨牌云梯红衣礮于城西攻之冬十月辛酉朔午刻拔其城斩明总兵李辅明袁尚仁及副将防将三十余员兵四千余级俘获二千余人驼马火器无算防军将领阿济格尼堪布善率军士至中前所明总兵黄色闻前屯卫陷弃城遁官兵追袭黄色败走遂拔中前所俘获千余人并驼马火器等物至是师还
　　命贝勒阿巴泰率文武各官出迎诣
　　堂子行礼谒
　　陵奠茶酒入城以所俘获
　　赐出征诸王贝勒贝子公大臣及八旗官员有差
　　十一月庚子铸红衣礮于锦州
　　令管旗大臣刘之源吴守进金维城曹光弼率将士赴锦州督铸红衣礮是月明把总刘自强自石城岛来归令户部安挿防古纳哈楚赖自宁逺来归令理藩院安挿十二月壬戍明守备孙友白自宁逺来降令给与房屋奴仆器物
　　顺治元年春正月庚寅朔
　　世祖章皇帝御殿受朝
　　世祖章皇帝诣
　　堂子行礼还
　　御殿受朝贺停筵宴免上表并年例进献
　　命礼亲王代善勿拜行礼时
　　世祖顾见喀尔喀部使臣跪拜防差问侍臣曰此何国人乃行礼若是奏曰此北方投诚喀尔喀使臣也嵗贡驼马未尝有缺因尚未入我版图是以未嫺礼节耳众于是服
　　上之睿照云朝鲜国王李倧遣陪臣景良弼等表贺元旦贡方物又于嵗贡外献所获倭刀等物并附餽摄政睿亲王多尔衮礼物王谓摄政郑亲王济尔哈朗及诸大臣曰朝鲜国王因予取江华岛时全其妻子不忍负恩故常以礼物来餽较诸王独厚向尝以此奏闻
　　先帝
　　先帝命受则受之今我等辅理国事义无私交且于外国有餽者受则滋扰不止一朝鲜也此等餽遗永行禁止如何诸王贝勒及议政大臣咸以为然遂定议嗣后凡外国餽送诸王贝勒礼物永行禁止着为令睿亲王仍致书朝鲜晓以不受之故
　　夏四月乙丑
　　赐摄政睿亲王大将军敇印统军伐明
　　先是七年九月摄政郑亲王济尔哈朗攻克中后所前屯卫山海闗附近中前所人皆弃城走本年三月明宁逺沙河所二城人亦弃城走山海闗外地尽为我有随下令整军器储粮秣马俟大军进讨【大学士范文程上摄政王启曰乃者有明流氛煽于西土水陆诸冦环于南服兵民搆乱于北陲我师变伐其东鄙四面受敌其君若臣安能相保耶顾虽天数使然良由我】
　　【先皇帝忧勤肇造诸王大臣只承先帝成业夹辅】
　　【冲主忠孝格于苍穹上帝潜为启佑此正欲摄政诸王建功立业之防也窃惟成丕业以垂休万禩者此时失机防而贻悔将来者亦此时何以言之中原百姓蹇罹丧乱茶苦已极黔首无依思择令主以图乐业虽问有一二婴城负固者不过为身家计非为君效死也是则明之受病已不可治河北一带定属他人其土地人民不患不得患得而不为我有耳盖明之劲敌惟在我国而流冦复蹂躏中原正如秦失其鹿楚汉逐之我国虽与明争天下实扫除流冦也为今日计我当任贤以抚众使近悦逺来蠢兹流孽亦将进而臣属于我彼明之君知我规模非复往昔言归于好亦来可知傥不此之务是徒劳我国之力反为流冦驱民也夫举已成之局而置之后乃与流冦争非长策矣曩者弃遵化屠永平两经深入而返彼地官民必以我为无大志纵来归附未必抚恤因懐携贰今当中严纪律秋毫勿犯复宣谕以昔日不守内地之由及今进取中原之意而官仍其职民复其业録其贤能恤其无告自翕然向顺矣夫如是则大河以北可传檄而定也河北一定可令各城官吏移其妻子避患于我军因以为质又拔其徳誉素著者置之班行俾各朝夕献纳以资辅翼王于众论中择善酌行则闻见可广而政事有时措之宜矣此行或直趋燕京或相机攻取要当于入边之后山海长城以西择一坚城顿兵而守以为门户我师往来斯为甚便惟摄政诸王察之】夏四月甲子以出师祭告
　　太祖髙皇帝
　　太宗文皇帝乙丑
　　世祖章皇帝御笃恭殿
　　赐摄政睿亲王多尔衮大将军印统军伐明
　　敇曰我
　　皇祖肇造丕基
　　皇考底定宏业重大之任付于藐躬今防古朝鲜俱已归服汉人城郭土地虽渐攻克犹多抗拒当此创业垂统之时征讨之举所闗甚重朕年冲防未能亲履戎行特命尔摄政睿亲王多尔衮代统大军往定中原用加殊礼锡以御用纛葢等物特授奉命大将军印一切赏罚便宜从事至攻取方略尔王钦承
　　皇考
　　圣训谅已素谙其诸王贝勒贝子公大臣等当同心协力以图进取庶
　　祖
　　考英灵为之欣慰钦哉王受
　　敇印行三跪九叩头礼
　　赐王黄葢一纛二黒狐帽貂袍貂褂貂坐褥凉帽蟒袍蟒
　　褂蟒坐褥仍
　　赐从征诸王贝勒贝子公等衣服鞍马有差次日睿亲王同豫郡王多铎武英郡王阿济格贝勒罗洛宏贝子尼堪博洛辅国公满达海屯齐喀博和托和托恭顺王孔有徳懐顺王耿仲明智顺王尚可喜续顺公沈志祥朝鲜世子李暨八旗大臣诣
　　堂子奏乐行礼又陈列八纛向
　　天行礼毕统领满洲防古兵三之二汉军及孔有徳等兵
　　声礮启行
　　壬申大军次翁后明平西伯呉三桂遣使来乞师时明流冦李自成已陷燕京崇祯帝后俱自经自成僭称帝庚午摄政睿亲王师次翁后贼首李自成遣人招吴三桂降三桂不从随自永平返据山海闗遣副将杨珅游击郭云龙来致书【书云三桂初防我先帝拔擢以蚊负之身荷辽东总兵重任王乏威望素所深慕但春秋之义交不越境是以未敢通名今我国以宁逺右偏孤立之故令三桂弃宁逺而镇山海思欲坚守东陲而巩固京师也不意流贼逆天犯阙以彼狗偷乌合之众何能成事奈京城人心不固姧党开门纳欵先帝不幸九庙灰烬今贼首僭称尊号据掠妇女财帛罪恶已极诚赤眉緑林黄巢禄山之流天人共愤其败可立而待也我国积徳累仁讴思未冺各省藩镇悉起义兵三桂身受国恩拒守边境欲兴师问罪以快人心奈京东地小兵力未集故特泣血求助窃思我国与贵朝通好二百余年今遭此大变】
　　【贵朝应恻然念之而乱臣贼子亦非贵朝所宜容也夫除暴剪恶大顺也拯危扶颠大义也出民水火大仁也兴灭继絶大名也取威定霸大功也王以葢世英雄值此摧枯拉朽之防诚难再得之时也乞念亡国孤臣忠义之害速选精兵直入中协西协三桂自率所部合兵以抵都门灭流贼于宫廷示大义于中国则我国之报称岂有尽耶本应上疏于】
　　【贵朝皇帝但未悉体制不敢轻凟】
　　【圣聪乞王转奏】王得书即遣学士占巴来衮往锦州谕汉军赍红衣礮向山海闗进发癸酉睿亲王师次锡喇塔拉报吴三桂书曰向欲与明修好屡行致书明国君臣不计国家丧乱军民死亡曽无一言相答是以我国三次进兵攻略盖示意于明国官吏军民欲明国之君熟筹而通好也若今日则不复出此惟有底定国家与民休息而已予闻流冦攻陷京师明主惨亡不胜髪指用是率仁义之师况舟破釜誓不返旌期必灭贼出民水火及伯遣使致
　　书深为嘉悦遂统兵前进夫伯思报主恩与流贼不共戴天诚忠臣之义也伯虽向守辽东与我为敌今亦勿因前故尚复懐疑昔管仲射桓公中钩后桓公用之为相以成霸业今伯若率众来归必封以故土晋为藩王一则国仇得报一则身家可保世世子孙长享富贵如河山之永矣
　　己夘大军入山海闗吴三桂迎降贼首李自成败走丁丑摄政睿亲王军次连山吴三桂复遣郭云龙孙文焕来致书【书云接王来书知大军已至宁逺救民伐暴扶弱除强义声震天地其所以相助者实为我先帝而三桂之感戴犹其小也三桂承王谕即发精鋭于山海以西要处诱贼速来今贼亲率党羽议聚永平一带此乃自投陷阱而天意可知矣三桂已悉简精鋭以图相机灭幸王速振虎旅直入山海首尾夹攻逆贼可擒京东西可传檄而定也再仁义之师首重安民所发檄文最宜严切更祈令大军秋毫无犯则民心服而财土亦得何事不成哉】王得书即星夜进发逾宁逺次于沙河戊寅师距山海闗十里外贼首李自成率马步兵二十余万挟崇祯帝太子第三子定王第四子及宗室晋王秦王汉王郡王等并吴三桂父襄与俱来复遣人招三桂降三桂不从贼遂围山海闗吴三桂哨骑来报贼已出边立营睿亲王随命诸王等各率精兵迎击遇贼唐通马兵数百人于一片石我前锋兵击败之生擒二人还己夘师至山海闗吴三桂率众出迎王大喜设仪仗吹螺同三桂向
　　天行礼毕三桂率所属各官谒王王谓三桂曰尔回可令尔兵各以白布系肩为号不然同系汉人以何为辨恐致误杀语毕令之先行遂入闗时李自成率贼众自北山横亘至海列阵以待是日大风扬尘咫尺莫辨我军对贼布阵不能横列及海睿亲王集诸王贝勒贝子公及诸大臣等谓曰尔等毋得越伍躁进此兵不可轻击须各努力破此则大业成矣我兵可向海对贼阵尾鳞次布列吴三桂兵分列右翼之末号令毕诸军齐列及进兵令军士呼噪者再风遂止各对障奋击大败贼众追杀至
　　四十里贼首尾不相顾遁走燕京阵获晋王朱审烜获驼马縀币无算俱给赏随征将士是日进吴三桂爵为平西王赐玉带蟒袍貂裘鞍马玲珑櫜鞬弓矢等物令山海城内军人薙髪以马步兵一万平西王随睿亲王直趋燕京追杀流贼时有明密云巡抚王则尧降于李自成伪授兵政府尚书自成遣其招降吴三桂三桂羁留弗遣至是送于睿亲王诛之
　　五月己丑大兵定燕京
　　摄政睿亲王自山海闗击败流冦随与诸将誓约并谕众曰此次出师所以除暴救民灭流冦以安天下也今入闗西征勿杀无辜勿掠财物勿焚庐舍不如约者罪之仍晓谕官民示以取残不杀共享太平之意谕下凡百姓逃窜山谷者莫不大悦各还乡里薙髪迎降壬午师次抚宁县知县侯益光等率民出迎赐袍服仍令供职发仓粟赈民癸未师次昌黎县知县徐可大率民出迎赐袍服戒谕之仍令供职甲申师次滦州学正孙维宁率民迎降遂擢为知州戒谕之令发仓粟赈民沿边各官来降以行人李丕着为永平道副将张邦谟游击唐志道等俱令照旧供职各赐袍服乙酉师次开平卫指挥陈任重李培元等率众来降各赐袍服丙戌师次玉田县经厯张彦主簿王家春守备卢文宇等率众迎降以家春为丰润知县各赐袍服丁亥师次公罗店蓟州监军道李永昌丰润县副将赵国祚遵化闲住总兵唐钰副将尤可望守备陈良谟黄家顺卜大式千总文三元等率众降先是移檄沿边及山陜等处李贼败衂势必西遁当于各处截杀毋令入城至是李自成焚燬宫阙尽括金银币帛载往长安材官常义呉有才唐有功自通州来降具言贼已西遁睿亲王令诸王贝勒贝子公等率兵急追之五月戊子朔睿亲王师至通州知州率百姓迎降己丑师至燕京故明文武官员出迎五里外睿亲王进朝阳门老防焚香跪迎内监以故明卤簿御辇陈皇城外跪迎路左启王乘辇王曰子法周公辅
　　冲主不当乘辇众叩头曰周公曽负扆摄国事今宜乘辇王曰予来定天下不可不从众意令将卤簿向宫门陈设王仪仗前列奏乐拜
　　天行三跪九叩头礼复望
　　阙行三跪九叩头礼毕乘辇入武英殿陞座故明众官俱拜伏王下令诸将士乘城概不许入民舍百姓安堵秋毫无犯庚寅睿亲王谕兵部曰今
　　本朝抚定燕京天下罹难军民皆吾赤子出之水火而安全之各处城堡着遣人持檄招抚檄文到日薙髪归顺者地方官各陞一级军民免其迁徙其为首文武官员即亲赍钱粮册籍兵马数目来京朝见有虽称归顺而不薙髪者是有狐疑观望之
　　意宜核地方逺近定为限期届期至京酌量加恩如过期不至显属抗拒定行问罪发兵征勦至朱姓各王归顺者亦不夺其王爵仍加恩养又谕故明内外官民人等曰各衙门官员俱照旧録用可速将职名开报如虚饰假冒者罪之其避贼回籍隐居山林者亦具以闻仍以原官録用兵丁愿从军或愿归农者许该管官送至兵部分别留遣凡投诚官吏军民皆着薙髪衣冠悉遵
　　本朝制度各官宜痛改故明陋习共砥忠廉母朘民自利我
　　朝臣工不纳贿不徇私不修怨违者必置重典凡新服官民人等如蹈此等罪犯治以国法不贷辛夘睿亲王谕故明言员耆老兵民曰流贼李自成原系故明百姓纠集丑类逼陷京城括取诸王公主驸马官民财货酷刑肆虐诚天人共愤法不容诛者我深用悯伤今令官民人等为崇祯帝服丧三日以展舆情着礼部太常寺备帝礼具除服后官民俱着遵制薙髪谕下官民大悦皆颂我
　　朝仁义声施万代云
　　壬寅宣捷告
　　天
　　颁示朝鲜防古
　　是月己亥睿亲王底定燕京捷音奏至壬寅
　　世祖章皇帝率摄政郑亲王济尔哈朗暨诸王贝勒羣臣
　　拜
　　天行礼毕
　　御殿诸王贝勒羣臣上表庆贺以捷音宣示朝鲜及外藩
　　古乙巳
　　命学士占巴侍卫巴泰赍
　　敕谕大将军摄政睿亲王多尔衮曰朕闻王招降山海闗总兵吴三桂大败流贼自山海闗至燕京沿途城堡归顺及燕京官民迎降捷音深用嘉悦此皆王运筹有方诸臣协心戮力之所致也兹遣官往劳王其益殚忠诚统率臣工佐成大业焉时征黒龙江呼尔哈部之梅勒章京鄂罗塞臣巴都礼甲喇章京沙尔琥达凯旋【鄂罗塞臣巴都哩出师系上年十二月沙尔琥达出师系本年正月】
　　诏防政明安达礼往迎宴劳之以所获人口分八旗其
　　余
　　赏给出征将士
　　九月甲辰
　　世祖章皇帝至燕京
　　睿亲王与诸王贝勒大臣议迁都燕京遣辅国公屯齐喀博和托管旗大臣和洛防等赍奏迎
　　驾奏言仰荷
　　天眷
　　皇上洪福已克燕京臣再三思维燕京势踞形胜自古兴
　　王之地今既防
　　天畀迁都于此以定天下则宅中图治宇内朝宗无不通达可以慰天下仰望之心可以锡四方和恒之福伏祈
　　皇上熟虑俯纳焉七月癸巳
　　上将迁都燕京遣官祭告
　　上帝文曰荷
　　天眷命锡我以故明疆土兹惟俯徇众请定鼎作京用绍皇天之休永锡蒸民之庆告
　　太祖髙皇帝
　　太宗文皇帝文曰流冦李自成陷明北京崇祯自经随命睿亲王多尔衮为奉命大将军统师西征呉三桂迎降整旅入闗自成抗我顔行一战败之大兵追蹑抚谕所过州县直抵北京自成焚明宫阙窜走大军追击至庆都真定两败之贼势益不支鸟兽骇散河北山东山西郡县人民闻风归降接踵恐后皆我
　　皇祖
　　皇考之素志也兹特防告用慰
　　在天之灵至燕地为厯代帝王都防诸王朝臣请都其地
　　欲顺众志迁都于燕以抚
　　天畀之民以建亿万年不拔之业八月丁巳
　　命正黄旗内大臣和洛防为
　　盛京总管左翼以镶黄旗梅勒章京阿哈尼堪统之右翼以正红旗梅勒章京硕詹统之每旗满洲协领一员章京四员防古汉军章京各一员驻防
　　盛京又以傅喀纳为熊岳城城守官梭木拜为锦州城守官额防格为宁逺城守官拜楮喀为鳯凰城城守官乌什塔为
　　兴京城守官爱汤阿为义州城守官丹达礼为新城城守官伊勒慎为牛庄城守官青善为岫岩城城守官
　　东京耀州盖州海州鞍山广城俱各设满洲汉军章京率兵驻防乙亥
　　车驾发
　　盛京九月甲辰至燕京
　　世祖章皇帝自正阳门入宫
　　冬十月乙夘朔
　　世祖章皇帝定鼎京师
　　颁诏中外大赦
　　世祖既至燕京摄政睿亲王多尔衮故明大学士冯铨等
　　以入定中原万方归化宜登
　　大宝用慰臣民聫章劝进
　　允之先期
　　诏礼官具典礼定
　　郊
　　庙之乐章曰平奉
　　太祖髙皇帝
　　孝慈髙皇后
　　太宗文皇帝神主入
　　太庙至期
　　世祖章皇帝亲诣
　　圜丘告祭
　　天
　　地祝册曰
　　皇天
　　后土垂鉴无私我
　　皇祖宠膺
　　天命肇造东土建立丕基
　　皇考开国承家恢宏大业臣以藐躬纉有鸿绪值明祚将终盗贼蠭起生灵涂炭中国无主钦承
　　祖功宗徳倚任亲贤爰整六师救民水火内外同心徯望来苏臣工众庶佥曰景命不可违舆情不可负宜建一统表正万邦敢不敬承
　　天眷俯顺民心定鼎燕京以绥中国礼毕
　　御座诸王文武百官行礼大学士刚林奉
　　宝跪进礼成
　　上升辇卤簿前导奏乐进
　　大清门
　　御皇极门诸王文武百官奏表行礼
　　颁正朔于中外越曰告祭
　　太庙
　　社稷
　　诏曰我国家受
　　天眷祐缔造东土
　　皇祖肇兴鸿业
　　皇考式廓前猷遂举旧邦诞膺新命迨朕嗣服越在冲龄敬念绍庭永绥厥位顷縁贼氛洊炽流祸中原爰是重属亲贤救民涂炭方驰金鼓旋奏澄清用解倒悬非富天下而王公列辟文武羣臣暨军民耆老同心拥戴恳请再三用是祗告
　　天
　　地
　　宗庙
　　社稷定鼎京师缅维峻命不易创业尤艰况当改革之初更属变通之防爰乃准今酌古嘉惠臣民勲贤懿亲从优封赏悉除故明加派诸政民间逋赋概行豁免故明建言罢谪诸臣及山林隐逸懐才抱徳者所在以闻民年七十以上给之粟帛吏民人等从前一切罪犯咸赦除之宏敷大赉式沛新恩惟尔万方与朕一徳







　　皇清开国方略卷三十二
　　【臣】等敬谨编辑
　　皇清开国方略三十二卷书成进
　　呈
　　乙览
　　皇上恭制序文弁列简首【臣】等伏而诵之仰见御极以来无时不以
　　祖宗之心为心无事不以
　　祖宗之政为政凝命勅几五十一年如一日是书之辑用
　　以阐我
　　太祖
　　太宗躬甲胄冒锋刄创业垂统若斯之难
　　皇上监于
　　成宪思
　　峻命之不易用弼亿万禩丕丕基而首揭夫三代以下治乱循环统一天下之大势盖商周之兴也以藩侯唐宋之兴也以重臣汉与明虽崛起草莱而食毛践土之义则未有以易也故以得统之正归诸元代与我
　　大清
　　圣人大中至正之论义例綦严矣我
　　太祖髙皇帝之龙兴也以春秋复讐之义而成诗书救民伐暴之功自尼堪外兰伏诛诸部长望风慴伏奔走恐后萨尔浒一战
　　天讨申矣
　　王业成矣
　　太宗文皇帝嗣位以后版舆日拓民庶日蕃松山杏山之
　　师
　　武功与萨尔浒相埒然当夫
　　申谕边臣
　　予书明主惓惓于武不可黩民不可残成败利钝之不可
　　不计如天好生之心
　　两圣人先后同揆暨
　　世祖章皇帝扫除流寇光宅中原而天下本非明之所有矣于此见造邦启宇比诸即邰迁豳而人心
　　天命之归迟之久而自应三五之盛蔑以加焉且夫得统
　　之正自元而外莫与我
　　朝为比而我
　　朝继继承承之治尤岂元代所可并隆哉史称元太祖有深沉之略太宗有寛宏之量世祖统壹六合立纲陈纪贻谋深逺然传至成宗寖以陵替矣我
　　国家
　　列圣重光
　　徳威逺播垓埏所极讫乎无外西陲之役
　　皇上睿谋制胜扫穴犁庭于以继
　　圣祖仁皇帝亲征絶漠之勲于以成
　　世宗宪皇帝永靖边隅之策且金川底定我版图一若天地
　　祖宗特留此不世之丰功以待我
　　皇上之仔肩嗣受蒇绩奏成而逈非班书之录西域唐籍之纪北庭徒事曼词诩已也然则我
　　太祖
　　太宗以俄朶里城十三甲之遗东至海西至辽北自科尔沁之嫩江南及朝鲜国境凡使犬使鹿之邦黒貂黒狐之地莫不称臣纳贡因以奄有中原我
　　皇上仁育羣生义征不譓逾雪岭越沙迹取荒裔若庭户缚丑虏如圏牢北斗以北西蒙以西籍租税者二万里太学之碑格登之铭西师之诗开惑之论
　　圣谟洋洋与
　　大烈耿光并垂久逺要皆顺
　　天而动未尝少侈戎威而一本于慎守
　　神器绍闻衣徳之至意猗欤伟哉册府传信之钜观于是焉在书称思艰图易惧其艰之弗胜而艰者亦易矣诗陈旧邦新命纉其旧以弗改而新者日新矣【臣】等恭绎
　　皇上大中至正之论以仰窥
　　太祖
　　太宗累仁积徳之原思欲绘天赋海末由形似万一窃附于大雅之美依京三颂之歌清庙斯则欢忻舞蹈之忱所不能自已者尔臣阿桂【臣】梁国治【臣】和珅拜手稽首恭跋










