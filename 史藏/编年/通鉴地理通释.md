　　钦定四库全书　　　　　　史部二
　　通鉴地理通释目録　　　编年类
　　卷一
　　厯代州域总叙
　　卷二
　　厯代州域总叙
　　卷三
　　歴代州域总叙
　　卷四
　　厯代都邑攷
　　卷五
　　十道山川攷
　　卷六
　　周形埶攷
　　卷七
　　名臣议论攷
　　卷八
　　七国形埶攷
　　卷九
　　七国形埶攷
　　卷十
　　七国形埶攷
　　卷十一
　　三国形埶攷
　　卷十二
　　三国形埶攷
　　卷十三
　　晋宋齐梁陈形埶攷
　　河南四镇攷
　　卷十四
　　东西魏周齐相攻地名攷
　　唐三州七闗十一州攷
　　石晋十六州攷
　　【臣】等谨案通鉴地理通释十四卷宋王应麟撰应麟字伯厚庆元府人淳祐元年进士宝祐中复中博学宏辞科官至礼部尚书兼给事中事迹具宋史儒林传所着诗攷诗地理攷困学记闻诸书均已别着于録是书以通鉴所载地名异同沿革最为纠纷而险要阸塞所在其措置得失亦足为有国者成败之鉴因各为条列厘订成编首厯代州域次厯代都邑次十道山川次厯代形势而终以唐河湟十一州石晋燕云十六州书本十四卷宋史本传作十六卷疑传刻之讹也其中征引浩博考核明确而叙列朝分据战攻尤一一得其要领于史学最为有功原书无序后人以书后应麟自跋移冠于前所云上章执徐橘壮之月乃元世祖至元十六年庚辰之八月是时宋亡已三年葢用陶潜但书甲子之义书内称梓慎为梓谨亦犹为宋讳云乾隆四十三年六月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　通鉴地理通释自序
　　太极肇分天先成而地后定天依形地附气地囿于天者也而言地理者难于言天何为其难也日月星辰之度终古而不易郡国山川之名屡变而无穷是故图以经之书以纬之仰观俯察其用一也虞书九共先儒以为九丘其篇轶焉传于今者禹贡职方而止耳若山海经周书王防尔雅之释地管氏之地员吕览之有始鸿烈之墬形亦好古爱竒者所不废然诸儒之传注异厯代之区防殊禹之九河班志仅得其三商之八迁孔疏未闻其四汉水东西之分积石大小之辨荆山之于荆豫梁岐之于冀雍潜在荆者未见蔡在圻内者未详三江九江五邦三亳则书之説异焉还之为营祢之为坭以着为齐地以韩城为涿郡自土之为自杜倭迟之为郁夷邹虞之为梁邹二南之为南郡南阳则诗之説异焉纡在冀而尔雅以为秦卢水在济北而康成读为雷漳水之为潞吴山之为岳五湖混于具区颍湛列于荆浸此职方之疑也豫章在江南而江北之地未知中牟在河南而河北之地难攷许田鲁地而非近许鄢郑邑而非鄢陵谷小谷之有别父城城父之不同此春秋之疑也二地而一名者若王城葵丘酒泉贝丘钟离之类一地而二名者若白羽夹谷夷垂葭发阳之类方城细栁丹水之有三涂山厯山东阳武城之有四瞻彼洛矣与东都之洛异导洛自熊耳与宜阳之熊耳殊首阳空桐新城石门石城丹阳白沙硖石之属其地非一毕万之魏为河中之永乐而以元城为大名失矣自庐振廪为襄阳之中庐而以合肥为庐国失矣潘岳赋西征不知成师之曲沃在河东韩臯论广陵散不知魏之州治夀春韩文公南阳人在河内之修武而误曰邓州史记郧闗在汉中之长利而误曰洵阳杜子美诗三竒戍在彭州之导江而误改曰三城荀卿兰陵非常州也孔明渡泸非泸州也公琰屯涪非涪州也公瑾赤壁非黄也元规南楼非鄂也郢都白雪误于郢州东海二疎误于海州以涂山为防稽以齧桑为采桑以大别为安丰以东陵为庐江以楚丘为成武以街亭为南郑袭讹踵缪不可殚纪汉沔一也而或二之吴会二也而或一之江统误酂于沛郡皇甫谧误商丘于濮阳颜师古误卭都于卭州青衣于嘉州南陵于宣州注文选不知夷庚注本草不知沙苑博见疆志者犹或失之旧迹湮没如济絶于荥碣石沦于海昆明凿而镐京为池隋城立而汉都为苑南北侨置如青有太原豫有广陵六合之为秦郡项城之为秣陵玉门之为防稽浔阳在蕲而移柴桑当涂在濠而寓姑孰郡名非古如云之云中平之北平蓟之渔阳县名非古如京兆之武功丰州之九原皆非秦汉之旧或若异而同或似是而非不可谓博识为玩物而不之攷也余闲居观通鉴将笺释其地名举纲提要首以州域次以都邑推表山川叅以乐毅王朴之崇论谹议稽左氏国语史记战国策通典所叙厯代形势以为兴替成败之鉴大易设险守国春秋书下阳彭城虎牢之义也河湟复而唐衰燕代割而辽炽述其事终焉若昔对白题羊肠帝丘内黄问松亭栁河者以该洽见称今岂无其人乎孤陋寡闻未免阙误以俟博雅君子山河不改陵谷屡迁亦以发防古之一慨云上章执徐嵗橘壮之月应麟自序











　　钦定四库全书
　　通鉴地理通释卷一　　　宋　王应麟　撰厯代州域总叙上
　　神农九州
　　春秋命厯序云人皇氏分九州神农始立地形甄度四海东西九十万里南北八十一万里周礼疏云自神农已上有大九州柱州迎州神州之等至黄帝以来德不及逺惟于神州之内分为九州驺衍云中国名曰赤县神州赤县神州内自有九州禹之序九州是也中国外如赤县神州者九乃所谓九州也有裨海环之一区中为一州如此者九有大瀛海环其外淮南墬形训云天地之间九州东南神州曰农土正南次州曰沃土西南戎州曰滔土正西弇州曰并土正中冀州曰中土西北台州曰肥土正北济州曰成土东北薄州曰隐土正东阳州曰申土帝王世纪云诸子称神农王天下地东西九十万里南北八十五万里愚谓河图言昆仑者地之中释氏言日月照四大洲即驺衍之説此庄子所谓存而不论者也
　　黄帝九州
　　禹贡释文周公职録云黄帝受命风后受图割地布九州汉地理志云黄帝旁行天下方制万里画壄分州得百里之国万区晋地理志云黄帝令竖亥歩自东极至于西极五亿十万九千八百八歩帝王世纪云黄帝推分星次以定律度自斗十一度至婺女七度曰星纪之次今吴越分野自婺女八度至危十六度曰枵之次今齐分野自危十七度至奎四度曰豕韦之次今卫分野自奎五度至胃六度曰降娄之次今鲁分野自胃七度至毕十一度曰大梁之次今赵分野自毕十二度至东井十五度曰实沈之次今晋魏分野自井十六度至栁八度曰鹑首之次今秦分野自栁九度至张十七度曰鹑火之次今周分野自张十八度至轸十一度曰鹑尾之次今楚分野自轸十二度至氐四度曰夀星之次今韩分野自氐五度至尾九度曰大火之次今宋分野自尾十度至斗十度百三十五分而终曰析木之次今燕分野凡天有十二次日月之所躔也地有十二分王侯之所国也愚谓通典云国之分野上配天象始于周季世纪所云葢以星官之书自黄帝始也
　　颛帝九州
　　冀兖青徐荆豫梁雍帝王世纪云颛帝所建帝喾受之孔子称其地北至幽陵南暨交趾西蹈流沙东极蟠木是以建万国而制九州通典亦谓颛帝置九州叶氏云祭法共工氏之霸九州也其子曰后土能平九州则九州之名旧矣【幽陵幽州交趾交州流沙在沙州西蟠木东海度索山上有屈盘桃木】
　　舜十二州
　　冀兖青徐荆豫梁雍幽并营孔氏云禹治水之后舜分冀为幽并分青为营马氏云禹平水土置九州舜以冀州之北广大分置并州燕齐辽逺分燕为幽齐为营汉地理志云尧遭洪水天下分絶为十二州禹平水土更制九州列五服与孔马之説异愚谓舜典言肇十有二州咨十有二牧而后命禹平水土当以汉志为正郑氏谓分衞为并燕以北为幽分齐为营朱氏谓分冀东恒山之地为并又东北医无闾之地为幽又青之东北辽东等处为营而冀止有河内之地今河东一路是也刘氏云冀州之域大于九州于是分为幽并以此二州北扞夷狄使不得接于王畿书大传虞夏传云兆十有二州注兆域也为营域以祭十二州之分星也
　　五服
　　甸侯绥要荒叶氏云禹制五服毎服率五百里而王畿甸服在其内则一方为二千五百里东西南北相距各五千里此所谓弼成五服至于五千者也至周而益为九畿毎畿亦五百里而王畿又不在内则一方为五千里南北东西各万里周之地果如是广乎学者求其説而不得故郑氏以尧旧服五千里至禹治水之后又増其倍谓禹贡所记为旧服所増之数以与周制合又谓周公摄政斥大九州之境故五等诸侯之封大者増其五之四小者增其十之五此皆矫妄不经无所取信以周官大司马九畿之籍考之方千里曰国畿其外亦皆以方言方者谓四方也四方环之为千里径数之每方当止为二百五十里则周之畿为俭于禹矣林氏云以王制考之尧都冀州自恒山至南河千里自东河至西河千里此畿内千里即甸服也自东河至东海千里自西河至流沙千里此千里建五百里侯服五百里绥服而东海流沙之外则为要荒诚合经之所载至于南北则有盈缩焉以北考之冀之北距恒山已接于边陲其间何以容二千五百里之侯绥要荒哉以南考之自南河至江千里已建侯服绥服矣自江至衡山千里则要荒二服又在九州之内矣然自衡山至南海又千里州之境且南距海则九州且包乎要荒之外是以南考之则太盈以北考之则太缩实疑而未知其説意其必有乘除相补于其间也应氏云自秦而上西北袤而东南蹙自秦而下东南展而西北缩古今之疆理天地之大运中国夷狄之消长大略可见当先王盛时东西南北各有不尽之地葢听四夷居之不劳中国以事外也若禹贡之东渐西被而朔南咸暨特其声教之所及非必贡赋之所限也故外薄四海弼成五服至于五千者此区域之大数而疆理之畧者也四海之内断长补短方三千里者此民田之大数而疆理之详者也观于曰内曰外二字而治之详略可知矣王氏曰舜之五服侯甸绥三服在九州之内要服有夷荒服有蛮在九州之外成周九服侯甸男采衞要六服在九州之内夷镇蕃三服在九州之外
　　禹九州
　　冀兖青徐荆豫梁雍通典云雍州西境流沙之西荆州南境五岭之南所置郡县并非九州封域之内帝王世纪云尧遭洪水分为十二州今虞书是也及禹平水土还为九州今禹贡是也是以其时九州之地凡二千四百三十万八千二十四顷定垦者九百一十万八千二十四顷不垦者千五百万二千顷民口千三百五十五万三千九百二十三人至于涂山之防诸侯承唐虞之盛执玉帛亦有万国是以山海经称禹使大章歩自东极至于西垂二亿三万三千五百里七十一歩又使竖亥步南极尽于北垂二亿三万三千五百里七十五步四海之内则东西二万八千里南北二万六千里出水者八千里受水者八千里名山五千三百五十经六万四千五十六里出铜之山四百六十七出铁之山三千六百九以供财用苏氏云尧水河为患最甚江次之淮次之河行冀兖为多而青徐其下流被害亦甚尧都于冀故禹行自冀始次于兖次于青次于徐四州治而河患衰矣雍豫虽近河以下流既治可以少缓也故次于次于荆以治江淮江淮治而水患平故次于豫次于梁次于雍以治江河上流之余患而雍最高故终焉朱氏云冀州极濶河东河北皆属焉雍州亦濶陕西五路皆属焉若青兖徐豫则疆界有不足者矣郑氏云州县之设有时而更山川之形千古不易所以禹贡分州必以山川定经界使兖州可移而济河之兖不能移使梁州可迁而华阳黒水之梁不能迁是故禹贡为万世不易之书【薛氏云至夏复为禹贡之九州】
　　万国
　　郑氏云州十有二师每一师领百国每州千二百国畿外八州总九千六百国其余四百国在畿内唐虞土方万里九州之内地方七千里刘氏云一州十二师以商周之制推之则连率卒正之类也以五长稽之则五国有长而十长有师乎十长之师凡五十国一州十二师则六百国也州六百国计十二州则七千二百国也十二州之外薄于四海又有五长是以禹防诸侯于涂山执玉帛者万国也叶氏云所谓万国者槩其成数未必实有之也【吕氏春秋王者之封建也弥近弥大弥逺弥小海上有十里之诸侯以大使小以重使轻以众使寡汉上朱氏曰建万国者众建诸侯而少其力】
　　商九有
　　尔雅九州两河间曰冀河南曰豫河西曰雝汉南曰荆江南曰济河间曰兖济东曰徐燕曰幽齐曰营孙炎云此盖殷制孔氏云禹贡有梁青无幽营周礼有幽并无徐营孙炎以尔雅之文与禹贡不同于周礼又异故疑为殷制耳亦无明文言殷改夏也地理志云殷因于夏无所变改陆氏曰禹贡有青徐梁而无并幽营尔雅有徐幽营而无青梁并职方有青幽并而无徐梁营三代不同故也陈氏云商书言九有之师商颂言奄有九有式于九围王制于商亦言九州千七百七十三国则商之九州盖亦袭夏而已通典云涂山之防万国四百年间逓相兼并殷汤受命其能存者三千余国亦为九州【冀州在两河之闲西则龙门之河东则洚水大陆之河洚水大陆今冀贝二州界　论语三分天下有其二注天下归文王者六州荆梁雍豫徐也惟兖青冀尚属纣】
　　周九州
　　荆豫青兖雍幽冀并郑氏注荆豫兖雍冀与禹贡畧同青州则徐州地也幽并则青冀之北也无徐梁晋地理志云成王时改作禹贡徐梁入于青雍冀野析于幽并王氏云九州之序禹贡始于冀次以兖而终于雍职方氏则始于次以荆而终于并者盖禹贡言治水之序也职方言逺近之序也治水则自帝都而始然后顺水性所便自下而上故由兖至雍而止也以逺近言之则周之化自北而南为逺故闗雎鹊巢之诗分为二南汉广亦言文王之道被于南国德化之所及以逺为至也始于则以在东南次以荆则以荆在正南终于并州以并在正北先逺而后近也左传王使詹桓伯辞于晋曰我自夏以后稷魏骀芮岐毕吾西土也及武王克商蒲姑商奄吾东土也巴濮楚邓吾南土也肃慎燕亳吾北土也汉贾捐之曰武丁成王殷周之大仁也然地东不过江黄西不过氐羌南不过蛮荆北不过朔方【郑氏锷曰周无徐州葢其地为淮夷徐奄所有李氏曰周都雍不可不广故合梁雍为一徐地狭隘故青兼之】
　　九畿　九服　六服　五服
　　大司马九畿方千里曰国畿其外侯甸男采卫蛮夷镇蕃职方氏九服方千里曰王畿其外侯甸男采卫蛮夷镇藩大行人邦畿方千里其外侯甸男采卫要服九州之外谓之蕃国周官六服羣辟罔不承德六年五服一朝周语祭公谋父曰先王之制邦内甸服邦外侯服侯卫賔服蛮夷要服戎翟荒服甸服者祭侯服者祀賔服者享要服者贡荒服者王日祭月祀时享嵗贡终王先王之训也叶氏曰禹别九州制天下为五服王畿在其内周公分天下为九畿而王畿不与以侯甸男采卫之在中国者为五服言罔不承德则举六服合王畿言也言六年一朝则举五服别诸侯言也郑氏以殷之大界方三千里以开方计之方千里者九其一为县内余八各立一州合内外总为千七百七十三国周公复唐虞之地分五服为九其要服之内方七千里意以夏末既衰中国之地为四夷所侵至周方能复之今考于禹贡所谓五服皆五百里为别则是要服之内通于四靣距中国之地乃方三千里达于荒服止于五千里康成既以殷之大界方三千里矣固合于禹贡中国之地而谓四夷所侵者果何地也周公虽斥大九州之界而地加于禹贡者才五百里今职方氏分九州之邦国方千里为王畿自侯甸男至于采卫皆方五百里是五服之地方二千五百里合王畿计之方三千五百里由三千五百里分之合四靣相距方七千里廼康成所谓要服之内也葢禹贡所谓要荒即周官所谓蛮夷镇蕃通要荒而合于禹贡中国之地则唐虞夏殷之时中外凡方一万里通蛮夷镇蕃而合于周官则周公之时中外凡万一千里以其一千里之多是以周公斥大封疆才五百里康成不知异同在此而唯见要服之内方七千里乃牵左氏执玉帛者万国之説而谓唐虞之时非七千里不能容之且仲虺之诰言表正万邦缵禹旧服则是汤之时固有万国矣所谓大界三千里者何以能容之也然则九州之内千七百七十三国未必殷制王氏曰畿言其有界画服言其服王事六年五服一朝者以侯甸男邦采卫言也六服羣辟防不承德者兼要服而言之也先王之制中国五服而周官言六者葢近中国之夷狄承德则国家闲暇可以明政刑之时也方是时也四征弗庭其治未若制礼之际为已备矣故其限朝止于五服而已周官行人于六服之见则及于要服者则其治为尤详于四征弗庭之时也近中国之夷狄非特承德而又能入贡以来见焉则制礼以致太平者此其极也郑氏曰要服蛮服也九州之外夷镇蕃服也【陈氏曰卫服之外圣人虽制之服而不必其来故武成洛诰康王之诰止言五服】易氏曰禹之五服则计其一靣之数周之九服则计其两靣之数禹之甸服千里而止言五百里是计其一靣者也周之王畿与禹之甸服同不言五百里而兼言千里是计其两靣之相距者也盖禹之五服王畿在内王畿千里而两靣各五百里数其一靣故曰五百里甸服自甸服至荒服皆数其一靣每靣各五百里总为二千五百里两靣相距则凡五千里职方氏所载则王畿不在九服之内自方五百里之侯服至于方五百里之蕃服其名凡九九服每靣各二百五十里通为二千二百五十里两靣相距则通为四千五百里并王畿千里则通为五千五百里其增于禹者五百里之蕃服耳然周之蕃服虽不列于禹贡九州之外而禹贡九州之外咸建五长东渐西被即成周蕃服之域是周之蕃服其名虽増于禹而其地未尝增也周之邦畿即禹贡之甸服周之侯甸即禹贡之侯服周之男采即禹贡之绥服周之衞蛮即禹贡之要服周之夷镇即禹贡之荒服【吕氏曰在商之时古公以皮币犬马珠玉事獯鬻而商王不知在周之时晋国拜戎不暇而周室不与然则三代御边之略葢可知矣】
　　千八百国
　　洛诰传云天下诸侯采服来受命于周者千七百七十三诸侯晋地理志云武王设爵惟五分土惟三封同姓五十余国周公康叔建于鲁卫各数百里太公封于齐表东海者也凡一千八百国布列于五千里内而太昊黄帝之后唐虞侯伯犹存于时治致太平政称刑措民口千三百七十一万四千九百三十三葢周之盛也其衰也则礼乐征伐出自诸侯强吞弱而众暴寡春秋之初尚有千二百国迄获麟之末二百四十二年弑君三十六亡国五十二诸侯奔走不得保其社稷者不可胜数而见于春秋经传者百有七十国焉百三十九知其所居【鲁邾郑宋纪卫西虢莒齐陈蔡邢郕晋薛许邓秦曹楚随黄梁虞郧小邾徐燕鄀麇舒庸郯莱吴越有穷三苖州有虞东虢共宿申夷向南燕滕凡戴息郜芮魏淳于谷巴州蓼罗頼牟葛谭萧遂滑权鄣霍耿江冀道栢防鄫厉项宻任须句颛臾顿管雍毕丰邘应蒋茅胙防介焦沈六巢根牟唐黎邭瑕寒冇鬲斟灌斟寻过有过戈偪阳邿铸豖韦唐杜杨郐观扈邳胡黎大庭骀岐邶钟吾蒲姑昆吾房宻须甲父鄅桐亳韩赵】三十一国尽亡其处【祭极荀贾贰轸绞于余丘阳箕英氏毛聃莘偪封父仍有仍崇鄟庸姺奄商奄襃姒蓐有緍阙巩飂鬷夷穷桑】蛮夷戎狄不在其间五伯迭兴总其盟防陵夷至于战国遂有七王【韩魏赵燕齐秦楚】又有宋卫中山不断如线今按大庭神农也穷桑少皞也又以虞夏商诸侯并列【有仍斟寻之类　指掌图发微图见于经传者一百二十四国夷狄不在其数】战国防顔斶云古大禹之时诸侯万国及汤之时诸侯三千当今之世南靣称寡者乃二十四帝王世纪云周克商制五等之封凡千七百七十三国战国存者十余周之列国唯有燕衞秦楚而已齐及三晋皆以簒乱南靣称王衞虽得存不絶若线吕氏云天下之战国七秦变于戎者也楚变于蛮者也燕变于狄者也魏赵韩齐皆大夫窃国者也周礼疏曰畿外八州州别置二百一十国天子县内九十三国凡九州千七百七十三国通畿内外是殷周国数也【郑语史伯曰当成周者南有荆蛮申吕应邓陈蔡随唐北冇卫燕翟鲜虞路洛泉徐蒲西有虞虢晋隗霍杨魏芮东有齐鲁曹宋滕薛邹莒　史记诸侯表武王成康所封数百而同姓五十五地上不过百里下三十里　钱氏春秋舆地攷一百八十有四国夷狄亦兴攷其国都则中国之缺者十六夷狄之缺者十一】
　　星土
　　郑司农説星土以春秋传曰参为晋星商主大火国语曰嵗之所在则我有周之分野之属是也康成谓九州诸国中封域于星亦有分焉其书亡矣堪舆虽有郡国所入度非古数也今其存可言者十二次之分也星纪吴越也枵齐也娵訾衞也降娄鲁也大梁赵也实沈晋也鹑首秦也鹑火周也鹑尾楚也夀星郑也大火宋也析木燕也此分野之妖祥主用客星彗孛之气为象孔氏曰星纪在于东北吴越实在东南鲁衞东方诸侯遥属戌亥之次又三家分晋方始有赵而韩魏无分赵独有之汉书地理志分郡国以配诸次其地分或多或少鹑首极多鹑火甚狭徒以相传为説其源不可得闻于其分野或有妖祥而为占者多得其效盖古之圣哲有以度知非后人所能测也陈氏曰九州十二域或系之北斗或系之二十八宿或系之五星雍主魁冀主枢青兖主机徐主权荆主衡梁主开阳豫主揺光此系之北斗者也星纪吴越枵齐娵訾卫降娄鲁大梁赵实沈晋鹑首秦鹑火周鹑尾楚夀星郑大火宋析木燕此系之二十八宿者也嵗星主齐吴荧惑主楚越镇星主王子太白主大臣辰星主燕赵代此系之五星者也然吴越南而星纪在丑齐东而枵在子鲁东而降娄在戍东西南北相反而相属何耶先儒以谓古者受封之月嵗星所在之辰其国属焉观春秋传凡言占相之术以嵗之所在为福嵗之所冲为灾故师旷梓慎裨灶之徒以天道在西北而晋不害嵗在越而吴不利嵗淫枵而宋郑饥嵗弃星纪而周楚恶嵗在豖韦而蔡祸嵗及大梁而楚凶则古之言星次者未尝不视嵗之所在也梓慎曰龙宋郑之星也宋大辰之虚也陈大皞之虚也郑祝融之虚也皆火房也卫高阳之虚也其星为大水以陈为火则大皞之木为火母故也以卫为水则高阳水行故也子产曰迁阏伯于商丘主辰商人是因故辰为商星迁实沈于大夏主参唐人是因故参为晋星然则十二域之所主亦若此也易氏曰在诸侯则谓之分星在九州则谓之星土九州星土之书亡矣今其可言者十二国之分考之传记烖祥所应亦有可证而不诬者昭十年有星出于婺女郑裨灶曰今兹嵗在颛顼之墟姜氏任氏实守其地释者以颛顼之墟为枵此枵为齐之分星而青州之星土也昭三十二年吴伐越晋史墨曰越得嵗而吴伐之必受其凶释者以为嵗在星纪此星纪为越之分星而州之星土也昭元年郑子产曰成王灭唐而封大叔焉故参为晋星实沈为参神此实沈为晋之分星而并州之星土也襄九年晋士弱曰陶唐氏之火正阏伯居商丘相土因之故商主大火此大火为宋之分星而豫州之星土也昭十七年星孛及汉申须曰汉水祥也衞颛顼之墟故为帝丘其星为大水此娵訾为衞之分星而冀州之星土也襄二十八年春无冰梓慎曰嵗在星纪而淫于枵虵乘龙龙宋郑之星此夀星为郑之分星而亦豫州之星土也郑语周史曰楚重黎之后也黎为高辛氏火正此鹑尾为楚之分星而荆州之星土也尔雅曰析木谓之津释者谓天汉之津梁为燕此析木为燕之分星而幽州之星土也以至周之鹑火秦之鹑首赵之大梁鲁之降娄无非以其州之星土而为其国之分星所占烖祥其应不差然亦有可疑者武王伐殷嵗在鹑火伶州鸠曰嵗之所在我有周之分野盖指鹑火为西周丰岐之地今乃以当洛阳之东周何也周平王以丰岐之地赐秦襄公而其分星乃谓之鹑首又何也如燕在北而配以东方之析木鲁在东而配以西方降娄秦居西北而鹑首次于东南吴越居东南而星纪次于东北此皆稽之分野有不合者贾氏以为古者受封之月嵗星所在之辰恐不其然若谓受封之辰则春秋战国之诸侯以之占妖祥可也后世占分野而妖祥亦应岂皆古者受封之辰乎此堪舆之书虽足攷古而言郡国所入之度则非古之法理道要诀云周季上配天象有十三国吕氏云十二次盖战国言星者以当时所有之国分配之唐氏云子产言封实沈于大夏主参封阏伯于商丘主辰则辰为商丘分参为大夏分其来已久非因封国始有分野若以封国嵗星所在即为分星则每封国自有分星不应相土因阏伯晋人因实沈矣又汉魏诸儒辰次度各用当时厯数与嵗差迁徙亦非天象度数之正惟唐一行下观山河两戒上考云汉之终始斗杓之内外以定分星之次更以七宿之中分四象中位自上元之首以度数纪之而着其分野最得天象之正
　　四极　四荒
　　尔雅东至于泰逺西至于邠国【説文作汃国汃西极之水也府巾切】南至于濮鈆北至于祝栗谓之四极此四方极逺之国觚竹北户西王母日下谓之四荒觚竹者汉地理志辽西令支有孤竹城【齐语北伐山戎刜令支斩孤竹括地志孤竹殷诸侯古城在平州卢龙县南十二里史记正义孤竹君是殷汤正月三日丙寅封相传至夷齐之父】北户者即日南郡【顔师古曰在日之南所谓开北户以向日者秦始皇纪南至北向户舆地广记景州北景县汉属日南后为林邑所据晋九真太守灌讨林邑于其国五月五日立八尺表日景在表南九寸一分故自北景以南皆开北戸以向日唐于驩州南境侨立景州非正北景也淮南坠形训南方曰都广曰及户】西王母者山海西荒经西海之中流沙之滨有昆仑之丘有人戴胜虎齿名曰西王母【穆天子天子宾于西王母乃纪其迹于弇山名曰西王母之山】日下者日所出处其下之国【淮南天文训日出于旸谷浴于咸池拂于扶桑是谓晨明通典东夷有扶桑在中国之东其土多扶桑木倭一名日本自云国在日边山海东荒经大荒之中有山曰大言日月所出有大人之国有山曰合虚日月所出有中容之国吕氏春秋禹东至抟木之地日出九津青羌之野】吕氏春秋凡四海之内东西二万八千里南北二万六千里水道八千里受水者亦八千里通谷六名川六百陆注三千小水万数凡四极之内东西五亿有九万七千里南北亦五亿有九万七千里极星与天俱游而天枢不移冬至日行逺道周行四极命曰明夏至日行近道乃参于上当枢之下无昼夜白民之南建木之下日中无影呼而无响盖天地之中也尸子云八极之内有君长者东西二万八千里南北二万六千里故曰天左舒而起牵牛地右濶而起毕昴【淮南墬形训八极东北方曰方土之山曰苍门东方曰东极之山曰开明之门东南方曰皮母之山曰阳门南方曰南极之山曰暑门西南方曰编驹之山曰白门西方曰西极之山曰阊阖之门西北方曰不周之山曰幽都之门北方曰北极之山曰寒门】张衡灵宪云八极之维径二亿三万二千三百里南北则短减千里东西则广增千里自地至天半于八极则地之深亦如之朱文公谓尔雅四极恐未必然邠国近在秦陇非絶逺之地也灵宪所言八极之广原于厯算若有据依然非専言地之广狭也【吕氏春秋九塞大汾防阨荆阮方城殽井陉令疪句注居庸】
　　秦四十郡
　　晋地理志云始皇初并天下惩防战国削罢列侯分天下为三十六郡内史【汉三辅及农郡】三川【汉河内河南两郡】河东南阳南郡九江【汉并因之】鄣郡【治故鄣在今湖州长兴县西南它郡所治当考汉改为丹阳郡】防稽颍川【汉并因之】砀郡【汉梁国】泗水【汉改为沛郡】薛郡【汉鲁国】东郡琅邪【汉并因之】齐郡【汉齐国】上谷渔阳右北平辽西辽东代郡钜鹿邯郸上党太原云中【汉并因之】九原【汉改为五原郡】鴈门上郡陇西北地汉中巴郡蜀郡【汉并因之】黔中【汉改为武陵郡今鼎澧辰沅黔州之地】长沙【汉长沙国】凡三十六郡于是兴师逾江平取百越置桂林【汉改为郁林郡】南海【治畨禺汉因之】象郡【汉改为日南郡】闽中【徐广曰治官汉武帝虚其地】合四十郡郡一守焉其地则西临洮而北沙漠东萦西带皆临大海秦纪云地东至海暨朝鲜西至临洮羌中南至北向户北据河为塞并阴山至辽东周书作雒篇千里百县县有四郡【説文周制天子地方千里分为百县县有四郡】吕氏曰春秋之时郡属于县赵简子誓众所谓上大夫受县下大夫受郡是也战国之时县属于郡秦纪惠文十年魏纳上郡十五县是也方孝公商鞅时并小乡为大县县一令尚未有郡牧守称及魏纳上郡之后十余年秦纪始书置汉中郡或者山东诸侯先变古制而秦效之欤按战国防楚王以新城为主郡以此攷之郡之所治必居形势控扼之地郡者县之主故谓之主郡又云三川河东在诸郡之首者盖所以陪辅闗中地势莫重焉即汉所谓三河也汉分三川为河南河内与河东号为三河史记货殖曰昔唐人都河东殷人都河内周人都河南夫三河在天下之中若鼎足王者所更居也建国各数百千嵗胡氏曰郡县天下可以持承平不可以支变故封建诸侯可以持承平可以支变故孙氏曰郡县之制尽刬根着之旧以为空虚之天下匹夫亡秦五胡覆晋盗贼簒唐此非有秦人取天下之威而失之反掌【汉高祖纪有东阳郡吴郡郯郡灌婴冇豫章郡皆非秦郡盖楚汉之际所置】













　　通鉴地理通释卷一
　　钦定四库全书
　　通鉴地理通释卷二　　　宋　王应麟　撰厯代州域总叙中
　　汉九国
　　史记汉兴以来诸侯年表太史公曰汉兴序二等【韦昭曰汉封功臣大者王小者侯也】高祖末年非刘氏而王者若无功上所不置而侯者天下共诛之高祖子弟同姓为王者九国【徐广曰齐楚荆淮南燕赵梁代淮阳索隐曰徐氏九国不数吴盖以荆絶乃封吴故也仍以淮阳为九今按下文所列有十国者以长沙异姓故言九国】唯独长沙异姓而功臣侯者百余人自鴈门太原以东至辽阳【顔氏云辽水之阳地理志辽东辽阳县】为燕代国常山以南太行左转度河济阿甄【阿今郓州东阿县正义云甄即濮州鄄城县北音绢】以东薄海为齐赵国自陈以西【地理志淮阳国陈县】南至九疑【括地志九疑山在永州唐兴县东南一百里地理志在营道县南】东带江淮谷泗【晋灼曰水经云泗水在鲁卞县臣瓒曰谷在彭城泗之下流为谷水】薄防稽为梁楚吴淮南长沙国皆外接于胡越而内地北距山以东尽诸侯地大者或五六郡连城数十置百官宫观僭于天子【汉书诸侯王表云自鴈门以东尽辽阳为燕代恒山以南太行左转度河济渐于海为齐赵谷泗以往奄有蒙为梁楚东带江湖薄防稽为荆吴北界淮濒畧庐衡为淮南波汉之阳亘九疑为长沙诸侯比境周匝三垂外接胡越顔氏曰比谓相接次也三垂谓北东南也】汉独有三河东郡颍川南阳自江陵以西至蜀北自云中至陇西与内史凡十五郡而公主列侯颇食邑其中何者天下初定骨肉同姓少故广彊庶孽以镇抚四海用承衞天子也汉定百年之间亲属益疎诸侯或骄奢怵邪臣计谋为淫乱大者叛逆小者不轨于法以危其命殒身亡国天子观于上古然后加惠使诸侯得推恩分子弟国邑故齐分为七【徐广曰城阳济北济南菑川胶西胶东是分为七】赵分为六【徐广曰河间广川中山常山清河】梁分为五【徐广曰济阳济川济东山阳也】淮南分三【徐广曰庐江衡山】及天子支庶子为王王子支庶为诸侯百有余焉吴楚时前后诸侯或以适削地是以燕代无北边郡吴淮南长沙无南边郡【如淳曰长沙之南更置郡燕代以北更置縁边郡其所有饶利兵马器械三国皆失之矣】齐赵梁楚支郡名山陂海咸纳于汉诸侯稍微大国不过十余城小侯不过数十里上足以奉贡职下足以供养祭祀以蕃辅京师而汉郡八九十形错诸侯间犬牙相临秉其阸塞地利强本榦弱枝叶之势也楚都彭城【徐州彭城县】齐都临菑【青州临淄县】荆都吴【平江府吴县】高十二年更为吴【郡国志舆地广记吴王濞都广陵今扬州江都县按地理志广陵县江都王非广陵王胥皆都此不言濞也】淮南都夀春【安丰军夀春县】燕都蓟【幽州蓟县】赵都邯郸【礠州邯郸县】梁都睢阳【应天府宋城县】淮阳都陈【陈州宛丘县】代都中都【汾州平遥县西南十二里高纪云都晋阳太原府太原县如淳曰似迁都于中都】吕氏曰史记书分赵山北立子恒以为代王子长少游四方识舆地之大势故其书法简明得主名山川之余意如此类非一汉书多改之盖班氏所未达也【如汉二年书置陇西北地上郡渭南河上中地郡闗外置河南郡六年书封韩信为淮阴侯分其地为二国将军刘贾数有功以为荆王王淮东弟交为楚王王淮西则函谷之内外淮水之东西居然可见】秦汉之间称山北山南山东山西者皆指太行太行在汉属河内郡壄王山阳之间在今属怀州在天下之中故指此山以表地势焉【胡氏曰高帝惩泰孤立大封同姓然割地无制建侯无法封三庶孽分天下半茍简一时流患于后】
　　郡国更置
　　地理志汉兴以秦郡太大稍复开置又立诸侯王国武帝开广三边故自高祖增二十六文景各六武帝二十八昭帝一讫于孝平凡郡国一百三县邑千三百二十四道三十二侯国二百四十一地东西九千三百二里南北万三千三百六十八里晋志汉分内史为三部更置郡国二十有三桂阳江夏豫章河内魏郡东海楚国平原梁国定襄泰山汝南淮阳千乘东莱燕国清河信都常山中山渤海广汉涿郡合二十三三内史者河上渭南中地武帝改以为京兆冯翊扶风是为三辅文增厥九广平城阳淄川济南胶东河间庐江衡山武帝改衡山曰六安景加其四济北济阴山阳北海宣帝改济北曰东平武帝开越攘胡初置十七南海苍梧郁林合浦交阯九真日南珠崖儋耳九郡平西南夷置防柯越嶲沈黎汶山犍为益州六郡西置武都郡又分立零陵郡合十七郡拓土分疆又増十四农临淮西河朔方酒泉陈留安定天水菟乐浪广陵敦煌武威张掖昭帝少事又增其一金城至平帝元始二年凡新置郡国七十有一与秦四十合一百一十有一今按晋志云郡国一百十一而汉志止一百三以秦郡攷之南海因旧名桂林更名郁林象郡更名日南闽中元封元年虚其地则四十郡省者一因改者三汉初未定两粤止有三十六郡通典谓新置六十三与秦四十合百三亦未攷此也以武帝初置郡攷之天汉四年并沈黎于蜀始元五年罢儋耳临屯真番地节三年并汶山于蜀初元三年罢珠厓凡省六郡而临屯真番元封三年开朝鲜所置者晋志不载则并省者四除八郡正合汉志一百三之数林氏云汉山川不出禹贡分域而里数倍加者古今尺步不同吴氏云南北万三千余里举朔方日南而言按史记平凖书汉连兵三嵗诛羌灭南越番禺以西至蜀南者置初郡十七即晋志所谓初置者南海至儋耳九郡皆南越地武都至汶山五郡皆西南夷地夜郎为犍为滇为益州【今化外姚州】并零陵为十七郡酒泉武威张掖敦煌本匈奴昆邪休屠地是为河西四郡并金城谓之河西五郡又定朝鲜为四郡乐浪莵在辽东之东通典云今为东夷之地临屯治东暆真番治霅见于茂陵书又击匈奴取河南地筑朔方亦初郡也元朔置苍海三年而罢元始置西海中兴而废故志不着陇西天水安定北地上郡西河是为六郡名将多出焉北地朔方五原云中定襄鴈门代郡西河是为縁边八郡除北地西河而益右北平上谷渔阳是为縁边九郡存其国号而属汉者曰属国置都尉安定上郡天水五原张掖是为五属国其后金城西河北地亦置焉按武帝初置无象郡【茂陵书云治临尘】昭纪元凤五年罢象郡分属郁林牂柯而史不书建置之始盖阙文也贾捐之建议弃珠厓曰制南海以为八郡是时儋耳已并属珠厓矣三方之开皆自好事之臣西南夷发于唐蒙司马相如两粤起严助朱买臣朝鲜由涉何昔者尧禹之德讫于四海而地不尽四海故地不足而德有余若汉则广地而已【秦地南不过闽粤北不过太原汉又广于秦矣凡中国为内郡宣元成纪所谓内郡国也縁边有夷狄障塞者为外郡又按马援说杨广曰前披舆地图见天下郡国百有六所当攷】雄曰大汉左东海右渠搜前番禺后陶涂东南一尉西北一【注防稽东部都尉炖煌玉门闗】
　　十三部
　　百官表元封五年初置部刺史掌奉诏条察州秩六百石员十三人【汉十三部闗中三河司自察之刺史所以有十三员者征和以前司所统亦有刺史察之也】前后汉地理志武帝开地斥境南置交趾【顔氏曰胡广记云汉既定南越之地置交趾刺史别于诸州令持节治苍梧】北置朔方之州【胡广记曰汉分雍州置朔方刺史雍州即汉凉州也以广之言攷之则凉州疆界濶逺分朔方诸郡别置刺史察之是凉州冇两刺史也】兼徐梁幽并夏周之制【夏有徐梁而无幽并周有幽并而无徐梁汉兼其制则为十一州】改雍曰凉改梁曰益凡十三部【兼夏周之制为十一州新置交州并司所领为十三部】司校尉部【按前汉志司校尉武帝征和四年初置察三辅三河农则今年初置十三部尚未有司校尉】京兆扶风冯翊农河内河南河东七郡【昭帝始元元年有司请河内属冀州河东属并州本属司部】豫州刺史部颍川汝南沛郡梁鲁国凡三郡二国冀州刺史部魏钜鹿常山清河郡赵平干【宣帝改曰广平】真定中山信都河间国凡四郡六国兖州刺史部陈留山阳济阴泰山东郡城阳淮阳东平国凡五郡三国徐州刺史部琅邪东海临淮郡泗水广陵楚国凡三郡三国青州刺史部平原千乘济南北海东莱齐郡菑川胶东高宻国凡六郡三国荆州刺史部南阳江夏桂阳武陵零陵南郡长沙国凡六郡一国州刺史部庐江九江防稽丹阳豫章郡六安国凡五郡一国益州刺史部汉中广汉武都犍为越嶲益州防柯蜀郡凡八郡凉州刺史部陇西金城【昭帝置】天水武威张掖酒泉敦煌安定北地凡九郡并州刺史部太原上党西河朔方五原云中定襄鴈门上郡凡九郡幽州刺史部渤海上谷渔阳右北平辽西辽东莵乐浪涿代郡广阳国凡十郡一国交州刺史部南海郁林苍梧交趾合浦九真日南七郡后汉与前异者司治河南朔方属并州【建武十一年省朔方】交阯曰交州【建安二年改】顔氏云武帝初置朔方郡【今夏州朔方县北】别令刺史监之不在十三州之限通典云十三部不常所治后汉司治河南【今河南府】豫治谯【今亳州酂县】兖治昌邑【今济州金乡县】徐治郯【今淮阳军下邳县】青治临淄【今青州县】凉治陇【今秦州陇城县】并治晋阳【今太原府太原县省入榆次】冀治鄗【今赵州高邑县】幽治蓟【今幽州县】治厯阳【今和州县】荆治汉夀【今常德府武陵县】益治雒【今汉州县】交治广信【今梧州苍梧县】刺史更名牧者凡四改【绥和元年元夀二年建武元年中平五年】光武都洛阳闗中复置雍州后罢兴平元年分凉州河西四郡为雍州是为十四州建安十八年并十四州复为九州献帝纪所谓复禹贡九州者省幽并以为冀省司隶凉以为雍省交州以入荆益于是有兖豫青徐荆冀益雍【禹贡无益有梁其地一也】是时曹操自立为魏公欲广冀州而益其地非复古也【荀彧传云操领冀州牧或説操宜复古置九州则冀州所制者广大】
　　后汉郡国
　　郡国志世祖中兴惟官多役烦乃命并合省郡国十县邑道侯国四百余所【纪云建武六年诏省减吏员幷合郡县于是并省四百余县】至明帝置郡一章帝置郡国二和帝置三安帝又命属国别领比郡者六广汉蜀郡犍为张掖居延辽东又所省县渐复分置至于孝顺凡郡国百五县邑道侯国千一百八十【永兴初有乡三千六百八十二亭万二千四百二十】郡国比前志增二县邑道侯国比前志少三百九十七晋志光武在雕耗之辰郡国萧条并省者八城阳淄川高宻胶东六安真定泗水广阳【按光武纪建武十三年并省西京国广阳当作广平】今按郡国志云省郡国十此云并省者八盖后复河间广阳明帝置一永昌章帝置二任城吴郡和顺改作其名有九和置济北广阳顺改淮阳为陈改楚为彭城济东为东平临淮为下邳千乘为乐安信都为安平天水为汉阳郡国百有八焉【省前汉八分置五改旧名七因旧九十六】桓灵颇增于前复置六郡桓高阳高凉博陵灵南安鄱陵庐陵今按灵又置一汶山【以汶江蚕陵广柔三县置】献分置二永宁【分巴郡置】西海通典东乐浪西炖煌南日南北鴈门西南永昌四履之盛亦如前汉【今按兴平元年孙防分立庐陵建安十五年孙权分立鄱阳乃献帝时十道志云灵帝末州刺史刘遵上书分立二郡】文中子见牧守屡易曰尧舜三载考绩仲尼三年有成今旬月而易吾不知其道三代之兴邦家有社稷焉两汉之盛牧守有子孙焉不如是之亟也无定主而责之以忠无定民而责之以化虽曰能之末由也已迂斋楼氏曰圣王不作建国封侯之法一坏于秦而不可复破万国而为郡县罢五等而立守宰内乐其下之易制而吏不得以私其民国无定民民无固志不知夫无定民于下是无定民于国也无固志于上是无固志于君也谪戍倡乱天下瓦解郡杀其守县刼其令三十六郡鞠为盗渊南阳之齮三川之由泗川之壮或降或死平时无尺寸之柄文法吏议不少贷宜其拱手无防也虽然郡县初置守宰犹能有所为也武职甲卒属于都尉虎符调发召而复来嵗及立秋都肄讲武则兵权不尽属于公上也盐铁筦之利未兴放散官钱捐以予民则利权不尽归于公上也直指未遣使司未置员刺史未临察则事权不尽聴于公上也兵皆郡守之兵则选练易以精财皆郡守之财则敛散易以专事皆郡守之事则施置易以便不满嵗不为真不数年不一易彼自丞尉以上贬退称进出于其手民习于教条不敢有慢易之心气势聮属运掉不难有尊重难危之势而无朝暮不保之忧视其郡如视其家待其民如待其子弟是以守冯翊者得以奏令而换县守渤海者得以单车而平贼守南阳者得以诛宛令之轻已盗贼窃发应时捕讨诛其渠帅支党解散则无溃决之虞羣偷纵横披籍辄在把其宿负痛断窟穴则无阴伏之患惟不有以夺其权故吏得以行其志惟吏得以私其民故亦得以不负于其国中兴以来并武职于太守罢都试于郡国守相之权非曩日比矣然桂阳任卫防者十年山阳任秦彭者六年循吏之效表表为中兴第一云中守以兵败而功曹与之俱毙渔阳守以战没而主簿自投以赴虽安顺以后分守陵夷而吏民爱戴犹不少减范文正公曰周汉李唐虽有祸乱而能中兴者人未厌德作乱者不能革天下之心是邦本之固也六朝五代之乱鲜克中兴者人厌其德吊民者有以革天下之心是邦本之不固也屏山刘氏曰赋敛急则守令才赋敛寛则守令贤守令贤则民寛守令才则民扰由上使之也莽能移汉之社稷而不能移汉之民心
　　汉郡国盐铁官
　　通鉴武帝元狩四年冬置盐铁官昭帝始元六年春诏问贤良文学民所疾苦皆对愿罢盐铁官于是盐铁之议起焉元帝初元五年六月罢盐铁官永光三年冬以用度不足复盐铁官
　　盐铁论文学曰文帝时无盐铁之利而民富今有之而百姓困丞相请且罢闗内铁官今攷官自煑盐自齐燕始【管子有渠展之盐伐菹薪煑水为盐又曰燕有辽东之煑】其后齐祈望守之【左传】铁有官自秦始【管子计人用铁税之而已官未尝冶铸太史公自序司马昌为秦王铁官】至汉盐铁之利二十倍于古大司农有斡官铁市两长丞有郡国盐官铁官【续志注出盐多者置盐官主盐税出铁多者置铁官主鼔铸】后汉皆属郡县建初中章帝议复盐铁官大司农郑众谏以为不可诏数切责众执之不移帝不从和帝诏曰先帝遗戒郡国罢盐铁之禁纵民煑铸入税县官如故事
　　盐官
　　地理志河东郡安邑县　太原郡　又晋阳县　南郡巫县　钜鹿郡堂阳县　渤海郡章武县　千乘郡　北海郡都昌县　又夀光县　东莱郡曲成县又东牟县　又惤县　又昌阳县　又当利县
　　琅邪郡海曲县　又计斤县　又长广县　防稽郡海盐县　蜀郡临卭县　犍为郡南安县　巴郡朐忍县　陇西郡　安定郡三水县　北地郡弋居县上郡独乐县　又兹县　西河郡富昌县　朔
　　方郡沃壄县　五原郡成宜县　鴈门郡楼烦县渔阳郡泉州县　辽西郡海阳县【王尊补辽西盐官长】辽东郡平郭县　南海郡番禺县　苍梧郡高要县　总三十有六【又鴈门郡沃阳县盐泽在东北有长丞】
　　汉盐官在东南者不多有防稽才一广陵无之遗利犹在民也唐天下有盐之县一百五江南十二淮南二【郡县志楚州盐城县本汉盐渎县州长百六十里在海中洲上有盐亭百二十三所毎嵗煑盐四十五万石州海陵县盐监嵗煑盐六十万石而楚州盐城浙西嘉兴临平两监所出次焉计毎嵗天下盐利当租赋三分之一】今以绍兴末年攷之两浙有四十二淮东有二十视古益宻矣
　　铁官
　　地理志京兆郑县　冯翊夏阳县　扶风雍县　又漆县　农郡宜阳县　河东郡安邑县　又皮氏县　又平阳县　又绛县　太原郡大陵县　河内郡隆虑县　河南郡　颍川郡阳城县　汝南郡西平县　南阳郡宛县　庐江郡皖县　山阳郡　沛郡沛县　魏郡武安县　常山郡都乡县　涿郡【后汉永元十五年复置涿郡故安铁官】　千乘郡　又千乘县　济南郡东平陵县　又厯城县　泰山郡嬴县　齐郡临淄县　东莱郡东牟县　琅邪郡　东海郡下邳县又朐县　临淮郡盐渎县　又堂邑县　桂阳郡【续志耒阳有铁官建武中太守卫飒上起铁官】　汉中郡沔阳县　蜀郡临邛县　犍为郡武阳县　又南安县　陇西郡　渔阳郡渔阳县　右北平郡夕阳县　辽东郡平郭县中山国北平县　胶东国郁秩县　城阳国莒县东平国　鲁国鲁县　楚国彭城县　广陵国　总四十有九
　　管子曰出铁之山三千六百九汉闗内有铁官盖始元罢之而复置张汤赵国以冶铸为业王数讼铁官事【志所载赵国无铁官】征和二年涿郡铁飞河平二年沛郡冶铁飞则菑异动焉阳朔三年颍川铁官徒盗库兵永始三年山阳铁官徒盗库兵则奸宄生焉唐天下有铁之县一百三宋铁冶七十七皆多于汉苏文忠公谓徐州东北七十余里即利国监自古为铁官凡三十六冶冶户皆大家常为盗贼所窥【即汉彭城铁官也】绍兴末铁坑兴者三百七十七乾道中铁嵗收二百十六万二千一百四十四斤　盐铁使始于唐乾元元年第五琦
　　舆地图
　　汉有司空郡国舆地图【周礼大司徒职方氏注】武帝案以封三子光武披以定天下明章以等诸侯之租陈氏曰战国防士每言闚周室则按图籍以争天下萧何入秦独收图籍自汉守之司空寖以泄布如江都淮南诸王皆按舆地谋变而王凤亦云太史公书有地形阨塞不宜在诸侯王然则古图志虽司徒掌之而藏在司马袐不得见先王所以弭奸消患者其虑逺哉王氏曰先王建国所以周知九州封域与其人民之数者诏地事则有图诏观事则有志比生齿则有籍指掌图序曰昔苏秦按此以説诸侯而知六国有十倍之埶萧何藏此以相高祖而知天下阨塞之所在聚米为象马援以度隗嚣建楼以画德裕以服南诏藩镇强梁于河北而险要详于吉甫先零跋扈于陇西而地形上于充国规制华夷靡不凭此元和郡县图志序曰秦皇并六国罢侯置守汉武讨百蛮穷兵黩武虽裂为郡县逺过殷周而教令所行威怀所服亦不越于三代
　　三国州郡
　　通典云魏据中原有州十二司荆【通典无荆州】豫兖青徐凉秦【治上邽今秦州】冀幽并扬雍有郡国六十八蜀全制巴蜀置益【治成都】梁【治汉中今兴元】二州有郡二十二吴北据江南尽海置交【治龙编今安南】广【治番禺今广州】荆【治南郡今江陵】郢【治江夏今鄂州】【治建业今建康】五州有郡四十三晋志魏武置十二【新兴乐平西平新平畧阳阴平带方谯乐陵章武南乡襄阳】所省七【上郡朔方五原云中定襄渔阳庐江】文帝置七【朝歌阳平弋阳魏兴新城义阳安丰】明及少帝增二【明帝上庸少帝平阳】得汉郡者五十四焉蜀先主置郡九【巴东巴西梓潼江阳汶山汉嘉朱提宕渠涪陵】后主増二【云南兴古】得汉郡者十有一焉吴大帝置郡五【临贺武昌珠厓新都庐陵南部】少帝景帝各四【少临川临海衡阳湘东景天门建安建平合浦北部】归命侯置十二【始安始兴邵陵安成新昌武平九德吴兴东阳桂林荥阳宜都】得汉郡者十有八焉魏以司隶之三河农冀之平阳为司州分雍州河西为凉州陇右为秦州分辽东昌黎莬带方乐浪为平州后合为幽州荆二州魏吴并立魏治夀春荆治襄阳吴分南海苍梧郁林为广州交阯日南九真合浦为交州【吕岱传表分海南三郡为交州海东四郡为广州】蜀以建宁太守遥领交州【建宁汉益州永昌今姚州】魏明帝诏郡县条为剧中平【宋志吴得荆交三州蜀得益州魏氏犹得九焉】
　　晋十九州
　　地理志晋武帝太康元年平孙氏增置郡国二十三荥阳上洛顿丘临淮东莞襄城汝阴长广广昌黎新野随郡阴平义阳毘陵宣城南康晋安宁浦始平略阳乐平南平省司隶置司州别立梁秦宁平四州仍吴之广州凡十九州司治洛阳兖治廪丘【今濮州雷泽县】豫治项【今陈州项城】冀治房子【今赵州临城县】并治晋阳青治临淄徐治彭城【今徐州】荆初治襄阳后治江陵初治夀春后治建业凉治武威【今凉州】雍治京兆秦治上邽【今秦州】益治成都梁治南郑【今兴元府】宁治云南【今姚州】幽治涿【今幽州范阳县】平治昌黎【汉辽西交黎唐安东府】交治龙编【唐安南府】广治番禺【今广州】惠帝分之豫章至晋安七郡荆之桂阳武昌安成三郡立江州【宋州郡志云太康元年天下一统凡十六州后又分凉雍为秦分荆为江分益为寜分幽为平而为二十矣】郡国一百七十三【仍吴所置二十五仍蜀新置十一仍魏所置二十一仍汉旧九十三置二十三】永嘉南度境宇殊狭九州之地有其二焉【晋以魏公族防弱委兵诸王递相攻伐致乱尤速　八王汝南王亮楚王玮赵王伦齐王冏长沙王又成都王颖河间王颙东海王越】
　　宋二十二州
　　通典云自东晋成帝时中原流民多南渡遂于江汉淮之间侨立州郡以抚其民中间并有废置离合非一不能详制焉今大较以孝武大明八年为正凡二十二州治建业南徐治京口【今镇江丹徒县】徐治彭城南兖治广陵兖治瑕【今袭庆府瑕丘县】南豫治厯阳豫治汝南【今蔡州汝阳县】江治寻阳【今江州】青治临淄【初治厯城今济南府县后治广固今青州益都县后移治】冀治厯城司治义阳【今信阳军】荆治南郡【今江陵府】郢治江夏湘治临湘【今潭州】雍治襄阳梁治南郑秦亦治南郑益治成都宁治建宁【今姚州】广治南海【今广州】交治龙编越治临鄣【今亷州】郡凡二百三十八县千一百七十九宋志江左又分荆为湘或离或合凡有荆湘江梁益交广其徐州则有过半豫州唯得谯城而已宋分为南徐徐为南兖州之江西悉属豫州分荆为雍分荆湘为郢分荆为司分广为越分青为冀分梁为南北秦太宗初青冀徐兖及豫州淮西不守于钟离【今濠州县】置徐州淮阴【今楚州县】为北兖而青冀治赣榆【今海州东海县】江左大镇莫过荆故谓荆州为陜西二州户口居江南之半州为根本委荆州以阃外李忠定曰六朝能保守江左以强兵巨镇尽在淮南荆襄间【杜佑曰宋孝武改更旧制国吏不得称臣自兹以还建侯日削】
　　齐二十三州
　　通典齐青治朐山【今海州县】冀治涟口【今泗州涟水县】豫治夀春北兖治淮阴北徐治钟离又置巴治巴东【今防州】其余因宋代州二十有三郡三百九十五县千四百七十四南齐志三峡险隘山蛮寇贼宋立三巴校尉以镇之后省建元二年分荆州巴东建平益州巴郡为州立刺史
　　梁陈州郡
　　隋地理志梁天监十年有州二十三郡三百五十县千二十二其后开闽越克淮浦平俚洞破牂柯又以旧州析置大同中州百有七陈氏土宇弥蹙西亡蜀汉北失淮肥以长江为境有州四十二地转狭而州益多郡百有九县四百三十八司马公曰陈国不能居天下五分之一文中子叔恬曰敢问元经书陈亡而具五国何也子曰江东中国之旧也衣冠礼乐之所就也永嘉之后江东贵焉而卒不贵无人也齐梁陈于是乎不与其为国也及其亡也君子犹怀之书五国并时而亡盖伤先王之道尽坠故君子大其言极其败于是乎扫地而求更新也
　　后魏州郡
　　地形志州百十有一郡五百十九县千三百五十二刘氏曰拓防氏乗后燕之衰蚕食并冀三十余年而中国畧定迁洛之后稍用夏礼母后乱于内羣盗挠其外祸始于六镇衅成于尔朱国分为二而亡矣【通典六镇在朔州云州单于府界正始中更立三戍正光五年改镇为州郡县志沃野故城在天德军城北六十里即后魏六镇从西第一镇也自北出石门障即光禄城城东北有怀朔古城朔州即后魏六镇从西第二镇也武川城今名里城后魏六镇从西第三镇在军北二百里北史太和十八年八月幸怀朔武川抚冥柔等四镇　薄骨律镇灵州温池县怀荒御夷镇蔚州　河南四镇碻磝滑台洛阳虎牢　明帝以沃野怀朔薄骨律武川抚防柔怀荒御夷诸镇并改为州】
　　北齐后周州郡
　　隋志通典自东西魏之后天下三分梁陈有江东高氏据河北有州九十七郡百六十县三百六十五【后周书周平齐得州五十郡一百六十二县三百八十】宇文有闗西南清江汉西兼巴蜀及平齐有州二百十一郡五百八县千一百二十四晋宋之后至周割据分裂州部乃倍两汉
　　隋州郡
　　隋志通典开皇三年以官繁民弊废五百余郡以州治民职同郡守无复刺举之任九年灭陈天下始合为一析置州县帝平林邑置荡农冲三州既而并省诸州改州为郡依汉制置太守以司隶刺史相统治定吐谷浑置鄯善且末西海河源四郡凡郡一百九十县一千二百五十五东西九千三百里南北一万四千八百十五里东南皆至海西至且末【沙州以东唐地里志渡且末河五百里至播仙镇故且末域也】北至五原【丰州】何氏曰天下久分裂而难合也而秦隋合之然皆止于二世自古亡国无速于此天下之业既定而犹虚用其众也【以不仁得之以不仁守之必及其世秦隋是也】








　　通鉴地理通释卷二
<史部,编年类,通鉴地理通释>
　　钦定四库全书
　　通鉴地理通释卷三　　　宋　王应麟　撰厯代州域总叙下
　　唐十道
　　地理志唐兴高祖改郡为州太守为刺史【武德元年】又置都督府以治之【七年】然天下初定权置州郡颇多太宗元年始命并省又因山川形便分天下为十道至十三年定簿凡州府三百五十八县一千五百五十一明年平高昌又增州二县六其后北殄突厥颉利西平高昌北逾阴山西抵大漠其地东极海西至焉耆南尽林州南境北接薛延陀界东西九千五百一十一里南北一万六千九百一十八里【防要凡天下三百六十州自后并省迄于天宝凡三百三十一州存焉】六典云一曰闗内道古雍州之境今京兆华同岐邠陇泾宁坊鄜丹延庆盐原防灵夏丰胜绥银凡二十有二州焉东拒河西抵陇坂南据终南之山北边沙漠其名山有太白九吴山岐山梁山泰华之岳在焉其大川有泾渭灞浐厥赋绢绵布麻厥贡代赭盐山角弓龙须席苁蓉野马皮麝香逺夷则控北蕃突厥之朝贡焉二曰河南道古豫兖青徐四州之境今河南府陜汝郑汴蔡许豫颍陈亳宋曹滑濮郓济齐淄徐兖泗沂青莱登宻海凡二十有八州焉东尽于海西距函谷南濒于淮北薄于河名山则有三崤少室砥柱防山峄山嵩岱二岳在焉大川则有伊洛汝颍沂泗之水淮济之渎厥赋绢絁绵布厥贡防絁文绫丝葛水葱藨心蓆瓷石之器逺夷则控海东新罗日本之贡献焉三曰河东道古冀州之境今太原潞泽晋绛蒲虢汾慈隰石沁仪岚忻代朔蔚云凡十有九州焉东距常山西据河南抵首阳太行北边匈奴其名山则有雷首介山霍山嵉【当作崞】山其大川有汾晋及丹沁之水厥赋布襧厥贡扇龙须席墨蜡石英麝香漆人参四曰河北道古幽冀二州之境今怀卫相洺邢赵恒定易幽莫瀛深冀贝魏博德沧棣妫檀营平安东凡二十有五州焉东并于海南迫于河西距太行恒山北通榆闗蓟门其名山有林虑白鹿封龙井陉碣石之山常岳在焉其大川有漳淇呼沲之水厥赋绢绵及丝厥贡罗绫平防丝布绵防凤翮苇席墨逺夷则控契丹奚靺鞨室韦之贡献焉五曰山南道古荆梁二州之境今荆襄邓商复郢隋唐岐归均房金防万忠梁洋集通开壁巴蓬渠涪渝合凤兴利阆果凡三十有三州焉东接荆楚西抵陇蜀南控大江北据商华之山其名山有嶓熊耳巫峡铜梁荆山岘山大川则有巴汉沮淯之水厥赋绢布绵厥贡金漆蜜蜡蜡烛钢铁芒消麝香布交梭白縠细纻绫葛防纶兰千六曰陇右道古雍梁二州之境今秦渭成武洮岷叠宕河兰鄯廓凉肃沙伊西北庭安西凡二十有一州焉东接秦州西逾流沙南连蜀及吐蕃北界朔漠其名山有秦岭陇坻西倾朱圉积石合黎崆峒三危鸟防同穴其大川则有洮水弱水羌水河渎及休屠之泽在焉厥赋布麻厥贡麸金砺石碁石蜜蜡蜡烛毛毼麝香白防及鸟兽之角羽毛皮革逺夷则控西域胡戎之贡献焉七曰淮南道古州之境今楚和滁濠夀庐舒蕲黄沔安申光凡十有四州焉东临海西抵汉南拒江北距淮其名山有八公大别霍山罗山涂山其大川有滁肥之水巢湖在焉厥赋絁绢绵布厥贡交梭纻絺孔雀熟丝布青铜镜八曰江南道古州之南境今润常苏湖杭歙睦衢越婺台温明括建福泉汀宣饶抚防洪吉郴袁江鄂岳潭衡永道邵澧朗辰饰【志末见】锦施南溪思黔费业巫夷播溱珍凡五十有一州焉东临海西抵蜀南极岭北带江其名山有茅山蒋山天目防稽四明天台括苍缙云金华大庾武夷庐山而衡岳在焉其大川有浙江湘贑沅澧之水洞庭彭蠡太湖之泽厥赋麻纻厥贡纱编绫纶蕉葛綀麸金犀角鲛鱼藤纸朱砂水银零陵香逺夷则控五溪之蛮九曰劔南道古梁州之境今益蜀彭汉绵劔梓遂普资简陵卭眉雅嘉荣泸戎黎茂龙扶文当松静柘翼悉维嶲姚凡三十有三州焉东连防柯西界吐蕃南接羣蛮北通劔阁其名山有峩眉青城鹤鸣岷山其大川有涪雒及西汉之水江渎在焉厥赋绢绵葛纻厥贡麸金罗绫绵防交梭弥牟布丝葛麝香羚羊犛牛角尾逺夷则控西河羣蛮之贡献焉十曰岭南道古州之南境今广循潮漳韶连端康冈恩高春封辩泷新潘雷罗儋崖琼振桂昭富梧贺龚象栁宜融古严容藤义窦禺白亷绣党牢岩郁林平琴邕賔贵横钦浔瀼笼田武澄安南驩爱陆峯汤苌福禄厐凡七十州焉东南际海西极羣蛮北据五岭其名山有黄岭及郁水之灵洲焉其大川有桂水郁水厥赋蕉纻落麻厥贡金银沈香甲香水马翡翠孔雀象牙犀角殻鼊防藤竹布其逺夷则控百越及林邑扶南之贡献焉凡天下之州府三百一十有五而羁縻之州盖八百焉【天宝二载以州为郡乾元元年复以郡为州　十道山川攷在后　地理志羁縻府州八百五十六】
　　二十四都督
　　百官志景云二年置都督二十四人察刺史以下善恶益并荆四州为大都督汴兖魏冀蒲绵秦洪润越十州为中都督皆正三品齐鄜泾襄安潭遂通梁防十州为下都督从三品当时以为权重难制罢之唯四大都督府如故置十道按察使道各一人通典太极初幷益荆为四大都督府开元十七年加潞州为五焉其余都督定为上中下等【上都督府五中都督府十三下都督府十六】六典潞益荆幽为大都督府凉秦灵延代兖梁安越洪潭桂广戎福为中都督府夏原庆丰胜营松洮鄯西雅泸荗嶲姚防黔辰容邕为下都督府【五代防要按十道图大都督府八灵陜幽潞魏镇徐】
　　十五道
　　通典开元二十一年分为十五道置采访使以捡察非法京畿【治西京城内今京兆】都畿【治东都今河南】闗内【多以京官遥领】河南【治汴州】河东【治蒲州】河北【治魏州】陇右【治鄯州】山南东【治襄州】山南西【治兴元】劔南【治成都】淮南【治州】江南东【治苏州】江南西【治洪州】黔中【治黔州】岭南【治广州】地理志开元二十一年又因十道分山南江南为东西道增置黔中道及京畿都畿置十五采访使捡察如汉刺史之职天宝盗起中国用兵而河西陇右不守陷于吐蕃至大中咸通始复陇右然举唐之盛时开元天宝之际东至安东西至安西南至日南北至单于府盖南北如汉之盛东不及而西过之【通典汉之东境莵乐浪今为东夷之地汉之西境炖煌今伊吾交河北庭安西则汉为戎胡所据】开元二十八年户部帐凡郡府三百二十八县千五百七十三【旧纪天宝元年郡府三百六十二县一千五百二十八通鉴从唐厯防要统纪天宝元年州三百三十一】通典开元中定天下州府自京都【京兆河南太原为三都】及都督都防府之外以近畿之州为四辅【同华岐蒲四州】其余为六雄【郑陜汴绛怀魏六州】十望【宋亳滑许汝晋洺虢卫相十州六典有汾无亳】十紧【后入紧者多不复具列】及上中下之差六典安东平营檀妫蔚朔忻安北单于代岚云胜丰盐灵防凉肃瓜沙伊西北庭安西河兰鄯廓叠洮岷扶柘维静悉翼松当戎茂嶲姚播黔驩容为边州凡三都之县在城内曰京县城外曰畿县又望县有八十五焉其余为上中下县【通典赤六畿八十二望七十八紧百十一上四百四十六中二百九十六下五百五十四　六等凡一千五百七十三县】凡天下之上镇二十中镇九十下镇一百三十五上戍十一中戍八十六下戍二百三十五【防要军四十府六百三十四镇四百五十戍五百九十守捉三十五】
　　十节度
　　通鉴天宝元年时天下声教所被之州三百三十一覊縻之州八百置十节度经畧使以备边安西节度抚宁西域治兹城兵二万四千北庭节度防制突骑施坚昆治北庭都防府兵二万人河西节度断隔吐蕃突厥治凉州兵七万三千人朔方节度捍御突厥治灵州兵六万四千七百人河东节度与朔方掎角以御突厥治太原府兵五万五千人范阳节度临制奚契丹治幽州兵九万一千四百人平卢节度镇抚室韦靺鞨治营州兵三万七千五百人陇右节度备御吐蕃治鄯州兵七万五千人劔南节度西抗吐蕃南抚蛮獠治益州兵三万九百人岭南五府经畧绥静夷獠治广州兵万五千四百人此外又有长乐经畧福州领之兵千五百人东莱守捉莱州领之东牟守捉登州领之兵各千人凡镇兵四十九万人马八万余匹通典节度使十经略守捉使三边方有寇戎之地则加以旌节谓之节度使自景云二年四月始以贺防延嗣为凉州都督充河西节度使其后诸道因同此号【通鉴景云元年十月以薛讷为幽州经略节度大使节度之名自此始】防要永徽已后除都督带使持节即是节度使景云二年始有节度之号兵志云所谓方镇者节度使之兵也原其始起于边将之屯防者唐初兵之戍边者大曰军小曰守捉曰城曰镇而总之者曰道若卢龙军一东军等守捉十一曰平卢道横海北平高阳经略安塞纳降唐兴渤海怀柔威武镇逺静塞雄武镇安怀逺保定军十六曰范阳道天兵大同天安横野军四岢岚等守捉五曰河东道朔方经略丰安定逺新昌天柱宥州经畧横塞天德天安军九三受降丰宁保宁乌延等六城新泉守捉一曰闗内道赤水大斗白亭豆卢墨离建康宁寇玉门伊吾天山军十乌城等守捉十四曰河西道瀚海清海静塞军三沙鉢等守捉十曰北庭道保大军一鹰娑都督一兰城等守捉八曰安西道镇西天成振威安人绥戎河源白水天威榆林临洮莫门神防宁边威胜金天武宁曜武积石军十八平夷绥和合川守捉三曰陇右道威戎安夷昆明宁逺洪源通化松当平戎天保威逺军十羊灌田等守捉十五新安等城三十二犍为等镇三十八曰劔南道岭南安南桂管邕管容管经畧清海军六曰岭南道福州经畧军一曰江南道平海军一东牟东莱守捉二蓬莱镇一曰河南道此自武德至天宝以前边防之制其诸城镇守捉皆有使而道有大将一人曰大总管已后更曰大都督至太宗时行军征讨曰大总管在其本道曰大都督自景云而后接乎开元朔方陇右河东河西诸镇皆置节度使及安禄山反肃宗起灵武而诸镇之兵共起诛贼其后庆绪及史思明父子继起肃宗命李光弼等讨之号九节度之师大盗既灭而武夫战卒以功起行阵列为侯王者皆除节度使【吕氏曰开元文武迭用不乆任不兼领不遥授自天宝分置十节度致渔阳之变安史平而藩镇之祸方始】由是方镇相望于内地大者连州十余小者犹兼三四始时为朝廷患者号河朔三镇及其末朱全忠以梁兵李克用以晋兵更犯京师而李茂贞韩建近据岐华其他大镇南则吴浙荆湖闽广西则岐蜀北则燕晋而梁盗据其中自国门以外皆分裂于方镇矣【方镇表唐自中世以后收功弭乱常倚镇兵其亡亦终以此六典云天下节度有八一曰闗内朔方二曰河东三曰河北幽州四曰河西五曰陇右六曰劔南七曰碛西八曰岭南陆宣公云开元天宝间控御西北两蕃唯朔方河西陇右三节度而已通典云天宝初折冲府五百九十三镇二百四戍三百九十三闗二十七王彦威云至德迄元和天下观察者十节度者二十有九防御者四经畧者三尹氏云弱唐者诸侯也唐既弱矣而久不亡者诸侯维之也唐之弱者以河北之强也唐之亡者以河北之弱也崔氏云肃宗以河朔之地裂三镇擅地自有其国卒移于方镇】藩镇传魏博传五世至田正入朝十年复乱更四姓传十世有州七成德更二姓传五世至王承元入朝明年王庭凑反传六世有州四卢龙更三姓传五世至刘总入朝六月朱克融反传十二世有州九淄青传五世而灭有州十二沧景传三世至程权入朝十六年而李全畧有之至其子同捷而灭有州四宣武传四世而灭有州四彰义三世而灭有州三泽潞传三世而灭有州五【张氏曰唐之治由藩镇之未专地也唐之弱由藩镇之彊盛也唐之亡由藩镇之削减也】按百官志诸王拜节度大使者皆留京师【副大使知节度事者正节度也开元四年亲王始遥领十六年宰相始遥领】贞元十四年贾耽上十道録凡三十一节度十一观察与防御经畧以守臣称使者共五十元和八年李吉甫上郡县图自京兆府至陇右道凡四十七镇【十四年横海乌重奏所领德棣景三州各还刺史职事在州兵并以刺史领之其后河北诸镇惟横海最为顺命由重处之得宜程子曰赵普便是此防】
　　河北二十四郡
　　顔真卿传禄山反河朔尽陷独平原城守宗始闻乱叹曰河北二十四郡无一忠臣邪攷之六典河内郡【怀】汲郡【卫】邺郡【相】广平郡【洺】钜鹿郡【邢】赵郡【赵】恒山郡【恒】博陵郡【定】上谷郡【易】范阳郡【幽】文安郡【莫】河间郡【瀛】饶阳郡【深】信都郡【冀】清河郡【贝】魏郡【魏】博平郡【博】平原郡【德】景城郡【沧】乐安郡【棣】妫川郡【妫】宻云郡【檀】栁城郡【营】北平郡【平】凡二十四【毕炕为广平太守拒安禄山城陷覆其家二十四郡之忠臣不独平原常山也】
　　天下水泉
　　六典水部掌天下川渎陂池之政令凡天下水泉三亿三万三千五百五十有九其在遐荒絶域不可得而知其江河自西极达于东溟中国之大川也其余百三十有五水是为中川【桑钦水经所引天下之水百三十七江河在焉】其千二百五十有二水斯为小川【郦善长注水经引其支流一千二百五十二】若渭洛汾济漳淇淮汉皆亘达方域唐志水经桑钦撰旧志郭璞撰通典云水经不详所撰者名氏亦不知何代之书【经云夀张光武更名临济安帝更名湖陆章帝更名永安顺帝更名故知顺帝以后纂序也今攷经云武侯垒诸葛武侯也又云魏兴安阳县魏兴郡魏分汉中所立也又改信都从长乐晋太康五年事也又云河水北薄骨律镇城元魏镇名也然则水经非后汉人所撰　桑钦君长汉成帝时人见儒林传隋志不言桑钦撰】程子曰唐土德少河患本朝火德多水灾
　　六都防
　　防要都防府有六单于安西安北为大都防安南安东北庭为中都防汉武开西域宣帝始置都防唐闗内道单于【龙朔三年曰云中麟德元年更名秦汉云中郡地】安北【贞观二十一年曰燕然龙朔三年曰瀚海总章二年更名治中受降城徙丰胜二州境又徙天德军】陇右道安西【贞观十四年置治西州徙兹】北庭【本庭州长安二年置】河北道安东【总章元年置治平壤徙辽东故城又徙新城又徙平州又徙辽西故城】岭南道安南【本交州调露元年改治交阯宝厯元年徙宋平县】开元四年亲王始遥领大都防【府之政以副大都防主之】地理志自太宗平突厥西北诸蕃及蛮夷稍稍内属即其部落列置州县其大者为都督府以其首领为都督刺史皆得世袭虽贡赋版籍多不上户部然声教所暨皆边州都督都防所领着于令式今録招降开置之目以见其盛其后或臣或叛经制不一不能详见突厥回纥党项吐谷浑隶闗内道者为府二十九州九十突厥之别部及奚契丹靺鞨降胡高丽隶河北者为府十四州四十六突厥回纥党项吐谷浑之别部及兹于阗焉耆疏勒河西内属诸胡西域十六国隶陇右者为府五十一州百九十八羌蛮隶劔南者为州二百六十一蛮隶江南者为州五十一岭南者为州九十二又有党项州二十四不知其属大凡府州八百五十六号为羁縻云兹毘沙【本于阗国】焉耆疏勒为四镇【咸亨元年罢四镇曰兹于阗焉耆疏勒长夀二年复四镇曰兹于阗疏勒碎叶】丰胜灵夏朔代为河曲六州【鲁丽含塞依契为六胡州】广桂容邕安南为岭南五府【亦曰五管】天宝后王官之戍北不逾河西止秦邠
　　五代所有州
　　梁唐晋汉周皆以藩镇更为帝职方攷梁初天下别为十一国南有吴浙荆湖闽汉西有岐蜀北有燕晋而朱氏所有七十八州以为梁庄宗初起并代取幽沧有州三十五其后又取梁魏博等十有六州合五十一州以灭梁岐王称臣又得其州七同光破蜀已而复失惟得秦凤阶成四州而营平二州陷于契丹其增置之州一【寰】合一百二十三州以为唐石氏入立献十有六州于契丹【幽蓟瀛莫涿檀顺新妫儒武云应寰朔蔚】而得蜀金州又増置之州一【威】合一百九州以为晋刘氏之初秦凤阶成复入于蜀隐帝时増置之州一【解】合一百六州以为汉郭氏伐汉十州入于刘旻世宗取秦凤阶成瀛莫及淮南十四州又增置之州五【济濵雄霸通】而废者三【衍武景】合一百一十八州以为周【军不在焉五代置军六皆寄治于县隶于州故不别出】
　　宋二十三路
　　太祖受周禅凡州府军监一百三十九县六百六十一【军监始自置属县与州府并列】建隆元年始以知州易方镇干德二年诏阶成二州直京师始不以支郡尽节度使荆南来朝平湖南蜀广江南开宝九年有州二百九十七县一千八百六太平兴国二年尽罢节镇所领支郡三年陈洪进钱俶献地四年平太原李继捧来朝而后混一至道三年始定为十五路京东京西河北河东陜西淮南江南湖南湖北两浙福建西川峡西广东广西咸平四年分川峡为四路【益梓利防】天圣八年分江南为东西仁宗初有路十八总府州军监三百二十二县一千二百六十二地东南皆至海西尽巴僰北际中山东西六千四百八十五里南北一万一千六百二十里康定二年分陜西为四路【秦凤泾渠环庆鄜延】庆厯八年分河北为四路【定州高阳真定大名】皇祐三年分淮南为东西【庐】熈宁五年分京西为南北陜西又分永兴建熈河并前四路为六路【元丰四年建兰防路】六年分河北为东西八年删定九域图更名九域志总二十三路【京东东京东西京西南京西北河北东河北西陜西永兴秦凤河东淮南东淮南西两浙江南东江南西荆湖南湖北成都梓利防福建广南东广南西】京府四【开封应天河南大名】次府十州二百四十二军二十七监四县一千一百三十五九年两浙分东西路自熈宁始务开拓种谔取绥州韩绛取银州王韶取熈河章厚取懿洽谢景温取徽诚熊本取南平郭逵取广源元丰李宪取兰州沈括取葭芦四寨元符王赡取青唐邈川龙支崇宁王厚复湟鄯迄于重和建州军不可胜纪最后建燕山云中两路而中夏板荡矣自建炎南守舆地登于职方者东薄明粤南斥琼崖西尽岷嶓北极淮汉盖仅当舜十二州之三汉十三部之四晋十九州之七绍兴十四年分利州路为东西司马公曰自周室东迁王政不行诸侯逐进凡五百五十年而合于秦秦虐用其民十有一年而天下乱又八年而合于汉汉为天子二百有六年而失其柄王莽盗之十有七年而复为汉更始不能自保光武诛除僭伪凡十有四年然后能一之又一百五十三年董卓擅朝州郡更相吞噬至于魏氏海内三分凡九十有一年而合于晋晋得天下才二十年惠帝昏愚羣胡乗衅散为六七聚为二三凡二百八十有八年而合于隋隋得天下才二十有八年炀帝无道九州幅裂八年而天下合于唐唐得天下一百三十年明皇恃其承平荒于酒色渔阳窃发四海横流肃代以降方镇防扈陵夷至于五代朝成夕败有如逆旅太祖起而拯之东征西伐太勳未集太宗嗣而成之凡二百二十有五年然后大禹之迹复混而为一由是观之上下一千七百余年天下一统者五百余年而已欧阳公州名急就章曰别州自禹郡于秦废置经革难具陈皇家垂统天下定疆理万方承政令近征逺贡各有宜或畀吏治或羁縻九域披图指可知分音比类慎讹疑文差字析极精微若夫锦居遐裔孤音无比隰集梓泗劔陜涪幽骈声相附可如类求则有防绥随果贺播滑达越和何罗连三前叶其四谓何乃有瓜沙嘉巴凤陇雍宋歙峡合叠淄资思师化雅华夏宻吉蔚悉永郢鼎颍不宜吃讷又如保邵道赵耀郓信润晋慎凡五声而一韵栁夀茂窦宥凑宪兖汉简万演海岱解蔡泰爱钦浔金深郴黔蜀濮福睦复陆乃六律而同音七言惟一白泽虢石益德壁八音相望广象相阆绛奬党宕开莱台怀阶崖雷梅澧棣冀利济蓟费智郑邓定孟庆应静胜防潭儋南岚盐嵓至于许汝婺处楚普潞叙古魏惠桂贵遂贝瑞嶲防言过乎九难宣于口于是有岳鄂亳薄洛莫涿朔廓拓眉黎齐池蕲施伊西夷溪濠曹饶昭韶潮辽交洮牢【句右皆十】卭通龙洪蓬蒙邕同戎忠松笼【句右十二】连绵澶安延丹端宣檀驩兰潘田峦湖苏舒滁庐渝泸梧蒲徐鄜扶儒禺【句右皆十四】秦邠麟汾均陈温春筠辰文循银云勤岷杭江黄常漳康襄房坊商沧洋昌瀼长【句右皆十六】并青瀛登成明衡彭英琼邢洺泾宁升荥横藤汀兴营平庭澄【句右二十四】联章断句不能遽数真定河源以讳不举若乃物有疑似同音异字则有陵灵原袁府抚干防濵賔融容渭卫全泉绣秀易翼渠衢归妫龚恭汴辨凉梁祈岐鄯单宿肃磁慈潍维峯封暨丰沂宜及仪乃一号而三之【音或不同相近者亦借以足之】劔环恩顺镇霸真雄又音文之两同至于太平郁林万安平琴武安洮阳新定建康二名虽美逺小不彰若监若军四十有六保定信安广信安肃镇戎保安岢岚火山顺安宁化实控三边其余皆不足言【其后因捡九域圗有高富泷当四州偶遗不録以文句难移不复増入也】晁氏曰秦隋两世而亡晋两世而乱唯汉唐我宋厯年而乆吕氏曰艺祖肇造区夏监观四方求民之莫藩方强大犬牙相错异姓封王及带将印者不下数十人虽用赵普之谋制其钱谷收其精兵敛威福之柄归之公上而举是大柄付之缙绅学士无所疑间命廷臣为知州通判以散节度使之权命朝臣奚屿等为知县以勤恤民隐此运量宇宙之大畧出于独见而非普之所能及也曾氏曰太祖之世其捍北狄则用李汉超于闗南马仁瑀于瀛州韩令坤于常山贺惟忠于易州何继筠于棣州其御太原则用郭进于西山李谦溥于隰州李继勳于昭义其备西戎则用姚内斌于庆州董遵诲于环州王彦升于原州冯继业于灵州如内斌遵诲之兵率不过五六千人皆责之以自守其地
　　厯代户口
　　周仲山父曰古者司民协孤终司商协名姓司徒协旅司寇协奸牧协职工协革场协入廪协出是则少多死生出入往来皆可知也于是又审之以事王治农于借于农隙耨获亦于借狝于既烝狩于毕时是皆习民数者也帝王世纪禹平水土还为九州民口千三百五十五万三千九百二十三人周公相成王致治刑错民口千三百七十一万四千九百二十三人多禹十六万一千人周之极盛也庄王之十三年齐桓公二年五千里内非天王之御自世子公侯以下至于庶民凡千一百八十四万七千人定受田者九百万四千人【杜佑曰当时天下列国恐其数未详】至于战国苏张之说计秦及山东六国戎卒尚逾五百余万推民口数当千余万【寨献公十年初为户籍相伍始皇十六年初令男子书年】汉平帝元始二年民户千二百二十三万三千六十二口五千九百五十九万四千九百七十八汉极盛矣后汉光武中元二年户四百二十七万九千六百三十四口二千一百万七千八百二十桓帝永夀二年户千六百七万九百六口五千六万六千八百五十六魏武据中原户六十六万三千四百二十三口四百四十三万二千八百八十一【蜀后主为魏所灭得户二十八万口九十四万带甲将士十万二千吏四万吴赤乌中有户五十二万口二百三十万及皓灭有户五十三万口二百三十万兵二十三万大小吏三万二千】三国鼎立之时通计户百四十七万三千四百三十三口七百六十七万二千八百八十一晋武帝太康初平吴天下户二百四十五万九千八百四十口一千六百一十六万三千八百六十三晋之极盛也【魏志注案晋太康三年地记晋户有三百七十七万】宋孝武大明八年户九十万六千八百七十口四百六十八万五千五百一陈宣帝时有户六十万至后主灭有户五十万口二百万后魏明帝正光以前有户五百余万东魏静帝武定中有户百一十八万一百一十二口四百四十八万八千七百六十【通计西魏州郡也】北齐为周所灭得户三百三万二千五百二十八口二千万六千八百八十后周大象中户三百五十九万口九百万九千六百四隋大业中户八百九十万七千五百三十六口四千六百一万九千九百五十六唐武德初二百余万户永徽元年户三百八十万【去大业末三十六年】天宝十四年户八百九十一万四千七百九口五千二百九十一万九千三百九唐之极盛也【自武德初至天宝末凡百三十八年人户才比于隋氏】肃宗乾元三年户百九十三万三千一百三十四大厯中唯有百三十万户建中初命黜陟使往诸道按比户口得主户百八十余万客户一百三十余万共三百一十万【建中元年定天下两税户凡三百八十万五千七十六】元和二年李吉甫等撰元和国计簿见定户二百四十四万二百五十四【十五道七十一州不申戸口数率以两户资一兵　王彦威上古頟圗言长庆籍户三百五十万而兵乃九十九万率三户资一兵】宋太祖元年户九十六万末年天下既定户三百九万五百四真宗景德四年户七百四十一万七千五百七口一千六百二十八万二百五十四神宗元丰六年户一千七百二十一万一千七百十三口二千四百九十六万九千三百【庆厯三年范仲淹陈十事八曰减徭役观西京圗经唐防昌中河南府有户口十九万四千七百余户置二十县今河南府主客七万五千九百余户仍置一十九县巩县七百户偃师一千一百户逐县三等堪役者不过百家而所供役人不下二百数新旧循环非鳏寡孤独不能供役西洛之民最为穷困请依后汉故事遣使先往西京并省诸邑为十县所废之邑并改为镇】中论曰民数为国之本也以分田里以令贡赋以造器用以制禄食以起田役以作军旅国以建典家以立度五礼用脩九刑用措其唯审民数乎通典曰古之为理在周知人数乃均其事役周官有比闾族党乡遂之制维持其政纲纪其人孟冬献民数于王王拜受之其敬之守之如此其重也胡氏曰庶可能也而难于富以诛其财也富可能也而难于教以无其道也汉孝文孝明唐太宗之世亦云庶富矣西京之教无闻焉明帝尊师重傅临雍拜老宗戚子弟莫不受学唐太宗大召名儒増广生员教亦至矣然而未知所以教也石氏曰汉有平城之危诸吕之难七国之反王莽之夺汉终不亡民心未去也唐有武氏之变禄山之祸思明朱泚希烈宗权诸侯之叛唐终不亡民心尚在也民之叛也虽以百里虽以匹夫犹能亡国汤以七十里亡夏文王以百里亡商陈胜以匹夫亡秦是也书曰可畏非民苏氏曰三代之制度地以居民民各以其夫家之众寡而受田于官一夫而百亩民不可以多得尺寸之地而地亦不可以多得一介之民故其民均而地有余当成康刑措之后其民极盛之时九州之籍不过千三万四千有余夫地以十倍而民居其一故谷常有余而地力不耗均之有术也刘氏【度】曰西汉之盛以户计者至于千二百二十三万以口计者至于五千九百五十九万考之后世以隋大业之富而户口之数终莫能及以未有浮屠之法以耗之也唐开元之间治固不逮汉而以口计者四千八百十四万自汉而降无若开元者岂非以开元初姚崇为相一旦发僧而农者余万二千人磨以嵗月其徒稍衰故邪李氏【心传】曰西汉户口至盛之时率以十户为四十八口有竒东汉户口率以十户为五十二口可准周之下农夫唐人户口至盛之时率以十户为五十八口有竒可准周之中次自本朝元丰而绍兴户口率以十户为二十一口以一家止于两口则无是理盖诡名子户漏口者众也昔陆宣公称租庸调之法曰不挍阅而众寡可知自井田什一之后其惟租庸调之法乎理道要诀曰秦汉以降海内一家孝平元始桓帝永夀有隋大业唐家天宝户口殷盛三代莫俦















　　通鉴地理通释卷三
　　钦定四库全书
　　通鉴地理通释卷四　　　宋　王应麟　撰厯代都邑攷
　　明王奉若天道建邦设都商邑翼翼四方之极作都邑攷
　　宓羲都
　　帝王世纪宓羲都陈春秋传陈大皞之虚也今陈州【淮宁府】宛丘县【稽古録都宛丘】
　　神农都
　　世纪神农氏亦都陈又营曲阜【曲阜在鲁城中委曲长七八里】故春秋称鲁大庭氏之库今兖州【袭庆府】仙源县【大庭氏古国在城内鲁于其处作库】
　　黄帝都
　　史记黄帝邑于涿鹿之阿括地志涿鹿山在妫州怀戎县东南五十里涿鹿城在山侧故城在州东南五十里本黄帝所都也世纪黄帝都涿鹿于周官幽州之域在汉为上谷【世本云涿鹿在彭城然则上谷本名彭城武经总要涿州古涿鹿之野汉置涿郡】今上谷有涿鹿县及蚩尤城阪泉【括地志阪泉今名黄帝泉在妫州怀戎县东五十六里出五里至涿鹿东北与涿水合晋太康地志云涿鹿城东一里有阪泉上有黄帝祠】或曰黄帝都有熊今河南新郑是也【今郑州新郑县】
　　少昊都
　　世纪少昊氏自穷桑登位【外纪少皞青阳居江水邑于穷桑】春秋传曰遂济穷桑在鲁北【贾逵曰处穷桑以登为帝故天下号之曰穷桑盖未为帝居鲁北既而为帝乃居鲁】登帝位后徙曲阜于周为鲁周以封伯禽春秋传曰命伯禽而封于少皞之虚【注曲阜也在鲁城内刘公干鲁都赋昔大庭氏肇建厥居少昊受命亦都兹焉水经注曲阜少昊之墟有大庭氏之库鲁都赋曰戢武器于有炎之库放戎马于巨野之坰　或云金天国号】
　　颛帝都
　　世纪颛顼氏自穷桑徙帝丘于周为卫春秋传曰卫颛顼之虚也谓之帝丘今东郡濮阳是也濮阳故城在今澶州【开德府】濮阳县东【唐高宗封泰山次濮阳问此谓帝丘何也许敬宗曰昔帝颛顼始居此地以王天下其后夏后相因之为寒浞所灭后昆吾氏因之而为夏伯昆吾既衰汤灭之至春秋时卫成公自楚丘徙居之左氏称相夺予享以旧地也由颛顼所居故曰帝丘通志颛帝都高阳皇览颛顼冢在东郡濮阳顿丘城门广阳里中】通典棘城即颛顼之墟在营州栁城东南一百七十里【晋载记慕容廆以大棘城即帝颛顼之墟也乃移居之】郡县志高阳故城在汴州雍丘县西南二十九里【颛顼佐少昊有功受封此邑外纪颛顼都卫故为帝丘后徙高阳称高阳氏】
　　帝喾都
　　世纪帝喾都亳今河南偃师是也【通志高辛氏故都亦谓高辛史记正义高阳高辛所兴地名】书序汤始居亳从先王居注契父帝喾都亳括地志亳邑故城在洛州偃师县西十四里本帝喾之墟商汤之都也【舆地广记河南府偃师县帝喾所都亦古亳邑也商有三亳成汤居西亳此即一也周武王欲示休戎之意名曰偃师】
　　帝尧都
　　世纪帝尧始封于唐今中山唐县是也尧山在焉【郡县志定州唐县古唐侯国尧初封于此今定州北有故唐城】唐水在西北入唐河【南有望都县山即尧母庆都之所居也相去五十里都山一名亘山北登尧山南望都山故名县曰望都地理志尧山在唐县南张晏以尧山在唐东北望都北史记尧作游成阳正义濮州雷泽县是】后又徙晋阳今太原县也于周在并州之域【通志今平定军有古晋阳城是其地】及为天子都平阳于诗风为唐国武王子叔虞封焉季札闻唐之歌曰思深哉其有陶唐氏之遗民乎括地志今晋州所治平阳故城是也【舆地广记晋州临汾县本平阳隋改平阳河水一名晋水韦昭云陶唐皆国名或曰尧先居陶后居唐陶今广济军定陶县唐今中山府唐县犹有唐城存焉或曰唐城在绛州翼城西二里括地志定州唐县尧后所封汉书音义唐今河东永安去晋四百里即彘也诗谱曰唐帝尧旧都之地今曰太原晋阳尧始居此后迁河东平阳】书惟彼陶唐有此冀方【正义尧都平阳舜都蒲坂禹都安邑相去不盈二百皆在冀州通志曰自开辟以来皆河南建都虽黄帝之都尧舜禹之都于今皆为河北在昔皆为河南大河故道自碣石入海碣石今平州也所以幽蓟之邦冀幷之壤皆为河南地周定王五年以后河道堙塞渐移南流至汉元光三年徙从顿丘入渤海渤海今濵沧间也李氏曰尧舜都冀地壤最濶今之边境各在其内】
　　帝舜都
　　史记舜耕厯山【书帝初于厯山往于田郡国志河东蒲坂有雷首山注县南二十里有厯山舜所耕处括地志蒲州河中府河东县雷首山亦名厯山南有舜井又越州余姚县有厯山舜井濮州雷泽县有厯山舜井又有姚墟云生舜处也妫州外城中有舜井城北有厯山皆云舜所耕处未详也南丰曽氏曰郑康成释厯山在河东世之好事者因妫水出于雷首迁就附益谓厯山为雷首之别号不攷其实矣孟子谓舜东夷之人则陶渔在济阴作什器在鲁东门就时在卫耕厯山在齐皆东方之地合于孟子图记谓齐之南山为厯山舜所耕处故其城名厯城今济南府】渔雷泽【括地志雷夏泽在濮州雷泽县郭外西北郑康成云在济阴地理志禹贡雷泽在济阴成阳县西北墨子曰舜渔于濩泽通典泽州阳城县有濩泽水】陶河濵【皇甫谧曰济阴定陶西南陶丘亭是也今广济军括地志陶城在蒲州河东县北三十里即舜所都也南去厯山不逺何必定陶】作什器于夀丘【夀丘在鲁东门之北今在兖州曲阜县东北六里附寳生黄帝于夀丘】就时于负夏【孟子云迁于负夏郑康成云卫地】尧典厘降二女于妫汭【妫水名在今河中府河东县出厯山入河尔雅水北曰汭括地志妫州有妫水源出城中耆旧传曰即舜妫汭水经注世本曰舜居饶内在汉中西城或言妫墟在西北舜所居也通典金州西城县有妫墟帝王世纪谓之姚墟世本曰饶汭古文尚书周语嬴内音妫汭括地志又云姚墟在濮州雷泽县东十三里防稽旧记云上虞三十里有姚丘即舜所生也】嫔于虞【括地志故虞城在陜州河北县东北五十里虞山之上今平陆县皇甫谧曰尧以二女妻舜封之于虞今河东太阳山西虞城是也舜居虞地以虞为氏郡国志太阳有吴山上有虞城括地志宋州虞城县舜后所封外纪本处虞之妫汭号曰有虞氏】世纪舜所营都或言蒲坂即河东县【今河中府南二里河东县界蒲坂故城是也或言平阳今晋州城是也或言潘今上谷妫州城是也外纪都蒲坂】
　　夏都
　　皇王大纪禹都于安邑世纪鲧封崇伯国在秦晋之间【左氏传赵穿侵崇是也】禹受封为夏伯在禹贡豫州外方南于秦汉属颍川本韩地今河南阳翟是也【地理志阳翟夏禹国今颍昌府阳翟县有禹山舆地志宿州虹县本夏丘县尧封禹为夏伯邑于此】受禅都平阳或在安邑【今陜州夏县本夏禹之都汉为安邑属河东后魏改为夏县郡县志夏县东北十五里安邑故城禹所都也】或在晋阳【左传注夏虚大夏今太原晋阳】世本言夏后居阳城本在大梁之南今陈留浚仪是也【刘熈云颍川阳城今属河南按经传夏与尧舜同在河北冀州之域不在河南居阳城者自谓禹避商均时非都也外纪禹都安邑或云平阳亦云晋阳及韩啓筮享神于大陵之上是为钧台之享又筮于晋之墟作璿台于水之阳寰宇记禹自安邑都晋阳桀徙安邑】相徙帝丘于周为卫【左传卫迁于帝丘卫成公梦康叔曰相夺予享注相居帝丘今濮阳】外纪相为羿所逐失国居商丘依夏同姓诸侯斟灌斟鄩【今按商丘当作帝丘盖世纪之误也地理志北海夀光县注古防灌禹后今灌亭是平夀县注故防寻禹后今防城是左传注夀光东南有灌亭平夀东南有斟亭括地志斟灌故城在青州夀光县东五十四里斟寻故城今青州北海县是也水经注地理志北海有斟县京相璠曰故斟寻国禹后西北去灌亭九十里】少康中兴复还旧都【胡氏曰少康靡鬲真人臣子哉经营四十年然后克殄元凶祀夏配天不失旧物通典宋州虞城县有纶城即少康邑在县东南三十五里】战国防称桀之居左天门之险【上党天井闗即天门也】右天谿之阳成臯在其北伊洛出其南吴起对魏武侯亦言桀之居左河济右太华伊阙在其南羊肠在其北【羊肠坂在太原晋阳西北九十里史记正义汲冢古文云太康居斟寻羿亦居之桀又居之书云太康失邦兄弟五人须于洛此即太康居近洛也臣瓒云斟寻在河南盖后迁北海也周书度邑篇武王问太公吾将因有夏之居即河南是也括地志故邹城在洛州巩县西南五十八里盖桀所居夏亭故城在汝州郊城县东北五十四里盖夏后所封】书汤誓注桀都安邑【鸣条之野地在安邑之西鸣条陌服防曰陶唐虞夏之都大率相近不出河东之界】
　　商都
　　世纪契始封商在禹贡太华之阳上洛商是也【括地志商州东八十里商洛县本商邑古之商国卨所封汉农郡商县世本曰契居番水经注渭水东迳峦都城北故潘邑契所居阚骃曰蕃郑西今峦城】世本昭明居砥石荀子成相云契王生昭明居于砥石迁于商【注砥石地名未详所在或曰即底柱也至相土乃迁商丘】相土徙商丘故陶唐氏之火正阏伯之所居也春秋传曰阏伯居商丘祀大火相土因之故商主大火谓之辰故辰为商星【杜预云今梁国睢阳宋都括地志宋州城古阏伯之墟即商丘也今应天府宋城县相土昭明子也】书序汤始居亳从先王居【史记正义括地志云宋州谷熟县西南三十五里南亳故城即南亳汤都也宋州北五十里蒙城为景亳汤所盟地因景山为名河南偃师为西亳帝喾及汤所都盘庚亦都之汤即位居南亳后徙西亳孔安国云帝喾都亳汤自商丘迁故曰从先王居通典曹州考城县有北亳亦曰景亳诗正义皇甫谧云学者咸以亳在河洛之间今河南偃师西二十里有尸乡亭是也谧考孟子称汤居亳与葛为邻案地理志葛今梁国宁陵之葛乡今拱州之宁陵宁陵去偃师八百里而使亳众为耕非其理也今梁国自有二亳南亳在谷熟即今南京之谷熟北亳在蒙即今拱州之考城古谓之蒙汉谓之薄非偃师也殷有三亳二在梁国一在河洛之间谷熟为南亳即汤都也蒙为北亳即景亳是汤所受命地偃师为西亳即盘庚所徙也立政曰三亳阪尹是也郑康成注立政云三亳者汤旧都之民分为三邑其长居险故曰阪尹盖东成臯南轘辕西降谷也是郑以三亳为分亳民于三处非三处有亳地也杜预以景亳为周地河南巩县西南有汤亭或说即偃师也汉书音义臣瓒案汤居亳今济阴薄县以经无正文各为异说地名变易难得而详林氏曰郑氏云亳在河南偃师郑说可从盖偃师在河南其地与周洛邑相近乃曰方朝觐贡赋道里取中之地商颂曰古帝命武汤正域彼四方邦畿千里维民所止商邑翼翼四方之极使非河南则颂未必如此周礼疏曰尧治平阳舜治安邑唯汤居亳得地中通志亳故京兆杜县有亳亭是也杜城今在长安南故太史公云禹兴西羌汤起亳也及汤有天下始居宋地复命以亳今南京谷熟是也书正义契至汤八迁契居商昭明居砥石相土居商丘汤居亳有此四迁其余四迁未详闻也】仲丁迁于嚣世纪今河南之敖仓是也【史记迁于隞正义括地志荥阳故城在郑州荥泽县西南十七里殷时敖地也世纪云仲丁自亳徙都敖周时名北制在敖山之阳后属韩为荥阳县】河亶甲居相【在河北括地志故殷城在相州内黄县今属大名府东南十三里即河亶甲所筑都之故名殷城相州安阳本盘庚所都即北冢殷墟南去朝歌城百四十六里竹书纪年盘庚自奄迁于北冢曰殷墟南去邺四十里是旧都城西南三十里有洹水南岸三里有安阳城西有城名殷墟所谓北冢也安阳城即相州外城水经注洹水迳殷墟项羽与章邯盟于此地类要安阳县本殷墟所谓北蒙者亶甲城在西北五里四十步洹水南岸后魏天平四年立相州取河亶甲居相之义治邺】祖乙圯于耿【为河所毁地理志河东皮氏县耿乡故耿国括地志绛州龙门县东南十二里耿城故耿国】史记祖乙迁于邢【皇极经世祖乙圯于耿徙居邢通典邢州祖乙迁于邢即此地亦邢国也括地志邢国故城在邢州外城内西南角地理志襄国县故邢国今信德府龙冈县书正义汲冢古文云盘庚自奄迁于殷盖祖乙圯于耿迁于奄括地志兖州曲阜县奄国之地】盘庚五迁将治亳殷盘庚迁于殷曰先王不常厥邑于今五邦【马氏曰五邦谓商丘亳嚣相耿也林氏曰序言五迁自汤至盘庚并数之此言五邦又言今不承于古则是盘庚之前迁者有五考之前序但有亳嚣相耿之四者并盘庚数之则盘庚归亳不应谓之五邦太史公谓祖乙自耿迁邢汲冢纪年谓祖乙迁奄此与序戾不可据意者更有迁而史失之皇极经世盘庚五迁复归于亳改号曰殷三代世表云徙河南世纪盘庚复南居亳之殷地今偃师是也周氏曰商人称殷自盘庚始自此以前惟称商而已自盘庚迁都之后于是殷商兼称或只称殷通志激水出阳城东至西华汝阳入于颍与颍水合流古人并谓颍为溵故命以殷焉诗补传曰殷以溵水得名溵防同音古溵水县今陈州之商水县也殷商兼商山溵水而言之】史记武乙徙河北【二代世表武丁徙河北世纪武丁徙居朝歌今河内县也酒诰明大命于妹邦孔氏云纣所都朝歌以北是通志纣居朝歌隋改为卫县卫州朝歌故城在县西二十二里卫县熈宁中省为镇入黎阳战国防殷纣之国左孟门而右漳釡前带河后被山史记吴起曰左孟门右太行常山在其北大河经其南括地志纣都朝歌在卫州东北七十三里朝歌故城是也本妹邑武丁始都之世纪云帝乙复济河北徙朝歌其子纣仍都焉地理志河内本殷之旧都周既灭殷分其畿内为三国诗风庸卫国是也注自纣城而北谓之南谓之庸东谓之卫左传注殷虚朝歌也世纪纣自朝歌北筑沙丘台沙丘在钜鹿东北七十里括地志在邢州平乡东北二里史记货殖传昔唐人都河东殷人都河内周人都河南夫三河在天下之中若鼎足王者所更居也】
　　周都
　　世纪周后稷始封邰今扶风斄县是也【地理志右扶风斄县后稷所封括地志故斄城一名武功城在雍州京兆府武功县西南二十二里古邰国有后稷及姜嫄祠】及公刘徙邑于诗称于斯馆今新平漆之东有亭是也【后稷生不窋周语不窋失其官自窜戎狄之间括地志不窋故城在庆州化县南三里即不窋在戎狄所居之城也州新平县即汉漆县诗国公刘所邑之地郡县志古城在邠州三水县西三十里公刘始都之处通典庆州安化县尉李城在白马两川交口亦曰不窋城州开元十三年改为邠故栒邑是地理志右扶风栒邑有乡诗国公刘所都栒邑故城在三水县东北二十五里】至太王避狄循漆水【在凤翔府普润县东入渭地理志在右扶风漆县西】逾梁山【括地志在雍州好畤县西北十八里郑康成云岐山西南好畤熈宁中属凤翔府】徙邑于岐山之阳西北岐城旧趾是也诗称率西水浒至于岐下【康成云循西水涯沮漆水侧也】南有周原故始改号曰周【康成云周原在岐山之南诗閟宫曰居岐之阳地理志岐山在右扶风美阳西北中水乡周太王所邑括地志故周城一名美阳城在雍州武功县西北二十五里即太王城也通典美阳县故城在武功县北七里舆地广记凤翔府扶风县岐阳镇汉美阳县地周太王邑于岐山之下即此诗所谓居岐之阳也文王始亦治焉唐岐阳县元和三年省入扶风郡县志岐山亦名天柱山在凤翔府岐山县东北十里孟子文王生于岐周】王季徙程书序曰维周王季宅程是也【孟子文王卒于毕郢史记正义周书云惟周王季宅郢郢故城在雍州咸阳县东二十一里周之郢邑也诗正义周书称文王在程作程寤程典皇甫谧云文王徙宅于程盖谓此也地理志右扶风安陵阚骃以为本州之程邑也】文王受命徙都于酆在今京兆之西诗既伐于崇作邑于丰【説文酆文王所都在京兆杜陵西南括地志周丰宫文王宫也在雍州京兆府鄠县东三十五里郑康成云丰邑在丰水之西镐京在丰水之东徐广云丰镐相去二十五里皆在长安南数十里地理志酆水出右扶风鄠县东南通典岐州凤翔府岐山县文王徙于岐即此县也孟子曰文王治岐尚书大传春子曰文王治岐诗皇矣曰度其鲜原居岐之阳在渭之将郑氏笺在岐山之南居渭水之侧后竟徙都于丰正义云太王初迁已在岐山岐山之阳去旧都不逺丰则岐之东南三百里苏氏云文王既克宻须于是相其高原而徙都焉所谓程邑是欤通典周文王作酆今京兆府长安县西北灵台乡丰水上是也殷有崇国在鄠县界】武王徙都镐【封文王子于酆括地志镐在雍州西南三十二里滈水源出长安县西北滈池长安志在县西北十八里通典今长安县昆明池北镐陂是也诗宅是镐京后汉志镐在京兆上林苑中孟康云长安西南有镐池水经注镐水上承镐池于昆明池北郡县志周武王宫即镐京也在长安县西北十八里自汉武帝穿昆明池于此镐京遗趾沦陷焉穆天子传之于宗周注镐京也通志周地西迫戎俗自岐之丰自丰之镐是西逺戎而东即华也程氏曰伐商作洛皆步自宗周而往以其事告于丰庙康有酆宫之朝康王虽仍都镐其受朝仍在丰地】及伐纣营洛邑而定鼎焉今洛阳西南洛水之北有鼎中观是也【史记周纪王曰自洛汭延于伊汭居易毋固其有夏之居我南望三涂北望岳鄙顾詹有河粤阳雒伊毋逺天室营周居于雒邑而后去太史公曰学者皆称周伐纣居洛邑综其实不然武王营之成王使召公卜居居九鼎焉而周复都丰镐周书度邑曰武王问太公曰吾将因冇夏之居南望过于三涂北詹望于有河】周公相成王以酆镐偏处西方乃使召公卜居洛水之阳以即土中遂筑新邑营定九鼎以为王之东都洛邑书我乃卜涧水东瀍水西惟洛食【注今河南城也】是为王城名曰东周【公羊传王城者何东周也地理志王城本郏鄏之地或谓之郏鄏春秋传成王定鼎于郏鄏河南是也今东门名鼎门盖九鼎所从入也郏山名鄏邑名桓七年王迁盟向之民于郏襄二十四年齐人城郏郏王城括地志故王城一名河南城本郏鄏周公新筑在河南县北九里苑内东北隅自平王以下十二王皆居此城至敬王乃迁都成周赧王又居王城洛阳故城在洛阳县东北二十六里周公所筑即成周城也书我又卜瀍水东亦惟洛食注今洛阳也将定下都迁殷顽民故并卜之周语灵王二十二年谷洛鬬将毁王宫韦昭曰洛水在王城南谷水在王城北东入于瀍娄敬曰成王营成周都洛以为天下中诸侯四方纳贡职道里钧矣吕氏曰孔子序洛诰曰周公往营成周则成周乃东都总名河南成周之王城也洛阳成周之下都也王城非天子时防诸侯则虚之下都则保厘大臣所居治事之地周人朝夕受事习见既久遂独指以为成周矣通典郏鄏陌名】成王既卜营洛邑建明堂朝诸侯复还酆鄗故书序曰还归在丰【归于宗周】至懿王徙犬丘【秦谓之废丘】今京兆槐里是也【世本懿王居犬丘地理志右扶风槐里县周曰犬丘懿王都之括地志犬丘故城一名废丘在雍州始平县东南十里即周懿王所都汉高祖三年更名槐里今京兆府兴平县秦纪非子居犬丘】厉王出于彘【今河东永安是也通典晋州霍邑县汉彘县诗序宣王复防诸侯于东都王氏曰成王于洛时防诸侯而已宣王时防诸侯于东都而车攻谓之复古】平王徙居洛【洛诰所谓新邑也吕氏曰平王定都王城地理志初雒邑与宗周通封畿东西长而南北短短长相覆为千里至襄王以河内赐晋文公又为诸侯所侵故其分墬小郡国志河南周公所城雒邑也春秋时谓之王城东城门名鼎门北城门名干祭注博物记王城方七百二十丈郛方七十里南望雒水北至陜山地道记去雒城四十里】及敬王避子朝之乱东居成周【子朝居王城曰西王敬王居狄泉在王城之东曰东王】春秋曰天王入于成周【后六年王室定遂徙都成周晋率诸侯之徒修缮其城以成周城小不受王都故坏翟泉以广焉翟泉地在成周东北郡国志雒阳周时号成周有狄泉在城中注挚虞曰古之周南今之雒阳世纪曰城东西六里十一步南北九里一百步通典狄泉在今洛阳城东三十余里吕氏曰洛都虽有二城而成周则其总名杜预孔颖达皆以下都为成周谓敬王继子朝之乱自王城徙都之其说不然大可以包小小不可以包大茍成周信为下都之名则凡书之言洛皆谓之成周是以下都之名而包王城其不可信一也左氏未尝有敬王自王城迁成周之明文第言子朝既逐王入于成周而已敬王请城成周之辞亦谓成王合诸侯城成周以为东都则成周者洛邑之总名明矣其不可信二也】至赧王又徙居西周【吕氏曰平王东迁之后所谓西周者丰镐也东周者东都也威烈王之后所谓西周者河南也东周者洛阳也周纪考王封其弟于河南是为桓公以续周公之官职惠公封其少子于巩以奉王号东周惠公注于是有东西二周世本西周桓公揭居河南东周惠公班居洛阳赧王时东西周分治西周河南也东周巩也赵世家成侯八年与韩分周以为两徐广曰显王二年周纪无此吕氏曰东西周各为列国不复相闗自是而后称东西周君者皆谓二周君也本纪云赧王时东西周分治非也赧王时徙都西周耳当以赵世家为正】白虎通夏曰夏邑殷曰商邑周曰京师【诗公刘京师之野朱文公曰京师高丘而众居之也董氏曰所谓京师者起于此其后世因以所都为京师曰嫔于京依其在京则岐周之京也王配于京则镐京也春秋所书京师则洛邑也皆仍其本号而称之犹晋之云新绛故绛也洛邑亦谓之洛师正京师之意也林氏曰岐在邰西北无百里又在岐西北四百余里丰在岐山东南二百余里镐在丰东二十五里方氏曰丰镐宗庙所在故谓之宗周洛邑以王道成于此故谓之成周】
　　秦都
　　秦纪非子居犬丘周孝王分土为附庸邑之秦【注今天水陇西县秦亭地理志今陇西秦亭秦谷是也括地志秦州清水县本名秦嬴姓邑汉属天水郡水经注清水迳清水城南又西与秦水合水出东北大陇山秦谷厯三泉合成一水而厯秦川川有故亭秦仲所封也秦之为号始是秦水又西南厯陇川迳六槃口过清水城西南注清舆地广记秦州陇城县有秦谷郡县志秦城在陇州东南二十五里】庄公居其故西犬丘【世纪周懿王所都今槐里是也】平王封襄公为诸侯赐之岐以西之地于是始国文公居西垂宫东猎至汧渭之防乃卜居之占曰吉即营邑之【括地志故汧城在陇州汧源县南三里世纪云襄公二年徙居汧即此城郿县故城在岐州凤翔府郿县东北十五里文公东猎汧渭之防卜居之乃营邑焉即此城也世纪文公徙汧今扶风郿县是也】宁公徙居平阳【世纪郿之平阳亭是也括地志平阳故城在岐州岐山县西四十六里秦宁公徙都之处岐山县有平阳乡乡内有平阳聚武公居平阳封宫正义云在平阳城内水经注汧水迳郁夷县迳平阳故城南】德公初居雍城大郑宫【卜居雍后子孙饮马于河世纪今扶风雍是也括地志岐州雍县南七里故雍城秦德公大郑城也秦纪康公居雍高寝桓公居雍太寝今凤翔府天兴县】献公城栎阳徙都之【世纪今冯翊万年是也括地志栎阳故城一名万年城在雍州东北百二十里汉七年分栎阳城内为万年县通典汉万年县在京兆府栎阳县东北二十五里栎阳故城是周明帝省万年入广阳更于长安城中置万年县仍移广阳县入旧万年县城即今栎阳县是】孝公作为咸阳筑冀阙徙都之【世纪汉元年更名新城属扶风后并于长安故太史公曰长安故咸阳也元鼎三年复别为渭城今长安西北渭水阳有故城西京赋秦里其朔寔为咸阳括地志咸阳故城亦名渭城在雍州咸阳县东十五里京城北四十五里即秦徙都者今咸阳县古之杜邮刘伯庄云冀犹记事阙犹象魏也始皇置酒咸阳宫营作朝宫渭南上林苑中先作前殿阿房为阁道自殿下直抵南山为复道自阿房渡渭属之咸阳自孝公至子婴十世居咸阳】
　　汉都
　　世纪汉高帝元年始为汉王都南郑【属汉中今兴元府南郑县】二年北徙栎阳【地理志属左冯翊秦献公自雍徙括地志秦栎阳故宫在雍州栎阳县北三十五里秦献公所造三辅黄图高帝都长安未有宫室居栎阳宫】七年徙都长安秦咸阳之地京兆所治县也【地理志长安县高帝五年置长安本乡名今为永兴军治】其城狭小惠帝元年更筑广之五年乃成【地理志六年成通典今城西北古城是也括地志长安故城在雍州长安县西北三十里汉之旧都本秦离宫长安故咸阳也】高帝居雒阳南宫娄敬说曰陛下都雒阳岂欲与周室比哉窃以为不侔矣秦地被山带河四塞以为固因秦之故资甚美膏腴之地此所谓天府羣臣皆言不如都周帝疑未能决留侯曰闗中左殽函右陇蜀沃野千里南有巴蜀之饶北有胡苑之利阻三面而固守独以一面东制诸侯河渭漕挽天下西给京师所谓金城千里天府之国于是帝即日驾西都闗中【吕氏曰敬所谈秦之形势乃周之形势也】翼奉上疏元帝曰愿徙都于成周左据成臯右阻黾池前乡崧高后介大河建荥阳扶河东南北千里以为闗而入敖仓地方百里者八尤足以自娱东厌诸侯之权西逺羌胡之难淮阳王更始元年都宛【今邓州南阳县】十月北都洛阳二年迁都长安光武以武信侯封萧王【今徐州萧县】即位于鄗南千秋亭五成陌【更名高邑今赵州高邑县后汉注即位坛在柏乡县柏乡熈宁五年省入高邑】建武元年入雒阳幸南宫郤非殿遂定都焉【故成周之旧基城东西六里十步南北九里一百歩时人谓雒阳为东京长安为西京　河南尹领县二十兼置司领郡七】献帝初平元年董卓迁都长安【郡县志黄白城在京兆府三原县西南十五里李傕乱政天子东迁三辅歉乃移保黄白城即此地也秦曲梁宫在县西南十五里黄白城内　三原今属耀州】建安元年还雒阳曹操迁帝于许【汉頴川许县本许国魏文帝改曰许昌故城在今颖昌府长社县许田镇南三十里唐属许州后唐改许田熈宁四年省入长社】通志光武又以南阳为别都谓之南都【张衡南都赋陪京之南居汉之阳挚虞曰南阳郡治宛在京之南】
　　三国都
　　汉昭烈于沔阳立为汉中王即位武担之南【沔阳故城在兴元府西县西武担山在成都府西】都成都【公孙述改蜀郡为成都刘焉为益州牧初治绵竹徙成都唐宗幸蜀为成都府】　魏武为魏公都邺【邺县汉为魏郡治后魏置相州隋文徙其居民南迁四十里以安阳城置邺县本朝熈宁六年省入相州临漳县】文帝复都洛阳黄初二年以谯为先人本国【今亳州谯县】许昌为汉之所居长安为西京之遗迹邺为王业之本基与洛阳号曰五都吴大帝屯吴【今平江府】建安十三年初镇丹徒【今镇江府丹徒县】筑京城【南靣西靣各开一门因京岘号为京镇在建业之北因门为京口】十六年徙治秣陵十七年城楚金陵邑号石头改秣陵为建业【今建康府上元县】黄初二年自公安【今江陵府】都鄂改鄂为武昌【今夀昌军】黄龙元年迁都建业陆逊辅太子登留武昌归命侯露元年徙都武昌后还都建业【滕牧留镇武昌】
　　晋都
　　晋武帝都洛阳【故洛阳城在今洛阳县东二十里置司州】愍帝都长安元帝南迁都建康【都城周二十里十九步本吴旧址晋江左所筑但有宣阳门至成帝作新宫始修城开陵阳等五门与宣阳为六苏峻灭后宫阙荒残温峤议迁都王导曰建康帝皇所居孙仲谋刘德皆云王者之宅不可改】
　　宋齐梁陈都
　　宋因晋旧都于建康齐因宋梁因齐梁元帝兴复即位于江陵【将还建康胡僧祐等曰建业王气已尽与虏正隔一江若有不虞悔无及也帝以建康雕残江陵全盛从僧祐等议诏王僧辩镇建康】陈复都建康后梁萧察都江陵称臣于魏为附庸
　　后魏都
　　拓防氏东胡之后别部鲜卑【刘道原以为檀石槐两部大人推寅之后】世居北荒【因大鲜卑山为号鲜卑山在营州栁城县东二百里棘城之东塞外亦有鲜卑山在辽西之北一百里未详孰是】力微迁定襄之盛乐【盛乐县在朔州北汉志成乐】禄官分国为三部【一居上谷北濡源西东接宇文部自统之一居代郡之参合陂北使子猗防统之一居定襄之盛乐故城使猗卢统之】晋怀帝时刘琨表以猗卢为大单于封代公徙马邑【唐为朔州】城盛乐以为北都修故平城以为南都愍帝进猗卢为代王【食代常山二郡通典今代州城后魏所置】贺傉始都东木根山什翼犍更营盛乐【建国元年即位于繁畤北三年都云中之盛乐宫四年筑盛乐城于故城南八里】秦苻坚杀寔君而分其国什翼犍之孙珪立为代王【登国元年即位是为道武】都云中在朔州北三百余里【魏土地记云中宫在云中故城东四十里唐志单于府金河县本道武所都秦汉云中郡地】改代曰魏自云中徙都平城置司州代尹【天兴元年迁都平城后汉注今云州定襄县通典即今云州隋云内县常安镇也】孝文太和十九年迁洛阳以平城之司州为恒州洛阳置司州河南尹二十年改为元氏后孝武迁长安为西魏孝静迁邺为东魏【孝文经邺登铜雀台崔光曰邺城平原千里漕运四通有西门史起旧迹可以饶富请都之孝文曰邺城非长久之地石虎倾于前慕容灭于后国富主奢暴成速败且西有枉人山东有列人县北有柏人城君子不饮盗泉恶其名也叶氏曰孝文慕华风变夷俗始迁洛邑根本既虚随即崩溃然则用夏变夷者圣人之道也以夷制夏者夷狄之利也失其利则衰反其常则灭乌得谓黎民怀之三才其舍诸】
　　后周北齐都
　　周宇文氏继西魏都长安【于长安城中置万年县唐高宗幸故长安城问侍臣秦汉以来防君都此许敬宗曰秦居咸阳汉惠帝始城之其后苻坚姚苌宇文周居之】齐高氏继东魏都邺【后魏置相州东魏初迁都置魏尹北齐改为清都以邺为上都晋阳为下都邺县省入临漳县】
　　隋都
　　隋文帝都长安【长安县长夀坊】开皇二年营建新都在汉故城之东南十三里【本后周京兆郡万年县界】南直终南山子午谷北据渭水东临灞浐西枕龙首原三年迁新都名其城曰大兴城【文帝初封大兴公故以名正殿曰大兴殿宫曰大兴宫宫北苑曰大兴苑改万年县为大兴县或曰宫之大兴殿本大兴村故因用其名通典唐京城是也吕氏曰西京记云大兴城南直子午谷今据子午谷乃汉城所直隋城南直石龞谷则已微西不正与子午谷对也六典京城东西十八里一百十五步南北十五里一百七十五步皇城之南东西十坊南北九坊皇城之东西各十二坊两市居四坊之地凡一百十坊】东都通典云故都城自周至隋大业以前常为都邑今都城隋大业元年所筑【两京记旸帝登北邙观伊阙曰此龙门耶自古何为不建都于此苏威曰以俟陛下大业元年自故都移于今所其地周之王城初谓之东京改为东都六典帝诏杨素宇文恺移故都创造南直伊阙之口北倚邙山之塞东出瀍水之东西出涧水之西洛水贯都有河汉之象东去故都十八里大平御览帝迁洛阳于故周之王城即今东都城也】帝幸江都【于州立江都宫】李渊立代王侑于长安王世充立越王侗于东都
　　唐都
　　高祖都长安【本隋都改大兴殿曰太极殿大兴县复为万年县】六典京城左河华右陇坻前终南后九嵏皇城在京城之中【今谓之子城】宫城在皇城之北禁苑在大内宫城之北西内【太极宫】东内【大明宫】南内【兴庆宫】通典武德以来称京城【唐志天宝元年曰西京至德二载曰中京肃宗元年曰上都】两京记高宗曰两京朕东西二宅【始作上阳等宫】武后定都洛阳昭宗天祐元年朱全忠迁唐都于洛阳六典东都城左成臯右函谷前伊阙后邙山【唐志贞观六年号洛阳宫显庆二年曰东都光宅二年曰神都神龙元年复曰东都天寳元年曰东京肃宗元年复为东都皇城曰太微城宫城曰紫微城】肃宗至德二载以蜀郡为南京【成都府】凤翔为西京西京为中京上元元年置南都于荆州【为江陵府】寳应元年诏曰五都之号其来自久宜以京兆为上都河南为东都凤翔为西都江陵为南都太原为北都【唐志北都天授元年置神龙元年罢开元十一年复置天寳元年曰北京上元二年罢肃宗元年复为北都六典京兆河南太原为三都】
　　五代都
　　梁朱晃以汴州宣武节度建国升为东都开封府【以唐东都为西都废京兆府为雍州】　后唐庄宗即位于魏州【同光二年升魏州为东京兴唐府三年改为邺都】灭梁迁洛京【元年以太原为西京镇州为北都又复北都为镇州太原为北都复汴州为宣武军永平军为西都二年以洛京为东都】　晋石敬瑭镇太原即位都洛阳徙都汴【行阙以大宁宫为名升汴州为东京开封府以洛阳为西京雍州为晋昌军改兴唐府为广晋府复为邺都】　汉刘暠即位于太原都汴【改晋昌为永兴军广晋为大名府】　周郭威都汴【广顺二年修大梁城三年筑郊社坛作太庙于大梁显德元年废邺都二年以大梁城中迫隘诏展外城】
　　宋朝四京
　　东京开封府旧城【即汴州城】唐建中初李勉筑【周回二十里一百五十五步本朝曰阙城亦曰里城】新城周显德三年韩通筑【周回四十八里二百三十三步本朝曰国城亦曰外城】大内据阙城之西北宫城周回五里【即唐宣武节度治所梁为建昌宫晋为大宁宫建隆三年广皇城之东北隅按洛阳宫殿圗修之干德三年导五丈河通皇城为池祥符九年増筑新城熈宁八年重修都城太祖生于洛阳有迁都之意晋王言非便太祖曰朕将西迁者欲据山河之固而去冗兵王又言在德不在险太祖曰不出百年天下民力殚矣范文正公曰太平则居东京辐凑之地以便天下急难则守西洛山河之宅以保中原通志曰汴四战之地受敌最深魏东徙治梁王假被虏一国为鱼梁末帝之祸尤深王假靖康之难防于石晋】　西京河南府开寳八年修洛阳宫室九年幸西京四月有事南郊京城周囘五十二里大内据京城之西北宫城周囘九里三百步南京应天府阏伯所居商丘周为宋国汉为梁国隋唐为宋州太祖以归德军节度使即位定有天下之号曰宋景德四年升应天府祥符七年升南京【正殿曰归德】高宗即位于此　北京大名府汉属魏郡后周置魏州唐置天雄军后唐建邺都曰兴唐府晋建邺都曰广晋府后汉曰大名府【舆地广记左传晋赐毕万魏卜偃曰魏大名也其地于今为河中之永乐非元城之魏也汉以大名名此失矣今按旧唐书田悦称魏王以魏州为大名府其失始此】庆厯二年升为北京【正殿曰班瑞】
　　中兴行都
　　建炎元年幸州三年幸杭州进幸江宁改江宁为建康府四年幸温州复幸越州绍兴二年以杭州为临安府幸临安三年营建康行宫【即旧府治张浚谓人主居此则北望中原常愤惕不敢暇逸】四年进幸平江府五年还临安六年又幸平江七年进幸建康八年复还临安【遂定都】三十一年幸建康三十二年还临安【真氏曰国家南渡驻跸海隅何异越栖防稽之日宗庙宫室本不应过饰礼乐文物本不应告备惟当养民抚士之意复讐而秦桧乃以议和移夺上心粉饰太平沮铄士气士大夫豢于钱塘湖山歌舞之娱无复故都黍离麦秀之叹此桧之罪所为上通于天而不可赎也　朱文公曰建康形势雄壮然淮破则只隔一水欲进取则可都建康欲自守则莫若都临安　建康形势胜于临安张浚欲都建康赵鼎入相遂定都临安】
　　邵子曰三皇春也五帝夏也三王秋也五伯冬也七国冬之余洌也汉王而不足晋伯而有余三国伯之雄者也十六国伯之丛者也南五代伯之借乘也北五朝伯之传舍也隋晋之子也唐汉之弟也隋季诸郡之伯江汉之余波也唐季诸镇之伯日月之余光也后五代之伯日未出之星也
　　五伯
　　夏伯昆吾【杜氏云东郡濮阳县唐武德四年析濮州濮阳置昆吾县八年省濮阳县今属开德府括地志昆吾故城在县西三十里】商伯大彭【今徐州彭城县】豖韦【或谓之韦杜氏云东郡白马县东南有韦城今滑州韦城县】周伯齐桓【世家太公都营丘括地志营丘在青州临淄北百步外城中水经注临淄城中有丘淄水出其前经其左故有营丘之名胡公徙都薄姑括地志薄姑城在青州博昌县今博兴县东北六十里薄姑氏本殷诸侯国地理志琅邪姑幕县应劭曰薄姑氏之国后汉注姑幕故城在密州莒县东北献公徙薄姑都治临菑舆地广记青州临淄县城临淄水即营丘也】晋文【叔虞封唐括地志故唐城在绛州翼城县西二十里即尧裔子所封子爕为晋侯徙居晋水傍在并州晋阳县北二里诗谱云爕父以尧墟南有晋水改曰晋侯穆侯自晋阳徙都绛孝侯改绛为翼一名故绛在绛州翼城东南十五里后为曲沃武公所并自曲沃徙都之献公又命曰绛后魏为北绛县隋改曰翼城景公迁新田又谓新田为绛括地志绛邑故城汉绛县本晋都新田在绛州曲沃县南二里因绛山为名通志新田今绛州绛县】
　　十二诸侯
　　太史公曰齐晋秦楚其在成周微甚封或百里或五十里晋阻三河齐负东海楚介江淮秦因雍州之固四国佚兴更为伯主文武所襃大封皆威而服焉谱十二诸侯自共和讫孔子　鲁都曲阜【括地志兖州曲阜县外城即鲁公伯禽所筑祥符中改曲阜为仙源】　齐　晋　秦【见前】　楚【见后】　宋都商丘【世本宋更名曰睢阳正义今宋州宋城县】　卫都朝歌【故城在卫州卫县西二十二里卫县今省入濬州黎阳】戴公庐于曹【亦作漕今滑州白马是也】齐桓城楚丘而居文公焉【括地志楚丘滑州卫南县今属开德府】成公迁帝丘【濮阳】元君徙野王【正义怀州城古野王邑也】　陈都宛丘【今陈州治】蔡本畿内之地为蔡叔之采邑【孔安国云叔封圻内世本叔居上蔡书正义圻内蔡地不知所在】蔡仲改封汝南【宋仲子云胡徙居新蔡杜预云武王封叔度于汝南上蔡括地志蔡州上蔡县在州北七十里古蔡国外城叔度所都城也有蔡冈在县东十里因名】平侯徙都新蔡【蔡州新蔡县】昭侯徙州来【以州来为下蔡汝南为上蔡州来即下蔡县今夀春府治】　曹都曹【今广济军治定陶是】郑桓公友初封于郑【括地志故城在华州郑县西北三里】武公取虢郐十邑之地居之今河南新郑是也【今郑州新郑县】　燕【见后】　吴都吴【世本吴熟哉始居蕃离宋忠注熟哉仲雍也蕃离今吴余暨县正义太伯居梅里在常州无锡去东南六十里至十九世孙夀梦居之号句吴诸樊南徙吴至光使子齐筑阖闾城都之今苏州也世本熟移丹徒句吴家楚徙吴宋忠注句吴太伯所居地名　索隐云表言十二实叙十三者贱夷狄不数吴　吴越春秋太伯起城周三里二百歩外郭三百余里在西北隅名曰故城阖闾元年造大城周囘二十七里筑小城周十里寰宇记太伯初适吴筑城在平门外太伯至王僚二十三王都之今常州无锡县东南四十里有吴太伯城是也阖闾始筑吴郡城都之今苏州城是通典常州无锡注太伯始居此地苏州注阖闾以后都于此】　越都防稽【今防稽城亦谓句践城句践徙都琅邪在宻州诸城县东越见春秋凡六其三称越皆在昭公之时其三称于越二在定公一在哀公之时苏氏曰十二诸侯首鲁讫吴实十三国而越不与焉不知中国礼乐絶而弃之通典吴之都其南百四十里与越分境】
　　六国
　　赵之先造父封赵城【今晋州赵城县】晋献公赐赵夙耿【今河中府龙门县东南】赵襄居原【括地志故原城在怀州济源县西北二里今属孟州】简子居晋阳【今太原府】献侯治中牟【索隐曰在河北非郑之中牟】敬侯元年始都邯郸【今礠州县】　魏晋献公以魏封毕万【魏城在陜州芮城县北五里汉河北县舆地广记河中府永乐县古魏国唐分芮城置水经注永乐涧水北出于薄山南流迳河北县故城西故魏国也晋以封毕万】悼子徙治霍【晋州霍邑县】魏绛徙治安邑【在陜州夏县又解州县武侯二年城安邑】惠王三十一年徙治大梁【今开封府祥符县】称梁王韩武子封于韩原【今同州韩城县】宣子徙居州【汉河内州县括地志怀州】
　　【武德县本周司寇苏忿生之州邑也熈宁六年省武德为镇入河内县】贞子徙居平阳【晋州临汾县世本云景子徙平阳】哀侯二年灭郑因徙都郑【改号曰郑今郑州新郑县战国防谓韩惠王曰郑惠王】　齐田和立为齐侯都临菑【地理志临菑名营丘故齐诗曰子之营兮】　楚熊绎当周成王时封于楚蛮居丹阳【徐广曰在南郡枝江县今江陵府括地志归州巴东县东南四里归故城楚子熊绎之始国也舆地志秭归县东有丹阳城周回八里熊绎始封也】文王始都郢【括地志纪南故城在荆州江陵县北五十里杜氏云郢今南郡江陵县北纪南城是括地志平王城郢在江陵县东北六里故郢城是也】昭王去郢北徙都鄀【括地志楚昭王故城在襄州乐乡县东北三十三里舆地广记鄀县故鄀国春秋时自商密迁此为楚附庸楚灭之昭王畏吴自郢迁焉后复还郢唐改为乐乡周省入宜成县今襄阳府】襄王二十三年秦抜郢东北保于陈城【今陈州】考烈王二十二年东徙都夀春命曰郢【今安丰军夀春县】项梁立楚怀王孙心为楚怀王都盱台【今招信军】项羽尊怀王为义帝徙长沙郴县【今郴州】荆自文王始见于春秋僖元年始称楚　燕武王封召公于北燕都蓟【幽州蓟县司马公曰春秋时北燕至微逼介蛮貊不与中国之防盟太史公世家以姞姓之燕仲父伐周惠王者为北燕误矣括地志燕山在幽州渔阳县东南六十里国都城记地在燕山之野故国取名焉舆地广记武王封帝尧之后于蓟又封召公于北燕其后燕国都蓟诗补传曰蓟后改为燕犹唐之为晋荆之为楚或曰黄帝之后封于蓟者已絶成王更封召公奭于蓟为燕　苏氏曰周衰姬姓复兴者三国燕韩魏皆据地千里　战国防安邑者魏之柱国也晋阳者赵之柱国也鄢郢者楚柱国也柱国都也】
　　十八王
　　汉异姓诸侯表据汉受命谱十八王西楚霸王项籍都彭城【今徐州县】衡山王吴芮都邾【今黄州黄冈县东南】临江王共敖都江陵【江陵府县】九江王英布都六【安丰军安丰县】常山王张耳都襄国【邢州龙冈县】代王赵歇都代【蔚州】临淄王田都都临菑【青州县】济北王田安都博阳【在济北】胶东王田市都即墨【莱州胶水县南】雍王章邯都废丘【京兆府兴平县】塞王司马欣都栎阳【京兆府县】翟王董翳都高奴【在鄜州北今延安府肤施县金明寨】燕王臧荼都蓟【幽州】辽东王韩广都无终【蓟州玉田县】魏王魏豹都平阳【晋州城西南北靣】殷王司马卬都朝歌【卫州卫县今濬州黎阳县卫镇】韩王韩成都阳翟【今颍昌府县】河南王申阳都雒阳【今河南府】
　　西汉末羣雄割据
　　赤眉樊崇立刘盆子于长安居长乐宫　彭宠据渔阳称燕王【今蓟州】　王郎称帝于邯郸【今礠州】　刘永据睢阳为梁王称帝【今应天府】　卢芳据安定称西平王【匈奴立为汉帝今泾州】　隗嚣据天水为朔宁王【今秦州初据平襄后保翼县】　秦丰据黎丘号楚黎王【今襄阳府宜城县黎丘城】　张步据临淄为齐王【今青州】董宪据东海为海西王【今海州】　李宪据庐江称淮南王【今庐州】　公孙述据成都为蜀王称帝号成家【今成都府】
　　十六国
　　凉　蜀　赵　后赵　燕　秦　后燕　后秦　西秦后凉　南凉　南燕　西凉　北凉　夏　北燕
　　晋载记刘渊以惠帝永兴元年据离石【今石州】称汉【永嘉二年徙都蒲子今隰州隰川县僭位迁都平阳今晋州】刘曜徙都长安国号曰赵【谓之前赵曜子嗣奔上邽】李雄以永兴元年称成都王僭帝位【建国为成夀改为汉谓之后蜀】后九年石勒据襄国【今邢州龙冈县】称赵【石虎据邺今相州谓之后赵】张氏先据河西【张轨据姑臧今凉州】是嵗自石勒后三十六年也重华自称凉王【据敦煌今沙州谓之前凉】后一年冉闵据邺称魏后一年苻健据长安称秦【永和八年僭位苻丕称帝于邺苻登称帝于陇东南安郡】慕容氏先据辽东【廆迁于徒河之青山移居棘城通典汉徒河县之青山在营州城东百九十里棘城在营州城东南一百七十里】称燕是嵗自苻健后一年也儁始僭号【皝以咸康三年即燕王位筑龙城改栁城为龙城县七年迁都龙城号新宫曰和龙通典营州栁城县有和龙城通志即大辽之黄龙府也儁都蓟以永和八年僭位自蓟城迁于邺谓之前燕】后三十一年后燕慕容垂据邺【都中山】后秦姚苌据长安后二年西燕慕容冲据阿房【京兆府长安县有阿房宫】是嵗也乞伏国仁据枹罕【今河州】称秦【都苑川通典在兰州五泉县后曰子城县北史筑勇士城都之干归迁金城今兰州谓之西秦水经注苑川水出勇士县之子城南山东北流世谓之子城川又北迳牧师苑故汉牧苑之地也有东西二苑城相去七里西城即乞伏所都也】后一年慕容永据上党称帝于长子【今潞州隆德府】是嵗吕光据姑臧称凉【谓之后凉】后十二年慕容德据滑台【今滑州】称南燕【都广固今青州益都县西】是嵗秃髪乌孤据亷川【筑亷川堡以都之隆安元年称西平王水经注汉水又西南合焉亷川水隗嚣奔西城从杨广后人以广为亷置杨亷县水出西谷东南流迳西城县故城北后汉注西城县属汉阳郡一名始昌城在今秦州上邽县西南】称南凉【乌孤更称武威王后三嵗徙于乐都通典鄯州湟水县有湟水一名乐都水后魏置鄯州后周置乐都郡今为西宁州又云乌孤都广武张骏置广武郡兰州广武县也唐更名金城县利鹿孤徙居西平后汉西平郡故城在鄯州鄯城县西今西宁州以隆安五年称河西王傉檀以元兴元年号凉王迁乐都又迁姑臧】段业据张掖【今甘州】称北凉后三年李暠据敦煌称西凉【迁酒泉今肃州】后一年沮渠蒙逊杀段业称凉【都张掖迁姑臧谓之北凉】后四年谯纵据蜀称成都王后二年赫连勃勃据朔方都统万【今夏州】称大夏【赫连定僭号于平凉今渭州】后二年冯跋据和龙【营州栁城】称北燕为战国者一百三十六载【何氏曰晋之兴中原半为夷居刘渊匈奴也而居晋阳石勒羯人也而居上党姚氏羌也而居扶风苻氏氐也而居临渭慕容鲜卑也而居昌黎是以刘渊一倡而并雍之胡乘时四起邵子曰晋室之祸本于夕阳亭之一言石勒长啸于上东门亦悠悠尔苏氏曰刘石慕容苻之俦覆亡相继逺者不过一传再传而灭何也其心固安于无法也而束缚于中国之法中国之人固安于法也而苦其无法君臣相戾上下相厌安能久乎　晋取三焉蜀南燕后秦】
　　隋末羣雄割据
　　郑【王世充据东都　河南府】魏【李密据巩河南府县】梁【萧铣据江陵】夏【窦建德据乐夀瀛州县迁都洺州】燕【高开道据渔阳　蓟州】梁【梁师都据朔方　夏州】凉【李轨据武威　凉州】秦【薛举据金城兰州】永乐【李子和据榆林　胜州】定杨【刘武周据马邑为定可汗　朔州】汉东【刘黑闼据洺州】吴【李子通据江都　州】吴【杜伏威据厯阳　和州】梁【沈法兴起吴兴今安吉州】宋【辅公祐据丹阳即陈故宫都之今镇江府】楚【朱粲据南阳　邓州】元兴【操师乞据豫章今隆兴府】楚【林士据防州今赣州】鲁【徐圆朗据兖州】
　　十国
　　欧阳公曰自唐失其政天下乘时黥髠盗贩衮冕峨巍吴暨南唐奸豪窃攘蜀险而富汉险而贫贫能自彊富者先亡闽陋荆蹙楚开蛮服剽剥弗堪吴越其尤牢牲视人岭蜑遭刘百年之间竝起争雄山川亦絶风气不通语曰清风兴羣阴伏日月出爝火息故真人作而天下同
　　职方考梁初天下别为十一国南有吴【杨行密】浙【钱镠】荆【高季兴】湖【马殷】闽【王审知】汉【刘隐】西有岐【李茂贞】蜀【王建】北有燕【刘仁恭】晋【李克用】至于周末在者七国自江以南二十一州为南唐自劔以南及山南西道四十六州为蜀自湖南北十州为楚自浙东西十三州为吴越自岭南北四十七州为南汉自太原以北十州为东汉而荆归峡三州为南平　刘道原十国纪年吴【杨行密都广陵】唐【李升后称江南都金陵迁豫章复都金陵】前蜀【王建成都】后蜀【孟知祥成都】吴越【钱镠钱唐】闽【王审知福州】汉【刘隐广州】楚【马殷潭州】荆南【高季兴南平　江陵】北汉【刘旻五代史曰东汉　太原】王延政以建州称殷【即闽也】
　　胡文定公曰避寇而徙都未有能复振者周自丰镐徙于东洛而不振魏自安邑徙于大梁而不振楚自渚宫徙于陈蔡而不振刘嗣自咸阳徙于上邽而不振赫连定自统万徙于北地而不振李景自秣陵徙于豫章而不振故中夏定都必与俱存而不动【李氏纪曰后唐李氏有淮南则可都金陵其后失之遂以削弱】
　　通鉴地理通释卷四
<史部,编年类,通鉴地理通释>
　　钦定四库全书
　　通鉴地理通释卷五　　　宋　王应麟　撰十道山川攷
　　禹贡定髙山大川以别九州之境职方尔雅取法焉山川万古不易州县随时变迁后之志地理者附山川于注失其纲领唯唐六典叙十道得禹贡遗意今释其地以备参攷山川能说九能之一或庶几焉
　　关内
　　东距河
　　班固西都赋带以洪河注书曰导河自积石南至于华隂
　　西极陇坂
　　陇坂即陇坻今之陇山应劭曰陇西郡有陇坻在其西【见后】杜笃论都赋置列汧陇廱偃西戎西京赋右有陇坻之隘【注应劭曰天水有大坂曰陇坻】
　　南据终南之山
　　西都赋表以太华终南之山地理志武功县太一山古文以为终南张衡西京赋终南太一隆崛崔崒【注五经要义太一一名终南山在扶风武功县此云终南太一不得为一山明矣葢终南南山之总名太一一山之别号】郡县志终南山在京兆府万年县南五十里按经传所説一名太一亦名中南【据西京赋云西征赋云九巀嶭太一巃嵸面终南而背云阳跨平原而连嶓冢然则终南太一非一山也】左传中南九州之险也桞宗元谓据天之中在都之南西至于襃斜又西至于陇首以临于戎东至于商顔又东至于太华以距于关其物产之厚器用之出则璆琳琅玕夏书载焉纪堂条梅秦风咏焉【终南山又在凤翔府郿县南三十里】
　　北邉沙漠
　　唐世突厥薄渭桥吐蕃入奉天迩戎狄故也
　　名山　太白
　　在凤翔府郿县东南五十里【汉武功县地】桞宗元碑云其地寒氷雪之积未尝已水经注地理志武功县有太一山古文以为终南杜预以为中南亦曰太白山在武功县南去长安二百里俗云武功太白去天三百杜彦逹曰太白山南连武功山于诸山最为秀桀冬夏积雪望之皓然【韩愈南山诗西南雄太白唐田游岩入太白山】
　　九
　　在京兆府醴泉县汉左冯翊谷口县也【谷口县九山在西】谷口故城在醴泉东北四十里西都赋冠以九陪以甘泉西京赋九甘泉涸隂沍寒水经注泾水东经九山东中山西谓之谷口
　　吴山
　　职方雍州山镇岳山在陇州吴山县西南五十里谓之吴岳唐为西镇【禹贡导岍汉志以为扶风汧县吴山按陇州汧源县有岍山岍水所出非吴山也】
　　岐山
　　在鳯翔府岐山县东北十里亦名天柱山汉右扶风羙阳县西北周太王所邑文王始亦治焉西京赋注说文曰岐山在长安西羙阳县界山有两岐故因以名焉周之兴也鸑鷟鸣于岐山成王有岐阳之搜石鼓文在天兴县南二十里石形如鼓其数有十韦应物诗谓宣王大猎岐阳韩愈歌亦云搜岐阳其文可见者四百六十五【吕氏春秋九山之一　河图曰岐山在昆仑东南为地乳　岐阳鎭诗所谓居岐之阳也】
　　梁山
　　在京兆府奉天县北五里【汉志有扶风好畤县有梁山　九域志奉天县凤翔府好畤县有梁山】古公逾梁山秦立梁山宫又同州韩城县南十九里亦有梁山汉左冯翊夏阳县西北诗韩奕所谓奕奕梁山也尔雅以为晋望【嶭氏禹贡解曰梁山在同州韩城县而干州好畤县亦有梁山在邠岐间非禹贡之梁山也】
　　泰华
　　在华州华隂县南八里山海经华首之山西六十里曰太华之山削成而四方其髙五千仭其广十里【太华西八十里少华之山西京赋缀以二华　少华山在华州郑县东南十里】唐宗铭曰雄峰峻削菡蓞森爽是曰灵岳众山之长伟哉此鎭峥嵘中土髙标爀日半壁飞雨华岳题名五百十一人再题三十一人自开元讫清泰【独孤及仙掌铭巨灵赑屃髙掌逺蹠以流河曲厥迹犹存巨灵河神也遁甲开山图曰巨灵能造山川出江河】
　　大川　泾
　　出原州百泉县开头山东南至京兆府髙陵县入渭职方雍州川论都赋带以泾渭号曰陆海【山海经出长城北山】
　　渭
　　出渭州渭源县【今熙州渭源堡】鸟防山东至华州华隂县入河山海经鸟防同穴之山渭水出焉东流注于河水经出南谷山在鸟鼠山西北职方雍州浸郡县志在京兆万年县北五十里论都赋鸿渭之流径入于河大舩万石转漕相过潘岳西征赋北有清渭浊泾【黄氏曰渭水出熙州狄道县鸟防同穴山东南至华州华隂县入河】
　　灞
　　出蓝田谷北入渭在京兆府万年县东二十一里西征赋南有灞素浐【通典荆溪下流也故滋水秦穆公更名以显霸功】郡县志即秦岭之下流东南自商川上洛县界流入又西北流合浐水入渭白鹿原在万年县东二十里亦谓之霸上
　　浐
　　亦出蓝田谷北至万年县入渭水经北入于灞【注云北歴蓝田川北流注于霸水】上林赋终始霸产唐望春宫临浐水【韦坚治汉隋运渠絶灞浐并渭而东至永丰仓与渭合】长乐坡【在万年县东北十二里即浐川之西岸】本浐陂【隋文帝更名】
　　逺夷控北蕃突厥
　　吐蕃本西属散处河湟江岷间或曰南凉秃髪利鹿孤之后突厥古匈奴北部居金山之阳其地三垂薄海南抵大漠
　　河南
　　东尽于海
　　古青徐之域
　　西距函谷
　　古函谷关在陜州灵寳县函谷故城在县南十里东自崤山西至潼津通名函谷号曰天险所谓秦得百二也
　　南濒于淮
　　古徐州之域
　　北薄于河
　　古豫兖之域洛陜负河而北虢汝许郑负河而南
　　名山　三崤
　　又名嵚崟山在河南府永寜县北二十八里自东崤至西崤二十五里【吕氏春秋九塞之一】舆地广记二崤山连入硖石界其南陵夏后臯之墓其北陵文王之所避风雨春秋晋败秦师于殽陜州石壕镇本殽县后魏置唐改硖石【诵训掌道方志以诏观事若鲁有大庭氏之库殽之二陵】
　　少室
　　在河南府登封县四十里汉颍川崈髙县也在告成县西北五十里汉阳城县述征记汉武筑登仙台
　　砥柱
　　俗名三门山在陜州硖石县东北五十里黄河中山有三门河所经唐太宗勒铭【硖石省入陜县】山在河中形若柱水经注谓禹所凿【禹贡导河积石至于龙门又东至于砥柱　李齐物凿砥柱为门以通漕　裴耀卿凿漕渠以避三门之险隋开皇十五年凿砥柱　宋干德元年凿砥柱】
　　蒙山
　　在沂州费县西北八十里【楚老莱子所耕处】禹贡蒙羽其艺诗奄有防汉泰山郡蒙隂县西南【东防山在费县西北七十五里颛臾为东防主近于费】
　　峄山
　　一名邹山在兖州邹县南二十二里郡县志秦始皇观礼于鲁刻石于峄山禹贡峄阳孤桐诗奄有凫绎【太史公乡射邹峄　晋郗凿避难峄山中镇邹山后自峄山奔下邳】
　　嵩
　　在河南府登封县北八里汉颍川崈【即嵩字】髙县也一曰太室山是为中岳【晋司马侯曰太室九州之险也汉武帝礼登太室　郡县志东曰太室西曰少室嵩髙总名即中岳也山髙二十里周廽一百三十里少室山在县西十里啓母祠县东北七里汉武帝祀中岳见夏啓母石是也】
　　岱
　　职方兖州山镇岱山泰山也一曰岱宗在袭庆府奉符县西北三十里【唐兖州干封县】汉泰山郡博县西北【汉官仪泰山东南名曰日观管仲曰古者封泰山禅梁父者七十二家　社首山在县西北二十六里】
　　大川　伊
　　出商州上洛县熊耳山东北至河南府洛阳县南北入于洛【郡县志伊水在河南县东南十八里】秦三川郡谓河洛伊【山海经蔓渠之山伊水出焉东流注于洛】
　　洛
　　职方豫州川出商州洛南县冡领山至河南府巩县入河【郡县志在洛阳县西南三里西自苑内上阳之南弥漫东流】系辞曰洛出书禹贡豫州伊洛入于河【伊水入洛洛水入河】山海经讙举之山雒水出焉东北流注于扈之水【河图曰扈洛汭】冢岭山在河南县西七十里洛水所出
　　汝
　　出汝州梁县天息山迳蔡颍州入淮尔雅汝为濆
　　颍
　　出河南府阳城县阳干山东至寿春府下蔡入淮【皆古豫州地职方以为荆州浸未详】山海经出少室【黄氏曰出河南登封阳干山东南流至颍川颍上县入淮】
　　沂
　　出沂州沂水县艾山南至下邳西南入泗禹贡徐州淮沂其乂职方青州浸曽氏曰徐州水以沂名者非一郦道元谓水出尼丘山西北径鲁之雩门亦谓之沂水水出泰山武阳之冠石山亦谓之沂水禹贡广记曰沂水经下邳县分为二水一水于城北西南入泗一水经城东屈曲从县南亦注泗谓之小沂水
　　泗
　　职方青州川出袭庆府泗水县桃墟西北陪尾山源有泉四四泉俱导因以为名西南过彭城又东南过下邳入淮禹贡泗濵孔子宅在曲阜县【今仙源县】故鲁城中归徳门内阙里之中背洙泗矍相圃之东北太史公北渉汶泗讲业齐鲁之都观夫子遗风
　　淮
　　职方青州川出唐州桐栢县桐栢大复山东南至盱眙军招信县入海水经云出南阳平氏县胎簪山【禹自桐栢导之耳桐栢县汉平氏县东界】
　　济
　　职方兖州川泲【当以古文泲字为正】出绛州垣曲县王屋山东南始发源曰沇水既见而伏东出于孟州济源县二源东源周廻七百歩西源周廻六百八十五歩合流至温县是为济水西南入于河山海经出共山南东丘郦道元谓当王莽之世川渎枯竭但入河而已不复截流而南【古说济水伏流地中】通典禹贡济水泆为荥今不复入荥
　　逺夷控海东新罗日本
　　新罗魏时新卢国本辰韩种辰韩始有六国稍分为十二新罗其一也国在百济东南东濵大海兼有沃沮不耐韩濊之地　倭自后汉通焉在带方东南大海中依山岛居一名日本自云国在日邉故以为称
　　河东
　　东距常山
　　左传晋表里山河常山见后
　　西据河
　　河至慈州文城县孟门山是为入龙门至绛州汾州合河之上是为出龙门口桞子晋问晋之故封黄河迤之
　　南抵首阳太行
　　雷首山在河中府河东县本蒲坂舜都也夷齐居其阳所谓首阳山也【山南曰阳】石曼卿诗谓耻生汤武干戈日寜死唐虞揖逊区诗唐风采苓首阳
　　太行山在懐州河内县西北【亘十州之界】连亘河北诸州【始于懐而逹于幽】为天下之脊一名皇母一名女娲其上有女娲祠【寰宇记在河内县北二十五里郡县志太行陉在县西北三十里】崔伯阳感山赋曰上正枢星下开冀方逄胃而毕自桞以张乱则冀安弱则冀强起为名丘妥为平冈岿乎甚尊其名太行墨翟察而知骥之贵户佼过而辨牛之难穆王升由雀道而出世宗行自大河而还孝明尝登幸上党郡章帝以游至天井关孟徳北上纪摧轮之恐谢公西顾引忧生之端阮籍失路而咏懐刘峻懐交而发叹归晋阳子惠之便道对二坂祖濬之详观决羊肠之险壍此山之道攻荥阳伐韩以威天下应侯为秦昭王之谋也据敖仓之粟杜此山之阨距飞狐之口守白马之津使天下知所归者郦食其为汉髙祖之谋也逾此山入射犬破青犊之众杀谢躬于邺以収复天下为心者汉光武之谋也济河降射犬之众还军敖仓属魏种以河北事然后西向以争天下者魏武帝之谋也进据武牢扼其襟要俾窦建徳不能逾山入上党収河东之地而卒以并天下者唐太宗之诛也　禹贡太行恒山至于碣石注曰二山连延东北接碣石述征记曰太行山首始于河内自河内北至幽州凡有八陉【罕都陉在幽州昌平县北十里太行八陉葢尽于此】
　　北邉匃奴
　　汉匃奴传诗薄伐猃允至于太原晋文公攘戎翟悼公和戎翟战国赵邉于匃奴
　　名山　雷首
　　在河中府河东县南十五里禹贡壶口雷首至于太岳一名中条山唐司空图居山之王官谷【唐志河中府永乐县壶口山在慈州吉乡县郡县志平山一名壶口山今名姑射山在晋州临汾县西八里】
　　介山
　　在河中府万泉县汉河东汾隂县南【武帝用事介山其山特立周匕十里高三十里在县西南二十里唐志又汾州介休县亦有介山】
　　霍山
　　职方冀州山镇谓之霍大山在晋州霍邑县东北三十里汉河东彘县禹贡大岳岳阳
　　崞山【崞音郭】
　　在代州崞县【本作嵉误】后汉书注崞县有崞山地理志名山无崞山有五台山在代州五台县东北百四十里道经以为紫府山内经以为清凉山【汉虑虒县隋改】九域志崞县有崞山
　　大川　汾水
　　职方冀州浸出宪州静乐县【汉汾阳县地】北管涔山南流至河中府寳鼎县北入河【寳鼎汉汾隂县】说文出太原晋阳山西南入河诗彼汾沮洳国语宰孔曰晋景霍以为城汾河涑浍以为渊【山海经管涔之山汾水出焉又云汾水出上窳北】
　　晋水
　　在太原府阳曲县【晋阳省入阳曲】岀县西悬罋山东入汾山海经县雍之山晋水出焉东南流注于汾水【雍音瓮】诗谱晋阳南有晋水唐叔子燮改为晋侯唐北都城左汾右晋
　　丹水
　　泽州髙平县有水一曰丹水汉上党髙都县莞谷丹水所出东南入水【髙都泽州晋城县隋曰丹川】
　　沁水
　　出沁州沁源县【汉谷逺县后魏改今属威胜军】羊头山世靡谷至懐州武陟县入河泽州有沁水县山海经谒戾之山【在上党涅县】沁水出焉南流注于河【注云至荥阳东北入河】又云出井陉山东东南注河入懐东南【懐县今武陟】
　　河北
　　东并于海
　　沧州安东并海
　　南近于河
　　尔雅两河间曰冀州职方河内曰冀州通典河在无棣县界
　　西距太行常山
　　见前　地理志妫州懐戎县东南五十里有居庸塞东连卢龙碣石西属太行常山实天下之险有铁门关【居庸吕氏春秋九塞之一】
　　北通渝关
　　渝关在幽州北七百里营州城西四百八十里又平州石城县有临渝关在州西一百八十里【因渝水为名】
　　名山　隆虑【音庐】
　　在相州林虑县西二十里【本隆虑汉属河内郡殇帝改为林】夏馥入山中匿姓名为冶家佣崔伯阳感山赋隆虑雷首【桥顺二子师事仙人卢子基于隆虑山栖霞谷】
　　白鹿
　　在衞州共城县西五十四里【隋章仇大翼隠于白鹿山徙居林虑山茱萸涧】
　　封龙
　　一名飞龙山在眞定府获鹿县南四十五里【汉石邑县】郡县志飞龙山在赵州元氏县西北三十里【赵武灵王取封龙隋志石邑县有封龙山唐志赵州元氏县有封龙山晋王浚使祁东讨石勒战于飞龙山】
　　井陉
　　陉山在眞定府井陉县东南八十里四面髙平中下似井故名之韩信击赵欲下井陉隋唐置井州【吕氏春秋九塞之一】井陉口今名土门口在获鹿县西南十里有井陉关一名土门即太行八陉之第五陉也
　　碣石
　　在平州石城县西南汉右北平郡骊城县【通典在平州卢龙县南二十余里郡县志卢龙县南二十三里】碣然而立在海旁水经注骊城枕海有石如甬道数十里当山顶有大石如柱形其山昔在河口海濵歴世既久为水所渐沦入于海去岸五百余里【秦筑长城起所自碣石在今髙丽界与此碣石异】禹贡夹右碣石入于河山海经碣石之山绳水出焉注水经曰今在辽西临渝县南水中秦皇刻碣石门登之以望巨海【汉武帝东廵海上至碣石】通典碣石山在汉乐浪郡遂城县长城起于此山长城东截辽水而入髙丽遗趾犹存【右碣石即河赴海处在平州髙丽中为左碣石】
　　常岳
　　在定州曲阳县西北郡县志在县北一百四十里常水所出职方并州山镇曰恒山是为北岳
　　大川　漳
　　职方冀州川　浊漳水出潞州长子县发鸠山东至相州邺县入清漳又清漳出太原府乐平县少山东北流至徳州长河县瀛州平舒县入于河周定王五年河徙而东故漳水不入河而自达于海
　　淇
　　出相州隆虑县西大号山南迳朝歌县北山海经沮洳之山濝水出焉南流注于河郡县志出衞州共城县西北沮洳山至衞县【古朝歌】入河谓之淇水口诗邶曰亦流于淇鄘曰送我淇上衞曰瞻彼淇澳
　　呼沲
　　职方并州川虖池山海经出大戏之山在代州繁畤县【山在县东南九十里】东南流经五台山东流至文安县入海【何承矩筑隄储水为阻固并邉诸河若滹沲胡芦永济等河皆滙于塘泺】
　　逺夷控契丹奚靺鞨室韦
　　契丹与库莫奚异方同类当辽西正北二百里随水草畜牧唐贞观中内属以为松漠都督府库莫奚鲜卑宇文别种后强盛有阿防氏诸部皆归之至隋代号曰奚靺鞨隋文帝初来献谓即勿吉也古肃愼国地西北与契丹接室韦后魏末通焉在靺鞨之北有五部南室韦在契丹北三千里北室韦分九部唐所闻有九部焉
　　山南
　　东接荆楚
　　诗有蛮荆荆楚春秋庄公之世书荆僖公元年始书楚
　　西抵陇蜀
　　秦陇巴蜀
　　南控大江
　　诗江汉之域即荆梁二州
　　北据商华之山
　　商山在商州上洛县南十四里商洛县南一里亦名地肺山亦名楚山四皓所隠王莽传谓绕霤之固南当荆楚言四面塞阨屈曲水回绕而霤即七盘十二绕　华山【见前】
　　名山　嶓冢
　　在兴元府金牛县【今大安军三泉县】东二十里汉水所出禹贡岷嶓既艺嶓冢导漾东流为汉【一在秦州清水县郡县志在秦州上邽县西南五十八里漾水所出嶭氏曰陇东之山皆嶓冢也】山海经大时之山又西三百二十里曰嶓冢之山汉水出焉而东南流注于注嶓冢在武都氏道县南
　　熊耳
　　在商州上洛县南四十里其山两状若熊耳禹贡导洛自熊耳其山在虢州卢氏县界【齐桓公登熊耳山以望江汉山海经浮濠之水出焉西流注于洛】
　　巫峡
　　在防州巫山县西楚置巫郡荆州记信陵县西二十里有巫峡【建平郡信陵县今归州巴东县通典晋置建平郡于巫山县】
　　铜梁
　　在合州石照县【唐石镜县】南五里左思蜀都赋外负铜梁【山之北址即巴子故城】
　　荆山
　　在襄阳府南漳县禹贡南条荆山【山海经荆山漳水出焉而东南流注于雎雎与沮同禹贡荆及衡阳惟荆州即此山卞和得玉之处】
　　岘山
　　在襄阳府襄阳县东南九里欧阳文忠公记曰岘山临汉上望之隠然葢诸山之小者而其名特着于荆州葢羊祜以其仁杜预以其功
　　大川　巴水
　　巴江在达州永睦县【巴江渠江合于通州县东南】
　　汉水
　　职方荆州川禹贡漾汉为东汉水出大安军三泉县西嶓冢山至汉阳军汉阳县入江汉水一名沔水郦道元谓东西两川俱出嶓冢而同为汉水【诗汉之广矣楚汉水以为池】沔水源出武都东狼谷中即汉水之上源山海经嶓冢之山汉水出焉东南流注于沔
　　沮水
　　在荆门军当阳县【汉临沮故城在县北】郡县志出房州永清县【省入房陵】西南景山东南入于汉江一云出房州房陵县东山东南过江陵府枝江县入于江王粲登楼赋倚曲沮【千余切】之长洲顔师古曰左传江汉沮漳楚之望也山海经景山雎水出焉东南流注于江【景山在南郡房陵西南二百里】
　　淯水
　　出虢州卢氏县南至邓州顺阳县入于沔山海经攻离之山淯水出焉南流注于汉在淯阳县南【汉南阳郡淯阳县在淯水之阳故城在邓州南阳县南晋杜预修召信臣遗迹激用淯水浸原田万余顷】郡县志东去邓州南阳县三里西去新野县二百歩九域志金州洵阳县有淯水
　　陇右
　　东接秦州
　　汉陇西秦亭秦谷今秦州地
　　西逾流沙
　　流沙在沙州西八十里其沙随风流行禹贡导弱水余波入于流沙【汉志张掖郡居延县居延泽在东北古文以为流沙在唐甘州张掖县东北百六十里沈括云尝过无定河活沙履之百歩皆动如行幕上或陷则人马车驼以百千数无孑遗者或谓此即流沙也】
　　南连蜀及吐蕃
　　蜀始见于牧誓秦惠王伐蜀有其地　吐蕃【见前】
　　北界朔漠
　　唐置北庭安西都防府抵大漠
　　名山　秦岭
　　在秦州上邽县【省入成纪】九域志陇州陇安县有秦岭山西都赋晞秦岭晁氏以为陇山秦岭皆古之岍【通典秦岭在京兆蓝田县界又商州上洛县西十八里有秦岭山岭北为秦山南为汉山周六百二十里】
　　陇坻
　　在秦州陇城县【大陇山在县东一百里】西京赋右有陇坻之隘【丁礼切】汉武帝幸雍遂逾陇通典陇州汧源县陇山在县西六十二里一曰陇坻【秦州陇城县有大陇亦曰陇首山清水县小陇山一名陇坻又名分水岭】
　　西倾
　　在洮州临潭县【汉临洮县】西南后名西强山在吐谷浑界水经西倾之南桓水出焉禹贡西倾因桓是来【吐谷浑阿豺升西强山观垫江源　舆地记西顷之北洮水所出北流入河】
　　朱圉
　　在西和州大潭县俗呼为白岩山郡县志在秦州伏羌县西南六十里
　　积石
　　在鄯州龙支县西九十八里黄河在县西南六十里禹贡导河始此汉叚颎追羌出塞至积石【河自积石始西南流山海经积石山其下有石门河水冐之以西南流】廓州积石军在州西南西临大涧北枕黄河河州枹罕县积石山一名唐述山在县西北七十里【今人目龙支县山为大积石山此名小积石山】
　　合黎
　　在甘州张掖县西北二百里亦名羌谷俗名要涂山【水经在酒泉防水县东北】禹贡导弱水至于合黎【通典合黎水弱水并在张掖县】
　　崆峒
　　在岷州溢乐县西二十里【唐地理志今西和州】史记黄帝西至空桐韦昭曰在陇右正义笄头山一名崆峒在原州平髙县五百里括地志在肃州福禄县东南六十里【二处皆云黄帝登之未详孰是】汉武帝至陇西登空桐
　　三危
　　在沙州炖煌县南三十里山有三峰故曰三危舜窜三苗禹贡三危既宅导黒水至于三危郑引河图及地说云在鸟防西南【山海经广员百里】
　　鸟防同穴
　　在渭州渭源县西七十六里【今熙州渭源堡】俗呼为青雀山其同穴鸟如家雀色小青防如家防色小黄渭水出焉禹贡导渭自鸟防同穴【同穴山名鸟防山者同穴之枝山也孔氏曰鸟防共为雌雄同穴而处其说怪诞不经】河图曰鸟防同穴地之干也上为掩毕星山海经注鸟名曰防防名曰鼵鼵如人家防而短尾防似燕而黄色穿地入数尺防在内鸟在外而共处
　　大川　洮水
　　出西羌中北至河州枹罕县入河
　　弱水
　　出吐谷浑界穷石山自甘州删丹县西至合黎山与张掖县河合其水力不胜芥然可以皮船渡通鉴魏太武击柔然至栗水西行至莬园水又循弱水西行至涿邪山则弱水在莬园水之西涿邪山之东禹贡弱水既西【以水皆东流唯弱黒二水乃西注耳】
　　羌水
　　出塞外【水经出羌中参合】南至阴平【文州】入白水
　　河渎
　　河源在西徼之外禹迹所及止于积石汉志河水行塞外东北入塞内至章武入海【章武县汉属渤海今入沧州清池县】六典凡天下水泉三亿三万三千五百五十有九其在遐荒絶域者不可得而知江河自西极达东溟中国之大川也百三十有五水是为中川千二百五十二水斯为小川【桑钦水经所引天下之水百三十七江河在焉郦善长注引枝流一千二百五十二曾氏曰河自西出而南又东折然后北注于海隄防之起自战国而汉以来筑作者辄复败】
　　休屠泽
　　在凉州姑臧县东北【屠直闾切】汉志云禹贡猪野泽【史记都野】
　　逺夷控西域胡戎
　　西域隋大业中来朝者四十余国唐贞观四年伊吾来降列其地为西伊州武后时王孝杰复四镇自是诸国朝贡侔于前代胡戎党项羊同悉立泥婆罗之属
　　淮南
　　东临海
　　禹贡扬州东距海
　　西抵汉
　　沔安二州抵汉水【沔今汉阳军安今徳安府】
　　南据江
　　汉志江东至江都入海【嶭氏曰大江过湖口东行至通州海门县入海】
　　北距淮
　　禹贡州北据淮跨淮而过
　　名山　八公
　　一名淝陵山在寿州寿春县北四里淝水之北淮水之南【今安丰军】苻坚望见八公山上草木皆以为晋兵【宋景文公覧郡图得八公山故老言山上有车辙马迹是淮南王上賔之遗耕者往往得金云丹砂所化可以疗病因作诋仙赋　上有淮南王安庙图安及八士像】
　　灊
　　在安庆府懐寜县西北二十里【通典一名天柱山灊音潜汉武帝尝登】
　　大别
　　在寿州霍山县【今安丰军六安县】史记索隐云在安丰县嶭氏曰大别山在汉阳军亦曰甑山左传楚拒吴济汉而陈自小别至于大别【小别山在汊川县东南五十里】禹贡导嶓冡至于荆山内方至于大别【近汉之山今汉阳军汉阳县东北一百步其山前枕蜀江北带汉水鲁山一名大别】
　　霍山
　　在霍山县南五里开寳元年省为镇入六安汉书注南岳霍山在灊县属庐江一名天柱山【武帝所登】尔雅南岳
　　罗山
　　在申州罗山县【今信阳军】西南九里有石城山甚髙峻在钟山县西南二十一里防阨葢谓此山【吕氏春秋九塞之一】
　　涂山
　　在寿春县东北濠州钟离县西九十五里禹防诸侯周穆亦防栁宗元有铭【下有县庙山前有禹防村】
　　大川　滁水
　　在滁州全椒县南六十里原出庐州梁县至歩入大江
　　肥水
　　自安丰县流入经寿春县北又西入淮晋谢石谢大破秦兵于肥水齐垣崇祖于寿阳城西北堰肥水
　　巢湖
　　在庐州合肥县东南六十四里亦名焦湖
　　江南
　　东临海
　　谓蘓杭台温明等州吴舟师自海入齐
　　西抵蜀
　　谓施黔等州
　　南极岭
　　五岭在防郴永道州
　　北带江
　　谓洪江鄂等州
　　名山　茅山
　　在建康府句容县东南六十里鎭江府金坛县西南三十五里唐置茅州一名句曲山言山形如句字之曲三茅得道之所
　　蒋山
　　在建康府上元县西北十八里唐置蒋州【蒋子文立庙钟山封为蒋侯因改为蒋山江表上已常游于此为众山之杰】
　　天目
　　在临安府于潜县北六十里有两顶各一池左右相对名曰天目【郭璞云天目山前两乳长龙飞凤舞到钱唐】
　　防稽
　　职方州山镇在绍兴府防稽县东南二十里有禹穴禹于此防诸侯之计因名秦始皇上防稽祭大禹立石颂徳太史公上防稽探禹穴越絶书勾践小城山隂是也【吕氏春秋九山之一　水经注防稽山东有穴深不见底谓之禹井】
　　四明
　　唐志在越州余姚县西一百五十里明州以境有四明山为名在州西八十里山海经句余之山注今在余姚南句章北二县因为名谢灵运山居赋注天台四明相接连四明方石四面自然开窻【九域志鄞有四明山慈溪有句余山】
　　天台
　　在台州天台县北十里一曰桐栢山髙万八千丈周旋八百里其山八重四面如一赤城山在县北六里天台之南门也名山略记曰葛仙公山也孙绰有赋【唐司马子防庐天台隋徐则入天台山】
　　括苍
　　在处州丽水县本括州隋置括苍县唐改【舆地广记台州临海县有括苍山寰宇记今苍岭】
　　缙云
　　在处州缙云县一名仙都【本括苍县地　旧传黄帝游仙之处有孤石特起髙二百丈数十或如羊角或如莲花　隋徐则杖防入缙云山】
　　金华
　　在婺州金华县北二十里赤松子得道处神仙传皇初平至金华居石室中【金华洞在县北三十里】
　　大庾
　　在南安军大庾县西南二十里一名塞上岭即五岭之一【五岭之最东者亦曰东峤】汉时吕嘉反汉军伐之监军姓庾城于此故谓之大庾岭唐志在防州南康县【今南安军】高骈繇大庾击贼广州
　　武夷
　　在建寜府崇安县南三十里汉郊祀志有武夷君【通典在建安县唐志在建阳县时未有崇安县】朱文公武夷图序峦岩壑秀防竒伟清溪九曲流出其间【文公筑精舍于五曲大隠屏之下】
　　庐山
　　在江州浔阳县【今徳化】东三十二里南康军城北十五里本名鄣山郡县志匡俗【字子孝】庐于此山汉武帝拜为大明公俗号庐君故名山周环五百余里太史公南登庐山观禹疏九江庐山东白鹿洞唐李渤之隐居南唐创书院
　　衡岳
　　职方荆州山镇在潭州衡山县西三十里衡州衡阳县北七十里有五峰曰紫葢天柱芙蓉石廪祝融湘中记曰衡山有玉牒禹案其文以治水遥望衡山如阵云郭璞曰山别名岣嵝韩文公诗岣嵝山尖神禹碑南岳记曰朱陵之灵台宿当翼轸度应机衡故为名禹导水通渎刻石书名山之髙南岳文云髙四千一十丈【岣嵝者衡山南麓别峰之名通典冲山在衡州湘潭县衡岳庙在衡山县西三十里】
　　大川　浙江
　　在临安府钱唐县南十二里越州萧山县西二十五里庄子云淛河葢取其曲折为名地理志水经曰渐江【郡县志江源自歙州界东北流经界石山又东北经州北又东北流入于海江涛每日昼夜再上常以月十日二十五日最小月三日十八日极大小则水渐涨不过数尺大则涛涌髙至数丈毎年八月十八日数百里士女共观舟人渔子泝涛触浪谓之弄涛】秦始皇至钱唐临浙江吴越春秋越王至浙江之上望见大越山川重秀天地再清【前潮水伍子胥也后重水大夫种也】燕肃海潮图论曰浙江夹岸有山【南曰龛北曰赭】二山相对谓之海门岸狭势逼涌而为涛髙丽图经云潮汐往来应期不爽为天地之至信古人尝论之在山海经以为海防出入之度浮屠书以为神龙之变化窦叔蒙海涛志以为水随月之盈亏卢肇海潮赋以谓日出于海冲击而成王充论衡以为水者地之血脉随气进退率未之尽【大扺天包水水承地而一元之气升降于太空之中地乘水力以自持且与元气升降互为抑而人不觉方其气升而地沉则海水溢上而为潮及其气降而地浮则海水缩而为汐计日十二辰由子至已其气为阳而阳之气又自有升降以运乎画由午至亥其气为阴而阴之气又自有升降以运乎夜一昼一夜合阴阳之气凡再升再降故一日之间潮汐皆再焉然昼夜之攻击乘日升降如应乎月日临于子则阳气始升月临于午则阴气始升故也夕潮之期日皆临子昼潮之期月皆临午焉又日行迟月行速以速应迟每二十九度过半而月行及之日月之防谓之合朔故月朔之夜潮日亦临子月朔之画潮日亦临午焉且昼即天上而言之天体西转日月东行自朔而往月速渐东至于渐迟而潮亦应之以迟于昼故昼潮自朔后迭差而入于夜此所以一日午时二日午末三日未时四日未末五日申时六日申末七日酉时八日酉末也至夜即海下而言之天体东转日月西行自朔而往月速渐西至于渐迟而潮亦应之以迟于夜故夜潮自朔后迭复而入于昼此所以一日子时二日子末三日丑时四日丑末五日寅时六日寅末七日卯时八日卯末也以时有交变气有盛衰而潮之所至亦因之为大小】
　　湘水
　　出全州清湘县阳朔山东入洞庭北至衡州衡阳县入江太史公浮沅湘【山海经湘水出舜葬东南陬西环之入洞庭下】
　　贑水
　　山海经出聂都东山东北注江入彭泽西【注云出南野县西北南野今南安军大庾县聂都山在县西南】汉地理志贑县豫章水出西南北入大江通典防州贑县有章水贡水合流故曰贑【防州今改为贑东江发源于汀州新乐山经雩都防于章水西江导源于大庾县之聂都山与贡水合】
　　沅水
　　在常徳府武陵县汉临沅县地至长沙入洞庭湖又入龙阳县界厯九洲洲长二十里即李衡种栢所地理志水经出防柯且兰县【今遵义军播州地】山海经出象郡镡城西入东注江入下隽西合洞庭中楚辞沅有芷兮澧有兰济沅湘以南征
　　澧水
　　在澧州澧阳县出慈利县歴山东至辰州沅陵县入沅注于洞庭水经云出武陵充县西至长沙下隽县西北入江禹贡又东至于澧楚辞澧浦嶭氏曰出澧州石门县东合石门县之涔水至安乡县入洞庭湖
　　洞庭
　　在岳州巴陵县西南一里五十歩【周廻二百六十里】青草湖相连青草在南洞庭在北【巴丘湖又名青草湖在县南七十九里周廻二百六十五里】洞庭太湖也广圆五百余里日月若出没于其中中有君山在县西三十里青草湖中庄子黄帝张咸池之乐于洞庭之野楚辞邅吾道兮洞庭【资水沅水澧水湘水同注洞庭北防大江名五渚战国防秦与荆战大破之取洞庭五渚谓此也嶭氏曰洞庭即巴丘也合沅湘诸水至岳州巴陵县入江】
　　彭蠡
　　在江州浔阳县【今徳化县】括地志在县东南五十里六典注一名宫亭湖【俗谓之鄱阳湖】在南康军星子县南江州彭泽县西地理志在豫章郡彭泽县西郡县志在都昌县【今属南康军】西六十里与浔阳县分湖为界禹贡扬州彭蠡既猪【即江汉所滙之泽合江西江东诸水跨豫章饶州南康军三州之地】吴起曰三苖左洞庭右彭蠡【宋武帝破卢循于左里即彭蠡湖口左里故城在都昌县西南九十五里彭泽故县城在都昌县北四十五里晋陶潜为令治此城】
　　太湖
　　职方州其浸五湖国语注太湖即五湖【在吴西南】唐志湖州乌程县有太湖占湖宣常蘓四州境通典湖州东有太湖一名震泽【在吴县西南五十里太史公上姑苏望五湖太湖周五百里故曰五湖有苞山亦曰夫椒山俗谓之洞庭】山海经浮玊之山北望具区注太湖也李氏曰五湖彭蠡洞庭巢湖太湖鉴湖【嶭氏曰震泽今太湖在平江吴县】
　　逺夷控五溪之蛮
　　通典黔州楚黔中谓之五溪谓酉辰巫武陵等古老相传云楚子灭巴巴子兄弟五人流入黔中各为一溪之长一说云五溪蛮皆槃瓠子孙非巴子也水经注武陵五溪雄樠酉潕辰周武帝时蛮帅以其地归附遂置黔州【其在黔中五溪长沙间为盘瓠之后其在峡中巴梁间为廪君之后】
　　剑南
　　东连防柯
　　通典防柯渠帅姓谢氏旧臣中国正观中修贡列其地为防州【思州当防柯之冲要】
　　西界吐蕃【见前】
　　南接羣蛮
　　羣蛮南诏北抵益州又有乌蛮白水蛮昆明蛮兖州蛮六姓蛮之属【汉州雒县西北有白马羌南平蛮北与涪州接獠葢蛮之别种汉中卭笮川谷之间所在皆有】
　　北通剑阁
　　剑阁在剑州剑门县张载作铭有梁山亦曰大剑山在县西南二十四里【今隆庆府郡县志大剑山亦曰梁山在剑州普安县北四十九里通典利州益昌县古劔阁道秦使司马错伐蜀所由谓之石牛道郡县志自益昌县界西南十里至劔州普安县大劒鎭】
　　名山　峨眉
　　峨眉大山在嘉州峨眉县西七里【汉犍为郡隋眉山郡今嘉定府】两山相对望之如峨眉中峨眉在县东南二十里西魏至眉州在峨眉之隂【因山为名】蜀都赋抗峨眉之重阻【大峨山在峨眉县南百里中峨山在南二十里小峨山在南三十里是为三峨】
　　青城
　　在永康军青城县北三十二里【岷山第一也】仙经云此是第五洞天上有流泉县澍一日三时洒落谓之潮泉
　　鹤鸣
　　在蜀州晋原县西七十九里【今崇庆府】絶壁千寻后汉张道陵学道鹤鸣山中【一云在县西八十里益州记张道陵登仙之所尝有白鹤游其上】
　　岷山
　　在茂州汶山县俗谓之铁豹岭禹导江始于此【河图括地象曰岷山之地上为井络帝以防昌神以建福禹贡岷山导江东别为沱沱水在彭州唐昌县】太史公西瞻蜀之岷山郡县志岷山在岷州溢乐县南一里
　　大川　涪水
　　出刚氐道徼外经绵州巴西县至合州入汉
　　雒水
　　出汉州雒县章山南至新都谷入湔蜀都赋浸以绵雒
　　西汉水
　　出秦州淸水县【通典上邽县今省入淸水】嶓冢山南入广汉白水东南至重庆府江津县入江【禹贡广记此嘉陵江水嶭氏曰西汉出淸水之嶓冢与嘉陵合流入蜀】
　　江渎
　　江源在松州交川县西北江源鎭至茂州岷山自岷山东流别而为沱【至通州海门县入海】山海经岷山江水出焉东北流注于海崃山崌山江水出焉东流注于大江
　　逺夷控西河羣蛮
　　唐志劔南诸蛮州九十二无城邑椎髻皮服通典松外诸蛮贞观末遣兵从西洱河讨之其西洱河从巂州西千五百里其地有数十百部落
　　岭南
　　东南际海
　　秦置南海尉所谓东南一尉也【通典禹贡物产贡赋职方山薮川浸皆不及五岭之外则岭南之地非九州之境】
　　西极羣蛮
　　汉交趾九眞日南合浦皆有蛮唐岭南诸蛮州九十二隶桂邕州安南府蜀爨蛮州十八隶州
　　北据五岭
　　秦南守五岭塞上岭一也【今南安军大庾岭】骑田岭二也【今郴州腊岭】都庞岭三也【今道州永明岭】甿渚岭四也【今道州白芒岭】越城岭五也【今静江府北永州南临源岭】
　　名山　黄岭
　　在广州东莞县
　　灵洲山
　　在广州南海县郁水中【南越志肃连山西十二里有灵洲焉其山平原弥望】
　　大川　桂水
　　连州桂阳县在桂水之阳又静江府临桂县有漓水一名桂江经县东去县十歩九域志韶州曲江县有桂水
　　郁水
　　在南海县汉志郁林郡广郁县郁水首受夜郎豚水东至四防县入海【四防属广州】山海经出象郡而西南注南海入须陵东南
　　逺夷控百越林邑扶南
　　通典自岭以南是百越之地自交趾至防稽七八千里百越杂处各有种姓古谓之雕题林邑汉桓灵后蛮獠据象郡象林县遂为林邑国晋灌邃讨之宋杜慧度宗慤隋刘方破之唐曰环王【今占城】扶南在日南郡之南海西大岛中在林邑西南文身被髪晋隋遣使贡献唐亦来贡















　　通鉴地理通释卷五
　　钦定四库全书
　　通鉴地理通释卷六　　　宋　王应麟　撰周形埶攷
　　周室防诸侯不享觐天子之廷者惟祭与虢通鉴记始于威烈王命魏赵韩稽古録曰三大夫始受天子之命礼之纪纲尽矣葢文侯之命书所以终平王东迁春秋所以始知赵韩魏【阙】左传之终也魏赵韩为诸侯通鉴之始也源流贯通相为经纬观通鉴者当自书春秋始今略攷周之地埶系于七国之前
　　左氏传景王使詹桓伯辞于晋曰我自夏以后稷魏骀芮岐毕吾西土也及武王克商蒲姑商奄吾东土也巴濮楚邓吾南土也肃慎燕亳吾北土也吾何迩封之有杜氏曰夏世以后稷功受五国为西土之长　魏陜州芮城县本魏国地鲁桓公时芮伯万出居于魏即此地汉河北县地后周改芮城　骀京兆府武功县本邰邑后稷所封亦作斄汉属右扶风后汉省武功亦汉县治故斄城　芮同州冯翊县本芮国汉临晋县地属左冯翊隋改县曰冯翊　岐鳯翔府岐山县东北十里有岐山通典文王徙于岐即此县孟子春子言文王治岐杜氏注在美阳县西北舆地广记岐阳县汉美阳县地太王邑岐山之下诗谓居岐之阳文王亦治焉唐省入扶风县为岐阳镇　毕在京兆府咸阳县西北郡县志毕原在京兆府万年县西南二十八里诗注云毕终南之道名也书周公于毕毕原即咸阳县所理是也左传毕文之昭也即谓此地原南北数十里东西二三百里亦谓毕陌通典文王毕初王季都之后毕公髙封焉　蒲姑注云博昌县北有蒲姑城通典姑幕县故城在密州莒县东北古蒲姑氏国郡县志薄姑故城在青州博昌县东北六十里【今博兴县】舆地广记青州博兴县有薄姑城商末为诸侯居此成王灭之晏子曰蒲姑氏因之而后太公因之　商奄左传因商奄之民説文防国在鲁括地志兖州曲阜县奄里即奄国之地周有徐奄注二国嬴姓书序成王东伐淮夷遂践奄迁其君于蒲姑　巴重庆府巴县本江州县古巴国今重庆黔达施忠万开涪州南平军渠资普昌合州广安军皆其地也秦取其地立巴郡　濮见牧誓伊尹为四方献令正南百濮郡国志越巂会无县华阳国志曰故濮人邑郑语楚蚡冒始启濮刘伯庄曰濮在楚西南左传麇人率百濮聚于选将伐楚通典有尾濮木绵濮文面濮折腰濮赤口濮黒僰濮尔雅南至于濮鈆周书王防卜人丹砂注云西南之蛮葢濮人也诸濮与哀牢地相接　楚商颂奋伐荆楚荆州之楚国也周封熊绎为楚子今归州秭归县东南丹阳城　邓襄阳府邓城县汉为邓县唐为临汉县有故邓城在县东北二十二里即邓国　肃慎北夷在菟北三千余里通典挹娄即古肃慎之国在不咸山北夫余东北千余里濵大海勿吉在髙句丽北亦古肃慎国地靺鞨即勿吉也　燕在涿鹿山南召公所封都幽州蓟县北燕伯欵始见春秋　亳秦纪宁公与亳战皇甫谧云西夷之国【此土之亳未详】
　　国语史伯曰当成周者南有荆蛮申吕应邓陈蔡随唐北有衞燕翟鲜虞路洛泉徐蒲西有虞虢晋隗霍杨魏芮东有齐鲁曹宋滕薛邹莒
　　荆蛮注云芈姓之蛮鬻熊之后蛮芈蛮矣谓叔熊在濮从蛮俗也今按诗云蛮荆叔向曰昔成王盟诸侯于岐阳楚为荆蛮置茅蕝设望表与鲜牟守燎故不与盟荆蛮即楚也【春秋庄公世书荆僖元年乃书楚人伐郑葢始改为楚】　申姜姓诗申伯故申城在邓州南阳县北二十里南阳秦宛县国在今邓州信阳军之境　吕姜姓书吕侯故吕城在邓州南阳县西四十里林氏曰秦汉之际南阳为要地楚有图北方之志其君多居于申合诸侯又在焉子重请申吕为赏田巫臣曰不可此申吕所以邑也是以为赋以御北方若取之是无申吕也晋郑必至于汉申即宛也方城之险楚所恃而申在方城之内防阨之险又在方城之内　应姬姓武王子封【在汝州鲁山县】汉志颍川郡父城县应乡故国秦范睢封应侯县废入汝州叶县　邓曼姓【见前】　陈妫姓周封舜后满以备三恪在陈州宛丘县　蔡姬姓文王子所封蔡州上蔡县蔡叔始封也平侯自上蔡迁新蔡县　随姬姓在随州随县左传汉东之国随为大　唐姬姓随州唐城县故唐国汉为上唐乡属舂陵晋置上唐县隋改唐城　衞姬姓康叔之封都殷之朝歌衞州及黎阳野王皆衞之分　燕姬姓【见前】翟隗姓白狄有延安府鄜丹绥廓银石州之地
　　鲜虞姬姓在翟者今中山府新乐县【古鲜虞国战国为中山】路妘姓春秋赤狄潞氏今潞州潞城县　洛隗姓汉匈奴传武王放逐戎夷泾洛之北注云洛即漆沮水也出上郡雕隂泰冒山东南入于渭后汉西羌传洛川有大荔之戎　泉隗姓左传泉臯之戎注云今伊阙北有泉亭　徐注云赤翟隗姓　蒲注云赤翟隗姓　虞姬姓武王封太王子仲雍之后为虞公陜州平陆县呉山在西上有虞城　虢姬姓西虢虢叔之后陜州陜县上阳故城在县东兼虢州为南境东虢虢仲之后在孟州汜水县制邑故虎牢城　晋姬姓唐叔之后燮父改唐为晋今太原府阳曲县　隗姬姓【未详其地】　霍姬姓文王子叔处所封在晋州霍邑县　杨姬姓晋州洪洞县本杨侯国汉为杨县隋改洪洞取岭为名　魏姬姓河中府永乐县古魏国诗谓魏地狭隘汉河北县唐分芮城置永乐　芮姬姓【见前】　齐姜姓太公望之后都营丘今青州临淄县　鲁姬姓周公旦之后伯禽宅曲阜今袭庆府仙源县　曹姬姓文王子振铎之后宅陶丘今兴仁府济隂县东北三十七里定陶故城　宋子姓防子后为宋公今应天府宋城县　滕姬姓文王子叔绣所封今徐州滕县西南十四里有滕城　薛任姓奚仲所封汉有薛县故国后废故城在徐州滕县东　邹曹姓春秋邾子陆终之后今袭庆府邹县　莒己姓东夷之国今密州莒县　曹元首六代论曰三代之君与天下共其民故天下同其忧秦王独制其民故倾危而莫救夫与人共其乐者人必忧其忧与人同其安者人必拯其危先王知独治之不能久也故与人共治之知独守之不能固也故与人共守之兼亲疏而两用参同异而并进是以轻重足以相镇亲疏足以相衞并兼路塞逆节不生及其衰也桓文帅礼苞茅不贡齐师伐楚宋不城周晋戮其宰王纲弛而复张诸侯傲而复肃二霸之后寖以陵迟呉楚慿江负固方城虽心希九鼎而畏迫宗姬奸情散于胷懐逆谋消于唇吻斯岂非信重亲戚任用贤能枝叶硕茂本根赖之与自此之后转相攻伐呉并于越晋分为三鲁灭于楚郑兼于韩暨乎战国诸姬防矣唯燕衞独存然皆弱小西迫强秦南畏齐楚救于灭亡匪遑相恤至于王赧降为庻人犹枝榦相持得居虚位海内无主四十余年　林氏曰春秋歴十三王君无弑逆之祸臣无専擅之变外弱而内固枝伤而榦存故晋齐多叛臣宋郑多叛亲鲁多叛邑衞多叛民而周无僭逆之乱齐俗好游秦俗好兵晋魏之俗褊郑衞之俗淫而周无变易之风齐作内政晋作爰田鲁作丘甲郑作封洫而周之政则守先王之政晋大夫贪郑大夫侈鲁大夫抗齐大夫骄而周之臣则贵先王之礼齐晋有世臣而无公族宋鲁有公族而无世臣权在世臣则虽强而亡权在公族则虽存而削惟周之立国兼而有之亲疏相制本枝相维凡此者皆非诸国之所及也故秦虽免冑而过门楚虽观兵而问鼎呉虽告劳而矜功亦终慑服内听而不敢动况中国之君乎
　　左氏传桓王八年与郑人苏忿生之田温原絺樊隰郕欑茅向盟【音孟】州陉隤懐惠王五年与郑伯武公之略自虎牢以东与虢公酒泉襄王十七年与晋侯阳樊温原欑茅之田晋于是始启南阳
　　汉地理志周地今河南雒阳谷城平隂偃师巩缑氏是其分也初雒邑与宗周通封畿东西长而南北短短长相覆为千里至襄王以河内赐晋文公又为诸侯所侵故其分墬小唐天文志周之兴也王畿千里及其衰也仅得河南七县通典周之封城其西得今河南洛阳偃师东至缑氏巩县南得伊阙北至于河当战国时其境最狭东西南北方百余里　温孟州温县春秋僖十年狄灭温苏子奔衞于是襄王以赐晋文公　原在孟州济源县【汉轵县原乡晋沁水县南】　絺在野王县西南今懐州河内县　樊一名阳樊野王县西南有阳城国语阳人曰阳有夏商之嗣典樊仲之官守樊仲山父食采于樊　隰郕在懐县西南【懐县省入懐州武陟县】　欑茅在懐州脩武县北　向轵县有地名向上【轵县唐省入孟州济源县】　盟今盟津在孟州河阳县　陉通典河南府密县有陉山　隤在脩武县北　懐即懐县【凡十二邑禹贡覃懐之地】　南阳懐州脩武县有南阳城晋启南阳即此今孟懐州皆春秋南阳之地　虎牢孟州汜水县　酒泉周邑【未详】　陈氏曰九州川浸泽薮各在职方不属诸侯之版而诗不以圃田系郑春秋不以沙麓系晋略可覩矣周季诸侯始擅不朌之利齐斡山海而桃林之塞郇瑕之地晋实私之僭侈滋甚往往称伯甚者至周成贡百二十金于魏以易温圃　吕氏曰言周秦之彊弱者必归之形埶其説始于娄敬敬所见者特平王之周耳曷尝见文武成康之周哉敬以周之形埶为弱秦之形势为彊抑不知敬之所谓秦乃文武成康之周也文武成康之世岐丰乃周之都如敬之言被山带河四塞以为固者葢皆周之形势当是时安有所谓秦者耶迨至平王东迁轻捐岐丰之地以封秦遂成秦之彊是秦非能自彊也得周之形势而彊也秦得周之形势以无道行之犹足以雄视诸侯并吞天下况文武成康本之以盛徳辅之以形势其孰能御之耶是天下形势之彊者莫周若也敬何由见而遽以弱名周耶自平王捐岐丰以封秦既失周之半以破裂不全之周兢兢自保犹恐难立岂容复有所侵削今日割虎牢畀郑明日割酒泉畀虢至襄王又顿捐数邑于晋隧固王章也千里之畿甸亦王章也襄王惜礼文不以与晋自谓能守王章抑不知割地自削则畿甸之王章既不全矣惜其一而堕其二乌在其能守王章耶　赵氏曰周之始东也以父子之变东而又东也以兄弟之争　林氏曰周至平王而弱襄王而防敬王而乱此东周之三变也平王当齐晋秦楚代兴之始襄王当齐晋秦楚争伯之初敬王当齐晋秦楚俱弱之后夫四国彊而周弱四国伯而周防固其埶也四国既弱而周之乱又甚焉实周自为耳【或曰观史伯之言成周南有申吕而有荆蛮焉北有衞而有翟焉何以无乱华之忧曰大雅有云大邦维屏大宗维翰此立国之根本也申吕在宛维周之翰何畏乎荆衞在河朔行方伯连率之职何虞乎翟肃肃谢功召伯营之为申伯作也脩尔车马弓矢戎兵衞武自儆也乃心罔不在王室诸夏安而四夷服周之衰也申侯启西戎之祸而终为荆所灭衞宣稔淫乱之恶而终为狄所灭东迁之后晋郑焉依晋有河东郑有成臯荥阳皆洛都之屏翰也周亦不竞于郑夺其政取其田召狄以伐之于晋助蟊贼而翦覆焉赏簒逆而爵命焉征伐安得不自诸侯出乎然子頽之乱郑之自入子带之难又晋之由定犹有頼于二国也晋楚争郑迭为胜负郑以牺牲玉帛待于二竟宋之盟无夷夏之辨申之防诸侯胥为夷晋亦不臣而暴蔑宗周至于率隂戎伐颍况蛮荆何有于周室刘文公合十八国于召陵谋伐楚而晋大夫以贿败之诸侯遂不知有周矣尝以春秋书鲁者攷之天王来聘者七锡命者三赗者四归脤者一而公如京师者一朝王所者一卿大夫如京师者五君日卑而臣日慢福威下移冠屦易位履霜于曲沃之命坚冰于三晋之命周自是不可为虽孟子之言王道已絶望于周一鲁仲连其能障横流之波乎】　黄氏曰荆宛并韩其国都皆近京师宛衞武关以制楚韩扞临晋以制狄皆天下形胜故宣王中兴特着二诗焉大抵周人幽据全燕【制狄】齐据海岱【制徐淮】兖冀翼蔽洛阳并荆控扼咸雍此天下全势也观九州山川险要之处与其建牧规模而经略大体可见矣　朱氏曰自申缯之讐不复而母家之屯戍是急钟巫之贼不正而诸侯之盟会狎至春秋所以作也讨夏南之乱不出于诸华而反出于夷狄之国请讨田恒之无君不见于公卿而特出于去位之大夫更战国与秦斯义愈晦然三户亡秦之怨犹见于故楚之遗老使者五反必欲复立魏后之义犹复见于先魏之故臣感五世相韩之徳不惮破家捐躯而求报者犹有圯下孺子也天命流行人心如故斯理讵可湮灭哉








　　通鉴地理通释巻六
　　钦定四库全书
　　通鉴地理通释巻七　　　宋　王应麟　撰名臣议论攷
　　古之谋国者知天下之大势图事揆策规画先定无言不酬今自乐毅而下着于篇
　　乐毅对伐齐
　　乐毅为魏使于燕燕王以客礼待之遂委质为臣当是时齐湣王彊南败楚相唐昧于重丘西摧三晋于观津遂与三晋击秦助赵灭中山破宋广地千余里与秦昭王争重为帝于是燕昭王问伐齐之事乐毅对曰齐霸国之余业也地大人众未易独攻也王必欲伐之莫如与赵及楚魏于是使乐毅约赵惠文王别使连楚魏令赵嚪秦以伐齐之利诸侯害齐湣王之骄暴皆争合从与燕伐齐乐毅还报燕昭王悉起兵使乐毅为上将军赵惠文王以相国印授乐毅乐毅于是并防赵楚韩魏燕之兵以伐齐破之济西诸侯兵罢归而燕军乐毅独追至于临菑齐湣王之败济西亡走保于莒乐毅独留徇齐燕昭王大説亲至济上劳军行赏飨士封乐毅于昌国号为昌国君乐毅留徇齐五嵗下齐七十余城皆为郡县以属燕唯莒与即墨未服
　　重丘
　　应劭曰安徳县北五十里有重丘乡水经注故重丘县【汉属平原】在徳州左传襄二十五年诸侯同盟于重丘舆地广记永静军将陵县汉重丘县地隋于重丘故城置【唐属徳州】庆厯七年属永静
　　观津
　　正义在冀州武邑县东南二十五里舆地广记观津镇本赵地乐毅封于此号望诸君汉为县属信都【初属清河外戚传窦后家在观津通典故城在徳州蓚县东北后属冀州】
　　济西
　　正义谓济州已西左传僖三十一年取济西田分曹地也水经注春秋庄十八年公追戎于济西京相璠曰济水自钜野至济北是也苏代曰秦以济西委于赵　有济西赵之河东国危
　　临淄
　　青州临淄县古营丘之地城临淄水故曰临淄师尚父所封
　　莒
　　今密州莒县故莒国
　　昌国
　　正义故城在淄州淄川县东北四十里汉齐郡之县
　　即墨
　　今莱州之县故城在县西胶水县南六十里
　　济上
　　济水之上禹贡济东北会于汶孔氏云济与汶合济职方氏及汉志説文作泲兖州之川今禹贡从水从齐乃字之误当以古文为正【济水出常山郡房子县赞皇山别是一水名音同实异】
　　宁台
　　索隠云燕台也括地志元英磨室二宫皆燕宫在幽州蓟县西四里宁台之下战国策云厯室【通典燕国都碣石宫】
　　蓟丘
　　正义蓟县西北隅有蓟丘索隠云燕所都之地【今燕山府蓟县因丘以名邑】　地理志蓟南通齐赵勃碣之间一都防也蓟县故燕国召公所封【汉属广阳郡唐属幽州】
　　汶篁
　　正义汶水源出兖州博城县东北原山西南入沛徐广云竹田曰篁谓燕之疆界移于齐之汶水【索隠蓟丘燕所都之地燕之蓟丘所植植齐汶上之水】
　　萧何韩信论定三秦
　　项羽立沛公为汉王而三分关中地王秦降将以距汉王汉王怒欲谋攻项羽萧何諌之曰虽王汉中之恶不犹愈于死乎语曰天汉其称甚美夫能诎于一人之下而信于万乘之上者汤武是也愿大王王汉中养其民以致贤人收用巴蜀还定三秦天下可图也汉王曰善韩信拜大将王曰丞相数言将军将军何以教寡人
　　计策信曰项王虽霸天下而臣诸侯不居关中而都彭城又背义帝约而以亲爱王诸侯不平诸侯之见项王逐义帝江南亦皆归逐其主自王善地项王所过亡不残灭多怨百姓百姓不附特劫于威强服耳名虽为霸实失天下心故曰其强易弱今大王诚能反其道任天下武勇何不诛以天下城邑封功臣何不服以义兵从思东归之士何不散且三秦王为秦将将秦子弟数嵗而所杀亡不可胜计又欺其众降诸侯至新安项王诈阬秦降卒二十余万人唯独邯欣翳脱秦父兄怨此三人痛于骨髓今楚强以威王此三人秦兵莫爱也大王之入武关秋毫无所害除秦苛法与民约法三章耳秦民无不欲得大王王秦者于诸侯之约大王当王关中关中民户知之王失职之蜀民亡不恨者今王举而东三秦可檄而定也于是汉王大喜自以为得信晚遂听信计部署诸将所击汉王举兵东出陈仓定三秦二年出关收魏河南韩殷王皆降令齐赵共击楚彭城汉兵败散而还信复发兵与汉王会荥阳复击破楚京索间以故楚兵不能西信定河东使人请汉王愿益兵三万人臣请以北举燕赵东击齐南絶楚之粮道西与大王会于荥阳【兴元府城固县有韩信台即高帝置坛设九賔之礼拜信为大将】
　　汉中
　　元和郡县志属楚秦惠文王取汉中地六百里为汉中郡后汉注故城在今梁州南郑县东北舆地广记房金洋州兴元府索隠云在楚之西北汉水南穰侯相秦举任鄙为汉中守【吕氏曰鄙之守边秦之所倚也】沛公王巴蜀汉中四十一县都南郑今兴元府南郑县【水经注云耆旧传云南郑之号始于郑桓公后桓公死于犬戎其民南奔故以南为称即汉中郡治也汉髙祖入秦项羽封为汉王萧何曰天汉美名也遂都南郑大城周四十二里城内有小城南慿北结环雉金墉漆井皆汉所修筑】汉中地形襟要髙帝始基于此用能定三秦先主之用蜀倚为重镇【郦商传别将攻旬关西定汉中旬关洵阳县郡县志通关山在兴元府城固县东北九里汉髙祖北定三秦萧何守汉中欲修此道通关中故名通关山城固故城在县东六里韩信所筑】
　　巴蜀
　　秦二郡苴蜀相攻秦使张仪司马错取蜀谯周曰苴今之巴郡也正义曰蜀王封其弟于汉中号曰苴侯因命之邑曰葭萌苴侯与巴王为好巴与蜀为讐故蜀王怒伐苴苴奔巴求救于秦秦遣张仪伐蜀灭之因灭巴【括地志云苴侯都葭萌今利州益昌县葭萌故城是蜀侯都益州】太史公曰巴蜀四塞栈道千里唯襃斜绾毂其口【在汉中】
　　三秦
　　章邯王雍【地理志右扶风舆地广记鳯翔府属雍国天兴县故雍县】都废丘【韦昭曰即周犬丘懿王所都秦更名废丘汉更曰槐里括地志古城在雍州始平县东南十里舆地广记京兆府兴平县】司马欣王塞【顔氏曰取河华之固为阨塞地理志京兆左冯翊广记京兆府同州属塞国】都栎阳【括地志故城一名万年城在雍州栎阳县东北二十五里秦献公城栎阳即此】董翳王翟【地理志上郡文颖曰本上郡秦所置项羽更名广记延安府属翟国】都髙奴【延安府临真县】法言曰汉剏业山南【汉中也】发迹三秦
　　关中
　　韩生曰关中阻山带河四塞之地三辅旧事云西以散关为限东以函谷为界二关之中谓之关中雍録云此説未尽顔氏曰自函谷关以西总名关中徐广曰东函谷南武关西散关北萧关其説是也【史记正义东有函谷蒲津西有散关陇山南有峣山武关北有萧关黄河在四关中故曰关中】
　　彭城
　　徐州之县故大彭国春秋时宋封鱼石吕氏曰或咎羽不从韩生之计殊不知天时不如地利地利不如人和以羽之暴虽王关中无益也
　　江南
　　项羽纪徙义帝长沙郴县今郴州县
　　新安
　　河南府之县括地志故城在渑池县东二十三里【汉属农】
　　武关
　　左传哀四年楚人谋北方司马起丰析以临上雒使谓隂地之命大夫曰将通于少习以听命杜氏注少习商县武关也将大开武关道以伐晋【商县汉属农郡后汉属京兆晋属上雒郡隋改为商洛县郡县志商州即晋隂地也】史记货殖传南阳西通武关郧关【应邵曰武关秦南关通南阳文颍曰在析西百七十里郡国志在南阳析县西】析今邓州内乡县【地理志汉中长利县有郧关长利今商州上津县】京相璠曰少习楚通上洛阨道也【水经注丹水自商县东南歴少习】郡县志武关在商州商雒县东【寰宇记东南】九十里【括地志同】即少习也楚懐王三十年秦昭王遗懐王书愿会武关诈令一将军伏兵武关号为秦王至则闭执之以归【楚世家秦兵出武关攻楚取析十五城】汉元年八月沛公攻武关入秦【子婴立三月沛公兵从武关入至咸阳三年五月辕生説汉王出武关】又七国反周亚夫击之赵渉説曰从此右走蓝田出武关抵洛阳不过差一二日直入武库击鸣鼓诸侯闻之以为将军从天而下【战国策即墨大夫见齐王曰鄢郢大夫使收楚故地即武关可以入矣武帝纪太初四年冬徙农都尉治武关】舆地广记商洛县东有少习秦谓之武闗贾谊新书所谓建武关函谷临晋关者大抵为备山东诸侯也【田禄伯説呉王愿得五万人入武关淮南王安曰发南阳兵守武关延岑自武关走南阳】林氏曰春秋时武关晋地非秦有也秦未得武关故不可以制楚穆公之世秦伐鄀与楚争商密商密近武关吕氏曰沛公围宛定南阳至丹水还攻胡阳攻析郦皆降攻武关入秦引兵绕峣关逾蒉山击秦军至蓝田遂西入咸阳此髙帝入关所歴也王氏曰临晋以限东诸侯武关以限南诸侯函谷以限河北沛公南出轘辕略南阳然后引兵而西则其破武关而入秦皆南境也【晋桓温伐秦步兵自浙川趋武关太康地理志峣关在武关之西法言或问义帝初矫刘龛南阳项救河北二方分崩一离一合设秦得人如何曰人无为秦也防其灵久也荆州记曰武关西北一百二十里有商城汉为商县】
　　陈仓
　　县属右扶风舆地广记鳯翔府寳鸡县故陈仓故城在县东二十里大散关在西南【郡国志注三秦记曰秦武公都雍陈仓城是也】
　　河南韩殷
　　申阳王河南郑昌王韩司马卬王殷吕氏曰汉王降申阳而置河南郡降魏豹而得河东郡虏司马卬而置河内郡三河之地皆为汉有矣故告诸侯之辞有悉发关中兵收三河士之语也
　　荥阳
　　汉属河南今郑州荥阳荥泽二县【故城在荥泽县西南十七里】范睢説秦昭王曰王下兵而攻荥阳则巩成臯之道不通吕氏曰荥阳成臯自春秋以来常为天下重地由秦而上晋楚于此而争霸由秦而下楚汉于此而分雌雄天下既定七国淮南衡山之变犹睥眤此地而决成败焉东都以后言形埶者及之者鲜矣人事既改则地之轻重亦有时而移也【髙帝十二年诏陈平灌婴将十万众屯荥阳帝以天下新定恐易世之际人心或动揺故以信臣重兵填南北之冲地理志成臯亦名制荥阳故虢国则成臯荥阳皆东虢地】
　　京索
　　元和郡县志郑州荥阳县京水出县南平地索水出县南三十五里小陉山京县故城县东南二十里即郑京城太叔之邑古大索城今县治【左传郑子皮子太叔劳诸索氏】小索城县北四里史记正义京县有大索城小索城楚汉战荥阳京索间即此三城蒯通曰楚人起彭城转鬭逐北至荥阳乗利席胜威震天下然兵困于京索之间迫西山而不能进【应劭曰京县有大索小索亭】髙帝纪与楚战荥阳南京索间
　　郦食其画取楚之策
　　汉三年秋项羽击汉防荥阳汉兵遁保巩楚人闻韩信破赵彭越数反梁地则分兵救之韩信方东击齐汉王数困荥阳成臯计欲捐成臯以东屯巩雒以距楚食其因曰臣闻之知天之天者王事可成不知天之天者王事不可成王者以民为天而民以食为天夫敖仓天下转输久矣臣闻其下乃有藏粟甚多楚人防荥阳不坚守敖仓廼引而东令适卒分守成臯此天乃所以资汉方今楚易取而汉反却自夺便臣窃以为过矣且两雄不俱立楚汉久相持不决百姓骚动海内揺荡农夫释耒红女下机天下之心未有所定也愿足下急复进兵收取荥阳据敖仓之粟塞成臯之险杜太行之道距飞狐之口守白马之津以示诸侯形制之埶则天下知所归矣方今燕赵以定唯齐未下今田广据千里之齐田间将二十万之众军于歴城诸田宗强负海岱阻河济南近楚齐人多变诈足下虽遣数十万师未可以嵗月破也臣请得奉明诏説齐王使为汉而称东藩上曰善乃从其画复守敖仓而使食其説齐王　辕生説汉王曰汉与楚相距荥阳数嵗汉常困愿君王出武关项王必引兵南走王深壁令荥阳成臯间且得休息使韩信等得辑河北赵地连燕齐君王乃复走荥阳如此则楚所备者多力分汉得休息复与之战破之必矣
　　巩
　　河南府之县地理志东周所居元和郡县志春秋晋师克巩县本与成臯中分洛水西则巩东则成臯后魏并焉尔雅巩固也四面有山河之固因以为名
　　成臯
　　汉河南之县故虎牢郡县志河南府泛水县【后属孟州】古东虢国郑之制邑汉之成臯【隋改曰汜水】项羽使曹咎守之汉王破之成臯故关在县东南二里通典云后汉置关春秋襄公二年遂城虎牢十年戍郑虎牢胡氏春秋传曰虎牢郑地故称制邑至汉为成臯今为汜水县岩险闻于天下犹虞之下阳赵之上党魏之安邑燕之榆关呉之西陵蜀之汉乐地有所必据城有所必守而不可以弃焉者也有是险而不能守故不系于郑【地理志注穆天子传云七萃之士生捕虎即献天子天子畜之东虢号曰虎牢　宋毛徳臣戍虎牢后魏昼夜攻围二百日乃克】
　　雒
　　河南雒阳县周公迁殷民是为成周郡县志故洛阳城在县东二十里顔氏曰鱼豢云汉火行忌水故去洛水而加隹如鱼氏説则光武以后改为雒字
　　敖仓
　　书仲丁迁于嚣诗抟兽于敖【后汉注诗薄狩于敖即此秦于此筑太仓亦曰敖庾在今郑州荥阳县西北】左传晋师在敖鄗之间【二山名】秦建敖仓于成臯【太康地理志】敖地名在荥阳西北山上临河有太仓【孟康注】吕氏曰荥阳成臯控南北之冲故秦积粟于此通典巨桥盈而殷防成臯溢而秦亡【郡县志敖山在郑州荥泽县西十五里宋武北征记秦时筑仓于山上汉髙祖因敖仓傍山筑甬道下汴水河南府河隂县本汉荥阳地三皇山亦曰防鄗山上有三城即刘项相持处括地志云敖仓在荥阳县西十五里石门之东北临汴水南带三皇山】
　　成臯之险
　　正义即泛水县山险之道淮南王曰先要成臯之口人言絶成臯之道天下不通娄敬曰与项羽战荥阳争成臯之口【舆地广记孟州汜水县有故虎牢城有汜水关东南有成臯故关西南有旋门故关陆玑洛阳记洛阳四关东有成臯关在汜水县东南二里】
　　太行之道
　　地理志太行山在河内山阳县西北【山阳故城在懐州修武县西北】正义云在懐州河内县【河内县本野王太行山在西北】北二十五里泽州之南羊肠之道也白起攻南阳【河内修武也】太行道絶之范睢曰北断太行之道则上党之师不下【山自孟州绵亘至幽州】崔伯阳感山赋云或主或臣建功立业尤显闻于后世则有决羊肠之险堑此山之道攻荥阳伐韩以威天下应侯为秦昭王之谋也据敖仓之粟杜中山之阨使天下知所归者郦食其为汉髙祖之谋也逾此山入射犬破青犊之众杀谢躬于邺以收复天下为心者汉光武之谋也济河降射犬之众还军敖仓属魏种以河北事然后西向以争天下者魏武帝之谋也进据武牢扼其襟要俾窦建徳不能逾山入上党收河东之地而卒以并天下者唐太宗之谋也【郡国志河内野王县有太行山有射犬聚世祖破青犊舆地广记射犬故城在懐州武徳县北蔡泽谓范睢曰君相秦决羊肠之险塞太行之口】
　　飞狐之口
　　臣瓒曰飞狐在代郡西南正义蔚州飞狐县北百五十里有秦汉故郡城西南有山俗号飞狐口文帝纪匈奴入上郡云中以令免为车骑将军屯飞狐匈奴传云汉使三将军军屯北地代屯句注赵屯飞狐口后汉王霸与杜茂治飞狐道注云在今蔚州飞狐县北通妫州懐戎县即古之飞狐口【晋刘琨自代出飞狐口奔于安次】常山图经云山北四百余里号飞狐口【舆地广记有飞狐谷飞狐关在代国南四十里】
　　白马之津
　　汉白马县属东郡战国策张仪曰决白马之口以流魏氏苏代説燕曰决白马之口魏无黄济阳【楚伐魏决白马之口】髙诱曰白马津名水经注河过黎阳县南为白马津津之东南有白马城唐滑州黎阳津即此也今属滑州白马县本衞之曹邑【黄河去外城十二歩　郡县志白马故关在衞州黎阳县东一里郦食其説高祖曰杜白马之津即此地后更名黎阳津黎阳津一名白马津在白马县北三十里鹿鸣城之西南隅通典后魏改为黎阳津】张耳陈余从白马渡河刘贾击楚度白马津入楚地【顔氏曰即今滑州白马县河津】袁绍遣顔良攻刘延于白马【郡县志白马山在白马县东北三十二里开山图曰有白马羣行山上悲鸣则河决驰走则山崩津与县葢取此山为名　慕容徳改黎阳津为天桥津】
　　歴城
　　今齐州县汉属济南田广罢歴下兵即其地
　　武关【见前】
　　朱氏【黼】曰汉楚自彭城之后割鸿沟之先汉惟京索一胜其他二战每战辄败不特楚之兵威如飘风暴雨非汉所能遏而汉之视楚如羔豚之畏貔虎自南郑以来虽决策东乡之计定于韩信明其为贼之义发于董公捐金以间其君臣之谋颛于陈平説布使叛楚捐关东地以与信越之义筹之随何张良而其所以疲楚之力而分其埶者犹未之讲也独辕生进説使楚力分而汉休息迄用之以平天下若生之策所谓多方以误之亟肄以【阙字】之者欤髙帝自得是【阙十一字】而南彭越破薛公下邳羽于是弃成臯而东髙帝破终公成臯羽于是复引兵而西羽防荥阳犹【阙字】设版也而汉之诸将已入其心腹烧其积聚矣羽不得已又揭揭而东羽方顿兵大梁分师援齐而汉之大兵已破其枭将防取成臯矣羽不得已又踯躅而西嵗月未久奔走不宁智勇无防前后受敌以一国之兵而分应数十以一人之力而奔命四方此其所以坐困欤　或曰汉取天下其征伐次叙大抵如秦秦人先据咸阳以为形胜之埶乃取巴蜀以为富饶之本遂用范睢逺交近攻之策先灭韩魏次及楚及赵及燕然后并齐以一天下髙祖始居巴蜀由蜀而取三秦然后韩信引兵取魏取赵取燕取齐与髙祖会垓下以挫羽而灭之大抵先易而后难先小而后大先据形势而后进取此用兵之道也
　　贾谊论封梁淮阳
　　谊上疏曰陛下所以为蕃扞及皇太子之所恃者唯淮阳代二国耳代北边匈奴与强敌为邻能自完则足矣而淮阳之比大诸侯廑如黒子之着面适足以饵大国耳不足以有所禁御髙皇帝分天下以王功臣反者如猬毛而起以为不可故蔪去不义诸侯而虚其国择良日立诸子雒阳上东门之外毕以为王而天下安今淮南地逺者或数千里越两诸侯而县属于汉其吏民繇役往来长安者自悉而补中道衣敝钱用诸费称此其苦属汉而欲得王至甚逋逃而归诸侯者已不少矣其势不可久愿举淮南地以益淮阳而为梁王立后割淮阳北边二三列城与东郡以益梁不可者可徙代王而都淮阳梁起于新郪以北着之河淮阳包陈以南揵之江则大诸侯之有异心者破胆而不敢谋梁足以扞齐赵淮阳足以禁呉楚陛下髙枕终无山东之忧矣文帝于是从谊计廼徙淮阳王武为梁王北界泰山西至髙阳得大县四十余城徙城阳王喜为淮南王抚其民景帝立三年而呉楚赵与四齐王合从举兵西乡京师梁王扞之卒破七国
　　淮阳
　　髙帝夷彭越分梁地为二国立子恢为梁王子友为淮阳王文四年徙代王武为淮阳王通典汉淮阳郡故城在陈州宛丘县西南
　　代
　　髙帝诏曰代地居常山之北与夷狄边赵乃从山南有之逺数有胡宼难以为国颇取山南太原之地益属代代之云中以西为云中郡则代受边宼益少矣文帝以代王入即位后分代为两国立子武为代王参为太原王四年徙参为代王尽得故地都晋阳如故括地志并州太原地名大明城即古晋阳
　　雒阳上东门
　　顔氏云东面最北出门曰上东门雒阳十二门李尤铭上东少阳厥位在寅水经注建春门即上东门也晋曰建阳
　　梁
　　文十二年武徙梁七国反先击梁棘壁梁王城守睢阳而使韩安国张羽等为将军以距呉楚呉楚以梁为限不敢过而西　按睢阳今应天府宋城县括地志州南二里外城中本汉睢阳县张许守一城扞天下蔽江淮即此地也棘壁即左传大棘括地志大棘故城在宋州宁陵县西南七十里【宁陵属拱州】
　　新郪
　　地理志汝南之县春秋文十六年盟于郪丘应劭云秦伐魏取郪丘汉兴为新郪苏秦説魏曰南有新郪则非汉改是名也【按郡国志新郪建初四年徙宋公于此水经注颍水东南迳宋公县故城北郪丘也】后汉郭竟封郪侯注新郪县属汝南郡故城在今颍州【今顺昌府】汝隂县西北郪丘城是也
　　陈
　　古陈国舆地广记陈州宛丘县楚顷襄王自郢徙都焉陈胜据陈自立为张楚汉髙帝置淮阳国
　　泰山
　　今袭庆府奉符县本汉博县有泰山
　　髙阳
　　郡县志髙阳故城在汴州雍丘县西南二十九里髙阳氏佐少昊有功受封此邑陈留风俗传髙阳在雍丘西南【今开封府雍丘县】郦生陈留髙阳人沛公至髙阳传舍徐广云今在圉县耆旧传云圉髙阳乡【郡国志圉有髙阳亭】舆地广记圉县故城在雍丘县东南
　　淮南
　　文十二年城阳王喜王淮南故地十六年复王故城阳而立厉王三子王淮南故地三分之
　　邓禹説光武
　　邓禹闻光武安集河北即杖策北渡追及于邺禹进説曰更始虽都关西今山东未安赤眉青犊之属动以万数三辅假号往往羣聚更始既未有所挫而不自听断诸将皆庸人掘起志在财币争用威力朝夕自快而已非有忠良明智深虑逺图欲尊主安民者也四方分崩离析形埶可见明公虽建藩辅之功犹恐无所成立于今之计莫若延揽英雄务悦民心立髙祖之业救万民之命以公而虑天下不足定也光武大恱因令左右号禹曰邓将军常宿止于中与定计议及王郎起兵光武自蓟至信都使禹发奔命得数千人令自将之别攻防乐阳从至广阿光武舍城楼上披舆地圗指示禹曰天下郡国如是今始乃得其一子前言以吾虑天下不足定何也禹曰方今海内淆乱人思明君犹赤子之慕慈母古之兴者在徳薄厚不以大小光武恱
　　邳肜对光武
　　世祖北至蓟会王郎兵起使其将徇地所到县莫不奉迎唯和戎信都坚守不下肜闻世祖从蓟还失军欲至信都乃先使五官掾张万督邮尹绥选精骑二千余匹縁路迎世祖军肜寻与世祖会信都世祖虽得二郡之助而兵众未合议者多言可因信都兵自送西还长安肜廷对曰议者之言皆非也吏民歌吟思汉久矣故更始举尊号而天下向应三辅清宫除道以迎之一夫荷战大呼则千里之将无不捐城遁逃虏伏请降自上古以来亦未有感物动民其如此者也又卜者王郎假名因势驱集乌合之众遂震燕赵之地况明公奋二郡之兵向应之威以攻则何城不克以战则何军不服令失此而归岂徒空失河北必更惊动三辅堕损威重非计之得者也若明公无复征伐之意则虽信都之兵犹难会也何者明公既西则邯郸埶成民不肯捐父母背成主而千里送公其离散亡逃可必也世祖善其言而止即日拜肜为后大将军和戎太守如故使将兵居前北至堂阳【范蔚宗论曰邳肜之廷对其为防乎语曰一言可以兴邦斯近之矣】
　　邺　蓟
　　相州临漳县本汉邺县　蓟县汉属广阳国今幽州【燕山府】
　　信都
　　冀州信都县汉为信都国治光武自蓟还闻信都独为汉拒邯郸即驰赴之任光为太守开门迎谒
　　乐阳
　　县属常山郡
　　广阿
　　县属钜鹿郡舆地广记赵州隆平县本广阿后汉注故城在象城县西北【象城本朝改隆平】
　　和戎
　　东观记王莽分钜鹿为和戎郡居下曲阳以邳肜为卒正按钜鹿郡下曲阳汉都尉治今祁州鼓城县【常山郡上曲阳今中山府曲阳县有上故此云下】世祖徇河北至下曲阳肜举城降
　　邯郸
　　县属赵国时王郎据邯郸【邯山名郸尽也邯山至此尽】今属县礠州
　　堂阳
　　县属钜鹿今冀州南宫县堂阳镇【在堂水之阳】
　　诸葛孔明对昭烈
　　先主屯新野徐庻谓先主曰诸葛孔明者卧龙也将军岂愿见之乎先主遂诣亮凡三往乃见因屏人曰汉室倾頽奸臣窃命主上防尘孤不度徳量力欲扶大义于天下而智术短浅遂用狓猖至于今日然志犹未已君谓计将安出亮荅曰自董卓已来豪杰并起跨州连郡者不可胜数曹操比于袁绍则名微而众寡然操遂能克绍以弱为彊者非惟天时抑亦人谋也今操已拥百万之众挟天子而令诸侯此诚不可与争锋孙权据有江东已歴三世国险而民附贤能为之用此可与为援而不可圗也荆州北据汉沔利尽南海东连呉会西通巴蜀此用武之国而其主不能守此殆天所以资将军将军岂有意乎益州险塞沃野千里天府之土髙祖因之以成帝业刘璋闇弱张鲁在北民殷国富而不知存恤智能之士思得明君将军既帝室之胄信义着于四海总揽英雄思贤如渴若跨有荆益保其岩阻西和诸夷南抚夷越外结好孙权内修政治天下有变则命一上将将荆州之军以向宛洛将军身率益州之众出于秦川百姓孰敢不簟食壶浆以迎将军者乎诚如是则霸业可成汉室可兴矣先主曰善
　　新野　隆中
　　新野县属南阳郡唐省入邓州穰县　汉晋春秋诸葛亮家于南阳之邓县在襄阳城西二十里号曰隆中
　　荆州
　　刺史初治汉寿【武陵】后治南郡【江陵】南齐志云中平末王睿始治江陵部郡七【刘表传云荆州八郡】刘表为牧开土遂广南接五岭北据汉川地方数千里　汉沔左氏传楚国汉水以为池注云汉水出武都至江夏南入江水经沔水出武都沮县东狼谷中地理志东汉水受氐道水一名沔过江夏谓之夏水入江　南海诗江汉于疆于理至于南海左传楚奄征南海　呉会呉郡会稽郡永建四年分会稽为呉郡呉志朱桓部伍呉会二郡庄子释文云浙江为呉会分界是也　巴蜀汉地理志江陵故郢都西通巫巴
　　益州
　　刺史初治雒部郡九属国三刘焉为牧徙治緜竹【汉川县】又徙治成都璋其子也张鲁据汉中取巴郡
　　宛洛
　　南阳西通武关郧关东南受汉江淮宛亦一都会也【宛县今邓州南阳县】洛阳东有成臯西有殽黾通典云襄阳北接宛洛髙纪沛公北攻平隂絶河津南战雒阳东军不利略南阳郡围宛城陈恢见沛公曰宛大郡之都也连城数十
　　秦川
　　天水郡秦州秦始封之邑水经注秦水出大陇山秦谷歴三泉合成一水而歴秦川川有秦亭秦仲所封也髙纪汉王从故道袭雍【故道鳯州梁泉县】孔明出祈山【岷州长道县岷州今西和州】斜谷【兴元府裦城县】姜维欲乗虚向秦川出骆谷【鳯翔府盩厔县】此自蜀攻秦之路
　　王朴平边策
　　周世宗即位献平边策曰唐失道而失呉蜀晋失道而失幽并观所以失之由知所以平之术当失之时君闇政乱兵骄民困近者奸于内逺者叛于外小不制而至于僭大不制而至于滥天下离心人不用命呉蜀乗其乱而窃其号幽并乗其间而据其地平之之术在乎反唐晋之失而已必先进贤退不肖以清其时用能去不能以审其材恩信号令以结其心赏功罚罪以尽其力恭俭节用以丰其财徭役以时以阜其民俟其仓廪实器用备人可用而举之彼方之民知我政化大行上下同心力彊财足人安将和有必取之势则知彼情状者愿为之间谍知彼山川者愿为之先导彼民与此民之心同是与天意同与天意同则无不成之功攻取之道从易者始当今惟呉易图东至海南至江可挠之地二千里从少备处先挠之备东则挠西备西则挠东彼必奔走以救其弊奔走之间可以知彼之虚实众之彊弱攻虚击实则所向无前矣勿大举但以轻兵挠之彼人怯弱知我师入其地必大发以来应数大发则民困而国竭一不大发则我获其利彼竭我利则江北诸州乃国家之所有也既得江北则用彼之民扬我之兵江之南亦不难而平之也如此则用力少而收功多得呉则桂广皆为内臣岷蜀可飞书而召之如不至则四面并进席巻而蜀平矣呉蜀平幽可望风而至唯并必死之宼不可以恩信诱必须以彊兵攻力已竭气已防不足以为边患可为后图方今兵力精练器用具备羣下知法诸将用命一稔之后可以平边是时世宗鋭意征伐已挠羣议亲败刘旻于高平归而益治兵慨然有平一天下之志数顾大臣问治道选文学之士徐台符等二十人使作为君难为臣不易论及平边策朴在选中而当时文士皆不欲上急于用兵以谓平定僭乱在修文徳以为先唯翰林学士陶谷窦仪御史中丞杨昭俭与朴皆言用兵之策朴谓江淮为可先取世宗雅以知朴及见其议论伟然益以为竒引与计议天下事无不合遂决意用之欧阳公曰其陈用兵之略非特一时之策至言诸国兴灭次第云淮南可最先取并必死之宼最后亡其后宋兴平定四方惟并独后服皆如朴言髙平
　　县属泽州秦破赵于长平即此地显徳元年次泽州及刘旻战于髙原败之追及于髙平又败之
　　呉江北诸州
　　显徳三年南征五年克淮南十四州以江为界【楚泗滁和光黄舒蕲庐寿海泰濠】泰滁和寿濠泗楚光海等州已为周有李景献庐舒蕲黄
　　桂广
　　南汉据四十七州桂广其都会也世宗平江北刘晟遣使修贡为楚人所隔
　　岷蜀
　　显徳二年伐蜀克秦成阶鳯
　　幽并
　　石晋献十六州于契丹【瀛莫幽涿檀蓟顺蔚朔云应新妫濡武寰】显徳六年北伐取瀛莫定三关【益津关为霸州瓦桥关为雄州淤口关上置寨】舒噜谓周所取皆汉故地不足顾十四州之地皆可取矣世宗疾功志不就自太原以北十州【通典十二州有隆蔚】入于刘旻【忻代岚石宪麟并汾沁辽】显徳元年攻太原不克
　　苏文忠公曰古之君子如伊尹太公管仲乐毅之流其王霸之略皆定于畆中非仕而后学者也淮隂侯见髙皇帝于汉中论刘项短长画取三秦如指诸掌及佐帝定天下汉中之言无一不酬者诸葛孔明卧草庐中与先主策曹操孙权规取刘璋因蜀之资以争天下终身不易其言此岂口传耳受尝试为之而侥幸其或成者哉　张宣公曰萧何为相之初首荐韩信为大将而三秦之计遂定此得为相用人之体















　　通鉴地理通释卷七
<史部,编年类,通鉴地理通释>
　　钦定四库全书
　　通鉴地理通释卷八　　　宋　王应麟　撰七国形势考上
　　地利不如人和在德不在险六国有地险而不修仁义卒幷于秦秦又不监而汉灭之作七国形势考
　　秦
　　苏秦说秦惠王曰秦四塞之国被山带渭东有闗河西有汉中南有巴蜀北有代马此天府也【战国策云西有巴蜀汉中之利北有胡貉代马之用南有巫山黔中之限东有殽函之固地势形便此所谓天府天下之雄国也】　范睢对秦昭王曰大王之国四塞以为固北有甘泉谷口南带泾渭右陇蜀左闗坂此王者之地也　春申君说秦昭王曰大王之国徧天下有其二垂此从生民已来万乗之地未尝有也王又举甲而攻魏杜大梁之门举河内拔燕酸枣虚桃入邢魏之兵云翔而不敢救王之功亦多矣王休甲息众二年而后复之又幷蒲衍首垣以临仁平丘黄济阳婴城而魏氏服王又割濮磨之北注齐秦之要絶楚赵之脊天下五合六聚而不敢救王之威亦殚矣　荀子彊国篇曰古者百王之一天下臣诸侯也未有过封内千里者也今秦南乃有沙羡与俱是乃江南也北与胡貉为隣西有巴戎东在楚者乃界于齐在韩者逾常山乃有隆虑在魏者乃据围津即去大梁百有二十里耳其在赵者剡然有苓而据松柏之塞负西海而固常山是地徧天下也威动海内彊殆中国然而忧患不可胜挍也諰諰常恐天下之一合而轧己也此所谓广大乎舜禹也　应侯问曰入秦何见荀卿子曰其国塞险形势便山林川谷美天材之利多是形胜也　太史公六国表曰秦始小国僻逺诸夏賔之比于戎翟至献公之后常雄诸侯论秦之德义不如鲁卫之暴戾者量秦之兵不如三晋之彊也然卒幷天下非必险固便形势利也葢若天所助焉或曰东方物所始生西方物之成孰夫作事者必于东南収功实者常于西北故禹兴于西羌汤起于亳周之王也以丰镐伐殷秦之帝用雍州兴汉之兴自蜀汉　韩非初见秦曰天下隂燕阳魏连荆固齐収韩而成从将西面以与秦彊为难今秦地折长补短方数千里名师数十百万秦之号令赏罚地形利害天下莫若也以此与天下天下不足兼而有也　田肯曰秦形胜之国也带河阻山县隔千里持防百万秦得百二焉地势便利其以下兵于诸侯譬犹居髙屋之上建瓴水也
　　巴蜀
　　甘茂曰张仪西幷巴蜀之地北取西河之外南取上庸【索隐张仪伐蜀蜀王开战不胜为仪所灭】张仪说楚王曰秦西有巴蜀大船积粟起于汶山浮江已下至楚三千余里舫船载卒一舫载五十人与三月之食下水而浮一日行三百余里里数虽多然而不费牛马之力不至十日而拒扞闗扞闗惊则从竟陵以东尽城守矣黔中巫郡非王之有【蜀见于牧誓地与秦接通典云所谓巴賨彭濮之人秦惠王使司马错伐蜀有其地利州益昌县古剑阁道秦伐蜀所由谓之石牛道陈子昂云昔蜀与中国不通秦以金牛美女啖蜀侯侯使五丁力士栈襃斜凿通谷迎秦之餽秦随以兵而地入中州元和郡县志武王伐殷巴人助焉后封为巴子其地东至鱼复西僰道接汉中南极牂柯是其界也战国策秦伐蜀十月取之蜀既属秦益强秦纪惠文九年灭蜀华阳国志云蜀之先肇于人皇之际黄帝为子昌意娶蜀山氏后子孙因封焉秦灭蜀因灭巴通典巴国今巴壁蓬集合忠万是其地苏氏曰秦之忧在六国也蜀最僻最小最先取楚最强最后取】
　　汉中
　　楚地按秦纪孝公元年河山以东彊国六与齐威楚宣魏惠燕悼韩哀赵成侯竝淮泗之间小国十余【所谓泗上十二诸侯也】楚魏与秦接界魏筑长城自郑濵洛以北有上郡楚自汉中南有巴黔中周室微诸侯力政争相并秦僻在雍州不与中国诸侯之防盟夷翟遇之【正义云楚自梁州汉中郡南有巴渝过江南有黔中巫郡】惠文十三年庶长章击楚于丹阳虏其将屈匄又攻楚汉中取地六百里置汉中郡齐湣王遗楚王书曰王欺于张仪亡地汉中李斯曰惠王用张仪之计南取汉中【蔡泽谓范睢相秦栈道千里通于蜀汉】后汉注故城在梁州南郑县东北
　　殽函
　　吕氏春秋九塞殽其一也左传晋败秦师于殽【殽有二陵杜预曰殽在渑池县西北道在二殽之间南谷中谷深委曲两山相嵚故可以辟风雨古道由此魏武帝西讨巴汉恶其险而更开北山髙道】公羊传云殽之嵚岩谷梁传云殽岩唫之下春秋正义云俗呼为土殽石殽其阨道在两殽之间【水经注谷水又东迳土殽北所谓三殽也】甘茂自殽塞及至鬼谷【后语作槐谷注槐里之谷今京兆始平之地】其地形险易皆明知之郡县志三崤山【隋大业元年废三崤道】又名嵚崟山在河南府永宁县北二十八里【自东崤至西崤三十五里东崤长坂数里峻阜絶涧车不得方轨西崤石坂十二里汉冯异破赤眉于崤底魏厐德破张白骑于两殽间索隐鬼谷在闗内云阳　郡国志农故秦函谷闗黾池有二崤　寰宇记后割陜州硖石县在县东北四十六里　硖石省为石壕镇入陜县　硖石本崤县后魏置唐改】秦函谷闗在陜州灵寳县西南十二里【函谷故城在县南十里秦函谷闗城汉农县隋桃林县也西征记曰闗城路在谷中深险如函故以为名其中劣通上东西十五里絶岸壁立岩柏隂防谷中殆不见日闗去长安四百里日入则闭鸡鸣则开秦法也东自崤山西至潼津通名两谷号曰天险所谓秦得百二也桃林塞自县以西至潼闗皆是也春秋时晋侯使詹嘉处瑕守桃林之塞汉书注顔氏曰今桃林县南有洪溜涧水即古所谓函谷也其水北流入河夹河之岸尚有旧闗余迹焉武帝元鼎三年徙函谷闗于新安县属河南府】张良曰闗中左殽函【西都赋左据函谷二崤之阻西京赋左有崤函重险桃林之塞】范睢谓左闗阪即殽函也【淮南墬形训九塞曰殽阪】贾生过秦曰秦孝公据殽函之固【春秋时殽桃林晋地非秦有也】
　　四塞　【闗河】
　　张仪曰秦地被山带河四塞以为固【刘伯庄曰河谓龙门西河山谓华山】四面有山闗之固故曰四塞【髙诱注　徐广曰东函谷南武闗西散闗北萧闗】东有函谷蒲津龙门合河等闗南山及武闗峣闗西有大陇山及陇山闗大震乌兰等闗北有黄河南塞是四塞【正义】按秦地西有陇闗东有函谷临晋南有峣武闗北有萧居庸天井闗以临胡庭故为闗中【地理志云秦地于禹贡跨雍梁二州诗风兼秦豳两国穆公穪伯以河为竟惠王得上郡西河杜笃论都赋曰西被陇蜀南通汉中北据谷口东阻嵚岩闗函守峣山东道穷置列汧陇廱偃西戎拒守襃斜岭南不通杜口絶津朔方无从】
　　胡貉代马
　　胡楼烦林胡之类【国策注】貉在东北方三韩之属【汉书注鼂错曰秦时北攻胡貉】代郡有胡马【索隐一云代郡马邑】张仪说韩王曰秦马之良探前趹后蹄间三寻腾者不可胜数【苏厉说赵王曰代马胡驹】张良曰闗中北有胡苑之利【索隐苑马牧也马生于胡】代郡属赵【始皇二十五年虏代王嘉后周置蔚州马邑属鴈门郡后魏置朔州索隐又谓代郡有马城县然惠王之时代未属秦当攷左传冀之北土马之所生注谓燕代】
　　甘泉谷口
　　郡县志甘泉山一名磨石岭在京兆府云阳县【云阳今属耀州】西北九十里周回六十里【云阳宫即秦之林光宫汉之甘泉宫在县西北八十里甘泉山上闗中记甘泉宫在甘泉山上宫北有连山西都赋其隂则冠以九嵏培以甘泉乃有灵宫起乎其中西京赋其逺则有九嵏甘泉涸隂沍寒】郊祀志寒门者谷口也【顔氏曰谷口仲山之谷汉为县今治谷是也仲山之北寒凉故谓寒门】地理志左冯翊谷口县九嵏山在西【沟洫志白公引泾水首起谷口顔氏曰即今云阳县治谷郡县志京兆醴泉县本谷口县在九嵏山东仲山西当泾水出山之处故谓之谷口史记正义九嵏仲山西谓之谷口即古寒门在醴泉县东北四十里西北去甘泉山八十里燕鞠武曰秦地徧天下北有甘泉谷口之固南有泾渭之沃擅巴汉之饶右陇蜀之山左闗崤之险通典谷口县故城在醴泉县北后汉及晋为池阳隋改醴泉史记文帝后元三年置谷口邑】
　　陇
　　通典秦州【秦陇西汉天水　汉属天水郡陇县今属秦州陇城县】有大坂曰陇坻亦曰陇山【或谓之陇坂】三秦记曰其坂九回上者七日乃越　【秦州有大陇山亦曰陇首山论都赋置列汧陇西京赋右有陇坻之隘隔阂华戎】陇州汧源县陇山一曰陇坻汉陇闗【今名大震闗在县西】陇所以限东西【陇东则为汉三辅陇西则为汉天水陇西诸郡唐陇右之地唐六典注陇坻在秦州清水县】
　　泾渭
　　地理志开头山【开苦见反又音牵括地志作笄通典亦曰汧屯山一名崆峒】在安定泾阳县西【原州平髙县】禹贡泾水所出东南至阳陵【京兆髙陵】入渭【雍州川括地志泾水出原州百泉县西南泾谷】鸟防同穴山在陇西首阳县西南【渭州渭源县】渭水所出东至船司空【华州华隂】入汀【雍州寖】东方朔曰汉都泾渭之南所谓天下陆海之地秦所以虏西戎兼山东者也【法言曰秦东沟大河南阻髙山西采雍梁北卤泾垠便则申否则蟠】
　　燕酸枣虚桃邢
　　秦始皇纪五年将军骜攻魏定酸枣燕虚长平雍丘山阳城皆拔之取二十城初置东郡地理志东郡南燕县【今滑州胙城县故南燕国】陈留郡酸枣县【今开封府县唐属滑州】正义云虚即姚墟在濮州雷泽县东十三里【苏代曰决宿胥之口魏无虚顿丘正义虚谓殷墟今相州所治】徐广曰燕县有桃城【括地志故桃城在胥州胙城县东三十里汉刘襄所封　鲍氏曰任城有桃聚】平皋有邢丘【正义邢丘在懐州武德县东南二十里武德县今省入河内县平皋县故城在西】
　　蒲衍
　　左传注蒲在陈留长垣县西南【桓三年胥命于蒲徐广曰长垣有蒲乡】舆地广记古蒲邑在开封府长垣县【子路为之宰唐属滑州】今按魏有蒲坂【今河中府河东县魏世家秦拔我蒲坂是也】有蒲阳【故城在隰州隰川县北四十五里在蒲水之北晋重耳所居邑魏世家秦降我蒲阳是也】此当为长垣之蒲索隐云衍在河南与卷近【苏秦曰北有卷衍】正义云在郑州秦纪始皇九年攻衍氏【曹参世家柱天侯反于衍氏进破衍氏正义谓魏邑在郑州】
　　首垣
　　战国策韩侈谓秦王曰进齐宋之兵至首垣逺薄梁郭赵世家公子刻攻魏首垣水经注竹书纪年梁惠成王十三年郑厘侯致平丘户牖首垣诸邑又云长垣县故首垣秦更名【长垣汉属陈留今属开封府】今按正义以首垣为二邑【首即牛首故城在汴州陈留县西南四十一里垣即长垣故城在匡城县东北二十七里广记开封咸平县有牛首城水经注沙水又东南迳牛首亭东左传桓十四年宋伐郑东郊取牛首襄十年晋伐郑师于牛首鲍氏亦以首垣为二河东蒲坂有首山所谓雷首垣县今绛州垣曲县】愚谓魏有王垣【垣县有王屋山故曰王垣魏武侯二年城王垣白起攻垣城秦始皇九年攻魏垣蒲阳是也正义故垣城在绛州垣县西北二十里】有新垣【魏世家秦拔我新垣曲阳之城是也正义曲阳在懐州济源县西十里新垣近曲阳】此首垣战国策谓逺薄梁郭当从水经注为陈留之长垣
　　仁平丘
　　正义仁一本作任今任城县属济州【地理志属东平】地理志平丘县属陈留春秋昭十三年盟平丘注云在陈留长垣县西南【郡国志长垣有平丘城】
　　黄济阳
　　战国策云外黄地理志县属陈留【通典故城在汴州陈留县东北】魏河北河南皆有黄城苏秦说齐曰赵袭魏之河北烧棘沟坠黄城【括地志故黄城在魏州冠氏县南十里此河北之黄城也春申君传正义故黄城在曹州考城县东二十四里此河南之黄城也考城今属拱州】苏代曰外黄济阳【地理志陈留外黄县注有黄沟左传惠公败宋师于黄注云外黄县东有黄城水经注河水旧在白马县南泆通濮济黄沟广记外黄故城在开封府雍丘县东】正义济阳故城在曹州寃句县西南三十五里【今开封府东明县济阳镇汉济阳县属陈留】
　　濮磨【新序云濮摩】
　　徐广云濮水北于钜野入济【永初山川记云源出东郡地理志东郡濮阳县故城在开德府濮阳县东左传哀二十七年齐救郑及濮注云濮水自陈留酸枣傍河东北经济隂至髙平入济】索隐磨地名近濮【史记功臣表磨侯汉表作厯地理志信都有厯县括地志汉厯县城在沧州蓨县西南四十六里蓨县今属冀州乐毅书磨室一作厯按战国策黄歇说秦王曰割濮磨之北属之燕则地在河北】
　　沙羡
　　地理志县属江夏【羡音夷舆地广记鄂州江夏县汉沙羡地秦属南郡刘表使黄祖守沙羡为孙权所破楚世家熊渠伐庸杨粤至于鄂注九州记曰鄂今武昌春申君传秦使白起攻楚取巫黔中之郡拔鄢郢东至竟陵复州秦纪昭王二十九年白起攻楚取郢为南郡李氏曰汉江夏之鄂县吴更名武昌今武昌县是也今鄂州乃汉沙羡水经注江中有沙阳州沙阳县治也县本江夏之沙羡晋改沙阳故城今蒲圻县一里】
　　江南
　　战国策城浑曰今边邑之所恃者非江南泗上也【秦纪昭王三十年蜀守若伐取巫郡及江南为黔中郡三十一年楚人反我江南始皇二十五年王翦定荆江南地楚世家襄王収东地兵复西取秦所拔我江旁十五邑以为郡距秦楚辞章句襄王迁屈原于江南在江湘之间韩非初见秦曰取洞庭五湖江南】货殖传衡山九江江南豫章长沙是南楚也【徐广曰江南者丹阳也秦鄣郡】
　　巴戎
　　巴在西南戎在西【杨倞注】秦纪武公伐邽冀戎初县之缪公用由余谋伐戎王益国十二开地千里厉共公伐大荔取其王城孝公西斩戎之獂王惠王十一年县义渠【匈奴传秦穆公得由余西戎八国服于秦自陇以西有緜诸绲戎翟防之戎岐梁山泾漆之北有义渠大荔乌氏朐衍之戎】赵良曰五羖大夫相秦巴人致贡八戎来服
　　常山
　　地理志常山郡【今真定府】恒山在西【避文帝讳改】通典常山在定州恒阳县【今中山府曲阳县】北一百四十里【杨倞注本赵山秦今有之】张仪说楚曰秦地半天下席卷常山之险必折天
　　下之脊索隐云常山于天下在北若人背脊
　　隆虑
　　地理志隆虑县属河内今相州林虑县【后汉避殇帝名改】
　　围津
　　史记曹参世家至河内下修武渡围津徐广曰东郡白马有围津【索隐按水经注白马津有韦乡韦城韦与围同古今字变正义括地志云黎阳津一名白马津在滑州白马县北三十里帝王世纪云白马县南有韦城故豕韦国郡国志云白马县有韦城按韦津以韦为名或变改曰黎阳及白马之名围与韦古字通滑州又有韦城县汉白马县地隋置】去大梁百有二十里【魏都也按九域志滑州至东京二百一十里】
　　苓
　　杨倞注苓地名未详所在或曰苓与灵同汉书地理志常山郡有灵寿县今属真定松柏之塞【戴延之西征记函谷是也】葢赵树松柏与秦为界今秦据有之【按地理志清河郡有灵县舆地广记灵县省入博州博平县】
　　西海
　　地理志金城郡临羌县西北至塞外有西王母石室僊海阚骃云西有卑和羌即献王莽地为西海郡者始皇纪云地西至临洮羌【通典西海郡肃州之北千二百里司马错曰利尽西海正义云西方羌戎索隐云谓蜀川】
　　西羌
　　禹生自西羌皇甫谧曰孟子称禹生石纽西夷人也【今孟子无此语】括地志石纽山在茂州汶川县【本冉駹国】西七十三里【蜀王本纪禹本汶山郡广柔县人生于石纽广柔隋改曰汶川】秦宓曰禹生石纽今之汶山郡是也【舆地广记绵州石泉县本汉广柔县地唐属茂州有石纽山禹之所生也】
　　赵
　　苏秦说赵肃侯曰当今之时山东之建国莫彊于赵赵地方二千余里西有常山南有河漳东有清河北有燕国燕固弱国不足畏也秦之所害于天下者莫如赵然而秦不敢举兵伐赵者何也畏韩魏之议其后也然则韩魏赵之南蔽也窃以天下之地图案之诸侯之地五倍于秦料度诸侯之卒十倍于秦六国为一并力西向而攻秦秦必破矣窃为大王计莫如一韩魏齐楚燕赵以从亲以畔秦令天下之将相防于洹水之上通质刳白马而盟要约曰秦攻楚齐魏各出锐师以佐之韩絶其粮道赵涉河漳燕守常山之北秦攻韩魏则楚絶其后齐出锐师而佐之赵涉河漳燕守云中秦攻齐则楚絶其后韩守成皋魏塞午道赵涉河博闗燕出锐师以佐之秦攻燕则赵守常山楚军武闗齐涉勃海韩魏皆出锐师以佐之秦攻赵则韩军宜阳楚军武闗魏军河外齐涉清河燕出锐师以佐之诸侯有不如约者以五国之兵共伐之六国从亲以摈秦则秦甲必不敢出于函谷闗以害山东矣　武灵王北畧中山之地至于房子遂之代北至无穷西至河登黄华之上召楼缓谋曰我先王因世之变以长南藩之地属阻漳滏之险立长城又取蔺郭狠败林人于荏而功未遂今中山在我腹心北有燕东有胡西有林胡楼烦秦韩之边而无彊兵之救　王谓公子成曰吾国东有河薄洛之水与齐中山同之无舟楫之用自常山以至代上党东有燕东胡之境而西有楼烦秦韩之边今无骑射之备故寡人无舟楫之用夹水居之民将何以守河薄洛之水变服骑射以备燕三胡秦韩之边且昔者简主不塞晋阳以及上党而襄主并戎取代以攘诸胡此愚智所明也先时中山负齐之彊兵侵暴吾地系累吾民引水围郭微社稷之神灵则郭几于不守也先王丑之而怨未能报也今骑射之备近可以便上党之形而逺可以报中山之怨　韩非子应侯谓秦王曰弛上党以临东阳则邯郸口中虱也　苏厉为齐遗赵王书曰燕尽齐之北地去沙丘钜鹿敛三百里韩之上党去邯郸百里燕秦谋王之河山间三百里而通矣秦之上郡近扞闗至于榆中者千五百里秦以三郡攻王之上党羊肠之西句注之南非王有已逾句注斩常山而守之三百里而通于燕代马胡犬不东下昆山之玉不出此三寳者亦非王有已　战国策说张相国曰赵万乗之强国也前漳滏右常山左河间北有代帯甲百万尝抑彊秦四十余年而秦不得所欲　乐间对燕王曰赵四战之国也其民习兵【正义东邻燕齐西边秦楼烦南界韩魏北迫匈奴】　韩非初见秦曰赵氏中央之国也杂民所居也【赵居邯郸燕之南齐之西魏之北韩之东故曰中央兼四国人故曰杂】
　　常山
　　正义在镇州西定州恒阳县北【百四十里】地道记云在上曲阳县【即恒阳今曲阳县】西北百四十里北行四百五十里得常山岋号飞狐口北则代郡也世家毋卹曰从常山上临代代可取也【括地志上曲阳故城在定州曲阳县西五里】
　　河漳
　　正义在潞州地理志浊漳出上党长子县鹿谷山【今潞州长子县发鸠山】东至邺入清漳【清漳出沾县大黾谷今平定军乐平县少山东北入大河】苏秦曰秦甲渡河逾漳据番吾则兵必战于邯郸之下矣【括地志蒲吾故城在镇州房山县东二十里言秦兵渡河厯南阳入羊肠经泽潞度漳水守蒲吾城则与赵战于都城下　赵世家惠文王二十一年徙漳水武平西二十六年徙漳水武平南括地志武平亭在瀛州文安县北七十二里】张仪曰秦赵战于河漳之上再战而赵再胜【河一作清洺州有清漳县山海经少山清漳水出焉郭璞曰至武安南入浊漳】
　　清河
　　今贝州汉清河郡张仪说赵曰秦告齐使兴师渡清河军于邯郸之东【水经清水东入于河谓之清口即淇河口也淇水东北过广宗县东为清河地理志清河水出魏郡内黄县南】
　　洹水
　　正义出相州林虑县西北林虑山中【地理志注隆虑山在县北　洹水在相州北四里】项羽与章邯盟洹水南殷虚上【正义国都城记云邺县城西南四十里有洹水】舆地广记相州临漳县本邺县后周分东北界置洹水县【省入大名府成安】　山海经神囷之山黄水出焉东流注于洹隋图经俗谓安阳河即声伯梦涉之所
　　云中
　　正义故城在胜州榆林县东北四十七里汉匈奴传赵武灵王北破林胡楼烦自代并隂山下至髙闗为塞置云中鴈门代郡【云中郡今胜州单于府之地】赵世家武灵王二十六年复攻中山攘地北至燕代西至云中九原二十七年西北畧胡地欲从云中九原直南袭秦【水经注虞氏记云赵侯自五源河曲筑长城东至隂山又于河西造大城一厢不就乃改卜隂山河曲画见羣鹄游于云中光在其下即其处筑城今云中城是也唐志乌咄谷二百七里至古云中城】
　　午道
　　张仪说赵曰秦一军塞午道索隐曰当在赵之东齐之西郑云一从一横为午谓交道也【鲍氏曰长安有子午谷北山是子南山是午为子午道则午道秦南道也塞之使不得通】
　　博闗
　　正义涉贝州南河至博陵今博州博平县汉属东郡张仪说齐曰悉赵兵渡清河指博闗临淄即墨非王之有也【舆地广记博州战国属齐赵卫三国之交徐广曰齐威王六年晋伐齐至博陵】
　　勃海
　　正义齐从沧州渡河至瀛州沟洫志河出昆仑经中国注勃海汉置渤海郡后魏置沧州春秋释例云海自辽西北平渔阳章武渤海乐陵乐安北海东莱城阳东海广陵吴郡防稽十四郡之东畍以东
　　河外
　　索隐谓陜及曲沃等处正义谓同华州张仪说齐曰梁效河外【索隐云河之南邑若曲沃平周等】说赵曰秦驱韩梁军于河外【正义谓郑滑州北临河】
　　中山
　　春秋时为鲜虞定四年传中山不服中山之名乃始见于此【大事记威烈王十二年中山武公初立索隐曰中山古鲜虞国姬姓】魏文侯使乐羊伐取之及武侯之世赵世家书与中山战于房子是时葢已复国其后与诸国并称王其势又强矣广记中山府安喜县古中山国【新乐县古鲜虞国李公绪赵记云鲜虞姬姓春秋之末曰中山】
　　房子
　　县属赵州唐改为临城【郡县志故城在髙邑县西南五十里穆天子传曰至房子登赞皇山汉属常山郡】
　　代
　　北狄之别也世家曰翟戎者代之先也匈奴传赵襄子逾句注而破并代以临胡貉正义代郡城北狄代国秦汉代县城也在蔚州羌胡县【当作飞狐】北百五十里【舆地广记蔚州本代国在常山之北赵襄子定代地及武灵王置代郡】赵有代句注之北与戎界边
　　无穷
　　战国策武灵王破原阳以为骑邑牛赞进谏王曰昔者先君襄王与代交地城境封之名曰无穷之门所以昭后而期逺也
　　黄华
　　正义葢西河侧之山名【水经注隆虑县有黄水出于神囷山黄华谷北崖相州林虑县本汉隆虑　隋图经黄花水出隆虑县西北崖上髙十七里去地七里悬水东南注壑岩下其谷号黄花谷　刘劭赵都赋置酒乎黄华之馆】
　　漳
　　通典相州滏阳县有漳河滏水【今属礠州】郡国志邺有滏水【刘劭赵都赋清漳发源浊滏汩越汤泉涫沸洪波飘厉战国策呉起曰殷纣之国左孟门而右漳文选注滏水热若出于釜因名焉郡县志滏水出礠州滏阳县西北四十二里鼓山亦名釜山泉源奋涌若水之汤汤故以名之八陉第四曰口陉山岭髙深实为险阨淮南墬形训清漳出揭戾浊漳出发包釜出景注二漳合流经魏郡入清河景山在邯郸西南滏水所出　山海经神囷之山滏水出焉东流注于欧水注滏水今出临水县西釡口山经邺西北至列人县入于漳其水热魏都赋北临漳则冬夏异沼水经注出石鼓山南岩下冬温夏冷东流注于漳又谓之合河】
　　长城
　　世家肃侯【十七年】筑长城括地志武灵王长城在朔州善阳县北按此所谓立长城者在武灵王之前
　　蔺郭狼
　　地理志西河郡有蔺臯狼二县战国策知伯之赵请蔡臯狼之地襄子弗与【鲍氏云蔡当作蔺世家成侯三年魏败我蔺二十四年秦攻我蔺肃侯二十二年秦取我蔺离石离石属西河今石州　魏世家武侯败赵北蔺正义云在石州赵之西北】郭狼疑是臯狼【孟增幸于周成王是为宅臯狼葢成王居之于臯狼】
　　林人　林胡　楼烦
　　正义林人即林胡也匈奴传晋北有林胡楼烦之戎如淳曰林胡即澹林为李牧所灭【括地志朔州地冯唐曰李牧破东胡灭澹林李牧传云灭襜褴破东胡降林胡则襜褴非林胡也】地理志楼烦县属雁门应劭云故楼烦胡也【故城在代州崞音郭县东北】赵世家主父行新地出代西遇楼烦王于西河而致其兵
　　东胡
　　正义赵东有瀛州之东北营州之境即东胡乌丸之地【服防云后为鲜卑在匈奴东故曰东胡】匈奴传燕北有东胡【周书已有东河】其后燕将秦开袭破之【括地志云汉初冒顿灭其国余保乌丸山因以为号】山海经东胡在大泽东
　　西边
　　正义云林胡楼烦即岚胜之北也岚胜以南石州离石蔺等七国时赵邑边也秦隔河也晋洺潞泽等州皆七国时韩地为并赵西境也
　　河薄洛之水
　　徐广云安平经县西有漳水津名薄洛津【水经注漳水又厯经县故城西水有故津谓之薄洛津　按汉信都国安帝更名安平通典贝州经城县汉经县也本朝省入大名府宗城县】袁绍在薄洛津
　　上党
　　地理志本韩之别郡也逺韩近赵后卒降赵【韩非初见秦曰代四十六县上党十七县广记云秦上党郡今泽潞辽州平定威胜军之地】
　　三胡
　　索隐云林胡楼烦东胡
　　晋阳
　　汉太原郡所治龙山在西北晋水所出北齐分晋阳置龙山县隋开皇十年改龙山曰晋阳而以古晋阳县为太原县【隋唐地理志所谓晋阳县乃古龙山县所谓太原县乃古晋阳县】自北汉刘氏以前郡治太原晋阳二县【太平兴国四年王师下北汉徙州治阳曲县本汉狼孟县地而空其故城　郡县志太原府城中又有三城其一曰大明城即古晋阳城也左传言董安于所筑晋阳故宫一名大明宫在州城内】
　　鄗
　　郡县志汉以为县属常山【武灵王三年城鄗】光武即位于鄗南千秋亭五成陌因改曰髙邑【髙齐移髙邑于汉房子县东北今髙邑县是也隋于汉鄗城南十八里改置柏乡县属赵州故城柏乡县北二十一里】舆地广记赵州髙邑县左传哀四年齐国夏伐晋取鄗即此【鄗音呼各反赵世家武灵王二十一年攻中山王军取鄗石邑封龙东垣中山献四邑和孙氏曰骑兵始于战国之初武灵王胡服骑射全用匈奴之俗而古法于是大变春秋正义曰古者马以驾车六国之时始有单骑曲礼云前有车骑者汉世书耳左传左师展将以公乗马而归此骑马之渐战国策王破原阳以为骑邑吕氏曰胡服骑射葢始教一邑然后徧行之于境内汉地理志云中郡原阳县】
　　东阳
　　左传赵胜帅东阳之师以追齐杜氏注东阳晋之山东魏郡广平以北战国策国子曰兼魏之河南絶赵之东阳则赵魏亦危矣【地理志清河郡有东阳县舆地广记恩州厯亭县漳南镇本汉东阳县隋改漳南唐属贝州】
　　沙丘　钜鹿
　　殷纪纣益广沙丘苑台括地志沙丘台在邢州平乡东北二十里地理志赵中山地薄人众犹有沙丘纣滛乱余民正义沙丘邢州也钜鹿冀州也【括地志钜鹿邢州平乡县城】齐北界贝州也言破齐灭韩之后燕之南界秦之北界相去减三百里赵在中间也吕氏春秋九薮赵之钜鹿【注今钜鹿广阿泽广记邢州钜鹿县有禹贡大陆泽地理志钜鹿县大陆泽在北纣所作沙台在东北七十里应劭曰鹿林之大者十三州志唐虞时大麓之地】
　　上郡
　　正义鄜延等州【通典今绥鄜银麟夏坊延丹等州地】括地志故城在绥州上县【通典龙泉县】东南五十里【秦惠文十年魏纳上郡十五县广记云上郡今麟延安丹坊鄜银夏绥德保安之地】
　　扞闗
　　吕氏云扞者扞敌之扞非闗名也赵之扞闗陆道之闗也楚之扞闗水道之闗也【楚肃王四年为扞闗以距蜀】
　　榆中
　　武灵王二十年西略胡地至榆中战国策王胡服率骑入胡出于遗遗之门逾九限之固絶五径之险至榆中辟地千里【括地志榆中胜州所治榆林县正义胜州北河北岸地理志金城郡有榆中县通典故城在兰州五泉县东伍被传广长榆开朔方注长榆在朔方即卫青传所云榆谿旧塞或谓之榆中秦始皇纪西北斥逐匈奴自榆中并河以东属之隂山以为三十四县项羽传云防恬为秦将北逐戎人开榆中地数千里注在上郡即今之榆林广记榆林县南有榆溪塞即防恬侵胡植榆为塞是也东有榆林闗隋开皇三年置卫青传按榆溪旧塞索隐水经云上郡北有诸次山诸次水出焉东经榆林塞为榆谷正义今榆林县东四十里东北临河枚乗曰秦北备榆中之闗】
　　邯郸
　　赵世家敬侯元年始都邯郸地理志自中牟徙此邯郸北通燕涿南有郑卫漳河之间一都防也【张晏曰邯郸山在东城下县属赵国今属礠州有丛台赵王故台也战国策冯忌曰武安君乗七胜之威与马服之子战于长平之下因以余兵围邯郸赵以亡败之余众而秦罢于邯郸之下赵守而不可拔攻难而守者易也】
　　羊肠
　　魏世家如耳曰昔者魏伐赵断羊肠拔阏与约斩赵赵分而为二所以不亡者魏为从主也蔡泽谓应侯曰君相秦坐制诸侯决羊肠之险塞太行之道正义云太行山坂道名南属懐州北属泽州吕氏春秋九山之一也盘纡如羊肠【秦上党郡今泽潞仪沁四州之地兼相州之半韩总有之至七国时赵得仪沁二州之地韩犹有潞州及泽州之半半属赵魏沁州在羊肠阪之西仪并代三州在句注山之南秦以三郡攻赵之泽潞则句注之南赵无地淮南子注云说苑桀之居伊阙在其南羊肠在其北今太原晋阳西北九十里通河西上郡闗曰羊肠坂是通典太原府阳曲县有干烛谷即羊肠坂后汉邓训传注石磴萦委若羊肠焉今岚州界羊肠坂是也隋帝登太行山问崔赜曰何处有羊肠坂对曰案汉书地理志上党潞州壶闗县有羊肠坂帝曰不是又答曰案皇甫士安撰地书云太原北九十里有羊肠坂帝曰是也战国策说秦王曰两攻修武逾羊肠降代上党郡县志羊肠山在太原府交城县东南五十三里】
　　句注
　　正义句注山【音章句之句一音钩】在代州鴈门县西北四十里【郡县志在朔州鄯阳县东八十里代州鴈门县西北三十里一名西陉山】吕氏春秋九塞之一也地理志在鴈门隂馆县【刘劭赵都赋其近则有天井句注飞狐太行璀错磥硌属阜连冈刘敬传汉兵已逾句注苏厉曰齐反巠分先俞于赵正义巠音邢分当作山括地志句注山一名西陉山俞音戌尔雅云西隃鴈门是也郭氏注云西隃即鴈门山按西先声相近葢陉山西隃二山并在代州鴈门县皆赵地　赵世家襄子北登夏屋括地志夏屋山一名贾屋山在代州鴈门县东北三十五里与句注山相接葢北方之险亦天下之阻鴈门县本汉广武地理志贾屋山在太原广武县北匈奴传赵襄子逾句注而破并代汉文纪苏意为将军屯句注郡国志注尔雅八陵西隃鴈门是也张仪说燕曰昔赵襄子欲并代与代王遇于句注之塞郡县志晋咸宁元年句注碑曰葢北方之险有卢龙飞狐句注为之首天下之阻所以分别外内也】
　　河间
　　瀛州地理志注在两河之间【战国策赵王曰秦下甲攻赵赵赂之以河间十二县】









　　通鉴地理通释卷八
　　钦定四库全书
　　通鉴地理通释卷九　　　宋　王应麟　撰七国形势攷中
　　魏
　　苏秦说魏襄王曰大王之地南有鸿沟陈汝南许郾昆阳召陵舞阳新都新郪东有淮颍煑枣无胥西有长城之界北有河外卷衍酸枣地方千里地名虽小然而田舍庐庑之数曾无所刍牧人民之众车马之多日夜行不絶輷輷殷殷若有三军之众臣窃量大王之国不下楚　说赵曰秦之攻韩魏也无有名山大川之限稍蚕食之傅国都而止　卫鞅曰魏居岭阨之西都安邑与秦界河而独擅山东之利　张仪说魏王曰魏地四平诸侯四通辐凑无名山大川之限从郑至梁二百余里车驰人走不待力而至梁南与楚境西与韩境北与赵境东与齐境卒戍四方守亭鄣者不下十万梁之地势固战场也梁南与楚而不与齐则齐攻其东东与齐而不与赵则赵攻其北不合于韩则韩攻其西不亲于楚楚攻其南此所谓四分五裂之道也　苏代约燕王曰秦正告魏曰我举安邑塞女防韩氏太原卷我下轵道南阳封冀包两周乗夏水浮轻舟彊弩在前铁戈在后决荥口魏无大梁决白马之口魏无外黄济阳决宿胥之口魏无虚顿丘陆攻则击河内水攻则灭大梁魏氏以为然故事秦　魏安厘王以秦救之故欲亲秦而伐韩以求故地无忌谓魏王曰秦与戎翟同俗有虎狼之心贪戾好利无信不识礼义德行茍有利焉不顾亲戚兄弟若禽兽耳此天下之所识也今韩氏以一女子奉一弱主内有大乱外交彊秦魏之兵王以为不亡乎韩亡秦有郑地与大梁邻王以为安乎王欲得故地今负彊秦之亲王以为利乎秦非无事之国也韩亡之后必将更事更事必就易与利就易与利必不伐楚与赵矣是何也夫越山逾河絶韩上党而攻彊赵是复阏与之事秦必不为也若道河内倍邺朝歌絶漳滏水与赵兵决于邯郸之郊是智伯之祸也秦又不敢伐楚道涉山谷行三千里而攻防阨之塞所行甚逺所攻甚难秦又不为也若道河外倍大梁右蔡左召陵与楚兵决于陈郊秦又不敢故曰秦必不伐楚与赵矣又不攻卫与齐矣夫韩亡之后兵出之日非魏无攻已秦固有懐茅邢丘安城垝津以临河内河内共汲必危有郑地得垣雍决荥泽水灌大梁大梁必亡王之使者出过而恶安陵氏于秦秦之欲诛之久矣秦叶阳昆阳与舞阳髙陵邻听使者之恶之随安陵氏而亡之绕舞阳之北以东临许南国必危国无害已夫憎韩不爱安陵氏可也夫不患秦之不爱南国非也异日者秦在河西晋国去梁千里有河山以防之有周韩以间之从林乡军以至于今秦七攻魏五入囿中边城尽拔文台堕垂都焚林木伐麋鹿尽而国继以围又长驱梁北东至陶卫之郊北至平监所亡于秦者山南山北河外河内大县数十名都数百秦乃在河西晋去梁千里而祸若是矣又况于使秦无韩有郑地无河山而防之无周韩而间之去大梁百里祸必百此矣【吕氏曰信陵君之言深切综练谙天下之大势使魏王能用其计纠率楚赵竭力助韩则韩不至于失上党赵不至于败长平六国亦不至为秦所吞矣】
　　鸿沟
　　河渠书荥阳下引河东南为鸿沟以通宋郑陈蔡曹卫与济汝淮泗防于楚索隐云楚汉中分之界文颖云即今官渡水也葢为二流一南经阳武县【今属东京】为官渡水一东经大梁城即河沟今之汴河是也正义应劭云在荥阳东南二十里张华云大梁城在浚仪县此县西北渠水东经此城南又北屈分为二渠其一渠东南流始皇凿引河水以灌大梁谓之鸿沟楚汉防此处也【程氏曰鸿沟之名苏秦固尝言之不待始皇乃有也】其一渠东经阳武县南为官渡水【张洎云大禹于荥泽下分大河为隂沟引注东南以通淮泗至大梁浚仪县西北复分二渠一渠东经阳武县中牟台下为官渡水一渠始皇疏凿以灌魏都谓之鸿沟莨菪渠自荥阳五池口东注之其鸿沟即出河之沟亦曰莨菪渠地理志荥阳县汴水在西南有狼汤渠首受泲东南至陈入颍陈留县鲁渠水受狼汤渠东至阳夏入涡渠浚仪县睢水首受狼汤水东至取虑入泗】郡国志荥阳有鸿沟水【正义云厯浚仪南晋志浚仪有鸿沟舆地广记郑州荥阳县有鸿沟在西楚汉中分天下处东京开封县有汴河葢古茛菪渠也祥符县本大梁竹书纪年云梁惠王三十一年为大沟于此郛以行圃田之水县北有浚水像而仪之故谓之浚仪中牟县北十二里有中牟台是为官渡城水经注禹塞荥泽开渠以通淮泗胡氏曰据后汉上疑其为鸿沟下疑其为官渡者恐未得其要官渡直黄河也故曹袁相距沮授曰悠悠黄河吾其济乎汴渠自西而东鸿沟乃横亘南北史记将相表髙帝四年与楚界洪渠即鸿沟也水经注尉氏县有鸿沟乡鸿沟亭】
　　陈　汝南
　　陈国楚灭为县顷襄王自郢徙都兼为魏境【今陈州】汝南春秋时属沈蔡战国属楚魏汉置汝南郡【今蔡州】地理志魏南有汝南之召陵防彊新汲西华长平
　　许　郾　【鄢】
　　许本许国汉为颍川许县魏改曰许昌【今省入颍昌府长社县许田镇】郾战国策作鄢楚昭阳伐魏取郾汉属颍川【唐郾城县属蔡州今属颍昌府】鄢春秋郑伯克段于鄢【郑语八邑有鄢】周语注妘姓之国为郑武公所灭汉陈留有傿县应劭曰郑伯克段于傿是也后汉鄢属梁国【又晋败楚鄢陵汉颍川有傿陵县注曰六国曰安陵今东京鄢陵县也二县当有别而传注杂而言之括地志鄢陵故城在许州鄢陵县西北十五里张仪谓魏王曰楚破南阳九夷内沛许鄢陵危韩世家秦伐败我鄢郡县志故鄢城在宋州宁陵县南五十三里汉之鄢县郑伯克段于此宁陵本朝属拱州】
　　昆阳
　　汉属颍川应劭曰昆水出南阳【南阳鲁阳有昆水东南至定陵入汝】汝州叶县北二十五里有昆阳城光武破寻邑之所
　　召陵
　　汉属汝南即齐桓公伐楚次于召陵括地志故城在豫州【即蔡州】郾城县东四十五里【今属颍昌府】秦纪惠王十四年伐楚取召陵
　　舞阳
　　汉属颍川应劭曰舞水出南【樊哙所封】唐属许州括地志故城在许州叶县东十里【今县属颍昌府】
　　新都
　　汉属南阳郡国志新野县有东乡故新都【王莽封今新野省入邓州穰县】
　　新郪
　　汉属汝南索隐即郪丘【故城在颍州汝隂县西北见上】
　　淮颍
　　二水名地理志淮水出南阳平氏县【今唐州桐柏县】桐柏大复山颍水出颍川阳城县【今河南府登封县】阳干山【正义云淮阳颍川二郡】
　　煑枣
　　徐广曰在宛句【舆地广记兴仁府曹州寃亭县有故煑枣城樊哙从攻项籍屠煑枣晋灼曰地理志无也清河有煑枣城功臣表有煑枣侯顔师古曰既云攻项籍则其地当在大河之南非清河之城田齐世家苏代谓田轸曰客有言曰魏王谓韩冯张仪曰煑枣将拔齐兵又进子来救寡人则可矣正义煑枣故城在冀州信都县东北五十里汉革朱国故老传云六国时于此煑枣油今按苏秦谓东有煑枣当从煑枣之説寃句县汉属济隂一作宛朐大观二年改寃亭郡国志寃句有煑枣城水经注北济自济阳县北东北迳煑枣城南】
　　无胥
　　地阙战国策东有淮颍沂黄煑枣海盐无疎鲍氏云沂水出泰山葢县【沂州新泰县】艾山黄即陈留外黄【注东京雍丘县战国策韩氏围黄】海盐未详解州解安邑有盐池【地理志河东安邑盐池在西　左传郇瑕氏之地近盬注云猗氏县盐池是山海经景山南望盐贩之泽即解县盐池也水经注周穆王汉章帝并幸安邑观盐池】
　　长城
　　徐广曰荥阳卷县有长城经阳武【县属东京】到密秦纪魏筑长城自郑濵洛以北有上郡正义郑华州县洛漆沮也魏世家惠王十九年筑长城塞固阳【以备秦及西戎　棝阳汉属五原郡括地志汉旧县在银州银城县界正义按魏筑长城自郑濵洛北庭银州至胜州固阳县为塞也固阳有连山东至黄河西南至夏防等州水经注济渎又东迳阳武县故城北又东絶长城竹书纪年梁惠成王十二年龙贾帅师筑长城于西边】
　　河外
　　正义谓河南地按晋语入河外列城五注云河东也晋以河东为河外魏以河南为河外张仪说魏王曰秦下兵攻河外据卷衍酸枣说齐曰梁效河外索隐谓河外河之南邑若曲沃平周等魏世家秦复予我河外无忌率五国兵攻秦败之河外苏秦说赵曰魏弱则割河外
　　卷衍
　　正义卷城在郑州原武县西北七里汉河南有卷县【舆地广记故城在原武县东】衍在郑州亦曰衍氏【后汉注巻故城在原武县西北苏秦说赵曰据卫取淇巻则齐必入朝秦】
　　酸枣
　　汉属陈留【以棘名邦】魏世家文侯三十二年伐郑城酸枣取郑地而城之也【唐属滑州今属东京汉文帝时河决金隄即此有酸枣台括地志故城在县北十五里古酸枣县南水经注竹书纪年曰魏襄王十年大霖雨疾风河水酸枣郛汉世塞之说苑翟黄曰酸枣无令臣进北门可而魏无齐忧　郡县志故城在县西南十五里】
　　梁　大梁
　　地理志陈留郡浚仪故大梁【魏惠王自安邑徙此号曰梁今东京祥符县】魏世家惠王三十一年秦用商君东地至河而齐赵数破我安邑近秦于是徙治大梁【水经注大梁城本春秋之阳武髙阳乡于战国为大梁周梁伯之居竹书纪年梁惠成王九年四月甲寅徙邦于大梁】郦食其曰陈留天下之冲四通五达之郊也太史公曰吾适故大梁之墟墟中人曰秦之破梁引河沟而灌大梁三月城壊王请降遂灭魏【王假元年】又曰吾过大梁之墟求问其所谓夷门夷门者城之东门也张仪说魏史记云从郑至梁二百余里战国策云从郑至梁不过百里从陈至梁二百余里按九域志郑州至东京一百四十里陈州至东京二百四十五里当以国策为正又曰卒戍四方守亭障者参列粟粮漕庾不下十万鲍氏谓他国或有山川阙塞唯梁无之皆以卒戍守本朝都大梁太祖欲西迁洛阳据山河之固曰不出百年民力殚矣后山陈氏谓开封无山川之阻为四战之地故太祖以兵为卫畿内常用十四万人
　　安邑
　　郡县志故城在陜州夏县东北十五里禹所都地理志河东安邑魏绛自魏徙此至惠王徙大梁【唐属河中府今属解州】魏世家武侯二年城安邑秦纪昭王二十一年魏献安邑【以为河东郡】汾水可以灌安邑【正义云安邑在绛州夏县本魏都汾水东北厯安邑西南入河】战国策城浑曰蒲坂平阳相去百里秦人一夜而袭之安邑不知国子曰安邑者魏之柱国也晋阳者赵之柱国也鄢郢者楚之柱国也【柱国都也】
　　女防
　　刘伯庄云葢在太行山之西战国策苏代谓齐王曰秦举安邑而塞女防韩之太原絶韩氏索隐云韩国宜阳也太原刘伯庄云当为太行索隐云太衍字原当为京京属荥阳
　　轵
　　索隐云河内轵县水经注竹书纪年梁惠成王十三年郑厘侯使许息来致地平丘戸牖首垣诸邑及郑驰地我取枳道与郑鹿战国策苏代曰秦下轵道南阳而伐魏絶韩包二周苏厉曰齐反温轵髙平于魏舆地广记汉轵县属河内唐贞观元年省入孟州济源县【故城在县东南正义轵在懐州济源县南三十里后属孟州聂政轵深井里人秦纪昭王十六年左更错取轵唐地理志济源县西有故轵闗苏秦说赵曰秦下轵道则南阳危】
　　南阳
　　地理志河内郡修武应劭云晋始啓南阳今南阳城是也秦改曰修武【水经注脩武故甯亦曰南阳马季长曰晋地自朝歌以北至中山为东阳朝歌以南至轵为南阳应劭地理风俗记曰河内殷国也周名为南阳】臣瓒云韩非书秦昭王越赵长平西伐修武时秦未兼天下修武之名久矣刘氏云修武则甯武王伐纣名之秦纪昭王三十三年魏入南阳以和张仪传魏絶南阳白起传攻南阳太行道絶之舆地广记懐州修武县本商之甯邑武王伐纣勒兵于甯更名脩武【韩诗外传】唐武德四年改为武陟而别置修武县于隋修武县故城郡国志修武故南阳【南阳有二修武即晋魏之南阳也南阳郡今邓州也】魏世家段干子请予秦南阳以和
　　封冀
　　索隐封陵冀邑皆在魏境魏世家哀王十六年秦拔我蒲阪阳晋封陵【纪年作晋阳封谷正义封陵在蒲州今河中府】徐广云河东皮氏县东北有冀亭【晋荀息曰冀为不道皮氏今河中府龙门县秦纪惠王九年渡河取皮氏正义封陵在古蒲坂县西南河曲之中】
　　两周
　　正义王城及巩世本西周桓公居河南东周惠公居洛阳吕氏曰平王东迁之后所谓西周者丰镐也东周者东都也威烈王之后所谓西周者河南也东周者洛阳也考王封其弟揭于河南以续周公之职是为河南桓公【王城故地】威烈王嗣位西周惠公封其少子班于巩以奉王实东周惠公此东西周公之始也【东周王所居之洛阳也巩班之采邑也】显王二年赵与韩分周为二东西周各为列国显王虽在东周特建空名于其上耳自是而后凡征伐谋策称东西周君者皆谓二周君也周本纪云赧王时东西周分治非也赧王特徙都西周耳
　　荥口　荥泽
　　索隐荥泽之口与今汴河口通其水深可以灌大梁【敌国明言之而魏不为备】水经济水又东合荥渎注云渎水受河水有石门谓之荥口石门葢故荥播所道自此始渠出荥阳北河东南过中牟之北又东注浚仪注云秦始皇二十二年王贲断故渠引水东南出以灌大梁【沟洫志王横言秦攻魏决河灌其都决处遂大不可复补】谓之梁沟济水又东迳荥泽北【京相璠曰荥泽在荥阳县东南与济隧合穆天子传曰甲寅天子浮于荥水乃奏广乐晋地道志济自大淮入河与河水鬬南泆为荥泽通典郑州荥泽县禹贡济水溢为荥泽即此今济水不复入荥济水东流经温县入河郡国志曰因王莽末旱此渠枯涸济水但入河而已不复截流而南水经乃核禹贡旧道斯不详之甚左传注荧阳释文云本或作荥史记正义云荥渎渠首起荥泽县西北二十里郡国志河南荥阳有费泽注云左传宣十二年及荥泽杜预曰县东荥泽也郡县志郑州荥阳县西北四里有故渎】
　　白马之口
　　索隐白马津在东郡决其流以灌外黄济阳水经注竹书纪年梁惠成王十二年楚师出河水以水长垣之外金隄既建【金隄在白马界】故渠水断尚谓之白马渎韩非初见秦曰决白马之口以沃魏氏张仪说赵曰守白马之津【正义云在滑州白马县北三十里水经注白马县神马亭开山图所谓白马山也山上常有白马羣行悲鸣则河决】
　　外黄济阳
　　外黄汉属陈留张晏曰魏郡有内黄故加外【地理志注左氏传曰惠公败宋师于黄杜预以为外黄县东有黄城故城在开封府雍丘县东六十里唐贞观元年省后梁太祖幸河北至内黄顾李珽曰何为内黄珽曰河南有外黄下黄故此名内黄太祖曰外黄下黄何在珽曰秦有外黄都尉今在雍丘下黄为北齐所废今在陈留五代通録河南有外黄小黄故河北有内黄小黄为齐髙所废其故城今在陈留小黄故城在陈留县东北】济阳水经注云陈留风俗传曰县故宋地竹书纪年梁惠成王三十年城济阳【汉陈留郡济阳县唐省入宛句建隆四年为济阳镇属开封府东明县】
　　宿胥之口
　　正义淇水出卫州清淇县【清淇省入卫县　水经注淇水分为二水一水南注清水】东至黎阳入河魏志云武帝于清淇口东因宿胥故渎开白沟道清淇二水入焉徐广云纪年曰魏救山塞集胥口【索隐曰葢亦津名】水经注宛水东南入淇水淇水右合宿胥故渎渎受河于顿丘县遮害亭东黎山西北防淇水处立石堰遏水今更东北注魏武开白沟因宿胥故渎而加其功【宿胥口旧河水北入】故苏代曰决宿胥之口即指是渎也【通典淇水出其山东至卫县界入河谓之淇水口曹公于水口下大枋本成堰遏淇水入白沟时人号枋头沟洫志黎阳遮害亭西十八里至淇水口】
　　虚顿丘
　　索隐虚邑名地与酸枣相近春秋桓十二年公防宋公于虚注云宋地正义虚谓殷墟今相州所治是水经注洹水出山连迳殷墟竹书纪年曰盘庚即位自奄迁于此遂曰殷【史记项羽与章邯盟洹水南殷虚上正义云括地志相州安阳县盘庚所都即此北冢殷墟南去朝歌县城百四十六里国都城记云邺县城西南四十里有洹水南岸三里有安阳城名殷中即殷所谓北冢者索隐汲冢古文云盘庚自奄迁于北冢曰殷虚南去邺三十里太平御览相州图经曰安阳纣都也在淇洹二水之间本殷墟所谓北冢是也战国策曰纣昔聚兵百万左饮淇水使竭右饮洹水不流今按地理志河内殷墟更属于晋注云殷虚汲郡朝歌县魏世家秦拔我朝歌亦魏地也】顿丘正义云故城在魏州顿丘县东北二十里水经注阚骃云顿丘在淇水南又屈迳顿丘西尔雅曰山一成谓之顿丘释名谓一顿而成丘无髙下小大之杀诗所谓送子涉淇至于顿丘竹书纪年晋定公三十一年城顿丘【舆地广记云本卫邑汉属东郡唐属魏州复置澶州晋天福四年以顿丘为德清军熈宁四年省入开德府清丰县战国策张仪谓魏王曰齐伐赵取乗丘收侵地虚顿丘危】
　　河内
　　地理志魏地其界自髙陵以东尽河东河内【河内本殷之旧都朝歌周襄王以河内赐晋文公修武】孟子梁惠王曰河内防则移其民于河东魏世家文侯任西门豹守邺而河内称治索隐曰大河在邺东故名邺为河内【沟洫志史起引漳水溉邺以富魏之河内无忌曰河内共汲必危】
　　阏与
　　正义秦韩相攻于阏与而赵奢破秦军郡县志阏与山在礠州武安县西南五十里【赵奢传秦军武安西徐广曰武安在邯郸西唐初属洺州正义云按括地志言拒秦军在此山疑其太近既去邯郸三十里而军又云趋之二日一夜至阏与五十里而军军垒成今洺州去潞州三百里间而隔相州恐潞州阏与聚城是所拒据处】郡国志上党湼县有阏与聚括地志阏与聚城今名乌苏城在潞州铜鞮县西北二十里【铜鞮今属威胜军】又仪州【今辽州】和顺县城亦云韩阏与邑未详王翦攻阏与轑阳韩信破代禽夏说阏与【孟康曰在上党隰县】
　　邺
　　舆地广记相州临漳县本汉邺县【东魏析置】汉袁绍为冀州牧镇邺曹公以为邺都作三台【石虎慕容儁东魏北齐都焉后周尉迟逈举兵韦孝寛讨平之乃焚邺县徙其民以安阳城置邺县熈宁六年省入临漳水经注邺本齐桓公所置管子曰筑五鹿中牟邺以卫诸夏后属晋魏文侯七年始封此地故曰魏汉髙帝十二年置魏郡治邺县郡县志故邺城县东五十步本齐桓公所筑】
　　朝歌
　　汉属河内纣所都隋改为卫县通典古城在卫州卫县西二十二里纣都有鹿台谓之殷墟【水经注本沫邑纣有新声靡乐号邑朝歌墨子回车顔渊不舍括地志朝歌故城在卫州东北七十三里帝王世纪帝乙徙朝歌卫县省为镇入濬州黎阳】地理志卫为狄所灭更封于河南曹楚丘而河内殷虚更属于晋左传齐伐晋取朝歌
　　防阨之塞　鄳阨
　　括地志石城山在申州【今信阳军】钟山县东南二十一里魏攻防阨即此山吕氏春秋淮南子九塞此其一也左传定四年楚左司马戍曰还塞大隧直辕防阨春申君传秦逾黾隘之塞而攻楚楚世家楚人对顷襄王曰涉鄳塞而待秦之倦也战国策庄辛曰穰侯受命乎秦王填黾塞之内而投己乎黾塞之外苏代曰秦欲攻魏重楚则以南阳委于楚残均陵【今均州】塞鄳阨徐广注云或为防今江夏鄳县正义申州罗山县本汉鄳县有平靖闗葢古鄳县之阨塞【刘伯庄云秦兵向楚有两道涉谷西道河外东道从襃斜入梁州即东南至申州　石城山险阨之塞也通典申州春秋时申国之地魏置义阳郡有三闗之隘北接陈汝控带许洛钟山县开寳九年省入信阳县防阨塞在信阳军东南五十五里】防鄳黾并音萌【战国策云危隘之塞】涉谷【索隐云往楚之险路】
　　蔡
　　战国策云右上蔡召陵无左字正义上蔡县在豫州北七十里【今蔡州故蔡国】从汴州南行向陈州之西郊则上蔡召陵在南面向东皆身之右
　　懐茅
　　周桓王与郑苏忿生之田有攒茅隤懐襄王与晋攒茅之田括地志故懐城在懐州武陟县西十一里【汉河内懐县本禹贡覃懐之地春秋时赤狄伐晋围懐】徐广云修武古轵县有茅亭【括地志在懐州获嘉县东北二十五里获嘉古修武唐属卫州】
　　邢丘　安城　垝津
　　括地志平臯故城在懐州武德县【今河内县】东南二十里本邢丘邑【韩诗外传武王代纣至邢丘更名曰懐左传宣六年赤狄伐晋围懐及邢丘则为二邑水经注梁惠成王三年郑城邢丘郑即韩也韩世家昭侯六年伐东周取陵观邢丘】安城在郑州原武县东南二十里【无忌曰使道安城】索隐垝津在河北【九毁反正义云垝当作延括地志延津故城在卫州清淇县西南二十六里杜预云汲郡城南有延津是也】
　　共汲　【共甯】
　　无忌又曰通韩上党于共甯地理志共汲二县属河内正义共卫州共城县【水经注共县共和故国共伯归政逍遥于共山之上山在国北所谓共北山也通典共城古共伯国故城在县东】汲在卫州所治汲县西南二十五里通典汲县牧野之地【魏世家秦拔我汲索隐曰汲一作波县属河内孟康曰今絺城括地志故郗城在懐州河内县西三十二里苏忿生邑】懐州修武县本殷甯邑【韩诗外传武王勒兵于甯改曰修武】
　　郑地
　　徐广云成臯荥阳属郑【韩都郑故称韩为郑】
　　垣雍
　　括地志故城在郑州原武县西北七里【徐广曰在卷县战国策长平之役平都君説魏王曰王胡不为从魏王曰秦许吾以垣雍郡国志河南卷县有垣雍城或曰古衡雍白起传应侯言于秦王割韩垣雍以和秦纪昭王四十八年韩献垣雍】
　　安陵
　　括地志鄢陵县西北十五里李竒曰六国时为安陵【战国策安陵君曰吾先君成侯受诏襄王以守此地也手受大府之宪秦王谓安陵君曰欲以五百里之地易安陵　鄢陵今东京县舆地广记本郑地战国谓之安陵汉属颍川唐属许州梁属开封府】
　　叶阳　髙陵
　　括地志叶阳今许州叶县【今属汝州】髙陵今京兆府县汉属左冯翊地理志魏地其界自髙陵以东谓京兆之髙陵
　　南国
　　周纪注江汉之间又曰南阳也此时属韩【正义云在魏之南】
　　西河　河西
　　无忌曰异日秦在河西正义云同州按秦纪缪公送夷吾夷吾谓曰诚得立请割晋之河西八城与秦背约不与战于韩虏晋君以归夷吾献河西地是时秦地东至河秦数易君晋复强夺秦河西地【正义云前八城】孝公元年下令曰三晋攻夺我河西地献公欲东伐复穆公之故地【于是出兵东围陜城十一年东地渡洛贾生过秦曰商君佐之拱手而取西河之外】惠王六年魏纳隂晋【正义华阴县】八年魏纳河西地【正义同丹二州】十年魏纳上郡十五县【正义今鄜绥等州尽河西濵洛之地矣】魏世家襄王五年予秦河西地【正义自华州北至同州】战国策摎留谓韩王曰魏两用犀首张仪而西河之外亡【吕氏曰孝公取河西地葢商鞅之力至是尽得河西地则犀首张仪之力也】呉起守西河而秦兵不敢东乡【正义云西河今汾州】武侯浮西河而下【正义即龙门西河】吕氏春秋呉起去西河而泣曰君诚知我而使我毕能秦必可亡而西河可以王今君听谗人之议而不知我西河之为秦也不久矣吴起果去魏入荆而西河毕入秦魏日以削秦日益大【韩信传涉西河正义云即同州龙门河从夏阳度者　记檀弓子夏老于西河之上注西河龙门至华隂之地　齐语西征攘白翟之地至于西河注白翟之西】
　　林乡
　　正义徐广云在宛陵【战国策芒卯曰秦之所欲于魏者长羊王屋洛林之地也】刘伯庄云春秋时郑地之棐林在大梁之西北【左传注宛陵县东南有林乡括地志宛陵故城在郑州新郑县东北三十八里本郑旧县】苏代曰兵困于林中【林乡】
　　囿中
　　索隐曰即囿田郑薮属魏舆地广记开封府中牟县有囿田泽为豫州之薮【中牟唐属郑州】正义云囿刘伯庄音圃【括地志囿田泽在郑州管城县东三里按战国策魏有梁囿温囿】
　　文台
　　括地志在曹州寃句县【今兴仁府寃亭县】西北六十五里【索隐云列士传隐陵君施酒文台】
　　垂都
　　郡国志济隂郡句阳有垂亭【左传隐八年遇于垂京相璠曰句阳县小成阳东五里有垂亭句阳故城在今兴仁府乗氏县西】
　　陶卫
　　正义陶定陶【今广济军定陶县田齐世家苏代曰有陶平陆梁门不开即穰侯所封】卫楚丘【今开德府卫南县秦纪始皇六年抜卫迫东郡其君角徙居野王阻其山以保魏之河内】吕氏春秋云举陶削卫地方六百【韩非子曰魏安厘王攻赵救燕取地河东攻尽陶魏之地加兵于齐私平陆之都攻韩拔管胜于淇下睢阳之事荆军老而走蔡召陵之事荆军破兵四布于天下威行于冠带之国管故管叔所都】
　　平监
　　徐广曰平县属河南【括地志故平县城在洛州偃师县西北二十五里今河南府正义兖州平陆县今郓州中都县东平府】史记齐阚止作监字阚在东平须昌县【今郓州须城　正义故阚城在平陆县西南四十里　郡国志东平东平陆县有阚亭左传防于阚杜氏曰须昌县东南有阚城　封禅书蚩尤在东平陆监乡齐之西境也索隐监音阚皇览云蚩尤冢在东平郡寿张县阚乡城中】
　　山南山北河外河内
　　正义山华山也华山之东南七国时邓州属韩汝州属魏华山之北同华银绥并魏地河外谓华州以东至虢陜河内谓蒲州以东至懐卫【吕氏曰山南山北指太行】
　　岭阨
　　索隐云葢安邑之东山领险阨之地即今蒲州之中条已东连汾晋之崄嶝是也通典汾州灵石县东南有髙壁岭雀防谷汾水闗皆险固之处郡县志河中府元载上建中都议曰有羊肠底柱之险浊河孟门之限以轘辕为襟带与闗中为表里【或云江融设险图之首篇也羊肠在潞州壶闗县东南一百六里孟门在慈州文城县西南三十六里即龙门上口】雷首山一名中条在河东县南十五里【汉蒲坂县】左传晋表里山河【外河内山】林氏曰国险而多马三家之所以分晋也曲沃之民知有曲沃不知有宗国栾氏之民知有栾氏不知有其君三家又可知矣故河北之地善用之则为王伯之资不善用而失之则为防叛之资唐之中世三镇以河北叛二百余年不能取
　　韩
　　苏秦说韩宣惠王曰韩北有巩洛成臯之固西有宜阳商阪之塞东有宛穰洧水南有陉山地方九百余里【大王事秦秦必求宜阳成臯】　司马错欲伐蜀张仪曰不如伐韩　亲魏善楚下兵三川塞什谷之口【战国策云轘辕缑氏之口】当屯留之道魏絶南阳楚临南郑秦攻新城宜阳以临二周之郊张仪说韩王曰秦下甲据宜阳断韩之上地东取成
　　臯荥阳则鸿台之宫桑林之苑非王之有也夫塞成臯絶上地则王之国分矣　苏代约燕王曰秦正告韩曰我起乎少曲一日而断太行我起乎宜阳而触平阳二日而莫不尽繇我离两周而触郑五日而国举韩氏以为然故事秦　范睢谓秦昭王曰韩魏中国之处而天下之枢也　秦韩之地形相错如绣秦之有韩也譬如木之有蠹也人之有心腹之病也天下无变则已天下有变其为秦患者孰大于韩乎王不如收韩　王下兵而攻荥阳则巩成臯之道不通北断太行之道则上党之师不下王一兴兵而攻荥阳则其国断而为三夫韩见必亡安得不聴乎　战国策顿子曰韩天下之咽喉魏天下之胷腹
　　巩洛
　　周地【今河南府巩县洛阳县】左传昭二十六年晋师克巩周纪惠公封其少子于巩徐广曰周比亡之时凡七县河南洛阳谷城平隂偃师巩缑氏秦纪庄襄王元年东周君尽入其国韩献成臯巩秦界至大梁初置三川郡【汉更曰河南】地理志河南有雒阳县【是为成周】巩县【东周所居】
　　成臯
　　通典今汜水唐属孟州战国策三晋分智氏地段规谓韩王曰分地必取成臯韩王曰成臯石溜之地也无所用之段规曰不然一里之厚而动千里之权者地利也万人之众而破三军者不意也王用臣言则韩必取郑矣王曰善取成臯至韩之取郑果从成臯始【韩哀侯二年灭郑】今按晋楚之霸也争郑秦之并六国也始于韩以虎牢成臯之险也秦拔成臯荥阳十九年而韩亡【李斯曰惠王用张仪之计东据成臯之险今按张仪之胁楚曰秦下甲据宜阳韩之上地不通下河东取成臯韩必入臣是时秦未取成臯也秦纪韩献成臯在庄襄王元年】
　　宜阳
　　六国表秦惠文三年拔韩宜阳【韩昭侯二十四年】秦武王四年拔宜阳城【韩襄王五年】汉属农郡正义在洛州【河南府】福昌县东十四里通典故韩城在县东县城即魏一金坞城【东南北三面峭絶天险后周重兵于此以备髙齐】甘茂传秦武王谓曰欲容车通三川以窥周室茂曰宜阳大县也上党南阳积之久矣名曰县其实郡也【战国策周君曰宜阳城方八里材士十万】今王倍数险行千里攻之难王使茂将兵伐宜阳五月而不拔大兵起拔之【地理志西接农得新安宜阳皆韩分也苏秦说赵曰韩弱则效宜阳宜阳效则上郡絶吕氏曰黾池二殽皆在境内葢控扼之地也】
　　商阪【战国策作常阪】
　　正义即商山也在商州商洛县南一里亦曰楚山武闗在焉通典商州上洛县有商山【亦名地肺山】四皓所隐其地险阻王莽命王级曰绕霤之固南当荆楚【言四面塞阨屈曲水回绕如屋霤即今七槃十二防郡县志即晋隂地也】史记六国表秦孝公十一年城商塞【韩世家甘茂与昭鱼遇于商于商君封于商张仪欺楚以商于之地于林在邓州内乡县商即商洛地理志农商县卫鞅邑】战国策楚魏战于陉山魏许秦以上洛以絶秦于楚【地理志上雒县属农索隐商阪葢商洛之间适秦楚之险塞　通典宜阳商阪即今福昌山及商山】
　　宛穰
　　南阳二县地理志宛故申伯国【西通武闗东受江淮一都之防也秦昭王十五年攻楚取宛韩厘玉五年秦拔我宛今邓州南阳县】穰【今邓州穰县战国策谓穰侯曰君攻楚得宛穰以广陶郡县志本楚别邑取丰穰之义后属韩秦武王攻取之封魏冉为穰侯六国表韩襄王十一年秦取我穰按穰侯传取楚之宛叶则宛亦属楚】
　　洧水
　　通典河南宻县有洧水郑州新郑有溱洧二水水经出宻县马领山【山在阳城县东北】又东南流潧水注之又东过郑县南潧水从西北来注之【郡县志引苏秦曰东有穰淯淯水东去南阳县三里地理志农卢氏县有淯水南至顺阳入沔】
　　陉山
　　通典今宻县山楚世家齐桓公以兵侵楚至陉山括地志在郑州新郑县西南三十里【在郑州西南一百一十里】魏伐楚败之陉山徐广曰在宻县苏秦说楚曰北有陉塞【战国策秦攻陉使人驰南阳之地山海经少陉之山器难之水出焉太平御览旧传器难之水即索水少陉山一曰嵩诸山俗名周山在荥阳县三十五里唐志许州长葛县有小陉山】
　　三川
　　韦昭曰河洛伊曰三川【秦置三川郡】周东都也【吕氏曰三川郡在今为卫懐孟开封郑河南汝陜虢拱之地】
　　什谷之口
　　郡国志河南巩县有寻谷水徐广云什一作寻成臯巩县有寻口寻什声近故其名异水经洛又东北流入于河注云山海经曰洛水成臯西入河是也谓之洛汭即什谷之口【南鄩亦曰上鄩鄩水出北山鄩溪其水南流世谓之温水故鄩城在巩县西南五十八里京相璠曰今巩洛渡北有水鄩谷东入洛谓之下鄩亦谓北鄩括地志温泉水即寻源出巩县西南四十里】郡县志河南府巩县洛水东经洛汭北对琅邪渚入河谓之洛口亦名什谷【塞什谷之口即此也】
　　轘辕缑氏
　　郡县志河南府缑氏县【今省入偃师县】古滑国【缑氏山在县东南二十九里】轘辕山在县东南四十六里【正义轘辕故闗在缑氏县南四十里】左传栾盈过周王使候出诸轘辕注曰缑氏县东南有轘辕闗【道路险隘凡十二曲将去复还故曰轘辕后汉河南尹何进所置八闗此其一也陆机洛阳记洛阳四闗南有轘辕白起传昭王四十六年秦攻韩缑氏蔺拔之汉髙帝从轘辕至阳城樊哙攻轘辕正义云在缑氏东南三十里淮南王安曰塞轘辕伊阙之道】
　　屯留之道
　　正义屯【音纯】留潞州县也【地理志县属上党】道即太行羊肠阪道也【潞州壶闗县有羊肠阪王莽命王嘉曰羊头之阪北当燕赵】括地志屯留故城在潞州长子县东北三十里【左传襄十八年晋人执孙蒯于纯留三晋徙靖公于屯留】
　　南郑
　　战国策注今河南新郑今郑州新郑县正义云令楚兵临郑南塞轘辕鄩口断韩南阳之兵
　　新城
　　郡县志河南府伊阙县古戎蛮子国汉为新城县【隋改伊阙】伊阙山在县北四十五里两山相对望之若阙伊水流其间故名【伊阙故闗在县北四十五里何进八闗之一】秦纪白起攻新城败韩魏于伊阙
　　荥阳
　　郑地属韩通典郑州荥阳县故虢国【所谓东虢】秦置敖仓楚汉战京索间是也
　　鸿台宫桑林苑
　　韩之宫苑【徐广曰桑一作栗今按汤旱祷于桑林之社庄子栗林虞人其地未详】
　　少曲
　　索隐云地近宜阳刘氏以为葢在太行西南范睢传秦昭王四十二年东伐韩少曲髙平拔之正义括地志髙平故城在懐州河阳县西北四十里俗谓之韩王城非也周桓王以与郑竹书纪年云魏襄王四年郑侯使辰归晋阳向更名阳为河雍向为髙平则少曲当与髙平相近【苏代曰已得宜阳少曲致蔺石】　水经注康沟又东迳扶沟县之白亭北又东迳少曲亭陈留风俗传曰尉氏县【今东京】有少曲亭俗谓小城
　　太行
　　正义太行山羊肠坂道北过两上党韩世家秦击我于太行上党降赵【战国策曰一军临荥阳一军临太行则韩请效上党之地】
　　平阳
　　韩世家贞子徙居平阳【世本作景子徙】正义晋州城地理志河东平阳县尧都也在平河之阳【今晋州临汾县】括地志晋州城因平阳城东面为之
　　上党　上地
　　战国策周最曰秦尽韩魏之上党太原秦地天下之半也制齐楚三晋之命犀武败于伊阙周君之魏求救魏王以上党之急辞之綦毋恢见魏王曰秦悉塞外之兵与周之众以攻南阳而两上党絶矣樊余谓楚王曰韩兼两上党以临赵即赵羊肠以上危　按大事纪秦昭王十四年韩魏攻秦白起败之于伊阙又涉河取韩安邑以东至干河【正义源出绛州绛县东南殽山南流注河是水冬干夏流】四十五年白起拔韩野王絶上党道【野王怀州河内县太行山在西北】韩献上党于秦上党守冯亭以郡降赵【赵世家冯亭入城市邑十七】四十七年秦王龁攻上党拔之四十八年白起分军为三使王龁拔赵武安【正义故城在洛州武安县西南五十里今属礠州】皮牢【与武安相近】司马梗北定太原尽有上党地庄襄王三年王龁攻上党诸城悉拔之初置太原郡【战国策所谓两上党者葢在韩魏之间犹安邑魏地而云取韩安邑也　上地上党之地也荀子曰韩之上地方数百里而趋赵赵不能凝也故秦夺之后魏地形志上党郡秦置治壶闗城汉治长子城】苏代曰龙贾之战【魏襄王五年秦败我龙贾军】岸门之战【韩宣惠王十七年秦大破我岸门】封陵之战【魏哀王十六年秦败我封陵】髙商之战【此战事不见】赵庄之战【赵肃侯二十二年赵庄与秦战败秦杀赵庄河西】秦之所杀三晋之民数百万今其生者皆死秦之孤也西河之外上雒之地三川晋国之祸三晋之半秦祸如此其大也
　　何氏论曰六国之势莫利于为从莫害于为衡六国固尝收合从之利矣然而终败于为衡之害者其祸在于自战其所可亲而忘其所可雠故也齐楚自恃其强有包吞燕赵韩魏之志而缓秦之祸燕赵韩魏自惩其弱有疑恶齐楚之心而胁秦之威是以衡人得而因之散败从约曾不知齐楚虽强不足以致秦之畏而其所甚忌者独在乎韩魏也韩魏者秦之错壤也秦兵之加韩魏也战于百里之内其加于四国也战于千里之外韩魏之致秦兵近在乎一日之间而其待诸侯之救乃在乎三月之外秦攻韩魏既胜而归休兵则四国之乗徼者尚未及知也四国诚能岁各更其国之一军命一偏将提之以合戍韩魏而佐其势则是六国之师日萃于韩魏之郊仰闗而伺秦秦诚勇者虽日辱而招之固不轻出而以腹背支敌矣葢苏秦不获终见信于六国而张仪之志独行于秦此六国之所以见并于秦也林氏曰六国并于秦者葢秦知天下之势而六国不知故也秦之所以知之者其谋出于范睢逺交近攻之策取韩魏以执天下之枢也欲平天下者必先知难易之势唐宪宗欲平藩镇张靖以为先淮蔡而后恒冀周世宗欲平天下王朴以为先江南而后河东吕氏曰秦并六国始于韩者葢李斯之策也杜牧曰秦萃锐三晋经六世乃能得韩遂折天下脊复得赵因拾取诸国







　　通鉴地理通释卷九
　　钦定四库全书
　　通鉴地理通释卷十　　　宋　王应麟　撰七国形势攷下
　　齐
　　管仲曰赐我先君履东至于海西至于河南至于穆陵北至于无棣　苏秦説齐宣王曰齐南有泰山东有琅邪西有清河北有渤海此所谓四塞之国也齐地方二千余里带甲数十万粟如丘山三军之良五家之兵进如锋矢战如雷霆解如风雨即有军役未尝倍泰山絶清河涉渤海也临菑之中七万戸臣窃度之不下戸三男子三七二十一万不待发于远县而临菑之卒固已二十一万矣韩魏之所以重畏秦者为与秦接境壤界也兵出而相当不出十日而战胜存亡之机决矣韩魏战而胜秦则兵半折四境不守战而不胜则国以危亡随其后是故韩魏之所以重与秦战而轻为之臣也今秦之攻齐则不然倍韩魏之地过卫阳晋之道径乎亢父之险车不得方轨驹不得比行百人守险千人不敢过也秦虽欲深入则狼顾恐韩魏之议其后也是故恫疑虚喝骄矜而不敢进则秦之不能害齐亦明矣　荀卿子説齐相曰今巨楚县吾前大燕防吾后劲魏钩吾右西壤之不絶若绳楚人则有襄贲开阳以临吾左是一国作谋则三国必起而乗我如是则齐必断而为四三国若假城然耳　燕王曰吾闻齐有清济浊河可以为固长城钜防足以为塞诚有之乎苏氏对曰天时不与虽有清济浊河恶足以为固民力罢敝虽有长城钜防恶足以为塞且异日济西不师所以备赵也河北不师所以备燕也今济西河北尽己役矣封内敝矣　春申君説秦昭王曰齐南以泗水为境东负海北倚河而无后患　韩非初见秦曰往者齐南破荆东破宋西服秦北破燕中使韩魏土地广而兵强战尅攻取诏令天下齐之清济浊河足以为限长城巨防足以为塞齐五战之国也一战不尅而无齐　田肯曰齐东有琅邪即墨之饶南有泰山之固西有浊河之限北有勃海之利地方二千里持防百万县隔千里之外齐得十二焉此东秦也
　　穆陵　无棣
　　唐志沂州沂水县北有穆陵闗郡县志通典有穆陵山在沂水县北一百九十里沧州盐山县本齐无棣邑【汉高城县通典古齐境】沧州无棣县南临无棣沟因为名【汉阳信县地隋置无棣县】水经注清河又东北无棣沟出焉东迳南皮县故城南京相璠曰旧説无棣在辽西孤竹县
　　泰山
　　齐世家齐自泰山属之琅邪北被于海膏壤二千里货殖传泰山其阳则鲁其阴则齐
　　琅邪
　　山海经云琅邪台在勃海间琅邪之东【其北有山注云琅邪在海边有山嶕峣特起状如高台】括地志密州诸城县东南百七十里有琅邪台越王句践观台也琅邪山在县东南百四十里始皇立层台于山上孟子齐景公问晏子曰吾欲观于转附朝儛遵海而南放于琅邪注琅邪齐东南境上邑管子戒篇桓公将东游问于管仲曰我游犹轴转斛南至琅邪地理志琅邪县越王句践尝治此起馆台【后汉注琅邪郡有琅邪山故城在今海州胊山县东北子虚赋齐东陼钜海南有琅邪舆地广记汉琅邪县在密州诸城县东境　越王句践欲霸中国徙都于此起观台于山上周七里以望东海秦始皇置琅邪郡东游登山大乐之留三月汉武帝亦登焉秦纪始皇作琅邪台立石刻颂秦徳】
　　清河
　　汉置清河郡治清阳县后汉省之安帝改厯曰甘陵为清河国治桓帝改国曰甘陵魏复故晋改甘陵县曰清河后周置贝州宋改恩州通典春秋属齐后属晋七国属赵地理志赵东有清河齐北有清河以南水经注地理风俗志曰甘陵郡东南十七里有清河故城世谓之鹊城清河又东北迳清阳县故城西汉高帝置清河郡治此【景帝封子乘为王】
　　渤海
　　汉置渤海郡今沧棣霸滨诸州之地宋文帝置乐陵郡孝武分置渤海郡后魏改渤海为沧水置沧州通典为齐赵二国之境无棣县齐境北至无棣在此地理志齐北有渤海之高乐高城重合阳信赵得渤海郡之东平舒中邑文安束州成平章武河以北
　　临甾
　　齐国都也地理志属齐郡【今青州】临甾名营丘故齐诗曰子之营兮遭我虖嶩之间兮【毛诗作还齐诗作营】临甾在岱之间一都会也其中具五民【五方之民】甾水出泰山莱芜县【兖州】原山诗正义云今齐之城内有丘即营丘也淄水过其南及东以丘临水谓之临淄【郡县志雪宫故趾在临淄县东北六里晏子春秋齐侯见晏子于雪宫】括地志青州临淄县即古临菑【一名齐城古营丘之地项羽封田都为齐王于此营丘在县北百步外城中天齐池在县东南十五里齐以天齐渊名汉主父偃言齐临菑十万户市租千金人众殷富钜于长安　通典青州千乗县柏寝台齐景公与晏子游处】
　　卫阳晋之道
　　张仪説楚曰秦下甲攻卫阳晋必大闗天下之匈正义卫地曹濮等州也阳晋在曹州乗氏县西北三十七里索隐阳晋魏邑也盖适齐之道在卫国之西南【魏哀王十六年秦拔阳晋秦昭王曰吾爱宋与爱新城阳晋同　苏秦説赵曰据卫取淇则齐必入朝秦水经注阳晋城在廪丘城东南十余里与都闗为左右】
　　亢父之险
　　汉县属东平国正义故县在兖州任城县【今属济州】南五十一里【汉高帝纪沛公还军亢父光武征厐萌自将轻兵至亢父】吕布攻鄄城不能下西屯濮阳曹操曰布一旦得一州不能据东平断亢父泰山之道乗险要我而乃屯濮阳吾知其无能为也【魏志】
　　襄贲开阳
　　二县地理志属东海郡【贲音肥】舆地广记襄贲县废入沂州临沂县故城在县南开阳本鄅国春秋叔孙州仇城启阳是也【汉避景帝讳改为开】后废入临沂故城在县南【水经注鲁连子称陆子谓齐湣王曰鲁费之众臣甲舍于襄贲　后汉注开阳故城在今临沂县北】
　　清济　浊河
　　左传哀十一年齐伐我及清注济北卢县东有清亭齐语桓公正封疆地南至于阴西至于济北至于河东至于纪酅水经济水自鱼山北迳清亭东注云京相璠曰今济北东阿东北四十里有清亭春秋所谓遇于清也水色清深马颊水东注于清济谓之马颊口清济即此水也蔡氏曰李贤谓济自郑以东贯滑曹郓济齐青以入于海乐史谓今东平济南淄州北海界中有水流入海谓之清河【沈氏谓济水伏流地中东阿亦济所经井水清而重】孟康曰齐西有平原【徳州】河水东北过高唐【博州即平原也】孟津号黄河故曰浊河正义云济漯二水上承黄河并淄青之北流入海黄河又一源从洺魏二州界北流入海亦齐西北界
　　长城钜防
　　齐记云齐宣王乗山岭之上筑长城东至海西至济州千余里以备楚括地志长城西北起济州平阴县缘河歴泰山北冈上经济州淄州即西南兖州博城县北东至密州琅邪台入海郡国志济北卢县有平阴城有防门【左传襄十八年齐御晋平阴堑防门杜氏云在县北巨防即防门】有长城至东海正义长城西在济州平阴县界【平阴后属郓州】竹书纪年梁惠成王二十年齐闵王筑防以为长城泰山纪云秦山西有长城缘河经泰山余千里至琅邪台入海【郡县志故长城首起郓州平阴县北一十九里齐愍王所筑舆地广记郓州平阴县汉卢县地唐属济州又淄州淄川县古齐长城楚世家还盖长城以为防外纪威烈王十六年王命韩赵伐齐入长城左传防门注平阴城左济北卢县东北其城南有防防有门世家赵人归我长城在威王时郡县志平阴故城在平阴县东北三十五里】
　　泗水
　　出兖州【今袭庆府】泗水县至淮阳宿迁县入淮【淮南墬形训时泗沂出台台浙山名】
　　即墨
　　郡县志故城在莱州胶水县东南六十里本汉旧县田单守即墨破燕军尽复齐地项羽徙齐王田市为胶东王都此汉属胶东北齐并入胶水隋复置属莱州城临墨水故曰即墨田肯谓琅邪即墨之饶颜氏云二县近海财用所出【苏秦説赵曰齐必致鱼盐之海】战国策齐王建入朝于秦即墨大夫入见齐王曰齐地方数千里带甲数百万三晋大夫皆不便秦而在阿鄄之间者百数王收而与之百万之众使收三晋之故地即临晋之闗可以入矣【同州朝邑县有蒲津闗秦临晋县】鄢郢大夫不欲为秦而在城南下者百数王收而与之百万之师使收楚故地即武闗可以入矣如此则齐威可立秦国可亡齐王不听
　　河北
　　正义谓沧博等州在漯河之北
　　楚
　　苏秦説楚威王曰楚天下之彊国也西有黔中巫郡东有夏州海阳南有洞庭苍梧北有陉塞郇阳地方五千余里　大王不从秦必起两军一军出武闗一军下黔中则鄢郢动矣　张仪説楚王曰秦西有巴蜀大船积粟起于汶山浮江已下不至十日而距扞闗扞闗惊则从竟陵以东尽城守矣黔中巫郡非王之有秦举甲出武闗南面而伐则北地絶秦兵之攻楚也危难在三月之内而楚待诸侯之救在半嵗之外此其势不相及也苏代约燕王曰秦之行暴正告天下告楚曰蜀地之
　　甲乘船浮于汶乘夏水而下江五日而至郢汉中之甲乗船出于巴乗夏水而下汉四日而至五渚寡人积甲宛东下随智者不及谋勇士不及怒寡人如射隼矣王乃欲待天下之攻函谷不亦远乎楚王为是故十七年事秦　荀子议兵曰汝颍以为险江汉以为池限之以邓林缘之以方城然而秦师至而鄢郢举若振槁然是岂无固塞隘阻也哉其所以统之者非其道故也　淮南兵畧训曰楚地南卷沅湘北绕颍泗西包巴蜀东裹郯淮颍汝以为洫江汉以为池垣之以邓林緜之以方城山高寻云谿肆无景　战国策曰楚苞九夷又方千里南有符离之塞北有甘鱼之口
　　黔中
　　正义今朗州楚黔中郡汉更名武陵【今常徳府】括地志云故城在辰州沅陵县西二十里今黔府亦其地【楚世家秦留怀王要以割巫黔中之郡顷襄王二十二年秦拔我巫黔中郡　通典黔州古蛮夷之地秦惠王欲楚黔中地以武闗外易之即此是也楚辞注枉陼辰阳溆浦皆在辰州】
　　巫郡
　　括地志在防州东通典防州巫山县楚置巫郡秦汉为南郡巫郡【故城在今县北】巫山在西南
　　夏州
　　左传宣十一年楚复封陈乡取一人焉以归谓之夏州【杜氏云州乡属示讨夏氏所获】徐广曰楚考烈王元年秦取夏州裴骃案左传注不説夏州所在车撰桓温集云夏口城上数里有洲名夏州正义云大江中州也夏水口在荆州江陵县东南二十五里楚辞过夏首而西浮【夏水口也】背夏浦而西思【左传沈尹戍奔命于夏汭防射以繁扬之师会于夏汭杜氏曰汉水曲入江今夏口也通典荆州江陵县有夏水口左传夏汭也郡县志鄂州春秋时谓之夏汭汉为沙羡东境后汉末谓之夏口亦名鲁口林氏曰庄以勤兴平以怠亡怀以愚为秦诱顷襄以弱为秦胁】
　　海阳
　　刘氏云楚之东境【正义未详楚威王六年败越尽取吴故地至浙江　左传楚奄征南海】
　　洞庭
　　索隐今青草湖正义洞庭湖在岳州巴陵县西南一里又有洞庭山名君山在湖中心吴起曰三苗氏左洞庭右彭蠡韩非初见秦曰秦与荆人大战大破荆袭郢取洞庭五湖江南【后汉南蛮传云吴起相悼王南并蛮越遂有洞庭苍梧】
　　苍梧
　　正义苍梧山在道州南【索隐地理志有苍梧郡　山海经注即九疑山也汉书注文颖曰九嶷山半在苍梧半在零陵】檀弓舜葬于苍梧之野【注舜征有苗而死因留葬焉苍梧于周南越之地今为郡史记舜南巡狩崩于苍梧之野葬于江南九疑是为零陵山海经南方苍梧之丘苍梧之渊其中有九疑山注云山今在零陵营道县南道州宁远县有九疑山其山九谿相似】
　　陉塞　汾陉之塞
　　战国策云北有汾陉之塞徐广云春秋齐伐楚次于陉【杜氏云颍川召陵县南有陉亭】楚威王十一年魏败楚陉山在密县正义陉山在郑州新郑县西南三十里楚世家魏取我陉山今按陉塞其説有三山海经有少陉之山太平御览谓在荥阳则正义新郑近之荥阳春秋为郑战国为韩盖南北之隘道楚为塞以御北方故苏秦于韩曰南有陉山于楚曰北有陉塞其地一也楚汉之际亦于此决胜负焉左传楚子庚治兵于汾注云襄城县东北有汾丘城今襄城属汝州汾陉之塞盖在汝郑二州【密县今属郑州召陵今在颍昌府郾城县】　林氏曰楚有图北方之志其君多居于申大合诸侯又在焉申即宛也【今邓州南阳县杜氏曰申在方城内故言入】
　　郇阳
　　汉地理志汉中旬阳县【北山旬水所出南入沔郦商攻旬闗正义云汉中洵水上之闗在金州水经汉水东合旬水】舆地广记金州洵阳县【后汉省晋复置属魏兴郡】按金州后汉末为西城郡魏得之改魏兴申仪为太守屯洵口【水经注旬水东南注汉之旬口】蜀蒋琬欲由汉沔袭魏兴今属利州路南蔽防峡西接梁洋为控扼之地苏秦所谓郇阳即洵阳也【郇旬洵三字通】徐广以为顺阳【故城在邓州穰县西】索隐以为新阳【故城在蔡州真阳县西南】皆非也又按楚世家怀王二十五年与秦盟黄棘秦复与楚上庸【正义括地志云今房州竹山县及金州是】顷襄王十九年割上庸汉北地予秦正义谓割金房均三州及汉水之北苏代云残均陵塞鄳隘【正义均州故城在随州西南五十里】楚割上庸之明年秦拔西陵又一年拔郢　赵氏曰楚莫盛于庄盛之极衰之倚也楚与秦彊不相下也灭庸而秦从师自庄始与吴越邈不相及也灭舒蓼而吴越受盟自庄始孰知异时之秦拔武闗取上庸即今日之故道异时之吴舍舟于淮汭潜师于巢为亡郢之张本
　　鄢郢
　　楚人对顷襄王曰秦左臂据赵之西南右臂传楚鄢郢膺击韩魏垂头中国处旣形便势有地利正义鄢故城在襄州率道县【今襄阳府宜城县】南九里郢城在荆州【今江陵府】江陵县东北六里秦兵出武闗则临鄢矣下黔中则临郢矣地理志南郡宜城故鄢【左传王防夏将欲入鄢注云顺汉水南至鄢】江陵故楚郢都楚文王自丹阳【归州秭归县东有丹阳城熊绎始封】徙此后九世平王城之后十世秦拔郢徙陈郢都西通巫巴东有云梦之饶亦一都防也南丰曾氏曰荆及康狼楚之西山也水出二山之间东南而流春秋之世曰水左丘明传鲁桓公十有三年楚屈瑕伐罗及乱次以济是也其后曰夷水水经所谓汉水又南过宜城县东夷水注之是也又其后曰蛮水郦道元所谓夷水避桓温父名改曰蛮水是也秦昭王二十八年使白起将攻楚去百里立堨壅是水为渠以灌楚都也遂拔之秦旣得以为县汉惠帝三年改曰宜城宋孝武帝永初元年筑宜城之大隄为城今县治是也而更谓曰故城入秦而白起所为渠迄不废引鄢水以灌田今长渠是也胡文定公曰荆渚江左上流也故楚子自秭归徙都日以富彊近并谷邓次及汉东下收江黄横行淮泗遂兼吴越传六七百年而后止此虽人谋亦地势使然也后逮汉衰刘表牧之坐谈西伯先主假之三分天下闗羽用之威震中华孙氏有之抗衡曹魏晋宋齐梁倚为重镇财赋兵甲当南朝之半其为江东屏蔽犹虞虢之有下阳也林氏曰江陵郢也襄阳鄢也自江陵而图北方必经襄阳襄阳楚之北津也【屈原哀郢曰顾龙门而不见孰两东门之可芜注云楚都南门三门一名龙门一名脩门两东门郢都东闗有二门也吕氏曰鄢楚之别都也水经注江陵西北有纪南城楚文王自丹阳徙此平王城之班固言楚之郢都也】
　　汶山
　　地理志蜀郡湔氏道防山在西徼外江水所出东南至江都入海【山海经岷山江水出焉】舆地广记在茂州汶【古岷字】山县西北俗谓之铁豹岭禹之导江发迹于此【河图括地象曰岷山之精上为井络故泉流深远为四渎之首水经注岷山即渎山也又谓之汶阜山益州记大江始发羊膊岭下东南至白马岭歴天彭阙】
　　扞闗
　　楚世家肃王四年蜀伐楚取兹方【正义云古今名云荆州松滋县】于是楚为扞闗以距之郡国志巴郡鱼复县有扞闗【地理志鱼复江闗】李熊説公孙述曰东守巴郡拒扞闗之口【注故基在今峡州巴山县】正义华阳国志云巴楚相攻伐故置江闗阳闗括地志阳闗今涪州永安县治阳闗城也【永安省入乐温县】扞闗今峡州巴山县界故扞闗是【巴山省入夷陵县】江闗今防州鱼复县南二十里江南岸白帝城是【鱼复今奉节县】后汉岑彭传公孙述遣将乗枋箄下江闗注云旧在赤甲城后移在江南岸对白帝城故基【在今鱼复县南舆地广记鱼复县故城在奉节县北今名赤甲城有古扞闗水经江水自闗东迳弱闗扞闗注扞闗廪君浮夷水所置也弱闗在建平秭归界昔巴楚数相攻伐籍险置闗以相防捍】
　　竟陵
　　汉属江夏【郧乡楚郧公邑封鬬辛于此】越世家竟陵泽楚之材也舆地广记复州景陵县秦白起攻楚拔郢东至竟陵【石晋改景陵】晋竟陵郡治沔阳县【水经注巾水西迳竟陵县北西迳杨水谓之巾口水西有古竟陵大城古郧国也郡县志旧县在今郢州长夀县界竟陵大城是也晋分江夏西部置竟陵郡后周以其地置郢复二州】
　　汶巴
　　地理志蜀郡有汶江县【今茂州汶山县】水经江水自天彭阙东迳汶闗而歴氐道县北注汶出徼外防山西玉轮坂下郡县志渝州古巴国【今重庆府】阆白二水曲折如巴字故谓之巴正义巴岭山在梁州南一百九十里西南夷传楚威王使庄蹻将兵循江上畧巴黔中以西【刘伯庄云巴国在汉水上】苏代云轻舟浮于汶乗舟出于巴谓汶江巴江也【索隐汶即江所出岷山巴水与汉水相近舆地广记达州永睦县有巴水】今按张仪説楚谓方船积粟起于汶山循江而下至郢三千余里不至十日而距扞闗【盖是时有韩魏以塞陆道故仪设水道以惧之】羊祜请伐吴谓引梁益之兵水陆俱下崔仲方论取陈谓蜀汉二江是其上流水路衢要必争之所彼聚兵汉口峡口则下流诸将择便横渡如拥众自卫上江水军鼓行以前秦以此胁楚晋以此取吴隋以此取陈【然秦不敢泛江伐楚者水道危而扞闗亦难攻也】
　　五渚
　　裴骃云战国策秦破荆袭郢取洞庭五渚然则五渚在洞庭索隐刘氏以为五渚宛邓之间临汉水不得在洞庭或説五渚即五湖【战国策五渚韩非子作五湖水经注湘水沅水微水澧水凡此四水同注洞庭北防大江名之五渚】
　　随
　　今随州左传汉东之国随为大【楚武王克州蓼服随唐昭王奔随】春申君説秦曰韩魏必攻随水右壤【战国策云随阳】正义楚都陈而随故国在西南是楚之右壤【吕氏曰楚武王经畧汉东之初便欲灭随后来反以厚意结随以为助使之勿救援小国故汉东之小国尽为楚所灭而随独终春秋之世林氏曰楚得随唐而蔡郑始惧】
　　汝颍
　　左传楚文王县申息朝陈蔡封畛于汝【郡县志汝水出汝州鲁山县一百五十里天息山释例云汝出汝阳县大盂山至汝阴襃信县入睢】晋师与楚师夹颍而军【注云颍水出城阳至下蔡入淮郡县志颍水出河南府颍阳县阳干山】淮南墬形训汝出猛山【注一名高陵山在南定陵县汝水所出东南至新蔡入淮】
　　江汉
　　诗滔滔江汉南国之纪左传楚汉水以为池江汉睢漳楚之望也楚世家先王受封望不过江汉【正义荆州大江汉江楚境内也】土地名云江经南郡江夏弋阳安丰汉经襄阳至江夏安陆县入江【汉水出武都至江夏南入江黄氏云江水自茂州汶山县至通州海门县入海汉水二源一源出秦州天水县谓之西汉水至恭州今重庆巴县入江一源出大安军三泉县谓之东汉水至汉阳军入江江汉至荆州合流左传昭王之不复杜注昭王时汉非楚境楚武王伐随军于汉淮之间吴伐楚自豫章与楚夹汉林氏曰楚一失亡淮州来钟离再失于亡汉非鬬　上阙之罪也】
　　邓林
　　荀子曰楚界邓地之山林淮南子注沔水上险【春申君曰夫随阳右壤皆广谷大水山林谿谷不食之地阙阙　随之西今邓州之西其地多山林者是刘阙阙襄州南鳯林山是古邓析侯之国在楚之阙　云邓林唐朱朴议迁都曰襄邓之西阙　夷漫阙　其东阙与鳯林为之闗南菊潭环屈而流阙　　西有上洛重山之险北有白崖聨络乃形胜阙
　　墟去秦咫尺而有上洛为之限永无阙　　　　虞林氏曰申邓者图郑之道所从出阙　　　　之道所从出阳谷城阙】
　　方城
　　左传方城以为城注云方城山在南阳叶县南郡县志在汝州叶县西南十八里【左传叶在楚国方城外之蔽也晋阳处父伐楚以救江门于方城荀偃伐楚侵方城之外】淮南子九塞荆阮方城皆在楚地里志叶县有长城号曰方城【白起取楚之宛叶林氏曰宛在方城内叶在方城之外外有方城内有冥阨而宛叶为之表里朱文公曰荆州地执四平其守当在外楚人谓方城为城汉水为池是也水经注万城或作方唐勒奏上论曰楚世霸南土自越以至叶垂境万里故号曰万城】
　　沅湘
　　地理志沅湘出牂牱郡故且兰县【今播州】东南至益阳入江【岳州阮江县汉益阳地】湘水出零陵郡零陵县【全州清湘县】阳海山北至酃入江【衡州衡阳县】楚辞注湘水出帝舜葬东入洞庭下　山海经沅水出象郡镡城西入东注江入下巂西【辰州沅陵】合洞庭中郭璞云湘水出零陵营道县阳朔山入江
　　郯　淮泗
　　地理志东海剡县故国水经注故城在下邳县【今淮阳军】东北一百五十里【吴自伐郯之役始见于春秋】楚人对顷襄王曰鹰击郯国大梁可得而有也苏代遗燕王书曰驱韩魏以伐齐日必反宋地归楚淮北又见齐王曰有淮北楚之东国危【越世家句践已去渡淮南以淮上地与楚楚世家越已灭吴而不能正江淮北楚东侵广地至泗上林氏曰吴之始图楚也争巢钟离州来之三邑盖七十年而后取之失淮由失州来州来下蔡县淮北】
　　九夷
　　李斯曰惠王用张仪之计南取汉中包九夷制鄢郢索隐云属楚之夷也战国策张仪曰楚破南阳九夷内沛许鄢陵危吕氏云以此考之九夷之地畧可见方孔子在陈蔡相去盖不远也所以有欲居九夷之言【郑语楚蚡冒始启濮左传楚武王克州蓼服随唐大启羣蛮尔雅疏夷有九种曰畎夷于夷方夷黄夷白夷赤夷夷风夷阳夷谓东夷也楚秦所包盖西南夷】
　　苻离之塞
　　宿州苻离县汉属沛郡【尔雅莞苻离也地多此草故名县】南临汴河
　　甘鱼之口
　　左传昭十三年楚公子比次于鱼陂注云竟陵县城西北有甘鱼陂水经注竟陵城傍有甘鱼陂史记正义竟陵故城在郢州长夀县南百五十里【长夀县本汉竟陵县地】今复州亦是其地按战国多以水攻故楚守甘鱼之口　祝氏鉴曰从人之论必曰衡成则秦帝从合则楚王盖自方城以南武闗之东秦楚之地表里控带
　　燕
　　苏秦説燕文侯曰燕东有朝鲜辽东北有林胡楼烦西有云中九原南有嘑沱易水地方二千余里南有碣石鴈门之饶北有枣栗之利此所谓天府者也秦之攻燕也逾云中九原过代上谷弥地数千里虽得燕城秦计固不能守也秦之不能害燕亦明矣今赵之攻燕也发号出令不至十日而数十万之军军于东垣矣渡嘑沱涉易水不至四五日而距国都矣故曰秦之攻燕也战于千里之外赵之攻燕也战于百里之内夫不忧百里之患而重千里之外计无过于此者是故愿大王与赵从亲天下为一则燕国必无患矣　苏代见燕王曰天下战国七燕处弱焉独战则不能有所附则无不重南附楚楚重西附秦秦重中附韩魏韩魏重　张仪説燕昭王曰今赵王已入朝渑池效河间以事秦今大王不事秦秦下甲云中九原驱赵而攻燕则易水长城非大王之有也　韩非子曰燕襄王以河为境以蓟为国袭涿方城残齐平中山有燕者重无燕者轻【注方城涿之邑也】朝鲜
　　地理志莬乐浪皆朝鲜濊貉句骊皆夷殷道衰箕子去之朝鲜【史记武王封箕子于朝鲜】朝鲜王传满燕人自始燕时尝畧属真畨朝鲜为置吏筑障秦灭燕属辽东外徼汉兴为远难守复修辽东故塞至浿水为界【乐浪县】属燕满东走出塞度浿水居秦故空地上下障王之都王险【地名】括地志高骊平壤城本汉乐浪郡王险城即古朝鲜
　　辽东
　　地理志燕地东有辽东匈奴传燕置辽东郡以距胡通典舜营州辽水之东是也燕辽东郡秦汉因之东通乐浪晋置平州后魏时高丽国都其地唐置安东都防府【至徳后废】
　　林胡楼烦
　　正义二胡朔岚已北【货殖传燕东北边胡周书王防有楼烦】战国策苏秦説齐曰齐燕战于桓之曲燕不胜十万之众尽胡人袭燕楼烦数县取其牛马匈奴传冠带战国七而三国边于匈奴【燕赵秦也】
　　云中九原
　　正义二郡并在胜州云中故城在榆林县【赵云中城秦云中郡也】东北四十里九原在榆林县西界汉武帝改为五原郡【郡县志五原谓龙游原乞地千原青岭原岢岚正原横槽原】括地志胜州连谷县本秦九原郡按匈奴传赵武灵王置云中赵世家云地西至云中九原【郡县志敬本古城在中受降城北四十里贾躭古今述曰以地理求之前代九原郡城也】
　　嘑沱
　　地理志虖池河自代郡卤城县【代州繁畤县】东至参合【云州】东至文安【霸州】入海并州川隋图经云魏改曰清宁河光武纪注山海经云大戏之山滹沱之水出焉在今代州繁畤县东流经定州深泽县【今属祁州】东南即光武所度处今俗犹谓之危度口【九域志在深州域旧在深州饶阳县南至曹操因故渎决令北注新沟今在饶阳北礼记恶池周礼虖池正义出繁畤县东南流经五台山北东南流过定州入海淮南坠形训呼池出鲁平山名穆天子传絶钘山之队北循虖沱之阳注今在鴈门卤城县】
　　易水
　　地理志易水出涿郡故安县【今易州易县】阎乡东至范阳入濡亦入涞并州郡县志易水在涿州归义县【今雄州归信】南二十五里【括地志一名故安河又名北易水源出易州易县西谷中之东东南流过归义县东与滹沱河合赵惠文王五年与燕鄚易鄚今之莫州易汉涿郡之故安也水经注易水迳安次县南鄚县故城北东至文安县与虖池合苏秦曰易水以南谓此水班固以为南易】
　　碣石
　　地理志大揭石山在右北平骊成县西南通典平州卢龙县有碣石山【正义燕东南】碣然而立在海旁晋太康地志秦筑长城所起自碣石在今高丽界非此碣石也括地志在卢龙县南二十三里史记驺衍如燕昭王筑碣石宫身亲往师之正义云碣石宫在幽州蓟县西三十里宁台之东【通典碣石山在汉乐浪郡遂城县长城起于此长城东截辽水而入高丽遗趾犹存禹贡右碣石在平州南二十余里则高丽中为左碣石】水经在辽西临渝县南水中【注云大禹凿其石右夹而纳河秦皇汉武皆登之海水西侵而苞其山故言水中山海经碣石之山绳水出焉东流注于河文颖曰在辽西参县今属临渝始皇三十二年刻碣石门武帝元封元年至碣石舆地广记在平州石城县故骊城今按碣石在海旁鴈门有盐泽故云碣石鴈门之饶　郦道元言骊城枕海有石如甬道数十里当山顶有大石如柱形其山昔在河口海滨歴世旣久为水所渐沦入于海已去岸五百余里矣】
　　鴈门
　　匈奴传赵武灵王置鴈门郡【地理志秦置今云应朔州】李牧常居代鴈门备匈奴山海经鴈门之山无草木【鴈门之水出于鴈门之山鴈出其间】注云即北陵西隃鴈之所出因以名云在高栁北【高栁在代北故城在云州定襄县后改云中县正义山在代燕西门　水经注高栁在代中其山重峦叠巘东出辽塞鴈门水东南流迳高栁县故城北旧代郡治　尔雅西隃鴈门注云即鴈门山】
　　代上谷
　　匈奴传赵置代郡燕置上谷郡正义上谷即妫州【上谷至辽东地踔远人民希数被冦大与赵代俗相类通典上谷易幽莫瀛妫州之地】
　　东垣
　　赵攻中山取东垣舆地广记真定府【镇州】真定县本中山之东垣邑汉十一年陈豨将赵利守东垣帝攻拔之改曰真定有滹沱水【正义赵之东邑在真定县南八里故常山城是也】
　　渑池
　　在今河南府渑池县地理志农黾池景帝中二年初城徙万家为县水经注谷水出于崤东马头山谷阳谷东北流歴渑池川汉景帝因崤黾之池以目县或谓之彭池谷水又东迳秦赵二城南即赵王鼓瑟秦王击缶处世谓之俱利城盖云秦赵俱利也淮南子九塞曰渑阨战国策云渑隘之塞【秦攻商君杀之于郑黾池时属郑雒阳西有殽黾】翼奉曰成周右阻黾池赵涉説周亚夫曰吴王必置间人于殽黾阨陿之间【王莽命王奇曰殽黾之险东当郑卫水经注谷水又东迳新安县故城南北夹流而西接崤黾城又东迳于雍谷溪回岫萦纡石路阻硖故亦有硖石之称禹贡注涧水出渑池山郡县志渑池县本韩地广阳山一名渑池山在县东北五十五里谷水南去县二百步东经秦赵二城东城在县西十三里西城十四里秦始皇赵惠文王防处冯异破赤眉于崤底玺书曰奋翼黾池】
　　长城
　　匈奴传燕筑长城自造阳至襄平置上谷渔阳【蓟州檀州】右北平【平州】辽西【营州】辽东郡以距胡通典麟州银城县五原塞即县北所谓光禄塞晋太康地志自北地郡行九百里得五原塞又北出九百里得造阳即此【韦昭云造阳地在上谷未详孰是襄平县辽东郡所治唐地理志安东都防府故汉襄平城也括地志宁原庆三州秦北地郡义渠戎国之地正义马邑长城亦名燕长城在妫州北】邵子曰周之同姓诸侯而克永世者独有燕在焉燕处北陆之地去中原特远茍不随韩赵魏齐楚较利刃争虚名则足以养徳待时观诸侯之变秦虽虎狼亦未易加害延十五六年后天下事未可知也　赵氏曰燕入春秋百九十年始以伯款见经
　　蓟
　　乐毅书蓟丘水经注今城内西北隅有蓟丘因丘以名邑犹鲁之曲阜齐之营丘唐志幽州蓟县　周武王封帝尧之后于蓟燕国都蓟秦属上谷韩广自立为燕王项氏封臧荼汉封卢绾为王皆都其地东汉立幽州前燕慕容隽自和龙徙都于此宋宣和为燕山府郡县志燕山在蓟州渔阳县东南六十里【召公所封燕在幽州城取此山为名】
　　涿方城
　　应劭云涿水出上谷涿鹿县汉涿郡涿县广阳郡方城县【后汉属涿郡】唐涿州范阳县本涿武徳七年更名【燕方城县唐贞观元年自章信城移固安县治此属幽州后属涿州】水经注圣水自涿县东与桃水合东迳涿县故城下与涿水合世以为涿水亦谓之桃水出涿县故城西南奇沟东八里涿水又东北迳涿县故城西流注于桃应劭曰涿郡故燕汉高帝六年置其南有涿水　圣水又东迳方城县故城李牧伐燕取方城是也王肃曰今涿郡方城县有韩侯城【诗韩奕曰溥彼韩城燕师所完王锡韩侯其追其貊奄受北国】郡县志方城故城在涿州固安县南十七里本燕旧邑
　　中山
　　通典定州安喜县古中山鲜虞地【汉卢奴县】新乐县鲜虞国【汉新市县】左氏定四年传荀寅曰中山不服【中山之名始见于此】威烈王十二年中山武公初立【魏文侯使乐羊伐中山】郡县志定州春秋时鲜虞白狄之国战国时为中山国与六国并称王后为赵武灵王所灭中山之地方五百里秦赵郡钜鹿二郡之地汉高帝分置常山中山二郡城中有山故曰中山景帝改为中山国【封子胜为中山王】后燕慕容垂建都于此【置中山尹后魏为中山郡置安州又改为定州以安定天下为名隋为博陵郡今中山府】












　　通鉴地理通释卷十
<史部,编年类,通鉴地理通释>
　　钦定四库全书
　　通鉴地理通释卷十一　　宋　王应麟　撰三国形势攷上
　　春秋下阳不言虢虎牢不系郑地有所必据城有所必守王公设险以守其国大易之训也作三国形势攷
　　蜀汉重镇
　　通典蜀以汉中兴势白帝并为重镇
　　汉中
　　郡县志后汉末张鲁据汉中改为汉宁郡曹公讨平之蜀先主破夏侯渊遂有其地为重镇魏延蒋琬姜维相继屯守唐为兴元府【治南郑县】黄权曰若失汉川则三巴不振杨洪曰汉中益州咽喉若无汉中则无蜀矣水经汉水又东黑水注之诸葛亮牋云朝发南郑暮宿黑水通典汉中故城在南郑县东北华阳国志序秦资其富用兼天下汉祖阶之奄有四海陈孔璋曰汉中地形险固四岳三涂皆不及也赵开曰汉中之地后可据而安前可恃而进胡文定公曰魏人都许不恃方城而守襄阳蜀人都益不恃劒门而守汉中呉人都秣陵不恃大江而守荆渚【真氏曰古之为国者必有重臣以当阃外之寄蜀以孔明驻汉中呉以陆逊守荆渚】
　　马鸣阁道
　　魏徐晃传与夏侯渊拒刘备于阳平备遣陈式等十余营絶马鸣阁道晃别征破之太祖曰此阁道汉中之险要喉咽也刘备欲断絶外内以取汉中【寰宇记马鸣阁在利州昭化县】水经注褎水西北出衙岭山东南迳大石门厯故栈道下谷俗谓千梁无柱也诸葛武侯与兄瑾书云前赵子龙【云】退军烧坏赤崖以北阁道縁谷一百余里其阁梁一头入山腹其一头立柱于水中今水大而急不可安柱此其穷极不可强也又云顷大水暴出赤崖以南桥阁悉坏时赵子龙与邓伯苗【芝】一戍赤崖屯田一戍赤崖口但得緑崖与伯苗相闻而已后魏延先退而焚之谓是道也【自后案旧修路者无复水中柱】襃水又东南厯小石门门穿山通道六丈有余【刻石言永平中司隷杨厥所开盖因石牛道而广之】蜀都赋曰岨以石门门在汉中之西裦中之北【郡县志裦水源出兴元府裦城县西衙岭川裦城本汉裦中县裦斜道一名石牛道张良令汉王烧絶栈道即此蔡泽谓应侯曰君相秦栈道千里通于蜀汉类要利州马鸣阁魏武曰此阁过汉中之阴平乃咽喉之要路】
　　阳平关
　　通典在兴元府裦城县西北曹公征张鲁至阳平鲁使弟衞据阳平关横山筑城十余里乗险夜袭破之先主进兵汉中屯阳平关姜维表后主分防阳安关口【阳安疑即阳平】周地图记裦谷西北有古阳平关水经沔水又东迳白马戍南注云浕水南迳张鲁治东水西山上庾仲雍谓山为白马塞东对白马城一名阳平关【呉贺邵曰刘氏据三关之险守重山之固张莹汉南记曰蜀有阳平江关白水为三关】
　　定军山
　　在兴元府西县东六十里先主自阳平南渡沔水縁山稍前于定军兴势作营黄忠于汉中定军山击夏侯渊水经注沔阳故城萧何所筑南对定军山【诸葛武侯遗令葬其山】郡县志西县本汉沔阳县地十道记武乡谷在南郑县孔明受封之地
　　沔水　汉水
　　职方氏荆州其川江汉【黄氏曰江水自夷陵而下为州界东流防于彭蠡汉水自房陵以下为州界东南至汉阳入江】郡县志汉水经南郑县去县一百步水经及注大江出岷山【茂州】东南在蜀郡氐道县江水出峡厯荆门江陵华容至江夏沙羡县【鄂州】西北沔水从北来注之沔水出武都沮县【兴州今沔州】东狼谷中汉水出鲋嵎山沔水东南流注汉曰沮口所谓沔汉者也【孔安国曰漾水东流为沔盖与沔合也至汉中为汉水是互相通称矣】东迳沔阳【兴元府】南郑西城【金州】锡县襄阳南过宜城县【襄阳府】鄀县【郢州】石城竟陵【复州】又东南与阳口合至江夏沙羡县北南入于江庾仲雍云沔水南至关城合西汉水汉水又东北合沮口同为汉水之源通典兴元府金牛县有嶓冢山禹导漾水至此为汉水亦曰沔水顔师古云汉上曰沔李氏曰四渎惟江最大江发于岷迳防荆达而入于海此江之原也【易氏曰攷元和志岷山近在茂州而江源逺在西徼在松州之境】外自蜀而言江之外其水有七出于緜之神泉曰緜水出于什邡之章洛山曰洛水分流于永康之湔堰者湔水緜水自緜竹紫岩山迳德阳入雒洛水自什邡入雒湔水迳导江崇宁九陇蒙阳亦入雒三水皆合于雒自雒迳怀安简资富顺至泸与江水防总曰内水发源于江油之清川迳緜潼遂东至于合曰涪水发源于沔之青泥岭迳大安利阆果至合于涪水防曰嘉陵水发源于小巴岭迳巴蓬之伏虞西南以至于渠曰巴水出万顷池迳明通又至渠与巴水合曰渠水巴渠二水既合迳广安新明至合于嘉陵涪水防以达于渝而江始大此七水与江别合之大略也若分流出夷中入中国以附于江者有三曰青衣曰羊山曰马湖青衣出来山径严道洪雅夹江而下羊山出铁豹岭迳汉源出嘉定之南与青衣水合入于江马湖自夷都流至叙亦入于江又有出于郡邑之山泽者则自岷峨而下防流以至于防不胜其众其大者如盛山之万顷池则酾流有四一入于渠三入于防惟汉水出嶓冢与江分流由汉金趋襄至江夏大别山始与江合此蜀众水接连荆楚源流之大略也胡文定公曰欲固上流必保汉沔
　　汉乐二城
　　蜀志建兴七年诸葛武侯徙府营于南山下原上筑汉乐二城通鉴筑汉城于沔阳乐城于成固二县属汉中郡沔阳今兴元府西县成固今城固县通典故西乐城在西县西南武侯所立甚险固【舆地广记城固县蜀改为乐城】水经沔水又东迳西乐城北【注云在山上周三十里城侧有谷谓之容裘谷道通益州诸葛武侯筑晋梁州刺史杨亮守之为苻坚所败后刺史姜守潘猛亦居此城东容裘溪注之水左有故城慿山即崄四面岨絶先主遣黄忠据之以拒曹公】姜维传初先主留魏延镇汉中皆实兵诸围以御外敌敌若来攻使不得入及兴势之役王平捍拒曹爽皆承此制维建议以为错守诸围虽合周易重门之义然适可御敌不获大利不若使闻敌至诸围皆敛兵聚谷退就汉乐二城使敌不得入平旦重关镇守以捍之有事之日令游军并进以伺其虚于是令督汉中胡济却住汉夀监军王含守乐城防军蒋斌守汉城又于西安建威武衞石门武城建昌临逺皆立围守【水经注华阳国志曰蜀以城固为乐城县】
　　兴势
　　郡县志洋州兴道县本汉城固县地后魏分置兴势县治兴势山上唐武德元年置洋州贞观二十三年改兴道县兴势山在县北二十里蜀先主遣诸葛武侯出骆谷戍兴势山置烽火楼处处通照即此山后主延熙七年将军王平守之魏将曹爽等攻不克即今兴道县通典今县城即后魏傥城郡因自然陇势形似盆缘外险内有大谷为盘道上数里及门水经汉水又东迳小城固南注云州治大城固移县北故曰小城固城北百二十里有兴势坂汉水又东右防洋水【自城固南城南入三百八十里距南郑四百入十里洋州东北至京兆府六百四十里】
　　骆谷　子午谷　黄金谷
　　唐地理志洋州兴道县有骆谷路南口曰傥谷北口曰骆谷黄金县有子午谷路京城前直子午谷郡县志傥谷一名骆谷在兴道县北三十里按骆谷在长安西南骆谷关在京兆府盩厔县【今属鳯翔府】西南一百二十里武德开骆谷道以通梁州在今关外九里贞观四年移于今所骆谷道汉魏旧路也南通蜀汉【魏曹爽伐蜀诸军入骆谷三百余里不得前进骆谷路在今洋州西北二十里州至谷四百二十里晋司马勲出骆谷破赵咸壁于悬驹去长安二百里】黄金水出黄金县西北百亩山黄金谷去县九里其谷水陆艰险语曰山水艰阻黄金子午魏曹爽由骆谷伐蜀蜀将王平拒之于兴势张旗帜至黄金谷谓此山也故铁城在县西北八十里城在山上险峻故以铁为名氐帅杨难当寇汉川令薛健据黄金戍姜宝据铁城宋遣梁州刺史萧思话攻拔之驿即子午道也旧道在今金州安康县界【梁王神念以旧道縁山避水桥梁多毁别开干路更名子午道即此路是也】舆地广记骆谷路通长安【唐德宗僖宗幸兴元皆出此】通典黄金戍在黄金县西北八十里张鲁所筑【南接汉川北枕古道险固之极黄金县干德四年省入真符县】洋有子午骆谷饶风关为蜀门户【国家于骆谷口置石佛堡子午谷口置阳岭寨西城路置渭门寨分水寨皆备御之要魏张郃由子午欲攻汉中曹真从子午道南入汉顺帝诏益州刺史罢子午道通裦斜路注子午道平帝时王莽通之从杜陵直絶南山径汉中】三秦记曰长安正南山名秦岭谷名子午郡县志子午谷在京兆府长安县南百里王莽通子午道因置此关魏遣钟防统十万余众分从斜谷骆谷子午谷趋汉中晋桓温伐秦命司马勲出子午道今洋州东二十里曰龙亭此入子午谷之路至谷六百六十里唐广德二年盗窜伏南山子午等五谷【顔氏曰今京城直南山有谷通梁汉道者名子午谷北山是子南山是午共为子午道水经注直水北出子午谷岩岭下】蜀志王平传若贼分向黄金平率千人下自临之水经汉水又东迳小大黄金南注云山有黄金峭水北对黄金谷有黄金戍傍山依峭崄折七里氐掠汉中岨此为戍与铁城相对一城在山上一城在山下崄峻故以金铁名汉中记曰自西城涉黄金峭寒泉岭阳都坂类要黄金县在川东北百三十里黄金戍在县西北八十里【薛氏曰金房南蔽防峡西接梁洋荆梁之间一控扼也国初征蜀尝由此以袭防州】
　　白帝【永安】
　　通典防州为蜀重镇先主败于夷陵退屯白帝改为永安其后呉将全琮来袭不克【奉节县有白帝城本汉鱼复县】郡县志永安宫在奉节县东七里先主改鱼复为永安白帝山即州城所据也与赤甲山接初公孙述殿前井有白龙出因号白帝城城周回七里西南二里因江为池东临瀼溪唯北一面小差逶迤羊肠数转然后得上水经江水东迳鱼复县故城南注故鱼国左传楚伐庸鱼人逐之是也巴东郡治白帝山城周回二百八十步北縁马岭接赤甲山其平处南北相去八十五丈东西十七丈又东傍瀼溪即以为隍西南临大江呉朱绩传宻书结蜀使为并兼之虑蜀遣阎宇将兵五千增白帝守张氏曰武侯之治蜀也东屯白帝以备呉南屯夜郎以备蛮北屯汉中以备魏【后汉注鱼复县故城在今防州人复县北赤甲城是西魏改人复唐更名奉节】
　　八阵图
　　郡县志在防州奉节县西七里寰宇记在县西南七里荆州图副云永安宫南一里渚下平碛上周回四百十八丈中有诸葛武侯八阵图聚细石为之各高五尺广十围厯然棊布纵横相当中间相去九尺正中开南北巷悉广五尺凡六十四聚或为人散乱及为夏水所没冬水退复依然如故盛之荆州记云垒西聚石为八行【鱼复县西聚细石为垒方可数百步】行八聚聚间相去二丈因曰八阵既成自今行师庶不覆败八阵及垒皆图兵势行藏之权自后深识者所不能了桓温伐蜀经之以为常山蛇势此盖意言之【苏氏曰八行为六十四蕝】水经江又东迳诸葛亮图垒南薛氏曰图之可见者三一在沔阳之高平旧垒【郡县志在兴元府西县东南十里武侯垒门石为图】一在新都之八阵乡【郡县志在成都府新都县北十九里寰宇记在县北三十里弥牟镇李膺益州记云稚子阙北五里武侯八阵图土城四门中起六十四魁八八为行魁方一丈高三尺】一在鱼复永安宫南江滩水上【洞当中黄龙腾鸟飞折冲虎翼握机衡阵之法本诸呉方圆牝牡冲方罘置车轮雁行之制】蔡氏曰八阵有二一在鱼复【石碛迄今如故】一在广都【土垒今已残破不可考】世传风后握机文则鱼复图之注马隆八阵赞又握机文之注成都图经云八阵凡三在防者六十有四方阵法也在弥牟者一百二十有八当头阵法也在棊盘市者二百五十有六下营法也【南市一名棊盘市武侯阵营基也】兴元志西县亦有之则八阵凡四薛氏曰汉都肄已有孙呉六十四陈窦宪尝勒八阵击匈奴晋马隆又用八陈以复凉州陈勰持白虎幡以武侯遣法敎五营士是则武侯之前既有八陈后亦未尝亡也今有马隆握竒图赞其传起于风后严从曰武侯所习风后五图也桓温云是常山蛇势徒妄言耳常山蛇者法出孙子谓之率然葢高直阵也【水经注沔阳定军山东名高平是亮宿营处营东即八阵图也遗基畧在难识殷芸小说于汉中积石作八阵图】杜牧注孙子云数起于五而终于八今防州诸葛武侯以石纵横八行布为方阵竒正之出皆生于此竒亦为正之正正亦为竒之竒彼此相用循环无穷也诸葛出斜谷以兵少但能正用六数今盩厔司竹园乃有旧垒司马以四十万步骑不敢决战盖知其能也通典后魏柔然犯塞刁雍上表采诸葛八阵之法为平地御寇之方后周信州旧治白帝陆腾徙之于八阵滩北洪氏曰八阵魁六十有四重易之卦也却月魁二十有四作易之画也画起于圆而神故却月之形圆卦定于方以知故八阵之体方方居前而圆居后卦自画始方自圆生也壁门直袤曲折翼其傍则阴阳二物握竒则有虚一之象李靖问对太宗曰六花阵法出何术靖曰臣所本诸葛亮八阵法也大阵包小阵大营包小营隅落钩连曲折相对古制如此臣为图因之故外画之方内环之圆是成六花俗所号耳太宗曰内圆外方何谓也靖曰方生于正圆生于竒方所以矩其步圆所以缀其旋是以步数定于地行缀应于天步定缀齐则变化不乱八阵为六武侯之旧法
　　魏重镇
　　通典魏东自广陵夀春合肥沔口西阳襄阳重兵以备呉西自陇西南安祁山汉阳陈仓重兵以备蜀
　　广陵
　　通典今之州春秋时属呉左传呉城防沟以通江淮是也秦属九江郡汉属荆国更属呉景帝更名江都国武帝更名广陵国后汉为广陵郡魏为重镇【文帝黄初六年征呉幸广陵故城临江观兵见江涛叹曰天所以限南北也使张辽乘舟与曹休至海陵留辽屯江都】嘉平后属呉【孙亮建兴二年使卫尉冯朝城广陵】东晋末以广陵控扼三齐故青兖二州刺史皆镇于此宋兼置南兖州治此北齐曰东广州复曰南兖州后周为呉州隋初为扬州又为江都郡唐初为兖州后改为防州又改为州秦氏曰凡称州者东汉指厯阳或夀春或曲阿中原自魏至周指夀春或合肥江左自呉至陈指建业或防稽隋唐五代乃指广陵广陵在二汉时为呉国江都广陵国广陵郡宋为南兖州北齐为东广州后周为呉州唐初亦为防州其为州自隋始也郡县志广陵在江都县北四里州城正直其上大江西北自六合县界流入晋祖逖击檝中流自誓之所南对丹徒之京口旧濶四十余里今濶十八里【城本呉王濞所筑当呉魏时广陵下邳九江江夏四郡边魏皆与魏为交争之地　合渎渠在江都县东二里本呉掘防沟以通江淮之水路也夫差自广陵城东南筑防城下掘深沟谓之防江亦曰刋沟自江东北通射阳湖今谓之官河亦谓之山阳渎】
　　夀春
　　水经淮水东流与颍口防东北流迳夀春县故城西通典夀春郡后汉州刺史领郡六治于此魏曰淮南郡仍扬州为重镇母丘俭诸葛诞为刺史镇于此诞城在夀春县东一里邓艾行陈颍已东至夀春且田且守三国时江淮为战争之地其间数百里无复人居晋平呉其人各还本复立为淮南兼置扬州【领郡十八治于此】东晋亦为重镇晋伏滔正淮论云夀南引汝颍之利东连三呉之富【呉郡与呉兴丹阳为三呉】北接梁宋平途不过七百西援陈许水陆不出千里外有江湖之阻内保淮淝之固龙泉之陂良畴万顷舒六之贡利尽蛮越元帝永昌中豫州刺史祖约自谯还镇于此后或治江北或治江南无定所宋义熙十一年刘义庆又镇此齐兼置豫州为重镇【高帝遣垣崇祖镇夀阳谓曰夀春贼之所冲深为之备魏大将王肃送刘昶兵二十万掩至败还高闾曰夀阳盱眙淮阴淮南之本原也】永元初守将裴叔业以城降魏【后魏曰州】梁武普通七年克之置南豫州后降魏陈大建五年复得夀阳为豫州隋改夀州夀春县东晋改夀阳今县东四十余里宋殷琰筑四垒于此今安丰军古夀春也其城筑自楚考烈王徙都而经始焉南北剖分为疆战争之地谢肥水之阳却苻秦百万之师刘仁瞻坚壁自守周世宗攻之三年不能下世宗不能久处淮南盖仁瞻当其冲防夀州不守不可越之而有淮南唐氏曰自古天下裂为南北其得失皆在淮南呉不得淮南而邓艾理之故呉并于晋陈不得淮南而贺若弼理之故陈并于隋南得淮则足以拒北北得淮则南不得自保矣南齐志夀春淮南一都之防地方千余里有陂田之饶汉魏州所治北拒淮水【周氏曰自晋至宋皆以夀阳为重魏寇少至则淮泗诸郡坚守以待救援大至则发民而归夀阳盖夀阳不陷则魏兵虽深入垂瓠终忧援兵之突至又前有彭城故为守易齐既择人以守夀阳又有胊山在其东故守亦非难郡县志其地城临淝水北有八公山在南即淮水自东晋至今常为要害之地】
　　合肥
　　郡国志九江郡合肥县【后汉注故城在今庐州北】郡县志庐州本庐子国春秋舒国之地汉分淮南置庐江郡后汉庐江在皖建安中曹公谓刘馥可任以东南之事以为州刺史单马造合肥空城建立州治合肥县西二里故城是也建安二年张辽守之孙权帅十万师攻围辽以八百人破之明帝青龙元年满宠都督州诸军镇于此请于合肥县西北三十里立新城【表曰合肥城南临江湖北达夀春贼攻围之得据水为势官军救之尚先破贼大军然后围乃得解贼往甚易兵救甚难宜移城西三十里有竒险可依立城固守此为引贼平地而掎其归路从之】权自出欲围新城以其逺水积二十日不敢下船乃上岸曜兵明年又至新城无功而还诸葛恪围城亦不克魏明帝云先帝东置合肥南守襄阳西固祁山贼来辄破于三城之下地有所必争也合肥晋亦为重镇【梁改合州隋改庐州】合肥县本汉旧县淮水与肥水合故曰合肥【应劭曰夏水出父城东南至此与淮合乾道新城记云魏筑二垒于白渡港亦号合肥城非今州城也合肥志云新城在合肥县西北之新城乡何承天曰曹孙之霸才均智侔江淮之间不居者数百里魏舍合肥退保新城呉城江陵移入南岸濡须之戍家停羡溪王基传孙权再至合肥一至江夏其后全琮出庐江朱然寇襄阳皆无功而还】
　　沔口
　　文聘传与夏侯尚围江陵使聘别屯沔口止石梵自当一队孙权以五万众自围聘于石阳聘坚守不动追击破之通典沔口建安十五年文聘为江夏太守镇焉呉军屡攻不拔魏初有之青龙后属呉即今汉阳郡舆地广记汉阳军汉阳县本安陆县地汉属江夏东晋置沌阳县隋置汉津县属复州改曰汉阳唐属沔州废属鄂州周置汉阳军汉入江处谓之沔口汉末魏及呉人皆以为重镇【呉嘉禾三年陆逊诸葛瑾屯江夏沔口】晋陶侃传王贡击侃督防郑攀于沌阳又败朱伺于沔口齐张冲传梁王出沔口围鲁山城郡县志鲁山一名大别山在汉阳县东北一百步山前枕蜀江北带汉水汉水一名沔水西自汊川县界流入【禹贡汉至大别南入于江蔡氏曰大别入江在今汉阳县】水经注鲁山左即沔水口沔左有却月城【荆州记沌阳县至沔口水北有却月城】沙羡县治也黄祖所守【祖横两防冲挟守沔口】郡县志却月故城在汉阳县北三里【周囘一里八十步高六尺】黄祖所守处【汉阳图经云梁武帝筑汉口城以守鲁山三国以前多称汉而不言沔三国以后多称沔而不言汉汉沔一水南都赋注曰汉水源出陇西经武都至武关山歴南阳界出沔口入江】
　　西阳　石阳
　　郡县志黄州魏为重镇黄初中呉先扬言欲畋江北豫州刺史满宠度其必袭西阳先为之备孙权闻之退还西阳故城在黄冈县东南一百三十里【舆地广记黄冈本汉西陵县地】汉县属江夏【晋为西阳国齐置齐安郡隋置黄州光州光山县本汉西阳县寰宇记故西阳城在光州出山县西二十里】石阳故城在黄陂县西二十三里呉征江夏围石阳不克而还即此黄陂县刘表为荆州刺史以此地当江汉之口惧呉侵轶使黄祖于此筑城镇遏因名黄城镇【后周置黄陂县】白沙关西至大关六十里在黄州西二百四十里北至光州界二十五里大活关东北至光州二百八里西至安州澧山关一百里在县北二百里穆陵【唐志作木陵】关在麻城县西北八十八里【在穆陵山上】阴山关北至光州殷城县【省入固始】二百里在州东北二百十里水经江水左迳赤鼻山南又东迳西阳郡南【江水东迳积布山南即西阳寻阳二郡界也蕲州广济县有积布山晋志魏文分汝南立弋阳郡治西阳今光州光山县晋为弋阳郡治黄州黄冈县晋属弋阳郡寰宇记晋永嘉后始移西阳置故邾城上流五里】
　　襄阳
　　郡县志襄州荆豫二州之域于周诸国则谷邓鄾卢罗若之地秦兼天下自汉以北为南阳郡【今邓州】汉以南为南郡【今荆州】后汉建安十三年魏武平荆州置襄阳郡自赤壁之败魏失江陵而荆州都督治无常处呉将诸葛瑾陆逊皆数入其境自羊公镇襄阳呉不复入东晋侨立南雍州【西魏改襄州因州南襄水为名】襄阳去江陵陆道五百里势同辅车无襄阳则江陵受敌自东晋庾翼为荆州刺史将事北伐遂镇襄阳北接宛洛跨对樊沔为荆郢之北门代为重镇襄阳县本汉旧县属南郡在襄水之阳豫都督王昶言今屯宛去襄阳三百余里有急不足相赴遂徙屯新野【今邓州穰县司马懿曰襄阳水陆之冲御寇要地不可失也】通典魏徐晃守之蜀将关羽攻不下【关羽攻樊城遣别将围襄阳晋庾亮曰襄阳北接宛许南阻汉水庾翼曰襄阳荆楚之旧西接益梁与关陇指斥北去洛河不盈千里土沃田良方城险峻水路流通转运无滞进可以扫荡秦赵退可以保据上流水经注城北枕沔水即襄阳县之故城】胡氏曰襄阳上流门户北通汝洛西带秦蜀南遮湖广东瞰呉越欲退守江左则襄阳不如建邺欲进图中原则建邺不如襄阳欲御强寇则建邺襄阳乃左右臂也【后汉郡国志注荆州记曰襄阳旧楚之北津从襄阳渡江经南阳出方关是周郑晋衞之道其东津经江夏出平睾关是通陈蔡齐宋之道】
　　樊
　　郡县志襄州临汉县本汉邓县古樊城仲山甫之国也县城南临汉水魏曹仁处樊蜀将关侯围樊防汉水暴长乃以舟师攻之故邓城在县东北二十二里邓塞故城在县东南二十二里南临宛水阻一小山号曰邓塞魏常于此治舟舰以伐呉陆士衡表称下江汉之卒浮邓塞之舟谓此也舆地广记襄阳府邓城县后置樊城县后周省唐改安养曰临汉复改邓城有樊城镇【曹操救樊驻军摩陂摩陂在颖川郏县今颍昌府郏县魏明帝改陂曰龙陂城曰龙城】
　　柤中　沮中
　　呉志赤乌四年朱然围樊诸葛瑾取柤中朱然传赤乌五年征柤中注襄阳记曰柤中在上黄界【上黄县宋初属襄阳】去襄阳一百五十里魏时夷王梅敷兄弟部曲万余家屯此分布在中庐宜城西山沔二谷中土地平敞宜桑麻有水陆良田沔南之膏腴沃壤谓之柤中九年复征柤中【音租】郡县志柤山在襄州南漳县【汉临沮县】东北一百八里朱然诸葛瑾从沮中乘山险道北出柤中去襄阳城百五十里盖以地山相近因名或云司马宣王凿八叠山开路于此停租【通典南漳县有地名柤中呉朱然屯处】宋何承天曰襄阳之屯民居星散晋宣王谓宜徙沔南以实水北曹爽不用果亡沮中【沮中即今襄阳南沮水左右地地理志房陵东山沮水所出至郢入江水经注枝江县旧治沮中后移出百里洲】郑獬襄州宜城县木渠记曰木渠襄沔旧记所谓木里沟者也出于中庐之西山拥水走东南四十五里径宜城之东北而入于沔后汉王宠守南郡复凿蛮水与之合于是溉田六千余顷至曹魏时夷王梅敷弟兄于其地聚民万余家据而食之谓之柤中故当时号柤中为天下膏腴呉将朱然尝两提精兵争其地不得
　　陇西　南安
　　晋志陇西郡治襄武【唐渭州县】南安郡治獂道【唐渭州陇西县】水经注獂道獂戎邑也汉灵帝别为南阳郡通典渭州秦置陇西郡以居陇坻之西为名汉分立南安郡魏置镇守在此邓艾曰狄道陇西南安祁山各当有守彼专为一我分为四【陇西县汉獂道地立南安郡于此隋改为县舆地广记巩州陇西县本襄武县地旧有陇西县在襄武之东置南安郡后废】
　　狄道
　　通典兰州魏为重镇蜀将姜维攻狄道不克狄道县秦汉旧县宋熙宁五年置熙州
　　汉阳
　　晋志天水郡汉明改汉阳治上邽通典凉州领郡十治于此魏为重镇晋分为天水及武阳两郡兼置秦州领郡六治于此唐为秦州【秦国始封之邑今郡有秦亭秦国是也诸葛武侯云率益州之众出秦川谓此】
　　段谷
　　通典秦州上邽县有段谷水姜维为邓艾破于此水经注借水又东合段溪水出西南马门溪东北流苏氏曰邓艾缒兵于蜀中非刘禅之庸则百万之师可以坐
　　斜谷
　　魏曹真以汉人数入请由斜谷伐之诏司马懿泝汉水由西城与真防汉中诸将或欲由子午谷或欲由武威陈羣谏曰斜谷阻险转运有钞截之虞汉志右扶风武功县斜水出衙领山北至郿入渭续汉志武功县【今郿县也】有斜谷注西征赋注曰裦斜谷在长安西南南口裦北口斜百七十里其水南流西都赋右界裦斜注梁州记曰万石城泝汉上七里有裦谷南口曰裦北口曰斜长四百七十里水经渭水东迳武功县北注渭水于县斜水自南注之水出县西南衙领山北歴斜谷迳五丈原东郡县志鳯翔府郿县城亦曰斜城城南当斜谷因以为名【五丈原在郿县西南二十五里】
　　陈仓
　　水经注陈仓县有陈仓山【在县南十里】山上有宝鸡祠【今鳯翔府宝鸡县也】荣氏开山图注伏羲徙治陈仓陈仓水出陈仓山下东南流注于渭水又东与阳溪合上承斜水自斜谷分注绥阳溪北届陈仓入渭诸葛武侯与兄瑾书曰有绥阳小谷虽山崖絶重溪水纵横难用行军者逻候往来要道通人今使前军砍治此道以向陈仓足以扳连贼势使不得分兵东行郡县志陈仓城魏太和中将军郝昭所筑武侯进兵攻距二十余日引去今城有上下二城相连上城是秦文公筑下城是郝昭筑【水经注今滠水对城是与昭相御处】通典今县东二十里故城是【三交城在宝鸡县四十六里司马懿与武侯相距所筑西京赋陈宝鸣鸡在焉三秦记太白山南有陈仓山】
　　祁山
　　郡县志祁山在成周长道县东十里【长道熙宁六年属岷州今西和州】汉水迳其南有诸葛武侯垒垒之左右犹有丰草盖武侯所植也【本汉上禄县地】水经注祁山在嶓冢之西七十许里山上有城极为严固汉水迳其南城南三里有武侯故垒垒之左右犹丰茂宿草盖武侯所植也在上邽西南二百四十里开山图曰汉阳西南有祁山九州之名岨武侯表言祁山去沮五百有民万戸魏牵招传孔明在祁山遣使连结轲比能比能至故北地石城与相首尾郡县志木马山在利州景谷县西南二十五里诸葛武侯出祁山木牛流马于此造作因以名之【六合掌运图祁山堡在西和州长道镇图经云祁山去秦之天水县三十里山围六七里高数十丈】
　　黎阳
　　汉属魏郡水经注黎侯国也晋灼曰黎山在其南河水迳其东今黎山东北有县故城山在城西城慿山岨河本属衞州端拱元年建通利军后为濬州有黎阳山大伾也寰宇记以为黎侯寓衞居之故县得名述征记黎阳城西袁谭城城南又有一城曹公攻谭所筑【杜牧曰黎阳距白马津三十里舆地广记开德府临河县汉黎阳县地隋析黎阳置五代属澶州】
　　官渡
　　郡国志荥阳有鸿沟水文颖曰于荥阳下引河东南为鸿沟即官渡水也后汉注官渡即古之鸿沟在今郑州中牟县【今属开封府】北官渡口是也水经注莨荡渠左迳阳武县故城南东为官渡水又迳曹公垒北有高台谓之官渡台在中牟城北世又谓中牟台袁绍临官渡起土山地道以逼垒公亦起高台以捍之即中牟台也今台北土山犹在山之东绍旧营遗基并存【郡县志官渡台亦名曹公台在中牟县北十二里裴松之北征记曰中牟台下临汴水是为官渡袁曹垒尚存焉】
　　白马
　　后汉注县属东郡今滑州白马县也故城在今县东【括地志白马故城在滑州衞南县西南二十四里】白马山在县东北三十四里津与县取此山为名水经注黎阳东岸有故城竹书纪年梁取枳道与郑鹿郑鹿即是城也今城内有故台谓之鹿鸣台又谓鹿鸣城【郡县志在白马县北三十里王谟自滑台走鹿鸣】亦曰鹿鸣津又曰白马济津之东南有白马城衞文公东徙渡河都之故济取名焉袁绍攻刘延于白马即此处寰宇志黎阳县【濬州】东黎阳津一名白马津澶州临河县有白马城郡县志白马故关在衞州黎阳县东一里五步【白马津即此地后改名黎阳津此白马津之北岸慕容德徙滑台至黎阳津冰合夜济改为天桥津高齐移石济关于此造桥改名白马关周世宗北征命学士为文祭白马祠秉笔者疑其所出访于尹拙拙厯数郡国祠白马者凡十余处】
　　延津
　　左传注陈留酸枣县北有延津郡国志注酸枣即郑廪延之地水经河水东至酸枣县西濮水东出焉河水又东北通谓之延津【注石勒号为灵昌津】又右迳滑台城【注城即郑廪延邑下有延津春秋传孔悝载伯姬于平阳行于延津是也廪延南故城即衞之平阳亭今人谓此津为延夀津】郡县志延津在衞州衞县西二十六里曹公遣于禁度河守延津即此地延津即灵昌津也在滑州灵昌县东北二十二里左传廪延曹公北救刘延至延津皆此津也【舆地广记开封府酸枣县有延津唐志衞州新乡县东南有故延津关衞县熙宁六年省为镇入黎阳新乡省为镇入汲县晋载记石勒赴金墉济自大堨先是流澌风猛军至冰泮清和勒以为神灵之助命曰灵昌津】
　　潼关
　　郡县志在华州华阴县东北三十九里古桃林塞也【左传晋使詹嘉处瑕以守桃林之塞注云华阴县东潼关】关西一里有潼水因以名关又云河在关内南流冲激关山因谓冲关【水经注潼激关山因谓潼关】按秦函谷关在汉农县即灵宝县【陜州】西南十二里故关是也今大路在北本非衿束之要汉武元鼎三年杨仆为楼船将军本宜阳人【今福昌县】耻居关外请以家僮七百人徙关于新安帝从之即新安县【河南府】东一里函谷故关是也初平二年董卓胁献帝西幸长安出函谷关自此已前其关并在新安至建安十六年曹公破马超于潼关是中间徙于今所【通典云国之巨防史官阙载】今歴二处而至河潼上跻高隅俯视洪流盘纡峻极实谓天险河之北岸则风陵津北至蒲关六十余里河山之险逦迤相接自此西望川途旷然盖神明之奥区帝宅之户牖【通典本名冲关河自龙门南流冲激华山东故以为名】黄巷坂在虢州阌乡县西北二十五里即潼关路也水经注河水自潼关东北流水侧有长坂谓之黄巷坂东出通谓之函谷关岸高道陿车不得方轨魏武征韩遂马超连兵此地今河之西有曹公垒潘岳西征赋遡黄巷以济潼【灌水注之北流迳通谷亦谓通谷水东北注于河述征记所谓潼谷水或说因水以名吕氏曰安禄山黄巢之入长安因潼关失守】书放牛桃林之野注云在华山东【山海经夸父之山其北林名曰桃林广围三百里】三秦记桃林塞在长安东四百里【西京赋注桃林在阌乡南谷中】晋地道记汉农函谷关有桃林寰宇记自陜州灵宝县已西至潼关皆是也【隋置桃林县唐更名灵宝县西南境即古桃林之野】今攷古函谷关在陜州灵宝县西南潼关在华州华阴县自潼关至函谷歴陜华二州之地俱谓之桃林塞苏氏曰曹公既灭二袁吕布刘表欲遂取江东而不克既破马超韩遂欲并举巴蜀而不果
　　荥阳汴水
　　地理志卞水在荥阳县西南水经汳水出阴沟于浚仪县北注阴沟即蒗荡渠也汳受旃然水丹泌乱流于武德絶河南入荥阳合汳南丰曾氏曰昔禹于荥泽下分大河为阴沟出之淮泗至浚仪西北复分二渠其后或曰鸿沟始皇疏之以灌魏郡者是也或曰浪宕渠自荥阳五池口来往鸿沟者是也或曰浚仪渠汉明帝时循河流故渎作渠渠成流注浚仪者是也或曰石门渠灵帝时于敖城西北累石为门以遏渠口者是也石门渠东合济水与河渠东注至敖山之北而兼汴水又东至荥阳之北而旃然之水东流入汴荥阳之西有广武二城汴水自二城间小涧中东流而出济水至此乃絶桓温将通之而不果者晋太和之中也刘裕浚之始有湍流奔注而岸善溃塞裕更疏凿以漕运者义熙之间也皇甫谊发河南丁夫百万开之起荥泽入淮千有余里更名之曰通济渠者隋大业之初也裴耀卿言江南租船自淮南北泝鸿沟转相输纳于河阴含嘉太原等仓凡三年运米七百万石者唐开元之际也后世因其利焉太宗尝命张洎论著其兴凿漕运之本末如此宋至道之间也苏氏曰自淮泗入河必道于汴世谓隋炀帝始通汴入泗禹时无此水道以疑禹贡之言此特学者考之不详禹贡九州之末皆记入河水道而淮泗独不能入河帝都所在理不应尔意其必开此道以通之其后或为鸿沟或为官渡或为汴上下百余里间不可必知然皆引河水而注之淮泗也晋王濬伐呉杜预与之书曰自江入淮逾于泗汴泝河而上振旅还都王濬舟师之盛古今絶伦而自汴泝河可以班师则汴水之大小当不减于今又足以见秦汉魏晋皆有此水道非帝创开也【薛氏曰禹贡州贡路自江顺流入海又自淮泗入菏泝泲入河传谓呉王夫差始通邗沟以禹贡考之淮南虞夏之间无水道也易氏曰之贡在北者可径达淮泗在南者邗沟未开无道入淮必防江海以达淮泗至淮泗则与徐州同贡以达于河】后山陈氏曰汉末河入于汳【即汴字】灌注兖豫永平中导汳自荥阳别而东北至千乗入于海而河于是故渎在新渠之南水经注所谓絶河而受索自此始隋开皇中因汉之旧导河于汳大业初合河索为通济渠别而东南入于淮而故道竭今于畿为白沟于宋为沙于单为石梁于徐为汳而入于南清【南清故泗也】郡县志汴渠在河南府河阴县南二百五十步本汉荥阳县地【即古莨荡渠河阴后属孟州】九域志汴水古通济渠也【郡县志汴州浚仪县琵琶沟水西自中牟县界流入通济渠隋炀帝欲幸江都自大梁城西南凿渠引汴水即莨宕渠也】
　　故市　乌巢
　　袁氏辎重万余乗在故市乌巢郡县志故市城在郑州管城县西北三十里晋地理志乌巢在酸枣县东南水经济渎东迳酸枣县之乌巢泽北注泽在酸枣之东南【酸枣本秦旧县属陈留郡隋开皇十六年属滑州今属开封府】
　　邓塞
　　郡县志邓塞故城在襄州临汉县【本汉邓县地今邓城县】东南二十二里南临宛水阻一小山号曰邓塞昔孙文台破黄祖于此山下魏常于此装治舟舰以伐呉陆士衡表称下江汉之卒浮邓塞之舟谓此也【故邓城在县东北二十二里】今按陆士衡辩亡论魏氏浮邓塞之舟下汉阴之众【注水经注曰邓塞者即邓城东北小山因之以为邓塞汉阴汉水之南也庄子曰子贡南游于楚过汉阴九域志谷城县有邓塞镇】
　　苏氏曰项籍有取天下之才而无取天下之虑曹操有取天下之虑而无取天下之量刘备有取天下之量而无取天下之才三人者终其身无成焉

　　通鉴地理通释卷十一
　　钦定四库全书
　　通鉴地理通释卷十二　　宋　王应麟　撰三国形势攷下
　　呉之亡虽后于蜀而其亡国之兆已在于蜀亡之时盖呉居东蜀居西东西之势相为唇齿孙权之与昭烈气虽不相下而实相资故权以荆州借蜀而蜀亦结好于权终老瞒之生不敢窥呉蜀惜乎昭烈才得荆州而孙权即擒关羽其后魏师之入蜀不能求救于呉而呉亦坐视蜀之亡徘徊于夀春沔中而莫能勇于救蜀是以蜀亡而呉亦从之
　　呉重镇　【十镇】
　　通典呉以建平西陵乐乡南郡巴丘夏口武昌皖城牛渚圻濡须坞并为重镇【郡县志十镇并为重镇】其后得沔口邾城广陵胡文定公设险论曰地有常险则守亦有常势当孙氏时上流争襄阳而不得故以良将守南郡与夷陵下流争淮南而不得故以大众筑东兴与皖口中流争安陆而不得故以三万劲卒戍邾城
　　建平
　　通典归州汉属南郡呉置建平郡【在秭归县】以为重镇其地险固晋王濬自蜀防流伐呉呉守将吾彦请建平增兵若建平不下晋师终不敢过即秭归县界太清镇在县东南八十五里呉置以备蜀号呉城居三峡要冲塞山蛮之路隋于此置镇【楚熊绎初都丹阳今县东南七里故城是也古防子国城在郡东二十里】陆抗曰西陵建平国之蕃表既处下流受敌二境晋志蜀分南郡立宜都郡后属呉孙休分宜都立建平郡【水经注宜都郡治在夷道县东四百步故城陆逊所筑为二江之防】
　　西陵　峡口
　　通典峡州楚夷陵汉属南郡魏武置临江郡蜀改为宜都呉黄武元年破蜀改夷陵为西陵常为重镇陆逊曰夷陵要害国之关限若失之则荆州可忧陆抗曰西陵国之西门唐为峡州扼三峡之口西通蜀江【夷陵县有夷山故城在县西北呉之西陵晋复改为夷陵巴山县古扞关楚王南拒蜀处宜都县有荆门虎牙二山狼尾滩】舆地广记郡城陆抗所筑郡县志陆逊为宜都守镇此蜀来伐大破之后陆抗镇焉西陵峡山在夷陵西北二十五里陆逊破蜀还屯夷陵守峡口以备蜀即此荆州记曰自县泝江二十里入峡口名为西陵峡长二十里层岩万仞所谓三峡即其一也或曰巴东自有三峡此即峡口也州城陆抗之垒也水经注夷水迳宜都北东入大江江水东迳黄牛山又东迳西陵峡又东迳陆抗故城北注云宜都记曰自黄牛滩东入西陵界至峡口百许里山水纡曲【三峡广溪峡巫峡西陵峡也广溪为三峡之首昔禹凿以通江所谓巴东之峡东至西陵七百里巫峡因山为名瞿塘峡在防州奉节县东三里不在三峡之数自三峡七百里中两岸连山畧无阙处重岩叠障隠天蔽日】呉纪涉曰自西陵以至江都五千七百里疆界虽逺其险要必争之地不过数四胡文定公曰湖北要防在荆峡故刘表时军资寓江陵先主时重兵屯油江口关羽孙权则并力争南郡陆抗父子则协规守宜都晋大司马温及其弟冲则保据渚宫与上明此皆荆峡封境也【辨亡论陆公以偏师三万北拒东坑注东坑在西陵步阐城东北长十余里陆抗所筑之城在东坑上当阐城之北其迹并存荆州图记夷陵县南对岸有陆抗故城周回十里三百四十步即山为墉四面天险】
　　乐乡
　　通典乐乡城在江陵府松滋县东七十里呉建衡三年陆抗所筑后朱然修之戍焉然子绩为乐乡督陆抗传永安二年都督西陵建衡二年都督信陵西陵夷道乐乡公安诸军事治乐乡晋庾翼请据乐乡广农稸谷以伺二寇之衅王述曰彼去武昌千有余里江渚有虞不相接救【水经江水又迳孱陵县之乐乡城北注云陆抗所筑】通典马头故戍城在公安县西北六十里陆抗所屯以北对江津与羊祜相拒水经注江津或南对马头岸
　　南郡
　　通典今江陵府呉将张咸伍延守之郡县志呉克荆州吕防及朱然陆逊相继守之晋平呉改为南平郡治江安【今公安县】寻复为南郡羊祜杜预继治荆州或镇襄阳或镇江陵东晋王忱始于江陵营城府此后常以江陵为州治唐上元元年改荆州为江陵府自东晋以后居建业以扬州为京师根本荆州为上流重镇比周之分陜焉渚宫楚别宫今州所治即其地何承天曰呉城江陵移入南岸周瑜领南郡太守屯据江陵南齐州郡志汉中平末荆州刺史王睿始治江陵呉时西陵督镇之晋平呉以为刺史治陶侃为刺史治沌口王敦治武昌其后或还江陵或在夏口桓温平蜀治江陵桓冲避居上明顿陆逊乐乡城上四十余里以接近三峡无西疆之虞故重戍江南轻戍江北后复得襄阳太元十四年王忱还江陵【江陵去襄阳步道五百势同唇齿】江左大镇莫过荆【称荆州为陜西】胡氏曰孙皓之季虑不及逺彻南郡之备专意下流于是杜预王濬一举取之【何充谓荆楚国之西门得之则中原可定失之则社稷可忧宋武帝以荆州居上流之重资实兵甲居朝廷之半故以诸子居之不以属人水经注秦以汉南地置南郡周书曰南国名也南氏有二臣争权君弗能制南氏用分为二南国按韩婴叙诗云其地在南郡南阳之间吕氏春秋所谓禹自涂山南省南土是郡取名焉】
　　巴丘
　　通典今岳州呉为重镇鲁肃万彧屯于此东晋使陶侃镇守郡县志岳州巴陵县本汉下隽县之巴丘地【下隽属长沙故城在今蒲圻县界】呉初巴丘置大屯戍使鲁肃守之蜀志曰西增白帝之兵东益巴丘之戍巴陵城对三江口【岷江为西江澧江为中江湘江为南江】巴丘湖又名青草湖在县南七十九里【周回二百六十五里俗云即古云梦泽】水经注巴丘山在湘水右岸山有巴陵故城本呉之巴丘邸阁城也晋立巴陵县于此宋立巴陵郡陶侃以江陵偏逺移镇巴陵
　　夏口
　　南齐志夏口呉置督将为鲁口屯对鲁山岸因为名晋永嘉中荆州刺史山简自襄阳奔夏口庾翼为荆州治夏口并依地崄也太元中桓冲移镇上明上表言江州刺史桓嗣宜进屯夏口据上下之中于事为便义熙元年刘毅以为夏口二州之中地居形要控接湘川边带涢沔请荆州刺史刘道规镇夏口六年自临鄣徙治夏口城据黄鹄矶边江峻险楼橹高危瞰临沔汉郡县志鄂州春秋时谓之夏汭汉为沙羡之东境【呉录黄祖为江夏太守始于沙羡置屯】自后汉末谓之夏口亦名鲁口为呉之要害常以重兵镇之【周瑜请精兵进住夏口】魏司马懿曰夏口东关敌之心喉东晋孝武时桓石仁屯守宋孝武分荆湘江三州之八郡为郢州以分上流之势【镇江口】隋平陈改为鄂州州城本夏口城呉黄武二年城江夏以安屯戍地也城西临大江西角因矶为楼名黄鹤楼呉鲁肃为夏口督晋地理志沙羡有夏口对沔口有津呉志赤乌二年城沙羡【江夏县本汉沙羡县地】括地志汉水始欲出大江为夏口又为沔口舆地广记按水经注夏水本江之别出自江陵县东南流又东过华容县南【今石首县】又东至云杜县【今复州沔阳县】入沔谓之赌口冬竭夏流故曰夏水自赌口下沔水通兼夏口而南至鲁山下防于江在今江夏县西通典建安十三年孙权克黄祖后置兵镇即今鄂州水经沔水南至江夏沙羡县北南入于江注庾仲雍曰夏口一曰沔口江水东至华容县西夏水出焉注船官浦东即黄鹄山东北对夏口城孙权所筑也依山傍江对岸则入沔津故城以夏口为名亦沙羡县治【按水北曰汭则夏汭者江北之夏口左传注汉水曲入江处】何尚之云夏口在荆江之中正对沔口后汉刘表传注夏口即今鄂州宋元徽元年夏口阙镇以其地居浔阳上流欲使腹心居之齐刘懐珍曰夏口兵冲要地宜得其人薛氏曰夏口南临大山三方阻水汉阳以北限隔陂湖虏出上蔡则武昌夏口当其冲
　　陆口
　　鲁肃吕防屯陆口【陆逊代防至陆口吕岱还陆口】在鄂州蒲圻县南寰宇记云即陆溪口也【鲁肃为汉昌太守汉昌岳州平江县呉曰呉昌】水经注练浦东合练口江浦也南直练洲江之右岸得蒲矶口即陆口也水出下隽县西三山溪其水东迳陆城北又迳下隽县北北对金城呉将陆涣所屯也陆水又入蒲圻县北迳吕防城西昔孙权征长沙零桂所镇也陆水右迳蒲矶山北入大江北对蒲圻洲即蒲圻县治也白沙口一名沙屯南直蒲圻洲水北入百余里呉所屯也【建安十九年孙权遣吕防取长沙零陵桂阳三郡使鲁肃屯巴丘以御关羽权住陆口为诸军节度】郡县志吕防城在鄂州蒲圻县西南八十里定荆州于此镇守【本沙羡地呉分立蒲圻县本属长沙郡隋属鄂州】
　　武昌
　　通典建安二十五年呉城武昌陆逊诸葛恪滕牧镇守今鄂州武昌县东晋谢尚庾翼屯守于此郡县志武昌县旧名鄂【本楚熊渠封中子红于此称王楚辞乗鄂渚而反顾】汉以为县属江夏郡呉以下雉浔阳阳新柴桑沙羡武昌六县为武昌郡黄武初自建业徙都【还都建业】故都城在县东一里余本汉将灌婴所筑晋陶侃温峤桓温为刺史并治其地【嘉定十五年以武昌县置夀昌军】晋志武昌郡领县七有沙羡鄂武昌三县【沙羡今鄂州也武昌故东鄂今州东北八十里武昌山在县南百九十里鄂县有新兴铁官盖东近兴国军界非今之鄂州也宋志江夏郡治夏口而鄂县隷武昌郡呉改鄂为武昌晋太康元年复立鄂县而武昌如故隋废鄂县入武昌】水经注孙权改鄂曰武昌鄂县徙治于袁山东又立为江夏郡分建业之民千家以益之黄龙元年权迁都建业以陆逊辅太子镇武昌孙皓亦都之皓还东令滕牧守之晋永平中始置江州傅综为刺史治此城后庾亮之所镇也今武昌郡治城南有袁山即樊山也晋王述曰武昌实是江东镇戍之中非但扞御上流而已急缓赴告骏奔不难【晋伐呉使王戎袭武昌】薛氏曰武昌乃呉建都而王陶温庾之所为督府者其地襟带江沔依阻湖山左控庐淝右连襄汉南北二涂有如绳直胡人南牧尝出此以袭豫章张魏公曰鄂州城东通武昌樊口昔孙权移都武昌以拒魏师渡江而西接连川陜中原声援络绎可通
　　下雉　阳新
　　下雉汉属江夏伍被谓淮南王安曰守下雉之城絶豫章之口郡县志下雉故县在永兴县东南一百四十里【永兴本鄂县】阳新呉分鄂县立【隋开皇九年改富川十八年改永兴今兴国军】水经注江之右岸富水注之水出阳新县之青湓山【淮南李神福曰永兴大县馈运所仰】
　　浔阳　柴桑
　　浔阳汉属庐江通典汉旧县在江北蕲州界晋温峤移于江州柴桑汉属豫章晋志有湓口关隋废改名湓城唐复改浔阳通典浔阳县南楚城驿即旧柴桑县也郡县志柴桑故城在江州浔阳县【今德化县】西南二十里
　　皖城　皖口
　　郡县志舒州【今安庆府】春秋时皖国【咎繇之后】汉为皖县属庐江三国初属魏孙权征皖克之【按呉志孙策与周瑜袭皖城克之】后为重镇令诸葛恪屯戍之【曹公恐江滨郡县为权所略令内移民转相惊自庐江九江蕲春广陵戸十余万皆东渡江江西遂虚合肥以南惟有皖城建安十九年权征皖城克之正始二年权遣恪屯皖城以伺边隟四年司马懿攻皖恪退屯柴桑】怀宁县本汉皖县皖山在县西十里皖水西北自夀州霍山县流经县北二里又东南流二百四十里入大江谓之皖口【九域志懐宁县有皖口镇】呉塘陂在县西二十里皖水所注曹公遣朱光为庐江太守屯皖大开稻田吕防言皖地肥美若一收熟彼众必增于是征皖破之【此塘即朱光所开也薛氏曰呉陂堰皖水朱光吕防所争皖屯也晋咸宁四年呉人大佃皖城王浑遣应绰破之同安志城居皖水之北遂号皖城诸葛恪传乞率众佃庐江皖口因轻兵袭舒】
　　牛渚圻
　　郡国志秣陵南有牛渚孙策攻刘繇牛渚营周瑜出备牛渚通典当涂县【今太平州】有牛渚圻亦谓之采石【舆地志牛渚山北谓之采石】呉为重镇孙皓时以何植为牛渚督【晋师来伐遣王浑向牛渚】郡县志当涂县本汉丹阳县地【当涂本属九江故城在濠州钟离县西十七里涂山在夀春县东北以涂山为邑名晋分丹阳置于湖县成帝时以江北当涂县流人过江在于湖者侨立当涂县】牛渚山在县北三十五里【山突出江中谓之牛渚圻津渡处也秦始皇东巡防稽道由丹阳至钱塘即从此渡也】晋谢尚镇于此采石戍在县西北三十五里西接乌江北连建业城在牛渚山上与和州横江渡相对隋师伐陈贺若弼从此渡【隋平陈置贞观初改镇为戍】博望山在县西三十五里与和州对岸江西岸曰梁山在歴阳县南七十里【两山相望如门俗谓天门山】山上皆有却月城宋王谟所筑六代于此屯兵扞御【王濬伐呉宿于牛渚部分明日前至三山】水经注牛渚在姑孰乌江两县界中【西采石在和州歴阳县东二十里】胡氏曰昔人谓大江天所以限南北而陆抗乃曰此守国末务非智者所先何也杜预尝袭乐乡矣胡奋尝入夏口矣贺若弼尝济广陵矣曹彬尝渡采石矣则其险信未足恃也虽未足恃然魏武困于居巢曹丕困于濡须拓跋困于瓜洲苻坚困于淝水皆不得渡则其险亦未可弃也设险以得人为本保险以智计为先人胜险为上险胜人为下人与险均才得中策张氏曰前世南北战争之际魏军尝至瓜步矣石季龙掠骑尝至歴阳矣石勒寇豫州至江而还此皆限于江而不得骋者也周瑜谓舍鞍马事舟楫非彼所长赤壁之役果有成功至于羊祜之言则以南人所长惟在水战一入其境长江非复所用有如瑜者为用则祜之言谓之不然可也无如瑜者为用则祐之言不可不察也州县一也有最为要害者津渡一也有最宜备豫者苻坚自项城来夀阳孙恩自广陵趋石头王敦渡竹格苏峻济横江侯景渡采石考前世盗贼与夫南北用兵由夀阳歴阳来者十之七由横江采石渡者三之二至于据上流之势以窥江左者尚未论也呉氏曰大江之南上自荆岳下至常润不过十郡十郡之间其要不过七渡上流最者三荆南之公安石首岳之北津中流最者二鄂之武昌太平之采石下流最者二建康之宣化镇江之瓜州【叶氏曰防江控扼要地有三太平州之采石渡建康府之马家渡宣化渡采石江濶而险马家渡江狭而平两处相去六十里皆与和州对岸】
　　濡须坞　濡须口
　　通典和州歴阳县西南一百八十里有濡须水建安十七年孙权筑坞于此以拒曹公周泰朱桓皆为守将【二十一年曹公自来攻围呉黄武二年魏军又攻不拔】郡县志濡须坞在和州含山县西南二百十里濡须水源出巢县西【今无为军县】巢湖亦谓之马尾沟东流经亚父山又东南流注于江建安十八年曹公至濡须与孙权相拒月余权乗轻舟从濡须口入偃月坞在巢县东南二百八里濡须水口初吕防守濡须闻曹公将来夹水筑坞形如偃月故以为名按濡水与和州含山县分中流为界【建安中曹公军居巢孙权在濡须口筑城拒守魏又遣曹仁张辽等屯居巢后属呉朱桓代周泰为濡须督朱然备大坞及三关屯】濡须山在含山县西南七十五里与无为军七宝山对峙中为石梁凿石通水山川险阻呉魏必争之地呉据其北筑坞【濡须水即濡须山东关之水也】水经注江水自濡须口又东左防栅口栅水又东南流注于大江谓之栅口水舆地志栅江口古濡须口也呉魏相持于此呉筑两城于北岸魏置栅于南岸【今栅江裕溪当利三处皆为南北冲要栅江在歴阳县西南一百五十里与无为军分界】真氏曰按宋书坞小障也【孙氏之保江左邾城虽小犹屯三万人自古立国东南以两淮为根本】周氏曰魏之重镇在合肥孙氏既夹濡须而立坞矣又隄东兴以遏东湖又堰涂塘以塞北道然总之不过于合肥巢县之左右力遏魏人之东而已魏不能过濡须一步则建邺可以奠枕故孙氏之为守易叶氏曰自古保江必先固淮曹操不能越濡须苻坚不能出涡口魏太武不能窥瓜步周世宗不能有夀春皆以我先得淮也王氏曰三国鼎立南北瓜分之际两淮间常为天下战场孙仲谋立坞濡须曹操先计后战不能争也谢幼度师于淝上苻坚拥众山立不能抗也沈璞守一盱眙佛狸倾国南向往复再攻其城不能下也呉氏曰呉据荆扬尽长江所极而有之而夀阳合肥蕲春皆为魏境呉不敢涉淮以取魏而魏不敢絶江以取呉盖其轻重强弱足以相攻拒也故魏人攻濡须呉必倾国以争之呉人攻合肥魏必力战以拒之终呉之世曾不得淮南寸地故卒无以抗魏及魏已下蜀经略上流屯夀春出广陵则呉以亡矣【宋何承天曰曹孙之霸才均智侔江淮之间不居者数百里濡须之戍家停羡溪濡须在歴阳郡南百八十里羡溪在其东三十里】
　　东兴　东关　巢湖
　　郡县志巢湖在巢县【今无为军】西五十里周回五百里南出于东关口东关口县东南四十里接巢湖在西北至合肥界东南有石渠凿山通水是名关口相传云夏禹所凿一号东兴【唐志巢县东南四十里有故东关】今其地高峻险狭实守扼之所故天下有事是必争之地呉魏相持于此呉筑城魏亦对岸置栅嘉平四年诸葛恪于东关作大隄遏巢湖左右依山侠筑两城使全端留略守之魏遣诸葛诞胡遵围东关将坏其堤恪大破之【东关又在和州含山县西九十里】巢湖亦名焦湖在庐州合肥县东南六十四里本居巢县地后陷为湖今与巢县庐江分湖为界【后汉纪作漅元魏任城王澄表称萧衍频断东关欲令漅湖泛溢以灌淮南诸戍】诸葛武侯曰曹操四越巢湖不成张魏公曰巢河之水上通焦湖濡须正扼其冲东西两关又从而辅翼之餽舟难通故虽有十万之师未能寇大江薛氏曰西自皖东至扬多断流为阻故自前世征役舟师皆出东道如呉邗沟魏广陵周鹳河等率资水之利南北所通行也惟庐夀一路陆有东关濡须硖石之阨重以陂水之限最为险要【东关恃东兴塘濡须恃濡须水硖石蔽皖绍兴十一年刘锜至东关见其地负山面水乃引兵据之以遏边冲】
　　邾城
　　通典今黄州东西界临江与武昌相对郡县志故邾城在黄州黄冈县东南一百二十里古邾国也【后为楚所灭汉以为县属江夏郡】呉克邾城使陆逊以三万人城而守之【赤乌四年八月陆逊城邾】晋陶侃传议者以武昌北岸有邾城宜分兵镇之侃曰我所以设险御寇正以长江耳邾城隔在江北内无所倚外接羣夷必引寇虏自呉时此城乃三万兵守今纵有兵守之亦何益于江南后庾亮以毛宝戍之果败真氏曰今蕲舒黄三州之北有大山緜亘八百里俗呼为西山邾城在山之南东晋时宻迫羣夷所以不可置戍与今不同叶氏曰孙氏以江北守江而不以江南守江杨氏曰固国者以江而不以淮固江者以淮而不以江薛氏曰淮东之地沮泽多而丘陵少淮西山泽相半无水隔者独邾城白沙戍入武昌及六安舒城走南硖二路耳胡氏曰自古未有欲守长江而不保淮甸者淮甸者国之唇江南者国之齿【唐氏曰曹公以数十万再至居巢逡巡而不能进诸葛诞以步骑七万失利而退以濡须东兴之扼其吭也】
　　安陆
　　水经注安陆城故郧城也因冈为墉汉属江夏【今德安府】郡县志安陆县城三重西枕涢水故清发水也西北自随州流入注于沔谓之涢口春秋呉败楚柏举及清发是也云梦泽在县南五十里晋庾翼欲北伐上疏移镇安陆胡文定公曰欲固中流必以重兵镇安陆薛氏曰北接随唐东横南鄂西接荆郢亦江汉间一都防也【陪尾山在安陆县今曰横尾山】
　　沔口
　　汉入江处谓之沔口魏呉皆以为重镇【见前】薛氏曰上游粮饷由沔而达襄郢由涢而入安随
　　广陵
　　见前
　　涂中　涂塘
　　郡县志滁州汉全椒县地【通典齐志南谯郡隋改滁州】晋琅邪王伷出滁中即此地呉赤乌十三年作堂邑涂塘以淹北道【涂水名音除】汉堂邑县属临淮后汉属广陵九域志真州六和县楚之棠邑也堂邑涂塘即此今名瓦梁河晋咸和元年议欲作涂塘以遏胡寇祖约曰是弃我也太元四年谢石帅舟师屯涂中【滁水在全椒县南六十里源出庐州梁县东流经滁及六合县至瓜步入于大江滁河在和州歴阳县北六十里】薛氏曰滁和州六合间有涂塘呉赤乌中遣兵十万断涂作塘南唐于滁水上立清流关瓦梁堰有东西瓦梁城晋置秦郡治六合周显德三年南唐何延锡建言六合西二十五里有堰曰瓦梁水曰滁河由河而上数百里钜细骈比合五十四流辐凑呉堰中阙横断羣山囘环不止鱼三州氓海四百里其实据天经而絶地纬之要者功未就而罢景德元年毁之【瓦梁堰即涂塘也是塞滁水以为塘堰隋志六合县后齐置瓦梁郡】何氏曰晋之取呉二十万耳而所出之道六隋之取陈五十万耳而所出之道八所出之道多则彼之受敌者众【呉西不得蜀北不得淮北齐于秦郡置秦州州前江浦通涂水齐人以大木为栅于水中秦州即六合县】朱氏【黼】曰呉大帝筑堂邑涂塘以淹北道王凌表请攻讨而司马懿不许诸葛恪一城东兴以遏巢湖而魏之二将数十万之众皆覆没于隄下则堰水以固圉未为非策也唐氏曰自古天下裂为南北其得失皆在淮南晋元帝渡江迄于陈抗对北虏者五代得淮南也杨行宻割据迄于李氏不宾中国者三姓得淮南也呉不得淮南而邓艾理之故呉并于晋陈不得淮南而贺若弼理之故陈并于隋南得淮则足以拒北北得淮则南不能自保矣刘氏【季裴】曰自古守淮莫难于谢又莫难于杨行宻淝水之役谢以八千人当苻坚九十万之众清口之役杨行宻以三万人当朱全忠八州之师众寡殊絶而卒以胜者扼淮以拒敌而不延敌以入淮也孙仲谋以江守江行宻以淮守淮晋人以淮守江薛氏曰孙氏割据作涂中东兴塘以淹北道南朝瓦梁城塞后湖为渊障蔽长江号称北海大抵淮东之地沮泽多而丘陵少淮西山泽相半无水隔者独邾城白沙戍入武昌及六安舒城走南硖二路耳古人多于川泽之地立塘以遏水溉田在孙氏时尽罢县邑治以屯田都尉自刘馥邓艾之后大田淮南迨南北朝增饬弥广今舒州有呉陂堰【朱光吕防所争皖屯也陂堰皖水】庐江有七门堰【刘馥断龙舒水作】巢县有东兴塘【诸葛恪作遏巢湖水】滁和州六合间有涂塘【呉赤乌中遣兵十万断滁作塘于其上源今梁县界置滁阳城晋以为南梁郡南唐于滁水上立清流关】瓦梁堰【有东西瓦梁城晋置秦郡而治六合周显德三年南唐何延锡建言堰五十四流不止鱼三州氓海四百里其实据天经絶地纬功未就而罢景德元年毁之】天长有石梁堰【源出滁州入高邮为樊梁溪梁置泾州】高邮有白马塘【唐阻三阿溪谢破都颜俱难李孝逸破李敬业处】州有召伯埭【谢安堰艾陵湖作新城在其上】裘塘屯【齐高帝建武五年遏艾陵湖立】楚州有石鼈塘【邓艾作荀羡复屯】射陂【汉旧陂】洪泽陂【唐大厯二年与射阳湖并置官屯射阳湖即射陂也】淮阴有白水屯盱眙有破釜塘【邓艾立白水塘与破釜相连开八水门大业末破釜塘坏水入淮白水亦涸】安丰有芍陂【即孙叔敖所作期思陂汉王景魏刘馥邓艾齐桓崇祖皆修复之首受渒水西自六安北界驺虞石东自濠州之南横石水皆入焉灌田万顷】固始有茹陂【刘馥作】是皆古人屯田遏水之迹其余不可详记大要六安以东有芍陂之险钟离以东无非湖浊之地西自皖东至扬则多断流为阻故自前世征役舟师皆出东道如呉邗沟魏广陵周鹳河等率资水之利南北所通行也惟庐夀一路陆有东关濡须硖石之阨重以陂水之艰【东关恃东兴塘濡须恃濡须水硖石蔽皖淮南有两硖石此桐城南硖也夀春硖石在淮水上】最为险要然闻芍陂可以灌夀淝水可以灌庐南唐何敬洙尝复诸塘不克













　　通鉴地理通释卷十二
<史部,编年类,通鉴地理通释>
　　钦定四库全书
　　通鉴地理通释卷十三　　宋　王应麟　撰晋宋齐梁陈形势攷
　　东南地非褊也兵非弱也有人焉进取而有余无人焉自保而不足诗曰无竞维人作晋宋齐梁陈形势攷
　　晋重镇
　　通典元帝命祖逖镇雍丘以合肥淮阴夀阳泗口角城为重镇成帝时酂守将退屯襄阳穆帝时平蜀汉复梁益之地又遣军西入关至灞上再北伐一至洛阳一至枋头其后以彭城为北境藩扞每因刘石苻姚衰乱之际则进兵屯戍在于汉中襄阳彭城大抵上明江陵夏口武昌合肥夀阳淮阴常为晋氏镇守
　　雍丘
　　晋属陈留【古雍国国】今属开封府郡县志故城北临汴河祖逖为豫州刺史治于此
　　合肥　夀阳　襄阳【见前】
　　戴若思镇合肥祖约谢尚镇夀阳庾翼朱叙镇襄阳通典夀春郡西十五里即谢破苻融之处【胡氏曰六朝增重上流庾亮欲经畧中原则先分戍汉沔宋太祖欲伐魏则先广襄阳资力故晋何充谓荆楚国之西门】
　　马头城
　　通典晋永和中谢尚镇马头城即夀州盛唐县北【郡县志县北二十里今安丰军六安县舆地广记在六和县北宋志马头太守属南豫州故淮南当涂县地晋安帝立因山形立名】
　　淮阴
　　祖逖屯淮阴通典刘隗镇守今楚州县南齐志永和中荀羡云淮阴旧镇地形都要水陆交通易以观衅沃野有开殖之利方舟运漕无他屯阻乃营立城池【寰宇记故淮阴县城在山阳县】本朝陈敏曰楚州为南北襟喉长淮二千余里河道通北方者五淮汴涡颍蔡是也其通南方以入江者唯楚州运河一处周世宗自北神堰凿老鹳河通战舰入大江而唐遂失淮南之地徐宗偃曰山阳南北必争之地我得之可以控制山东【清河口去州五十里绍兴初韩世忠屯重兵】
　　石鼈
　　通典石鼈城在楚州宝应县西八十里魏邓艾筑以营田晋荀羡镇下邳屯田于东阳之石鼈北齐苏珍芝又议修石鼈等屯
　　泗口
　　通典泗州宿迁县【郡县志淮水入县境南与楚州山阳县分中流为界】晋大宁中兖州刺史刘遐自彭城退屯泗口即此【禇裒伐赵直指泗口径赴彭城殷浩进屯泗口谢救彭城军于泗口】水经淮水东北至下邳淮阴县西泗水从西北来流注之注淮泗之防即角城也左右两川翼夹二水决入之所谓泗口也【泗水又东南得睢水口泗水又迳宿预城之西梁将张惠绍北入水军所次今城在泗水之中舆地广记宿迁县秦下相县地晋元帝督运军储以为邸阁因置宿豫县唐改宿迁宋朝太平兴国七年属淮阳军胡文定公曰欲固下流必守淮泗　汉条侯击呉楚邓都尉曰使轻兵絶淮泗口塞呉饟道条侯从其策　泗水出袭庆府泗水县至宿迁县入淮演繁露曰泗即今谓南清河也禹贡广记曰今盱眙军相对即泗口也自清河口而上者吕梁自涡口而上者谯梁自颍口而上者蔡河】
　　角城
　　水经注泗水又东迳角城北济水与泗水东南流至角城同入淮通典安帝义熙中置城在宿迁县东南【寰宇记在淮阳军宿迁县东南一百十里】临泗水南近淮水自后常为重镇舆地广记泗州盱眙县晋安帝时置角城镇在淮泗之防后魏高闾曰角城处在淮北去淮阳十八里五固之役攻围歴时卒不能克宋志淮阳角城县晋义熙中立【齐明帝初后魏南侵以李安仁戍之】
　　酂
　　晋志武帝改南阳为顺阳郡治酂县故城在光化军干德县东北水经注酂县故城南临沔水谓之酂头【汉封萧何为侯国】
　　彭城
　　徐州晋为彭城国通典晋立徐州为重镇朱序镇守宋王谟曰彭城南届大淮左右清汴【魏薛虎子曰徐州清汴通流】表里京甸捍接边境城隍峻整襟衞周固又自淮以西襄阳以北经涂三千达于济岱六州之人三十万户常得安全实由此镇舆地志郡城险固非攻所能拔郡县志宋高祖经略中原置府于此自隋氏凿汴以来南控埇桥以扼汴路故其镇尤重宋志徐州刺史后汉治郯县魏晋宋治彭城元魏尉元曰彭城宋之要藩宋薛安都举城降魏薛虎子曰欲取江东先须积谷彭城【苏氏曰魏太武以三十万众攻彭城不能下而王智兴以卒伍庸材恣睢于徐朝廷亦不能讨岂非其地形便利人卒勇悍故耶后山陈氏曰南守则略河南山东北守则瞰淮江故于兵甲为守攻之地项氏常都临制四方宋武常守并防南北林氏曰晋悼公始围彭城继城虎牢识天下之势】
　　沌口
　　水经注沌口上承新阳县之太白湖东南流为沌水迳县南注于江谓之沌口【竟陵郡新阳县分云杜立】晋永嘉六年陶侃为荆州镇此明年徙林鄣沔水又东迳沌阳县北又东迳林鄣故城北陶侃镇此郡县志晋于临嶂山置沌阳县【江夏郡自上昶城移治】今汉阳军汉阳县有沌水【通典音屯又音篆】东晋置沌阳县处沌水之阳【汉阳县有沌口港沌口镇王澄弃荆州别驾郭舒不肯从澄东下乃留屯沌口陶侃为荆州刺史镇沌口又移入沔江陈侯安都讨王琳至沌口后梁华皎与呉明彻战于沌口皆此地临嶂山在汉阳县西六十里陆务观曰江陵之建宁镇葢沌口也】
　　上明
　　郡县志上明故城亦谓桓城在江陵府松滋县西一里居上明之地而桓冲所筑故兼二名苻坚南侵冲为荆州刺史渡江南上明筑城以御之上明在县东三十步明犹渠也晋末朱龄石开三明引江水以灌稻田后隄坏遂废水经江水东迳上明城北注云晋太元中苻坚寇荆州桓冲徙渡江南使刘波筑之移州治城其地夷敞北据大江晋志元帝渡江后以河东人南寓者于汉武陵郡孱陵县界上明地侨立河东郡桓冲传上疏曰自中兴以来荆州所镇随宜回转今宜全重江南轻戍江北于是移镇上明
　　江陵　夏口　武昌
　　见前
　　石城
　　羊祜传呉石城守去襄阳七百余里祜以诡计令呉罢守祜以孟献营虎牢而郑人惧晏弱城东阳而莱子服乃进据险要开建五城取膏腴之地石城以西尽为晋有郡县志郢州长夀县城本古之石城背山临汉水呉于此置牙门戍城羊祜镇荆州亦置戍焉即今州治是也【郢州西北至襄州三百十里】水经注沔水南迳石城西城因山为固晋羊祜镇荆州立元康元年分江夏西部置竟陵郡治此庾亮欲移镇石城为灭贼之渐蔡谟议曰沔水之险不及大江非庙胜之算亮不果移镇【终晋之世卒于宴安江沱而不能混一中原】郢州子城三面墉基皆天造正西絶壁下临汉江石城之名本此
　　灞上
　　郡县志白鹿原在京兆府万年县东二十里亦谓之灞上【汉文帝灞陵王仲宣诗曰南登灞陵岸回首望长安】
　　洛阳【见前】
　　郡县志故洛阳城在洛阳县东二十里按华延隽洛阳记云洛阳城东西七里南北九里洛阳城内宫殿台观府藏寺舍凡有一万一千二百一十九门自刘曜入洛元帝渡江官署里闾鞠为茂草后魏孝文太和十七年幸洛阳巡故宫遂咏黍离之诗为之流涕经始洛京十九年新都始立隋炀帝诏营东京大业元年新都成
　　枋头
　　通典淇水出共山东至衞州【今濬州】衞县界入河谓之淇水口汉建安九年曹公于水口下大枋木以成堰遏淇水东入白沟以通漕运时人号其处为枋头晋桓温败于枋头即此【郡县志枋头故城在衞县东一里】水经注卢谌征艰赋曰后背洪枋巨堰深渠高堤【魏武开白沟因宿胥故渎】蒲洪归枋头遣使来降【十六国春秋晋刘牢之救蒲丕慕容垂至枋头拒之后魏移汲郡治此】谢尚使戴施据枋头寰宇记枋头城在衞县南去河八里南对酸枣棘津载记苻坚自邺如枋头改枋头为永昌县
　　大司马温之灭蜀太尉裕之伐南燕平后秦三事差强人意然是二人者功存攻拓志在簒君
　　宋重镇
　　通典宋武帝北平广固西定梁益又克长安尽得河南之地【长安寻为赫连所陷景平中虎牢以西陷后魏】文帝元嘉中遣将北伐水军入河克魏碻磝滑台虎牢洛阳四城【其后又失】又分军北伐克农开方二城于是后魏太武总师经彭城临江屯于步退攻盱眙不拔而还明帝时后魏南侵淮北青冀徐兖四州及豫州西境悉陷没则长淮为北境然初强盛也南郡襄阳悬瓠彭城歴城东阳皆为宋氏藩扞
　　广固
　　在青州益都县西四里晋曹嶷所筑【见下】
　　梁益
　　梁州今兴元府益州今成都府
　　碻磝
　　唐为济州治所宋王谟平碻磝守之其城临水西南圯于河
　　滑台
　　本郑之廪延邑今滑州
　　虎牢　洛阳
　　见前
　　农开方
　　通典并虢州水经注烛水东注于绪茹之水歴涧东北出谓之开方口水侧有阜名方伯堆宋奋武将军鲁方平建威将军薛安都等与柳元景北入军次方伯堆堆上有城即方平所筑也门水又北迳农县故城东即故函谷关郡县志方伯堆在虢州农县东南五里宋鲁方平所筑【栁元景传厐法起诸军进次方伯堆去农城五里元景率众至农营于开方口】
　　彭城
　　见前
　　瓜步　六合
　　瓜步山在真州子县西四十七里【九域志有瓜步镇】后魏太武临江即此鲍明逺云瓜步山亦江中之眇小山徒以因逈为高据絶作雄凌清瞰逺擅竒含秀是亦居势使之然也【南齐建元初徙齐郡治瓜步】郡县志瓜步山在六合县东南二十里临大江魏太武至六合登瓜步山隔江望秣陵才数十里六合山在县东北八十里桃叶山在县西南七十五里隋开皇三年于此山置六合镇【见隋取陈】汉堂邑县【楚棠邑】后周置方州改六合郡隋为六合县唐属州本朝属真州【州西北七十里】真州东行五十里可至瓜洲以向镇江西行六十里可至瓜步以向建康【唐氏曰太武以百万众观兵瓜步卒盟而还不复议渡江元英以大众困于坚城之下不敢舍而深入虑彭城合肥之议其后也】
　　盱眙
　　后魏高闾谓盱眙淮南之本原舆地记云楚邑【怀王初立都此】汉为临淮都尉治晋临淮郡治义熙七年立盱眙郡【统三县】宋太守沈璞缮城浚隍及魏兵南向臧质与璞共守魏太武以三十万众围三旬不克而退【元嘉二十八年南兖州徙治齐北兖州自淮阴移镇】唐改西楚州寻废本朝属楚州复泗州建炎三年为盱眙军【绍兴六年依山筑城今招信军领县三】曾涣曰淮东控扼有六一曰海陵二曰喻口三曰盐城四曰宝应五曰清口六曰盱眙张魏公曰淮东宜于盱眙屯驻以扼清河上流淮西宜于濠夀屯驻以扼涡颍之运【真氏曰淮东要害在清河之口淮西要害在涡颍之口欲顾两淮先防三口天长县去盱眙军百四十里西门趋盱眙南门趋六合东门趋州自至盱眙凡数百里平畴沃壤极目亡际重湖陂泽渺漭相连田野之民又皆坚悍强忍此天赐吾国以为长江之屏障使强兵足食为进取之资也　台子山在盱眙县东一里魏造弩台射城中因名长围山在北七里魏于都梁山筑城造桥絶水路即此盱眙山在东南四十里一名马鞍】
　　歴城
　　通典齐州歴城县【汉属济南韩信伐齐至歴下即其地】宋为济南郡兼置冀州【领郡九治于此】到彦之引兵自清入济南至歴城
　　东阳
　　晋志刘裕灭南燕留羊穆之为青州刺史筑东阳城而居之【自元帝渡江于广陵侨置青州至是始置北青州镇东阳城宋志孝建二年移治歴城大明八年还治东阳明帝失淮北于郁州侨立青州】通典东阳城即青州治东城是也【治在益都县】晋时城宋将竺防守之后魏攻围数月不拔【临胊县古东阳城左传晏弱城东阳以偪莱注云齐竟上邑郡县志宋沈文秀为刺史守东阳城为后魏所陷　郡国志泰山郡南城县有东阳城吕氏春秋夏孔甲游东阳萯山左传哀八年克东阳　宋元嘉八年青州刺史萧思话弃东阳奔平昌魏军竟不至而东阳积聚已为百姓所焚】
　　广固
　　郡县志广固城在青州益都县西四里晋永嘉五年曹嶷【东莱牟平人】为刺史所筑有大涧甚广固故谓之广固【晋志苻朗以州降朝廷置幽州以辟闾浑为刺史镇广固为慕容德所灭】初慕容德议所都潘聪曰广固曹嶷所营山川阻峻足为帝王之都德从之城侧有五龙口险阻难攻文【河间人】说刘裕曰昔赵攻曹嶷望气者以为渑水带城非可攻拔若塞五龙口城必陷石虎从之嶷降段龛据之慕容恪攻不克又塞五龙口龛降今宜修塞裕从之超为晋所擒【通典宋青州治广固】
　　南郡
　　晋徙荆州治此唐置江陵府江左大镇莫过荆【晋以州为京畿荆江为重镇三州户口居江南之半】
　　襄阳
　　见前
　　悬瓠
　　郡县志蔡州治城古悬瓠城也汝水屈曲形若垂瓠故城取名焉【宋文帝于悬瓠城置司州隋为豫州移入悬瓠城】水经注汝水东迳悬瓠城北汝南太守周矜起义于悬瓠者是矣今豫州刺史汝南郡治城之西北汝水枝别左出西北流又屈西东转又西南防汝形若垂瓠唐李祐为李愬谋曰若直捣悬瓠贼成擒矣【愬夜半至悬瓠城宋元嘉二十六年后魏攻围汝南太守陈宪等拒四十余日不拔而退宋明帝失淮北地乃侨立新蔡郡领固始一县】苏氏曰自江南建国惟桓温东讨慕容西征苻徤兵锋所及敌人震动宋武破广固陷长安所至荡定然桓温终以败衂不能成大功宋武志在禅代未能定秦狼狈而反而况其下者乎
　　齐重镇
　　通典齐始全盛也南郑樊城襄阳义阳夀春淮阳角城涟口朐山为重镇【永元初沔北诸郡相继败没又遣军北伐败于马圈】夀阳盱眙淮阴三镇淮南之本原【元魏高闾云】
　　南郑
　　梁州镇南郑建武二年后魏来伐刺史萧懿守拒攻围百余日不下南齐志晋隆安二年郭铨始为梁南秦州刺史寄治汉中晋每失汉中梁州刺史辄镇魏兴【汉中为巴蜀扞蔽是以蜀有难汉中辄没】
　　樊城
　　通典襄阳临汉县有古樊城【后改邓城有樊城镇】建武中后魏孝文率兵十万数旬攻围将曹虎拒不下李氏【纲】曰六朝能保守江左以彊兵重镇尽在淮襄
　　义阳　三关
　　水经注晋泰始中割南阳东鄙之安昌平林平氏义阳四县置义阳郡于安昌城【此谓白茅城其城固而不方】义阳县南对固成山南齐志司州镇义阳宋泰始中立州于义阳郡有三关之隘北接陈汝控带许洛宋齐以来常为边镇【梁曰北司州】郡县志申州古申国也魏文帝分置义阳县【本汉平氏县义阳乡之地】故平靖关城在县南七十六里【旧有此关不知何代创立】义阳有三关之塞此其一也武阳黄岘二关在安州应山县【今属随州】界此关因山为障不营濠隍故名平靖关石城在钟山县【本汉黾县】西南二十一里石城山上本晋义阳县所治澧山关即齐志所谓武阳关也在安州东北二十四里在应山县东北一百三十里北至申州一百五十里百雁关在安州东北二百里在应山县九十里北至申州九十里平靖关因古平靖县为名在安州北一百七十里在应山县北六十五里北至申州九十里【故曹城在义阳县东三十八里梁将曹景宗将兵侵魏所筑】通典魏分南阳置义阳郡晋宋因之舆地广记唐为申州开宝九年为义阳军太平兴国元年改为信阳军【县为信阳】罗山县有石城山史记魏攻防阨谓此山也寰宇记义阳山在军治东五十步防阨塞在军东南五十五里【有大小石门皆凿山为道以通往来荆楚守隘之地也吕氏春秋九塞防阨其一焉左传大隧即黄岘直辕防阨乃武阳平靖也黄岘今名九里关在军南百里武阳在今大寨岭军东南九十里平靖今名行者陂在军南七十五里信阳与三关势如首尾欲复宛洛必自此地始方城塞在军东三十里】后魏元英至义阳将取三关先策之曰三关相须如左右手若克一关两关不待攻而破宜先攻东关又恐其并力于东使李华向西关分其兵势自攻东关六日而拔进攻黄岘及西关梁将皆走【梁于南义阳置司州移镇关南魏置郢州于义阳其后梁复取三关围郢州不克】薛氏曰三关之险大塞岭颇为平易胡氏曰义阳淮西之屏蔽也义阳不守则夀春合肥不得安寝矣【苏氏曰三关险矣关外百里皆险也虏得信阳将与我分险而守营要陂以抗武阳营鸡头以抗平靖营石门以抗黄岘是举三关弃之也】
　　淮阳
　　后魏尉元曰先定下邳平宿豫镇淮阳戍东安则青冀诸镇可不攻而克舆地广记淮阳县在汉陵县泗阳之间有淮阳城梁置淮阳郡【隋废】唐贞观元年省入下邳水经注淮阳城北临泗水今淮阳军
　　涟口
　　通典泗州涟水县【汉厹犹县】齐置冀州寄治于此以为边镇南齐志冀州领北东海郡治涟口郡县志沭水俗名涟水西南自海州沭阳县流入涟水县【今涟水军】
　　朐山
　　通典海州朐山县齐置青州于此东海县郁洲宋泰始以后青冀二州侨立于此【海泗东南之藩蔽泗可以取淮北海可以下山东吕氏曰呉徐承帅舟师将自海入齐此是海道自苏州到山东】
　　沔北
　　通典今邓州地【汉水一名沔水】
　　马圈
　　通典魏马圈镇城去襄阳三百里陈显达攻围四十余日不拔在今邓州穰县北【梁曹义宗取马圈】
　　夀阳
　　夀春
　　盱眙　淮阴
　　见前
　　梁重镇
　　通典梁武失汉川及淮西之地其后与魏交战于淮南淮北【唯合肥独存】虽得县瓠彭城俄而又失又克夀春【凡二十七年始复】复汉中【四十三年复】及侯景平后江北之地悉陷高齐汉川蜀川没于西魏大抵雍州下溠戍夏口白茍堆硖石城合州钟离淮阴朐山为重镇
　　悬瓠　彭城　夀春　汉中
　　见前
　　汉川　蜀川
　　梁益州
　　雍州
　　襄阳府东晋侨置雍州【后梁萧詧附庸西魏以荆州资之而取其雍州西魏改曰襄州】李忠定公【纲】曰天下形势关中为上襄邓次之建康又次之
　　下溠戍
　　通典在随州枣阳县【今枣阳军】东南百余里后魏正光初南伐破之置镇梁又破镇置郡【今枣阳军】隋志汉东郡唐城县西魏改防西为下溠隋改下溠曰唐城左传庄四年楚除道梁溠营军临随注溠水在义阳厥县西东南入郧水【水经注溠水出随县西北黄山南迳防西县西又南流注于涢郡县志随州唐城县梁于此置下溠戍魏改为镇隋改镇为唐城县溠水在随县西四十里职方氏豫州其浸波溠九域志唐城县有溠水】
　　夏口
　　见前
　　白茍堆
　　通典戍城在蔡州真阳县后魏遣尧雄为南境守将雄曰白茍堆梁之北面重镇请备之后魏志西淮州治豫州界白茍堆隋志真阳县又有白狗县梁置雄州【后齐志齐兴郡】唐李愬攻蔡入白狗汶港栅
　　硖石城
　　通典梁大同中于硖石山筑城拒东魏【天监十五年魏崔亮攻硖石】即今颍州下蔡县城也【周世宗克夀州徙州治此】郡县志硖石山在下蔡县西南六十里淮水经硖石中对岸山上筑二城以防津要今按淮水以中流分界在西岸者属下蔡在东岸者属夀阳硖石城魏诸葛诞反王昶据硖石以逼诞即此城又晋胡彬援夀春既陷退保硖石亦此城也【见前夹石】
　　合州
　　即合肥梁置汝阴郡及南豫州太清二年改为合州韦叡守合肥魏人畏之有韦虎之谣【今庐州】真氏曰有安丰之屏扞则敌始不得以犯合肥维合肥两淮之根本
　　钟离
　　郡县志濠州阻淮带山为淮南之险晋淮南郡钟离县安帝立钟离郡宋兼置徐州为重镇齐明帝时后魏攻围刺史萧惠休萧坦之守不下而退梁昌义之康绚镇守【隋唐为濠州】通典钟离县东四里有古钟离城即鲁昭四年楚城钟离又县东一里有小东城秦始皇二年筑之以镇濠口寰宇记古钟离城在州东六里【州有东西二城濠水界于其中】真氏曰有濠梁之遮蔽则敌始不得以走歴阳
　　淮阴　朐山
　　见前
　　荆山堰　浮山堰
　　郡县志荆山堰在濠州城西百十二里寰宇记在钟离县西八十三里【图经八十里二十步荆山城在县西八十里周回三百步高一丈堰城在县西八十三里周回二百十步高二丈】梁天监中魏降人王足求堰淮水以灌夀阳引北方童谣曰荆山为上格浮山为下格潼泡为激沟并灌钜野泽帝遂发徐扬人率二十戸取五丁以筑之令康绚昌义之防作战士十万人于钟离南起浮山堰北抵巉石堰成夀阳城戍移顿于八公山既而堰决杀数万人浮山堰在招义县【今招信县】西北六十里与荆山堰同时修筑水经注淮又东迳浮山山北对巉石山梁天监中立堰于二山之间寰宇记临淮山在濠州东九十五里【图经云钟离县东】俯临长淮山下有水穴淮水泛滥其穴即高水减还低有似山浮故亦号浮山胡氏曰水之有源者不可遏大河之北有鲧隄焉而无禹隄堙与导之异也梁武规取夀阳其人何罪而欲灌之于敌未有损而自残其民岂有数万千人由我而死漠然不以介意者乎吕氏曰齐垣崇祖守夀阳欲堰淝水以自固议者以自有淝水未尝堰难之崇祖不顾终以取胜梁武帝堰淮水以灌夀阳浮山之役功力视崇祖不啻百倍魏人谓终当自坏竟如所料在齐可堰在梁不可堰岂主客殊势而攻守异便耶【郡县志寒山堰在徐州彭城县东南十八里梁萧渊明伐魏堰清水以灌彭城】
　　陈重镇
　　通典陈西不得蜀汉北失淮肥以长江为境宣帝太建中北伐累捷尽复淮南之地更经略淮北大破齐军于吕梁周军来拒又大破之旋为周军所败自是江北之地尽没于周又以长江为界及隋军来伐遣将守狼尾滩荆门安蜀城公安巴陵已下并风靡退散隋军自采石京口渡江而平之
　　吕梁
　　郡县志吕梁故城在徐州彭城县东五十七里宋之吕邑汉为吕县城临泗水高百四十尺周回十七里城东二里有三城一在水南一在水中潬上一在水北并高齐所筑立镇以防陈寇吕梁在彭城县东南五十七里盖泗水至吕县积石为梁故号吕梁陈将呉明彻以舟师北破下邳进屯吕梁堰泗水以灌徐州周乌丸轨达奚长儒率兵救援轨取车轮数百连锁贯之横断水路募壮士夜决堰至明陈人始觉水经注吕宋邑也县对泗水泗水之上有石梁故曰吕梁宋景公弯弧东射矢集彭城之东饮羽于石梁即斯梁也悬涛漰渀实为泗险孔子谓悬水三千仞流沫九十里今则不能也晋太康地记水出磬石书谓泗滨浮磬晋太元九年谢于吕梁遣督防闻人奭用功九万拥水立七拖以利运漕【九域志彭城县有吕梁洪镇隋志彭城有吕梁城】
　　江北
　　淮南之地
　　狼尾滩　流头滩
　　通典陈后主遣将戚欣守狼尾滩今峡州宜都县界通鉴隋杨素引舟师下三峡军至流头滩戚欣守狼尾滩地势险峭素击败之郡县志硖州逺安县江有狼尾滩水经江水又东流头滩注云其水峻激奔暴袁崧曰自蜀至此五千余里下水五日上水百日宜都记曰渡流头滩百里得宜昌县【分夷道佷山所立也】江水又东迳狼尾滩【在峡州西北】而歴人滩【注云袁崧曰二滩相去二里人滩水至峻峭其石作人形因名人滩】又东迳黄牛山【下有滩曰黄牛滩】祝氏【镒】曰晋之伐呉王濬自梁益以践荆门杜预自襄阳以侵沅湘隋之取陈秦王由山南以掠汉口杨素由巴东以趋三峡
　　荆门　安蜀城
　　通典峡州陈为重镇荆门将仲肃据之宜都县界安蜀城将顾觉镇之夷陵县界【郡县志荆门山在峡州宜都县西北五十里陈章昭达传太建二年征萧岿于江陵周兵于峡下南岸筑垒名曰安蜀城昭达攻其城降之】倪氏曰桓温经理中原先平李势刘裕削平燕秦先取谯纵故蜀于天下形势最重孙氏以蜀先亡也王濬顺流而下而呉亡陈以蜀先为隋有也杨素顺流而下而陈亡本朝先平孟昶然后南唐不能以自立故蜀于东南形势尤重【唐许绍传江之南有安蜀城地直夷陵荆门城峙其东皆峭险处萧铣以兵戍守】
　　公安
　　陈置荆州隋属江陵总管府
　　巴陵
　　宋置巴陵郡梁兼置巴州隋改岳州
　　采石
　　九域志太平州当涂有采石镇牛渚山陈樊毅言于袁宪曰京口采石俱是要地各须鋭兵五千金翅三百縁江上下以为防备孔范曰长江天堑岂能飞度隋韩擒虎袭陷之【自横江宵济采石叶氏曰王濬自巴丘十四日至牛渚苏峻在歴阳其袭姑孰进慈湖盖由采石而渡曹彬下李氏亦循用其迹】绍兴三十一年金人率大军临西采石杨林渡【初奏言已犯采石而不言东西朝廷大惊次报已到杨林而不言杨林渡莫知其在江之南北益惧求当涂歴阳人问杨林所在言杨林西采石之渡口也于是忧疑稍定】虞允文督舟师拒敌于东采石却之胡氏曰天堑一也有人则险无人则夷王气未尝尽也有人则王无人则衰【又见前牛渚圻】陆务观曰采石一名牛渚与和州对岸江面比瓜洲为狭故隋韩擒虎平陈本朝曹彬下南唐皆自此渡林氏曰呉有淮故楚不敢深入孙氏陈氏失淮故晋隋得以亡之
　　京口
　　隋贺若弼攻拔京口南齐志京城因山为垒望海临江缘江为境呉置幽州牧屯兵在焉【宋髙祖以京口要地去建康宻迩非宗室近亲不得居之】郡县志润州呉朱方秦改丹徒建安十四年孙权自呉治丹徒号曰京城今州是也十六年迁都建业于此为京口镇按京者絶高丘也人力所为者公孙瓒易京是也非人力所及者荥阳京索是也今地名徐陵即此京非人力所为也京上郡城城前浦口即是京口呉志孙策使孙何领兵屯京地又云魏臧霸以轻船袭徐陵即呉时京城徐陵丹徒其实一也呉晋以后皆为重镇咸和中郗鉴自广陵镇于此为侨徐州所治升平二年徐州刺史北镇下邳京口常有留局【后徐州寄治建业又为南兖州后又为南徐州】隋置州【城东有润浦因名北固山在丹徒县北一里下临长江其势险固】
　　九江
　　隋蕲州总管王世积以舟师出九江隋志九江郡置江州曾氏曰禹贡过九江至于东陵东陵巴陵也则九江不在寻阳朱文公曰汉九江郡本在江北而今所谓江州者实武昌郡之柴桑县后以江北之浔阳并柴桑而立郡又自江北徙治江南以故江南得有浔阳之名后又因浔阳而改为江州实非古九江地也【胡氏晁氏皆以九江为洞庭水经九江在下隽县此正荆州之地与禹贡合汉志沅渐潕辰序酉澧湘资水皆合洞庭而北入于江】
　　湓城　峡口
　　唐志江州有湓城戍浔阳县本湓城郡县志陈大建二年征江陵周军于峡口岸筑垒名安蜀城以备陈又隋伐陈陈将顾觉戍此【元和郡县志下牢镇在夷陵县西二十八里隋于此置峡州杜甫峡口诗开辟多天险防虞一水关】
　　五湖
　　越语注今太湖也【虞翻云太湖有五道呉录云周行五百余里故名五湖郡县志太湖在苏州呉县西南五十里湖中有山一名洞庭山】水经注江南东注于具区谓之五湖口五湖谓长塘湖【洮湖一名长塘湖】太湖上湖射贵湖滆湖也书谓之震泽尔雅以为具区【山海经浮玉之山北望具区】史记正义五湖者菱湖游湖莫湖贡湖胥湖皆太湖东岸五湾太史公云登姑苏望五湖【河渠书于呉则通渠三江五湖】







　　通鉴地理通释巻十三
　　钦定四库全书
　　通鉴地理通释卷十四　　宋　王应麟　撰河南四镇攷
　　宋元嘉七年有恢复河南之志诏到彦之统王仲德竺灵秀舟师入河段宏将精骑直指虎牢先遣田竒告魏主曰河南旧是宋土今当修复旧境魏主曰当权敛戍相避冬寒冰合自更取之彦之泝河西上魏主以河南四镇兵少命悉众北渡于是司兖悉平【司州金墉虎牢兖州碻磝滑台】碻磝
　　郡县志济州治碻磝城本秦东郡之茌平县地其城西临黄河晋宋为河水所毁移治河北博州界宋元嘉十一年王谟前锋入河平碻磝立戍守之都督刘义恭以沙城不堪守召谟毁城而还后更城之后魏置镇守【天宝十三载州为河所陷废】碻磝津在济州【津有城故以为名】卢县北一里后魏于此置关名济州关【隋末废】舆地广记碻磝城临水西南圯于河今济州徙置钜野而卢县废久唯碻磝津在郓州阳谷县境则亦卢地通典后魏太常八年于此立济州中城其外城正光中刺史刁宣所筑后周武帝筑第二城即碻磝故城也【唐地理志卢县北有碻磝津故关左传齐郑盟于石门寻卢之盟也今济北卢县故城】
　　滑台
　　郡县志滑州城即古滑台城甚险固【慕容德自邺南徙滑台】城有三重又有都城周二十里相传云衞灵公所筑小城昔滑氏为垒后人増以为城高峻坚险临河亦有台水经河水又迳滑台城【有三重小城谓之滑台城城即郑廪延邑也下有延津　到彦之留朱修之守滑台修之坚守数月粮尽魏遂克滑台】
　　金墉
　　通典金墉城在河南府洛阳县故城西北角魏明帝筑郡县志洛阳县贞观六年自金墉城移入郭内毓德坊【故洛阳城在县东二十里】水经注魏文帝起层楼于东北隅【到彦之留杜骥守金墉后魏安颉自委粟津济河攻金墉骥南遁安颉拔洛阳】
　　虎牢
　　本东虢国郑为制邑有故虎牢城汉为成皋县属河南宋毛德祖戍虎牢后魏昼夜攻围二百日乃克【到彦之留尹冲守虎牢后魏安颉与陆俟进攻拔之】后魏置东中府隋改成皋县曰汜水大业初置虎牢都尉府属荥阳郡唐属郑州又属洛州后属孟州贾至虎牢关铭王侯设险虎牢拥其要振之以五岳维嵩崒焉迫之以四渎洪河突焉宜其咽喉九州阃域中夏汉祖守之以临山东坐清三齐彊楚踯躅而不进太宗据之以拒河朔克擒丑夏伪郑袒而请命维兹虎牢天设巨防攻在坤下拒在离旁昏恃以灭圣凭而王
　　东西魏周齐相攻地名攷
　　通典北齐神武东魏天平末大举西伐至蒲津窦泰自风陵济河至潼关高敖曹入武关陷上洛泰军败西魏乗胜攻陷陜州神武西至沙苑西军又袭陷洛阳又至于河阴时拒守河阳城西师败归其后神武攻围玉壁不克西师来伐至于邙山后又围玉壁不克文襄遣将围颍川陷之于是河南自洛阳之西河北自晋州之西悉入西魏文宣命将略地南济于江又过江得梁夏口武成清河中筑戍于轵关当神武之时与周文帝抗敌十三四年间凡四出师大举西伐周师东讨者三焉大抵西则姚襄城洪洞晋州武平关柏崖轵关河阳南则虎牢洛阳北荆州孔城防汝北郡鲁城置兵以防周寇周文帝西魏大统中东魏师至蒲津文帝东征克陜州兼得宜阳郡邵郡东师又至沙苑后东征至河阴先胜后败筑戍于玉壁文帝又至邙山先胜后败其河南自洛阳之东北河东自平阳之界属于高齐当全盛战争之际则玉壁邵郡齐子岭通洛防黄栌三城宜阳郡陜州土刬三荆三鵶重兵以备东军
　　宇文高氏魏之簒盗也争地争城若蛮触然通典录其事存之以备参攷
　　蒲津
　　通典同州朝邑县【古临晋县】西南有蒲津关汉伍被传淮南王曰先要成皋之口塞轘辕伊阙之道守武关然此北尚有临晋关【即蒲津关也在临晋县】张说蒲津桥赞河上有三桥蒲津是其一隔秦称塞临晋名关关西之要冲河东之辐凑唐六典造舟之梁四河三洛一河则蒲津大阳盟津洛则孝义唐志河中府河西县【折朝邑河东置】有蒲津关一名蒲坂关开元十一年铸八牛牛有一人策之牛下有山皆铁也夹岸以维浮梁郡县志在河东县西四里【魏太祖西征马超韩遂夜渡蒲津关今造舟为梁亦关河之巨防】
　　风陵
　　通典河中府河东县有风陵堆与潼关相对在潼关北岸唐志河东县南有风陵关圣厯元年置郡县志风陵堆山在河东县南五十五里与潼关相对风陵故关一名风陵津在县南五十里魏太祖西征韩遂自潼关北渡即其处也水经注关之直北隔河有层阜孤峙河阳世谓之风陵戴延之所谓风塠
　　潼关　武关
　　并见前
　　上洛
　　晋置郡西魏置洛州后周改为商州治上洛县竹书纪年晋烈公三年楚人伐我南鄙至于上洛是也商山在县西南
　　陜州
　　通典后魏置陜州后周又置崤郡置兵于此备齐
　　沙苑
　　郡县志一名沙阜在同州冯翊县南十二里东西八十里南北三十里周太祖与高欢战于沙苑大破之人栽一树以表其功今树往往犹存【今以其处宜六畜置沙苑监类要寰宇记沙苑古城在朝邑县南十七里顔氏正俗曰本草防风生沙苑川泽陶景注云郡县无名沙苑者按今同州沙苑之内犹有防风陶公生长江南竟不知处】
　　河阴
　　通典今洛阳县北舆地广记汉平阴县故城在洛阳县北五十里魏文帝改为河阴【周武帝攻拔河阴大城】
　　河阳城　三城　中潬城
　　通典河阳县北城后魏太和中筑齐使潘乐镇于此又使高永乐守南城以备西魏并今城也其中潬城本东魏所筑仍置河阳关郡县志南城在河阳县西四面临河即孟津之地亦谓之富平津中潬城东魏元象元年筑唐至德中史思明来寇李光弼率士马数万东守河阳三城贼惮光弼兵威南不出百里西不越畿内陜州得修戎备关隘无虞皆光弼保河阳之力自乾元后常置重兵贞元后置节度为都城之巨防【唐属河南府置河阳三城使防昌三年置孟州】齐傅伏自永桥夜入中潬城【方勺曰河阳三城其中城曰中潬黄河西派贯于三城之间秋水泛溢时南北二城皆有濡足之患唯中潬屹然如故潬音诞】
　　邙山
　　郡县志北邙山在河南府偃师县北二里十道志邙山在洛阳县北十里
　　颍川
　　通典颍川郡后周改曰许州西魏王政镇守东魏围二百日城陷即今长葛县界故长社城也郡县志长社故城许州长葛县西一里西魏王思政进拔颍川东魏清河王岳围颍川造高堰引洧水以灌城城陷水自东北入城
　　晋州　平阳
　　通典魏置平阳郡刘渊建都于此后魏为晋州东魏北齐皆为重镇【周建德中攻拔晋州使梁士彦守之】
　　轵关
　　通典河南府济源县汉轵县地故城在今县东南高齐拒周使斛律光筑关于此唐志孟州济源县西有故轵关【隋志懐州王屋县有轵关】
　　姚襄城
　　郡县志在慈州吉昌县【后唐改吉乡熙宁五年废慈州以吉乡隷隰州元祐复置】西二十五里本姚襄所筑其城西临黄河控带龙门孟门之险周齐交争之地城高二丈周回五里武平二年斛律光破周兵于此城遂立碑表其功又于此城置镇【东魏南汾州北齐西汾州唐曰慈州取慈乌戍为名】
　　洪洞
　　周伐齐攻拔洪洞永安二城通典洪洞故城在晋州洪洞县北六里东魏北齐镇也四固重复控据要险【汉为杨县取县北洪洞岭为名隋志霍邑县后魏曰永安郡县志姚最序行记曰周建德五年从行讨齐师次洪洞百雉相临四周重复控据要险城主张元静率其所部肉袒军门】
　　武平关
　　通典绛州正平县有高齐故武平关在县西三十里【周平齐废】故家雀关在县南七里并是镇处
　　柏崖
　　郡县志河南府河清县西有柏崖故城即东魏将侯景所筑【唐志咸亨四年置柏崖县有柏崖仓咸亨中王本立置】
　　虎牢
　　通典东魏武定中陆子章增筑城守隋志汜水县【唐属孟州】旧曰成皋即虎牢后魏置东中府东魏置北豫州【唐志有虎牢关】
　　北荆州
　　通典今河南府陆浑县东北故城是【陈志陆浑县有东魏北荆州】
　　孔城防
　　通典河南府夀安县有九曲城所谓九阿也【水经注洛水东迳九曲南其地十里有坂九曲穆天子传天子西征升于九阿是也】高齐置孔城防以备周在今县东南
　　汝北郡
　　隋志汝州梁县旧置汝北郡通典梁县西南王坞城亦名高齐汝北郡以备周寇【郡县志故城在今县南】
　　鲁城
　　通典汝州鲁山县高齐于县东北十七里置鲁城以御周
　　宜阳郡
　　隋志洛州宜阳县后魏置宜阳郡东魏置州后周改曰熊州通典河南府福昌【汉宜阳县】县城即魏之一金坞城东南北三面峭絶天险后周重兵于此以备高齐【水经注一金坞唯筑四面】韦孝寛曰宜阳一城之地两国争之【周筑崇德等五城齐筑统关丰化二城】
　　华谷龙门二城
　　齐斛律光于汾北筑通典绛州龙门县有龙门山即大禹所凿水经注汾水迳冀亭南又西与华水合水出北山华谷皮氏县有冀亭故城在龙门东南河水南出龙门口汾水从东来注之魏土地记曰梁山北有龙门山大禹所凿通孟津河口广八十步竹书纪年晋昭公元年河水赤于龙门三里郡县志龙门山在同州韩城县北五十里龙门戍在县东北极崄峻后周于此置龙门关
　　邵郡
　　隋志绛州垣县后魏置邵郡后周置邵州【唐志隋置邵原郡今垣曲县】通典西魏于此置邵郡以备东魏
　　玉壁
　　隋志绛州积山县有后周勲州通典勳州故城在积山县西南十二里即大统四年王政所筑玉壁城【郡县志城周回八里四面并临深谷】为周氏重镇髙欢再攻围皆不克【初王政守后韦孝寛守东师攻不拔遂置勲州】
　　齐子岭
　　郡县志在河南府王屋县【今属孟州】东十二里即宇文周与髙齐分据境之处【通典县东二十里周齐分界处周伐齐遣韩明守之隋志懐州王屋县有齐子岭】
　　通洛防
　　通典故函谷关城保定中改为通洛防以备齐在河南府新安县【汉故函谷关在县东北一里】郡县志新安县城本名通洛城周武帝将东讨令尉迟纲筑此城以临齐境
　　黄栌三城
　　通典河南府永宁县【后周熊耳县】后周黄栌同轨永昌三城以备齐【隋志后周置同轨郡】旧唐志武德三年永宁县移治同轨城
　　土刬
　　通典在河南府长水县西北二十五里盖古关之塞垣后周以为镇防【长水汉卢氏县地后魏置南陜县】
　　三荆
　　通典独孤信略定北荆州即今河南府伊阳县【后周置兵于此备齐】东荆州后改曰淮州今唐州【西魏为重镇置兵以备东魏】荆州今邓州【西魏为重镇置兵以备齐北史独孤信都督三荆州】今按伊阳县唐先天元年析陆浑置隋志陆浑县有东魏北荆州
　　三鵶镇
　　通典汝州鲁山县后周置三鵶镇在县西南十九里亦名平高城以御齐百重山在邓州向城县北即三鵶之第一又北分岭山岭北即三鵶之二其第三鵶入鲁山县界韦孝寛陈伐齐三策其一广州义旅出自三鵶其二三鵶以北万春以南广事屯田预为贮积【郡县志鲁山县鲁阳关水俗谓之三鵶水经县西七里鲁阳关在向城县北八十里今邓汝二州于此分境荆豫迳途斯为险要张景阳诗云朝登鲁阳关狭路峭且深】
　　陉岭
　　郡县志石铭陉岭在代州灵丘县西北八十里上有石铭题言冀州北界故谓之石铭陉水经注天井水出东陉山西南北有长岭岭上东西有通道即钘隥也【穆天子传至于钘山之队东升三道之隥】
　　永州
　　隋志蔡州义兴县后齐曰永州隋废入城阳县
　　大和谷
　　唐志河南府伊阳县有太和山
　　谷水
　　水经谷水出农黾池县南谷阳谷又东过河南县北东南入于洛【注韦昭曰洛水在王城南谷水在王城北东入于瀍地理志东北至谷城入洛】
　　沃野　河州
　　唐地理志北经太泊十七里至金河又经故后魏沃野镇城【郡县志沃野故城在天德军城北六十里】通典河州前秦置后周置枹罕郡汉志朔方郡有沃壄县
　　稽胡
　　通典一曰步落稽盖晋时匈奴别种或云山戎赤狄之后自离石【石州】以西安定【泾州】以东方七八百里居山谷间后周齐王宪讨破之
　　柏谷城
　　水经注河水东合柏谷水水出农县【今虢州虢略县】两石隄山北流迳其亭下晋公子重耳出亡及柏谷汉武帝尝微行此亭九域志虢州朱阳县有柏谷
　　定阳城
　　齐斛律光围定阳【定阳城通鉴考异云汾州】筑南汾城以逼之周使郭荣城于姚襄城南定阳城西舆地广记慈州吉乡县东魏置定阳县及定阳郡隋改吉昌置文城郡唐曰慈州
　　汾州
　　通典慈州东魏置南汾州北齐改西汾州
　　紫陌
　　在邺西水经注漳水北迳祭陌西【田融以为紫陌也】赵建武十一年造紫陌浮桥于水上【周师至紫陌桥　邺县省入相州临漳县邺都记城西北五里石虎时于漳水造浮桥接紫陌宫因名之】
　　洛口　永桥
　　史记正义洛汭洛口在河南府巩县洛水之口入河【左传注雒汭在河南巩县南按水经在巩县之东北唐志巩县有洛口仓隋移县出洛口立此仓　见前什谷口】永桥在怀县【怀县故城在懐州武涉县西】
　　汾曲
　　诗彼汾一曲水经汾水出太原汾阳县北管涔山【广记宪州静乐县有管涔山】南过平阳县东又西至汾阴县北西注于河
　　雀防谷　汾水关
　　唐志汾水介休县有雀防谷【灵石县有阴地关长宁关】水经注冠爵津汾津名也在介休县之西南俗谓之雀防谷水左右结偏梁阁道累石就路萦带岩侧或去水一丈或高六丈上戴山阜下临絶涧俗谓为鲁般桥盖古之津隘今之地崄郡县志雀防谷在介休县西十二里通典汾州灵石县东南有高壁岭雀防谷汾水关皆险固之处周伐齐遣齐王宪守雀防谷隋李渊讨甄翟儿遇于雀防谷唐太宗追宋金刚宿于雀防谷之西原【隋志汾州永安县有雀防谷郡县志蔚汾关在岚州合河县东七十里】
　　千里径　统军川【未详】　鼓钟镇　晋祠　天池水经注垣县鼓钟川世人谓之鼓钟城山海经曰鼓钟之山郡县志晋祠一名王祠唐叔虞祠也在太原府晋阳县西南十二里【贞观二十年太宗幸并州制碑在干阳门街】天池在岚州静乐县【今属宪州】北燕京山上周回八里阳旱不耗阴霖不溢故老言尝有人乗车风飘堕池有人获车轮于桑干泉【今池侧有祠水经注池在山原之上其水澄渟若朝之湫渊桑干泉潜流通注唐置天池县咸平省入静乐】本朝欧阳公云宁化军天池【太平兴国四年析岚州地置宁化县五年置军】
　　永安　鸡栖原
　　隋志晋州霍邑县后魏曰永安并置永安郡郡县志汾州孝义县后魏分隰城置永安县【今灵石县东十三里贞观改】鸡栖盖在永安
　　涑川
　　水经河水南迳雷首山西又南涑水注之【左传谓之涑川俗为阳安涧水】涑水出河东闻喜县东山黍葭谷左传伐我涑川注云涑水出闻喜县【解州】西南至蒲坂县【河中府河东县】入河郡县志涑水在河中府临晋县东十二里涑川在陜州夏县北四十里【川东西三十里南北七里】
　　高梁桥　北朔州　高壁　介休
　　括地志高梁故城在晋州临汾县东北二十七里水经汾水西南过高梁邑西【竹书纪年晋出公三十年智伯瑶城高梁】郡县志高齐文宣于马邑城置朔州【汾水介休县后魏孝静立为南朔州故谓马邑为北朔州】高壁岭【见前】洛女砦【未详】介休县本秦汉旧邑在介山西【介山在县西南二十里】
　　土门　滏水　宜州
　　唐志郑州获鹿县有故井陉关一名土门关郡县志井陉口今名土门口县西南十里即太行八陉之第五陉也第四滏口陉对邺西【郡县志注滏水热故名滏口燕慕容垂出滏口入天井关唐李光弼出土门破史明军】通典京兆府华原县西魏为宜州
　　三台
　　水经注邺城西北有三台皆因城为基巍然崇举其高若山建安十五年魏武所起其中曰铜雀台【高十丈】南则金虎台【高八丈】北曰冰井台【亦高八丈】魏都赋三台列峙以峥嵘注铜爵园西有三台中央有铜爵台南则金虎台北则冰井台【建安十五年作铜爵台有屋一百一间金虎台有屋一百九间冰井台有屋百四十五间上有冰室三台与法殿皆阁道相通直行为径周行为营　通典相州邺县有魏武帝文帝甄后等三陵台石勒将攻三台张宾曰三台险固攻守未可卒下　石虎镇邺三台　邺县宋朝熙宁六年省入临漳县】
　　新兴　显州　东雍州
　　通典朔州汉末置新兴郡隋志代州崞县后齐为北显州绛州后魏置东雍州郡县志后魏太武于今治西南二十里正平县界柏壁置东雍州及正平郡孝文废东魏复置周明帝改为绛州【柏壁在正平县西南二十里高二丈五尺周回八里】
　　营州　黄龙
　　隋志后魏置营州于和龙城通典周武帝平齐其地犹为高宝宁所据水经注白狼水北迳黄龙城东十三州志昌黎有黄龙亭魏营州刺史治【通鉴契丹黄龙府即慕容氏和龙城隋长孙晟出黄龙道】
　　潞水
　　通典蓟州渔阳县有鲍丘水又名潞水檀州宻云县有潞水自塞外流入【袁绍遣将与公孙瓒战于鲍丘水经注鲍丘水出北塞中南流经九庄岭东俗谓之大榆河又东南经渔阳县故城东是瓒战处】水经注魏土地记潞县城西三十里有潞河【唐属幽州】鲍丘水从塞外来经宻云戍过幽州潞县西【俗曰东潞】
　　唐三州七关十一州
　　大中三年吐蕃以秦原安乐三州石门驿藏木峡制胜六盘石峡萧七关归于有司五年沙州人张义潮以沙伊肃鄯甘河西兰岷廓十一州归于有司初太宗平薛仁杲得陇上地虏李轨得凉州破吐谷浑高昌开四镇宗继收黄河积石宛秀等军中国无斥候警者几四十年轮台伊吾屯田禾菽弥望开逺门揭候署曰西极道九千九百里示戍人无万里行也乾元后陇右劔南西山三州七关军镇监牧三百所皆失之【纪传】　秦州天水郡县六治上邽大中三年徙治成纪【宋中兴惟有天水县为天水军】原州平凉郡县二治平高【广明后复没吐蕃侨治泾州临泾】安乐州咸亨三年以灵州故鸣沙县地置以居吐谷浑部落大中三年收复更名威州县二鸣沙温池七关原州平高县西南有木峡关州境又有石门驿藏制胜石峡木崝等关并木峡六盘为七关【宋至道元年以故平高县地置镇戍军庆厯二年置高平寨军北二十五里】萧关大中五年以原州之萧关置武州【萧关县神龙元年置】州晋昌郡武德五年析沙州之常乐置县二【常乐更名晋昌别置常乐】汝州炖煌郡本州【通典云唐置又按北凉孟敏为沙州刺史已有沙州】武德五年曰西沙州贞观七年曰沙州县二治炖煌伊州伊吾郡本西伊州在炖煌北大碛之外元魏始立伊吾郡后为鄯善所据贞观四年西域杂胡内附乃立州六年曰伊州县三治伊吾肃州酒泉郡武德二年析甘州之福禄州之玉门置县三治酒泉鄯州西平郡【通典古西羌所居湟水地】后魏置州县三治湟水【宋收复改为西宁州】甘州张掖郡西魏置县二治张掖河州安昌郡【本枹罕郡天宝元年更名】前汉置县三治枹罕【宋熙宁收复】西州交河郡贞观十四年平髙昌置县五治前庭【本高昌县更名】兰州金城郡隋开皇初置【以皋兰山名州】县二治五泉【宋元丰收复】岷州和政郡西魏置县三治溢乐【本临洮今西和州祐川县宋熙宁收复】廓州宁塞郡【本浇河郡天宝元年更名】后周武帝逐吐谷浑置县三治广威【宋收复】陇上薛举起金城号西秦霸王尽有陇西地凉州李轨自称河西大凉王拔张掖炖煌西平枹罕悉有河西四镇【见前】黄河碛石宛秀等军哥舒翰传攻破吐蕃洪济大莫门等城收黄河九曲以其地置洮阳郡筑神防宛秀二军通典积石军廓州西北八十里仪鳯二年置【郡县志积石军在廓州西南一百五十里西临大涧北枕黄河即隋浇河郡所理】唐志廓州西有宁塞军西八十里宛秀城有威胜军天宝十三载置【郡县志威胜军在积石军西八十里宛秀城】轮台伊吾北庭府轮台县长安二年置伊州伊吾县本后汉伊吾屯贞观四年置县西山吐蕃传南入松维保等州及云山新笼城按乐志天宝乐曲皆以边地名若凉州伊州甘州之类明年安禄山反凉州伊州甘州皆陷吐蕃贾耽传吐蕃盛彊盗有陇西异时州县逺近有司不复传耽乃绘布陇右山南九州且载河所经受为图又以洮湟甘凉屯镇额籍道理广狭山险水原为别录六篇河西戎之录四篇上之
　　河湟【通典羌三河黄河析支河湟中河程氏曰诸羌散居三大川之间陇右河西兼河湟为名不同一地】五代史当唐之盛时河西陇右三十三州凉州最大土沃物繁而人富乐其地宜马唐置八监牧马三十万匹以安西都防府羁縻西域三十六国唐之军镇监务三百余城常以中国兵更戍而凉州置使节度之安禄山之乱肃宗起灵武悉召河西兵赴难而吐蕃乗虚攻陷河西陇右华人百万皆陷于虏文宗时尝遣使者至西域见甘凉沙等州城邑如故而陷虏之人皆唐使者夹道迎呼涕泣曰皇帝犹念陷蕃人民否其人皆天宝时陷虏者子孙其语言变而衣服犹不改至五代时吐蕃已微弱囘鹘党项诸羌夷分侵其地而不有其人民值中国衰乱不能抚有惟甘凉沙四州常自通于中国甘州为囘鹘牙【甘州为囘鹘所并】而凉沙三州将吏犹称唐官数来请命吐蕃传湟水出蒙谷抵龙泉与河合河之上流繇洪济梁西南行二千里世举谓西戎地曰河湟【洪济梁积石军西南一百四十里洪济桥郡县志湟水名湟河亦谓之乐都水出青海东乱山中东南流至兰州西南入黄河】
　　石晋十六州攷
　　契丹立石敬瑭为晋帝敬瑭割幽蓟瀛莫涿檀顺新妫儒武云应寰朔蔚十六州以与契丹
　　幽州东汉广阳郡兼立幽州治蓟县前燕都此隋立涿郡唐为幽州范阳军为卢龙军【九域志范阳卢龙两城节度　领县九】
　　蓟州隋徙州于此置渔阳郡唐开元十六年析幽州置治渔阳县【领县三】
　　瀛州河间郡后魏孝文置州治河间县【领县五】
　　莫州文安郡唐景云二年以瀛州之郑任丘文安清苑唐兴幽州之归义置鄚州开元十三年以鄚郑文相类更名治莫县【本鄚县领县六】
　　涿州涿郡唐大厯四年节度使朱希彩表析幽州之范阳归义固安置治范阳【本涿县领县五】
　　檀州后魏立安州后周改州隋立檀州安乐郡唐更名宻云郡治宻云【本汉厗奚县领县二】
　　顺州通典顺州顺义郡在范阳郡城【幽州】唐天宝初置治宾义县九域志化外顺州领宾义一县唐志突厥州顺州贞观四年平突厥以其部落置于幽灵之境后侨治幽州城中【以上七州唐河北道】
　　新州唐志【阙】领县四永兴矾山龙门懐安舆地广记唐末置后唐同光二年升威塞军节度【通鉴威塞军防御使李存矩在同光前唐河东道】
　　妫州妫川郡北齐立北燕州后周曰燕州唐武德七年以幽州懐戎置北燕州贞观八年更名治怀戎【本潘县河北道】
　　儒州舆地广记唐末置九域志领晋德一县【广纪缙山县朝野杂记晋山县距燕京百八十里】
　　武州舆地广记唐末置唐志领文德一县后唐长兴元年改毅州【阙】
　　云州云中郡贞观十四年自朔州北定襄城徙治定襄县治云中县本马邑郡云内之恒安镇武德元年置北恒州贞观十四年置定襄县开元十八年更名天宝元年曰云中郡升大同军节度【防昌三年置大同都团练使治云州干符五年升大同都防御使为节度使】
　　应州续通典故属大同军节度舆地广记唐末置领金城混源二县后唐明宗金城县人天成元年升彰国军节度【唐志代州北有大同军云州】
　　寰州职方考后唐明宗置舆地广记唐末置领寰清一县【武经总要按河东记契丹寰州句注在州西北二十里即西陉山也盖代州雁门县地】
　　朔州马邑郡魏武帝置新兴郡晋改晋昌后魏置怀朔镇及朔州隋为马邑郡领善阳马邑二县
　　蔚州后魏置懐荒御夷二镇及灵丘郡后周置蔚州隋属雁门上谷二郡【雁门之灵丘上谷之飞狐】唐武德六年置州贞观五年破突厥复故地天宝曰安边郡至德曰兴唐郡领灵丘飞狐兴唐三县【以上并河东道】
　　周显德六年取瀛莫定三关
　　唐宣宗复河湟未几中原多故既得遄失熙宁以后取熙河取兰防取湟鄯贪功生事之臣迷国殄民而甘凉瓜沙汔不为王土周世宗取瀛莫二州而十四州终沦于异域艺祖出幽燕图示赵普普以为其难在守宣和奸臣与女真夹攻得燕山云中空城而故都禾黍中夏涂炭矣易师之上六曰小人勿用必乱邦也余为之感慨而通释终焉













　　通鉴地理通释巻十四
