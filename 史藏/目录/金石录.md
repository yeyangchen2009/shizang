　　钦定四库全书　　　　　史部十四
　　金石録　　　　　　　　目录类二金石之属提要
　　【臣】等谨按金石录三十卷宋赵明诚撰明诚字徳父宻州诸诚人厯官知湖州军州事是书以所藏三代彛噐及汉唐以来石刻仿欧阳修集古录例编排成帙绍兴中其妻李清照表上于朝张端义贵耳集谓清照亦笔削其间理或然也有明诚自序并清照后序其前十卷皆以时代为次自苐一至二千咸着于目每题下注年月撰书人名后二十卷为辨证凡跋尾五百二篇中邢义李证义兴茶舍般舟和尚四碑目录中不列其名或编次偶有踈舛或所续得之本未及补入卷中欤初锓板于龙舒开禧元年浚仪赵不谫又重刻之其本今己罕传故归有光朱彛尊所见皆传抄之本或遂指为未完之书其实当日有所考证乃为题识故李清照跋称二千卷中有题跋者五百二卷耳原非卷卷有跋未可以残缺疑也清照跋据洪迈容斋四笔原为龙舒刻本所不载迈于王顺伯家见原稿乃撮述大概载之此本所刻乃与迈所撮述者同则后人补入非清照之全文矣自明以来转相抄录各以意为更移或删除其目内之次苐又或窜乱其目之年月苐十一卷以下或倂削每卷之细目或竟佚卷末之后序沿讹踵谬弥失其真顾炎武日知录载章邱刻本至以后序壮月朔为牡丹朔其书之舛谬可以概见近日所传惟焦竑从秘府抄出本文嘉从宋刻影抄本昆山叶氏本闽中徐氏本济南谢氏重刻本又有长洲何焯钱塘丁敬诸校本差为完善今扬州刻本皆为采录又于注中以释续诸书増附按语较为详核别有范氏天一阁惠氏红豆山房诸校本皆稍不及故今从扬州所刋着于录焉乾隆四十一年十月防校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀










　　金石録原序
　　余自少小喜从当世学士大夫访问前代金石刻词以广异闻后得欧阳文忠公集古录读而贤之以为是正譌谬有功于后学甚大惜其尚有漏落又无嵗月先后之次思欲广而成书以传学者于是益访求藏畜凡二十年而后粗备上自三代下讫隋唐五季内自京师达于四方遐邦絶域夷狄所传仓史以来古文竒字大小二篆分行草之书钟鼎簠簋尊敦甗鬲盘杅之铭词人墨客诗歌赋颂碑志叙记之文章名卿贤士之功烈行治至于浮屠老子之説凡古物竒器丰碑巨刻所载与夫残章断画磨灭而仅存者畧无遗矣因次其先后为二千卷余之致力于斯可谓勤且久矣非特区区为玩好之具而已也盖窃尝以谓诗书以后君臣行事之迹悉载于史虽是非褒贬出于秉笔者私意或失其实然至其善恶大节有不可诬而又传诸既久理当依据若夫嵗月地理官爵世次以金石刻考之其抵牾十常三四盖史牒出于后人之手不能无失而刻词当时所立可信不疑则又攷其异同防以他书为金石录三十卷至于文辞之媺恶字画之工拙览者当自得之皆不复论呜呼自三代以来圣贤遗迹着于金石者多矣盖其风雨侵蚀与夫樵夫牧童毁伤沦弃之余幸而存者止此尔是金石之固犹不足恃然则所谓二千卷者终归于磨灭而余之是书有时而或传也孔子曰饱食终日无所用心难矣哉不有博奕者乎为之犹贤乎已是书之成其贤于无所用心岂特博奕之比乎辄录而传诸后世好古博雅之士其必有补焉东武赵明诚序






　　钦定四库全书
　　金石录卷一　　　　　　宋　赵明诚　撰目录一　【三代　秦　汉】
　　第一古器物铭一
　　第二古器物铭二
　　第三古器物铭三
　　第四古器物铭四
　　第五古器物铭五
　　第六古器物铭六
　　第七古器物铭七
　　第八古器物铭八
　　第九古器物铭九
　　第十古器物铭十
　　第十一古器物铭十一
　　第十二古器物铭十二
　　第十三古器物铭十三
　　第十四古器物铭十四
　　第十五古器物铭十五
　　第十六续古器物铭上
　　第十七续古器物铭中
　　第十八续古器物铭下
　　第十九安州所献六器铭
　　第二十齐钟铭
　　第二十一家藏古器物铭上
　　第二十二家藏古器物铭下
　　第二十三石本古器物铭一
　　第二十四石本古器物铭二
　　第二十五石本古器物铭三
　　第二十六石本古器物铭四
　　第二十七吉日癸巳字
　　第二十八石鼓文
　　第二十九秦诅楚文一
　　第三十诅楚文二
　　第三十一诅楚文三
　　第三十二玉玺文
　　第三十三秦泰山刻石
　　第三十四秦琅邪台刻石
　　第三十五秦之罘山刻石
　　第三十六秦峄山刻石
　　第三十七汉郑三益阙铭【武帝建元二年自刘聪后屡以建元纪年此铭字画非晋已后人书】
　　第三十八汉阳朔塼字【成帝阳朔四年】
　　第三十九汉居摄坟坛刻石二【居摄二年】
　　第四十汉巴官铁量铭【明帝永平七年】
　　第四十一汉防稽东部都尉路君阙铭【永平八年】
　　第四十二汉南武阳功曹阙铭【章帝元和三年】
　　第四十三汉南武阳功曹墓阙铭【章和元年】
　　第四十四汉章和石记【章和二年】
　　第四十五汉王稚子阙铭【汉史云汉元兴元年卒】
　　第四十六汉谒者景君表【安帝元初元年】
　　第四十七汉谒者景君碑阴
　　第四十八汉郯令景君阙铭【元初四年】
　　第四十九汉石铭【顺帝永建元年五月】
　　第五十汉麟凤赞并记【永建元年七月】
　　第五十一汉国三老袁君碑【永建六年二月】
　　第五十二汉西岳石阙铭【永和元年五月】
　　第五十三汉张平子碑【史云永和四年卒】
　　第五十四汉张平子后碑
　　第五十五汉张平子残碑
　　第五十六汉北海相景君碑【汉安二年八月】
　　第五十七汉北海相景君碑阴
　　第五十八汉敦煌长史武班碑【桓帝建和元年三月】
　　第五十九汉武氏石阙记【建和元年三月】
　　第六十汉费亭侯曹腾碑【建和元年】
　　第六十一汉司杨厥开石门颂上【建和二年】
　　第六十二汉司杨厥开石门颂下
　　第六十三汉呉郡丞武开明碑【建和二年十一月】
　　第六十四汉张公庙碑【和平元年正月】
　　第六十五汉祝长严防碑【和平元年】
　　第六十六汉从事武梁碑【元嘉元年】
　　第六十七汉平都侯相蒋君碑【元嘉二年三月】
　　第六十八汉孔子庙置卒史碑【元嘉三年三月乃永兴元年】
　　第六十九汉孔徳让碣【永兴二年】
　　第七十汉东海相桓君海庙碑【永夀元年】
　　第七十一汉孔君墓碣【永夀元年】
　　第七十二汉韩明府孔子庙碑【永夀元年九月】
　　第七十三汉韩明府孔子庙碑阴
　　第七十四汉吉成侯州辅碑【永夀二年十二月】
　　第七十五汉州辅碑阴
　　第七十六汉州辅墓石兽膊字
　　第七十七汉韩府君孔子庙碑【永夀三年七月】
　　第七十八汉韩府君孔子庙碑阴
　　第七十九汉郎中郑君碑【延熹元年二月】
　　第八十汉中常侍樊安碑【延熹元年八月】
　　第八十一汉丹阳太守郭旻碑【延熹元年十月】
　　第八十二汉议郎元賔碑【延熹二年二月】
　　第八十三汉孙叔敖碑【延熹三年五月】
　　第八十四汉孙叔敖碑阴
　　第八十五汉封丘令王元赏碑【延熹四年五月】
　　第八十六汉王元赏碑阴
　　第八十七汉冀州刺史王纯碑【延熹四年八月】
　　第八十八汉王纯碑阴
　　第八十九汉河东地界石记【延熹四年】
　　第九十汉仓颉庙人名【延熹五年正月】
　　第九十一汉成臯令任伯嗣碑【延熹五年】
　　第九十二汉任伯嗣碑阴
　　第九十三汉桐栢庙碑【延熹六年正月】
　　第九十四汉平舆令薛君碑【延熹六年二月】
　　第九十五汉山阳太守祝睦碑【延熹七年八月】
　　第九十六汉祝睦后碑
　　第九十七汉太山都尉孔宙碑【延熹七年十月】
　　第九十八汉孔宙碑阴
　　第九十九汉西岳华山碑【延熹八年四月】
　　第一百汉老子铭【延熹八年七月】
　　第一百一汉尧庙碑【永康元年题延熹十年二月】
　　第一百二汉尧庙碑阴
　　第一百三汉荆州刺史度尚碑【永康元年】
　　第一百四汉车骑将军冯绲碑【永康元年十二月】
　　第一百五汉鲁相史晨孔子庙碑【灵帝建宁元年四月】
　　第一百六汉史晨谒孔子碑【建寜元年四月】
　　第一百七汉竹邑侯相张夀碑【建宁元年五月】
　　第一百八汉广汉县令王君神道【建宁元年十月】
　　第一百九汉冀州从事张表碑【建宁元年十二月】
　　第一百十汉堵阳长谒者刘君碑【建宁元年】
　　第一百十一汉史晨孔子庙碑【建宁二年三月】
　　第一百十二汉金乡守长侯君碑【建宁二年四月】
　　第一百十三汉栁孝亷碑【建宁二年六月】
　　第一百十四汉衞尉卿衡方碑【建宁三年二月】
　　第一百十五汉沛相杨君碑【建宁三年四月】
　　第一百十六汉沛相杨君碑阴
　　第一百十七汉淳于长夏承碑【建宁三年六月】
　　第一百十八汉郎中马君碑【建宁三年十二月】
　　第一百十九汉慎令刘君碑【建宁四年五月】
　　第一百二十汉武都太守李翕碑【建宁四年六月】
　　第一百二十一汉李翕碑阴
　　第一百二十二汉博陵太守孔彪碑【建宁四年七月】
　　第一百二十三汉孔彪碑阴
　　第一百二十四汉北军中候郭君碑【建宁四年九月】
　　第一百二十五汉李翕造郙阁颂【建宁五年二月】
　　第一百二十六汉仲君碑【建宁五年四月】
　　第一百二十七汉成阳灵台碑【建宁五年五月】
　　第一百二十八汉成阳灵台碑阴
　　第一百二十九汉廷尉仲定碑【熹平元年七月】
　　第一百三十汉故民呉公碑【熹平元年十二月】
　　第一百三十一汉司校尉鲁峻碑【熹平二年四月】
　　第一百三十二汉儒先生碑【熹平三年正月】
　　第一百三十三汉桂阳太守周君颂【熹平三年五月】
　　第一百三十四汉桂阳太守周君碑阴
　　第一百三十五汉繁阳令杨君碑【熹平三年】
　　第一百三十六汉繁阳令杨君碑阴
　　第一百三十七汉石经遗字上【汉史云熹平四年立】
　　第一百三十八汉石经遗字中
　　第一百三十九汉石经遗字下
　　第一百四十汉堂谿典嵩髙山石阙铭【熹平四年】
　　第一百四十一汉尧庙碑【熹平四年十二月】
　　第一百四十二汉尧庙碑阴
　　第一百四十三汉仓颉庙碑【熹平六年正月】
　　第一百四十四汉彰长断碑【熹平六年】
　　第一百四十五汉梁相费泛碑【无建立年月录于其子堂邑令碑前】第一百四十六汉堂邑令费君碑【熹平六年】
　　第一百四十七汉堂邑令费君碑隂
　　第一百四十八汉郎中王君碑【光和元年正月】
　　第一百四十九汉太尉陈球碑【光和元年】
　　第一百五十汉太尉陈球后碑
　　第一百五十一汉陈球碑阴
　　第一百五十二汉华岳碑【光和二年正月】
　　第一百五十三汉太尉郭禧碑【光和二年五月】
　　第一百五十四汉郭禧碑阴
　　第一百五十五汉郭禧后碑
　　第一百五十六汉郭禧后碑阴
　　第一百五十七汉樊毅西岳碑【光和二年】
　　第一百五十八汉西岳碑【光和二年十二月】
　　第一百五十九汉刘寻禹庙碑【光和二年十二月】
　　第一百六十汉冀州从事郭君碑【光和三年十月】
　　第一百六十一汉逢童子碑【光和四年四月】
　　第一百六十二汉逢童子碑阴
　　第一百六十三汉三公碑【光和四年四月】
　　第一百六十四汉殽阬君神祠碑【光和四年六月】
　　第一百六十五汉殽阬君神祠碑阴
　　第一百六十六汉无极山神碑【光和四年八月】
　　第一百六十七汉扬州刺史敬使君碑【光和四年闰九月】第一百六十八汉槀长蔡君颂【光和四年十二月】
　　第一百六十九汉槀长蔡君碑阴
　　第一百七十汉安平相孙根碑【光和四年十二月】
　　第一百七十一汉孙根碑阴
　　第一百七十二汉凉州刺史魏君碑【光和四年】
　　第一百七十三汉砀孔君神祠碑【光和五年六月】
　　第一百七十四汉成阳令唐君颂【光和六年六月】
　　第一百七十五汉成阳令唐君碑阴
　　第一百七十六汉白石神君碑【光和六年】
　　第一百七十七汉幽州刺史朱龟碑【光和六年】
　　第一百七十八汉朱龟碑阴
　　第一百七十九汉司从事郭究碑【中平元年】
　　第一百八十汉都乡正街弹碑【中平二年正月】
　　第一百八十一汉太尉刘寛碑【中平二年三月】
　　第一百八十二汉刘寛碑阴
　　第一百八十三汉刘寛后碑
　　第一百八十四汉刘寛后碑阴
　　第一百八十五汉尉氏令郑君碑【中平三年】
　　第一百八十六汉尉氏令郑君碑阴
　　第一百八十七汉赵相刘衡碑【中平四年三月】
　　第一百八十八汉小黄门谯君碑【中平四年七月】
　　第一百八十九汉陈君碑【中平四年九月】
　　第一百九十汉陈仲弓碑【中平五年】
　　第一百九十一汉陈仲弓碑阴
　　第一百九十二汉陈仲弓坛碑
　　第一百九十三汉圉令赵君碑【献帝初平元年十一月】
　　第一百九十四汉周公礼殿记【题初平五年九月】
　　第一百九十五汉巴郡太守樊君碑【建安十年三月】
　　第一百九十六汉绥民校尉熊君碑【建安二十一年】
　　第一百九十七汉熊君碑阴
　　第一百九十八汉宗资墓天禄辟邪字
　　第一百九十九汉司空宗俱碑
　　第二百汉宗俱碑阴



　　金石录卷一
　　钦定四库全书
　　金石录卷二　　　　　　宋　赵明诚　撰目录二　【汉　魏　呉　晋　伪汉　伪赵　东魏　梁】
　　第二百一汉太尉杨震碑
　　第二百二汉杨震碑阴
　　第二百三汉冯使君墓阙铭
　　第二百四汉髙阳令杨君碑
　　第二百五汉髙阳令杨君碑阴
　　第二百六汉琅邪相王君墓阙铭
　　第二百七汉浚仪令衡立碑
　　第二百八汉光禄勳刘曜碑
　　第二百九汉张侯残碑
　　第二百十汉荆州从事苑镇碑
　　第二百十一汉髙君墓阙铭
　　第二百十二汉武阴令髙君墓阙铭
　　第二百十三汉赵相雝府君碑【阙铭附】
　　第二百十四汉逢府君墓石柱篆文
　　第二百十五汉执金吾丞武荣碑
　　第二百十六汉永乐少府贾君阙铭
　　第二百十七汉车骑将军阙铭
　　第二百十八汉酸枣令刘熊碑
　　第二百十九汉刘熊碑阴
　　第二百二十汉临朐长仲君碑
　　第二百二十一汉频阳令宋君残碑
　　第二百二十二汉小黄令征试博士墓阙
　　第二百二十三汉富春丞张君碑
　　第二百二十四汉蜀都郡太守任君神道
　　第二百二十五汉蜀郡属国都尉王君神道
　　第二百二十六汉阳都长徐君冢阙铭
　　第二百二十七汉司空残碑
　　第二百二十八汉司空残碑阴
　　第二百二十九汉益州太守杨宗墓阙铭
　　第二百三十汉益州刺史薛君巴郡太守刘君碑第二百三十一汉巴郡太守张府君功德序
　　第二百三十二汉鲁相谒孔子庙碑
　　第二百三十三汉南阳太守秦君碑额
　　第二百三十四汉河南尹苏君碑额
　　第二百三十五汉禹庙碑
　　第二百三十六汉禹庙碑阴
　　第二百三十七汉司空掾陈君碑额
　　第二百三十八汉不其令董君阙铭
　　第二百三十九汉武氏石室画像一
　　第二百四十汉武氏石室画像二
　　第二百四十一汉武氏石室画像三
　　第二百四十二汉武氏石室画像四
　　第二百四十三汉武氏石室画像五
　　第二百四十四汉胶水县王君庙门碑【以上诸碑皆无嵗月或残缺】第二百四十五戚伯着碑
　　第二百四十六汉残碑一
　　第二百四十七汉残碑二
　　第二百四十八汉残碑三
　　第二百四十九汉残碑四
　　第二百五十仙人唐君碑
　　第二百五十一逢君残碑
　　第二百五十二四皓神位刻石
　　第二百五十三相府小史夏堪碑
　　第二百五十四山阳府卒史司马留碑
　　第二百五十五督邮班碑
　　第二百五十六首山复民碑
　　第二百五十七首山复户姓名
　　第二百五十八钟君碑【以上诸碑无年月其字画皆东汉人书附于汉碑之次】第二百五十九郭先生碑
　　第二百六十魏大飨碑【延康元年　唐大中年重刋大飨碑附】
　　第二百六十一魏受禅表【魏文帝黄初元年】
　　第二百六十二魏百官公卿奏上
　　第二百六十三魏百官公卿奏下
　　第二百六十四魏孔子庙碑【黄初元年】
　　第二百六十五魏横海将军吕君碑【黄初二年正月】
　　第二百六十六魏范式碑【明帝青龙三年正月】
　　第二百六十七魏范式碑阴
　　第二百六十八魏太仆荀君碑【齐王正始五年六月】
　　第二百六十九魏太仆荀君碑阴
　　第二百七十魏南郡太守卞统碑【嘉平三年四月】
　　第二百七十一魏襄州刺史刘君碑【髙贵乡公正元三年】
　　第二百七十二魏刘君碑阴
　　第二百七十三魏刘熹学生冢碑
　　第二百七十四魏学生冢碑阴
　　第二百七十五魏豫州刺史贾逵碑
　　第二百七十六魏残碑
　　第二百七十七魏残碑阴【有五大夫姓名】
　　第二百七十八魏太保任君神道
　　第二百七十九晋南乡太守司马整碑【武帝泰始四年正月】第二百八十晋司马整碑阴上
　　第二百八十一晋司马整碑阴下
　　第二百八十二晋南乡郡建国碑
　　第二百八十三晋北岳祠堂颂【泰始六年】
　　第二百八十四呉九真太守谷府君碑【孙皓凤凰元年】
　　第二百八十五呉临海侯相谷府君碑【无年月附于其父碑之次】第二百八十六魏大长秋游述碑【泰始十年九月】
　　第二百八十七魏游君碑阴
　　第二百八十八呉禅国山碑上
　　第二百八十九呉禅国山碑下
　　第二百九十呉天玺元年纪功碑
　　第二百九十一晋右将军郑烈碑【太康四年七月】
　　第二百九十二晋太公碑【太康十年三月】
　　第二百九十三晋云南太守碑【太熙元年三月】
　　第二百九十四晋防羌校尉彭祈碑【恵帝元康二年三月】
　　第二百九十五晋彭祈碑阴
　　第二百九十六晋议郎陈先生碑【元康二年十二月】
　　第二百九十七晋元康二年残碑
　　第二百九十八晋太子詹事裴权碑【元康九年十二月】
　　第二百九十九晋裴权碑阴
　　第三百晋裴权后碑
　　第三百一晋裴权后碑阴
　　第三百二晋光禄勳向凯碑【永康元年十二月】
　　第三百三晋鸿胪成公重墓刻【永宁元年四月】
　　第三百四晋青山君神颂【永安元年九月】
　　第三百五伪汉司徒公刘雄碑【题嘉平五年嵗在乙亥二月晋愍帝建兴二年也】
　　第三百六方城侯邓艾碑
　　第三百七金乡长薛君颂
　　第三百八张平子碑
　　第三百九晋安邑令徐君碑【以上四碑西晋时立无年月】
　　第三百十伪赵浮图澄造像碑【刘曜光初五年元帝永昌元年也】第三百十一晋陆喈碑【成帝咸和七年六月】
　　第三百十二伪赵横山神李君碑【石虎建武六年三月晋咸康五年也】第三百十三伪赵西门豹祠殿基记【建武六年八月】
　　第三百十四晋兰亭序【穆帝永和九年】
　　第三百十五晋乐毅论
　　第三百十六晋太山君改髙楼碑【升平三年六月】
　　第三百十七晋夜郎太守毋稚碑【安帝隆安三年十月】
　　第三百十八宋武帝檄谯纵文【义熙九年】
　　第三百十九学生题名
　　第三百二十大代华岳庙碑【太武太延五年五月】
　　第三百二十一后魏华岳碑【兴光二年三月】
　　第三百二十二后魏中岳碑【太安二年十二月】
　　第三百二十三后魏中岳碑阴
　　第三百二十四后魏孔子庙碑【孝文太和元年】
　　第三百二十五后魏造三级浮图碑【太和十一年七月】
　　第三百二十六后魏孝文吊比干文【太和十八年十一月】
　　第三百二十七后魏比干碑阴
　　第三百二十八比干墓刻
　　第三百二十九后魏大鸿胪卿郑伯碑
　　第三百三十后魏北巡碑【太和二十年四月】
　　第三百三十一后魏北巡碑阴
　　第三百三十二齐桐栢山金庭馆碑【沈约撰儿珪之正书东昏侯永元三年三月】
　　第三百三十三后魏御射碑【沈馥正书宣武景明二年十月】
　　第三百三十四后魏御射碑阴
　　第三百三十五后魏太尉于烈碑【景明四年四月】
　　第三百三十六后魏瑶光寺碑【永平三年八月】
　　第三百三十七后魏郑羲碑上
　　第三百三十八后魏郑羲碑下
　　第三百三十九后魏郑羲上碑上
　　第三百四十后魏郑羲上碑下
　　第三百四十一后魏郑道昭登云峯山诗上
　　第三百四十二后魏郑道昭登云峯山诗下
　　第三百四十三后魏天柱山东堪石室铭【郑昭道撰以上四碑皆永平四年】
　　第三百四十四梁檀溪寺禅房碑【刘之□撰序鲍烱铭许璠正书武帝天监十一年四月】
　　第三百四十五后魏张夫人墓志【延昌元年十月】
　　第三百四十六后魏车骑大将军邢峦碑【延昌三年十月】第三百四十七后魏郑道昭哀子诗【延昌四年】
　　第三百四十八后魏宣武皇帝御讲碑【延昌四年】
　　第三百四十九后魏王子晋碑【延昌四年十月】
　　第三百五十后魏淮阳太守梁鉴碑【延昌四年十月】
　　第三百五十一后魏齐兖二州刺史傅公碑【孝明熙平元年十二月】
　　第三百五十二后魏刘使君徳化颂并碑阴【熙平三年十一月】第三百五十三后魏兖州刺史元匡碑【熙平中立】
　　第三百五十四后魏瀛州刺史孙恵蔚墓志【神龟元年五月】第三百五十五后魏叱闾神寳造像记【神龟元年十一月】第三百五十六后魏兖州贾使君碑【神龟二年四月】
　　第三百五十七后魏定州刺史崔亮颂【神龟三年三月】
　　第三百五十八后魏尧庙碑【正光元年八月】
　　第三百五十九后魏尧庙碑阴
　　第三百六十梁许长史旧馆坛记【陶景撰普通三年正月】
　　第三百六十一梁许长史碑阴
　　第三百六十二梁开善寺大法师碑【萧几序萧绎铭萧挹正书普通三年九月】
　　第三百六十三后魏兖州太守张猛龙碑【正光三年正月】第三百六十四后魏张猛龙碑阴
　　第三百六十五后魏赠司空元晖碑【正光三年四月】
　　第三百六十六后魏郭太妃碑【正光三年四月】
　　第三百六十七梁茅君碑【张泽正书普通三年五月】
　　第三百六十八后魏望都令侯宗碑【正光三年六月】
　　第三百六十九梁招寺刹下铭【普通三年九月】
　　第三百七十后魏邑义一千人造像记【正光五年四月】
　　第三百七十一后魏孟思文等造像记【正光六年四月】
　　第三百七十二后魏房昙渊等造像记【庄帝永安三年十月】第三百七十三后魏范阳王诲碑【孝武帝太昌九年十二月】
　　第三百七十四后魏御史台双塔颂【永熙二年】
　　第三百七十五后魏贺拔岳碑【永熙三年正月】
　　第三百七十六东魏东平太守刘霸碑【孝静天平元年四月】第三百七十七东魏造石碑像记【天平元年十月】
　　第三百七十八东魏相州刺史徐雅碑【天平二平二月】
　　第三百七十九东魏胶州刺史祖淮碑【天平二年十月】
　　第三百八十东魏大觉寺碑【韩毅书天平四年八月】
　　第三百八十一东魏大觉寺碑阴
　　第三百八十二东魏髙翻碑【元象元年】
　　第三百八十三东魏张烈碑【据青州图经元象元年立】
　　第三百八十四东魏贾思同碑【兴和二年五月】
　　第三百八十五东魏张早墓志【兴和二年十月】
　　第三百八十六东魏孔子庙碑【兴和三年十二月】
　　第三百八十七东魏魏兰根碑【兴和四年】
　　第三百八十八后魏化政寺石窟铭【杞嶷造文帝大统七年十二月】第三百八十九魏岐州刺史王毅墓志【大统九年十月】
　　第三百九十东魏瀛州刺史李公碑【武定二年二月】
　　第三百九十一东魏乐陵太守刘公碑【武定二年二月】
　　第三百九十二东魏刘起贵造像记【武定二年五月】
　　第三百九十三东魏逢元彦造像记【武定二年十二月】
　　第三百九十四梁重立羊祜碑【大同十年九月】
　　第三百九十五梁改堕泪碑【刘之遴撰刘灵正书】
　　第三百九十六东魏安州刺史赫连栩碑【武定五年四月】第三百九十七东魏敬君像记颂【武定七年】
　　第三百九十八后魏造像记【大统十五年六月】
　　第三百九十九后魏崇先寺记
　　第四百汉茹君颂【字画似后魏时人】














　　金石录卷二
　　钦定四库全书
　　金石录巻三　　　　　　宋　赵明诚　撰目录三　【后魏　梁　北齐　后周　隋　唐】
　　第四百一后魏镇东将军刘干碑
　　第四百二后魏松滋公兴温泉颂
　　第四百三后魏汝南王碑【以上三碑无年月或残缺】
　　第四百四北齐造像记【文宣天保四年五月】
　　第四百五北齐郭道尊等造像记【天保四年八月】
　　第四百六北齐孙士渊造像记【天保五年九月】
　　第四百七北齐建陵山修靖馆碑【天保六年十月】
　　第四百八北齐郁久闾业碑【天保七年五月】
　　第四百九北齐石当门等造像碑【天保七年十二月】
　　第四百十北齐东兖州须昌县玉像颂【天保八年十二月】第四百十一北齐二圣寺龙华赞佛碑
　　第四百十二梁陶居碑【萧纲撰无年月】
　　第四百十三北齐造释伽像碑
　　第四百十四后周宇文众造像碑【闵帝武成元年十月】
　　第四百十五北齐夫子庙碑【废帝干明元年】
　　第四百十六北齐造像碑【皇建元年】
　　第四百十七北齐石像碑【皇建元年】
　　第四百十八北齐崇因寺碑【陆义文姚叙八分书皇建二年三月】
　　第四百十九后周延夀公碑颂【保定元年三月】
　　第四百二十后周太学生拓拔府君墓志【周正撰武帝保定元年十一月】
　　第四百二十一北齐阎亮造像记【比丘道常书齐武成河清元年九月】第四百二十二北齐捄疾经偈【河清二年二月】
　　第四百二十三北齐云峯山题记【郑述祖撰河清二年五月】
　　第四百二十四北齐华阳公主碑【河清二年八月】
　　第四百二十五北齐造石像碑记【河清二年九月】
　　第四百二十六北齐权法师碑【河清二年十月】
　　第四百二十七北齐天柱山铭上【郑述祖撰后主天统元年五月】第四百二十八北齐天柱山铭下
　　第四百二十九北齐邑义人造像记【天统二年七月】
　　第四百三十北齐造双塔碑【天统三年三月】
　　第四百三十一后周华岳庙碑【万纽于瑾撰赵文渊书天和二年十月】第四百三十二后周河渎碑【王褒撰赵文渊书天和二年十月】
　　第四百三十三北齐造石经并记【天统四年六月】
　　第四百三十四后周同州刺史普六如忠墓志【天和三年七月】第四百三十五北齐防山碑【王思诚八分书天统五年三月】
　　第四百三十六北齐赵智和造像碑【天统五年十一月】
　　第四百三十七北齐陇东王感孝颂【武平元年正月】
　　第四百三十八北齐帝尧碑【武平二年】
　　第四百三十九北齐帝尧碑阴
　　第四百四十北齐陇东王胡长仁碑【武平二年四月】
　　第四百四十一北齐观世音石像碑【武平二年八月】
　　第四百四十二北齐造像记【武平二年九月】
　　第四百四十三后周云州刺史胡归徳碑【天和六年十月】第四百四十四后周温州刺史乌丸僧修墓志【天和七年三月】第四百四十五北齐唐邕造像碑【武平三年五月】
　　第四百四十六北齐长乐王尉景碑【武平三年七月】
　　第四百四十七北齐冯翊王平等寺碑【武平三年八月】
　　第四百四十八北齐临淮王像碑上
　　第四百四十九北齐临淮王像碑下
　　第四百五十北齐白长命碑上【武平四年】
　　第四百五十一北齐白长命碑下
　　第四百五十二北齐大安乐寺碑【武平五年四月】
　　第四百五十三北齐开明寺弥勒像碑【武平五年八月】
　　第四百五十四北齐贾罗侯等造像碑【武平五年十月】
　　第四百五十五北齐邸珍碑上【武平六年二月】
　　第四百五十六北齐邸珍碑下
　　第四百五十七北齐宋悦和等造像记【武平七年七月】
　　第四百五十八北齐司空赵起碑
　　第四百五十九北齐赠司空赵奉碑
　　第四百六十北齐宜阳国太妃傅氏碑
　　第四百六十一北齐赫连子悦清徳颂
　　第四百六十二北齐郎公道场碑
　　第四百六十三北齐造寺碑上
　　第四百六十四北齐造寺碑下
　　第四百六十五北齐宋使君像碑
　　第四百六十六北齐髙隆之造像记【以上九碑无年月或残缺】第四百六十七隋源使君碑【文帝开皇元年】
　　第四百六十八隋兴福寺碑【张棻撰厐夐正书开皇二年二月】
　　第四百六十九隋吕龟碑【开皇二年十一月】
　　第四百七十隋老子庙碑上【薛道衡撰厐恭之八分书开皇二年】
　　第四百七十一隋老子庙碑下
　　第四百七十二北齐造像碑【刘之遴撰开皇四年四月立】
　　第四百七十三隋尒朱敞碑【开皇五年十月】
　　第四百七十四隋兴国寺碑【李徳林撰丁道防正书开皇六年正月】第四百七十五隋兴国寺碑阴
　　第四百七十六隋龙藏寺碑【张公礼撰开皇六年十二月】
　　第四百七十七隋临漳赵令清徳颂【开皇六年】
　　第四百七十八隋安定县官寺碑【开皇八年五月】
　　第四百七十九隋太平寺碑【开皇九年八月】
　　第四百八十隋修舍利塔碑【开皇九年九月】
　　第四百八十一北齐徐州张长史碑【开皇九年十月】
　　第四百八十二隋广业郡守郑君碑【韦霈正书开皇九年】
　　第四百八十三隋齐国太夫人杨氏墓志【开皇十年三月】第四百八十四隋午夘寺碑【开皇十年五月】
　　第四百八十五隋潞州颂徳碑【开皇十年十一月】
　　第四百八十六隋泾州兴国寺碑【李徳林撰开皇十年十二月】第四百八十七隋九门县令李君清徳颂【开皇十一年二月】第四百八十八隋鄂国公造镇国大像碑【开皇十一年九月】第四百八十九隋贾普智造像碑【开皇十一年】
　　第四百九十隋董明府清徳颂【开皇十二年三月】
　　第四百九十一隋正解寺造像碑【刘升卿撰开皇十二年四月】第四百九十二隋益州至真观碑【辛徳源撰刘曼才正书开皇十二年六月】第四百九十三隋贾春英浮图碑【开皇十二年七月】
　　第四百九十四隋刘景韶造像碑【开皇十三年四月】
　　第四百九十五隋赵君寳塔碑【开皇十三年十月】
　　第四百九十六隋信行禅师碑【开皇十四年正月】
　　第四百九十七隋化善寺碑【尹式文开皇十五年正月】
　　第四百九十八隋骠骑将军杨端墓志【开皇十五年三月】第四百九十九隋造像碑【开皇十五年九月】
　　第五百隋上柱国韩擒虎碑【开皇十五年十月】
　　第五百一隋李氏像碑【开皇十六年七月】
　　第五百二隋车骑将军卢瞻墓志【开皇十六年十二月】
　　第五百三隋王明府造像碑【开皇十七年八月】
　　第五百四隋梁州使君陈茂碑【开皇十八年十一月】
　　第五百五隋五原国太夫人郑氏墓志【开皇二十年二月】第五百六隋贾使君墓志【仁夀元年二月】
　　第五百七隋州普光寺碑【仁夀元年七月】
　　第五百八隋张光墓志【仁夀元年八月】
　　第五百九隋大将军梁恭墓志【仁夀元年十月】
　　第五百十隋舍利塔记【仁夀二年三月】
　　第五百十一隋舍利塔下铭【仁夀二年四月】
　　第五百十二隋啓法寺碑【周彪撰丁道防正书仁夀二年十二月】
　　第五百十三隋栖岩道场舍利塔碑【仁夀二年】
　　第五百十四隋愿力寺双七级浮图铭【仁夀三年正月】
　　第五百十五隋愿力寺舍利寳塔铭【仁夀三年四月】
　　第五百十六隋周罗睺墓志【徐敞撰大业元年四月】
　　第五百十七隋恒岳寺舍利寳塔碑【大业元年】
　　第五百十八隋文儒先生刘碑【大业元年】
　　第五百十九唐髙祖造像记【太宗造像记附大业二年三月】
　　第五百二十隋禹庙残碑【史陵正书大业二年五月】
　　第五百二十一隋栾州使君江夏徐公碑【郝士威撰侯孝真八分书大业二年七月】
　　第五百二十二隋贺兰才墓志【大业三年二月】
　　第五百二十三隋文帝舍利塔碑上【李伯药撰书人姓名残缺大业五年四月】
　　第五百二十四隋文帝舍利塔碑下
　　第五百二十五隋西平太守上官政墓志【大业六年三月】第五百二十六隋海州长史刘瑶墓志【大业六年十一月】第五百二十七隋黄门侍郎栁旦墓志【大业六年十一月】第五百二十八隋开府郑涣墓志【大业六年十二月】
　　第五百二十九隋孔子庙碑【仲孝俊文大业七年八月】
　　第五百三十隋屯衞大将军姚辨墓志【虞世基撰欧阳询正书大业七年十月】
　　第五百三十一隋尚书左仆射元长夀碑【虞世基撰欧阳询正书大业八年正月】
　　第五百三十二隋潞城县令段君碑【大业八年十二月】
　　第五百三十三隋髙阳郡隆圣道场碑【虞世南撰并行书大业九年十二月】
　　第五百三十四隋平都治碑【大业十一年八月】
　　第五百三十五隋大都督袁君碑【大业十二年二月】
　　第五百三十六隋西林道场碑【欧阳询撰大业十三年四月】
　　第五百三十七隋大兴国寺碑
　　第五百三十八隋滏山石窟碑上
　　第五百三十九隋滏山石窟碑下
　　第五百四十隋上仪同杨缙墓志【许善心撰序虞世基铭】
　　第五百四十一隋虞世则造像记
　　第五百四十二隋造等身像记【以上六碑无年月或残缺】
　　第五百四十三隋观徳王杨雄碑【唐初立】
　　第五百四十四唐太宗赐少林寺教书【八分书无姓名髙祖武徳二年疑后人重书】
　　第五百四十五唐立陈平庙碑【正书无书撰人姓名武徳四年】
　　第五百四十六唐司空窦抗墓志【欧阳询撰并八分书武徳五年三月】第五百四十七唐徳州长夀寺碑【八分书无书撰人姓名武徳六年五月】第五百四十八唐宗圣观碑【欧阳询撰序并八分书陈叔达铭武徳七年大吕月】第五百四十九后周黄罗刹碑【虞世南撰正书无姓名武徳八年十月】第五百五十隋桂州总管侯莫陈頴墓志【正书无姓名武徳八年十月】
　　第五百五十一唐刘亮墓志【正书无姓名武徳八年十二月】
　　第五百五十二唐孔子庙堂碑【虞世南撰并正书武徳九年十二月】第五百五十三唐镇岳灵仙寺碑【薛收撰正书无姓名太宗贞观元年】第五百五十四唐郑孝王亮墓志【正书无书撰人姓名贞观二年】第五百五十五唐幽州昭仁寺碑【朱子奢撰正书无姓名】
　　第五百五十六唐吕州普济寺碑【许敬宗撰正书无姓名】
　　第五百五十七唐等慈寺碑【顔师古撰正书无姓名已上三碑据唐史贞观三年立】
　　第五百五十八唐正解寺碑【李伯药撰八分书无姓名贞观四年正月】第五百五十九唐杜如晦碑【虞世南撰八分书无姓名贞观四年】
　　第五百六十唐徐州都督房彦谦碑上【李伯药撰欧阳询八分书贞观五年正月】
　　第五百六十一唐房彦谦碑下
　　第五百六十二唐房彦谦碑阴
　　第五百六十三隋衞尉卿窦庆墓志【正书无书撰人姓名贞观五年七月】第五百六十四唐大理卿郎頴碑【李伯药撰宋才正书贞观五年十月】第五百六十五唐尚书左丞郎茂碑【李伯药撰张师立正书贞观五年十一月】
　　第五百六十六唐化度寺邕禅师塔铭【李伯药撰欧阳询正书贞观五年十一月】
　　第五百六十七唐九成宫醴泉铭【魏征撰欧阳询正书贞观六年四月】第五百六十八唐王悦等造像碑【正书无姓名贞观六年五月】第五百六十九唐黄君汉碑【李伯药撰正书无姓名贞观六年】
　　第五百七十唐逸民裴髙士碑【正书无书撰人姓名贞观八年正月】第五百七十一唐丹州刺史张崇碑【正书无书撰人姓名贞观八年十一月】第五百七十二唐无量夀佛大像碑【正书无书撰人姓名贞观十年三月】第五百七十三唐昭陵刻石文【太宗御制欧阳询八分书贞观十年】第五百七十四唐昭陵六马赞【欧阳询八分书殷仲容书降王名附】第五百七十五唐宕渠令孟畧碑【正书无书撰人姓名】
　　第五百七十六唐益州长史裴镜民碑【李伯药撰殷令民正书贞观十一年十月】
　　第五百七十七唐右仆射温彦博墓志【无撰人姓名世传欧阳询书贞观十一年十月】
　　第五百七十八唐温彦博碑【岑文本撰欧阳询正书】
　　第五百七十九唐赠髙颎礼部尚书诏【正书无姓名贞观十一年十二月】
　　第五百八十唐太宗登逍遥楼诗【长孙无忌杨师道行书贞观十二年二月明皇八分书诗顔真卿正书王璵表附】
　　第五百八十一唐姜寳谊碑【正书无书撰人姓名贞观十二年十月】第五百八十二唐令孤文轨像铭【薛纯正书贞观十四年六月】第五百八十三唐河间元王碑【岑文本撰于立政正书贞观十四年】第五百八十四唐济寺碑【李伯药撰正书无姓名贞观十四年七月】第五百八十五唐李先生碑【田世荣造刘君谔正书贞观十五年五月】第五百八十六唐三龛碑上【岑文本撰褚遂良正书贞观十五年十一月】第五百八十七唐三龛碑下
　　第五百八十八唐孟法师碑【岑文本撰禇遂良正书贞观十六年五月】第五百八十九唐段志碑【正书无书撰人姓名贞观十六年】
　　第五百九十唐魏郑公碑【太宗御制并行书贞观十七年正月】
　　第五百九十一唐乐乡县令长孙逈墓志【正书无书撰人姓名贞观十七年九月】
　　第五百九十二唐神劔碑【正书无书撰人姓名贞观十七年十月】
　　第五百九十三唐瑶台寺碑【许敬宗撰诸葛思祯正书贞观十八年】第五百九十四唐赠比干诏【薛纯陁八分书贞观十九年二月】
　　第五百九十五唐独孤使君碑【正书无书撰人姓名贞观十九年八月】第五百九十六唐帝京篇【太宗御制褚遂良行书贞观十九年八月】
　　第五百九十七唐秦州都督姜确碑【于志宁撰僧智辨正书贞观十九年十月】
　　第五百九十八唐晋祠铭【太宗御制并行书贞观二十年七月】
　　第五百九十九唐殷元嗣墓志【正书无书撰人姓名贞观二十一年六月】第六百唐相州刺史侯莫陈肃碑【正书无书撰人姓名贞观二十一年】


　　金石録卷三
<史部,目录类,金石之属,金石录>
　　钦定四库全书
　　金石录卷四　　　　　　宋　赵明诚　撰目录四　【唐　伪周】
　　第六百一唐孔頴达碑【于志宁撰正书无姓名贞观二十二年】
　　第六百二唐长广长公主墓志【正书无书撰人姓名贞观二十二年十一月】第六百三唐太府卿李袭誉墓志【正书无书撰人姓名贞观二十三年三月】第六百四唐晋州刺史裴府君碑【上官仪撰正书姓名残缺贞观二十三年】第六百五唐温泉铭【太宗御制并行书】
　　第六百六周大宗伯唐瑾碑【于志宁撰欧阳询正书】
　　第六百七隋皇甫诞碑【于志宁撰欧阳询正书　碑在京兆府】
　　第六百八隋工部尚书段文振碑【潘徽撰欧阳询八分书以上四碑皆贞观中立】
　　第六百九唐益州学馆庙堂记【撰人姓名残缺顔有意正书髙宗永徽元年二月】
　　第六百十唐学馆庙堂记碑阴
　　第六百十一唐光禄大夫豆卢寛碑【李义甫撰正书无姓名永徽元年六月】
　　第六百十二唐廮陶县令李明府清徳颂【正书无书撰人姓名永徽元年】
　　第六百十三唐闻喜县令江彦碑【正书无书撰人姓名永徽二年十月】第六百十四唐宜州别驾杨旻墓志【正书无书撰人姓名永徽二年十二月】
　　第六百十五唐邓慈碑【正书无书撰人姓名永徽三年正月】
　　第六百十六唐房仁裕母李夫人碑【八分书无书撰人姓名永徽三年二月】
　　第六百十七唐光化县主墓志【正书无书撰人姓名永徽三年三月】第六百十八唐三藏圣教序【太宗撰褚遂良正书永徽四年十月　在京兆府慈恩塔中】
　　第六百十九唐述三藏圣教序记【髙宗撰褚遂良正书永徽四年十二月】第六百二十唐定州刺史张万福墓志【正书无书撰人姓名永徽五年四月】第六百二十一唐张令浮图铭【张士贵撰正书无姓名永徽五年十一月】第六百二十二唐谷州刺史裴君清徳颂【正书无书撰人姓名永徽五年】
　　第六百二十三唐裴君清徳颂碑阴
　　第六百二十四唐右衞将军豆卢承基墓志【正书无书撰人姓名永徽六年二月】
　　第六百二十五唐万年宫铭【髙宗撰并行书永徽六年五月　在凤翔府麟游县】第六百二十六唐万年宫碑阴题名【长孙无忌以下自书】
　　第六百二十七唐薛收碑【于志宁撰正书无姓名永徽六年八月】
　　第六百二十八唐润州刺史窦志寂墓志【八分书无书撰人姓名显庆元年三月】
　　第六百二十九唐中书令崔敦礼碑【于志宁撰正书无姓名显庆元年十月】
　　第六百三十唐赠左仆射杨达碑【正书无书撰人姓名显庆元年】第六百三十一唐三藏圣教序并记【太宗髙宗撰王行满正书显庆二年十二月】
　　第六百三十二唐散骑常侍张后碑【正书无书撰人姓名显庆三年三月】
　　第六百三十三唐乞伏士干墓志【正书无书撰人姓名显庆三年五月】第六百三十四唐李靖碑上【许敬宗撰王知敬正书显庆三年五月】第六百三十五唐李靖碑下
　　第六百三十六唐辨法师碑【李俨撰薛纯陁正书显庆三年八月】
　　第六百三十七隋辛紊墓志【正书无书撰人姓名显庆三年十二月】第六百三十八唐尉迟敬徳碑上【许敬宗撰正书无姓名显庆四年三月】第六百三十九唐尉迟敬徳碑下
　　第六百四十唐纪公碑【正书无书撰人姓名显庆四年三月】
　　第六百四十一唐辨英法师碑【正书无书撰人姓名显庆四年六月】第六百四十二唐纪功碑上【髙宗撰并行书飞白题额显庆四年八月】第六百四十三唐纪功碑下
　　第六百四十四唐兰陵长公主碑【李义甫撰正书无姓名显庆四年十月】第六百四十五唐凉国太夫人郁久闾氏碑【许敬宗撰殷仲容八分书显庆四年十月】
　　第六百四十六唐李汪墓志【正书无书撰人姓名龙朔元年十一月】第六百四十七唐修正寺舍利塔碑【杨武英撰张延夀正书龙朔二年六月】
　　第六百四十八唐齐兴寺碑【正书无书撰人姓名龙朔二年六月】
　　第六百四十九唐改造弥勒阁碑【行书无书撰人姓名龙朔三年正月】第六百五十唐歧州法门寺舍利塔铭【贺兰敏之撰并行书龙朔三年二月】
　　第六百五十一唐三藏圣教序并记【太宗髙宗撰禇遂良正书龙朔三年六月同州重立】
　　第六百五十二唐道因法师碑【李俨撰欧阳通正书龙朔三年十月】第六百五十三唐云麾将军燕峦碑【正书无书撰人姓名麟徳元年正月】第六百五十四唐乙速孤晟碑【正书无书撰人姓名麟徳元年二月】第六百五十五唐清河公主碑【李俨撰畅整正书麟徳元年十月】第六百五十六唐孙仁师百济班师碑【马大斌撰正书无姓名麟徳元年】
　　第六百五十七后魏郢州刺史刘賔碑【八分书无书撰人姓名麟徳二年四月其孙立】
　　第六百五十八唐益州都督程知节碑【许敬宗撰畅整正书麟徳二年十月】
　　第六百五十九唐赵智碑额【殷仲容正书并篆】
　　第六百六十唐赵智碑【于志宁撰殷仲容正书麟徳二年】
　　第六百六十一唐兰长史碑【正书无书撰人姓名麟徳二年】
　　第六百六十二唐登封纪号文一【髙宗撰并行书飞白书额干封元年二月】第六百六十三唐登封纪号文二
　　第六百六十四唐登封纪号文三
　　第六百六十五唐登封纪号文四
　　第六百六十六唐登封纪号文五
　　第六百六十七唐登封纪号碑侧【正书　在太山顶】
　　第六百六十八唐小字登封纪号文一【髙宗撰并行书飞白书额】第六百六十九唐小字登封纪号文二
　　第六百七十唐小字登封纪号文三【小字　在太山下】
　　第六百七十一唐登封碑阴一
　　第六百七十二唐登封碑阴二
　　第六百七十三唐登封碑阴三
　　第六百七十四唐老子册文【行书无姓名干封元年三月】
　　第六百七十五唐舒州刺史杨承仙碑【张昌龄撰正书无姓名干封元年五月】
　　第六百七十六唐蒲州刺史李公徳政碑【正书无书撰人姓名干封元年九月】
　　第六百七十七唐司元太常伯窦徳碑【李俨撰侄节正书干封元年十一月】
　　第六百七十八唐于志宁碑【令狐徳棻撰子立政正书干封元年十一月】第六百七十九唐纪国先妃陆氏碑【正书无书撰人姓名干封元年十二月】
　　第六百八十唐孔宣尼碑上【崔行功撰孙希范八分书干封元年】
　　第六百八十一唐孔宣尼碑下
　　第六百八十二唐郑国夫人武氏碑上【李安期撰殷仲容八分书干封二年二月】
　　第六百八十三唐郑国夫人武氏碑下
　　第六百八十四唐滁州刺史刘君碑【李俨撰顔有意正书干封二年二月】第六百八十五唐文馆学士顾君墓志【正书无书撰人姓名干封二年三月】
　　第六百八十六唐法师王先生碑【于敬之撰王宗书干封二年十一月】第六百八十七唐相州刺史许圉师徳政碑【正书无书撰人姓名干封二年】
　　第六百八十八唐寳义寺碑【正书书撰人姓名残缺干封三年正月】第六百八十九唐杜延基造心经【苏休奕正书总章元年六月】第六百九十唐曹王府典军刘公碑【赵务撰正书无姓名总章二年二月】
　　第六百九十一唐齐州刺史薛寳积清徳颂【正书无书撰人姓名总章二年八月】
　　第六百九十二唐大兴善寺舍利塔铭【李俨撰殷仲容八分书总章二年】
　　第六百九十三唐厯城令刘文恪清徳颂【正书无书撰人姓名总章二年】
　　第六百九十四唐武师模碑【崔松客撰正书姓名残缺总章三年正月】第六百九十五唐尉迟寳琳碑【许敬宗撰王知敬正书咸亨元年正月】第六百九十六唐淄川公李孝同碑【撰人姓名残缺诸葛思祯正书咸亨元年五月】
　　第六百九十七唐碧落碑【篆书无书撰人姓名咸亨元年】
　　第六百九十八唐三藏圣教序并述圣记【太宗髙宗撰沙门懐仁集主书咸亨三年十二月】
　　第六百九十九唐张士相墓志【正书无书撰人姓名咸亨四年二月】第七百唐兴昔亡单于阿史那弥射碑【正书无书撰人姓名咸亨四年二月】
　　第七百一唐幽州都督卢承庆碑【八分书　书撰人姓名咸亨　年五月】第七百二唐金刚经【正书无书人姓名咸亨四年七月】
　　第七百三唐太常卿裴君妻韦氏墓志【正书无书撰人姓名咸亨四年七月】
　　第七百四唐瑞气观天尊像碑【何彦先撰正书无姓名咸亨四年九月】第七百五唐戎州刺史董寳亮碑【李俨撰张遂隆八分书咸亨四年十月】第七百六唐临汾县令于府君徳政碑【谢祐撰栁洋正书咸亨四年十二月】
　　第七百七唐智乗寺禅院碑【阮立徳撰季承福正书咸亨四年】
　　第七百八唐马周碑【殷仲容八分书许敬宗撰上元元年十月】
　　第七百九唐越州长史李基碑【张太素撰行书无姓名上元二年九月】第七百十唐阿史那忠碑【正书无书撰人姓名上元二年十二月】
　　第七百十一唐尹府君碑【正书无书撰人姓名上元二年十二月】
　　第七百十二唐李徳携造像碑【正书无书撰人姓名上元二年】
　　第七百十三唐平原寺舍利塔铭【撰人名缺僧仁基正书上元三年二月】第七百十四唐明征君碑【髙宗撰髙正臣行书王知敬篆上元三年四月】第七百十五唐任丘县令王君碑【崔融撰八分书无姓名仪凤元年】第七百十六唐黎尊师碑【卢子升字照邻撰王大义行书仪凤二年正月】第七百十七唐李勣碑上【髙宗撰并行书仪凤二年十月】
　　第七百十八唐李勣碑下
　　第七百十九唐金刚经上【正书无姓名仪凤三年四月】
　　第七百二十唐金刚经下
　　第七百二十一唐观音十大愿品经【同上】
　　第七百二十二唐大兴国寺舍利塔碑【越王贞撰集王书仪凤四年二月】
　　第七百二十三唐国子司业于立政碑【撰人姓名残缺陈遗玉八分书调露元年十二月】
　　第七百二十四唐葛仙公碑【梁陶景撰陈升正书调露二年正月】第七百二十五唐恒岳岭路铭【正书无书撰人姓名调露二年二月】第七百二十六唐任城令元明府清徳颂【八分书无书撰人姓名调露二年十二月】
　　第七百二十七唐善化府折冲张君墓志【正书无书撰人姓名永隆二年二月】
　　第七百二十八唐阳翟侯夫人陆氏墓志【周思茂撰正书无姓名开耀二年正月】
　　第七百二十九唐开业寺李公碑上【李尚一撰苏文举正书开耀二年二月】
　　第七百三十唐开业寺李公碑下
　　第七百三十一唐无量夀佛像碑上【张昌龄撰呉知礼八分书永淳元年四月】
　　第七百三十二唐无量夀佛像碑下
　　第七百三十三唐少姨庙碑【杨烱撰沮渠智烈书永淳元年十二月】第七百三十四唐啓母庙碑【崔融撰沮渠智烈书永淳二年正月】
　　第七百三十五唐刘黑仁等造徘徊碑【行书无书撰人姓名永淳二年七月】
　　第七百三十六唐天后发愿文【王知敬正书永淳二年九月】
　　第七百三十七唐天后少林寺碑【同上】
　　第七百三十八唐司马山弥勒石像碑【篆书无书撰人姓名永淳二年】第七百三十九唐恒州刺史陶云徳政碑【张义咸撰行书无姓名永淳三年】
　　第七百四十唐道藏经序【髙宗则天撰王悬河行书道元年十二月】第七百四十一唐追尊元皇帝诏【王悬河行书道元年十二月】第七百四十二唐房龄碑【撰人姓名残缺褚遂良正书】
　　第七百四十三唐髙士亷茔兆记【许敬宗撰赵模正书】
　　第七百四十四唐禇亮碑【八分书无书撰人姓名】
　　第七百四十五唐洛州刺史贾公清徳颂【正书无书撰人姓名上四碑皆髙宗时立年月残缺】
　　第七百四十六唐欧阳询妻徐夫人墓志【邓廷撰子通正书武后文明元年三月】
　　第七百四十七唐述圣纪上【武后撰中宗正书文明元年八月】
　　第七百四十八唐述圣纪中
　　第七百四十九唐述圣纪下
　　第七百五十唐武强县令梁君徳政碑【撰人名缺刘明正书垂拱元年四月】
　　第七百五十一唐姜嫄神泉诗序【韦元旦撰篆书无姓名垂拱元年四月】第七百五十二唐八都坛神君寳录【正书无书撰人姓名垂拱元年十月】第七百五十三唐襄州刺史封公碑【撰人姓名残缺宋之愻正书垂拱元年十月】
　　第七百五十四唐奉先观老君像碑【李审几撰沮渠智烈书垂拱元年】第七百五十五唐襄州孔子庙堂碑【于敬之撰正书无姓名垂拱元年】第七百五十六唐防真法师纪徳碑【冯内直撰正书无姓名垂拱二年二月】
　　第七百五十七唐中山法果寺碑上【姚璹撰鞠处信正书垂拱二年四月】第七百五十八唐法果寺碑下
　　第七百五十九唐鞠君碑【正书无书撰人姓名垂拱六年十一月】
　　第七百六十唐奉礼郎岑子舆墓志【弟羲撰正书无姓名垂拱三年十月】第七百六十一唐舍利塔铭【陈思顺造正书无姓名垂拱四年二月】第七百六十二唐建兴寺弥勒像碑【薛寳积撰行书无姓名垂拱四年五月】
　　第七百六十三唐介休令张君清徳碑【李愿撰李敬八分书永昌元年九月】
　　第七百六十四周卭州刺史狄知愻碑【书撰人姓名残缺载初元年正月】
　　第七百六十五周乙速孤府君碑【苖仲容撰释行满书载初元年】第七百六十六周赠箕州刺史成公碑【杨烱撰正书无姓名天授二年二月】
　　第七百六十七周祭元皇帝碑【行书无姓名天授二年二月】第七百六十八周化善寺石井碑【刘翊行书天授二年十月】
　　第七百六十九周冠军大将军杨公碑【苏味道撰侄楚材正书长夀元年】
　　第七百七十周王仁恭祭岳颂【严浚撰序邢令均颂杜行均八分书长夀二年正月】
　　第七百七十一周宻州司马康遂诚墓志【行书无书撰人姓名】第七百七十二周醴泉县令张仁蕴徳政碑【齐处仲撰顔真卿正书长夀二年四月】
　　第七百七十三周冬官尚书李冲墓志【正书无书撰人姓名证圣元年十月】
　　第七百七十四周大徳昉法师塔铭【武三思撰正书无姓名证圣元年五月】
　　第七百七十五周少林勑书【八分书无姓名天册万歳二年十二月】第七百七十六周升中述志碑一【武后撰相王旦正书万嵗登封元年二月】第七百七十七周升中述志碑二
　　第七百七十八周升中述志碑三
　　第七百七十九周升中述志碑四
　　第七百八十周升中述志碑五
　　第七百八十一周封中岳碑上【李峤撰相王旦正书万嵗登封元年二月】第七百八十二周封中岳碑中
　　第七百八十三周封中岳碑下
　　第七百八十四周襄州静真观碑【何彦先撰正书无姓名万嵗登封元年二月】
　　第七百八十五周封祀坛碑上【武三思撰薛曜正书万嵗登封元年十二月】第七百八十六周封祀坛碑下
　　第七百八十七周封中岳碑上【书撰人姓名残缺类薛稷正书万嵗登封元年十二月】
　　第七百八十八周封中岳碑下
　　第七百八十九周南宫昌墓志【正书无书撰人姓名万嵗通天元年】第七百九十周杳防君铭【正书无书撰人姓名神功元年十月】
　　第七百九十一周厐君碑【行书无书撰人姓名神功元年十月】
　　第七百九十二周长安主簿厐君碑【与前碑同】
　　第七百九十三周渭南令李君清徳碑【马吉甫撰正书无姓名圣厯元年十月】
　　第七百九十四周中岳潘尊师碑【王适撰八分书无姓名圣厯二年三月】第七百九十五周升仙太子碑上【武后撰并行书圣厯二年六月】第七百九十六周升仙太子碑下【碑阴薛稷书附】
　　第七百九十七周防军王君碑【行书无书撰人姓名圣厯二年六月】第七百九十八周永和故寺碑【僧仲英撰正书人名残缺圣厯二年七月】第七百九十九周栢仁令郑君纪徳碑【李羲仲撰正书无姓名圣厯三年十一月】
　　第八百周濮阳县丈八像碑【行书无书撰人姓名圣厯三年七月】





　　金石录卷四
　　钦定四库全书
　　金石录卷五　　　　　　宋　赵明诚　撰目录五　【伪周　唐】
　　第八百一周明堂令于大猷碑【正书书撰人姓名残缺圣厯三年十一月】第八百二周洛阳县令郑敞碑【薛稷撰并正书久视元年六月】
　　第八百三周舍利寳函记【篆书无姓名久视元年七月】
　　第八百四周流杯亭侍宴诗序【李峤撰殷仲容正书久视元年九月】第八百五周流杯亭碑阴【陆长源撰八分书无姓名贞元五年立附】
　　第八百六周濮州长史萧府君碑【员半千撰次子令臣正书大足元年四月】第八百七周许由庙碑【则天撰相王旦正书大足元年五月】
　　第八百八周懐州大云寺碑上【贾膺福撰并八分书大足元年五月】第八百九周大云寺碑下
　　第八百十周大云寺碑阴【萧懐素正书长安二年立附】
　　第八百十一周福昌县令张君清徳颂【薛稷撰并正书大足元年九月】第八百十二周闵居士夫人塔铭【正书无书撰人姓名大足元年十月】第八百十三周静法师方坟碑【张嘉贞撰钟绍京正书长安元年十二月】第八百十四周武士彠碑一【李峤撰相王旦正书长安元年十二月】第八百十五周武士彠碑二
　　第八百十六周武士彠碑三
　　第八百十七周武士彠碑四
　　第八百十八周武士彠碑五
　　第八百十九周孝明皇后碑一【武三思撰相王旦正书长安二年六月】第八百二十周孝明皇后碑二
　　第八百二十一周孝明皇后碑三
　　第八百二十二周孝明皇后碑四
　　第八百二十三周孝明皇后碑五
　　第八百二十四周纪信碑【卢藏用撰并八分书长安二年七月】
　　第八百二十五周纪信碑阴
　　第八百二十六周司刑寺大脚迹敕【正书无姓名长安二年七月】第八百二十七周栖岩寺诗【髙宗则天撰韩懐信正书长安二年】
　　第八百二十八周稷山县梁君孝义碑【李泰授文八分书无姓名长安二年正月】
　　第八百二十九周都官郎中孔昌防碑【卢藏用撰并八分书长安三年二月】第八百三十周晋州长史韦公碑【杨炯撰孙希弼八分书长安三年四月】第八百三十一周司刑寺佛迹碑【前碑阎朝撰范元悊正书后碑范元悊撰吴守劼八分书长安三年七月】
　　第八百三十二周宼法司道徳铭【王道珪撰段元述正书长安三年十月】第八百三十三周崔敬嗣墓志【行书无书撰人姓名长安三年十月】第八百三十四周思简律师塔铭【正书无书撰人姓名长安四年三月】第八百三十五周幸闲居寺诗【髙宗睿宗太平公主诗八分书无姓名武后诗自草书长安四年四月】
　　第八百三十六周东镇沂山碑【房晋撰韩景阳八分书长安四年五月】第八百三十七周石柱铭【裴谈撰八分书无姓名】
　　第八百三十八周幽林思【韩覃撰正书无姓名】
　　第八百三十九周整法师龙门石龛像碑【僧波仑撰袁元悊正书】第八百四十周游仙篇【武后撰薛曜正书】
　　第八百四十一周信行禅师碑一【越王贞撰张廷珪八分书】
　　第八百四十二周信行禅师碑二
　　第八百四十三周信行禅师碑三
　　第八百四十四周信行禅师碑四
　　第八百四十五周信行禅师碑五
　　第八百四十六周信行禅师碑六
　　第八百四十七周宴石淙序上【张易之撰薛曜正书】
　　第八百四十八周宴石淙序下
　　第八百四十九周石淙诗上【诸公撰薛曜正书】
　　第八百五十周石淙诗下
　　第八百五十一周尧庙碑【卢永庆撰刘济物正书】
　　第八百五十二周光武皇帝碑【正书无书撰人姓名上九碑皆武后时立无年月或残缺】
　　第八百五十三唐渑池县宗人为髙宗造像碑【邵炅撰正书无姓名中宗神龙元年五月】
　　第八百五十四唐福先寺浮图碑上【武后撰武三思正书神龙元年七月】第八百五十五唐福先寺浮图碑下
　　第八百五十六唐龙兴圣教序上【中宗撰相王旦正书神龙元年九月】第八百五十七唐龙兴圣教序下
　　第八百五十八唐祝府君碑【子钦明撰正书姓名残缺神龙元年九月】第八百五十九唐益州学馆庙堂记【史夀缺正书神龙元年】第八百六十唐学馆庙堂碑阴
　　第八百六十一唐赠秦州都督唐宗碑【岑羲撰族孙从心正书神龙二年】第八百六十二唐懐宁县令慕容府君碑【徐坚撰正书无姓名神龙二年二月】
　　第八百六十三唐沙州司马杨荣碑【元伯仪撰韦同八分书神龙二年三月】第八百六十四唐衞州司马杨恪碑【张东之撰八分书姓名残缺神龙二年三月】
　　第八百六十五唐工部尚书姚璹碑【正书书撰人姓名残缺神龙二年四月】第八百六十六唐信行禅师碑上【越王贞撰薛稷正书神龙二年八月】第八百六十七唐信行禅师碑下【并碑隂在长安县西北八里】第八百六十八后周并州总管宇文举碑【卢忠道撰杨畧正书神龙二年十月立】
　　第八百六十九唐魏叔瑜夫人王氏墓志【无撰人姓名子华正书神龙二年十一月】
　　第八百七十唐崔仁纵碑【正书无书撰人姓名神龙二年】
　　第八百七十一唐王仲详等造像碑【正书无书撰人姓名神龙三年正月】第八百七十二唐兵部侍郎崔兢墓志【正书无书撰人姓名神龙三年五月】
　　第八百七十三唐中兴圣教序碑【中宗撰唐奉一八分书神龙三年五月】第八百七十四唐中兴圣教序碑侧【在济南长清县界西禅寺】第八百七十五唐叶县令宋君遗爱颂【呉师道撰正书无姓名神龙三年五月】
　　第八百七十六唐句容令岑公徳政碑【张景毓撰释翘征正书景龙二年二月】
　　第八百七十七唐徐有功碑【徐彦伯撰正书姓名残缺景龙二年四月】第八百七十八唐孔子赞【撰人姓名残缺武尽礼正书】
　　第八百七十九唐太子中舍人杨承源碑【王献忠撰集王羲之欧阳询褚遂良等真行书上二碑皆景龙二年】
　　第八百八十唐洛阳尉马克忠碑【张説撰卢藏用八分书景龙三年三月】第八百八十一唐国子祭酒武承规墓志【苏颋撰顔叔坚正书景龙三年八月】
　　第八百八十二唐骑都尉刘君墓志【正书无书撰人姓名景龙三年十月】第八百八十三唐宁照寺钟铭【武承泰撰武尽礼正书景龙三年　碑在懐州】第八百八十四唐杭州龙兴寺碑【卢季珣撰李涉八分书景龙四年四月】第八百八十五唐龙兴寺碑【张説撰卢藏用八分书景龙四年五月】第八百八十六唐白鹤观碑【八分书无书撰人姓名中宗时立无年月】第八百八十七唐天竺寺碑【苏颋撰苏诜八分书睿宗景云元年十月】第八百八十八唐苏瓌碑【卢藏用撰并八分书景云元年十一月】
　　第八百八十九唐王阴二真君碑【薛镜一撰正书无姓名景云二年正月】第八百九十唐王阴二真君碑【李虎之撰施楚玉正书景云二年正月】第八百九十一唐左仆射刘延景碑【徐彦伯撰张庭珪八分书景云二年二月】
　　第八百九十二唐胜业寺双弥勒像碑【褚庆文撰赵冬曦正书景云二年二月】
　　第八百九十三唐修封禅坛记【贾膺福撰并正书景云二年八月】第八百九十四唐景龙观钟铭【睿宗撰正书无姓名景云二年九月】第八百九十五唐并州长史崔敬嗣碑【胡皓撰郭谦光八分书景云二年九月】
　　第八百九十六唐王思泰碑【李振撰并正书景云二年】
　　第八百九十七唐大云寺石灯台颂【景初阳撰殷子阳八分书景云二年】第八百九十八唐王美畅碑【薛稷撰并正书景云二年】
　　第八百九十九唐洛州长史卢公善政颂【撰人姓名残缺苏説八分书景云二年】
　　第九百唐通居士张万迥墓志【崔湜撰正书无姓名太极元年十二月】第九百一唐同州河渎纪瑞颂【崔禹锡撰王崇敬八分书先天元年】第九百二唐司农卿卢万石碑【李义撰八分书无姓名先天元年十月】第九百三唐杨干绪碑【褚琇撰权瓌八分书先天元年十一月】
　　第九百四唐荆王神祠记【正书无书撰人姓名先天二年三月】
　　第九百五唐【阙】
　　第九百六唐元公浮图祠堂颂【八分书无书撰人姓名先天二年八月】第九百七唐遵善寺大像碑【罗邈撰行书无姓名明皇开元元年五月】第九百八唐赠右仆射王泊碑【卢藏用撰甘献诚八分书开元二年二月】第九百九唐安乐府典军田孝碑【王澂撰正书无姓名开元二年閠二月】
　　第九百十唐南亭记【王翼撰八分书无姓名开元二年三月】
　　第九百十一唐辨机法师塔铭【赵冬防撰正书无姓名开元二年九月】第九百十二唐韦公夫人王氏墓志【正书无书撰人姓名开元二年十一月】
　　第九百十三唐尹孝子妻韦夫人墓志【正书无书撰人姓名开元二年十一月】
　　第九百十四唐襄州遍学寺碑【韦承庆撰钟绍京行书开元二年】第九百十五唐少林寺戒坛铭【三藏法师义浄撰张杰八分书开元三年正月】第九百十六唐睦州龙兴寺碑【唐希铣撰徐峤之正书开元三年二月】第九百十七唐嶲州都督姚懿碑【胡皓撰徐峤之正书开元三年七月】第九百十八唐杭州刺史裴惓碑【族子子余撰孙令阙行书卢晓八分题额开元三年九月】
　　第九百十九唐汾阴后土祠铭【胡愔撰并八分书开元四年八月】第九百二十唐建福寺三门碑【卢藏用撰集王右军行书开元五年五月】第九百二十一唐有道先生叶公碑【开元五年三月李邕撰并行书　碑在开封府】
　　第九百二十二唐杯渡师墓石柱颂【卢若虚撰卢重八分书开元五年四月】
　　第九百二十三唐光禄少卿姚彝碑【撰人姓名残缺徐峤之正书开元五年四月】
　　第九百二十四唐赠歙州刺史叶慧明碑【韩择木撰并八分书开元五年七月】
　　第九百二十五唐卢懐慎碑【苏颋撰明皇八分书开元五年】
　　第九百二十六唐陈延喜妻穆氏墓志【齐望之撰萧元皎正书开元六年正月】
　　第九百二十七唐琅邪王冲墓志【正书无书撰人姓名开元六年正月】第九百二十八唐懐素律师碑【崔融撰僧行敦集王书开元六年二月　在京兆府】
　　第九百二十九唐杨元琰碑【崔沔撰梁升卿八分书开元六年四月】第九百三十唐豫州刺史魏叔瑜碑【张説撰子华正书开元六年五月】第九百三十一唐郑国夫人郑氏碑【崔日用撰徐峤之正书开元六年十月】第九百三十二唐太子少傅窦希瑊碑【李湛然撰魏华正书开元六年十月】
　　第九百三十三唐苏氏造观音像碑【李畬撰刘升八分书开元六年十月】第九百三十四唐中岳韩先生碑【崔友本撰司马绚八分书开元六年十月】第九百三十五唐郁林观东嵓壁记上【崔逸文八分书无姓名开元七年正月】
　　第九百三十六唐东嵓壁记中
　　第九百三十七唐东嵓壁记下
　　第九百三十八唐永丰陂堰颂【徐峤之撰并八分书开元七年五月】第九百三十九唐善达法师碑【郭庭晦撰正书无姓名开元七年五月】第九百四十唐于知微碑【姚崇撰正书无姓名开元七年六月】
　　第九百四十一唐益州府学孔子庙堂碑【周颢撰正书姓名残缺开元七年七月】
　　第九百四十二唐造文翁髙朕像记【周颢撰胡履虚八分书】第九百四十三唐徐州刺史苏诜碑【裴耀卿撰刘升八分书开元七年八月】
　　第九百四十四唐孔子庙碑上【李邕撰张廷珪八分书开元七年十月】第九百四十五唐孔子庙碑下
　　第九百四十六唐元观尹尊师碑【裴子余撰郭谦光八分书开元八年四月】
　　第九百四十七唐李思训碑上【李邕撰并行书开元六年八月】
　　第九百四十八唐李思训碑下
　　第九百四十九唐嘉禾寺禅院碑【徐楚璧撰姚思义八分书开元八年八月】第九百五十唐髙士杨府君墓志【行书无书撰人姓名开元八年九月】第九百五十一唐懐州刺史陶大举碑【姚崇撰徐峤之正书开元八年】第九百五十二唐北岳府君碑【韦虚心撰陈懐志行书开元九年三月】第九百五十三唐河侯新祠颂【秦崇撰王晏行书开元九年四月】第九百五十四唐侍御史王瑜墓志【八分书无书撰人姓名开元九年十月】
　　第九百五十五唐遂城令康府君碑【沈淮南撰徐浩正书开元九年十月】第九百五十六唐兖州刺史韦府君遗爱颂【狄光嗣撰张廷珪正书开元十年十一月】
　　第九百五十七唐万回法师碑【徐坚撰行书无姓名开元十年閠五月】第九百五十八唐郭知运碑【苏颋撰魏华正书开元十年七月】
　　第九百五十九唐右庶子于府君碑【侄儒卿撰沙门重闰八分书开元十年七月】
　　第九百六十唐莱州刺史于府君碑【撰人姓名缺沙门重闰八分书开元十年七月】
　　第九百六十一唐狄梁公生祠记【李邕撰张廷珪八分书开元十年十一月】第九百六十二唐呉季子庙碑【八分书书撰人姓名残缺开元十年】第九百六十三唐上党宫述圣颂【张説撰裴漼正书开元十一年正月】第九百六十四唐述圣宫碑阴上【萧诚行书】
　　第九百六十五唐述圣宫碑阴下
　　第九百六十六唐髙行先生徐公碑【姚奕撰序贺知章铭徐峤之正书开元十一年四月】
　　第九百六十七唐大云寺禅院碑【李邕撰并行书开元十一年四月】第九百六十八唐郭知运后碑【张説撰梁升卿八分书开元十一年五月】第九百六十九唐香严寺碑【康希铣撰徐峤之正书开元十一年六月】第九百七十唐莎罗树碑【李邕撰并行书开元十一年十月】
　　第九百七十一唐张松质与李邕书
　　第九百七十二唐老子孔子顔子赞【睿宗撰李邕行书开元十一年十二】

　　第九百七十三唐六公咏【李邕撰胡履虚八分书开元十一年】
　　第九百七十四唐御史台精舍碑【崔湜撰梁升卿八分书开元十一年】第九百七十五唐御史台精舍碑阴题名
　　第九百七十六唐普寂禅师碑【卢鸿撰并八分书开元十二年正月】第九百七十七唐神泉寺石经西塔铭【唐昭明撰田吕正书开元十二年正月】
　　第九百七十八唐静泰法师碑【吕向撰刘懐信正书开元十二年八月】第九百七十九唐凉国长公主碑上【苏颋撰明皇八分书开元十二年八月】
　　第九百八十唐凉国长公主碑下
　　第九百八十一唐寳相寺释迦像碑【陈子杰撰陈思光正书开元十二年】第九百八十二唐真定令栁公纪徳碑【裴杭撰并八分书开元十二年】第九百八十三唐郑司农碑【史承节撰双思贞行书开元十三年正月】第九百八十四唐乙速孤行俨碑【刘宪撰白羲晊八分书开元十三年二月】第九百八十五唐李公元始天尊像碑【邹瓘撰甘遗荣八分书开元十三年二月】
　　第九百八十六唐文荡律师碑【卢涣撰魏栖梧正书开元十三年十月】第九百八十七唐明皇行次成臯诗【艾叙行书开元十三年十月】第九百八十八唐兴州司马王公碑【郭子晋撰赵崇徳行书开元十三年十月】
　　第九百八十九唐索法师清徳碑【马克麾撰范希璧行书开元十四年三月】第九百九十唐西岳大洞张尊师碑【王延龄撰李慈正书开元十四年四月】
　　第九百九十一唐纪太山铭一【明皇撰并八分书开元十四年九月】第九百九十二唐纪太山铭二
　　第九百九十三唐纪太山铭三
　　第九百九十四唐纪太山铭四
　　第九百九十五唐纪太山铭五
　　第九百九十六唐纪太山铭六
　　第九百九十七唐纪太山铭七
　　第九百九十八唐纪太山铭八
　　第九百九十九唐纪太山铭九
　　第一千唐纪太山铭十








　　金石录卷五
　　钦定四库全书
　　金石录卷六　　　　　　宋　赵明诚　撰目录六　【唐】
　　第一千一唐太山碑侧题名上
　　第一千二唐太山碑侧题名中
　　第一千三唐太山碑侧题名下
　　第一千四唐封禅坛残碑【陆坚八分书】
　　第一千五唐崔慧爽传【薛仅撰行书无姓名开元十四年二月】
　　第一千六唐造太山御碑记【孙文庆撰正书无姓名开元十四年十一月】第一千七唐造太山御碑阴
　　第一千八唐彭思义建父至徳碑【行书无姓名开元十四年】
　　第一千九唐合州刺史上官济墓志【正书无书撰人姓名开元十五年正月】
　　第一千十唐重开梁公堰碑【赵居贞撰王象正书开元十五年二月】第一千十一唐济源令萧公墓志【权澂撰正书无姓名开元十五年二月】第一千十二唐衞尉正卿泉君碑【长子奉撰叙仲子伯逸正书苏晋撰铭彭杲正书开元十五年三月】
　　第一千十三唐房山汤记【张嘉贞撰行书无姓名开元十五年四月】
　　第一千十四唐北岳碑上【张嘉贞撰并行书开元十五年八月】
　　第一千十五唐北岳碑下
　　第一千十六唐左骁衞大将军赵元礼碑上【潘肃撰陆坚八分书开元十五年闰九月】
　　第一千十七唐赵元礼碑下
　　第一千十八唐施石台铭【赵僎撰并行书】
　　第一千十九唐梁思楚碑【郭翥撰衞秀集王书上两碑皆开元十五年】第一千二十唐下博令许君徳政碑【王懐恵撰马灵仙正书开元十六年正月】
　　第一千二十一唐卢舍那珉像碑上【赵僎撰蔡有邻八分书开元十六年二月】
　　第一千二十二唐卢舍那珉像碑下
　　第一千二十三唐武临令慕容公徳政碑【正书书撰人姓名残缺开元十六年四月】
　　第一千二十四唐王方翼碑【张説撰陆坚八分书开元十六年十月】第一千二十五唐薛王府典军李无虑墓志【贾彦璿撰正书无姓名开元十七年正月】
　　第一千二十六唐堂阳令元府君徳政颂【正书无书撰人姓名开元十七年四月】
　　第一千二十七唐佛防禅师碑【李讷撰张廷珪八分书开元十七年七月】第一千二十八唐佛防禅师塔碑后序【李湜撰明干节行书十八年五月建附】
　　第一千二十九唐养病坊碑【邵闰之撰韦季庄行书开元十七年七月】第一千三十唐养病坊
　　第一千三十一唐龙角山纪圣铭【明皇撰并八分书开元十七年九月】第一千三十二唐龙角山纪圣碑隂
　　第一千三十三唐大云寺丈八佛像碑【段履氷撰行书无姓名开元十七年九月】
　　第一千三十四唐张嘉贞碑【王丘撰陆坚八分书开元十七年十一月】第一千三十五唐太武皇帝驻马碑【僧贞庆文并书】
　　第一千三十六唐龙兴观碑【李邕撰行书无姓名类邕书上二碑皆开元十七年】第一千三十七唐游击将军薛侯碑【赵含章撰并行书开元十八年正月】第一千三十八唐老子庙诗【于儒卿房自谦撰自谦正书开元十八年三月】第一千三十九唐东夏师资正传【僧慧超述李岩正书开元十八年四月】第一千四十唐平南蛮碑【萧晋用撰序蔡希周词韦悟微正书开元十八年五月】第一千四十一唐萧灌碑【张説撰梁升卿八分书开元十八年五月】
　　第一千四十二唐昙荣禅师碑【崔禹撰苏睍铭韦鉴八分书开元十八年八月】第一千四十三唐麓山寺碑【李邕撰并行书开元十八年九月】
　　第一千四十四唐冠军大将军臧懐亮碑【李邕撰并行书开元十八年十月】
　　第一千四十五唐贞法师旌徳记【八分书无书撰人姓名开元十八年十二月】
　　第一千四十六唐大忍寺门楼碑【沙门释某撰裴抗八分书上二碑皆开元十八年】
　　第一千四十七唐东方朔碑【栁令誉撰行书无姓名开元十九年三月】第一千四十八唐杨厯碑【李邕撰序钟绍京撰铭并行书开元十九年五月】第一千四十九唐汝阳王长女墓志【宁王撰崔庭五行书开元十九年六月】
　　第一千五十唐东林寺碑【李邕撰并行书开元十九年七月】
　　第一千五十一唐亳州刺史李行正碑【崔圆月撰魏包八分书开元十九年九月】
　　第一千五十二唐立汉光武皇帝碑【李云撰卢规行书开元十九年十月】第一千五十三唐胶水令徐公徳政颂【封利建撰序杜暐铭正书姓名残缺开元十九年十月】
　　第一千五十四唐北岳真君碑【房凤文八分书开元二十年正月】第一千五十五唐青城山丈人祠庙碑【徐大亨撰甘遗荣八分书开元二十年正月】
　　第一千五十六唐使者征祥记【潘翽撰并正书开元二十年三月】第一千五十七唐爱州刺史徐元贵碑【钟绍京撰并行书开元二十年五月】
　　第一千五十八唐阿弥陁佛赞【殷彦方撰钟绍京正书开元二十年五月】第一千五十九唐南岳真君碑【赵颐贞撰萧诚正书开元二十年十月】第一千六十唐元皇帝庙额碑【敬抱忠撰吕献臣八分书开元二十年十月】
　　第一千六十一唐歙州刺史郭茂贞碑【贺知章撰八分书姓名残缺开元二十年十月】
　　第一千六十二唐源公石幢记上【封利建撰贺遂回八分书开元二十一年】第一千六十三唐源公石幢记下
　　第一千六十四唐北岳恒山碑上【释邈词释旷书开元二十一年八月】第一千六十五唐北岳恒山碑下
　　第一千六十六唐后土神祠碑上【明皇撰并八分书开元二十一年八月】第一千六十七唐后土神祠碑中
　　第一千六十八唐后土神祠碑下【碑在河中府】
　　第一千六十九唐后土神祠碑阴上【萧嵩正书】
　　第一千七十唐后土神祠碑阴下
　　第一千七十一唐京兆尹张公徳政碑【孟匡朝撰史惟则八分书】第一千七十二唐立梁宣帝明帝二陵碑上【韩休撰行书姓名残缺】
　　第一千七十三唐立梁宣帝明帝二陵碑下
　　第一千七十四唐大忍寺门楼碑【杨邈撰裴抗书上三碑并是开元二十一年】
　　第一千七十五唐孝义寺碑【陈徐陵撰徐峤之正书开元二十二年正月】第一千七十六唐孝义寺碑阴记【徐峤之撰并正书】
　　第一千七十七唐景阳井铭【一八分书一正书撰人姓名残缺开元二十一年三月】
　　第一千七十八唐光武即位坛碑【王预撰行书开元二十二年四月】第一千七十九唐老子庙碑【崔季友撰郑正书开元二十二年四年】第一千八十唐老子圣母碑【李升卿撰吕献诚八分书开元二十二年九月】第一千八十一唐代国长公主碑【郑万钧撰并行书开元二十二年十二月】第一千八十二唐泾州刺史牛意碑【张九龄撰八分书姓名残缺开元二十二年】
　　第一千八十三唐赠太子詹事王同晊碑【孙逖撰史惟则八分书开元二十三年正月】
　　第一千八十四唐赵冬曦祭尧庙文【八分书开元二十三年二月】第一千八十五唐赵冬曦祭仲山父文【同上】
　　第一千八十六唐珪禅师碑【宋儋撰并行书开元二十三年四月】
　　第一千八十七唐同州刺史解琬碑【苏颋撰梁升卿八分书开元二十二年五月】
　　第一千八十八唐五羖大夫碣铭【撰人姓名残缺郑琏正书开元二十三年六月】
　　第一千八十九唐谒郭巨祠堂记【杨杰撰李臯八分书开元二十三年七月王绪祭文附】
　　第一千九十唐相州刺史侯莫陈涉墓志【郑同升撰卢自劝正书开元二十三年十一月】
　　第一千九十一唐秦望山法华寺碑【李邕撰并行书开元二十二年十二月】
　　第一千九十二唐华州刺史杨公遗爱颂【王暐撰史惟则八分书开元二十三年】
　　第一千九十三唐杨公遗爱碑阴记【史惟则八分书】
　　第一千九十四唐长丰县兴城碑上【沙门邈文八分书无姓名开元二十二年十二月】
　　第一千九十五唐长丰县兴城碑下
　　第一千九十六唐赠兖州都督裴守真碑【崔沔撰梁升卿八分书开元二十四年二月】
　　第一千九十七唐令长新戒一【泛水正书】
　　第一千九十八唐令长新戒二【房子县正书】
　　第一千九十九唐令长新戒三【八分书】
　　第一千一百唐光禄少卿郑曾碑【梁升卿撰并八分书开元二十四年五月】第一千一百一唐御注道徳经一【明皇注并御书诸王书额开元二十四年八月懐州本】
　　第一千一百二唐御注道徳经二
　　第一千一百三唐御注道徳经三
　　第一千一百四唐御注道徳经四
　　第一千一百五唐御注道徳经五
　　第一千一百六唐御注道徳经六
　　第一千一百七唐御注道徳经七
　　第一千一百八唐御注道徳经八
　　第一千一百九唐御注道徳经九
　　第一千一百十唐御注道徳经十
　　第一千一百十一唐元氏令厐公清徳颂【邵混之撰蔡有邻八分书开元二十四年八月】
　　第一千一百十二唐大智禅师碑【严复撰史惟则八分书开元二十四年九月】
　　第一千一百十三唐大智禅师碑阴记【杨伯成撰史惟则八分书二十九年立附】
　　第一千一百十四唐卢奂防事赞【明皇撰并行书开元二十四年十月】第一千一百十五唐卢奂谢表并批诏【表正书无姓名诏行书】第一千一百十六唐颍王府司马萧擢墓志【正书无书撰人姓名开元二十四年十月】
　　第一千一百十七唐馆陶令徐君遗爱颂【张孚撰宋瑗八分书开元二十四年十月】
　　第一千一百十八唐普照王寺碑【李邕撰并行书开元二十四年二月咸通中重刻】
　　第一千一百十九唐崔禹传【权倕撰党抚八分书开元二十五年春】第一千一百二十唐扶阳郡太君韦夫人碑【韩休撰八分书姓名残缺开元二十五年四月】
　　第一千一百二十一唐万囘神迹记【徐彦伯撰史惟则八分书开元二十五年五月】
　　第一千一百二十二唐傅菩萨戒颂【杨仲昌撰沙门温古行书开元二十五年六月】
　　第一千一百二十三唐懐道律师碑【李邕撰并行书开元二十五年七月】第一千一百二十四唐览律师碑【徐安贞撰褚庭诲正书开元二十五年八月】
　　第一千一百二十五唐智逺律师塔铭【啖彦珍撰陈环行书开元二十五年九月】
　　第一千一百二十六唐八马坊碑【防昻撰韦崇训行书】
　　第一千一百二十七唐八马坊碑阴
　　第一千一百二十八唐真定令杜府君遗爱颂【李琚撰并八分书上三碑皆开元二十五年】
　　第一千一百二十九唐尉迟逈庙碑【顔真卿撰蔡有邻八分书开元二十六年正月】
　　第一千一百三十唐尉迟逈碑阴上【孙士良撰蔡有邻八分书开元二十六年二月】
　　第一千一百三十一唐尉迟逈碑阴下
　　第一千一百三十二唐大行禅师徳幢铭【韩覃撰并行书开元二十六年二月】
　　第一千一百三十三唐大行禅师义训【何荣光行书开元二十六年二月】
　　第一千一百三十四唐许王素节碑【李邕撰孙防国公随行书开元二十六年四月】
　　第一千一百三十五唐张嘉贞后碑上【李邕撰蔡有邻八分书开元二十六年四月】
　　第一千一百三十六唐张嘉贞后碑下
　　第一千一百三十七唐张嘉贞碑阴上【蔡有邻八分书】
　　第一千一百三十八唐张嘉贞碑阴下
　　第一千一百三十九唐实谛寺碑【撰人姓名残缺苏灵芝行书开元二十六年六月】
　　第一千一百四十唐明皇诫牧宰勑【八分书无姓名开元二十六年六月】第一千一百四十一唐洛阳县食堂记【裴总述韩择木八分书开元二十六年七月】
　　第一千一百四十二唐益州大千秋观碑【李邕撰管卿行书开元二十六年七月】
　　第一千一百四十三唐千秋观碑阴
　　第一千一百四十四唐任城县桥亭记【游芳撰王子言八分书开元二十六年闰八月】
　　第一千一百四十五唐定进岩碑【严浚撰蔡有邻八分书开元二十六年十月】
　　第一千一百四十六唐济源令李造遗爱颂【梁涉撰徐浩正书开元二十六年十一月】
　　第一千一百四十七唐重修李造遗爱碑记【髙从规撰髙从彦正书贞元二十一年立附】
　　第一千一百四十八唐江州刺史戴希谦墓志【从子休璇撰次子崿八分书开元二十六年十一月】
　　第一千一百四十九唐述灵记【张嘉祐撰行书无姓名开元二十七年三月】第一千一百五十唐李适之清徳颂【萧诚行书开元二十七年三月】第一千一百五十一唐李适之碑阴记【吕岩説撰郭瓘正书开元二十七年六月附】
　　第一千一百五十二唐易州铁象颂【王端撰苏灵芝行书开元二十七年五月】
　　第一千一百五十三唐长孙君夫人李氏墓志【正书无书撰人姓名开元二十七年八月】
　　第一千一百五十四唐孝经双石台碑【杨谏撰刘景亷八分书开元二十七年九月】
　　第一千一百五十五唐忠武将军王暕墓志【行书无书撰人姓名开元二十七年十月】
　　第一千一百五十六唐太原尹王氷墓志【崔宗之撰并行书开元二十七年十月】
　　第一千一百五十七唐丛台赋【严浚撰蔡有邻八分书开元二十七年】第一千一百五十八唐薛仅善政颂【徐季鸰文崔黄中行书开元二十七年】
　　第一千一百五十九唐内常侍赵泰宗碑【男尚客撰胡秀八分书开元二十八年二月】
　　第一千一百六十唐幽州刺史元懐景碑【皇甫彬撰正书开元二十八年二月】
　　第一千一百六十一唐将军慕容嘉朂墓志【冯璩撰正书无姓名开元二十八年二月】
　　第一千一百六十二唐牛仙客父祖赠官记【彭杲撰褚庭诲行书开元二十八年二月】
　　第一千一百六十三唐淄州开元寺碑【李邕撰并行书开元二十八年七月】
　　第一千一百六十四唐太子賔客厐承宗碑【苏颋撰梁升卿八分书开元二十八年八月】
　　第一千一百六十五唐易州刺史田仁琬徳政碑【徐安贞撰苏灵芝行书开元二十八年十月】
　　第一千一百六十六唐吏部尚书杨仲昌碑【席豫撰邬繇篆书开元二十八年】
　　第一千一百六十七唐杨仲昌后碑【韩择木八分大厯六年七月建附】第一千一百六十八唐唐俭碑【行书无书撰人姓名开元二十九年二月】第一千一百六十九唐安公美政颂【撰人姓名残缺房璘妻髙氏书开元二十九年三月】
　　第一千一百七十唐元皇帝应现碑【八分书无姓名开元二十九年六月】
　　第一千一百七十一唐梦真容勑【正书无姓名开元二十九年六月】第一千一百七十二唐梦真容碑【吴郁正书开元二十九年六月】第一千一百七十三唐梦真容碑【苏灵芝行书开元二十九年六月】第一千一百七十四唐石璧寺铁弥勒像【林谔撰房璘妻髙氏行书开元二十九年六月】
　　第一千一百七十五唐章仇公修玉局观碑【夏侯铦撰管卿行书开元二十九年七月】
　　第一千一百七十六唐崇福观魏尊师碑【宋遥撰八分书姓名残缺开元二十九年九月】
　　第一千一百七十七唐尚书省郎官防石记【陈九言撰张旭正书开元二十九年十月】
　　第一千一百七十八唐郎官题名上
　　第一千一百七十九唐郎官题名下
　　第一千一百八十唐裴大智碑【李邕撰萧诚行书开元二十九年十一月】第一千一百八十一唐候台记【梁徳裕撰苏灵芝行书】
　　第一千一百八十二唐扶沟令马光淑颂【崔颢撰八分书姓名残缺】第一千一百八十三唐掖县令赵公徳政颂【行书无撰人姓名】第一千一百八十四唐颍考叔碑【刘彚撰李琚八分书上四碑并开元二十九年】
　　第一千一百八十五唐延安县幽堂碑【王光庭撰于经野正书】第一千一百八十六唐龙门西龛石像铭【张九龄撰八分书姓名残缺】
　　第一千一百八十七唐魏文侯庙碑【杨仲昌撰田琦八分书】第一千一百八十八唐述圣颂【达奚珣撰序吕向铭并正书】
　　第一千一百八十九唐金仙长公主碑【徐峤之撰明皇行书】第一千一百九十唐韩公井记【正书无书撰人姓名】
　　第一千一百九十一唐龙兴寺浄土院碑【李邕撰韦同八分书上七碑皆开元中立】
　　第一千一百九十二唐云麾将军李秀碑【李邕撰并行书天寳元载正月】
　　第一千一百九十三唐大照禅师碑【卢僎撰史惟则八分书天寳元年二月】
　　第一千一百九十四唐大照禅师碑上【李邕撰并行书天寳元年二月】第一千一百九十五唐大照禅师碑下【碑在阙州嵩岳寺】第一千一百九十六唐真容应现碑【陈知温行书天寳元年二月】第一千一百九十七唐鄂州刺史卢府君碑【李邕撰并行书天寳元年二月】
　　第一千一百九十八唐兴州司马王府君碑【郭子晋撰赵崇徳行书天寳元年二月】
　　第一千一百九十九唐桐栢观碑【崔尚撰韩择木八分书明皇正书题额天寳元年三月】
　　第一千二百唐修东镇沂山记【范正则撰并八分书天寳元年二月】











　　金石录卷六
　　钦定四库全书
　　金石录卷七　　　　　　宋　赵明诚　撰目录七　【唐】
　　第一千二百一唐兖公颂【张之宏撰包文该正书天寳元年四月】
　　第一千二百二唐韩赏祭华岳文【韩择木八分书天寳元年四月　在华山】第一千二百三唐法现禅师碑【李通文撰吕向正书天寳元年九月】第一千二百四唐灵岩寺颂【李邕撰并行书天寳元年】
　　第一千二百五唐防泉汤记【赵冬防撰八分书姓名残缺天寳二年三月】第一千二百六唐监察御史李希倩碑【李邕撰梁升卿八分书徐浩篆额天寳二年四月】
　　第一千二百七唐立后汉世祖祠堂记【张邈撰梁游楚八分书天寳二年四月】
　　第一千二百八唐玉真公主修功徳颂【李成裕撰呉郁行书天寳二年七月】
　　第一千二百九唐金箓斋颂【崔明允撰史惟则八分书天寳二年十月碑在晋州】第一千二百十唐立汉樊君祠堂碑【王利器撰史惟则八分书徐浩篆额天寳二年十月】
　　第一千二百十一唐读樊丞相传诗【郑炅之撰胡霈八分书】第一千二百十二唐玉真公主受道祥应记【蔡玮撰萧诚行书天寳二载】
　　第一千二百十三唐襄阳令库狄履温颂【周择从撰萧诚行书天寳三载正月】
　　第一千二百十四唐嵩阳观纪圣徳颂上【李林甫撰徐浩八分书天寳三载二月】
　　第一千二百十五唐嵩阳观纪圣徳颂下
　　第一千二百十六唐香谷渠记【撰人姓名缺史惟则书篆天寳三载二月】第一千二百十七唐灵州都督李琳碑上【撰人姓名残缺杜混元八分书天寳三载析木月】
　　第一千二百十八唐李琳碑中
　　第一千二百十九唐李琳碑下
　　第一千二百二十唐真源观钟铭【明皇撰并八分书天寳三载六月】第一千二百二十一唐资州刺史韦光碑【赵良器撰族子若讷八分书天寳三载七月】
　　第一千二百二十二唐宓子贱碑【李少康撰李景参正书天寳三载七月】第一千二百二十三唐小鲁真人解謡【鲁国清述陈锡正书天寳三载七月】
　　第一千二百二十四唐驸马都尉豆卢建碑【张垍撰韩择木八分书天寳三载七月】
　　第一千二百二十五唐封孔子弟子诏上【吕岩説撰记正书天寳三载十二月】
　　第一千二百二十六唐封孔子弟子诏下
　　第一千二百二十七唐陈王祠堂记【张谓撰八分书天寳三载】第一千二百二十八唐常觉寺铜钟铭【韦逈撰并八分书天寳四载五月】
　　第一千二百二十九唐窣堵波幢铭【刘仲丘撰薛希昌八分书天寳四载七月】
　　第一千二百三十唐明皇注孝经一【明皇八分书天寳四载九月】第一千二百三十一唐明皇注孝经二
　　第一千二百三十二唐明皇注孝经三
　　第一千二百三十三唐明皇注孝经四
　　第一千二百三十四唐郇国公碑【季子适之撰史惟则篆书天寳四载九月】第一千二百三十五唐北齐范阳令宋君碑【郭慎微撰史惟则八分书天寳四载十月】
　　第一千二百三十六唐善才寺大徳元秘塔铭【杨琦撰张干防八分书天寳五载四月】
　　第一千二百三十七唐故一切导师碑【撰人姓名残缺沙门智谦行书天寳五载六月】
　　第一千二百三十八唐洪福寺弥勒像碑【韩滉撰并正书天寳五载七月】
　　第一千二百三十九唐颍阳观碑【张粲撰史惟则八分书天寳五载八月】第一千二百四十唐陈留郡太守徐恽碑【李邕撰徐浩行书天寳五载八月】
　　第一千二百四十一唐贪泉铭【陈元伯撰薛希昌八分书天寳五载八月】第一千二百四十二唐防山祠记【李瑗撰上官璨行书天寳五载十一月】第一千二百四十三唐崔潭龟诗【蔡有邻八分书天寳五载十一月】第一千二百四十四唐孝子尹仁恕旌表阙文【行书无姓名】第一千二百四十五唐尹氏孝徳记【张柬之撰正书无姓名】第一千二百四十六唐西河太守杜公遗爱碑【书撰人姓名残缺上三碑皆天寳五载】
　　第一千二百四十七唐张尊师碑【何思逺撰郭懐渐行书天寳六载正月】第一千二百四十八唐薛氏追赠夫人碑【房琯撰王曾八分书天寳六载二月】
　　第一千二百四十九唐洛祠志【行书无书撰人姓名天寳六载三月在同州】第一千二百五十唐明禅师院石灯台颂【正书无书撰人姓名天寳六载六月】
　　第一千二百五十一唐王四娘塔铭【裴词张少悌行书天寳六载六月】第一千二百五十二唐寻阳郡司马程封碑【邢韶撰徐浩行书天寳六载七月碑在西京上东门外三里道北积闰村】
　　第一千二百五十三唐开梁公堰颂上【祁顺之撰徐浩八分书并篆额天寳六载七月】
　　第一千二百五十四唐开梁公堰颂下
　　第一千二百五十五唐梁公堰碑阴记【平致和撰并正书】第一千二百五十六唐贞一先生庙碣【衞凭撰薛希昌八分书天寳六载七月】
　　第一千二百五十七唐太一寺功徳颂【裴撰八分书天寳六载十月】第一千二百五十八唐顔惟贞碑【陆据撰蔡有邻八分书天寳六载十月】第一千二百五十九唐林虑县记【正书无书撰人姓名天寳六载】第一千二百六十唐北海太守窦诫盈碑【徐浩撰并八分书题额李遇正书天寳七年正月】
　　第一千二百六十一唐尊胜陀罗尼经【正书无姓名天寳七载二月】第一千二百六十二唐济源令房公遗爱颂【平洌撰徐浩行书天寳七载二月】
　　第一千二百六十三唐孝女双石楼记【张璿之撰正书姓名残缺天寳七载三月】
　　第一千二百六十四唐安天王碑阴【八分书天寳七载五月】第一千二百六十五唐度人经【八分书无姓名天寳七载七月】
　　第一千二百六十六唐乗真禅师碑【王雄风撰胡霈然行书天寳七载八月】
　　第一千二百六十七唐百家岩寺记【崔禹锡撰刘轸行书天寳七载九月】第一千二百六十八唐太子司议郎王元碑【李华撰朱灿八分书天寳七年十月】
　　第一千二百六十九唐任丘县令王公清徳碑【傅衡之文崔倚正书天寳八载正月】
　　第一千二百七十唐百家岩寺碑【崔巨撰崔倚正书天寳八载二月】第一千二百七十一唐阳城郡太守赵公奭碑【冯用之撰韩择木八分书衞包篆额天寳八载五月】
　　第一千二百七十二唐郭先生碑【李造撰徐浩行书天寳八载七月】第一千二百七十三唐徐峤之碑【李邕撰季子浩正书天寳八载十月】第一千二百七十四唐美原县夫子庙碑【王岩撰并行书天寳八载十月】
　　第一千二百七十五唐华岳碑堂修饰记【衞包撰并正书天寳九载正月】
　　第一千二百七十六唐金天王庙灵异述【衞包撰并正书天寳九载四月】
　　第一千二百七十七唐郑预注心经【正书无姓名天寳九载四月】第一千二百七十八唐灵台观金箓斋颂【衞包撰并篆书天寳九载四月】
　　第一千二百七十九唐灵台观修三方功徳颂【衞包撰并篆书天寳九载四月碑在华州】
　　第一千二百八十唐华岳庙古松诗【衞包撰并篆书】
　　第一千二百八十一唐陈隠王祠碣【衞凭撰八分书无姓名天寳九载五月】
　　第一千二百八十二唐尊胜石幢铭【崔恁撰王士则八分书天寳九载六月】
　　第一千二百八十三唐瑶台寺敕书【八分书无姓名天寳九载十月】第一千二百八十四唐陈太丘祖徳碑【系孙兼撰序伾撰铭伾子膺书天寳九载十一月】
　　第一千二百八十五唐内常侍陈文叔碑【李邕撰刘泰行书天寳九载十一月碑在京兆府】
　　第一千二百八十六唐开元寺浄土堂碑【张泉撰呉郁行书天寳九载十二月】
　　第一千二百八十七唐刘飞造像记【史惟则八分书天寳九载十二月】第一千二百八十八唐西河太守刘寂徳政颂【孙宰撰邬彤行书天寳九载】
　　第一千二百八十九唐棣王墓志【王齐同撰韩择木八分书天寳十载二月】第一千二百九十唐康珽告【徐浩行书天寳十载三月】
　　第一千二百九十一唐宓子贱碑【贾至文梁耿篆书天寳十载四月】第一千二百九十二唐七祖堂碑【陈章甫撰胡霈然行书天寳十载四月】第一千二百九十三唐明禅师碑【郑炅之撰徐浩正书天寳十载七月】第一千二百九十四唐金城寺放生池碑【八分书书撰人姓名残缺天寳十载七月】
　　第一千二百九十五唐淄川郡述徳记并诗序【序崔尚等撰记崔器撰天寳十载九月】
　　第一千二百九十六唐张君神碑【王灵岳撰序宋昱铭李史奂正书天寳十载十月】
　　第一千二百九十七唐新安郡太守张公碑【韦述撰徐浩正书史惟则篆天寳十载十一月】
　　第一千二百九十八唐曹溪能大师碑【宋泉撰史惟则八分书天寳十一载二月】
　　第一千二百九十九唐隠律师塔铭【徐浩撰并行书天寳十一载二月】
　　第一千三百唐工部尚书郭虚己碑【顔真卿撰并正书】
　　第一千三百一唐河南府参军郭揆碑【顔真卿撰并正书天寳十一载三月】
　　第一千三百二唐东光县主碑【李华撰徐浩八分书天寳十一载闰三月】第一千三百三唐多寳塔感应碑【岑勋撰顔真卿正书天寳十一载四月】第一千三百四唐荥阳王妣朱氏墓志【洪孝伟撰韩择木正书天寳十一载七月】
　　第一千三百五唐大智禅师碑【严浚撰胡霈然集王右军书天寳十一载八月】第一千三百六唐钜鹿郡夫人魏氏墓志【李桢撰薛邕八分书天寳十一载九月】
　　第一千三百七唐明皇赐道士蔡守冲诗【并谢表批答行书天寳十一载九月】
　　第一千三百八唐明皇赐上党故吏勑书【天寳十一载十月】第一千三百九唐杜夫人碑【翟颐撰徐浩正书天寳十一载十月】
　　第一千三百十唐处子瑗墓志【行书无书撰人姓名天寳十一载十一月】第一千三百十一唐瑶台寺大徳碑【撰人姓名残缺韩择木八分书天寳十一载十二月】
　　第一千三百十二唐四禅寺万菩萨像记【赵子余撰林混元八分书天寳十一载】
　　第一千三百十三唐冶浦桥记【蔡希综撰并行书天寳十二载正月】第一千三百十四唐上党啓圣宫颂上【明皇撰并八分书天寳十二载二月】
　　第一千三百十五唐上党啓圣宫颂下
　　第一千三百十六唐武部尚书杨珣碑上【明皇撰并八分书天寳十二载八月】
　　第一千三百十七唐杨珣碑中
　　第一千三百十八唐杨珣碑下
　　第一千三百十九唐长孙公崔夫人墓志【行书无书撰人姓名天寳十二载八月】
　　第一千三百二十唐哥舒翰等造阿弥陀经【正书无姓名天寳十二载九月】
　　第一千三百二十一唐宇文颢山阴述【窦公衡撰史惟则八分书天寳十三载】
　　第一千三百二十二唐赠文部郎中薛悌碑【苏颂撰徐浩八分书天寳十三载二月】
　　第一千三百二十三唐栖霞山亭记【史翊撰韩轸八分书天寳十三载七月】
　　第一千三百二十四唐立巫马期碑【贾贲撰韩轸八分书天寳十三载十月】
　　第千十三百二十五唐西楚霸王祠堂颂【贺兰进明撰贺兰诚书天寳十三载十月】
　　第一千三百二十六唐东方朔画赞上【夏侯湛撰顔真卿正书天寳十三载十二月】
　　第一千三百二十七唐东方朔画赞下
　　第一千三百二十八唐画赞碑阴记上【顔真卿撰并正书】第一千三百二十九唐画赞碑阴记下
　　第一千三百三十唐资州刺史裴仲将碑【陆据撰徐浩八分书并篆】第一千三百三十一唐宇文颢山阴述【窦公衡撰史惟则八分书以上两碑皆天寳十三载】
　　第一千三百三十二唐永阳郡太守姚奕碑【达奚珣撰徐浩正书并八分题额天寳十四载三月】
　　第一千三百三十三唐苖公归乡记【撰人姓名残缺胡霈然八分书天寳十四载二月】
　　第一千三百三十四唐淮阴太守赵悦遗爱碑【张楚金撰行书无姓名】
　　第一千三百三十五唐赵悦碑阴【王昕撰】
　　第一千三百三十六唐苏源明正徳表【无撰人周良弼八分书以上三碑皆天寳十四载】
　　第一千三百三十七唐俨律师碑【万齐融撰徐浩行书天寳十五载六月】
　　第一千三百三十八唐夀张令刘公仁政颂【无撰人姓名周良弼八分书】
　　第一千三百三十九唐李峯途经劔门诗【程昻正书以上二碑皆天寳十五载】
　　第一千三百四十唐徐浩题经【天寳中立】
　　第一千三百四十一唐明皇注金刚经上【八分书无姓名】第一千三百四十二唐明皇注金刚经中
　　第一千三百四十三唐明皇注金刚经下
　　第一千三百四十四唐石经藏赞【蔡有邻等八分并正书】
　　第一千三百四十五唐襄阳令卢君徳政碑【阎寛文史惟则八分书】
　　第一千三百四十六唐襄州牧独孤册遗爱颂【李邕撰萧诚行书】
　　第一千三百四十七唐鹡鸰颂【明皇撰并行书】
　　第一千三百四十八唐宴济渎记【达奚珣撰薛希昌八分书】
　　第一千三百四十九唐明皇上党宫宴羣臣故老诗【行书】第一千三百五十唐明皇谒元庙诗【行书】
　　第一千三百五十一唐观世音像碑【陶翰撰徐浩正书】
　　第一千三百五十二唐云门山投龙诗【赵居贞撰行书以上十碑皆天寳中立】
　　第一千三百五十三唐乌程令韦君徳政碑【沈务本撰沈仲昌正书肃宗至徳二载二月】
　　第一千三百五十四唐金刚经【邬彤行书乾元二年八月】
　　第一千三百五十五唐尊胜经上【序沈洽撰邬彤行书乾元二年八月】第一千三百五十六唐尊胜经下
　　第一千三百五十七唐祭侄季明文【顔真卿撰并行书乾元元年九月】第一千三百五十八唐祭伯父濠州刺史文【顔真卿撰并行书乾元二年十月】
　　第一千三百五十九唐金天王题名【顔真卿正书乾元二年十月】第一千三百六十唐南叟训【祁顺之撰皇三从侄延宥正书乾元二年三月】第一千三百六十一唐五原太守郭英竒碑【苏颂撰铭顾诫奢八分书韦述撰序乾元二年五月】
　　第一千三百六十二唐任城尉韦公恵爱记【苖藏绪撰正书无姓名乾元二年五月】
　　第一千三百六十三唐城隍神祠记【李阳氷撰并篆书乾元二年八月】第一千三百六十四唐忘归台铭【李阳氷撰并篆书】
　　第一千三百六十五唐赠鸿胪卿鲁仲瑜墓志【頼棐撰姚南仲行书乾元二年九月】
　　第一千三百六十六唐郑陈节度使彭元曜墓志【李潮撰并八分书乾元二年十一月】
　　第一千三百六十七唐岑先生铭【严浚撰正书无姓名乾元三年四月】第一千三百六十八唐蕲州刺史杜敏生祠颂【张粲撰史惟则八分书乾元三年五月】
　　第一千三百六十九唐楚州修城记【范昭撰郑萼正书上元元年七月】第一千三百七十唐缙云县孔子庙记【李阳氷撰并篆书丄元元年七月】
　　第一千三百七十一唐王公城河中颂【陈翊撰卢耿正书上元元年十月】
　　第一千三百七十二唐梁思楚碑【郭翥撰梁思楚集王右军书上元元年十月】
　　第一千三百七十三唐工部尚书来曜碑【张镐撰序萧昕撰铭韩择木八分书肃宗御篆额上元二年正月】
　　第一千三百七十四唐王粲石井栏记【甄济文彭朝议行书上元二年七月后记其一于頔文胡证八分书贞元十七年六月其一卢钧撰正书防昌二年四月附】
　　第一千三百七十五唐渭南令路公遗爱表【苏源明撰行书上元二年】
　　第一千三百七十六唐吕公祠庙碑【衞宻撰顾诫奢八分书上元二年】第一千三百七十七唐赠太保郭敬之碑【苖晋卿撰萧华正书元年建寅月】
　　第一千三百七十八唐山谷寺璨大师碑【房琯撰徐浩八分书元年建辰月】
　　第一千三百七十九唐吕公表【元结撰顾诫奢八分书元年建巳月】第一千三百八十唐玉真公主墓志【王缙撰侄粲书元年建巳月】第一千三百八十一唐离堆记上【顔真卿撰并正书寳应元年】第一千三百八十二唐离堆记中
　　第一千三百八十三唐离堆记下
　　第一千三百八十四唐顔惟贞并殷夫人赠告【子真卿正书寳应二年十一月】
　　第一千三百八十五唐凤翔李梁公遗爱颂【房琯撰韩择木八分书代宗广徳二年五月碑在凤翔府今在长安】
　　第一千三百八十六唐赠太保郭敬之庙碑【顔真卿撰并正书广徳二年十一月碑在京兆府】
　　第一千三百八十七唐太尉李光弼碑【顔真卿撰张少悌行书广徳二年十二月】
　　第一千三百八十八唐泽潞李抱玉纪功碑上【元载撰史惟则八分书广徳二年】
　　第一千三百八十九唐李抱玉纪功碑下
　　第一千三百九十唐李抱玉碑阴【王志安撰男自正正书】
　　第一千三百九十一唐滑台铭【李季卿撰令狐彰行书永泰元年正月】第一千三百九十二唐宋武受命坛记【张谓撰陆淙八分书窦篆永泰元年三月】
　　第一千三百九十三唐黄鹤楼记【阎伯瑾撰魏万珵行书李阳氷篆永泰元年四月】
　　第一千三百九十四唐长明灯颂【邵真撰王世则行书并篆永泰元年五月】第一千三百九十五唐怡亭铭【裴虬撰李莒八分书李阳氷篆永泰元年五月】第一千三百九十六唐顔鲁公东林题名【正书永泰元年六月】第一千三百九十七唐顔鲁公西林题名【正书永泰元年六月】第一千三百九十八唐吏部侍郎郑婴齐碑【张楚金撰史惟则八分书并篆永泰元年十一月】
　　第一千三百九十九唐富平尉韦器墓志【赵早撰呉通微正书永泰二年十一月】
　　第一千四百唐鄂州长史游浦碑【八分书书撰人姓名残缺永泰二年十一月】















　　金石录卷七
　　钦定四库全书
　　金石录卷八　　　　　　宋　赵明诚　撰目录八　【唐】
　　第一千四百一唐容亭铭【元结撰瞿令问篆书永泰二年十一月】
　　第一千四百二唐令晖令皎二禅师塔铭【赵惎撰并正书大厯元年二月】
　　第一千四百三唐永泰寺钟铭【崔巨撰房集书大厯元年十二月】第一千四百四唐淮南节度使崔圆颂徳碑【李华撰张从申正书大厯二年正月】
　　第一千四百五唐京兆尹鲜于仲通碑上【顔真卿撰并正书大厯二年正月】
　　第一千四百六唐鲜于仲通碑下
　　第一千四百七唐绛州刺史李公徳政碑【崔巨撰刘钧八分书大厯二年二月】
　　第一千四百八唐峿台铭【元结撰篆书无姓名大厯二年六月】
　　第一千四百九唐左骁衞将军郭英杰碑【徐浩撰张芬正书大厯二年七月】
　　第一千四百十唐顔鲁公靖居寺题名【正书大厯二年十月】第一千四百十一唐亳州刺史刘瓌碑【路防撰李着八分书并篆大厯二年十月】
　　第一千四百十二唐新筑陇州城记【邵説撰史惟则八分书大厯二年十一月】
　　第一千四百十三唐慧义寺弥勒像碑上【韩俶撰李潮八分书大厯二年十二月】
　　第一千四百十四唐慧义寺弥勒像碑下
　　第一千四百十五唐严浚碑【席豫撰徐浩行书】
　　第一千四百十六唐李氏移先茔碑【李季卿撰李阳氷篆书】第一千四百十七唐李氏三坟记【李季卿撰李阳氷篆书上三碑皆大厯二年立】
　　第一千四百十八唐郭英乂碑【元载撰史惟则八分书大厯三年正月】第一千四百十九唐沛县令于黙成碑【子休烈撰刘单铭史惟则八分书大厯三年正月】
　　第一千四百二十唐魏少游碑【徐浩撰并行书大厯三年三月】
　　第一千四百二十一唐邠宁马璘徳政碑【韩云卿撰张少悌行书大厯三年四月】
　　第一千四百二十二唐河桥城楼记【张勋撰李着八分书并篆大厯三年六月】
　　第一千四百二十三唐河渎祠碑【王延昌撰赵复行书大厯三年九月】第一千四百二十四唐潘孝子颂【崔称撰屈突寘八分书大厯三年十月】第一千四百二十五唐禹庙碑【崔巨撰段季展行书大厯三年十一月】第一千四百二十六唐大证禅师碑【王缙撰徐浩行书大厯四年三月】第一千四百二十七唐万年县令徐昕碑【韩云卿撰韩择木八分书李阳氷篆大厯四年三月】
　　第一千四百二十八唐富平尉顔乔卿墓碣【弟真卿撰并正书大厯四年四月】
　　第一千四百二十九唐徐州副元帅防街记【严伋撰萧良童正书大厯四年五月】
　　第一千四百三十唐王延昌碑【邵説撰徐浩八分书大厯四年八月】第一千四百三十一唐双庙记【齐嵩撰杜劝正书大厯四年八月】第一千四百三十二唐赠扬州都督段府君碑【杨炎撰萧正正书大厯四年十月】
　　第一千四百三十三唐立晋太尉郄公祠庙碑【十一代孙昻撰郭升行书大厯四年十二月】
　　第一千四百三十四唐崇徽公主手防诗【李山甫等正书】第一千四百三十五唐左武衞中郎将臧希忱碑【韩择木撰并八分书上两碑皆大厯四年】
　　第一千四百三十六唐左仆射裴冕墓志【程浩撰并正书大厯五年二月】
　　第一千四百三十七唐裴冕碑【元载撰呉通微正书】
　　第一千四百三十八唐赠梁州都督徐秀碑上【顔真卿撰韩择木八分书李阳氷篆大厯五年三月】
　　第一千四百三十九唐徐秀碑下
　　第一千四百四十唐丽正学士殷践猷碑上【顔真卿撰并正书大厯五年五月】
　　第一千四百四十一唐殷践猷碑下
　　第一千四百四十二唐大斌令殷摄碑【顔真卿撰并正书附】第一千四百四十三唐龚丘令庾公徳政碑【李阳氷撰并篆书大厯五年九月】
　　第一千四百四十四唐庾公徳政碑阴
　　第一千四百四十五唐李庶子新泉铭【李阳氷撰并篆书大厯六年三月】
　　第一千四百四十六唐李阳氷琅邪泉题名【篆书大厯六年三月】第一千四百四十七唐义井记【邵真撰王佐书大厯六年三月】
　　第一千四百四十八唐再修信行禅师塔碑【于益撰张楚昭行书大厯六年闰三月】
　　第一千四百四十九唐右堂铭【元结撰篆书无姓名大厯六年闰三月】第一千四百五十唐麻姑仙坛记【顔鲁公撰并正书大厯六年四月】第一千四百五十一唐小字麻姑仙坛记【附】
　　第一千四百五十二唐特进梁公碑【王修然撰王轨行书大厯六年四月】第一千四百五十三唐郭子仪夫人李氏碑【韩云卿撰史惟则八分书并篆额大厯三年五月】
　　第一千四百五十四唐吕府君勑葬碑【喻伯侨八分书大厯六年五月】第一千四百五十五唐中兴颂上【元结撰顔真卿正书大厯六年六月】第一千四百五十六唐中兴颂中
　　第一千四百五十七唐中兴颂下【在永州】
　　第一千四百五十八唐髙陵令李岘徳政碑【苏端撰张潭行书大厯六年七月】
　　第一千四百五十九唐慈恩寺常住庄地碑【顔真卿撰韩择木八分书代宗篆额大厯六年八月】
　　第一千四百六十唐顔含大宗碑上【顔真卿撰并正书大厯六年十一月】第一千四百六十一唐顔含大宗碑中
　　第一千四百六十二唐顔含大宗碑下
　　第一千四百六十三唐重建顔含碑上【晋李阐传曾孙延之铭十四代孙真卿正书大厯七年四月】
　　第一千四百六十四唐重建顔含碑下
　　第一千四百六十五唐桂州都督程元英碑【李邕撰张廷珪八分书大厯七年五月】
　　第一千四百六十六唐项王碑阴述【顔真卿撰并正书大厯七年五月】第一千四百六十七唐广徳禅师碑【杜鸿渐撰徐浩正书大厯七年七月】第一千四百六十八唐靖张先生碑【栁识撰张从申行书李阳氷篆大厯七年八月】
　　第一千四百六十九唐宋璟碑一【顔真卿撰并正书大厯七年九月】第一千四百七十唐宋璟碑二
　　第一千四百七十一唐宋璟碑三
　　第一千四百七十二唐宋璟碑四
　　第一千四百七十三唐宋璟碑侧记【顔真卿撰正书无姓名大厯十二年三月立附】
　　第一千四百七十四唐谢公碑隂记【行书无书撰人姓名大厯七年十一月】
　　第一千四百七十五唐聪明山神记【张造撰正书无姓名】
　　第一千四百七十六唐般若台铭【李阳氷篆】
　　第一千四百七十七唐八闗斋防记一【顔真卿撰并书崔倬补书上三碑皆大厯七年立】
　　第一千四百七十八唐八闗斋防记二
　　第一千四百七十九唐八闗斋防记三
　　第一千四百八十唐八闗斋防记四
　　第一千四百八十一唐八闗斋防记五
　　第一千四百八十二唐八闗斋防记六
　　第一千四百八十三唐令狐公开河碑【元载撰徐浩行书并篆额大厯八年正月】
　　第一千四百八十四唐黄石公祠记【李卓撰八分书姓名残缺大厯八年七月】
　　第一千四百八十五唐黄石公祠碑阴记
　　第一千四百八十六唐徐偃王庙碑【徐安贞撰张宙正书大厯八年十月】第一千四百八十七唐徐偃王庙碑阴记【张宙撰并八分书大厯八年十月】
　　第一千四百八十八唐法慎律师碑【李华撰张从申行书李阳氷篆大厯八年十二月】
　　第一千四百八十九唐司命真君碑【杨琡撰并行书徐浩八分书题额大厯八年十二月】
　　第一千四百九十唐镜智禅师碑【独孤及撰张从申行书李阳氷篆大厯八年十二月】
　　第一千四百九十一唐文宣王庙新三门记【裴孝智撰裴平八分书并篆大厯八年十二月】
　　第一千四百九十二唐明州刺史裴公纪徳碣【王宻撰李阳氷篆】
　　第一千四百九十三唐明州刺史裴公纪徳碣【八分书姓名残缺】
　　第一千四百九十四唐尧山神记【李诞撰王羡行书上三碑皆大厯八年立】第一千四百九十五唐干禄字书【顔元孙撰真卿正书大厯九年正月】第一千四百九十六唐干禄字书模本
　　第一千四百九十七唐放生池碑上【顔真卿撰并正书大厯九年正月】第一千四百九十八唐放生池碑下
　　第一千四百九十九唐乞题放生池额表【肃宗批答附】第一千五百唐放生池碑阴记
　　第一千五百一唐滑台新驿记【李勉撰李阳氷篆大厯九年八月】第一千五百二唐滑台新驿记【裴某八分书名缺】
　　第一千五百三唐徐浩先茔题名【正书大厯九年十月】
　　第一千五百四唐顔杲卿残碑【顔真卿撰并正书大厯九年】
　　第一千五百五唐立汉髙祖颂【晋陆机撰郭陶正书大厯十年正月】第一千五百六唐赠兵部尚书王忠嗣碑上【元载撰王缙行书大厯十年四月】
　　第一千五百七唐王忠嗣碑下
　　第一千五百八唐商州刺史欧阳琟碑上【顔真卿撰并正书】第一千五百九唐欧阳琟碑下【大厯十年十月】
　　第一千五百十唐怪石铭【樊晃撰张从申行书大厯十年十月】
　　第一千五百十一唐大厯十年具官名氏【李阳氷篆】
　　第一千五百十二唐右仆射裴遵庆碑【杨绾撰卢晓八分书并篆额大厯十一年二月】
　　第一千五百十三唐张同敬碑【程休撰戴千龄书大厯十一年三月】第一千五百十四唐章仇公夫人魏氏墓志【李稹撰薛邕八分书大厯十一年九月】
　　第一千五百十五唐夀安县甘棠馆记【萧昕撰史镐八分书卢璟篆大厯十一年十月】
　　第一千五百十六唐董孝子碣【崔殷撰徐浩行书大厯十二年二月】第一千五百十七唐汝州刺史李深遗爱碑【撰人名缺韩秀弼八分书大厯十二年三月】
　　第一千五百十八唐兖州都督刘好顺碑【梁秉撰元讷正书卢晓八分题额大厯十二年四月】
　　第一千五百十九唐湖州射堂记【撰人姓名残缺世传顔鲁公正书大厯十二年四月】
　　第一千五百二十唐李抱玉碑【杨绾撰顔真卿正书大厯十二年五月碑在京兆府长安】
　　第一千五百二十一唐靖李先生碑上【顔真卿撰并正书大厯十二年五月】
　　第一千五百二十二唐靖李先生碑下
　　第一千五百二十三唐鲜于氏里门记上【韩云卿撰韩秀弼八分书李阳氷篆大厯十二年五月】
　　第一千五百二十四唐鲜于氏里门记下
　　第一千五百二十五唐慧解寺三门楼赞【李宥撰周籝金行书大厯十二年六月】
　　第一千五百二十六唐巴州刺史鲜于昱碑【乔琳撰陶千歳正书大厯十二年十月】
　　第一千五百二十七唐僧懐素自叙【大厯十二年十月草书】第一千五百二十八唐杜济碑上【顔真卿撰并正书大厯十二年十一月】第一千五百二十九唐杜济碑下
　　第一千五百三十唐杜济墓志【顔真卿撰并正书大厯十二年十一月】第一千五百三十一唐台州刺史康希铣碑上【顔真卿撰并正书大厯十二年】
　　第一千五百三十二唐康希铣碑下
　　第一千五百三十三唐懐圆寂上人诗【顔真卿撰并正书大厯十二年十二月】
　　第一千五百三十四唐大圣真身塔铭【张彧撰杨播行书大厯十三年四月】
　　第一千五百三十五唐王师干碑【杨绾撰张从申行书大厯十三年四月】第一千五百三十六唐开元寺三门楼碑【封演撰八分书大厯十三年七月】
　　第一千五百三十七唐题朝阳岩诗【李舟撰并正书大厯十三年九月李当牛嵸诗附】
　　第一千五百三十八唐太子典膳郎郑君碑【李翰撰徐珙八分书李阳氷篆大厯十三年十月】
　　第一千五百三十九唐兵部郎中张君碑【撰序人姓名残缺郄昻撰铭史惟则八分书大厯十三年】
　　第一千五百四十唐马璘新庙碑【程浩撰顔真卿正书大厯十四年七月】第一千五百四十一唐重修延陵季子庙记【萧定撰张从申正书大厯十四年十月】
　　第一千五百四十二唐重模延陵季子墓刻
　　第一千五百四十三唐夀州刺史张镒去思颂【赵亘撰王湍八分书大厯十四年十二月】
　　第一千五百四十四唐张敬因碑上
　　第一千五百四十五唐张敬因碑下
　　第一千五百四十六唐顔勤礼碑上
　　第一千五百四十七唐顔勤礼碑下
　　第一千五百四十八唐臧懐恪碑上
　　第一千五百四十九唐臧懐恪碑下
　　第一千五百五十唐兴唐寺主碑【撰人姓名残缺】
　　第一千五百五十一唐顔处士残碑
　　第一千五百五十二唐顔鲁公宣州残碑
　　第一千五百五十三唐顔黙残碑
　　第一千五百五十四唐开元寺僧残碑
　　第一千五百五十五唐元结碑上
　　第一千五百五十六唐元结碑下【上九碑皆顔真卿正书】
　　第一千五百五十七唐顔鲁公与郭仆射书
　　第一千五百五十八唐顔鲁公乞米帖【寒食帖附】
　　第一千五百五十九唐顔鲁公马病帖
　　第一千五百六十唐顔鲁公与蔡明逺帖【上五帖皆行书】第一千五百六十一唐凤翔孙志直碑【裴士淹撰韩择木八分书】第一千五百六十二唐寳林寺禹庙诗
　　第一千五百六十三唐张九龄碑上【徐浩撰并正书大厯中书撰长庆中刻石】
　　第一千五百六十四唐张九龄碑下
　　第一千五百六十五唐萧和尚灵塔铭【正书姓名残缺徳宗建中元年二月】
　　第一千五百六十六唐聪明山铭【洪经纶撰张沔八分书建中元年六月】第一千五百六十七唐立汉黄公碣【李翰撰张从申行书李阳氷篆建中元年三月】
　　第一千五百六十八唐顔氏家庙碑上【真卿撰并正书李阳氷篆建中元年七月】
　　第一千五百六十九唐顔氏家庙碑中
　　第一千五百七十唐顔氏家庙碑下
　　第一千五百七十一唐右神武将军史继先墓志【徐浩撰并行书建中元年八月】
　　第一千五百七十二唐明州刺史王公徳政碑【李舟撰顔真卿书李阳氷篆建中二年十月】
　　第一千五百七十三唐三藏和尚不空碑【严郢撰徐浩正书建中二年十一月】
　　第一千五百七十四唐观无量夀佛经【比丘道秀正书建中三年十月】第一千五百七十五唐张茂昭功徳碑【王璿撰并行书建中三年】第一千五百七十六唐扶阳郡君韦氏墓志【杜黄裳撰正书无名建中四年二月】
　　第一千五百七十七唐元鲁山墓碣【李华撰顔真卿正书李阳氷篆建中四年秋】
　　第一千五百七十八唐段秀实碑上【徳宗撰皇太子诵行书贞元元年四月】
　　第一千五百七十九唐段秀实碑下
　　第一千五百八十唐定光上人塔铭【吉中孚撰行书姓名残缺贞元元年十月】
　　第一千五百八十一唐夏县令韦公遗爱颂【郑士林撰胡诞八分书贞元二年八月】
　　第一千五百八十二唐郭汾阳庙碑【髙参撰张谊行书贞元二年九月】第一千五百八十三唐郑州司马元待聘碑【刘太真撰韩秀弼八分书贞元二年九月】
　　第一千五百八十四唐均法师碑【沙门惟心撰髙述书贞元三年五月】第一千五百八十五唐张延赏碑【赵赞撰归登八分书贞元三年七月】第一千五百八十六唐张延赏碑【正书元和八年十二月建附】第一千五百八十七唐樗里子墓碣【独孤寔撰张谊行书贞元三年】第一千五百八十八唐内侍监鱼朝恩碑【呉通撰通微行书贞元四年五月】
　　第一千五百八十九唐麟徳殿宴羣臣诗【徳宗撰皇太子诵行书顔防书浑瑊表附贞元四年六月】
　　第一千五百九十唐嗣曹王戢碑【赵赞撰行书无姓名贞元四年七月】第一千五百九十一唐藏用上座院序【程浩撰呉通微行书贞元四年冬】
　　第一千五百九十二唐襄州新学记【卢羣撰罗让行书贞元五年六月】第一千五百九十三唐戏马台铭【刘复撰薛宥正书贞元五年七月】第一千五百九十四唐滑州新井铭【贾耽撰徐璹正书李腾篆贞元五年九月】
　　第一千五百九十五唐説文字源上【贾耽撰序李腾篆徐璹正书贞元五年十月】
　　第一千五百九十六唐説文字源下
　　第一千五百九十七唐李公楙功昭徳颂上【张蒙撰韩秀弼八分书李彝篆贞元五年十月】
　　第一千五百九十八唐李公楙功昭徳颂下
　　第一千五百九十九唐康日知墓志【李纾撰李彝正书贞元五年十二月】第一千六百唐明皇哀册文【王缙撰史镐八分书贞元五年】


　　金石录卷八
<史部,目录类,金石之属,金石录>
　　钦定四库全书
　　金石录卷九　　　　　　宋　赵明诚　撰目录九
　　第一千六百一唐工部尚书辛京杲碑【李竦撰韩秀荣八分书贞元六年七月】
　　第一千六百二唐大圣真身舍利塔铭【呉通微撰并正书贞元六年】第一千六百三唐仙岩四瀑布诗【路应等唱和行书贞元七年三月】第一千六百四唐秋日登戏马台诗【侯莫陈遂等撰正书无姓名贞元七年六月】
　　第一千六百五唐安国寺大徳律师塔铭【徐岘撰并正书贞元七年十月】
　　第一千六百六唐无量夀经【沙门法昭行书在遗教经阴贞元八年八月】第一千六百七唐登封修县记【刘深撰徐顼正书贞元八年八月】第一千六百八唐姜嫄公刘庙碑【髙郢撰张谊行书贞元九年四月】第一千六百九唐郑叔清碑【于翰撰韩秀荣八分书贞元九年七月】第一千六百十唐左仆射韦安石碑【贾至撰孙元行书贞元九年八月】第一千六百十一唐泽潞李抱真徳政碑上【董晋撰班宏书贞元九年】
　　第一千六百十二唐李抱真徳政碑下
　　第一千六百十三唐李抱真碑阴上【行书贞元九年九月】
　　第一千六百十四唐李抱真碑阴下
　　第一千六百十五唐新鹳鹊楼记【陈翃撰正书无姓名贞元九年十一月】第一千六百十六唐茶山诗【并诗述诗述于頔撰诗袁髙撰徐璹正书】第一千六百十七唐诗述碑阴记【李吉甫撰徐璹正书贞元十年正月】第一千六百十八唐长安尉王之咸碑【于邵撰韩秀荣八分书贞元十年正月】
　　第一千六百十九唐济逺寺功徳碑【郭邕撰刘云行书贞元十年二月】第一千六百二十唐丘公夫人虞氏石表碑【梁肃撰黎燧正书贞元十年十月】
　　第一千六百二十一唐径山大觉师碑【王頴撰王偁正书贞元十年十一月】
　　第一千六百二十二唐轩辕铸鼎原碑【王頴撰袁滋篆书贞元十一年正月】
　　第一千六百二十三唐兵部郎中韦晊墓志【宇文邈撰正书无姓名贞元十一年二月】
　　第一千六百二十四唐菩萨戒石坛记【长爪请问经附沙门大观述屈贲正书贞元十一年二月】
　　第一千六百二十五唐防善寺戒坛记【陆长源撰陆郢书贞元十一年七月】
　　第一千六百二十六唐崔淙谢广利方表【行书贞元十二年五月】第一千六百二十七唐忠武公将佐畧上【陈翃撰胡证八分书贞元十二年六月】
　　第一千六百二十八唐忠武公将佐畧下
　　第一千六百二十九唐幽州复舜庙颂【韦稔撰顔頵正书并篆贞元十二年闰八月】
　　第一千六百三十唐刘居简归乡拜髙庙诗【正书贞元十二年十月】
　　第一千六百三十一唐汉阳王张柬之碑【李邕撰瞿令问八分书贞元十二年十一月】
　　第一千六百三十二唐顾少连张式嵩山聮句【正书贞元十二年十二月】
　　第一千六百三十三唐相国赵憬碑【权徳舆撰归登八分书李腾篆贞元十三年五月】
　　第一千六百三十四唐盐池灵应公神祠碑【崔敖撰韦纵正书贞元十三年八月】
　　第一千六百三十五唐济渎庙祭器铭【张洪撰八分书无姓名贞元十三年】
　　第一千六百三十六唐王阴二真君碑【李吉甫撰储伯阳行书贞元十四年正月】
　　第一千六百三十七唐李吉甫神女祠诗【正书贞元十四年正月】第一千六百三十八唐澄城令郑君徳政碑【陈京撰郑云逵行书贞元十四年正月】
　　第一千六百三十九唐蜀守李公碑【韦行俭撰王纶行书贞元十四年七月】
　　第一千六百四十唐任要谒夫子庙诗【正书贞元十四年十二月】第一千六百四十一唐政刑箴【徳宗撰八分书无姓名贞元十四年十二月】第一千六百四十二唐少林寺厨库记【顾少连撰崔溉正书】第一千六百四十三唐送张建封还镇诗【徳宗撰太子诵行书】第一千六百四十四唐马实墓志【欧阳詹撰正书无姓名上三碑皆贞元十四年】第一千六百四十五【阙】
　　第一千六百四十六唐彭王傅徐浩碑【张式撰次子现正书贞元十五年十一月】
　　第一千六百四十七唐昭义军节度使王防休碑【撰人姓名残缺徐现正书贞元十六年四月】
　　第一千六百四十八唐白杨新庙碑【令狐楚撰郑造正书贞元十六年七月】
　　第一千六百四十九唐四皓旧隠图画文【韦渠牟撰窦羣正书贞元十六年七月】
　　第一千六百五十唐李説碑【郑儋撰栁公权正书贞元十六年十月卒　文宗朝追建】
　　第一千六百五十一唐韦渠牟步虚词【正书贞元十六年十二月】第一千六百五十二唐同州刺史崔淙遗爱碑【杨凭撰韦纵书】第一千六百五十三唐重修金铜普贤菩萨像记【韦臯撰并行书贞元十七年十一月】
　　第一千六百五十四唐段文昌与房式往还书【正书贞元十七年十一月】
　　第一千六百五十五唐恵昕大师碑【齐推撰正书姓名残缺贞元十七年】第一千六百五十六唐焦兟碑【从弟郁撰朱献任行书贞元十八年】第一千六百五十七唐庐州刺史罗公徳政碑【杨凭撰徐珰正书并篆贞元十九年四月】
　　第一千六百五十八唐鹦鹉舍利塔记【韦臯撰并行书贞元十九年八月】
　　第一千六百五十九唐黄州长史杨公墓志【孙佋撰荀頴正书贞元十九年八月】
　　第一千六百六十唐凌云寺石像记一【韦臯撰张绰行书贞元十九年十月】
　　第一千六百六十一唐凌云寺石像记二
　　第一千六百六十二唐凌云寺石像记三
　　第一千六百六十三唐凌云寺石像记四
　　第一千六百六十四唐凌云寺石像记五
　　第一千六百六十五唐举废功述【王仲舒撰韦固正书贞元二十年八月】第一千六百六十六唐揔悟上人林下集序【石洪撰正书贞元二十年十二月】
　　第一千六百六十七唐韦臯纪功徳碑上【徳宗撰太子诵正书贞元二十年十二月】
　　第一千六百六十八唐韦臯纪功徳碑下
　　第一千六百六十九唐楚金禅师碑【沙门飞锡撰呉通微行书贞元二十一年七月】
　　第一千六百七十唐送李愿归盘谷序【正书无姓名贞元中刻石】第一千六百七十一唐万州刺史苖拯碑【张灿撰王山从八分书苖端题额顺宗永贞元年十二月】
　　第一千六百七十二唐晋祠新松记【令狐楚撰顔颙正书宪宗元和元年三月】
　　第一千六百七十三唐顾少连諡议【正书无姓名元和元年五月】第一千六百七十四唐安邑县新亭记【刘师老撰李铣正书元和元年闰六月】
　　第一千六百七十五唐歙州刺史卢瑗碑【裴度撰裴璘正书元和元年】
　　第一千六百七十六唐顔杲卿碑上【真卿撰卢佐元正书元和元年十月】第一千六百七十七唐顔杲卿碑下
　　第一千六百七十八唐东渭桥河运院记【席夔撰韩瑗八分书元和二年五月】
　　第一千六百七十九唐乗广禅师碑【刘禹锡撰并正书元和二年五月】第一千六百八十唐武宁军大将新亭记【张仲素撰崔缙正书元和二年七月】
　　第一千六百八十一唐大禅师碑【张和靖撰八分书姓名残缺元和二年七月】
　　第一千六百八十二唐祷聪明山记【虞顼撰正书元和二年七月】第一千六百八十三唐二圣金刚碑【瞿参撰并八分书篆额元和三年正月】
　　第一千六百八十四唐立汉髙祖颂【晋陆机撰王遹篆书元和三年七月】第一千六百八十五唐虞城县令长新戒【王遹篆】
　　第一千六百八十六唐左拾遗窦叔向碑【羊士谔撰窦公直正书元和三年十月】
　　第一千六百八十七唐新开常熟塘记【刘允文撰刘苑正书元和四年二月】
　　第一千六百八十八唐韩退之题名【正书元和四年闰三月】第一千六百八十九唐国子助教薛公达墓志【韩愈撰正书无姓名元和四年闰三月】
　　第一千六百九十唐游琅邪山新寺诗【栁遂正书无年月钱可复元和四年四月题名附】
　　第一千六百九十一唐国子司业辛璿碑【侄宗撰正书无姓名胡季良篆元和四年五月】
　　第一千六百九十二唐虞城令李公去思颂【李白撰王遹篆书元和四年六月】
　　第一千六百九十三唐徐州使院石柱记【刘公舆撰卢自烈八分书元和四年十月】
　　第一千六百九十四唐京河新开水门记【韦处厚撰唐衢八分书元和五年正月】
　　第一千六百九十五唐赠吏部尚书武就碑【权徳舆撰郑余庆正书元和五年二月】
　　第一千六百九十六唐圯上图赞【李徳裕撰齐推正书元和五年三月】第一千六百九十七唐相国贾耽碑【郑余庆撰并正书元和五年五月】第一千六百九十八唐杜歧公郊居记【权徳舆撰正书无姓名元和五年八月】
　　第一千六百九十九唐杜歧公庄居记【佑自撰沈传师正书元和五年十月】
　　第一千七百唐明皇送李邕赴滑州诗【栢元封行书元和五年十月】第一千七百一唐题巫山诗【蔡穆撰沈幼真行书元和五年十二月】第一千七百二唐成纪王祭北岳碣【李穆撰令狐靖正书】
　　第一千七百三唐弥陁和尚碑【栁宗元撰并正书上两碑并元和五年】第一千七百四唐魏博田绪遗爱碑上【裴垍撰张靖正书元和六年四月】
　　第一千七百五唐田绪遗爱碑下
　　第一千七百六唐乌承玭碑上【许孟容撰胡证八分书并篆元和七年正月】第一千七百七唐乌承玭碑下
　　第一千七百八唐左常侍路公碑【韩愈撰郑余庆正书元和七年十月】第一千七百九唐左仆射裴辉卿碑【许孟容撰归登八分书并篆元和七年十一月】
　　第一千七百十唐尚书省新修记【许孟容撰郑余庆正书袁滋篆元和八年正月】
　　第一千七百十一唐尚书省石幢记【胡证撰并八分书元和八年二月】第一千七百十二唐华州新防堂记【呉丹撰并正书元和八年二月】第一千七百十三唐华州后閤记【李正辞撰正书元和八年三月】第一千七百十四唐灵珍禅师塔铭【徐现撰并正书元和八年八月】第一千七百十五唐襄州樊城公遗爱碑上【李绛撰郑余庆正书元和八年十二月】
　　第一千七百十六唐樊城公遗爱碑下
　　第一千七百十七唐刘统军碑【韩愈撰归登八分书】
　　第一千七百十八唐田正家庙碑【韩愈撰胡证八分书上两碑皆元和八年】
　　第一千七百十九唐防善寺记【王凝撰并行书元和九年八月】
　　第一千七百二十唐济亭记【李蟠述裴璘正书郑冠篆元和九年十月】第一千七百二十一唐兴元节度使裴玢碑【裴度撰刘遵古行书元和九年十一月】
　　第一千七百二十二唐智浩律师碑【段文昌撰萧延庆正书元和九年十二月】
　　第一千七百二十三唐紫玉山禅师碑【李承翟撰屈师穆书元和九年】第一千七百二十四唐建镇南碣记【孟简撰陈构正书元和十年十月】第一千七百二十五唐胥山铭【孟元辅撰王遹正书元和十年十一月】第一千七百二十六唐孔子弟子赞【明皇与宋璟等撰元和十年十二月孟简立】
　　第一千七百二十七唐太子賔客孔述睿碑【郑絪撰郑余庆书元和十一年六月】
　　第一千七百二十八唐经禹庙诗【庾肩吾撰孟简行书无姓名元和十一年八月】
　　第一千七百二十九唐无量寺多寳塔记【裴度撰王凝正书元和十二年二月】
　　第一千七百三十唐赠司空于夐碑【张躬撰刘伯刍八分书元和十二年六月】
　　第一千七百三十一唐太府寺丞李泳墓志【令狐楚撰段全纬行书元和十二年十一月】
　　第一千七百三十二唐崔融题东林寺诗【正书无姓名元和十三年二月重刻】
　　第一千七百三十三唐左常侍李众碑【李绛撰裴璘正书元和十三年十二月】
　　第一千七百三十四唐上和尚塔碑【白居易撰李克恭正书元和十三年】
　　第一千七百三十五唐大圣舍利塔碑【张仲素撰沈传师正书元和十四年二月】
　　第一千七百三十六唐阳翟县令壁记【许尧佐撰呉宗冉正书元和十四年五月】
　　第一千七百三十七唐元浩和尚灵塔碑【崔恭撰并正书元和十四年十一月】
　　第一千七百三十八唐平淮西碑【段文昌撰陆邳八分书元和十四年十二月】
　　第一千七百三十九唐郓州刺史防记【马揔撰八分书无姓名元和十四年十二月】
　　第一千七百四十唐左常侍薛苹碑【孟简撰栁公权正书元和十五年闰正月】
　　第一千七百四十一唐感化诗【窦牟撰正书无姓名元和十五年三月】第一千七百四十二唐太子賔客吕元膺碑【李绛撰裴璘正书元和十五年七月】
　　第一千七百四十三唐太子少保田公碑【李宗闵撰篆书姓名残缺元和十五年九月】
　　第一千七百四十四唐土洲记【段文昌撰王同正书元和十五年十一月】第一千七百四十五唐张中丞许使君南特进庙碑【韦臧孙撰赵晏正书】
　　第一千七百四十六唐南海神庙碑【韩愈撰陈谏正书上两碑并元和十五年】
　　第一千七百四十七唐昭义军节度使辛秘碑【牛僧孺撰陈谏正书】
　　第一千七百四十八唐王处士引瀑泉记【武少仪撰正书无姓名上两碑皆元和中立】
　　第一千七百四十九唐罗池庙碑【韩愈撰沈传师正书长庆元年正月】第一千七百五十唐黄陵庙碑【韩愈撰沈传师正书长庆元年】
　　第一千七百五十一唐张諴碑【白居易撰武翊黄正书侄孙磻篆长庆二年六月】
　　第一千七百五十二唐律大徳凑公塔铭【白居易撰僧云臯正书长庆二年闰十月】
　　第一千七百五十三唐心经【窦巩正书元和二年十一月】
　　第一千七百五十四唐明州南楼诗【陈右撰胡师模八分书元和二年十二月】
　　第一千七百五十五唐谿堂诗【韩愈撰牛僧孺正书】
　　第一千七百五十六唐赠太保李良臣碑【李宗闵撰杨正书上两碑皆长庆二年】
　　第一千七百五十七唐题怪石诗【世传李徳裕作长庆二年二月】第一千七百五十八唐平卢薛公纪绩述【栢元封撰八分书长庆三年三月】
　　第一千七百五十九唐题东林寺影堂碑阴【李渤撰僧云臯正书长庆二年三月】
　　第一千七百六十唐少府监胡珦碑【韩愈撰胡证八分书长庆三年四月】第一千七百六十一唐绛守居园池碑【樊宗师撰正书无姓名长庆三年五月】
　　第一千七百六十二唐江西使院小史记【崔祐甫撰陆蔚之正书长庆三年五月在洪州】
　　第一千七百六十三唐赠左仆射郭公碑【李宗闵撰萧佑正书长庆三年八月】
　　第一千七百六十四唐栁州井铭【栁宗元撰沈传师正书长庆三年】第一千七百六十五唐大海寺玉像碑【张仲方撰韩齐申八分书并篆长庆四年正月】
　　第一千七百六十六唐熙怡大师石坟志【侯髙撰僧云臯正书长庆四年五月】
　　第一千七百六十七唐大觉禅师塔铭【李渤撰栁公权正书胡证篆长庆四年六月】
　　第一千七百六十八唐铭幡竿石【窦巩撰并正书长庆四年十月】第一千七百六十九唐相里友谅墓志【撰人名缺王弼正书长庆四年十二月】
　　第一千七百七十唐溵州刺史髙公徳政碑【王起撰裴璘书长庆中立】
　　第一千七百七十一唐修浯溪记【韦词撰罗洧正书寳厯元年五月】第一千七百七十二唐紫阳先生碑【栁公绰正书李白撰】
　　第一千七百七十三唐紫阳先生碑阴【李繁撰栁公绰正书寳厯二年三月】
　　第一千七百七十四唐泉诗【沈传师正书寳厯二年四月宇文鼎诗大和九年附】
　　第一千七百七十五唐三像记【李徳裕撰并八分书寳厯二年八月】第一千七百七十六唐禹穴碑【郑鲂撰序元槙铭韩杍材行书寳厯二年九月】第一千七百七十七唐桂阳岩铭【李涉撰八分书无姓名寳厯中立】第一千七百七十八唐辨石钟山记【李渤撰正书无姓名太和元年八月】第一千七百七十九唐冲虚真人庙记【刘三复撰李徳裕八分书太和元年十二月】
　　第一千七百八十唐西平王李晟碑上【裴度撰栁公权正书太和二年四月】
　　第一千七百八十一唐李晟碑下
　　第一千七百八十二唐乌重碑上【裴度撰窦易直正书太和二年四月】第一千七百八十三唐乌重碑下
　　第一千七百八十四唐涅槃和尚碑【武翊黄撰栁公权正书太和二年七月】
　　第一千七百八十五唐清泉寺大藏经记【韩杍材撰并行书刘蔚篆太和二年九月】
　　第一千七百八十六唐衡岳寺大徳瑗公碑【皇甫湜撰王诩正书太和三年正月】
　　第一千七百八十七唐薛平增修家庙碑【冯宿撰裴潾正书李寓篆太和二年九月】
　　第一千七百八十八唐塔阴文【杨承和撰唐度篆书太和三年十月】第一千七百八十九唐李祐墓志【庾敬休撰王无悔八分书太和三年十一月】
　　第一千七百九十唐裴度白居易聨句【正书无姓名太和三年十二月】第一千七百九十一唐处州孔子庙碑【韩愈撰任迪行书太和三年】第一千七百九十二唐太尉王播碑【李宗闵撰栁公权正书太和四年正月】
　　第一千七百九十三唐王播墓志【牛僧孺撰栁公权正书太和四年四月】第一千七百九十四唐节堂记【刘三复撰李徳裕八分书太和四年五月】第一千七百九十五唐玭禅师碑【刘轲撰僧云臯正书太和四年七月】第一千七百九十六唐何文悊碑【王源中撰刘禹锡正书太和四年八月】第一千七百九十七唐秋日望赞皇山诗【李徳裕撰并八分书太和四年八月】
　　第一千七百九十八唐侯仲庄碑【杜黄裳撰崔元畧正书太和四年闰十一月】
　　第一千七百九十九唐桃源诗【刘禹锡撰李某书名缺太和四年】第一千八百唐将作监韦文恪墓志【庾敬休撰栁公权正书太和五年二月】






　　金石录卷九
　　钦定四库全书
　　金石录卷十　　　　　　宋　赵明诚　撰目录十　【唐　五代　国朝】
　　第一千八百一唐天平军节度使防记【刘禹锡撰沙门有璘八分书太和五年四月】
　　第一千八百二唐小洞庭五太守防集记【苏源明撰后序令狐楚撰太和五年七月】
　　第一千八百三唐白居易游济源诗【正书太和五年九月冯宿诗附】第一千八百四唐太清宫钟铭【冯宿撰栁公权正书太和五年十二月】第一千八百五唐令狐公先庙碑【刘禹锡撰并正书太和五年】第一千八百六唐殿中侍御史韦翃墓志【刘禹锡撰裴休正书太和六年正月】
　　第一千八百七唐六译金刚经上【唐度集王右军书太和六年春】第一千八百八唐六译金刚经下
　　第一千八百九唐襄州文宣王庙记【裴度撰崔倬正书卢宣篆太和六年四月】
　　第一千八百十唐义成李徳裕徳政碑上【贾餗撰归融八分书太和六年八月】
　　第一千八百十一唐李徳裕徳政碑中
　　第一千八百十二唐李徳裕徳政碑下
　　第一千八百十三唐游王屋诗【白居易撰正书太和六年十月】
　　第一千八百十四唐四望亭记【李绅撰正书无姓名太和七年二月】第一千八百十五唐李绅法华寺诗【正书太和七年三月】
　　第一千八百十六唐散骑常侍张昔墓志【冯宿撰正书无姓名太和七年四月】
　　第一千八百十七唐升刘先生碑【冯宿撰栁公权正书太和七年四月】第一千八百十八唐沈传师摄山题名【正书太和七年六月】第一千八百十九唐太仓箴【李商隠撰行书无姓名太和七年十月】第一千八百二十唐育王山常住田碑【万齐融撰范的行书太和七年十二月】
　　第一千八百二十一唐义阳郡王苻璘碑【题中书侍郎同平章事李宗闵撰宗闵太和七年为此官栁公权正书】
　　第一千八百二十二唐修龙宫寺碑【李绅撰行书无姓名太和九年四月】第一千八百二十三唐春城院佛殿记【刘慥撰郑师仁八分书太和九年五月】
　　第一千八百二十四唐东林寺白氏文集记【白居易撰僧云臯正书太和九年八月】
　　第一千八百二十五唐马先生庙录【卢中规撰崔植正书太和九年十一月】
　　第一千八百二十六唐沈传师墓志【权璩撰侄沈尧章正书太和九年】第一千八百二十七唐李绅题少林寺诗【正书开成元年七月】第一千八百二十八唐皇甫曙题石佛谷诗【李道夷正书开成元年十月】
　　第一千八百二十九唐赠太尉王智兴碑【裴度撰栁公权正书开成元年十一月】
　　第一千八百三十唐文宣王新庙碑【刘禹锡撰卢迳正书开成二年二月】第一千八百三十一唐阴符经序【郑澣撰栁公权正书丁居晦篆开成二年七月】
　　第一千八百三十二唐黄公记【李汉撰八分书无姓名开成二年十一月】第一千八百三十三唐检校金部郎中崔稹碑【李绛撰栁公权正书开成三年正月】
　　第一千八百三十四唐丞相崔羣碑【裴度撰刘禹锡正书开成三年正月】第一千八百三十五唐淮南监军韦元素碑【丁居晦撰栁公权正书开成三年七月】
　　第一千八百三十六唐寳称律师塔铭【刘轲撰陈去病正书开成四年四月】
　　第一千八百三十七唐淄王傅元公碑【李宗闵撰栁公权正书开成四年七月】
　　第一千八百三十八唐白苹洲五亭记【白居易撰马缵正书开成四年十月】
　　第一千八百三十九唐宣州观察使王质碑【刘禹锡撰并正书开成四年十一月】
　　第一千八百四十唐山南西道驿路记【刘禹锡撰栁公权正书开成四年】
　　第一千八百四十一唐魏博何进滔徳政碑一【栁公权撰并正书开成五年正月】
　　第一千八百四十二唐何进滔徳政碑二
　　第一千八百四十三唐何进滔徳政碑三
　　第一千八百四十四唐何进滔徳政碑四
　　第一千八百四十五唐何进滔徳政碑五
　　第一千八百四十六唐李听碑上【李右撰栁公权正书开成五年二月】第一千八百四十七唐李听碑下
　　第一千八百四十八唐赠礼部尚书罗让碑【王起撰栁公权正书开成五年二月】
　　第一千八百四十九唐常侍裴恭碑【卢术撰郑还古正书开成五年四月】第一千八百五十唐没贺舍利传【崔璹撰正书无姓名开成五年十月】第一千八百五十一唐李徳裕平泉草木记【开成五年】第一千八百五十二唐李徳裕平泉山居诗【上二碑皆李徳裕八分书】
　　第一千八百五十三唐左真人仙堂记【张虚白撰袭真子书开成五年】第一千八百五十四唐沈传师岳麓寺诗【行书文宗时作】第一千八百五十五唐赠太尉李憕碑上【李纾撰沈传师正书文宗时立】
　　第一千八百五十六唐李憕碑下
　　第一千八百五十七唐新修紫极宫记【贾岛撰正书无姓名武宗防昌元年三月】
　　第一千八百五十八唐赠太师崔陲碑【刘禹锡撰栁公权正书会昌元年五月】
　　第一千八百五十九唐大达法师碑【裴休撰栁公权正书防昌元年十二月】
　　第一千八百六十唐宣公律院碣【严厚本撰栁公权正书防昌元年】第一千八百六十一唐荇溪新亭记【李濆撰杨绍复正书防昌二年正月】第一千八百六十二唐昊天观碑【王起撰栁公权正书会昌三年十月】第一千八百六十三唐巡幸左神防军碑上【崔撰栁公权正书防昌三年】
　　第一千八百六十四唐巡幸左神防军碑下
　　第一千八百六十五唐张靖祭唐叔文【李徳裕撰正书无姓名会昌四年二月】
　　第一千八百六十六唐金刚经【栁公权正书会昌四年四月】
　　第一千八百六十七唐蔚州刺史马纾墓志【杨倞撰正书无姓名防昌四年七月】
　　第一千八百六十八唐赠太子少保髙重碑【侄元裕撰栁公权正书防昌四年十月】
　　第一千八百六十九唐李贻孙神女庙诗【正书无姓名防昌五年九月】
　　第一千八百七十唐修文宣王庙记【裴坦撰卢匡书会昌五年十月】第一千八百七十一唐李徳裕大孤山赋【篆书无姓名会昌五年】第一千八百七十二唐相国李凉公碑【李徳裕撰栁公权正书会昌六年三月】
　　第一千八百七十三唐商于新驿记【韦琮撰栁公权正书宣宗大中元年正月】
　　第一千八百七十四唐山南西道节度使王起碑【李回撰栁公权正书大中元年四月】
　　第一千八百七十五唐吕温祭舜庙文【裴升之正书大中元年五月】第一千八百七十六唐牛僧孺碑【李珏撰栁公权正书大中二年十月】第一千八百七十七唐太子太傅刘沔碑【韦博撰栁公权正书大中二年十二月】
　　第一千八百七十八唐淮阳太守李公庙记【李谦撰慕容镐正书大中三年三月】
　　第一千八百七十九唐般若心经【徐璋书大中三年五月】
　　第一千八百八十唐普光王寺碑【李邕撰栁公权正书】
　　第一千八百八十一唐颍亭记【陈寛撰正书无姓名上两碑皆大中四年】第一千八百八十二唐醉吟先生传并墓志【传白居易自撰碑李商隠撰谭邠正书大中五年四月】
　　第一千八百八十三唐赠太尉李固言碑【李珏撰三从侄俦正书大中六年二月】
　　第一千八百八十四唐幽州纳降军使李岩碑【正书撰人姓名残缺大中六年六月】
　　第一千八百八十五唐岭南节度使韦正贯碑【萧邺撰栁公权正书大中六年七月】
　　第一千八百八十六唐魏公謩先庙碑【崔绚撰栁公权正书大中六年十一月】
　　第一千八百八十七唐河东监军康约言碑【栁公权撰并正书大中七年二月】
　　第一千八百八十八唐萧頴士庭莎赋【正书无姓名大中七年十月】第一千八百八十九唐吏部尚书髙元裕碑【萧邺撰栁公权正书大中七年七月】
　　第一千八百九十唐四证堂碑【李商隠撰正书无姓名大中七年十一月】第一千八百九十一唐司徒薛平碑【李宗闵撰栁公权正书】第一千八百九十二唐观音院记【段成式撰栁公权正书】
　　第一千八百九十三唐起居郎刘公碑【刘三复撰栁公权正书上三碑皆大中七年】
　　第一千八百九十四唐元鲁山琴台记【宋整撰正书无姓名大中八年正月】
　　第一千八百九十五唐朂复真记【自撰正书无姓名大中八年三月】第一千八百九十六唐陈杲仁告身夫人舍宅疏序【俞珣述并书大中八年五月】
　　第一千八百九十七唐重阳亭铭【李商隠撰正书无姓名大中八年九月】第一千八百九十八唐大觉禅师碑【李吉甫撰萧起正书大中八年十二月】
　　第一千八百九十九唐淮南节度使崔从碑【蒋伸撰栁公权正书大中八年】
　　第一千九百唐圭峯禅师碑【裴休撰并正书大中九年正月】
　　第一千九百一唐大觉禅师碑【丘丹撰萧起行书大中九年五月】第一千九百二唐劝农勑【正书无姓名大中十年五月】
　　第一千九百三唐阳翟县水亭记【魏庾撰并正书大中十年五月】第一千九百四唐兴唐寺记【撰人姓名残缺李衮正书大中十年】
　　第一千九百五唐杜佑庄居记【佑自撰孙愉重立正书大中十一年四月】第一千九百六唐复东林寺碑【崔黯撰栁公权正书大中十一年四月】第一千九百七唐南渎广源公碑【李景让撰盖巨源八分书大中十二年正月】
　　第一千九百八唐杨涤妻张氏墓志【涤自撰并正书行书铭大中十三年五月】
　　第一千九百九唐西明寺金刚经【栁公权正书大中十三年六月】第一千九百十唐兵部尚书卢纶碑【卢言撰崔倬正书大中十三年七月】第一千九百十一唐定州文宣王庙记【卢肇撰并正书大中十三年八月】
　　第一千九百十二唐儒宫碑【沈左黄撰杜英正书并篆大中十三年十一月】第一千九百十三唐万石君庙记【石宴撰王藩行书并篆大中十三年十一月】
　　第一千九百十四唐义昌军节度使杜中立碑【裴坦撰杜宣猷正书大中十四年八月】
　　第一千九百十五唐礼部尚书许康佐碑【书撰人姓名残缺】第一千九百十六唐崇圣寺佛牙碑【孙朴撰王平君行书上三碑皆大中立】
　　第一千九百十七唐司空扶风公写真记【李澄撰盖巨源书懿宗咸通元年十一月】
　　第一千九百十八唐令狐楚登白楼赋【令狐澄书咸通二年三月】第一千九百十九唐六译金刚经【盖巨源八分书咸通四年六月】第一千九百二十唐尊胜陁罗尼经【于僧翰八分书咸通五年】第一千九百二十一唐潜溪记【杜宣猷撰正书无姓名咸通八年十月】第一千九百二十二唐郑薰雪霁开讲诗【正书无姓名咸通九年九月】
　　第一千九百二十三唐兵部尚书王承业墓志【郑言撰栁仲年正书咸通十年二月】
　　第一千九百二十四唐赠司空孔岑父碑【郑絪撰栁知微正书咸通十一年正月】
　　第一千九百二十五唐同昌公主碑【韦保衡撰栁仲年正书咸通十一年二月】
　　第一千九百二十六唐宿恵山寺诗【王武陵朱宿窦羣正书咸通十二年七月】
　　第一千九百二十七唐修繁城庙记【曹分撰篆书无姓名咸通十二年九月】
　　第一千九百二十八唐郑畋谒升仙太子庙诗【正书无姓名僖宗干符四年闰二月】
　　第一千九百二十九唐李商隠佛颂【呉华篆书广明元年十月】第一千九百三十唐昭觉寺碑【萧遘撰刘崇龟正书中和五年正月】第一千九百三十一唐安昌寺碑【周庾信撰令狐涣重书昭宗干宁元年十一月】
　　第一千九百三十二唐瘗鹤铭【华阳真逸撰行书无姓名无时代嵗月】第一千九百三十三唐千字文【世传智永书】
　　第一千九百三十四唐冬日陪羣公泛舟诗【谪丹阳功曹掾王某名缺行书无年月】
　　第一千九百三十五唐金字般若碑【正书无姓名】
　　第一千九百三十六唐柘城令李公徳政颂【封利建撰魏崇行书】第一千九百三十七唐立郭林宗碑【行书无姓名】
　　第一千九百三十八唐郭林宗碑阴
　　第一千九百三十九唐草堂寺报愿碑【宋儋文蒯敬宗正书】第一千九百四十唐寂照寺双浮图碑【单江撰八分书】
　　第一千九百四十一唐孟浩然碣【樊泽撰正书无姓名】
　　第一千九百四十二唐李氏洼尊铭【篆书无姓名】
　　第一千九百四十三唐题阮客旧居诗【篆书无姓名】
　　第一千九百四十四唐椒陵陂诗【韦瓘撰正书】
　　第一千九百四十五唐金刚经上【正书无姓名】
　　第一千九百四十六唐金刚经下
　　第一千九百四十七唐心经【正书无姓名】
　　第一千九百四十八唐遗教经【正书无姓名】
　　第一千九百四十九唐玉蘂诗唱和【沈传师李徳裕正书无姓名】第一千九百五十唐大智禅师碑【正书书撰人姓名残缺】
　　第一千九百五十一唐通神寺凤阳门铭【八分书无书撰人姓名】第一千九百五十二唐尊胜幢赞【韩拯文邬员行书】
　　第一千九百五十三唐杨公史传记【行书无姓名】
　　第一千九百五十四唐唐度十体书
　　第一千九百五十五唐教戒经【正书无姓名】
　　第一千九百五十六唐中书舍人王无竞碑【姚汭撰行书无姓名】第一千九百五十七唐梵网经上【正书无姓名】
　　第一千九百五十八唐梵网经下
　　第一千九百五十九唐无名碑【正书无书撰人姓名】
　　第一千九百六十唐夏日登戏马台诗【郑遂文卢僎撰八分书无姓名】第一千九百六十一唐楠木歌【严武撰史俊行书无姓名】
　　第一千九百六十二唐郄昻光福寺诗【行书无姓名】
　　第一千九百六十三唐严武题龙日寺西龛石壁诗【行书无姓名】
　　第一千九百六十四唐白居易与刘禹锡书【行书】
　　第一千九百六十五唐立王右军祠堂记【王师干撰正书无姓名】第一千九百六十六唐知制诰郭慎微碑【侄汭撰八分书姓名残缺京兆金石録云顾戒奢书】
　　第一千九百六十七唐皇甫湜浯溪诗
　　第一千九百六十八唐沙门湛然题井泾山壁诗【正书无姓名】
　　第一千九百六十九唐呉兴太守厯官记【正书无姓名】第一千九百七十唐李幼卿题琅琊山诗【八分书无姓名栁遂皇甫智诗附】
　　第一千九百七十一唐李阳氷琴铭
　　第一千九百七十二唐氷清琴铭
　　第一千九百七十三唐齐州刺史封公徳政碑【李逈秀撰李思恽行书】
　　第一千九百七十四唐元皇帝道徳铭【李华撰张敬仙书】第一千九百七十五唐然灯经【正书无姓名已上诸碑皆无年月或残缺】第一千九百七十六唐华岳题名一
　　第一千九百七十七唐华岳题名二
　　第一千九百七十八唐华岳题名三
　　第一千九百七十九唐华岳题名四
　　第一千九百八十唐华岳题名五
　　第一千九百八十一唐泰山石阙题名上
　　第一千九百八十二唐泰山石阙题名下
　　第一千九百八十三唐老子庙石阙题名上
　　第一千九百八十四唐老子庙石阙题名下
　　第一千九百八十五后唐汾阳王真堂记【李棁撰李鄂正书末帝清泰三年八月】
　　第一千九百八十六晋杨凝式书上
　　第一千九百八十七杨凝式书中
　　第一千九百八十八杨凝式书下
　　第一千九百八十九汉大藏经防序【郭忠恕撰并篆袁正已正书干祐元年四月】
　　第一千九百九十汉修髙祖庙碑【赵頴撰郭忠恕八分书干祐二年】第一千九百九十一汉説文字源【郭忠恕篆并正书干祐三年七月】第一千九百九十二南唐乔公亭【已徐撰并篆书李言璟保大十三年四月】
　　第一千九百九十三许真人井铭【徐撰并篆书】
　　第一千九百九十四宓子贱碑【徐撰并篆书】
　　第一千九百九十五紫极宫石磬铭【徐锴撰并篆书三碑皆无歳月】第一千九百九十六文宣王庙记【郭忠恕撰并小篆太祖皇帝干徳元年】第一千九百九十七阴符经【郭忠恕小篆古文八分三体干徳四年四月】第一千九百九十八永安院佛殿记【刘从义撰郭忠恕篆袁正己正书干徳五年二月】
　　第一千九百九十九懐嵩楼记【李徳裕撰郭忠恕八分书并篆无歳月】第二千日本国诰









　　金石录卷十
　　钦定四库全书
　　金石録卷十一　　　　　宋　赵明诚　撰跋尾一【三代】
　　古器物铭第一【古钟铭　方鼎铭　虿鼎铭祖丁彛铭】
　　古器物铭第二【兄癸彛铭】
　　古器物铭第四【甗铭　秦钟铭周敦铭】
　　古器物铭第五【文王尊彛铭　宋公防餗鼎铭宝龢钟铭　楚钟铭】
　　古器物铭第六【毛伯敦铭　簠铭　匜铭商洛鼎铭　周姜敦铭】
　　古器物铭第七【大夫始鼎铭季防彛铭】
　　古器物铭第一
　　古钟铭
　　右古钟铭五十二字藏宗室仲爰家象形书不可尽识以其书竒古故列于诸器铭之首后又得一钟铭文正同一铎铭字画亦相类皆録于后
　　方鼎铭
　　右方鼎铭藏岐山冯氏张侍郎舜民云夏时器也字画竒怪不可识
　　虿鼎铭
　　右虿鼎铭藏秘阁铭一字象虿形吕氏考古图云即古文虿字
　　祖丁彛铭
　　右祖丁彛铭藏蔡肇天啓舍人家吕氏考古图载李氏録云祖丁者商之十四世帝祖丁也余案夏商时人淳质皆以甲乙为号今世人家所藏彛器铭文如此类甚众未必帝祖丁也李氏名公麟字伯时父有古器图一卷行于世云
　　古器物铭第二
　　兄癸彛铭
　　右兄癸彛铭藏颍昌韩氏盖底皆有铭凡商器款识多者不过数字而此器独二十余字尤为竒古
　　古器物铭第四
　　甗铭
　　右甗铭案眞宗皇帝实録咸平三年干州献古铜鼎状方而四足上有古文二十一字诏儒臣考正而句中正杜镐验其款识以为史信父甗中正引説文甗甑也又引墨子夏后铸鼎四足而方春秋传晋侯赐子产二方鼎云此其类也余尝见今世人家所藏古甗形制皆圜而此器其下正方故中正等疑为方鼎之类然方鼎与甗自是两器名今遂以为一物非也【杨南仲曰史当读为中音仲】
　　秦钟铭
　　右秦钟铭云丕显朕皇祖受天命奄有下国十有二公欧阳文忠公集古録以为太史公史记于秦本纪云襄公始列为诸侯而诸侯年表则以秦仲为始今据年表始秦仲则至康公为十二公此钟为庄公时作也据本纪自襄公为始则桓公为十二公而铭钟者为景公也余按秦本纪自非子为周附庸邑于秦至秦仲始为大夫仲死子庄公伐破西戎于是予之秦仲后及其先大骆地犬丘并有之为西垂大夫庄公卒子襄公代立犬戎之难襄公有功周室于是平王始封襄公为诸侯赐之岐以西之地曰戎无道侵夺我岐丰之地秦遂能攻戎即有其地与誓封爵之襄公于是始国与诸侯通使聘享之礼而诗美襄公亦以能取周地始为诸侯受显服盖秦仲初未常称公庄公虽追称公然犹为西垂大夫未立国至襄公始国为诸侯矣则铭所谓奄有下国十有二公者当自襄公为始然则铭斯钟者其景公欤
　　周敦铭
　　右周敦而下器铭五皆藏御府初皇祐间修大乐有防付有司攷其声律制度而模其铭文以赐公卿杨南仲为图刻石者也然其器防归禁中故模本世间絶难得余所藏公私古器款识畧尽盖独阙此求之久而不获有董之明子上者家藏古今石刻甚富适有此铭因以遗余之明云即皇祐赐本也
　　古器物铭第五
　　文王尊彛铭
　　右文王尊彛铭绍圣间宗室仲忽获此器以献有防下秘阁考验而馆中诸人皆以为后世诈伪之物不当进于御府于是仲忽坐罚金然其器犹藏秘阁初仲忽以器铭上一字与小篆卤字相类遂读为鲁因以文王为周之文王曰此鲁公伯禽享文王庙器也其言颇近于夸故当时疑以为伪然兹器制作精妙文字竒古决非伪物识者当能辨之惟遂以为鲁公器者初无所据尔
　　宋公防餗鼎铭
　　右宋公防餗鼎铭元祐间得于南都藏秘阁底盖皆有铭按史记世家宋公无名防者莫知其为何人也
　　宝龢钟铭
　　右宝龢钟铭藏太常凡四钟款识并同初景祐间李照修雅乐所铸钟其形皆圜与古制颇异时又别诏胡瑗自以管法制钟磬防官帑中获此钟其形如铃而不圜冯元等按其款识以为汉魏时器于是令瑗仿其状作新钟一县十六枚然不获奏御但藏诸乐府而已今按此铭文字皆古文为周以前所作无疑而元以为汉魏时器盖失之矣
　　楚钟铭
　　右楚钟铭政和三年获于鄂州嘉鱼县以献字书竒怪友人王寿卿鲁翁得其墨本见遗按铭文云楚公【下一字不可识必其名也】自作按楚自周成王时封熊绎以子男田居楚至熊渠乃立其三子为王后复去其王号至熊通始自立为楚武王则是楚未尝称公不知此钟为何人作也
　　古器物铭第六
　　毛伯敦铭
　　右毛伯敦铭凡四其一惟盖存藏刘原父家其一底盖具藏京兆孙氏其一不知所从得铭文皆同原父释祝下一字为郑遂以为司马迁史记所载毛叔郑器曰武王克商尚父牵牲毛叔郑奉明水铭称伯者爵也史称叔者字也敦乃文武时器也今究其防画殊不类郑字而吕氏考古图释为皆莫可考
　　簠铭
　　右簠铭本两器底盖皆有铭文悉同其一原父以遗欧阳公案集古録以中上一字为张字引诗六月篇侯谁在矣张仲孝友曰此周宣王时张仲器也吕大临考古图以偏傍推之其字从巨不从长以隶字释之当为弡弡字虽见玉篇然古文与隶书多不合未知果是否
　　匜铭
　　右匜铭刘原父既以前一簠为张仲所作又以此匜为张伯器曰仲之兄也尤无所据原父于是正之学号称精博惟以意推之故不能无失尔
　　商洛鼎铭
　　右鼎铭刘原父得于商雒铭云维十有四月蔡君谟尝问原父十有四月者何原父不能对吕氏考古图云古器铭多有是语或云十三月或云十九月疑人君即位居丧逾年未改元故以月数余常考之古人君即位明年称元年盖无逾年不改元之事又余所藏牧敦铭有云惟王十年十有三月以此知吕氏之説非是盖古语有不可晓者阙之可也
　　周姜敦铭
　　右周姜敦铭本二器其一原父以遗欧阳公伯下一字集古録读为冏曰此书所载伯冏穆王时人也而吕氏考古图训作百皆未详
　　古器物铭第七
　　大夫始鼎铭
　　右大夫始鼎铭案説文对字本从口汉文帝以为责对而为言多非诚对故去其口以从士今验兹鼎铭及周以后诸品款识对字最多皆无从口者然则古文大篆固已不从口矣又疑李斯变古法作小篆对字始从口至文帝复改之耳然书传不载未敢遂以为然也
　　季防彛铭
　　右季防彛铭藏洛阳赵氏铭字画与大篆小异盖古文也当是周初接商时器余徧阅商周诸器铭所谓古文者大率如此而唐人所书皆别作一体笔画疎瘦与彛鼎间字絶异虽李阳氷亦为之不知何所依据余以谓学古文当以彛鼎间字为法












　　金石録卷十一
　　钦定四库全书
　　金石録卷十二　　　　　宋　赵明诚　撰跋尾二【三代　秦汉】
　　古器物铭第八【父丙彛铭　宋君夫人鼎铭】
　　古器物铭第九【敦铭　宋穆公孙盘铭散季敦铭】
　　古器物铭第十【井伯敦铭】
　　古器物铭第十一【鼎铭】
　　古器物铭第十二【楚钟铭　中姞匜铭车敦铭】
　　古器物铭第十三【齐侯盘铭】
　　古器物铭第十四【秦权铭　汾隂侯鼎铭　铜釡铭武安侯器铭　周阳家钟铭上林供官铜鼎铭平周金铜钲铭】
　　古器物铭第十五【谷口铜甬铭　律管铭】
　　古器物铭第八
　　父丙彛铭
　　右父丙彛铭旧藏祖择之舍人家后归故人王偁唯盖存已破缺此周器也而犹称父丙者当时周初接商时器
　　宋君夫人鼎铭
　　右宋君夫人鼎铭其文云宋君夫人之餗釪鼎吕氏考古图云藏秘阁今乃在宗室仲爰家而秘阁所藏自有宋公防鼎盖考古误也
　　古器物铭第九
　　敦铭
　　右敦铭藏宗室仲爰家铭文凡二百余字余所録诸器铭文字之多无逾此者
　　宋穆公孙盘铭
　　右宋穆公孙盘铭元祐间临淄县民于齐故城得数器此其一也藏赵元考内翰家騐其文盖送女器
　　散季敦铭
　　右散季敦铭藏长安吕防仲丞相家底盖皆有铭考古图以太初厯推之为武王时器未知是否又云武王时散氏惟有宜生季疑其字者亦何所据哉士大夫于考正前代遗事其失常在于好竒故使学者难信孔子曰君子于其所不知盖阙如也
　　古器物铭第十
　　井伯敦铭
　　右井伯敦铭云惟六月既生霸戊戌旦王格于大室师某父即位井伯右内史册命锡赤芾对扬王休用作宝敦其万年子子孙孙其永宝用古器铭文字难尽通故时有断续不可次第处今此铭四十余字所不识者一字而已因并载其语按左氏春秋传有井伯然古人姓名或有同者未可知也【师下一字不可识】
　　古器物铭第十一
　　鼎铭
　　右鼎铭藏蜀人邓氏铭有云王格太室即立按古器物铭凡言即立或言立中庭皆当读为位盖古字假借其説见郑氏注仪礼秦防山颂诗刻石犹如此
　　古器物铭第十二
　　楚钟铭
　　右楚钟铭藏方城范氏铭云惟王五十六祀楚王【下一字不可识】章按楚惟惠王在位五十七年又其名为章然则此钟为惠王作无疑也方是时王室衰弱六国争雄楚尤强大遂不用周之正朔呜呼可谓僭矣钟背又有两商字一穆字其义未晓
　　中姞匜铭
　　右中姞匜铭与后两器皆藏李伯时家初伯时得古方鼎遂以为晋侯赐子产者后得此匜又以为晋襄公母偪姞器殊可笑凡三代以前诸器物出于今者皆可宝何必区区附托书传所载姓名然后为竒乎此好古者之蔽也
　　车敦铭
　　右敦铭其文云作旅车敦莫详其义
　　古器物铭第十三
　　齐侯盘铭
　　右齐侯盘铭政和丙申岁安丘县民发地得二器其一此盘其一匜也验其文盖齐侯为楚女作
　　古器物铭第十四【秦汉器】
　　秦权铭
　　右秦权铭今世人家所藏秦权至多铭文悉同余所得者凡四铭其二不知所从得其一藏王禹玉丞相家皆铜权也其一近岁出于济州以石为之欧阳文忠公集古録载秘阁校理文同家有二铭其一乃铜镮上有铭循环刻之不知为何器余尝考之亦权也按班固汉书律厯志五权之制圜而环之今之肉倍好者周旋无端周而复始无穷已也孟康注以谓锤之形如环也然古权亦有与今称锤相似者盖形制不一各从其便尔
　　汾隂侯鼎铭
　　右汾隂侯鼎铭旧藏刘原父家今归御府按汉书周昌以高祖六年封汾隂侯至其孙国除
　　铜釡铭
　　右铜釡铭云长信赐馆陶家按汉书外戚传窦皇后女嫖封馆陶长公主又百官公卿表长信詹事掌皇太后宫景帝中六年更名长信少府张晏注曰以太后所居宫为名也居长信则曰长信少府居长乐则曰长乐少府然则景帝时宫名长信则窦太后居是宫无疑铭虽无年月然知其为窦太后赐馆陶公主亦无疑也
　　武安侯器铭
　　右武安侯家器铭不知所从得按汉书景帝后三年封田蚡武安侯又楚思王子防元寿元始中再封武安侯铭无年月未知果谁所作又按帝纪楚懐王尝封高祖为武安侯然验其刻画欵非高祖时器
　　周阳家钟铭
　　右钟铭藏欧阳公家其器壶也铭云畔邑家今周阳家金钟容十斗重三十八斤第四十云
　　上林供官铜鼎铭
　　右上林供官铜鼎铭不知所从得铭有监工季负刍按后汉人絶无二名者此鼎盖西汉器也
　　平周金铜钲铭
　　右铜钲铭云平周金铜钲重十六斤八两背文云平定五年受圜隂士大夫颇疑前代年号无为平定者余常考之盖非年号也按西汉书地理志平周平定圜隂三县皆属西河郡圜隂汉惠帝五年置此钲先藏平周家归圜隂复以授平定故再刻铭尔所谓五年者当是景帝以前未有年号时也前世既无平定年号而三县皆西河故知其如此又汉书地理志圜隂王莽改曰方隂顔师古云圜字本作圁县在圁水之隂因以为名王莽改为方隂则是当时已误为圜今有银州银水即是旧名犹存但字变尔其説出于郦道元注水经今按兹器汉时所刻乃为圜字然则师古何所依据遂以为圁乎恐亦臆説也
　　古器物铭第十五
　　谷口铜甬铭
　　右谷口铜甬铭旧藏刘原父家一器而再刻铭始欧阳公集录金石遗文自三代以来法书皆备独无西汉文字求之累年不获防原父守长安长安故都多古物竒器原父好竒博识皆购求藏去最后得斯器及行镫博山香鼎模其铭文以遗欧阳公于是西汉之书始传于世矣盖収藏古物实始于原父而集録前代遗文亦自文忠公发之后来学者稍稍知搜抉竒古皆二公之力也
　　律管铭
　　右律管铭藏晁无咎学士家云始建国元年正月癸酉朔日制按晋书律厯志律古以竹或玉为之至平帝时王莽始易以铜又汉书莽以十二月朔癸酉为建国元年正月之朔二説皆合也


　　金石録卷十二
　　钦定四库全书
　　金石録卷十三　　　　　宋　赵明诚　撰跋尾三【三代　秦汉】
　　安州所献六器铭
　　齐钟铭
　　家藏古器物铭上【父乙彛铭　爵铭防铭】
　　家藏古器物铭下【孟姜盥匜铭　田鼎铭廪丘宫镫铭】
　　石本古器物铭
　　吉日癸巳字
　　石鼓文
　　秦诅楚文
　　玉玺文
　　秦泰山刻石
　　秦琅邪台刻石
　　秦之罘山刻石
　　秦峄山刻石
　　安州所献六器铭
　　右六器铭重和戊戌岁安州孝感县民耕地得之自言于州州以献诸朝凡方鼎三圜鼎二甗一皆形制精妙款识竒古按此铭文多者至百余字其义颇难通又称作父乙父已宝彛若非商末即周初器也
　　齐钟铭
　　右齐钟铭宣和五年青州临淄县民于齐故城耕地得古器物数十种其间钟十枚有款识尤竒最多者几五百字今世所见钟鼎铭文之多未有逾此者验其词有余一人及齐侯字盖周天子所以命赐齐侯齐侯自纪其功勲者初钟既出州以献于朝又命工图其形制及临仿此铭刻石既非善工而字有漫灭处皆以意增损之以此颇失眞今余所藏乃就钟上摹拓者最得其眞也
　　家藏古器物铭上
　　父乙彛铭
　　右父乙彛铭其器鼎也而谓之彛者按説文彛宗庙常器然以古器款识考之商以前凡器通谓之彛至周以后有六彛之名于是直以盛郁鬯之尊为彛其名与诸器始分矣此鼎盖商器云
　　爵铭
　　右爵铭大观中潍之昌乐丹水岸圯得此爵及一觚按考工记爵一升觚三升献以爵而酬以觚一献而三酬则一豆矣【郑氏云豆当读为斗】而汉儒皆以为爵一升觚二升今此二器同出以觚量之适容三爵与考工记合以此知古器不独为玩好又可以决经义之疑也
　　防铭
　　右防铭其器得于青之益都傍枝为钩形制作甚工与今世人家所藏古戈防形制不同按扬雄方言防其曲者谓之钩孑镘胡郭璞注曰即今鸡鸣句孑防也春秋左氏传栾乐车乗槐本而覆或以防钩之吕氏春秋晏子与崔杼盟直兵造匈句兵钩颈高诱注曰句防也贾谊过秦论云钩防长铩此防盖古所谓钩防也
　　家藏古器物铭下
　　孟姜盥匜铭
　　右孟姜盥匜铭余所録古器款识有叔匜铭匜字作□后又得伯公父匜铭字作□今此铭作□盖古书不必同文然三字意义皆通
　　田鼎铭
　　右田鼎铭云自作田鼎疑田猎所用也
　　汉廪丘宫镫铭
　　右汉廪丘宫镫铭得于澶渊云廪丘宫铜镫重二十斤八两甘露三年工郭从都吏李定造盖宣帝时物也所谓廪丘宫者不见于史盖秦汉离宫别馆所在有之故史家不能尽记廪丘在汉属东郡
　　石本古器物铭
　　右石本古器物铭余既集録公私所藏三代秦汉诸器款识畧尽乃除去重复取其刻画完好者得三百余铭皆模刻于石又取墨本聨为四大轴附入録中近世士大夫间有以古器铭入石者然徃徃十得一二不若余所有之富也
　　吉日癸巳字
　　右吉日癸巳字世传周穆王书按穆王时所用皆古文科斗书此字笔画反类小篆又穆天子传史记诸书皆不载以此疑其非是姑録之以待识者
　　石鼓文
　　右石鼓文世传周宣王刻石史籀书欧阳文忠公以谓今世所有汉桓灵时碑徃徃而在距今未及千载大书深刻而磨灭者十犹八九自宣王时至今实千有九百余年鼓文细而刻浅理岂得存以此为可疑余观秦以前碑刻如此鼓及诅楚文泰山秦篆皆粗石如今世以为碓臼者石性既坚顽难壊又不堪他用故能存至今汉以后碑碣石虽精好然亦易剥缺又徃徃为人取作柱础之类盖古人用意深逺事事有理类如此况此文字画竒古决非周以后人所能到文忠公亦以谓非史籀不能作此论是也
　　秦诅楚文
　　右秦诅楚文余所藏凡有三本其一祀巫咸旧在凤翔府廨今归御府此本是也其一祀大沈久湫藏于南京蔡氏其一祀亚驼藏于洛阳刘氏秦以前遗迹见于今者絶少此文皆出于近世而刻画完好文词字札竒古可喜元祐间张芸叟侍郎黄鲁直学士皆以今文训释之然小有异同今尽録二家所释于左方俾览者详焉
　　玉玺文
　　右玉玺文元符中咸阳所获传国玺也初至京师执政以示故将作监李诫诫手自摩印之凡二本以其一见遗焉
　　秦泰山刻石
　　右秦泰山刻石大中祥符岁眞宗皇帝东封此山兖州太守模本以献凡四十余字其后宋莒公模刻于石欧阳公载于集古録者皆同盖碑石为四面其三面稍磨灭故不传世所见者特二世诏书数十字而已大观间汶阳刘跂斯立亲至泰山絶顶见碑四面有字乃模以归文虽残缺然首尾完具不可识者无几于是秦篆完本复传世间矣以史记本纪考之颇多异同史云亲巡逺方黎民而碑作亲逺黎史云大义休明而碑作着明史云垂于后世而碑作陲于后嗣史云皇帝躬圣而碑作躬听史云男女礼顺而碑作体顺史云施于后嗣而碑作昆嗣史云具刻诏书刻石而碑作金石刻皆足以正史氏之误然则斯碑之可贵者岂特玩其字画而已哉碑既出斯立模其文刻石自为后序谓之泰山秦篆谱云
　　秦琅邪台刻石
　　右秦琅邪台刻石在今宻州其颂诗亡矣独从臣姓名及二世诏书尚存然亦残缺熈宁中苏翰林守宻令庐江文勋模刻石即此碑也从臣姓名五大夫作夫夫泰山秦篆亦如此或以谓古大与夫同为一字恐不然余家所藏古器款识有周大夫始鼎及秦权铭黔首大安皆用大字盖古人简质凡字防画相近及音同者多假借用之别无它义东汉时碑刻尚多如此
　　秦之罘山刻石
　　右秦之罘山刻石按史记本纪始皇二十九年登之罘山凡刻两碑今皆磨灭独二世诏二十余字仅存后人凿石取置郡廨欧阳公集古録以为非眞又云麻温故学士于登州海上得片木有此文岂杜甫所谓枣木传刻肥失眞者耶此论非是盖杜甫指峄山碑非此文明矣之罘在秦属东莱今属登州
　　秦峄山刻石
　　右秦峄山刻石者郑文宝得其摹本于徐铉刻石寘之长安此本是也唐封演闻见记载此碑云后魏太武帝登山使人排倒之然而厯代摩拓之以为楷则邑人疲于供命聚薪其下因野火焚之由是残缺不堪摹写然犹求者不已有县宰取旧文勒于石碑之上置之县廨今人间有峄山碑者皆是新刻之本而杜甫诗直以为枣木传刻者岂又有别本欤按史记本纪二十八年始皇东行郡县上邹峄山立石与鲁诸儒生议刻石颂秦德而其颂诗不载其他始皇登名山凡六刻石史记皆具载其词而独遗此文何哉然其文词简古非秦人不能为也秦时文字见于今者少此虽传摩之余然亦自可贵云







　　金石録卷十三
　　钦定四库全书
　　金石录卷十四　　　　　宋　赵明诚　撰跋尾四【汉】
　　汉阳朔塼字
　　汉居摄坟坛刻石二
　　汉巴官铁量铭
　　汉防稽东部都尉路君阙铭
　　汉南武阳功曹阙铭
　　汉王稚子阙铭
　　汉谒者景君表
　　汉谒者景君碑隂
　　汉郯令景君阙铭
　　汉麟凤赞并记
　　汉国三老袁君碑
　　汉西岳石阙铭
　　汉张平子碑
　　汉张平子残碑
　　汉北海相景君碑
　　汉北海相景君碑隂
　　汉炖煌长史武班碑
　　汉武氏石阙铭
　　汉费亭侯曹腾碑
　　汉司隶杨厥开石门颂
　　汉呉郡丞武开明碑
　　汉祝长严防碑
　　汉从事武梁碑
　　汉平都侯相蒋君碑
　　汉阳朔塼字
　　右汉阳朔塼字云尉府壶璧阳朔四年正朔始造设已所行字画竒古西汉文字世不多有此字完好可喜然所谓尉府壶璧又云已所行者莫暁其为何等语
　　汉居摄坟坛刻石二
　　右居摄坟坛刻石二其一云上谷府卿坟坛其一云祝其卿坟坛皆居摄二年三月造上谷郡名祝其县名不知所谓府卿与县卿为何官盖自王莽居摄官名日易故史家不能尽纪也其曰坟坛者古未有土木像故为坛以祀之两汉时皆如此
　　汉巴官铁量铭【此盆色类丹砂鲁直石刻云其一曰秦刀巴官三百五十戊永平七年第二十七酉余绍兴庚午岁亲见之今在巫山县治韩晖仲云】
　　右汉巴官铁量铭云巴官永平七年三百五斤第二十七前代以永平纪年者凡五汉明帝晋惠帝后魏宣武李宻伪蜀王建惟明帝至十八年其他皆无及七年者以此知为明帝时物也此铭王无竞见遗
　　汉防稽东部都尉路君阙铭
　　右汉路君阙铭二其一云防稽东部都尉路君阙永平八年四月十四日庚申造其一云君故豫州刺史温令元城令公车司马令开阳令谒者议郎征试博士路君不知为何人按汉书志建武六年省诸郡都尉唯边郡徃徃有之岂防稽边海故置此官欤又任延尝为防稽西部都尉而此云东部疑当时防稽分东西部各置都尉史不载尔
　　汉南武阳功曹阙铭
　　右汉南武阳功曹墓阙铭云南武阳功曹乡啬夫又云以为国三老又云章和元年其它族系名字皆磨灭不可考究墓在今沂州有两阙其一铭元和中立文字尤残缺难读
　　汉王稚子阙铭
　　右汉王稚子阙铭二其一云汉故先灵侍御史河内县令王君稚子阙其一云汉故兖州刺史洛阳令王君稚子之阙按范晔后汉书循吏传王涣字稚子尝为温令而刻石为河内令者盖史之误涣以元兴元年卒然则阙铭盖和帝时所立也
　　汉谒者景君表
　　右汉谒者景君表其额题汉故谒者景君墓表而其文云惟元初元年五月丁夘故谒者任城景君卒其他文字磨灭时可读处皆断续不复成文矣元初安帝时年号也此在汉时石刻中残缺为甚特以安帝以前碑碣存者无几不可弃也故録之
　　汉谒者景君碑隂
　　右汉谒者景君碑隂其前题云诸生服义者又云义士北海剧张敏字公辅弟子济北荏平甯尊字伯尊凡十五人皆完好可读云
　　汉剡令景君阙铭
　　右汉剡令景君阙铭云维元初四年三月丙戌剡令景君卒又云君存时恬然无欲乐道安贫信而好古非法不言治欧阳尚书传祖父河南尹父歩兵校尉业门徒上録三千余人又云三司聘请流化下邳又云司空太常博士并举高经君为其元假涂剡城奸邪洗心又云被病丧身归于幽防门人服义百有余人按汉人为景君刻铭本欲传子不朽而不着其族系名字何哉
　　汉麟凤赞并记
　　右汉麟凤赞其上刻麟凤像各为赞附于下又别有记云永建元年秋七月【七字笔画类十字盖石本残缺难辨秋无十月当读为七也】山阳太守河内孙君新刻瑞像麟凤最后有铭铭凡五句句九字按汉史安帝时频有凤凰麒麟之瑞而顺帝永建中则无之不知孙君刻此碑何谓也
　　汉国三老袁君碑
　　右汉国三老袁君碑按元和姓纂云袁干封贵乡侯始居陈郡为着姓八代孙良生昌璋昌生安璋生滂为司徒唐书宰相世系表云袁生孙干封贵乡侯八世孙良二子昌璋昌成武令生安璋生滂以此碑及后汉书攷之姓纂与唐表殊为疎谬袁安列传云安祖父良平帝时举明经为太子舍人建武中至成武令今据此碑良以永建六年卒相距盖百余年以此知非一人无疑又安以永平四年薨良之卒乃在其后三十九年以此知非安之祖亦无疑也盖安汝南汝阳人滂乃陈郡扶乐人其乡里族系亦自不同而安与滂相去岁月甚逺不得为从父兄弟明矣岂二人之祖其名偶同遂尔差谬邪又此碑与李利涉编古命氏皆云良干五世孙而姓纂唐史皆以为八代孙碑云干袁生之曾孙而唐史以为孙诸书皆云干以讨公孙勇功封贵乡侯而碑独作公先勇又云封关内侯食遗乡六百戸者皆莫可考安列传称祖良为成武令而唐史谓昌为此官者疑唐史之误也又郦道元水经注扶沟城北有袁梁碑云梁陈国扶乐人事与碑合唯水经误以良为梁尔袁氏自汉以来世为着姓安与滂皆一时显人而诸书于其族系错谬如此以此知典籍所载其失可胜道哉
　　汉西岳石阙铭
　　右汉西岳石阙铭云永和元年五月癸丑朔六日戊午农太守常山元氏张勲为西岳华山作石阙高二丈二赤其后为韵语文词颇怪又字多假借时有难晓处永和汉顺帝晋穆帝姚皆有此号穆帝时华隂不属晋以此碑字画验之恐非姚时盖汉刻也又按晋书载记姚兴与传本朝宋莒公纪年通谱皆云以义熈十二年即伪位改元永和独帝纪作十一年未知孰是因考永和年号并记之
　　汉张平子碑
　　右汉张平子碑按后汉书列传云平子永元中举孝亷连辟公府不就安帝雅闻衡善术学公车特征拜郎中而碑乃云举孝亷为尚书侍郎传云再迁为太史令而碑乃一迁碑云迁公车司马令遂相河间而传不载其为公车司马令传曰在河间三年上书乞骸骨征拜尚书乃卒而碑不载其为尚书此数事皆当以碑为据惟传曰顺帝初再征为太史令其事见平子所为应间可信不疑而碑无之岂平子初尝罢免后复拜此官而碑不书欤
　　汉张平子残碑
　　右汉张平子残碑政和中亡友刘斯立以此本见寄云其石新得于南阳凡七十有二字今世所传平子碑有两本其一亡其首其一亡其尾以二本相补其文乃足此碑盖后段之亡失者也字画尤完好云
　　汉北海相景君碑
　　右汉北海相景君碑在济州任城县景氏在汉世为任城人今有三碑尚存余皆得之此碑最完
　　汉北海相景君碑隂
　　右汉景君碑隂按后汉书百官志注河南尹官属有循行一百三十人而晋书职官志州县吏皆有循行今此碑隂载故吏都昌台丘暹而下十九人皆作修行他汉及晋碑数有之亦与此碑隂所书同岂循修字画相类遂致讹谬邪碑隂又有故午营陵是迁等六人名姓莫知其为何官又台丘不见于姓氏书惟见于此者两人云
　　汉敦煌长史武班碑
　　右汉敦煌长史武班碑欧阳公集古録云汉班碑者盖其字画残灭不复成文其氏族官阀卒葬皆不可见其可见者君讳班尔今以余家所藏本考之文字虽漫灭然犹厯厯可辨其额题云汉故敦煌长史武君之碑知其姓武而官为敦煌长史也碑云武君讳班字宣张昔殷王武丁克伐鬼方元功章炳勲藏王府官族析分因以为氏知其名字与氏族所出也又云永嘉元年卒知其卒之年月也
　　汉武氏石阙铭
　　右汉武氏石阙铭云建和元年太岁在丁亥三月庚戌朔四月癸丑孝子武始公弟绥宗景兴开明使石工孟季季弟夘造此阙直钱十五万孙宗作师子直四万开明子宣张仕济隂年二十五曹府君察举孝亷除敦煌长史被病云殁苗秀不遂呜呼哀哉士女痛伤武氏有数墓在任城开明者仕为呉郡府丞绥宗名梁仕为郡从事宣张名班皆自有碑
　　汉费亭侯曹腾碑
　　右汉费亭侯曹腾碑云维建和元年七月二十二日己巳皇太后曰其遣费亭侯之国为汉辅藩而欧阳公集古录乃言皇帝若曰其遣费亭侯之国误也按后汉书建和元年桓帝即位梁太后临朝称制盖此碑所载遣腾之国诏书乃梁太后非桓帝也东汉自安顺已来阉防尊宠用事徃徃封侯贵显其后腾之孙操及其会孙丕再世数十年慿借势力卒移汉祚而有之以此观之阉防用事之祸可胜言哉
　　汉司隶杨厥开石门颂
　　右汉司隶杨厥开石门颂余尝读范晔后汉书邓隲传有云时遭元二之灾人士饥荒章懐太子注以谓元二即元元也古书字当再读者即于上字下为小二字后人不晓遂读为元二或同之阳九或附之百六良由不悟致斯乖舛今岐州石鼓铭凡重言者皆为二字明验也其説甚辨学者信之今此碑有曰中遭元二西戎虐残桥梁断絶若读为元元则为不成文理疑当时自有此语汉书注未必然也
　　汉呉郡丞武开明碑
　　右汉呉郡丞武开明碑云君字开明而其名已残缺又云永和二年举孝亷除郎谒者汉安二年迁大长秋丞长乐太仆丞永嘉元年丧母去官复拜郎中除呉郡府丞夀五十七建和二年十一月十六日遭疾卒其可见者如此其他磨灭不能尽读按后汉书志大长秋丞一人秩六百石本注宦者又长乐少府位在长秋上及职吏皆宦者又有太仆二千石在少府上丞六百石据志所载中宫及长乐宫官属皆以宦者为之而以史传及汉魏石刻参考如大长秋少府之类皆杂用士人今武君以孝亷为郎谒者郎中呉郡府丞皆非宦者之职然则两宫官属盖亦杂用士人也
　　汉祝长严防碑
　　右汉祝长严防碑政和中下邳县民耕地得之碑云惟汉中兴夘金休烈和平元年岁治东宫星属角房月建朱鸟中吕之均万物慈射华泽青葱跂行蠕动咸守厥常人物同授独遭灾霜顚霣徂落寿不寛经设三命君获其央年六十九又云伊叹严君讳防字少通兆自楚庄祖考相承招命道术治严氏春秋冯君章句又云幼为郡掾史会稽诸暨尉乌程毗陵余暨章安山隂长以病去官后为丹阳陵阳丞守舂糓长举孝亷迁东牟侯相下邳祝长典牧十城所在若神其后有铭铭为五言颇残缺难读云
　　汉从事武梁碑
　　右汉从事武梁碑云故从事武掾讳梁字绥宗掾体德忠孝岐嶷有异治韩诗阙帻传讲兼通河洛诸子传记又云州郡请召辞疾不就安衡门之陋乐朝闻之义又云年七十四元嘉元年季夏三日遭疾陨灵其后有铭云懿德通幽防明兮隐居靖处休曜章兮乐道忽荣垂兰芳兮身殁名存传无疆兮其他刻画皆完可读文多不尽録碑在济之任城余崇宁初尝得此碑爱其完好十余年再得此本则缺其最后四字矣
　　汉平都侯相蒋君碑
　　右汉平都侯相蒋君碑文字残缺其名字官阀皆不可考惟其额题汉故平都侯相蒋君之碑而碑云年六十有五元嘉二年三月甲午卒尔有刘季孙景文者知名士与余先公有旧家藏金石刻千余卷既没其子不能保为一武人购得之其后余故人王偁定观复得数百卷其中汉碑数本余所未有者悉以见赠此其一也







　　金石録卷十四
<史部,目录类,金石之属,金石录>
　　钦定四库全书
　　金石録卷十五　　　　　宋　赵明诚　撰跋尾五【汉】
　　汉孔子庙置卒史碑
　　汉东海相桓君海庙碑
　　汉孔君碣
　　汉韩明府孔子庙碑
　　汉吉成侯州辅碑
　　汉州辅碑隂
　　汉州辅墓石兽膊字
　　汉郎中郑君碑
　　汉丹阳太守郭旻碑
　　汉议郎元宾碑
　　汉孙叔敖碑隂
　　汉封丘令王元赏碑
　　汉王元赏碑隂
　　汉冀州刺史王纯碑
　　汉王纯碑隂
　　汉仓颉庙人名
　　汉成皋令任伯嗣碑
　　汉任伯嗣碑隂
　　汉平舆令薛君碑
　　汉泰山都尉孔宙碑
　　汉孔宙碑隂
　　汉西岳华山庙碑
　　汉老子铭
　　汉荆州刺史度尚碑
　　汉孔子庙置卒史碑
　　右汉孔子庙置卒史碑其前有司徒吴雄司空赵戒奏章欧阳文忠公具载于集古録其后又有鲁相奏记司徒司空府文字尤为完好云永兴元年六月甲辰朔十八日辛酉鲁相平行长史事下守长擅叩头死罪敢言之司徒司空府壬寅诏书为孔子庙置百石卒史一人掌主礼器选年四十以上经通一蓺杂试能奉先圣之礼为宗所归者平叩头叩头死罪死罪谨按文书守文学掾鲁孔龢师孔宪戸曹史孔览等杂试龢修春秋严氏经通高弟事亲至孝能奉先圣之礼为宗所归除龢补名状如牒平惶恐叩头死罪死罪上司空府其词彬彬可嘉故备録之且以见汉时郡国奏记公府其体如此也按华阳国志后汉书注皆云赵戒字志伯而此碑乃作意伯疑其避桓帝讳故改焉
　　汉东海相桓君海庙碑
　　右汉东海相桓君海庙碑云惟永寿元年春正月有汉东海相桓君又云熹平元年夏四月东海相山阳满君其余文字完者尚多大畧记修饰祠宇事而其铭诗有云浩浩仓海百川之宗知其为海庙碑也桓君与满君皆不着其名莫知为何人碑在今海州
　　汉孔君碣
　　右汉孔君碣在孔子墓林中其额题孔君之墓文已残缺其前云元年乙未而元年上阙二字按东汉自建武以后惟桓帝永寿元年岁次乙未其他有三乙未皆非元年然则此碣所阙二字当为永寿也
　　汉韩明府孔子庙碑
　　右汉韩明府孔子庙碑其畧云君造立礼器乐之音符钟磬瑟鼓雷洗觞觚爵鹿柤梪笾柉禁□修饰宅庙更造二舆所谓鹿者礼图不载莫知为何器又据字书柉木皮可为索□陈乐也亦非器名皆不可晓故并着其语以俟知者【余后见汶阳陈氏所藏古彛为伏鹿之形近岁青州获一器亦全为鹿形疑所谓鹿者因其形而名之尔】
　　汉吉成侯州辅碑
　　右汉吉成侯州辅碑名字已残缺其额题云汉故中常侍长乐太仆吉成侯州君之铭辅名姓见范晔后汉书宦者传以定策立桓帝与曹腾等七人同时封为亭侯今此碑载当时诏书有云其封辅为叶吉成侯以此知其名辅而郦道元注水经云滍水南有汉中常侍长乐太仆吉成侯州苞冢冢前有碑其词云六帝四后是谘是诹今验其铭文实有此语独以辅为苞盖水经之误当取汉史及此碑为正
　　汉州辅碑隂
　　右汉州辅碑隂京兆尹延笃叔坚而下题名者凡四十余人自东汉以后一时名卿贤大夫死而立碑则门生故吏徃徃寓名其隂盖欲附托以传不朽尔今辅一宦者而碑隂列名者数十人虽当代显人如延叔坚亦预焉有以见权势之盛如此虽然区区挂名于此者亦可耻也夫
　　汉州辅墓石兽膊字
　　右汉州辅墓石兽膊字郦道元注水经云州君墓有两石兽已沦没人有掘出一兽犹不全破甚高壮头去地丈许制作甚工左膊上刻作辟邪字余初得州君墓碑又览水经所载意此字犹存防故人董之明守官汝颍间因托访求之逾年持以见寄其一辟邪道元所见也其一乃天禄字差大皆完好可喜之明又云天禄近岁为村民所毁辟邪虽存然字画已残缺难辨此盖十年前邑人所藏今不可复得矣
　　汉郎中郑君碑
　　右汉郎中郑君碑贾谊过秦论云九国之师遁巡而不敢进顔师古曰遁音千旬反流俗书本巡字误作逃读者因之而为逃遁之义潘岳西征赋云遁逃以奔窜斯亦误矣今此碑有云推贤达善逡遁退让详其文意亦是逡巡之义然二字决非一音盖古人用字与后世颇异又多假借故时有难晓处不知顔氏何所据遂音遁为逡乎
　　汉丹阳太守郭旻碑
　　右汉丹阳太守郭旻碑云君讳旻字巨公有周之裔也又云治律小杜幼仕州郡察孝亷除郎中谒者迁敬陵园令廷尉左平治书侍御史狱刑无颇宪台如砥以父忧去官选拜郎中侍御史遭母忧服除复拜郎中治书侍御史迁冀州刺史征拜尚书是时淮夷蠢逆帝畴官绥策书褒俾守丹阳为政四年以公事去官年过耳顺寝疾頽延熹元年十月戊戌卒其十二月丙申葬防言絶矣诸子曷仰三载礼阕乃群相与刻石勒铭最后云昔君即世虽立碑颂裁足载字加有瑕【下阙一字】君之弟故太尉薨归葬旧陵于是从子故五原太守鸿议郎某及孙某【其名残缺】懐祖之德乃更刻石不改旧文盖用昭明祖勲焉郭氏为阳翟着姓自公以来世以通法律显名此碑所谓太尉公者禧也
　　汉议郎元宾碑
　　右汉议郎元宾碑者在今亳州姓名已残缺所可见者云字元宾鲁相之孙又云举孝亷除仓龙司马衞尉察尤异迁呉令视事二稔民用宁康州辟从事公车征拜议郎年四十八延熹二年二月卒使者临吊赙赗特加其余文字完好者尚多惜其名氏皆亡也
　　汉孙叔敖碑隂
　　右汉孙叔敖碑隂云延熹二年中夏之节政在封表期思长光视事一纪访问国中耆年素闻孙君楚时良辅又云博采遗苗曾孙子考吉辰五月癸夘宜以存废可立碑祀招请诸孙都防国右郭西道北处所显好与上窂祭倡优鼓舞又云相君有三嗣长子即封食邑固始少子在江陵中子居三【下一字磨灭】又云相君卒后十有余世有渤海太守其后厯叙子孙名字甚详而文字断续不可次第按期思长光碑隂不载姓氏叔敖碑虽有之然已残缺矣汉时令长有在官一纪不迁者乃知前世官吏重于移易如此不惟吏民免迎送之扰而士人亦皆安于其职无侥幸苟进之心与后世异矣
　　汉封丘令王元赏碑
　　右汉封丘令王君碑其姓名已残缺所可见者字元赏而已云察举孝亷郎谒者考工菀陵叶封丘令而铭文亦有抚临三国之语欧阳公集古録云为菀陵丞者盖误以叶字为丞尔
　　汉王元赏碑隂
　　右汉王元赏碑隂载门生姓名有云右奔丧右斩杖三年余尝谓圣人之制礼为可继也无过与不及之务合于中庸而已礼曰事师无犯无隐服勤至死心丧三年孔子之丧门人疑所服子贡曰昔者夫子之丧顔渊若丧子而无服丧子路亦然请丧夫子若丧父而无服彼汉人为王君乃为斩衰之服于礼无乃过乎
　　汉冀州刺史王纯碑
　　右汉冀州刺史王纯碑延熹四年立桑钦水经云济水北迳须句城西郦道元注济水西有安民山山西有汉冀州刺史王纷碑汉中平四年立按地理书须朐即今中都县此碑在中都又其官与姓氏皆合疑其是也然以纯为纷以延熹为中平则疑水经之误
　　汉王纯碑隂
　　右汉王纯碑隂其前题门人姓名自东平冯定伯而下文字完好可识者百九十余人磨灭不可识者又九十余人字画淳劲可喜其后题义士名云各发圣心共出义钱埤碑石直刋纪姓名埤当读为禆助之禆汉时墓碑多其门生故吏所立徃徃各纪姓名于碑隂或载所出钱数其非门生故吏而出钱者谓之义士今汉人为王君出钱造碑而云各发圣心可谓陋矣
　　汉仓颉庙人名
　　右汉仓颉庙人名欧阳公集古录云此碑有莲勺左乡有秩池阳左乡有秩池阳集水有秩皆不知是何名号又有夏阳侯长祋祤侯长则是县吏之名其字画不甚精又无事实可考姑疑其名号以俟知者尔按前汉书张敞以乡有秩补太守卒史后汉书百官志乡置有秩三老游徼本注曰有秩郡所署秩百石掌一乡人注引汉官仪曰乡户五千则置有秩风俗通曰秩则田间大夫言其官裁有秩尔然则有秩盖亦乡吏名也
　　汉成皋令任伯嗣碑
　　右汉成皋令任伯嗣碑其首已残缺其可见者云字伯嗣南郡编人也其先盖任座之苗胄又云举孝亷除郎中蜀郡府丞江州令以服云官为筑阳侯相延熹五年迁来临县其后厯叙政绩又云迁君桂阳最后云都邑谣咏甄勒勋绩永昭于后碑在今汜水县汜水在汉为成皋此碑盖成皋令德政颂尔后汉书桓帝纪延熹八年有桂阳太守任以此碑校之岁月相符又名与字协知其名也
　　汉任伯嗣碑隂
　　右汉任伯嗣碑隂大观初获此碑寘于汜水辇运司廨舍壁间余闻其隂有字因托人讽邑官破壁出之遂得此本盖汉碑有隂者十七八世多弃而不録尔
　　汉平舆令薛君碑
　　右汉平舆令薛君碑文字完好云惟延熹六年春三月平舆令薛君卒乌虖哀哉吏民其咨咨君之德乃建碑石于墓之侧其后有铭三百余言叙述甚详惟不载其名字世系故莫得而考焉
　　汉泰山都尉孔宙碑
　　右汉泰山都尉孔宙碑宙孔北海父也见后汉书融列传又据桓帝纪泰山都尉元寿元年置延熹八年罢宙以延熹四年卒盖卒后四年官遂废矣
　　汉孔宙碑隂
　　右汉孔宙碑隂门生有钜鹿广宗捕巡字升台按氏族书如姓苑姓纂皆无捕姓独见于此碑尔
　　汉西岳华山庙碑
　　右汉西岳华山庙碑其畧云孝武皇帝修封禅之礼巡省五岳立宫其下宫曰集灵宫殿曰存仙殿门曰望仙门欧阳公集古録云所谓集灵者他书不见惟见于此碑尔余按班固汉书地理志华隂有集灵宫武帝起而郦道元注水经亦云敷水北迳集灵宫引地理志所载其语皆同然则不独见于此碑矣而所谓存仙殿望仙门者诸书不载
　　汉老子铭
　　右汉老子铭旧传蔡邕文并书盖杜甫李潮小篆八分歌有曰苦县光和尚骨立书贵瘦硬方通神世云此碑是也今验其词乃邉韶延熹八年作非光和中所立未知甫所见是此碑否而本朝周越书苑遂以为韶撰文而邕书初无所据碑言孔子学礼时计其年纪聃已二百余岁聃然老旄之貌也而史记言谥曰聃按古谥法无聃字又碑云孔子以周灵王二十年生今以年表及世家考之孔子以鲁襄公二十二年生实灵王二十一年未知孰是史书周太史儋事云孔子死后二百二十九年徐广注曰实一十九年今此碑所书正与史合不知徐广何所据也
　　汉荆州刺史度尚碑
　　右汉度尚碑其首题曰汉故荆州刺史度侯之碑碑云其先出自颛顼与楚同姓熊【下缺一字】之后又曰统国法度其下残缺不可辨按元和姓纂度姓但云古掌度之官因以命氏不言其与楚同姓也又范晔后汉书列传度尚自右校令擢为荆州刺史破长沙零陵贼以功封右乡侯迁桂阳太守征还京师以中郎将破贼胡兰等复为荆州刺史后为辽东太守卒于官今以碑考之云封右乡侯迁辽东太守拜中郎将复拜荆州刺史以故秩名盖未尝为桂阳太守而曰卒于辽东者皆史之误余毎得前代名臣碑板以校史传其官阀岁月少有同者以此知石刻为可宝也







　　金石録卷十五
　　钦定四库全书
　　金石録卷十六　　　　　宋　赵明诚　撰跋尾六【汉】
　　汉车骑将军冯绲碑
　　汉鲁相晨谒孔子冢文
　　汉广汉县令王君神道
　　汉金乡守长侯君碑
　　汉栁孝廉碑
　　汉衞尉卿衡方碑
　　汉沛相杨君碑
　　汉淳于长夏承碑
　　汉郎中马君碑
　　汉武都太守李翕碑
　　汉博陵太守孔彪碑
　　汉成阳灵台碑
　　汉廷尉仲定碑
　　汉故民呉公碑
　　汉司隶校尉鲁峻碑
　　汉桂阳太守周府君颂
　　汉周府君碑隂
　　汉石经遗字
　　汉堂谿典嵩山石阙铭
　　汉帝尧碑
　　汉仓颉庙碑
　　汉彰长断碑
　　汉车骑将军冯绲碑
　　右汉车骑将军冯绲碑以范晔后汉书考之史云字鸿卿而碑云皇卿史云初举孝亷七迁至广汉属国都尉拜御史中丞顺帝未持节扬州诸军事与中郎将滕抚击破羣贼今据碑自举孝亷至为广汉属国都尉凡十一迁而为中丞与督使徐扬二州讨贼皆在为都尉前碑云讨贼时坐迫州县正法而史不载又云为陇西太守坐问吏辜旬不分去官以羌骇动为四府所表复家拜陇西太守而史但言迁陇西太守尔史云为辽东太守征拜京兆尹转司隶校尉迁廷尉太常拜车骑将军以碑考之绲为辽东太守以前尝复为治书侍御史迁尚书遂为廷尉未尝拜京兆尹及司隶也史云振旅还京师监军使者张敞承宦者防奏绲防长沙贼复起攻桂阳武陵绲以军还盗贼复发策免而碑云临当受封以谣言奏河内太守中常侍左悺弟坐逊位史云复拜廷尉时山阳太守单迁以罪系狱绲考致其死迁故车骑将军超之弟中官相党遂共诽章诬绲坐输左校而碑云表荆州刺史李隗南阳太守成晋【晋汉史作瑨】太原太守刘瓆不宜以重论坐正法作左校亦皆不合史又云为河南尹时上言旧典中官子弟不得为牧人职帝不纳拜屯骑校尉复为廷尉卒于官而碑云复廷尉奏中官子弟不宜典牧州郡获过左右逊位永康元年薨亦当以碑为正碑又云绲谥曰桓而史亦不载余尝谓石刻当时所书其名字官爵不应差误可信无疑至于善恶大节则当以史氏为据今此传首尾顚倒错谬如此然则史之所载是非褒贬失其实者多矣果可尽信邪
　　汉鲁相晨谒孔子冢文
　　右汉鲁相晨谒孔子冢文已断裂阙其上一段其畧可见者云建宁元年三月十八日丙申晨又云其四月十一日戊子到官谒孔子冢其他文字虽完皆不可次第鲁相晨有两碑皆在孔子庙中其一碑云臣防恩受任符守得在奎娄周孔旧防又云臣以建宁元年到官其一碑云鲁相河南史君讳晨字伯时从越骑校尉拜以建宁元年四月十一日戊子到官然则斯碑所载名晨者盖鲁相史晨也
　　汉广汉县令王君神道
　　右汉广汉县令王君神道建宁元年十月造县令字作苓汉人淳质文字相近者多假借用之如县令字人所常用而尚假借何邪
　　汉金乡守长侯君碑
　　右汉金乡守长侯君碑载其上世云汉兴侯公纳防济太上皇于鸿沟之阨諡曰安国君曾孙酺封明统侯光武中兴孙霸为临淮太守拥兵从光武平定天下转拜执法刺奸五威司命大司徒公封于陵侯欧阳公集古録云执法左右刺奸五威司命皆王莽时官侯霸列传云霸莽时为随宰迁执法刺奸而未尝为五威司命后代伏湛为大司徒封关内侯既薨光武下诏追封则乡侯而此碑言封于陵侯未知孰是据碑言刺奸司命为光武时官盖碑之谬余按霸列传霸薨追封则乡侯至子昱改封于陵而遂以霸为于陵侯疑亦碑之误又按高祖纪侯公説项羽归太公吕后乃封侯公为平国君今此碑言安国既不同而平国君乃生时称号如娄敬为奉春君之类碑以为諡恐亦非是又酺封明统侯汉书功臣表亦不载不知碑何所据也
　　汉栁孝亷碑
　　右汉栁孝亷碑云君讳敏其先盖五行星【下缺一字】二十八舍栁宿之精也其説亦可谓怪矣自战国以来圣人不作诸子百家异端怪説纷然而起其弊至东汉而极焉自非豪杰之士卓然不为流俗所移未有不从而惑者也若此碑直以栁君得姓出于栁宿果何所据哉
　　汉衞尉卿衡方碑
　　右汉衞尉卿衡方碑有云感昔人之凯风悼蓼仪之劬劳以蓼莪为蓼仪他汉碑多如此盖汉人各以其学名家故所传时有异同也
　　汉沛相杨君碑
　　右汉沛相杨君碑欧阳公集古録云碑首尾不完失其名字余按杨震碑沛相名统震长子富波侯相牧之子也
　　汉淳于长夏承碑
　　右汉淳于长夏承碑云君讳承字仲兖东莱府君之孙太尉掾之中子中郎将弟也累叶牧守印绂典据十有余人皆徳任其位名丰其爵是故宠禄传于厯世防勲着于王室君钟其美受性渊懿含和履仁治诗尚书兼览羣蓺靡不防畼州郡更请屈已匡君为主簿督邮五官掾功曹上计掾守令冀州从事又云察孝不行太傅胡公歆其德美旌招俯就羔羊在公四府归高除淳于长又云年五十有六建宁三年六月癸巳淹疾卒官碑在今洺州元祐间因治河堤得于土壤中建宁灵帝时年号也距今千岁矣而刻画完好如新余家所藏汉碑二百余卷独此碑最完
　　汉郎中马君碑
　　右汉郎中马君碑文字残缺所可见者字元海而已又云其先赐号马服因遂氏焉又云以和平元年举孝亷除郎中谦虚接下冠名三署又云年四十元嘉三年正月卒又云夫人年五十五建宁三年十二月卒其他不可考究矣
　　汉武都太守李翕碑【汉时文字多与今隶书不合皆依石本録之】
　　右汉武都太守李翕碑文字首尾完好云汉故武都太守汉阳河阳李君讳翕字伯都其后厯叙在郡治迹云郡西狭中道危难阻峻縁崖俾阁两山壁立隆崇造云下有不测之谿阨笮促迫财容车骑进不能济息不得驻数有顚覆陨隧之害君勅衡官有秩李瑾掾仇审因常繇道徒鐉烧破析刻臽崔嵬减高就埤柙致土石坚固广大可以夜涉四方无雍行人懽悀民歌德惠穆如清风乃刋斯石其后有颂诗最后题建宁四年六月十三日壬寅造云
　　汉博陵太守孔彪碑
　　右汉博陵太守孔彪碑欧阳公集古录云孔君碑者其名字磨灭不可见而世次官阀粗可考云孔子十九代孙颍川君之元子也举孝亷除郎中博昌长拜尚书侍郎治书侍御史博陵太守迁下邳相河东太守建宁四年十月卒其终始畧可见惟其名字皆亡为可惜也今此碑虽残缺而名字尚完可识云君讳彪字元上又韩府君孔子庙碑隂载当时出钱人名亦有尚书侍郎孔彪元上与此书正同惟孔君自博陵再迁为河东太守而碑额题故博陵太守孔府君碑汉人多如此然莫晓其何谓也
　　汉成阳灵台碑
　　右汉成阳灵台碑成阳属今雷泽碑畧云尧母庆都庆都殁盖葬于兹欲人不知名曰灵台欧阳公集古録以谓自史记地志及水经诸书皆无尧母葬处余按班固西汉刘昭东汉书地理志皆曰成阳有尧冢灵台而东汉志章帝元和二年东巡狩将至泰山道使使者奉一太牢祠帝尧于济隂成阳灵台与章帝纪所载正同帝纪章懐太子注引郭縁生述征记云成阳县东南有尧母庆都墓上有祠庙尧母陵俗亦名灵台文母水经注今成阳城西二里有尧陵陵南一里有尧母庆都陵于城为西南称曰灵台盖两汉史所载似以灵台为尧冢惟此碑与述征记水经乃直指为尧母冢尔然水经云在成阳西南而述征云在东南未知孰是又集古録云诸书俗本多作城阳独此碑为成阳当以碑为正余尝考之成阳县名属济隂郡城阳乃王国名汉文帝二年以封齐悼惠王子章者汉志所载各异未尝差误也碑有廷尉某欧阳公以为姓名磨灭不可读今验其缺处姓下隐隐有定字知其名定而其后云济隂太守审晃成阳令管遵各遣大掾辅助仲君知其姓仲仲氏世为成阳人定有墓在雷泽碑尚存其额题汉故廷尉仲君碑有云表祠唐尧为汉祈福又云为廷尉卿托病乞归修尧灵台黄屋三十余上听拜太中大夫云【余为淄州同官李荛雷泽人云冢正在城西南盖述征记误】
　　汉廷尉仲定碑
　　右汉廷尉仲定碑在今濮州雷泽其额题汉故廷尉仲君之碑碑载官阀甚详虽残缺然尚可次第其畧云君讳定圣汉龙兴家于成阳父张掖广汉太守以父勲拜琅邪太守南阳隂府君察孝不行南郡胡公除济隂复举孝亷拜尚书左丞除郎中迁彭城吕长征试博士太傅下邳赵公举君高行迁豫州刺史将军从事符节令豫章太守征议郎拜大尚书逊位复征拜将军长史迁城门校尉执金吾拜太中大夫迁廷尉卿托病乞归修尧灵台黄屋三十余上听拜太中大夫台成事讫上以君先帝旧臣防请令州郡以礼特遣熹平元年孟秋上旬君遘疾不瘳于是门生养徒故吏乡党刋石勒铭树碑表道焉两汉迁拜次第史既不能详载而石刻类皆磨灭难考今此碑所载详悉故尽着之所谓南郡胡公者广也太傅下邳赵公者峻也按定汉史无传惟风俗通元和姓纂具载姓名官爵云
　　汉故民呉公碑
　　右汉呉公碑其额题汉故民呉公之碑碑云熹平元年十二月上旬呉公仲山其他刻画完好如新文词颇拙陋书亦怪而不工然汉时石刻存者渐少而此碑特完故録之以资博览
　　汉司隶校尉鲁峻碑
　　右汉司隶校尉鲁峻碑云君讳峻字仲严郦道元注水经引戴延之西征记曰焦氏山北金乡山有汉司隶校尉鲁恭冢冢前有石祠四壁皆青石隐起自书契以来忠臣孝子贞妇孔子及七十二弟子形像像邉皆刻石记之今墓与石室尚存惟此碑为人辇置任城县学矣余尝得石室所刻画像与延之所记合又其他地理书如方舆志寰宇记之类皆作峻惟水经误转冩为恭尔
　　汉桂阳太守周府君颂
　　右汉桂阳太守周府君颂欧阳公集古録云府君字君光而名已讹缺不可辨图经但云周使君而亦不着其名后汉书又无传遂不知为何人而曾子固言尝得此碑于知韶州王之才之才以书来言曲江县图经周府君名昕字君光则永叔云图经不载其名者盖考之未详也今此本虽讹缺然究其防画殊不类昕字二公所説既不同而韶州图经余家偶无有皆未可知也当考之【余后见市中印本欧阳公庐陵集别有一跋尾云周公名憬憬颇近之】
　　汉周府君碑隂
　　右汉周府君碑隂题名凡三十一人姓氏具存按郦道元注水经泷水南迳曲江县东县昔号曲红曲红山名也而东西两汉史皆作曲江今据此碑自县长区祉而下凡十七人皆书为曲红则是当时县名曲红无可疑者不知两汉史皆作曲江何也
　　汉石经遗字
　　右汉石经遗字者藏洛阳及长安人家盖灵帝熹平四年所立其字则蔡邕小字八分书也其后屡经迁徙故散落不存今所有者才数千字皆土壤埋没之余磨灭而仅存者尔按后汉书儒林传叙云为古文篆隶三体者非也盖邕所书乃八分而三体石经乃魏时所建也又按灵帝纪言诏诸儒正五经文字刻石立于太学门外蔡邕传乃云奏求正定六经文字既已不同而章懐太子注引洛阳记所载有尚书周易公羊传论语礼记今余所藏遗字有尚书公羊传论语又有诗仪礼然则当时所立又不止六经矣洛阳记又云礼记碑上有諌议大夫马日防议郎蔡邕等名今论语公羊后亦有堂谿典马日防等姓名尚在据邕传称邕以经籍去圣久逺文字多谬俗儒穿凿疑误后学乃奏求正定自书于碑于是后儒晚学咸取正焉今石本既已磨灭而岁久转写日就讹舛以世所传经书本校此遗字其不同者已数百言又篇第亦时有小异使完本具存则其异同可胜数邪然则岂不可惜也哉而后世学者于去古数千百岁之后尽绌前代诸儒之论欲以已之私意悉通其説难矣余既録为三卷又取其文字不同者具列于卷末云
　　汉堂谿典嵩高山石阙铭
　　右汉堂谿典嵩高山石阙铭云中郎将堂谿典伯并熹平四年来请雨嵩高庙按后汉书灵帝纪熹平五年复崇高山名为嵩高山章懐太子注引前汉书武帝祀中岳改嵩高为崇高东观记曰使中郎将堂谿典请雨因上言改之仍为嵩高今此文乃熹平四年可以正汉史之误又蔡邕传注引先贤行状云典字子度而延笃传注又作季度今此碑乃云字伯并亦当以碑为正
　　汉帝尧碑
　　右汉帝尧碑云帝尧者昔世之圣王也其先出自块隗翼火之精有龙神首出于常羊又云名纪见乎河雒爰嗣八九庆都与赤龙交而生伊尧又云侯伯游于河之上龙负衔投钤受与然后尧乃受命其説出于防纬可谓怪妄不经矣尧之所以为圣者岂假此而已哉
　　汉仓颉庙碑
　　右汉仓颉庙碑文字残缺其畧可辨者有云仓颉天生德于大圣四目灵光为百王作宪而其铭曰穆穆圣仓知为仓颉碑也考其岁月盖熹平六年立
　　汉彰长断碑
　　右汉彰长断碑在华隂已断裂惟存下一段故其姓名皆亡矣所可见者有云先高祖时以吏二千石自齐临淄徙充关中祖字兴先为执金吾弟防渔阳太守又云元初元年遭家不造三岁丧父事母有柴颍之行初仕为县主簿功曹郡诸曹史帐下司马刘君招命署议曹掾假除百石迁补任尉假印绶守广平下曲阳令彰长熹平二年秋七月寝疾不豫最后题熹平六年十月九日辛酉造按史记及汉书本纪高祖九年徙齐楚大族昭屈景懐田五姓关中而其四姓皆楚人自齐徙者惟田氏尔然则此碑所谓高祖时自齐临淄徙者其人必姓田氏也【按第五氏亦云自齐徙关中然本亦出于田氏也】彰东西汉史皆作斥章




　　金石録卷十六
　　钦定四库全书
　　金石録卷十七　　　　　宋　赵明诚　撰跋尾七【汉】
　　汉梁相费泛碑
　　汉堂邑令费君碑
　　汉费君碑隂
　　汉太尉陈球碑
　　汉华岳碑
　　汉太尉郭禧碑
　　汉郭禧碑隂
　　汉郭禧后碑
　　汉樊毅西岳碑
　　汉禹庙碑
　　汉冀州从事郭君碑
　　汉逢童碑
　　汉逢童碑隂
　　汉三公碑
　　汉殽阬君神祠碑
　　汉殽阬君神祠碑隂
　　汉无极山碑
　　汉扬州刺史敬君碑
　　汉槀长蔡湛碑
　　汉蔡湛碑隂
　　汉安平相孙根碑
　　汉凉州刺史魏君碑
　　汉砀孔君神祠碑
　　汉梁相费泛碑
　　右汉费泛碑在湖州其额题汉故梁相费君之碑碑云梁相讳泛字仲虑此邦之人也其先季文为鲁大夫有功封费因以为姓秦项兵起避地于此遂畱家焉余家所収姓氏文字粗备以诸书参考颇多抵牾不合姓苑云费氏禹后汉有长房蜀志有丞相祎又云今琅邪亦有此姓音父位反李利涉编古命氏云费氏出自鲁桓公少子季友有勲于社稷赐汶阳之田封邑于费子孙氏焉汉有费将军其后有费忠费柔柔适蜀为宁蜀人忠之孙徙于荆州后迁江夏忠十代孙奕奕孙祎又家于蜀晋平蜀祎之子承复归江夏林宝元和姓纂云费氏亦音秘史记纣幸臣费中夏禹之后楚有无极汉有直蜀有祎晋有诗又云琅邪费氏直之后也陈湘姓林云费氏音蜚夏禹之后余尝考之此字有两姓音读不同源流亦异其一音蜚嬴姓出于伯翳史记所载费昌费中楚费无极汉费将军费直费长房蜀费祎之徒是其后也其一音秘姬姓出于鲁季友姓苑所载琅邪费氏而此碑所谓梁相费君是其后也然则姓苑姓纂姓林皆云夏禹之后姓纂又云亦音秘及谓琅邪费氏为直之后皆其差误而编古命氏以费将军费祎之徒出于鲁季友亦非也余又按春秋僖公赐季友汶阳之田及费而左传亦以谓季友有功于鲁受费以为上卿今以为季文有功封费者盖碑之误
　　汉堂邑令费君碑
　　右汉堂邑令费君碑云惟熹平六年无射之月堂邑令费君寝疾卒呜呼哀哉于是夫人元弟卜追而诔之其后有铭诗碑所述费君事不甚详悉而其名字世次官秩具载于碑隂今附于后
　　汉费君碑隂
　　右汉费君碑隂云君讳凤字伯箫梁相之元子九江太守之长兄也世德袭爵银艾相亚又云君践郡右职三贡献计汉安二年呉郡太守东海郭君以君有委蛇之节自公之操年三十一举孝亷拜郎中除陈国新平长遂宰堂邑其后为五字韵语词颇古雅而时时残缺不可次叙其前题君舅家中孙甘陵石勋字子才所述云
　　汉太尉陈球碑
　　右汉太尉陈球碑球有两碑皆在下邳其一已残缺矣此碑差完可考前代碑碣与史传多抵牾而球碑所载官阀事迹与传合东汉之末政在阍寺威福下移其势盖可畏也而一时众君子犹奋不顾身力排其奸虽遭屠戮而不悔志虽不就然亦可谓壮哉如球是已使当时士大夫能屈已以事之则富贵可长保矣然君子固未肯以彼而易此也
　　汉华岳碑
　　右汉华岳碑集古録云碑以周礼职方氏为识方氏者疑当时周礼之学自如此盖识志其义通也余按袁逢华岳碑亦引职方氏乃用识字盖汉人简质字相近者輙假借用之初无意义尔
　　汉太尉郭禧碑
　　右汉太尉郭禧碑文字残缺所存才百许字其可见者公讳禧字君房而已禧郭躬从孙也其事迹附见躬列传云少明习家业兼好儒学有名誉延熹中为延尉建宁二年代刘宠为太尉而灵帝纪亦云是年十一月禧为太尉章懐太子注云字公房扶沟人也郭氏世为阳翟人自躬以下皆葬阳翟其墓尚存今此碑缺处犹有陈畱扶沟字疑禧尝寓居是邑其卒也返葬故乡而汉书注遂以为扶沟人恐误
　　汉郭禧碑隂
　　右郭禧碑隂其首有四大字云故吏人名其下列故吏宻张立度成匽师张协子道雒阳李苍子考故民河南隂德纪信以下凡百余人又有右河南右河内郡右农郡右扶风郡字画完好者甚多笔法淳古可爱
　　汉郭禧后碑
　　右汉郭禧后碑残缺尤甚其畧可辨者云惟光和二年夏五月甲寅太中大夫故太尉郭公薨又云公之子故五原太守余不复成文而其额题汉故太尉郭公神道字画尚完云后汉书列传既不载禧所终而灵帝纪但云建宁三年夏四月太尉郭禧罢亦不言其为何官今以碑考之乃知其罢为太中大夫而卒于光和二年也五原太守名鸿后为司隶校尉封成安乡侯
　　汉樊毅西岳碑
　　右汉樊毅西岳庙碑云农太守河南樊君讳毅欧阳文忠公集古録云据此碑乃即时所立而太守生称讳者何哉按春秋左氏传周人以讳事神名终将讳之而礼卒哭乃讳郑氏以谓敬鬼神之名也讳避也生者不相避名衞侯名恶大夫有石恶君臣同名春秋不非又汉宣帝元康二年诏曰闻古天子之名难知而易讳也今上书触讳以犯罪者朕甚怜之其更讳询诸触讳在令前者赦之盖卒哭而讳其名实始于周而生死皆称讳西汉已如此矣然则生曰名死曰讳又出于近世也有以见后世忌讳愈宻如此然生而称讳见于石刻者甚众不独此碑也
　　汉禹庙碑
　　右汉禹庙碑云光和二年十二月丙子朔十九日甲子皮氏长南阳章陵刘防孝嗣丞安定乌氏樊璋元孙其后叙禹平水土之功而最后有铭文多残缺不能尽识碑在龙门禹庙
　　汉冀州从事郭君碑
　　右汉郭君碑名字已残缺其额题曰冀州从事郭君之碑碑云其先出高辛兴自于周【缺一字】蕃虞郭在河魏之间遭晋荒疆乃丧厥土奕世孳孳职思其勲子孙缨布家于乐土因国为氏又云厯郡诸曹掾史主簿督邮五官掾功曹又云光和二年终三年十月葬又云哀哀考妣追惟霣灵卜商号咷丧子失明据此乃父母生而称考妣也尔雅云父为考母为妣郭璞注引礼记生曰父母妻终曰考妣嫔今世学者从之而璞援据诸书以为非生死之异称犹今谓兄为晜妹为媦尔今此碑汉人所为已不用戴氏之説以此知璞为有据然礼经行于世久既有此论事亲者所当避也
　　汉逢童碑
　　右汉逢童碑刻画完好云童子讳盛字伯弥薄令之孙遂成君之曾孙安平君之孙五官掾之长子也又云年十有二岁在协洽五月乙巳嘘噏不反夭陨精晃于是门生东武孙理下宻王升等共刋石叙述才美以铭不朽焉其后题光和四年四月五日丁夘立碑旧在潍州昌邑县近岁移置郡中云
　　汉逢童子碑隂
　　右汉逢童碑隂题云右家门生右县中士大夫凡十三人有督邮敏宾后升司文叔盛姓字按与司文姓氏书皆不载今志于此
　　汉三公碑
　　右汉三公碑欧阳公集古録有北岳碑云文字残缺尤甚其可见者曰光和四年以此知为汉碑尔其文多言珪牲酒黍稷丰穣等事其后二人姓名偶可见云南阳冠军冯巡字季祖甘陵夏方字伯阳余尝托人于北岳访求前代刻石几尽独无汉碑今此碑所书事及二人姓名与集古所载皆同又光和四年立惟其额题曰三公之碑而集古以为北岳碑岂欧阳公未尝见其额乎三公者山名其事亦载于白石神君与无极山碑三山皆在眞定元氏云
　　汉殽阬君神祠碑
　　右汉殽阬君神祠碑欧阳公集古録云殽阬君祠今谓之五部神庙其像有石堤西戍树谷五楼先生东台御史王翦将军莫晓其义今此碑有云石堤树谷南通商雒又云前世通利吏民兴贵有御史大夫将军牧伯故为立祠以报其功乃知石堤树谷御史将军之号自汉以来有之流俗相传其所从来逺矣而水经郑县城南山北有五部神庙庙前有碑光和四年郑县令河东裴毕字君先立又知五部神自齐魏间已有此号矣裴君水经以为名毕而集古録云名今详其画颇近毕字疑集古録误
　　汉殽阬君神祠碑隂
　　右汉殽阬君神祠碑隂县吏及乡人题名其完好可识者二百余人磨灭者又百余人小字淳劲可喜欧阳公集古録所未尝有也
　　汉无极山碑
　　右汉无极山碑按顔之推家训曰诗云有渰萋萋兴云祁祁毛传云渰隂云貌萋萋云行貌祁祁徐也笺云古者隂阳和风雨时其来祁祁然不暴疾也按渰已是隂云何劳复云兴云祁祁邪云当为雨俗写误尔班固灵台诗云习习祥风祁祁甘雨此其证也据此则本作云字之推改为雨耳而陆德明经典释文又云本作兴云非也盖德明据顔氏説改之故后来本皆作雨今此碑铭文有曰兴云祁祁雨我公田遂及我私乃知汉以前本皆作兴云顔氏説初无所据特私意耳
　　汉扬州刺史敬使君碑
　　右汉敬使君碑在河东平阳其额题云汉扬州刺史敬君之铭碑已残缺其名字皆亡畧可辨者尝辟司隶从事又为治书御史最后云年五十三光和四年闰月遭疾而卒其他不复可考按姓苑载风俗通有敬歆汉末为扬州刺史元和姓纂亦云歆平阳人而后周书敬珍传唐书宰相世系表歆皆作韶余后得后魏敬曦造像碑亦作韶乃知姓苑姓纂之谬又集古録此碑凡再出其一题敬仲碑云名字已磨灭独首有敬仲字故寓其名尔疑其人姓田也其一题无名碑所载事皆同盖欧阳公未尝见其额耳
　　汉槀长蔡湛颂
　　右汉槀长蔡君颂云君讳湛字子德河内修武人也又云举孝亷辞让应司徒府除广川长复辟太尉熹平四年六月诏书其下断缺似是叙述迁槀长及在官政绩又云三年迁高邑令吏民追思于是故吏栗尹等相与合防立碑起颂刋斯石焉其后有铭最后题光和四年十二月诏书迁并州刺史其大畧如此其他文字残缺不可考矣
　　汉蔡湛碑隂
　　右汉蔡湛碑隂载出钱人名有故吏贱民议民故三老故处士义民其称故吏义民之类他汉碑多有之唯议民贱民独见于此碑然莫详其义
　　汉安平相孙根碑
　　右汉安平相孙根碑云府君讳根字元石司空公之伯子乐安太守之兄子汉阳太守侍御史之兄乗氏令之考厥先出自有殷商之系子汤之苗又云圣武定周封比干之墓裔分析避地匿轨姓曰孙焉又云迁郸长雍奴令换元氏考城令谏议大夫拜议郎谒者迁荆州刺史征拜议郎迁安平相年七十有一光和四年十二月乙巳卒碑在今高宻县所谓司空公者桓帝纪永寿三年太常孙朗为司空注云朗字代平北海人汉三公名亦云朗北海高宻人余尝观汉时碑碣载其家世皆止书官爵盖为子孙作铭不欲名其父祖尔此最为得体然非当代显人则遂莫知其为何人也又按姓苑姓纂诸书皆云孙氏周文王子衞康叔之后衞武公子尔为衞上卿因氏焉今此碑乃云出于商比干之后盖古人或因赐姓命氏或以官或以諡或以封或以居或以王父字为氏故姓氏虽同而源流或异书传阙漏不载者多矣
　　汉凉州刺史魏君碑
　　右汉凉州刺史魏君碑文字残缺族系名字皆不可考其粗可见者察孝亷除郎中尚书侍郎右丞卒于光和四年而其额题凉州刺史魏君碑云
　　汉砀孔君神祠碑
　　右汉砀孔君神祠碑其前题汉故行梁相事砀孔君之神祠文词字画皆古怪而不工又时有难晓处然刻画甚完孔君者名耽字伯本





　　金石録卷十七
　　钦定四库全书
　　金石録卷十八　　　　　宋　赵明诚　撰跋尾八【汉】
　　汉成阳令唐君颂
　　汉唐君碑隂
　　汉白石神君碑
　　汉幽州刺史朱碑
　　汉朱碑隂
　　汉都乡正街弹碑
　　汉太尉刘寛碑
　　汉刘寛碑隂
　　汉尉氏令郑君碑
　　汉赵相刘衡碑
　　汉陈君碑
　　汉陈仲弓碑
　　汉陈仲弓碑隂
　　汉陈仲弓坛碑
　　汉圉令赵君碑
　　汉周公礼殿碑
　　汉巴郡太守樊君碑
　　汉绥民校尉熊君碑
　　汉宗资墓天禄辟邪字
　　汉司空宗俱碑
　　汉冯使君墓阙铭
　　汉高阳令杨君碑隂
　　汉浚仪令衡立碑
　　汉光禄勲刘曜碑
　　汉成阳令唐君颂
　　右汉成阳令唐君颂云君讳扶字正南字画尚完而欧阳公集古録乃云其名残缺何哉碑额题汉故成阳令唐君之颂在今濮州雷泽县古成阳也
　　汉唐君碑隂
　　右汉唐君碑隂载出钱造碑人有故从事故督邮故吏处士门生门童等姓名按唐君碑云处士闾葵班等刻石树颂而碑隂又有故吏闾葵已处士闾葵楚闾葵姓不见子前史而姓苑姓纂之类亦皆不载盖前代氏族或因改易或寖防不显遂泯没而无传者甚众今世所有姓氏书类多简畧不完惟时时见于石刻者余毎记之以禆姓氏书之阙云
　　汉白石神君碑
　　右汉白石神君碑其畧云白石神君者居九山之数参三条之一兼将军之号秉斧钺之威体连封龙气通北岳幽赞天地长育万物触石而起肤寸而合不终朝日而防雨沾洽自前后国县屡有祈请指日刻期应时有验犹自挹损不求礼秩县界有六名山三公封龙灵山先得法食去光和四年三公守民盖高等始为无极山诣太常求法食相县以白石神君道德灼然乃具载本末上尚书求依无极即防听许于是遂开拓旧兆改立殿堂其余首尾尚皆完好可读文多不备载其曰居九山之数参三条之一莫晓为何语也
　　汉幽州刺史朱碑
　　右汉幽州刺史朱碑在今亳州郦道元注水经云涡水东迳朱墓北东南流冢南枕道有碑题云汉故幽州刺史朱君之碑字伯灵光和六年卒官今以碑考之与道元所载皆合欧阳公集古録云之事迹不见史传独见于此碑尔余按后汉书西南夷传熹平五年诸夷反叛执蜀郡太守雍陟遣御史中丞朱讨之不能克太尉掾李颙建策讨伐乃以颙为益州太守发板楯蛮击破平之常璩华阳国志亦载其事与史同惟史与华阳国志皆言不能克而碑云蛮夷授首乞降二説不同疑碑所书非实録也
　　汉朱碑隂
　　右汉朱碑隂文字残缺初余读郦道元注水经云朱碑隂故吏名姓多上谷代郡人知此碑有隂因托人就亳社摸得之附于碑后
　　汉都乡正街弹碑
　　右汉都乡正街弹碑在汝州界故昆阳城中文字磨灭不可考究其岁月畧可见盖中平二年正月而其额题都乡正街弹碑莫知其为何碑也
　　汉太尉刘寛碑
　　右汉太尉刘寛碑寛有两碑皆在洛阳上东门外官道旁此碑据艺文类聚乃栢麟撰后碑不知何人所为然字体则同也
　　汉刘寛碑隂
　　右汉刘寛碑隂寛两碑皆有隂此后碑隂也唐咸亨中碑仆于野其裔孙周王记室参军爽字元爽重为建立寛以中平二年卒据灵帝纪以光和七年十二月改元中平以厯推之是歳甲子至明年当为乙丑而爽书为甲子误矣
　　汉尉氏令郑君碑
　　右汉尉氏令郑君碑云君字季宣聘君之孙而其名已残缺其他字画时有可识处皆断续不成文理畧可见者年五十有七卒于中平二年而碑隂题尉氏故吏处士人名知其为尉氏令
　　汉赵相刘衡碑
　　右汉赵相刘衡碑云君讳衡字元宰济南东平陵人也厥先尚矣圣汉龙兴有下残缺又云爰啓兾土迁于岱隂自康侯以来奕世丕承又云渤海王帝之冢弟不遵宪典君以特选为郎中令以兄琅邪相忧即日轻举州察茂材除修令迁张掖属国都尉以病征拜议郎迁东【东上阙一字】属国都尉不行拜赵相在位三歳拜议郎年五十有三以中平四年二月戊午卒其四月己酉葬其余文字完好者尚多按后汉书渤海王名悝桓帝弟也衡墓与碑在今齐州厯城县界中古平陵城旁余尝亲至墓下观此碑因摸得之墓前有石兽制作甚工云
　　汉陈君碑
　　右汉陈君碑文字残缺不完其畧可识者云君讳度字妙高陈国相人又云武王克商封先代之后以元女大姬配胡公至厉公生公子完奔齐其后断续不复成文而最后题中平四年九月二十日己丑立云
　　汉陈仲弓碑
　　右汉陈仲弓碑其额题云汉文范先生陈仲弓之碑碑文字已漫灭蔡邕字画见于今者絶少故虽漫灭之余尤为可惜以校集本不同者已数字惜其不完也按邕集仲弓三碑皆邕撰其一碑云中平三年秋八月丙子卒而三碑皆云春秋八十有三后汉书仲弓传以为中平四年年八十四卒于家者疑传误
　　汉陈仲弓碑隂
　　右陈仲弓碑隂故吏姓名多已刓缺蔡邕小字八分惟此与石经遗字尔石经字画谨严而此碑隂尤放逸可爱
　　汉陈仲弓坛碑
　　右汉陈仲弓坛碑其额题故太丘长颍川陈君坛其他文字磨灭不可尽识按蔡邕集有仲弓三碑以集本校之此碑非邕撰者然字画亦竒伟惜其残缺不完也
　　汉圉令赵君碑
　　右汉圉令赵君碑其额题汉故圉令赵君之碑而最后题初平元年十二月二十八日立碑已讹缺名字皆不可考所可见者有云郡仍署五官掾功曹州辟从事司徒阳公辟迁圉令播德二城风曜穆清被疾去官年六十有八以中平五年冬十一月卒后有铭诗特完好其辞云天实高惟圣同戯我君羡其纵体仁蹈中庸所临厯有休功追景行亦难双刋金石示万邦其词颇尔雅故録之
　　汉周公礼殿记
　　右汉周公礼殿记者今成都府学有汉时所建旧屋柱皆正方上狭下濶此记在柱上刻之灵帝初平五年立距今盖千年矣而字画完好可读当时石刻在者徃徃磨灭此记托于屋楹乃与金石争寿亦异矣记有云甲午年故府梓潼文君増造吏舍二百余间按华阳国志有文参字子竒梓潼人平帝用为益州太守不从王莽公孙述光武嘉之疑此记所载即其人也盖光武建武十年歳次甲午云
　　汉巴郡太守樊君碑
　　右汉巴郡太守樊君碑云君讳敏字升达肇祖宓戯遗苗后稷为尧种树舍潜于岐天顾亶甫乃萌昌发周室衰防霸伯匡弼晋为韩魏鲁分为杨充曜封邑厥土河东楚汉之际或居于楚或集于梁君缵其绪华南西畺又云总角好学治严氏经贯穿道度无文不睹于是国君备礼招请濯冕题冠杰立忠蹇有夷史之直卓宻之风乡党见归察孝除郎永昌长史迁宕渠令大将军辟光和之末京师扰攘雄狐绥绥冠履同囊投核长驱毕志枕丘国复重察辞病不就再奉朝聘七辟外台常为治中诸部从事又云季世不祥米巫疟奸狡并起谄附者众君执一心赖无汚耻复辟司徒道隔不徃牧伯刘公表授巴郡以助义都尉养疾闾里又行褒义校尉年八十有四歳在汁洽纪验期臻奄忽藏形其后有铭最后题建安十年二月上旬造他汉碑类多刓缺而此碑独首尾完好故载其大畧于此所谓米巫疟者谓张鲁也
　　汉绥民校尉熊君碑
　　右汉熊君碑其名字皆残缺其额题汉故绥民校尉骑都尉桂阳曲红灌阳长熊君之碑初余得桂阳太守周君碑隂据水经注以为曲江汉时本名曲红今此碑及额亦皆作红乃知郦道元为有据也
　　汉宗资墓天禄辟邪字
　　右汉天禄辟邪字在南阳宗资墓前石兽膊上欧阳公集古録按党锢传云资祖均自有传【见章懐太子注】今后汉书有宋均传云南阳安众人而无宗均传疑党锢传转写宗为宋尔蜀志有宗预南阳安众人岂安众当汉时有宗宋二族而字与音皆相近遂至讹谬耶此説非是余按后汉书均族子意传云意孙俱灵帝时为司空而灵帝纪建宁四年书太常宗俱为司空注云俱字伯俪南阳安众人延平二年书司空宗俱薨又姓苑载南阳安众宗氏云后汉五官中郎将伯伯子司隶校尉河内太守均均族兄辽东太守京京子司隶校尉意意孙司空俱元和姓纂所书亦同则均姓为宗无可疑者当章懐太子为注及林宝撰姓纂时尚未差谬至后来始转写为宋尔余既援据详审遂于家藏后汉书均列传用此説改定云
　　汉司空宗俱碑
　　右汉司空宗俱碑云公讳俱字伯俪南阳安众人也而其额题汉故司空宗公之碑按后汉书宋均传均族子意意孙俱灵帝时为司空余尝得宗资墓前石兽防上刻字因以后汉帝纪及姓苑姓纂等诸书参考以谓自均而下其姓皆当作宗而列传转写为宋误也后得此碑益知前言之不谬碑已残缺不成文理而官秩姓名乡里特完可考故详着之
　　汉冯使君墓阙铭
　　右汉冯使君墓阙铭云故尚书侍郎河南京令豫州刺史冯使君神道按后汉书冯绲传绲父焕安帝时为幽州刺史而绲碑亦云幽州君之元子此字在宕渠绲墓前双石阙上知其焕阙也
　　汉高阳令杨君碑隂
　　右汉高阳令杨君碑隂欧阳公集古録云余家集録得杨震墓域中汉碑四震及沛相繁阳高阳令碑并得碑隂题名然得时参错不知为何碑之隂也集古所有余尽得之又各以碑隂附于碑后其曰懐陵圉令蒋禧字武仲者沛相碑隂也其曰故吏故民故功曹史故门下佐者繁阳令碑隂也其曰右后公门生右沛君门生者高阳令碑隂也
　　汉浚仪令衡立碑
　　右汉浚仪令衡立碑云君讳立字元节其先出自伊尹而其铭曰于穆从事欧阳公集古録号为元节碑且云疑其姓伊而为从事也今碑首尚完题浚仪令衡君之碑盖汉时石刻其官爵姓氏既载于额则其下不复更着苟文已残缺又不见其额则遂难考究矣立与卫尉卿衡方墓皆在今郓州中都方碑亦云其先伊尹号称阿衡因以氏焉
　　汉光禄勲刘曜碑
　　右汉光禄勲刘曜碑集古録云君讳曜字季尼年七十三其余爵里官阀卒葬岁月皆不可见今此碑虽残缺然尚有可考处盖孝文之裔又尝为太官令郎中居延都尉大宗正卫尉遂为光禄勲至于卒葬年月则断续不可考矣


　　金石録卷十八
　　钦定四库全书
　　金石録卷十九　　　　　宋　赵明诚　撰跋尾九【汉】
　　汉张侯残碑
　　汉荆州从事苑君碑
　　汉赵相雝府君碑
　　汉逢府君墓石柱篆文
　　汉永乐少府贾君阙铭
　　汉酸枣令刘熊碑
　　汉临朐长仲君碑
　　汉蜀郡太守任君神道
　　汉蜀郡属国都尉王君神道
　　汉司空残碑
　　汉益州太守杨宗墓阙
　　汉益州刺史薛君巴郡太守刘君碑
　　汉巴郡太守张君碑
　　汉南阳太守秦君碑额
　　汉河南尹苏府君碑额
　　汉禹庙碑
　　汉禹庙碑隂
　　汉司空掾陈君碑额
　　汉武氏石室画像
　　戚伯着碑
　　四皓神位刻石
　　相府小史夏堪碑
　　郭先生碑
　　汉张侯残碑
　　右汉张侯残碑张侯者子房也碑已断裂磨灭不可次叙独其额尚完题汉故张侯之碑在今彭城古畱城子房庙中验其字画盖东汉时所立乐史寰宇记陈畱县有张良墓引城冢记云张良封陈畱侯食邑小黄一万戸汉为良筑城因名张良城今陈留有子房庙庙貌甚盛余按西汉书地理志注畱属陈故称陈畱宋亦有畱彭城畱是也子房传曰始臣起下邳与上防畱臣愿封畱足矣下邳与彭城相近而此碑汉人所立实在彭城然则子房所封非陈畱明矣城冢记诞妄盖不足信也
　　汉荆州从事苑鎭碑
　　右汉苑鎭碑其畧云汉故荆州从事苑君讳鎭字仲弓南阳人也其先出自苑栢何为晋乐正世掌朝礼之制又云有苑子园实能掌隂阳之理君即其胄也按姓氏书皆云苑氏出于左传所载齐大夫苑何忌之后今此碑所谓苑栢何与子园左传国语皆无其人故録之以待知者
　　汉赵相雝府君碑
　　右汉赵相雝府君碑其前厯叙家世官爵而所述雝君事甚畧云赵国相名劝孝亷成皋令赵国相又云在官五载莅政清平有甘棠之化年四十五卒于官故吏民汉中太守邯郸某等【其名残缺】慕恋恩德刋石称颂焉又有阙铭题汉故赵国相雝府君之阙云
　　汉逢府君墓石柱篆文
　　右汉逢府君墓石柱篆文云汉故博士赵傅逢府君神道唐李利涉编古命氏北海逢氏有名丝字子绣者为汉赵王傅其孙萌不仕王莽盖前汉时人今逢君北海人又为赵傅疑其是也而潍州图经北海县有逢汾墓云汾好学以德义闻征为博士赵王傅卒门人执衰绖者数百葬于寒亭南四里今此篆文既不载其名皆莫可考然图经所载逢君事首尾甚详不知何以知其名汾必别有所据又疑丝与汾两人前后皆尝为赵王傅未可知也故并载之以俟知者
　　汉永乐少府贾君阙铭
　　右汉永乐少府贾君阙铭按汉书桓帝母孝崇匽皇后居永乐宫和平元年诏置太仆少府如长乐故事其后灵帝母孝仁董皇后亦居是宫欧阳公集古録引章懐太子注云汉官仪长乐少府以宦者为之则贾君盖亦宦者也余以汉史及石刻考之当时三公如陈球刘寛皆尝为此官非独一人盖自西汉以来太后皇后官属如大长秋之类皆参用士人然则汉官仪以为止用宦者为之盖其阙漏而集古録遂以贾君为宦者亦未必然也
　　汉酸枣令刘熊碑
　　右汉刘熊碑在今酸枣县云君讳熊字孟孟下缺一字按郦道元注水经酸枣城内有汉县令刘孟阳碑今据碑熊实为此县令然则所缺一字当从水经为阳也碑又云君光武皇帝之孙广陵王之孙俞乡侯之季子也按后汉书光武子广陵思王荆以谴死显宗封其子元寿为广陵侯又封元寿弟三人皆为乡侯而李利涉编古命氏唐书宰相世系表皆云荆生俞乡元侯平平生彪袭封今据熊当为彪之弟然则于光武乃其曾孙而曰孙者疑碑误
　　汉临朐长仲君碑
　　右汉临朐长仲君碑文字磨灭其粗可见者云君讳雄又云厯郡五官掾功曹史辟从事举孝亷除郎中迁临朐长而其额题故临朐长仲君碑云
　　汉蜀郡太守任君神道
　　右汉蜀郡太守任君神道九字字画壮伟然不著名字乡里岁月莫详其为何人也
　　汉蜀郡属国都尉王君神道
　　右汉王君神道在南阳云汉故蜀郡属国都尉王君神道封陌按郦道元注水经淯水南道侧有二石楼制作精妙题言蜀郡太守姓王字子雅南阳西鄂人有三女无男而家累千金父没当葬三女各出钱五百万一女筑墓二女建楼今此碑后有唐向城令张璿之撰孝女双石楼记所书与水经注合惟水经误以都尉为太守耳璿之记天宝七载建别録于后
　　汉司空残碑
　　右汉司空残碑政和乙未岁得于洛阳天津桥之故基首尾已不完所存四十五字字画竒伟其词有云命尔司空余囘尔辅据此乃尝为三公盖当时显人惜其不见名氏也碑隂有故吏题名百余人尤完好笔法不减蔡邕石经云
　　汉益州太守杨宗墓阙铭
　　右汉杨宗墓阙铭在蜀中凡十六大字云汉故益州太守杨府君讳宗字德仲墓阙汶阳李长茂为蜀使者罢归以此本见遗长茂名公年东州善士以画山水著称者
　　汉益州刺史薛君巴郡太守刘君碑
　　右汉薛君刘君碑已断裂不完惟存上一段而其额尚全题汉故益州刺史中山相薛君巴郡太守宗正卿咸平侯相刘君碑古无两人共立一碑者惟见于此尔
　　汉巴郡太守张君碑
　　右汉巴郡太守张君碑其前题巴郡太守都亭侯张府君功德叙云君讳讷字子朗勃海南皮人也又云炎汉龙兴畱侯维干枝裔滋布并极爵秩又云察孝亷除郎中尚书侍郎迁甘陵寃句令亲病去官辟司空司徒府复辟太尉举高第拜侍御史扬州宼贼陆梁作难五府表君中丞督捕又云丙子玺书封都亭侯碑无卒葬年月其后颇叙述政绩而系以铭诗盖巴郡太守德政碑尔按汉史自安顺以来扬州宼贼屡发不知张君为中丞督捕在何年也
　　汉南阳太守秦君碑额
　　右汉南阳太守秦君碑额文字已磨灭惟其额十大字尚完好故名字岁月皆莫可考按后汉书灵帝纪中平三年二月江夏兵赵慈反杀南阳太守秦颉或云此即颉碑也然郦道元水经注载颉墓与碑皆在宜城此碑乃在南阳或是郡人所立德政颂尔
　　汉河南尹苏府君碑额
　　右汉苏府君碑额题汉故河南尹苏府君碑今宣州太守张叔夜嵇仲见寄云在许州道旁碑无文词惟此九字其额尔按东汉时苏氏最显者惟苏章尝以河南尹征不就其他无尹河南者意其为章碑也然章扶风平陵人而碑乃在许昌未知果是否
　　汉禹庙碑
　　右汉禹庙碑字画浅细故磨灭尤甚其事迹岁月皆不可考畧可见者云皮氏长安定苏而名字亦不能辨矣
　　汉禹庙碑隂
　　右汉禹庙碑隂自侯长汾隂赵遗子宣而下凡数十人姓名官爵具存又有故督邮曹史县功曹乡部吏栢昱等人名最后有龙门复民三十五户人名在今龙门禹庙残碑之隂而集古録云在阌乡杨震墓侧又云杨氏子孙当时皆阌乡碑碣徃徃磨灭此不知为谁碑者盖误也
　　汉司空掾陈君碑额
　　右汉司空掾陈君碑额碑已残缺不可辨惟其首八大字尚完字画竒伟在颍川陈太丘墓侧按后汉书太丘传载二子纪谌纪为大鸿胪谌不着其为何官惟刘孝标注世説引海内先贤传曰谌字季方寔少子也司空掾公车征不就蚤卒然则斯碑岂非陈谌碑乎
　　汉武氏石室画像
　　右汉武氏石室画像五卷武氏有数墓在今济州任城墓前有石室四壁刻古圣贤画像小字八分书题记姓名徃徃为赞于其上文词古雅字画遒劲可喜故尽録之以资博览
　　戚伯着碑
　　右戚伯着碑首尾磨灭其畧可见者有云充列王室遇谤于吕委位捐爵而其额题周末嗣戚氏袭以兴勃海君孙伯着之碑知其姓戚以文词字画验之疑东汉中叶以前人盖当时石刻见于今者多类此所谓充列王室遇谤于吕者戚夫人也
　　四皓神位刻石
　　右四皓神位神胙几刻石四在惠帝陵旁验其字画盖东汉时书按顔师古匡谬正俗引圈称陈畱风俗传自序云圈公之后圈公为秦博士避地商山汉祖聘之不就惠太子即位以圈公为司徒自圈公至称十一世按班固述四皓但有园公非圈公也云当秦之时避地入商洛深山则不为博士明矣又汉初不置司徒安得以圈公为之乎称之説实为鄙野余尝疑称著书自述其世系不应妄诞如此及得四皓刻石见其所书亦为圈公乃知称所述果非臆説盖当时所传如此尔至谓圈公为秦博士及惠帝时拜司徒者疑无所据
　　相府小史夏谌碑
　　右相府小史夏谌碑云夏谌字叔德帝禹之精苗零陵太守之根嗣也后有铭铭三字语颇古其卒年月残缺字虽不工然汉碑也其曰精苗根嗣汉末人为文喜造语多类此
　　郭先生碑
　　右郭先生碑集古録以为汉碑按后魏郦道元注水经具载此碑云碑无年号不知何代人然则欧阳公何所据遂以为汉人乎余以字画验之疑魏晋时人所为既无岁月可考姑附于汉碑之次云












　　金石録卷十九
　　钦定四库全书
　　金石録卷二十　　　　　宋　赵明诚　撰跋尾十【魏　　呉晋伪汉　伪赵】
　　魏大飨碑
　　唐重立大飨碑
　　魏孔子庙碑
　　魏范式碑
　　魏太仆荀君碑
　　魏南郡太守卞统碑
　　晋南乡太守司马整颂
　　晋南乡郡建国碑
　　魏大长秋游君碑【晋咸宁中建】
　　游君碑隂
　　呉禅国山碑
　　呉天玺元年断碑
　　晋右将军郑烈碑
　　晋太公碑
　　晋云南太守碑
　　晋防羌校尉彭祈碑
　　晋彭祈碑隂
　　晋光禄勲向凯碑
　　晋鸿胪成公重墓刻
　　伪汉司徒公刘雄碑
　　魏邓艾碑【与下两碑皆一时西晋立】
　　金乡守长薛君碑
　　张平子碑
　　赵浮图澄造释迦像碑
　　赵横山李君神碑
　　赵西门豹祠殿基记
　　晋乐毅论
　　学生题名
　　宋武帝檄谯纵文
　　魏大飨碑
　　右魏大飨碑按魏志文帝以建安二十五年嗣位为丞相魏王改元延康夏六月南征秋七月甲午军次于谯大飨六军及谯父老今以碑考之乃八月辛未盖魏志误也是时丕为丞相汉献帝犹在位虽政去王室已久然操之死才数月尔丕军次旧里初无念亲之心方与羣臣百姓置酒高防大设伎乐而臣下又相与伐石勒词夸耀功德更以夏啓周成汉高祖光武为比岂不可笑也哉
　　唐重立魏大飨碑【附】
　　右唐重立大飨碑大中五年亳州刺史李暨以旧文刓缺再刻于石旧碑既断续不可尽识而此本特完好故附于其次俾览者详焉魏之事迹虽无足取而其文词工妙亦不可废也
　　魏孔子庙碑
　　右魏孔子庙碑按魏志文帝以黄初二年正月下诏以议郎孔羡为宗圣侯奉孔子之祀及令鲁郡修起旧庙今以碑考之乃黄初元年又诏语时时小异亦当以碑为正
　　魏范式碑
　　右范式碑法书要録云蔡邕书今以碑考之乃魏青龙三年立非邕书也
　　魏太仆荀君碑
　　右魏太仆荀君碑其额题魏故太仆西阳亭成侯荀府君之碑碑已残缺其可见者尝为齐相始平太守大将军长史封西阳亭侯遂为太仆春秋五十有一正始五年夏六月丙寅薨惟其名字乡里磨灭不可考矣
　　魏南郡太守卞统碑
　　右魏南郡太守卞统碑在今曹州寃句县所叙世次官阀甚简又多残缺其畧云君讳统字建业又云惟帝念庸命以南邦又云嘉平二年十一月己亥寝疾卒官而其题魏故南郡太守卞府君之表按晋书卞壸传济隂冤句人祖统琅邪内史而元和姓纂亦云统为晋琅邪内史今此碑残缺处犹有琅邪字尚存知其尝为此官而统以魏嘉平中卒姓纂以为仕晋者误也
　　晋南乡太守司马整颂
　　右晋南乡太守司马整颂云初仕魏拜郎中中郎议郎諌议大夫骑都尉给事中转拜治书侍御史咸熈二年出临鄙郡加宣威将军又云谒者就郡拜君世子执节四让推与兄嗣固辞恳诚泰伯三美君又加焉又云防始三年十一月使者奉诏防命君南中郎将牧就统宛都按晋史整事迹附见安平献王孚传后云兄奕卒以整为世子厯南中郎将封清泉侯早卒其余官阀皆不载据史言兄奕卒以整为世子而碑言推与兄嗣二説不同当以碑为正
　　晋南乡郡建国碑
　　右晋南乡郡建国碑已断裂不完其额题南乡郡建国之碑其大畧云嘉平五年汉水滔溢毁壊旧城又云正元二年城此其余文字可识处大畧述迁郡事而铭文有与晋常存之语知其为晋碑也按晋书地理志建安十三年魏武帝尽得荆州之地分南阳县西界立南乡郡及晋武平呉太康中改南乡为顺阳而不载迁郡事此碑盖太康以前立故仍称南乡也碑有云河内司马府君者整也尝守是郡自有碑此碑既无建立年月因附于整碑之次焉
　　大长秋游君碑
　　右大长秋游君碑云君讳述字庶祖按元和姓纂云魏河南尹游述始居广平六代孙后魏尚书明根生仆射肇今碑亦云述广平人惟姓纂云述为河南尹以碑考之盖未尝为此官又按后汉书百官志大长秋承秦将行宦者景帝时更名大长秋或用士人中兴常用宦者述尝为冤句长尚书郎左丞元城令治书侍御史南安北海安平东郡太守符节令遂为大长秋皆非宦者之职然则魏制盖亦参用士人矣
　　游君碑隂
　　右游君碑隂按王莽尝下令禁二名故当时士人皆以一字为名东汉时尚尔今此碑隂所记凡二百五十三人亦无一人二名者碑晋咸宁中建距莽时二百年矣而士大夫犹遵莽之令不变何哉
　　呉禅国山碑
　　右呉禅国山碑其前叙孙皓即位以后郡国祥瑞凡千余言其后云乃以涒滩之岁钦若昊天月正革元郊天祭地纪号天玺又云丞相沇太尉璆大司徒燮大司空朝等以为今众瑞毕至亖表纳贡九垓八埏罔不被泽率按典繇宜先行禅礼纪勒天命遂于呉兴国山之隂告祭刋石以对扬乹命广报坤德按皓以丙申岁改元天玺碑言涒滩之岁是也皓淫虐无道人神愤疾而群臣方称述符瑞赞颂功德盖刻石后四年遂为晋所俘矣
　　呉天玺元年断碑
　　右呉天玺元年断碑其前云上天帝言又云帝曰大呉一万方又云天发神防文天玺元年七月己酉朔又云天防广多不解解者十二字呜呼其言可谓妖矣据呉志天玺元年秋八月鄱阳言厯阳山石理成字凡二十明年改元大赦以协石文今此碑乃在金陵验其文与呉志所载亦异莫可考究孙皓在位凡八改元而六以符瑞然竟不能保其国盖人事不修而假托神怪以矫诬天命其不终宜矣
　　晋右将军郑烈碑
　　右晋郑烈碑云君讳烈字休林又云曾祖先生皇祖征君显考将作大匠实有茂德载在国防烈晋史无传以碑考之尝为文帝参佐武帝时仕为兖州刺史封东莞男以疾征拜议郎卒于太康二年追赠右军将军諡曰僖侯云
　　晋太公碑
　　右晋太公碑其畧云太公望者此县人大晋受命四海一统太康二年县之西偏有盗发冢而得竹防之书书藏之年当秦坑儒之前八十六岁今以晋书武帝纪考之云咸宁五年汲郡人不准掘魏襄王冢得竹简小篆古书十余万言藏于秘府与此碑年月不同碑当时所立又荀朂校穆天子传其叙亦云太康二年与碑合可以正晋史之误其曰小篆书亦谬也且其书既在秦坑儒八十六岁之前是时安得有小篆乎碑又云其周志曰文王梦天帝服【字字书所无】以立于令狐之津帝曰昌赐汝望文王再拜稽首太公于后亦再拜稽首文王梦之之夜太公梦之亦然其后文王见太公而计之曰而名为望乎答曰惟为望文王曰吾如有所见于汝太公言其年月与其日且尽道其言臣此以得见也文王曰有之有之遂与之归以为卿士而史记太公世家曰西伯将出猎卜之云云于是西伯猎果遇太公于渭之阳与语大説曰自吾太公望子久矣故号之曰太公望载与俱归二説殊不合而王逸注楚词亦载文王梦太公事与碑所书畧同方逸为注时此书未出逸必别有所据碑又云其纪年曰康王六年齐太公望卒参考年数盖寿一百一十余岁而史记亦不载按前世所传汲冢诸书独有纪年穆天子传师春等不载所谓周志者不知为何书而杜预左氏传后叙云汲冢书凡七十五卷皆藏秘府预亲见之以此知不特十余万言史之所记盖不能尽其亡逸见于今者絶少也太公碑汲县令卢无忌立后题太康十年三月云
　　晋云南太守碑
　　右晋云南太守碑文字残缺其姓氏名字乡里皆不可考畧可见者尝为尚书令史察孝亷除郎中迁武阳令从龙骧将军王濬征讨迁云南太守年五十有七卒最后题太熈元年正月上旬造太熈武帝年号也
　　晋防羌校尉彭祈碑
　　右晋彭祈碑云君讳祈字子陇西襄武人也其先出自颛顼有陆终之裔子大彭实主夏盟则其后也又云厯郡右职州别驾从事于时庸蜀未殄侵扰王路洮西之战因败运竒元帅获安尅厌彊虏列上功状除舍人还参本军事除凉州防军河右未清戎宼鼎沸谋谟神畧简在帝心迁西郡太守至官未久复临酒泉逺夷望风繦负归命白山丁令率服宾贡敦煌令狐丰距违王度渊泉之陈兵不血刄母老弟亡辞职去官圣上仁慈听君所求转畧阳太守近家禄养遂罹大难侍丧还家服纪终始有诏以军州始分河右未清豺狼肆虐授君节盖除防羌校尉统摄凉土前后军功应封七侯劳谦退让隂德不伐年未知命以太康十年三月癸酉薨天子愍悼遣使者监防丧事策曰君秉心公亮所任有方不幸殒殁朕甚痛惜故孝亷参防羌军事酒泉马朔故吏郎中綦母番主簿郭晓良吏夏侯俊等追思洪烈感想哀嗟乃刋石勒铭焉西晋石刻见于今者絶少又多残缺此碑文字完好可喜乃録其终始事迹于此
　　晋彭祈碑隂
　　右彭祈碑隂题名者凡三百十二人有故孝亷计掾计史良吏亷吏计佐主簿领校録事中部督邮西部督邮军议从事和戎从事记室督军谋从事録事史戸曹史贼曹史金曹史田曹史仓曹史铠曹史兵曹史客曹史记室史节史车曹史水部都督中部都督功曹典事武猛从事舍人蜀渠都水行事中部劝农西部劝农东都水蜀渠平水门下贼曹门下议生録事金曹掾兵曹掾作部史法曹史参战骑督步督散督门下书佐弓马从事监牧史防史金曹典事武猛史门下通事门下小史凡一官多者十人少者不减数人其余称故吏无官号者百六十余人当时州郡官属其滥如此盖自汉以来太守皆得自署置僚佐彭君为边郡守故其所辟尤众今尽録其名号以见一时之制焉
　　晋光禄勲向凯碑
　　右晋向凯碑云君讳凯字士伯河内山阳人也其后厯叙官阀甚详其最显者尝为中书侍郎尚书吏部郎给事黄门侍郎赐爵关中侯广平太守散骑常侍游击将军北中郎军司兖州刺史中郎将后云累迁河南尹春秋六十有八元康九年四月甲子薨追赠光禄勲据此乃当世显人而晋史无传故其事迹莫得而考盖君子所赖以传者非爵位也顾所立如何尔自古老死丘壑而名称显著者甚众虽在高位而功烈不见于当时声迹无闻于后世者亦可胜数哉
　　晋鸿胪成公重墓刻
　　右晋成公重墓刻云永宁二年四月辛巳朔十五日乙未守鸿胪关中侯成公重魏夫人之灵柩前世以永宁纪年者三汉安帝晋惠帝伪赵石只按三国志建安二十年曹操始置关中侯十七级安帝时犹未有此号而石只永宁无二年然则重盖惠帝时人也晋史有成公简成公绥皆东郡白马人
　　伪汉司徒刘雄碑
　　右伪汉刘雄碑其额题汉故使持节侍中太宰司徒公右部魏成献王之碑碑云公讳雄字元英高皇帝之胄孝宣帝孙值王莽簒窃逺遁边朔为外国所推遂号单于累叶相承家云中因以为桑梓焉雄刘元海弟也晋书载记元海本匈奴人冒顿之后汉高祖以宗女妻冒顿约为兄弟故其子孙遂冒姓刘氏今此碑直云出自宣帝岂元海初起假此以惑众乎碑后题嘉平五年岁在乙亥二月六日建按宋莒公纪年通谱刘聪以晋懐帝永嘉四年即伪位改元光兴明年改元嘉平嘉平四年改元则嘉平岂复更有五年盖载记初不编年故于改元岁月难考此碑当时所立不应差谬乃通谱误也
　　魏邓艾碑【与下两碑皆晋时立】
　　右邓艾碑其额题魏使持节征西将军方城侯邓公之碑碑无建立年月以词考之盖晋初立按魏晋史其名皆为艾而碑作乂古艾又通为俊乂芟乂乂安之字疑艾名其音如此而今人读如萧艾之字恐非是又按艾平蜀即军中拜太尉而碑但题为征西将军者疑寻被祸未尝受命而艾始封方城侯后改封邓侯碑尚云方城侯何哉
　　金乡长薛君碑
　　右薛君碑在今济州金乡县其额题故金乡长汝南薛君之颂云君讳诣字公谋其他文字皆完好验其词盖县长德政颂尔虽无建立年月而有呉宼未【下阙一字】燿威海隅之语知其为晋碑也
　　张平子碑
　　右张平子碑晋南阳相夏侯湛撰防纬之説兴于西汉之末而烂漫于东汉之世虽一时名儒皆从而惑焉独平子奋然辟之甚力余尝叹以谓如平子可谓豪俊之士不为流俗所移者今湛为此碑乃云金匮玉版之奥防契图纬之文罔不该罗其情可谓不知平子矣
　　赵浮图澄造释迦像碑
　　右赵浮图澄造释迦像碑唐封演闻见记云内丘县西古中丘城寺有碑后赵石勒光初五年立碑云大和上竺浮图澄者天竺大国附庸小国王之元子也本姓湿此碑即演所见其説皆同按晋书艺术传澄本姓帛氏今碑作湿碑当时所立宜得其眞又史作佛图碑作浮图二字音相近尔惟光初乃刘曜年号而以为石勒时盖演误也
　　赵横山李君神碑
　　右赵横山李君神碑题建武六年岁在庚子三月己亥二十一日癸丑按晋书成帝纪石虎以咸和九年自立为赵天王而载记云咸康元年僭称居摄赵天王据帝纪则建武六年岁在己亥据载记则岁在庚子宋莒公纪年通谱独以本纪为据今此碑及西门豹祠殿基记并六年建皆云岁在庚子以此知帝纪之失非二碑则晋纪与载记得失不复可考矣
　　赵西门豹祠殿基记
　　右赵西门豹祠殿基记云赵建武六年岁在庚子秋八月庚寅造西门祠殿基又云巧工司马臣张由监作吏臣杜波马孙殿中司马臣王基殿中都尉臣潘倪侍御史骑都尉臣刘諠左校令臣赵升殿中校尉臣顔零等监其下刻物象甚多如土长强良硕章舒凄雀之类其名颇异近岁临淄县人耕地得巧工司马印徧防史传皆无此官名不知为何代物今乃见于此碑云
　　晋乐毅论
　　右晋乐毅论石本旧藏高绅学士家集古録云绅死其子弟以石质钱于富人而富人家失火遂焚其石者非也元祐间余侍亲官徐州时故郎官赵竦被防开吕梁洪挈此石随行已断裂用木为匣贮之竦尤珍惜亲旧有求墨本者必手模以遗之竦殁今遂不知所在
　　学生题名
　　右学生题名欧阳公集古录以为汉文翁学生余独疑其非是盖以为西汉时立则字画不类以为东汉则东汉絶无二名者今此碑二名者凡数人又唐顔有意所书益州学舘庙堂记载汉以来石刻皆备独无此题名使其为文翁学生决不肯漏落余以字画验之疑其为晋以后人所立然初无所据未敢遂以为然其后以地理书参考决知其非文翁学生也题名有干江阳赵嵩典学从事史宁蜀常仲舒宪道左生遂宁董朗明左生晋原杨容宗长按晋书志江阳郡蜀刘备置宁蜀遂宁晋原并桓温平蜀后置四郡东西两汉时皆未有然则此碑为东晋以后人所立不疑矣
　　宋武帝檄谯纵文
　　右宋武帝檄谯纵文按顔有意书成都学馆庙堂记云石室北壁有晋义熈九年刺史朱龄石勒宋高祖檄谯纵文其字磨灭不可备识学馆记唐初立距今又数百年宜其磨灭愈难识矣然其岁月官爵犹畧可辨云


　　金石録卷二十
<史部,目录类,金石之属,金石录>
　　钦定四库全书
　　金石録卷二十一　　　　宋　赵明诚　撰跋尾十一【后魏梁】
　　大代华岳碑
　　后魏孔宣尼庙记
　　后魏孝文吊比干文
　　后魏比干碑隂
　　后魏大鸿胪卿郑伯碑
　　后魏御射碑
　　后魏太尉于烈碑
　　后魏郑羲碑
　　后魏郑羲上碑
　　后魏车骑大将军邢峦碑
　　后魏叱闾神宝修关城铭
　　后魏安东将军孙公墓志
　　后魏定州刺史崔亮颂
　　后魏赠司空元晖碑
　　后魏范阳王碑
　　后魏贺拔岳碑
　　东魏胶州刺史祖淮碑
　　东魏大觉寺碑
　　东魏大觉寺碑隂
　　东魏高翻碑
　　东魏张烈碑
　　东魏贾思同碑
　　东魏魏兰根碑
　　后魏化政寺石窟铭
　　梁重立羊祜碑
　　东魏敬君像颂
　　大代华岳碑
　　右大代华岳碑欧阳公集古録云魏自道武天兴元年议定国号群臣欲称代而道武不许乃仍称魏自是之后无改国称代之事今魏碑数数有之碑石当时所刻不应妄但史失其事尔余按崔浩传云方士初纎奏改代为万年浩曰昔太祖道武皇帝应期受命开拓洪业诸所制宜无不循古以始封代土后称为魏故代魏兼用犹彼殷商盖当时国号虽称为魏然犹不废始封故兼称代尔此事亦见阳松玢谈薮云
　　后魏孔宣尼庙记
　　右后魏孔宣尼庙记在今懐州界中文词颇古质可喜云孔子欲北从赵鞅闻杀鸣犊遂裋车而返及其没也晋人思之于太行岭南为之立庙焉记太和元年立其额又有延兴四年太上皇帝祭孔子文者孝文之父献文帝也
　　后魏孝文吊比干文
　　右后魏孝文吊比干文其首已残缺惟元载字可识其下云岁御次乎阉茂望舒防于星纪十有四日日惟甲申按尔雅云岁在戍曰阉茂又郑康成注月令仲冬者日月防于星纪后魏书孝文以太和十八年十一月甲申经比干墓亲为吊文树碑而刋之是岁甲戌其説皆合其未尝改元而称元载者孝文以是岁迁都洛阳盖以迁都之岁言之也
　　后魏比干碑隂
　　右比干碑隂尽纪侍从羣臣官爵姓名按后魏书官氏志丘穆陵氏后改为穆氏今此碑自侍中丘目陵亮以下同姓者凡三人字皆作目而元和姓纂所书与此碑正同又碑自穆崇至亮皆姓丘目陵氏姓纂亦云后改为穆而史但云姓穆者皆其阙误
　　后魏大鸿胪卿郑伯碑
　　右后魏郑伯碑元和姓纂载荥阳郑氏云晔生七子白麟小白叔夜洞林归藏连山幼麟号七房郑氏伯小白子也按后魏书幼麟传云父晔生六子又云幼麟五兄长白麟次小白次洞林次叔夜次连山而无归藏其次第亦不同又姓纂云小白名茂而史云幼麟名羲疑自白麟以降皆其字也据碑与姓纂皆云伯仕至大鸿胪卿而史言少卿者误矣
　　后魏御射碑
　　右后魏御射碑在今懐州按北史及魏书宣武纪景明三年十月庚子帝躬御弧矢射逺及一百五十步羣臣勒铭于射所即此碑也碑云维魏定鼎迁中之十载又云皇上春秋一十有七据史及孝文吊比干文皆云太和十八年迁都洛阳至景明三年盖九年矣而碑作十载恐误又史云宣武以太和七年生景明四年当年二十而碑言年十七则当以碑为据然则宣武终于延昌四年盖寿三十五岁而史以为寿三十三者亦误也余按礼记问天子国君之年对者皆不敢斥言鲁襄公送晋侯晋侯问公年季武子对曰防沙随之岁寡君以生是也今魏人乃直书其君之年于碑岂礼也哉
　　后魏太尉于烈碑
　　右后魏太尉于烈碑云初以功臣子起家为中散转屯田给事内都幢将迁左衞将军而后魏书列传云少拜羽林中郎迁羽林中郎将以本官行秦雍二州事迁司衞监以碑考之烈皆未尝为此官又其父洛拔为黄龙镇都大将而曰和龙烈为屯田给事而曰给纳卒年六十七而曰六十五者皆史之误又按烈始封昌国子改钜鹿公【按烈祖栗殚尝假封新安公后赐爵新城男疑此亦假封也】又改洛阳侯进封聊城县开国子再进为开国伯开国侯其卒追封为钜鹿郡开国公盖当时之制如此魏书官氏志不载皆莫可攷
　　后魏郑羲碑
　　右后魏郑羲碑魏史列传与此碑皆云羲荥阳开封人碑又云归于荥阳石门东十三里三皇山之阳而碑乃在今莱州南山上磨崖刻之盖道昭尝为光州刺史即今莱州也故刻其父碑于兹山余守是州尝与僚属登山徘徊碑下久之传云羲卒尚书奏諡曰宣诏以羲虽宿有文业而治阙亷清改諡为文灵今碑首题曰荥阳郑文公之碑其末又云加諡曰文传载赐諡诏书甚详不应差误而碑当时所立必不敢讳其一字皆莫可知也已
　　后魏郑羲上碑
　　右郑羲上碑初余为莱州得羲碑于州之南山其末有云上碑在直南二十里天柱山之阳此下碑也因遣人访求在胶水县界中遂模得之羲之卒荥阳其子道昭永平中为光州刺史为其父磨崖石刻二碑焉按地理书后魏皇兴四年分青州置光州领东莱郡隋文帝时罢郡仍改光州为莱州云
　　后魏车骑大将军邢峦碑
　　右后魏邢峦碑云峦字山宾而史作洪宾其为梁州刺史碑云征为都官尚书而史作度支后改为七兵尚书而史不载又峦为崔亮所纠据碑言戎车既班犹以在州之诬遭禁一朞而史以谓元晖高肇为峦申释故得不坐者非也
　　后魏叱闾神宝修关城铭
　　右后魏叱闾神宝修关城铭题右将军西中郎将叱闾神宝铭又云维大魏神元年岁次戊午十一月壬午朔十日壬辰起功三十万修治关城并作馆第敬造三级浮图按后魏书官氏志及元和姓纂有叱门氏后改为门而无叱闾氏盖其阙漏也
　　后魏安东将军孙公墓志
　　右后魏孙公墓志其名字乡里年寿皆不载独其末载赠官制书云故安东将军银青光禄大夫枣强县开国男孙蔚知其名蔚又云归于世邑武遂知其为邑人也按后魏书儒林传有孙惠蔚其所书事迹与志皆合传云先单名蔚正始中侍讲禁内夜论佛经有惬帝防诏使加惠号惠蔚法师焉
　　后魏定州刺史崔亮颂
　　右后魏崔亮碑题云魏镇北将军定州刺史崔使君至化之颂盖亮尝为定州既去郡人立此碑颂德尔其间载亮所厯官甚详与北史及后魏书列传多合惟其自定州归朝厯殿中都官吏部三尚书而传但言自殿中迁吏部尔亮以正光二年卒而碑神三年建在亮卒前故自为侍中以后事碑皆不及载也
　　后魏赠司空元晖碑
　　右后魏元晖碑据后魏书列传云晖镇西将军忠子而北史以为忠弟德之子今以碑考之北史是也又碑云孝文时为主客郎中而魏史言世宗即位拜此官碑云神二年卒而史言元年卒者亦非是其余迁拜次第时有不同不尽録也
　　后魏范阳王碑
　　右后魏范阳王碑云王讳诲高祖孝文皇帝之孙太师武穆王之子今世所传后魏书北史孝文诸子列传皆文字脱落不完惟孝明纪载孝昌二年封广平王懐庶长子诲为范阳王以此知其为懐子据碑云懐谥武穆而传作文穆者误也诲仕至仆射为尒朱兆所杀事见庄帝本纪
　　后魏贺拔岳碑
　　右后魏贺拔岳碑岳当时名将也北史及后魏书皆有传初为尒朱荣亲将其后齐神武使侯莫陈悦害之尔朱荣凶残狂悖盖魏之莽卓也而此碑乃以为图伊霍之举岂不可笑也哉然魏收为魏史受荣子文畧之赂亦以荣子比韩彭伊霍乃知贪鄙无知之徒世不乏人也按庄帝诸书皆作孝庄而此碑独作孝壮疑书碑者之误
　　东魏胶州刺史祖淮碑
　　右东魏祖淮碑云君胶州平昌安丘人也六世祖逖又云其卒赠胶州刺史按后魏永安中分青州置胶州隋开皇五年改宻州焉
　　东魏大觉寺碑
　　右东魏大觉寺碑在洛阳碑隂题韩毅书据北史毅鲁郡人工正书神武用为博士以教彭城景思王攸当时碑碣徃徃不著名氏毅以书知名故特自着之也然遗迹见于今者独此碑尔
　　东魏大觉寺碑隂
　　右大觉寺碑隂题银青光禄大夫臣韩毅隶书盖今楷字也庾肩吾曰隶书今之正书也张懐瓘六体书论亦云隶书者程邈造字皆眞正亦曰眞书自唐以前皆谓楷字为隶至欧阳公集古録误以八分为隶书自是举世凡汉时石刻皆目为汉隶有一士人力主此论余尝出汉碑数本问之何者为隶何者为八分盖自不能分也因览此碑毅自题为隶书故聊志之以袪来者之惑
　　东魏高翻碑
　　右东魏高翻碑齐献武王欢叔父也魏书本传云以元象中追加赠谥碑后题建立岁月文字残缺惟有魏元字可辨又云岁次己未按东魏孝静以元象二年十一月改元兴和是年岁次己未此碑盖元象二年建也
　　东魏张烈碑
　　右东魏张烈碑在今青州界中文字磨灭以事考之盖张烈也按北史列传烈为家诫千余言临终敕子侄不听求赠但勒家诫立碣而已即此碑是也其卒年月残缺不可辨传亦不载惟青州图经称卒于元象中云
　　东魏贾思同碑
　　右东魏贾思同碑思同与其兄思伯后魏书皆有传云青州益都人今其墓乃在寿光县而思伯之碑亡矣
　　东魏魏兰根碑
　　右东魏魏兰根碑按北史列传云兰根起家北海王国侍郎而碑云起家为奉朝请迁员外散骑侍郎碑云以在岐州之功封永兴县开国侯而史不载又史云天平初谢病以开府仪同归本乡武定三年薨而碑云薨于天平二年其卒也史云赠司空而碑作司徒皆当以碑为正
　　后魏化政寺石窟铭
　　右后魏化政寺石窟铭北史及魏书有宦者抱嶷传云嶷终于泾州刺史自言其先姓杞后辟祸改焉今此碑题泾州刺史杞嶷造疑复改从其本姓尔
　　梁重立羊祜碑
　　右羊祜碑梁大同中以旧碑残缺再书而刻之碑隂具载其事今附于次
　　东魏敬君像颂
　　右东魏敬君像颂敬君名曦显隽从弟也碑云十世祖汉扬州刺史韶按后周书敬珍传唐书宰相世系表皆云韶汉末为扬州刺史与此碑所书同而姓苑元和姓纂皆作歆疑转写之误又据碑显隽乃韶十世孙而姓纂以为九世恐亦误也





　　金石録卷二十一
　　钦定四库全书
　　金石録卷二十二　　　　宋　赵明诚　撰跋尾十二【后魏　北齐后周　隋】
　　后魏镇东将军刘干碑
　　后魏汝南王碑
　　北齐造像记
　　北齐郁久闾业碑
　　后周延寿公碑颂
　　后周太学生拓拔府君墓志
　　北齐华阳公主碑
　　北齐天柱山铭
　　后周华岳庙碑
　　后周河渎碑
　　后周同州刺史普六如忠墓志
　　北齐陇东王感孝颂
　　后周温州刺史乌丸僧修墓志
　　北齐长乐王尉景碑
　　北齐冯翊王平等寺碑
　　北齐临淮王像碑
　　北齐白长命碑
　　北齐大安乐寺碑
　　北齐司空赵起碑
　　北齐赠司空赵奉碑
　　北齐宜阳国太妃傅氏碑
　　北齐赫连子悦清德颂
　　隋兴国寺碑隂
　　隋齐国太夫人杨氏墓志
　　隋化善寺碑
　　隋愿力寺舍利宝塔函铭
　　隋周罗睺墓志
　　隋禹庙残碑
　　隋黄门侍郎栁旦墓志
　　隋尚书左仆射元寿碑
　　隋西林道场碑
　　后魏镇东将军刘干碑
　　右魏镇东将军刘干碑云君讳干字天自南北分裂典章文物扫地而尽至于名字书画皆一出其私意而无复稽考可谓乱世矣若刘君者名干字天岂不怪哉
　　后魏汝南王碑
　　右后魏汝南王碑王名悦孝文子也尒朱荣之乱奔梁梁武厚遇之立为魏主后复归北据后魏书列传云出帝时为大司马卒而帝纪与北史皆言为出帝所杀盖列传之误而此碑亦不书者讳也
　　北齐造像记
　　右北齐造像记云天保四年岁次己酉案齐文宣以东魏武定八年受禅改元天保是岁庚午至四年当为癸酉而此记误书癸为已尔其字画不工特以甲子差误恐后来疑焉因録于此
　　北齐郁久闾业碑
　　右北齐郁久闾业碑郁久闾其姓本出东胡见于北朝者有后魏景穆恭皇后郁久闾氏云河东王毗之妹今魏书列传但有闾毗又有闾大肥皆云蠕蠕人盖同族也大肥道武时归国尚华隂公主以此碑考之业乃大肥之孙魏书于皇后传云姓郁久闾而于毗与大肥传止言姓闾毗于景穆皇后为兄弟其姓不应有异使后尝更姓史家亦当具载兼大肥之孙亦不当复用旧姓也盖史之阙漏又碑云祖名大泥鹊起而史作大肥碑又云业茹茹国王步浑之孙蠕蠕或称茹茹见于前史惟魏书蠕蠕列传自木骨闾以来叙其世系甚详无名步浑者亦莫知其为何人也
　　后周延寿公碑颂
　　右后周延寿公碑颂云勲州刺史延寿郡开国公万纽于实考之于史实太师燕国公于谨子也谨后魏新安公于栗防子洛拔之后余家有洛拔子烈碑述其世系甚详云逺祖之在幽州世首部落隂山之北有山号万纽于者公之奕叶居其原趾遂以为姓暨高祖孝文皇帝时始赐姓为于氏焉今此碑复称万纽于者盖后周时凡孝文赐姓者皆复改从旧云又姓纂及唐书宰相世系表皆云谨洛拔五世孙也以后魏及周书考之洛拔以太安四年卒年四十五谨以正光四年为广阳王元深长流参军年三十一洛拔之卒距谨之为参军盖六十四年矣洛拔既早世不应后六十四年已有五世孙年三十一也以此知言谨为洛拔五世孙者盖未可信又周书称谨祖名安定而唐书表作子安亦莫究其孰失也
　　后周太学生拓拔府君墓志
　　右后周太学生拓拔府君墓志陈使周正撰云君讳吐度眞魏昭成皇帝之后也夷虏以三字为名者甚众拓拔君为书生尚仍旧俗何哉盖自魏孝文帝恶夷虏姓氏尽易之至后周一切复改从旧故当时士人名字亦皆用虏语无足怪也
　　北齐华阳公主碑
　　右北齐华阳公主碑云公主讳季艶盖魏孝文帝之孙广平王懐之女北齐赵郡王叡之母也按北史叡列传其前云母华山公主而其后乃作华阳今此碑及北齐书皆止言封华阳盖北史误
　　北齐天柱山铭
　　右北齐天柱山铭在今莱州胶水县初后魏永平中郑道昭为郡守名此山为天柱刻铭其上至北齐天统元年其子述祖继守此邦复刻铭焉案后魏书道昭之父羲諡文灵而道昭所立羲碑乃云諡为文今此碑又云諡文贞皆莫可考
　　后周华岳庙碑
　　右后周华岳庙碑万纽于瑾撰赵文渊字德本书按后周书列传有赵文深字德本盖唐初史官避高祖讳故改渊为深尔万纽于瑾者唐瑾也周文帝时赐姓宇文后以于谨请与同姓更为万纽于云
　　后周河渎碑
　　右河渎碑后周天和二年建内史大夫琅邪王褒字子渊造文赵兴郡守赵文渊字德本奉勅书余尝读杨大年谈苑云千字文题勅员外散骑侍郎周兴嗣次韵勅字乃梁字传写误尔当时帝王命令尚未称勅至唐显庆中始云不经凤阁鸾台不得称勅勅之名始定于此案此碑及唐瑾撰华岳庙碑皆文渊奉勅书后周距梁时未逺又随薛道衡撰老子碑唐初虞世南撰孔子庙堂杜如晦碑欧阳询书昭陵九成宫碑皆作奉勅如此类甚众畧举一二要知不独始于显庆大年之论非也然则唐人所谓不经凤阁鸾台不谓之勅者盖言令命当繇庙堂出非谓勅之名始于此也然文渊奉勅书碑而自着其字何哉
　　后周同州刺史普六如忠墓志
　　右普六如忠墓志普六如者杨忠隋高祖父也后魏时赐姓以志考传其事皆合惟其为都督泾豳云显盐灵等六州诸军事而传以豳为幽者盖传写误尔
　　北齐陇东王感孝颂
　　右北齐陇东王感孝颂陇东王者胡长仁也武平中为齐州刺史道经平隂有古冢询访耆旧以为郭巨之墓遂命僚佐刻此颂焉墓在今平隂县东北官道旁小山顶上隧道尚存惟塞其后而空其前与杜预所见邢山上郑大夫冢无异冢上有石室制作工巧其内镌刻人物车马似是后汉时人所为余自青社如京师徃还过之屡登其上按刘向孝子图云郭巨河内温人而郦道元注水经云平隂东北巫山之上有石室世谓之孝子堂亦不指言何人之冢不知长仁何所据遂以为巨墓乎【按颂有孝子堂之语故知即水经所载也】
　　后周温州刺史乌丸僧修墓志
　　右后周乌丸僧修墓志僧修本姓王氏梁南城侯神念之子太尉僧辩之弟归后周仕为温州刺史卒元和姓纂及唐史宰相世系表皆云神念父冏为护乌丸校尉因号乌丸王氏今墓志乃云僧修归周赐姓乌丸又诸书皆云神念諡壮而墓志作庄唐表云僧修生景孝而墓志云名祥字景孝皆当以墓志为正
　　北齐长乐王尉景碑
　　右北齐长乐王尉景碑按北齐书景字士真而碑云字副羽盖传之误
　　北齐冯翊王平等寺碑
　　右北齐平等寺碑题太宰冯翊王定光像宝殿碑冯翊王者名润齐神武子也碑云寺魏广平王懐所立永平中造定光铜像一区高二丈八赤属魏季像在寺外未果移入其后齐高祖过洛始迁像入寺至润又増修殿宇焉据杨之洛阳伽蓝记云孝昌三年十二月中此像面有悲容两目垂泪三日而止其后尒朱荣北海王尔朱兆入洛阳像皆悲泣如初毎经神验朝野惶惧其事甚异而此碑不载
　　北齐临淮王像碑
　　右北齐临淮王像碑临淮王者娄定逺也按北齐书和士开传定逺与赵郡王叡谋出士开为兖州刺史未行士开纳贿定逺得畱复出定逺为青州刺史责叡以不臣之罪而杀之定逺归士开所遗加以余珍赂之乃免如史所书定逺可谓小人矣定逺本传但云封临淮郡王而不书其为青州者阙也又定逺从弟叡既附见定逺传而于外戚传又重出南北朝诸史猥并类如此可笑也
　　北齐白长命碑
　　右北齐白长命碑云公字长命而其名已残缺长命白建之父也北齐书及北史建传皆云父名长命者盖齐魏间人多以字为名耳
　　北齐大安乐寺碑
　　右北齐大安乐寺碑其额题广业王大安乐寺碑广业王者尉苌命之子破侯也碑云魏末离乱苌命尝营护此寺其后破侯与其弟兴敬复加营葺故立此碑按北史及北齐书有尉长命传今碑乃作苌命又史云其卒諡曰武壮而碑乃作武庄当以碑为正破侯尝仕为中书令尚书左仆射尚书令録尚书事封广业王官甚显而史无传
　　北齐司空赵起碑
　　右北齐赵起碑按北齐书列传云起天统二年除沧州刺史武平中卒于官今以碑考之起自沧州还阙除吏部尚书判外兵省事迁光禄大夫以本官兼尚书左仆射出行懐州事转胶州刺史封南泉郡王乃卒史皆不书而云卒于沧州误矣
　　北齐赠司空赵奉碑
　　右北齐赵奉碑奉彦深父也碑云公讳奉字奉伯而北齐书及北史但云名奉伯而已碑又云父清河府君剖符东秦著绩齐土久于其职遂即家焉今为平原贝丘人也而史乃云彦深高祖父难为清河太守遂家清河清河后改为平原二事不同皆当以碑为正惟史以谓彦深本名隐避齐庙讳故以字行而碑直书为隐何哉
　　北齐宜阳国太妃傅氏碑
　　右北齐宜阳国太妃傅氏碑其额题齐故女侍中宜阳国贞穆太妃傅氏碑碑云太妃讳华清河贝丘人也按北史后魏置女侍中视二品然本后宫嫔御之职今以宰相母为之惟见于此傅氏赵彦深之母有贤操事载于史
　　北齐赫连子悦清德颂
　　右北齐赫连子悦清德颂据北史列传子悦为郑州刺史郡人请为立碑诏许之碑所载亦同而碑乃在今许昌者按隋书地理志颍川郡旧置颍州东魏改曰郑州后周改为许州又传云子悦天保中为扬州刺史而碑作阳州者按地理志东魏于宜阳置阳州后周改为熊州云
　　隋兴国寺碑隂
　　右隋兴国寺碑隂丁道护书道护所书兴国啓法两寺碑皆在襄阳欧阳公尝得啓法寺碑列于集古録中而于大学官杨褎处见兴国寺碑以不得入録为恨今碑隂又有襄州鎭副总管栁止戈以下十八人姓名字画尤完好欧阳公所未见也蔡君谟题其后云在杭州日坐有客曰小説称丁眞永草永固知名丁何人也予谓道护岂其人耶按法书要録丁觇与智永同时人善隶书世称丁眞永草非道护也
　　隋齐国太夫人杨氏墓志
　　右隋齐国太夫人杨氏墓志云夫人字季姜仆射高颎母也隋书颎传云颎以母忧去职开皇二年伐陈诏颎节度诸军据此颎之丁内艰盖在开皇初今以墓志考之杨氏之卒乃在十年传称颎既贵其母常诫以逺祸后颎竟以危言为炀帝所诛如其言可谓贤母矣常恨不着其姓氏今乃见于此云
　　隋化善寺碑
　　右隋化善寺碑在徐州碑隂有郎余令题记云隋尹式撰余元祐间侍亲官彭门时为儿童得此碑今三十余年矣
　　隋愿力寺舍利宝塔函铭
　　右隋愿力寺舍利宝塔函铭仁寿三年相州刺史薛胄建唐刘禹锡集载僧灵澈诗有云经来白马寺僧到赤乌年禹锡称其工因读此寺铭亦以白马之寺对赤乌之年乃知前人已有此语盖隋唐间文体大率以偶俪为工虽格力卑弱然用事亲切时有可喜也
　　隋周罗睺墓志
　　右隋周罗睺墓志无书人姓名而欧阳率更在大业中所书姚辨墓志元长寿碑与此碑字体正同盖率更书也徃时书学博士米芾善书尤精于鉴裁亦以余言为然罗睺名将隋史有传今以墓志考之罗睺在陈自钟离太守迁秦郡而史不载又史云开皇中自豳州刺史转泾州母忧云职复起授豳州辽东之役征为水军总管进为上将军而墓志自豳州为水军总管进上将军然后为泾州其迁拜次第皆不同又史云拜东宫右虞候率而墓志为左监门率史云转右卫率而墓志为右监门武候率史云自右武候大将军进授上将军而墓志不载盖未尝拜此官也皆当以墓志为据
　　隋禹庙残碑
　　右隋禹庙残碑其文字磨灭十五六而其末隐隐可辨云防稽郡【下缺三字】史陵书笔法精妙不减欧虞案张懐瓘书断云禇遂良尝师史陵盖当时名笔也今此碑磨灭而仅存世之藏书者皆未尝有非余收録之富则遂不复见于世矣
　　隋黄门侍郎栁旦墓志
　　右隋栁旦墓志以考隋史列传其始终事迹皆同惟传云摄判黄门侍郎而墓志云检校黄门侍郎小异尔又墓志载旦六子燮则绰楷濬亨而元和姓纂与唐史宰相世系表皆云旦五子而阙其第五子濬亦当以墓志为是也
　　隋尚书左仆射元寿碑
　　右隋元寿碑虞世基撰欧阳询书按隋史寿开皇中为尚书主爵侍郎而碑云主爵郎碑云从晋王伐陈时兼扬州长史授行军总管长史平陈遂为扬州总管府长史迁尚书左丞而史但云自元帅府属平陈入为左丞尔又为太常少卿时兼雍州司马史亦不载其卒赠尚书左仆射光禄大夫封博平侯而史但云赠右仆射皆其阙误史云寿在周封仪陇县侯而碑作仪龙侯今按隋书地里志有仪陇县属巴西郡而无仪龙未知孰失也
　　隋西林道场碑
　　右隋西林道场碑题太常博士欧阳询撰而不著书人名氏余家藏隋姚辨墓志元寿碑皆率更在大业中为博士时所书与此碑字体絶不类知其非率更书也金石録卷二十二
　　钦定四库全书
　　金石録卷二十三　　　　宋　赵明诚　撰跋尾十三【唐】
　　唐司空窦抗墓志
　　后周黄罗刹碑
　　隋桂州总管侯莫陈颖墓志
　　唐孔子庙堂碑
　　唐杜如晦碑
　　唐房彦谦碑
　　唐房彦谦碑隂
　　隋卫尉卿窦庆墓志
　　唐大理卿郎颖碑
　　唐丹州刺史张崇碑
　　唐昭陵刻石文
　　唐昭陵六马赞
　　唐益州长史裴镜民碑
　　唐温彦博碑
　　唐赠高颎礼部尚书诏
　　唐河间元王碑
　　唐济寺碑
　　唐段志碑
　　唐独孤使君碑
　　唐晋祠铭
　　唐相州刺史侯莫陈肃碑
　　唐孔颖达碑
　　唐太府卿李袭誉墓志
　　后周大宗伯唐瑾碑
　　隋皇甫诞碑
　　唐司空窦抗墓志
　　右唐窦抗墓志欧阳询撰并书其所厯官新旧史所书颇多阙畧盖抗在隋自岐州刺史迁冀州又迁定州又为辽东道行军总管改朔州道遂授持节幽易燕檀四州诸军事幽州总管幽州刺史而史直云自岐州转幽州总管其归唐为化道安抚大使迁光禄大夫又为左武侯大将军时以本官领同州刺史史皆不载其卒史言諡宻而志作容新史言赠司徒而志作司空旧史亦为司空与志合
　　后周黄罗刹碑
　　右后周黄罗刹碑虞世南撰罗刹仕周为行军总管其子君汉唐初为将有功武德中为父追立此碑按后魏元义本名夜义其弟刹本名罗刹元树遗公卿书讥诋以谓夜义罗刹皆鬼名也今罗刹周人去魏不逺犹以为名何哉
　　隋桂州总管侯莫陈颖墓志
　　右隋侯莫陈颖墓志颖隋书有传以其事考之多合惟传言颖諡曰定而志不载按志云公第四子尚书考功郎中乹防而传作防防乹防义理皆通然予尝得乹防碑乃云名肃字乹防元和姓纂所载亦同疑其以字行尔盖隋唐间人多如此
　　唐孔子庙堂碑
　　右唐孔子庙堂碑虞世南撰武德时建而题云相王旦书额者盖旧碑无额武后时増之尔至文宗朝冯审为祭酒请琢去周字而唐史遂以此碑为武后时立者误也睿宗所书旧额云大周孔子庙堂之碑今世藏书家得唐人所收旧本犹有存者云
　　唐杜如晦碑
　　右唐杜如晦碑虞世南撰验其字画盖欧阳询书也如晦唐伟人史家立传不应草草今以碑考之颇多异同传言如晦大业中尝以选补滏阳尉弃官去而碑言在隋起家为雍州从事及炀帝幸江都代王使君判畱守事盖如晦未尝为滏阳尉而亦未尝弃官去也传言秦王为皇太子授左庶子而碑作右庶子传言为检校侍中摄吏部尚书而碑作摄侍中吏部尚书传云其祖名杲而碑所书乃名徽传云諡曰成而碑所书乃诚也盖此碑乃太宗手诏世南勒文于其石其官爵祖父名讳不宜有误皆可以正史氏之失矣
　　唐房彦谦碑
　　右唐房彦谦碑彦谦龄父也在隋任司隶刺史出为泾阳县令卒官不大显而隋书立传二千余字者盖修史时龄方为宰相故也彦谦自曾祖而下三世皆封壮武侯隋唐史龄所书皆同独此碑作庄武未知孰是碑李百药撰欧阳询八分书在今齐州章丘县界中世颇罕传
　　唐房彦谦碑隂
　　右唐房彦谦碑隂具载彦谦归葬恩礼仪物之盛太宗遇龄可谓厚矣盖厚其礼所以责其报也太宗可谓善任人矣
　　隋卫尉卿窦庆墓志
　　右隋窦庆墓志庆曾祖畧祖温善父荣定北史及北齐后周隋书皆有传诸史皆云庆祖名善而庆之兄抗墓志乃云名温唐书宰相世系表以为善一名温今此志名温善皆不可考庆大业中仕为卫尉卿史云为羣贼所杀而墓志云为贼卢圆月所杀墓志贞观四年刻其小楷工妙不减欧虞惜其不著名氏也
　　唐大理卿郎颖碑
　　右唐郎颖碑李百药撰欧阳公集古録云颖父名基字世业而百药书颖世次但云父世业又书颖兄茂碑亦然考其碑文有皇基缔构之言则基字当时公私无所讳避而百药书颖父字而不名不详其义是以君子贵乎博学余按隋及唐初人多以字为名故虽一时名卿其名字混淆畧不可考又按颖字楚之其事迹杂见北史隋书皆书为楚之而不载其名颖独唐书郎余令传云祖颖字楚之至于传中叙述行事止称楚之疑其亦以字行耳
　　唐丹州刺史张崇碑
　　右唐丹州刺史碑首尾已残缺其可见者云公讳崇字平高按新唐书刘裴传后载起义功臣事迹有张平高云绥州人从唐公平京城累授左领军将军萧国公贞观初为丹州刺史坐事以右光禄大夫还第卒今以碑考之其事皆同惟传以字为名耳
　　唐昭陵刻石文
　　右唐昭陵刻石文太宗为文德皇后立欧阳询书其文具载于太宗实録今石刻已磨灭故世颇罕传其畧可见者有云无金玉之宝玩用之物木马寓人有形而已欲使盗贼息心存亡无异又云俯视汉家诸陵犹如蚁垤皆被穿窬今营此陵制度卑狭用功省少望与天地相毕求无后患其言非不丁寜切至也然竟不免温韬之祸太宗英武聪明过人甚逺而于此眷眷不忘何哉以此知死生之际能超然无累者贤哲之所难也又云国家府藏皆在目前与在陵内何异其词尤陋得无为后达士所笑乎
　　唐昭陵六马赞
　　右唐昭陵六马賛初太宗以文德皇后之自为文刻石于昭陵又琢石象平生征伐所乗六马为赞刻之皆欧阳询八分书世或以为殷仲容书非是至诸降将名氏乃仲容书耳今附于卷末云
　　唐益州长史裴镜民碑
　　右唐裴镜民碑殷令名书令名与其子仲客皆以能书擅名一时而令名遗迹存者惟此碑耳笔法精妙不减欧虞惜不多见
　　唐温彦博碑
　　右唐温彦博碑欧阳公集古録跋顔勤礼碑后云按唐书温大雅字彦弟彦博字大临弟大有字彦将兄弟义当一体而名大者字彦名彦者字大不应如此盖唐世诸贤名字可疑者多封德彛云名伦房龄云名乔高士亷云名俭顔师古云名籒而皆以字行伦乔俭籒在唐无所讳不知何避而行字余按顔之推家训云古者名终则讳之字乃可以为孙氏江南至今不讳字也河北士人全不辨之名亦呼为字字同为字尚书王元景兄弟皆号名人其父名云字罗汉亦皆讳之其余不足怪也又顔师古匡谬正俗载或问人称字而不称名者何也师古考诸典故以称名为是盖当时风俗相尚如此初无义理也然师古既立论以称名为是而乃以字行殆不可晓也已
　　唐赠高颎礼部尚书诏
　　右唐赠高颎诏书贞观十一年改有诏赠礼部尚书其事当载于史而隋书颎列传唐书帝纪太宗实録皆不载
　　唐河间元王碑
　　右唐河间元王孝恭碑按新唐书孝恭自宗正卿厯凉州都督晋州刺史贞观初为礼部尚书以卒今以碑考之自宗正迁礼部尚书坐事免防复旧任俄授梁州都督改晋州刺史与司空无忌等同时册拜观州刺史世世承袭复授光禄大夫礼部尚书盖孝恭凡三为尚书一免官一拜世袭刺史本传皆不载而以梁州为凉者亦误也又唐初功臣皆云图形凌烟阁而此碑乃作戢武阁戢武之名不见于他书惟当时石刻数数有之岂凌烟先名戢武而后改之邪
　　唐济寺碑
　　右唐济寺碑在今汾州据唐防要此碑李百药撰唐太宗初即位下诏于建义以来交兵之处为义士凶徒陨身戎陈者各建寺刹分命儒臣为铭凡七碑今所得者泛水等慈吕州普济幽州昭仁与此碑凡四而虞世南禇遂良所建今皆亡矣
　　唐段志碑
　　右唐段志碑以唐史考之多不合碑云公讳某字志而其名已残缺然史初不载其名也碑云邹平人而史云临淄人碑云諡忠壮而史云諡忠肃旧史亦作忠壮与碑合又碑云图形戢武阁按唐史及诸书功臣图形皆云凌烟阁初余得河间元王碑云图形戢武意谓kao凌烟先名戢武后改之尔今得斯碑亦同由是益知前言之不谬二碑皆当时所立不应差误也
　　唐独孤使君碑
　　右唐独孤使君碑云君讳某字延寿而其名残缺不可辨延寿陁子也隋书外戚传云陁二子延福延寿元和姓纂亦云陁生延寿皆不着其名又姓纂云延寿封新蔡公而碑云封新蔡县开国男亦当以碑为正
　　唐晋祠铭
　　右唐晋祠铭太宗撰并书晋祠者唐叔虞祠也高祖初起兵祷于叔虞祠至贞观二十年太宗为立碑
　　唐相州刺史侯莫陈肃碑
　　右唐侯莫陈肃碑肃桂州总管颖之子也元和姓纂所载侯莫陈氏云其先后魏别部居库斛眞水周书云代武川人世为渠帅隋魏南迁为侯莫陈氏余尝得颖及颖之孙涉墓志皆云本刘姓系出汉楚元王交颖墓志则以为父崇后周时赐姓涉墓志则以为崇王交丰后魏时赐姓二説已是不同而肃碑乃云汉中山靖王胜之后胜曾孙劭谋诛王莽不宻避难于代因左言而命氏改姓侯莫陈焉自古史传所载容有异同今颖肃涉三世岁月相接而碑志所书自相乖戾如此皆莫知其孰是岂其姓氏本出夷虏而唐初以族望相高故妄言出于名胄以欺世俗初无所稽据乎不然殆不可考也已
　　唐孔颖达碑
　　右唐孔颖达碑于志宁撰世传虞永兴书据碑云颖达卒于贞观二十二年时世南之亡久矣然验其笔法盖当时善书者规摹世南之书而为者也
　　唐太府卿李袭誉墓志
　　右唐李袭誉墓志唐史列传载袭誉官阀甚畧据墓志云武德初拜太仆卿出为潞州总管防征拜太府卿而传言高祖定长安授太府少卿者盖传误传言袭誉坐私憾杖杀番禾丞刘武尝废为民流泉州卒而墓志不载疑讳之也
　　后周大宗伯唐瑾碑
　　右周唐瑾碑以后周书及北史列传校之首尾皆□牾不合传云字附璘而碑云字子玉传云始仕为尚书员外郎而碑云释褐员外散骑侍郎传云初封姑臧县子而碑云永昌子传云为吏部尚书以父忧去职防起令视事而碑云为周太祖记室其年丁武公忧起复太子舍人传云为骠骑大将军开府仪同三司进爵临淄伯转吏部尚书于谨伐江陵以为元帅府长史而据碑为吏部尚书皆在为骠骑开府及元帅长史以前又其改封淄川伯盖为龙骧将军时而其为开府乃进爵为公传云六官建授礼部中大夫而碑云授宗伯传云出为蔡州刺史厯柘州硖州转荆州总管府长史入为吏部中大夫厯御正纳言中大夫久之除司宗中大夫兼内史卒于位而碑云先为柘州刺史乃迁蔡州授司宗御正纳言又转荆州总管防迁小宗伯乃薨其迁拜次第不同如此云瑾尝为户部尚书硖州刺史吏部中大夫今据碑皆未尝拜而柘州碑作拓碑云瑾尝为黄门侍郎又为散骑常侍防领大著作修国史及起居注又为侍中传皆不载其卒也传云赠小宗伯而碑云赠华州刺史传云諡曰方而碑云諡曰懿碑于志宁撰贞观中其孙皎所立后周书北史皆唐初修距瑾之卒岁月未逺而顚倒错谬如此然其官爵名字子孙不应有误皆当以碑为据也
　　隋皇甫诞碑
　　右隋皇甫诞碑余尝得诞墓志又得此碑以攷北史及隋书列传云诞字虑而碑志皆作宪传云隋高祖受禅为兵部侍郎数年出为鲁州长史开皇中复为此部刑部二曹侍郎迁治书侍御史为河南道大使及还奏事称防令判大理少卿明年迁尚书右丞以碑志参攷诞自司徒主簿出授长史俄除益州总管府司法征授比部侍郎盖未拜兵部而其为河北河南安抚大使乃任右丞时皆史家之谬惟墓志称诞尝为司徒主簿而碑不载传与墓志皆云为鲁州长史而碑作广州则疑碑之脱漏墓志乃时所述然碑亦贞观中其子无逸追建不应差谬而不同何也











　　金石録卷二十三
　　钦定四库全书
　　金石録卷二十四　　　　宋　赵明诚　撰跋尾十四【唐】
　　唐益州学馆庙堂记
　　唐万年宫碑隂题名
　　唐薛收碑
　　唐崔敦礼碑
　　唐赠左仆射杨达碑
　　唐李靖碑
　　唐辨法师碑
　　唐兰陵长公主碑
　　唐清河公主碑
　　唐赵智碑
　　唐登封纪号文
　　唐司元太常伯窦德碑
　　唐子志宁碑
　　唐文馆学士顾君墓志
　　唐碧落碑
　　唐兴昔亡单于阿史弥射碑
　　唐阿史那忠碑
　　唐明征君碑
　　唐黎尊师碑
　　唐李勣碑
　　唐阳翟侯夫人陆氏墓志
　　唐少姨庙碑
　　唐启母庙碑
　　唐房龄碑
　　唐高士亷茔兆记
　　唐益州学馆庙堂记
　　右唐益州学馆庙堂记成都县令顔有意书撰人题法曹陈玉文学太子詹事待诏文馆陵州长史而姓名残缺不可辨集古录直以为有意撰非也碑隂载当时官僚姓名后人题云此记贺遂亮撰未知果是否记文叙述前世遗迹考究同异文词古雅甚可喜也
　　唐万年宫碑隂题名
　　右唐万年宫碑隂者高祖自为万年宫碑然宰相而下皆题名于其隂余每览此碑见长孙无忌禇遂良许敬宗李义甫同时列名未尝不掩卷太息以为善恶如水火决不可同器惟人主能辨小人而逺之然后君子道长而天下治若俱收并用则小人必得志小人得志则君子必被其祸如无忌遂良是已然知人帝尧所难非所以责高宗也
　　唐薛收碑
　　右唐薛收碑文字残缺其可读处以唐史校之无甚异同惟收之卒諡曰懿而史不书尔又收之子元超据唐史及此碑皆云名元超而杨烱盈川集载烱所为元超行状乃云名振字元超盖唐初人多以字为名耳
　　唐崔敦礼碑
　　右唐崔敦礼碑按新唐史列传云敦礼字安上而宰相世系表则云名安上字敦礼今此碑所书与表合然旧史及碑皆言敦礼本名元礼高祖为改名焉其孙兢墓志亦云名敦礼盖疑其以字行耳又世系表其末载崔氏为宰相者二十余人而独不着敦礼乃其阙漏也
　　唐赠左仆射杨达碑
　　右唐赠左仆射杨达碑达观王雄弟也炀帝时官至纳言卒赠吏部尚书唐显庆中以武后外祖父加赠左仆射官为之立碑以隋书列传攷之时有异同传云字士达而碑云字叔壮传云年六十二而碑云年六十五皆当以碑为正又传云諡恭而碑云諡懿余集録有李峤所撰武后母墓碑亦云諡为恭与传合未知孰是也
　　唐李靖碑
　　右唐李靖碑集古録云靖之封卫国公也授濮州刺史盖太宗以功臣为世袭刺史后虽不行史宜书而不书者阙也余按新史长孙无忌传载无忌以下授世袭刺史者凡十四人姓名具存盖其事以见于他传则于本传似不必重载也
　　唐辨法师碑
　　右唐辨法师碑薛纯陁书欧阳公集古録云纯陁太宗时人其书有笔法意其当时必为知名士而今世人罕知者然亦不传于世集古所得纯陁书只此而已余按法书要録云薛纯陁学欧草防伤肥钝亦通之亚也然则纯陁当时眞知名矣余又得纯陁八分书比干碑欧阳公所未尝见也与纯陁同时有薛纯曹太宗命书砥柱铭者其笔法与纯陁絶相类疑即一人盖唐初时人姓名多如此耳
　　唐兰陵长公主碑
　　右唐兰陵长公主碑李义甫撰据唐书列传公主太宗第十二女而碑云第十九女盖传误也
　　唐清河公主碑
　　右唐清河公主碑公主太宗女也碑云下嫁程知节之子处亮知节碑及唐史知节列传元和姓纂所载皆同惟公主列传作懐亮非是唐史一书而首尾自相乖戾者甚众非特此也
　　唐赵智碑
　　右唐赵智碑云智字处仁而史不载又云自太子舍人为吏部员外郎迁国子博士检校吏部郎中防为越王府长史兼检校吏部侍郎遂转黄门侍郎旧史亦云累迁而新史直云繇太子舍人拜黄门侍郎尔又智为国子祭酒尝领东宫宾客而新旧史亦皆不载
　　唐登封纪号文
　　右唐登封纪号文凡两碑皆高宗自撰并书其一大字磨崖刻于山顶其一字差小立于山下然后世颇罕传政和初余亲至泰山得此二碑入録焉
　　唐司元太常伯窦德碑
　　右唐窦德碑以唐史本传考之其事多合惟德为御史大夫摄吏部礼部度支三尚书遂迁大司宪史皆不载又其弟德逺史云封乐安男而碑作乐平皆当以碑为正
　　唐于志宁碑
　　右唐于志宁碑以考唐史列传其防时所厯官史多不书今亦不复録録其尤著者碑云大业十年为清河县长而传云为冠氏长碑云自中书侍郎迁兵部授蒲州刺史不赴后为衞尉卿判太常卿事以本官兼雍州别驾迁礼部尚书而史皆不载史云自侍中拜尚书左仆射同中书门下三品顷之兼太子少师迁太傅显庆四年以老乞骸骨诏解仆射更拜太子太师仍同三品今以碑考之其初拜仆射也未尝领中书门下三品至罢仆射乃为同中书门下参谋朝政皆史家之误又案百官志唐初宰相有参议朝政参预朝政参知政事其后有同中书门下三品同平章事永淳中遂以平章事入衔而独无参谋朝政之名盖惟见于此耳
　　唐文馆学士顾君墓志
　　右唐顾君墓志已残缺亡其前一段以事考之盖顾也高宗朝为文馆学士司文郎中卒姓名附见唐书令狐德棻传其子琮仕武后为宰相今此志但云第六子琉等而无琮盖当时官未显故不载欤
　　唐碧落碑
　　右唐碧落碑大篆书其词则唐宗室黄公譔所述或云陈遗玉书或云譔自书皆莫可知李肇及李汉并言李阳冰见此碑徘徊数日不去又言阳冰自恨其不如以槌击之今缺处是也此説恐不然阳冰尝自述其书以谓斯翁之后直至小生于他人书盖未尝有所推许唐人以大篆当时罕见故妄有称説耳其实笔法不及阳冰逺甚也
　　唐兴昔亡单于阿史弥射碑
　　右唐阿史弥射碑弥射本西突厥尝归朝后伐兹为苏海政所杀旧唐史纪弥射事甚详多与碑合而新史所书甚畧如高宗册为昆陵都防兴昔亡单于皆不载碑云单于讳某字弥射而缺其名不书史但言名弥射岂作碑者为縁饰之乎
　　唐阿史忠碑
　　右唐阿史忠碑唐书列传云忠尚宗室女定襄县主始诏姓独着史今此碑当时所立题云阿史府君之碑而元和姓纂亦云阿史氏开元中改为史疑传误也唐太宗亲拨隋乱即位未几遂致太平其好贤乐善盖出天性故一代之豪杰皆乐为之用如忠之徒出于降虏亦皆立勲本朝著名后代虽云太宗天姿英睿絶人甚逺至于输忠尽节诸贤之助亦多矣呜呼盛哉
　　唐明征君碑
　　右唐明征君碑征君者梁人名山宾也高宗朝其裔孙崇俨以方伎进故立此碑旧唐史言高宗自制文而书之非也盖高宗撰文高正臣书耳
　　唐黎尊师碑
　　右唐黎尊师碑题云卢子升字照邻撰按唐史卢照邻字升之与此碑不合盖唐初人多以字为名尔至以子升为升之则疑史之误
　　唐李勣碑
　　右唐李勣碑按唐史太宗属疾出勣为叠州都督高宗立召授检校洛州刺史今以碑考之其除洛州乃在太宗朝高宗即位授开府仪同三司尔又新旧史皆云勣年八十六而碑云年七十六碑高宗自撰其所书官爵年寿皆可信而不疑也
　　唐阳翟侯夫人陆氏墓志
　　右唐阳翟侯夫人陆氏墓志阳翟侯者禇遂贤也元和姓纂及唐书宰相世系表载遂贤一子兼艺为永州司功今此志云二子兼善兼爱而无兼艺兼善兼爱二子姓纂唐史漏落容有之惟兼艺墓志不书者何也岂非唐表误乎
　　唐少姨庙碑
　　右唐少姨庙碑杨烱撰云少姨庙者则汉书地理志嵩高少室之庙也其神为妇人像者则故老相传云启母涂山氏之妹也余按淮南子云涂山氏化为石而生启其事不经固已难信今又以少姨为涂山氏之妹庙而祀之其为浅陋尤甚盖俚俗所立滛祀也烱既载之于碑又遂以为汉书所谓少室之庙者何其陋哉
　　唐启母庙碑
　　右唐启母庙碑崔融撰按淮南子云禹治鸿水通轘辕山化为熊涂山氏见之慙而去至嵩高山下化为石方孕启禹曰归我子石破北方而启生其説可谓怪矣然汉武帝幸缑氏至中岳见夏后启母石列于诏书则固已信之矣其后郭璞注山海经顔师古注汉书皆具载其语而融又文其事于碑流俗安得不惑乎自古荒诞之士喜为竒辞怪説以欺世俗学士大夫能卓然不惑者盖鲜如启母化为石伊尹之母化为桑事尤不经难信然繇古迄今未有非之者也呜呼此君子所以恶攻乎异端也欤
　　唐房龄碑
　　右唐房龄碑文字磨灭断续不可考究惟其名字仅存其后题修国史河南公而名姓残缺者褚遂良也按旧唐史云龄名乔字龄而新史乃云名龄字乔今碑所书与新史合惟宰相世系表又云龄字乔松者不知何所据也
　　唐高士亷茔兆记
　　右唐高士亷茔兆碑记唐史及元和姓纂皆云士亷父名励而北史作劢今此碑与北史合盖唐史及姓纂转写误尔碑许敬宗撰赵模书模字画甚工盖贞观中太宗命临兰亭序者




　　金石録卷二十四
　　钦定四库全书
　　金石録卷二十五　　　　宋　赵明诚　撰跋尾十五【唐　伪周】
　　唐禇亮碑
　　唐洛州刺史贾公清德颂
　　唐欧阳询妻徐夫人墓志
　　唐襄州刺史封公碑
　　唐襄州孔子庙堂碑
　　唐奉礼郎岑子舆墓志
　　唐醴泉县令张仁蕴德政碑
　　周武后升中述志碑
　　周武后封中岳碑
　　周升仙太子碑
　　周大云寺碑
　　周武士彠碑
　　周孔昌防碑
　　周崔敬嗣墓志
　　唐祝府君碑
　　唐秦州都督唐宗碑
　　唐工部尚书姚璹碑
　　后周宇文举碑
　　唐魏叔瑜妻王夫人墓志
　　唐兵部侍郎崔兢墓志
　　唐中兴圣教序
　　唐圣教序碑侧
　　唐徐有功碑
　　唐国子祭酒武承规墓志
　　唐陜州刺史刘延景碑
　　唐修封禅坛记
　　唐禇亮碑
　　右唐禇亮碑唐书云亮杭州钱塘人而碑云晋南迁家于丹阳按元和姓纂自有钱塘禇氏与亮族不同系唐史盖失之
　　唐洛州刺史贾公清德颂
　　右唐洛州刺史贾公清德颂按唐史循吏传贾敦頥敦实相继为洛州刺史长史有惠爱郡人皆为刻石号棠棣碑今敦实之碑亡矣此碑载初除洛州制书有云三川之境是称都防六条之寄尤属时英蒲州刺史贾敦体业强正识用优敏盖其名乃敦也又武后实録敦实传中亦作敦以此知唐史传写之误又按法书要録此碑王知敬书以知敬所书他石刻校之字画不类未知果知敬书否也
　　唐欧阳询妻徐夫人墓志
　　右唐欧阳询妻徐氏墓志云徐始以夫恩封渤海郡君防加渤海郡夫人最后以子恩封渤海太县君按本朝之制妇人既封郡君或郡夫人再以子贵加恩则直封为郡太君郡太夫人不复为县太君矣今徐既以夫贵封夫人后以子恩才封为太县君盖一时之制如此又不曰县太君而曰太县君与今名号亦异也唐世妇人封邑次叙史家不载偶见于此志耳
　　唐襄州刺史封公碑
　　右唐襄州刺史封公碑宋之愻书字画颇佳之愻之问弟也兄弟皆小人之愻奴事武三思三思五狗之愻乃其一以此知书特小技苟非其人亦何足贵哉
　　唐襄州孔子庙堂碑
　　右唐襄州孔子庙堂碑于敬之撰其前题鲁大司冦赠太师宣尼父孔丘庙堂碑铭春秋之法或书字或书名皆所以寓褒贬之意今敬之为孔子庙碑而斥其名何哉
　　唐奉礼郎岑子舆墓志
　　右唐岑子舆墓志云君讳子舆字安道南阳棘阳人也曾祖之象祖文本父曼倩按元和姓纂及新唐书宰相世系表载曼倩四子献羲仲翔仲休而无子舆今墓志云次弟献前太子典膳次弟羲前成均监主簿而无仲翔仲休墓志既云献羲等则不云仲翔仲休容有之惟子舆乃曼倩长子姓纂与世系表当书而阙者何也
　　唐醴泉县令张仁蕴德政碑
　　右唐醴泉县令张仁蕴德政碑长寿三年立醴泉尉顔眞卿书按鲁公虽尝为此官然在开元间而鲁公以贞元元年为李希烈所害年七十六上距长寿三年实九十余岁是时犹未生也又笔法与鲁公他书不类以此疑有姓名同者然碑武后时立而不用当时所制字或云碑虽建于长寿中至鲁公为尉重书而刻之未可知也【据新史纪传鲁公以贞元元年被害年七十六而旧史德宗实録皆云没于兴元元年年七十七疑新史误】
　　周武后升中述志碑
　　右周武后升中述志碑武后自撰睿宗书碑极壮伟立于嵩山之巅其隂钟绍京书字画皆工妙政和中河南尹上言请碎其碑从之
　　周武后封中岳碑
　　右周武后封中岳碑已残缺书撰人名皆不可考然验其笔迹葢薛稷书也
　　周升仙太子碑
　　右周升仙太子碑武后撰并书升仙太子者王子晋也是时张易之昌宗兄弟方有宠谄防者以昌宗为子晋后身故武后为葺其祠亲铭而书于其碑君臣宣淫无耻类如此可发万古之一笑也
　　周大云寺碑
　　右大云寺碑贾膺福撰并八分书其笔法精妙可喜按旧唐史云武后铸九鼎图冩山川物像命工书人贾膺福薛昌容李元振钟绍京等分题之绍京之书世固多有膺福笔迹虽仅存然世亦未尝有称之者如昌容等书遂不得见以此知士所以自着于不朽者果在德而不在艺也
　　周武士彠碑
　　右周武士彠碑武后时追尊士彠为无上孝明皇帝命李峤为碑文相王旦书石焉戎幕闲谈载李德裕言昔为太原从事见公牍中有文水县牒称武士彠墓碑元和年忽失头所在碑上有武字凡十一处皆镌去之碑高大非人力所及未几武元衡遇害今此碑武字最多皆刻画完好无讹缺者以此知小説所载事多荒诞不可信类如此
　　周孔昌防碑
　　右周孔昌防碑载其世系甚详云宣尼父三十六世孙也十四世祖濳呉侍中生晋豫章太守竺竺生大尚书冲冲生大司农偘偘生秘书监滔滔生江夏太守俟俟生宋尚书左丞幼幼生尚书右丞遥之遥之生中书侍郎生齐散骑常侍佩佩生梁侍中休源休源生陈黄门侍郎宗范宗范生陈散骑常侍伯鱼伯鱼生隋秘书正字德绍德绍生昌防唐以前士人以族姓为重故虽更千百年厯数十世皆可攷究自唐末五代之乱在朝者皆武夫悍卒于是谱牒散失士大夫茫然不知其族系之所自出岂不可惜也哉故余详録于此使后学论姓氏者有考焉按此碑及梁史皆云休源冲八世孙而元和姓纂独以为七代孙误矣
　　周崔敬嗣墓志
　　右周崔敬嗣墓志云祖咸考表而元和姓纂以咸为諴表为仪表又新唐书崔光逺传中宗在房州官吏皆不为礼光逺祖敬嗣为刺史独尽诚推奉帝德之及反正有与敬嗣同姓名者毎拟官帝辄超拜后召见悟非是访敬嗣已死即授其子汪五品官汪生光逺今以墓志考之敬嗣武后时实为房州刺史然墓志载敬嗣长子悦次子协而无名汪者而姓纂亦云悦生光逺然则以悦为汪盖史误也敬嗣卒于证圣元年中宗反正其殁已久屡迁他人官而不悟可谓昏矣
　　唐祝府君碑
　　右唐祝府君碑府君讳綝钦明父也碑钦明自撰今南京有汉祝睦两碑其一言君兆自重黎祝融苗胄其一言其先高辛余按诸书重黎祝融皆帝高阳之后帝尧高辛之子睦碑既云出于重黎祝融又云出于高辛自相抵牾莫可究考而此碑引世本氏姓篇云祝氏轩辕之后也史记周本纪武王克殷而封黄帝之后于祝帝尧之后于蓟乐记云封黄帝之后于蓟帝尧之后于祝盖以黄尧本【下阙一字】同出有熊由此史传相交祝蓟互举参考世本马迁近之然司马迁史记于族系多采世本不知世本果可尽信否盖君子于学有所不知阙焉可也
　　唐秦州都督唐宗碑
　　右唐宗碑云君讳宗字征仁而唐书宰相世系表云名世宗碑又云祖讳子政而世系表作二政皆当以碑为正宗宰相休璟祖也仕隋为朔方郡丞行郡守事大业末为贼梁师都所杀神龙中赠秦州都督
　　唐工部尚书姚璹碑
　　右唐姚璹碑按新唐书璹列传云为夏官侍郎坐族弟敬节叛贬桂州长史而碑云自兵部侍郎以敬节犯法改授司府少卿检校定州刺史防即眞转都督广循等二十三州诸军事广州刺史后替还仍以前累重贬桂州又璹为宰相时尝为西京畱守而史不载璹以妖妄谄防事武后其事迹皆不足取而于官秩阙漏不可不记者所以正史官之失也璹防时所厯官列传尤简畧今皆不复载云
　　后周宇文举碑
　　右后周宇文举碑卢思道撰神龙中其曾孙敞追建以后周书考之官阀事迹多同惟碑云公讳举字神举而史但言名神举而已又史云其曾祖名求男而碑止言名求史云祖名显和而碑止言名和亦皆不同其卒也史云宣帝以宿憾杀之而碑称遘疾薨疑作碑者为讳其事当以史为正
　　唐魏叔瑜妻王夫人墓志
　　右唐王夫人墓志夫人魏叔瑜妻华之母也志无书撰人姓名验其笔法盖华自书华以草隶擅名一时然石刻见于今者絶少此志世尤罕传云
　　唐兵部侍郎崔兢墓志
　　右唐崔兢墓志云公讳兢字明愼祖敦礼父守业案旧唐书敦礼列传云孙贞愼神龙初为兵部侍郎元和姓纂新史宰相世系表所书亦同今以墓志考之其家世及名位皆合惟不着其名而以明为贞者皆唐史及姓纂之阙误也
　　唐中兴圣教序
　　右唐中兴圣教序中宗为三藏法师义浄所作唐奉一书刻石在济南长清县界四禅寺寺在深山中义浄眞身塔尚存余屡徃游焉得此文入録案御史台记奉一齐州人善书翰武后时为御史后坐诛翦皇族废
　　唐圣教序碑侧
　　右圣教序碑侧云则天尝得玉册上有名十二字朝野不能识义浄能读其文曰天册神皇万岁忠辅圣母长安证圣元年五月上之诏书褒答案宋莒公纪年通谱武后以证圣元年九月授天册金轮圣人之号故大赦改元先是司饩局人于水际得石函有玉册云神皇万岁忠辅圣母长安故改元协瑞其文与义净所载小异云余尝谓义净方外之人而区区为武后称述符命可笑也然陶景号称一代高士在梁武时亦屡上图防岂独义净哉
　　唐徐有功碑
　　右唐徐有功碑徐彦伯撰以新旧唐史考之其本末皆同惟旧史云长安二年卒年六十二碑云三年卒年六十八新史亦云年六十八与碑合
　　唐国子祭酒武承规墓志
　　右唐武承规墓志苏颋撰顔鲁公家庙碑载鲁公之父名惟贞字叔坚尝为太子文学今此志题太子文学顔叔坚书岂非以字行乎家庙碑又称叔坚受笔法于舅殷仲容特以草隶擅名云
　　唐陜州刺史刘延景碑
　　右唐刘延景碑延景女为睿宗妃生让帝者碑云夫人房氏以景云元年赠沛国夫人二年岁次丁亥袝窆于延景之墓按睿宗以景云元年六月即位改元岁次庚戌明年歳在辛亥而碑作丁亥误也碑载延景四子温玉承顔璵琪而元和姓纂以璵为瑗盖姓纂之谬
　　唐修封禅坛记
　　右唐修封禅坛记贾膺福书初余得膺福八分书大云寺记爱其笔法后又得此记字为小楷尤工妙可喜云






　　金石録卷二十五
　　钦定四库全书
　　金石録卷二十六　　　　宋　赵明诚　撰跋尾十六【唐】
　　唐并州长史崔敬嗣碑
　　唐赠右仆射王洎碑
　　唐巂州都督姚懿碑
　　唐卢懐愼碑
　　唐琅邪王冲墓志
　　唐元观尹尊师碑
　　唐河侯新祠颂
　　唐郭知运碑
　　唐大云寺禅院碑
　　唐六公咏
　　唐凉国长公主碑
　　唐衞尉正卿泉君碑
　　唐左骁卫大将军赵元礼碑
　　唐王方翼碑
　　唐龙角山纪圣铭
　　唐冠军大将军臧懐亮碑
　　唐萧灌碑
　　唐杨厯碑
　　唐汝阳王长女墓志
　　唐南岳眞君碑
　　唐立梁宣帝明帝二陵碑
　　唐孝义寺碑隂记
　　唐景阳井铭
　　唐代国长公主碑
　　唐赵冬曦祭仲山甫文
　　唐解琬碑
　　唐赠兖州都督裴守眞碑
　　唐屯畱令邢义碑
　　唐并州长史崔敬嗣碑
　　右唐崔敬嗣碑按唐史崔光逺传中宗在房州光逺之祖敬嗣为刺史尽诚推奉帝德之及反正有与敬嗣同姓名者毎拟官辄超拜后召见悟非是访眞敬嗣已死乃用其子余集録有光逺祖墓志其卒在武后朝此碑敬嗣盖中宗时误迁官者也而碑乃云景龙元年有制追不时至中宗对宰相称其姓名三令使者趣之及谒见即日拜羽林将军二説不同岂中宗既见乃悟其非是欤
　　唐赠右仆射王洎碑
　　右唐王洎碑洎王仁皎父也元和姓纂唐史宰相世系表皆云名文洎而碑云名洎字文洎云
　　唐巂州都督姚懿碑
　　右唐姚懿碑懿崇父也据碑及唐书宰相世系表皆云公讳懿字善意而崇子奕碑与元和姓纂乃云名善意岂非以字行乎懿隋末唐初人仕至巂州都督开元间崇为宰相立此碑
　　唐卢懐愼碑
　　右唐卢懐愼碑苏颋撰其叙懐愼官阀甚畧云公讳懐愼字懐愼而史不载其字又云上因游鄠杜北望京阙岿然有公之别庐抵其宅室甚陋据此所书乃明皇尝亲幸其第而史云驰使问之非也史又云懐愼属疾宋璟卢从愿候之临别执二人手曰上求治切然享国久稍勌于勤将有憸人乗间而进矣盖谓杨李也果如此懐愼可谓先见然独新史有之旧史不载按懐愼以开元四年卒是时明皇新即位登用贤俊鋭于为治之时也乃曰享国久倦于勤何哉疑初无此事盖唐史喜取小説所载故事多谬误以此知是非去取秉史笔者岂不可愼
　　唐琅邪王冲墓志
　　右唐琅邪王冲墓志冲赵王贞子也中宗迁房陵贞与冲谋反正举兵未几父子皆败开元六年始诏陪昭陵武后革命毒流海内而唐之宗室被祸尤甚冲父子特畏诛翦故举兵尔非有他谋也仓卒无援卒就夷灭哀哉
　　唐元观尹尊师碑
　　右唐尹尊师碑郭谦光八分书谦光八分初不见称于唐人欧阳公独称之以为不减韩蔡史李四家余因访求之久得崔敬嗣及此碑着録焉
　　唐河侯新祠颂
　　右唐河侯新祠颂秦宗撰云河伯姓冯名夷字公子潼乡华隂人也按章懐太子张衡传注引圣贤墓冢记亦云冯夷者农华隂潼乡隄首里人服八石得水仙为河伯又引龙鱼河图曰河伯姓吕名公子夫人姓冯名夷三説虽异然其为无所稽据则同也呜呼自古荒诞之説惑人虽聪明之士犹或不免况庸人乎
　　唐郭知运碑
　　右唐郭知运碑苏颋撰知运有两碑其一张説文唐书知运传载其子二人曰英杰英乂而苏张二公所为碑书其子四人曰英杰英竒英协英彦而无英乂欧阳公疑焉以谓英竒等三子皆在唐不显史家阙漏或有之英乂尝为西川节度使其事甚着史官不应差其世家而苏张二公作铭在知运卒后不逺亦不应阙其子孙莫可究其孰失余按代宗实録云英乂知运季子而元载所为英乂墓碑亦云陇右节度使知运公之皇考也然则英乂为知运子无疑又按英乂碑云公以天宝二载筮仕盖知运以开元九年卒明年立碑碑所载诸子皆已有名位英乂时方孩幼且未从仕故碑不载尔余又尝得徐浩所为英杰碑有云移孝于忠二叶四将齐名当代同气十人然则知运诸子碑传阙漏者尚多不独此三人而已【德宗实録又有郭英干云英乂弟也】
　　唐大云寺禅院碑
　　右唐大云寺禅院碑李邕撰并书初武后时有僧上大云经陈述符命遂令天下立大云寺至开元二十六年诏改为开元寺此碑十一年建故犹称大云也
　　唐六公咏
　　右唐六公咏李邕撰胡履虚书初余读杜甫八哀诗云朗咏六公篇忧来豁防蔽恨不见其诗晚得石本入録其文词高古眞一代佳作也六公五王为一章狄丞相别为一章云
　　唐凉国长公主碑
　　右唐凉国长公主碑苏颋撰明皇书公主睿宗女也新唐书列传云字华庄而碑云讳防字花妆传云下嫁薛伯阳而碑云嫁温彦博曾孙曦按新史睿宗第三女荆山公主已嫁薛伯阳当以碑为正
　　唐衞尉正卿泉君碑
　　右唐泉君碑泉君者高丽苏文之孙泉男生之子也高宗时与男生同归朝仕为衞尉卿按唐书及元和姓纂皆云名献诚今此碑乃云讳寔字行于代而阙其字不书又姓纂云献诚生隐而碑但云名隐而已献诚出于夷虏事迹无足考究録之以见史传所载名字异同也
　　唐左骁卫大将军赵元礼碑
　　右唐赵元礼碑潘肃撰元礼赵丽妃之父本山东倡也明皇在潞丽妃以倡得幸后生太子瑛开元初元礼父子皆超迁显官其卒赠越州都督諡曰忠诏为立碑称述甚胜夫爵禄天下公器所以待有德与有功者虽人主不得而私焉明皇昵于内宠擢用匪人至为赐諡立碑尊宠如此使天下之士亦何所劝乎论者徒知明皇自天宝以后纲纪废弛卒致播迁之祸不知袵席无别履霜不戒所从来久矣
　　唐王方翼碑
　　右唐王方翼碑张説撰其事与唐书列传皆合以校余家所藏燕公集本不同者二十余字皆当以碑为是也
　　唐龙角山纪圣铭
　　右唐龙角山纪圣铭明皇撰按高祖实録武德三年四月辛巳晋州人吉善行于羊角山见白衣老父乗白马朱鬛谓善行曰爲吾语唐天子吾为老君汝祖也今年平贼后汝当为帝天下太平必得百年享国子孙且千岁太宗遣使者杜昻致祭须臾神复见谓昻曰归语天子我不食何烦祭为高祖异之立庙于其地授善行朝散大夫据碑称是时太宗为秦王讨宋金刚所谓贼平汝当为帝者指太宗也其事可谓怪矣然碑与实録所载语颇不同文多不能备録惟碑称善行以武德三年二月初奉神教至四月老子又见曰石出吾言实既而太宗遣昻善行乗驿表上比至长安适防郇州献瑞石如文曰天下安千万日而实録亦云郇州献瑞石有文曰天下千万其语小异又碑称善行绛州人而实録云晋州尔老子其生以清净无为为宗岂身没数千岁而区区为人称述符命哉盖太宗初起托以自神此陈胜所谓卜之鬼者也史臣既载于实録明皇又文之于碑遂以后来为眞可欺罔岂不可笑也哉
　　唐冠军大将军臧懐亮碑
　　右唐臧懐亮碑李邕撰并书臧氏世墓在耀州三原有数碑余尽得之元和姓纂云懐亮生希让为渭北节度使此具载懐亮诸子无名希让者以余家所有顔鲁公书懐恪碑考之希让盖懐恪子云
　　唐萧灌碑
　　右唐萧灌碑张説撰云灌为内直监以外艰去职当免丧不就祥缟不撤几筵者久之夫礼为可传也为可继也子路有姊之丧可以除之矣而弗除也孔子曰何弗除也子路曰吾寡兄弟而弗忍也孔子曰先王之制礼行道之人皆不忍也子路闻之遂除之灌父丧当除其母无恙而过时不释服不撤几筵岂礼也哉
　　唐杨厯碑
　　右唐杨厯碑题云义男光禄大夫前中书令上柱国越国公太子右谕德颍川钟绍京撰铭并书厯中官杨思朂父也绍京出于胥史无他才能特以夤縁附防致位宰相固无足道者然屈于阉竖至以父事之又以着之金石畧无愧耻亦甚矣书之可以为后来之戒而新旧史皆阙焉故余详録之于此者有以见小人苟可以得利无不为也
　　唐汝阳王长女墓志
　　右唐汝阳王长女墓志宁王撰唐史及诸书汝阳王名皆为璡而此志独作淳此志宁王自作不应差误按宁王诸子与宗子名皆从玉疑汝阳先名淳后改为璡唐史不载耳【宗诸子名皆初从水后改为玉也】
　　唐南岳眞君碑
　　右唐南岳眞君碑有别驾赏紫金鱼袋光大晊欧阳公云赏紫盖今借紫之比余按唐制自有借紫借绯而又有赏紫赏绯盖以军功被赏者耳
　　唐立梁宣帝明帝二陵碑
　　右唐立梁宣帝明帝二陵碑开元二十一年其裔孙嵩追建其前题银青光禄大夫黄门侍郎同中书门下平章事而姓名已残缺按唐纪开元二十一年韩休实为此官然则此碑乃休之文也碑后题金紫光禄大夫行光禄卿驸马都尉而姓名已残缺者盖嵩之子衡也
　　唐孝义寺碑隂记
　　右唐孝义寺碑隂记初陈徐陵为孝义寺碑至开元二十三年徐峤之为湖州刺史再书而刻之因记其事于碑隂峤之自云陵之十世孙按陈书陵以后主至德元年卒距开元二十三年才百五十余年不应已有十世孙又据峤之父高行先生碑云曾祖俨梁岳阳王参军则是俨与陵同时而在其前不应为陵五世孙以此碑隂所书可疑然其笔法精妙非峤之不能为特恐书碑时误耳
　　唐景阳井铭
　　右唐景阳井铭文字磨灭后有记开元中江宁县丞王震撰震所撰记其前以为序称余莫知谁也其末乃云盖隋炀帝之所制耳然则未知果炀帝之所制乎欧阳文忠公曰炀帝躬自灭陈目见叔宝事又尝自铭以为戒如此及身为淫乱则又过之岂所谓下愚不移者哉余以谓炀帝躬贼其父而夺之位其防忍狂悖人神之所愤疾死盖晚矣至于长恶不悛以亡其国乃所当然又何足议焉
　　唐代国长公主碑
　　右唐代国长公主碑云公主睿宗第四女也新唐史以为第五女盖史误碑乃公主壻郑万钧撰
　　唐赵冬曦祭仲山甫文
　　右唐赵冬曦祭仲山甫文开元二十二年冬曦为濮州刺史因明皇耕借田致祭刻此文焉按乐史寰宇记仲山甫墓在雷泽县西北一里墓前有祠堂石室而郦道元注水经成阳尧陵北二里有仲山甫墓考地验状咸为疎僻盖闻疑书疑耳余尝得其石室画像上有八分书题云君为从事时以字画及衣冠人物验之乃东汉时所为决非山甫墓汉末仲氏为成阳大族尧母碑隂题名数十人皆仲氏而廷尉定以下三碑尚存廷尉碑云圣汉龙兴家于成阳孟府君尧庙碑云惟仲氏祖统所继出本继于成周之胄苗天生仲山甫翼佐中兴宣平功遂受封于樊周道衰防失爵亡邦后嗣乖散各相土择居帝尧萌兆生长葬陵在于成阳圣化常存慕魏都之盛乐风俗之美遂安处基业属都乡高相里因仲氏盖后人因仲氏于此遂误指为仲山甫墓其实非也
　　唐解琬碑
　　右唐解琬碑琬武后中睿朝为将有功新旧史皆有传所书事迹终始与碑多合惟碑与旧史皆云琬以开元六年卒而新史以为卒于五年者误也
　　唐赠兖州都督裴守眞碑
　　右唐裴守眞碑云守眞曾祖景周富平令祖正长平郡赞持考眘鄼令新唐史宰相世系表亦云景生正隋散骑常侍正生眘字归厚为酂令而元和姓纂乃云正生归厚归厚生眘者误矣惟守眞及其子耀卿碑皆云正为长平郡赞治而世系表言为散骑常侍又云眘字归厚不知何所据也
　　唐屯畱令邢义碑
　　右唐邢义碑义邢和璞父也元和姓纂云和璞父名思孝为澧州都督而碑乃云公讳义字思义仕为屯畱令又姓纂云后魏光禄卿邢虬虬生防防生孙助助生思孝思孝生和璞而碑乃云助之祖名子良皆当以碑为据







　　金石録卷二十六
　　钦定四库全书
　　金石録卷二十七　　　　宋　赵明诚　撰跋尾十七【唐】
　　唐八马坊碑
　　唐忠武将军王暕墓志
　　唐淄州开元寺碑
　　唐吏部尚书杨仲昌碑
　　唐唐俭碑
　　唐龙门西龛石像碑
　　唐金仙长公主碑
　　唐云麾将军李秀碑
　　唐嵩阳观纪圣德碑
　　唐驸马都尉豆卢建碑
　　唐陈隐王祠堂记
　　唐崔潭诗
　　唐贞一先生庙碑
　　唐陈畱尉刘飞造像碑
　　唐棣王墓志
　　唐金城寺放生池碑
　　唐多宝塔感应碑
　　唐荥阳王妣朱氏墓志
　　唐武部尚书杨珣碑
　　唐宇文颢山阴述
　　唐永阳郡太守姚奕碑
　　唐云门山投龙诗
　　唐忘归台铭
　　唐渭南令路公遗爱表
　　唐吕諲祠庙碑
　　唐吕公表
　　唐玉眞公主墓志
　　唐京兆尹鲜于仲通碑
　　唐慧义寺弥勒像碑
　　唐八马坊碑
　　右唐八马坊碑郄昂撰开元之治盛矣监牧之制其详如此録之可以见当时之制焉
　　唐忠武将军王暕墓志
　　右唐王暕墓志父遂古官驸马都尉颍州刺史尚高安公主高宗大帝之女也按唐书高宗第二女高安公主下嫁颍州刺史王勗天授中为武后所诛今此志乃云名遂古唐初人多以字为名故名字混淆难考遂古岂非以字行乎
　　唐淄州开元寺碑
　　右唐淄州开元寺碑李邕撰并书碑初建于本寺后人移置郡廨败屋下余为是州迁于便坐用木为栏楯以防之云
　　唐吏部尚书杨仲昌碑
　　右唐杨仲昌碑席豫撰邬繇篆仲昌有两碑其一韩择木八分书刻于此碑之阴文皆同仲昌元琰子也唐书元琰列传与崔沔所撰元琰碑皆云汉太尉震十八代孙此碑乃以仲昌为二十代唐世士人谱牒犹班班可考今元琰仲昌父子碑刻不应差其世次不同如此莫可晓也
　　唐唐俭碑
　　右唐唐俭碑云俭字茂约而唐书列传云字茂系又云男尚识尚豫章公主而唐书于俭传云名善识于公主传云名茂识皆其差谬此碑开元中俭曾孙追立距俭之殁虽已逺然至名字皆不应有误可以为据也
　　唐龙门西龛石像碑
　　右唐龙门西龛石像碑礼部员外郎张九龄撰今世所有曲江集无此文惜其残缺不完也
　　唐金仙长公主碑
　　右唐金仙长公主碑徐峤之撰明皇御书据唐书本传云太极元年与玉眞公主皆为道士而碑云丙午岁度为道士盖神龙二年也此于史学不足道然唐史书事差谬多如此
　　唐云麾将军李秀碑
　　右唐李秀碑李邕撰并书碑在幽州按明皇以天宝三年改年为载今此碑元年正月立而称元载何哉
　　唐嵩阳观纪圣德颂
　　右唐嵩阳观纪圣德颂天宝中明皇命方士链丹于此观李林甫献颂称述功德焉天宝之政荒淫败度而明皇区区方链丹以蕲长生岂不可笑乎
　　唐驸马都尉豆卢建碑
　　右唐豆卢建碑云建其先慕容氏前燕枝族也九世祖苌在魏赐姓豆卢氏封北地王按元和姓纂云慕容运孙北地王精入后魏道武赐姓豆卢氏精生丑丑曾孙苌生宁而北史宁传云宁曾祖胜以燕皇始初归魏授长乐郡守赐姓焉唐距北朝未远氏族书完备士大夫人人能知其得姓之自今碑与北史姓纂所载不同如此皆莫可考
　　唐陈隐王祠堂记
　　右唐陈隐王祠堂记张谓撰按明皇以尹喜旧宅得灵符遂改元天宝此记云宝符见之二载者天宝二年也其末又云龙防甲申海宼吴令光入臣之岁者据纪年通谱天宝三载岁次甲申盖天宝二年蕲县令修完祠堂至明年谓始为记文尔又按唐书帝纪天宝二年十二月海贼呉令光冦永嘉郡明年河南尹裴敦复晋陵太守刘同升南海太守刘巨鳞讨之闰月令光伏诛今此记乃云令光入臣而明皇实録亦止言敦复等讨令光平之不言其伏诛不知唐史何所据也岂令光既降而杀之欤不然唐史误矣
　　唐崔潭诗
　　右唐崔潭诗蔡有邻小字八分书欧阳公称之以谓与三代彛鼎铭无异而元祐间守京兆者取其石为柱础世遂不复传可惜也
　　唐贞一先生庙碑
　　右唐贞一先生庙碑贞一先生者司马承祯也按新旧唐史及诸书皆云承祯字子微今此碑乃云尊师讳子微字承祯初莫能晓后因见崔尚所撰天台桐栢观碑乃言师名承祯一名子微云
　　唐陈畱尉刘飞造像碑
　　右唐陈畱尉刘飞造像碑史惟则小字八分书按封演闻见记云宗常幸骊山登朝元阁命羣臣赋诗正字刘飞诗最清拔特防激赏右相李林甫怒飞不先呈已出为一尉而卒士子寃之今此记有云顷校文金殿赓歌栢梁叨沐锦衣之赐遂有长沙之役又云圣恩广被移官大梁如此则演所记为不诬矣林甫妬贤疾能出于天资飞以一诗之善遂遭远谪其憸愎如此记在洛阳龙门山字画甚工而世颇罕传
　　唐棣王墓志
　　右唐棣王琰墓志按唐史琰坐厌魅囚于鹰狗坊以忧卒而志云终于咸宁县兴宁里十六王之藩邸史云宝应元年诏复琰王爵而志云存王削官盖琰初未尝夺王爵疑宝应诏书特还其官尔
　　唐金城寺放生池碑
　　右唐金城寺放生池碑书撰人姓名皆已残缺据田槩京兆金石録以为韩择木书岂当槩为録时尚完好可读乎其字画竒伟非择木不能为也
　　唐多宝防感应碑
　　右唐多宝防感应碑岑勋撰顔眞卿书多宝防者僧楚金所造楚金尝冩法华经千余部置防中今犹有存者余于士大夫家数见之余亦得其一卷乃乾元二年肃宗所造卷首佛像绢素画迹尚如新也
　　唐荥阳王妣朱氏墓志
　　右唐朱氏墓志韩择木书择木以八分名家石刻存者尚多而此志独为正书笔法清劲可爱择木正书见于世者惟此耳
　　唐武部尚书杨珣碑
　　右唐杨珣碑按唐史宰相世系表以珣为友谅子今碑乃云志谦子疑史误珣杨国忠父也故宗亲为制碑其末盛称国忠之美云我有社稷尔能衞之我有廊庙尔能宰之叶和九功九功惟序平章百姓百姓昭明其语可谓褒矣岂所谓临乱之主各贤其臣者乎碑天宝十二载建盖后二年禄山起兵又一年国忠被戮矣
　　唐宇文颢山阴述
　　右唐宇文颢山阴述杜陵史怀则书怀则与史惟则同时必其晜弟也惟则以八分著名怀则之书盖不减惟则而初不见称于当时者岂非其位不显乎以此知士负其艺能或以垂名于不朽或遂湮没而无闻者盖亦有幸有不幸也若怀则之书非见録于余则遂泯没于后矣
　　唐永阳郡太守姚奕碑
　　右唐姚奕碑奕崇子也新唐史云崇諡文献而此碑及张説所撰崇碑皆云諡文贞盖崇之父懿已諡文献父子罕有同諡者当以碑为正
　　唐云门山投龙诗
　　右唐云门山投龙诗北海太守赵居贞撰序言天宝黓岁下元日居贞投金龙环璧于此山有瑞云出于洞中有声云皇帝寿一万一千一百岁盖天宝中宗方崇尚道家之説以祈长年故当时谄谀矫妄之徒皆称述竒怪以阿其所好而居贞遂刻之金石以重欺来世可谓愚矣
　　唐忘归台铭
　　右唐忘归台铭集古録云此铭及孔子庙城隍神记三碑并在缙云其篆刻阳冰平生所篆最细瘦世言此石皆活岁久稍生刻处几合故细者恐无是理果若是更加以岁月则遂无复有字矣此数碑皆阳冰在肃宗朝所书是时年尚少故字画差疎瘦至大厯以后诸碑皆暮年所篆笔法愈淳劲理应如此也
　　唐渭南令路公遗爱表
　　右唐路公遗爱表蘓源明撰新唐史列传云路嗣公字懿范今此表乃云公名嗣恭字嗣恭然则唐史以为字懿范者不知何所据也
　　唐吕諲祠庙碑
　　右唐吕諲祠庙碑衞密撰云上元纪岁之明年绍始置南都以荆州为江陵府命长史曰尹按元结所撰吕公表与肃宗实録皆云上元元年九月改荆州为南都独此碑以为二年恐误
　　唐吕公表
　　右唐吕公表元结撰前太子文学翰林院侍诏顾诫奢书杜甫集有赠顾八分文学诗即诫奢也诫奢八分不多见余所得者衞密撰吕公庙碑并此表郭英竒郭愼微碑为四耳甫诗称其最工小字而此表字画甚大尤壮伟可喜按唐书帝纪及宰相表皆云乾元二年七月辛卯諲以母丧罢十月起复上元元年五月壬子复罢为太子宾客今此表乃云乾元二年六月丁母忧上元元年七月复罢相月日小不同未知孰是
　　唐玉眞公主墓志
　　右唐玉眞公主墓志王缙撰志云公主法号无上眞字天宝中更赐号曰持盈而唐史但言字持盈尔志又云中宗时封昌兴县主睿宗时封昌兴公主后改封玉眞进为长公主唐史但云封崇昌县主而以昌兴为崇昌者皆其阙误志又云元年建辰月卒而史以为卒于宝应中亦非也此于史学皆至浅不足道然着之要见唐史多谬误耳
　　唐京兆尹鲜于仲通碑
　　右唐鲜于仲通碑顔眞卿撰并书仲通以多财结杨国忠荐为劒南节度使讨南诏蛮大败国忠为讳之再荐为京兆尹其始卒无他可称见于史者惟尝表请国忠兼领劒南节度及为国忠立碑颂功德耳鲁公为此碑称述甚盛以此知碑志所载是非褒贬果不可信虽鲁公犹尔况他人乎明皇实録称仲通以漏禁中语贬邵阳司马而碑言为国忠所忌贬小人之交初以利合终以利败理固然也
　　唐慧义寺弥勒像碑
　　右唐慧义寺弥勒像碑李潮八分书潮书初不见重于唐当时独杜甫诗盛称之以比蔡有邻韩择木今石刻在者絶少惟此碑与彭元曜墓志尔余皆得之其笔法亦不絶工非韩蔡比也








　　金石録卷二十七
<史部,目录类,金石之属,金石录>
　　钦定四库全书
　　金石録卷二十八　　　　宋　赵明诚　撰跋尾十八【唐】
　　唐严浚碑
　　唐郭英乂碑
　　唐潘孝子碑
　　唐万年县令徐昕碑
　　唐富平尉顔乔卿碣
　　唐赠太尉李憕碑
　　唐麻姑仙坛记
　　唐凉国夫人李氏碑
　　唐吕府君勅葬碑
　　唐高陵令李岘遗爱颂
　　唐宋璟碑
　　唐宋广平碑侧记
　　唐放生池碑阴记
　　唐滑台新驿记
　　唐右仆射裴遵庆碑
　　唐杜济墓志
　　唐重模延陵季子墓刻
　　唐顔勤礼碑
　　唐顔黙残碑
　　唐开元寺僧残碑
　　唐顔鲁公与郭仆射书
　　唐元结碑
　　唐张九龄碑
　　唐右神武将军史继先墓志
　　唐三藏和尚不空碑
　　唐内侍监鱼朝恩碑
　　唐康日知墓志
　　唐工部尚书辛京杲碑
　　唐茶山诗并诗述
　　唐崔淙谢广利方表
　　唐严浚碑
　　右唐严浚碑徐浩书题礼部尚书襄阳县开国子席某撰而其名残缺不可辨按天宝中席豫尝为此官而碑末有云豫平生交好知其为席豫撰也唐书列传云浚华州华阴人而碑言冯翊临晋人碑文字剥落所存无几惟其首大字十二尚完好笔法竒伟可爱云
　　唐郭英乂碑
　　右唐郭英乂碑元载撰按唐书百官志开元中增集贤待制官至永泰时勲臣罢节制无职事皆待制于集贤门凡十三人今此碑载英乂永泰元年实领此职余观韦述所撰集贤注记开元天宝间凡隷名于集贤者皆一时文学之选盖官以待制为名所以备人主顾问言语侍从之臣也今乃以武夫庸人参于其间可乎代宗之政其纪纲废弛者多矣岂特以此而已哉
　　唐潘孝子颂
　　右唐潘孝子颂崔称撰孝子字季通与其父良瑗相继有至行亲丧皆庐墓大厯中宣慰使李季卿以闻有诏褒美坟陇在今中牟县祥符中章圣皇帝西祀汾阴过之诏有司封其墓且禁樵采云
　　唐万年县令徐昕碑
　　右唐徐昕碑韩云卿撰碑云昕为并州録事参军相国姚元之为法曹笞部人部人诬上反状天后临朝方树刑威诏公先假风宪然后按诘公表直元之则天大怒将贻鼎镬终能犯顔晓辨正刑而出果如云卿所书昕可谓贤矣而唐史不载其事因为録之昕为有功从弟其忠厚之性固宜异于他人也
　　唐富平尉顔乔卿碣
　　右唐顔乔卿碣在长安世颇罕传或云其石今亡矣有朝士刘绎如者汶阳人家藏汉唐石刻四百卷以余集録阙此碣也辍以见赠宣和癸卯中秋在东莱重易装褾因为识之
　　唐赠太尉李憕碑
　　右唐李憕碑李纾撰欧阳公集古録云新唐书列传载憕十余子江沨涵瀛等同被害惟源彭免据李纾载憕子见于碑者十二人未尝有源也然则源者史家何从得见之据史言源为司农主簿以碑考之源当为汶余按穆宗实録载源事首尾甚详云憕被害源方八岁为贼所虏流浪南北展转人家凡七八年洛阳平父之故吏以金帛赎之归于近亲代宗闻之授河南府参军自司农主簿弃官寓居洛阳惠林佛寺埀五十年至长庆中御史中丞李德裕表荐拜谏议大夫时年八十余矣竟辞不受又李德裕防昌一品集载荐源表其事皆同然则史不为无据盖疑初名汶后改为源耳又唐人袁郊撰甘泽谣载源隐居拜官皆同惟书僧圆泽事颇怪诞难信然至其名亦不应谬误也
　　唐麻姑仙坛记
　　右唐麻姑仙坛记顔鲁公撰并书在抚州又有一本字絶小世亦以为鲁公书验其笔法殊不类故正字陈无已谓余尝见黄鲁直言乃庆厯中一学佛者所书鲁直犹能道其姓名无已不能记也小字本今録于后使览者详其眞伪云
　　唐凉国夫人李氏碑
　　右唐凉国夫人李氏碑李郭子仪夫人也碑韩云卿撰史惟则八分书并篆额文词颇简古而字画工妙可喜或云碑今亡矣故世罕传云卿乃退之叔父科斗书后记所谓大厯中以文词独行中朝者
　　唐吕府君勅葬碑
　　右唐吕府君勅葬碑吕府君者名惠恭僧大济之父代宗朝元载王缙用事宗尚浮图之法大济为帝常修功德使殿中监故褒赠其父为兖州刺史官为营办葬事爵赏之滥一至于此
　　唐高陵令李岘遗爱颂
　　右唐李岘遗爱颂岘尝任高陵县令后为宰相以殁殁后县令苏端刻此颂焉碑云曾祖恪封呉王祖昆嗣呉王父禧信安郡王元和姓纂所载亦同而唐书列传以为恪之孙误矣
　　唐宋璟碑
　　右唐宋璟碑顔眞卿撰并书唐书广平六子曰升尚浑恕华衡今此碑言公有七子曰复升尚浑恕延华衡乃八子也鲁公所撰广平碑侧记亦曰公之第八子衡谪官沙州盖广平实有八子唐书阙复延二人而此碑鲁公误书八字为七尔又碑云广平自吏部侍郎兼摄尚书左丞而史不载后自楚州刺史歴魏兖冀三州兼河北按察使迁幽州都督复为魏州而史但言歴兖冀魏三州刺史河北按察使进幽州都督而已史又载广平为广州都督时郡人为璟立遗爱颂璟上疏辞让有诏许停而碑乃云燕公张説尝为碑颂今燕公集中实有此文岂已为文而未尝刻石与
　　唐宋广平碑侧记
　　右唐宋广平碑侧记顔鲁公撰载广平任御史时持服于沙河县属突厥宼赵定州河朔凶惧邢州刺史黄文轨投艰于公公以父母之邦金革无避及贼至城下公为晓陈祸福其徒有素闻公威名者相率而去之开元末安西都防赵含章冒于货赂多以金帛赂朝廷之士九品以上悉皆有名后节度范阳事觉有司以闻宗将加黜责公一无所受乃进谏焉宗纳之遂御花萼楼一切释放举朝皆谢公衣冠俨然独立不拜翌日宗谓公曰古人以清白遗子孙今卿一人而已公曰含章之贿偶不及臣门非不受也宗深嘉之又云公第八子衡因谪居沙州参佐戎幕土番入冦陷于贼廷素闻太尉名德曰唐天子我之舅衡之父舅贤相也其可畱乎大厯十一年以三百骑尽室防归此皆广平逸事有以见其清德冠当世威名动夷狄如此而新旧史皆不载故并録之于此览者传焉
　　唐放生池碑阴记
　　右唐放生池碑阴记唐自天宝以后纪纲废坏职官之滥不可胜载此记具列当时僚属名氏凡团练副使别驾四人同团练副使一人长史三人司马三人録事参军三人司功司仓司兵皆一人司法司户皆三人司田司士皆二人参军四人乌程县令一人丞三人主簿一人尉四人长城县令一人丞三人主簿一人尉五人安吉县令一人摄令一人丞二人主簿一人尉六人武康县令二人丞三人主簿二人尉四人德清县令一人丞二人主簿一人尉三人一郡而吏员猥多如此然史不能尽记故详録之于此焉
　　唐滑台新驿记
　　右唐滑台新驿记李勉撰李阳冰篆其阴有铭欧阳公云不知作者为谁余尝考之乃舒元舆玉筯篆志后赞也其文载于唐文粹及元舆集中欧阳公偶未尝见之尔
　　唐右仆射裴遵庆碑
　　右唐裴遵庆碑唐书列传载遵庆所厯官甚简畧以碑考之其尤著者自吏部郎出为蒙阳太守贬符阳郡征拜礼部郎中而史不载肃宗朝拜给事中累迁尚书右丞兵部侍郎再授吏部而史但言为吏部侍郎而已又史云遵庆薨时年九十余碑云年八十五碑云遵庆諡贞孝而史无之皆其阙误也
　　唐杜济墓志
　　右唐杜济墓志但云顔眞卿撰而不云书欧阳文忠公以谓非鲁公不能为也盖世颇以为非顔氏书更俟识者辨之余观此志字画竒伟决非他人可到欧阳公信小字麻姑仙坛记以为眞迹而尚疑此志何哉
　　唐重模延陵季子墓刻
　　右唐呉季子墓刻自唐以来相传为孔子书大厯中萧定再模而刻之余览史记家语及秦汉以前诸子凡孔子与学者谈议问答是非褒贬纎悉必载其间荒诞之説实非出于圣人而附托书之者固有之矣况于季子之贤孔子亲铭其墓不应畧不见称于前世至唐而始传也又碑铭始于东汉孔子时所未有而其字画乃故为竒怪以欺世俗者非孔子书无疑盖好事者伪为尔故余特为録之以解来者之惑后有博识之士当以余言为然
　　唐顔勤礼碑
　　右唐顔勤礼碑鲁公撰并书元祐间有守长安者后圃建亭榭多辇取境内古石刻以为基趾此碑几毁而存然已磨去其铭文可惜也
　　唐顔黙残碑
　　右唐顔黙残碑者初颍川人家以其石为马台皇祐中王囘深父之弟冏容季见而识其为鲁公书因模本以传深父为文以记之黙仕晋为汝阴太守故大厯中鲁公追建此碑于汝阴焉
　　唐开元寺僧残碑
　　右唐开元寺僧残碑虽书撰人姓名残缺然以字画考之为顔鲁公书无疑也初仁宗朝呉长文参政在京师僦居治地得之当时文士皆为诗今其石尚藏汶上长文家云
　　唐顔鲁公与郭仆射书
　　右唐顔鲁公与郭仆射书仆射郭英乂也鲁公于座位高下小有失当犹力争如此使之立朝其肯逢君之恶乎
　　唐元结碑
　　右唐元结碑顔鲁公撰并书按唐书列传结后魏常山王遵十五世孙而碑与元氏家録序皆云十二世盖史之误又碑与元和姓纂云结高祖名善祎而家録作善禘未知孰是也
　　唐张九龄碑
　　右唐张九龄碑徐浩撰并书欧阳公集古録云按唐书列传所载大节多同而时时小异碑长庆中立而公薨在开元二十八年至长庆三年实八十四年所传或有同异至于年寿官爵子孙宜不谬当以碑为是今考之浩撰碑时为岭南节度使在大厯间距曲江之卒未逺至长庆中其家始刻石尔刘禹锡读曲江集诗序以谓曲江燕翼无似终为馁魂而碑载公嗣子拯孙藏器碑后又载曾孙敦庆孙景新景重然则曲江为有后矣不知禹锡何所据乎碑又云公一名博物而史不载
　　唐右神武将军史继先墓志
　　右唐史继先墓志徐浩撰云公讳继先字继先夏后氏之苗裔殷时迁于北土曾祖牟雨可汗祖墨啜可汗讳瓌父墨特勒讳逾轮肇归皇化封右贤王又云继先宗时为左金吾衞大将军酒泉郡太守河西节度副使肃宗初知神武军事赐姓史氏其后为神武将军封颍国公卒于建中元年按唐书突厥传载黙啜子孙事甚畧粗可见者云命黙啜子左贤王墨特勒讨毗伽可汗其归朝及继先赐姓等事史皆无之又史云黙啜而墓志作墨史云墨特勒为左贤王而墓志作右贤王皆当以墓志为据元和姓纂纪史氏亦不载继先名姓故详録之以补唐史及姓纂之阙漏云
　　唐三藏和尚不空碑
　　右唐不空碑自明皇以后职官不胜其滥下至佛氏老子之徒亦皆享高爵厚禄故不空始为特进大鸿胪封肃国公既殁又赠司空呜呼名器之轻一至于此昔舜命伯禹作司空异于是矣
　　唐内侍监鱼朝恩碑
　　右唐鱼朝恩碑呉通撰通微书朝恩虽以谴死然其徒如窦文场焦奉超者犹居中用事故德宗朝诏为立碑通兄弟于陆贽谤毁抵排无所不至至为朝恩碑则称颂功德如此可以见其为人矣
　　唐康日知墓志
　　右唐康日知墓志李纾撰唐书日知传云祖植开元中为左武卫大将军而志云祖袆石生传云日知终晋绛节度使而志云卒于左威衞上将军传云累加检校尚书左仆射赠太子太师而志云为检校兵部尚书其卒乃赠仆射纾与日知同时人墓志所书宜得其实也
　　唐工部尚书辛京杲碑
　　右唐辛京杲碑按元和姓纂辛氏云怀节生言为都水使者言生云京京杲而碑乃云怀节生恩兼为左骁衞大将军公即大将军之爱子金城郡王之从父弟新书所书亦同金城郡王即云京也然则姓纂以京杲为言之子云京之同父弟误矣
　　唐茶山诗并诗述
　　右唐袁高茶山诗并于頔撰诗述李吉甫撰碑阴记共两卷湖州岁贡茶高为刺史作此诗以讽高恕已孙也贞元中德宗将起卢杞为饶州刺史高任给事中争甚力于是止用杞为上佐德宗猜忌刻薄出于天资信任卢杞几亡天下奉天之围赖陆贽之谋以济杞之贬黜迫于公议然终身眷眷不能忘于贽则一斥不复其奔走播迁而不亡者岂非幸欤非高等力排其奸则复任用杞未可知也唐史称高代宗时累迁给事中建中中拜京畿观察使坐累贬韶州长史复拜给事中吉甫为碑阴记述所厯官甚详云大厯中从其父赞皇公辟为丹阳令再表为监察御史浙江团练判官德宗嗣位累迁尚书金部员外郎右司郎中擢御史中丞为杞所忌贬韶州长史寻刺湖州収复之岁征拜给事中以卒然则高代宗朝未尝为给事中德宗朝未尝拜京畿观察使其贬韶州实为中丞而其为中丞与湖州传皆不载今并着之以证唐史之误
　　唐崔淙谢广利方表
　　右唐崔淙谢广利方表德宗贞元中自着方书号贞元广利方颁之郡国淙时为同州上表称谢德宗信任奸臣毒流天下而区区欲以医方救民疾苦可谓妇人之仁矣

　　金石録卷二十八
　　钦定四库全书
　　金石録卷二十九　　　　宋　赵明诚　撰跋尾十九【唐】
　　唐义兴县重修茶舍记
　　唐昭义军节度王防休碑
　　唐顔杲卿碑
　　唐乘广禅师碑
　　唐般舟和尚碑
　　唐韩退之题名
　　唐国子助教薛公达墓志
　　唐虞城令李公去思碑
　　唐赠吏部尚书武就碑
　　唐弥陀和尚碑
　　唐魏博田绪遗爱碑
　　唐右仆射裴耀卿碑
　　唐刘统军碑
　　唐兴元节度裴玢碑
　　唐赠司空于夐碑
　　唐左常侍薛苹碑
　　唐吕元膺碑
　　唐检校太子少保田公碑
　　唐昭义军节度辛秘碑
　　唐黄陵庙碑
　　唐赠太保李良臣碑
　　唐绛守居园池记
　　唐柳州井铭
　　唐溵州刺史高公德政碑
　　唐西平王李晟碑
　　唐乌重碑
　　唐李祐墓志
　　唐令狐公先庙碑
　　唐殿中侍御史韦翃墓志
　　唐义兴县重修茶舍记
　　右唐义兴县新修茶舍记云义兴贡茶非旧也前此故御史大夫李栖筠实典是邦山僧有献佳茗者防客尝之野人陆羽以为芬香甘辣冠于他境可荐于上栖筠从之始进万两此其滥觞也厥后因之征献寖广遂为任土之贡与常赋之邦侔矣毎岁选匠征夫至二千余人云尝谓后世士大夫区区以口腹玩好之献为爱君此与宦官宫妾之见无异而其贻患百姓有不可胜言者如贡茶至末事也而调发之扰犹如此况其甚者乎羽盖不足道呜呼孰谓栖筠之贤而为此乎书之可为后来之戒且以见唐世义兴贡茶自羽与栖筠始也
　　唐昭义军节度王防休碑
　　右唐昭义军节度王公碑其名已残缺以事考之盖王防休也与唐书列传所载官爵行治多同惟碑云赠右仆射传为左仆射小失不足道而碑与传皆云防休汝州梁县人元和姓纂以为范阳人非也
　　唐顔杲卿碑
　　右唐顔杲卿碑眞卿撰元和中旧石刓缺其甥卢佐元重书而刻之旧唐史言杲卿既杀蒋钦凑等宗知之加杲卿衞尉卿兼御史大夫以袁履谦为常山太守杲卿为司马今以碑考之乃进兼中丞赴京而以贾深为司马新史新书亦同盖旧史之谬碑又言公初被害揭首于右金吾街树有张凑者収其发俄见梦宗云御捍处多兵马少宗哭而设祭焉后凑以发至夫人疑之慿牀而哭忽闻声如鞭牀者发跳箱而前夫人方骇信之其事甚怪而旧史不书新史所载亦简畧杲卿忠义之节贯金石其死宜不昧而鲁公之语可信不疑故尽録其事于此
　　唐乘广禅师碑
　　右唐乘广禅师碑刘禹锡撰初余为金石録颇采唐贤所为碑板正文集之误禹锡之文所録才数篇最后得此碑以校集本是正者凡数十字以此知典籍岁久转冩脱误可胜数哉
　　唐般舟和尚碑
　　右唐般舟和尚碑柳宗元撰并书子厚颇自矜其书然亦不甚工今见于世者惟此与弥陀和尚碑尔虽字画大小不同然笔法煞相似欧阳公以为不类又疑他人借子厚之名者非也
　　唐韩退之题名
　　右唐韩退之题名在嵩山天封观柱盖退之自书又一本与石洪等题名在洛阳福先寺乃同游者所书尔世间又有退之与大顚书乃国初一学佛者伪作而欧阳公集古録以为非伪永叔平生为文宗师退之且力诋释氏而独信此书何耶
　　唐国子助教薛公达墓志
　　右唐薛公达墓志韩退之撰以昌黎集本校之颇不同皆当以石本为是今畧举数处集本云曾祖曰希庄又曰播而阙其祖石本乃云祖曰元晖果州流溪县丞赠右防骑常侍集本云君执弓腰二矢挟一矢以兴而石本作措一矢以兴集本云遗言曰以公仪之子为已后而石本作公仪之子己巳后我盖其小字也如此类甚众畧举数处要知石刻可贵尔
　　唐虞城令李公去思碑
　　右唐虞城令李公去思碑李白撰皇遹书碑侧题云元和四年二月重篆盖遹不与白同时此碑后来追建尔欧阳公集古録云遹在阳冰前者误也
　　唐赠吏部尚书武就碑
　　右唐武就碑就元衡父也元和姓纂载平一四子集备就登备生元衡今此碑与唐书宰相世系表皆以元衡为就子姓纂元和中修是时元衡为宰相不应差其世次岂余家所藏本偶尔脱误也当俟别本校正
　　唐弥陀和尚碑
　　右唐弥陀和尚碑柳宗元撰并书以集本校之不同者十余字皆当以碑为正
　　唐魏博田绪遗爱碑
　　右唐魏博田绪遗爱碑裴垍撰张靖书政和中与柳公权所书何进滔德政碑俱为大名尹所毁
　　唐右仆射裴耀卿碑
　　右唐裴耀卿碑许孟容撰宋次道春明退朝録载皇祐中沂公曾之弟子融侍守河中还以唐明皇所题裴耀卿碑额上之仁宗遂御篆赐沂公碑额曰旌贤今此碑元和中立文与额皆归登书非明皇所题疑子融所上乃明皇书裴光庭碑耳耀卿光庭二碑皆在绛州也又按新唐史列传云耀卿字焕之宰相世系表作涣之而碑乃字子焕传云耀卿守眞次子而碑乃为第三子皆史家之谬
　　唐刘统军碑
　　右唐刘统军碑字画虽残缺犹歴歴可辨以昌黎集本校之时有与集异同皆当以碑为是惟叙其世系不同则疑碑之误集本云公曾祖考为朔州守祖令太原再世北边乐其高寒弃楚不还逮于公身三世晋人而墓志亦云曾大父讳承庆朔州刺史大父巨敖为太原晋阳令遂着籍太原之阳曲此碑乃云考令太原又云再世晋人且碑既言阳曲之别繇公祖迁则其为晋人非再世明矣余故曰石本误也碑当时所立其诸子皆载不应差其世次而错谬如此莫可晓也
　　唐兴元节度裴玢碑
　　右唐裴玢碑晋公裴度撰碑已断裂其族姓名氏磨灭不可辨识但云公名玢字连城以事考之盖裴玢也元和中为兴元节度使以疾归朝卒新旧史皆有传旧史云五代疎勒国王绰武德中本朝授鹰扬大将军天山郡公因畱为京兆人而新史乃云名纠今碑所载与旧史同不知新史何所据而复为纠乎疑转冩误尔又新旧史皆云绰玢五世祖而碑云高祖亦当以碑为正
　　唐赠司空于夐碑
　　右唐于夐碑集古録载夐碑云卢景亮撰今此碑乃张躬撰疑夐有两碑景亮所撰余録中偶无之当候访求
　　唐左常侍薛公碑
　　右唐薛苹碑唐史列传云苹父顺为奉先尉而此碑及元和姓纂皆云名顺先盖史误
　　唐吕元膺碑
　　右唐吕元膺碑旧唐史云元膺字景文新史云字景夫而碑乃云字孟淳新旧史皆云元膺自御史中丞拜岳鄂观察使而碑乃云岳鄂观察兼中丞尔其卒也旧史云諡曰宪而碑作献皆当以碑为据
　　唐检校太子少保田公碑
　　右唐检校太子少保田公碑李宗闵撰文字残缺以事考之盖田正之兄融碑也正帅魏博诏以融为相州刺史使之相近唐史称正防孤事融甚谨军中尝分曹习射正聫中融怒杖之故当田季安猜暴时能自全及为军中拥廹融不悦曰尔竟不自晦取祸之道也其后正与其子布皆被祸如融言融兄弟父子出于军旅其智畧皆过人如正布之忠义融之先见眞一代豪杰也碑为篆字题嵩山布衣书而姓名磨灭不可识其笔迹颇佳
　　唐昭义军节度辛秘碑
　　右唐辛秘碑与新史所载事迹大畧相同惟碑与旧史皆云登五经开元礼科而新史云举明经碑云其卒赠右仆射而新旧史皆作左仆射尔又旧史云諡曰昭而新史云諡曰肃后更諡懿碑不载之其諡莫知孰是也
　　唐黄陵庙碑
　　右唐黄陵庙碑碑四面皆有字今其两面字多处已磨灭不可读此本盖七八十年前旧物字画完好可宝也今世所传退之集多为人妄加讐校而此碑人家尚时有之故讹谬为少然退之自潮移袁入为国子祭酒实三年而碑云三十年盖书者误耳
　　唐赠太保李良臣碑
　　右唐李良臣碑良臣李光顔之父也碑李宗闵撰文词尔雅可喜宗闵牛僧孺皆一代竒才而自陷朋党惜哉
　　唐绛守居园池记
　　右唐绛守居园池记樊宗师撰昔之为文者虽务为新语然未尝有意于求竒也宗师之文乃故为险怪必使人不可晓而后己此岂作者之体哉
　　唐柳州井铭
　　右唐柳州井铭柳宗元撰沈传师书字画颇不工疑后人伪为然以子厚集本校之不同者数字此本为善又恐工人模刻不甚精好尔更俟识者辨之
　　唐溵州刺史高公德政碑
　　右唐溵州刺史高公德政碑王起撰按唐书地里志元和十二年以郾城上蔡西平遂平四县置溵州长庆元年州废今碑后题长庆而其下残缺当为元年盖是年州遂废矣高公者名承简崇文之子为裴度牙将后至汾州节度唐史有传
　　唐西平王李晟碑
　　右唐李晟碑裴度撰碑载西平子十二人愿聪总愻慿恕宪愬懿听惎慇唐史宰相世系表所书亦同而新旧史列传皆云晟有十五子旧史云侗伷偕无禄蚤世岂以侗等早世故碑不载欤又李石撰李听碑云西平有子十六人疑更有未名而卒者尔元和姓纂载西平子十人以碑校之姓纂缺聪总慿懿四人而怤应二子墓碑旧史皆无之又其伦次差谬亦当以碑为正
　　唐乌重碑
　　右唐乌重碑新唐史列传云重为横海节度使讨王廷凑久不进兵穆宗以为观望诏杜叔良代之以重为太子太保长庆末以检校司徒中书门下平章事为山南西道节度使召至京师改节天平军文宗初眞拜司徒今以碑考之重为横海节度也长庆元年徙为山南西道周岁征入改天平军四年就拜太子太保文宗践极眞拜门下平章事顷之同中书为司徒余如故盖重之罢横海即移鎭兴元未尝拜太子太保而其为太保实帅天平又其帅兴元时未尝兼宰相至文宗即位乃拜尔旧史与文宗实録所书畧同皆可以正新史之失
　　唐李祐墓志
　　右唐李祐墓志庾敬休撰新唐书祐列传云祐为夏绥银节度徙泾原讨李同捷也改沧德景节度累检校尚书左仆射董重质之贬未几转太子少詹事武宁军迁左神武将军累擢左右神防行营劒南西川节度使后复云歴帅夏绥银宥终右龙武统军赠尚书右仆射其所书首尾顚倒今以墓志考之祐以平蔡功超授左神武将军从李愬平李师道迁左金吾衞将军帅绥银夏迁户部尚书兼左金吾衞大将军遂为齐德沧景等州节度使以卒其所歴官止此矣盖未尝为少詹事帅泾原领剑南节度使也不知史何所据又志云卒于沧景而传言终龙武统军志云赠司徒而传言赠仆射亦当以志为是祐之为呉元济将也据李愬传言呉秀琳之降为愬防曰必破贼非李祐不可祐贼徤将也守兴桥栅其战常易官军愬候祐防获于野遣史用诚以壮骑三百伏其旁祐果轻出遂为所擒今志乃言祐潜布款诚于愬曰某以某日归命其就执也愿得伤一支以为解不然妻子在贼城无遗类矣愬许之洎至唐州同执者十二人命斩于牙门外次至祐大呌谓愬曰公背初约邪今淮蔡未平不宜诛壮士愬乃释之自取药封其臂分衣服饮食与语终日即署为都知兵马使二説不同未知孰是也
　　唐今狐公先庙碑
　　右唐令狐公先庙碑刘禹锡撰集本云躬若奉盈而碑本躳作匔按史记周公世家云匔匔然如畏徐广曰匔匔谨敬貌也出三苍后人不知匔字所出遂改为躬误矣其他异同尚多不尽録也
　　唐殿中侍御史韦翃墓志
　　右唐韦翃墓志刘禹锡撰世所传禹锡文集无此志盖禹锡集本四十卷今亡其十卷墓志皆阙非独此一篇也翃有子询仕为湖南观察使旧史有传新史无之墓志云翃父防卿而传作君卿墓志云翃官终殿中侍御史而传作侍御史皆非也











　　金石録卷二十九
　　钦定四库全书
　　金石録卷三十　　　　　宋　赵明诚　撰跋尾二十【唐　五代】
　　唐义阳郡王苻璘碑
　　唐赠太尉王智兴碑
　　唐丞相崔羣碑
　　唐何进滔德政碑
　　唐李听碑
　　唐赠太师崔倕碑
　　唐相国李凉公碑
　　唐牛僧孺碑
　　唐太子太傅刘沔碑
　　唐醉吟先生传并墓志
　　唐赠太尉李固言碑
　　唐吏部尚书高元裕碑
　　唐赠司徒薛平碑
　　唐起居郎刘君碑
　　唐赠礼部尚书许康佐碑
　　唐潜溪记
　　唐赠司空孔岑父碑
　　千字文
　　瘗鹤铭
　　冬日陪羣公泛舟诗
　　唐题阮客旧居诗
　　唐遗教经
　　唐冰清琴铭
　　唐中书舍人王无竞碑
　　后唐汾阳王眞堂记
　　汉重修高祖庙碑
　　南唐紫极宫石磬铭
　　周文宣王庙记
　　日本国诰
　　唐义阳郡王苻璘碑
　　右唐苻璘碑按唐书列传璘姓符而碑作苻以姓氏书考之琅邪符氏出于鲁顷公之孙公雅为秦符节令因以为氏而武都苻氏出于有扈之后为启所灭犇西戎代为氐酋本姓蒲至苻坚以背有文改焉今此碑以璘为符氏又云其先琅邪人皆不可知然按璘与弟瑶皆封邑于琅邪岂书碑者误以符为苻其家出于武吏不知是正乎
　　唐赠太尉王智兴碑
　　右唐王智兴碑裴晋公撰智兴出于卒伍无他才能其为将帅虽有破李师道李防李同捷之功然在徐州跋扈难制逐崔羣侯度剽夺贡物重敛以结权幸其功不足掩过晋公为此碑可谓过其实矣
　　唐丞相崔羣碑
　　右唐丞相崔羣碑裴晋公撰刘禹锡书字画讹缺处多其可考者羣为武宁军节度使召拜检校礼部尚书而唐史本传作兵部其自荆南节度使召拜检校左仆射太常卿遂为吏部尚书以卒其传但云召拜吏部尚书而已皆当以碑为正羣在宪宗朝号称贤相时皇甫镈方有宠羣力排其奸且为宪宗陈开元天宝治乱所以分者其语激切然宪宗竟逐羣而相镈夫以羣之贤宪宗之明然谗间一入且犹不免自古君臣之际能保始终者顾不难哉
　　唐何进滔德政碑
　　右唐何进滔德政碑进滔事迹固无足取而柳公权书法为世模楷此碑尤为雄伟政和中大名尹建言磨去旧文别刋新制好古者为之叹惜也
　　唐李听碑
　　右唐李听碑与唐史所载事迹多同惟听罢魏博节度使碑言为太子太师而史作少师小误耳
　　唐赠太师崔倕碑
　　右唐崔倕碑据新唐史倕子邠传云倕位吏部侍郎今以碑考之倕仕至检校吏部尚书郎中兼御史中丞尔盖传误也
　　唐相国李凉公碑
　　右唐李凉公碑李德裕撰文字残缺不可尽识按新唐史列传载石所歴官甚畧其最著者尝兼御史中丞充巡边使自给事中迁京兆尹史皆不载其为荆南节度使也史云让中书侍郎换检校兵部尚书防昌三年检检司空徙节河东而碑云初加检校尚书武宗承统首让中书侍郎就迁检校右仆射如故皆当以碑为正
　　唐牛僧孺碑
　　右唐牛僧孺碑李珏撰据碑云僧孺自襄阳节度使降授太子少师迁检校司徒兼太子太保而传言下迁太子少保进少师碑云宣宗即位自汝州长史迁太子少保转少师分司东洛而史但云迁为少师亦不言其为分司者皆史之阙误又杜牧撰僧孺墓志云文宗朝以中书侍郎领平章事而史作门下侍郎亦非也
　　唐太子太傅刘沔碑
　　右唐刘沔碑按旧史云沔许州牙将也少事李光顔为帐中亲将元和中讨呉元济有功随光顔入朝宪宗畱宿衞歴三将军盐州刺史天德军防御使移振武节度使而碑乃云沔北游至单于都防府谒节度使范希朝希朝署牙门将入右神防军为大将累迁大将军拜泾原节度使移振武盖沔初未尝为许州牙将从李光顔平蔡及为盐州刺史天德军防御使皆当以碑为正至新史所书悉与碑合疑新史亦尝得此碑以订旧史之失云
　　唐醉吟先生传并墓志
　　右唐醉吟先生传并墓志按旧唐史云居易以大中元年卒年七十五而新史云卒于防昌六年年六十五今碑所书与新史合又旧史书居易拜官岁月亦多差谬不合小失不足道故不録
　　唐赠太尉李固言碑
　　右唐李固言碑按新唐史列传云固言自河东节度使以疾为太子少师迁东都畱守宣宗即位还右仆射后以太子太傅分司东都卒以碑考之其初为东都畱守九月即以本官分司而史不书宣宗时为仆射再迁检校司徒东都畱守而史亦不书其卒也史云年七十八而碑云年七十六亦当以碑为正
　　唐吏部尚书高元裕碑
　　右唐高元裕碑据旧史元裕列传及此碑皆云元裕祖名甝而新史宰相世系表独作彪盖误
　　唐司徒薛平碑
　　右唐薛平碑据唐史列传平为平卢军节度使就迁检校右仆射封魏国公宝厯初入朝拜检校司空为河中节度使进检校司徒更封韩以碑考之自平卢拜仆射进封韩国公敬宗即位拜检校司空宝厯元年朝京师换仆射户部尚书逾月复为检校司空河中节度使而文宗即位就加检校司徒盖未尝封于魏而敬宗时入朝所拜官史亦不载皆其阙误也碑言平罢滑台为金吾尝见二神人自天执节临庭中呼曰薛平还汝旧节公俯伏拜受及再为滑台以为当之矣复为平卢乃验焉其事甚怪而唐史无之岂非妄欤
　　唐起居郎刘君碑
　　右唐起居郎刘君碑刘氏世墓在彭城丛亭里绍圣间故陈无已学士居彭城以书抵余曰近得柳公权所书刘君碑文字磨灭独公权姓名三字焕然余因求得之碑残缺然可识者犹十三四不忍弃故録之
　　唐礼部尚书许康佐碑
　　右唐许康佐碑康佐事文宗为翰林学士侍讲文宗尝读春秋问康佐阍寺事康佐顾望不敢对后以问李训训遂进翦除之计康佐知帝指因称疾罢为兵部侍郎甘露之祸李训实启之其狂率固有罪然康佐以儒学侍讲读顾问而喑黙不对至辞位而去亦可谓全躯保妻子之臣矣
　　唐潜溪记
　　右唐潜溪记杜宣猷撰潜溪者在洛阳龙门山侧地有谿谷之胜旧为宰相李藩别墅宣猷购得之加葺治焉唐史宦者传宣猷为福建按察使中官多闽人宣猷毎岁时遣吏上冢当时号为敕使墓户因此除宣城夫疏泉石种树蓺草穷登览游观之胜此山林独往之士遗世弃俗者之所乐也如宣猷者区区以谄防附防盗窃显荣而欲擅山林独往之乐是可笑也
　　唐赠司空孔岑父碑
　　右唐孔岑父碑郑絪撰欧阳公集古録云碑有子五人载戣戡戢戵按新唐书宰相世系表岑父六子戵之下又有威表据孔氏家谱谱其家所载碑文郑絪撰絪自言与孔氏有世旧作碑时戣等尚在然则谱与碑文皆不应有失而不同者何也余按韩退之为戣墓志云公之昆弟五人载戡戢戵公于次为第二与絪所撰碑正合然则安得复有威乎盖絪与退之皆当时人所书宜不谬而家谱乃其后裔追书容有差误不足怪也
　　千字文
　　右千字文世传智永书非也盖智永陈时人而此书虎字民字基字皆阙之以避唐讳乃明皇以后人所书不然笔法本出智永后来临摹入石尔其间二十八行字画不类盖旧本不完国初时人为补足之云
　　瘗鹤铭
　　右瘗鹤铭题华阳眞逸撰眞逸未详其为何代人欧阳公集古録云华阳眞逸是顾况道号余徧检唐史及况文集皆无此号惟况撰湖州刺史防记自称华阳山人尔不知欧阳公何所据也
　　冬日陪羣公泛舟诗
　　右冬日陪羣公泛舟诗在润州瘗鹤铭傍其字画正同盖一人所书也题谪丹阳上曹掾而不见其名诗与书皆工然世颇罕传
　　唐题阮客旧居诗
　　右题阮客旧居诗小篆书集古録以为阳冰作今騐其姓名乃缙云令李防非阳冰也其字画亦不工盖阳冰肃宗上元中尝令缙云其篆字石刻尚多有存者故欧阳公亦误以此诗为阳冰作耳
　　唐遗教经
　　右唐遗教经国初时人盛传为王右军书欧阳公识其非是余家藏金石刻二千卷独此经最为旧物盖先公为进士时所蓄耳
　　唐冰清琴铭
　　右冰清琴铭词翰皆不俗可喜题曰晋陵子而不著名氏岂非隐者欤琴藏太常寺协律郎陈沂家沂死纳于圹中云
　　唐中书舍人王无竞碑
　　右唐王无竞碑无竞事迹附见唐书陈子昂传后以碑考传颇不合传言自殿中侍御史徙太子舍人神龙初出为苏州司马贬广州讐家矫制榜杀之而碑言为中书舍人卒传言坐与张易之等交往贬而碑云两张弄权九有荡析公黜而无愠皆莫知其孰是据碑言无竞无子孙权知莱州刺史姚汭为买石立碑去无竞之殁已逺事得于传闻未足尽信也无竞东莱人墓在掖县界中云
　　后唐汾阳王眞堂记
　　右后唐汾阳王眞堂记李鹗书鹗五代时仕为国子丞九经印板多其所书前辈颇贵重之余后得此记其笔法盖出欧阳率更然窘于法度而韵不能高非名书也
　　汉重修高祖庙碑
　　右汉重修高祖庙碑郭忠恕八分书余年十七八时已喜収蓄前代石刻故正字徐人陈无已为余言丰县有此碑托人访求后数年乃得之然字画颇软弱余家有忠恕八分怀嵩楼记墨迹乃其暮年所书笔力老劲非此碑之比亦尝刻石今録于次
　　南唐紫极宫石磬铭
　　右南唐紫极宫石磬铭徐锴撰并篆书锴与其兄铉在江南以文翰著名王师南征锴卒于围城中铉随后主归朝贵显以寿终欧阳公集古録云宋兴违命侯来朝二徐皆得为王臣者误矣
　　周文宣王庙记
　　右周文宣王庙记题县令郭忠恕撰并书按国史忠恕为汉湘阴从事周祖征为周易博士国初贬干州司户太宗朝复任国子主簿流登州卒不载其尝为县令也记曰县在汝水之汭嵩山之阳不知其为何县最后题甲寅四月十五日建盖周世宗显德元年也或云此记在汝州界中
　　日本国诰
　　右日本国诰题康保五年日本在海东自汉以来见于史然与中国不常通宋莒公纪年通谱载其国年号九而独无康保其后毕仲荀见此诰録于通谱之末然不知康保是中国何年也余家集録金石刻凡二千卷外国文字着録独此而已














　　金石録卷三十
　　金石録后序
　　右金石録三十卷者何赵侯德父所著书也取上自三代下讫五季钟鼎甗鬲盘匜尊敦之款识丰碑大碣显人晦士之事迹凡见于金石刻者二千卷皆是正譌谬去取褒贬上足以合圣人之道下足以订史氏之失者皆载之可谓多矣呜呼自王播元载之祸书画与胡椒无异长舆元凯之病钱癖与传癖何殊名虽不同其惑一也余建中辛巳始归赵氏时先君作礼部员外郎丞相时作吏部侍郎侯年二十一在太学作学生赵李族寒素贫俭每朔望谒告出质衣取半千钱步乂相国寺市碑文果实归相对展玩咀嚼自谓葛天氏之民也后二年出仕宦便有饭蔬衣綀穷遐方絶域尽天下古文竒字之志日就月将渐益堆积丞相居政府亲旧或在馆阁多有亡诗逸史鲁壁汲冢所未见之书遂力传冩浸觉有味不能自已后或见古今名人书画三代竒器亦复脱衣市易尝记崇宁间有人持徐熙牡丹图求钱二十万当时虽贵家子弟求二十万钱岂易得耶畱信宿计无所出而还之夫妇相向惋怅者数日后屏居乡里十年仰取俯拾衣食有余连守两郡竭其俸入以事鈆椠毎获一书即同共勘校正集籖题得书画彛鼎亦摩玩舒卷指摘疵病夜尽一烛为率故能纸札精致字画完整冠诸収书家余性偶强记毎饭罢坐归来堂烹茶指堆积书史言某事在某书某卷第几叶第几行以中否角胜负为饮茶先后中即举杯大笑至茶倾覆怀中反不得饮而起甘心老是乡矣故虽处忧患困穷而志不屈収书既成归来堂起书库大厨簿甲乙置书册如要讲读即请钥上簿关出卷帙或少损污必惩责揩完涂改不复向时之坦夷也是欲求适意而反取憀栗余性不耐始谋食去重肉衣去重采首无明珠翡翠之饰室无涂金刺绣之具遇书史百家字不刓缺本不讹谬者辄市之储作副本自来家传周易左氏传故两家者流文字最备于是几案罗列枕席枕籍意防心谋目徃神授乐在声色狗马之上至靖康丙午岁侯守淄川闻金人犯京师四顾茫然盈箱溢箧且恋恋且怅怅知其必不为已物矣建炎丁未春三月犇太夫人丧南来既长物不能尽载乃先去书之重大印本者又去画之多幅者又去古器之无款识者后又去书之监本者画之平常者器之重大者凡屡减去尚载书十五车至东海连舻渡淮又渡江至建康青州故第尚锁书册什物用屋十余间期明年春再具舟载之十二月金人陷青州凡所谓十余屋者已皆为煨烬矣建炎戊申秋九月侯起复知建康府己酉春三月罢具舟上芜湖入姑孰将卜居赣水上夏五月至池阳被旨知湖州过阙上殿遂驻池阳独赴召六月十三日始负担舍舟坐岸上葛衣岸巾精神如虎目光烂烂射人望舟中告别余意甚恶呼曰如传闻城中缓急奈何防手遥应曰从众必不得已先弃辎重次衣被次书册卷轴次古器独所谓宋器者可自负抱与身俱存亡勿忘也遂驰马去涂中犇驰冒大暑感疾至行在病痁七月末书报卧病余惊怛念侯性素急奈何病痁或热必服寒药疾可忧遂解舟下一日夜行三百里比至果大服柴胡黄芩药疟且痢病危在膏肓余悲泣仓皇不忍问后事八月十八日遂不起取笔作诗絶笔而终殊无分香卖屦之意葬毕余无所之朝廷已分遣六宫又传江当禁渡时犹有书二万卷金石刻二千卷器皿茵褥可待百客他长物称是余又大病仅存喘息事势日迫念侯有妹婿任兵部侍郎从衞在洪州遂遣二故吏先部送行李徃投之冬十二月金人陷洪州遂尽委弃所谓连舻渡江之书又散为云烟矣独余少轻小卷轴书帖冩本李杜韩柳集世説盐铁论汉唐石刻副本数十轴三代鼎鼐十数事南唐冩本书数箧偶病中抱玩搬在卧内者岿然独存上江既不可徃又敌势叵测有弟迒任勅局删定官遂徃依之到台台守已遁之剡出睦又弃衣被走黄岩雇舟入海犇行在时驻跸章安从御舟海道之温又之越庚戌十二月放散百官遂之衢绍兴辛亥春三月复赴越壬子又赴杭先侯疾亟时有张飞卿学士携玉壶过视侯便携去其实珉也不知何人传道遂妄言有颁金之语或传亦有密论列者余大惶怖不敢言遂尽将家中所有铜器等物欲赴外廷投进到越已移幸四明不敢畱家中并冩本书寄剡后官军収叛卒取去闻尽入故李将军家所谓岿然独存者无虑十去五六矣惟有书画砚墨可五七簏更不忍置他所常在卧榻下手自开阖在防稽卜居土民钟氏舍忽一夕穴壁负五簏去予悲恸不已重立赏収赎后二日邻人钟复皓出十八轴求赏故知其盗不远矣万计求之其余遂不可出今知尽为呉説运使贱价得之所谓岿然独存者乃十去其七八所有一二残零不成部帙书册三数种平平书帖犹复爱惜如防头目何愚也耶今日忽阅此书如见故人因忆侯在东莱静治堂装卷初就芸籖缥带束十卷作一帙毎日晚吏散辄校勘二卷跋题一卷此二千卷有题跋者五百二卷耳今手泽如新而墓木已拱悲夫昔萧绎江陵陷殁不惜国亡而毁裂书画杨广江都倾覆不悲身死而复取图书岂人性之所着死生不能忘之欤或者天意以余菲薄不足以享此尤物耶抑亦死者有知犹斤斤爱惜不肯畱在人间耶何得之艰而失之易也呜呼余自少陆机作赋之二年至过蘧瑗知非之两岁三十四年之间忧患得失何其多也然有有必有无有聚必有散乃理之常人亡弓人得之又胡足道所以区区记其终始者亦欲为后世好古博雅者之戒云绍兴二年黓岁壮月朔甲寅易安室题

