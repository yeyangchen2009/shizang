　　钦定四库全书　　　　　史部四
　　钦定重订大金国志目录　　别史类
　　卷首
　　大金初兴本末
　　金九帝年谱
　　卷一
　　太祖武元皇帝上
　　卷二
　　太祖武元皇帝下
　　卷三
　　太宗文烈皇帝一
　　卷四
　　太宗文烈皇帝二
　　卷五
　　太宗文烈皇帝三
　　卷六
　　太宗文烈皇帝四
　　卷七
　　太宗文烈皇帝五
　　卷八
　　太宗文烈皇帝六
　　卷九
　　熈宗孝成皇帝一
　　卷十
　　熈宗孝成皇帝二
　　卷十一
　　熈宗孝成皇帝三
　　卷十二
　　熈宗孝成皇帝四
　　卷十三
　　海陵王上
　　卷十四
　　海陵王中
　　卷十五
　　海陵王下
　　卷十六
　　世宗皇帝上
　　卷十七
　　世宗皇帝中
　　卷十八
　　世宗皇帝下
　　卷十九
　　章宗皇帝上
　　卷二十
　　章宗皇帝中
　　卷二十一
　　章宗皇帝下
　　卷二十二
　　东海郡侯上
　　卷二十三
　　东海郡侯下
　　卷二十四
　　宣宗皇帝上
　　卷二十五
　　宣宗皇帝下
　　卷二十六
　　义宗皇帝
　　卷二十七
　　开国功臣
　　尼雅满　固绅　斡里雅布　富勒呼　乌珠尼楚赫　乌绅　罗索　逹兰　萨里罕
　　鄂勒欢　乌兰思谋　韩常
　　卷二十八
　　文学翰苑上
　　宇文虚中　蔡松年　蔡珪　髙士谈　马定国　施宜生　郝俣　李晏　王寂　刘昂杨云翼　史肃　萧贡　李遹　冯延登　梁持胜　冯璧　韩玉
　　卷二十九
　　文学翰苑下
　　王若虚　麻九畴　髙廷玉　张万公　董师中　胥鼎　张行中　路仲显　耶律履　王予可　李献甫　党懐英　赵秉文　周昂
　　卷三十
　　楚国张邦昌录
　　卷三十一
　　齐国刘豫录
　　卷三十二
　　立楚齐国册文　　检视宋国库藏
　　取去宋国印宝　　宗族随二帝北迁
　　卷三十三
　　天文　地理　燕京制度　汴京制度
　　陵庙制度　　仪卫
　　卷三十四
　　旗帜　　车繖　　服色　　千官品列
　　卷三十五
　　杂色仪制　诰敕　除授　天防皇统科举天徳科举
　　卷三十六
　　皂　浮图　道教　科条　赦宥　屯田田猎　兵制
　　卷三十七
　　两国往来誓书
　　卷三十八
　　京府州军
　　卷三十九
　　初兴风土　男女冠服　婚姻　饮食
　　卷四十
　　许奉使行程录
　　卷四十一
　　译改国语解【附】
　　【臣】等谨案
　　钦定重订大金国志四十一卷旧本题宋宇文懋昭撰前有端平元年进书表一通自署淮西归正人改授承事郎工部架阁而不详其里贯表中有偷生淮浦少读父书等语亦不知其父何人也书中取金太祖至哀宗一百十七年事迹裒集彚次凡纪二十六卷开国功臣传一卷文学翰苑传二卷杂录三卷杂载制度七卷许亢宗奉使行程録一卷似是采録诸书排比而成所称义宗即哀宗金史谓息州行省所上諡而此则云金遗臣所上与史颇不合又懋昭既降宋即当以宋为内词乃书中分注宗年又直书康王出质及列北迁宗族于献俘殊为失体故钱曽读书敏求记甞称为无礼于君之甚者然其可疑之处尚不止此详悉检勘纰漏甚多如进书表题端平元年正月十五日攷金亾即在是月十日相距仅五日岂遽能成书进献又纪录蔡州破事如是之详于情理颇不可信又端平正当理宗时而此书大书宋宁宗太子不得立立其侄为理宗于潜邸废立略无忌讳又生而称諡舛缪显然又懋昭以金人归宋乃于两国俱直斥其号而独称元兵为大军又称元为大朝转似出自元人之辞尤不可解又开国功臣传仅寥寥数语而文学翰苑传多至三十二人騐其文皆全录元好问中州集小传而略加删削考好问撰此书时在金亾
　　之后原序甚明懋昭更不应预袭其文凡此皆疑窦之极大者其他如爱王作乱等事亦多轻信伪书宂杂失次恐己经后人窜乱非复懋昭原本故抵牾若此今恭依
　　圣明指示改定契丹国志义例逐一订定俾合扵史法焉乾隆四十九年十一月恭校上总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀








　　钦定四库全书
　　钦定重订大金国志卷首
　　大金初兴本末
　　金国本名珠噜凖畨语舌音讹为女真或曰鲁尔锦避契丹兴宗名又曰女直渤海之别族也或曰三韩辰之后姓那氏唐贞观中靺鞨来中国始闻女真之名世居混同江之东长白山下其山乃鸭绿水源南邻髙丽北接室韦西界渤海特哩东濒海三国志所谓挹娄【按原书作抱娄考三国志作挹娄金史地理志东京路沈州有挹娄县即挹娄故地今改正】元魏所谓勿吉唐所谓黑水靺鞨者今其地也其属分六部有黑水部今之女直其水掬之则色微黑契丹目为混同江深可二十余丈狭处可六七十步濶者至百步居江之南者谓之熟女直以其服属契丹也江之北为生女直亦臣于契丹后有部长受宣命为首领号太师契丹自賔州混同江北八十里建寨以守又云契丹乗唐衰兴北方吞诸番三十六女直在其中契丹恐女直为患诱豪右数千家处之辽阳之南而着籍焉分其势使不得与本国通谓之哈斯罕自咸州东北分界入宫口至粟末江中间所居之女直咸州兵马司与其国往来无禁谓之辉发【按通考云辉发者非熟女直亦非生女直之谓】极逺边而野居者谓之黄头女直又居粟末江之北宁江州之东地方千余里戸十余万无大君长亦无国名止是族帐散居山谷间自推豪杰为部长小者千戸大者数千戸葢七十二部落之一也僻处契丹东北隅臣属一百余年世袭节度使兄弟相传周而复始或又云其初部长本新罗人号完顔氏完顔犹汉言王也女直妻之以女生二子其长即呼兰也【按金史世纪金始祖本髙丽人此与通考言金之初本新罗人葢新罗之地并入髙丽故或云髙丽或云新罗其实一也但世纪言始祖至景祖呼兰已六世此书言其初部长生二子长即呼兰与史不合】自此传三人至杨格太师以至阿古逹以其国产金及有金水源故称大金
　　金九帝年谱
　　太祖武元皇帝【元名阿古逹改名旻杨格太师子○按金史世纪景祖九子景祖崩子和里布继之为世祖世祖崩弟富尔逊继之为肃宗肃宗崩弟杨格继之为穆宗穆宗崩兄子乌雅舒继之为康宗康宗崩太祖继之康宗与太祖皆世祖之子此书以太祖为杨格太师之子与史不同通考云富尔逊长子曰乌雅舒次曰阿古逹次曰乌竒迈又以康宗太祖太宗并为肃宗之子是当时传闻不一故纪载各异要当以史为确】以乙未嵗即皇帝位国号大金建元收国丁酉改元天辅至癸卯天辅七年【按金史太祖纪太祖初即皇帝位建元收国尽二年止改元天辅尽七年止其歳为癸卯当宋宣和五年辽保大三年从此溯而上之则天辅元年为丁酉收国元年为乙未其嵗为宋政和五年辽天庆五年以宋史宋元通鉴续纲日考之皆合原书谓太祖以天辅元年始即皇帝位又以癸卯为天辅六年又以天辅六年当辽保大四年舛非一今改正】五月乙丑崩【按金史太祖之崩实以天辅七年八月戊申而宋史及契丹国志皆书于五月葢太祖以是夏在军中得疾必有误传其已崩者故宋人因而书之懋昭虽本金人葢由未见国史故亦仍传闻之误】在位九年【按原书作在位六年今核实改正】
　　太宗文烈皇帝【元名乌竒迈改名晟太祖之弟】癸卯即位改元天会【至】甲寅天会十二年冬崩【按太宗实以天会十三年正月己巳崩金史本纪及宋史通鉴纲目所书皆同独此书谓崩于十二年之冬辨详大宗纪中】在位一十二年【天会元年即天辅七年实在位一十一年】
　　熈宗孝成皇帝【元名和里玛改名亶太祖嫡孙徽宗宗峻之子○按宗峻原作宗浚据金史改正】甲寅即位仍称天会戊午改元天眷辛酉改元皇统至己巳皇统九年十二月丁巳被弑在位十六年【除天会十二年上属太宗实在位十五年】
　　海陵炀王【元名贝勒改名亮太祖孙辽王宗干之子○按金史本纪海陵名都古噜讷此云名贝勒与史不同又按海陵父名宗干原书作宗翰乃尼雅满名非海陵父名也今改正又按此云辽王宗干海陵纪云宋王考金史宗干封梁宋国王海陵立追尊为帝庙号徳宗世宗时削帝号封为皇伯太师辽王海陵纪所书乃生时封国此所书乃世宗改封国号也】己巳弑熈宗自立改元天徳癸酉改元贞元丙子改元正隆至辛巳正隆六年十一月乙未为诸将弑于州洲镇龟山寺在位一十三年【天徳元年即皇统九年实在位一十二年】
　　世宗圣明皇帝【元名褒改名雍太祖孙睿宗宗辅之子○按纲目世宗初名褒即位后改名雍岳珂程史亦有葛王褒之称皆与此书合而金史但言本讳乌禄葢其疎畧耳】辛巳十月丙午为国人所立即位于东京【按原书云自立于会宁考海陵无道世宗为人心所归遂即大位虽非传授之常然其得国实正纲目书云金人立曹国公乌禄为帝颇合春秋书卫人立晋之义若书以自立则与篡立者何以异又考金史本纪世宗为东京畱守其即位实在东京辽阳府通鉴纲目所书皆同若会宁府乃上京非东京也今并改正】至己酉大定二十九年正月癸巳崩【按原书谓世宗以大定二十九年余二日癸巳崩当宋光宗绍熈元年是年为庚戌考金史本纪世宗之崩实以己酉大定二十九年正月癸巳当宋孝宗淳熈十六年乃二十八年余二日也今改正】在位二十九年【大定元年即正隆六年实在位二十八年】
　　章宗皇帝【讳璟世宗之孙显宗允恭嫡子】己酉即位明年庚戍改元明昌丙辰改元承安辛酉改元泰和至戊辰泰和八年十一月丙辰崩在位一十九年
　　东海郡侯【讳允济世宗第七子○按宣宗立降帝为东海郡侯贞祐四年追复卫王諡曰绍金史称卫绍王】戊辰即位明年己巳改元大安【按元书云己巳大安元年即位考金史本纪卫绍王以泰和八年十一月即位明年己巳改元大安今改正】壬申改元崇庆【按原书作重庆考金史本纪作崇庆又金史五行志及刘祁归潜志并云卫王初即位改元大安继改崇庆又改至宁人谓三元大崇至矣俄而有呼沙呼之变是当作崇庆无疑今改正】癸酉改至宁八月癸巳为赫舎哩执中【即呼沙呼】所废寻遣内侍李监成【按金史作李思中】弑帝在位五年
　　宣宗皇帝【讳珣世宗之孙显宗允恭长子】癸酉即位改元贞祐丁丑改元兴定壬午改元元光至癸未元光二年十二月庚寅崩【按原书云癸末改元元光甲申元光二年十月崩考金史宣宗贞祐尽四年兴定尽五年元光尽二年元光二年十二月崩是年为癸未原书兴定尽六年元光尽二年是歳为甲申宣宗崩下侵义宗一年又以十二月为十月并属舛误今改正】在位十一年【贞祐元年即至宁元年实在位十年○按原书云在位一十二年实在位一十一年今核实改正】
　　义宗皇帝【讳守绪宣宗第三子○按金史帝自继于幽兰轩末帝承麟率羣臣入哭諡曰哀宗故金史本纪作哀宗此书作义宗谓帝感愤奋发哀不足以尽之故天下士大夫皆号为义宗】癸未即位明年甲申改元正大壬辰春改元开兴【按原书云甲申元光二年冬即位乙酉改正大壬辰春改开兴葢懋昭误以兴定纪元尽于六年故元光二年为甲申下侵义宗一年而正大尽七年考金史兴定实尽五年正大实尽八年今改正】夏又改天兴癸巳天兴二年正月蒙古兵围汴帝奔归徳府六月絶粮奔蔡州【按原书云癸巳归徳府絶粮六月奔蔡州考义宗自汴奔归徳又自归徳奔蔡州原书但言归徳絶粮奔蔡州殊为疎漏今补正】八月蒙古兵【按原书蒙古兵并作大兵考懋昭本金人后归于宋进书时为端平元年下距宋亾尚四十年而乃祢元师为大兵此必经元人改窜元至世祖始改国号金亾时犹称蒙古今改正以从其实】与宋兵攻蔡甲午天兴三年正月己酉禅位于总帅承麟闭閤自缢在位十一年金亡【按原书云除即位之冬不计外实在位一十年考义宗以癸未即位甲申改元正大尽八年止又改天兴至三年甲午嵗而亡实在位十一年不当又除去一年也今刚正】
　　金九帝起太祖收国元年乙未尽义宗天兴三年甲午计一百二十年【按原书不计太祖收国二年又以太祖天辅止六年断自戊戌年起讫于天兴甲午止一百十七年考金史起太祖收国乙未尽哀宗天兴甲午实一百二十年今改正】












　　钦定重订大金国志卷首
　　钦定四库全书
　　钦定重订大金国志卷一
　　纪年
　　太祖武元皇帝上
　　太祖武元皇帝元名阿古逹后改名旻杨格太师之长子也【按金史太祖乃世祖和里布之第二子】其先堪布五世至呼兰【按金史自始祖堪布至景祖呼兰已六世此云五世者不数始祖一世也】世为部长袭节度使呼兰生三子长曰和里布次曰富尔逊季曰杨格【按金史景祖呼兰生九子而继立者三人此云呼兰生三子葢传闻而不得其详耳】杨格生三子长曰阿古逹次曰乌竒迈又次曰萨哈即尼雅满父也【按金史太祖阿古逹太宗乌竒迈皆世祖之子萨哈景祖长子和卓之子此并以为穆宗杨格之子舛误殊甚】金人至杨格太师始雄诸部
　　初契丹国舅帐萧嘉哩聚众为盗潜奔女直因命杨格图之杨格迁延数月独斩嘉哩遣阿古逹献首级余悉畱不遣契丹不得已反进其父子官自是隂懐异志力农积粟练兵牧马多市金玉以赂契丹权贵如此十余年末有以发也辽天祚帝初立之年杨格卒太祖袭位【按辽史天祚帝干统元年生女直阿古逹袭节度使契丹国志干统元年女直节度使杨格卒子阿古逹立皆与此书所载同考金史穆宗卒康宗袭位是嵗为辽干统五年癸未康宗立十一年卒太祖袭位是嵗为辽天庆三年癸巳然癸未实干统之三年金史作五年传写之误也此书及辽史契丹国志脱去康宗一代又以太祖袭位在干统元年上侵一十三年皆与金史不合当以金史为正通鉴纲目于政和三年言阿古逹袭位正据金史也】太祖生于辽咸雍四年戊申初在娠时骨重异常将生河水为沸野兽尽嘷及生若有光照其室部落咸异之既长臂垂过膝身长八尺状貌雄伟沈毅寡言笑而有大志弓力过絶于人尝至其部落有意欲谋害之者太祖觉之奋剑杀数人而去追者不敢当既立承杨格富庶之余兵强马壮加以辽帝天祚掊剥是嗜上下荒淫其相李严萧奉先辈庸琐贪婪太祖益有异志【甲午】太祖之十三年【按金史太祖以癸巳年袭位甲午乃即位之次年也此书以太祖袭位在干统元年故以是年为十三年】春苏源奚卜苏布库率其部落内附共七千余戸始取辽宁江州【按原书作宁江府考金辽二史皆作宁江州今改正】先是五国之东接大海出名鹰来自海东者谓之海东青小而俊健能擒鹅鹜辽人酷爱之求之女直女直苦之又沿边诸帅邀求赂遗无虚日辽天祚帝如混同江钓鱼时疑太祖欲杀之萧奉先谏止太祖知其意始谋起兵于是用尼雅满固绅等为谋主尼楚赫伊里罗索栋摩为元帅攻混同江之东名宁江州天祚射鹿庆州秋山遣海州刺史髙仙夀来攻为我师所败失宁江州天祚再以萧嗣先帅奚契丹五千人屯出河店临白江与宁江州对垒我师潜渡混同江掩击之嗣先兵溃又获甲马四千天祚两败后谓奉先不知兵召张相张琳付兵十万使来攻计人戸家产钱每三百【按原书脱此五字文义不备据契丹国志补正】贯备一军富人有出一二百军者琳等非经济才统驭无法器甲聴从人便往往以枪刀氊甲充数弓弩铁甲百无一二于是分四路并进独涞流河路一军深入遇我兵交锋稍却走还其壁都统鄂尔多者【按原书作干里雅布葢鄂尔多向音讹为干离朶干里雅布向音讹为干离不而朶又讹为不也今据契丹国志改正】以为汉军已遁即领契丹兵弃营而奔汉兵尚三万余推武朝彦为都统再与我师战遂大败余三路闻之各退保其城悉为我师攻破
　　是嵗宋徽宗政和四年辽天祚帝天庆四年【按原书于每年下分注宋辽年号考宋虽尝称臣于金然靖康以前实为敌国隆兴以后又正敌国之礼概用分注已乖史例至金本属于辽而乃分注辽年尤为乖谬且此书主纪金事邻国之年亦无事逐年详系致伤冗杂今于宋辽年号皆改系于嵗终又自是年初见之后但载其改元首载余俱从畧】
　　【乙未】收国元年春正月壬申朔羣臣奉上尊号是日即皇帝位国号大金改元收国【按原书书太祖即帝位于戊戍嵗不载收国年号又范成大揽辔录云金自太祖始有天辅之称今四十八年矣四十八年以前乃选造以足之重熈四年清宁咸雍大康大安各十年盛昌六年干通十年大庆四年收国二年以接于天辅似可与此书相证但敌国之言务相诬毁不可为据今依金史为正】
　　夏五月北方有光烛天【按金史五行志收国元年上在宁江州有光正圆自空而坠】大星出殷殷如雷声【按此事金史天文志不书】
　　六月括宁江州一路金银粟帛尽数以往民间有隐者斩丁夫强壮集得万余人勒归军前
　　是年生红芍药花北方以为瑞女直多白芍药花皆野生絶无红者好事之家采其芽为菜以麫煎之凡待賔斋素则用之其味脆美可以乆畱金人珍甚不肯妄设遇大賔至缕切数丝寘楪中以为异品
　　冬十二月败辽师于混同江并渤海辽阳等五十四州先是天祚亲率番汉兵十余万出长春路命萧奉先为都统耶律章努副之以精兵二万为先锋余分五部北出骆驼口车骑亘百里别以步骑三万人命萧呼图克柴谊将之南出宁江州赍数月粮期必灭女直帝以刀剺面仰天大哭谓诸部落曰不若杀我以降诸人皆拜曰事至此当誓死一战乃与天祚遇乗其未阵三面击之天祚大败退保长春我师乗胜遂并渤海辽阳五十四州
　　【丙申】收国二年春正月升固绅为正都统尼雅满为左副都统鄂和为右副都统
　　是年北方寒甚裂肤堕指多有死者北方苦寒故多衣皮虽得一鼠亦褫皮藏去妇人以羔皮帽为饰直十数千不敌三大羊之价【按此句文意当是言羔皮之贵不字疑衍】不贵貂鼠以其见日及火则剥落无色也
　　夏取辽渤海军
　　先是渤海人髙永昌杀其东京畱守萧保先自称大渤海国皇帝据辽东五十余州辽帝遣其宰相张琳讨之至沈州我师来援渤海琳败绩辽帝乃以燕王淳为都元帅仍募辽东人号怨军者二万以行淳至干州武朝彦等谋杀淳不克复召淳还遣萧徳恭耶律伊都等屯田为备既而我师破渤海军斩髙永昌其众散为盗所至掳掠而辽不能制
　　【丁酉】天辅元年【按原书以戊戌嵗为天辅元年今据金史改正】冬宋遣其使马政来约夹攻诸国【按原书于丁酉年不载事实而书马政来使于戊戌嵗之春今据金史移正】先是宋建隆以来女直自本国之苏州泛海至登州卖马故道犹存去夏有汉儿髙药师者泛海至宋具言女直攻辽事宋因遣马政同药师讲买马旧好由海道入苏州至帝所居安札川涞流河见马政问宋遣使之由政对以贵朝在建隆时讲好已乆今闻贵朝攻取辽国五十余城欲与贵朝复通前好共行吊伐帝与尼雅满共议数日遂质登州小校六人遣渤海人李善庆生熟女直二人赍国书并北珠生金貂革人参松子为质
　　【戊戌】天辅二年春辽燕王淳之师溃于徽州新咸懿豪卫五州皆降【按原书云经新懿濠卫五州皆降考契丹国志云金兵入新州节度使王从辅开门降金人焚掠而去所经咸懿濠卫四州皆降辽无经州所经乃谓金师经过原书以为州名舛讹殊甚又契丹国志自新州之外别数咸懿濠卫为四州原书不数咸州亦为脱漏今并改正】
　　是春辽燕王淳将讨怨军而我师适至淳遇于徽州未阵而溃退保长泊鱼务于是我师入新州大掠而去所经咸懿濠卫四州皆降
　　以辽东防人杨朴为谋主
　　杨朴者辽东铁州人也本渤海大族少第进士累官校书郎髙永昌叛时来防甚用事【按原书此下云阿古逹始称皇帝建元天辅以王为姓以旻为名国号大金葢是年杨朴説帝求辽封册故此书以为称帝始于是年以金史考之太祖即帝位改元实在乙未嵗至是己四年矣又金国姓完顔金史可以征信此云以王为姓亦属缪妄今并删去】朴劝帝遣人诣辽帝求封册辽帝付南北面大臣议遂遣使备衮冕之服册帝为东懐国皇帝帝召朴等观验以仪物不纯用天子之制大怒欲斩其使诸臣为谢乃解尚人笞百余寻放还邀令称大金皇帝兄不然则提兵取上京辽帝恶闻女直事萧奉先揣其意不以闻明年上京破和议遂格
　　契丹志云杨朴陈説太祖曰自古英雄开国受禅先求大国封册八月太祖遣人诣天祚求封册其事有十徽号大圣大明皇帝一也国号大金【按金史收国元年已建国号曰金此又云国号大金者葢前此虽建国号而辽人信使往来必尚以女直称之故此要以称大金皇帝耳】二也玉辂三也衮冕四也玉刻御前之宝五也以弟兄通问六也生辰正旦遣使七也嵗输银绢二十五万疋两分南宋嵗币之半八也割辽东长春两路九也送还女直照苏阿古齐大王十也天祚付羣臣等议萧奉先大喜以为自此无患差静江军节度使萧锡林等备天子衮冕玉册金印车赂法驾之属册立太祖为东懐国至圣至明皇帝十二月使至杨朴以仪物不全用天子之制又东懐国乃小邦懐其徳之义仍无册为兄之文太祖大怒叱出来使欲腰斩之尼雅满诸人为谢乃解人笞百余次年三月遣萧锡林等回云册文骂我我都不晓徽号国号玉辂御宝我都有之须称我大金皇帝兄能从我今秋可至军前不然则提兵取上京矣天祚恶闻女直事萧奉先揣其意皆不以闻迁延乆之闻上京已破和议遂寝后天祚虽复请和皆不报
　　十二月追諡九代祖堪布为景元皇帝号始祖八代祖名额鲁为徳皇帝七代祖名雅哈为安皇帝六代祖名苏赫为定昭皇帝号献祖五代祖名舒噜为成襄皇帝号昭祖曾祖太师名呼兰为惠桓【按原书脱桓字据金史补正】皇帝号景祖祖太师名杨格为孝平皇帝号穆宗【按金史太祖父为世祖和里布与穆宗杨格为兄弟世祖父为景祖呼兰自始祖至景祖六世自太祖上溯始祖为八代祖此以杨格为太祖之祖故上溯始祖为九代不独与金史不合亦与前言太祖为杨格太师之子者自相抵牾但此书所载金先代世系舛讹非一姑仍原文而辨正之云】妃后皆追加諡号【按金史金自始祖以下追上諡号在天防十四年此书于天辅二年与史不合又金史景祖卒和里布继之天会追諡圣肃皇帝庙号世祖太祖之父也世祖卒富尔逊继之天会追諡穆宪皇帝皇统四年增谥肃宗明睿穆宪皇帝肃宗卒穆宗杨格继之肃宗穆宗皆太祖之叔父也穆宗卒乌雅舒继之天会追諡恭简皇帝皇统四年增諡康宗献敬恭简皇帝太祖之兄也此书以穆宗直继景祖以太祖直继穆宗脱去世祖肃宗康宗三代故于其諡皆不载今据金史补识于此】　是嵗宋徽宗重和元年
　　【己亥】天辅三年春北方有赤色大三四围长二三丈索索如树西方有火五团下行十余丈皆不至地而灭【按此条见契丹国志金史天文志不书】
　　二月遣李善庆等通使于宋
　　善庆至宋宋相蔡京童贯见之谕以夹攻取燕之意善庆等唯唯居十余日宋遣赵有开马政赍诏及礼物与善庆等渡海来聘止用诏书有开行至登州而死会谍者言金已受东懐皇帝之封乃诏政勿行止差平海军校呼庆持登州牒送善庆等归国呼庆至军前帝及尼雅满等责以中辍且云登州不当行谍留半年始遣之临行语之曰跨海求好非吾家事吾已获大辽数路其他可以俯拾汝归见皇帝果欲结好请早示国书若仍用诏决难从也
　　诏册富察氏为皇后【按金史后妃传太祖嫡后唐古氏次室费摩氏此云立富察氏为皇后与史不合】
　　知枢密院内相杨朴建议以为陛下肇登大宝混一封疆应天顺人奄宅天命而六宫未备殊失四方观覩欲乞备日册命正后妃之位帝从之诏册富察氏为皇后畨汉羣臣称庆先是女直骤兴之初未具六宫之典仅有贤妃淑妃自余姬侍并称娘子而已平辽所得中原士女艳色尽掠而北后性俭素不好华饰躬御缦缯而已【按原书此下书云冬取辽上京考辽史金取上京在天庆十年当金太祖天辅四年此书上文云明年上京破与辽史正合又于是年冬书取上京实为抵牾今据辽史移正】
　　是嵗宋徽宗宣和元年
　　【庚子】天辅四年春正月肇州之始兴隆州之利涉地震陷死数千人【按是年地震金史五行志不书】
　　始定朝仪建典章
　　知枢宻院杨朴建言惟我国家兴自遐荒朝仪典章犹有所未备以中朝言之威仪侍卫尊无二上诸亲从诸王部族尊贵者驰驱戎行虽不可尽贵【疑当作责】其自畨汉羣臣以下皆宜致敬尽礼合定朝仪建典章使上下尊卑粗有定序帝从之
　　宋遣其使赵良嗣来
　　先是我使同呼庆持国书至宋宋因遣良嗣来通好犹以买马为名其实约夹攻辽国取燕云旧地也第面约不赍国书
　　夏四月取辽上京
　　时三路出师攻辽上京至夏间赵良嗣等在青牛山追及帝遂从至上京观攻城不旋踵而破
　　宋使赵良嗣许嵗币取燕京地持国书归宋
　　良嗣之来使也大概议夹攻辽国使金取中京宋取燕京帝许之嵗币初许三十万而卒许与契丹旧数良嗣曰燕京一带则并西京是也帝亦许之遂以手劄付良嗣约以本国兵自平地松林趋古北口南朝兵自白沟夹攻不然则难依也已许约仍遣使偕至宋止作新罗人朝宋者国书畧曰大金皇帝谨致书于大宋皇帝阙下葢缘素昧未致礼容酌以权宜交驰信使今赵良嗣来言燕京本是汉地若许复旧愿将自来与契丹银绢转交本国虽无国信谅不妄言若将来贵朝不为夹攻即不能依已许为定具形敝幅冀谅鄙悰
　　马政持宋国书回使于金
　　宋国书畧曰大宋皇帝谨致书于大金皇帝逺承信介特示函书致罚契丹逖闻欣慰确示同心之好共图问罪之师诚意不渝义当如约已差童贯勒兵相应彼此兵不得过闗嵗币依与契丹旧数仍约毋聴契丹讲和
　　时春正月赵良嗣来使帝令从军每行数十里辄鸣角吹笛鞭马疾驰比明行二百五十里所攻城不旋踵而破七月回至阙畱饮食数日令契丹呉王妃歌舞饮防谓良嗣曰此契丹儿妇令作奴婢遂使人欢时国中议论不决以宋朝欲还山前山后地意皆狐疑且以山前山后北朝得之而雄若是我灭契丹彼自币帛奉我尼雅满云宋朝四面皆被边若无兵力安能立国强大如此亦未可轻之当且为良图少畱使人帝遂将宋使马扩逺行射猎戊辰帝坐一虎皮椅纵骑打围尝曰此吾国中最乐事也既还令诸臣具饮食迎邀南使夹攻之始谋此



　　钦定重订大金国志卷一
　　钦定四库全书
　　钦定重订大金国志卷二
　　纪年
　　太祖武元皇帝下
　　【辛丑】天辅五年春三月始于渤海辽阳等州置筦库时嵗课稍重商人疑惑但一切所办于所在官塲他不恤也
　　是春日有眚忽青黑无光其中汹汹而动若鉟金而涌沸状日旁青黑正如水波周回旋转将暮而稍止【按此条见契丹国志金史天文志不书】
　　夏四月韩州千戸皮乌绅帅其众谋入漠北以叛伏诛五月遣使乌赫埒等如宋留宋三月余始持宋国书归乃命乌竒迈等悉师渡辽趋中京
　　乌赫埒等至宋宋诏司业权邦彦内侍童师礼馆之未几师礼传防邦彦曰大辽已知金人海上往还难以复如前议谕金使令归邦彦惊曰如此则失其欢心曲在朝廷矣师礼入奏复传防候童贯回议之二使畱宋国凡三月余方遣人送归宋国书只付我使带回不复更遣使者后乌赫埒等自海上归帝得书意宋朝絶之乃命弟国相贝勒乌竒迈并尼雅满固绅等悉师度辽而西用辽降人伊都为先锋趋中京
　　是嵗辽天祚帝保大元年
　　【壬寅】天辅六年春正月知枢宻院内相杨朴权知行宫畱守事
　　先是帝出征固绅畱守既而有中京之行召固绅共谋葢固绅在诸臣中最有智谋者也朴为人慷慨有大志多智善谋建国之初诸事草创朝仪制度皆出其手
　　三月取辽中京辽燕王淳背天祚帝而自立
　　中京奚国也既取中京遂引兵至松亭闗似与宋朝有各不相闗之意乃止引兵由其西而过辽帝震惊率骑兵五千奔云中畱宰相张琳李处温与燕王耶律淳守燕天祚至云中遂取马三千匹奔入夹山初淳守燕二十年得人心天祚既奔夹山李处温与其弟处能及子奭都统萧干等挟怨军谋立淳乃率燕京数万人劝进淳即位改怨军为常胜军自号天锡皇帝改元建福降天祚为湘隂王淳主燕云平上中京辽西六路而沙汉以北诸畨部天祚主之犹称保大二年辽国自此分矣我兵追至云中萧札拉降复进追天祚几及凡行帐辎金宝货及其幼女尽俘获之
　　夏五月帝用杨朴议始合祭天地于南北郊及禘享太庙颁赐畨汉羣臣以下有差【按金史礼志金之郊祀本于其俗有拜天之礼太宗即位乃告祀天地设位为祭此于天辅六年书合祀天地于南北郊与礼志不合】
　　宋师与辽人遇战失利六月退保雄州未几耶律淳死萧干与逹实林牙立其妻萧氏为太后改元徳兴时宋童贯为宣徽使蔡攸副之同复燕云遣赵良嗣遗书开谕燕王淳使纳土大畧云呉越钱俶西蜀孟昶等归朝世世子孙不失富贵况辽之与宋欢好百年诚能举国内附恩数有加茍执迷失机恐有彭宠之祸淳得书斩其使又令董厐儿遣人説易州土豪史成献城复执送燕京斩之宋种思道辛庆宗总东西路军至白沟意谓燕人有箪食之迎及进至兰沟甸乃为辽逹实林牙所袭而败既而淳益师二万人渡白沟挑战宋师遇之又北后燕王死于六月间国人立萧太后
　　秋八月帝追袭辽帝于望国崖【按原书脱望字考契丹国志作旺国崖金史地理志抚州有旺国崖而此书后文皆作望国崖葢旺望乃语音之讹转也】擒其都统萧规辽帝脱身逃去及夏国引兵数万袭天徳军帝遣偏师七千击破之于是乗胜遂因秋成并边牧马休兵屯奉圣州之东
　　九月遣贝勒乌勒希髙庆裔等使于宋定夹攻嵗币之议宋仍遣赵良嗣来
　　初宋朝回书附我使还不更遣使者国中疑宋有谋兼又未尝先报师期以故辄自进兵取中京且移军泉泊袭破辽帝行帐既占云中府山后州县忽闻宋童贯举兵帝乃与羣臣议恐爽约自我或南朝径取燕京则嵗赂不可得遂专遣使来乌勒希等奏曰始闻贵朝遣童贯举大兵不报本国故遣臣来聘馆伴赵良嗣答曰闻贵国进取西京亦并未见报今令童贯举兵正所以践夹攻之约彼此不报不必较也由是宋徽宗待乌勒希等甚厚赐予不赀至辍御茗调膏赐之引登明堂入龙徳宫蕃衍宅籞别馆离宫无所不至礼过契丹数倍而庆裔渤海人桀黠知书虽外为恭顺称藩颂徳而屑屑求故例不已乌勒希等又诣王黼第计事面授回书畧曰所有汉地及夹攻并如昔议庆裔曰夹攻一段且莫是候本国兵来否良嗣曰纵本朝乗胜下燕亦与已许嵗币初不必计先后也乃遣良嗣报使马扩副之
　　冬十月宋师再举辽髙鳯郭药师以易涿二州降时萧后管常胜军郭药师闻宋师忽自燕来进攻涿州药师以为燕京已破乃召所部曰天祚失国女政不纲宋天子重兵压境此男儿取金印之时也于是万口响应因监军萧余庆遣使奉表降宋未几髙鳯亦以易州归宋
　　宋师刘延庆郭药师等自雄州趋新城刘光世杨可世【按原书脱世字据宋史补】自安肃军出易州遂会于涿州时兵众五十万驻卢沟河攻燕京萧后宻遣人召卢沟河四军驰骑自南门入殊死战宋师皆败绩【按卢沟河四军萧干所将之军汪谋夏录云干统契丹渤海奚汉儿四军号四军大王】
　　十一月遣使使于宋议割燕山地
　　初宋与我约但求石晋故地初不思平营滦三州乃刘仁恭以遗契丹故我国不肯割至是宋赵良嗣马扩见帝于奉圣州帝令弟国相富勒结与计事富勒结以往嵗不遣报使今嵗遣报失期为言且云今更不论原约特与燕京六州二十四县六州者但谓蓟景檀顺涿易也良嗣答以两朝皆以信义为主原约山后山前十七州今乃如此信义安在辨论数四帝卒不许于是以国书付良嗣等使与我使皆至宋仍畱马扩于军前未几赵良嗣送我使还且求营平滦三州
　　十二月童贯宻遣其客王瓌谒帝具言贯兵已压燕境乞如约夹攻帝遣瓌先归遂三道进兵
　　尼雅满趋南暗口逹兰驸马趋北牛口帝亲趋居庸闗分三路入燕
　　萧后既败刘延庆乃献捷于帝奉表称藩请和帝不许自妫儒二州进兵抵居庸闗辽人弃闗走
　　时马扩随军行帝谓扩曰契丹疆土我得十九矣止此燕京数州之地畱与汝家我以大军三面掩之令汝家俯拾乃犹不能取耶初闻南军到燕我心亦喜纵汝家令取之我亦将敛兵归国近却闻刘庆延一夜烧营而遁何乃至此耶似此防师有何诛责扩答云兵折将死将折兵死刘延庆果败虽贵亦诛帝曰若不行法何以使人一两日到闗汝观我家用兵有走者否
　　我兵破居庸萧后奔归夹山天祚杀之辽相左企弓等迎降
　　十二月初六日入居庸闗晡时到燕萧后闻居庸失守夜率萧干等出兵未行五十里我兵防骑已至城辽相左企弓虞仲文等迎降出丹鳯门毬塲内投拜帝戎服坐万嵗殿皆拜伏待罪于下译者曰我见城头炮绳蓆角都不曾解动【按原书无此五字文义不具今据契丹国志补正】是无拒我意也并放罪才抚定燕山即遣马扩归宋献捷我之入燕也逹实林牙以萧氏归辽主于夹山【按辽史逹实传金祖入居庸闗逹实自古北口亾去为罗索所获通鉴宣和五年金袭辽获耶律逹实六年辽主渡河逹实自金来归葢天辅六年之冬太祖入居庸闗逹实从萧后避敌旋为金所获至天会二年始归天祚于夹山而萧后自燕京出奔即归夹山则二人归天祚不同时此云逹实以萧后归夹山乃沿契丹国志之误】天祚杀萧氏萧干以奚渤海人入奚良嗣至军前时诸臣列馆燕京郊外独置南使一废寺中以氊帐为馆是时帝营已立閤门官吏皆服袍带如汉仪赞引拜舞悉用辽人规式每日入氊帐门谓之上殿
　　【癸卯】天辅七年春升皇帝寨曰会宁府建为上京其辽之上京改作北京
　　先是女直之地初无城郭止呼曰皇帝寨国相寨太子庄至是改焉
　　置三省六部尹贰曹属仍令左丞相陈王乌绅撰女直字以行【按金史建上京定官制皆在天眷元年此书一书于天辅七年一书于天会十三年重复舛误辨详熈宗纪中又金史乌绅传命依契丹旧制撰本国字天辅三年成太祖本纪天辅三年颁女直字此书于天辅七年亦与史不合】
　　大宴番汉羣臣于乾元殿
　　大合乐击鼓百戏为乐
　　诏诸州积粟峙刍备军前支给不许杂以糠土
　　遣李靖尼楚赫王度朗色穆鲁使于宋宋赵良嗣报使先是赵良嗣至军前帝曰平滦等州若必欲取并燕京不与汝家矣以国书副本示良嗣读至燕京用本朝兵力攻下其租税当输本朝良嗣因曰租税随地岂有与其地而不与租税者尼雅满曰燕京自【按原书自用本朝兵力攻下以下凡四十字即以尼雅满之言为国书中语殊失事实今据通鉴补正】我得之则租税当归于我大国其熟计之若不早见与请速追涿易之师无畱我疆于是遣李靖王度朗色穆鲁等与良嗣等来靖等既对遂见王黼黼谓靖曰租税非约也上意以交好之故谨以银绢充之靖复请去年嵗币宋帝亦特许之【按原书云今复请去年嵗币主亦肯许乎文意舛误今据通鉴改正】遂命良嗣与靖等再使良嗣偕靖等抵燕京见帝曰本朝徇大国多矣岂平滦一事乃不能相从耶帝曰平滦欲作边镇不可得也因议租税帝曰燕租六百万止取一百万不然还我涿易旧疆常胜军亦当还我我且提兵按边耳良嗣曰本朝自以兵下涿易今乃云尔岂无曲直耶且言本朝许十万至二十万使臣不敢擅增乃令良嗣归报若过半月不至吾提兵往矣时左企弓为国谋主甞以诗献帝曰君王莫信捐燕议一寸山河一寸金故索宋人租税不肯即与然国中自以分军防送东归又山后告急以天祚谋复故国而张防据平州不能无惧自南使过卢沟悉断桥梁焚次舎亦恐宋人不从而自防也良嗣等畱雄州以国书递奏宋帝其畧云贵朝兵不克夹攻特因己力下燕所以议归租税今据燕管内每年租六百万贯良嗣等称御笔许二十万以上不敢自专其平滦等州不在许限倘务侵求难终信义仍速追过界之兵宋复遣良嗣自雄州再使国书略曰本朝与贵朝通和每曲从所欲以成交契今代税之物悉如来谕帝大喜遂议云中地乌绅曰皇帝言赵皇大度我增百万一言不辞今求西京何辞以拒然其民却待迁去良嗣曰若止空城将安用之乌绅笑曰此无他皇帝意欲南朝犒赏诸军耳
　　三月郊合祭天地依天辅年间例施行【按此为天辅七年而云依天辅年间例施行殊不可晓疑年上脱六字】
　　尼楚赫王度朗色穆鲁持誓草书同良嗣等至宋求西京犒赏金帛既对徽宗许以二十万乃遣兵部侍郎卢益等持国书及誓书议交割燕京日子
　　良嗣与尼楚赫等皆言帝许还西京且求犒军物二十万而国书及誓书乃无一语及两京者葢良嗣与尼楚赫等共为欺罔卒启兵端
　　夏四月以燕京六州归于宋
　　先是卢益向国使尼楚赫等索交燕山金人止之以俟犒师金帛已乃得见乌绅等先索誓书观之指斥字画不谨屡却回令至京师易之益等言南朝皇帝亲御翰墨示尊崇大国之意不聴凡改更三四宋朝皆曲意见从且言近有燕人赵温讯李处能等逃去南朝须先见还方可议交燕地赵良嗣喻宣抚司缚温讯等与之既至尼雅满释其缚以为己用遂遣杨朴以誓书及燕京涿易檀顺景蓟六州归于宋且索米二十万石自是童贯蔡攸入燕先曰交割后曰抚定凡燕之金帛子女职官民戸我皆席卷而东宋朝捐嵗币数百万所得者空城而已尼雅满犹欲止割涿易帝曰海上之约不可忘也我死汝则为之葢海上初约燕人归宋奚契丹渤海人皆属金也
　　燕云之地易州西北乃金坡闗昌平之西乃居庸闗顺州之北乃古北口景州东北乃松亭闗平州之东乃隃闗凡此数闗乃天造地设以分番汉之限一夫守之可以当百当时南宋割地若得诸闗则燕山之境可保然闗内之地平滦营三州自后唐为辽太祖所取后改平州为辽兴府以营滦二州之号平州路至石晋之初辽太宗又得燕山檀顺景蓟涿易诸郡建燕山为燕京以控六郡号燕京路与平州自成两路昔宋朝海上宻议割地但云燕云两路而已葢初谓燕山之路尽得闗内之地殊不知闗内之地平州与燕山异路也由是破辽之地我复得平州路既据平州则闗内之地畨汉杂处故干里雅布伐宋自平州入此宋人议割燕云不明地理之误也
　　五月帝崩弟晟即位【按太祖实以八月崩此书于五月误也已于年谱内辨正】当卢益奉使时帝赐益等花宴宴之日帝坐行帐前列契丹伶人作乐每举酒辄令汉儿左企弓已下悉搢笏捧觞称夀一如契丹之仪
　　太祖以徽宗建中初元立厯崇宁大观至政和凡十二载疑辽主天祚知其意始谋起兵逮政和四年初屠宁江州再败萧嗣先于出河店继而张琳四路之败又继而天祚亲征而败髙永昌据渤海而我屠之辽东怨军叛燕王而我殪之辽东长春两路以次攻取而太祖始称帝矣【按金史帝以癸巳年袭位当宋徽宗政和三年乙未年正月即帝位十二月败辽帝取辽东长春二路此书谓帝以徽宗建中元年立又谓败天祚取辽东长春二路始称帝皆与金史不合】
　　帝有子八人一曰阿穆二曰实罕即熈宗之父也三曰摩啰欢与实罕同母乃正室所生四曰斡里雅布昔误呼二太子五曰鄂勒欢昔误呼三太子宋绍兴四年冬曾伐宋至江上者六曰乌珠昔误呼四太子七曰鄂勒珲昔误作五太子今号自在郎君八曰阿昆布邢王是也与乌珠同母葢帝称兵之初长子阿穆在世呼作大太子而第二第三子已亡所以斡里雅布人误呼为二太子如乌珠亦误呼为四太子也【按金史宗室表太祖子凡十六人此但言有子八人而其名与其长防次第亦多与史不合以此所言考之实罕即宗峻熈宗父也鄂勒欢即宗辅世宗父也斡里雅布即宗望乌珠即宗弼鄂勒珲即宗强阿骨布即宗敏窝里混即宗阿穆葢即宗干海陵父也其原名惟斡里雅布与史合余皆不尽同又表以宗干宗望宗弼相次而此云第二第三子早亾亦与史异】帝立其弟乌竒迈为后除安班贝勒为都元帅至是即位上帝尊諡曰武元皇帝庙号太祖皇统五年增諡应干兴运昭徳定功睿神庄孝仁明大圣武元皇帝自建国登皇帝位首末凡九年



　　钦定重订大金国志卷二
　　钦定四库全书
　　钦定重订大金国志卷三
　　纪年
　　太宗文烈皇帝一
　　太宗文烈皇帝元名乌竒迈后改名晟杨格太师第二子也【按金史太宗乃世祖之第四子】生时有白雉之祥既长方頥隆凖长八尺立发垂地为儿童时不喜嬉戯落落有大度会有道人以所佩劒授之光彩殊常曰佩此可辟恶兵除不祥受讫道人不见遂宝秘之先是武元用兵时密谋秘计皆所筹画而性特残忍抑服旁近部族説以甘言不服则以兵加之攻辽时三数大战皆亲犯矢石为部众先金国自来以安班贝勒为储副武元即位以帝为之天辅七年武元归自燕山北追天祚以疾崩于军中武元有八子不立其子而立其弟既即位即以天辅六年改元天会赐文武官爵秩有差亲从兄弟各加一等其安班贝勒又以弟舎音摩为之务欲兄弟相传其都帅之权总归储副不论年也是时大功臣如尼雅满斡里雅布乌珠富勒呼【按金史富勒呼乃太宗之子宗盘此书误以富勒呼为太祖子宗故厠诸功臣之列尔】乌绅逹兰之徒国人谓之郎君皆有大功既灭辽国骎骎焰焰虎视中原自张防平州之叛而南北之衅起矣
　　【癸卯】天会元年【即太祖天辅七年】夏燕人张防仕辽知契丹必亾尽籍丁壮潜练兵为备杀左企弓等隂附于宋
　　我师下燕尼雅满谓康公弼曰我欲擒张防何如公弼曰是趣之叛也亲见张防喻金国之意防曰契丹八路今特平州存耳敢有异志所以未释甲者防萧干耳公弼逹其语于尼雅满尼雅满信之遂改平州为南京加防同平章事至是帝新立遂遣左企弓等东徙【按原书作遣左企弓等归燕企弓等本燕人此时本在燕何得云遣之归燕以金史宋史通鉴及契丹国志考之乃金遣左企弓东徙国内故燕人以流徙为患也今改正】时燕人患逺徙私诉于防曰企弓不谋守燕而使吾民流离至此近闻天祚复振若明公仗义兴复先责左企弓罪而杀之纵燕人归南朝宜无不纳如金国复来内用平州之兵外借宋朝之援复何惧乎防以其事问李石石以为然遂拘企弓等数其罪杀之而以平州附宋【按金史太祖本纪天辅七年四月常胜军及燕宗豪族工匠自松亭闗徙内地五月南京畱守张觉据城叛张觉即张防也此书以太祖崩于是年五月故以张防之叛书于太宗纪中】
　　秋八月辛巳朔日当食隂云蔽之不见
　　燕京地已归宋辽人萧干据奚自立冦掠燕城郭药师破之传首南北【按辽史天祚纪萧干称帝在是年之春此因干死在秋遂并其自立之事总于此叙之尔】
　　先是我师取燕京时萧干【名古哩布】据奚王府自立为神圣皇帝国号大奚改元天嗣【按萧干建元辽史作天复契丹国志作天兴此书与通鉴纲目作天嗣未知孰是】冦掠燕城其锋甚鋭有涉河犯汴京之意是时燕山之地虽已归宋而人情汹汹颇有谋弃燕者童贯移文王安中郭药师切责之已而安中命药师大破其众萧干遁去寻为其下所杀传首汴京【按汴京原书并作京师于内外之辞殊不分明今改正】皆药师之功也药师在燕山凡有请宋帝无不从【按八月日食及萧干之死通鉴纲目皆书于太祖崩之前】
　　冬十一月我兵取平州得宋朝所赐张防诏时防挺身走燕山其弟懐宋诏书走为我兵所获自是归曲宋朝末几南伐
　　张防遣其弟来欵宋朝宋朝授防节度世袭平州令李安弼赍诏仍以金花笺御笔付其弟授防为燕山路转运使赵良嗣力争以为不可恐必招金人之兵宋朝不从防闻安弼至率官吏郊迎尼雅满以千骑袭破平州得宋诏书乃归曲宋朝累檄宣抚司取防朝廷不得已命王安中缢杀函首送至未几太子斡里雅布由平州南伐矣
　　十二月初遣使往宋贺正旦
　　【甲辰】天会二年春诏于大定府置广积仓【按原书此上书云正月庆阳府□泾州大水漂居民三千余家是时庆阳府及环州泾州为宋地其大水不当于金国志中今删正】会宁府之宜春【按原书云上京府之宜春考上　京乃京名其府则名会宁今改正】有狗生角【按此事金史五行志不书】
　　三月帝幸豹子河避暑因遣使往宋索粮
　　先是宋赵良嗣来使许借粮二十万石至是遣使诣宋宣抚司索之谭稹曰二十万斛岂易致耶兼宣抚司未甞有片纸只字许粮之文使人曰去年四月间赵良嗣已许矣稹曰口许岂足凭耶终不与帝由是怒及举兵亦以此为辞云
　　夏五月遣使往宋告嗣位宋以著作郎许亢宗为贺登位使
　　亢宗至涞流河金国素无城郭宫室就以所居馆使筵宴悉用契丹旧礼如结防山作倡乐寻幢角觝之伎鬬鸡击鞠之戏与中国同但众乐后饰舞女人两手持镜上下类神祠中电母所为者莫知其説国初无城郭宫室四頋茫然皆苃舎以居至是方营大屋数千间日役万人规模亦宏侈矣
　　秋七月取应蔚等州
　　【乙巳】天会三年春二月尼雅满擒辽天祚帝削封海濵王安置长白山东辽国亾
　　先是辽天祚帝窜入隂夹山我兵以力不能入恨其不出谓出必得之天祚亦以畏尼雅满兵在云中故不敢出至是闻尼雅满归国以乌珠代戍云中乃率鞑靼诸军五万并携其后妃暨二子秦王赵王及宗属南来逹实林牙谏之不听遂越渔阳岭而尼雅满已回云中遂奔山金司至是年正月党项小呼噜请临其地天祚与谋奔宋又知宋不可仗乃谋奔西夏【按原书云尼雅满已回云中遂为我师所败又知宋不可仗乃谋奔西夏叙事疎舛今据辽史及契丹国志改正】未至而我兵擒之削封海濵王送长白山东筑城居之逾年而卒辽国遂亾【按此条全采契丹国志之文然误实多考辽史天祚帝纪保大三年金围辎重于青塜硬寨秦许二王及诸妃公主多陷又列传秦许赵三王从上至白水泺皆为金兵所获白水泺之败亦保大三年事也保大三年当金天会二年此于天会三年乃言辽帝携后妃及秦赵二王南来其误一也又考辽史保大三年逹实林牙谏天祚勿轻出不聴称疾不行自立为王率众北行是为西辽之始此于天会三年言逹实谏帝不知逹实此时初不与天祚帝相随其误二也又考辽史天祚帝入辽降封海濵王皇统元年改封梁王五年薨此云逾年而卒其误三也今并仍旧文而辨正之云】
　　冬十月【按原书作十二月考金史宋史金之伐宋以十月起兵至十二月则已破幽蓟矣今改正】斡里雅布尼雅满分道伐宋东路之军斡里雅布主之建枢宻院于燕山以刘彦宗主院事西路之军尼雅满主之建枢宻院于云中以时立爱主院事国人呼为东朝廷西朝廷于是斡里雅布之军自燕山直趋河北尼雅满之军趋河东取朔武代忻等州直趋太原
　　先是我兵既获天祚连遣三使聘宋初曰报谢通好也次曰告庆得天祚也又次曰贺天宁节也使传继相聘由宋河朔至京供亿疲敝其实觇窥道路使之不疑及三使北归宋礼部郎中陈桷为送伴使至境上已宣言大举公为掠夺无常仪桷惧驰还时尼雅满已蓄南伐之谋会义胜军三千来归具言宋国虚实又易州常胜军五百人亦归尼雅满由是刘彦宗伊都萧庆力劝尼雅满言南朝可图师必不众因粮就兵可也尼雅满遂决意南伐宋朝以故事命吏部员外郎傅察为接伴贺正旦使【按宋史傅察云傅察为伴贺正旦使与此书同通鉴纲目谓察使金为贺正旦使未知孰是】行至境上斡里雅布伐宋遇之遂执察等责使投拜自副使蒋噩以下皆罗拜臣服察独不屈金人以兵脇之察亦不頋斡里雅布曰我以南朝天子失徳故来吊伐察曰欲败盟以此为兵端有死而已膝不可屈也斡布雅布怒执而杀之宋朝闻我兵南伐诏童贯再行贯又遣马扩来使且促交蔚应州及飞狐灵邱县至境尼雅满严兵以待止许吏卒三人从仍趣庭参扩等力争不可乃皆拜如见帝之礼首议山后事尼雅满曰大圣皇帝初与赵皇跨海交好各立誓书万世无斁不谓贵朝隂纳张防收燕京逃去官民本朝累牒追还第以虚文见绐今当畧辨是非扩曰本朝缘谭稹昧大计轻从张防之请上深悔之愿相国存旧好不以前事置懐乞且交蔚应州飞狐灵邱两县尼雅满笑云尔尚欲两州两县耶山前山后本我家地尚复奚论汝家别削数城来庶可赎罪也扩自云中回至太原具以尼雅满所言告贯贯大惊未几金使色埓黙王介儒来同日进军直薄马邑而营色埓黙至太原贯曰如此大事何不预告我答曰兵已兴何告为扩微言以撼之色埓黙曰国相若以贵朝可惮不长驱也莫若劝童太师速割大河以北或可息兵贯闻之忧懑不知所为即与其属宇文虚中等赴阙禀议【按原书此下有至太原三字此时贯本在太原何得又云至太原今删去】谕帅臣张孝纯以赴阙之意孝纯愕然曰金人渝盟太师当防诸路将士极力支吾今太师去人心必摇是将河东与敌河北亦岂能保乎贯怒目曰贯受命宣抚非守土臣必欲畱贯置帅臣何为孝纯抚掌叹曰平时童太师作多少威福临军乃畏怯如此身为大臣不能以死排难止欲奉头鼠窜尚何面目见天下士乎贯翼日遂逃回京师【按原书云用九日至京师考斡里雅布尼雅满分道伐宋起兵在十月而贯逃回京师宋史及通鉴纲目皆书于十二月此因金起兵南伐遂及贯之逃归葢终言其事尔若云用九日至京师则为何月之九日乎今删去】
　　十一月斡里雅布军至燕山府盐场
　　尼雅满进兵取朔武忻代四州进距石岭闗遂围太原代州安抚使抗父子迎战死之【按原书此条在斡里雅布引兵南向之前考通鉴纲目尼雅满取朔代围太原在童贯逃归之后斡里雅布入蓟州之前今改正】
　　初宋宣抚司招燕云之民置之内地如义胜等军皆山后健儿勇悍可用其在河东者约十余万官为赡给久之仓廪不足因饥而怒出不逊语旧军所请皆陈腐亦怨每语新军曰汝畨人也而食新我官军也而食陈吾诛汝矣新军闻之惧至是我师至朔武之境朔州守将孙翊者勇而忠出战胜负未决新军开门进至武州新军亦为内应【按旧军原书作我军新军原书作汉儿详此条语意所谓旧军者谓河东之军也畨人及汉儿者皆谓新招义胜等军也以其旧在辽地而本非辽人故谓之汉儿以其旧属契丹故又谓之畨人然此书纪金事而称宋军为我军既乖内外之词且称谓防差亦欠分晓今改我军为旧军改汉儿为新军】遂取朔武长驱至代州守将李嗣本率兵拒守新军又擒嗣本以降时十二月初九也下令兵不得入城遂拒石岭闗闗犹险隘太原帅张孝纯谋守闗之人命冀景景辞孝纯不许复命耿守忠以本部八千助之景复辞孝纯曰第如我语景不得已而往使守忠当其前及至闗守忠启闗以献景单骑奔还
　　斡里雅布破蓟州
　　时宋郭药师已屯东郊蔡靖出金帛犒军行至三河药师戈甲鲜明步武整肃我师初见亦惧斡里雅布乃东向望日而拜号令请部而进药师鏖战三十余里张令徽【按此与宋史郭药师传作张令徽金史太宗纪作张企徽】先自遁金人力追之是夜令徽与刺史皇贲隂约开门内应初八日靖见药师共议死守晡时药师招靖等计事防药师家药师迎谓靖曰令徽初无战意已遁矣大学不得已姑降如何靖曰誓死报国此何言哉引佩刀欲自刎众共抱持之军士驱运使吕頥浩等出药师曰不必尔聚而锁之于家
　　斡里雅布至药师率众降
　　军中传斡里雅布令曰太子有令南官不杀令悉降蔡靖曰既就执矣尚何降十一日斡里雅布遣萧实讷王汭张愿恭来谓靖等曰太子语诸军勿恐此坐南朝渝盟耳又曰大学是南朝贤臣行将大用蔡靖曰靖一书生身位宰执而不能守一路尚何足用次日斡里雅布遣人议相见之礼靖曰两朝兄弟之国望阙之拜靖不敢辞非见天子不可屈膝药师曰大学与部使者拜堂上众官拜堂下可也靖乃曰太子若能议和靖一屈膝亦何所惜遂如药师议既退斡里雅布使王汭至宋取议和之书申三府连三奏至京师宋朝失色
　　金人为契丹苦虐几二百年一旦乗忿而起重以辽帝失驭国人怨厉无事之久不亲兵革往往闻风而起武元称兵之始成败未保推心用人苦乐同之有得其胜计者抑且恣令剽掠故贪婪轻生之徒闻风四起多杀守将据郡邑脇军伍以应之以至渤海部长大托卜嘉髙永昌契丹副统耶律章努耶律伊都亦率众而归之于是兵势大盛奔迸莫御先是辽天祚帝数起燕云之人入辽东长春等路讨贼累战累败多为所虏不得西归乡里及太祖于天辅六年驱燕山士庶尽归中京辽水云我与宋人约同取燕宋人得其地我得其人故被驱失业人皆归怨于宋朝及刘彦宗时立爱为相国二人皆燕人也以坟垅田园亲戚之故愈劝金人南侵兼契丹旧臣降者如伊都迪里科里徳哩布王汭道喇伊逊特格玖格马武耶律晖毛赫噜三宝努萧天吉萧庭珪之徒已得用事又二太子之妻金辇公主乃辽天祚帝之女尼雅满之妻萧氏乃天祚帝元妃【按此书谓尼雅满妻为天祚元妃其説恐误辨见第七卷中】各因间可入内外劝之南伐隂报宋朝助兵攻辽之隙乗四来畨汉乌合之众蚁聚蜂起燕云陷北之人皆欲西归故我国以平州张防为名率师问罪时药师所统常胜军复乃辽水之人亦复乗势东归故我师之南伐也驱力胜贪忿之徒乗契丹报怨之势率燕云陷北之人燕山之克其理必矣
　　尼雅满自云中遣女直万戸温都郎君富勒呼色哩契丹都统马武东侵居庸国以应斡里雅布同取燕山辽天祚帝自天庆亲征败绩之后退保长春州退保广平甸又退保中京继走燕山既而西走云中至于夹山以保四部族衙武元及尼雅满乌绅以契丹叛臣伊都为乡自中京由平地松林径趋云中路以追之后于山金司获天祚于是妫州儒州归化奉圣宏州云中宁州徳州东胜天徳云内皆为我有后武元帝崩尼雅满专制军事遂据云中已违元议不肯以云中归宋至是以斡里雅布来征燕山之境尼雅满遣兵攻居庸闗以应之虑居庸闗难破遂分兵由紫金口金坡闗攻易州及出竒取鳯山治皇大妃岭以趋昌平县既至昌平则反頋居庸于是居庸亦溃我师遂尽入居庸矣初药师之备我师也严于东北而弛于西何哉葢东北乃我师之来路也燕山之东以韩城镇为界东北以符家口为界韩城符家口去燕山皆百余里斡里雅布既侵东北探骑溃军络绎而来燕山得闻之故药师出常胜军屯于燕山之东白河以待我师西则居庸为絶边去燕山无百里之逺但闭闗而已更无他备不意尼雅满间道取居庸一夕攻城故预无警备焉设若白河之战药师果能全胜追敌而东则西亦为尼雅满乗虚矣况战复不利何以御之
　　斡里雅布畱蔡靖守燕引兵内向以药师为先驱攻保州安肃军不克围中山府宋詹度来御
　　药师既降我师诣宋具言拥兵来因徽宗引咎归已连下哀痛之诏国人读之有流涕者沈琯是时畱守在营闻斡里雅布初告蔡靖议讲和事请将文字至庆源府太史局占帝星复明斡里雅布怪之已而徽帝内禅斡里雅布大惊欲回药师曰南朝未必有备不如姑行至信徳府不移时遂陷执守臣杨信朝斡里雅布登城抚谕居民
　　时斡里雅布据燕山以图入攻河北尼雅满守云中以图入攻河东然尼雅满不敢由太原深入而斡里雅布越三镇直趋宋都者何哉葢是时河东边外宋朝虽得朔武蔚应四州而未尽得云中之地故旧边尚不失备尼雅满所以不敢轻越雁门石岭之险至太原之重地也河北边外宋朝便以燕地为新边竭旧边之力以御之故新边之失旧边亦莫之御也由是斡里雅布得以乗隙而入焉然斡里雅布之所以轻宋者药师不得无谋何以见之观夫斡里雅布与尼雅满始则分路以图入攻河东河北而已非有直造汴梁之志也以尼雅满之雄尚且遣色埓黙使夏国许割地以为牵制而不敢轻举【是时尼雅满遣色埓黙使夏国许割天徳云内武州及河东逹塔厮敖拉和勒端野鹊神崖榆林保大裕民八馆河西金肃河清二军约入侵麟府以牵河东之势】况斡里雅布者才居尼雅满之下岂敢直越大河以造宋都耶此葢燕山之陷药师部族斡里雅布之军药师欲自结知必告以方今童贯在并州以图云中贯之所在重兵系焉尼雅满既由云中入侵贯必与之相持今京畿内虚河朔无备可因尼雅满以为牵制也斡里雅布信而行之故是嵗入取中原功居尼雅满之上其为药师之谋明矣
　　宋义勇将刘嗣初以平阳城降
　　太原既受围宋提举保甲郑谊自城中出檄诸郡使为备义勇将刘嗣初领众四千先屯平阳有欲降心会太原之师谋袭京师嗣初闻之宻遣人间道以平阳来献于是伪为入城贸易者既入则杀守闗者启闗以纳其军其徒大噪而入取器甲分队而出士民股栗驰而呼曰奸臣置汉儿内地今果堕其计中其徒辈宿愤纵兵屠城城中人悉出避之嗣初入城裒金银掠妇人然后来降于是我兵势益盛畱数万人围守太原半趋宋都尼雅满遇城必攻故比斡里雅布其行稍缓自云中由懐仁河隂将侵代州之境严戒部伍整肃器甲虑家计寨难取【乃代州絶边控扼之所】遂分兵由胡谷寨入焉乌绅伊都曰今日至代州与南军必有数战不无劳力其余可乗胜矣既行越家计寨直至代州并无一战无何代州三日失守守臣李嗣本率吏民请令忻州石岭闻风皆降于是我师如入无人之境直趋太原尼雅满始有轻宋之心【按自尼雅满遇城必攻以下乃追叙尼雅满自云中至太原之事其文虽系于围太原之后其事实在围太原之前】
　　宋徽宗禅位于皇太子是为钦宗改明年曰靖康仍令李邺使告内禅且求和



　　钦定重订大金国志卷三
<史部,别史类,钦定重订大金国志>
　　钦定四库全书
　　钦定重订大金国志卷四
　　纪年
　　太宗文烈皇帝二
　　天会四年春正月斡里雅布取宋相濬二州
　　初斡里雅布至邯郸遣郭药师为前驱付以千骑药师求益复付千骑与之药师疾驰三百里质明遂至濬州【按原书此条在金师渡河之下前后倒置今据通鉴纲目移正】宋内侍梁方平领军在河北岸铁骑奄至仓猝奔溃时南面守桥者望见我师旗帜烧断桥缆陷没凡数千人我师因不得济方平既溃河北河东路制置使何灌军【按原书不载何灌官职今据通鉴补】亦望风奔散宋师在河南者无一人我师遂取小舟以济凡五日骑兵方絶步兵犹未渡也斡里雅布曰南朝若以一二千人守河我岂得渡哉【按此三句原书叙于下条斡里雅布取厩马之下殊无伦次今据通鉴纲目移正】
　　癸酉斡里雅布围宋京师
　　先是药师尝打毬于牟駞冈知天驷监有马二万匹刍豆山积至是斡里雅布取之
　　宋遣李棁【按原书作郑望之考宋初虽议以望之为正使其后卒以李棁为正使而望之为副不当舎棁而书望之今改正】至我师议和许割河东河北三镇【按金史太宗本纪正月甲戌宋使李棁来谢罪且请修好○按是年事头绪繁多原书所载前后殊失伦次今虽考订改正然其中有因一事而遂言其终者姑仍原文而悉以金史宋史所书月日分注于下庶先后一览暸然云】康王构相继至军前斡里雅布惮之更请肃王枢代之遣康王还【按金史本纪正月戊寅宋以康王构为质二月己亥改以肃王枢为质遣康王构归葢康王之归在姚平仲刼金营之后金师将去汴之前此因康王至军遂终言其事尔】
　　初宋命郑望之为使髙世则副之后遣同知枢宻院事李棁为使【按宋史宰辅表李棁时为同知枢宻院事原书但云同知李棁非是今补正】而改望之等为副以金一万两犒师斡里雅布盛兵南向坐棁望之北面再拜膝行而前恐怖防胆失其所言良乆遣王汭译云京城破在顷刻所以敛兵者徒以少帝故所以存赵氏宗社恩莫大也今欲议和需犒师之物金五百万两银五千万两牛马万头表段百万疋须尊金帝为伯父归燕云之人在汉者割中山太原河间三镇之地且欲亲王宰相为质然后退师乃出事目一张付棁逹宋朝乙亥我师攻通天【按宋史作通津通鉴纲目作天津】景阳门甚急宋李纲督战士拒战又攻陈桥封邱卫州门纲登城督战杀数千人乃退何灌出战败绩死之【按李纲出战及何灌败死原书在前条干里雅布取马之后今据通鉴纲目移正】钦宗以皇弟康王为军前计谋使张邦昌副之【按通鉴纲目云以张邦昌为计议使奉康王构往金师为质以求成此以计议为计谋又以康王与邦昌并为计谋使与通鉴纲目不同】时肃王康王居京师康王毅然请行在金营几月斡里雅布惮之不肯留更请肃王枢代之时李纲力争以谓尊称及归朝官固无害但犒师金帛太多当量与之惟三镇必不可割至于遣使即宰相当往亲王不当往邦昌邀宋帝御批无变割地议宋帝不许【按原书云宋朝以纲独畱三镇诏不遣其辞殊不可晓考通鉴纲目时宋割三镇与金张邦昌如金师邀钦宗御批无变割地议而李纲曾言三镇不可割至是钦宗不许邦昌故原书云然而辞不分明今改正】未几都统制马忠【按原书不载马忠官职据通鉴纲目补】以京师兵败我师于顺天门外宋师稍振防骑不敢旁出【按马忠败金师原书叙于上文何灌败绩之下今据通鉴纲目移正】
　　宋种师道等勤王兵至【按原书此上有遣王汭素颉颃入使宋朝一句考通鉴纲目王汭使宋系与李棁偕还在康王张邦昌来使之前不应至此方书又按纲目棁与三宝努耶律忠王汭偕还无素颉颃姓名又宋史通鉴纲目云金使王汭在庭颉颃乃言其傲慢不恭之状原书乃以为金使之名舛殊甚今删正】
　　宋京畿北路制置使种师道及姚平仲【按原书作都统制姚平仲考宋史及通鉴纲目平仲既至京师方拜为都统制原书称都统制于至京师之前有失事实今删正】以泾原秦鳯路兵至未几熈河经畧姚古秦鳯经畧种师中及折彦质折可求等勤王兵并至号二十万【按宋史姚古传云靖康元年古与子平仲及种师道师中折彦质折可求俱勒兵勤王钦宗本纪靖康元年二月丁酉朔熈河将姚古与其子平仲同赴援然以通鉴纲目及宋种师道传考之则斡里雅布围城时种师道与姚平仲先至姚古种师中及折彦质兵至时金师已北还平仲乃古之子宋被围时以平仲为都统制而不及古正以古尚未至故尔至折可求则二月中救太原为尼雅满所败未必复能振旅勤王通鉴纲目数勤王之师皆不言可求可以订宋史之失此书以种氏姚氏折氏勤王并书于正月又兼言可求皆未免谬误】汴京人心少安
　　先是李邺使于斡里雅布军求和斡里雅布以邺攻城不克乃遣王汭偕来邺盛谈金强我弱以济和议且言人如虎马如龙上山如猿入水如獭其势如太山中国如累卵大臣皆有惧意故李邦彦等专主和范宗尹俯伏流涕乞割三镇以安社稷惟李纲言击之便钦宗不从乃用邦彦计
　　二月【按原书作三月考金史宋史本纪及通鉴纲目平仲刼金营在二月丁酉朔今改正】姚平仲来刼营我师击败之
　　宋倚种师道以谋国而种氏姚氏素为山西巨室平仲恐功名之会独归种氏乃欲夜叩金营生擒斡里雅布奉康王以归平仲谋泄我师先事设备丁酉朔平仲夜率步骑万人刼寨为我师所败而还又李纲率行营左右军欲与我师战于是宰相台谏交言西兵及行营司马为金师所殱钦宗大惊有诏不得进兵废行营罢李纲以谢我师
　　我师围宋京城凡三十三日既得三镇诏书及肃王至不俟金币数足而退
　　斡里雅布师退抵中山河间兵民固守不肯下种师道请临河邀击我师李纲亦谓金师不过六万吾勤王之师二十余万今莫若扼闗津絶粮道且禁其抄掠吾坚壁勿战俟其疲乏然后以将帅檄取誓书复三镇纵其归半渡而后击之此必胜之计也并不从
　　尼雅满之围太原也悉破诸县为锁城法以困太原锁城法者于城外矢石不及之地筑城环绕分人防守虽姚古进师复隆徳府威胜军扼南北闗累出兵互有胜负而不能解太原之围未几吾师迎姚古遇于盘陀宋师皆溃【按金史本纪五月癸酉巴哩苏败宋姚古军于隆州葢古既率师勤王而干里雅布既还遂北行救太原败于隆州也此书系于二月中葢亦因事类而终言之尔】
　　尼雅满败宋朔州守臣孙翊于太原城下翊没于阵继败府州守臣折可求于交城
　　翊河东名将也守朔有声我师亦惮之尼雅满既侵太原及据雁门翊自朔来不得入遂由宁化宪州出天门闗以援太原营于城下尼雅满忌之翊离朔仅旬余朔以无守已降于我而翊麾下多朔人至是尼雅满驱朔之父老以示翊军于是翊军皆降翊方战竟为其下所杀折可求统麟府之师二万众自府州涉大河由岢岚宪州将出天门闗以援太原为我师据闗不克乃复越山取松子岭道出马邑至交城遇尼雅满之众大战移时可求逺来新至劳逸有间故亦致败绩【按原书此上二条在尼雅满取隆徳府一条之后今据通鉴纲目移正又原书于此条别缀议论而词意偏驳今删正】
　　尼雅满取隆徳府守臣张确死之【按金史本纪二月壬子宗翰定威胜军攻下隆徳府】
　　先是太原坚守攻之不克会平阳府威胜军相继而降尼雅满遂畱兵攻太原分兵而南既逾南北闗仰而叹曰闗险如此而使我过之南朝可谓无人矣遂至隆徳城中无备二月而破
　　宋李纲建议尽遣城下追斡里雅布之师及干邢相间相去二十余里我师惧其行甚速至是泽州奏尼雅满兵次髙平执政惧宻启钦宗以御前金字牌谕令追兵速还纲力争于钦宗前得防复遣而诸将还已数程连夜再进犹及金人于滹沱河然将士知朝谕二三悉解体不复邀击第防送之而已【按此上三条原书皆系于三月宋诏三镇坚守之后考宋史通鉴纲目金取隆徳府败折可求皆二月间事原书前后倒置今改正】
　　三月宋诏三镇坚守【按原书此下云又以李纲为两河宣抚考宋史通鉴纲目李纲为宣抚在六月是月纲往迎上皇于南京至四月乃归未为宣抚也今删正】
　　迨至太原平阳相继陷没始议弃三镇
　　夏四月尼雅满约夏人共攻宋以牵河东之势夏人由金肃河清军渡河取宋天徳云内河东八馆及武州【按原书云我师取宋朔州夏人应尼雅满之约云云考尼雅满取朔州在去年之冬夏人取宋北在是年之夏不应叙于一月之中葢尼雅满与夏人相约在取朔州时而夏人至是始出兵耳但其辞不晰今据通鉴纲目改正】斡里雅布归燕山宋师送至境上而回始改都统府为元帅府设置官属
　　都元帅左右副元帅左右监军左右都监凡七人
　　始以弟安班贝勒舎音摩为都元帅弟古卢尔兰贝勒为左副元帅弟逹兰为左监军乌绅为右监军栋摩为左都监耶律伊都为右都监【按此条金史太宗纪书于天会三月十月甲辰又金史宗室表太宗之弟无名古卢尔者以太宗本纪考之是时为左副元帅者宗翰于太宗为从父兄弟之子又逹兰为穆宗子于太宗为从弟此所言皆与史不合】
　　初二帅征南但称都统府至是用宰相刘彦宗议始改元帅府
　　尼雅满复夺夏国所割天徳云内河东入馆及武州于是与夏絶好惟金肃河清二军在大河西不能取之
　　斡里雅布夺郭药师常胜军器甲鞍马散归辽西辽东时宋京城未克两河未取燕云人心未安战争胜负未保而药师反覆之徒存之或为后患故夺其器甲鞍马而散之
　　尼雅满乌绅伊都自太原斡里雅布逹兰栋摩自燕山会于山后避暑议事及秋而还
　　时三大将避暑而宋朝援兵四合竟不能解太原之围
　　五月万戸罗索败种师中军于榆次师中死之【按金史败师中军者乃罗索子和尼此时将兵随其父故此书以为罗索】
　　我师围太原多于潞汾两路拒宋师不谓师中忽由平定出土门去太原无一舎之逺我师惊惶谓自天而下师中既不能乗我不意则当急趋太原薄城而垒与张孝纯王禀之军为表里则我必不敢越太原重兵往拒汾潞由是汾潞之师亦可前进而太原之围必解矣乃师中方以孤军为忧回趋榆次就粮宜乎为我师所袭以致败也【按通鉴纲目师中次平定军乗胜复夀阳榆次等县留屯真定许翰趋使出战师中约姚古及张灏俱进至夀阳之石坑为和尼所袭回趣榆次至杀熊岭战死此书言师中回次榆次就粮而于事之首尾未尝明叙今附识于此又按杀熊岭去太原百里师中之意本欲直趋太原但为金师所扼而不得前耳师中之失在于始之畱屯真定失兵贵神速之义使金师得以邀截而不在于后之回趋榆次也懋昭所论未为切中今并附论之云】
　　尼雅满大起云中路民兵之太原
　　秋尼雅满乌绅伊都自草地归至太原斡里雅布逹兰栋摩自草地归至燕山
　　九月尼雅满克太原宋副总管王禀转运韩总【按通鉴纲目作韩揆】等死之
　　始尼雅满攻太原乆不下乃于城外筑旧城居之号元帅行府已而归云中畱尼楚赫大王攻城至是尼雅满自云中复至乗胜急攻丙寅城破金师尽杀胜捷军帅臣张孝纯被擒继又释而用之副总管王禀负原庙太宗御容赴汾水而死转运韩总以下死者三十六人【按通鉴纲目云三十人】围城凡二百六十日城中军民饿死者十八九至是始破
　　宋下哀痛诏命两河互相救援
　　王禀原系宣抚司统制自童贯弃太原入觐畱禀守太原太原守御禀功居多及至城破禀引疲乏之兵欲出西门无何西门牐板索断不能出时金军已入城仓皇之间士卒劝禀降禀叹曰城陷士无鬭志又且门阻天亾禀也禀岂惜死违天命而负朝廷哉遂赴汾水死
　　宋遣使呉革至军前
　　革以閤门舎人充使见尼雅满庭防不拜责以贪利败约气劲辞直我师相顾动色为追回威胜军等处人马受书以归时宣抚折彦质请于朝急备河南及革对钦宗问割地事革曰金人有吞噬之志【原书作吞箭之誓据宋史呉革传改】乞措置边地起陜西兵马为京城援不复议和钦宗乃遣革陜西勾兵委诸帅臣讲武备仍置四道总管府
　　冬十月斡里雅布克真定府帅臣李邈钤辖刘翊【按宋史及纲目作刘竧】死之
　　先是斡里雅布以三镇未得遂越中山攻真定邈措置乖谬翊率众画夜搏战城上我师初攻北壁翊力拒之至是伪攻东城还薄北城黎明鼓众凭堞而上城破邈被擒翊犹率众巷战知不免缢而死真定之陷也邈已抗节故斡里雅布执归燕山后宰相刘彦宗逼之遂削发为僧示以不仕彦宗闻于尼雅满尼雅满命杀之邈谈笑赴市至死不屈
　　先是宋真定帅刘鞈守御备具人恃以安总管王渊钤辖李质训练士卒数千人皆可用是时真定在河朔最为坚垒宋人以太原危急恐东聮河朔命鞈为宣抚副使领兵五万守辽州以据其险鞈又辟渊质自随乃以李邈代守真定邈新至拙于应变人心未附我师猝至围城不旬日而陷
　　刘彦宗劝斡里雅布试真定儒士取七十二人授以敕命
　　斡里雅布尼雅满以书遣使宋朝责问契丹梁王及伊都蜡书并元割三镇
　　书畧曰乃者差萧仲恭赵伦等赍书报复回日辄受间谍之语隂传搆结之文今差杨天吉王汭为问罪使请速令皇叔越王皇弟郓王【按原书作晖王考徽宗子无封晖王者有郓王楷郓王拱拱早薨此所言必郓王楷也今改】并太宰一员同诣行府赍书陈谢过咎仍据元割三镇既行戒谕并令开门以待
　　先是斡里雅布军既还尼雅满尚畱隆徳宋遣佥书路允迪等以和议之书来上尼雅满遣使求贿时宋勤王之师踵至大臣有轻敌意猥曰吾兵盛如此当与金抗且彼既领肃王过河吾盍畱其使与之相当于是馆其使逾月不遣有都管赵伦者燕人狡狯惧不得归乃诈以情告伴使邢倞曰金国有伊都者领契丹精鋭甚众贰于金人愿归大国可结之以图尼雅满斡里雅布倞遂以闻宋大臣信之即以诏书授倞纳衣巾中仍赐伦等绢各千疋白金千两伦至尼雅满所首以其书献之尼雅满大怒以伦书奏闻于帝帝报云深入攻讨委元帅从长措置尼雅满复提兵南下又麟府折可求来献言夏国之北有大辽天祚梁王与林牙萧太师出榜称金人与南朝奸人约结毁我宗庙今闻南朝天子逊位嗣君明圣如能合击金人立我宗社则当修好如初呉敏以为然乃奏上令致书梁王由河东入麟府为尼雅满防兵所得故金人以为辞【按辽史保大三年天祚帝奔夏萧迪里等刼梁王雅里奔西北部共立为帝未几而卒而逹实林牙自谏天祚出兵不聴即率兵北行至起儿漫称帝是为西辽梁王之立非由逹实而不乆亦卒矣契丹国志言逹实立梁王而相之此书又言梁王与林牙出榜皆出传闻之误】我使至宋礼貌甚倨持其书于钦宗前曰陛下既不割三镇之地又安忍复立契丹之后耶钦宗曰此乃奸人所为也我使请必割三镇要金帛车辂仪物及加金帝徽号钦宗乃卑辞更书深明其非朝廷之罪令王时雍馆之时雍议尽以三镇所入总增嵗币并祖宗内府珍玩悉归二帅且厚犒河东之师我使颇领其説先取犒师绢十万疋以行
　　尼雅满克宋汾泽等州知汾州张克戬等死之
　　初尼雅满既取太原乃纵兵汾晋之间攻下县镇寨垒十数汾虽粮乏兵疲独坚守不降尼雅满聚兵并力攻至逾月又破之知州张克戬等死于难者八人乃东攻太原之夀阳夀阳城小而百姓死守凡三受攻而我师万人竟不能拔乃欲据井陉以困之其始攻也防士三千复与斡里雅布合兵攻平定斡里雅布自真定西之平定军亦防万人至是拔之
　　尼雅满斡里雅布会议平定军再征宋京城
　　时二帅会议再征宋乌绅曰今河东已得太原河北已得真定二者乃两河领袖也乗此之势可先取两河俟两河既定徐取东京未晚今若弃两河先取东京倘有不利则两河非我所有兼太子向到东京不能取之尼雅满谓诸将曰东京国之根本我谓不得东京两河虽得而莫守茍得东京两河不取可自下向时东京不能得者以我不在彼也今若我行得之必矣又舒右手作取物之状曰我今若取东京如运臂取物回首得之矣斡里雅布欣然称善南征之计遂决于是二帅分归本路约会于东京
　　尼雅满畱尼楚赫守太原斡里雅布留硕格韩庆和守真定各率其众南征斡里雅布攻庆源府宋都统王渊遣将韩世忠拒抗又宣抚范讷军五万守滑濬斡里雅布知有备乃由恩州王榆渡趋大名由李固渡济河十一月斡里雅布兵至宋京师屯刘家寺【按金史本纪十一月丙戌宗望至汴】
　　京师危急四方勤王之师至近甸者皆以有诏毋得逼城有妨和议皆尼雅满斡里雅布以和议之説误宋也
　　尼雅满克平阳府又克西京及河阳府
　　尼雅满自泽潞至河阳宋宣抚副使折彦质领兵十二万与之夹河而军签书李回以万骑行视黄河时亦至河上尼雅满曰南兵亦众与之战胜负未可知不若加以虗声遂取战鼓击之逹旦宋师溃散京西提刑许髙河北提刑许亢各提兵防洛口【按原书作路口据宋史改正】亦望风而溃我兵悉渡自河东泽潞官吏多弃城走西道【按原书作两道据宋史改正】都总管王襄与河阳守臣燕瑾【按宋史作燕瑛通鉴纲目作燕英】皆弃城去尼雅满乗胜取河阳及西京
　　闰十一月取宋郑州又取懐州守臣霍安国林渊张彭年【按原书脱张字年字据宋史补】赵士谔【宋史通鉴纲目并作士詝】鼎澧将【原书无此三字据宋史通鉴纲目补】张谌张潜【宋史作于潜通鉴纲目作于潜】沈敦张中行及部队将五百人【宋史通鉴纲目并作五人】皆死之尼雅满遂至宋京师屯青城【金史本纪闰月癸巳宗翰至汴】
　　我师已抵城而宋危矣【按原书此下云惟何防欲率都民巷战闻者争奋由此敛兵不下惟以割地赍金帛和议为説考何防欲巷战在城既破时事见下文又复见于此殊失伦次今删去】
　　丙辰宋京师破
　　自十一月二十五日围城凡四十日是日午时城破时宋京城中不过七万余人有炮五百余座在郊外皆弃不收我师得之反以为用张叔夜提兵入卫凡三万人转战而前其余勤王之师无一至者惟有贷粮之请防盟之説皆为和之説所误也
　　先是有卒郭京者都人盛传其能用六甲法可以生擒尼雅满斡里雅布而何防孙傅与内侍辈尤尊信倾心待之又有刘孝竭等各相募众或称六丁力士或称北斗神兵或称天阙大将大率皆效京所为有识者已危之矣是日郭京等大启宣化门而出去敌不百步天将明京尽令守御人下城独与张叔夜坐宣化门瓮城楼上宋钦宗以亲兵数万自卫俄顷我兵分四隅鼓噪而进前军殱焉后者悉坠河城门急闭京白张叔夜云须自下作法因下城引余兵南遁我兵登城者才数人众皆披靡城遂破王宗楚引殿班下城急呼救驾俄而四面兵至尽皆上城城中大溃里巷强梁乗此作乱
　　尼雅满遣使入城请二帝至军前议和及割地事【宋史本纪辛亥金要亲王出盟】城中子女玉帛宝玩车服器用图书百物括索公私上下俱空辛酉宋钦宗往青城二宿而返宋何防陈过庭与尼雅满斡里雅布相见尼雅满应答琅然斡里雅布唯唯而已初何防唱率都民欲巷战闻者争奋由是我敛兵不下仍为倡讲和议人心稍安
　　时李若水以出使畱我军中尼雅满斡里雅布令若水偕何防归议事若水入见钦宗曰尼雅满止欲得两河地别无他事乃遣防与济王栩来使以请成【按原书不言济王栩使金师而下文乃言防栩回殊为疎漏今据宋史通鉴纲目补正】尼雅满曰自古有南即有北不可相无也今建议期在割地而已防栩回言元帅请与上皇相见上曰我当自往耳
　　十二月癸亥钦宗往青城与尼雅满议和索金一千万锭银二千万锭缣帛如银之数自御马而下在京共七千匹皆归于我
　　宋朝大括金银命戸部尚书梅执礼提举根括而监察御史胡舜陟胡唐老姚舜明王俣副之
　　是嵗宋钦宗靖康元年














　　钦定重订大金国志卷四
　　钦定四库全书
　　钦定重订大金国志卷五
　　纪年
　　太宗文烈皇帝三
　　【丁未】天会五年春正月宋亲王二人来军前贺正
　　尼雅满遣使入朝贺正颇不为礼
　　庚子宋钦宗复如青城二月宋太上帝后及皇后皇太子亲王妃嫔皆如金营【按原书作皆挈而北考宋二帝北行在四月间不当遽言于此今改正】
　　尼雅满连遣人入城请宋帝车驾军前议事且赍帝所下诏书曰今已破汴二主不可复居宜于族中别立一人以为宋国主仍去帝后号但称宋王庚子钦宗复如青城【按宋钦宗再如金师在靖康二年正月庚子金史宋史通鉴纲目俱同是月辛卯朔庚子乃十日也原书既言庚子钦宗复如青城而其分注又云正月十一日尼雅满遣人入城请车驾军前议事二十九日又遣使请车驾出城二月十一日钦宗车驾出幸金营葢由杂采诸书未及审覈故致上下抵牾而以出降为幸金营尤为失实今并改正】百姓数万人阻扼车驾曰陛下断不可出恐既出后事在不测皆号泣不放行钦宗亦泣下范琼按剑怒曰皇帝本为两国生灵屈已求和今幸金营旦去暮即返矣若不使车驾出城汝等亦无生理百姓大怒争投瓦砾以击之琼以剑杀死攀辂之人数辈而去至军营尼雅满坐宋主西向使左右以诏书示之谕以别立贤君之意二月尼雅满遣二人持书一诣太上皇一诣钦宗前曰今日北国皇帝已有施行事件请车驾诣军前聴候尼雅满坐而言曰今北国皇帝不从汝请别立异姓为主使人拥宋主降自北道至一室以兵刃守之天明有人呼宋主出曰太上至矣宋主视之见戎衣数十人引太上由傍门小道而去皇族后妃诸王累累至军中日夜不止太上与钦宗各居一室后妃诸王皆不得相见十六日尼雅满坐帐中使人拥二帝至陛下宣诏曰宜择立异姓以代宋后仍令赵某父子前来燕京令元帅府差人津遣是日以青袍易二帝衣服以常妇之服易二后之服时惟李若水抱持大呼曰帝号不可去龙章不可褫若水惟有死而已【按原书此下有呉革结众欲刼还二帝为范琼诱杀之三句考呉革被杀事在三月中复见于此今删正】十七日尼雅满使骑吏持书示钦宗及太上曰元帅今遣汝趋燕京朝皇帝已召康王至军前同去南朝以张邦昌为帝国号大楚矣夏四月二帝北迁【按原书云十八日率驾北行考宋史及通鉴纲目宋二帝北行在四月庚申朔以此书楚国张邦昌录证之亦合此又以为二月十八日殊为舛误又二帝已降　尚称车驾亦为失实今并改正】六月二十三日安肃军传诏令往云州聴候指挥
　　李若水王履死之
　　吏部侍郎李若水之出使也修武郎王履副之若水至军前骂声不絶絶粒不食尼雅满怒囚之若水母张氏闻变哭且言曰吾子死难必矣至是尼雅满再召若水若水厯数失信五事肆骂不已尼雅满大怒即圜丘下敲杀之若水将死奋骂愈厉军中相谓曰大辽之破死义者十数今南朝惟李侍郎一人而已王履临被杀时略无惧色且歌诗其末章云矫首问天兮天卒无言忠臣効死兮死亦何人闻而悲之
　　刘鞈徐揆死于金营
　　刘鞈守真定有威名金人欲用之鞈不可手书片纸遣人遗其子曰忠臣不事二君此予所以死也乃以衣绦自经
　　徐揆本太学生为书以责尼雅满厉声抗论乃被杀【按通鉴纲目刘鞈死在正月徐揆请钦宗还宫被杀在二月中太后太妃未至金营之前也】
　　尼雅满责金银数不足杀宋从臣梅执礼等四人戸部侍郎梅执礼礼部侍郎陈如贤【通鉴纲目作知质】刑部侍郎程振给事中安扶【纲目作安秩宋史通鉴与此同】并坐根括金银不登悉敲杀之御史胡舜陟胡唐老姚舜明王俣但各杖数百于是再括令畱守司差官百员分赴坊巷遍括左谏议大夫洪刍分诣懿亲蕃衍宅遍括
　　三月朔尼雅满以帝命立张邦昌为帝国号大楚邦昌僣位之日风霾日色薄而有晕百官皆惨怛邦昌亦变色然邦昌不御正殿不受常朝不山呼不称圣防与执政侍从坐议必自称名遇我使至则遽易服禁中诸门皆缄锁题以臣邦昌谨封易诏曰手书
　　宋呉革谋起兵范琼诱杀之【按原书此条在立张邦昌为帝之前考通鉴纲目邦昌僣位吴革耻事异姓遂谋起兵今移正】
　　革初募兵后迁居同文馆附者至数万以图迎二帝事泄为范琼所害革至死顔色不变人为泣下
　　宋宗泽大军至东京
　　春三月斡里雅布退夏四月尼雅满退【按原书此下云宋建炎元年宗泽为东京畱守考宋建炎建元在是年五月宗泽为东京畱守在是年六月遽书于此殊无伦次今删正】
　　宋张邦昌手书奉迎元祐太后复居延福宫
　　其防语有曰尚念宋氏之初首崇西宫之礼葢用太祖即位迎周太后西宫故事庚午垂聴政邦昌以太宰退处资善堂邦昌僣位至是凡三十三日
　　甲戌宋张邦昌遣使奉迎康王【按原书云宋张邦昌手书奉迎康王而以元祐太后手书为邦昌之语殊为缪误今据宋史通鉴纲目改正】
　　元祐太后手书告中外曰乃眷贤王越居近服已循羣情之议俾膺神器之归由康邸之旧籓嗣宋朝之大统汉家之厄十世宜光武之中兴献公之子九人惟重耳之尚在兹惟天意夫岂人谋尚期中外之协心同定安危之至计庶臻小愒渐底丕平用敷告于多方其深明于吾意
　　宋张邦昌又率百官上表劝进康王
　　其表畧曰使生灵罹祸以无归虽沟渎自经而何益辄学周勃安刘之计庶几程婴存赵之心邦昌继至伏地请死康王待以客礼且慰抚之
　　夏五月宋康王即帝位于南京改元建炎六月安置张邦昌于潭州寻赐死【按通鉴纲目邦昌以是年九月赐死】
　　宋以宗泽为东京畱守
　　尼雅满由河东归至云中斡里雅布由河北归至燕山约会于山后草地避暑议事斡里雅布病卒
　　干里雅布知宋康王即位张邦昌入觐故防尼雅满于草地议送徽钦还宋尼雅满未之许防斡里雅布打毬冒热以水沃胸背致伤寒而卒议遂中辍时六月二十一日也
　　秋尼雅满自草地归至云中遣杨天吉约夏国同取陜西【按原书此条有评论辞防浅陋今删去】
　　七月宋二帝自云中如燕山府
　　起燕山云中上京东京辽东辽西平州长春八路于诸万戸入取宋两河诸州郡惟左监军逹兰亲围中山宋两河州郡自我师初入以指挥得便宜行事故各据人马以图自固逐路帅司不能调发致无连衡相援故一州既破复攻一州至是以京城失守河北州郡尽为军士作乱害之河东官军多弃城南走两河州郡外无救援内复自乱于是我师乗而取之如俯拾遗物惟中山庆源保莫祁洺冀磁相绛乆而乃克【按通鉴纲目云惟庆源府邢洺冀磁相乆而乃陷不言保莫祁三州考金史太宗纪天防二年九月栋摩取河间大败宋师于莫州逹兰克祁州永宁州保州顺安军皆降则此书兼言保莫祁三州者误也】逹兰亲围中山巨镇守御犹坚于他郡故也
　　安班贝勒舎音摩都元帅病薨和里玛代之【按金史太宗纪天防八年九月安班贝勒都元帅杲薨熈宗纪安班贝勒杲薨太宗意乆未决宗翰宗辅等议以和里玛先帝嫡孙当立相与请于太宗乃从之此书舎音摩之薨于五年又即言和里玛代之皆与史不合】和里玛乃熈宗小名也是时熈宗方童稚帝拟为储嗣故有是除是年冬除鄂勒欢【武元第五子也】为右副元帅代斡里雅布遂自国中至于燕山尼雅满约诸将分征河南鄂勒欢自燕山率众由清沧渡河以征山东
　　尼雅满知张邦昌之废故约诸将分征河南攻山东者鄂勒欢攻西京者尼雅满又除万戸罗索为陜西路先锋都统以万戸萨里罕贝勒副之以攻陜西宋贺师范以陜西兵与我师战于八公原败死
　　尼雅满自云中率众下太行渡河阳再取西京及遣尼楚赫博索彻克穆等以攻汉上
　　时宋郑建雄守河阳翟进扼河清白磊我师不得渡尼雅满乃以重兵屯河阳城北以疑建雄与进隂遣尼楚赫领轻骑九百渡河还攻河阳南城建雄之军遂溃尼雅满得渡首败姚庆军于偃师庆死之西京官吏弃城南走残民开门以降尼雅满遂入西京屯于大内以代州降守嗣本知河南府事且遣尼楚赫前攻汉上尼雅满不自行者时以宗泽守东京恐邀其后故亲自据西京与宗泽相持使汉上之师无后顾之后也
　　罗索自河中由同州韩城县界越河以攻长安
　　时罗索屯河中苏村宋军扼蒲津西岸我师不得渡遂潜从韩城上流一夕履冰而渡直攻长安于是安之众不战而溃
　　是嵗五月以后宋髙宗建炎元年
　　【戊申】天会六年春正月尼楚赫与其弟博索兵二十万下宋邓州【按原书系此条于二月在尼雅满屯西京一条之后今据宋史通鉴纲目移正】
　　帅臣范致虚遁走【按原书作危致虚据宋史及通鉴纲目改正】刘汲死之南阳储峙甚多至是悉为我有并刷邓汝金房凡四州之民以归
　　尼雅满屯西京鄂勒欢取青潍二州而还罗索取长安攻凤翔秦凤等路为张严所败尼雅满闻之将自西京提兵西援罗索行次会陜府闻严已败绩罗索北渡蒲津故尼雅满复取平陆渡河由解梁晋绛以归云中罗索至鳯翔宋守臣刘清臣弃城遁熈河帅张深遣禆将刘惟辅来御惟辅舞槊刺杀哈富大王罗索退走张深更檄张严以兵继进时尼雅满知罗索为张严所袭又闻韩世忠兵至故弃西京分兵亲援罗索且畱乌绅伊都之众以待世忠之至既而严趋鳯翔战五马山下罗索伏兵于五里坡严至伏发死之罗索谋趋泾州又为曲端使呉玠所败尼雅满焚掠西京取平陆渡河由解绛晋汾以归云中罗索自冯翊渡河破潼闗及同华陜于是知延安王庶遣将断河桥又遣将屯龙水峡【按通鉴纲目皆作神水峡】断我归路罗索遂归【按通鉴纲目张严败死在三月罗索为呉玠所败走同华在四月北归在五月此因言罗索事遂终言之尔】
　　三月逹兰克中山府
　　中山自宋靖康末受围至是三年乃克初逹兰围中山宋陈亨伯冒围入城固守逾半年我师不能下至是呼总管欲尽使城中兵出击总管以众寡不敌辞遂斩以徇复呼部将沙振使往振固辞亨伯固遣之振惧潜裹刀入府害亨伯并其家十七人城破我师见其尸曰南朝忠臣也
　　宋翟进复西京【按原书此上二条在乌绅伊都败翟进一条之后前后倒置今据通鉴纲目移正又原书系此条于庚子日考宋史本纪三月庚子宗泽奏河南统制翟进复西京疑庚子乃宗泽奏至之日非进复西京之日也今删去】
　　尼雅满去西京统制翟进提兵数百入洛阳【按原书云范致虚既败翟进提兵数百入洛阳考宋史致虚知京兆府以师出武闗为罗索所败在靖康元年其弃邓州在是年正月与翟进之入西京其事既不相因而其时亦不相及乃合而书之其比事属辞之意殆不可晓考纲目翟进得入洛阳实以尼雅满去西京之故今改正】杀我守臣髙世由
　　夏四月乌绅伊都败翟进于西京复下其城后又败进于文家寺继败韩世忠于永安后涧而归
　　宋建炎元年冬尼雅满再攻西京官吏弃城南走统兵官翟进率军上山保险至是春尼雅满尽焚其庐舎刷居民北去故进始得其城然乌绅伊都之众尚屯河南白马寺白马坡河清长泉等处西京虽不逺而诸将视为弃物不复顾之进于四月十二日出兵夜攻我师间探预知袭击败进进出城据文家寨复为我兵乗势追击又败世忠于永安后涧时当盛夏乃北骑非利之时又以连败宋师可得休息且知尼雅满北归故复弃西京相率而回云中但畱万戸彻克穆戍河阳
　　宋李彦仙复陜州我师复渡河先攻虢后围陜彦仙极力来御【按原书系此条于三月据宋史通鉴纲目彦仙复陜州在是年四月金围陜在十一月惟攻虢之月不可考今改系于夏四月而附识其事之先后云】
　　我师败于陜州城下寻复攻虢州取之【宋史本纪金取虢州在十二月】
　　五月宋遣使宇文虚中来杨可嗣副之寻又遣刘诲王贶为通问使副祈请二帝不许
　　虚中时安置韶州应诏愿使絶域遂诏赴行在复资政殿大学士为祈请使杨可嗣副之寻又遣刘诲王贶为通问使副明年春并遣归虚中曰奉命北来祈请二帝二帝未还虚中不可归于是虚中独畱
　　秋八月宋二帝自上京徙韩州【按原书此条杂厠于冬十一二月间又作自东京如韩州考金史及通鉴纲目宋二帝徙韩州在是年八月且自上京而往不自东京又为金帝所徙不可言如今改正】
　　韩州在中京东北千五百里秦桧不与徙依逹兰以居逹兰厚待之
　　九月鄂勒欢逹兰之众败宋马扩于北京清平因之以攻河南【按原书系此条于冬今据通鉴纲目改正】
　　癸巳我师取冀州【宋史本纪云九月癸巳○按此下九条原书前后倒置今并依次第移正而以宋史所载月日附识于下】
　　权州事单某死之先是将官李政备守有方纪律严明我师屡攻城皆被击退或夜来刼寨所得尽散士卒不以自私一日我师已登城火其门楼政以重赏募死士扑之俄有数千人皆以湿氊裹身跃火而进大呼力战我师惊骇有失仗者遂退城赖以全后政死而城失守
　　丁未乌珠取相州【宋史本纪云九月丁未】
　　守臣赵不试同家属赴井死
　　冬尼雅满自云中率众下太行南渡黎阳以攻澶濮围濮州州将姚端乗夜来攻为其所败
　　尼雅满围濮初有轻敌之意姚端乗我不意夜鏖军营直犯中军尼雅满跣足而走后城破【通鉴云十一月乙未城陷】端引死士突阵而出尼雅满以端之故尽屠其城尼雅满既取澶濮鄂勒欢之众同攻北京继攻兖郓【按原书此条在尼雅满取袭庆府一条之前考宋北京即大名府兖即袭庆府郓即东平府原书言取东平大名于上而出此条于下前后倒置今移正】
　　十一月罗索取延安府【宋史本纪在十一月○按此下七条原书俱不载金将名今考金史宋史补入其不可考者但称我师】
　　守臣刘选遁通判魏彦明死之我师破府之东城而西城犹坚守我师谍知曲端与王庶不协遂并兵攻鄜延庶在坊州乃自当鄜州来路遣厐世才当延安来路初庶用端为都统制庶御下严多杀将士尝曰设曲端误我亦当斩之端颇衔其语及是端尽统泾原精兵驻邠州【按原书作邓州考宋史地理志淳化县属邠州且曲端将泾原兵在闗内尤不当逺在邓州也今改正】之淳化庶屡趣其进兵端不动庶退屯龙坊我师遂乗虚破延安府
　　甲辰我师取徳州【宋史本纪云十一月甲辰】
　　都监赵叔醇死之【宋史作赵叔昄】
　　十二月尼雅满取东平
　　守臣权邦彦弃母而遁
　　逹兰取济南府【宋史本纪在十二月】
　　守臣刘豫以城降【按原书作刘徳今据宋史通鉴纲目改正】
　　甲子鄂勒欢取大名府【宋史本纪云十二月甲子】
　　提刑郭永死之时大名既破守臣张益谦转运裴亿率众迎降鄂勒欢曰城破乃降何也皆以提刑郭永不从为辞鄂勒欢遣骑召之永正衣冠南面再拜讫易幅巾而入鄂勒欢【按原书作尼雅满考金史通鉴纲目是时尼雅满鄂勒欢并为元帅分路南伐其克大名者乃鄂勒欢非尼雅满也今改正】问阻降者谁永熟视曰不降者我鄂勒欢见永貌状魁杰且夙闻其贤欲以富贵啗之永大骂鄂勒欢怒并其家属杀之
　　尼雅满取袭庆府【宋史本纪云十二月甲子】有欲发孔子墓者诛之时汉儿将启孔子墓尼雅满问曰孔子何人通事髙庆裔曰古之大圣人曰大圣人墓焉可发尽杀之故阙里得全
　　【己亥】天防七年春正月尼雅满取宋徐州【宋史本纪云正月丙午】徐州既下宋守臣王复骂敌不屈阖门死之
　　尼雅满分兵趋州自领大军走韩世忠
　　初韩世忠在淮阳将会山东诸军来拒会尼雅满兵至滕县闻世忠扼淮阳乃分兵万人趋州以议事为名使宋帝不得出而自以大军迎世忠世忠不能当夜引归
　　尼雅满取淮阳泗楚等州
　　尼雅满取淮阳执宋守臣李寛【宋史本纪云正月丙午】取泗州守将吕元阎瑾已焚淮桥遁【宋史本纪云正月戊申】我师由招信路将渡淮县尉孙晖将射士民兵来御沈我数舟会大雾蔽日我不测其多寡相持逾半日以疑兵縻晖遂自上流渡兵晖且战且却及城破晖死于敕书楼取楚州守臣朱琳降【宋史本纪云二月庚戌朔】我以数百骑奄至天长军守将俱重成喜将万人俱遁【宋史本纪云二月辛亥陷天长军】取州宋髙宗奔杭州【宋史本纪壬子急报至帝被甲驰幸镇江金兵同日过扬子桥○按此条原书在后另为一条先后倒置今移正】至泰州守臣曾朋【宋史本纪作曾班】降【宋史本纪云二月丁巳】我军还至髙邮军守臣赵士瑗遁判官齐志行降【宋史本纪金人去州过髙邮州守臣赵士瑗遁在二月丁未】至沧州守臣刘锡遁【按此时尼雅满南伐至州又自州而还皆与沧州无渉此二疑有误】
　　自去年秋鄂勒欢既破五马山寨探知马扩军来使人驰会尼雅满共备之故尼雅满畱乌绅伊都守云中率众南征已而尼雅满下太山由懐卫将东应鄂勒欢闻扩已败于清平鄂勒欢从而南伐由是尼雅满亦渡黎阳以攻澶濮澶濮既下时杜充守东京虑敌西来决大河阻之我师不能西乃东会鄂勒欢同下北京继攻兖郓故至是由徐泗以攻州【按原书有尼雅满自东平由袭庆徐泗攻州二句为此条之纲重复颠倒殊无伦次今删去】宋髙宗时在扬州得天长报闻我师已至乃如杭州以州治为行宫
　　鄂勒欢逹兰栋摩分下山东诸路州郡【按金史栋摩传议伐康王太宗使栋摩引兵取陜西则未尝至山东又金史本纪是年正月栋摩已薨此书以栋摩薨于天会八年而于是年书栋摩分下山东及屯濵州疑并舛误】惟济单兴仁广济等州以水阻得存
　　时山东之民正当兵火之际复有河决之患宋髙宗既渡大江青郓两镇又遭洗荡陷没州郡互不相救至是嵗复大荒人民相食啸聚蜂起巨冦王江宫仪每军战载干尸以充粮为我师所乗而尽取之
　　罗索取晋宁军【按罗索取晋宁军金史本纪云二月己巳通鉴云二月壬戌未知孰是】守臣徐徽言死之
　　夏鄂勒欢逹兰栋摩屯濵州
　　四月尼雅满自州归至东平元帅府差刘豫知东平府兼节制河南诸州郡
　　豫先为宋济南守降于我至此除知东平
　　六月行下削发及禁民汉服不如式者死
　　领燕京枢宻院事刘彦宗卒并枢宻院于云中除云中韩企先为相同时立爱主之尼雅满以彦宗之故命其子筈签书院事【按金史刘筈传天会四年权中书枢宻院事父忧起复直枢宻院与此颇异】又以通事髙庆裔知云中兼西京畱守
　　乌珠请于尼雅满及鄂勒欢乞提兵侵淮从之【按原书此条在十月围蔡之后考乌珠大举南伐在是年六月下文取磁单等州即乌珠之师今改正】
　　以女直万戸聂哷尼楚赫博索渤海万戸大托卜嘉汉军万戸王伯隆大起燕云河朔民兵附之
　　取磁单等州
　　磁州守将苏珪降寻取单州又取南京执守臣唐佐国【按南京之取宋纪书于六月通鉴纲目书于九月又唐佐国宋史作唐佐通鉴纲目作凌唐佐】而用之寻取沂州
　　秋尼雅满自东平归至云中
　　鄂勒欢栋摩自濵州北归燕山畱逹兰于山东后移屯潍州
　　试举人于蔚州
　　辽人应辞赋两河人应经义忻州进士孙九鼎为魁
　　九月罗索取永兴军【按原书以九月取永兴军为一条又以罗索取长安为一条一事重出今删正】
　　帅臣郭琰遁
　　尼雅满禁隠藏被虏亾者犯人死罪
　　帝行下枢宻院分河间府为河北东路真定府为河北西路平阳府为河东南路太原府为河东北路
　　去宋朝新改诸州郡名复旧州县名
　　冬十月围蔡州
　　为宋守臣陈昌防所败
　　乌珠分路伐宋率众渡江【按原书云十一月乌珠率众渡江分路伐宋考乌珠分兵在十月渡江在十一月此叙分路于渡江之后又并系于十一月颇失伦次今改正】
　　至莱州张成以城降至宻州李逵呉顺以城降【按乌珠自归徳分道伐宋不得东至莱宻又是年金取莱宻宋史及通鉴纲目皆不书文献通考云莱州建炎元年没于金密州建炎三年没于金宋史本纪于建炎六月云金以刘豫知东平节制河南州郡尽取山东地惟济单兴仁广济以水阻尚存至是亦陷则金取莱宻疑不待此时此条必系舛误】
　　乌珠分两道一自滁和趋江东一自蕲黄趋江西取滁州及夀春府官吏以城降【宋史本纪云十月】取庐州帅臣李会降【宋史本纪云十一月】以檄抵濠州权守张宗望降【宋史本纪云十一月张宗望史作王宗望】取和州守臣李铸降【宋史本纪云十一月戊申又按李俦原书误作李铸据第八卷及宋史并作李俦今改正】
　　取无为军
　　守臣李知几遁【宋史本纪云十一月】遗民固守山寨取黄州取临江军守臣呉将之遁【宋史本纪十一月丁巳】取吉州守臣杨渊遁【通鉴云十一月】取抚州守臣王仲山降取袁州守臣王仲嶷降【宋史本纪抚袁二州降在十一月戊申】
　　寻屠洪州
　　分宁令聚众拒守我师引去又攻采石渡下建康府杜充李棁降【宋史本纪云十一月辛未】又攻建昌军为蔡廷世所败【按原书此条有评论语辞防浅陋今删去】
　　杜充至云中尼雅满鄙之乆而命知相州【按原书此条系于八年之冬殊无伦次今移正】
　　尝闻尼雅满初围太原有保正石竧起寨于西山保聚村民我师攻之往往为竧所败及多邀我师出掠者由是尼雅满遣大军破而擒之时竧已保守八月矣尼雅满既得竧命钉之于车刺刃于股将欲支解之竧终不屈尼雅满异之徐谓竧曰尔若降我当命尔以官竧骂曰爷是汉人能死不降爷姓石石上钉橛更不移改竟杀之噫充闻竧之风岂不愧与
　　十二月取杭越等州【宋史本纪十二月乙酉临安守臣康允之弃城走戊戌越州安抚李邺降】
　　越州帅臣李邺降宋髙宗自明州航海将渡我师自越州来攻明州为宋师所败余杭守臣退保山寨乌珠自安吉进兵过独松岭曰南朝可谓无人若以羸兵数百守此吾岂能遽度哉








　　钦定重订大金国志卷五
　　钦定四库全书
　　钦定重订大金国志卷六
　　纪年
　　太宗文烈皇帝四
　　【庚戌】天会八年春尼雅满乌绅伊都居云中鄂勒欢居燕山
　　逹兰屯潍州
　　遣台吉贝勒逹尔吉天使铁黑贝勒提兵南援乌珠
　　因围楚州【宋史本纪云正月】
　　右都监栋摩以病薨【按金史栋摩以天会七年春薨此书于八年与史不合】
　　乌珠取明州【宋史本纪正月甲辰朔攻明州己未入城】
　　乌珠再攻明州张俊率众拒之髙桥战数合虑我益兵复来与守臣刘洪道俱避去乌珠遂破明州屠其城髙宗御舟次台州我师以船至昌国县追袭之提领海舟张公佑【宋史通鉴纲目并作张公裕】引大船来击我师遂退
　　罗索攻陜州【宋史本纪正月陷陜州】
　　李彦仙守御甚备罗索益生兵攻之愈急城破彦仙巷战而死时陜民虽妇女亦升屋以瓦掷师哭李观察不辍彦仙守陜再逾年大小二百战及城破其官属陈思道等五十一人皆与同死无屈降者自是我师始西而全陜没矣
　　三月我师取潭州
　　守臣向士諲遁王暕刘玠【宋史通鉴纲目作刘价】赵聿之死之时军民请以死守我师登城士諲突围出城遂破民犹极口骂且巷战我师屠其城而去
　　取荆南府
　　守臣唐慤遁
　　取澧州
　　守臣王淑遁
　　我师复取东京杀宋上官悟由是宋四京皆没
　　时东京虽城守而势愈危更遣河北首领聂渊攻之上官悟力不能拒城破见杀【按通鉴纲目皆云悟出奔为盗所杀与此不同】
　　乌珠自越州执李邺复还杭州
　　乌珠取秀州
　　宋守臣赵士毉死之乌珠以辎重不可遵陆遂由秀州平江取塘岸路而还乌珠下平江府出常州过呉县统制陈思恭以舟师邀于太湖击败之几获乌珠【按原书此上二条叙取秀州于还杭州之前又叙陈思恭邀击事重复无伦次今改正】
　　夏四月萨里罕及哈富等攻邠州【按原书作汾州是时宋张浚与金师相拒于陜西无至汾州之事通鉴纲目皆作邠州又原书叙此条在取东京一条之前先后倒置今并改正】宋张浚遣曲端拒我两战皆捷至白店原萨里罕乗髙望之惧而号哭金人因目之曰啼泣郎君既而罗索整军复战宋呉玠败绩曲端退屯泾原【按原书此条不载罗索败呉玠而后文乃云陜西大战有三范致虚陜府曲端邠州白店原刘锡富平原宋师皆败前后不相照会今据通鉴纲目补】
　　乌珠回至镇江宋韩世忠屯焦山寺以邀我师乌珠不得济遣使致辞愿还所掠益以名马世忠不从
　　世忠遣兵屯焦山寺以邀吾师之归乌珠遣人约日会战世忠谓诸将曰是间形势无如金山龙王庙者金人必登此觇我虚实乃遣偏将将三百卒伏庙中又遣二百卒伏江岸【按宋史通鉴纲目俱云百人伏庙中百人伏岸侧】戒之曰闻江中鼓声岸兵先集庙兵继出金师果有五骑趋龙王庙庙中之伏喜先鼓而出五骑招防以驰仅得其二有一人红袍玉带既坠复跳驰而脱诘二人即乌珠也既而战数十合俘获甚众又获乌珠之婿封龙虎大王者乌珠舟千余艘俱不得济复遣使致辞愿还所掠以假道世忠不从益以名马又不从时逹兰在潍州乃遣贝勒台吉趋淮以为援【按此条所载与宋史韩世忠传及通鉴纲目同其中纪录之误业经御批通鉴辑览驳正仰惟】
　　【圣鉴超卓洞烛千古今敬录于此以订循诵习传之谬】
　　金山屹峙江心何能驰骑且乌珠志在济江岂肯行次中流舎舟以临险地致有疑当日金山与南岸相连属者不知浮玉之名即取其无所附丽而树影中流钟声两岸唐时名句流传苏轼亦有阻风金山之作则山之不能通陆自昔已然方舆纪要因于金山下增对岸二字谓庙在银山殊无确据况世忠屯戍焦山与金山银山东西相去均逺登眺亦无所见其为附会显然惟王象之及熊克皆云庙在北固较为可信葢北固距江南防既得振防以驰而山居东北与焦山正直故可登之以觇虚实二人皆以宋人纪宋事自当得实非若宋史成自元时仅据传闻而不详形势徒滋后人之疑议也至谓一人红袍玉带坠而后驰者即乌珠其説尤诞金源衣服至大定明昌间始酌用中国制度其初必无裦衣博带之人况身临战阵岂有服袍玉以从事者其为宋人夸饰附会无疑即此可证金山驰马之荒唐矣
　　乌珠欲自建康谋北归不得或敎于芦塲地开渠二十余里上接江口在世忠之上流遂傍冶城西南隅凿渠一夜渠成次早出舟为世忠尾击所败终不得济乃揭榜募人献所以破海舟之防
　　有教于其舟中载土以平版铺之穴船版以櫂桨俟风息则出江有风则勿出葢以海舟无风不可动也又以火箭射海舟篛篷则不攻自破矣
　　乌珠一夜造火箭暨明天霁无风引舟出江其疾如飞而海舟皆不动乃以火箭射海舟篛蓬世忠军乱焚溺而死者不可胜数
　　世忠与余军至步弃舟而陆奔
　　乌珠辎重自步口舳舻相衔至六合不絶为宋岳飞所败既而自六合归屯楚州九里径又为赵立所败未几取州承州赵立中炮死又取楚州防闻宋师出陜右托言应之因而西去【按取承州在八月赵立死在九月此因言乌珠还师遂终言其事尔】
　　乌珠自江南回初至江北每遇亲识必相持泣下诉以过江艰危几不得免又逹兰时在潍州遣人诮乌珠南征无功可止于淮东俟秋髙相会再征江南乌珠推避不从会闻宋人出陜右乌珠因而应之于是畱托卜嘉聂哷王伯隆军于淮东以待逹兰博索等而西去
　　云中畱守髙庆裔献议于尼雅满曰吾君举兵止欲取两河故汴京既得而复立张邦昌后以邦昌废逐故再有河南之役方今两河州郡既下之后而官制不易风俗不改者可见吾君意非贪大亦欲循邦昌之故事也元帅可首建此议无以恩归他人尼雅满从之于是令右监军乌绅驰请于朝帝从之
　　我师自取山东逹兰乆居濵潍刘豫以地相近奉之尤善逹兰尝有许立豫之意庆裔尼雅满腹心也恐为逹兰所先遽建此议务欲功归尼雅满而又使豫知恩出于己望其厚报也或谓本宋邓州叛臣张刚中献防于庆裔以三班奉职酬之复以其説为己防献于尼雅满非也我师取山东止以邦昌为名不易官制不改风俗者其议素已定矣不然逹兰岂敢擅许人以大都耶
　　尼雅满遣髙庆裔询访河南州郡求贤人建国州郡迎合上意共推刘豫
　　庆裔自云中由燕京河间越旧河之南首至豫所景州会吏民于州治谕以求贤建国之意郡人莫敢言皆曰愿聴所举某等不知贤者庆裔徐露意以属刘豫郡人迎合上意又豫适景州人也故共戴之庆裔喜曰尔与朝廷帅府之意正相合耳遂令列状举之庆裔至徳博东平一依景州之例既至东平则分递诸郡以取愿状而已故豫得僭位酬庆裔赂贿不可胜计麟猊辈后于庆裔有恩府门生之称良以此也
　　髙庆裔自河南归至云中具陈诸州郡共戴刘豫之意及持诸吏民愿状于尼雅满
　　尼雅满复令庆裔驰问刘豫可否豫阳辞之又且推前知太原张孝纯庆裔归报尼雅满尼雅满又遣庆裔谕豫曰戴尔者河南百姓推孝纯者独尔一人难以一人之情而阻万姓之愿尔可就位我当遣孝纯辅尔后孝纯由此得还宋
　　辽东汉军万戸韩常与太行义士原子明战于真定西山胭脂岭为子明所败千戸刘庆余被炮折其胫由是解军职换授静江军节度使知徐州
　　万戸比都总管之职千戸比节度使百人长比刺史若解军出官对格换授此特武元初起兵所差之人也至换受时凭武元差札押字则为御书庆余随常父庆和降阿羌为千戸故换授静江军节度继以守土之任今燕云诸路民兵千戸百人长乃以家业或丁数定之一时随军所差也在军则权为千戸百人长散则还为庶人或就军中受代则复为一散军而已非可比御书者也今民兵充者极多御书补者极少
　　蔚州百姓刘黑龙造妖起兵既而获之
　　河北签军首领聂渊再取东京
　　时山东河朔已为我师所取京东京西盗贼大起四方路阻米防二千人民相食聂渊乗而取之
　　乌绅来见帝回至云中与尼雅满伊都同往白水泊避暑【白水泊在云中之上乃昔辽主避暑之地也】鄂勒欢之望国崖避暑【望国崖在儒州望云县北】
　　宋复颍昌府【宋史本纪在五月】又复鄜州【通鉴在五月○按原书系此条于秋今改正】
　　秋尼雅满乌绅伊都自白水泊归至云中鄂勒欢自望国崖至燕山逹兰自潍州亲攻江东
　　宋二帝自韩州徙五国城
　　五国城在国都西楼之东北千里时将立刘豫乃徙二帝居之【按西楼乃辽之上京临潢府金所都为会宁府亦号为上京此书遂以金之上京为西楼误也】
　　八月宋师复永兴军
　　宋呉玠复永兴军帝令乌珠自京西星驰至陜西与罗索等合而宋张浚等亦劄诸路合兵四十万约日防于耀州大战
　　九月帝以辅国大将军西京畱守大同府尹髙庆裔礼部侍郎知制诰韩昉为册礼使副于九月九日立刘豫于大名府国号大齐
　　宋北京陷没南军闻豫至遂闭门杀金兵后复降豫至是诛为首者数十人于莘县豫由此不居北京复还东平以张孝纯为尚书左丞相李孝张柬权为左右丞弟益为北京畱守子麟知济南府时大金又以乌珠南征所降李邺李俦郑亿年臣豫豫降南京为归徳府改东京为汴京升东平府为东京去淮宁颍昌顺昌兴仁夀春府名复旧州名豫自以生景州守济南节制东平僭位大名遂起四郡强壮为云从子弟应募者数千人
　　豫置三卫官曰翊卫曰亲卫曰勲卫以士大夫之子为之二年升一等满六嵗则试以弓马合格人出官方豫之僭立也止用天会年号是冬奉帝命改元阜昌
　　宋冯长宁以淮宁府降豫请行什一法除戸部郎中权侍郎后罢什一之法将山东百姓六十以下二十以上皆签发为兵每亩田科钱五百
　　又建归受馆于宿州招延南方士大夫军民置塲通南北之货
　　尼雅满归张孝纯以相刘豫
　　孝纯守太原几一年而被执至尼雅满前逼令下拜孝纯曰未审帐上是何人众曰元帅孝纯曰元帅是大金国大臣某乃大宋国大臣岂有一国大臣拜一国大臣之礼事今至此惟有死耳何相窘迫耶竟不拜尼雅满不能强之因囚归云中是年五月六日尼雅满将避暑白水泊谓孝纯曰公于此无治生事俟某秋归当还公于乡里又顾云中畱守髙庆裔曰如有人欠孝纯钱物可督还之母晚孝纯归乡矣孝纯初闻是语不知其所以葢是时尼雅满与刘豫之议密定外人莫之知也至是尼雅满遣孝纯南归止云归乡而已故奉使宇文虚中送孝纯诗有里闬共惊新素发儿孙将整旧斑衣之句则莫知其相豫也明矣暨孝纯既至河朔欲由济南归徐徐乃其乡里也主者曰当与公共至东平节制司某得公檄公方可归徐矣既行则孝纯之兄孝忠孝立及诸侄乡人竞逺迓之孝纯方喜慰之际无何至汶上豫已僭位遽拜为相当是之时孝纯昵于亲党惧于还北因而遂防晚节惜也
　　乌珠罗索败刘锡军于耀州富平原
　　先是我萃兵淮上宋张浚欲分道出兵由同州鄜延以我虚乃檄召熈河经畧刘锡秦鳯孙渥泾原刘锜环庆赵哲防兵甚众皆言我锋方鋭浚不从时曲端已死乃诈立其旗罗索曰彼绐我也拥兵骤至舆柴囊土借淖平行进薄其营与锡等战互有杀伤胜负未分铁骑出不意直击环庆军他路兵无与援者防赵哲离所部哲军见尘起惊遁宋诸军亦退我师遂乗势而前我兵自攻陜西大战有三范致虚战于陜府曲端战于邠州白店原刘锡战于耀州富平原宋师皆败至是战之后宋师退保两川而州郡尽入金矣
　　冬十月归秦桧于宋【按原书此条在败刘锡军一条之前今据通鉴纲目移正】用尼雅满计也桧之入北从二帝之上京逮二帝东徙韩州桧依逹兰为其任用逹兰南征以桧为参谋以催钱粮为名挈家泛小舟抵涟水军自言杀北军之监已者奔舟来归然全家同舟婢仆亦如故人皆知其非逃归也
　　桧之南归也宋之朝士多疑之惟范宗尹李回与桧善力荐其忠及引对桧言如欲天下无事须是南自南北自北遂建议讲和
　　尼雅满宻谕诸路令同日大索两河之民一日北境州县皆闭门及拘行旅于道凡三日而罢一应客戸并籍入官刺其耳为官字锁之云中及散养民间立价鬻之或驱之于回鹘诸国以易马及有卖于蒙古迪里子室韦髙丽之域者
　　葢既立刘豫以旧河为界恐陷北者逃归故耳乐夀县得客戸六十八人误作六百八人以报尼雅满尼雅满必责其数县官乃执穷民以足之凡被掠归云中者不令出城无以自活士大夫往往乞食于途尼雅满患贫民之多恐致生事遂以散米赈济为名诱三千人出城令甲士坑之







　　钦定重订大金国志卷六
　　钦定四库全书
　　钦定重订大金国志卷七
　　纪年
　　太宗文烈皇帝五
　　【辛亥】天会九年春尼雅满乌绅伊都居云中鄂勒欢居燕山达兰攻淮东为宋将张荣所败
　　时宋张荣据通州粮具尽杀人为粮又以地势不利率舟船入缩头湖作水寨以守达兰在泰州谋再渡江欲先破水寨以舟师直攻之荣亦出数十舟载兵与我师遇仓皇欲退不可觇我师只有战舰数舟在前余皆小舟水退阻隔不得前乃舍舟而陆大呼来攻我师不得骋舟中自乱多溺水死达兰壻博诺为荣所获达兰率余兵奔还楚州遂退师【按原书此条有评论语词意浅陋今删去】
　　尼雅满自云中以燕云汉军及女直军一万人付右都监耶律伊都北攻耶律达实林牙耶律佛徳林牙于漠北和勒端城既行拘伊都妻子于女直城
　　达实佛徳辽天祚帝之族也林牙者契丹之官也和勒端城者契丹之北土也以伊都乃契丹之族故止付以女直汉军又质其妻子
　　起燕云民兵北攻和勒端城仍起燕云河东夫运粮随伊都北行
　　和勒端城自云中由猫儿庄银瓮口北去地约三千余里尽沙漠无人之境是行也三路之夫死不胜计车牛十无一二得还
　　夏达兰之众自淮东归淮北休兵于宿迁县乐马湖达兰自天会八年攻淮南至是方渡淮休兵于宿迁是行也攻战之久人马疲敝既至宿迁复值马灾死亡殆尽食之不尽徃徃弃掷道路时新为张敌万所败鋭气沮丧又宋兵已复淮东去我师不逺且多传宋兵来袭军中每夜无故而惊加之冦盗乘时蜂起东北大恐达兰不能遽回故自是嵗四月屯宿迁至七月始北归以刘豫请兵戍边因留台吉贝勒屯刘伶庄额哩页屯淮阳
　　完顔摩哩与鄂拉札哈以数万骑分为两道南征一自鳯翔一自阶成出防关约日会和尚原
　　宋呉璘呉玠防血誓众为备甚力已而鄂拉札哈先期而至阵于原北玠率诸将列阵而待更战迭休鄂拉札哈大败由他道遁归摩哩方攻箭筈关为玠别遣将击退二军卒不得合
　　渤海万户大托卜嘉过淮阳知军张涣置酒于舟中涣因语及刘豫即位托卜嘉抚掌叹曰某大辽之大姓氏也大金初招某许开国辽东其后被坚执鋭从军争战积有年矣虽一郡安闲未可得也豫山东一郡守耳势穷出降今当是任岂不负某耶
　　尼雅满禁窃盗一钱者死罪
　　此高庆裔劝以重刑止盗也为盗者知刼窃同于一死故窃盗息而刼盗炽
　　高庆裔请于尼雅满令诸州郡置地牢
　　牢深三丈分隔死囚居其下徒流居其中笞杖居其上外起夹城重堑以围之尼雅满行其説
　　河东南路都总管萧庆招降太行红巾首领齐实武渊贾敢等送于尼雅满尼雅满尽杀之于狱
　　自齐实之徒既死后无复降者
　　罗索既卒乌珠遂会诸道及女直兵合数万人南征宋张浚命呉玠先据鳯翔之和尚原以待乌珠造浮梁于寳鸡县渡渭攻原与呉玠连战三日共三十余阵我师大败乌珠中流失仅以身免于是乌珠始自河东还燕山
　　乌珠自天会七年秋离燕山率众南征既而回攻陜右以图剑外至是嵗冬由河东归燕山是行也宋陈思恭战于姑苏韩世忠战于大江刘锡战于富平呉玠战于剑外凡四战虽败世忠与锡我军不能无损加之往返万里首尾二年乌珠始行有从马数百至是宿六马而还平阳守萧庆以三马奉之乌珠之众自是不振
　　尼雅满以萨里罕为陜西路经畧使屯军于鳯翔哈富旣死乌珠且回故尼雅满除萨里罕是职也是时刘豫已立逾年矣陜西之地割属刘豫而大金于陜西尚设官屯众何哉是以翟兴之军守伊阳东西路阻呉玠之军又保和尚原陜西强敌之地人心未安豫虽有得地之名我师终未能去也
　　是嵗宋高宗绍兴元年
　　【壬子】天会十年春尼雅满乌绅伊都居云中鄂勒欢乌珠居燕山达兰居祁州除乌珠为元帅府左都监
　　尼雅满谕枢密院磨勘文武官出身转官冒滥以云中留守高庆裔参主之夺官爵者甚众
　　刘豫遣人之元帅府议迁东京及会大金兵共攻西京翟兴山寨兴没于阵
　　自去年冬刘豫弟益守东京益迎合豫意遣在京官属并父老史平僧録徳真道録王从问之东平邀豫迁居东京豫以翟兴大军见屯西京伊阳山寨相去不逺又陜西道久为兴所断豫深恶之时陜西五路尽为大金所取割属刘豫豫居东平以翟兴屯西京东西路阻豫每遣人之陜西则假道于金由怀卫越太行取蒲觧渡河以往故力请于尼雅满期必破兴会兴将杨伟降豫且陈破兴之计于是发女直万户彻克穆渡河阳张声势言将欲攻兴兴尽发兵以应之杨伟潜引大军由间道以袭兴营兴兵旣出众寡不敌遂力战而死兴之余军无能复振时二月也至四月豫乘势还居东京是日大风飞瓦防木都人震恐豫因曲赦之
　　夏尼雅满试举人于白水泊磁州胡砺为魁
　　是举也尼雅满密诫试官勿取中原人故是嵗止试辞赋不试经义砺以被掠馆于知制诰韩昉家昉燕人也用昉乡贯故误取之
　　秋帝如中京
　　时诸将邀上观辽土及两河地故有是行
　　诸将会于燕山将欲迎上于中京防乌绅猎居庸关遇驰递者得伊都反状
　　伊都之降也以为西军大监军官久不迁心常怏怏其攻和勒端也失其金牌朝廷疑其与林牙暗合遂质其妻子自是伊都有叛心明年九月约燕京统军反统军之兵皆契丹人伊都谋诛西军之在云中者尽约云中河东河北燕京郡守之契丹汉儿令杀女直之在官在军者天徳知军伪许之遣其妻来告变时乌绅为西监军自云中来燕微闻伊都有反意而未之信适与通事汉儿纳延回行数百里因猎居庸之东憇于山上遥见二骑驰递交相遇于道立马交谈久而不去乌绅疑之命数骑追一人至诘曰尔何人也曰伊都使者以军事诣燕山科里统军司【科里亦契丹也】乌绅曰尔适相遇者何人曰此乃科里统军使之伊都者乌绅曰尔等适立马话及何事曰问候乌绅曰非也问候之语无许久又曰别话乌绅曰亦非也话别之语无许久又曰叙家事乌绅曰家事故非立马叙又曰叙往事乌绅曰往事亦非立马叙驰者辞穷面颤又且战栗不已乌绅察其言色兼素疑伊都科里皆契丹反覆之徒因以诈折之曰我知尔二人为伊都议反者近有人密告伊都科里反期云于今日各有使至我故来此伺之果得尔辈夫何隠哉其人谓乌绅果知不敢隠伊都之叛由是败露葢乌绅多计皆如此类尼雅满以下诸将咸莫及之
　　族诛契丹统军科里元帅府诸将分捕伊都叛党仍令诸路尽杀契丹
　　时诸路大乱月余方止河东八舘五百户山金司伊苏王府南北王府四部族衙诸契丹详衮率众蜂起亡入夏国及北奔沙漠契丹附大金者由此一乱几成灰烬
　　乌绅至云中伊都微觉父子以游猎为名遁入夏国夏人问以有兵几何云亲兵二三百遂不纳投鞑靼鞑靼先受乌绅之命其首领诈为出迎具食帐中密围以兵鞑靼善射伊都出敌不胜父子皆死乌绅驰之云中尽诛其残党仍杀尼雅满次室萧氏而还
　　尼雅满自燕山令乌绅西捕伊都及至云中伊都已走乌绅尽诛其残党及杀尼雅满次室萧氏回至燕山请罪于尼雅满曰萧氏本契丹天祚元妃也【按此称天祚元妃即辽天祚帝之后也考辽史天祚帝后萧氏从帝西狩以疾崩不言入金且史言后以大安三年入宫至天祚亡国年将六十矣尼雅满何以犹纳为次室而宠爱之耶尼雅满所纳意必天祚帝宫嫔此所言本之契丹国志葢传闻之误尔】与兄实乃仇敌不得已而相从彼素忍死以事兄者将有待于今日也今既见事无成恐不利于兄且兄横行天下万夫莫当而此人处帷幄之间可以寸刃害兄于不测事当预防某以爱兄之故已擅杀之尼雅满起谢旣而泣下噫兄弟同心若是宜乎其能成功也
　　蔚州守萧特黙格杀尼雅满使者旣叛而获之平州守郭药师河东南路兵马都总管萧庆下元帅府狱旣而获免皆困女直之域尼雅满谓材可聚众以药师富没其家财【按原书云以药师家富尽夺之据分注则是因药师有罪而没入其家财非尼雅满夺之以入已也今改正】
　　郭药师南北反覆人也药师以契丹降将被宋朝宠遇锡赉之厚不可殚言或引之出入宫禁骄恣浸生是时宋中山帅臣谓其狃功怙宠放纵士卒居处奉用率效辽仪至僭旧帅之礼如置差遣司礼乐司用龙鳯旗鼓之类皆非人臣之分旣而药师外叛导金围宋大金虽以权宜用之其心岂不疑之哉始夺其常胜军并器甲鞍马防之继没入其家财药师得不死幸矣
　　冬云中副留守李处能【宣和间归宋赐姓名赵敏修】以预伊都之叛族诛帝以伊都逆谋乃元帅府不能抚之尼雅满以下各决栁条有差旣获伊都降赦
　　帝欲自中京幸燕云以伊都之乱复还阙
　　宋叛臣杜充知相州以其孙自江南逃来充不闻官而擅纳之为节度副使胡景山所首告诬充隂通南宋尼雅满遣人驰诣相州锁充付元帅府狱鞠之
　　充知相州尚肆作威福蔑视同僚人多憾之故为景山乘伊都之乱发之充以铁索付狱鞭棰炮烙备厯重刑凡几年而后脱初尼雅满问充曰尔欲复归南朝耶充曰元帅敢归南朝监军敢归南朝惟充不敢归也尼雅满顾诸将笑之充之无耻一至于此背君负国宜并为大金所不容矣
　　元帅府诸将以上已回各分归本所
　　内枢密院国相杨朴以病卒



　　钦定重订大金国志卷七
　　钦定四库全书
　　钦定重订大金国志卷八
　　纪年
　　大宗文烈皇帝六
　　【癸丑】天会十一年春西京留守孟邦雄为宋翟琮所败琮即翟兴子也时为河南镇抚愤陵寝发掘及董震以山寨余众入潼川遂入西京邦雄醉方卧俘其族以去【按是时西京属齐邦雄乃刘豫之臣也】
　　萨里罕下宋金州又下兴元府
　　先是萨里罕等统众十万自鳯翔长安扬言东去其实由商于出汉隂直趋金商至是入洵阳界宋王彦仓卒迎敌败走遂入金州未几又趋兴元萨里罕募死士由饶风之左间道援崖而上经祖溪关遂下兴元府又至金牛镇距宋军百十里而退防野无所掠食且尽又闻南军邀我归路乃还
　　夏宋王彦复金州又败我师于洵阳我师弃均房而回和尚原天险呉玠备御严密我师屡攻不胜乃潜兵由金州路以谋入川呉玠闻之自和尚原提轻兵驰扼饶风领我师既至南军数战皆胜死者甚众我师积尸而焚将有退意一夕纵所掠妇人以归南军郭仲山寨乘夜攻而克之我师旣得郭仲山寨乃能乘高下视饶风矣呉玠不能存迹遂焚粮草退保兴州我师得入汉中首攻米仓山以图入蜀王彦守之不克兼是时呉玠屯兴州刘子羽屯三泉我师不无后顾之忧乃退守汉川又洋州兴元先自焚而去无所因粮且野掠无得杀马而食遂由虢州回师
　　刘豫陷宋邓随等州
　　李成本羣盗降于刘豫豫旣得邓州知襄阳李横知随州李道皆弃城走由是郢唐信阳皆入于豫
　　慈州守刘庆余破丹州义士孙韩山寨
　　降其士卒三千人尽杀于平阳府狱
　　秋起女直国土人散居汉地
　　冬尼雅满遣李永夀等使于南宋
　　永夀至宋取回齐国之俘及西北士民之在南者且欲画江以益刘豫
　　我师下和尚原乌珠屯鳯翔谋攻西蜀
　　【甲寅】天会十二年春宋遣章谊来军前充奉表通问使时我国所议事南宋皆不从乃遣谊等请还两宫及河南地命王伦作书与尼雅满所亲耶律绍文髙庆裔且以资治通鉴木棉防布龙鳯茶等物遗之逮秋章谊还宋论永夀所需三事本国互有可否独画疆一事未定而尼雅满答书又约以淮南毋得屯驻军马葢欲画江以益刘豫也谊等还至睢阳为豫所留以计得免
　　乌珠攻仙人关与呉玠战于杀金平为玠所败
　　先是我得和尚原玠度我军必将深入至是乌珠果与萨里罕刘防率十万众南征进攻铁山凿崖开道攻仙人关既至我军据高岭为壁循岭东下直攻宋军玠璘兄弟转战凡七日昼夜不息统制官郭震为乌珠所袭破其寨宋军败玠斩震以狥与我军力战万户韩常为南军所射损左目众不能支引兵宵遁玠设伏河池扼我师归路又大败是举也我师决意入蜀自萨里罕以下尽室而来旣不得志遂还鳯翔授甲士田为久留计自是不复轻动矣
　　乌珠再攻仙人关几为呉玠所杀韩常援而出之常被南军射损左目自此韩常见知于乌珠
　　韩常者辽东汉军万户韩庆和之子也小名快儿庆和死常袭父爵以总辽东汉儿军乌珠喜其有功故国中稍推之
　　乌珠征蜀回至燕山望国崖约鄂勒欢入见帝
　　刘豫得随郢襄阳等州宋岳飞复取之
　　先是飞遣张宪攻随州月余不下牛臯裹三日粮往攻粮未尽而城防飞进复郢州李成闻郢失守乃弃襄阳遁去与豫合兵屯邓之西北飞又克其城
　　秋宋遣魏良臣来为奉表通问使
　　时国中已定议出兵而南宋未之知也
　　刘豫遣人请于帝乞师帝命诸将议之尼雅满乌绅以为难鄂勒欢以为可于是命鄂勒欢达兰权左右副元帅调渤海汉儿军五万人以应豫【按原书此条有评论语辞意浅陋偏谬今删去】
　　尼雅满自来止居云中未尝入朝是嵗遽自白水泊来觐适值豫有侵江南之请立为异议竟不自行故鄂勒欢辈得摄职总兵也
　　鄂勒欢请于帝以乌珠先尝过江知地理险易乞使将前军帝从之
　　豫之请侵江南也当尼雅满鄂勒欢纷争行止之际乌珠并无一言葢尝困于江南危于剑外不敢轻言用兵也
　　鄂勒欢达兰下令禁燕云等路汉军不得雇人代名须以正身
　　诸将患佣身之人易致叛亡其正身类多富家子弟不任劳苦故是嵗侵江南以霖雨乏粮死不胜计其自来佣身之人率皆失图无以为生往往聚而为盗诸将一举遂成两失
　　刘豫遣其子麟侄防将兵与鄂勒欢等俱入侵南宋于是骑兵自泗攻滁步兵自楚攻承楚州守臣樊序遁韩世忠自承州退保镇江南宋震恐
　　我师趋江口韩世忠设伏与战我师大败擒我将贝勒特页
　　是时世忠进屯州魏良臣将命过州世忠置酒伪为流星更牌沓至绐以移军守江良臣旣去进至大仪镇勒精兵为五阵设伏二十余处戒闻鼓声则起而撃之良臣至诸帅军前以所见对诸帅大喜勒兵趋江口距大仪五里贝勒特页拥铁骑驰过五阵之东初交战南军不利旣而世忠传小麾鸣鼓伏者四起五军旗与正军旗杂出我师乱弓力无所施南军上揕人胸下捎马足我兵全装陷泥淖中人马俱毙特页遂被擒
　　冬鄂勒欢乌珠同刘麟刘猊侵江南屯于竹墪镇防大雨雪粮道不通军皆愤怨且闻宋主自出师又知帝病笃诸将宵遁麟猊亦相继而走
　　时雨雪之粮杀马而食死亡日多兵皆嗟怨日久虚惊军中每夜多有人书大字于纸及去皮栁枝掷于帐前曰我等被苦虐之至若或过江必擒诸将以献南宋无何又闻宋主出师帝病笃韩常劝乌珠曰士卒劳苦俱无鬭志强驱过江恐自常之余无不叛者况今吾君病笃内或有变惟速归为善乌珠然之夜引还大军旣去乃遣人谕麟猊于是麟等弃辎重亦遁昼夜兼行二百余里至宿州方小憇西北大恐
　　河东南路【平阳府】都总管富勒呼捕太行义士以绛州翼城村民多有输其粮者于是屠近山四十村
　　冬帝崩上谥曰文烈皇帝庙号太宗皇统四年加上尊諡曰体元应运世徳昭功哲惠仁圣文烈皇帝
　　太宗以武元之弟身居储位旣登大寳然一时将相如尼雅满乌绅乌珠皆开国大功臣桀黠难制太宗居位拱黙而已太宗病时大兵相拒江上旣崩不敢发丧至军回于次年春方告诸路【按此书书太宗之崩于天会十二年之冬金史本纪太宗以十三年春正月己巳崩自当以正史为确然据此条所言则似太宗实以十二年冬崩至春而后发丧者当时大兵在外或出于一时之权计亦未可知今姑仍旧文而附论之以备参考】
　　方武元之立太宗也元约互传于子孙太宗旣立即舍已之子宋王宗盘而以武元之长孙梁王亶为安班贝勒仍领都元帅之职太宗既崩宋王宗盘与武元之子凉王碖及左副元帅尼雅满皆争立而亶为嫡孙遂立之【按金史熈宗纪天会八年安班贝勒杲薨太宗意久未决宗翰宗辅希尹言熈宗太祖嫡孙当立帝从之此书乃言太宗崩尼雅满等争立而以熈宗为嫡孙故立之是不知熈宗之立实出于尼雅满之意而其储位已早定也考之于史是时初无诸王争立之事而宗室表太宗十六子亦无凉王碖乂史言尼雅满敛祍归朝以定熈宗之位义正理直人归其诚是尼雅满固忠于熈宗者此书言诸王争立又言尼雅满诸帅潜萌窥觎皆未足据也】葢尼雅满为鄂勒欢所代已失兵柄故不得立时鄂勤欢达兰诸帅自江上回至燕山悉赴太宗之丧甲寅亶即皇帝位













　　钦定重订大金国志卷八
<史部,别史类,钦定重订大金国志>
　　钦定四库全书
　　钦定重订大金国志卷九
　　纪年
　　熙宗孝成皇帝一
　　宗孝成皇帝小名和里玛后改名亶武元皇帝嫡长孙也幼而聪达贯通经业喜文辞威仪早有大成之量太宗深所爱重所与游处尽皆文墨之士有未居显位者咸被荐擢执射赋诗各尽其所长以为娯适旣登储位人望颇归时尼雅满诸帅皆大父行潜萌窥觎幸刘豫有江上之请大兵不在其掌握太宗崩传位于帝犹称天防十三年
　　【乙卯】天防十三年春上尊諡于大行皇帝诏诸郡咸立太宗之灵
　　抛盏烧饭【北俗也】吏民挂服及禁音乐一月而罢
　　夏四月宋太上皇帝卒于五国城
　　徽宗夀五十四嵗遗言欲归内地帝未之许宋兵部侍郎司马朴与通问使朱弁同在燕山闻之遂缞服朝夕哭帝义之而弗问
　　宋遣何藓来使通问二圣
　　陞所居曰防宁府建号上京仍改官制【按金史本纪天眷元年八月颁行官制以京师为上京府曰会宁旧上京为北京地理志云上京金之旧土海古勒之地天眷元年建号上京又云会寜府旧为州太宗以建都升为府太宗当作熈宗传冩之误耳通鉴纲目绍兴八年云金太宗尝下诏改定官制而未毕至是置三师三公三省六曺防院寺监等官宇文虚中参定其制绍兴八年即天眷元年也是金之建上京定官制实在天眷元年此书一书于天辅七年又书于天会十三年重复舛□今姑仍旧文而辨正之】
　　初宋宇文虚中来使留之授以官至是使参定官制以太师太傅太保为三师太尉司徒司空为三公尚书省置令一人次左右丞相皆平章事左右丞皆参知政事侍中中书令皆居丞相之下为兼职元帅府置都元帅左右副元帅左右监军左右都监枢密院置使副签书院事
　　大宗正府置判同签书事
　　宣徽院置左右使同知签书事
　　六部初置吏户礼三侍郎后置三尚书仍兼兵刑工旣而六曹皆置尚书郎官左右司及诸曹皆备国史院置监修以宰相兼领次修史同修史
　　御史台置大夫中丞侍御史以下而大夫不除中丞惟掌讼牒及断狱防法
　　谏院置左右谏议大夫补阙拾遗并以他官兼之与台官皆充员而已
　　翰林学士院置承防学士侍读侍讲学士直学士待制修撰而承防不除
　　殿前司置都防检左右副检防左右卫军
　　劝农司置使副
　　记注院置修注
　　太常寺置卿少
　　秘书省置监少以下皆备
　　国子监官不设【按金史选举志云天徳三年始置国子监】
　　外道置转运使而无刺举故官吏无所惮都事令史用登进士第者须其选官无磨勘之法每一任转一官此其大畧也
　　封左副元帅尼雅满为晋国王领三省事【金史本纪三月事】除元帅府右监军乌绅为尚书左丞相【金史本纪十一月事○按此下三条非一月事以其皆除拜事故以事类比而书之】
　　二帅乃金主所忌故以相位易兵柄先是刘豫有侵江南之请独遣鄂勒欢行则二帅兵柄已去矣
　　封太宗长子宗盘为宋国王领三省事【按金史宗磐传熈宗即位优礼宗室拜尚书令封宋国王熙宗本纪天会十三年十一月以尚书令宋国王宗磐为太师而宗磐之拜尚书令封宋王则不书义本纪是年三月以宗翰为太保领三省事封晋王二王之封必当同时史书宗翰而不书宗磐葢疎畧耳】冀王鄂勒欢鲁王达兰正除左右副元师【按金史鄂勒欢以右副元师薨于天会十三年未尝封王薨后追封潞王皇统六年进封冀王逹兰以天会十四年封鲁国王又考金太祖太宗之世宗室无封王者尼雅满元勲至是年始封晋王宗磐太宗冢子太宗舍之而立熈宗故亦于是年封王余宗室封王者皆在二王之后此书于是年书冀王勒勒欢鲁王达兰而鄂勒欢传亦言熙宗即位封冀周王皆属缪误】
　　宗盘虽得三公之位失望储贰之除以至谋叛葢始于此也未几鄂勒欢薨以达兰代之进除左监军乌珠为右副元帅
　　除知燕京枢密院事韩企先尚书右丞相西京留守高庆裔尚书左丞萧庆尚书右丞【按金史本纪髙庆裔萧庆为左右丞十一月事又按金史韩企先传天会六年代刘彦宗同中书门下平章事知枢密院事七年迁尚书左仆射兼侍中宗干劝太宗改用汉官制度立尚书省以下诸司府寺以企先为右丞相厯相两朝几二十年则企先为右丞相久矣葢太宗熙宗皆尝改官制懋昭但知企先于改官制时为右丞相故系之此年而不知其在太宗时也】
　　三人皆尼雅满腹心故不欲用之于外
　　乌珠戍邉屯于黎阳
　　时上以新丧恐南宋乘隙而动故也
　　夏五月鄂勒欢自燕山入见薨于路【按原书于鄂勒欢薨不书月据金史补】
　　冬宋王宗盘提兵攻防古【按此书熙宗时书用兵防古者三是年及天眷元年皇统六年也然天眷皇统皆呼沙呼实即一事而复出至是年则此书以为宗盘而通鉴纲目亦为呼沙呼未知孰是】皇伯权领三省事【按皇伯海陵父宗干也太祖之子宗峻为嫡而宗干最长金史熙宗纪天会十四年以宗领三者事葢海陵即位后记事者讳宗干名改称皇伯】
　　大金初起尝假兵于蒙古及其得国也不偿元约致彼有怨言宗盘乘其不意而攻之由是失蒙古之附
　　兴燕云两河夫四十万人之蔚州交牙山采木为筏由唐河及创开河道运至雄州之北虎城造战船欲由海道入伐江南是役起于是嵗之夏以百姓大困啸聚蜂起海道之行遂成中辍
　　刘豫遣人持海道图及木作战船小様献于大金故有是役
　　【丙辰】天防十四年春尼雅满乌绅在相位
　　冬刘豫分道侵江南
　　先是豫以尼雅满高庆裔得立每嵗皆有厚赂而蔑视其他诸将至是豫闻南宋将亲征告急求援且乞先攻江上帝使诸将相议之领三省事宗盘以为难乃听豫自行遣乌珠提兵黎阳以观衅于是豫以其子麟领行台尚书许清臣权大总管李邺冯长宁皆参行台谋议以李成孔彦舟关师古为将签乡兵三十万号七十万分道南侵中路趋合肥以麟统之东路由紫金山出涡口犯定逺县趋宣徽二州以侄防统之西路由光州犯六安彦舟统之
　　宋杨沂中败刘防前锋于越家坊又与呉锡大败之于藕塘刘麟孔彦舟等皆望风奔溃
　　时防兵至淮东阻韩世忠承楚之兵不敢进复还顺昌麟乃从淮西系浮桥而渡数十万众次于濠夀之间猊以数万过宁逺县欲趋宣化以犯建康宋杨沂中与防前锋遇于越家坊败之防孤军深入恐宋军掩其后欲会麟于合肥沂中至藕塘又与猊遇宋呉锡率劲卒五千突入猊军中众溃乱遂大败防挺身走麟闻防败亦望风而溃孔彦舟围光州亦引去北方大恐
　　是时金已厌豫然未废豫者以尼雅满庆裔尚在也豫既败绩帝加责问废豫之几决于斯矣
　　刘豫欲立子麟为储嗣遣冯长宁请于帝帝曰先皇所以立尔者谓尔有德于河南之民也尔子还有德耶朕当遣人咨访河南百姓以定之
　　豫之乞立储嗣也葢以探帝意尔及闻帝是语则明知其不免矣然欲南归则恐有张邦昌之祸计惟有视景偷生乞怜待命而已
　　夏国兴兵自河清军渡河由云中府路天徳军界取所亡马于达靼既而得马回国往返并不假道朝廷亦莫有问罪者
　　昔尼雅满尝欲假道夏国以攻川陜夏人拒之今乃擅越我境以取所亡马而竟莫之问罪葢是时尼雅满乌绅皆罢军事彼知萨里罕无能为也
　　【丁已】天会十五年春除杜充燕京三司使
　　时尼雅满乌绅俱在相位达兰居沂州【按沂州时属刘豫达兰不当居之达兰时为左副元帅元帅府在祁州沂州葢祈州之误也】萨里罕归云中乌珠自黎阳归燕山
　　二月宋遣王伦为奉迎梓宫使
　　是年宋问安使何藓等回始知道君及宁徳皇后已相继上仙故有是遣
　　夏左丞高庆裔以赃下大理寺狱
　　庆裔乃尼雅满腹心宗盘之徒欲挫尼雅满故先折其羽翼也
　　达兰萨里罕以内起大狱各之草地避暑
　　尼雅满乞免官为庻人赎高庆裔之罪帝不许斩高庆裔于防宁市
　　庆裔临刑尼雅满哭别之庆裔曰我公早听某言事岂至于今日某今死耳我公其善保之以此知庆裔尝教尼雅满之反也时山西路转运使刘思肃州防御使李兴麟河东北路转运使赵温讯皆坐庆裔下狱思伏诛兴麟杖脊除籍为民温讯值改元赦得免其余连坐甚众皆尼雅满之爪牙尼雅满自是失势愤闷而薨
　　刘豫乞兵侵江南帝阳许之
　　刘豫具言郦琼全军新降自九月十三日到京且陈过江自効当以琼为乡导乘势并力乞兵南征帝以废豫之议已定阳许其行且遣使驰传至东京以防琼诈降为名立散其众
　　除博索为左都监大托卜嘉为右都监
　　大起诸路军马南征
　　起兵南征之令初下人莫知其废豫也时有夜宿太原府祁县女直千户舍音贝勒之营见舎音将行与其家人泣别杀一豕以舎音之衣裹之并将小弓箭挂豕身而埋之于后营家人祝之曰舍音以阵亡之矣此如江南焚香替代之类于斯可见人心厌兵之甚也
　　冬十一月废刘豫伪齐亡
　　先是帝已定议废刘豫防豫乞师不已乃建元帅府于太原及屯兵河间令齐国兵权听元帅府节制遂分戍于陈蔡汝毫许颍之间于是尚书省檄豫治国无状帝下诏数之畧曰建尔一邦逮兹八稔尚勤兵戍安用国为遂令达兰等以伐江南为名代守汴京先约刘麟单骑渡河计事麟以二百骑至武城与乌珠遇竟为所斩二将同葛王褒驰至汴京入东华门逼豫出见乌珠以鞭麾命羸马载之而去废为蜀王时豫弟益守陜西上又别遣萨里罕提兵声言攻蜀即长安擒益又恐汴人不安绐之曰汝旧主人少帝在此于是民心稍定而北军亦不敢扰民
　　豫之废也汴京有钱九千八百余万缗绢百七十余万疋金百二十余万两银一千六十余万两粮九千万石【按通鉴纲目云金一百二十余万两银一千六百余万两米九十万石绢二百七十万疋钱九千八百七十余万缗北书第三十一卷刘豫録云马二万四千匹钱九千八百七十余万缗绢二百七十万疋金百二十余万两银六千万两粮九十万石】而方州不在此数豫即帝位建元阜昌凡八年
　　豫旣废迁居琼林苑阿里布寨逹兰逼其北行且问豫欲何之豫请居相州及乞故魏王宅达兰伪从之行近相州遽发之燕山又发之中京旣又发之上京给夫子庙以居之昔金初破上京尽屠其城后徙有罪者于其中视为罪地如南地琼崖之类【按金史本纪天会十五年十二月徙蜀王刘豫临潢府此上京即谓临潢府乃辽之上京非金之上京会宁府也】
　　建行台尚书省于汴京除张孝纯行台左丞相萧三寳努张通古右丞相
　　除东京【辽东也】留守宗隽太保领三省事封兖国王【按金史本纪天眷元年七月东京留守宗隽来朝十月以东京留守宗隽为尚书左丞相封陈王二年以左丞相宗隽为太保领三省事进封兖国王此书宗隽为太保领三省事封兖国王于天会十五年与史不合】
　　帝以宗盘豪猾难保故借宗隽才力以制之无何二人竟共图叛逆

　　钦定重订大金国志卷九
　　钦定四库全书
　　钦定重订大金国志卷十
　　纪年
　　熙宗孝成皇帝二
　　【戊午】天眷元年春始诏改元
　　帝即位三年尚仍天会之号是嵗始改天眷
　　时诸将相官职依旧多居汴京【按此谓刘豫之诸将相也诸将相土当有刘豫或亡齐字盖文脱耳】帝又于燕京建行台尚书省除杜充刘筈同签书省事
　　先是主计之任在燕山曰三司在云中曰转运在中京曰度支上京曰盐铁东京曰户部时杜充为三司使在燕京故就用之
　　遣万户呼沙呼北攻蒙古部粮尽而还蒙古追袭之至上京之西北大败我师于海岭【按蒙古原书天会八年作萌骨子是年作蒙兀天会十三年皇统六年七年及崇庆元年作肓骨子又作朦骨实皆蒙古二字语音之讹也又据此书大安三年所载则蒙古有东西二国其在东者□称蒙古即原书称萌骨子□骨子蒙兀朦骨呼沙呼与战于海岭而败者也其在西者向名鞑靼大安三年方称蒙古即元之初国号也纲目于皇统七年书金及蒙古和分注云蒙古益强自号大蒙古国部长称祖元皇帝改元天兴似即以为元之先世然元自太祖始称皇帝至世祖始建年号则其先世未常称帝建元可知且纲目所载似即采此书而此书多妄元史叙其先世甚畧无以貭其其是非也】
　　诏立费摩氏为后【按金史本纪天眷元年四月立费摩氏为贵妃十二月立贵妃费摩氏为皇后此书立后于夏与史不合】
　　除亡齐官许清臣同知懐州
　　夏元帅府下令诸欠公私债无可还者没身及家属为奴婢偿之
　　使乌兰思谋奉使于宋
　　初王伦来使见达兰于祁州达兰遣使偕伦至北地见帝首谢废豫然后致宋帝防帝始密与羣臣定议许和且命思谋等使宋议之思谋即色埓黙也乃始与宋通好海上所遣之人今再遣之示有许和意宋再遣王伦来帝亦再遣张通古往宋议和以诏谕江南为名言先归河南地徐议余事
　　秋起京畿陜右系在官金银钱谷转易北去
　　将有割地归南宋之意也
　　宋韩肖胄来充奉表报谢使
　　府州守折可求赴云中会【葢左监军萨里罕与之约故也】萨里罕酖之可求卒于路
　　去年冬帝之废豫可求先于是年秋因军事至云中萨里罕密谕可求将有废豫立可求之意至是以达兰主意割归南宋恐可求失望生变故酖之【按宋使刘豫传言可求为豫麟府经畧使以觖望为豫所杀与此不同】
　　冬左监军萨里罕自云中驰之陜右将见左都监博索共议割地时博索在鳯翔萨里罕路由同州为守臣李世辅杀从者百人擒萨里罕归宋及北骑追逼李世辅始放之亡入夏国萨里罕归云中【按原书作萨里罕亡入夏国考通鉴纲目亡入夏国者乃李世辅非萨里罕也今改正】
　　【己未】天眷元年春夏人乘折可求之丧陷府州可求子彦文挈家走河东
　　后帝命彦文知代州
　　宋王伦来使充迎奉梓宫奉还两宫交割地界使帝下诏于河南以陜西河南故地归于南宋
　　畧曰顷立刘豫以守南夏累年于兹天其意者不忍遽冺宋氏社稷犹留康邸在江之南以安吾南北之赤子也倘能偃兵息民我国家岂贪尺寸之地而不为惠安元元之计乎所以去冬特废刘豫今自河之南复以赐宋氏尔等处尔旧土还尔世主我国家之恩亦以洪矣尔能各安其生无忘吾上国之大惠虽有巨河之隔犹吾民也其官吏等已有誓约不许輙行废置各守厥官以事尔主毋贻悔吝
　　又命官军吏民愿归山东河北者聼
　　大金之取山东多达兰之力也达兰久居潍州回易屯田遍于诸郡每认山东以为已有其立豫也旣不能收功于已又尝怒豫不拜深有悔吝山东之意由是达兰屡画山东河北图献议于帝曰河北素号富庶然名藩巨镇膏腴之地盐铁桑麻之利复盛在旧河之南我初与众议以河为界耳今新河殆非我有岂可弃之当以新河为界时尼雅满用事议不得行达兰再四言之始取青州聊慰其意尼雅满薨达兰専权遂力主议取山东恐诸将生心不若废豫以取之达兰止有意于山东故河南只得归之于宋
　　行防左丞相张孝纯乞致仕居徐州乌珠从之
　　夏除李邺为翰林承防冯长宁为东京【辽阳渤海地也】户部使邺与长宁尝助豫为虐至豫废后邺自东京知代州之会寜女直地五千里长宁自东京随行台之北京又之渤海地四千里
　　元帅达兰之蔚州下令诸藏亡走者家长罪死籍其家产人口半以充赏四邻之家共追赏钱八百缗仍发军分诸路搜捕民间大扰羣起为盗以拒官军遂复止之达兰在诸将中最号寛怒今故为此令葢与宗盘通谋将以致乱使民啸聚则借之起兵又令中山府拘宋使王伦于馆会诸路军欲复侵河南葢以应宗盘也【按欲与宋和以河南陜西地予宋者达兰宗盘之谋也不欲予宋地而留宋使王伦者乌珠之意也以金史宋史通鉴纲目及此书前后所言考之其情事灼然可见独此条乃云达兰令中山府留王伦欲侵河南不独与各史不合亦与前后所言自相矛盾达兰得罪尚欲奔宋则其必无留王伦侵河南之谋亦可见矣今姑仍旧文而辨正之云】
　　试举人于燕山
　　时司马朴充主文中山石居为魁
　　秋七月【按原书无七月二字而分注乃言辛巳悉夷其族词无所系今据金史补】郎君乌克绅反既而擒获下大理狱事连宋国王宗盘兖国王宗隽虞国王宗英滕国王宗伟【按金史宗室表太宗子鄂勒博封虞王呼沙呼封滕王宗英宋伟葢即二王之更名而史失于载】前左副防检浑覩皆族诛时帝与左相陈王乌绅谋诛诸父因朝且伏兵于内宗盘等入见擒送大理狱辛巳悉夷其族诏畧曰周行管叔之诛汉致燕王之辟惟兹无赦古不为非不图骨月之间有懐蜂虿之毒欲申三宥公议岂容不顿一兵羣凶悉殄【翰林韩昉作也】
　　金初尚无城郭星防而居太宗尝浴于河牧于野屋舎车马衣服饮食之类与其下无异所独享者惟一殿名曰乾元所居四外栽栁以作禁围而已其殿宇绕壁尽置火坑【按此即今之火炕也此字出于俗语本无正字故或从火或从土旧唐书高丽传冬月皆作长坑下然温火以取暖字亦作坑】平居无事则锁之或时开钥则与臣下杂坐于坑后妃躬侍饮食或国主复来臣下之家君臣晏乐防手握臂同歌共舞故情通而心一无复觊觎意熈宗自践位以来左右诸儒日进谄谀教以宫室服御妃嫔禁卫之盛出则清道警跸入则端居九重旧功大臣非时莫得进见此宗盘之徒所以狼顾四起也
　　乌珠留宋使王伦于祁州【按原书此条在达兰之蔚州一条之前据通鉴纲目王伦见留在宗盘既诛之后今移正】
　　乌珠密奏于帝曰河南之地本达兰宗盘主谋割与南宋二人必隂结彼国今使已至汴京且未可令过界会宋西京留守孟庾至汴伦始觧留钥将使指北行至中山府为乌珠所拘后送祁州【按宋史王伦传中山府拘伦十月始见金主于御子林通鉴纲目云伦至中山金人执之见金主于御子林致使指皆不云送祁州岂暂至祁州旋送帝所故史皆畧而不书耳】
　　除乌珠都元帅乌珠旣平宗盘之难驰至燕山以图达兰下祁州府狱伏诛仍囚达兰之子岱音久之因赦得出【按金史达兰子威台布达布同诛与此不同】
　　宗盘之难达兰预谋时方握兵在外难以遽诛八月除达兰为燕京行台左丞相又签书杜充为右丞相命下达兰语使者曰我开国功臣也何罪而与降奴杜充为伍耶不受命而叛【按金史达兰传云既至燕京愈骄肆不法复与翼王呼兰有谋朝议渐悉其与宋交通下诏加诛　　此云不受命而叛则是未至燕京行台与史不合】初欲归宋朝不克既而北走沙漠乌珠遣右都监托卜嘉追获之下祁州元帅府狱狱具杀之达兰临刑谓乌珠曰我死之后祸必及尔宜速图之乌珠俛首无言
　　冬十月宋使王伦来京进见陈致使命帝归罪达兰悔割地之议削除燕山留守彬王宗孟暨其子禀属籍囚归上京【按金史无彬王宗孟彬亦非郡国之名宗室表太宗子鄂尔多封豳王岂豳彬音讹而宗孟即鄂尔多之更名耶但鄂尔多无传无以考其事迹姑附识其疑云】
　　时宋使王伦等至秦长城头郭勒河有号天使者负函自后至本国接伴问之答曰此鲁王首级也伦至京见帝致命帝悉无所答令翰林侍制耶律绍文为宣勅官问伦还知达兰等罪否伦对不知又云达兰无一言及歳币却要割地但知有元帅岂知有上国耶囚燕山留守彬王宗孟并其子禀旣而除属籍依旧燕山留守后又囚归上京
　　太行义士蠭起东京诸路道不通行
　　太行之士有自宋靖康之末上山保险至今不从朝命者其后又因严刑重赋饥馑逃亡及豪杰乘时而起者比比有之其尤甚者天会八年春以人口折还债负相率上山动以万计及宗盘达兰之徒被诛凡在朝在军莫非其党皆逃死偷生聚保山谷
　　封乌绅陈王除右丞相萧庆自右丞迁左丞
　　乌绅昔副尼雅满虽有才智素为诸将所忌宗盘辈未诛之先事之巨细乌绅一不敢预葢惟其智巧多虑所以得脱尼雅满之祸而达兰之败又且不预至于萧庆惟有书名押字行遣簿书而已然其后也骈首就戮卒皆不免焉
　　山东海冦张清乘海舟至辽东诈称宋师破苏州辽东士民及南宋被虏之人多有相率起兵应清者辽东大扰然清无大志旣而仍乘海舟复归
　　诏诸州郡不得从元帅府擅便签军候见里面走马使臣騐认御画牌劄方许签发
　　此因宗盘达兰谋乱之后方为此关防也




　　钦定重订大金国志卷十
　　钦定四库全书
　　钦定重订大金国志卷十一
　　纪年
　　熙宗孝成皇帝三
　　【庚申】天眷三年春宋遣莫将来充迎防使
　　乌珠下令沿大河置寨铺防托诸军偷渡大河南归宋朝凡与人渡者罪死
　　邢洺磁相庆源一帯屯驻堡寨其中被获汉人相约于二月旦日各携主人鞍马器甲聚于邯郸之西村相结上太行为盗
　　太行义士夜破懐州万善镇
　　镇去懐二十里州人大恐本州守乌兰思谋率军民保城既旦集父老于庭谕之曰尔等知破万善镇之人否其南宋官军耶抑太行盗贼也父老皆曰此太行盗贼耳思谋曰尔等既知非南宋官军则当各抚谕尔子弟及闾里丁壮慎无得扇摇妄动恐盗贼不能保尔反害生灵于是以酒劳之而防思谋自宗盘等谋乱之后太行啸聚蜂起毎终夜辗转无寐或披衣喟然叹曰可惜官人【呼尼雅满也】备厯艰险以取天下而今为数小子壊之我未知死所矣时方议割地以大河为界且北方盛传宋帝出师民间往往私结徒党隂置军器以备缓急沿河州郡流言尤甚至于昼为罢市夜或披户以伺风声思谋时守河内地当要冲自揣势削身危常懐疑惧万善又为义士所破故假以抚谕为名露其心腹
　　夏五月乌珠分四道征南宋
　　先是达兰既废伪齐乃议以河南地归宋乌珠力不能争及达兰既诛乌珠得政以归地非其本计决欲用兵乃举国中之兵集于祁州元帅府大阅遂分四道南征
　　命聂哷贝勒出山东萨里罕侵陜右李成侵河南乌珠自将精兵十余万与孔彦舟郦琼赵荣抵汴宋东京留守孟庾率官吏迎拜乌珠入城驻旧龙徳宫于是诏谕诸州县以达兰擅割河南诏辞畧曰非朕一人与夺有食言葢恩威弛张之间有不得已遂命使持诏遍诣诸郡又分兵随之
　　时乌珠至河南诸郡望风奔溃取兴仁淮宁拱州杀拱州守臣王慥又取东京逐留守路允迪时以葛王褒知归徳府葛王以数千人至宋王台遣人谕都人告以不杀不掠之意请路留守出门相见允迪朝服出见会于宋王台允迪为主葛王为客允迪奉觞为夀王酬饮遂送允迪于汴京鼓吹入城秋毫无犯
　　乌珠取宋西京【按原书西京下有庆阳府三府考庆阳府与宋西京絶逺是时乌珠下河南萨里罕趋陜右乌珠之师何得忽至庆阳又宋史本纪五月金陷西京十月萨里罕围庆阳则金取西京时庆阳固未下也原书舛误今删正】又取亳州
　　宋西京留守李利用弃城走亳州提辖魏经死之
　　萨里罕入同州趋永兴军进至鳯翔攻泾州为宋李师顔姚仲【按原书作姚平仲平仲死已久此乃姚仲非平仲也今据宋史改正】田晟等所败萨里罕自河中渡河疾驰二百五十里趋永兴军宋权知军事郝逺即开门纳之长安既下陜西州县所至迎降既而萨里罕至鳯翔西城外下寨为李师顔姚仲所败又悉兵攻泾州宋田晟因我师壁垒未定来击我师又败又扶风新城拒守又为宋军攻防其城俘我三将及卒七十七人【按宋史呉琦传及通鉴纲目皆六百七十人】萨里罕怒甚自战百通坊又为姚仲所破由是还据鳯翔不敢复出
　　宋刘锜大败乌珠于顺昌府
　　时我师游骑先至顺昌城下既而葛王褒及龙虎大王军并至凡三万余人为宋刘锜所败驰诣东京告急于乌珠乌珠至责诸将用兵之失众曰今者南兵非昔之比元帅临阵自见乌珠见其城陋谓诸将曰彼可以靴尖趯倒耳即下令来早府治会食诸将所得玉帛子女听其自留男子长成者皆杀且折箭为誓以激其众平旦并兵攻城凡十余万先攻东门败退乌珠自将牙兵三千往来为援皆帯重甲三人为伍贯韦索号铁浮屠每进一歩即用拒马子遮其后示无返顾复以铁骑为左右翼号拐子马悉以女直充之前此攻坚城并用此军又名长胜军至是大败不能支乃作筏繋桥而去至泰和县卧两日至陈州数诸将之罪自将军韩常已下皆鞭之于是复以葛王襃守归徳府韩常守许州乌珠自拥众还汴京不敢复出【按此条所言拐子马事金史不载惟见于宋史而通鉴纲目仍之业经】
　　【御批通鉴辑览驳正今敬録于此以订从来耳食之讹云】
　　北人使马惟以控纵便防为主若三马聫络马力既有参差势必此前彼却而三人相连或勇怯不齐勇者且为怯者所累此理之易明者拐子马之説金史本纪兵志及乌珠等传皆不载惟见于宋史岳飞刘锜传本不足为确据况乌珠战阵素娴必知得进则进得退则退之道岂肯羁绊已马以受制于人此或彼时列队齐进所向披靡宋人见其势不可当遂从而妄加之名目耳即所云马被重铠亦徒束而不能骋其腾骧之力尤理所必无纪事家或狃于兵车驷介之説强为附防不足当有识者一哂千载传讹耳食之徒无能究其真伪皆为史册无稽之説所讹不得不明辨之
　　秋乌珠再提兵与宋将岳飞战乌珠连败飞兵至朱仙镇得宋朝班师诏而还
　　飞遣将梁兴等率兵渡河连破我师复怀卫州及垣曲王屋县飞等亲提兵继进与乌珠战我军又败飞军至朱仙镇距东京四十五里诏班师于是颍昌淮寜蔡郑诸州皆复为我有秦桧主罢兵召飞赴行在命起居舍人李易见韩世忠谕防杨沂中还师镇江刘光世还池州刘锜还太平州张俊自宣化归建康罢宣抚司以其兵御前遇出师临时取防
　　诏改明年为皇统元年
　　【辛酉】皇统元年春乌珠自顺昌失利遂保汴京留屯宋亳出入许郑之间签两河军与番部凡十余万以谋再举至是复南伐取夀春府滁州濠州庐州和州至柘臯与刘锜遇隔河相拒锜会张俊杨沂中军迎敌乌珠又大败退屯于紫金山
　　乌珠已取庐州次侵和州锜移屯濡须坞至尖山清流下关两与我师遇俱防至柘臯其地坦平我师以为骑兵之利隔河相拒会夜大雨锜遣人防合张俊及沂中之军俊为宣抚司诏沂中副之自临安昼夜疾驰六日至厯阳翼日诸将各以军来而俊未至锜与诸将分军为三并进渡水来撃田师中欲俟俊至王徳曰事当机防复与待锜即与徳上马率先迎敌沂中军继至乌珠铁骑十余万分为两隅夹道而阵徳与师中挥兵先薄右隅我师阵动乃以拐子马两翼而进沂中令万兵各持斧如堵而前锜与诸军合击我师望见曰此顺昌旗帜也即退走屯于紫金山
　　宋遣使刘光逺魏良臣先后来聘定和议
　　先是莫将来使为我所留至是乌珠欲议和故因光逺来聘纵与俱归以乌珠书来大畧言当遣尊官右职名望夙著者持节而来葢欲亟和故也宋于是又遣魏良臣来使
　　冬十一月使萧毅邢具瞻二人偕魏良臣至宋许以淮水为界歳币银帛二十五万匹两并欲割宋唐邓二州特遣二人来审定可否宋因又遣何铸充报谢使曹勋副之
　　毅等过江掲旗于舟大书江南抚谕至镇江府刘子羽见之怒夜以他旗易之良臣惧力索之且以言胁子羽子羽曰吾为守臣朝论无所预然欲掲此于吾之境吾有死而已良臣请不已出境乃还之是冬洪皓在燕山密奏宋朝言金国已厌兵势不能久奈何朝廷不知虚实犹循卑辞厚币故态倘或未有成约不若乘势进击
　　十二月乌珠以书抵桧曰尔朝夕以和请而岳飞方为河北图必杀岳飞而后可和由是秦桧遂奏害飞及张宪岳云
　　岳飞忠孝出于天性初从驾渡河留妻养母自河北既失凡十八往返乃归迎母母丧庐墓御札数四强之而后起慷慨以必取中原为志少饮酒至数斗宋帝尝戒之曰卿异时到河朔乃可饮酒遂絶口不饮呉玠尝盛饰名姝以遗之却而不受宋帝欲为营居第于行都飞辞谢曰金国未灭臣何以家为平前后累年剧盗复襄汉六郡功名出诸将右张俊搆成飞罪赴狱赐死洪皓在金国蜡书驰奏以为金所大畏服者惟飞金闻其死诸人皆酌酒相庆
　　【壬戌】皇统二年春宋遣莫将周聿往京西充割地使割唐邓等州入于我画淮中流为界【按原书无淮字据金史本纪云画淮为界今补】又割商秦二州和尚方山二原于我自是宋商秦之地止存上津丰阳天水三邑及陇西成纪余地而已初宋邵隆在商州终始数十年披荆榛瓦砾以为治招徕离防屡败我师终不肯离商而去至是割属于我隆尝怏怏后徙金州秦桧酖之
　　先是宋胡世将奏曰和尚原乃商秦州险要之地并系川蜀紧急门户萨里罕曽犯和尚原札哈贝勒侵商州又欲复秦州皆以本司遣兵捍御而退和尚原商秦州三处繋控扼川口必争之地而和尚原所繋利害尤重乌珠屡致书欲得之者也此时世将已卒遂诏郑刚中听其分画在廷诸臣多言纵可与议和而四川门户之地断断不可轻弃虞允文亦力争以为不可惟汤思退主之思退桧之党也
　　秋八月归宋太后韦氏于宋遣少监髙居安等扈送帅府遣军缉捕岚宪张横军溃统军两州同知及判官悉被擒
　　张横有众一十八人啸聚于岚宪之境官军捕之往往失利至是帅府遣两州同知及判官领太原兵千五百人追捕既与张横相遇望风而溃多坠崖死两州同知与判官尽为张横所擒
　　平阳义士梁小哥败官兵于太行杀契丹都统马武太师
　　梁小哥有众四十人时破平阳府神山县去帅府无百里总管判官邓奭以三千人讨之奭军常与梁小哥相去五六里方敢行遥见梁营旗帜则止遇夜相去十余里方敢下营多置火炬巡警以御冲刼营中传箭唱号不敢少眠三夕之间两次惊溃至第四日有契丹都统马武太师领契丹铁骑五百与奭军防大笑其怯并奭之军率众先登而战为梁小哥所杀五千余众尽皆奔散
　　【癸亥】皇统三年春云中家户军女户陈氏妇姑持产业契书共告于元帅府以父子俱阵亡无可充军愿尽纳产业于官以充军役元帅怒其沮壊军法杀之
　　金国民军有二一曰家户军以家产高下定二曰人丁军以丁数多寡定诸称家户者不以丁数论故家户至于已絶人丁至于佣贱俱不得免也陈氏妇姑弃市国人哀之
　　夏六月皇子生大赦诏境内童行有籍于官者悉度为僧尼道士始许宋使洪皓等南归【按金史熙宋纪皇统二年二月戊子皇子济安生壬辰以皇子生赦中外而皇统三年史不书赦洪皓松汉纪闻云北朝惜赦余防命十五年才见两赦一为伊勒都喀叛一为皇子生而通鉴纲目书洪皓张邵朱弁之还于绍兴十三年当皇统三年葢皓等虽以皇统二年大赦得还其明年乃得至宋耳此以熈宗生皇子大赦与皓等之还宋并书于皇统三年误矣】洪皓等以皇子生大赦方获南归宋建炎后来使者几三十人生还者惟皓及张邵朱弁三人而已
　　秋七月大风自河南北转至山东而止
　　帝谕尚书省将循契丹故事四时游猎春水秋山冬夏拉【芦达切】卜【拉卜者契丹语所在之意】
　　契丹主有国以来承平日久无以为事毎歳春放鵞于春水钓鱼于混同江夏避暑于永安山或长岭豹子河秋射鹿于庆州黑岭秋山冬射虎于显州四时无定
　　【甲子】皇统四年春渤海千户雅勒呼谋乱元帅府收叛众尽诛之
　　先是雅勒呼与万户鄂伦素不相能防关中失火雅勒呼选其徒之强壮者以救火为名因攻城作乱杀鄂伦欲逃沙漠未果而败
　　夏遣使于南宋贺天中节
　　礼物珠一囊金帯一条衣七对绫罗纱五百段马十匹自是嵗如之
　　冬遣使往南宋贺明年正旦【按此年两遣使如宋交聘表不载宋史本纪绍兴十三年金使来贺正旦则皇统三年已遣使非自此年始也】
　　礼物金酒器六事色绫罗纱縠三百段自是命使往复亦率如此




　　钦定重订大金国志卷十一
　　钦定四库全书
　　钦定重订大金国志卷十二
　　纪年
　　熈宗孝成皇帝四
　　【乙丑】皇统五年春正月复教坊
　　凡乐工二百有五人
　　创屯田军【按通鉴纲目书于天眷三年】
　　凡女直契丹之人皆自本部徙居中州与百姓杂处计其户口授以官田使知播种春秋量给衣焉若遇出军始给其钱米
　　凡官田之所自燕山之南淮陇之北皆有之多至六万余畆人皆筑垒于村落间
　　秋七月大旱飞蝗蔽日诏蠲民租【按是年旱蝗金史五行志不书】时有蒙古之扰又有旱荒之忧民不聊生
　　颁行皇统新律千余条
　　新律之行大抵依仿宋律其间亦间有创立者如殴妻至死非用器刄者不加刑他率类此徒自一年至五年杖自二十至二百皆以荆决臀仍拘役之使之杂作唯僧尼犯奸及强盗不论得财不得财并处死与古制异大槩国法严酷北人官汉地者皆置通事【即译语官也】舞法尤甚上下轻重皆出其手权招纳贿二三年间皆致钜富民俗苦之有尼楚赫大王者以战多贵显而不谙民事常留守燕京有民数十家负富僧金六七万缗不肯偿僧诵言将欲申诉逋者大恐相率赂通事祈缓之通事曰汝辈所负不赀今虽稍迁延终不能茍免倘能厚谢我能为汝等置僧于死众皆欣然许诺僧既陈牒跪聴命通事潜易他纸译言曰久旱不雨僧欲焚身动天以苏百姓尼楚赫笑即书牒尾称赛因者再庭下已有牵拢官二十辈驱之出僧莫测所以扣之则曰赛音好也状行矣须臾出郭则逋者已先期积薪拥僧于上四面举火僧号呼称寃求脱竟以焚死
　　九月河决李固渡漂居民五千余家诏起曹单拱亳及应天五郡民修之【按是年河决金史河渠志不书】
　　民有地一顷者出一夫不及者助夫之费凡役二万四千夫五十四日而毕
　　【丙寅】皇统六年春三月上以上都防宁府旧内太狭才如郡治遂役五路工匠撤而新之
　　规模虽仿汴京然仅得十之二三而已
　　夏左副元帅萨里罕以罪诛【按金史本纪海陵天徳二年五月以左副元帅萨里罕为行台尚书左丞相元帅如故十月使使杀行台左丞相左副元帅萨里罕于汴此云萨里罕以皇统六年诛误也】
　　达兰既死或言其尝与通谋故也
　　女直万户呼沙呼北攻蒙古粮尽而还为蒙古所袭至上京之西北大败于海岭【按此条已见于天眷元年葢一事而复见也又考此书载熈宗时用兵蒙古始于天会十三年至皇统七年始及蒙古平首尾十三年其胜负自当非一通鉴纲目于天会十三年书伐蒙古于天眷元年书呼沙呼伐蒙古败于海岭于皇统七年书及蒙古平葢即采之此书而是年一条擉不载葢亦以其重复而削之未必他有所据也】
　　用兵粮道有三一者屯戍二者出疆三者临敌金俱失之一者屯戍则各人自营田以供嵗计无田者每人一月给粟七防或折米四防五升余无分毫所得此屯戍之失计也二者出疆因粮于敌不计逺近每人借支一月粮计米四防五升其人既负重甲又为粮累或贱售于人或弃驴马或督之行速则掷于路由是饥馑不行相结逃窜敌或清野离散可待此出疆之失计也三者临敌并无火头负米自造食罢而出既出更无供馈或出营之久或战罢而归或伤重困倦有能造饭者有不能造饭者此临敌之失计也三者俱失防古不毛之役讵能久处乎
　　蒙古国其人长八尺捕生麋鹿食之其目能视数十里秋毫皆见葢不食烟火故眼明也与大金隔一江尝渡江之南为冦御之则返终无如之何者
　　【丁邜】皇统七年春宋遣使沈昭逺来贺上生辰
　　葢帝以七夕为生日也贺礼金茶器千两银酒器万两锦绮千疋贺正旦礼物亦如之葢生辰使亦以正月至不欲使人两至也【按周密齐东野语载金宋贺正旦生辰有起发使副之费正使五百贯银币各一百两匹副使四百贯银币各一百两匹又有公使茗药等钱上节银各五十两绢十疋中节银绢各十两疋下节各五两疋又有朝辞回程宣赐等费当时使宋贺正旦生辰以一时至不使两遣使者所以省劳费也然以交聘表考之金于宋正旦生辰皆两遣使至大定时宋于金正旦生辰亦两遣使此所言乃皇统时法也】
　　金将帅生朝皆择佳辰尼雅满以正旦乌绅以元夕伊勒们以上已熈宗以七夕其他如重午重九中秋中元下元四月八日皆然
　　秋九月帝猎于隂山之北遂至云中府
　　冬十月帝复归上京
　　帝遣使挟相士下两河诸路选民间室女十三以上二十以下者得四十人
　　十二月及蒙古国平
　　初达兰既诛其子双和尔图郎君者率其父故部曲以叛与蒙古通乌珠自将中原所教神臂弓手八万
　　人讨之连年不能克皇统之六年八月复遣萧保夀努与之议和割西平河以北二十七团寨与之嵗遗牛羊米豆且册其部长实喇贝勒为莽布国主至是始和嵗遗甚厚于是实喇贝勒自称祖元皇帝改元天兴大金用兵连年卒不能讨但遣精兵分据要害而还
　　都元帅乌珠薨【按金史本纪皇统七年九月以都元帅宗弼为太师领三省事八年八月戊戌宗弼进太祖实録十月太师领三省事都元帅越国王宗弼薨此书乌珠之薨于皇统七年与史不合】乌珠且薨时谓其属曰南宋军势强甚宜益加和好十数年后南军衰老然后图之
　　【戊戌】皇统八年夏四月中京小雨大雷羣犬数十争赴土河而死所可救者才二三而已【按此事金史五行志不书】
　　帝之望国崖避暑
　　五月汴都太康县一夕大雷水龟亘数十里大小不等四足卦文皆具【按此事金史五行志不书】
　　秋九月帝遣亷访使萧裕徧至诸路询民间自郡守以下皆究其治状而陞黜之
　　冬十一月以故宋王宗干之子岐王亮为左丞相【按据此海陵尝封岐王桯史亦云金帝亮未篡位时封岐王而金史海陵本纪失戟】而杀其弟胙王元【一名常胜】及皇后费摩氏【按金史杀胙王及皇后皆在皇统九年】
　　时亮包藏窥伺之意胙王元者徽宗次子帝之弟也时太子未立以次当立【按原书云胙王元者大祖之孙也时太子未立元居嫡长以次当立考元乃徽宗次子不得云嫡长且元之所以有次立之理者以其为徽宗之子熈宗之弟若但云太祖之孙则其人非一何以晃元为当立乎今改正】亮欲先除去以为已计因河南兵叛有妄称皇弟者亮诬元以语相符合并诬阿林达兰塔斯等【按阿林达兰皆邓王奭之子太祖之曽孙塔斯为防衞将军尝以亮逆谋告费摩后】实相连结乃譛于帝悉置之重法皇后费摩氏帝所积怒遂亦杀之国人皆谓帝淫于用刑不知由亮之所陷也亮颇能矫情饰貎欺世盗名故窃弄权柄害及宗党如此
　　【己巳】皇统九年春三月癸未朔日有食之隂云蔽之不见黄头女直三千人叛遣右都监博索讨平之
　　黄头女直者皆山居号哈斯罕河西亦有之有八馆在黄河东时皆属金与粟城五花城隔河相近三城八馆旧属契丹今属西夏初约夏人兵取闗中许以三城八馆归之后背其约仍取八馆而三城在河西屡攻不能得今此哈斯罕乃黄头女直非河西也其人戅朴勇鸷不能别死生每出战皆被以重札令前驱谓之硬军后役之益苛廪给既少遇掠所得复夺之黄头不胜忿遂叛
　　冬十二月丁巳【按原书不书日今据金史补】左丞相岐王亮弑帝帝平日嗜杀晚年尤暴宗族大臣皆惧不免相与约结以伺其间是夜亮入帝寝所先收其兵械然后数其罪弑之
　　亮以岐王充燕京留守时在外诸王召之同谋亮潜徃上京入驸马宅与燕赵诸王谋废立驸马曰有一人可同谋乃内侍兴国奴也此人好犀带并岐王照夜白马惠之必从遂依其计兴国奴果大喜先徃宫候帝寝匿其弓剑又亲徃皇城东门谓守门使者齐芬嘉里等曰上诏诸王议事可开门既而驸马及诸王相次入宫中灯烛如昼诸王持剑直入帐前帝方熟寝诸王叱曰无道之君匹夫耳可速斩之言讫而劔落帝惊觉而起见诸王在前曰兴国奴何在兴国奴未及应帝已中数刄叹曰我何罪汝等悖逆如是耶良久而絶驸马以衾裹其尸【按金史熈宗纪皇统九年五月出太保领三省事亮领行台尚书省九月以领行台尚书省事亮为平章政事海陵本纪出领行台尚书省至良乡召还是亮之还出于帝命非诸王召之而私还也又考海陵纪自熈宗即位亮自以太祖孙懐觊觎其逆谋固已久矣其出领行台即与萧裕定谋初非诸王先欲弑帝而召之同谋也又考海陵纪海陵所与谋逆者乃唐古辨乘徳乌达诸人既弑帝而奉海陵乃诈以熈宗命召大臣遂杀曺王宗敏左丞相宗贤又不闻有请王与之同逆也此所言情事考之于史皆不合】
　　戊午【弑帝之诘旦○按原书作甲午考是月已酉朔不得有甲午据金史熈宗被弑实在丁巳日其明日乃戊午也今改正】宗族大臣未知所立乃推尚书左丞相岐王亮好学知书遂立以为帝
　　诸王环立榻前薄晓诸官成班诸王与驸马共立亮为主萧玉仗剑谓众曰主上暴薨岐王仁孝可以治国故立为君今岐王已陞殿汝等何不拜众皆拜亮遂即位改元赦天下以兴国奴为四道总管改复姓名梁汉臣【按金史逆臣传大兴国后赐名邦基不言复姓名梁汉臣参考诸书大兴国与梁汉臣实为二人此书误合而一之葢大为渤海姓兴国必渤海人而此书与王江上録皆言汉臣本宋内侍为金所掠金史兴国传言世宗即位废于家后被磔死而通鉴纲目言海陵渡江不克斩梁汉臣核其事迹无一相合则其为二人明甚又按大兴国传兴国弑熈宗拜为广宁尹阶金紫光禄大夫此云为四道总管者亦妄也】萧玉又奏曰臣请按行境内以镇压不从者四十六日徧境内而回除萧玉东京留守【按金史海陵纪秉徳等既弑熈宗未有所属呼图克曰昨者议立平章今复何疑乃奉海陵坐皆拜称万嵗诈以熈宗命召大臣是海陵既立宗室大臣乃至初非宗室大臣立之也此所言情事与史殊异又按金史萧玉本尚书省译史海陵既立萧裕教其上变搆杀诸王以此获任用而不言其预弑逆之事而海陵纪备言同逆六人初无萧玉此所言仗剑立岐王者即呼图克而此书误以为玉也又萧玉自尚书省译史即为礼部尚书呼图克为都防检会宁牧至尚书封王亦皆未尝为东京留守也】
　　亮追废帝为东昏王世宗大定初改諡曰武灵皇帝庙号闵宗十九年増諡宏基纉武庄靖孝成皇帝庙号熈宗
　　熈宗自为童时聪悟絶伦适诸父南征中原得燕人韩昉及中国儒士教之遂能赋诗染翰雅歌儒服分茶焚香奕棋象戏即位以来左右儒臣谄谀成风禁卫尊严后宫盛色而旧日元勲将相多所疎摈渐致骨肉之间邪心起太宗之长子宋王宗盘次曰兖王宗隽【按金史兖王宗隽乃太祖子非太宗次子也】次曰虞王宗英滕王宗伟皆相继受诛武元初起兵时其主兵者曰晋王宗维【按金史作宗翰】乃武元从兄之子所谓尼雅满也其主谋者曰陈王希尹武元疏族于属为子所谓乌绅也又其次曰鲁国王昌武元之从弟所谓达兰也【按达兰名昌金史阙载】又其次曰萨里罕为左副元帅不知其族疏近自熈宗淫刑肆虐疑似滥诛尼雅满首罢兵柄愤悒而亡余皆不免族防而太祖太宗子孙诛戮殆尽矣岐王肆逆岂其报应之理固当然哉熈宗既杀亮以其为刑余之人不令入庙其后世宗升之庙位熈宗在位凡十五年















　　钦定重订大金国志卷十二
　　钦定四库全书
　　钦定重订大金国志卷十三
　　纪年
　　海陵王上
　　海陵炀王名亮武元皇帝之孙宋王宗干之子【按金史宗干封梁宋国王考辽时有兼封二国之制金时兼封二国惟有宗干岂熈宗以其为伯父而特尊之与】好读书学奕象戏防茶延接儒生谈论有成人器既长风度端严神情闲适外若寛和而城府深密人莫测其际皇统中宗盘已诛皇储尚防未有所属而熈宗疑忌好杀内外功臣莫能自保亮矫饰盗名包藏祸心已久至是始得以肆其逆皇统九年十二月戊午【按原书作甲午今改正】亮即皇帝位改元天徳大赦天下除常赦所原者文武官各转一资放民租税一年
　　追尊父宗干为徳宗尊其嫡母图克坦氏生母大氏并为皇太后【按金史尊图克坦氏大氏为皇太后在天徳二年正月】
　　图克坦氏贤遇下有恩与大氏相得至欢及熈宗被弑图克坦氏曰上虽失道人臣岂可至此帝衔之至是俱尊为皇太后图克坦氏居东宫号永夀宫大氏居西宫号永宁宫后图克坦氏生日大氏上夀图克坦后方与公主宗妇语大氏跪久之帝怒而出明日召与图克坦后语者皆杖之大氏以为不可帝曰今日之事岂能尚同前日耶
　　【庚午】天徳二年春三月诛曹王宗敏及乌珠之子韩王亨【按金史海陵本纪皇统九年海陵弑熈宗诈以熈宗命召大臣遂杀曺王宗敏左丞相宗贤天徳二年四月杀太宗子孙七十余人宗翰子孙三十余人诸宗室五十余人贞元二年十月杀广宁尹韩王亨是天徳二年所杀宗室甚多而宗敏与亨之死则皆不在是年也此书于是年不书杀他宗室而反书杀宗敏与亨殊为舛误】先是熈宗之弑帝身预其谋及大事已定逆加疑忌凡当日同谋皆加以弑君之罪【按海陵久蓄异志卒弑熈宗而篡其位首恶史诛当在海陵此乃以海陵为预其谋则首恶为何人乎又金史海陵纪备书当时同逆之人初无诸王此乃谓当日同谋皆加以弑君之罪是以曹王宗敏与韩王亨皆与于弑逆者考之于史初无所据殆妄言耳】宗敏乃武元之子为诸父行【按原书云为天父行考宗敏乃海陵之叔父非大父行也今改正】忌其名重首行诛戮纳其妃于宫中乌珠开国元勲亨乃其子亦以无罪诛
　　诏中外臣庶皆令直言朝政阙失与军民利害
　　如有可采自当聴用其或不当勿加之罪茍能有补公私别议旌赏
　　诏河南民衣冠许从其便
　　除古鲁玛克占夏国鞑靼沿边招讨提防两国市塲市塲在云中西北过腰带山石楞坡天徳云内银瓮口数处有之契丹时亦置市塲唯铁禁甚严不得夹带交易至是铁禁遂弛又宋时河东素使夹锡钱地分自入于金凡有不用铁钱者尽拘之入官官中每铁钱两贯五百作一秤每秤以铜钱五百五十货于民间北地贵铁百姓多由火山军武州八馆之天徳云内货铁于北方今河东铁钱殆尽自废豫后至于陜西铁钱亦流而过北矣北方得之多作军器甚而有以坚甲利兵与之回易者爪牙既成始不易制矣
　　秋七月除大使梁汉臣为右丞相【按此书误以大兴国与梁汉臣为一人金史大兴国传兴国海陵世为节度使河间尹未尝为丞相汉臣金史无传无可考然果为丞相本纪断无不书今既不书于纪则亦此书之妄耳】
　　一日宫中宴闲因问汉臣曰朕栽莲二百本而俱死何也汉臣曰自古江南为橘江北为枳非种者不能生葢地势然也上都气寒唯燕京地暖可以栽莲帝曰依卿所请择日而迁萧玉諌曰不可上都之地我国旺气况是根本何可弃之兵部侍郎何卜年亦请曰燕京地广土坚人物蕃息乃礼义之所郎主可以迁都上都黄沙之地非帝都也汉臣又曰且未可遽待臣为郎主起诸州工役修整内苑然后迁都帝从其言
　　冬发诸路民夫筑燕京城
　　葢帝密有迁都意也帝嗜习经史一阅终身不忘见江南衣冠文物朝仪位署而慕之下诏求直言内外臣僚上书者多谓上京僻在一隅转漕艰而民不便唯燕京乃天地之中宜都燕以应之与帝意合大喜乃遣左右丞相张浩张通古【按金史海陵纪天徳二年十一月以参知政事张浩为尚书右丞以行台尚书左丞张通古为尚书左丞贞元元年右丞张浩左丞张通古为平章政事二年二月以平章政事张浩为尚书右丞相十二月平章政事张通古为司徒三年右丞相张浩为左丞相其序迁厯厯可考此书于是年书左右丞相张浩张通古而于正隆四年反书左丞张浩实为舛谬考张棣正隆事迹云使官佐张浩右丞相张通古役天下夫匠营都于燕山此所载乃沿棣书之误尔】左丞蔡松年调诸路夬匠筑燕京宫室皇城周九里三十步其东为太庙西为尚书省宫之正中曰皇帝正位后曰皇后正位位之东曰内省西曰十六位妃嫔居之又西曰同乐园瑶池瀛桞庄杏村皆在焉
　　【辛未】天徳三年春三月宋遣巫伋来充祈请使
　　伋至帝问祈请者何事伋言乞修奉陵寝帝曰自有看坟人伋又言祈迎请靖康帝归宋国帝曰不知归后甚放伋又言本朝称皇帝二字帝曰此乃是本国中事可自处之伋唯唯而退
　　【壬申】天徳四年冬燕京新宫成帝率文武百官自防宁府迁都于燕大赦天下改明年曰贞元
　　上迁都于燕则诸路之名不得沿旧遂以燕京为中都旧上京为北京【按金史海陵纪云以中京为北京金史地理志上都路即金之旧土海陵迁都削上京之号止称会宁府北京路大定府辽中京海陵贞元元年更为北京此云以上京为北京与金史纪志不合】辽阳府为东京云中府为西京开封府为南京诸州郡各改焉【按金史本纪贞元四年二月庚申上自中京如燕京三月辛亥上至燕京始备法驾乙亥以迁都诏中外改元贞元改燕京为中都府曰大兴汴京为南京中京为北京此书迁都改元于天徳四年之冬与史不合敬其事则以始迁都天事以春行之于情事为合此书之误无疑】
　　【癸酉】贞元元年春正月元夕张灯宴丞相于燕之新宫赋诗纵饮尽欢而罢
　　夏四月太后大氏崩
　　时帝迁都于燕亲属皆从独留图克坦太后于防宁图克坦后常忧惧每中使至必易服以俟命大氏在燕常思念图克坦后及病笃以不得一见图克坦后为憾将崩谓帝曰汝以我故不以永夀偕来我死汝必迎致之事之当如事我
　　秋七月制遣御笔法
　　旧制凢诏令皆中书命学士为之其有承受御笔处分无故申明冲改者以大不恭论
　　【甲戍】贞元二年春正月御大安殿受羣臣朝贺【按金史本纪是年正月甲寅朔上不豫不视朝此云御殿受贺与史不合】
　　诛右丞相萧裕【按萧裕以是年谋反诛金史海陵纪及裕传皆合然史既于是年书诛裕又于正隆元年閠十月书云杖右丞相萧裕则史之舛也】
　　裕恃功専恣以帝猜忌忍杀恐祸及已遂与萧冯家努等谋立故辽豫王延禧之孙事觉伏诛
　　以完顔诘弗签书枢密事
　　始置交钞库
　　时以铜少造钞引一贯二贯三贯四贯五贯十贯六等谓之大钞一百二百三百五伯七伯五等谓之小钞与钱并用以七年为限纳旧易新诸路置官库受之每贯工墨钱十五文公私便焉
　　夏六月宁江州献瑞桃其大异常一本而连实者三羣臣称贺
　　宁江州去冷山百七十里地苦寒多草木如桃李之类皆成围至八月则倒置地中封土数尺覆其枝干季春出之厚培其根否则冻死瑞桃之献岂其偶然符兆耶
　　京兆府凤翔同华大旱民饥诏开仓赈防【按是年大旱金史五行志不书】
　　诏以数州年谷不登百姓横罹艰毒聴人出闗就食遣使者造籍分遣去留仍令所在开仓赈防
　　冬十月诏所在州郡徒流之囚特与释禁战争之际令其先锋自効
　　帝纳其诸从姊妹于宫
　　夀宁县主实库干里雅布之女也静乐县主布拉及锡纳乌珠之女也锡古尔额尔衮之女也混同县君苏哷和卓及其妹伊都额鲁之女也皆帝之从姊妹郕国夫人富勒呼之女孙帝之侄也张定安妻鼐喇古太后大氏之兄嫂也博勒和齐克升格之妹也皆有夫者帝悉无所忌耻召与之淫分属诸妃位下苏哷和卓最得幸每召必亲候廊下立久则坐于锡古膝上凡宫人在外有夫者初犹分番出入后乃尽遣其夫徃防宁不聴出外每幸妇人必奏乐撤帏或妃嫔列坐辄率意淫乱使共观之常于卧内遍设地衣倮逐为戏
　　【乙亥】贞元三年是年帝隂有南征之志乃谋迁都汴京先遣参知政事冯长宁【按通鉴纲目皆作完顔长宁】为留守经画修大内未防大火焚之宫室皆尽帝大怒降长宁为庶人寻杖之死于是迁都之计稍缓
　　冬宋相秦桧死
　　尼雅满南来时桧在中司以抗议请存赵氏为尼雅满所执而去天下髙之然尼雅满亦自喜其为人置之军中试之以事间语以利害而桧终始言南自南北自北且说若许其着手时只依旧规模分别其后南人贫薄独桧温实一朝资以金帛伪云挈舟走涟水军家属婢妾完备无恙及至宋果得权大用其后宋使洪皓归自漠北与桧语及北事因曰忆实讷否别时托寄声桧色变而罢葢桧在达兰军中时达兰围楚州久不下使桧草檄谕降有实讷者在军知状故桧闻此言而怒也顺昌之败我欲捐燕以南弃之而桧亟班师岳飞至东京止四十五里而桧亟召回终于诛剪罢逐一时名将不遗余力初尼雅满誓书必令宋不得妄易首相葢为桧地也桧再専国政凡十有八年而后死





　　钦定重订大金国志卷十三
<史部,别史类,钦定重订大金国志>
　　钦定四库全书
　　钦定重订大金国志春十四
　　纪年
　　海陵王中
　　【丙子】正隆元年【是年犹仍贞元之号至冬改元正隆】春二月令富勒敦为左都监帅兵经畧屯田于和勒端城林牙之子乌里防骑数百人出入沙子军屯富勒敦遣使与语遂退
　　沙子者葢不毛之地皆平沙广漠风起扬尘至不能辨色或平地顷刻尘髙数丈絶无水源人多渴死和勒端城去上京三千余里辽国既亡林牙达实亦降达实小名林牙犹翰林学士也达实与尼雅满双陆争道尼雅满心欲杀之而口不言达实既归帐即弃其妻携五子宵遁诘旦尼雅满怪其日髙不起使召之其妻曰昨夕以酒忤大人畏罪而窜询其所之不以告尼雅满大怒令以其妻配部落之最贱者其妻不肯屈强逼之极口嫚骂遂射杀之达实深入沙漠立天祚之子梁王为帝而相之【按辽梁王之立达实未尝与其事梁王亦未尝随达实西行已于太宗纪内辨正】乌里者达实之子大金遣伊都至其地不能平因为屯田之策以困之
　　冬复修汴京大内遣左丞相领行台尚书省督其事【按左丞相即张浩此实正　隆三年事而复出于此】且用梁汉臣为提举官号大使于是横征暴役以务速成
　　诏略曰朕祗奉上元君临万国属从朔地爰出幽都犹局蹐于一隅未光宅于中土顾理道所在有因有循权变所生有革有化大梁天下之都防隂阳之正中朕惟变通之数其可违乎徃嵗卜宅相土宜建新都将命不防烬于一炬第川原秀丽卉物繁滋朕夙有志焉虽则劬劳其究安宅凢大内规模一仍旧贯可大新营构乘时葺理是时提举大内者梁大使即向来弑熈宗之兴国奴乃宋内侍为大金所掠者也
　　【丁丑】正隆二年春正月宴羣臣于大安殿
　　时诸王皆会独宿王不乐帝曰成吾事者皆卿等力卿何独不乐耶宿王曰臣与陛下同乳而生【按宿王与海陵同乳是海陵母弟也考金史宗干五子长曰充代王右丞相皇统九年薨次即海陵次曰兖大尉领三省事天徳四年薨次曰襄海陵母弟也为辅国上将军卒天徳二年追封卫王次曰衮西京留守贞元元年被杀是海陵兄弟四人母弟一人无封宿王者亦无及正隆时者此所言与史不合】今天下民心未服白沟河南中原诸城徃徃皆汉人握其重柄如李成孔彦舟郦琼靳赛王善徐斌等五十万正军此当治之帝曰此朕之事汝治其他天时稍舒且可乐饮饮酣梁汉臣请曰今河北河东河西三路河道皆通可以积粮草于汴京乃是要冲臣闻宋招揽贤才练兵训将其意常在中原必有大忧愿陛下丰仓廪备器械练兵马乃太平之治也且汴京重地可以镇服南边帝从之喜曰梁大使可谓贤人也
　　夏诏以河南州郡营造有劳新邦百姓宜在优恤遣使者观察风俗赈恤困乏仍令各修水田通渠灌溉冬制战阵之法十有余条因大傩耀兵有飞龙腾蛇吼虎鱼丽之变以示威武
　　【戊寅】正隆三年夏五月帝御薰风殿命吏部尚书李通翰林直学士萧亷召对
　　帝曰朕夜梦至上帝所殿中人语如婴儿少顷有青衣持宣授天策上将令征宋国朕受命出上马见鬼兵无数朕发一矢射之众皆诺而应既觉声犹在耳即遣人至廐中视其乘马其汗如水取箭数之亦亡其一此异梦也岂非天假手于朕令取江南乎通等皆贺帝戒勿泄于外
　　秋八月帝御正隆殿召吏部尚书李通宣徽使敬嗣晖翰林承防翟永固直学士韩汝嘉四人谋欲迁都汴京为南侵之地
　　通嗣晖皆言此正合天意帝喜永固汝嘉曰燕京未成帑藏已虗民力未苏岂可又营汴邑江南通好嵗币无缺遽兴征伐亦恐师出无名帝怒曰非汝所知挥之使去于是惶惧以为不免既而帝怒稍息明日通嗣晖并除执政【按桯史云明日通为右丞嗣晖为叅知政事】而永固请老帝许之【按此上二条并见桯史所载视此加详而以上条为丁丑年事此条为戊寅年事又以上条薰风殿为武徳殿此条正隆殿为薰风殿又云余读张棣正隆事迹转考它记而得其详熊克中与小史误以薰风之事合于武徳据此则岳珂所考当为可信此书以二事并系于正隆三年戊寅其失正与熊克同尔】
　　冬制私家不得隠藏纬候图防违者抵罪
　　诏平辽宋所得古器年深嵗久多为妖变悉命毁之【己邜】正隆四年春二月宋遣礼部侍郎孙道夫来使道夫归宋具言金帝以闗陜买马非约恐有渝盟之意
　　宋遣秘书少监沈介国子司业黄中先后来使【按金史交聘表宋每年两遣使于金一贺正旦一贺生辰考宋史孙道夫传以礼部侍郎为贺正旦使此条分注云介贺正旦则介乃道夫之副也此既书宋遣孙道夫又书宋遣沈介葢误以一事之使副分为两使尔】
　　介为贺正旦中为贺生辰使事既毕先后回宋中具言我国治汴宫役夫万计此必欲迁都以见迫不可不早为计时讲和日久宋帝闻之矍然曰恐但为离宫也中曰臣见其所营悉备恐不止为离宫若南徙居汴则壮士徤马不数日可至淮上唯陛下深图之于是左右相皆不悦顾诘中曰沈少监之归属耳不闻此言公安得独为此言也
　　梁汉臣献策于帝曰汴京重地镇服南边一也令诸州军置造器甲咸使精备二也粮食不缺三也创制巨船驯习水卒支备海道四也召募义士使为先锋五也帝喜其言
　　由是再营汴京令左丞张浩叅知政事敬嗣晖董其役【按正隆元年云复修汴京大内以左丞相领行台尚书督其事此又云再修汴京令左丞张浩参知政事敬嗣晖董其事考金史海陵纪贞元三年以右丞相张浩为左丞相正隆三年诏左丞相张浩参知政事敬嗣晖营建南京宫室葢此书元年三年所书实即一事而误分为二而前则举其官而失其人此则又误以左丞相为左丞尔】集诸路夫匠大兴宫室极其侈靡将迁都焉
　　秋九月修造方殷其谋始露南宋疑之乃遣枢密王纶等来使
　　纶等回南言邻国恭顺和好无他时帝再役诸路夫匠造诸军器于燕京令右丞李通董之又令户部尚书苏保衡侍郎韩锡造战船于潞河夫匠死者甚众
　　冬十月诏揭榜戒约诸路禁妄传起军事
　　宋太后韦氏殂贺允中来使报哀也
　　允中奉韦后留遗物来使至汴京就馆宴日用常例赐花时帝有南伐意用宋叛将孔彦舟押宴允中曰使人之来致太母遗物国有大丧乐且不忍闻况戴花乎伴使怒谓将杀之允中曰主人无暴事固有体吾年余七十当死节以自誓彦舟解曰两国通好参政勿动心也揖允中坐命左右捧花侍侧而已允中使还言必败盟亟宜为备
　　十二月遣使施宜生使于宋耶律翼副之
　　宜生宋人也坐范汝为事逺窜遂奔刘豫豫废复为金用至是以翰林侍读充贺正旦使张焘馆伴宜生素闻其名畏慕之一见顾翼曰是使南朝不拜诏者也宜生闽人焘以首丘桑梓语之宜生敬焘颇漏其情焘密奏之
　　【庚辰】正隆五年春二月遣左宣徽使大懐忠礼部侍郎诺延温都尔堪徃吊宋太后韦氏丧就行祭礼宋遣同知枢密院事叶义问为报谢使
　　时义问之来见国中已自聚兵有南征意及回密奏为备
　　夏五月遣使徃宋贺天中节宋工部侍郎黄中充馆伴又充送伴使
　　中还又言北境日缮兵不休且其重兵皆屯中州宜有以待之
　　翰林学士祈宣上封事諌止兵役帝怒杀之【按金史本纪云太医使祈宰上疏谏伐宋杀之葢即此事而官与名皆与此不同】
　　略曰民为邦本本固邦宁今北有造兵器之烦南有修大内之扰百姓久苦转输不胜疲愿陛下权罢其一俟一成而再计之兼来嵗害气在晋不利行师望陛下以天下为心社稷为念曲从臣请上怒令执而戮之宣神色自若曰臣年七十死固足矣但恐陛下将来不及臣耳语未竟左右以刃刺其额遂杀之
　　诛楚王徳王泽王用梁汉臣之譛也
　　时帝决意南迁汴京兵衅将起楚王谓徳王泽王曰梁大使之言上辄行之其将奈何今从所请必使农夫失业织女不蚕租税俱乏人民怨望败之兆也梁大使闻之譛于帝谓其有异志帝曰此三匹夫欲谋反耶遂召和尚枝童及宿王谓曰汝等为我将兵速讨三王既而三人皆到帝曰三子召术人论事欲谋反乎三王应曰论者乃国之安危而已帝怒曰欲谋杀我耶令左右赐死宿王曰不可陛下登位之时亲王十人今已推出七人矣若令天下闻之将谓陛下有不从谏之称帝怒拂袖而起遂斩三王【按此事不晃于金史所谓楚王徳王泽王者考之金史表传当时亦无其人】
　　帝聚兵将南征令户部尚书梁球兵部尚书萧徳温先计女直契丹奚家三部之众不限丁数悉签起之凢二十四万壮者为正军弱者为伊勒希副之类为一十二万又中原汉儿与渤海军总一十七路惟中都路造军器河南路修汴京免签外其一十五路每路一万通为二十七万效唐制分二十七军军数已定遂以百户为穆昆千户为明安万户为统军其统军则有副诸军悉令番汉相兼无独用一色人
　　先是上遣施宜生徃宋为贺正使隠画工于中即密冩临安之湖山城郭以归上令绘为软壁而图已像策马于吴山絶顶后题以诗云自古车书一混同南人何事费车工提兵百万临江上立马吴山第一峰【按桯史载此诗云万里车书尽混同江南岂有别疆封提兵百万西湖上立马吴山第一峰与此稍不同而文义较长附识于此】
　　秋八月宋得谍报知帝已至汴京重兵皆屯宿泗上亦有至清河口者
　　冬宋钦宗卒于五国城

　　钦定重订大金国志卷十四
　　钦定四库全书
　　钦定重订大金国志卷十五
　　纪年
　　海陵炀王下
　　【辛巳】正隆六年春正月甲戌朔日有食之太史奏当交不亏羣臣称庆【按宋史及通鉴纲目是年正月甲戌朔日食不受朝而金史纪志皆不书】自去冬举兵江上汹汹讹言帝已崩防主嗣立改元新徳南宋信之后使者回言无此事大金已授甲造舟必为南渡计
　　夏五月遣髙景山王全徃宋贺天中节宋帝见于紫宸殿
　　时帝恃其强盛欲南伐久矣全因道帝意求淮汉之地及指取将近臣议事并报钦宗讣音且言帝以九月北巡今所指近臣当于八月至金国大率皆谩辞也
　　帝令诸处统军择其精于射者得五千人皆用茸丝聫甲紫茸为上黄茸青茸次之号硬军亦曰细军
　　帝每自诧曰取江南此五千人足矣
　　六月南迁汴京自左丞相以下具九节仪从迎帝于南薰门帝及门而暴雨至仪从皆不克举帝入内至承天门迅雷大风并作【按原书此条接叙于帝弑太后图克坦氏之下考金史通鉴纲目帝南迁在六月弑太后在七月帝弑太后以其止南伐非以其止南迁也今改正】
　　宋徐喆来充起居称贺使
　　贺帝迁都也喆未至盱眙帝遣韩汝嘉先在泗州遂相见于淮岸口汝嘉传帝语谓卿等虽来既非所召可且回国令元指定一二近上人来须九月初定到
　　韩汝嘉自盱眙归諌帝寝兵议和帝曰汝与南宋为游説耶遂赐死
　　秋帝率其众北巡至北邙山因改名其山曰太平彗出角【按此上三条原书皆叙于南迁汴京之前先后倒置今移正】
　　七月帝弑其嫡母皇太后图克坦氏
　　宿王帝亲弟也诸王戮宿王独存时帝怵于梁大使之言宿王尝隂至太后处告曰今郎主信梁大使伪言广筑汴京用兵南伐皆是败国之事三王欲諌郎主不问已斩之矣今告娘娘望諌止之时太后方病适帝至因命之坐而问曰闻今广筑汴京签民造船聚糗粮制军器果有之乎帝曰有之太后曰吾无他疾以皇帝用兵不止逺征江南是吾病也若行此事民心必离乱之端也厯代无道之主皆亡国败家若果有此事其能免乎帝大怒遂使防军将军持嘉彦忠即宫中弑之以威言者于是左右缩颈国人以目而皇后图克坦氏与太子光煐【按金史作光英】复諌帝亦欲诛之母子俱避去三日方出
　　帝一日坐正隆殿召臣下问曰许多宰执孰能有为统军者右丞刘萼【按原书作刘谔考金史宋史并作刘萼今改正】曰臣请为之上喜即拜萼为汉南道行营统军将二万众厯唐邓以瞰荆襄又以金紫光禄大夫张忠彦【按金史作张中彦】统歩军孟州防御使王彦章副之将五万众据秦凤以伺巴蜀工部尚书苏保衡统水军【按金史海陵纪及保衡传并云为浙东道水军总管】骁骑上将军完顔郑家努【按金史作郑家】副之由海道趋二浙余兵帝自将焉
　　时帝与梁大使及妃嫔数人在宫游观闻李贵儿歌桞耆卿望海潮词咏钱唐之景帝喜梁大使曰此神仙词也既而后亦到遂饮酒时汴守孔彦舟进木樨一株帝喜梁大使因曰此花乃江南植以为薪于是帝问朝中谁曽徃江南者梁大使曰有兵部尚书胡邻遂召邻问钱唐之景邻曰扬州琼花润州金山平江姑苏钱唐西湖尤为天下美观帝闻之大喜决意南征
　　九月西元帅喀齐喀攻宋黄牛堡败还
　　喀齐喀以五千骑自凤翔大散闗入凤州界三十里攻黄牛堡宋守将李彦坚告急于吴璘驰至杀金平遣将援之彦坚督众用神臂弓射却我师璘又遣别将至寳鸡渭河夜刼桥头大寨我师败焉
　　刘萼攻光化军败还
　　我师攻光化军骑兵数百忽突入城宋守臣张超开谯门令从者率郡人巷战我军死者千余人遂引还
　　刘萼又攻信阳军仍失利引还
　　我师攻信阳宋赵撙引兵赴之军即还【按原书云西元帅喀齐喀攻宋黄牛堡光化信阳二军败还又云喀齐喀又攻信阳军仍失利引还光化军今襄阳之光化县信阳军今汝宁之信阳州喀齐喀之师在陜西鳯翔安得至此考金史本纪攻光化信阳者乃汉南道刘萼之师原书舛谬殊甚今改正又按金史本纪刘萼取光化军信阳军宋史本纪张超守信阳军金兵至拒却之金人犯信阳赵撙引兵赴之敌骑败走二史互异此书与宋史同与金史异】
　　帝以右丞李通为大都督尼雅满阿萨呼副之令先造浮桥于淮水上帝遂自将南征
　　帝衣橘红袍乘金甲马自宋州门出皇后图克坦氏与太子光煐俱送行帝掩泣徐曰天实使之不自由也时兵号百万氊帐相望钲鼓之声不絶南方大震
　　冬十月取安丰和光等州
　　帝既渡淮令万户萧琦以十万骑自花靥镇由定逺县取滁阳路至扬州琦至藕塘驻军先以百骑至清流闗南军无与敌者遂长驱而入直抵滁州守臣陆亷弃城去琦复自滁州引兵至瓦梁扼滁河不得渡执乡民欧大者问之大绐以有路自竹冈镇可径至六合琦从之使为郷导遂纡路半日故六合居民皆得逃去琦得城不入径自山路趋扬州攻克之
　　我师三千至樊城宋翟贵王进战死
　　时翟贵王进戍樊城兵不过三百我师至城下防无桥不得渡贵进引兵出战俱死士卒半淹入江中至晚我师退
　　我师至徳顺【按原书作顺徳考家史地理志徳顺军属秦鳯路金史地理志徳顺州宋徳顺军国初熈秦路宋史吴璘传攻徳顺八日而克今据改】
　　宋吴挺向起乃吴璘所遗攻徳顺之师【按原书无攻字据宋史吴璘传补】抵于城下有秦世辅者与其父出欲归宋师金人执其母妻招之世辅将还其母曰还亦死不还亦死等死耳曷若善事赵天子我师杀其母妻
　　是役也宋统制官朱勇被执不屈杀之髙师中力战死璘寻遣王中立败我师于治平寨又败我师于照城坡
　　我师既得扬州即遣兵来州渡为刘锜撃败于皂角林
　　锜命部将贾和仲吴超等来拒于皂角林我师陷重围下马死战数合锜部将王佐以歩卒百有四人徃林中设伏我师既入张弩俄发我师以运河岸狭非骑兵之利稍稍引去遂大败宋斩我统军髙景山俘数百人
　　我师分兵围海州宋魏胜邀李寳舟师并撃围解继又败于胶西
　　先是宿迁人魏胜为宋起义兵复海州宋总管李寳承制以胜知州事至是帝渡淮恐胜睨其后分军围海州防李寳率舟师由海道将拒我于胶西胜遣人邀寳于东海县同撃败我师于新桥胜还守北闗据沙堰寻以单骑叱逐东门外我师望风骇散翼日引去胜于是遣辨士招内降伏时山东豪杰王世修辈皆各以义旗聚众争为应援李寳乃与其子公佐引舟师密至胶西石臼岛【按宋史李实传作唐岛】而我舟师已出海口泊陈家岛相距止一山候风即南行不知宋师之猝至也寳伺我师之未觉遣其将曹洋黄端祷于石臼神祈风助顺忽风自南来众喜争奋引防握刃俄顷过山薄近我舟鼓声震荡我师大惊失措我师舟防皆以锦缬为之弥亘数里忽为波涛卷聚一隅窘促摇兀不能动寳命以火箭射之烟焰遂发延烧数百艘有火所不及者犹欲前拒寳命健士跃登舟上以短兵撃刺我师尽殪余军多中原旧民脱甲而降者三千众斩我将完顔郑家努等六人唯统军苏保衡未发旋闻其自经死【按金史保衡传及范成大揽辔録皆言保衡世宗时为右丞此书误】
　　我师攻陜州为宋任天锡所败
　　渤海军万人叛归辽阳府【按原书作会宁府考金史上京为会宁府东京为辽阳府世宗立于东京乃辽阳非会寜也已于年谱中辨正今改正】立东京留守襃为帝自帝发汴京将士多亡归者哈斯罕明安福夀髙忠建卢万家努东京穆昆金住等始受甲于大名即举部万余人亡归且宣言将归东京立新天子时咸平府穆昆里反据咸平将犯东京海陵使博索路总管黙亲来讨贼以兵属东京留守襃【按原书云哈斯罕明安福夀髙忠建卢万家努博索路总管谋住东京穆昆金住等始受甲于大名即举部二万余人亡归考金史海陵纪云哈斯罕明安福夀等始受甲于大名即举部万余人亡归又世宗纪云咸平路穆昆爪里反将化东京海陵使博索路总管黙亲来讨贼以兵属帝是黙亲与福夀等虽同至东京翼戴世宗然一为从征亡归之众一为海陵遣归讨贼之师　原书乃比而合之殊告事实今改正】襃留守东京天性仁孝沉静明达为众心所归故吏禄锦自汴还具述帝弑母等事且言将尽杀宗室兄弟襃惧谋于其舅兴中少尹【按原书作兴元少尹通鉴纲目亦同据金史世宗纪作兴中少尹金史地理志兴中府属北京路兴元府即今之汉中府此时属宋金未尝得之此书与通鉴纲目并误今改正】李石石劝襃杀副留守髙存福【按原书劝作惧据金史世宗纪改正】防福夀等以军至遂共杀存福等御宣和殿即位大赦改元大定下诏暴亮罪恶十事追尊父晋王宗辅为帝追諡简肃庙号睿宗【按原书但言庙号不书追諡今据金史补】
　　宋虞允文败帝于西采石【按宋史本纪作东采石】杨林渡
　　时帝为内变所挠于是亲率细军驻和州鸡笼山临江筑坛刑马祭天必欲驱诸军渡江丙子发坛建寅綉旗二中张黄盖帝执小红旗麾众时宋虞允文迎李显忠交王权军且犒师至采石而王权已去李显忠未至诸将莫肯用命宋军三五星散解鞍束甲尽伏山崦唯提举张振王琪稍任其责允文谓坐待显忠则误国事立督诸军勉以忠义由是皆奋用海鳅船迎撃士皆殊死鬬北舟沉溺万数其回北岸者帝皆杀之卒不得渡
　　帝得大定赦诏亟遣郭安国还讨叛乱【按金史海陵纪左司郎中鄂博库白东京即位改元事上拊髀叹驻军江北遣武平总管阿林先渡江至南岸失利上还和州是海陵闻世宗即位在未渡江之先也据通鉴纲目则海陵先于采石渡江为虞允文所拒还次和州乃闻世宗即位此书上条言帝为内变所挠在未渡江之时与金史合此条言帝得大定赦诏在渡江不利还师之后与通鉴纲目合葢由杂采诸书故前后互异今姑并存以俟考云】
　　左丞相张浩自汴京録大定即位赦诏驰报帝军帝叹曰朕欲俟江南平后取一戎大定之义以纪元是子乃先我乎命左右取书一帙示其下果预识改元之事即遣先锋郭安国回众攻之令尽诛黄河以北之叛已者
　　众军弑帝于州元帅府
　　帝自采石之败乃北抵洲宋虞允文亦自建康驰至镇江时江岸有车船二十四艘允文同总领朱夏卿等相与临江按试命战士踏车船径趋洲迫岸复回我师皆持满以待其船中流上下其转如飞我师相顾骇愕时帝已闻李寳由海道入胶西焚我战舰而荆鄂成闵诸军方顺流而下愈忿乃回扬州召诸将约三日毕济过期尽杀之诸将相与谋曰南军有备如此进有淹杀之祸退有尽戮之忧奈何中一将曰等死求生可乎众皆曰愿闻教有总管万载曰杀郎主却与南宋连和归乡则生矣众口一辞曰诺帝有细茸等军不临敌専以自卫诸将虽欲弑逆而细军卫之甚密众因谓细军曰淮东子女玉帛皆逃在泰州我辈急欲渡江汝等何不白郎主徃取之细军欣然共请帝从之于是细茸去者过半帝语威胜统军耶律劝农曰尔所将胜兵我明日自防数少必诛汝劝农自计兵已亡过半与其子宿直将军穆尔谋亦欲弑帝乙未诸将集兵万余人控直入帝寝帐中左右亲军散走诸将射帐中矢下如雨帝崩并杀妃侍与谋事者十余人时太子光煐留汴京亦为众所杀先一夕四鼓浓云塞空东北有大星坠其声如雷葢不祥之徴也南宋有知数者诣行府上书曰以太乙局攷之北帝不烦甲兵冬至前自有萧墙之变已而果然
　　帝凶问至东京【按原书作会宁今改正】世宗乃废帝为海陵王諡曰废后图克坦氏为海陵王夫人
　　细茸军陷宋泰州
　　刘萼次茨湖为宋守将所败【按原书无刘萼二字接上细茸军一条为一事茨湖在鄂州去泰州逺甚细茸军安得并陷之考宋史髙宗本纪刘萼复犯汉南之茨湖鄂州军史俊获其一将诸军继进萼师北去则次茨湖乃萼军也原书殊为舛误今増刘萼二字另为一条】
　　茨湖在大江洪口之南与光化军相对至是我师以舟度欲攻光化趋襄阳防风声不利不得着岸宋军校史俊麾旗登我舟来撃我师遂却
　　我师次全椒宋李显忠遣将来撃连为所败
　　时海陵虽殒我师未退为宋杨钦败于洪泽镇又为吴起败于杨林渡翼日始还
　　海陵被弑于州府洲镇之龟山寺时正隆六年十一月乙未也【按原书作十月考金史海陵纪海陵被弑在十一月乙未今改正】在位凡十二年
　　海陵少而知书既长弥自矫饰府库资财无所爱当世称贤诸王之诛预有力焉而窥觎非望熈宗莫之觉也一吟一咏冠絶当时深沉严重莫测其志及登极之后以法驭下勇于诛杀以防宁僻陋迁都燕京相宅未防复营汴邑初而篡君继而杀母背盟兴兵构祸累年自采石与海道败后不胜其忿而身亦亡矣










　　钦定重订大金国志卷十五
　　钦定四库全书
　　钦定重订大金国志卷十六
　　纪年
　　世宗圣明皇帝上
　　世宗圣明皇帝初名襃后改名雍武元皇帝孙晋王宗辅【按金史宗辅为左副将军薨追封潞王皇统六年进冀国王正隆二年改封许王未尝封晋王】之子也母曰图克坦氏生帝于云中【按金史本纪云母曰贞懿皇后李氏生于上京】其夜有光明体重倍于常儿性极仁厚在熈宗朝常侍立见有桎梏重囚帝问曰何不赦之熈宗嘉其意降其罪既长统兵为将达兰乌珠诸父南征帝未尝不在行间特以仁厚为士卒所推敌人所爱东京之役路允迪【按原书作路允中考世宗入宋东京与宋路允迪会相为賔主事见熈宗纪中今改正】承檄风靡入城之后不戮一人海陵晚年肆虐日甚宗族大臣悉被诛戮而旧臣如张通古孔彦舟亦皆坐死国人莫有固志及将用兵又借民间税钱五年民益怨愤是时豪杰并起大名王友直济南耿京太行陈俊倡集义众而契丹之后耶律干罕亦兴于沙漠渤海一军万人叛之归辽阳府共谋立帝【按金史叛臣传云海陵伐宋籍西北路丁壮耶律干罕从萨巴为乱又世宗纪云海陵南伐籍契丹部丁壮为兵部人不愿行遂叛至是咸平府穆昆里攻陷韩州据咸平府将犯东京起复东京留守海陵使博索路总管黙亲会讨贼黙亲即以臣礼上谒博索路本渤海地此云渤海一军万人叛之者谓博索路讨里之军叛海陵而归世宗也但其辞太简于事之首尾不具今节附金史以申明其説】
　　冬十月丙午【按金史本纪世宗即位以丙午日是月庚子朔丙午乃七日也原书作庚子朔即位今改正】帝即皇帝位改元大定赦天下黄河以北皆下之【辛巳】大定元年十二月帝至燕京
　　帝知海陵被弑乃与皇子允升允迪拥甲骑一万趋燕京【按金史允迪即世宗太子章宗之父本名呼塔噶大定二年赐名允迪八年更名允恭金史列传及宗室表皆无允开世宗本纪大定元年封子萨喇拉为许王呼塔噶为楚王金史世宗诸子传云永中本名萨喇拉初封许王永中葢即允开允恭为允迪之更名永中亦必允升之更名而金史不载耳】
　　遣使入宋议和
　　移宋牒云正隆失徳无名兴师两国生灵枉被涂炭已从废殒见议班师各务戢兵以图旧好
　　【壬午】大定二年春正月戊辰朔日有食之
　　帝定都于燕告祠天地社稷且告祖庙
　　以父故名宗辅非帝王所称改曰宗尧追諡懿宗【按懿宗乃庙号非諡也且世宗追尊其父为睿宗在大定元年事已见上卷此又谓追諡懿宗金图经亦有懿宗宗尧之称则是尝改上庙号而金史不书岂史之阙畧耶今仍原文以备参考又原书此下云以故主亶旧諡武灵庙号闵宗于义未恊改諡孝成皇帝庙号熈宗考熈宗初加諡号在大定元年更定諡号在大定十九年不宜书于此年且已见于熈宗纪中今删正】
　　封皇子允升为齐王充西京留守
　　二月命使髙忠建徃宋告嗣位宋以中书舍人洪迈来贺登位知閤门事张瀹【按金史交聘表宋史本纪并作张抡】副之
　　绍兴之和也近例屈节者凢十四事是时宋以徐喆馆伴始更改之凢十四事其大畧更定朝谒与进书受书仪范及伴使与北使抗礼而已于是畧如汴京故事
　　国书曰审膺骏命光宅丕图徳合天人庆均遐迩比因还使当露悃悰爰从海上之盟获讲邻封之信中更多故频紊始图事有权宜始为父兄而贬损衅无端隙靡邀地天之鉴临又曰愿画旧疆宠还敝国结兄弟无穷之好垂子孙可久之谋庶令南北之民永息干戈之苦
　　洪迈至燕京锁之馆中抑令于表中改换陪臣二字报书有曰名分既一言而定贡输亦两纪于兹又曰蔑夫致庆之辞要以难行之事实为天鉴再作祸端
　　正隆之渝盟也宋复取海泗唐邓陈蔡许汝嵩夀等十州至是宋但得四州而已
　　是时我师攻虢州者败于王彦攻汝州者败于吴拱闗陜一路丧秦陇环原熈河兰防洮州积石镇戎徳顺军凢十二郡金州一路丧啇虢陜华州凢四郡独持重兵坚守大散闗可以扼宋师吴璘遣杨从仪等攻下大散闗遂分兵据和尚原未防我师又取河州驱老弱数万屠之选强壮数千充军焚荡其城而还又取懐宁府宋守臣陈亨祖登城督战中流矢死是时京东义士耿京率众据东平府遣掌书记卒弃疾南附于宋授天平节度节制京东河北忠义军马既而遣使徃南宋通和遂不复通京遂为其将张安国杀之以来降
　　时我兵犹围海州宋张子葢率兵徃援仍聴张浚【按原书作张俊考张俊绍兴二十四年已卒而是年七月张浚为江淮宣抚此当作张浚今改正】节制相遇于石湫堰率精鋭先入王友直以所部力战我兵大败引还
　　夏六月宋髙宗禅帝位于皇太子是为孝宗遣使刘珙来报登位
　　珙行至境帝责以旧礼不纳而还
　　【癸未】大定三年春正月干罕余党萧哲伯耶律里由海道奔宋【按宋史本纪哲伯奔宋在去年十月】
　　哲伯里皆北朝骁将也
　　副元帅赫舍哩志宁引兵至虹县宋将李显忠邵宏渊两军皆溃
　　是时我师聚兵积粮于宿州之灵璧及虹县宋淮西招抚使李显忠建康都统制邵宏渊议欲袭二邑防元帅答南宋书谓境土当以正隆以前为界宋张浚闻于朝且上出师计至州合殿前江淮兵八万分二将济淮显忠取灵璧宏渊至虹我兵拒之显忠东趋虹县富察图们达周仁及右翼军都统萧琦皆叛降宋防副元帅赫舍哩志宁自睢阳引兵至城下次夕两南军大溃而归士卒死亡甚众资粮器械委弃殆尽
　　秋副元帅赫舍哩志宁遣书遗南宋宋令卢仲贤持报书至
　　报书大畧谓泗海唐邓等州乃正隆渝盟之后本朝未遣使之前得之至于嵗币固非所较苐以两淮凋残之后恐未能充其数仲贤辞行时宋帝戒勿许四郡而执政命许之无伤冬十一月仲贤至宿州布萨忠义惧之以威乃言归当如命许四郡遂以忠义遗三省枢密院书来凢画定四事一叔侄通书之式二唐邓泗海之地三嵗币银绢之数四叛亡俘虏之人且约令十一月二十日以前持誓书来宋汤思退为相遽奏以户部侍郎王之望为通问使知閤门事龙大渊副之许割弃四州求减嵗币之半【按原书无许割四州二句于情事未竟今据通鉴纲目补正又按通鉴纲目是时宋虽遣王之望使金旋手诏之望待命境上而使胡昉先来使昉至被执遂诏之望以币还此但言之望来使而不言其未至而还亦失事实今附识之以备一事之首尾】
　　五月立皇子越王允升为皇太子【按上文已书秋此又书五月颠倒已甚但此事本妄其先后亦无可更正耳】
　　时帝以贤厚为羣臣推立长子允升次子允猷皆有勲劳至是允升登储位诸子皆封王允升嗜酒喜游猎胆勇能用兵每劝帝南伐混一天下帝不聴【按金史世宗纪大定元年封子呼塔噶为楚王二年立楚王允迪为皇太子八年更名允恭二十五年皇太子允恭薨又世纪云显宗皇帝讳允恭本讳呼塔噶世宗第二子世宗即位封楚王二年五月立为皇太子二十五年六月崩章宗即位追諡体道宏仁英文睿徳光孝皇帝庙号显宗是世宗所立之太子惟一允恭也此书则谓世宗初立允升为太子允升薨乃立允恭大定元年云立子允升为齐王充西京留守三年云立皇子越王允升为皇太子十二年云皇太子允升薨十九年云太子允升贼杀其弟晋王允猷奔和龙帝遣完顔宇追杀之二十年云立子允恭为皇太子储副至重果中间再立史岂无一语及之者且既云封齐王又称越王既书太子薨又言奔和龙见杀葢所言皆妄尔】
　　是嵗宋孝宗隆兴元年
　　【甲申】大定四年春正月诏造总计録
　　大畧曰正隆失道土木征伐相继而起有司出纳动千万计浩瀚连年莫防其数临急空乏唯有取之于民自今除每嵗収支外并将见管实在之数开具成册使朝廷通知有余不足之数且以革去吏奸俟储积果多然后议窠名之重轻考拨定之数目寛减州县优恤疲民
　　秋八月宋遣宗正少卿魏来充通问使【按金史交聘表作礼部尚书魏葢摄卿以行也】
　　国书之来已许割四郡但求减嵗币之半及疆帝以书不如式不受又谕割商秦地及归正人且求嵗币二十万以闻诸朝宋帝命尽依初式再易书嵗币亦如其数
　　是时宋丞相汤思退力主和议隂告我师俾以重兵胁和
　　冬十一月元帅布萨忠义遂自清河口渡淮且分兵取滁州
　　时因宋相汤思退隂输胁和之请乃以未得所欲为辞复自濠州系桥渡淮宋守将魏胜战死刘寳自楚州王彦自昭闗南遁又分兵取滁州至六合县为宋歩军统制崔臯所败【按原书无统制二字据宋史本纪补正】
　　宋使至颍河口见布萨忠义赫舍哩志宁令持国书诣燕山定和
　　国书畧曰修此齐盟出于初议中因曲见或为矛盾之言致此数年未讲衣裳之防兹聆嘉报不替旧欢仰卫社之大忠感睦邻之髙义已遵约束无复异同二将令与其介康谞【金史交聘表作康偦】同诣燕山我师亦罢
　　宋遣洪适为贺生辰使龙大渊副之
　　【乙酉】大定五年春正月大雷【按是年大雷金史五行志不书】
　　二月赐髙年孝悌力田人粟帛各有差
　　赦河南诸州
　　以被兵去处干戈涂炭故也
　　夏四月遣报问使完顔中【金史交聘表及宋史本纪并作完顔仲】杨伯雄至南宋宋遣李若川来贺上尊号
　　是年我所遣报问使副殿前左副都防检完顔中翰林直学士杨伯雄至南宋持国书入见始谓江南为宋皇帝【按此条分注原书属上年宋遣洪适为贺生辰使一条殊为失伦今移正】
　　元帅布萨忠义副元帅赫舍哩志宁来朝帝宴之于正隆殿赐金帛有差　是嵗宋孝宗乾道元年
　　【丙戌】大定六年春正月己酉朔大防羣臣于紫极殿始用百戏酒三行则乐作鸣钲击鼓百戏出塲有大旗狮豹跷索上竿之类
　　夏熈州龙见
　　熈州野外泺水有龙见三日初于水面见苍龙一条良久即没次日见金龙以爪托一婴儿儿虽为龙所戏弄畧无惧色三日金龙如故见一帝者乘白马红衫玉带如少年中官状马前有六蟾蜍凢三时方没郡人竞徃观之相去甚近而无风涛之害【按金史五行志以此为天眷元年夏事】
　　秋七月翁舍展国率户内附
　　以其地为资霖等州
　　冬十月宋遣使方滋来贺明年正旦帝亦遣使徃宋贺防庆节寻又遣使徃宋贺明年正旦【按金史交聘表大定六年正月宋礼部尚书方滋福州观察使王抃贺正旦七年宋试工部尚书薛良用昭庆军承宣使张説贺正旦此以方滋为七年贺正旦使误也】
　　十一月行幸东京行宫
　　十二月庚寅还宫
　　【丁亥】大定七年春正月赐酺一日
　　命羣臣赋诗京邑耆老亦防焉颁赐各有差
　　冬十月免诸伎作屯牧杂色役之徒为白户
　　十一月诏徃年兵士从征身殒战塲者蠲其家租赋帝与宋帝各遣使徃来贺明年正旦
　　待宋使使副日给酒二十量罐羊肉八觔果子钱五百杂使钱五百白麫三觔油半觔醋二升盐半觔粉一觔细白米三升酱半觔柴三束上节加供细酒六量罐羊肉五觔麫三觔杂使钱二百白米二升中节常供酒五量罐羊肉三觔麫二觔杂使钱一百白米一升五合下节与中节同






　　钦定重订大金国志卷十六
　　钦定四库全书
　　钦定重订大金国志卷十七
　　纪年
　　世宗圣明皇帝中
　　【戊子】大定八年春正月诏増塲
　　自南北通和后始置塲凢塲之法商人货百千以下者十人为保留其货之半在塲以其半赴南边塲博易俟得南货回复易其半以徃大商悉拘之以俟南贾之来蔡泗唐邓秦巩洮州鳯翔府置塲宋亦于光州枣阳安丰军花靥镇盱眙军皆置塲海陵兴兵诸塲皆罢至此复旧仍令凑集去处増置以闻
　　秋七月以水涝遣使巡抚流亡人户
　　特命疏决系囚
　　诏以疏决系囚例为文具诸路淹狱动二三年在京者朕当亲决不以暑月为拘其诸路狱案经久者取其尤而罚之
　　【己丑】大定九年春二月命礼部侍郎完顔伯林徃辽东渤海一带询访官吏治状按举黜陟所至问民疾苦诏以完顔建忠为左丞相赫舍哩乌尔古为右丞相翰林直学士杨伯雄为参知政事
　　冬十月废北京府行台省
　　【庚寅】大定十年春正月祀南郊望日大射于燕山之北大阅兵师五日而罢
　　诏以去年临洮府路兰秦河防州旱人民大饥命所在官司存恤【按大定八年水涝十年临洮等处旱金史五行志皆不书】
　　夏五月宋遣范成大来为祈请使
　　为陵寝受书二事也国书报之大畧云和约再成界山河而如旧缄音遽至指巩雒以为言援昔时无用之文凟今日既盟之好既云废祀欲申送逺之懐止可奉迁即俟刻期之报至若未归之旅榇亦当并发于行涂抑闻附请之词欲废受书之礼出于率易要以必从于尊卑之分何如顾信誓之诚安在事当审处邦可孚休
　　自熈宗讲和后所定受书之礼北使捧书升殿北面立榻前跪进南帝降榻受书以授内侍世宗初立遣使徃宋报登位使取书以进及后来再和循旧例降榻受书毕复御座至是宋帝悔之因其报问使还及其年遣李若川贺帝尊号悉命【口】陈祈削此礼不报
　　燕羣臣于同乐园之瑶池
　　帝因语及古今帝王成败之迹大率以不嗜杀人为本数年休兵民力少苏惟独贪残之吏去朝廷稍逺恐为百姓之蠧宜时加稽察以革其知中书省贝勒稽首曰陛下言及此社稷之福也
　　【辛邜】大定十一年春正月祀太庙
　　制诸州嵗贡三人
　　三月己丑朝日于东郊
　　夏五月宋遣使赵雄来贺帝生辰重附国书
　　宋国书曰比致祈恳旋勤诲缄欲重遣于轺车恐复烦于馆舍惟列圣久安之陵寝既难一旦而骤迁则靖康未返之衣冠岂敢先期而独请再披谅谕之防详及受书之仪葢今叔侄之情亲与昔尊卑之礼异敢因庆礼荐布忱诚尚冀允从俾符企望葢去年范成大所得本国报书以钦宗梓宫为辞也
　　宋使赵雄入辞我国使臣宣谕
　　谕云跪聴防归日传谕宋皇帝向来初请和日宋朝来祈请徽宗灵柩已送还了今再讲和宋国自当来祈请钦宗灵柩父子同塟以时奉祀前日来使却妄请巩雒山陵上国止许奉还并许其就发还钦宗灵柩上国已令搬取在此俟来报闻今因聘使来辄附书称久安陵寝难以輙迁并及靖康灵柩亦难独请则向来已许迁送者今反辞以为难于义安在朕念钦宗尝在宋国作帝尚尔权塟深可悯恤今宋国既不欲请上国却当就巩雒山陵奉塟竟无一语及受书事
　　冬宋遣莫蒙来充贺正旦使
　　【壬辰】大定十二年春宋使莫蒙入见【按此上二条原书莫上并衍充字据宋史删正】
　　时正月三日本国锡晏前后循例无违者蒙独毅然以宋朝国忌不敢簮花聴乐为辞争辨久之帝从其请就馆赐食
　　河东河北大饥流人相枕死于道诏所在开仓赈恤冀莫泽潞绛解州盗贼大起诏元帅布萨忠义等讨之【按金史本纪布萨忠义薨于大定六年此于是年书忠义讨盗贼殊为舛误】
　　啸聚山谷散而复合有连十数村屠之累及无辜而强壮迸逸竟不能制
　　秋八月皇太子允升薨
　　【癸巳】大定十三年春二月猎于南山
　　诏以频年水旱百姓饥毙分遣使者开仓赈恤仍断食粟之畜
　　夏四月诏诸路有粟之家供年之外悉贷饥人
　　西夏遣使来贡
　　五月壬申朔日有食之
　　【甲午】大定十四年冬十一月甲申朔日有食之【按原书此条系于大定十三年五月日食之下大阳无一嵗频食之法考金史宋史通鉴纲目癸巳年日食于五月甲午年日食于十一月原书必系博冩舛错今改正】　是嵗宋孝宗淳熈元年
　　【乙未】大定十五年秋九月诏年老之人无注县令【按原书是年不载事实今据金史补】
　　【丙申】大定十六年春正月帝御正隆殿受印寳一曰承天休延万亿永无极二曰受命于天既夀永昌三曰天子之寳四曰天子行寳五曰天子信寳六曰皇帝之寳七曰天子神寳八曰御书之寳九曰皇帝恭膺天命之寳十曰天下同文之寳置符寳郎门下省大朝防则陈之
　　初尼雅满南征取宋京师尽取宋朝所有玉玺寳印此恐即是南宋之物
　　夏四月宋遣左司谏汤邦彦来充申议使请河南陵寝之地
　　邦彦至燕帝拒不纳既旬余乃命引见夹道皆控露刃之士邦彦大怖不能措一辞而出国中遗赐物件邦彦受之如宋朝礼物则帝不受也宋帝大怒流邦彦于新州自是河南之役始息不复遣使矣
　　【丁酉】大定十七年春正月赈大名府路饥
　　恩濮滑三州特甚民流亡莩死不可胜计
　　诏天下劝民田视每嵗所入以为官吏殿最
　　以吏部尚书完顔世卿参知政事以权直学士院窦耆年同知中书省事
　　夏四月三日帝与太子诸王在东院赏牡丹晋王允猷赋诗以陈和诗者十五人
　　乌珠子伟【按金史宗灵表乌珠二子长曰亨次曰音徳亨于贞元二年为海陵所杀至正隆六年复杀音徳此云乌珠子伟必系舛误】探知其意直前顿首言曰国家起自汉北君臣将帅皆以勇畧战争故能防辽防宋混一南北诸番畏惧自近年来多用辽宋亡国遗臣以富贵文字壊我土俗先臣昔在顺昌为刘锜所败便叹用兵不如天防时皆是年来贪安渐为人侮今皇帝既一向不説着兵使説文字人朝夕在侧遗宋所传之主闻是有志报复今蒙古不受调役夏人亦复侵边陛下舍战鬬之士谓其不足与语不知三边有急把作诗人去当得否帝黙然左右皆骇目相顾知内省事余万福向前扶之曰皇帝方欢饮郎君却作苦恼人语耶扶起去之自是文武分党如氷炭矣
　　【戊戍】大定十八年春正月翰林侍读学士张酢吴与权等入对于便殿因言及边防事
　　酢等上言曰军政不修防三十年矣阙额不补者过半其见存者皆疲老之余不堪战阵大定初已万万不如天防时今沉溺晏安消磨殆尽愿与大臣讲明军政以为自立之计帝从之
　　秋九月西夏遣将博啰哈雅来攻麟州陷之
　　夏师至宕遵源卭都部首领禄东贺密与之通畨僧达喇者约日为应我师与战禄东贺从中叛去与西夏兵首尾来击我师熸戊子麟州城陷夏人虏金帛子女无数并毁城而去











　　钦定重订大金国志卷十七
　　钦定四库全书
　　钦定重订大金国志卷十八
　　纪年
　　世宗圣明皇帝下
　　【己亥】大定十九年春正月太子允升贼杀其弟晋王允猷事觉奔和龙帝遣完顔宇追杀之并诛其妻孥八十余人
　　晋王宫僚张克已延晋王允猷宴于南凉观三鼓方散晋王因寝及晨观门防启有血衣掷地侧卫直赫图亟徃视之晋王已殒胸口皆伤侍女四人亦死诏大兴府捕贼甚急防前门失官钱有张覩遂宁等在市嬉游花酒损废金帛殆不胜算众疑其盗官钱因擒之阅其箧有金五百两皆太子允升所赐下狱鞫问乃知杀晋王者此辈实太子使之也县密以闻大兴尹完顔珪密奏帝召二府议之且疑其不然太子允升觉之诘晓防服佩三卫符出门晨夜奔驰凢三日至和龙【按和龙为慕容氏所都在辽水之西乃汉唐之栁城县司马光通鉴以黄龙府为和龙胡三省已辨其误此所言和龙葢亦指黄龙府而言乃金之隆州利渉军也但此书所载允升事本妄则其所言和龙城之误固不足辨耳】上遣明威将军完顔宇驰骑追之宇年老不能驰逐允升至防同宣言南宫子孙弑逆我今在此发兵救国难国人闻太子至皆信自防同以北和龙以西皆受调发防宇至人心始疑宇至栋摩与太子遇宇宣诏且约日合战至晡太子众散诘朝宇进兵悬榜购募和龙人以允升首至有司请诛其妻孥凡八十余人諡允猷为元悼太子【按金史并无太子作乱事且此书既于大定十二年书皇太子允升薨又于十七年书帝与皇太子赏牡丹又于是年叙太子杀晋王其自相抵牾已甚谬妄无疑】
　　【庚子】大定二十年亡辽遗族耶律干罕为羣牧使【按金史干罕本契丹之族先从萨巴为乱山前山后诸羣牧皆应之非干罕为羣牧使也】聚兵十万自号后辽皇帝结北地诸部为援帝遣宣徽使赫舍哩萨必为元帅将兵八千以讨之生擒干罕割耳鼻五十车封萨必为金源郡王右丞相【按金史海陵纪正隆六年契丹诸部反世宗纪大定二年九月右都监完顔思敬获契丹干罕余众悉平通鉴纲目书干罕之叛于正隆六年书干罕之平于大定二年与金史同此书于大定三年书干罕余党奔宋亦与史合而此年又书干罕叛讨平之上距干罕之平已十八年又按金史讨平干罕者为布萨忠义赫舍哩志宁完顔思敬诸人萨必即志宁也忠义薨于大定六年志宁思敬薨于大定十二年皆不至大定二十年也此书舛误殊甚】
　　越明年萨必病笃帝问以国事对曰诸部强盛宜早图之使彼无壮士方得帝首肯之然帝终仁厚不忍用兵也
　　七月立皇子升王允恭为皇太子
　　时帝有子七人长曰太子允升次曰升王允恭次曰晋王允猷第三第四失其名次曰郑王允蹈次曰卫王允济太子既死允恭以次长当立【按金史宗室表世宗子曰允中镐王传云初封许进封越与赵又进封汉又进封并又进封镐曰苏尼赵王无传曰萨鲁越王无传曰永功传云初封郑改封隋进封曹又进封谯又进封越曰永成传云始封潘进封豳又进封吴又进封豫曰永升传云封徐与虞徙封隋改封曹又改宛又改防曰允蹈传云初封縢进封徐进封卫徙封郑曰永徳传云封薛王进封沈进封豳进封潞与显宗卫绍王共十人其受封者皆在大定二十年之前此云时帝有子之人与史不合其所言封国亦多与史异】
　　【辛丑】大定二十一年春二月河东南北路地震平阳河中府隰怀晋等州地震弥旬昼夜不止壊城壁屋宇人畜死者甚众诏官给钱瘗塟优恤死伤之家【按此年地震金史五行志不书】
　　三月诏兖州之曲阜修宣圣墓赐其家子孙粟帛仍给守视十人
　　金国之初大军至曲阜方发宣圣陵尼雅满闻之问髙庆裔曰孔子何人对曰古之大圣人曰大圣人墓岂可发耶皆杀之故曲阜得全世宗时南北无事之久其崇文兴化宜矣
　　【壬寅】大定二十二年春三月诏恤民
　　诏畧曰皇祖有训非继体敢忘圣人无心惟百姓是念朕丕承宏绪二纪于兹祗遹先猷不为不逺永言治理务在恤民万方有罪罪在朕躬所以当馈兴忧夕惕载懐者也今天下粗安海内无事可使人分巡风俗申达寃枉孝弟力田给以优复鳏寡孤独时加赈济其有蠧民害政之事一切罢行【按此诏大定美政而金史本纪不书】
　　秋七月集诸军讲武于宛平泽第赏有差【按金史本纪是年七月宰臣奏事上颇违豫宰臣请退上使终其奏而此书乃言是月集诸军讲武恐有舛误】
　　【癸卯】大定二十三年春二月以尚书右丞张汝弼摄大尉致祭至圣文宣王
　　【甲辰】大定二十四年春三月壬寅如上京【按原书于此上二年皆不载事实今据金史补】
　　【乙巳】大定二十五年春正月长白山二龙见解角交戏而去
　　长白山在冷山东南千余里其山禽兽皆白黒水发源于此旧名粟末河【按黒水即黒龙江其源曰敖嫩色禽出克鲁伦河源西北三百余里之小忒山其出长白山者为松花江即古粟末水下流合活同几河即古混同江松花江自源行三千六百里至查匪噶山之北方入黒龙江契丹国志以出长白者为黒水此书仍之其于源流尚为未晰今姑仍旧文而辨正之云】契丹圣宗改名混同江【按原书云契丹太宗破晋改名混同江考辽史混同江乃圣宗改名今改正】
　　是月雨土
　　三月郑蔡颍等州大水命赈恤之【按此上三事金史五行志皆不书】秋七月以隆暑诏州县决系囚
　　【丙午】大定二十六年春二月诏曰曩者边埸多事南方未賔致令孔庙頽落礼典凌迟女巫杂觋淫进非礼自今有祭孔庙制用酒脯而已犯者以违制论
　　夏河东大水虾蟇鸣于树上【按此年大水金史五行志不书】
　　是嵗东夷十一国朝贡
　　【丁未】大定二十七年春正月元夕张灯琉璃珠璎翠羽飞仙之类不一至有以金珠为饰者都人男女盛饰观玩至十八日而罢
　　金初无元夕张灯之俗己酉嵗有南僧被掳至阙遇上元以长竿引灯毬表而出之以为戏太宗见之大骇时有南人谋变事泄而诛太宗疑是人欲啸聚为乱刻日时立此为信命杀之后数年至燕始识之至今遂盛
　　三月皇太子允恭薨诏立原王璟为皇太孙
　　允恭二子长曰丰王珣次曰原王璟璟嫡孙也【按金史太子允恭薨于大定二十五年皇太孙之立则在是年也又史宗室表显宗子七人曰琮郓王曰环瀛王曰璜霍王曰琦瀛王曰玠温王其二人为章宗宣宗丰王珣即宣宗也此谓太子薨于是年又谓允恭惟二子皆与史不合】
　　【戊申】大定二十八年秋七月京兆府路总管摩绰锡尔丹以卧沙羊入献
　　闗西羊出同州沙苑大角虬上盘至耳最佳者为卧沙细肋锡尔丹所贡即此羊也
　　冬十月宋太上皇帝殂庙号髙宗遣司农少卿邢璞来为告哀使
　　璞至汴京国中赐宴欲行乐璞持不可自朝至夜漏下三十刻璞持议益坚国中不能夺竟撤乐怱遽而罢至燕京阁门又令南使服吉带入见璞又持不可日将午入见殿上皆浅黄帷幄乃知帝本无他意也【按宋髙宗之丧使邢璞至金为告哀使金使吊又使京镗至金为报谢使宋史辞乐事见镗传罗大经鹤林玉露所载亦同此书以为瓉事误也】
　　【己酉】大定二十九年春宋以中书舍人郑侨充贺正旦使閤门张时修副之
　　侨等以嵗暮抵燕时帝病已笃传防使人免朝见令就东上閤门进书侨与时修力争以为东上阁门者乃臣子进献表章之地本朝皇帝国书岂当于此投进徃复争辨相持至日晚乃令且就馆至漏下十数刻忽传帝命【按原书云至漏下数十刻乃令且就馆相持至日晚忽传帝命云云前后倒置今改正】以使人欲面进书今已过期可遣还明日帝崩实大定二十九年正月二日也【按金史本纪大定二十九年正月壬辰朔上大渐不能视朝诏遣宋髙丽夏贺正旦使还癸巳上崩于福安殿交聘表云大定二十九年正月壬辰朔宋显谟阁学士郑侨广州观察使张时修等贺正旦上大渐宋正旦使还通鉴纲目淳熙十六年己酉春正月金主雍卒孙璟立二月帝传位于太子则是世宗之崩在大定二十九年己酉嵗而郑侨张时修乃二十九年贺正旦之使原书于是年书宋孝宋禅位于二月书宋贺正旦之使于冬而谓世宗之崩为大定二十九年余二日据其説则世宗以庚戌年正月二日崩与金史宋史通鉴纲目皆不合其误无疑今改正】
　　太子允恭早卒皇太孙璟即位上帝諡曰光天兴运文徳武功圣明仁孝皇帝庙号世宗追諡允恭为体道宏仁英文睿徳光孝皇帝庙号显宗【按原书云追諡帝为世宗允恭为显宗殊为舛畧今据金史补正】
　　世宗寛仁爱人雅有大度厯事两朝亲见干戈之荼毒崎岖日久心颇厌之中原百姓不堪海陵之虐而大名王友直之徒相继并起辽东渤海之众服其贤厚而正隆渡江之鋭意挫于讴歌之地适南北未定犹有交争和好既成迄三十年无寸兵尺铁之用尝遇饥年每命所在官司开仓赈恤诸国朝有见其强盛而致疑者终不肯加暧昧之诛是致户口殷繁充实北人谓之小尧舜云
　　二月宋孝宗禅位于皇太子是为光宗自称太上皇移居重华宫

　　钦定重订大金国志卷十八
　　钦定四库全书
　　钦定重订大金国志卷十九
　　纪年
　　章宗皇帝上
　　章宗皇帝名璟世宗皇帝孙显宗允恭之子也防好学善属文寛裕温和朝野属望母赵氏即故降授千牛卫将军郓王楷之防女【按金史章母曰孝懿皇后图克坦氏父为图克坦贞母为梁国公主此乃以为宋郓王楷之女谬妄殊甚】世宗时封原王为正嫡孙遂得立为嗣居春宫未及二年而世宗崩大定二十九年春正月甲午即皇帝位【按金史章宗纪正月癸巳世宗崩即位于柩前此云甲午即位与史差较一日】二月文武百官各増二级甲辰祀上帝于南郊乙巳享太社丙午享太庙
　　三月赐髙年孝悌力田者粟帛有差鳏寡孤独优加赈恤【按此上二条原书并在明昌元年考金史章宗纪大定二十九年春正月癸巳世宗崩即皇帝位于柩前丙甲诏赐内外官覃恩两重三品以上者一重免今年租税鳏寡孤独人绢一匹米一石此皆大定二十九年事原书误以世宗崩于庚戌嵗而章宗为不逾年改元故皆书于明昌元年今改正至郊社享庙金史本纪不书而大定二十九年二月辛酉朔则不得有甲辰乙巳丙午三日或为明昌元年事亦未可知但原书既与文武增□事达书而他又别无可据姑以类移书于此而附识其疑云】
　　【庚戍】明昌元年春正月大赦天下改元明昌【按原书书大数改元于明昌元年之前今据金史本纪改正】
　　遣大臣廵视天下风俗
　　夏四月翰林学士兼枢密院张克已叅知政事
　　以有建储之勲也
　　左仆射知中书省贝勒加大保同知中书省王昌禹为右仆射直学士吴与权兼侍中
　　夏国冦岚州又冦石州【按懋昭误谓章宗不逾年改元故以大定末年事系于明昌元年其金史可据者业已改正至此上四条考之金史尚无明据姑从原书系于是年】是嵗宋光宗绍熈元年
　　【辛亥】明昌二年春正月加上皇太后尊号曰夀福御宣华殿集百宫及宫人内外命妇大列妓乐又纵诸伶人百端以为戏乐【按懋昭以章宗为不逾年改元其书上皇太后尊号于明昌二年实则明昌元年也然考金史后妃传明昌元年世宗服未终礼官议以五月奉上册寳后以礼所未安弗许上谕有司待来年竟以二年正月崩于隆庆宫据此则此礼实未尝行且太后以世宗服未终不受册宝又安有列妓乐为戏乐乎今姑从原书书于二年而辨正其妄云】
　　三月拜经童为相
　　经童者僧童也【按金取士之目有七而经童为其一经童谓童子之能通经者金胥持国由经童入仕至防政见金史及归濳志故宋人传檄有经童作相之语此乃以经童为僧童此与郢书燕説何异姑存而辨正之】
　　夏五月封监女为妃
　　监女者大金有宫监凡用兵所掳妇女良者皆入此监以为奴婢所不齿者是时内庭之事惟贵妃之言是用外庭之事惟竒尔李防检之説是从【按竒尔李妃之兄】于是朝纲不振军民胥怨【按金史胥待国为叅知政事在明昌四年李氏封妃本纪在五年后妃传在四年此皆书于明昌二年与金史不合】
　　回鹘国使来贡
　　西夏陷鄜坊州又攻保安军
　　【壬子】明昌三年春二月内侍江渊除内都知省益恃恩用事
　　帝之登极也尊礼大臣事不自决召朝臣有文学者及礼学官于宫宴防令以经义相质手笔措问酒酣各赋诗尽欢渊出入宫掖大受四方餽送国体始弱矣
　　【癸丑】明昌四年冬十月诛郑王允蹈
　　允蹈世宗第六子也于属为叔先是太子允恭既薨允蹈次长当立枢密院张克已以宫僚私意賛立太孙然允蹈性寛厚母亦赵氏【按章宗母图克坦氏而此书妄以为赵氏则其言允蹈母亦赵氏者葢亦妄耳】逺避恩宠中外无党世宗称其局量诸武将谓其有外家风不甚附之太孙既立每见之有愧色是时帝日久酣饮外间奏章不许通京师謡言云东欲行西欲飞中间一路亦垂垂我醉不醉知不知完顔髙完顔志同见人心危疑且闻帝尝憾之密谋立郑王而郑王实不知也【按金史允蹈传郭谏言郑王相貌非常又崔温焉太初私论防记王信其説隂结内传郑雨儿伺帝此言完顔髙完顔志同谋立王而王不知与史不合】其妹夫唐古布拉【按金史作布拉覩】兄察为统军与髙等相得防于菩提寺髙泣谓察曰皇帝昏惑不能君道公可与弟同达意于郑王王必许之由是谋议渐广髙从兄中山守志同弟志宁为从中起内侍俞三徳素恶江渊髙密结之伺帝动静为应防唐古家二奴以资易马与张卫为布拉所逐且送大兴府鞭之唐古婢春英先与张通布拉不知也一日婢立于看位见张从外来隔窻呼之与语告以驸马与众谋立郑王二奴诣大兴告变大兴尹萧宗裔送二奴各囚一所责状言之皆同遂密奏帝时帝与郑宸妃张媫妤皆醉卧未兴申漏六刻江渊以水沃面徐告其故夜遣东队主李白曜西队主张飞龙御前将军完顔赫徳分兵擒捕置狱防同馆狱成郑王允蹈及驸马都尉唐古布拉同母妹新兴公主荣安公主并赐死【按金史允蹈传但言泽国公主长乐赐死又传云允蹈妹韩国公主适河南统军使布萨揆欲取其军为助与妹泽国公主长乐谋使驸马都尉布拉覩先请婚于揆以观其意揆拒却其婚使者不敢复言韩国泽国葢即新兴荣安之进封但揆既拒絶布拉则韩国不当并诛史言为允】同逆夷三族其诛郑王诏书云天下一家讵可窥于神器公族三宥卒莫逭乎常刑非忘根本骨肉之情葢为宗社安危之计亦由凉徳有失睦亲乃于间嵗之中连致逆谋之起恩以义掩至于重典之亟行天髙聴卑殆非此心之得已兴言及此惋叹奚穷
　　是时帝淫佚自用聴谗多疑既诛允蹈又黥其伯允中于平阳【按金史镐王允中以明昌六年赐死未尝言其被黥】
　　【甲寅】明昌五年春正月大通节度使爱王大辨据五国城以叛
　　大辨郑王允蹈之子也初允蹈三子大辨居长年十六明断果决封遂宁郡王明昌初迁封爱王大辨间常説其父曰太孙既立大人处嫌疑之地宜思避祸不如乞外镇可以自安允蹈不从然东宫党【按章宗既即位则其故宫臣安可复称东宫党】以其性寛厚不疑且太妃与允蹈母为姊妹每相慈爱故张克已等独以大辨为疑方大辨之生也其母萧氏梦一人骑马持刀自南而至称云南绍兴主遣来觉而与其姑言之及生赵氏捧之而泣曰汝自南来耶尤钟爱抚育世宗以其母死俾在赵贵人处年十二始遣出防蒙古累冦边大臣议遣亲王统兵镇抚大辨乃请行世宗以其年弱不许完顔赤曰爱王虽年少然志气明决度必可任遂遣之至镇大得诸夷之心及允蹈之诛也其奴樵夫者急遣人徃报爱王使为备越三日以密诏令五国副都统耶律康孙杀之既至康孙与其腹心完顔天应谋天应得密诏许诺径携以入示爱王垂泪言曰四大王已死郎君当若何爱王曰公欲见杀我无可奈何天应曰天应受大王父子大恩今日主上所为非人理不可坐受戮辱盍思为救国雪耻计爱王起拜曰惟公命翌日严备延康孙入徐谓曰有诏见杀耶康孙知事泄哀泣祈出都典客古巴桑曰无此事大王且劝中大使酒康孙垂泪饮之急上马至驿而死次日爱王为父发哀内外诸门悉皆严备调发上国兵七万为守城计三路提防万俟兀驰驿奏爱王叛国
　　帝遣东安王瑜将河北兵五万武定王瑶将燕兵五万讨爱王国兵败绩
　　瑜等至桑干州遇爱王将古巴桑与战河北兵大败瑜仅以身免
　　三月大起河东陜西路签军一十五万上京路签军五万命东安王瑜完顔进等分路攻讨约防于五国城爱王闻大兵至忧惧不知所出掌书记何大雅説爱王曰主上以君讨臣今兹之来势头甚重万一战而不防后将谁继不若求援于鞑靼【按原书作大朝懋昭金人而后归于宋此书进于端平元年下距宋亡尚四十年而书中称元曰大朝称元帅曰大军称元将曰大将元使曰天使葢必经元人改窜耳元至世祖至元八年始改国号至元以前尚号防古又是书于大安三年云鞑靼至是改称大蒙古国则是书自大安三年以前当称鞑靼大安三年以后当称蒙古今悉改正以从其实且以别内外之辞云】爱王许诺遣大雅徃聘约以子雄为质破国之后军储金帛惟其所取许之
　　夏五月完顔进等击败古巴桑于东堙津和寳努筑垒北狐口邀夺进粮帝又遣萧繖努等伏兵破杀之进等兵至东堙津古巴桑战败退保五楼城进追至城下因围守之爱王遣亲将和寳努当北狐口两山之间筑城堡坚守不动粮车至輙为所夺进军乏食天时方暑率皆饥困二十七日帝遣完顔宗庆徃攻寳努垒以通运路内枢密王渐固争谓宗庆轻鋭无谋用之必败事宗庆亦不欲行乃遣萧繖努李用辰徃繖努将至北狐口天渐明大雾四起遣上国兵四千人藏伏北狐之下以粮车自东路上鸣鼓张旗运夫呼啸和寳努出兵袭之胜负未定伏兵倐起夺其城植旗于上和寳努兵顾见之皆惊溃寳努自杀运路遂通
　　何大雅求援鞑靼兵至五楼完顔进等与战败绩时爱王见势急其妻兄乌勒沁与子雄守城自徃北地至平天漠而大雅将兵已至爱王大喜以手指天乃下马与鞑靼首将稽首相见奉献金寳十车首将喜曰大王无虑待郎与战【北人言我为郎也】兵将至五楼进等与战北人秃体火挝以入以一当百进兵大败乘胜袭逐至和龙东津【按爱王之事不见于史如此书所言则丧师失地其为变故不少何以金史纪传殊无一语及之又考元史本纪元太祖六年始兴师伐金当金卫绍王大安三年章宗之时虽已称帝然尚未叛金太祖本纪云初帝贡嵗币于金金主使卫王允济受贡于静州帝见允济不为礼允济嗣位欲俟帝再入贡害之帝知之遂与金絶元圣武视征记云金承相完顔襄帅兵逐叛者北走上闻之率兵自鄂诺河追讨金主授帝为察罕图噜完顔襄为丞相正当明昌时也则章宗时元未伐金明矣此书所言爱王兴师又言元师助爱王伐金大举深入大书不一书皆妄言尔】
　　六月宋孝宗殂嗣帝光宗卧疾犹未能出就内中成服秋七月宋光宗禅位于皇太子是为宁宗遣使郑湜来告登位范仲壬副之
　　【乙邜】明昌六年自爱王之叛师旅大丧帝颇忧之太后亦劝帝勤国事江渊等每以欢言解之曰兵师虽败死亡无多郑宸妃执杯劝帝遂歌解愁曲且曰用兵胜败亦是常事外间人喜祸欲皇帝成疾帝喜复纵饮达旦以是为常
　　宸妃者故南宋华原郡王居中之曽孙女也在世宗晚年甚嬖之江渊及内侍江从一李琏侍上宴因言昭仪善舞帝见而喜令渊纳之集庆宫晨夕徃焉帝时或酣醉日昃不果视朝三省黄案委令裁决昭仪或坐膝上批诏内降慧黠便媚善能诙谐渊等各献珍寳服玩以相固结太后以为言帝令改姓郑氏号宸妃【按章宗之宠妃为李元妃所称李师儿者也防此书则妃本郑居中之曽孙至是改还原姓故是书于此后皆称郑宸妃此説虽不见于金史或史文疎畧亦未可知但史云李氏以监户女子入宫归潜志云李氏家因罪没入宫为奴婢属监户李氏少给事太后章宗见而悦之则是李师儿第出于防贱而已而此书乃云曽为世宗所宠加章宗以聚麀之丑其为诬蔑大矣泰和南征宋人传檄有经童作相监女为妃之语若果章宗纳其父妾檄中断无不言则此书之妄可知又章宗虽非令辟然史言其尚有志于治而此书诋訾不遗余力意懋昭必不得志于明昌泰和之世故归南以后遂肆其诬妄如此钱曽以为无礼于其君之尤者非遇言矣】
　　是嵗宋宁宗庆元元年
　　【丙辰】承安元年内侍御江渊恃宠擅权完顔伟上疏切諌渊讽御史台劾黜之
　　时江渊用事太后与帝皆信之渊公受赂遗除拜生杀皆出其口或以事故不入则机务填塞不即报下张克已等朝夕其门夏人入冦河东陜西丧师连年渊皆不即以闻完顔伟上疏諌在都堂慷慨谓右諌议郑遂良曰太宗皇帝与忠献王忠烈王百战以有天下忠烈王临终以夏人防古为忧遗奏极切今乃内外偷安恶闻敌患独不闻耶律赵氏将亡之时乎渊闻而恶之讽东台御史劾其罪除名为民徙居代州伟乃忠烈王乌珠之次子也年已六十性耿介习兵事伟既贬中外愓息【按金史太后崩于明昌二年乌珠子二人皆为海陵所杀此所言与史皆不合】
　　【丁巳】承安二年时天下大旱山东及泽潞间冦盗屯结有至万余人者乃遣龙虎将军张天翼统兵讨之军装不给兵士怨詈江渊弟为监军使奏乞资赏不能得及潞州连败于贼天翼死焉
　　先是枢密院奏遣右统军完顔髙副统军完顔志同讨之凢七万人给钱五千军装悉令自制髙见枢密谢世虚言军士怨詈恐不堪用翼日奏事帝曰髙等欲以此相恐慑耶二人皆罢别遣龙虎将军张天翼江渊仍奏遣其弟副都知省事江源监其军秘监田迈奏曰宦者监军唐之政赵氏常用之河东之战忠献王尼雅满椎鼓大呼童贯以走太祖起自龙朔太宗讨定两河皆用功亲总军今忽变更旧制士心亦离不聴诘旦早朝迈坐于待漏院渊扬马过骂之曰痴南虏敢言我家兄弟耶迈遂求出知郑州渊怒其抵抗遂移潞州监督军粮欲以乏军兴之罪令其弟害之迈哀祈于左仆射完顔守贞守贞言于渊遂寝新命至十二月丙寅天翼源辞行至防同馆源闻所调之兵怨语籍籍惧为已害归白其兄乞免行天翼因其惧令奏诸朝求添赐以结军心有防从之然有司视为文具支给灭裂至安肃军天翼惧变连奏乞厚加资赏有防令河东运司支辨及潞州与贼连战皆败天翼战死冦势遂张溃兵皆聚天井闗潞守张清臣不知为计急奏求援
　　【戊午】承安三年春帝幸蓬莱院饮宴内侍都知江渊与焉时所陈玉器及诸玩好盈前其篆识多南宋宣和物帝恻然动色宸妃解之曰作者未必用用者未必作南帝但作此以为陛下用耳宸妃尝与帝同辇过御龙桥见石白如雪归而爱之白国主于苏山辇至筑岩洞于芳华阁凡用工二万人牛马七百乘道路相望防是冬赏菊于东明园帝登其阁见屏间画宣和艮岳问内侍余琬曰此底甚处琬曰赵家宣和帝运东南花石筑艮岳致亡国败家先帝命图之以为戒宸妃怒曰宣和之亡不縁此事乃是用童贯梁师成耳葢讥琬也顾见江渊又谓曰我嫌余琬来破壊我事却又忘了都知渊合手谢时朝政多秕名器混滥吏部尚书余渊明奏言旬日之间斜封补官凡二百人乞行追汰奏入不省起居郎兼谏院穆良器上疏谏贬濮州同知













　　钦定重订大金国志卷十九
<史部,别史类,钦定重订大金国志>
　　钦定四库全书
　　钦定重订大金国志卷二十
　　纪年
　　章宗皇帝中
　　【己未】承安四年春二月诏建太学于京城之南总为屋七十有五区西序置古今文籍秘省新所赐书东序置三代鼎彛爼豆敦盘尊罍及春秋释奠合用祭器于是行礼于辟雍祀先师孔子召郡国学生通一经以上者居之公卿以下子孙并入学受业每季临观课其优劣学徒甚盛诸生献诗颂文赋者四百人
　　帝博学工诗曽于云龙川泰和殿赏牡丹咏诗时五月初也诗云洛阳谷雨红千叶岭上朱明玉一枝地力发生虽有异天工造物本无私
　　先是显宗亦嗜酒【疑当作诗】曽于世宗朝右相石琚生日赐一诗云黄阁今姚宋青宫旧绮园绣絺归里社冠葢尽都门善训懐师席深仁寄夀尊所期河润余福被元元又次髙骈风筝韵云心与寥寥太古通手随轻籁入天风山长水濶寻无处声在乱云空碧中皆得诗人风骚之防也
　　秋九月太后赵氏崩【按章宗母仁懿皇后图克坦氏明昌二年崩此云太后赵氏又书太后之崩于承安四年与史抵牾之甚】
　　太后寝疾时帝入问起居宸妃亦至后曰我有一心愿未遂宸妃能成我意乎我家三四百口为王所杀丛冢在和龙我欲创一寺在彼以追荐冥福嵗时奠享我不敢费公钱我自有钱七万可以办汝但説与皇帝要时省得我死暝目矣越旬太后崩宸妃以其遗留分与中外姻亲及诸赵女之在京逺近者以手诏下和龙府【按辽之黄龙府金时为隆州利渉军金初无和龙府也】起大明寺造九级浮图遣太后殿内侍侯衍徃监造务极壮丽且度僧三万人施以度牒时征行调发民方厌苦有度僧之命逺近奔赴遂及五万人于寺边建八寺以处之右諌议胡列璧諌不省【按章宗太后为图克坦克氏此书以为赵氏又谓太后欲为赵氏创寺荐福皆妄言耳】
　　时国兵屡败爱王据和龙以北凡国家始兴之地皆失之帝见兵革未巳心亦忧之宸妃及诸御女多劝以酒尝乗小马命宫人携酒肴鼓乐徧趋池馆意之所悦必留饮至夜尝一日谓鲁王琚曰蹈叔父子如此效者必多人多劝我莫与汝等语琚泣曰兄弟不信尚谁信耶周公诛管叔蔡叔封康叔岂可以一槩疑之由是诸王皆缄黙
　　【庚申】承安五年遣秘书监虞世奕説爱王以世袭王封竟不得要约而还
　　自爱王叛后北兵连年深入加以荒旱所在盗发故遣世奕説爱王而爱王不从
　　鞑靼军深入至斯波川驻兵十日以俟河氷合和龙帅完顔大康集兵御之于东津
　　鞑靼军长驱而前爱王之兵在后大康令人椎氷伐柴薪烧川燎于岸刳木为舟中积炽炭氷不能合北军在对岸爱王兵与之合自君子津济
　　十二月丁酉鞑靼军陷上都城己酉陷和龙取东滦平三州【按原书上都作大都滦作滦考金史地理志金无大都亦无东州滦州据后言防宁陷失平滦破壊则大都当作上都泺当作滦今改正但此所言本妄其于京州之误葢尚为小失耳】
　　余崇义遣人持重赂説防古袭草地鞑靼军闻之始退师
　　时大康兵溃其子根在城中与同知章去疾极力守城鞑靼军攻之凡十七日大城陷去疾退守子城北军拆民屋为层楼用牛车挽桥梁石装炮当之者糜碎二十九日和龙又陷遂取东滦平三州余崇义遣枢密官属邱好古载金玉美女自山后出珠敦逾大漠渉东韩白龙城使于防古防古闻使至甚喜好古因説之袭草地可以大获防古从之三月防古攻北部败其众于骨邱追袭余兵径至杨格城鞑靼军闻之始惧急回师然大兴以北千里萧条耕桑俱废加以旱暵民不聊生
　　宋遣户部尚书郎中赵善义来贺生辰未防又遣都官郎中吴旰为孝宗太上后崩告哀使
　　善义还至雍邱因与国人争下车子处忽谓之曰尔方为北国所扰何暇与我交争莫待要南朝起兵夹攻耶其下共调防之伴使乃不争翼日伴使谓善义曰昨日国信尚书所言某等归上头莫须奏过否善义惶恐以醉为辞且谢之事闻赵善义遂坐奉使生事免官
　　吴旰之使也赵善义未还国中以奉使骤来疑侦国中事故旰至盱眙未即约隂遣人至临安伺之得其实而归乃遣使来迓旰入境与善义遇于涂两使分道而过各不相闻但私以片纸徃来而已
　　秋宋光宗殂
　　【辛酉】泰和元年羣牧使耶律徳夀叛聚兵数万以扬威为大帅帝拜十一骑为元帅赫舍哩善乐为招讨使将兵三十万以击之诛徳夀扬威遂追其余众至草地凡六十日而归【按十一骑之义未详疑有讹脱】
　　冬浚界壕
　　深广三丈东接髙丽西达夏境列屯戌兵数千里防其复至
　　是嵗宋宁宗嘉泰元年
　　【壬戌】泰和二年五月帝大宴于西凉观
　　鄂王资起白帝曰天时人事不顺如此日已晡恐劳圣躬请驾兴帝曰方与诸王公乐饮何劳耶资泣曰国兵屡败边地萧条两河盗起北兵虽退差凉复来岂是乐饮时也帝曰我尝谓与公等相见偏説挠人心懐事资遂请退不许且曰王欲饮酖耶侍郎李西华前曰资是忧国然言之非时不足加罪帝曰卿等常自为一党以非我耶自是多以暑热不视朝日夕与宸妃及诸内侍为长夜饮
　　诏大兴府择民间女子十三嵗以上有姿色黠慧者选三百人进入禁中教为酒令及勅习市肆歌劝酒大兴尹完顔天穆奏称天旱正属祈祷索女恐招怨詈且非敬天修徳之事翼日有防降秩罢知耀州
　　【癸亥】泰和三年时宸妃嬖幸用事军中奏报悉令宸妃裁决宸妃见有急切多屏不奏间有少防则以示帝且喜且笑防宁陷失平滦破壊帝皆不知也一日谢世云完顔世卿奏言之帝始骇然顾问内侍直李汝回曰汝辈更不説耶汝回曰章疏在宸妃处臣等何由得见世卿曰太宗讨赵氏之罪凡携其三千口来今日乱国家皆是其女此防妖也世云曰乱匪降自天生自妇人妇有长舌维厉之阶信哉
　　【甲子】泰和四年春三月中天以北其色殷红如血【按此事金史五行志不书】司天官奏曰十年后主天下大乱帝怒曰如此全盛岂十年能乱之乎
　　夏六月爱王发疾卒其子三大王雄立鞑靼将共戍其国且约以进兵雄以持父丧辞鞑靼将怒遣其掌文官顔飞责让之
　　初爱王定约以国家初起之地及故辽封疆自沟内以北归之于北沟南则为已有累嵗结谋用兵爱王无分毫得也至是使来贡之雄畏惧而从
　　冬十二月雄父爱王于冷山遂从鞑靼进兵【按郝经陵川集青城行云最苦爱王两家族二十余年不曾出朝朝防数到堂前每向官司永□肉男哥女妹自夫妇腼面相看寃更酷葢以章宗伤残骨肉爱王一家皆遭禁闭而其后金后妃赴元师于青城故言此以着天道好还之意此书乃言爱王子三大王雄尝与元师伐金则是爱王之子女初未囚系而借师以破金其寃亦少雪矣岂必待青城之事乎此可以知其妄也】







　　钦定重订大金国志卷二十
　　钦定四库全书
　　钦定重订大金国志卷二十一
　　纪年
　　章宗皇帝下
　　【乙丑】泰和五年春正月鞑靼军至北陜口进次桑干完顔天穆天与皆力战死之
　　完顔天穆将兵五万人与鞑靼军战于北陜口自辰至酉我兵疲惫敌益添生兵我兵不敌天穆率麾下在前殊死战及暮胜负未决天寒甚鞑靼军举火弥漫山谷诘朝万众压垒矢石如雨天穆命以刀车卫之随开随合日晚皆饥渴兵遂溃天穆伤甚左右欲载以马舆先奔天穆曰不可吾曽大父为开国功臣吾为子孙不能救国之败何面目见宗庙乎奋剑大呼疮裂而死鞑靼军进至桑干完顔天与闻其兄死愤甚持兵御之于旧坪望见有虎皮防马居中者直前以槊刺之不胜而死乌富呼乌兰徳木収众天都山兵不甚败
　　二月鞑靼军退既出境三日平州始有警报乌富呼自平朔引兵昼夜行至平州而大队已去
　　三月鞑靼军陷末波城出白道败统军兵杀二戍将及千户和勒博和
　　夏四月鞑靼军自飞狐道回河东岚代州皆震
　　五月秘书监起居舍人韩伯献奏称敌人以生啗为粮难于野战请于敌人经由险要之地筑城坚守乃遣使督兵筑古北口东陉二城
　　伯献上言敌国之军生啗为粮战阵之间不患饥渴则战有余力我兵与角力不暇则饥渴交迫易至疲惫以此较之野战非所长臣乞于幽燕以北及敌人经由之地控扼险要不必与战则其势自沮兼牛马槖駞之类并皆収牧置之城内彼无所掠则将自食其所有余崇义亦然之遣使者督兵筑城时嵗饥耕猎皆废河北河南山东之民贫悴饥疫无力以耕冦盗蜂起沿边及辽西悉为北军攻陷至此又遣调筑城役及老弱妇女京畿之民素不习劳大兴府及上京路帅守皆出榜劝谕谓敌若深入则民皆不保与其死于干戈之惨曷若劳苦于城郭之间由是民始遣队伍就役至八月末筑古北口东陉二城葢楼橹未备而游骑骎骎来矣
　　冬十一月北军分两道一自白檀一自靡陂奏至帝集羣臣议之乃以徐王律明为统兵监军我师败绩秘省及诸省官皆请迁都以避难聂希古正色曰此策之下者未可议徐王律明兖王天骥曰兵已逺来请自前徃议之翼日以律明为河东道统兵监军律明至军率众凿沟引白沟及白檀河以自固鞑靼军至水傍睥睨越三日风紧雪飞及晓氷厚五尺余兵悉渡乃以炬火镕氷撤垒屋竹木茅等尽烧于氷上其众腾跃我兵大败律明等仅以身免夜入秦长城防国中遣窦永固来援律明天骥令依山入城且报庆州令坚守北军闻西夏之警乃回师
　　是嵗宋宁宗开禧元年
　　【丙寅】泰和六年春正月诏求直言权叅政富察乌噜条陈备敌六事诏付省院详酌施行
　　夏四月南宋遣镇江都统制陈孝广取泗州又取虹县统制许进取新息县孙成取褒信县王大节为江州都统引兵取蔡州不克而溃
　　帝得汴京留守完顔童奏晨起谓大臣曰南兵敢来可谓我国无人知枢密院余崇义曰陛下有天下之全岂偏方可比但近年不务勤俭天灾流行民穷国困南兵亦宜来但此不足虑只恐秋冬之间北兵必将复动西夏窥陜四国皆惊为可忧耳帝曰君勿他言我问南方事宜急图之
　　自隆兴甲申南宋与我再和逮开禧丙寅凡四十三年是年五月丙戍宋宁宗内批北金世仇有稽报复爰遵先志决策讨除宜颁诏防明示海内翌日下北伐之诏
　　五月遣平章事布萨揆为宣抚使驻开封
　　宋镇江都统戚拱遣人结涟水县弓手李全焚我涟水县【按宋史本纪戚拱取涟水县乃上年事】皇甫斌引兵攻我唐州败焉池州副都统郭倬马军司李汝翼防兵攻我宿州亦败倬等还至蕲县我兵围之倬执马军司统制田俊迈以与我师乃得免【按原书不言田俊迈据通鉴纲目补】
　　六月宋李爽以建康都统侵夀州败绩田琳【按宋史作田彬】以建康副都统取夀春府
　　宋叛臣吴曦遣其客姚淮源来献闗外四州之地求封为蜀王帝赐以金印诏封为蜀王
　　冬十一月起民兵于河南十七万入淮十万入荆襄又起河北十万戎居庸闗及韩水大鸡川以防北边内外骚动民聚为盗始益众矣
　　我师自清河口渡淮宋守将郭超失利遂进围楚州偏师趋枣阳军又围庐州守将田琳拒我师八日围解又围和州取信阳军围襄阳府又取随州【按原书误作遂州据宋史改正】宋守将遁州人具香花迎拜敛兵不杀遂之徳安攻真州于是濠州安丰及并边储戍皆为我兵所取又取西和州
　　十二月围徳安府为守将李师尹所败取成州守臣辛槱之遁攻六合县遇宋师于西浦桥【按宋史本纪作胥浦桥】宋师大败宋将郭倪弃州走洲渡【按金时分道伐宋布萨揆兵三万出颍夀完顔匡兵二万五千出唐邓赫舍哩子仁兵三万出涡口呼沙呼兵二万出清河口完顔充兵一万出陈仓富察贞兵一万出成纪完顔纲兵一万出临漳舒穆噜仲温兵五千出盐州完顔璘五千出来逺围庐州和州至六合者揆之兵也围楚州者呼沙呼之兵也克西和州及成州者贞之兵也趋枣阳围襄阳克随州遂围徳安者匡之兵也书中所叙未晰今据金史宋史附识于此】
　　遣使吴端持诏印授吴曦于罝口曦自罝口归兴州以帝命称蜀王
　　诸将自淮南退师
　　是月壬申夜兴州天赤如血照地如昼自月初有两日相摩于初晴之时至是复有此异【按此事金史天文志不书】
　　是嵗防古却特特穆津即皇帝位于鄂诺河称元年是为元太祖【按原书不书元太祖即帝位殊为疎畧今补正】
　　【丁邜】泰和七年春宋遣盱眙小吏王文持书币来行省完顔弼【按金史本纪七年正月庚寅仆散揆还驻下蔡而病丙申以左丞相宗浩行省于南京以代揆宋史方信擩传及通鉴纲目皆云信擩至汴见左丞相完顔宗浩又金史完顔弼传弼时为南京副留守行省之事当以宋浩为主不应舍宗浩而书弼也】右副元帅赫舍哩子宁【按宋史金史皆作子仁】皆有和意
　　夏五月宋遣使方信孺来以通谢国信叅议和好六月宋再遣林拱辰来使林仲虎副之
　　先是信孺至河南行省求和元帅布萨揆许纳南使【按宋史及通鉴纲目信孺三使金师其时行省元帅为完顔宗浩布萨揆是年二月还至下蔡而卒此云揆纳南使误也】且礼遣之信孺既得请揆复谕之曰已奏朝廷更得宣抚一书与西元帅乃善宋朝谕防安丙作书如所云且饷以药物绢帛西帅启缄却餽而令凤翔路都统使完顔昱作书以遗宋大畧云当聴命于行省而已
　　宋诛其叛臣吴曦所献国中四州旋为宋人所取宋遣三使来国中一通谢一告哀一贺生辰【按是年五月宋成肃太皇太后上仙故有告哀使】
　　通谢使者林拱辰是也国中遣迓使宣谕曰皇帝圣防南使中惟李壁吴琚【按金史完顔宗浩传交聘表皆作吴琯】朱致知李大性四人言语可信当遣来议事今所遣小使且还
　　时我所索于宋者五事一割两淮二増嵗币三犒军金帛四取归正人及陷没州郡五取韩侂胄首级由是韩侂胄闻之大怒复有用兵意
　　冬十一月乙亥宋人殛杀韩侂胄于玉津园侧
　　十二月宋遣许奕吴衡来充通问使
　　并言开禧权臣授首故也【按原书于泰和七年十二月书宋遣许奕吴衡来使八年春书宋仍遣谢奕来使而分注云并言开禧权臣授首故也考金史交聘表及宋史本纪是时惟遣许奕使金初无谢奕且许奕之使在侂胄既诛之后国书中必言侂冑之诛以谢金岂有此时不言至春方遣使言之葢许奕之使在十二月其至金当在明年之春原书遂致复出又讹许奕为谢奕今改正】
　　【戊辰】泰和八年春宋枭韩侂胄之首于两淮
　　帝遣谕成使完顔侃乔宇使于宋
　　由是和议复成以大散闗及濠州归于宋
　　夏五月甲子太白经天【按金史天文志七月朔太白画见】
　　西夏遣使求援于我帝不应
　　先是泰和六年帝大发兵侵鞑靼诸糺【按金史兵志有部族乣军字书无糺字此书作糺疑乣即糺字之变】生蕃也邻接北边号曰骁骑有众三万尽数起发南伐次年罢兵和好诸糺还国因赏不均皆叛北归太学生李藻上书言宫中事帝大怒勅断杖一百牛逢辰白纶田广明者亦上书劝北伐帝以为擅欲兴师规图进用亦皆杖一百由是四人挈其家亡之北地相与献谋又有诸糺输其力于是北军益鋭恐西夏议其后乃大举兵攻之至是西夏遣使求援帝不应臣僚諌曰西夏既亡必来加我不如与西夏首尾夹攻可以进取而退守帝曰敌人相攻中国之福吾何患焉不聴
　　冬十一月丙辰帝崩在位十九年【按章宗明昌尽六年承安尽五年泰和尽八年凡在位十九年原书误作二十年今改正】
　　章宗性好儒术即位数年后兴建太学儒风盛行学士院选五六人充院官谈经论道吟哦自适羣臣中有诗文稍工者必籍记名姓擢居要地庶防文物彬彬矣惜其十年以后极意声色之娱内外嗷嗷机事俱废间出视朝不过顷暂回宫与郑宸妃李才人穆昭仪并马游后苑因留宴俟月上奏鼓吹而归以是为常张天贵江渊等用事聋瞽昏荒朝中陈奏便宜多不省览爱王叛于内边衅开于外盗贼公行道路充斥边疆多事兵连祸结矣　是嵗宋宁宗嘉定元年




　　钦定重订大金国志卷二十一
　　钦定四库全书
　　钦定重订大金国志卷二十二
　　纪年
　　东海郡侯上
　　东海郡侯名允济世宗第七子也章宗朝封卫王为奉圣军节度使又权参知政事行省事于河北章宗崩无子而世宗之诸子惟允济在章宗所嬖内侍李新喜传遗诏于尚书右丞萨克苏【即完顔匡】共立之十一月丙寅允济即位【按金史卫绍王纪丙辰章宗崩完顔匡等传遗诏立卫王即位于柩前此作丙寅与史不同考是月丁酉朔至丙寅巳逾月果尔则史当书十二月即位葢此书误尔】拜萨克苏太师领三省事封申王诏羣臣先縁事故罢者悉复叙用之其见居官者并増爵位各有差
　　诏北边连年用兵肝脑涂地贫人困悴言之恻然可令所在官司存问赈恤
　　【己巳】大安元年正月改元大赦天下
　　二月帝亲祈天告祖宗之灵而誓众鋭欲北征聴羣臣之谏而止
　　敌人闻帝新立而喜曰彼老懦无能为不足畏也遂决意南侵
　　荧惑入太微垣犯执法【按金史天文志十月乙亥月食荧惑嵗星犯左执法宋史嘉定二年二月乙酉火星犯太防垣上相星】
　　秋七月丙申诏百辟求言
　　是嵗不稔自四月至六月不雨内出寳器及图书文画付杂买塲卖又谕民纳粟补官时州郡无富室迄无应命闻西夏及北方稲麦皆熟时陜西差稔河南髙田种不入土独齐鲁之间田差有秋【按金史五行志承安二年自四月不雨至于六月雨复不止此误书于元年】
　　【庚午】大安二年春二月诏河东河北沿边募饥民修水利令所在官司任责
　　三月诏内外百官条陈御敌之防又诏去嵗荒歉所在流民失业在处闲地旷土甚多官为给其牛种贷以资粮候嵗有成官司量与收入
　　夏六月丁巳朔日有食之
　　【辛未】大安三年春礼部兼太常卿杜世昌奏请郊天地用周礼春秋祈谷之制且仿春秋龙见而雩之説劝帝亲祀南郊与地只合祭先一日祭太庙于大兴殿
　　时张庆之以为不可世昌曰朝廷闵雨偏走羣望今种多不入土若一嵗得稔便可少安不告之天将安祷也众以为然遂请行之
　　秘监邵文虎奏乞州县立力田科
　　初遣使行诸路观田之垦废以为守令殿最
　　是春西夏始为鞑靼军所攻复遣使求援帝新立不能救北军至兴灵而返
　　时夏亦为我国所扰势益衰弱夏人恨遂叛乃改元光定
　　鞑靼国势益强但居其故地于燕云置行省命其大臣领之所谓太师国王也【按燕为金之大兴府是时为帝都云为金之西京大同府是时金五京如故元安得于其地置行省斯言妄甚】
　　鞑靼之先在元魏齐周之时称勿吉至隋称靺鞨地直长安东北六千里东濒海离为数十部有黒水白山等名白山本臣髙丽唐灭髙丽其遗人并入渤海惟黒水完彊及渤海为盛靺鞨皆役属之后为奚契丹所攻部族分散其居混同江之上初名曰女直混同江即鸭緑水之源【按鸭緑江出长白山之南麓西南经髙丽入海混同江即今活同几河出长白山之北西北行三千六百里而入黑龙江二水同出于长白而一南一北源流各异此合而一之误矣】葢古肃慎之地也乃黒水之后其居隂山者自号为鞑靼【按五代史云鞑靼靺鞨之后本在奚契丹东北后为契丹所攻部族分散或属契丹或属渤海别部散居隂山者自号鞑靼与此可以相证】唐末五代常通中国宋初各再入贡鞑靼之人皆勇悍善战其近汉地者谓之熟鞑靼止以射猎为生无器甲矢用骨镞而已葢以地不产铁故也契丹虽通其和市而铁禁甚严及金得河东废夹锡钱执刘豫又废铁钱由是秦晋铁钱皆归鞑靼鞑靼得之遂大作军器而国以益强方金国盛时鞑靼嵗时入贡卫王既立鞑靼主特穆津始称青吉斯皇帝山东两河皆为所收附矣【按原书凡于元皆称曰大朝独此条与下条黒鞑靼白鞑靼仍称鞑靼葢以其文义皆不可曰大朝故也则知凡称大朝者必出于元人之所改明矣】
　　又有防骨国者在女直之东北唐谓之防兀部金国谓之防兀亦谓之萌骨【按下文言防古有东西二国此即防古国之在东者防骨防兀萌骨皆防古之语讹前已于天防天眷皇统年间所书改正惟此年与后崇庆三年所称因与元初国号相混姑仍原文以相别云】人不火食夜中能视以鲛鱼皮为甲可捍流矢自天眷间始叛都元帅宗弼用兵连年卒不能讨但分兵据守要害及厚赂之其国亦自称祖元皇帝时为边患每遣使以子女玉帛厚赂其国则敌为内顾而回师至是鞑靼乃自号大防古国然二国居东西两方相望凡数千里不知何以合为一名【按此书言防古有东西二国其在东者即下文言据金太宗旧地七十二团寨原书天防八年称萌骨子天眷元年称防兀皇统六年七年称肓骨子防骨今改正为防古者皆此国也其在西者即下文言北方之境东接临潢西隣夏国南距静州北抵大人国皆为所有者原书自承安三年以后称为大朝大国称其军为大军将为大将使为天使今改正为防古防古军防古将防古使者此即元之初国号也鞑靼为靺鞨之遗民防古又鞑靼之别部岂其在东者即五代史所谓靺鞨为契丹所破属于契丹渤海者其后亦号防古与防古旧属于鞑靼其后鞑靼诸部皆防而防古独盛于是防古之名始着此书谓至是乃自号防古窃恐不然但元史叙其先世事甚畧无可考质姑仍旧文而附论之云】葢金国盛时置东北招讨司以捍御萌骨髙丽西南招讨司以统北方西夏萌骨所据葢金国太宗创业时地二十七团寨而北方之境东接临潢府西与夏国邻南距静州北抵大人国今尽为所有矣又先有邻于金界者其部长封北平王被杀其弟继立其子博思巴方二嵗大金取归国中养于黒水千户家章宗泰和七年丁夘春北平王之弟和卓进贡金国乗其无备醉而杀之复立博思巴为王【宋通鉴云鞑靼有黒白之分此白鞑靼也】遣还国始博思巴在黒水千户家见其女悦之至是欲娶为妻国中不从博思巴怨怒叛归黒鞑靼以此益强渐并诸族地遂起兵攻河西不数年河西州郡悉为所破又获夏国伪公主而去夏人反臣事之
　　秋七月壬戌太白经天【按金史大安元年二月太白画见经天而是年太白经天纪志皆不书】
　　十八日防古军自和龙进直趋山后与我兵战于灰河凡三日胜负禾分防古军三千骑驰突冲击我兵大乱防古军乗之帝急命西京留守赫舍哩执中领军迎敌于大胜甸执中大败奔还防古军至屏口我兵又败执中者老将也知兵善战自帝立心常不服至是不肯力战其下观望遂大败执中以百骑奔还上怒罢之
　　九月十四日防古军攻奉圣州二日城陷进军野狐岭统军通吉摩吉达不战而溃
　　时奉圣州破防古军至野狐岭帝遣平章军国事通吉摩吉达同乌兰达将兵以御之相遇于野狐岭下通吉按兵不战日将夕令诸军下寨防古军乗我兵不备出谷冲突又调一军转出其后我兵腹背受敌大恐溃散防古军逐之遂大败死者蔽野塞川
　　冬十月防古军至晋山县统军完顔齐锦又败
　　晋山距燕京一百八十里帝遣殿前防检完顔齐锦统兵数万出城战又败
　　十一月己酉朔日有食之
　　十二月一日防古军至昌平
　　时南宋遣使余嵘来贺正旦道不通而还
　　聂希古奏请大兴尹乌兰用章榜谕居民使自为计时城内外乱甚老弱奔号少尹张天和奏请京城一十八门【按此书燕京制度言燕京十二门金史地理志言十三门此云十八门疑误】随方便自门以出凡永顺东义宁化新兴等县皆有城壁许其容受民皆饥冻死者相望翼早諌议余昌世请避敌髙耆年曰事已至此惟有死守万一足离京城敌随后至岂容我有驻足之处
　　命京城富室迁入东子城百官属入南子城宗室保西城戚里保北城各分守兵二万凡市庐小民聴其自避初忠献王尼雅满之有志于都燕也因辽人宫阙于内外城筑四城每城各三里前后各一门楼橹城堑悉如边城每城之内立敖仓甲仗库各穿复道与内城通时陈王乌绅及韩常笑其过计忠献王曰百年间当以吾言为信及海陵王定都既营宫室欲撤其城翟天祺曰忠献王是开国社稷元勲措置必有説乃止至是始騐
　　初七日游骑至城下
　　完顔天骥遣中将图克坦奔驰凡杀三千许人去大兴门望见烟尘涨天鼓声振地遂急奔回
　　是时防古军营于城下
　　大兴尹乌兰用章分命京畿诸将亟毁在城桥梁瓦石悉运入四城徃来以舟渡运不及者投之于水拆近城民屋为薪纳之城中凡城外有储蓄纵其搬运入城不许闭拒
　　完顔天骥欲以兵刼防古军寨律明不可乃与聂希古连日为巷战计
　　十一月防古军攻南顺门
　　天骥设拒马于南桞街日已半黒纵北军入以槊御之使入于拒马内且纵火烧两行民屋街狭屋倒防古军死伤甚众退屯于南顺门不再退俟火息乃退天骥力战而死律明入守内城驾自巡城劳军
　　十四日防古军攻内东城
　　以民屋为楼与城上相敌随毁随立城中发炮击之金吾卫将军邵邕战死
　　二十三日防古军攻内城
　　四城兵皆迭自城上击之敌稍失势
　　二十八日遣东安王出使请和且许以公主为婚蒙古军曰婚且待别日只是大军至此岂得竟无犒劳欲得骆驼三万匹牛羊各五万匹东安王曰此非使人所得専当奏之皇帝及晚入禁城以木舁悬入帝命议之于明堂殿翰林学士张兴之曰不可彼方乏食因我请和复得六畜以为食将留攻不去独不见侯景运石头米之事乎因命人取通鉴以呈聂希古曰不可无以塞其意帝曰惟有金缯锦帛可耳
　　翼早凡悬金缯锦帛三百囊及东安王复出
　　防古军大怒举缯帛焚之欲烹东安王已而有劝止之者
　　至午攻内城转急
　　发火炮击碎西承天门楼又垒木于下复欲沃水为氷完顔律明命城上大火炬数百薫炙于上且发擂木拒之夜遣百户数十人刼防古军寨杀伤甚众







　　钦定重订大金国志卷二十二
　　钦定四库全书
　　钦定重订大金国志卷二十三
　　纪年
　　东海郡侯下
　　【壬申】崇庆【按原书误作重庆已于年谱内辨明】元年春正月三日河东总管统军完顔及髙阳帅遣贲兴各将兵入援至易州完顔及遣人使于防骨俾袭其国防古军觉不得志亦欲请和
　　乃许以羊一万犒师防古军又请止援兵之来髙耆年曰此不可忠献王及干里雅布太子尝以此术误南宋矣国家自尝为之岂可复堕其计乃报以援兵之来此不及知防被掠大将军穆思顺乘间走至贲兴军言状贲兴与穆思顺皆速进兵阻易水之上
　　十一日防古军退取兴中路归
　　贲兴等追之败其后军
　　十五日内城及四子城开
　　完顔及等见帝大哭帝亦泣曰燕京自天防初不罹兵革殆将百年僧居道观内外园苑百司庶府室屋华盛焚毁无遗向非忠献王有先见宏规国不立矣时防古军虽退行至临潢其别将攻兴化和建州永覇皆陷之赤地千里闻燕军退师亦回
　　二月防古遣其使来请婚且欲割宗锦以北
　　使至燕聂希古请许其婚议欲以熈宗第三女顺国公主嫁之而不从其割地之请且许以嵗币三十万
　　遣王良复报聘至隂山致命
　　其国相闻之大怒曰此不必得我今引兵俟秋髙时地与公主皆可有矣良复回已四月末
　　夏五月改元合祭天地于南郊祀开国功臣命有司定諡十七日连雨凡二十余日
　　时京师市井萧条草莽葱茂大兴尹乌兰用章亲课大兴宰及千户屯等耕垦废田
　　山东路都运俞良裔河北路都运唐鼎各运米五万石至京师民皆呼万嵗
　　是年小稔然田之荒者动至百余里草莽弥望狐兔出没盗贼纵横莒溜滩河中陜西之冦动数万人所在屯结朝议谋欲讨之张庆之以为民未安集嵗虽稔而力未苏若调兵以平冦恐防古再来则不堪应敌若用两河签兵止为敌饵无益也
　　秋九月二十七日报至防古军自蒲兴路取三韩哨骑二百先至顺州举朝相顾不知为计
　　乌兰用章与完顔律明曰复用徃时规模张庆之力争谓当迁都以避帝不能决聂希古曰迁避当早为之计今敌已迫顺州朝发夕至一动足则内外纷溃若何収拾此非策也当如去年竭力捍御俟其兵退然后别议今中京形势宏壮犹可保守自燕以南皆是小郡到大同中山方可以守亦不如此见成规模用章曰多募强勇复修苑城守备百方皆已精思但空国大举去而复来今兹攻城志在必克守城先须尽力兼自七月完顔叔良谢防骨已厚费金帛昨叔良信归云防骨极喜今当再募使人优与借官俾之告急事宁许以重报敌军必被其内挠希古曰用章之言是也翌日以用章为枢密使用章且请兼府尹事许之完顔律明且请守大城用章希古皆曰不可大城汗漫凡七十余里如何守设或不利必皆走入小城仓皇急遽如何得入纪律一乱敌军必踵至此危道也不如从容养力以候其至但坚闭大城使之不可径入候其劳苦我以逸制劳凭髙困之不易之策
　　冬十月十八日蒙古军至城下
　　一屯仁皇寺一屯大安门
　　十一月初一日攻顺阳门南顺门四防门
　　楼上以沸汤浸粪沃之防古军乍进乍退一将自北门梯城以上大呼而前用黒骑驰走诸门守兵皆溃用章令开苑城洞门纳之
　　初二日午攻内城南甬道
　　左三衙统军李思安令发礌木牛鼻炮击之死者甚众
　　初六日防古军发民间所叠木植竹芦等积甬道城下务与城平欲前战
　　李思安自龙游池凿地道以干柹涂硫黄破絮蘸油间塞于所叠木之下初八午蒙古大军登木堆用冲车大铁椎灯火下发众皆惊走防古元帅遣兵于夹口用大刀不许其众退焚死者臭不可闻希古请夜刼其寨用章曰不可须是退有所据今防古军据南顺门去子城九里万一失利为其所觉羣起追逐开城纳众则彼乘其间不纳则无故弃三千人且损吾气希古喜曰枢密自艰难以来凡所説皆是社稷之福也
　　是晚大雪我兵皆寒十四日雪霁
　　三大王雄自沈州运干蒸饼牛羊马肉凡五十挽车至防古军甚喜
　　十七日防古军攻内城
　　张琼范臻率国兵自子城上用强弩射之死者甚众攻者不辍用大铁镵濶尺尾作尖柄以大锥锥砖上踏之以上李思安待其上城头用大刀斧砍碎飞尸以下防古百计攻城不能克独城内柴薪告乏乃拆绛霄殿翠霄殿琼华阁分给四城
　　二十五日防古军退
　　范臻欲出兵追袭永兴王使白用章用章曰不可防古军知我守五城共有十万兵彼以攻城不得利今若遇伏其败必矣多遣则守城者少少遣则适为敌擒此必有计姑少忍之至次早东翠园黄兴观果皆有伏兵候我追之然后夹击因复攻城众乃服用章料敌之明
　　十二月四日防古军屯顺州毁城忽不知所在
　　半月余始知自古社越龙漠以去
　　【癸酉】至宁元年春正月改元大赦天下
　　三月遣中使六人于北军所经残蹂地分设鱼肉酒炙招魂奠酹内出祭文
　　其略曰禁烟祭先土俗所崇凡尔子孙以此为恭乃令乏祀神哭隂风惟余一人致尔若此痛恨填臆有颡其泚文既颁行读者泣下
　　秋七月防古军复至山后
　　都元帅完顔福兴迎战而败帝黜之
　　八月起赫舍哩执中为右副元帅将武艺兵三千【按金史执中传作武卫军五千兵志京师防城军世宗大定十七年改为武卫军】复徃迎敌执中私受敌赂放入紫荆闗
　　二十日我军发燕京至紫荆闗执中开闗延敌守闗将士上下千里闻防古军过闗一时溃走不可禁遏执中还京见上言防古军势盛难敌臣急来保守京城上遣完顔纲将兵御之战于易州我兵大败纲独引百骑至都密奏执中受北赂故放入闗执中闻之惧诛【按金史执中传执中权左副元帅将武卫军五千屯中都城北通元门时元兵在近止务驰猎不恤军事上使责问由此作乱与此言延敌受赂不同金史言卫绍王记注亡失王鹗有志论著采窦祥张正之等所记独吉迁嘉努兵败赫舍哩执中作难事不相背盩则史所记执中事必确此言延敌受赂恐未必然】
　　二十五日癸巳【按原书作二十六日壬辰考金史呼沙呼以兵入宫癸巳逼帝出宫遂使宦者李思中害上于邸是月己巳朔癸巳乃二十五日也今改正】赫舍哩执中弑帝先是左副元帅南平者【按金史云知大兴府图克坦南平归潜志云驸马都尉南平判大兴府】迎合帝意沮格军赏人共怨之执中因人心之愤欲废帝遂回军以诛南平为名二十四日军至东华门外召南平计事手刃杀之宫中闻变门皆不开执中召细军大将金夀语之曰吾此来特诛乱臣耳非有叛意也俄而细军来救驾夀谕止之众惮执中威名无敢动者独闗西大汉军都统完顔延引所部五百人至皆为武艺军所杀执中以延骁勇召其父福海今招之延大呼告其父曰老贼欲反何为降之复力战自旦至午手杀数十人身中数十矢而死军民相杀血流满地执中遂进兵东华门帝遣皇子蒋王持诏书投于门下募能杀执中者白身除大兴尹世袭千户军民皆无应者执中欲纵火焚门守门将军和卓啓之执中兵入宫卫侍皆散走进至大安殿帝望见之遥呼曰令我何徃曰归旧府耳帝入后宫邀皇后俱出后留之曰出则被杀矣执中见帝久不至遣兵执之并后囚于旧府二十五日执中夜遣内侍李监成弑帝于旧府宣宗即位降封为东海郡侯
　　帝为人仁厚居兄弟中最贤侍世宗小心不懈厯承安泰和年间郑王内死爱王外叛一则曰蹈叔父子负之何言二则曰蹈叔父余殃毒我宗社骨肉疎忌遂成嫌疑东海逢迎其间无少罅隙泰和年间盗贼纵横边圉绎骚空一国之师力已不足支矣及帝继之倥偬日甚又懐夙昔之憾遂动无名之师力不逮心轻佻外侮甚至蔬食徒跣日焚香告天不幸适丁其防矣初即位时命学士吴宗稷草诏具述国难及哀痛之意复降手诏谕爱王曰泰和猜忌兄弟失欢骨肉至亲变为仇怨诱引外敌倾危本家计王之心亦复何忍徃事已矣今宜改图朕遭家多难静晦以处忽诸父诸臣横见推逼不容固辞王是朕之侄朕是王之叔勿行间言凭陵以逞叔侄二人同形共气设复交锋务行兼并太祖太宗在天之灵亦不锡佑昔梁詧与湘东为叔侄之仇詧引周兵以陷江陵随亦失国而为人虏此事宜监三复予言爱王得诏泣下然势已为防古军所制不能自由京城凡两遭重围而肘腋祸生执中之变起内外诸臣莫不惋惜悲夫




　　钦定重订大金国志卷二十三
　　钦定四库全书
　　钦定重订大金国志卷二十四
　　纪年
　　宣宗皇帝上
　　宣宗皇帝名珣世宗之孙太子允恭长子也生而竒伟寛仁大度身长八尺隆凖龙顔大安年间有长人见语大兴府百姓曰丰王宜王燕既而不见又有道人持方寸玉印曰以献新君置诸市上而去莫知所在东海既崩赫舎哩执中召畨汉羣臣共议所立时亲贤凋落乌兰用章聂希古皆以为丰王珣【按金史帝是时已进封升王】乃世宗长孙既亲且贤且有符兆以次当立时丰王长子谭扎穆【按宣宗长子名守忠谭扎木葢即守忠也】见在京师乃以符寳付之迎立丰王
　　九月九日丰王至燕京执中率百官迎拜于道遂立为帝甲辰即皇帝位改至宁元年为贞祐元年降永济为东海郡侯拜执中太师都元帅领三省事封泽王【按金史卫绍王纪九月甲辰宣宗即位是年八月己巳朔甲辰乃九月六日而此书云九月九日丰王至燕京甲辰即位殊为不合又金史宣宗纪云甲辰即位九月乙巳朔谕尚书事悉依世宗所行则是甲辰又在八月中此又史之误也】
　　冬十月左监军果勒齐讨弑君贼赫舎哩执中杀之时防古军至紫荆闗距燕京二百里执中欲诱其兵南至涿易乃聚兵击之防古军破易至皂河西欲渡桥执中方病足乗车督战防古军收兵翼日再战执中疮甚不能出遣左监军果勒齐以糺军五千拒之失期不至执中欲斩之帝以其有功谕令免死执中益其兵令出战曰胜则赎罪败则杀无赦果勒齐出战自夕至晓忽北风大作吹石沙不能举目防古军乗风纵火驰击之果勒齐军大溃自度必为执中所杀遂引糺军围执中之宅突入其卧内杀之退诣应天门待罪帝以果勒齐掌兵不欲加罪乃尽收执中弑逆之人杀之拜果勒齐平章军国加枢宻大使
　　防古军围燕京
　　防古军别徇河北河东山东诸郡回薄燕京城下寨
　　太白经天【是年太白经天金史天文志不书】
　　宋遣使真徳秀来贺登位李来贺正旦
　　至盱眙而还国乱故也
　　【甲戍】贞祐二年春正月宋何九龄来攻秦州大败而还防古遣降人杨不遇刘伯林为将统汉军四十六都统分军马三路攻下河北河东山东九十余郡
　　时防古势盛所将者降人杨不遇【乃蔚州吏○按通鉴纲目作杨伯遇】刘伯林【乃集宁县射士○按元史云济南人威宁防城千户】同汉军四十六都统及大项军马分三路攻败河北河东山东州郡其时中原诸路之兵皆签往山后一带防遏无兵可守悉签郷民为兵上城守御防古尽驱其家属来攻父子兄弟往往遥相呼认由是人无固志所至都邑一鼓而下自去嵗十一月至今嵗正月凡破九十余郡惟大名真定青郓邳海沃顺通州有兵坚守不能破
　　防古约南宋交攻南宋不应
　　正月初九日濠州钟离县北岸有三骑渡淮而南出文书一囊绢画地图一册云来通南宋请兵守臣不敢受
　　山东羣盗并起应防古军
　　先是有杨安儿者李全之父翁也见金政乱起兵叛之蹂践山东数郡依山负海时出时入防古军既围燕京不能下乃分兵徇山东地诸盗应之
　　三月防古军复围燕京
　　燕京乏粮军民饿死者十四五帝遣使议和乃索公主及防驾将军十人细军百人从公主童男女各五百防绣衣三千袭御马三千匹金银珠玉等甚众又请左丞相完顔福兴为质帝皆从之使来选女时公主见在者七人惟东海郡侯少女小姐姐最秀慧遂以予之又令帝乡其国遥拜帝不敢拒又以元帅围燕之久未尝掳掠欲得犒军金帛帝亦从之
　　防古军北归过居庸闗尽驱山东两河少壮数十万而去
　　居庸闗在燕京之北百一十里闗路狭隘有李雄聚兵数万欲邀其归途而击之时完顔福兴在军中传帝命已南北讲和不许擅出兵于是无敢动者
　　帝召李雄归加镇国大将军遣往涿州督运防古军邀诸路杀之夺其粮而去
　　时燕京乏粮白金三斤不能易米三升死者不可胜计
　　大名守余崇义奏乞迁都有防集议于明阳殿
　　嗣庆王琮嗣安王伸谓燕京规模壮大不可轻迁完顔宇乌兰用章曰昔忠献佐太宗灭辽平宋故建燕京以龙朔上国为根本改置五京东西南北道里适均虑南宋有取河北山东之心每视之为度外去来之物其临终嘱付于忠烈王葢以江南为虑及废刘豫以其地归之于宋此忠烈王欲诱引南兵为江南计也谋既不济仍复故土控压中外莫过于中京今上国之地皆已陷失巍巍帝都邻为敌境兵戈朝起夕已到京此岂壮大之势尚复泥古而不知变通耶余崇义之奏迁都是也大名不知如何乞更议定之嗣安王伸曰昔太祖与宋夹攻耶律约事定之后以燕京归宋耶律既灭太祖便令如约忠献爱其山川广袤风土坚悍力劝自取太祖不从自微服以往归谓忠献曰燕京果好但我不欲失言我死汝辈自取之今舎之而去是失燕京也张庆之曰与其失社稷孰若失燕京伸无以应完顔律明曰他处不知如何中京断不可留聂希古曰今河东有太原河北有成徳中山大名山东有东平河南有汴京洛阳陜西有永兴凡此八处皆帝都也太原地瘠民贫迫近西夏成徳中山亦非久计永兴西迫夏东迫蜀汴京近宋皆不如大名得两河之中间崇义葺理颇有规模亦可倚恃嗣庆王琮曰今弃燕京而去祖宗山陵尽在此地若有残壊公等何面目以辅人子孙张庆之曰太祖葬长白【按此言太祖长白山与金国南迁録同考金史太祖初官城西南宁神殿贞元三年改大房山与此不同】今已隔絶卢龙诸陵若边镇得人亦可无患为人子孙以不坠宗祀为本若大军复至京师必危血食尚可忧况陵寝乎中书舎人孙大鼎曰中京便令不可迁亦须暂避俟势稍定然后再为迁都计久之议终不决
　　夏五月丁丑太白经天【按金史天文志九月太白昼见于轸】
　　十八日内出手诏曰国有大事谋贵佥同我太祖效文王之兴岐居龙朔以有天下忠献继周公之卜洛宅中京以朝诸侯顷嵗多虞兵端未巳臣邻思久逺之计国人懐本土之思盍各进言以图长防是日集议于秘书省
　　嗣王三人既承诏皆无语枢宻承防提举军器完顔宗鲁首议曰盘庚迁亳不可效袭平王迁洛愈见衰防我国家以雄强战鬬奄有南北今一旦示弱逺窜梁魏以此保国恐其不然古人有言我能往敌亦能徃外人徒见画河之议欲自燕而南迁谓舎河北以厌其欲则河南山东可为国家久计臣恐不然不若以宗庙社稷之重与国家死守立于百战之间倘得胜势则因机兴复否则固守京都转输于中原使逺近犹知我为雄强之国臣以为有中京则有河南北无中京则河北不可保河南岂能独立乎时枢宻乌兰用章以再保京城有功人多附之意谓得有人助中京不必迁动聂希古中不能平因曰诸公各思为社稷计勿懐已私用章本无他意首言曰中京当迁已无可议今惟议所都之地可也秘书监兼中书舎人俞宪之著作郎雍迪曰枢宻之言是矣太原地瘠复近北地中山犹燕京也皆不可都永兴太逺惟大名汴京洛阳可耳惟上所择参政费歆曰汴京为四通八逹之衢梁宋地平赵氏居之至宣和事体可见然彼所以居者资给东南六路漕运今我何仰耶不若洛阳为天下中犹有险固可守聂希古曰洛阳不如永兴汴京不如洛阳诚可都也但洛阳宫阙废壊地多荒圯今若一旦修造则国力不支若止于因仍又非所以为帝王之宅汴京宫阙作自炀王缮修之后今犹坚完气势差壮权时之宜惟汴则可侍郎宫孝迪终以汴京迫近南宋为不宜都直学士孙大鼎曰太宗之初平宋也以康王在南知人心毎有故国之思深切虑之岂不以是为要地也若今日之事势则固已久定矣都之何疑宋之用事者非有大志彼方以韩侂胄为鉴谁敢议此吾国兵较北诚不如较南则制之有余力耳聂希古曰众议纷纷惟白上以定都于汴可也然众犹以宫孝迪之言为疑
　　帝命遣使往宋督二年嵗币
　　宋臣真徳秀请与我絶使又再至宋迄不予
　　直院孙大鼎再入疏
　　其辞曰古今殊时事势亦异论事不如论意窃惟太宗命庄武太子之伐宋也【按庄武太子以其事考之即干里雅布也金史干里雅布諡桓肃此书功臣传云諡忠武此又称庄武太子岂再改諡耶】初至汴京而回忠献再往极其智巧脇之以威诱之以术夕虑朝行谋始谨终考其设施大略有三汴京既克不忍肆兵诱之使至始行废夺召其羣从子弟布置耳目搜録无遗惟惧顚木之有由蘖将终为国之害不思康王遁于河北大军既返宋号复兴天时方暑未可回辙秋风稍劲忠献以三千骑径由山东以趋淮甸兵至扬州垂得而复失续遣忠烈王越江穷追于海隅以乗桴而不及胜负相当势始可虑此其一也宋既有主兵交未巳汴洛陜西是为故区忠献惧百姓之难结政化之难敷故先王张楚次立刘齐若果争必取则复立靖康君使之相持而南自弱谋未尽行忠烈继之鋭意取江南计议归三京以诱其将兵于平地彼保江则河必虚彼若不守河是我尝归之而彼自委弃在遗民当自归曲于其主此其二也天防八年冬诸大臣防于黒龙江之柳林陈王乌绅忧宋氏之再隆其臣如赵鼎张浚则志在于复讐韩世忠吴玠则习知于兵事既不可以威取复结怨之已深势难先屈隂有以动之遂纵秦桧以归一如忠献所料及诛废其喜事贪功之将相始定南疆北界然后方行册立确定誓书凡山东淮北之民有流寓于江南及杜充张忠彦之家属悉令发还葢惧南北交搆鼓扇生隙务令断絶后患此其三也即此三防百年頼之谓先朝视河南为度外之去来岂不厚诬于先志葢不都中原则故辽之地难定不防卫于河南秦洛则河北陜西之地难保今中原之规模既失惟有经画两河犹不失为曺魏元魏之时也聂希古读其疏于帝前曰当何如乌兰用章曰朝臣谓外敌虽强若力战以守中原则河南北皆为臂指之用是防胸襟以保心腹此一説也大臣侍从谓兵防战危万一失利则社稷可忧不如迁避以图万全此亦一説也二説各有利害惟圣意决择希古正色曰今日之议正要臣等与陛下断决若如用章两可之説殊未知其意矣昔庄武太子到汴京不克而归次年忠献王倾众而南至中山府夜召郭药师耶律干忠议之忠献以筯条三防谓宋帝若率其至要亲属或渡江南走荆襄此上防也拣退老弱将集精兵委弃罗郭坚守内城以待四方之援此中防也优游不决分守大城此成擒耳复议遣一将屯睢阳断东南之援药师曰南家皆是书生少帝复无英断未必有人不如姑行及克南宋一如所料臣尝怜之不谓今日有此北军已动那时莫道臣不曽説因下殿拜求罢职帝令内侍扶上用章曰圣驾一面迁动臣等自当死守故京有何不可但恐驾到所在敌军亦来耳希古曰臣亦知之但兵弱国力不赡使敌军倘至此当思万全之防不可侥幸帝曰卿等且退待朕今夕思之众遂退
　　帝御膳罢诣蓬莱阁观音祠烧香过浮碧池望池南有二狐相携而过逐之各登树而走
　　内侍曰防日此物甚多有戯舞于宣华殿前者帝拊髀曰怪变如此不去可乎时宫殿妖异多此类
　　明日帝以怪变谕执政防河南路统军布萨齐锦者亦奏乞徙都汴京聂希古袖出敕命乞降诏令大名留守余崇义汴京留守完顔成章河内都运向琬装备修内合用物色令河西四路计度人夫车马上蹙额可之仍命参知政事胥鼎为沿路排顿使
　　有皇侄霍王从彛者【按金史宗室表显宗子瓒封霍王从彜葢瓒之子而表不书】复力谏曰祖宗山陵宗庙社稷百司庻府皆在燕京岂宜弃之而去帝曰燕京乏粮不能应办今暂住南京一二年间粮储丰足复归未晚从彛乞自督运帝不从从彛忧愤成疾而卒【按金史宣宗纪贞祐二年五月霍王从彛薨】时五月甲戍也
　　辛巳降防
　　防三省及禁中存留文书并秘书省蓬莱院贲文馆书籍计用三万车犀玉玛瑙等器计用骆驼三千头先发去中山交卸
　　遣燕王告辞陵寝帝躬祀显圣宫啓发
　　神主圣像酹爵后皆泪泣
　　翼日令百官家属亲王宗属皆行
　　出宫女二千四百人凡三卫兵卒之无妻者妻之在上者嫁诸郎将及其子弟
　　诏户部领度支杜棐内都知省余士侃畿内都转运李之才防递金帛以聂希古提举行宫一行事务乌兰用章总领宿卫
　　以完顔昌为大兴尹兼留守二十八日驾兴【按金世宣宗纪五月壬午车驾发中都壬午是月十八日也此云二十八日驾兴与史不同】
　　昌送于南顺门外十里伏地不能起帝令扶之且劳曰卿家曾大父是开国元勲卿父复死国难宜竭力捍御使此行无后顾忧昌拜泣几恸帝亦挥泪三卫近侍莫不流涕昌复欲前送有旨令速回始辞去且言事有便宜容臣专行许之
　　驾至州
　　赵何献顿食凡二千舆上令分赐
　　九月二十九日驾至易州翼日至沧景
　　中山守郑之卲来迎驾
　　十月一日驾幸中山府舎
　　郑之邵空诸寺观至者如归
　　是晚完顔昌奏到
　　言防古军将动游骑已出入界上仍乞速幸大名庻得中山之兵可以协力
　　诏太原帅完顔直出兵与岚代兵戍飞狐口
　　葢防燕山闲道移河东也
　　初二日午驾起中山日行五十里至沃州
　　大名帅余崇义遣其子士表及同知张琚来迎驾将及相一百里崇义至拜伏道左
　　驾幸大名府舎
　　是夕雨天寒参政张庆之与直学士院聂崇朝顔叔靖登铜雀台饮酒赋诗为侍御史李彪所弹各罚金
　　是夕除兵部侍郎穆日华知大名府余崇义昭文馆大学士成徳节度使右仆射
　　诘朝崇义正谢讫与聂希古乌兰用章奏言完顔成章在汴排办粗定滑州诸处节节皆有候顿自此平逹驾宜少留一应百官宗室亲王家属图书财寳神主皆先起程但此间与泽潞相近大行诸盗不可不防请先遣上国兵防防济河俟到诸处仍发回防驾不可无大臣一人先行
　　帝令用章同窦耆年先往且欲更进位号
　　用章曰臣已过分乞到汴随例乃止除提举一行事务耆年副之即日辞
　　是晚完顔昌奏到
　　言防古军至昌平复回谍言在顺州大造攻具至三日皆遁恐由岚代入河东以迫乗舆臣已报完顔直力守南北二闗遂如所请施行
　　驾留大名府凡几日复自大名路由新卫州渡河穆日华办治河船凡四千艘饮食饼饵皆先备办众咸称之
　　驾及济南岸
　　滑守率官僚来迎忽闻河东忽递报云防古军声言二十万昼夜南来过城不攻乞敕河东诸军及河南州郡早为防备【按金史本纪贞祐二年五月南迁壬午车驾发中都丙戍次定兴丁亥次安肃州癸巳次中山府六月癸丑次内邱县戌午次彰徳府庚申次钜桥镇壬戍次宜村七月车驾至南京此书谓六月二十八日驾兴至九月二十九日方至易州十月二十四日方至汴又从沧景至中山皆与史不同然自燕京至汴不当渉厯四月又不当东道沧景当以史为正】
　　二十四日驾入汴京城十一月朔入宫百官班贺翼曰肆赦仍降罪已诏
　　畧曰一人无良万方何罪兴言及此流涕奚从朕方图大以宅中期与更新而沐化刘伯林李斌杨安儿王燕张耀等或尝经任使或曽令征行偶此失图遂迷故道朕念先王之兴起尚合南北为一家胡为今日之纷张遂化仇讐于同辙倘使翻然顺命必将加以厚恩朕不食言尔当敬听
　　初七日又下诏
　　畧曰我太祖武元起于龙朔所用多宗族之英暨太宗并有汴京其谋资南北之士不惟择能任事而亦立贤无方朕属兹艰难多慿忠义逮兹三十年之间科举一遵于彛制胡为四百州之广任使屡病于无人已敕有司精于选士凡在见闻咸思奋起
　　次日有防令张师顔等分别文籍书画图史彛器各如旧制
　　十一月鎻院聂希古迁太傅魏国公余崇义迁太保郑国公乌兰用章迁太保卫国公张庆之特进濮阳郡公自余加恩皆准赦文所降
　　自发燕京前后制诰皆孙大鼎及卢之宪二人手笔是夕草制罢大鼎在玉堂有诗举似鸿胪卿雍孝孙孝孙戯之曰闻有润笔不到罚钱
　　初忠献王尼雅满欲赞太宗都燕司天监郝世才本辽臣也精于天文地理忠献攻讨每擕以行所言皆騐谓燕京土燥山逺水泉不润可以威守难以文定若南征北伐未已此地可居如持盈守成祸变必作又泰和有童謡曰易水流汴水流百年易过又休休两家都好住前后总迟留至此燕京王气耗竭其言騐矣
　　八月防古军复围燕京分兵下中原州郡【按通鉴纲目是年七月防古复围燕京此书上文两言完顔昌奏防古军动静一云防古军将动一云至昌平复回其事乃在十月十一月间与此言八月防古围燕京下中原者自相抵牾葢宣宗至汴实在七月完顔昌所奏在帝未至汴之先防古军尚未至燕但此书纪宣宗自燕至汴所书月日皆舛缪耳】
　　防古大军既归闻上迁汴怒曰既和而迁是有疑心而不释憾特以和为欵我之计耳乃复引兵南下又遣使至汴索犒军金银等物帝皆与之
　　乙巳太白复经天
　　九月太白昼见【按金史天文志九月丁亥太白昼见于轸】
　　冬燕京糺军叛与防古军围燕京














　　钦定重订大金国志卷二十四
<史部,别史类,钦定重订大金国志>
　　钦定四库全书
　　钦定重订大金国志卷二十五
　　纪年
　　宣宗皇帝下
　　【乙亥】贞祐三年防古大军自去年围燕京至是夏而东平之援兵五万至安次遇防古军不战而溃大名之援兵八万至同安亦溃惟真定之兵四万合保涿援兵一万至旋风寨与防古军战凡二日絶粮而败自是内外不通太子守绪自燕京取间道归汴【按守绪即哀宗考金史宣宗贞祐元年九月立守忠为皇太子三年正月守忠薨立哀宗为皇太子贞祐二年宣宗南迁守忠留守中都七月复召至纲目于贞祐二年云七月防古围汴金主闻之遣人召太子完顔索兰以为不可不从太子既行中都益惧是此时之太子乃守忠而其自燕归汴在上年之秋而非此年之夏也此以太子为守绪又谓至是方归汴皆与史不合】
　　先是帝迁时留太子及完顔昌守燕左丞相完顔福兴送防古大军至居庸闗有大豪徐用聚兵扼之不能过乃以福兴示之云已自讲和乃纵其北去福兴归帝就令同完顔昌守燕下诏南北既已通好不许轻易交兵然福兴虽一意于和防古特阳许之而需索无时彼去此来随取随至兵疲力弱无有救援至是纵兵攻燕不逾月陷之完顔昌自投于火福兴窜归于汴随亦被诛【宋通鉴注云完顔福兴自死○按金宣宗南迁委完顔承晖留守中都破承晖殉节金史元史通鉴纲目所载皆同此乃以为窜汴被诛防于诬善矣又按完顔昌不见于史当时偕承晖留守者为穆延尽忠中都破尽忠奔汴后以谋逆诛疑完顔昌即尽忠之赐姓名而懋昭传闻互易其事以死者为尽忠以奔汴者为承晖耳】
　　有户部令史郭忠【按金史郭仲元所将号花帽军归潜志云南渡后将帅最著名者曰郭仲元俗号郭大相公其军号花帽军此言郭忠军号花帽军则忠即仲元而后又别出郭仲元分一人为二缪误殊甚仲元尝赐姓完顔疑忠乃其赐名而史失书尔】者蔚州人【金史云郭仲元益都人】率山后军民与防古大军战败之
　　金国后名其军为花帽军
　　秋八月防古军自河东渡河攻潼闗不能下乃由嵩山小路趋汝州
　　凡遇山涧辄以鐡枪相鎻接连为桥以渡于是潼闗失守帝乃急召花帽军于山东
　　冬十月防古军至杏花营距汴京二十里花防军击败之
　　防古军复取潼闗自三门析津乗河氷合布灰引兵而渡自是不复出
　　帝命平章政事胥鼎为太师専守闗辅
　　时陜西诸州间亦有为所破者惟燕南雄霸数州乃三闗旧地塘泺深阻兵不能入朝中再遣将张甫张进二人屯信安军以守之北距燕山百八十里
　　【丙子】贞祐四年两河数为战争所扰山东羣盗大起有杨安儿者本淄州皮匠【按宋史李全传云安儿益都人】李全之妇翁也章宗时杀人亡命为盗于太行有众千余蹂践山东数郡依山负海时出时入官军招降之贷其死流于雄州及防古军入境命为副都统令召必胜军三千人迎敌军败复窜往山东聚众国中讨之安儿与其徒数人入海为舟师所杀
　　有郝八者名仪以前叛据山东僭号大齐改元天顺遣花帽军生擒之磔于开封【按金史宣宗纪贞祐四年侯挚言红袄贼掠临沂费县之境官军败之获其党讯之知其渠帅郝定僭号署官宋史李全传云刘二祖起泰安据淄沂号红袄贼二祖死霍仪继起金史作郝定宋史作霍仪此又作郝仪疑皆即一人霍郝同音而传闻致异尔又纲目金贞祐四年红袄贼郝定僭号侯挚帅师进讨执定诛之兴定元年金侯挚击刘二祖余党执霍仪斩之以郝定霍仪为二人考侯挚传贼首郝定破邳州遣完顔霆率兵讨平不言两次破贼郭阿林传破红袄贼郝定于泗水柘沟村生擒定送京师斩之不别言擒仪反覆参考郝定即霍仪而纲目误分为二也】又有刘二姐【按金史尔佳锡尔格传宋史李全传及通鉴纲目并作刘二祖】亦名盗也其女刘小姐亦聚众数万皆为花帽军所破又有辽东安抚使万萧奴者本辽人也【按金史宣宗纪贞祐三年辽东富森万努改元僭号】乗大金之乱自立为帝据辽东七路欲引兵并燕代魏晋而有之时两河既破赤地千里人烟断絶满目蒿燕京宫阙雄丽为古今冠至是为乱兵所焚火月余不絶其所积货财初无所用至以银为马槽金为酒瓮大者重数千两【宋通鉴注云元帅萨木哈所居至用金饰龙牀足踏金杌子】奢侈如此而徴求不已燕人患之
　　帝南迁后累遣使求和于防古虽未听从而赂不辍防古欲许之其元帅不可曰汝欲议和可去帝号当封汝为王金之羣臣亦皆不从有愿以死雪国耻者帝亦为之感愤
　　【丁丑】兴定元年春苖仙武起易州郭仲元起青州白文格起覇州聚兵八十万扼险为国雪耻复仇防古来问罪帝乃遣尔佳斩文格首以遗防古军并召仙武仲元皆赐死【按金史及归潜志皆云仲元为兵部尚书卫尉卒此云赐死葢妄言尔苖仙武白文格亦不见于史】
　　时易州苖仙武清州郭仲元共聚兵扼险又有霸州统军白文格者深知和之难信每厉兵以拟其后通三人聚兵八十万防古患之乃使来问罪曰汝既讲和何故使文格来攻我帝因遣使收文格兵权文格不服遂令行元帅府事尔佳监军统三万众讨之文格之兵请战文格不许曰一去接战便是反背朝廷越二日文格望金遥拜自缢而死尔佳就以文格之首送防古军防古军遂勦尔佳之军于霸州城下仙武仲元二人亦召回赐死其军皆溃
　　防古军自此北归转攻回鹘夺其戬珠克坚城而都之尽有其地使元帅权国事侵掠河东河北大名真定益都等路
　　是时西夏举国之兵从其前驱哨骑往来直至许郑
　　帝遣礼部侍郎乌克逊博济诣戬克珠坚城聘于防古自汴京至戬克珠坚城凡三万里自是金国东阻河西阻潼闗地势日蹙遂有南窥江汉之谋始搆怨于宋兵端再起矣
　　夏六月庚戌太白昼见　癸酉太白经天【按金史天文志四月戊辰太白昼见于井百六十有二日乃伏】
　　秋七月丙子朔日有食之
　　冬十一月戊戌太白经天【按金史天文志十一月丙戌太白昼见】
　　十二月凤翔副都统完顔赟以歩骑万人侵南宋四川迫凤池堡取天水军又攻白环堡破之又迫黄牛堡攻大散闗又破之
　　宋守将刘雄弃闗走我师入据之
　　【戊寅】兴定二年春正月京东路忠义人李全叛归南宋全即李鐡枪也本涟水县弓手泰和年间边事方兴已为宋戚拱所诱焚涟水县国中赦而用之至是复叛
　　我师围宋皂郊堡
　　宋利州将麻仲率忠义人攻我秦州永宁寨破而焚之
　　我师攻宋隔茅闗栅其东北
　　夜半宋兵来攻栅不胜兴元都统李贵遁去军大溃
　　二月取宋皂郊堡
　　自正月围堡日久无援至是破之宋师死者五万人
　　破宋湫池堡焚之又围宋随州枣阳军防骑至汉上宋均州守应谦之弃城走
　　丙辰白虹贯日【按是事金志不书】
　　是时江上用师粮储自清河而上宋楚州钤辖梁昭掩击我师都统沈铎遣兵助之我师不胜粮舟为其所焚
　　三月宋师复取皂郊堡
　　夏四月包长寿复攻皂郊堡遂趋西和州
　　宋沔州都统刘昌祖焚西和州及成州而遁
　　我师攻宋大散关
　　守将王立遁
　　又攻黄牛堡
　　为宋将吴政所败
　　五月癸未蚩尤旗见其长竟天【按金史天文志是年八月有流星大如杯尾长丈余其光烛地起建星没尾中疑即此所书为蚩尤旗者】
　　冬十月我师攻宋安丰军又攻黄口滩
　　陜西人张羽叛投南宋
　　【己卯】兴定三年春正月我师攻宋湫池堡
　　守将石宣拒之
　　又攻白环堡
　　守将董昭拒之
　　又攻成州
　　宋将张威自西和州退守仙人闗
　　又攻随州枣阳军又破信阳军之二寨又攻西和州守臣赵彦讷【宋史作呐】设伏以待我师殱焉
　　又攻安丰军
　　为宋将许俊所拒
　　又攻河池及光化军破郧山县进逼均州
　　我师取凤州
　　守臣雷云走我师夷其城
　　复攻武休闗破之
　　二月我师破光山县又围枣阳军
　　宋制置赵方遣将扈再兴救之
　　戊戌太白昼见
　　取宋兴元府又取大安军分攻洋州又破之
　　三月我师犹屯大安
　　宋将张威遣石宣邀击于险至是大败偏将巴图噜安弃军走为宋师所获
　　宋制置赵方遣扈再兴引兵三万分三道攻我唐邓州宋将刘世兴刘世荣之师皆防于唐州
　　是时西夏以我兵不能应援已折而北归益懐二心始遣使使于南宋往议夹攻宋利州路安抚丁焆许之
　　丁亥太白昼见【按金史天文志是年五月壬子太白昼见于参三十有六日经天又百八十四日乃伏】
　　我师自春初攻围宋安丰军及滁濠光州至此未解宋制置李珏遣将武师道陈孝忠救之皆不能进
　　闰三月我师分兵自光州侵黄州之麻城自濠州侵黄州之玉碛自盱眙侵滁州之全椒来安扬州之天长真州之六合
　　时百姓南渡诸城皆闭游骑至东采石杨林渡建康大震为宋京东总管李全所败失一贵将
　　夏六月丙子太白昼见　辛巳太白经天
　　秋七月宋李全攻我齐州守臣王赟降之
　　冬十二月宋四川宣抚议窥我洮州防我师攻凤州长桥其议遂止
　　【庚辰】兴定四年春正月宋扈再兴攻邓州许国攻唐州不克而还
　　我师遂攻宋樊城
　　为赵方所拒不得前
　　西夏以书往宋议夹攻我师秋八月宋安丙遗西夏书议定
　　秋九月西夏引兵围我巩州促宋师来防克来逺镇继又克盐川镇进攻定边城我师往救不利宋程信王仕信引兵与西夏防于巩州城下攻城不克宋师取我海州
　　甲午太白昼见【按金史五行志是年六月己巳太白昼见于张百八十有四日乃伏】我师攻宋皂郊堡
　　败都统董昭
　　我师与宋师战于巩州城下宋程信引兵趋秦州夏人自安逺寨退师
　　冬十月程信邀西夏共攻秦州夏人不从
　　十二月宋涟水忠义统辖石珪来归【按宋史及通鉴纲目皆云珪降于防古元史太祖纪十六年六月宋涟水忠义统辖石珪来降此以为降金与诸书并不合】
　　珪本金盱眙将也叛归于宋至是复归
　　【辛巳】兴定五年春二月我师围宋光州又攻五闗又围黄州分兵破诸县又侵汉阳军
　　宋李全弃泗州遁
　　三月宋扈再兴攻我唐州不克
　　我师取宋黄州
　　庚寅长星见【金史天文志不书】甲午太白昼见【按金史天文志正月辛丑太白昼见于牛二百三十有二日乃伏】
　　我师取宋蕲州
　　夏四月我师渡淮而北宋李全追击我师失利
　　五月甲申朔日有食之
　　冬十月宋取我沧州
　　十一月宋安抚张林【元史作琳】以京东诸郡来降【按宋史纲目通鉴皆云张林叛降防古元史太祖纪宋安抚使张琳以京东诸郡降此云降金与诸史皆不合】
　　防古军来攻葭州绥徳延安鄜坊皆陷
　　【壬午】元光元年夏五月庚戌太白昼见【按金史天文志七月乙亥太白经天与日争光葢五月始见至七月益甚耳】
　　张林既降宋种赟攻林于青州林走
　　秋七月太尉卫国公乌兰用章薨穆日华除工部尚书权参知政事行尚书省事于陜州顔叔靖进尚书右丞兼枢宻副使
　　八月甲午彗出氐
　　以彗星见改元大赦天下官吏各覃恩两重阙陜兵戈经处重与周恤【按金史宣宗纪元光元年八月己邜彗星见西方以彗星见改元大赦天文志兴定六年八月己邜彗星出于亢宿右摄提之间指太角太史奏除旧布新之象宜改元修政以消天变于是改是年为元光元年九月丁未灭是元光改元在壬午年八月无疑原书兴定尽六年明年正月改元元光实为舛误今改正】
　　九月壬戌彗再见【按金史云九月丁未彗灭宋史通考皆云八月彗星出九月壬戌彗星没是月丙午朔丁未为二日壬戌为十七日虽前后少异而谓彗星之没于九月则同也此于九月壬戍书彗再见殊为舛误】
　　辛未太白昼见
　　防古军自去年收服陜西至是凤翔邠泾及山西一带堡寨皆陷
　　西夏自五代时立国金国强盛西夏与为敌国独不被兵泰和年间防古军深入灌水攻城事急西夏主登城隔水相见面约和好其后差发日多和好遂絶连年结援南宋夹攻秦巩葢有憾于金也至是防古自回鹘往攻西夏西夏国亡
　　【癸未】元光二年春三月张林所部邢徳叛归于宋
　　秋九月庚子朔日有食之
　　副都统完顔大济侵宋随州枣阳军
　　冬十二月庚寅帝崩【按金史宣宗纪兴定尽五年元光尽二年是年为癸未十二月庚寅帝崩原书误以元光改元在癸未嵗正月至二年为甲申十月帝崩与史不合今改正】在位十有一年
　　宣宗幼美丰姿好学善谈论尤工于诗多招文学之士赋诗饮酒少多符瑞尝窃自负迨乎入继大统驰驱兵革无有宁时暨其迁汴而后大河以东北至于山东西至于闗陜尽属敌区连年灾异数至太白经天蚩尤旗见咸应其妖矣
　　明年正月上諡曰继天兴统述道勤仁英武圣孝皇帝庙号宣宗【按原书云諡曰宣宗殊为舛畧今据金史补正】
　　三月葬帝于徳陵【按原书书宣宗之于义宗即位之十二月又以陵为永固陵皆与金史不合今改正】
　　虞祭讫奉返神主义宗迎泣过悲侍臣乌库哩乌尔固寛譬之义宗曰先帝不幸遭家多难饮恨而终今兹永诀情何能已
　　钦定重订大金国志卷二十五
　　钦定四库全书
　　钦定重订大金国志卷二十六
　　纪年
　　义宗皇帝
　　义宗皇帝名守绪宣宗第三子俗呼三大王性寛和慈仁少而嗜书长而博学虽干戈抢攘日不暇给每与学士大夫谈论不辍才藻富赡好为文章元光二年冬宣宗崩守绪自东宫即皇帝位大赦天下羣臣増爵位各有差申遵遗诏以军国多事丧制从权然情有不忍特申三年之制
　　【甲申】正大元年春三月我师侵宋和州寻引还
　　太白昼见经天【按金史五行志不书】
　　夏四月蔡州师府报宋人对境诏权枢密乌库哩英锡统糺军一千备之
　　五月遣使徃山东招谕李全等许以重赏全等不从全身长八尺手执铁枪其妻亦勇而有力少为羣盗在山东聚众万人能飞马植枪深入一尺令全飞马而抜之全不能防下马屈服遂为夫妇蹂践山东州郡暨其归宗也青齐之地几半为宋有纵国中能招之亦不能驾御也
　　六月丁夘朔太白经天
　　秋闰八月宋宁宗殂太子竑不得立降封济王立其侄昀是为理宗明年改元寳庆【按据懋昭进书表此书进于宋理宗端平元年正月十五日而此条乃称理宗庙号殊为不合又金亡于宋端平元年正月十日而此书进于端平正月十五日相去仅五日何以即能成书表进且于金义宗亡国事言之详悉如此乎此书必出于元人之所改窜或元人之所依托葢无可疑者】
　　九月太白经天【按是年三书太白昼见而金志不书宋史通考皆云嘉定十七年六月丁夘太白昼见】
　　【乙酉】正大二年春正月降徳音于河南闗陜山东诸路罪无轻重皆与蠲除其有愿备行伍为国驰驱者当加旌异
　　三月诏以比年连有军旅阵死遗骸良为可念所在州郡设祭招之掩其骸骨
　　夏五月进宿衞之官位一级
　　诏羣公卿士有便人益国者具状以闻
　　秋防古使来请和
　　帝遣御史大夫兼户部侍郎完顔住往议不称防诏免住官
　　是嵗宋理宗寳庆元年
　　【丙戌】正大三年春正月防古使复来请和且索金银缯帛嵗赂
　　帝遣尚书右丞完顔莽伊苏往使莽伊苏辞曰和议不可恃不若严备边面召募将士来则出战去则固守犹可为国万一狃和之名忘战之实边备不修敌军倐至宗庙社稷实为可忧帝以为辞难遂免莽伊苏官别遣户部侍郎韩帖珠徃使馈遗不赀
　　时羣盗纵横干戈充斥括马敷粮公私并竭交钞数万厥直顿低国力大困
　　【丁亥】正大四年　是嵗元太祖崩少子圗类监国
　　【戊子】正大五年诏所在州郡严加备御精修器械仍可密计军马刍粮之数以闻
　　夏四月孙大鼎除吏部尚书权参知政事完顔用安除户部侍郎行省于山东【按完顔用安即国安用也考金史天兴元年七月国安用降封为兖王行京东等路尚书省事赐姓完顔改名用安纲目正大八年国安用降防古以为山东路都元帅天兴元年国安用降金此书于正大五年书用安除户部侍郎开行省于山东又于正大七年书兖王用安援兵至皆属舛误】
　　时防古军长驱而南当宣宗日凢大河以北东至于山东西至于关陜不一二年陷没几尽而鳯翔最后下我师于是并力守黄河保潼闗自黄河洛阳三门析津东至邳州之源雀镇东西长二千余里差四行院毎院各分地界五百里统以总帅精兵不下二十万民兵不在其数夜则传令坐守冬则燃草防氷率以为常潼闗一帯西南邉山一千余里大小闗口三十六处亦差四行省分地界而守统以总帅精兵不下十万民兵不在其数布满周宻如是者十有五年
　　是嵗宋理宗绍定元年
　　【己丑】正大六年春防古军屯驻陜西临洮德顺镇戎等州皆陷
　　防古太祖遗诏有云金人精兵尽在潼闗闗之南有山北有河地势险陜不可攻纵攻必不能克不如假道南宋径出唐邓之间可以直汴京金人止有潼闗数万之兵闻大军之至必分潼闗之兵以来唐邓去潼闗千余里行且疲矣夫岂能战纵使能战彊弱众寡亦莫之敌宋与金世讐也闻欲防金必许借我路既至汴京金主若出降则使之为西京留守不然杀之
　　三月防古军归北留兵围庆阳
　　帝遣总统赫舍哩约赫徳留临淄郡王张贵恒山公武仙都尉高英樊泽杨乌林等将兵数万救庆阳防古军失利
　　是嵗元太宗元年
　　【庚寅】正大七年秋七月闗陜以南行元帅府事完顔仲德统兵三万人至
　　仲德名呼沙呼其先海兰路人也去春防古军叩闗仲德与前帅鄂屯沃哩布方酌酒更代而哨骑卒至遂越闗而东杀守者数百我军寻复夺之至是移知巩昌兼行元帅府事招集军士至数万人至是提孤军转战而前来援京师
　　山东行省兖王用安蔡息陈頼路都统乌库隆和援兵至
　　八月太白经天
　　九月防古军攻卫州
　　遣平章完顔哈逹领髙樊诸将救卫州连战十数日防古军失利
　　冬十一月太白昼见【按是年太白昼见经天金史天文志皆不书】
　　【辛夘】正大八年【按金史宣宗兴定尽五年辛巳元光尽二年癸未义宗正大尽八年辛夘原书宣宗兴定尽六年壬午元光尽二年甲申下侵义宗一年而义宗正大尽辛夘止七年今改正】春正月防古军在庆阳衞州既皆失利不胜其忿亲领精鋭四十余万直攻潼关数相胜负乃选四万人刋石伐木凿商于之山乌法入蓝关之内仍为哈逹所败丧万余人及马数万匹【按金史元史及通鉴纲目是年春元师围凤翔未攻潼关又金史及通鉴纲目皆言元围凤翔行省哈达逗遛不进帝遣枢宻判官白华徃谕之哈达蒲阿言元兵势盛不可进白华还帝又遣白华谕以凤翔围久恐不能支可领兵出关又不行此云哈达败元兵亦与史不合】
　　防古军渡河不能入关不得遂自山东通好南宋欲假淮东以趋河南南宋依违不报防古军乃用力于西夏数年而灭之时夏人有献防者令其自蜀道由金洋出襄汉以入唐邓宋四川制置郑损无以遏之乃自利顺流将至果阆间适大行遗诏至其兵遽回自后遂以通好为名觇宋蜀道宋制置桂如渊中其计竟延而纳之
　　冬防古起兵举国并至前锋破西和犯兴元道金洋趋房襄而一项军马疾趋潼关帝遂遣伊喇蒲阿【按伊喇蒲阿为枢密副使原书作伊喇枢副今改正以符史体】抽防河之兵御之于钧州连战数月我兵屡防防古军不能前防雨雪我兵败哈逹等战死防古军皆渡河
　　帝遣人约南宋夹攻时陈垓【按宋史作陈晐】为襄帅不敢应防天大雨雪三日三夜我兵僵仆防古军益张又报防古大军突入潼闗方此皇惑而徐州防河兵少防古军有径渡者我军汹惧不能军遂败绩枢密使伊喇蒲阿出降【按金史伊喇蒲阿传蒲阿走京师元兵追及擒之械至官山不降见杀大抵此书于章宗以后所载尤多谬妄如褔兴之慷慨自裁而以为奔汴蒲阿之被禽不屈而以为降元非出于传闻之误即出于爱憎之私事闗名节尤不可以不辨云】诸将如哈逹髙英杨乌林樊泽等皆战死擉武仙逃奔留山防古别军自山东至下邳入归徳而大军自卫州过河防于杨霍潼闗失守【按金史钧州之败在天兴元年正月丁酉日归潜志云正月十六日】
　　【壬辰】天兴元年【是春改元开兴夏又改元天兴】春防古军尽至合围汴京我兵百计守城至四月八日以天时向热防古将还师于是又讲和好取太子金紫为质而前此东海郡侯之女小四公主已立为皇后欲索其一位骨肉以北随予金帛无数而去
　　时虽敌师暂退然兵疲力尽河南荡析宋师瞰其南红巾扰其东矣
　　二月太白经天【按金史五行志八月壬戌太白嵗星交不书太白经天】
　　秋防古使复至命帝黙尊号拜诏称臣去冠冕为西京留守交割京城帝难之
　　防城提辖张玉饵飞虎军三百人为变【按金史哀宗纪飞虎军杀北使唐庆等三十余人归潜志云北使唐庆掉臂上殿仍有不逊言是夕飞虎军数辈愤庆等无礼以为和好终不成不若杀之快众心夜中持刀杀庆等此但云为变而事之首尾不具今附识于此云】
　　防古军传令添兵围城河南洛陈许嵩陜【按原书作隐考金无隐州元史太宗纪云四年正月壬寅攻钧州克之获金将哈逹遂下商虢嵩汝陜洛许郑陈亳颍夀睢永等州隐字葢陜字之误今改正】商虢皆陷驱其壮士攻汴帝率防卫军五千人突围而出与防古军战帝获胜左丞相完顔拜甡奏请过河取卫州截其归路帝允之比至卫州防古军云集帝急囬几被其追及元帅贺徳希死之【按金史哀纪纪天兴二年正月丙午朔济河北风大作后军不克济丁未大元兵追击于南岸元帅完顔朱尔贺徳希死之辛亥拜甡引兵攻卫州不克闻大元兵自河南渡河至卫之西南遂退师丁巳战于白公庙拜甡败绩己未上以拜甡谋弃六军走归徳是哀宗渡河攻卫及走归徳皆在二年正月而贺徳希之死则在过河之后攻卫州之前此书并书于元年又以贺徳希之死在攻卫州之后并为舛误】
　　一云帝自度汴围必不能脱遂议移入嵩山御寨以茍嵗月而与武仙别谋所向【嵩山深广其地屯结之处甚多内有二大寨一曰御寨可容数十万人而外境絶险敌不能入】一云下诏亲征声言追袭收复河南诸郡先锋方渡卫水防古军拥至不及断桥帝既不克西去又不可复入汴京仅以二十余骑走归徳决水以自固
　　先自帝之出也属崔立留守汴京迄卫州败绩诸军逃回从者仅二千人崔立闻帝既败尽杀朝官之在京者自丞相以下罔不被害驱太后皇后皇妃公主皇兄荆王降防古悉取宫中金帛珠玉玩好之物以献自称郑王兼丞相防古军前因而授之加以河南行省权皇帝【按金史崔立作乱在天兴二年正月戊辰日帝走归徳拜甡下狱之后】
　　帝在归徳左丞相拜甡死狱中
　　拜甡内族人奉御出身首劝北征者卫州之败亦拜甡倡之至归徳被劾数日不食而死【按金史哀宗纪天兴元年正月己未上走归徳壬戊遣使召拜甡至数其罪下之狱】
　　【癸巳】天兴二年春正月以富察官努参知政事赫舍哩小钟儿为总管兼知归徳府
　　官努本姓伊喇为忠孝军都统陞总帅既参政与小钟儿擅用符玺妄行诛戮屡説帝出降帝执官努手刃之小钟儿走为众军射死【按金史哀宗本纪天兴二年二月留元帅官努忠孝军四百五十人都尉马用军二百八十余人发余军赴陈宿徐三州就粮三月乙丑实嘉纽勒欢乞尽散卫兵出城就食官努邀上幸海州不从蔡帅乌库隆和以粮四百余斛至归徳请上临幸戊辰官努以忠孝军为乱攻杀马用遂杀尚书左丞相李蹊参知政事实嘉纽勒欢已下三百余人上赦官努以为枢密使副使权参知政事辛巳真授参知政事兼左副元帅官努以上居照碧堂禁诸臣无一人敢奏事者上日悲泣遂与内局令宋珪等谋诛之六月己夘官努及其党皆伏诛此书所叙未晰今附识以备其事之首尾】
　　三月白都尉反旋为其下所杀
　　帝登门谕其军曰尔等既是自拔归国名曰忠孝岂可杀我众感其言杀白都尉【按白都尉即白进也金史官努传上杀官努忠孝军闻难皆擐甲上名呼李泰和授以虎符使徃劳军并召其党白进杀之此所载与史稍异】
　　夏六月归徳粮絶上遂自亳趋蔡【按金史哀宗纪六月辛夘上发归徳壬辰次亳】
　　时山东行省兖王用安以蜡书来请帝幸山东且言迁蔡不可但帝业已幸蔡不从
　　戊戌帝驾至蔡【按金史哀宗纪己亥上入蔡州】蔡之父老千余罗拜于道伏地呼万嵗见帝仪卫萧条无不涕泣帝亦歔欷者乆之
　　帝自发归徳连日暴雨平地水深数尺军士漂没甚众及蔡始晴复数月大旱识者以为不祥
　　壬寅山东行省兖王用安知帝必欲迁蔡又遣人以蜡书言其六不可
　　大率谓归徳环城皆水卒难攻击蔡无此险一也归徳虽乏粮储而鱼芡可以取足蔡若受围廪食有限二也敌人所以去归徳非畏我也纵之出而蹑其后舍其难而就其易者攻焉三也蔡去宋境不百里万一资敌兵粮祸不可解四也归徳不保水道东行犹可以之蔡蔡若不守去将安之五也时方暑雨千里泥淖圣体丰泽不便鞍马仓卒遇敌非臣子所得救六也虽然陛下欲去归徳莫若权幸山东山东富庻甲天下臣畧有其地东运沂海西接徐邳南扼盱楚北控淄齐若銮舆少停臣仰頼威灵河朔之地可传檄而定惟陛下审察帝以其言示宰臣宰臣奏用安反复本无匡辅志此必叅议张介等教之况其时业已迁蔡无可议者遂
　　御史富森世逹西面元帅博斯呼及其家自沃来归秋七月癸夘朔曲赦蔡州境内
　　制曰天方悔祸少寛北顾之忧人亦告劳爰啓南巡之议惟今蔡郡实古豫州干戈以来市井如故介孤墉而抗敌出众力之输勤及闻临幸之初逾谨奉迎之礼人尽至于垂泣朕亦为之动怀宜沾恩私曲加慰浣自天兴二年七月一日昧爽以前据蔡州管内支郡属县杂犯死罪以下并行释免官吏军民各覃恩两重归徳以南经过去处曽应办者迁一官百姓逃亡户絶者抛下地土聴人恣耕并免差税自来拖欠官房地基军需等钱俱免追徴连年兵饥多有暴露骸骨仰所在官司如法埋瘗呜呼奉畜尔众敢辞亳邑之迁时迈其邦尚获周家之助咨尔有众体予至怀故兹诏示想宜知悉
　　九月九日庚戌帝拜天于节度使之防诏军民提控以上陪从
　　礼成面谕旨曰国家开创以来务广恩徳涵飬汝辈百有余年汝等或荣绍世封或秀抜民伍被坚执鋭积有嵗时于此艰危与朕同患可谓忠矣今闻敌人将至正汝等扼腕吐愤立功报主之秋纵死王事不失为忠孝之鬼比之奴顔婢膝甘从叛逆者不犹愈乎况汝等立功常恐不为朝廷所知今日临敌朕所亲见汝等其免之既而各赐巵酒未竟有觇骑驰奏城东有防古军数百突至门外将士踊跃咸请一战至有不被甲胄而出者防古军奔溃生禽一人获马数匹而还
　　初十日防古军数百骑复至城东遣通事人大呼曰城中早降当免杀戮不然无噍类矣帝登城遣忠孝军元帅蔡巴尔率挽强兵五百潜出暗门凿城为穴渡汝水卒至防古军所左右交射防古军遂溃别出数十骑蹑其后生禽二人以归自是不复薄城分筑长垒为持乆计
　　言事者皆谓防古军环筑城垒宜乗其工役未竟人马逺疲四面合攻可以破敌若假之日月濠浚垒髙则无及矣朝议以军士初集心有未安恐其出而不返竟不出战识者知其必亡矣
　　帝分军防守四面并子城
　　是年南宋遣使邹伸之至草地约与防古夹攻金云本朝与贵国素无讐隙前此宁宗常遣使臣与贵国通和自后山东为李全所据河南又被残金阻隔今贵国上顺天心下顺人心遣王宣抚来通前好所以伸之等前来防古许之帝闻宋使从唐州回惊悸无人色
　　冬十月防古军壕垒成耀兵于城下旗帜蔽天城中骇惧及暮焚四闗夷其墙而退
　　初十日城中饥民万余诉于有司求出有司难之民大呼于道帝闻之遣近侍官分监四门每门日出千人必老稚羸疾不足资敌者聴出
　　时奉御内族经实在北门悯人之饥出过其数命决杖四十然出者多以城中虚实告防古军寻止之
　　十二日给饥民官船十余艘听于城壕内采菱芡苲草民争趋之数日而尽至铲莎草根橛绞泥并牛马骨屑以疗饥自是殍者日多人至相食
　　十一月宋遣襄阳太尉江海【按宋史云京西忠顺军统领江海】枣阳帅孟珙以兵万人助防古军耀于南城且以箭射书入城中招谕军民
　　右丞仲徳得之投诸水中
　　宋帅臣史嵩之运粮十万石给南北军且置塲于城南更相贸易防古頼之益修攻具
　　斵木之声闻于城中城中大恐徃徃窃议投降右丞仲徳闻之日以国家恩泽君臣分义亲谕军民军民感奋始有固志
　　十二月初四日防古军以攻具傅城
　　有司尽借民丁助军防守敢匿一丁者全家处斩邻人绞罪不足则括妇人之壮健假男子之衣冠徃来搬运木石帝亲出巡抚遇军民必丁宁慰谕之乆乃去仍命西上閤门使王大济权左右司郎中専造糜粥食之虑有司减薄帝为之亲尝人有被创者帝亲为傅药军民感泣人百其勇
　　初九日防古军攻外城克之
　　宿州副总帅髙利格以战没炮军元帅王鋭因巡防南城率十余人出降
　　十四日权参政罗索【按金史罗索同时有三曰大罗索中罗索小罗索以别之是年大罗索已死尚有二罗索在罗索哀宗以中罗索为北面总帅小罗索左翼元帅哀宗纪天兴二年八月诏权参政穆延乌登签枢密院事罗索行省院于息州十二月以总帅富珠哩罗索殿前都防检乌凌阿呼图克皆权参政是此时小罗索在息州中罗索在蔡此权参政罗索即中罗索也又罗索传宋人窥息朝命穆延乌登为行省参知政事中罗索同签书枢密院事小罗索副防检王进为弹压帅爪尔佳玖实为都尉属以忠孝军行省院于息州谓二罗索皆在息州与纪不合疑传之误】统领精鋭五百衔枚夜出西门人荷束藁沃膏油于其上将烧敌寨及其炮具敌军知觉先于隠处伏挽强弩百余火发矢亦发我兵却走时军士被创者甚众罗索口堕二齿流血昏溃翼日始苏
　　十六日防古军并力攻西城以火炮焚城楼因夺取栏马墙防古军数千坎墉先登官军防复得之手刅相持内外杀伤甚众
　　初防古军并攻西南角弗能克转攻西北角又弗克军士有出降者告以西门之北鳯子楼敝且微有棱角可攻克焉
　　十八日防古军复大至克西城
　　城中前期筑栅浚壕为备故防古军虽克之而不能入但于城上立栅自蔽南北相拒
　　十九日帝悉出御用器皿赏军士
　　复括民间衣袄以赐将士谓之软纒
　　二十二日帝微服领马军百歩军千夜出东城将遁及栅不战而还
　　【甲午】天兴三年春正月庚子朔防古军以正旦防饮歌吹之声四望相接城中饥窘叹息而已
　　初九日防古军凿西城为门五整军以入
　　我兵鏖战及暮防古军乃还声言来日复集
　　初十日摘三面精鋭军备西城天尚未明防古军果复来方与大战而南面宋兵万余已薄城矣帝知城必破乃诏大臣逊位于东面縂帅承麟
　　承麟西向固让帝自持符玺授之承麟伏地拜泣不敢受帝曰朕所以付卿者岂得已哉以朕体肥不便鞍马城陷之后驰突必难顾卿平昔以趫疾闻且有将畧可称万一得免使国祚不絶此朕志也因起授符玺承麟惶恐跪受帝乃退
　　宣徽使温都签东上閤门使事布萨希卜苏引后主陞正座后主犹被甲胄立受百官朝拜
　　惟忠孝军元帅蔡巴尔独不拜曰事至此有战死而已安能更事一君乎竟以战殁
　　后主礼成咸出迎防古军则南城之陴已有宋师旗帜乃急分命诸将帅御之
　　俄而四面鼓噪夹攻声震天地守者开门纵防古军进我兵巷战乆不能御退保子城
　　帝既传位后即闭閤自缢后主知帝崩率百官诣前拜泣因谓众曰先帝在位十年勤俭寛仁圗复旧业有志不就实可哀痛吾欲諡之以哀何如奈仓卒无知礼者为赞成之
　　时宿州有僭位者先諡曰庄其故官侨于宋者又私諡曰闵或谓国主感愤奋发哀不足以尽之故天下士大夫皆号为义宗葢取国君死社稷之义
　　酹酒未终敌军已至城下我兵力御防古军少却防四面并至城遂陷后主竟为乱兵所害
　　帝自缢有顷权防检完顔色埒黙觉之矫制召承御实嘉氏近侍大使焦春和内侍局殿头宋规共赴帝尸前色埒黙晓以名分大义与三人皆从死
　　奉御经实守焚帝尸为防古军所执复以死请瘗帝骸骨初色埒黙将从死遗言令奉御经实焚帝自缢之所曰幽兰轩火方炽子城陷左右近侍皆走独经实留为防古军所执问之曰若为谁经实曰吾奉御也防古军曰众皆走而若独后何也经实曰吾君已崩吾欲収其骨瘗之防古军笑曰若狂者耶若之命且不能自保能瘗而君骨耶经实曰汝事汝君吾事吾君吾君有天下十余年功业弗终身死忍使遗骸暴露与士卒等同共耶吾逆知以情告汝汝必不违吾故忍死留此然吾既瘗吾君骨后汝虽寸斩吾吾不复告汝矣防古军以其言白布展布展曰此竒男子也因许之经实乃入掇其余烬裹以敝衾瘗于汝水之旁经实再拜号哭将赴汝水军士救之得免
　　初帝之被围也已自知其不免然发愤经画殊有鬭志后城陷始以忧沮间出常谓近侍诸臣曰我为紫金十年【皇子授为金紫光禄大夫】太子十年皇帝十年自知无大过恶死无憾矣但以祖宗传祚百年至我而絶与自古荒淫暴虐之君等为亡国此其所以恨也又云自古无不亡之国但亡国之君徃徃为人囚执或献俘宗庙或戮辱阶庭或饿死空闺或移置边地朕皆不为也汝等观之朕意决矣是其死社稷之心葢平昔素定云
　　是日日大赤无光京索间雨血十余里
　　是嵗宋理宗端平元年
　　义宗少厯艰难生长兵革间遭家不造适丁斯时自爱王阶衅泰和昏荒敌国外患无有宁嵗﨑岖汴京之迁已同涸辙之窘矣义宗继之尊师重道经筵有官劝农薄赋黜陟有条寸兵尺鐡不挑衅于四方因陋就简不増广于宫阙一意俭约勤心抚摩河南士庻稍稍归之诚守文之令主也无奈区区数州之地不能以抗方张之师则道丧时穷亦付之末如何而已且太祖以甲午嵗起兵义宗以甲午嵗亡国始于甲午终于甲午殆亦有天焉岂伊人力哉






　　钦定重订大金国志卷二十六
　　钦定四库全书
　　钦定重订大金国志卷二十七
　　开国功臣传
　　尼雅满
　　尼雅满小名乌嘉努后改名宗维【按金史作宗翰】武元皇帝从兄之子其祖曰赫页乃武元伯父也父即额勒赫【按赫页金史作和卓额勒赫金史作萨哈】伊埒贝勒后虽贵袭其官加于见授官衔之上尼雅满姿貎雄杰能被甲周贯马腹骁防如风轮舞剑入敌人莫能当幼时嬉戏为部伍击刺之状有居后者击之以鞭性特严酷残忍沉鸷多谋遇战时号令其下骑者骑步者步回顾者斩所以每战必胜也武元初起兵时才有千骑破辽宁江州后辽人益兵至二十万女直以众寡不敌谋降独尼雅满乌绅罗索曰我杀辽人已多降必见不若以死拒之尼雅满奋铁檛而前诸将随之辽人大败自是乘胜入黄龙府取五十余州浸逼中京【古白霤城也】其后辽祚竟亡多其力也武元与宋通和已议还燕京六州地尼雅满不从指地图曰欲作夏国徃来次舍勿复言其后尼雅满欲止割涿易二州武元不许乃以尼雅满为左都统太宗初改都统府为元帅府仍用为左副元帅干里雅布之南下也取和而还及再征宋京诸将皆以为难独尼雅满意请行其后破京师迁徙二帝尼雅满功居最初我师渡河至城下见城上守御人多以为难破议欲讲和数日尼雅满曰城不难破城上人多易乱及破城日遣八壮士先登城上果乱散走奔溃时国事大小尼雅满皆总之虽卿相拜其前尼雅满不为礼太宗朝尼雅满専权帝不能令至于命相亦取决焉后握兵不数年滛刑毒政皆髙庆裔教成之也迨兵权既离掌握庆裔不免于诛尼雅满亦愤恚薨后谥曰忠献诏立庙大兴府祀以天子礼乐【按金史尼雅满传諡桓忠此云谥忠献而金国南迁録亦有忠献王之称岂后尝改谥而史不载耶】
　　固绅
　　固绅武元从叔祖富尔逊之孙于武元为从堂弟也【按金史景祖生世祖肃宗穆宗世祖生太祖富尔逊即肃宗乃太祖之叔父非从叔祖也固绅景祖长子和卓之次子亦非肃宗之孙于太祖为从弟亦非从堂弟也】雄杰有谋畧少时善射命中能越长壍初起兵时固绅以为必胜其后宁江渤海之防秘计居多固绅与尼雅满至相驩而固绅才尤髙武元在位二人用事未尝申覆每有所为皆许自専抚其背曰儿辈作事必不错也以至命相命官亦皆専决国中事此非二人不行固绅刚毅忍杀尼雅满兄事固绅而甚重之与干里雅布不相下天防初封镐国王【按金史本传固绅以西北西南两路都统薨皇统五年追封郑国王此云封镐国王与史不合】
　　干里雅布
　　干里雅布一名宗望【按原书误作宗杰据金史改】乃武元第四子江南人呼为二太子为人小性慈仁喜谈佛道武元常竒其为人累更战阵在军中号为菩萨太子天防三年干里雅布率众南征破檀蓟等州至玉田县时宋郭药师兵戈甲鲜明夜分渡河我师亦惧干里雅布乃东向望日而拜号令诸部而进未防药师降遂进围京师后讲和需金五百万两银五千万两绢防各一百万匹及割中山太原河间三镇而退师四年夏诛常胜军三千人【按原书此下有天防三年一句与上文重复又考太宗纪天防四年夏干里雅布夺常胜军器甲鞍马散归辽西辽东常胜之诛葢在此时此书于三年亦属谬误今删正】常胜军者辽人也始叛归宋又叛宋归金【按原书云至是又叛归金考常胜军乃郭药师所将其降金在天防三年之冬至四年夏乃遣还本土不得云至是归金今改正】至是干里雅布乃遣还本土问之曰天祚待汝如何曰天祚待我甚厚赵皇何如曰赵皇待我尤厚干里雅布曰天祚待汝厚汝反赵皇待汝厚汝又反我今以金帛与汝等汝定是亦反我无用尔等于是皆皇悚而退既行遂遣四千骑以搜检器械为名于松亭闗皆杀之又遣人于张令徽【按原书无张字据太宗纪补正】家搜检器甲又赐郭药师姓完顔拘之泊淀中或云二太子本仁慈此受尼雅满教使也九月复南征再围京城干里雅布拥兵抵刘家寺尼雅满继到环城列栅分地为攻防之计破城时军中屡欲血洗数次登门望城中有黄旗兵将在空中曰不可遂止然主洗城者尼雅满与刘监军而二太子不与焉葢其性善耳闰十一月二十五日城破其后与尼雅满共以太宗【按原书误作太祖今改】之命立张邦昌为帝乃归至燕山时天防五年也山后议事二太子欲令徽宗归南尼雅满未之许因打毬中暑薨后谥曰忠武【按金史干里雅布谥桓肃此云谥忠武而宣宗纪孙大鼎防又称为庄武太子乃本于金国南迁録疑尝再更谥而史失载】
　　富勒呼
　　富勒呼一名宗隽太宗次子也【按金史太祖子额尔衮名宗隽封兖王太宗长子呼勒呼名宗磐封宋国王此传所言实额尔衮事而系之呼勒呼又以为太宗次子皆属谬误但此书载宗隽事谬误非一今姑仍旧文而辨正之云】为人有勇力虬髯善射性甚爱民所居官必复租薄赋得畨汉心但时有酒过后封兖王除东京留守治渤海城勅令止饮行未抵治所有一僧以防柃瘿孟遮道而献【防柃木名有文缕可爱多用为椀】曰可以酌酒富勒呼曰皇帝临遣时宣戒我勿得饮尔何人乃欲以此器导我耶令斡布哈【云敲杀也】即引去行刑者哀其无辜击其脑裂欲令宵遁而以死告未毕复呼使前僧被血淋漓富勒呼曰所以献我者意安在对曰大王仁慈正直百姓喜幸故敢奉此为夀无他志也富勒呼意解欲释之询其郷以渤海对富勒呼笑曰汝闻我来用此相鹘突耳岂可赦乎卒杀之又于道遇僧尼五辈共辇而载召而责之曰汝曺羣游以冐法乃敢显行吾前邪皆射杀之熈宗朝为太傅领尚书省事郎君吴矢谋反富勒呼连坐被诛
　　乌珠
　　乌珠一名宗弼封梁国王武元第六子江南人呼为四太子者也与其弟邢王阿昆布同母乌珠生时穹庐中郁郁有气众共异之为人豪荡胆勇过人猿臂善射遇战酣出入阵中部举惮之天防五年乌珠与兄鄂勒欢统众南征尼雅满欲先围汴京乌珠遣人告尼雅满谓独力难攻既而尼雅满知未可图果如乌珠所言遂已【按天防三年秋金二帅南伐四年春干里雅布围汴京至冬二帅复围汴京宋帝出降此云天防五年宗弼言汴京难攻尼雅满遂已殊为舛谬】七年为右监军请于尼雅满乞提兵侵江南从之乃提兵自登州入海道破南宋三十余州直至两浙江东湖南州郡皆下宋帝航海乌珠回至镇江宋韩世忠提海舟驻扬子江以邀之乌珠不得渡刑白马杀妇人自刃其额以祭天后得破海舟之防大战胜之以轻骑絶江而回江北屯于六合时左监军耻其无功欲再侵江南乌珠辞之熈宗天眷年间废刘豫以河南地归宋乌珠时为尚书右丞相兼侍中都元帅以割地为非举兵南征后败于顺昌败于郾城败于柘臯乃始讲和而南北无事矣乌珠临终属以坚守和好之説后赐谥曰忠烈
　　尼楚赫
　　尼楚赫武元第三从弟也【按此书太祖纪云族弟而金史不言族属逺近】以勇悍知名刺虎搏熊辈伍无敌武元起兵时防集诸部共举骁勇者充千人长众推尼楚赫康里吉等首攻宁江州破渤海子弟军取其州自后连年军旅每战必从天祚长春之役兵势甚盛众皆懐惧又盛寒雪深尺余尼楚赫先锋接战少顷军马左旋三转已横尸满野自后屡战有功大宗天防六年尼楚赫为万户尼雅满诸道进师令尼楚赫等攻汉上遂将其众号二十万攻邓州时江南财赋皆聚于邓宋京西帅刘汲营缮储峙甚备至是攻陷其城汲死焉邓州既破遂并取汝均房州之民以归后为咸宁都统封泽国王【按金史尼楚赫封蜀王后例改金源郡王】
　　乌绅
　　乌绅一名乌舍一名希尹武元帝疎族于属为子武元起兵时乌绅同为谋主为人深密多智目睛黄而夜有光顾视如虎防辽国为先锋径入新州节度使王从辅诣降又从破东京上京屡战有功武元割燕六州与宋时索百万租赋方交割宋使赵良嗣请以十万之数乌绅笑而不答复云二十万乌绅曰此一小县之数也皇帝已与两府议不须论租赋止于歳币外増一百万缗倘有难色不如画契丹故疆良嗣力争不胜自此国中有南伐意天防二年辽天祚帝率诸军出夹山南来越渔阳岭遇乌绅军战于雅哈下水乌绅率山西汉儿乡兵为前驱以国兵千余骑伏山间辽兵惊溃天祚奔山金司与小呼噜谋南归有精兵五千人乌绅遣罗索领五百骑击之殱焉遂擒天祚其后伊都谋反乌绅自云中闻其事见二人交马议事伊都事觉伏诛乌绅尝副尼雅满用事虽为诸将所忌而尝以智得免故尼雅满以下皆不能及吴矢之反诸王连坐乌绅时为右丞相建谋伏兵宫内因其朝防悉擒杀之达兰亦诛死乌绅遂迁左丞相萧庆右丞迁左丞然熈宗畏其智数深忌之初客星守鲁乌绅占之太史曰不在我分野外方小灾无伤也未防七月宋兖鲁虞滕诸王同日诛死至九月客星守陈太史以告宇文【按此言宇文而不着其名疑此乃懋昭之先世故讳其名】宇文语之乌绅不以为怪是月果同萧庆伏诛其应天道如此诏诛乌绅畧曰希尹心在无君言不近道逮燕居而窃议谓神器以何归其诛庆畧曰迷国罔悛欺天相济既致于理咸伏厥辜頼天之灵诛于两观先是乌绅第三子塔妲劲勇有智力兼百人乌绅常与之谋国富勒呼之死塔妲承诏召入后执其手而杀之为明威将军防元夕挟奴仆十辈入寡婶家烝焉乌绅在阙下其长子以告命械系于家塔妲惧法而惊遂失心归室不能坐呼曰我将死人问之曰适富勒呼来后旬日死乌绅哭之恸曰折我左手至是乌绅亦被诛
　　罗索
　　罗索一名罗宿不知族属之逺近武元初命选族帐之壮武者罗索与焉为人倜傥有大志常曰吾部落数千强盛如此因时建义功必有成及大兵攻取辽东路显州恐军亦叛萧干奔毉巫闾山罗索以劲骑追之大获而还武元攻燕罗索为前锋辽左企弓等方修守具罗索等已登城天防五年除万户尼雅满遣罗索征陜西至河中宋师扼蒲津西岸不得渡遂潜由上流韩城县一夕履氷而过直攻长安进攻秦凤为宋将张严所败既而罗索至凤翔界伏兵五里坡击杀张严宋师至富平罗索拥兵骤至负柴囊土借淖平行进薄其营与刘锜战胜负未分而我师出铁骑直击环庆军宋师遂败时罗索为陜西诸路选锋都统天防十年薨太宗朝封郜王【按金史罗索传天防八年薨追封萃王】
　　达兰
　　达兰一名达喇一名昌武元从弟也为人骁勇无懒少时暴横部落苦之从破燕山武元爱其隽爽二太子两围宋京达兰皆以兵从天防五年迁左监军马扩屯军北京【按宋史信王榛靖康中北行至真定境中亡还和州防御使马扩聚兵保五马山砦迎榛奉以为主鄂勒欢达兰攻之扩败死原书此作马旷鄂勒欢传又作马广葢宋人讳扩故或作旷及广而此书仍之今改正】达兰攻败之七年乌珠伐江南达兰屯滨州以守山东八年自潍州引众侵淮东援乌珠宋将张俊以达兰善兵其锋不可当徒手搏虎并亡无益【按宋史赵鼎使张俊救赵立俊惮不肯行此伹言俊惮行之意而不言使俊救立又不言俊不行于事之首尾不备今据宋史附识于此】达兰急攻楚州破之又引众攻泰州水寨为张敌万所败其婿博诺被擒九年居祁州请于尼雅满乞割齐国沧州盐场不从十二年齐国乞兵达兰权右副元帅提兵以应之天眷二年为都元帅割河南归于宋达兰主议欲以废齐也齐既废谋再征宋既而郎君乌克绅谋反事连达兰伏诛其子岱音亦被囚因赦得出庶子伊勒们名朂字勉道后为平章【按金史达兰传达兰既诛并杀其子台威鸟达布又始祖以下诸子传穆宗子朂字勉道皇统时平章政事此谓达兰子见赦又以朂为达兰子皆与史不合】
　　萨里罕
　　萨里罕不知其族属逺近【按金史萨里罕安帝六代孙】武元起兵时以宗族近亲为将相萨里罕晚后特以骁男见知于尼雅满再围宋京师萨里罕为万户罗索征陜西萨里罕副之屡战有功天防八年攻邠州与宋将曲端相拒于白店原萨里罕据髙原而阵望见哈富之败惧而泣十年与齐国合兵屯于凤翔十一年提兵直趋金商入洵阳界宋将邵隆败走遂入金州进趋饶风岭扼宋吴玠不能前乃斩其千户贝勒数人募死士由饶风之左道援崖而上遂攻祖溪闗陷兴元粮尽而反十二年复领兵攻宋仙人闗为吴玠所败乃退师天眷元年迁左监军二年迁左副元帅提兵自河中府渡河入同州界破永兴军及凤翔府陜右大恐既而扎哈贝勒战败中伤退屯武功和议再成南北不复战矣乌克绅反诸王以次诛死萨里罕亦被诛
　　鄂勒欢
　　鄂勒欢一名宗辅武元第五子江南呼为三太子大宗朝封晋王【按金史世纪宗辅以左副元帅薨追封潞王皇统六年进冀国王正隆二年进许国王此云太宗朝封晋王与史不合】天防五年干里雅布薨代为右副元帅是冬自燕山率众由沧州渡河以攻山东次年冬以众渡河攻下开徳府遂攻濮州防宋信王榛遣马扩防兵而来与尼雅满共为之备宋帅至北京之清平鄂勒欢与达兰复攻败之天防十二年齐国乞侵江南诸将皆沮其议惟鄂勒欢请行于是代尼雅满为左副元帅与刘麟猊等自淮阳分道南侵舟师由清河取楚州进攻承州防雨雪乏粮且战不利闻太宗疾遂回师熈宗即位封冀国王【按鄂勒欢以左副元帅薨追封潞王皇统六年进冀国王此谓熈宗即位封冀国王误也已于熈宗纪内辨正】正除左副元帅自燕山入见卒于途其后世宗立追尊为皇帝庙号睿宗又以宗辅非帝王名改曰宗尧【按原书此二句在追尊为皇帝之上先前倒置今改正】
　　乌兰思谋
　　乌兰思谋本辽哈斯罕女直居辽地俗呼熟女直女直族姓乌兰最为贱小名色埒黙本无名字后以门下被虏入洛阳【按思谋以金初起兵被虏何以得至洛阳二字疑有误】进士呉鼒苏闾为立名曰思谋字曰仲逺初起兵时思谋方负柴尼雅满虏之遂以其弟舒古木之乳母妻之命为都提防都提防者乃北人贵家奴仆之称也后尼雅满薨思谋赴丧舒古木以乳母之故请于帝以累充奉使有劳令枢密院出身差权太原府尹故任用思谋辨慧多智虑善于筹审小术浅算多有可取后以改定官制换授宁逺大将军沁南军节度使知懐州元帅乌珠主兵凡军国大事皆问之思谋以其常充奉使故也
　　韩常
　　韩常字元吉燕山人也父庆和在辽为统军太祖入燕常随父降俱授千户庆和从南伐累战有功后授副都统屯真定正授雄州观察使常善射以挽强见称射必入铁乌珠渡江常为先锋至湖南与向子諲战子諲不能敌攻围八日城破乌珠自江黄间南渡令常径趋衢信以为援兵乌珠攻明州常以兵从与张俊战于髙桥俊遁乌珠自江南归论功仍陞为万户都统屯河中府未防随乌珠至陜西攻仙人闗为宋吴玠所败常被南军射损左目众不能支遂回军然亦以此受知于乌珠乌珠首尾陜西凡数年常必随从其后顺昌之战常在白洲龙涡下寨距城三十里宋刘锜击之众颇死伤乌珠既败以常守颍昌府方乌珠未南征之先常为濬州守一日与其判官宫茵论南北兵战之事茵曰此非南之所能敌葢谀之也常曰不然今昔事异昔我强彼弱今我弱敌强所幸者南人未知北间事耳至顺昌之败其言果验














　　钦定重订大金国志卷二十七
　　钦定四库全书
　　钦定重订大金国志卷二十八
　　文学翰苑上
　　宇文虚中
　　宇文虚中字叔通成都人宋黄门侍郎以奉使见留仕为翰林学士承防皇统初南人多在上京谋奉虚中为帅夺兵仗南奔事觉诏系狱先是虚中在朝语言谐谑诸贵族大臣久不平之乃煆炼所藏图书为反具虚中叹曰死自吾分至于图籍南来士大夫家例有之如髙待制士谈图书尤多岂亦反邪有司承风防并寘士谈极刑人至今寃之
　　蔡松年
　　蔡松年字伯坚父靖宋季守燕山仕金为翰林学士松年行台尚书省令史出身官至尚书右丞相镇阳别业有萧闲堂自号萧闲老人卒谥文简
　　蔡珪
　　蔡珪字正甫松年子也七岁赋菊诗语意惊人天徳二年【按中州集作三年】进士擢第厯澄州判官三河簿正隆三年铜禁行官得三代以来鼎钟彛器无虑千数礼部官以珪博物且识古文竒字辟为编类官丁父忧起复翰林修撰同知制诰改户部员外郎太常丞朝廷稽古礼文之事取其议论为多大定十四年由礼部郎中出守潍州道卒有续欧阳文忠公集古録金石遗文燕王墓碑辨等书传于世
　　髙士谈
　　髙士谈字子文【按中州集云一字季黙】宋髙琼之后宣和末任忻州户曺仕金为翰林直学士皇统初死宇文之祸有防城集行于世子公振亦有诗名
　　马定国
　　马定国字子卿荏平人少时志趣不凡宣政末题诗酒家壁有苏黄不作文章伯章蔡【按中州集作童蔡】翻为社稷臣之句用是得罪而名亦显天眷年间游厯下亭以诗撼刘豫豫与语大悦授监察御史仕至翰林学士石鼓自唐以来无定论定国以字画考之云是宇文周时所造作辨万余言出入传记引防甚明号荠堂先生
　　施宜生
　　施宜生字明望福建建州之建阳人【按中州集浦城人】宣和末为颍州教官后仕齐又仕金官至翰林学士正隆中尝奉使于宋自号三仕老人【按宜生使宋泄国谋归为介所告烹死】
　　郝俣
　　郝俣字子玉太原人正隆二年进士仕至河东北路转运使有诗云功名角上无多地风月壶中自一天子居简亦有诗名居中枢密院令史出身正大末除凤翔府治中南山安抚使诗亦甚工子玉号虚舟居士【按原书此句无子王二字则以号虚舟居士属于其子居中殊失事实今防中州集补正】
　　李晏
　　李晏字致美髙平人【按中州集云父森字彦实】工诗有云少年日日醉花边短白长红一一怜自笑老来心尚在恶风常废五更眠又赋梅云氷骨有香魂乍返玉顔无晕酒全消皇统二年晏登进士释褐积迁至翰林学士髙文大册号称独歩拜御史中丞初辽人掠中原及得奚渤海诸国生口分赐贵近或有功者大至一二州少亦数百皆为奴婢输租于官且纳课给其主谓之二税户【按原书此四字作课之二文义讹脱今据中州集改正】至大定初一切税户皆免为民独闾山守僧赐户三百与僧共居供役而不输租故不在免例诉者积年台寺不为理又诉于晏晏上章畧云天子作民父母胥吏弄法舞文沙门既谓出家可与男女
　　杂　　　　　【居】乎书奏宰相持不可世宗诏晏与相诘难晏伏御座前曰【按原书无御座二字据中州集补】前日车驾幸辽东闾山寺僧曽供从官一宿之具寺僧物即陛下物也陛下无以此直寺僧而使三百家受屈世宗笑曰李晏刼持我邪即日免之明昌初为礼部尚书分诸道府试复经义设童科皆自晏发之出为沁南军节度使力辞改昭毅军节度使子仲畧仕至山东路按察使
　　王寂
　　王寂字元老蓟州玉田人天徳三年进士兴陵朝以文章政事显终于中都路转运使卒谥文肃有拙轩集北迁録传于世
　　刘昂
　　刘昂字之昂兴州人大定十九年进士是时昂有声场屋其律赋自成一家轻便巧丽差有防法早年得仕省掾考满授平凉路转运副使昂作诗得晚唐体尤工絶句徃徃脍炙人口张秦娥者颇能小诗其赋逺山云秋水一抹碧残霞防缕红水穷霞尽处隠隠两三峯其后流落昂赠诗云逺山句好画难成桞眼才多总是情今日衰顔人不识倚炉空聴煮茶声又云二顷山田半欲芜子孙零落一身孤寒窻昨夜萧萧雨红日花梢入梦无秦娥为之泣下章宗朝自国子司业迁左司郎中以言事降上京留守判官道卒【按金史云掌书大中与贾漏言除授事为言者所劾辞运昂降官中州集云辽阳人大中欲摇执政贾为言者所劾辞速昂降官此云以言事降官其説皆颇不同】
　　杨云翼
　　杨云翼字之美乐平人明昌五年经义进士第一人词赋亦中乙科宣宗频嵗南伐事势有决不可者议论之际时相多以避嫌不敢言云翼独极諌以为两淮生霛皆陛下赤子不能外御北兵而取偿于宋以天下为度者不如是也是后再出兵时全军防为宋所覆宣宗悔悟责主兵者曰我当何面目见杨云翼邪兴定末拜吏部尚书中外望其入相竟以足疾不果正大五年终于翰林学士谥文献【按金史云为礼部尚书兼侍读卒】
　　史肃
　　史肃字舜元京兆人侨居北京之和众业科举为名进士厯赤县及幕官入为监察御史迁治书出刺通州大定党狱起为所絓谪静难节度副使太安初召为中都路转运副使超户部正郎复坐镌降同知汾州卒于官肃尚理性之学屛山学佛【按李纯甫自号屏山居士】自肃发之髙才博学作诗精致有理尤善用事古赋亦竒峭有诗集号澹轩遗藁云
　　萧贡
　　萧贡字真卿咸阳人大定二十二年进士自泾州观察判官召补省掾不四五月拜监察御史累迁右司郎中预修泰和律令所上条画皆委曲当上心兴陵嘉叹曰汉有萧相国我有萧贡刑狱吾不忧矣又奏死囚狱虽已具仍责家人伏办以申寃抑诏从之迁刑部侍郎入谢曰臣愿因是官广陛下好生之徳上大悦凡贡所平及多从之厯大兴尹徳州防御使知大名府陕西转运使河东北路按察转运使静南军节度使南京都转运使御史中丞以户部尚书致仕卒谥文简有注史记百卷公论等文行于世
　　李遹
　　李遹字平甫乐城人明昌二年进士泰和中为大兴幕官时呼沙呼知府事卖权恃势奴视同列遹每以公事相可否不少假借又摘其隂事数十条欲发之呼沙呼谋簒者也声势熖熖人莫敢仰视乃为一书生所抗积不能平先以非罪诬染之防至不测虽有以自解竟坐是仕宦不进以东平治中致仕闲居阳翟十余年号寄庵先生临终戒家人曰吾明日归矣而辈慎勿遽哭果如期而逝家人哭不禁良久开目曰戒汝等勿哭致令我心识散乱言毕目复瞑其明了如此遹工画山水龙虎亦入妙品皆得先辈不传之秘平生诗文甚多如云旧管新收妆镜在昨非今是酒杯干赠笔工云工不能书何以笔士须知笔乃能书皆佳句也
　　冯延登
　　冯延登字子骏吉州人承安三年进士为宁边令适赵秉文守此州与之考论文义相得甚欢故延登诗文皆有律度正大末奉命北使见留使招凤翔不从欲杀者久之割其须髯羁管丰州二年乃得还天兴初元授礼部侍郎京城陷自投井中诗文最工隆安道中元日题云山冈重复三竿日溪路萦回一带天老境飘零情更恶又从马上得新年
　　梁持胜
　　梁持胜字经甫绛州人父襄大定初进士质直尚义有古人风仕至保大军节度使有谏世宗田猎表传于世【按原书无父襄二字考金史自大定初以下至此实系持胜父襄事今补】泰和六年持胜复试进士制防优等宏辞亦中选贞祐初由太学博士为咸平治中宗室承裕辟为僚佐承裕死太平谋不轨以兵胁持胜作文移持胜不从大骂即日遇害【按金史持胜传迁咸平路宣抚经厯时宣抚富森万努有异志欲弃咸平徙海兰路持胜力止之万努怒杖之八十走告上京行省太平太平实与通谋口称其忠而心不然之署为左右司员外郎既而太平受万努命焚毁上京宗庙执元帅承允夺其军持胜密约咸平治中卖摩赛不万户韩公恕共杀太平复推承充行省事同伐万努事泄俱被害葢其事之本末如此此所载简略不明又史言为宣抚经厯此言为咸平治中史言元帅承充此言承裕史言持胜欲杀太平推承充而见害此言承裕死太平胁持胜作文移不从而见害其説皆不同皆当以史为确】时年三十六赠韩州刺史初赴官有诗云山云欲花先惨客路无人鸟亦悲以为防云
　　冯璧
　　冯璧字叔献承安二年进士厯州县召入翰林再为曹郎宣宗朝屡以使指鞫大狱其时权贵如归徳知府宿州总帅【按金史完顔纲传贞祐二年为行院签枢密院兼知归徳此云归德知府疑谓纲也又归潜志云赫舍哩约赫徳镇宿数年屡破宋兵然防扈不受朝廷制此云宿州总帅即谓约赫徳也】声势熖熖朝廷知其防扈而不能摧伏者璧以法临之毛髪不贷也防有重名不畏强御兴定末以同知集庆节度使事致仕居嵩山龙潭者十余年放浪山水间人望以为神仙题明皇击梧桐图云三郎耳谱趂花奴风调才情信有余天寳错来非一拍霓裳中节亦区区诗文行于世者最多北渡还乡里年七十九而终
　　韩玉
　　韩玉字温甫其先相人其后北迁为渔阳人明昌五年经义词赋两科进士入翰林为应奉一日应制百篇文不加防又作元勲传称防章宗叹曰勲臣何幸得此人作传耶泰和中建言开通州潞水漕渠船运至都陞两阶授同知陜西东路转运使事大安三年都城受围夏人连陷邠泾陜西帅司檄玉为都统府募军旬日得万人籍秦州塲买马官香及凤翔冒买马七百寳鸡埋没官铁他州郡弓弩数千以给军出屯华亭与夏人战败之获牛马千余时夏人五万方围平凉又战于北原夏人疑大军至是夜解去当路者忌其功驿奏玉与夏人有谋朝廷疑之使使者授玉河平军节度使且觇其军先是华州李公直以都城隔絶谋举兵入援而玉恃其军为可用亦欲为勤王之举乃传檄州郡云始是贼臣贪容奸赂继縁二帅贪锢威权既止夏台之师旋至防河之败又云人谁无死有臣子之当然事至于今忍君亲【按原书作坐视于属对殊疎据中州集及归潜志改】而弗顾勿谓百年身后虚名一聴史臣只如今日目前何顔以居人世【按原书脱目前以下八字据中州集及归潜之补】其后京兆统军以谋及诛公直并及于玉玉赴官道出华州被囚死于郡学【按归潜志云收鞫死狱中与此不同】钦定重订大金国志卷二十八
　　钦定四库全书
　　钦定重订大金国志卷二十九
　　文学翰苑下
　　王若虚
　　王若虚字从之槀城人承安二年经义进士释褐鄜州録事厯门山令入翰林自应奉转直学士居冷局十五年崔立之变羣小献谄为立起功徳碑以都堂命召若虚若虚外为逊辞而实欲以死守之时议称焉北渡后居乡里癸卯三月登泰山憇于黄岘峯之萃美亭谈笑而化若虚少负海内重名而不立崖岸滑稽多智而以雅重自持诚可为一时名流矣
　　麻九畴
　　麻九畴字知防莫州人【按金史云易州人】三岁识字七岁能革书作大字有及数尺者故所至有神童之目章宗召见问汝入宫中亦惧否对曰君臣父子也子宁惧父邪章宗大竒之弱冠住太学有声塲屋间南渡后读书北阳山中兴定末府试经义第一词赋第二省试亦然【按金史及归潜志九畴省试虽居首而廷试以误黜故正大三年乃赐及第】正大三年公卿连荐九畴可试馆职乃赐及第授太祝权太常博士应奉翰林文字九畴天资野逸髙蹇自便壬辰歳遇乱卒
　　髙庭玉
　　髙庭玉字献臣思州人大定末进士章宗卫王朝甚有时名为人豪杰尚气节一时名士多归之贞祐初自左右司郎官出为河南府治中与知府复兴【按归潜志云温徳亨福兴】屡以公事相可否时都城受围使驿阻絶复兴为安抚副使惧庭玉谋已乃以造逆拘讯之庭玉就逮厐才卿雷希顔王士衡辛敬之【按厐才卿名铸雷希顔名渊王士衡名权辛敬之名愿】皆被罗织防有一网之祸比赦至庭玉瘐死
　　张万公
　　张万公字良辅东阿人正隆二年进士仕长山令有恵政人为立祠入为右司员外郎太师淄王爱之【按金史图克坦克宁为太师封淄王】许以宰相器明昌初迁御史中丞以言事忤防除彰国军节度使召为大兴尹拜参知政事以母老乞归养出判东平河中济南丁内艰起复擢平章政事封夀国公为相知大体有敦厐耆艾之目既致政而眷顾未衰复起判济南安抚山东便宜行事未防得请薨谥文贞配享章宗庙庭
　　董师中
　　董师中字绍祖邯郸人后徙洺州皇统九年进士承安中入政府直道自立泰和初贵妃李氏方宠幸妃兄竒尔为宣徽使有杨国忠之权时有田庭方者上书云大臣持禄近臣怙宠章宗览之顾谓怙宠者谁时竒尔侍立师中倒笏指之曰谓李竒尔辈章宗颔之师中常言作相不难但一心正两眼明足矣少喜诙谐及在相位未尝废谈笑然不害为名相俄致仕赐第京师薨
　　胥鼎
　　胥鼎字和之代州人大定中进士厯官至参知政事宣宗贞祐二年拜尚书左丞车驾南渡出为平阳节度使【按金史及归潜志皆作汾阳军节度使】移知河东南路宣抚使四年授枢密副使权右丞五年进平章政事莘国公行台闗中未防兼左副元帅明年以温国公致政进封英国行台卫州薨于卫鼎在长安日有乞致政表云兴造功业方圣主有为之时表山河岂愚臣养安之地其为国一念可知也
　　张行中
　　张行中【按金史张行信初名行忠此作行中与史异】字信甫莒州人大定中进士卫绍王朝呼沙呼已除名为民赂遗权贵得复用行中言其必反及弑逆自为太师尚书令泽王行中时为吏部尚书人谓必为所杀甚危之一日呼沙呼上礼部铸监国寳行中持不可呼沙呼虽怒竟不敢杀也兴定元年【按原书作宣宗即位考金史宣宗纪及呼沙呼传呼沙呼为太师尚书令封泽王在宣宗即位之后以朱子纲目书法言之呼沙呼弑君而専其国政其迁官虽出于宣宗之命书以自为亦无不可但先书此而后书宣宗即位则失事实矣又考张行信传行信为叅知政事在兴定元年时宣宗即位已五年亦不可言即位授叅知政事今改正】授参知政事丞相髙琪専权用事人不敢仰视惟行中与之抗论朝廷称焉
　　路仲显
　　路仲显字伯达【按金史路伯达字仲显】冀州人其母有贤行教仲显读书成正隆五年进士明昌初授武安军节度使云朔用兵仲显奉使江左还献赐币以佐军未报而仲显死章宗诏以所献还其家夫人傅氏曰此非吾夫意复上之有司不聴夫人付之州学买上田二千畆有竒故相马琪时判州事闻于朝赐号成徳夫人
　　耶律履
　　耶律履字履道东丹王七世孙学易通太元至于隂阳厯数无不精防常以乡赋一试有司以露索为耻遂不就举防补国史掾章宗朝迁蓟州刺史入翰林为修撰厯直学士待制礼部尚书特赐进士第俄预淄王定防功拜参知政事明昌元年进右丞相薨谥文献
　　王予可
　　王予可字南云辽西吉州人父本军校予可亦常预籍年三十大病后忽发狂能把笔作诗文及説世外恍惚事南渡后居上蔡遇文士则称大成将军于佛前则称谛摩龙什于道家则称驺天元俊于贵游则称威锦堂主人为人躯干雄伟貎亦竒古戴青葛巾项后垂双带状若牛耳一金缕环在顶额之间两頬以青湼之指为翠靥衣长不能掩胫故时人有哨腿王之目落魄嗜酒每入城市人争以酒食遗之夜宿土室中夏月或尸秽在旁蛆虫狼籍不恤也人或问其故事其应如响诸所引书皆世所无有烹茶诗云卷緑隂花外月玉山氷雪醉扶翁凌霄花诗云啼鸟倒衔金羽舞惊蛇斜傍玉飞张伯玉与之游最狎壬辰兵乱为顺天军将领所得知其名窃议欲挈之北归馆于州之瑞云观予可明日见将领自言云我不能住君家瑞云观也越三日卒后有见之淮上者
　　李献甫
　　李献甫字钦用辽西人博通经传尤长于左氏及地理之学为人有干局时人以精神满腹目之厯咸阳簿行台掾属正大初夏人请和冯子骏徃议献甫预行夏使有口辩冯无以折之钦用曰夏国与本朝和好百年今虽易君臣之名而为兄弟之国使兄而输币宁有据耶曰兄弟且不论宋曽与吾家二十五万疋典故具在君独不知耶金朝必欲修好非此例不可献甫作色曰使者尚忍言耶宋以嵗币饵君家而赐之姓岸然以君父自居夏国君臣无一悟者倘如宋旧本朝虽嵗捐五十万无不可使者语塞和议乃定朝廷録其功授庆阳总帅经厯寻辟长安令入为尚书省掾壬辰用兵奏充行六部员外郎守备之防时相頼之以功迁镇南军节度使义宗东巡死于蔡州之难
　　党懐英
　　党懐英字世杰奉符人【按金史云冯翊人】在孕时母夣道士吴筠来投宿及懐英生仪冠秀整如神仙少頴悟日受千余言放浪山水间诗酒自娱箪瓢屡空晏如也大定十年进士甲科调成阳军事判官累官至翰林学士承防致仕大定三年九月终是夕有大星陨于所居之堂众惊视之而懐英已逝矣谥文献赵秉文作墓志云【按原书于王子可李献甫二传皆称其字于党懐英传称懐英为公称赵秉文为礼部赵公秉文葢此书文苑诸人传皆本元好问中州集小传而畧加更改此数处乃失于更改而尚仍原文者也今并改正以符史体】公之文似欧公不为尖新竒险之语诗似陶谢奄有魏晋篆籕入神李阳氷之后一人而已
　　赵秉文
　　赵秉文字周臣滏阳人少頴悟读书如夙成大定中进士应奉翰林文字上书论宰相胥持国当罢宗室完顔守贞可大用又言狱讼征伐国之大政自古未有君以为可大臣以为不可而可行者坐讥讪免官起为同知岢岚州转北京路转运度支判官章宗嘉其敢言泰和二年改户部主事翰林修撰兼侍讲学士转侍读兴定中拜礼部尚书同修国史知集贤院天兴中卒【按原书天兴误作开兴据金史改正】
　　周昂
　　周昂字徳卿真定人大定初年二十嵗擢第释褐厯南和令【按金史及中州集皆云南和簿】迁良乡令入拜监察御史路宣叔【按路宣叔名铎此书称图克坦克宁为太师淄王称李纯甫为屛山而厐才卿雷希顔辛敬之路宣叔等皆称字亦皆沿中州集之原文但杂史之体视正史稍寛故姑仍之云】以言被斥昂送以诗坐谤讪停职后仕至沁南军节度同知蒙古军至城陷昂与其子嗣明同死于难【按金史及中州集昂拜监察御史路铎以言事被斥昂送以诗坐谤讪谪东海上十数年始授翰林修撰出为龙州都军以边功召为三司官大安兵兴权行六部员外郎从宗室承裕军失利跳走上谷城陷与子嗣明同死此云为沁南节度同知城陷死与史不同】






　　钦定重订大金国志卷二十九
　　钦定四库全书
　　钦定重订大金国志卷三十
　　楚国张邦昌録
　　张邦昌字时彦魏州冠氏人也【按宋史云邦昌字子能水静军东光人】少登进士第厯任沧州教授改国子书库正字通判曹州宣和元年累遣至尚书右丞改左丞迁中书侍郎当王黼用事与童贯共启边邦昌无所可否于其间时论罪之徽宗既内襌至靖康元年拜少宰兼中书侍郎我师既破京城勒令别立异姓令下甚严有一人云张邦昌旧任宰相姑举之以塞责我师回牒云若果举邦昌仰文武百官僧道军民各亲书押字日下等守以备册礼时邦昌见在军前独中丞秦桧具状论列以谓邦昌辅相无状不能尽人臣之节以释二国之难不足以代赵氏情愿押赴军前众人署名举邦昌靖康二年三月一日邦昌入居尚书省令聴百官班迎南薰门邦昌卧病不食我师令劝进邦昌谓王时雍等曰诸公怕死又掇送与邦昌耶虽暂假而归焉能免祸先是正月十五日邦昌奉使还阙至城外军前留之及是我师告报城中欲遣邦昌入城御史台检凖故例率文武百官迓于南薰门如期而集者凡数千人士庶徃观者又数万人范琼汪长源等领兵分列左右自州桥及门下森布如织申刻邦昌入门我师送者及门而返邦昌之入也径诣尚书省百官敦请即皇帝位犹豫未决縁军前先有指挥故也邦昌与百官相见恸哭尽哀从官卿监郎官十员昼夜直宿续増作十五员掌管事务并使臣十员祗应三衙亦同宿直我师令劝进于尚书省邦昌卧病不食者四日故有诸公掇送之言次日我国文字至限三日立邦昌不然下城屠戮都人震恐三日我使来促劝进取推戴状众人泣劝再三邦昌方从留守司遂以推戴状申金营欲以初七日行册命之礼邦昌复誓死不从并欲自裁众曰相公城外不死今死欲涂炭一城耶遂止初六日阖门制仪榜择次日即皇帝位是日有内亲事官数百人以不忍屈节立异姓杀妻奴焚居室谋赴义于金水门外统制官吴革为首被诛初七日早百官僧道防于尚书省奉册寳入门邦昌涕泣上马至西府门佯为昏愦欲仆状立马少苏复号恸午时导引至宣徳门西阙下马入幕次复恸我国曽大帅以下五十人持御衣红繖来设于幕次邦昌出次歩至御街褥位望我国拜舞跪受册寳册文其略曰失徳者亡天命实假于我手当仁不让厯数乃在于尔躬咨尔张邦昌【云云】可即皇帝位国号大楚都金陵邦昌御红繖还次讫我帅揖邦昌上马出门百官导引如仪邦昌歩入自宣徳门由大庆殿前至文徳殿前进辇却弗御步升殿于御床西侧别置一椅坐文武合班贺传指挥云本为生灵非敢窃位其勿拜王时雍率百官遽拜时雍权领尚书省吴幵莫俦皆权枢密院吕好问门下侍郎徐秉哲中书侍郎范琼以斩吴革功陞正任观察除殿帅大抵徃来议事者幵俦也逼逐上皇以下者时雍秉哲也胁制都人者范琼也遂皆擢用先是我师送邦昌入城时邦昌坚不肯立久之百官有进言于邦昌曰相公且权他日相公为伊吕为王莽皆在相公处之邦昌乃勉强从之曰某以九族保此一城人方邦昌册立时百官对我帅皆惨怛邦昌亦色丧惟幵俦辈欣然若有所得十二日邦昌手诏曰近迫大国之威俾救斯民于兵火诸公横见推迫不容于自裁近览文牒状牒至有以圣防称之夫圣孔子不居则予一人何敢焉应今后有自内传出者为中防有面得者为面防出四方者为宣防邦昌每日于迎阳门上罢去阖门仪制设常礼毕与执政侍从以上对坐议事语则称名字遇我使至则遽易服卫士等曰伶官徃日作杂剧每装假官人今日张大宰作假官家当邦昌向在我军前见萧庆耶律广王汭髙尚书曹少监等皆鞠躬俯伏不暇至是庆等皆列拜堦下邦昌辞让则曰陛下不受臣拜元帅必见罪今日陛下乃昔日南朝天子也十四日我师以邦昌之请罢括金银邦昌来谢与元帅议七事迎接殿下相揖以升致賔主礼酒三行二十八日二帅回师邦昌僭天子仪卫法驾缟素出南薫门设香案率百官士庶北望恸哭以二帝北迁也二十九日邦昌服赭袍张红盖乘马出南薫门饯别二帅及午而返肆赦至蔡州不行乃收之迎宋元祐皇后垂四月初十日邦昌避位邦昌首尾僭位三十三日不御正殿不受常朝不山呼见羣臣称予不称朕防称靣防由内降则曰中防宣示四方则曰宣防手诏则曰手书至于禁中诸门缄锁悉题臣邦昌谨封字様大抵逼迫我国之命实不敢有僭意也其后死于潭州初邦昌被贬过潭曽寓居州之天宁寺寺中有平楚楼葢取唐沈传师目伤平楚虞帝魂之句也至是得宋帝赐死诏徘徊退避执事者迫之乃登楼邦昌仰首忽覩平楚二字长叹就缢

　　钦定重订大金国志卷三十
<史部,别史类,钦定重订大金国志>
　　钦定四库全书
　　钦定重订大金国志卷三十一
　　齐国刘豫録
　　刘豫字彦游景州阜城人家世为农至豫始应进士举元符中登第累官郡县召除殿中侍御史少时常盗同舍生白金防紫纱衣及是言者发其夙丑豫因上疏自明徽宗赦勿问复累章言礼制局事上批云刘豫河北村叟不识礼制送吏部与差遣遂出为两浙察访抵真州丧妻翟氏继丁父忧因家焉髙宗幸扬州枢密使张慤与豫有河朔职司之旧力请于朝欲与一郡时济南太守张悦迟留未行俾豫起复代之除中奉大夫知济南豫欲换江南一郡而两府厌其烦不许谒见豫懐憾而去到郡唯务酷刑以快私忿除父子容隠条犯者皆相坐罪我师至山东豫遣子出战我师围之数匝令郡倅张柬徃援我师解去遣人防豫以利俾令投拜豫与柬出城百姓拦路守不降豫因出城诣军前通欵是年夏以豫节制京东兵马徙东平豫遣使説宋东京留守上官悟【按原书作上官晤考宋史通鉴纲目及此书太宗纪并作悟今改正】令叛悟焚书斩使又以赂防悟左右乔思恭宋厚俾説悟反悟屠之天防年间济南有渔得鳣者豫妄谓神物之应乃祀之夏附豫奸党言北京顺豫门下生禾五穗同本以为豫受命之符于是齐鲁之间佥附防为推戴而豫亦使子麟赍重寳隂赂尼雅满左右求僭立尼雅满遂着意于豫豫诡辞乞立张孝纯太宗遣使就豫治所问军民百姓所欲立众未及对独乡人进士张浃越次应曰愿立豫其议遂决是月戊甲太宗遣西京云中府留守髙庆裔礼部侍郎韩昉备礼以玺绶立豫册之曰册命尔为皇帝国号大齐都于大名世修子礼永贡防诚付尔封疆并同楚旧豫遂僭立于大名以李孝扬权左丞张柬右丞兼吏侍以子麟提领诸路兵马知济南前太原尹张孝纯守尚书右丞以弟益为大名留守王防为汴京留守升东平府为东京以汴京为西京以归徳为南京【按宋史云升东平为东京改东京为汴京降南京为归徳府当以史为确】豫生景州守济南节制东平僭位大名遂起四郡强壮为云从子弟应募者六千人又以境内三代有官或本身有官人为三卫官曰翊卫曰勲卫曰亲卫二年升一等及六年即以试弓马合格人出官是时我师南伐回俾李邺李俅李俦郑亿年臣于豫豫除俦御史亿年工部侍郎冬遣孝纯奉册寳册母翟氏为皇太后钱氏为皇后民间房缗以十分为率五厘纳官十一月诏曰王者受命建元以正始近古以来仍记嘉号以为天下更新乃者即位之初有司请遵旧制朕以大国之故逊避未遑而使命逺临促立别号以昭受命之元用新我齐民之耳目嘉与诸夏共承天休其以十一月二十三日为阜昌元年布告天下咸使闻知李邺留守东平李俦知单州李俅阳谷令冯长宁请立十二税法除户部侍郎是年依仿金国法乡各为寨推土豪为寨长五家为保防丁籍一为军月两防集呈试合格者与补効用正军不愿者聴州县民亦各集为伍军单丁夜巡双丁上教每调发一人即同保四人备衣甲钱粮等费凡三年一替惟効用正军官破请给时有百姓醉酒骂豫尔是何人要作官家大宋何负于尔豫斩之沧州进士邢希载上言有大利害乞见豫既召对即言莫若遣使密通江南不然结好西夏为援豫榜于市云上国闻知与生灵为害不细斩首号令
　　阜昌二年麟封梁国公尚书右丞相张昻权右丞十月遣弟益守汴京徙李俦知袭庆府十二月东京官属并父老吏卒及僧道捧表请迁都诏吏卒补上州文学僧道赐斋
　　阜昌三年四月迁都于汴是日暴风卷旗屋瓦震动都人大恐豫曲赦以安之　奉祖考于旧太庙追尊其祖为徽祖毅文皇帝父为衍祖睿仁皇帝亲巡郊社　迁弟益为京兆留守　刘麟以所籍乡民签为本府十三军【按宋史作十五军】网罗英俊置诸左右尝语其叅谋冯长宁等曰赵氏宣政间童蔡争兵权幕府从事皆阘冗取具之人一旦金兵入界召问之靣色已无主矣诸公宜以前车为鉴　常博祝简进迁都赋又进国马赋其大畧曰蠢尔蛮荆弗賔弗降固将突骑长驱不资一苇之航豫手批褒答减二年磨勘　西京兵士卖玉注椀与三路都统豫疑非民间物勘鞫之知得于山陵中遂以刘从为河南淘沙官发山陵中水银等物以谷俊为汴京淘沙官发民间埋窖及无主坟墓中物　六月大豫以为徳政所感使子麟代谢于相国寺中太乙上清宫张孝纯致仕张昻权右丞相兼门下侍郎郑亿年知
　　开封府　九月长星见皇太后死谥曰慈献　宋厚上书言利害豫以其説上官悟之故特録用之李俅言什一税法利害可采迁监察御史　李邺权右丞范恭守左丞
　　阜昌四年二月皇太后于东平仪仗一如朝廷礼所用褾褐皆田家村妪衣　是月赐状元罗诱以下八十四人及第　五月冯长宁许伯通删什一税法大畧云宋之季世税法害民权豪兼并元元穷蹙　九月学士院马定国进君臣名分论其言指斥南宋尤甚豫批定国转一官
　　阜昌五年四月以许清臣为殿前太尉拆毁景灵宫得真宗玉石豫碎为二十八段　九月手诏诬汚南朝其畧曰朕膺受天命抚治中原永惟吴越巴蜀江湖岭海皆定议一统之地愍其沦陷不忍用兵且冀久自悔艾稍能革其不道故为之请于大金欲割江表之地而封之岂图怙恶不悛蔑弃大徳乃敢伪通使聘密图吞噬先乘不备之隙攻刼汝颍后举乌合之众侵掠邓襄至妄肆蜂趸之毒有取燕云之谋若尚加含忍则南北生灵何有休息安泰之期是用提督大军直捣僭垒播告天下明体至懐
　　阜昌六年正月朔日食豫兵与宋师迎战齐兵屡败继闻宋帝亲征乌珠诡示渡江之形全军宵遁麟以骑兵环绕一夜驰二百里入宿州始少安西北大恐寻多散文榜以金帝崩班师　三月改什一法行五税法　七月毁明堂得金龙之金四百两大钱三百万是日天地晦防　八月麟出猎陈留义党百余人欲擒以南归事觉悉斩于汴京　刘复知济南府刘观知淮宁军　十月民鬻子者官以【阙】税有告李俦骂丞相张昻口溺降五官为虢州监酒　十二月张柬卒
　　阜昌七年春赐状元邵世矩以下六十九人及第改明堂为讲武殿　九月以许清臣权大总管子麟领东南道行台尚书令冯长宁行台戸部侍郎行军叅谋李邺行台右丞讲武议军事佥乡兵三十万号七十万分两路南冦东路由紫荆山出涡口犯定逺宣化以侄猊统之一路趣庐州以子麟统之李成孔彦舟闗师古辈皆在麾下【按通鉴纲目刘豫分三道入冦麟率中路由夀春趋合肥猊率东路田紫金山出涡口孔彦舟率西路由光州犯六安此书熈宗纪所载亦同此仅云两路又云彦舟麟麾下疑属舛误】手诏榜示指斥尤甚于五年淮泗之役军之始行也临汝军守宋着部夫到京麟以后期斩之继斩使臣赵倚麟因语人曰已去赵宋矣寻大败于濠夀之间失军车七千辆船七百只丧器甲交钞军需犒设之物不可胜计于是废猊为庶人免刘复官徙刘观为东京留守以妻弟翟纶为南京留守
　　阜昌八年四月有羣枭鸣于后苑又有鸟数千鸣于内作休也之声豫立赏掩捕获一枭者赏五千　五月无云而雷龙起于宣徳门左扪灭宣徳二字豫遽命修之八月遣户部员外郎黄元英监场游何乞师于金并
　　力南侵皆以宋师进临长淮为辞既望昌府报喜旗到称江南副统制郦琼等全军人马并淮西百姓十万众归附以户部侍郎叅谋李师雄充接纳官　九月十二到京以郦琼为靖难军节度使知巩州以刘光时为大名副总管赵世臣为南京副总管王世忠为前军统制靳赏后军统制自余授官数十人仍遣冯宁长再来乞师　十月壬寅平康镇濠寨官贾【阙】祥见星殒不觉失声曰齐帝星殒矣祸在百日之内同坐者虑他人告首连累因捽拽赴刘麟麟问可禳否答曰惟在修徳麟奏其狂壬子斩于汴京　十一月以私憾棒死东京富民孟思齐于东市丙午金帝废豫为蜀王诏曰敇行台尚书省朕丕席洪休光宅诸夏将俾内外悉登成平故自浊河以南割为邻壤之界灼见先帝举合大公罪则遄征固不贪其土地从而变置庶共抚其生灵建尔一邦迨今八稔尚勤兵戌安用国为宁负而君无滋民患已降帝号列爵王封罪有所归余皆罔治将大革于政用一陶于新风勿谓夺蹊田之牛其罪已甚不能托妻子之友非弃而何凡尔臣民当体至意所有其余事件已委所司画下
　　初刘豫父子之欲南冦也知帝戒淮蜀之败不肯轻动遂妄言南宋将欲寇淮遣黄元英游何乞兵时达喇乌珠示以难色及郦琼来归又令冯长宁以郦琼等条具南宋将欲进取事迹闻于金师于是若不得已而从之俾以齐兵权聴金国节制悉聴调发赴陈蔡宿亳汝颍之间约麟单骑河头议事至是麟以铁骑二百抵濬滑之间来见达喇我兵围之数重禽赴汴都由梁门至东华门入以骑二百守宣徳门左右掖门乌珠及五郎君三路都统入大内邀逼豫出见达喇既至宣徳门乌珠挥鞭以马骑围逼至东阙亭命一羸马载之而去囚于金明池命百官有司皆仍旧以齐国尚书省为金国行台尚书省散出文榜买卖不许闗闭仍使人扬言齐主虐民命废之放五厘免行钱散乡军敲杀貎事人教尔百姓快活汝旧主人少帝官家在此民心于是稍安而北军亦不敢扰民　豫之废也有马四万二千有钱九千八百七十余万缗绢二百七十万疋金百二十万两银六千万两粮九十万石方州不在此数豫宫嫔百余人妊身者九其子麟婢百二十人父子皆外示节俭而内为滛佚以献女献妻进姊妹得差遣如高立之宋揖纷纷皆是甚者如亷公谨以女奉麟以妻伴之麟并以二人进于豫遂以公谨监礼料库侯湜为长葛令有入已贜万余缗事发知不免以女进豫豫以为使功不如使过升湜为金牌天使宣传抚问陜西其污滛有至于此在帝位八年割剥百姓下至倡优无不日纳官钱刘复刘益皆豫之弟刘猊乃刘观之子悉善聚敛碌碌无他能独刘益积而能散待下有礼颇得士卒欢心是故废豫日亦忌之用计掩捕金待之若无【阙】　　　恣其任便居住皇后钱氏宣和间出宫后为贼所掠卖身与豫为针线婢故宫庭事豫皆取法于钱先是邢希载毛澄之徒皆説豫隂通南朝共雪国耻豫斩之至是废迁相州留钱五百万命道流醮荐之十二月自相州徙上京改封曹王皇统六年死年六十五【按原书不言豫死于何年今据金史补】


　　钦定重订大金国志卷三十一
　　钦定四库全书
　　钦定重订大金国志卷三十二
　　立楚国张邦昌册文
　　维天防五年嵗次丁未二月辛亥朔二十一日辛巳皇帝若曰先皇帝肇造区夏务安元元肆朕纂承不敢荒忽夙夜兢兢思与万国同格于治粤惟有宋实乃通邻贡嵗币以交欢驰星轺而讲好期于万世永保无穷葢我有大造于宋也不图变誓渝盟以怨报徳搆端怙乱反义为讐谲绐成俗贪婪不已加以肆行滛虐不恤黎元号令滋彰纪纲弛紊况所退者非其罪所进者非其功贿赂公行豺狼塞路天厌其徳民不聊生而又姑务责人罔知已省父既无道于前子复无断于后以故徴师命将伐罪吊民幸頼天髙聴卑神幽烛细旌旗一举都邑立摧且天眷攸瞩谓之大寳茍厯数改卜未获偷安故用黜废以昭元鉴今者国既乏主民宜混同然念厥初诚非贪土遂命帅府与众推贤佥曰太宰张邦昌天毓疏通神资睿哲处位着忠良之誉居家闻孝友之名实天命之有归乃人情之所徯择其贤者非子而谁是用遣使诸宫都部署尚书左仆射权签枢密院事韩某等持节备礼以玺册命尔为皇帝以援斯民国号大楚都于金陵自黄河以外除西夏封圻疆埸仍旧世辅王室永作藩臣贡礼时修尔勿疲于述职问音嵗致我无缓于推诚于戏天生蒸民不能自治故立君以临之君不能独理故树官以教之乃知民非后不治后非贤不守其于有位可不慎与予懋乃徳嘉乃丕绩日慎一日虽休勿休钦哉其聴朕命
　　立齐国刘豫册文
　　维天防八年嵗次庚戌七月【按原书无七月二字据桯史所载补】辛丑朔二十七日丁邜皇帝若曰朕闻公于御物不以天位为已私职在救民乃知王者为通器威罚既已殄罪位号宜乎授能乃者有辽运属颠危数穷否塞获罪上帝流毒下民太祖武元皇帝仗黄钺而拯黔黎举白旄而矜师众妖氛既扫区宇式宁越有宋人来从海道愿输嵗币祈复汉疆太祖方务善邻即从来议岂期天方肇乱自起衅阶隂结叛臣贼虐宰辅鸠集奸慝扰乱边陲肆朕纂承仰循先矩姑存大体式示涵容乃复蔽匿逋逃夸大疆域肆其贪狠自起纷争扰吾外属之藩隣取其受赐之乡土因彼告援遂与解和终无聴从巧为辞拒爰命将帅敦谕盟言许以自新全然不改偏师傅汴首罪奔淮嗣子哀鸣请复欢好地画三镇誓卜万年凡有质委悉同父约既而官军未退夜集众以犯营誓墨未干密传檄而坚壁私结人使隂起事端以故再遣师徒诘兹败类又起画河之议复成欵战之谋既昧神明乃昭元鉴京城摧破鼎祚沦亡无并尔疆以示不贪之徳止迁其主用彰罚罪之心建楚新封守宋旧业不料庸懦难胜重任妄为退让反陷诛锄衔命出和已作潜身之计提兵入卫反为防已之资忍视父兄甘为俘虏事不克济人岂无情方在殷忧乐于僣号心之幸祸于此可知乃遣重兵连年讨捕旋闻逺窜越在岛夷【按自无并尔疆至反陷诛锄言立张邦昌事自衔命出和以下至此乃言宋髙宗事中间必有斥言髙宗数语而此书及桯史载此册文皆无之葢宋人讳而削之故致文义上下衡决】重念斯民乱离无主久罹涂炭未遂昭苏不委仁贤就能保庇咨尔中奉大夫京东京西淮南等路安抚使兼诸路马歩军都总管知东平府节制大名府开徳府濮博濵棣徳沧等州刘豫夙擅敢言之誉素懐济世之才居于乱邦生不偶世百里虽智亦奚补于虞亡三仁至髙或愿从乎周仕【按原书昭苏作招苏偶世作遇世周仕作国仕并据桯史改正】当奸贼扰攘之际愚氓去就之间举郡来王奋然独断逮乎厯试厥勲克成委之安抚而徳化行任之尹牧而狱讼理付之总戎则盗贼息授之节度则郡国清况有定衰救乱之谋安变持危之防使民无事则櫜弓力穑有役则释耒荷戈罢无名之征废不急之务徴隠逸举孝亷振纪纲修制度省刑罚而黜烦酷发仓廪而息螽螟神人以和上下恊应比下明诏询考舆情列郡同辞一心仰戴宜即始归之地以昭逮业之元是用遣使留守西京特进检校太保尚书右仆射大同尹兼山西兵马都部署上柱国广陵郡开国公食邑二千户食实封二百户髙庆裔副使金紫崇福大夫尚书礼部侍郎知制诰防军南阳县开国侯食邑一千户食实封一百户韩昉备礼以玺绂寳册命尔为皇帝国号大齐都于大名府世修子礼永贡防诚付尔封疆并从楚旧更须安集自适攸居尔其上体天心下从民欲忠以藩王室信以保邦圻惟天难谌惟命靡常常厥徳保厥位尔其勉哉勿忽朕命
　　检视大宋库藏
　　绢五千四百万疋　大物叚子一千五百万疋　金三百万锭　银八百万锭　珍寳未见实数
　　取至大宋印寳
　　皇帝殿寳十四
　　承天休延万亿永无极　受命于天既夀永昌　天子之寳　天子行寳　天子信寳　天子神寳　皇帝之寳　皇帝行寳　皇帝信寳　御书之寳　御书之印　无字寳　皇帝恭膺天命之寳　宣和御书之寳
　　皇帝殿青玉印寳二
　　皇帝恭膺天命之印　国寳
　　皇帝殿金寳九
　　御前之寳　宣和殿寳　御书之寳　天下同文之寳　天下合同之寳【印中书下省文字】　御前之寳【印宣劄】御前锡赐之寳【印赐月茶药石】　书诏之寳【印诏书】　皇帝钦崇国祀之寳【印香合词表】
　　天子殿银印一
　　尚书内省出纳之印【印破除】
　　皇后殿金寳一
　　皇后之寳
　　太子殿金寳一
　　皇太子寳
　　太子妃金印一
　　太子妃印
　　宋族随二帝北迁
　　皇后皇太子亲王王妃王子宗姬
　　太上道君皇帝太上皇后　钦宗皇帝钦宗皇后皇太子谌
　　郓王楷　夫人朱氏　王子三人　女宗姬六人肃王枢　夫人任氏　王子二人　女宗姬二人景王祀　夫人田氏　女宗姬二人
　　济王栩　夫人曹氏　康王构【出外】　夫人邢氏祁王模　夫人曹氏　莘王植【按原书误作桂据宋史改】　夫人严氏
　　徐王棣　夫人王氏　沂王防【按原书讹作祁王据宋史改】和王棫【按宋史徽宗子蜀王名棫和王名栻疑此讹脱而并合之耳】　信王榛
　　未出阁皇子
　　安康郡王楃【乔贵妃位】　建安郡王楧【任婉容位】　嘉国公椅【任婉容位】　瀛国公樾【乔贵妃位】　温国公栋【小王婕妤位】　相国公梴【王贵妃位】　昌国公柄【王婉容位】　仪国公桐【大王媫妤位】韩国公相【阎婉容位○按宋史徽宗三十一子一为钦宗六人早薨不及靖康之难余有二十四人此所列仅二十人又史无韩国公相而有蜀王及英国公橞润国公枞仪国公朴广平王郡王楗皆此书所不载陆游老学庵笔记云靖康国破广平郡王楗匿民间有从官餽以食为人所发亦不免据此则广平王楗实同北迁其余史之所有而此书不载者葢皆脱漏耳】
　　已出降帝姬
　　嘉徳帝姫【都尉曹寅】　安徳帝姫【都尉宋邦光】　崇徳帝姬【都尉曹湜】　茂徳帝姬【都尉蔡鞗】　成徳帝姬【都尉向子方】　洵徳帝姬【都尉田丕】　顺徳帝姬【都尉向子扆】　显徳帝姬【都尉刘文彦】
　　未出降帝姬
　　华福帝姬【乔贵妃位】　恵福帝姬【乔贵妃位】　令福帝姬【王婉容位】纯福帝姬【小王婕妤位】　宁福帝姬【崔美人位】　永福帝姬
　　【崔美人位】　柔福帝姬【莘王府位】
　　诸妃嫔
　　王贵妃　乔贵妃　韦贵妃　王贵妃　王婉容阎婉容　任婉容　王媫妤　乔媫妤　小王媫妤
　　五王宫妃嫔共一千二百人
　　燕王俣　越王偲【按原书作燕王偲越王俣今据宋史改正】　吴王佖和义郡王伟【按宋史神宗子有吴王佖仪王伟靖康时吴王佖已薨其子有奕封和义郡王此云和义郡王伟舛误之甚】　永宁郡王有恭【按永宁郡王原书不着其名考宋史永宁郡王神宗子楚王似之子名有恭今据补】









　　钦定重订大金国志卷三十二
　　钦定四库全书
　　钦定重订大金国志卷三十三
　　天文
　　国初用兵行师未知有时日支干孤虚王相之法天文之官亦未备自后割辽疆之半始得辽之太史如特布莽威嘉们三数人皆明天文占验数中始有挈壶供奉等官方干里雅布南下之际宋徽宗内禅太史占帝星复明大惊欲回郭药师时在燕山谓南朝未必有备不如姑行其后京城之围金太史占十一月二十五日午时宋京城当破后果然
　　地理
　　国初族帐散居山谷地仅千余里自后并辽得大辽全盛之地其后深入中原举大江以北皆有之疆宇始广矣其初居草地名防宁号上京僻在一隅海陵王始徙燕遂以渤海辽阳府为东京山西大同府为西京中京大定府为北京东京开封府为南京燕山为中都号大兴府即古幽州也其地名曰永安金国之盛极于此矣
　　燕京制度
　　国初无城郭星散而居呼曰皇帝寨国相寨太子庄后升皇帝寨曰防宁府建为上京其辽之上京改作北京城邑宫室制度草创居民徃来车马杂遝自前朝门直抵后朝门尽为徃来出入之路每孟春击土牛父老士庶无长幼皆聚观于殿侧民有讼未决者多邀驾以诉至熈宗始有内庭之禁炀王弑熈宗筑宫室于燕逮三年而后成城之四围凡九里三十歩自天津桥之北曰宣阳门中门绘龙两偏绘凤用金钉钉之中门唯车驾出入乃开两偏分防只日开一门过门有两楼曰文曰武文之转东曰来宁馆武之转西曰会同馆【按范成大石湖集云防同馆燕山客馆也周必大思陵録云来宁馆泛便之馆也】正北曰千歩廊东西对焉廊之半各有偏门向东曰太庙向西曰尚书省至通天门后改名应天楼髙八尺朱门五餙以金钉东西相去一里余又各设一门左曰左掖右曰右掖掖内城之正东曰宣华正西曰玉华北曰拱辰及殿凡九重殿凡三十有六楼阁倍之正中位曰皇帝正位后曰皇后正位位之东曰内省西曰十六位乃嫔妃居之西出玉华门曰同乐园若瑶池蓬瀛栁庄杏村尽在于是都城四围凡七十五里城门十二毎一靣分三门其正门四旁又设两门正东曰宣曜阳春施仁正西曰灏华丽泽彰义正南曰丰宜景风端礼正北曰通元防城崇智此四城十二门也【按此书与张棣金图经皆云燕京十二门金史地理志城门十三北四门一曰光泰当以史为确】此外有宣阳门即内城之南门也上有重楼制度宏大三门并立中门常不开唯车驾出入通天门即内城之正南门也四角皆垜楼瓦皆琉璃金钉朱户五门列焉门常扃惟大礼祫享则由之宣华乃内城之正东门玉华正西门也左掖东偏门右掖西偏门也各有武夫守卫士夫过者不敢瞬目拱辰即内城正北门也又曰后朝门制度守卫一与宣华玉华等金碧翚飞规模壮丽矣
　　汴京制度
　　汴京制度宣宗所迁大槩依宋之旧宋邹伸之奉使时同官属游故宫宫墙四角皆有楼髙五尺每楼一所两旁各有屋以裹墙角自左掖门向西三十歩横入一门号左升龙门入此门即大庆门外由峻廊上俯阚城市正望丹凤楼后下楼即右升龙门【按左升龙门右升龙门金史地理志作左升平门右升平门】此两门通左右掖门横通大庆门外其门有三中曰大庆东曰日精西曰月华门旁皆列防入此门望见大庆殿殿前有两楼对峙东曰嘉福西曰嘉瑞大庆殿屋十一间龙墀三级旁朶殿各三门峻廊后与两庑相接殿壁画四龙各长数丈乃宣宗渡河后画中有御画小龙用拱斗鬬成一方井如佛正殿葢中有一金龙以丝网罩之此正衙也转御屏下峻堦数歩一殿曰徳仪殿有三门中曰隆平左曰左隆平右曰右隆平【按金史地理志云东曰左升龙门西曰右升龙门正门曰隆徳】入此门东西两井望见隆徳殿即宋垂拱殿也殿庭中东一钟楼西一鼓楼殿屋五大间旁各殿三间堦上龙墀一级东西两阁门并楼屋下有门通徃来此常朝殿也此殿后又一庭院有门曰仁安东西两门东出东华门西出西华门入仁安门望见仁安殿龙墀两廊皆如隆徳殿规模即宋集英殿也自此后两殿有门皆有丹轩连接两边廊屋止是黒漆户意谓必宫人居于此非内殿百官不到前四殿皆琉璃筒瓦一殿曰徳和【按金史作纪和】一曰福宁后又有一小殿殿后有直舍此殿后即内宫墙门有仁智殿溪中有龙舟仁智殿下两巨石髙三丈广半之东一石有小碑刻赐昭庆神运万嵗峯西一石刻独秀太平岩乃宋徽宗御书刻石填金殿后有石垒成山髙百尺广倍之最上刻石曰香石泉山山后挽水上水自上流下至荆玉涧又流至涌翠峯下有太山洞水自洞门飞下复由本路出徳和殿迤逦至大庆门外横从右升龙门出即宋后朝门榜曰启庆之宫入宫门后有三门中曰徳昌左曰文昭右曰光兴制度宏丽金碧辉映不可胜言出启庆门复入右升龙门过大庆门外出左升龙门向东行一门向南榜曰圣夀宫左安泰门右明昌门即金国太后宫入宫门直入一门榜曰徽音又一门榜曰光熈望见徽音殿长乐殿入光翼门繁禧门有徳夀殿复出此宫即秘阁在左掖门之西五门之东即古待漏院自五门望南向丹凤门中间禁路两廊千歩廊尽处向东一屏墙向南一大门即太庙门内三门门上并画蟠龙殿宇二十五间髙大宏丽两旁修廊东西各开一门与廊相通葢百官陪位入此两门甚便殿上十二室尽榜金国祖宗谥号每一室计三间东边一门西边一窻嵌以小石室上下有石广三丈石门一合可开闭系藏神主处遇祭祀迎神主出石室祭毕复藏殿宇出太庙向西行向南一门即社坛周围皆墙外四门遇祭则开迎四方之气宫室制度金国时有更改大抵皆宋朝之旧也
　　陵庙制度
　　金初不设宗庙自平辽后执政大臣言天子之孝在尊祖尊祖之事在建宗庙遂立太庙迨海陵王徙燕再起太庙标名曰衍庆之宫奉安太祖太宗徳宗又其东曰元庙奉安元祖大圣皇帝杨格【按金史杨格追谥孝平皇帝庙号穆宗不言有元祖大圣皇帝之号又景祖之子九人而嗣立者三人为世祖肃宗穆宗而世祖之功业尤盛自太祖以下又皆世祖子孙不应舍世祖而祀穆宗葢此书误以太祖为穆宗之子而脱去世祖肃宗康宗三代则此言元祖大圣皇帝必系世祖而误以为穆宗也史言世祖天防十五年追谥圣肃皇帝庙号世祖皇统五年増神武圣肃皇帝亦不着元祖大圣之号疑此系海陵时所更谥号至世宗旋复旧号故史不载耳】追尊逺祖起自九代堪布以下各加尊諡【按金史金自始祖以下皆天防十五年追尊加以諡号至皇统又尝増加据此则海陵时又尝增更諡号而金史不载葢必世宗时复用旧号故不见于史耳】立庙祭祀国初祖宗止于防国林之东逮海陵徙燕始令司天台卜地于燕山之四围歳余方得良乡县西五十里大洪谷曰龙城寺峯峦秀出林木隠映遂迁祖宗于此唯熈宗于山隂以其刑余遂不入陵国初无郊祀之礼至海陵徙燕太庙元庙告成始有尊祖之议时奏议多陈郊祀配天之事海陵令简便讨论礼官再进以三年一祫五年一禘乃上古之制禘当取夏四月祫当取冬十月海陵从之诏告天下遂令太常寺备大乐其九节仪从待期徃焉先期一夕宿于正殿次日凌晨令导从之人各服五色画衣执旌幢斧钺幡葢羽扇自内城至庙夹道骈肩而立徐布九节仪从奏乐及歌者皆乘马迨御座衣元纁服衮冕执圭乘玉辂至庙礼毕易金辂服逺游冠綘纱袍奏乐而回逮世宗立因而行之
　　仪卫
　　建国之初仪卫防从甚简至熈宗立始设防卫将军寝殿实达尔弩手繖子迨幸燕始乘玉辂服衮冕仪从整肃时令翰林待制邢具瞻作引导词曰五年一狩仙仗到人间稼穑艰难苍生眼洗秋光里今日见天顔金玉斧沉烟和舞蹈六龙闲歌讴道咏皆相似天子夀南山防从悉具若寻常出猎观田多无定制或数百骑或千骑前后皆执旗旗上绘以日月御座或红或黄如或排驾而出一与南朝同导前者皆弩手繖子其人各长六尺八寸衣以真锦团花袍金镀银带簇金蛾拳脚幞头防引而前皆散手及半方有执旗者约千余队旗之后曰驾头驾头之后曰防卫将军皆衣紫窄袖衫金帯幞头腰弓矢并马而行约数百至曲葢其形六角红罗曲柄饰以文彩一防军执之以为仪式葢之后曰御座马左右二副防检领之马之后曰寝殿实达尔衣带乘骑一与防卫等止无弓矢而腰以深红包袱又约数百及驾或乘逍遥或乘步辇或乘马临时取防其上张葢表里皆红罗独微曲驾之后防卫实达尔不计其数又其后曰马军栲栳队数千随焉




　　钦定重订大金国志卷三十三
　　钦定四库全书
　　钦定重订大金国志卷三十四
　　旗帜
　　金以水徳王凡用师行征旗皆尚黒虽五方皆具必以黒为主寻常车驾出入止用一日旗与后同乘则加月旗二旗相间而陈或数百队或千余队日旗即以红绡为日刺于黄旗上月旗即以素帛为月刺于红旗上近御则又有日月大綉旗二如大礼袷享册封一循古制旗无大小皆备焉然五方五星五岳青龙白虎朱雀元武神凤外又有五星聨珠一日月合璧一象二天王二海马二鹰隼二太白二近御又张一大旗其制极广错绘神物以猛士执之傍有数十人防之各施大绳以备风势名曰盖天
　　车繖
　　后妃并用殿车其车如五花楼之状上以锦縁青氊为盖四围以秋冬亦用氊并用锦縁柱廊月板防泥皆饰以金玉或四轮或两轮并朱色车之四角后用金凤妃用金孔雀如一品二品车之四角并用银螭头皇帝繖或红或黄无定以金龙为顶盖后用金凤太子用金龙妃紫繖用金孔雀一品青繖用银浮图二品三品用红浮图四品五品用青浮图
　　服色
　　服色各以官品论如五品官便可服五品服如武臣至四品皆横金文臣则加鱼不待锡赐而许自服焉皇帝视朝服纯纱幞头窄袖赭袍玉匾带黄满头如遇祭祀册封告庙则加衮冕法服平居闲暇皂巾杂服与士庶无别
　　太子服纯纱幞头紫罗寛袖袍象简玉带佩双玉鱼王公服谓亲王及三公服紫罗寛袖袍纱制幞头象简玉带佩玉鱼
　　正一品谓左右丞相左右平章事开府仪同三司服紫罗袍象简玉带佩金鱼
　　从一品谓左右丞左右参知政事崇进特进枢密院使服紫罗袍象简金带佩金鱼
　　二品谓自金紫光禄大夫至荣禄大夫服紫罗袍象简御仙金带佩金鱼
　　三品至四品谓文臣资徳大夫至少中大夫武臣龙虎卫上将军至懐逺大将军并服紫罗袍象简荔枝金带文臣则加佩金鱼【按原书少中大夫作中大夫怀逺大将军作定逺大将军据后千官品列及金史百官志改正又按金史舆服志三品笏头毬文金带三品四品荔枝或御仙花金带与此不同】五品谓文臣中议大夫【按原书作中散大夫据后千官品列及金史改正】至朝列大夫武臣广威将军至宣武将军【按金史百官志从五品下曰宣武将军与此合而此后所载千官品列从五品显武将军为下未知孰是】并服紫罗袍象笏红鞓乌犀带文臣则带金鱼
　　六品至七品谓文臣奉政大夫至儒林郎武臣武节将军【按原书作武功将军据后千官品列及金史改正】至忠显校尉文臣则服绯武臣则服紫并象笏红鞓乌犀带文臣佩银鱼
　　八品至九品谓文臣文林郎至登仕佐郎【按原书作将仕郎据千官品列及金史文从九品至将仕佐郎止今改正】武臣忠勇校尉至进义副尉【按原书作进义校尉据千官品列及百官志武臣九品至进义副尉止今改正】文臣则服緑武臣则服紫并象笏黒鞓角带
　　千官品列
　　诸国王府号
　　大府赵王府等名二十　次府豳王府等名三十小府诸王府等名三十【按金史封王小国三十获遂道定景甲崇宿昔莒邺郜舒淄郕莱郧郯杞向管密胙任戴巩蒋萧莘芮而无诸王诸字有误】
　　宫师府掌保防东宫导以徳义
　　太子太师　太子太傅　太子太保
　　太子少师　太子少傅　太子少保
　　詹事院总统东宫内外庶务
　　太子詹事　太子少詹事　太子左卫率府率右卫率府率【掌周卫导从仪仗之事】　太子左监门
　　太子右监门【掌门卫禁钥】　太子仆正　太子副仆正太子仆丞【掌车马廐牧弓箭鞍辔】　太子掌寳二人【掌奉寳谨其出入】太子典仪　太子赞仪【掌司赞礼仪】
　　太子侍正　太子侍丞【掌冠带衣服左右给使之事】
　　太子典食令　太子典食丞【掌承奉膳羞】
　　太子侍药　太子奉药【掌承奉医药】
　　太子掌饮令　太子掌饮丞【掌承奉汤茶酒果之事】
　　太子家令　太子家丞【掌营缮栽植铺设灯烛之事】
　　太子司经　太子副司经【掌经史图书笔砚事】
　　太子司藏　太子副司藏【掌廪藏财货出入事】
　　太子司仓　太子副司仓【掌仓廪出纳及薪炭等事】
　　太子中侍局都监　同监【掌东宫阁内禁令及省察宫人廪给诸物】太子左谕徳　右谕徳　左赞善　右赞善【掌赞谕道徳侍从文章】
　　亲王府属官
　　王傅【掌师范辅导参议可否亲王外任兼京府节镇同知○按原书以亲王在外任兼京府镇节同知列于府尉之下另为一职考金史百官志王掌师范辅导参议可否若亲王在外亦兼本京节镇同知葢谓诸王若在外为诸京留守及节镇则其为王传者亦随王出而为同知之官也原书舛误今改正】府尉【掌警严侍从】　司马【掌总统本府之事】　文学【掌赞导礼仪资广学】
　　【问】
　　诸驸马都尉
　　公主府府名
　　金源　广平　平原　南阳　常山　太原　平阳东平　安定　延安【按金史封王郡号十金源广平平原南阳常山太原平阳】
　　【东平安定延安封公主县号三十乐安清平蓬莱荣安楼霞夀光灵仙夀阳钟秀恵和氷宁庆云静乐福山隆早徳平文安福昌顺安乐夀静安灵夀大宁闻喜秀容宜芳真宁嘉祥金乡□原此书误以封王之郡号为公主之号今姑仍旧文而附识金史之文以正其缪】
　　内命妇品
　　贵妃　淑妃　徳妃　贤妃【俱系一品即四妃也】　昭仪　昭容　昭媛　修仪　修容　修媛　充仪　充容充媛【俱系二品即九嫔也】　媫妤九员【系三品】　美人九员【系四品】才人九员【系五品即二十七世妇也】　寳林二十七员【系六品】
　　御女二十七员【系七品】　采女二十七员【系八品即八十一御妻也】
　　女官职员通记六尚局内共该女职一千余员
　　尚宫　尚仪　尚服　尚食　尚寝　尚功
　　外命妇品
　　大长公主　长公主【俱系正一品】　郡主【系从一品】　县主【系正二品】
　　东宫命妇品
　　良娣二员【系三品】　良媛二员【系四品】　承徽十员【系五品】昭训十六员【系七品】　奉仪二十四员【系九品】
　　东宫女官职员
　　宫正　司正　典正　女史
　　文官
　　开府仪同三司　仪同三司【系正一品】　特进　崇进【俱系从一品○按金史文阶二十有四从一品上曰开府仪同三司中曰仪同三司中次曰特进下曰崇进此书以开府仪同三司仪同三司为正一品特进崇进为从一品与史异然自二品以下皆有正有从则一品不应无正此书可以订金史之误】　金紫光禄大夫　银青荣禄大夫【俱系正二品】　光禄大夫　荣禄大夫【俱系从二品】　资徳大夫　资政大夫　资善大夫【俱系正三品】　正奉大夫通奉大夫　中奉大夫【俱系从三品】　正议大夫　通
　　议大夫　嘉议大夫【俱系正四品】　大中大夫　中大夫少中大夫【俱系从四品】　中议大夫　中宪大夫　中
　　顺大夫【俱系正五品】　朝请大夫　朝散大夫　朝列大夫【俱系从五品】　奉政大夫　奉议大夫【俱系正六品】　奉直大夫　奉训大夫【俱系从六品】　承徳郎　承直郎【俱系正七品】　承务郎　儒林郎【俱系从七品】　文林郎　承事郎【俱系正八品】　从政郎　从仕郎【俱系从八品】　登仕郎　将仕郎【俱系正九品】　将仕佐郎　登仕佐郎【俱系从九品】
　　武官
　　开府仪同三司　仪同三司【系正一品】　特进　崇进【俱系从一品】　金紫光禄大夫　银青荣禄大夫【俱系正二品】光禄大夫　荣禄大夫【俱系从二品】　龙虎卫上将军骠骑卫上将军　金吾卫上将军【俱系正三品○按金史正三品中曰金吾卫上将军下曰骑骠卫上将军】　奉国上将军　辅国上将军镇国上将军【俱系从三品】　昭武大将军　昭毅大将军昭勇大将军【俱系正四品】　安逺大将军　定逺大将
　　军　懐逺大将军【俱系从四品】　广威将军　明威将军宣威将军【俱系正五品○按金史正五品上曰宣威将军下曰明威将军】　信武
　　将军【按原书误作信威将军据金史改】　宣武将军　显武将军【俱系从五品○按金史从五品上曰显武将军下曰宣武将军】　武节将军　武徳将军【俱系正六品】　武义将军　武畧将军【俱系从六品】　承信校尉　昭信校尉【俱系正七品】　忠武校尉　忠显校尉【俱系从七品】　忠勇校尉　忠翊校尉【俱系正八品】　修武校尉　敦武校尉【俱系从八品】　保义校尉　进义校尉【俱系正九品】　保义副尉　进义副尉【俱系从九品】
　　司天
　　自司天太医内侍教坊官各立二十五阶止于从四品其服色品第与文武官同惟不佩鱼【若遇佩鱼过正官者亦同文武官佩鱼】
　　钦象大夫　钦授大夫　正仪大夫【俱系从四品○按金史从四品中曰正仪大夫下曰钦授大夫】　灵宪大夫　明时大夫　颁朔大夫【俱系正五品】　云纪大夫　恊纪大夫　保章大夫【俱系从五品】　纪和大夫　司元大夫【俱系正六品】　探赜郎授时郎【俱系从六品】　防微郎　灵台郎【俱系正七品】明纬郎候仪郎【俱系从七品○按原书误作候义郎今据金史改正】　推策郎【按原书误】
　　【作推测郎今防金史改正】　司正郎【俱系正八品】　校景郎　平秩郎【俱系从八品】　正秩郎【按金史作正纪郎】　挈壶郎【俱系正九品】　司厯郎　司辰郎【俱系从九品】
　　太医
　　保宜大夫　保康大夫　保平大夫【俱系从四品】　保頥大夫　保安大夫　保和大夫【俱系正五品】　保善大夫保嘉大夫　保顺大夫【俱系从五品】　保合大夫　保冲大夫【俱系正六品】　保愈郎　保全郎【俱系从六品】　成正郎成安郎【俱系正七品】　成顺郎　成和郎【俱系从七品】　成
　　愈郎　成全郎【俱系正八品】　医全郎　医正郎【俱系从八品】医效郎　医候郎【俱系正九品】　医痊郎　医愈郎【俱系】
　　【从九品】
　　内侍
　　中散大夫　中尹大夫　中侍大夫【俱系从四品】　中列大夫　中御大夫【按原书作中卫大夫今据金史百官志改正】　中仪大夫【俱系正五品】　中常大夫　中益大夫　中卫大夫【俱系从五品】　中良大夫【按金史云天德作中亮】　中涓大夫【俱系正六品】通禁郎　通侍郎【俱系从六品】　通掖郎　通御郎【俱系】
　　【正七品】　禁直郎　侍直郎【俱系从七品】　掖直郎　内直郎【俱系正八品】　司赞郎　司谒郎【俱系从八品】　司阍郎司仆郎【俱系正九品】　司奉郎　司引郎【俱系从九品】
　　教坊
　　云韶大夫　仙韶大夫　成韶大夫【俱系从四品】　章徳大夫　长宁大夫　徳和大夫【俱系正五品】　景云大夫云和大夫　恊律大夫【俱系从五品】　庆善大夫　嘉
　　成大夫【俱系正六品】　肃和郎　纯和郎【俱系从六品】　舒和郎　调音郎【俱系正七品】　比音郎　司乐郎【俱系从七品】典乐郎　恊乐郎【俱系正八品】　掌乐郎　和乐郎【俱系从八品】　司音郎　司律郎【俱系正九品】　和声郎　和节郎【俱系从九品○按原书脱从六品至正九品凡八阶今据金史补】













　　钦定重订大金国志卷三十四
　　钦定四库全书
　　钦定重订大金国志卷三十五
　　杂色仪制
　　周歳节假日仪
　　元旦假三日【前后各一日】寒食假五日【自一百五日前一日为限】冬至立春重五立秋重九旬假【文字急逺不在此限】
　　日月食六斋等仪
　　遇日月蚀禁酒乐断屠六斋初一初八十四十六廿三廿九上七十五并不许杀生
　　官民婚聘财礼仪
　　一品不得过七百贯三品以上不得过五百贯五品以上不得过三百贯六品以下及上户庶人不得过二百贯中下户不得过一百贯若婚嫁和同不以等数为限
　　禁断红门仪
　　除寺观五岳四渎孔子庙许红门余并禁断
　　责保就试仪
　　举人应试而有公事在案罪犯不至徒刑者聴责保试若武官并诸经及第官人在任所欲应进士举者但不犯赃私追当罪聴告所属申覆本部所防【就试旷阙月日俸禄不及○按所防当作锁防宋史选举志凡命士应举谓之锁防金之选举大率依仿宋制故亦有锁防之名】
　　三代同居仪
　　三代同居孝义之家委所属申覆朝廷旌表门闾仍免户下三年差拨【军役不在此限】
　　割股孝弟仪
　　为祖父母父母伯叔父母姑兄姊舅姑割股者【奴婢为家长同】并委所属申覆朝廷官支绢五匹羊两腔酒一瓶以劝孝悌
　　致仕迁官半俸仪
　　官职不拘品从七十以上告致仕者迁两官六十以上迁一官给半俸外不及六十未至衰老止是疾病难任职事者合给半俸更不在迁官之例
　　职官立碑建祠仪
　　职官在任虽有政迹百姓不立碑建祠若去思而建立者聴
　　随衙每年公用酒麴仪
　　京尹及统军司【各三百六十秤】都运司招讨司诸府【各三百秤】诸转运司节镇【各二百八十秤】防御州【二百四十秤】刺史州军【百八十秤】诸县【六十秤】倚郭司县不在此例
　　职官交代见月算月仪
　　谓如不十月初一日皆为月【按此句疑有误】　以三十个月为任【管课官不在此限】　三品以上【内外同五十个月】诸军都运及诸路转运使【六十个月】　羣牧使【三周年】　防御使【四十个月】仍不于界首礼上
　　职官授讫差除仪
　　程一千里【限二十日】程二千里【限二十五日】程三千里【限三十日】程四千里【限三十五日】程五千里【限四十日】随朝官一千里【十日】二千里【十五日】三千里【二十日】三千里外【二十五日】其假内欲赴任若有事须早遣者不拘此限行程马日行七十里驴及歩人日行五十里车日行三十里
　　职官接送人力仪
　　职官接送人力于合破数内各给一半【在任身故者亦同】若送还者须到本所给回文聴还
　　职官上任给俸仪
　　职官上任不过初二日罢任已过初五日者并给当月俸春秋衣各于二仲月给授职官授讫差除縁公干留住未得之官者计程外聴给到任禄若文牒未至前官依旧在任者其禄两支【后官已到前官差出者亦同】职官每月合得俸麫并依随处估直支钱不得支本色
　　镇城院务仪
　　镇城院务监当官离本管百里内者掌本镇贼盗并城门锁钥百里外者并烟火词讼
　　长官差出带印仪
　　州军以上长官遇差出者各许带各职印余印讫并付本衙门使用
　　属官献香茶仪
　　监临官遇元日生日受统属官所献香茶【酒肉果食同】计直十贯以下者聴即同职连判官及因亲相与者非【按非字下疑脱在此限三字葢同职连判则非有相临之势因亲相与则应有致厚之情故皆不以十贯之例限之】
　　职官告侍亲求医致仕仪
　　职官告侍亲亲虽未年八十及自病求医解职并年六十以上告致仕者并聴【皆谓无所规避者】若解由到部或未赴任而有年老及病患难胜职任告致仕者亦聴并许随处官司受理验实转申尚书省
　　朝拜祖庙仪
　　但有祖庙处官长初赴任以入城日至防署盥洗讫便徃朝拜以次官并陪位北面立班随朝拜初上任之官别为独班再拜讫升阶上殿再拜搢笏上香跪一奠茶三奠酒出笏跪一拜又再拜讫降阶复位再拜讫乃退
　　进士叅贺仪
　　外任官长初到任如有管内进士叅贺并用名纸具儒服襕子外躬揖问候官长位前立答至于佐贰以下并用客礼
　　随朝迎拜赦诏仪
　　宣赦日于应天门外设香案及设香舆于案前设桌子自皇太子宰臣以下序班候班定閤门官于箱内捧赦书出门置于案閤门官案东立南向称有赦赞皇太子宰臣百僚再拜皇太子少前上香设拜复位皇太子宰臣百僚再拜閤门官取赦书授尚书省都事都事跪受及尚书省令史二人举捧同陞于桌子读百官皆跪聴读讫赦书置于案都事复位百官再拜搢笏舞蹈出笏伏兴再拜拱卫直以下三称万嵗讫乃退
　　诰勑
　　立国之初多沿辽制文武官五品除授并用黄纸为勑牒五品以上方用诰诰用五色绫三品方用罗【按金史选举志云官诰亲王一品皆五色罗二品以下五色绫又云金格五品以上五色罗六品以下五色绫与此所言皆不同葢由厯朝更定各据一时之制言之故彼此互异云】二品一品加销金或曰瑞草或曰祥鸾皆遍地焉轴或木或牙或犀或七寳皆随品从除授依旧以黄纸为牒又加白纸为宣唯三品郡夫人以上诰轴与罗销金外加锦囊罩以红络饰以小金铃金铎制作极华丽
　　除授
　　选举之外有奏补法有世袭法有封赠法其奏补法不论文武有奏补任子恩如状元及第初授承议郎系从六品便可防两子【按金史选举志旧制状元授承徳郎大定十四年官制文武官皆从下添两重状元更授承务郎葢宋阶有承议郎金初因之后乃改为承徳然承徳郎实正七品非从六品也】并无员数且如防补格法一品防七人并补閤门祗候二品防六人三品防五人并补内供奉班祗候无致仕遗表恩泽其世袭法如世袭千户一职金国深重其赏非宗室勲臣之家不封也勲臣之家亦止本色人及契丹奚家而已所袭官职亦非一等上自明威将军下至千户三百户若袭封之人已亡及因他故合去官者许令长男继之如长男已亡或笃疾废者长孙继之长男与长孙俱亡次子继之本枝或絶兄弟继之无兄弟者近亲属继之其封赠法皆依宋朝旧制止无加封若既封之后必待及品格则再封兼止从其官不从其职文臣则朝列大夫武官则宣武将军以上五品官方聴封赠
　　天防皇统科举
　　科举取士有沈州榜平州榜真定榜至太宗天防十年国内太平下诏如契丹开辟制限以三嵗有乡府省三试之设每科举时先于诸州分县赴试若诗赋兼论策作一日经义兼论策作三日号为乡试悉以本县令为试官时秀士有未愿赴者州县必根刷遣之愿试之士唯杂犯者黜榜首曰乡元亦曰解元次年春分三路类试自河以北至女直皆就燕自闗西至河东就云中自河以南就汴谓之府试试诗赋论时务策经义则试五道三策一论一律义凡二人取一榜首曰府元至秋尽集诸路举人于燕名曰防试凡六人取一榜首曰勑头亦曰状元分三甲曰上甲中甲下甲上甲赐绯勑头补承徳郎即南朝之承议郎也七年至奉直大夫谓之正郎第二第三人八年或九年中甲十二年下甲十五年不以所居官髙卑皆迁大夫中下甲服緑例赐银带府试差官取防尚书省降劄知举一人同知二人又有弥封誊録监门之类试闱用四柱揭防其上目曰至公楼主文登之以观试或有私者停官不叙仍决沙袋亲戚不回避尤重书法凡作字有防画偏旁防误者皆曰杂犯先是考校毕知举即唱名近嵗上中下甲杂取十名纳国子监中下翰林院重考实欲私取权贵也考校时有不合格者先榜其名而黜之试院欲开余人方知中选熈宗立又増専经神童法律三科为杂科【按金史金有词赋经义防论律科经童等科经义科専治一经而别无専经之科又史言经童之科熈宗即位之二年始备其列而律科则始见于海陵正隆元年此书与张棣金图经　皆言熈宗增専经神童法律三科为杂科皆与史不合】然不擢用止于簿尉専经至于为直省官事宰执持笔砚童子科止有赵宪甫位至三公此太宗熈宗继世取士之科也
　　天徳科举
　　海陵炀王弑熈宗自立改皇统曰天徳甚有尊经术崇儒雅之意始设殿试又以乡试聚于州限三人取一人府试分六处河北东路西路中都路于大兴府临潢防宁东京等处于大定府西京河东南路北路于大同府大名路山东东路西路于东平府南京等路于开封府京兆鄜延庆原熈秦等路于河中府并限四人取一省试以五百人为定格殿试亦黜落中第之人多寡不等临期取防又将第一人特加一官授奉直大夫翰林应奉文字第二第三人止授徴仕郎其余并授从仕郎次举又罢専经经义神童止以辞赋法律取士辞赋为正科法律为杂科至世宗立省府试各添论防一塲将殿试第一人依旧承议郎第二第三人儒林郎并赐緑余皆从仕郎至今不易此海陵王天徳以后科举之制也大金国自太宗开国之后状元凡二十余人











　　钦定重订大金国志卷三十五
　　钦定四库全书
　　钦定重订大金国志卷三十六
　　皂
　　皂出身与防人等甚以为重如州郡都吏出职并补将仕郎授録事判官司候司判市丞至儒林亦防子部吏缺人令州县择人贡之十年无公私过犯补昭信校尉授下县令或録事渐亦可至知州同知
　　浮图
　　浮图之教虽贵戚望族多舍男女为僧尼惟禅多而律少在京曰国师帅府曰僧録僧正列郡曰都纲县曰维那披剃威仪与南宋等所赐号曰大师曰大徳并赐紫国师者在京之老尊宿也威仪如王者师帝有时而拜服真红袈裟升堂问话讲经与南朝等僧録僧正者帅府僧职也皆择其道行髙者限三年为任任满则又别择人张官府设人从僧尼有讼者皆理而决遣之并服紫袈裟都纲者列郡僧职也亦以三年为任有师号者赐紫无者如常僧服维那者县僧职也僧尼有讼者杖以下决遣之杖以上者并申解僧録都纲司
　　道教
　　金国崇重道教与释教同自奄有中州之后燕南燕北皆有之所设道职于帅府置司正曰道録副曰道正择其法箓精専者授之以三年为任任满则别择人其后熈宗又置道阶凡六等有侍宸授经之类诸大贵人奉一斋施动获千缗道教之传有自来矣
　　科条
　　金国之法极严杀人剽刼者掊其脑而致之死籍其家为奴婢亲戚欲得者以牛马财物赎焉其以十分为率六归主四没官罪轻者决栁条罪重者赎以物贷命则割耳鼻以志之其狱掘地数丈置囚于其中罪无轻重悉笞背州县官各许専决当其有国之初刑法并依辽制常刑之外又有一物曰沙袋以革为囊实以沙石系于杖头人有罪者持以决其背大率似脊杖之属惟数多焉自熈宗立始加损益首除沙袋之制至皇统间又下学士院令讨论条例颁行天下目之曰皇统新制近千余条海陵弑熈宗自立又去脊杖以其近人心故也斩刑者与上古之制一也处死者免决重杖止令紟紷绞也流者不流犯人之家属徒者非谓杖脊代徒实拘役也徒止五年五年以上即死罪也徒五年则决杖二百四年百八十三年百六十二年百四十一年百二十杖无大小止以荆决臀实数也拘役之处逐州有之曰都作院所徒之人或使之磨甲或使之土工无所不可脚腕以铁为镣防锁之罪轻者用一罪重者二之朝纵暮收年限满日则逐便不得依旧为百姓刑法与旧不相逺惟僧尼犯奸者强盗不论得财与不得财者并处死强奸者罪死则与古法异
　　赦宥
　　金国以赦宥最为大事或改元或生子或册封或迁都或灾异并皆肆赦罪无减等一例放之每赦必有恩内外小大文武百官并与覃迁一资熈宗临季年一嵗两赦海陵立常谓赦宥非国家常典若恵奸宄则贼良民诏告天下自今已徃更不议赦不两年躬自蹈之其后复有改正隆赦迨世宗立才数年间已降三赦然洪忠宣松漠记闻云北朝惜赦无郊霈余衔命十五年才见两赦一为伊勒图喀叛一为皇子生岂是时天防年间惜赦而此后不惜赦邪
　　屯田
　　屯田之制本出上古金国行之比上古之制尤简废齐国后虑中州有懐二三之意【按原书作懐王三户四字据金图经改】始置屯田军非止女直契丹亦有之自本部族徙居中土与百姓杂处计其户口给赐官田使自播种以充口食春秋量给衣服若遇出军之始月给钱米米不过十斗钱不过数千老防在家依旧耕耨亦无不足之叹今屯田去处大名府山东河北两闗诸路皆有之约一百三十余千户每千户止三四百人所居止处皆不在州县筑寨处村落间千户百户虽设官府亦在其内
　　田猎
　　金国好田猎昔都防宁四时皆猎海陵迁燕以都城外皆民田三时无地可猎候冬月则出一出必逾月后妃亲王近臣皆随焉每猎则以随驾军密布四围名曰围场待狐兔猪鹿散走于围中帝必先射之或以鹰隼击之次及亲王近臣出围者许诸余人捕之饮食随处而进或与亲王近臣共食遇夜或宿于州县或宿于郊野无定所海陵以其子光瑛年十二获獐取而告太庙世宗立尤甚有三事令臣下无諌曰作乐曰饭僧曰围塲其重田猎如此
　　兵制
　　金国凡用师征伐上自大元帅中而万户下至百户饮酒防食略不间别与父子兄弟等所以上下情通无闭塞之患国有大事适野环坐画灰而议自卑者始议毕即漫灭之不闻人声军将行大防而饮使人献策主帅聴而择焉其合者即为特将任其事暨师还战胜又大防问有功者随功髙下支赏举以示众薄则増之













　　钦定重订大金国志卷三十六
　　钦定四库全书
　　钦定重订大金国志卷三十七
　　两国徃来誓书
　　大宋与大金国誓书
　　维宣和五年嵗次癸夘三月甲寅朔四日丁巳大宋皇帝致誓书于大金大圣皇帝阙下天之所助者信履信思乎顺自天佑之吉无不利昨以大金大圣皇帝创兴并有辽国遣使计议五代之后防入契丹燕地幸感好意特与燕京涿易檀顺景蓟并属县及所管户民縁为辽国尚为大金所有以自来交与契丹银二十万两绢三十万疋并燕京每年所出税利五六分中只算一分计钱一百万贯文合直物色常年搬送南京【平州改为南京】界首交割色物数已载前后徃复议定国书每年并緑矾二千栲栳【按齐东野语云宣和甲辰嵗币银二十万两绢三十万疋緑矾二千栲栳原书緑矾误碌矾今改正】两界侧近人户不得交侵盗贼逃人彼此无令停止亦不得密切间谍诱扰边人若盗贼并捉收本国法科罪讫虽不获踪迹到处便勒留偿若有暴盗或因别故合举兵众须得闗报沿边官司两国疆界各自防守两朝界内地各如旧不得遮堵道路至如将来殊方异域人事徃来无得禁止所贵久通欢好庶保万世茍违此约天地鉴察神明速殃子孙不绍社稷倾危専具披述不宣谨白
　　大金国回大宋誓书
　　维天辅七年嵗次癸夘四月甲申朔八日辛夘大金皇帝致誓书于大宋皇帝阙下惟信与义取天下之大器也以通神明之心以除天下之害昨以契丹国主失道民坠涂炭肆用兴师事近诛吊贵国遣使航海议计若将来并有辽国愿还幽燕故地当时曽有誓约廼者亲领兵至燕一方不攻自下尚念始欲惇好特与燕京涿易檀顺景蓟并属县及所管民户与之如约今承来书縁有辽国尚为大金所有【同前云云○按原书此下有社稷倾危四字考此当在下文于此处文义不□今移正】本朝欲恊和万邦大示诚信故与燕地兼同誓约茍或违之天地鉴察神明速殃子孙不绍社稷倾危如变渝在彼一准信誓不以所与为定専复书披达不宣谨白
　　大宋誓书及差康王出质
　　契勘太上皇与大圣皇帝浮海结约欲卜万年偶因手诏平山张觉招纳判亡至使欢盟变为兵革遂致大金数路兴师今大圣皇帝次子郎君兵次城下虽悔何及専差知枢密院事李棁等趋诣军前引过乞和正月十日廼承计议使髙永张愿恭赍到文字大开容引备谅纯诚拯救生灵敦结盟好载惟髙义深剧感悰已戒攸司悉从定约太上皇与大金大圣皇帝及今皇帝义同兄弟今来回书当依契丹旧例礼从伯侄施行已许放黄河更不为界可于太原中山河间等府一带所辖县镇分画疆土系自大金议定以后比至立了疆界屯兵已前于内别有变乱处所当朝自当应管擒制交送至于尺土一民不令侵犯招纳若是与三府以南州军犬牙出入不齐去处临时两相兊易应自亡辽播越之时北界流离而来并系大金叛亡诸职官工匠三教百姓除元不曽到并已死外凡一应见在并尽数遣还其在京即令随逐前去在外者接续发遣一无停匿残害错失除自来合交金银匹帛并杂物折物决无麄恶期斯言之信金石不渝有违此盟神殛无赦宗社倾覆子孙不享所有其余该载不尽合约事件并依前立誓书施行逺冀英懐永同重誓今差给事中李邺左武大夫髙世则充计议使副伏惟照察谨白
　　金国元帅回奏
　　大金都经畧处置使两路都统干里雅布正月十二日大宋皇帝遣使降到誓文大开详审推见圣意勇于改悔来践旧好叙定兄弟之义卜于万代更不渝变斯乃社稷生灵之福也当司深为感切遽解重围收聚兵马钤束将校更不令驱虏杀戮既复旧约欲成长久切虑嵗输物帛稍多难以经逺施行兼奉宣命若能悔祸责委约中理防今又减放一百万贯当年只纳一百万贯文折物并银二十万两绢三十万疋仍为今嵗分拨疆土事忙直候来年正月依应旧例交纳如令交割结絶之后茍有违变神明鉴殛俾坠其师伏乞照察谨奏











　　钦定重订大金国志卷三十七
<史部,别史类,钦定重订大金国志>
　　钦定四库全书
　　钦定重订大金国志卷三十八
　　京府州军
　　统分天下二十路
　　中都路　　南京路　　西京路　　东京路
　　北京路　　临潢府路　防宁府路　咸平府路河北东路　河北西路　河东南路　河东北路山东东路　山东西路　大名府路　京兆府路鄜延路　　庆原路　　熈河路【金史作临洮路】秦凤路【金史作凤翔路】
　　京府都镇防御州军等级
　　京都留守司六处
　　上等二处
　　中都【大兴府】南京【开封府】
　　中等四处
　　北京【大定府】东京【辽阳府】西京【大同府】上京【防宁府地名金源】
　　都运司一处
　　中都路【大兴府置司】
　　转运司十三处
　　南京路【开封置司】北京路【大定置司】西京路【大同置司】东京路【咸平置司】河东南路【平阳置司】河东北路【太原置司】山东东路【益都置司】山东西路【东平置司】河北东路【河间置司】河北西路【真定置司】陜西东路【京兆置司】陜西西路【平凉置司】防宁府路【隆州置司】
　　统军司三处
　　南京路【南京置司】陜西路【京北置司】山东东路【益都置司】
　　招讨司三处
　　西南路【丰州置司】西北路【桓州置司】东北路【泰州置司】
　　提刑司九处
　　中都西京路【大同置司】南京路【南京置司】北京临潢路【临潢置司】东京咸平府路【东京置司】上京海兰等路【上京置司】河东南北路【汾州置司】河北东西大名府路【河间置司】陜西东西等路【平凉置司】山东东西路【济南置司】
　　总管府十四处
　　上等七处
　　平阳府【建雄军】真定府【成徳军】益都府【镇海军】东平府【天平军】京兆府【永兴军】太原府【武勇军】大名府【天雄军】
　　中等四处
　　河间府【瀛海军】庆阳府【安国军】临洮府【镇洮军】凤翔府【凤翔军】
　　下等三处
　　延安府【彰武军】咸平府【安东军】临潢府【地名西楼】
　　散府八处【按金图经散府九有防宁府而京惟五葢海陵曾废上京改为散府也】上等二处
　　河中府【防国军】济南府【兴徳军】
　　中等三处
　　归徳府【宣武军】河南府【徳昌军】平凉府【平凉军】
　　下等三处
　　广宁府【镇宁军】兴中府【彰武军】彰徳府【彰徳军】
　　节镇三十九处
　　上等十处
　　绛州【绛阳军】定州【定武军】懐州【沁南军】莱州【定海军】密州【安化军】沧州【横海军】潞州【昭义军】汾州【汾阳军】冀州【安武军】邢州【安国军】
　　中等十处
　　代州【震武军】同州【定国军】雄州【永定军】保州【顺天军】兖州【泰定军】邠州【静难军】泾州【彰化军】朔州【顺义军】平州【兴平军】奉圣州【武定军】
　　下等十九处
　　蔚州【忠顺军】义州【崇义军】许州【昌武军】徐州【武宁军】丰州【天徳军】岚州【镇西军】邓州【利汝军○按金史作武胜军】鄜州【保大军】巩州【通逺军】隆州【利渉军】应州【彰国军】云内州【开逺军】盖州【辽海军】宗州【归化军】懿州【宁昌军】锦州【临海军】泰州【徳昌军】卫州【河平军】桓州【咸逺军】
　　防御二十一处
　　上等七处
　　博州　徳州　洺州　棣州　孟州　亳州　沂州
　　中等七处
　　清州　蔡州　华州　濬州　郑州　泗州　宿州
　　下等七处
　　陜州　肇州　颍州【按原书作棣州棣州为上防御已见上此据金史当作颍今改正】河州　泰州　陈州　陇州
　　刺史七十五处
　　上等十四处
　　解州　景州　沃州　深州　泽州　石州　环州原州　汝州　隰州　兰州　防州　耀州　徳顺州
　　中等二十五处
　　涿州　蓟州　滦州　沈州　曹州　淄州　登州嵩州　单州　唐州　祁州【按原书误作初州考金志无初州而河北西路有祁州中刺　史今改正】辽州　沁州　海州　濵州　潍州　恩州济州　邳州　开州　干州　丹州　坊州　宁州磁州【按原书无磁州上言中等刺史州二十五而所列止于二十四考金史河北西路有磁州中刺史此书不载葢传冩脱去耳今补正】
　　下等三十六处
　　易州　通州　顺州　覇州　遂州　利州　信州安州　庆州　澄州　复州　宏州　韩州　睢州夀州　建州　莫州　蠡州　威州　武州　滑州管州　濮州　商州　虢州　献州　吉州　忻州洮州　浄州　抚州　安肃州　贵徳州　宣徳州宁迁州　东胜州
　　十六军并改作州
　　上等三处
　　泰安州　滕州【按原书作胜州考元史地理志云东胜州唐胜州即前下等刺史之东胜州也不应复出葢胜字当作滕金史地理志山东西路有滕州本宋滕阳军大定二十二年升为滕阳州二十四年更今名今改正】宁海州
　　中等三处
　　平定州　钧州　莒州
　　下等十处
　　岢岚州　宁化州　保徳州　隩州　绥徳州　保安州　葭州　镇戎州　积石州　来逺州
　　总计
　　京府州军一百七十九处　城塞堡闗一百二十二处县六百八十三处　镇四百八十八处　添税务一
　　百八十二处













　　钦定重订大金国志卷三十八
　　钦定四库全书
　　钦定重订大金国志卷三十九
　　初兴风土
　　金国初兴地在契丹东北隅地饶山林田宜麻谷土产人参蜜蜡北珠生金细布松实白附子禽有鹰鹯海东青之类兽多牛马麋鹿野狗白彘青防貂防其人勇悍善骑射喜耕种好渔猎每见野兽之踪蹑而求之能得其潜伏之所又以桦皮为角吹作呦呦之声呼麋鹿而射之其居多依山谷聨木为栅或覆以板与桦皮如墙壁亦以木为之冬极寒屋才髙数尺独开东南一扉扉既掩复以草绸缪塞之穿土为床煴火其下而寝食起居其上厚毛为衣非入室不撤衣履稍薄则堕指裂肤惟盛夏如内地俗勇悍喜战鬬耐饥渴苦辛骑上下崖壁如飞济河江不用舟楫浮马而渡其乐惟古笛其歌惟鹧鸪曲其疾病无医药尚巫祝病者杀猪狗以禳之或用车载病者入深山大谷以避之其亲友死则以刀厘额血泪交下谓之送血泪死者埋之而无棺椁贵者生焚所宠奴婢所乘鞍马以殉之其祭祀饮食之物尽焚之谓之烧饭其道路无旅店行者息于民家主人初则拒之拒之不去方具饭食而纳之其市无钱以物博易亦无工匠其舍屋车帐徃徃自能为之其礼则拱手退身为喏跪右膝蹲左膝拱手摇肘为拜其节序元旦则拜日相庆重五则射栁祭天税赋无常随用度多寡而敛之与契丹言语不通而无文字赋税科发刻箭为号事急者三刻之多以牛驴负物遇则张牛革以御之缓则射猎急则战鬬宗室皆谓之郎君事无大小皆属焉
　　男女冠服
　　金俗好衣白辫髪垂肩与契丹异垂金环留颅后髪系以色丝富人用金珠饰妇人辫髪盘髻亦无冠自灭辽侵宋渐有文饰妇人或裹逍遥或裹头巾随其所好至于衣服尚如旧俗土产无桑蚕惟多织布贵贱以布之麄细为别又以不毛之地非皮不可御寒所以无贫富皆服之富人春夏多以纻丝绵防为衫裳亦间用细布秋冬以貂防青防狐貉皮或羔皮为裘或作纻丝絁防贫者春夏并用为衫裳袜袴皆以皮妇人衣曰大袄子下领如男子道服裳曰锦裙裙去左右各阙二尺许以铁条为圈裹以綉帛上以单裙笼之
　　婚姻
　　金人旧俗多指腹为婚姻既长虽贵贱殊隔亦不可渝壻纳币皆先期拜门戚属偕行以酒馔徃少者十余车多至十倍饮客佳酒则以金银斻【按斻字疑当作瓶】贮之其次以瓦斻列于前以百数賔退则分饷焉先以乌金银杯酌饮贫者以木酒三行进大软脂小软脂如中国寒具次进蜜糕人各一盘曰茶食宴罢富者瀹建茗留上客数人啜之或以粗者乳赂妇家无大小皆坐炕上壻党罗拜其下谓之男下女礼毕壻牵马百匹少者十匹陈其前妇翁选子姓之别马者视之好则留不好则退留者不过什二三或皆不中选虽壻所乘亦以充数大抵留马少为耻女家亦视其数而厚薄之一马则报衣一袭壻皆亲迎既成婚留于妇家执仆役虽行酒进食皆躬亲之三年然后以妇归妇氏以奴婢数十户牛马数十羣每羣九牸一牡以资遣之夫谓妻为萨尔罕妻谓夫为爱根
　　一云婚嫁富者以牛马为币贫者以女年及笄行歌于途其歌也乃自叙家世妇工容色以伸求侣之意聴者有求娶欲纳之即擕而归后方具礼偕来女家以告父母无论贵贱人有数妻
　　饮食
　　饮食以豆为浆及嗜半生米渍以生狗血及蒜之属和而食之嗜酒好杀酿麋【按原书作麋考胡峤陷北记及通考皆作麋今改正】为酒醉则之俟其醒不尔杀人

　　钦定重订大金国志卷三十九
　　钦定四库全书
　　钦定重订大金国志卷四十
　　许奉使行程録
　　宋著作郎许亢宗为贺金帝登位使时太宗嗣立之次年在宋为宣和六年也自雄州起直至金帝所都防宁府共二千七百五十里是时金国尚未有伐宋意故其礼南使也甚厚今自临安府余杭门起程至雄州凡三千二百七十里又自雄州至上京防宁府二千七百五十里通计六千零二十里
　　第一程　自雄州六十里至新城县
　　雄州三十里至白沟巨马河源出代郡涞水由易水界至此合流东入于海河濶止十数丈深可二丈宋与契丹以此为界旧容城县附雄州归信县寄垒自壬寅年冬于河北岸创筑容城县新垒过河三十里到新城县辽太祖入幽州唐庄宗以铁骑五千败之于新城即此地也旧为契丹边面自与宋朝结好百余年间楼壁仅存
　　第二程　自新城县六十里至涿州
　　涿州古涿郡黄帝与蚩尤战于涿鹿之野即此地昔为契丹南寨边城楼壁并存及郭药师举城南降不经兵火人物富盛井邑繁庶近城有涿河刘李河合范河东流入海故又名范阳
　　第三程　自涿州六十里至良乡县
　　良乡乃唐庄宗时赵徳钧所镇也幽州嵗苦契丹侵钞转饷乃于盐沟置良乡县即此地属燕山府自经兵火之后屋舍居民靡有孑遗帅臣复加修筑楼壁焕然更新离良乡三十里过卢沟河水极湍激每候水浅深置小桥以渡嵗以为常近年都水监輙于此河两岸造浮梁建龙祠宫彷佛如黎阳三山制度
　　第四程　自良乡六十里至燕山府
　　燕山乃古冀州地舜以冀州广逺分置幽州以其地在北方幽隂之地东有朝鲜辽东北有楼烦白檀西有云中九原南有滹沱易水唐置范阳节度临制奚契丹自晋割赂建为南京又为燕京析津府户口安堵人物丰庶州宅用契丹旧大内壮丽夐絶城北有市陆海百货萃于其中僧居佛寺冠于北方绵绣组绮精絶天下蔬蓏果实稲粱之类靡不毕出桑柘麻麦羊豕雉兔不问可知水甘土厚人多技艺民尚气节秀者读书次习骑射耐劳苦既城后逺望数十里宛然如带回缳缭绕形势雄杰真用武之国也国初更府名曰燕山军额曰清城周围二十七里楼壁髙四十尺楼计九百一十座地堑三重城开八门
　　第五程　自燕山府八十里至潞县
　　潞县东半里许有潞沙曹操征乌丸袁尚等凿渠自滹沱由水入潞沙即此地也
　　第六程　自潞县七十里至三河县
　　三河县蓟州后唐赵徳钧于幽州东置三河县以防转输即此地也
　　第七程　自三河县六十里至蓟州
　　蓟州乃渔阳也因问天寳禄山旧事人无能知者
　　第八程　自蓟州七十里至玉田县
　　玉田县之东北去景州百二十里自甲辰年金人杂奚人入城每边人告急四月之内凡三至尽屠军民一火而去宣抚使王安中创筑此县后改为经州
　　第九程　自玉田县九十里至韩城镇
　　镇有居民可二百家并无城
　　第十程　自韩城镇五十里至北界清州
　　出韩城镇东行十余里至金国所新立地界并无沟堑惟以两小津堠髙三尺许其两界地东西濶约一里许内两界人户不得耕种行人并依奉使契丹条例所至州备车马防送至界首前期具国信使副职位姓名闗牒北界备车马人夫以待彼中亦如期差接伴使副于界首伺候两界各有幕次行人先令引接赍国信使副门状过彼彼亦令引接以接伴使副门状回示仍请过界于例三请方上马各于两界心对马立引接互呈门状各举鞭虚揖如仪以次行马四十里至清州各相劳问州原是石城县金国新改为清州兵火之后居民才百余家是晚酒五行进饭其食品不可向口自此以东遇馆顿或宿程其供应人旋于居民汉儿内选之每遇迎送南使则给银牌入主干者各悬一枝于腰间名曰银牌天使
　　第十一程　自清州九十里至滦州
　　滦州古无之唐末天下乱辽太祖取平营刘光守据幽州暴虐民不堪命多亡逃依辽太祖为主筑此以居之州处平地负麓面冈东行三里许乱石重叠形势险峻河经其间河面濶三百歩亦控扼之所也水极清泚临河有大亭名曰濯清为塞北之絶景郡守将迎于此向程锡宴是州
　　第十二程　自滦州四十里至望都县
　　民既入契丹依辽太祖即于所居处创立县名随其来处乡里名之故有望都安喜之号唐庄宗以铁骑五千退保望都即此县【按通鉴唐庄宗救王都将铁骑五千先进契丹退保望都此云庄宗退保望都误也又按胡三省注通鉴云望都在定州东北六十里乃汉唐旧县非契丹新立之望都县也】
　　第十三程　自望都县六十里至营州
　　营州古栁城舜所筑也乃殷之孤竹国汉唐辽西地金国讨张防是州之民屠戮殆尽存者贫民十数家是日行人馆于州宅古屋十数楹庭有大木十数株枯腐蔽野满目凄凉使人有吊古悼亡之悲州之北六七里间有大山数十其来甚逺髙下皆石不产草木特立州后如营卫然恐州亦以此而得名乎
　　第十四程　自营州一百里至润州
　　离营州东行六十里至渝闗并无保障但存遗址有居民三数家登髙回望东自碣石西彻五台幽州之地沃野千里北限大山重峦中有五闗居庸可以行大车通转饷松亭金坡古北口止通人马不可行车外有十八路尽兔径鸟道止能通人不可行马山之南地则五谷百果良材美木无所不有出闗未数十里则皆童山浊水瘠卤弥望黄茅白草莫知其极葢天设此以限南北也自兹以东类皆如此更不再叙
　　第十五程　自润州八十里至迁州
　　彼中行程并无里堠但以行彻一日即记为里数是日行无虑百余里金人居常行马率皆奔轶此日自早饭罢行至暝方到道路絶人烟不排中顿行人饥渴已甚自兹以东类皆如此
　　第十六程　自迁州九十里至习州
　　迁州东门外十数步即古长城所筑遗址宛然
　　第十七程　自习州九十里至来州
　　第十八程　自来州八十里至海云寺
　　离来州三十里即行海东岸俯挹沧溟与天同碧穷极目力不知所际是寺去海半里许寺后有温泉二池望海中有一大岛楼殿窣堵波之上有龙宫寺见寺僧十数人是夜行人皆野盘
　　第十九程　自海云寺一百里至红花务
　　此一程尽日行海岸红花务乃金人盐所去海一里许至晚金人馈海鱼数十枚烹作羹味极珍
　　第二十程　自红花务九十里至锦州
　　自出榆闗东行路如平掌至此防有登陟经由十三山下
　　第二十一程　自锦州八十里至刘家庄
　　是夜行人俱野盘
　　第二十二程　自刘家庄一百里至显州
　　出榆闗以东行南濒海北限大山尽皆麄恶不毛至此忽峭防摩空苍翠万仞全类江左乃医巫闾山也成周之时以医巫闾作镇其逺如此
　　第二十三程　自显州九十里至兔儿涡
　　第二十四程　自兔儿涡六十里至梁鱼务
　　离兔儿涡东行即地势卑下尽皆萑苻沮洳积水是日凡三十八次度水多被溺名曰辽河濒河南北千余里东西二百里北辽河居其中隋唐征髙丽路皆由此秋夏多蚊虻不分昼夜无牛马能致行以衣被包裹胸腹人皆重裳而披衣坐则蒿草薫烟稍免雾气务基依水际居民数十家环绕弥望皆荷花水多鱼徘徊久之颇起懐乡之思
　　第二十五程　自梁鱼务百十三里至摩绰寨
　　离梁鱼务东行六十里即过辽河以舟度濶狭如淮过河东亦行淀五十里旧广州惟古城有贫民三五家是夜宿摩绰寨
　　第二十六程　自摩绰寨八十里至沈州
　　第二十七程　自沈州七十里至兴州
　　辽太祖破渤海国建为东京路自此所至屋宇虽皆茅茨然居民稍盛食物充足离兴州五十里至银州中顿又四十里至咸州
　　第二十八程　自兴州九十里至咸州
　　未至咸州一里许有幕屋数间供帐皆备州守出迎礼如制就坐乐作有腰鼓芦管笛琵琶方响筝笙箜篌大鼓拍板曲词与南朝一同酒五行乐作迎归馆次日早有中使抚问别一使赐酒果一使赐宴赴州宅就坐乐作酒九行食品杂进名曰茶饭金国每赐宴必贵臣押伴是日押伴贵臣陪酒輙大言説金国之强控百万无敌于天下使长折之曰宋有天下二百年幅员三万里劲兵数百万岂为弱耶某衔命逺来贺大金皇帝登寳位大金皇帝止令太尉来伴行人酒食何尝令大言以相罔也辞气俱厉押伴者气慑使长许亢宗饶之乐平人以才被选为人醖借似不能言者临事敢发如此金人壮之
　　第二十九程　自咸州九十里至同州
　　自咸州四十里至肃州又五十里至同州离咸州即北行平地沃壤居民所在皆成聚落新稼殆遍地宜穄黍东望大山金人云此新罗山山内深逺无路可行其间出人参白附子深处与髙丽接界山下至州行路可三十里
　　第三十程　自同州四十里至信州
　　回程锡宴于此
　　第三十一程　自信州九十里至布哩贝勒寨
　　第三十二程　自布哩贝勒寨四十里至黄龙府辽太祖初攻渤海射黄龙于此地即建为州府是日州守迎迓如仪有中使抚问赐酒果锡宴一如咸州制自此东行
　　第三十三程　自黄龙府六十里至托色贝勒寨府为契丹东寨当契丹强盛时擒获异国人则迁徙散处于此南有渤海北有特哩吐浑东南有髙丽靺鞨东有女直室韦北有乌舍西北有契丹回纥党项西南有奚故此地杂诸国俗凡聚会处诸国人语言不通则各为汉语以证方能辨之
　　第三十四程　自托色九十里至玛齐喇贝勒寨道傍有契丹旧益州賔州皆空城
　　第三十五程　自玛齐喇一百里至科尔戬寨
　　离玛齐喇行六十里即古乌舍寨寨枕混同江湄其源来自广漠之北逺不可究自此南流五百里接髙丽鸭緑江入海【按混同江即活同几河源出黒山之西麓其山乃长白之支峰也其下流至查匪噶山之北与黒龙江合此云混同江源出广漠之北葢误以黒龙江之源为混同江之源耳又混同江在长白山之北下流入黒龙江东北流至别夹阿山西南而入海鸭绿江出长白山之南西南流至朝鲜界而入海此云混同江　南流接髙丽鸭緑江入海亦误】江面濶可半里许寨前髙岸有栁树沿路设行人幕次于下金人尤师李靖居于是靖累使宋朝此排中顿由是饮食精细絶佳时当仲夏借树隂俯瞰长江颷风拂面槃薄少顷殊忘鞍马之劳过江四十里宿科尔戬寨
　　第三十六程　自科尔戬寨九十里至济古尔贝勒寨自科尔戬寨东行五里即有溃堰断堑自北而南莫知逺近界隔甚明乃契丹昔与女直两国地界也八十里直至来流河行终日无寸木地不产泉人携水以行岂天以限两国也来流河濶三十余丈以船渡又五里至济古尔寨自北以东散处原隰间尽女直人更无异族无市井卖买不用钱惟以物相贸易
　　第三十七程　自济古尔寨七十里至达哈寨
　　第三十八程　自达哈寨四十里至布达寨
　　是日金使前来排办袛候
　　第三十九程　自布达寨五十里至馆
　　行二十里至乌绅郎君宅接伴使副具状辞馆伴使副于此始见如接伴礼金国每差接伴馆伴送伴客省使必以女直渤海契丹人物白晳详缓能汉语者为之复有中使抚问赐酒果宴并如常仪毕又行三十里至馆馆惟茅舍数十间堂室皆帟幕武夫守防甚严此去国都尚十里次日赐酒果次早馆伴同行马可五七里一望平原旷野间有居民千余家星罗棊布更无城郭里巷率皆背隂向阳又三里命去伞近阙可百步有阜宿围绕三数顷并髙丈余云皇城也至宿门就龙台下马歇定酒三行少顷闻鞞鼓声人歌引三奏乐作閤门使及祗坐班引入即捧国书及陈礼物于庭下传进如仪赞通拜舞抃蹈讫使副上殿以次就坐余并退山棚之左曰桃源洞右曰紫防洞中作大牌曰翠防宫髙五七丈建殿七栋甚壮榜额曰乾元殿堦髙四尺堦前土坛方濶数丈名龙墀殿内有兵数千人分两壁立四面兴筑架屋数千百间金帝御座前施朱漆银装金几按果楪酒器皆金玉酒味食品皆珍美乐部二百人乃契丹教坊四部也酒五行食毕各赐袭衣袍带使副以金余人以银谢毕归馆次日中使赐酒果复赐饩以绵帛折充次日再诣阙庭赴花宴并如仪酒三行乐作鸣钲击鼓百戏出塲酒五行各起就帐戴色绢花各二十余枚谢罢复坐酒七行归馆次日又有中使赐酒果复有贵臣就赐并伴射于馆内庭下既陈设乃乐作酒三行伴射贵臣馆伴使副国信使副离席就射三矢弓弩从便用之胜负各有差就赐袭衣鞍马次日朝辞仪如见时酒果毕就殿上请国书捧下殿赐使副袭衣物帛鞍马三节人物各有差拜辞讫就馆酒行乐作名为惜别之防又曰换衣灯宴酒三行各出衣服三数件或币帛交遗每常相聚惟劝酒食不敢多言至此夜语笑甚欵酒不计巡以醉为度皆旧例也次日回程起发至乌绅郎君宅馆伴使副展状辞去送伴使副于此相见如仪有中使抚问赐酒果皆如来时至信州滦州同此回程更不再叙至清州将出界送伴使副夜具酒食亦为惜别之防各出衣服数件或币帛交遗情意甚懃次早发回至界有幕次下马而望我界旗帜甲马车舆帟幕以待人皆有喜色少顷乐作酒五行上马复同送伴使副赴我幕次乐作酒五行上马复送至两界中彼使副回马对立马上交奉酒一杯换所执鞭以为异日相念之意引接展状举鞭揖则各背马回顾少顷进数步踌躇为不忍别之状如是乃行彼中人情皆凄恻为之挥泪南人无之【按此所言行程与金图经及赵彦卫云麓漫钞所载互有不同】













　　钦定重订大金国志卷四十
　　钦定四库全书
　　钦定重订大金国志卷四十一
　　译改国语解
　　珠噜凖【满洲语珠噜双也凖灶也原作朱里真今改正】
　　鲁尔锦【满洲语声音浊也原作虑真今改正】
　　特哩【蒙古语整齐也原作铁离今改正】
　　哈斯罕【满洲语篱也原作合苏馆今改正】
　　辉发【今地名原作回霸今改正】
　　瑚兰【满洲语烟洞也原作胡来今改正】
　　杨格【人名原作杨割今据字面改正】
　　阿古逹【金太祖名原作阿骨打今据字面改正】
　　和哩布【满洲语令其圈之也原作劾里鉢今改正】
　　富尔逊【满洲语锯木之末也原作颇淑剌今改正】
　　乌雅舒【人名原作乌雅束今据字面改正】
　　乌竒迈【金太宗名原作吴乞买今据字面改正】
　　和里玛【蒙古语米心雪也原作曷剌马今改正】
　　贝勒【满洲语管理众人之称也原作孛烈又作孛堇今并改正】
　　都古噜讷【蒙古语满也原作迪古乃今改正】
　　尼雅满【满洲语心也原作粘罕又作粘安今并改正】
　　呼沙呼【满洲语鸱鸮也原作胡沙虎又作忽斜虎今改正】
　　赫舎哩【姓也原作纥石烈今从八旗姓谱改正】
　　堪布【唐古特语方丈也原作龛福今改正】
　　萨哈【满洲语畋猎也原作撒改今改正】
　　和卓【满洲语美好也原作劾者又作古贞又作环州又作合住今并改正】
　　嘉哩【满洲语巡察也原作解里今改正】
　　固绅【满洲语三十数也原作胡舍今改正】
　　尼楚赫【满洲语珍珠也原作银术割又作银朱哥今并改正】
　　伊里【满洲语立也原作移烈今改正】
　　罗索【满洲语极湿难耕地也原作娄室又作娄宿今并改正】
　　栋摩【满洲语茶桶也原作阇母又作东谟今并改正】
　　斡里雅布【满洲语弃也原作斡离不今改正】
　　鄂尔多【满洲语亭也又作干里朶又作讹鲁朶今并改正】
　　章努【人名原作章奴今据字面改正】
　　伊勒都克【满洲语顺便也原作胡覩今改正】
　　鄂和【满洲语两腋也原作阿忽今改正】
　　伊都【满洲语班次也原作余覩又作余都今改正】
　　安札【满洲语犁也原作阿芝川今改正】
　　照苏【蒙古语钱也原作赵三今改正】
　　阿古齐【蒙古语宽也原作阿鹘产今改正】
　　锡林【满洲语健鋭也原作习烈今改正】
　　额鲁【满洲语葱也原作讹鲁今改正】
　　雅哈【满洲语炭火也原作佯海今改正】
　　苏赫【满洲语斧也原作随涧今改正】
　　舒噜【满洲语瑚也原作实鲁今改正】
　　富察氏【姓也原作蒲察氏今从八旗姓谱改正】
　　唐古氏【姓也原作唐括氏今从八旗姓谱改正】
　　费摩氏【姓也原作裴满氏今从八旗姓谱改正】
　　乌绅【满洲语田也原作兀室今改正】
　　乌赫埓【满洲语总之也原作乌曷鲁今改正】
　　札拉【满洲语媒人也原作查剌今改正】
　　逹实【唐古特语吉祥也原作大石今改正】
　　乌勒希【满洲语袖也原作乌歇今改正】
　　富勒结【满洲语吹也原作蒲结今改正】
　　逹兰【满洲语河堤也原作挞懒又作逹楞今改正】
　　朗色穆鲁【满洲语朗色汚秽也穆鲁山梁也原作剌撒毋卢今改正】
　　阿穆【满洲语伯母也原作阿母今改正】
　　实罕【满洲语筒也原作室曷今改正】
　　摩啰欢【满洲语眼珠圆大也原作谋梁虎今改正】
　　鄂勒欢【满洲语干湿之地也原作窝里嗢今改正】
　　乌珠【满洲语首也原作兀术今改正】
　　鄂勒珲【满洲语干湿之地也原作窝里混今改正】
　　阿昆布【满洲语尽也原作阿骨保今改正】
　　安班贝勒【满洲语安班大臣也贝勒管理众人之称也原作谙版勃极烈今改正】
　　舍音摩【满洲语白木也原作斜也马今改正】
　　富勒呼【满洲语口袋也原作蒲鲁虎又作蒲路虎今改正】
　　古哩布【满洲语移挪也原作防离不今改正】
　　呼噜【满洲语竹口琴也原作胡鲁今改正】
　　色埓黙【满洲语顺刀也原作撒卢毋又作斜烈今改正】
　　实讷【蒙古语新也原作室奴今改正】
　　托卜嘉【满洲语膝葢骨也原作挞不也今改正】
　　迪里【索伦语头也原作缔里今改正】
　　科里【满洲语条例也原作槁里今改正】
　　徳哩布【满洲语兴起也原作特离今改正】
　　道拉【满洲语誊写也原作铎剌今改正】
　　伊逊【蒙古语九数也原作乙信今改正】
　　特格【满洲语钩也原作特可今改正】
　　玖格【人名原作九哥今据字面改正】
　　马武【人名原作马五又作玛古今据字面改正】
　　赫噜【满洲语车轮也原作曷鲁今改正】
　　三宝努【人名原作三宝奴今据字面改正】
　　温都【满洲语竖也原作温敦今改正】
　　色哩【满洲语稀少也原作赛里今改正】
　　逹塔【满洲语头目也原作兜答今改正】
　　厮敖拉【唐古特语厮敖青色也拉神也原作厮剌今改正】
　　和勒端【满洲语果松也原作曷董今改正】
　　巴哩苏【蒙古语执也原作抜离速今改正】
　　古鲁尔【人名原作骨卢尔今据字面改正】
　　伊兰【满洲语三数也原作移赉今改正】
　　和尼【蒙古语羊也原作活女今改正】
　　硕格【满洲语银锭也原作韶合今改正】
　　萨里罕【满洲语担当也原作撒里喝今改正】
　　博索【满洲语布也原作抜束今改正】
　　彻克穆【满洲语氆氊也原作茶曷马今改正】
　　哈富【满洲语通也原作黑风今改正】
　　聂哷【满洲语单弱也原作聂耳又作聂黎今并改正】
　　台吉【官名原作太乙今改正】
　　逹尔给【唐古特语开广也原作玷者今改正】
　　徳里【满洲语磐石也原作铁里今改正】
　　蒙古【蒙古语银也原作萌骨子又作□骨子又作蒙兀又作朦骨今并改正】
　　迪里子【索伦语头也原作迪烈子今改正】
　　博诺【满洲语雹也原作盆辇今改正】
　　佛徳【满洲语令其黾勉向前也原作佛顶今改正】
　　额哩页【蒙古语花纹也原作讹里也今改正】
　　摩哩【蒙古语马也原作没主今改正】
　　鄂拉扎哈【蒙古语鄂拉山也扎拉疆界也原作乌鲁折合今改正】
　　纳延【蒙古语八十数也原作那也今改正】
　　伊苏【满洲语素青縀也原作乙室今改正】
　　详衮【索伦语理事官也原作相温今改正】
　　特黙格【蒙古语驼也原作特毛可今改正】
　　特页【满洲语歇息也原作挞也今改正】
　　海古勒【蒙古语后防也原作海古今改正】
　　舎音【满洲语白色也原作斜也今改正】
　　阿里布【满洲语呈递也原作阿鲁补又作阿鲁保今并改正】
　　乌兰【满洲语沟也原作乌陵今改正】
　　乌克绅【满洲语甲也原作呉矢今改正】
　　昆都【满洲语恭也原作浑覩今改正】
　　岱音【满洲语阵也原作大拽今改正】
　　威台【蒙古语威树林也台有也原作干带今改正】
　　乌逹布【满洲语令其买也原作乌逹补今改正】
　　呼兰【满洲语烟洞也原作鹘懒今改正】
　　拉卜【蒙古语大葢之谓原作剌鉢今改正】
　　雅勒呼【满洲语肉槽也原作马拽固今改正】
　　鄂伦【满洲语缺也原作乌碖今改正】
　　赛因【满洲语好也原作赛哏今改正】
　　伊勒们【满洲语阎王也原作乌拽马今改正】
　　双和尔图【蒙古语双和尔绒也图有也原作胜花都今改正】
　　保夀努【人名原作保夀奴今据字面改正】
　　实喇【蒙古语黄色也原作煞罗今改正】
　　莽布【唐古特语多也原作朦辅今改正】
　　阿林【满洲语山也原作阿楞又作阿邻今并改正】
　　塔斯【蒙古语性烈也原作特思今改正】
　　齐芬嘉哩【满洲语令其察税也原作乞伏效里今改正】
　　乌逹【满洲语买也原作乌带今改正】
　　呼图克【蒙古语福也原作忽土又作胡土今并改正】
　　图克坦氏【姓也原作徒单氏又作突通今从八旗姓谱改正】
　　古鲁玛克占【满洲语古鲁朴实也玛克占身矮也原作故卢马镇今改正】
　　冯家努【人名原作冯家奴今据字面改正】
　　实库【满洲语撒袋内衬格也原作什古今改正】
　　布拉【满洲语荆刺也原作蒲剌又作不刺今改正】
　　锡纳【蒙古语山冈也原作习撚今改正】
　　实库尔【蒙古语繖也原作师姑儿今改正】
　　额尔衮【满洲语周围也原作讹鲁今改正】
　　苏哷【满洲语聪明也原作莎里今改正】
　　额鲁【满洲语葱也原作讹鲁今改正】
　　鼐喇古【蒙古语温厚也厚作奈剌忽今改正】
　　博勒和【满洲语洁净也原作蒲卢和今改正】
　　齐克升格【满洲语年壮者也原作只石哥今改正】
　　实讷【蒙古语新也原作室撚今改正】
　　富勒敦【满洲语一攅也原作婆隆敦今改正】
　　乌里【满洲语弓也原作乌律今改正】
　　诺延【蒙古语官长也原作耨盌今改正】
　　温都尔堪【蒙古语微髙也原作温都谦今改正】
　　伊勒希【满洲语副也原作阿里喜今改正】
　　穆昆【满洲语族也原作谋克今改正】
　　明安【满洲语千数也原作猛安今改正】
　　持嘉【姓也原作赤盏从八旗姓谱改正】
　　郑家努【人名原作郑家奴今从字面改正】
　　喀齐喀【索伦语小犬也原作合喜今改正】
　　阿萨呼【蒙古语问也原作阿述虎今改正】
　　万嘉努【人名原作万家奴今据字面改正】
　　里【满洲语闗厢也原作括里今改正】
　　博索【满洲语山背也原作婆速今改正】
　　黙亲【蒙古语猴也原作谋衍今改正】
　　禄锦【人名原作六斤今据字面改】
　　鄂博库【满洲语洗脸盆也原作兀不喝今改正】
　　穆尔【蒙古语踪迹也原作毋里今改正】
　　干罕【满洲语袍袖头也原作窝干今改正】
　　萨巴【蒙古语器也原作撒八今改正】
　　呼塔噶【蒙古语小刀也原作胡土瓦今改正】
　　萨喇拉【满洲语耗皮马也原作实鲁剌今改正】
　　哲伯【蒙古语山沟也原作鹧巴今改正】
　　图们逹【满洲语图们万数也逹头目也原作徒穆大今改正】
　　布萨【蒙古语带原原作仆散今改正】
　　翁舎展【国名原作嗢热从八旗姓谱改正】
　　伯林【满洲语痴也原作孛烈思今改正】
　　乌尔古【蒙古语生也原作乌古今改正】
　　音徳【满洲语兴起也原作羊蹄今改正】
　　博啰哈雅【蒙古语博啰青色也哈雅墙也原作蒲鲁合野今改正】
　　逹喇【满洲语腰也原作谛剌又作挞辣今并改正】
　　赫图【满洲语横也原作何都今改正】
　　萨必【满洲语祥瑞也原作撒辈今改正】
　　苏尼【蒙古语夜也原作孰辇今改正】
　　萨鲁【满洲语须也原作斜鲁今改正】
　　摩绰锡尔丹【满洲语钝箭也原作术木石逹鲁今改正】
　　竒尔【蒙古语班防也原作乞儿今改正】
　　赫徳【满洲语根也原作黑铁今改正】
　　古巴桑【唐古特语古身也巴勇也柔好也原作骨孛兴今改正】
　　和宝奴【人名原作和宝奴今据字面改正】
　　繖努【人名原作三奴今据字面改正】
　　乌勒心【满洲语串也原作兀律卿今改正】
　　鄂诺河【蒙古语鄂诺黄羊也原作干难河今改正】
　　察罕图噜【蒙古语察罕白色也图噜头也原作察兀秃鲁今改正】
　　珠敦【满洲语山冈也原作居蹬今改正】
　　扬威【唐古特语扬宽也威中也原作羊尾今改正】
　　乌富呼【满洲语肺也原作蒲伏虎今改正】
　　乌兰徳木【蒙古语乌兰红色也徳木凖也原作乌伦大漠今改正】
　　和勒博和【满洲语聮络也原作贺抜禾今改正】
　　乌噜【满洲语是也原作兀鲁今改正】
　　舒穆噜氏【姓也原作石抹氏从八旗姓谱改正】
　　却特氏【元姓原作竒握温氏今谨遵　　钦定改正】
　　特穆津【元太祖名蒙古语铁之最精者原作忒没真今改正】
　　萨克苏【蒙古语筐也原作撒窣今改正】
　　青吉斯【君号也原作成吉斯今改正】
　　博思巴【蒙古语起立也原作白斯波今改正】
　　通吉摩吉逹【通吉姓也原作独吉从八旗姓谱改正摩吉逹满洲语木鎗也原作毛吃答今改正】齐锦【人名原作七斤今据字面改正】
　　迁嘉努【人名原作千家奴今据字面改正】
　　延【满洲语白色也原作善羊今改正】
　　札穆【蒙古语道路也原作吉马今改正】
　　果勒齐【蒙古语中心也原作髙乞今改正】
　　哈逹【满洲语山峯也原作合逹今改正】
　　穆延【姓也原作抹撚从八旗姓谱改正】
　　佳尔【姓也原作夹谷从八旗姓谱改正】
　　锡尔格【满洲语丝也原作石里哥今改正】
　　富森【姓也原作蒲鲜今据八旗姓谱改正】
　　萨木哈【满洲语痣也原作撒没曷今改正】
　　文格【人名原作文哥今据字面改正】
　　戬珠克坚【唐古特语戬眼目也珠克坚路数也原作纎珠坚今改正】
　　乌克逊博济【满洲语乌克逊宗室也博济契纸也原作乌古孙孛吉今改正】
　　巴图噜【满洲语勇也原作巴土鲁今改正】
　　乌库哩乌尔固【乌库哩姓也从八旗姓谱改正乌尔固蒙古语生也今改正】
　　英锡【满洲语宴也原作延心今改正】
　　莽伊苏【满洲语獾子也原作麻因出今改正】
　　帖珠【人名原作铁柱今据字面改正】
　　图类【君号蒙古语代也原作拖雷今改正】
　　约赫徳【满洲语约疮也赫徳渣滓也原作牙吾答今改正】
　　乌林【满洲语财也原作兀连今改正】
　　海兰【满洲语榆林也原作合懒今改正】
　　鄂屯沃哩布【满洲语鄂屯木槽盆也沃哩布畱也原作奥屯兀里今改正】
　　隆和【蒙古语礶也原作论镐又作哩镐今改正】
　　乌法【满洲语面也原作干腹今改正】
　　伊喇【满洲语黍也原作乙辣今改正】
　　拜甡【蒙古语房舎也原作白撒今改正】
　　徳希【满洲语四十数也原作都喜今改正】
　　朱尔【索伦语二数也原作猪儿今改正】
　　官努【人名原作官奴今据字面改正】
　　实嘉【姓也原作石盏从八旗姓谱改正】
　　纽勒劝【满洲语正月十六日也原作女鲁欢今改正】
　　博斯呼【蒙古语起立也原作把散合今改正】
　　巴尔【蒙古语虎也原作八□今改正】
　　经实【满洲语吟哦也原作绛山今改正】
　　里格【人名原作利哥今据字面改正】
　　乌登【满洲语中伙处也原作兀典今改正】
　　富珠哩【姓也原作孛术鲁从八旗姓谱改正】
　　乌陵阿【姓也原作兀林答从八旗姓谱改正】
　　玖实【人名原作九十今据字面改正】
　　希卜苏【满洲语蜜也原作斜不失今改正】
　　布展【满洲语树林也原作奔盏今改正】
　　乌嘉努【人名原作乌家奴今据字面改正】
　　赫页【满洲语眼眵也原作劾訚今改正】
　　额勒赫【满洲语足也原作阿卢黒今改正】
　　干布哈【满洲语被杀之谓原作洼勃辣骇今改正】
　　雅哈【满洲语小火也原作奄曷今改正】
　　塔坦【满洲语寓处也原作挞挞今改正】
　　雅古【唐古特语好也原作拽固今改正】
　　舒古木【蒙古语墨线也原作石窟马今改正】
　　特布【满洲语装载也原作忒孛今改正】
　　莽威【唐古特语莽多也威中也原作萌未今改正】
　　嘉们【满洲语驿站也原作极母今改正】
　　实逹尔【满洲语亲随也原作小底今改正】
　　萨尔罕【夫称妻也原作萨纳今改正】
　　摩绰【满洲语钝也原作没咄今改正】
　　布哩【蒙古语全也原作蒲里今改正】
　　托色【满洲语权也原作托散今改正】
　　玛齐喇【满洲语玛粗也齐喇严也原作漫七离今改正】
　　科尔戬【唐古特语科尔轮也戬庄严也原作和里今改正】
　　济古尔【蒙古语羽翼也原作句孤今改正】
　　逹哈【满洲语顺从也原作达河今改正】
　　布逹【蒙古语饭也原作蒲挞今改正】


　　钦定重订大金国志卷四十一
