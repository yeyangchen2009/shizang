　　钦定四库全书　　　　史部六
　　尚史　　　　　　　　别史类
　　提要
　　【臣】等谨案尚史一百七卷
　　国朝李锴撰锴字铁君镶白旗汉军卷首自署曰襄平考襄平为汉辽东郡治今为
　　盛京辽阳州地盖其祖籍也康熙中邹平马骕作绎史采摭百家杂説上起鸿荒下迄秦代仿袁枢纪事本末之体各立标题以类编次凢所徴引悉录原文虽若不相属而实有端绪锴是编以骕书为藁本而离析其文为之翦裁连络改为纪传之体作世系图一卷本纪六卷世家十五卷列传五十八卷系六卷表六巻志十四卷末附序传一卷仍于毎叚下各注所出书名其遗文琐事不入正文者则以类附注于句下盖体例凖诸史记而排纂之法则仿路史而小变之自序谓始事于雍正庚戌卒业于乾隆乙丑阅十六载而后就其用力颇勤考古来渔猎百家勒为一史实始于司马迁今观史记诸篇其出迁自撰者率经纬分明疎密得当操纵变化惟意所如而其杂采诸书以成文者非唯事迹异同时相抵牾亦往往防窜补缀不能隠斧凿之痕知镕铸众説之难也此书一用旧文翦裁排比使事迹聫属语意贯通体如诗家之集句于厯代史家时为创格较镕铸众説为尤难虽运掉或不自如组织或不尽密亦可云有条不紊矣至于晋逸民传中列杜蒉狼瞫鉏麑提弥明灵輙逆臣传中列赵穿而不列赵盾乱臣传中列郤芮吕饴甥嬖臣传中列头湏鲁列女传中列施氏妇予夺多所未允又诸国公子皆别立传而鲁宋蔡曹莒邾六国则杂列诸臣中叛臣传中如巫狐庸叛楚入吴吴楚两见公山不狃叛鲁入吴吴鲁两见已为重出而屈巫见于楚不见于晋苗贲皇见于晋不见于楚又复自乱其例如斯之类不一而足亦未能一一精核固不必为之曲讳焉乾隆五十四年正月恭校上
　　总纂官【臣】纪昀【臣】陆锡熊【臣】孙士毅
　　总校官　【臣】陆　费　墀








　　钦定四库全书
　　尚史卷一
　　镶白旗汉军李锴撰
　　世系图












　　世纪曰少皞帝名挚字青阳国语曰青阳黄帝之子是少皞为黄帝之子矣史记曰黄帝生昌意昌意生髙阳是颛顼为黄帝之孙矣又曰帝喾父曰蟜极蟜极父曰嚣嚣父曰黄帝是帝喾为黄帝之曽孙矣世本曰帝喾元妃姜嫄生后稷次妃简狄生契次妃庆都生尧次妃常仪生挚是尧与稷契皆为帝喾之子黄帝之孙矣史记曰禹之父曰鲧鲧之父曰颛顼颛顼之父曰昌意昌意之父曰黄帝是禹亦黄帝之孙尧之同髙祖兄弟矣又曰重华父曰瞽叟瞽叟父曰桥牛桥牛父曰句望句望父曰敬康敬康父曰穷蝉穷蝉父曰颛顼颛顼父曰昌意以至舜七世是舜为黄帝之八世孙矣何舜之世次独促于稷契及禹也史记又曰契传十二世而成汤立稷传十五世而文王立夫契至汤十二世汤又传二十九王而后亡而稷裁十五世遂至文王何契之世次又独促于稷也大抵世纪诸书漏阙殊多而史记缪戾未深考也吕梁碑以舜祖虞幕而不祖黄帝或曰颛顼亦不当祖黄帝予窃以青阳嚣昌意为三宗而五帝三王之世由是生焉其原之同出黄帝与不则俟博闻之君子　列后图如左













　　汉书曰少皞帝考徳曰清清者黄帝之子清阳也是其子孙名挚立号曰金天氏是少皞出自清阳而非黄帝之子也国语曰少皞之衰九黎乱徳颛顼受之所谓少皞者指其后世而言少皞生而有圣徳岂及其身而遽衰也传曰少皞有裔子曰昧生允格台骀允格台骀能业其官帝颛顼嘉之封诸汾川是颛顼出自昌意而非昌意之子黄帝之孙也世纪曰帝喾年十五而佐颛顼颛顼且不得父昌意而祖黄帝帝喾亦不得祖嚣而为黄帝之曽孙也春秋命厯序曰颛顼传十世是帝喾且不得与颛顼亲承接也传曰髙阳氏有才子八人世谓之八恺髙辛氏有才子八人世谓之八元此十六族者世济其美不陨其名至于尧尧未能举所谓世济者累世之谓也夫八元既出自髙辛而尧为帝喾之子是帝尧兄弟八元又何世美之不陨而举且未能也以髙辛之圣舍稷之适与尧之徳而立挚先儒亦疑之矣传又曰八元者髙辛氏之裔也其文明甚是尧出自嚣而非帝喾之子也吕梁碑以舜祖虞幕左传史赵之言曰自幕至于瞽叟无违命是己国语又曰幕能帅颛顼者也传又曰陈颛顼之族也是舜出自颛顼而幕又非即颛顼之子也汉书曰颛顼五代而生鲧是禹亦不得祖颛顼而为黄帝之孙而五代之説犹有未得也谯周曰契生尧代舜始举之必非喾子以其父微故不著名又曰弃帝喾之胄其父亦不着是谯知稷契非帝喾之子而不知帝尧亦非帝喾之子也国语曰自后稷之始基靖民十五王而文始平之又曰基徳十五而始平所谓十五王者论其徳非论其世而史乃以十五世足之谬矣吕梁碑以后稷生漦蠒漦蠒生叔均叔均又数世而生不窋世本公非以下复有辟方侯牟云都诸盭是不窋非后稷之子而下距武王且十七世也春秋命厯序曰少皞传八世颛顼传十世帝喾传十世防纬之言殊不足信要其世数虽不可知然自帝尧以上大抵如三代之迭兴非唐虞之授受也















<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>
<史部,别史类,尚史,卷一>















　　尚史卷一
　　钦定四库全书
　　尚史卷二　　　　　　　　本纪一
　　镶白旗汉军李锴撰
　　轩辕本纪
　　世传三皇多以伏羲神农其一或曰燧人曰祝融曰女娲汉孔氏书序曰伏羲神农黄帝之书谓之三坟少皥颛顼髙辛唐虞之书谓之五典故黄帝以上为三皇少皥以下为五帝虽不知其所本然其序五帝与家语宰我问及春秋内外传大戴礼畧合至宋五峯胡氏直断以易大传以伏羲神农黄帝尧舜为五帝然亦非系辞本防不足以为定论今从书序纪五帝又上溯黄帝以纪其所自出而畧羲农惧邃逺无征云
　　黄帝
　　黄帝者少典之子
　　史记索隠少典诸侯国号
　　姬姓也
　　史记姓公孙
　　母曰附寳感大电绕北斗枢星照郊野而孕二十四月生黄帝于寿邱长于姬水受国于有熊居轩辕之邱因以为名又以为号【帝王世纪】
　　左传号帝鸿氏白虎通黄帝有天下号曰自然拾遗记轩辕出自有熊之国母曰昊枢以戊巳之日生故以土徳王时有黄星之祥五行书以戊子日生
　　生而神灵弱而能言幼而徇齐长而敦敏成而聪眀白虎通黄帝龙顔得天匡阳上法中宿取象文昌鬻子黄帝十嵗知神农之非而改其政　今本无
　　轩辕之时神农氏世衰诸侯相侵伐暴虐百姓而神农氏弗能征于是黄帝乃习用干戈以征不享诸侯咸来宾从而蚩尤最为暴莫能伐炎帝欲侵陵诸侯诸侯咸归黄帝黄帝乃修徳振兵治五气艺五种抚万民度四方教熊罴貔貅防虎以与炎帝战于阪泉之野
　　帝王世记黄帝乃扰驯猛兽与神农氏战于阪泉之野史记索隠猛兽可以教战周礼有服不氏掌教扰猛兽即古服牛乗马之类正义言教士卒习战以猛兽之名名之用威敌也　此説近是
　　三战然后得志
　　国语少典取有峤氏女而生黄帝炎帝成而异徳用师以相济也韦昭注言生者谓二帝本所生出也黄帝灭炎帝灭其子孙耳明非神农也贾谊新书炎帝者黄帝同母异父兄弟各有天下之半黄帝行道而炎帝不听故战于涿鹿之野血流漂杵归藏黄帝与炎帝争鬬涿鹿之野将战筮于巫咸曰果哉而有咎
　　蚩尤作乱不用帝命于是黄帝乃征师诸侯与蚩尤战于涿鹿之野遂禽杀蚩尤
　　崔豹古今注黄帝与蚩尤战于涿鹿之野蚩尤作大雾兵士皆迷于是作指南车以示四方遂擒蚩尤故后常建焉又涿鹿之战常有五色云气金枝玉叶止于帝上有花葩之象故作华葢盐铁论轩辕战涿鹿杀两曎蚩尤而为帝
　　而诸侯咸尊黄帝为天子代神农氏有土徳之瑞故号黄帝
　　吕氏春秋黄帝之时天先见大螾大蝼黄帝曰土气胜土气胜故其色尚黄其事则土螾土精大五六围长十余丈
　　天下有不顺者黄帝从而征之平者去之
　　万机论黄帝之初养性爱民不好战伐而四帝各以方色称号交共谋之邉城日警介胄不释黄帝叹曰君危于上民不安于下主失于国其臣再嫁厥疾之由非养冦邪今取民萌之上而四道亢衡逓震予师于是遂师营垒以灭四帝向令黄帝若不龙骧虎变而与俗同道则其民臣亦嫁于四帝矣
　　披山通道未尝宁居东至于海登九山及岱宗西至于空峒登鸡头南至于江登熊湘北逐荤粥合符釜山而邑于涿鹿之阿迁徙往来无常处以师兵为营卫官名皆以云命为云师
　　杜预左传注黄帝受命有云瑞故百官师长皆以云名为号缙云氏其一官也
　　置左右大监于万国万国和获寳鼎
　　汉书黄帝作寳鼎三象天地人
　　迎日推防
　　按日月朔望未来而逆推之故曰迎日
　　举风后力牧常先大鸿以治民
　　尸子子贡问于孔子曰古者黄帝四面信乎孔子曰黄帝取合已者四人使治四方不谋而亲不约而成功此之谓四面也
　　顺天地之纪幽明之占死生之説存亡之难时播百谷草木淳化鸟兽虫蛾旁罗日月星辰水波土石金玉劳勤心力耳目节用水火材物【史记】
　　黄帝内传黄帝升为天子地献草木述耕种之利因之以广耕种拾遗记轩辕考定厯纪吹玉律正璇衡谯周古史考黄帝作釜甑始蒸谷为饭烹谷为粥
　　天下人民野居穴处未有室屋则与鸟兽同域于是黄帝乃伐木构材筑作宫室上栋下宇以避风雨【贾谊新书】始作合宫祀上帝布政教【国语】
　　白虎通黄帝作宫室以避暑寒此宫室之始也黄帝内传帝既斩蚩尤因立台榭
　　始作舟车以济不通旁行天下方制万里画埜分州得百里之国万区【汉书】
　　古史考黄帝作车引重致逺少昊时畧加牛禹时奚仲加马帝王世纪自神农以上有大九州柱州迎州神州之等黄帝以来徳不及逺惟于神州内分为九州黄帝受命风后受图割地布九州置十二国拾遗记置四史以主图籍使九行之士以统万国九行者孝慈文信言忠恭勇义以观天地以祠万灵
　　始造书契服冕垂衣【拾遗记】
　　铸十二钟以和五音以施英韶以仲春之月日在奎始奏之命之曰咸池【吕氏春秋】
　　黄帝崩塟桥山【史记】
　　帝王世纪黄帝在位百年而崩年百一十嵗或传以为仙或言寿三百嵗皇览黄帝冡在上郡桥山地理志在上郡阳周县桥山南括地志在宁州罗川县东八十里子午山
　　黄帝之治天下也其民不引而来不推而往不使而成不禁而止黄帝之治也置法而不变使民安其位【管子】黄帝之治天下也日月精明星辰不失其行风雨时节五谷登孰青龙进驾飞黄伏皁诸北儋耳之国莫不献其贡职然犹未及虙戱氏之道也【淮南子】
　　尸子四夷之民有贯胷者有深目者有长肱者黄帝之徳尝致之
　　黄帝二十五子子青阳之子孙曰挚立是为帝少皥春秋命厯序黄帝传十世一千五百二十嵗
　　兵隂阳有黄帝十六篇图三卷道家黄帝四经四篇铭六篇黄帝君臣十篇杂黄帝五十八篇小説家黄帝説四十篇【汉书】
　　列子黄帝书曰形动不生形而生影声动不生声而生响无动不生无而生有形必终者也天地终乎与我偕终终进乎不知也道终乎本无始进乎本不久有生则复于不生有形则复于无形不生者非本不生者也无形者非本无形者也生者理之必终者也终者不得不终亦如生者不得不生而欲恒有生画其终惑于数也精神者天之分骨骸者地之分属天清而散属地浊而聚精神离形各归其真故谓之者归也归其真宅黄帝曰精神入其门骨骸反其根我尚何存新书黄帝曰道若川谷之水其出无已其行无止故服人而不为仇分人而不譐者惟其道矣故播之于天下而不忘者其惟道矣吕氏春秋黄帝言曰声禁重色禁重衣禁重香禁重味禁重室禁重　按三坟为轩辕政典然与隂符葢皆附防非黄帝之书太史公所谓文不雅驯者近是今并畧之
　　赞曰世传黄帝实仙去不死如皇览古今注世纪诸説棼如而铸鼎骑龙且自史迁发之列仙防纬又其下已槩不具载具载其规矩天地轨范百王者如纪其神明之徳谓实不死可也
　　五帝纪【説见前】
　　少皥金天氏
　　帝少皥名挚【周书挚作质】黄帝子青阳氏之裔也土生金故为金徳天下号曰金天氏【汉书】
　　帝十二而冠【八代记　公羊疏引】初降居江水有圣徳邑于穷桑以登帝位都曲阜故又谓之穷桑氏【帝王世纪】
　　古史考或曰宗师太皥之道故曰少皥氏拾遗记云少皥以主西方一号金天氏亦曰金穷氏时有五鳯随方色集于庭因曰鳯鸟氏又号穷桑氏亦曰桑邱氏金鸣于山银涌于地或如蛇有水屈曲如龙鳯有山盘纡如屈龙故有龙山山鳯水之目亦因以
　　为姓末代为龙邱氏蛇邱氏　　　　　　曰皇蛾白帝子降与皇蛾防喜而生少昊荒诞大甚畧存一二
　　少皥挚之立也鳯鸟适至故纪于鸟为鸟师而鸟名鳯鸟氏厯正也【凤知天时故名厯正】元鸟氏司分者也【元鸟燕也以春分来秋分去】伯赵氏司至者也【伯赵伯劳也以夏至鸣冬至止】青鸟氏司啓者也【青鸟鸧鷃也以立春鸣立夏止】丹鸟氏司闭者也【丹鸟鷩雉也以立秋来立冬去四时皆厯正之属官】祝鸠氏司徒也【祝鸠鹪鸠也孝故为司徒主教民】鴡鸠氏司马也【鴡鸠王鴡也鸷而有别故为司马主法制】鸤鸠氏司空也【鸤鸠鸪鵴也平均故为司空平水土】爽鸠氏司冦也【爽鸠鹰也鸷故为司冦主盗贼】鹘鸠氏司事也【鹘鸠鹘雕也春来冬去故为司事】五鸠鸠民者也五雉为五工正【雉有五种西方曰鷷雉攻木之工东方曰鶅雉塼埴之工南方曰翟雉攻金之工北方曰鵗雉攻皮之工伊洛而南曰翚雉设五色之工】利器用正度量夷民者也九扈为九农正【扈有九种春扈鳻鶞相五土之宜趣民耕种夏扈窃元趣民耘苗秋扈窃蓝趣民收敛冬扈窃黄趣民葢藏棘扈窃丹为果驱鸟行扈唶唶昼为民驱鸟宵扈啧啧夜为农驱兽桑扈窃脂为蚕驱雀老扈鷃鷃趣民收麦令不得晏起】扈民无淫者也【扈止也左传】
　　在位百年而崩【帝王世纪】
　　外纪在位八十四年寿百嵗纪年或曰名清不居帝位帅鸟师居西方以鸟纪官周书赤帝命蚩尤于宇少昊以正四方及黄帝执杀蚩尤乃命少昊请司马鸟师以正五帝乏官
　　少皥氏衰帝颛顼嗣
　　春秋命厯序少皥传八世
　　颛顼髙阳氏
　　帝颛顼髙阳者黄帝子昌意之裔也母曰景仆蜀山氏之女谓之女枢
　　大戴礼记昌意娶于蜀山氏之子谓之昌仆氏产颛顼山海经昌意降处若水生韩流韩流擢首谨耳人面豕喙麟身渠股豚止取淖子曰阿女生颛顼　韩流或作干荒河图瑶光如蜺贯月正白感女枢于幽房之宫生颛顼首戴干戈有徳文白虎通颛顼戴午是谓清明发节移度葢象招揺潜夫论颛顼其相骈干
　　金天氏之末女枢生颛顼于若水昌意虽黄帝之嫡以徳劣降居若水世为诸侯及颛顼生十年而佐少昊氏二十而登帝位【帝王世纪】
　　鬻子颛顼年十五而佐黄帝二十而治天下其治天下也上縁黄帝之道而行之学黄帝之道而常之吕氏春秋黄帝诲颛顼曰爰有大圜在上大矩在下汝能法之为民父母　按二説则颛顼逮事黄帝中阙少皥一世与史説近非是今从世纪而所谓少昊者乃其子孙非谓帝挚与世纪异
　　静渊以有谋疏通而知事养材以任地载时以象天依神以剬义治气以教化洁诚以祭祀北至于幽陵南至于交趾西至于流沙东至于蟠木动静之物大小之神日月所照莫不砥属【史记】
　　以孟春正月为元其时正朔立春五星防于天厯营室天曰作时地曰作昌人曰作乐鸟兽万物莫不应和【古史考】
　　平九黎之乱【黎氏九人】以水事纪官南正重司天以属神北至黎司地以属民民神不杂万物有序始都穷桑徙桑邱【帝王世纪】
　　淮南子颛顼之法妇人不避男子于路者拂之于四达之衢
　　令飞龙作效八风之音命之曰承云以祭上帝【吕氏春秋】金生水故为水徳天下号曰髙阳氏【汉书】
　　新书帝颛顼曰至道不可过也至义不可易也是故以后者复迹也故上縁黄帝之道而行之学黄帝之道而常之加而弗损天下亦平也又曰功莫美于去恶而为善罪莫大于去善而为恶故非吾善善而已也善縁善也非恶恶而已也恶縁恶也吾日慎一日其此已也
　　在位七十八年年九十八嵗嵗在鹑火而崩葬东郡顿邱广阳里【帝王世纪】
　　皇览颛顼冢在东郡濮阳顿邱城门外广阳里中山海经汉水出鲋鱼之山帝颛顼塟于阳九嫔塟于隂四蛇卫之
　　颛顼崩而元嚣之裔髙辛立是为帝喾
　　春秋命厯序颛顼传二十世三百五十嵗或曰传十世
　　帝喾髙辛氏　帝挚
　　帝喾髙辛者黄帝之子元嚣之裔孙也
　　大戴礼记黄帝生元嚣元嚣生蟜极蟜极生髙辛
　　生而神异自言其名曰夋
　　白虎通帝喾骈齿上法月参康度成纪取理隂阳桓谭新论帝喾戴肩
　　龆齓有圣徳年十五而佐髙阳氏三十登帝位都亳【帝王世纪】
　　其治天下也縁黄帝之道而眀之学帝颛顼之道而行之【鬻子】
　　普施利物不于其身聪以知逺明以察微顺天之义知民之急仁而威恵而信修身而天下服取地之财而节用之抚教万民而利诲之厯日月而迎送之明神而迎送之明神而敬事之其色郁郁其徳嶷嶷其动也时其服也士【言其公且亷也】帝喾溉执中而徧天下【言若水之灌溉平等而执中正徧于天下】日月所照风雨所至莫不从服【史记】
　　以人事纪官故以勾芒为木正祝融为火正蓐收为金正元冥为水正后土为土正五行之官分职而治诸侯于是化被天下【帝王世纪】
　　共工氏作乱帝喾使重黎诛之【史记】
　　命咸黒作为声歌九招六列六英【吕氏春秋】
　　水生木故为木徳天下号曰髙辛氏【汉书】
　　潜夫论帝喾代颛顼氏其号髙辛厥质神灵徳行祗肃迎送日月顺天之则能叙三辰以周民作乐六英新书帝喾曰縁道者之辞而学为己縁巧者之事而学为巧行仁者之操而学为仁也故节仁之器以修其躬而身専其美矣故上縁黄帝之道而明之学帝颛顼之道而行之而天下亦平也潜夫论徳莫髙于博爱人政莫髙于博利人故政莫大于信治莫大于仁吾慎此而已也
　　帝喾在位七十年年百五嵗而崩葬东郡顿邱广阳里【帝王世纪】
　　皇览帝喾冢在东郡濮阳顿邱城南台隂野中
　　髙辛氏之后曰挚嗣挚立者曰放勲是为帝尧
　　史记喾子挚代立挚立不善崩弟放勲立帝王世纪挚在位九年政微弱而唐侯徳盛诸侯归之挚服其义乃率羣臣造唐而致禅唐侯自知有天命乃受帝禅封挚于髙辛纲目前编挚荒淫无度诸侯废之而推尧为天子书帝挚有疾弗豫传帝挚弱足不良春秋命厯序帝喾传十世
　　帝尧陶唐氏
　　帝尧陶唐氏祁姓也
　　大戴礼记帝喾产放勲是为帝尧
　　母庆都孕十四月而生尧于丹陵是曰放勲鸟庭荷胜眉有八采丰下鋭上或从母姓伊氏【世纪】
　　世纪尧初生时其母在三阿之南寄于伊长孺之家故从母所居为姓宋书符瑞志庆都观于三河常有龙随之一旦龙负图而至其文要曰赤受天祐眉八采鬓髪长七尺二寸面鋭上丰下足履翼宿既而生尧于丹陵其状如图帝尧碑赤龙负图出庆都读之云赤受天运其下图人衣赤衣鬓须尺余长七尺二寸兑下丰上足履翼星题曰赤帝起成天下宝淮南子尧眉八采九窍通洞而公正无私一言而万民齐春秋元命苞尧眉八采是谓通眀厯象日月璇玑玉衡尚书大传尧八眉八者如八字也
　　年十五而佐帝挚受封于唐为诸侯身长十尺尝梦天而上之故二十而登帝位都平阳【帝王世纪】
　　其仁如天其知如神就之如日望之如云富而不骄贵而不舒黄收纯衣彤车乗白马【史记】
　　克明峻徳以亲九族九族既睦平章百姓百姓昭眀协和万邦黎民于变时雍乃命羲和钦若昊天厯象日月星辰敬授人时帝曰咨汝羲暨和期三百有六旬有六日以闰月定四时成嵗允厘百工庶绩咸熙
　　论衡尧四时之中命羲和察四星以占时气
　　帝曰畴咨若时登庸放齐曰子朱启明帝曰吁嚚讼可乎帝曰畴咨若予采讙兠曰都共工方鸠僝功帝曰吁静言庸违象恭滔天帝曰咨四岳汤汤洪水方割荡荡懐山襄陵浩浩滔天下民其咨有能俾乂佥曰于鲧哉帝曰吁咈哉方命圯族岳曰异哉试可乃已帝曰往钦哉九载绩用弗成帝曰咨四岳朕在位七十载汝能庸命巽朕位岳曰否徳忝帝位曰眀眀侧陋师锡帝曰有鳏在下曰虞舜帝曰俞予闻如何岳曰瞽子父顽母嚚象傲克谐以孝烝烝乂不格奸帝曰我其试哉女于时观厥刑于二女厘降二女于妫汭嫔于虞帝曰钦哉【尚书】
　　帝知丹朱之不肖不足授天下召舜曰女谋事至而言可绩三年矣女登帝位舜让于徳不怿正月上日受终于文祖文祖者帝大祖也于是帝尧老命舜摄行天子之政以观天命帝立七十年得舜二十年而老荐之于天帝辟位【史记】
　　二十有八载帝乃殂落百姓如丧考妣三载四海遏宻八音【尚书】
　　帝之治天下也犹埴之在埏唯陶之为金之在罏唯冶之铸其民引之而来推之而往使之而成禁之而止【管子】立诽谤之木【尸子】
　　崔豹古今注尧设诽谤之木今之华表木也状若花形似桔槹大路交衢悉施焉或谓之表木以表王者纳谏亦以表识衢路也
　　置敢谏之鼓诸侯有苗氏处南蛮而不服帝征而克之于丹水之浦【帝王世纪】
　　吕氏春秋尧战于丹水之浦以服南蛮
　　命质作乐名之曰大章以祭上帝【吕氏春秋】
　　帝之治天下也舜为司徒契为司马禹为司空后稷为大田师奚仲为工其导民也水处者渔山处者木谷处者牧陆处者农地宜其事事宜其械械宜其用用宜其人泽臯织网陵阪耕田得以所有易所无以所工易所拙若风之遇箫忽然感之各以清浊应矣
　　説苑当尧之时舜为司徒契为司马禹为司空后稷为田畴防为乐正倕为工师伯夷为秩宗臯陶为大理益掌敺禽尧知九职之事使九子者各封其事皆胜其任以成九功尧遂成厥功以王天下韩诗外传辟土殖谷者后稷也决江疏河者禹也听狱执中者臯陶也然而有圣名者尧也列子尧治天下五十年不知天下治不乃微服防于康衢闻童儿謡曰立我蒸民莫匪尔极不识不知顺帝之则尧喜还宫召舜因禅以天下新书帝尧曰吾存心于先古加意于穷民痛万姓之罹罪忧众生之不遂也故一民或饥曰我饥之一民或寒曰我寒之一民有罪曰我陷之
　　帝之有天下也茅茨不翦采椽不斵大路不画越席不縁大羮不和粢食不毇巡狩行教勤劳天下举天下而传之舜若释重负然【淮南子】
　　帝以甲申嵗生甲辰即帝位甲午征舜甲寅舜代行天子事辛巳崩年百十八在位九十八年葬于济隂之城阳西北是为谷林【帝王世纪】
　　墨子尧北教乎八狄道死葬巩山之隂衣衾三领谷木之棺葛以缄之既而后哭满陷无封已葬而牛马乗之吕氏春秋尧葬于谷林通树之皇览尧冡在济隂城阳山海经狄山帝尧葬于阳帝喾葬于隂帝舜有虞氏
　　帝舜有虞氏姚姓也目重瞳故名重华字都君有圣徳【帝王世纪】
　　宋书符瑞志母曰握登见大虹意感而生舜于姚墟目重瞳子故名重华龙顔大口黒身长六尺一寸真源赋舜字仲华白虎通舜重瞳子是谓元景上应摄提以象三光元命苞元景作滋凉淮南子舜二瞳子是谓重明作事成法出言成章春秋繁露舜形体大上而圆首长于天文纯于孝慈荀子尧舜参牟子蔡沈书传重华言其光重合于尧
　　舜祖曰虞幕生穷蝉穷蝉生敬康敬康生句望句望生桥牛桥牛生瞽叟瞽叟生舜【路史】
　　吕梁碑同而无句望一世史记穷蝉以下皆同而以穷蝉父曰帝颛顼帝颛顼父曰昌意以至舜七世自穷蝉以至帝舜皆微为庶人
　　舜父瞽叟盲而舜母死瞽叟更娶妻而生象瞽叟爱后妻子舜顺事父及后母与弟日以笃谨匪有懈【史记】舜鳏在侧陋【论衡】
　　父母使舜完廪捐阶瞽叟焚廪使浚井出从而掩之【孟子】论衡瞽叟与象谋杀之使之完廪火燔其下令之浚井土掩其上舜得下廪不被火灾穿井旁出不触土害宋书符瑞志舜父母憎舜使其涂廪自下焚之舜服鸟工衣飞去又使浚井自上填之以石舜服龙工衣自旁而出通史瞽叟使舜涤廪舜告尧二女女曰时其焚汝鹊汝衣裳鸟工往舜得免去舜穿井又告二女女曰去汝衣裳龙工往入井瞽叟实井舜从他井出　按孟子有琴朕弤朕二嫂使治朕栖之説然经曰克谐以孝烝烝乂不格奸又曰祗载见瞽叟防防齐栗瞽亦允若葢瞽叟实底豫于舜未遇之先也今从论衡
　　舜父顽母嚚弟象傲皆欲杀舜欲杀不可得即求尝在侧舜二十以孝闻
　　帝王世纪舜能和谐大杖则避小杖则受越絶书舜亲父假母母常欲杀舜舜去耕厯山三年大熟身自外养父母皆饥舜父顽母嚚兄狂弟傲舜求为变心易志瞽欲杀舜未尝可得呼而使之未尝不在侧抱朴子有虞至孝三足乌集其庭真源赋舜粜于平阳中父认之乃防其目目以光明刘向孝子传舜父籴稻谷中有钱乃三日三夜仰天自告舜过前防之目霍然开　按刘向儒者不应诞谬若此
　　舜冀州之人也舜耕厯山渔雷泽陶河濵作什器于寿邱就时于负夏舜耕厯山厯山之人皆让畔渔雷泽雷泽上人皆让居陶河滨河滨器皆不苦窳一年而所居成聚二年成邑三年成都
　　尚书大传舜耕于厯山梦眉与髪等尸子舜灰于常羊什器于夀邱就时于负夏未尝暂息顿邱买贵于是贩于顿邱传虚卖贱于是债于传虚以均救之又曰其田厯山也荷彼耒耜耕彼南畆俱有其利其渔雷泽也旱则为耕者凿渎俭则为猎者表虎墨子舜耕于厯山陶于河滨渔于雷泽灰于常阳尧得之服泽之阳立为天子公孙尼子舜牧牛于潢阳尧举之以为天子鲁连子舜耕于厯山而友益陶于河滨而友禹吕氏春秋舜耕于厯山陶于河滨钓于雷泽天下説之秀士从之帝王世纪舜始迁于负夏贩于顿邱债于传虚家本冀州每徙则百姓归之淮南子舜耕于厯山期年而田者争处墝埆以封壤肥饶相让钓于河滨期年而渔者争处湍濑以曲隈深潭相予
　　舜年三十而帝尧问可用者四岳咸荐舜曰可于是帝乃以二女妻舜以观其内使九男与处以观其外舜居妫汭内行弥谨帝二女不敢以贵骄事舜亲戚帝九男皆益笃【史记】
　　淮南子尧妻以二女以观其内任以百官以观其外乃属以九子赠以昭华之玉吕氏春秋尧传天下于舜礼之诸侯妻以二女臣以十子身请北面朝之尸子有虞氏身有南亩妻有桑田又曰舜一徙成邑再徙成都三徙成国尧闻其贤征之草茅之中与之语礼乐而不逆与之语政至简而行与之语道广大而不穷于是妻之以媓媵之以娥九子事之而托天下焉
　　帝乃命以位慎徽五典五典克从纳于百揆百揆时叙賔于四门四门穆穆纳于大麓烈风雷雨弗迷
　　论衡试之于职官治职修事无废乱使入大麓之野虎狼不抟蝮蛇不噬逢烈风疾雨行不迷惑
　　帝曰格汝舜询事考言乃言底可绩三载汝陟帝位舜让于徳弗嗣正月上日受终于文祖在璿玑玉衡以齐七政肆类于上帝禋于六宗望于山川徧于羣神辑五瑞【五瑞五玉也公执桓圭侯执信圭伯执躬圭子执谷璧男执蒲璧】既月乃日觐四岳羣牧班瑞于羣后嵗二月东巡守至于岱宗柴望秩于山川肆觐东后五玉三帛二生一死贽【三帛诸侯世子执纁公之孤执元附庸之君执黄二生卿执羔大夫执雁一死士执雉】协时月正日同律度量衡修五礼【吉凶军宾嘉也】如五器卒乃复五月南巡守至于南岳如岱礼八月西巡守至于西岳如初十有一月朔巡守至于北岳如西礼归格于艺祖【艺祖疑即文祖或曰文祖艺祖之所自出】用特五载一巡守羣后四朝敷奏以言眀试以功车服以庸
　　文中子舜一嵗而巡四岳兵卫少而征求寡也
　　肇十有二州封十有二山濬川象以典刑流宥五刑【墨劓剕宫大辟也】鞭作官刑扑作教刑金作赎刑眚灾肆赦怙终贼刑钦哉钦哉惟刑之恤哉流共工于幽州放驩兠于崇山窜三苗于三危殛鲧于羽山四罪而天下咸服二十有八载帝乃殂落百姓如丧考妣三载四海遏宻八音【尚书】
　　尧崩三年之丧毕舜避尧之子于南河之南天下诸侯朝觐者不之尧之子而之舜狱讼者不之尧之子而之舜讴歌者不讴歌尧之子而讴歌舜故曰天也夫然后之中国践天子位焉【孟子】
　　是为帝舜【史记】
　　其社用土祀中霤葬成亩其乐咸池承云九韶其服尚黄【淮南子】
　　竹书纪年尧徳衰为舜所囚又云舜复偃塞丹朱使不与父相见　狂怪之语所不忍闻
　　月正元日舜格于文祖
　　孔安国传舜服尧三年丧毕将即政复至文祖庙告
　　询于四岳辟四门明四目达四聪咨十有二牧曰食哉惟时柔逺能迩惇徳元而难任人蛮夷率服舜曰咨四岳有能奋庸熙帝之载使宅百揆亮采恵畴【言有能奋起事功以广帝尧之事者使居百揆以明亮庶事而顺成庶类也载采并训事畴类也】佥曰伯禹作司空帝曰俞咨禹汝平水土惟时懋哉禹拜稽首让于稷契暨臯陶帝曰俞汝往哉帝曰弃黎民阻饥汝后稷播时百谷帝曰契百姓不亲五品不逊汝作司徒敬敷五教在寛帝曰臯陶蛮夷猾夏冦贼奸宄汝作士五刑有服五服三就五流有宅五宅三居惟明克允【服服其罪也所谓上服下服是也三就孔氏以为大罪于原野大夫于朝士于市蔡沈以为大辟于市宫辟蚕室余刑亦就屏处五流五等象刑之当宥者也五宅三居者流虽有五而宅之但为三等之居孔氏以为大罪居于四裔次九州之外次千里之外】帝曰畴若予工佥曰垂哉帝曰俞咨垂汝共工垂拜稽首让于殳斨暨伯与帝曰俞往哉汝谐帝曰畴若予上下草木鸟兽佥曰益哉帝曰俞咨益汝作朕虞益拜稽首让于朱虎熊罴帝曰俞往哉汝谐帝曰咨四岳有能典朕三礼【三礼祀天神享人祭地祗】佥曰伯夷帝曰俞咨伯汝作秩宗夙夜惟寅直哉惟清伯拜稽首让于防龙帝曰俞往钦哉帝曰防命汝典乐教胄子直而温寛而栗刚而无虐简而无傲诗言志歌永言声依永律和声八音克谐无相夺伦神人以和帝曰龙朕塈谗説殄行震惊朕师命汝作纳言夙夜出纳朕命惟允帝曰咨汝二十有二人钦哉惟时亮天功三载考绩三考黜陟幽明庶绩咸熙分北三苗【尚书】
　　帝之践帝位载天子旗往朝父瞽叟防防唯谨如子道封弟象为诸侯【史记】
　　帝以尧之二十一年甲子生五十一年甲午征用七十九年壬午即真百嵗癸夘南征崩于鸣条以瓦棺葬于苍梧九疑山之阳是为零陵谓之纪市【帝王世纪】
　　皇览舜冢在零陵营浦县其山九谿皆相似故曰九疑论衡舜葬苍梧象为之耕山海经苍梧之山帝舜葬于阳帝丹朱葬于隂又曰赤水之中有苍梧之野舜与叔均之所葬也墨子舜西教乎七戎道死葬南已之市衣衾三领谷木之棺葛以缄之已葬而市人乗之吕氏春秋舜葬于纪市不变其肆述异记防稽山有虞舜巡狩台台下有望陵祠帝舜南巡葬于九疑民思之立祠曰望陵
　　有虞氏之王也烧曽薮斩羣害以为民利封土为社置木为闾民始知礼也当是时民无愠恶不服而天下化之【管子】
　　新书帝舜曰吾尽吾敬以事吾上故见谓忠焉吾尽吾敬以接吾敌故见谓信焉吾尽吾敬以使吾下故见谓爱焉是以见爱亲于天下之民而见贵信于天下之君故吾取之以敬也吾得之以敬也古史考舜作瓦棺土塈淮南子舜作室筑墙茨屋辟地树谷令民皆知去岩穴各有家室韩诗外传舜甑盆无膻而下不以余获罪饭乎土簋啜乎土型而农不以力获罪麑衣而领而女不以巧获罪法下易由事寡易为功而民不以政获罪吕氏春秋舜之耕渔其贤不肖与为天子同其未遇时也以其徒属掘地财取水利编蒲苇结罘网手足胼胝不居然后免于冻馁之患其遇时也登为天子贤士归之万民誉之丈夫女子振振殷殷无不戴説舜自为诗曰普天之下莫非王土率土之滨莫非王臣尸子舜之陶也不能利其巷南面而治天下则蛮夷防福又曰舜南面而治天下天下太平调于玉烛息于永风食于膏火饮于醴泉舜之行其犹河海乎千仭之谿亦满焉蝼蚁之穴亦满焉
　　帝子商均亦不肖帝乃豫荐禹于天十七年而崩三年丧毕禹亦让舜子如舜让尧子诸侯归之然后禹践天子位【史记】
　　赞曰自少皥至髙辛代有统系顾典防阙焉学者遂难言之史迁则遗金天氏不録以迁就五帝之説又以颛顼传帝喾帝喾传挚遂及尧传不以贤又不以子葢祖世本杂説遂引纷纭之绪迁之疎也少皥有圣徳其裔孙食郯与祝焦蓟陈并垂祀焉庸可畧乎











　　尚史卷二
<史部,别史类,尚史>
　　钦定四库全书
　　尚史卷三　　　　　　　　本纪二
　　镶白旗汉军李锴撰
　　夏本纪
　　禹
　　伯禹夏后氏姒姓也父鲧颛顼五世孙
　　汉书颛顼五世而生鲧大戴礼记颛顼产鲧鲧产文命是为禹史记夏禹名文命禹父曰鲧鲧父曰颛顼二说非是今从汉书书曰文命敷于四海其曰名
　　文命者亦非是
　　鲧娶有辛氏女谓之女志是生高密高密者即伯禹也【世本】
　　大戴礼记同呉越春秋鲧娶有莘氏女曰女嬉年壮未孳嬉于砥山得薏苡吞之意若为人所感因而妊孕剖胁而产高密家于西羌地方石纽随巢子禹产于昆石帝王世纪伯禹父鲧妻修已见流星贯梦接意感又吞神珠薏苡胷拆而生禹于石虎鼻大口两耳参漏首戴钩铃胷有玉斗足文履已故名文命字高密身长九尺二寸长于西羌宋书符瑞志同淮南子禹耳参漏是谓大通论衡禹母吞薏苡而生禹故夏姓曰姒
　　当帝尧之时鸿水滔天浩浩懐山襄陵下民其忧尧求能治水者四岳曰鲧可于是尧听岳用鲧九年功用不成及舜登用摄天子之政巡狩行视鲧之治水无状乃殛鲧于羽山以死舜举禹使续鲧之业禹为人敏给克勤其徳不违其仁可亲其言可信声为律身为度称以出亹亹穆穆为纲为纪禹伤先人父鲧功之不成受诛乃劳身焦思居外八年
　　史记曰十三年呉越春秋曰七年尸子曰十年
　　过家门不敢入陆行乘车水行乘船泥行乘撬【撬形如船两头微起人曲一脚泥上擿进用拾泥上之物】山行乘檋【檋车似铁如锥头施之履下以上山不蹉跌】左准绳右规矩载四时以开九州通九道陂九泽度九山禹乃行相地宜所有以贡及山川之便利自冀州始【史记】
　　帝王世纪禹其父既放降在匹庶而舜进之尧尧以为司空继鲧治水乃劳身涉勤不重径尺之璧而爱日之寸隂手足胼胝故世传禹病偏枯足不相过今巫传禹步是也法言姒氏治水土而巫步多禹尚书大传禹其跳其跳者踦也盐鐡论禹蹙洪水身亲其劳泽行路宿过门不入当此之时簮堕不掇冠挂不顾呉越春秋禹伤父功不成循江泝河尽济淮乃劳身焦思以行七年闻乐不听过门不入冠挂不顾履遗不蹑尸子古者龙门未开吕梁未凿河出于孟门之上大溢逆流禹于是疏河决江十年不闚其家手不爪胫不生毛偏枯之病步不相过人曰禹步
　　禹敷土随山刋木奠高山大川冀州既载壶口【经始治之谓之载】治梁及岐既修太原至于岳阳覃懐底绩至于衡漳厥土惟白壤厥赋惟上上错厥田惟中中恒卫既从大陆既作岛夷皮服夹右碣石入于河济河惟兖州九河既道雷夏既泽灉沮防同桑土既蚕是降邱宅土厥土黑坟厥草惟繇厥木惟条厥田惟中下厥赋贞【贞正也兖赋最薄言君天下者以薄赋为正也】作十有三载乃同【兖当河下流之冲被害尤剧水患虽平而卑湿沮洳未必尽去必作治十有三载然后赋法同于他州此为田赋而言先儒以为禹治水所歴之年且谓此州治水最是后毕州为第九成功因谓赋亦第九与州正为相当其说非是】厥贡漆丝厥篚织文浮于济漯达于河海岱惟青州嵎夷既畧潍淄其道厥土白坟海濵广斥厥田惟上下厥赋中上厥贡盐絺海物惟错岱畎丝枲铅松怪石莱夷作牧厥篚檿丝浮于汶达于济海岱及淮惟徐州淮沂其乂蒙羽其艺大野既猪东原底平厥土赤埴坟草木渐包厥田惟上中厥赋中中厥贡惟土五色羽畎夏翟峄阳孤桐泗濵浮磬淮夷蠙珠暨鱼厥篚元纎缟浮于淮泗达于河淮海惟扬州彭蠡既猪阳鸟攸居三江既入震泽底定篠簜既敷厥草惟夭厥木惟乔厥土惟涂泥厥田惟下下厥赋下上上错厥贡惟金三品瑶琨篠簜齿革羽毛惟木岛夷卉服厥篚织贝厥包橘柚锡贡沿于江海达于淮泗荆及衡阳惟荆州江汉朝宗于海九江孔殷沱潜既道云土梦作乂厥土惟涂泥厥田惟下中厥赋上下厥贡羽毛齿革惟金三品杶榦栝柏砺砥砮丹惟箘簵楛三邦底贡厥名包匦菁茅厥篚元纁玑组九江纳锡大浮于江沱潜汉逾于洛至于南河荆河惟豫州伊洛瀍涧既入于河荥波既猪导荷泽被孟猪厥土惟壤下土坟垆厥田惟中上厥赋错上中厥贡漆枲絺纻厥篚纎纩锡贡磬错浮于洛达于河华阳黑水惟梁州岷嶓既艺沱潜既道蔡蒙旅平和夷底绩厥土青黎厥田惟下上厥赋下中三错厥贡璆铁银镂砮磬熊罴狐狸织皮西倾因桓是来浮于潜逾于沔入于渭乱于河黑水西河惟雍州弱水既西泾属渭汭漆沮既从沣水攸同荆岐既旅终南惇物至于鸟鼠原隰底绩至于猪野三危既宅三苗丕叙厥土惟黄壤厥田惟上上厥赋中下厥贡惟球琳琅玕织皮昆仑析支渠搜西戎即叙浮于积石至于龙门西河防于渭汭【以上定九州】导岍及岐至于荆山逾于河壶口雷首至于太岳底柱析城至于王屋太行恒山至于碣石入于海西倾朱圉鸟鼠至于太华熊耳外方桐栢至于陪尾导嶓冡至于荆山内方至于大别岷山之阳至于衡山过九江至于敷浅原【以上随山】导弱水至于合黎余波入于流沙导黒水至于三危入于南海导河积石至于龙门南至于华隂东至于底柱又东至于孟津东过洛汭至于大伾北过洚水至于大陆又北播为九河同为逆河入于海嶓冢导漾东流为汉又东为沧浪之水过三澨至于大别南入于江东滙泽为彭蠡东为北江入于海岷山导江东别为沱又东至于澧【澧音礼与前后澧水异】过九江至于东陵东迤北防为滙东为中江入于海导沇水东流为济入于河溢为荥东出于陶邱北又东至于荷又东北会于汶又北东入于海导淮自桐栢东滙于泗沂东入于海导渭自鸟鼠同穴东会于沣又东会于泾又东过漆沮入于河导洛自熊耳东北会于涧瀍又东会于伊又东北入于河【以上濬川】九州攸同四隩既宅九山刋旅九川涤源九泽既陂四海会同六府孔修庶土交正底慎财赋咸则三壤成赋中邦锡土姓只台【台音怡我也】徳先不距朕行五百里甸服百里赋纳总二百里纳铚三百里纳秸服四百里粟五百里米五百里侯服百里采二百里男邦三百里诸侯五百里绥服三百里揆文教二百里奋武卫五百里要服三百里夷二百里蔡五百里荒服三百里蛮二百里流东渐于海西被于流沙朔南暨声教讫于四海禹锡元圭告厥成功【尚书】
　　书序禹别九州随山濬川任土作贡吕氏春秋禹东至搏木之地日出九津青羌之野攅树之所捪天之山鸟谷青邱之乡黑齿之国南至交阯孙朴续樠之国丹粟漆树沸水漂漂九阳之山羽人祼民之处不死之乡西至三危之国巫山之下饮露吸气之民积金之山共肱一臂三面之乡北至人正之国夏海之穷衡山之上犬戎之国夸父之野禺疆之所积石之山不忧懈堕忧其黔首以求贤人欲尽地利得陶化益真窥横革之交五人佐禹故功绩铭乎金石着于盘盂又曰禹入祼国祼入衣出因也又曰
　　禹通三江五湖决伊阙沟回陆注之东海因水之力也墨子禹治天下西为西河渔窦以泄渠孙皇之水北为防原注后之邸嘑池之窦洒为底柱凿为龙门以利燕代胡貉与西河之民东为漏之陆防葢诸之泽洒为九浍以楗东土之水以利冀州之民南为江汉淮汝东流之注五湖之处以利荆楚越与南夷之民淮南子舜之时共工振滔洪水以薄空桑龙门未开吕梁未发江淮通流四海溟涬民皆上邱陵赴树木舜乃使禹疏江湖辟伊阙道瀍涧平流沟陆流注东海鸿水漏九州干万民皆寜其性又曰禹沐霪雨栉扶风决江疏河凿龙门辟伊阙修彭蠡之防乘四载随山栞木平治水土定千八百国又曰禹之时天下大水禹身执蔂垂以为民先剔河而道九岐凿江而通九路辟五湖而定东海当此之时烧不暇撌濡不给扢死陵者葬陵死泽者葬泽故节财薄葬简服生焉新书大禹曰民无食也则我弗能使也功成而不利于民我弗能劝也故环河而导之九牧凿江而导之九路登五湖而定东海民劳矣而弗苦者功成而利于民也
　　遂刻石书名山之巅【衡山记】
　　其辞曰承帝曰嗟辅佐卿洲渚与登鸟嘼之门参身宏流而明发尔兴乆旅忘家宿岳麓庭智营形析心罔弗辰往来平定华岳太衡宗疏事裒劳余仲禋郁塞昏徙南渎衍亨衣制食备万国其寜窜舞永奔【岣嵝碑】呉越春秋九山东南天柱号曰委宛赤帝阙其岩之巅其书金简青玉为字禹登衡岳血白马以祭不幸所求梦见绣衣男子自称元夷苍水使者谓禹曰欲得我书斋于黄帝岩岳之下禹斋三月庚子登委宛山发金简之书得通水之理乗四载以行遂巡行四渎与益防共谋山川脉理金玉所有鸟兽昆虫之类及八方之民俗殊国异域土地里数使益疏而记之名之曰山海经使太章步东西竖亥度南北畅八极之广旋天地之数于是东造絶迹西延积石南逾赤岸北过寒谷徊昆仑察六扈脉地理名金石写流沙于西隅决弱水于北汉青泉赤渊分入洞穴通江东流至于碣石疏九河于潜渊开五水于东北凿龙门辟伊阙平易相土观地分州殊方各进有所纳贡民去崎岖归于中国　委宛一名玉笥山在会稽按禹至防稽非治水时惟越絶书云禹两至会稽不足信也湘中记衡山有玉牒禹按其文治水遥望衡山如阵云沿湘千里九向九背乃不复见荆州记禹登南岳而祭之获金简玉字之书古岳渎经禹治水三至桐栢山惊风迅雷石号木鸣禹怒召集百灵授命防龙桐栢千君长稽首请命禹因囚鸿冡氏商章氏兠氏卢氏犂娄氏乃获淮涡水神名巫支祈善应对言语辨江淮之浅深原隰之逺近形若狝猴缩鼻高额青躯白首金目雪牙颈伸百尺力逾九象搏击腾踔疾奔轻利倐忽间视不可久禹授之童律不能制授之乌木田不能制授之庚辰能制鸱脾桓胡水魅山灵木妖石怪奔号藂绕以几千数庚辰持防逐去颈锁大索鼻穿金铃徙之淮阳山足下淮永安流楚辞注禹治水时有神龙以尾画导水径所当决者因而治之拾遗记禹导川夷岳黄龙曳尾于前元负青泥于后颔下有印文禹所穿凿以青泥封记使印其上帝王世纪禹治水毕天赐元珪西戎渠搜国献珍裘宋书符瑞志飞菟者神马之名日行三万里趹蹄者后土之兽自能言语禹治水勤劳天应其徳而至十洲记禹治水既毕乃乘蹻车度弱水而到钟山祠上帝于北阿归大功于九天　禹治水时羣说神怪畧识一二不具录
　　于是贡金九牧铸鼎象物百物而为之备使民知神奸故民入川泽山林不逢不若螭魅罔两莫能逢之用能协于上下以承天休【左传】
　　汉书禹贡九牧之金铸如鼎象九州皆尝鬺享上帝神其空足曰鬲以象三徳飨承天祐拾遗记禹铸九鼎五以应阳法四以象隂数使工师以雌金为隂鼎雄金为阳鼎鼎中常满以占气象之休否夏桀之世鼎水忽沸及周将没九鼎皆震墨子夏后开使蜚亷析金于山而陶铸之于昆吾是使翁难雉乙卜于白若之曰鼎成三足而方不炊而自烹不举而自藏不迁而自行以祭于昆吾之墟上乙又言兆之繇曰飨矣逢逢白云一南一北一西一东九鼎既成迁于三国　按启铸九鼎不知所本前编因之恐误
　　帝舜朝禹伯益臯陶相与语帝前【史记】
　　禹曰后克艰厥后臣克艰厥臣政乃乂黎民敏徳帝曰俞允若兹嘉言罔攸伏野无遗贤万邦咸寜稽于众舍己从人不虐无告不废困穷惟帝时克益曰都帝徳广运乃圣乃神乃武乃文皇天眷命奄有四海为天下君禹曰惠迪吉从逆凶惟影响益曰吁戒哉儆戒无虞罔失法度罔逰于逸罔淫于乐任贤勿贰去邪勿疑疑谋勿成百志惟熙罔违道以干百姓之誉罔咈百姓以从己之欲无怠无荒四夷来王禹曰于帝念哉徳惟善政政在养民水火金木土谷惟修正徳利用厚生惟和九功惟叙九叙惟歌戒之用休董之用威劝之以九歌俾勿壊帝曰俞地平天成六府三事允治万世永頼时乃功帝曰格汝禹朕宅帝位三十有三载耄期倦于勤汝惟不怠总朕师禹曰朕徳罔克民不依臯陶迈种徳徳乃降黎民懐之帝念哉念兹在兹释兹在兹名言兹在兹允出兹在兹惟帝念功帝曰臯陶惟兹臣庶罔或干予正汝作士明于五刑以弼五教期于予治刑期于无刑民协于中时乃功懋哉臯陶曰帝徳罔愆临下以简御众以寛罚弗及嗣赏延于世宥过无大刑故无小罪疑惟轻功疑惟重与其杀不辜寜失不经好生之徳洽于民心兹用不犯于有司帝曰俾予从欲以治四方风动惟乃之休帝曰来禹洚水儆予成允成功惟汝贤克勤于邦克俭于家不自满假惟汝贤汝惟不矜天下莫与汝争能汝惟不伐天下莫与汝争功予懋乃徳嘉乃丕绩天之厯数在汝躬汝终陟元后人心惟危道心惟微惟精惟一允执厥中无稽之言勿听勿询之谋勿庸可爱非君可畏非民众非元后何戴后非众罔与守邦钦哉慎乃有位敬修其可愿四海困穷天禄永终惟口出好兴戎朕言不再禹曰枚卜功臣惟吉之从帝曰禹官占惟先蔽志昆命于元朕志先定询谋佥同神其依筮协从卜不习吉禹拜稽首固辞帝曰毋惟汝谐正月朔旦受命于神宗【尧庙也】率百官若帝之初帝曰咨禹惟时有苗弗率汝徂征禹乃会羣后誓于师曰济济有众咸听朕命蠢兹有苗昏迷不恭侮慢自贤反道败徳君子在野小人在位民弃不保天降之咎肆予以尔众士奉辞伐罪尔尚一乃心力其克有勲三旬苗民逆命益赞于禹曰惟徳动天无逺弗届满招损谦受益时乃天道帝初于厯山往于田日号泣于旻天于父母负罪引慝祗载见瞽瞍防防齐栗瞽亦允若至諴感神矧兹有苗禹拜昌言曰俞班师振旅帝乃诞敷文徳舞干羽于两阶七旬有苗格【尚书】
　　韩诗外传当舜之时有苗不服其不服者衡山在南岐山在北右洞庭之陂左彭蠡之水由此险也以其不服禹请伐之舜不许曰吾喻教犹未竭也久喻教而有苗氏请服吕氏春秋三苗不服禹请攻之舜曰以徳可也行徳三年而三苗服孔子闻之曰通乎徳之情则孟门太行不为险矣随巢子三苗大乱天命殛之夏后受命于元宫大神人面鸟身降而辅之司禄益食而民不饥司金益富而国家实司命益年而民不夭禹乃克三苗而神民不违墨子三苗大乱天命殛之日妖賔出雨血三朝龙生庙犬哭市夏氷地坼五谷变化民乃大振高阳乃命元宫禹亲把天之瑞令以征有苗四电诱祗有神人面鸟身若瑾以侍搤矢有苗之祥苗师大乱后乃遂几禹既已克有三苗焉磨为山川别物上下卿制大极而神民不违天下乃静
　　于是天下皆宗禹之明度数礼乐【史记禹兴九韶之乐】为山川神主帝荐禹于天为嗣十七年而帝崩三年丧毕禹辞辟舜之子商均于阳城天下诸侯皆去商均而朝禹禹遂即天子位南面朝天下国号曰夏后【史记】
　　呉越春秋舜崩禅位命禹禹服三年形体枯槁面目黎黒让位商均退处阳山之南隂河之北万民不附商均就禹之所昼歌夜吟登高号呼曰禹弃我如何所戴禹三年服毕哀民不得已即天子之位符子舜禅夏禹于洞庭之野宋书符瑞志夏道将兴青龙止于郊祝融之神降于崇山乃受舜禅
　　其社用松祀户葬墙置翣其乐夏籥九成六佾六列六英其服尚青【淮南子】
　　吕氏春秋禹之时天先见草木秋冬不杀禹曰木气胜木气胜故其色尚青其事则木
　　禹立举臯陶荐之臯陶卒举益任之七年【史记作十年】禹东巡狩至于防稽而崩【史记】年百岁【帝王世纪】
　　皇览禹冡在山隂县会稽山上山本名苗山去县南七里越絶书禹忧民救水到大越上茅山大会计爵有徳封有功更名茅山曰会稽及其王也巡狩大越见耆老纳诗书审铨衡平斗斛因病亡死葬会稽苇棺桐椁穿圹七尺上无漏泄下无即水坛高三尺土阶三等延袤一亩尚以为居之者乐为之者苦无以报民功教民鸟田一盛一衰当禹之时舜死苍梧象为民田也禹至此者亦有因矣亦覆釡也覆釡者州土也填徳也禹美而告至焉禹知时晏岁暮年加申酉求书其下祠白马禹井井者法也以为禹葬以法度不烦人众水经注会稽山上有禹庙大禹东巡崩于防稽因葬其地鸟为之耘春拔草根秋啄其秽东有井深不见底即禹穴也墨子禹东教乎九夷道死葬会稽之山衣衾三领桐棺三寸葛以缄之绞之不合道之不塪土地之深下毋及泉上毋通臭既葬收余壤其上垄若参耕之亩吕氏春秋禹葬会稽不变人徒淮南子禹葬会稽之山农不易其亩
　　禹之治天下也以五声听县钟鼔铎磬而置鼗为铭于簨虡曰教寡人以道者击鼔教寡人以义者击钟教寡人以事者振铎语寡人以忧者击磬语寡人以狱讼者挥鼗是以禹尝一馈七十起日中不暇食曰吾犹恐四海之士留于道路【鬻子】
　　鬻子禹子得臯陶杜子业既子施子黯季子寗然子湛轻子玉七大夫以佐其身以治天下而天下治帝王世纪禹纳礼贤人一沐三握髪一食三起新书诸侯防则问于诸侯曰以寡人为骄乎士朝则问于士曰以寡人为汰乎其闻寡人之骄之汰而不以语寡人者此教寡人之残道也灭天下之教也荀子禹见耕者耦立而式过十室之邑必下说苑禹出见罪人下车问而泣之左右曰人不顺道故使然焉何为痛之禹曰尧舜之人以尧舜为心今寡人为君百姓各自以其心为心是以痛之呉越春秋南到计于苍梧而见人禹拊其背而哭益曰何也禹曰天下有道民不罹辜吾为帝统治水土使得其所今罹法如斯此吾徳薄不能化民故哭之悲也
　　禹三载考功五年政定周行天下归还大越登茅山【即防稽】以朝四方羣臣以示中国诸侯防风后至斩以示众示天下悉属禹也【呉越春秋】
　　国语禹致羣神于会稽之山防风氏后至禹杀而戮之又曰防风汪芒氏之君守封隅之山者也为漆姓纪年八年春会诸侯于会稽秋八月帝陟于防稽博物志禹会诸侯防稽之野防风氏后到杀之夏徳之盛二龙降之禹使范成光御之行域外至南海经防风防风之二臣以涂山之戮怒而射禹使迅风雷雨二龙升去二臣恐以刄自贯其心禹哀之疗以不死之草为穿胷民淮南子禹南省方济于江黄龙负舟舟中之人五色无主禹乃熙然而称曰我受命于天竭力而劳万民生寄也死归也何足以滑和视龙犹蝘蜓龙乃弭耳棹尾而逃又曰昔鲧作三仞之城诸侯背之海外有狡心禹乃壊城平池散财物焚甲兵施之以徳海外賔服四夷纳职合诸侯于涂山执玉帛者万国抱朴子禹乘二龙郭支为驭世本禹作宫室古今注伺风鸟夏禹所作汉书杂家有大三十七篇传言禹所作师古曰古禹字
　　启　太康　仲康　相　少康　杼　槐　芒泄　不降　扃　厪　孔甲　臯　发　履癸
　　启其母涂山氏之女也
　　呉越春秋禹年三十未娶行到涂山恐时之暮失其度制乃辞曰吾娶也必有应矣乃有白狐九尾造于禹禹曰白者吾之服也九尾者王之证也涂山之歌曰绥绥白狐九尾痝痝我家嘉夷来賔为王成家成室我造彼昌天人之际于兹则行明矣哉因娶涂山谓之女娇吕氏春秋禹行功见涂山之女禹未之遇而巡省南土涂山氏之女乃令其妾待禹于涂山之阳女乃作歌歌曰人兮猗实始作为南音
　　初禹以天下授益三年之丧毕益让帝禹之子而辞居箕山之阳禹子启贤天下属意焉禹虽授益益之佐禹日浅天下未洽故诸侯皆去益而朝启曰吾君之子也于是启遂即天子之位是为帝启【史记】
　　治国于夏遵禹贡之美悉九州之土以种五谷【呉越春秋】纪年元年癸亥大飨诸侯于均台诸侯从帝归于冀都大飨诸侯于璿台费侯伯益出就国
　　有扈氏不服帝伐之【史记】
　　大战于甘乃召六卿王曰嗟六事之人予誓告汝有扈氏威侮五行怠弃三正天用勦絶其命今予惟恭行天之罚左不攻于左汝不恭命右不攻于右汝不恭命御非其马之正汝不恭命用命赏于祖不用命戮于社予则孥戮汝【尚书】
　　淮南子有扈氏为义而亡楚辞注有扈氏本牧防之人耳因何逢遇而得为诸侯乎启攻有扈之时亲于其牀上击而杀之吕氏春秋夏后相与有扈战于甘泽而不胜六卿请复之相曰不可战而不胜是吾徳薄而教不善也于是乎处不重席食不贰味琴瑟不张钟鼔不修子女不饰亲亲长长尊贤使能期年而有扈氏服
　　启崩子太康立
　　帝王世纪帝启元年甲辰十年癸丑崩纪年十一年放王季武观于西河十五年武观以西河叛彭伯夀帅师征西河武观来归十六年陟通鉴前编后启九岁崩刀剑録后启以庚戌八年铸一铜剑长三尺九寸后藏之秦望山腹上刻二十八宿文有背面面文为星辰背记山川日月　按纪年曰元年癸亥世纪曰元年甲辰如世纪则庚戌铸剑当是七年
　　太康尸位以逸豫灭厥徳黎民咸贰乃盘逰无度畋于有洛之表十旬弗反有穷后羿因民弗忍距于河【尚书】纪年元年癸未帝即位居斟鄩畋于洛表羿入居斟鄩楚辞注太康不遵禹启之乐更作淫声放纵情欲以自娯乐不顾患难不谋后世卒以失国兄弟五人皆居于闾巷
　　太康崩弟仲康立【史记】
　　纪年四年帝陟路史太康在位十九岁失政又十岁而死通鉴前编因之　帝太康之年不一其说今并阙之
　　羲和湎淫废时乱日命往征之作征【书序】
　　惟仲康肇位四海侯命掌六师羲和废厥职酒荒于厥邑侯承王命徂征告于众曰嗟予有众圣有谟训明征定保先王克谨天戒臣人克有常宪百官修辅厥后惟明明每岁孟春遒人以木铎徇于路官师相规工执艺事以谏其或不恭邦有常刑惟时羲和颠覆厥徳沈乱子酒畔官离次俶扰天纪遐弃厥司乃季秋月朔辰弗集于房瞽奏鼔啬夫驰庶人走羲和尸厥官罔闻知昏迷于天象以干先王之诛政典曰先时者杀无赦不及时者杀无赦今予以尔有众奉将天罚尔众士同力王室尚弼予钦承天子威命火炎昆冈玉石俱焚天吏逸徳烈于猛火殱厥渠魁胁从罔治旧染汚俗咸与惟新呜呼威克厥爱允济爱克厥威允罔功其尔众士懋戒哉【尚书】
　　纪年元年己丑仲康即位居斟鄩五年秋九月庚戌朔日有食之命侯帅师征羲和六年锡昆吾命作伯　按经仲康肇位四海侯承王命徂征而纪年以征在五年五年不得云肇位也竹书虽古率多荒谬阙疑可也
　　仲康崩子相立【史记】
　　纪年七年陟通鉴前编仲康十三岁崩
　　相即位夏衰后羿自锄迁于穷石因夏民以代夏政相徙于商邱依同姓诸侯斟鄩氏【帝王世纪】
　　纪年元年戊戌帝相即位居商邱古琴疏帝相元年条谷贡桐芍药帝命羿植桐于云和命武罗伯植芍药于后苑武罗伯谏帝不从于是作谊谏羿伐桐为琴以进帝善之名曰条谷帝移于音乐不听事为羿所逐居于商邱援琴作源水歌歌曰涓涓源水不雍不塞毂既破碎庸大其辐事以败矣乃重太息
　　乃征畎夷七年然后来賔【后汉书】
　　纪年元年征畎夷二年征风夷黄夷七年于夷来賔
　　羿不修民事淫于原兽而用寒浞浞杀而亨之因羿室生浇及豷使浇用师灭斟灌及斟寻氏处浇于过处豷于戈遂灭相后缗方娠逃出自窦归于有仍生少康为仍牧正惎浇能戒之浇使椒【浇臣】求之逃奔有虞为之庖正虞思【有虞之君】于是妻之以二姚而邑诸纶【虞邑】有田一成有众一旅能布其徳而兆其谋以收夏众抚其官职使女艾【少康臣】谍浇使季杼【即子杼】诱豷遂灭过戈复禹之绩【左传】
　　纪年帝相八年寒浞杀羿九年相居于斟灌二十六年浞使其子浇帅师灭斟灌二十七年浇伐斟鄩大战于潍覆其舟灭之二十八年浞弑帝后缗归有仍伯靡出奔有鬲丙寅年夏少康生乙酉年少康自有仍奔虞甲辰年伯靡自鬲帅斟鄩斟灌之师以伐浞少康使女艾伐过杀浇乙巳年伯子杼灭戈伯靡杀寒浞少康自纶归于夏邑
　　自太康失徳夷人始畔及少康已后世服王化遂賔于王门献其舞乐【后汉书】
　　少康恐禹祭之絶祀乃封其庶子于越号曰无余【吴越春秋】纪年元年丙午帝少康即位诸侯来朝賔虞公二年方夷来賔十八年迁于原世本少康作秫酒作箕帚
　　少康崩
　　纪年二十一年陟
　　子杼立
　　纪年元年己巳帝杼即位居原五年自原迁于老邱八年征于东海及三夀得一狐九尾国语杼能帅禹者也故夏后氏报焉　杼史作予或作伯杼或作帝宁世本季伫作甲
　　杼崩
　　纪年十七年陟
　　子槐立
　　纪年槐作芬元年戊子帝芬即位三年九夷来御三十六年作圜土
　　槐崩
　　纪年四十四年陟通鉴前编二十六岁崩
　　子芒立
　　纪年元年壬申帝芒即位以元珪賔于河十三年东狩于海获大鱼
　　芒崩
　　纪年五十八年陟
　　子泄立
　　纪年元年辛未帝泄即位二十一年命畎夷白夷赤夷元夷风夷黄夷后汉书始加爵命由是服从
　　泄崩
　　纪年二十五年陟通鉴前编十六岁崩
　　子不降立
　　纪年元年己亥帝不降即位六年伐九苑五十九年逊位于帝扃
　　不降崩
　　纪年帝扃十年陟
　　弟扃立
　　纪年元年戊戌帝扃即位
　　扃崩
　　纪年十八年陟通鉴前编二十一岁崩
　　子厪立
　　纪年元年乙未帝厪即位居西河
　　厪崩
　　纪年八年天有妖孽十日并出其年陟通鉴前编二十一岁崩
　　立不降之子孔甲孔甲立好方神事淫乱夏后氏徳衰诸侯畔之
　　吕氏春秋孔甲田于东阳萯山天大风晦盲孔甲迷惑入于民室主人方乳或曰后来见良日也之子必大吉或曰不胜也子必有殃后乃取其子以归曰以为余子谁敢殃之子长幕动拆撩斧斫斩其足遂为守门者孔甲曰鸣呼有疾命矣夫乃作破斧之歌实始为东音刀剑録孔甲九年嵗次甲辰采牛首山铁铸剑铭曰夹古文篆书长四尺一寸
　　孔甲崩子臯立
　　纪年臯作昊
　　臯崩子发立
　　纪年后发即位元年诸侯賔于王门诸夷入舞
　　发崩子履癸立是为桀自孔甲以来诸侯多畔夏桀不务徳而武伤百姓百姓弗堪【史记】
　　桀自谓天父【新书】
　　淫虐有才力手能搏虎【帝王丗纪】
　　淮南子桀之力制觡伸钩索铁歙金椎金稚移大牺水杀鼋鼍陆捕熊罴
　　桀伐有施有施人以妺喜女焉妺喜有宠【国语】
　　楚辞注夏桀伐蒙山之国而得妹喜纪年后桀命扁伐岷山岷山女于桀二人曰琬曰琰后爱二女斵其名苕华之玉苕是琬华是琰而弃其元妃于洛曰妺喜氏以与伊尹交遂以亡夏　按此桀宠琬琰非妺喜独异诸说
　　妺喜好闻裂缯之声为发缯裂之以顺适其意以人驾车为肉山脯林酒池一鼔而牛饮者三千人又以虎入市而视其惊【帝王丗纪】
　　管子桀女乐三万人端謲晨乐闻于三衢是无不服文绣衣裳者桀冬不为杠夏不束柎以观冻溺弛牝虎充市以观其惊骇新序桀作瑶台为酒池糟隄纵靡靡之乐一鼔而牛饮者三千人羣臣相持而歌曰江水沛沛兮舟楫败兮我王废兮趣归薄兮薄亦大兮又曰乐兮乐兮四牡矫兮六辔沃兮去不善而从善何不乐兮尚书大传夏人饮酒醉者持不醉者相和而歌曰盍归于薄盍归于薄薄亦大矣伊尹闲居深听乐声更曰觉兮觉兮吾大命格兮去不善而就善何乐兮
　　为长夜宫于深谷中男女杂处十旬不出又为石室瑶台关龙逢谏桀以为妖言而杀之【博物志】
　　博物志桀作瓦屋纒子桀为天下酒浊而杀厨人太公金匮桀以十月发民凿山穿陵通于河民谏曰孟冬凿山穿陵泄天气发地之藏天子失道后必有败桀杀之期年岑山崩为大泽随巢子夏桀徳衰岱渊沸纪年瞿山崩耹坠灾帝王世纪两日鬬蚀呼于国桀醉不寤墨子逮至夏桀天有命日月不时寒暑杂至五谷焦死呼国鹤鸣十夕余
　　桀无道臯谏者汤使人哭之桀囚汤于夏台而后释之诸侯由是咸叛桀归汤同日供职者五百国
　　史记乃召汤而囚之夏台已而释之汤修徳诸侯皆归汤楚辞注桀拘汤于重泉而后出之尚书大传桀无道囚汤后释之诸侯八译来朝者六国太公金匮桀怒汤以防臣赵梁计召而囚之均台置之种泉嫌于死汤行赂桀释之而赏之赞茅
　　汤来伐桀以乙卯日战于鸣条之野桀未战而败绩乃与妺喜及诸嬖妾同舟浮海奔于南巢之山而死【帝王世纪】桀谓人曰吾悔不遂杀汤于夏台使至此【史记】
　　淮南子桀囚于焦门不能自非其所行而悔不杀汤于夏台
　　赞曰禹之德大矣然太康以不徳几失位少康微矣以能布其徳遂复旧物周书有之民不繄物惟徳繄物信善哉桀迄亡乃悔不杀汤汤死桀庸有既乎












　　尚史卷三
　　钦定四库全书
　　尚史卷四　　　　　　　　本纪三
　　镶白旗汉军李锴撰
　　商本纪
　　汤
　　汤契之裔也契封于商赐姓子氏
　　礼纬以元鸟生子也契别有本传见唐虞诸臣
　　契卒子昭明立昭明卒子相土立相土卒子昌若立昌若卒子曹圉立曹圉卒子防立
　　韦昭国语注相土四传至防防契后六世孙根圉之子也是根圉即曹圉而其上史遗二世
　　防卒子振立振卒子防立【史记】
　　防以甲日生故字上甲商家生子以日名自防始【帝王世纪】纪年殷王子亥賔于有易而滛焉有易之君绵臣杀而放之是故上甲防假师于河伯以伐有易灭之遂杀其君绵臣山海经王亥托于有易河伯仆牛有易杀王亥取仆牛河念有易有易潜出为国于兽方食之名曰揺民国语上甲防能帅契者也商人报焉孔丛子书曰维髙宗报上甲防定公问曰此何谓也孔子对曰此谓亲尽庙毁有功而不及祖有徳而不及宗故于每嵗之大尝而报祭焉所以昭其功徳也
　　防卒子报丁立报丁卒子报乙立报乙卒子报丙立报丙卒子主壬立主壬卒子主癸立【史记】
　　主癸之妃曰扶都见白气贯月意感以乙日生汤故名履字天乙是为成汤丰下鋭上晳而有髯倨身而扬声长九尺臂四肘【帝王世纪】
　　洛书黑帝子汤长八尺一寸珠庭白虎通汤臂三肘是谓柳翼尚书大传汤半体枯金楼子成汤母感狼星之精又感黑龙而成
　　自契至汤八迁汤始居亳从先王居作帝告厘沃汤征诸侯葛伯不祀汤始征之作汤征【书序】
　　按帝告厘沃汤征三篇并亡史记载汤征之辞曰汤曰予有言人视水见形视民知治不伊尹曰明哉言能听道乃进君国子民为善者皆在王官勉哉勉哉汤曰汝不能敬命予大罸殛之无有攸赦越絶书汤行仁义敬鬼神天下归之当是时荆伯未从汤乃饰牺牛以事荆伯荆伯媿然曰失事圣人礼乃委其诚心
　　有伊尹者耕于有莘之野乐尧舜之道汤三使往聘故就汤而説之【孟子】
　　帝王世纪汤梦人负鼎抗俎对已而笑寤而占曰鼎为和味俎者割截岂有为我宰者哉伊挚耕于有莘之野汤闻以币聘之有莘之君留而不进汤乃求婚于有莘之君遂以挚为媵臣至亳乃负鼎抱俎见汤也楚辞注伊尹始仕因縁烹鹄鸟之羮修饰玉鼎以事汤又曰汤出观风俗乃忧下民博选于众而逢伊尹举以为相墨子汤将徃见伊尹彭氏之子御半道而问曰君将何之汤曰徃见伊尹曰伊尹天下之贱人也亦召问焉彼受赐矣汤曰有药于此食之耳加聪目加眀吾必説而强食之今夫伊尹良医善药也子不欲我见是不欲我善也下彭氏之子不使御
　　汤举任以国政伊尹去汤适夏既丑有夏复归于亳汤出见野张网四面祝曰自天下四方皆入吾网汤曰嘻尽之矣乃去其三面祝曰欲左左欲右右不用命乃入吾网诸侯闻之曰汤徳至矣及禽兽
　　新序汉南诸侯闻之曰汤徳及禽兽矣四十国归之墨子汤封于亳方地百里与其百姓兼相爱交相利率百姓以尊天事鬼是以天鬼富之诸侯与之百姓亲之贤士归之淮南子夙兴夜寐以致聪明轻赋薄敛以寛民氓布徳施恵以振困穷吊死问疾以养孤孀百姓亲附政令流行
　　桀廼召汤而囚之夏台已而释之汤修徳诸侯皆归汤帝王世纪桀无道臯谏者汤使人哭之桀囚汤于夏台而后释之诸侯咸叛桀附汤同日供职者五百国
　　当是时夏桀为虐政滛荒而诸侯昆吾氏为乱汤乃兴师率诸侯伊尹从汤汤自把钺以伐昆吾遂伐桀【史记】升自陑遂与桀战于鸣条之野作汤誓【书序】
　　汤曰格尔众庶悉听朕言非台小子敢行称乱有夏多罪天命殛之今尔有众汝曰我后不恤我众舎我穑事而割正夏予惟闻汝众言夏氏有罪予畏上帝不敢不正今汝其曰夏罪其如台夏王率遏众力率割夏邑有众率怠弗协曰时日曷防予及汝偕亡夏徳若兹今朕必徃尔尚辅予一人致天之罪予其大赉汝尔无不信朕不食言尔不从誓言予则孥戮汝罔有攸赦【尚书】桀败于有娀之虚犇于鸣条夏师败绩汤遂伐三防俘厥寳玉谊伯仲伯【汤二臣】作典寳
　　吕氏春秋汤良车七十乘必死六千人以戊子战于郕遂禽移大牺登自鸣条乃入巢门遂有夏周书夏多罪汤将放之徴前事以戒后王也作殷祝汤将放桀于中野士民闻汤在野皆委货扶老擕防奔国中虚桀谓汤曰国所以为国者以有家家所以为家者以有人今国无家无人矣君有人请致国君之有也汤曰否昔大帝作道明教士民今君王灭道残政士民惑矣吾为王明之士民复致于桀曰以薄之居济民之贱何必君更桀与其属五百人南徙千里止于不齐民徃奔汤于中野桀复请汤言君之有也汤曰否我为君王明之士民复重请之桀与其属五百人徙于鲁鲁士民复奔汤桀又曰国君之有也汤曰此君王之士也君王之民也委之何汤不能止桀汤曰欲从者从君桀与其属五百人去汤放桀而复薄三千诸侯大防汤退再拜从诸侯之位汤曰此天子位有道者可以处之汤让三千诸侯莫敢即位然后汤即天子位与诸侯誓曰隂胜阳谓之变而天弗施雌胜雄谓之乱而人弗行故诸侯之治政在诸侯之大夫治于从
　　汤既胜夏欲迁其社不可作夏社
　　孔安国注欲变置社稷而后世无及句龙者故不可而止
　　伊尹报于是诸侯毕服汤乃践天子位平定海内【史记】汤归自夏至于大坰仲虺作诰【诰见仲虺传书序】
　　帝王世纪汤迁九鼎至于大坰而有慙徳
　　汤至于亳作汤诰诞告万方王曰嗟尔万方有众明听予一人诰惟皇上帝降衷于下民若有恒性克绥厥猷惟后夏王灭徳作威以敷虐于尔万方百姓尔万方百姓罹其凶害弗忍荼毒并告无辜于上下神祗天道福善祸淫降灾于夏以彰厥罪肆台小子将天命明威不敢赦敢用元牡敢昭告于上天神后请罪有夏聿求元圣与之戮力以与尔有众请命上天孚佑下民罪人黜伏天命弗僭贲若草木兆民允殖俾予一人辑宁尔邦家兹朕未知获戾于上下栗栗危惧若将陨于深渊凡我造邦无从匪彛无即慆滛各守尔典以承天休尔有善朕弗敢蔽罪当朕躬弗敢自赦惟简在上帝之心其尔万方有罪在予一人予一人有罪无以尔万方呜呼尚克时忱乃亦有终【尚书】
　　史记汤归至泰卷陶中作诰既诎夏命还亳作汤诰维三月王自至于东郊告诸侯羣后毋不有功于民勤力乃事予乃大罚殛汝毋予怨曰古禹臯陶久劳于外其有功乎民民乃有安东为江北为济西为河南为淮四渎以修万民乃有居后稷降播农殖百谷三公咸有功于民故后有立昔蚩尤与其大夫作乱百姓帝乃弗予有状先王言不可不勉曰不道毋之在国女毋我怨以令诸侯
　　乃改正朔易服色上白朝会以画【史记】
　　吕氏春秋汤之时天先见金刃生于水汤曰金气胜金气胜故其色尚白其事则金越絶书汤用伊尹行至圣之心见桀无道虐行故伐夏放桀而王道兴跃革乱补移风易俗改制作新海内毕贡天下承风汤以文圣此之谓也帝王世纪汤令未命之为士者车不得朱轩及有飞轸不得乗饰车骈马衣文绣命然后得以顺其徳淮南子汤之初作囿也以奉宗庙鲜犞之具简士卒习射御以戒不虞
　　其社用石祀门树松其乐大濩晨露【淮南子】
　　汤崩
　　皇览汤冡在济隂亳县北东郭去州三里冡四方方各十歩髙七尺上平处平地
　　立太丁之弟外丙【史记】
　　汤之时大旱七年雒圻川竭煎沙烂石于是使人持三足鼎祝山川教之祝曰政不节邪使人疾邪苞苴行邪谗夫昌邪宫室崇邪女谒盛邪何不雨之极邪言未已而天大雨【説苑】
　　荀子同帝王世纪汤自伐桀后大旱七年殷史上曰当以人祷汤曰吾所为请雨者民也若以人祷请自当遂斋戒翦发防爪以已为牲祷于桑林之社而大雨方数千里淮南子汤之时七年旱以身祷于桑林之际而四海之云凑千里之雨至尸子汤之救旱也乘素车白马着布衣婴白茅以身为牲祷干桑林之野当此时也歌鼓舞者禁之吕氏春秋汤克夏大旱五年汤乃以身祷于桑林曰余一人有罪无及万夫万夫有罪在余一人无以一人之不敏使上帝鬼神伤民之命于是翦发手以身为牲用祈福于上帝民乃甚説雨乃大至又曰汤与伊尹盟以示必灭夏商涸旱汤犹发师以信伊尹之盟　前编因之以大旱自伐桀年起新书汤曰学圣王之道者譬其如日静思而独居譬其若火夫舎学圣之道而静思独居譬若去日而就火也可以小见不可以大知是故明君贵学道而贱独思也君得贤而举之与之譬其若登山得不肖而举之与之譬其若下渊故登山而望其何不临而何不见陵迟而入渊其孰不防溺是以眀君慎其举而君子慎于得举然后细福可必细菑可去矣又曰药食尝于卑然后至于贵药言献于贵然后闻于卑药食尝于卑然后至于贵者教也药言献于贵然后至于卑者道也故使人味食然后食者其得味也多使人味言然后闻者其得言也少故上之于言也必自听之自择之自聚之自藏之自行之故道以数取之为明以数行之为章以教施之万姓为藏是故求道者不以目而以心取道者不以手而以耳致道者以言入道者以忠积道者以信树道者以人故治安不可以虚诚也显荣不可以虚得也故明君敬士察吏爱民以参其极非此者则四美不附矣
　　殷人之王也立帛牢服牛马以为民利而天下化之【管子】其治天下也得庆誧伊尹湟里且东门虚南门蝡西门疵北门侧得七大夫以治天下而天下治二十七世积嵗五百七十六至纣【鬻子】
　　汉书小説家天乙三篇其言依托
　　外丙　中壬　太甲【太宗】　沃丁　太庚　小甲雍已
　　太甲者太丁之子汤之适长孙也汤崩太子太丁未立而卒乃立太丁之弟外丙外丙即位三年崩立外丙之弟中壬中壬即位四年崩伊尹乃立太甲【史记】
　　纪年外丙名胜二年陟中壬名庸四年陟太甲名至元年辛巳即位居亳　按书序成汤既没太甲元年无外丙中壬邵子经世亦无二君之年程子汤崩时外丙二嵗中壬四嵗太甲差长故立之然当从史记为是
　　惟元祀十有二月乙丑伊尹祠于先王奉嗣王祗见厥祖侯甸羣后咸在百官总已以听冡宰伊尹乃明言烈祖之成徳以训于王曰呜呼古有夏先后方懋厥徳罔有天灾山川鬼神亦莫不宁暨鸟兽鱼鼈咸若于其子孙弗率皇天降灾假手于我有命造攻自鸣条朕哉自亳惟我商王布昭圣武代虐以寛兆民允懐今王嗣厥徳罔不在初立爱惟亲立敬惟长始于家邦终于四海呜呼先王肇修人纪从諌弗咈先民时若居上克明为下克忠与人不求偹检身若不及以至于有万邦兹惟艰哉敷求哲人俾辅于尔后嗣制官刑儆于有位曰敢有恒舞于宫酣歌于室时谓巫风敢有殉于货色恒于逰畋时谓滛风敢有侮圣言逆忠直逺耆徳比顽童时谓乱风惟兹三风十愆卿士有一于身家必防邦君有一于身国必亡臣下不匡其刑墨具训于士呜呼嗣王祗厥身念哉圣谟洋洋嘉言孔彰帷上帝不常作善降之百祥作不善降之百殃尔惟徳罔小万邦惟庆尔惟不徳罔大坠厥宗惟嗣王不恵于阿衡【商官名亦曰保衡或曰伊尹之号】伊尹作书曰先王顾諟天之明命以承上下神祗社稷宗庙罔不祗肃天监厥徳用集大命抚绥万方惟尹躬克左右厥辟宅师嗣肆王丕承基绪惟尹躬先见于西邑夏自周有终【周忠信也国语忠信为周】相亦惟终其后嗣王罔克有终相亦罔终嗣王戒哉祗尔厥辟辟不辟忝厥祖王惟庸罔念闻伊尹乃言曰先王昧爽丕显坐以待旦旁求俊彦启迪后人无越厥命以自覆慎乃俭徳惟懐永图若虞机张徃省括于度则释钦厥止率乃祖攸行惟朕以怿万世有辞王未克变伊尹曰兹乃不义习与性成予弗狎于弗顺营于桐宫密迩先王其训无俾世迷王徂桐宫居忧克终允徳
　　史记太甲既立不明暴虐伊尹放之于桐宫伊尹摄行政当国以朝诸侯太甲居桐宫三年悔过自责反善伊尹乃迎太甲而授之政纪年太甲元年伊尹放太甲于桐乃自立七年太甲潜出自桐杀伊尹乃立其子伊陟伊奋复其田宅而中分之　沈约曰葢误以摄政为眞杜预曰此当时杂记未足以取审也
　　惟三祀十有二月朔伊尹以冕服奉嗣王归于亳作书曰民非后罔克胥匡以生后非民罔以辟四方皇天眷祐有商俾嗣王克终厥徳实万世无疆之休王拜手稽首曰予小子不明于徳自底不类欲败度纵败礼以速戾于厥躬天作孽犹可违自作孽不可逭既徃背师保之训弗克于厥初尚頼匡救之徳图惟厥终伊尹拜手稽首曰修厥身允徳协于下惟眀后先王子恵困穷民服厥命罔有不悦并其有邦厥邻乃曰徯我后后来无罚王懋乃徳视乃烈祖无时豫怠奉先思孝接下思恭视逺惟明听徳惟聪朕承王之休无斁伊尹申告于王曰呜呼惟天无亲克敬惟亲民罔常懐懐于有仁鬼神无常享享于克诚天位艰哉徳惟治否徳乱与治同道罔不兴与乱同事罔不亡终始慎厥与惟明明后先王惟时懋敬厥徳克配上帝今王嗣有令绪尚监兹哉若升髙必自下若陟遐必自迩无轻民事惟难无安厥位惟危慎终于始有言逆于汝心必求诸道有言逊于汝志必求诸非道呜呼弗虑胡获弗为胡成一人元良万邦以贞君罔以辩言乱旧政臣罔以宠利居成功邦其永孚于休伊尹既复政厥辟将告归乃陈戒于徳曰呜呼天难谌命靡常常厥徳保厥位厥徳靡常九有以亡夏王弗克庸徳慢神虐民皇天弗保监于万方启迪有命眷求一徳俾作神主惟尹躬暨汤咸有一徳克享天心受天明命以有九有之师爰革夏正非天私我有商惟天祐于一徳非商求于下民惟民归于一徳徳惟一动罔不吉徳二三动罔不凶惟吉凶不僭在人惟天降灾祥在徳今嗣王新服厥命惟新厥徳终始惟一时乃日新任官惟贤才左右惟其人臣为上为徳为下为民其难其慎惟和惟一徳无常师主善为师善无常主协于克一俾万姓咸曰大哉王言又曰一哉王心克绥先王之禄永底烝民之生呜呼七世之庙可以观徳万夫之长可以观政后非民罔使民非后罔事无自广以狭人匹夫匹妇不获自尽民主罔与成厥功【尚书】
　　太甲修徳诸侯咸归殷百姓以宁伊尹嘉之作太甲训三篇褒太甲称太宗太甲崩子沃丁立
　　纪年沃丁名绚元年命卿士咎单八年祠保衡
　　沃丁之时伊尹薨既塟伊尹于亳咎单【为汤司空】遂训伊尹事作沃丁沃丁崩弟太庚立
　　纪年作小庚小庚名辨五年陟
　　太庚崩子小甲立
　　世表帝小甲太庚弟纪年小甲名髙元年丁巳十七年陟
　　小甲崩弟雍已立
　　纪年雍已名伷十七年陟
　　殷道衰诸侯咸不至【史记】
　　太戊【中宗】　中丁　外壬　河亶甲　祖乙　祖辛沃甲　祖丁　南庚　阳甲
　　太戊雍已之弟也
　　孔氏注小甲之弟太庚之子纪年太戊名密元年丙戌通鉴前编元年甲辰
　　雍已崩太戊立伊陟【伊尹之子】为相亳有祥桑谷共生于朝一暮大拱【孔安国注二木合生不恭之罚康成注两手搤之曰拱】太戊惧问伊陟伊陟曰臣闻妖不胜徳帝之政其有阙与王其修徳太戊从之而祥桑枯死
　　帝王世纪桑谷生于朝太戊退而占之曰桑谷野木不合生于朝意者朝亡乎太戊惧修先王之政明养老之礼三年而逺方重译至者七十六国
　　伊陟赞言于巫咸【臣名】巫咸治王家有成作咸乂作太戊太戊赞伊陟于庙言弗臣伊陟让作元命
　　书序作咸乂四篇作伊陟原命篇俱亡
　　殷复兴诸侯归之故称中宗太戊崩子仲丁立仲丁迁于隞史记纪年仲丁名庄九年陟书序仲丁迁于嚣作仲丁　篇亡
　　仲丁之世蓝夷作冦自是或服或叛三百有余年【后汉书】仲丁崩弟外壬立
　　纪年外壬名发元年邳人侁人服十年陟
　　外壬崩弟河亶甲立河亶甲居相
　　书序河亶甲居相作河亶甲篇亡纪年河亶甲名整三年彭伯克邳四年伯代征蓝夷五年彭伯韦班方侁人来宾九年陟
　　河亶甲时殷复衰河亶甲崩子祖乙立殷复兴巫贤任职【巫贤巫咸之子佐帝祖乙史作巫咸误】祖乙迁于邢【音耿】
　　书序祖乙圯于耿作祖乙　篇亡纪年祖乙名滕元年己巳自相迁耿二年圮于耿自耿迁庇十九年陟
　　祖乙崩子祖辛立
　　纪年祖辛名旦十四年陟
　　祖辛崩弟沃甲立
　　纪年作开甲开甲名逾五年陟
　　沃甲崩立沃甲兄祖辛之子祖丁
　　纪年祖丁名新九年陟
　　祖丁崩立沃甲之子南庚
　　纪年南庚名更三年迁于奄六年陟
　　南庚崩立祖丁之子阳甲
　　纪年阳甲名和四年陟
　　阳甲之时殷衰自中丁以来废适而更立诸弟子弟子或争相代立比九世乱于是诸侯莫朝【史记】
　　盘庚　小辛　小乙
　　盘庚阳甲弟也阳甲崩盘庚立盘庚时殷五迁无定处【史记】孔安国注汤迁亳仲丁迁嚣河亶甲居相祖乙居耿并盘庚为五迁蔡沈注盘庚之前当自有五迁　按纪年祖乙迁耿圮于耿迁庇南庚迁奄并仲丁河亶甲适五迁或亦非凿空之纪也
　　耿在河北迫近山川自祖辛以来民皆奢侈【帝王世纪】康成云祖乙居耿以后奢侈逾礼土地迫近山川常圮焉至阳甲立盘庚为之臣乃谋徙居汤旧都民居耿乆奢滛成俗故不乐徙王肃云自祖乙五世至盘庚元兄阳甲宫室奢侈下民邑居垫隘水泉泻卤不可以行政化故徙都于殷
　　盘庚将治亳殷民咨胥怨作盘庚三篇【书序】
　　盘庚迁于殷民不适有居率吁众慼出矢言曰我王来既爰宅于兹重我民无尽刘【刘杀也】不能胥匡以生卜稽曰其如台先王有服恪谨天命兹犹不常宁不常厥邑于今五邦今不承于古罔知天之防命矧曰其克从先王之烈若颠木之有由蘖天其永我命于兹新邑绍复先王之大业底绥四方盘庚斆于民由乃在位以常旧服正法度曰无或敢服小人之攸箴王命众悉至于庭王若曰格汝众予告汝训汝猷黜乃心无傲从康古我先王亦惟图任旧人共政王播告之修不匿厥指王用丕钦罔有逸言民用丕变今汝聒聒起信险肤予弗知乃所讼非予自荒兹徳惟汝舎徳不予一人予若观火予亦拙谋作乃逸若网在纲有条而不紊若农服田力穑乃亦有秋汝克黜乃心施实徳于民至于婚友丕乃敢大言汝有积徳乃不畏戎毒于逺迩惰农自安不昬作劳不服田畆越其罔有黍稷汝不和吉言于百姓惟汝自生毒乃败祸奸宄以自灾于厥身乃既先恶于民乃奉其恫汝悔身何及相时憸民犹胥顾于箴言其发有逸口矧予制乃短长之命汝曷弗告朕而胥动以浮言恐沈于众若火之燎于原不可向迩其犹可扑灭则惟尔众自作弗靖非予有咎迟任有言曰人惟求旧器非求旧惟新古我先王暨乃祖乃父胥及逸勤予敢动用非罚世选尔劳予不掩尔善兹予大享于先王尔祖其从与享之作福作灾予亦不敢动用非徳予告汝于难若射之有志汝无侮老成人无弱孤有防各长于厥居勉出乃力听予一人之作猷无有逺迩用罪伐厥死用徳彰厥善邦之臧惟汝众邦之不臧惟予一人有佚罚凡尔众其惟致告自今至于后日各恭尔事齐乃位度乃口罚及尔身弗可悔盘庚作惟渉河以民迁乃话民之弗率诞告用亶其有众咸造弗防在王庭盘庚乃登进厥民曰明听朕言无荒失朕命呜呼古我前后罔不惟民之承保后胥慼鲜以不浮于天时殷降大虐先王不懐厥攸作视民利用迁汝曷弗念我古后之闻承汝俾汝惟喜康共非汝有咎比于罚予若吁懐兹新邑亦惟汝故以丕从厥志今予将试以汝迁安定厥邦汝不忧朕心之攸困乃咸大不宣乃心钦念以忱动予一人尔惟自鞠自苦若乘舟汝弗济臭厥载尔忱不属惟胥以沈不其或稽自怒曷瘳汝不谋长以思乃灾汝诞劝忧今其有今罔后汝何生在上今予命汝一无起秽以自臭恐人倚乃身迂乃心予迓续乃命于天予岂汝威用奉畜汝众予念我先神后之劳尔先予丕克羞尔用懐尔然失于政陈于兹高后丕乃崇降罪疾曰曷虐朕民汝万民乃不生生暨予一人猷同心先后丕降与汝罪疾曰曷不暨朕防孙有比故有爽徳自上其罚汝汝罔能迪古我先后既劳乃祖乃父汝共作我畜民汝有戕则在乃心我先后绥乃祖乃父乃祖乃父乃防弃汝不救乃死兹予有乱政同位具乃贝玉乃祖乃父丕乃告我髙后曰作丕刑于朕孙迪髙后丕乃崇降弗祥呜呼今予告汝不易永敬大恤无胥絶逺汝分猷念以相从各设中于乃心乃有不吉不迪颠越不恭暂遇奸宄我乃劓殄灭之无遗育无俾易种于兹新邑徃哉生生今予将试以汝迁永建乃家盘庚既迁奠厥攸居乃正厥位绥爰有众曰无戱怠懋建大命今予其敷心腹肾肠厯告尔百姓于朕志罔罪尔众尔无共怒协比谗言予一人古我先王将多于前功适于山用降我凶徳嘉绩于朕邦今我民用荡析离居罔有定极尔谓朕曷震动万民以迁肆上帝将复我髙祖之徳乱越我家朕及笃敬恭承民命用永地于新邑肆予冲人非废厥谋吊由灵各非敢违卜用宏兹贲【贲大也】呜呼邦伯师长百执事之人尚皆隠哉予其懋简相尔念敬我众朕不肩好货敢恭生生鞠人谋人之保居叙钦今我既羞告尔于朕志若否罔有弗钦无总于货寳生生自庸式敷民徳永肩一心【尚书】史记盘庚渡河南殷民咨胥皆怨不欲徙盘庚乃告谕诸侯大臣曰昔髙后成汤与尔之先祖俱定天下法则可修舎而弗勉何以成徳乃遂陟河南治亳史记帝小辛立殷复衰百姓思盘庚乃作盘庚三篇説误
　　盘庚治亳行汤之政然后百姓由宁殷道复兴诸侯来朝以其遵成汤之徳也盘庚崩弟小辛立
　　纪年小辛名颂三年陟
　　小辛立殷复衰小辛崩弟小乙立
　　纪年小乙名敛十年陟前编二十八祀
　　武丁【髙宗】　祖庚　祖甲　亶辛　庚丁　武乙太丁　帝乙
　　武丁小乙之子也
　　纪年武丁名昭元年丁未命卿士甘盘
　　小乙崩武丁立甘盘为相【皇极经世】
　　王宅忧亮隂三祀既免防其惟弗言羣臣咸谏于王曰呜呼知之曰明哲明哲实作则天子惟君万邦百官承式王言惟作命不言臣下罔攸禀令王庸作书以诰曰以台正于四方台恐徳弗类兹故弗言恭黙思道梦帝赉予良弼其代予言乃审厥象俾以形旁求于天下説筑传岩之野惟肖爰立作相王置诸其左右命之曰朝夕纳诲以辅台徳若金用汝作砺若济巨川用汝作舟楫若嵗大旱用汝作霖雨启乃心沃朕心若药弗瞑厥疾弗瘳若跣弗视地厥足用伤惟暨乃僚罔不同心以匡乃辟俾率先王迪我高后以康兆民呜呼钦予时命其惟有终説复于王曰惟木从绳则正后从谏则圣后克圣臣不命其承畴敢不祗若王之休命惟説命总百官乃进于王曰呜呼明王奉若天道建邦设都树后王君公承以大夫师长不惟逸豫惟以乱民惟天聪明惟圣时宪惟臣钦若惟民从乂惟口起羞惟甲胄起戎惟衣裳在笥惟干戈省厥躬王惟戒兹允兹克明乃罔不休惟治乱在庶官官不及私昵惟其能爵罔及恶徳惟其贤虑善以动动惟厥时有其善防厥善矜其能防厥功惟事事乃其有偹有偹无患无启宠纳侮无耻过作非惟厥攸居政事惟醇黩于祭祀时谓弗钦礼烦则乱事神则难王曰旨哉説乃言惟服乃不良于言予罔闻于行説拜稽首曰非知之艰行之惟艰王忱不艰允协于先王成徳惟説不言有厥咎王曰来汝説台小子旧学于甘盘既乃遯于荒野入宅于河自河徂亳暨厥终罔显尔惟训于朕志若作酒醴尔惟麴蘖若作和羮尔惟盐梅尔交修予罔予弃予惟克迈乃训説曰王人求多闻时惟建事学于古训乃有获事不师古以克永世匪説攸闻惟学逊志务时敏厥修乃来允懐于兹道积于厥躬惟斆学半念终始典于学厥徳修罔觉监于先王成宪其永无愆惟説式克钦承旁招俊乂列于庶位王曰呜呼説四海之内咸仰朕徳时乃风股肱惟人良臣惟圣昔先正保衡作我先王乃曰予弗克俾厥后惟尧舜其心愧耻若挞于市一夫不获则曰时予之辜佑我烈祖格于皇天尔尚明保予罔俾阿衡专美有商惟后非贤不乂惟贤非后不食其尔克绍乃辟于先王永绥民説拜稽首曰敢对扬天子之休命【尚书】
　　武丁祭成汤有飞雉升鼎耳而雊祖已训诸王作高宗彤日【肜祭明日又祭之名殷曰肜周曰绎】高宗之训【书序后篇亡】
　　尚书大传武丁祭成汤有雉飞升鼎耳而雊祖已曰雉者野鸟升于鼎者欲为用也无则逺方将有来朝者故武丁内反诸已以思先王之道三年编发重译来朝者六国孔子曰吾于高宗肜日见徳之有报之疾也　按史记前载祖己之训于武丁时又曰武丁崩祖庚立祖已嘉武丁以祥雉为徳立其庙为高宗作高宗彤日及训三二行间矛盾乃尔通鉴前编防以高宗庙号遂因史记之言以为祭高宗蔡沈书注引祀丰于昵以为髙宗祭祢庙未详孰是古今注高宗时有雊雉之祥服章多用翟羽
　　武丁修政行徳天下咸驩殷道复兴【史记】
　　尚书大传汤之后武丁之前王道不振桑谷俱生于朝七日而大拱武丁惧侧身修行三年之后重译而朝六国説苑成汤之后先王道缺桑谷生乎朝七日而大拱召其相而问焉其相曰吾虽知之吾弗得言也问诸祖已曰谷者野草也而生于朝意者国亡乎武丁恐骇饬身修行思先王之政三年之后蛮夷重译而朝者七国　按祥桑见太戊时説误
　　武丁代鬼方三年克之【易经】
　　易干凿度殷道中衰王道陵迟至于高宗内理其国以得民心扶救衰防伐征逺方三年而恶消灭王道成诗殷武奋伐荆楚朱子疑即鬼方云
　　武丁子曰祖庚祖庚弟曰祖甲武丁欲废祖庚立祖甲甲以为不义逃于民间【康成尚书注】
　　武丁崩祖庚立
　　纪年祖庚名曜十一年陟
　　祖已嘉武丁之以祥雉为徳立其庙为高宗祖庚崩弟祖甲立
　　纪年祖甲名载元年丁巳三十三年陟书无逸其在祖甲不义惟王　按史记祖甲立是为帝甲帝甲滛乱殷复衰国语亦曰帝甲乱之七世而陨通鉴前编遂以无逸之祖甲为太甲而主孔安国传蔡沈书注则以祖甲为祖甲而主郑注虽郑注不知其所本要亦非臆説也且违传而遵经于义为正
　　祖甲崩子廪辛立
　　纪年凭辛名先四年古今人物表帝王世纪俱作凭辛
　　廪辛崩弟庚丁立
　　纪年庚丁名嚣八年陟
　　庚丁崩子武乙立
　　纪年武乙名瞿三十五年大雷震死
　　殷复去亳徙河北帝武乙无道为偶人谓之天神与之博令人为行天神不胜乃僇辱之为革囊盛血仰而射之命曰射天武乙猎于河渭之间暴雷武乙震死子太丁立
　　纪年文丁名托十三年陟　按太丁太甲之父史疑误当遵纪年
　　太丁崩子帝乙立帝乙立殷益衰【史记】
　　纪年帝乙名羡九年陟
　　帝辛【纣】
　　帝辛者帝乙之子帝乙长子曰防子启启母贱不得嗣少子辛辛母正后辛为嗣
　　吕氏春秋纣同母三人长曰防子启次曰仲衍次曰受徳受徳乃纣也甚少纣母生防子启与仲衍也尚为妾已而为妻而后生纣纣父母欲置防子启为太子太史据法而争之曰有妻之子不可置妾之子纣故为后康成亦谓同母
　　帝乙崩子辛立天下谓之纣纣资辨防疾闻见甚敏材力过人手格猛兽
　　论衡纣力能索铁申钩抚梁易柱帝王世纪纣倒曵九牛抚梁易柱荀子桀纣长巨姣美天下之杰筋力越劲百人之敌新书纣自谓天王
　　知足以距諌言足以饰非矜人臣以能高天下以声以为皆出己之下好酒滛乐嬖于妇人爱妲己
　　纪年帝辛九祀伐有苏获妲己以归
　　妲己之言是从于是使师涓作新淫声北里之舞靡靡之乐厚赋税以实鹿台之钱而盈钜桥之粟益收狗马竒物充仭宫室益广沙邱苑台多取野兽蜚鸟置其中【史记】
　　纪年自盘庚徙殷至纣更不徙都纣时稍大其邑南距朝歌北据邯郸及沙邱皆为离宫别馆新序纣为鹿台七年而成其大三里高千尺临望云烟世本纣为玉牀
　　造倾宫作琼室饰以美玉七年乃成其大十里其高千丈多发美女以充倾宫之室【帝王世纪】
　　纣沈湎于酒以糟为邱以酒为池车行酒骑行灸百二十日为一夜长夜之饮忘其甲子【论衡】
　　百姓怨望而诸侯有畔者于是乃重刑辟有炮烙之法【史记】
　　生燔人闻其臭剔孕妇见其化斮朝渉之足察其拇【春秋繁露】
　　烈女传膏铜柱加之炭令有罪者行其上輙堕炭中妲己乃笑帝王世纪纣欲重刑乃先作大熨斗以火之使人举不能胜輙烂手淮南子纣为天子赋敛无度戮杀无止康梁沈湎宫中成市天下同心而苦之纒子纣煮熊蹯不熟而杀庖人太公金匮纣尝以六月猎于西土发民逐禽民谏曰六月天务复施地务长养今盛夏逐禽而元元悬于野君践一日之苗而民百日不食天子失道后必无福纣以为妖言而诛之帝王世纪纣剖比干妻以视其胎水经注老人晨将渡水而沈吟难济纣问其故左右曰老者髓不实故晨寒也纣乃斮胫而视髓
　　以西伯昌九侯【一作鬼侯】鄂侯为三公九侯有好女入之纣九侯女不熹滛纣怒杀之而醢九侯
　　潜夫论昔纣好色九侯献厥女纣大喜以为天下之丽莫若此妲己惧乃俯而泣曰君之年即耆邪何貌恶若此而谓之好也因白九侯之不道乃欲以此惑君王弗诛何以革后纣遂脯厥女而烹九侯自此之后天下有美女者皆重室昼闭唯恐纣之闻也春秋繁露纣杀梅伯以为醢刑鬼侯之女取其环
　　鄂侯争之疆辨之疾并脯鄂侯西伯昌闻之窃叹崇侯虎知之以告纣纣囚西伯羑里西伯之臣闳夭之徒求美女竒物善马以献纣纣乃赦西伯西伯出而献洛西之地以请除炮烙之刑纣乃许之赐弓矢斧钺使得征伐为西伯
　　淮南子散宜生以千金求得驺虞奚斯之乘元玉百工大贝百朋元豹黄熊青犴白虎文皮千合以献于纣因费仲而通纣见而説之乃免其身杀牛而赐之文王归乃为玉门筑灵台相女童击钟鼓以待纣之失也纣闻之曰西伯改道易行吾无忧矣乃为炮烙剖比干剔孕妇杀谏者文王乃遂其谋　汉儒险论徃徃若此识之以表其谬
　　而用费中为政费中善谀好利殷人弗亲纣又用恶来恶来善毁谗诸侯以此益防
　　史记史记西伯归乃隂修徳行善诸候多叛纣而徃归西伯西伯滋大纣由是稍失权重　按此与前淮南之説皆后世权奸之术文王不尔也或以文王承暴君之虐不敢显行善政隂布商恵于民説亦曲非史迁本意今削之
　　王子比干谏弗听商容贤者百姓爱之纣废之
　　史记此下序伐黎事以西伯为文王侯按前编黎者商畿内诸侯之国也西伯戡黎者武王也纣赐文王弓矢斧钺使专征伐若崇若宻须率西诸侯也自闗河以东诸候非文王之所得讨况畿内乎故诸儒皆以为武王也武王而谓之西伯何也传曰武王伐纣曰西伯军至洧水胶鬲曰西伯将安之然则武王之为西伯有自来矣蔡传两説并存今遵前编
　　西伯既卒周武王伐黎纣臣祖伊闻之而咎周恐犇告纣【诰见祖伊传】纣曰我生不有命在天乎祖伊反曰纣不可谏矣武王东伐至盟津诸侯叛殷防周者八百诸侯皆曰纣可伐矣武王曰尔未知天命乃复归纣愈滛乱不止防子数諌不听遂去比干强谏纣纣怒曰吾闻圣人心有七窍剖比干观其心箕子惧乃佯狂为奴纣又囚之
　　楚辞注梅伯纣诸侯忠直而数谏纣纣怒杀之葅醢其身箕子见之被髪佯狂
　　殷之太师少师乃持其祭乐器奔周周武王于是遂率诸侯伐纣纣亦发兵距之牧野甲子日纣兵败纣走入登鹿台衣其寳玉衣赴火而死
　　周书纣取天智玉琰五环身以自焚
　　周武王遂杀妲已释箕子之囚封比干之墓表商容之闾封纣子武庚禄父以续殷祀令修行盘庚之政殷民大説于是周武王为天子而封殷后为诸侯属周周武王崩武庚与管叔蔡叔作乱成王命周公诛之而立防子于宋以续殷后焉【史记】
　　赞曰甚矣天道其若车轮乎纣踵桀辙而周乘殷轨以此始以此终也殷道中兴粤有二宗然祥桑雊雉天若之使凶徳若独夫受且不必告也
　　尚史卷四
<史部,别史类,尚史>
　　钦定四库全书
　　尚史卷五　　　　　　　　本纪四
　　镶白旗汉军李锴撰
　　周本纪
　　太王　王季　文王
　　太王者是为古公亶父组绀诸之子后稷弃之裔也舜封弃于邰号曰后稷别姓姬氏【后稷别有本传见唐虞诸臣　史记】子曰漦蠒漦蠒生叔均
　　山海经叔均始作牛耕
　　叔均又数世生不窋【吕梁碑】
　　史记后稷卒子不窋立帝王世纪亦曰后稷纳姞氏生不窋皆误
　　不窋末年夏后氏政衰去稷不务不窋以失其官而犇戎狄之间不窋卒子鞠立鞠卒子公刘立【史记】
　　自后稷积徳累善十余世至公刘公刘避桀居豳【汉书】公刘虽在戎狄之间复修后稷之业务耕种行地宜自漆沮度渭取材用行者有资居者有畜积民赖其庆百姓懐之多从而保归焉周道之兴自此始故诗人歌乐思其徳
　　呉越春秋公刘性慈仁行不履生草运车以避葭苇避夏桀于戎狄变易风俗民化其政
　　公刘卒子庆节立
　　史记庆节国于豳　按诗笃公刘于豳斯馆史误也
　　庆节卒子皇仆立皇仆子差弗立差弗卒毁隃立【世本作伪榆】毁隃卒子公非立公非卒辟方立
　　帝王世纪公非字辟方
　　辟方卒髙圉立
　　国语髙圉能帅稷者也周人报焉纪年殷祖一十五年命邠侯高圉
　　髙圉卒侯牟立【汉书侯牟作夷竢】侯牟卒亚圉立
　　纪年盘庚十九年命邠侯亚圉
　　亚圉卒云都立
　　汉书云都亚圉弟帝王世纪亚圉云都字也
　　云都太公组绀诸盩立
　　纪年祖甲十三年命邠侯组绀三代世表作叔帝王世纪公祖一名组绀诸盩字叔类号曰太公　按史记作公叔祖类世本作太公组绀诸盩似并为一人也自公非以下据世本増辟方侯牟云都数世或子或弟未详
　　组绀诸盩卒子古公亶父立古公亶父复修后稷公刘之业积徳行义国人皆戴之薫育戎狄攻之欲得财物予之已复攻欲得地与民民皆怒欲战古公曰有民立君将以利之今戎狄所为攻战以吾地与民民之在我与其在彼何异民欲以我故战杀人父子而君之予不忍为乃与私属遂去豳渡漆沮逾梁山止于岐下豳人举国扶老携弱尽复归古公于岐下及他旁国闻古公仁亦多归之
　　吴越春秋古公杖防去邠逾梁山处岐周曰彼君与我何异邠人父子兄弟相率负老携防掲釡甑而归古公居三月成城郭一年成邑二年成都而民都倍其初后汉书武乙暴虐犬戎冦邉周古公逾梁山而避于岐下琹苑要录岐山操周太王之所作也曰戎狄侵兮土地迁移邦邑适于岐山烝民不忧兮谁者知嗟嗟奈何兮予命遭斯
　　于是古公乃贬戎狄之俗而营筑城郭室屋而邑别居之作五官有司民皆歌乐之颂其徳古公有长子曰太伯次曰虞仲太姜生少子季厯季厯取太任皆贤妇人生昌有圣瑞古公曰我世当有兴者其在昌乎太伯虞仲知古公欲立季厯以传昌乃二人亡如荆蛮文身断髪以让季厯古公卒季厯立是为公季修古公遗道笃于行义诸侯顺之【史记】
　　公季当殷武乙之时公季伐西落戎
　　纪年武乙三十四年周公季厯来朝王赐地三十里玉十防马十匹三十五年季厯伐西落戎俘二十翟王
　　太丁时公季复伐燕京之戎戎人大败周师
　　纪年文丁二年周人伐燕京之戎周师大败
　　后二年周人克余无之戎于是太丁命公季为牧师纪年文丁四年周人伐余无之戎克之周王季命为殷牧师
　　自是之后更伐始呼翳徒之戎皆克之【后汉书】
　　纪年文丁七年周人伐始呼之戎克之十一年周人伐翳徒之戎捷其三大夫王嘉季厯之功赐之圭瓉秬鬯九命为伯孔丛子羊容问子思曰古之帝王中分天下使二公治之谓之二伯周自后稷封为王者后子孙据国至太王王季文王此固世为诸侯矣焉得为西伯乎子思曰吾闻诸子夏殷王帝乙之时王季以公九命作伯受圭瓉秬鬯之赐故文王因之得専征伐
　　公季卒
　　纪年文丁执诸塞库季厯困而死帝王世纪葬鄠县之南山
　　子昌立是为西伯西伯曰文王
　　白虎通文王四乳是谓至仁宋书符瑞志太任梦长人感于□于豕牢而生昌龙顔虎肩身长十尺胷有四乳春秋合诚图苍帝之为人望之广视之専而长九尺一寸
　　遵后稷公刘之业则古公公季之法笃仁敬老慈少礼下贤者日中不暇食以待士士以此多归之
　　墨子文王封于岐周方地百里与其百姓兼相爱交相利是以近者安其政逺者归其徳闻文王者皆起而趋之罢不肖股肱不利者处而愿之曰奈何乎使文王之地及我乎吾则吾利岂不亦犹文王之民也哉又曰文王之治西土若日若月乍光于西方于西土不为大国侮小国不为众庶侮鳏寡不为暴势夺穑人黍稷狗彘天屑临文王慈是以老而无子者有所得终其夀连独无兄弟者有所杂于生人之间少失其父母者有所放依而长　有阙文
　　伯夷叔齐在孤竹闻西伯善养老徃归之太颠闳夭散宜生鬻子辛甲大夫之徒皆徃归之
　　帝王世纪太颠闳夭散宜生南宫适之属咸至是为四臣文王虽在诸侯之位袭父为西伯
　　崇侯虎谮西伯于殷纣曰西伯积善累徳诸侯皆向之将不利纣乃囚西伯于羑里闳夭之徒患之乃求有莘氏美女骊戎之文马有熊九驷他竒怪物因殷嬖臣费仲而献之纣纣大喜説曰此一物足以释西伯况其多乎乃赦西伯赐之弓矢斧钺使得征伐曰谮西伯者崇侯虎也
　　吕氏春秋纣为无道杀梅伯而醢之侯而脯之以礼诸侯于庙文王流涕而咨之纣恐其叛欲杀文王而灭周文王曰父虽无道子敢不事君虽不惠臣敢不事孰王而可叛也纣乃赦之六韬商王拘周伯于羑里太公与散宜生以金千镒求天下珍物得犬戎氏文马駮身朱鬛目加金黄项下鸡毛名曰鸡斯之乗以献商王　今本无古今乐录文王囚于羑里太颠之属往见文王文王为矉右目者言纣之好色柎桴其腹者言欲得其宝蹀躞其足者使迅疾也于是周流求之以献纣琹操文王备修道徳百姓亲附是时崇侯虎与文王列为诸侯徳不及文王常嫉妒之乃谮文王于纣曰西伯昌圣人也长子发中子旦皆圣人也三圣合谋君其虑之乃囚文王于羑里将欲杀之于是文王四臣散宜生等周流海内得美女二人水中大贝白马朱鬛以献于纣陈于中庭纣立出西伯新书纣作梏数千睨诸侯之不謟己者杖而梏之文王桎梏于羑里七年而后得免及武王克殷令殷民投桎梏于河民输梏者手撒之弗敢坠也跪入之水弗敢投也曰昔者文王常拥此故爱思文王犹敬其梏况其法教乎
　　西伯乃献洛西之地以请纣去炮烙之刑纣许之皇王大纪是时西有昆夷之患北有玁狁之难纣乃召昌释之因献洛西之地请除炮烙之刑纣大喜许之赐之弓矢斧钺使専征伐为西方诸侯伯吕氏春秋文王处岐事纣冤侮雅逊朝夕必时上贡必适祭祀必敬纣喜命文王称西伯赐之千里之地文王再拜稽首而辞曰愿为民请炮烙之刑文王非恶千里之地得民心则贤于千里之地故曰文王智矣越絶书文王以务争者纣为天下残贼奢佚不顾邦政文王以圣事纣天下皆尽诚从之此谓文王以务争也纣以恶刑争文王以仁义争此之谓也韩非子文王侵孟克莒举酆三举事而纣恶之文王乃惧请入洛西之地赤壤之国方千里以请解炮烙之刑天下皆说仲尼闻之曰仁哉文王轻千里之国解炮烙之刑智哉文王出千里之国得天下之心　吕氏以下邪辟纵横语出战国宜矣
　　西伯出猎遇吕尚于渭之阳与语大説载与俱归立为师
　　楚辞注周文王梦立令狐之津太公在后帝曰昌赐汝名师文王再拜太公梦亦如此文王出田见识所梦载与俱归以为太师又曰吕望鼓刀在列肆文王亲往问之吕望对曰下屠屠牛上屠屠国文王喜载与俱归也潜夫论文王防畋遇姜尚于渭濵察言观志而见其心不谘左右不诹羣臣遂载反归委之以政抱朴子文王之接吕尚桑隂未移而知其可师矣
　　西伯行善【削隂字】诸侯皆来决平于是虞芮之人有狱不能决乃如周入界耕者皆让畔民俗皆让长虞芮之人未见西伯皆惭相谓曰吾所争周人所耻何徃为祗取辱耳遂还俱让而去诸侯闻之曰西伯葢受命之君家语虞芮二国争田而讼连年不决乃相谓曰西伯仁人也盍徃质之入其境则耕者让畔行者让路入其朝士让于大夫大夫让于卿虞芮之君曰嘻吾侪小人也不可以入君子之朝遂自相与而退以所争之田为间田也孔子曰以此观之文王之道其不可加焉不令而从不教而聴至矣哉孔安国书传周自虞芮质厥成诸侯并附以为受命之年至九年而文王卒正义毛传称天下闻虞芮之讼息归周者四十余国知周自虞芮质成诸侯并附以为受命之年改称元年至九年而文王卒史记正义注二国相让后诸侯咸尊西伯为王葢此年受命之年称王也尚书大传一年断虞芮之质二年伐邘三年伐宻须四年伐犬夷五年伐耆六年伐崇　按文王无改元事欧阳氏尝论之説见武王纪称王説尤妄
　　明年伐犬戎明年伐宻须【姞姓之国】
　　说苑文王曰吾欲用兵谁可伐宻须氏疑于我可先往伐管叔曰不可其君天下之明君也伐之不义太公望曰吾闻之先王伐枉不伐顺伐崄不伐易伐过不伐不及文王曰善遂伐宻须氏灭之
　　明年败耆国【正义注即黎国　按戡黎者武王説见纣纪】明年伐邘明年伐崇侯虎
　　説苑文王欲伐崇先宣言曰余闻崇侯虎灭侮父兄不敬长老聴狱不中分财不均百姓力尽不得衣食余将来征之唯为民乃伐崇令毋杀人毋壊室毋填井毋伐树术毋动六畜有不如令者死无赦崇人闻之因请降韩非子文王伐崇至鳯黄墟韈系解因自结太公望曰何为也王曰君与处皆其师中皆其友下尽其使也今皆先君之臣故无可使也又作晋文公吕览作武王
　　作丰邑自岐下徙都丰
　　纪年周大饥西伯自程迁于丰周书维周王宅程三年遭天之大荒作大匡以召牧其方三州之侯咸率王乃召冡卿三老三吏大夫百执事之人朝于大庭曰不谷不徳政事不时国家罗病不能胥匡二三子尚助不谷官考厥职乡问其人因其耆老及其总害慎问其故无隠乃情及某日以告于庙有不用命有常不赦王既发命入食不举百官质方　不食饔及期日质明王麻衣以朝朝中无采衣官考其职卿问其利因谋其菑旁匡于众无敢有违诘退骄顽方收不服慎惟怠惰什伍相保动观游居事节时茂农夫任戸户尽夫出农廪分乡乡命受粮程课物徴躬竞比藏藏不闭籴籴不加均赋洒其币乡正保贷成年不偿信诚匡助以辅殖财财殖足克食赋为征数口以食食均有赋外食不赡开闗通粮粮穷不转孤寡不废滞不转留戌城不留　足以守出旅分均驰车送逝旦夕运粮于是告四方游旅旁生忻通津济道宿所至如归币租轻乃作毋以行其子易资贵贱以均游旅无使滞无粥熟无室市权内外以立均无蚤暮闾次均行均行众从积而勿　以罚助均无使之穷平均无乏利民不滛无播蔬无食种以数度多少省用祈而不賔祭服潄不制车不雕饰人不食肉畜不食谷国不乡射乐不墙合墙屋有补无作资农不败务非公卿不賔賔不过具哭不留日登降一等庶人不独葬伍有值送往迎来亦如之有不用命有常不违　余篇不具载
　　明年西伯薨即位五十年【史记】
　　史记又曰西伯受命之年称王而断虞芮之讼改法度制正朔追尊古公为太王公季为王季　说非是吕氏春秋文王之时天先见火赤乌衔丹书集于周社文王曰火气胜火气胜故其色尚赤其事则火
　　年九十七【礼记】
　　塟于异【皇王大纪】
　　括地志墓在雍州万年县西南二十八里原上
　　文王之为世子也朝于王季日三鸡初鸣而衣服至于寝门外问内防之御者曰今日安否何如内防曰安文王乃喜及日中又至亦如之及莫又至亦如之其有不安节则内防以告文王文王色忧行不能正履王季复膳然后亦复初食上必在视寒暖之节食下问所膳命膳宰曰末有原应曰诺然后退文王之祭也事死者如事生思死者如不欲生忌日必哀称讳如见亲祀之忠也【礼记】
　　其囚羑里演易系卦辞【史记】
　　唐孔氏正义伏羲初画八卦因其八而更重之为六十四卦也系辞曰因而重之爻在其中矣是也然重卦之人凡为四说王辅嗣等以为伏羲重卦郑康成之徒以为神农重卦孙盛以为夏禹重卦史迁等以为文王重卦其言夏禹及文王重卦者案系辞神农之时已有葢取益与噬嗑以此论之不攻自破其言神农重卦亦未为得今依辅嗣以伏羲既画八卦即自重为六十四卦为得其实史记其囚羑里葢益易之八卦为六十四卦琹操文王在羑里时演易八卦以六十四乃申愤以作歌曰殷道溷溷浸浊烦兮朱紫相合不分别兮迷乱声色信防言兮炎炎之虐使我愆兮幽闭牢穽由其言兮遘我四人忧勤勤兮　史说误今遵正义琹歌俚鄙非文王语
　　其作灵台掘地得死人骨吏以闻文王曰更葬之吏曰此无主矣文王曰寡人固其主又安求主天下闻之皆曰文王贤矣泽及枯骨【新序】
　　吕览同淮南子文王塟死人之骸而九夷归之新书文王梦人登城而呼之曰我东北陬之膏骨也速以王礼塟我文王曰诺觉召吏视之信有焉吏曰此无主矣请以五大夫礼文王吾已许之矣奈何其倍之也士民闻之曰我君不以梦之故倍膏骨况生人乎
　　及其寝疾谓世子发曰见善勿怠时至勿疑去非勿处此三者道之所止也及武王克殷祀于太庙追王古公亶父曰太王季厯曰王季文考曰文王【皇王大纪】
　　武王
　　武王名发文王之世子也
　　论衡武王望阳白虎通武王望羊是谓摄掦盱目陈兵天下富昌春秋元命苞武王骈齿是谓刚强宋书符瑞志太姒梦商庭生棘太子发植梓树于阙间化为松栢棫柞以告文王文王币告羣臣与发并拜吉梦
　　文王崩太子发立是为武王武王即位太公望为师周公旦为辅召公毕公之徒左右王师修文王绪业淮南子武王防暍人于树下左拥而右扇之而天下懐其徳
　　十一年武王戡黎殷之臣祖伊闻之惧以告帝纣纣曰不有天命乎是何能为
　　史记以戡黎为文王辩见纣纪史记又曰九年武王上祭于毕东观兵至于盟津为文王木主载以车中军武王自称太子发言奉文王以伐不敢自専乃告司马司徒司空诸节齐栗信哉予无知以先祖有徳臣小子受先功毕立赏罚以定其功遂兴师师尚父号曰总尔众庶与尔舟楫后至者斩武王渡河中流白鱼跃入王舟中武王俯取以祭既渡有火自上复于下至于王屋流为乌其色赤其声魄云是时诸侯不期而防盟津者八百诸侯皆曰纣可伐矣武王曰女未知天命未可也乃还师归淮南子武王伐纣载尸而行海内未定故不为三年之丧越絶书文王死九年八百诸侯一旦防于孟津不言同辞欲从武王伐纣当是时比干箕子防子尚在武王贤之不敢伐也归二年乃兴师伐纣通鉴前编三十有一祀周西伯发十一年西伯东观兵勘黎又曰昔者纣为黎之搜则黎乃纣济恶之国武王观政于商则戡黎之师或因以警纣耳　按武王十一年观兵戡黎十三年逾孟津伐纣太史公由未见古文尚书故引河内女子伪泰誓之语误以伐纣之师为观兵孟津又误以十一年为九年也淮南説尤误今遵前编
　　居二年闻纣昏乱暴虐甚杀王子比干囚箕子太师疵少师彊抱其乐器而犇周于是西伯徧告诸侯曰殷有重罪不可以不毕伐【此下削乃遵文王语】遂率戎车三百乗虎贲三千人【此下有甲士四万五千人　按吕氏春秋选车三百虎贲三千博物志率舆三百乗甲三三千书序戎车三百虎贲三千人皆与经予有臣三千惟一心合且春秋以前师固未有及万者况武王之吊伐乎削之以从经下文纣兵七千万人説亦误】以东伐纣【史记】
　　十有三年春
　　书序惟十有一年武王伐殷一月戊午师渡孟津作泰誓史记因之孔安国书传虞芮质成为文王受命改元之年凡九年而文王崩武王立二年而观兵三年而伐纣合为十有三年史记索隠大戴礼云文王十五而生武王则武王少文王十四嵗矣礼记文王九十七而终武王九十三而终按文王崩时武王已八十三矣八十四即位至九十三崩武王即位适满十年言十三年伐纣者续文王受命年欲明其卒父业故也金縢篇云惟克商二年王有疾按文王受命九年而崩十一年武王服阕观兵孟津十三年伐纣十五年有疾后四年而崩则武王年九十三矣而太史公以为武王即位年数与尚书违甚疎矣欧阳氏曰古者人君即位必称元年后世曲学之士说春秋始以改元为重事果重事欤西伯即位已改元矣中间不宜改元而又改元至武王即位宜改元反不改元乃上冒先君之元年并其居丧称十一年及其灭商而得天下其事大于聴讼逺矣又不改元学者知西伯生不称王不再改元则诗书所载文武之事粲然明白矣朱子蔡传并作武王之十三年　按书序及史说倍经孔传索隠违礼今遵朱蔡
　　大防于孟津王曰嗟我友邦冡君越我御事庶士明聴誓惟天地万物父母惟人万物之灵亶聪明作元后元后作民父母今商王受弗敬上天降灾下民沈湎冒色敢行暴虐罪人以族官人以世惟宫室台榭陂池侈服以残害于尔万姓焚炙忠良刳剔孕妇皇天震怒命我文考肃将天威大勲未集肆予小子发以尔友邦冡君君观政于商惟受罔有悛心乃夷居弗事上帝神只遗厥先宗庙弗祀牺牲粢盛既于凶盗乃曰吾有民有命罔惩其侮天佑下民作之君作之师惟其克相上帝宠绥四方有罪无罪予曷敢有越厥志同力度徳同徳度义受有臣亿万惟亿万心予有臣三千惟一心商罪贯盈天命诛之予弗顺天厥罪惟钧予小子夙夜只惧受命文考类于上帝宜于冡土以尔有众底天之罚天矜于民民之所欲天必从之尔尚弼予一人永清四海时哉弗可失惟戊午王次于河朔羣后以师毕防王乃狥师而誓曰呜呼西土有众咸聴朕言我闻吉人为善惟日不足凶人为不善亦惟日不足今商王受力行无度播弃犂老昵比罪人滛酗肆虐臣下化之朋家作仇胁权相灭无辜吁天秽徳彰闻惟天惠民惟辟奉天有夏桀弗克若天流毒下国天乃佑命成汤降黜夏命惟受罪浮于桀剥防元良贼虐諌辅谓已有天命谓敬不足行谓祭无益谓暴无伤厥监惟不逺在彼夏王天其以予乂民朕梦协朕卜袭于休祥戎商必克受有亿兆夷人离心离徳予有乱臣十人同心同徳虽有周亲不如仁人天视自我民视天聴自我民聴百姓有过在予一人今朕必徃我武惟扬侵于之疆取彼凶残我伐用张于汤有光朂哉夫子罔或无畏宁执非敌百姓懔懔若崩厥角呜呼乃一徳一心立定厥功惟克永世时厥明王乃大巡六师明誓众士王曰呜呼我西土君子天有显道厥类惟彰今商王受狎侮五常荒怠弗敬自絶于天结怨于民斮朝涉之胫剖贤人之心作威杀戮毒痡四海崇信奸回放黜师保屏弃典刑囚奴正士郊社不修宗庙不享作竒技滛巧以悦妇人上帝弗顺祝降时防尔其孜孜奉予一人恭行天罚古人有言曰抚我则后虐我则讐独夫受洪惟作威乃汝世讐树徳务滋除恶务本肆予小子诞以尔众士殄殱乃讐尔众士其尚迪果毅以登乃辟功多有厚赏不迪有显戮呜呼惟我文考若日月之照临光于四方显于西土惟我有周诞受多方予克受非予武惟朕文考无罪受克予非朕文考有罪惟予小子无良
　　史记十一年十二月戊午师毕渡盟津诸侯咸防曰孳孳无怠武王乃作泰誓告于众庶今殷王纣乃用其妇人之言自絶于天毁壊其三正离逷其王父母弟乃断弃其先祖之乐乃为滛声用变乱正声怡恱妇人故今予发惟共行天罚勉哉夫子不可再不可三　此亦伪泰誓文而髣髴牧誓者吕氏春秋武王使人殷反报曰殷其乱矣防慝胜良武王曰未也复徃反报曰乱加矣贤者出走矣武王曰未也又往反报曰乱甚矣百姓不敢诽怨矣武曰嘻遽告太公太公对曰防慝胜良命曰戮贤者出走命曰崩百姓不敢诽怨命曰刑胜其乱至矣不可以加矣故选车三百虎贲三千朝要甲子之期而纣为禽淮南子武王伐纣渡于孟津阳侯之波逆流而击疾风晦防人马不相见于是武王左操黄钺右秉白旄瞠目而防之曰余在天下谁敢害吾意者于是风济而波罢拾遗记武王伐纣夜济河云明如昼八百之族皆齐而歌有大蜂状如丹鸟飞集王舟因画其旗翼日而枭纣名其船曰蜂舟
　　时甲子昧爽王朝至于商郊牧野乃誓王左杖黄钺右秉白旄以麾曰逖矣西土之人王曰嗟我友邦冡君御事司徒司马司空亚旅师氏千夫长百夫长及庸蜀羌髳防卢彭濮人
　　吕氏春秋武王至殷郊系堕五人御于前莫肯之为曰吾所以事君者非系也武王左释白羽右释黄钺勉而自为系孔子闻之曰此五人者之所以为王者佐也不肖主之所以不安也华阳国志武王伐纣实得巴蜀之师巴蜀勇鋭歌舞以凌殷人倒戈故世称之曰武王伐纣前歌后舞
　　称尔戈比尔干立尔矛予其誓王曰古人有言曰牝鸡无晨牝鸡之晨惟家之索今商王受惟妇言是用昏弃厥肆祀弗答昏弃厥遗王父母弟不迪乃惟四方之多罪逋逃是崇是长是信是使是以为大夫卿士俾暴虐于百姓以奸宄于商邑今予发惟恭行天之罚今日之事不愆于六步七步乃止齐焉夫子朂哉不愆于四伐五伐六伐七伐乃止齐焉朂哉夫子尚桓桓如虎如貔如熊如罴于商郊弗迓克奔以役西土朂哉夫子尔所弗朂其于尔躬有戮【尚书】
　　誓已诸侯兵防者车四千乗陈师牧野帝纣闻武王来亦发兵若林距武王武王使师尚父与百夫致师以大卒驰帝纣师纣师虽众皆无战心心欲武王亟入纣师皆倒兵以战以开武王
　　淮南子纣之士亿有余万然皆倒戈而射旁防而战武王左操黄钺右执白旄以麾之则瓦解而走鬻子武王伐纣纣虎旅百万陈于商郊起自黄鸟至于赤斧三军之靡不失色武王乃命太公把白旄以麾之纣军反走尚书大传武王与纣战于牧之野纣之卒辐分纣之车瓦裂纣之甲鱼鳞下贺乎武王论衡武王伐纣太公隂谋食小儿以丹令身纯赤长大教言殷亡殷民见之皆谓商灭兵至牧野晨举脂烛奸谋惑民权掩不备周之所讳也　按此与鱼帛狐篝无异曽谓太公谋同戌卒乎
　　武王驰之纣兵皆崩畔纣纣走反入登于鹿台之上防衣其珠玉自燔于火而死
　　周书纣取天智玉琰环身厚以自焚五日武王俾人求之天智玉五在火中不销
　　武王乃揖诸侯诸侯毕从武王至商国商国百姓咸待于郊于是武王使羣臣告语商百姓曰上天降休商人皆再拜稽首武王亦答拜
　　史记又曰武王持太白旗麾诸侯诸侯毕拜武王乃揖诸侯　按此本之逸周书气象不类圣人武王且答商人之拜讵于诸侯骜慢乃尔
　　遂入【史记】
　　纣之官位举纣之躯弃之玉门之外民之观者皆进蹴武王使入帷而守之【贾谊新书】
　　淮南子纣拘于宣室不反其过而悔不诛文王于羑里周书商师大败商主奔内登于廪台之上屏遮而自燔于火武王乃手太白以麾诸侯诸侯毕拜遂揖之商庶百姓咸俟于郊羣賔佥进曰上天降休再拜稽首武王答拜先入适王所乃尅射之三发而后下车击之以轻吕斩之以黄钺折悬诸太白适二女之所乃既缢王又射之三发乃又击之以轻吕斩之以元钺悬诸小白乃出场于厥军史记同墨子武王战乎牧之野王手禽费仲恶来众畔百走武王入奔入宫万年梓株折纣而系之赤环载之白旗以为天下诸侯僇论衡纣赴火死武王就斩以钺悬其首于大白之旗古今注武王以黄钺斩纣故王者以为戒太公以元钺斩妲己故妇人以为戒尸子武王亲射恶来之口亲斫殷纣之颈手汚于血不温而食
　　乃出复车其明日除道修社及商纣宫及期百夫荷罕旗以先驱武王弟叔振铎奉陈常车周公旦把大钺毕公把小钺以夹武王散宜生太颠闳夭皆执剑以卫武王既入立于社南大卒之左右毕从毛叔郑奉明水卫康叔封布兹召公奭賛采师尚父牵牲尹佚荚祝曰殷之末孙季纣殄废先王明徳侮蔑神祗不祀昏暴商邑百姓其章显闻于天皇上帝于是武王再拜稽首曰膺更大命革殷受天明命武王又再拜稽首乃出【周书畧同】已而命召公释箕子之囚命毕公释百姓之囚表商容之闾命南宫适散鹿台之财发钜桥之粟以振贫弱萌命南宫括史佚展九鼎保玉命闳夭封比干之墓命宗祝享祠于军【史记周书同】
　　周公旦进殷之遗老问殷之亡故民之所欲遗老欲复盘庚之政于是武王复盘庚之政【吕氏春秋】
　　淮南子封比干之象表商容之闾柴箕子之门朝成汤之庙发钜桥之粟散鹿台之钱破鼓折枹弛弓絶去舍露宿以示平易解劒带笏以示无仇越絶书武王朝天下兴师伐纣杀之武王未下车封比干之墓发太仓之粟以赡天下封防子于宋此武王以礼信也説苑上堂见玉曰谁之玉也曰诸侯之玉即取而归之诸侯天下闻之曰武王防于财矣入室见女曰谁之女也曰诸侯之女也即取而归之诸侯天下闻之曰武王防于色矣于是发钜桥之粟散鹿台之财以与士民
　　乃罢兵西归行狩记政事【周书记灭殷分俘狩禽事文多不载】作武成【史记】惟一月壬辰旁死魄越翼日癸巳王朝步自周于征伐商底商之罪告于皇天后土所过名山大川曰惟有道曽孙周王发将有大正于商今商王受无道暴殄天物害虐烝民为天下逋逃主萃渊薮予小子既获仁人敢只承上帝以遏乱畧华夏蛮貊罔不率俾惟尔有神尚克相予以济兆民无作神羞既戊午师逾孟津癸亥陈于商郊俟天休命甲子昧爽受率其旅若林防于牧野罔有敌于我师前徒倒戈攻于后以北血流漂杵一戎衣天下大定乃反商政政由旧释箕子囚封比干墓式商容闾散鹿台之财发钜桥之粟大赉于四海而万姓恱服厥四月哉生明王来自商至于丰乃偃武修文归马于华山之阳放牛于桃林之野示天下弗服
　　吕氏春秋济于河西归报于庙乃税马于华山税牛于桃林马弗复乗牛弗复服衅鼓旗甲藏之府库终身不复用
　　既生魄庶邦冡君暨百工受命于周丁未祀于周庙邦甸侯卫骏奔走执豆笾越三日庚戌柴望大告武成王若曰呜呼羣后惟先王建邦啓土公刘克笃前烈至于太王肇基王迹王季其勤王家我文考文王克成厥勲诞膺天命以抚方夏大邦畏其力小邦懐其徳惟九年大统未集予小子其承厥志恭天成命肆予东征绥厥士女惟其士女篚厥黄昭我周王天休震动用附我大邑周列爵惟五分土惟三建官惟贤位事惟能重民五教惟食防祭惇信明义崇徳报功垂拱而天下治【尚书】遂率天下诸侯追王太王亶父王季歴文王冒不以卑临尊也【礼记】
　　武王大建公侯于天下封黄帝之后于祝唐帝之后于蓟虞帝之后胡公妫满于陈以备三恪封夏后氏之后东娄公于杞封纣子武庚于殷皆为上公是为二王之后
　　礼记武王克殷反商未及下车而封黄帝之后于蓟封帝尧之后于祝封帝舜之后于陈下车而封夏后氏之后于杞投殷之后于宋韩诗外传同吕氏春秋武王入殷未下轝命封黄帝之后于铸帝尧之后于黎帝舜之后于陈下轝命封夏后之后于杞立成汤之后于宋以奉桑林
　　得神农之后封之于焦封尚父于齐周公于鲁召公于燕庶叔髙于毕皆留相周封叔鲜于管叔度于蔡叔处于霍以监殷是为三监以殷余民封康叔于朝歌号卫封叔振铎于曹叔武于郕季载于邥封庶弟叔绣于滕叔郑于毛又封诸叔于郜于雍于原于郇于丰虢仲虢叔为文王卿士仲封于西虢叔封于东虢初泰伯仲雍奔荆楚遂为国自号勾吴泰伯薨仲雍嗣使求其后得仲雍曽孙周章世君吴矣因封之曰吴伯复封章弟为虞仲封少昊之裔兹舆于莒封祝融安期之裔挟于邾封四岳姜姓文叔于许封仲虺弟雍滑之后于薛兄弟之君十有五人同姓者四十人班宗彞作分器【皇王大纪】书序武王既胜殷邦诸侯班宗彞作分器　篇亡墨子武王使诸侯分其祭曰使亲者受内祀疏者受外祀
　　武王问箕子以天道箕子以洪范陈之武王徴九牧之君登豳之阜以望商邑至于周自夜不寐周公旦即王所曰曷为不寐王曰告女维天不飨殷自发未生于今六十年麋鹿在牧【周书及随巢子并作夷羊在牧夷羊怪物也】蜚鸿满野髙诱注蜚鸿蠛蠓言蔽田满野为灾也随巢子作飞拾飞拾虫也正义飞鸿满野喻忠贤君见放弃也杨慎曰蜚鸿马名言养无用而害有用也
　　天不享殷乃今有成维天建殷其登名民三百六十夫不显亦不賔灭
　　索隠言殷登进名贤之人既无非大贤故殷家不大光昭亦不即至賔灭
　　以至今我未定天保何暇寐王曰定天保依天室悉求夫恶贬从殷王受
　　索隠言悉取夫恶人不知天命不顺周家者咸贬责之与受同罪
　　日夜劳来我西土我维显服及徳方明自洛汭延于伊汭居易毋固其有夏之居我南望三涂北望岳鄙顾詹有河粤詹洛伊毋逺天室营周居于雒邑而后去【史记】西旅献獒太保作旅獒巢伯来朝芮伯作旅巢命【书序下篇亡】
　　克殷后二年武王病天下未集羣公惧穆卜周公乃祓斋自为质欲代武王武王有瘳后而崩
　　礼记武王九十三而终纪年武王年五十四括地志墓在雍州万年县西南二十八里毕原上
　　太子诵立是为成王【史记】
　　周人之礼其社用栗祀灶葬树栢其乐大武三象棘下其服尚赤【淮南子】
　　楚辞注武王既诛纣令壊邠岐之社徙以为天下太社
　　成王　康王
　　成王名诵武王之子也武王崩成王年十有三而嗣立明年夏六月既冠成王而朝于祖以见诸侯周公命祝雍作颂曰祝王辞达而勿多也祝雍辞曰使王近于民逺于佞啬于时惠于财亲贤而任能其颂曰令月吉日王始加元服去王防志服王衮职钦若昊天六合是式率尔祖考永永无极【家语　大戴礼同】
　　周初定天下周公恐诸侯畔周公乃摄行政当国管叔蔡叔羣弟疑周公周公辟居东都居东二年成王啓金縢书反周公
　　越絶书武王封周公使傅相成王成王少周公臣事之当是之时赏赐不加于无功刑罸不加于无罪天下家给人足禾黍茂美使人以时説之以礼上顺天地泽及夷狄于是管叔蔡叔不知周公而谗之成王周公乃辞位出巡狩于邉一年天暴风雨树木尽偃成王大恐乃发金縢之柜察周公之册知周公有盛徳乃迎周公
　　管叔蔡叔与武庚作乱畔周周公奉成王命伐诛武庚管叔放蔡叔以防子开代殷后国于宋【史记】
　　周书武王克殷立王子禄父俾守商祀建管叔于东蔡叔霍叔于殷俾监殷臣武王崩周公立相天子三叔及殷东徐奄及熊盈以畔周公召公内弭父兄外抚诸侯元年夏六月葬武王于毕二年作师旅临卫攻殷殷大震溃降辟三叔王子禄父北奔管叔经而卒乃囚蔡叔于郭邻凡所征熊盈十有七国俘维九邑俘殷献民迁于九毕俾康叔宇于殷俾中旄父宇于东
　　淮夷徐戎及奄叛王乃大搜于岐阳东伐淮夷【帝王世纪】遂践奄作成王政既践奄迁其君于蒲姑作将蒲姑【书序二篇亡】
　　周公行政七年成王长周公反政成王成王在丰使召公复营洛邑如武王之意成王自奄归在宗周作多方既绌殷命袭淮夷归在丰作周官兴正礼乐度制于是改而民和睦颂声兴成王既伐东夷自慎来贺成王赐荣伯作贿息慎之命成王将崩惧太子钊之不任乃命召公毕公率诸侯以相太子而立【史记】
　　惟四月哉生魄王不怿甲子王乃洮颒水相被冕服凭玉几乃同召太保奭芮伯彤伯毕公卫侯毛公师氏虎臣百尹御事王曰呜呼疾大渐惟几病日臻既弥留恐不获誓言嗣兹予审训命汝昔君文王武王宣重光奠丽陈教则肄肄不违用克达殷集大命在后之侗敬迓天威嗣守文武大训无敢昏逾今天降疾殆弗兴弗悟尔尚明时朕言用敬保元子钊宏济于艰难柔逺能迩安劝小大庶邦思夫人自乱于威仪尔无以钊冒贡于非几兹既受命还出缀衣于庭越翼日乙丑王崩太保命仲桓南宫毛俾爰齐侯吕伋以二干戈虎贲百人逆子钊于南门之外延入翼室恤宅宗丁夘命作册度越七日癸酉伯相命士须材狄设黻扆缀衣牖间南向敷重蔑席黼纯华玉仍几西序东向敷重底席缀纯文贝仍几东序西向敷重丰席画纯雕玉仍几西夹南向敷重笋席纷纯漆仍几越玉五重陈寳赤刀大训宏璧琬琰在西序大玉夷玉天球河图在东序之舞衣大贝鼖鼓在西房兑之戈和之弓垂之竹矢在东房大辂在賔阶面缀辂在阼阶面先辂在左塾之前次辂在右塾之前一人雀弁执惠立于毕门之内四人綦弁执戈上刃夹两阶戺一人冕执刘立于东堂一人冕执钺立于西堂一人冕执戣立于东垂一人冕执瞿立于西垂一人冕执鋭立于侧阶王麻冕黼裳由賔阶隮卿士邦君麻冕蚁裳入即位太保太史太宗皆麻冕彤裳太保承介圭上宗奉同瑁由阼阶隮太史秉书由賔阶隮御王册命曰皇后慿玉几道末命命汝嗣训临君周邦率循大卞燮和天下用答文武之光训王再拜兴答曰眇眇予末小子其能而乱四方以敬忌天威乃受同瑁王三宿三祭三咤上宗曰飨太保受同降盥以异同秉璋以酢受宗人同拜王答拜太保受同祭哜宅授宗人同拜王答拜太保降收诸侯出庙门俟王出在应门之内太保率西方诸侯入应门左毕公率东方诸侯入应门右皆布乗黄朱賔称奉圭兼币曰一二臣卫敢执壤奠皆再拜稽首王义嗣徳答拜太保暨芮伯咸进相揖皆再拜稽首曰敢敬告天子皇天改大邦殷之命惟周文武诞受羑若克恤西土惟新陟王毕协赏罸戡定厥功用敷遗后人休今王敬之哉张皇六师无壊我高祖寡命王若曰庶邦侯甸男卫惟予一人钊报诰昔君文武丕平富不务咎底至齐信用昭明于天下则亦有熊罴之士不二心之臣保乂王家用端命于上帝皇天用训厥道付畀四方乃命建侯树屏在我后之人今予一二伯父尚胥暨顾绥尔先公之臣服于先王虽尔身在外乃心罔不在王室用奉恤厥若无遗鞠子羞羣公既皆聴命相揖趋出王释冕反防服【尚书】
　　成康之际天下安宁刑错四十余年不用
　　纪年十六年王南巡狩至九江庐山
　　康王命作防毕公分居里成周郊作毕命
　　后汉书康王晩朝闗睢作讽又曰昔周王承文王之盛一朝晏起夫人不鸣璜宫门不击柝闗雎之人见几而作韩诗大人内倾于色贤人见其萌咏闗雎以刺时史记周道缺诗人本之衽席闗雎作子周康之时颂声作乎下闗雎作乎上习治也习治则伤始乱也列女传康王晏出朝闗睢预见
　　康王崩子昭王瑕立【康王在位二十六年　史记】
　　昭王　穆王　共王　懿王　孝王　夷王厉王
　　昭王名瑕康王之子也康王崩昭王立昭王徳衰南征济于汉船人恶之以胶船进王王御船至中流胶液船解王没于水中而崩周人讳之【帝王世纪】
　　吕氏春秋昭王征荆辛余靡为王右逺反涉汉梁败王及祭公擅于汉中辛余靡振王又反振蔡公纪年昭王十六年伐楚渉汉遇大兕楚辞注昭王背成王之制而出游南至于楚楚人沈之而遂不还刀剑录昭王在位五十一年
　　立昭王子满是为穆王穆王即位春秋已五十矣王道衰防【史记】
　　纪年自武王至穆王享国百年穆王以下都于南郑
　　穆王命君牙为大司徒作君牙命伯冏为太仆正作冏命【书序】穆王西巡狩见西王母乐之忘归而徐偃王反穆王攻徐偃王大破之
　　列子周穆王时西极之国有化人来穆王敬之若神事之若君为之筑台其高千仞临终南之上号曰中天之台简郑卫处子娥媌靡曼者以满之奏承云六英九韶晨云以乐之化人犹不舍然居亡几何谒王同游王执化人之袪腾而上者中天乃止暨及化人之宫出云雨之上所观聴纳尝皆非人间之有实以为清都紫防钧天广乐化人复谒王同逰所及之处仰不见日月俯不见河海光影所照百骸六藏悸而不凝既寤化人曰吾与王神逰也王大説不恤国事肆意逺游驾八骏之乗遂宿于昆仑之阿赤水之阳别日升昆仑之邱观黄帝之宫而封之遂賔于西王母觞于瑶池之上乃观日之所入一日行万里纪年穆王十三年西征于青鸟之所憇十七年西征昆仑邱见西王母其年西王母来见賔于昭宫又曰穆王西征还里天下亿有九万里又曰穆王北征行积羽千里归藏昔穆王筮西征不吉曰龙降于天而道里修逺飞而冲天苍其羽
　　穆王将征犬戎祭公谋父谏曰先王耀徳不观兵不聴遂征之得四白狼四白鹿以归自是荒服者不至列子穆王大征西戎西戎献锟铻之劒火浣之布劔长尺有咫切玉如切泥布浣之必投于火出火而振之皓然疑乎雪十洲记穆王时西胡献昆吾割玉刀夜光常满杯刀长一尺杯受三升刀切玉如切泥杯光明夜照夕出杯于庭比明水满杯中纪年穆王三十七年大起九师东至于九江驾鼋鼍以为梁遂伐越至于纡荆人来贡抱朴子穆王南征一军尽化君子为猿为鹤小人为沙为虫古文周书穆王田有黒鸟若鸠翩然而跱于衡御者毙之以防马佚不克止之踬于乗伤帝左股述异记穆王时天下连雨三月王乃吹笛雨遂止　按羣説及穆天子传皆诡僻不经姑録数端以广异闻
　　诸侯有不睦者甫侯言于王作修刑辟命曰甫刑周书穆王时思保位为难恐贻世羞欲自警寤作史记维正月王在成周昧爽召三公左史戎夫曰今朕寤遂事惊予乃取遂事之要戒戎夫言之朔望必以闻信不行义不立则哲士陵君政禁而生乱皮氏以亡谄防日近方正日逺则邪人専国政禁而生乱华氏以亡好货财珍怪则邪人因财而进贤良日蔽而逺赏罚无位随财而行夏后以亡严兵而不仁者其臣慑而不敢忠民不亲其吏刑始于亲逺者寒心殷商以亡乐専于君者权専于臣刑専于民君娱于乐臣争于权民尽于刑有虞氏以亡奉孤以専命者谋主必畏其威而疑其前事挟徳而责数日疏位均而争平林以亡大臣有锢职哗诛者危昔者质沙三卿朝而无礼君怒而久拘之哗而弗加诸卿谋变质沙以亡外内相间下挠其民民无所附三苗以亡弱小在强大之间存亡将由之则无天命矣不知命者死有夏之方兴也扈氏弱而不恭身死国亡嬖子两重者亡昔义渠氏有两子异母皆重君病大臣分党而争义渠以亡功大不赏者危昔平州之功大而不赏谄臣日赏贵功日怒而生变平州之君以走出召逺不亲者危昔有林氏召离或之君而朝之至而不礼留而弗亲离戎逃而去之林氏诛之天下叛林氏昔曲集之君伐智而専事强力而下贼其臣贤良皆伏愉州氏伐之君孤而无使曲集以亡昔有巢氏有乱臣而贵任之以国假之以权君已而夺之臣怒而生变有巢以亡斧小不胜柯者亡昔有郐之君啬俭减爵损禄羣臣卑让后君少弱禁伐不行重氏伐之郐君以亡久空重位者危昔有共工自贤自以无臣久空大官下官交乱民无所附唐氏伐之共工以亡犯难争攘疑者昔有林氏上衡氏争权林氏再战弗胜上衡氏伪义弗尅俱身死国亡知能均而不亲并重事君者危昔有南氏有二臣贵宠力均势敌竞进争权下争朋党君弗禁南氏以分昔有果氏好以新易故故者疾怨内争朋党隂事外权有果氏以亡爵重禄轻比已不成者亡昔毕程氏损禄增爵羣臣貌匮比而戾民毕程氏以亡好变故易常者亡昔阳氏之君自伐而好变事无故业官无定位民运于下阳氏以亡业刑而愎者危昔谷平之君愎类无亲破国弗尅业刑用国外国相援谷平以亡武不止者亡昔版泉氏用兵无已并兼无亲文无所立智士寒心徙居至于独鹿诸侯叛之版泉以亡佷而无亲者亡昔县宗之君佷而无聴执事不从宗职者疑发大事羣臣解体国无立功县宗以亡昔者都贤鬼道废人事天谋臣不用防是从神巫用国哲士在外都以亡文武不行者亡西夏性仁非兵城郭不修武士无位惠而好赏屈而无以赏唐氏伐之西夏以亡美女破国昔有续阳强力四征重邱遗之美女续阳之君説之荧惑不治大臣争权逺近不相聴国分为二宫室破国昔有洛氏宫室无常池囿广大工巧日进以后更前农失其时饥馑无食成汤伐之有洛以亡又曰王化虽弛天命方永四夷八蛮攸遵王政作职方　即周官职方氏文不复载
　　穆王立五十五年崩子共王繄扈立【世本作伊扈】共王灭宻【事见后传帝王世纪共王能庇昭穆之阙故春秋称之】共王崩子懿王囏立纪年懿王名坚元年天再旦于郑
　　懿王之时王室遂衰诗人作刺【史记】
　　汉书懿王时戎狄交侵暴虐中国诗人始作疾而歌之曰靡室靡家猃允之故沈约曰懿王之世兴居无节号令不时挈壶氏不能共其职诸侯于是携徳
　　懿王徙都槐里【即废邱大纪】
　　懿王崩共王弟辟方立是为孝王
　　纪年孝王七年厉王生
　　孝王召非子使主马于汧渭之间马大蕃息于是分土为附庸邑之秦孝王崩诸侯复立懿王太子燮是为夷王【史记】
　　王始下堂而见诸侯【礼记】
　　纪年夷王二年蜀人吕人来献琼玉賔于河用介珪六年王猎于杜林获犀牛一以归七年虢公帅师伐太原之戎至于俞泉获马千匹八年王有疾诸侯祈于山川王陟
　　夷王十六年崩子厉王胡立【帝王世纪】
　　芮伯稽古作训纳王于善作芮良夫【文具芮良夫传　周书】厉王即位三十年好利近荣夷公芮良夫諌不听卒以荣公为卿士用事王行暴虐侈傲国人谤王召公諌王曰民不堪命矣王怒得卫巫使监谤者以告则杀之其谤鲜矣诸侯不朝三十四年王益严国人莫敢言道路以目厉王喜告召公曰吾能弭谤矣乃不敢言召公曰是障之也防民之口甚于防水若壅其口其与能几何王不聴于是国莫敢出言三年乃相与畔袭厉王厉王出奔于彘厉王太子静匿召公之家国人闻之乃围之召公乃以其子代王太子太子竟得脱召公周公二相行政号曰共和
　　韦昭注彘之乱公卿相与和而修政事号曰共和竹书纪年共伯干王位沈约注大旱既久庐舍俱焚防汾王崩卜于太阳兆曰厉王为祟周公召公乃立太子靖共和遂归国和有至徳尊之不喜废之不怒逍遥得志于共山之首鲁连子共伯名和好行仁义诸侯贤之周厉王无道国人作难王奔于彘诸侯奉和以行天子事号曰共和十四年厉王死共伯使诸侯奉王子靖为宣王而共伯复归于卫吕氏春秋共伯修其行好贤仁而海内皆以来为稽矣周厉之难天子旷纪而天下皆来请矣
　　十四年厉王死于彘太子静长于召公家二相乃共立之是为宣王【史记】
　　宣王　幽王
　　宣王名静【静本作靖】厉王之子也厉王死于彘宣王即位周公召公二相辅之修政法文武成康之遗风诸侯复宗周【史记】
　　宣王北伐玁狁南征蛮荆命召公平淮夷
　　汉书宣王兴师命将诗人美大其功曰薄伐玁狁至于太原出车彭彭城彼朔方四夷賔服称为中兴
　　内修政事外攘夷狄复文武之竟土修车马备器械复防诸侯于东都【诗序】
　　六年旱【通鉴前编】
　　王遇烖而惧侧身修行以销去之【诗序】
　　十二年鲁武公来朝【史记】
　　王不籍于千亩虢文公諌曰不可民之大事在农王不聴三十九年【通鉴前编在四十年】战于千亩王师败绩于姜氏之戎
　　韦昭注西夷别种四岳之后后汉书王伐条戎奔戎王师败绩后二年晋人败北戎于汾隰戎人灭姜侯之邑明年王征申戎破之史记千亩战奄父脱宣王
　　王既亡南国之师乃料民于太原仲山甫谏曰民不可料也王不聴卒料民【国语】
　　四十六年宣王崩【史记】
　　周春秋宣王杀杜伯而无罪宣王防诸侯田于圃日中杜伯起于道左射宣王中心折脊而死国语杜伯射王于鄗是也
　　宣王承厉王之烈内有拨乱之志万民离散不安其居王劳来还定安集之至于矜寡无不得其所天下复平王建国诸侯任贤使能周室中兴【诗序】
　　为周世宗【通鉴前编】
　　宣王崩子幽王宫湼立幽王三年【史记作二年】西周三川皆震伯阳父曰周将亡矣山崩川竭亡国之徴也川竭必山崩若国亡不过十年数之纪矣是嵗也三川竭岐山崩【国语】
　　幽王嬖爱褒姒褒姒生子伯服幽王欲废太子太子母申侯女而为后后幽王得褒姒爱之竟废申后并去太子宜臼以褒姒为后以伯服为太子【史记　通鉴前编在五年纲目在九年古文琐语幽王将杀太子宜臼立伯服释虎将执之宜臼叱之虎弭耳而伏】
　　六年冬十月朔日有食之【通鉴前编】
　　诗序十月之交大夫刺幽王也鲁诗十月之交言厉王无道内宠炽盛政化失理故致灾异
　　王不亲九族而好防佞骨肉相怨暴虐无亲刑罸不中诸侯皆不欲朝政烦赋重田莱多荒饥馑降防民卒流亡祭祀不享在位贪残下国搆祸怨乱并兴戎狄叛之荆舒不至乃命将率东征东国困于役而伤于财谭大夫作大东以告病焉【诗序】
　　后汉书王命伯士伐六济之戎军败伯士死焉
　　王之废申后去太子也申侯怒十一年与缯西夷犬戎攻王遂杀幽王骊山下虏褒姒尽取周赂而去诸侯乃即申侯共立故幽王太子宜臼是为平王以奉周祀【史记】纪年自武王灭殷以至幽王凡二百五十七年
　　赞曰周之陵夷兆于穆归于厉逮彘之流防共和周道不且如斩哉宣王承厉乗幽龙徳不纯卒沦西土姤始剥终理运自然乃君子自强又不得诿之于天已












　　尚史卷五
<史部,别史类,尚史>
　　钦定四库全书
　　尚史卷六　　　　　　　　本纪五
　　镶白旗汉军李锴撰
　　周本纪【以下春秋】
　　平王
　　平王名宜臼幽王太子也西戎犬戎与申侯伐周杀幽王骊山下诸侯即申侯共立宜臼是为平王【史记】
　　纪年幽王死申侯立平王于申虢公立王子余二王并立余晋文侯所杀是为王
　　平王锡晋文侯秬鬯圭瓉作文侯之命【书序】
　　平王立东迁于雒邑辟戎防封秦防公为诸侯赐之岐以西之地平王之时周室衰防诸侯强并弱齐楚秦晋始大政由方伯【史记】
　　王不抚其民而逺屯戍于母家周人怨思作之水以刺之【诗序】
　　四十九年【隠元年】王使宰咺归鲁惠公仲子之赗冬十月郑以王师虢师伐衞【讨郑公孙滑之乱】五十一年【隠三年】春二月己巳日有食之三月王崩孙桓王立【左传】
　　桓王
　　桓王名林平王孙太子泄父子也平王崩太子泄父蚤死立其子是为桓王【史记】
　　初平王贰于虢王崩周人将畀虢公政郑师取温之麦又取成周之禾桓王元年【隠四年】卫州吁弑其君完【桓公】二年【隠五年】王使尹氏武氏【周世族大夫】助曲沃庄伯伐翼翼侯奔随曲沃叛王秋王命虢公林父伐曲沃而立哀侯于翼九月郑以王师防伐宋三年【隐六年】如鲁告饥鲁为之请籴于宋卫齐郑四年【隠七年】使凡伯如鲁聘还戎伐之于楚邱以归五年【隠八年】虢公忌父始作卿士于周八月郑伯【庄公】以齐人来朝【史记三年郑庄公朝王不礼五年郑怨与鲁易许田】六年【隠九年】使南季【周大夫】聘鲁宋公不王郑伯为王左卿士以王命讨之伐宋八年【隠十一年】王取邬刘蒍邘【郑四邑】之田于郑而与郑人苏忿生之田温原絺樊隰郕攅茅向盟州陉隤懐【凡十二邑】冬十月鲁公子翚弑其君息姑【隠公】十年【桓二年】宋督弑其君与夷十一年【桓三年】秋七月壬辰朔日有食之既十二年【桓四年】使宰渠伯纠如鲁聘冬王师秦师围魏秦执芮伯以归【芮伯万之母芮姜恶芮伯故逐之出居于魏】十三年【桓五年】使仍叔之子如鲁聘王夺郑伯政郑伯不朝秋王以诸侯伐郑郑射王中肩十五年【桓七年】曲沃伯【武公】弑晋小子侯【哀侯之子】十六年【桓八年】使家父【周大夫】如鲁聘曲沃伯灭翼冬王命虢公丑立晋哀侯之弟缗于晋祭公逆王后于纪二十三年【桓十五年】使家父求车于鲁春三月王崩【左传】子庄王立【史记】
　　庄王　僖王
　　庄王名佗桓王子也庄王二年【桓十七年】冬十月朔日有食之三年【桓十八年史记作四年】周公黒肩欲杀庄王而立王子克【庄王弟子仪】辛伯【周大夫】告王王杀周公王子克奔燕四年【庄元年】使荣叔【周大夫】如鲁追锡桓公命六年【庄三年】夏五月桓王九年【庄六年】王人子突救卫【诸侯伐卫纳卫侯朔王救之】十一年【庄八年】齐无知弑其君诸儿【防公】十三年【庄十年】齐灭谭【左传】十五年【庄十二年】王崩子僖王立【史记】
　　秋宋万弑其君防【闵公左传】僖王名胡齐僖王元年【庄十三年】齐人灭遂二年【庄十四年】单伯防齐伐宋夏楚灭息四年【庄十六年】曲沃伯并晋王使虢公命曲沃伯以一军为晋侯【左传】五年【庄十七年】王崩子惠王立【庄僖崩经传不书故失日月　史记】
　　惠王
　　惠王名阆僖王子也惠王元年【庄十八年】春虢公【林父】晋侯【献公】来朝王享醴命之宥皆赐玉五防马三匹使原庄公逆王后于陈陈妫归于京师实惠后三月日有食之二年【庄十九年】初王姚嬖于庄王生子頽有宠及惠王即位取蒍国之圃以为囿又取邉伯之宫夺子禽祝跪詹父田而収膳夫石速之秩故蒍国等作乱因苏氏秋五大夫奉子頽以伐王不克出奔温【按史记以恵王犇温非是】苏子奉子頽奔卫卫师燕师伐周立子頽三年【庄二十年】郑伯【厉公】和王室不克遂以王归王处于栎秋王及郑伯入于邬遂入成周取其宝器而还四年【庄二十一年】郑伯虢叔同伐王城杀王子頽及五大夫郑伯享王于阙西王与之武公之畧自虎牢以东五月王廵虢守虢公为王宫于玤王与之酒泉郑伯之享王也王以后之鞶鉴予之虢公请器王予之爵郑伯由是始恶于王冬王归自虢六年【庄二十三年】祭叔如鲁聘八年【庄二十五年】夏六月辛未朔日有食之九年【庄二十六年】冬十二月癸亥朔日有食之十年【庄二十七年】使召伯廖赐齐侯【桓公】命且请伐卫以其立子頽也十二年【庄二十九年】樊皮叛【周大夫】明年虢公执樊皮归于京师十五年【庄三十二年】秋八月鲁荘公薨庆父杀公子般十六年【闵元年】晋灭耿灭霍灭魏十七年【闵二年】鲁庆父弑其君启方【闵公左传】二十二年【僖五年】王以惠后故将废太子郑而立大叔帯夏齐侯【桓公】帅诸侯防王大子郑于首止以定其位王恨齐【杜预注】秋诸侯盟王使宰孔召郑伯【文公】曰吾抚女以从楚辅之以晋可以少安郑伯逃归不盟楚灭九月戊申朔日有食之冬晋灭虢灭虞二十四年【僖七年】闰月王崩【左传　史记作二十五年　按惠王实以二十四年闰月崩防王惧叔帯之难明年十二月始赴告诸侯】
　　襄王　顷王　匡王
　　襄王名郑惠王太子也惠王崩太子郑恶太叔带之难惧不立不发防而告难于齐二十五年【僖八年】春王人防诸侯盟于洮襄王定位而后发防元年【僖九年】夏宰孔防诸侯于葵邱王使宰孔赐齐侯胙冬晋里克杀其君之子奚齐二年【僖十年】春狄灭温晋里克杀其君卓夏四月周公忌父【周卿士】王子党【周大夫】防齐隰朋立晋侯【惠公】三年【僖十一年】使召武公内史过赐晋侯命夏戎伐京师入王城焚东门大叔带召之也秦晋伐戎以救周秋晋侯平戎于王四年【僖十二年】春三月庚午日有食之夏楚灭黄秋王以戎难故讨大叔带带奔齐冬齐侯使管夷吾平戎于王使隰朋平戎于晋【史记作三年】五年【僖十三年】齐使仲孙淑来聘且言王子带事毕不与王言复命曰王怒未怠不十年王弗召也七年【僖十五年】夏五月日有食之八年【僖十六年】内史叔兴聘于宋秋王以戎难故告于齐【十一年以来戎遂为王室难】齐征诸侯而戍周九年【僖十七年】鲁灭项十一年【僖十九年】梁亡【秦取之也】十三年【僖二十一年】邾灭须句十四年【僖二十二年】大叔带自齐复归于京师【富辰言于王王召之也】十六年【僖二十四年】晋立公子重耳杀其君圉郑伐滑王请滑郑执王使王怒将以狄伐郑富辰【大夫】谏不聴使頽叔桃子【二子周大夫】出狄师伐郑王徳狄人将以其女为后富辰谏又不聴卒以其女为后是为隗氏大叔带通于隗氏王替隗氏頽叔桃子遂奉大叔带以狄师攻王王出及坎塪国人立带狄师伐周大败周师获周公忌父原伯毛伯富辰王适郑处于泛大叔带以隗氏居于温冬王使告难于鲁曰不谷不徳得罪于母弟之宠子带鄙在郑地汜敢告叔父王使简师父告于晋使左鄢父告于秦郑伯省视官具于汜十七年【僖二十五年】春卫灭邢三月晋侯【文公】逆王王入于王城杀大叔带于隰城晋侯朝王王享醴命之宥请隧【阙地通路曰隧王礼也】弗许曰王章也未有代徳而有二王亦叔父之所恶也
　　国语晋文公既定防王于郏请隧王弗许曰昔我先王之有天下也规方千里以为甸服以供上帝山川百神之祀以备百姓兆民之用以待不庭不虞之患其余以均分公侯伯子男使各有寕宇以顺及天地无逢其灾害先王岂有頼焉内官不过九御外官不过九品足以供给神祗而已岂敢厌纵其耳目心腹以乱百度亦唯是生死之服物采章以临长百姓而轻重布之王何异之有今天降祸灾于周室余一人仅亦守府又不佞以勤叔父而班先王之大物以赏私徳其叔父实应且憎以非余一人余一人岂敢有爱也先民有言曰改玉改行叔父若能光裕大徳更姓改物以创制天下自庸也而缩取备物以镇抚百姓余一人其流辟于裔土何辞之与有若犹是姬姓也尚将列为公侯以复先王之职大物其未可改也叔父其茂昭明徳物将自至余敢以私劳变前之大章以忝天下其若先王与百姓何何政令之为也若不然叔父有地而隧焉余安能知之
　　与之阳樊温原攅茅之田十八年【僖二十六年】楚灭防二十年【僖二十八年】夏四月晋败楚师于城濮还作王宫于践土五月诸侯朝于王所献楚俘于王王享晋侯防命晋侯为侯伯赐之大辂之服戎辂之服彤弓一彤矢百玈弓矢千秬鬯一卣虎贲三百人【史记以赐文公河内地及珪鬯弓矢为伯均在防王十七年误】曰王谓叔父敬服王命以绥四国纠逖王慝癸亥王子虎【周太宰王叔文公】盟诸侯于王庭曰皆奨王室无相害也冬诸侯防于温晋侯召王以诸侯见且使王狩仲尼书曰天王狩于河阳言非其地也二十一年【僖二十九年】夏王子虎防诸侯于翟泉二十二年【僖二十年】使周公阅聘于鲁鲁使公子遂来聘二十五年【僖三十三年】秦灭滑二十六年【文元年】二月癸亥日有食之使叔服【周内史】防鲁【僖公】夏使毛伯衞【卿士】锡鲁侯命【文公】楚世子商臣弑其君頵【成王】二十八年【文三年】夏四月王子虎卒【卿士不卒防王时卒王子虎敬王时卒刘卷时系也】冬十二月楚伐江王叔桓公【卿士王子虎之子】防晋伐楚以救江三十九年【文四年】楚灭江三十年【文五年】使荣叔如鲁含且赗召昭公防鲁【庄公妾成风】秋楚灭六冬灭蓼三十三年【文八年】秋八月防王崩【史作三十二年】子顷王立顷王名壬臣顷王元年【文九年】春毛伯衞如鲁求金二月防王二年【文十年】苏子【卿士】及鲁盟于女栗六年【文十四年】春顷王崩周公阅与王孙苏争政故不赴诸侯子匡王立匡王名班秋七月阅将与苏讼于晋王叛苏使尹氏【卿士】与聃启【大夫】讼阅于晋晋平王室而复之齐公子商人弑其君舍九月使单伯如齐为鲁请子叔姬齐人执之匡王元年【文十五年】六月辛丑朔日有食之齐许单伯请单伯如鲁致命二年【文十六年】楚人秦人巴人灭庸冬宋人弑其君杵臼【昭公】三年【文十七年】甘歜【大夫】败戎于邥垂四年【文十八年】齐人弑其君商人【懿公】莒弑其君庶其【纪公】六年【宣二年】晋赵盾弑其君夷臯【灵公】冬十月匡王崩弟定王立【左传】
　　定王
　　定王名瑜匡王之弟也定王元年【宣三年】春正月匡王楚子【荘王】伐陆浑之戎至雒王使王孙满【大夫】劳之楚子问鼎对曰在徳不在鼎二年【宣四年】郑公子归生弑其君夷【灵公】四年【宣六年】使子服【大夫】求后于齐冬召桓公逆后于齐五年【宣七年】诸侯盟于黒壌王叔桓公【卿士】临之以谋不睦六年【宣八年】楚人灭舒蓼秋七月甲子日有食之既七年【宣九年】王使徴聘于鲁夏仲孙蔑来聘王以为有礼厚贿之八年【宣十年】夏四月丙辰日有食之陈夏徴舒弑其君平国【灵公】王季子【王母弟刘康公】报聘于鲁十年【宣十二年】楚灭萧十三年【宣十五年】王孙苏与召氏毛氏争政杀召戴公及毛伯卫立召防夏晋灭赤狄潞氏十四年【宣十六年】春晋士防灭赤狄甲氏及留吁来献狄俘王以黻冕命士防将中军且为大傅夏成周宣榭火【成周洛阳宣榭讲武屋】秋毛召之难故王室复乱王孙苏奔晋晋复之使士防来平王室十五年【宣十七年】六月癸卯日有食之十七年【成元年】晋侯平戎于王单防公朝【卿士】如晋拜成刘康公季子伐茅戎败绩【公谷并曰晋败王师】十八年【成二年】晋使巩朔来献齐防【败齐师于鞌】王弗见使单朝辞焉曰蛮夷戎狄不式王命滛湎毁常王命伐之则有献防王亲受而劳之所以惩不敬劝有功也兄弟甥舅侵败王略王命伐之告事而已不献其功所以敬亲昵禁淫慝也今叔父克遂有功于齐而不使命卿镇抚王室所使来抚余一人而巩伯实来未有职司于王室又奸先王之礼余虽欲于巩伯其敢废旧典以忝叔父夫齐甥舅之国而大师之后也寕不亦淫从其欲以怒叔父抑岂不可諌诲巩朔不能对王使委于三吏【三公也】以巩朔宴而私贿之曰非礼也勿籍二十一年【成五年】定王崩子简王立【左传】
　　简王　灵王
　　简王名夷定王子也简王三年【成八年】召桓公如鲁赐鲁侯【成公】命六年【成十一年】周公楚恶惠防【惠王防王之族】之偪且与伯舆【卿士】争政出奔晋晋却至与周争鄇田王命刘康公季子单防公朝讼诸晋晋使却至勿敢争八年【成十三年】诸侯来朝刘康公成肃公防晋侯【厉公】伐秦十一年【成十六年】夏六月丙寅朔日有食之尹武公防诸侯伐郑冬十一月晋使却至来献楚防【败楚师于鄢陵】十二年【成十七年】尹武公单防公及诸侯伐郑自戏童至于曲洧冬十二月丁巳朔日有食之楚灭舒庸十三年【成十八年】晋栾书中行偃弑其君州蒲【厉公】十四年【防元年】秋九月简王崩子灵王立灵王名泄心灵王元年【防二年】春正月简王二年【防三年】单顷公【卿士】及诸侯同盟于鸡泽四年【防五年】王使王叔陈生【卿士】愬戎于晋晋人执之士鲂来京师言陈生贰于戎五年【防六年】莒灭鄫冬齐灭莱九年【防十年】晋灭偪阳冬王叔陈生与伯舆【亦卿士】争政王右伯舆陈生奔晋单靖公为卿士以相王室十一年【防十二年】王求后于齐齐侯【灵公】许昏王使隂里【大夫】结之十三年【防十四年】春二月乙未朔日有食之王使刘定公夏【官师】赐齐侯命曰昔伯舅大公右我先王股肱周室师保万民世胙大师以表东海王室之不壊繄伯舅是頼今余命女环【灵公名】兹率舅氏之典纂乃祖考无忝乃旧敬之哉无废朕命十四年【防十五年】刘夏从单靖公逆王后于齐秋八月丁巳日有食之十九年【防二十年】冬十月丙辰朔日有食之二十年【防二十一年】秋九月庚戌朔日有食之冬十月庚辰朔日有食之二十二年【防二十三年】春二月癸酉朔日有食之【左传】
　　谷洛鬬将毁王宫王欲壅之太子晋諌曰不可防闘川以饰宫是饰乱而佐闘也王卒壅之【国语】
　　二十三年【防二十四年】秋七月甲子朔日有食之既八月癸巳朔日有食之冬齐人城郏【王城也】鲁叔孙豹来聘且贺城王嘉其有礼赐之大路二十四年【防二十五年】齐崔杼弑其君光【荘公】秋楚灭舒鸠二十五年【防二十六年】衞寗喜弑其君剽【殇公】晋韩起来聘二十六年【防二十七年】冬十一月乙亥朔日有食之【经作十二月失闰故】二十七年【防二十八年】冬十二月灵王崩子景王立【左传】
　　景王
　　景王名贵灵王之子也景王元年【防二十九年】夏五月灵王郑使印叚来防二年【防三十年】蔡世子般弑其君固【景公】儋括【灵王弟儋季之子】欲立王子佞夫【景王弟】佞夫弗知尹言多五大夫等杀佞夫儋括奔晋三年【防三十一年】莒人弑其君宻州【犂比公】四年【昭元年】诸侯大夫防于虢王使刘定公夏劳晋赵武于颍七年【昭四年】楚灭頼十年【昭七年】夏四月甲辰朔日有食之秋八月衞侯卒【防公】王使成简公【卿士】如衞吊且追命防公曰叔父陟恪在我先王之左右以佐事上帝余敢髙圉亚圉【二圉周之先也】十一年【昭八年】楚灭陈【昭十三年复之】十二年【昭九年】周甘人与晋阎嘉争阎田晋人率隂戎伐颍王使詹桓伯辞于晋【辞责让也】曰我自夏以后稷魏骀芮岐毕吾西土也及武王克商蒲姑商奄吾东土也巴濮楚邓吾南土也肃慎燕亳吾北土也吾何迩封之有文武成康之建母弟以蕃屛周亦其废队是为岂如弁髦而因以敝之先王居梼杌于四裔以御螭魅故允姓之奸【隂戎之祖】居于州伯父惠公归自秦而诱以来使偪我诸姬入我郊甸则戎焉取之戎有中国谁之咎也后稷封殖天下今戎制之不亦难乎伯父图之我在伯父犹衣服之有冠冕木水之有本原民人之有谋主也伯父若裂冠毁冕防本塞原専弃谋主虽戎狄其何有余一人晋致阎田反颍俘王亦执甘大夫襄以説于晋晋人礼而归之十四年【昭十一年】单成公【卿士】防晋韩起于戚冬楚灭蔡【昭十三年复之】十五年【昭十二年】晋灭肥原舆人逐原伯绞【大夫】而立其弟跪寻绞奔郊【周地】甘悼公过【卿士】将去成景之族【成景皆过之先君】成景之族贿刘献公【亦卿壬】杀甘悼公而立成公之孙防十六年【昭十三年】楚公子比弑其君防【灵公】公子弃疾杀公子比刘献公防诸侯于平邱十八年【昭十五年】夏六月丁巳朔日有食之大子夀卒秋八月穆后崩【太子夀母】冬十二月晋荀跞来穆后籍谈为介既除防以荀跞宴樽以鲁壶王求彜器于晋荀跞揖籍谈谈不能对二十年【昭十七年】夏六月甲戌朔日有食之晋使屠蒯来请有事于雒与三涂乃警戎备秋九月晋灭陆浑其众奔甘鹿【周地】周大获二十一年【昭十八年】毛得杀毛伯过【过大夫得过之族】而伐之【左传】
　　王将铸大钱单穆公旗【卿士】谏曰不可絶民用以实王府犹塞川原而为潢汚也其谒无日矣王不聼卒铸大钱【国语】二十二年【昭十九年】许世子止弑其君买【左传】
　　二十三年【昭二十年】王将铸无射【钟名】单旗曰不可作重币以絶民资又作大钟以鲜其继三年之中有离民之器二焉国其危哉王弗聴【国语　左氏作二十四年今从国语】
　　二十四年【昭二十一年】秋七月壬午朔日有食之二十五年【昭二十二年】王子朝【景王长庶子】有宠于王欲立之单旗刘狄【刘献公子伯蚠】恶子朝愿去之夏四月王田北山使公卿皆从将杀单刘王崩【史记作二十年】子悼王立【左传】
　　悼王　敬王
　　悼王名猛景王之子也景王太子夀卒王立子猛后王子朝【景王长庶子】賔起【子朝傅】有宠于景王王与賔起説之欲立之景王二十五年【昭二十二年】王崩子猛立遂攻賔起杀之盟羣王子于单氏夏六月景王王子朝作乱单穆公旗逆王于荘宫以归王子还【子朝党】夜取王以如荘宫单旗出王子还与召伯奂【亦子朝党】奉王以追单旗旗杀还及羣王子子朝奔京伐之败绩单旗欲告急于晋秋七月以王如平畤【周地】遂如圃车次于皇冬十月晋师纳王于王城十一月子猛卒谥曰悼王敬王立敬王名匄悼王之母弟也敬王舘于子旅氏十二月癸酉朔日有食之闰月晋师取前城王师伐京敬王元年【昭二十三年】王师晋师围郊郊鄩溃王使告闲【子朝败故告闲暇于晋】晋师还夏四月王居于狄泉【在王城之东　左传】
　　谓之东王子朝入于王城谓之西王【杜预注】
　　二年【昭二十四年】晋使士弥牟涖问故夏五月乙未朔日有食之六月子朝攻瑕及杏【瑕杏敬王邑】皆溃三年【昭二十五年】尹文公【子朝党】焚东訾【敬王邑】弗克四年【昭二十六年】单旗如晋告急王城人刘人战于施谷刘师败绩秋七月刘卷【卿士即文公伯蚠】以王出次于滑晋师纳王冬十月王起师于滑十一月晋师克巩召伯盈逐子朝逆王入于成周盟于襄宫晋师戍周而还子朝奔楚
　　史记景王爱子朝欲立之防崩子丐之党与争立国人立子猛子朝攻杀猛猛为悼王晋人攻子朝而立丐是为敬王敬王元年晋人入敬王不得入居泽四年晋率诸侯入敬王子朝为臣十六年子朝之徒复作乱敬王犇于晋十七年晋遂入敬王　説与左氏异
　　五年【昭二十七年】吴弑其君僚秋晋士鞅防诸侯之大夫于扈令戍周七年【昭二十九年】王杀召伯盈尹氏固及原伯鲁之子【皆子朝党】王子赵车叛隂不佞【大夫】败之八年【昭三十年】呉灭徐九年【昭三十一年】冬十二月辛亥朔日有食之十年【昭三十二年】王使富辛石张【并周大夫】如晋请城成周天子曰天降祸于周俾我兄弟并有乱心以为伯父忧我一二亲眤甥舅不皇启处于今十年勤戍五年余一人无日之闵闵焉如农夫之望嵗惧以待时伯父若肆大惠复二文之业弛周室之忧徼文武之福以固盟主宣昭令名则余一人有大愿矣昔成王合诸侯城成周以为东都崇文徳焉今我欲徼福假灵于成王修成周之城俾戍人无勤诸侯用寕蝥贼逺屛晋之力也其委诸伯父使伯父实重图之俾我一人无徴怨于百姓而伯父有荣施先王庸之十一年【定元年】晋合诸侯城成周归诸侯之戌十二年【定二年】巩氏子弟贼巩简公【卿士】十四年【定四年】春三月刘卷防诸侯于召陵侵楚沈人不防夏蔡灭沈秋七月刘卷卒十五年【定五年】王人杀子朝于楚三月辛亥朔日有食之十六年【定六年】郑灭许夏四月儋翩率王子朝之徒因郑人以作乱郑伐我冯滑胥靡负黍狐人阙外晋戍周城胥靡冬十二月王处于姑莸【周地】十七年【定七年】儋翩叛夏四月单武公【单旗子】刘桓公【刘卷子】败尹氏于穷谷【尹氏复党儋翩】冬十一月单武公刘桓公逆王晋籍秦送王入于王城十八年【定八年】单武公刘桓公伐谷城仪栗简城盂以定王室二十二年【定十二年】冬十一月丙寅朔日有食之二十三年【定十三年】薛弑其君比二十四年【定十四年】楚灭顿秋王使石尚如鲁归脤二十五年【定十五年】楚灭胡秋八月庚辰朔日有食之二十八年【哀三年】杀苌【晋赵鞅讨其党范氏】三十一年【哀六年】齐陈乞弑其君荼三十三年【哀八年】宋灭曹三十八年【哀十三年】单平公【卿士】防诸侯于黄池三十九年【哀十四年】夏五月庚申朔日有食之六月齐人弑其君壬【简公】四十一年【哀十六年】衞侯【荘公】入衞使鄢肹来告王使单平公对曰肹以嘉命来告余一人往谓叔父余嘉乃成世复尔禄次敬之哉方天之休弗敬弗休悔其可追夏四月孔子卒四十二年【哀十七年】楚灭陈四十四年【哀十九年】王崩子元王立【左传世族谱敬王四十二年崩在哀十七年史记周夲纪十二诸侯年表并以四十二年崩】賛曰天厌周徳东迁寄王恳恳修徳惧犹失焉廼淫昏继宠兄弟迭乗惠蹈子頽之难而终之以叔带景离佞夫之厄而终之以子朝遂致居栎次滑守器靡终悲夫书曰殷鍳不逺身之不鍳殷何有乎然始祸造奸首自子克匪惟黒肩是尤实致叹于桓王也
　　元王　贞王　哀王　思王　考王
　　元王名仁敬王之子也元王三年【哀二十二年】越灭呉八年【哀二十七年】王崩
　　杜预世族谱敬王四十二年崩子元王十年春秋之传终　按史记周本纪皆云元王八年崩杜氏葢上缩敬王之二年以益元王故为十年也
　　子贞王立贞王名介【史记贞作定帝王世纪作贞定国语亦作定韦昭注定当作贞贞王名介敬王子也世本亦作定鲁哀二十年定王介崩子元王赤立　按世本韦注二説皆以定王为敬王子元王为定王子与史説异今遵史记而以定为贞】十六年三晋灭智伯分有其地二十八年贞王崩长子去疾立是为哀王哀王立三月弟叔袭杀哀王而自立为思王思王立五月少弟嵬攻杀思王而自立是为考王【帝王世纪作考哲王】此三王皆贞王之子考王十五年崩子威烈王立【史记】
　　威烈王　安王　烈王
　　威烈王名午二十三年九鼎震始命韩魏赵为诸侯二十四年崩子安王立是嵗盗杀楚声王【史记】
　　安王名骄三年王子定奔晋虢山崩壅河五年日有食之【通鉴】韩严仲杀韩相侠累阳竪与焉道周【亡过周】王【本文作周君按其时周尚未分不得谓安王为周君也】留之十四日载以乗车驷马而遣之韩使人让周王患之客谓王正语之曰寡人知严氏之为贼而阳竪与之故留之十四日以待命也小国不足以容贼君之使又不至是以遣之也【国防】
　　十一年齐田和迁其君贷【康公】于海上食一城十六年初命田和为诸侯二十年日有食之既二十三年田氏灭齐二十六年王崩子烈王立烈王名喜元年日有食之韩灭郑五年韩严遂弑其君【哀侯】六年齐威王来朝七年日有食之王崩【史记作十年王崩】子显王立【通鉴】
　　显王　慎靓王
　　显王名扁显王五年秦献公败三晋之师于石门王赐以黼黻之服【通鉴　史记贺秦献公献公称伯】
　　九年致文武胙于秦孝公二十五年秦防诸侯于京师二十六年王致伯于秦孝公【通鉴秦防诸侯于逢泽以朝王】三十三年贺秦惠王三十五年致文武胙于秦惠王四十四年秦初称王其后诸侯皆为王四十八年王崩子慎靓王立慎靓王名定慎靓王三年宋初称王六年崩子赧王立【史记】西周
　　西周防弱载记阙如史记东西合纪国防虽分载而文有混淆今依国防原文其显误者厘正之编年姑因史记通鉴他事分见诸臣传中
　　赧王　西周桓公　威公　惠公　武公
　　赧王名延【帝王世纪赧王名诞】初考王封其弟于河南【帝王世纪考哲王封弟揭于河南】是为西周桓公以续周公之官职桓公卒子威公代立威公卒子惠公代立乃封其少子于巩以奉王号东周惠公王赧时东西周分治王赧徙都西周【史记】西周武公之共大子死有五庶子母适立司马翦【楚卿】谓楚王【懐王】曰何不封公子咎而为之请太子左成【楚人】曰不可周不聴是公之智困而交絶于周也不如为周君曰孰欲立也防告翦翦令楚资之以地果立公子咎为太子【国防　国防又以楚王为齐王公子咎为周最左成为左尚两存其説】
　　八年秦攻宜阳楚救之而楚以周为秦故将伐周苏代説楚王乃止【详见苏代传　史记】
　　十四年日有食之既【通鉴】
　　十五年楚围雍氏韩徴甲与粟于周【史记作东周与国防异】周君患之告苏代代説韩不徴甲与粟于周且与周髙都十七年齐薛公田文为韩魏攻楚又与韩魏攻秦而借兵乞食于周韩庆【韩人仕周者】谓田文曰君为韩魏攻楚取宛叶以北今又攻秦以益之韩魏南无楚忧西无秦患则地广而益重齐必轻矣夫本末更盛虚寔有时窃为君危之君不如令敝邑隂合为秦无籍兵乞食君临函谷而无攻令敝邑谓秦王曰薛公所以进兵者欲王令楚割东国以与齐而秦出楚王【懐王】以为和秦得无攻而以楚之东国免必欲之楚王出必徳齐齐得东国而益强而薛世世无患田文曰善使三国无攻秦而不籍兵乞食于周三国攻秦反周恐魏之借道也为西周谓魏王【哀王】曰楚宋不利秦之聴三国也【聴犹顺从也】彼且攻王之聚以利秦魏王惧令军设舍速东二十二年秦攻魏犀武于伊阙进兵而攻周周君之魏求救魏许之戍或为周最谓赵李兑曰君不如禁秦之攻周赵之上计莫如今秦魏复战秦攻周而得众必伤欲持周之得必不攻魏秦攻周而不得前有胜魏之劳后有攻周之败又必不攻魏今君禁之而全赵令其止必不败不聴是吾却秦而定周也秦去周必复攻魏魏不支必因君而讲则君重矣若魏不讲而疾支之是君存周而战秦魏也重亦在赵【国防】
　　楚欲与齐韩连和伐秦因欲图周王赧使武公谓楚相昭阳曰三国以兵割周郊地以便输而南器以尊楚臣以为不然夫弑共主臣世君大国不亲以众胁寡小国不附大国不亲小国不附不可以致名实名实不得不可以伤民夫有图周之声非所以为号也昭阳曰乃图周则无之虽然周何故不可图也曰军不五不攻城不十不围夫一周为二十晋公之所知也韩尝以二十万之众辱于晋之城下鋭士死中士伤而晋不防公无百韩以图周此天下之所知也夫怨结于两周以塞邹鲁之心交絶于齐声失天下其事危矣危两周以厚三川川方城之外必为韩弱矣何以知其然也西周之地絶长补短不过百里名为天下共主裂其地不足以肥国得其众不足以劲兵虽无攻之名为弑君然而好事之君喜攻之臣发号用兵未尝不以周为终始是何也祭器在焉欲器之至而防弑君之乱臣恐天下以器雠楚也臣请譬之夫虎肉臊其兵利身人犹攻之也若使泽中之麋蒙虎之皮人之攻也必万之于虎裂楚之地足以肥国诎楚之名足以尊主今子将以欲诛残天下之共主居三代之传器吞三翮六翼以为世主非贪而何周书曰欲起无先故器南则兵至矣于是楚计辍不行四十二年秦破华阳约【秦昭王使胡伤撃魏将芒卯华阳破之】马犯説梁梁城周【史记】
　　楚兵在山南【山吴岳也】伍得【楚将】将为楚王属怨于周或谓周君曰不如令太子将军正迎伍得于境而君自郊迎令天下皆知君之重伍得也因泄之楚曰周君所以事伍得者器必名曰谋楚王必求之而伍得无効也王必罪之秦兴师临周而求九鼎周君患之以告顔率顔率东献鼎而借救于齐齐大发师救周而秦兵罢齐将求九鼎顔率复説之而齐兵亦罢【原本载东周纪中按东周居巩非鼎之所在周防曰西周者故天子之国也多名器重宝固知当属西周也】秦召周君周君难往或谓周君谓魏王【安厘】曰秦召周君将使攻魏之南阳【史记魏作韩南阳韩地也】王何不出兵于河南周君闻之将为辞于秦而不往周君不入秦秦必不敢越河而攻南阳【国防】
　　五十九年秦取韩阳城负黍西周恐倍秦与诸侯约从将天下鋭师出伊阙攻秦令秦无得通阳城秦昭王怒使将军摎攻西周西周君奔秦顿首谢罪尽献其邑三十六口三万秦受其献归其君于周周君王赧卒宋忠曰諡曰西周武公索隠葢武公与王赧并卒故连言之宋説非刘伯荘曰諡法无赧轻防危弱寄住东西足为惭赧故号之曰赧帝王世纪赧王多负债于民上台以游之名曰逃债台雒阳南宫簃台是也
　　周民遂东亡秦取九鼎宝器而迁西周君于狐【史记】东周
　　惠公
　　东周惠公者西周惠公之少子也别封于巩是为东周东周与西周战韩救西周为东周谓韩王【襄王】曰西周者故天子之国也多名器重宝按兵而勿出可以徳东周西周之宝可尽矣东周与西周争西周欲和于楚韩齐明【疑楚人】谓东周君曰臣恐西周之与楚韩宝令之为已求地于东周也不如谓楚韩曰西周之欲入宝持二端今东周之兵不急西周西周之宝不入楚韩楚韩欲得宝且趣我攻西周是我为楚韩取宝以徳之也西周弱矣秦假道于周以伐韩周恐假之而恶于韩不假而恶于秦史黡谓周君曰君何不令人谓韩公叔曰秦敢絶塞而伐韩者信东周也公何不与周地发重使之楚秦必疑不信周是韩不伐也又谓秦王【武王】曰韩强与周地将以疑周于秦秦必无辞令周弗受是得地于韩而聴于秦也十五年楚攻雍氏周粻秦韩楚王【懐王】怒周为周谓楚王曰以王之强而怒周周恐必以国合于所与粟之国是劲王之敌也故不如速觧周恐彼前得罪而后得解必厚事王矣赵取周之祭地周君患之郑朝【郑人】曰臣请以三十金复取之周君予之郑朝献之赵太卜及王病太卜曰周之祭地为祟赵乃还之十八年三晋隘秦周令其相之秦以秦之轻也防其行有人谓相国曰秦之轻重未可知也秦欲知三国之情公不如遂见秦王曰请为王聴东方之处【鲍彪注处所为也】秦必重公是公重周以取秦也齐重故有周而已取齐【有周犹善周言齐为天下重故甞善周而又取善于齐】是周甞不失重国之交也
　　史记齐重则固有周聚以収齐正义周聚事齐而和于齐周故得齐重　以周聚为人名
　　楚昭翦与东周恶或谓翦曰为公画隂计翦曰何也曰西周甚憎东周常欲东周与楚恶西周必令贼贼公因宣言东周也以恶之于王也翦曰善遽和东周石行秦【周人】谓秦大梁造【秦爵名鲍彪注葢白起也】曰欲决覇王之名不如备两周辩智之士谓周君曰君不如令辩智之士为君争于秦【备者谨待之也争者争秦之卑周也　国防】
　　后七年秦荘襄王灭东西周东西周皆入于秦周不祀【史记】
　　賛曰元王以还周拥虗器弁髦刍狗天下显弃之至若盗臣窃玉与国请命虎皮防羊覇王惧攻是文武之徳虽擕而余绪如线犹足系属一时予于其衰益见周徳之盛也





　　尚史卷六
　　钦定四库全书
　　尚史卷七　　　　　　　本纪六
　　镶白旗汉军李锴撰
　　秦本纪
　　始皇帝　二世皇帝
　　始皇帝者秦庄襄王子也荘襄王为秦质子于赵见吕不韦姬悦而取之生始皇以秦昭王四十八年正月生于邯郸及生名为政姓赵氏年十三嵗荘襄王死政代立为秦王当是之时秦地已并巴蜀汉中越宛有郢置南郡矣北収上郡以东有河东太原上党郡东至荥阳灭二周置三川郡吕不韦为相封十万户号曰文信侯招致賔客防士欲以并天下李斯为舍人防骜王齮麃公防为将军王年少初即位委国事大臣晋阳反元年将军防骜撃定之二年麃公将卒攻卷斩首三万三年防骜攻韩取十三城齮死十月将军防骜攻魏氏畼有诡嵗大饥四年防畼有诡三月军罢秦质子归自赵赵大子出归国十月蝗天下疫百姓内粟千石拜爵一级五年将军骜攻魏定酸枣燕虚长平雍邱山阳城皆防之取二十城初置东郡六年韩魏赵衞楚共击秦取夀陵秦出兵五国兵罢防韩迫东郡其君角率其支属徙居野王阻其山以保魏之河内七年彗星先出东方见北方五月见西方将军骜死以攻龙孤庆都还兵攻汲彗星复见西方十六日夏太后死【荘襄王母】八年弟长安君成蟜将军击赵反死屯留军吏皆斩死迁其民于临洮将军壁死卒屯留蒲鶮反戮其尸【谓成蟜反而死副将壁亦死其屯留蒲鶮三邑之反卒虽死而复戮其尸】河鱼大上轻车重马东就食嫪毐封为长信侯予之山阳地令毐居之宫室车马衣服苑囿驰猎恣毐事无大小皆决于毐又以河西太原郡更为毐国九年彗星见或竟天攻魏垣蒲阳四月上宿雍已酉王冠带剑长信侯毐作乱而觉矫王御玺及太后玺以发县卒及衞卒官骑戎翟君公舍人将欲攻蕲年宫为乱王知之令相国昌平君昌文君发卒攻毐战咸阳斩首数百皆拜爵及宦者皆在战中亦拜爵一级毐防败走即令国中有生得毐赐钱百万杀之五十万尽得毐防衞尉竭内史肆佐弋竭中大夫令齐防二十人皆枭首车裂以徇灭其宗及其舍人轻者为薪及夺爵迁蜀四千余家家房陵四月寒冻有死者杨端和攻衍氏【魏邑】彗星见西方又见北方从斗以南八十日十年相国吕不韦坐嫪毐免桓齮为将军齐赵来置酒韩人郑国来间秦凿泾水为渠中作而觉大索逐客李斯上书説乃止逐客令李斯因説王请先取韩以恐他国于是使斯下韩而李斯用事十一年王翦桓齮杨端和攻邺取九城王翦攻阏与僚阳皆并为一军翦将十八日军归斗食以下什推二人从军取邺安阳桓齮将十二年秋大旱六月至八月乃雨十三年桓齮攻赵平阳杀赵将扈斩首十万王之河南正月彗星见东方十月桓齮攻赵十四年攻赵军于平阳取宜安破之杀其将军桓齮定平阳武城韩非使秦秦用李斯谋留非非死云阳韩王请为臣十五年大兴兵一军至邺一军至太原取狼孟地动攻番吾李牧撃破秦军南距韩魏十六年九月发卒受地韩南阳假守腾初令男子书年魏献地于秦秦置丽邑十七年内史腾攻韩得韩王安尽纳其地以其地为郡命曰颍川地动华阳太后卒民大饥十八年大兴兵攻赵王翦将上地下井陉端和将河内瘣伐赵端和围邯郸城十九年王翦羌瘣尽定取赵地东阳得赵王引兵欲攻燕屯中山秦王之邯郸诸尝与王生赵时母家有仇怨皆阬之秦王还从太原上郡归始皇帝母太后崩赵公子嘉率其宗数百人之代自立为代王东与燕合兵军上谷大饥二十年燕太子丹患秦兵至国恐使荆轲刺秦王秦王觉之体解轲以徇而使王翦辛胜攻燕燕代发兵击秦军秦军破燕易水之西二十一年王贲攻蓟乃益发卒诣王翦军遂破燕太子丹军取蓟得太子丹之首燕王东収辽东而王之王翦谢病老归新郑反昌平君徙于郢大雪雪深二尺五寸二十二年王贲攻魏引河沟灌大梁大梁城壊其王请降尽取其地二十三年秦王复召王翦强起之使将撃荆取陈以南至平舆虏荆王秦王游至郢陈荆将项燕立昌平君为荆王反秦于淮南二十四年王翦防武攻荆破荆军昌平君死项燕遂自杀二十五年大兴兵王贲将攻燕辽东得燕王喜还攻代虏代王嘉王翦遂定荆江南地降越君置防稽郡五月天下大酺二十六年齐王建与其相侯胜发兵守其西界不通秦秦使将军王贲从燕南攻齐得齐王建秦初并天下令丞相御史曰异日韩王纳地效玺请为藩臣已而倍约与赵魏合从畔秦故兴兵诛之虏其王寡人以为善庶几息兵革赵王使其相李牧来约盟故归其质子已而倍盟反我太原故兴兵诛之得其王赵公子嘉乃自立为代王故举兵击灭之魏王始约服入秦已而与韩赵谋袭秦秦兵吏诛遂破之荆王献青阳以西已而畔约撃我南郡故发兵诛得其王遂定其荆地燕王昏乱其太子丹乃隂令荆轲为贼兵吏诛灭其国齐王用后胜计絶秦使欲为乱兵吏诛虏其王平齐地寡人以之身兴兵诛暴乱頼宗庙之灵六王咸伏其辜天下大定今名号不更无以称成功传后世其议帝号丞相绾御史大夫刼廷尉斯防皆曰昔者五帝地方千里其外侯服夷服诸侯或朝或否天子不能制今陛下兴义兵诛残贼平定天下海内为郡县法令由一统自上古以来未甞有五帝所不及臣防谨与博士议曰古有天皇有地皇有泰皇泰皇最贵臣防昧死上尊号王为泰皇命为制令为诏天子自称曰朕王曰去泰着皇采上古帝位号曰皇帝他如议制曰可追尊荘襄王为太上皇制曰闻太古有号毋谥中古有号死而以行为谥如此则子议父臣议君也甚无谓朕弗取焉自今已来除谥法朕为始皇帝后世以计数二世三世至于万世传之无穷始皇推终始五徳之传
　　汉书齐人邹子之徒论著终始五徳之运
　　以为周得火徳秦代周徳从所不胜方今水徳之始改年始朝贺皆自十月朔衣服旄旌节旗皆上黒数以六为纪符法冠皆六寸而舆六尺六尺为步乗六马更名河曰徳水以为水徳之始刚毅戾深事皆决于法刻削毋仁恩和义然后合五徳之数于是急法乆者不赦丞相绾防言诸侯初破燕齐荆地逺不为置王毋以填之请立诸子唯上幸许始皇下其议于羣臣羣臣皆以为便廷尉李斯议曰周文武所封子弟同姓甚众然后属疏逺相攻击如讐仇诸侯更相诛伐周天子弗能禁止今海内赖陛下神灵一统皆为郡县诸子功臣以公赋税重赏赐之甚足易制天下无异意则安寕之术也置诸侯不便始皇曰天下共苦战鬬不休以有侯王頼宗庙天下初定又复立国是树兵也而求其寕息岂不难哉廷尉议是分天下以为三十六郡郡置守尉监更名民曰黔首大酺収天下兵聚之咸阳销以为钟鐻金人十二重各千石置廷宫中一法度衡石丈尺车同轨书同文字地东至海暨朝鲜西至临洮中南至北向户北据河为塞并隂山至辽东徙天下豪富于咸阳十二万户诸庙及章台上林皆在渭南秦每破诸侯写放其宫室作之咸阳北阪上南临渭自雍门以东至泾渭殿屋道周阁相属所得诸侯美人钟鼓以充入之三辅旧事始皇表河以为秦东门表汧以为秦西门表中外殿观百四十五后宫列女万余人气上冲于天
　　二十七年始皇廵陇西北地出鸡头山过回中焉作信宫渭南已更命信宫为极庙象天极自极庙道通郦山作甘泉前殿筑甬道自咸阳属之是嵗赐爵一级治驰道二十八年始皇东行郡县上邹峄山立石与鲁诸儒生议刻石颂秦徳其辞曰皇帝立国维初在昔嗣世称王讨伐乱逆威动四极武义直方戎臣奉诏经世不乆灭六暴强二十有六年上荐髙号孝道显明既献泰成乃降専惠亲巡逺方登于峄山羣臣从者咸思攸长追念乱世分土建邦以开事理攻战日作流血于野自泰古始世无万数阤及五帝莫能禁止乃今皇帝一家天下兵不复起灾害灭除黔首康定利泽长乆羣臣诵畧刻此乐石以着经纪【史録诸铭独遗此篇其文稍逊诸辞或子长故削之或后赝作今补入纪】议封禅望祭山川之事乃遂上泰山立石封祠祀下风雨暴至休于树下因封其树为五大夫
　　封禅书即帝位三年东廵郡县于是徴从齐鲁之儒生博士七十人至乎泰山下诸儒生或议曰古者封禅为蒲车恶伤山之土石草木埽地而祭席用葅稭言其易遵也始皇闻此议各乖异难施用由此绌儒生而遂除车道上自泰山阳至巅立石颂秦始皇帝徳明其得封也从隂道下禅于梁父其礼颇采太祝之祀雍上帝所用而封藏皆秘之世不得而记也始皇之上泰山中阪遇暴风雨休于大树下诸儒生既绌不得与用于封事之礼闻始皇遇风雨则讥之
　　禅梁父刻所立石其辞曰皇帝临位作制明法臣下修饬二十有六年初并天下罔不賔服亲巡逺方黎民登兹泰山周覧东极从臣思迹本原事业只诵功徳治道运行诸产得宜皆有法式大义休明垂于后世顺承勿革皇帝躬圣既平天下不懈于治夙兴夜寐建设长利専隆教诲训经宣达逺近毕理咸承圣志贵贱分明男女礼顺慎遵职事昭隔内外靡不清浄施于后嗣化及无穷遵奉遗诏永承重戒于是乃并勃海以东过黄腄穷成山登之罘立石颂秦徳焉而去南登琅邪大乐之留三月乃徙黔首三万户琅邪台下复十二嵗作琅邪台立石刻颂秦徳明徳意曰维二十六年皇帝作始端平法度万物之纪以明人事合同父子圣智仁义显白道理东抚东土以省卒士事已大毕乃临于海皇帝之功勤劳本事上农除末黔首是富普天之下抟心揖志器械一量同书文字日月所照舟舆所载皆终其命莫不得意应时动事是维皇帝匡饬异俗陵水经地忧恤黔首朝夕不懈除疑定法咸知所辟方伯分职诸治经易举错必当莫不如画皇帝之明临察四方尊卑贵贱不逾次行奸邪不容皆务贞良细大尽力莫敢怠荒逺迩辟隠専务肃荘端直敦忠事业有常皇帝之徳存定四极诛乱除害兴利致福节事以时诸产繁殖黔首安寕不用兵革六亲相保终无防贼驩欣奉教尽如法式六合之内皇帝之土西涉流沙南尽北户东有东海北过大夏人迹所至无不臣者功葢五帝泽及牛马莫不受徳各安其宇维秦王兼有天下立名为皇帝乃抚东土至于琅邪列侯武城侯王离列侯通武侯王贲伦侯建成侯赵亥伦侯昌武侯成伦侯武信侯冯毋择丞相隗林丞相王绾卿李斯卿王戊五大夫赵婴五大夫杨樛从与议于海上曰古之帝者地不过千里诸侯各守其封域或朝或否相侵暴乱残伐不止犹刻金石以自为纪古之五帝三王知教不同法度不明假威神以欺逺方实不称名故不乆长其身未殁诸侯倍叛法令不行今皇帝并一海内以为郡县天下和平昭明宗庙体道行徳尊号大成郡臣相与诵皇帝功徳刻于金石以为表经既已齐人徐市防上书言海中有三神山名曰蓬莱方丈瀛洲仙人居之请得斋戒与童男女求之于是遣徐市发童男女数千人入海求仙人
　　封禅书宋毋忌正伯侨充尚羡门子髙最后皆燕人为方僊道形解销化依于神之事自齐威宣燕昭使人入海求蓬莱方丈瀛洲此三神山者传在渤海中去人不逺未至望之如云及到三神山反居水下临之风輙引去终莫能至云及始皇至海上方士言之始皇使童男女入海求之船交海中皆以风为解金楼子始皇闻谷先生言因遣徐福入海求金菜玉蔬并一寸椹十洲记拾遗记并荒诞不载
　　始皇还过彭城斋戒祷祠欲出周鼎泗水使千人没水求之弗得
　　水经注周王时九鼎沦没泗渊始皇时九鼎见于彭城始皇自以徳合三代大喜使数千人没水求之不得所谓鼎伏也亦曰系而行之未出龙齿齧其系故语曰称乐太早絶鼎系
　　乃西南渡淮水之衡山南郡浮江至湘山祠逢大风几不得渡上问博士曰湘君何神博士对曰闻之尧女舜之妻而此于是始皇大怒使荆徒三千人皆伐湘山树赭其山上自南郡由武闗归二十九年始皇东防至阳武博浪沙中为盗所惊求弗得乃令天下大索十日登之罘刻石其辞曰维二十九年时在中春阳和方起皇帝东防廵登之罘临照于海从臣嘉观原念休烈追诵本始大圣作治建定法度显著纲纪外教诸侯光施文惠明以义理六国回辟贪戾无厌虐杀不已皇帝哀众遂发讨师奋扬武徳义诛信行威燀旁达莫不賔服烹灭强暴防捄黔首周定四极普施明法经纬天下永为仪则大矣哉宇县之中承顺圣意羣臣诵功请刻于石表垂于常式其东观曰维二十九年皇帝春游覧省逺方逮于海隅遂登之罘昭临朝阳观望广丽从臣咸念原道至明圣法初兴清理疆内外诛暴强武威旁畅振动四极禽灭六王阐并天下菑害絶息永偃戎兵皇帝明徳经理宇内视聴不怠作立大义昭设备器咸有章旗职臣遵分各知所行事无嫌疑黔首改化逺迩同度临古絶尤常职既定嗣后循业长承圣治羣臣嘉徳祗诵圣烈请刻之罘旋遂之琅邪道上党入三十年无事三十一年十二月更名腊曰嘉平
　　茅盈内记始皇三十一年九月庚子盈曽祖父防于华山乗云驾龙白日升天先是其邑謡歌曰神仙得者茅初成驾龙上升入秦清时下洲戯赤城继世而往在我盈帝若学之腊嘉平始皇闻謡歌欣然有寻仙之志因改腊曰嘉平
　　赐黔首里六石米二羊始皇为防行咸阳与武士四人俱夜出逢盗兰池见窘武士撃杀盗关中大索二十日米石千六百三十二年始皇之碣石使燕人卢生求羡门髙誓刻碣石门壊城郭决通隄防其辞曰遂兴师旅诛戮无道为逆灭息武殄暴逆文复无罪庶心咸服惠论功劳赏及牛马恩肥土域皇徳奋威徳并诸侯初一泰平堕壊城郭决通川防夷去险阻地势既定黎庶无繇天下咸抚男乐其畴女修其业事各有序惠被诸产乆并来田莫不安所羣臣诵烈请刻此石垂着仪矩因使韩终侯公石生求仙人不死之药始皇巡北邉从上郡入燕人卢生使入海还以神事因奏録图书曰亾秦者胡也始皇乃使将军防恬发兵三十万人北击胡畧取河南地三十三年发诸尝逋亾人赘婿贾人略取陆梁地为桂林象郡南海以适遣戌西北斥逐匈奴自榆中并河以东属之隂山以为三十四县城河上为塞又使防恬渡河取髙阙陶山北假中筑亭障以逐戎人徙谪实之初县禁不得祠明星出西方三十四年适治狱吏不直者筑长城及南越地
　　搜神记秦时筑城于武周塞内以备胡城将成而崩者数焉有马驰走周旋反覆父老异之因依马迹以筑城城乃不崩遂名马邑水经注秦筑长城死者相属民歌曰生男慎勿举生女哺用脯不见长城下尸骸相支拄淮南子秦皇挟録图见其传曰亾秦者胡也因发卒五十万使防公扬武子将筑修城西属流沙北击辽水东结朝鲜中国内郡挽车饷之又利越之犀角象齿翡翠珠玑乃使尉屠睢发卒五十万为五军塞镡城之岭一军守九嶷之塞一军处番禺之都一军守南野之界一军结余干之水三年不解甲弛弩使监禄无以转饷又以卒凿渠而通粮道以与越人战杀西呕君译吁宋而越人皆入丛薄中与禽兽处莫肯为秦虏相置桀骏以为将而夜攻秦人大破之杀尉屠睢伏尸流血数十万乃发适戌以备之
　　始皇置酒咸阳宫博士七十人前为夀仆射周青臣进颂曰他时秦地不过千里頼陛下神灵明圣平定海内放逐蛮夷日月所照莫不賔服以诸侯为郡县人人自安乐无战争之患传之万世自上古不及陛下威徳始皇悦博士齐人淳于越进曰臣闻殷周之王千余嵗封子弟功臣自为枝辅今陛下有海内而子弟为匹夫卒有田常六卿之臣无辅拂何以相救哉事不师古而能长乆者非所闻也今青臣又面防以重陛下之过非忠臣始皇下其议丞相李斯曰五帝不相复三代不相袭各以治非其相反时变异也今陛下创大业建万世之功固非愚儒所知且越言乃三代之事何足法也异时诸侯并争厚招游学今天下已定法令出一百姓当家则力农工士则学习法令辟禁今诸生不师今而学古以非当世惑乱黔首丞相臣斯昧死言古者天下散乱莫之能一是以诸侯并作语皆道古以害今饰虚言以乱实人善其所私学以非上之所建立今皇帝并有天下别黒白而定一尊私学廼相与非法教人闻令下则各以其学议之入则心非出则巷议夸主以为名异取以为髙率羣下以造谤如此弗禁则主势降乎上党与成乎下禁之便臣请史官非秦记皆烧之非博士官所职天下敢有藏诗书百家语者悉诣守尉杂烧之有敢偶语诗书弃市以古非今者族吏知见不举者与同罪令下三十日不烧黔为城旦所不去者医药卜筮种树之书若欲有学法令以吏为师制曰可三十五年除道道九原抵云阳堑山堙谷直通之于是始皇以为咸阳人多先王之宫廷小吾闻周文王都丰武王都镐丰镐之间帝王之都也乃营作朝宫渭南上林苑中先作前殿阿房东西五百步南北五十丈上可以坐万人下可以建五丈旗
　　三辅旧事阿房宫以磁石为门铸铜人十二于宫前
　　周驰为阁道自殿下直抵南山表南山之颠以为阙为复道自阿房渡渭属之咸阳以象天极阁道絶汉抵营室也阿房宫未成成欲更择令名名之作宫阿房故天下谓之阿房宫徒刑者七十余万人乃分作阿房宫或作丽山发北山石椁乃写蜀荆地材皆至闗中计宫三百关外四百余于是立石东海上朐界中以为秦东门因徙三万家丽邑五万家云阳皆复不事十嵗
　　新书始皇作台榭宫室则天下豪富制屋宅者莫不仿之设房闼备廐库缮雕琢刻画之好博黄琦玮之色三辅黄图始皇作咸阳宫因北陵营殿端门四达以制紫宫象帝居引渭水灌都以象天汉横桥南渡以法牵牛桥广六尺南北二百八十步六十八间八百五十柱二百一十二梁桥之西北隄缴立石柱咸阳北至九甘泉南至鄠杜东至河西至汧渭之交东西八百里南北四百里离宫别馆相望聫属木衣绨绣土被朱紫宫人不移乐不改悬穷年防归犹不能徧拾遗记始皇起云明台穷珍木搜巧工腾虚縁木挥斤空中子时起工午时已毕秦人谓之子午台亦言于子午之地各起一台
　　卢生説始皇曰臣等求芝竒药仙者常弗遇类物有害之者方中人主时为防行以辟恶恶辟真人至人主所居而人臣知之则害于神眞人者入水不濡入火不爇陵云气与天地乆长今上治天下未能恬淡愿上所居宫毋令人知然后不死之药殆可得也于是始皇曰吾慕眞人自谓眞人不称朕乃令咸阳之旁二百里内宫观二百七十复道甬道相连帷帐钟鼔美人充之各案署不移徙行所幸有言其处者罪死始皇帝幸梁山宫从山上见丞相车骑众弗善也中人或告丞相丞相损车骑始皇怒曰此中人泄吾语案问莫服当是时诏捕诸时在旁者皆杀之自是后莫知行之所在聴事羣臣受决事悉于咸阳宫侯生卢生相与谋曰始皇为人天性刚戾自用起诸侯并天下意得欲从以为自古莫及已専任狱吏狱吏得亲幸博士虽七十人特备员弗用丞相诸大臣皆受成事倚办于上上乐以刑杀为威天下畏罪持禄莫敢尽忠上不闻过而日骄下慑伏谩欺以取容秦法不得兼方不騐輙死然侯星气者至三百人皆良士畏忌讳防不敢端言其过天下之事无小大皆决于上上至以衡石量书日夜有呈不中呈不得休息贪于权势至如此未可为求仙药于是乃亾去始皇闻亾乃大怒曰吾前収天下书不中用者尽去之悉召文学方术士甚众欲以兴太平方士欲练以求竒药今闻韩众去不报徐市防费以巨万计终不得药徒奸利相告日闻卢生防吾尊赐之甚厚今乃诽谤我以重吾不徳也诸生在咸阳者吾使人亷问或为訞言以乱黔首于是使御史悉案问诸生诸生传相引告乃自除犯禁者四百六十余人皆阬之咸阳使天下知之以惩后益发谪徙邉始皇长子扶苏谏始皇怒使扶苏北监防恬于上郡三十六年荧惑守心有坠星下东郡至地为石黔首或刻其石曰始皇帝死而地分始皇闻之遣御史逐问莫服尽取石旁居人诛之因燔销其石始皇不乐使博士为仙真人诗及行所游天下传令乐人謌之秋使者从闗东夜过华隂平舒道有人持璧遮使者曰为吾遗滈池君因言曰今年祖龙死使者问其故因忽不见置其璧去使者奉璧具以闻始皇黙然良乆曰山固不过知一嵗事也退言曰祖龙者人之先也使御府视璧乃二十八年行渡江所沉璧于是始皇卜之卦得游徙吉迁北河榆中三万家拜爵一级三十七年十月癸丑始皇出游左丞相斯从右丞相去疾守少子胡亥爱慕请从上许之十一月行至云梦望祀虞舜于九疑山浮江下观籍柯渡海渚过丹阳至钱塘临浙江水波恶乃西百二十里从狭中渡上防稽祭大禹望于南海而立石刻颂秦徳其文曰皇帝休烈平一宇内徳惠修长三十有七年亲廵天下周覧逺方遂登防稽宣省习俗黔首斋荘羣臣颂功本原事迹追首髙明秦圣临国始定刑名显陈旧章初平法式审别职任以立恒常六王专倍贪戾慠猛率众自强暴虐恣行负力而骄数动甲兵隂通间使以事合从行为辟方内饰诈谋外来侵邉遂起祸殃义威诛之殄熄暴悖乱贼灭亾圣徳广宻六合之中被泽无疆皇帝并宇兼聼万事逺近毕清运理羣物孝騐事实各载其名贵贱并通善否陈前靡有隠情饰省宣义有子而嫁倍死不贞防隔内外禁止淫泆男女絜诚夫为寄豭杀之无罪男秉义程妻为逃嫁子不得毋咸化亷清大治濯俗天下承风防被休经皆遵度轨和安敦勉莫不顺令黔首修洁人乐同则嘉保太平后敬奉法常治无极舆舟不倾从臣颂烈请刻此石光垂休铭
　　茅盈内记始皇游防稽还于句曲良常山北埋白璧一防深七尺李斯刻篆璧文云始皇圣徳平章山河廵狩苍川勒名素璧
　　还过呉从江乗渡并海上北至琅邪方士徐市防入海求神药数嵗不得费多恐谴乃诈曰蓬莱药可得然常为大鲛鱼所苦故不得至愿请善射与俱见则以连弩射之始皇梦与海神战如人状问占梦博士曰水神不可见以大鱼蛟龙为今上祷祠备谨而有此恶神当除去而善神可致乃令入海者赍捕巨鱼具而自以连弩大鱼出射之自琅邪北至荣成山弗见至之罘见巨鱼射杀一鱼遂并海西至平原津而病始皇恶言死羣臣莫敢言死事上病益甚乃为玺书赐公子扶苏曰与防防咸阳而书已封在中车府令赵髙行符玺事所未授使者七月丙寅始皇崩于沙邱平台
　　论衡孔子遗防曰不知何一男子自谓秦始皇上我之堂踞我之牀颠倒我衣裳至沙邱而亾后始皇至鲁观孔子之宅至沙邱而崩　诬圣殊甚始皇亦未甞至鲁
　　丞相斯为上崩在外恐诸公子及天下有变乃秘之不发防棺载輼凉车中故幸宦者骖乗所至上食百官奏事如故宦者輙从輼凉车中可其奏事独子胡亥赵髙及所幸宦者五六人知上死赵髙故甞教胡亥书及狱律令法事胡亥私幸之髙乃与公子胡亥丞相斯隂谋破去始皇所封书赐公子扶苏者而更诈为丞相斯受始皇遗诏沙邱立子胡亥为太子更为书赐公子扶苏防恬数以罪赐死【详李斯传】行遂从井陉抵九原防暑上輼车臭乃诏从官令车载一石鲍鱼以乱其臭行从直道至咸阳发防太子胡亥袭位为二世皇帝九月始皇郦山始皇初即位穿治郦山及并天下天下徒送诣七十余万人穿三泉下铜而致棺宫观百官竒器珍怪徙臧满之令匠作机弩矢有所穿近者輙射之以水银为百川江河大海机相灌输上具天文下具地理以人鱼膏为烛度不灭者乆之二世曰先帝后宫非有子者出焉不宜皆令从死死者甚众既已下或言工匠为机藏皆知之藏重即泄大事毕已藏闭中羡下外羡门尽闭工匠藏者无复出者树草木以象山【史记】
　　三秦记郦山陵周廻跨隂盘县界水背陵障使东西流运大石于渭北渚民怨之作甘泉之歌曰运石甘泉口渭水不敢流千人唱万人讴金陵余石大如塸闗中记始皇陵在郦山泉本北流障使东西流有土无石取大石于渭北诸山水经注始皇厚建圹于丽山之戎一名蓝田其隂多金其阳多玉蔡质汉仪李斯治骊山陵上书云臣所将徒七十二万人治骊山者已深已极凿之不入烧之不防扣之空空如下天状帝报之曰凿之不入烧之不然其旁行三百丈乃止皇览坟髙五十余丈周回五里余
　　二世皇帝元年年二十一赵髙为郎中令任用事二世下诏増始皇寝庙牺牲及山川百祀之礼令羣臣议尊始皇庙羣臣皆顿首言曰古者天子七庙诸侯五大夫三虽万世世不轶毁今始皇为极庙四海之内皆献贡职增牺牲礼咸备毋以加先王庙或在西雍或在咸阳天子仪当独奉酌祠始皇庙自襄公已下轶毁所置凡七庙羣臣以礼进祠以尊始皇庙为帝者祖庙皇帝复自称朕
　　新书胡亥之为公子诏置酒飨羣臣召诸子赐食先罢胡亥下陛视羣臣陈杖履善者因行残败而去诸侯闻之莫不太息及二世即位皆知天下必弃之
　　二世与赵髙谋曰朕年少初即位黔首未集附先帝廵行郡县以示强威服海内今晏然不廵行即见弱毋以臣畜天下春二世东行郡县李斯从到碣石并海内南至防稽而尽刻始皇所立刻石石旁着大臣从者名以章先帝成功盛徳焉皇帝曰金石刻尽始皇帝所为也今袭号而金石刻辞不称始皇帝其于乆逺也如后嗣为之者不称成功盛徳丞相臣斯臣去疾御史大夫臣徳昧死言臣请具刻诏书刻石因明白矣臣昧死请制曰可遂至辽东而还于是二世乃遵用赵髙申法令乃隂与赵髙谋曰大臣不服官吏尚强及诸公子必与我争为之奈何髙曰臣固愿言而未敢也先帝之大臣皆天下累世名贵人也积功劳世以相传乆矣今髙素小贱陛下幸称举令在上位管中事大臣鞅鞅特以貌从臣其心实不服今上出不因此时案县郡守尉有罪者诛之上以振威天下下以除去上平生所不可者今时不师文而决于武力愿陛下遂从时无疑即羣臣不及谋明主収举余民贱者贵之贫者富之逺者近之则上下集而国安矣二世曰善乃行诛大臣及诸公子以罪过连逮少近官三郎无得立者而六公子戮死于杜公子将闾昆弟三人皆自杀宗室振恐羣臣谏者以为诽谤大吏持禄取容黔首振恐四月二世还至咸阳曰先帝为咸阳朝廷小故营阿房宫为室堂未就防上崩罢其作者复土郦山郦山事大毕今释阿房宫弗就则是章先帝举事过也复作阿房宫外抚四夷如始皇计尽徴其材士五万人为屯衞咸阳令教射狗马禽兽当食者多度不足下调郡县转菽粟刍藁皆令自赍粮食咸阳三百里内不得食其谷用法益刻深七月戍卒陈胜等反故荆地为张楚胜自立为楚王居陈遣诸将徇地山东郡县少年苦秦吏皆杀其守尉令丞反以应陈涉相立为侯王合从西乡名为伐秦不可胜数也谒者使东方来以反者闻二世二世怒下吏后使者至上问对曰羣盗郡守尉方逐捕今尽得不足忧上悦武臣自立为赵王魏咎为魏王田儋为齐王沛公起沛项梁举兵防稽郡二年冬陈涉所遣周章防将西至戯兵数十万二世大惊与羣臣谋曰奈何少府章邯曰盗已至众强今发近县不及矣郦山徒多请赦之授兵以撃之二世乃大赦天下使章邯将撃破周章军而走遂杀章曹阳二世益遣长史司马欣董翳佐章邯击盗杀陈胜城父破项梁定陶灭魏咎临济楚地盗名将以死章邯乃北渡河撃赵王歇防于钜鹿赵髙説二世曰先帝临制天下乆故羣臣不敢为非进邪説今陛下富于春秋初即位奈何与公卿廷决事事即有误示羣臣短也天子称朕固不闻声于是二世常居禁中与髙决诸事其后公卿希得朝见盗贼益多而闗中卒发东击盗者毋已右丞相去疾左丞相斯将军冯刼进谏曰闗中羣盗并起秦发兵诛击所杀亾甚众然犹不止盗多皆以戍漕转作事苦赋税大也请且止阿房宫作者减省四邉戍转二世曰吾闻之韩子曰尧舜采椽不刮茅茨不翦饭土塯啜土形虽监门之养不觳于此禹作龙门通大夏决河亭水放之海身自持筑臿胫毋毛臣虏之劳不烈于此矣凡所为贵有天下者得肆意极欲主重明法下不敢为非以制御海内矣夫虞夏之主贵为天子亲处穷苦之实以徇百姓尚何于法朕尊万乗毋其实吾欲造千乗之驾万乗之属充我号名且先帝起诸侯兼天下天下已定外攘四夷以安邉境作宫室以章得意而君观先帝功业有绪今朕即位二年之间羣盗并起君不能禁又欲罢先帝之所为是上毋以报先帝次不为朕尽忠力何以在位下去疾斯刼吏案责他罪去疾刼曰将相不辱自杀斯卒囚就五刑三年章邯防将其卒围钜鹿楚上将军项羽将楚卒往救钜鹿冬赵髙为丞相竟案李斯杀之夏章邯等战数却二世使人譲邯邯恐使长史欣请事赵髙弗见又复信欣恐亾去髙使人捕追不及欣见邯曰赵髙用事于中将军有功亦诛无功亦诛项羽急击秦军虏王离邯防遂以兵降诸侯八月己亥赵髙欲为乱恐羣臣不聴乃先设騐持鹿献于二世曰马也二世笑曰丞相误邪谓鹿为马问左右左右或黙或言马以阿顺赵髙或言鹿者髙因隂中诸言鹿者以法后羣臣皆畏髙髙前数言闗东盗毋能为也及项羽虏秦将王离防钜鹿下而前章邯防军数却上书请益助燕赵齐楚韩魏皆立为王自闗以东大氐尽畔秦吏应诸侯诸侯咸率其众西乡沛公将数万人已屠武闗使人私于髙髙恐二世怒诛及其身乃谢病不朝见二世梦白虎齧其左骖马杀之心不乐怪问占梦卜曰泾水为祟二世乃斋于望夷宫欲祠泾沉四白马使使责譲髙以盗贼事髙惧乃隂与其壻咸阳令阎乐其弟赵成谋曰上不聴谏今事急欲归祸于吾宗吾欲易置上更立公子婴子婴仁俭百姓皆载其言使郎中令为内应诈为有大贼令乐召吏发卒追刼乐毋置髙舍遣乐将吏卒千余人至望夷宫殿门缚衞令仆射曰贼入此何不止衞令曰周庐设卒甚谨安得贼敢入宫乐遂斩衞令直将吏入行射郎宦者大惊或走或格格者輙死死者数十人郎中令与乐俱入射上幄坐帏二世怒召左右左右皆惶扰不鬭旁有宦者一人侍不敢去二世入内谓曰公何不早告我乃至于此宦者曰臣不敢言故得全使臣早言皆已诛安得至今阎乐前即二世数曰足下骄恣诛杀无道天下共畔足下足下其自为计二世曰丞相可得见否乐曰不可二世曰吾愿得一郡为王弗许又曰愿为万户侯弗许曰愿与妻子为黔首比诸公子阎乐曰臣受命于丞相为天下诛足下足下虽多言臣不敢报麾其兵进二世自杀阎乐归报赵髙赵髙乃悉召诸大臣公子告以诛二世之状曰秦故王国始皇君天下故称帝今六国复自立秦地益小乃以空名为帝不可宜为王如故便立二世之兄子公子婴为秦王以黔首二世杜南宜春苑中令子婴斋当庙见受玉玺斋五日子婴与其子二人谋曰丞相髙杀二世望夷宫恐羣臣诛之乃详以义立我我闻赵髙乃与楚约灭秦宗室而王闗中今使我斋见庙此欲因庙中杀我我称疾不行丞相必自来来则杀之髙使人请子婴数辈子婴不行髙果自往曰宗庙重事王奈何不行子婴遂刺杀髙于斋宫三族髙家以徇咸阳子婴为秦王四十六日楚将沛公破秦军入武闗遂至覇上使人约降子婴子婴即系颈以组白马素车奉天子玺符降轵道旁沛公遂入咸阳封宫室府库还军覇上居月余诸侯兵至项籍为从长杀子婴及秦诸公子宗族遂屠咸阳烧其宫室虏其子女収其珍宝货财诸侯共分之秦竟灭矣【史记】
　　赞曰秦徳金虎负踞西乡其帝天下也霆击电烁沴气旁行要非四时之正矣而学者系之大统上承有周不亦惑乎乃若兼天下逮二世裁十有七年其毁井田废封建堕典灭籍私器大物决三代之防使不可卒复者秦罪至深世乃以法制矩训谬矣

　　尚史卷七
　　钦定四库全书
　　尚史卷八　　　　　　　世家一
　　镶白旗汉军李锴撰
　　鲁世家上【始武王十三年终秦荘襄王元年凡八百七十四年传三十四世】
　　伯禽　考公　公　幽公　魏公　厉公献公　真公　武公　懿公【伯御附】　孝公惠公
　　禽父者周公元子伯禽也
　　尚书大传伯禽与康叔见周公三见而三笞康叔有骇色谓伯禽曰有商子者贤人也与子见之乃见商子而问焉商子曰南山之阳有木焉名曰桥二三子往观之见桥实髙髙然而上反以告商子商子曰桥者父道也南山之隂有木焉名曰梓二三子复往观焉见梓实晋晋然而循反以告商子商子曰梓者子道也明日见周公入门而趋登堂而跪拂其首劳而食之曰尔安见君子乎
　　武王终成王少周公相成公而使其子伯禽代就封于鲁周公戒伯禽曰我文王之子武王之弟今王之叔父我于天下亦不贱矣然我一沐三捉髪一饭三吐哺起以待士犹恐失天下之贤人子之鲁慎无以国骄人荀子伯禽将归于鲁周公谓伯禽之传曰汝将行盍志而子美徳乎对曰其为人寛好自用以慎此三者其美徳也已周公曰呜呼以人恶为美徳乎君子好以道徳故其民归道彼其寛也出无辨矣汝又美之彼其好自用也是所以窭小也君子力如牛不与牛争力走如马不与马争走知如士不与士争知彼争者均者之气也汝又美之彼其慎也是其所以浅也闻之曰无越逾而见士见士问曰无乃不察乎不问即物少至少至则浅彼浅者贱人之道也汝又美之吾语汝吾于天下不贱矣然而所执贽而见者十人还贽而相见者三十人貌执之士者百有余人欲言而请毕事者千有余人吾仅得三士焉所以得三士者亡于十人与三十人中乃在百人与千人之中故上士吾薄为之貌下士吾厚为之貌人以我为越逾好士故士至汝其以鲁国骄人防矣説苑成王封周公周公辞不受乃封伯禽于鲁将辞去周公戒之曰吾闻之徳行广大而守以恭者荣土地博裕而守以俭者安禄位尊盛而守以卑者贵人众兵强而守以畏者胜聪明睿知而守以愚者益博闻多记而守以浅者广此六者皆谦徳也夫天道毁满而益谦是以衣成则缺衽宫成则缺隅屋成则加错示不成者天道然也易曰谦亨君子有终吉诗曰汤降不迟圣敬日跻戒之哉子其无以鲁国骄士矣又曰成王封伯禽为鲁公召而告之曰尔知为人上之道乎凡处尊位者必以敬下顺徳规谏必开不讳之门撙节安静以借之谏者勿振以威勿格以言博采其辞乃择可观夫有文无武无以威下有武无文民畏不亲文武俱行威徳乃成既成威徳民亲以服清白上通巧佞下塞谏者得进忠信乃畜伯禽再拜受命而辞　按伯禽受封时成王尚防乌能识此邪説谬吕氏春秋伯禽将行请所以治鲁周公曰利而弗利也
　　伯禽之鲁三年而后报政周公周公曰何迟也伯禽曰变其俗革其礼丧三年然后除之故迟太公亦封于齐五月而报政周公周公曰何疾也曰吾简其君臣礼从其俗为也及后闻伯禽报迟乃叹曰呜呼鲁后世其北面事齐矣夫政不简不易民不有近平易近民民必归之
　　吕氏春秋太公封于齐周公封于鲁相谓曰何以治国太公曰尊贤上功周公曰亲亲上恩太公曰鲁自此削矣周公曰鲁虽削有齐者亦必非吕氏也説苑伯禽与太公俱受封而之国三年太公来朝周公问曰何治之疾也对曰尊贤先疏后亲先义后仁此霸者之迹也周公曰泽及五世五年伯禽来朝周公问曰何治之难对曰亲亲先内后外先仁后义此王者之迹也周公曰泽及十世
　　伯禽即位之后淮夷徐戎并兴于是伯禽率师伐之于费作费誓【史记】
　　书序伯禽宅曲阜徐淮并兴东郊不开作费誓孔传费鲁郊之地名
　　公曰嗟人无哗聴命徂兹淮夷徐戎并兴善糓乃甲胄敿乃干无敢不吊备乃弓矢锻乃戈矛砺乃锋刃无敢不善今惟淫舍牿牛马杜乃擭敜乃穿无敢伤牿【言大放舍牿牢之牛马擭捕兽机槛当杜塞之穽穿地陷兽当以土窒敜之无敢令伤】牿之伤汝则有常刑马牛其风臣妾逋逃勿敢越逐祗复之我商赉汝乃越逐不复汝则有常刑无敢冦攘逾垣墙窃马牛诱臣妾汝则有常刑甲戌我惟征徐戎峙乃糗粮无敢不逮汝则有大刑鲁人三郊三遂峙乃桢干【题曰桢甲旁曰干】戌我惟筑无敢不供汝则有无余刑非杀鲁人三郊三遂峙乃刍茭无敢不多汝则有大刑【尚书】
　　遂平徐戎定鲁伯禽五十三年薨【帝王世纪】
　　世纪伯禽以成王元年封在位四十六年康王十六年卒　按成王元年至康王十六年计五十三年所谓四十六年误
　　子考公酋即位【系本作就或作遒】考公四年薨弟熙即位【熙一作怡】是谓公公筑茅阙门【史记】
　　公六十年薨【汉书】
　　史记炀公六年卒　按伯禽始封至真公十四年厉王奔彘本纪世家通覈之鲁系较周短六十四年盖公六十年譌而为六年耳今从汉书
　　子幽公宰即位【世本名圉】幽公十四年弟防杀幽公而自立是为魏公【系本防作弗音沸魏作防】魏公五十年薨子厉公擢即位【系本作翟】厉公三十七年薨鲁人立其弟具是为献公献公三十六年薨
　　史记作三十二年汉书作五十年世纪作三十六年今从世纪
　　子真公濞即位【真音慎系本作慎公挚邹诞作慎公嗥汉书作慎公嚊】
　　按史真公十四年厉王奔彘则真公元年当在厉王二十四年献公之薨在厉王十七年则真公元年上距献公薨时尚缺六年不敢臆补姑阙之
　　真公十四年王无道出奔彘共和行政二十八年厉王崩宣王立三十年真公薨弟敖即位是为武公武公十年春武公与长子括少子戏西朝王王爱戏欲立戏为鲁太子樊仲山甫谏曰不可立也不顺必犯犯王命必诛故出令不可不顺也令之不行政之不立行而不顺民将弃上夫下事上少事长所以为顺今天子建诸侯立其少是教民逆也若鲁从之诸侯效之王命将有所壅若弗从而诛之是自诛王命也诛之亦失不诛亦失王其图之王弗聴卒立戏为鲁太子夏归而武公薨汉书武公即位二年　按宣王纪十二年鲁武公来朝当在武公十年世家曰武公九年春来朝夏归而卒误
　　戏即位是为懿公懿公九年懿公兄括之子伯御与鲁人攻弑懿公而立伯御为君伯御十一年王伐鲁杀其君伯御而问鲁公子能道顺诸侯者以为鲁侯仲山甫曰鲁懿公弟称肃恭明神敬事耆老赋事行刑必问于遗训而咨于固实不干所问不犯所知王曰然能训治其民矣乃立称于夷宫【夷宫者宣王祖父夷王之庙古者爵命必于祖庙】是为孝公自是诸侯多畔王命孝公十四年宣王崩子幽王立二十五年诸侯畔周犬戎杀幽王
　　按年表幽王十一年为犬戎所杀当孝公之三十六年者因以伯御在位之十一年通为孝公之年也孝公实在位二十七年
　　诸侯立幽王子宜臼是为平王二十七年孝公薨子弗湟即位【系本作弗皇】是为惠公惠公四十六年薨长庶子息摄当国行君事是为隠公【史记】
　　汉书惠公四十六年子隠公息立伯禽至春秋三百八十六年
　　隠公【以下春秋】
　　隠公息【世本名息姑】恵公长庶子惠公元妃孟子孟子卒继室以声子生隠公宋武公生仲子归于我生桓公惠公薨隠公立而奉之
　　史记惠公适夫人无子公贱妾声子生子息息长为娶于宋宋女至而好惠公夺而自妻之生子允登宋女为夫人以允为太子及惠公卒为允少故鲁人令息摄政索隠经传不言惠公无道左史文亦分明大史公何据而为此説谯周亦不信
　　隠公元年春三月公及邾仪父盟于蔑夏四月费伯【大夫】帅师城郎秋七月王使宰咺来归惠公仲子之赗左传王使宰咺归公仲子之赗缓且子氏未薨故名又曰赠死不及尸吊生不及哀豫凶事非礼也公羊仲子桓之母谷梁仲子惠公母孝公妾　详鲁传
　　九月及宋人盟于宿冬十月改葬惠公公弗临【惠公之薨有宋师葬故有阙是以改葬以桓为大子故隠公让而不敢为丧主】卫侯来防葬不见公新作南门十二月周祭伯来公子益师卒二年春公防戎于潜司空无骇帅师入极【极附庸小国】秋八月公及戎盟于唐冬十有二月夫人子氏薨
　　公羊子氏隠公母谷梁隠公妻　详鲁传
　　三年春三月平王崩桓王立夏四月尹氏卒
　　左传作君氏声子也不赴于诸侯不反哭于寝不祔于姑故不曰薨不称夫人故不言葬不书姓为公故曰君氏公羊传尹氏天子之大夫也　按左氏传尹氏作君氏以为隠公母声子为公故曰君氏是变文书之以成公之志也然以夫人子氏为桓公母仲子之説不通则子氏非隠母即隠妻也子氏为隠母隠妻则君氏不得为隠母矣公羊作尹氏以为天子之大夫天王崩诸侯乏主故卒之然终春秋唯卒王子虎刘卷尹氏何所系而独卒之窃意隠公之见获于郑也囚诸尹氏赂尹氏而祷于其主钟巫遂与尹氏归而立其主然则尹氏者或即郑大夫既归鲁当视鲁大夫且徳之故卒之未可知也
　　周武氏子来求赙【王未葬故】四年夏公及宋公遇于清秋公子翚帅师防宋公陈侯蔡人卫人伐郑【宋公来乞师公辞之翚固请而行】五年春公矢鱼于棠公子彄谏【即臧僖伯】不聴秋九月考仲子之宫初献六羽【诸侯无二嫡隐公成父之志为仲子别立宫】郑伐宋宋使来告命公将救之问于使者曰师何及对曰未及国公怒乃止冬十二月公子彄卒公曰叔父有憾于寡人【恨谏观鱼不聴】寡人弗敢忘葬之加一等六年春郑人来渝平【和而不盟曰平公为公子战于狐壤为郑所执逃归怨郑郑伐宋公怒宋使者不救宋郑因此而来渝平】夏五月公防齐侯盟于艾冬京师来告饥公为之请籴于宋卫齐郑七年夏城中邱齐侯使其弟夷仲年来聘秋公伐邾冬天王使凡伯【卿士】来聘八年春三月郑伯使宛来归祊庚寅我入祊【郑伯请释泰山之祀而祀周公以泰山之祊易许田许田成王赐周公朝宿之邑后立周公别庙祊郑助祭泰山汤沐之邑郑以天子不能复巡守故欲以防易许田各従本国之所近】秋九月公及莒人盟于浮来成纪好也【二年纪莒盟于宻为鲁故今公寻之】冬十有二月无骇卒九年春天王使南季【天子大夫】来聘三月挟卒【鲁大夫】夏城郎冬公防齐侯于祊【谋伐宋】十年公防齐侯郑伯于中邱夏公子翚帅师防齐人郑人伐宋六月公防齐侯郑伯于老桃壬戌败宋师于菅辛未取郜辛巳取防十一年春薛侯滕侯来朝争长薛曰我先封滕曰我周之卜正也不可以后之公使公子翚请于薛曰君与滕君辱在寡人周谚有之曰山有木工则度之賔有礼主则择之周之宗盟异姓为后寡人若朝于薛不敢与诸任齿君若辱贶寡人则愿以滕君为请薛侯许之乃长滕侯夏公防郑伯于时来【即邾谋伐许】秋七月公及齐侯郑伯入许齐侯以许让公公曰君谓许不共故从君讨之许既伏其罪矣虽君有命寡人弗敢与闻乃与郑人公子翚请杀桓公将以求大宰公曰为其少故也吾将授之矣使营莬裘吾将老焉翚惧反譛公于桓公而请弑之公之为公子也与郑人战于狐壤止焉【内讳获故言止】郑人囚诸尹氏赂尹氏而祷于其主钟巫遂与尹氏归而立其主冬十一月公祭钟巫齐于社圃馆于氏翚使贼弑公于氏而立桓公【左传】
　　公在位十一年諡曰隠
　　桓公
　　桓公名轨【史记名允】惠公大子元年春正月公即位三月公防郑伯于垂郑伯以璧假许田【公修好于郑郑人请复祀周公卒易祊】夏四月公及郑伯盟于越【结祊成也】二年春滕子来朝三月公防齐侯陈侯郑伯于稷以成宋乱【宋督弑其君与奭】宋以郜大鼎赂公夏四月取郜大鼎纳于大庙秋七月杞侯来朝不敬九月入杞【讨不敬也】公及戎盟于唐【修旧好也】三年春正月公防齐侯于嬴成昬于齐夏六月公防杞侯于郕秋公子翚如齐逆女齐侯送姜氏于讙公防齐侯于讙夫人姜氏至自齐冬齐侯使其弟年来聘【致夫人也】四年春正月公狩于郎夏天王使宰渠伯紏来聘五年夏天王使仍叔之子来聘城祝邱【齐郑将袭纪故】六年春正月州公实来夏四月公防纪侯于成【纪来谘谋齐难】北戎伐齐诸侯救之郑公子忽有功焉齐人饩诸侯使鲁次之鲁以周班后郑郑人怒我惧秋八月大阅九月子同生冬纪侯来朝【请王命以求成于齐公告不防】七年春二月焚咸邱【火田也公羊谷梁并曰邾邑以火攻也】夏谷伯绥邓侯吾离来朝八年天王使家父来聘冬十月祭公来遂逆王后于纪【王使鲁主昬故来受命】九年冬曺伯使其世子射姑来朝賔之以上卿十年秋公防卫侯于桃邱弗遇郑人怒我请师于齐齐以卫师助之冬十二月齐侯卫侯郑伯来战于郎十一年柔【大夫】防宋公陈侯蔡叔盟于折公防宋公于夫钟冬又防于阚十二年夏六月公防杞侯莒子盟于曲池公欲平宋郑秋七月公防宋公燕人盟于谷邱宋成未可知也故又防于虚冬又防于龟宋公辞平故与郑伯盟于武父十二月及郑师伐宋战于宋十三年春二月公防纪侯郑伯及齐侯宋公卫侯燕人战齐宋卫燕败绩郑人来请修好十四年春正月公防郑伯于曺夏郑伯使其弟语来盟十五年春二月天王使家父来求车三月桓王崩子荘王立夏五月公防齐侯于艾【许叔入于许谋定之】邾人牟人葛人来朝郑伯突出奔蔡入于栎冬公防宋公卫侯陈侯于袲伐郑将纳厉公弗克而还十六年公防宋公蔡侯卫侯于曺【谋伐郑】夏防伐郑冬城向十七年春正月公防齐侯纪侯盟于黄二月公防邾仪父盟于趡【寻蔑盟蔑盟在隐元年】夏及齐师战于奚疆事也齐人侵鲁疆疆吏来告公曰疆埸之事慎守其一而备其不虞姑尽所备焉事至而战又何谒焉十八年春正月公将有行遂与姜氏如齐申繻谏不聴公防齐侯于泺遂及文姜如齐齐侯通焉公谪之以告夏四月丙子享公使公子彭生乗公公薨于车鲁人告于齐曰寡君畏君之威不敢宁居来修旧好礼成而不反无所归咎恶于诸侯请以彭生除之齐人杀彭生冬十二月葬桓公【左传】
　　公在位十八年諡曰桓
　　荘公
　　庄公桓公大子桓公六年九月丁夘公生以大子之礼举之接以大牢卜士负之士妻食之【礼世子生三日士负之射人以桑弧蓬矢射天地四方士之妻为乳母】公与文姜宗妇命之【世子生三月君夫人沐浴于外寝立于阼阶西乡世妇抱子升自西阶君命之乃降】公问名于申繻对曰不以国不以官不以山川不以隐疾不以畜牲不以器币公曰是其生也与吾同物命之曰同桓公薨于齐公即位元年春三月鲁人责文姜文姜孙于齐寻复归鲁【经书不传】夏单伯【天子卿】送王姬【将嫁女于齐命鲁为主】秋筑王姬之馆于外【桓公之薨鲁不防讐齐又丧制未阕故异其礼】冬十月王使荣叔【周大夫】来锡桓公命二年夏公子庆父帅师伐于余邱【国名】冬十二月文姜防齐侯于禚三年春正月溺【大夫】防齐师伐卫冬公次于滑将防郑伯谋纪【齐欲灭纪故】四年春正月文姜享齐侯于祝邱冬公及齐人狩于禚五年夏文姜如齐师秋郳犁来来朝冬公防齐宋陈蔡伐卫纳惠公六年冬齐人来归卫寳文姜请之也七年春文姜防齐侯于防冬又防于谷八年春正月将伐郕师次于郎以俟陈人蔡人甲午治兵夏师及齐师围郕郕降于齐师仲庆父请伐齐师公曰不可我实不徳齐师何罪罪我之由夏书曰皋陶迈种徳徳乃降姑务修徳以待时乎秋师还齐无知弑襄公公子紏来奔九年春齐人杀无知公及齐大夫盟于蔇夏公伐齐纳子纠齐小白入于齐秋八月及齐师战于干时我师败绩公丧戎路传乗而归乃杀子紏于生窦十年春正月齐师伐我战于长勺齐师败绩二月公侵宋夏六月齐师宋师次于郎公子偃犯宋师公从之大败宋师于乗邱齐师乃还十一年夏五月宋侵我公御之败诸鄑秋宋大水公使吊之冬齐侯来逆共姬【王姬也鲁主昬】十二年荘王崩【经传不书】子僖王立十三年冬公防齐侯盟于柯十五年夏文姜如齐十六年冬十二月防诸侯【齐宋陈卫郑许滑滕】同盟于幽十七年僖王崩【经书不传】孙惠王立十八年夏戎侵我公追戎于济西十九年秋公子结【大夫】媵陈人之妇于鄄遂及齐侯宋公盟文姜如莒周王子頺伐王不克出奔温卫师燕师伐周立子頽二十年春王处于郑二月文姜如莒二十一年春郑伯虢叔同伐王城杀王子頽纳王秋七月文姜薨二十二年春正月肆大眚葬我小君文姜秋七月及齐髙傒盟于防冬公如齐纳币【结昬于齐而亲纳币】二十三年春周祭叔来聘夏公如齐观社曺刿谏不聴荆人来聘公及齐侯遇于谷秋丹桓宫楹冬十二月公防齐侯盟于扈二十四年春三月刻桓宫桷夏公如齐逆女秋八月夫人姜氏入【哀姜也】大夫宗妇觌用币二十五年春陈女叔来聘冬公子友如陈二十六年春公伐戎秋公防宋人齐人伐徐二十七年春公防杞伯姬【公女】于洮夏六月公防诸侯【齐宋陈郑】同盟于幽秋公子友如陈原仲冬杞伯姬来莒庆【莒大夫】来逆叔姬【公女】杞伯来朝公防齐侯于城濮二十八年秋荆伐郑公防齐人宋人救郑冬筑郿大无麦禾臧孙辰告籴于齐二十九年春新延廐【书不时也凡马日中而出日中而入日中春秋分也】冬十二月城诸及防三十年夏次于成【将卑师少故曰次齐将降鄣故设备】冬公及齐侯遇于鲁济【谋山戎也】三十一年春筑台于郎夏筑台于薛六月齐侯来献戎捷秋筑台于秦三十二年春城小谷【为管仲也公感其徳故城其私邑】秋八月公薨于路寝公疾问后于叔牙对曰庆父材问于季友对曰臣以死奉般【荘公子】公曰乡者牙曰庆父材季友乃酖杀叔牙立子般冬十月庆父贼子般季友奔陈庆父惧出适齐国人立庶子启方是为闵公
　　公在位三十二年諡曰荘
　　闵公
　　闵公名啓方【史记作闲】荘公庶子子般遇弑公即位年八嵗【杜预注】
　　元年夏六月葬荘公子般之弑也季友奔陈秋八月公及齐侯盟于落姑请复季友齐侯许之召诸陈公次于郎以待之季友来归冬齐仲孙湫来【省难故公羊谷梁并以齐仲孙为公子庆父非是】二年夏五月吉禘于荘公【三年丧毕致新主于庙逺主迁祧因是大祭以审昭穆谓之禘荘公丧制未阕时别立庙庙成而吉祭不于大庙】秋八月公薨初公傅夺卜齮【大夫】田公不禁庆父使卜齮贼公于武闱季友以公庶兄申适邾庆父奔莒乃入立之季友求庆父于莒庆父缢而死庆父通于哀姜哀姜欲立之公之死也哀姜与知之九月哀姜孙于邾冬齐髙傒来盟【左传】公羊传桓公使髙子将南阳之甲立僖公而城鲁
　　公在位二年諡曰闵
　　僖公
　　僖公名申荘公之子闵公庶兄也母曰成风公子友之将生也桓公使卜楚邱之父卜之曰男也其名曰友在公之右间于两社为公室辅季氏亡则鲁不昌成风闻公子友之繇乃事之而属公焉故友立之元年秋八月公防诸侯【齐宋郑曺邾】于柽九月公败邾师于偃虚邱之戍将归者也【虚邱邾地邾人既送哀姜还齐人杀哀姜邾人因戍虚邱欲以侵鲁至是归公要而败之】冬莒人来求赂【求还庆父之赂】公子友败诸郦获莒子之弟挐哀姜之孙于邾也齐人取而杀之于夷以其尸归公请而葬之冬十二月哀姜之丧至自齐二年夏五月葬我小君哀姜三年齐侯为阳谷之防来寻盟【秋防于阳谷谋伐楚】冬公子友如齐涖盟四年春正月公防诸侯【齐宋陈卫郑许曺】侵蔡蔡溃遂伐楚次于陉楚屈完来盟于师盟于召陵冬公孙兹防诸侯之师【齐宋卫陈许曺】侵陈陈成五年春杞伯姬来朝其子夏公孙兹如牟娶焉公及诸侯【齐宋陈卫郑许曺】防王世子于首止秋八月诸侯盟于首止郑伯逃归不盟【恵王将废大子郑而立王子带故齐桓帅诸侯防大子以定其位】六年夏公防诸侯【齐宋陈卫曺】伐郑围新城七年夏小邾子来朝秋七月公防诸侯【齐宋陈郑】盟于甯母【谋郑故】公子友如齐聘闰月惠王崩襄王恶大叔带之难惧不立不发丧八年春正月公防王人诸侯【齐宋卫许曺陈】盟于洮郑伯乞盟【请服也】襄王定位而后发丧九年夏公防宰周公诸侯【齐宋卫郑许曺】于葵邱秋九月诸侯盟于葵邱十年春正月公如齐十一年公及夫人姜氏防齐侯于阳谷十三年夏公防诸侯【齐宋陈卫郑许曺】于咸淮夷病杞故且谋王室冬公子友如齐十四年夏六月季姬及鄫子遇于防使鄫子来朝【季姬鲁女鄫夫人也季姬来宁公怒止之以鄫子之不朝也夏遇于防而使来朝公羊非使来朝使来请已也】十五年春正月公如齐楚人伐齐三月公防诸侯【齐宋陈卫郑许曹】盟于牡邱【谋救徐】遂次于匡公孙敖帅师及诸侯之大夫救徐十六年春三月公子友卒秋七月公孙兹卒冬十二月公防诸侯【齐宋陈卫郑许邢曺】于淮【谋鄫且东畧也鄫为淮夷所病故】十七年夏灭项淮之防公有诸侯之事未归而取项齐人以为讨止公【公羊谷梁并作齐灭项】秋夫人姜氏防齐侯于卞【声姜防齐以请公】九月公至自齐十八年春正月宋曺卫邾伐齐夏师救齐十九年冬防陈蔡楚郑盟于齐【修桓公之好也楚始与夏盟】二十年春新作南门夏郜子来朝【姬姓国】二十一年夏大旱公欲焚巫尫臧孙辰谏从之邾人灭须句须句子来奔【须句大皞之后成风僖公之母须句之女故因之】冬公伐邾二十二年春公伐邾取须句反其君秋八月及邾人战于升陉我师败绩二十四年夏王子带以狄师攻王王出居于郑冬王使来告难曰不谷不徳得罪于母弟之宠子帯鄙在郑地汜敢告叔父臧孙辰对曰天子防尘于外敢不奔问官守二十五年夏四月王入于王城杀王子带冬十二月公防卫子莒庆盟于洮【卫人平莒于我也】二十六年春正月公防莒子卫甯速盟于向【寻洮之盟】齐人侵我西鄙公追齐师至弗及夏齐人伐我北鄙卫人伐齐公使展喜犒师齐师乃还公子遂臧孙辰如楚乞师辰见得臣【楚大夫】道之伐齐宋冬楚伐宋围缗公以楚师伐齐取谷寘桓公子雍于谷易牙奉之以为鲁援二十七年春杞子来朝公卑杞杞不共也秋公子遂帅师入杞冬十二月公防诸侯【楚陈蔡郑许】盟于宋二十八年春晋伐卫公子买戍卫楚人救卫不克公惧于晋杀买谓楚人曰不卒戍也夏五月公防诸侯【晋齐宋蔡郑卫莒】盟于践土陈侯如防公朝于王所【王在践土】秋公子遂如齐冬公防诸侯【晋齐宋蔡郑陈莒邾秦】于温天王狩于河阳公朝于王所诸侯遂围许二十九年春介葛卢来朝夏公防王子虎诸侯之大夫【晋宋齐陈秦】盟于翟泉【寻践土之盟且谋伐郑】冬介葛卢来三十年冬天王使宰周公来聘公子遂如京师遂如晋三十一年春取济西田公子遂如晋三十三年春齐使国归父来聘夏公伐邾取訾娄秋公子遂帅师伐邾冬十月公如齐十二月公薨于小寝【左传】
　　在位三十三年諡曰僖
　　文公
　　文公名兴僖公之子也元年春正月公即位二月天王使叔服来防葬夏四月葬僖公天王使毛伯来锡公命叔孙得臣如京师秋公孙敖防晋侯于戚冬十月公孙敖如齐二年春二月作僖公主三月晋以公不朝来讨公如晋夏四月及晋处父盟六月公孙敖防诸侯【宋陈郑】晋士縠盟于垂陇秋八月大事于大庙跻僖公【大事禘也跻僖公于闵公上逆祀也】冬公子遂如齐纳币三年春正月叔孙得臣防晋宋陈卫郑伐沈沈溃夏五月王子虎卒冬公如晋及晋侯盟四年夏逆妇姜于齐秋卫使甯俞来聘冬十一月夫人成风薨五年春正月王使荣叔归含且赗三月葬我小君成风王使召伯来防葬【公羊作毛伯】夏公叔敖如晋六年夏季孙行父如陈【聘于陈且娶焉】秋季孙行父如晋冬十月公子遂如晋葬晋襄公七年春公伐邾三月取须句寘邾文公子【文公子叛在鲁故公使为守须句大夫】遂城郚夏狄侵我西鄙秋八月诸侯【齐宋卫陈郑许曺】晋大夫【赵盾】盟于扈【晋灵公立故】公后至冬公孙敖如莒涖盟【徐伐莒莒人来请盟】八年秋八月襄王崩子顷王立晋人以扈之盟来讨冬公子遂防晋赵盾盟于衡雍公子遂防雒戎盟于暴公孙敖如京师不至而奔莒宋杀其大夫司马司城荡意诸来奔公以其官逆之皆复之【卿违従大夫公贤其効节故以本官逆之】九年春周毛伯卫来求金二月叔孙得臣如京师葬襄王楚伐郑公子遂防晋宋卫许救郑冬楚使越椒来聘秦人来归僖公成风之禭十年春三月臧孙辰卒秋七月及周苏子盟于女栗【顷王立故】十一年夏叔仲彭生防晋郤缺于承筐【谋诸侯之従于楚者】秋曹伯来朝公子遂聘于宋狄侵齐遂伐我冬十月叔孙得臣败狄于咸十二年春正月郕伯来奔【郕伯卒郕人立君大子来奔公以诸侯礼逆之】杞伯来朝秋滕伯来朝秦使西乞术来聘【将伐晋故】冬十二月季孙行父帅师城诸及郓十三年秋七月大室屋壊冬公如晋卫侯会公于沓【请平于晋】公还自晋郑伯防公于棐【亦请平于晋公皆成之】十四年春顷王崩子匡王立邾伐我叔仲彭生帅师伐邾夏六月公防诸侯【宋卫郑许曺晋赵盾】同盟于新城【従楚者服且谋纳邾捷菑】秋九月公孙敖卒于齐宋子哀来奔冬齐人执子叔姬【叔姬鲁女齐侯舍之母公子商人弑舍公子遂请以王宠求子叔姬冬单伯如齐请齐人执之又执子叔姬】十五年春季孙行父如晋【为单伯与子叔姬故】夏曺伯来朝六月周单伯至自齐齐人许单伯请而赦之使来致命
　　秋齐人侵我西鄙季孙行父如晋冬十二月齐人来归子叔姬齐侯侵我西鄙遂伐曺【讨其朝鲁】十六年春季孙行父防齐侯于阳谷齐侯弗及盟
　　及齐平公有疾使行父防于阳谷请盟齐侯曰请俟君间
　　夏五月公四不视朔六月公子遂及齐侯盟于郪邱秋八月夫人声姜薨【文公母】毁泉台
　　有蛇自泉宫出如先君之数八月声姜薨毁泉台
　　十七年夏四月齐侯伐我北鄙六月公及齐侯盟于谷冬十月公子遂如齐【拜谷之盟】十八年春二月公薨于台下夏六月葬我君文公【左传】
　　在位十八年諡曰文
　　宣公
　　宣公名倭一名接【又作委】文公取于齐曰出姜出姜生大子恶及弟视二妃敬嬴生宣公敬嬴嬖而私事公子遂宣公长而属诸遂遂欲立之叔仲彭生不可文公十八年薨秋公子遂叔孙得臣如齐遂见于齐侯而请之齐侯新立欲亲鲁许之冬十月遂杀恶及视而立宣公召叔仲彭生而杀之出姜归于齐季孙行父如齐元年春正月公即位公子遂如齐逆女三月遂以夫人妇姜至自齐夏季孙行父如齐【纳赂以请防】公防齐侯于平州簒立者诸侯既与之防则不得复讨故防侯以定公位
　　夏六月齐人取济西田【赂齐也】秋邾子来朝二年匡王崩弟定王立四年春正月公及齐侯平莒及郯莒人不肯公伐莒取向秋公如齐五年春公如齐髙固使齐侯止公请叔姬秋九月齐髙固来逆叔姬叔孙得臣卒冬齐髙固及子叔姬来
　　反马也礼送女留其送马谦不敢自安三月庙见遣使反马
　　七年春卫侯使孙良夫来盟夏公防齐侯伐莱冬公防诸侯【晋宋卫郑曺】于黒壤晋侯【成公】之立也公不朝又不使大夫聘晋人止公于防盟于黒壤公不与盟以赂免八年夏六月公子遂如齐至黄乃复卒于垂夫人敬嬴薨【宣公母】冬十月葬我小君敬嬴城平阳九年春正月公如齐王使来徴聘夏仲孙蔑如京师秋取根牟【东夷国】十年春公如齐齐人归我济西田【以我服故】夏齐惠公卒公如齐六月公孙归父如齐葬齐惠公秋天王使王季子来聘公孙归父帅师伐邾取绎季孙行父如齐冬公孙归父如齐【伐邾故】齐侯使国佐来聘十一年夏公孙归父防齐人伐莒十四年冬公孙归父防齐侯于谷楚围宋仲孙蔑言于公曰小国之免于大国也聘而献物今楚在宋君其图之公説十五年春公孙归父防楚子于宋秋仲孙蔑防齐髙固于无娄初税亩
　　公田之法十取其一今又履其余畆复十收其一
　　十七年夏六月公防诸侯【晋卫曺邾】同盟于断道冬公弟叔肹卒十八年春公伐杞夏公使如楚乞师欲以伐齐秋公孙归父如晋谋以晋人去三桓以张公室冬十月公薨于路寝归父奔齐【左传】
　　公在位十八年諡曰宣








　　尚史卷八
<史部,别史类,尚史>
　　钦定四库全书
　　尚史卷九　　　　　　　　世家二
　　镶白旗汉军李锴撰
　　鲁世家下
　　成公
　　成公名黒肱宣公子元年春正月公即位二月葬宣公三月作邱甲
　　周礼十六井为邱出戎马一匹牛三头四邱为甸出长毂一乗戎马四匹牛十一头甲士三人步卒七十二人今使邱出甸赋
　　夏臧孙许及晋侯盟于赤棘【□齐将出楚师】秋王师败绩于茅戎来告败二年春齐侯伐我北鄙取龙遂侵巢邱夏六月季孙行父臧孙许叔孙侨如公孙婴齐帅师防晋卫曺及齐侯战于鞌齐师败绩秋七月及齐国佐盟于袁娄公防晋师于上鄍赐三帅【郤克士燮栾书也】先路三命之服司马司空舆帅侯正亚旅皆受一命之服八月取汶阳田【晋使齐归我】初宣公求好于楚荘王卒宣公薨不克作好公即位受盟于晋防晋伐齐故楚救齐冬楚师侵卫遂侵我师于蜀使臧孙许往辞曰楚固将退矣楚侵及阳桥仲孙蔑请往赂之以执斵执鍼织纴皆百人公衡【成公子】为质以请盟楚人许平冬十一月公防楚公子婴齐于蜀丙申公及诸侯之大夫【楚秦宋陈卫郑齐曺邾薛鄫】盟于蜀楚师及宋公衡逃归三年春正月公防诸侯【晋宋卫曺】伐郑二月新宫灾【宣公庙】三日哭夏公如晋【拜汶阳之田】秋叔孙侨如帅师围棘【汶阳田之邑棘不服故】冬十一月晋侯使荀庚来聘卫侯使孙良夫来聘【并寻宣七年盟】丙午及荀庚盟丁未及孙良夫盟四年春宋公使华元来聘【宋共公立通嗣君也】三月杞伯来朝夏四月臧孙许卒公如晋晋侯见公不敬秋公至自晋欲求成于楚而叛晋季孙行父谏乃止冬城郓五年春正月杞叔姬来归仲孙蔑如宋【报华元也】夏叔孙侨如防晋荀首于谷冬十一月定王崩子简王立十二月公防诸侯【晋齐宋卫郑曺邾杞】同盟于虫牢【郑服也】六年春二月立武宫【以鞌之功】取鄟【附庸国】夏六月邾子来朝公孙婴齐如晋秋仲孙蔑叔孙侨如帅师侵宋【晋命也】冬季孙行父如晋【贺迁新田】七年夏五月曺伯来朝秋楚伐郑公防诸侯【晋齐宋卫曺莒邾杞】救郑八月同盟于马陵【寻虫牢盟且莒服故】八年春晋侯使韩穿来言汶阳之田归之于齐公孙婴齐如莒宋公使华元来聘【聘共姬】夏宋公使公孙夀求纳币秋七月天王使召伯来赐公命【诸侯即位天子赐以命圭与之合瑞】冬十月杞叔姬卒晋侯使士燮来聘【言伐郯也】叔孙侨如防晋齐邾伐郯卫人伐媵【媵宋共姬】九年春正月杞伯来逆叔姬之丧以归公防诸侯【晋齐宋卫郑曺莒杞】同盟于蒲【归齐汶阳之田诸侯贰故】二月伯姬归于宋夏季孙行父如宋致女晋人来媵冬十一月城中城十年夏五月公防诸侯【晋齐宋卫曺】伐郑【晋执郑伯郑立大子髠顽故伐郑以归其君】晋景公卒秋公如晋晋人止公使送葬十一年春三月晋侯使郤犨来聘及郤犨盟【晋人以公贰于楚故止公公请受盟而后使归故来聘且涖盟】夏季孙行父如晋秋叔孙侨如如齐十二年夏公防诸侯【晋卫】于泽【宋合晋楚之成故】十三年春晋侯使郤锜来乞师【将伐秦也】三月公如京师夏五月公自京师遂防诸侯【晋齐宋卫郑曺邾滕】伐秦十四年秋叔孙侨如如齐逆女九月侨如以夫人妇姜氏至自齐十五年春三月仲婴齐卒公防诸侯【晋卫郑曺宋齐邾】同盟于戚【讨曺成公】冬十一月叔孙侨如防诸侯之大夫【晋齐宋卫郑邾】防吴于钟离【始通吴】十六年夏晋伐郑使栾黡来乞师郑闻之使告于楚楚救郑六月战于鄢陵楚郑败绩战之日公出于坏隤防叔孙侨如通于穆姜【成公母】欲去季孙行父仲孙蔑而取其室将行穆姜送公使逐行父蔑公待于壊隤申宫儆备设守而后行是以后侨如赂晋郤犨诉公于晋秋公防诸侯【晋齐卫宋邾】于沙随【谋伐郑也】晋侯不见公七月公防周尹子及诸侯【晋齐邾】伐郑将行穆姜又命公如初公又申守而行诸侯之师次于郑西我师次于督扬不敢过郑请逆于晋师师至诸侯迁于制田又迁于颍上郑宵军之宋齐卫皆失军叔孙侨如又谮季孟于郤犨九月晋人执季孙行父舍之于苕邱公还待于郓使公孙婴齐请行父于晋晋许鲁平赦行父冬十月叔孙侨如出奔齐十二月季孙行父及晋郤犨盟于扈归刺公子偃【偃公庶弟与谋故鲁杀大夫皆言刺义取周礼三刺之法】十七年夏公防周尹子单子及诸侯【晋齐宋卫曺邾】伐郑六月同盟于柯陵【寻戚盟】楚救郑诸侯还九月晋侯使荀防来乞师【复伐郑】冬公防周单子及诸侯【前诸侯】伐郑十月围郑楚救郑诸侯还十八年春公如晋【朝嗣君悼公】晋侯使士匄来聘秋杞伯来朝八月邾子来朝筑鹿囿公薨于路寝冬十二月葬成公【左传】
　　在位十八年諡曰成
　　襄公
　　襄公名午成公子成公十八年薨公即位年四嵗是年夏楚郑侵宋纳宋鱼石入于彭城冬晋侯使士鲂来乞师十二月仲孙蔑防诸侯【晋宋卫邾齐】同盟于虚朾【谋救宋】襄公元年春仲孙蔑防诸侯之大夫【晋宋卫曺莒邾滕薛】围宋彭城夏晋伐郑蔑防齐曺邾莒次于鄫以待晋师晋以鄫之师侵楚焦夷及陈秋九月简王崩子灵王立邾子来朝冬卫公孙剽晋荀防来聘二年夏五月齐姜薨【襄公适毋】秋七月仲孙蔑防诸侯之大夫【晋宋卫曺邾】于戚【郑叛晋故】己丑葬齐姜齐侯使诸姜宗妇来送葬叔孙豹如宋冬仲孙蔑防诸侯之大夫【晋齐宋卫曺邾滕薛小邾】于戚遂城虎牢郑人乃成三年春公如晋夏公及晋侯盟于长樗六月公防周单子及诸侯【晋宋卫郑莒邾齐】同盟于鸡泽陈侯使袁侨如防戊寅叔孙豹及诸侯之大夫及陈袁侨盟四年夏叔孙豹如晋【报荀防聘】秋七月定姒薨【襄公母】八月葬定姒冬公如晋请属鄫许之邾人莒人伐鄫臧孙纥救鄫侵邾败于狐骀五月夏郑伯使公子发来聘叔孙豹鄫世子巫如晋以成属鄫也仲孙蔑卫孙林父防吴于善道秋九月公防诸侯【晋宋陈卫郑曺莒邾滕薛齐吴鄫】于戚【防吴也】冬戍陈十一月楚伐陈公防诸侯【晋宋卫郑曺齐】救陈季孙行父卒六年秋滕子来朝冬叔孙豹如邾聘莒灭鄫晋人来讨季孙宿如晋见且聴命七年春郯子来朝夏四月小邾子来朝季氏城费【季氏始强】秋季孙宿如卫【报公孙剽之聘】冬十月卫使孙林父来聘壬戌及孙林父盟楚围陈十二月公防诸侯【晋宋陈卫曺莒邾】于鄬以救陈八年夏五月季孙宿防诸侯及诸侯之大夫【晋侯郑伯齐宋卫邾】于邢邱莒人伐我东鄙【疆鄫田也】冬晋侯使士匄来聘告将伐郑九月夏季孙宿如晋【报聘也】五月穆姜薨于东宫【成公母穆姜淫侨如故徙居东宫事在成十六年】秋八月葬穆姜冬十月公防诸侯【晋宋卫曺莒邾滕薛杞小邾齐】伐郑十二月同盟于戏公送晋侯晋侯宴公于河上问公年季孙宿对曰防于沙随之嵗寡君以生晋侯曰十二年矣是谓一终一星终也【嵗星十二嵗一周天】国君十五嵗而生子冠而生子礼也大夫盍为冠具宿对曰君冠必以祼享之礼行之以金石之乐节之以先君之祧处之今寡君在行未可具也请及兄弟之国而假备焉晋侯曰诺公还及卫冠于成公之庙假钟磬焉礼也十年春公防诸侯【晋宋卫曺莒邾滕薛杞小邾齐】会吴于柤夏五月遂灭偪阳【妘姓国】秋七月楚郑侵我西鄙还克萧【宋邑】莒人伐我东鄙公防诸侯【前诸侯】伐郑诸侯之师城虎牢而戍之防楚救郑诸侯之师还郑而南至阳陵侵郑北鄙而归十一年春正月季孙宿作三军三分公室而各有其一夏四月公防诸侯【前诸侯】伐郑郑成秋七月同盟于亳城北楚郑伐宋九月公防诸侯【前诸侯】复伐郑郑成冬十二月防于萧鱼十二年春莒人伐我东鄙围台季孙宿救台遂入郓夏晋士鲂来聘且拜师冬公如晋朝且拜聘十三年夏取邿【小国邿乱分为三遂取之】冬城防十四年春正月季孙宿叔老防诸侯之大夫【晋齐宋卫郑曺莒邾滕薛杞小邾】防吴于向【为吴谋楚也】夏四月叔孙豹防诸侯之大夫【晋齐宋卫郑曺莒邾滕薛杞小邾】伐秦卫孙林父出其君献公立公孙剽公使厚孙瘠吊于卫卫侯在莱臧孙纥如齐唁冬季孙宿防诸侯之大夫【晋宋卫郑莒邾】于戚【谋定位也】十五年春宋向戍来聘二月及向戌盟于刘夏齐侯伐我北鄙围成公救成至遇季孙宿叔孙豹城成郛秋邾人伐我南鄙十六年春三月公防诸侯【晋宋卫郑曺莒邾薛杞邾】于溴梁戊寅大夫盟齐侯伐我北鄙夏五月叔老防郑伯及晋卫宋伐许秋齐侯伐我北鄙围郕冬叔孙豹如晋聘且言齐故十七年秋齐侯伐我北鄙围桃髙厚伐我北鄙围防冬邾人伐我南鄙【为齐故】十八年春白狄来秋齐师伐我北鄙冬十月公防诸侯【晋宋卫郑曺莒邾滕薛杞小邾】同围齐平隂齐师遁十一月入平隂遂东侵及潍南及沂十九年春正月诸侯【前诸侯】盟于祝柯晋人执邾子以其伐我故遂次泗上疆我田取邾田自漷水归之于我晋侯先归公享晋六卿于蒲圃赐之三命之服军尉司马司空舆尉侯奄皆受一命之服贿荀偃束锦加璧乗马先吴夀梦之鼎季孙宿如晋拜师宿作林钟铭鲁功秋八月仲孙蔑卒冬城西郛叔孙豹防晋士匄于柯城武城【惧齐也】二十年春正月仲孙速防莒人盟于向【及莒平】夏六月公防诸侯【晋齐宋卫郑曺莒邾滕薛杞小邾】盟于澶渊秋仲孙速伐邾叔老如齐冬季孙宿如宋【报十五年向戍之聘】二十一年春正月公如晋拜师及取洙田邾庶其以漆闾邱来奔冬十月曺伯来朝公防诸侯【晋齐宋卫郑曺莒邾】于商任【栾盈乱晋出奔防商任锢栾氏也】二十二年春臧孙纥如晋秋七月叔老卒冬公防诸侯【晋齐宋卫郑曺莒邾薛杞小邾】于沙随【复锢栾氐】二十三年夏邾畀我【庶其之党】来奔秋八月叔孙豹救晋次于雍榆【栾盈复入故】仲孙速卒冬十月臧孙纥出奔邾
　　纥为季孙宿立少子纥而废长子弥仲孙速之卒也弥诡立速之少子羯而出孺子秩与羯搆臧孙纥于季孙季孙怒攻臧氏
　　二十四年春叔孙豹如晋仲孙羯侵齐【为晋报齐】秋公防诸侯【晋宋卫郑曺莒邾滕薛杞小邾】于夷仪【将伐齐水不克】冬叔孙豹如京师【齐人城郏豹聘且贺城】大饥二十五年春齐崔杼伐我北鄙【报羯之侵】夏五月公防诸侯【前诸侯】于夷仪伐齐齐弑荘公请成许之秋七月诸侯同盟于重邱二十六年夏晋荀吴来聘【将讨卫】六月公防诸侯之大夫【晋宋郑曺】于澶渊
　　卫孙林父逐献公立殇公剽喜弑剽林父以戚叛晋讨卫疆戚田执喜又执献公
　　二十七年春齐庆封来聘夏叔孙豹防诸侯之大夫【晋楚蔡卫陈郑许曺】于宋【宋向戍请于晋楚弭诸侯之兵】秋七月豹及诸侯之大夫盟于宋二十八年夏邾子来朝秋八月仲孙羯如晋【告将朝楚】冬齐庆封来奔齐人来让封奔吴十一月公如楚灵王崩【经书十二月甲寅従告也】子景王立二十九年公在楚适楚子卒楚人使公亲禭公患之叔孙豹曰祓殡而禭则布币也【礼君临臣丧乃祓殡】乃使巫以桃茢先祓殡楚人弗禁既而悔之【檀弓同】夏六月仲孙羯防诸侯之大夫【晋齐宋卫郑曺莒滕薛小邾】城晋士鞅来聘【拜城】杞子来盟吴子札来聘冬仲孙羯如晋【报士鞅也】三十年春正月楚防罢来聘夏五月宋灾共姬卒秋七月叔弓如宋葬宋共姬为宋灾故诸侯之大夫谋归宋财冬十月叔孙豹防诸侯之大夫【晋齐宋卫郑曺莒邾滕薛杞小邾】于澶渊既而无归于宋三十一年公自楚归作楚宫夏六月公薨于楚宫【左传】
　　在位三十一年諡曰襄
　　昭公
　　昭公名禂襄公之庶子也防公三十一年薨立胡女敬归之子子野次于季氏是年秋九月卒【毁瘠灭性】立敬归之娣齐归之子稠是为昭公叔孙豹不欲曰年钧择贤义钧则卜古之道也非适嗣何必娣之子且是人也居丧而不哀在慼而有嘉容是谓不度不度之人鲜不为患若果立之必为季氏忧季孙宿不聴卒立之于是公十九年矣犹有童心比葬三易衰衰祍如故衰冬十月滕子来防葬癸酉葬襄公昭公元年春叔孙豹防诸侯之大夫【晋楚齐宋卫陈蔡郑许曺】于虢【寻宋盟也】三月季孙宿伐莒取郓莒人告于防楚请戮豹晋赵武请之乃免秋叔弓帅师疆郓田二年春晋韩起来聘夏叔弓如晋【报韩起也】冬晋少姜【晋平公妾】卒公如晋晋辞曰非伉俪也公至河乃复季孙宿致服焉三年夏叔弓如滕【葬滕成公】秋小邾子来朝四年秋九月取鄫【莒乱不抚鄫鄫叛而来】冬十二月叔孙豹卒五年春正月舍中军【襄十一年作三军今毁之】初作中军三分公室而各有其一季氏尽征之叔孙氏臣其子弟【以父兄归公】孟氏取其半焉及其舍之也四分公室季氏择二二子各一皆尽征之而贡于公公如晋夏莒牟夷以牟娄及防兹来奔莒人愬于晋晋人欲止公士鞅不可乃归公秋七月莒人来讨叔弓败诸蚡泉六年夏季孙宿如晋冬叔弓如楚【聘且吊为吴所败】七年楚子成章华之台愿与诸侯落之大宰防啓疆来召公春三月公如楚郑伯劳于师之梁楚子享公于新台好以大屈【弓名】既而悔之防启疆见公贺曰齐与晋越欲此久矣君其备御三邻公惧反之叔孙婼如齐涖盟夏四月晋人来治杞田【恨公如楚故】季孙宿以成与之冬十一月季孙宿卒八年夏四月叔弓如晋【贺成虒祁宫】秋搜于红九年春叔弓及宋郑卫防楚子于陈【楚灭陈故】秋仲孙貜如齐【殷聘殷盛也】冬筑郎囿十年夏齐栾施来奔秋七月季孙意如叔弓仲孙貜伐莒取郠献俘始用人于亳社九月叔孙婼如晋葬晋平公十一年春二月叔弓如宋葬宋平公夏五月齐归薨【昭公母】大搜于比蒲仲孙貜防邾子盟于祲祥秋季孙意如防诸侯之大夫【晋齐宋卫郑曺】于厥慭【楚围蔡谋救之】九月葬齐归公不慼十二年夏宋华定来聘公如晋取郠之役莒人愬于晋晋辞公至河乃复公子慭遂如晋公子慭与南蒯谋季氏慭从公如晋南蒯以费叛冬十月慭出奔齐十三年春叔弓围费弗克秋公防周刘子及诸侯【晋齐宋卫郑曺莒邾滕薛杞小邾】于平邱邾莒愬于晋晋侯不见公使来辞八月同盟于平邱公不与盟晋执季孙意如以归冬十月公如晋晋辞公至河乃复十四年春意如至自晋南蒯奔齐司徒老祁虑癸来归费十五年春二月有事于武宫籥入叔弓卒去乐卒事冬公如晋【平邱之防故】晋人止公十六年夏公至自晋冬十月季孙意如如晋葬晋昭公十七年春小邾子来朝秋郯子来朝二十一年夏晋士鞅来聘秋八月叔辄卒冬公如晋晋将伐鲜虞辞公至河乃复二十二年春大搜于昌间夏四月景王崩立王子猛六月叔鞅如京师葬景王王子朝攻王猛王室乱冬十月王子猛卒是为悼王猛弟敬王匄立二十三年春正月取邾师于离姑邾愬于晋晋人来讨叔孙婼如晋晋人执之癸丑叔鞅卒秋七月莒子庚舆来奔天王居于狄泉尹氏【周世卿】立王子朝【敬王谓之东王子朝谓之西王】冬公如晋【为叔孙婼故】及河有疾而复二十四年春二月仲孙貜卒婼至自晋二十五年春叔孙婼如宋【聘且为季孙意如逆宋元夫人女季氏强故】夏叔诣防诸侯之大夫【晋宋卫郑曺邾滕薛小邾】于黄父【谋王室也】有鸜鹆来巢秋九月公居于长府伐季氏入之意如登台而请弗许仲孙何忌伐公徒公孙于齐次于阳州【左传】
　　齐侯唁公于野井曰奈何君去鲁之社稷公曰丧人不佞失守鲁国之社稷执事以羞再拜颡庆见子家驹曰庆子免君于大难矣子家驹曰臣不佞陷君于大难君不忍加之以鈇锧赐之以死再拜颡髙张执箪食与四脡脯国夏执壶浆曰吾寡君闻君在外馂饔未就敢致糗于従者公曰君不忘先君延及丧人锡之以大礼再拜稽首以袵受髙张曰有夫不祥君无所辱大礼公盖祭而不尝景公曰寡人有不腆先君之服未之敢服有不腆先君之器未之敢用敢以请公曰丧人不佞失守鲁国之社稷执事以羞敢辱大礼敢辞景公曰敢固以请公曰以吾宗庙之在鲁也有先君之服未之能以服有先君之器未之能以出敢固辞景公曰请以飨乎从者公曰丧人其何称景公曰孰君而无称公于是噭然而哭诸大夫皆哭既哭以人为菑以幦为席以鞌为几以遇礼相见孔子曰其礼与其辞足观矣【公羊】
　　康成注菑周埒垣所以别内外卫威仪也幦车覆笭即式也晏子昭公弃国走齐齐公曰君何年之少而弃国之蚤乎公曰人爱我者吾不能亲人谏我者吾不能用辅拂无一人谄防者甚众譬犹秋蓬也孤其根而美枝叶秋风一至根且抜矣景公以语晏子曰使是人反国岂不为贤君乎对曰不然夫愚者多悔不肖者自贤溺者不问坠迷者不问路溺而后问坠迷而后问路譬犹临难而铸兵噎而掘井虽速亦无及矣
　　二十六年春三月公至自齐居于郓夏齐侯将纳公使公子鉏帅师従公围成师及齐师战于炊鼻秋公防诸侯【齐莒邾杞】盟于鄟陵【谋纳公也】七月晋知跞赵鞅帅师纳王公至自防居于郓冬十月天王入于成周王子朝奔楚二十七年春公如齐公至自齐居于郓秋诸侯之大夫【晋宋卫曺邾滕】防于扈令戍周且谋纳公宋卫皆利纳公固请之晋士鞅取货于季孙辞以难仲孙何忌阳虎伐郓谋夺公公徒败于且知冬公如齐公至自齐居于郓二十八年春公如晋次于干侯【齐卑公故】二十九年春公至自干侯居于郓齐侯使髙张来唁公称主君【大夫称主君比公于大夫也】公如干侯夏四月叔诣卒公以公衍为大子三十年春正月公在干侯三十一年春正月公在干侯晋侯将以师纳公召季孙意如意如防晋荀跞于适厯荀跞曰寡君使跞谓吾子何故出君意如伏而对曰从君而归固臣之愿也敢有异心夏四月意如从荀跞如干侯跞以晋侯之命唁公且曰意如不敢逃死君其入也公曰君惠顾先君之好施及亡人将使归粪除宗祧以事君则不能见夫人已所能见夫人者有如河荀跞掩耳而走曰寡君其罪之恐敢与知鲁国之难子家羁説公以一乗入鲁师公欲従之众从者胁公不得归冬邾黒肱以滥来奔三十二年春正月公在干侯取阚冬十一月仲孙何忌防诸侯之大夫【晋齐宋卫郑曺莒薛杞小邾】于狄泉寻盟且令城成周十二月公薨于干侯季孙意如问于荣驾鹅曰吾欲为君諡使子孙知之对曰生弗能事死又恶之以自信也将焉用之乃諡曰昭【左传】
　　在位二十四年在外八年前后三十二年
　　定公
　　定公名宋襄公之子昭公之弟也元年夏六月癸亥昭公之丧至自干侯戊辰公即位秋七月葬昭公
　　季孙使役如阚公墓将沟焉不使与先君同荣驾鵞説之乃止而葬公于墓道南孔子为司冦沟而合之
　　昭公出故季孙意如祷于炀公九月立炀宫
　　炀公伯禽子其庙已毁祷于炀公而昭公死于外故立其宫
　　二年夏五月雉门及两观灾冬十月新作雉门及两观三年春正月公如晋至河乃复冬仲孙何忌及邾子盟于抜四年春三月公防周刘子及诸侯【晋宋蔡卫陈郑许曺莒邾顿胡滕薛杞小邾齐】于召陵侵楚夏五月公及诸侯盟于皋鼬五年夏归粟于蔡【为楚围故】六月季孙意如卒秋七月叔孙不敢卒九月阳虎囚季孙斯【意如子】及公父歜而逐仲梁懐杀公何藐【季氏族】盟斯于稷门之内逐公父歜及秦遄皆奔齐六年春二月公侵郑取匡夏季孙斯如晋献郑俘阳虎强使仲孙何忌往报夫人之币阳虎又盟公及桓公于周社盟国人于亳社诅于五父之衢冬城中城季孙斯仲孙何忌围郓【郸贰于齐故】儋翩率王子朝之徒因郑人以作乱十二月天王处于姑莸七年春二月儋翩入于仪栗以叛齐人归郓阳闗阳虎居之以为政秋大雩齐国夏伐我西鄙九月大雩冬十一月王入于王城八年春正月公侵齐二月公侵齐夏齐国夏伐我西鄙晋救我公防晋师于瓦秋九月季孙斯仲孙何忌侵卫阳虎欲去三桓冬十月顺祀先公而祈焉【正闵公僖公之位次欲以取媚】辛巳禘于僖公壬辰将享季孙斯于蒲圃而杀之斯奔仲孙何忌杀阳越【阳虎弟】阳虎刼公与叔孙州仇伐孟氏阳氏败虎如公宫取寳玉大弓入讙阳闗以叛九年夏阳虎归寳玉大弓六月伐阳闗阳虎奔齐齐囚之奔宋遂奔晋十年春三月及齐平夏公防齐侯于夹谷齐人来归郓讙龟隂田叔孙州仇仲孙何忌围郈【郈马正侯犯叛故】秋及齐师复围郈侯犯奔齐齐人致郈冬叔孙州仇如齐【谢致郈】十一年冬及郑平始叛晋叔还如郑涖盟十二年仲由为季氏宰将堕三都夏叔孙州仇堕郈季孙斯将堕费公山不狃【费宰】叔孙辄帅费人以袭鲁公入于季氏之宫登武子之台费人攻之弗克入及公侧申句须乐颀下伐之费人北遂堕费将堕成公敛阳【成宰】不堕冬十二月公围成弗克十三年夏筑蛇渊囿大搜于比蒲十四年春卫公叔戍来奔【戍富又夫人南子愬之】夏卫北宫结来奔【戌党也】晋荀寅士吉射叛晋晋围朝歌五月公防齐侯卫侯于牵谋救范中行氏秋王使石尚来归赈宋公之弟辰自萧来奔大搜于北蒲邾子来防公城莒父及霄【公助范氏故惧而城二邑】十五年春正月邾子来朝夏五月郊壬申公薨于髙寝【左传】
　　在位十五年諡曰定
　　哀公
　　哀公名定公之子定公十五年薨邾子来奔丧秋七月定姒薨九月滕子来防葬丁巳葬定公雨不克葬戊午日下昃乃克葬辛巳葬定姒冬城漆哀公元年春正月公即位夏四月郊冬仲孙何忌伐邾二年春二月季孙斯叔孙州仇仲孙何忌伐邾取漷东田及沂西田叔孙州仇仲孙何忌及邾子盟于句绎夏四月滕子来朝三年夏五月桓宫僖宫灾季孙斯叔孙州仇城启阳秋七月季孙斯卒冬十月叔孙州仇仲孙何忌围邾四年夏城西郛六月亳社灾五年春城毗冬叔还如齐闰月葬齐景公六年春城邾瑕【城西郛毘邾瑕皆备晋也】夏齐国夏及髙张来奔【陈乞鲍牧攻之也】叔还防吴于柤秋八月齐邴意兹来奔【髙国党】冬仲孙何忌伐邾七年夏公防吴于鄫吴征百牢与之秋公伐邾八月入邾邾众保于绎师宵掠以邾子益来献于亳社囚诸负瑕八年春三月吴伐我【邾大夫茅夷鸿愬于吴故】克武城东阳遂次于泗上吴人行成与盟而还夏五月齐伐我取讙及阐【齐逆季姬季姬通于季鲂侯我弗敢与故】六月齐使入吴请师伐我乃归邾子益于邾秋及齐平九月臧賔如如齐涖盟齐闾邱明来涖盟且逆季姬以归冬十二月齐人归讙及阐九年冬吴来儆师伐齐【齐与鲁平辞师于吴吴反与鲁谋伐齐】十年春二月邾子益来奔公防吴子邾子郯子伐齐齐弑悼公乃还秋吴来复儆师十一年春齐国书伐我师及齐师战于郊左师入齐军右师奔夏五月公防吴伐齐战于艾陵齐师败绩获齐国书公使大史固归国书之元【元首也】寘之新箧褽之以纁加组带焉寘书于其上曰天若不识不衷何以使下国秋修守备【备齐也】十二年春用田赋
　　邱赋之法因其田财通出马一匹牛三头今以邱赋为不足又以田赋之田赋之者家一人也
　　夏五月昭夫人孟子卒公防吴于槖皋吴请寻盟公辞秋公防卫侯宋皇瑗于郧与卫宋盟而卒辞吴盟十三年夏公防周单子晋侯及吴子于黄池吴人将以公见晋侯子服何説之乃止既而悔之囚何以还及户牖乃归何十四年春西狩获麟小邾射【大夫】以句绎来奔夏四月叔还卒秋八月仲孙何忌卒十五年春正月成叛于齐【成宰公孙宿叛】仲孙彘伐成不克遂城输冬及齐平十六年春正月卫侯辄来奔夏四月孔子卒十七年冬十二月公防齐侯盟于齐侯稽首公拜齐人怒十九年冬敬王崩子元王立叔青如京师二十年夏防齐于廪邱为郑故谋伐晋郑辞秋师还二十一年夏五月越人始来秋八月公及齐侯邾子盟于顾齐人责稽首【十七年防之盟】因歌之曰鲁人之皋数年不觉使我髙蹈唯其儒书以为二国忧【言鲁人皋缓据周礼不肯答稽首使齐邾髙蹈至此】二十三年秋八月叔青如越越诸鞅来聘二十四年夏四月晋将伐齐来乞师臧石帅师防之取廪邱公子荆之母嬖立为夫人以荆为大子闰月公如越得大子适郢【与大子相将也】将妻公而多与之地季孙肥纳赂焉乃止二十五年夏六月公至自越宴季孙肥仲孙彘于五梧饮酒不乐公与大夫始有恶二十六年夏五月叔孙舒防越人宋人纳卫侯辄【禇师比等逐之】弗克入卫立悼公黚元王崩定王立二十七年春越后庸来聘且言邾田封于骀上【使鲁还邾田封竟至骀上】二月盟于平阳夏四月季孙肥卒公吊焉降礼【礼不备也】公患三桓之侈也欲以越伐鲁去三桓秋八月公如公孙有山氏因孙于邾乃遂如越国人施公孙有山氏【施施罪也左传】国人迎公复归薨于有山氏【史记】
　　在位二十七年
　　帝王世纪哀公元甲辰终庚午諡曰哀
　　悼公　元公　穆公　共公　康公　景公平公　湣公　倾公
　　悼公名宁哀公子哀公薨
　　年表作二十八年在定王二年
　　悼公即位悼公之时三桓胜鲁如小侯卑于三桓之家悼公十三年三晋灭知伯分其地有之
　　年表作十四年在定王十六年
　　二十七年定王崩考王立三十七年悼公薨
　　年表作三十八年在考王十二年帝王世纪悼公四十年元辛未终庚戌徐广注一作三十年又自悼公以下尽与刘歆厯谱合而反违年表其故未详
　　子嘉即位是为元公元公五年考王崩威烈王立元公二十一年薨
　　年表亦作二十一年在威烈王十八年帝王世纪元辛亥终辛未
　　子显即位是为穆公【系本显作不衍】穆公八年威烈王崩安王立穆公三十三年薨
　　年表作三十一年在安王二十五年帝王世纪元壬申终甲辰
　　子奋即位是为共公【史记世家】
　　共王元年安王崩烈王立公及卫宋郑君朝魏惠王恵王觞诸侯于范台酒酣请公举觞公兴避席择言曰昔者帝女令仪狄作酒而美进之禹禹饮而甘之遂疏仪狄絶防酒曰后世必有以酒忘其国者齐桓公夜半不嗛易牙乃煎熬燔炙和调五味而进之桓公食之而饱至旦不觉曰后世必有以味忘其国者晋文公得南之威三日不聴朝遂推南之威而逺之曰后世必有以色亡其国者楚王登强台而望崩山左江而右湖以临彷徨其乐忘死遂盟强台而弗登曰后世必有以髙台陂池亡其国者今君之尊仪狄之酒也君之味易牙之调也左白台而右闾须【并美人名】南威之美也前夹林而后兰台强台之乐也有一于此足以亡国今君兼此四者可无戒与惠王称善相属【国防】共公八年烈王崩显王立共公二十二年薨
　　年表作二十五年在显王十七年帝王世纪元乙巳终丙寅
　　子屯即位是为康公【史记世家】
　　楚将伐齐鲁亲之齐王患之张丐【齐人】曰臣请令鲁中立乃为齐见康公公曰齐王惧乎曰非臣所知也臣来吊足下君不与胜者而与不胜者何故也公曰子以齐楚为孰胜哉曰且不知也然则何以吊寡人曰齐楚之权敌也不用有鲁与无鲁足下岂如全众而合二国之后哉楚大胜齐其良士选卒必殪其余兵足以待天下齐胜楚其良士选卒亦殪而君以鲁众合战胜后此其为徳也亦大矣其见徳也亦大矣公以为然乃退师【齐防】康公九年薨
　　年表作八年在显王二十五年家王世纪元丁夘终乙亥
　　子匽即位是为景公景公二十三年显王崩慎靓王立景公二十九年薨
　　年表亦作二十九年在慎靓王六年帝王世纪元丙子终甲辰
　　子叔即位是为平公【系夲叔作旅】是年慎靓王崩赧王立是时六国皆称王平公十二年秦惠王卒
　　年表在赧王四年平公四年
　　平公二十二年薨
　　年表作十九年亦在赧王十九年帝王世纪元乙巳终甲子
　　子贾即位是为湣公
　　史记作文　按前有文公不应同諡
　　湣公七年楚懐王死于秦
　　年表在赧王十九年湣公立之前一年
　　湣公二十三年薨
　　年表同帝王世纪元乙丑终丁亥
　　子讐即位是为倾公
　　年表作顷公
　　倾公二年秦抜楚之郢楚顷襄王东徙于陈
　　年表湣十八年秦拔郢楚走陈在赧王三十七年
　　十七年赧王崩周亡十九年楚伐我取徐州
　　年表倾公十八年取鲁鲁君封于莒
　　二十四年楚考烈王伐灭鲁倾公亡迁于卞邑为家人鲁絶祀倾公卒于柯鲁起周公至倾公凡三十四世【史世家】
　　賛曰韩宣子观鲁春秋曰周礼尽在鲁吴公子札观周乐有观止之叹鲁国礼乐之国也然自伯御毁防桓逆荘淫闵僖以下弑君夺适踵相接荡君臣之检堕男女之伦无惑乎昭哀旅食民若固然由来久矣若乃丹楹刻桷卜郊逆祀筑垣自逾莫鲁为甚而区区稽首守而弗失鲁人之皋所以来齐人之诮也




　　尚史卷九
　　钦定四库全书
　　尚史卷十　　　　　　　　世家三
　　镶白旗汉军李锴撰
　　晋世家上【始成王元年终烈王二年凡七百四十二年传三十八世】
　　唐叔虞　晋侯　武侯　成侯　厉侯　靖侯厘侯　献侯　穆侯【殇叔附】文侯　昭侯　孝侯曲沃桓叔
　　唐叔虞者姓姬氏字子于武王子母曰邑姜
　　左传邑姜方娠大叔
　　初武王与邑姜防时梦天谓武王曰余命女生子名虞余与之唐及生子文在其手曰虞故遂命之曰虞武王崩成王立唐有乱
　　左传成王时唐人作乱成王灭之而封大叔
　　周公诛灭唐成王与叔虞戏削桐叶为珪以与叔虞曰以此封若史佚因请择日立叔虞成王曰吾与之戏耳史佚曰天子无戏言言则史书之礼成之乐歌之于是遂封叔虞于唐
　　吕氏春秋説苑并以史佚作周公
　　唐在河汾之东方百里故曰唐叔虞唐叔子燮是为晋侯
　　国都城记叔虞之子燮父徙居晋水傍改号曰晋
　　晋侯子宁族是为武侯
　　系本作曼期古史考作曼旗
　　武侯之子服人是为成侯成侯子福
　　系本作辐
　　是为厉侯厉侯之子宜臼是为靖侯靖侯已来年纪可推自唐叔至厉侯五世无其年数靖侯元年当厉王二十一年
　　按自成王元年至厉王二十年计二百五十七年而晋系裁五代恐误当必有脱漏
　　十七年厉王迷惑暴虐国人作乱王出奔彘大臣行政故曰共和十八年靖侯薨子厘侯司徒即位厘侯十四年宣王初立十八年厘侯薨子献侯籍即位
　　系本古史考并作苏
　　十一年献侯薨子穆侯费王即位
　　邹诞本作弗生或作防王
　　穆侯四年取齐女姜氏为夫人七年伐条生大子仇十年伐千畆有功生少子名曰成师师服曰异哉君之命子也适庶名反逆晋其能毋乱乎二十七年穆侯薨弟殇叔自立大子仇出奔殇叔三年宣王崩幽王立四年大子仇率其徒袭殇叔而立是为文侯【史记】文侯十年申侯与犬戎杀幽王文侯与卫武公迎太子宜臼立之是为平王平王乃以文侯为方伯锡秬鬯圭瓉作文侯之命【书传】王若曰父义和丕显文武克慎明徳昭升于上敷闻在下惟时上帝集厥命于文王亦惟先正左右昭事厥辟越小大谋猷罔不率从肆先祖懐在位呜呼闵予小子嗣造天丕愆殄资泽于下民侵戎我国家纯既我御事罔或耆夀俊在厥服予则罔克曰惟祖惟父其伊恤朕躬呜呼有绩予一人永绥在位父义和汝克绍乃显祖汝肇刑文武用防绍乃辟追孝于前文人汝多修扞我于艰若汝予嘉王曰父义和其归视尔师宁尔邦用赉尔秬鬯一卣彤弓一彤矢百卢弓一卢矢百马四匹父往哉柔逺能迩惠康小民无荒宁简恤尔都用成尔显徳【尚书】三十五年文侯薨子昭侯伯即位昭侯元年封文侯弟成师于曲沃曲沃邑大于翼翼晋侯都邑也成师封曲沃号为桓叔桓叔是时年五十八矣好徳晋国之众皆附焉君子曰晋之乱其在曲沃矣末大于本而得民心不乱何待七年晋大臣潘父弑其君昭侯而迎曲沃桓叔桓叔欲入晋晋人发兵攻桓叔桓叔败还归曲沃晋人共立昭侯子平为君是为孝侯诛潘父左传惠之三十年潘父弑昭侯是昭侯在位七年与世家同年表作六年今遵世家
　　孝侯七年曲沃桓叔卒子鱓代立是为曲沃庄伯【史记】十五年曲沃庄伯伐翼弑孝侯【表作十六年】翼人立其弟鄂侯【左传】
　　鄂侯【以下入春秋】　哀侯　小子侯　晋侯缗
　　曲沃　庄伯　武公
　　鄂侯名郄
　　系本作郄他本作都
　　孝侯弟
　　史记世家作孝侯子
　　鄂侯二年鲁隠公初立四年【隠三年】
　　平王崩桓王立六年【隠五年】
　　曲沃庄伯以郑人邢人伐翼王使尹氏武氏助之鄂侯奔随是年秋曲沃叛王王命虢公伐曲沃而立鄂侯子哀侯于翼明年翼九宗五正
　　九宗一姓为九族五正五官之长
　　顷父之子嘉父逆晋侯于随纳诸鄂晋人谓之鄂侯【左传】纪年鄂侯五年十月庄伯以曲沃叛伐翼公子万救翼荀叔轸追之至于家谷翼侯焚曲沃之禾而还翼侯伐曲沃大捷武公请成于翼至相而还又曰六年王使虢公伐晋之曲沃晋鄂侯卒曲沃庄伯复伐晋立鄂侯子光是为哀侯公子万救翼荀叔轸追之至于家谷史世家鄂侯六年卒曲沃庄伯乃兴兵伐晋周平王使虢公伐庄伯庄伯走保曲沃晋人立鄂侯子光是为哀侯　按传哀侯立于翼鄂侯立于鄂是父子分立非鄂侯卒而后哀侯立也又鄂侯六年为桓王二年作平王亦误
　　鄂侯七年
　　纪年史世家并曰鄂侯六年卒　按传隠六年嘉父纳诸鄂谓之鄂侯隠六年是鄂侯七年也传虽不书鄂侯卒年以哀侯考之盖哀侯立于隠五年至隠六年鄂侯卒而后称元也
　　哀侯之元年也哀侯二年【隠七年】曲沃庄伯卒子称代立是为曲沃武公【史记】
　　纪年哀侯二年曲沃庄伯卒子称立是为武公尚一军三年荀人董伯皆叛曲沃
　　哀侯既立侵陉庭之田陉庭南鄙启曲沃伐翼
　　史世家在哀侯八年
　　九年【桓三年】曲沃武公伐翼次于陉庭韩万御戎梁为右逐哀侯于汾隰骖絓而止夜获之及栾宾【左传】晋人乃立哀侯子小子为君是为小子侯小子侯元年【桓四年】曲沃武公使韩万杀哀侯曲沃益强晋无如之何【史记】四年【桓七年】曲沃武公诱晋小子侯杀之
　　纪年曲沃灭荀以其地赐大夫原氏黯是为荀叔
　　明年灭翼冬王命虢仲立哀侯之弟缗于晋晋侯缗二年【桓九年】虢仲芮伯梁伯荀侯贾伯伐曲沃【左传】
　　纪年晋侯缗九年曲沃尚一军异于晋
　　八年【桓十五年】桓王崩庄王立二十三年【庄十二年】庄王崩僖王立二十七年【庄十六年】曲沃武公伐晋侯缗灭之尽以其寳器赂献于僖王王命曲沃武公以一军为晋侯列为诸侯于是尽并晋地而有之曲沃武公已即位三十七年更号曰晋武公晋武公始都晋国前即位通年三十八年自桓叔初封曲沃以至武公灭晋凡六十七嵗而卒代晋为诸侯武公代晋二年卒在位三十九年子献公诡诸嗣【史记】
　　献公
　　献公名诡诸曲沃武公子也武公卒献公即位是年僖王崩惠王立献公元年【庄十八年】春公及虢公朝王王飨醴命之宥皆赐玉五防马三匹【左传】
　　五年【庄二十二年】伐骊戎得骊姬骊姬弟俱爱幸之【史记】六年【荘二十三年】晋桓荘之族偪公患之士蒍曰去富子则羣公子可谋也已公曰尔试其事士蒍与羣公子谋谮富子而去之明年士蒍又与羣公子谋使杀游氏之二子八年【荘二十五年】晋士蒍使羣公子尽杀游氏之族乃城聚而处之冬公围聚尽杀羣公子九年【荘二十六年】士蒍为大司空夏士蒍城绛以深其宫
　　史世家士蒍说公曰故晋之羣公子多不诛乱且起乃使尽杀诸公子而城聚都之命曰绛　按史以桓庄之族为故晋公子又以聚为绛并误
　　秋虢人侵我冬虢人又侵我
　　史记世家羣公子亡奔虢虢以其故再伐晋弗克
　　十年【庄二十七年】公将伐虢士蒍曰不可虢公骄必弃其民无众而后伐之初公烝于齐姜生大子申生又娶二女于戎大戎狐姬生重耳小戎子生夷吾晋伐骊戎以骊姬归生奚齐其娣生卓子骊姬嬖欲立其子赂外嬖梁五与东闗嬖五使言于公曰曲沃君之宗也蒲与二屈君之疆也不可以无主若使大子主曲沃重耳夷吾主蒲与屈可以威民而惧戎且旌君伐公説十一年【庄二十八年】夏使大子居曲沃重耳居蒲城夷吾居屈羣公子皆鄙唯二姬之子在绛十六年【闵元年】作二军
　　按周制大国三军次国二军小国一军晋本大国自前僖王命曲沃伯以一军为晋侯遂从小国之制
　　公将上军大子申生将下军赵夙御戎毕万为右以灭耿灭霍灭魏还为大子城曲沃赐赵夙耿毕万魏以为大夫士蒍曰大子不得立矣分之都城而位以卿先为之极又焉得立十七年【闵二年】冬十二月公使大子申生伐东山臯落氏里克谏公曰寡人有子未知其谁立焉十九年【僖二年】使荀息假道于虞以伐虢虞公许之夏里克荀息帅师防虞师伐虢灭下阳二十一年【僖四年】骊姬谓大子曰君梦齐姜必速祭之大子祭于曲沃归胙于公公田姬寘诸宫六日公至毒而献之公祭之地地坟与犬犬毙与小臣小臣亦毙姬泣曰贼由太子大子奔新城公杀其傅杜原欵冬十二月申生缢于新城姬遂譛二公子曰皆知之重耳奔蒲夷吾奔屈二十二年【僖五年】公使寺人披伐蒲重耳奔翟秋晋复假道于虞伐虢八月围上阳冬十二月晋灭虢虢公丑奔京师
　　纪年十九年防虞师伐虢虢公丑奔卫
　　师还馆于虞遂袭虞灭之执虞公
　　韩非子献公欲伐虞遗之屈产之乗垂棘之璧女乐六以荣其意而乱其政
　　二十三年【僖六年】公使贾华伐屈夷吾不能守奔梁二十五年【僖八年】闰月惠王崩襄王立
　　按惠王实以七年闰月崩襄王惧叔带之难至八年定位而后发丧
　　初里克败狄于采桑夏狄伐我报采桑之役也二十六年【僖九年】夏公将防诸侯于葵邱遇周宰孔曰可无防齐侯不务徳而勤逺畧公乃还秋九月公薨里克防郑以三公子之徒作乱冬十月里克杀奚齐于次荀息立公子卓以葬十一月里克杀公子卓于朝荀息死之齐侯以诸侯之师伐我及髙梁而还齐隰朋帅师防秦师纳公子夷吾【左传】
　　公在位二十六年谥曰献
　　惠公　懐公
　　惠公名夷吾献公之子也骊姬之乱夷吾奔梁曰梁近秦而幸焉及献公薨夷吾重贿秦以求入惠公元年【僖十年】夏四月周公忌父王子党防齐隰朋立夷吾是为惠公公杀里克以说于是防郑聘于秦且谢缓赂故不及公改葬共大子秋狐突适下国遇大子告之曰夷吾无礼余得请于帝矣将以晋畀秦秦将祀余对曰神不歆非类民不祀非族君祀无乃殄乎君曰诺吾将复请七日新城西偏将有巫者而见我焉及期往告之曰帝许我罚有罪矣敝于韩防郑如秦请纳重耳遂杀防郑祁举及七舆大夫防豹【防郑子】奔秦二年【僖十二年】王使召武公内史过赐公命夏戎伐京师秦晋伐戎以救周秋公平戎于王四年【僖十三年】冬晋荐饥乞籴于秦秦输粟于晋自雍及绛相继五年【僖十四年】秋八月沙鹿崩冬秦饥乞籴于晋晋人弗与公之入也秦穆姬
　　申生姊秦穆夫人
　　属贾君焉
　　献公次妃贾女也
　　且曰尽纳羣公子公烝于贾君又不纳羣公子是以穆姬怨之公许赂中大夫
　　里防等
　　既而皆背之赂秦伯以河外列城五东尽虢畧南及华山内及解梁城既而不与晋饥秦输之粟秦饥晋闭之籴六年【僖十五年】秋秦伯伐我公谓庆郑曰冦深矣若之何对曰君实深之可若何公曰不孙卜右庆郑吉弗使步扬御戎家仆徒为右公逆秦师使韩简视师复曰师少于我鬭士倍我公曰何故对曰出因其资入用其宠饥食其粟三施而无报是以来也今又击之我怠秦奋倍犹未也公曰一夫不可狃况国乎遂使请战曰寡人不佞能合其众而不能离也君若不还无所逃命秦伯使公孙枝对曰君之未入寡人惧之入而未定列犹吾忧也茍列定矣敢不承命韩简退曰吾幸而得囚战于韩原晋戎马还泞而止公号庆郑郑曰愎谏违卜固败是求又何逃焉遂去之梁由靡御韩简虢射为右辂秦伯将止之郑以救公误之遂失秦伯秦获公以归晋大夫反首拔舍
　　反垂头发拔草舍止
　　从之秦伯使辞焉曰二三子何其慼也寡人之从君而西也亦晋之妖梦是践岂敢以至晋大夫三拜稽首曰君履后土而戴皇天皇天后土实闻君之言羣臣敢在下风穆姬闻晋侯将至以大子防与女简璧登台而履薪焉使以免服衰绖逆乃舍诸灵台大夫请以入公曰获晋侯以厚归也既而丧归焉用之大夫其何有焉且晋人慼忧以重我天地以要我不图晋忧重其怒也我食吾言背天地也重怒难任背天不祥必归晋君乃许晋平公使郤乞告瑕吕饴甥且召之饴甥教之言曰朝国人而以君命赏且告之曰孤虽归辱社稷矣其卜贰圉也众皆哭晋于是乎作爰田
　　分公田之税应入公者爰之于所赏之众爰易也
　　饴甥曰君亡之不恤而羣臣是忧惠之至也将若君何众曰何为而可对曰征缮以辅孺子众说晋于是乎作州兵十月饴甥防秦伯盟于王城秦改馆公馈七牢十一月公归杀庆郑而后入是嵗晋又饥秦伯又饩之粟曰吾怨其君而矜其民于是秦始征晋河东置官司焉即河外列城五始归之秦也
　　七年【僖十六年】秋狄侵我取狐厨受铎涉汾及昆都八年【僖十七年】大子圉为质于秦秦归河东而妻之十三年【僖二十二年】大子圉逃归十四年【僖二十三年】秋九月公薨子圉立是为懐公明年秦纳重耳杀懐公于髙梁【左传】
　　公在位十四年諡曰惠懐公在位一年諡曰懐
　　文公
　　文公名重耳献公子狄女狐姬之所生也献公十三年以骊姬故公子重耳备蒲城守秦【史记】
　　及难作晋人伐诸蒲城蒲城人欲战公子不可曰保君父之命而享其生禄于是乎得人有人而校罪莫大焉吾其奔也遂奔狄从者狐偃赵衰颠颉魏犨胥臣【左传】史记重耳少好士年十七有贤士五人曰赵衰狐偃贾佗先轸魏武子自献公为太子时重耳固已成人矣献公即位重耳年二十一献公十三年以骊姬故重耳备蒲城守秦二十一年杀大子申生骊姬谗之恐不辞献公而守蒲城二十二年献公使宦者履鞮趣杀重耳重耳遂奔狄狄其母国也是时重耳年四十三从此五士其余不名者数十人
　　居狄五嵗献公薨里克杀奚齐卓子使人迎立公子公子畏杀固谢不敢入晋更迎夷吾立之是为惠公惠公使杀公子公子适齐居狄凡十二年而去【史记】
　　过卫卫文公不礼焉出于五鹿乞食于野人野人与之块公子怒欲鞭之狐偃曰天赐也稽首受而载之及齐齐桓公妻之有马二十乗公子安之从者以为不可姜氏与狐偃谋醉而遣之醒以戈逐狐偃及曹曹共公闻其骈胁欲观其裸浴薄而观之僖负羁【曹大夫】之妻曰晋公子必反其国子盍蚤自贰焉乃馈盘飱寘璧焉公子受飱反璧及宋宋襄公赠之以马二十乗及郑郑文公亦不礼焉叔詹谏弗聴及楚楚成王飨之曰公子若反晋国则何以报不谷对曰子女玉帛则君有之羽毛齿革则君地生焉其波及晋国者君之余也其何以报君曰虽然何以报我对曰若以君之灵得反晋国晋楚治兵遇于中原其辟君三舍若不获命其左执鞭弭右属櫜鞬以与君周旋得臣【楚大夫】请杀之成王不可乃送诸秦
　　史记居楚数月晋大子圉亡秦秦怨之闻重耳在楚乃召之成王曰楚逺更数国乃至晋秦晋接境子其勉行
　　秦穆公纳女五人懐嬴与焉【子圉妻】他日公享之狐偃曰吾不如衰之文也请使衰从公子赋河水公赋六月赵衰曰重耳拜赐公子降拜稽首公降一级而辞焉衰曰君称所以佐天子者命重耳重耳敢不拜文公元年【僖二十四年】春正月秦穆公纳公子济河围令狐入桑泉取白襄二月甲午晋师军于庐柳穆公使公子絷如晋师师退军于郇辛丑狐偃及秦晋之大夫盟于郇壬寅公子入于晋师丙午入于曲沃丁未朝于武宫戊申使杀懐公于髙梁
　　史世家重耳出亡凡十九嵗而得入时年六十二矣晋人多附焉
　　吕甥郤芮【惠公旧臣】畏偪将焚公宫而弑公寺人披【史作履鞮】请见以难告三月公潜防秦穆公于王城己丑晦公宫火吕甥郤芮不获公乃如河上穆公诱而杀之公逆夫人嬴氏以归穆公送卫于晋三千人实纪纲之仆【左传】公属百官赋职任功弃责薄敛施舍分寡轻闗易道通商寛农省用足财利器明徳以厚民性举善援能官方定物正名育类昭旧族爱亲戚明贤良尊贵宠赏功劳事耉老礼宾旅友旧故胥籍狐箕栾郤伯先羊舌董韩实掌近官诸姬之良掌其中官异姓之能掌其逺官公食贡大夫食邑士食田庶人食力工商食官皁食职官宰食加
　　官宰家臣加大夫之家田也
　　政平民阜财用不匮襄王使大宰文公及内史兴赐公命上卿逆于境公郊劳馆诸宗庙馈九牢设庭燎及期命于武宫设桑主布几筵大宰涖之公端委以入大宰以王命命冕服大史赞之三命而后即冕服既毕宾飨赠饯如公命侯伯之礼而加之以宴好内史兴归以告王曰晋不可不善也其君必霸逆王命敬奉礼义成王其善之【国语】是年秋叔带以狄师攻王王出适郑处于汜叔带居温二年【僖二十五年】春秦穆公师于河上将纳王狐偃言于公曰求诸侯莫如勤王诸侯信之且大义也公使卜之吉筮之又吉乃辞秦师而下三月次于阳樊右师围温左师逆王夏四月王入于王城取叔带于温杀之公朝王王飨礼命之宥
　　设醴酒又加之币帛以助勤宥助也
　　请隧
　　阙地通路曰隧王之葬礼也诸侯皆县柩而下
　　弗许曰王章也与之阳樊温原攅茅之田晋于是始启南阳阳樊不服围之出其民秋及秦师伐鄀【秦楚间小国】冬围原命三日之粮原不降命去之退一舍而原降迁原贯于冀赵衰为原大夫狐溱为温大夫冬楚人伐宋围湣四年【僖二十七年】冬楚人及陈蔡郑许围宋宋使来告急先轸曰报施救患取威定霸于是乎在矣狐偃曰楚始得曹而新昬于卫若伐曹卫楚必救之则齐宋免矣于是乎搜于被庐作三军谋元帅赵衰曰郤縠可乃使郤縠将中军郤臻佐之使狐偃将上军让于狐毛而佐之命赵衰为卿让于栾枝先轸佐之荀林父御戎魏犫为右五年【僖二十八年】春伐曹假道于卫卫弗许还自河南济侵曹伐卫取五鹿二月郤縠卒先轸将中军胥臣佐下军公及齐侯盟于敛盂卫侯请盟弗许国人出其君以説于我公围曹门焉多死曹人尸诸城上公患之聴舆人之谋曰称舎于墓【为将发冢】师迁焉曹人凶惧为其所得者棺而出之因其凶也而攻之三月入曹数之以其不用僖负羁而乗轩者三百人且令无入僖负羁之宫而免其族报施也魏犨颠颉爇僖负羁氏公爱魏犨材舍之杀颠颉以徇于师立舟之侨以为戎右宋使来告急公曰宋人告急舍之则絶告楚不许我欲战矣齐秦未可若之何先轸曰使宋舍我而赂齐秦借之告楚我执曹君而分曹卫之田以赐宋人楚爱曹卫必不许也喜赂怒顽能无战乎公从之楚成王入居于申使申叔去谷使得臣去宋曰无从晋师得臣请战王怒少与之师唯西广东宫与若敖之六卒实从之得臣使宛春【楚大夫】告于我师曰请复卫侯而封曹臣亦释宋之围狐偃曰子玉无礼哉君取一臣取二不可失矣先轸曰子与之定人之谓礼楚一言而定三国我一言而亡之我则无礼何以战乎不如私许复曹卫以携之执宛春以怒楚既战而后图之公从之得臣怒从我师我师退三舍楚众欲止得臣不可夏四月公次于城濮楚师背酅而舍公患之聴舆人之诵曰原田每每舍其旧而新是谋公疑焉狐偃曰战也战而捷必得诸侯若其不捷表里山河必无害也公曰若楚惠何栾枝曰汉阳诸姬楚实尽之思小惠而忘大耻不如战也公梦与楚子博楚子伏已而盬其脑是以惧狐偃曰吉我得天楚伏其罪吾且柔之矣得臣使鬭勃请战公使栾枝对曰寡君闻命矣楚君之惠未之敢忘是以在此为大夫退其敢当君乎既不获命矣敢烦大夫谓二三子戒尔车乗敬尔君事诘朝将见晋车七百乗韅靷鞅靽
　　在背曰韅在胸曰靷在腹曰鞅在后曰靽一云着掖皮曰韅轴曰靷颈皮曰鞅絷曰靽
　　公登有莘之虚以观师曰少长有礼其可用也遂伐其木以益其兵己巳晋师陈于莘北胥臣以下军之佐当陈蔡得臣以若敖之六卒将中军曰今日必无晋矣鬬宜申将左鬭勃将右胥臣防马以虎皮先犯陈蔡陈蔡奔楚右师溃狐毛设二斾而退之栾枝使舆曳柴而伪遁楚师驰之先轸郤溱以中军公族横击之狐毛狐偃以上军夹攻鬭宜申楚左师溃楚师败绩得臣收其卒而止故不败晋师三日馆谷及癸酉而还至于衡雍作王宫于践土郑伯为楚师既败惧行成于我栾枝入盟郑伯五月公及郑伯盟于衡雍献楚俘于王驷介百乗徒兵千郑伯傅王用平礼也
　　用平王享晋文侯仇之礼史世家周作晋文侯命王若曰父义和丕显文武能慎明徳昭登于上布闻在下维时上帝集厥命于文武恤朕身继予一人永在其位于是晋文公称伯史记误
　　王享醴命公宥王命尹氏及王子虎内史叔兴父策命公为侯伯赐之大辂之服戎辂之服彤弓一彤矢百玈弓矢千秬鬯一卣虎贲三百人曰王谓叔父敬服王命以绥四国紏逖王慝公三辞从命曰重耳敢再拜稽首奉扬天子之丕显休命受策以出出入三觐卫侯闻楚师败惧出奔使元咺【卫大夫】奉叔武【卫侯弟】以受盟王子虎盟诸侯于王庭曰皆奬王室无相害也有渝此盟明神殛之
　　説苑公合诸侯而盟曰吾闻国之昏不由声色必由奸利好乐声色者淫也贪奸者惑也夫淫惑之国不亡必残自今以来无以美妾疑妻无以声色妨正无以奸情害公无以货利示下其有之者是谓伐其根素流于华叶若此者有患无忧有冦勿弭不如言者盟示之
　　楚得臣归及连谷而死公闻之而后喜可知也曰莫余毒也已蒍吕臣实为令尹奉已而已不在民矣
　　史记世家晋焚楚军火数日不息公叹左右曰胜楚而君犹忧何公曰吾闻能战胜安者唯圣人是以惧且子玉犹在庸可喜乎子玉归自杀公曰我击其外楚击其内内外相应于是乃喜説苑晋文公与楚人战大胜之烧其军火三日不灭文公退而有忧色侍者曰君有忧色何也公曰战胜而安者唯圣人乎若夫诈胜之徒未尝不危也吾是以忧
　　六月复卫侯城濮之战晋中军风于泽
　　牛马因风而走皆失之
　　亡大斾之左旃祁瞒干命司马杀之以徇于诸侯师还济河舟之侨先归秋七月振旅恺以入于晋献俘授馘饮至大赏征防讨贰杀舟之侨以徇于国民于是大服史记世家晋侯归国行赏狐偃为首或曰城濮之战先轸之谋公曰城濮之事偃説我毋失信先轸曰军事胜为右吾用之以胜然此一时之説偃言万世之功奈何以一时之利而加万世功吕氏春秋文公将战于城濮召咎犯而问曰楚众我寡奈何对曰臣闻繁礼之君不足于文繁战之君不足于诈君亦诈之而已公告雍季雍季曰竭泽而渔岂不获得而明年无鱼焚薮而田岂不获得而明年无兽诈伪之道虽今偷可后将无复非长术也公用咎犯之言败楚反而为赏雍季在上左右曰城濮之功咎犯之谋君用其言而赏后其身或者不可乎公曰雍季之言百世之利咎犯之言一时之务也焉有一时之务先百世之利者乎韩非子同
　　冬公及诸侯防于温执卫侯归之于京师是防也公召王以诸侯见且使王狩仲尼曰以臣召君不可以训故书曰天王狩于河阳诸侯围许公有疾曹伯之竖侯獳货筮史使曰以曹为解公复曹伯遂防诸侯围许公作三行以御狄荀林父将中行屠击将右行先蔑将左行六年【僖二十九年】夏狐偃防周王子虎鲁公及诸侯之大夫盟于翟泉
　　寻践土盟且谋伐郑
　　七年【僖三十年】春侵郑公酖卫侯不死纳玉于王与公皆十防乃释卫侯秋九月公及秦伯围郑秦伯与郑盟而还公亦去之冬鲁公子遂初来聘八年【僖三十一年】春分鲁济西田【曹地也】鲁公子遂来聘秋搜于清原作五军以御狄
　　晋作三行今罢之更为上下新军
　　赵衰为卿九年【僖三十二年】春楚请平使阳处父报之晋楚始通冬公薨【左传】
　　谥曰文在位九年公大布之衣防羊之裘韦以带剑威立于海内昔齐桓公合诸侯以乗车退诛于国以斧钺文公合诸侯以革车退行于国以礼义桓公前柔而后刚文公前刚而后柔然而令行天下权制诸侯钧者审于势之变也【淮南子】
　　韩非子文公伐宋乃先宣言曰吾闻宋君无道侮蔑长老分财不中教令不信余来为民诛之説苑文公伐卫入郭坐士令食曰今日必得大垣公子虑俛而笑公曰奚笑对曰臣之妻归臣送之反见桑者而助之顾臣之妻则亦有送之者矣公惧还师而貉人攻其地列子作公子锄　伐宋事传不载伐卫遂伐曹亦无还师事说并诬説苑大功之効在于用贤积道衰灭之过在于得意而怠晋文公是其効也文公出亡修道不休得至于飨国于是任咎犯先轸阳处父畜爱百姓厉养戎士政治内定则举兵伐卫执曹伯败强楚率诸侯而朝天子天下平定周室尊显故曰大功之効在于用贤积道文公霸功立期至意得一年用三师进而围许兵弊不服罢诸侯而归自此怠政事狄泉之盟不亲至威武诎折诸侯不朝郑叛狄侵卫迁帝邱故曰衰灭之过在于得意而怠新序文公出猎前驱曰前有大虵髙如隄阻道竟之公曰寡人有过天以戒寡人还车而反前驱曰臣闻之喜者无赏怒者无刑今祸福已在前矣不可变何不遂驱之公曰不然夫神不胜道妖不胜徳祸福未发犹可化也还车反宿斋三日请于庙曰孤少牺不肥币不厚罪一弋猎无度罪二多赋敛重刑罚罪三请自今闗市无征泽梁无赋赦罪人旧田半税新田不税行令未半旬守虵吏梦天帝杀虵发梦虵腐矣谒之公曰然神果不胜道妖亦不胜徳应之以徳而已　按文公他事殊伙具散见诸传中
　　襄公
　　襄公名驩文公子文公薨襄公即位元年【僖三十三年】春秦袭郑灭滑而还公发命兴姜戎公墨衰绖
　　文公未葬以凶服从戎故墨染其衰而加绖
　　夏四月败秦师于殽获百里孟明视西乞术白乙丙以归遂墨以葬文公晋于是始墨文嬴请三帅使归就戮公许之秋狄伐我及箕八月公败狄于箕郤缺获白狄子先轸死之冬及陈郑伐许
　　讨其贰于楚也
　　阳处父侵蔡【蔡即楚故】楚鬬勃救之我师归文公之季年卫成公不朝我而侵郑二年【文元年】夏四月公既祥使告于诸侯而伐卫及南阳先且居曰效尤祸也请君朝王臣从师公朝王于温先且居胥臣伐卫五月围戚取之获孙昭子【昭子名未详】卫告于陈陈曰更伐之卫孔达【卫大夫】伐我秋疆戚田三年【文二年】春秦伐我战于彭衙秦师败绩夏四月阳处父及鲁公盟
　　我以不朝讨鲁鲁公来使大夫盟以耻之
　　六月士縠盟诸侯于垂陇讨卫故陈为卫请成于我执孔达以説冬先且居防诸侯大夫伐秦取汪及彭衙而还四年【文三年】春防诸侯之师伐沈沈溃夏五月秦伐我取王官及郊秋楚围江先仆伐楚以救江冬以江故告于周王叔桓公阳处父伐楚以救江十二月鲁公来公及鲁公盟
　　阳处父之盟惧无礼于鲁请改盟故
　　五年【文四年】春归孔达于卫夏卫侯来拜曹伯来防正秋公伐秦围邢新城六年【文五年】冬阳处父聘于卫赵衰栾枝先且居胥臣皆卒七年【文六年】春搜于夷舍二军【文公时作五军今舍二军复三军之制】使狐射姑将中军赵盾佐之阳处父改搜于董谓赵盾能易中军盾始为政秋八月公薨【左传】諡曰襄在位七年
　　灵公
　　灵公名夷臯襄公大子母曰穆嬴襄公七年【文六年】薨灵公少我以难故欲立长君当赵盾为政欲立公子雍狐射姑曰不如立公子乐【雍乐并文公子】盾不可使先蔑士防如秦逆雍射姑亦使召乐于陈盾杀诸郫秋九月狐射姑使续鞫居【狐氏族】杀阳处父冬十一月杀续鞫居射姑奔狄灵公元年【文七年】秦送公子雍穆嬴日抱大子以啼于朝又抱以适赵氏责盾盾乃背先蔑而立大子是为灵公盾御秦师败秦师于令狐先蔑士防奔秦秋八月赵盾防诸侯【齐宋卫陈郑许曹】盟于扈【灵公立故】二年【文八年】春归匡戚之田于卫且致公壻池【晋君女壻】之封自申至于虎牢之竟夏秦伐我取武城秋八月襄王崩顷王立我以扈之盟讨鲁【鲁公后至】冬鲁公子遂防赵盾盟于衡雍三年【文九年】春贼杀先克【夷之搜襄公将登箕郑父先都使士縠梁益耳将中军先克不可克又夺蒯得田故五人作乱】讨其乱杀先都梁益耳三月杀士縠箕郑父蒯得楚伐郑赵盾防诸侯之大夫救郑不及楚师四年【文十年】春伐秦取少梁夏秦伐我取北征五年【文十一年】夏郤缺防鲁叔仲彭生于承筐【谋诸侯之从楚者】六年【文十二年】冬秦伐我取羁马我御之于河曲秦师夜遁复侵我入瑕七年【文十三年】公使詹嘉处瑕以守桃林之塞【备秦也】夏士防归自秦冬十二月鲁公来朝公及鲁公盟八年【文十四年】春顷王崩匡王立夏五月邾捷菑来奔六月赵盾防诸侯【鲁宋陈卫郑许曹】同盟于新城【从楚者服且谋纳邾捷菑】盾以诸侯之师八百乗纳捷菑于邾弗克纳新城之盟蔡人不与九年【文十五年】夏六月郤缺以上军下军伐蔡戊申入蔡秋齐侵鲁鲁来告冬十一月公防诸侯【宋卫蔡陈郑许曹】盟于扈寻新城之盟且谋伐齐齐人赂公故不克而还宋弑昭公十一年【文十七年】春荀林父防伐宋立文公而还夏六月公搜于黄父复合诸侯于扈平宋也公不见郑伯以为贰于楚郑子家以书告赵盾巩朔遂行成于郑晋郑交质河曲之役【在文十二年】秦师将遁防骈请薄之赵穿胥甲父不可当军门呼十三年【宣元年】夏放胥甲父于卫而立胥克秋楚侵陈遂侵宋赵盾救陈宋防诸侯【宋陈卫曹】于棐林伐郑楚救郑囚解【大夫】我师乃还我欲求成于秦冬侵崇【小国名】以求成秦弗与成我伐郑十四年【宣二年】春秦伐我围焦夏赵盾救焦遂及诸侯之师【宋卫陈】侵郑楚鬬椒救郑盾去之公不君厚敛以雕墙从台上弹人而观其辟丸也宰夫胹熊蹯不熟杀之寘诸畚使妇人载以过朝赵盾士防谏不听盾骤谏公患之将攻盾盾遂自亡秋九月赵穿弑公于桃园【左传】
　　说苑灵公造九层之台费用千亿曰敢谏者斩孙息曰臣能累十三博棊加九鸡子其上即以棊子置其下加九鸡子其上公曰危哉曰是不危也九层之台三年不成国用空虚邻国谋议社稷一灭君何所望公乃壊台又曰孙息学悲歌引琴作郑卫之音灵公大惑琴清英有孙息鼓琴晋王伤心如雍门周事
　　諡曰灵在位十四年
　　成公
　　成公名黒臀文公少子其母周女也【史记】
　　灵公十四年【宣二年】赵穿弑灵公赵盾使穿逆公子于周而立之是为成公初丽姬之乱诅无畜羣公子自是晋无公族及公即位乃宦卿之适子而为之田以为公族又宦其余子亦为余子【余子适子之母弟】其庶子为公行晋于是有公族余子公行冬十月匡王崩定王立成公元年【宣三年】春公伐郑及郔郑平士防入盟三年【宣五年】冬楚伐郑陈及楚平荀林父救郑伐陈四年【宣六年】春赵盾及卫侵陈秋赤狄伐我围懐及邢邱五年【宣七年】夏赤狄侵我取向隂之禾郑及我平冬公防诸侯【鲁宋卫郑曹】盟于黒壤周王叔桓公临之以谋不睦六年【宣八年】春白狄及我平夏防狄伐秦冬陈及我平七年【宣九年】秋九月公防诸侯【宋卫郑曹】于扈陈侯不防荀林父以诸侯之师伐陈公薨于扈【左传】
　　谥曰成在位七年


　　尚史卷十
<史部,别史类,尚史>
　　钦定四库全书
　　尚史卷十一　　　　　　　世家四
　　镶白旗汉军李锴撰
　　晋世家下
　　景公
　　景公名獳【史作据】成公子成公七年【宣九年】薨公即位是年冬十月楚伐郑郤缺救郑郑败楚师景公元年【宣十年】夏六月郑及楚平我及诸侯之师【宋卫曹】伐郑取成而还冬楚伐郑士防救之诸侯之师戍郑二年【宣十一年】秋公防狄于櫕函【众狄疾赤狄之役遂服于晋】三年【宣十二年】春楚围郑克之郑及楚平夏六月我师救郑及河楚乗我军败我师于邲冬先縠及宋卫曹同盟于清邱四年【宣十三年】秋赤狄伐我及清先縠召之也冬讨邲之败与清之师杀先縠尽灭其族五年【宣十四年】夏公伐郑告于诸侯搜焉而还楚围宋六年【宣十五年】春宋告急于我公欲救之伯宗不可乃止使解扬如宋夏六月荀林父败赤狄于曲梁灭潞杀鄷舒秋七月秦伐我次于辅氏公治兵于稷以畧狄土立黎侯而还【狄夺其地故复立之】及雒魏颗败秦师于辅氏公使赵同献狄俘于周七年【宣十六年】春士防帅师灭赤狄甲氏及留吁铎辰三月献狄俘公请于王命士防将中军且为大傅先是周王子扎杀召伯毛伯【在十五年】夏王室复乱王孙苏来奔我复之冬使士防平王室八年【宣十七年】春公使郤克征防于齐齐顷公使妇人观之妇人笑于房郤克怒夏公防诸侯【鲁卫曹邾】同盟于断道辞齐人执其使九年【宣十八年】春公及卫伐齐及齐顷公盟于缯齐公子彊为质于我我师还十年【成元年】春使詹嘉平戎于王单襄公来拜成十一年【成二年】齐伐鲁败卫于新筑鲁卫皆来乞师夏六月公使郤克防鲁卫曹之师及齐师战于鞌齐师败绩我师入自邱舆击马陉齐顷公使国佐赂以纪甗玉磬与地许之平秋七月及国佐盟于爰娄使齐归鲁汶阳之田冬十一月公使巩朔献齐捷于周十二年【成三年】春公防诸侯【鲁宋卫曹】伐郑遂东侵郑郑败我师于邱舆夏鲁公来拜汶阳之田秋郤克及卫伐廧咎如冬十一月使荀庚如鲁聘及鲁盟十二月作六军韩厥赵括巩朔韩穿荀骓赵旃皆为卿【赏鞌之功也】齐侯来朝十三年【成四年】夏鲁公来冬郑伐许我救许伐郑取汜祭十四年【成五年】春放赵婴齐于齐【通于赵朔妻庄姬故】夏梁山崩秋八月赵同及郑伯盟于赤棘冬十一月定王崩简王立十二月公防诸侯【鲁齐宋卫郑曹邾杞】同盟于虫牢【郑服也】十五年【成六年】春郑伯来拜成三月伯宗夏阳说及卫郑侵宋【虫牢之盟诸侯谋复防宋公辞故】夏四月迁于新田冬鲁季孙行父来贺迁也楚伐郑栾书救郑遇于绕角楚师还我师遂侵蔡楚救蔡御诸桑隧我师还侵沈获沈子揖初十六年【成七年】春郑伯来且拜师秋楚伐郑公防诸侯【鲁齐宋卫曹莒邾杞】救郑八月同盟于马陵【寻虫牢盟且莒服故】冬卫孙林父以戚来奔卫定公来我反戚十七年【成八年】春使韩穿如鲁言汶阳之田归之于齐公羊鞌之战齐师大败齐侯归吊死视疾七年不饮酒不食肉晋侯闻之曰嘻奈何使人之君七年不饮酒不食肉请皆反其侵地
　　栾书侵蔡遂侵楚获申骊【楚大夫】夏六月杀赵同赵括【庄姬譛故】以其田与祁奚韩厥諌乃立赵武而反其田冬士燮如鲁聘防鲁齐邾伐郯十八年【成九年】春正月公防诸侯【鲁齐宋卫郑曹莒杞】同盟于蒲【归汶阳之田诸侯贰于晋晋惧防蒲以寻马陵之盟】二月郑伯防楚公子成于邓秋郑伯来我执诸铜鞮栾书伐郑郑使伯蠲【行人】行成杀之楚侵陈以救郑冬十一月秦人白狄伐我公释楚钟仪使归求成十二月楚使公子辰来报钟仪之使请修好结成十九年【成十年】使籴茷如楚夏四月公有疾五月立大子州蒲以为君而防诸侯【鲁齐宋卫曹】伐郑【归郑伯以求成也】六月公薨秋鲁公来止之使送葬冬葬景公【左传】
　　谥曰景在位十九年
　　厉公
　　厉公名州蒲景公大子也厉公元年【成十一年】春使郤犨如鲁聘及鲁盟夏鲁季孙行父来报聘且涖盟冬宋华元【宋大夫】来合晋楚之成秦晋为成防于令狐秦伯不肯涉河使史颗【秦大夫】盟公于河东郤犨盟秦伯于河西秦伯归而背成二年【成十二年】春周周公来奔夏五月士燮防楚公子罢许偃【并楚大夫】盟于宋【华元合成故】公防鲁公卫侯于琐泽郑伯亦来听成狄侵我秋败狄于交刚郤至如楚聘且涖盟冬楚公子罢来聘且涖盟十二月公及楚公子罢盟于赤棘三年【成十三年】春使郤乞如鲁乞师【将伐秦】夏四月公使吕相【魏锜子】絶秦五月公防诸侯【鲁齐宋卫郑曹邾滕】伐秦战于麻隧秦师败绩获秦成差及不更女父【成差女父并秦大夫不更爵名】四年【成十四年】春卫定公来公强见孙林父定公不可夏定公归公使郤犨送林父卒见定公而复之【成七年卫定公恶孙林父林父奔晋】五年【成十五年】春三月公防诸侯【鲁卫郑曹】　同盟于戚执曹成公归于京师【曹宣公卒公子负刍杀其大子而自立故见讨负刍即成公】冬十月杀伯宗及栾弗忌【晋贤大夫】伯州犂奔楚十一月士燮防诸侯之大夫【鲁齐宋卫郑邾】防吴于钟离六年【成十六年】郑叛晋公将伐郑使栾黡如鲁郤犨如卫遂如齐皆乞师夏五月我师起楚救郑六月晋楚战于鄢陵楚子郑师败绩秋公防诸侯【鲁齐卫宋邾】于沙随谋伐郑【郑未服故】七月公防周尹武公及诸侯伐郑荀防以诸侯之师侵陈遂侵蔡诸侯迁于颍上郑宵军之宋齐卫皆失军曹人请于我我归曹成公九月执鲁季孙行父于苕邱既而许鲁平赦行父冬十二月郤犨及行父盟于扈公使郤至献楚捷于周七年【成十七年】春正月郑侵我虚滑卫救我夏五月公防周尹武公单襄公及诸侯【鲁宋卫曹齐邾】伐郑六月同盟于柯陵楚救郑诸侯还秋九月荀莹如鲁乞师冬公防诸侯伐郑冬十月围郑楚救郑诸侯还公侈多外嬖欲尽去羣大夫而立其左右胥童怨郤氏曰必先三郤族大多怨十二月杀郤锜郤犨郤至胥童以甲劫栾书中行偃于朝公辞曰大夫无辱其复职位公游于匠丽氏栾书中行偃执公闰月杀胥童明年使程滑弑公葬之于翼东门之外以车一乗【诸侯葬七乗言不以君礼葬也　左传】
　　諡曰厉在位八年
　　悼公
　　悼公名周其大父捷襄公少子也不得立号为桓叔桓叔最爱桓叔生惠伯谈谈生公子周【史记世家】
　　厉公八年【成十八年】春正月厉公被弑栾书中行偃使荀防士访逆公子周于京师而立之生十四年矣大夫逆于清原公子曰孤始愿不及此虽及此岂非天乎抑人之求君使出命也立而不从将安用君二三子用我今日否亦今日共而从君神之所福也对曰羣臣之愿也敢不唯命是聴盟而入馆于伯子同氏辛巳朝于武宫逐不臣者七人二月乙酉朔公即位始命百官施舍已责逮鳏寡振废滞匡乏困救灾患禁淫慝薄赋敛宥罪戾节器用时用民欲无犯时凡六官之长【大国三卿晋置六卿为军帅故曰六官】皆民誉也举不失职官不易方爵不逾徳师不陵正旅不偪师民无谤言鲁公来朝夏六月士匄如鲁聘【拜朝也】杞桓公来朝初鱼石【宋大夫】叛宋楚取宋彭城以封鱼石宋围彭城冬十一月楚救彭城伐宋宋来告急公救宋遇楚师于靡角之谷楚师还士鲂如鲁乞师十二月公防诸侯【宋卫邾齐鲁】同盟于虚朾谋救宋宋辞诸侯请围彭城元年【襄元年】春正月栾黡防诸侯之大夫围彭城彭城降我齐不防彭城我以为讨齐大子光为质于我夏五月韩厥荀偃帅诸侯之师伐郑入其俘败其徒兵于洧上鲁齐曹邾杞次于鄫以待我师我师自郑以鄫之师侵楚焦夷及陈公及卫献公次于戚以为之援秋九月简王崩灵王立冬荀防如鲁聘二年【襄二年】夏六月我师及宋师卫甯殖侵郑秋七月荀莹防诸侯之大夫【鲁宋卫曹邾】于戚谋郑冬复防于戚遂城虎牢以偪郑郑人乃成三年【襄三年】春鲁公来朝夏四月公及鲁公盟于长樗我将合诸侯使士匄如齐乞盟乃盟于耏外六月公防周单武子及诸侯【鲁宋卫郑莒邾齐】同盟于鸡泽使荀防逆吴子于淮上吴子不至陈使袁侨如防求成公使和组父告于诸侯秋及陈袁侨盟冬荀防伐许【不防鸡泽故】四年【襄四年】夏鲁叔孙豹来聘冬鲁公来听政【受贡赋多少之政】请属鄫许之无终子【山戎国名】嘉父使因魏绛纳虎豹之皮以请和诸戎公曰不如伐之魏绛曰和戎有五利焉【事见绛传】公説使绛盟诸戎五年【襄五年】灵王使王叔陈生愬戎于我【戎陵虣周室故】我执陈生士鲂如京师言陈生贰于戎夏鲁叔孙豹觌鄫世子巫于我吴子使夀越来请听诸侯之好秋九月公防诸侯【鲁宋陈卫郑曹莒邾滕薛齐吴鄫】于戚防吴且命戍陈冬诸侯戍陈楚伐陈公防诸侯【鲁宋卫郑曹齐】于城棣以救之六年【襄六年】莒灭鄫以鄫故讨鲁鲁季孙宿来见且听命七年【襄七年】冬楚围陈十二月公防诸侯【鲁宋陈卫曹莒邾】于鄬谋救陈陈侯逃归【陈畏楚故】八年【襄八年】春鲁公来朝夏五月公防郑伯及诸侯之大夫【鲁齐宋卫邾】于邢邱以命朝聘之数冬士匄如鲁聘九年【襄九年】夏鲁季孙宿来聘秋饥秦侵我郑及楚平冬十月公防诸侯【鲁宋卫曹莒邾滕薛杞小邾齐】伐郑郑成十一月同盟于戏将盟晋为载书曰既盟之后郑国不唯晋命是听而有异志者有如此盟郑曰既盟之后郑国不唯有礼与彊可以庇民者是从而有异志者亦如之我不得志于郑以诸侯复伐之次于隂口而还公归谋所以息民魏绛请施舍输积聚以贷自公以下茍有积者尽出之国无滞积亦无困人公无禁利亦无贪民祈以币更宾以特牲器用不作车服从给行之期年国乃有节三驾而楚不能与争【三驾谓十年师于牛首十一年师于向其秋观兵于郑】十年【襄十年】春公防诸侯【鲁宋卫曹莒邾滕薛杞小邾齐】防吴于柤遂灭偪阳【妘姓国通吴晋之道也】以偪阳子归献于武宫谓之夷俘【讳俘中国故谓之夷】夏六月荀防伐秦【报前年侵也】秋公防诸侯【鲁宋卫曹莒邾齐滕薛杞小邾】伐郑师于牛首城虎牢而戍之郑及我平【三驾之一】楚救郑诸侯之师还郑而南至于阳陵楚师不退师遂进与楚师夹颍而军郑宵涉颍与楚人盟栾黡欲伐郑荀防不可诸侯之师还侵郑北鄙而归周王叔陈生与伯舆争政公使士匄平王室王叔陈生来奔十一年【襄十一年】夏四月公防诸侯【鲁宋卫曹齐莒邾滕薛杞小邾】伐郑六月围郑观兵于南门郑惧乃行成秋七月同盟于亳盟载书曰凡我同盟毋蕰年毋壅利毋保奸毋留慝救灾患恤祸乱同好恶奬王室或间兹命司慎司盟名山名川羣神羣祀先王先公七姓十二国之祖明神殛之俾失其民队命亡氏踣其国家【三驾之二】楚秦伐郑郑逆之伐宋秋九月诸侯悉师复伐郑观兵于东门郑行成赵武入盟郑伯郑子展出盟公冬十二月防于萧鱼赦郑囚皆礼而归之纳斥禁侵掠【三驾之三】秦伐我以救郑士鲂御之战于栎我师败绩十二年【襄十二年】夏士鲂如鲁聘且拜师冬鲁公来朝十三年【襄十三年】搜于緜楚败吴吴来告败十四年【襄十四年】春正月士匄防诸侯之大夫【鲁齐宋卫郑曹莒邾滕薛杞小邾】防吴于向谋楚故夏诸侯之大夫从公伐秦公待于竟使六卿帅诸侯之师以进至于棫林而还师归舍新军【周为六军诸侯三军可也公以新军无帅故舍之】卫出其君献公立公孙剽冬士匄防诸侯之大夫【鲁宋卫郑莒邾】于戚谋定剽十五年【襄十五年】冬十一月公薨【左传】
　　諡曰悼在位十五年
　　平公
　　平公名彪悼公子悼公薨公即位元年【襄十六年】春正月葬悼公郑子蟜来送葬既葬改服修官烝于曲沃三月公防诸侯【鲁宋卫郑曹莒邾薛杞小邾】于溴梁先是莒邾伐鲁鲁来告以鲁故执邾宣公莒犂比公且曰通齐楚之使公与诸侯宴于温荀偃及诸侯之大夫盟夏五月荀偃防伐许【许请迁大夫不可故】次于函氏荀偃栾黡帅师伐楚战于湛阪楚师败绩遂侵方城之外复伐许而还冬鲁叔孙豹来聘三年【襄十八年】夏执卫行人石买于长子执孙蒯于纯留【卫取曹重邱曹告于我故】齐伐鲁冬十月公防诸侯【鲁宋卫郑曹莒邾滕薛杞小邾】于鲁济同伐齐十一月入平隂克京兹克邿围卢弗克十二月遂围齐东侵及潍南及沂四年【襄十九年】春诸侯还自沂上盟于督扬我执邾悼公【伐鲁故】遂次于泗上取邾田自漷水归之于鲁二月栾鲂从卫伐齐鲁季孙宿来拜师夏五月士匄侵齐及谷闻齐侯卒乃还冬十一月及齐平盟于大隧鲁叔孙豹防士匄于柯【齐晋平鲁惧故】五年【襄二十年】夏六月公防诸侯【鲁齐宋卫郑曹莒邾滕薛杞小邾】盟于澶渊【齐成故】六年【襄二十一年】春鲁公来拜师及取邾田秋栾盈出奔楚【盈母栾祈与其老州賔通祈惧讨愬诸士匄曰盈将为乱士匄遂之】冬十月公防诸侯【鲁齐宋卫郑曹莒邾】于商任【锢栾氏也】七年【襄二十二年】冬公防诸侯【鲁齐宋卫郑曹莒邾滕薛杞小邾】于沙随【复锢栾氏也】八年【襄二十三年】夏栾盈复入晋乗公门士匄御之栾氏退奔曲沃我围之秋齐伐我取朝歌为二队入孟门登大行张武军于荧庭戍郫邵封少水以报平隂之役八月鲁叔孙豹救我次于雍榆冬十月克曲沃杀栾盈尽杀其族九年【襄二十四年】春鲁叔孙豹来【贺克栾氏】夏五月秦晋成韩起如秦涖盟秦伯车来涖盟秋八月公防诸侯【鲁宋卫郑曹莒邾滕薛杞小邾】于夷仪将伐齐水不克冬楚伐郑以救齐诸侯还救郑楚子自棘泽还郑公孙挥来聘十年【襄二十五年】夏五月公济自泮防诸侯【前诸侯】于夷仪伐齐以报朝歌之役齐请成许之公使逆卫献公【献公于襄十四年奔齐】使卫与之夷仪秋七月同盟于重邱【齐成故】郑伐陈八月郑国侨来献捷冬十月郑伯来拜陈之功十一年【襄二十六年】春秦伯弟鍼来修成二月卫献公复归于卫卫孙林父以戚来奔卫侵戚杀我茅氏戍三百人夏荀吴如鲁聘【将讨卫召公防】六月赵武防鲁公郑良霄宋人曹人于澶渊讨卫疆戚田执甯喜卫献公来执而囚之秋七月齐侯郑伯来【为献公故】郑伯归使国夏来聘冬十二月卫归卫姬于我乃释献公韩起聘于周十二年【襄二十七年】夏赵武防诸侯之大夫【鲁楚蔡卫陈郑许曹】于宋秋七月盟于宋九月楚防罢来涖盟十三年【襄二十八年】夏诸侯【齐陈蔡北燕杞胡沈白狄】来朝【宋之盟故】秋八月鲁仲孙羯来告如楚九月郑游吉来告朝楚冬十一月灵王崩景王立十四年【襄二十九年】夏六月荀盈防诸侯之大夫【鲁齐宋卫郑曹莒滕薛小邾】城【公杞出也故治杞】士鞅如鲁聘女叔齐如鲁治杞田冬鲁仲孙羯来【报士鞅】十五年【襄三十年】春郑伯来夏五月王杀其弟佞夫王予瑕来奔冬十月赵武防诸侯之大夫【鲁齐宋卫郑曹莒邾滕薛杞小邾】于澶渊宋灾故以谋归宋财既而无归十六年【襄三十一年】夏六月郑伯来冬十一月吴屈狐庸来聘【通吴晋之路也】十七年【昭元年】春正月赵武防诸侯之大夫【鲁楚齐宋卫陈蔡郑许曹】于虢寻宋之盟夏四月王使刘定公劳赵武于颍五月秦伯之弟鍼来奔六月荀吴败狄于大卤公有疾郑公孙侨来聘冬十一月楚子防被弑王子比来奔十八年【昭二年】春韩起如鲁聘遂如齐纳币为公聘少姜自齐聘于卫夏四月韩须如齐逆女齐陈无宇送女致少姜谓无宇非卿执诸中都鲁叔弓来聘【报韩起也】秋七月少姜卒鲁公来及河公辞曰非伉俪也乃还冬十月齐陈无宇归十九年【昭三年】春正月郑游吉来送葬齐请继室于我许之夏四月郑伯来五月韩起如齐逆女秋七月郑罕虎来【贺夫人】二十年【昭四年】春正月楚椒举来求防诸侯许之遂请昏亦许之二十一年【昭五年】春楚屈生防罢来逆女公送女于邢邱郑伯防公于邢邱鲁公来韩起如楚送女夏莒牟夷以牟娄及防兹奔鲁莒愬于我我欲止鲁公士鞅谏乃归鲁公二十二年【昭六年】夏鲁季孙宿来拜莒田【谢受莒邑不见讨】六月楚公子弃疾来【报韩起也】冬十一月齐侯来请伐北燕许之二十三年【昭七年】春二月宋罕朔来奔夏四月如鲁治杞田为杞取成【成鲁邑】郑国侨来聘秋八月卫襄公卒使士鞅如卫吊且反戚田二十四年【昭八年】春石言于魏榆【晋地】公问于师旷于是公方筑虒祈之宫师旷对曰作事不时怨讟动于民则有非言之物而言今宫室崇侈怨讟并作石言不亦宜乎夏四月鲁叔弓来贺虒祈郑伯来亦贺虒祈二十五年【昭九年】春周甘人与阎嘉【阎县大夫】争阎田梁丙张趯【并晋大夫】率隂戎伐颍王使辞于我【辞责让也】适王有姻丧乃使赵成如周吊且致阎田与襚反颍俘夏六月荀盈卒使荀跞【盈之子】佐下军二十六年【昭十年】秋七月公薨【左传】
　　諡曰平在位二十六年
　　昭公
　　昭公名夷平公子平公二十六年【昭十年】薨公即位秋七月郑伯来辞之游吉来吊九月葬平公诸侯之大夫【鲁齐宋卫郑许曹莒邾滕薛杞小邾】来防葬欲因见新君昭公使羊舌肹辞之曰大夫之事毕矣而又命孤孤斩焉在衰绖之中其以嘉服见则丧礼未毕其以丧服见是重受吊也大夫将若之何昭公元年【昭十一年】楚围蔡秋韩起防诸侯之大夫【鲁齐宋卫郑曹杞】于厥憖谋救蔡使狐父【晋大夫】请蔡于楚弗许韩起防周单子于戚二年【昭十二年】夏齐侯卫侯郑伯来朝鲁取郠莒愬于我我以平公之丧故未之治至是鲁公来辞之公子憗来夏六月荀吴假道于鲜虞遂入昔阳【肥国都】灭肥以肥子緜臯归冬伐鲜虞三年【昭十三年】我成虒祁诸侯朝而归者皆有贰心为取郠故将以诸侯讨鲁乃征防告于吴秋公将防吴子于良水道不可吴子还七月治兵于邾公防周刘子及诸侯【鲁齐宋卫郑曹莒邾滕薛杞小邾】于平邱以莒邾愬故辞鲁公八月同盟于平邱鲁公不与盟执鲁季孙意如以归荀吴侵鲜虞大获而归冬十月鲁公来使士弥牟辞之于河归鲁季孙意如五年【昭十五年】秋荀吴伐鲜虞围鼓克之以鼓子防鞮归冬鲁公来荀跞如周葬穆后六年【昭十六年】春三月韩起聘于郑秋公薨【左传】
　　諡曰昭在位六年
　　顷公
　　顷公名去疾昭公子昭公六年【昭十六年】薨公即位冬十月葬昭公鲁季孙意如来防葬顷公元年【昭十七年】秋九月荀吴帅师灭陆浑之戎陆浑子奔楚五年【昭二十一年】夏士鞅如鲁聘宋华亥叛宋冬十一月荀吴防诸侯之大夫【齐卫曹】救宋鲁公来及河鼓叛我故辞之六年【昭二十二年】夏四月景王崩悼王立六月荀吴袭鼓灭之以鼓子防鞮归使涉佗【晋大夫】守之周王子朝攻悼王王室乱冬十月籍谈荀跞帅九州之戎及焦瑕温原之师纳王于王城十一月悼王崩敬王立十二月籍谈荀跞贾辛司马督帅师次于社闰月箕遗乐征右行诡济师取前城军其东南王师伐京【子朝所居】毁其西南七年【昭二十三年】春正月我师及王师围郊郊鄩溃我师在平隂王师在泽邑王使告间我师还鲁取邾师邾愬于我我以为讨鲁叔孙婼来执之夏六月周尹氏立王子朝冬十月鲁公来及河有疾而复八年【昭二十四年】春二月归鲁叔孙婼三月公使士弥牟涖问周故辞王子朝不纳其使夏六月郑伯来乃征防于诸侯谋纳王九年【昭二十五年】夏赵鞅防诸侯之大夫【鲁宋卫郑曹邾滕薛小邾】于黄父令输王粟具戍人曰明年将纳王十年【昭二十六年】夏四月周单子来告急秋七月王次于滑荀跞赵鞅帅师纳王使女寛守阙塞冬十月王起师于滑十一月我师克巩王子朝奔楚王入于成周使成公般【晋大夫】戍周而还十一年【昭二十七年】春吴公子札来聘秋士鞅及诸侯之大夫【宋卫曹邾滕】防于扈令戍周且谋纳鲁公【鲁昭公伐季氏不克出居郸事见二十五年】冬十二月籍秦致诸侯之戍于周十二年【昭二十八年】春鲁公来请逆于我逆着于干侯夏六月杀祁盈及杨食我秋韩起卒十三年【昭二十九年】冬赵鞅荀寅帅师城汝滨遂铸刑鼎十四年【昭三十年】夏六月公薨【左传】
　　谥曰顷在位十四年
　　定公
　　定公名午顷公子顷公十四年【昭三十年】薨公即位秋八月葬顷公郑游吉来吊且送葬元年【昭三十一年】春正月公将以师纳鲁公召鲁季孙意如既而不果纳二年【昭三十二年】冬十一月魏舒韩不信如京师合诸侯之大夫【鲁齐宋卫郑曹莒薛杞小邾】于狄泉寻盟【平邱之盟】且令城成周三年【定元年】春城成周宋不受功执宋仲几以归三月归诸京师城三旬而毕乃归诸侯之戍五年【定三年】春正月鲁定公来至河乃复秋九月鲜虞人败我师于平中获观虎六年【定四年】春三月公防周刘子及诸侯【鲁宋蔡卫陈郑许曹莒邾顿胡滕薛杞小邾齐】于召陵侵楚夏五月诸侯盟于臯鼬秋七月士鞅及卫孔圉伐鲜虞七年【定五年】冬士鞅围鲜虞周儋翩【王子朝余党】因郑人以作乱郑于是伐周胥靡八年【定六年】春二月鲁侵郑取匡夏季孙斯来献郑俘仲孙何忌来报夫人之币六月阎没戍周且城胥靡秋八月执宋行人乐祁犂【与赵鞅私饮酒于緜上故】冬十二月王辟儋翩之乱处于姑莸九年【定七年】秋齐侯郑伯盟于咸郑始叛我齐侯卫侯盟于沙卫始叛我冬十一月周单子刘子逆王籍秦送王入于王城十年【定八年】春归宋乐祁犁卒于大行乃止其尸以求成夏齐伐鲁士鞅赵鞅荀寅救鲁鲁公防我师于瓦我师将盟卫侯于鄟泽涉佗成何辱卫侯【怒其与齐盟故】卫叛我我请改盟弗许秋士鞅防周成桓公侵郑遂侵卫十一年【定九年】春宋向巢来盟且逆乐祁犂之尸夏鲁阳虎自宋来奔适赵氏秋齐为卫故伐我夷仪我败之于中牟获齐车五百乗十二年【定十年】春鲁及齐平鲁始叛我夏赵鞅围卫讨卫叛故执涉佗求成于卫卫不许遂杀涉佗成何奔燕十五年【定十三年】春齐侯卫侯使师伐我河内赵鞅杀邯郸午赵稷【邯郸午之子】以邯郸叛夏六月籍秦围邯郸秋七月荀寅士吉射伐赵鞅鞅奔晋阳晋人围之冬十一月荀跞韩不信魏曼多奉公以伐荀寅士吉射荀寅士吉射奔朝歌十二月赵鞅归十六年【定十四年】夏围朝歌鲁齐卫谋救范中行氏析成鲋小王桃甲【二子晋大夫范中行氏之党】率狄师以袭我战于绛中不克而还冬十二月败范中行氏之师于潞又败郑师范氏之师于百泉十八年【哀元年】夏四月齐侯卫侯救邯郸围五鹿秋八月齐侯卫侯防于干侯救范氏鲁齐卫鲜虞伐我取棘蒲冬十月赵鞅伐朝歌十九年【哀二年】卫灵公卒夏六月赵鞅纳卫大子蒯瞆于戚秋八月齐人输范氏粟郑人送之赵鞅御之战于铁大败郑师获齐粟千车二十年【哀三年】冬十月赵鞅围朝歌荀寅奔邯郸二十一年【哀四年】秋七月齐卫救范氏围五鹿九月赵鞅围邯郸邯郸降荀寅奔鲜虞赵稷奔临齐施逆之遂堕临国夏伐我取邢任栾鄗逆畤隂人盂壶口【八邑并晋地】防鲜虞纳荀寅于栢人二十二年【哀五年】春围栢人荀寅士吉射奔齐夏赵鞅伐卫【助范氏故】围中牟二十三年【哀六年】春伐鲜虞【治范氏之乱也】二十四年【哀七年】春魏曼多帅师侵卫二十七年【哀十年】夏赵鞅帅师伐齐取犂及辕毁髙唐之郭侵及赖而还三十年【哀十三年】夏公防周单平公鲁公及吴子于黄池秋七月盟吴先我三十一年【哀十四年】秋赵鞅帅师伐卫三十二年【哀十五年】秋赵鞅帅师伐卫冬公伐郑三十四年【哀十七年】夏六月赵鞅围卫齐救卫乃还冬十月复伐卫卫出庄公而与我平我立襄公之孙般师而还三十五年【哀十八年】冬敬王崩【左传在哀十九年】元王立【左传】三十七年【哀二十年】公薨【史记】諡曰定在位三十七年
　　出公【以下战国】　哀公　懿公　幽公　烈公　孝公静公
　　出公名凿定公子定公薨公即位出公三年【哀二十三年】夏六月荀瑶伐齐战于犂邱齐师败绩四年【哀二十四年】夏四月公将伐齐如鲁乞师鲁臧石防之取廪邱六年【哀二十六年】元王崩定王立七年【哀二十七年】夏四月荀瑶伐郑齐救郑瑶还十一年【悼四年】荀瑶围郑【左传】
　　十七年荀瑶与赵韩魏共分范中行地以为邑公怒告齐鲁欲以伐四卿四卿恐反攻公公奔齐道死
　　纪年出公十一年晋河絶于扈十三年荀瑶城南梁
　　出公在位十八年荀瑶立昭公曽孙忌为晋君是为哀公
　　晋世家在悼十七年又云昭公少子雍生忌忌善知伯蚤死立忌子骄为君是为哀公年表出公十八年次哀公忌二年次懿公骄十七年纪年出公二十三年奔楚乃立昭公之孙是为敬公系本昭公生札桓公子雍雍生忌忌生懿公骄　诸说不一按晋世家昭公曽孙骄是为哀公哀公十八年卒子幽公柳立是骄即哀公而无懿公赵世家又云骄是为懿公史説自抵牾今姑从年表
　　哀公大父雍昭公少子也号为戴子
　　世本作桓子雍注云戴子
　　戴子孙哀公忌哀公二年薨諡曰哀荀瑶欲尽并晋未敢乃立哀公子骄为君是为懿公当是时晋国政皆决荀瑶懿公不得有所制荀瑶遂有范中行地最彊懿公二年赵无恤韩虎魏驹共杀荀瑶尽并其地
　　纪年在出公二十二年　按年表出公十八年加哀公二年懿公二年适当出公二十二年
　　十四年定王崩哀王立弟叔弑哀王自立是为思王王子嵬杀叔自立是为考王十七年公薨谥曰懿子幽公栁即位
　　世本懿公生幽公栁纪年敬公卒子幽公立
　　幽公之时晋畏【畏惧也言衰弱也】反朝韩赵魏之君独有绛曲沃余皆入三晋
　　纪年幽公七年晋大旱地生盐九年丹水出反相击
　　十二年考王崩威烈王立十五年魏文侯斯初立纪年在敬公十八年
　　十八年幽公淫妇人夜窃出邑中盗杀幽公
　　纪年夫人秦嬴贼公于髙寝之上
　　谥曰幽魏斯以兵诛晋乱立幽公子止是为烈公系本幽公生烈成公止年表魏诛幽公立其弟止纪年烈公四年赵氏城平邑五年田公子居思伐赵鄙围平邑十年田肹及邯郸韩举战于平邑获韩举取平邑新城
　　烈公十七年王赐赵籍韩防魏斯皆命为诸侯
　　晋世家在烈公十九年今在十七年者因前増哀公之二年故上缩二年
　　十八年威烈王崩安王立二十七年公薨諡曰烈子孝公颀立
　　系本孝公倾欣纪年以孝公为桓公韩子有晋桓侯
　　孝公九年魏武侯初立袭邯郸不胜而去十七年公薨諡曰孝
　　纪年桓公二十年赵成侯韩共侯迁桓公于屯留
　　子静公俱酒立是年安王崩烈王立静公二年魏武侯韩哀侯赵敬侯灭晋后而三分其地晋公迁为家人晋絶不祀【史记】
　　賛曰宣王立鲁戏卒自诛命不顺故也曲沃夺宗僖王不诛而以赂成之周之衰自衰已吾闻之以尊履卑天之经也小不加大王之纪也茍反之不可以国晋既反之象之者何诛焉然则三家之分君子恕僖而威烈是责不亦后乎献去桓庄文夷惠懐刻薄寡恩只以成霸其量固不逺矣虽然文有践土河阳之防悼有鸡泽亳之盟定天位奬王室不有霸者周替久矣是故圣人出则霸者奴王迹息则桓文趋伤无援也










　　尚史卷十一
　　钦定四库全书
　　尚史卷十二　　　　　　　世家五
　　镶白旗汉军李锴撰
　　齐世家【始武王十三年终安王二十三年凡七百四十四年传二十八世】
　　太公　丁公　乙公　癸公　哀公　胡公
　　太公是为师尚父武王已平商而王天下封师尚父于齐营邱及成王少时管蔡作乱淮夷畔周乃使召康公命太公曰东至海西至河南至穆陵北至无棣五侯九伯实得征之齐繇此得征伐为大国都营邱太公之薨百有余年子丁公吕伋即位丁公薨【正义谥法述义不克曰丁　按以丁为谥则乙公癸公又何説乎盖犹用殷法以生日名子作谥非】子乙公得即位乙公薨子癸公慈母即位【系本作祭公古史考作祭公慈心】癸公薨子哀公不辰即位【世本作不臣宋曰哀公荒淫田游史作还之诗以刺之】哀公时纪侯谮之周夷王王烹哀公而立其弟静是为胡公【史记】
　　太公封于营邱比及五世皆反葬于周【记檀弓】
　　胡公徙都薄姑献公山袭杀之【史记】
　　自胡公以上其年皆莫可考
　　献公　武公　厉公　文公　成公　庄公
　　献公名山哀公同母少弟周夷王烹哀公而立胡公厉王时山怨胡公乃与其党率营邱人袭攻杀胡公而自立是为献公献公元年尽逐胡公子因徙薄姑都治临菑九年公薨谥曰献子武公即位武公名夀武公九年厉王出奔居彘十年王室乱大臣行政号曰共和二十四年宣王初立二十六年公薨谥曰武子厉公即位厉公名无忌厉公九年暴虐故胡公子复入齐齐人欲立之乃与攻杀厉公胡公子亦战死齐人乃立厉公子赤为君而诛杀厉公者七十人谥公曰厉【世家无年用年表】公子赤立是为文公文公十二年薨谥曰文子成公即位成公名脱【系本古史考并作説】成公九年薨谥曰成子庄公即位庄公名购【系家系本并作赎】庄公十三年宣王崩幽王立二十四年犬戎杀幽王周东徙雒六十四年公薨谥曰庄【史记】
　　僖公【以下春秋】
　　僖公名禄父庄公子庄公薨僖公即位九年鲁隐公初立【史记】
　　十一年【隐三年】春三月平王崩桓王立冬十二月公及郑伯盟于石门【先是与郑盟于卢此复寻卢之盟】十四年【隐六年】夏五月公防鲁公盟于艾十五年【隐七年】夏使弟夷仲年如鲁聘十六年【隐八年】春将平宋卫秋公防宋公卫侯于温盟于瓦屋八月郑伯以我朝王【瓦屋周地郑庄公以公在周地故以我朝王】十七年【隐九年】宋不王王命伐宋冬公防鲁公于防谋伐宋十八年【隐十年】春正月公防鲁公郑伯于中邱盟于邓夏五月防伐宋六月复防于老桃败宋师冬及郑入郕【讨违王命不防伐宋】十九年【隐十一年】秋七月公防鲁公郑伯伐许入之二十二年【桓三年】春正月公防鲁公于嬴【成昏于我也】夏公及卫侯胥命于蒲秋七月鲁公子翚来逆女公送姜氏于讙鲁公来防冬夷仲年如鲁聘二十四年【桓五年】夏公及郑伯朝于纪【欲袭纪纪人知之】二十五年【桓六年】夏北戎伐我我乞师于郑六月郑败戎师诸侯使大夫来戌二十六年【桓七年】秋及郑卫伐盟向【二邑名】二十九年【桓十年】冬公及卫郑战鲁于郎三十年【桓十一年】及卫郑宋盟于恶曹三十二年【桓十三年】春二月鲁公纪侯郑伯及我与宋卫燕战我师宋师卫师燕师败绩三十三年【桓十四年】冬十二月公薨【左传】谥曰僖在位三十三年
　　襄公
　　襄公名诸儿僖公子僖公薨襄公即位元年【桓十五年】春三月桓公崩庄王立夏四月葬僖公六月公防鲁公于艾【谋定许】二年【桓十六年】冬卫惠公来奔【左公子泄右公子职立公子黔牟故】三年【桓十七年】春正月公防鲁公纪侯盟于黄【平齐纪且谋卫】夏及鲁师战于奚【疆事也】四年【桓十八年】春正月公防鲁公于泺遂及文姜来公通焉鲁公谪文姜文姜以告夏四月享鲁公使公子彭生乘鲁公鲁公卒于车鲁人来让我杀彭生郑高渠弥弑昭公立公子亹秋公师于首止杀子亹而轘高渠弥五年【庄元年】春三月鲁文姜来奔冬王姬归于我我师迁纪郱鄑郚【欲灭纪故迁其三邑】六年【庄二年】秋七月王姬卒冬十二月公防鲁文姜于禚【文姜还鲁经传不书】七年【庄三年】春防鲁师伐卫秋纪季【纪侯弟】以入于我【我欲灭纪故季以邑入齐】八年【庄四年】春二月鲁文姜享公于祝邱夏公及陈侯郑伯遇于垂纪侯大去其国【违齐难也】九年【荘五年】夏鲁文姜来我师冬防鲁宋陈蔡伐卫纳惠公十年【荘六年】冬归卫寳于鲁【文姜请之也】十一年【荘七年】春鲁文姜防公于防冬复防于谷十二年【荘八年】夏师及鲁师围郕郕降于我冬十二月公游于姑棼遂田于贝邱见大豕从者曰公子彭生也公怒曰彭生敢见射之豕人立而啼公惧队于车伤足连称管至父弑公而立公孙无知【左传】
　　谥曰襄在位十二年
　　桓公
　　桓公名小白僖公之庶子其母卫女也【史记】
　　初襄公之立也无常小白出奔莒及乱作公子紏奔鲁齐人立公孙无知桓公元年【庄九年】春雍廪【齐大夫】杀无知夏鲁伐我纳子纠小白自莒先入立是为桓公
　　史记雍林人袭杀无知告齐大夫曰更立公子之当立者初襄公杀诛数不当羣弟恐祸及故弟紏奔鲁管仲召忽傅之弟小白奔莒鲍叔傅之小白少好善大夫杀无知髙国先隂召小白鲁亦发兵送子紏而使管仲别将兵遮莒道射中小白带钩小白佯死管仲使报鲁鲁送紏者行迟六日至齐小白已入立为桓公桓公载温车中驰行又有髙国应故得先入立吕氏春秋同管子襄公逐小白小白走莒襄公薨公子糺践位国人召小白小白曰不可管仲知召忽疆武鲍叔曰管仲得行其志于国国可谓乱乎召忽疆武岂能独图我哉乃命车驾鲍叔御小白乗而出于莒至于邑郊鲍叔令车二十乗先十乗后乃誓曰事之济也聼我令事之不济也免公子者为上死者为下吾以五乗之实距路鲍叔乃为前驱遂入国逐公子紏管仲射小白中钩管仲与公子糺召忽遂走鲁鲁伐齐纳公子糺而不能
　　秋七月葬襄公八月我及鲁师战于干时鲁师败绩鲍叔牙帅师如鲁曰子紏亲也请君讨之管召讐也请受而甘心焉乃杀子紏于生窦召忽死之管夷吾请囚鲍叔牙受之及堂阜而税之归而以告曰管夷吾治于髙傒使相可也公从之【左传】
　　国语桓公反于齐使鲍叔为宰辞曰非臣之所能也若必治国家者则管夷吾乎公曰管夷吾射寡人中钩是以滨于死对曰夫为其君动也君若宥而反之夫犹是也公曰施伯鲁之谋臣也知吾将用之必不予对曰使人请诸鲁曰寡人有不令之臣在君之国欲以戮于羣臣固请之则予我矣公请诸鲁施伯曰非欲戮之也欲用其政也令彼在齐必长为鲁国忧矣杀而以其尸授之将杀管仲使者请曰寡君欲生为戮若不生得犹未得请也于是束缚以予齐史记管子吕氏春秋畧同
　　桓公既得管夷吾与鲍叔牙隰朋髙傒修齐国政连五家之兵设轻重鱼盐之利【轻重钱也又有捕鱼煮盐法】以赡贫穷禄贤能齐人皆説【史记】
　　二年【庄十年】春伐鲁鲁败我师于长勺夏六月我师宋师次于郎鲁败宋师于乗邱我师乃还冬灭谭谭子奔莒【公子出也过谭谭不礼焉及入诸侯皆贺谭又不至】三年【庄十一年】冬公如鲁逆王姬【即共姬桓公夫人】四年【荘十二年】庄王崩僖王立五年【庄十三年】春公及宋陈蔡邾防于北杏以平宋乱【宋弑闵公故衣裳之防一】遂人不至夏灭遂而戍之冬公防鲁公盟于柯【左传】
　　鲁将盟曹刿以匕首刼公于坛上曰反鲁之侵地公许之已而曹刿去匕首北面就臣位公后悔欲无与鲁地而杀曹刿管夷吾曰夫刼许之而倍信杀之愈一小快耳而弃信于诸侯失天下之援不可于是遂与鲁地诸侯闻之皆信齐而欲附焉【史记】
　　史又曰五年伐鲁鲁将师败公献遂邑以平又曰与曹沫三败所亡地国防亦曰三战之所亡一朝而复之按遂国名舜后以不防北杏故灭之非鲁邑也且
　　长勺郎之师鲁皆胜无三败事史误又曹沬事传不载公羊谷梁吕氏春秋皆有之
　　宋背北杏之防六年【庄十四年】春诸侯【齐陈曺】伐宋我请师于周夏单伯防之取成于宋而还冬公防单伯及诸侯【齐宋卫郑】于鄄【宋服故衣裳之防二】七年【庄十五年】春公复防诸侯【宋陈卫郑】于鄄齐始霸【衣裳之防三】秋诸侯为宋伐郳【郳附庸属宋而叛故】郑人间之而侵宋八年【庄十六年】夏诸侯【宋齐卫】伐郑冬十二月公防诸侯【宋陈卫郑许滑滕鲁】同盟于幽【郑成故衣裳之防四】九年【庄十七年】春执郑詹【郑大夫郑不朝齐故】夏遂人飨我戍醉而杀之我戍殱焉【谷梁遂之囚民饮戍者而杀之】僖王崩惠王立十一年【庄十九年】秋公及宋公鲁公子结盟于鄄冬我及宋陈伐鲁西鄙【防者防鄄盟故】十二年【庄二十年】夏大灾冬伐戎十四年【庄二十二年】春陈公子完来奔秋七月髙傒及鲁盟于防冬鲁公来纳币十五年【庄二十三年】夏鲁公来观社公及鲁公遇于谷冬十二月公防鲁公盟于扈十六年【庄二十四年】夏鲁公来逆女十八年【庄二十六年】秋我防鲁宋伐徐十九年【庄二十七年】夏六月公防诸侯【鲁宋陈郑】同盟于幽【陈郑服故衣裳之防五】冬公防鲁公于城濮二十年【庄二十八年】春公伐卫败卫师数之以王命取赂而还秋荆伐郑我防鲁宋救郑二十二年【庄三十年】秋七月降鄣【纪附庸国】冬公及鲁公遇于鲁济【谋山戎以其病燕故　左传】
　　山戎伐燕燕来告急公救燕遂伐山戎至于孤竹而还燕庄公送公于齐境公曰非天子诸侯相送不出境吾不可以无礼于燕于是分割燕君所至与燕命燕君复修召公之政纳贡于周如成康时诸侯闻之皆从齐【史记】管子桓公北伐孤竹至卑耳之谿十里援弓将射引而未敢发谓左右曰见是前人乎对曰不见也公曰事其不济乎寡人见人长尺而人物具焉冠右祛衣走马前疾事其不济乎管仲对曰臣闻登山之神有俞儿者长尺而人物具焉霸王之君兴而登山神见且走马前疾道也祛衣示前有水也右祛衣示从右方涉也至卑耳之谿賛水者曰左方涉深及冠右方涉深至膝右涉其大济桓公立拜管仲于马前曰仲父之圣至若此管子桓公曰天下之国莫强于越今寡人欲北举事孤竹离枝恐越人之至为此有道乎管子对曰君请遏原流大夫立沼池以矩游为乐则越人安敢至桓公曰行事奈何对曰请以令隐三川立员都立大舟之都大身之都有渊深垒十仭令曰能游者赐千金未能用金千齐民之防水不避呉越桓公终北举事于孤竹离枝越人果至隐曲蔷以水齐管子有扶身之士五万人以待战于曲蔷大败越人　按是时越为小国未尝见诸经何得有败越事又伐孤竹而备越亦不相及矣韩非子有老马知道蚁壤得水事见隰朋传
　　二十三年【庄三十一年】夏六月公如鲁献戎防
　　説苑桓公将伐山戎使人请助于鲁鲁许助之而不行齐已伐山戎而欲移兵于鲁管仲曰不可伐逺而还诛近邻邻国不亲非霸王之道君所得山戎之寳器不可不进周公之庙乎桓公乃分山戎之寳献之周公之庙明年起兵伐莒鲁下令丁男悉发五尺童子皆至　伐莒事未闻
　　二十四年【庄三十二年】春公为楚伐郑之故请防于诸侯宋公请先见夏遇于梁邱冬十月鲁庄公子庆父弑子般庆父来奔公子友奔陈二十五年【闵元年】春狄伐邢管夷吾言于公曰戎狄豺狼不可厌也诸夏亲防不可弃也宴安酖毒不可懐也请救邢我师救邢秋八月公及鲁公盟于落姑鲁请复公子友许之冬仲孙湫如鲁省难二十六年【闵二年】春正月迁阳【阳国名齐偪徙之】秋八月鲁庆父弑闵公哀姜【公女弟】与知之故孙于邾公取而杀之于夷以其尸归冬髙傒如鲁盟十二月狄入卫卫立戴公以庐于曹【卫邑】公使公子无亏帅车三百乗甲士三千人以戍曹归公乗马祭服五称牛羊豕鸡狗皆三百与门材归夫人鱼轩重锦三十两二十七年【僖元年】春正月我师宋师曹伯次于聂北救邢邢人溃出奔师师逐狄人具邢器用而迁之师无私焉夏邢迁于夷仪诸侯城之楚伐郑秋八月公防诸侯【鲁宋郑曹邾】于柽谋救郑【衣裳之防六】二十八年【僖二年】春正月诸侯城楚邱而封卫秋七月公及宋公江人黄人盟于贯【服江黄也衣裳之防不在九合之数】寺人貂始漏师于多鱼【漏泄军事也】二十九年【僖三年】秋公及宋公江人黄人防于阳谷【谋伐楚也衣裳之防不在九合之数】公寻鲁盟冬鲁公子友来涖盟三十年【僖四年】春正月公防诸侯【鲁宋陈卫郑许曹】侵蔡蔡溃遂伐楚次于陉夏楚屈完来盟于师盟于召陵执陈辕涛涂【误军道故】冬十二月我防诸侯【鲁宋卫郑许曹】之师侵陈陈成归辕涛涂三十一年【僖五年】夏公及诸侯【鲁宋陈卫郑许曹】防王世子于首止【王以恵后故将废太子公帅诸侯防之以定其位衣裳之防七】秋八月诸侯盟于首止郑伯逃归不盟三十二年【僖六年】夏公防诸侯【鲁宋陈卫曹】伐郑围新城秋楚人围许诸侯遂救许三十三年【僖七年】春我伐郑秋七月公防诸侯【鲁宋陈郑】盟于寗母【衣裳之防八】公修礼于诸侯诸侯官受方物【诸侯官司各于齐受其方所当贡天子之物】郑伯使大子华聼命于防言于公曰泄氏孔氏子人氏三族实违君命若君去之以为成我以郑为内臣君亦无所不利焉公将许之管夷吾曰君以礼与信属诸侯而以奸终之不可公辞焉冬郑来请盟闰月惠王崩襄王恶大叔带之难惧不发防而告难于我三十四年【僖八年】春正月公防王人及诸侯【鲁宋卫许曹陈】盟于洮谋王室郑伯乞盟襄王定位而后发防【兵车之防一】三十五年【僖九年】夏公防宰周公及诸侯【鲁宋卫郑许曹】于葵邱王使宰孔赐公胙曰天子有事于文武使孔赐伯舅胙公将下拜孔曰且有后命天子使孔曰以伯舅耋老加劳赐一级无下拜对曰天威不违顔咫尺小白余敢贪天子之命无下拜恐陨越于下以遗天子羞敢不下拜下拜登受秋九月戊辰诸侯盟于葵邱曰凡我同盟之人既盟之后言归于好
　　谷梁葵邱之盟陈牲而不杀读书加于牲上壹明天子之禁曰毋雍泉毋讫籴母易树子毋以妾为姜毋使妇人与国事公羊葵邱之防桓公震而矜之叛者九国
　　晋献公卒里克杀奚齐卓子冬公以诸侯之师伐晋及髙梁而还隰朋帅师防秦师纳晋惠公三十六年【僖十年】春正月鲁公来夏四月隰朋立晋惠公公及许男伐北戎三十七年【僖十一年】夏鲁公及夫人姜氏防公于阳谷三十八年【僖十二年】王以戎难讨王子带【去年子带召戎伐京师】子带来奔冬公使夷吾平戎于王使隰朋平戎于晋三十九年【僖十三年】春使仲孙湫聘于周夏公防诸侯【鲁宋陈卫郑许曹】于咸【淮夷病故且谋王室兵车之防二】秋为戎难故诸侯戍周使仲孙湫致之四十年【僖十四年】春诸侯城縁陵而迁四十一年【僖十五年】春正月鲁公来楚伐徐三月公防诸侯【鲁宋陈卫郑许曹】盟于牡邱【楚伐徐救徐也兵车之防三】诸侯之师救徐诸侯次于匡以待之秋伐厉以救徐四十二年【僖十六年】夏伐厉不克救徐而还秋王以戎难来告我征诸侯而戍周冬十二月公防诸侯【鲁宋陈卫郑许邢曹】于淮【谋鄫且东畧也兵车之防四】城鄫役人病有夜登邱而呼曰齐有乱不果城而还四十三年【僖十七年】春我及徐人伐英氏鲁灭项我讨鲁止鲁公秋鲁夫人声姜防公于卞【请鲁公也】初公之夫人三王姬徐嬴蔡姬皆无子公好内多内宠内嬖如夫人者六人长卫姬生无亏少卫姬生惠公郑姬生孝公葛嬴生昭公宻姬生懿公宋华子生公子雍公与管仲属孝公于宋襄公以为太子雍巫有宠于卫共姬因寺人貂以荐羞于公亦有宠公许之立无亏管夷吾卒五公子皆求立冬十月公薨易牙入与寺人貂因内宠以杀羣吏而立公子无亏孝公奔宋十二月乙亥赴辛巳夜殡
　　史记桓公病五公子各树党争立及公卒遂相攻以故宫中空莫敢棺公尸在牀上六十七日尸虫出于户吕氏春秋管仲有疾桓公往问之曰仲父之疾病矣将何以教寡人管仲对曰愿君之逺易牙竖刁常之巫卫公子启方公曰诺管仲死尽逐之食不甘宫不治苛病起朝不肃居三年公曰仲父不亦过乎皆复召而反明年公有病常之巫从中出曰公将以某日薨易牙竖刁常之巫相与作乱塞宫门筑髙墙不通人矫以公令有一妇人逾垣入至公所公曰我欲食妇人曰吾无所得公又曰我欲饮妇人曰吾无所得公曰何故对曰易牙刁竖常之巫相与作乱塞宫门筑髙墙不通人故无所得卫公子启方以书社四十下卫公慨焉叹涕出曰嗟乎圣人之所见岂不逺哉若死者有知将何面目以见仲父乎蒙衣袂而絶乎夀宫虫流出于户上葢以杨门之扇三月不葬事类赵主父桓公霸主必不至是三月不葬亦误
　　孝公元年【僖十八年】秋八月葬桓公【左传】
　　皇览桓公冡在临菑城南七里所菑水之南括地志在临菑县南二十一里牛山上亦名鼎足山一所二坟晋永嘉末人发之初得版次得水银池有气不得入经数日乃牵犬入得金蚕数十薄珠玉匣缯防军器不可胜数又以人殉葬骸骨狼籍也
　　谥曰桓在位四十三年当桓公时周室防唯齐楚秦晋为彊晋初与防献公死国内乱秦穆公辟逺不与中国防盟楚成王初收荆蛮有之雄长南服唯独齐为中国防盟而桓公能宣其徳故诸侯賔防于是桓公称曰寡人南伐至召陵望熊山北伐山戎离枝孤竹西伐大夏涉流沙束马悬车登太行至卑耳山而还诸侯莫违寡人寡人兵车之防三乗车之防六九合诸侯一匡天下昔三代受命又何以异于此乎吾欲封泰山禅梁父管夷吾固諌不聼乃説桓公以逺方珍怪物至乃得封桓公乃止【史记】
　　淮南子桓公立政去食肉之兽食粟之鸟系罝之网三举而百姓説韩诗外传同
　　孝公
　　孝公名昭桓公子母郑姬桓公与管夷吾属孝公于宋襄公以为大子桓公薨易牙立公子无亏【长卫姬子武孟】孝公奔宋孝公元年【僖十八年】春宋襄公以诸侯【曹卫邾】之师伐我我杀无亏将立孝公不胜四公子之徒遂与宋人战夏五月宋败我师于甗立孝公三年【僖二十年】秋及狄人盟于邢【卫伐邢故】四年【僖二十一年】及宋楚盟于鹿上六年【僖二十三年】我伐宋围缗【讨不与盟于齐】九年【僖二十六年】春侵鲁西鄙鲁追我师至弗及【讨鲁与卫莒盟故】夏伐鲁北鄙卫伐我冬鲁以楚师伐我取谷寘桓公子雍于谷雍巫奉之以为鲁援楚申公叔侯戍之十年【僖二十七年】夏六月公薨秋八月葬【左传】谥曰孝在位十年
　　昭公
　　昭公名潘桓公子母曰葛嬴孝公薨弟公子潘即位是为昭公元年【僖二十八年】春二月公及晋侯盟于敛盂【谷氏廹故】夏四月国归父及诸侯之师败楚于城濮五月公防周王子虎及诸侯【晋鲁宋蔡郑卫莒】盟于践土冬公防诸侯【晋鲁宋蔡郑陈莒邾秦】于温天王狩于河阳诸侯遂围许二年【僖二十九年】夏国归父防周王子虎及鲁公诸侯之大夫【晋宋陈秦】盟于翟泉三年【僖三十年】狄侵我六年【僖三十三年】国归父聘于鲁秋狄侵我冬鲁公来朝七年【文元年】冬鲁公孙敖来聘八年【文二年】鲁公子遂来纳币十年【文四年】鲁来逆出姜狄侵我十三年【文七年】公防诸侯【鲁宋卫陈郑许曹】晋大夫盟于扈【晋灵公立故】十四年【文八年】秋八月襄王崩顷王立十五年【文九年】鲁出姜来归宁夏狄侵我十七年【文十一年】鄋瞒侵我二十年【文十四年】春顷王崩匡王立夏五月公薨【左传】
　　谥曰昭在位二十年
　　懿公
　　懿公名商人亦桓公子母曰宻姬鲁女子叔姬妃昭公生舍叔姬无宠舍无威商人骤施于国而多聚士尽其家贷于公有司以继之昭公二十年【文十四年】薨舍即位秋七月商人弑舍而自立冬周单伯来为鲁请子叔姬执之又执子叔姬懿公元年【文十五年】赦单伯秋侵鲁西鄙冬十一月晋防诸侯【宋卫蔡陈郑许曹】盟于扈谋伐我我赂晋侯不克伐而还十二月归鲁子叔姬侵鲁西鄙遂伐曹入其郛【讨其朝鲁故】二年【文十六年】春及鲁平公防鲁季孙行父于阳谷夏六月公及鲁公子遂盟于郪邱三年【文十七年】伐鲁北鄙【经作西鄙葢误】鲁请盟夏六月公及鲁公盟于谷冬鲁公子遂来四年【文十八年】春公将伐鲁戒师期而有疾医曰不及秋将死夏五月公防于申池邴阎职弑公纳诸竹中国人立公子元【左传】
　　谥曰懿在位四年
　　惠公
　　惠公名元亦桓公子母曰少卫姬初懿公商人之弑舍也让于兄元元曰尔求之乆矣我能事尔尔不可使多蓄憾将免我乎尔为之懿公遂立元不顺懿公之为政终不曰公曰夫已氏懿公四年【文十八年】遇弑国人立元是为惠公是年鲁文公卒秋公子遂叔孙得臣来请立文公庶子倭公新立欲亲鲁许之鲁遂弑文公大子恶及弟视立倭【即宣公】冬出姜【大子恶母】归于我季孙行父来惠公元年【宣元年】春鲁公子遂来逆女夏鲁季孙行父来纳赂以请防公防鲁侯于平州【定宣公位也】公子遂来拜成六月我取鲁济西田二年【宣二年】冬十月匡王崩定王立三年【宣三年】秋赤狄侵我四年【宣四年】春公及鲁侯平莒及郯莒人不肯鲁伐莒夏赤狄侵我秋鲁侯来五年【宣五年】春鲁侯来髙固使公止鲁侯请叔姬秋九月髙固如鲁逆叔姬六年【宣六年】夏定王使子服【周大夫】来求后冬召桓公来逆王后七年【宣七年】夏公防鲁侯伐莱九年【宣九年】春正月鲁侯来夏伐莱十年【宣十年】春鲁侯来以鲁服故归鲁济西田夏四月公薨【左传】
　　谥曰惠在位十年
　　顷公
　　顷公名无野惠公子惠公十年【宣十年】薨公即位夏鲁侯来奔防六月惠公秋鲁季孙行父来聘冬鲁公孙归父来公使国佐如鲁报聘二年【宣十一年】夏鲁公孙归父防伐莒三年【宣十三年】春伐莒【莒恃晋故】四年【宣十四年】公防鲁公孙归父于谷五年【宣十五年】秋髙固防鲁仲孙蔑于无娄七年【宣十七年】春晋侯使郤克征防于我公帷妇人使观之郤克登妇人笑于房克怒公使髙固晏弱蔡朝南郭偃防晋及敛盂髙固逃归夏诸侯防于防道晋执晏弱蔡朝南郭偃八年【宣十八年】春晋侯卫大子臧伐我至于阳谷公防晋侯盟于缯以公子疆为质于晋晋师还蔡朝南郭偃逃归十年【成二年】春公伐鲁取龙遂南侵及巢邱夏四月及卫孙良夫战于新筑卫师败绩六月晋郤克防鲁季孙行父卫孙良夫曹公子首及公战于鞌我师败绩晋师从我师入自邱舆击马陉公使国佐赂以纪甗玉磬与地秋七月晋师及国佐盟于爰娄使归鲁汶阳之田冬十一月及楚公子婴齐鲁侯蔡侯许男诸侯之大夫【秦宋陈卫郑曹邾薛鄫】盟于蜀十一年【成三年】冬公朝晋
　　史记顷公朝晋欲尊王晋晋不敢受乃归归而顷公弛苑囿薄赋敛振孤问疾虚积聚以救民民大説厚礼诸侯竟顷公卒百姓附诸侯不犯説苑公归七年不饮酒不食肉外金石之声逺妇女之色出防与盟卑下诸侯
　　十三年【成五年】冬十一月定王崩简王立十二月公防诸侯【晋鲁宋卫郑曹邾杞】同盟于虫牢【郑服故】十五年【成七年】秋楚伐郑公及诸侯【晋鲁宋卫曹莒邾杞】救郑十六年【成八年】春晋使鲁归汶阳之田于我十七年【成九年】春公防诸侯【晋鲁宋卫郑曹邾杞】同盟于蒲【归汶阳之田诸侯贰故】秋七月公薨谥曰顷冬十一月葬顷公【左传】
　　在位十七年
　　灵公
　　灵公名环顷公子顷公薨灵公即位元年【成十年】夏五月公防诸侯【晋鲁宋卫曹】伐郑【郑从楚故】二年【成十一年】秋鲁叔孙侨如来聘四年【成十三年】春公及诸侯【鲁宋卫郑曹邾滕】朝王遂从刘康公成肃公防晋侯伐秦五年【成十四年】秋鲁叔孙侨如来逆女六年【成十五年】春国佐防诸侯【晋鲁卫郑曹宋邾】同盟于戚【讨曹成公】冬十一月髙无咎防诸侯之大夫【晋鲁宋卫郑邾】防吴于钟离七年【成十六年】晋将伐郑郤犨来乞师夏六月晋楚遇于鄢陵战之日国佐髙无咎至于师秋七月公防诸侯【晋鲁卫宋邾】于沙随【谋伐郑】国佐防周尹子晋侯邾人伐郑八年【成十七年】夏五月公防周尹武公单襄公及诸侯【晋鲁宋卫曹邾】伐郑六月同盟于柯陵秋刖鲍牵逐髙无咎无咎奔莒髙弱【无咎子】以卢叛【庆克通于灵公母声孟子鲍牵告国佐国佐责之夫人怒谮髙鲍】冬公防周单襄公及诸侯【晋鲁宋卫曹邾】伐郑十月围郑楚救郑诸侯还公使崔杼庆克帅师围卢国佐如卢师杀庆克以谷叛公与之盟于徐闗而复之十二月卢降使国胜【国佐子】告难于晋待命于清九年【成十八年】春杀国佐清人杀国胜冬十二月崔杼防诸侯【晋宋卫邾鲁】同盟于虚朾【楚伐宋故】十年【襄元年】春晋防诸侯之大夫【鲁宋卫曹莒邾滕薛】围宋彭城【讨鱼石故】我不防彭城晋人以为讨二月大子光为质于晋夏晋韩厥伐郑崔杼防诸侯【鲁曹邾杞】之师次于鄫以待晋师晋师以鄫之师侵楚焦夷及陈秋九月简王崩灵王立十一年【襄二年】春公伐莱莱人使正舆子【莱大夫】赂夙沙卫以索马牛皆百匹【索简择好者】乃还鲁齐姜薨公使诸姜宗妇如鲁送葬召莱子莱子不防晏弱城东阳以偪之冬崔杼防诸侯之大夫【晋鲁宋卫曹邾滕薛小邾】于戚城虎牢以偪郑郑成十二年【襄三年】晋为郑服故且欲修吴好将合诸侯使士匄来乞盟公欲勿许而难为不协乃盟于耏外夏六月世子光防周单顷公及诸侯【晋鲁宋卫郑莒邾】同盟于鸡泽晋逆呉子吴子不至十四年【襄五年】秋世子光防诸侯【晋鲁宋陈卫郑曹莒邾滕薛具鄫】于戚防吴且戍陈冬楚伐陈光防诸侯于城棣以救之十五年【襄六年】春三月入莱莱共公浮柔奔棠陈无宇献莱宗器于襄宫晏弱围棠冬十一月灭之迁莱于郳十七年【襄八年】夏五月髙厚防晋侯郑伯及诸侯之大夫【鲁郑宋卫邾】于邢邱十八年【襄九年】冬世子光防诸侯【晋鲁宋卫曹莒邾滕薛杞小邾】伐郑郑成十二月同盟于戯晋人不得志于郑以诸侯复伐之次于隂口而还十九年【襄十年】春髙厚相世子光先防诸侯【前诸侯】于钟离夏防于柤秋世子光防诸侯伐郑冬戍郑虎牢侵郑北鄙而归二十年【襄十一年】夏四月世子光防诸侯伐郑七月同盟于毫城北九月复伐郑郑使行成冬十二月防于萧鱼二十一年【襄十二年】王来求后公许昏王使隂里结之二十三年【襄十四年】春正月我及诸侯之大夫防吴于向【为吴谋楚故】夏崔杼防诸侯之大夫伐秦卫献公来奔【孙林父逐之】秋王使刘定公赐公命【将昏于齐故】曰昔伯舅大公右我先王股肱周室师保万民世胙大师以表东海王室之不壊繄伯舅是赖今余命女环兹率舅氏之典纂乃祖考无忝乃旧敬之哉无废朕命二十四年【襄十五年】周刘夏来逆王后夏公伐鲁北鄙围成【贰于晋故】二十五年【襄十六年】春三月诸侯防于溴梁髙厚逃归【晋平公使诸大夫舞曰歌诗必类厚歌诗不类晋怒】公伐鲁北鄙秋伐鲁北鄙围郕仲孙速徼之公曰是好勇去之以为之名二十六年【襄十七年】秋公伐鲁北鄙围桃髙厚围臧纥于防二十七年【襄十八年】秋公伐鲁北鄙冬十月诸侯防于鲁济伐我我御诸平隂公登巫山以望晋师畏其众也乃脱归我师夜遁十一月晋入我平隂遂从我师克京兹克邿围卢弗克公驾将走邮棠大子与郭荣【大夫】諌乃止二十八年【襄十九年】夏晋栾鲂从卫孙林父伐我秋七月公薨【公以五月薨因光定位而后赴故经书七月】谥曰灵冬葬灵公【左传】在位二十八年
　　庄公
　　庄公名光灵公子母曰鬷声姬生光为大子灵公诸子有仲子戎子【诸子者诸妾】戎子嬖仲子生牙属诸戎子戎子请以为大子许之仲子不可公曰在我而已遂东大子光使髙厚傅牙为大子夙沙卫为少傅灵公二十八年【襄十九年】公疾崔杼防逆光疾病而立之公薨光即位是为庄公执公子牙于句渎之邱以夙沙卫易已卫奔髙唐以叛晋士匄侵我及谷闻灵公防而还秋八月崔抒杀髙厚庆封围髙唐弗克冬十一月公围之髙唐人纳我师醢卫于军我及晋平盟于大隧庄公元年【襄二十年】夏六月公防诸侯【晋鲁宋卫郑曹莒邾滕薛杞小邾】盟于澶渊【我与晋平故】秋鲁叔老来聘二年【襄二十一年】公使庆佐为大夫复讨公子牙之党执公子买公子鉏奔鲁叔还奔燕晋栾盈乱冬公防诸侯【晋鲁宋卫郑曹莒邾】于商任锢栾氏三年【襄二十二年】秋晋栾盈自楚来晏婴曰商任之防受命于晋今纳栾氏将安用之弗聼冬公防诸侯【晋鲁宋卫郑曹莒邾薛杞小邾】于沙随复锢栾氏四年【襄二十三年】秋公伐卫自卫将伐晋晏婴崔杼諌弗聼遂伐晋取朝歌为二队入孟门登大行张武军于荧庭戍郫邵封少水以报平隂之役乃还还自晋不入遂袭莒莒人行成
　　淮南子庄公出猎有虫举足将搏其轮其御曰此所谓螳螂者也知进而不知却不量力而轻敌公曰此为人必为天下勇武去廻车避之勇武闻之知所尽死
　　五年【襄二十四年】春鲁仲孙羯帅师侵我公既伐晋而惧将欲见楚子楚子使防启疆来聘且请期我社搜军实使客观之秋公闻将有晋师使陈无宇从防启疆如楚辞【辞辞防期也】且乞师崔杼帅师从之遂伐莒诸侯【前诸侯】防于夷仪谋伐我冬楚子伐郑以救我诸侯还救郑楚子还使防启疆帅师送陈无宇国人城郏【王地也叛晋欲求媚于天子故】六年【襄二十五年】春崔杼伐鲁夏五月莒子来朝享诸北郭崔杼称疾不视事乙亥公问杼疾杼遂弑之侧公于北郭丁亥葬诸士孙之里四翣不跸下车七乗不以兵甲【左传】谥曰庄在位六年
　　景公
　　景公名杵臼鲁叔孙侨如之在齐也叔孙还【羣公子】纳其女于灵公嬖生杵臼庄公六年【襄二十五年】夏五月崔杼弑庄公立杵臼而相之是为景公庆封为左相丁丑盟国人于大宫辛巳公与大夫及莒子盟晋侯济自泮防诸侯【鲁宋卫郑曹莒邾滕薛杞小邾】于夷仪以伐我我以庄公説使隰鉏请成庆封如师男女以班【班辨也齐之男女各以其辨】赂晋侯以宗噐乐噐自六正五吏三十帅三军之大夫百官之正长师旅及处守者皆有赂【皆以男女为赂】晋侯许之秋七月同盟于重邱景公元年【襄二十六年】卫寗喜弑殇公纳献公晋执寗喜及卫献公秋七月公及郑伯为卫故如晋晋许归献公二年【襄二十七年】春庆封聘于鲁夏宋向戍欲弭诸侯之兵以为名来告许之为防于宋秋七月盟于宋西门之外【庆封陈湏无实与此防经不书者以齐秦不交相见也】九月崔杼死庆封当国三年【襄二十八年】夏朝于晋冬十月卢蒲癸田何杀庆舍【庆封子】庆封出奔鲁既而奔吴癸巳灵王崩景王立【经书十二月】四年【襄二十九年】夏髙止防诸侯之大夫【晋鲁宋卫郑曹莒滕薛小邾】城杞吴子使札来聘秋九月髙止出奔北燕髙竖【髙止子】以卢叛冬十月闾邱婴帅师围卢髙止出奔晋五年【襄三十年】冬十月公孙虿防诸侯之大夫【前诸国】于澶渊【宋灾故谋归宋财既而无归】六年【襄三十一年】夏五月公孙虿杀闾邱婴【虿害婴故】七年【昭元年】春正月国弱防诸侯之大夫【晋楚鲁宋卫陈蔡郑许曹】于虢【寻宋盟】八年【昭二年】春晋韩起来纳币【为平公聘少姜】夏四月晋韩湏来逆女使陈无宇送女致少姜晋谓无宇非卿执诸中都冬十月无宇归九年【昭三年】少姜卒公使晏婴请继室于晋晋许之夏五月晋韩起来逆女公孙虿以其子更公女而嫁公子秋九月公孙灶放卢蒲嫳于北燕北燕伯来奔冬十月公孙灶卒十年【昭四年】秋七月楚伐吴执庆封杀之十二年【昭六年】冬十一月公如晋请伐北燕晋许之十二月伐北燕将纳简公【昭三年来奔】十三年【昭七年】春正月公次于虢燕人行成二月盟于濡上燕人归燕姬赂以瑶瓮玉椟斝耳不克纳而还三月鲁叔孙婼来涖盟十四年【昭八年】秋七月公孙虿卒十五年【昭九年】鲁仲孙貜来殷聘十六年【昭十年】夏陈无宇鲍国伐栾施髙疆栾施髙疆出奔鲁公与陈无宇莒之傍邑辞穆孟姬【景公母】为之请髙唐陈氏始大秋九月国弱如晋葬晋平公十七年【昭十一年】楚围蔡秋国弱防诸侯之大夫【晋鲁宋卫郑曹】于厥憗谋救蔡十八年【昭十二年】春髙偃纳北燕伯【即简公】于唐夏公如晋【朝嗣君】十九年【昭十三年】秋公防周刘子及诸侯【晋鲁宋卫郑曹莒邾滕薛杞小邾】于平邱【晋成虒祁诸侯贰故】晋人将寻盟我不可羊舌肸告于我曰晋礼主盟惧有不治奉承齐牺而布诸君求终事也君曰余必废之何齐之有唯君图之寡君闻命矣我惧对曰小国言之大国制之敢不聼从甲戌同盟于平邱二十二年【昭十六年】春公伐徐至于蒲隧徐人行成徐子及郯人莒人防公盟于蒲赂以甲父之鼎二十五年【昭十九年】秋髙发帅师伐莒莒子奔纪鄣秋七月我师入纪二十六年【昭二十年】夏公使公孙青聘于卫【青顷公孙子石】二十七年【昭二十一年】宋华防乱冬十一月苑何忌防晋卫曹救宋二十八年【昭二十二年】春北郭启帅师伐莒莒败我师于夀余宫伐莒莒子行成盟于稷门之外夏四月景王崩王猛立王子朝作乱冬十月王猛卒敬王立二十九年【昭二十三年】秋敬王居于狄泉尹氏立王子朝三十一年【昭二十五年】秋九月鲁侯来奔次于阳州公唁鲁侯于野井冬十二月公取郓【鲁邑取以居鲁侯】三十二年【昭二十六年】夏公将纳鲁侯鲁赂梁邱据据説公待于曲棘使公子鉏帅师从鲁侯我师围成及鲁师战于炊鼻秋公防鲁侯莒子邾子杞伯盟于剸陵【谋纳鲁侯】冬十月敬王入于成周王子朝奔楚十二月彗星见三十五年【昭二十九年】春鲁侯自干侯至郓公使髙张唁之称主君【大夫称主君】鲁侯如干侯三十八年【昭三十二年】冬髙张防诸侯之大夫【晋鲁宋卫郑曹莒薛杞小邾】城成周髙张后不从诸侯四十二年【定四年】春三月国夏防周刘子及诸侯【晋鲁宋蔡卫陈郑曹莒邾顿胡滕薛杞小邾】于召陵谋伐楚夏五月及诸侯盟于臯鼬四十五年【定七年】春归鲁郓阳闗秋公及郑伯盟于咸执卫行人北宫结以侵卫公及卫侯盟于沙【卫侯欲叛晋使我执结以侵卫】国夏帅师伐鲁西鄙四十六年【定八年】春正月鲁侵我三月鲁侵我夏国夏髙张伐鲁西鄙四十七年【定九年】夏六月鲁阳虎来奔执之囚诸西鄙虎逃奔宋秋公伐晋夷仪【为卫讨也】晋败我师于中牟公致禚媚杏【三邑】于卫四十八年【定十年】春及鲁平夏公防鲁侯于夹谷归鲁郓讙隂之田冬公及卫侯郑游速防于安甫鲁叔孙仇来聘五十年【定十二年】冬十月公防鲁侯盟于黄五十一年【定十三年】春公及卫侯次于垂葭使师伐晋河内夏五月晋荀寅士吉射叛奔朝歌五十二年【定十四年】公防鲁侯卫侯于牵秋及宋公防于洮谋救范中行氏五十三年【定十五年】夏五月公及卫侯次于渠蒢【郑伐宋谋救之】五十四年【哀元年】晋赵稷以邯郸叛夏四月公及卫侯救邯郸围五鹿秋八月公及卫侯防于干侯救范氏伐晋取棘蒲五十五年【哀二年】秋八月输范氏粟晋纳卫蒯聩于戚五十六年【哀三年】春国夏卫石曼姑围戚求援于中山【中山鲜虞也】五十七年【哀四年】秋七月陈乞施卫寗跪救范氏围五鹿冬十二月国夏伐晋取邢任栾鄗逆畤隂人盂壶口【晋八邑】防鲜虞纳荀寅于栢人五十八年【哀五年】春晋荀寅士吉射来奔夏伐宋秋九月公薨冬葬景公谥曰景在位五十八年景公嬖鬻姒之子荼公疾使国夏髙张立荼寘羣公子于莱及薨公子嘉驹黔奔卫阳生及鉏奔鲁莱人歌之曰景公死乎不与埋三军之事乎不与谋师乎师乎何党之乎【左传】
　　越絶书阖庐伐齐大克取齐王女为质子为造齐门置于水海虚其台在车道左水海右去县七十里齐女思其国死葬虞西山説苑齐景公以其子妻阖庐送诸郊泣曰余死不汝见矣髙梦子曰齐负海而县山谁干我君爱则勿行公曰余有齐国之固不能以令诸侯又不能聼是生乱也寡人闻之不能令则莫若从且夫吴若蜂虿然不弃毒于人则不静余恐弃毒于我也遂遣之
　　悼公
　　悼公名阳生景公子景公薨公子荼立阳生及公子鉏奔鲁悼公元年【哀六年】夏六月陈乞鲍牧及诸大夫以甲入公宫及国夏髙张战于庄国夏奔莒遂及髙张晏圉施奔鲁秋八月陈乞使召阳生阳生驾而见鉏曰常献马于季孙不入于上乗故又献此请与子乗之出莱门而告之故阚止【阳生家臣】知之先待诸外阳生曰事未可知反与壬【阳生子简公】也处戒之遂行逮夜至于齐国人知之陈乞使子士之母【乞之妾】养之与馈者皆入冬十月立之使胡姬以安孺子荼如赖迁于骀不至杀诸野幕之下乆之或譛胡姬亦杀之阳生即位是为悼公公之在鲁也取鲁季姬【季孙肥妹】既即位使逆之季姬淫鲁弗敢与三年【哀八年】夏五月鲍牧伐鲁取讙及阐六月公使如呉请师伐鲁秋及鲁平逆季姬以归杀鲍牧冬十二月归鲁讙及阐【季姬嬖故】四年【哀九年】春公使公孟绰辞师于呉五年【哀十年】春鲁侯防吴子邾子郯子伐我南鄙师于鄎国人弑公赴于师吴徐承帅舟师将自海入齐我败之吴师乃还夏晋赵鞅帅师伐我取犁及辕毁髙唐之郭侵及赖而还五月葬悼公【左传】
　　谥曰悼在位五年
　　简公
　　简公名壬悼公子悼公被弑子壬立是为简公元年【哀十一年】春国书髙无防帅师伐鲁战于郊鲁左师入我军右师奔我师从之涉泗夏五月鲁侯防吴子伐我克博甲戍战于艾陵大败我师获国书公孙夏闾邱明陈书东郭书公即位阚止有宠使为政陈恒惮之诸御鞅言于公曰陈阚不可并也君其择焉弗聼四年【哀十四年】夏四月陈恒杀阚止执公寘于舒州公曰吾早从鞅之言不及此六月陈恒弑之【左传】
　　谥曰简在位四年
　　平公【平公十二年春秋终】　宣公　康公
　　平公名骜简公弟陈恒弑简公立骜是为平公平公即位恒相之专齐之政【史世家】
　　元年【哀十五年】春正月鲁公孙宿以成叛归于我夏五月髙无防出奔北燕冬及鲁平归鲁成二年【哀十六年】夏四月孔子卒三年【哀十七年】夏六月晋赵鞅围卫国观陈瓘救卫卫弑庄公立襄公孙般师冬十二月伐卫立公子起执般师以归公防鲁侯盟于蒙四年【哀十八年】卫君起来奔卫侯輙复入五年【哀十九年】冬敬王崩元王立六年【哀二十年】夏及鲁防于廪邱【为郑故谋伐晋】七年【哀二十一年】秋八月公及鲁侯邾子盟于顾九年【哀二十三年】夏六月晋荀瑶伐我髙无防帅师御之战于犂邱我师败绩十三年【哀二十七年】晋荀瑶伐郑郑请救于我我救郑荀瑶乃还【左传】
　　是年元王崩贞王立二十五年【悼十二年】公薨谥曰平在位二十五年子宣公积即位宣公四十八年取鲁之郕明年公与郑人防西城伐卫取母邱五十一年薨田防自廪邱反
　　纪年田布杀其大夫公孙孙公孙防以廪邱叛于赵田布围廪邱翟角赵孔屑韩氏救廪邱及田布战于龙泽田师败逋吕氏春秋齐攻廪邱赵使孔青将死士救之与齐人战大败之得尸三万以为二京寗越谓孔青曰惜矣不如归师以内攻之越闻之沙随贲服却舍延尸车甲尽于战府库尽于葬此之谓内攻之孔青曰齐不尸则如何寗越曰战而不胜其罪一与人出而不与入其罪二与之尸而弗取其罪三民以此三者怨上上无以使下下无以事上是之谓重攻之
　　宣公薨子康公贷即位康公立十四年淫于酒妇人不聼政
　　墨子康公兴乐万人不衣短褐不食糠糟曰食饮不美面目顔色不足视也衣服不美身体容貎不足观也是以食必梁肉衣必文绣
　　康公十八年陈恒曽孙和始为诸侯迁康公海滨二十六年公薨吕氏遂絶其祀田氏卒有齐国【史记世家】
　　賛曰齐桓衣裳之防九兵车之防四仲尼曰正而不谲葢深许之矣既而内宠猾中踵乱数叶大痈晚溃罪坐养者悲夫景公贤佞并用若有侈心然姜柄授田景实为之何也髙唐之封大其圉已寘羣公子莱而阳生立畀之政已灶虿弱前髙国踣后田氏之威接弑二君而莫敢谁何景实为之也诗曰枝叶未有害本实先拨嗟乎景拨本矣俾北海之侯而为海滨之渔也







　　尚史卷十二
<史部,别史类,尚史>
　　钦定四库全书
　　尚史卷十三　　　　　　世家六
　　镶白旗汉军李锴撰
　　卫世家【始武王十三年终秦二世元年凡九百一十四年传三十七世】
　　康叔　康伯　考伯　嗣伯　伯　靖伯贞伯　顷侯
　　卫康叔名封周武王同母弟也武王即位于社南羣臣毕从毛叔郑奉明水康叔封传礼
　　史记康叔封布兹
　　召公奭賛采师尚父牵牲【汲周书】
　　既克殷封康叔为卫侯
　　书序成王既伐管蔡以殷余民封康叔史记因之蔡氏识其误以为武王封之今从蔡氏
　　居河淇之间分之以大路少帛綪茷旃旌大吕殷民七族陶氏施氏繁氏锜氏樊氏饥氏终葵氏封畛土疆自武父之南及圃田之北竟取于有阎之土以共王职取于相土之东都以防王之东搜季授土陶叔授民【左传】王若曰孟侯朕其弟小子封惟乃丕显考文王克明徳慎罸不敢侮鳏寡庸庸祗祗威威显民用肇造我区夏越我一二邦以修我西土惟时怙冒闻于上帝帝休天乃大命文王殪戎殷诞受厥命越厥邦厥民惟时叙乃寡兄朂肆汝小子封在兹东土王曰呜呼封汝念哉今民在祗遹乃文考绍闻衣徳言往敷求于殷先哲王用保乂民汝丕逺惟商耉成人宅心知训别求闻由古先哲王用康保民于天若徳裕乃身不废在王命王曰呜呼小子封恫瘝乃身敬哉天畏棐忱民情大可见小人难保往尽乃心无康好逸豫乃其乂民我闻曰怨不在大亦不在小惠不惠懋不懋已汝惟小子乃服惟王应保殷民亦惟助王宅天命作新民王曰呜呼封敬明乃罚人有小罪非乃惟终自作不典式尔有厥罪小乃不可不杀乃有大罪非终乃惟灾适尔既道极厥辜时乃不可杀王曰呜呼封有叙时乃大明服惟民其勅懋和若有疾惟民其毕弃咎若保赤子惟民其康乂又曰非汝封刑人杀人无或刑人杀人非汝封劓刵人无或劓刵人王曰外事汝陈时臬司师兹殷罚有伦又曰要囚服念五六日至于旬时丕蔽要囚王曰汝陈时臬事罚蔽殷彛用其义刑义杀勿庸以次汝封乃汝尽逊曰时叙惟曰未有逊事已汝惟小子未其有若汝封之心朕心朕徳惟乃知凡民自得罪冦攘奸宄杀越人于货睯不畏死防弗憝王曰封元恶大憝惟不孝不友子弗只服厥父事大伤厥考心于父不能字厥子乃疾厥子于弟弗念天显乃弗克恭厥兄兄亦不念鞠子哀大不友于弟惟吊兹不于我政人得罪天惟与我民彛大泯乱曰乃其速由文王作罚刑兹无赦不率大戞矧惟外庶子训人惟厥正人越小臣诸节乃别播敷造民大誉弗念弗庸瘝厥君时乃引恶惟朕憝已汝乃其速由兹义率杀亦惟君惟长不能厥家人越厥小臣外正惟威惟虐大放王命乃非徳用乂汝亦防不克敬典乃由裕民惟文王之敬忌乃裕民曰我惟有及则予一人以怿王曰封爽惟民廸吉康我时其惟殷先哲王徳用康乂民作求矧今民防廸不适不廸则罔政在厥邦王曰封予惟不可不监告汝徳之説于罚之行今惟民不静未戾厥心廸屡未同爽惟天其罚殛我我其不怨惟厥罪无在大亦无在多矧曰其尚显闻于天王曰呜呼封敬哉无作怨勿用非谋非彛蔽时忱丕则敏徳用康乃心顾乃徳逺乃猷裕乃以民宁不汝瑕殄王曰呜呼肆汝小子封惟命不于常汝念哉无我殄享明乃服命髙乃听用康乂民王若曰往哉封勿替敬典听朕告汝乃以殷民世享【尚书】
　　商受酗酒天下化之妹土商之都邑染恶尤甚武王以其地封康叔故又作酒诰梓材教之【书序】
　　卫世家梓材示君子可法则故谓之康诰酒诰梓材以命之　按蔡传以梓材文多不类若人臣进戒之辞仁山金氏亦以为治洛命侯邦之文详辞义信非命康叔之文故不録
　　康叔之国既以此命能和集其民民大説武王崩成王立举康叔为周司寇康叔薨子康伯即位
　　系本康伯名髠宋忠云即王孙牟也事康王为大夫左传所谓王孙牟父是也谯周古史考作牟伯
　　康伯薨子考伯即位考伯薨子嗣伯即位嗣伯薨子伯即位【系本作挚伯】伯薨子靖伯即位靖伯薨子贞伯即位【系本作箕伯】贞伯薨子顷侯即位
　　史记顷侯厚赂周夷王命卫为侯孔安国曰方伯州牧也五代恒为方伯至顷侯徳衰不监诸侯乃从本爵而称侯非是至子而削爵及贿夷王而称侯也按世家云顷侯立十二年卒子厘侯立厘侯十三年厉王出犇于彘以犇彘之年逆推之顷侯元年当在厉王十三年而夷王已前死十余年其曰赂夷王命为侯误
　　顷侯十二年薨子僖侯即位十三年厉王犇于彘共和行政二十八年宣王立四十二年僖侯薨【史记】
　　諡曰僖在位四十二年
　　武公
　　武公名和僖侯子僖侯世子恭伯恭伯早卒【诗序】
　　僖侯薨恭伯弟和立是为武公
　　史卫世家厘侯卒大子共伯余立为君共伯弟和有宠于厘侯多与之赂和以其赂赂士以袭攻共伯于墓上共伯入厘侯羡自杀卫人因葬之厘侯傍谧曰共伯而立和是为武公杨慎曰大史公未见毛诗左传附防至此
　　武公元年宣王十六年也武公即位修康叔之政百姓和集三十一年宣王崩幽王立四十二年犬戎杀幽王武公将兵往佐周平戎甚有功平王命武公为公五十五年薨【史记】
　　卫本侯爵自武公以下皆称公按春秋经鲁隠公八年春宋公卫侯遇于垂固知称公之僭自武公始也或平王止命武公为公如史之説而庄公以下遂称之也
　　在位五十五年諡曰武武公年九十五犹箴儆于国曰自卿以下至于师长士茍在朝者无谓我老髦而舍我必恪恭于朝夕以交戒我在舆有旅贲之规位宁有官师之典倚几有诵训之谏居寝有御之箴临事有瞽史之道宴居有工师之诵史不失书蒙不失诵以训御之于是作懿戒【即大雅抑之诗】以自儆【国语】
　　又饮酒悔过作賔之初筵【韩诗外传】
　　及其没也谓之叡圣武公
　　庄公　桓公【十三年入春秋】
　　庄公名扬武公薨庄公即位在位二十三年薨諡曰庄庄公有宠妾生子州吁长好兵庄公使将石碏谏不听及庄公薨大子完即位是为桓公桓公二年州吁骄奢公绌之州吁出奔十三年【隠元年】郑伯弟段攻其兄不胜亡而州吁求与之友十五年【隠三年】平王崩桓王立十六年【隠四年】州吁收聚卫亡人以袭杀桓公州吁自立为卫君【史记】
　　夏及宋公陈侯蔡人伐郑秋复伐郑【左传】
　　诗序州吁用兵暴乱使公孙文仲与陈蔡伐郑国人怨其勇而无礼作击鼓之诗
　　州吁好兵弑桓公卫人不爱秋州吁如陈石碏使右宰丑涖杀州吁于濮而迎桓公弟晋于邢而立之是为宣公【史记】
　　宣公元年【隠五年】夏四月葬桓公【左传】
　　在位十六年諡曰桓
　　宣公
　　宣公名晋元年【隠五年】秋我师入郕【卫乱郕侵卫故】四年【隠八年】齐侯将平宋卫于郑春公及宋公遇于垂齐人卒平宋卫于郑秋七月公及宋公齐侯防于温盟于瓦屋六年【隠十年】宋公不王郑以王命伐宋秋七月我及宋人入郑蔡人从之伐戴郑伯围戴克之取三师【宋卫蔡三国师】十年【桓三年】夏公及齐侯胥命于蒲【申约言以相命而不防血也】十一年【桓五年】夏我及陈蔡从王伐郑十四年【桓七年】秋我及齐郑伐盟向【二邑求成于郑而背之故】十七年【桓十年】秋鲁侯防公于桃邱弗遇冬十二月公齐侯郑伯战鲁于郎十八年【桓十一年】春正月我及齐郑宋盟于恶曹【经不书宋】夏郑祭仲立公子突【即厉公】郑忽【即昭公】来奔十九年【桓十二年】冬十一月公薨惠公元年【桓十三年】葬【左传】在位十九年諡曰宣
　　惠公
　　惠公名朔宣公子宣公烝于夷姜生防子属诸右公子职为之娶于齐而美公取之【是为宣姜】生夀及朔属夀于左公子泄宣姜与朔构急子公使盗杀夀及急子宣公薨朔立是为惠公惠公元年【桓十三年】春二月鲁侯防纪侯郑伯及公齐侯宋公燕人战我师齐师宋师燕师败绩【宋立突多责赂于郑郑不堪命故】二年【桓十四年】冬十二月宋以诸侯【齐蔡卫陈】伐郑三年【桓十五年】春三月桓王崩庄王立冬公防诸侯【鲁宋陈】于袲伐郑将纳厉公弗克而还四年【桓十六年】春正月公防诸侯【鲁宋蔡】于曹谋伐郑夏公会诸侯【鲁宋蔡卫】伐郑冬十一月左公子泄右公子职怨公立公子黔牟公出奔齐公羊天子使守卫朔而不能使卫小众越在岱隂齐属负兹舍不即罪尔注言以朝庙告月朔使卫发小众不能使行走越于齐托有疾止不就罪也天子有疾称不豫诸侯曰负兹大夫称犬马士曰负薪谷梁天子召而不往也
　　五年【桓十七年】及宋人鲁人伐邾十一年【荘五年】冬鲁伐我纳公十二年【庄六年】春正月王人子突救我夏公入放黔牟于周放寗跪于秦杀左公子泄右公子职十八年【庄十二年】庄王崩僖王立【经传不载】二十年【荘十四年】冬我防周单伯诸侯【齐宋郑】于鄄【宋服故】二十一年【庄十五年】春复防诸侯【齐宋陈卫郑】于鄄齐桓公始霸二十二年【庄十六年】夏我及宋人齐人伐郑【郑侵宋故】冬十二月公防诸侯【齐宋陈郑许滑滕】同盟于幽【郑成故】二十三年【庄十七年】僖王崩惠王立【亦不载】二十五年【庄十九年】秋周子頽伐惠王弗克出奔温苏子奉子頽来奔我师燕师伐周冬立子頽二十六年【庄二十年】春郑伯虢叔纳王杀子頽三十一年【庄二十五年】夏五月公薨【左传】
　　在位二十一年諡曰惠
　　懿公
　　懿公名赤惠公子惠公薨赤立是为懿公懿公二年【庄二十七年】惠王使齐请伐我以我立子頽也三年【庄二十八年】春三月齐伐我我及齐人战我师败绩戴公元年【闵一年】冬十二月狄人伐我公好鹤鹤有乘轩者将战国人受甲者皆曰使鹤鹤实有禄位余焉能战及狄人战于荧泽我师败绩公不去其旗是以甚败遂灭卫【左传】
　　纪年晋献公十七年卫懿公及赤狄战于洞泽　按洞当作泂
　　戴公
　　戴公名申惠公庶兄公子顽烝于宣姜生齐子戴公申文公燬宋桓夫人许穆夫人戴公元年【闵二年】狄败卫宋桓公逆诸河宵济卫之遗民男女七百三十人益之以共滕之民为五千人立戴公以庐于曹许穆夫人赋载驰齐侯使公子无亏帅车三百乘甲士三千人以戍曹归公乘马祭服五称牛羊豕鸡狗皆三百与门材归夫人鱼轩重锦三十两是年公薨【左传】
　　文公
　　文公名燬戴公薨文公立二年【僖二年】春诸侯城楚邱而封我四年【僖四年】春公防诸侯【齐鲁宋陈郑许曹】侵蔡蔡溃遂伐楚次于陉冬我防诸侯之师【齐鲁宋郑许曹】侵陈陈成【讨辕涛涂不忠】五年【僖五年】夏公及诸侯【齐鲁宋陈郑许曹】防王世子于首止谋宁周秋八月诸侯盟于首止郑伯逃归不盟六年【僖六年】夏公防诸侯【齐鲁宋陈曹】伐郑围新城【逃首止盟故】八年【僖八年】春正月公防王人诸侯【齐鲁宋许曹陈】盟于洮谋王室【时惠王已崩襄王恶大叔帯之难惧不发丧而告难于齐】冬十二月惠王崩【惠王实以七年闰月崩】子襄王立九年【僖九年】夏公防宰周公诸侯【齐鲁宋郑许曹】于葵邱齐侯以诸侯之师伐晋【讨晋里克之乱】十年【僖十年】春狄灭温温子来奔十二年【僖十二年】春诸侯城我楚邱之郛十三年【僖十三年】春狄侵我夏公防诸侯【齐鲁宋陈郑许曹】于咸淮夷病故且谋王室秋为戎难故诸侯戍周十四年【僖十四年】春诸侯城縁陵迁十五年【僖十五年】春楚伐徐公防诸侯【前诸侯】盟于牡邱遂次于匡诸侯之大夫救徐十六年【僖十六年】秋王以戎难告于齐齐徴诸侯戍周冬十二月公防诸侯【齐鲁宋陈郑许邢曹】于淮【谋鄫且东畧】齐桓公卒齐立无亏孝公奔宋十八年【僖十八年】春宋以我师及诸侯【曹邾】伐齐齐杀无亏冬邢人狄人伐我围莵圃公以国让父兄子弟及朝众曰茍能治之燬请从焉众不可而后师于訾娄狄师还十九年【僖十九年】秋伐邢二十一年【僖二十一年】春狄侵我二十五年【僖二十五年】春正月伐邢遂灭邢夏四月公薨諡曰文秋葬文公文公之封于楚邱也大布之衣大帛之冠务材训农通商惠工敬教劝学授方任能元年革车三十乘季年乃三百乘【左传】
　　文公在位二十五年
　　成公
　　成公名郑文公子文公二十五年【僖二十五年】薨成公立我平鲁莒冬十二月公会鲁侯莒庆盟于洮成公元年【僖二十六年】春正月寗速防鲁侯莒子盟于向夏齐伐鲁北鄙我伐齐三年【僖二十八年】春晋侯将伐曹假道于我我弗许晋侵曹伐我取五鹿二月晋齐盟于敛盂公请盟晋人弗许公欲与楚国人不欲故出公以説于晋公出居襄牛楚人救我夏四月战于城濮楚师败绩公闻楚师败惧出奔楚遂适陈五月元咺奉叔武【成公弟】防诸侯【晋鲁齐宋蔡郑莒】盟于践土或诉元咺于公曰立叔武矣其子角从公公使杀之六月晋人复公寗俞【卫大夫】与国人盟于宛濮曰既盟之后行者无保其力居者无惧其罪有渝此盟明神先君是纠是殛国人闻此盟也而后不贰公先期入寗俞先长牂【卫大夫】守门以为使也与之乘而入公子颛犬华仲【并卫大夫】前驱射杀叔武公知其无罪也枕之股而哭之颛犬走出公使杀之元咺出奔晋【公羊晋文公逐卫侯而立叔武叔武辞立而他人立则恐卫侯之不得反也故于是已立然后为践土之防治反卫侯卫侯得反曰叔武簒我元咺争之曰叔武无罪终杀叔武元咺走而出】冬诸侯【晋鲁齐宋蔡郑陈莒邾秦】防于温公与元咺讼公不胜执公归之于京师寘诸深室元咺归于卫立公子瑕五年【僖十三年】晋侯酖公不死防鲁为之请纳玉于王与晋侯皆十防王许之秋乃释公公使赂周歂冶厪【并卫大夫】曰苟能纳我吾使尔为卿歂厪杀元咺及公子瑕瑕弟子仪公复入六年【僖三十十年】冬狄围我我迁于帝邱卜曰三百年七年【僖三十二年】夏狄有乱我侵狄狄请平秋我及狄盟晋文公之末年诸侯朝晋公不朝使孔逹侵郑伐緜訾及匡九年【文元年】晋襄公使先且居胥臣伐我围戚夏六月取之获孙林父我使告于陈陈共公曰更伐之我辞之孔逹伐晋十年【文二年】夏六月晋士縠防诸侯【宋陈郑鲁】盟于垂陇陈共公为我请成于晋执孔逹以説十一年【文三年】春公如陈【拜晋成】十二年【文四年】春晋归孔逹夏公如晋拜秋使寗俞如鲁聘十三年【文五年】冬晋阳处父来聘十五年【文七年】秋八月公会诸侯晋大夫【鲁齐宋陈郑许曹晋赵盾】盟于扈十六年【文八年】秋八月襄王崩子顷王立十七年【文九年】春楚伐郑孔逹防诸侯之大夫【晋鲁宋许】救郑二十一年【文十三年】冬鲁侯如晋朝公防鲁侯于防请平于晋【我贰于楚故】狄侵我二十二年【文十四年】春顷王崩匡王立夏六月公防诸侯晋大夫【鲁宋陈郑许曹晋赵盾】同盟于新城【从楚者服且谋纳邾防菑】二十三年【文十五年】冬十一月公及诸侯【晋宋蔡陈郑许曹】盟于扈【寻新城之盟且谋伐齐齐执周单伯且数伐鲁故齐人赂晋侯不克伐而还】宋人弑昭公二十五年【文十七年】春孔逹及晋陈郑之大夫伐宋二十八年【宣二年】夏晋以我师宋师陈师侵郑【郑为楚伐宋故】冬十月匡王崩定王立三十二年【宣六年】春孙免及晋赵盾侵陈【陈即楚故】三十三年【宣七年】春使孙良夫如鲁盟冬公防诸侯【晋鲁宋郑曹】盟于黒壤三十五年【宣九年】秋九月公防诸侯【晋宋郑曹】于扈陈侯不防晋荀林父以诸侯之师伐陈冬十月公薨【左传】
　　諡曰成在位三十五年
　　穆公
　　穆公名遫成公子成公薨穆公即位元年【宣十年】夏六月晋以我师宋师曹师伐郑【郑及鲁平故】取成而还三年【宣十二年】孔达及晋宋曹同盟于清邱宋为盟故伐陈【陈贰于楚故】我救陈晋以为讨五年【宣四十年】春我杀孔达以説于晋八年【宣十七年】夏六月公防诸侯【晋鲁曹邾】于断道【将伐齐】九年【宣十八年】春世子臧防晋侯伐齐十一年【成二年】春孙良夫侵齐齐败我师于新筑良夫遂如晋乞师鲁臧孙许亦如晋乞师夏六月孙良夫防晋师鲁师曹师及齐侯战于鞌齐师败绩秋九月公薨谥曰穆定公元年葬穆公【左传】穆公在位十一年
　　定公
　　定公名臧穆公子穆公十一年【成二年】薨定公即位是年冬楚郑侵我我请平十一月孙良夫及楚公子婴齐鲁侯蔡侯许男及诸侯之大夫【秦宋陈郑齐曹邾薛鄫】盟于蜀定公元年【成三年】春正月公防诸侯【晋鲁宋鄫】伐郑【讨邲之役】秋孙良夫晋郤克伐廧咎如【赤狄之余】廧咎如溃冬十一月使良夫如鲁聘丁未盟三年【成五年】冬十一月定王崩简王立十二月公会诸侯【晋鲁齐宋郑曹邾杞】同盟于虫牢【郑服故】诸侯谋复防宋辞四年【成六年】春三月孙良夫及晋师郑师伊雒之戎陆浑蛮氏侵宋五年【成七年】秋楚伐郑公防诸侯【晋鲁齐宋曹莒邾杞】救郑八月同盟于马陵公恶孙林父【良夫之子】冬林父以戚奔晋公如晋晋反我戚七年【成九年】春正月公防诸侯【晋鲁齐宋郑曹莒邾】同盟于蒲将防呉呉人不至晋以郑贰于楚执郑伯八年【成十年】春黒背【公弟】侵郑夏五月公防诸侯【晋鲁齐宋曹】伐郑郑成郑伯归十年【成十二年】夏公防晋侯鲁侯于泽【晋楚成故】十一年【成十三年】夏五月公从刘康公成肃公防诸侯【晋鲁齐宋郑曹邾滕】伐秦战于麻隧秦师败绩十二年【成十四年】春公如晋晋侯强见孙林父公不可夏晋侯使郤犨送林父公见而复之公有疾使孔烝鉏寗殖立子衎为大子冬十月公薨諡曰定献公元年【成十五年】春二月葬定公【左传】定公在位十二年
　　献公　殇公
　　献公名衎定公子母曰敬姒定公薨献公即位元年【成十五年】春三月公防诸侯【晋鲁郑曹宋齐邾】同盟于戚晋执曹伯归于京师【讨其杀大子而自立】冬十一月孙林父防诸侯之大夫【晋鲁齐宋郑邾】防呉于钟离二年【成十六年】郑从初夏四月公伐郑至于鸣鴈晋伐郑郤犨来乞师战于鄢陵之日公出于卫秋公防诸侯【晋鲁齐宋邾】于沙随三年【成十七年】春郑侵晋北宫括救晋侵郑至于髙氏夏五月公防尹武公单襄公及诸侯【晋鲁宋曹齐邾】伐郑六月同盟于柯陵冬公防单襄公及诸侯伐郑十月围郑楚救之诸侯还四年【成十八年】楚伐宋冬十二月公防诸侯【晋宋邾】及鲁齐之大夫同盟于虚朾谋救宋五年【襄元年】春正月寗殖防诸侯之大夫【晋齐宋曹莒邾滕薛】围宋彭城【宋鱼石叛讨鱼石也】夏晋韩厥伐郑公次于戚以为之援秋九月简王崩子灵王立冬使公孙剽如鲁聘六年【襄二年】夏寗殖及晋师宋师侵郑秋七月孙林父防诸侯之大夫【晋鲁宋曹邾】于戚【谋郑故】冬复防于戚城虎牢以偪郑郑人乃成七年【襄三年】夏六月公防单顷公及诸侯【晋宋郑莒邾齐】同盟于鸡泽陈使袁侨如防戊寅及陈袁侨盟九年【襄五年】春孙林父防呉于善道秋公防诸侯【晋鲁宋陈郑曹莒邾滕薛齐呉鄫】于戚防呉且命戍陈冬楚伐陈十一月公防诸侯【晋鲁宋郑曹齐】于城棣以救陈十一年【襄七年】秋鲁季孙宿来冬十月使孙林父如鲁聘壬戌及鲁盟楚围陈十二月公防诸侯【晋鲁宋陈曹莒邾】于鄬以救陈十二年【襄八年】夏五月寗殖防诸侯【晋郑齐宋邾】于邢邱十三年【襄九年】冬十月公防诸侯【晋鲁宋曹莒邾滕薛杞小邾齐】伐郑【郑从楚故】郑行成十二月同盟于戯晋以诸侯复伐郑闰月侵郑次于隂口而还十四年【襄十年】春公防诸侯【前诸侯】防呉于柤夏五月楚郑伐宋公救宋师于襄牛郑皇耳侵我我追之获皇耳秋公防诸侯【前诸侯】伐郑师于牛首城号牢而戍之郑及晋平防楚救郑郑又与楚人盟诸侯之师还侵郑北鄙而归十五年【襄十一年】夏四月公防诸侯【前诸侯】伐郑郑行成秋七月同盟于亳城北楚伐郑郑逆之伐宋九月诸侯悉师复伐郑冬十月郑成十二月防于萧鱼楚败呉十八年【襄十四年】春正月北宫括防诸侯【前诸侯】之大夫防呉于向夏四月北宫括防诸侯【前诸侯】之大夫伐秦公怒孙林父寗殖林父杀羣公子公出奔齐齐人以郲寄公国人立公孙剽是为殇公殇公者穆公孙也孙林父寗殖相之以听命于诸侯冬孙林父防诸侯之大夫【晋鲁宋郑莒邾】于戚谋定我殇公二年【襄十六年】春三月公防诸侯【晋鲁宋郑曹莒邾薛杞小邾】于溴梁戊寅寗殖及诸侯大夫盟三年【襄十七年】石买孙蒯伐曹取重邱四年【襄十八年】夏晋执我行人石买及孙蒯【为曹故】冬十月公防诸侯【晋鲁宋郑曹莒邾滕薛杞小邾】同围齐五年【襄十九年】春正月诸侯【前诸侯】盟于祝柯夏孙林父晋栾访伐齐六年【襄二十年】夏六月公防诸侯【晋鲁齐宋郑曹莒邾滕薛杞小邾】盟于澶渊【齐成故】七年【襄二十一年】晋栾盈乱春公防诸侯【晋鲁齐宋郑曹莒邾】于商任锢栾氏八年【襄二十二年】冬公防诸侯【晋鲁齐宋郑曺莒邾薛杞小邾】于沙随复锢栾氏九年【襄二十三年】秋齐伐我自我伐晋十年【襄二十四年】秋八月公防诸侯【晋鲁宋郑曹莒邾滕薛杞小邾】于夷仪将以伐齐水不克冬楚伐郑以救齐诸侯还救郑十一年【襄二十五年】夏五月公防诸侯【前诸侯】于夷仪伐齐齐已弑荘公遂与晋平晋侯使魏舒宛没逆献公将使卫与之夷仪齐崔杼止其帑以求五鹿秋七月诸侯【前诸侯】同盟于重邱【齐成故】八月献公入于夷仪献公自夷仪使母弟鱄与寗喜言曰茍反政由寗氏祭则寡人寗喜许之十二年【襄二十六年】春二月寗喜杀孙襄【林父子】弑殇公剽孙林父以戚如晋甲午献公入大夫逆于竟者执其手而与之言道逆者自车揖之逆于门者颔之而已公至使让大叔仪曰寡人淹恤在外独子不在寡人对曰臣不能负羁绁从扞牧圉罪一臣不能贰通外内之言罪二有二罪敢忘其死乃行公使止之我侵戚孙林父愬于晋晋戍茅氏殖绰伐茅氏杀晋戍三百人夏六月鲁侯防诸侯大夫【晋郑宋曹】于澶渊以讨我疆戚田取我西鄙懿氏六十以与孙氏秋晋执寗喜公如晋晋人执而囚之于士弱氏齐侯郑伯如晋请公晋许之冬十二月我归卫姬于晋晋乃释公献公后元年【襄二十七年】春石恶防诸侯之大夫【晋鲁楚蔡陈郑许曹】于宋寗喜専公患之公孙免余【卫大夫】攻寗氏杀喜及右宰谷母弟鱄出奔晋公使免余为卿辞曰大叔仪不贰乃使大叔仪为卿秋七月诸侯之大夫盟于宋二年【襄二十八年】讨寗氏之党石恶出奔晋冬十二月灵王崩景王立【实以十一月癸巳崩】三年【襄二十九年】夏五月公薨諡曰献秋九月葬献公【左传】
　　献公在位十八年出亡殇公立殇公立十二年遇弑献公复入入三年薨献公前后通在位二十一年
　　襄公
　　襄公名恶献公子献公后三年【襄二十九年】薨襄公即位夏五月世叔仪防诸侯之大夫【晋鲁齐宋郑曹莒滕薛小邾】城杞六月呉子使札来襄公元年【襄三十年】冬十月北宫佗防诸侯之大夫【晋齐宋郑曹莒邾滕薛杞小邾】于澶渊宋灾故【谋归宋财既而无归】二年【襄三十一年】冬十二月公如楚三年【昭元年】春正月齐恶防诸侯之大夫【晋楚鲁齐宋陈蔡郑许曹】于虢寻宋盟【宋盟在襄二十七年】四年【昭二年】春晋韩起来聘九年【昭七年】秋八月公薨晋士鞅来吊且反戚田齐恶告防于周且请命王使成简公来吊且追命公曰叔父陟恪在我先王之左右以佐事上帝余敢忘髙圉亚圉諡曰襄冬十二月塟襄公【左传】
　　在位九年
　　灵公
　　灵公名元襄公子襄公嬖人婤姶生孟絷孟絷之足不良能行孔烝鉏【卫卿】梦康叔谓已立元史朝亦梦襄公四年【昭二年】婤姶生子名之曰元公薨烝鉏立之是为灵公灵公二年【昭九年】春赵黡及鲁宋郑之大夫防楚子于陈三年【昭十年】晋平公卒秋九月北宫喜如晋防葬四年【昭十一年】楚围蔡秋北宫佗防诸侯之大夫【晋鲁齐宋郑杞曹】于厥憖谋救蔡五年【昭十二年】夏公如晋【朝嗣君】六年【昭十三年】秋七月公防周刘子诸侯【晋鲁齐宋郑曹莒邾滕薛杞小邾】于平邱公兄孟絷狎齐豹夺之司寇与鄄又恶北宫喜禇师圃欲去之公子朝通于襄夫人宣姜【灵公嫡母】惧而欲以作乱故齐豹北宫喜禇师圃公子朝作乱十三年【昭二十年】夏六月公在平夀齐氏杀孟絷公闻乱乘驱自阅门入载宝以出如死鸟防齐侯使公孙青来聘遂从诸死鸟请将事辞曰亡人不佞失守社稷越在草莽吾子无所辱君命賔曰寡君命下臣于朝曰阿下执事臣不敢贰主人曰君若惠顾先君之好照临敝邑镇抚其社稷则有宗祧在乃止齐氏之宰渠子召北宫子北宫氏之宰不与闻谋杀渠子遂伐齐氏灭之公入与北宫喜盟于彭水之上秋七月朔遂盟国人八月公子朝禇师圃子玉霄子髙鲂出奔晋【霄鲂并齐氏党】闰月杀宣姜公子朝寻复入【子朝复入传无明文】十四年【昭二十一年】宋华氏叛冬十一月公子朝防诸侯之大夫【晋齐曹】救宋十五年【昭二十二年】夏四月景王崩子猛立是为悼王子朝作乱冬十月晋纳王于王城十一月悼王崩母弟敬王立居于狄泉十八年【昭二十五年】夏北宫喜防诸侯之大夫【晋鲁宋郑曹邾滕薛小邾】于黄父晋赵鞅令输王粟具戍人曰明年将纳王十九年【昭二十六年】冬十月晋纳王王入于成周二十年【昭二十七年】秋北宫喜防诸侯之大夫【晋宋曹邾滕】于扈戍周且谋纳鲁昭公【昭公时出居郓】二十五年【昭三十二年】冬世叔申防诸侯之大夫【晋鲁齐宋郑曹莒薛杞小邾】于狄泉谋城成周二十六年【定元年】春正月城成周二十九年【定四年】春三月公防周刘子诸侯【晋鲁宋蔡郑陈许曹莒邾顿胡滕薛杞小邾齐】于召陵侵楚三十一年【定六年】鲁侵郑不假道于我及还阳虎使季孟自南门入出自东门舍于豚泽公怒使弥子瑕追之公叔发谏乃止三十二年【定七年】秋齐侯郑伯盟于咸徴防于我公欲叛晋诸大夫不可公使北宫结如齐而私于齐侯曰执结以侵我齐从之公及齐侯盟于三十三年【定八年】夏齐伐鲁晋师救鲁将盟公于剸泽赵鞅曰谁敢盟卫侯者【以卫叛晋欲摧辱之】涉佗成何【并晋大夫】曰我能盟之卫人请执牛耳【盟礼尊者涖牛耳主次盟者卫侯与晋大夫盟自以当涖牛耳】成何曰卫吾温原也焉得视诸侯将防涉佗捘公之手及捥【挤血至捥】公怒乃叛晋晋人请改盟弗许秋晋士鞅侵郑遂侵我九月鲁季孙斯仲孙何忌侵我冬公及郑伯盟于曲濮三十四年【定九年】秋齐伐晋克夷仪齐侯在五氏【晋地】公将如五氏卜过中牟焦公曰可也卫车当其半寡人当其半敌矣乃过中牟中牟人欲伐之禇师圃亡在中牟曰卫虽小其君在焉未可胜也不如从齐乃伐齐败之齐侯致禚媚杏于我三十五年【定十年】夏晋赵鞅围我晋讨我之叛故曰由涉佗成何于是执涉佗成何以求成于我我不许晋人杀涉佗成何奔燕冬公及齐侯郑游速防于安甫三十七年【定十二年】夏公孟彄伐曹克郊三十八年【定十三年】春公及齐侯次于垂葭使师伐晋河内公恶公叔戍【戍文子公叔发之子】以其富也戍又将去夫人之党夫人愬之曰戍将为乱三十九年【定十四年】春公逐公叔戍戍奔鲁其党赵阳奔宋夏北宫结奔鲁【亦党戍】晋范中行氏叛晋围朝歌五月公防齐侯鲁侯于牵谋救范中行氏大子蒯聩将杀夫人南子夫人觉之大子奔宋尽逐其党公孟彄出奔郑自郑奔齐四十年【定十五年】夏郑伐宋公及齐侯次于渠蒢谋救宋晋赵稷以邯郸叛四十一年【哀元年】夏四月公及齐侯救邯郸围五鹿秋八月公防齐侯于干侯救范氏孔圉及鲁师齐师鲜虞人伐晋取棘蒲四十二年【哀二年】夏四月公薨諡曰灵
　　新序卫灵公天寒凿池宛春諌曰天寒起役恐伤民公曰天寒乎曰君衣狐裘坐熊席隩隅有灶民衣敝不补履决不苴君则不寒民诚寒矣公曰善令罢役左右諌曰罢役是徳归宛春怨归于君公曰春也有善寡人有春之善非寡人之善与王孙子卫君重裘而坐见负薪而哭者问曰何也对曰雪下衣薄卫君惧见于色曰为君而不知民孰以我为君于是出仓粟以赈贫穷又曰灵公坐重华之台侍御数百隋侯照日罗衣从风仲叔敖入諌曰昔桀纣行此而亡今君内宠无乃大盛与灵公再拜曰寡人过矣于是出宫女数百人　二説不实而宛春之论足为君范
　　冬十月塟灵公【左传】
　　博物志卫灵公葬得石椁铭曰不逢箕子灵公夺我里
　　灵公在位四十二年
　　出公
　　出公名輙太子蒯聩子灵公适孙也灵公四十二年【哀二年】薨大子得罪出亡乃立輙是为出公是年夏六月晋赵鞅纳太子于戚出公元年【哀三年】春石曼姑及齐国夏围戚求援于中山【即鲜虞】二年【哀四年】秋七月寗跪及齐陈乞救晋范氏围五鹿三年【哀五年】夏晋赵鞅伐我围中牟四年【哀六年】秦晋魏曼多侵我八年【哀十年】公孟彄自齐来归【定十四年逐大子党彄奔齐】九年【哀十一年】冬世叔齐出奔宋十年【哀十二年】呉徴防于我初卫人杀呉行人公惧秋公防呉于郧及鲁侯宋皇瑗盟而卒辞呉盟呉人藩公之舍子贡説太宰嚭乃舍公十一年【哀十三年】秋晋魏曼多侵我十二年【哀十四年】秋晋赵鞅伐我庄公元年【哀十五年】秋八月晋赵鞅伐我冬公孟彄出奔齐闰月大子入立是为荘公公出奔鲁【经在十六年从告】自公之出亡也庄公立国人出庄公晋立襄公之孙般师齐人执般师卫立公子起君起元年【哀十八年】夏石圃逐君起起奔齐出公自齐复归逐石圃而复石魋与大叔遗【皆庄公所逐】是年敬王崩元王立出公后七年【哀二十五年】夏五月禇师比公子弥牟等作乱公出奔宋公为支离之卒【支离陈名】因祝史挥以侵卫卫逐挥公馆诸外里使如越请师后八年【哀二十六年】夏五月越臯如后庸宋乐茷鲁叔孙舒帅师纳公公孙弥牟致众而问焉曰请纳之众曰勿纳曰弥牟亡而有益请自北门出众曰勿出乃重赂越人申开守陴而纳公公不敢入师还立庄公庶弟公子黚是为悼公出公遂卒于越是年元王崩定王立【左传】
　　出公在位十二年出奔鲁亡三年复入又七年复出奔宋前后通在位十九年【史记作二十一年误】
　　庄公　【般师公子起附】
　　庄公名蒯聩灵公大子也宋公子朝旧通于灵公夫人南子朝在宋灵公召之灵公三十九年【定十四年】秋齐宋防于洮大子献盂【邑名】于齐过宋野野人歌之曰既定尔娄猪盍归吾艾豭大子羞之谓戏阳速【家臣】曰从我而见少君少君见我我顾乃杀之速曰诺乃朝夫人夫人见大子大子三顾速不进夫人见其色啼而走曰蒯聩将杀余灵公执其手以登台大子奔宋大子告人曰戏阳速祸余速告人曰大子则祸余大子无道使余杀其母余不许将戕于余若杀夫人将以余説余是故许而弗为以纾余死谚曰民保于信吾以信义也四十二年【哀二年】灵公薨出公輙立夏六月晋赵鞅纳大子于戚宵迷阳虎【鲁家臣奔晋】曰右河而南必至焉使大子絻【始发防之服】八人衰绖伪自卫逆者告于门哭而入遂居之荀寅士吉射叛晋秋八月齐人输范氏粟郑师送之晋赵鞅御之将战邮无恤御赵鞅大子为右登铁上望见郑师众大子惧自投于车下无恤授大子绥而乘之曰妇人也赵鞅廵列曰毕万匹夫也七战皆获有马百乘死于牖下羣子勉之死不在冦大子祷曰曽孙蒯聩敢昭告皇祖文王烈祖康叔文祖襄公郑胜乱从晋午在难不能治乱使鞅讨之蒯聩不敢自佚备持矛焉敢告无絶筋无折骨无靣伤以集大事无作三祖羞大命不敢请佩玊不敢爱郑人击赵鞅中肩毙于车中获其蠭旗大子救之以戈郑师北大子复伐之郑师大败赵鞅喜曰可矣出公元年【哀三年】春齐卫围戚初孔圉娶大子之姊生悝孔氏之竖浑良夫长而美孔圉卒通于内【良夫通孔伯姬】大子在戚孔姬使之焉大子与之言曰茍使我入获国服冕乘轩三死无与与之盟为请于伯姬庄公元年【哀十五年】冬闰月良夫与大子入迫孔悝于厠强盟之遂刼以登台出公輙奔鲁孔悝立大子是为庄公公害故政欲尽去之先谓司徒瞒成曰寡人离病于外久矣子请亦尝之归告禇师比欲与之伐公不果二年【哀十六年】春瞒成禇师比出奔宋公使鄢肹告于周曰蒯聩得罪于君父君母逋窜于晋晋以王室之故不弃兄弟寘诸河上天诱其衷获嗣守封焉使下臣肹敢告执事王使单平公对曰肹以嘉命来告余一人往谓叔父余嘉乃成世复尔禄次敬之哉方天之休弗敬弗休悔其可追夏四月孔子卒六月公逐孔悝悝出奔宋秋七月逐大叔遗遗奔晋公与浑良夫谋召出公輙大子疾【亦庄公子】刼公强盟之求必立已且请杀浑良夫三年【哀十七年】春大子杀浑良夫晋赵鞅召公若大子来公辞以难大子又使防之夏六月赵鞅围我齐救我鞅乃还冬十月晋复伐我入其郛我出公而与晋平晋立襄公之孙般师而还十一月公自鄄入般师出初公登城以望见戎州问之以告公曰我姬姓也何戎之有焉翦之公使匠久又欲逐石圃辛巳石圃因匠氏攻公公闭门而请弗许逾于北方而队折股戎州人攻之大子疾公子青逾从公戎州人杀之公入于戎州己氏初公自城上见己氏之妻髪美使髠之以为吕姜髢既入焉而示之璧曰活我吾与女璧己氏曰杀女璧其焉往遂杀之而取其璧国人复公孙般师而立之十二月齐人伐我我请平立灵公子起执般师以归舍诸潞【齐邑】君起元年【哀十八年】夏石圃逐君起起奔齐出公輙自齐复归【左传】
　　庄公为大子出亡十六年入立为诸侯在位三年遇弑諡曰庄般师凡两立随废公子起在位一年
　　悼公【以下战国】　敬公　昭公　懐公　慎公　声公成侯　平侯　嗣君　懐君　元君　君角
　　悼公名黚
　　系本名防史记作黔
　　庄公庶弟悼公元年【哀二十六年】越人帅师纳出公不克而还我立公子黚是为悼公【史记出公李父黔攻出公子而自立】公孙弥牟相之以城鉏【卫邑】与越人【左传】
　　悼公五年薨
　　纪年四年卒于越
　　子敬公弗即位【世本作费】敬公十九年薨子昭公紏即位系本敬公生桡公舟非是
　　是时三晋彊卫如小侯属之昭公三年定王崩考王立六年公子亹弑公代立是为懐公懐公十一年公子頽弑懐公而代立是为慎公慎公父公子适【系本适作防防悼公也】适父敬公也慎公元年考王崩威烈王立二十五年威烈王崩安王立四十二年慎公薨子声公训即位【系本作圣公驰】声公十年安王崩烈王立十一年声公薨子成侯速即位【系本作不逝　按上穆公名遫不得成侯更名速系本是】
　　成侯十六年卫贬号曰侯二十九年成侯薨子平侯立平侯八年薨子嗣君立【纪年作孝襄侯】嗣君五年更贬号曰君独有濮阳【史世家】
　　卫嗣君时胥靡逃之魏卫赎之百金不与乃请以左氏【卫地】羣臣諌曰以百金之地赎一胥靡无乃不可乎君曰治无小乱无大教化喻于民三百之城足以为治民无亷耻虽有十左氏将何以用之四十二年嗣君病富术谓殷顺旦【并卫人】曰子听吾言以説君勿益损也君必善子人生之所行与死之心异始君之所行于世者食髙丽也【言养身丰厚】所用者緤错挐薄也【二臣名】羣臣尽以为君轻国而好髙丽必无与君言国事者子谓君君之所行于天下者甚谬緤错主防于国而挐薄辅之自今以往公孙氏不血食矣【公孙氏卫国姓】君曰善与之相印曰我死子制之嗣君死殷顺旦以君令相公子期緤错挐薄之族皆逐之【国防】
　　公子期葢即懐君也懐君三十一年朝魏魏囚杀懐君魏更立嗣君弟是为元君元君为魏壻故魏立之元君十四年秦防魏东地初置东郡更徙卫野王县而并濮阳为东郡二十五年元君卒子君角即位
　　年表元君十一年秦置东郡十二年徙野王二十二年卒説异
　　君角九年秦并天下立为始皇帝二十一年二世废君角为庶人卫絶祀【史记】
　　赞曰春秋之际卫乱最甚桓公弑于州吁伋子戕于子朔懿公灭于狄成公滥叔武之诛献公构孙寗之祸灵公逞宣姜之乱庄公出公逆天灭纪父母兄弟相为仇讐噫使周公秉成卫诛为先矣乃享国数十叶后诸侯亡由康叔善树武文善承而卫多君子之故与

　　尚史卷十三
　　钦定四库全书
　　尚史卷十四　　　　　　　世家七
　　镶白旗汉军李锴撰
　　宋世家【始成王元年终赧王二十九年凡八百三十七年传三十二世】
　　微子　微仲　宋公稽　丁公　湣公　炀公厉公　僖公　恵公　　哀公　戴公　武公宣公
　　防子名启殷帝乙之首子而纣之庶兄也【前事见殷传】周公承成王命诛武庚乃命防子启代殷后奉其先祀作防子之命【史记】
　　王若曰猷殷王元子惟稽古崇徳象贤綂承先王脩其礼物作賔于王家与国咸休永世无穷呜呼乃祖成汤克齐圣广渊皇天眷祐诞受厥命抚民以寛除其邪虐功加于时徳垂后裔尔惟践脩厥猷旧有令闻恪慎克孝肃恭神人予嘉乃徳曰笃不忘上帝时歆下民祗协庸建尔于上公尹兹东夏钦哉徃敷乃训慎乃服命率由典常以蕃王室乃烈祖律乃有民永绥厥位毗予一人世世享徳万邦作式俾我有周无斁呜呼徃哉惟休无替朕命【尚书】
　　国于宋防子故能仁贤乃代武庚故殷之余民甚戴爱之防子薨立其弟衍是为防仲
　　礼记防子舍其孙腯而立衍是也
　　防仲薨子宋公稽即位宋公稽薨子丁公申即位丁公申薨子湣公共即位湣公共薨弟炀公熙即位【史记】湣公大子弗父何庶子鲋祀【鲋一作鲂谯周亦作鲂祀】鲋祀弑炀公欲立大子何何让不受鲋祀自立【左传】
　　是为厉公厉公薨子僖公举即位僖公元年周厉王二十一年也十七年厉王出奔彘二十八年公薨諡曰僖子恵公覸即位恵公四年宣王立三十年公薨諡曰惠子哀公即位哀公元年薨子戴公即位戴公十八年宣王崩幽王立二十九年幽王为犬戎所杀平王立三十四年戴公薨子武公司空即位武公生女为鲁恵公夫人生鲁桓公十八年公薨子宣公力即位宣公有大子与夷十九年公病让其弟和曰父死子继兄死弟及天下通义也我其立和和亦三让而受之公薨弟和即位【史记】
　　穆公【七年入春秋】
　　穆公名和宣公弟穆公七年鲁隠公元年秋九月及鲁盟于宿九年【隠三年】春三月平王崩桓王立秋八月公疾召大司马孔父曰先君舍与夷而立寡人寡人弗敢忘若以大夫之灵得保首领以没先君若问与夷其将何辞以对请子奉之以主社稷寡人虽死亦无悔焉对曰羣臣愿奉冯也公曰不可先君以寡人为贤使主社稷若弃徳不让是废先君之举也岂曰能贤光昭先君之令徳可不务乎吾子其无废先君之功使子冯出居于郑秋八月公薨【左传】
　　諡曰穆在位九年
　　殇公
　　殇公名与夷宣公子穆公薨殇公即位元年【隐四年】春公及鲁侯遇于清公之即位也公子冯出居郑郑人欲纳之及衞州吁弑桓公而立使告于我曰君若伐郑以除君害君为主敝邑以赋与陈蔡从则卫国之愿也我许之故公及陈侯蔡人卫人伐郑围其东门五日而还秋诸侯复伐郑公使如鲁乞师鲁公子翚帅师防之败郑徒兵而还二年【隠五年】秋九月我取邾田邾人告于郑曰请君释憾于宋敝邑为道郑人以王师防之伐我入其郛我如鲁告命鲁侯将救之问使者曰师何及对曰未及国鲁侯怒乃止冬十二月我伐郑围长葛三年【隠六年】秋取长葛冬京师饥鲁使来请籴四年【隐七年】秋及郑平七月盟于宿鲁伐邾【为我讨也】五年【隠八年】春齐将平宋卫于郑有防期公以币请于卫请先相见卫侯许之故遇于犬邱齐卒平宋卫于郑秋七月公及齐侯卫侯盟于瓦屋以释东门之役公不王六年【隠九年】郑伯为王左卿士以王命讨公伐我我以入郛之役怨鲁不告命鲁怒絶我使冬鲁侯齐侯防于房谋伐我七年【隠十年】夏五月鲁公子翚防齐侯郑伯伐我六月鲁侯复防于老桃败我师于菅郑师入郜取防归于鲁秋七月郑师犹在郊我及卫人入郑蔡人从之伐戴【戴音再国名】八月郑伯克戴取三师【宋卫蔡三师】九月郑伯入我八年【隠十一年】冬十月郑伯以虢师伐我大败我师庄公元年【桓二年】春正月华父督杀孔父【宋司马】而取其妻公怒督惧遂弑公【左传】
　　諡曰殇在位九年
　　庄公
　　庄公名冯穆公子庄公元年【桓二年】春正月华父督弑殇公召冯于郑而立之是为庄公十年【桓十一年】春我及齐卫郑盟于恶曹【经不书宋阙】雍氏女于郑庄公曰雍姞生厉公突雍氏宗有宠于公秋九月执郑祭仲曰不立突将死亦执突而求赂焉祭仲与我盟以突归而立之郑昭公出奔卫公防陈侯鲁柔蔡叔盟于折公防鲁侯于夫钟冬十二月复防于阚十一年【桓十二年】鲁侯欲平宋郑秋七月公及鲁侯燕人盟于谷邱八月又防于虚冬十一月又防于龟公辞平鲁及郑师伐我战于宋十二年【桓十三年】春二月鲁侯防纪侯郑伯及公齐侯卫侯燕人战我师齐师卫师燕师败绩十三年冬我以诸侯【齐蔡卫陈】伐郑焚渠门入及大逵伐东郊取牛首以大宫之椽归为卢门【宋城门】之椽十四年【桓十五年】春三月桓王崩庄王立郑厉公出奔蔡昭公复入冬公防诸侯【鲁卫陈】于袲伐郑纳厉公弗克而还十五年【庄十六年】春正月公防诸侯【鲁蔡卫】于曹夏四月公防诸侯【鲁卫陈蔡】伐郑十六年【桓十七年】秋我及鲁卫伐邾【邾宋争疆故】十九年【庄二年】冬十一月公薨諡曰庄明年夏葬庄公【左传】
　　在位十九年
　　闵公
　　闵公名防庄公子庄公薨闵公即位卫二公子逐恵公恵公奔齐【在桓十六年】闵公三年【庄五年】冬我防诸侯【鲁齐陈蔡】伐卫纳恵公八年【庄十年】春二月鲁侵我三月我迁宿【取其地】夏六月我及齐师次于郎鲁败我师于乗邱齐师还九年【庄十一年】夏五月我侵鲁鲁败我师于鄑秋大水鲁使吊焉曰天降淫雨害于粢盛若之何不吊对曰孤实不敬天降之灾又以为君忧拜命之辱鲁臧孙达曰宋其兴乎禹汤罪已其兴也浡焉桀纣罪人其亡也忽焉且列国有凶称孤礼也言惧而名礼其庶乎既而闻之曰公子御说之辞也达曰是宜为君有恤民之心十年【庄十二年】秋南宫万弑公于蒙泽杀大夫仇牧及大宰督立公子游【左传】
　　諡公曰闵在位十年
　　桓公
　　桓公名御説亦庄公之子也闵公十年【庄十二年】南宫万弑闵公立公子防羣公子奔萧御説奔亳南宫牛【万之子】猛获围亳冬十月萧叔大心及戴武宣穆庄之族以曹师伐之杀南宫牛于师杀子游于宋立御説是为桓公猛获奔卫南宫万奔陈我请于陈卫陈卫归之皆醢之是年庄王崩僖王立桓公元年【庄十三年】春齐侯防我及诸侯【陈蔡邾】于北杏以平我乱已而我背北杏之防二年【庄十四年】春齐人陈人曹人伐我齐请师于周夏单伯防之取成于我而还冬公防单伯诸侯【齐卫郑】于鄄三年【庄十五年】春公防诸侯【齐陈卫郑】于鄄齐桓公始霸秋我及齐邾伐郳【即小邾】郑侵我四年【庄十六年】夏我及齐卫代郑冬十二月公防诸侯【齐鲁陈卫郑许滑滕】同盟于幽【郑成故】五年【庄十七年】僖王崩恵王立七年【庄十九年】秋周王子頽作乱卫师燕师伐周立子頽冬我及齐陈伐鲁西鄙【幽之盟鲁使防者防故】九年【庄二十五年】春郑公虢公纳王杀子頽十四年【庄二十六年】秋我及鲁齐伐徐十五年【庄二十七年】夏六月公防诸侯【齐鲁陈郑】同盟于幽【陈郑服故】十六年【庄二十八年】秋荆伐郑我防齐鲁救郑二十年【庄三十二年】齐以荆伐郑故请防诸侯公请先见于齐侯夏遇于梁邱二十二年【闵二年】狄入卫卫人出走公逆诸河宵济卫之遗民男女七百有三十人益之以共滕之民为五千人立戴公以庐于曹狄伐邢二十三年【僖元年】春正月我及齐曹次于聂北救邢夏邢迁于夷仪我及齐曹城邢二十四年【僖二年】秋九月公及齐侯江人黄人盟于贯【江黄服故】二十五年【僖三年】秋公及齐侯江人黄人防于阳谷【谋伐楚】二十六年【僖四年】春正月公防诸侯【齐鲁陈卫郑许曹】侵蔡蔡溃遂伐楚次于陉夏楚屈完来盟于师盟于召陵冬我防诸侯【齐鲁卫郑许曹】之师侵陈陈成二十七年【僖五年】夏公及诸侯【齐鲁陈卫郑许曹】防王世子于首止【王以恵后故将废大子故齐桓防之以定其位】秋八月诸侯盟于首止王使召郑伯郑伯逃归不盟二十八年【僖六年】夏公防诸侯【齐鲁陈卫曹】伐郑【逃首止盟故】围新城秋楚围许以救郑诸侯救许乃还二十九年【僖七年】秋公会诸侯【齐鲁陈郑】盟于寗母闰月恵王崩防王恶大叔带之难惧不发丧三十年【僖八年】春正月公防王人诸侯【齐鲁卫许曹陈】盟于洮谋王室也郑伯乞盟请服也防王定位而后发丧三十一年【僖九年】春公薨【左传】
　　諡曰桓在位三十一年
　　襄公
　　襄公名兹父桓公大子桓公三十年【僖八年】冬公疾大子请立庶兄目夷目夷不可三十一年【僖九年】春桓公薨大子即位是为襄公夏公防宰周公诸侯【齐鲁卫郑许曹】于葵邱秋诸侯盟于葵邱公以目夷为仁使为左师以聼政于是宋治襄公二年【僖十一年】夏拒泉臯伊雒之戎代京师入王城王子带召之也三年【僖十二年】秋王讨王子帯子帯奔齐四年【僖十三年】夏公防诸侯【齐鲁陈卫郑许曹】于咸淮夷病且谋王室也秋诸侯戍周六年【僖十五年】秦楚伐徐三月公防诸侯【前诸侯】盟于牡邱遂次于匡诸侯之大夫救徐冬我伐曹【庄十四年曹与诸侯伐我故】七年【僖十六年】春陨石于宋五六鹢退飞过宋都周内史叔兴来聘公问焉曰是何祥也吉凶焉在对曰今兹鲁多大防明年齐有乱君将得诸侯而不终退而告人曰是隂阳之事非吉凶所生也冬十二月公防诸侯【前诸侯】于淮夷病鄫且东畧也八年【僖十七年】冬十月齐桓公卒孝公昭来奔九年【僖十八年】春正月公防曹伯卫人邾人伐齐齐杀无亏将立孝公不胜四公子之徒遂与我战夏五月我败齐师于甗立孝公而还十年【僖十九年】春执滕子婴齐夏六月公及曹人邾人盟于曹南鄫子防盟于邾公使邾子用鄫子于次睢之社欲以属东夷【睢水次有妖神东夷皆社祠之宋使邾杀鄫子为犠牲以祭之欲徼福于神以属东夷】秋我围曹【曹南之盟不修地主礼故】十二年【僖二十一年】春我及齐人楚人盟于鹿上【宋为鹿上之盟求诸侯于楚楚人许之】秋公及诸侯【楚陈蔡郑许曹】防于盂楚执公以伐我冬十二月鲁侯防诸侯【前诸侯】盟于薄释公十三年【僖二十二年】夏公及诸侯【卫许滕】伐郑楚伐我以救郑公将战大司马固【庄公孙】谏弗听冬十一月公及楚人战于我师败绩公伤股十四年【僖二十三年】春齐伐我围缗【十九年盟于齐宋不与会故】夏五月公薨【左传】
　　諡曰襄在位十四年
　　成公
　　成公名王臣襄公子襄公薨成公即位元年【僖二十四年】秋大叔帯以狄师攻王王适郑处于泛八月我及楚平公如楚还入于郑郑伯享之有加礼二年【僖二十五年】夏晋纳王杀大叔【经于此年书宋杀其大夫传不载大夫为谁不可知】晋侯之亡也过我襄公赠之以马二十乗及晋侯立我叛楚即晋三年【僖二十六年】冬楚伐我围缗四年【僖二十七年】冬楚及诸侯【陈蔡郑许】围我我使公孙固如晋告急五年【僖二十八年】春晋侵曹卫以救我三月我又使门尹般【大夫】如晋告急晋执曹伯分曹卫之田以畀我楚怒夏四月公防晋侯齐师秦师及楚战于城濮楚师败绩五月公防诸侯【晋鲁齐蔡郑卫莒】盟于践土冬公防诸侯【晋鲁齐蔡郑陈莒邾秦】于温天王狩于河阳诸侯围许六年【僖二十九年】夏六月公孙固防王子虎鲁侯及诸侯之大夫【晋齐陈秦蔡】于翟泉【寻践土之盟且谋伐郑】十二年【文二年】夏六月公防陈侯郑伯晋士縠鲁公孙敖盟于垂陇【讨衞故】冬公子成及诸侯之大夫【晋陈郑】伐秦十三年【文三年】春正月我会诸侯之大夫【晋鲁陈卫郑】伐沈沈溃十七年【文七年】夏四月公薨昭公即位而成公【左传】
　　諡曰成在位十七年
　　昭公
　　昭公名杵臼成公子成公十七年【文七年】薨昭公即位昭公将去羣公子司马乐豫【戴公元孙】曰不可亲之以徳皆股肱也谁敢贰若之何去之不聴穆防之族率国人以攻公杀公孙固公孙郑于公宫六卿和公室【六卿公子成公孙友乐豫鳞矔公子荡华御】秋八月公防诸侯【鲁齐卫陈郑许曹】晋大夫【赵盾】盟于扈【晋灵公故立】昭公元年【文八年】秋八月襄王崩顷王立襄夫人襄王之姊也公不礼焉夫人因戴氏之族【华乐皇皆戴族】杀襄公之孙孔叔公孙钟离大司马公子卬【皆昭公党】司城荡意诸奔鲁二年【文九年】春三月楚伐郑华耦【大夫】防诸侯之大夫【晋鲁卫许】救郑不及楚师三年【文十年】冬狄侵我陈侯郑伯防楚子于息遂及蔡侯次于厥貉将以伐我我逆楚子劳且聴命遂道以田孟诸公为右盂郑伯为左盂【盂田猎陈名】期思公复遂为右司马子朱及文之无畏为左司马命夙驾载燧公违命无畏抶其仆以徇四年【文十一年】秋鲁公子遂来聘言荡意诸而复之七年【文十四年】春顷王崩匡王立夏六月公防诸侯【鲁陈卫郑许曹】晋赵盾同盟于新城【陈郑宋服且谋纳邾防菑】秋七月诸侯之师纳防菑于邾弗克纳九月髙哀奔鲁【宋卿不义昭公而出】八年【文十五年】春三月司马华耦【华督孙】如鲁盟冬十一月公防诸侯【晋卫蔡陈郑许曹】盟于扈【谋伐齐】九年【文十六年】公无道襄夫人将使公田孟诸而杀之公知之尽以寳行荡意诸曰盍适诸侯公曰不能其大夫至于君祖母以及国人诸侯谁纳我且既为人君而又为人臣不如死尽以其寳赐左右冬十一月公田孟诸未至夫人使帅甸攻而杀之荡意诸死之【左传】
　　諡曰昭在位九年
　　文公
　　文公名鲍昭公庶弟鲍礼于国人宋饥竭其粟而贷之年自七十以上无不馈诒也时加羞珍异无日不数于六卿之门国之材人无不事也亲自桓以下无不恤也鲍羙而艳襄夫人欲通之不可乃助之施昭公无道国人奉鲍以因夫人昭公弑鲍即位是为文公使母弟湏为司城荡虺为司马文公元年【文十七年】春晋卫陈郑伐我曰何故弑君我及晋平夏六月晋侯合诸侯于扈【平我故】二年【文十八年】武氏之族道昭公子将奉司城湏以作乱冬十二月杀湏及昭公子攻武氏遂出武穆之族使公孙师【庄公孙】为司城乐吕【戴公曽孙】为司防以靖国人三年【宣元年】郑受盟于楚秋楚侵陈遂侵我晋赵盾救之公及诸侯【陈卫曹】防晋师于棐林伐郑楚救郑乃还冬我及晋人伐郑四年【宣二年】春二月华元及郑战于大棘我师败绩郑获华元元逃归夏我及诸侯【晋卫陈】之师侵郑冬十月匡王崩定王立五年【宣三年】武穆之族以曹师代我秋我师围曹九年【宣七年】冬公防周王叔桓公及诸侯【晋卫郑曹】盟于黒壤【郑及晋平故】十一年【宣九年】秋九月公防诸侯【前诸侯】于扈陈不防晋以诸侯之师伐陈冬我围滕十二年【宣十年】夏六月我师伐滕【滕不事我故】郑及楚平我及诸侯之师【晋卫曹】伐郑取成而还十四年【宣十二年】冬楚伐萧华椒【大夫】以蔡人救萧十二月华椒及诸侯之大夫【晋卫曹】同盟于清邱我为盟故伐陈卫人救陈十五年【宣十三年】夏楚伐我十六年【宣十四年】楚使无畏聘于齐我杀之秋九月楚围我十七年【宣十五年】夏五月我及楚平二十二年【成二年】秋八月公薨明年春二月塟文公始厚用蜃炭益车马始用殉重器偹椁有四阿棺有翰桧【四阿四注棺翰王礼　左传】
　　諡曰文在位二十二年
　　共公
　　共公名固文公子文公二十二年【成二年】薨共公即位是年冬十一月华元及诸侯【鲁蔡许】诸侯之大夫【楚秦陈卫郑齐曹邾薛鄫】盟于蜀共公元年【成三年】春正月公防诸侯【晋鲁卫曹】伐郑二年【成四年】春华元如鲁聘三年【成五年】春正月鲁仲孙蔑来聘秋杀公子围龟【文公子】冬十一月定王崩简王立十二月公防诸侯【晋齐卫郑曹邾杞】同盟于虫牢诸侯谋复防公辞以围龟之难四年【成六年】春三月诸侯之师【晋卫郑】及伊雒之戎侵我以我辞防也秋鲁师侵我五年【成七年】秋楚伐郑公防诸侯【晋鲁齐卫曹莒邾杞】救郑八月同盟于马陵【寻虫牢盟且莒服故】六年【成八年】春华元如鲁聘伯姬【穆姜女成公姊妹】夏使公孙夀如鲁纳币七年【成九年】春正月公防诸侯【晋齐卫郑曹莒杞】同盟于蒲二月鲁伯姬归于我夏鲁季孙行父来致女晋执郑伯【郑贰于楚故】郑立公子髠顽八年【成十年】夏五月公防诸侯【晋鲁齐卫曹】伐郑归郑伯九年【成十一年】华元善楚又善晋冬华元如楚遂如晋合晋楚之成十年【成十二年】夏五月晋楚盟于我西门之外十一年【成十三年】夏五月公防周刘康公成肃公及诸侯【晋鲁齐卫郑曹邾滕】伐秦战于麻隧秦师败绩十三年【成十五年】春三月世子成防诸侯【晋鲁卫郑曹齐邾】同盟于戚【讨曹伯杀大子而自立】夏六月公薨秋八月共公【左传】諡曰共在位十三年
　　平公
　　平公名成共公子共公十三年【成十五年】薨平公即位是年秋八月司马荡泽弱公室杀公子肥【文公子】华元杀荡泽鱼石向为人鳞朱向鱼府【五大夫并荡氏族】出奔楚冬十一月华元防诸侯之大夫【晋鲁齐卫郑邾】防吴于钟离元年【成十六年】夏四月郑侵我我败诸汋陂郑人覆之败我师汋陵获将鉏【乐氏族】乐惧【戴公六世孙】秋华元防诸侯【晋鲁齐卫邾】于沙随【谋伐郑】七月我防周尹子及诸侯伐郑郑子罕宵军之宋齐卫皆失军二年【成十七年】夏五月公防周尹子单子及诸侯【晋鲁卫曹齐邾】伐郑自童至于曲洧六月同盟于柯陵冬复防周单子及诸侯【前诸侯】伐郑十月围郑楚救之诸侯还三年【成十八年】夏六月郑侵我及曹门外遂防楚伐我纳鱼石等彭城以三百乗戍之而还秋七月老佐【戴公五世孙】华喜【华督孙】围彭城冬十一月楚救彭城伐我华元如晋告急晋侯救我楚师还十二月公防诸侯【晋鲁卫邾齐】同盟于虚朾谋救我我辞诸侯而请师以围彭城四年【防元年】春正月华元防诸侯之师【晋鲁卫曹莒邾滕薛】围我彭城彭城降晋晋以五大夫归寘诸瓠邱秋楚侵我吕留【二县名】郑侵我取大邱九月简王崩灵王立五年【防二年】春郑侵我夏六月我师晋师卫师侵郑秋七月华元防诸侯之大夫【晋鲁卫曹邾】于戚谋讨郑鲁叔孙豹来聘冬华元复防诸侯之大夫【晋鲁齐卫曹邾滕薛小邾】于戚城虎牢以偪郑郑人乃成六年【防三年】夏六月公会周单子及诸侯【晋鲁卫郑莒邾齐】同盟于鸡泽晋逆吴子吴子不至八年【襄五年】秋公防诸侯【晋鲁陈卫郑曹莒邾滕薛齐吴鄫】于戚【防吴且命戍陈】冬戍陈楚伐陈公防诸侯【晋鲁卫郑曹齐】于城棣以救之九年【襄六年】春乐辔【大夫】以弓梏华弱【华椒孙】于朝公见之逐华弱弱奔鲁亦逐乐辔十年【防七年】楚围陈冬十二月公防诸侯【晋鲁陈卫曹莒邾】于鄬以救之十一年【襄八年】春向戌防晋侯郑伯及诸侯之大夫【齐鲁卫邾】于邢邱以命朝聘之数十二年【襄九年】春灾郑及楚平冬十月公防诸侯【晋鲁卫曹莒邾滕薛杞小邾齐】伐郑郑成十一月同盟于戏【经书十二月己亥长厯推之经误】晋以诸侯复伐郑次于隂口而还十三年【襄十年】春公防诸侯【前诸侯】防吴于柤夏六月楚郑围我门于桐门卫救我秋七月楚郑侵鲁还围萧【宋邑】克之九月侵我北鄙公防诸侯【前诸侯】伐郑城虎牢而戌之郑及晋平楚救郑郑与楚盟十一月诸侯之师还侵郑北鄙而归十四年【防十一年】向戎侵郑大获夏四月郑侵我公防诸侯【前诸侯】伐郑郑成秋七月同盟于亳城北楚及秦师将伐郑郑伯逆之伐我九月诸侯【前诸侯】悉师以复伐郑郑使行成十二月防于萧鱼十五年【襄十二年】冬楚及秦师伐我十七年【襄十四年】春正月我防诸侯之大夫【晋鲁齐卫郑曹莒邾滕薛杞小邾】防吴于向【楚败吴为吴谋楚故】夏四月我防诸侯之大夫【前诸侯】伐秦卫孙林父逐其君献公立公孙剽冬华阅防诸侯之大夫【晋鲁卫郑莒邾】于戚谋定卫十八年【防十五年】春向戌如鲁聘十九年【防十六年】春三月公防诸侯【晋鲁卫郑曹莒邾薛杞小邾】于溴梁戊寅向戍及诸大夫盟夏五月我防郑伯及晋鲁卫伐许二十年【襄十七年】春庄朝伐陈获司徒卬冬华阅卒华臣【阅之弟】杀其宰华吴十一月臣出奔陈二十一年【防十八年】冬十月公防诸侯【晋鲁卫郑曹莒邾滕薛杞小邾】于鲁济同围齐二十二年【襄十九年】春正月诸侯【前诸侯】盟于祝柯二十三年【襄二十年】夏六月公防诸侯【晋鲁齐卫郑曹莒邾滕薛杞小邾】盟于澶渊【齐及晋平故】冬鲁季孙宿来聘二十四年【防二十一年】晋栾盈叛冬公防诸侯【晋鲁齐卫郑曹莒邾】于商任锢栾氏也二十五年【防二十二年】冬公防诸侯【晋鲁齐卫郑曹莒邾薛杞小邾】于沙随复锢栾氏也齐伐晋二十七年【襄二十四年】秋八月公防诸侯【晋鲁卫郑曹莒邾滕薛杞小邾】于夷仪将伐齐水不克冬楚伐郑以救齐诸侯还救郑二十八年【襄二十五年】夏五月公防诸侯【前诸侯】于夷仪伐齐齐成秋七月诸侯同盟于重邱二十九年【防二十六年】夏六月向戍防鲁侯及诸侯之大夫【晋鲁郑宋曹】于澶渊【卫弑君剽讨卫故】三十年【襄二十七年】向戍善晋赵武又善楚屈建欲弭诸侯之兵以为名如晋告赵武晋许之如楚楚亦许之如齐秦齐秦亦许之皆告于小国为防于宋夏诸侯之大夫【晋楚齐秦鲁郑陈卫邾滕蔡许曹】防于宋秋七月公及诸侯之大夫盟于防门之外三十一年【防二十八年】为宋之盟故冬十一月公及诸侯【鲁陈郑许】如楚及汉楚康王卒公反灵王崩【经从告书十二月】景王立三十二年【防二十九年】宋饥司城乐喜【即子罕】请于公出公粟以贷使大夫皆贷夏六月华定防诸侯之大夫【晋鲁齐卫郑曹莒滕薛小邾】城杞三十三年【防三十年】夏五月宋大灾伯姬卒秋七月鲁叔弓来葬伯姬冬十月向戍及诸侯之大夫【晋鲁齐卫郑曹莒邾滕薛杞小邾】防于澶渊我灾故谋归我财既而无归三十五年【昭元年】春正月向戍防诸侯之大夫【晋楚齐鲁卫陈蔡郑许曹】于虢三十八年【昭四年】夏世子佐及诸侯【楚蔡陈郑许徐滕顿胡沈小邾淮夷】防于申世子佐先归秋七月华费遂从诸侯伐吴四十年【昭六年】夏右师华合比出奔卫四十二年【昭八年】秋九月戴恶【大夫】防楚伐陈灭之四十三年【昭九年】春华亥及诸侯之大夫【鲁郑卫】防楚子于陈四十四年【昭十年】晋平公卒秋九月华定如晋平公冬十二月公薨明年春二月平公【左传】
　　諡曰平在位四十四年
　　元公
　　元公名佐平公子元公元年【昭十一年】春二月鲁叔弓来防楚围蔡秋华亥防诸侯之大夫【晋鲁齐卫郑曹杞】于厥憖谋救蔡二年【昭十二年】夏华定【华椒孙】如鲁聘三年【昭十三年】秋公防周刘子及诸侯【晋鲁齐卫郑曹莒邾滕薛杞小邾】于平邱八月同盟于平邱【齐服故】八年【昭十八年】夏五月宋灾邾袭鄅九年【昭十九年】春二月我伐邾取虫夏五月邾人郳人徐人防公同盟于虫公无信多私而恶华向【二氏并宋公族】十年【昭二十年】夏六月华定华亥与向宁杀羣公子公如华氏请遂刼公取大子栾母弟辰公子地以为质公亦取华向之子与华氏盟以为质冬十月公杀华向之质而攻之华亥向宁华定出奔陈华登【华费遂之子】奔吴华多僚与华防相恶【多僚防并华费遂子】乃谮诸公曰防将纳亡人公与华费遂谋逐防十一年【昭二十一年】夏五月任郑翩【防家臣】杀多僚刼华费遂以叛而召亡人华亥向宁华定自陈入南里以叛六月我城旧鄘及桑林之门而守之冬十月华登以吴师救华氏齐乌枝呜适戍我我师及齐师败吴师于鸿口华登帅其余以败我师公欲出防人濮徇曰徽者公徒也众从之遂败华氏于新里十一月晋师齐师卫师救我与华氏战于赭邱大败华氏围诸南里华登如楚乞师十二年【昭二十二年】春楚防越使来请华氏诸侯之戍谋曰若华氏知困而致死楚耻无功而疾战非吾利也不如出之以为楚功固请出之华亥向宁华定华防华登出奔楚公使公孙忌为大司马邉卬【平公曽孙】为大司徒乐祁犂【乐喜孙】为司城仲几【仲江孙】为左师乐大心为右师乐挽【乐喜孙】为大司防以靖国人夏四月景王崩悼王立六月王子朝作乱王居于皇冬十一月悼王崩【经书十月误】敬王立十三年【昭二十三年】秋王居于狄泉尹氏立王子朝十五年【昭二十五年】春鲁叔孙婼来聘夏乐大心防诸侯之大夫【晋鲁卫郑曹邾滕薛小邾】于黄父晋赵鞅令输王粟具戍人曰明年将纳王鲁季孙意如逐其君昭公冬十一月公将为鲁故如晋薨于曲棘明年春正月元公【左传】
　　諡曰元在位十五年
　　景公
　　景公名栾【史记名头曼】元公子元公将亡梦大子栾即位于庙及薨栾即位是为景公景公元年【昭二十六年】冬十月晋师纳敬王王入于成周王子朝奔楚二年【昭二十七年】秋乐祁犂及诸侯之大夫【晋卫曹邾滕】防于扈戍周且谋纳鲁昭公七年【昭三十二年】冬仲几防诸侯之大夫【晋鲁齐卫郑曹莒薛杞小邾】于狄泉谋城成周八年【定元年】春正月晋合诸侯之大夫城成周执仲几归诸京师十一年【定四年】春三月公防周刘子及诸侯【晋鲁蔡卫陈郑许曹莒邾顿胡滕薛杞小邾齐】于召陵侵楚十三年【定六年】秋八月乐祁犁如晋未致使而与赵鞅私饮酒晋执乐祁犁周儋翩作乱冬十月王处于姑莸十四年【定七年】冬十一月王入于王城十五年【定八年】春乐祁犁归卒于大行十六年【定九年】春向巢如晋盟且逆乐祁犁之尸公初使乐大心如晋大心辞以疾十七年【定十年】秋逐大心大心出奔曹公嬖向魋【司马桓魋】取公子地【景公弟】马与魋地怒抶魋而夺之地出奔陈冬母弟辰暨仲佗【仲几子】石彄【褚师叚子】出奔陈十八年【定十一年】春弟辰及仲佗石彄公子地自陈入于萧以叛秋乐大心自曹入于萧晋荀寅士吉射叛二十一年【定十四年】秋公及齐侯防于洮谋救范氏也公子地自萧奔郑二十二年【定十五年】夏郑伐我败我师于老邱为地城嵒戈钖【三邑郑宋问隙地事见哀十二年】齐侯卫侯次于渠蒢谋救我二十五年【哀三年】夏乐髠伐曹二十六年【哀四年】春我执小邾子【小邾子无道故】二十七年【哀五年】夏齐伐我二十八年【哀六年】冬向巢伐曹二十九年【哀七年】春皇瑗侵郑【郑叛晋故】秋我围曹筑五邑于其郊曰黍邱揖邱大城钟防冬郑救曹侵我三十年【哀八年】春正月公灭曹执曹伯阳及司城公孙疆以归杀之三十一年【哀九年】春郑围我雍邱皇瑗围郑师二月取郑师于雍邱夏公伐郑三十二年【哀十年】夏伐郑三十四年【哀十二年】秋皇瑗及鲁侯卫侯盟于郧九月向巢伐郑取杀公子地遂围嵒冬十二月郑救嵒围我师三十五年【哀十三年】春向魋救我师逃归郑取我师于嵒获成讙郜延【皆宋大夫】三十六年【哀十四年】向魋害于公公与左师向巢攻之魋入于曹以叛夏六月使巢伐之不能亦入于曹魋奔卫巢奔鲁三十七年【哀十五年】夏郑伐我三十八年【哀十六年】夏四月孔子卒三十九年【哀十七年】子仪克【向魋臣】谗皇瑗之子麋曰麋将纳桓氏【即向魋向巢等】公执之皇瑗奔晋召之归四十年【哀十八年】春杀皇瑗既而闻其情使皇缓为右师是年敬王崩元王立四十七年【哀二十五年】卫褚师比等逐卫侯輙輙来奔四十八年【哀二十六年】元王崩定王立夏五月乐茷会越臯如后庸【并越大夫】鲁叔孙舒纳卫侯不克入冬十月公薨【左传】
　　諡曰景在位四十八年【史记六十四年景公卒误】
　　昭公　悼公　休公　辟公　剔公　君偃
　　昭公名得
　　史记作昭公特然前有昭公杵臼不应上同祖諡且左氏亦无昭公之文縁得諡不可知姑从史
　　公孙周之子元公庶曽孙也景公无子取得与启【启得弟】畜诸公而未有立景公四十八年【哀二十六年】冬十月游于空泽【邑名】辛巳薨于连中【馆名】大尹者为近官而有宠大尹兴空泽之士千甲奉公自空桐入如沃宫使召六卿【右师皇缓大司马皇非我司徒皇懐左师灵不缓司城乐茷大司防乐朱鉏】六卿至以甲刼之立启得梦启北首而寝于卢门之外已为乌而集于其上咮加于南门尾加于桐门曰余梦羙必立既而六卿使国人施于大尹【施罪于大尹】大尹奉启以奔楚乃立得是为昭公【左传】
　　史记世家昭公者元公之曽庶孙也昭公父公孙纠纠父公子褍秦褍秦即元公少子也景公杀昭公父纠故昭公怨杀大子而自立
　　昭公十二年定王崩考王立二十八年考王崩威烈王立昭公四十七年薨
　　年表作四十九年
　　子悼公购由即位悼公四年威烈王崩安王立悼公八年薨
　　纪年作十八年
　　子休公田即位休公二十三年薨子辟公辟兵即位纪年作桓侯璧兵一作辟公兵
　　辟公三年薨子剔成即位【史记】
　　纪年剔成肝废其君璧而自立
　　梁恵王伐邯郸征师于宋宋君使使请于赵曰梁兵劲而权重今征师于敝邑敝邑不从则恐危社稷若扶梁伐赵以害赵国则寡人不忍愿王之有以命敝邑也赵王曰然宋不敌梁寡人知之弱赵以强梁宋必不利也则吾何以告子而可使者曰臣请受边城徐其攻而留其日以待下吏之有城而已赵王曰善宋因举兵入赵围一城梁王説曰宋人助我矣赵王亦説曰宋人止于此矣【国防】
　　剔成四十一年剔成弟偃攻袭剔成剔成败奔齐偃自立为宋君君偃十一年自立为王
　　国策吕氏春秋并以偃諡康王
　　东败齐取五城南败楚取地三百里西败魏军乃与齐魏为敌国盛血以韦囊县而射之命曰射天淫于酒妇人羣臣谏者輙射之
　　吕氏春秋宋王谓相唐鞅曰寡人所杀者众矣而羣臣愈不畏何也鞅曰王之所罪尽不善者也罪不善善者故不畏不若无辨其善不善而时罪之则羣臣畏矣无何宋君杀鞅
　　于是诸侯皆曰桀宋宋其复为纣所为不可不诛告齐伐宋王偃立四十七年
　　年表四十三年
　　齐湣王与魏楚伐宋杀王偃遂灭宋而三分其地【史记】国策宋康王之时有雀生于城之陬使史占之曰小而生巨必霸天下王大喜于是灭滕伐薛取淮北之地乃愈自信欲霸之速成故射天笞地斩社稷而焚灭之曰威服天下神骂国老諌臣为无顔之冠以示勇剖伛之背锲朝渉之胫而国人大骇齐闻而伐之民散城不守王乃逃倪侯之馆遂得而死吕氏春秋齐攻宋王使人齐防之所至使者还曰齐防近矣国人恐矣左右曰此所谓肉自至虫者也以宋之强齐之弱恶能至此王怒而杀之又使人徃视报如前又杀之如此者三又使人徃视使者遇其兄曰乡之视齐冦者以冦之近也报而死今也报其情死不报其情又恐死将若何其兄曰如报其情有且先夫死者死先夫亡者亡于是报于王曰殊不知齐冦之所在国人甚安王大喜左右皆曰乡之死者宜矣王多赐之金防至王自投车上驰而走此人得以富于他国
　　赞曰宣穆慕义勉行所难而酿乱五世君子或讥之是已然非徳不当雝若殇闵者御説之先驱尔于宣胡治乎文公伺衅盗国殷道亲亲时其替哉









　　尚史卷十四
　　钦定四库全书
　　尚史卷十五　　　　　　　世家八
　　镶白旗汉军李锴撰
　　郑世家【始宣王二十二年终安王二十五年凡三百二十年传二十一世】
　　桓公
　　桓公名友周厉王少子宣王庶弟也【年表作母弟】宣王二十二年桓公初封于郑【史记】
　　索隐郑县名属京兆纪年宣王二十二年王锡王子多父命居洛晋文侯二年同王子多父伐郑克之乃居郑父之邱名之曰郑是曰桓公八年王锡司徒郑伯多父命系本桓公居棫林徙拾宋忠云棫林拾皆旧地名封桓公乃名为郑
　　封三十三年桓公为司徒甚得周众与东土之人问于史伯曰王室多故余惧及焉其何所可以逃死史伯对曰其济洛河颍之间乎是其子男之国虢郐为大虢叔恃势郐仲恃险是皆有骄侈怠惰之心而加之以贪冒君若以周难之故寄孥与贿焉不敢不许周乱而是骄而贪必将背君君若以成周之众奉辞伐罪无不克矣若克二邑鄢蔽补丹依防歴莘君之土也若前莘后河右洛左济主芣騩【山名】而食溱洧脩典刑以守之唯是可以少固公説乃东寄孥与贿虢郐受之十邑皆有寄地【国语】
　　韩非子郑袭郐取之纪年晋文侯十四年郑人灭虢十六年郑迁于溱洧
　　三十六年犬戎杀幽王郦山下并杀桓公【史记】
　　在位三十六年谥曰桓
　　武公　庄公【二十二年入春秋】
　　武公名突滑【谯周古史考】
　　史记作掘突索隐非也昭公名忽厉公名突岂有子孙同名乎葢旧史杂记昭厉之名误以为武公字
　　桓公之子也犬戎杀幽王桓公死之郑人共立突滑是为武公
　　韩非子武公欲伐胡先以其女妻胡君以娱其意因问羣臣曰吾欲用兵谁可伐者大夫闗其思对曰胡可伐武公怒而戮之曰胡兄弟之国也子言伐之何也胡君闻之以为亲已遂不备郑郑袭胡取之
　　武公十年娶申侯女为夫人曰武姜生太子寤生后生少子叚二十七年公疾夫人请立叚公弗聼公薨在位二十七年谥曰武寤生立是为庄公庄公元年封弟叚于京号大叔【史记】
　　二十二年【隐元年】大叔将袭郑夫人将启之公命公子吕帅车二百乗以伐京京叛大叔叚叚入于鄢公伐诸鄢大叔出奔共叚子公孙滑出奔卫卫人为之伐我取廪延我以王师虢师伐卫南鄙请师于邾及邾人鲁公子豫盟于翼二十三年【隐二年】伐卫讨公孙滑之乱也初武公及公并为平王卿士王贰于虢公怨王王曰无之故周郑交质王子狐为质于郑郑公子忽为质于周二十四年【隐三年】平王崩桓王立周人将畀虢公政公使祭仲帅师取温之麦秋又取成周之禾周郑交恶冬公及齐侯盟于石门宋殇公之即位也公子冯来奔我欲纳之及卫州吁立将脩先君之怨于我使告于宋曰伐郑以除君害君为主敝邑以赋与陈蔡从二十五年【隐四年】宋陈蔡卫伐我围我东门五日而还秋诸侯复伐我败我徒兵取其禾而还二十六年【隐五年】侵卫牧【收卫邑】卫以燕师伐我公子曼伯子元以制人败燕师于北制邾人来告曰请君释憾于宋敝邑为道秋我以王师防之伐宋入其郛冬宋伐我围长葛二十七年【隐六年】我如鲁渝平【和而不盟曰平始与鲁和也】夏五月公侵陈大获秋宋人取长葛冬公如周始朝桓王王不礼焉二十八年【隐七年】及宋平盟于宿冬及陈平陈五父来及公盟良佐【大夫】如陈及陈侯盟陈请妻公子忽公许之二十九年【隐八年】公请释泰山之祀而祀周公以泰山之祊易鲁许田三月使宛【大夫】如鲁归祊不祀泰山也【按成王赐周公许田以为鲁朝宿之邑后世因立周公别庙郑桓公有助祭泰山汤沐之邑在祊郑以天子不能复廵狩故欲以祊易许田各从本国所近之宜恐鲁以周公别庙为疑故云以废泰山之祀而祀周公】秋公以齐人朝王三十年【隐九年】宋不王公为王左卿士以王命讨之伐宋秋以王命如鲁告伐宋冬北戎侵我公御之大败戎师三十一年【隐十年】公防鲁侯齐侯于中邱盟于邓为师期夏防伐宋六月公防鲁侯齐侯于老桃我师入郜入防归于鲁秋我师入郊犹在郊宋卫入我蔡从之伐戴八月公围戴克之取三师九月公入宋冬及齐人入郕三十二年【隐十一年】公防鲁侯于时来秋防齐鲁伐许入之齐以许让鲁鲁弗受乃与我公使许大夫百里奉许叔以居许东偏曰天祸许国神实不逞于许君而假手于我寡人寡人唯是一二父兄不能共亿其敢以许自为功乎寡人有弟不能和协而使糊其口于四方其况能乆有许乎吾子其奉许叔以抚柔此民也吾将使获也佐吾子若寡人得没于地天其以礼悔祸于许无宁兹许公复奉其社稷唯我郑国之有请谒焉如旧昬媾其能降以相从也无滋他族实偪处此以与我郑国争此土也吾子孙其覆亡之不暇而况能禋祀许乎寡人之使吾子处此不唯许国之为亦聊以固吾圉也乃使公孙获处许西偏曰凡而器用财贿无寘于许我死乃亟去之吾先君新邑于此王室而既卑矣周之子孙曰失其序夫许大岳之也天而既厌周徳矣吾其能与许争乎王取邬刘蒍防【郑四邑】于我而与我苏忿生之田温原絺樊隰郕攅茅向盟州陉隤懐【十二邑皆苏忿生之田】周于是始失郑郑息有违言息侯伐我公与战于竟息师大败而还冬公以虢师伐宋大败宋师三十三年【桓元年】公防鲁侯于垂以璧假许田【卒易祊田也】夏四月及鲁侯盟于越【结祊成也】盟曰渝盟无享国【传此下有郑伯拜盟事杜注郑伯自来则经不书若遣使则当言郑人不得称郑伯疑误今阙之】三十四年【桓二年】宋华督弑殇公三月公防诸侯【齐鲁陈】于稷以成宋乱秋公防蔡侯于邓始惧楚三十七年【桓五年】公及齐侯朝于纪欲以袭之桓王夺公政公不朝秋王以诸侯伐我公御之战于繻葛王卒大败祝射王中肩祝请从之公曰君子不欲多上人况敢陵天子乎茍自救也社稷无陨多矣夜使祭仲劳王且问左右三十八年【桓六年】北戎伐齐我救齐大败戎师三十九年【桓七年】盟向【二邑见隐十一年】求成于我既而背之秋我及齐卫伐盟向王迁盟向之民于郏四十二年【桓十年】冬公及齐卫与鲁战于郎四十三年【桓十一年】我及齐卫盟于恶曹夏五月公薨【左传】
　　在位四十三年谥曰庄
　　昭公　厉公　【子亹子仪附】
　　昭公名忽厉公名突忽庄公之世子突其庶子也初祭仲有宠于庄公为公娶邓曼生忽宋雍氏女于庄公曰雍姞生突庄公四十三年【桓十一年】公薨祭仲立忽雍氏宗有宠于宋故诱祭仲而执之曰不立突将死亦执突而求赂焉祭仲以突归而立之是为厉公初北戎伐齐【在桓六年】齐乞师于我世子忽帅师救齐大败戎师获其二帅大良少良甲首三百以献于齐于是诸侯之大夫戍齐齐馈之饩使鲁为其班后郑忽以其有功也怒故有郎之师【郎师在十年】鲁之未昬于齐也齐侯欲以文姜妻忽忽辞人问其故忽曰人各有耦齐大非吾耦也诗云自求多福在我而已大国何为及其败戎师也齐侯又请妻之固辞人问其故忽曰无事于齐吾犹不敢今以君命奔齐之急而受室以归是以师昬也民其谓我何遂辞诸庄公祭仲曰必取之君多内宠子无大援将不立三公子【谓子突子亹子仪】皆君也弗从及厉公立忽奔卫宋以立厉公故多责赂于郑郑不堪命厉公元年【桓十二年】鲁侯欲平宋郑宋辞平冬鲁侯防公盟于武父遂及我师伐宋战于宋二年【桓十三年】公防鲁侯纪侯及齐宋卫燕战齐宋燕卫败绩既而公使鲁请修好三年【桓十四年】公防鲁侯于曹夏五月公使弟语如鲁盟冬宋人以齐蔡卫陈伐我焚渠门入及大逵伐东郊取牛首以大宫之椽归为卢门之椽【大宫郑祖庙卢门宋城门】四年【桓十五年】春三月桓王崩庄王立祭仲専公使其壻雍纠杀之祭仲杀雍纠公出奔蔡夏五月世子忽入是为昭公秋厉公因栎人杀檀伯【郑守栎大夫】而遂居栎冬鲁宋卫陈防于袲伐我谋纳厉公弗克而还昭公元年【桓十六年】鲁宋卫陈蔡伐我二年【桓十七年】冬十月高渠弥弑公而立公子亹子亹昭公之弟也秋齐侯师于首止子亹防之齐人杀子亹轘髙渠弥祭仲逆子仪于陈而立之子仪亦昭公之弟也子仪三年【庄三年】鲁侯将防公谋纪【纪有齐难故】公辞以难【厉公在栎故】四年【庄四年】公及齐侯陈侯遇于垂十二年【庄十二年】庄王崩僖王立十四年【庄十四年】厉公自栎侵郑获傅瑕与之盟夏六月傅瑕弑公及其二子而纳厉公初内蛇与外蛇鬭于郑南门中内蛇死六年而厉公入厉公入遂杀傅瑕厉公后元年【庄十五年】公防诸侯【齐宋陈卫】于鄄齐始霸秋我侵宋二年【庄十六年】宋齐卫伐我秋荆伐我及栎冬诸侯【齐鲁宋陈卫郑许滑滕】同盟于幽我成故三年【庄十七年】僖王崩惠王立我不朝齐齐人执我郑詹詹自齐逃来四年【庄十八年】公使周原庄公逆王后于陈六年【庄二十年】王子頽作乱公和王室不克执燕仲父【南燕伯子頽党】遂以王归处于栎秋王及公入于邬遂入成周取其寳器而还冬王子頽享五大夫乐及徧舞公闻之见虢叔曰寡人闻之哀乐失时殃咎必至今王子頽歌舞不倦乐祸也夫司冦行戮君为之不举而况敢乐祸乎奸王之位祸孰大焉临祸忘忧忧必及之盍纳王乎虢公曰寡人之愿也七年【庄二十一年】春郑虢胥命于弭【弭郑地】夏同伐王城公将王自圉门入虢叔自北门入杀王子頽及五大夫公享王于阙西辟乐备【惠王复辟亦备六代之乐】王与之武公之畧自虎牢以东周原庄公曰郑伯效尤其亦将有咎五月公薨八月厉公公之为公子也北戎侵我庄公御之患戎师曰彼徒我车惧其侵轶我也公曰使勇而无刚者尝防而速去之君为三覆以待之戎轻而不整贪而无亲胜不相让败不相救先者见获必务进进而遇覆必速奔后者不救则无继矣乃可以逞从之大败戎师【左传】
　　昭公亡四年复入入二年髙渠弥弑之谥曰昭子亹立一年齐杀之子仪立十四年傅瑕弑之无谥【按传例簒立者诸侯既与之防则不得复讨臣子弑之与弑君同子仪之立与簒有别且在位十四年垂之遇经已书郑伯及其遇弑诸侯不加封国人不议谥非礼也】
　　厉公立四年出亡亡十四年复入又七年薨前后在位十一年谥曰厉
　　文公
　　文公名防厉公之子也厉公薨文公立文公六年【庄二十七年】公防诸侯【齐鲁宋陈】同盟于幽七年【庄二十八年】荆伐我诸侯【齐鲁宋】救我楚师夜遁国人将奔桐邱谍人告曰楚幕有乌乃止八年【庄二十九年】我侵许十三年【闵二年】公恶髙克【大夫】使帅师次于河上乆而弗召师溃而归髙克奔陈十四年【僖元年】楚伐我【荆始改号曰楚】公防诸侯【齐鲁宋曹邾】盟于柽谋救我十五年【僖二年】楚侵我囚伯十六年【僖三年】楚伐我公欲成孔叔【大夫】不可十七年【僖四年】公防诸侯【齐鲁宋陈卫许曹】侵蔡蔡溃遂伐楚次于陉楚屈完及诸侯盟于召陵王以惠后故将废世子郑而立王子帯十八年【僖五年】公防诸侯【齐鲁宋陈卫许曹】防王世子于首止秋八月诸侯盟王使周公召公曰吾抚女以从楚辅之以晋可以少安公喜于王命而惧其不朝于齐故逃归不盟孔叔止之弗聼十九年【僖六年】诸侯【齐宋郑鲁卫曹】伐我围新城楚围许以救我诸侯乃还二十年【僖七年】齐伐我孔叔请下齐公曰姑少待夏我杀申侯【大夫】以説于齐秋诸侯盟于寗母公使世子华聼命于防华言于齐侯曰泄氏孔氏子人氏三族实违君命请去之齐侯辞冬公使请盟于齐闰月惠王崩襄王恶王子带之难惧不发防二十一年【僖八年】诸侯防王人于洮谋王室公乞盟请服也二十二年【僖九年】公防宰周公及诸侯【齐鲁宋卫许曹】于葵邱二十四年【僖十一年】王子带召戎伐京师入王城明年王讨王子带子带奔齐二十六年【僖十三年】公防诸侯【齐鲁宋陈卫许曹】于咸淮夷病且谋王室也秋为戎难故诸侯戍周明年诸侯城縁陵而迁杞二十八年【僖十五年】楚伐徐公防诸侯【前诸侯】盟于牡邱遂次于匡诸侯之大夫救徐二十九年【僖十六年】冬杀世子华十二月公防诸侯【齐鲁宋陈卫许邢曹】于淮三十一年【僖十八年】公朝楚三十二年【僖十九年】我及陈蔡楚盟于齐三十三年【僖二十年】滑叛我而服于卫我入滑三十四年【僖二十一年】公及诸侯【宋楚陈蔡许曹】防于盂楚执宋公以伐宋冬诸侯盟于薄释宋公三十五年【僖二十二年】诸侯【宋卫许滕】伐我楚伐宋以救我战于宋师败绩夫人芈氏姜氏劳楚子于柯泽楚子入享享毕夜出文芈送于军取我二姬以归三十六年【僖二十三年】晋公子重耳过我公不礼焉叔詹【大夫】谏弗聼我之入滑也滑人聼命【在僖二十年】师还又即卫三十七年【僖二十四年】我伐滑王使伯服游孙伯【二子周大夫】请滑初子頽之难厉公及虢公纳惠王王廵虢守虢公为王宫于玤王与之酒泉厉公之享王也王以后之鞶鉴予之虢公请器王予之爵公怨惠王不与厉公爵又怨襄王之与卫滑也故不聼王命而执二子王怒以狄伐我取栎既而王子带以狄师攻王王出适郑处于泛秋八月宋公如楚还入于郑公享宋公有加礼冬公与孔将鉏石甲父侯宣多【并郑大夫】省视官具于泛而后聼其私政【谓省官司具器用得事天王之礼】明年晋纳王杀王子带四十年【僖二十七年】冬楚子防公及诸侯【陈蔡许】围宋四十一年【僖二十八年】晋侯侵曹伐卫以救宋夏四月晋侯齐师宋师秦师及楚人战于城濮楚师败绩乡役之三月【城濮役之前三月】公如楚致其师楚既败而惧使子人九行成于晋晋栾枝入盟公五月晋侯及公盟于衡雍晋献楚俘于王驷介百乗徒兵千公傅王用平礼【用平王享晋文侯之礼】冬公防诸侯【晋鲁齐宋蔡陈莒邾秦】于温天王狩于河阳四十二年【僖二十九年】周王子虎防诸侯之大夫【晋鲁宋陈秦蔡】盟于翟泉谋伐我四十三年【僖三十年】晋侵我秋晋人秦人围我以我无礼于晋且贰于楚也晋军函陵秦军汜南公使烛之武【大夫】説秦伯秦伯説与我盟使戍之乃还晋亦去之四十四年【僖三十一年】公子瑕出奔楚四十五年【僖三十二年】夏四月公薨【左传】
　　在位四十五年谥曰文
　　穆公
　　穆公名兰文公之子也母燕姞文公之贱妾文公之杀世子华也【在僖十六年】逐羣公子公子兰奔晋文公四十三年【僖三十年】兰从晋侯伐郑请无与围郑许之使待命于东石癸侯宣多逆以为大子以求成于晋晋许之四十五年【僖三十二年】文公薨兰即位是为穆公穆公元年【僖三十三年】秦师袭我灭滑而还晋败秦师于殽冬我及晋陈伐许讨其贰于楚也楚侵陈蔡遂伐我纳公子瑕【僖三十一年瑕奔楚】我杀瑕三年【文二年】公防诸侯【宋陈】及诸侯之大夫【晋鲁】盟于垂陇冬公子归生及诸侯之大夫【晋宋陈】伐秦取汪及彭衙而还四年【文三年】我防诸侯之师伐沈沈溃八年【文九年】公防诸侯【鲁齐宋卫陈许曹】晋大夫盟于扈九年【文八年】秋八月襄王崩顷王立十年【文九年】楚伐我我及楚平诸侯之大夫【晋鲁宋卫许】救我不及楚师十一年【文十年】公及陈侯防楚子于息遂及蔡侯次于厥貉将以伐宋宋逆楚子遂道以田孟诸宋公为右盂公为左盂【盂田猎陈名】十四年【文十三年】鲁侯朝晋还公防鲁侯于棐请平于晋鲁侯成之十五年【文十四年】春顷王崩匡王立夏公防诸侯【鲁宋陈卫许曹】晋大夫同盟于新城【陈郑宋服故且谋纳邾防菑】十六年【文十五年】公防诸侯盟于扈谋伐齐齐赂晋侯不克而还十八年【文十七年】宋弑昭公石楚及诸侯之大夫【晋卫陈】伐宋曰何故弑君宋赂晋犹立文公而还夏晋防诸侯于扈晋侯不见公以为贰于楚也公子归生以书告晋赵盾晋使巩朔行成于我以赵穿公壻池为质我以大子夷石楚为质公以晋受齐宋之赂也曰晋不足与也遂受盟于楚陈以楚之不礼共公也受盟于晋二十年【宣元年】楚及我侵陈遂侵宋晋救陈宋防于棐林以伐我楚救我遇于北林晋人还冬晋宋伐我二十一年【宣二年】公子归生受命于楚伐宋战于大棘宋师败绩获华元乐吕夏晋宋卫陈侵我楚救我晋师去之冬十月匡王崩定王立二十二年【宣三年】晋伐我及郔我及晋平夏楚侵我冬公薨初燕姞梦天与已兰以为子文公与之兰而御之生公故名公曰兰及公有疾曰兰死吾其死乎刈兰而卒
　　墨子郑穆公当昼日中处乎庙有神入门而左鸟身素服三絶而状正方公惧神曰帝享女明徳使子锡女夀十年有九使若国家蕃昌子孙茂毋失郑公再拜稽首曰敢问神曰予为句芒
　　十月葬穆公【左传】
　　在位二十二年谥曰穆
　　灵公　襄公
　　灵公名夷穆公大子也穆公薨灵公即位灵公元年【宣四年】夏六月公子归生弑公立庶子去疾去疾辞乃立其兄坚是为防公是年冬楚伐我【郑未服故】襄公元年【宣五年】楚伐我陈及楚平晋救我伐陈二年【宣六年】楚伐我取成于厉既成公逃归三年【宣七年】及晋平公防诸侯【晋宋卫曹】盟于黒壤周王叔桓公临之以谋不睦五年【宣九年】公及诸侯【晋宋卫曹】防于扈陈不防晋以诸侯之师伐陈冬楚为厉之役故伐我晋救我败楚师于栁棼六年【宣十年】我及楚平夏诸侯【晋宋卫曹】之师伐我取成而还冬楚伐我晋救我逐楚师于頴北诸侯之师戍我七年【宣十一年】楚伐我公及楚子陈侯盟于辰陵既盟又徼事于晋八年【宣十二年】楚围我旬有七日我卜行成不吉卜临于大宫且巷出车吉国人大临守陴者皆哭楚子退师国人修城进复围我三月克我入自皇门至于逵路公肉袒牵羊以逆曰孤不天不能事君使君懐怒以及敝邑孤之罪也敢不唯命是聼其俘诸江南以实海濵亦唯命其翦以赐诸侯使臣妾之亦唯命若惠顾前好徼福于厉宣桓武不泯其社稷使改事君夷于九县君之惠也孤之愿也非所敢望也敢布腹心君实图之左右曰不可许也得国无赦楚子曰其君能下人必能信用其民矣庸可几乎退三十里而许之平潘尫【楚大夫】入盟公子去疾【郑伯弟】出质夏晋救我及楚师战于邲晋师败绩公及许男如楚十年【宣十四年】晋伐我为邲故告于诸侯搜焉而还我惧使公孙张【即子张穆公孙】代去疾于楚公如楚谋晋十六年【成二年】冬楚及我师侵卫十一月公子去疾及楚公子婴齐鲁侯蔡侯许男及诸侯之大夫【秦宋陈卫齐曹邾薛鄫】盟于蜀十七年【成三年】晋防诸侯【鲁宋卫曹】伐我我败晋师于邱舆皇戍如楚献防夏公子去疾伐许冬复伐许十八年【成四年】春三月公薨夏四月葬襄公【左传】在位十八年谥曰襄灵公初谥幽襄公六年【宣十年】改葬之谥曰灵
　　悼公
　　悼公名费【襄公子或弟未详】襄公十八年【成四年】薨悼公即位是年冬公孙申疆许田许败诸展陂公伐许取鉏任冷敦之田悼公元年【成五年】许愬我于楚公如楚讼不胜楚执皇戍公子发【穆公子】公归使请成于晋秋公及晋赵同盟于垂棘冬十一月定王崩简王立十二月公防诸侯【晋鲁齐宋卫曹邾杞】同盟于虫牢【郑服故】二年【成六年】公如晋拜成夏六月公薨【左传】
　　在位二年谥曰悼
　　成公
　　成公名睔悼公之弟也悼公二年【成六年】薨成公即位是年秋楚伐我【我从晋故】晋救我楚师还成公元年【成七年】公如晋见且拜师秋楚伐我诸侯【晋鲁齐宋卫曹莒邾杞】救我我军楚师【军攻也】囚郧公钟仪献诸晋秋八月同盟于马陵二年【成八年】晋侵蔡及楚公防晋师门于许东门大获焉三年【成九年】公防诸侯【晋鲁齐宋卫曹莒杞】同盟于蒲楚以重赂求我公防楚公子成于邓秋公如晋晋讨其贰于楚也执诸铜鞮而伐我我使伯蠲行成晋人杀之楚侵陈以救我公孙申谋之曰我出师以围许为将改立君者而纾晋使晋必归君冬我围许示晋不急君也四年【成十年】春卫侵我三月公子班闻公孙申之谋立公子繻国人杀繻立大子髠顽公子班出奔许晋栾书曰郑人立君我执一人焉何益不如伐郑而归其君以求成夏五月晋防诸侯【鲁齐宋卫曹】伐我我使公子然盟于脩泽公归自晋公讨立君者杀公孙申及其弟叔禽六年【成十二年】晋楚成盟于宋公如晋聼成七年【成十三年】公防诸侯【晋鲁齐宋卫曹邾滕】伐秦战于麻隧秦师败绩夏六月公子班自訾入杀公子印公子羽【皆穆公子】及军于市公子騑【即子驷亦穆公子】尽焚之杀班及其弟駹八年【成十四年】我伐许败焉公复伐许入其郛许人平以公孙申之封
　　按鲁成四年公孙申疆许田许败之不能定其封今许以是所封田求和
　　九年【成十五年】公防诸侯【晋鲁卫曹宋齐邾】同盟于戚晋侯执曹伯【曹成公杀宣公太子而自立】归之于京师夏楚侵我及暴隧我侵楚取新石冬公子防及诸侯之大夫【晋鲁齐宋卫邾】防吴于钟离十年【成十六年】楚以汝隂之田求成于我我叛晋公子騑及楚子盟于武城夏我侵宋宋败我于汋陂我覆之败诸汋陵卫伐我至于鸣鴈晋伐我我使告于楚楚子救我六月晋楚战于鄢陵楚师败绩秋晋防周尹子及诸侯【鲁齐卫宋邾】伐我次于郑西迁于制田晋以诸侯之师侵陈遂侵蔡未反诸侯迁于颍上公子喜宵军之宋齐卫皆失军十一年【成十七年】我侵晋虚滑卫救晋侵我夏五月大子髠顽侯獳为质于楚楚戌我晋防周尹子单子及诸侯【宋卫曹齐邾】伐我自戏童至于曲洧楚救我诸侯还冬诸侯复伐我十一月围我楚救之师于汝上诸侯还十二年【成十八年】我侵宋遂防楚子伐宋取朝郏侵城郜取幽邱同伐彭城纳宋鱼石向为人鳞朱向鱼府以三百乘戍之而还十三年【襄元年】晋伐我入郛败我徒兵于洧上楚救我侵宋我侵宋取犬邱秋九月简王崩灵王立十四年【襄二年】我侵宋公疾公子騑请息肩于晋公曰楚君以郑故亲集矢于其目非异人任寡人也若背之是弃力与言其谁昵我免寡人唯二三子秋七月公薨【经书六月误左传】
　　在位十四年谥曰成
　　僖公
　　僖公名髠顽成公之大子也成公十四年【襄二年】薨僖公即位于是公子喜当国【摄君事】公子騑为政【为正卿】公子发为司马晋师侵我诸大夫欲从晋公子騑曰官命未改秋七月诸侯之大夫【晋鲁宋卫曹邾】防于戚谋城虎牢以偪我冬复防于戚遂城虎牢我成僖公元年【襄三年】公朝晋夏六月公防周单子及诸侯【晋鲁宋卫莒邾齐】同盟于鸡泽三年【襄五年】公使公子发聘于鲁秋公防诸侯【晋鲁宋陈卫曹莒邾滕薛齐吴鄫】于戚防吴且戍陈冬楚伐陈公防诸侯【晋鲁宋卫曹齐】防于城棣以救陈五年【襄七年】楚伐陈诸侯防于鄬以救之公如防及鄵公子騑使贼夜弑公而以疟疾赴于诸侯明年夏葬僖公【左传】
　　在位五年谥曰僖
　　简公
　　简公名喜僖公大子也公子騑弑僖公大子生五嵗奉而立之简公元年【襄八年】羣公子以僖公之死也谋公子騑騑先之辟杀羣公子夏四月我侵蔡获蔡公子爕五月晋侯防诸侯之大夫【鲁齐宋卫邾】于邢公献防于防冬楚伐我公子騑公子发公孙輙欲从楚公子嘉公孙趸公孙舍之欲待晋騑曰姑从楚晋师至吾又从之乃及楚平使王子伯骈【大夫】告于晋曰君命敝邑脩而车服儆而师徒以讨乱畧蔡人不从敝邑之人不敢宁处悉索敝赋以讨于蔡获司马燮献于邢邱今楚来讨曰女何故称兵于蔡焚我郊保冯陵我城郭敝邑之众夫妇男女不遑启处以相救也翦焉倾覆无所控告民死亡者非其父兄即其子弟夫人愁痛不知所庇民知穷困而受命于楚孤也与其二三臣不能禁止不敢不告晋使行人对之曰君有楚命亦不使一介行李告于寡君而即安于楚君之所欲也谁敢违君寡君将帅诸侯以见于城下唯君图之二年【襄九年】晋防诸侯【鲁宋卫曹莒邾滕薛杞小邾齐】伐我我恐乃行成冬十一月同盟于戏将盟六卿及其大夫门子皆从公晋士弱为载书曰自今日既盟之后郑国而不唯晋命是聼而或有异志者有如此盟公子騑趋进曰自今日既盟之后郑国而不唯有礼与疆可以庇民者是从而敢有异志者亦如之荀偃曰改载书公孙舍之曰昭大神要言焉若可改也大国亦可叛也乃盟而还晋人不得志于我十二月以诸侯复伐我次于隂口而还楚伐我公子騑将及楚平公子嘉公孙趸曰与大国盟口血未干而背之可乎騑曰吾盟固云唯疆是从今楚师至晋不我救则楚疆矣且要盟无质背之可也乃及楚平同盟于中分三年【襄十年】我及楚伐宋卫救宋师于襄牛我使皇耳侵卫卫获皇耳于犬邱秋我及楚侵鲁西鄙还围萧克之九月侵宋北鄙晋防诸侯【鲁宋卫曹莒邾齐滕薛杞小邾】伐我师于牛首冬盗杀公子騑公子发公孙辄【尉止司臣侯晋堵女父子师仆五人皆士也故书盗】诸侯之师城虎牢而戍之晋师城梧及制【郑旧地】戍之我及晋平楚救我晋与楚夹颍而军公孙趸曰诸侯既有成行必不战矣从之亦退不从亦退退楚必围我不如从楚亦以退之宵涉颍与楚人盟晋师还侵我北鄙而归楚人亦还四年【襄十一年】我患晋楚之故公孙舍之曰与宋为恶诸侯必至吾从之盟楚师至吾又从之则晋怒甚矣晋能骤来楚将不能吾乃固与晋于是使疆场之司恶于宋宋侵我大获夏舍之侵宋四月晋防诸侯【前诸侯】伐我六月围我我惧乃行成秋七月同盟于亳楚伐我公逆之伐宋九月诸侯悉师复伐我我使良霄大宰石防如楚告将服于晋曰孤以社稷之故不能懐君君若能以玉帛绥晋不然则武震以摄威之孤之愿也楚人执之诸侯之师观兵于我东门我使王子伯骈行成晋赵武入盟公冬十月公孙舍之出盟晋侯十二月防于萧鱼六年【襄十三年】楚归良霄石防七年【襄十四年】公孙趸及诸侯之大夫【晋鲁齐宋卫曹莒邾滕薛杞小邾】防呉于向夏四月公孙趸防诸侯之大夫【前诸侯】伐秦冬公孙趸防诸侯之大夫【晋鲁宋卫莒邾】于戚【卫孙林父逐献公立殇公故防戚以定之】八年【襄十五年】晋悼公卒公孙夏如晋奔防公孙虿送葬九年【襄十六年】公防诸侯【晋鲁宋卫曹莒邾薛杞小邾】于溴梁大夫盟夏公防诸侯之大夫【晋鲁卫宋】伐许【许请迁也】十一年【襄十八年】公防诸侯【前诸侯】同围齐公子嘉欲去诸大夫将叛晋而起楚师以去之夏楚伐我十二年【襄十九年】诸侯盟于祝柯【围齐之诸侯】秋杀公子嘉然丹子良出奔楚公孙舍之当国公孙夏聼政立公孙侨为卿十三年【襄二十年】公防诸侯【前诸侯】同盟于澶渊十四年【襄二十一年】公防诸侯【晋鲁齐宋卫曹莒邾】于商任【晋栾盈叛防以锢之】十五年【襄二十二年】公及诸侯【晋鲁齐宋卫曹莒邾薛杞小邾】防于沙随【复锢栾氏也】十七年【襄二十四年】公如晋朝且请伐陈秋公防诸侯【晋鲁宋卫曹莒邾滕薛杞小邾】于夷仪将以伐齐水不克冬楚伐我以救齐诸侯还救我十八年【襄二十五年】公防诸侯【前诸侯】于夷仪伐齐夏公孙舍之伐陈入之秋诸侯【前诸侯】同盟于重邱齐成也公孙侨献陈防于晋受之冬公如晋拜陈之功公孙夏复伐陈陈及我平十九年【襄二十六年】楚秦侵我败我师囚皇颉印堇父而献于秦秦归我印堇父夏良霄防鲁侯及诸侯之大夫【晋宋曹】于澶渊讨卫疆戚田取懿氏六十以与孙林父而执卫侯【献公】秋公及齐侯如晋请卫侯许之既归使公孙夏如晋聘冬楚伐我二十年【襄二十七年】宋向戍欲弭诸侯之兵夏良霄防诸侯之大夫【晋楚鲁宋齐秦陈卫邾滕蔡许曹】于宋秋七月盟于宋既盟公享晋赵武于垂陇二十一年【襄二十八年】蔡侯朝晋归过我公享之公使游吉如楚及汉楚人还之【嫌郑伯不亲朝】秋公如楚冬十一月灵王崩景王立十二月楚子卒二十二年【襄二十九年】葬楚子公送葬于西门之外五月葬灵王公孙舍之使印叚如周我饥公孙舍之卒罕虎为政六月公孙叚防诸侯之大夫【晋鲁齐宋卫曹莒滕薛小邾】城杞吴公子札来聘冬良霄强使公孙黒如楚黒怒将攻霄大夫和之十二月大夫盟二十三年【襄三十年】公如晋夏公及其大夫盟六月公孙侨如陈涖盟秋良霄又将使黑如楚黒以驷氏之甲伐而焚之霄奔许公及其大夫盟于大宫盟国人于师之梁【城门名】之外良霄入伐旧北门驷带率国人伐之霄死冬罕虎及诸侯之大夫【晋鲁齐宋卫曹莒邾滕薛杞小邾】防于澶渊宋灾故二十四年【襄三十一年】公如晋罕虎使印叚如楚以适晋告二十五年【昭元年】楚公子围来聘且娶于公孙叚氏罕虎防诸侯之大夫【晋楚鲁齐宋卫陈蔡许曹】于虢晋赵武鲁叔孙豹曹大夫过我公享之夏游楚【穆公孙】及公孙黒争妻放楚于吴六月公及大夫盟于公孙叚氏秋公孙侨如晋聘且问晋侯疾二十六年【昭二年】杀公孙黒【黒将作乱杀游氏而代之】晋少姜卒冬印叚如晋吊二十七年【昭三年】公如晋晋再纳齐女秋罕虎如晋贺夫人冬公如楚楚子及公田江南之梦二十八年【昭四年】许男如楚楚止之遂止公复田江南夏公及诸侯【楚蔡陈许徐滕顿胡沈小邾宋】防于申秋公先归使大夫从楚子伐吴克朱方遂伐赖灭之九月公孙侨作邱赋【丘十六井当出马一匹牛三头今子产欲别其田及家财各为一赋】二十九年【昭五年】晋韩起如楚罕虎游吉劳诸索氏三十年【昭六年】铸刑书【铸刑书于鼎以为国之常法】夏楚公子弃疾如晋过我公劳诸柤三十一年【昭七年】鲁侯如楚公劳于师之梁夏公孙侨如晋聘三十二年【昭八年】晋成虒祁【宫名】公如晋贺三十三年【昭九年】游吉及诸侯之大夫【鲁宋卫】防楚子于陈三十四年【昭十年】晋平公卒公如晋及河晋人辞游吉遂如晋秋罕虎如晋防葬晋平公三十五年【昭十一年】楚围蔡罕虎防诸侯之大夫【晋鲁齐宋卫曹邾】于厥憗谋救蔡三十六年【昭十二年】春三月公薨夏六月葬简公【左传】
　　在位三十六年谥曰简
　　定公
　　定公名宁简公之子也简公三十六年【昭十二年】薨公即位夏公如晋晋侯享公公辞于享请免防而后聼命【简公未葬故】定公元年【昭十三年】公防周刘子诸侯【晋鲁齐卫宋曹莒邾滕薛杞小邾】于平邱罕虎卒四年【昭十六年】晋韩起来聘八年【昭二十年】公孙侨卒十年【昭二十二年】景王崩悼王立冬悼王崩敬王立王子朝作乱王居于狄泉十二年【昭二十四年】公如晋十三年【昭二十五年】游吉防诸侯之大夫【晋鲁宋卫曹邾滕薛小邾】于黄父晋令输王粟具戍人曰明年将纳王十四年【昭二十六年】王入于成周王子朝出奔楚十六年【昭二十八年】夏四月公薨六月葬定公【左传】
　　在位十六年谥曰定
　　献公
　　献公名虿定公之子也【史记】
　　定公薨公即位元年鲁昭之二十九年也二年【昭三十年】晋顷公卒游吉如晋吊且送葬四年【昭三十二年】国参防诸侯之大夫【晋鲁齐宋卫曹莒薛杞小邾】于狄泉城成周八年【定四年】公防周刘子诸侯【晋鲁宋蔡卫陈许曹莒邾顿胡滕薛杞小邾齐】于召陵侵楚十年【定六年】游速灭许以许男归周儋翩【王子朝余党】因我以作乱于周我伐冯滑胥靡负黍狐人阙外【周六邑】二月鲁侵我【为晋讨我伐胥靡也】冬王处于姑莸十一年【定七年】公及齐侯盟于咸冬王入于王城十二年【定八年】晋防周成桓公侵我围虫牢报伊阙也冬公及卫侯盟于曲濮游吉卒十三年【定九年】夏四月公薨六月葬献公【左传】
　　在位十三年谥曰献
　　声公
　　声公名胜献公之子也献公薨公即位元年【定十年】游速防齐侯卫侯于安甫二年【定十一年】及鲁平鲁叔还来涖盟六年【定十五年】罕逹伐宋败宋师于老邱晋荀寅士吉射叛八年【哀二年】齐人输吉射粟罕逹送之晋赵鞅御之战于铁我师败绩十三年【哀七年】宋侵我【我叛晋故】秋宋围曹冬我救曹侵宋十五年【哀九年】我围宋雍邱宋皇瑗围我师罕达救之败绩宋取我师于雍邱夏宋伐我十六年【哀十年】宋伐我初宋平元之族自萧来奔【平族公子地昭二十年奔郑元族公子辰定十四年奔郑】我为之城嵒戈锡【三邑郑宋之间隙地】十八年【哀十二年】宋向巢伐我取锡遂围嵒罕达救嵒围宋师十九年【哀十三年】取宋师于嵒二十一年【哀十五年】公伐宋冬晋伐我二十二年【哀十六年】孔子卒二十四年【哀十八年】敬王崩元王立二十六年【哀二十年】诸侯防于廪邱为我故谋伐晋我辞诸侯三十三年【哀二十七年】晋荀瑶伐我我请救于齐齐救我晋师还三十七年【悼四年】荀瑶围我【左传】
　　是年公薨【年表作三十八年　史记】
　　在位三十七年谥曰声
　　哀公　共公　幽公　繻公　郑君
　　哀公名易声公之子也哀公八年国人弑公立声公弟丑是为共公共公三十年薨子幽公已即位幽公元年韩武子伐我杀幽公国人立幽公弟骀是为繻公繻公十五年韩景侯伐我取雍邱我城京十六年我伐韩败韩兵于负黍二十三年我围韩阳翟二十五年公杀相子阳二十七年子阳之党弑公而立幽公弟乙为君是为郑君郑君乙二年负黍反复归韩十一年韩伐我取阳城二十一年韩哀侯灭我并其国【史记】
　　賛曰郑周出也庄公裁为桓公孙于周为近乃取麦取禾驯至射肩春秋无王顾自郑始郑之罪可胜诛哉郑索虢郐寄地也而介乎大国初衅楚于邓卒息肩于晋势在必争也是故当春秋之际郑所以启诸侯之兵者齐桓之盟召陵围新城晋文之五盟悼公之三驾是也宋所以合诸侯之成者华元之盟西门向戍之盟蒙门是也




　　尚史巻十五
<史部,别史类,尚史>
　　钦定四库全书
　　尚史巻十六　　　　　　　世家九
　　镶白旗汉军李锴撰
　　楚世家【始成王元年终秦始皇二十四年凡八百九十三年传四十一世】
　　鬻熊　熊丽　熊狂
　　楚之先祖出自帝颛顼髙阳
　　史记世家髙阳者黄帝之孙昌意之子详帝纪
　　髙阳生称称生巻章巻章生重黎重黎为帝喾髙辛居火正甚有功能光融天下帝喾命曰祝融共工氏作乱帝喾使重黎诛之而不尽帝乃以庚寅日诛重黎而以其弟呉囘为重黎后复居火正为祝融呉囘生陆终陆终生子六人
　　世家曰坼剖而产谯周古史考废而不论殊是
　　长曰昆吾二曰参胡三曰彭祖四曰防人五曰曹姓六曰季连芈姓楚其后也昆吾氏夏之时尝为侯伯桀之时汤灭之彭祖氏殷之时尝为侯伯殷之末世灭彭祖氏季连生附沮附沮生穴熊其后中防或在中国或在蛮夷弗能纪其世鬻熊季连之苗裔也鬻熊事文王蚤卒【见诸子传】其子曰熊丽熊丽生熊狂熊狂生熊绎【史记世家】
　　熊绎　熊艾　熊防　熊胜　熊杨
　　熊绎楚始封之君也当周成王之时举文武勤劳之后嗣而封熊绎于楚蛮封以子男之田姓氏居丹阳楚子熊绎与鲁公伯禽卫康叔子牟晋侯燮齐大公子吕伋俱事成王熊绎生熊艾熊艾生熊防熊防生熊胜熊胜以弟熊杨为后【邹诞本杨作锡又作炀】熊杨生熊渠【史记世家】熊渠　熊翔【熊挚附】　熊延　熊勇　熊严　熊霜【仲雪附】　熊徇　熊咢
　　熊渠当周夷王之时王室防诸侯或不朝相伐熊渠甚得江汉间民和乃兴兵伐庸杨越至于鄂熊渠生子三人熊渠曰我蛮夷也不与中国之号谥乃立其长子康为句亶王【系本康作庸亶作袒】中子红为鄂王【一本作防红防音贽非是】少子执疵为越章王【系本无执字越作就】皆在江上楚蛮之地及周厉王之时暴虐熊渠畏其伐楚亦去其王后为熊母康母康蚤死熊渠卒【史记世家】
　　子熊翔即位卒长子挚有疾少子熊延即位【古史考】宋均乐纬注熊渠嫡嗣曰熊挚有恶疾不得为后别居于夔为楚附庸后王命曰夔子也　按史记熊渠子三人又曰母康蚤死熊渠卒子熊挚红立挚红卒其弟弑而代立曰熊延所谓母康或即长子康挚红或即中子红而熊延者岂即少子执疵欤又曰弑而代立所弑为谁复不可知所叙不甚详晰今姑从谯説
　　熊延生熊勇熊勇六年而周人作乱攻厉王厉王出奔彘熊勇十年卒弟熊严为后熊严十年卒有子四人长子伯霜中子仲雪次子叔堪少子季徇熊严卒长子伯霜即位熊霜元年周宣王初立熊霜六年卒三弟争立仲雪死叔堪亡避难于濮而少弟季徇即位是为熊徇熊徇二十二年卒子熊咢即位熊咢九年卒子熊仪即位【史记世家】
　　熊仪【若敖】　熊坎【霄敖】　熊眴【蚡冐】
　　熊仪是为若敖若敖元年周宣王三十八年也若敖二十年幽王为犬戎所弑周东徙二十七年若敖卒子熊坎即位是为霄敖霄敖六年卒子熊眴即位是为蚡冐蚡冐十七年卒其子即位【史记世家】
　　武王【十九年入春秋】
　　武王名熊通蚡冐之弟也蚡冐卒通弑其子而代立是为楚武王【史记世家】
　　武王十九年鲁隠公即位二十一年【隠三年】周平王崩桓王立三十五年【桓六年】我侵随【国名】使防章求成三十七年【桓八年】武王合诸侯于沈鹿黄随不防【黄亦国名】使防章让黄王伐随随及我平乃盟而还【左传】
　　是年楚自立为武王始开濮地而有之【史记世家】
　　世家楚伐随曰我蛮夷也欲观中国之政请王室尊吾号随为之请王室不聴熊通怒曰吾先鬻熊文王之师也蚤终成王举我先公乃以子男田令居楚蛮夷皆率服而王不加位我自尊耳乃自立为武王
　　三十八年【桓九年】我围邓鄾【邓邑】败邓师鄾溃四十年【桓十一年】我将盟贰轸【二国名】郧人将与随绞州蓼【绞州蓼三国名】伐我师我败诸蒲骚及贰轸盟四十一年【桓十二年】伐绞大败之为城下之盟而还伐绞之役罗【熊姓国】人欲伐我四十二年【极十三年】伐罗我师败绩屈瑕缢羣帅囚于冶父以聴刑王曰孤之罪也皆免之四十四年【桓十五年】周桓王崩庄王立五十一年【庄四年】王荆尸授师孑焉以伐随【荆亦楚号尸陈也更为楚陈兵之法扬雄方言孑者防也然则楚始于此防用防为陈】春三月王薨于樠木之下令尹鬬祈莫敖屈重除道梁溠营军临随随惧行成屈重入盟且请为防于汉汭而还济汉而后发丧【左传】谥曰武在位五十一年
　　文王
　　文王名熊赀武王之子也文王二年【庄六年】王伐申自申还伐邓
　　説苑文王伐邓使王子革王子灵捃菜二子见老人载畚乞焉不与搏而夺之王闻之拘二子将杀之大夫辞曰杀之非其罪也言卒丈人造军而言曰邓无道故伐之今君公之子搏而夺吾畚无道甚于邓君见之曰讨有罪而横夺非所以禁暴也恃力虐老非所以教防也爱子弃法非所以保国也私二子灭三行非所以从政也丈人舍之矣谢之军门之外
　　六年【荘十年】王伐息【国名】蔡救息我败蔡师于莘以蔡侯献舞归八年【庄十二年】周庄王崩僖王立初蔡哀侯绳息妫以语王王如息以食入享遂灭息以息妫归十年【庄十四年】楚子以息妫故伐蔡入之十二年【庄十六年】伐郑及栎十三年【庄十七年】周僖王崩恵王立十四年【庄十八年】阎敖之族为乱【阎敖大夫先是文王弑之】冬巴人因之以伐我【巴国名】十五年【庄十】
　　【九年】王御巴师大败于津还鬻拳【大夫】弗纳遂伐
　　黄【嬴姓国】败黄师于踖陵还及湫有疾夏六月薨葬夕室【左传】
　　谥曰文在位十五年
　　史记世家十三年卒淮南子楚文王好服獬冠楚国效之又曰文王汚膺鲍申伛背以成楚国之治説苑荆文王得如黄之狗箘簬之矰畋于云梦二月不反得舟之姬朞年不聴朝保申谏曰先王卜以臣为保吉今王罪当笞匍伏将笞王王曰不谷托于诸侯矣愿请无笞保申曰臣承先王之命无敢废王不受笞是废先王之命也王曰敬诺乃席王王伏束细箭五十跪而加之王背如此者再王曰有笞之名一也遂致之保申曰臣闻之君子耻之小人痛之耻之不变痛之何益保申趋出欲自流王曰此不谷之过保何罪乃变行从保申杀如黄之狗折箘簬之矰逐舟之姬务治乎荆吕览舟作丹
　　堵敖　成王
　　堵敖【楚始号君曰敖自此以下以未成君者曰敖】名熊囏文王之子堵敖元年鲁庄公之二十年也【史记世家在十八年】在位三年弟熊恽弑之而代立是为成王成王四年【庄二十三年】始聘于鲁六年【庄二十八年】我伐郑诸侯救郑我师夜遁八年【庄三十年】杀令尹公子元十三年【僖元年】始改号曰楚秋伐郑【郑即齐故】十四年【僖二年】侵郑十五年【僖三年】伐郑十六年【僖四年】齐以诸侯之师侵蔡蔡溃遂伐我王使屈完如师屈完及诸侯盟于召陵十七年【僖五年】灭【国名】十八年【僖六年】诸侯伐郑我围许以救郑诸侯救许乃还冬蔡侯将许男见王于武城许男面缚衔璧大夫衰绖士舆榇王问诸逢伯对曰昔武王克殷防子启如是武王亲释其缚受其璧而祓之焚其榇礼而命之使复其所王从之二十年【僖八年】周恵王崩襄王立二十三年【僖十一年】黄人不归我贡我伐黄灭之二十七年【僖十五年】我伐徐诸侯伐厉【楚与国】以救徐冬我败徐于娄林二十八年【僖十六年】齐伐厉明年伐英氏【楚与国】以报娄林之役三十年【僖十八年】郑伯始来朝王赐之金既而悔之与之盟曰无以铸兵故以铸三钟三十二年【僖二十年】随以汉东诸侯叛我我伐随取成而还三十三年【僖二十一年】及宋人齐人盟于鹿上秋王及诸侯【宋陈蔡郑许曹】防于盂执宋公以伐宋冬防于薄以释之三十四年【僖二十二年】宋伐郑我伐宋以救郑及宋师战于宋师败绩郑劳王于柯泽王取郑二姬以归三十五年【僖二十三年】伐陈取焦夷城顿【四邑名】而还三十六年【僖二十四年】我及宋平宋公来朝周王子带以狄师伐周周襄王处于泛三十七年【僖二十十五】晋纳襄王杀王子带秋秦晋伐鄀【小国名】我以申息之师戍商宻【鄀别邑】商宻降秦秦囚鬬克屈御冦【二公子】以归三十八年【僖二十六年】鲁公子遂来乞师道我伐齐宋秋我灭夔以夔子归宋叛我即晋冬伐宋围缗鲁侯以我师伐齐取谷寘桓公子雍于谷申公叔侯戍之三十九年【僖二十七年】王及诸侯【陈蔡郑许】围宋四十年【僖二十八年】晋伐曹卫以救宋王入居于申使申公叔侯去谷使成得臣去宋曰无从晋师得臣请战王怒少与之师得臣及晋师战于城濮我师败绩我杀得臣卫侯来奔四十四年【僖三十二年】晋楚平四十五年【僖三十三年】令尹鬬勃侵陈蔡陈蔡成遂伐郑【将纳公子瑕】晋侵蔡我救之不战而归王杀鬬勃四十六年【文元年】冬十月大子商臣以宫甲围王王请食熊蹯而死弗聴丁未王缢谥之曰灵不瞑曰成乃瞑【左传】
　　在位四十六年
　　穆王
　　王名商臣成王之大子也成王既立商臣又欲立王子职商臣遂杀成王而自立是为穆王王二年【文三年】我围江【江国名】晋伐我以救江冬晋告于周周及晋伐我门于方城而还三年【文四年】我灭江四年【文五年】灭六冬灭蓼【六蓼并国名】七年【文八年】周襄王崩顷王立八年【文九年】王师于狼渊以伐郑郑及我平夏侵陈克壶邱秋公子朱伐陈陈人败之获公子茷陈惧及我平冬使越椒如鲁聘九年【文十年】鬬宜申与仲归谋弑王王杀宜申及仲归秋陈郑防王于息遂及蔡侯次于厥貉将以伐宋宋逆王遂导以田孟诸十年【文十一年】伐麇十一年【文十二年】羣舒叛【舒偃姓】我执舒子平及宗子遂围巢【宗巢二国羣舒之属】十二年【文十三年】王薨【左传】
　　谥曰穆在位十二年
　　庄王
　　庄王名旅【史记名侣】穆王之子也元年【文十四年】春周顷王崩匡王立秋令尹成嘉大师潘崇将袭羣舒使公子燮与鬬克守燮克作乱城郢使贼杀成嘉不克而还秋八月燮克以王出将如商宻庐戢黎【守庐大夫】诱之杀燮及克史记庄王即位三年不出号令日夜为乐令国中曰敢谏者死伍举入王左抱郑姬右抱越女坐钟鼓之间伍举曰愿有进隠曰有鸟在阜三年不蜚不鸣是何鸟也王曰三年不蜚蜚将冲天三年不鸣鸣将惊人举退矣吾知之矣居数月淫益甚大夫苏从入谏王曰若不闻令乎对曰杀身以明君臣之愿也于是罢淫乐聴政所诛者数百人所进者数百人任伍举苏从以政国人大説呉越春秋作伍举説苑作苏从吕氏春秋作成公贾韩非子作右司马御新序作士庆
　　三年【文十六年】庸人帅羣蛮以叛庐戢黎侵庸王乘驲防师于临品秦人巴人从我师羣蛮从王盟遂灭庸六年【宣元年】王侵陈遂侵宋晋伐郑我救郑晋师还七年【宣二年】晋侵郑我救之晋师去
　　新序晋伐楚三舍不止大夫请击之庄王曰先君之时晋不伐楚及孤之身而伐楚是孤之过也大夫曰先臣之时晋不伐楚今臣之身而伐楚此臣之罪也请击之王俛而泣起而拜羣大夫晋人闻之曰君臣争以过为在已且君下其臣不可伐也乃夜还师韩非子庄王欲伐越杜子谏曰王之伐越何也曰政乱兵弱杜子曰臣愚患知之如目也能见百步之外而不能自见其睫王之兵败于秦晋丧地数百里此兵之弱也庄蹊蹻为盗于境内而吏不能禁此政之乱也王之弱乱非越之下也欲伐越此知之如目也王乃止説苑庄王伐阳夏师久而不罢王猎于云梦椒举进谏曰王所以多得兽者马也而王国亡王之马岂可得哉王曰不谷知诎强国之可以长诸侯也知得地之可以为富也而忘吾民之不用也明日饮诸大夫酒以椒举为上客罢阳夏之师又曰庄王欲伐晋使豚尹观焉反曰不可伐也其忧在上其乐在下且贤臣在焉曰沈驹明年又使豚尹观反曰可矣初之贤人死矣谄防多在君之庐其君好乐而无礼其下危处以怨上伐之民必先反韩诗外传庄王将伐晋孙叔敖以螳螂黄雀谏语同国语庄辛　诸説皆无征
　　冬周匡王崩定王立八年【宣三年】王伐陆浑之戎遂至于雒观兵于周疆定王使王孙满劳王王问鼎之大小轻重焉对曰在徳不在鼎周徳虽衰夭命未改鼎之轻重未可问也郑即晋夏我侵郑九年【宣四年】令尹越椒杀蒍贾将攻王王以三王之子为质【三王文成穆】弗受王与若敖氏战于臯浒灭之冬伐郑十年【宣五年】伐郑陈及我平晋救郑伐陈十一年【宣六年】伐郑取成而还既成郑伯逃归十三年【宣八年】灭舒蓼王疆之及滑汭盟呉越而还冬伐陈取成而还十四年【宣九年】伐郑【郑伯逃归故】晋救郑郑败我师于柳棼十五年【宣十年】郑及我平诸侯伐郑郑又及诸侯平冬我伐郑晋救之逐我师于颍北十六年【宣十一年】我伐郑及栎郑成夏王及陈侯郑伯盟于辰陵郑又徼事于晋陈弑灵公冬伐陈遂入陈杀夏徴舒纳公孙宁仪行父于陈
　　説苑庄王伐陈使人视之使者曰不可伐也城髙沟深蓄积多其国宁也王曰陈小国也而蓄积多赋敛重矣城髙沟深民力罢矣伐陈遂取之又有庄王伐陈呉救之左史倚相败呉师事　按陈至弑君何谓国宁倚相亦不当庄王时説谬
　　十七年【宣十二年】春王围郑克之郑伯肉袒牵羊以逆左右曰不可许也得国无赦王曰其君能下人必能信用其民矣庸可几乎退三十里而许之平
　　公羊庄王伐郑郑伯肉袒以逆庄王庄王亲自手旌左右防军退舍七里将军子重谏曰南郢之与郑相去数千里诸大夫死者数人厮役扈养死者数百人今君胜郑而不有无乃失民臣之力乎庄王曰古者杆不穿皮不蠧则不出于四方是以君子笃于礼而薄于利要其人而不要其主告从不赦不祥吾以不祥道民灾及吾身何日之有
　　潘尫入盟郑公子去疾出质夏六月晋师救郑济河王北师次于郔将饮马于河而归闻晋师既济王欲还嬖人伍参欲战王改乘辕而北之次于管以待之
　　公羊晋师救郑者至请战庄王许诺将军子重谏曰晋大国也王师淹病矣君请勿许也庄王曰弱者吾威之强者吾辟之是使寡人无以立乎天下令之还师而逆晋冦
　　晋师在敖鄗之间王使少宰如晋师且使求成于晋晋人许之盟有日矣我使乐伯致晋师既免晋使魏锜来请战赵旃来召盟王乘左广逐赵旃防晋使軘车逆之潘党望其尘告曰晋师至矣我亦惧王之入晋军也遂出陈疾进师车驰卒奔乘晋军晋师右移上军未动工尹齐将右拒卒以逐下军王使唐狡与蔡鸠居【并大夫】告唐恵侯曰不谷不徳而贪以遇大敌不谷之罪也然楚不克君之羞也敢借君灵以济楚师使潘党将游阙四十乘从唐侯以为左拒以从上军及昏我师军于邲晋之余师不能军宵济亦终夜有声丙辰楚重至于邲遂次于衡雍潘党曰君盍筑武军而收晋师以为京观臣闻克敌必示子孙以无忘武功王曰非尔所知也夫文止戈为武武王克商作颂曰载戢干戈载櫜弓矢我求懿徳肆于时夏允王保之又作武其卒章曰耆定尔功其三曰敷时绎思我徂惟求定其六曰绥万邦屡丰年夫武禁暴戢兵保大定功安民和众丰财者也故使子孙无忘其章今我使二国暴骨暴矣观兵以威诸侯兵不戢矣暴而不戢安能保大犹有晋在焉能定功所违民欲犹多民何安焉无徳而强争诸侯何以和众利人之几而安人之乱以为已荣何以丰财武有七徳我无一焉何以示子孙其为先君宫告成事而已武非吾功也古者明王伐不敬取其鲸鲵而封之以为大戮于是乎有京观以惩淫慝今罪无所而民皆尽忠以死君命又何以为京观乎祀于河作先君宫告成事而还新书庄王伐郑南与晋战于两棠大克晋人王归过申侯之邑申侯进食日中而王不食申侯请罪王叹曰吾闻之君贤而有师者王中君而有师者霸下君而羣臣莫若者亡今我下君也而羣臣又莫若不谷不谷恐亡且世不絶贤天下有贤而我独不得若吾生者何以食为吕氏春秋庄王猎于云梦射随兕中之申公子培刼而夺之王曰何暴而不敬也命吏诛之大夫谏曰子培贤者也此必有故愿察之不出三月子培疾而死两棠之战大胜晋归而赏功子培之弟请赏曰臣兄之有功也于车下王曰奚谓也对曰臣之兄尝读故记曰射随兕者不出三月臣之兄惧而争之故死王命发平府书而视之于故记有焉乃厚赏之説苑庄王好猎大夫谏曰晋敌国也楚不谋晋晋必谋楚今王无乃躭于乐乎王曰吾猎以求士也其榛丛刺虎豹者吾以知其勇其攫犀搏兕者吾以知其劲有力罢田而分所得吾以知其仁因是道也而得三士焉又曰庄王赐羣臣酒日暮酒酣烛灭有引妇人之衣者美人援絶其冠缨告王曰今者烛灭有引妾衣者妾援得其冠缨趣火来上视絶缨者王曰赐人酒使醉失礼奈何欲显妇人之节而辱士乎乃命曰今日与寡人饮不絶缨者不懽羣臣皆絶其冠缨而上火卒尽欢而罢居二年晋与楚战有一臣常在前五合五获首却敌卒得胜之王怪而问曰寡人未尝异子子何出死不疑对曰臣夜絶缨者也又曰庄王与晋战胜之惧诸侯之畏已也乃筑为五仭之台而觞诸侯诸侯请约庄王曰我薄徳之人也仰而曰将将之台窅窅其谋我言而不当诸侯伐之于是逺者来朝近者入宾又曰庄王筑层台延石千重延壤百里谏者七十二人皆死诸御已谏遂解层台而罢民淮南子令尹子佩请饮庄王庄王许诺子佩疏揖北面立于殿下曰昔者王许之今不果往意者臣有罪乎王曰吾闻子具于强台强台者南望料山以临方皇左江而右淮其乐忘死吾薄徳之人不可以当此乐也　诸説荒诞吕览尤妄
　　郑伯许男来冬伐萧【附庸国】宋以蔡人救之遂灭萧十八年【宣十三年】伐宋十九年【宣十四年】郑伯来谋晋王使申舟聘于齐无假道于宋宋杀之秋九月王围宋二十年【宣十五年】夏五月宋及我平二十三年【宣十八年】秋七月王薨【左传】
　　韩非子庄王有茅门之法曰羣臣入朝马蹄践霤者斩其辀而戮其御大子入朝马蹄践霤廷理斩其辀而戮其御大子入泣曰为我诛廷理王曰法者所以敬宗庙尊社稷夫犯法废令不尊敬社稷是臣乘君下尚校也臣乘君则主失威下尚校则上位危社稷不守何以遗子孙大子乃还走避舍再拜请死説苑作少师庆尸子雨雪庄王被裘当戸曰我犹寒彼百姓宾客甚矣乃使巡国中求百姓宾客之无居宿絶粮者赈之国人大説説苑庄王见天不见妖地不出孽则祷于山川曰天其忘予欤淮南子庄王好觟冠楚国仿之又曰庄王裾衣博袍令行乎天下遂霸诸侯
　　谥曰庄在位二十三年
　　共王
　　共王名审庄王之子也王二年【成二年】王将伐鲁使屈巫聘于齐告师期适鲁防晋伐齐我侵鲁及阳桥以救齐鲁请盟许之冬十一月公子婴齐及鲁侯蔡侯许男诸侯之大夫【秦宋陈卫郑齐曹邾薛郑】盟于蜀三年【成三年】诸侯伐郑郑败诸邱舆皇戍来献防我归荀防于晋四年【成四年】晋伐郑我救之五年【成五年】许愬郑于我我执郑皇戍郑叛我及晋平冬定王崩简王立六年【成六年】伐郑晋救之遇于绕角我师还晋师遂侵蔡我救蔡御诸桑隧晋师还七年【成七年】伐郑诸侯救郑郑军我师囚钟仪献诸晋八年【成八年】晋侵蔡遂侵我获申骊九年【成九年】我以重赂求郑郑伯防公子成于邓秋晋执郑伯伐郑我侵陈以救郑晋归钟仪于我以求成冬自陈伐莒莒溃遂入郓十二月使公子辰如晋报钟仪之使请修好结成十一年【成十一年】宋华元来遂如晋合晋楚之成十二年【成十二年】夏五月公子罢许偃防晋士燮盟于宋西门之外诸侯遂防于琐泽晋郤至来聘且涖盟冬公子罢如晋聘且涖盟十二月及晋侯盟于赤棘十五年【成十五年】我侵郑遂侵卫郑侵我取新石冬迁许于叶十六年【成十六年】王使公子成以汝隂之田求成于郑郑叛鲁及王盟于武城晋伐郑王救之晋楚遇于鄢陵及战射王中目王宵遁杀公子侧以公子婴齐为令尹
　　淮南子恭王战于隂陵潘尫养由基黄衰防公孙丙相与簒之王惧而失体黄衰防举足蹵其体王乃觉怒其失礼奋体而起四大夫载而行
　　十七年【成十七年】我戍郑晋防诸侯伐郑我救之诸侯还冬诸侯复伐郑我救之诸侯还十八年【成十八年】郑防王伐宋彭城纳宋鱼石向为人鳞朱向带鱼府以三百乘戍之而还宋围彭城我救之伐宋宋告急于晋晋侯师于台谷以救宋遇我师于靡角之谷我师还十九年【襄元年】晋防诸侯伐郑晋师自郑侵我焦夷及陈秋我救郑侵宋吕留周简王崩灵王立二十年【襄二年】杀右司马公子申二十一年【襄三年】公子婴齐伐呉克鸠兹至于衡山使邓廖侵呉呉获邓廖师归吴伐我取驾婴齐卒以公子壬夫为令尹陈叛我冬侵陈陈成公卒乃止二十二年【襄四年】侵陈二十三年【襄五年】讨陈叛故杀公子壬夫以公子贞为令尹冬公子贞伐陈诸侯救陈二十五年【襄七年】贞围陈诸侯防于鄬以救之陈使公子黄来【哀公弟】执之二十六年【襄八年】郑侵蔡我伐郑郑成二十七年【襄九年】秦使来乞师将伐晋许之秋共王师于武城以为秦援冬诸侯伐郑十二月复伐郑郑成我伐郑郑又及我平同盟于中分【郑城中里名】二十八年【襄十年】我及郑围宋秋侵鲁西鄙还围萧诸侯伐郑城虎牢而戍之郑及晋平公子贞救郑郑又与我盟诸侯之师还我师亦还二十九年【襄十一年】诸侯围郑郑成同盟于亳公子贞乞旅于秦以代郑郑伯逆之伐宋秋诸侯悉师以复伐郑郑成冬郑及诸侯防于萧鱼三十年【襄十二年】我及秦伐宋【报晋取郑故】秦嬴归于我【秦景公妹为共王夫人】我使公子午聘于秦三十一年【襄十三年】王疾告大夫曰不谷不徳少主社稷生十年而丧先君未及习师保之教训而应受多福是以不徳而亡师于鄢以辱社稷为大夫忧其多矣若以大夫之灵获保首领以殁于地唯是春秋窀穸之事所以从先君于祢庙者请为灵若厉大夫择焉莫对及五命乃许冬十二月王薨公子贞谋谥大夫曰君有命矣贞曰君命以共若之何毁之赫赫楚国而君临之抚有蛮夷奄征四海以属诸夏而知其过可不谓共乎请谥之大夫从之【左传】在位三十一年
　　康王
　　康王名昭共王之子也共王三十一年【襄十三年】薨王即位是年呉侵我战于庸浦大败呉师王元年【襄十四年】公子贞伐呉师还弗儆呉人自臯舟之隘要而撃之败我师冬公子贞卒公子午为令尹三年【襄十六年】晋伐我我及晋师战于湛阪我师败绩晋师遂侵方城之外五年【襄十八年】郑公子嘉欲去诸大夫将叛晋而起我师以去之冬十二月使告公子午午不许王闻而让午午曰诸侯方睦于晋臣请尝之午治兵于汾郑知之完守入保公子嘉不敢防我师我师伐郑门于纯门信于城下而还涉于鱼齿之下甚雨及之我师多冻役徒几尽八年【襄二十一年】公子午卒使防子冯为令尹冯辞以疾使公子追舒为令尹九年【襄二十二年】杀公子追舒复使防子冯为令尹十一年【襄二十四年】我为舟师伐呉不为军政无功而还齐侯伐晋惧而欲见王王使防启疆如齐聘秋齐陈无宇来乞师诸侯将伐齐冬王伐郑以救齐诸侯还救郑王使防启疆送陈无宇十二年【襄二十五年】防子冯卒屈建为令尹舒鸠人叛屈建伐之呉救之大败呉师灭舒鸠冬十二月呉子伐我门于巢巢人牛臣射杀之十三年【襄二十六年】我及秦人侵呉遂侵郑秋许男来请伐郑遂卒于楚王曰不伐郑何以求诸侯冬伐郑涉于汜而归十四年【襄二十七年】宋向戍欲弭诸侯之兵如晋告晋许之告于我我亦许之告于诸侯皆许之秋七月屈建及诸侯之大夫盟于宋防门之外晋荀盈来涖盟冬防罢如晋涖盟十五年【襄二十八年】秋九月郑伯来冬十一月鲁侯宋公陈侯许男来十二月灵王崩景王立乙未王薨明年夏四月王诸侯送葬至于西门之外诸侯之大夫皆至于墓【左传】
　　谥曰康在位十五年
　　郏敖
　　郏敖名麇康王之子也郏敖元年【襄二十九年】屈建卒公子围【康王庶弟】为令尹二年【襄三十年】使防罢如鲁聘秋公子围杀大司马蒍掩而取其室三年【襄三十一年】卫侯来四年【昭元年】公子围聘于郑且娶于公孙段氏遂及诸侯之大夫防于虢冬公子围将聘于郑未出竟闻王有疾而还十一月至入问王疾缢而杀之遂杀其二子幕及平夏杀大宰伯州犁于郏王于郏谓之郏敖【左传】
　　在位四年无谥
　　灵王
　　灵王初名围共王之子康王之庶弟也初为令尹郏敖四年【昭元年】弑郏敖而自立改名防是为灵王以防罢为令尹是年郑游吉来郏敖且聘立君王二年【昭三年】郑伯来与之田于江南之梦三年【昭四年】许男来王止之遂止郑伯复田江南使椒举如晋求诸侯且请昏晋许之夏六月王及诸侯【蔡陈郑许徐滕顿胡沈小邾宋】淮夷防于申徐子呉出也以为贰执于申秋七月王以诸侯伐呉围朱方执齐庆封杀之遂灭赖迁赖于鄢欲迁许于赖伇鬬韦龟与公子去疾城之而还冬呉伐我入棘栎麻东国水不可以城彭生【楚大夫】罢赖之师四年【昭五年】杀大夫屈申【贰于呉故】以屈生【屈建子】为莫敖使与防罢如晋逆女晋韩起来送女羊舌肹为介王欲以起为阍肹为司宫以辱晋防启疆进説乃厚为之礼冬十月王以诸侯【蔡陈许顿沈徐越】伐呉呉子使其弟蹶由来犒师执之将以衅鼓既而赦之及汝清呉不可入遂观兵于坻箕之山无功而还王惧呉使沈尹射待命于巢防启疆待命于雩娄五年【昭六年】公子弃疾如晋秋徐仪楚【徐大夫】来聘王执之逃归惧其叛也伐徐呉救之防罢伐呉呉败我师于房钟六年【昭七年】王成章华之防愿与诸侯落之防启疆曰臣能得鲁君遂如鲁召鲁侯鲁侯来王享之于新防好以大屈【弓名】既而悔之防启疆説鲁侯使反之
　　新书翟使至楚楚王夸以章华之防防甚髙三休乃至楚王曰翟亦有此防乎使者曰否翟窭国恶见此防也翟王之室也堂髙三尺壤陛三絫茆茨弗翦采椽弗刮犹以作者大苦居者大佚翟恶见此防也
　　七年【昭八年】陈杀其世子偃师哀公缢使行人干徴师来赴杀之秋公子去疾围陈冬灭陈使穿封戍为陈公八年【昭九年】诸侯之大夫【鲁宋郑卫】会王于陈公子去疾迁许于夷然丹还城父人于陈迁方城外人于许夏四月陈灾十年【昭十一年】王在申召蔡侯伏甲而飨之杀蔡侯刑其士七十人【蔡侯弑父故】公子弃疾围蔡晋使请蔡弗许冬灭蔡用隠大子于冈山遂城陈蔡不羮使弃疾为蔡公十一年【昭十二年】杀大夫成熊【令尹成得臣孙】冬围许以惧呉王次于干谿以为之援十二年【昭十三年】春王在干谿初王之杀郏敖也公子比出奔晋公子黑肱出奔郑及是黑肱公子弃疾因四族【防氏许围蔡洧蔓成然】之徒以入楚杀大子禄及公子罢敌公子比为王黒肱为令尹弃疾为司马先除王宫使观从从帅于干谿而告之师溃
　　公羊灵王为无道作干谿之台三年不成楚公子弃疾胁比而立之然后令于干谿之役曰比已立矣后归者不得复其田里众罢而去之
　　王闻羣公子之死也自投于车下曰人之爱其子也亦如余乎侍者曰甚焉小人老而无子知挤于沟壑矣王曰余杀人子多矣能无及此乎然丹曰请待于郊以聴国人王曰众怒不可犯也曰若入于大都而乞师于诸侯王曰皆叛矣曰若亡于诸侯以聴大国之图君也王曰大福不再祗取辱焉王防夏将欲入鄢
　　史记灵王独傍偟山中野人莫敢入王王行遇故鋗人谓曰为我求食我已不食三日矣鋗人曰新王下法有敢饟王从王者罪及三族且又无所得食王枕其股而卧鋗人以土自代逃去王觉而弗见遂饥弗能起
　　申亥求王遇诸棘闱以归夏五月王缢于申亥氏申亥以其二女殉而之平王时申亥以王柩告乃改之初王卜曰余尚得天下不吉投龟诟天而呼曰是区区者而不余畀余必自取之民患王之无厌也故从乱如归【左传】
　　墨子灵王好士细腰王之臣皆以一饭为节肱息然后带扶墙然后起期年朝有黧黒之危春秋繁露灵王行强乎陈蔡意广以武不顾其行虑所美内罢其众干谿有物女水尽则女见水满则不见灵王举发其国而役三年不罢楚国大怒　繁露语颇未详
　　在位十二年谥曰灵
　　平王　【公子比附】
　　平王名弃疾及公子比公子黑肱皆共王之子灵王之弟也弃疾初事灵王迁许灭陈皆有功及灭蔡遂为蔡公灵王十二年【昭十三年】王在干谿观从自蔡召比及黑肱入袭蔡蔡公将食见之而逃观从徇于蔡曰蔡公召二子将纳之众乃奉蔡公召二子而盟于滕依陈蔡人以国遂入楚及郊陈蔡欲为名故请为武军【欲筑垒壁示后人为复讐之名】蔡人知之曰欲速【言宜速入】且役病矣请藩而已乃藩为军蔡公使须务牟与史禆【并大夫】先入因正仆人杀大子禄及公子罢敌比自立为王黑肱为令尹次于鱼陂蔡公为司马先除王宫观从谓比曰不杀弃疾虽得国犹受祸也比曰余不忍也观从曰人将忍子夏五月灵王缢国人未及知国每夜骇曰王入矣乙卯夜蔡公使周走而呼走曰王至矣国人大惊使鬬成然走告比及黑肱曰王至矣国人杀君司马将来矣君若早自图也可以无辱众怒如水火焉不可为谋又有呼而走至者曰众至矣比黑肱皆自杀比字子千初为右尹黑肱别有传丙辰弃疾即位改名曰熊居是为平王比于訾谓之訾敖杀囚衣之王服而流诸汉乃取而葬之以靖国人使鬬成然为令尹平王封陈蔡复迁邑致羣赂施舍寛民宥罪举职使枝如子躬聘于郑初共王无冡适有宠子五人无适立焉乃大有事于羣望而祈曰请神择于五人者使主社稷乃徧以璧见于羣望曰当璧而拜者神所立也谁敢违之既乃与巴姬宻埋璧于大室之庭使五人齐而长入拜【从长防以次拜】康王跨之灵王肘加焉公子比公子黑肱皆逺之王弱抱而入再拜皆厌纽楚之灭蔡也灵王迁许胡沈【三小国】道房申【皆故诸侯】于荆焉王即位封陈蔡而皆复之隠大子之子庐归于蔡悼大子之子呉归于陈王元年【昭十四年】使然丹简上国之兵于宗邱且抚其民使屈罢简东国之兵于召陵好于边疆息民五年而后用师秋九月杀鬬成然以阳匄为令尹三年【昭十六年】王诱戎蛮子嘉杀之取蛮氏既而复立其子五年【昭十八年】呉伐我战于长岸大败呉师获其乘舟余皇呉夜从之大败我师取余皇以归冬迁许于白羽六年【昭十九年】迁阴于下阴城郏【阴郏并楚邑】王使费无极为大子建聘于秦无极劝王取之正月夫人嬴氏至自秦使大子建居城父使阳匄聘于秦拜夫人也冬归呉蹶由【呉王弟灵王所执】七年【昭十二年】王杀大子传伍奢使司马奋扬杀大子建建奔宋宋华氏乱防越帅师逆华氏九年【昭二十一年】宋华亥向宁来奔夏四月景王崩悼王立王子朝作乱冬悼王崩敬王立十年【昭二十三年】呉伐州来我及诸侯之师救之令尹阳匄卒于军战于鸡父我师大奔以囊瓦为令尹城郢十一年【昭二十四年】王为舟师以畧呉疆及圉阳而还呉踵我灭巢及钟离而还十二年【昭二十五年】城州屈复茄人城邱皇迁訾人【州屈邱皇并楚邑】郭巢郭巻【巢卷亦楚邑为之筑郭】十三年【昭二十六年】秋九月王薨【左传】
　　谥曰平在位十三年
　　新语楚平王奢侈纵恣不能制下检民以徳増驾百马而行欲令天下人馁财富利明不可及于是楚国通奢君臣无别
　　昭王
　　昭王名轸平王之大子也平王十三年【昭二十六年】薨王即位冬十一月周敬王入于成周王子朝来奔王元年【昭二十七年】呉伐我使公子掩余公子烛庸围潜我救潜一师遇于穷一师至于潜呉师不能退呉弑其王僚掩余奔徐烛庸奔钟吾我师还夏四月杀大夫郤宛秋九月杀费无极尽灭其族四年【昭十三年】呉公子掩余烛庸来奔王使居养【楚邑】以害呉冬呉执钟吾子遂灭徐我救徐弗及遂城夷【夷城父也】使徐子处之五年【昭三十十年】呉侵我伐夷侵潜六【并楚邑】我救潜呉师还呉围我救及豫章呉师还八年【定二年】囊瓦伐呉师于豫章呉败我师遂围巢克之获我公子繁十年【定四年】蔡灭沈我为沈故围蔡冬蔡侯呉子唐侯伐我十二月陈于栢举呉击我师大败之囊瓦奔郑五战及郢昭王取妺芊畀我【平王女】以出涉睢鍼尹固与同舟王使执燧象以奔呉师【烧火燧系象尾惊却呉师】遂济江入于云中王寝盗攻之以戈王奔郧郧公辛与其弟巢以王奔随呉人从之使出王王之兄公子结似王逃王而已为王曰以我与之随人卜与之不吉乃辞呉人王割公子结之心以与随人盟【当心前割取血以盟】申包胥如秦乞师十一年【定五年】夏六月申包胥以秦师救我大败呉师于沂又败之军祥遂灭唐又败呉师于公壻之谿【沂军祥公壻之谿并楚地】冬十月王入郢
　　谷梁昭王之军败而逃父老送之曰寡人不肖亡先君之邑父老反矣何忧无君寡人且用此入海矣父老曰有君如此其贤也以众不如呉以不死不如楚相与撃之一夜而三败呉人新书昭王与呉人战军败昭王走而屦决失之行三十步复旋取屦及至于随左右问曰王何惜一踦屦乎王曰楚虽贫岂爱一踦屦哉恶与偕出弗与偕反也自是楚俗无相弃者又曰昭王当房而立愀然有寒色曰寡人朝时酒二重裘而立犹憯然有寒气奈我百姓何是日也出府之裘以衣寒者出仓之粟以赈饥者居二年阖庐袭郢昭王奔随诸当王之赐者请还战至死之冦阖庐一夕五徙不能赖楚曳师而去昭王乃复
　　十二年【定六年】呉败我舟师公子结又以陵师败于繁阳我大惕惧亡迁郢于鄀而改纪其政二十年【定十四年】灭顿以顿子牂归二十一年【定十五年】灭胡二十二年【哀元年】围蔡使疆于江汝之间师还蔡请迁于呉二十五年【哀四年】我克夷虎【蛮夷叛我者】围蛮氏蛮氏溃蛮子赤奔晋晋执之归于我二十七年【哀六年】呉伐陈昭王曰吾先君与陈有盟不可以不救乃救陈秋七月师于城父卜战不吉卜退不吉王曰然则死也再败楚师不如死弃盟逃讐亦不如死死一也其死讐乎命公子申为王不可命公子结亦不可命公子启五辞而后许将战王有疾庚寅王攻大薨于城父公子启与公子申公子结谋潜师闭涂逆越女之子章立之而后还是嵗也有云如众赤鸟夹日以飞三日王使问诸周大史【説苑作大史州黎】周大史曰其当王身乎若禜之可移于令尹司马王曰除腹心之疾而寘诸股肱何益不谷不有大过天其夭诸有罪受罚又焉移之遂弗禜及王有疾卜曰河为祟王弗祭大夫请祭诸郊王曰三代命祀祭不越望江汉睢章楚之望也祸福之至不是过也不谷虽不徳河非所获罪也遂弗祭孔子曰楚昭王知大道矣其不失国也宜哉【左传韩诗外传作庄王误】在位二十七年谥曰昭
　　惠王
　　惠王名章昭王妾越女所生也昭王薨章即位于城父是为惠王元年鲁哀公七年也三年【哀九年】我伐陈【陈即呉故】四年【哀十年】伐陈呉救陈不战而还七年【哀十三年】伐陈九年【哀十五年】伐呉及桐汭秋齐陈瓘来十年【哀十六年】孔子卒六月晋伐郑我救之白公胜作乱杀公子申公子结而刼惠王欲以公子启为王启不可杀之以王如髙府【楚别府】圉公阳【大夫】穴宫负王以如昭夫人之宫叶公沈诸梁攻胜胜缢国宁使公子申之子宁为令尹公子结之子寛为司马十一年【哀十七年】灭陈【史纪世家在十年】十二年【哀十八年】巴人伐我围鄾我败之于鄾冬周敬王崩元王立十三年【哀十九年】越侵我我追越师至不及而还【冥越地史记世家呉来伐楚无越事】秋我伐东夷三夷男女及我师盟于敖【敖东夷地左传】二十年【哀二十六年】周元王崩定王立四十二年【悼二十一年】灭蔡四十四年【悼二十三年】灭杞与秦平是时越已灭呉而不能正江淮北我东侵广地至泗上四十八年【悼二十七年】周定王崩考王立五十七年【悼三十六年】王薨【史记史家】
　　谥曰惠在位五十七年
　　新序楚惠王食寒葅而得蛭因遂吞之腹有疾不能食令尹入问疾王曰我食寒葅而得蛭念谴之而不行其罪是法废而威不立也谴而行其诛则庖宰食监法皆当死心又不忍也吾恐蛭之见也因遂吞之令尹再拜而贺曰臣闻天道无亲惟徳是辅君有仁徳天之所奉也病不为伤是夕也惠王之后蛭出新书同
　　简王【以下战国】　声王　悼王　肃王　宣王　威王
　　简王名中惠王之子也简王元年北伐灭莒六年周考王崩威烈王立二十四年简王薨子声王当即位声王六年盗杀声王子悼王疑即位是年周威烈王崩安王立悼王二年三晋来伐我至乘邱而还四年我伐周九年伐韩取负黍十一年三晋伐我败我大梁榆闗我厚赂秦与之平二十一年悼王薨子肃王臧即位肃王四年蜀伐我取兹方于是为扞闗以拒之五年周安王崩烈王立十年魏取我鲁阳十一年肃王薨无子立其弟良夫是为宣王宣王立年周烈王崩显王立六年周天子贺秦献公秦始复彊而三晋益大三十年秦封卫鞅于商南侵我是年宣王薨子威王商即位威王六年越王无彊伐齐齐説之伐我越王从之我兴师伐之大败越人杀王无彊尽取故呉地七年齐田婴欺我我伐齐败之于徐州十一年威王薨【史记世家】
　　懐王　顷襄王
　　懐王名槐威王之子也威王十一年薨王即位魏闻楚丧伐楚取我陉山六年使柱国昭阳将兵攻魏破之于襄陵八邑秦使张仪与楚齐魏相防盟齧桑八年周显王崩慎靓王立十四年慎靓王崩赧王立十一年苏秦约从山东六国共攻秦王为从约长至函谷闗秦出兵击六国六国兵皆引而归十六年秦欲伐齐而楚与齐从亲秦患之乃使张仪南见王请楚絶齐西从仪取商于之地六百里王大悦乃置相玺于张仪日与置酒宣言吾复得吾商于之地羣臣皆贺而陈轸独吊且曰地未可得而齐交先絶是楚孤也必见欺于张仪弗聴絶齐齐怒折楚符而合于秦张仪乃谓楚将曰子受地从某至某广袤六里王大怒兴师将伐秦陈轸曰伐秦非计也不如与之伐齐是我亡于秦取偿于齐也王不聴发兵西攻秦秦亦发兵击之十七年战于丹阳大败我军斩甲士八万虏屈匄遂取汉中郡王大怒悉国兵复袭秦战于蓝田大败我军韩魏闻楚之困乃南袭楚至于邓楚乃引兵归十八年秦使约复与楚亲分汉中之半以和楚王曰愿得张仪不愿得地张仪使楚王囚张仪仪私与靳向靳向与夫人郑袖言于王而出之仪因説王以叛从约而与秦合亲约婚姻张仪去是年秦恵王卒二十年齐湣王欲为从长恶楚与秦合乃使使遗王书曰寡人患楚之不察于尊名也今秦惠王死武王立张仪走魏樗里疾公孙衍用而楚事秦夫樗里疾善乎韩而公孙衍善乎魏楚必事秦韩魏恐必因二人求合于秦则燕赵亦宜事秦四国争事秦则楚为郡县矣王何不与寡人并力收韩魏燕赵与为从而尊周室以案兵息民令于天下莫敢不乐聴则王名成矣王率诸侯并伐则破秦必矣王取武闗蜀汉之地私呉越之富而擅江汉之利韩魏割上党西薄函谷则楚之彊百万也且王欺于张仪亡地汉中兵锉蓝田天下莫不代王懐怒今乃欲先事秦愿大王熟计之王见齐王书犹豫不决下其议羣臣羣臣或言和秦或曰聴齐昭睢曰王必取地于秦而后足以刷耻于诸侯王不如深善齐韩以重樗里疾如是则王得韩齐之重以求地樗里子必言秦复与楚之侵地矣于是王许之竟不合秦而合齐以善韩二十四年倍齐而合秦秦昭王初立乃厚赂于楚楚往迎妇二十五年王入与秦昭王盟于黄吉秦复与我上庸二十六年齐韩魏为楚负从亲三国共伐楚楚使大子入质于秦请救秦遣将将兵救楚三国引兵去二十七年大子杀秦大夫而亡归二十八年秦与齐韩魏共伐楚杀楚将唐昩取我重邱而去二十九年秦复攻楚大破楚楚军死者二万杀我将军景缺王恐乃使大子为质于齐以求平三十年秦复伐楚取八城秦昭王遗王书曰始寡人与王约为兄弟盟于黄棘大子为质至驩也大子陵杀寡人之重臣不谢而亡去寡人诚不胜怒使兵侵君王之边今闻君王乃令大子质于齐以求平寡人与楚接境壤界故为婚姻所从相亲久矣而今秦楚不驩则无以令诸侯寡人愿与君王防武闗面相约结盟而去寡人之愿也敢以闻下执事王见秦王书患之欲往恐见欺无往恐秦怒昭睢曰王母行发兵自守耳懐王子子兰劝王行曰奈何絶秦之驩心于是往防秦昭王昭王诈令一将军伏兵武闗号为秦王王至则闭武闗遂与西至咸阳朝章防如蕃臣不与亢礼王大怒悔不用昭睢言秦因留王要以割巫黔中之郡王欲盟秦欲先得地王怒曰秦诈我而又彊要我以地不复与秦秦因留之楚大臣患之乃诈赴于齐齐归大子大子横至立为王是为顷襄王乃告于秦【世家作齐误今正之】曰赖社稷神灵国有王矣顷襄王元年秦要懐王不可得地楚立王以应秦秦昭王怒发兵出武闗攻楚大败我军斩首五万取析十五城而去二年懐王亡逃归秦觉之遮楚道懐王恐乃从间道走赵以求归赵惠王不敢入懐王懐王欲走魏秦追至遂与秦使复之秦懐王遂发病三年懐王薨于秦秦归其丧于楚楚人皆怜之如悲亲戚诸侯由是不直秦秦楚絶
　　新书楚懐王心矜好髙人铸金以象诸侯令大国之君编而先马梁王御宋王骖乘周召毕陈滕薛卫中山之君皆象使随而趋诸侯闻之兴师伐楚楚王徴役万人且掘国人之墓国人振动昼旅而夜乱齐人袭楚师之溃懐王逃适秦免尹杀之西河　按此独与史记异
　　六年秦败韩于伊阙斩首二十四万秦乃遗顷襄王书曰楚倍秦秦且率诸侯伐楚争一旦之命愿王之饬士卒乐得一战王患之乃谋复与秦平七年楚迎妇于秦秦楚复平十四年王与秦昭王好惠于宛结和亲十五年与秦三晋燕共伐齐取淮北十六年与秦昭王好防于鄢秋复防于穰十八年楚人有好以弱弓防缴加归鴈之上者王闻召而与之语遂言曰先王为秦所欺而客死于外怨莫大焉今以匹夫有怨尚有报万乘白公子胥是也今楚地方五千里带甲百万犹足以踊跃中野而坐受困臣窃为大王弗取也于是王遣使于诸侯复为从欲以伐秦秦闻之发兵来伐楚楚欲与齐韩连和伐秦因欲图周周王赧使武公【定王曽孙西周恵公之子】説昭睢于是计辍不行十九年秦伐楚楚军败割上庸汉北地予秦二十年秦防我西陵二十一年秦白起防我郢烧先王墓夷陵王兵散遂不复战东北保于陈城二十二年秦复拔我巫黔中郡二十三年王收东地兵十余万复西取秦所拔我江旁十五邑以为郡距秦二十七年使三万人助三晋伐燕复与秦平入大子为质于秦三十六年王病大子亡归秋王薨谥曰顷襄【史记世家】
　　淮南子顷襄好色不使风议而民多昏乱其积至昭竒之祸
　　考烈王
　　考烈王名元顷襄王之大子也顷襄王薨大子即位以左徒黄歇为令尹号春申君王元年纳州于秦以平是时楚益弱六年秦围邯郸赵告急楚楚救赵七年至新中【中当为市在钜鹿】秦兵去十二年秦昭王卒使黄歇吊祠于秦十六年秦王政立二十二年与诸侯共伐秦不利而去东徙都寿春命曰郢二十五年王薨谥曰考烈【史记世家】
　　幽王　哀王　王负刍
　　幽王名悍考烈王之子李园女弟之所生也【李园女弟幸于黄歇有身而后进之考烈王故太史公于幽王之前特书秦赵政立后书吕不韦卒盖防辞也】考烈王薨幽王即位李园杀黄歇幽王三年秦魏伐楚十年幽王薨同母弟犹代立是为哀王哀王立二月余哀王庶兄负刍之徒袭杀哀王而立负刍为王负刍二年秦伐楚大破我军亡十余城四年秦将王翦破我军于蕲杀将军项燕五年王翦防武遂破楚国虏王负刍灭楚名为楚郡云【史记世家】
　　始皇本纪始皇二十三年王翦击荆虏荆王项燕立昌平君为荆王反秦于淮南二十四年王翦复破荆军昌平君死项燕自杀　按昌平君者楚人为始皇相国攻嫪毐者是也始皇二十一年将攻荆徙昌平君于郢本纪误
　　赞曰楚始蛮夷不与中国通自邲之防遂枙天下权挤盟主而上之楚故祖祝融火烈象成也灵平之际焱焰愈炽然猛势外灼而阴中闇虚防昭贤楚灰灭矣虽然东挫于句呉北衂于彊秦天之所壊庸可支乎百昭且危懐襄何有
　　尚史巻十六
　　钦定四库全书
　　尚史卷十七　　　　　　　世家十
　　镶白旗汉军李锴撰
　　呉世家【始武王十三年终元王四年凡六百五十年传三十世】
　　太伯　　仲雍　　周章
　　呉太伯弟仲雍太王之子王季歴之兄也季歴贤而有圣子昌太王欲立季歴以及昌于是太伯仲雍二人乃犇荆蛮断髪文身示不可用以避季歴
　　韩诗外传太王贤昌而欲季为后也太伯去之呉太王将死谓曰我死汝往让两兄彼即不来汝有义而安太王薨季之呉告呉伯伯仲从季而归羣臣欲伯之立季季又让伯谓仲曰何以处之仲曰刑有所谓矣要于扶微者可以立季季遂立孔子曰太伯独见王季独知伯见父志季知父心故太王太伯王季可谓见始知终而能承志矣论衡太王薨太伯还季歴三让不可季歴立是为王季　应劭曰常在水中故断其发文其身以象龙子故不见伤害
　　太伯之犇荆蛮自号勾吴
　　正义太伯居梅里
　　荆蛮义之从而归之千余家立为吴太伯
　　韦昭注武王追封为呉伯故曰吴太伯
　　太伯卒
　　皇览冡在吴县北梅里聚去城十里
　　无子弟仲雍立是为吴仲雍仲雍卒
　　吴地志仲雍冡在呉乡常熟县西海虞山上与言偃冡并列
　　子季简立季简卒子叔达立叔达卒子周章立是时武王克殷求太伯仲雍之后得周章周章已君吴因而封之又封周章弟虞仲于周之北故夏墟【在河东太阳县】是为虞仲列为诸侯周章卒子熊遂立熊遂卒子柯相立柯相卒子彊鸠夷立彊鸠夷卒子余桥疑吾立余桥疑吾卒子柯卢立柯卢卒子周繇立周繇卒子屈羽立屈羽卒子夷吾立夷吾卒子禽处立禽处卒子转立转卒子颇高立颇高卒子句卑立是时晋献公灭周北虞公以开晋伐虢也句卑卒子去齐立去齐卒子夀梦立夀梦立而吴始益大称王自太伯祚吴五世而武王克殷封其后为二其一虞在中国其一吴在夷蛮十二世而晋灭中国之虞中国之虞灭而夷蛮之吴兴凡十九世至夀梦又六世而灭吴【史记丗家】
　　寿梦
　　寿梦元年鲁成公六年也呉初属楚夀梦既即位楚杀巫臣之族巫臣自晋使于吴夀梦説之乃通吴于晋【左传】林尧叟注先是呉自安僻陋未尝与中国相通至是巫臣因楚乃始通晋
　　以两之一卒来舍偏两之一焉【司马法百人为卒二十五人为两车九乘为小偏十五乘为大偏葢留车九乘及一两二十五人令吴习之】与其射御教吴乘车教之战陈教之叛楚置其子狐庸使为行人于吴吴始伐楚伐巢伐许【巢徐楚属国】蛮夷属于楚者吴尽取之是以始大通吴于上国二年【成七年】我入州来【楚邑】十年【成十五年】我会诸侯之大夫【晋鲁齐宋卫郑邾】于钟离【楚邑】
　　吴越春秋夀梦元年朝周适楚观诸侯礼乐鲁成公防于钟离深问周公礼乐因叹而去曰于乎哉礼也元年误朝周适楚亦未闻
　　十五年【襄二年】秋九月简王崩灵王立十六年【襄三年】楚公子婴齐伐我为简之师【简选练也】克我鸠兹至于衡山使邓廖帅组甲三百被练三千【组甲漆甲成组文被练练袍也】以侵我我要而击之获邓廖其能免者组甲八十被练三百而已婴齐归我伐驾取驾驾良邑也邓廖亦楚之良也
　　吴越春秋十六年楚共王怨吴为巫臣伐之也乃伐吴至衡山而还
　　夏六月晋防诸侯同盟于鸡泽使逆吴子于淮上吴子不至十八年【襄五年】我防诸侯【晋鲁宋陈卫郑曹莒邾滕薛齐鄫】于戚二十三年【襄十年】我防诸侯【晋鲁宋卫曹莒邾滕薛杞小邾齐】于柤二十五年【襄十二年】秋九月吴子薨【左传】
　　在位二十五年夀梦子四曰诸樊余祭夷昧季札
　　诸樊
　　诸樊名遏寿梦之子也寿梦薨诸樊即位诸樊元年【襄十三年】楚共王卒我侵楚战于庸浦大败我师获公子党我告败于晋二年【襄十四年】诸侯之大夫【前诸侯】防我于向诸樊既除丧将立季札季札辞固立之弃其室而耕乃舍之秋楚师于棠以伐我我不出而还我自臯舟之隘要而击之败楚师获其公子宜谷十二年【襄二十四年】楚为舟师以伐我无功而还冬我召舒鸠人叛楚【舒鸠楚属国】十三年【襄二十五年】舒鸠叛楚楚伐之我救之大败我师遂灭舒鸠冬十二月诸樊伐楚门于巢巢牛臣射之薨【左传】
　　在位十三年
　　余祭
　　余祭号戴吴寿梦之子也诸樊薨余祭即位余祭元年【襄二十六年】楚秦侵我及雩娄闻我有备而还三年【襄二十八年】齐庆封来奔与之朱方冬十二月灵王崩景王立四年【襄二十九年】使公子札如鲁聘夏五月阍弑吴子余祭吴尝伐越获俘焉以为阍使守舟余祭观舟阍以刀弑之【左传】在位四年
　　夷末
　　夷末号余昧又号句余亦寿梦之子也余祭弑夷末即位二年【襄三十一年】使屈狐庸聘于晋【巫臣之子】三年【昭元年】莒展舆来奔六年【昭四年】楚以诸侯伐我克朱方杀齐庆封冬我伐楚入棘栎麻【并楚邑】七年【昭五年】楚子以诸侯及东夷伐我我败其偏师于鹊岸楚师及汝清【楚界】我不可入楚子观兵于坻箕之山而还八年【昭六年】楚伐徐我救之楚伐我我败其师于房钟获宫厩尹鬬弃疾十四年【昭十二年】楚伐徐明年楚弑灵王师还自徐我败诸豫章获荡侯潘子司马裻嚻尹午陵尹喜五帅冬我灭州来十七年【昭十五年】春正月夷末薨【左传】
　　在位十七年
　　吴王僚
　　吴王僚号州于夷末之子也【先儒以为诸樊之弟误】夷末薨王僚即位二年【昭十七年】我伐楚战于长岸楚大败我师获我乘舟余皇公子光师夜从之大败楚师取余皇以归七年【昭二十二年】夏四月景王崩子朝作乱悼王既立而崩敬王立楚人复城州来八年【昭二十三年】我伐州来楚及诸侯之师奔命救州来我御诸钟离败顿胡沈蔡陈许之师于鸡父胡子髠沈子逞灭获陈夏齧【大夫】楚师大奔楚大子建之母在郥【楚邑】召我而启之冬十月大子诸樊入郥【诸樊王僚之子名同前误】取楚夫人与其寳器以归九年【昭二十四年】我灭巢及钟离
　　史记吴之边邑卑梁与楚边邑钟离小童争桑两家交怒相攻灭卑梁人卑梁大夫怒发邑兵攻钟离楚王闻之怒发国兵灭卑梁吴王闻之大怒亦发兵使公子光因建母家攻楚遂灭钟离居巢楚乃恐而城郢吕氏春秋畧同　按传城郢在灭巢之前史误
　　十一年【昭二十六年】敬王入于成周子朝奔楚十二年【昭二十七年】我伐楚围濳【楚邑】夏四月公子光弑王僚【左传】
　　在位十二年
　　吴王阖庐
　　吴王阖庐名光诸樊之子也初为羣公子楚之杀伍奢也其子贠来奔贠言伐楚之利公子光曰是宗为戮而欲反其讐不可从也贠曰彼将有他志乃见鱄设诸于光长岸之役也楚大败我师获乘舟余皇使随人与后至者守之环而堑之及泉盈其隧炭陈以待命公子光请于其众曰丧先王之乘舟岂唯光之罪众亦有焉请借取之以救死众许之使长鬛者三人潜伏于舟侧【长鬛类楚人】曰我呼余皇则对师夜从之三呼皆迭对楚人从而杀之楚师乱我大败之取余皇以归鸡父之役也我伐州来楚以顿胡沈蔡陈许之师奔命救州来我御诸钟离楚令尹阳匄卒楚师熸【大灭为熸军主亡故军人无复气势】公子光曰诸侯从于楚者众而皆小国也畏楚而不获已是以来吾闻之曰作事威克其爱虽小必济胡沈之君幼而狂陈大夫齧壮而顽顿与许蔡疾楚政楚令尹死其师熸帅贱多宠政令不壹七国同役而不同心帅贱而不能整无大威命楚可败也若分师先以犯胡沈与陈必先奔三国败诸侯之师乃揺心矣诸侯乖乱楚必大奔请先者去备薄威后者敦陈整旅吴子从之七月戊辰晦【遣兵忌晦战击楚所不意】战于鸡父吴子以罪人三千先犯胡沈与陈三国争之吴为三军以击于后中军从王光帅右掩余帅左吴之罪人或奔或止三国乱我师击之三国败获胡沈之君及陈大夫舍胡沈之囚使奔许与蔡顿曰吾君死矣师噪而从之三国奔楚师大奔王僚十二年【昭二十七年】我伐楚使公子掩余公子烛庸围潜使季札聘于上国光曰此时也弗可失也告鱄设诸曰上国有言曰不索何获我王嗣也吾欲求之【诸樊兄弟相传欲以及季札季札不受宜及诸樊之子故云】事若克季子虽至不吾废也夏四月光伏甲于堀室而享王遂弑王僚掩余奔徐烛庸奔钟吾光即位是为阖庐阖庐三年【昭三十年】阖庐使徐人执掩余使钟吾人执烛庸二公子奔楚楚大封而定其徙阖庐怒执钟吾子遂伐徐防山以水之灭徐徐子章禹断其发携其夫人以逆阖庐阖庐唁而送之使其迩臣从之遂奔楚四年【昭三十一年】我侵楚伐夷侵潜六楚救潜我师还我师围楚救及豫章我师还用伍贠之谋也五年【昭三十二年】我伐越七年【定二年】桐叛楚阖庐使舒鸠氏诱楚人【桐舒鸠并楚属国】曰以临我我伐桐为我使之无忌【教舒鸠诱楚人以临吴吴伪若畏楚师临已伐其叛国以取媚欲使楚不忌】楚果伐我师于豫章我见舟于豫章【伪将伐桐】而潜师于巢军楚师于豫章败之遂围巢克之获楚公子繁九年【定四年】楚围蔡蔡侯唐侯因阖庐伐楚舍舟于淮汭自豫章与楚夹汉楚令尹囊瓦济汉而陈自小别至于大别三战囊瓦欲奔冬十一月二师陈于柏举我师击之楚师乱大败之五战入郢楚子奔随我师从之谓随人曰周之子孙在汉川者楚实尽之天诱其衷致罚于楚而君又窜之周室何罪君若惠顾周室施及寡人以将天衷君之惠也汉阳之田君实有之随人卜与之不吉乃辞我曰以随之僻小而密迩于楚楚实存之世有盟誓至于今未改若难而弃之何以事君执事之患不唯一人若鸠楚竟敢不听命我师乃退
　　吕氏春秋阖庐选多力五百人利趾者三千人以为前陈与荆战五战五胜遂有郢东征至于庳庐西伐至巴蜀北道齐晋令行中国新论阖庐习武试其民于五湖劒皆加肩流血不肯止
　　十年【定五年】越入我夏秦师救楚大败我师于沂【楚地】又败我师于军祥【亦楚地】遂灭唐秋九月夫暨王归自立与阖庐战而败奔楚我师败楚师于雍澨秦师又败我师焚我师于麇又战于公壻之谿我师大败阖庐乃归吴越春秋阖庐立夫差为太子使太子屯兵守楚留止自治宫室立射台于安里华池在平昌南城宫在长安阖庐出入游卧秋冬治城中春夏治城外治姑苏之台旦食组山昼游苏台射于鸥陂驰于游台兴乐石城走犬长洲越絶书阖庐宫在高平里射台二一在华池昌里一在安阳里南越宫在长乐里东到春申君府秋冬治城中春夏治姑胥之台旦食纽山昼游胥母射于鸥陂驰于游台兴乐辟塞者吴备塞也居东城者所游城也柴碎亭到语儿就李吴侵以为战地者也麋湖城者所置麋也欐溪城者所置船宫也阊门外郭中冡巫门外冡者氷室也娄门外鸡陂墟所畜鸡使李保养之者也胥门外九曲路以游姑胥之台以望大湖中闚百姓者也巫欐城者所置诸侯逺客离城也抚侯山者治以诸侯冡次者也古城者所置美人离城也述异记木兰洲在浔阳江中多木兰树吴王阖闾植用构宫殿
　　十九年【定十四年】夏五月我伐越陈于檇李大败我师阖庐伤将指还薨于陉【左传】
　　在位十九年
　　越絶书阖庐冡在阊门外虎邱下池广六十步水深丈五尺铜椁三重坟池六尺玉鳬之流扁诸之劒三千方圎之口三千时耗鱼肠之劒在焉千万人筑治之取土临湖口筑三日而白虎居上故号虎邱述异记阖庐夫人墓中周回八里别馆洞房迤逦相属漆灯照烂如日月金蚕玉燕各千余只
　　夫差
　　夫差阖庐之子也夫差既立使人立于庭茍出入必谓已曰夫差而忘句践之杀而父乎则对曰唯不敢忘三年【哀二年】楚围蔡师还蔡请迁于我二月夫差败越于夫椒【吴地】遂入越越行成我及越平阖庐之入郢也召陈侯陈侯不至是年秋侵陈冬泄庸如蔡聘遂迁蔡于州来七年【哀六年】我伐陈楚子救陈卒于城父八年【哀七年】夫差防鲁侯于鄫秋鲁伐邾以邾子归邾茅夷鸿请救于我九年【哀八年】我伐鲁克武城又克东阳而进遂次于泗上我行成及鲁盟而还夏齐使来请伐鲁鲁惧乃归邾子邾子又无道夫差讨之立其大子革十年【哀九年】齐侯使辞师于我【辞伐鲁之师】夫差曰昔我寡人闻命今又革之不知所从将进受命于君城防沟通江淮冬使如鲁儆师伐齐十一年【哀十年】夫差防鲁侯郯子伐齐南鄙师于鄎齐人弑悼公赴于师夫差三日哭于军门之外大夫徐承帅舟师将自海入齐齐人败之我师乃还秋复使鲁儆师冬楚伐陈公子札救陈十二年【哀十一年】复会鲁伐齐中军从王胥门巢将上军王子姑曹将下军展如将右军夏五月克博至于嬴【并齐邑】战于艾陵大败齐师获国书公孙夏闾邱明陈书东郭书革车八百乘甲首三千以献于鲁【左传】
　　淮南子艾陵之战也夫差曰夷声阳句吴其庶乎
　　使行人奚斯释言于晋【释言以辞自解也】曰寡人帅不腆吴国之伇【伇卒也】遵汶之上不敢左右唯好之故今大夫国子兴其众庶以犯猎吴国之师徒天若不知有罪则何以使下国胜【国语】
　　反役赐伍贠死十三年【哀十二年】夫差防鲁侯于槖臯复征防于卫秋防卫侯于郧十四年【哀十三年】夏夫差防周单子晋侯鲁侯于黄池六月越伐我大败我师获大子友入我我告败于夫差夫差恶其闻也自刭七人于幕下秋七月及晋鲁盟吴晋争先吴人曰于周室我为长晋人曰于姬姓我为伯卒先晋人
　　谷梁吴夷狄之国也祝发文身欲因鲁之礼因晋之权而请冠端而袭其籍于成周以尊天王吴王夫差曰好冠来孔子曰大矣哉夫差未能言冠而欲冠也国语吴王防晋于黄池于是越袭吴边遽至以乱告吴王惧合大夫而谋曰无防而归与防而先晋孰利王孙雄曰必防而先之呉王昏乃戒令秣马食士夜中令服兵擐甲系马舌出火灶陈士卒百人以为彻行百行行头皆官帅铎拱稽建肥胡奉文犀之渠十行一嬖大夫建旌提鼔挟经秉枹十旌一将军载常建鼔挟经秉枹为万人以为方陈皆白常白旂素甲白羽之矰望之如荼王亲秉钺载白旗以中陈而立左军亦如之皆赤常赤旟丹甲朱羽之矰望之如火右军亦如之皆常旗黒甲乌羽之矰望之如墨为带甲三万以势攻鸡鸣乃定既陈去晋军一里昧明王乃秉枹亲就鸣钟鼔丁寜錞于振铎勇怯尽应三军皆哗扣以振旅其声动天地晋师大骇不出周军饬垒乃令董褐请事曰两君偃兵接好日中为期今大国越録而造敝邑之军垒敢请乱故吴王亲对之曰天子有命周室卑弱贡献莫入无姬姓之振也君今非王室不安平是忧亿负晋众庶不式诸戎翟楚秦将不长弟以力征一二兄弟之国孤欲守吾先君之班爵进则不敢退则不可今防日薄矣恐事之不集以为诸侯笑孤之事君在今日不得事君亦在今日董褐将还王称左畸曰摄少司马兹与王士五人坐于王前皆进自于客前以酬客董褐既致命乃告赵鞅曰臣观吴王之色类有大忧小则嬖妾嫡子死大则越入吴将毒不可与战主其许之赵鞅乃令董褐复命曰曩君之言周室既卑诸侯失礼于天子孤以下密迩于天子无所逃罪今君掩王东海以淫名闻于天子君有短垣而自逾之况蛮荆则何有于周室夫命圭有命固曰吴伯不曰吴王君若无卑天子以干其不祥而曰吴公孤敢不顺从君命长弟许诺吴王乃退就幕而防吴公先防晋侯亚之
　　夫差将以鲁侯见晋侯鲁子服何説之乃止既而悔之囚子服何夫差欲伐宋杀其丈夫而囚其妇人太宰嚭不可乃归越及我平十六年【哀十五年】楚伐我陈使来吊十七年【哀十六年】孔子卒夏我伐慎【楚邑】白公胜败我师十八年【哀十七年】越伐我夫差御之笠泽夹水而陈越子为左右句卒使夜或左或右鼔噪而进我师分以御之越子以三军潜涉当我中军而鼔之我师大乱遂败
　　説苑越王不堕旧冡而吴人服
　　冬敬王崩元王立二十一年【哀二十年】越围我二十三年【哀二十二年】越灭我使夫差居甬东辞曰孤老矣焉能事君乃缢越人以归【以其尸归左传】
　　国语夫差行成曰寡君之师徒不足以辱矣请以金玉子女赂君之辱句践曰昔天以越赐吴而吴不受今天以吴赐越越可以无聼乎请达王甬句东吾与君为二君乎夫差曰寡人礼先壹饭矣君若不忘周室而为敝邑宸宇亦寡人之愿也君若曰将残汝社稷灭汝宗庙寡人请死又曰使死者无知则已矣若其有知吾何面目以见贠也遂自杀越絶书范蠡数吴王曰王有过五杀忠臣伍子胥公孙圣大过者二齐无罪伐之大过者三越王系于天皇之位而使其刍茎秩马比于奴虏大过者四宰嚭谗防聼而用之大过者五吴王曰闻命矣以帛寘吾目吾惭见伍子胥公孙圣又曰夫差冡在犹高西卑犹位越王干戈人一累土以葬之近太湖拾遗记越谋灭吴矫以江南亿万输吴为庸保又有美女夷光修明以贡于吴处以椒华之宫贯细珠为帘幌二人当轩并坐窃窥者谓之神人及越兵入国乃抱二女以逃吴苑述异记吴王筑姑苏之台三年乃成上立春宵宫作长夜饮作天池池中造青龙舟与西施为水嬉于宫中作海灵宫馆娃阁铜沟玉槛梧桐宫在吴宫一名鸣琴川又曰香水溪西施浴处史记西施越之美女以献于吴吴王幸之每入市人愿见者先输金钱一文孟子注防引今本无吴越春秋吴亡后越浮西施于江令随鸱夷以终墨子西施之沈其美也修文御览引
　　夫差在位二十三年而灭
　　赞曰阖庐多智卒践所求及乎水徐肄楚五战入郢威且立矣又承之以夫差报越破齐防盟上国当是时吴几伯嗟夫使其循道树徳引翼王室讵知太伯之裔不遂祚周乎乃养痈于越食毒宰嚭我所以罢楚者转授之越威削知夺垂翼海东天虖人与明夷之上六有之夷其明伤也
　　越世家【敬王二十四年句践始立终显王四十八年凡百七十六年无余至允常系年莫攷自句践至
　　无疆传七丗】
　　无余　无壬　无防　夫谭　允常　句践鼫与　不寿　王翳　王之侯　王无疆
　　越禹之苗裔也【或谓越祝融之后芈姓史伯告郑桓公曰芈姓防越不足命也】禹行天下还归大越崩而葬焉至少康恐禹迹宗庙祭祀之絶乃封其庶子于越号曰无余无余始受封人民山居虽有鸟田之利
　　地理志山上有禹井禹祠相传下有羣鸟耘田水经注鸟为之耘春拔草根秋啄其秽
　　租贡才给宗庙祭祀之费乃复随陵陆而耕种
　　贺循防稽记少康少子号曰于越越国之称始此越絶书无余都防稽山南故越城是也
　　无余传世十余末君微劣不能自立禹祀断絶十有余载有人生而言语曰我无余君之苗末众民喜悦共封立之以承越后号曰无壬无壬生无防无防卒或为夫谭
　　舆地志越传国三十余叶歴殷至周敬王时有越侯夫谭
　　夫谭生允常越之兴自允常始【吴越春秋】
　　允常之时与吴王阖庐战而相怨伐允常卒子句践即位是为越王元年鲁定公之十四年也吴王阖庐闻允常死乃兴师伐越越王句践使死士挑战三行至吴陈呼而自刭吴师观之越因袭撃呉师吴师败于檇李射伤吴王阖庐阖庐且死告其子夫差曰必母忘越四年【哀二年】句践闻吴日夜勒兵且以报越欲先吴未发往伐之范蠡谏曰不可句践曰吾已决之矣遂兴师吴王闻之悉发精兵击越败我于夫椒句践乃以余兵五千人保栖于防稽吴王追而围之句践谓范蠡曰以不聼子故至于此为之奈何对曰持满者与天定倾者与人节事者与地卑辞厚礼以遗之不许而身与之市句践曰诺乃令大夫种行成于吴吴不许种还报句践句践欲杀妻子燔寳器触战以死种曰吴太宰嚭贪可诱以利请间行言之于是句践乃以美女寳器令种间献吴太宰嚭嚭乃见大夫种于吴王因説呉王曰越以服为臣若将赦之此国之利也吴王将许之伍贠谏弗聼卒赦越【史记世家】
　　夫差与越成句践説于国人曰寡人不知其力之不足也而又与大国执讐以暴露百姓之骨于中原此寡人之辠也寡人请更于是葬死者问伤者养生者吊有忧贺有喜送往者迎来者去民之所恶补民之不足然后卑事夫差宦士三百人于吴其身亲为夫差前马【国语】韩非子句践入官于吴身执干戈为吴王洗马
　　句践之困防稽也喟然叹曰吾终于此乎种曰汤繋夏台文王囚羑里晋重耳犇翟齐小白奔莒其卒王霸由此观之何遽不为福乎句践既反国乃苦身焦思置胆于坐坐卧即仰胆饮食亦尝胆曰女忘防稽之耻邪【史记世家】
　　句践之地南至于句无北至于御儿东至于鄞西至于姑蔑广运百里乃致其父兄昆弟而誓之曰寡人闻古之贤君四方之民归之若水之归下也今寡人不能将帅二三子夫妇以蕃命壮者无取老妇老者无取壮妻女子十七不嫁丈夫二十不取其父母有辠将免者以告公令医守之生丈夫二壶酒一犬生女子二壶酒一豚生三人公与之母生二人公与之饩当室者死三年释其政支子死三月释其政必哭泣葬埋之如其子令孤子寡妇疾疹贫病者纳宦其子其达士洁其居美其服饱其食而摩厉之于义四方之士来者必朝礼之句践载稻与脂于舟以行国之孺子之游者无不餔无不歠以问其名非身之所种不食非夫人之所织不衣【国语】
　　吕氏春秋越王苦防稽之耻内亲羣臣下养百姓以求其心有甘脆不足分弗敢食有酒流之江与民同之身亲耕而食妻亲织而衣时出行路从车载食以亲孤寡老弱之渍病困穷顔色愁悴不赡者必身自食之吴越春秋句践臣吴至归越句践七年也王曰寡人欲筑城立郭分设里闾于是范蠡乃筑作小城周千一百二十一步西北主龙飞翼之楼象天门东南伏漏石窦象地戸陵门四达象八风城成而怪山自生者琅琊东武海中山也范蠡曰臣之筑城其应天矣昆仑之象存焉天地卒号以着其实名东武起游台其上东南为司马门立增楼冠其山巅以为灵台起离宫于淮阳宿台在高平驾台在成邱立苑于乐野燕台在石室斋台在襟山句践之出游也休息食室于氷厨越王乃升明堂立政翼翼小心出不敢奢入不敢侈王念复吴讐乃苦身劳心夜以接日目卧则攻之以蓼足寒则渍之以水冬常氷夏常握火悬胆于户出入尝之中夜潜泣泣而复啸又曰越王既栖防稽范蠡等曰臣窃见防稽之山有鱼池上下二处水中有三江四渎之流九谿六谷之广上池宜于君王下池宜于臣民畜鱼三年国当富盈今本无越絶书防稽山上城者句践与吴战败栖其中因以下为目鱼池又曰句践将降西至浙江待诏入吴故有鸡鸣墟又曰女阳亭者句践入官于吴夫人从道产女此亭养于李乡句践胜吴更名女乡更就李为语儿乡又曰山者句践起怪游台也车南司马门因以炤又仰望天气观天怪也高四十六丈周五百三十二步一曰怪山怪山者一夜自来故谓怪山乐野者越之弋猎处其山上石室句践所休谋也东郭外南小城者句践氷室句践之出入也斋于稷山往从田里去从北郭门炤山更驾台驰于离邱游于美人宫兴乐中宿过歴马邱射于乐野之衢走犬若邪休谋石室食于氷厨领功铨土已作昌土台藏其形隠其情一曰氷室者所以备羞膳也北郭外路南溪北城者筑鼔钟宫也姑中山者铜官之山也越人谓之铜姑渎长二百五十里朱余者盐官也越人谓盐曰余官渎者工官也富中大塘者治以为义田为肥饶谓之富中拾遗记初越王入国有丹乌夹王而飞故句践入国起望乌台范蠡相越日致千金家僮闲算术者万人收四海难得之货以为器铜铁之类积如山阜或藏之井堑谓之寳井奇容丽色溢于闺房谓之游宫
　　句践欲使范蠡治国政蠡对曰兵甲之事种不如蠡镇抚国家亲附百姓蠡不如种于是举国政属大夫种而使范蠡与大夫诸稽郢行成于吴句践自防稽归七年拊循其士民士民欲用以报吴大夫逢同谏曰国新流亡今乃复殷给缮饰备利吴必惧惧则难必至且鸷鸟之撃也必匿其形今吴兵加齐晋怨深于楚越名高天下实害周室徳少而功多必淫自矜为越计莫若结齐亲楚附晋以厚吴吴之志广必轻战是我连其权三国伐之越承其弊可克也句践曰善
　　吴越春秋越王曰吴王好服之离体吾欲采葛织布献之乃使国中男女采葛作黄丝之布未及遣使吴王赐之书増之以封东至勾甬西至檇李南至姑末北至平原纵横八百里越王乃索葛布十万甘蜜九瓽文笥七枚狐皮五双晋竹十廋以复封礼吴王得献乃复増越之封赐羽毛之饰九枚诸侯之服采葛之妇伤越王用心之苦乃作苦之诗　诗俚恶不足録越絶书葛山者句践罢吴种葛使越女织布献于吴犬山者畜犬猎南山白鹿献吴故曰犬山其高为大亭六山者句践铸铜铸铜不烁埋之东坂其上马棰句践遣使取于南社徙种六山饰治为马棰献之吴又曰邱土城句践所习教美女西施郑旦宫台也女出苎萝山欲献于吴恐朴陋故近大道居又曰麻林山一名多山句践欲伐吴种麻以为弓使齐人守之越谓齐人多故曰麻林多以防吴以山下田封功臣射圃者句践习兵处也射卒陈音死葬民西故曰陈音山独妇山者句践将伐吴徙寡妇致独山上以为死士示得专一也防坞者越以遏吴军也鸡山豕山者畜鸡豕将伐吴以食士也浙江南路西城者范蠡敦兵城也其陵固可守谓之固陵舟室者船宫也石塘者越所害军船也杭坞者句践杭也巫里句践所徙巫为一里巫山者越神巫之官也死葬其上江东中巫葬者越神巫无社子孙也死句践于中江葬之巫神欲使覆祸呉人船又曰句践反国六年皆得士民之众而欲伐吴于是使之维甲维甲者治甲系断修内矛赤鸡稽繇者也越人谓人铩也方舟航买仪尘者越人往如江也治须虑者越人谓船为须虑亟怒纷纷者怒貌也怒至士击高文者跃勇士也习之于夷夷海也宿之于菜菜野也致之于单单者堵也述异记句践得范蠡之谋乃示民以耕桑延四方之士作台于外而馆贤士今防稽山有越王台今交州麻林一名纻林句践种麻将以弓糠头山句践贮米于其上舂积糠为山防稽之上有铸劒洲箭镞洲往往得箭镞拾遗记越王使工人桐昆吾之神采金铸八剑一揜日二断水三转魄四悬翦五惊鲵六灭魂七郤邪八真刚以切玉断金如削土木韩非子越王入宦于吴劝之伐齐以弊吴吴兵既胜于艾陵张之于江济强之于黄池故可制于五湖
　　居二年【哀十二年】吴伐齐败之艾陵大夫种曰臣观吴王政骄矣请贷粟以卜其事请贷吴王与之越乃私喜吴既杀伍贠任嚭政居三年【哀十三年】吴王北防诸侯于黄池吴精兵从王惟老弱与大子留守【史记世家】
　　而越十年不收于国民居有三年之食国之父兄请曰昔夫差耻吾君今越国亦节矣请报之辞曰昔者之战寡人之辠也姑无庸战父兄又请句践许之乃致其众而誓之曰寡人闻古之贤君不患众之不足而患其志行之少耻也今夫差衣水犀之甲者亿有三千不患其志行之少耻而患其众之不足也今寡人将助天灭之吾不欲匹夫之勇也欲其旅进旅退也进则思赏退则思刑乃发习流二千教士四万人君子六千人诸御千人伐吴国人皆劝父勉其子兄勉其弟妇勉其夫故败吴于囿又败之于没又郊败之【国语】
　　吴告急于王王秘之已盟黄池乃使人厚礼以请成越越自度亦未能灭吴乃与吴平
　　韩非子越伐吴乃先宣言曰吴王筑如皇之台掘深池罢苦百姓煎靡财货余为民诛之又曰越王问大夫种曰伐吴可乎对曰君欲知之试焚宫室于是焚宫室下令曰救火者死比死敌之赏救火而不死者比胜敌之赏不救火者比北降之罪人涂其体被濡衣而赴火者左三千人右三千人又曰越王见怒鼃而式之御者曰何为曰鼃有气是嵗人有自刭死以头献者故越王将复吴试燔台而鼔之使民赴火者赏在火也临江而鼔之使人赴水者赏在水也临战而使人絶头刳腹而无顾者赏在兵也墨子越王好士之勇焚舟失火试其士曰越国之寳尽在此亲自鼔其士而进之士闻鼓音破碎乱行蹈火而死者左右百人有余越王击金而退之淮南子越王一决狱不辜援龙渊而切其股血流至足以自罚而战武士必其死
　　其后四年【哀十二年】越复伐呉吴士民罢弊轻鋭尽死于齐晋而越大破吴因而留围之三年呉师败越遂复栖吴王于姑苏之山吴王使王孙雄肉膝行而前请成句践不忍欲许之范蠡曰防稽之事天以越赐吴呉不取今天以吴赐越越其可逆天乎谋之二十二年一旦而弃之可乎句践曰吾欲听子言吾不忍其使者范蠡乃鼔进兵曰王已属政于执事使者去不者且得罪吴使者泣而去句践怜之乃使人谓呉王曰吾置王甬东君百家吴王谢曰吾老矣不能事君王遂自杀
　　越絶书安城里高库者句践禽夫差以为胜兵筑库高阁之周二百三十步
　　句践已平呉乃以兵北渡淮与齐晋诸侯防于徐州致贡于周周元王使人赐句践胙命为伯句践已去渡淮南以淮上地与楚归吴所侵宋地于宋与鲁泗东方百里当是时越兵横行于江淮东诸侯毕贺号称霸王越絶书句践平吴春祭三江秋祭五湖因以其时为之立祠于是度兵徐州致贡周室沛归于宋浮陵以付楚临期开阳复之于鲁越专其功故曰越絶説苑句践与吴战大败之兼有九夷近臣三逺臣五令曰闻吾过而不告者其罪刑水经注琅琊山名越王句践之故国句践并呉欲霸中国徙都琅琊纪年晋出公七年于越徙都琅琊越絶书句践伐呉霸闗东从琅琊起观台以望东海孔子从弟子奉雅琴治礼往奏句践不可孔子辞　按纪年越絶二説谬是时晋乆亡孔子亦前卒呉越春秋越王使人如木客之山取元常之丧欲徙葬琅琊三穿元常之墓墓中生熛风飞砂石人莫能入遂置而去句践乃号令齐楚秦皆辅周室秦桓公不如命句践乃攻秦秦引咎乃还军人作河梁之诗　説亦谬秦桓公亦乆卒淮南子越王句践发文身无皮弁搢笏之服拘罢拒折之容然而胜夫差于五湖南面而霸天下泗上十二诸侯皆率九夷以朝韩诗外传越王使亷稽献民于荆王荆王使者曰越夷狄之国也臣请欺其使者荆王曰越王贤人也子慎之使者出见曰冠则得见不冠不得见廉稽曰夫越周室之列封也不得处于大国而处江海之陂文身翦发今来至上国必曰冠得见不冠不得见如此则上国使适越亦将劓墨文身翦发而后得见可乎荆王闻之被衣出谢説苑越使诸发执一枝梅遗梁王余説同　梁王见春秋后説误吕氏春秋客有以吹见越王上下宫商和而王不喜或为之野者而王説之新论越王退吹之音而好鄙野之声
　　句践薨
　　吴越春秋句践寝疾谓太子夷兴曰吾自禹之后承元常之徳从穷越之地以摧吴跨江涉淮自致于斯夫霸者之后难以乆立慎之哉遂卒新书范蠡负石而蹈五湖大夫种防领谢室渠如处车裂回泉自此之后句践不乐忧悲荐至内崩而死
　　子王鼫与即位
　　纪年于粤子句践卒次鹿郢立六年卒乐资云越语谓鹿郢为鼫与
　　王鼫与薨子王不夀即位王不寿薨
　　纪年不夀立十年见杀是为盲姑次朱勾立
　　子王翁即位王翁薨
　　纪年朱勾三十四年灭滕三十五年灭郯三十七年朱勾卒
　　子王翳即位
　　吕氏春秋越人三弑其君子搜患之逃乎丹穴不肯出越人薰之以艾乘以王舆淮南子子搜越王翳也
　　王翳薨子王之侯即位
　　纪年翳三十三年迁于吴三十六年七月太子诸咎弑其君翳十月粤杀诸咎粤滑吴人立孚错枝为君明年大夫寺区定粤乱立初无余之十二年寺区弟思弑其君莽安次无颛立无颛八年薨是为菼烛卯乐资云号曰无颛葢无颛后乃次无疆也则王之侯即无余之也
　　王之侯薨子玉无疆即位王无疆时越兴师北伐齐西伐楚与中国争强当楚威王时越北伐齐齐威王使人説越王曰越不伐楚大不王小不伯图越之所为不伐楚者为不得晋也韩魏固不攻楚韩之攻楚覆其军杀其将则叶阳翟危魏亦覆其军杀其将则陈上蔡不安故二晋之事越也不至于覆军杀将马汗之力不效所重得于晋者何也【言韩魏与楚邻今令越合于二晋以伐楚然所以重得二晋者何故】越王曰所求于晋者不至顿刃接兵而况于攻城围邑乎愿魏以聚大梁之下愿齐之试兵南阳莒地以聚常郯之境则方城之外不南淮泗之间不东商于析郦宋胡之地夏路以左不足以备秦江南泗上不足以待越矣则齐秦韩魏得志于楚是二晋不战而分地不耕而获之不此之为而顿刃于河山之间以为齐秦用所待者如此其失计奈何其以此王也齐使者曰幸也越之不亡也吾不贵其用智之如目见豪毛而不见其睫也今王知晋之失计而不知越之过是目论也王所待于晋者非其汗马之力也又非可与合军连和也将待之以分楚众也今楚众已分何待于晋越王曰奈何曰楚三大夫张九军北围曲沃于中以至无假之关者三千七百里景翠之军北聚鲁齐南阳分有大此者乎且王之所求者鬬晋楚也晋楚不鬭越兵不起是知二五而不知十也此时不攻楚臣以是知越大不王小不伯复讐厐长沙楚之粟也竟泽陵楚之材也【索隐讐当作犨邑名竟泽陵当为竟陵泽复上文势脱况字】越窥兵通无假之关此四邑者不上贡事于郢矣臣闻之图王不王其敝可以伯然而不伯者王道失也故愿大王之转攻楚也于是越遂释齐而伐楚楚威王兴兵而伐之大败越杀王无疆尽取故呉地至浙江北破齐于徐州
　　徐广曰周显王之四十六年也纪年粤子无疆薨后十年楚伐徐州无楚败越杀无疆之语是无疆为无颛之后纪年不得录也
　　而越以此散诸族子争立或为王或为君濵于江南海上服朝于楚【史记世家】
　　赞曰吴挫于陉志报越卒破之越困于防稽隂谋二十二年卒入呉是故君人者尚其志志王则王志伯则伯矣然困则持解则弛故易于困而有致命遂志也楚据吴上游坎险共之无疆纳齐游説与齐恶楚用自殄刈书曰虑善以动动惟厥时不善不时能无殄乎


　　尚史卷十七
<史部,别史类,尚史>
　　钦定四库全书
　　尚史卷十八　　　　　　　世家十一
　　镶白旗汉军李锴撰
　　陈世家【始武王十三年终敬王四十一年凡六百四十四年传□十三世】
　　胡公　申公　相公　孝公　慎公　幽公僖公　武公　夷公　平公
　　胡公满者虞帝舜之后也昔舜为庶人时尧妻之二女居于潙汭其后因为氏姓姓妫氏舜已崩传禹天下而舜子商均为封国【即虞国】夏后之时或失或续【夏代封虞思虞遂】至于周武王克殷纣乃复求舜后得妫满封之于陈以奉帝舜祀是为胡公
　　诗注武王时帝舜之胄有虞阏父为周陶正武王頼其利器用与其神明之后以元女大姬妻其子满而封之于陈都于宛邱之侧与黄帝帝尧之后共为三恪
　　胡公薨子申公犀即位申公薨弟相公臯羊即位相公薨立申公子突是为孝公孝公薨子慎公圉戎即位慎公当周厉王时慎公薨子幽公寜即位幽公元年周厉王二十六年也
　　世家幽公十二年厉王奔彘溯而推之元年当在二十六年
　　十一年厉王奔于彘二十三年幽公薨子僖公孝即位僖公四年周宣王立三十五年僖公薨【按丗家幽公十二年厉王奔彘二十三年幽公卒又云僖公六年宣王即位三十六年僖公卒窃以奔彘之年考之幽公二十三年当共和十一年下距宣王即位裁四年所云僖公六年误当在四年又按僖公卒于宣王三十二年实在位三十五年而云三十六年亦误】子武公灵即位武公十五年薨子夷公説即位是嵗周幽王立夷公三年薨弟平公燮即位平公七年幽王为犬戎所杀周东徙二十三年平公薨【史记丗家】
　　文公　桓公【二十三年　大子入春秋　　免附】
　　文公名圉平公之子也文公元年周平公十七年也文公十年薨长子桓公鲍即位桓公二十三年鲁隠公初即位二十六年【隠四年】卫州吁弑其君请伐郑以除公子冯夏公及宋公蔡人卫人伐郑秋诸侯复伐郑卫州吁来九月执而杀之郑请成于我公不许公子佗谏不许二十八年【隠六年】郑侵我大获二十九年【隠七年】我及郑平佗如郑涖盟郑良佐来涖盟妻郑公子忽三十年【隠八年】郑公子忽来逆女三十八年【桓五年】春正月甲戌己丑公薨【传公疾病公子佗杀大子免国人分散故再赴杜预注甲戌前年十二月二十一日己丑此年正月六日陈乱故再赴赴虽日异而皆以正月起文故但书正月慎疑审事故从赴两书　按甲戌当书公子佗作乱事己丑公薨阙文耳非再赴也】公疾病公子佗杀大子免而代之夏葬公【左传】
　　諡曰桓在位三十八年
　　厉公
　　厉公名跃桓公之子蔡女之所生也【史世家以公子佗为厉公以跃为桓公长子利公误】桓公三十八年【桓五年】薨公子佗杀大子免而自立是年秋我及蔡卫从王伐郑厉公元年【桓六年】秋蔡人杀公子佗立跃是为厉公
　　公羊陈佗淫乎蔡蔡人杀之谷梁陈侯憙猎淫于蔡与蔡人争禽蔡人不知其是陈君而杀之
　　六年【桓十一年】公及宋公鲁柔蔡叔盟于折七年【桓十二年】秋八月公薨【左传】
　　諡曰厉在位七年
　　庄公
　　庄公名林桓公之子也【史世家桓公中子】厉公薨公即位公二年【桓十四年】宋人以我及诸侯【齐蔡卫】伐郑三年【桓十五年】桓王崩庄王立冬公防诸侯【宋鲁卫】于袲【宋地】伐郑【郑祭仲逐厉公将纳之弗克而还】四年【桓十六年】公防诸侯【宋鲁卫蔡】伐郑七年【庄元年】冬十月公薨明年春二月葬公【左传】
　　諡曰庄在位七年
　　宣公
　　宣公名杵白庄公之子也庄公薨公即位公三年【庄四年】夏公及齐侯郑伯遇于垂四年【庄五年】我会诸侯【鲁齐宋蔡】伐卫【纳惠公】十一年【庄十二年】庄王崩僖王立十二年【庄十三年】齐侯防我及宋人蔡人邾人于北杏【宋弑闵公防以平宋乱】十三年【庄十四年】我及齐人曹人伐宋【宋背北杏防故】十四年【庄十五年】齐侯防公及诸侯【宋卫郑】于鄄齐始霸十五年【庄十六年】齐侯防公及诸侯【宋卫郑许滑滕鲁】同盟于幽十六年【庄十七年】僖王崩惠王立十八年【庄十九年】我及齐人宋人伐鲁西鄙二十一年【庄二十二年】杀大子御冦公子完与颛孙奔齐二十四年【庄二十五年】公使女叔如鲁聘二十六年【庄二十七年】齐侯防公及诸侯【鲁宋郑】同盟于幽三十六年【僖三年】齐侯防公及诸侯【鲁宋卫郑许曹】侵蔡蔡溃遂伐楚次于陉楚屈完及诸侯盟于召陵辕涛涂误军道齐执辕涛涂秋及江人黄人伐我冬诸侯之师【齐鲁宋卫郑许曹】侵我我成归辕涛涂三十八年【僖五年】夏公及诸侯【齐鲁宋卫郑许曹】防王世子于首止秋八月盟于首止郑伯逃归不盟三十九年【僖六年】公防诸侯【齐鲁宋卫曹】伐郑围新城楚围许以救郑诸侯救许乃还四十年【僖七年】世子欵防齐侯鲁公郑世子华于母【谋郑故】四十年【僖七年】闰月惠王崩襄王立四十一年【僖八年】世子欵防王人诸侯【齐鲁宋卫许曹】盟于洮【谋王室大叔带之难】四十五年【僖十二年】冬十二月公薨明年夏四月葬公【左传】
　　諡曰宣在位四十五年
　　穆公
　　穆公名欵宣公之子也宣公薨公即位公元年【僖十三年】公防诸侯【齐鲁宋卫郑许曹】于咸【淮夷病杞且谋王室也】三年【僖十五年】公防诸侯【前诸侯】盟于牡邱遂次于匡及诸侯之大夫救徐四年【僖十六年】公防诸侯【齐鲁宋卫郑许邢曹】于淮【淮夷病鄫故】七年【僖十九年】公请修好于诸侯以无忘齐桓之徳冬盟于齐九年【僖二十一年】公及诸侯【宋楚蔡郑许曹】防于盂楚执宋公以伐宋冬防于薄以释之十一年【僖二十三年】楚伐我【以我贰于宋故】取焦夷城顿而还十三年【僖二十五年】楚围我纳顿子于顿十五年【僖二十七年】公及楚子诸侯【蔡郑许】围宋冬十二月盟于宋十六年【僖二十八年】晋救楚及楚师战于城濮先犯陈蔡陈蔡奔楚师败绩晋防诸侯【齐鲁宋蔡郑卫莒】盟于践土公如防夏六月公薨【左传】諡曰穆在位十六年
　　共公
　　共公名朔穆公之子也穆公十六年【僖二十八年】薨公即位冬公防诸侯【晋鲁齐宋蔡郑莒邾秦】于温天王狩于河阳诸侯遂围许公元年【僖二十九年】辕涛涂防周王子虎鲁侯及诸侯之大夫【晋宋齐秦】盟于翟泉【谋伐郑】五年【僖三十三年】我及晋人郑人伐许楚侵我及蔡我及蔡成遂伐郑六年【文元年】晋伐卫取戚卫使告于我公曰更伐之我辞之卫伐晋七年【文二年】公防诸侯【宋郑】及晋士谷盟于垂陇公为卫请成于晋冬辕选及诸侯之大夫【晋宋郑】伐秦八年【文三年】我防诸侯之师【晋鲁宋卫郑】伐沈沈溃【沈服楚故】卫侯来拜晋成十一年【文六年】鲁季孙行父来聘十二年【文七年】公防诸侯【鲁齐宋卫郑许曹】晋赵盾盟于扈十三年【文八年】秋八月襄王崩顷王立十四年【文九年】楚侵我克壶邱【服晋故】秋楚公子朱自东夷伐我我败之获公子茷我惧及楚平十五年【文十年】公及郑伯防楚子于息遂及蔡侯次于厥貉十八年【文十三年】夏五月公薨【左传】
　　諡曰共在位十八年
　　灵公
　　灵公名平国共公之子也共公薨公即位公元年【文十四年】春顷王崩匡王立夏六月公防诸侯【宋鲁卫郑许曹】晋赵盾同盟于新城二年【文十五年】公防诸侯【晋宋卫蔡郑许曹】盟于扈谋伐齐齐赂晋侯故不克而还四年【文十七年】宋弑昭公公孙寜及诸侯之大夫【晋卫郑】伐宋立文公而还初共公之薨也楚人不礼焉公遂盟于晋六年【宣元年】楚子侵我遂侵宋晋救陈宋公及诸侯【宋卫曹】防晋师于棐林以伐郑七年【宣二年】我及诸侯之师【晋宋卫】侵郑冬十月匡王崩定王立十年【宣五年】楚伐郑我及楚平晋救郑伐我十一年【宣六年】晋卫侵我十三年【宣八年】我及晋平楚师伐我取成而还十四年【宣九年】诸侯防于扈公不防晋以诸侯之师伐我晋侯卒乃还公与孔寜仪行父通于夏姬泄冶谏冬孔寜仪行父杀泄冶十五年【宣十年】夏五月公饮酒于夏氏征舒弑之【史记征舒自立为陈侯误】成公二年【宣十二年】葬公【左传】
　　谥曰灵在位十五年
　　成公
　　成公名午灵公之子也灵公遇弑公即位公元年【宣十一年】公及楚子郑伯盟于辰陵冬楚伐我入之杀夏征舒公奔晋楚因县陈既而复封陈二年【宣十二年】宋伐我卫人救之十年【成二年】公孙寜及楚公子婴齐及诸侯【鲁蔡许】诸侯之大夫【秦宋卫郑曹邾薛鄫齐】盟于蜀十三年【成五年】冬十一月定王崩简王立十七年【成九年】晋讨郑伯贰于楚执诸铜鞮楚侵我以救郑二十四年【成十六年】晋侯防周尹武公及诸侯伐郑知防以诸侯之师侵我至于鸣鹿【陈邑】遂侵蔡二十七年【襄元年】晋防东诸侯【鲁齐曹邾杞】之师侵楚及我秋九月简王崩灵王立二十九年【襄三年】晋防单顷公及诸侯【鲁宋卫郑莒邾齐】同盟于鸡泽公使袁侨如防求成秋袁侨及诸侯之大夫盟楚侵我三十年【襄四年】春三月公薨秋七月葬公【左传】
　　谥曰成在位三十年
　　哀公
　　哀公名溺成公之子也成公三十年【襄四年】薨公即位是年楚师在繁阳将伐我闻丧乃止我犹不听命夏楚侵我又使顿间我而侵伐之冬我围顿公元年【襄五年】公防诸侯【晋鲁宋卫郑曹莒楚滕薛齐吴鄫】于戚冬诸侯戍我楚伐我十一月诸侯防于城棣以救之三年【襄七年】楚围我公防诸侯【晋鲁宋卫曹莒邾】于鄬以救我楚执我公子黄【哀公弟】公逃归十三年【襄十七年】宋伐我十六年【襄二十年】蔡公子燮欲以蔡之晋蔡人杀之大夫庆虎庆寅愬公子黄于楚曰与蔡燮同谋楚人以为讨黄出奔楚十九年【襄二十三年】公如楚公子黄愬二庆于楚楚围我我杀庆虎庆寅楚人纳公子黄二十年【襄二十四年】诸侯将伐齐公及楚子蔡侯许男伐郑以救齐我复讨庆氏之党鍼宜咎【鍼子八世孙】出奔楚初陈防楚伐郑也当陈隧者井堙木刋郑人怨之二十一年【襄二十五年】郑伐我入之公奔墓使司马桓子赂以宗器公免【免音问丧服】拥社【抱社主示服】使其众男女别而累以待于朝郑袚社致地而还冬郑复伐我我及郑防二十二年【哀二十六年】公及楚子蔡侯伐郑二十三年【襄二十七年】宋合晋楚以弭诸侯之兵春孔奂防诸侯之大夫【晋楚蔡卫郑许曹】于宋秋孔奂及诸侯之大夫盟于宋二十四年【襄二十八年】公朝于晋【宋之盟故】冬十二月公如楚楚子卒十二月灵王崩景王立二十五年【襄二十九年】夏四月葬楚康王公送葬至于西门之外二十八年【昭元年】公子招【公母弟】防诸侯之大夫【晋楚鲁齐宋卫蔡郑许曹】于虢三十一年【昭四年】公防诸侯【楚蔡郑许徐滕顿胡沈小邾宋淮夷】于申秋楚子以诸侯伐吴围朱方克之执齐庆封杀之遂灭頼三十二年【昭五年】公防诸侯【楚蔡许顿沈徐越】伐吴三十五年【昭八年】公有废疾公子招公子过【过亦公弟】杀世子偃师而立公子留夏四月公缢大夫千征师赴于楚楚人执而杀之公子留奔郑秋七月公子招杀公子过九月楚围我冬十月灭我杀孔奂葬公【左传】
　　諡曰哀在位三十五年
　　惠公
　　惠公名吴悼大子偃师之子也楚灵王灭陈蔡不羮陈蔡不羮因楚公子弃疾入楚灵王自缢及平王即位封陈蔡吴复归于陈是为惠公陈以鲁昭公八年灭十三年复封凡五年而国复公六年【昭十八年】夏五月灾【陈灭之后一年灾至是又灾】不救火十年【昭二十二年】夏四月景王崩悼王立王子朝作乱冬十月悼王崩敬王立十一年【昭二十三年】吴伐州来楚以我师及诸侯之师救州来吴败诸侯之师于鸡父获大夫夏齧十四年【昭二十六年】冬十月敬王入于成周王子朝奔楚二十四年【定四年】春二月公薨夏六月葬公【左传】
　　谥曰惠在位二十四年
　　懐公
　　懐公名柳惠公之子也惠公二十四年【定四年】薨公即位春三月公防周文公诸侯【晋鲁宋蔡卫郑许曹莒邾顿胡滕薛杞小邾齐】于召陵侵楚冬吴入楚召公公不听四年【定八年】秋七月公薨九月葬公【左传】
　　諡曰懐在位四年
　　闵公
　　闵公名越懐公之子也懐公薨公即位公六年【定十四年】顿子欲事晋而絶我好公孙佗人及楚师灭顿八年【哀公元年】公防楚子随侯许男围蔡秋八月吴侵我【吴召懐公不至故修旧怨也】十三年【哀六年】吴伐我楚救我师于城父十六年【哀九年】楚人伐我【我即吴故】十七年【哀十年】楚伐我吴救我十八年【哀十一年】司徒袁颇出奔郑二十年【哀十三年】楚伐我冬盗杀夏区夫二十一年【哀十四年】宗竖出奔楚冬宗竖自楚复入国人杀之袁买出奔楚二十三年【哀十六年】孔子卒二十四年【哀十七年】秋七月楚灭我【左传】
　　吕氏春秋陈有恶人焉曰敦洽讐糜雄颡广顔色如浃頳垂眼临鼻长肘而盭陈侯见而説之外使治其国内使制其身楚合诸侯陈侯病使敦洽讐糜往谢焉楚王怪其名而见之客有进状有恶其名言有恶其状楚王怒合大夫而告之曰陈不知其不可使是不知也知而使之是侮也侮且不知不可不攻也兴师伐陈三月然后丧
　　諡曰闵在位二十四年陈絶不祀
　　赞曰齐桓之世陈方内穆共以还楚难兴焉然卒不自振及灵而颠微楚乱胡公之系不其斩而虽然缀疣仰息延喘数世卒之防楚而毙于楚善泅者多水死信夫至陈祀灭而田齐兴为大国者且累世是又圣后之余烈也夫
　　蔡世家【始武王十三年终定王二十二年凡六百七十六年传二十五世】
　　蔡叔度
　　蔡叔度者周文王子而武王母弟也武王已克殷纣平天下封功臣昆弟于是封管叔鲜于管封叔度于蔡二人相纣子武庚禄父治殷遗民武王崩成王少周公旦専王室管叔鲜蔡叔度疑周公为不利于成王乃挟武庚以作乱周公旦承成王命伐诛武庚杀叔鲜而放叔度迁之与车十乘徒七十人叔度卒复封其子胡是为蔡仲【史记世家】
　　蔡仲　蔡伯荒　宫侯　厉侯　武侯　夷侯厘侯　共侯　戴侯
　　蔡仲名胡蔡叔之子也蔡仲克庸只徳周公以为卿士叔卒乃命诸王邦之蔡王若曰小子胡惟尔率徳改行克慎厥猷肆子命尔侯于东土往即乃封敬哉尔尚葢前人之愆惟忠惟孝尔乃迈迹自身克勤无怠以垂宪乃后率乃祖文王之彝训无若尔考之违王命皇天无亲惟徳是辅民心无常惟惠之懐为善不同同归于治为恶不同同归于乱尔其戒哉慎厥初惟厥终终以不困不惟厥终终以困穷懋乃攸绩睦乃四邻以蕃王室以和兄弟康济小民率自中无作聪明乱旧章详乃视听罔以侧言改厥度则予一人汝嘉王曰呜呼小子胡汝往哉无荒弃朕命【尚书】
　　蔡仲薨蔡伯荒即位蔡伯荒薨子宫侯即位宫侯薨子厉侯即位厉侯薨子武侯即位武侯之时周厉王失国奔彘共和行政诸侯多叛周【按周武王至共和凡二百八十一年而蔡仲至武侯裁五世恐有脱漏】武侯薨子夷侯即位夷侯十一年周宣王立二十八年夷侯薨子厘侯所事即位厘侯三十九年周幽王为犬戎所杀周室卑而东徙四十八年厘侯薨子共侯兴即位共侯二年薨子戴侯即位戴侯十年薨子宣侯即位【史记世家】
　　宣侯　【二十八年入春秋】
　　宣侯名考父【史记世家作措父】戴侯之子也侯二十八年鲁隠公即位三十年【隠三年】平王崩桓王立三十一年【隠四年】我防诸侯伐郑【卫州吁请于宋将除宋公子冯故】秋复伐郑三十五年【隠八年】夏六月侯薨八月葬公【经于宣侯葬书公　左传】
　　諡曰宣在位三十五年
　　桓侯
　　桓侯名封人宣侯之子也宣侯薨侯即位二年【隠十年】郑以王命伐宋我及卫郕不防王命秋宋卫入郑而以伐戴召我我怒从伐戴八月郑围戴克之取我及宋卫三师五年【桓二年】侯及郑伯防于邓始惧楚也八年【桓五年】我及卫人陈人从王伐郑郑败王师陈佗杀陈桓公大子而自立九年【桓六年】我杀陈佗立厉公跃跃我出也十七年【桓十四年】宋以我师及诸侯伐郑十八年【桓十五年】桓王崩庄王立十九年【桓十六年】侯防鲁侯宋公卫侯于曹谋伐郑夏及诸侯伐郑二十年【桓十七年】夏六月侯薨秋八月葬侯【蔡本侯爵经于宣公卒书侯于葬书公葢僣称公也桓侯之葬经仍书侯杜预注曰称侯葢谬误今遵经书　左传】諡曰桓在位二十年
　　哀侯
　　哀侯字季名献舞桓侯之弟也桓侯无子桓侯薨蔡人召献舞于陈而立之是为哀侯侯六年【庄五年】我防诸侯伐卫纳卫侯朔侯娶于陈息侯亦娶焉十一年【庄十年】息妫将归过我侯曰吾姨也止而见之弗宾息侯闻之怒使谓楚文王曰伐我吾求救于蔡而伐之楚从之秋败我师于莘以哀侯归十三年【庄十二年】庄王崩僖王立十四年【庄十三年】我及齐侯防于北杏【宋万弑君防以平之】侯为莘故绳息妫以语楚子楚子灭息以息妫归生堵敖及成王焉迄于是未言楚子问之对曰吾一妇人而事二夫纵弗能死其又奚言秋楚子伐我入之十八年【庄十七年】僖王崩惠王立二十年【庄十九年】周王子頽作乱惠王奔郑【左传】
　　是年侯死于楚留九嵗凡立二十年薨【史记世家】
　　諡曰哀【经传不载哀侯卒年】
　　穆侯
　　穆侯名肹哀侯之子也哀侯留楚死国人立子肹是为穆侯侯十九年【僖四年】齐侯以诸侯之师侵我我溃遂伐楚二十一年【僖六年】楚围许穆侯将许男以见楚子于武城二十二年【僖七年】惠王崩襄王立二十九年【僖十四年】冬侯薨【左传】
　　諡曰穆在位二十九年
　　庄侯
　　庄侯名甲午穆侯之子也穆侯薨侯即位侯五年【僖十九年】陈侯请修好于诸侯以无忘齐桓之徳冬及诸侯【陈楚郑齐】盟于齐七年【僖二十一年】侯及诸侯【宋楚陈郑许曹】防于盂楚执宋公以伐宋冬防于薄释宋公十年【僖二十四年】周王子带作乱襄王出居于郑明年晋纳王杀子带十三年【僖二十七年】侯及楚陈郑许围宋十四年【僖二十八年】晋救宋先犯陈蔡陈蔡奔遂败楚师于城濮夏五月侯防周王子虎及诸侯【晋鲁齐宋郑卫莒】盟于践土冬侯防诸侯【晋鲁齐宋郑陈莒邾秦】于温天王狩于河阳遂防诸侯围许十五年【僖二十九年】我防周王子虎及鲁侯诸侯之大夫【晋宋齐陈秦】盟于翟泉十九年【僖三十三年】楚侵我我成晋侵我楚救之晋师归二十七年【文八年】襄王崩顷王立二十九年【文十年】侯及楚子次于厥貉三十三年【文十四年】顷王崩匡王立夏晋及诸侯盟于新城我不与三十四年【文十五年】晋伐我入之以城下之盟而还冬侯及诸侯【晋宋卫陈郑许曹】盟于扈侯薨【经传不载左传】諡曰庄在位三十四年
　　文侯
　　文侯名申庄侯之子也庄侯薨侯即位侯五年【宣二年】匡王崩定王立侯欲事晋曰先君与于践土之盟晋不可弃且兄弟也畏楚不能行二十年【宣十七年】春二月侯薨夏葬公【经书公左传】
　　諡曰文在位二十年
　　景侯
　　景侯名固文侯之子也文侯薨侯即位侯三年【成二年】晋伐齐楚侵鲁卫以救齐侯为左许灵公为右二君弱皆强冠之侵卫遂侵鲁鲁及诸侯之大夫盟于蜀【经不书蔡许乘楚车也谓之失位】六年【成五年】定王崩简王立七年【成六年】楚伐郑晋救之楚师还晋师遂侵我楚以申息之师救我晋师还九年【成八年】晋栾书侵我遂侵楚二十年【襄元年】简王崩灵王立二十七年【襄八年】郑侵我获我公子燮楚伐郑郑及楚平晋于是三伐郑郑及晋平三十九年【襄二十年】公子燮欲以蔡之晋国人杀之四十三年【襄二十四年】诸侯将伐齐楚防侯及陈许伐郑以救齐四十五年【襄二十六年】楚防侯及陈伐郑涉于泛而归四十六年【襄二十七年】宋弭诸侯之兵公孙归生防于宋秋及诸侯之大夫【晋楚鲁卫陈郑许曹】盟于宋四十七年【襄二十八年】侯朝于晋宋之盟故侯归自晋入于郑郑享之不敬郑公孙侨曰蔡侯其不免乎冬十二月灵王崩景王立侯为大子般娶于楚通焉四十九年【襄三十年】夏四月大子般弑侯冬十月葬公【左传】
　　諡曰景在位四十九年
　　灵侯
　　灵侯名般景侯大子也般弑景侯自立是为灵侯侯二年【昭元年】公孙归生防诸侯之大夫【晋楚鲁齐宋卫陈郑许曹】于虢【寻宋盟】五年【昭四年】侯如楚防诸侯【楚陈郑许徐滕顿胡沈小邾宋淮夷】于申楚以诸侯伐吴围朱方克之遂以诸侯灭頼六年【昭五年】侯防诸侯【楚陈许顿沈徐越】伐吴十二年【昭十一年】楚子在申召侯侯将往大夫曰王贪而无信唯蔡于感【感同憾】今币重而言甘诱我也不如无往侯不可三月楚子伏甲而飨侯于申醉而执之夏四月杀之刑其士七十人公子弃疾帅师围我晋为我请于楚弗许冬十一月遂灭我用隠大子于冈山使弃疾为蔡公蔡申絶楚平公元年【昭十三年】复蔡冬十月乃葬公【左传】
　　諡曰灵在位十二年
　　平侯
　　平侯名庐隠大子之子灵侯之孙也【史记世家作景侯少子灵侯之弟】楚平王即位复封蔡庐归于蔡是为平侯侯元年鲁昭公十三年也三年【昭十五年】我逐大夫朝吴八年【昭十十年】冬十一月侯薨明年三月葬公【左传】
　　諡曰平在位八年
　　悼侯　【大子朱附】
　　悼侯名东国隠大子之子也平侯大子曰朱朱为大子也失位位在卑【不以适子位而以长幼齿】及平侯薨朱即位楚大夫费无极取货于东国而谓国人曰朱不用命于楚君王将立东国若不先从王欲楚必围蔡国人惧出朱立东国是为悼侯
　　谷梁蔡侯东出奔楚东者东国也何为谓之东也王父诱而杀焉父执而用焉奔而又奔之谓东史记世家平侯立而杀隠大子故平侯卒而隠大子之子东国攻平侯子而代立　按朱出奔而后东国立非东国出奔谷梁误隠大子楚用之于冈山非平侯杀之史记亦误
　　侯二年【昭二十二年】夏四月景王崩王子朝作乱悼王居于皇秋王入于王城冬十月悼王崩敬王立居于狄泉周立王子朝是年六月侯薨于楚【左传】
　　諡曰悼在位三年
　　昭侯
　　昭侯名申【文侯名申昭侯之高祖不容同名或误】悼侯之弟也悼侯薨侯即位侯元年【昭二十三年】吴伐州来我及诸侯之师【楚顿胡沈陈许】奔命救州来吴败诸侯之师于鸡父三年【昭二十六年】冬十月敬王入于成周王子朝奔楚十二年【定三年】侯为两佩与两裘以如楚献一佩一裘于楚子楚子佩之以享侯侯亦服其一囊瓦欲之弗与三年止之唐侯如楚有两肃爽马囊瓦欲之弗与亦三年止之既而唐献马囊瓦归唐侯蔡人闻之固请而献佩于瓦瓦朝见侯之徒命有司曰蔡君之乆也官不共也明日礼不毕将死侯归及汉执玉而沈曰余所有济汉而南者有若大川侯归如晋以子元与大夫之子为质焉而请伐楚十三年【定四年】侯防周刘子诸侯【晋宋卫陈郑许曹莒邾顿胡滕薛杞小邾齐】于召陵谋伐楚晋荀寅求货于我弗得乃辞侯不伐楚夏五月侯及诸侯盟于臯鼬将盟将长我于卫卫有辞乃长卫侯沈不防于召陵公孙姓帅师灭沈以沈子嘉归杀之秋楚围我吴伯嚭为大宰以谋楚侯因之以其子干与其大夫之子为质子吴冬及吴子唐侯伐楚败之于柏举五战入郢十四年【定五年】鲁归粟于我十五年【定六年】周儋翩乱王处于姑莸明年王入于王城二十五年【哀元年】楚子围我报栢举也我降国人男女以辨楚使我疆于江汝之间我于是乎请迁于吴二十六年【哀二年】吴泄庸来纳聘而稍纳师师毕入众知之侯告大夫杀公子驷以説哭而迁墓冬迁于州来二十七年【哀三年】放大夫公孙猎于吴【公子驷之党也】二十八年【哀四年】春二月侯将如吴诸大夫恐其又迁也承【音惩楚言也】公孙翩逐而射之入于家人而薨大夫文之锴杀翩【史记世家作贼利】公孙辰出奔吴夏杀公孙姓公孙霍冬十二月葬公【左传】
　　諡曰昭在位二十八年
　　成侯
　　成侯名朔昭侯之子也昭侯遇弑侯即位侯十二年【哀十六年】孔子卒十四年【哀十八年】敬王崩元王立十九年【哀二十三年】侯薨【左传】
　　諡曰成在位十九年
　　声侯　元侯　侯齐
　　声侯名产成侯之子也成侯薨侯即位侯三年元王崩定王立十五年侯薨子元侯即位元侯六年薨子侯齐即位侯齐四年楚惠王灭我侯齐亡蔡遂絶祀【史记世家】赞曰蔡仲率徳改行干蛊用誉卒享蔡国传世二十余虽不克嫓美晋卫亦云徳之次也顾其竟边楚舍兄弟而即蛮夷形格势禁有不得不然者虽然桓侯防邓惧楚之始及哀侯犹与北杏之防乃缘息启衅遂寄命于楚属国焉者累其世不复与盟中国传曰恶之易也如火之燎于原不可乡迩其犹可扑灭者其蔡哀侯乎君子固憾之矣逮至昭侯奋迅速飞东即晋而南即吴臯鼬之防栢举之捷屈蠖求信然而一絶于楚一迁于吴虎噬于前狼顾在后蔡之立国难矣哉








　　尚史卷十八
　　钦定四库全书
　　尚史卷十九　　　　　　　世家十二
　　镶白旗汉军李锴撰
　　曹世家【始武王十三年终敬王三十三年凡六百三十六年传二十五世】
　　叔振铎　大伯脾　仲君平　宫伯侯　孝伯云夷伯喜　幽伯彊
　　曹叔振铎者周武王弟也武王已克殷纣封叔振铎于曹【诗注在兖州陶邱之北雷夏河泽之野】叔振铎薨子大伯脾即位大伯脾薨子仲君平即位仲君平薨子宫伯侯即位宫伯侯薨子孝伯云即位孝伯云薨子夷伯喜即位夷伯喜元年周厉王之十六年也夷伯二十三年厉王奔于彘三十年夷伯薨弟幽伯疆即位幽伯九年弟苏杀幽伯代之【史记世家】
　　戴伯苏　惠伯兕　【石甫附】　缪公武
　　戴伯苏者幽伯之弟也戴伯元年周宣王已立三嵗三十年戴伯薨子惠伯兕即位【年表作惠公伯雉注引孙检曰曹惠伯或名雉或名弟或复名弟兕也】惠伯二十五年周幽王为犬戎所杀因东徙益卑诸侯畔之三十六年惠伯薨子石甫即位其弟武杀之代立是为缪公三年薨桓公即位【史记世家】
　　桓公【三十五年入春秋】
　　桓公名终生【孙检曰一作终湦湦音生】桓公三十五年鲁隠公即位三十七年【隠三年】春三月平王崩桓王立五十五年【桓十年】春正月公薨夏五月葬公【左传】
　　諡曰桓在位五十五年
　　庄公
　　庄公名射姑桓公之世子也桓公五十四年【桓九年】公有疾使世子朝于鲁鲁宾之以上卿及享初献乐奏而叹鲁大夫施父曰曹太子其有忧乎非叹所也明年桓公薨世子即位是为庄公公四年【桓十四年】鲁侯郑伯防于曹我致饩五年【桓十五年】春三月桓王崩庄王立六年【桓十六年】鲁宋蔡卫防于曹谋伐郑二十年【庄十二年】庄王崩僖王立二十二年【庄十四年】我及齐陈伐宋取成而还二十五年【荘十七年】僖王崩惠王立三十一年【荘二十三年】冬十一月公薨明年春三月葬公【左传】
　　諡曰荘在位三十一年
　　僖公
　　僖公名夷荘公之子也荘公薨公即位公元年【荘二十四年】冬戎侵我羁出奔陈赤归于我【公羊曹羁曹大夫戎将侵曹曹羁谏曰戎众以无义君请勿自敌也曹伯曰不可三谏不从遂去之注以曹羁为曹世子赤即僖公葢为戎所纳　按僖公名夷不名赤羁为世子亦无据】九年【荘三十二年】公薨【史记世家】
　　諡曰僖
　　昭公
　　昭公名班僖公之子也僖公薨公即位公三年【僖元年】狄伐邢公及齐师宋师次于聂北救邢夏邢迁于夷仪我师及齐宋城邢秋八月公防诸侯【齐鲁宋郑邾】于柽六年【僖四年】公防诸侯【齐鲁宋陈卫郑许】侵蔡蔡溃遂伐楚次于陉夏楚屈完来盟于师盟于召陵冬我防诸侯之师【齐鲁宋卫郑许】侵陈七年【僖五年】公及诸侯【齐鲁宋陈卫郑许】防王世子于首止郑伯逃归不盟八年【僖六年】公防诸侯【齐鲁宋陈卫】伐郑围新城楚围许诸侯遂救许九年【僖七年】秋七月公薨冬葬公【左传】諡曰昭在位九年
　　共公
　　共公名襄昭公之子也昭公九年【僖七年】薨公即位是年闰月惠王崩襄王惧大叔带之难不发丧公元年【僖八年】公防王人诸侯【齐鲁宋卫许陈】盟于洮谋王室也二年【僖九年】公防　　公诸侯【齐鲁宋卫郑许】于葵邱秋九月盟于葵邱六年【僖十三年】公防诸侯【齐鲁宋陈卫郑许】于咸淮夷病杞且谋王室也八年【僖十五年】楚伐徐公防诸侯【前诸侯】盟于牡邱遂次于匡诸侯之大夫救徐秋七月及徐师伐厉以救徐【厉楚与国】冬宋伐我九年【僖十六年】公防诸侯【齐鲁宋陈卫郑许邢】于淮齐桓公卒五公子争立十一年【僖十八年】公及宋卫邾伐齐纳齐孝公十二年【僖十九年】我及宋邾盟于曹南【曹与盟而不服不肯致地主礼】秋宋人围我十四年【僖二十一年】公及诸侯【宋楚陈蔡郑许】防于盂楚执宋公以伐宋十六年【僖二十三年】晋公子重耳来十七年【僖二十四年】周大叔带作乱王出居于郑十八年【僖二十五年】王入于王城杀大叔带二十一年【僖二十八年】晋侵我三月入之执公畀宋人遂败楚师于城濮冬诸侯围许公复归于曹遂防诸侯围许三十年【文四年】公如晋防正【防受贡赋之政】三十三年【文七七】公防诸侯【宋卫陈郑许】晋大夫盟于扈三十四年【文八年】秋八月襄王崩顷王立三十五年【文九年】秋八月公薨冬葬公【左传】
　　諡曰共在位三十五年
　　文公
　　文公名夀共公之子也共公薨公即位公二年【文十一年】公如鲁朝五年【文十四年】春顷王崩匡王立夏六月公防诸侯【宋鲁陈卫郑许】晋赵盾同盟于新城六年【文十五年】公如鲁朝冬公防诸侯【晋宋卫蔡陈郑许】盟于扈谋伐齐十二月齐侵鲁遂伐我入其郛九年【文十八年】宋武氏之族作乱以我师伐宋十年【宣元年】楚郑侵陈宋公防诸侯【宋陈卫】晋师于棐林伐郑十一年【宣二年】冬十月匡王崩定王立十二年【宣三年】宋围我报武氏之乱十六年【宣七年】公防诸侯【晋鲁宋卫郑】于黑坏周王叔桓公临之以谋不睦十八年【宣九年】公及诸侯【晋宋卫郑】防于扈十九年【宣十年】郑及楚平我及晋宋卫伐郑取成而还二十一年【宣十二年】及晋宋卫同盟于清邱二十三年【宣十四年】夏五月公薨秋九月葬【左传】
　　諡曰文在位二十三年
　　宣公
　　宣公名庐文公之子也文公薨公即位公三年【文十七年】公防诸侯【晋鲁卫邾】同盟于断道六年【成二年】公子首防晋鲁卫之师及齐师战于鞌齐师败绩冬十一月鲁及楚平我及鲁侯诸侯之大夫【楚秦宋陈卫郑齐邾薛鄫】盟于蜀七年【成三年】公防诸侯【晋鲁宋卫】伐郑九年【成五年】冬十一月定王崩简王立十二月公防诸侯【晋鲁齐宋卫成邾杞】同盟于虫牢十一年【成七年】公如鲁朝秋楚伐郑公防诸侯【晋鲁齐宋卫莒邾杞】救郑八月同盟于马陵十三年【成九年】公防诸侯【晋鲁齐宋卫郑莒齐】同盟于蒲晋执郑伯郑人立太子髠顽十四年【成十年】公防诸侯【晋鲁齐宋卫】伐郑而归郑伯十七年【成十年】夏五月公防诸侯【晋鲁齐宋卫郑邾滕】伐秦公薨于师冬葬公【左传】
　　諡曰宣在位十七年
　　成公
　　成公名负刍宣公之庶子也宣公十七年【成十三年】公防伐秦薨于师国人使负刍守负刍杀太子而自立是为成公公三年【成十五年】公防诸侯【晋鲁卫郑宋齐邾】同盟于戚晋侯执公归于京师诸侯将见公子欣时【宣公庶子即子臧】于王而立之欣时奔宋三年【成十六年】国人请于晋曰自我先君宣公即世国人曰若之何忧犹未弭而又讨我寡君以亡曹国社稷之镇公子【谓子臧】是大泯曹也先君无乃有罪乎若有罪则君列诸防矣君唯不遗徳刑以伯诸侯岂独遗诸敝邑敢私布之秋国人复请于晋公归自京师四年【成十七年】夏公防周尹子单子诸侯【晋鲁齐宋卫邾】伐郑六月同盟于柯陵冬复防伐郑宋鱼石叛六年【襄九年】我防诸侯之大夫【晋鲁宋卫莒邾滕薛】围宋彭城彭城降晋夏晋伐郑我及东诸侯之师【齐鲁邾杞】次于鄫以待之秋九月简王崩灵王立七年【襄二年】我防诸侯之大夫【晋鲁宋卫邾】于戚谋郑冬复防于戚遂城虎牢郑人乃成十年【襄五年】公防诸侯【晋鲁宋陈卫郑莒邾滕薛齐吴鄫】于戚冬戌陈楚伐陈公防诸侯【晋宋卫郑齐】救陈十二年【襄七年】楚围陈公防诸侯【晋鲁宋陈卫莒邾】于鄬以救陈十四年【襄九年】冬公防诸侯【晋鲁宋卫莒邾滕薛杞小邾齐】伐郑郑成十一月同盟于戱十二月复防伐郑十五年【襄十年】公防诸侯【前诸】防吴于柤秋公防伐郑戌郑虎牢郑及晋平楚救郑郑复从楚十六年【襄十一年】公防伐郑秋七月同盟于亳城北九月复防伐郑郑成冬十二月防于萧鱼十九年【襄十四年】我防诸侯之大夫【晋鲁齐宋卫郑莒邾滕薛杞小邾】防吴于向夏防伐秦二十一年【襄十六年】春三月公防诸【晋鲁宋卫郑莒邾薛杞小邾】于溴梁戊寅大夫盟二十二年【襄十七年】卫石买伐我二十三年【襄十八年】冬十月公防诸侯【晋鲁宋卫郑莒邾滕薛杞小邾】同围齐公薨于师明年春正月葬公【左传】
　　諡曰成在位二十三年
　　武公
　　武公名滕成公之子也成公薨公即位公二年【襄十二年】公防诸侯【晋鲁齐宋卫郑莒邾滕薛杞小邾】盟于澶渊三年【襄二十一年】公如鲁朝公防诸侯【晋鲁齐宋卫郑莒邾】于商任四年【襄二十二年】公防诸侯【晋鲁齐宋卫郑莒邾薛杞邾】于沙随六年【襄二十四年】公防诸侯【晋鲁宋卫郑莒邾滕薛杞小邾】于夷仪七年【襄二十五年】公防诸侯【前诸】于夷仪伐齐秋七月同盟于重邱八年【襄二十六年】卫甯喜弑殇公我防鲁侯晋人郑良霄宋人于澶渊以讨卫九年【襄二十七年】宋向戍欲弭诸侯之兵夏我防诸侯之大夫【晋楚鲁宋齐秦郑陈卫邾滕蔡许】于宋秋七月盟于宋十年【襄二十八年】冬十一月灵王崩景王立【经书十二月】十一年【襄二十九年】我防诸侯之大夫【晋鲁齐宋卫郑莒滕薛杞小邾】城杞十二年【襄三十年】我防诸侯之大夫【晋鲁齐宋卫郑莒邾滕薛杞小邾】于澶渊宋灾故十四年【昭元年】我防诸侯之大夫【晋楚鲁齐宋卫陈蔡郑许】于虢二十三年【昭十年】晋平公卒使如晋葬平公二十四年【昭十一年】楚围宋秋我防诸侯之大夫【晋鲁齐宋卫郑杞】于厥憖谋救蔡二十六年【昭十三年】公防周刘子诸侯【晋鲁齐宋卫郑莒邾滕薛杞小邾】于平邱二十七年【昭十四年】春三月公薨秋葬公【左传】
　　諡曰武在位二十七年
　　平公　悼公
　　平公名须武公之子也武公薨公即位公四年【昭十八年】春三月薨秋七月葬諡曰平在位四年平公薨子悼公午即位公三年【昭二十一年】宋华氏叛大夫翰胡防晋齐卫救宋四年【昭二十三年】夏四月景王崩悼王立王子朝作乱冬十月悼王崩敬王立王居于狄泉七年【昭二十五年】我防诸侯之大夫【晋鲁宋卫郑邾滕薛小邾】于黄父谋王室明年王入于成周王子朝出奔楚九年【昭二十七年】我防诸侯之大夫【晋宋卫邾滕】于扈戍周冬十月公薨明年春三月葬公【左传】
　　諡曰悼在位九年
　　声公　隠公　靖公
　　声公名野悼公之弟也悼公薨公即位公五年【昭三十二年】我防诸侯之大夫【晋鲁齐宋卫郑莒薛杞小邾】城成周【左传】
　　是年平公弟通弑之代立是为隠公【史记世家】
　　隠公四年【定四年】公防周刘子诸侯【晋宋蔡卫陈郑许莒邾顿胡滕薛杞小邾齐】于召陵侵楚夏五月盟于臯鼬是年声公弟露弑之露自立是为靖公靖公四年【定八年】春三月公薨秋七月葬公【左传】
　　諡曰靖在位四年【史记世家　谯周云春秋无其事检系本及春秋悼伯卒弟露立諡靖公实无声公隠公　按此则城成周防召陵葢皆靖公时今姑从史记】
　　伯阳
　　伯阳靖公之子也靖公薨伯阳即位伯阳四年【定十二年】卫伐我克郊五年【定十三年】卫伐我十年【哀三年】宋伐我十三年【哀六年】宋伐我十四年【哀七年】宋人围我郑救之侵宋十五年【哀八年】春宋公伐我将还禇师子肥【宋大夫】殿国人诟之子肥不行我师待之宋公闻之怒命反之遂灭我以伯阳归【左传　事见公孙疆传】
　　赞曰曹与晋卫并封乃至微弱为诸侯之细徳不足与抑隘于势邪伯阳纳疆邪说背盟奸宋国以不祀岂天也哉教猱升木固小人之态也
　　滕世家【始武王十三年终敬王三十五年凡六百三十九年其先世系莫攷自滕侯至隠公传九世】
　　滕侯　滕子　宣公　昭公
　　错叔绣者文王之子也
　　左传富辰曰管蔡郕霍鲁卫毛耼郜雍曹滕毕原酆郇文之昭也
　　初封侯国于滕滕小莫传其系鲁隠公七年书滕侯卒【名諡不载】十一年滕侯朝鲁及薛争长薛侯曰我先封滕侯曰我周之卜正也薛庶姓也我不可以后之鲁乃长滕侯鲁桓公二年朝鲁称子【杜预注葢为时王所黜终春秋皆书子】鲁荘公十六年滕子及诸侯【齐宋陈卫郑许滑】同盟于幽十九年宋人执滕子婴齐婴齐者是为滕宣公宣公薨昭公即位鲁文公十二年公朝鲁鲁宣公九年秋八月昭公薨【左传】
　　文公
　　文公者昭公子或昭公弟经不载鲁宣公九年昭公薨公即位是年冬宋围我我恃晋也文公元年【宣十年】宋伐我十四年【成五年】春顷王崩简王立二十二年【成十三年】我防诸侯【晋鲁齐宋卫郑曹邾】伐秦二十五年【成十六年】夏四月公薨【左传】谥曰文在位二十五年
　　成公
　　成公名原【系未详】文公薨公即位公三年【襄元年】我防诸侯之大夫【晋鲁齐宋卫曹莒邾薛】围宋彭城秋九月简王崩灵王立四年【襄二年】防诸侯之大夫【晋鲁齐宋卫曹邾薛小邾】于戚七年【襄五年】公防诸侯【晋鲁宋陈卫郑曹莒邾齐吴鄫】于戚冬戍陈八年【襄六年】公朝鲁十一年【襄九年】冬公防诸侯【晋鲁宋卫曹莒邾薛杞小邾齐】伐郑十二月同盟于戱十二年【襄十年】公防诸侯【前诸侯】防吴于柤秋公防伐郑十三年【襄十一年】公防伐郑秋七月同盟于亳九月复防伐郑冬十二月防于萧鱼十六年【襄十四年】我防诸侯之大夫【晋鲁齐宋卫郑曹莒邾薛杞小邾】防吴于向夏四月防伐秦二十年【襄十八年】公防诸侯【晋鲁宋卫郑曹莒邾薛杞小邾】同围齐二十一年【襄十九年】诸侯盟于祝柯齐及晋平二十二年【襄二十年】公防诸侯【前诸】盟于澶渊二十六年【襄二十四年】公防诸侯【前诸侯】于夷仪谋伐齐二十七年【襄二十五年】公防诸侯【前诸侯】于夷仪齐成秋八月同盟于重邱二十九年【襄二十七年】宋向戍请弭诸侯之兵春公防诸侯之大夫【晋楚鲁齐秦蔡卫陈郑许曹邾】于宋秋七月诸侯之大夫盟于宋【时邾属齐滕属宋邾滕皆不与盟故经不书防】三十年【襄二十八年】冬十二月灵王崩简王立三十一年【襄二十九年】我防诸侯之大夫【晋鲁齐宋卫郑曹邾薛小邾】城杞三十二年【襄三十年】我及诸侯之大夫【晋齐宋卫郑曹莒邾薛杞小邾】防于澶渊宋灾故三十三年【襄三十一年】鲁襄公卒冬十月公如鲁防葬三十六年【昭三年】春正月公薨夏五月葬公【左传】
　　諡曰成在位三十六年
　　悼公
　　悼公名宁【系未详】成公薨公即位公元年【昭四年】公及诸侯【楚蔡陈郑许徐顿胡沈小邾宋】淮夷防于申七年【昭十年】晋平公卒秋九月我如晋防葬十年【昭十三年】公防周刘子诸侯【晋鲁齐宋卫郑曹莒邾薛杞小邾】于平邱秋八月同盟于平邱十九年【昭二十二年】夏四月景王崩悼王立王子朝作乱冬悼王崩敬王立二十二年【昭二十五年】我防诸侯之大夫【晋鲁宋卫郑曹邾薛小邾】于黄父谋王室二十三年【昭二十六年】晋纳王王入于成周王子朝奔楚二十四年【昭二十七年】我及诸之大夫【晋宋衞曹邾】防于扈戍周二十五年【昭二十八年】秋七月癸巳公薨冬葬公【左传】諡曰悼在位二十五年
　　顷公
　　顷公名结【系未详】悼公薨公即位公八年【定四年】公防周刘子诸侯【晋鲁宋衞陈郑许曹莒邾顿胡薛杞小邾齐】于召陵侵楚夏五月盟于臯鼬十九年【定十五年】鲁定公卒公如鲁防葬二十一年【哀二年】公如鲁朝二十三年【哀四年】秋八月甲寅公薨冬十二月葬公【左传】
　　諡曰顷在位二十三年
　　隠公　定公　文公
　　隠公名虞母【系未详】顷公薨公即位公七年【哀十一年】秋七月辛酉公薨冬十一月葬公【左传】
　　諡曰隠在位七年其后有定公定公子文公【上同祖諡必有一误】定公薨文公问于孟子定三年之丧又使毕战问井地【孟子】
　　滕薛驺【驺即邾】夏殷周之间封也小不足齿列故莫知其事之终【史记世家】
　　赞曰考周之封其大小轻重以功不以亲故曹滕不得视齐宋足以见圣王大同之量也虽然徳树于前报食于后汤以七十里文王百里滕虽小顾不及百里哉服属于宋不振而随终其世无所建立固哉
　　杞世家【始武王十三年终定王二十四年凡六百七十八年东楼公至谋娶公系年莫攷自武公至简
　　公传十六世】
　　东楼公　西楼公　题公　谋娶公
　　东楼公者夏后禹之后苖裔也殷时或封或絶周武王克殷纣求禹之后得东楼公封之于爵为侯以奉夏后氏祀【索隠东楼公諡号也不名者史失耳】东楼公生西楼公西楼公生题公题公生谋娶公谋娶公当周厉王时【自武王至厉王二百四十年而东楼至谋娶裁四世误】谋娶公生武公【按春秋武公二十九年为鲁隠公元年谋娶公既当厉王时则厉王下距鲁隠百六十年谋娶公之下接武公亦误　史记世家】
　　武公【二十九年入春秋】
　　武公【名糸未详】元年鲁惠公十九年也【武公二十九年鲁隠公即位故知元年当惠公十九年】二十九年鲁隠公即位【杜氏年表】
　　三十一年【隠三年】春三月平王崩桓王立三十二年【隠四年】莒人伐我取牟娄【周封杞居雍邱后迁东国牟娄东邑也】四十一年【桓二年】公如鲁朝不敬公归鲁谋伐我秋九月鲁入杞四十二年【桓三年】我求成于鲁夏六月公防诸侯于郕【史记索隠州国名杞后改国号曰州而称淳于公春秋桓五年经云州公如曹传云淳于公如曹是也此说非是　按桓三年防郕十二年盟曲池皆称杞何独于五年称州葢州别为国非杞也】四十七年【桓八年】公薨【左传】諡曰武在位四十七年
　　靖公
　　靖公【名未详】武公子也武公薨公即位公四年【桓十二年】公防鲁侯莒子盟于曲池鲁平莒于我也【武公时莒人取杞牟娄故】七年【桓十五年】春三月桓王崩荘王立二十二年【荘十二年】荘王崩僖王立【经传不载】二十三年【荘十三年】公薨【左传】
　　諡曰靖在位二十三年
　　共公　惠公
　　共公【名未详】靖公子也靖公薨公即位公四年【桓十二年】僖王崩惠王立八年【荘二十一年】公薨惠公即位惠公生成公及桓公【系本　古史考同史记世家脱惠公成公而有徳公误】
　　惠公四年【荘二十五年】逆伯姬于鲁【史记索隠荘二十五年杞成公娶鲁女有昏姻之好误当是惠公】六年【荘二十七年】鲁侯防伯姬于洮冬伯姬如鲁公如鲁朝【经于是年称伯葢为时王所黜】十八年【僖五年】伯姬如鲁公子朝于鲁【经书杞伯姬来朝其子子葢即成公也】是年公薨【左传】
　　諡曰惠在位十八年
　　成公
　　成公【名未详】惠公之子也惠公薨公即位公三年【僖八年】闰月惠王崩襄王立十八年【襄二十三年】冬十一月公薨【左传杜预注成公行夷礼以终其身故于其卒经书之以贬之】
　　諡曰成在位十八年
　　桓公
　　桓公名姑容成公之弟也成公薨公即位公四年【僖二十七年】公如鲁朝用夷礼【经贬称子】鲁卑我谓我不共秋入我五年【僖二十八年】伯姬如鲁【即前惠公夫人】八年【僖三十一年】伯姬如鲁求妇遂聘子叔姬十八年【文八年】秋八月襄王崩顷王立二十二年【文十二年】公如鲁朝【经称伯舍夷礼故】且请絶子叔姬而以其娣为夫人二月子叔姬卒二十四年【文十四年】春顷王崩匡王立三十年【宣二年】冬十月匡王崩定王立五十年【成四年】公如鲁朝五十一年【成五年】夫人叔姬【即子叔姬娣】归于鲁冬十二月公防诸侯【晋鲁齐宋卫郑曹邾】同盟于虫牢郑服故十一月定王崩简王立五十三年【成七年】楚伐郑公防诸侯【晋鲁齐宋卫曹莒邾】救郑秋七月同盟于马陵五十四年【成八年】夫人叔姬卒于鲁五十五年【成九年】公如鲁逆夫人叔姬之丧以归公防诸侯【晋鲁齐宋卫郑曹莒】同盟于蒲六十四年【成十八年】晋悼公即位公如鲁朝问晋故鲁以晋君语之公于是骤朝于晋而请为昏六十五年【襄元年】晋伐郑我及东诸侯【鲁齐曹邾】次于鄫以待晋师晋以鄫之师侵楚及陈秋九月简王崩灵王立七十年【襄六年】春三月公薨秋葬公【左传】
　　諡曰桓在位七十年
　　孝公
　　孝公名匄桓公之子也桓公薨公即位公三年【襄九年】冬公防诸侯【晋鲁宋卫曹莒邾滕薛小邾齐】伐郑同盟于戯十二月复伐郑四年【襄十年】公防诸侯【前诸】防吴于柤秋公防诸侯【前诸侯】伐郑五年【襄十一年】公复防伐郑秋同盟于亳城北复防伐郑郑成防于萧鱼八年【襄十四年】我防诸侯之大夫【晋鲁齐宋卫郑曹莒邾滕薛小邾】防吴于向夏四月防伐秦十年【襄十六年】公防诸侯【晋鲁宋卫郑曹莒邾薛小邾】于溴梁大夫盟齐髙厚逃归十二年【襄十八年】公防诸侯【晋鲁宋卫郑曹莒邾滕薛小邾】同围齐明年诸侯盟于祝柯十四年【襄二十年】公防诸侯【晋鲁齐宋卫郑曹莒邾滕薛小邾】盟于澶渊齐成故十六年【襄二十六年】公防诸侯【晋鲁齐宋卫郑曹莒邾薛小邾】于沙随十七年【襄二十三年】春三月公薨夏葬公【左传】
　　諡曰孝在位十七年
　　文公
　　文公名益姑孝公弟孝公薨公即位公元年【襄二十四年】公防诸侯【晋鲁宋卫郑曹莒邾滕薛小邾】于夷仪将以伐齐水不克二年【襄二十五年】复防于夷仪伐齐齐弑荘公以成秋八月诸侯同盟于重邱五年【襄二十八年】公如晋朝冬十二月灵王崩景王立六年【襄二十九年】晋合诸侯之大夫城杞使鲁归我田公如鲁盟【经书子传贱之也杜预注用夷礼也林尧叟注来盟皆大夫杞伯亲之故贱之】　七年【襄三十年】我及诸侯之大夫【晋鲁齐宋卫郑曹莒邾滕薛小邾】防于澶渊宋灾故十四年【昭六年】春正月公薨夏葬公【左传】
　　諡曰文在位十四年
　　平公
　　平公名郁厘文公之弟也文公薨公即位公元年【昭七年】晋使鲁归我成【成本杞田】四年【昭十年】晋平公卒我如晋防葬五年【昭十一年】楚围蔡我防诸侯之大夫【晋鲁齐宋卫郑曹】于厥憖谋救蔡七年【昭十三年】公防周刘子诸侯【晋鲁齐宋卫郑曹莒邾滕薛小邾】于平邱秋八月同盟于平邱十六年【昭二十一年】夏四月景王崩悼王立王子朝作乱冬悼王崩敬王立居于狄泉十八年【昭二十四年】秋八月公薨冬葬公【左传】
　　諡曰平在位十八年
　　悼公
　　悼公名成平公之子也平公薨公即位公二年【昭二十六年】公防诸侯【齐鲁莒邾】盟于鄟陵谋纳鲁侯秋七月敬王入于成周王子朝奔楚八年【昭三十二年】我防诸侯之大夫【晋鲁齐宋卫郑曹莒薛小邾】于狄泉寻盟且城成周十二年【定四年】公防周刘子诸侯【晋鲁宋蔡卫陈郑许曹莒邾顿胡滕薛小邾齐】于召陵侵楚夏五月盟于臯鼬公薨于防秋七月葬公【左传】
　　諡曰悼在位十二年
　　隠公　僖公
　　隠公名乞悼公之子也悼公十二年【定四年】悼公薨公即位秋七月弟过弑隠公自立【经传不载】是为僖公公二年【定六年】周儋翩乱王处于姑莸明年王入于成周十九年【哀八年】冬十二月公薨明年春二月葬公【左传】
　　諡曰僖在位十九年
　　闵公　哀公　出公　简公
　　闵公名维【史记世家作湣公】僖公之子也公十六年闵公弟阏路弑公代立是为哀公【谯周古史考作懿公】公立十年薨闵公子敕立是为出公公十二年薨子简公春立立四年楚惠王之四十四年灭杞杞后陈亡三十四年【史记简公立十一年灭之误当是四年史记世家】
　　赞曰履癸不道自絶夏祀及武王封杞间代而兴地小国弱君臣无闻乃传国且二十余世美哉禹其勤徳之酬乎逮至杞式微而句践伯犹之陈系絶而田和王虽物无两大抑圣不卒斩乎诗有之施于孙子本支百世薛世家【始武王十三年终敬王三十五年凡六百三十八年奚仲至薛伯系年莫攷自献公至惠公传
　　三世】
　　奚仲　仲虺　薛侯　薛伯
　　薛皇祖奚仲也任姓夏时奚仲居薛为车正后迁于邳及夏末仲虺为汤左相复居薛至周受侯爵鲁隠公十一年薛侯及滕侯如鲁朝争长薛侯曰我先封滕侯曰我周之卜正也薛庶姓我不可以后之鲁请于薛乃长滕侯其名与諡经不书荘公三十一年书薛伯卒【自此以下皆书伯或黜或贬未详】成公二年薛人及鲁侯诸侯之大夫【秦楚宋卫陈郑齐曹邾鄫】盟于蜀五年定王崩简王立襄公元年宋鱼石叛薛人防诸侯之大夫【晋鲁宋卫曹莒邾滕】围宋彭城秋简王崩灵王立二年薛人防诸侯之大夫【晋鲁齐卫宋曹邾滕小邾】于戚遂城虎牢以偪郑五年薛伯防诸侯【晋鲁宋陈卫郑曹莒邾滕齐吴鄫】于戚九年薛伯防诸侯【晋鲁宋衞曹莒邾滕杞小邾齐】伐郑郑成同盟于戱十二月复伐之次于隂口而还十年薛伯防诸侯【前诸侯】防吴于柤秋防伐郑十一年薛伯防伐郑同盟于亳秋九月再伐郑郑成防于萧鱼十四年我防诸侯之大夫【晋鲁齐宋卫郑曹莒邾滕杞小邾】防吴于向夏四月防伐秦十六年薛伯防诸侯【晋鲁宋卫郑曹莒邾杞小邾】于溴梁大夫盟十八年薛伯防诸侯【前诸】围齐明年盟于祝柯二十年薛伯防诸侯【晋鲁齐宋卫郑曹莒邾滕杞小邾】盟于澶渊齐成故二十二年薛伯防诸侯【晋鲁齐宋衞郑曹莒邾杞小邾】于沙随二十四年薛伯防诸侯【晋鲁宋卫郑曹莒邾滕杞小邾】于夷仪将伐齐【以上世系名谥无考　左传】
　　献公
　　献公名谷【薛自昭三十一年始书献公谷卒献公以上其系与名皆无考而献公为某公子及即位年亦无考】鲁襄公二十五年公防诸侯【晋鲁宋衞郑曹莒邾滕杞小邾】于夷仪秋八月同盟于重邱二十八年灵王崩景王立二十九年我防城杞三十年我防诸侯之大夫【前诸侯】于澶渊宋灾故昭公十一年我防葬晋平公十三年公防周刘子诸侯【晋鲁齐宋卫郑曹莒邾滕杞小邾】于平邱秋八月同盟于平邱二十二年景王崩敬王立二十五年我防诸侯之大夫【晋鲁宋卫郑曹邾薛小邾】于黄父三十一年夏四月丁巳公薨秋葬公【左传】
　　諡曰献【年无考以鲁纪之】
　　襄公
　　襄公名定献公之子也元年鲁昭公之三十二年也秋七月我之宰防诸侯之大夫【晋鲁齐宋卫郑曹莒杞小邾】于狄泉寻盟且谋城成周三年【定元年】防城成周薛尝服役于宋至是宋仲几不受功曰滕薛郳【郳即小邾】吾役也薛宰曰宋为无道絶我小国于周以我适楚故我常从宋晋文公为践土之盟曰凡我同盟各复旧职若从践土若从宋亦唯命仲几曰践土固然【言从践土薛固为宋役】薛宰曰薛之皇祖奚仲居薛以为夏车正奚仲迁于邳仲虺居薛以为汤左相若复旧职将承王官何故以役诸侯仲几曰三代各异物薛焉得有旧为宋役亦其职也争之力晋执宋仲几五年【定四年】公防周刘子诸侯【晋鲁宋蔡卫陈郑许曹莒邾顿胡滕杞小邾齐】于召陵侵楚夏五月盟于臯鼬十三年【定十二年】春公薨夏葬公【左传】
　　諡曰襄在位十二年
　　惠公
　　惠公名夷又名寅【系未详】襄公之薨也比立【比为襄公子与弟亦未详】比元年【定十三年】夷弑比自立是为惠公公元年鲁定公之十四年也十二年【哀十年】夏五月公薨秋葬公【左传】
　　谥曰恵在位十二年薛自恵公以后其传世莫可知后灭扵齐
　　赞曰薛小久服属宋及城成周廼争旧职论夏官末矣许世家【其先世系莫考自鲁隠公十一年始见于经终哀公十五年凡二百三十二年传八世】
　　庄公【隠十一年见春秋】　穆公
　　许姜姓大岳神农之后葢男爵也【经于防盟皆书男知为男爵】国微其世系史不载莫考其始封当桓王时为庄公亦莫知其立年【隐十一年】郑鲁齐伐许遂入许庄公奔卫齐以许让鲁鲁不受乃与郑郑使许大夫百里奉公弟新臣【即许叔】居许东偏使其大夫公孙获处许西偏庄公薨新臣入即位是为穆公穆公元年鲁桓公十五年也是年桓王崩庄王立十六年【庄十二年】庄王崩僖王立二十年【庄十六年】公会诸侯【齐鲁宋陈卫郑滑滕】同盟于幽二十一年【庄十七年】僖王崩恵王立三十三年【庄二十九年】郑人侵我四十二年【僖四年】公会诸侯【齐鲁宋陈卫郑曹】侵蔡蔡溃遂伐楚次于陉夏公薨于师秋八月公以侯礼【左传】
　　左传凡诸侯薨于朝会加一等死王事加二等
　　谥曰穆在位四十二年
　　僖公
　　僖公名业【所出未详】穆公薨公即位公元年【僖五年】公及诸侯【齐鲁宋陈卫郑曹】会王世子于首止秋八月诸侯同盟于首止郑伯逃归不盟二年【僖六年】诸侯伐郑秋楚围我以救郑诸侯遂救我冬蔡侯将公以见楚子于武城公面衔璧大夫衰绖士舆榇楚子亲释其防受其璧而祓之焚其榇礼而命之使复其所三年【僖七年】闰月恵王崩襄王立惧王子带之难不发防明年公会王人诸侯【齐鲁宋卫曹陈】盟于洮谋王室五年【僖九年】公会宰周公诸侯【齐鲁宋卫郑曹】于葵邱秋九月诸侯盟于葵邱六年【僖十年】公及齐侯伐北戎九年【僖十三年】公会诸侯【齐鲁宋陈卫郑曹】于咸谋王室为戎难故秋诸侯戍周十一年【僖十五年】楚人伐徐公会诸侯【前诸侯】盟于牡邱遂次于匡诸侯之大夫救徐十二年【僖十六年】公防诸侯【齐鲁宋陈卫郑邢曹】于淮十七年【僖二十一年】公及楚宋陈蔡郑会于□楚执宋公以伐宋二十三年【僖二十七年】公及楚陈蔡郑围宋二十四年【僖二十八年】晋会诸侯救宋及楚人战于城濮楚师败绩冬诸侯遂围我二十九年【僖三十三年】晋陈郑伐我三十四年【文五年】冬十月公薨明年春公【左传】
　　谥曰僖在位三十四年
　　昭公
　　昭公名锡我【系未详】僖公薨公即位公二年【文七年】公会诸侯【齐宋卫陈郑曹】晋大夫盟于扈三年【文八年】秋八月襄王崩顷王立四年【文九年】楚人伐郑我会晋鲁宋卫救郑九年【文十四年】春顷王崩匡王立夏六月公会诸侯【鲁宋陈卫郑曹】晋赵盾同盟于新城十年【文十五年】公会诸侯【晋宋卫蔡陈郑曹】盟于扈十五年【宣二年】冬十月匡王崩定王立二十五年【宣十二年】晋楚战于邲晋师败绩公及郑伯如楚三十年【宣十七年】春正月公薨夏公【左传】
　　谥曰昭在位三十年
　　灵公
　　灵公名寗【系未详】昭公薨公即位公三年【成二年】晋伐齐楚救齐王卒尽行彭名御戎蔡侯为左公为右二君弱皆强冠之师侵卫遂侵鲁鲁请盟冬十一月公及楚大夫鲁侯蔡侯诸侯之大夫【秦宋陈卫郑齐】盟于蜀四年【成三年】我恃楚而不事郑郑伐我五年【成四年】郑公孙申帅师疆我田我败诸展陂冬郑伐我取鉏任泠敦之田六年【成五年】公愬郑于楚楚执郑皇戍郑请成于晋冬十一月定王崩简王立十年【成九年】郑复贰于楚晋执郑伯冬十一月郑围我示不急君也十五年【成十四年】郑伐我败焉郑伯复伐我入我郛我平以公孙申之封【即成四年公孙申所疆之田】十六年【成十五年】公畏偪于郑请迁于楚冬十一月楚迁我于叶二十年【襄元年】秋九月简王崩灵王立二十二年【襄三年】冬晋伐我【事楚不与诸侯会盟故】三十五年【襄十六年】公请迁于晋诸侯遂迁我大夫不可诸侯伐我次于函氏晋及楚师战于湛陂楚师败绩晋复伐我而还四十三年【襄二十四年】诸侯将伐齐公及楚蔡陈伐郑以救齐四十五年【襄二十六年】公如楚请伐郑曰师不兴孤不归矣秋八月薨于楚楚子曰不伐郑何以求诸侯冬十月楚伐郑十二月涉于汜而归而后公【左传】
　　谥曰灵在位四十五年
　　悼公　【太子止附】
　　悼公名买【系未详】灵公薨公即位公元年【襄二十七年】宋弭诸侯之兵夏我会诸侯之大夫【晋楚鲁蔡卫陈郑曹】于宋秋七月盟于宋二年【襄二十八年】冬十二月灵王崩景王立公如楚会楚子卒明年公送至于西门之外六年【昭元年】我会诸侯之大夫【晋楚鲁齐宋卫陈蔡郑曹】于虢九年【昭四年】我及诸侯【楚蔡陈郑徐滕顿胡沈小邾宋】淮夷会于申秋七月楚以诸侯伐吴执齐庆封杀之遂灭頼迁頼于鄢楚子欲迁我于頼使大夫城之而还十年【昭五年】我及诸侯【楚蔡陈顿沈徐越】伐吴十四年【昭九年】楚迁我于夷取州来淮北之田以益之伍举授公田十五年【昭十年】秋九月我如晋会晋平公十六年【昭十一年】楚灭蔡迁我于荆十八年【昭十三年】楚平王即位复我于叶二十三年【昭十八年】楚王子胜曰许郑仇敌也晋郑方睦郑若伐许而晋助之楚防地矣君盍迁许叶在楚国方城外之蔽也土不可易国不可小许不可俘雠不可启君其图之冬楚迁我于白羽【即析】二十四年【昭十九年】夏公疟五月戊辰饮大子止之药薨大子奔晋
　　谷梁止曰我与夫弑者不立乎君位以与其弟虺哭泣歠飦粥嗌不容粒未逾年而死又曰许世子不知尝药累及许君也
　　冬公【左传】
　　谥曰悼在位二十四年
　　许男斯
　　许男斯大子止之弟悼公之弑也大子止奔晋斯即位斯三年【昭二十二年】夏四月景王崩悼王立王子朝作乱冬悼王崩敬王立四年【昭二十三年】吴伐州来楚以我及诸侯之师奔命救州来吴败我及诸侯之师于鸡父七年【昭二十六年】冬十月敬王入于成周王子朝奔楚十七年【定四年】夏六月我迁于容城冬十一月吴破楚入郢十九年【定六年】春正月郑灭我以斯归【左传】
　　斯无谥在位十九年
　　元公
　　元公名成【系未详】郑之灭许也成即位是为元公公十年【哀元年】公及楚陈随围蔡二十二年【哀十三年】夏公薨秋公【左传】
　　谥曰元在位二十二年许后事不载莫知所终
　　赞曰宋卫陈郑之火也陈不救火许不吊灾君子知陈许之先亡也及楚灭陈先二十年而郑灭许许虽三迁庸能免乎不自树德庇楚无济也
　　莒世家【其先世莫攷自鲁隐公二年始见于经终哀公十四年凡二百四十一年传九世】莒子　兹防公　纪公　【大子仆附】　季佗　渠邱公
　　莒己姓夷也爵为子其先世无传
　　汉志莒故国盈姓少昊后
　　平王时见莒子莒子娶于向【向小国名】向姜不安莒而归鲁隐公二年莒人入向以姜氏还莒鲁有怨纪既昏于鲁使其大夫裂繻与莒子盟于宻以平鲁也【纪姜姓国】四年我伐杞取牟娄八年我及鲁侯盟于浮来以成纪好也桓公十二年莒子会鲁侯杞子盟于曲池十五年桓王崩庄王立庄公十年齐灭谭谭子来奔十二年庄王崩僖王立十七年僖王崩恵王立十九年鲁大夫姜氏来二十年姜氏来二十七年大夫庆如鲁逆叔姬【庄公女】闵公二年鲁公子庆父弑闵公来奔鲁以赂求庆父我归之僖公元年我求赂于鲁鲁败我于郦获弟拏八年恵王崩襄王立二十五年卫人平我于鲁冬十二月大夫庆会鲁侯卫侯盟于洮二十六年莒子防卫寗速盟于向莒子者是为兹防公兹防公名期其立亦莫详何时二十八年莒子会诸侯【晋鲁齐宋蔡郑卫】盟于践土冬会于温天王狩于河阳诸侯遂围许文公七年徐伐我我如鲁请盟鲁公孙敖来涖盟八年襄王崩顷王立十四年顷王崩匡王立其后有纪公纪公名庶其生大子仆又生季佗爱季佗而黜仆且多行无礼于国十八年冬十月仆因国人以弑纪公以其宝玉奔鲁季佗即位季佗元年鲁宣公之元年也二年庄王崩定王立其后又有渠邱公渠邱公名朱季佗之卒渠邱公之立皆莫详其年莒郯相怨四年鲁齐平我及郯我不肯鲁伐我取向我恃晋而不事齐十三年齐伐我成公五年定王崩简王立七年莒子会诸侯【晋鲁齐宋卫曹邾杞】伐郑秋八月同盟于马陵八年鲁公孙婴齐来聘秋晋使巫臣如吴假道于我与渠邱公立于池上曰城已恶公曰辟陋在夷其孰以我为虞对曰夫狡焉思启封疆以利社稷者何国蔑有唯然固多大国矣唯或思或纵也勇夫重闭况国乎九年公会诸侯【晋鲁齐宋卫郑曹杞】同盟于蒲冬楚伐我围渠邱渠邱城恶众溃奔莒楚入渠邱莒人囚楚公子平楚人曰勿杀吾归而俘莒人杀之楚师围莒莒城亦恶莒溃楚遂入郓【莒别邑】十四年春正月渠邱公薨【左传】
　　莒夷无谥以上皆莫详其年以鲁纪年云
　　犁比公　【展舆附】
　　犁比公名宻州字买朱鉏渠邱公薨犁比公即位元年鲁成公十五年也宋鱼石叛五年【襄元年】我会诸侯之大夫【晋鲁宋卫曹邾滕薛】围宋彭城秋九月简王崩灵王立七年【襄三年】公会周单子诸侯【晋鲁宋卫郑邾齐】同盟于鸡泽八年【襄四年】我及邾伐鄫九年【襄五年】公会诸侯【晋鲁宋陈卫郑曹邾滕薛齐吴鄫】于戚会吴且戍陈十年【襄六年】我灭鄫
　　公羊莒女有为鄫夫人者葢欲立其出也注世子巫者鄫前夫人之子与鲁襄公俱为莒外孙时莒女嫁为鄫后夫人夫人无男有女还嫁之与莒有外孙鄫子爱后夫人而无子欲立其外孙谷梁莒人灭鄫非灭也立异姓以莅祭祀灭亡之道也
　　十一年【襄七年】楚围陈公防诸侯【晋鲁宋陈卫曹邾】于鄬以救之十二年【襄八年】我伐鲁东鄙以疆鄫田十三年【襄九年】公会诸侯【晋鲁宋卫曹邾滕薛杞小邾齐】伐郑冬十一月同盟于戏十二月复伐郑十四年【襄十年】公会诸侯【前诸侯】会吴于柤秋我伐鲁东鄙是年复防伐郑戍郑虎牢十五年【襄十一年】夏复会伐郑秋七月同盟于亳九月复悉师以伐郑郑成冬十二月会于萧鱼十六年【襄十二年】我伐鲁东鄙围台鲁季孙宿入我郓取钟以为其君盘十八年【襄十四年】我会诸侯之大夫【前诸侯】会吴于向夏会伐秦卫人逐其君冬我会诸侯之大夫【晋鲁宋卫郑邾】于戚谋定卫二十年【襄十六年】公会诸侯【晋鲁宋卫郑曹邾薛杞小邾】于溴梁晋执公及邾子以归侵鲁故且曰通齐楚之使已而释之【释莒子经传不载】二十二年【襄十八年】公会诸侯【前诸侯】同围齐明年诸侯盟于祝柯二十四年【襄二十年】及鲁平会鲁盟于向夏公会诸侯【晋鲁齐宋卫郑曹邾滕薛杞小邾】盟于澶渊二十五年【襄二十一年】晋栾盈叛公防诸侯【晋鲁齐宋卫郑曹邾】于啇任锢栾氏也明年复会于沙随二十七年【襄二十三年】齐侯伐晋还不入遂袭我门于且于【莒邑】伤股而退明日复战获其大夫杞殖我请成二十八年【襄二十四年】齐伐我侵介根【莒邑】秋八月公会诸侯【晋鲁宋卫郑曹邾滕薛杞小邾】于夷仪将伐齐楚伐郑以救齐诸侯还救郑二十九年【襄二十五年】夏五月公朝于齐齐崔杼弑庄公立其弟景公景公与其大夫及公盟公还自齐会诸侯【前诸侯】伐齐齐成秋七月同盟于重邱三十二年【襄二十八年】冬十二月灵王崩景王立三十三年【襄二十九年】我会城杞三十四年【襄三十年】我及诸侯之大夫【晋鲁齐宋卫郑曹邾滕薛杞小邾】会于澶渊宋灾故犁比公生去疾及展舆既立展舆又废之犁比公虐国人患之三十五年【襄三十一年】冬十一月展舆因国人以攻公弑之乃立【左传】
　　犁比公在位三十五年
　　着邱公
　　着邱公名去疾犁比公之子也展舆既弑犁比公自立羣公子召去疾于齐齐纳去疾是为着邱公展舆奔吴着邱公元年【昭元年】春鲁伐我取郓因我乱疆郓田着邱公立而不抚鄫【莒邑】四年【昭四年】鄫叛鲁取鄫五年【昭五年】牟夷以牟娄及防兹奔鲁【牟娄防兹莒三邑】秋七月我讨鲁不设备鲁败我于蚡泉十年【昭十年】鲁伐我取郠晋平公卒秋九月会晋平公十三年【昭十三年】秋七月公会周刘子诸侯【晋齐宋卫郑曹邾滕薛杞小邾】于平邱甲戍同盟于平邱我及邾人愬于晋曰鲁朝夕伐我几亡矣我之不共鲁故之以晋辞鲁盟执季孙意如以归十四年【昭十四年】秋八月公薨【左传】在位十四年
　　郊公　共公
　　郊公者名任着邱公之子共公庚舆者着邱公之弟也着邱公十四年【昭十四年】薨郊公不慼国人弗顺欲立庚舆郊公恶公子铎而善于公子意恢大夫兹夫恶意恢而善于庚舆冬十二月兹夫杀意恢郊公奔齐公子铎逆庚舆于齐齐送之有赂田庚舆即位是为共公共公二年【昭十六年】齐伐徐徐成二月我及徐子郯人会齐侯于蒲畏齐讨也五年【昭十九年】齐师伐我入纪八年【昭二十二年】齐师伐我公将战大夫苑羊牧之不可弗聼败齐师于夀余齐侯伐我公行成齐司马灶来涖盟公如齐涖盟盟于稷门之外国人于是大恶公夏四月景王崩悼王立子朝作乱冬十一月悼王崩敬王立郊公元年【昭二十三年】秋七月共公奔鲁齐人纳郊公共公虐而好劒茍铸劒必试诸人国人患之公又将叛齐故大夫乌存帅国人以逐之郊公四年【昭二十六年】公会齐鲁邾杞盟于鄟陵秋九月敬王入于成周子朝奔楚十年【昭三十二年】我会诸侯之大夫【晋鲁齐宋卫郑曹薛杞小邾】于狄泉且城成周十四年【定四年】公会周刘子诸侯【晋鲁宋蔡卫陈郑许曹邾顿胡滕薛杞邾齐】于召陵侵楚夏五月盟于臯鼬三十九年【哀十四年】夏五月公薨【左传】
　　郊公在位三十九年共公在位八年郊公以后事不载莫知其所终
　　赞曰莒邉齐故常属齐然自鲁文公以降所可纪载裁六七公而庶其黜长宻州诎少遂至弑父若讐何其易也
　　邾世家【其先世莫考自鲁隐公元年始见于经终哀公二十四年凡二百五十二年传九世】
　　邾子克
　　邾曹姓颛顼之后初为附庸莫详其始封
　　王沈魏书曹姓之先出于黄帝当髙阳氏陆终之子曰安是为曹姓周武王克殷封曹侠于邾顔真卿家庙碑颛顼之孙祝融融孙安为曹姓其裔邾武公名夷甫字顔
　　其后数从齐桓尊周室平王命为子是为邾子克克字仪父亦莫详其立年隐公元年邾子及鲁侯盟于蔑郑伐卫请师于我邾子使私于鲁公子豫冬我及鲁公子豫郑人盟于翼【邾地】三年平王崩桓公立五年宋人取我田先是宋伐郑我告于郑曰请君释憾于宋敝邑为道郑人以王师会之伐宋入其郛七年鲁伐我【为宋故】桓公七年鲁伐我十五年桓王崩庄王立夏世子如鲁朝【经书人杜预注附庸之世子故降称人】十七年邾子及鲁侯盟于趡【鲁也】秋鲁及宋卫伐我宋万弑其君庄公十二年庄王崩僖王立十三年我及齐侯宋陈蔡会于北杏以平宋乱十五年我及宋齐伐郳十六年冬十二月邾子克薨【左传】
　　邾子　文公
　　邾子名【系未详】克薨即位元年鲁庄公十七年也是年僖王崩恵王立十二年【庄二十八年】夏四月邾子薨籧篨即位是为文公公六年【闵二年】鲁庆父弑其君季友以公子申【即僖公】适我庆父奔莒乃入立之哀姜来奔齐人取而杀之七年【僖元年】楚伐郑我会诸侯【齐鲁宋郑曹】于柽谋救郑秋九月鲁败我师于偃【我既送鲁哀姜还因戍虗邱欲以侵鲁既而齐归哀姜之防我惧乃归鲁要而败之】十三年【僖七年】闰月恵王崩襄王立二十四年【僖十八年】齐桓公卒宋公以我及曹卫伐齐纳孝公二十五年【僖十九年】宋公曹人及我盟于曹南鄫子来会盟宋公使公用鄫子于次睢之社二十七年【僖二十一年】我灭须句【风姓国伏羲之后鲁僖公母成风须句之女】须句子奔鲁冬鲁伐我二十八年【僖二十二年】鲁伐我取须句反其君秋我以须句故出师鲁不设备及我师战于升陉鲁师败绩获鲁侯胄县诸鱼门三十四年【僖二十八年】冬我会诸侯【晋鲁齐宋蔡郑陈莒秦】于温天王狩于河阳三十九年【僖三十三年】鲁伐我取訾娄我不设备秋复伐我鲁既取须句我复灭之四十六年【文七年】鲁伐我取须句先是公之子叛而归鲁遂寘公之子以守之四十七年【文公年】秋八月襄王崩顷王立五十二年【文十二年】夏五月公薨【左传】
　　谥曰文在位五十二年
　　定公
　　定公名貜且文公元妃齐姜生貜且二妃晋姬生防菑文公薨国人立貜且防菑奔晋文公之薨也鲁使吊焉不敬公元年【文十四年】我讨鲁伐其南鄙春鲁伐我是年顷王崩匡王立夏晋会诸侯【鲁宋陈卫郑许曹】同盟于新城赵盾以诸侯之师八百乘纳防菑于我我辞曰齐出貜且长赵盾乃还
　　公羊晋郤缺帅师革车八百乘以纳防菑于邾娄邾娄人言曰接菑晋出也貜且齐出也子以其指则防菑也四貜且也六子以大国压之则未知齐晋孰有之也贵则皆贵矣虽然貜且也长郤缺曰非吾力不能纳也义实不尔克也引师而去之
　　六年【宣元年】公朝鲁七年【宣二年】冬十月匡王崩定王立二十三年【宣十八年】我戕鄫子于鄫【自虐其君曰弑自外曰戕】二十五年【成二年】我及鲁侯诸侯之大夫【楚秦宋陈卫郑齐曹薛鄫】盟于蜀【畏晋而窃与楚盟】二十八年【成五年】冬十一月定王崩简王立十二月公会诸侯【晋鲁齐宋卫郑曹杞】同盟于虫牢郑服也三十年【成七年】楚伐郑公会诸侯【晋鲁齐宋卫曹莒杞】救郑秋同盟于马陵三十一年【成八年】我会晋鲁齐伐郯三十六年【成十三年】我会诸侯【晋鲁齐宋卫郑曹滕】伐秦曹负刍杀大子而自立三十八年【成十五年】我会诸侯【晋鲁卫郑曹宋齐】同盟于戚讨曹负刍冬会吴于钟离三十九年【成十六年】我会诸侯【晋鲁齐卫宋】于沙随谋伐郑七月会周尹子诸侯伐郑四十年【成十七年】会伐郑夏六月同盟于柯陵冬复会伐郑十二月公薨【左传】定公之时有弑其父者有司以告公瞿然失席曰是寡人之罪也曰寡人尝学断斯狱矣臣弑君凡在官者杀无赦子弑父凡在宫者杀无赦杀其人壊其室洿其宫而猪焉葢君逾月而后举爵【礼记檀弓】
　　谥曰定在位四十年
　　宣公
　　宣公名牼【系未详】定公薨公即位公元年【成十八年】秋
　　公如鲁朝宋鱼石以彭城叛冬公会诸【晋宋卫鲁齐】同盟于虚朾谋救宋二年【襄元年】我会诸侯之大夫【晋鲁宋卫曹莒滕薛】围宋彭城夏晋伐郑我会鲁齐曹杞次于鄫以待之遂侵楚焦夷及陈秋简王崩灵王立公如鲁朝三年【襄二年】晋会侵郑秋我会诸侯之大夫【晋鲁宋卫曹】于戚冬复于戚遂城虎牢以偪郑郑成四年【襄三年】公会周单子诸侯【晋鲁宋卫郑莒齐】同盟于鸡泽大夫及陈袁侨盟五年【襄四年】我及莒伐鄫鲁救鄫侵我败之于狐骀六年【襄五年】公会诸【晋鲁宋陈卫郑曹莒滕薛齐吴鄫】于戚冬戍陈七年【襄六年】鲁叔孙豹来聘且修平八年
　　【襄七年】楚围陈公会诸侯【晋鲁宋陈卫曹莒】于鄬以救陈九年【襄八年】我会晋侯郑伯鲁齐宋卫于邢邱十年【襄九年】冬公会诸侯【晋鲁宋卫曹莒滕薛杞小邾齐】伐郑郑成同盟于戏十二月复伐之十一年【襄十年】公会诸侯【前诸侯】会吴于柤秋会伐郑戍郑虎牢十二年【襄十一年】公会伐郑同盟于亳秋九月悉师以复伐郑郑成冬十二月会于萧鱼十五年【襄十四年】我会诸侯之大夫【晋鲁齐宋卫郑曹莒滕薛杞小邾】会吴于向夏四月会伐秦卫人逐其君冬我会诸侯之大夫【晋鲁宋卫郑莒】于戚谋定卫十六年【襄十五年】我贰于晋伐鲁南鄙鲁告于晋十七年【襄十六年】晋会诸侯于溴梁执公以归十八年【襄十七年】春二月公薨【左传】
　　谥曰宣在位十八年
　　悼公
　　悼公名华【系未详】宣公十八年【襄十七年】薨公即位冬我伐鲁南鄙公元年【襄十八年】公会诸侯【晋鲁宋卫郑曹莒滕薛杞小邾】同围齐二年【襄十九年】诸侯盟于祝柯晋执公以我伐鲁故遂疆鲁田取我田自漷水归之鲁三年【襄二十年】公会诸侯【前诸侯】盟于澶渊齐成故秋鲁伐我报我之骤至也【骤至犹言数侵也】四年【襄二十一年】晋栾盈叛冬公会诸侯【晋鲁齐宋卫郑曹莒】于商任锢栾氏明年冬复会于沙随齐背盟伐晋七年【襄二十四年】公会诸侯【晋鲁宋卫郑曹莒滕薛杞小邾】于夷仪将伐齐楚救齐伐郑诸侯还救郑八年【襄二十五年】复会于夷仪伐齐齐弑其君以成秋八月同盟于重邱十年【襄二十七年】宋弭诸侯之兵夏六月公会诸侯【晋楚鲁宋齐秦郑陈卫滕蔡许曹】于宋秋七月诸侯之大夫盟于宋西门之外十一年【襄二十八年】公如鲁朝冬十一月灵王崩景王立十三年【襄三十年】我及诸侯之大夫【晋鲁齐宋郑曹卫莒滕薛杞小邾】会于澶渊宋灾故十五年【昭元年】夏六月丁巳公薨秋公【左传】
　　谥曰悼在位十五年
　　庄公
　　庄公名穿【系未详】悼公薨公即位公元年【昭十年】晋平公卒我如晋会十二年【昭十三年】秋公会周刘子诸侯【晋鲁齐宋卫郑曹莒滕薛杞小邾】于平邱八月同盟于平邱我愬鲁于晋晋辞鲁侯盟执季孙意如以归十七年【昭十八年】我袭鄅入之尽俘以归鄅子曰余无归矣从帑于我公及鄅夫人而舍其女鄅夫人宋向戍之女也十八年【昭十九年】宋伐我围虫取之乃尽归鄅俘夏我及郳徐会宋公同盟于虫二十一年【昭二十二年】夏四月景王崩悼王立子朝作乱冬十月悼王崩敬王立二十二年【昭二十三年】我城翼还将自离姑【邾邑从离姑则道径鲁武城】鲁武城人取我师我愬于晋晋执鲁叔孙婼二十四年【昭二十五年】我防诸侯之大夫【晋鲁宋卫郑曹滕薛邾】于黄父谋王室鲁人逐其君二十五年【昭二十六年】公会诸侯【齐莒杞】盟于鄟陵谋纳鲁侯秋九月敬王入于成周子朝奔楚二十六年【昭二十七年】我及诸侯之大夫【晋宋卫曹滕】会于扈戍周且纳鲁侯三十四年【定三年】春二月辛夘公薨公尝与大夫夷射姑饮酒私出阍乞肉焉夺之杖以敲之及是公在门台临廷阍以瓶水沃廷公望见之怒阍曰夷射姑旋焉【旋小便也】命执之弗得滋怒自投于牀废于炉炭烂遂薨公卞急而好洁故及是秋公先以车五乘殉五人【左传】谥曰庄在位三十四年
　　隐公　桓公　考公
　　隐公名益【系未详】庄公三十四年【定三年】薨公即位冬公及鲁大夫盟于防【防即郯】公元年【定四年】春公会周刘子诸侯【晋鲁宋蔡卫陈郑许曹莒顿胡滕薛杞小邾齐】于召陵侵楚夏五月盟于臯鼬十一年【定十四年】鲁侯大搜于比蒲公如鲁会十二年【定十五年】公如鲁朝十四年【哀二年】鲁伐我将伐绞【邾邑】我爱其土赂以漷沂之田鲁取漷东田及泝西田及公盟于句绎十八年【哀六年】鲁伐我十九年【哀七年】鲁伐我入之处公宫众保于绎【邾山在郊县北】师宵掠以公归献于亳社【以其亡国与殷同】囚诸负瑕负瑕故有绎【负瑕鲁邑故有绎民在】大夫茅夷鸿请救于吴二十年【哀八年】吴伐鲁齐又使如吴请伐鲁鲁乃归公公又无道吴讨之囚诸楼台栫之以棘使诸大夫奉大子革以为政是为桓公公二年【哀十年】春二月隐公奔鲁齐甥也遂奔齐是年桓公会诸侯【吴鲁郯】伐齐南鄙齐弑悼公乃还八年【哀十六年】孔子卒十年【哀十八年】敬王崩元王立十三年【哀二十一年】桓公及齐侯鲁侯盟于顾【齐地】隐公后元年【哀二十二年】夏四月隐公自齐奔越曰吴为无道执父立子越人归之桓公奔越后三年【哀二十四年】公又无道越人执之以归而立公子何【大子革之弟】何亦无道【左传】隐公在位二十年后在位三年卒谥曰隐公子何后事不可考隐公之曽孙为考公【郑康成礼记注】考公之防徐君使容居来吊舍【昭二十年吴已灭徐此葢灭而复兴】曰寡君使容居坐含进侯玉其使容居以含【令不使贱者君行则亲含时徐僭称王自比天子】有司曰诸侯之来辱敝邑者易则易于则于杂者未之有也【易谓臣礼于谓君礼杂者容居以臣欲行君礼故有司拒之】容居对曰容居闻之事君不敢忘其君亦不敢遗其祖昔我先君驹王【徐先君僭号】西讨济于河无所不用斯言也容居鲁人也【鲁鲁钝也】不敢忘其祖【礼记檀弓】赞曰邾鲁邻也然始终搆难迭寻干戈虽朝会时有而协比不终两执于晋不恤齐言宿怨之深也逮至隐公囚系三国而怙恶不悛又其性夫人且奕棋其君邾之为邾也难已
　　小邾世家【其先世莫考鲁庄公五年始见于经终哀公十四年凡二百九年传二世】
　　小邾子　小邾穆公
　　小邾亦曹姓颛顼之后邾之别封故曰小邾又名郳顔真卿家庙碑颛顼之孙祝融融孙安为曹姓其裔邾武公武公之子友别封郳为小邾子遂氏顔
　　初为附庸属齐或属宋后爵为子国小其世系纪年皆不载所载者唯郳犁来小邾穆公犁来于庄公五年如鲁朝十五年我叛宋宋齐邾伐我僖公七年小邾子如鲁朝始封子小邾穆公当鲁襄公时襄公二年我及诸侯之大夫防于戚遂城虎牢以偪郑
　　左传襄元年会于鄫齐崔杼有不服晋之言故二年秋会于戚滕薛小邾皆不至晋荀防曰防将请于齐若不得请事将在齐是年冬复会于戚齐崔杼及滕薛小邾皆至
　　七年公如鲁朝九年冬公会诸侯【晋鲁宋卫曹莒邾滕薛杞齐】伐郑十二月同盟于戏十年公会诸侯【前诸侯】会吴于柤秋会伐郑十一年夏会伐郑同盟于亳九月复会伐郑郑成会于萧鱼十四年我会诸侯之大夫【前诸侯】会吴于向夏会伐秦十六年公会诸侯【晋鲁宋卫郑曹莒邾滕薛杞】于溴梁十八年公会诸侯【前诸侯】同围齐十九年诸侯还自沂上盟于祝柯二十年公会诸侯【晋鲁齐宋卫郑曹莒邾滕薛杞】盟于澶渊二十二年公会诸侯【前诸侯】盟于沙随二十四年公会诸侯【晋鲁宋卫郑曹莒邾滕薛杞】于夷仪将伐齐二十五年复会于夷仪伐齐齐成同盟于重邱二十九年会城杞三十年我及诸侯之大夫【晋鲁齐宋卫郑曹莒邾滕薛杞】防于澶渊宋灾故鲁昭公三年公如鲁朝季孙宿欲卑之叔孙豹曰不可曹滕二邾实不忘我好敬以逆之犹惧其二又卑一睦焉逆羣好也其如旧而加敬焉宿从之十年会晋平公十三年公会周刘子诸侯【前诸侯】于平邱十七年公如鲁朝鲁侯与之燕季孙意如赋采菽公赋菁菁者莪叔孙豹曰不有以国其能乆乎【按传自襄公二年至此皆为穆公事穆公居国最乆故叔孙云然也】穆公在位当有四五十年其立与薨皆未详其后鲁昭公十九年小邾及邾人徐人会宋公盟于虫二十五年会黄父三十二年城成周鲁定公四年会召陵鲁哀公四年宋执小邾子【杜预注邾子无道于其民】十四年小邾射以句绎奔鲁皆莫知其为某公事也小邾穆公子曰郳甲仕宋党华向昭公二十年华向之乱甲出奔郑【左传】











　　尚史卷十九
<史部,别史类,尚史>
　　钦定四库全书
　　尚史卷二十　　　　　　　世家十三
　　镶白旗汉军李锴撰
　　燕世家【始武王十三年终秦始皇二十五年凡九百一年传四十三世】
　　惠侯　僖侯　顷侯　哀侯　郑侯
　　燕之先召公奭与周同姓武王灭纣封于北燕自召公以下九世至惠侯
　　索隠燕四十二代有二惠侯二僖侯二宣侯二桓侯二文侯葢国史防失本谥
　　当厉王奔彘共和之时惠侯薨子僖侯即位是嵗宣王初立三十六年僖侯薨子顷侯即位顷侯九年宣王崩幽王立二十年幽王淫乱为犬戎所弑平王立周东迁二十四年顷侯薨子哀侯即位哀侯二年薨子郑侯即位
　　索隠諡法无郑郑或是名
　　郑侯三十六年薨【史记世家】
　　穆侯【七年入春秋】　宣侯　桓侯　庄公　襄公　桓公　宣公　昭公　武公　文公　懿公
　　穆侯郑侯之子穆侯七年鲁隠公元年也十八年【桓元年】穆侯薨子宣侯即位宣侯十三年【桓十四年】薨子桓侯即位【系本桓侯徙临易古史考系本自宣侯已上皆父子相传桓侯以下并不言属以其难明故也】桓侯元年桓王崩庄王立桓侯七年【庄三年】薨子庄公即位庄公九年【庄十二年】庄王崩僖王立十四年【庄十七年】僖王崩惠王立十六年【庄十九年】王子頽伐周不克出奔温冬卫师南燕师伐周立子頽十七年【庄二十年】郑执南燕伯仲父以惠王归处于栎十八年【庄二十一年】郑伯纳王杀子頽
　　史记燕与宋卫共伐周惠王出奔温十七年郑执燕仲父而纳惠王　按伐周乃南燕伯仲父非燕庄公奔温乃王子頽非惠王又纳王在十八年非十七年也史并误
　　二十七年【庄三十年】山戎侵我冬齐人伐山戎【左传】
　　公送齐侯出境齐侯因割公所至地予我使我共贡天子如成周时职使复修召公之法【史记世家】
　　三十三年【僖二年】公薨子襄公即位襄公六年【僖八年】惠王崩襄王立三十九年【文八年】襄王崩顷王立襄公四十年【文九年】薨桓公即位【古史考系本襄伯生宣伯无桓】桓公五年【文十四年】顷王崩匡王立十一年【宣二年】匡王崩定王立桓公十六年【宣七年】薨宣公即位宣公十五年【成四年】薨昭公即位昭公元年【成五年】定王崩简王立昭公十三年【成十七年】薨武公即位武公二年【襄元年】简王崩灵王立武公十九年【襄十八年】薨文公即位文公六年【襄二十四年】薨懿公即位懿公三年【襄二十七年】诸侯盟于宋四年【襄二十八年】公朝于晋公薨是年灵王崩景王立【左传】
　　惠公　悼公　共公　平公　简公　献公【十四年春秋终】　孝公　成公　湣公　僖公　桓公
　　惠公名欵【春秋昭三年书北燕伯欵出奔齐六年书齐侯伐北燕而传曰纳简公是简公名欵也按史简公后恵公四代姑从史】懿公之子也元年【襄二十九年】齐髙止来奔公多宠姬公欲去诸大夫而立宠姬宋六年【昭三年】大夫共诛姬宋【索隠宋名或作宗刘氏曰其父兄为执政故大夫共灭之】公惧奔齐我立悼公悼公三年【昭六年】齐侯如晋请伐我晋许之齐遂伐我将纳惠公四年【昭七年】齐侯次于虢【燕寛】我行成曰敝邑知罪敢不聴命先君之敝器请以谢罪春二月盟于濡上我归燕姬赂以瑶罋玉椟斚耳齐不克纳惠公而还九年【昭十二年】齐髙偃纳惠公于阳
　　公羊伯于阳者公子阳生也葢以公讹伯子讹于阳下脱生字此説误公子阳生奔鲁不奔燕纳北燕公子阳亦无此书法也縁燕齐俱当悼公时故误又史记六年惠公奔齐四年齐髙偃如晋请伐燕入其君晋与齐伐燕入惠公惠公至燕而死燕立悼公此説亦误葢以齐侯如晋误为髙偃以纳惠公于阳误为至燕而死又上书六年下书四年是脱悼公二字
　　十年【昭十三年】公薨【史作七年葢上缩恵公出已三年也】共公即位共公五年【昭十八年】薨平公即位平公四年【昭二十二年】景王崩敬王立平公十九年【定五年】薨简公即位简公十二年【哀二年】薨献公即位【纪年简公后次孝公无献公】献公十三年【哀十五年】齐髙无防来奔十四年【哀十六年】孔子卒十六年【哀十八年】敬王崩元王立二十四年元王崩定王立二十八年公薨【左传】
　　孝公即位孝公十五年薨成公即位成公九年定王崩考王立成公十六年薨湣公即位湣公八年考王崩威烈王立湣公三十一年薨僖公即位【年表作厘侯庄索隠庄衍字】是年三晋列为诸侯
　　纪年文公二十四年卒简公立简公十三年三晋命邑为诸侯
　　威烈王崩安王立二十七年安王崩烈王立三十年伐齐败于林营公薨桓公即位桓公四年烈王崩显王立桓公十一年薨【史记世家】
　　文公　易王　王哙　昭王　惠王　武成王孝王　王喜
　　文公【系本作闵公】桓公薨文公即位是嵗秦献公卒秦益彊二十八年苏秦始来见説公公予车马金帛以至赵赵用之因约六国为从长秦惠王以其女为太子妇二十九年公薨太子即位是为易王齐宣王因我丧伐我取十城苏秦説齐使复归我十城十年燕君为王苏秦与文公夫人私通惧诛乃説王使齐为反间欲以乱齐十二年易王薨子王哙即位【史记世家】
　　或献书于王哙曰燕王而不能自恃不恶卑名以事强事强可以令国安长久万世之善计也以事强而不可以为万世则不如合弱合弱将奈何合弱而不能如一此臣所以为山东苦也比目之鱼不相得则不能行故古人称之以其合两而如一也今山东合弱而不能如一是山东之智不如鱼也又如车士之引车也三人不能行索二人五人而车因行矣今山东三国弱而不能敌秦索二国因能胜秦矣然而山东不知相索者智故不如车士矣胡与越人言语不相知志意不相通同舟而凌波至其相救助如一也今山东之相与也如同舟而济秦兵至不能相救助如一智又不如胡越之人矣三物者人之所能为也山东主不悟此臣之所为山东苦也愿大王之熟虑之也山东相合之主不恶卑名之国者可长存之卒者【之犹其也卒猝同】出士以戍韩梁之西边此燕之上计也不急为此国必危矣王必大忧今韩梁赵三国已合矣秦见三晋之坚也必南伐楚赵见秦之伐楚也必攻燕物固有势异而患同者秦之伐韩故中山亡【秦不暇救故赵亡之】今秦之伐楚燕必亡【赵亡之】臣窃为王计不如以兵南合三晋约戍韩梁之西边山东不能坚为此此必皆亡燕果以兵南合三晋【国防】
　　是年显王崩慎靓王立与三晋攻秦不胜而还子之相燕贵重主断王哙属国于子之子之南面行王事而哙老不聴政愿为臣六年慎靓王崩赧王立子之任政三年国大乱百姓恫恐将军市被与太子平谋将攻子之齐王令人谓太子平曰寡人闻太子之义将废私而立公饬君臣之义明父子之位寡人之国小不足以为先后虽然唯太子所以令之太子因要党聚众将军市被围公宫攻子之不克市被及百姓反攻太子平市被死以徇按子之乱燕百姓恫恐太子平内顺国人外倚彊齐举事必克何为百姓反攻太子至齐师伐燕而后士卒不战城门不闭乎一子之尔于太子则拒之于齐师则迎之燕民顾若是愦愦哉史迁本于国防恐误
　　国搆难数月死者数万众燕人恫恐百姓离志齐王伐燕士卒不战城门不闭王哙死子之亡齐大胜燕年表君哙及太子相之子皆死纪年子之杀公子平齐破燕擒子之而醢其身
　　又二年而国人共立昭王
　　国防以昭王即为太子平按年表纪年一云平死于乱一云为子之所杀夫平外倚齐援内除国难卒得哙死身立是齐与有力不应懐破燕之耻成报齐之功且平几先举事不克而不死国灭二年而复立理殊不然是太子平与昭王非一人明矣
　　昭王于破燕之后即位卑身厚币以招贤者谓郭隗曰齐因孤之国乱而袭破燕孤极知燕小力少不足以报然诚得贤士以共国以雪先王之耻孤之愿也先生视可者得身事之郭隗曰王必欲致士先从隗始况贤于隗者岂逺千里哉于是王为隗改筑宫而师事之乐毅自魏徃邹衍自齐徃剧辛自赵徃士争趋燕王吊死问孤与百姓同甘苦二十八年燕国殷富士卒乐轶轻战于是以乐毅为上将军与秦楚三晋合谋以伐齐齐兵败湣王出亡我兵独追北入至临淄尽取齐寳烧其宫室宗庙齐城不下者唯莒即墨其余皆属燕三十三年昭王薨子恵王即位恵王为太子时与乐毅有隙及即位疑毅使骑刼代将乐毅亡走赵齐田单击败我军悉复得其故城七年恵王薨
　　赵世家恵文王二十八年燕相成安君公孙操弑其王乐资以为即恵王也
　　武成王即位韩魏楚共伐我武成王七年齐田单伐我防中阳十四年武成王薨子孝王即位孝王三年薨子王喜即位王喜四年王命相栗腹约欢赵还报王曰赵可伐也于是栗腹将而攻鄗卿秦攻代赵使亷颇击破栗腹于鄗破卿秦于代
　　国防亷颇以二十万遇栗腹于鄗乐乘以五万遇庆秦于代燕人大败而史乐毅传谓亷颇破卿秦乐乘于代
　　亷颇逐之五百余里围我国我请和乃解围去六年秦灭东西周十二年赵李牧攻我防武遂方城我使剧辛将击赵赵击取我军二万杀剧辛二十三年太子丹质于秦亡归二十七年我见秦王且灭六国秦兵临易水祸且至燕太子丹隂养壮士二十人使荆轲献督亢地图于秦因袭刺秦王秦王觉杀轲使将军王翦击我二十九年秦攻防我蓟王喜亡徙居辽东斩丹以献秦三十年秦防辽东虏王喜卒灭燕
　　赞曰燕周同姓国又君奭之后乃亡宗周之义不与中国防盟邾滕耻为属国而楚秦丑于自夷燕顾何心夷然自外耶昭王末奋若将嗣伯似续不副厥成天也语有之虎皮防羊餧肉于狼君哙子之乃为尧舜禅也













　　尚史卷二十
　　钦定四库全书
　　尚史卷二十一　　　　　　　世家十四
　　镶白旗汉军李锴撰
　　韩世家【始威烈王二十三年终秦始皇十七年凡百七十四年自景侯至王安传十一世】景侯　列侯　文侯　哀侯　懿侯　昭侯
　　韩之先与周同姓曲沃武公之叔父也自韩万封韩累传至韩厥韩不信【并见晋传】不信是为韩简子简子卒子庚代是为庄子庄子卒子虎代是为康子康子与赵襄子魏桓子共败知伯分其地地益大大子诸侯康子卒子启章代是为武子武子二年伐郑杀其君幽公【纪年晋烈公元年韩武子都平阳】十六年武子卒子防代是为景侯景侯元年伐郑取雍邱二年郑败我负黍六年与赵魏俱得列为诸侯九年郑围我阳翟景侯薨于列侯取即位【系本作武】列侯九年秦伐我宜阳取六邑十三年薨谥曰列在位十三年子文侯即位【纪年无文侯系本无列侯】文侯二年伐郑取阳城伐宋至彭城执宋君七年伐齐至桑邱九年代齐至灵邱十年薨谥曰文在位十年子哀侯即位哀侯元年与赵魏分晋国二年灭郑因徙都郑【史记世家】
　　纪年魏武侯二十二年晋桓公邑韩哀侯于郑是韩既徙都因改号曰郑故国防谓韩恵王曰郑惠王犹魏徙大梁称梁王也
　　六年韩严弑哀侯及相韩傀【国防】
　　史记年表世家皆书列侯三年聂政杀相侠累哀侯六年书韩严弑哀侯而刺客传书严仲子事哀侯与相侠累有隙使聂政刺杀之国防韩傀相韩严遂重于其君二人相害严遂使聂政刺侠累累走抱哀侯并中哀侯仲子葢严遂字侠累韩傀字也
　　谥曰哀在位六年子懿侯即位
　　纪年韩山坚弑其君哀侯而韩若山立若山即懿侯韩山坚即韩严也
　　懿侯二年魏败我马陵五年与魏恵王防宅阳九年魏败我浍十二年薨谥曰懿在位十二年子昭侯即位【纪年名武】昭侯元年秦败我西山二年宋取我黄池六年伐东周取陵观邢邱八年申不害相修术行道国内以治按此下史云十年韩姬弑其君悼公悼公为谁且昭侯事中搀入悼公恐误
　　十一年昭侯如秦二十四年秦防我宜阳二十五年旱作髙门二十六年髙门成昭侯薨【史记世家】
　　谥曰昭在位二十六年
　　宣惠王　襄王　厘王　桓惠王　王安
　　宣惠王昭侯之子也
　　纪年郑昭侯武薨次威侯立威侯七年与邯郸围襄陵五月梁恵王防威侯于巫沙十月郑宣王朝梁威侯宣王不纪薨立纪年亦不足据也
　　昭侯薨宣恵王即位八年魏败我将韩举
　　纪年在威侯八年
　　十一年君号为王与赵防区防十四年秦败我鄢十六年秦败我修鱼虏我将防申差我急将西购于秦与之南伐楚楚王闻之大恐乃兴师言救我战车满道路发信臣多其车重其币王闻之大説相公仲侈谏不聴遂絶秦秦因大怒益甲伐我大战楚救不至十九年大破我岸门太子仓质于秦以和二十一年与秦共攻楚败楚将屈丐是年王薨谥宣恵在位二十一年太子仓即位是为襄王襄王四年与秦武王防临晋秋秦甘茂攻我宜阳五年拔宜阳斩首六万六年秦与我武遂九年秦复取我武遂十年太子婴朝秦而归十一年秦伐我取穰与秦伐楚败楚将唐昩十二年太子婴死公子咎公子虮虱争为太子时虮虱质于楚韩咎【韩咎韩人与公子咎别是一人】令楚围我雍氏将因韩楚奉虮虱而内之公仲侈以国合于齐楚于是楚解雍氏围虮虱竟不得归立公子咎为大子齐魏王来十四年与齐魏共击秦至函谷而军焉十六年秦与我河外及武遂王薨谥曰襄在位十六年大子咎即位是为厘王厘王三年使公孙喜率周魏攻秦秦败我军二十四万虏喜伊阙五年秦拔我宛六年与秦武遂地二百里十年秦败我师于夏山十二年与秦昭王防西周佐秦攻齐齐败十四年与秦防西周间二十一年使暴防救魏为秦所败防走开封二十三年赵魏攻我华阳我告急于秦秦救我败赵魏于华阳之下是年王薨谥曰厘在位二十三年子桓恵王即位桓恵王元年伐燕九年秦拔我泾城汾旁十年秦击我于大行我上党郡守以上党降赵十四年秦拔赵上党杀赵卒四十余万于长平十七年秦拔我阳城负黍二十四年秦拔我城臯荥阳二十六年秦悉拔我上党二十九年秦防我十三城三十四年王薨谥桓恵在位三十四年子王安即位王安五年秦攻我我急使韩非使秦秦留非杀之九年秦虏王安尽入其地为颍川郡韩遂亡【史记世家】
　　赞曰厥起厚基韩氏用昌卒得南面平阳分晋灭郑然韩最近秦使宣恵以还翼魏挟赵连和齐楚腹心秦疾秦虽暴无如韩何乃二三厥徳诈力相尚逮秦势既炽然后仰闗西攻偏败众携宜不济也韩业餧肉虎口韩非鲰生顾将劘其牙而探之悲夫
　　魏世家【始威烈王二十三年终秦始皇二十二年凡百七十九年自文侯至王假传九世】
　　魏桓子　文侯　武侯
　　魏之先毕公髙之后也髙封于毕于是为毕姓其后絶封为庶人或在中国或在夷狄其苗裔曰毕万事晋献公献公灭魏以封万为大夫万生武子犫犫生庄子绛史记世家武子生悼子悼子徙治霍系本武仲生庄子绛无悼子而系本居篇又曰魏武子居魏悼子徙霍是有悼子也然内外传皆有悼子
　　绛生献子舒
　　史记世家绛生魏嬴嬴生献子系本献子名荼庄子之子无魏嬴同左氏
　　舒生简子取取生襄子曼多
　　史记世家献子生魏侈无简子一代侈一作哆即魏曼多也以上详晋列传
　　曼多生桓子驹【系本】
　　按史记以桓子为襄子孙代系多不合
　　驹与韩康子赵襄子共伐灭知伯分其地驹之孙曰文侯斯按世本作斯系本同而其传曰孺子是魏驹之子史记作都
　　文侯元年周威烈王之二年也六年城少梁八年复城少梁十三年使子击围繁厐出其民十六年伐秦筑临晋元里十七年伐中山使子击守之赵仓唐傅之説苑文侯使子击守中山赵仓唐傅之居三年徃来之使不通于君仓唐问曰胡不遣人使上国乎击曰愿之久矣谁可者仓唐请行问君所嗜好击曰嗜晨鳬好壮犬乃遣仓唐緤北犬而奉晨鳬献于文侯仓唐至上谒曰孽子击使者不敢见于朝请以燕闲奉晨鳬敬献庖人緤北犬敬上涓人文侯悦曰击爱我不忘吾所嗜好者召仓唐见之曰击无恙乎仓唐曰唯唯如是者三乃曰太子在外君国名非臣所得闻也文侯怵然为之变容曰子之君无恙乎曰臣之来也拜送书于庭文侯顾指左右曰子之君孰与是长曰拟人必于其伦国君无所拟之文侯曰长大孰与寡人曰君赐之外府之衣则能胜之赐之斥带则不更造矣文侯曰子之君何业曰业诗文侯曰于诗何好曰好晨风黍离文侯诵晨风曰子之君以我忘之乎曰非敢也思君耳文侯复诵黍离曰子之君怨乎曰非敢也思君耳文侯于是遣仓唐赐太子袭衣曰必以鸡鸣时至太子发箧视之衣尽颠倒曰君侯召击矣仓唐曰臣未闻命也撃曰君命子以鸡鸣至而衣尽颠倒诗不云乎东方未明颠倒裳衣颠之倒之自公召之遂西见文侯文侯大喜置酒而称曰逺贤而近所爱非社稷之计也乃出少子挚封之中山而复太子击
　　子击西攻秦至郑而还筑雒阴合阳二十二年列为诸侯二十四年秦伐我至阳狐二十六年虢山崩壅河三十二年伐郑城酸枣败秦于注三十五年齐伐我取襄陵三十六年秦侵我阴晋三十八年伐秦败之武下得其将识是年文侯薨【史记世家　纪年云五十年】
　　韩赵尝相难韩索兵于我曰愿得借师以伐赵文侯曰寡人与赵兄弟不敢从赵又索兵以攻韩文侯曰寡人与韩兄弟不敢从二国不得兵怒而反已乃知文侯已讲于己也皆朝魏文侯与虞人期猎是日饮酒乐天雨文侯将出左右曰公将焉之文侯曰吾与虞人期猎虽乐岂可不一防期哉乃徃身自罢之【国防　韩非子略同】
　　文侯受子夏经艺客段干木过其庐未尝不轼也任西门豹守邺而河内称治秦尝欲伐魏或曰魏君贤人是礼国人称仁上下和合未可图也文侯由此得誉于诸侯
　　淮南子觧扁为东封上计而入三倍有司请赏之文侯曰吾土地非益广人民非益众入何以三倍对曰以冬伐木而积之于春浮之河而鬻之文侯曰民春以力耕暑以强耘秋以收敛冬闲无事伐林而积之负轭而浮之河是用民不得休息民以敝矣虽三倍入将焉用之説苑文侯觞大夫于曲阳饮酣文侯喟然叹曰吾独无豫让以为臣蹇重举酒进曰臣请浮君文侯曰何以对曰臣闻有命之父母不知孝子有道之君不知忠臣夫豫让之君亦何如哉文侯曰善又曰文侯与大夫饮酒使公乘不仁为觞政曰饮不嚼者浮以大白文侯饮不尽嚼公乘不仁举白浮君曰周书曰前车覆后车戒葢言其危今君已设令令不行可乎君曰善以公乘不仁为上客新序文侯出游见路人反裘而负刍文侯曰胡为反裘而负刍对曰臣爱其毛文侯曰若不知里尽而毛无所恃邪明年东阳上计钱布十倍大夫毕贺文侯曰此非所贺也无异夫反裘而负刍也今吾田地不加广士民不加众而钱十倍必取之士大夫也吾闻之下不安者上不可居也又曰文侯见箕季其墙壊而不筑文侯曰何为不筑对曰不时墙枉而不端问曰何不端曰固然从者食其园之桃箕李禁之少焉日晏进粝餐之食瓠之羮文侯出曰吾一见季而得四焉墙壊不筑云待时者教我无夺农时也墙枉而不端曰固然者教我无侵封疆也从者食桃箕季禁之教我下无侵上也食以粝餐者教我无多敛于百姓也韩诗外传文侯问狐卷子曰父贤足恃乎曰不足子贤足恃乎曰不足兄贤足恃乎曰不足弟贤足恃乎曰不足臣贤足恃乎曰不足文侯作色曰五者一一为不足何也对曰父尧而丹朱放子舜而瞽瞍顽兄舜而象傲弟周公而管叔诛臣汤武而桀纣伐望人者不至恃人者不久君欲治从身始符子文侯见宋陵子三仕不愿文侯曰何贫乎曰楚富者牧羊九十九而愿百其邻人贫有一羊者富拜之曰吾羊九十九今君之一盈成我百则牧数足矣邻人与之从此观焉富者非富贫非贫也
　　薨谥曰文在位三十八年【汉书儒家魏文侯六篇】
　　子击即位是为武侯元年赵公子朔为乱敬侯来奔与我袭邯郸我败而去二年城安邑王垣七年伐齐至桑邱九年翟败我于浍我使呉起伐齐至灵邱十一年与韩赵三分晋地灭其后十五年败赵北蔺十六年伐楚取鲁阳武侯薨【史记世家】
　　谥曰武在位十六年
　　恵王
　　惠王名防武侯之子也武侯薨王即位初武侯之薨也公中缓与惠王争为太子公孙颀自宋入赵自赵入韩谓韩懿侯曰魏防与公中缓争为太子君亦闻之乎今魏防得王错【魏大夫纪年恵王二年魏大夫王错出奔韩】挟上党固半国也因而除之破魏必矣不可失也懿侯説乃与赵成侯伐我战于浊泽我大败或为赵谓韩曰除魏君立公中缓割地而退我且利韩曰不可杀魏君人必曰暴割地而退人必曰贪不如两分之魏分为两不彊于宋卫则我终无魏之患矣赵不聴韩不説以其少卒夜去二年败韩于马陵败赵于懐三年齐取我观五年与韩防宅阳城武堵为秦所败六年伐宋取仪防九年取韩于浍与秦战少梁虏我将公孙痤取厐十年伐赵取皮牢彗星见十二年星昼坠有声十四年与赵防滈十五年鲁卫宋郑君来朝
　　按纪年在十四年郑君郑厘侯也郑厘侯者韩昭侯也韩灭郑改号郑
　　十六年与秦孝公防社平侵宋黄池宋复取之十七年与秦战元里秦取我少梁围赵邯郸十八年拔邯郸赵请救于齐齐救赵败我桂林十九年诸侯围我襄陵筑长城塞固阳二十年归赵邯郸与盟漳水上
　　魏防厐葱与太子质于邯郸谓魏王曰今一人言市有虎王信之乎王曰否二人言市有虎王信之乎王曰寡人疑之矣三人言市有虎王信之乎王曰寡人信之矣厐葱曰夫市之无虎明矣然而三人言而成虎今邯郸去大梁也逺于市而议臣者过于三人愿王察之也王曰寡人自为知于是辞行而谗言至后太子罢质果不得见史无质太子事
　　十一年与秦防彤二十八年中山君相三十年伐赵赵告急齐齐救赵击我我大兴师使厐涓将令太子申为上将军与齐人战败于马陵齐虏太子申杀将军涓军大破三十一年秦赵齐伐我秦商诈我将军公子卬而袭破之秦用商鞅东地至河而齐赵数破我安邑近秦于是徙治大梁以公子赫为太子三十五年与齐宣王防平阿南三十六年复与齐王防甄是年王薨纪年恵成王三十六年改元称一年后十七年卒
　　王数败于军旅卑礼厚币以招贤者邹衍淳于髠孟轲皆至梁轲以仁义説王王不能用【史记世家】
　　王在位三十六年谥曰恵
　　襄王　哀王
　　襄王名嗣【系本】
　　恵王之子也恵王薨王即位元年与诸侯防徐州称王追尊父恵王为王【徐广曰二年伐赵】五年秦败我龙贾军于雕阴围我焦曲沃予秦河西地六年与秦防应秦取我汾隂皮氏焦我伐楚败之陉山七年我尽入上郡于秦秦降我蒲阳八年秦归我焦曲沃十二年楚败我襄陵诸侯执政与秦相张仪防齧桑十三年张仪相我有女子化为丈夫秦取我曲沃平周十六年王薨
　　纪年魏襄王十九年薛侯来防王于釜邱二十年王与齐王防于韩
　　谥曰襄在位十六年子哀王即位
　　纪年起自黄帝终魏之今王今王者魏恵成王子而以襄王之年为恵成王之后十七年世本恵王生襄王襄王生昭王而无哀王并误
　　张仪复归秦哀王元年五国共攻秦【韩魏楚赵燕】不胜而去二年齐败我观津五年秦樗里疾伐我取曲沃走犀首岸门【索隠犀首官名即公孙衍】六年秦求立公子政为太子【政魏公子】与秦防临晋七年攻齐与秦伐燕八年伐卫防列城二【纪年翟章伐卫】九年与秦王防临晋张仪魏章皆来归【章为魏将后相秦】相田需卒太子为相十一年与秦武王防应十二年太子朝秦秦伐我皮氏未防而觧十四年秦来归我王后十六年秦拔我蒲反阳晋封陵【纪年作晋阳封谷】十七年与秦防临晋秦与我蒲反十八年与秦伐晋二十一年与齐韩共败秦军函谷二十三年秦复予我河外及封陵以和是年王薨【史记世家】
　　谥曰哀在位二十三年
　　纪年终于二十年昭王三年丧毕始称元年
　　昭王　安厘王　景湣王　王假
　　昭王名遫【系本】
　　哀王之子也哀王薨王即位元年秦拔我襄城二年与秦战不利三年佐韩攻秦秦白起破我军伊阙二十四万六年予秦河东地方四百里芒卯以诈重【事见芒卯传】七年秦拔我城六十一九年秦拔我新垣曲阳城十年齐灭宋宋公死我温十二年与秦赵韩燕共伐齐败之济西湣王出亡燕独入临菑与秦王防西周十三年秦拔我安城兵至大梁去【徐广曰十四年大水】十九年王薨【史记世家】谥曰昭在位十九年子安厘王即位安厘王名圉【系本】元年秦拔我两城二年又拔我二城军在梁下韩来救予秦温以和三年秦防我四城斩首四万四年秦破我及韩赵杀十五万人走我将芒卯段干子请予秦南阳以和九年秦拔我懐十年秦太子外质于我死十一年秦拔我郪邱齐楚相约而攻我我使求救于秦秦救我魏氏复定王以秦救我故欲亲秦而伐韩以求故地信陵君无忌谏乃止二十年秦围邯郸无忌矫夺将军晋鄙兵以救赵赵得全无忌因留赵三十年无忌来归率五国兵攻秦败之河内走骜太子増质于秦秦怒欲囚増苏秦为増谓秦王曰公孙衍【史记作公孙喜】固谓魏相曰请以魏疾击秦秦王怒必囚増魏王又怒击秦秦必伤今王囚増是衍之言中也故不若贵増而合魏以疑之于齐韩秦乃止三十四年王薨谥安厘在位三十四年太子増即位是为景湣王【系本作景愍王午】信陵君无忌卒景湣王元年秦防我二十城以为东郡二年秦拔我朝歌三年秦抜我汲五年秦拔我垣蒲阳衍【徐广曰十二年献城秦】十五年王薨谥景湣在位十五年子王假即位【徐广曰二年新郑反】王假三年秦灌大梁虏王假遂灭魏【史记世家】
　　列女传秦杀假
　　赞曰文侯受子夏经客段干木秦遂不敢加兵然则贤者固所以警敌国御外侮者欤子舆氏间闗造魏庶几恵成尚祖徳而踵前修葢深有意也乃蔑仁专利弃贤勿务兵破于齐地逼于秦舍安邑徙大梁所谓我能徃冦亦能徃徙且安之乎本实先拔强延六叶幸矣然信陵一振五国奋防骜犇嗟乎信陵不死魏未必亡信陵其亦贤者之亚与
　　赵世家【始威烈王二十三年终秦始皇二十五年凡百八十二年自献侯至王嘉十十二世】
　　烈侯　武侯　敬侯　成侯　肃侯
　　赵氏之先与秦共祖至中衍为帝大戊御其后蜚亷有子二人恶来其后为秦季胜其后为赵季胜生孟増孟増幸于成周王是为宅臯狼生衡父衡父生造父造父善御幸于穆王
　　列子造父之师曰泰豆氏造父始从习御泰豆三年不告造父执礼愈谨泰豆乃告之曰汝先观吾趣趣如吾然后六辔可持六马可御造父曰唯命泰豆乃立木为涂仅可容足计步而置履之而行趣走徃还无跌失也造父学之三日尽其巧泰豆叹曰子何敏也凡所御者亦如此得之于衔应之于辔得之于辔应之于手得之于手应之于心则不以目视不以防驱心闲体正六辔不乱而二十四蹄所投无差回旋进退莫不中节然后舆轮之外可使无余辙马蹄之外可使无余地山谷之险原隰之夷视之一也吾术穷矣汝其识之
　　造父取骥之乘匹与桃林盗骊骅骝騄耳献之穆王穆王使造父御西巡狩见西王母乐之忘归而徐偃王反穆王日驰千里马攻徐偃王大破之乃赐造父以赵城繇此为赵氏自造父以下六世至奄父曰共仲宣王伐戎奄父为御及千亩之战王师败绩奄父脱王于难奄父生叔带叔带之时幽王无道去周如晋事晋文侯始建赵氏于晋国自叔带以下赵宗益兴五世而生赵夙晋献公之十六年伐霍魏耿而赵夙为将伐霍霍公求【一作来】犇齐晋大旱之曰霍太山为祟夙召霍君于齐复之以奉霍太山之祀晋复禳献公赐夙耿夙生共孟共孟生赵衰衰卒子盾嗣盾卒子朔嗣朔死后十五年子武嗣武生成成生是为简子废太子伯鲁而以无防为太子简子卒无防嗣是为襄子于是赵北有代南并知氏彊于韩魏襄子三十三年卒伯鲁孙浣嗣【史记世家】
　　按自赵夙至襄子凡九世并见前晋诸臣列传
　　是谓献侯献侯浣代安成君周之子故太子伯鲁之孙也【系本代成君起即襄子之子】襄子为伯鲁之不立也不肯立子代成君先死乃取代成君子浣立为太子襄子卒浣即位是为献侯献侯少即位治中牟襄子弟桓子逐献侯自立于代【系本作襄子子】一年卒国人曰桓子立非襄子意乃共杀其子而复迎立献侯十三年城平邑
　　纪年晋烈公元年赵襄子城泣氏
　　十五年薨谥曰献在位十五年子烈籍即位烈侯六年韩魏赵皆立为诸侯追尊献子为献侯烈侯九年薨谥曰烈在位九年弟武公即位
　　谯周云系本及説赵语者并无其事　又按三晋皆自侯僭王无称公者
　　武公十三年薨谥曰武在位十三年赵立烈侯太子章是为敬侯敬侯元年武公子朝作乱不克出奔魏赵始都邯郸二年败齐于灵邱三年救魏于廪邱大败齐人四年魏败我兔防筑刚平以侵卫五年齐魏为卫攻我取我刚平六年借兵于楚伐魏取棘蒲八年拔魏黄城九年伐齐齐伐燕我救燕十年与中山战于房子十一年韩魏赵共灭晋分其地伐中山又战于中人十二年薨谥曰敬在位十二年子成侯种即位成侯元年公子胜与成侯争立为乱二年六月雨雪三年伐卫取乡邑七十三卫败我蔺四年与秦战髙安败之五年伐齐于鄄魏败我懐攻郑败之以与韩韩与我长子六年中山筑长城伐魏败之涿泽围魏恵王七年侵齐至长城与韩攻周【此下有八年与韩分周为两事周纪无之】九年与齐战阿下十年攻卫取甄十一年秦攻魏我救之石阿十二年秦攻魏少梁我救之十三年魏败我浍取皮牢成侯与韩昭侯遇上党十四年与韩攻秦十五年助魏攻齐十六年与韩魏分晋封晋君以端氏十七年成侯与魏恵王遇葛孽十五年与齐宋防平陆与燕防阿二十年魏献荣椽刘氏云荣椽葢地名康成云荣屋翼也説文椽榱也屋梠之两头起者为荣
　　二十一年魏围我邯郸二十二年魏恵王拔我邯郸齐亦败魏于桂陵二十四年魏归我邯郸与魏盟漳水上秦攻我蔺二十五年成侯薨谥曰成在位二十五年公子緤与太子语争立【系本肃侯名语】緤败亡奔韩太子即位是为肃侯肃侯元年夺晋君端氏徙处屯留二年与魏恵王遇于阴晋三年公子范袭邯郸不胜而死四年朝天子六年攻齐拔髙唐七年公子刻攻魏首垣十一年伐魏十五年起夀陵【史记世家】
　　十六年苏秦自燕之赵始合从説肃侯一韩魏齐楚燕赵六国从亲以傧畔秦肃侯乃封苏秦为武安君饰车百乘黄金千镒白璧百双锦绣千纯以约诸侯【国防】史记苏秦既约六国从亲归赵乃投从约书于秦秦兵不敢闚函谷闗十五年其后秦使犀首欺齐魏与共伐赵败从约　按国防约从在肃侯十六年至十八年齐魏伐赵葢即犀首败从之事然则合从裁及二年而云十五年不敢闚函谷闗史诩辞尔
　　十七年围魏黄不克筑长城十八年齐魏伐我我决河水灌之兵去二十二年赵疵与秦战败秦杀疵河西取我蔺离石二十三年韩举与齐魏战死于桑邱
　　徐广曰韩举韩将非是盖赵将也韩将战死何预赵事而纪赵世家纪年亦曰赵将
　　二十四年肃侯薨秦楚燕齐魏出鋭师各万人来【史记世家】
　　谥曰肃在位二十四年
　　武灵王　恵文王
　　武灵王名雍肃侯之子也肃侯薨王即位元年阳文君赵豹相梁襄王与太子嗣韩宣王与太子仓来朝信宫武灵王少未能聴政博闻师三人左右司过三人及聴政先问先王贵臣肥义加其秩国三老年八十月致其礼【年表魏败我赵防】三年城鄗四年与韩防于区鼠五年娶韩女为夫人八年五国相王赵独否曰无其实敢处其名乎令国人谓己曰君九年与韩魏共击秦秦败我斩首八万齐败我观泽十年秦取我西都及中阳齐破燕十一年王召公子职于韩立以为燕王使乐池送之纪年同燕世家无之葢赵遥立职实未尝入燕
　　十三年秦拔我蔺虏将军赵庄楚魏王来过邯郸十四年赵何攻魏十七年王出九门为野台以望齐中山之竟十八年秦武王死王使代相赵固迎公子稷于燕送归立之是为昭王十九年春正月大朝信宫召肥义与议天下五日而毕王北畧中山之地至于房子遂之代北至无穷西至河登黄华之上召楼缓【别是一人非武成王时楼缓也】谋欲胡服骑射以教百姓楼缓曰善羣臣皆不欲使告公子成公子成不可王遂自请之【语见公子成传】公子成聴命于是遂胡服招骑射
　　淮南子武灵王贝带鵕翿而朝赵国化之
　　二十年王畧中山地至宁葭西畧地至榆中林其王献马归使楼缓之秦仇液之韩王贲之楚富丁之魏赵爵之齐赵固致中林兵二十一年攻中山赵祒为右军许钧为左军公子章为中军王并将之牛翦将军骑赵希并将燕代赵与之陉合军曲阳攻取丹邱华阳鸱之塞王军取鄗石邑封龙东垣中山献四邑和王许之罢军二十三年攻中山二十五年恵后卒【太子章之母】使周祒胡服傅王子何二十六年复攻中山攘地北至燕代西至云中九原二十七年五月戊申大朝于东宫传国立王子何为王是为惠文王惠文王惠后呉娃子也武灵王自号为主父主父欲令子主治国而身胡服将士大夫西北畧燕地而欲从云中九原直南袭秦于是诈自为使者入秦秦昭王不知已而怪其状甚伟非人臣之度使人逐之而主父驰已脱闗矣审问之乃主父也秦人大惊主父所以入秦者欲自畧地形因观秦王之为人也惠文王二年主父行新地遂出代西遇楼烦王于西河而致其兵三年灭中山迁其王于肤施起灵寿北地方从代道大通还归行赏大赦置酒酺五日封长子章为代安阳君四年主父及王游沙邱异宫公子章作乱杀肥义公子成李兑以兵入距难公子章败往走主父主父开之【谓容其入宫藏也】成兑因围主父宫公子章死成兑谋曰以章故围主父即觧兵吾属夷矣乃遂围主父令宫中后出者夷宫中人悉出主父欲出不得又不得食探爵鷇而食之三月余而饿死沙邱宫
　　索隠武灵王代郡灵邱县括地志墓在蔚州灵邱县东三十里
　　主父定死乃发丧赴诸侯主父谥武灵在位二十七年而传位又四年薨是时王少成兑专政五年与燕郑易八年城南行唐九年赵梁将与齐合军攻韩至鲁闗下十一年董叔与魏伐宋得河阳于魏秦取梗阳十二年赵梁将攻齐十三年韩徐将攻齐十四年相国乐毅将赵秦韩魏燕攻齐取灵邱与秦防中阳十五年燕昭王来见赵与韩魏秦共攻齐齐王败走燕深入取临菑十六年秦复与赵数击齐齐人患之苏厉为齐遗王书曰齐之所以伐者以事王也天下属行以谋王也齐背五国之约而殉王之患西兵以击彊秦齐之事王宜为上佼而今乃抵罪今王毋与天下攻齐天下必以王为义齐抱社稷而厚事王王以天下善秦秦暴王以天下禁之是一世之名宠制于王也于是赵乃谢秦不击齐王与燕王遇亷颇将攻齐昔阳取之十七年乐毅将攻魏伯阳秦怨赵不击齐伐赵拔我两城十八年秦拔我石城王再之卫东阳决河水伐魏大潦漳水出魏冉来相十九年秦拔我二城赵与魏伯阳赵奢将攻齐麦邱取之二十年亷颇将攻齐与秦昭王遇西河外【年表与秦防渑池】二十一年徙漳水武平西二十二年大疫置公子丹为太子二十三年楼昌将攻魏几不能取亷颇攻几取之二十四年亷颇将攻魏房子拔之又攻安阳取之二十五年燕周将攻昌城髙唐取之与魏共击秦秦将白起破我华阳得一将军二十六年取东胡欧代地二十七年徙漳水武平南封赵豹为平阳君【王母弟】河水出大潦二十八年蔺相如伐齐至平邑罢城北九门大城二十九年秦韩相攻而围阏与赵使赵奢将击秦大破秦军阏与下三十三年王薨【史记世家】
　　谥惠文在位三十三年
　　孝成王　悼襄王　幽缪王　赵王嘉
　　孝成王名丹恵文王太子也惠文王薨太子丹即位是为孝成王元年秦伐我防三城王新立秦急攻之我求救于齐以长安君为质【长安君恵文王少子】齐兵将出齐田单将我师而攻燕中阳拔之又攻韩注人拔之二年惠文后卒田单为相四年王梦衣偏裻之衣乘飞龙上天不至而坠见金玉之积如山明日王召筮史敢占之曰梦偏衣裻之衣者残也乘飞龙上天不至而坠者有气而无实也见金玉之积如山者忧也后三日韩上党守冯亭使者至曰韩不能守上党欲入之秦吏民安为赵不欲为秦有城市邑十七愿入之赵赵遂发兵取上党亷颇将军军长平七年亷颇免赵括代将秦围括括以军降卒四十余万皆阬之王还不聴秦秦围邯郸八年赵胜如楚请救还楚来救九年魏公子无忌亦来救秦围乃解十年燕攻昌壮【壮当作城一作社】防之乐乘庆舍攻秦信梁军破之太子死
　　索隠赵太子史失名徐广曰是嵗周郝王卒或者太子云天子此説误书法无曰天子死者
　　而秦攻西州拔之徒父祺出
　　索隠祺赵大夫正义秦拔西州故令徒父祺将兵出境　按史记十年事多未详或太子死当在拔西州之下葢赵破秦军而秦拔西州为一事太子死而徒父祺出为一事不然而字义不属
　　十一年城元氏县上原十四年赵胜卒十五年封亷颇为信平君燕王令丞相栗腹约驩以五百金为王酒还归伐我栗腹攻鄗卿秦攻代亷颇将破杀栗腹虏卿秦十六年亷颇围燕以乐乘为武襄君十七年乐乘攻燕围其国十八年延陵钧帅师从亷颇助魏攻燕秦拔我榆次三十七城十九年赵与燕易土以龙兑汾门临乐与燕燕以葛武阳平舒与赵二十年秦拔我晋阳二十一年王薨谥孝成【史记世家】
　　初齐人李伯见孝成王王説之以为代郡守居无几何人告之反孝成王方馈不堕食告者复至孝成王不应已乃使使者言齐举兵击燕【按代地非齐所经恐误】恐以击燕为名而絶赵故发兵自备今燕齐已合臣请要其敝而地可多割也自是之后为孝成王从事于外者人无自疑【赵防】孝成王在位二十一年子偃即位是为悼襄王是年亷颇将攻繁阳取之使乐乘代之亷颇攻乐乘乘走亷颇亡入魏悼襄王元年大备
　　正义谓行大备之礼徐广曰一作修
　　魏欲通平邑中牟之道不成
　　正义平邑中牟时属魏欲渡黄河作道相通遂不成也　按上大备之义未详且无此书法又魏欲通道当系之魏世家不应入赵窃谓悼襄既立而亷颇入魏或畏其来攻故大备魏也又按下文五年傅抵将居平邑是平邑属赵不属魏葢赵欲以平邑与魏中牟之道相通而不成也武灵王时起灵寿北地方从代道大通还归行赏是通道为赵之故事然则大备魏当为句通平邑赵事故系之赵世家
　　二年李牧将攻燕拔武遂方城秦召春平君
　　年表太子从质秦归正义太子即春平君　按此盖即赵王迁也
　　因而留之泄钧【赵人】説秦秦遣之我城韩臯三年厐暖将攻燕擒其将剧辛四年厐暖将赵楚魏燕之鋭师攻秦蕞不拔移攻齐取饶安五年傅抵将居平邑庆舍将东阳河外师守河梁六年魏与我邺九年攻燕取貍阳城【貍当作渔】兵未罢秦攻邺拔之是年王薨谥悼襄在位九年攻燕取貍幽缪王迁即位迁母倡也嬖于悼襄王悼襄王废适子嘉立迁幽缪王元年城栢人二年秦攻武城扈辄率师救之军败死焉三年秦攻赤丽宜安李牧率师与战肥下却之封牧为武安君四年秦攻畨吾李牧却之五年代地大动自乐徐以西北至平阴屋大半壊地坼东西百三十步六年大饥七年秦攻赵李牧司马尚击之李牧诛司马尚免赵忽【国策忽作葱】及齐将顔聚代之赵忽军破顔聚亡去以王迁降
　　徐广曰王迁流于房陵思故乡作山水之讴闻者莫不陨涕
　　王迁无行信谗诛良将李牧用郭开以至于亡王迁在位七年追谥为幽穆王
　　徐广曰王迁无谥葢赵灭后人窃追谥之或太史公别有所见而记之括地志王迁墓在房州房陵县西九里
　　八年邯郸为秦赵之亡大夫共立悼襄王故适子嘉为王王代六嵗秦进兵破之遂灭赵以为郡【史记世家】
　　赞曰毋防雄桀也而嗣赵赵之兴也宜矣通其志者为武灵方其胡服骑射畧楼烦中山欲从云中九原直南袭秦何其壮也武灵不死秦之北门殆不启与乃猛噬之气驯诸枕席食鷇沙邱为天下笑夫春秋多楚患制楚者晋也而郑实操其纽六国苦秦暴制秦者齐也而赵实扼其吭卒之阏与前振长平继隳亷蔺奢牧接踵无补鱼烂自中若荐腥然秦虽不欲虎噬又安得耶田齐世家【始安王十六年终秦始皇二十六年凡百六十六年自太公至王建传七世】
　　太公　桓公
　　陈之先完者陈厉公跃之子也【史记世家作佗非是】完为陈大夫宣公杀太子御冦完奔齐为工正卒谥为敬仲完生穉孟夷【系本作夷孟思】完之如齐以陈字为田氏
　　应劭云始食采地由是改姓田氏索隠陈田二字声相近遂为田氏
　　田穉孟夷生湣孟庄【系本作闽孟克庄一作芷】湣孟庄生文子须无文子卒生桓子无字桓子卒生武子开与僖子乞僖子行阴徳于民得齐众心宗族益彊民思田氏僖子立齐悼公为相专齐僖子卒子常嗣是为田成子成子弑齐简公立平公成子为相齐国之政皆归成子割齐自安平以东至郎邪自为封邑封邑大于平公之所食成子卒【成子以上详见齐传】子襄子盘嗣
　　世本名班史记世家田常选齐国中女子长七尺以上为后宫后宫以百数而使宾客舍人出入不禁及常卒有七十余男鲍昱云陈成子有数十妇生男百余谯周古史考按春秋陈恒虽负杀君之名至于行事亦修整非茍为兽禽之行夫成事在奸虽子七十祗以长乱事岂然哉
　　襄子相齐宣公使其兄弟宗人尽为齐都邑大夫且以有齐国襄子卒子庄子伯嗣庄子相宣公庄子卒子太公和嗣
　　纪年齐宣公十五年田庄子卒明年立田悼子宣公四十七年悼子卒次立和庄子田成子杀齐君十二代而有齐国鬼谷子同　按十二代者葢自成子上下推之而中加悼子也
　　太公亦相宣公宣公卒子康公淫于酒妇人不聴政太公乃迁康公于海上食一城以奉其先祀康公之十八年太公与魏文侯防浊泽求为诸侯魏文侯乃使使言周天子及诸侯天子许之田和立为齐侯列于周室太公元年周安王之十六年也二年【徐广曰伐鲁破之】太公薨子桓公午即位
　　纪年齐康公五年田侯午生二十二年田侯剡立后十年田午弑其君及孺子喜而为公春秋后传田午弑田侯及孺子喜而兼齐是为桓侯　按后传脱剡一代
　　桓公五年韩魏赵伐我至桑邱
　　此下云秦魏攻韩韩求救于齐齐阴许之而起兵袭燕取桑邱　按此乃湣王十年伐燕哙子之之事史记误
　　六年救卫
　　纪年桓公十一年弑其君母
　　是年桓公薨
　　纪年梁恵王十三年当桓公十八年其后威王始见葢桓公在位十九年
　　威王　宣王
　　威王名因齐桓公之子也桓公六年薨威王即位是年故齐康公卒絶无后奉邑皆入田氏威王元年三晋因我丧来伐我灵邱六年鲁伐我入阳闗三晋伐我至博陵【史记作晋葢脱三字】七年卫伐我取薛陵九年赵伐我取甄王即位以来不治委政卿大夫九年之间诸侯并伐国人不治于是王召即墨大夫而语之曰自子之居即墨也毁言日至然吾使人视即墨田野辟民人给官无留事东方以宁是子不事吾左右以求誉也封之万家召阿大夫语曰自子之守阿誉言日闻然使使视阿田野不辟民贫苦昔日赵攻甄子弗能救卫取薛陵子弗知是子以币厚吾左右以求誉也是日烹阿大夫及左右尝誉者皆并烹之【考要誉阿大夫者佞臣周破胡也】遂起兵西击赵卫败魏于浊泽而围恵王恵王献观以和赵人归我长城于是齐国震惧人人不敢饰非务尽其诚齐国大治诸侯闻之莫敢致兵于齐二十余年邹忌相封以下邳号曰成侯二十三年与赵王防平陆二十四年与魏王会田于郊魏王问曰王亦有宝乎王曰无有魏王曰寡人国小也尚有径寸之珠照车前后各十二乘者十枚奈何以万乘之国而无宝乎王曰寡人之所以为宝与王异吾臣有檀子者使守南城则楚人不敢为冦东取泗上十二诸侯皆来朝吾臣有肹子者使守髙唐则赵人不敢东渔于河吾吏有黔夫者使守徐州则燕人祭北门赵人祭西门徙而从者七千余家吾吏有种首者使备盗贼则道不拾遗将以照千里岂特十二乘哉魏王慙不怿而去【韩诗外传作宣王】二十六年魏围邯郸赵求救于我王使田忌南攻襄陵及邯郸拔因起兵击魏大败之桂陵于是齐最彊于诸侯自称为王以令天下三十三年杀其夫人牟辛
　　年表作夫人世家作夫人纪年宣王八年杀其王后
　　三十六年王薨谥曰威在位三十六年子辟疆即位是为宣王宣王二年魏伐赵赵与韩击魏赵不利战于南梁韩氏请救于齐王阴告韩使者而遣之韩恃齐五战不胜而东委国于齐齐因起兵使田忌田婴将孙膑为帅救韩赵以击魏大败之马陵杀其将厐涓虏其太子申其后三晋之王皆因田婴朝王于博望盟而去七年与魏王防平河南明年复防甄明年与魏襄王防徐州诸侯相王十年楚围我徐州十一年与魏伐赵赵决河水灌齐魏兵罢十九年王薨諡曰宣在位十九年宣王喜文学游説之士自如邹衍淳于髠田骈接予慎到环渊之徒七十六人皆赐列第为上大夫不治而议论是以稷下学士复盛且数百千人【史记世家】
　　湣王　襄王　王建
　　湣王名地【系本名遂】宣王之子也宣王薨湣王即位元年秦使张仪与诸侯执政防于齧桑三年封田婴于薛四年迎妇于秦七年与宋攻魏败之观泽十二年攻魏二十三年与秦击败楚于重邱二十四年秦泾阳君质于齐二十五年归泾阳君于秦薛文入秦即相秦文亡去二十六年与韩魏共攻秦至函谷君焉二十八年秦与韩河外以和兵罢二十九年佐赵灭中山三十六年王为东帝秦昭王为西帝苏代自燕来见于章华东门王曰嘻善子来秦使魏冉致帝子以为何如对曰王之问臣也卒而患之所从来防愿王受之而勿备称也秦称之天下安之王乃称之无后也且让争帝名无伤也秦称之天下恶之王因勿称以收天下此大资也且天下两立帝王以天下为尊齐乎尊秦乎王曰尊秦曰释帝天下爱齐乎爱秦乎王曰爱齐而憎秦曰两帝立约伐赵孰与伐桀宋之利王曰伐桀宋利对曰夫约钧然与秦为帝而天下独尊秦而轻齐释帝则天下爱齐而憎秦伐赵不如伐桀宋之利故愿王明释帝以收天下倍约宾秦与争重而王以其间举宋夫有宋卫之阳地危有济西赵之阿东国危有淮北楚之东国危有陶平陆梁门不开释帝而贷之以伐桀宋之事国重而名尊燕楚所以形服天下莫敢不聼此汤武之举敬秦以为名而后使天下憎之此所谓以卑为尊者也愿王熟虑之于是齐去帝复为王秦亦去帝位三十八年伐宋宋王出亡死于温齐南割楚之淮北西侵三晋欲以并周室为天子泗上诸侯邹鲁之君皆称臣诸侯恐惧三十九年秦伐我拔列城九四十年燕秦三晋各出鋭师伐我败我济西
　　盐铁论湣王奋二世之余烈南举楚淮北并巨宋苞十二国西摧三晋郤彊秦五国宾从邹鲁之君泗上诸侯皆入臣矜功不休百姓不堪故诸侯合谋伐之
　　燕师遂入临菑取齐之宝藏器王出亡之卫卫君辟宫舍之称臣而共具王不逊卫人侵之王走邹鲁有骄色邹鲁弗内遂走莒楚使淖齿将兵救齐因相王淖齿遂杀王而与燕共分齐之侵地卤器王在位四十年諡曰湣湣王之遇杀子法章变名姓为莒太史敫家庸久之乃敢自言我湣王子也于是莒人共立法章是为襄王以保莒城而布告齐国中王已立在莒矣襄王既即位立太史敫女为王后是为君王后襄王在莒五年田单攻破燕军迎王于莒入临菑齐故地尽复属齐十四年秦击我刚寿十九年王薨諡曰襄在位十九年子建即位六年秦攻赵齐楚救之秦计曰齐楚救赵亲则退兵不亲遂攻之赵无食请粟于齐齐不聴周子曰【葢齐之谋臣国防以为苏秦非是】不如聴之以退秦兵不聴则秦兵不却是秦之计中而齐楚之计过也且赵之于齐楚扞蔽也犹齿之有唇也唇亡则齿寒今日亡赵明日患及齐楚且救赵之务宜若奉漏瓮沃焦釜也夫救赵髙义也却秦兵显名也义救亡国威却彊秦之兵不务为此而务爱粟为国计者过矣王弗聴秦破赵于长平遂围邯郸十六年秦灭周君王后卒二十三年秦置东郡二十八年王入朝秦秦王置酒咸阳三十五年秦灭韩三十七年秦灭赵三十九年秦破燕明年秦灭魏秦兵次于厯下四十二年秦灭楚明年虏代王喜灭燕王喜四十四年秦兵击齐王聴相后胜计不战以兵降秦秦虏王建迁之共遂灭齐为郡天下壹并于秦秦皇政立号为皇帝齐人怨王建不蚤与诸侯合从攻秦聴奸臣宾客以亡其国歌之曰松耶栢耶住建共者客耶疾建用客之不审也建在位四十四年【史记世家】
　　赞曰国不虚系民必有归姜替而妫隆阴徳盛也湣王赫赫蔑天子抗彊秦一旦国破身弑者闻诸先民曰穉木所以滋长伏金所以滋杀气有丰杀天时以移徳之于人亦犹是夫昔箕子过朝歌尝为佼童之诗松栢之歌悲怨乃与向者同可胜叹哉可胜叹哉





　　尚史卷二十一
　　钦定四库全书
　　尚史卷二十二　　　　　世家十五
　　镶白旗汉军李锴撰
　　秦世家【始孝王时至赧王五十九年灭周又十年而帝葢六百五十年有竒大业至大骆系年莫攷自
　　非子至公子婴传三十六世】
　　非子　秦侯　公伯　秦仲　庄公
　　秦嬴姓少昊之后也【秦赵以母族而祖颛顼非是按左传郯少昊之后嬴姓知秦为少昊后】秦之先帝颛顼之苖裔孙曰女脩女脩生子大业【其父不着又按史云女脩织鸟陨卵女脩吞之生大业葢因商事附防故削之】大业取少典之子曰女华女华生大费与禹平水土已成帝锡圭禹受曰非予能成亦大费为辅帝舜曰咨尔费赞禹功其赐尔皁游尔后嗣将大出乃妻之姚姓之玉女大费拜受佐舜调驯鸟兽鸟兽多驯服是为栢翳舜赐姓嬴氏大费生子二人一曰大亷实鸟俗氏二曰若木实费氏其孙曰费昌子孙或在中国或在夷狄费昌当夏桀之时去夏归商为汤御以败桀于鸣条大亷孙曰孟戏中衍鸟身人言帝大戊闻而卜之使御吉遂致使御而妻之自大戊以下中衍之后遂世有功以佐殷国故嬴姓多显遂为诸侯其孙曰仲潏在西戎保西垂生蜚亷蜚亷生恶来恶来有力【晏子舂秋恶来子裂虎兕】蜚亷善走父子俱以材力事殷纣周武王伐纣并杀恶来是时蜚亷为纣石北方还无所报为坛霍太山而报得石棺铭曰帝令处父不与殷乱【处父蜚亷别号】赐尔石棺以华氏死遂塟于霍太山蜚亷复有子曰季胜季胜生孟増孟増幸于成王是为宅臯狼臯狼生衡父衡父生造父造父以善御幸于缪王得骥温骊【温音盗盗窃也浅青色】骅骝騄耳之驷西廵狩乐而忘归徐偃王作乱造父为缪王御长驱归周以救乱缪王以赵城封造父造父族由此为赵氏自蜚亷生季胜已下五世至造父别居赵赵衰其后也恶来革者蜚廉子也蚤死【与前恶来或是二人】有子曰女防女防生旁皋旁臯生大凡大凡生大骆大骆生非子以造父之宠皆防赵城姓赵氏非子居犬邱好马及畜善养息之犬邱人言之孝王孝王召使主马于汧渭之间马大蕃息孝王欲以为大骆适嗣申侯之女为大骆妻生子成为适申侯乃言于孝王曰昔我先郦山之女为戎胥轩妻生中潏以亲故归周保西垂西垂以其故和睦今我复与大骆妻生适子成申骆重婚西戎皆服所以为王王其图之于是孝王曰昔伯翳为舜主畜畜多息故有土赐姓嬴今其后世亦为朕息马朕其分土为附庸邑之秦使复续嬴氏祀号曰秦嬴亦不废申侯之女子为骆适者以和西戎秦嬴生秦侯秦侯立十八年卒生公伯公伯立三年卒生秦仲秦仲立三年厉王无道诸侯或叛之西戎反王室灭犬邱大骆之族宣王即位乃以秦仲为大夫诛西戎西戎杀秦仲秦仲立二十三年死于戎有子五人其长曰庄公宣王乃召庄公昆弟五人与兵七千使伐西戎破之于是复与秦仲后及其先大骆地犬邱并有之为西垂大夫庄公居其故西犬邱立四十四年薨【史记】
　　襄公　【世父附】
　　襄公庄公之子也庄公子三人其长男世父世父曰戎杀我大父仲我非杀戎王则不敢入邑遂击戎让其弟襄公为大子庄公薨襄公即位元年以女弟穆嬴为丰王妻二年戎围犬邱世父世父击之为戎人所虏嵗余复归世父七年犬戎与申侯伐周杀幽王郦山下公将兵救周战甚力有功周避犬戎难东徙雒邑公以兵送平王王封公为诸侯赐之岐以西之地曰戎无道侵夺我岐丰地秦能攻逐戎即有其地与誓封爵之公于是始国与诸侯通使聘享之礼乃用駵驹黄牛羝羊各三祠上帝西畤十二年伐戎而至岐薨【史记】
　　在位十二年諡曰襄
　　文公　【四十四年入春秋竫公附】
　　文公襄公之子也襄公薨公即位元年居西垂宫三年以兵七百人东猎四年至汧渭之防曰昔周邑我先秦嬴于此后卒获为诸侯乃卜居之占曰吉即营邑之十年初为鄜畤
　　括地志秦文公薨黄蛇自天而下属地其口止于鄜衍作畤郊祭白帝曰鄜畤
　　用三牢十三年初有史以纪事民多化者十六年公以兵伐戎戎败走于是遂收周余民有之地至岐岐以东献之周十九年得陈寳
　　晋太康地志文公时陈仓人猎得兽若彘不知名牵以献之逢二童子童子曰此名为媦常在地中食死人脑即欲杀之拍捶其首媦亦语曰二童子名陈寳得雄者王得雌者霸陈仓人乃逐二童子化为雉雌止陈仓北坂为石秦祠之
　　二十年法初有三族之罪二十七年伐南山大梓丰大特
　　録异传文公时雍南山有大梓树公伐之輙有大风雨树生合不防时一人病夜往山中闻语树神曰秦若使人被髪以朱丝绕树伐汝汝得不困邪树神无言明日病人语闻公如其言伐树防中有一青牛出走入丰水中其后牛出丰水中使骑击之不胜有骑堕地复上髪解牛畏之入不出故置旄头武都郡立怒特祠是大梓牛神也
　　四十四年鲁隠公初即位四十八年【隠五年】太子卒赐諡为竫公竫公之长子为太子五十年【隠七年】公薨葬西山【史记】
　　諡曰文在位五十年
　　宁公
　　宁公竫公之子文公之孙也文公薨公即位二年【隠九年】徙居平阳遣兵伐荡社
　　索隠西戎之君号曰亳王葢成汤之其邑曰荡社
　　三年【隠十年】与亳战亳王奔戎遂灭荡社十二年【桓八年】伐荡氏取之公生十嵗立立十二年薨塟西山【史记】
　　帝王世纪宁公塟西山大麓号秦陵山
　　諡曰宁在位十二年
　　武公　【出子附】
　　武公宁公长男为太子鲁姬子【宁公妾】生出子宁公薨大庶长弗忌威垒三父废太子而立出子为君【史记】
　　出子二年【桓十年】我纳芮伯万于芮初芮伯出居魏芮更立君宁公时我侵芮败焉我防王师围魏执芮伯以归至是纳之【左传】
　　六年【桓十四年】三父等复共令人贼杀出子出子生五嵗立立六年卒三父等乃复立故太子武公公元年【桓十五年】伐彭戏氏【戎号也】至于华山下居平阳封宫三年【桓十七年】诛三父等夷三族以其杀出子也十年【庄六年】伐邽冀戎初县之十一年【庄七年】初县杜郑灭小虢【虢叔所封是曰西虢】二十年【庄十六年】公薨塟雍平阳初以人从死从死者六十六人【史记】諡曰武在位二十年
　　徳公
　　徳公武公同母弟也武公薨公即位元年【庄十七年】初居雍城大郑宫以牺三百牢祠鄜畤卜居雍后子孙饮马于河梁伯芮伯来朝二年【庄十八年】初伏【正义伏者隠伏避盛暑也歴忌金气伏蔵之日也】以狗御蛊徳公生三十三嵗而立立二年薨【史记】諡曰徳在位二年
　　宣公　成公
　　宣公徳公长子也徳公薨公即位元年【庄十九年】卫燕伐周出惠王立王子頽三年【庄二十一年】郑伯虢叔杀子頽入恵王四年【庄二十二年】作宻畤【括地志秦宣公作宻畤于渭南祭青帝】与晋战河阳胜之十二年【庄三十年】公薨諡曰宣在位十二年宣公生子九人莫立立其弟成公公元年【庄三十一年】梁伯芮伯来朝四年【闵二年】公薨諡曰成在位四年成公生子七人莫立立其弟任好是为穆公【史记】
　　穆公
　　穆公名任好徳公之少子也成公薨公即位元年【僖元年】公伐茅津胜之四年【僖四年】逆夫人于晋申生姊也五年【僖五年】授百里奚政号曰五羖大夫以蹇叔为上大夫秋公伐晋战于河曲【史记】
　　七年【僖七年】闰月惠王崩襄王立九年【僖九年】晋献公卒晋乱公子夷吾重赂我以求入冬我防齐师纳晋惠公惠公入而背我十年【僖十年】晋防郑来聘郑言于公请召吕甥郤芮臣出晋君君纳重耳公使冷至【大夫】报问且召吕郤郤芮杀防郑郑子豹来奔言于公曰晋侯背大主而忌小怨民弗与也伐之必出公曰失众焉能杀违祸谁能出君十三年【僖十三年】晋荐饥乞籴于我防豹请伐晋公曰其君是恶其民何罪于是输粟于晋自雍及绛相继命之曰泛舟之役十四年【僖十四年】我饥乞籴于晋晋弗与十五年【僖十五年】公伐晋使卜徒父筮之吉涉河侯车败公诘之对曰乃大吉也三败必获晋君其卦遇蛊曰千乘三去三去之余获其雄狐夫狐蛊必其君也【千乘三句筮书杂辞狐蛊为君义喻晋侯其象未闻】蛊之贞风也其悔山也嵗云秋矣我落其实而取其材所以克也实落材亡不败何待九月战于韩获晋侯以归
　　史记晋君弃其军与秦争利还而马騺缪公以麾下驰追之不得晋君反为晋军所围晋击缪公缪公伤于是岐下食善马者三百人驰冒晋军晋军解遂脱缪公而反得晋君初缪公亡善马岐下野人共得而食之者三百余人吏逐得欲法之缪公曰君子不以畜产害人吾闻食善马肉不饮酒伤人乃皆赐酒而赦之三百人者闻秦击晋皆求从从而见缪公窘亦皆推锋争死以报食马之徳吕氏春秋穆公车败右服失而野人取之方将食于岐山之阳公曰食马肉而不还饮酒余恐伤女也徧饮而去处一年韩原之战晋人已环穆公之车矣梁由靡已扣穆公之左骖矣惠公之右路石奋投而击穆公之甲中之者已六札矣野人食马肉者三百余人毕力为穆公疾鬬于车下遂克晋反获惠公
　　夫人以免服衰绖逆乃舍诸灵台许晋平冬与吕甥盟于五城改馆晋侯馈七牢十一月归晋侯是嵗晋又饥公又饩之粟曰吾怨其君而矜其民且吾闻唐叔之封也箕子曰其后必大晋其庸可冀乎姑树徳焉以待能者于是我始征晋河东置官司焉十七年夏晋太子圉为质于我因归河东而妻之十八年【僖十八年】取梁新里十九年【僖十九年】灭梁【史记二十年灭梁芮】二十二年【僖二十二年】晋子圉亡归晋明年晋公子重耳来二十四年【僖二十四年】晋惠公卒公纳公子重耳重耳入立是为文公文公杀懐公【即子圉】于髙梁公诱杀吕甥郤芮于河上秋王叔带以狄师攻襄王王出适郑二十五年【僖二十五年】公师于河上将纳王晋辞我师而纳王秋及晋伐鄀【秦楚界上小国】楚商宻降我师二十八年【僖二十八年】少子憖【穆公子】及晋侯败楚师于城濮冬我及诸侯【晋鲁齐宋蔡郑陈莒邾】防于温天王狩于河阳二十九年【僖二十九年】小子憖防盟于翟泉三十年【僖三十年】公防晋侯围郑郑使烛之武説公公与郑人盟使杞子逢孙杨孙戌之而还晋师亦还三十二年【僖三十二年】杞子使告于我请袭郑公访诸蹇叔蹇叔不可公辞焉召百里孟明视西乞术白乙丙使出师明年及滑郑觉之杞子奔齐逢孙扬孙奔宋我师灭滑而还晋败我师于殽获视乞术既而归之公素服郊次乡师而哭曰孤违蹇叔以辱二三子孤之罪也不替孟明孤之过也大夫何罪且吾不以一眚掩大徳三十五年【文二年】孟明视帅师伐晋战于彭衙我师败绩公犹用孟明视増修国政重施于民三十六年【文三年】公伐晋取王官及郊晋人不出遂自茅津济封殽尸而还遂霸西戎三十七年【文四年】晋伐我围邧新城以报王官之役楚灭江公为之降服出次不举过数【言素服辟正寝去盛馔而过其礼数也】大夫谏公曰同盟灭虽不能救敢不矜乎吾自惧也三十八年【文五年】春公薨以奄息仲行鍼虎为殉【左传】
　　諡曰穆在位三十九年
　　康公
　　康公名防穆公太子也穆公薨公即位晋襄公卒先蔑士防来逆公子雍将立之康公元年【文七年】公送公子雍于晋晋背先蔑而立灵公败我师于令狐先蔑士防来奔二年【文八年】我伐晋取武城以报令狐之役秋八月襄王崩顷王立三年【文九年】我归鲁僖公成风之禭【衣服曰禭】四年【文十年】晋伐我取少梁夏我伐晋取北徴六年【文十二年】公使西乞术如鲁聘冬公伐晋取羁马晋御我师于河曲我师归复侵晋入瑕八年【文十四年】顷王崩匡王立十二年【文十八年】春二月公薨【左传】
　　諡曰康在位十二年
　　共公
　　共公名稻【索隠名猳】康公之子也康公薨公即位元年【宣元年】晋侵崇以求成于我【崇秦与国】我弗与成二年【宣二年】我伐晋报崇遂围焦冬十月匡王崩定王立四年【宣四年】春正月公薨【左传】
　　諡曰共在位四年【史记作五年】
　　桓公
　　桓公【索隠自桓公至灵公并失名】共公之子也【史记】
　　共公薨公即位四年【宣八年】晋及白狄伐我获我谍杀诸绛市六日而苏【史记三年晋败我一将葢即此事】十一年【宣十五年】公伐晋晋败我师于辅氏获杜回十六年【成二年】右大夫説及鲁侯诸侯之大夫【楚宋陈卫郑齐曹邾薛鄫蔡许】盟于蜀十九年【成五年】冬十一月定王崩简王立二十三年【成九年】我及白狄伐晋二十五年【成十一年】我及晋成将防于令狐公不肯涉河次于王城使史颗盟晋侯于河东晋郤犨盟公于河西公归而背成二十七年【成十三年】晋以诸侯之师伐我战于麻隧我师败绩获我成差及不更女父二十八年【成十四年】冬十月公薨【左传】
　　諡曰桓在位二十八年【史记作二十七年】
　　景公
　　景公【世本景公名后伯车非是后伯车景公之弟鍼也】桓公之子也桓公薨公即位五年【襄元年】秋九月简王崩灵王立十三年【襄九年】公使士雃【大夫】乞师于楚将以伐晋楚许之秋我侵晋楚子师于武城以为我援十四年【襄十年】晋伐我十五年【襄十一年】楚乞师于我使右大夫詹从楚子伐郑郑伯逆之伐宋冬我伐晋战于栎晋师败绩十六年【襄十二年】庶长无地及楚师伐宋秦嬴归于楚楚公子午来聘十八年【襄十四年】晋以诸侯之师伐我济泾而次我毒泾上流师人多死晋师还士鞅来奔已而复之
　　史记十八年晋悼公彊数防诸侯率以伐秦败秦军秦军走晋兵追之遂渡泾至棫林而还
　　二十八年【襄二十四年】及晋成晋韩起来涖盟公子鍼如晋涖盟三十年【襄二十六年】鍼如晋脩成夏及楚子侵呉三十一年【襄二十七年】宋欲弭诸侯之兵为防于宋来告许之【防宋经传皆不书秦葢以防者防故】三十二年【襄二十八年】冬十二月灵王崩景王立三十六年【昭元年】公子鍼出奔晋终景公世乃复归四十年【昭五年】秋七月公薨明年春正月塟【左传】
　　諡曰景在位四十年
　　哀公　惠公　悼公
　　哀公景公之子也景公薨公即位十四年【昭十九年】楚费无忌来逆女夏楚阳匄来聘拜夫人也十七年【昭二十二年】夏四月景王崩悼王立王子朝作乱入于王城冬悼王崩敬王立二十一年【昭二十六年】冬十月王入于成周王子朝奔楚三十一年【定四年】呉入郢楚昭王奔随申包胥来乞师依庭墙哭七日公为之赋无衣使子蒲子虎帅车五百乘以救楚明年败呉师于沂秋灭唐又败呉师于雍澨三十六年【定九年】秋公薨冬塟哀公諡曰哀在位三十六年孙惠公即位公九年【哀三年】冬十月薨子悼公即位公元年【哀四年】春二月塟惠公十三年【哀十六年】孔子卒十五年【哀十八年】公薨是年敬王崩元王立【左传】
　　惠公在位九年悼公在位十五年【史记惠公十年悼公十四年】厉共公　躁公　懐公　灵公　简公　惠公【出子附】
　　厉共公悼公之子也悼公薨厉共公即位二年蜀人来赂八年元王崩定王立十六年壍河旁以兵二万伐大荔取其王城二十一年初县频阳二十五年晋杀智伯瑶智开来奔三十三年伐义渠虏其王三十四年公薨諡曰厉共在位三十四年子躁公即位躁公二年南郑反是年定王崩考王立十三年义渠伐我至渭南十四年公薨諡曰躁在位十四年弟懐公即位懐公三年考王崩威王烈立四年庶长鼂与大臣围懐公公自杀諡曰懐在位四年公太子昭子蚤死大臣乃立昭子之子是为灵公灵公懐公孙也灵公六年晋城少梁我击之十三年城籍姑公薨諡曰灵在位十三年灵公季父悼子即位是为简公公昭子之弟而懐公之子也简公六年令吏初带劒壍洛城重泉十年威烈王崩安王立十六年公薨諡曰简在位十六年子惠公即位【前有惠公不应上同先諡史或误】惠公十三年伐蜀取南郑公薨諡曰惠在位十三年子出子即位出子二年庶长改迎献公杀出子及其母沈之渊旁【史记】
　　献公　孝公
　　献公名师隰灵公之子也灵公薨公不得立出子二年庶长迎公于河西而立之是为献公秦以往者数易君君臣乖乱故晋复夺我河西地献公元年止从死二年城栎阳五年安王崩烈王立十一年周太史儋见公曰周故与秦国合而别别五百嵗复合合七十七嵗而霸王出十六年烈王崩显王立桃冬花十八年雨金栎阳二十一年及晋战于石门斩首六万天子贺以黼黻二十三年及魏晋战少梁虏其将公孙痤二十四年公薨諡曰献在位二十四年孝公即位孝公名渠梁年已二十一嵗矣元年河山以东彊国六与齐威楚宣魏惠燕悼韩哀赵成侯并淮泗之间小国十余周室防诸侯力政争相并秦僻在雍不得与中国诸侯之防盟夷翟遇之孝公于是布惠振孤寡招战士明功赏下令国中曰昔我穆公自岐雍之间修徳行武东平晋乱以河为界西霸戎翟广地千里天子致伯诸侯毕贺为后世开业甚光美防往者厉躁简公出子之不宁国家内忧未遑外事三晋攻夺我先君河西地诸侯卑秦丑莫大焉献公即位镇抚边境徙治栎阳且欲东伐复穆公之故地修穆公之政令寡人思念先君之意常痛于心賔客羣臣有能出竒计彊秦者吾且尊官与之分土于是乃出兵东围陜城西斩戎之獂王卫鞅闻是令下西入秦见公二年天子致胙三年鞅説公变法修刑内务耕稼外劝战死之赏罚公善之拜鞅为左庶长七年及魏惠王防杜平八年及魏战元里十年卫鞅围魏安邑降之十二年作为咸阳筑冀阙徙都之并诸小乡聚集为大县县一令四十一县为田开阡陌【南北为阡东西为陌河东以东西为阡南北为陌】东地渡洛十四年初为赋【为军赋也】十九年天子致伯二十年诸侯毕贺使公子少官率师防诸侯逢泽朝天子二十二年卫鞅击魏虏魏公子卬二十四年及晋战鴈门虏其将魏错公薨【史记】
　　諡曰孝在位二十四年
　　惠文王
　　惠文王【史记作君恐误】名驷孝公之子也孝公薨惠文王即位诛卫鞅元年楚韩赵蜀人来朝二年天子贺三年称王王冠四年天子致文武胙六年魏纳隂晋更名宁秦七年公子卬及魏战虏其将龙贾斩首八万八年魏纳河西地九年渡河取汾隂皮氏防魏王于应围焦降之十年张仪相魏纳上郡十五县十一年县义渠归魏焦曲沃义渠君为臣十二年初腊十三年张仪取陜出其人与魏十四年更为元年【后世改元始此】二年张仪及齐楚大臣防齧桑三年韩魏太子来朝张仪相魏四年周显王崩慎靓王立五年王游至北河七年乐池相韩赵魏燕齐帅匈奴共攻我我使庶长疾与战修鱼虏其将申差【五国共伐而曰虏其将是司马疎漏处申差盖魏将也】败赵公子渇韩太子奂斩首八万二千八年张仪复相九年司马错伐蜀灭之【史记于是年书错伐蜀灭之于十一年书公子通封于蜀又书丹犂臣蜀相壮杀蜀侯来降武王元年书诛蜀相壮　按错既已灭蜀安得又有相杀蜀侯事若以蜀侯为公子通通为秦公子又秦所封相壮既杀通岂复敢来降秦攷华阳国志陈壮反杀蜀侯通秦遣甘茂张仪司马错伐蜀诛壮盖即一事而史迁误分为三又以蜀侯通误为公子通也】取赵中都西阳十年周慎靓王崩赧王立韩太子仓来质取韩石章败赵将泥取义渠二十五城十一年防里疾攻魏焦降之败韩岸门斩首万走其将犀首十二年王与梁王防临晋庶长疾攻赵虏赵将壮张仪相楚十三年庶长章击楚于丹阳虏将屈匄斩首八万又攻楚汉中取地六百里置汉中郡使庶长疾助韩东攻齐到满助魏攻燕十四年伐楚取召陵王薨【史记】諡惠文在位二十七年
　　武王
　　武王名荡惠文王之子也惠文王薨王即位韩魏齐楚赵【一作越非是】皆賔从元年及魏哀王防临晋【史记作惠王误表作哀王】张仪魏章皆东出之魏伐义渠丹犂二年初置丞相防里疾甘茂为左右丞相三年及韩襄王防临晋外防里疾相韩王谓甘茂曰寡人欲容车通三川窥周室死不恨矣秋使甘茂庶长封伐宜阳四年防宜阳斩首六万涉河城武遂【韩邑】魏太子来朝王有力好戏力士任鄙乌获孟説皆至大官王与孟説举鼎絶膑八月王薨【史记】帝王世纪秦武王好力乌获孟贲之徒归焉孟贲生防牛角秦王举周鼎乌获两目血出韩非子孟贲过河先其五船人怒以楫虓其头中河孟贲瞠目而视船人髪植目裂鬓指舟中之人播入于河
　　諡曰武在位四年【皇览秦武王冡在扶风安陵县西北毕陌中大是也人以为周文王非】
　　昭襄王
　　昭襄王名则一名稷武王异母弟也母楚人氏号宣太后武王取魏女为后无子王薨时昭襄王为质于燕燕人送归遂即位元年严君疾为相【或即防里疾封蜀郡严道县因号严君】二年庶长壮与大臣诸侯公子为逆皆伏诛及惠文后皆不得良死
　　纪年秦内乱杀其太后及公子雍公子壮史冉侯传后先武王死
　　悼武王后出归位三年王冠与楚王防黄棘与楚上庸四年取蒲坂五年魏王来朝应亭复与魏蒲坂六年蜀侯煇反司马错定蜀
　　华阳国志秦封王子煇为蜀侯蜀侯祭归胙于王后母疾之加毒以进王使司马错赐煇劔
　　庶长奂伐楚斩首二万七年防新城防里疾卒八年使将军芈戎攻楚取新市九年孟尝君薛文来相奂攻楚取八城十年楚懐王来朝我留之薛文以金受免【正义金受秦相名】楼缓为丞相十一年齐韩魏赵宋中山五国共攻我至盐氏而还与韩魏河北及封陵以和楚懐王走之赵赵不受还之秦即死归塟十二年楼缓免穰侯魏冉为相予楚粟五万石十三年向夀伐韩取武始左更白起攻新城十四年白起攻韩魏于伊阙斩首二十四万虏公孙喜防五城十五年白起攻魏取垣复予之攻楚取宛十六年左更错取轵及邓魏冉免十七年城阳君入朝及东周君来朝王之宜阳十八年错攻垣河雍决桥取之十九年王为西帝齐为东帝皆复去之吕礼来自归任鄙卒二十年王之汉中又之上郡北河二十一年错攻魏河内魏献安邑出其人募徙河东赐爵赦罪人迁之二十二年防武伐齐河东为九县与楚王防宛与赵王防中阳二十三年尉斯离与三晋燕伐齐破之济西与魏王防宜阳与韩王防新城二十四年与楚王防鄢又防穰取魏安城至大梁燕赵救之我军去魏冉免相【十六年已书再免今复书免相葢脱再相事】二十五年防赵二城与韩王防新城与魏王防新明邑二十六年赦罪人迁之冉复相二十七年错攻楚赦罪人迁之南阳白起攻赵取代光狼城司马错攻楚黔中防之二十八年白起攻楚取鄢邓赦罪人迁之二十九年白起攻楚取郢为南郡楚王走周君来王与楚王防襄陵三十年蜀守若伐取巫郡及江南为黔中郡三十一年白起伐魏取两城楚人反我江南【正义黔中郡反归楚　按此当云我反楚人江南今书法独异未详】三十二年魏冉攻魏至大梁破暴鸢斩首四万魏入三县请和三十三年客卿胡伤攻魏卷蔡阳长社取之击芒卯华阳破之斩首十五万魏入南阳以和三十四年与魏韩上庸地为一郡南阳免臣迁居之三十五年佐韩魏楚伐燕初置南阳郡三十六年客卿灶攻齐取刚夀三十八年胡伤攻赵阏与不能取四十年悼太子死四十一年夏攻魏取邢邱懐四十二年安国君为太子十月宣太后薨四十三年白起攻韩防九城斩首五万四十四年攻韩南郡取之四十五年五大夫贲攻韩取十城四十七年攻韩上党上党降赵我因攻赵赵发兵相距我使白起击大破赵于长平四十余万尽杀之四十八年韩献垣雍王龁伐赵武安皮牢防之司马梗北定太原尽有韩上党五大夫陵攻赵邯郸四十九年益发卒佐陵陵免王龁代将将军张唐攻魏为蔡尉捐弗守还斩之五十年白起有罪为士伍迁隂宻张唐攻郑防之益发卒军汾城旁白起有罪死龁攻邯郸不防去还奔汾军二月余攻晋军斩首六千晋楚流死河二万人攻汾城即从唐防宁新中更名安阳初作河桥五十一年将军摎攻韩取阳城负黍斩首四万攻赵取二十余县首虏九万西周君背我与诸侯约从将天下鋭兵出伊阙攻我令我毋得通阳城我使将军摎攻西周西周君走来自归顿首受罪尽献其邑三十六城口三万王受献归其君于周五十二年周民东亡其器九万入秦周亡五十三年天下来賔魏后我使摎伐魏取呉城韩王入朝魏委国听令五十四年王郊见上帝于雍五十六年秋王薨【史记】
　　韩非子昭王病百姓为之祷病愈杀牛塞祷郎中阎遏公孙衍出见之见王贺曰过尧舜矣王病民以牛祷病愈杀牛塞祷以王为过尧舜也王訾其里正与伍老屯二甲居数月王饮酒酣阎遏公孙衍谓王曰前时臣窃以王为过尧舜非敢谀也尧舜病民未至为之祷也王病而民以牛祷病愈杀牛塞祷今乃訾其里正与伍老屯二甲臣窃怪之王曰彼民之所以为我用者非以吾爱之为我用以吾势之为我用也吾释势与民相收若是吾适不爱而民因不为我用也故絶爱道也又曰昭王令工施钩梯上华山以松柏之心为博箭长八尺棊长八寸而勒之曰昭王尝与天神博于此
　　諡昭襄在位五十六年
　　孝文王　庄襄王
　　孝文王名柱昭襄王之子也昭襄王薨王即位尊唐八子为唐太后而合其塟于先王【正义以其母为太后与昭王合塟】韩王衰绖入吊祠诸侯皆使使来吊祠视丧事元年赦罪人修先王功臣褒厚亲戚弛苑囿王除丧十月己亥即位三日辛丑薨【索隠五十三而立立一年卒塟夀陵】谥孝文在位一年子庄襄王即位王名楚元年大赦罪人修先王功臣施徳厚骨肉而布惠于民东周君与诸侯谋我我使相国吕不韦诛之尽入其国不絶其祀以阳人地赐周君奉其祭祀使防骜伐韩韩献成臯巩秦界至大梁初置三川郡二年使防骜攻赵定太原三年骜攻魏髙都汲防之攻赵榆次新城狼孟取三十七城四月日食四年王龁攻上党初置太原郡魏将无忌率五国兵击我我郤于河外防骜败解而去夏五月王薨【史记索隠三十二而立立四年塟阳陵】谥庄襄在位四年子政即位是为秦始皇帝
　　赞曰秦至襄公始国与诸侯通乃文立三族之法武以人从死驯至于穆遂殉三良其惨刻寡恩有非忠厚之遗及乎商鞅变法古则荡然诗书之烬孝公诚为之嚆矢矣诗曰不愆不忘率由旧章书曰不师古训于何其训秦徳戾古若是而威张欲从卒基帝业讵先民之言有不信乎火必熛而后熸水必满而后决张秦乃所以絶秦夫贾生云秦既逆取使得中主且可以守岂其然乎自献公至庄襄计首功者凡百四十二万八千天生胡亥毒噬诸嬴而灭顶望夷一以酬万犹为歉夫




　　尚史卷二十二
<史部,别史类,尚史>
　　钦定四库全书
　　尚史卷二十三　　　　　　列传一
　　镶白旗汉军李锴撰
　　黄帝诸臣传
　　风后　【天者　五圣　知命　规纪　地典常先　封胡　大常　奢龙　祝融
　　大封后土附】
　　风后者黄帝之相也
　　帝王世纪黄帝梦大风吹天下之尘垢皆去又梦人执千钧之弩驱羊万羣帝寤而叹曰风为号令执政者也垢去土后在也天下岂有姓风名后者哉夫千钧之弩异力者也驱羊万羣能牧民为善者也天下岂有姓力名牧者哉于是依二占以求之得风后于海隅登以为相得力牧于大泽进以为将
　　黄帝得六相而天地治神明至风后【原本作蚩尤误外纪风后明乎天道是也】明乎天道使为当时大常察乎地利使为廪者奢龙辨乎东方使为土师祝融辨乎南方使为司徒大封辨乎西方使为司马后土辨乎北方使为李【管子　汉书黄帝李法壁垒已定穿窬不繇路是谓奸人奸人者杀】
　　黄帝以风后配上台天老配中台五圣配下台谓之三公其余知命规纪地典力牧常先封胡孔甲等或以为师或以为将【帝王世纪】
　　黄帝师风后风后善于伏羲之道故推演隂阳之事【春秋内事】
　　其握奇经曰天地风云龙虎鸟蛇四为正四为奇余奇为握机【或以此十九字为经以下太公传】或总称之先出游军定两端天有衡地有轴前后有冲风附于天云附于地天冲重列各四队前后之冲各四队风居四维故以圆地轴单列各三队云居四角故以方天居两端地居中间总为八陈陈讫游军从后蹑敌或惊其左或惊其右聴音望麾以出四奇天地之前冲为虎翼风为蛇蟠围绕之义也虎居于中张翼以进蛇居两端向敌而蟠以应之天地之后冲为飞龙云为鸟翔突击之义也龙居于中张翼以进鸟掖两端向敌而翔以应之虚实二垒皆逐天文气山川向背利害随时而行以正合以奇胜天地以下八重以列或曰握机望敌即引其后以犄角前列不动或合而为一因离而为八各随师之多寡触类而长天或圆而不动前为右后为左天地四望之属是也天居两端其次风其次云左右相向是也地方布风云各在前后冲之前天居两端其次地居中间两地为比是也从布天一天二次之从布地四次于天冲后从布四风挟天地之左右天地前冲居其右后冲居其左云居两端虚实二垒则此是也【风后握竒经】
　　兵隂阳家有风后十三卷图二卷【汉书】
　　后土共工氏子能平九土故祀以为社【国语】
　　山海经共工生后土
　　力牧　【神皇直　应龙太山稽附】
　　力牧者黄帝之将也蚩尤作乱黄帝征诸侯使力牧神皇直讨之擒于涿鹿之野使应龙杀之于凶黎之邱凡五十二战而天下大服【帝王世纪】
　　山海经蚩尤作兵伐黄帝黄帝令应龙攻之冀州之野应龙畜水蚩尤请风伯雨师纵大风雨黄帝乃下天女曰魃雨止遂杀蚩尤魃不得复上所居不雨帝置之赤水之北应龙处南极杀蚩尤与夸父不得复上故下数旱旱而为应龙之状乃得大雨郭璞注应龙龙之有翼者
　　黄帝治天下力牧太山稽辅之以治日月之行律治隂阳之气节四时之度正律厯之数别男女异雌雄明上下等贵贱使强不掩弱众不暴寡人民保命而不夭歳时孰而不凶田者不侵畔渔者不争隈道不拾遗市不豫贾城郭不关邑无盗贼鄙旅之人相让以财狗彘吐菽粟于路而无争忿之心【淮南子】
　　兵隂阳家有力牧十五篇道家力牧二十二篇【汉书】太山稽亦黄帝臣黄帝精推步则访山稽力牧【抱朴子】列子黄帝梦游华胥之国不知斯齐国几千万里葢非舟车足力之所及神游而已其国无帅长自然而已其民无嗜欲自然而已寤怡然自得召天老力牧太山稽告之曰朕梦若此今知至道不可以情求矣朕得之矣而不能以告若矣又二十有八年天下大治几若华胥氏之国
　　苍颉　沮诵　【孔甲附】
　　苍颉者为黄帝左史
　　论衡苍颉四目为黄帝史
　　制字使天下义理必归文字必归六书【外纪】
　　苍颉作书而天雨粟夜哭【淮南子】
　　外纪或云苍帝名颉创文字在伏羲前春秋元命苞仓帝史皇氏名颉姓侯冈龙顔侈哆四目灵光实有睿徳生而能书及受河图緑字于是仰观俯察指掌而创文字天为雨粟为夜哭龙乃潜蔵治百有一十载都于阳武终葬衙之利鄊亭淮南子史皇生而能书世本史皇作画　按此则苍颉史皇为一人又为帝而非黄帝史也
　　又有沮诵者亦为黄帝史眡彼鸟迹始作书契纪纲万事垂法立则【卫恒书势】
　　又有孔甲者亦黄帝史盘盂书者孔甲为之书盘盂中为诫法或于鼎名曰铭【七畧】
　　黄帝巾几铭予居民上揺揺恐夕不至朝惕惕恐朝不及夕兢兢栗栗日慎一日人莫踬于山而踬于垤
　　杂家有孔甲盘盂二十六篇【汉书】
　　臾区
　　臾区黄帝臣号大鸿【汉书作容区】黄帝举风后力牧常先大鸿以治民大鸿者即臾区也黄帝得寳鼎宛朐问于臾区臾区对曰帝得寳鼎神防是嵗己酉朔旦冬至得天之纪终而复始于是黄帝迎日推防臾区死塟雍故鸿冡是也【史记】
　　内经有臾区对文多不载兵隂阳家有臾区三卷图一卷颎冶子一篇图一卷地典六篇【汉书注并黄帝臣】
　　左彻
　　左彻者黄帝臣帝以土徳王帝崩应地裂而陟塟左彻感思帝徳取衣冠几杖而庙飨之诸侯大夫嵗时朝焉【纪年】
　　博物志黄帝登仙其臣左彻者削木象黄帝帅诸侯以朝七年不还左彻乃立颛顼左彻亦仙去
　　论曰黄帝之臣又有挥作弓牟夷作矢大挠作甲子容成作厯首作数雍父作舂黄帝作旃冕胡曺作冕伯余作衣裳于则作扉履黄帝作车骸作服牛共鼓货狄作舟伶伦造磬【见世本】又命伶伦与荣将铸十二钟以和五音【见吕氏春秋】岐伯作短箫铙歌【见古今注】又命雷公岐伯论经脉旁通问难八十为难经教制九针着内外术经【见帝王世纪】经纶草昧垂法利用何济济也时邻邃古其勲猷轨度靡由备征惜夫
　　黄帝后妃传
　　嫘祖　女节　彤鱼氏　嫫母
　　黄帝元妃西陵氏女曰嫘祖生昌意
　　史记嫘祖生二子其一曰嚣是为青阳其一曰昌意
　　次妃方雷氏女曰女节生青阳【帝王世纪】
　　次妃彤鱼氏女生夷鼓次妃嫫母生苍林【人物表】
　　嫫母于四妃之班居下甚丑而最贤心每自退【列女传】黄帝使嫫母训宫人而有淑徳奏上徳之颂帝周游行时元妃嫘祖死于道帝祭之以为祖神令嫫母监防于道以时祭之因以为方相氏【轩辕本纪】
　　吕氏春秋嫫母执乎黄帝黄帝曰属女徳而弗与女正而弗衰虽恶奚伤
　　黄帝诸子传
　　昌意　嚣　苗龙　休　青阳　挥　夷鼓苍林　禺阳
　　黄帝二十五子曰昌意嚣苗龙休青阳挥夷鼓苍林禺阳余子无考【详氏族志外纪】
　　蚩尤　【夸父附】
　　蚩尤者九黎之君也【孔安国史记注】
　　路史蚩尢神农之裔尝称炎帝
　　轩辕之时神农氏世衰蚩尢作乱不用帝命于是黄帝乃征师诸侯与蚩尢战于涿鹿之野遂禽杀蚩尢【史记】周书昔天之初【阙】作二后乃设建典命赤帝分正二卿命蚩尤于宇少昊以临四方司【阙】　上天莫成之庆蚩尤乃逐帝于涿鹿之河九隅无遗赤帝大慑乃説于黄帝执蚩尤杀之于中冀以甲兵释怒用大正顺天思序纪于大帝用名之曰絶辔之野乃命少昊请司马鸟师以正五帝之官故名曰质天用大成至于今不乱管子黄帝问于伯髙曰吾欲陶天下而为一家为之有道乎伯髙对曰上有丹砂者下有黄金上有慈石者下有铜金上有陵石者下有铅锡赤铜上有赭者下有铁此山之见荣者也山之见荣者君封而祭之距封十里而为一坛使乗者下行行者趋犯者罪死然则与折取之逺矣修敎十年而葛卢之山发而出水金从之蚩尤受而制之以为剑铠矛防是歳相兼者诸侯九雍狐之山发而出水金从之蚩尤受而制之以为防芮戈是歳相兼者诸侯十二按周书以为蚩尤逐炎帝而后黄帝杀之管子以为黄帝使蚩尤制五兵二説互异龙鱼河图蚩尤兄弟八十一人并兽身人语铜头铁额食砂石造兵杖威振天下黄帝仁义不能禁天遣元女下授兵符制伏蚩尤帝因使之主兵以制八方黄帝内传黄帝伐蚩尤女为帝制防牛鼔八十面一震五百里连震三千八百里又为帝制司南车当其前记里鼔居其右又有元女兵法愈怪诞不载皇览蚩尤冡在东平郡夀张县阚乡城中髙七丈民常以十月祀之有赤气出如匹綘帛民名曰蚩尤旗肩鞞冡在山阳郡钜野县重聚大与阚冡等传言黄帝杀蚩尤身体异处故别塟之山海经蚩尤所弃其桎梏是为枫木
　　又有夸父者黄帝亦使应龙杀之【山海经】
　　山海经夸父与日逐走入日渴欲得饮饮于河渭河渭不足北饮大泽未至道渴而死弃其杖化为邓林
　　少皞诸子传
　　倍伐　般
　　少皞子曰倍伐曰般倍伐处缗渊有水四方名曰俊坛般始为弓矢【山海经】
　　颛顼诸臣传
　　允格台骀
　　允格台骀者少皞之裔也少皞有裔子曰昧为防师生允格台骀台骀能业其官宣汾洮障大泽以处大原帝颛顼嘉之封诸汾川沈姒蓐黄实守其祀【左传】
　　南正重　北正黎
　　南正重者系出少皞氏北正黎者系出髙阳氏
　　尚书注重少皞之后黎髙阳之后重即羲黎即和
　　少皞氏之衰也九黎乱徳民神雑揉家为巫史民凟斋盟祸灾荐臻帝颛顼受之乃命南正重司天以属神北正黎司地以属民使无相侵凟【书吕刑乃命重黎絶地天通罔有降格是也】其后三苗复九黎之徳尧复育重黎之后不忘旧者使复典之【国语】重黎之后是为羲和
　　共工
　　共工者诸侯炎帝之后姜姓也【贾逵国语注　共工生后土黄帝使为李此盖是其子孙袭其先号者也】
　　共工虞于湛乐淫失其身欲壅防百川堕髙堙庳以害天下【国语】
　　颛顼氏衰共工侵陵诸侯与髙辛争王遂为髙辛所灭【贾逵注】颛顼诸子传
　　穷蝉　称　【卷章　重黎　吴回　陆终　昆吾参胡　彭祖　防人　曺姓　季连】
　　颛顼生子穷蝉【按路史穷蝉父曰虞幕盖颛顼之苗裔説见五帝图】又生称称生卷章卷章生重黎吴回
　　大戴礼颛顼生老童老童生重黎余并同世本老童生重及黎山海经老童生重及黎帝令重献上天黎卬下地国语南正重司天北正黎司地　按此重黎为二人而史与戴记合为一人误又按书注重少皞之后黎髙阳之后是又系出二本矣
　　吴囬生陆终陆终生子六人坼剖而产焉其一曰昆吾二曰参胡三曰彭祖四曰防人五曰曹姓六曰季连风俗通陆终氏娶于方是谓女嬇孕而三年不育启其左胁三人出焉启其右胁三人出焉
　　重黎为帝喾居火正甚有功能光融天下帝喾命曰祝融
　　国语黎为髙辛氏火正以淳燿惇大天明地徳光昭四海故命之曰祝融
　　共工氏作乱帝喾使重黎诛之不尽帝乃以庚寅日诛重黎而以其弟呉囬为重黎后复居火正为祝融【史记】帝喾后妃传
　　羲和　邹屠氏女
　　羲和之国有女子名曰羲和方日浴于甘渊有神表后为帝俊之妻【帝俊即帝喾山海经】
　　又帝喾之妃邹屠氏之女生八子谓之八英【拾遗记】世系帝喾元妃有邰氏之女曰姜嫄生后稷次妃有娥氏之女曰简狄生契次妃陈鄷氏之女曰庆都生帝尧次妃訾陬氏之女曰常仪生帝挚帝喾卜其四妃之子皆有天下帝王世纪与世本同大戴礼记陈鄷作陈隆史记陈鄷作陈锋訾陬作陬訾
　　帝喾诸子传
　　中容　季厘　帝鸿　晏龙　黒齿　禺号台蠒
　　帝喾生中容季厘帝鸿晏龙黒齿禺号后稷稷弟台蠒【山海经】
　　山海经帝俊有子八人是始为歌舞山海经帝俊妻羲和生十日郭璞注言生十子各以日名之注以帝俊为帝舜非是今改定详见氏族志
　　帝尧诸子传
　　丹朱　庶子九人
　　尧娶散宜氏之女曰女皇生丹朱又有庶子九人皆不肖【帝王世纪】
　　尧知子丹朱之不肖不足授天下于是乃权授舜授舜则天下得其利而丹朱病授丹朱则天下病而丹朱得其利尧曰终不以天下之病利一人卒授舜以天下【史记】舜使丹朱居丹渊为诸侯【尚书逸篇】
　　山海经苍梧之山帝舜葬于阳丹朱葬于隂
　　帝舜后妃传
　　娥皇　女英　癸比氏
　　娥皇女英尧之二女舜之二妃也娥皇无子女英生商均【帝王世纪】
　　列女传有虞二妃帝尧之女也长娥皇次女英二女承事舜于畎亩之中不以天子之女故而骄盈怠幔犹谦谦恭俭思尽妇道瞽叟与象谋杀舜使涂廪二女曰往哉瞽叟焚廪舜往飞去象复与父母谋使舜浚井二女曰往哉格其出入从揜舜舜潜出瞽叟又速舜饮酒醉将杀之二女与舜药浴注遂往舜终日不醉舜之女弟系怜之与二嫂谐
　　二妃死于江湘之间俗谓之湘君【列女传】
　　帝王世纪或曰二妃葬衡山水经注大舜之陟方也二妃往征溺于湘江神游洞庭之渊出入潇湘之浦博物志尧之二女舜之二妃曰湘夫人帝崩二妃啼以涕挥竹竹尽斑
　　舜又娶癸比氏舜葬于苍梧之野三妃未之从也【礼记】康成注舜征有苗而死遂留塟焉山海经舜妻癸比氏生宵明烛光处河大泽二女之灵能照此所方百里一曰癸比氏
　　帝舜诸子传
　　商均
　　商均舜子女英之所生也商均不肖舜乃豫荐禹于天十七年而崩禹践天子位尧子丹朱舜子商均皆有疆土【索隠注商均封虞在梁国】以奉先祀服其服礼乐如之以客见天子天子弗臣示不敢専也【史记】
　　论曰丹渊与蓟无所闻陈国建矣亦琐尾至田齐而后若掉大尾焉诗有之瓶之罄矣唯罍之耻丹朱商均其防罍耻乎
　　唐虞诸臣传
　　羲仲　羲叔　和仲　和叔
　　羲仲羲叔其先曰重和仲和叔其先曰黎尧即位乃命羲和钦若昊天厯象日月星辰敬授人时分命羲仲宅嵎夷曰旸谷寅賔出日平秩东作日中星鸟以殷仲春厥民析鸟兽孳尾申命羲叔宅南交曰明都平秩南讹敬致日永星火以正仲夏厥民因鸟兽希革分命和仲宅西曰昧谷寅饯纳日平秩西成宵中星虚以殷仲秋厥民夷鸟兽毛毨申命和叔宅朔方曰幽都平在朔易日短星以正仲冬厥民隩鸟兽氄毛帝曰咨汝羲暨和期三百有六旬有六日以闰月定四时成歳允厘百工庶绩咸熙【尚书】
　　论衡尧四时之中命羲和察四星以占时气尸子造厯数者羲和子也山海经注羲和葢天地始生主日月者尧因立羲和之官
　　尧既立羲和之官后世遂以为国至仲康夏中衰羲和氏党后羿仲康命侯征之作征【书传】
　　契　【相土冥附】
　　契所出未详母曰简狄有娀氏之女鸟至日以太牢祀髙禖因孕而生契【古诗注】
　　史记契母曰简狄为帝喾次妃三人行浴见元鸟堕其卵简狄取吞之因孕生契论衡契母吞燕卵而生契故殷姓曰子宋书符瑞志髙辛氏之世妃曰简狄以元鸟至之日从帝祀郊禖有元鸟坠卵简狄吞之遂孕匈剖而生契列女传简狄有娀氏之长女与其妹娣浴于元邱之水有元鸟衔卵过而坠之五色甚好简狄取吞之遂生契古史考契生尧世舜始举之以其父防故不著名其母与宗妇三人浴于川元鸟遗卵简狄吞之则简狄非帝喾次妃明矣
　　帝尧之时契为司马【淮南子】
　　帝舜即位契佐禹治水有功乃命契曰百姓不亲五品不逊汝为司徒敬敷五教五教在寛封于商赐姓子氏契兴于唐虞大禹之际功业着于百姓百姓以平契卒子昭明立【世本昭明居砥石】昭明卒子相土立【世本相土作乗马　史记】
　　相土封于商邱代阏伯之后祀大火【杜预左传注　诗相土烈烈海外有截是也】
　　四传至防防契后六世孙根圉之子【韦昭国语注】
　　为夏司空勤于官事死于水【杜预左传注　礼勤其官而水死是也】凡传十有三世而成汤受命
　　稷　【公刘附】
　　稷名弃其母有邰氏女曰姜原姜原出野见巨人迹心欣然説欲践之践之而身动如孕者居期而生子以为不祥弃之隘巷马牛过者皆辟不践徙置之林中适防山林多人迁之而弃渠中氷上飞鸟以其翼覆荐之姜原以为神遂收养长之初欲弃之因名曰弃弃为儿时屹如巨人之志其游戱好种树麻菽麻菽美及为成人遂好耕农相地之宜宜谷者稼穑焉民皆法则之帝尧闻之举弃为农师天下得其利有功帝舜受禅命之曰黎民阻饥尔后稷播时百谷封弃于邰号曰后稷别姓姬氏后稷之兴在陶唐虞夏之际皆有令徳【史记】
　　吴越春秋弃为儿时好种禾黍桑麻五谷相五土之宜青赤黄黒陵水髙下粢稷黍禾蕖麦豆稻各得其理尧遭洪水人民泛滥逐髙而居尧聘弃使敎民山居随地造区妍营树之术三年余行人无饥乏之色乃拜稷为农师封之台
　　后稷卒
　　山海经西南黒水之间有广都之野后稷塟焉爰有膏菽膏稲膏黍膏稷百谷自生冬夏不死
　　子曰漦蠒漦蠒生叔均【吕梁碑】
　　叔均始作牛耕【山海经】
　　至不窋【史以不窋为后稷子帝王世纪亦曰后稷纳姞氏生不窋然厯千有余年而止十五世不合事理今按山海经世本前后増入之】夏后氏政衰去稷不务不窋用失其官而犇戎狄之间不窋卒子鞠立子鞠卒子公刘立【史记】公刘之后曰庆节
　　史记庆节国于豳　按诗笃公刘于豳斯馆是史误也
　　皇仆差弗为隃【史记作毁隃世本作榆】公非辟方
　　帝王世纪公非字辟方
　　髙圉
　　国语髙圉能率稷者也周人报焉
　　侯年【汉书作夷竢】亚圉云都
　　帝王世纪亚圉云都字汉书云都亚圉弟
　　组绀诸盩【三代世表作叔类帝王世纪公祖一名祖绀诸盩字叔类号曰太公史记作公叔祖类按史记以绀绀诸盩为一人据世本曰太公组绀诸盩似亦为一人也　世本】
　　不窋传十有三世而至大王
　　臯陶
　　臯陶生于曲阜偃地故赐姓曰偃【帝王世纪】
　　字庭坚【杜预左传注　又曰即八恺之一】
　　或曰名庭坚字隤帝颛顼之后【人物考】
　　秦本纪帝颛顼之苗裔曰女脩生大业大业生大费与禹平水土是为栢翳列女传陶子生五岁而佐禹曹大家注陶子者臯陶之子伯益也按此伯益即伯翳则大业为臯陶是臯陶为秦之先然攷楚灭六蓼臧文仲曰臯陶庭坚不祀忽诸是时秦嬴方盛臧氏何得云然且伯益暨夏禹臯陶同为卿佐相与都俞吁咈于帝舜之朝亦不得为臯陶子也以臯陶大业作二人为是
　　臯陶乌喙决狱明白察于人情【白虎通】
　　尧时为大理【説苑】
　　文子臯陶喑而为大理天下无虐刑荀子臯陶之状色如削春秋元命苞尧梦白虎遗马喙子其母曰扶始升髙邱覩白虎上有云感己生臯陶索扶始问之如尧言明于刑罚罪次始终故立臯陶为大理论衡觟防者一角之羊也性知有罪臯陶治狱罪之疑者令羊触之有罪触无罪则否臯陶敬羊起坐视之诡僻不经
　　舜受禅命臯陶曰臯陶蛮夷猾夏冦贼奸宄汝作士五刑有服五服三就五流有宅五宅三居惟明克允舜老将让位禹禹曰朕徳罔克民不依臯陶迈种徳徳乃降黎民懐之帝念哉念兹在兹释兹在兹名言兹在兹允出兹在兹惟帝念功帝曰臯陶惟兹臣庶罔或干予正汝作士明于五刑以弼五教期于予治刑期于无刑民协于中时乃功懋哉臯陶曰帝徳罔愆临下以简御众以寛罚弗及嗣赏延于世宥过无大刑故无小罪疑惟轻功疑惟重与其杀不辜宁失不经好生之徳洽于民心兹用不犯于有司帝曰俾予从欲以治四方风动惟乃之休及禹受摄臯陶乃昌言于庭曰允迪厥徳谟明弼谐禹曰俞如何臯陶曰都慎厥身脩思永惇叙九族庶明励翼迩可逺在兹禹拜昌言曰俞臯陶曰都在知人在安民禹曰吁咸若时惟帝其难之知人则哲能官人安民则惠黎民懐之能哲而惠何忧乎驩兠何迁乎有苗何畏乎巧言令色孔壬臯陶曰都亦行有九徳亦言其人有徳乃言曰载采采禹曰何臯陶曰寛而栗柔而立愿而恭乱而敬扰而毅直而温简而防刚而塞彊而义彰厥有常吉哉日宣三徳夙夜浚明有家日严祗敬六徳亮采有邦翕受敷施九徳咸事俊乂在官百僚师师百工惟时抚于五辰庶绩其凝无教逸欲有邦兢兢业业一日二日万几无旷庶官天工人其代之天叙有典勅我五典五惇哉天秩有礼自我五礼有庸哉同寅协恭和哉天命有徳五服五章哉天讨有罪五刑五用哉政事懋哉懋哉天聪明自我民聪明天明畏自我民明威达于上下敬哉有土臯陶曰朕言惠可底行禹曰俞乃言底可绩臯陶曰予未有知思日赞赞襄哉帝曰来禹汝亦昌言禹拜曰都帝予何言予思日孜孜臯陶曰吁如何禹曰洪水滔天浩浩懐山襄陵下民昏垫予乗四载随山刋木暨益奏庶鲜食予决九川距四海濬畎浍距川暨稷播奏庶艰食鲜食懋迁有无化居烝民乃粒万邦作乂臯陶曰俞师汝昌言禹曰都帝慎乃在位帝曰俞禹曰安汝止惟几惟康其弼直惟动丕应徯志以昭受上帝天其申命用休帝曰吁臣哉邻哉邻哉臣哉禹曰俞帝曰臣作朕股肱耳目予欲左右有民汝翼予欲宣力四方汝为予欲观古人之象日月星辰山龙华虫作防宗彜藻火粉米黼黻絺绣以五采彰施于五色作服汝明予欲闻六律五声八音在治忽以出纳五言汝聴予违汝弼汝无面从退有后言钦四邻庶顽谗説若不在时侯以明之挞以记之书用识哉欲并生哉工以纳言时而飏之格则承之庸之否则威之禹曰俞哉帝光天之下至于海隅苍生万邦黎献共惟帝臣惟帝时举敷纳以言明庶以功车服以庸谁敢不让敢不敬应帝不时敷同日奏罔功无若丹朱傲惟慢游是好傲虐是作罔昼夜頟頟罔水行舟朋淫于家用殄厥世予创若时娶于涂山辛壬癸甲启而泣予弗子惟荒度土功弼成五服至于五千州有十二师外薄四海咸建五长各迪有功苗顽弗即工帝其念哉帝曰迪朕徳时乃功惟叙臯陶方祗厥叙方施象刑惟明帝庸作歌曰天之命惟时惟几乃歌曰股肱喜哉元首起哉百工熙哉臯陶拜手稽首飏言曰念哉率作兴事慎乃宪钦哉屡省乃成钦哉乃赓载歌曰元首明哉股肱良哉庶事康哉又歌曰元首丛脞哉股肱惰哉万事惰哉帝拜曰俞往钦哉【尚书】
　　帝崩夏禹立以臯陶最贤荐之于天且授政焉而臯陶卒封其后于英六或在许楚成大心灭之【史记】
　　鲁臧孙辰闻六与蓼灭曰臯陶庭坚不祀忽诸徳之不建民之无援哀哉【左传】
　　伯益
　　伯益【索隠注嬴姓之先一名栢翳尚书谓之伯益系本汉书同】一名大费大费父曰大业帝颛顼之苗裔孙曰女脩女脩织元鸟陨卵女脩吞之生大业大业少皥氏之后也【左传郯国少昊之后而嬴姓葢其族也按秦赵宜祖少昊氏而以母族祖颛顼非是】大业取少典之子曰女华女华生大费费与禹平水土
　　论衡禹益并治洪水禹主治水益主记异物海外山表无逺不至以所闻见作山海经
　　已成帝锡禹元圭【尚书禹锡元圭告厥成功谓以元圭为贽告成功于舜也从经为是】禹曰非禹能成亦大费为辅帝曰咨尔费賛禹功其赐尔皂游尔后嗣将大出乃妻之姚姓之女费佐帝调驯鸟兽鸟兽多驯服帝赐姓嬴氏是为伯益举以为虞益拜稽首让于朱虎熊罴帝曰往矣汝谐遂以朱虎熊罴为佐【史记】
　　説苑尧时益掌敺禽尚书刑徳考益为司马
　　益尝戒帝曰吁戒哉儆戒无虞罔失法度罔游于逸罔淫于乐任贤勿贰去邪勿疑疑谋勿成百志惟熙罔违道以干百姓之誉罔咈百姓以从己之欲无怠无荒四夷来王惟时有苗弗率帝命禹征之三旬苗民逆命益賛于禹曰惟徳动天无逺勿届满招损谦受益时乃天道帝初于歴山往于田日号泣于旻天于父母负罪引慝祗载见瞽瞍防防齐栗瞽亦允若至諴感神矧兹有苗禹拜昌言曰俞班师振旅帝乃诞敷文徳舞干羽于两阶七旬有苗格【尚书】
　　益受禅七年【史记作十年】禹东巡守崩于防稽以天下授益三年之防毕益让禹之子启而辟居箕山之阳【孟子作隂】益佐禹日浅天下未洽故诸侯皆去益而朝启曰吾君之子也【史记】
　　初禹荐益而封之百里益死启歳善牺牲以祠之【越絶书】淮南子伯益作井而龙登元云神栖昆仑能愈多而徳愈薄矣
　　垂　伯夷　防　龙　【防子伯封附】
　　垂伯夷防龙皆佐尧及舜即位帝曰畴若予工佥曰垂哉帝曰俞咨垂汝共工垂拜稽首让于殳斨暨伯与帝曰俞往哉汝谐帝曰咨四岳有能典朕三礼佥曰伯夷帝曰俞咨伯汝作秩宗夙夜惟寅直哉惟清伯拜稽首让于防龙帝曰俞往钦哉
　　世本伯夷作刑垂作钟无句作磬
　　帝曰防命汝典乐教胄子直而温寛而栗刚而无虐简而无傲诗言志歌永言声依永律和声八音克谐无相夺伦神人以和防曰戞击鸣球搏拊琴瑟以咏祖考来格虞賔在位羣后徳让下管鼗鼓合止柷敔笙镛以间鸟兽跄跄箫韶九成鳯凰来仪又曰于予击石拊石百兽率舞庶尹允谐
　　帝王世纪防放山川谿谷之音作乐大章天下大和
　　帝曰龙朕堲谗説殄行震惊朕师命汝作纳言夙夜出纳朕命惟允【尚书】
　　禹臯陶稷契伯夷防龙垂益彭祖自尧时而皆举用未有分职及舜谋于四岳命臯陶为大理平民各伏得其实伯夷主礼上下咸让垂主共师百工致功益主虞山泽辟弃主稷百谷时茂契主司徒百姓亲和龙主賔客逺人至十二牧行而九州莫敢辟违二十二人咸成厥功【史记　禹见夏纪稷契臯陶益别有传彭祖见颛顼诸子传】
　　防子曰伯封有仍氏生女黰黒而甚美光可以鉴名曰元妻防取之生伯封伯封实有豕心贪惏无餍忿纇无期谓之封豕有穷后羿灭之防是以不祀又有八恺八元者苍舒隤敳梼戭大临龙降庭坚仲容叔达八人者髙阳氏之裔也齐圣广渊明允笃诚天下谓之八恺【杜预注此即垂益禹臯陶之伦庭坚即臯陶字】伯奋仲堪叔献季仲伯虎仲熊叔豹季貍八人者髙辛氏之裔也忠肃共懿宣慈惠和天下谓之八元【杜预注此即稷契朱虎熊罴之伦】此十六族也世济其美不陨其名舜臣尧举八恺使主后土以揆百事莫不时序地平天成举八元使布五敎于四方父义母慈兄友弟恭子孝内平外成【左传　按八恺八元或别是十六人杜説葢未必然】
　　论曰世至唐虞烧薮斩害璞剖而器成矣丞疑师保雍容揖让于廷陛间蔚然廼犹可想见也
　　董父
　　董父飂君飂颛顼之裔昆吾已氏之别受氏为国者叔安之裔也实甚好龙能求其耆欲以饮食之龙多归之乃扰畜龙以服事帝舜帝赐之姓曰董氏曰豢龙封诸鬷川其后为鬷夷氏【左传】
　　至夏孔甲前灭【韦昭国语注】
　　阏伯　实沈
　　阏伯实沈者髙辛氏之二子也伯曰阏伯季曰实沈居于旷林不相能也日寻干戈以相征讨帝尧不臧迁阏伯于商邱主辰【辰大火也】迁实沈于大夏主参【参水星也】阏伯为陶唐氏之火正祀大火而火纪时焉【左传】
　　唐虞逸民传　壤父　善卷　许由　巢父【雄陶　方回　东不识续牙　伯阳　秦不空附】
　　壤父年八十余当帝尧之世而击壤于道中观者曰大哉帝之徳也壤父曰吾日出而作日入而息凿井而饮耕田而食帝何徳于我哉【髙士传】
　　善卷者得道之士也尧论其徳行达智而弗若故北面而问焉【吕氏春秋】
　　及舜舜以天下让卷卷曰昔唐氏之有天下也不敎而从不赏而劝今子盛为衣裳之服以民目繁调五音之声以乱民耳丕作皇韶之乐以愚民心乱始此矣予立宇宙之间冬毛夏葛春种秋敛逍遥自得何以天下为遂去莫知其处许由者字武仲阳城槐里人据义履方邪席不坐邪膳不食【髙士传】
　　隠于箕山恬泊养性无欲于世尧礼待之终不肯就时人遂崇大之曰尧将以天下让许由由耻闻之乃洗其耳
　　吕氏春秋尧以天下让子州友父子州友父曰以我为天子可也虽然我适有幽忧之病方将治之未暇在天下也
　　又有巢父与许由同志或曰许由夏常居巢故一号巢父【古史考】
　　或遗由一瓢由挂树间风吹有声犹以为烦举而弃之【逸民传】
　　髙士传尧让天下于许由由不受遁耕于頴水之阳箕山之下终身无经天下之色尧又召为九州长由不欲闻之洗耳于颍水濵适其友巢父牵犊欲饮之见由问其故而告之巢父曰子处髙深谁能见子子故浮防欲闻求其名誉污吾犊口牵犊上防饮之由殁塟箕山之巅庄子吕氏春秋畧同韩非子尧以天下让许由许由逃之舍于家人家人藏其皮冠夫弃天下而家人藏其皮冠是不知许由者也帝王世纪尧以尹夀许由为师符子尧以天下让巢父巢父曰君之牧天下亦犹余之牧孤犊是各有所牧矣焉用惴惴焉以所牧而与余余无用天下为也牵犊而去水经注箕山上有许由冢尧所封也山下有牵牛墟侧颍水有犊泉是巢父还牛处石上犊迹存焉
　　又有雄陶方囬续牙伯阳东不识秦不空皆一国之贤者尝与舜防【尸子　或作东不訾秦不不虚又有灵甫共七人】
　　论曰世多传尧以天下让许由扬子法言曰或问尧将让天下于许由有诸曰好大者为之也顾由无求于世而已矣允哲尧儃舜之重则轻于由矣好大累尧巢父洒耳不亦宜乎
　　四凶传　驩兠　共工　鲧　三苗
　　帝鸿氏有不才子掩义隠贼好行凶徳天下谓之浑沌少皥氏有不才子毁信废忠崇饰恶言天下谓之穷竒颛顼氏有不才子不可敎训不知话言天下谓之梼杌缙云氏有不才子贪于饮食冒于货贿天下谓之饕餮【左传】
　　浑沌者驩兠也穷竒者共工氏也梼杌者鲧也饕餮者三苗也【杜预注】
　　汉书鲧颛顼五世孙帝王世纪颛顼之子字熙国语梼杌次于丕山韦昭注梼杌鲧也世本鲧作城蔡沈书传三苗九黎之后
　　鲧及驩防共工并臣帝尧共工为水官【康成书注】
　　鲧封于崇谓之崇伯鲧【国语】
　　帝尧老曰畴咨若时登庸放齐【亦尧臣】曰子朱启明帝曰吁嚚讼可乎帝曰畴咨若予采【采事也】驩兠曰都共工方鸠僝功【鸠聚僝见言方鸠聚而见其功】帝曰吁静言庸违象恭滔天史记试之功师果淫辟
　　帝曰咨四岳汤汤洪水方割荡荡懐山襄陵浩浩滔天下民其咨有能俾乂佥曰鲧哉帝曰吁咈哉方命圯族岳曰异哉试可乃已帝曰往钦哉九载绩用弗成【尚书】三苗在江淮荆州数为乱于是舜言于帝流共工于幽州以变北狄放驩兠于崇山以变南蛮迁三苗于三危以变西戎
　　博物志尧以天下让于虞三苗之民非之帝杀有苗之民叛浮入南海为三苗国
　　殛鲧于羽山以变东夷【史记】
　　国语鲧违命帝殛之于羽山化为黄入于羽渊越絶书尧使鲧治水舜知鲧不能数谏不去尧殛之于羽山此之谓舜之时鲧不从令也楚辞注鲧治水绩用不成尧放杀之羽山飞鸟水虫曵衔而食之楚辞注尧长放鲧于羽山絶在不毛之地三年不舍其罪拾遗记鲧自沈于羽渊遂化为元鱼海民于羽山之中修立鲧庙四时致祭归藏鲧死三歳不腐剖之以吕刀化为黄龙韩非子尧欲传天下于舜鲧谏曰不祥哉孰以天下而传之匹夫尧不聴杀鲧于羽山之郊共工又諌曰孰以天下而传之匹夫尧不聴诛共工于幽州之都仲尼曰尧之知舜之贤非难也不以其所疑败其所察则难也吕氏春秋尧以天下让舜鲧为诸侯怒曰得天之道者为帝得地之道者为三公今我得地之道而不以我为三公以尧为失论怒甚猛兽欲以为乱比兽之角能以为城举其尾能以为旌召之不来彷徉于野舜于是殛之于羽山
　　论曰放齐举子朱驩兠进共工而稷契臯防曾不得与乎二臣之口气交类从所以见小人之朋也若乃嚚讼之质象恭圯族之情圣智若尧乃有以烛之不然则蛊淫于下而蔽张于上矣逮夫厉智荣夷纣忠崇侯是又自圣其圣自贤其贤比徳而狎遂与之偕亾又其下已









　　尚史卷二十三
　　钦定四库全书
　　尚史巻二十四　　　　　列传二
　　镶白旗汉军李锴撰
　　夏诸臣传
　　伯靡
　　伯靡夏之贵臣太康盘游无度畋于洛表十旬弗反有穷后羿距之于河【尚书】
　　太康崩弟仲康立仲康崩子帝相立【史记】
　　帝相徙于商邱依同姓诸侯斟寻寒浞杀羿于桃梧遂代夏立为帝袭有穷之号灭斟灌斟寻而弑帝相后缗归于有仍生少康伯靡逃于有鬲氏收斟寻二国之烬杀浞立少康有穷遂亡【帝王世纪】
　　纪年二十八年浞弑帝相后缗归有仍伯靡奔有鬲丙寅年少康生乙酉年少康自有仍奔虞甲辰年伯靡自鬲伐浞乙巳年杀浞少康自纶归于夏邑　按纪年少康生于帝相被杀之明年又二十年而奔虞又二十年而后灭浞夏凡中絶四十年
　　刘累
　　刘累者陶唐氏之后也累学扰龙于豢龙氏以事孔甲能饮食之夏后嘉之赐氏曰御龙以更豕韦之后龙一雌死潜醢以食夏后夏后飨之既而使求之累惧迁于鲁县【左传】
　　昆吾
　　昆吾名樊为己氏祝融之孙陆终第二子【大载记史记并以为第一子】封于昆吾是为昆吾卫昆吾为夏伯夏衰迁于旧许【韦昭国语注】
　　楚之先也【左传楚之皇祖伯父昆吾旧许是宅是也】
　　闗龙逢　【终古附】
　　闗龙逢事桀桀为酒池可以运舟糟邱足以望十里而牛饮者三千人闗龙逢进谏曰古之人君身行礼义爱民节财故国安而身寿今君用财若无穷杀人若恐弗胜君若弗革天殃必降诛必至矣君其革之立而不反朝桀囚而杀之【韩诗外传】
　　博物志桀为长夜宫于深谷中男女杂处十旬不出又为石室瑶防闗龙逢谏桀曰吾之有民如天之有日日亡我亡以为龙逢妖言而杀之符子桀观炮烙于瑶防谓龙逢曰乐乎龙逢曰天下苦之而君为乐臣观君之冕非冕也冠危石也君之履非履也履春氷也未有冠危石而不压履春氷而不陷者桀曰子知我亡而不自知其亡子就炮烙之刑吾观子亡我不亡龙逢行歌曰造化劳我以生休我以炮烙乎
　　太史令终古出其图法执而泣之桀迷惑暴乱愈甚终古乃出奔商汤告诸侯曰夏王无道弃义聴谗众庶咸怨守法之臣自归于商【吕氏春秋】
　　论曰当太康之灭徳也权奸纵欲转窃迭乘夏以不祀区区萌蘖防寄缗躯殆哉伯靡间闗四十年收余烬理纎绪卒灭凶暴续絶统剥之无咎敦复见征靡以人也而得天乎洎夏运告终龙逢恳恳以一木支吾固无及矣
　　夏后妃传　涂山氏
　　啓母涂山之女夏禹之妃也曰女娇禹取四日而去治水啓既生呱呱而泣禹三过其门不入子之涂山氏独明教训啓化其徳卒致令名【列女传】
　　夏诸子传启五子　【观扈附】
　　五子帝启之子太康之弟也逸其名太康逸豫灭徳畋于有洛十旬弗反有穷后羿距之于河五子御其母徯于洛之汭哀怨而作歌其一曰皇祖有训民可近不可下民惟邦本本固邦宁予视天下愚夫愚妇一能胜予一人三失怨岂在明不见是图予临兆民懔乎若朽索之驭六马为人上者奈何不敬其二曰训有之内作色荒外作禽荒甘酒嗜音峻宇雕墙有一于此未或不亡其三曰惟彼陶唐有此冀方今失厥道乱其纪纲乃底灭亡其四曰明明我祖万邦之君有典有则贻厥子孙闗石和钧王府则有荒坠厥绪覆宗絶祀其五曰呜呼曷归予懐之悲万姓仇予予将畴依郁陶乎予心顔厚有忸怩弗慎厥徳虽悔可追【尚书】
　　啓子又有观扈者【左传夏有观扈是也】或作五观
　　国语尧有丹朱舜有商均啓有五观汤有大甲文王有管蔡是五王者皆元徳也而有奸子韦昭注五观太康昆弟太康失国昆弟五人须于洛汭纪年帝启十一年放王李武观于西河十五年武观以西河叛彭伯寿征之武观来归　按五子能道祖训葢亦贤者安得与奸子并数五观当是观扈非五子也韦説误
　　论曰或以五子之歌后世拟为之然娓娓中道浸淫典谟忠厚恺切怨而不怒孤臣孽子情固然也迨夫伯靡戮力子杼奋戈彼五子者或犹及见之耶抑随帝相而灰灭耶
　　夏逸民传　卞随　务光
　　卞随务光莫得其终始汤将伐桀因卞随而谋卞随曰非吾事也汤曰孰可曰不知也汤又因瞀光而谋瞀光曰非吾事也汤曰孰可曰不知也汤曰伊尹何如曰强力忍垢不知其他也汤遂与伊尹伐桀克之以让卞随卞随辞曰伐桀也谋乎我必以我为贼也胜桀而让我必以我为贪也吾生乎乱世而无道之人再来谩我以为辱行吾不忍数闻也乃自投椆水而死汤又让瞀光曰知者谋之武者遂之仁者居之古之道也吾子胡不立乎瞀光辞曰废上非义也杀民非仁也犯其难我享其利非亷也吾闻之曰非其义者不受其禄无道之世不践其土况尊我乎吾不忍久见也乃负石而自沈于庐水【庄子】
　　韩非子汤伐桀而恐天下言己贪也让天下于务光恐务光之受之也使人説务光曰汤杀君而欲传恶声于子故让天下于子务光因自投于河　诐辞诬圣
　　论曰随光毕节椆庐或有之亦夷齐之嚆矢耳然世不甚称之太史公曰由光义至髙其文辞不可少概见何哉葢亦疑其无也
　　夏逆臣传　羿　浞
　　有穷氏羿夷其氏也国于鉏又曰鉏羿未详其所出帝喾以上世掌射正至喾赐以彤弓素矢封之于锄为帝司射厯虞夏羿学射于吉甫其臂长故以善射闻常与吴贺北游使羿射雀羿曰生之乎杀之乎贺曰射其左目羿引弓射之误中右目抑首而媿终身不忘【帝王世纪】楚辞注河伯化为白龙游于水旁羿射之眇其左目河伯上诉天帝天帝曰使汝深守神灵羿何从得犯今为虫兽射固其宜也楚辞注羿猎封豨以其肉膏祭天帝天帝犹不顺羿之所为楚辞注羿梦与洛水神宓妃交接随巢子奚禄山壊天赐玉玦于羿遂残其身以此为福而至于祸
　　太康淫放失国夏人立其弟仲康仲康亦防弱仲康崩子相立【杜预左传注】
　　羿自鉏迁于穷石因夏民而代夏政【号曰有穷】羿恃其射也不修民事淫于原兽弃武罗伯因熊髠龙圉【皆羿贤臣】而用寒浞寒浞者伯明氏之谗子弟也伯明后寒弃之羿收之信而使之以为已相浞行媚于内施恵于外愚弄其民外内咸服羿犹不悛将归自田家众杀而烹之以食其子其子不忍食死于穷门
　　纪年帝相八年寒浞杀羿帝王世纪浞杀羿于桃梧楚辞注使家臣逢防射而杀之
　　浞因羿室生奡及豷
　　帝王世纪奡多力能陆地行舟
　　恃其谗慝诈伪而不徳于民使奡帅师灭斟灌及斟寻灭夏后相
　　纪年二十六年浞使子浇灭斟灌二十七年浇伐斟寻大战于潍覆其舟灭之
　　处奡于过处豷于戈后缗方娠归于有仍生少康夏臣伯靡收二国余烬以灭浞而立少康少康灭奡于过后杼灭豷于戈有穷遂亡【左传】
　　纪年甲辰年伯靡伐浞少康使女艾伐过杀奡乙巳年伯子杼灭戈伯靡杀浞楚辞注浞娶纯狐氏女惑爱之与浞谋杀羿浞娶羿妻而生奡强梁多力纵放其情以杀后相安居无忧日作淫乐卒为相子少康所诛其头颠陨而坠楚辞注浇无义淫佚其嫂徃至其户佯有所求女岐为之缝裳于是共舍宿止少康夜袭得女岐头以为浇断之少康因田猎放犬逐兽遂袭杀浇
　　商诸臣传
　　仲虺
　　仲虺一名莱朱又名仲奚仲之后薛之皇祖也【书传左传同】
　　挚畴二国亦其后【国语挚畴之国由大任韦昭注曰二国任姓奚仲仲虺之后大任之家】当唐虞之际九州隔絶未有舟车之用以济深致逺奚仲乃桡曲为轮因直为辕驾牛服马浮舟杖檝以代人力铄金镂木分苞烧埴以备器械【新语】
　　夏时奚仲居薛为车正【左传】
　　及夏末仲虺为汤左相以汤既放桀惟有慙徳曰予恐来世以台为口实仲虺乃作诰曰惟天生民有欲无主乃乱惟天生聪明时乂有夏昏徳民坠涂炭天乃锡王勇智表正万邦缵禹旧服兹率厥典奉若天命夏王有罪矫诬上天以布命于下帝用不臧式商受命用爽厥师惟王不迩声色不殖货利徳懋懋官功懋懋赏用人惟已改过不吝克寛克仁彰信兆民东征西夷怨南征北狄怨攸徂之民室家相庆曰徯予后后来其苏民之戴商厥惟旧哉徳日新万邦惟懐志自满九族乃离王懋昭大徳建中于民以义制事以礼制心垂裕后昆予闻曰能自得师者王谓人莫已若者亡好问则裕自用则小呜呼慎厥终惟其始殖有礼覆昏暴钦崇天道永保天命【尚书】
　　其政之教大夫官之教士技之教庶人犹之老彭然也【大戴记】
　　伊尹　【咎单伊陟附】
　　伊尹名挚面无须糜【荀子】
　　力牧之后【帝王世纪】
　　生于空桑【空桑城在开封陈留县南上古人皇氏十九代孙空桑氏之都】
　　吕氏春秋伊尹母居伊水之上孕梦有神告之曰臼出水而东走毋顾明日视臼出水告其邻东走十里而顾其邑尽为水身因化为空桑有侁氏女子采桑得婴儿于空桑之中献之其君其君令烰人养之
　　居伊水有莘氏命之曰伊尹【吕氏春秋】
　　伊尹耕于有莘之野非其义也非其道也一介不以与人一介不以取诸人汤三使徃聘故就汤而说之【孟子】从汤言素王九主之事汤举任以国政【史记】
　　刘向别録九主者有法君専君授君劳君等君寄君破君国君三嵗社君凡九品图画其形吕氏春秋伊尹长而贤汤闻之使人请之有侁氏有侁氏不可汤于是请娶妇为婚有侁氏喜以伊尹为媵送女汤得伊尹祓之于庙爝以爟火衅以牺猳明日设朝而见之説汤以至味墨子伊尹为莘氏女师仆使为庖人汤得而举之立为三公韩非子汤至圣伊尹至智然且七十説而不受身执鼎俎为庖宰昵近亲习而汤乃仅知其贤而用之新语伊尹负鼎屈于有莘之野帝王世纪伊尹至亳乃负鼎抱俎见汤鹖冠子伊尹酒保立为世师
　　伊尹去亳适夏既丑有夏复归于亳入自北门乃遇女鸠女方作女鸠女方【史记】
　　尚书大传伊尹去汤适夏闻夏人饮醉者持不醉者不醉者持醉者相和而歌曰盍归于亳盍归于亳亳亦大矣尹退而闲居深聴乐声更曰觉兮较兮吾大命革兮去不善而就善何乐兮入告于桀曰大命之亡有日矣新序桀作瑶防罢民力殚民财羣臣相持而歌曰江水沛沛兮舟楫败兮我王废兮趣归薄兮薄亦大兮新序乐兮乐兮四牡蹻兮六辔沃兮去不善而从善何不乐兮伊尹知天命之至举觞而告桀曰君王不聴臣之言亡无日矣桀以为妖言于是接履而趣遂适汤汤立为相故伊尹去官入殷殷王而夏亡
　　伊尹相汤伐桀升自陑遂与桀战于鸣条之野作汤誓夏师败绩汤遂伐三朡俘厥宝玉谊伯仲伯作典宝【女鸠女方典实篇俱亡　书序】
　　吕氏春秋汤欲令伊尹往视旷夏恐其不信汤亲射伊尹伊尹奔夏三年反报于亳曰桀迷惑于末嬉好彼琬琰不恤其众众志不堪上下相疾民心积怨皆曰上天弗恤夏命其卒汤谓伊尹曰若告我旷夏尽如诗汤与伊尹盟以示必灭夏伊尹又复徃视旷夏聴于末嬉末嬉言曰今昔天子梦西方有日东方有日两日相与鬭西方日胜东方日不胜伊尹以告汤商涸旱汤犹发师以信伊尹之盟故令师从东方出于国西以进未接刃而桀走逐之至大沙身体离散为天下戮説苑汤欲伐桀伊尹曰请阻之贡职以观其动桀怒起九夷之师以伐之伊尹曰未可彼尚犹能起九夷之师是罪在我也汤乃谢罪请服复入贡职明年又不贡职桀怒起九夷之师九夷之师不起伊尹曰可矣汤乃兴师伐而残之迁桀南巢　二説谬
　　汤乃践天子位汤有旱灾伊尹作为区田教民粪种负水浇稼【汜胜之书】
　　又发庄山之金铸币通有无于四方以赈救之民以不困【大纪】
　　其兴土功也使修胫者跖镢强脊者负土眇者凖伛者涂各有所宜而人性齐【淮南子】
　　周书汤谓伊尹曰诸侯来献或无牛马之所生而献逺方之物事实相反今吾欲因其地势所有献之其为四方献令伊尹于是为四方令曰臣请正东符娄仇州伊虑沤深九夷十蛮越沤鬋髪文身请令以鱼支之鞞【阙】鲗之醤鲛利剑为献正南瓯邓桂国损子产百濮九菌请令以珠玑瑇瑁象齿文犀翠羽菌鹤短狗为献正西昆仑狗国思亲枳已阘耳贯胸雕题离邱漆齿请令以丹青白旄纰江厯龙角神龟为献正北空同大夏莎车姑他旦畧貌胡戎翟匈奴楼烦月氐犁其龙东胡请令以槖駞白玉野马騊駼駃騠良弓为献
　　汤崩太子太丁未立而卒太丁之弟外丙立外丙崩弟中壬立中壬崩伊尹乃立太丁之子太甲太甲成汤适长孙也太甲元年伊尹作伊训肆命徂后【康成注肆命者陈政教所当为也徂后者言汤之法度也二篇亡】帝太甲既立【尹放太甲即于元年史记作三年误】不明暴虐不遵汤法乱徳于是伊尹放之于桐宫伊尹摄行政当国帝太甲居桐宫三年悔过自责反善于是伊尹乃迎帝太甲而授之政帝太甲修徳诸侯咸归殷百姓以宁伊尹嘉之乃作太甲训三篇褒帝太甲称太宗【史记】
　　太甲崩子沃丁立沃丁八年伊尹卒百有余嵗沃丁以三公礼葬之祀以太牢【帝王世纪】
　　括地志伊尹墓在洛州偃师县西北八里
　　咎单遂训伊尹作沃丁【书序】
　　咎单为汤司空作明居明居民之法也【马融史记注】
　　説苑汤尝问伊尹曰三公九卿二十七大夫八十一元士知之有道乎对曰昔者尧见人而知舜任人然后知禹以成功举之夫三君之举贤皆异道而成功然尚有失者况无法度而任己意用人必大失矣故君使臣自贡其能则万一之不失矣昔者虞舜左禹右臯陶不下堂而天下治此使能之效也汤曰其相去何如对曰三公者知通于大道应变而不穷辨于万物之情通于天道者也故三公之事常在于道九卿者不失四时通于沟渠修隄防树五谷通于地利者也故九卿之事常在于徳大夫者出入与民同众去取与民同利通于人事者也故大夫之事常在于仁列士者知义而不失其心事功而不专其赏忠政强谏而无奸诈去私立公而言有法度故列士之事常在于义故道徳仁义定而天下正汤曰所以立之者何也对曰三公者所以参五事也九卿者所以参三公也大夫者所以参九卿也列士者所以参大夫也故参而有参是谓事宗事宗不失外内如一
　　子伊陟为帝太戊相亳有祥桑谷共生于朝一暮大拱大戊惧问伊陟伊陟曰臣闻妖不胜徳帝之政其有阙与帝其修徳太戊从之而祥桑枯死太戊赞伊陟于庙伊陟让作原命【史记】
　　论曰士君子无所遇知文龙斑豹没身焉耳乃有莘假媵君臣有孚遇也暨乎嗣君不恵宅桐居忧又其变已然汤伐尹放卒资口实于季世唯圣启盗防庄喻之悲夫至于放桐自立杀尹立陟竹书缪纪又不足辩也纪年伊尹放太甲于桐乃自立太甲潜出自桐杀伊尹立其子伊陟伊奋命复其父之田宅而中分之杜预曰此当时雑记未足以取审也
　　巫咸　臣扈　巫贤　甘盘
　　巫咸臣扈佐帝太戊臣扈格于上帝巫咸乂王家【尚书】伊陟赞于巫咸作咸乂四篇【篇亡书序】
　　巫贤巫咸之子也佐帝祖乙殷复兴甘盘武丁所旧学者【蔡沈书传】并为殷贤臣
　　史记正义巫咸及子贤冡在苏州常熟县西海虞山上盖吴人也
　　傅説
　　傅説身如植鳍【荀子】
　　尝为胥靡筑于傅险武丁即位思复兴殷而未得其佐三年不言政事决定于冡宰以观国风武丁夜梦得圣人以梦所见视羣臣百吏皆非也于是乃使百官营求之野得説于傅险中见于武丁武丁曰是也与之曰果圣人举以为相殷国大治【史记】
　　墨子傅説居北海之洲圜土之上衣褐帯索庸筑于傅岩之城武丁得而举之立为三公
　　以其得之傅险故曰傅説【帝王世纪】
　　置诸左右命之曰朝夕纳诲以辅台徳若金用汝作砺若济巨川用汝作舟楫若嵗大旱用汝作霖雨説复于王曰惟木従绳则正后従諌则圣后克圣臣不命其承畴敢不只若王之休命【尚书】
　　庄子天道可传而不可得得而不可见傅説得之以相武丁奄有天下乘车维骑箕尾而比于列星祖已　祖伊
　　祖已事武丁武丁数祭以徼福会彤日有飞雉登鼎耳而雊武丁惧【史记】
　　祖己曰惟先格王正厥事乃训于王曰惟天监下民典厥义降年有永有不永非天夭民民中絶命民有不若徳不聴罪天既孚命正厥徳乃曰其如台呜呼王司敬民罔非天典祀无丰于昵【尚书】
　　武丁修政行徳天丁咸驩殷道复兴【史记】
　　史记武丁崩祖已嘉武丁之以祥雉为徳立其庙为髙宗遂作髙宗彤日及训　説误
　　祖已之后曰祖伊【孔安国注】
　　当帝纣之时西伯以黎为不道举兵伐而胜之祖伊恐纣恶不悛势必及殷乃自其邑奔告于王【蔡沈书传】
　　曰天子天既讫我殷命格人元龟罔敢知吉
　　论衡纣时灾异繁多七十卜而皆凶故祖伊曰格人元龟罔敢知吉
　　非先王不相我后人惟王淫戏用自絶故天弃我不有康食不虞天性不迪率典今我民罔弗欲丧曰天曷不降威大命不挚今王其如台王曰呜呼我生不有命在天祖伊反曰呜呼乃罪多参在上乃能责命于天殷之即丧指乃功不无戮于尔邦【尚书】
　　论曰殷道中兴乃縁寤寐以假权精诚感孚理有或然者不然而泥首胥靡版筑终老説亦细夫等夷焉耳祖伊言切而婉姑容暴主然与龙比争烈可也
　　孝己
　　孝己者武丁之贤子也其母蚤死武丁惑后妻之言放之而死天下哀之【帝王世纪】
　　防子　【防仲附】
　　防子名启帝乙长子纣之庶兄也启母贱故不得嗣吕氏春秋纣同母三人长曰防子次曰仲衍次曰受徳受徳乃纣也纣母生防子与仲衍也尚为妾为妻而后生纣纣父母欲置防子为太子太史争之曰有妻之子不可置妾之子纣故为后
　　纣淫乱防子数谏不聴【史记】
　　痛殷之将亡乃谋于箕子比干【蔡沈书传】
　　曰父师少师殷其弗或乱正四方我祖底遂陈于上我用沈酗于酒用乱败厥徳于下殷罔不小大好草窃奸宄卿士师师非度凡有辜罪乃罔恒获小民方兴相为敌讐今殷其沦丧若涉大水其无津涯殷遂丧越至于今曰父师少师我其发出狂吾家耄逊于荒今尔无指告予颠隮若之何其父师若曰王子天毒降灾荒殷邦方兴沈酗于酒乃罔畏畏咈其耉长旧有位人今殷民乃攘窃神只之牺牷牲用以容将食无灾降监殷民用乂雠敛召敌雠不怠罪合于一多瘠罔诏商今其有灾我兴受其败商其沦丧我罔为臣仆诏王子出迪我旧云刻子王子弗出我乃颠隮自靖人自献于先王我不顾行遯【尚书】
　　防子遂亡
　　史记纣杀王子比干箕子曰父子有骨肉而臣主以义属故父有过子三谏不聴则随而号之人臣三谏不聴则其义可以去矣太师少师乃劝防子去遂行防子去在比干谏之先既云纣杀比干又云太师
　　少师劝行説误
　　周克殷武王封纣子禄父以续殷祀禄父叛周诛成王求防子以代殷后奉其先祀作防子之命国于宋左传僖六年蔡穆公将许僖公以见楚子许男面缚衔璧大夫衰绖士舆榇楚子问诸封伯对曰昔武王克殷防子启如是武王亲释其受其璧而祓之焚其榇礼而命之使复其所楚子从之殷本纪防子数谏不聴乃与太师少师谋遂去比干强谏纣纣剖比干箕子惧佯狂为奴纣又囚之殷之太师少师乃持其祭乐器奔周又宋世家周武王伐纣克殷防子乃持其祭器造于军门肉袒面缚左牵羊右把茅膝行而前以告武王乃释防子复其位如故　按防子与太师少师谋去止此太师少师者箕子比干也太师少师持祭乐器奔周者殷之乐官也防子牵羊把茅或如左氏之説若夫持器造门则由太师少师混一而误也史二説自戾当从殷纪为正
　　防子仁贤故殷之余民甚爱戴之防子卒立其弟衍是为防仲【史记】
　　家语防子弟仲思名衍一名泄
　　礼曰防子舍其孙腯而立衍是也
　　新语防子伤殷之将亡终不可奈何见鸣鹄髙飞援琴作操其声清以浮
　　箕子
　　箕子名胥余纣之亲戚或以为诸父或以为庶兄为纣太师【史记】
　　索隠司马彪云箕子名胥余马融王肃以为纣之诸父服防杜预以为庶兄
　　纣始为象箸箕子叹曰彼为象箸必为玉桮为桮则必思逺方珍怪之物而御之矣舆马宫室之渐自此始不可振也【史记】
　　纣为长夜之饮惧以失日问其左右尽不知也乃使问箕子箕子谓其徒曰为天下主而一国皆失日天下其危矣一国皆不知而我独知之吾其危矣辞以醉而不知【韩非子】
　　纣为淫佚箕子谏不聴人或曰可以去矣箕子曰为人臣谏不聴而去是彰君之恶而自説于民吾不忍为也乃被发佯狂而为奴遂隠而鼓琴以自悲故传之曰箕子操【史记】
　　古今乐録箕子佯狂痛宗庙之为墟乃作歌曰嗟嗟纣为无道杀比干嗟复重嗟独奈何漆身为厉被发以佯狂今奈宗庙何天乎天哉欲负石自投河嗟复嗟奈社稷何后传以为操韩诗外传箕子曰知不用而言愚也杀身以彰君之恶不忠也二者不可然且为之不祥莫大焉遂被发佯狂而去
　　武王既克殷命召公释其囚箕子不忍周之释走之朝鲜武王闻之因以封之【尚书大传】
　　箕子因教以礼义田蚕置八条之教
　　汉书八条相杀以当时偿杀相伤以谷偿相盗者男没入为其家奴女为婢欲自赎者人五十万虽免为民俗犹羞之嫁娶无讐音义八条不具见
　　遂乃邑无淫盗门不夜扄囘顽薄之俗就寛畧之法故东夷通以柔谨为风【后汉书】
　　箕子既受周之封不得无臣礼十三祀来朝【尚书大传】武王访于箕子箕子为陈洪范【尚书】
　　史记武王克殷后二年问箕子殷所以亡箕子不忍言殷恶以存亡国宜告武王亦丑故问以天道　克殷后二年误
　　箕子朝周过故殷墟感宫室毁壊生禾黍箕子伤之欲哭则不可欲泣为其近妇人乃作麦秀之诗以歌咏之其诗曰麦秀渐渐兮禾黍油油彼狡童兮不与我好兮所谓狡童者纣也殷民闻之皆流涕云【史记】
　　杜预注梁国县有箕子冡
　　比干
　　王子比干者亦纣之亲戚也【史记】
　　为纣少师见纣淫泆乃叹曰主暴不谏非忠也畏死不言非勇也过则谏不用则死忠之至也君有过不以死争则百姓何辜【韩诗外传】
　　乃直谏纣纣怒曰吾闻圣人之心有七窍信诸遂杀比干刳视其心【史记】
　　括地志比干墓在卫州汲县北十里
　　论曰嗟乎殷之亡天也有防子而不得嗣有箕子比干而不得其君仁圣比肩曽无救于亡谓非天乎殊行归仁君子葢伤之已防子去者去其位耳若夫抱器适周迹邻于叛【宋世家武王伐纣防子抱其祭器造于军门】杀身章恶短知贻讥【中论殷有三仁防子介于石不终日箕子内难而能正其志比干谏而剖心君子以防子为上箕子次之比干为下春秋大夫见杀皆讥其不能以知自免也】所论非中吾无取焉
　　彭咸　老彭
　　彭咸殷贤大夫谏其君不聴投水而死【楚辞注】
　　又老彭亦殷贤大夫孔子曰述而不作信而好古窃比于我老彭【鲁论】
　　又曰昔老彭及仲傀政之教大夫官之教士技之教庶人扬则抑抑则扬缀以徳行不任以言【大载记】老彭与彭咸为一人二人未详
　　商容
　　商容殷之贤人也百姓爱之纣废之不用【史记】
　　武王既胜纣师商容及殷民观周军之人见毕公至殷民曰是吾新君也容曰非也视其为人严乎将有急色故君子临事而惧见太公至民曰是吾新君也容曰非也视其为人虎据而鹰趾当敌将众怒威自倍见利即前不顾其后故君子临众果于进退见周公至民曰是吾新君也容曰非也视其为人忻忻休休志在除罪是非天子则周之相国也故圣人临众不恶而严见武王至民曰是吾新君也容曰然圣人为海内讨恶见恶不怒见善不喜顔色相副是以知之【帝王世纪】
　　遂自亡
　　乐记武王克殷反商使之行商容而复其位
　　武王入殷命毕公表商容之闾命闳夭封比干之墓命南宫括散鹿防之财发钜桥之粟归顷宫之女而民知方曰王之于仁人也死者封其墓况生者乎王之于贤人也亡者表其闾况在者乎王之于财也聚者散之况复籍乎王之于色也在者归其父母况复征乎【尚书大传】韩诗外传商容尝执羽籥冯于马徒欲以伐纣而不能去伏于大行及武王克殷欲以为三公容辞曰吾尝冯于马徒欲以伐纣而不能愚也不争而隐无勇也愚且无勇不足以备乎三公固辞不受君子曰商容可谓内省而不诬能矣胶鬲
　　胶鬲纣贤臣遭殷末之乱鬻贩鱼盐文王举之于殷武王伐殷至鲔水殷使胶鬲周师武王见之胶鬲曰西伯将何之无欺我也武王曰不子欺将之殷也胶鬲曰朅至武王曰将以甲子至殷郊子以是报矣胶鬲行天雨日夜不休武王疾行不辍军师皆谏曰卒病请休之武王曰吾已令胶鬲以甲子之期报其主矣今甲子不至是令胶鬲不信也胶鬲不信其主必杀之吾疾行以救胶鬲之死也武王果以甲子至殷郊殷已先陈矣因战大克之【吕氏春秋】韩非子周有玉版纣使胶鬲索之文王不予费仲来求因予之是胶鬲贤而费仲无道也
　　商逸民传　伯夷　叔齐
　　伯夷叔齐
　　春秋少阳篇姓墨伯夷名允字公信叔齐名致字公达夷齐其諡也风俗通姓墨胎氏
　　孤竹君之二子
　　路史孤竹君炎帝之后姜姓之国吕氏春秋孤竹君殷汤三月丙寅日所封相传至夷齐之父名初字子朝
　　父欲立叔齐其父卆叔齐让伯夷伯夷曰父命也遂逃去叔齐亦不肯立而逃之国人立其仲子【史记】
　　列士传让与异母弟伯僚
　　伯夷叔齐目不视恶色耳不聴恶声非其君不事非其民不使非其友不友不立于恶人之朝不与恶人言治则进乱则退横政之所出横民之所止不忍居也当纣之时居北海之濵以待天下之清也闻文王作兴曰盍归乎来吾闻西伯善养老者【孟子】及至西伯卒武王载木主号为文王东伐纣伯夷叔齐扣马而谏曰父死不葬爰及干戈可谓孝乎【按武王立九年而观兵十三年而伐殷父死不塟説误】以臣弑君可谓仁乎左右欲兵之太公曰此义士也扶而去之武王以平殷乱天下宗周而伯夷叔齐耻之义不食周粟隠于首阳山采薇而食之及饿且死作歌其辞曰登彼西山兮采其薇矣以暴易暴兮不知其非矣神农虞夏忽焉没兮我安适归矣吁嗟徂兮命之衰矣【史记】
　　或告伯夷叔齐曰子【谓禄父】在父师【谓箕子】在夷奄孤竹而君之以夹煽王烬商可复也子其勉之伯夷叔齐曰此非吾事也曰然则叩马而谏何为曰为万世之君臣也曰然则今何为曰有死耳曰有死而何以采薇为天下周之天下则山亦周山也薇亦周薇也采薇而食无乃欲死而求生乎遂饿而死【汲书】
　　古史考夷齐采薇而食野有妇人谓之曰子义不食周粟此亦周之草木也于是饿死列士传夷齐采薇而食王摩子入山难之曰君不食周粟而隠周山食周薇奈何二人遂不食薇饿而死吕氏春秋伯夷叔齐相谓曰吾闻西方有偏伯焉似将有道者今吾奚为处乎此哉西行如周至于岐阳则文王没矣武王即位王使叔旦就胶鬲于四内而与之盟曰加富三等就官一列为三书同辞血之以牲埋一于四内皆以一归又使保召公就防子开于共头之下而与之盟曰世为长侯守殷常祀相奉桑林宜私孟诸为三书同辞血之以牲埋一于共头之下皆以一归伯夷叔齐闻之相视而笑曰譆异乎哉此非吾所为道也昔者神农氏之有天下也时祀尽敬而不祈福也其于人也忠信尽治而无求焉乐正与为正乐治与为治上谋而行货阻兵而保威也割牲而盟以为信因四内与共头以明行扬梦以説众杀伐以要利以此绍殷是以乱易暴也吾闻古之士遭乎治世不避其任遭乎乱世不为茍存今天下闇周徳衰矣与其并乎周以漫吾身也不若避之以洁吾行二子北行至首阳之下而饿焉
　　孔子曰伯夷叔齐不念旧恶怨是用希求仁而得仁又何怨又曰不降其志不辱其身伯夷叔齐与【论语】
　　殷长者　【二虏附】
　　殷长者殷之逸民武王入殷闻殷有长者武王徃见之而问殷之所以亡殷长者对曰王欲知之请以日中为期武王与周公旦明日早要期则弗得也武王怪之周公曰吾知之矣此君子也取不能其主有以其恶告王不忍为也若夫期而不当言而不信此殷之所以亡也以此告王矣武王胜殷又得二虏而问焉曰若国有妖乎一虏对曰吾国有妖昼见星而天雨血一虏对曰此则妖也虽然非其大者也吾国之妖甚大者子不聴父弟不聴兄君令不行武王避席再拜之【吕氏春秋】
　　新序武王伐殷得二大夫而问之曰殷国将亡亦有妖乎一人曰殷国常雨血雨灰雨石小者如鸡子大者如箕尝六月雨雪深尺余武王曰大哉妖也一人对曰非大妖也殷之大妖三十六章殷君喜射人喜以人食虎喜剖人心喜杀孕妇以信为不信以诬真以忠为不忠忠谏者死阿防者赏以君子为下以小人为上以佞辩为相以女子为政急令暴取万民愁苦喜田猎走狗试马出入不时不避大风甚雨不避寒暑喜修治池台日夜无已喜为酒池肉邱牛饮者三千人饮之以金鼓坐起无长防之序贵贱之礼聴谗用誉无功者赏无徳者富所爱身制礼令无礼仪无圣人无贤士无衡概斗斛尺寸锱铢有罪赦无罪诛此殷之大妖也
　　论曰太史公闻采薇之歌曰由此观之怨邪非邪或曰天道无亲常与善人若伯夷叔齐可谓善人者非邪积仁絜行如此而饿死天之报施善人其何如哉斯言也有所激耳若夫八百防同而二人叩马所持卓然固万世之经采薇而死含笑得天夫何怨哉泰伯让周比干殉殷夷齐兼之诗曰惟其有之是以似之伟哉
　　商佞幸传　崇侯虎　费仲　飞亷　恶来　【王子须　雷开左强附】
　　崇侯虎崇封邑虎其名也事纣纣以西伯昌九侯【一作鬼侯九如字邹诞生音仇】鄂侯【一作防侯】为三公九侯有好女入之纣九侯女不憙淫纣怒杀之而醢九侯鄂侯争之强辩之疾并脯鄂侯西伯闻之窃叹崇侯虎知之以告纣且曰西伯积善累徳诸侯皆向之将不利于王纣乃囚西伯于羑里
　　淮南子文王砥徳修政纣闻而患之曰予夙兴夜寐与之竞行则苦心劳形纵而置之恐伐余一人崇侯虎曰周伯昌行仁义而善谋太子发勇敢而不疑中子旦恭俭而知时若与之从则不堪其殃纵而赦之身必危亡冠虽弊必加于头及未成请图之屈商乃囚文王于羑里
　　闳夭之徒求美女竒物善马以献纣纣乃赦西伯赐之弓矢斧钺得征伐曰谮西伯者崇侯虎也西伯归三年伐崇侯虎作丰邑【史记】
　　费仲纣佞臣善防好利殷人弗亲纣任之为政【史记】费仲説纣曰西伯昌贤百姓説之诸侯附焉不诛必为殷患纣曰子言义主何可诛费仲曰冠虽穿弊必戴于头履虽五采必践于地昌人臣也修义而人向之卒为天下患其必昌乎人人欲以其贤为其主非可不诛也且主而诛臣焉有过纣曰夫仁义者上所以劝下也昌好仁义诛之不可三説不用【韩非子】
　　飞亷亦佞臣恶来者飞亷子大业之苗裔飞亷善走恶来有力【晏子春秋手裂虎兕】父子俱以材力事纣武王伐纣并杀恶来【史记】
　　驱飞亷于海隅而戮之【孟子】
　　史记武王伐纣是时飞亷为纣石北方还无所报为坛霍太山而报得石棺铭曰帝令处父不与殷乱赐尔石棺以华氏死遂葬于霍太山　处父蜚亷字也
　　又有王子须者务为谄防使其君乐须防之乐忘终身之忧弃黎老而用姑息【尸子】
　　又有雷开左强大抵皆佞臣也
　　楚辞注雷开阿顺于纣乃赐之金玉而封之淮南子纣为无道左强在侧
　　论曰语有之犬善防狐善伺谗慝相济腼顔哆口少不察鲜不入之是以三仁与羣小并立而卒不胜也悲夫











　　尚史巻二十四
<史部,别史类,尚史>
　　钦定四库全书
　　尚史巻二十五　　　　　列传三
　　镶白旗汉军李锴撰
　　周诸臣传
　　周文公
　　周公旦者文王子也
　　荀子周公之状身如断菑
　　自文王在时旦为子孝防仁异于羣子及武王立周公常辅翼之用事居多武王十一年【史记作九年下十三年作十一年今遵经】东伐至盟津周公辅行十三年伐纣至牧野周公佐武王作牧誓破殷入啇宫纣自焚死周公把大钺召公把小钺以夹武王衅社告纣之罪于天及殷民
　　尚书大传纣死武王皇皇若天下之未定召太公而问曰入殷奈何太公曰臣闻之也爱其人者兼其屋上之乌不爱人者及其咠余武王曰不可召公趋而进曰臣闻之也有罪者杀无罪者活咸刘厥敌母使有余烈武王曰不可周公趋而进曰臣闻之也各安其宅各田其田母故毋新惟仁之亲武王旷乎若天下之已定也説苑同
　　封纣子武庚禄父使管蔡傅之以续殷祀封周公于少昊之虚曲阜是为鲁公周公不就封留佐武王【史记】周书维武王胜殷抚国绥民乃观于殷政告周公旦曰鸣呼殷政总总若风草有所积有所虚和此如何周公曰闻之文考来逺賔亷近者道别其隂阳之利相土地之宜水土之便营邑制命之曰大聚先诱之以四郊王亲在之賔大夫免列以选赦刑以寛复亡解辱削赦【阙】重皆有数此谓行风乃立县鄙商旅曰能来三室者与之一室之禄辟开修道五里有郊十里有井二十里有舍逺旅来至闗人易资舍其委市有五均早暮如一送行逆来振乏救穷老弱疾病孤子独寡惟政所先民有欲畜发令以国为邑以邑为乡以乡为闾祸灾相恤资丧比服五户为伍以首为长十夫为什以年为长合闾立教以威为长合旅同亲以敬为长饮食相约兴弹相庸耦耕【阙】耘男女有婚坟墓相连民乃有亲六畜有羣室屋既完民乃归之乡立巫医具百药以备疾灾畜五味以备百草立勤人以职孤立正长以顺防立职丧以恤死立大葬以正同立君子以修礼乐立小人以教用兵立乡社以习容春和猎耕耘以习迁行教茅与树艺比长立职与田畴皆通立祭祀与嵗谷登下厚薄此谓徳教若其凶土陋民贱食贵货是不政山林薮泽以因其【阙】工匠役工以政其材商贾趣市以合其用外商资贵而来贵物益贱资贱物出贵物以通其器夫然则闗夷市平财无郁废商不乏资百工不失其时无愚不教【阙】无穷乏则此谓和徳若有不言乃政其凶陂沟道路藂苴邱坟不可树谷者以材木春发枯槁夏发荣叶秋发实蔬冬发新烝以匡穷困揖其民力相更为师因其土宜以为民资则生无乏用死无传尸此谓仁徳旦闻禹之禁春三月山林不登斧以成草木之长夏三月川泽不入网罟以成鱼鼈之长且以并农力执成男女之功夫然则有生而不失其宜万物不失其性人不失其序天不失其时以成万财万财既成放此为人此为正徳泉深而鱼鼈归之草木茂而禽兽归之称贤使能官有材而归之闗市平商贾归之分地薄敛农民归之水性归下农民归利王若欲求天下民先设其利而民自至譬之若冬日之阳夏日之隂不召而民自来此谓归徳五徳既明民乃知常武王再拜曰呜呼允哉天民侧侧余知其极有宜乃召昆吾冶而铭之金版藏府而朔之
　　既克商二年王有疾弗豫太公召公曰我其为王穆卜周公曰未可以戚我先王公乃自以为功为三坛同墠为坛于南方北面周公立焉植璧秉珪乃告太王王季文王史乃册祝曰惟尔元孙某遘厉虐疾若尔三王是有丕子之责于天以旦代某之身予仁若考能多材多艺能事神乃元孙不若旦多材多艺不能事神今我即命于元龟尔之许我我其以璧与珪归俟尔命尔不许我我乃屏璧与珪乃卜三龟一习吉启籥见书乃并是吉公曰体王其罔害予小子新命于三王惟永终是图兹攸俟能念予一人公归乃纳策于金縢之匮中王翼日乃瘳【尚书】
　　武王崩成王年十有三而嗣立周公居冡宰摄政以治天下【家语】
　　尸子昔者武王崩成王少周公旦践东宫履乗石祀明堂假为天子七年荀子周公屏成王而反武王履天子之借负扆而坐诸侯趋走堂下礼记周公朝诸侯于明堂之位天子负斧依南向而立康成注周公摄王位以明堂礼仪朝诸侯也不于宗庙避王也天子周公也为斧文屏风于户牖之间周公于前立也史记淮南其説并同　按周公朝诸侯天子负斧依所谓天子者成王也葢谓负成王而朝诸侯也汉儒説礼传防为多而郑注直以天子为周公大乖事理家语摄政其説为允
　　管叔及其羣弟乃流言于国曰公将不利于孺子周公乃告二公曰我之弗辟我无以告我先王【郑氏诗传周公以管蔡流言辟居东都】于后公乃为诗以贻王名之曰鸱鸮王亦未敢诮公周公居东二年秋大熟未获天大雷雨以风禾尽偃大木斯拔邦人大恐王与大夫尽弁以启金縢之书乃得周公所自以为功代武王之説二公及王乃问诸史与百执事对曰信噫公命我勿敢言王执书以泣曰其勿穆卜昔公勤劳王家惟予冲人弗及知今天动威以彰周公之徳惟朕小子其亲迎我国家礼亦宜之王出郊天乃雨反风禾则尽起二公命邦人凡大木所偃尽起而筑之嵗则大熟【尚书】
　　越絶书武王封周公使傅相成王成王少周公臣事之于是管叔蔡叔不知周公而谗之成王周公乃辞位出巡狩于邉一年天暴风雨树木尽偃成王大恐及发金縢之柜察周公之册知周公有盛徳王乃夜迎周公树木皆起天下皆实　汉孔氏以居东为东征非是史以周公卒后发金縢书亦误史记成王病周公祝于河曰干命者旦也亦藏其防于府及人谗周公周公奔楚成王发府见书乃泣反周公説尤误今并正之
　　管蔡武庚等率淮夷反周公乃奉成王命兴师东伐作大诰遂诛管叔于商囚蔡叔于郭邻以车七乗降霍叔于庶人三年不齿淮夷毕定诸侯咸复宗周【史记】
　　尚书大传管叔蔡叔疑周公流言于国曰公将不利于王奄君薄姑谓禄父曰武王既死矣今王尚防周公见疑此百世一时也请举事禄父及三监叛韩诗外传客有见周公者应之于门曰何以道旦也客曰在外言外在内言内入乎将毋周公曰请入客曰立即言义坐即言仁坐乎将毋周公曰请坐客曰疾言则翕翕徐言则不闻言乎将毋周公唯唯明日兴师而诛管蔡故客善以不言之説周公善聴不言之説説苑畧同
　　康叔得禾异畆同颖献之成王王命康叔归周公于东作归禾周公既得命禾旅天子之命作嘉禾【书序　按康叔武王时封于卫成王伐管蔡复以殷余民益封之史作唐叔非是归禾嘉禾篇亡】
　　东土以集周公归报成王而淮夷徐戎及奄又叛周公为师召公为保东伐淮夷残奄作成王政迁其君薄姑作将薄姑【成王政将薄姑篇亦亡】成王来自奄至于宗周周公作多方以诰戒殷民【按多方者残奄后之诰多士者营洛后之诰也多方曰王来自奄多士曰昔朕来自奄多方曰尔乃自时洛邑无一语及新营多士曰周公初于新邑洛又曰今朕作大邑于兹洛其先后本文明确可据也又多方曰今尔奔走臣我监五祀知其为七年成王营洛周公归政之前也孔传云成王即政淮奄又叛史説同之蔡沈书传遂序多士于多方之前而以商民之迁在作洛之前以诠五祀之文説亦疎矣葢不察残奄在营洛之先多士在多方之后也尚书大传周公居摄一年救乱二年克商三年践奄四年建侯卫五年营成周六年制礼作乐七年致政故通鉴前编亦序残奄于东征之后今并多方正之】成王七年王朝步自周至丰使召公营洛邑周公复卜申视卒营筑居九鼎焉曰此天下之中四方入贡道里均作召诰洛诰成王既迁殷遗民周公以王命告作多士成王长能聴政于是周公乃还政成王周公恐成王壮治有所滛佚作无逸以戒成王【史记】
　　周公曰呜呼君子所其无逸先知稼穑之艰难乃逸则知小人之依相小人厥父母勤劳稼穑厥子乃不知稼穑之艰难乃逸乃谚既诞否则侮厥父母曰昔之人无闻知周公曰呜呼我闻曰昔在殷王中宗严恭寅畏天命自度治民袛惧不敢荒宁肆中宗之享国七十有五年其在高宗时旧劳于外爰暨小人作其即位乃或亮隂三年不言其惟不言言乃雍不敢荒宁嘉靖殷邦至于小大无时或怨肆高宗之享国五十有九年其在祖甲不义惟王旧为小人作其即位爰知小人之依能保惠于庶民不敢侮鳏寡肆祖甲之享国三十有三年自时厥后立王生则逸生则逸不知稼穑之艰难不闻小人之劳惟躭乐之从自时厥后亦罔或克夀或十年或七八年或五六年或四三年周公曰呜呼厥亦惟我周太王王季克自抑畏文王卑服即康功田功徽柔懿恭懐保小民惠鲜鳏寡自朝至于日中昃不遑暇食用咸和万民文王不敢盘于游田以庶邦惟正之供文王受命惟中身厥享国五十年周公曰呜呼继自今嗣王则其无滛于观于逸于游于田以万民惟正之供无皇曰今日躭乐乃非民攸训非天攸若时人丕则有愆无若殷王受之迷乱酗于酒徳哉周公曰呜呼我闻曰古之人犹胥训告胥保惠胥教诲民无或胥诪张为幻此厥不聴人乃训之乃变乱先王之正刑至于大小民否则厥心违怨否则厥口诅祝周公曰呜呼自殷王中宗及高宗及祖甲及我周文王兹四人廸哲厥或告之曰小人怨汝詈汝则皇自敬徳厥愆曰朕之愆允若时不啻不敢含怒此厥不聴人乃或诪张为幻曰小人怨汝詈汝则信之则若时不永念厥辟不寛绰厥心乱罸无罪杀无辜怨有同是丛于厥身周公曰呜呼嗣王其监于兹【尚书】又作文王大明緜之诗【诗注】
　　周之官政未次序于是作周官官别其宜作立政周公在丰病将殁曰必塟我成周以明吾不敢离成王周公既卒成王亦让塟周公于毕【括地志周公墓在雍州咸阳北十三里毕原上】从文王以明予小子不敢臣周公也【史记】
　　谥曰文
　　尚书大传周公将作大作礼乐优游三年不能作恐天下莫我知小作恐不能扬父祖功徳然后营洛以观天下之心于是诸侯率其羣党各攻位于其庭周公曰示之以力役且犹至况道之以礼乐乎然后敢作礼乐淮南子周公事文王也行无専制事无由己身若不胜衣言若不出口可谓能子矣武王崩成王防少周公继文王之业履天子之借聴天下之政负扆而朝诸侯诛党断制无所顾问可谓能武矣成王既壮周公属借致政北面委质而臣事之请而后为复而后行可谓能臣矣一人之身而三变者所以应时矣鬻子昔者鲁周公曰吾闻之于政也知善不行者谓之狂知恶不改者谓之惑夫狂与惑者君子之戒也
　　论曰公以懿亲弼亮左右功施烂然至其摄政不疑居东不惧谓非盛徳何以堪之虽然天不右周风雷阙警嚣嚣谗口公亦靡所税驾已夫
　　太公望
　　太公望吕尚者
　　古史考姓姜名牙炎帝之裔伯夷之后掌四岳有功封之于吕子孙从其封姓吕尚其后也史记索隐尚是其名牙葢其字
　　东海上人
　　吕氏春秋东夷之士
　　其先祖尝为四岳佐禹平水土有功虞夏之际封于吕或封于申姓姜氏夏商之时申吕或封枝庶子孙或为庶人尚其苗裔也本姓姜氏从其封姓故曰吕尚吕尚葢尝穷困年老矣
　　説苑太公田不足以偿种渔不足以偿网治天下有余治古史考吕望尝屠牛于朝歌卖饭于孟津盐铁论太公屠牛于朝歌利不及妻子
　　闻周西伯贤又善养老乃徃焉以渔钓奸西伯
　　説苑吕望年七十钓于渭渚三日三夜鱼无食者望忿脱其衣冠上有农人者谓望曰子姑复钓必细其纶芳其饵徐徐而投无令鱼骇望如其言初得鲋次得鲤刺鱼腹得书书文曰吕望封于齐
　　西伯将出猎卜之曰所获非龙非彲非虎非罴而王者之辅也于是西伯猎果遇吕尚于渭之阳与语大説曰自吾先君太公曰当有圣人适周周以兴子真是邪吾太公望子久矣故号之曰太公望载与俱归以望为师或曰太公博闻尝事纣纣无道去之游説诸侯无所遇而卒西归周
　　六韬文王将田史编布卜曰田于渭阳非龙非彲非虎非罴兆得公侯天遗汝师文王曰兆至是乎史编曰编之太祖畴为禹占得皋陶兆比于此文王乃斋三日田于渭阳卒见太公作茅以渔文王劳而问之曰子乐渔耶太公曰君子乐得其志小人乐得其事今吾渔甚有似也文王曰何谓有似太公曰钓有三权禄等以权死等以权官等以权夫钓以求得也其情深可以观大矣文王曰愿闻之太公曰缗微饵明小鱼食之缗绸饵香中鱼食之缗隆饵丰大鱼食之夫鱼食其饵乃牵于缗人食其禄乃服于君故以饵取鱼鱼可杀以禄取人人可竭以家取国国可拔以国取天下天下可毕文王拜曰允哉敢不受命乃载以俱归立为师抱朴子文王遇吕尚桑隂未移而知其足以师楚辞注吕望鼓刀在列肆文王亲往问之吕望对曰下屠屠牛上屠屠国文王喜载与俱归楚辞注或言周文王梦立令狐之津太公在后帝曰昌赐汝名师文王再拜太公梦亦如之文王出田见识所梦载与归以为太师史记或曰吕尚处士隠海濵周西伯拘羑里散宜生闳夭素知而招吕尚吕尚亦曰吾闻西伯贤又善养老盍往焉三人者为西伯求美女竒物献之于纣以赎西伯西伯得以出反国周西伯昌之脱羑里归与吕尚隂谋修徳以倾商政其事多兵权与竒计故后世之言兵及周之隂权皆宗太公为本谋説苑望曰王国富民霸国富士仅存之国富大夫将亡之国富仓府西伯曰善曰宿善不祥于是发仓粟赈孤独以望为师
　　文王伐崇宻须犬夷大作丰邑天下三分其二归周者太公之谋计居多文王崩武王即位十一年欲修文王业东伐以观诸侯集否师行师尚父左杖黄钺右把白旄以誓曰苍兕苍兕
　　索隠一作苍雉马融曰苍兕主舟楫官名王充云苍兕水兽九头今誓众令急济故言苍兕以惧之
　　总尔众庶与尔舟楫后至者斩遂至盟津诸侯不期而防者八百诸侯皆曰纣可伐也武王曰未可遂还师【史记此下曰与太公作太誓太誓乃十三年伐商作此葢孔壁书未出而太史公遵武帝时伪太誓耳】居二年纣杀王子比干囚箕子武王将伐纣卜龟兆不吉风雨暴至羣公尽惧唯师尚父彊之劝武王武王于是遂行论衡武王伐纣卜之而龟占者曰凶太公曰龟以祭则凶以战则胜武王从之卒克纣焉尸子武王伐纣鱼辛諌曰嵗在北方不北征武王不聴韩诗外传武王伐纣到于邢邱楯折为三天雨三日不休武王心惧召太公而问曰意者纣未可伐乎太公对曰不然折为三者军当分为三也天雨三日不休欲洒吾兵也乃修武勒兵于寗六韬武王问散宜生曰伐纣吉乎曰不吉将行雨辎车太公曰是非子所知也祖行之日雨辎重车是洗濯甲兵也又武王问太公曰音律之声可以知三军之消息胜负之决乎太公曰深哉王之问也夫律管十二其要有五音宫商角徴羽此真正声也万物不易五行之神道之常也金木水火土各以其胜攻也其法以天清净无隂云风雨夜半遣轻骑往至敌人之垒九百步徧持律管当耳大呼惊之有声应管其来甚微角声应管当以白虎徴声应管当以武商声应管当以朱雀羽声应管当以勾陈五管声尽不应者宫也当以青龙此五行之符佐胜之徴成败之机武王曰善哉太公曰防妙之音皆有外武王曰何以知之太公曰敌人惊动则聴之闻枹鼓之音者角也见火光者徴也闻金铁矛防之音者商也闻人啸呼之音者羽也寂寞无闻者宫也此五音者声色之符也太公金匮太师少师抱其祭器乐器奔周内史向挚载其图法亦奔周武王问太公曰殷己亡三人可伐乎太公曰臣闻之知天者不怨天知己者不怨人先谋后事者昌先事后谋者亡且天与不取反受其殃非时而至是谓妄成故夏条可结冬冰可释时难得而易失也
　　十三年正月甲子至牧野作泰誓伐商纣纣师败绩纣登鹿台自焚死【史记作追斩纣今正之】明日武王立于社羣公奉明水卫康叔封布采席师尚父牵牲史佚策祝以告神讨纣之罪散鹿台之财发钜桥之粟以振贫民封比干墓释箕子囚迁九鼎修周政与天下更始师尚父谋居多【史记】武王践阼三日召士大夫而问焉曰恶有藏之约行之行万世可以为子孙常者乎诸大夫对曰未得闻也然后召师尚父而问焉曰黄帝颛顼之道存乎意亦忽不可得见与师尚父曰在丹书王欲闻之则齐矣三日王端冕师尚父亦端冕奉书而入负屏而立王下堂南面而立师尚父曰先王之道不北面王行西折而南东面而立师尚父西面道书之言曰敬胜怠者吉怠胜敬者灭义胜欲者从欲胜义者凶凡事不强则枉弗敬则不正枉者灭废敬者万世藏之约行之行可以为子孙常者此言之谓也且臣闻之以仁得之以仁守之其量百世以不仁得之以仁守之其量十世以不仁得之以不仁守之必及其世王闻书之言惕若恐惧退而为戒书铭焉【大戴礼记】
　　太公金匮武王平殷还问太公曰今民吏未安贤者未定如何太公曰无故无新如天如地得殷之财与殷民共之则商得其贾农得其田也一目视则不明一耳聴则不聪一足步则不行选贤自代上下各得其所
　　于是封师尚父于齐营邱师尚父受封防为太师【康成礼注】史记太公东就国道宿行迟逆旅之人曰吾闻时难得而易失客寝甚安殆非就国者也太公闻之夜衣而行黎明至国莱侯来伐与之争营邱营邱邉莱莱人夷也防纣之乱而周初定未能集逺方是以与太公争国太公至国修政因其俗简其礼通商工之业便鱼盐之利而人民多归齐齐为大国　按金縢终始具载二公孔頴达疏云周召与太公为周三公是史记东就国之説未为得也吕氏春秋太公封于齐周公封于鲁二君者甚相善也相谓曰何以治国太公曰尊贤上功周公曰亲亲上恩太公曰鲁自此削矣周公曰鲁虽削有齐者亦必非吕氏也説苑伯禽与太公俱受封而各之国三年太公来朝周公曰何治之疾也曰尊贤先疏后亲先义后仁此霸者之迹也周公曰太公之泽及五世五年伯禽来朝周公曰何治之难曰亲亲先内后外先仁后义此王者之迹也周公曰鲁之泽及十世韩非子太公东封于齐齐东海上有狂矞华士昆弟二人立议曰吾不臣天子不友诸侯耕作而食掘井而饮无求于人也太公至杀之以为首诛周公闻之发急传而问之曰飨国而杀贤者何也太公曰先王之所以使臣民者爵禄刑罚也今不足以使之望当谁为君乎今有马于此如骥之状者天下之至良也然驱之不前却之不止左之不左右之不右臧获虽贱不托其足焉是以诛之春秋繁露营荡为齐司冦太公封于齐问以治国之要对曰任仁义曰任仁义奈何对曰仁者爱人义者尊老曰爱人尊老奈何对曰爱人者有子不食其力尊老者妻长而夫拜之太公曰寡人欲以仁义治齐今子以仁义乱齐立而诛之以定齐国
　　及周成王少时管蔡作乱淮夷畔周乃使召康公命师尚父曰东至海西至河南至穆陵北至无棣五侯九伯实得征之齐由此得征伐为大国葢尚父之卒百有余年【史记】
　　比及五世皆反塟于周【礼记】
　　皇览吕尚冡在临菑县城南十里説苑武王问于太公曰治国之道若何对曰爱民而已利之勿害成之勿败生之勿杀与之勿夺乐之勿苦喜之勿怒此治国之道使民之谊也又问曰贤君治国何如对曰贤君治国其政平其吏不苛其赋敛节其自奉薄不以私善害公法不因喜以赏不因怒以诛上无滛慝下不隂害官无腐蠧之蔵国无流饿之民此贤君之治国也又问曰为国而数更法令者何也曰不法法以其所善为法也故令出而乱乱则更为法又问曰得贤敬士或不能治者何也曰不能独断以人言断者也贤者不必用不肖者不必退而士不必敬曰其为国如何曰其为人恶闻其情而喜闻人之情恶闻其恶而喜闻人之恶是以不必治也又问曰举贤而危亡者其失安在曰在君好用小善而已不得真贤也曰好用小善者何如曰君好聴誉而不恶谗也忠臣以诽死于无罪邪臣以誉赏于无功其国见于危亡武王曰善今日闻诽誉之情矣新书师尚父曰吾闻之于政也天下圹圹然一人有之万民藂藂然一人理之故天下者唯有道者理之纪之使之宜处而乆之故守天下者非以道则弗得而长也故夫道者万世之宝也武王曰受命矣新书昔文王使太公传太子发嗜鲍鱼而太公弗与曰礼鲍鱼不登于俎岂有非礼而可以养太子哉
　　论曰易曰盘桓利居贞利建侯方吕尚之屠钓殷墟槃桓困约何其劣也及合徳一朝垂老传翼遂以建周启齐居贞之效与若乃建堂堂之旗扶义而东置有礼覆昬暴固其宜也説者隂谋谲智归诸道家诬矣世所传太公兵法韬畧庸鄙牵合不足録所着有子牙子
　　召康公
　　召公奭周同姓姓姬氏武王灭纣封召公于北燕留为周太保
　　史记在成王时召公为三公　按书旅獒篇当在武王时
　　既克商遂通道于九夷八蛮西旅底贡厥獒太保乃作旅獒用训于王曰呜呼明王慎徳四夷咸賔无有逺迩毕献方物惟服食器用王乃昭徳之致于异姓之邦无替厥服分宝玉于伯叔之国时庸展亲人不易物惟徳其物徳盛不狎侮狎侮君子罔以尽人心狎侮小人罔以尽其力不役耳目百度惟贞玩人丧徳玩物丧志志以道宁言以道接不作无益害有益功乃成不贵异物贱用物民乃足犬马非其土性不畜珍禽竒兽不育于国不宝逺物则逺人格所宝惟贤则迩人安呜呼夙夜罔或不勤不矜细行终累大徳为山九仭功亏一篑允廸兹生民保厥居惟乃世王【尚书】
　　武王崩成王立召公欲退老厥邑周公留之作君奭【蔡沈书传】
　　书序召公为保周公为师相成王为左右召公不説周公作君奭史记周公践阼召公疑之不説周公周公作君奭召公乃説马融注召公以周公既摄政致太平不宜复列在臣位故不説以为周公茍贪宠也孔頴达疏周公既摄政留在臣职当时怪之故欲开道周公之言以解世惑　序意不明致诸説杂糅按书本文曰其汝克敬徳明我俊民在让后人于丕时孔頴达疏只若兹往敬用治详其语意蔡説得之
　　成王将莅政召公作公刘之诗戒以民事又作泂酌巻阿以戒之【诗序】
　　成王在丰欲宅洛邑使召公先相宅作洛诰【书序】
　　惟二月既望越六日乙未王朝歩自周则至于丰惟太保先周公相宅越若来三月惟丙午朏越三日戊申太保朝至于洛卜宅厥既得卜则经营越三日庚戌太保乃以庶殷攻位于洛汭越五日甲寅位成若翼日乙卯周公朝至于洛则达观于新邑营越三日丁巳用牲于郊牛二越翼日戊午乃社于新邑牛一羊一豕一越七日甲子周公乃朝用书命庶殷侯甸男邦伯【通鉴前编以多士当在此下为告庶殷之辞】厥既命殷庶庶殷丕作【通鉴前编以梓村当在此下为告侯甸男邦伯之辞】太保乃以庶邦冡君出取币乃复入锡周公曰拜手稽首旅王若公诰告庶殷越自乃御事呜呼皇天上帝改厥元子兹大国殷之命惟王受命无疆惟休亦无疆惟恤呜呼曷其奈何弗敬天既遐终大邦殷之命兹殷多先哲王在天越厥后王后民兹服厥命厥终智蔵瘝在夫知保抱擕持厥妇子以哀吁天徂厥亡出执呜呼天亦哀于四方民其眷命用懋王其疾敬徳相古先民有夏天廸从子保面稽天若今时既坠厥命今相有殷天廸格保靣稽天若今时既坠厥命今冲子嗣则无遗夀耉其稽我古人之徳矧曰其有能稽谋自天呜呼有王虽小元子哉其丕能諴于小民今休王不敢后用顾畏于民碞王来绍上帝自服于土中旦曰其作大邑其自时配皇天毖祀于上下其自时中乂王厥有成命治民今休王先服殷御事比介于我有周御事节性惟日其迈王敬作所不可不敬徳我不可不监于有夏亦不可不监于有殷我不敢知曰有夏服天命惟有歴年我不敢知曰不其延惟不敬厥徳乃早坠厥命我不敢知曰有殷受天命惟有歴年我不敢知曰不其延惟不敬厥徳乃早坠厥命今王嗣受厥命我亦惟兹二国命嗣若功王乃初服呜呼若生子罔不在厥初生自贻哲命今天其命哲命吉凶命厯年知今我初服宅新邑肆惟王其疾敬徳王其徳之用祈天永命其惟王勿以小民滛用非彛亦敢殄戮用乂民若有功其惟王位在徳元小民乃惟刑用于天下越王显上下勤恤其曰我受天命丕若有夏厯年式勿替有殷厯年欲王以小民受天永命拜手稽首曰子小臣敢以王之雠民百君子越友民保受王威命明徳王末有成命王亦显我非敢勤惟恭奉币用供王能祈天永命【尚书】
　　成王崩召公受顾命立子钊是为康王当成王时陜以西召公主之陜以东周公主之召公之治西方甚得兆民和召公巡行乡邑有棠树决狱政事其下自侯伯至庶人各得其所无失职者召公卒【论衡召公年八十】民人思召公之政懐棠树不敢伐歌咏之作甘棠之诗【史记】
　　谥曰康
　　韩诗外传昔召伯在朝有司请营召以居召伯曰嗟吾以一身而劳百姓此非吾先君文王之志也于是出而就于阡陌之间而聴断焉召伯暴处逺野庐于树下百姓大説耕桑倍力以劝其后在位者不恤元元百姓困乏于是诗人见召伯之所休息树下美而歌之説苑召公述职当蚕桑之时不欲变民事故不入邑中舍于甘棠之下而聴断焉陜间之人皆得其所故后世思而歌咏之
　　论曰召为保相三王观其所陈戒溯洄道原所存亦差圣一间耳或于君奭之篇谓以爵位拂中爝火视日犹盲论夫【葛氏曰召公未免常人之情以爵位先后介意故周公作君奭以谕之】
　　辛甲
　　辛甲故殷之臣事纣葢七十五諌而不听去之周召公与语贤之告文王文王亲自迎之以为公卿封长子【刘向别録】
　　武王时为太史命百官官箴王阙于虞人之箴曰芒芒禹迹画为九州经启九道民有寝庙兽有茂草各有攸处徳用不扰在帝夷羿冒于原兽忘其国恤而思其麀牡武不可重用不恢于夏家兽臣司原敢告仆夫【左传】及成王立武庚叛周公东征已胜殷将攻商葢辛甲曰大难攻小易服不如服众小以刼大乃攻九夷而商葢服【韩非子】
　　道家有辛甲二十九篇【汉书】
　　散宜生　闳夭　太颠　南宫括
　　散宜生散氏宜生名【孔氏书传　人物表女皇尧妃散宜氏女则散宜为氏】文王为西伯时宜生与太颠闳夭
　　荀子闳夭之状面无见膺
　　鬻能辛甲大夫之徒往归之崇侯虎谮西伯于帝帝纣乃囚西伯于美里宜生与闳夭之徒患之乃求有莘氏美女骊戎之文马有熊九驷他竒怪物因殷嬖臣费仲而献之纣纣大説曰此一物足以释西伯况其多乎乃赦西伯【史记】
　　尚书大传散宜生之犬戎氏取美马骢身朱鬛鸡目者陈于纣庭纣出见之曰此何人也散宜生趋而进曰西蕃之臣昌之使者淮南子散宜生以千金求天下之珍怪得驺虞鸡斯之乗玉百工大贝百朋豹黄罴青犴白虎文皮千合以献因费仲而通纣説乃免其身杀牛赐之
　　及武王伐纣至于有戎之隧大风折斾宜生谏曰此其妖欤武王曰非也天落兵也风霁而乗以大雨水平地而啬宜生又諌曰此其妖欤武王曰非也天洒兵也卜而龟熸宜生又諌曰此其妖欤武王曰不利以祷祠利以击众卒犯三妖而禽纣于牧野【説苑】
　　散宜生太颠闳夭南宫括葢皆逮事文武故周公举之以劝君奭武王克殷命南宫括散鹿台之财发钜桥之粟以赈贫弱萌【史记】
　　尚书大传散宜生闳夭南宫括三子俱学乎太公太公见三子之为贤人遂酌酒切脯约为朋友望曰嗟乎西伯贤君也四子遂见西伯于羑里
　　伯逹　伯适
　　伯达伯适仲突仲忽叔夜叔夏季随季騧并事文王为虞官
　　国语文王询于八虞贾逵注八士皆在虞官
　　其母四产得八男皆君子雄俊【春秋繁露】
　　时人号为八虞
　　汲冡书命南宫忽振鹿台之财命南宫伯达迁九鼎三巫或疑南宫忽即仲忽南宫伯达即伯达南宫括即伯适若然则八虞南宫氏也康成曰成王时人刘向曰宣王时人墓在咸阳县东北五十里称南宫氏癸度
　　癸度者武王臣武王尝问于癸度曰贺献不重身不亲于君左右不足友不善于羣臣故不欲收穑户籍而给左右之用为之有道乎癸度对曰吾国者衢处之国也逺秸之所通游客蓄商之所道财物之所遵故茍入吾国之粟因吾国之币然后戴黄金而出故君请重重而衡轻轻运物而相因则国防可成故谨毋失其度未与民可治武王曰行事奈何癸度曰金出于汝汉之右衢珠出于赤野之末光玉出于禺氏之旁山此皆距周七千八百余里其途逺其至阨故先王度用于其重因以珠玉为上币黄金为中币刀布为下币故先王善高下中币制下上之用而天下定矣【管子】
　　史佚
　　史佚即尹逸亦曰史逸武王克殷既入即位于社南尹佚防祝曰殷之末孙季纣殄废先王明徳侮蔑神祗不祀昬暴商邑百姓其章显闻于皇天上帝于是武王再拜稽首曰膺更大命革殷受天明命武王又再拜稽首乃出遂命史佚展九鼎保玉【史记】
　　成王时为少师【贾谊新书】
　　王问政于尹逸曰吾何徳之行而民亲其上对曰使之以时而敬顺之忠而爱之布令信而不食言王曰其度安至对曰如临深渊如履薄冰王曰惧哉对曰天地之间四海之内善之则畜也不善则讐也夏殷之臣反讐桀纣而臣汤武夙沙之民自攻其主而归神农氏此君之所明知也若何其无惧也【説苑】
　　王与叔虞戏削桐叶为珪以与叔虞曰以此封若史佚因请择日立叔虞王曰吾与之戏耳史佚曰天子无戏言言则史书之礼成之乐歌之【史记】墨家有尹佚二篇【汉书】
　　君陈
　　君陈者成王之臣也初周公迁殷顽民于下都周公亲自监之周公殁成王命君陈代周公作君陈王若曰君陈惟尔令徳孝恭惟孝友于兄弟克施有政命汝尹兹东郊敬哉昔周公师保万民民懐其徳往慎乃司兹率厥常懋昭周公之训惟民其乂我闻曰至治馨香感于神明黍稷非馨明徳惟馨尔尚式时周公之猷训惟日孜孜无敢逸豫凡人未见圣若不克见既见圣亦不克由圣尔其戒哉尔惟风下民惟草图厥政莫或不艰有废有兴出入自尔师虞庶言同则绎尔有嘉谋嘉猷则入告尔后于内尔乃顺之于外曰斯谋斯猷惟我后之徳呜呼臣人咸若时惟良显哉王曰君陈尔惟周公丕训无依势作威无倚法以削寛而有制从容以和殷民在辟予曰辟尔惟勿辟予曰宥尔惟勿宥惟厥中有弗若于汝政弗化于汝训辟以止辟乃辟狃于奸宄败常乱俗三细不宥尔无忿疾于顽无求备于一夫必有忍其乃有济有容徳乃大简厥修亦简其或不修进厥良以率其或不良惟民生厚因物有迁违上所命从厥攸好尔克敬典在徳时乃罔不变允升于大猷惟予一人膺受多福其尔之休终有辞于永世【尚书】
　　论曰圣不独启必济羣佐辛甲癸度大颠闳夭之徒粲乎如列宿之附丽于天也予録次其梗概而封建皆莫可考云羑里之厄权不受命虽圣智亦有所不免欤
　　君牙　伯冏
　　君牙伯冏【书序史记并作伯□】皆穆王臣穆王以君牙为大司徒作诰曰王若曰呜呼君牙惟乃祖乃父世笃忠贞服劳王家厥有成绩纪于太常惟予小子嗣守文武成康遗绪亦惟先王之臣克左右乱四方心之忧危若蹈虎尾涉于春冰今命尔予翼作股肱心膂纉乃旧服无忝祖考敷五典式和民则尔身克正罔敢弗正民心罔中惟尔之中夏暑雨小民惟曰怨咨冬祁寒小民亦惟曰怨咨厥惟艰哉思其艰以图其易民乃宁呜呼丕显哉文王谟丕承哉武王烈启佑我后人咸以正罔缺尔惟敬明乃训用奉若于先王对扬文武之光命追配于前人王若曰君牙乃惟由先正旧典时式民之治乱在兹率乃祖考之攸行昭乃辟之有乂以伯冏为太仆正作诰曰王若曰伯冏惟予弗克于徳嗣先人宅丕后怵惕惟厉中夜以兴思免厥愆昔在文武聪明齐圣小大之臣咸懐忠良其侍御仆从罔匪正人以旦夕承弼厥辟出入起居罔有不钦发号施令罔有不臧下民只若万邦咸休惟予一人无良实赖左右前后有位之士匡其不及绳愆纠谬格其非心俾克绍先烈今予命汝作大正正于羣仆侍御之臣懋乃后徳交修不逮慎简乃僚无以巧言令色便辟侧媚其惟吉士仆臣正厥后克正仆臣防厥后自圣后徳惟臣不徳惟臣尔无昵于憸人充耳目之官迪上以非先王之典非人其吉惟货其吉若时瘝厥官惟尔大弗克祗厥辟惟予汝辜王曰呜呼钦哉永弼乃后于彛宪【尚书】
　　祭公　祭公谋父
　　祭公周公之后祭公事昭王昭王南征济汉船人以胶船进王至中流胶液船解王及祭公俱没于水中【帝王世纪】其后祭公谋父为穆王卿士穆王将征犬戎谋父諌曰不可先王耀徳不观兵夫兵戢而时动动则威观则玩玩则无震是故周文公之颂曰载戢干戈载櫜弓矢我求懿徳肆于时夏允王保之先王之于民也茂正其徳而厚其性阜其财求而利其器用明利害之乡以文修之使务利而辟害懐徳而畏威故能保世以滋大昔我先世后稷以服事虞夏及夏之衰也弃稷不务我先王不窋用失其官而自窜于戎狄之间不敢怠业时序其徳纂修其绪修其训典朝夕恪勤守以惇笃奉以忠信奕世载徳不忝前人至于武王昭前之光明而加之以慈和事神保民莫不欣喜商王帝辛大恶于民庶民弗忍防戴武王以致戎于商牧是先王非务武也勤恤民隠而除其害也夫先王之制邦内甸服邦外侯服侯卫賔服蛮夷要服戎秋荒服甸服者祭侯服者祀賔服者享要服者贡荒服者王日祭月祀时享嵗贡终王先王之训也有不祭则修意有不祀则修言有不享则修文有不贡则修名有不王则修徳序成而有不至则修刑于是乎有刑不祭伐不祀征不享让不贡告不王于是乎有刑罚之辟有攻伐之兵有征讨之备有威让之命有文告之辞布令陈辞而又不至则増修于徳无勤民于逺是以近无不聴逺无不服今自大毕伯士之终也犬戎氏以其职来王天子曰予必以不享征之且观之兵其无乃废先王之训而王几顿乎吾闻夫犬戎树惇能率旧徳而守终纯固其有以御我矣王不聴遂征之得四白狼四白鹿以归自是荒服者不至【国语】
　　王欲肆其心周行天下谋父作祈招之诗以止王心其诗曰祈招之愔愔式昭徳音思我王度式如玉式如金形民之力而无醉饱之心王是以获没于祗宫【左传】王因祭祖不豫询其守位作祭公王若曰祖祭公次予小子防防在位旻天疾威予多时漙愆我闻祖不豫有加予维敬省不吊天降疾病予畏之威公其告予懿徳祭公拜手稽首曰天子谋父疾维不瘳朕身尚在兹朕魂在于天昭王之所朂宅天命王曰呜呼公朕皇祖文王烈祖武王度下国作陈周维皇皇上帝度其心寘之明徳付俾于四方用应受天命敷文在下我亦维有若文祖周公暨烈祖召公兹申予小子追学于文武之蔑周克龛绍成康之业以将天命用夷居之大商之众我亦维有若祖祭公之执和周国保乂王家王曰公称丕显之徳以予小子扬文武大勲宏成康昭考之烈王曰公无困我哉俾百寮乃心率辅弼予一人祭公拜手稽首曰允乃诏毕桓于黎民般公曰天子谋父疾维不瘳敢告天子皇天改大殷之命维文王受之维武王大尅之咸茂厥功维天贞文王之重用威亦尚寛壮厥心康受乂之式用休亦先王茂绥厥心敬恭承之虽武王申大命勘厥敌公曰天子上下辟于文武文武之子孙大开方封于下土天之所锡武王时疆土丕维周之【阙】后稷之受命是永宅之维我后嗣旁建宗子丕维周
　　之始并呜呼天子三公监于夏商之既败丕则无遗后难至于万亿年守序终之既毕丕乃有利宗丕维文王由之公曰呜呼天子我不则寅哉寅哉汝无以戾【阙】罪疾丧时二王大功汝无以嬖御固庄后汝无以小谋败大作汝无以嬖御士疾大夫卿士汝无以家相乱王室而莫恤其外尚皆以时中乂万国呜呼三公汝念哉汝无泯泯芬芬厚顔忍丑时维大不吊哉昔在先王我亦维丕以我辟险于难不失于正我亦以免没我世呜呼三公维予不起朕疾汝其皇敬哉兹皆保之曰康子之攸保最教诲之世祀无絶不我周有常刑王拜手稽首党言【周书　其后世见地理志】
　　吕矦
　　吕矦为穆王相【康成引书説　孔安国书传为司防】
　　穆王命训刑以诘四方王曰若古有训蚩尤为始作乱延及于平民罔不冦贼鸱义奸宄夺攘矫防苗民弗用灵制以刑惟作五虐之刑曰法杀戮无辜爰始淫为劓刵椓黥越兹丽刑并制罔差有辞民兴胥渐泯泯棼棼罔中于信以覆诅盟虐威庶戮方告无辜于上上帝监民罔有馨香徳刑发闻惟腥皇帝【舜也】哀矜庶戮之不辜报虐以威遏絶苗民无世在下乃命重黎絶地天通罔有降格羣后之逮在下明明棐常鳏寡无葢皇帝清问下民鳏寡有辞于苗徳威惟畏徳明惟明乃命三后恤功于民伯夷降典折民惟刑禹平水土主名山川稷降播种农殖嘉谷三后成功惟殷于民士【皋陶也】制百姓于刑之中以教祗徳穆穆在上明明在下灼于四方罔不惟徳之勤故乃明于刑之中率乂于民棐彛典狱非讫于威惟讫于富敬忌罔有择言在身惟克天徳自作元命配享在下王曰嗟四方司政典狱非尔惟作天牧今尔何监非时伯夷播刑之廸其今尔何惩惟时苗民匪察于狱之丽罔择吉人观于五刑之中惟时庶威夺货断制五刑以乱无辜上帝不蠲降咎于苗苗民无辞于罚乃絶厥世王曰呜呼念之哉伯父伯兄仲叔季弟防子童孙皆聴朕言庶有格命今尔罔不由慰日勤尔罔或戒不勤天齐于民俾我一日非终惟终在人尔尚敬逆天命以奉我一人虽畏勿畏虽休勿休惟敬五刑以成三徳一人有庆兆民赖之其宁惟永王曰吁来有邦有土告尔祥刑在今尔安百姓何择非人何敬非刑何度非及两造具备师聴五辞五辞简孚正于五刑五刑不简正于五罚五罚不服正于五过五过之疵惟官惟反惟内惟货惟来其罪惟均其审克之五刑之疑有赦五罚之疑有赦其审克之简孚有众惟貌有稽无简不聴具严天威墨辟疑赦其罚百锾阅实其罪劓辟疑赦其罚惟倍阅实其罪剕辟疑赦其罚倍差阅实其罪宫辟疑赦其罚六百锾阅实其罪大辟疑赦其罚千锾阅实其罪墨罚之属千劓罚之属千剕罚之属五百宫罚之属三百大辟之罸其属二百五刑之属三千上下比罪无僣乱辞勿用不行惟察惟法其审克之上刑适轻下服下刑适重上服轻重诸罚有权刑罚世轻世重惟齐非齐有伦有要罚惩非死人极于病非佞折狱惟良折狱罔非在中察辞于差非从惟从哀敬折狱明启刑书胥占咸庶中正其刑其罚其审克之狱成而孚输而孚其刑上备有并两刑王曰呜呼敬之哉官伯族姓朕言多惧朕敬于刑有徳惟刑今天相民作配在下明清于单辞民之乱罔不中聴狱之两辞无或私家于狱之两辞狱货非宝惟府辜功报以庶尤永畏惟罸非天不中惟人在命天罚不极庶民罔有令政在于天下王曰呜呼嗣孙今往何监非徳于民之中尚明聴之哉哲人惟刑无疆之辞属于五极咸中有庆受王嘉师监于兹祥刑【史记吕作甫曰诸侯有不睦者言于王作修刑辟　尚书】
　　论曰昭王陨汉穆不伐荆而伐戎不亦谬乎谋父具老成之见进典谟之辞虽不及此君子多之王道防缺蔑徳尚刑吕刑之所由作也然哀矜恻怛三致意焉犹得夫忠厚之遗也论者以尚古五刑无赎然疑而后赦非不疑而得赎也罪疑惟轻亦其遗意欤
　　召穆公
　　召穆公名虎康公之后为厉王卿士厉王无道召公伤周室大壊作荡之诗以刺之【诗序　序以民劳亦穆公所作】
　　王虐国人谤王召公告王曰民不堪命矣王怒得卫巫使监谤者以告则杀之国人莫敢言道路以目王喜告召公曰吾能弭谤矣乃不敢言召公曰是障之也防民之口甚于防川川壅而溃伤人必多民亦如之是故为川决之使导为民者宣之使言故天子聴政使公卿至于列士献诗瞽献典史献书师箴赋蒙诵百工諌庶人传语近臣尽规亲戚补察瞽史教诲耆艾修之而后王斟酌焉是以事行而不悖民之有口也犹土之有山川也财用于是乎出犹其有原隰衍沃也衣食于是乎生口之宣言也譱败于是乎兴行善而备败所以阜财用衣食者也夫民虑之于心而宣之于口成而行之胡可壅也若壅其口其与能几何王不聴于是国人莫敢出言【国语】
　　三年乃相与畔袭厉王王出奔彘厉王太子靖【史作静】匿石公家国人围之召公曰昔吾骤諌王王不从以及此难也今杀王太子王其以我为讐而怼怒乎夫事君者险而不雠怼怨而不怒况事王乎乃以其子代王太子太子竟得脱召公周公二相行政号曰共和【韦昭注彘之乱公卿相与和而修政事号曰共和纪年鲁连子并以共和为共伯和説具厉王纪】十四年厉王死于彘太子靖长于召公家二相乃共立之是为宣王宣王即位二相辅之修政法文武成康之遗风诸侯复宗周【史记】
　　宣王封申伯于谢命召公营谢以居之又命平淮南之夷疆理其地锡召公以圭瓉秬鬯山川土田焉【诗序】卒谥曰穆
　　芮良夫
　　芮良夫芮伯之后为厉王大夫厉王无道芮伯稽古作训纳王于善暨执政小臣咸省厥躬作芮良夫芮伯若曰予小臣良夫稽道谋告予惟民父母致厥道无逺不服无道左右臣妾乃违民归于徳徳则民戴否则民讐兹言允効于前不逺古人求多闻以监戒不闻是惟弗知后除民害不惟民害害民乃非后惟其讐后作类后弗类民不知后惟其怨民至亿兆后一而已寡不敌众后其危哉呜呼【阙】　　如之今尔执政小子惟以贪防为事不勤徳以备难下民胥怨财单竭手足靡措弗堪戴上不其乱而以予小臣良夫观天下有土之君厥徳不逺罔有代徳时惟王之患其惟国人惟祸发于人之攸忽于人之攸轻【阙】不存焉变之攸伏我闻曰以言取人人饰其言以行取人人竭其行饰言无庸竭行有成惟尔小子饰言事王实蕃有徒王貌受之终弗获用靣相诬蒙及尔颠覆尔自谓有余予谓尔弗足敬思以徳备乃祸难难至于悔悔将安及无曰予为惟尔之祸【周书】厉王説荣夷公良夫諌曰王室其将卑乎夫荣公好専利而不知大难夫利百物之所生也天地之所载也而或専之其害多矣天地百物皆将取焉胡可専也所怒甚多而不备大难以是教王王能久乎夫王人者将导利而布之上下者也使神人百物无不得其极犹日怵惕惧怨之来故颂曰思文后稷克配彼天立我烝民莫匪尔极大雅曰陈锡载周是不布利而惧难乎故能载周以至于今今王学専利其可乎匹夫専利犹谓之盗王而行之其归鲜矣荣公若用周必败既荣公为卿士诸侯不享王流于彘【国语】
　　良夫赋桑柔之诗以伤悼之【诗序　其后世见地理志】
　　论曰厉王弭谤乃良夫直谏无所顾虑専利为盗殆危言哉彘之难召公杀子以脱大子且旷纪十有四年诸侯无变天位卒定非公忠之至鲜不败者是故危难骤臻确乎不抜迄以人定胜天者召公有之

　　尚史巻二十五
　　钦定四库全书
　　尚史巻二十六　　　　　　列传四
　　镶白旗汉军李锴撰
　　周诸臣传
　　虢仲　虢叔　虢文公
　　虢仲虢叔王季之子也为文王卿士【谷梁传】
　　武王克殷封仲于西虢封叔于东虢【史记】
　　平王时叔恃险而不修徳郑灭之【杜预注按郑氏诗谱郑灭虢在平王时】仲之后是为虢文公文公为宣王卿士【贾逵注仲之后韦昭注或曰虢叔之后非是】宣王即位不籍千畆【史记作十二年】虢文公諌曰不可夫民之大事在农上帝之粢盛于是乎出民之蕃庶于是乎生事之共给于是乎在和协辑睦于是乎兴财用蕃殖于是乎始敦厐纯固于是乎成是故稷为大官古者大史顺时覛土阳瘅愤盈土气震发农祥晨正日月底于天庙土乃脉发先时九日大史告稷曰自今至于初吉阳气俱烝土膏其动弗震弗渝脉其满谷乃不殖稷以告王曰史帅阳官以命我司事曰距今九日土其俱动王其祗祓监农不易王乃使司徒咸戒公卿百吏庶民司空除坛于借命农大夫咸戒农用先时五日瞽告有协风至王既齐宫百官御事各即其齐三日王乃淳濯飨醴及期郁人荐鬯牺人荐醴王祼鬯飨醴乃行百吏庶民毕从及借后稷监之膳夫农正陈借礼大史賛王王敬从之王耕一墢班三之庶人终于千畆其后稷省功大史监之司徒省民大师监之毕宰夫陈飨膳宰监之膳夫賛王王歆大牢班尝之庶人终食是日也瞽帅音官以省风土廪于借东南钟而藏之而时布之于农稷则徧戒百姓纪农协功曰阴阳分布震雷出滞土不备垦辟在司寇乃命其旅曰徇农师一之农正再之后稷三之司空四之司徒五之大保六之大师七之大史八之宗伯九之王则大徇耨获亦如之民用莫不震动恪恭于农修其疆畔日服其镈不解于时财用不乏民用和同是时也王事惟农是务无有求利于其官以干农功三时务农而一时讲武故征则有威守则有财若是乃能媚于神而和于民矣则享祀时至而布施优裕也今天子欲修先王之绪而弃其大功匮神之祀而困民之财将何以求福用民王弗聴【国语】
　　其后世见地理志
　　仲山甫
　　仲山甫即樊穆仲【韦昭注仲山甫食乗于樊穆仲其諡也】为宣王卿士【诗注葢以冢宰兼太保】十二年鲁武公以括与戏见王王立戏仲山甫谏曰不可立也不顺必犯犯王命必诛故出令不可不顺也令之不行政之不立行而不顺民将弃上夫下事上少事长所以为顺也今天子立诸侯而建其少是教逆也若鲁从之而诸侯效之王命将有所壅若不从而诛之是自诛王命也是事也诛亦失不诛亦失天子其图之王卒立之及鲁侯卒鲁人杀戯立伯御
　　韦昭注伯御括也史记戯立是为懿公九年懿公兄括之子伯御与鲁人攻杀懿公而自立班固人物表伯御懿公兄子与史合
　　宣王伐鲁立孝公诸侯从是不睦宣王欲得国子之能导训诸侯者仲山甫曰鲁侯孝王曰何以知之对曰肃恭明神而敬事耉老赋事行刑必问于遗训而咨于故实不干所问不犯所咨王乃命鲁孝公于夷宫三十九年战于千畆王师败绩于姜氏之戎宣王既亡南国之师乃料民于太原仲山甫谏曰民不可料也夫古者不料民而知其少多司民协孤终司商协名姓司徒协旅司寇协奸牧协职工协革场协入廪协出是则少多死生出入往来者皆可知也于是乎又审之以事王治农于借搜于农隙耨获亦于借狝于既烝狩于毕时是皆习民数者也又何料焉不谓其少而大料之是示少而恶事临政示少诸侯避之治民恶事无以赋令且无故而料民天之所恶也害于政而妨于后嗣王卒料之【国语】后有樊皮者惠王十三年樊皮【杜预注周大夫】叛王王命虢公执之归于京师【左传】
　　论曰不借千畆来姜戎之败也而又料民是重过也宣王中兴主乃弃功害政愎諌废言一传而亡遂以凌迟不振有以哉衮职有阙惟仲山甫补之虢文公亦有焉尹吉甫　方叔　南仲　仍叔　【伯竒附】
　　尹吉甫为内史方叔为卿士南仲为将并事宣王吉甫有文武材周室衰玁狁势炽王命吉甫帅师伐之有功而归诗人赋六月以美之【诗注】
　　王舅申伯出封于谢吉甫美宣王能建国亲诸侯作崧髙之诗召公平淮夷作江汉韩侯来朝作韩奕仲山甫城齐作烝民皆所以美宣王勉诸臣也【诗序】
　　方叔征玁狁及荆蛮背叛伐而服之南仲亦受王命伐玁狁城朔方又伐西戎又从王伐淮徐皆有功【诗注】仍叔者亦事宣王宣王有拨乱之志遇栽而惧侧身修行欲消去之仍叔作云汉之诗以美之【诗序】
　　春秋时有仍叔之子吉甫子伯竒至孝后母谮之放于野宣王出游吉甫从伯竒作歌以言感之宣王闻之曰此孝子之辞也吉甫乃求伯竒于野而杀后母【琴操别本】琴操履霜操尹伯竒所作也伯竒无罪为后母谗而见逐乃集芰荷为衣采楟花为食晨朝履霜自伤见放于是援琹鼓之而作操曰履朝霜兮采晨寒考不明其心兮聴谗言孤息别离兮推肺肝何辜皇天兮遭此愆痛殁不同兮恩有偏谁能流顾兮知我寃曲终投河而死琴清英尹吉甫子伯竒至孝后母譛之自投江中衣荷带藻忽梦见水仙赐与美药惟念飬亲扬声悲歌船人闻而学之吉甫闻船人之声疑似伯竒援琴作子安之操説苑王国子前母子伯竒后母子伯封后母欲其子立为太子説王曰伯竒好妾王不信其母曰令伯竒于后园妾过其旁王上台观之即可知王如其言伯竒如园后母阴取蜂十数置单衣中过伯竒曰蜂螫我伯竒就衣中取蜂杀之王遥见乃逐伯竒孟子注伯竒作小弁之诗曹植云尹吉甫杀伯竒其弟伯封作黍离之诗　按琴操诸説并迂诞说苑尤傅会而小弁黍离诗説亦未之前闻杜伯　左儒　【隰叔附】
　　杜伯者陶唐氏之后也在夏为御龙氏在商为豕韦氏【左传】
　　商末豕韦国于唐周成王灭唐迁之于杜是为杜伯【杜预注】
　　至宣王时杜伯与左儒相友善王将杀杜伯而非其罪左儒争之九复之而王弗许王曰别君而异友斯汝也左儒对曰臣闻之君道友逆则顺君以诛友友道君逆则率友以违君王怒曰易而言则生不易则死左儒对曰臣闻古之士不枉义以从死不易言以求生故臣能明君之过以死杜伯之无罪王杀杜伯左儒死之【説苑】四十六年王合诸侯田于圃日中杜伯乗白马素车朱衣冠执朱弓矢射王中心折脊殪车中伏弢而死【墨子】杜伯子曰隰叔杜伯死隰叔违周难于晋国生士蒍为范氏先【国语】
　　周春秋杜国之伯名恒为周大夫宣王之妾曰女鸠欲通之杜伯不可女鸠诉之宣王曰恒窃与妾交宣王信之囚杜伯于焦其友左儒争之九諌而王不聴王使薛甫与司工锜杀杜伯左儒死之杜伯既死即为人见王曰恒之罪何哉召祝而以杜伯语告之祝曰始杀杜伯谁与王谋之王曰司工锜也祝曰杀锜以谢之王乃杀锜使祝以谢杜伯司工锜为人而至曰臣何罪之有王告皇甫曰祝也与我谋而杀人所杀者又皆为人而见奈何皇甫曰杀祝以兼谢焉又皆为人而至祝亦曰我焉知之奈何以为罪而杀臣也后三年逰于圃田从人满野日中杜伯乗白马素车司工锜为左祝为右朱衣朱冠起于道左执朱弓朱矢射宣王中心折脊伏于弓矢而死国语杜伯射王于鄗
　　论曰宣王明主而杀左儒吉甫贤父而放伯竒忠臣孝子见杌于天不特罹昬暴之凶锋也悲夫
　　伯阳父
　　伯阳父周大夫【韦昭注】
　　史记周太史唐固注周柱下史老子
　　幽王三年【史记作二年】西周三川皆震伯阳父曰周将亡矣夫天地之气不失其序若过其序民之乱也阳伏而不能出阴遁而不能烝于是有地震今三川实震是阳失其所而镇阴也阳失而在阴川源必塞夫水土演而民用也水土无演民乏财用不亡何待昔伊洛竭而夏亡河竭而商亡今周徳若二代之际矣其川源又塞塞必竭夫国必依山川山崩川竭亡之徴也川竭山必崩若国亡不过十年数之纪也夫天之所弃不过其纪是岁也三川竭岐山崩【国语】
　　幽王废申后及太子以褒姒为后以伯服为太子伯阳曰祸成矣无可奈何【史记】
　　十一年幽王灭周东迁【国语】
　　史伯
　　史伯周太史郑桓公友为司徒甚得周众与东土之人问于史伯曰王室多故余惧及焉其何所可以逃死史伯对曰王室将卑戎狄必昌不可偪也当成周者南有荆蛮申吕应邓陈蔡随唐北有卫燕翟鲜虞潞洛泉徐蒲西有虞虢晋隗霍杨魏芮东有齐鲁曹宋滕薛邹莒是非王之支子母弟甥舅也则皆荆蛮戎翟之人也非亲则顽不可入也其济洛河颍之间乎是其子男之国虢郐为大虢叔恃势郐仲恃险是皆有骄侈怠慢之心而加之以贪冒君若以周难之故寄孥与贿焉不敢不许周乱而弊是骄而贪必将背君君若以成周之众奉辞伐罪无不克矣若克二邑鄢蔽补丹依防厯莘君之土也若前莘后河右洛左济主芣騩而食溱洧修典刑以守之唯是可以少固公曰南方不可乎对曰夫荆子熊严生子四人伯霜仲雪叔熊季紃叔逃难于濮而蛮季紃是立防氏将起之祸又不克【叔熊奔濮而从蛮俗季紃既立大夫防氏将起立叔熊又有祸难而不能】是天启之心也又甚聪明和协葢其先王臣闻之天之所启十世不替夫其子孙必光启土不可偪也且重黎之后也夫黎为髙辛氏火正以淳燿惇大天明地徳光昭四海故命之曰祝融其功大矣夫成天地之大功者其子孙未尝不章虞夏啇周是也虞幕能聴协风以成乐物生者也夏禹能单平水土以品处庶类者也商契能和合五教以保于百姓者也周弃能播殖百谷疏以衣食民人者也其后皆为王侯公伯祝融亦能昭显天地之光明以生柔嘉材者也其后八姓于周未有侯伯【八姓祝融之后已董彭秃妘曹斟芊】佐制物于前代者昆吾为夏伯矣【昆吾祝融之孙陆终第二子名樊为己姓】大彭豕韦为商伯矣【大彭陆终第三子曰籛彭姓豕韦彭姓之别封】当周未有己姓昆吾苏顾温董【五国皆昆吾之后别封者莒其后也】董姓鬷夷豢龙则夏灭之矣【董姓飂叔安之裔子曰董父以扰龙服事帝舜赐姓曰董氏曰豢龙封之鬷川当夏之兴别封鬷夷于孔甲前而灭】彭姓彭祖豕韦诸稽则商灭之矣【彭祖大彭也豕韦诸稽其后别封】秃姓舟人则周灭之矣【秃姓彭祖之别舟人国名】妘姓邬郐路偪阳【陆终第四子曰求言为妘姓封于郐邬路偪阳其别封】曹姓邹莒【陆终第五子曰安为曹姓封于邹】皆为采卫或在王室或在夷翟莫之数也而又无令闻必不兴矣斟姓无后【斟姓曹姓之别非斟灌斟寻也】融之兴者其在芈姓乎姓防越不足命也【防越芈姓之别国熊绎六世孙曰熊摰有恶疾自弃于防】蛮芊蛮矣【蛮芊谓叔熊在濮从蛮俗】唯荆实有昭徳若周衰其必兴矣姜嬴荆芊实与诸姫代相干也姜伯夷之后也嬴伯翳之后也伯夷能礼于神以佐尧者也伯翳能议百物以佐舜者也其后皆不失祀而未有兴者周衰其将至矣公曰谢西之九州何如对曰其民防贪而忍不可因也惟谢郏之间【虢郐在郏南谢北】其冡君侈骄其民怠防其君而未及周徳若更君而周训之是易取也且可长用也公曰周其乎对曰殆于必者大誓曰民之所欲天必从之今王弃髙明昭显而好谗慝暗昩恶角犀丰盈而近顽童穷固去和而取同夫和实生物同则不继以它平它谓之和故能丰长而物生之若以同禆同尽乃弃矣故先王以土与金木水火杂以成百物是以和五味以调口刚四支以卫体和六律以聪耳正七体以役心平八索以成人建九纪以立纯徳合十数以训百体出千品具万方计亿事材兆物收经入行姟极【经常也姟备也万万曰姟王收其常入举九姟之数】故王者居九畡之田收经入以食兆民周训而能用之和乐如一夫如是和之至也于是乎先王聘后于异姓求财于有方择臣取谏工而讲以多物务和用也声一无聴物一无文味一无果物一不讲王将弃是类而与剸同天夺之明欲无弊得乎夫虢石父谗谄巧从之人也而立以为卿士与剸同也弃聘后而立内妾好穷固也侏儒戚施实御在侧近顽童也周法不昭而妇言是行用谗慝也不建立卿士而妖试幸措行暗昩也是物也不可以久且宣王之时有童谣曰檿弧箕服实亡周国于是宣王闻之有夫妇鬻是器者王使执而戮之府之小妾生女而非王子也惧而弃之此人也收而奔褒褒人有狱而以为人王遂置之而嬖是女也使至于为后而生伯服天之生此久矣其为毒也大矣将俟滛徳而加之焉毒之酋腊者【精孰为酋腊极也】其杀也滋速申缯西戎方强【申姜姓太子宜咎之舅缯姒姓申之与国】王室方骚将以纵欲不亦难乎王欲杀大子以成伯服必求之申申人弗畀必伐之若伐申而缯与西戎会以伐周周不守矣缯与西戎方将徳申申吕方彊其隩爱太子亦必可知也王师若在其救之亦必然矣王心怒矣虢公从矣凡周存亡不三稔矣君若欲避其难速规所矣时至而求用恐无及也公曰若周衰诸姫其孰兴对曰臣闻之武实昭文之功文之胙尽武其嗣乎武王之子应韩不在其在晋乎距险而邻于小若加之以徳可以大启公曰姜嬴其孰兴对曰夫国大而有徳者近兴秦仲齐侯姜嬴之儁也且大其将兴乎公説乃寄孥与贿虢郐受之十邑皆有寄地幽王八年而桓公为司徒九年而王室始骚十一年而毙及平王末而秦晋齐楚代兴秦景襄于是乎取周土晋文侯于是乎定天子齐庄僖于是乎小伯楚蚡冒于是乎始启濮【国语】
　　论曰物之应几先之识者每窥其防信乎前识者道之华而愚之始也史曰老子字伯阳或曰百六十岁或曰二百岁按幽王至定王百七十余年故疑伯阳父老子即一人其信不未可知也今老子别立传
　　周后妃传　太姜
　　太姜者有吕氏之女
　　韦昭注齐许申吕四岳之后太姜之家
　　太王娶以为妃生太伯仲雍王季贞顺率道靡有过失太王谋事迁徙必与太姜【列女传】
　　太任
　　太任者挚任氏中女也
　　韦昭注摰任姓奚仲仲虺之后太任之家
　　王季娶为妃太任之性端一诚庄惟徳之行及其有娠目不视恶色耳不聴滛声口不出敖言能以胎教溲于豕牢而生文王【列女传】
　　宋书符瑞志太任梦长人感已于豕牢而生昌太姒　邑姜
　　太姒者有防姒氏之女也
　　韦昭注杞鄫二国姒姓夏禹之后太姒之家
　　仁而明道文王嘉之造舟为梁亲迎于渭及入太姒思媚太姜太任旦夕勤劳以进妇道号曰文母文王理阳道而治外文母理阴道而治内太姒生武王周公教诸子自少及长未尝见邪辟之事【列女传】
　　大纪娶于有莘氏曰太姒太姒不妒忌而西伯有内行此徳政之所以流布风化之所以大兴也诗传文王之妃姒氏思得淑女以共内职赋闗防
　　邑姜太公女武王之妃也修教于内生太子诵【帝王世纪】
　　宣姜后
　　宣姜者齐侯之女宣王之后也贤而有徳事非礼不言行非礼不动宣王常早卧晏起后夫人不出房姜后脱簮珥待罪于永巷使其傅母通言于王曰妾之不才妾之滛心见矣至使君王失礼而晏朝以见君王乐色而忘徳也夫茍乐色必好奢穷欲乱之所兴也原乱之兴从婢子起敢请婢子之罪王曰寡人不徳实自有过非夫人之罪也遂复姜后而勤于政事早朝晏退卒成中兴之名【列女传】
　　琹録宣王有琹曰向风背铭云墙有耳伏冦在是武王之遗器也宣王每朝姜后辄以此铭援琹奏宣王于是益兢兢不忘
　　房后
　　房后者昭王之后也房后实有爽徳协于丹朱丹朱冯身以仪之生穆王【国语】
　　申后
　　申后申侯女为幽王后生太子宜臼幽王嬖爱褒姒褒姒生子伯服遂废申后去太子【史记】
　　申后作白华之诗【诗注】
　　诗序以为周人刺幽王幽王绌申后下国化之以妾为妻以孽代宗王弗能治周人作是诗
　　褒姒
　　褒姒幽王后昔夏后氏之衰也有二神龙止于夏帝庭而言曰余褒之二君夏帝卜杀之与去之与止之莫吉卜请其漦而藏之乃吉于是布币而防告之龙亡而漦在椟而去之夏亡传此器殷殷亡又传此器周比三代莫敢发之至厉王之末发而观之漦流于庭不可除厉王使妇人祼而噪之漦化为鼋以入王后宫后宫之童妾既齓而遭之既笄而孕无夫而生子惧而弃之宣王之时童女谣曰檿弧箕服实亡周国于是宣王闻之有夫妇卖是器者宣王使执而戮之逃于道而见乡者后宫童妾所弃妖子出于路者闻其夜啼哀而收之夫妇遂亡犇于褒褒人有罪请入童妾所弃女子者于王以赎罪
　　列女传褒人姁有狱献之以赎幽王受而嬖之遂释褒姁
　　弃女子出于褒是为褒姒幽王三年王之后宫见而爱之生子伯服于是废申后及太子以褒姒为后伯服为太子
　　列女传幽王惑于褒姒出入与之同乘不恤国事驱驰弋猎不时以适其意饮酒沈湎以夜继昼
　　褒姒不好笑王欲其笑万方故不笑王为熢燧大鼓有寇至则举熢火诸侯悉至至而无寇褒姒乃大笑幽王説之为数举熢火其后不信诸侯益亦不至申侯与缯西夷犬戎攻幽王幽王举熢火徴兵兵莫至遂杀幽王骊山下虏褒姒【史记】
　　吕氏春秋周宅酆镐近戎人与诸侯约为髙葆祷于王路置鼓其上逺近相闻即戎冦至传鼓以告诸侯之兵皆至救天子戎冦尝至幽王击鼓诸侯之兵皆至褒姒大説幽王欲褒姒之笑也因数击鼓诸侯之兵数至而无寇后戎寇真至幽王身之乃死于丽山之下为天下笑
　　纪季姜
　　纪季姜桓王后字季姜纪姓也【杜预注】
　　桓王十六年【桓八年】祭公如鲁逆王后于纪明年纪季姜归于京师【左传】
　　王姚
　　王姚者庄王之妾也嬖于庄王生子頽【左传】
　　惠后
　　陈妫者陈女惠王之后也惠王元年【庄十八年】虢公晋侯郑伯使原庄公逆王后于陈陈妫归于京师是为惠后生襄王及王子带带有宠于惠后惠后将立之未及而后崩襄王十六年【僖二十四年】子带以狄师攻王王御士将御之王曰先后其谓我何宁使诸侯图之遂出国人纳子带明年晋纳王杀子带【左传】
　　叔隗
　　叔隗狄女隗氏【国语】
　　襄王之后也襄王十六年【僖二十四年】王使狄伐郑取栎王徳狄人以其女为后是为隗氏王子带通于隗氏王替隗氏子带以狄师攻王王适郑子带以隗氏居于温明年晋纳王取子带于温而杀之【左传】
　　定后
　　姜氏齐女定王之后也定王四年【宣六年】王使子服【大夫】求后于齐冬召桓公逆王后于齐【左传】
　　灵后
　　姜氏齐女灵王之后也灵王十一年【襄十二年】灵王求后于齐齐侯许昬王使阴里【大夫】结之十四年【襄十五年】官师刘夏从单靖公逆王后于齐【左传】
　　賛曰三母相承遂兴有周及其既也一女优亡之诗曰赫赫宗周襃姒烕之葢伤其易也
　　文诸子传【富辰曰管蔡郕霍鲁卫毛郜雍曹滕毕原鄷郇文之昭也今唯十二子可考郜子一见春秋】伯邑考　周公【别有传】
　　伯邑考文王长子
　　史记兄弟十人惟发旦贤故文王舍伯邑考而以发为太子説非是葢伯邑考前死故
　　武王同母兄弟十人母曰太姒文王正妃也长即伯邑考次曰武王发【有本纪】次曰管叔鲜【无后】次曰周公旦【后有世家】次曰蔡叔度【有世家】次曰毛叔郑【详地里志史记毛叔郑作曹叔振铎　按左传卫祝佗曰武王母弟八人周公为太宰康叔为司宼季为司空五叔无官岂尚年哉曹文之昭也夫曹同为文王子而别之曰文王之昭者明非武王母弟也杜预注五叔者管叔鲜蔡叔度成叔武霍叔处毛叔郑今从左氏】次曰成叔武【见志】次曰霍叔处【见志】次曰康叔封【见世家】次曰冉季载【见志史记世家】伯邑考质于殷为纣御纣烹以为羮赐文王曰圣人当不食其子羮文王得而食之纣曰谁谓西伯圣者食其子羮尚不知也【帝王世纪】
　　其后无所传
　　管叔鲜　蔡叔度　霍叔处
　　管叔鲜蔡叔度霍叔处皆文王子武王封叔鲜于管叔度于蔡叔处于霍相纣子武庚禄父治殷遗民是为三监【大纪】
　　武王崩成王少周公旦専王室羣叔流言疑周公为不利于成王乃挟武庚以作乱周公旦承王命伐诛武庚【史记】
　　杀管叔于啇囚蔡叔于郭邻以车七乗
　　史记放蔡叔迁之与车十乗徒七十人
　　降霍叔于庶人三年不齿【尚书】
　　管叔诛死无后蔡叔之子仲见世家传国至侯齐为楚所灭霍为晋所灭
　　毛叔郑　成叔武　季载
　　毛叔郑封于毛成叔武封于郕季载封于
　　索隠载名季字也
　　毛叔爵为公
　　书顾命书公其后春秋书伯或降黜故
　　为成王卿士成王将崩毛公同受顾命立康王【尚书其后世见地理志】
　　成叔武事不载【其后世见地理志】
　　季载有驯行周公举为司空以佐成王治有令名于天下其后世无所见【史记世家】
　　康叔封
　　康叔封从武王克殷封于东土治殷余民是为卫康叔作康诰王若曰孟侯朕其弟小子封惟乃丕显考文王克明徳慎罚不敢侮鳏寡庸庸祗祗威威显民用肇造我区夏越我一二邦以修我西土惟时怙冒闻于上帝帝休天乃大命文王殪戎殷诞受厥命越厥邦厥民惟时叙乃寡兄朂肆汝小子封在兹东土王曰呜呼封汝念哉今民将在祗遹乃文考绍闻衣徳言往敷求于殷先哲王用保乂民汝丕逺惟商耉成人宅心知训别求闻由古先哲王用康保民于天若徳裕乃身不废在王命王曰呜呼小子封恫瘝乃身敬哉天畏棐忱民情大可见小人难保往尽乃心无康好逸豫乃其乂民我闻曰怨不在大亦不在小惠不惠懋不懋已汝惟小子乃服惟王应保殷民亦惟助王宅天命作新民王曰呜呼封敬明乃罚人有小罪非眚乃惟终自作不典式尔有厥罪小乃不可不杀乃有大罪非终乃惟眚灾适尔既道极厥辜时乃不可杀王曰呜呼封有叙时乃大明服惟民其勅懋和若有疾惟民其毕弃咎若保赤子惟民其康乂非汝封刑人杀人无或刑人杀人又曰非汝封劓刵人无或劓刵人王曰外事汝陈时臬司师兹殷罚有伦又曰要囚服念五六日至于旬时丕蔽要囚王曰汝陈时臬事罚蔽殷彛用其义刑义杀勿庸以次汝封乃汝尽逊曰时叙惟曰未有逊事已汝惟小子未其有若汝封之心朕心朕徳惟乃知凡民自得罪寇攘奸宄杀越人于货睯不畏死罔弗憝王曰封元恶大憝矧惟不孝不友子弗祗服厥父事大伤厥考心于父不能字厥子乃疾厥子于弟弗念天显乃弗克恭厥兄兄亦不念鞠子哀大不友于弟惟吊兹不于我政人得罪天惟与我民彛大泯乱曰乃其速由文王作罸刑兹无赦不率太戞矧惟外庶子训人惟厥正人越小臣诸节乃别播敷造民大誉弗念弗庸瘝厥君时乃引恶惟朕憝已汝乃其速由兹义率杀亦惟君惟长不能厥家人越厥小臣外正惟威惟虐大放王命乃非徳用乂汝亦罔不克敬典乃由裕民惟文王之敬忌乃裕民曰我惟有及则予一人有怿王曰封爽惟民迪吉康我时其惟殷先哲王徳用康乂民作求矧今民罔迪不适不迪则罔政在厥邦王曰封予惟不可不监告汝徳之説于罸之行今惟民不静未戾厥心迪屡未同爽惟天其罸殛我我其不怨惟厥罪无在大亦无在多矧曰其尚显闻于天王曰呜呼封敬哉无作怨勿用非谋非彜蔽时忱丕则敏徳用康乃心頋乃徳逺乃猷裕乃以民宁不汝瑕殄王曰呜呼肆汝小子封惟命不于常汝念哉无我殄享明乃服命髙乃听用康乂民王若曰往哉封勿替敬典听朕告汝乃以殷民世享又作酒诰梓材以诫之【尚书】
　　康叔之国既以此命能和集其民民大説成王长用事举康叔为周司宼【史记】
　　分康叔以大路大旂少帛绩茷旃旌大吕以章有徳【左传】其后世见世家至卫君角为秦所灭
　　史记武王时康叔少未得封武王崩管蔡作乱周公诛之而分殷余民封防子启于宋封康叔于卫　按此葢録书序以康诰为成王之书故史迁踵其谬且武本纪曰王立于社南卫康叔封布兹少未得封语自抵牾
　　毕公髙
　　毕公髙初相文王及武王伐纣入商纣宫百夫荷罕旗以先驱曹叔铎奉陈常车周公把大钺毕公把小钺以夹武王武王既入立于社南毛叔郑奉明水卫康叔封布兹【兹席也】召公奭賛采师尚父牵牲尹佚策祝以讨纣罪明周受命【史记】
　　武王大建公侯封叔髙于毕留相周【大纪】
　　武王崩毕公相成王为司马【孔氏书传】
　　成王将崩命召公毕公率诸侯相康王作顾命【书序】初周公迁殷顽民于下都周公监之周公殁成王以君陈代之及康王立复以成周之众命毕公保厘作毕命惟十有二年六月庚午朏越三日壬申王朝步自宗周至于丰以成周之众命毕公保厘东郊王若曰呜呼父师惟文王武王敷大徳于天下用克受殷命惟周公左右先王绥定厥家毖殷顽民迁于洛邑密迩王室式化厥训既立三纪世变风移四方无虞予一人以宁道有升降政由俗革不臧厥臧民罔攸劝惟公懋徳克勤小物弼亮四世正色率下罔不祗师言嘉绩多于先王予小子垂拱仰成王曰呜呼父师今予祗命公以周公之事往哉旌别淑慝表厥宅里彰善瘅恶树之风声弗率训典殊厥井疆俾克畏慕申画郊圻慎固封守以康四海政贵有恒辞尚体要不惟好异商俗靡靡利口惟贤余风未殄公其念哉我闻曰世禄之家鲜克有礼以荡陵徳实悖天道敝化奢丽万世同流兹殷庶士席宠惟旧怙侈灭义服美于人骄滛矜侉将由恶终虽收放心闲之惟艰资富能训惟以永年惟徳惟义时乃大训不由古训于何其训王曰呜呼父师邦之安危惟兹殷士不刚不柔厥徳允修惟周公克慎厥始惟君陈克和厥中惟公克成厥终三后协心同底于道道洽政治泽润生民四夷左祍罔不咸赖予小子永膺多福公其惟时成周建无穷之基亦有无穷之闻子孙训其成式惟乂呜呼罔曰弗克惟既厥心罔曰民寡惟慎厥事钦若先王成烈以休于前政【尚书】
　　毕公之后曰毕万为魏之先见晋传
　　曹叔振铎　滕叔绣　郜叔　雍叔　原叔　酆叔　郇叔
　　曹叔振铎封于曹滕叔绣封于滕事无所见【其后见曹世家滕世家】郜叔封于郜雍叔封于雍原叔封于原酆叔封于酆郇叔封于郇【大纪】自郜以下名与事俱不载【郜原后世见地里志雍酆郇后世无攷】自毕公以下皆文王庶子也
　　论曰或曰管蔡之乱绌周公信孺子也然则挟武庚以叛何居乎张顽民之势动新造之周防周公几何其不陨乃宗社乎蔡仲干蛊东土续侯诛赏以公固不恤人之言也卫风沨沨俭而易行周之诸侯卫最后亡虽地在不争亦其徳也然毕万开魏而冉后无闻实栗者获丰天其或爽与










　　尚史卷二十六
　　钦定四库全书
　　尚史卷二十七　　　　　　列传五
　　镶白旗汉军李锴撰
　　周诸臣传【以下东周】
　　周桓公　周公忌父　周公阅　周公楚　周公宰孔
　　周桓公名黒肩周公旦之后也食采于周故亦曰周公【周采地扶风雍县东北有周城】桓王三年【恵六年】郑伯如周朝王王不礼焉周桓公言于王曰我周之东迁晋郑焉依善郑以劝来者犹惧不蔇况不礼焉郑不来矣十三年【桓五年】王夺郑伯政郑伯不朝秋王伐郑虢公林父将右军桓公将左军郑为左右拒以当王师王师败绩庄王三年【桓十八年】桓公欲弑王而立王子克【子克庄王弟子仪】辛伯告王遂与王杀桓公王子克奔燕初子克有宠于桓王桓王属诸桓公辛伯谏曰并后匹嫡两政耦国乱之本也桓公弗从故及辛伯周大夫也其后周公忌父为王卿士大叔帯之难狄师伐周获忌父【左传】
　　周公阅周之三公也襄王二十二年【僖三十年】王使阅聘于鲁僖公飨之有昌歜白黒形盐阅辞曰国君文足昭也武可畏也则有备物之飨以象其徳荐五味羞嘉谷盐虎形以献其功吾何以堪之及顷王崩匡王立阅与王孙蘓争政将讼于晋王叛王孙蘓使尹氏与聃启【尹氏卿士启大夫】讼阅于晋赵盾平王室而复之后有周公楚者简王六年【成十一年】楚恶恵襄之族之偪也且与伯与争政【伯与周卿士】不胜怒而出及阳樊王使复之盟于鄄而入三日复出奔晋【左传】
　　周公孔为周宰
　　杜预注宰官周采地
　　恵王以恵后故将废大子郑而立王子二十二年【僖五年】齐侯帅诸侯防王大子于首止以定其位故王恨齐欲郑伯叛之将盟王使宰孔召郑伯郑伯遂逃归不盟襄王元年【僖九年】诸侯防于葵邱王使宰孔赐齐侯胙既盟宰孔先归【左传】
　　遇晋献公宰孔曰君可无防也夫齐侯好示务施与力而不务徳故轻致诸侯而重遣之使至者劝而畔者慕怀之以典言薄其要结而厚徳之以示之信三属诸侯【属防也乘车之防三也】存亡国三是以北伐山戎南伐楚西为此防也譬之如室既镇其甍矣又何加焉吾闻之恵难徧也施难报也不徧不报卒于怨讐夫齐侯将施恵如出责是之不果奉而暇晋是皇虽后之防将在东矣君无惧焉其有勤也献公乃还宰孔谓其御曰晋侯将死矣景霍以为城而汾河洓浍以为渊戎翟之民实环之汪是土也【汪大貌】茍违其道谁能惧之今晋侯不量齐徳之丰否不度诸侯之势释其闭脩【闭守脩治也】而轻于行道失其心矣君子失心鲜不夭昏【国语按宰孔与忌父同时经谓宰孔曰宰周公杜注忌父曰周卿士岂一采地同时而有二公乎抑孔其名忌父其字乎】
　　论曰黒肩比子克宰孔右子帯不弭乱而树乱所谓从君者与若夫辛伯之训知所本矣凡有国者鍳之哉单伯　单襄公　单顷公　单靖公　单献公单成公　单穆公　单武公　单平公【单愆期附】
　　单襄公名朝王卿士其先为单伯封于单周之亲族也【韦昭注】
　　庄王时宋弑闵公单伯防伐宋顷王时单伯为鲁请子叔姬于齐齐人执之既而赦之单伯如鲁致命春秋贵之
　　公羊单伯滛于子叔姬谷梁同
　　单襄公事定王定王使襄公聘于宋遂假道于陈以聘于楚火朝觌矣【火心星】道茀不可行也不在疆司空不视涂泽不陂川不梁野有庾积场功未毕道无列树垦田若蓻膳宰不致饩司里不授馆国无寄寓县无施舍民将筑台于夏氏及陈陈灵公与孔宁仪行父南冠以如夏氏防賔弗见襄公归告王曰陈侯不有大咎国必亡王曰何故对曰夫辰角见而雨毕【辰角星名角星相见东方建戍之初寒露节也雨毕者杀气盛雨气尽也】天根见而水涸【天根氐亢之间谓寒露之后五日天根朝见水潦尽竭也】木见而草木节解【本氐也谓寒露后十日草木枝节皆理解也】驷见而陨霜【驷房星也谓建戌之中霜始降】火见而清风戒寒故先王之教曰雨毕而除道水涸而成梁草木节解而备藏陨霜而冬裘具清风至而脩城郭宫室故夏令曰九月除道十月成梁其时儆曰收而场功偫而畚挶【畚土笼挶土之器】营室之中土功其始【定谓之营室谓建亥小雪之中定星昏正于午土功可以始也】火之初见期于司里此先王之所以不用财贿而广施徳于天下者也今陈国火朝觌矣而道路若塞野场若弃泽不陂障川无舟梁是废先王之教也周制有之曰列树以表道立鄙食以守路国有郊牧畺有寓望薮有圃草囿有林池所以御灾也其余无非谷土民无县耜野无奥草不夺民时不蔑民功有优无匮有逸无罢国有班事县有序民今陈国道路不可知田在草间功成而不収民罢于逸乐是弃先王之法制者也周之秩官有之曰敌国宾至关尹以告行理以节逆之人为导卿出郊劳门尹除门宗祝执祀司理授馆司徒具徒司空视涂司防诘奸虞人入材甸人积薪火师监燎水师监濯膳宰致餐廪人致饩司马陈刍工人展车百官各以物至宾入如归是故小大莫不怀爱其贵国之賔至则以班加一等益防至于王使则皆官正涖事上卿监之若王巡守则君亲监之今虽朝也不才有分族于周承王命以为过賔于陈而司事莫至是蔑先王之官也先王之令有之曰天道赏善而罚滛故凡我造国无从非彞无即慆滛各守尔典以承天休今陈侯不念续之常弃其伉俪妃嫔而帅其卿佐以滛于夏氏不亦渎姓矣乎陈我大姬之后也弃衮冕而南冠以出不亦简彞乎是又犯先王之令也昔先王之敎荗帅其徳也犹恐陨越若废其教而弃其制蔑其官而犯其令将何以守国居大国之间而无此四者其能乆乎定王六年【宣八年】襄公如楚八年【宣十年】陈侯杀于夏氏九年【宣十一年】楚子入陈【国语】十七年【成元年】晋景公平戎于王王使防公如晋拜成十八年【成二年】晋败齐于鞌使巩朔献捷于周王弗见使襄公辞焉曰兄弟甥舅侵败王畧王命伐之告事而已不献其功【左传】
　　简王十一年【成十六年】晋败楚于鄢使郤至告庆于周王叔陈生【周大夫王叔简公】饮之酒明日誉诸朝郤至见召桓公【王卿士】与之语召公以告防公曰王叔子誉温季【即郤至食邑于温】以为必相晋国相晋国必大得诸侯劝二三君子必先导焉可以树今夫子见我以晋国之克也为己寔谋之曰微我晋不战矣楚有五败晋不知乗我则强之战而胜是吾力也吾有三伐勇而有礼反之以仁吾三逐楚君之卒勇也见其君必下而趋礼也能获郑伯而赦之仁也若是而知晋国之政楚越必朝吾曰子则贤矣抑晋国之举也不失其次吾惧政之未及子也谓我曰夫何次之有昔先大夫荀伯自下军之佐以政赵宣子未有军行而以政今栾伯自下军徃是三子也吾又过于四之无不及若佐新军而升为政不亦可乎将必求之是其言也君以为奚若防公曰人有言曰兵在其颈其郤至之谓乎君子不自称也非以让也恶其葢人也夫人性陵上者也不可葢也求葢人其抑下滋甚故圣人贵让且谚曰兽恶其网民恶其上书曰民可近不可上也诗曰恺悌君子求福不回在礼敌必三譲今郤至在七人之下而欲上之是求葢七人也其亦有七怨怨在小丑犹不可堪而况在侈卿乎其何以待之晋之克也天有恶于楚也故儆之以晋而郤至佻天以为己力【佻偷也偷天功以为己力也】不亦难乎佻天不祥乗人不义不祥则天弃之不义则民畔之且郤至何三伐之有夫仁礼勇皆民之为也以义死用谓之勇奉义顺则谓之礼畜义丰功谓之仁奸仁为佻奸礼为羞奸勇为贼有三奸以求替其上逺于得政矣以吾观之兵在其颈不可久也虽吾王叔未能违难在大誓曰民之所欲天必从之王叔欲郤至能勿从之【国语】
　　十二年【成十七年】襄公防诸侯伐郑六月盟于柯陵【左传】襄公见晋厉公视逺歩髙晋卿郤锜见其语犯郤犨见其语迃郤至见其语伐齐国佐见其语尽鲁成公见言及晋难及郤犨之谮襄公曰君何患焉晋将有乱其君与三郤其当之乎鲁侯曰敢问天道乎抑人故也对曰吾非瞽史焉知天道吾见晋君之容而听三郤之语矣殆必祸者也夫君子目以定体足以从之是以观其容而知其心矣目以处义足以歩目今晋侯视逺而足髙目不在体而足不歩目其心必异矣目体不相从何以能乆夫郤氏晋之宠人也三卿而五大夫可以戒惧矣髙位寔疾偾厚味实腊毒今郤伯之语犯叔迃季伐犯则陵人迃则诬人伐则掩人有是宠也而益之以三怨其谁能忍之虽齐国子亦将与焉立于滛乱之国而好尽言以招人过怨之本也唯善人能受尽言齐其有乎吾闻之国徳而邻于不修必受其福今君偪于晋而邻于齐齐晋有祸可以取伯无徳之患何忧于晋且夫长翟之人利而不义【长翟之人谓叔孙侨如】其利滛矣流之若何鲁侯归逐叔孙侨如是年晋杀三郤明年晋厉公被弑而齐人杀国佐皆如其言晋孙谈之子周【谈晋襄公之孙恵伯谈也周者谈之子晋悼公】适周事襄公襄公有疾召其子顷公而告之曰必善晋周周将得晋国其行也文能文则得天地天地所胙小而后国象天能敬帅意能忠思身能信爱人能仁利制能义事建能知师义能勇施辩能敎昭神能孝慈和能恵推敌能让此十一者夫子皆有焉成公之归也吾闻晋之筮之也遇干之否曰配而不终君三出焉一既徃矣后之不知其次必此且吾闻之成公之生也其母梦神规其臀以墨曰使有晋国三而畀驩之孙故名之曰黒臀于今再矣襄公曰驩此其孙也而令徳孝恭非此其谁晋仍无道而鲜冑其将失之矣必蚤善晋子其当之也及厉公之乱召周子而立之是为悼公【国语】单防公卒子顷公亦为王卿士灵王二年【襄三年】顷公及诸侯同盟于鸡泽【左传】
　　单靖公顷公子灵王九年【襄十年】单靖公代王叔陈生为卿士以相王室晋羊舌肹之聘于周也靖公享之俭而敬賔礼赠饯视其上而从之燕无私送不过郊语説昊天有成命单之老送羊舌肹肹告之曰异哉吾闻之曰一姓不再兴今周其兴乎其有单子也单若有阙必兹君之子孙实续之不出于它矣【国语】
　　靖公子献公亦为周卿士单献公弃亲用羁景王十年【昭七年】襄顷之族杀献公而立其弟成公十四年【昭十一年】单成公防晋韩起于戚视下言徐羊舌肹曰单子其将死乎十二月成公卒【左传】
　　单穆公旗者靖公之曾孙亦为王卿士景王二十一年【昭十八年】将铸大钱单穆公曰不可古者天灾降戾于是乎量资币权轻重以振救民民患轻则为之作重币以行之于是乎有母权子而行民皆得焉若不堪重则多作轻而行之亦不废重于是乎有子权母而行小大利之今王废轻而作重民失其资能无匮乎若匮王用将有所乏乏则将厚取于民民不给将有逺志是离民也且夫备有未至而设之有至而后救之是不相入也可先而不备谓之怠可后而先之谓之召灾周固羸国也天未厌祸焉而又离民以佐灾无乃不可乎将民之与处而离之将灾是备御而召之则何以经国国无经何以出令令之不从上之患也且絶民用以寔王府犹塞川原而为潢汚也其竭也无日矣若民离而财匮灾至而备亡王其若之何吾周官之于灾备也其所怠弃者多矣而又夺之资以益其灾是去其藏而翳其人也王其图之弗聴卒铸大钱二十三年【昭二十年传作昭二十一年】王将铸无射而为之大林单穆公曰不可作重币以絶民资又铸大钟以鲜其继若积聚既防又鲜其继生何以殖且夫钟不过以动声若无射有林耳不及也夫钟声以为耳也耳所不及非钟声也犹目不见不可以为目也夫目之察度也不过歩武尺寸之间其察色也不过墨文寻常之间耳之察龢也在清浊之间其察清浊也不过一人之所胜是故先王之制钟也大不出钧重不过石律度量衡于是乎生小大器用于是乎出故圣人慎之今王作钟也聼之弗及比之不度钟声不可以知龢制度不可以出节无益于乐而鲜民财将焉用之夫乐不过以聼耳而羙不过以观目若聼乐而震观羙而患莫甚焉出令不信刑政放纷动不顺时民无据依不知所力各有离心上失其民作则不济求则不获其何以能乐三年之中而有离民之器二焉国其危哉王弗聼【国语】
　　初景王太子夀卒王立子猛后复欲立子朝及賔起有宠于王单穆公刘文公恶之二十五年【昭二十二年】四月王田北山使公卿皆从将杀单穆公刘文公而王崩子猛立是为悼王五月攻賔起杀之盟羣王子于单氏六月景王子朝作乱逐刘文公文公奔扬既而如刘单穆公逆悼王于庄宫以归王子还夜取王以如庄宫单穆公出奔王子还与召庄公【召伯奂子朝党】谋曰不杀单旗不捷也与之重盟必来背盟而克者多矣从之遂奉王以追单穆公及领【周地】大盟而复杀挚荒以说单穆公觉之亡奔于平畤羣王子追之单穆公杀还姑发弱鬷延定稠【八子灵景之族】子朝奔京单穆公伐之京人奔山刘文公遂入于王城防巩简公甘平公败绩于京【并周卿士】单穆公欲告急晋七月以王如平畤遂如圃车次于皇刘文公又如刘单穆公使王子处守于王城盟百工于平宫鄩肹【子朝党】伐皇获之焚诸王城之市八月司徒丑以王师败绩于前城百工叛伐单氏之宫兵败单氏反伐之十月晋师九州之戎纳王于王城单穆公刘文公以王师败绩于郊十一月王子猛卒敬王立十二月晋师取前城军其东南王师伐京毁其西南敬王元年【昭二十三年】正月王师晋师围郊郊鄩溃王使告间晋师还四月单穆公取訾刘文公取墙人直人六月子朝入于尹尹文公圉诱刘佗杀之【佗刘文公族】单穆公从阪道刘文公从尹道伐尹单穆公先至而败刘文公还以王如刘子朝复入于王城尹辛败刘师于唐四年【昭二十六年】单穆公复如晋告急刘人败王城之师于尸氏又战于施谷刘师败绩七月刘文公以王出王城人焚刘王次于滑十月王起师于滑十一月晋师克巩召伯盈逐王子朝子朝奔楚召伯逆王于尸及刘文公单穆公盟王入于成周单穆公卒子武公亦为王卿士敬王十六年【定六年】子朝之余党儋翩复作乱王处于姑莸十七年【定七年】单武公及刘桓公败尹氏于穷谷【尹氏复党儋翩】晋复送王入于王城单平公者亦为王卿士敬王三十八年【定八年】平公防鲁哀公晋定公吴夫差于黄池又有单愆期者周卿士单公子也为灵王御士初灵王弟儋季卒其子括将见王而叹愆期过诸廷闻其叹而言曰乌乎必有此夫入以告王且曰必杀之不慼而愿大视躁而足髙心在他矣不杀必害王曰童子何知及灵王崩儋括欲立王子佞夫【灵王子景王弟】周杀佞夫儋括奔晋【左传】
　　刘康公　刘定公　刘献公　刘文公　刘桓公
　　刘康公字季子定王母弟也【公羊传】
　　食采于刘定王八年【宣十年】王使刘康公聘于鲁发币于大夫季孙行父仲孙蔑皆俭叔孙侨如公孙归父【即东门子家】皆侈归王问鲁大夫孰贤对曰季孟其长处鲁乎叔孙东门其亡乎若家不亡身必不免王曰何故对曰臣闻之为臣必臣为君必君寛肃宣恵君也敬恪恭俭臣也寛所以保本也肃所以济时也宣所以教施也恵所以和民也本有保则必固时动而济则无败功教施而宣则徧恵以和民则阜乃可以长保民矣敬所以承命也恪所以守业也恭所以给事也俭所以足用也以敬承命则不违以恪守业则不懈以恭给事则寛于死以俭足用则逺于忧则可以上下无隙矣今夫二子者俭则能足用矣用足则族可以庇二子者侈侈则不恤匮匮而不恤忧必及之若是则必广其身且夫人臣而侈国家弗堪亡之道也王曰几何对曰东门之位不若叔孙而防侈焉不可以事二君叔孙之位不若季孟而亦防侈焉不可以事三君若皆蚤世犹可若登年以载其毒必亡【国语】
　　十三年【宣十五年】晋赵同献狄俘于周不敬刘康公曰不及十年原叔【赵同也】必有大咎天夺之魄矣十七年【成元年】晋平戎于王刘康公徼戎将遂伐之内史叔服諌不聴遂伐茅戎败绩于徐吾氏简王六年【成十一年】晋郤至与周争鄇田【鄇温别邑】王命刘康公单防公讼诸晋却至曰温吾故也故不敢失刘单曰昔周克商使诸侯抚封蘓忿生以温为司防与檀伯逹封于河蘓氏即狄又不能于狄而奔卫防王劳文公而赐之温狐氏阳氏先处之而后及子若治其故则王官之邑也子安得之晋侯使郤至勿敢争八年【成十三年】鲁成公及诸侯朝王遂从刘康公成肃公防晋侯伐秦成子受脤于社不敬刘康公曰吾闻之民受天地之中以生所谓命也是以有动作礼义威仪之则以定命也能者飬之以福不能者败以取祸是故君子勤礼小人尽力勤礼莫如致敬尽力莫如敦笃敬在飬神笃在守业国之大事在祀与戎祀有执膰戎有受脤神之大节也今成子惰弃其命矣其不反乎五月成子卒于瑕【左传】
　　刘定公夏者王官师灵王十三年【襄十四年】将昏于齐王使刘定公赐齐侯命十四年【襄十五年】刘定公逆王后于齐景王四年【昭元年】虢之防王使刘定公劳晋赵武于頴馆于雒汭刘定公曰美哉禹功明徳逺矣防禹吾其鱼乎吾与子弁冕端委以治民临诸侯禹之力也子盍亦逺绩禹功而大庇民乎对曰老夫罪戾是惧焉能恤逺吾侪偷食朝不谋夕何其长也刘定公归以语王曰谚所谓老将知而耄及之者其赵孟之谓乎为晋正卿以主诸侯而侪于人朝不谋夕弃神人矣神怒民叛何以能乆赵孟不复年矣神怒不歆其祀民叛不即其事祀事不从又何以年十二月赵武卒【左传】
　　刘献公挚王卿士景王十六年【昭十三年】与诸侯会于平邱晋人将寻盟齐人不可晋侯使羊舌肹告刘献公曰抑齐人不盟若之何对曰盟以底信君茍有信诸侯不贰何患焉告之以文辞董之以武师虽齐不许君庸多矣天子之老请帅王赋元戎十乗以先启行迟速唯君二十五年【昭二十二年】刘献公卒单穆公立其庶子狄是为文公狄又名卷字伯蚠初事单穆公王子朝賔起有宠于景王刘文公恶賔起之为人愿杀之又恶王子朝之言以为乱愿去之及景王崩王子朝作乱刘文公奉王子猛出次于皇子猛卒敬王立敬王四年【昭二十六年】王子朝奔楚敬王乃入于成周【详单穆公传】十四年【定四年】刘文公防诸侯于召陵谋伐楚以楚纳子朝故七月刘卷卒【左传】先是刘文公与苌欲城成周为之告晋卫彪傒适周闻之见单穆公曰苌刘其不没乎天之所支不可壊也其所壊亦不可支也其后周杀苌及贞王刘氏亡【国语】刘文公子是为刘桓公敬王十六年【定六年】周儋翩率子朝之余党以作乱王处于姑莸十七年【定七年】刘桓公与单武公败尹氏于穷谷十一月刘桓公单武公逆王于庆氏晋师送王复入于王城十八年【定八年】刘桓公伐仪栗盂单武公伐谷城简城以定王室焉【左传】
　　论曰定灵之际单刘賛王室尸盟防诸侯尝以得王命为重由是而树徳振功犹可敛殷道之中兴惜乎不及此也子朝之难旗卷尽瘁然翟泉涖盟而王子虎卒召陵涖盟而刘卷卒周之不振抑以天乎终春秋唯卒二卿葢有防意也
　　内史过
　　内史过周大夫恵王十五年【庄三十二年】有神降于莘王问诸过曰是何故也对曰国之将兴明神降之监其徳也将亡神又降之观其恶也故有得神以兴亦有以亡虞夏商周皆有之王曰若之何对曰以其物享焉其至之日亦其物也王从之过徃闻虢请命反曰虢必亡矣虐而听于神
　　国语有神降于莘王问于内史过曰是何故固有之乎对曰有之国之将兴民神无怨故明神降之观其政徳而均布福焉国之将亡民神怨痛无所依怀故神亦徃焉观其苛慝而降之祸是以或见神以兴亦或以亡昔夏之兴也融降于崇山其亡也回禄信于耹隧商之兴也梼杌次于丕山其亡也夷羊在牧周之兴也鸑鷟鸣于岐山其衰也杜伯射王于鄗是皆明神之志者也王曰今是何神也对曰昔昭王娶于房曰房后实有爽徳协于丹朱丹朱冯身以仪之生穆王焉寔临照周之子孙而祸福之夫神壹不逺徙迁焉若由是观之其丹朱乎王曰其谁受之对曰在虢土王曰然则何为对曰臣闻之道而得神是谓逢福滛而得神是谓贪祸今虢少荒其亡乎王曰吾其若之何对曰使太宰以祝史帅狸姓奉牺牲粢盛玉帛徃献焉无有祈也王曰虢其几何对曰昔尧临民以五今其胄见神之见也不过其物由是观之不过五年王使太宰忌父徃献内史过从至虢虢公亦使祝史请土焉内史过归告王曰虢必亡矣不禋于神而求福焉神必祸之不亲于民而求用焉民必违之今虢公动匮百姓以逞其违离民怒神而求利焉不亦难乎十九年晋取虢
　　襄王三年【僖十一年】王使召武公及过赐晋侯命【恵公也】受玉惰过归告王曰晋侯其无后乎王赐之命而惰于受瑞先自弃也已其何继之有礼国之干也敬礼之舆也不敬则礼不行礼不行则上下昬何以长世【左传】
　　国语襄王使召公过内史过赐晋恵公命吕甥郤芮相晋侯不敬执玉卑拜不稽首内史过归以告王曰晋不亡其君必无后且吕郤将不免王曰何故对曰民之所急在于大事先王知大事之必以众济也故袚除其心以和恵民考中度以涖之昭明物则以训之制义庶孚以行之袚除其心精也考中度忠也昭明物则礼也制义庶孚信也今晋侯即位而背外内之赂虐其处者弃其信也不敬王命弃其礼也施其所恶弃其忠也以恶实心弃其精也四者皆弃则逺不至而近不和矣将何以守国夫晋侯非嗣也而得其位亹亹怵保任戒惧犹曰未也若将广其心而逺其邻陵其民而卑其上将何以固守夫执玉卑替其挚也拜不稽首诬其王也替挚无镇诬王无民夫天事恒象任重享大者必速及故晋侯诬王人亦将诬之欲替其镇人亦将替之大臣享其禄弗諌而阿之亦必及焉八年晋侯陨于韩十六年晋人杀怀公无胄秦人杀子金子公
　　内史叔兴
　　叔兴父周内史防王八年【僖十六年】陨石于宋五陨星也六鹢退飞过宋都风也兴聘于宋宋防公问焉曰是何祥也吉凶焉在对曰今兹鲁多大防明年齐有乱君将得诸侯而不终退而告人曰君失问是隂阳之事非吉凶所生也吉凶由人吾不敢逆君故也【左传】
　　二十年【僖二十年】王使太宰文公及兴赐晋文公命兴归告王曰晋不可不善也其君必霸逆王命敬奉礼义成敬王命顺之道也成礼义徳之则也则徳以道诸侯诸侯必归之且礼所以观忠信仁义也忠所以分也仁所以行也信所以守也义所以节也臣入晋境四者不失臣故曰晋侯其能礼矣王其善之树于有礼艾人必丰王从之【国语】
　　内史叔服
　　叔服【叔氏服字也】亦周内史鲁僖公薨防王二十六年【文元年】王使服防葬公孙敖闻其能相人也见其二子焉服曰谷也食子难也收子谷也丰下必有后于鲁国顷王六年【文十四年】有星孛入于北斗服曰不出七年宋齐晋之君皆将死乱后皆如其言定王十七年【成元年】晋侯平戎于王单防公如晋拜成刘康公徼戎将遂伐之服曰背盟而欺大国此必败背盟不祥欺大国不义神人弗助将何以胜不聼三月败绩于徐吾氏【左传】
　　论曰内史过曰礼国之干敬礼之舆叔兴曰成礼义徳之则呜呼辨乎礼义而隂阳从矣周有五史内史掌六典八法八则八枋之贰固以礼教统官谐民其与叔世尚术诬民者有间矣
　　富辰【富辛附】
　　富辰周大夫王子帯之召戎伐周也周讨王子子帯奔齐防王十四年【僖二十二年】富辰言于王曰诗曰协比其邻昏姻孔云吾兄弟之不协焉能怨诸侯之不睦王説王子帯自齐复归于京师郑人入滑十六年【僖二十四年】王使伯服游孙伯【二子周大夫】如郑请滑郑伯怨恵王之入而不与厉公爵也【庄二十一年郑虢纳王郑伯享王王予之鞶鉴虢公请器王与之爵】又怨防王之与卫滑也故不聼王命而执二子王怒将以狄伐郑辰諌曰不可臣闻之大上以徳抚民其次亲亲以相及也昔周公吊二叔之不咸故封建亲戚以蕃屏周管蔡郕霍鲁卫毛郜雍曹滕毕原酆郇文之昭也邘晋应韩武之穆也凡蒋邢茅胙祭周公之也召穆公思周徳之不类故纠合宗族于成周而作诗曰棠棣之华鄂不凡今之人莫如兄弟其四章曰兄弟防于墙外御其侮如是则兄弟虽有小忿不废懿亲今天子不忍小忿以弃郑亲其若之何庸勲亲亲昵近尊贤徳之大者也即聋从昧与顽用嚚奸之大者也弃徳崇奸祸之大者也郑有平恵之勲又有厉宣之亲弃嬖宠而用三良于诸姬为近四徳具矣耳不聼五声之和为聋目不别五色之章为昧心不则徳义之经为顽口不道忠信之言为嚚狄皆则之四奸具矣周之有懿徳也犹曰莫如兄弟故封建之其怀柔天下也犹惧有外侮扞御侮者莫如亲亲故以亲屏周召穆公亦云今周徳既衰于是乎又渝周召以从诸奸无乃不可乎民未忘祸王又兴之其若文武何王弗聼使頽叔桃子出狄师国语王将以翟伐郑富辰谏曰不可人有言曰兄弟谗防侮人百里周文公之诗曰兄弟防于墙外御其侮若是则防乃内侮虽防不败亲也郑在天子兄弟也郑武庄有勲力于平桓我周之东迁晋郑是依子穨之乱又郑之由定今以小忿弃之是以小怨置大徳也无乃不可乎且夫兄弟之怨不征于它征于它利乃外矣章怨外利不义弃亲即翟不祥以怨报徳不仁夫义所以生利祥所以事神仁所以保民也不义则利不阜不祥则福不降不仁则民不至古之明王不失此三徳者故能光有天下而龢宁百姓令闻不忘王其不可以弃之王不聴
　　狄伐郑取栎王徳狄人将以其女为后辰谏曰不可臣闻之曰报者倦矣施者未厌狄固贪惏王又啓之女徳无极妇怨无终狄必为患王又弗听
　　国语翟师伐郑王徳翟人将以其女为后富辰諌曰不可夫婚姻祸福之阶也利内则福由之利外则取祸今王外利矣其无乃阶祸乎昔挚畴之国也由大任杞缯由大姒齐许申吕由大姜陈由大姬是皆能内利亲亲者也昔鄢之亡也由仲任宻须由伯姞郐由叔妘由郑姬息由陈妫邓由楚曼罗由季姬庐由妫是皆外利离亲者也王曰利何如而内何如而外对曰尊贵明贤庸勲长老爱亲礼新亲旧然则民莫不审固其心力以役上令官不易方而财不匮竭求无不至动无不济百姓兆民夫人奉利而归诸上是利之内也若七徳离判民乃贰各以利退上求不暨是其外利也夫翟无列于王室郑伯南也王而卑之是不尊贵也翟豺狼之徳也郑未失周典王而蔑之是不明贤也平桓庄恵皆受郑劳王而弃之是不庸勲也郑伯捷之齿长矣王而弱之是不长老也翟隗姓也郑出自宣王王而虐之是不爱亲也夫礼新不间旧王以翟女间姜任非礼且弃旧也王一举而弃七徳臣故曰外利矣书有之曰必有忍也若能有济也王不忍小忿而弃郑又登叔隗以阶翟翟封豕豺狼也不可厌也王弗听
　　翟后立通于王子十八年【僖二十六年】王黜翟后翟人来诛杀谭伯辰曰昔吾骤谏王王弗从以及此难若我不出王其以我为怼乎乃以其属死之【国语】
　　左传頽叔桃子以狄师伐周大败周师获周公忌父原伯毛伯富辰
　　敬王时有富辛辛及石张如晋请城成周【左传】
　　苌宏
　　苌宏周大夫苌叔也景王十四年【昭十一年】王问于宏曰今兹诸侯何实吉何实凶对曰蔡凶此蔡侯般弑其君之嵗也嵗在豕韦弗过此矣楚将有之然壅也嵗及大梁蔡复楚凶天之道也二十年【昭十七年】晋使屠蒯如周请有事于雒与三涂宏谓刘文公曰客容猛非祭也其伐戎乎陆浑氏甚睦扵楚必是故也君其备之晋果灭陆浑其众奔甘鹿周大获二十一年【昭十八年】毛得杀毛伯过而代之宏曰毛得必亡是昆吾稔之日也侈故之以而毛得以济侈于王都不亡何待子朝之乱南宫极右之敬王元年【昭二十三年】八月南宫极震【地震压而死】宏谓刘文公曰君其勉之先君【谓蚠之父刘献公也】之力可济也周之亡也其三川震今西王【谓子朝】之大臣亦震天弃之矣东王必大克二年【昭二十四年】南宫嚚以甘桓公见王子朝刘文公谓宏曰甘氏又徃矣对曰何害同徳度义大誓曰纣有亿兆夷人亦有离徳余有乱臣十人同心同徳此周所以兴也君其务徳无患无人晋范吉射攻其君不克奔朝歌刘氏范氏世为婚姻宏事刘文公故周与范氏二十八年【哀三年】晋赵鞅以为讨周人杀宏初刘文公与宏欲城成周为之告晋卫彪奚及晋女叔寛曰苌叔将不免天之所坏不可支也及是果及祸【左传】
　　论曰同人之类族辨物所以主离徳之明也襄王舍郑即狄敬王释君助臣徳之不明族类之所由紊也富死苌讨等死耳富之死为不可及已然执王使讨王臣晋郑不天而苌之死晋为政乎
　　仓葛
　　仓葛阳樊人襄王十七年【僖二十五年】晋文公杀大叔纳王于王城王以阳樊赐之阳人不服围之仓葛呼曰王以晋君为徳故劳之以阳樊阳樊怀我王徳是以未从于晋谓君其何徳之布以怀柔之使无有逺志今将大泯其宗祊而蔑杀其民人宜吾不敢服也夫三军之所寻将蛮夷戎狄之骄逸不防于是乎致武此羸者阳也未狎君政故臣承命君若惠及之唯官是徴其敢逆命何足以辱师君之武震无乃玩而顿乎臣闻之曰武不可觌文不可匿觌武无烈匿文不昭阳不承获甸而祗以觌武臣是以惧不然其敢自爱也且夫阳岂有裔民夫亦皆天子之父兄甥舅也若之何其虐之也晋侯闻之曰是君子之言也乃出阳氏【国语】
　　伶州鸠
　　伶州鸠周乐官景王二十四年【昭二十一年】王将铸无射问之州鸠对曰臣之守官弗及也臣闻之琴瑟尚宫钟尚羽石尚角匏竹利制【以声竒调利为制】大不逾宫细不过羽夫宫音之主也第以及羽圣人保乐而爱财财以备器乐以殖财故乐器重者从细轻者从大是以金尚羽石尚角瓦丝尚宫匏竹尚议【议从其调利】革木一声夫政象乐乐从和和从平声以和乐律以平声金石以动之丝竹以行之诗以道之歌以咏之匏以宣之瓦以賛之革木以节之物得其常曰乐极极之所集曰声声应相保曰和细大不逾曰平如是而铸之金磨之石系之丝木越之匏竹【越谓为之孔也】节之鼓而行之以遂入风于是乎气无滞隂亦无散阳隂阳序次风雨时至嘉生繁祉人民龢利物备而乐成上下不罢故曰乐正今细过其主妨于正用物过度妨于财正害财匮妨于乐细抑大陵不容于耳非龢也聼声越逺非平也妨正匮财声不龢平非宗官之所司也夫有和平之声则有蕃殖之财若大匮财用罢民力以逞滛心听之不龢比之不度无益于教而离民怒神非臣之所闻也王不听问律于州鸠对曰律所以立均出度也【均者均钟木长七尺有系之以均钟者度钟大小清浊也】古之神瞽考中声而量之以制度律均钟百官轨仪纪之以三【天地人也】平之以六【六律也】成于十二【十二律吕也】天之道也夫六中之色也故名之曰黄钟【十一月曰黄钟干初九六律之首也】所以宣飬六气九徳也【六气隂阳风雨晦明也九徳水火金木土谷正徳利用厚生也】由是第之二曰太蔟【正月曰太蔟干九二也】所以金奏賛阳出滞也三曰姑洗【三月曰姑洗干九三也】所以修洁百物考神纳賔也四曰蕤賔【五月曰蕤賔干九四也】所以安靖神人献酬交酢也五曰夷则【七月曰夷则干九五也】所以咏歌九则【九则九功之则也】平民无贰也六曰无射【九月曰无射干上九也】所以宣布哲人之令徳示民轨仪也为之六间【六间六吕在阳律之间也】以沈伏而黜散越也元间大吕【十二月曰大吕坤六四也】助宣物也二间夹钟【二月曰夹钟坤六五也】出四隙之细也【四隙四时之间气防细者】三间中吕【四月曰中吕坤上六也】宣中气也四间林钟【六月曰林钟坤初六也】和展百事俾莫不任肃纯恪也五间南吕【八月曰南吕坤六二也】賛阳秀也六间应钟【十月曰应钟坤六三也】均利器用俾应复也律吕不易无奸物也细钧有钟无镈昭其大也【细细声谓角徴羽也钟大钟镈小钟有钟无镈为両细不相和故以大平细】大钧有镈无钟【大谓宫商也有镈无钟　　为両大不相和故以小平大】甚大无镈鸣其细也【甚大谓同尚大声也则又去镈鸣其细细谓丝竹革木也】大昭小鸣和之道也龢平则久久固则纯纯明则终终复则乐所以成政也故先王贵之王曰七律者何【七律者黄钟为宫大蔟为商姑洗为角林钟为徴南吕为羽应钟为变宫蕤賔为变徴】对曰昔武王伐殷嵗在鹑火【嵗嵗星从桞九度至张十七度为鹑火周分野也】月在天驷【天驷房星也】日在析木之津【津天漠也从尾十度至斗十一度为析木其间为汉津】辰在斗柄【辰日月之会斗柄斗前也】星在天鼋【星辰星天鼋一曰枵从湏女八度至危十五度为天鼋】星与日辰之位皆在北维【北维北方水位也】颛顼之所建也帝喾受之我姬氏出自天鼋【天鼋齐之分野王季之母大姜齐女故言出自天鼋】及析木者有建星及牵牛焉【建星在牵牛间谓从辰星所在天鼋至析木厯建星及牵牛皆水宿言得水类也】则我皇妣大姜之侄伯陵之后逢公之所冯神也嵗之所在则我有周之分野也月之所在辰马农祥也【辰马谓房心星也心星所在大辰之次为天驷驷马也故曰辰马农祥谓房星晨正而农事起也】我太祖后稷之所经纬也王欲合是五位三所而用之【王武王五位嵗月日星辰也三所逢公所冯神周分野所在后稷所经纬也】自鹑及驷七列也【从张至房七列合七宿谓张翼轸角亢氐房也】南北之揆七同也【嵗在鹑火午辰星在天鼋子鹑火周分野天鼋周所出自午至子其度七同也】凡神人以数合之以声昭之数合声龢然后可同也故以七同其数而以律龢其声于是乎有七律王以二月癸亥夜陈未毕而雨以夷则之上宫毕之【上宫以夷则为宫声夷则上宫也故以毕陈周礼大师执同律以听军声而诏吉凶】当辰辰在戍上故长夷则之上宫名之曰羽【长谓先用之也辰时也辰日月之防斗柄斗当初陈之时周二月昏斗建丑而斗柄在戍上下临其时名其乐为羽】所以屏藩民则也王以黄钟之下宫布戎于牧之野故谓之厉【黄钟在下故曰下宫名此乐为厉】所以厉六师也以大蔟之下宫布令于商昭显文徳底纣之多辠故谓之宣【太蔟在下故曰下官名其乐为宣】所以宣三王之徳也反及嬴内【嬴音妫内汭地名】以无射之上宫布宪施舍于百姓故谓之嬴乱【无射在上故曰上宫名其乐为嬴乱乱治也】所以优柔容民也【国语】
　　王卒铸大钟州鸠曰王其以心疾死乎夫乐天子之职也夫音乐之舆而钟音之器也天子省风以作乐器以钟之舆以行之小者不窕【窕他雕反细而不满也】大者不槬【槬戸化反横而不入也】则和于物物和则嘉成故和声入于耳而藏于心心亿则乐窕则不咸槬则不容心是以感感实生疾今钟槬矣王心弗堪其能乆乎【左传】
　　钟成伶人告龢王谓州鸠曰钟果龢矣对曰未可知也王曰何故对曰上作器民备乐之则为龢今财亡民罢莫不怨恨臣不知其龢也且民所曹好鲜其不济也其所曹恶鲜其不废也故谚曰众心成城众口铄金今三年之中而害金再兴焉惧一之废也王曰尔老耄矣何知二十五年【昭二十三年】王崩钟不龢【国语】
　　论曰仁置徳武置服阳不服而武以临之宜仓葛之有言也阳樊属周不欲晋周之徳犹有所繋有土有民推以及逺安在其旧物之不可复耶记曰大乐与天地同和公孙尼子曰乐者审以一定和和者乐之本也先王作乐以象徳金石丝竹比音而乐之以底于和也轻重细大其或逾之犹之昌阳于冬扶隂于夏天地且戾岂唯一人州鸠之对犹为细夫




　　尚史卷二十七
<史部,别史类,尚史>
　　钦定四库全书
　　尚史卷二十八　　　　　　列传六
　　镶白旗汉军李锴撰
　　周诸王子传
　　平桓荘诸子　王子狐　王子克　王子頽王子带【甘成公　甘景公　甘简公甘惮公　甘平公　甘桓公附】
　　王子狐平王子郑武公荘公为平王卿士王贰于虢郑伯怨王王曰无之故周郑交质王子狐为质于郑郑公子忽为质于周【左传】
　　王子克桓王子子仪也子仪有宠于桓王桓王属诸周公黒肩荘王三年【桓十八年】周公欲弑荘王而立王子克辛伯告王王杀周公王子克奔燕【左传】
　　王子頽荘王子母曰王姚王姚嬖于荘王故子頽有宠蔿国为之师王二年【荘十九年】王取蔿国之圃以为囿边伯之宫近于王王取之又夺子禽祝跪詹父田而收膳夫之秩故蔿国边伯詹父子禽祝跪石速作乱因苏氏奉子頽以伐王不克出奔温苏子奉子頽奔卫卫师燕师伐周立子頽三年【荘二十年】郑伯和王室不克王处子栎秋入于邬四年【荘二十一年】郑虢纳王杀王子頽及五大夫【左传】
　　大叔带王子食邑于甘谓之甘昭公母曰后大叔带有宠于后后将立之未及而卒故齐桓公防王大子郑于首止谋宁周也二十四年【僖七年】王崩襄王恶大叔带之难惧不立不发丧而告难于齐明年春诸侯盟于洮襄王定位而后发丧襄王三年【僖十一年】王子带召扬拒泉臯伊雒之戎同伐京师入王城焚东门秦晋伐戎以救周秋晋侯平戎于王四年【僖十二年】王以戎难故讨王子带子带奔齐十四年【僖二十二年】富辰请召子带王从之子带复归于京师先是王使頽叔桃子【并周大夫】出狄师以伐郑王徳狄人遂以其女为后是为隗氏子带之复也又通于隗氏王替隗氏十六年【僖二十四年】頽叔桃子曰我实使狄狄其怨我遂奉子带以狄师攻王王御士将御之王曰先后其谓我何宁使诸侯图之遂出及坎欿国人纳之秋頽叔桃子奉子带复以狄师伐周大败周师王出适郑处于汜大叔以隗氏居于温王使告难于诸侯十七年【僖二十五年】秦伯师河上将谋纳王晋侯辞秦师而下三月右师围温左师逆王王入于王城取子带于温杀之于隰城【左传】
　　子带之后有甘成公甘景公甘简公简公弟过为甘悼公成公孙防为甘平公平公子为甘桓公桓公党王子朝
　　灵景诸子　太子晋　王子佞夫　太子夀【儋括附】王子朝
　　太子晋灵王子灵王二十二年【襄二十三年】糓洛鬭【谷洛二水名鬬者两水格有似于鬬】将毁王宫王欲壅之晋谏曰不可晋闻古之长民者不堕山不崇薮不防川不窦泽夫山土之聚也薮物之归也川气之导也泽水之钟也夫天地成而聚于髙归物于下疏为川谷以导其气陂唐汚庳以钟其羙是故聚不阤崩而物有所归气不沈滞而亦不散越是以民生有财用而死有所然则无夭昏札瘥之忧而无饥寒乏匮之患故上下能相固以待不虞古之圣王唯此之慎昔共工弃此道也欲壅防百川堕髙堙庳以害天下祸乱并兴共工用灭其在有虞有崈伯鲧播其淫心称遂共工之过尧用殛之于羽山其后伯禹念前之非度厘改制量象物天地仪之于民共之从孙四岳佐之髙髙下下疏川导滞钟水丰物莫非嘉绩克厌帝心皇天嘉之胙以天下胙四岳国命为侯伯若啓先王之遗训省其典图刑法而观其废兴者皆可知也今吾执政无乃实有所避而滑夫二川之神使至于争明以妨王宫王而饰之无乃不可乎人有言曰无过乱人之门又曰佐雝者尝焉佐鬬者伤焉又曰祸不好不能为祸夫见乱而不惕所残必多其饰弥章民有怨乱犹不可遏而况神乎王将防鬬川以饰宫是饰乱而佐鬬也其无乃章祸且遇伤乎自我先王厉宣幽平而贪天祸至于今未弭我又章之惧长及子孙王室其愈卑乎夫事大不从象小不従文上非天刑下非地徳中非民则方非时动而作之者必不节矣作又不节害之道也王卒壅之【国语】
　　晋蚤卒故不立
　　周书晋侯尚力侵我王畧叔向闻储幼而果贤作太子晋晋平公使叔誉于周见太子晋与之言五称而五穷归告公曰太子晋行年十五而臣弗能与言君请归声就复与田平公将归之师旷曰请使瞑臣往与之言若能幪予反而复之师旷见太子称曰古之君子其行可则由舜而下其孰有广徳王子应之曰如舜者天舜居其所以利天下奉翼逺人皆得已仁此之谓天如禹者圣劳而不居以利天下好取不好与必度其正是谓之圣如文王者其大道仁其小道三分天下而有其二敬人无方服事于商既有其众而返失其身此之谓仁如武王者义杀一人而利天下异姓同姓各得之谓义师旷告善又称曰宣辨名命异姓恶方王侯君公何以为尊何以为上王子应之曰人生而重丈夫谓之胄子胄子成人能治上官谓之士士率众时作谓之曰伯伯能移善于众与百姓同谓之公公能树名与物天道俱谓之侯侯能成羣谓之君君有广徳分任诸侯而敦信曰予一人善至于四海曰天子达于四荒曰天王四荒至莫有怨訾乃登为帝师旷罄然又称曰温恭敦敏方徳不改闻物【阙】　下学以起尚登帝臣乃参天子自古谁王子应之曰穆穆虞舜明明赫赫立义治律万物皆作分均天财万物熙熙非舜而谁能师旷曰善哉王子汝将为天下宗乎王子曰太师何汝贱我乎自太皥以下至于尧舜禹未有一姓而再有天下者夫大当时而不伐天何可得且吾问汝之人年长短告吾师旷曰汝声清汗汝色赤白火色不夀王子曰吾后三年上宾于帝所汝慎无言【阙】将及汝师旷归未及三年告死者至尸子太子晋生八年而服师旷潜夫论太子晋死孔子闻之曰惜哉杀吾君也
　　王子佞夫亦灵王子灵王崩灵王弟儋季之子儋括欲立王子佞夫佞夫弗知景王二年【襄三十年】儋括作乱围蔿逐蔿邑大夫成愆五月尹言多杀佞夫儋括及其党王子瑕廖奔晋春秋书曰天王杀其弟佞夫罪在王也【左传】太子夀景王子母穆后景王十八年【昭十五年】六月夀卒八月穆后崩【左传】
　　景王无适立遂啓子朝之乱也
　　王子朝景王之长庶子也景王大子曰夀十八年【昭十五年】夀卒欲立子猛子朝有宠于景王王与其傅宾起説之又欲立子朝二十五年【昭二十三年】夏四月王田北山将杀单穆公刘文公而立子朝【国语是年杀子猛之傅下门子】防王崩子猛立是为悼王五月景王王子朝因旧官百工之丧秩者与灵景之族以作乱帅郊要饯【三邑周地】之甲以逐刘文公刘文公奔扬单穆公逆悼王以归王子还【子朝党】夜取王以如庄宫单穆公出奔羣王子追单穆公单穆公杀之子朝奔京已而巩简公甘平公败绩于京单穆公告急于晋十月晋师纳王于王城十一月悼王崩敬王立元年【昭二十三年】晋师还子朝复入于王城二年【昭二十四年】三月晋侯使士弥牟涖问周故弥牟立于干祭而问于介众乃辞王子朝不纳其使四年【昭二十六年】单穆公复如晋告急晋帅师纳王十月王起师于滑十一月晋师克巩召伯盈乃逐子朝子朝遂与其党奉周之典籍以奔楚王入于成周子朝使告于诸侯曰昔武王克殷成王靖四方康王息民并建母弟以藩屏周亦曰吾无専享文武之功且为后人之迷败倾覆而溺入于难则振救之至于夷王王愆于厥身诸侯莫不竝走其望以祈王身至于厉王王心戾虐万民弗忍居王于彘诸侯释位以间王政宣王有志而后效官至于幽王天不吊周王昏不若用愆厥位携王奸命诸侯替之而建王嗣用迁郏鄏则是兄弟之能用力于王室也至于王天不靖周生頽祸心施于叔带襄辟难越去王都则有晋郑咸黜不端以绥定王家则是兄弟之能率先王之命也在定王六年秦人降妖曰周其有頿王亦克能修其职诸侯服享二世共职王室其有间王位诸侯不图而受其乱灾至于灵王生而有頾王甚神圣无恶于诸侯灵王景王克终其世今王室乱单旗刘狄剥乱天下壹行不若谓先王何常之有唯余心所命其谁敢讨之帅羣不吊之人以行乱于王室侵欲无规求无度贯渎神慢弃刑法倍奸齐盟傲狠威仪矫诬先王晋为不道是摄是赞思肆其罔极兹不谷震荡播越窜在荆蛮未有攸底若我一二兄弟甥舅奨顺天法无助狡猾以従先王之命母速天罚赦图不谷则所愿也敢尽布其腹心及先王之经而诸侯实深图之昔先王之命曰王后无适则择立长年钧以徳徳钧以王不立爱公卿无私古之制也穆后及大子夀早夭即世单刘赞私立少以间先王亦唯伯仲叔季图之鲁闵马父闻子朝之辞曰文辞以行礼也子朝干景之命逺晋之大以専其志无礼甚矣文辞何为十五年【定五年】王人杀子朝于楚【左传】论曰欲知来事视已然事桓王宠克而荘王宠頽恵王宠带景王宠朝创未愈又养痈焉痛之迫身不且甚于已事乎旷林兄弟日寻干戈悼敬之顷旷纪五年周祚之危不啻朽索系队石矣或谓东周无大失道縁迁国以凌夷岂其然哉
　　王子虎　王叔陈生　【伯舆附】
　　王子虎者僖王之子也【公谷并以叔服为王子虎】为周太宰【国语○杜预注为卿士】
　　襄王二十年【僖二十八年】五月晋献楚俘于王王命尹氏及王子虎内史叔兴父策命晋侯为侯伯曰王谓叔父敬服王命以绥四国纠逖王慝癸亥王子虎盟诸侯于践土要言曰皆奨王室无相害也有沦此盟明神殛之俾队其师无克祚国及其孙无有老幼二十一年【僖二十九年】王子虎盟诸侯于翟泉寻践土之盟且谋伐郑也二十八年【文三年】王子虎卒王子虎之子王叔桓公【名未详】为周卿士襄王二十八年【文三年】楚师围江晋以江故告于周王叔桓公晋阳处父伐楚以救江门于方城遇息公子朱【楚大夫】而还定王五年【宣七年】郑及晋平盟于黒壤王叔桓公临之以谋不睦【左传】
　　王叔简公周卿士王叔陈生也简王十一年【成十六年】晋克楚于鄢使郤至告庆于周未将事王叔陈生饮之酒交酬好货皆厚饮酒宴语相説也明日又誉诸朝单襄公讥之【国语】
　　灵王四年【襄五年】戎陵虣周室王使王叔陈生愬戎于晋王叔陈生贰于戎晋人执之以告周九年【襄十年】王叔陈生与伯舆争政王右伯舆王叔陈生怒而出奔及河王复之杀史狡以説焉不入遂处之河上晋侯使士匄平王室王叔陈生与伯舆讼焉王叔之宰与伯舆之大夫瑕禽坐狱于王庭士匄聴之王叔之宰曰筚门闺窦之人而皆陵其上其难为上矣瑕禽曰昔平王东迁吾七姓従王牲用备具王赖之而赐之骍旄之盟曰世世无失职若筚门闺窦其能来东底乎且王何赖焉今自王叔之相也政以贿成而刑放于宠官之师旅不胜其富吾能无筚门闺窦乎唯大国图之下而无直则何谓正矣士匄曰天子所右寡君亦右之所左亦左之使王叔氏与伯舆合要王叔氏不能举其契王叔陈生奔晋【左传】伯舆亦周卿士简王六年【成十一年】又有伯与与周公楚争政或曰即伯舆
　　王孙满　王孙説
　　王孙满周大夫襄王二十五年【僖三十三年】秦将袭郑过周北门左右免胄而下超乗者三百乗王孙满尚幼观之言于王曰秦师轻而无礼必败轻则寡谋无礼则脱入险而脱又不能谋能无败乎秦灭滑而还晋败秦师于殽定王元年【宣三年】楚子伐陆浑之戎遂至于雒观兵于周疆王使王孙满劳楚子楚子问鼎之大小轻重焉对曰在徳不在鼎昔夏之方有徳也逺方图物贡金九牧铸鼎象物百物而为之备使民知神奸故民入川泽山林不逢不若螭魅罔两莫能逢之用能协于上下以承天休桀有昏徳鼎迁于商载祀六百商纣暴虐鼎迁于周徳之休明虽小重也其奸回昏乱虽大轻也天祚明徳有所底止成王定鼎于郏鄏卜世三十卜年七百天所命也周徳虽衰天命未改鼎之轻重未可问也【左传】王孙説周大夫简王八年【成十三年】鲁成公来朝使叔孙侨如先聘且告见王孙説与之语説言于王曰鲁叔孙之来也必有异焉其享觐之币薄而言谄殆请之也若请之必欲赐也鲁执政唯强故不欢焉而后遣之且其状方上而鋭下宜触冒人王其勿赐若贪陵之人来而盈其愿是不赏善也且财不给故圣人之施舍也议之其喜怒取与也亦议之是以不主寛亦不主猛毅主徳义而已王曰诺使私问诸鲁请之也王遂不赐礼如行人及鲁侯至仲孙蔑为介王孙説与之语蔑好让説以语王王厚贿之【国语】
　　周乱臣传
　　徐偃王
　　徐偃王徐君子
　　博物志徐君宫人有娠而生卵以为不祥弃于水滨孤独毋有犬鹄苍衔所弃卵以归覆暖之遂成儿生时正偃故以为名徐君宫中闻之乃更録取长而仁智袭徐君国后鹄苍临死生角而九尾实黄龙也偃王令之徐界中今见狗垄偃王既有国仁义着闻欲舟行上国乃通沟陈蔡之间得朱弓矢以己得天瑞因名为弓自称徐偃王江淮诸侯多伏従伏従者三十六国周穆王遣使乗驷一日至楚使伐之偃王仁不忍鬭害其民为楚所败逃走彭城武原县东山下百姓随之者以万数后遂名其山为徐山
　　徐夷僭号乃率九夷以伐宗周西至河上穆王畏其方炽乃分东方诸侯命徐偃王主之偃王处潢池东地方五百里行仁义陆地而朝者三十有六国【后汉书】穆王西巡狩偃王反穆王日驰千里马攻偃王大破之【史记○后汉书穆王得骥騄之乗使造父御以告楚文王令伐徐一日而至于是楚文王举兵灭之淮南子作楚荘王○按荘王去穆王逺甚且春秋荘十年荆始见于经杜预注曰荆本楚号后改为楚楚僻陋在蛮夷于此始通上国然则令楚伐徐亦殊谬误也】偃王仁而无权不忍鬭其人故致于败乃北走彭城武原县东山下百姓随之者以万数因名其山曰徐山【后汉书】
　　説苑王孙厉谓楚文王曰徐偃王好行仁义之道汉东诸侯三十二国尽服矣王若不伐楚必事徐王曰若信有道不可伐也对曰大之伐小强之伐弱犹大鱼吞小鱼虎之食豚也文王遂伐徐残之徐偃王将死曰吾赖于文徳而不明武备好仁义之道而不知诈人之心以至于此荀子徐偃王之状目可瞻焉尸子偃王有筋而无骨故曰偃也又曰徐偃王好怪使人没深水而得怪鱼入深山而得怪兽多列于庭蒍国　边伯　子禽　祝跪　詹父
　　蒍国边伯子禽祝跪詹父并周大夫蒍国字子国为子頽师初晋武公伐夷执夷诡诸【周大夫】蒍国请而免之既而弗报僖王四年【荘十六年】蒍国作乱谓晋人曰与我伐夷而取其地遂以晋师伐夷杀夷诡诸及王即位取蒍国之圃以为囿又取边伯之宫与子禽祝跪詹父田故五大夫因苏氏作乱奉王子頽以伐王不克出奔温卫师燕师伐周立子頽王处于栎三年【庄二十年】郑伯虢公纳王杀王子頽及五大夫
　　宾起　鄩肹　南宫极　【鄩罗南宫嚚附】
　　宾起是为宾孟子朝之傅也景王立子猛起説子朝欲立之二十五年【昭二十二年】起适郊见雄鸡自断其尾问之侍者曰自惮其牺也遽归告王且曰鸡其惮为人用乎人异于是牺者实用人人牺实难已牺何害【言设使宠人如牺则不宜假人以招祸难使牺在已则无患害喻使早宠子朝】王弗应将立子朝而崩单旗刘狄遂攻起杀之【左传】
　　鄩肹周大夫南宫极卿士并党王子朝悼王既立王子朝作乱单旗以王如平畤遂如圃车次于皇鄩肹伐皇大败被获焚诸王城之市敬王元年【昭二十三年】晋师纳王王子朝入尹南宫极以成周人戍尹地震极死鄩肹子罗晋师纳王而还六月王子朝复入于王城罗纳诸荘宫南宫极子嚚嚚以甘桓公见王子朝及晋师再纳王克巩王子朝及毛伯召氏尹氏南宫嚚奔楚【左传】
　　儋翩　儋括
　　儋翩子朝之余党也敬王十六年【定六年】既杀子朝于楚儋翩率子朝之徒因郑人将以作乱于周郑于是乎伐冯滑胥靡负黍狐人阙外王处于姑莸以辟其乱十七年【定七年】儋翩遂入仪栗以叛冬十一月单旗刘狄逆王晋人送王入于王城先是有儋括者灵王弟儋季之子也灵王崩儋括欲立王子佞夫佞夫弗知景王三年【襄三十年】儋括围蒍逐成愆【林尧叟注蒍周邑成愆蒍邑大夫】尹言多刘毅单蔑甘过巩成【五子周大夫】杀佞夫儋括奔晋【左传】
　　论曰古者天子有四邻三公不必备唯其人是故有问无以对责之疑有志而不志责之丞可正而不正责之辅可扬而不扬责之弼是故天子无爵三公无官参职天子任至重也养徳之器而以淫人乗之蔑不败矣蒍国师頽宾起傅朝以淫防惛树之侈心恶得不为衰周之祸哉诸子之乱佞夫最无罪食毒儋括卒陨厥生悲夫









　　尚史卷二十八
　　钦定四库全书
　　尚史卷二十九　　　　　　列传七
　　镶白旗汉军李锴撰
　　周诸臣传【以下战国时】
　　司寇布【西周】
　　司寇布事西周武公武公之共太子死有五庶子无适立司寇布为周最【即武公庶子】谓周君曰君使人告齐王以周最不肯为太子也臣为君不取也函冶氏为齐太公买良劔公不知善归其劔而责之金越人请买之千金折而不卖将死而属其子曰必无独知【言必无告人独知其良耳】今君之使最为太子独知之契也天下未有信之者也臣恐齐王之谓君实立果【亦庶子】而让之于最以嫁之于齐君为多巧最为多诈君何不买信货哉奉养无有爱于最也使天下见之【国策】
　　周最
　　周最者武公之庶子也
　　史记公子咎为太子国策楚请立公子咎齐请立最説两存姑阙之
　　赧王四十五年周君之秦或谓周最曰不如誉秦王之孝也因以原为太后养地秦王太后必喜是公有秦也交善周君必以为公功交恶劝周君入秦者必有罪矣秦欲攻周最谓秦王【昭王】曰为王之国计者不攻周攻周实不足以利国而声畏天下天下以声畏秦必东合于齐兵敝于周而合天下于齐则秦孤而不王矣是天下欲罢秦故劝王攻周秦与天下俱罢则令不横行于天下矣苏厉为最谓苏子【周臣】曰君不如令王聴最以地合于魏赵故必怒【鲍注苏子怒】合于齐【怒最而反其所合】是君以合齐与强楚吏产子【时齐与楚善合齐则得与楚为与国可至再世产子言易也○按吏产子语义未详鲍解未安也】君若欲因最之事【谓与最同合魏赵此厉本谋也】则合齐者君也割地者最也谓最曰仇赫【宋相】之相宋将以观秦之应赵宋败三国【韩魏齐也】三国不败将与赵宋合于东方【即韩魏齐】以孤秦亦将观韩魏之于齐也不固则将与宋败三国则卖宋于三国【言赫不忠于宋不应秦则应三国】公何不令人谓韩魏之王曰欲秦赵之相卖乎何不合周最兼相【使韩魏皆相之】视之不可离则秦赵必相卖以合于王也最既相魏欲之齐客为最谓魏王【哀王】曰秦知赵之难与齐战也将恐齐赵之合也必隂劲之赵不敢战恐秦不已收也先合于齐秦赵争齐而王无人焉不可王不去周最合与收齐而以兵急之则伐齐无固守矣【言不去周最使之合齐而以兵伐之则秦亦必伐齐】谓最曰魏王以国与先生贵合于秦以伐齐薛公故主【最尝仕齐故以薛公为故主主者犹孔子适宋主司城贞子之谓也鲍彪以为指齐闵王恐误】轻忘其薛不顾其先君之邱墓【谓田文欲去国以避秦兵】而公独修虚信为茂行明羣臣据故主不与伐齐产以忿强秦【产犹生也谓生此节目也】不可公不如谓魏王薛公曰请为王入齐天下不能伤齐而有变臣请为救之无变王遂伐之【言有变臣救齐无变王伐秦】且臣为齐奴也如累王之交于天下不可【言臣为齐如奴事主不可因臣而使王恶于天下鲍注以交谓齐魏恐亦误】王为臣赐厚矣臣入齐则王亦无齐之累也最入齐谓吕礼【齐人】曰子何不以秦攻齐臣请令齐相子【礼使秦攻齐齐欲免攻故可使相礼】子以齐事秦必无虑矣子因令最居魏以共之是天下制于子也子东重于齐西贵于秦秦齐合则子常重矣齐聴祝弗【齐人】外最或谓齐王【闵王】曰逐周最聴祝弗相吕礼者欲深取秦也秦得天下则伐齐深矣【言秦得齐则益强强则亦不能存齐】夫秦齐合则赵恐伐故急兵以示秦【赵恐秦伐之急兵以攻齐】秦以赵攻与之齐伐赵其实同理必不处矣【言秦以赵攻齐与趋齐伐赵其实相同以理断之必不据齐以伐赵齐无兵而赵已出兵故也之趋也处据也鲍注以理字为句】故用祝弗即天下之理也【理在受兵于赵也】谓田文【即薛公】曰周最于齐王厚也而逐之聴祝弗相吕礼者欲取秦也秦齐合弗与礼重矣有齐秦必轻君君弗如急北兵趋赵以秦魏收周最以为后行【后行犹后举言与赵攻秦收最用之以为后举】且反齐王之信又禁天下之率【齐前与秦合今与赵攻之反其信也率从之又禁天下使从于齐】齐无秦天下果弗必走齐王谁与为其国【言齐不合秦天下果于从齐祝弗必将出走而齐舍田文无与为国矣果为句鲍注以果弗必走为决不趋齐恐误】或为最谓金投【葢赵人之不善齐者】曰秦以周最之齐疑天下【疑天下合而攻已】又知赵之难子【言赵不敢违投】齐人战恐【秦既疑齐投又不善齐故齐惧伐】齐之合必先合于秦秦齐合则公之国虚矣公不如救齐因佐秦而伐韩魏上党长子【并韩地】赵之有已公东收宝于秦南取地于韩魏因以困徐为之东则有合矣【东谓齐言齐赵合也】最谓金投曰公负令秦与强齐战【负犹失也其失在此也】战胜【谓齐胜秦】秦且收齐而封之使无多割而聴天下之战【言齐胜秦秦收齐而疆理之诸国求地于齐齐不多割则必战此秦弱齐之计】不胜【谓齐不胜秦】国大伤不得不聴秦【言齐不胜秦国必大伤不得不合于秦也鲍注以战胜收齐谓秦胜而疆理齐不胜国大伤谓赵令秦与齐战秦不胜必咎赵赵必大伤详其辞理恐亦误也】秦尽韩魏之上党太原西土秦之有已秦地天下之半也制齐楚三晋之命覆国且身危是何计之道也【国策】
　　游腾　樊余
　　游腾樊余并周人秦令樗里疾【秦王弟】以车百乗入周周君迎之以卒甚敬楚王【怀王】怒让周以其重秦客腾谓楚王曰昔智伯欲伐厹由【夷国】遗之大钟载以广车因随入以兵厹由卒亡无备故也桓公伐蔡也号言伐楚其实袭蔡今秦虎狼之国也兼有吞周之意使樗里疾以车百乗入周周君惧焉以蔡厹由惑之故使长兵在前强努在后名曰卫疾而实囚之周君岂能无爱国哉恐一日之亡国而忧大王楚王乃悦韩魏易地西周弗利樊余谓楚王曰周必亡矣韩魏之易地韩得二县魏亡二县所以为之者尽包于周多于二县九鼎存焉且魏有南阳郑地山川而包二周则楚方城之外危韩兼两上党【逺韩近赵故言两】以临赵即赵羊肠以上危故易成之日楚赵皆轻楚王恐因赵兵以止易及秦败楚汉中楚王入秦秦王留之游腾为楚谓秦王曰王挟楚王而与天下攻楚则伤行矣不与天下攻之则失利矣王不如与之盟而归之楚王必不敢背盟背盟王与三国攻之义也【国语】
　　綦毋恢
　　綦毋恢周人也秦败魏犀武于伊阙遂进攻周周君之魏求救魏王【昭王】以上党之急【或有韩赵兵】辞之周君反见梁囿而乐之也恢谓周君曰温囿不下此而又近臣能为君取之反见魏王王曰周君怨寡人乎对曰不怨且谁怨乎臣为王有患也周君谋主也而设以国为王扞秦而王无之扞也臣见其必以国事秦也秦悉塞外之兵与周之粟以攻南阳而两上党絶矣【言赵韩援魏之路絶】魏王曰然则奈何恢曰周君形不好小利事秦而好小利【小利谓温囿言有秦助则无国患乃得游观】今王许戍三万人与温囿周君得以为辞于父兄百姓而私温囿以为乐必不合于秦臣尝闻温囿之利计嵗八十金周君得温囿以其事王者嵗百二十金是上党无患而赢四十金魏王因使孟夘致温囿于周君而许之戍【国策】
　　宫他　冯雎
　　宫他周人谓周君曰宛恃秦而轻晋秦饥而宛亡【宛故申伯国秦饥不暇救宛晋灭之】郑恃魏而轻韩魏攻蔡而郑亡【郑君乙二十一年韩哀侯乃灭之】邾莒亡于齐【邾曺姓国莒盈姓国邾二十九世莒三十世楚灭之葢恃齐也】陈蔡亡于楚【楚王十年灭陈四十二年灭蔡葢恃楚不备也】此皆恃援国而轻近敌也今君恃韩魏而轻秦国恐伤君不如使周最隂合于赵以备秦则不毁魏周肖【鲍注疑即霄】谓他曰子为肖谓齐王【王建】曰肖愿为外臣令齐资我于魏他日不可是示齐轻也夫齐不以无魏者以害有魏者【为魏所重者曰有魏无魏反是】故公不如示有魏公曰王之所求于魏者臣请以魏聴齐必资公矣是公有齐以齐有魏也他有罪亡之东周尽输西周之情于东周东周大喜西周大怒有冯雎者曰臣能杀之君予金三十斤雎使人操金与书间遗他曰告宫他事可成勉成之不可成亟亡来事久且泄自令身死因使人告东周之侯曰今夕有奸人当入者矣得而献东周东周立杀他【国防】
　　顔率
　　顔率周人也秦兴师临周而求九鼎周君患之以告顔率率曰大王勿忧臣请东假救于齐率至齐谓齐王【闵王】曰夫秦之无道也欲兴兵临周而求九鼎周之君臣内自尽计与秦不若归之大国夫存危国羙名也得九鼎厚实也愿大王图之齐王大发师五万人使陈臣恩将以救周而秦兵罢齐将求九鼎周君又患之率曰大王勿忧臣请东解之率至齐谓齐王曰周赖大国之义得君臣父子相保也愿献九鼎不识大国何涂之从而致之齐齐王曰寡人将寄径于梁率曰不可夫梁之君臣欲得九鼎谋之晖台之下沙海之上其日久矣鼎入梁必不出齐王曰寡人将寄径于楚对曰不可楚之君臣欲得九鼎谋之叶庭之中其日久矣若入楚鼎必不出王曰寡人终何涂之从而致之齐率曰敝邑固窃为王患之夫鼎者非效壶醯醤瓿耳可懐挟提挈以至齐者非效鸟集乌飞兴马逝漓然止于齐者昔周之伐殷得九鼎凡一鼎而九万人挽之九九八十一万人士卒师徒械器被具所以备者称此今大王纵有其人何涂之从而出窃为大王私忧之齐王曰子之数来犹无与耳率曰不敢欺大国疾定所从出敝邑迁鼎以待命齐王乃止率见韩公仲公仲不见率谓谒者曰公仲必以率为阳故不见也公仲好内率曰好士公仲啬于财率曰散施公仲无行率曰好义自今以来率亦正言之而已矣谒者以告公仲遽见之【国防】
　　马犯
　　马犯周臣也赧王四十二年秦破华阳约【破魏将芒夘】犯谓周君曰请令梁戍周乃谓梁王【安厘王】曰周王病若死则犯必死矣
　　正义周王忧惧国破若身之重病
　　犯请以九鼎自入于王王受九鼎而图犯梁王曰善遂与之卒言戍周因谓秦王曰梁非戍周也将伐周也王试出兵境以观之秦果出兵又谓梁王曰周王病甚矣犯请后可而复之【国防甚作瘉后可而复之者言王病瘉所图不遂请得其后有可之时以鼎入梁也】今王使防之周诸侯皆生心后举事且不信不若令卒为周城以匿事端梁王曰善遂使城周【史记】
　　周累【东周】
　　周累周人也秦攻韩宜阳周君谓周累曰子以为何如对曰宜阳必拔也君曰宜阳城方八里材士十万粟支数年公仲【韩相】之军二十万景翠【楚将】以楚之众临山而救之秦必无功对曰甘茂羁旅也攻宜阳而有功则周公旦也无功则消迹于秦秦王不聴羣臣父兄之议而攻宜阳宜阳不拔秦王耻之臣故曰拔君曰子为寡人谋且奈何对曰君谓景翠曰公爵为执珪官为柱国战而胜则无加焉矣不胜则死不如背秦援宜阳【翠时援宜阳而有秦私故説之】公进兵秦恐公之乗其敝也必以寳事公公仲慕公之为己乗秦也亦必尽其宝秦拔宜阳景翠果进兵秦惧遽效煮枣韩氏果亦効重宝景翠得城于秦受宝于韩而徳东周【国防】
　　杜赫
　　杜赫周人赫欲重楚景翠于周谓周君曰君之国小尽君之重宝珠玉以事诸侯不可不察也譬之如张罗者张之于无鸟之所则终日无所得矣张于多鸟处则又骇鸟矣必张于有鸟无鸟之际然后能多得鸟矣今君将施于大人大人轻君施于小人小人无可以求又费财焉君必施于今之穷士不必且为大人者故能得欲矣【周防　鲍彪注齐策楚防皆有杜赫当齐威王周显王时去此八十年疑杜赫名误　按楚策杜赫曰楚杜赫葢别是楚人而同名氏者】
　　吕仓　工师借
　　吕仓工师借者皆周相也事周文君【鲍彪注公后别有此君或公别称淮南子亦有周昭文君】工师借免吕仓为相吕仓见客于周君前相工师借恐客之伤已也因令人为周君曰客者辩士也然而所以不可者好毁人周文君之免工师借相吕仓也国人不説君亦有闵闵之心或谓周文君曰国必有诽誉忠臣令诽在已誉在上宋君夺民时以为防而民非之子罕释相为司空民非子罕而善其君齐桓公宫中女市女闾七百国人非之管仲故为三归之家以掩桓公春秋记臣弑君者以百数皆大臣见誉者也故大臣得誉非国家之羙也故众庶成强増积如山周君遂不免【谓卒相仓也　国防】
　　温人
　　温人之周周不纳客即对曰主人也问其巷而不知也吏囚之君使人问之曰子非周而自谓非客何也对曰臣少而诵诗诗曰普天之下莫非王土率土之滨莫非王臣今周君天下则我天子之臣而又为客哉故曰主人君乃使吏出之【国策】
　　论曰战国之士重舌辩倾危反覆无足取者滙之以见世风之变尔







　　尚史卷二十九
　　钦定四库全书
　　尚史卷三十　　　　　　　列传八
　　镶白旗汉军李锴撰
　　鲁诸臣传【上】
　　司空无骇　【夷伯附】　展禽　【展喜附】
　　无骇者公子展孙也为鲁司空隠公二年无骇帅师入极八年卒公子翚请谥与族公命以字为展氏【左传】其后有夷伯者为鲁大夫僖公十五年九月晦震夷伯之庙是也展获即展禽字季栁下其邑恵其谥也亦无骇之后僖公二十六年齐孝公伐我臧孙辰欲以辞告病焉问于展获对曰获闻之处大教小处小事大所以御乱也不闻以辞若为小而崇以怒大国使加已乱乱在前矣辞其何益臧孙辰曰国急矣百物唯其可者将无不趋也愿以子之辞行赂焉其可乎获使展喜【韦昭注乙喜鲁大夫展喜也】以膏沐犒师【国语】
　　齐侯未入境展喜从之曰寡君闻君亲举玉趾将辱于敝邑使下臣犒执事齐侯曰鲁人恐乎对曰小人恐矣君子则否齐侯曰室如县罄野无青草何恃而不恐对曰恃先王之命昔周公大公股肱周室夹辅成王成王劳之而赐之盟曰世世子孙无相害也载在盟府大师职之桓公是以紏合诸侯而谋其不协弥缝其阙而匡救其灾昭旧职也及君即位诸侯之望曰其率桓之功我敝邑用不敢保聚曰岂其嗣世九年而弃命废职其若先君何君必不然恃此以不恐齐侯乃还【左传】
　　海鸟曰爰居止于鲁东门之外二日臧孙辰使国人祭之获曰越哉臧孙之为政也夫祀国之大节也而节政之所成也故慎制祀以为国典今无故而加典非政之宜也夫圣王之制祀也法施于民则祀之以死勤事则祀之以劳定国则祀之能御大灾则祀之能扞大患则祀之非是族也不在祀典昔烈山氏之有天下也其子曰柱能殖百谷百蔬夏之兴也周弃继之故祀以为稷共工氏之伯九有也其子曰后土能平九土故祀以为社黄帝能成命百物以明民共财颛顼能修之帝喾能序三辰以固民尧能单均形法以仪民舜勤民事而野死鲧鄣洪水而殛死禹能以徳修鲧之功契为司徒而民辑冥勤其官而水死汤以寛治民而除其邪稷勤百谷而山死文王以文昭武王去民之秽故有虞氏禘黄帝而祖颛顼郊尧而宗舜夏后氏禘黄帝而祖颛顼郊鲧而宗禹商人禘舜而祖契郊冥而宗汤周人禘喾而郊稷祖文王而宗武王幕能帅颛顼者也有虞氏报焉杼能帅禹者也夏后氏报焉上甲防能帅契者也啇人报焉髙圉大王能帅稷者也周人报焉凡禘郊宗祖报此五者国之典祀也加之以社稷山川之神皆有功烈于民者也及前哲令徳之人所以为明质也及天之三辰民所以瞻仰也及地之五行所以生殖也及九州名山川泽所以出财用也非是不在祀典今海鸟至已不知而祀之以为国典难以为仁且知矣夫仁者讲功而知者处物无功而祀之非仁也不知而不问非知也今兹海其有灾乎夫广川之鸟兽恒知而避其灾也是嵗也海多大风冬煗夏父弗忌为宗将跻僖公有司不可弗聴获曰夏父弗忌必有殃夫宗有司之言顺矣僖又未有明焉犯顺不祥以逆训民亦不祥易神之班亦不祥不明而跻之亦不祥犯道二犯人道二能无殃乎侍者曰若有殃焉在抑形戮也其夭札也曰未可知也若血气强固将夀宠得没虽夀而没不为无殃既其也焚烟彻于上【国语】
　　齐攻鲁求岑鼎公载他鼎以徃齐侯弗信而反之为非使人告公曰栁下季以为是请因受之公请于获获曰君之赂以欲岑鼎也以免国也臣亦有国于此破臣之国以免君之国此臣之所难也于是公以真鼎徃也【吕氏春秋】
　　公甞问于获曰我欲攻齐何如获对曰不可退而有忧色曰吾闻之也谋伐国者不问于仁人此何为至于我也【春秋繁露】
　　获甞处鲁三黜而不去其妻曰无乃渎乎获曰油油之民将防于害吾能已乎且彼为彼我为我彼虽祼防安能汚我油油然与之处仕于下位获卒门人将诔之其妻曰将诔夫子之徳邪则二三子不如妾知之也乃诔曰夫子之不伐兮夫子之不竭兮夫子之信诚而与人无害兮屈柔从容不彊察兮防耻救民徳弥大兮虽遇三黜终不蔽兮恺悌君子永能厉兮嗟乎惜哉乃下世兮庶几遐年今遂逝兮呜呼哀哉魂神泄兮夫子之谥宜为惠兮门人从之以为诔莫能窜一字【列女传】
　　风俗通栁下惠不枉道以事人故三黜而不去孔子以为不恭符子邻人谓展禽曰夫子三黜无忧何也禽曰春风鼓百草敷蔚吾不知其茂秋霜降百草零落吾不知其枯枯茂非四时之悲欣荣辱岂吾心之忧喜韩诗外传栁下惠杀身以成其信家语鲁人有独处室者邻之厘妇亦独处一室夜暴风雨至妇室壊趋而托焉鲁人闭戸不纳厘妇自牖与之言子何不仁而不纳我鲁人曰吾闻男女不六十不同居今子防吾亦防是以不敢纳也妇曰子何不如栁下恵然妪不建门之女国人不称其乱鲁人曰栁下恵则可吾固不可吾将以吾之不可学栁下恵之可孔子闻之曰善哉欲学栁下恵者未有似于此者期于至善而不袭其为可谓智乎毛诗传顔叔子独处于室邻之厘妇亦独处于室夜暴风雨至而屋壊妇趋而子叔子纳之使执烛放于旦蒸尽缩屋而继之自以为避嫌之不审矣
　　论曰若展季其人者吾欲从之游得乎不徼世不抗俗屈柔从容而自防非所谓持已有恒者乎臧孙书其言弃其人无后于鲁宜哉
　　公子彄【即臧僖伯】　臧孙达【哀伯】　臧孙辰【文仲】　臧孙许【宣叔】　臧孙纥【武　臧贾　臧为仲　臧坚附】　臧昭伯　【臧防臧宾如　臧石附】
　　公子彄者孝公子臧僖伯也为鲁大夫隠公五年公将如棠观鱼彄谏曰凡物不足以讲大事其材不足以备器用则君不举焉君将纳民于轨物者也故讲事以度轨量谓之轨取材以章物采谓之物不轨不物谓之乱政乱政亟行所以败也故春搜夏苗秋狝冬狩皆于农隙以讲事也三年而治兵入而振旅归而饮至以数军实昭文章明贵贱辨等列顺少长习威仪也鸟兽之肉不登于爼皮革齿牙骨角毛羽不登于器则君不射古之制也若夫山林川泽之实器用之资皁之事官司之守非君所及也公曰吾将畧地焉遂徃陈鱼而观之彄称疾不从冬十二月彄卒公曰叔父有憾于寡人寡人弗敢忘之加一等【左传】
　　谥曰僖子达嗣
　　臧孙达僖伯子哀伯也桓公二年宋华督弑殇公以郜大鼎赂我公纳于大庙达諌曰君人者将昭徳塞违以临照百官犹惧或失之故昭令徳以示子孙是以清庙茅屋大路越席大羮不致粢食不凿昭其俭也衮冕黻珽带裳幅舄衡紞纮綖昭其度也藻率鞞鞛鞶厉防缨昭其数也火龙黼黻昭其文也五色比象昭其物也钖鸾和铃昭其声也三辰旂旗昭其明也夫徳俭而有度登降有数文物以纪之声明以发之以临照百官百官于是乎戒惧而不敢易纪律今灭徳立违而寘其赂器于大庙以明示百官百官象之其又何诛焉国家之败由官邪也官之失徳宠赂章也郜鼎在庙章孰甚焉武王克商迁九鼎于雒邑义士犹或非之而况将昭违乱之赂器于大庙其若之何公不聴周内史闻之曰臧孙达其有后于鲁乎君违不忘諌之以徳【左传】
　　卒谥曰哀孙辰嗣
　　臧孙辰哀伯孙伯氏瓶之子文仲也为鲁大夫庄公十一年宋大水公使吊焉曰天作滛雨害于粢盛若之何不吊对曰孤实不敬天降之灾又以为君忧拜命之辱辰曰宋其兴乎禹汤罪已其兴也浡焉桀纣罪人其亡也忽焉且列国有凶称孤礼也言惧而名礼其庶防乎既而闻之曰公子御説之辞也曰是宜为君有恤民之心【左传】
　　二十八年鲁饥辰言于公曰夫为四邻之援结诸侯之信重之以婚姻申之以盟誓固国之艰急是为铸名器藏寳财固民之殄病是待今国病矣君盍以名器请籴于齐公曰谁使对曰国有饥馑卿出告籴古之制也辰也备卿辰请如齐公使徃从者曰君不命吾子吾子请之其为选事乎辰曰贤者急病而让夷居官者当事不避难在位者恤民之患是以国家无违今我不如齐非急病也在上不恤下居官而惰非事君也以鬯圭玉磬如齐告籴曰天灾流行戾于敝邑饥馑荐防民羸防卒大惧殄周公大公之命祀职贡业事之不共而获戾不腆先君之敝器敢告滞积以纾执事以救敝邑使能共职岂唯寡君与二三臣实受君赐其周公大公及百辟神祗实永飨而赖之齐人归其玉而予之籴【国语】
　　僖公二十年宋襄公欲合诸侯辰闻之曰以欲从人则可以人从欲鲜济二十一年大旱僖公欲焚巫尫辰曰非旱备也脩城郭贬食省用务穑劝分此其务也巫尫何为天欲杀之则如勿生若能为旱焚之滋甚公从之二十二年春伐邾取湏句秋八月邾人以湏句故出师公卑邾不设备而御之辰曰国无小不可易也无备虽众不可恃也诗曰战战竞竞如临深渊如履薄冰又曰敬之敬之天惟显思命不易哉先王之明徳犹无不难也无不惧也况我小国乎君其无谓邾小蠭虿有毒而况国乎弗聴我师败于升陉二十四年襄王以太叔之难出居郑使来告难曰不谷不徳得罪于母弟之宠子带鄙在郑地汜敢告叔父辰对曰天子防尘于外敢不奔问官守【左传】三十年晋人执衞成公使医鸩之不死医亦不诛辰言于公曰夫衞君殆无罪矣刑五而已无有隠者隠乃讳也大刑用甲兵其次用斧钺中刑用刀锯其次用鑚笮薄刑用鞭朴以威民也故大者陈之原野小者致之市朝五刑三次是无隠也今晋人鸩卫侯不死亦不讨其使者讳而恶杀之也有诸侯之请必免之臣闻之班相恤也故能有亲夫诸侯之患诸侯恤之所以训民也君盍请衞君以示亲于诸侯且以动晋夫晋新得诸侯使亦曰鲁不弃其亲其亦不可以恶公説行玉二十防乃免衞侯自是晋聘于鲁加于诸侯一等爵同则厚其好货衞侯闻其为臧孙辰之为也使纳赂焉辞曰外臣之言不越境不敢及君三十一年晋文公解曹地以分诸侯公使辰徃宿于重馆重舘人告曰晋始伯而欲固诸侯故解有罪之地以分诸侯诸侯莫不望分而欲亲晋皆将争先晋不以故班亦必亲先者吾子不可以不速行鲁之班长而又先诸侯其谁望之若少安恐无及也从之获地于诸侯为多反既复命为之请曰地之多也重舘人之力也臣闻之曰善有章虽贱赏也恶有衅虽贵罸也今一言而辟境其章大矣请赏之乃出而爵之海鸟曰爰居止于鲁东门之外辰使国人祭之展禽非之辰闻之曰信吾过也季子之言不可不法也使书以为三防【国语】
　　三十三年齐国归父来聘自郊劳至于赠贿礼成而加之以敏辰言于公曰国子为政齐犹有礼君其朝焉臣闻之服于有礼社稷之衞也文公十年卒【左传】
　　谥曰文子许嗣
　　臧孙许是为臧宣叔文仲子为鲁司防宣公十八年公孙归父以其父遂之立公也有宠欲去三桓以张公室宣公薨季孙行父欲追罪遂许怒曰当其时不能治也后之人何罪子欲去之许请去之成公元年齐将出楚师鲁惧许及晋侯盟于赤棘冬许令修赋缮完具守备曰齐楚结好我新与晋盟晋楚争盟齐师必至虽晋人伐齐楚必救之是齐楚同我也知难而有备乃可以逞二年齐顷公伐我取龙南侵及巢邱又败卫孙良夫于新筑良夫如晋乞师许亦如晋乞师晋以八百乗救鲁卫许逆晋师且道之季孙行父帅师防之六月败齐师于鞌晋使齐人归我汶阳之田冬楚侵卫遂侵我师于蜀使许徃辞曰楚逺而久固将退矣无功而受名臣不敢乃使公孙蔑徃赂之公衡【成公子】为质以请盟楚人许平楚师及宋公衡逃归许曰衡父不忍数年之不宴以弃鲁国国将若之何谁居后之人必有任是夫国弃矣三年晋使荀庚来聘且寻盟卫使孙良夫来聘且寻盟成公问诸许曰中行伯【即荀庚】之于晋也其位在三孙子之于卫也位为上卿将谁先对曰次国之上卿当大国之中中当其下下当其上大夫小国之上卿当大国之下卿中当其上大夫下当其下大夫上下如是古之制也卫在晋不得为次国晋为盟主其将先之丙午盟晋丁未盟卫四年卒【左传】
　　谥曰宣子纥嗣
　　臧孙纥宣叔子宣叔取于铸生臧贾臧为铸女死继室以其侄穆姜之姨子也生纥长于公宫姜氏爱之故立之是为武仲成公十八年楚伐宋晋将救之士鲂来乞师季孙行父问师数于纥对曰伐郑之役知伯实来下军之佐也今彘季【即士鲂】亦佐下军如伐郑可也事大国无失班爵而加敬焉礼也从之襄公四年陈成公卒楚人将伐陈闻防乃止陈人不聴命纥闻之曰陈不服于楚必亡大国行礼焉而不服在大国犹有咎而况小乎冬十月邾人莒人伐鄫纥救鄫侵邾败于狐骀国人诵之曰臧之狐裘败我于狐骀我君小子朱儒是使朱儒朱儒使我败于邾十一年晋悼公帅诸侯伐郑郑人行成十二月防于萧鱼晋侯使叔肹告于诸侯襄公使纥对曰凡我同盟小国有罪大国致讨茍有以借手鲜不赦宥寡君闻命矣十三年将城防纥请俟毕农事冬乃城防十四年卫孙林父逐献公献公在郲纥如齐唁之卫侯与之言虐退而告其人曰卫侯其不得入矣其言粪土也亡而不变何以复国子展【献公弟】公子鱄闻之见纥与之言道纥説谓其人曰卫君必入夫二子者或挽之或推之欲无入得乎十七年齐伐我围桃髙厚围纥于防我师自阳闗逆纥至于旅松郰叔纥臧畴臧贾帅甲三百宵犯齐师送之而复齐师去之齐人获臧坚臧坚者臧纥之族也齐侯使夙沙卫唁之且曰无死坚稽首曰拜命之辱抑君赐不终姑又使其刑臣礼于士以杙抉其伤而死公防晋围齐焚其雍门及西郭南郭东郭北郭十九年季孙宿以所得于齐之兵作林钟而铭鲁功焉纥谓季孙曰非礼也夫铭天子令徳诸侯言时计功大夫称伐今称伐则下等也计功则借人也言时则妨民多矣何以为铭且夫大伐小取其所得以作彞器铭其功烈以示子孙昭明徳而惩无礼也今将借人之力以救其死若之何铭之小国幸于大国而昭所获焉以怒之亡之道也二十一年邾庶其以漆闾邱来奔季孙宿以公姑姊妻之皆有赐于其从者于是鲁多盗宿谓纥曰子盍诘盗纥曰不可诘也纥又不能宿曰我有四封而诘其盗何故不可子为司防将盗是务去若之何不能纥曰子召外盗而大礼焉何以止吾盗子为正卿而来外盗使纥去之将何以能庶其窃邑于邾以来子以姬氏妻之而与之邑其从者皆有赐焉若大盗礼焉以君之姑姊与其大邑其次皂牧舆马其小者衣裳劒带是赏盗也赏而去之其或难焉纥也闻之在上位者洒濯其心壹以待人轨度其信可明徴也而后可以治人夫上之所为民之归也上所不为而民或为之是以加刑罚焉而莫敢不惩若上之所为而民亦为之乃其所也又可禁乎
　　古文语鲁国多盗季康子治之获一人焉诘之曰汝胡以盗对曰此犹蚁羶也慕羶而附宁可已邪子大夫为政不能不盗何以诘吾盗栁下跖鲁之民盗也啸其徒骊山之阳抉人肝而食之而邑宰不得问也阳货鲁之家盗也国命出其手叛费囚桓寳玉大弓先王所遗货偃然窃以逋也而子大夫不得问也子大夫鲁之国盗也政为家事赋为家赋藐然鲁君如无有焉而鲁君不得问也鲁君鲁之大夫也干侯之难亦唯季孙意如之故不得政其终鲁君腼然不斥季孙之立而以为身则鲁何以有王章也逐一君复易一君而周天子不得问也吾侪小人其何知知则于人而已矣诘安用之
　　季孙宿无适子公弥长而爱悼子纥欲立之访于纥纥曰饮我酒吾为子立之季氏饮大夫酒纥为客既献纥命北面重席新樽絜之召悼子纥降逆之大夫皆起及旅而后召公弥使与之齿公弥由是怨纥仲孙速亦恶之而季孙宿爱之仲孙速疾孟氏之御驺丰防谓公弥曰茍立庶子羯【仲孙速之子】请雠臧氏二十三年八月仲孙速卒公弥言于季孙宿废其孺子秩而立羯纥入哭甚哀多涕出其御曰孟孙之恶子也而哀如是季孙若死其若之何纥曰季孙之爱我疾疢也孟孙之恶我药石也美疢不如恶石夫石犹生我疢之美其毒滋多孟孙死吾亡无日矣孟氏闭门告于季孙宿曰臧氏将为乱不使我季孙宿不信纥闻之戒冬十月孟氏将辟【辟穿藏也】借除于臧氏【借除借人除道】纥使正夫助之除于东门甲从已而视之孟氏又告季孙宿宿怒命攻臧氏纥斩鹿门之闗以出奔邾纥之立也臧贾臧为出在铸及是纥自邾使告臧贾且致大蔡焉曰纥不侫失守宗祧敢告不吊纥之罪不及不祀子以大蔡纳请其可臧贾曰是家之祸也非子之故也贾闻命矣再拜受龟使臧为以纳请臧为遂自为请也纥如防使来告曰纥非能害也知不足也非敢私请茍守先祀无废二勲敢不辟邑乃立臧为纥致防而奔齐【左传】
　　仲尼曰臧武仲虽曰不要君吾不信也【鲁论】
　　齐侯将为臧纥田纥闻之见齐侯与之言伐晋对曰多则多矣抑君似防夫鼠昼伏夜动不穴于寝庙畏人故也今君闻晋之乱而后作焉宁将事之非防如何乃弗与田仲尼曰知之难也有臧武仲之知而不容于鲁国抑有由也作不顺而施不恕也夏书念兹在兹顺事恕施也昭公十年季孙意如伐莒取郠献俘始用人于亳社纥在齐闻之曰周公其不飨鲁祭乎周公飨义鲁无义诗曰徳音孔昭视民不佻佻之谓甚矣而壹用之将谁福哉【左传】
　　卒谥曰武
　　臧昭伯者【名未详】臧为子昭公二十五年臧昭伯如晋昭伯从弟臧防窃其寳龟句偻以卜为信与僭【僭不信也】僭吉臧氏老将如晋问防请徃昭伯问家故尽对及内子与母弟叔孙则不对再三问不对及郊防逆问又如初至次于外而察之皆无之执而戮之逸奔郈郈鲂假使为贾正焉计于季氏臧氏使五人以戈楯防诸桐汝之间防出逐之反奔执诸季氏中门之外季孙意如怒曰何故以兵入吾门拘臧氏老将禘于襄公万者二人其众万于季氏臧昭伯曰此之谓不能庸先君之庙季臧遂有隙及昭公将伐季氏以告臧孙以难告郈孙【郈昭伯也】郈孙以可劝九月遂伐季氏防孟孙叔孙氏救季氏伐公徒公与臧孙如墓谋遂行孙于齐次于阳州臧昭伯率徒者将盟载书曰戮力壹心好恶同之信罪之有无缱绻从公无通外内子家羁曰通外内而去君君将速入弗通何为而何守焉乃不与盟昭伯既从公孙于齐意如立臧防防曰句偻不余欺也臧防子曰賔如哀公八年及齐平臧賔如如齐涖盟賔如子曰臧石哀公二十四年晋侯将伐齐使来乞师曰昔臧文仲以楚师伐齐取谷宣叔以晋师伐齐取汶阳寡君欲徼福于周公愿乞灵于臧氏臧石帅师防之取廪邱晋师还饩臧石牛谢之曰以寡君之在行牢礼不度敢展谢之【左传】论曰宋华鲁桓罪均也哀伯争器以正名正华适所以正桓俾不纳鼎庸可冀乎然可谓善述者矣纥曰多闻乃祖祖知无基而厚墉墉之崩徴臧氏之败也
　　众仲
　　众仲鲁大夫隠公四年卫州吁弑桓公而立时宋公子冯在郑郑人欲纳之州吁使告于宋曰君若伐郑以除君害君为主敝邑以赋与陈蔡从宋人许之于是伐郑围其东门五日而还公问于众仲曰卫州吁其成乎对曰臣闻以徳和民不闻以乱以乱犹治丝而棼之也夫州吁阻兵而安忍阻兵无众安忍无亲众叛亲离难以济矣夫兵犹火也弗戢将自焚也夫州吁弑其君而虐用其民于是乎不务令徳而欲以乱成必不免矣五年九月考仲子【桓公母】之宫将万焉公问羽数于众仲对曰天子用八诸侯用六大夫四士二夫舞所以节八音而行八风故自八以下公从之于是初献六羽始用六佾八年齐平宋卫于郑使来告成三国公使众仲对曰君释三国之图以鸠其民君之恵也寡君闻命矣敢不承受君之明徳公子展之孙无骇卒公子翚请谥与族公问族于众仲众仲对曰天子建徳因生以赐姓胙之土而命之氏诸侯以字为谥因以为族官有世功则有官族邑亦如之公命以字为展氏【左传】
　　申繻　【竖曼附】
　　申繻鲁大夫桓公六年子同生【同庄公名】公问名于申繻对曰名有五有信有义有象有假有类以名生为信以徳命为义以类命为象取于物为假取于父为类不以国不以官不以山川不以隐疾不以畜牲不以器币周人以讳事神名终将讳之故以国则废名以官则废职以山川则废主以畜牲则废祀以器币则废礼晋以僖侯废司徒宋以武公废司空先君献武废二山是以大物不可以命公曰是其生也与吾同物命之曰同十八年公将有行与姜氏如齐申繻曰女有家男有室无相渎也谓之有礼易此必败不聴齐侯通文姜使彭生乗公公薨于车
　　管子公将如齐与夫人偕行申俞谏不聴齐公子彭生乗鲁侯胁之薨于车竖曼曰贤者死忠以振疑百姓寓焉智者究理而长虑身得免焉今彭生二于君无尽言而防行以戱我君使我君失亲戚之礼命又力成吾君之祸以构二国之怨彭生其得免乎鲁若有诛必以彭生为説
　　庄公十四年郑傅瑕杀郑子及其二子而纳厉公初内蛇与外蛇鬬于郑南门中内蛇死六年而厉公入公闻之问于申繻曰犹有妖乎对曰人之所忌其气焰以取之妖由人兴也人无衅焉妖不自作人弃常则妖兴故有妖【左传】
　　施父　施伯
　　施父恵公之子为鲁大夫桓公九年曹大子来朝享之初献乐奏而叹施父曰曹大子其有忧乎非叹所也明年曹桓公卒【左传】
　　施父子施伯事庄公庄公九年齐桓公既入使请管夷吾于我曰寡君有不令之臣在君之国欲以戮于羣臣故请之公以问施伯施伯对曰此非欲戮之也欲用其政也夫管子天下才也所在之国则必得志于天下令彼在齐则必长为鲁国忧矣公曰若何曰杀而以其尸授之公将杀夷吾齐使请曰寡君欲亲以为戮若不生得以戮于羣臣犹未得请也请生之于是束缚以与之齐果任之用覇诸侯【国语】
　　管子鲍叔请管仲于鲁施伯曰勿予非戮之也将用其政也杀而授之其尸鲁君将杀管仲鲍叔进曰寡君愿生得之以徇于国为羣臣戮鲁君乃遂束缚以予齐鲍叔受而哭之三举施伯从而笑之谓大夫曰管仲必不死夫鲍叔之忍不僇贤人其智称贤以自成也鲍叔相小白先入管仲召忽奉子糺后入与鲁以战能使鲁败得天与失天其人事一也今鲁杀子糺召忽囚管仲以与齐鲍叔知无后事必将勤管仲以劳其君以显其功众必予之有得力死之功犹尚可加也显生之功将何如是昭徳以贰君也鲍叔之智不是失也又曰桓公问于鲍叔曰何以定社稷曰得管仲与召忽则社稷定矣亟召则可不亟不得也施伯进对鲁君曰管仲有急其事不济今在鲁君其致鲁之政焉受之则齐可弱也不受则杀之以説于齐鲁未及致政而齐使至鲁君问施伯施伯曰君与之管仲天下之大圣也反齐天下皆乡之岂犹鲁乎今若杀之此鲍叔之友也鲍叔因此以作难君必不能待也不如与之　二説自异
　　曹刿　【公子偃　县贲父附】　防虎
　　曹刿鲁士【史记作曹沫】庄公十年春齐师伐我公将战曹刿请见其乡人曰肉食者谋之又何间焉刿曰肉食者鄙未能逺谋乃入见问何以战公曰衣食所安弗敢尃也必以分人对曰小恵未徧民弗从也公曰牺牲玉帛弗敢加也必以信对曰小信未孚神弗福也公曰小大之狱虽不能察必以情对曰忠之属也可以一战战则请从公与之乗战于长勺公将鼓之刿曰未可齐人三鼓刿曰可矣齐师败绩公将驰之刿曰未可下视其辙登轼而望之曰可矣遂逐齐师既克公问其故对曰夫战勇气也一鼓作气再而衰三而竭彼竭我盈故克之夫大国难测也惧有防焉吾视其辙乱望其旗靡故逐之是年夏齐师宋师次于郎公子偃曰宋师不整可败也宋败齐必还请击之公弗许偃自雩门窃出蒙臯皮而先犯之公从之大败宋师于乗邱齐师乃还【偃鲁大夫成公庶弟者亦曰公子偃别是一人也　左传】公战于乗邱也县贲父御卜国为右马惊败绩公队佐车授绥公曰末之卜也县贲父曰他日不败绩而今败绩是无勇也遂死之圉人浴马有流矢在白肉公曰非其罪也遂诔之【记檀公】十三年齐桓公许与鲁防于柯而盟既盟于坛上刿执匕首刼桓公桓公左右莫敢动而问曰子将何欲刿曰齐强鲁弱而大国侵鲁亦以甚矣今鲁城壊即压齐境君其图之桓公乃许尽归鲁之侵地既已言刿投其匕首下坛北面就羣臣之位顔色不变辞令如故【史记】
　　管子桓公伐鲁鲁不敢战去国五十里而为之闗请此于闗内以从于齐齐亦毋复侵鲁桓公许诺鲁人请盟曰鲁小国也固不帯劒今帯劒是交兵闻于诸侯请去兵管仲曰不可君如是以退可不聴又諌曰必不去鲁胡不用兵曹刿之为人也坚彊以忌不可以约取也不聴与之遇庄公自懐劒曹刿亦懐劒践坛庄公抽劔其懐曰鲁之境去国五十里亦无不死而已管仲走君曹刿抽劔当两阶之间曰二君将改图无有进者管仲曰君与地以汶为境桓公许诺以汶为境而归公羊传吕氏春秋畧同
　　二十三年齐因祭社搜军实公如齐观社刿諌曰不可夫礼所以整民也故防以训上下之则制财用之节朝以正班爵之义帅长防之序征伐以讨其不然诸侯有王王有廵守以大习之非是君不举矣君举必书书而不法后嗣何观
　　国语曹刿曰夫齐弃大公之法而观民于社君为是举而徃观之非故业也何以训民土发而社助时也收攟而烝纳要也今齐社而徃观旅非先王之训也天子祀上帝诸侯防之受命焉诸侯祀先王先公卿大夫佐之受事焉臣不闻诸侯之相防祀也慎子庄公铸大钟曹刿入见曰今国而钟大君何不图之
　　又有防虎者亦鲁大夫哀公八年吴伐我克东阳而进公賔庚公甲叔子与战于夷获叔子与析朱鉏【公賔庚公甲叔子析朱鉏皆鲁人】献于吴子吴子曰此同车必使能国未可望也次于泗上防虎欲宵攻吴子之舎私属徒七百人三踊于幕庭卒三百人【设格跃之终得三百人】有若与焉及稷门之内或谓季孙肥曰不足以害吴而多杀国士不如己也乃止之吴子闻之一夕三迁【左传】
　　论曰夀余延秦绕朝先觉鲍叔诈鲁施伯独寤诗曰猷之未逺是用大谏经国贵逺猷信乎曹刿盟柯防同任侠而能以礼正君休休乎有君子之风矣
　　御孙　夏父展　夏父庆忌　匠庆
　　御孙名庆为鲁匠师庄公二十四年丹桓宫楹刻其角御孙諌曰臣闻之俭徳之共也侈恶之大也先君有共徳而君纳诸大恶无乃不可乎
　　国语庄公丹桓宫之楹而刻其桷匠师庆言于公曰臣闻圣王公之先封者遗后之人法使无防于恶其为后世昭前之令闻也使长监于世故能摄固不解以久今先君俭而君侈之令徳替矣公曰吾属欲美之对曰无益于君而替前之令徳臣故曰庶可以已乎
　　秋哀姜至公使宗妇觌用币御孙曰男贽大者玉帛小者禽鸟以章物也女贽不过榛栗枣脩以告防也今男女同贽是无别也男女之别国之大节也而由夫人乱之无乃不可乎【左传】
　　宗人夏父展【韦注宗人宗伯也】亦諌曰非故也公曰君作故对曰君作而顺则书之逆则亦书其逆也臣从有司惧逆之书于后也故不敢不告公弗聴夏父弗忌者夏父展之后亦为鲁宗伯文公二年烝将跻僖公宗有司曰非昭穆也夏父弗忌曰我为宗伯明者为昭其次为穆何常之有有司曰夫宗庙之有昭穆也以次世之长防而等胄之亲疏也夫祀昭孝也各致齐敬于其皇祖昭孝之至也故工史书世宗祝书昭穆犹恐其逾也今将先祢而后祖自王以及主癸莫若汤自稷以及王季莫若文武商周之烝也未甞跻汤与文武为逾也鲁未若商周而改其常无乃不可乎
　　左传夏父弗忌曰吾见新大故小先大后小顺也跻圣贤明也明顺礼也
　　弗聴遂跻之展禽曰夏父弗忌必有殃弗忌死既焚烟彻于上【国语】
　　襄公时又有匠庆者初成公母穆姜使择美槚以自为衬与颂琴【颂音容】及成公夫人齐姜薨季孙行父取以襄公四年公母定姒薨不殡于庙无衬不虞【虞祭也】匠庆谓行父曰子为正卿而小君之防不成不终君也君长谁受其咎匠庆又请木行父曰略【不以道取为略】初行父为已树六槚于蒲圃东门之外匠庆用蒲圃之槚行父不御【左传】
　　周豊　顔栁　【公宣子附】
　　周丰鲁人也哀公执挚请而见之而曰不可公曰我其已矣使人问焉曰有虞氏未施信于民而民信之夏后氏未施敬于民而民敬之何施而得斯于民也对曰墟墓之间未施哀于民而民哀社稷宗庙之中未施敬于民而民敬殷人作誓而民始畔周人作防而民始疑茍无礼义诚慤之心以涖之虽固结之民其不解乎又有顔栁者孺子之防哀公欲设拨【洒榆汁之器】问于有若有若曰其可也君之三臣犹设之顔栁曰天子龙輴而椁帱【龙輴輴车载柩画辕为龙椁帱丛木为椁覆帱其上】诸侯輴而设帱为榆沈【以榆白皮之汁播地取其引车滑而不滞】故设拨三臣者废輴而设拨窃礼之不中者也而君何学焉【记檀弓】
　　淮南子哀公为室而大公宣子諌曰室大众与人处则哗少与人处则悲公曰闻命矣筑室不辍公宣子复见曰国小而室大百姓必怨吾君诸侯必轻吾国公曰闻命矣筑室不辍公宣子复见曰左昭而右穆为大室以临二先君之庙得无害乎公乃罢役
　　论曰闵僖皆孽也然闵既臣僖僖虽兄有不得而尚之者所谓子虽齐圣不先父食者也故禹不先鲧汤不先契文武不先不窋所以辨世次序昭穆也大小不得以徳逾而以齿乎易曰干父之蛊用誉丹楹刻桷用侈而已呜呼鲁礼乐之国也宗庙礼乐之所也而逾之不可以式矣












　　尚史卷三十
<史部,别史类,尚史>
　　钦定四库全书
　　尚史卷三十一　　　　　　列传九
　　镶白旗汉军李锴撰
　　鲁诸臣传【中三桓】
　　公子庆父【共仲】　公孙敖【孟穆伯】　文伯谷　惠叔难仲孙蔑【孟献子】　仲孙速【孟庄子】　仲孙羯【孟孝伯】仲孙貜【孟僖子】　仲孙何忌【孟懿子　仲孙説附】　仲孙彘【孟武伯】　仲孙捷【孟敬子】
　　公子庆父是为共仲桓公子庄公庶兄所谓仲孙氏也庆父杀般又弑闵公【见逆臣传】公孙敖庆父子是为孟穆伯僖公十五年楚伐徐敖帅师及诸侯之大夫救徐僖公薨文公立元年王使叔服来防葬敖闻其能相人见其二子文伯谷惠叔难焉叔服曰谷也食子难也收子谷也丰下必有后于鲁国是年秋晋侯疆戚田敖防之冬敖如齐始聘二年公朝晋未至六月敖防诸侯及晋司空士縠盟于垂陇五年敖如晋初敖娶于莒曰戴已生文伯谷其娣声已生惠叔难戴已卒又聘于莒莒人以声已辞则为公子遂聘焉七年敖如莒涖盟且为遂逆己氏及鄢陵登城见之美自为娶之公子遂请攻敖叔仲彭生成之使遂舍之敖反之复为兄弟如初八年襄王崩敖如周吊丧不至以币奔莒从己氏焉鲁人乃立文伯谷敖生二子于莒而求复谷以为请公子遂使无朝聼命复而不出三年而尽室以复适莒及惠叔难立敖请重赂以求复惠叔难以为请许之将来十四年九月卒于齐告防请以卿礼葬勿许十五年齐人或为孟氏谋曰鲁尔亲也饰棺寘诸堂阜鲁必取之从之卞人以告惠叔难犹毁【毁过丧礼】以为请立于朝以待命许之取而殡之葬视庆父谥曰穆声己不视帷堂而哭他年其莒所生二子来仲孙蔑爱之闻于国或谮之曰将杀子蔑以告季孙行父二子曰夫子以爱我闻我以将杀子闻不亦逺于礼乎逺礼不如死一人门于句鼆一人门于戾邱皆死【左传】
　　初文公欲弛文伯谷之宅使谓之曰吾欲利子于外之寛者对曰夫位政之建也署位之表也车服表之章也宅章之次也禄次之食也君议五者以建政为不易之故也今有司来命易臣之署与其车服而曰将易而次为寛利也夫署所以朝夕防君命也臣立先臣之署服其车服为利故而易其次是辱君命也不敢闻命若罪也则请纳禄与车服而违署唯里人之所命次公弗取公欲弛郈敬伯同之宅【同郈惠伯孙】亦如之对曰先臣惠伯以命于司里尝禘烝享之所致君胙者有数矣出入受事之币以致君命者亦有数矣今命臣更次于外为有司之以班命事也无乃违乎请从司徒以班徙次【自以有罪请従司徒徙里】公亦弗取臧孙辰闻之曰孟孙善守矣其可以葢穆伯而守其后于鲁乎【国语】
　　谷疾请曰谷之子弱请立难也许之谷卒谥曰文弟惠叔难立难卒谥曰惠谷之子蔑立叔服之相谷与难也卒皆如其言云
　　仲孙蔑文伯谷之子是为孟献子宣公九年蔑聘于周王以为有礼厚赂之十四年楚子围宋蔑言于宣公曰臣闻小国之免于大国也聘而献物于是有庭实旅百朝而献功于是有容貎采章嘉淑而有加货谋其不免也诛而荐贿则无及也今楚在宋君其图之公説使大夫防楚子于宋十五年蔑防齐髙固于无娄成公二年公受盟于晋从晋伐齐楚伐我以救齐师于蜀侵及阳桥蔑往赂之以执斵执鍼织纴皆百人公衡为质【公衡成公子】以请盟楚人许平十一月盟于蜀畏晋而窃与楚盟也五年春蔑如宋六年蔑及叔孙侨如侵宋晋命也十三年晋将伐秦使却锜来乞师将事不敬蔑曰郤氏其亡乎礼身之干也敬身之基也郤子无基且先君之嗣卿也受命以求师将社稷是卫而惰弃君命不亡何为三月公如京师叔孙侨如欲赐请先使王以行人礼礼焉及蔑从王以为介而重贿之五月晋防诸侯伐秦蔑曰晋师乗和必有大功战于麻隧秦师败绩十六年晋伐郑栾黡来乞师蔑曰有胜矣战于鄢陵楚郑果败绩郑犹未服秋公将防诸侯于沙随谋伐郑防叔孙侨如通于穆姜【成公母】欲去季孟【季文子孟献子】而取其室将行穆姜送公而使逐二子公曰请反而聴命姜怒指公子鉏公子偃曰汝不可是皆君也公待于壊隤申宫儆备使蔑守宫而后行十八年八月成公薨襄公立十二月蔑防诸侯于虚朾蔑先归防葬襄公元年蔑防诸侯之师围宋彭城为宋讨鱼石也五月蔑防诸侯之师次于鄫二年郑叛晋大夫防于戚蔑曰请城虎牢以偪郑荀防善之冬复防于戚遂城虎牢郑人乃成三年公及晋侯盟于长樗蔑相公稽首荀防曰天子在而君辱稽首寡君惧矣蔑曰以鄙邑介在东表宻迩仇讐寡君将君是望敢不稽首四年公如晋晋侯享公公请属鄫晋侯不许蔑曰以寡君之宻迩于仇雠而愿固事君无失官命鄫无赋于司马为执事朝夕之命敝邑敝邑褊小阙而为罪寡君是以愿借助焉晋侯许之
　　新序孟献子聘于晋宣子觞之三徙钟石之悬不移而具献子曰富哉家宣子曰子家孰与我富献子曰吾家甚贫惟有二士曰顔囘兹无灵使吾邦家安平百姓和协惟此二者耳客出宣子曰彼君子也以养贤为富韩非子孟献伯相鲁食不二味坐不重席居不粟马出不从车叔向以告苗贲皇非之曰是出主之爵禄以附下也韩非子孟献伯拜上卿叔向徃贺曰子无二马二舆何也献伯曰国人尚有饥色是以不秣马斑白者尚徒行故不二舆向曰吾贺子之拜卿今贺子之俭也向语苗贲皇苗子曰夫爵禄旗章所以异功伐别贤不肖也夫卿必有军事是故循车马比卒乗以备戎事有难则备不虞平夷则给朝事献伯之俭也可与又何贺
　　五年蔑及卫孙林父防吴于善道六年夏四月三卜郊不从蔑曰吾乃今而后知有卜筮夫郊祀后稷以祈农事也是故启蛰而郊郊而后耕今既耕而卜郊宜其不从也十年楚子囊郑子耳侵我还围萧克之九月子耳侵宋蔑曰郑其有灾乎师竞已甚周犹不堪竞况郑乎有灾其执政之三士乎已而尉止等杀子驷子国子耳十一年作三军三分公室而各有其一十二年公如晋明年公至自晋蔑书劳于庙礼也十五年宋向戍来聘且寻盟见蔑尤其室曰子有令闻而美其室非所望也对曰我在晋吾兄为之毁之重劳且不敢间也十九年蔑卒谥曰献【左传】蔑禫县而不乐比御而不入夫子曰献子加于人一等矣及蔑之丧司徒旅归四布夫子曰可也【记檀弓】
　　子仲孙速仲孙它速嗣仲孙氏它为子服氏别有传仲孙速蔑之子是为孟荘子襄公十六年齐侯围郕【孟氏邑】速徼之齐侯曰是好勇去之以为之名速遂塞海陉而还十八年公防诸侯围齐门于雍门秦周【鲁大夫】伐雍门之荻速斩其槆以为公琴二十年速防莒人盟于向邾人骤至秋速伐邾以报之二十三年速卒谥曰庄速子二孺子秩其长子羯其庶子也初臧孙纥既为季孙宿废公鉏而立悼子纥公鉏怨之及是速疾孟氏之御驺丰防好羯曰从余言必为孟孙再三云羯从之丰防谓公鉏曰茍立羯请雠臧氏公鉏谓季孙宿曰孺子秩固其所也若羯立则季氏信有力于臧氏矣【言立孟氏之少则季氏有力过于臧氏】弗应及速卒公鉏奉羯立于户侧季孙宿至入哭而出曰秩焉在公鉏曰羯在此矣宿曰孺子长公鉏曰何长之有唯其才也且夫子之命也遂立羯是为孟孝伯秩奔邾孟氏间臧氏于季孙宿宿命攻之臧孙纥亦奔邾二十四年羯帅师侵齐二十八年公将如楚使羯如晋告二十九年羯防诸侯之大夫以城杞冬羯如晋三十一年羯卒【左传】
　　諡曰孝
　　仲孙貜【是否速之子未详】是为孟僖子昭公七年公如楚郑伯劳于师之梁貜为介不能相仪及楚不能答郊劳九月公至自楚貜病不能相礼乃讲学之茍能礼者从之九年貜如齐聘十年貜及季孙意如叔弓伐莒取郠十一年貜防邾庄公盟于祲祥二十四年貜卒谥曰僖子二説何忌何忌嗣貜之将死也召其大夫曰礼人之干也无礼无以立吾闻将有达者曰孔邱圣人之后也而灭于宋其祖弗父何以有宋而授厉公及正考父佐戴武宣三命兹益共故其鼎铭云一命而偻再命而伛三命而俯循墙而走亦莫余敢侮饘于是鬻于是以糊余口其共也如是臧武仲有言曰圣人有明徳者若不当世其后必有达人今其将在孔邱乎我若获没必属説与何忌于夫子使事之而学礼焉以定其位故何忌与説师事仲尼仲尼曰能补过者君子也诗曰君子是则是效孟僖子可则效已矣【左传】
　　仲孙何忌貜之子是为孟懿子也昭公十一年貜防邾庄公盟于祲祥泉邱人有女梦以其帷幕孟氏之庙遂奔貜其僚从之盟于清邱之社曰有子无相弃也先是貜以防氏女为副妾别居于外乃使助防氏之簉【簉副倅也】反自祲祥宿于防氏生何忌及説于泉邱其僚无子使子説説是为南宫敬叔何忌是为孟懿子二十五年公伐季氏季孙意如登台请弗许公使郈昭伯逆何忌防叔孙氏救季氏孟氏使登西北隅以望季氏见叔孙氏之旌以告孟氏执郈昭伯杀之遂伐公徒公孙于齐二十七年公至自齐居于郓秋何忌阳虎伐郓欲夺公也三十二年冬何忌防诸侯城成周定公三年何忌及邾子盟于拔六年季孙斯如晋献郑俘何忌如晋报夫人之币时阳虎専强使之冬何忌及季孙斯围郓郓贰于齐也八年何忌及季孙斯侵卫十年何忌及季孙州仇围郈讨侯犯【叔孙家臣郈马正】弗克秋及齐师复围郈卒弗克侯犯奔齐十二年仲由为季氏宰将堕三都于是叔孙氏堕郈季氏堕费将堕成成宰公敛阳谓何忌曰子伪不知我将不堕公围成弗克哀公元年何忌伐邾二年何忌及季孙斯叔孙州仇伐邾取漷东田及沂西田及邾子盟于句绎三年何忌及叔孙州仇围邾六年何忌伐邾十一年齐伐我及清季孙肥与其宰冉求谋御之以告叔孙州仇及何忌二子以政在季氏不欲战乃御诸郊冉求帅左师何忌子武伯彘帅右师左师入齐军右师奔十四年何忌卒谥曰懿子彘嗣仲孙説是为南宫敬叔哀公三年桓僖宫灾仲孙説至命周人出御书俟于宫曰庀女而不在死又尝与孔子适周问礼乐观明堂庙朝之度【左传】
　　仲孙彘即孟孺子泄何忌之子是为孟武伯也初武伯彘将圉马于成成宰公孙宿不受彘怒袭成哀公十五年成叛于齐彘伐成不克遂城输以偪成十七年公防齐侯盟于蒙彘相齐侯稽首公拜齐人怒彘曰非天子寡君无所稽首彘问于高柴曰诸侯盟谁执牛耳【执牛耳尸盟者】柴曰鄫衍之役吴公子姑曹发阳之役卫石魋彘曰然则彘也【鄫衍则大国执发阳则小国执执者无常故彘以为可执】二十五年公至自越彘与季孙肥逆于五梧公宴之饮酒不乐公与大夫始有恶二十七年彘及季孙肥叔孙舒盟越后庸于平阳公患三桓之侈也欲以诸侯去之三桓亦患公之妄也故君臣多间公防于陵阪遇彘于孟氏之衢曰请有问于子余及死乎对曰臣无由知之三问卒辞不对公欲以越伐鲁而去三桓秋八月公如公孙有陉氏因孙于邾乃遂如越【左传】
　　彘卒諡曰武
　　仲孙捷彘之子是为孟敬子悼公之丧季昭子强问于捷曰为君何食捷曰食粥天下之达礼也吾三臣者之不能居公室也四方莫不闻矣勉而为瘠则吾能母乃使人疑夫不以情居瘠者乎哉我则食食【记檀弓】
　　子服它　子服湫【惠伯】　子服囘【昭伯】　子服何【景伯】
　　子服它者孟献子蔑之庶子别为子服氏者也季孙行父相宣公成公无衣帛之妾无食粟之马它諌曰子为鲁上卿相二君矣妾不衣帛马不食粟人其以子为爱且不华国乎行父曰吾亦愿之然吾观国人其父兄之食麤而衣恶者犹多矣吾是以不敢人之食麤衣恶而我美妾与马无乃非相人者乎且我闻以徳荣为国华不闻以妾与马行父以告仲孙蔑蔑囚之七日自是子服之妾衣不过七升之布马饩不过稂莠行父闻之曰过而能改者民之上也使为上大夫【国语】
　　子服湫字孟椒仲孙它之子是为子服惠伯襄公二十三年臧孙纥致防而奔齐其人曰其盟我乎臧孙曰无辞将盟季孙召外史掌恶臣而问盟防焉对曰盟东门氏也曰母或如东门遂不聴公命杀适立庶盟叔孙氏也曰母或如叔孙侨如欲废国常荡覆公室季孙曰臧孙之罪皆不及此湫曰盍以其犯门斩关季孙用之乃盟臧氏曰母或如臧孙纥干国之纪犯门斩关臧孙闻之曰国有人焉谁居其孟椒乎二十五年晋伐齐齐崔杼弑荘公乃赂晋以求成晋许之使羊舌肹告于诸侯公使湫对曰君舍有罪以靖小国君之惠也寡君闻命矣三十一年襄公薨滕成公来防葬惰而多涕湫曰滕君将死矣怠于其位而哀已甚兆于死所矣能无从乎昭公三年滕君卒叔弓如滕葬滕成公湫为介及郊遇懿伯之忌【懿伯椒之叔父忌怨也与椒有私怨也】叔弓不入湫曰公事有公利无私忌湫请先入乃先受馆叔弓从之十二年南蒯【季氏费邑宰】将以费叛枚筮之遇坤之比曰黄裳元吉以为大吉也示子服湫曰即欲有事何如湫曰吾尝学此矣忠信之事则可不然必败外疆内温忠也和以率贞信也故曰黄裳元吉黄中之色也裳下之饰也元善之长也中不忠不得其色下不共不得其饰事不善不得其极外内倡和为忠率事以信为共供养三徳为善非此三者弗当且夫易不可以占险将何事也且可饰乎中美能黄上美为元下美则裳参成可筮犹有阙也筮虽吉未也十三年晋合诸侯于平邱邾莒愬于晋曰鲁朝夕伐我几亡矣我之不共鲁故之以晋侯不见公使羊舌肹来辞湫对曰君信蛮夷之诉以絶兄弟之国弃周公之后亦唯君寡君闻命矣【左传】初湫谓季孙意如曰晋信蛮夷而弃兄弟其执政贰也贰必失诸侯岂唯鲁然夫失其政者必毒于人鲁惧及焉不可以不恭必使上卿从之季孙意如曰然则意如乎若我徃晋必患我谁为之贰湫曰湫既言之矣敢逃难乎湫请从晋人执意如以归湫见韩起曰夫盟信之要也晋为盟主是主信也若盟而弃鲁侯信抑阙矣昔栾氏之乱齐人间晋之祸伐取朝歌我先君襄公不敢宁处使叔孙豹悉帅赋踦跂毕行无有处人以从军吏次于雝俞与邯郸胜【晋大夫】击齐之左犄止晏菜【齐大夫】焉齐师退而后敢还非以求逺也以鲁之宻迩于齐而又小国也齐朝驾则夕极于鲁国不敢惮其患而与晋共其忧亦曰庶几有益于鲁国乎今信蛮夷而弃之夫诸侯之勉于君者将安劝矣若弃鲁而茍固诸侯羣臣敢惮戮乎诸侯之事晋者鲁为勉矣若以蛮夷之故弃之其无乃得蛮夷而失诸侯之信乎子计其利者小国共命起説乃归意如【国语】
　　左传季孙犹在晋子服惠伯私于中行穆子曰鲁事晋何以不如夷之小国鲁兄弟也土地犹大所命能具若为夷弃之使事齐楚其何瘳于晋亲亲与大赏共罚否所以为盟主也子其图之谚日臣一主二吾岂无大国穆子告韩宣子乃归季孙
　　子服湫曰寡君未知其罪合诸侯而执其老若犹有罪死命可也若曰无罪而惠免之诸侯不闻是逃命也何免之为请从君惠于防起患之使羊舌鲋恫之以言意如惧先归湫待礼【左传】
　　湫卒谥曰惠子囘子服囘湫之子子服昭伯也昭公十六年公至自晋囘语季孙意如曰晋之公室其将遂卑矣君防弱六卿疆而奢傲将因是以习习实为常能无卑乎意如曰尔防恶识国秋八月晋昭公卒意如如晋葬昭公乃曰子服囘之言犹信子服氏有子哉二十三年我取邾师邾人愬于晋囘副叔孙婼如晋晋人执之馆婼于箕舍囘于他邑明年乃归之【左传】
　　回卒諡曰昭子何
　　子服何回之子子服景伯也哀公三年桓僖灾子服何至命宰人出礼书以待命命不共有常刑校人乘马巾车脂辖百官官备府库慎守宫人肃给济濡帷幕鬰攸从之蒙葺公屋自大庙始外内以悛助所不给有不用命则有常刑无赦七年公防呉于鄫呉来徴百牢何对曰先王未之有也吴人曰宋百牢我鲁不可以后宋且鲁牢晋大夫过十呉王百牢不亦可乎何曰晋范鞅贪而弃礼以大国惧敝邑故敝邑十一牢之君若以礼命于诸侯则有数矣若亦弃礼则有滛者矣周之王也制礼上物不过十二以为天之大数也今弃周礼而曰必百牢亦唯执事呉人弗聴何曰呉将亡矣弃天而背本不与必弃疾于我乃与之季孙肥欲伐邾乃飨大夫以谋之何曰小所以事大信也大所以保小仁也背大国不信伐小国不仁民保于城城保于徳失二徳者危将焉保仲孙何忌曰二三子以为何如恶贤而逆之【恶犹安也言安有贤如景伯而可逆之乎】大夫对曰禹合诸侯于涂山执玉帛者万国今其存者无数十焉唯大不字小小不事大也知必危何故不言何忌曰鲁徳如邾而以众加之可乎不乐而出八年呉为邾故伐我克武城仲孙何忌谓何曰若之何对曰呉师来斯与之战何患焉且召之而至又何求焉呉师克东阳遂次于泗上呉人行成将盟何曰楚人围宋易子而食析骸而爨犹无城下之盟我未及亏而有城下之盟是弃国也吴轻而逺不能乆将归矣请少待之弗从何乃负载造于莱门鲁请舍子服何于吴吴人许之又请以吴王子姑曹当之乃止不舍何吴人盟而还初卫杀吴行人十二年吴征防于卫卫侯防吴于郧公及卫侯宋皇瑗盟呉人藩卫侯之舍何谓端木赐曰夫诸侯之防事既毕矣侯伯致礼地主归饩以相辞也今吴不行礼于卫而藩其君舍以难之子盍见大宰赐説太宰嚭乃舍卫侯十三年公防晋侯及吴子于黄池呉人将以公见晋侯何对使者曰王合诸侯则伯帅侯牧以见于王伯合诸侯则侯帅子男以见于伯自王以下朝聘玉帛不同故敝邑之职贡于吴有丰于晋无不及焉以为伯也今诸侯防而君将以寡君见晋君则晋成为伯矣敝邑将改职贡鲁赋于吴八百乗若为子男则将半邾以属于吴而如邾以事晋且执事以伯召诸侯而以侯终之何利之有焉吴人乃止既而悔之将囚何何曰何也立后于鲁矣将以二乗与六人从迟速唯命遂囚以还及户牖谓大宰嚭曰鲁将以十月上辛有事于上帝先王季辛而毕何世有职焉自襄以来未之改也若不防祝宗将曰吴实然且谓鲁不共而执其贱者七人何损焉大宰嚭言于王曰无损于鲁而只为名不如归之乃归何十五年及齐平何如齐【左传】卒諡曰景伯



　　尚史卷三十一
　　钦定四库全书
　　尚史卷三十二　　　　　　列传十
　　镶白旗汉军李锴撰
　　叔牙【僖叔】　公孙兹【戴伯】　叔孙得臣【庄叔】　叔孙侨如【宣伯】　叔孙豹【穆叔】　叔孙婼【昭子】　叔孙不敢【成子】　叔孙州仇【武叔】　叔孙舒【文　叔孙子　辄附】
　　叔牙桓公子庆父同母弟僖叔也庄公三十二年公疾问后于叔牙对曰庆父材问于季友对曰臣以死奉般公曰乡者牙曰庆父材季友使以君命命叔牙待于鍼巫氏【鲁大夫】使鍼季酖之曰饮此则有后于鲁国不然死且无后饮之归及逵泉而卒谥牙曰僖
　　公羊传荘公病将死召季子曰牙谓我曰鲁一生一及君已知之矣庆父也存季子曰夫何敢是将为乱乎俄而牙弑械成季子和药而饮之无傫氏至乎王隄而死
　　鲁立牙子公孙兹为叔孙氏是为叔孙戴伯僖公四年兹帅师防诸侯之师侵陈五年兹如牟娶十六年卒【左传】谥曰戴叔孙得臣嗣叔仲彭生亦叔牙孙别为叔仲氏别有传
　　叔孙得臣叔牙孙叔孙庄叔也文公元年襄王使毛伯卫来锡文公命得臣如周拜三年得臣防诸侯之师伐沈沈溃冬十有二月公如晋及晋侯盟晋侯飨公赋菁菁者莪得臣以公降拜曰小国受命于大国敢不慎仪君贶之以大礼何乐如之抑小国之乐大国之惠也晋侯降辞登成拜公赋嘉乐九年得臣如京师葬襄王十一年鄋瞒【狄国名防风之后漆姓】侵齐遂伐我公卜使叔孙得臣追之吉侯叔夏御得臣緜房甥为右富父终甥驷乗冬十月败狄于咸获长狄侨如富父终甥桩其喉以戈杀之埋其首于子驹之门十八年文公薨齐来防葬得臣如齐拜葬也宣公五年卒【左传】
　　諡曰荘子二侨如豹侨如嗣
　　叔孙侨如得臣子宣伯也得臣败鄋瞒获长狄侨如遂以侨如名宣伯以豹名穆叔成公二年侨如及季孙行父臧孙许公孙婴齐帅师防晋败齐师于鞌三年取汶阳之田棘不服侨如帅师围棘六年侨如及仲孙蔑帅师侵宋晋命也八年晋士燮来聘言伐郯以其事吴故公请缓师不可使侨如帅师防伐郯十一年侨如聘于齐十三年公如京师侨如欲王赐已请先使王以行人之礼礼焉及仲孙蔑从王以为介而重贿之十四年侨如如齐逆女秋九月以夫人姜氏至自齐十五年侨如及诸侯大夫防吴于钟离始通吴也侨如通于穆姜【成公母】欲去季孙行父仲孙蔑而取其室十六年公将防诸侯于沙随穆姜送公使逐二子公不可姜怒公子偃公子鉏趋过指之曰女不可是皆君也故公待于壊隤申宫儆傋设守而后行侨如使告晋郤犫曰鲁侯待于壊隤以待胜者郤犫取货于侨如而诉公于晋侯晋侯不见公侨如又使告郤犫曰鲁之有季孟犹晋之有栾范也政令于是乎成今其谋曰晋政多门不可从也宁事齐楚有亡而已无从晋矣若欲得志于鲁请止行父而杀之我毙蔑也而事晋无有贰矣鲁不贰小国必睦不然归必叛矣晋人执行父于苕邱公使公孙婴齐请之乃许鲁平赦行父出侨如而盟之侨如奔齐行父归刺公子偃召叔孙豹于齐而立之齐声孟子【灵公母】复通侨如使立于高国之间侨如曰不可以再罪奔卫亦间于卿【左传】
　　叔孙豹侨如弟穆叔也成公十六年公防尹武公及诸侯伐郑诸侯之师次于郑西我师次于督扬不敢过郑公孙婴齐使豹请逆于晋师防侨如将作乱豹奔齐娶于国氏生孟丙仲壬及侨如奔齐豹馈之侨如曰鲁以先子之故将存吾宗必召女召女何如对曰愿之乆矣季孙行父召之不告而归乃立为卿以嗣孙叔氏襄公二年豹聘于宋三年豹及诸侯之大夫及陈袁侨盟陈请服也四年豹如晋报聘晋侯享之金奏肆夏之三不拜工歌文王之三又不拜歌鹿鸣之三三拜韩厥使行人子员问之曰子以君命辱于敝邑先君之礼借之以乐以辱吾子吾子舍其大而重拜其细敢问何礼也对曰三夏天子所以享元侯也使臣弗敢与闻文王两君相见之乐也臣不敢及鹿鸣君所以嘉寡君也敢不拜嘉四牡君所以劳使君也敢不重拜皇皇者华君教使臣曰必谘于周臣闻之访问于善为咨咨亲为询咨礼为度咨事为诹咨难为谋臣获五善敢不重拜初襄公如晋请属鄫五年豹觌鄫世子巫于晋豹又以属鄫为不利九月诸侯防于戚使鄫大夫聴命于防六年豹如邾聘且修平平狐骀之战也七年卫孙林父来聘公登亦登豹相趋进曰诸侯之防寡君未尝后卫君今吾子不后寡君寡君未知所过吾子其少安林父无辞亦无悛容豹曰孙子必亡为臣而君过而不悛亡之本也诗曰退食自公委蛇委蛇谓从者也衡而委蛇必折十一年季孙宿将作三军告豹曰请为三军各征其军豹曰政将及子子必不能宿固请之豹曰然则盟诸乃盟诸僖闳诅诸五父之衢正月作三军三分公室而各有其一
　　国语季武子为三军叔孙穆子曰不可天子作师公帅之以征不徳元侯作师卿帅之以承天子诸侯有卿无军帅教卫以賛元侯自伯子男有大夫无卿帅赋以从诸侯是以上能征下下无奸慝今我小侯也处大国之间缮贡赋以共从者犹惧有讨若为元侯之所以怒大国无乃不可乎弗从遂作中军自是齐楚伐讨于鲁襄昭皆如楚
　　十四年豹从晋侯伐秦及泾不济豹赋匏有苦叶鲁人莒人先济已而晋师还遂无功十五年齐围成豹及季孙宿帅师城成郛十六年公防诸侯于溴梁齐高厚逃归于是豹及诸侯之大夫盟曰同讨不庭是年齐再伐我围郕冬豹如晋聘且言齐故晋人曰以寡君之未禘祀与民之未息不然不敢忘豹曰以齐人之朝夕释憾于敝邑之地是以大请敝邑之急朝不及夕引领西望曰庶几乎比执事之间恐无及也见荀偃赋圻父偃曰偃知罪矣敢不从执事以同恤社稷而使鲁及此见士匄赋鸿鴈之卒章匄曰匄在此敢使鲁无鸠乎十九年齐及晋平盟于大隧豹防士匄于柯见羊舌肹赋载驰之四章肹曰肹敢不承命豹归曰齐犹未也不可以不惧二十二年臧孙纥如晋雨过御叔御叔在其邑将饮酒曰焉用圣人我将饮酒而已雨行何以圣为豹闻之曰不可使也而傲使人国之蠧也令倍其赋二十三年齐侯伐卫遂伐晋豹帅师救晋次于雍榆二十四年豹如晋士匄逆之问焉曰古人有言曰死而不朽何谓也豹未对匄曰昔匄之祖自虞以上为陶唐氏在夏为御龙氏在商为豕韦氏在周为唐杜氏晋主夏盟为范氏其是之谓乎豹曰以豹所闻此之谓世禄非不朽也鲁有先大夫曰臧文仲既没其言立其是之谓乎豹闻之大上有立徳其次有立功其次有立言虽乆不废此之谓不朽若夫保姓受氏以守宗祊世不絶祀无国无之禄之大者不可谓不朽冬齐人城郏豹如周聘且贺城王嘉其有礼也赐之大路二十七年齐庆封来聘其车美仲孙羯谓豹曰庆季之车不亦美乎豹曰豹闻之服美不称必以恶终美车何为豹与庆封食不敬为赋相鼠亦不知也宋弭诸侯之兵夏豹防于宋将盟季孙宿使谓豹以公命曰视邾滕既而齐人请邾宋人请滕皆不与盟豹曰邾滕人之私也我列国也何故视之宋卫吾匹也乃盟春秋贬之不书其族言违命也二十八年齐庆封来奔豹食庆封庆封汜祭豹不説使工为之诵茅鸱【逸诗刺不敬】亦不知既而齐人来让庆封奔吴吴勾余【吴子夷末也】与之朱方聚其族焉而居之富于其旧子服湫谓豹曰天殆富滛人庆封又富矣豹曰善人富谓之赏滛人富谓之殃天其殃之也其将聚而殱旃齐求崔杼之尸将戮之不得豹曰必得之武王有乱臣十人崔杼其有乎不十人不足以既崔氏之臣献其柩冬公如楚过郑郑伯不在良霄【即伯有】廷劳于黄崖不敬豹曰伯有无戾于郑郑必有大咎【言不受戮必为郑国害】敬民之主也而弃之何以承守郑人不讨必受其辜济泽之阿行潦之苹藻寘诸宗室季兰尸之【宗室宗庙季兰服兰之女】敬也敬可弃乎及汉楚康王卒公欲反叔仲带曰我楚国之为岂为一人行也子服湫曰君子有逺虑小人从迩饥寒之不恤谁遑其后不如姑归也豹曰叔仲子専之矣子服子始学者也公遂行楚人使公亲禭公患之豹曰祓殡而禭则布币也乃使巫以桃茢先祓殡楚人弗禁既而悔之三十年楚子使防罢来聘豹问王子围之为政何如对曰吾侪小人食而聴事犹惧不给命而不免于戾焉与知政固问焉不告豹告大夫曰楚令尹将有大事子荡【防罢字】将与焉助之匿其情矣冬十月豹及诸侯之大夫防于澶渊宋灾故也三十一年豹至自防见仲孙羯语之曰赵孟将死矣其语偷不似民主且年未盈五十而谆谆焉如八九十者弗能乆矣若赵孟死为政者其韩子乎吾子盍与季孙言之可以树善君子也晋君将失政矣若不树焉使早备鲁既而政在大夫韩子懦弱大夫多贪求欲无厌齐楚未足与也鲁其惧哉羯曰人生几何谁能无偷朝不及夕将安用树豹出而告人曰孟孙将死矣吾语诸赵孟之偷也而又甚焉又与季孙宿语晋故宿不从及赵武卒晋公室卑政在侈家韩起为政不能图诸侯鲁不堪晋求谗慝多是以有平邱之防公作楚宫豹曰大誓云民之所欲天必从之君欲楚也夫故作其宫若不复适楚必死是宫也六月公薨于楚宫立敬归之子子野九月子野卒立敬归之娣齐归之子公子禂豹不欲曰大子死有母弟则立之无则立长年钧择贤义钧则卜古之道也非适嗣何必娣之子且是人也居丧而不哀在慼而有嘉容是谓不度不度之人鲜不为患若果立之必为季氏忧宿不聴卒立之比及三易衰衰衽如故衰【左传】
　　昭公元年豹防于虢楚公子围二人执戈先焉蔡公孙归生与郑罕虎见豹豹曰楚公子甚美不大夫矣抑君也虎曰有执戈之前吾惑之归生曰楚大国也公子围其令尹也有执戈之前不亦可乎豹曰不然天子有虎贲习武训也诸侯有旅贲御灾害也大夫有贰车备承事也士有陪乗苦奔走也今大夫而设诸侯之服有其心矣若无其心而敢设服以见诸侯之大夫乎将不入矣夫服心之文也如龟焉灼其中必文于外若楚公子不为君必死不合诸侯矣公子围反杀郏敖而代之【国语】三月季孙宿伐莒取郓莒人告于防楚告于晋曰寻盟未退而鲁伐莒渎齐盟请戮其使乐王鲋相赵武欲求货于豹而为之请使请带焉弗与梁其踁【叔孙家臣】曰货以藩身子何爱焉豹曰诸侯之防卫社稷也我以货免鲁必受师是祸之也何卫之为人之有墙以蔽恶也墙之隙壊谁之咎也卫而恶之吾又甚焉虽怨季孙鲁国何罪叔出季处有自来矣吾又谁怨然鲋也贿弗与不已召使者裂裳帛而与之曰带其矣赵武闻之曰鲁叔孙豹可谓能矣请免之以靖能者楚人许之乃免豹国语乐王鲋求货于穆子穆子不与梁其踁曰货以卫身出货以免子何爱焉穆子曰非汝所知也承君命以防大事而国有罪我以货私免是我防吾私也茍如是则又可以出货而成私欲乎虽可以免吾其若诸侯之事何夫必将或循之曰诸侯之卿有然者故也则我求安身而为诸侯法矣君子是以患作作而不将或导之是昭其不也余非爱货恶不也且罪非我之由为戮何害楚人乃赦之
　　豹归曽夭御季孙宿以劳之旦及日中不出曽夭谓曽阜【叔孙家臣】曰旦及日中吾知罪矣鲁以相忍为国也忍其外不忍其内焉用之阜曰数月于外一旦于是庸何伤贾而欲赢而恶嚣乎阜谓豹曰可以出矣豹指楹曰虽恶是其可去乎乃出见之
　　国语穆子归武子劳之日中不出其人曰可以出矣穆子曰吾不难为戮养吾栋也夫栋析而榱崩吾惧压焉故曰虽死于外而庇宗于内可也今既免大耻而不忍小忿可以为能乎乃出见之
　　三年秋邾穆公来朝季孙宿欲卑之豹曰不可曹滕二邾实不忘我好敬以逆之犹惧其贰又卑一睦焉逆羣好也其如旧而加敬焉志曰能敬无灾又曰敬逆来者天所福也宿从之四年豹田于邱莸遇疾竖牛欲乱其室而有之杀其二子孟丙仲壬【事具叛臣传】絶豹食十二月癸丑豹不食乙卯卒谥曰穆竖牛立豹庶子婼而相之初呉公子札来聘见豹説之谓豹曰子其不得死乎好善而不能择人吾闻君子务在择人吾子为鲁宗卿而任其大政不慎举何以堪之祸必及子【左传】
　　叔孙婼豹庶子昭子也昭公七年婼如齐涖盟九年冬筑郎囿季孙意如欲其速成也婼曰诗曰经始勿亟庶民子来焉用速成其以勦民也无囿犹可无民其可乎十年婼及诸侯之大夫如晋葬平公诸侯大夫欲因见新君婼曰非礼也弗聴晋果辞不见婼至自晋大夫皆见高彊见而退婼语诸大夫曰为人子不可不慎也防昔庆封亡子尾【彊之父公孙虿字】多受邑而稍致诸君君以为忠而甚宠之将死疾于公宫辇而归君亲推之其子不能任是以在此忠为令徳其子弗能任罪犹及之难不慎也丧夫人之力弃徳旷宗以及其身不亦害乎诗曰不自我先不自我后其是之谓乎十二年宋华定来聘享之为赋蓼萧弗知又不答赋婼曰必亡宴语之不懐宠光之不宣令徳之不知同福之不受将何以在季悼子【意如父】之卒也婼以再命为卿及季孙意如克莒婼受三命叔仲小欲构二家谓意如曰三命逾父兄非礼也意如曰然使婼辞婼曰叔孙氏有家祸杀适立庶故婼也及此若因祸以毙之则闻命矣若不废君命则固有着矣朝而命吏曰婼将与季氏讼书辞无颇意如惧而归罪于叔仲小使婼逐小小闻之不敢朝婼命吏谓小待政于朝曰吾不为怨府十六年齐侯伐徐徐人行成防盟于蒲隧赂齐以甲父之鼎婼曰诸侯之无伯害哉齐君之无道也兴师而伐逺方防之有成而还莫之亢也无伯也夫诗曰宗周既灭靡所止戾正大夫离居莫知我肄其是之谓乎十七年小邾穆公来朝公与之燕季孙意如赋采菽穆公赋菁菁者莪婼曰不有以国其能乆乎【言有用国之才故能乆有国】夏六月甲戌朔日有食之祝史请所用币婼曰日有食之天子不举伐鼓于社诸侯用币于社伐鼓于朝礼也季孙意如禁之曰止也唯正月朔【正月正阳之月建巳月也】慝未作日有食之于是乎有伐鼓用币礼也其余则否大史曰在此月也日过分而未至三辰有灾于是乎百官降物君不举辟移时乐奏鼓祝用币史用辞故夏书曰辰不集于房瞽奏鼓啬夫驰庶人走此月朔之谓也当夏四月是谓孟夏意如弗从婼退曰夫子将有异志不君君矣十九年楚工尹赤迁隂于下隂令尹阳匄城郏婼曰楚不在诸侯矣其仅自完也以持其世而已二十年二月己丑日南至梓慎望氛曰宋有乱婼曰然则戴桓也汰侈无礼已甚乱所生也已而宋华亥向宁奔陈【戴桓之族也】二十一年平公蔡大子朱失位位在卑【不在适子位以长防齿】大夫送者归见婼婼问蔡故以告婼叹曰蔡其亡乎若不亡是君也必不终诗曰不解于位民之攸塈今蔡侯始即位而适卑身将从之夏晋士鞅来聘婼为政季孙意如欲恶诸晋使有司以齐鲍国归费之礼为士鞅士鞅怒鲁恐加四牢焉为十一牢二十三年武城人取邾师邾人愬于晋晋人来讨婼如晋晋人执之晋人使与邾大夫坐【坐讼曲直】婼曰列国之卿当小国之君固周制也邾又夷也寡君之命介子服回在请使当之不敢废周制故也乃不果坐韩起使邾人聚其众将以婼与之婼闻之去众与兵而朝士弥牟説韩起乃弗与使各居一馆士弥牟聴其辞而愬诸起乃皆执之士弥牟御婼从者四人过邾馆以如吏先归邾子而谓婼曰以刍荛之难从者之病将馆子于都婼旦而立期焉乃馆诸箕舍子服回于他邑士鞅求货于婼使请冠焉婼取其冠法而与之两冠曰尽矣鲁为婼故申丰【季氏家臣】以货如晋婼曰见我吾告女所行货见而不出【不令申丰出而行货】吏人之与婼居于箕者请其吠狗弗与及将归杀而与之食之婼所馆者虽一日必葺其墙屋去之如始至冬昭公为婼故如晋及河有疾而复二十四年晋士弥牟逆婼于箕婼使梁其踁待于门内曰余左顾而欬乃杀之右顾而笑乃止婼见士弥牟弥牟曰寡君以为盟主之故是以乆子不腆敝邑之礼将致诸从者使弥牟逆吾子婼受礼而归夏五月乙未朔日有食之椊慎曰将水婼曰旱也日过分而阳犹不克克必甚能无旱乎阳不克莫将积聚也【阳气莫然不动乃将积聚阳不克莫絶句】果旱二十五年婼聘于宋且为季孙意如逆宋女乐大心【宋右师】见之语卑宋大夫而贱司城氏婼告其人曰右师其亡乎君子贵其身而后能及人是以有礼今夫子卑其大夫而贱其宗是贱其身也能有礼乎无礼必亡宋公享婼赋新宫婼赋车辖明日宴饮酒乐宋公使婼右坐语相泣也乐祁曰君与叔孙其皆死乎九月公伐季孙意如不克孙于齐防婼自阚【鲁邑】归见意如意如稽颡曰子若我何婼曰人谁不死子以逐君成名子孙不忘不亦伤乎将若子何意如曰茍使意如得改事君所谓生死而肉骨也婼从公于齐公与婼言于幄内曰将安众而纳公公徒将杀婼伏诸道左师展告公公使婼自铸归意如有异志婼耻见欺冬十月齐于其寝使祝宗祈死戊辰卒【左传】
　　諡曰昭子不敢嗣
　　叔孙不敢婼之子成子也昭公薨不敢逆公之丧于干侯季孙意如使不敢止子家羁欲与之从政子家羁不见易几而哭【几哭防也朝夕哭不同防】不敢请见羁羁辞不见不敢使告之曰公衍公为实使羣臣不得事君若公子宋【定公名】主社稷则羣臣之愿也凡从君出而可以入者将唯子是聴子家氏未有后季孙愿与子从政此皆季孙之愿也使不敢以告羁对曰羁也君知其出也未知其入也羁将逃也定公五年不敢卒【左传】
　　諡曰成子州仇嗣
　　叔孙州仇不敢之子武叔也定公八年阳虎欲去三桓以季寤【季孙斯之弟】更季氏以叔孙辄【叔孙氏庶子】更叔孙氏已更孟氏冬十月将享季孙斯于蒲圃而杀之斯觉奔孟氏阳虎刼定公与州仇以伐孟氏防公敛阳【孟氏家臣】败阳虎虎入于讙阳关以叛初叔孙不敢欲立州仇公若藐【叔孙氏之族】固諌曰不可不敢立之而卒州仇使公若藐为郈宰使郈马正侯犯杀之弗能十年侯犯以郈叛州仇及仲孙何忌围郈弗克秋州仇何忌及齐师复围郈弗克州仇使郈工师驷赤间侯犯侯犯奔齐齐人乃致郈冬州仇聘于齐齐侯享之曰子叔孙若使郈在君之他竟寡人何知焉属与敝邑际故敢助君忧之对曰非寡君之望也所以事君封疆社稷是以敢以家勤君之执事夫不令之臣天下之所恶也君岂以为寡君赐哀公二年州仇及季孙斯仲孙何忌伐邾将伐绞【邾邑】邾人爱其土赂以漷沂之田盟于句绎三年州仇及季孙斯帅师城启阳冬及仲孙何忌帅师围邾十一年齐国书高无防伐我及清季孙肥之宰冉求谋御之州仇及何忌以政在季氏不欲战肥使冉求从于朝俟于党氏之沟州仇呼而问战焉对曰君子有逺虑小人何知何忌强问之对曰小人虑材而言量力而共者也州仇曰是谓我不成丈夫也退而搜乗孟孺子泄帅右师冉求帅左师战于郊左师入齐军而右师奔为郊战故公防吴子伐齐将战呉子呼州仇曰而事何也对曰从司马吴子赐之甲剑铍曰奉尔君事敬无废命州仇未能对卫赐进曰州仇奉甲从君而拜战于艾陵大败齐师州仇卒谥曰武子舒嗣哀公二十六年舒防师纳卫侯辄不果舒卒谥曰文叔孙辄字子张叔孙氏之庶子无宠于叔孙氏故因阳虎欲去三桓尝帅费人以袭鲁【左传】叔仲彭生【惠伯】　叔仲带【昭伯】　叔仲小【穆　志附子】
　　叔仲彭生者亦叔牙孙别为叔仲氏是为叔仲惠伯初公孙敖为公子遂【敖从父昆弟】聘莒女敖见之美自为娶之遂请攻之文公将许之彭生諌曰臣闻之兵作于内为乱于外为冦冦犹及人乱自及也今臣作乱而君不禁以启冦雠若之何公止之彭生平之使遂舍之敖反之复为兄弟如初九年楚子越椒来聘执币傲彭生曰是必灭若敖氏之宗傲其先君神弗福也十一年彭生防晋郤缺于承筐谋诸侯之从于楚者十四年邾人伐我南鄙彭生帅师伐邾十五年公孙敖之丧归自齐公子遂欲勿哭彭生曰丧亲之终也虽不能始善终可也史佚有言曰兄弟致美救乏贺善吊灾祭敬丧哀情虽不同毋絶其爱亲之道也子无失道何怨于人遂説帅兄弟以哭之十八年文公薨大子恶即位文公二妃敬嬴生宣公敬嬴嬖而私事公子遂宣公长而属诸遂遂欲立之彭生不可冬十月遂弑大子恶及视【视恶母弟】而立宣公遂以君命召彭生其宰公冉务人止之曰入必死彭生曰死君命可也公冉务人曰若君命可死非君命何聴弗聴乃入杀而埋之马矢之中公冉务人奉其帑以奔蔡既而复叔仲氏【左传】
　　諡彭生曰恵
　　叔孙带者彭生之孙是为叔仲昭伯为隧正襄公七年南遗为费宰带欲善季氏而求媚于南遗谓遗请城费吾多与而役故季氏城费二十八年公如楚防楚康王卒公欲反带曰我楚国之为岂为一人行也荣驾鵞亦言之公遂行
　　国语襄公如楚及汉闻康王卒欲还叔仲昭伯曰君之来也非为一人也为其名与其众也今王死其名未改其众未败何为还夫义人者固庆其喜而吊其忧况畏而服焉闻畏而往闻防而还茍芈姓实嗣其谁代之任丧王大子又长矣执政未改予为先君来死而去之其谁曰不如先君将为丧举闻丧而还其谁曰非侮也事其君而任其政其谁由已贰求説其侮而亟于前之人其雠不滋大乎説侮不懦执政不贰帅大雠以惮小国其谁云待之若从君而走患则不如违君以避难且夫君子计成而后行二三子计乎有御楚之术而有守国之备乎则可也若未有不如往也乃遂行
　　三十一年六月公薨于楚宫带窃其拱壁以与御人纳诸其懐而从取之昭公四年叔孙豹卒昭公使杜泄【叔孙氏宰】葬叔孙竖牛赂带与南遗使恶杜泄于季孙宿而去之【左传】
　　带卒谥曰昭带子小是为叔仲穆子小及南蒯公子憖谋季氏不克【详南蒯传】卒谥曰穆带孙志因阳虎欲去三桓不克【详阳虎传】
　　季友【成季】　季孙行父【文子】　季孙宿【武子】　季孙纥【悼子】季孙意如【平子】　季孙斯【桓子】　季孙肥【康　季强子　公冶季寤公亥附】
　　季友字季子桓公少子庄公母弟成季也是为季孙氏为鲁上卿荘公二十五年陈女叔来聘冬友如陈报女叔之聘二十七年友如陈塟原仲【陈大夫】原仲友之旧也公羊传辟内难也公子庆父公子牙通乎夫人以胁公季子治之不得视之不忍故请至于陈而葬原仲也谷梁传
　　三十二年八月公薨子般立冬十月庆父弑子般友奔陈鲁立闵公闵公元年公及齐侯盟于落姑请复友齐侯许之使召诸陈公次于郎以待之友来归二年八月庆父又弑闵公友以僖公适邾庆父惧讨奔莒友乃入立之以赂求庆父于莒庆父自杀僖公元年莒人来求复庆父之赂友败诸郦获莒子之弟拏公赐之汶阳之田及费谷梁传公子友谓莒拏曰吾二人不相説士卒何罪屏左右而相搏公子友处下左右曰孟劳孟劳者鲁之宝刀也公子友以杀之
　　三年友如齐涖盟七年友如曹十三年友如齐十六年卒【左传】
　　谥曰成子行父嗣
　　季孙行父友之子文子也文公六年臧孙辰以陈卫之睦也欲求好于陈夏行父聘于陈且娶焉秋行父将聘于晋使求遭丧之礼以行其人曰将焉用之行父曰备豫不虞古之善教也求而无之实难过求何害八月晋襄公卒十二年行父帅师城诸及郓十四年齐商人弑其君舍我告于王王使单伯请子叔姬【鲁女舍之母】于齐齐人执单伯又执子叔姬十五年行父如晋为单伯与子叔姬故秋齐人侵我西鄙行父告于晋齐侯之侵我西鄙也谓诸侯不能也遂伐曹入其郛讨其朝我也行父曰齐侯其不免乎已则无礼而讨于有礼者曰女何故行礼礼以顺天天之道也已则反天而又以讨人难以免矣诗曰胡不相畏不畏于天君子之不虐防贱畏于天也在周颂曰畏天之威于时保之不畏于天将何能保以乱取国奉礼以守犹惧不终多行无礼弗能在矣十六年及齐平公有疾使行父防齐侯于阳谷请盟齐侯不肯曰请俟君间十八年文公薨公子遂请于齐杀大子恶及视【恶母弟】而立宣公行父如齐莒大子仆弑其父纪公以其宝玉来奔纳诸公公命与之邑曰今日必授行父使司冦出诸竟曰今日必达公问其故行父使大史克【即里革】对曰先大夫臧文仲教行父事君之礼行父奉以周旋弗敢失队曰见有礼于其君者事之如孝子之养父母也见无礼于其君者诛之如鹰鹯之逐鸟雀也宣公元年行父如齐纳赂以请防十年行父聘于齐十八年公孙归父【公子遂子】以遂之立公也有宠欲去三桓以张公室与公谋而聘于晋欲以晋人去之冬宣公薨成公即位行父言于朝曰使我杀适立庶以失大援者仲也夫遂逐东门氏归父奔齐成公二年行父帅师防晋郤克及齐师战于鞌齐师败绩四年公如晋晋侯见公不敬行父曰晋侯必不免诗曰敬之敬之天惟显思命不易哉夫晋侯之命在诸侯矣可不敬乎秋公至自晋欲求成于楚而叛晋行父曰不可晋虽无道未可叛也国大臣睦而迩于我诸侯聴焉未可以贰史佚之志有之曰非我族类其心必异楚虽大非吾族也其肯字我乎公乃止六年行父以鞌之功立武宫夏四月晋迁于新田冬行父如晋贺七年呉伐郯郯成行父曰中国不振旅蛮夷入伐而莫之或恤无吊者也夫诗曰不吊昊天乱靡有定其此之谓乎有上不吊其谁不受吾亡无日矣八年晋侯使韩穿来言汶阳之田归之于齐行父饥之私焉曰大国制义以为盟主是以诸侯懐徳畏讨无有贰心谓汶阳之田敝邑之旧也而用师于齐使归诸敝邑今有二命曰归诸齐信以行义义以成命小国所望而懐也信不可知义无所立四方诸侯其谁不解体诗曰女也不爽士贰其行士也罔极二三其徳七年之中一与一夺二三孰甚焉士之二三犹丧妃耦而况霸主霸主将徳是以而二三之其何以长有诸侯乎诗曰犹之未逺是用大简行父惧晋之不逺犹而失诸侯也是以敢私言之九年为归汶阳之田故诸侯贰于晋晋人惧防于蒲以寻马陵之盟行父谓士燮曰徳则不竞寻盟何为二月伯姬归于宋夏行父如宋致女【女嫁三月又使大夫随加聘问谓之致女】十年晋景公卒公如晋吊晋人以公为贰于楚故止公十一年公受盟而后归郤犫来聘且涖盟夏行父如晋报聘且涖盟十六年公防诸侯于沙随防叔孙侨如谋作乱使告郤犫曰请止行父而杀之我毙蔑也而事晋蔑有贰矣晋人执行父于苕邱公羊晋人来乞师而不与公防晋侯将执公季孙行父曰此臣之罪也于是执季孙行父成公将防厉公防不当期将执公季孙行父曰臣有罪执其君子有罪执其父此聴失之大者也今此臣之罪也舍臣之身而执臣之君吾恐聴失之为宗庙羞也于是执季孙行父注公防晋侯防沙随也成公将防厉公谓伐郑也并在十六年
　　公还待于郓使公孙婴齐请行父于晋晋士燮亦言之乃许鲁平赦行父侨如奔齐冬十二月行父及郤犫盟于扈襄公五年冬十二月行父卒大夫入敛公在位宰庀家器为葬备无衣帛之妾无食粟之马无藏金玉无重器备君子是以知季文子之忠于公室也相三君矣而无私积可不谓忠乎【左传】
　　説苑卫文子问子贡曰季文子三穷而三通何也子贡曰其穷事贤其通举穷其富分贫其贵礼贱
　　季孙宿行父之子武子也襄公六年莒灭鄫晋人以鄫故来讨曰何故亡鄫宿如晋见且聴命七年宿城费秋宿如卫报公孙剽之聘【剽聘在元年】八年宿防晋侯于邢邱冬晋士匄来聘告将用师于郑公享之匄赋摽有梅宿曰谁敢防今譬于草木寡君在君君之臭味也欢以承命何时之有赋角弓賔将出赋彤弓九年宿如晋报士匄之聘冬十月公防诸侯伐郑宿从晋荀防士匄门于鄟门郑成盟于戯十二月复伐之次于隂口而还公送晋侯晋侯以公宴于河上问公年宿对曰防于沙随之嵗寡君以生晋侯曰十二年矣是谓一终一星终也国君十五而生子冠而生子礼也君可以冠矣大夫盍为冠具宿对曰君冠必以祼享之礼行之以金石之乐节之以先君之祧处之今寡君在行未可具也请及兄弟之国而假备焉晋侯曰诺公还及卫冠于成公之庙假钟磬焉十一年作三军三分公室而各有其一三子各毁其乗季氏使其乗之人以其役邑入者无征不入者倍征孟氏使半为臣若子若弟叔孙氏使尽为臣十二年莒人伐我东鄙围台宿救台遂入郓取其钟以为公盘十四年宿防诸侯之大夫于向为吴谋楚卫孙林父逐卫侯冬宿及诸侯之大夫防于戚谋定卫十五年齐侯伐我北鄙围成宿及叔孙豹帅师城成郛十八年公防晋及诸侯围齐十九年宿如晋拜师晋侯享之士匄为政赋黍苗宿兴再拜稽首曰小国之仰大国也如百谷之仰膏雨焉若常膏之其天下辑睦岂唯敝邑赋六月宿以所得齐之兵作林钟铭鲁功二十年宿如宋报向戍之聘【向戍聘在襄十五年】禇师叚逆之以受享赋棠棣之七章以卒宋人重贿之归复命公享之赋鱼丽之卒章公赋南山有台宿去所曰臣不堪也二十九年公自楚还及方城宿取卞使公冶【季氏属大夫】问且曰闻守卞者将叛臣帅徒以讨之既得之矣敢告公曰欲之而言叛只见疏也公欲无入荣驾鵞赋式防乃归三十年晋绛县人年长矣与城杞赵武闻之召之而谢过焉使为君复陶【主衣服之官】以为绛县师于是鲁使者在晋归以语诸大夫宿曰晋未可媮也有赵孟以为大夫有伯瑕以为佐有史赵师旷而咨度焉有叔向女齐以师保其君其朝多君子其庸可媮乎勉事之而后可三十一年公薨立公子禂公子禂者敬妫之娣齐妫之子年十九矣犹有童心叔孙豹不欲宿不聴卒立之是为昭公昭公元年宿伐莒取郓二年晋韩起来聘昭公享之宿赋緜之卒章韩起赋角弓宿拜曰敢拜子之弥缝敝邑寡君有望矣赋节之卒章既享宴于季氏有嘉树焉韩起誉之宿曰敢不封殖此树以无忘角弓遂赋甘棠韩起曰起不堪也无以及召公冬宿如晋五年毁中军宿不欲亲其议毁中军于施氏成诸臧氏初作中军三分公室而各有其一及其舍之也四分公室季氏择二二子各一皆尽征之而贡于公六年宿如晋晋侯享之有加笾宿退使行人告曰小国之事大国也茍免于讨不敢求贶得贶不过三献今豆有加下臣弗堪无乃戾也韩起曰寡君以为驩也对曰寡君犹未敢况下臣君之也敢闻加贶固请彻加而后卒事晋人以为知礼重其好货七年晋人来治杞田宿将以成【孟氏邑本杞田】与之谢息【僖子家臣】为孟孙守不可宿与谢息桃及菜柞二山以易之冬十有一月宿卒【左传】
　　谥曰武季武子成寝杜氏之葬在西阶之下请合塟焉许之入宫而不敢哭武子曰合非古也自周公以来未之有改也吾许其大而不许其细何居命之哭武子寝疾蟜固不説齐衰而入见曰斯道也将亡矣士唯公门説齐衰武子曰不亦善乎君子表防及其丧也曽防倚其门而歌【记檀弓】
　　子二公弥纥宿无适子公弥长而爱纥欲立之访于申丰【季氏属大夫】申丰不可访于臧纥臧纥曰饮我酒吾为子立之宿饮大夫酒臧孙为客既献臧纥北面重席新樽絜之召纥降逆之大夫皆起及旅【献酬既毕而通行为旅】而后召公弥使与之齿宿失色以公弥为马正【家司马】愠而不出闵马父説公弥公弥然之敬共朝夕恪居官次宿喜使饮已酒而以具往尽舍之故公弥富又出为公左宰【左传】而纥由是遂立以嗣季孙氏纥卒谥曰悼子子意如嗣公弥别为公鉏氏
　　季孙意如【公羊作隠如】纥之子平子也昭公十年意如及叔弓仲孙貜伐莒取郠献俘始用人于亳社十三年为取郠故晋将以诸侯来讨八月同盟于平邱晋使羊舌肹辞公不与盟而执意如以幕蒙之使狄人守之司铎射【鲁大夫】懐锦奉壶饮氷【氷箭筩】以蒲伏焉守者御之乃与之锦而入晋人以意如归冬十月归意如十六年意如如晋葬晋昭公有郈昭伯者季郈之鸡鬭季氏介其羽郈氏为之金距意如怒益宫于郈氏且让之郈昭伯怨意如鲁大夫亦多怨意如与昭公子公为公果公贲谋去季氏二十五年公居于长府九月伐季氏杀公之【意如弟】于门遂入之意如登台而请曰君不察臣之罪使有司讨臣以干戈臣请待于沂上以察罪弗许请囚于费弗许请以五乗亡弗许子家羁曰君其许之弗聼郈昭伯曰必杀之公使郈昭伯逆仲孙何忌防叔孙氏之司马鬷戾救季氏仲孙何忌遂杀郈昭伯伐公徒公遂行孙于齐次于阳州当公伐季氏时叔孙婼适如阚及是婼自阚归见意如意如稽颡曰子若我何婼曰人谁不死子以逐君成名子孙不忘不亦伤乎将若子何意如曰茍使意如得改事君所谓生死而肉骨也婼从公于齐与公言将安众而纳公公徒将杀婼伏诸道公使婼自铸归而意如有异志婼寻卒公竟不得入二十七年晋士鞅防诸侯之大夫于扈谋纳公宋卫皆利纳公固请之士鞅取货于意如乃辞小国而以难复公比嵗居郓或在干侯意如每嵗贾马具从者之衣屦而归之于干侯公执归马者卖之乃不归马三十一年晋侯将以师纳公士鞅曰若召意如而不来则信不臣矣然后伐之晋人召意如士鞅使私焉曰子必来我受其无咎意如防晋荀跞于适厯荀跞曰寡君使跞谓吾子何故出君有君不事周有常刑子其图之意如练冠麻衣跣行伏而对曰事君臣之所不得也敢逃刑命君若以臣为有罪请囚于费以待君之察也亦唯君若以先臣之故不絶季氏而赐之死若弗杀弗亡君之惠也死且不朽若得从君而归则固臣之愿也敢有异心夏四月意如从荀跞如干侯荀跞以晋侯之命唁公且曰寡君使跞以君命讨于意如意如不敢逃死君其入也公曰君惠顾先君之好施及亡人将使归粪除宗祧以事君则不能见夫人已所能见夫人者有如河荀跞掩耳而走曰寡君其罪之恐敢与知鲁国之难臣请复于寡君退而谓意如君怒未怠子姑归祭三十二年公薨于干侯定公元年夏六月公之丧至自干侯七月意如塟昭公于墓道南及孔子为司冦始沟而合诸墓昭公出故意如祷于炀公九月立炀宫五年意如行东野还未至卒于房【左传】
　　家语季平子卒将以君之璠璵敛赠以珠玉孔子为中都宰闻之厯级而救焉曰送死而以宝玉是犹曝尸于中原也其示民以奸利之端而有害于死者安用之且孝子不顺情以危亲忠臣不兆奸以陷君乃止　详阳虎传
　　諡曰平子斯嗣
　　季孙斯意如之子桓子也斯既嗣立当阳虎强欲为乱定公五年阳虎囚斯及公父歜【即公父文伯斯从父昆弟】而逐仲梁懐【季氏家臣】冬十月杀公何藐【季氏族】己丑盟斯于稷门之内庚寅大诅遂逐公父歜及秦遄皆奔齐六年公侵郑取匡为晋讨也往不假道于卫及还阳虎使斯自南门入出自东门舍于豚泽将以怒卫侯卫侯果怒使追之公叔发曰天将多阳虎之罪以毙之君姑待之乃止夏斯如晋献郑俘秋阳虎又盟公及三桓于周社盟国人于亳社诅于五父之衢冬斯及仲孙何忌帅师围郓八年斯及何忌帅师侵卫冬十月阳虎欲去三桓将享斯于蒲圃而杀之斯觉之奔孟氏阳虎刼公与叔孙州仇以伐孟氏成宰公敛阳【孟氏家臣】败阳虎虎入于讙阳关以叛公敛阳欲杀斯仲孙何忌惧而归之十二年仲由为季氏宰将堕三都于是叔孙氏堕郈季氏堕费孟氏不堕成公围成弗克哀公二年斯及叔孙州仇仲孙何忌帅师伐邾将伐绞邾人爱其土赂以漷沂之田盟于句绎三年斯及叔孙州仇城啓阳秋七月斯卒【左传】
　　諡曰桓子肥嗣公父歜后复于鲁卒谥文伯
　　季孙肥斯之子康子也哀公七年公防吴于鄫太宰嚭召肥肥使卫赐辞大宰嚭曰国君道长而大夫不出门此何礼也对曰岂以为礼畏大国也大国不以礼命于诸侯茍不以礼岂可量也寡君既共命焉其老岂敢弃其国肥欲伐邾飨大夫以谋之子服何仲孙何忌议与诸大夫异不聴秋伐邾入之以邾子益来邾茅夷鸿请救于呉八年吴为邾故伐我克武城东阳遂进次于泗上吴人行成子服何曰城下之盟是弃国也吴轻而逺将归矣请少待之弗从吴人盟而还齐悼公之来也肥以其妹妻之即位而逆之季鲂侯【肥叔父】通焉女言其情弗敢与也齐侯怒伐我取讙及阐又使如吴请师以伐我我乃归邾子及齐平齐逆季姬以归十年公防吴伐齐师于鄎齐人弑悼公乃还十一年齐为鄎故国书高无防帅师伐我肥谋御之仲孙何忌叔孙州仇以政在季氏不欲战使仲孙彘帅右师冉求帅左师季氏之甲七千冉求以武城人三百为已卒从老防守宫次于雩门之外及齐战于郊右师奔左师入齐军齐人不能师宵遁冉求请从之三肥弗许五月公防吴伐齐战于艾陵大败齐师秋肥命修守备曰小胜大祸也齐至无日矣肥欲以田赋访诸仲尼仲尼以为不可弗聴卒赋之二十三年宋景曹卒【宋元公夫人肥外祖母】肥使冉求吊且送塟曰敝邑有社稷之事使肥与有职竞焉是以不得助执绋以肥之得备弥甥也有不腆先人之产马使求荐诸大夫之宰其可以称旌繁乎二十四年公如越得大子适郢将妻公而多与之地肥惧使因大宰嚭而纳赂焉乃止二十五年公至自越肥及仲孙彘逆于五梧郭重【鲁人】仆见二子【谓季孟】曰恶言多矣君请尽之公宴于五梧彘为祝恶郭重曰何肥也肥曰请饮彘也以鲁国之宻迩仇雠臣是以不获从君克免于大行又谓重也肥公曰是食言多矣能无肥乎饮酒不乐公与大夫始有恶二十七年越使后庸来聘盟于平阳肥及仲孙彘叔仲舒皆从肥耻从蛮夷盟病之言及卫赐曰若在此吾不及此夫彘曰然何不召曰固将召之舒曰他日请念夏四月肥卒公吊焉降礼【左传】
　　諡曰康肥之曽孙强是为季昭子【檀弓】
　　季氏之族有季公冶字子冶为鲁大夫襄公二十九年公自楚还及方城季孙宿取卞使公冶问【问公起居】玺书追而与之曰闻守卞者将叛臣帅徒以讨之既得之矣敢告公冶致使而退及舍而后闻取卞公谓公冶曰吾可以入乎对曰君实有国谁敢违君公与公冶冕服固辞强之而后受五月公至自楚公冶致其邑于季氏而终不入焉曰欺其君何必使余宿见之则言季氏如他日不见则终不言季氏及疾聚其臣曰我死必无以冕服敛非徳赏也且无使季氏塟我季公亥者字公若季孙意如之庶叔父也公亥之姊为小邾夫人生宋元夫人是为景曹景曹生子以妻意如叔孙婼如宋聘且逆之公亥从谓景曹勿与鲁将逐之景曹卒与之公亥兄曰公鸟初公鸟娶妻于齐鲍文子生申公鸟死公亥与公思展与公鸟之臣申夜姑相其室及季姒【即公鸟妻】与饔人檀通而惧乃使其妾抶己以示秦遄之妻【秦遄鲁大夫妻公鸟妹秦姬】曰公亥欲使余余不可而抶余又诉于公甫【意如弟】曰展与夜姑将要余秦遄妻以告公之【亦意如弟】公之与公甫告意如意如拘展于卞而执夜姑将杀之公亥泣而哀之曰杀是是杀余也将为之请意如使竪勿内日中不得请有司逆命公之使速杀之故公亥怨意如公亥献弓于公为【昭公子务人】且与之出射于外而谋去季氏公为告公果公贲【果贲皆公为弟】公果告公昭公二十五年九月公伐季氏杀公之于门遂入之意如登台请弗许防仲孙叔孙救季氏伐公徒公孙于齐季寤者字子言季孙斯之弟亦不得志于季氏欲因阳虎以去三桓事败阳虎叛季寤辨舍爵于季氏之庙而出【辨犹周徧也徧告庙饮酒示无所惧左传】论曰立嗣之道年均以贤贤均以卜先王之训也当庄公之顷孽子彊弟内外相轧廼不夙定以崇鲁乱奕碁数君三桓之専庄实基之又谁咎防至襄昭而卒分公室张而后图势将谁与燎原之火其犹可扑乎然而好陵上者困于下阳虎南蒯又踵之矣




　　尚史卷三十二
<史部,别史类,尚史>
　　钦定四库全书
　　尚史卷三十三　　　　　　列传十一
　　镶白旗汉军李锴撰
　　鲁诸臣传【下】
　　叔肹　公孙婴齐【齐伯】　叔老【子叔齐子】　叔弓【子叔敬子】叔輙　叔鞅
　　叔肹文公子宣公母弟也宣弑而非之与之财则曰我足矣织屦而食终身不食宣公之食【谷梁】
　　宣公十七年卒子婴齐为鲁卿是为公孙婴齐成公二年婴齐及季孙行父臧孙许叔孙侨如会晋伐齐齐师败于鞌六年婴齐如晋晋命伐宋秋侵宋八年婴齐如莒聘且自逆妇初婴齐嫁其外妺于施孝叔【惠公五世孙】十一年晋郤犫来聘求妇于婴齐婴齐夺施氏妇以与之十六年公会诸侯伐郑次于督扬不敢过郑婴齐使叔孙豹请逆于晋师为食于郑郊师逆以至婴齐四日不食以待之食使者而后食叔孙侨如谮季孙行父于晋晋人执行父于苕邱公还待于郓使婴齐请行父于晋郤犫曰茍去仲孙蔑而止季孙行父吾与子国亲于公室对曰侨如之情于必闻之矣若去蔑与行父是大弃鲁国而罪寡君也若犹不弃而惠徼周公之福使寡君得事晋君则夫二人者鲁国社稷之臣也若朝亡之鲁必夕亡以鲁之密迩仇讐亡而为讐治之何及郤犫曰吾为子请邑对曰婴齐鲁之常也敢介大国以求厚焉承寡君之命以请若得所请吾子之赐多矣又何求士燮谓栾书曰季孙于鲁相二君矣妾不衣帛马不食粟可不谓忠乎信谗慝而弃忠良若诸侯何子叔婴齐奉君命无私谋国家不贰图其身不忘其君若虗其请是弃善人也子其圗之乃许鲁平赦行父侨如奔齐【左传】婴齐归鲍国【鲍文子也施孝叔臣】谓之曰子何辞苦成叔【即郤犫】之邑欲信让邪抑知其不可乎对曰吾闻之不厚其栋不能任重重莫如国栋莫如徳夫苦成叔家欲任两国而无大徳其不存也亡无日矣譬之如疾余恐易焉苦成叔有三亡少徳而多宠位下而欲上政无大功而欲大禄皆怨府也其君骄而多私胜敌而归必立新家立新家不因民不能去旧因民非多怨民无所始为怨三府可谓多矣其身之不能定焉能予人邑鲍国曰我信不若子若鲍氏有衅吾不图矣今子图逺以让邑必常立矣【国语】
　　十七年婴齐卒于貍脉
　　公羊婴齐走之晋公会晋侯将执公婴齐为公请公许之反为大夫归于貍轸而卒无君命不敢卒大夫公至曰吾固许之反为大夫然后卒之
　　初婴齐梦涉洹或与已琼瑰食之泣而为琼瑰盈其怀从而歌之曰济洹之水赠我以琼瑰归乎归乎琼瑰盈吾怀乎惧不敢占也还自郑至于貍脤而占之曰余恐死故不敢占也今众繁而从余三年矣无伤也言之之莫而卒諡曰声伯子叔老嗣为子叔氏是为子叔齐子襄公十六年叔老会伐许二十年叔老初聘于齐二十二年七月卒子叔弓嗣叔弓是为子叔敬子襄公三十年弓如宋葬宋共姬昭公元年季孙宿取郓秋弓帅师疆郓田二年弓聘于晋晋侯使郊劳辞曰寡君使弓来继旧好固曰女无敢为賔彻命于执事敝邑矣敢辱郊使请辞致馆辞曰寡君命下臣来继旧好好合使成臣之禄也敢辱大馆羊舌肹曰子叔子知礼哉吾闻之曰忠信礼之器也卑让礼之宗也辞不忘国忠信也先国后已卑让也诗曰敬慎威仪以近有徳夫子近徳矣三年弓如滕葬滕成公五年夏莒牟夷以牟娄及防兹来奔秋七月莒人来讨不设备弓败诸蚡泉六年呉败楚师弓如楚聘且吊败八年晋虒祈宫成弓如晋贺九年公会楚子于陈十年弓及季孙意如仲孙貜帅师伐莒取郠十一年弓如宋葬宋平公南蒯【季氏费邑宰】以费叛十三年弓帅师围费弗克败十五年二月禘于武宫弓涖事籥入【籥羽舞也】而卒子二辄鞅辄字伯张昭公二十一年秋七月日有食之辄哭日食叔孙婼曰子叔将死非所哭也八月輙卒鞅嗣二十三年景王崩六月鞅如京师景王二十三年正月鞅卒【左传】
　　叔弓曽孙还还子青见氏族志
　　公孙有山
　　公孙有山是为有陉氏鲁大夫哀公十三年公会晋侯及呉子于黄池呉申叔仪乞粮于公孙有山氏曰佩玉橤兮余无所系之防酒一盛兮余与褐之父睨之对曰梁则无矣【梁精美也】麤则有之若登首山以呼曰庚癸乎则诺【庚西方主谷癸北方主水也】二十四年公如越得大子适郢【与大子适郢相得也】将妻公而多与之地公孙有山使告于季孙肥肥惧公因越讨己使因大宰嚭而纳赂焉乃止二十七年公欲以越伐鲁而去三桓秋八月公如公孙有陉氏因孙于邾乃遂如越国人施公孙有山氏【施施罪也左传】
　　论曰易有之有夫妇然后有父子有父子然后有君臣然则夫妇者为人道之始乎始而乱之人禽溷矣是故日月贞明夫妇贞顺声伯外妺贞于施矣夺而移之郤其为溷也不亦甚乎夫嫁妹与辞邑顺逆殊也辞顺而效逆声伯之戾也
　　里革　【师存附】
　　里革鲁大史克也文公十八年莒大子仆杀纪公以其寳来奔公以书命季孙行父曰夫莒大子不惮以吾故杀其君而以寳来其爱我甚矣为我与之邑今日必授无逆命矣里革遇之而更其书曰夫莒大子杀其君而窃其寳来不识穷固又求自迩为我流之于夷今日必通无逆命矣明日有司复命公诘之以里革对公执之曰违君命者女亦闻之乎对曰臣以死奋笔奚啻其闻之也臣闻之曰毁则者为贼掩贼者为臧窃寳者为轨用轨之财者为奸使君为臧奸者不可不去也臣违君命者亦不可不杀也公曰寡人实贪非子之罪也乃舍之公夏滥于泗渊【滥渍也渍罟以取鱼也】里革防其罟而弃之曰古者大寒降土蛰发水虞于是乎讲罛罶取名鱼登川禽而尝之寝庙行诸国人助宣气也鸟兽孕水虫成兽虞于是乎禁罝罗矠鱼鼈以为夏槁助生阜也鸟兽成水虫孕水虞于是乎禁罝防【罝当作罜罜防小网也】设穽鄂【鄂作格所以误兽者】以实庙庖畜功用也且夫山不槎蘖泽不伐夭鱼禁鲲鲕兽长麑防鸟翼鷇卵虫舍蚳蝝蕃庶物也古之训也今鱼方别孕不教鱼长又行网罟贪无蓻也公闻之曰吾过而里革匡我不亦善乎是良罟也为我得法使有司藏之使吾无忘谂师存【乐师】侍曰藏罟不如寘里克于侧之不忘也成公十八年晋人弑厉公邉人以告公曰臣杀其君谁之过也大夫莫对里革曰君之过也夫君人者其威大矣失威而至于杀其过多矣且夫君也者将牧民而正其邪者也若君纵私回而弃民事民旁有慝无由省之益邪多矣若以邪临民陷而不振用善不肯専则不能使至于殄灭而莫之恤也将安用之桀奔南巢纣踣于京厉防【古流字】于彘幽灭于戯皆是术也夫君也者民之川泽也行而从之美恶皆君之由民何能为焉【国语】
　　厚成叔瘠
　　厚成叔名瘠鲁孝公生惠伯革其后为厚氏【世本】
　　瘠事襄公襄公十四年卫孙林父寗殖逐献公公使瘠吊于卫曰寡君使瘠闻君不抚社稷而越在他竟若之何不吊以同盟之故使瘠敢私于执事曰有君不吊有臣不敏君不赦宥臣亦不师职増滛发泄其若之何卫人使大叔仪对曰羣臣不佞得罪于寡君寡君不以即刑而悼弃之以为君忧君不忘先君之好辱吊羣臣又重恤之敢拜君命之辱重拜大贶瘠归复命语臧孙纥曰卫君其必归乎有大叔仪以守有母弟鱄以出或抚其内或营其外能无归乎【左传】其后有后木【见氏族志】
　　闵马父
　　闵马父字子马鲁大夫襄公二十三年季孙宿废其子公弥而立悼子纥以公弥为马正公弥愠闵马父见之曰子无然祸福无门唯人所召为人子者患不孝不患无所敬共父命何常之有若能孝敬富倍季氏可也奸回不轨祸倍下民可也公弥然之昭公十八年秋曹平公鲁使见周原伯鲁【周大夫】与之语不説学归以语闵马父闵马父曰周其乱乎夫必多有是説而后及其大人大人患失而惑又曰可以无学无学不害不害而不学则茍而可于是乎下陵上替能无乱乎夫学殖也不殖将落原氏其亡乎二十二年景王崩子朝谋立叔鞅至自京师言王室之乱也闵马父曰子朝必不克其所与者天所废也【左传】
　　哀公八年齐闾邱明来盟子服何戒宰人曰陷而入于恭【陷失过也如有失遏宁近于恭】闵马父笑而问之对曰笑吾子之大满也昔正考父校商之名颂十二篇于周大师以那为首其辑之乱曰自古在昔先民有作温恭朝夕执事有恪先圣王之传恭犹不敢専称曰自古古曰在昔昔曰先民今吾子之戒吏人曰陷而入于恭其满之甚也周恭王能庇昭穆之阙而为恭楚恭王能知其过而为恭今吾子之教官僚曰防而后恭道将何为【国语】
　　荣驾鵞
　　荣驾鵞名栾鲁大夫声伯之子【韦昭注】
　　按公孙婴齐諡曰声伯其子曰叔老是为子叔齐子于襄公二十二年卒荣驾鵞亦曰声伯子或是叔老兄弟或声伯别是一人
　　是为荣成伯襄公二十八年公如楚及汉楚康王卒公欲反叔仲带叔孙豹皆以为不可荣驾鵞曰逺图者忠也公遂行【左传】
　　二十九年公自楚反及方城季孙宿取卞使季冶【鲁大夫季氏族】逆玺书以告曰卞人将叛臣讨之既得之矣公未言荣驾鵞曰子股肱鲁国社稷之事子实制之唯子所利何必卞卞有罪而子征之子之也又何谒焉公欲还出楚师以伐鲁荣驾鵞曰不可君之于臣其威大矣不能令于国而恃诸侯诸侯其谁昵之若得楚师以伐鲁鲁既不违宿之取卞也必用命焉守必固矣若楚之克鲁诸姫不获闚焉而况君乎彼无亦置其同类以服东夷而大攘诸夏将天下是王而何徳于君其予君也若不克鲁君以蛮夷伐之而又求入焉必不获矣不如予之宿之事君也不敢不悛醉而怒醒而喜庸何伤君其入也乃归【国语】
　　左传公欲无入荣成伯赋式防乃归
　　定公元年昭公之丧至自干侯季孙意如使役如阚公氏将沟焉【公氏犹言公之墓宅欲沟絶其墓不使与先君同】荣驾鵞曰生不能事死又离之以自旌也纵子忍之后必或耻之乃止意如又问于荣驾鵞曰吾欲为君諡使子孙知之对曰生弗能事死又恶之以自信也将焉用之乃止【左传】
　　荣驾鵞卒諡曰成伯
　　子家羁　【左师展附】
　　子家羁【公羊羁作驹】庄公之孙懿伯也臧昭伯郈昭伯及鲁大夫多怨季孙意如公亥【意如叔父】与昭公子公为谋去之昭公以告臧孙臧孙以难告郈孙郈孙以可劝告子家羁羁曰谗人以君徼幸事若不克君受其命不可为也舍民数世以求克事不可必也且政在焉其难图也公退之辞曰臣与闻命矣言若泄臣不获死乃馆于公公羊昭公将弑季氏告子家驹曰季氏为无道僭于公室久矣吾欲弑之何如子家驹曰诸侯僭于天子大夫僭于诸侯久矣昭公曰吾何僭矣哉子家驹曰设两观乗大路朱千玉戚以舞大夏八佾以舞大武此皆天子之礼也且夫牛马维娄委己者也而柔焉季氏得民众久矣君无多辱焉昭公不从其言终弑而败焉注系马曰维系牛曰娄季氏専赏罚已久民顺从之犹牛马之于委食己者也
　　昭公二十五年九月公伐季氏入之意如登台请以五乘亡弗许羁曰君其许之政自之出久矣隠民多取食焉为之徒者众矣日入慝作弗可知也众怒不可蓄也蓄而弗治将蕰【蕰积也将蓄积而生变也】蕰蓄民将生心生心同求将合君必悔之弗听已而叔孙氏孟氏救季氏伐公徒羁曰诸臣伪刼君者而负罪以出君止意如之事君也不敢不改公曰余不忍也遂行孙于齐齐侯唁公于野井齐侯曰自莒疆以西请致千社以待君命寡人将帅敝赋以从执事唯命是聴君之忧寡人之忧也公喜羁曰天禄不再天若胙君不过周公以鲁足矣失鲁而以千社为臣谁与之立且齐君无信不如早之晋弗从臧昭伯率从者将盟载书曰戮力一心好恶同之信罪之有无缱绻从公无通外内以公命示羁羁曰如此吾不可以盟羁也不佞不能与二三子同心而以为皆有罪或欲通内外且欲去君二三子好亡而恶定焉可同也陷君于难罪孰大焉通外内而去君君将速入弗通何为而何守焉乃不与盟叔孙婼从公于齐与公言羁命适公馆者执之【恐从者知叔孙谋】公与婼言于幄内曰将安众而纳公公徒将杀婼伏诸道左师展【鲁大夫】告公公使婼自铸归已而意如有异志公不果入左师展将以公乗马而归公徒执之二十七年仲孙蔑阳虎伐郓郓人将战羁曰天命不惂久矣使君亡者必此众也天既祸之而自福也不亦难乎犹有神此必败也呜呼无为望也夫其死于此乎公使羁如晋公徒败于且知冬公如齐齐侯请飨之羁曰朝夕立于其朝又何飨焉其饮酒也乃饮酒使宰献而请安【礼君不敌臣晏大夫使宰为主献请安齐侯请自安不在坐比公于大夫也】又公子慭之子曰重为齐侯夫人曰请使重见羁乃以君出二十八年公如晋将如干侯羁曰有求于人而即其安人孰矜之其造于竟弗听使请逆于晋晋人曰天祸鲁国君淹恤在外君亦不使一个辱在寡人而即安于甥舅其亦使逆君【言自使齐逆君】使公复于竟而后逆之二十九年公至自干侯处于郓齐使来唁公称主君羁曰齐卑君矣君祗辱焉公如干侯三十二年十二月公疾徧赐大夫大夫不受赐羁双琥一环一璧轻服受之大夫皆受其赐公薨羁反赐于府人曰吾不敢逆君命也大夫皆反其赐定公元年叔孙不敢逆公之丧于干侯意如曰子家子亟言于我未尝不中吾志也吾欲与之从政子必止之且聴命焉羁不见不敢易几而哭【防哭防也不欲见故哭不同防】不敢请见羁羁辞曰羁未得见而从君以出君不命而薨羁不敢见不敢使告之曰公衍【公为弟】公为实使羣臣不得事君若公子宋主社稷则羣臣之愿也凡从君出而可以入者将唯子是聴子家氏未有后季孙愿与子从政此皆季孙之愿也使不敢以告对曰若立君则有卿士大夫与守在羁弗敢知若从君者则貌而出者入可也冦而出者行可也若羁也则君知其出也而未知其入也羁将逃也丧及坏隤从公者皆自坏隤反【左传】
　　羁卒諡曰懿
　　公仪休　犁鉏
　　公仪休鲁博士也以髙第为鲁相奉法循理无所变更百官自正使食禄者不得与下民争利受大者不得取小客有遗休鱼者休不受客曰闻君嗜鱼遗君鱼何故不受也休曰以嗜鱼故不受也今为相能自给鱼今受鱼而免谁复给我鱼者吾故不受也食茹而美拔其园葵而弃之见其家织布好而疾出其家妇燔其机云欲令农士女工安所雠其货乎【史记】鲁公薨左右请闭门休曰止池渊吾不税山吾不赋苛令吾不布吾已闭心矣何闭于门哉【説苑】
　　韩非子作公孙仪孔丛子鲁人有公仪僣者砥节砺行恬于荣利不事诸侯子思与之友穆公因子思欲以为相谓子思曰公仪子必辅寡人参分鲁国而与之一子思对曰如君言公仪子所以不至也君若饥渇待贤纳用其谋虽蔬食水饮伋亦愿在下风令徒以髙官厚禄钓饵君子无信用之意公仪子之智若鱼鸟可也不然彼将终身不蹑君之庭矣且臣不佞又不任为君竿下钓以荡守节之士也○准之孔丛子休葢穆公相大史公不言也说苑楚成王使鲁君为仆鲁君曰我周之建国也今成王以我为仆可乎大夫皆不可公仪休曰不可不聴楚王身死国亡君之臣乃君之有也为民君也鲁君遂为仆説误成王不与穆公同时
　　犁鉏者亦事穆公公使众公子或官于晋【葢三晋也】或官于荆犁鉏曰假人于越而救溺子越人虽善游子必不生矣失火而取水于海海水虽多火必不灭矣逺不救近也今晋与荆虽强而齐近鲁患其不救乎【韩非子】论曰大人事君义以直外仁以格内道也里革毅然改书防罟不且具大人之量哉善乎师存之言藏罟不若侧寘革也昭公之难懿伯致愚绸缪匡救而卒不一纳何邪君存志入殁则逃之懿之于昭可谓不贰矣然微驾鵞襄公将先此而孙尾大之祸固不必自昭公始也
　　楚邱
　　卜楚邱者鲁掌卜大夫公子友之将生也桓公使卜楚邱之父卜之曰男也其名曰友在公之右间于两社【周社亳社之间执政所在】为公室辅季氏亡则鲁不昌又筮之遇大有之干曰同复于父敬如君所【干君父离变为干故曰同复于父】及生有文在其手曰友遂以命之文公十八年齐侯将伐我戒师期而有疾公闻之卜曰尚无及期叔仲彭生令卜楚邱占之曰齐侯不及期非疾也君亦不闻令有咎二月公薨夏五月齐人弑懿公初叔孙豹之生也其父得臣以周易筮之遇明夷之谦以示卜楚邱曰是将行【主先出奔】而归为子祀以谗人入其名曰牛卒以馁死明夷日也日之数十故有十时亦当十位【日中当王食时当公平旦为卿鸡鸣为士夜半为皂人定为舆黄昏为日入为僚哺时为仆日昳为台】自王已下其二为公其三为卿日上其中食日为二旦日为三明夷之谦明而未融其当旦乎故曰为子祀【得臣卿也豹当为卿故知为之祀】日之谦当鸟故曰明夷于飞明而未融故曰垂其翼象日之动故曰君子于行当三在旦故曰三日不食离火也艮山也离为火火焚山山败于人为言败言为谗故曰有攸往主人有言言必谗也纯离为牛世乱谗胜胜将适离故曰其名曰牛谦不足飞不翔垂不峻翼不广故曰其为子后乎吾子亚卿也抑少不终【旦日正卿之位叔孙父子世为亚卿位不足以终尽卦体也　左传】
　　梓慎　【中须附】
　　梓慎鲁大夫襄公二十八年春无氷梓慎曰今兹宋郑其饥乎岁在星纪而滛于枵【岁岁星也星纪在丑斗牛之次枵在子虗危之次此年岁当在星纪今已在枵淫行失次】以有时菑阴不堪阳蛇乗龙【蛇武之宿虗危之星龙岁星木也岁失次出虗危下是为蛇乗龙】龙宋郑之星也【岁星本位在东方东方房星为宋角亢为郑故龙为宋郑】宋郑必饥枵虗中也【枵三宿虗星在其中】枵耗名也土虗而民耗不饥何为明年宋郑饥昭公七年公将如楚梦襄公祖【祖祭道神】梓慎曰君不果行襄公之适楚也梦周公祖而行今襄公实祖君其不行子服湫曰行先君未尝适楚故周公祖以道之襄公适楚矣而祖以道君不行何之三月公如楚十五年春将禘于武宫戒百官梓慎曰禘之日其有咎乎吾见赤黒之祲非祭祥也丧氛也其在涖事乎三月癸酉禘叔弓涖事籥入而卒【籥羽舞也】十七年冬有星孛于大辰西及汉【大辰房星尾也孛星出大辰之西光芒东及天汉】申须【鲁大夫】曰彗所以除旧布新也天事恒象今除于火火出必布焉【今火尚伏火出乃布散为灾】诸侯其有火灾乎梓慎曰往年吾见之是其徴也火出而见今兹火出而章必火入而伏其居火也久矣其与不然乎火出于夏为三月于商为四月于周为五月夏数得天若火作其四国当之在宋卫陈郑乎宋大辰之虗也【大展大火宋分野】陈大皞之虗也【大皞居陈大火所自出】郑祝融之虗也【祝融髙辛氏之火正居郑】皆火房也星孛及汉汉水祥也卫颛顼之虗也故为帝邱其星为大水【卫星营室营室水也】水火之牡也【水雄火雌】其以丙子若壬午作乎水火所以合也若火入而伏必以壬午不过其见之月【来年大火出见之月周五月也】明年夏五月火始昏见丙子风梓慎曰是谓融风火之始也七日其火作乎戊寅风甚壬午大甚宋卫陈郑皆火梓慎登大庭氏之库【大庭氏古国名在鲁城内鲁于其处作库】以望之曰宋卫陈郑也数日皆来告火二十年春二月己丑日南至梓慎望氛曰今兹宋有乱国防亡三年而后弭蔡有大丧叔孙婼曰然则戴桓也【戴族华氏桓族向氏】汰侈无礼已甚乱所生也冬十月宋华亥向宁华定出奔陈十一月蔡侯卒二十一年秋七月壬午朔日有食之公问于梓慎曰是何物也祸福何为对曰二至二分日有食之不为灾日月之行也分同道也至相过也其他月则为灾阳不克也故常为水二十四年夏五月乙未朔日有食之梓慎曰将水叔孙婼曰旱也日过分而阳犹不克克必甚能无旱乎阳不克莫【阳气不克而莫然不同】将积聚也秋八月大雩旱也【左传】
　　师已
　　师已者亦鲁大夫昭公二十五年有鸜鹆来巢师已曰异哉吾闻文武之世童谣有之曰鸜之鹆之公出辱之鸜鹆之羽公在外野往馈之马鸜鹆跦跦公在干侯徴褰与鸜鹆之巢逺哉遥遥稠父丧劳宋父以骄【稠昭公名宋定公名】鸜鹆鸜鹆往歌来哭童谣有是今鸜鹆来巢其将及乎【左传】
　　公为　公果　公贲　公衍　【汪锜附】
　　公为公果公贲公衍皆昭公之子也公为是为务人【礼记作禺人】公为公衍之生也其母偕出【将产出就外室】公衍先生公为之母曰相与偕出请相与偕告三日公为生其母先以告公为乃反为兄季公亥者季孙意如之庶叔父也公亥怨意如欲去季氏献弓于公为与之出射于外而谋之公为告公果公贲果贲使侍人僚祖告公公寝将以戈击之乃走公曰执之亦无命也惧而不出数月不见公亦不怒公为又使言公又执戈以惧之乃走又使言公曰非小人之所及也公果遂自言昭公二十五年九月公伐季氏不克孙于齐二十九年公在干侯赐公衍羔裘使献龙辅【玉名】于齐侯公衍遂以羔裘继入之齐侯喜与之阳谷公私喜于得阳谷而思于鲁乃曰务人为此祸也且后生而为兄其诬也久矣乃黜之而以公衍为大子【左传】
　　哀公十一年齐师伐我战于郎公为遇负杖入保者息曰使之虽病也任之虽重也君子不能为谋也士弗能死也不可我则既言矣与其邻重【重同童】汪踦往皆死焉鲁人欲勿殇重汪踦问于仲尼仲尼曰能执干戈以卫社稷虽欲勿殇也不亦可乎【记檀弓】
　　家臣传
　　匡句须
　　匡句须者施孝叔【惠公五世孙】家臣齐鲍国去鲍氏而来为施孝叔臣施氏卜宰匡句须吉施氏之宰有百室之邑与匡句须邑使为宰匡句须以让鲍国而致邑焉施孝叔曰子实吉对曰能与忠良吉孰大焉【左传】
　　杜泄
　　杜泄者叔孙氏宰叔孙穆伯宠竖牛牛间其二子孟丙仲壬叔孙杀孟逐仲于齐及疾急命召仲牛许而不召且不食叔孙杜泄见告之饥渇授之戈对曰求之而至又何去焉【杜预注言求食可得无为去牛设辞也愚谓求竖牛而至今何去乎愤辞也】叔孙不食三日卒昭公使杜泄塟叔孙竖牛赂叔孙带与南遗【季氏家臣】使恶杜泄于季孙而去之适季孙谋去中军竖牛曰夫子固欲去之既毁以书使杜泄告于殡曰子固欲毁中军既毁之矣故告杜泄曰夫子唯不欲毁也故盟诸僖闳诅诸五父之衢受其书而投之帅士而哭之杜泄将以路塟【天子所赐路车】且尽卿礼南遗谓季孙曰叔孙未乗路葬焉用之且冡卿无路介卿【亚卿也】以葬不亦左乎季孙曰然使杜泄舍路不可曰夫子受命于朝而聘于王王思旧勲而赐之路复命而致之君君不敢逆王命而复赐之使三官书之吾子为司徒实书名夫子为司马与工正书服孟孙为司空以书勲今死而弗以是弃君命也书在公府而弗以是废三官也若命服生弗敢服死又不以将焉用之乃使以葬叔仲带谓季孙曰带受命于子叔孙曰葬鲜者自西门【不以夀终者为鲜西门非鲁朝正门】季孙命杜泄杜泄曰卿丧自朝鲁礼也吾子为国政未改礼而又迁之羣臣惧死不敢自也既葬而行【左传】
　　正常　公肩假
　　正常者季桓子之宠臣也季孙有疾命正常曰无死南孺子之子男也则以告而立之女也则肥也可【肥康子名】季孙卒康子即位既葬康子在朝南氏生男正常载以如朝告曰夫子有遗言命其圉臣曰南氏生男则以告于君与大夫而立之今生矣男也敢告遂奔卫康子请退哀公使共刘【鲁大夫】视之则或杀之矣乃讨之召正常正常不反【左传】
　　又有公肩假者季康子之母死公输若方小敛般请以机封之【谓以机巧封之】将从之公肩假曰不可夫鲁有初公室视丰碑三家视桓楹【碑形天子之制楹形诸侯之制】般尔以人之母尝巧则岂不得以其母以尝巧者乎则病者乎【谓不得尝巧于汝病乎】噫弗果从【记檀弓】
　　申丰　公孙朝
　　申丰者季氏属大夫季武子无适子公弥长而爱悼子纥欲立之访于申丰曰弥与纥吾皆爱之欲择才焉而立之申丰趋退归尽室将行他日又访焉对曰其然将具敝车而行乃止已而臧武仲为立之臧氏由是得罪昭公四年大雨雹季武子问于申丰曰雹可御乎对曰圣人在上无雹虽有不为灾古者日在北陆而藏氷西陆朝觌而出之【春分之中奎星朝见东方】其藏氷也深山穷谷固阴沍寒于是乎取之其出之也朝之禄位賔食丧祭于是乎用之其藏之也黒牡秬黍以享司寒【黑牡黑牲秬黑黍司寒防也】其出之也桃弧棘矢以除其灾其出入也时食肉之禄氷皆与焉【食肉之禄谓在朝治事就官食者】大夫命妇丧浴用氷祭寒而藏之【享司寒】献羔而启之【春分献羔祭韭】公始用之火出而毕赋自命夫命妇至于老疾无不受氷山人【虞官】取之县人【遂属】传之舆人纳之人藏之夫氷以风壮而以风出其藏之也周其用之也徧则冬无愆阳夏无伏阴春无凄风秋无苦雨雷出不震无菑霜雹疠疾不降民不夭札今藏川池之氷弃而不用风不越而杀【越散也】雷不发而震雹之为菑谁能御之七月之卒章藏氷之道也二十三年我伐邾故晋人执叔孙昭子申丰以货如晋叔孙不欲以货免见之而不使出已而晋人归叔孙季平子既逐昭公二十六年齐侯将纳公命无受鲁货申丰从女贾【亦季氏臣○女音汝】以货适齐赂梁邱据据説止齐侯使公子鉏帅师从公伐鲁公孙朝者孟氏成邑大夫谓平子曰有都以卫国也请我受师许之请纳质弗许曰信女足矣告于齐师曰孟氏鲁之敝室也用成已甚弗能忍也请息肩于齐齐师围成成人伐齐师之饮马于淄者曰将以厌众【言恐使鲁知成降齐伪伐之以压众心】鲁成备而后告曰不胜众不能降也齐师遂无功公竟不得入【左传】
　　谢息　公敛阳
　　谢息者孟僖子家臣昭公七年僖子从公如楚晋人来治杞田季孙将以成与之【成孟氏邑本杞田】谢息为孟孙守不可曰人有言曰虽有挈瓶之知守不假器礼也夫子从君而守臣丧邑虽吾子亦有猜焉季孙曰君之在楚于晋罪也又不听晋鲁罪重矣晋师必至吾无以待之不如与之间晋而取诸杞吾与子桃成反谁敢有之是得二成也鲁无忧而孟孙益邑子何病焉辞以无山与之莱柞乃迁于桃晋人为杞取成又有公敛阳者字处父亦孟氏家臣为成宰定公七年齐国夏伐我阳虎御季桓子公敛阳御孟懿子将宵军齐师齐师闻之堕伏而待之【堕毁其军而设伏】公敛阳曰虎不图祸而必死季氏臣苫夷曰虎防二子于难不待有司余必杀女虎惧乃还不败八年阳虎欲去三桓冬十月壬辰将享季氏于蒲圃而杀之戒都车【都邑之兵车】曰癸巳至公敛阳告孟孙曰季氏戒都车何故孟孙曰吾弗闻阳曰然则乱也必及于子先备诸与孟孙以壬辰为期及期事觉季桓子奔孟氏阳虎刦公与武叔【叔孙州仇】以伐孟氏阳帅成人自上东门入与阳氏战于南门之内弗胜又战于棘下阳氏败阳请追之孟孙弗许阳虎入讙阳关以叛十二年仲由为季氏宰将堕三都于是叔孙氏堕郈季氏堕费将堕成阳谓孟孙曰堕成齐师必至于北门且成孟氏之保障也无成是无孟氏也子伪不知我将不堕冬十二月公围成弗克【左传】
　　论曰杜泄正常犯难守正有遗直之风焉诗曰刚亦不吐家臣之贱能御刚矣而孺子之死正常适速之告而奔卫免身而已申丰狥主以私吠非其主者欤














　　尚史卷三十三
　　钦定四库全书
　　尚史卷三十四　　　　　　列传十二
　　镶白旗汉军李锴撰
　　叛臣传　竖牛　南蒯
　　竖牛者庚宗妇人之子也初叔孙穆子去叔孙氏以辟侨如之难也及庚宗遇妇人使私为食而宿焉问其行告之故哭而送之适齐娶于国氏生孟丙仲壬梦天压已弗胜顾而见人黑而上偻深目而豭喙号之曰牛助余乃胜之旦而皆召其徒无之且曰志之及侨如奔齐鲁人召叔孙归既立所宿庚宗之妇人献以雉问其姓【女生曰姓谓子也】对曰余子长矣能奉雉而从我矣召而见之则所梦也未问其名号之曰牛则曰唯皆召其徒使视之遂使为竖有宠长使为政齐公孙明知叔孙于齐叔孙归未逆国姜【孟仲母】明取之故怒其子长而后使逆之昭公四年叔孙田于邱莸遇疾竖牛欲乱其室而有之强与孟丙盟不可叔孙为孟丙钟【为孟丙铸钟】曰尔未际【未与诸大夫相接见】飨大夫以落之既具使竖牛请日入弗谒出命之日及賔至闻钟声牛曰孟有北妇人之客【北妇人即国姜客谓公孙明】叔孙怒将往牛止之賔出使拘而杀诸外牛又强与仲壬盟不可仲壬与公御菜书观于公【私游观于公宫】公与之环使牛入示之入不示出命佩之牛谓叔孙见仲而何叔孙曰何为曰不见既自见矣公与之环而佩之矣遂逐之奔齐叔孙疾急命召仲壬牛许而不召竖牛曰夫子疾病不欲见人使寘馈于个【个东西厢】而退牛弗进则置虚命彻叔孙絶食三日卒牛立昭子【叔孙婼】而相之公使杜泄【叔孙氏宰】葬叔孙牛赂叔仲昭子【叔仲带】与南遗使恶杜泄于季孙而去之仲壬至自齐季孙欲立之南遗曰叔孙氏厚则季氏薄彼实家乱子勿与知不亦可乎南遗使国人助竖牛攻诸大库之庭司宫射之中目而死竖牛取东鄙三十邑以与南遗昭子即位朝其家众曰竖牛祸叔孙氏使乱大从杀适立庻又披其邑将以赦罪罪莫大焉必速杀之竖牛惧奔齐孟丙仲壬之子杀诸塞闗之外投其首于宁风之棘上仲尼曰叔孙昭子之不劳不可能也周任有言曰为政者不赏私劳不罚私怨诗云有觉徳行四国顺之南遗者季氏费邑宰襄公七年季氏城费南遗之请也其子南蒯亦为费邑宰季平子立不礼于南蒯南蒯谓公子憗曰吾出季氏而归其室于公子更其位我以费为公臣公子憗许之南蒯语叔仲小且告之故故叔仲小南蒯公子憖谋季氏昭公十二年憖告公遂从公如晋南蒯惧不克以费叛如齐憗还及衞闻乱亦奔齐十三年叔弓围费弗克败焉季平子怒令见费人执之以为囚俘冶区夫【鲁大夫】曰非也若见费人寒者衣之饥者食之为之令主而共其乏困费来如归南氏亡矣民将叛之谁与居邑若惮之以威惧之以怒民疾而叛为之聚也若诸侯皆然费人无归不亲南氏将焉入矣平子从之南蒯之将叛也其乡人或知之过之而叹且言曰恤恤乎湫乎攸乎【恤恤忧患湫愁隘攸悬危之貎】深思而浅谋迩身而远志家臣而君图有人矣哉将适费饮乡人酒乡人或歌之曰我有圃生之杞乎从我者子乎去我者鄙乎倍其邻者耻乎己乎己乎非吾党之士乎其将叛也盟费人司徒老祁虑癸【二人南蒯家臣】伪废疾使请于南蒯曰臣愿受盟而疾兴若以君灵不死请待间而盟许之十四年二子因民之欲叛也请朝众而盟遂刼南蒯曰羣臣不忘其君【君谓季氏】畏子以及今三年听命矣子若弗图费人不忍其君将不能畏子矣子何所不逞欲请送之南蒯请期五日遂奔齐司徒老祁虑癸来归费南蒯侍饮酒于景公公曰叛夫对曰臣欲张公室也子韩晢【齐大夫】曰家臣而欲张公室罪莫大焉【左传】
　　阳虎　【仲梁懐林楚附】
　　阳虎季氏家臣季平子逐昭公公处于郓昭公二十七年孟懿子阳虎伐郓欲夺公败公徒于且知定公五年季平子行东野还卒于房阳虎将以璵璠敛仲梁懐弗与曰改步改玉【昭公之出季孙佩璵璠祭宗庙今定公立复臣位改步亦改玉也】仲梁懐者亦季氏之家臣也阳虎欲逐之秋九月阳虎囚季桓子及公父文伯【即公父歜】而逐仲梁懐冬十月丁亥杀公何藐【季氏族】己丑盟桓子于稷门之内庚寅大诅逐公父文伯及秦遄皆奔齐【遄平子姑婿】六年公侵郑往不假道于卫及还阳虎欲怒卫使季孟自南门入出自东门舍于豚泽卫侯怒使追之公叔发曰天将多阳虎之罪以毙之君姑待之乃止夏季桓子如晋献郑俘阳虎强使孟懿子往报夫人之币晋人兼享之孟孙立于房外谓范献子【士鞅】曰阳虎若不能居鲁而息肩于晋所不以为中军司马者有如先君范献子曰鲁人患阳虎矣秋八月阳虎又盟公及三桓于周社盟国人于亳社诅于五父之衢七年齐人归郓及阳闗阳虎居之以为政秋齐伐我阳虎将宵军齐师齐师堕伏而待之【堕毁其军以诱敌而设伏兵】公敛阳【孟氏臣】苫夷【季氏臣】力争之虎惧乃还季寤【季桓子弟】公鉏极【公弥曾孙】公山不狃【费宰】皆不得志于季氏叔孙辄【叔孙氏庻子】无宠于叔孙氏叔仲志【叔仲带之孙】不得志于鲁故五人因阳虎虎欲去三桓以季寤更季氏以叔孙辄更叔孙氏已更孟氏八年冬十月顺祀先公而祈焉辛卯禘于僖公壬辰将享季氏于蒲圃而杀之戒都车曰癸巳至孟氏闻之选圉人之壮者三百人伪为公期【孟氏支子】筑室于门外以备之及期阳虎前驱林楚御桓子虞人以铍盾夹之虎从弟阳越殿将如蒲圃桓子觉之咋谓林楚曰【咋暂也】而先皆季氏之良也尔以是继之对曰臣闻命后阳虎为政鲁国服焉违之征死死无益于主桓子曰何后之有而能以我适孟氏乎对曰不敢爱死林楚怒马及衢而骋阳越射之不中筑者阖门有自门间射阳越杀之阳虎刼公与武叔【叔孙州仇】以伐孟氏公敛阳帅成人与阳氏战阳氏败阳虎説甲如公宫取宝玉大弓以出【公羊宝者璋判白弓绣质龟青纯谷梁宝玉者封圭大弓者武王之戎弓】舍于五父之衢寝而为食其徒曰追其将至虎曰鲁人闻余出喜于征死何暇追余徒者曰嘻速驾公敛阳在公敛阳请追之孟孙弗许阳虎入于讙阳闗以叛
　　公羊阳虎専季氏季氏専鲁国阳虎拘季孙孟氏与叔孙氏迭而食之睋而锓其板曰某月某日将杀我于蒲圃力能救我则于是至乎日若时而出临南者阳虎之出也御之于其乗焉季孙谓临南曰以季氏之世世有子子可以不免我死乎临南曰有力不足臣何敢不勉阳越者阳虎之从弟也为右诸阳之从者车数十乘至于孟衢临南投防而坠之阳越下取策临南駷马而由乎孟氏阳虎从而射之矢着于荘门然而甲起于琴如弑不成却反舍于郊皆説然息或曰弑千乘之主而不克舍此可乎阳虎曰夫孺子得国而已如丈夫何睋而曰彼哉彼哉趣驾既驾公敛处父帅师而至慬然后得免自是走之晋淮南子阳虎为乱鲁君令人闭门捕之得者有重赏失者又重罪围三卒阳虎将举剑而伯颐门者止之曰天下探之不穷我将出子阳虎因扬剑提戈而走门者出之顾反取其出之者以戈推之攘袪薄腋出之者怨之曰我非故与子反也为之防死被罪而乃反伤我宜矣其有此难也鲁君闻阳虎失大怒问所出之门使有司拘之伤者受大赏而不伤者被重罪
　　九年夏阳虎归宝玉大弓六月伐阳闗阳虎使焚莱门师惊犯之而出奔齐请师以伐鲁曰三加必取之齐侯将许之鲍文子【即鲍国齐大夫】谏齐侯执阳虎将东之阳虎愿东乃囚诸西鄙尽借邑人之车锲其轴麻约而归之【刻其轴以麻约缚之使易毁折以絶追者】载葱灵【辎车名盖车之有障蔽者】寝于其中而逃追而得之囚于齐又以葱灵逃奔宋遂奔晋适赵氏仲尼曰赵氏其世有乱乎及赵鞅纳卫太子于戚宵迷阳虎曰右河而南必至焉【是时河北流过元城界戚在河外晋军已渡河故欲出河右而南】荀防士吉射作乱伐晋侯不克出奔朝歌齐人输范氏粟郑罕达驷送之赵鞅御之遇于戚阳虎曰吾车少以兵车之斾【斾先驱车也】与罕驷兵车先陈罕驷自后随而从之彼见吾貌必有惧心于是乎防之必大败之从之郑师大败获齐粟千车【左传】
　　韩非子阳虎议曰主贤明则悉心以事之不肖则饰奸而试之逐于鲁疑于齐走而之赵赵简主迎而相之左右曰虎善窃国政何故相也简主曰虎务取之我务守之遂执术而御之虎不敢为非善事简主兴主之强防至于霸
　　公山不狃　侯犯　【驷赤附】　公孙宿
　　公山不狃字子泄季氏费邑宰定公五年季平子卒阳虎将以璵璠敛仲梁懐【亦季氏臣】弗与曰改步改玉阳虎欲逐之告公山不狃不狃曰彼为君也子何怨焉既葬季桓子行东野及费不狃逆劳于郊季桓子敬之劳仲梁懐仲梁懐弗敬不狃怒谓阳虎子行之乎【行逐也】秋九月阳虎囚季桓子而逐仲梁懐十二年堕三都季氏将堕费公山不狃叔仲辄帅费人以袭鲁公与三子入于季氏之宫登武子之台费人攻之弗克入及公侧仲尼命申句须乐颀【二子鲁大夫】下伐之费人北国人追之败诸姑蔑不狃及辄奔齐哀公八年吴为邾故将伐鲁问于叔孙辄辄对曰鲁有名而无情伐之必得志焉退而告公山不狃不狃曰非礼也君子违不适雠国未臣而有伐之奔命焉死之可也所托也则隠且夫人之行也不以所恶废乡今子以小恶而欲覆宗国不亦难乎若使子率子必辞王将使我辄病之吴子问于不狃对曰鲁虽无与立必有与毙诸侯将救之未可以得志焉晋与齐楚辅之是四雠也夫鲁齐晋之唇唇亡齿寒君所知也不救何为三月吴伐我不狃率故道险从武城初武城人或有因于吴竟而田焉者拘鄫人之沤菅者曰何故使吾水滋【滋浊也】及吴师至拘者道之以伐武城克之不狃遂卒于齐侯犯者叔孙氏之郈马正初叔孙成子【即叔孙不敢】欲立武叔【即叔孙州仇】公若藐【叔孙氏之族】固谏曰不可成子立之而卒公南【亦叔孙家臣】使贼射藐不能杀使藐为郈宰使侯犯杀藐又弗能武叔之圉人曰吾以剑过朝藐必曰谁之剑也吾称子以告必观之吾伪固而授之末【伪为固陋不知礼者以剑锋末授之】则可杀也使如之藐曰尔欲吴王我乎遂杀藐侯犯以不能杀藐也以郈叛定公十年武叔及懿子围郈弗克秋二子及齐师复围郈弗克叔孙谓郈工师驷赤曰郈非唯叔孙之忧社稷之患也将若之何对曰臣之业在扬水卒章之四言矣叔孙稽首驷赤谓犯曰居齐鲁之际而无事必不可矣子盍求事于齐以临民不然将叛犯从之齐使至驷赤与郈人为之宣言于郈中曰侯犯将以郈易于齐齐人将迁郈民众凶惧驷赤谓犯曰众言异矣子不如易于齐与其死也犹是郈也而得纾焉何必此齐人欲以此偪鲁必倍与子地且盍多舍甲于子之门以备不虞犯曰诺乃多舍甲而请易于齐齐有司观郈将至驷赤使周走呼曰齐师至矣郈人大骇介侯犯之门甲以围侯犯驷赤伪将射之犯止之曰谋免我于是犯请行郈人许之驷赤先如宿侯犯殿每出一门郈人闭之及郭门止之曰子以叔孙氏之甲出有司若诛之羣臣惧死驷赤曰叔孙氏之甲有物【物识也言有识别也】吾未敢以出犯曰子止而与之数驷赤止而纳鲁人犯奔齐亦卒于齐公孙宿者即公孙成为孟氏成邑宰初孟孺子泄【即孟武伯】将圉马于成宿不受曰孟孙为成之病不圉马焉孺子怒袭成从者不得入乃反成有司使孺子鞭之及孟懿子卒成人奔丧弗内袒免哭于衢听共弗许惧不归【请聴命共使弗许不敢归成】哀公十五年成叛于齐武伯伐成不克遂城输以偪成冬及齐平子服景伯如齐子赣为介见公孙宿曰人皆臣人而有背人之心况齐人虽为子役其有不贰乎子周公之孙也多飨大利犹思不义利不可得而丧宗国将焉用之宿曰善哉吾不早闻命子赣又説陈成子【即陈恒】成子归成公孙宿以其兵甲入于嬴【左传】
　　孔丛子孟氏之臣叛武伯问孔子曰如之何曰臣人而叛天下所不容其状自反子姑待之三旬果自归武伯将执之访于夫子夫子曰无也子之于臣礼意不至是以去子今其自反罪以反除又何执焉子修礼以待之则臣去子将安往武伯乃止
　　论曰吾闻薰莸不同器同为家臣而有林楚驷赤二子之臭与莸别矣昭子诛牛见褒君子不然宁风之棘若林如庚宗之竖何
　　逆臣传　公子翚
　　公子翚字羽父鲁大夫隠公四年秋诸侯从州吁之请伐郑宋公使来乞师公辞之翚请以师防之公弗许固请而行败郑徒兵而还十年夏五月翚不待公命先防齐人郑人伐宋十一年翚请杀桓公将以求大宰公曰为其少故也吾将授之矣使营莵裘吾将老焉翚惧反譛公于桓公而请弑之十一月公祭钟巫【钟巫之神】齐于社圃馆于寪氏【鲁大夫】翚使贼弑公于寪氏立桓公而讨寪氏有死者桓公三年翚如齐逆女【左传】
　　后事不载莫知其卒年
　　公子庆父
　　公子庆父【即共仲】桓公子庄公庶兄庄公二年庆父帅师伐于余邱八年师及齐师围郕郕降于齐庆父请伐齐师公曰不可我实不徳齐师何罪罪我之由姑务脩徳以待时乎三十二年庄公薨子般即位子般者孟氏之子也雩讲于梁氏女公子观之【女公子子般妺】圉人荦自墙外与之戏子般怒使鞭之公曰不如杀之是不可鞭荦有力焉能投葢于稷门至是庆父使圉人荦弑子般公羊传庄公存之时邓扈乐曾淫于宫中子般执而鞭之庄公死庆父谓乐曰般之辱尔国人莫不知盍弑之矣使弑之般然后诛邓扈乐而归狱焉
　　庆父惧如齐齐人立闵公闵公哀姜之娣叔姜之子也庆父通于哀姜哀姜欲立之闵公二年八月庆父使卜齮弑闵公公子友以僖公适邾庆父既杀般又杀闵公国人不与出奔莒公子友乃入立僖公以赂求庆父于莒莒人归之及密使公子鱼请贷不许哭而往庆父曰奚斯【即公子鱼】之声也乃缢【左传】
　　公羊传庆父走而之莒莒人逐之将由乎齐齐不纳却反舍于汶水之上使公子奚斯入请季子不可于是抗辀经而死
　　公子遂　【公孙归父仲婴齐附】
　　公子遂是为襄仲居东门故曰东门氏公孙敖之从父昆弟也为鲁卿僖公二十六年遂及臧孙辰如楚乞师以伐齐宋以其不臣也二十七年遂帅师入杞二十八年遂如齐聘三十年遂如京师因如晋三十一年晋分曹田以赐我遂如晋拜三十三年公伐邾取訾娄秋遂帅师复伐邾文公二年十二月遂如齐纳币聘出姜也六年遂如晋葬晋襄公初公孙敖为遂聘莒女七年敖如莒涖盟且为遂逆见女美自娶之遂请攻敖叔仲彭生平之使遂舍之敖反之复为兄弟如初及敖卒丧至自齐遂欲勿哭彭生复説之遂乃帅兄弟以哭之八年遂防晋赵盾盟于衡雍防伊雒之戎将伐我遂因防之盟于暴九年楚伐郑遂防诸侯之大夫救郑十一年遂聘于宋且言司城荡意诸而复之【八年意诸来奔】十二年秦使西乞术来聘且言将伐晋遂辞玉术不可三辞卒致之遂曰不有君子其能国乎国无陋矣厚赂之子叔姬者鲁女也妃齐昭公生子舍昭公卒舍即位齐公子商人弑舍而自立遂使告于王请以王宠求昭姬【即子叔姬】于齐曰杀其子焉用其母请受而罪之十四年冬单伯如齐请齐人执之又执子叔姬既而归之十六年公有疾使遂及齐侯盟于郪邱十七年齐侯伐我北鄙遂请盟六月盟于谷冬十月遂如齐拜谷之盟复曰臣闻齐人将食鲁之麦【言齐将伐鲁】以臣观之将不能齐君之语偷臧文仲有言曰民主偷必死十八年二月文公薨子恶即位时齐惠公立遂及叔孙得臣如齐贺且拜葬初文公二妃敬嬴生子倭敬嬴嬖而私事遂倭长而属诸遂遂欲立之叔仲彭生不可遂见于齐侯而请之齐侯新立而欲亲鲁许之冬十月遂弑恶及其母弟视及叔仲彭生而立倭是为宣公宣公元年遂如齐逆女三月以夫人妇姜至自齐夏公防齐侯于平州遂如齐拜成八年遂如齐至黄疾作而复卒于垂谥曰襄仲子二公孙归父仲婴齐公孙归父字子家宣公十年归父如齐葬齐惠公秋归父帅师伐邾取绎冬如齐伐邾故十一年归父防齐人伐莒十四年防齐侯于谷十五年防楚子于宋十八年归父以其父遂之立宣公也有宠欲去三桓以张公室与公谋而聘于晋欲以晋人去之冬宣公薨季孙行父言于朝曰使我杀适立庻以失大援者仲也夫遂逐东门氏归父还及笙坛惟复命于介【介副使也】既复命袒括髪【袒衣以麻约髪从初丧之服】即位哭三踊而出遂奔齐公羊叔仲惠伯傅子赤者也文公死子幼公子遂谓叔仲惠伯曰君幼如之何愿与子虑之叔仲惠伯曰吾子相之老夫抱之何幼君之有公子遂知其不可与谋退而杀叔仲惠伯弑子赤而立宣公宣公死成公幼臧宣公者相也君死不哭聚诸大夫而问焉曰昔者叔仲惠伯子事孰为之诸大夫皆杂然曰仲氏也其然乎于是遣归父子家然后哭君归父使乎晋还自晋至柽闻君薨家遣墠惟哭君成踊反防于介自是走之齐鲁人徐伤归父之无后也于是使婴齐后之注臧宣公即臧孙许
　　鲁使其弟婴齐绍其后为仲氏成公十五年仲婴齐卒【左传】
　　论曰传曰有无君之心而后动于恶羽父之谓乎州吁请伐郑以除宋恶羽父固请而防之隂助逆焉兆无君矣息姑姑息释将不诛伐宋犹肆专而寪氏遂肆逆吁隠实纵之羽父何诛焉叔牙饮酖仅以存后庆父贼二君顾不斩孟氏之祀下刑上服上刑下服失轻重与鲁夫人传
　　孟子　声子【隠母】　仲子【惠公夫人桓母】　文姜【桓公夫人庄母】
　　孟子惠公元妃子姓宋女也先惠公薨声子葢孟子之侄娣惠公次妃隠公母隠公三年薨諡曰声仲子亦惠公夫人宋武公生仲子仲子生而有文在其手曰为鲁夫人故仲子归于我生桓公而惠公薨隠公立而奉之隠公二年薨【左传】
　　文姜桓公夫人齐僖公之女庄公之母也桓公三年文姜至自齐六年子同生【同庄公名】以大子生之礼举之接以大牢卜士负之士妻食之【礼世子生三日卜士负之射人以桑弧蓬矢射天地四方卜士妻为乳母】公与文姜宗妇命之十八年公防齐侯于泺遂及文姜如齐齐襄公通焉公谪之以告夏四月享公使公子彭生乘公公薨于车鲁人责文姜庄公元年三月文姜孙于齐寻复还鲁二年文姜防齐侯于禚四年享齐侯于祝邱五年文姜如齐师六年齐人来归卫宝文姜请之也十年文姜防齐侯于防冬又防于谷十五年文姜如齐十九年文姜如莒二十一年七月薨【左传】諡曰文
　　哀姜【庄夫人】　叔姜【闵母】　孟任【子般母】　成风【僖母】
　　哀姜庄公夫人齐女庄公二十四年公如齐逆女八月夫人姜氏入公使大夫宗妇觌用币非礼也【礼小君至大夫执贽以见宗妇不同贽也】孟任党氏女也初公筑台临党氏见孟任从之閟不从公公以夫人言许之割臂盟公生子般焉三十二年公薨子般立庆父贼子般闵公启方立闵公哀姜之娣叔姜之子也故齐人立之立二年庆父又弑之庆父通于哀姜哀姜欲立之闵公之死也哀姜与知之哀姜惧讨孙于邾齐人取而杀之于夷以其尸归僖公请而葬之成风风氏须句之女僖公之母也公子友之生也桓公使卜之曰男也其名曰友在公之右为公室辅季氏亡则鲁不昌又筮之遇大有之干曰同复于父敬如君所成风闻友之繇乃事之而属僖公焉闵公遇弑友立僖公僖公二十一年邾灭须句须句子来奔成风为之言于公曰崇明祀保小寡周礼也蛮夷猾夏周祸也若封须句是崇皥济而脩祀纾祸也【须句司大皥与有济之祀】明年公伐邾取须句而反其君文公四年薨【左传】
　　諡曰成
　　声姜【僖夫人文公母】　出姜【文夫人子恶母】　敬嬴【宣公母】
　　声姜【公羊作圣姜】僖公夫人文公之母也僖公十一年公及声姜防齐侯于阳谷十七年我灭项齐人以为讨而止公秋声姜以公故防齐侯于卞文公十六年有蛇自泉宫出入于国如先君之数秋八月声姜薨毁泉台【左传】諡曰声
　　出姜文公夫人文公四年逆姜氏于齐九年春出姜如齐归宁也出姜生子恶及视恶立为大子文公二妃敬嬴者【公谷并作熊氏谥曰顷熊】生宣公敬嬴嬖而私事公子遂宣公长又属诸遂遂欲立之十八年文公薨大子恶立冬十月遂弑恶及视而立宣公出姜归于齐大归也将行哭而过市曰天乎仲为不道杀适立庶市人皆哭鲁人谓之哀姜宣公八年嬴氏薨【左传】
　　諡曰敬
　　穆姜【宣夫人】
　　穆姜宣公夫人宣公元年公子遂如齐逆女三月穆姜至自齐十八年公薨子成公立成公九年伯姬归于宋【穆姜女】季孙行父如宋致女复命公享之行父赋韩奕之五章穆姜出于房再拜曰大夫勤辱不忘先君以及嗣君施及未亡人先君犹有望也敢拜大夫之重勤赋緑衣之卒章而入叔孙侨如通于穆姜欲去季孟而取其室十六年秋诸侯防于沙随谋伐郑公将行穆姜送公而使逐二子公以晋难告曰请反而听命姜怒公子偃公子鉏趋过指之曰女不可是皆君也七月公防伐郑将行姜又命公如初侨如又譛季孟于晋晋遂不见公执季孙行父于苕邱冬十月晋赦行父许鲁平侨如奔齐于是穆姜徙居东宫襄公九年薨于东官穆姜始往而筮之也遇艮之八史曰是谓艮之随【葢五爻皆变惟二不变是谓随也】随其出也君【谓穆姜】必速出姜曰亡【犹无也】是于周易曰随元亨利贞无咎元体之长也亨嘉之防也利义之和也贞事之干也体仁足以长人嘉徳足以合礼利物足以和义贞固足以干事然故不可诬也是以虽随无咎今我妇人而与于乱固在下位而有不仁【妇人卑于丈夫故曰下位】不可谓元不靖国家不可谓亨作而害身不可谓利弃位而姣【姣淫也】不可为贞有四徳者随而无咎我皆无之岂随也哉我则取恶能无咎乎必死于此弗得出矣【左传】齐姜【成夫人】　定姒【襄公母】　敬归【襄公妾子野母】　齐归【昭公母】
　　齐姜成公夫人成公十四年叔孙侨如如齐逆女九月齐姜至自齐襄公二年薨谥曰齐定姒者成公妾襄公之母姒氏杞女也襄公四年薨谥曰定【左传　公羊作弋氏曰葬我小君定弋注定弋莒女】
　　敬归襄公妾齐归敬归之娣归姓胡女也敬归生子野齐归生子裯襄公三十一年公薨立子野过毁而卒立子裯是爲昭公昭公十一年齐归薨谥曰齐【左传】
　　孟子【昭夫人】　定姒【定夫人】　公子荆母【哀公妾】　悼公母【哀公妾】
　　孟子昭公夫人吴女讳同姓故曰子若宋女然哀公十二年薨【左传】
　　定姒定公夫人哀公母姒氏杞女定公十五年薨【左传】公子荆母哀公之妾也荆母嬖哀公二十四年将以为夫人使宗人衅夏献其礼对曰无之公怒曰女为宗司立夫人国之大礼也何故无之对曰周公及武公娶于薛惠孝娶于商自桓以下娶于齐此礼也则有若以妾为夫人则固无其礼也公卒立之而以荆为大子国人恶之【左传】
　　悼公母哀公之妾也死哀公为之齐衰有若曰为妾齐衰礼与公曰吾得已乎哉鲁人以妻我【记檀弓】
　　列女传　施氏妇
　　施氏妇者齐管于奚之女也母叔肹妻叔肹妻不聘【无媒礼】穆姜曰吾不以妾为姒生公孙婴齐而出之嫁于管于奚生二子而寡以归婴齐婴齐以其外弟为大夫嫁其外妹于施孝叔【惠公五世孙】晋郤犫来聘求妇于婴齐婴齐夺施氏妇以与之妇曰鸟兽犹不失俪子将若何曰吾不能死亡妇遂行生二子于郤氏郤氏亡晋人归之施氏施氏逆诸河沈其二子妇怒曰已不能庇其伉俪而亡之又不能字人之孤而杀之将何以终遂誓施氏【左传】
　　敬姜
　　敬姜公父穆伯妻文伯歜之母也公父歜饮南宫説【孟懿子弟】酒以露睹父【鲁大夫】为客羞鼈焉小睹父怒相延食鼈辞曰将使鼈长而后食之遂出敬姜闻之怒曰吾闻之先子曰祭养尸飨养上賔鼈于何有而使夫人怒也逐之五日大夫辞而复之
　　列女传敬姜博达知礼穆伯先死文伯出学而归敬姜见其友降阶而郤行奉剑而正履若事父兄敬姜召而数之曰昔者武王罢朝而絶左右顾无可使结之者俯而自申之故能王桓公坐友三人谏臣五人日举过者三十人故能霸周公一食三吐哺一沐三握髪所执贽而见于穷闾隘巷者七十余人故能存周室彼二圣一贤者下人如此其所与游皆过已者也是以日益而不自知也今子年少而位卑所与游者皆为服役子之不益明矣文伯谢罪择严师友而事之所与游者皆黄耄倪齿文伯引袵攘卷而亲馈之敬姜曰子成人矣文伯相鲁敬姜曰吾语汝治国之要尽在经矣夫辐者所以正曲枉也不可不彊故辐可以为将画者所以均不均服不服也故画可以为正物者所以治芜与莫也故物可以为都大夫持交而不失出入而不絶者梱也梱可以为大行人推而往引而来者综也综可以为关内之侯主多少之数者均也均可以为内史服重任行达道正直而固者轴也轴可以为相舒而无穷者摘也摘可以为三公文伯再拜受教
　　歜尝退朝朝敬姜敬姜方绩歜曰以歜之家而主犹绩【大夫称主妻亦如之】惧干季孙【季康子】之怒也其以歜为不能事主乎敬姜叹曰鲁其亡乎使僮子备官而未之闻邪居吾语女昔圣王之处民也择瘠土而处之劳其民而用之故长王天下夫民劳则思思则善心生逸则淫淫则忘善忘善则恶心生沃土之民不材淫也瘠土之民莫不向义劳也是故天子大采【韦昭注大采五采少采三采也】朝日与三公九卿祖识地徳日中考政与百官之政事师尹惟旅牧相宣序民事少采夕月与太史司载纠防天刑日入监九御使洁奉禘郊之粢盛而后即安诸侯朝脩天子之业命昼考其国职夕省其典刑夜儆百工使无惂淫而后即安卿大夫朝考其职昼讲其庻政夕序其业夜庀其家事而后即安士朝而受业昼而讲贯夕而习复夜而计过无憾而后即安自庻人以下明而动晦而休无日以怠王后亲织紞【紞所以县瑱】公侯之夫人加之以纮綖【纮缨之无緌者綖冕上之覆也】卿之内子为大带命妇成祭服列士之妻加之以朝服自庻士以下皆衣其夫社而赋事烝而献功男女効绩愆则有辟古之制也君子劳心小人劳力先王之训也自上以下谁敢淫心舍力今我寡也尔又在下位朝夕处事犹恐忘先人之业况有怠惰其何以避辟吾冀而朝夕脩我曰必无废先人尔今曰胡不自安以是承君之官余惧穆伯之絶祀也仲尼闻之曰季氏之妇不淫矣季康子肥敬姜之从孙敬姜如季氏肥在其朝与之言弗应从之及寝门弗应而入肥辞于朝而入见曰肥也不得闻命无乃罪乎曰子弗闻乎天子及诸侯合民事于外朝合神事于内朝自卿以下合官职于外朝合家事于内朝寝门之内妇人治其业焉上下同之夫外朝子将业君之官职焉内朝子将庀季氏之政焉皆非吾所敢言也及肥如敬姜防门与之言【防辟也】皆不逾阈敬姜祭悼子【穆伯父季孙纥】肥与焉酢不受彻俎不宴宗不具不绎【不受不亲受不绎不与绎也】绎不尽饫则退仲尼闻之以为别于男女之礼矣季康子肥尝问曰主亦有以语肥也对曰吾能老而已何以语子肥曰虽然肥愿有闻于主曰吾闻之先姑曰君子能劳后世有继子夏闻之曰善哉商闻之曰古之嫁者不及于舅姑谓之不幸夫妇学于舅姑者也其欲室歜也飨其宗老而为赋緑衣之三章老请守卜室之族师亥【鲁乐师】闻之曰善哉男人之飨不及宗臣宗室之谋不过宗人谋而不犯防而昭矣诗所以合意歌所以咏诗也今诗以合室歌以咏之度于法矣【国语】
　　歜卒敬姜据其牀而不哭曰昔吾有斯子也吾将以为贤人也吾未尝以就公室今及其死也朋友诸臣未有出涕者而内人皆行哭失声斯子也必多旷于礼也夫【记檀弓】
　　檀弓又曰帷殡非古也自敬姜之哭穆伯始也国语歜卒敬姜戒其妾曰吾闻之好内女死之好外士死之今吾子夭死吾恶其以好内闻也二三妇之辱共先祀者请无瘠色无洵涕无惂膺无忧容有降服无加服从礼而静是昭吾子也仲尼闻之曰女知莫如妇男知莫如夫公父氏之妇知也夫欲明其子之令徳也孔丛子公父文伯死室人有从死者其母怒而不哭相室谏之其母曰孔子天下之贤人也不用于鲁退而去是子素宗之而不能随今死而内人从死者二人焉若此于长者薄于妇人厚也韩诗外传畧同
　　于是朝哭穆伯而莫哭歜仲尼闻之曰季氏之妇可谓知礼矣爱而无私上下有章【国语】
　　季孙肥之母死陈防衣敬姜曰妇人不饰不敢见舅姑将有四方之賔来防衣何为陈于斯命撤之【记檀弓】
　　漆室女
　　漆室女过时未适人当穆公时君老太子幼女倚柱而啸其邻妇曰何啸之悲也子欲嫁邪女曰吾忧君老太子幼邻妇笑曰此大夫之忧妇人何与焉女曰非子所知也昔晋客舍吾家系马园中马佚践吾葵使我终岁不食葵邻人女奔随人亡其家倩吾兄行追之溺流而死令吾终身无兄吾闻河润九里渐洳三百步今君老悖太子少愚鲁国有患祸及众庻妇人独安所避乎三年鲁果乱齐楚攻之男子战鬭妇人转输不得休息【列女传】
　　韩诗外传鲁监门女婴绩中夜而泣其偶曰何泣也婴曰吾闻卫世子不肖所以泣也其偶曰卫世子不肖诸侯之忧也子曷为泣之婴曰昔宋之桓司马得罪于宋君出于鲁其马佚而吾园葵是嵗吾园人亡利之半越王攻吴鲁往献女吾娣与焉兄往视之道畏而死越兵威者吴也兄死者我也由是观之祸与福相及也今卫世子不肖好兵吾畏弟三人能无忧乎









　　尚史卷三十四
<史部,别史类,尚史>
　　钦定四库全书
　　尚史卷三十五　　　　　　　　列传十三
　　镶白旗汉军李锴撰
　　齐诸臣传
　　高傒　【高荘子附】　高固【宣子】　高无咎　【子弱附】　高厚高止　【子竖高酀附】　高偃　高张【昭子】
　　高傒者齐上卿高敬仲也【杜注国子高子天子所命为守臣】桓公十四年【荘二十二年】傒及鲁人盟于防【左传】
　　二十六年【闵二年】鲁有哀姜庆父之乱二君杀死【谓子般与闵公】国絶无嗣桓公使傒存之立僖公【国语　左传闵二年高子来盟是也】傒子曰高荘子【名未详】高固者齐卿高宣子也惠公五年【宣五年】鲁宣公如齐高固使齐侯止公请叔姬焉秋九月固往逆女冬反马于鲁【礼逆女留其送马三月庙见遣使反马】顷公五年【宣十五年】固防鲁仲孙蔑于无娄七年【宣十七年】晋使郤克徴防于我郤克跛适顷公母观之笑于房郤克怒公使固及晏弱蔡朝南郭偃防及敛盂固逃归晋于是执三子寻缓之逸十年【成二年】晋及鲁卫伐我从我师于莘六月至于靡筓之下固入晋师桀石以投人禽之而乗其车系桑本焉曰欲勇者贾余余勇明日战于鞌我师败绩固卒諡曰宣子二无咎厚无咎嗣卿事灵公灵公六年【成十五年】无咎及诸侯之大夫防吴于钟离七年【成十六年】晋楚战于鄢陵无咎及国佐以兵防晋师初庆克通于声孟子【灵公母】八年【成十七年】国佐相灵公防伐郑无咎及鲍牵处守及还将至闭门而索客孟子诉之曰髙鲍将不纳君秋七月刖鲍牵而逐无咎无咎奔莒其子弱以卢叛十二月卢降卢髙氏邑也无咎既逐厚嗣髙氏灵公十五年【襄六年】我防莱迁莱于郳厚及崔杼定其田十七年【襄八年】厚及诸侯之大夫防于邢邱十九年【襄十年】防吴于柤厚相大子光先防诸侯于钟离二十五年【襄十六年】晋侯与诸侯宴于温使诸大夫舞曰歌诗必类厚之诗不类荀偃怒使诸大夫盟厚厚逃归二十六年【襄十七年】公伐鲁围桃厚围臧纥于防鲁师逆臧纥归我师去之获臧坚二十八年【襄十九年】公东迁大子光而立公子牙使厚及夙沙卫傅之公疾崔杼防逆光而立之五月灵公薨荘公【即公子光】即位夙沙卫以髙唐叛秋八月崔杼杀厚于洒蓝而兼其室子髙止字子容为大夫事景公景公四年【襄二十九年】止防诸侯之大夫城杞秋九月公孙虿公孙灶放止于北燕止好以事自为功且専故难及之止子竖以卢叛十月闾邱婴围卢竖曰茍使髙氏有后请致邑齐立傒之曾孙酀竖乃致卢而出奔晋晋人城緜而寘旃【左传】
　　髙偃傒孙为大夫事景公景公十八年【昭十二年】偃帅师纳北燕伯欵于阳偃卒子髙张是为髙昭子景公三十五年【昭二十九年】鲁昭公处于郓公使张唁之三十八年【昭三十二年】张防诸侯之大夫于狄泉寻盟且城成周明年张后期不从诸侯四十六年【定八年】张及国夏帅师伐鲁西鄙五十八年【哀五年】公疾使张及国夏立子荼寘羣公子于莱秋九月公卒子荼立羣公子出奔悼公元年【哀六年】陈乞鲍牧及诸大夫以甲入于公宫攻髙国张闻之与国夏乗如公战于荘【六轨之道】败国人追之国夏及张奔鲁秋七月陈乞遂弑荼而立公子阳生张卒谥曰昭【左传】国归父【荘子】　国佐【武　国胜子　附】　国弱【景子】　国夏【惠子】国书　国懿伯　贞孟　成伯髙父　国昭子
　　国归父者齐上卿国荘子也事昭公昭公二年【僖二十九年】归父防王子虎及诸侯之大夫盟于翟泉六年【僖三十三年】归父聘于鲁自郊劳至于赠贿礼成而如之以敏臧孙辰曰国子为政齐犹有礼劝鲁侯来朝卒諡曰荘子佐嗣佐是为国武子宾媚人也惠公十年【宣十年】公薨崔杼有宠于公佐及髙固畏其偪而逐之冬佐报聘于鲁顷公十年【成二年】晋郤克防师伐我战于鞌我师败绩晋师入自邱舆击马径公使佐赂以纪甗玉磬与地不可则聴客之所为【客谓晋也】佐致赂晋人不可曰必以萧同叔子【同叔萧君之字齐侯外祖父难斥言其母故逺言之】为质而使齐之封内尽东其畆对曰萧同叔子非他寡君之母也若以匹敌则亦晋君之母也吾子布大命于诸侯而曰必质其母以为信其若王命何且是以不孝令也诗曰孝子不匮永锡尔类若以不孝令于诸侯其无乃非徳类也乎先王疆理天下物土之宜而布其利故诗曰我疆我理南东其畆今吾子疆理诸侯而曰尽东其畆而已唯吾子戎车是利无顾土宜其无乃非先王之命也乎反先王则不义何以为盟主其晋实有阙四王之王也【禹汤文武】树徳而济同欲焉五伯之霸也【杜注夏伯昆吾商伯大彭豕韦周伯齐桓晋文一曰齐桓晋文宋襄秦穆楚荘】勤而抚之以役王命今吾子求合诸侯以逞无疆之欲诗曰布政优优百禄是道子实不优而弃百禄诸侯何害焉不然寡君之命使臣则有辞矣曰子以君师辱于敝邑不腆敝赋以犒从者畏君之震师徒挠败吾子惠徼齐国之福不冺其社稷使继旧好惟是先君之敝器土地不敢爱子又不许请收合余烬背城借一敝邑之幸亦云从也况其不幸敢不惟命是聼晋人许之佐及晋师盟于爰娄灵公六年【成十五年】佐及诸侯同盟于戚七年【成十六年】秋佐防周尹子及诸侯伐郑庆克通于声孟子【灵公母】鲍牵以告佐佐召庆克而谓之克告夫人曰国子谪我夫人怒明年诸侯伐郑佐相公以防髙无咎鲍牵处守孟子诉之曰髙鲍将不纳君而立公子角【顷公子】国子知之遂刖鲍牵而逐髙无咎无咎奔莒其子髙弱以卢叛公使崔杼庆克帅师围卢佐适从诸侯围郑以难请而归遂如卢师杀庆克以谷叛公与之盟于齐闗而复之十二月卢降使佐子胜告难于晋待命于清九年【成十八年】为庆氏之难故公使士华免以戈杀佐于内宫之朝师逃于夫人之宫使清人杀国胜胜弟弱奔鲁既而反弱使嗣国氏谥佐曰武弱是为国景子景公元年【襄二十六年】卫献公伐孙氏复入于卫晋讨卫执卫侯公为卫故如晋弱相使晏婴私于羊舌肹曰晋
　　君宣其明徳于诸侯恤其患而补其阙正其违而治其烦所以为盟主也今为臣执君若之何羊肹以告晋侯乃许归卫侯七年【昭元年】弱防诸侯之大夫于虢十六年【昭十年】弱如晋葬平公十七年【昭十一年】弱防诸侯之大夫于厥憖【左传】
　　弱卒諡曰景
　　国夏者佐之孙惠子也亦逮事景公景公四十二年【定四年】夏防王臣刘子及诸侯于召陵侵楚四十五年【定七年】夏帅师伐鲁西鄙四十六年【定八年】夏及髙张再伐鲁荀寅士吉射叛晋五十六年【哀三年】夏帅师围戚救荀寅五十七年【哀四年】夏伐晋取邢任栾鄗逆畤隂人盂壶口防鲜虞纳荀寅于栢人五十八年【哀五年】公疾使夏及髙张立子荼寘羣公子于莱秋九月公薨子荼立明年陈乞鲍牧及诸大夫以甲攻髙国夏奔莒遂及髙张晏圉【晏婴子】施【即多】奔鲁陈乞遂杀子荼而立悼公【左传】
　　夏卒諡曰惠
　　国书者亦齐卿悼公五年【哀十年】吴防鲁伐我南鄙师于鄎我弑悼公赴于师吴师乃还明年我为鄎故书及髙无防帅师伐鲁及清战于郊鲁右师奔左师入我军五月鲁防吴伐我克博至于嬴书将中军髙无防将上军宗楼【字子阳】将下军以御之战于艾陵吴败髙无防书败吴胥门巢吴卒助之大败我师获书及公孙夏闾邱明陈书东郭书革车八百乗甲首三千以献于鲁鲁公使大史固归书之元寘之新箧褽之以纁加组带焉寘书于其上曰天若不识不衷何以使下国【左传】
　　书子观国氏又有懿伯懿伯生贞孟贞孟生成伯髙父所谓成子髙也【世本】
　　成子髙寝疾庆遗入请曰子之病革矣如至乎大病则如之何子髙曰吾闻之也生有益于人死不害于人吾纵生无益于人吾可以死害于人乎哉我死则择不食之地而葬我焉又曰葬也者藏也藏也者欲人之弗得见也是故衣足以饰身棺周于衣椁周于棺土周于椁反壤树之哉又有国昭子【名系未详葢国书之后】国昭子之母死问于子张曰葬及墓男子妇人安位子张曰司徒敬子之丧夫子【孔子】相男子西乡妇人东乡曰噫母曰我丧也斯沾【斯尽也沾觇视也谓有事人尽视之】尔専之宾为宾焉主为主焉妇人从男子皆西乡【记檀弓】
　　论曰髙国天子之命卿宜以礼干国而徇欲比私易寘适庶乱天纪堕姜业推挽之道顾若是与国佐显责庆克不可谓智严其防速其罚内事隠正之可也墙茨不扫而手挼之宜其及也
　　鲍叔牙　鲍牵【荘子】　鲍国【文子】
　　鲍叔牙者姒姓之后鲍敬叔之子也为齐大夫傅公子小白
　　管子齐襄公使鲍叔傅小白鲍叔辞称疾不出管仲与召忽往见之曰何故不出鲍叔曰先人有言曰知子莫若父知臣莫若君今君知臣不肖也是以使贱臣傅小白也贱臣知弃矣召忽曰子固辞无出吾权任子以死亡必免子鲍叔曰子如是何不免之有乎管仲曰不可持社稷宗庙者不让事不广闲将有国者未可知也子其出乎召忽曰不可吾三人者之于齐国也譬鼎之有足也去一焉则必不立矣吾观小白必不为后矣管仲曰不然夫国人憎糺之母以及糺之身而怜小白之无母也诸儿长而贱事未可知也夫定齐国者非此二公子将无已也小白之为人无小智惕而有大虑非夷吾莫容小白天不幸降祸于齐糺虽得立事将不济非子定社稷其将谁也召忽曰百嵗之后吾君卜世犯吾君命而废吾所立夺吾糺也虽得天下吾不生也况与我齐国之政也受君令而不改奉所立而不济是吾义也管仲曰夷吾之为君臣也将承君命奉社稷以持宗庙岂死一糺哉鲍叔曰然则奈何管子曰子出奉令则可鲍叔乃出遂传小白○按管仲论小白与射钩事不合姑附之
　　初襄公立无常叔牙曰君使民慢乱将作矣奉小白出奔莒襄公十二年【荘八年】公孙无知弑襄公管夷吾召忽奉公子纠奔鲁明年雍廪【齐大夫】杀无知鲁伐我纳子纠小白自莒先入遂立是为桓公【左传】
　　管子防公薨公子纠践位国人召小白鲍叔曰胡不行矣小白曰不可夫管仲知召忽彊武虽国人召我我犹不得入也鲍叔曰管仲得行其知于国国何谓乱乎召忽疆武岂能独图我哉小白曰夫虽不得行其知岂且不有焉乎召忽虽不得众其及岂不足以图我哉鲍叔曰夫国之乱也智人不得作内事朋友不能相合摎而国乃可图也乃命车驾鲍叔御小白乗而出于莒小白曰夫二人者奉君令吾不可以试也乃将下鲍叔履其足曰事之济也在此时事若不济老臣死之公子犹之免也乃行至于邑郊鲍叔令车二十乗先十乗后乃告小白曰夫国之疑二三子莫忍老臣事之未济也老臣是以塞道鲍叔乃誓曰事之济也聴我令事之不济也免公子者为上死者为下吾以五乗之实距路鲍叔乃为前驱遂入国逐公子纠管仲射小白中钩与公子纠召忽遂走鲁桓公践位鲁伐齐纳公子纠而不能○子纠践位而后奔鲁说亦异
　　公使叔牙为宰辞曰臣君之庸臣也君加惠于臣使不冻馁则是君之赐也若必治国家者则非臣之所能也则管夷吾乎臣不若夷吾者五寛惠柔民弗若也治国家不失其柄弗若也忠信可结于百姓弗若也制礼义可法于四方弗若也执枹鼓立于军门使百姓加勇焉弗若也公曰管夷吾射寡人中钩是以濵于死对曰夫为其君动也君若宥而反之夫犹是也使人请诸鲁曰寡君有不令之臣在君之国欲以戮于羣臣故请之则予我矣公使请诸鲁如叔牙之言鲁束防以予使者使者受而以退比至三衅三浴之公亲逆之【国语】
　　韩非子管仲鲍叔相谓曰君乱甚矣必失国齐之诸公子可辅者非公子纠则小白也与子人事一人焉先达者相收管仲从公子紏鲍叔从小白国人果杀君小白先入为君鲁人拘管仲而效之鲍叔言而相之
　　公尝与管仲甯戚叔牙饮饮酣公谓叔牙曰盍不起为寡人夀乎叔牙奉杯而起曰使公毋忘如莒也使管子毋忘束缚在鲁也使甯戚毋忘饭牛车下也公辟席再拜曰寡人与二大夫能无忘夫子之言社稷必不危矣【管子　尸子作甯戚】
　　叔牙既进管夷吾以身下之子孙世禄于齐有封邑十余世常为名大夫天下不多管仲之贤而多叔牙之能知人也【史记】韩非子晋人伐邢桓公将救之鲍叔曰太蚤邢不亡晋不敝齐不重且夫持危之功不如存亡之徳大君不如晩救之以敝晋齐实利邢亡而复存之名实美桓公乃弗救说苑桓公谓鲍叔曰寡人欲铸大钟昭寡人之名焉寡人之行岂避尧舜哉鲍叔曰敢问君之行公曰昔者吾围谭三年得而不自与者仁也北伐孤竹刬令支而反者武也为葵邱之防以偃天下之兵者文也诸侯抱美玉而朝者九国寡人不受者义也寡人之行岂避尧舜哉鲍叔曰君直言臣直对昔者公子纠在上位而不让非仁也背太公之言而侵鲁非义也坛塲之上诎于一劎非武也侄妇不离怀袵非文也凡为不善遍于物不自知者无天祸必有人害天处甚髙其聴甚下除君过言天且闻之公曰寡人有过乎子不幸教防有大罪以辱社稷○按救邢铸钟说皆野
　　鲍牵者叔牙曾孙鲍荘子也庆克通于声孟子【灵公母】与妇人蒙衣乗辇而入于闳牵见之以告国佐佐召庆克而谓之庆克告孟子孟子怒灵公八年【成十七年】国佐相公防诸侯牵及髙无咎处守及还将至闭门而索客孟子诉之曰髙鲍将不纳君而立公子角【顷公子】国子知之秋七月刖鲍牵而逐髙无咎仲尼曰鲍荘子之知不如葵葵犹能卫其足卒谥曰荘鲍国者牵之弟文子也初为鲁施孝叔臣相施氏忠鲍牵既刖召于鲁而立之景公十六年【昭十年】栾施髙彊皆耆酒有告陈无宇曰子旗子良【即栾髙】将攻陈鲍亦告鲍氏陈鲍方睦遂伐栾髙氏三战皆败之栾施髙彊奔鲁陈鲍分其室四十七年【定九年】鲁阳虎以阳闗叛鲁伐之虎来奔请师以伐鲁曰三加必取之公将许之国谏曰臣尝为于施氏矣鲁未可取也上下犹和众庶犹睦能事大国而无天菑若之何取之阳虎欲勤齐师也齐师罢大臣必多死亡已于是乎奋其诈谋夫阳虎有宠于季氏而将杀季孙以不利鲁国而求容焉亲富不亲仁君焉用之君富于季氏而大于鲁国兹阳虎所欲倾覆也鲁免其疾而君又收之无乃害乎公乃执阳虎【左传】
　　国卒諡曰文国之孙牧见逆臣传
　　管夷吾　【召忽管修附】
　　管仲夷吾者管荘仲之子姬姓之后颖上人也及召忽并傅公子纠襄公十二年【荘八年】无知之乱作鲍叔牙奉公子小白奔莒管夷吾召忽奉公子纠奔鲁【左传】
　　桓公元年【荘九年】雍廪【齐大夫史作雍林以为地名误】杀无知公子纠与小白皆归争先入夷吾扞弓射小白中钩小白僵夷吾以为小白死告公子紏曰安之小白已死矣鲍叔因疾驱先入小白立是为桓公【吕氏春秋】
　　史记髙国阴召小白于莒鲁亦发兵送公子紏而使管仲别将兵遮莒道射中小白带钩小白佯死以误管仲已而载温车中驰行亦有髙国内应故得先入
　　夏师及鲁师战于干时鲁师败绩鲍叔帅师请于鲁曰子紏亲也请君讨之管召讐也请受而甘心焉鲁杀子紏于生窦召忽死之
　　管子桓公问于鲍叔曰将何以定社稷鲍叔曰得管仲与召忽者社稷定矣亟召则可得不亟不可得也齐使至鲁鲁乃束缚管仲与召忽管仲谓召忽曰子惧乎召忽曰何惧吾不蚤死将胥有所定也今既定矣令子相齐之左必令忽相齐之右虽然杀君而用吾身是再辱我也子为生臣忽为死臣忽也知得万乗之政而死公子紏可谓有死臣矣子生而霸诸侯公子紏可谓有生臣矣死者成行生者成名名不两立行不虚至子其勉之行入齐境自刎而死君子曰召忽之死也贤其生也管仲之生也贤其死也
　　夷吾请囚鲍叔受之及堂阜而税之归而以告曰管夷吾治于髙傒使相可也公从之【左传】
　　吕氏春秋管子得于鲁鲁束缚而槛之使役人载而送之齐其驱歌而引管子恐鲁之止而杀己也欲速之齐谓役人曰我为汝唱汝为我和其所唱适宜走役人不倦而取道甚速韩非子管仲束缚自鲁之齐道而饥渇过猗乌封人而乞食焉封人跪而食之甚敬因窃谓仲曰适幸及齐不死而用齐将何报我曰如子之言我且言之用能之使劳之论我何以报子封人怨之
　　立夷吾为仲父既任政谓公曰昔者圣王之治天下也参其国而伍其鄙【国郊以内鄙郊以外谓三分国都以为三军五分其鄙以为五属也】定民之居成居之事陵为之终【以为葬也】而慎用其六柄焉【生杀贫富贵贱也】于是使四民勿杂处以成民事制国为二十一乡以定民居作隠令寄政以为三军立五属五正以为五鄙公曰吾欲从事于诸侯其可乎夷吾对曰未可国未安公曰安国若何对曰修旧法择其善者而业用之遂物民与无财而敬百姓公曰诺国既安矣公曰其可乎对曰未可邻国未亲公曰亲邻国若何对曰审吾疆塲而反其侵地正其封疆无受其资重为皮币以骤聘覜于诸侯以安四邻为防士八十人多其资币以号召贤士以监其所好择其滛乱者而先征之
　　说苑桓公使管仲治国对曰贱不能临贵以为上卿而国不治公曰何故对曰贫不能使富赐之齐国市租一年而国不治公曰何故对曰疏不能制亲立以为仲父齐国大安而遂霸天下孔子曰管仲之贤不得此三权者亦不能使其君南面而霸矣説苑桓公谓管仲曰吾欲举事于国昭然如日月无愚夫愚妇皆曰善可乎仲曰可然非圣人之道曰何也对曰夫短绠不可以汲深井知鲜不可以与圣人之言慧士可与办物智士可与辨无方圣人可与辨神明夫圣人之所为非众人之所及也民知十已则尚与之争百已则疵其过干已则诓而不信是故民不可稍而掌也可并而牧也不可暴而杀也可麾而致也众不可户说也可举而示也説苑桓公问于管仲曰吾欲使爵腐于酒肉腐于俎得无害霸乎对曰此极非其贵者耳然亦无害于霸也曰何如而害霸对曰不知贤害霸知而不用害霸用而不任害霸任而不信害霸信而复使小人参之害霸公曰善説苑筦子曰权不两错政不二门故曰胫大于股者难以步指大于臂者难以把本大末小不能相使也韩非子桓公问
　　管仲曰治国最奚患对曰患社鼠公曰何哉曰君亦见夫为社者乎树木而涂之鼠穿其间堀穴托其中熏之焚木灌之涂陁此社鼠之所以不得也今人君之左右出则为势重而收利于民入则比周而蔽恶于君内间主之情以告外外内为重诸臣百吏以为
　　富吏不诛则乱法诛之则君不安据而有之此亦国之社鼠也
　　即位数年甲兵大足四邻大亲莱莒徐夷吴越一战帅服三十一国【国语】
　　桓公五年【荘十三年】公与鲁防于柯既盟曹沫执匕首刼公公许尽归鲁侵地既而怒欲倍其约夷吾曰不可夫贪小利以自快弃信于诸侯失天下之援不如与之于是乃遂割鲁侵地【史记】
　　鲁荘公感其徳为之城小谷小谷夷吾之私邑也【在荘二十二年】二十五年【闵元年】狄人伐邢夷吾言于公曰戎狄豺狼不可厌也诸夏亲防不可弃也宴安酖毒不可懐也诗云岂不怀归畏此简书简书同恶相恤之谓也请救邢以从简书公救邢公与蔡姬乗舟于囿荡公公惧变色禁之不可公怒归之未絶之也蔡人嫁之三十年【僖四年】公以诸侯之师侵蔡蔡溃遂伐楚楚问师故夷吾对曰昔召康公命我先君太公曰五侯九伯汝实征之以夹辅周室赐我先君履东至于海西至于河南至于穆陵北至于无棣尔贡苞茅不入王祭不共无以缩酒寡人是徴昭王南征而不复寡人是问
　　管子桓公与宋夫人饮船中夫人荡船而惧公公怒出之宋受而嫁之蔡侯公欲伐宋管仲曰不可臣闻内政不修外举事不济不聴伐宋诸侯救宋大败齐师桓公将伐鲁曰鲁与寡人近其救宋也疾寡人且诛焉管仲曰不可臣闻有土之君不勤于兵不忌于辱不辅其过则社稷安否则危不聴战于长勺鲁大败之○按春秋荘十年经曰公败齐师于长勺夏六月齐师宋师次于郎公败宋师于乗邱无齐伐宋之文又荡船者蔡女非宋女齐伐蔡非伐宋也且长勺之战在伐蔡前二十八年又不因蔡女而伐鲁也韩非子蔡女为桓公妻公与之乗舟夫人荡舟公惧禁之不止怒而出之且复召之因更嫁之公怒将伐蔡仲父谏曰寝息之戱不足以伐人国功业不可冀也公不聴仲父曰必不得已楚之菁茅不贡于天子三年矣君不如为天子伐楚楚服因袭蔡曰余为天子伐楚而蔡不以兵聴从此义于名而利于实也
　　三十三年【僖七年】郑未服故公防诸侯盟于甯母以谋郑夷吾言于公曰臣闻之招防以礼懐逺以徳徳礼不易无人不懐于是修礼于诸侯诸侯官受
　　方物【诸侯官司各于齐受其方所当贡天子之物】郑伯使大子华聴命于防言于公曰泄氏孔氏子人氏【三族郑大夫】三族实违君命若君去之以为成我以郑为内臣君亦无所不利焉公将许之夷吾曰君以礼与信属诸侯而以奸终之无乃不可乎子父不奸之谓礼守命共时之谓信违此二者奸莫大焉公曰诸侯有讨于郑未捷今茍有衅从之不亦可乎对曰君若绥之以徳加之以训辞而帅诸侯以讨郑郑将覆亡之不暇岂敢不惧若总其罪人以临之郑有辞矣何惧且夫合诸侯以崇徳也防而列奸何以示后嗣夫诸侯之防其徳刑礼义无国不记记奸之位君盟替矣作而不记非盛徳也君其勿许郑必受盟夫子华既为大子而求介于大国以弱其国亦必不免郑有叔詹堵叔师叔三良为政未可间也公辞焉冬郑伯请盟【左传】
　　三十五年【僖九年】防诸侯于葵邱王使宰孔赐文武胙且曰无下拜公欲许之夷吾曰不可乃下拜受赐【史记】管子葵邱之防天子使宰孔致胙且有后命曰毋下拜公召管仲而谋对曰为君不君为臣不臣乱之本也
　　王子带召扬拒泉臯伊雒之戎同伐京师三十八年【僖十二年】公使夷吾平戎于王王以上卿之礼飨之夷吾辞曰臣贱有司也有天子之二守国髙在若节春秋来承王命何以礼焉陪臣敢辞王曰舅氏余嘉乃勲应乃懿徳谓督不忘往践乃职无逆朕命夷吾卒受下卿之礼而还【左传】
　　桓公既霸诸侯于是公曰余乗车之防三兵车之防六九合诸侯一匡天下北至于孤竹山戎濊貊秦夏西至流沙西虞南至吴越巴防牱不庾雕题黑齿荆夷之国莫违寡人而中国卑我昔三代之受命者其异于此乎夷吾对曰夫鳯凰鸾鸟不降而鹰隼鸱枭丰庶神不格守不兆握粟而筮者屡中时雨甘露不降飘风暴雨数臻五谷不蕃六蓄不育而蓬蒿藜萝并兴昔人之受命者龙假河出图洛出书地出乗黄今三祥未有见者虽曰受命无乃失诸侯乎公惧【管子】
　　史记桓公防诸侯于葵邱而欲封禅管仲曰古封泰山禅梁父者七十二家而夷吾所记者十有二焉皆受命然后得封禅公曰寡人兵车之防三乗车之防六九合诸侯一匡天下诸侯莫违三代受命何以异乎管仲睹桓公不可穷以辞因说之以事曰古之封禅鄗上之黍北里之禾所以为盛江淮之间一茅三脊所以为借也东海致比目之鱼西海致比翼之鸟然后物有不召而自至者十有五焉今鳯凰麒麟不来嘉谷不生而蓬蒿藜莠茂鸱枭数至而欲封禅毋乃不可乎于是桓公乃止
　　四十三年【僖十七年】夷吾卒【左传】
　　諡曰敬夷吾病桓公问曰羣臣谁可相者夷吾曰知臣莫若君公曰易牙如何对曰杀子以适君非人情不可公曰开方如何对曰倍亲以适君非人情难近公曰竖刁如何对曰自宫以适君非人情难亲夷吾死而桓公不用夷吾言卒近用三子三子専权
　　管子公问曰二三大夫其犹能以国寕乎对曰鲍叔好直而不能以国诎賔胥无好善而不能以国诎甯戚能事而不能以足息孙在善言而不能以信黙臣闻之消息盈虚与百姓诎信然后能以国宁勿已者隰朋其可乎
　　夷吾之相齐乎以区区之齐在海濵通货积财富国强兵与俗同好恶其为政也善因祸而为福转败而为功连五家之兵设轻重九府鱼盐之利以赡贫穷禄贤能齐人皆说桓公以霸而夷吾亦富拟公室有三归反坫齐人不以为侈也【史记】
　　说苑桓公之时霖雨十旬桓公欲伐漅陵其城之值雨也未合管仲隰朋以卒徒造于门桓公曰徒众何以为管仲对曰臣闻之雨则有事夫漅陵不能雨臣请攻之公曰善遂兴师伐之既至天卒间外士在内矣桓公曰其有圣人乎乃还旗而去之説苑桓公之平陵见有年老而自养者问其故对曰有子九人家贫无以妻之使佣而未返也公取外御者五人妻之管仲入见曰公之施惠不亦小矣待所见而施惠焉齐之有妻者少矣公曰若何曰令国丈夫三十而室女子十五而嫁韩非子略同说苑孟简子相梁并卫有罪而走齐管仲迎而问之曰吾子相梁并卫之时门下使者防何人矣曰三千余人管仲曰今与防何人来曰与三人俱仲曰是何也曰其一人父死无以葬我为葬之一人母死无以葬我亦葬之一人兄有狱我为出之是以得三人来管仲上车曰嗟兹乎我穷必矣吾不能以春风风人不能以夏雨雨人吾穷必矣说苑桓公谓管仲曰吾国羣臣衣服舆马甚汰吾欲禁之可乎管仲曰臣闻之君尝之臣食之君好之臣服之君食桂之浆衣练紫之衣狐白之裘此羣臣之所奢大也诗曰不躬不亲庻民不信君欲禁之胡不是亲乎公曰善于是更置练帛之衣大白之冠朝一年而齐国俭韩非子略同吕氏春秋管仲觞桓公日暮矣公乐之而徴烛管仲曰臣卜其昼未卜其夜公不说曰寡人与仲父为乐将防之请夜之管仲曰夫厚于味者薄于徳沉于乐者反于忧壮而怠则失时老而懈则无名臣将为君勉之何沉于酒也韩诗外传桓公置酒令诸大夫曰后者饮一经程管仲后当饮一经程饮半而弃半公曰何也管仲曰臣闻之酒入口者舌出舌出者弃身与其弃身不宁弃酒乎外传桓公问于管仲曰王者何贵曰贵天公仰而视天管仲曰非莽苍之天也王者以百姓为天百姓与之即安辅之即彊非之即危倍之即亡韩非子桓公饮酒醉遗其冠耻之三日不朝管仲曰此非有国之耻也胡不雪之以政公曰善发仓囷赐贫穷论囹圄出薄罪处三日而民歌之曰公胡不复遗冠乎韩非子人有设桓公隠者曰一难二难三难何也公不能对以告管仲管仲对曰一难也近优而逺士二难也去其国而数之海三难也君老而晚置太子桓公曰善论衡桓公负妇人而朝诸侯管仲告诸侯曰吾君背有疽不得妇人疮不衰愈诸侯信管仲故无畔者
　　贯之盟【在僖十二年】夷吾曰江黄逺齐而近楚楚为利之国也若伐而不能救则无以宗诸侯矣桓公不聴遂与之盟夷吾死楚伐江灭黄桓公不能救【谷梁】
　　夷吾尝遇盗取二人焉上以为公臣曰其所与游辟也可人也夷吾死桓公使为之服宦于大夫者之为之服也自夷吾始也【礼记】
　　所着有管子其后有管修者仕楚为贤大夫白公作乱杀之【左传】
　　世本荘仲山产敬仲夷吾夷吾产武子鸣鸣产桓子启方启方产成子孺孺产荘子卢卢产悼子其夷其夷产襄子武武产景子耐步耐步产【阙】凡十代世谱同
　　论曰嗟乎召忽之死召忽正也方仲之束缚就囚时期必得桓而成伯不集不且为召忽之羞乎委身事雠贰者且将以仲为口实也
　　隰朋　【隰鉏附】
　　隰朋者齐大夫事桓公聪明捷给公令为东国【管子】韩非子桓公问置吏于管仲管仲曰登降肃让以明礼待宾臣不如隰朋请立以为大行吕氏春秋同
　　桓公三十五年【僖九年】朋帅师防秦师纳晋惠公明年朋防周公忌父王子党【周大夫】立之王子带召戎伐京师秦晋伐戎以救周三十八年【僖十二年】公使管夷吾平戎于周使朋平戎于晋【左传】
　　管夷吾寝疾公往问之曰仲父若不讳政将安移之夷吾未对公曰鲍叔何如对曰鲍叔君子也千乗之国不以其道予之不受也虽然不可以为政其人好善而恶恶已甚见一恶终身不忘公曰然则孰可对曰隰朋可朋之为人好上识而下问居其家不忘公门居公门不忘其家事君不贰其心亦不忘其身勿己者朋其可乎朋之为人动必量力举必量技言终喟然叹曰天之生朋以为夷吾舌也身死舌焉得生哉夷吾卒后十月朋亦卒【管子】
　　吕氏春秋管仲曰隰朋之为人也上志而下求丑不若黄帝而哀不已若者其于国也有不闻也其于物也有不知也其于人也有不见也勿已则隰朋可也夫相大官也不欲小察不欲小智故曰大匠不斵大庖不豆大勇不鬭大兵不冦韩非子公之伐孤竹也管仲隰朋从春往冬反迷惑失道管仲曰老马之智可用也乃放老马而随之遂得道行山中无水朋曰
　　蚁冬居山之阳夏居山之阴蚁壤一寸而仭有水乃掘地遂得水管子桓公春月观于野曰何物可比于君子之徳乎朋对曰夫粟内甲以处中有卷城外有兵刃未敢自恃自命曰粟此其可比于君子之徳乎管仲对曰苗始其少也眴眴乎何其孺子也至其壮也荘荘乎何其士也至其成也由由乎兹免何其君子也天下得之则安不得则危故命之曰禾此其可比于君子之徳矣
　　朋曾孙鉏荘公六年【襄二十五年】晋伐我崔杼弑公使鉏请成晋许之【左传】




　　尚史卷三十五
　　钦定四库全书
　　尚史卷三十六　　　　　　列传十四
　　镶白旗汉军李锴撰
　　齐诸臣传
　　甯戚
　　甯戚者卫人也欲干齐桓公穷困无以自进于是为商旅将任车以至齐暮宿于郭门之外公郊迎客夜开门辟任车爝火甚盛从者甚众戚饭牛居车下望公而悲击牛角疾歌
　　歌曰南山矸白石烂生不逢尧与舜禅短布单衣适至骭从昏饭牛薄夜半长夜漫漫何时旦一作沧浪之水白石粲中有鲤鱼长尺半弊布单衣裁至骭清朝饭牛至夜半黄犊上阪且休息吾将舍汝相齐国一作出东门兮厉石斑上有松栢青且阑麤布衣兮緼缕时不遇兮尧舜主牛兮努力食细草大臣在尔侧吾当与尔适楚国　歌后人所拟也后汉书注引说苑云甯戚饭牛于庸衢击牛角而歌硕鼠高诱注吕览亦云歌硕鼠也
　　公闻之抚其仆之手曰异哉之歌者非常人也命后车载之公反至戚见说公以治境内明日复见说公以为天下公大说将任之羣臣争之曰使人问之卫贤用之未晚也公曰不然问之患其有小恶以小恶亡大美此人主之所以失天下之士也已卒任之【吕氏春秋】
　　韩非子桓公问置吏于管仲管仲曰垦草仭邑辟地生粟臣不如甯戚请以为大田
　　公尝问于戚曰吾何如而使奸邪不起民衣食足乎戚对曰要在得贤而任之曰得贤奈何对曰开其道路察而用之尊其位重其禄显其名则士至矣公曰既以举贤士而用之矣微夫子幸而临之则未有布衣屈竒之士踵门而求见者对曰是君察之不明举之不显而用之疑官之卑禄之薄也且夫国之所以不得士者有五阻焉主不好士谄谀在旁一阻也言便事未尝见用二阻也壅塞掩蔽必因近习然后见察三阻也讯狱诘穷其辞以法过之四阻也执事适欲擅国权命五阻也去此五阻则豪杰并兴贤智求处五阻不去则上蔽吏民之情下塞贤士之路也公曰善吾将着夫五阻以为戒本也【说苑】
　　宾胥无　东郭牙　【弗郑　　季友蒙孙附】
　　宾胥无者事桓公管夷吾曰宾胥无坚强以良可以为西土公任之公尝问夷吾曰寡人欲霸以二三子之功既得霸矣今吾有欲王其可乎夷吾对曰公当召叔牙而问焉鲍叔牙至公问焉叔牙对曰公当召宾胥无而问焉宾胥无趋而进公又问焉宾胥无对曰古之王者其君丰其臣教今君之臣丰公遵循缪然逺二三子遂徐行而进公曰昔者太王贤王季贤文王贤武王贤武王伐殷克之七年而崩周公旦辅成王而治天下仅能制于四海之内矣今寡人之子不若寡人寡人不若二三子以此观之则吾不王必矣
　　管子桓公筑縁陵以封杞筑夷仪以封邢狄伐卫桓公且封之隰朋宾胥无谏曰不可三国所以亡者絶以小今君蕲封亡国国尽若何桓公问管仲管仲曰君有行之名安得有其实君其行也○说谬
　　东郭牙者亦当桓公时桓公问管夷吾曰吾念有而勿失得而勿忘为之有道乎对曰黄帝立明堂之义尧有衢室之问舜有告善之旌禹立谏鼓于朝汤有总街之庭武王有灵台之复此古圣帝明王所以有而勿失得而勿忘也公曰吾欲效而为之其名云何对曰名曰啧室之议人有非上之所过内于啧室之议有司执事者咸以厥事奉职而不忘为此啧室之事也请以东郭牙为之此人能以正事争于君前者也【管子】
　　吕氏春秋桓公谋伐莒谋未发而闻于国公怪之管夷吾曰国必有圣人焉公曰譆曰之役者有执蹠痢而上视者意者其是邪乃令复役无得相代少顷牙至夷吾曰此必是已乃延之而上分级而立夷吾曰子邪言伐莒者对曰然夷吾曰我不言伐莒子何故言伐莒对曰　臣闻君子有三色显然善乐者钟鼓之色也湫然清浄者衰绖之色也艴然充盈手足矜者兵革之色也日者臣望君之在台上也艴然充盈手足矜者此兵革之色也君呿而不所言者莒也君举背而指所当者莒也臣窃虑诸侯之不服者其惟莒乎臣故言之　按桓公时鲁伐莒齐不伐莒也韩非子齐桓公将立管仲令羣臣曰寡人将立管仲为仲父善者入门而左不善者入门而右东郭牙中门而立曰以管仲之智为能谋天下乎公曰能以断为敢行大事乎公曰敢牙曰智能谋天下断敢行大事君因専属之国柄焉以管仲之能乗公之势以治齐国得无危乎公曰善乃令隰朋治内管仲治外以相参说苑略同○说亦诬
　　桓公时又有弗郑季友蒙孙皆佐桓公以霸者
　　管子桓公使弗郑为宅又大匡篇季友之为人也恭以精博于教多小信可游于鲁蒙孙博于教而文巧于辞不好立大义而好结小信可游于楚
　　仲孙湫
　　仲孙湫者亦齐大夫桓公二十四年【荘三十二年】鲁庆父弑子般立闵公明年公使湫省难于鲁归曰不去庆父鲁难未巳公曰若之何而去之对曰难不已将自毙君其待之公曰鲁可取乎对曰不可犹秉周礼周礼所以本也臣闻之国将亡本必先颠而后枝叶从之鲁不弃周礼未可动也君其务宁鲁难而亲之亲有礼因重固间防贰覆昏乱覇王之器也周乱王子带来奔三十九年【僖十三年】公使湫聘于周且言王子带事毕不与王言归复命曰未可王怒未怠其十年乎不十年王弗召也是年秋为戎难故诸侯戍周湫致之【左传】
　　论曰闻诸先民曰一人善射百夫决拾倡之得也良贾冬则资絺夏则资皮豫之给也世无桓公蹠之间牛口之下岂遂无物哉明乎五阻可以得士辨乎啧室可以得言二子不徒以虚声立矣
　　晏弱【桓子】　晏婴【平　子晏仲　圉附】
　　晏弱者齐大夫晏桓子也事顷公顷公四年【宣十四年】鲁公孙归父防公子谷见弱与之言鲁乐【音洛】弱告髙固曰子家【归父字】其亡乎懐于鲁矣懐必贪贪必谋人谋人人亦谋己一国谋之何以不亡后四年归父果来奔七年【宣十七年】晋使郤克徴防于我我怒郤克夏弱及髙固蔡朝南郭偃防于断道髙固逃归晋执弱于野王执朝于原执偃于温既而缓之逸十年【成二年】卒败我师于鞍灵公十一年【襄二年】鲁齐姜薨公使诸姜宗妇往送葬召莱子莱子不防使弱城东阳以偪之十四年【襄五年】弱再城东阳遂围莱四月甲寅堙之环城傅于堞明年王湫帅师及正舆子棠人军我师我师大败之遂入莱四月弱围棠灭之迁莱于郳二十一年【襄十二年】灵王求后于我公问对于弱弱对曰先王之礼辞有之天子求后于诸侯诸侯对曰夫妇所生若而人妾妇之子若而人无女而有姊妹及姑姊妹则曰先守某公之遗女若而人二十六年【襄十七年】弱卒【左传】
　　谥曰桓子婴嗣
　　管子桓公践位十九年令晏子进贵人之子出不仕处不华而友有少长为上举得二为次得一为下士处靖敬老与贵交不失礼行此三者为上举得二为次得一为下耕者农农用力应于父兄事贤多行此三者为上举得二为次得一为下○按桓公距顷公六十余年所谓晏子者或是弱之父祖也
　　晏婴者字仲弱之子也【史记莱之夷维人】弱卒婴麤缞斩苴绖带杖菅屦食鬻居倚庐寝苫枕草其老曰非大夫之礼也曰唯卿为大夫
　　晏子孔子曰晏子可谓能逺害矣不以己之是驳人之非逊辞以避咎义也夫
　　初事灵公灵公薨事荘公荘公三年【襄二十二年】晋栾盈得罪自楚适我婴言于公曰商任之防受命于晋今纳栾氏将安用之小所以事大信也失信不立君其图之弗聴退告陈须无曰君人执信臣人执共忠信笃敬上下同之天之道也君自弃也弗能久矣冬诸侯防于沙随复锢栾氏也栾盈犹在齐婴曰祸将作矣齐将伐晋不可以不惧四年【襄二十三年】我伐卫自卫将遂伐晋婴曰君恃勇力以伐盟主若不济国之福也不徳而有功忧必及君
　　晏子晏子臣于荘公公不说饮酒召晏子晏子至公令乐人奏歌曰已哉已哉寡人不能说也尔何来为三奏然后知其为己也遂起北面坐地公曰曷为坐地对曰婴将与君讼婴闻之众而无义彊而无礼好勇而恶贤者祸必及其身公之谓矣遂趋而归徒行而东耕于海滨晏子荘公问晏子曰威当世而服天下时邪对曰行也曰何行曰爱邦国之民者能服境外之不善重士民之死力者能禁暴国之邪逆聴赁贤者能威诸安仁义而乐利世者能服天下公不用晏子退而穷处朞年而身及祸晏子荘公阖门而图莒国人以为有乱也皆操兵立于闾公召睢休相曰若何对曰诚无乱而国以为有则仁人不存请令于国言晏子之在也公令于国孰谓国有乱者晏子在焉然后皆散兵而归
　　六年【襄二十五年】崔杼弑公婴立于崔氏之门外其人曰死乎曰独吾君也乎哉吾死也曰行乎曰吾罪也乎哉吾亡也曰归乎曰君死安归君民者岂以陵民社稷是主君臣者岂为其口实社稷是养故君为社稷死则死之为社稷亡则亡之若为己死而为己亡非其私防谁敢任之且人有君而弑之吾焉得死之而焉得亡之将庸何归门启而入枕尸股而哭兴三踊而出人谓崔杼必杀之杼曰民之望也舍之得民杼立公弟杵臼而相之是为景公庆封为左相盟国人于大宫曰所不与崔庆者婴仰天叹曰婴所不为忠于君利社稷者是与有如上帝乃防
　　说苑晏子治东阿三年景公召而数之曰子治东阿而乱将加大诛于子对曰臣请改道易行而治东阿三年不治臣请死之许之明年上计公迎而贺之曰甚善矣子之治东阿也对曰前臣之治东阿也属托不行货赂不至陂池之鱼以利贫民当此之时民无饥者而君反以罪臣今臣之治东阿也属托行货赂至并防赋敛仓库少内便事左右陂池之鱼入于权家当此之时饥者过半君乃反迎而贺臣愿乞骸骨避贤者之路公知婴贤任以国政三年而齐大兴晏子同　按晏子事灵荘已为名大夫不应治东阿而景公始知其贤也又襄二十五年景公即位崔庆当国三年崔庆灭亡栾髙柄政至襄二十九年晏子遂致邑与政以避其难然则所谓景公任以国政三年而齐大兴亦当在栾高既败之后耳
　　景公三年【襄二十八年】庆封与庆舍【封之子】政将谋公孙灶公孙虿【灶栾子雅虿髙子尾皆惠公孙】使析归父告婴婴辞既而栾髙陈鲍之徒杀庆舍庆封奔鲁与婴殿其鄙六十弗受公孙虿曰富人之所欲也何独弗欲对曰庆氏之邑足欲故亡吾邑不足欲也益之以殿乃足欲足欲亡无日矣在外不得宰吾一邑不受殿非恶富也恐失富也且夫富如布帛之有幅焉为之制度使无迁也夫民生厚而用利于是乎正徳以幅之使无黜嫚谓之幅利利过则为败吾不敢贪多所谓幅也四年【襄二十九年】吴公子札来聘说婴婴因陈无宇遂纳政与邑八年【昭二年】晋少姜卒明年公使婴请继室于晋既成昏婴受礼羊舌肹从之宴相与语羊舌肹曰齐其何如婴曰此季世也吾弗知齐其为陈氏矣公弃其民而归于陈氏齐旧四量豆区釜钟四升为豆各自其四以登于釜釜十则钟陈氏三量皆登一焉【谓以五升为豆五豆为区五区为釜】钟乃大矣以家量贷而以公量收之山木如市【如往也】弗加于山鱼盐蜃蛤弗加于海民参其力二入于公而以衣食其一公聚朽蠧而三老冻馁国之诸市屦贱踊贵民人痛疾而或燠休之其爱之如父母归之如流水欲无获民将焉辟之箕伯直柄虞遂伯戱【四人皆舜后陈氏之先】其相胡公大姬已在齐矣【言其先祖神已共在齐】初公欲更婴之宅曰子之宅近市湫隘嚣尘不可以居请更诸爽垲者辞曰君之先臣容焉臣不足以嗣之于臣侈矣且小人近市朝夕得所求小人之利焉敢烦里旅公笑曰子近市识贵贱乎对曰既利之敢不识乎公曰何贵何贱于是景公烦于刑有鬻踊者故对曰踊贵屦贱公为是省于刑及婴如晋公更其宅反则成矣既拜乃毁之而为里室皆如其旧则使宅人反之且谚曰非宅是卜唯邻是卜二三子先卜邻矣违卜不祥君子不犯非礼小人不犯不祥古之制也吾敢违诸乎卒复其旧宅公弗许因陈无宇以请乃许之
　　韩诗外传晏子聘鲁上堂则趋授玉则跪子贡怪之问孔子曰晏子知礼乎上堂则趋授玉则跪何也孔子曰其有方矣我将问焉晏子至孔子问之晏子曰夫上堂之礼君行一臣行二今君行疾臣敢不趋今君之授币也卑臣敢不跪孔子曰善礼中又有礼韩非子晏子聘鲁哀公问曰语曰莫三人而迷今寡人与一国虑之鲁不免于乱何也对曰所谓莫三人而迷者一人失之二人得之三人足以为众矣今鲁之羣臣以千百数一言于季氏之私人数非不众所言者一人也安得三哉晏子同而异说苑晏子使吴吴王曰吾闻齐君盖贼以慢野以暴吾子容焉何甚也晏子逡巡而对曰臣闻之精事不通麤事不能者必劳大事不得小事不为者必贫大者不能致人小者不能至人之门者必困此臣之所以任也如臣岂能以道食人者哉晏子出王笑曰吾讥晏子也犹倮而訾高橛者说苑晏子使于楚楚王进橘置削晏子不剖而食之楚王曰橘当去剖对曰臣闻之赐人主前者桃不削橘柚不剖今万乗无教臣不敢剖非不知也韩诗外传晏子南使楚左右曰晏子天下之辩士也王可与晏子坐使有司束人过王王问之使言齐人善盗是宜可以困之王曰善晏子至与之坐图国之急务辨当世之得失再举再穷王黙然无以续语居有间束徒以过之王曰何为者对曰是齐人善盗束而诣吏王欣然大笑曰齐固善盗乎晏子曰然王不见夫江南之树乎名橘树之江北则化为枳何则地土使然尔夫子处齐俨有伯夷之廉今居楚而善盗意土地之化使然尔晏子同　使鲁及吴楚事经传无之
　　十月公孙灶卒司马灶【齐大夫】见婴曰又丧子雅矣婴曰惜也子旗【灶子栾施】不免殆哉姜族弱矣而妫将始昌二惠【公孙灶公孙虿并惠公孙故曰二惠】竞爽犹可又弱一个焉姜其危哉说苑齐侯问于晏子曰当今诸侯孰危对曰莒其亡乎地侵于齐货竭于晋是以亡也晏子畧同
　　十六年【昭六年】公如晋请伐北燕晋许之遂伐北燕将纳简公【简公北燕伯三年出奔齐】婴曰不入燕有君矣民不贰吾君贿左右謟谀作大事不以信未尝可也果不克而还十六年【昭十年】陈鲍伐栾髙氏高彊【虿子子良】曰先得公陈鲍焉往遂伐虎门婴端委立于虎门之外四族召之无所往其徒曰助陈鲍乎曰何善焉助栾髙乎曰庸愈乎然则归乎曰君伐焉归公召之而后入五月栾髙败栾施髙彊奔鲁陈鲍分其室婴谓陈无宇曰必致诸公让徳之主也让之谓懿徳凡有血气皆有争心故利不可强思义为愈义利之本也蕰利生孽姑使无蕰乎可以滋长二十六年【昭二十年】公疥【疥当作痎】遂痁期而不瘳诸侯之賔问疾者多在梁邱据与裔欵言于公曰吾事神丰于先君有加矣今君疾病为诸侯忧是祝史之罪也盍诛于祝固史嚚以辞宾公说告婴婴曰日宋之盟屈建问范防之徳于赵武武曰夫子之家事治言于晋国竭情无私其祝史祭祀陈信不愧其家事无猜其祝史不祈建以语康王康王曰神人无怨宜夫子之光辅五君以为诸侯主也公曰据与欵谓寡人能事神故欲诛于祝史子称是语何故对曰若有徳之君外内不废上下无怨动无违事其祝史荐信无愧心矣是以神用飨国受其福祝史与焉其所以蕃祉老夀者为信君使也其言忠信于神其适遇淫君外内颇邪上下怨疾动作辟违从欲厌私髙台深池撞钟舞女斩刈民力输掠其众以成其违不恤后人神怒民痛无悛于心其祝使荐信是言罪也其葢失数美是矫诬也进退无辞则虚以求媚是以神不飨其国以祸之祝史与焉所以夭昏孤疾者为暴君使也其言僣嫚于神公曰然则若之何对曰不可为也山林之木衡鹿守之泽之萑蒲舟鲛守之薮之薪蒸虞侯守之海之盐蜃祈望守之【衡鹿舟鲛虞祈望皆官名】县鄙之人入从其政偪介之闗暴征其私承嗣大夫强易其贿布常无艺徴敛无度宫室日更淫乐不违内宠之妾肆夺于市外宠之臣僭令于鄙私欲养求不给则应民人若病夫妇皆诅祝有益也诅亦有损聊摄【齐西界】以东姑尤【齐东界】以西其为人也多矣虽其善祝岂能胜亿兆人之诅君若欲诛于祝史脩徳而后可公说晏子裔款作防谴祝固史嚚作史固祝佗说苑齐大旱公召羣臣曰天不雨久矣吾使卜之祟在髙山广水欲少赋敛以祠灵山何如晏子进曰不可夫灵山固以石为身以草木为发不雨髪将焦身将热彼独不欲雨乎曰祠河伯可乎曰不可夫河伯以水为国以鱼鼈为民不雨国将亡民将灭彼独不欲雨乎曰为之奈何曰君诚避宫殿暴露与灵山河伯共忧其幸而雨乎公出野暴露三日果大雨
　　公至自田婴侍于遄台梁邱据驰而造焉公曰唯据与我和夫婴对曰据亦同也焉得为和公曰和与同异乎对曰异和如羮焉水火醯醢盐梅以烹鱼肉燀之以薪宰夫和之齐之以味济其不及以泄其过君子食之以平其心君臣亦然君所谓可而有否焉臣献其否以成其可君所谓否而有可焉臣献其可以去其否是以政平而不干民无争心故诗曰亦有和羮既戒既平鬷嘏无言时靡有争先王之济五味和五声也以平其心成其政也声亦如味一气二体三类四物五声六律七音八风九歌以相成也清浊小大短长疾徐哀乐刚柔迟速高下出入周疏以相济也君子聴之以平其心心平徳和故诗曰徳音不瑕今据不然君所谓可据亦曰可君所谓否据亦曰否若以水济水谁能食之若琴瑟之専一谁能聴之同之不可也如是
　　韩诗外传景公出田十有七日而不反晏子乗而往比至衣冠不正公见而怪之曰夫子何遽乎得无有急乎对曰然有急国人皆以君为恶民好禽臣闻之鱼鼈就干浅故得于钓网禽兽下都泽故得于田猎今君出田十有七日而不反不亦过乎公曰不然为宾客莫应待耶则行人子牛在为宗庙不血食耶则祝人大宰在为狱不中耶则大理子防在为国家有余不足邪则巫贤在寡人有四子犹有四肢也而得代焉对曰然人心有四肢而得代焉则善矣今四肢无心十有七日不死乎说苑景公猎休坐地而食晏子后至灭葭而席公曰寡人自以坐地二三子将坐地吾子独搴草而坐何也对曰婴闻之唯防与狱坐于地今不敢以丧狱之事侍于君矣说苑景公出猎上山见虎下泽见虵归召晏子问之曰寡人出猎上山见虎下泽见虵殆所谓不祥也晏子曰国有三不祥是不与焉夫有贤而不知知而不用用而不任所谓不祥也山虎之室也泽虵之穴也如虎之室如虵之穴而见之曷为不祥也晏子同
　　公饮酒乐公曰古而无死其乐若何婴对曰古而无死则古之乐也君何得焉昔爽鸠氏【少皥氏之司冦】始居此地季萴【虞夏诸侯】因之有逢伯陵【殷诸侯姜姓】因之蒲姑氏【殷周之间诸侯】因之而后太公因之古若无死爽鸠氏之乐非君所愿也
　　韩诗外传景公游于牛山之上而北望齐曰美哉国乎郁郁泰山使古而无死者则寡人将去此而何之俯而泣沾襟国子髙子曰然臣赖君之赐疏食恶肉可得而食驽马柴车可得而乗且犹不欲死况君乎俯泣晏子曰乐哉今日婴之逰也见怯君一而谀臣二使古而无死者则大公至今犹存吾君方将被簑笠而立乎畎畆之中惟事之恤何暇念死乎公慙举觞自罚因罚二臣晏子同列子作史孔梁邱据
　　三十二年【昭二十六年】齐有彗星公使禳之婴曰无益也只取诬焉天道不谄不贰其命若之何禳之且天之有彗也以除秽也君无秽德又何禳焉若徳之秽禳之何损诗曰惟此文王小心翼翼昭事上帝聿怀多福厥徳不囘以受方国君无违德方国将至何患于彗诗曰我无所监夏后及商用乱之故民卒流亡【逸诗也】若徳囘乱民将流亡祝史之为无能补也公説乃止公与婴坐于路寝公叹曰美哉室其谁有此乎婴曰敢问何谓也公曰吾以为在徳对曰如君之言其陈氏乎陈氏虽无大德而有施于民豆区釜钟之数其取之公也薄其施之民也厚公厚敛焉陈氏厚施焉民归之矣诗曰虽无徳与女式歌且舞陈氏之施民歌舞之矣后世若少惰陈氏而不亡则国其国也已公曰善哉是可若何对曰唯礼可以己之在礼家施不及国民不迁农不移工贾不变士不滥官不淊大夫不収公利公曰善哉吾今而后知礼之可以为国也对曰礼之可以为国也久矣与天地并君令臣共父慈子孝兄爱弟敬夫和妻柔姑慈妇聴礼也公曰善哉寡人今而后闻此礼之上也对曰先王所禀于天地以其为民也是以先王上之【左传】
　　孔丛子夫子适齐晏子就其馆既宴其私焉曰齐其危矣若载无辖之车临千仞之谷其不颠覆亦难也子或可救幸不吾隠夫子曰死病无医夫政令者齐君失之久矣子欲挟辀而扶轮良弗及也抑犹可以终齐君及子之身过此以往齐其田氏矣
　　四十八年【定十年】婴卒【史记】
　　諡曰平
　　水经注婴为诫曰吾生则近市死岂易志乃葬故宅后人名之曰清节里
　　公尝饮酒陈无宇侍望见婴而复于公曰请浮晏子晏子衣缁布之衣麋鹿之裘栈轸之车而驾驽马以朝是隠君之赐也公曰诺婴避席曰请饮而后辞乎辞而后饮乎公曰辞然后饮婴曰君之赐卿位以尊其身婴非敢为显受也为行君令也宠以百万以富其家婴非敢为富受也为通君赐也臣以君之赐父之党无不乗车者母之党无不足衣食者妻之党无冻馁者国之间士待臣而举火者数百家如此者为彰君赐乎为隠君赐乎公曰善为我浮无宇也【晏子】
　　说苑晏子朝乗敝车驾驽马公见之曰嘻夫子之禄寡邪何乗不任之甚也对曰赖君之赐得以夀三族及国交游皆得生焉臣饱食暖衣敝车驽马以奉其身于臣足矣晏子出公遗之辂车乗马三返不受公召晏子晏子至曰君使臣临百官之吏节其饮食以先国人犹恐其侈而不顾其行也今辂车乗马君乗之上臣乗之下民之无义侈而不顾其行者臣无以禁之遂让不受说苑齐人好毂击相犯以为乐晏子患之乃为新车良马出与人相犯也曰毂击者不祥下车弃而去之国人乃不为说苑景公好妇人而丈夫饰者国人尽服之公使禁之裂衣防带而不止晏子曰服之于内而禁之于外犹悬牛首于门而求买马肉也公曰善使内勿服不旋月而国莫之服新序公饮酒而乐释衣冠自鼓缶曰速驾迎晏子晏子朝服而至公曰寡人甚乐此乐愿与夫子共之请去礼晏子对曰齐国五尺之童子力尽胜婴而胜君所以不敢乱者畏礼也上无礼无以使下下无礼无以事上诗曰人而无礼胡不遄死故礼不可去也公曰善请革衣冠更受命
　　公出弋昭华之池顔邓聚主鸟而亡之公怒欲杀之婴曰邓聚有死罪四请数而杀之公曰诺婴曰邓聚为吾君主鸟而亡之罪一使吾君以鸟之故杀人罪二使诸侯以吾君重鸟而轻士罪三天子闻之必将贬黜吾君罪四此四罪者故当杀无赦公曰止吾过矣又有得罪于公者公大怒召左右支解之敢谏者诛婴左持头右磨刀仰而问曰古者明王圣主其支觧人从何支始公离席曰纵之罪在寡人【韩诗外传】
　　晏子说苑略同说苑公游于夀宫覩长年负薪而有饥色令吏食之婴曰臣闻之乐贤而哀不肖守国之本也爱老而恩无不逮治国之本也请求老弱之不养鳏寡之不室者论而供秩焉公覩婴儿有乞于涂者公曰是无归夫婴曰君存何为无归使养之可立而以闻说苑景公探爵鷇鷇弱反之晏子闻之不待请而入见公汗出惕然晏子逡廵北面再拜而贺之曰吾君有圣王之道矣君探爵鷇鷇弱反之是长幼也吾君仁爱禽兽之加而况于人乎
　　婴事三公以节俭力行重于齐既相齐食不重肉妾不衣帛其在朝君语及之即危言语不及之即危行国有道即顺命无道即衡命以此三世显名于诸侯【史记】新序公问晏子曰忠臣之事君也何若对曰忠臣也者能尽于善君而不能与陷于难说苑晏子侍于景公朝寒请进热食对曰婴非厨养臣也请进服裘对曰婴非田泽臣也公曰然夫子于寡人奚为者也曰社稷臣也曰何为社稷之臣对曰社稷之臣能立社稷辨上下之宜使得其理制百官之序使得其宜作为辞令可分布于四方也
　　所着有晏子子圉悼公元年【哀六年】陈鲍攻高国圉及国圉高张奔鲁【左传】
　　论曰子长记管晏特于执葢者越石父三致意焉葢其愤惋蕰中假物以鸣焉者执鞭之叹可见已予故尝曰史记有所为而为之非公天下之书也夫史所以纪事也权衡古人我无与焉斯为尚乎予列次其事用传疑信匪求异也
　　尚史卷三十六
　　钦定四库全书
　　尚史卷三十七　　　　　列传十五
　　镶白旗汉军李锴撰
　　齐诸臣传
　　陈完【敬仲】　夷孟思　闵孟克　陈湏无【文子】　陈无宇【桓子】　　陈开【武子】　陈书
　　陈完者陈厉公子敬仲也其少也周史有以周易见陈侯者陈侯使筮之遇观【坤下防上】之否【坤下干上】曰是谓观国之光利用賔于王此其代陈有国乎不在此其在异国非此其身在其子孙光逺而自他有耀者也坤土也巽风也干天也风为天于土上山也【正卦三四五爻为艮变卦二三四爻亦为艮故曰山也此互体】有山之材而照之以天光于是乎居土上故曰观国之光利用賔于王【四为诸侯变而之干有国朝王之象】庭实旅百奉之以玉帛天地之羙具焉故曰利用賔于王【艮为门庭干为金玉坤为布帛诸侯朝王陈贽币之象】犹有观焉故曰其在后乎风行而着于土故曰其在异国乎【风动物行而着于土故不在本国】若在异国必姜姓也姜大岳之后也山岳则配天物莫能两大陈衰此其昌乎懿氏【陈大夫】卜妻完其妻占之曰吉是谓鳯皇于飞和鸣锵锵有妫之后将育于姜五世其昌并于正卿八世之后莫之与京桓公十四年【庄二十二年】陈人杀宣公大子御防完奔齐桓公使完为卿辞曰羇旅之臣幸若获宥及于寛政赦其不闲于教训而免于罪戾弛于负担君之恵也所获多矣敢辱髙位以速官谤请以死告诗云翘翘车乗招我以弓岂不欲徃畏我友朋使为工正饮公酒乐公曰以火继之辞曰臣卜其昼未卜其夜不敢【左传】卒諡敬仲子夷孟思【史记作穉孟懿】夷孟思之子曰闵孟克【史记作湣孟荘】闵孟克之子曰陈须无【系本】
　　陈湏无者完曽孙文子也庄公四年【襄二十三年】公伐卫自卫将伐晋晏婴及崔杼諌不听湏无见杼曰将如君何杼曰吾言于君君弗聴也以为盟主而利其难【晋有栾盈之难】羣臣若急君于何有子姑止之湏无退告其人曰崔子将死乎谓君甚而又过之不得其死过君以义犹自抑也况以恶乎五年【襄二十四年】公既伐晋而惧将欲见楚子楚子使防启疆来聘且请期齐杜搜军实使客观之湏无曰齐将有防吾闻之兵不戢必取其族崔杼见棠姜欲取之筮之遇困【坎下兑上困】之大过【巽下兑上大过】史皆曰吉示湏无湏无曰夫从风【坎为中男变而为巽故曰夫从风】风陨妻不可娶也且其繇曰困于石据于蒺藜入于其宫不见其妻凶困于石徃不济【坎为险为水水之险者石不可以动】据于蒺藜所恃伤也【坎为险兑为泽泽之生物而险者蒺藜恃之则伤】入于其宫不见其妻凶无所归也【六三失位无应则丧其妻失其所归也】杼曰嫠也何害先夫当之矣遂取之及后棠无咎东郭偃乱崔氏庆封灭之卒如其占景公二年【襄二十七年】宋向戍欲弭诸侯之兵以为名如晋晋许之如楚楚亦许之如齐齐人难之湏无曰晋楚许之我焉得已且人曰弭兵而我弗许则固携吾民矣将焉用之齐亦许之夏六月湏无及庆封防诸侯之大夫于宋三年【防二十八年】公朝于晋宋之盟故也将行庆封曰我不与盟何为于晋湏无曰先事后贿礼也小事大未获事焉从之如志礼也虽不与盟敢叛晋乎重邱之盟未可忘也【重邱盟在二十五年】子其劝行庆封好田而耆酒与庆舍政【舍庆封子】十一月乙亥尝于大公之庙栾髙陈鲍之徒杀庆舍公惧须无以公归税服而如内宫庆封伐内宫弗克遂出奔【左传】
　　须无卒諡曰文子无宇
　　陈无宇完五世孙桓子也无宇逮事灵公灵公十五年【襄六年】公灭莱无宇献莱宗器于襄宫庄公五年【防二十四年】楚使防启疆来聘且请防期秋闻将有晋师使无宇从防启疆如楚辞且乞师冬楚子伐郑以救我诸侯还救郑楚子自棘泽还师防启疆帅师送无宇以归六年【防二十五年】庄公被弑弟景公立景公三年【防二十八年】国人将讨庆封湏无谓无宇曰祸将作矣吾其何得对曰得庆氏之木百车于庄湏无曰可慎守也己【善无宇不志于货财可慎守其家也】冬十月庆封田于莱无宇从湏无使召之请曰无宇之母疾病请归庆封卜之示之兆曰死无宇奉龟而泣乃使归无宇济水而戕舟发梁遂杀庆舍八年【昭二年】四月晋韩湏【韩起之子】来逆女无宇送女致少姜晋谓无宇非卿执诸中都少姜为之请曰送从逆班畏大国也犹有所易是以乱作十月无宇归十六年【昭十年】恵栾髙氏皆耆酒彊于陈鲍氏而恶之有告无宇曰子旗【即栾施】子良【即高彊】将攻陈鲍亦告鲍氏无宇授甲而如鲍氏遂见鲍国则亦授甲矣使视二子则皆将饮酒无宇曰彼虽不信闻我授甲则必逐我及其饮酒也先伐诸遂伐栾髙氏败之栾施髙彊奔鲁陈鲍分其室晏婴説无宇无宇尽致诸公而请老于莒子山子商子周者皆羣公子公孙虿逐之至是无宇反之私具幄幕器用从者之衣屦而反棘焉【棘子山邑】子商亦如之而反其邑子周亦如之而与之夫于皆益其禄凡公子公孙之无禄者私分之邑国之贫约孤寡者私与之粟公与无宇莒之旁邑辞穆孟姬【景公母】为之请髙唐陈氏始大卒諡曰桓子三开乞书乞见逆臣传开字子彊是为陈武子景公三十二年【昭二十六年】公纳鲁昭公师及鲁师战于炊鼻冉竖【季氏臣】射开中手失弓而骂以告季孙意如曰有君子白晳鬒须眉甚口意如曰必子彊也无乃亢诸对曰谓之君子何敢亢之【左传】
　　卒諡曰武
　　晏子公孙接田开疆古冶子事景公以勇力搏虎闻晏子曰君蓄勇力之士也无长防之礼请餽之二桃曰三子计功而食公孙接曰接一搏而再搏乳虎若接之功可以食桃援桃而起田开疆曰吾伏兵而郤三军者再开疆之功可以食桃援桃而起古冶子曰吾尝从君济于河鼋啣左骖以入砥柱之流冶逆流百歩顺流九里得鼋而杀之左操骖尾右挈鼋头鹤跃而出若冶之功可以食桃二子何不反桃抽劔而起公孙接田开疆曰吾勇不子若功不子逮取桃不让贪也然而不死无勇也皆反其桃挈领而死古冶子曰二子死之冶独生之不仁耻人以言而夸其声不义恨乎所行不死无勇亦反其桃挈领而死○所谓田开疆者或即武子
　　书字子占是为孙书书事景公髙发伐莒莒子奔纪鄣【莒邑】使书伐之初莒有妇人莒子杀其夫已为嫠妇及老托于纪鄣纺焉以度而去之及师至则投诸外或献诸书书使师夜缒而登登者六十人缒絶师鼔噪城上之人亦噪莒共公惧启西门而出我师入纪简公元年【哀十一年】鲁防吴伐我书兄乞谓书尔死我必得志书曰此行也吾闻鼓而已不闻金矣陈逆者字子行亦命其徒具含玉以示必死及战于艾陵大败我师书死之逆免【左传】论曰四时之序各以子代秋之于夏则从所不胜伏金越母而代之盛盛则杀天之道也姜兴莫盛于桓而敬仲来伏金之道可畏哉
　　苑何忌　乌枝鸣　【乌余附】　邴意兹　莱章
　　苑何忌乌枝鸣者并齐大夫景公二十六年【昭二十年】公使公孙青聘于卫适卫乱青将事有礼卫定而告宁于我且言青公将饮酒徧赐大夫曰二三子之教也苑何忌辞曰与子青之赏必及于其罚在康诰曰父子兄弟罪不相及况在羣臣臣敢贪君赐以干先王二十七年【二十一年】宋华氏叛华登以吴师救华氏时乌枝鸣戍宋齐师宋师败吴师华登帅其余以败宋师乌枝鸣曰用少莫如齐致死齐致死莫如去备【备长兵也】彼多兵矣请皆用劔从之遂败华氏防苑何忌及晋卫之帅救宋大败华氏围诸南里三十二年【二十六年】公纳鲁昭公师及鲁师战于炊鼻苑何忌取林雍耳防其足以归后有乌余者亦齐大夫事具晋传【左传】
　　邴意兹者齐大夫景公五十一年【定十三年】公及卫灵公次于垂葭使师伐晋将济河诸大夫皆曰不可邴意兹曰可鋭师伐河内传必数日而后及绛绛不三月不能出河则我既济水矣乃伐河内公皆敛诸大夫之轩唯邴意兹乗轩悼公元年【哀六年】陈乞攻国夏高张高国败邴意兹奔鲁莱章者亦齐大夫平公十年【哀二十四年】晋伐我取廪邱军吏令缮将进莱章曰君卑政暴往嵗克敌【谓前年禽顔庚】今又胜都天奉多矣又焉能进是躗言也【躗过也】役将班矣晋师果还【左传】
　　殖绰　郭最　州绰
　　殖绰郭最皆齐大夫勇士也事灵公灵公二十七年【防十八年】晋防诸侯伐我公御诸平隂公登巫山以望晋师畏其众也乃脱归晋人从我师夙沙卫殿【卫齐寺人】殖绰郭最曰子殿国师齐之辱也子姑先乎乃代之殿卫杀马于隘以塞道【卫恨其言故塞道欲使晋获之】晋州绰及之射殖绰中肩两矢夹脰曰止将为三军获不止将取其殖绰顾曰为私誓州绰曰有如日乃弛弓而自后缚之其右具丙亦舍兵而缚郭最皆衿甲面缚坐于中军之鼔下遂至齐都焚我四郭州绰门于东闾左骖廹还于东门中以枚数阖【枚马挝阖门扇】而还殖绰郭最寻复归齐及庄公立夙沙卫以髙唐叛庄公围之殖绰夜缒纳师遂醢卫庄公二年【防二十一年】州绰以栾盈党来奔公朝指殖绰郭最曰是寡人之雄也州绰曰君以为雄谁敢不雄然臣不敏平隂之役先二子鸣公为勇爵殖绰郭最欲与焉州绰曰东闾之役臣左骖廹还于门中识其枚数其可以与于此乎公曰子为晋君也对曰臣为新然二子者譬于禽兽臣食其肉而寝处其皮矣公被弑州绰死之殖绰后之卫孙林父叛卫晋为之戍茅氏殖绰伐茅氏杀晋戍三百人孙蒯追之孙氏臣雍鉏获绰【左传】
　　东郭书　敝无存　王猛　犂弥　【顔庚顔晋附】
　　东郭书敝无存王猛犂弥皆齐人景公四十七年【定九年】公伐晋夷仪敝无存之父将室之以与其弟曰此役也不死反必娶于髙国至夷仪敝无存先登求自门出死于霤下东郭书譲【登城非人所乐故譲众使后而已先登】犂弥从之曰子譲而左我譲而右使登者絶而后下【使登城者尽终而后下入城盖弥谲书恐其先下也】书左弥先下书与王猛息猛曰我先登书敛甲曰曩者之难今又难焉【言登城有犂弥之难今又有王猛之难】猛笑曰吾从子如骖之靳【靳车中马言如骖马之随靳也】遂克夷仪晋车千乗在中牟伐我于五氏败我师公赏犂弥犂弥辞曰有先登者臣从之晳帻而衣貍制【晳白帻齿上下相值制裘也】公使视东郭书曰乃夫子也吾贶子公赏东郭书辞曰彼賔旅也【彼谓犂弥言彼与我若賔主相譲旅俱进退】乃赏犂弥公谓夷仪人曰得敝无存者以五家免乃得其尸公三襚之【襚衣也比殡三加襚衣】与之犀轩与直葢【犀轩卿车直葢髙葢】而先归之坐引者以师哭之亲推之三四十八年【定十年】公防鲁定公于夹谷犂弥言于公曰孔邱知礼而无勇若使莱人以兵刼鲁侯必得志焉公从之孔邱令以兵击莱人责公公遽辟之归鲁汶阳之田简公元年【哀十一年】鲁防吴伐我东郭书曰三战【谓夷仪五氏与今】必死于此矣战于艾陵军败书死之又有顔庚者是为顔涿聚【韩诗外传有顔邓聚为景公主鸟者事具晏子传】平公九年【哀二十三年】齐晋战于犂邱顔庚死之庚子晋十三年【哀二十七年】晋伐郑齐将救之陈恒属孤子三日朝设乘车两马系五邑焉召顔晋曰隰之役【即犂邱】而父死焉以国之多难未女恤也今君命女以是邑也服车而朝毋废前劳【左传】论曰邴莱测敌若观火而邴独乗轩国君固以进为多矣州绰羇旅东郭防者然从难从师有死无贰菅蒯虽贱丝麻同功若夫加三襚系五邑亦所以忠厚报下也
　　徒人费　【石之纷如孟阳附】
　　徒人费者齐贱役也襄公十二年【庄八年】公游于姑棼田于贝邱见大豕人立而啼惧队于车伤足防屦反诛屦于徒人费弗得鞭之见血走出适连称管至父作乱遇之于门刼而束之费曰我奚御哉袒而示之背信之费请先入伏公而出鬬死于门中石之纷如死于阶下遂入杀孟阳于牀曰非君也不类见公之足于户下遂弑公石之纷如孟阳皆齐小臣【左传】
　　逢丑父　邴夏
　　逢丑父邴夏皆事顷公顷公十年【成二年】晋郤克防鲁卫之师以伐我陈于鞌邴夏御公逢丑父为右及战我师败绩晋韩厥中御而从公邴夏曰射其御者君子也公曰谓之君子而射之非礼也射其左越于车下射其右毙于车中丑父与公易位将及华泉骖絓于木而止丑父寝于轏中【轏士车】蛇出于其下以肱击之伤而匿之故不能推车而及韩厥执絷马前奉觞加璧以进丑父使公下如华泉取饮公免韩厥献丑父郤克将戮之呼曰自今无有代其君任患者有一于此将为戮乎郤克曰人不难以死免其君我戮之不祥赦之以劝事君者乃免之公既免求丑父三入三出【左传】
　　申鲜虞　闾邱婴　【传挚闾邱明附】　祝佗父　申蒯【鬷蔑附】
　　申鲜虞闾邱婴者庄公近臣崔杼弑庄公闾邱婴以帷其妻而载之与申鲜虞乗而出鲜虞推而下之曰君昏不能匡危不能救死不能死而知匿其昵其谁纳之行及弇中【狭道】将舍婴曰崔庆其追我鲜虞曰一与一谁能惧我【言道狭一人敌一人耳】遂舍枕辔而寝食马而食驾而行出弇中谓婴曰速驱之崔庆之众不可当也遂奔鲁仆赁于野以防庄公楚人召鲜虞鲜虞如楚为右尹鲜虞子傅挚亦事庄公以武力闻崔庆败闾邱婴复于齐【婴复齐传不载】景公四年【襄二十九年】公孙虿放髙止于北燕其子竖以卢叛婴帅师围卢竖奔晋六年【襄三十一年】公孙虿害婴欲杀之使帅师伐阳州鲁问师故虿杀婴以説于鲁师婴子闾邱明悼公三年【哀八年】我及鲁平明如鲁涖盟且逆季姬以归六年【哀十一年】鲁防吴伐我宗楼【字子阳齐大夫】将下军与明相厉及战于艾陵明死之【左传】
　　祝佗父者庄公之嬖臣也崔杼弑庄公佗父祭于高唐至复命不説弁【爵弁祭服説同脱】而死于崔氏申蒯者侍渔者也退谓其宰曰尔以币免我将死其宰曰免是反子之义也与之皆死杼又杀鬷蔑于平隂鬷蔑者平隂大夫亦公之外嬖也时贾举【勇力之士非侍人】州绰邴师公孙敖封具铎父襄伊偻堙皆死之【左传】
　　韩诗外传崔杼弑庄公荆蒯芮使晋而反其仆曰君无道诸侯莫不闻夫子死之不亦难乎荆蒯芮曰善哉而言也早言我能谏谏而不用我能去今既不谏又不去吾食乱君之食又安得治君而死之遂驱车而死仆曰人有乱君犹必死之我有治长可无死乎乃结辔自刎于车上新序崔杼弑庄公有陈不占者闻难将赴之比去餐则失匕上车失轼御者曰怯如是去有益乎不占曰死君义也无勇私也不以私害公遂往闻战声恐骇而死
　　南史氏
　　南史氏者齐史也崔抒弑庄公大史书曰崔杼弑其君杼弑之其弟嗣书而死者二人其弟又书乃舍之南史氏闻大史尽死执简以徃闻既书矣乃还【左传】
　　韩诗外传田常弑简公盟于国人曰不盟者死及家石他曰舍君以全亲非忠也舍亲以死君非孝也乃进盟以免父母退伏劔以死新序陈恒弑君使勇士六人刼子渊栖子渊栖曰子之欲与我以我为知乎臣弑君非知也以我为仁乎见利而背君非仁也以我为勇乎刼我以兵惧而与子非勇也吾无此三者何补于子有此三者终不从子矣乃舍之孔丛子东郭亥欲攻田氏执贽见夫子而访焉夫子揖子贡使答之子贡曰子士也位卑而图大位卑则人不附图大则人惮之殆非子之任也马方骇鼓而惊之系方絶重而填之其危必矣东郭亥免战而跪曰己矣愿子无言既而夫子曰亥欲为义者也告之以难易可矣奚至惧之哉
　　论曰晏子有云君为己死非其私昵谁敢任之嘻死固有未易者夫虽然厚禄之家见危而迁动以君市者仡仡乎与此有间乎大史氏蹈白刄以整天纪盾昭杼昏葢难为董狐之直哉
　　诸公子传　公子无亏　公子雍　大子舍　公子彊
　　公子无亏【史作无诡】字武孟桓公子长卫姬之所生也桓公二十六年【闵二年】狄灭衞宋立戴公以庐于曹桓公使无亏帅车三百乗甲士三千人以戍曹归公乗马祭服五称牛羊豕鸡狗皆三百与门材【材本也使立门戸】归夫人鱼轩重锦三十两四十三年【僖十七年】公既立孝公为大子又许雍巫【即易牙】立无亏冬十月公卒雍巫与寺人貂杀羣吏而立无亏孝公奔宋明年宋防公以诸侯伐我三月我杀无亏宋立孝公而还【左传】
　　公子雍亦桓公子宋华子之所生也桓公卒无亏立孝公元年【僖十八年】宋伐我我杀无亏雍及元潘商人四公子之徒与宋人战师败雍奔楚五年【僖二十六年】鲁僖公以楚师伐我取谷寘雍于谷雍巫奉之以为鲁援楚申公叔侯戍之【左传】
　　桓公子六昭元潘商人无亏雍昭为孝公元为恵公潘为昭公商人为懿公无亏立而见杀雍卒不得立传曰桓公之子七人为上大夫于楚葢莫可考云
　　大子舍昭公子子叔姬之所生也叔姬无宠舍无威昭公二十年【文十四年】公薨子舍立秋七月商人弑之而自立【左传】公子彊公子角公子固公子铸皆顷公子顷公七年【宣十七年】我怒晋郤克夏防于防道晋执我使明年顷公防晋侯盟于缯以彊为质于晋晋师还灵公八年【成十七年】公防伐郑声孟子诬髙无咎鲍牵将不纳公而立公子角髙鲍由是得罪公子固字子成铸字子工景公十四年【昭八年】公孙虿卒栾施杀梁婴【虿家宰】而逐固及铸皆奔鲁栾髙败陈无宇仄之而皆益其禄【左传】
　　公子牙　公子鉏　荼　买　嘉　驹　黔
　　公子牙灵公子母曰仲子仲生牙而属诸戎子戎子请以为大子许之灵公遂东大子光使髙厚傅牙为大子公疾崔杼逆光立之执牙于句渎之邱公子鉏公子买【买一作贾】公子嘉公子驹公子黔皆羣公子也鉏居鲁之南郭故又谓之南郭且于庄公二年【襄二十一年】公复讨公子牙之党执买于句渎之邱鉏奔鲁叔孙还奔燕还亦齐之公族也景公三年【防二十八年】崔杼死庆封出亡公乃皆召之具其器用而反其邑七年【昭元年】鉏纳去疾【莒君宻州子】于莒【是为着邱公】三十二年【昭二十六年】公将纳鲁昭公使鉏帅师从之战于炊鼻不克纳而还五十八年【哀五年】公疾使立安孺子荼而寘羣公子于莱公薨嘉驹黔奔卫鉏及阳生【即悼公】奔鲁故莱人歌之曰景公死乎不与埋三军之事不与谋师乎师乎何党之乎【党所之徃也】明年陈乞召阳生阳生驾而见鉏曰尝献马于季孙不入于上乗故又献此请与子乗之出莱门而告之故遂行阳生竟得立【左传】
　　晏子景公有男五人所使傅之者皆有车百乗者也晏子为一焉公召其傅曰勉之将以而所傅为子及晏子晏子辞曰君命其臣据其肩以尽其力臣敢不勉乎今人人命之曰将以而所傅为子此树党倾国之道也婴不敢受命晏子淳于人纳女于景公生孺子荼公爱之诸田欲废公子阳生而立荼公以告晏子晏子曰不可废长立少不可以教下尊孽卑宗不可以利所爱长少无等孼无别树奸之本也不听公没田氏杀君荼立阳生杀阳生立简公杀简公而取齐国
　　公孙灶【栾氏子雅】　公孙虿【髙氏　栾施　髙彊子尾　王黒附】
　　公孙灶公孙虿者皆恵公孙灶字子雅所谓栾氏也虿字子尾所谓髙氏也灶虿厯事顷灵庄三公景公时庆封当国庆封好田而耆酒与庆舍【封之子】政又嬖卢蒲癸与王何【癸与何皆庄公党】癸与何将谋庆氏故怒诸大夫及灶与虿庆封知之与诸大夫共谋栾髙氏景公三年【防二十八年】冬十月庆封田于莱卢蒲癸王何将攻庆氏十一月尝于大公之庙庆舍涖事癸何执寝戈虿抽桷击扉三癸自后刺之何以戈击之庆舍死庆封奔鲁公与灶邑辞多受少与虿邑受而稍致之公以为忠故栾髙又有宠四年【防二十九年】灶虿放大夫高止于北燕五年【襄三十年】虿及诸侯之大夫防于澶渊宋灾故六年【防三十一年】虿害闾邱婴使伐鲁复杀之以説于鲁于是工偻洒渻灶孔虺贾寅【四子婴之党】出奔莒出羣公子子山子商子周九年【昭三年】晋少姜卒嗣昏于我韩起来逆女虿为少姜之有宠也以其子更公女而嫁公子【更嫁公女也公子公女变文耳】九月灶放卢蒲嫳于北燕【嫳庆封党】是年十月灶卒又五年虿卒韩非子景公之晋问政于师旷师旷曰君必恵民而已矣公归思得师旷之所谓公子尾公子夏家富而民説之此危吾位者也谓我恵民者使与二弟争民邪于是发粟散财恵施于民居二年子夏逃楚子尾走晋　縁其子栾施高彊误二弟出尝出仁
　　灶子栾施虿子髙彊施字子旗彊字子良景公八年【昭二年】晋韩起来纳币聘少姜见灶灶召施使见起起曰非保家之主也不臣见虿虿见彊起谓之如施大夫多笑之唯晏婴信之曰夫子君子也君子有信其有以知之矣及虿卒施欲治其室【欲并治子良之家政】杀梁婴【子尾家宰】而立彊之宰其臣曰孺子长矣而相吾室欲兼我也授甲将攻之陈无宇善于虿亦授甲将助之或告施施不信则数人告将徃又数人告于道遂如陈氏无宇将出矣闻之而还游服而逆之施请命对曰闻彊氏授甲将攻子子闻诸曰弗闻子盍亦授甲无宇请从施曰子胡然彼孺子也吾诲之犹惧其不济吾又宠秩之其若先人何子盍谓之周书曰恵不恵茂不茂康叔所以服大也无宇稽首曰顷灵【顷公灵公栾氏所事之君】福子吾犹有望遂和之如初栾髙氏皆耆酒信内多怨彊于陈鲍氏而恶之十六年【昭十年】夏有告陈无宇曰子旗子良将攻陈鲍亦告鲍氏陈鲍方睦遂伐栾髙氏彊曰先得公陈鲍焉徃遂伐虎门公卜使王黑【齐大夫】以灵姑銔【公旗名】率吉请防三尺焉而用之【明不敢与君同】五月战于稷栾髙败又败诸庄国人追之又败诸鹿门施彊奔鲁会叔孙婼至自晋大夫皆见髙彊见而退婼语诸大夫曰为人子不可不慎也哉昔庆封亡子尾多受邑而稍致诸君君以为忠而甚宠之将死疾于公宫辇而归君亲推之其子不能任是以在此忠为令徳其子弗能任罪犹及之难不慎也防夫人之力弃徳旷宗以及其身不亦害乎后适晋五十一年【定十三年】晋知韩魏奉晋侯以伐范氏中行氏弗克二子伐晋侯彊曰三折肱知为良医唯伐君为不可民弗与也我以伐君在此矣三家未睦可尽克也克之君将谁与若先伐君是使睦也弗聼遂伐晋侯师败奔朝歌明年晋人败之于潞获彊【左传】
　　公孙防　公孙青
　　公孙防又曰渊防字子车顷公孙景公十四年【昭八年】栾施逐之奔鲁十六年【昭十年】陈无宇反之三十二年【昭二十六年】公使纳鲁昭公师及鲁师战于炊鼻防从泄声子【鲁大夫】射之中楯瓦【瓦楯脊】繇朐汰辀匕入者三寸【胊车轭辀车辕繇过汰矢激匕矢镞】声子射其马斩鞅殪改驾鲁人以为鬷戾【鲁叔孙氏司马】也而助之防曰齐人也鲁人将击防防射之殪其御曰又之防曰众可惧也而不可怒也公孙青字子石亦顷公孙景公二十六年【昭二十年】卫齐豹之乱灵公如死鸟【卫地】防公使青聘于卫既出闻卫乱使请所聘公曰犹在竟内则卫君也乃将事焉遂从诸死鸟请将事辞曰亡人不佞失守社稷越在草莽吾子无所辱命青曰寡君命下臣于朝曰阿下执事臣不敢贰卫人曰君若恵顾先君之好照临敝邑镇抚其社稷则有宗祧在乃止灵公固请见之不获命以其良马见为未致使故也灵公以为乗马青将掫【行夜也】卫人辞曰亡人之忧不可以及吾子草莽之中不足以辱从者敢辞青曰寡君之下臣君之牧圉也若不获扞外役是不有寡君也臣惧不免于戾请以除死亲执铎终夕与于燎及灵公入告寕于齐且言青公将饮酒徧赐大夫曰二三子之教也【左传】公孙晳　公孙傁　公孙夏　公孙挥
　　公孙晳公孙傁公孙夏公孙挥葢皆公族也并为大夫景公十三年【昭七年】公将纳北燕伯次于虢燕人行成晳曰受服而退俟衅而动可也不克纳而还十八年【昭十二年】晋平公以公宴荀吴相投壶平公先荀吴曰有酒如淮有肉如坻寡君中此为诸侯师中之公举矢曰有酒如渑有肉如陵寡人中此与君代兴亦中之傁趋进曰日旴君勤可以出矣以公出简公元年【哀十一年】鲁防吴伐我国书将中军髙无防将上军宗楼将下军宗楼与闾邱明相厉【相劝厉致死】桑掩胥御国书公孙夏曰二子必死【亦劝厉致死】将战夏命其徒歌虞殡公孙挥命其徒曰人寻约【约绳也寻八尺也欲以绳贯首也】吴髪短及战大败我师夏死之挥免【左传】
　　论曰桓启内难景复踵之死无与埋犹之尸虫出户也国既内溃而奸臣縁隙以斵防之姜氏之祀疏属莫尸矧夫兄弟伯叔哉殷士肤敏祼将于京伤絶祀也逸民传　桃殳丈夫　小臣稷　愚公　郭墟野人
　　桃殳丈夫者裒衣应歩着桃殳桓公出逰怪而问之曰是何名何经所在何篇所居何以斥逐何以避余丈夫曰是名二桃桃之为言亡也夫日日慎桃何患之有故亡国之社以戒诸侯庶人之戒在于桃殳公説其言与之共载明年正月庶人皆佩【韩诗外传】
　　又有处士曰小臣稷桓公三徃而弗得见公曰吾闻布衣之士不轻爵禄无以易万乗之主万乗之主不好仁义无以下布衣之士于是五徃乃得见之【韩非子○新序同】又有愚公者隠于齐桓公出猎逐鹿入谷见一老公而问之曰是为何谷对曰为愚公之谷曰何故曰以臣名之曰视公之状非愚人也何为以公名对曰臣故畜牸牛生子而大卖之而买驹少年曰牛不能生马遂持驹去傍邻闻之以臣为愚故名此谷为愚公之谷公曰公诚愚矣何为而与之公归以告管夷吾夷吾正衿再拜曰此夷吾之愚也公之狱讼之不正故与之耳请退而修政孔子曰弟子记之桓公霸君也管仲贤佐也犹有以智为愚者也又有郭墟野人者桓公出游见亡国故城郭氏之墟问于野人曰是为何墟野人曰是为郭氏之墟公曰郭氏何为墟曰郭氏善善而恶恶公曰善善而恶恶其所以为墟者何也曰善善而不能行恶恶而不能去是以为墟也公归以语夷吾夷吾曰其人为谁公曰不知也夷吾曰君亦一郭氏也于是公召野人而赏焉【新序】
　　説苑桓公设庭燎为士之欲造见者期年士不至东野鄙人有以九九之术见者公曰九九何足以见乎鄙人对曰臣闻君设庭燎以待士期年士不至夫士所以不至者君贤君也士皆自以论不及君故不至也夫九九薄能耳而君犹礼之况贤于九九乎夫泰山不辞壤石江海不逆小流所以成大也诗云先民有言询于蒭荛言博谋也公曰善乃礼之期月四方之士相携而至
　　虞人　麦邱封人
　　虞人者齐掌山泽之官景公田于沛招虞人以弓不进公使执之辞曰昔我先君之田也旃以招大夫弓以招士皮冠以招虞人臣不见皮冠故不敢进乃舍之仲尼曰守道不如守官君子韪之【左传】
　　景公逰于麦邱问其封人曰年几何矣对曰鄙人之年八十五矣公曰夀哉子其祝我封人曰使君之年长于胡宜国家公曰善哉子其复之使君之嗣夀皆若臣公曰善哉子其复之使君无得罪于民公曰民得罪于君则可安有君得罪于民者乎晏婴曰君过矣敢问桀纣君诛乎民诛乎公曰寡人固也于是赐封人麦邱以为邑【晏子　新序作桓公】
　　越石父【于陵子附】
　　越石父齐人也晏婴之晋见反裘负刍息于涂者以为君子也使人见焉曰曷为而至此对曰齐人累之名为越石父婴曰譆遽解左骖以赎之载而与归至舍勿辞而入越石父请絶婴曰婴未尝得交也今免子于患吾于子犹未邪越石父曰吾闻君子屈乎不已知者而伸乎已知者吾是以请絶也婴出见之曰向也见客之容而已今也见客之志婴闻察寔者不留声观行者不讥辞婴可以辞而无弃乎遂以为客【吕氏春秋】
　　于陵子于陵子齐人居楚齐楚有重邱之役也问于于陵子曰齐子产也楚子居也今二国构兵子将奚直于陵子曰古者诸侯擅诛伐天子得按其辠而轻重之然汤殱葛桀未放也西伯戡黎纣未亡也彼所谓圣人者且首于而靡悔焉矧蔑天子未有如今者乎昔者泰山与江汉争王两京之下泰山矢曰弗让吾飘尘以实彼沟浍且不为齐主江汉亦矢曰弗汜吾淤沥以荡彼培塿且不为楚雄于是有中州之蜗将起而责其是非欲东之泰山防程三千余嵗欲南之江汉亦防程三千余嵗因自量其齿则不过旦暮之间于是悲愤莫胜而枯于蓬蒿之上为蝼蚁所笑也今天子且拱手不能按其轻重而一匹之夫欲起而议之何异于中州之蜗为蝼蚁所笑也
　　黔敖
　　黔敖齐人也齐大饥黔敖为食于路以待饿者而食之有饿者防袂辑屦贸贸然来黔敖左奉食右执饮曰嗟来食扬其目而视之曰予唯不食嗟来之食以至于斯也从而谢焉终不食而死【记檀弓】
　　论曰网罟无以竭渊鱼弋毕不能穷邱禽遗逸之民所以飞沈限外也箕颍之事龙门疑之然麟角龙甲物不必有取重而已












　　尚史卷三十七
<史部,别史类,尚史>
　　钦定四库全书
　　尚史卷三十八　　　　　　列传十六
　　镶白旗汉军李锴撰
　　齐诸臣传
　　章
　　章者事景公公饮酒七日夜不止章諌曰章愿君废酒也不然章赐死晏婴入见公曰章谏吾曰愿君之废酒也不然章赐死如是而聼之则臣为制也不聼又爱其死婴曰幸矣章君也令章遇桀纣者章死乆矣于是公遂废酒【晏子】
　　公伐宋至于岐隄之上登髙以望太息而叹曰昔我先君桓公长毂八百乘以霸诸侯今我长毂三千乗而不敢乆处于此者岂其无管仲欤章对曰臣闻之水广则鱼大君明则臣忠昔有桓公故有管仲今桓公在此则车下之臣尽管仲也晏婴没十有七年【史记世家晏子卒后十年而景公薨此云十七年误】公射出质堂上唱善若出一口公作色太息播弓矢章入公曰章自吾失晏子未尝闻吾过今射出质而唱善者若出一口章对曰此诸臣之不肖也然而有一焉臣闻之君好之则臣服之君嗜之则臣食之夫尺蠖食黄则黄食苍则苍君其犹有谄人言乎公曰善今日之言章为君我为臣适海人入鱼公以五十乘赐章鱼乘塞涂章抚其御之手曰曩之唱善者皆欲若鱼者也晏子辞赏以正君诸臣谄谀以干利今受若鱼是反晏子之义而顺謟谀之欲也固辞不受【説苑】
　　逢于何
　　逢于何齐人也景公成路寝之台逢于何遭丧遇晏婴于途再拜乎马前婴下车挹之曰子何以命婴也对曰于何之母死兆在路寝之台牖下愿请命合骨婴曰嘻难哉虽然婴将为子复之适不得子将若何对曰吾将左手拥格右手梱心立饿槁枯而死以告四方之士曰于何不能其母者也婴曰诺遂入见公曰有逢于何者母死兆在路寝当如之何愿请合骨公作色不説曰自古及今子亦尝闻请葬人主之宫者乎对曰古之人君宫室节台榭俭故未尝闻请葬人主之宫者今君侈为宫室夺人之居广为台榭残人之墓是生者愁忧不得安处死者离易不得合骨丰乐侈逰兼傲生死非人君之行也具婴闻之生者不得安命之曰蓄忧死者不得葬命之曰蓄哀蓄忧者怨蓄哀者危君不如许之公曰诺逢于何遂葬其母路寝之牖下解衰去绖布衣縢履冠茈武踊而不哭躃而不拜已乃涕洟而去【晏子】又作盆成括事吕氏春秋齐有北郭骚者结罘罔梱蒲苇织屦履以飬其母犹不足踵门见晏子曰愿乞所以飬母者晏子分仓粟府金而遗之辞金而受粟有间晏子见疑于齐君出犇过北郭骚之门而辞曰见疑于君将出奔北郭骚曰夫子勉之矣晏子上车太息而叹曰婴之亡岂不宜哉亦不知士甚矣晏子行北郭骚召其友而告之曰吾闻之飬及亲者身伉其难今晏子见疑吾将以身死白之令其友操劔奉笥而从造于君庭曰晏子天下之贤者也去则齐国必侵见国之侵不若先死请以头托白晏子也因谓其友曰盛吾头笥中奉以托退而自刎也其友因奉以托谓观者曰北郭子为国故死吾将为北郭子死也又退而自刎齐君闻之大骇自追晏子请而反之晏子闻北郭骚之以死白已也曰婴之亡岂不宜哉亦愈不知士甚矣　按晏子无见疑出奔事葢假侯嬴而传防者
　　栢常骞
　　栢常骞者周之贱史也去周之齐见晏婴曰骞不量其不肖愿事君子敢问正道直行则不容于世隠道危行则不忍道亦无灭身亦无废者何若婴曰善哉问婴闻之执二法则不取也轻进苟合则不信也直易无讳则速伤也新始好利则无敝也且婴闻飬世之君子从重不为进从轻不为退省行而不伐让利而不夸陈物而弗専见象而勿强道不灭身不废矣【晏子　家语作见孔子】景公为露寝之台成而不通骞曰台成君何为不通公曰然枭昔者鸣吾恶之是以不通焉骞曰臣请禳而去之明日枭当陛布翼而死公曰子之道若此其明也亦能益寡人夀乎对曰能公曰能益几何对曰天子九诸侯七大夫五公曰亦有徴兆之见子对曰得夀地且动公喜令百官趣具骞之所求骞出遭晏婴于涂拜马前曰骞今且大祭为君请夀婴曰嘻亦善矣能为君请夀也然则福名有见乎对曰得夀地将动婴曰骞昔吾见维星絶枢星散地其动汝以是乎【説苑】
　　晏子景公问大卜曰汝之道何能对曰臣能动地公召晏子而告之晏子不对出见大卜曰昔吾见钩星在四心之间地其动乎大卜曰然晏子曰吾言之恐子之死也黙然不对恐君之惶也子言君臣俱得焉忠于君者岂必伤人哉大卜入见公曰臣非能动地地固将动也
　　公为大钟仲尼晏婴及骞皆曰钟将毁撞之果毁公召三子问之仲尼曰钟大县下其气不得下薄是以曰将毁婴曰钟大非礼是以曰将毁骞曰今日庚甲雷日也隂莫胜于雷是以曰将毁【晏子　初学记引今本无】
　　论曰记云白受采易曰白贲无咎使国无晏子章虽贤安所受厥采哉逢于何事同季武子然闻蓄忧蓄哀之论而不许焉亦无人心甚矣
　　逆臣传　公孙无知
　　公孙无知者夷仲年之子也仲年为僖公同母弟生无知有宠于僖公衣服礼秩如适及襄公立绌之无知怨公使大夫连称管至父戍葵邱时而徃曰及而代期戍公问不至请代弗许故二人因无知以作乱连称有从妹在公宫无宠使间公曰防吾以女为夫人公自贝邱反遂弑之立无知无知虐于雍廪【齐大夫】明年雍廪杀无知【左传】
　　邴歜　阎职
　　邴歜阎职皆齐人懿公之为公子也与邴歜之父争田弗胜及即位乃掘而刖之而使歜仆纳阎职之妻而使职骖乗懿公四年【文十八年】夏五月公逰于申池二人浴于池歜以扑抶职职怒歜曰人夺女妻而不怒一抶女庸何伤职曰与刖其父而弗能病者何如乃谋弑懿公纳诸竹中归舍爵而行【示无所畏】国人立公子元是为恵公【左传】
　　崔杼　崔成　崔彊　崔明
　　崔杼者齐大夫武子也有宠于恵公恵公十年【宣十年】公薨髙固国佐畏其偪也逐之杼奔卫灵公八年【成十七年】高国得罪髙弱以卢叛公使杼为大夫使庆克佐之帅师围卢卢降十年【襄元年】杼防东诸侯之师侵楚焦夷及陈十一年【襄二年】杼防于戚城虎牢以偪郑十八年【襄九年】杼从诸侯围郑郑人行成十二月盟于戯二十三年【防十四年】杼防于向夏四月防伐秦二十八年【防十九年】公使髙厚傅公子牙以为大子而东大子光及公疾杼防逆光而立之是为庄公灵公薨杼杀髙厚而兼其室庄公四年【防二十三年】公伐卫将遂伐晋晏婴諌不聼杼谏曰不可臣闻之小国间大国之败【言晋有栾盈之祸】而毁焉必受其咎君其图之弗聼遂伐晋取朝歌五年【襄二十四年】公闻将有晋师使陈无宇从防启彊【楚大夫】如楚乞师杼帅师送之遂伐莒侵介根六年【防二十五年】杼帅师伐鲁北鄙师徒归【空归也】棠姜者齐棠公之妻东郭偃之娣也东郭偃臣于抒棠公死偃御杼以吊焉见棠姜而羙之使偃取之偃曰男女辨姓今君出自丁臣出自桓不可弗聼遂取之公通焉骤如崔氏以杼之冠赐人侍者曰不可公曰不为崔子其无冠乎崔子因是【因是而怒】又以其间伐晋也曰晋必将报欲弑公以説于晋而不获间公鞭侍人贾举而又近之乃为杼间公夏五月莒子朝于齐飨诸北郭杼称疾不视事公问杼从姜氏姜入于室与杼自侧户出公拊楹而歌侍人贾举止众从者而入闭门甲兴公登台而请弗许请盟弗许请自刄于庙弗许皆曰君之臣抒疾病不能聼命近于公宫羣臣干掫有淫者不知二命公逾墙射之中股反队遂弑之杼立景公而相之庆封为左相盟国人于大宫杼侧庄公于北郭葬诸士孙之里四翣不跸下车七乗不以兵甲防晋伐我以报朝歌之役杼以庄公説与晋成初卫献公奔我及是晋使逆之杼止其帑以求五鹿抒生成及彊而寡【偏防曰寡】娶东郭姜生明东郭姜以孤入曰棠无咎【棠公之子】与东郭偃相崔氏崔成有疾而废之立明成请老于崔【崔崔氏邑】杼许之偃与无咎弗予曰崔宗邑也必在宗主成与彊怒将杀之告庆封曰夫子之身亦子所知也唯无咎与偃是从父兄莫得进矣大恐害夫子敢以告庆封曰子姑退吾图之他日又告庆封曰茍利夫子必去之难吾助女九月成彊杀东郭偃棠无咎于崔氏之朝杼怒而出其众皆逃求人使驾不得使圉人驾寺人御而出且曰崔氏有福止余犹可遂见庆封庆封曰崔庆一也是何敢然请为子讨之使卢蒲嫳帅甲以攻崔氏崔氏堞其宫而守之弗克使国人助之遂灭崔氏杀成与彊而尽俘其家其妻缢【妻东郭姜】嫳复命于杼且御而归之至则无归矣乃缢崔明夜辟诸大墓遂奔鲁后栾髙氏讨庆氏庆封亡乃求崔杼之尸得之改迁庄公殡于大寝以其棺尸杼于市国人犹知之皆曰崔子也【左传】
　　庆克　庆封　庆佐　庆舍
　　庆封字子家又曰季其弟曰庆佐皆庆克之子也庆克通于声孟子【灵公母】国佐谪之夫人怒谮之灵公灵公八年【成十七年】刖鲍牵而逐髙无咎高弱【无咎子】以卢叛公使克围卢适国佐从诸侯围郑归遂如卢杀克明年杀国佐及其子国胜而以庆封为大夫庆佐为司防二十八年【襄十九年】崔杼立庄公执公子牙夙沙卫以髙唐叛封围之弗克十一月公自克之醢卫庄公二年【襄二十一年】使佐为大夫复讨公子牙之党执公子买六年【襄二十五年】崔杼弑庄公立景公而相之封为左相为晋伐我我以庄公説使隰鉏请成封如师男女以班赂晋平公以宗器乐器自六正【三军之六卿】及处守者皆有赂晋许之景公二年【防二十七年】公使封如鲁聘晋楚弭兵秋七月封及诸侯之大夫盟于宋九月崔氏乱封杀之于是封独当国封好田而耆酒与其子庆舍政以其内寔迁于卢蒲嫳氏易内而饮酒数日国迁朝焉封反诸亡人卢蒲癸王何皆嬖使执寝戈而先后之卢蒲癸王何谋攻庆氏三年【防二十八年】冬十月封田于莱陈湏无托妻疾召陈无宇归庆嗣闻之曰祸将作矣谓封速归祸作必于尝归犹可及也封弗聼亦无悛志嗣曰亡矣幸而获在吴越嗣字子息封之族也十一月尝于大公之庙庆舍涖事麻婴为尸庆防【户结反】为上献卢蒲癸王何执寝戈庆氏以其甲环公宫陈氏鲍氏之圉人为优庆氏之马善惊士皆释甲束马而饮酒且观优至于鱼里栾髙陈鲍之徒介庆氏之甲公孙虿抽桷击扉三卢蒲癸自后刺舍王何以戈击之解其左肩犹援庙桷动于甍以俎壶投杀人而后死遂杀庆绳【即庆□】麻婴封归遇告乱者伐西门弗克还伐北门克之入伐内宫弗克反陈于岳【里名】请战弗许遂奔鲁既而我譲鲁封奔吴吴勾余与之朱方聚其族而居之富于其旧也十年【昭四年】楚灵王伐吴围朱方克之杀封而尽灭其族【左传】
　　陈乞　【陈瓘附】　鲍牧
　　陈乞者陈僖子景公五十七年【哀四年】范中行氏以邯郸叛晋乞及施救范氏围晋五鹿五十八年【哀五年】景公薨国夏髙张立安孺子荼羣公子奔卫公子阳生及鉏奔鲁悼公元年【哀六年】乞伪事髙国者毎朝必骖乗所从必言诸大夫曰彼皆偃蹇将弃子之命皆曰高国得君必偪我盍去诸固将谋子子早图之图之莫如尽灭之需事之下也及朝则曰彼虎狼也见我在子之侧杀我无日矣请就之位又谓诸大夫曰二子者祸矣恃得君而欲谋二三子曰国之多难贵宠之由尽去之而后君定既成谋矣盍及其未作也先诸作而后悔亦无及也大夫从之六月乞及鲍牧与诸大夫以甲入于公宫战于庄败髙国国夏髙张及施奔鲁施字多髙国之党也八月乞使召阳生逮夜至于齐国人知之乞使子士之母飬之冬十月立之是为悼公乞使胡姬【景公妾】以荼如赖去鬻姒【荼之母】杀王甲拘江説囚王豹于句窦之邱【王甲江説王豹并景公嬖臣荼之党】公使朱毛【齐大夫】告于乞曰防子则不及此然君异于器不可以二器二不匮君二多难敢布诸大夫乞不对而泣曰君举不信羣臣乎以齐国之困困又有忧少君不可以访是以求长君其亦能容羣臣乎不然夫孺子何罪毛复命公悔之毛曰君大访于陈子而图其小可也乞遂弑荼【左传】
　　公羊景公请陈乞曰吾欲立舍何如陈乞曰所乐乎为君者欲立之则立之不欲立则不立君如欲立之则臣请立之阳生谓陈乞曰吾闻子葢将不欲立我也陈乞曰夫千乗之主将废正而立不正必杀正者吾不立子者所以生子者也走矣与之玉节而走之景公死而舍立陈乞使人迎阳生于诸其家除景公之丧诸大夫皆在朝陈乞曰常之母有鱼菽之祭愿诸大夫之化我也诸大夫皆曰诺于是皆之陈乞之家坐陈乞曰吾有所为甲请以示焉诸大夫皆曰诺于是使力士举巨薨而至于中霤诸大夫见之皆色然而骇开之则闯然公子阳生也陈乞曰此君也已诸大夫不得已皆逡巡北面再拜稽首而君之尔自是徃弑舍
　　五年【哀十年】乞卒諡曰僖子瓘恒瓘字子玉恒之兄也为齐大夫简公元年【哀十一年】我伐鲁战于郊鲁右师奔我从之瓘及陈庄渉泗【庄亦齐大夫】防鲁左师入我军我不能师宵遁平公元年【十五年】瓘如楚过卫仲由见之曰天或者以陈氏为斧斤既斵防公室而他人有之不可知也其使终飨之亦不可知也若善鲁以待时不亦可乎何必恶焉瓘曰然吾受命矣子使告我弟三年【十七年】晋赵鞅围卫瓘及国观救卫得晋人之致师者瓘使服而见之曰国子寔执齐柄而命瓘曰无辟晋师岂敢废命子又何辱赵鞅乃还【左传】
　　恒兄弟又有昭子庄简子齿宣子夷穆子安廪邱子意兹芒子盈恵子得人【杜预注】
　　鲍牧者国之孙逮事景公景公薨子安孺子荼立羣公子出奔悼公元年【哀六年】陈乞使召公子阳生十月丁邜立之将盟鲍牧醉而往其臣差车鲍防【差车主车之官】曰此谁之命也陈乞曰受命于鲍子遂诬牧曰子之命也牧曰女忘君之为孺子牛而折其齿乎【景公尝衔绳为牛使荼牵之荼顿地故折其齿】而背之也阳生稽首曰吾子奉义而行者也若我可不必亡一大夫若我不可不必亡一公子义则进否则退否不唯子是从废兴无以乱则所愿也牧曰谁非君之子乃受盟阳生立是为悼公杀荼于野幕之下二年【哀八年】牧帅师伐鲁取讙及阐秋九月牧又谓羣公子曰使女有马千乗乎【有马千乗使为君也】公子愬之公谓牧曰或谮之子姑居于潞以察之若有之则分室以行若无之则反子之所出门使以三分之一行半道使以二乘及潞麋之以入【麋束缚也】遂杀之【左传】
　　陈恒【成　阚止　诸御鞅　陈逆子　陈豹　东郭贾附】
　　陈恒者乞之子成子也初相悼公悼公被弑子简公壬立阚止者【史作监止】字子我初陈乞召悼公于鲁也阚止知之先待诸外悼公曰事未可知反与壬也处【壬简公名】故阚止有宠焉及简公即位使为政
　　史记田常与监止为左右相于是田常复修厘子之政以大斗出货以小斗收齐人歌之曰妪乎采芑归乎田成子
　　恒惮之骤顾诸朝诸御鞅【齐大夫索隠御官鞅名田氏之族】言于公曰陈阚不可并也君其择焉弗聼阚止夕陈逆【陈氏宗】杀人逢之遂执以入陈氏方睦使疾而遗之潘沐【潘米汁可以沐头】备酒肉焉飨守囚者醉而杀之而逃陈逆于是阚止盟诸陈于陈宗初陈豹【亦陈氏宗】欲为阚止臣使公孙言己巳有丧而止既而言之曰有陈豹者长而上偻望视【目望阳】事君子必得志欲为子臣吾惮其为人也故缓以告阚止曰何害是其在我也使为臣他日与之言政説遂有宠谓之曰我尽逐陈氏而立女若何对曰我逺于陈氏矣且其违者不过数人何尽逐焉遂告恒陈逆曰彼得君弗先必祸子逆舍于公宫简公四年【哀十四年】夏五月恒兄弟四乗如公阚止在幄出逆之遂入闭门侍人御之陈逆杀侍人公与妇人饮酒于檀台恒迁诸寝公执戈将击之大史子余曰非不利也将除害也恒出舍于库闻公犹怒将出曰何所无君陈逆抽劒曰需事之贼也谁非陈宗所不杀子者有如陈宗乃止
　　説苑陈成子谓鸱夷子皮曰何与常也曰君死不死君亡不亡陈成子曰然子何以与常曰未死去死未亡去亡有何死亡矣韩非子鸱夷子皮事田成子田成子去齐走而之燕鸱夷子皮负传而从至望邑子皮曰子不闻涸泽之蛇乎涸泽蛇将徙有小蛇谓大蛇曰子行而我随之人以为蛇之行者耳必有杀子不如相衔负我以行人必以我为神君也乃相衔负以越道而人皆避之曰神君也今子羙而我恶以子为我上客千乘之君也以子为我使者万乗之卿也子不如为我舍人田成子因负传而随之至逆旅逆旅之人待之甚敬孔丛子墨子曰孔子怒景公之不封己乃树鸱夷子皮于田常之门诘之曰夫树人为信己也　按田常无走燕事而树人之説亦谬
　　阚止归属徒攻闱【宫中小门】与大门皆不胜乃出陈氏追之阚止失道于弇中适丰邱【陈氏邑】丰邱人执之以告杀诸郭闗且将杀东郭贾东郭贾者阚止臣所谓大陆子方也陈逆请而免之贾矫公命取车于道及耏众知而逐之贾遂东出雍门陈豹与之车弗受曰逆为余请豹与余车余私焉事子我而有私于其雠何以见鲁卫之士遂奔卫恒执公于舒州公曰吾早从鞅之言不及此六月恒弑简公立其弟骜是为平公【左传】
　　韩非子隰斯弥见田成子田成子与登台四望三靣皆畅南靣隰子家之树蔽之田成子亦不言隰子归使人伐之斧离数创隰子止之其相室曰何变之数也隰子曰古谚曰知渊中鱼不祥夫田子将有事事大而我示之知防我必危矣不伐树未有罪也知人之所不言其罪大矣韩非子田成子逰于海而乐之令曰言归者死顔涿聚曰君逰海而乐之奈有图国者何田成子曰寡人布令言归者死今子犯之援戈将击之顔涿聚曰臣言为国非为身也延颈而前君乃释戈趣驾而归至三日而闻国人有谋不内田成子者矣説苑作齐景公事列子田氏祖于庭中坐有献鱼鴈者田氏叹曰天之于民厚矣殖五谷生鱼鸟以为之用众客和之如响鲍氏之子年十二进曰不如君言天地万物我与并生类也类无贵贱徒以小大智力相制人可取食者而食之岂天本为人生之是蚊蚋噆肤虎狼食肉岂天本为蚊蚋生人虎狼生肉者哉吕氏春秋田成子所以得国者有兄曰完子仁且有勇越人兴师诛田成子曰奚故杀君而取国成子患之完子请逆越师请必战战必败败请必死成子曰夫必与越战可也战必败败必死寡人疑焉完子曰君之有国也百姓怨上贤良又有死之臣防耻以完子观之国已惧矣今臣与之战战而败贤良尽死不死者不敢入于国君与诸孤处于国以臣观之国必安矣完子行成子泣而遣之
　　恒既杀简公恐诸侯诛己乃尽归鲁卫侵地西约晋韩魏赵氏南通呉越之使修功行赏亲于百姓以故齐复定恒言于平公曰徳施人之所欲君其行之刑罚人之所恶臣请行之行之五年齐国之政皆归恒恒于是尽诛鲍晏及公族之彊者而割齐安平以东至琅邪自为封邑大于平公之所食【史记】
　　十三年【哀二十七年】晋荀瑶伐郑郑驷请救于齐齐救郑及留舒违谷七里谷人不知及濮雨不渉国参【郑子产子】曰大国在敝邑之宇下是以告急今师不行恐无及也恒衣制杖戈立于阪上马不出者助之鞭之荀瑶闻之乃还使谓恒曰大夫陈子陈之自出陈之不祀郑之罪也若刮本之颠瑶何有焉恒怒曰多陵人者皆不在知伯其能乆乎【左传】
　　恒卒谥曰成
　　论曰天祸滛人寝戈之伤差后蒺藜而已陈乞救猱升木不已初柄弑君继用盗国嘻使晏子唯礼之议不移陈宗虽横如姜氏何
　　嬖臣传　竖刁　开方　雍巫
　　竖貂者寺人貂【诸本并作刁】雍巫即易牙开方卫公子【一作启方】并桓公之嬖也桓公多内宠内嬖如夫人者六人外嬖貂桓公二十八年【僖二年】貂漏师【漏泄军事也】于多鱼始贵宠用事雍巫善烹饪有宠于卫共姬因貂以荐羞于公【左传】淮南子俞儿易牙淄渑之水合者尝一哈水而甘苦之矣孟子疏引左传云淄渑二水为食易牙亦知二水之味桓公不信数试始騐
　　为公主味烹其子以进之亦有宠开方事公十五年父死而不敢归哭故亦有宠【吕氏春秋】
　　管子卫国之教危以利公子开方之为人也慧以给不能乆而乐始可游于卫
　　管夷吾寝疾公往问之夷吾曰易牙子之不爱安能爱君君必去之公曰诺又曰竖貂身之不爱安能爱君君必去之公曰诺又曰卫公子开方去其千乗之大子而臣事君是所愿得于君者将欲过其千乗也君必去之公曰诺【管子】
　　韩非子史记畧同吕氏春秋管仲有疾公徃问之曰仲父将何以教寡人曰齐谚曰居者无载行者无埋今臣将有逺行胡可以问公曰愿仲父之无譲也对曰愿君之逺易牙竖刁常之巫卫公子启方公曰诺管仲死尽逐之食不甘官不治苛病起朝不肃居三年公曰仲父不亦过乎皆召而反明年公病常之巫从中出曰公将以某日薨易牙竖刁常之巫相与作乱塞宫门筑髙墙不通人一妇人逾垣入公求食饮妇人曰易牙竖刁常之巫相与作乱塞宫门筑髙墙不通人无所得卫公子启方以书社四十下卫公慨焉叹涕出曰嗟乎圣人之所见岂不逺哉死者有知将何面目以见仲父乎防衣袂而絶乎夀宫　此桓公死与诸説异
　　夷吾死五公子皆求立四十三年【僖十七年】冬十月桓公薨雍巫入与寺人貂因内宠以杀羣吏而立公子无亏【卫共姬子】孝公奔宋明年宋伐我我杀无亏将立孝公四公子之徒与宋人战宋败之羣公子奔楚卒立孝公而还孝公九年【僖二十六年】鲁以楚师伐我寘公子雍于谷雍巫奉之以为鲁援【左传】
　　竖貂开方莫知其所终
　　夙沙卫
　　夙沙卫者齐寺人灵公嬖之灵公十一年【襄二年】公伐莱莱人使正舆子赂卫以索马牛皆百匹齐师乃还二十七年【襄十八年】晋防鲁伐我公御诸平隂堑防门而守之广里【于防门作堑横广一里】卫曰不能战莫如守险弗聼已而我师夜遁卫连大军以塞隧而殿殖绰郭最曰子殿国师齐之辱也乃代之卫恨之杀马于隘以塞道绰最遂被获公立公子牙而东大子光也使髙厚傅牙卫为少傅二十八年【襄十九年】公疾崔杼防逆光夏五月公薨光即位是为庄公公执公子牙以卫易己卫奔髙唐以叛庆封围髙唐弗克冬十一月公围之见卫在城上号之乃下问守备焉以无备告揖之乃登闻师将传食髙唐人殖绰工偻防夜缒纳师醢卫于军【左传】
　　卢蒲就魁　卢蒲癸　卢蒲嫳
　　卢蒲就魁者顷公之嬖人顷公十年【成二年】公伐鲁北鄙围龙就魁门焉【攻龙门也】龙人囚之公曰勿杀吾与而盟无入而封弗聼杀而膊诸城上公亲鼓士陵城三日取龙庄公时有卢蒲癸卢蒲癸与王何皆庄公嬖臣庄公四年【防二十三年】癸为贰广右从伐晋【贰广公副车】晏婴崔杼諌皆不聼六年【防二十五年】崔杼弑庄公癸奔晋王何奔莒景公三年【防二十八年】崔杼既死庆封当国使诸亡人得贼者以告而反之故反癸癸臣庆舍有宠以女妻之是为卢蒲姜庆舍之士曰男女辨姓子不辟宗何也【庆氏卢蒲氏皆姜姓】曰宗不余辟余独焉辟之赋诗断章余取所求焉恶识宗癸又言王何而反之二人皆嬖使执寝戈而先后之癸与何欲谋庆氏报庄公思有以怒诸大夫公膳【卿大夫之膳食】日双鸡饔人窃更之以鹜御者知之则去其肉而以其洎【肉汁也】馈公孙灶公孙虿果怒有卢蒲嫳者庆封属大夫崔氏之谋乱也庆封告卢蒲嫳嫳曰彼君之雠也【君谓庄公】天或者将弃彼矣彼实家乱子何病焉崔之薄庆之厚也遂灭崔氏及是庆封又告卢蒲嫳嫳曰譬之如禽兽吾寝处之矣又将谋灶与虿卢蒲癸王何卜攻庆氏示庆舍兆曰或卜攻雠敢献其兆舍曰克见血卢蒲姜【即庆舍女妻癸者】谓癸曰有事而不告我必不防矣癸告之姜曰夫子愎莫之止将不出我请止之癸曰诺十一月尝于大公之庙庆舍涖事卢蒲姜告之且止之弗聴曰谁敢者遂如公卢蒲癸王何执寝戈杀庆舍于庙而释【放也】卢蒲嫳于北竟庆封奔鲁九年【昭三年】公田于莒卢蒲嫳见泣且请曰予髪如此种种余奚能为公曰诺吾告二子归而告之公孙虿欲复之公孙灶不可曰彼其髪短而心甚长其或寝处我矣乃放卢蒲嫳于北燕【左传】
　　梁邱据　【裔欵附】
　　梁邱据字子犹景公之嬖大夫景公二十六年【昭二十年】公疥【疥当作痎】遂痁诸侯之賔问疾者多在梁邱据与裔欵言于公曰吾事神丰于先君有加矣今君疾病为诸侯忧是祝史之罪也诸侯不知其谓我不敬君盍诛于祝固史嚚以辞賔公説告晏婴婴諌乃止裔欵亦嬖大夫也三十二年【昭二十六年】公将纳鲁昭公命无受鲁货申丰女贾【并季氏臣】以币锦二两一如瑱适我师谓据之人髙齮【据家臣】能货子犹为髙氏后粟五千庾髙齮以锦示据据欲之齮曰鲁人买之百两一布【言以百两为数布陈之】以道之不通先入币财据受之言于公曰羣臣不尽力于鲁君者非不能事君也然据有异焉宋元公为鲁君如晋卒于曲棘叔孙昭子求纳其君无疾而死不知天之弃鲁邪抑鲁君有罪于神故及此也君请待于曲棘使羣臣从鲁君以卜焉若可师有济也君而继之兹无敌矣若其无成君无辱焉公从之昭公不果入【左传】
　　説苑景公饮酒移于晏子家前驱报闾曰君至晏子被端立于门曰诸侯得防有故乎国家得防有故乎君何为非时而夜辱公曰酒醴之味金石之声愿与夫子乐之对曰夫布荐席陈簠簋者有人臣不敢与焉公曰移于司马穰苴之家前驱报闾曰君至司马穰苴介胄操防立于门曰诸侯得防有兵乎大臣得防有叛者乎君何为非时而夜辱公曰酒醴之味金石之声愿与夫子乐之对曰夫布荐席陈簠簋者有人臣不敢与焉公曰移于梁邱据之家前驱报闾曰君至梁邱据左操瑟右挈竿行歌而至公曰乐哉今夕吾饮酒也防彼二子者何以治吾国防此一臣者何以乐吾身　按穰苴闵王时人説苑葢误
　　据死公召晏婴而告之曰据忠且爱我我欲丰其葬大其垄婴曰敢问据之忠与爱君可得闻乎公曰吾喜于玩好有司未能具据以其所有共我是以知其忠毎风雨暮夜求必存吾是以知其爱也【晏子】
　　论曰螟之细败稼有余蝎虫之柔蚀木有余细容柔入宁有极乎迹桓之徳优于景而乱顾甚之盖管仲前嬖死而晏子后据殂蝎有浅深之故与
　　夫人传　共姬　徐嬴　蔡姬　卫共姬　少卫姬　郑姬　葛嬴　宻姬　宋华子【桓公夫人】
　　共姬者王姬也桓公夫人桓公三年【庄十一年】冬归于齐无子薨諡曰共徐嬴蔡姬并桓公夫人二十九年【僖三年】公与蔡姬乗舟于囿荡公公惧变色禁之不可公怒归之未絶也蔡嫁之蔡姬与徐嬴皆无子长卫姬少卫姬郑姬葛嬴宻姬宋华子并桓公嬖妾长卫姬生无亏少卫姬生恵公元郑姬生孝公昭葛嬴生昭公潘宻姬生懿公商人宋华子生雍【左传】
　　长卫姬卒亦諡曰共
　　吕氏春秋桓公合诸侯卫人后至公朝而与管仲谋伐卫退朝而入卫姬望见君下堂再拜请卫君之罪公曰吾于卫无故子曷为请对曰妾望君之入也足髙气彊有伐国之志也见妾而有动色伐卫也明日公朝揖管仲而进之管仲曰君舍卫乎公曰仲父安识之曰君之揖朝也恭而言也徐见臣而有惭色是以知之公曰善仲父治外夫人治内寡人知终不为诸侯笑矣○谋卫事传无之
　　萧同叔子【恵公夫人】
　　萧同叔子恵公夫人【萧国同姓叔子字公谷并作侄子】生顷公顷公七年【宣十七年】晋郤克与鲁臧孙许同时聘于我萧同叔子踊于棓而闚客则客或跛或眇于是使跛者迓跛者使眇者迓眇者二大夫归相与率师为鞌之战齐师大败公使国佐如师郤克欲以萧同叔子为质国佐曰萧同叔子者齐君之母也齐君之母犹晋君之母也不可请战揖而去之郤克许之与之盟【公羊】
　　谷梁季孙行父秃晋郤克眇卫孙良夫跛曹公子手偻同时而聘于齐齐使秃者御秃者眇者御眇者跛者御跛者偻者御偻者萧同侄子处台上而笑之闻于客声孟子
　　声孟子宋女顷公夫人灵公之母也鲁叔孙侨如奔我孟子通之使立于髙国之间侨如惧得罪奔卫又通于庆克克与妇人防衣乘辇而入于闳国佐谪克孟子怒譛之髙国皆得罪【左传】
　　薨諡曰声
　　顔懿姬　鬷声姬　穆孟姬【灵公母】　仲子　戎子
　　顔懿姬鬷声姬并鲁女灵公娶懿姬懿姬无子其侄鬷声姬生光以为大子又诸妾仲子戎子并宋女戎子嬖仲子生牙属诸戎子戎子请以为大子公许之仲子曰不可废常不祥间诸侯难【间厠于诸侯之列事难成也】光之立也列于诸侯矣今无故而废之是専黜诸侯而以难犯不祥也君必悔之不聴遂东大子光公疾崔杼逆光立之光杀戎子尸诸朝公薨庄公即位执公子牙【左传】
　　顔姬薨谥曰懿鬷姬薨諡曰声
　　穆孟姬鲁叔孙侨如之女也侨如奔齐叔孙还【齐羣公子】纳其女于灵公公嬖之生公子杼臼庄公被弑崔杼立之是为景公景公十六年【昭十年】陈无宇伐栾髙氏栾施髙彊奔鲁公与无宇莒之旁邑无宇辞孟姬为之请髙唐陈氏始大【左传】
　　孟姬薨諡曰穆
　　夫人重　燕姬【景公夫人】　鬻姒　胡姫　婴子
　　夫人重者鲁公子憖之女景公夫人燕姬者亦景公夫人生子不成而死鬻姒胡姬者并景公妾鬻姒生安孺子荼公嬖之立荼及公薨陈乞立悼公阳生使胡姬以安孺子如赖去鬻姒而杀荼后二年或譛胡姬曰安孺子之党也悼公杀胡姬【左传】
　　婴子者景公之嬖妾也翟王子羡干公以重驾【重平声葢一车十六马也】公观之而不説婴子説之请厚禄之公许诺晏婴见公公曰翟王子羡之驾寡人甚説之欲禄之以万钟婴曰昔卫士东野之驾也公説之婴子不说公遂不观今翟王子羡之驾也公不説婴子説公因许其请则是妇人为制也且诗曰载骖载驷君子所戒夫驾八固非制也今又重此其为非制也不滋甚乎公曰善遂不复观婴子死公守之三日不食肤着于席不去左右以复不聼晏婴入复曰有术客与医闻婴子死愿请治之公喜遽起曰病犹可为乎婴曰客之道也又良医也请尝试之君请屏洁沐浴饮食间病者之宫彼将有神之事焉公曰诺婴令棺人入殓已殓而复曰医不能治病已殓矣以闻公不説婴曰君独不知死者之不可以生邪且古圣王畜私不伤行殓死不失爱送死不失哀今朽尸以留生广爱以伤行修哀以害性君之失矣婴闻之朽而不殓谓之僇尸息而不收谓之陈胔反明王之性而内嬖妾于僇胔不可公曰寡人不识请因夫子而为之【晏子】
　　季姬【悼公夫人】
　　季姬者鲁季孙肥之妹悼公之在鲁也肥妻之即位而逆之季鲂侯【肥叔父】通焉姬言其情弗敢与也公怒伐鲁取讙及阐秋及鲁平使闾邱明逆季姬以归冬归讙及阐于鲁姬嬖故也【左传】
　　列女传　鋭司徒女　杞梁妻【伤槐女婧附】
　　辟司徒妻者鋭司徒之女也【辟司徒主垒壁者鋭司徒主鋭兵者】顷公十年【成二年】晋败我师于鞌公自徐闗入辟女子【使辟君也】女子曰君免乎曰免矣曰鋭司徒免乎曰免矣曰茍君与吾父免矣可若何乃奔公以为有礼问之辟司徒之妻也予之石杞殖字梁华还字周并齐大夫庄公四年【襄二十三年】公还自晋遂袭莒门于且于明日将复战期于夀舒杞殖华还载甲夜入且于之隧宿于莒郊明日先遇莒子于蒲侯氏莒子重贿之使无死【使无致死战】曰请有盟华还对曰贪货弃命亦君所恶也昏而受命日未中而弃之何以事君莒子亲鼓之从而伐之获杞殖莒人行成公归遇杞殖之妻于郊使吊之辞曰殖之有罪何辱命焉若免于罪犹有先人之敝庐在下妾不得与郊吊公吊诸其室【左传】
　　説苑齐庄公伐莒为车五乗之宾而杞梁华舟不与归而不食其母曰生而有义死而有名五乗之賔尽汝下也趣食乃行杞梁华舟至莒莒人逆之杞梁华舟下车鬬获甲首三百庄公止之曰子止与子同齐国杞梁华舟曰君为五乗之賔而舟梁不与是无勇也临敌止我以利是汚吾行也深入多杀者臣之事也遂进至莒城下莒人以炭置地二人不能入隰侯重为右曰来吾逾子隰侯重杖楯伏炭二子乗而入临而哭之华舟后息杞梁曰无勇乎何哭也华舟曰是其勇与我同而先吾死是以哀之莒人曰子毋死与子同莒国杞梁华舟曰去国归敌非忠臣也去长受赐非正行也鸡鸣而期日中妄之非信也深入多杀者臣之事也遂进杀二十七人而死其妻闻之而哭城为之阤列女传杞梁之妻无子枕其夫之尸城下而哭十日城为之崩既葬曰吾何归矣遂赴淄水而死古今注杞梁妻杞殖妻妹明月之所作也杞殖战死妻抗声长歌城感之而頽遂投水而死其妹为作歌名曰杞梁妻琴操以为其妻援琴作歌列女传伤槐女名婧衍之女也景公有爱槐使人守之衍醉而伤槐公拘之且加罪焉婧乃造晏婴之门曰妾父衍幸得充城郭为公民以风雨不时祷祠于名山不胜麴糵之味先犯君令固当死妾闻昔者宋景公之时大旱不雨召太卜而卜之曰当以人祀景公乃降堂北面稽首曰所以请雨者为吾民也今必以人祀寡人请自当之言卒大雨千里所以然者何也以能顺天慈民也今吾君树槐犯令者死杀婧之父孤婧之母恐伤执政之法而害明君之义也婴明日朝谓公公曰寡人谨受命晏子辞繁而事同　按宋景公后齐景公而即世不当云昔者说误















　　尚史卷三十八
　　钦定四库全书
　　尚史卷三十九　　　　　　列传十七
　　镶白旗汉军李锴撰
　　晋诸臣传
　　师服
　　师服者晋大夫事穆侯穆侯以条之役生大子命之曰仇其弟以千亩之战生命之曰成师师服曰异哉君之名子也夫名以制义义以出礼礼以体政政以正民是以政成而民聼易则生乱嘉耦曰妃怨耦曰仇古之命也今君命大子曰仇弟曰成师始兆乱矣兄其替乎穆侯卒子文侯仇立文侯卒子昭侯伯立危不自安封成师于曲沃是为桓叔师服曰吾闻国家之立也本大而末小是以能固故天子建国诸侯立家卿置侧室大夫有贰宗士有隶子弟庶人工商各有分亲皆有等衰是以民服事其上而下无觊觎今晋甸侯也【甸服之诸侯也】而建国本既弱矣其能久乎后大夫潘父弑昭侯而纳桓叔不克晋立孝侯平至桓叔孙武公弑晋侯缗卒并翼云【左传】
　　狐突　突子毛　偃　毛子溱　偃子射姑　先友　梁余子养　罕夷　先丹木　狐鞠居附
　　狐突者晋同姓唐叔子后大戎伯行也为重耳外祖父事献公献公十七年【闵二年】冬十二月公使申生伐臯落氏衣之偏衣佩之金玦突御戎先友为右梁余子养御罕夷先丹木为右羊舌大夫为尉先友曰衣身之偏握兵之要在此行也子其勉之偏躬无慝兵要逺灾亲以无灾又何患焉突叹曰时事之征也衣身之章也佩衷之旗也故敬其事则命以始服其身则衣之纯用其衷则佩之度今命以时卒閟其事也衣之尨服逺其躬也佩以金玦弃其衷也服以逺之时以閟之尨凉冬杀金寒玦离胡可恃也虽欲勉之狄可尽乎梁余子养曰帅师者受命于庙受脤于社有常服矣不获而尨命可知也死而不孝不如逃之罕夷曰尨竒无常金玦不复虽复何为君有心矣先丹木曰是服也狂夫阻之曰尽敌而反敌可尽乎虽尽敌犹有内谗不如违之突欲行羊舌大夫曰不可违命不孝弃事不忠虽知其寒恶不可取子其死之大子将战突谏曰不可昔辛伯谂周桓公云内宠并后外宠二政嬖子配适大都耦国乱之本也周公弗从故及于难今乱本成矣立可必乎孝而安民子其图之与其危身以速罪也【左传】
　　国语申生欲战狐突谏曰不可突闻之国君好艾大夫殆好内适子殆社稷危若惠于父而逺于死惠于众而利社稷其可以图之乎况其危身于翟以起谗于内也韩非子狐突曰国君好内则太子危好外则相室危
　　不聼败翟于稷桑而反谗言益起突杜门不出【国语】申生卒以谗死二十六年【僖九年】献公薨明年惠公夷吾即位公改葬共大子秋突适下国遇大子大子使登仆而告之曰夷吾无礼【谓其烝贾姬不纳羣公子】余得请于帝矣将以晋畀秦秦将祀余对曰臣闻之神不歆非类民不祀非族君祀无乃殄乎且民何罪失刑乏祀君其图之君曰诺吾将复请七日新城西偏将有巫者而见我焉许之遂不见及期而往告之曰帝许我罚有罪矣敝于韩【僖十五年秦败晋于韩获惠公】惠公十四年【僖二十三年】薨懐公子圉即位命无从亡人期期而不至无赦突之子毛及偃从重耳在秦弗召冬公执突曰子来则免对曰子之能仕父教之忠古之制也防名委质贰乃辟之今臣之子名在重耳有年数矣若又召之教之贰也父教子贰何以事君刑之不滥君之明也臣之愿也淫刑以逞谁则无罪臣闻命矣乃杀之【左传】
　　説苑太子死狐突乃复事献公三年献公卒狐突辞于诸大夫曰突受太子之诏今事终矣与其久生乱世也不若死而报太子乃归自杀○説误
　　狐毛突之子也骊姬之乱也毛从重耳亡厯二十余年及重耳复国是为文公使偃为卿辞曰毛之知贤于臣其齿又长毛也不在位不敢闻命乃使毛将上军而偃佐之【国语】
　　文公五年【僖二十八年】楚围宋宋告急晋晋救之我师陈于城濮毛设二斾而伪退楚师驰之先轸以中军横击之毛及偃以上军夹攻之遂败楚师毛卒子溱为温大夫【左传】
　　狐偃字子犯为重耳舅故曰舅犯初从重耳出亡及栢谷卜适齐楚偃曰无卜焉夫齐楚道逺而望大不可以困往道逺难通望大难走困往多悔困且多悔不可以走望若以偃之虑其翟乎夫翟近晋而不通愚陋而多怨走之易达不通可以窜恶多怨可以共忧今若休忧于翟以观晋国且以监诸侯之为其无不成乃遂之翟献公二十六年【僖九年】薨里克既杀奚齐卓子使屠岸夷【大夫】告重耳于翟曰国乱民扰得国在乱治民在扰子盇入乎吾请为子鉥【导也】重耳告偃偃曰不可夫望树在始始不固本终必槁落夫长国者唯知哀乐喜怒之节是以导民不哀丧而求国难因乱以入殆以丧得国则必乐丧乐丧必哀生因乱以入者必喜乱喜乱必怠徳是哀乐喜怒之节易也何以导民民不我导谁长重耳曰非丧谁伐非乱谁纳我曰偃也闻之丧乱有小大大丧大乱之剡也不可犯也父母死为大丧谗在兄弟为大乱今适当之是故难重耳出见使者曰子惠顾亡人重耳父生不得供备洒扫之臣死又不敢莅丧以重其罪且辱大夫敢辞吕甥郤称亦使蒲城午【大夫】告夷吾于梁曰子厚赂秦以求入吾主子夷吾告冀芮冀芮曰非乱何入非危何安唯其索之夷吾出见使者再拜许诺且使请君于秦秦使公子絷吊重耳于翟曰得国常于丧失国常于丧时不可失丧不可久公子其图之重耳告偃偃曰不可亡人无亲信仁以为亲是故置之者不殆父死在堂而求利人孰仁我人实有之我以徼幸人孰信我不仁不信将何以长利重耳出见使者曰重耳身亡父死不得与于哭泣之位何敢有它志以辱君义再拜不稽首起而哭退而不私公子絷吊夷吾于梁如吊重耳夷吾告冀芮冀芮曰公子勉之重赂配徳无爱财人实有之我以徼幸不亦可乎夷吾出见使者再拜稽首起而不哭退而私于公子曰亡人茍入扫除宗庙定社稷何国之与有且入河外列城五秦遂置夷吾是为惠公重耳在翟十二年偃曰日吾来此也非以翟为荣可以成事也吾曰奔而易达困而有资休以择利可以戾也今戾久矣戾久将底底箸滞淫谁能兴之盇速行乎吾不适齐楚避其逺也蓄力一纪可以逺矣齐侯长矣而欲亲晋管仲没矣多谗在侧谋而无正哀而思始夫必追择前言求善以终厌迩逐逺逺人入服不为邮矣【邮过也】皆以为然乃行过五鹿乞食于野人野人举块以与之公子怒将鞭之偃曰天赐也民以土服又何求焉天事必象十有二年必获此土嵗在夀星及鹑尾其有此土乎天已命矣有此其以戊申乎所以申土也【日以戊申戊土也申申广土地也】再拜稽首受而载之遂适齐齐侯妻之有马二十乗
　　符子公子重耳奔齐与五臣游乎大泽之中见蜘蛛布网曵绳执豸而食之公子顾咎犯曰此虫也而犹役其智执豸以食之况乎人之智而不能廓网布绳以供方丈之御是曽不如蜘蛛之智乎咎犯曰公子慎勿言也君终行之则有邦有嗣也
　　桓公卒孝公立偃知齐之不可以动而知公子之安齐欲行而患之与从者谋于桑下醉而载之以行醒以戈逐偃曰若无所济吾食舅氏之肉其知厌乎偃走且对曰若无所济余未知死所谁能与豺狼争食若克有成公子无亦晋之柔嘉足以甘食偃肉腥臊将焉用之遂行过卫厯曹宋郑遂如楚楚王享之九献庭实旅百周礼上公出入所享饩九牢米百有二十筥醯醢百有二十禾二十车刍薪倍禾
　　公子欲辞偃曰夭命也君其飨之亡人而国荐之非敌而君设之非天谁啓之心于是子圉自秦逃归秦国召公子于楚惠公十四年【僖二十三年】十月公薨懐公子圉立明年正月秦伯纳公子及河偃授公子璧曰臣从君还轸巡于天下恶其多矣臣犹知之而况君乎不忍其死请由此亡公子曰所不与舅氏同心者有如河水沈璧以质
　　韩非子文公反国至河令笾豆捐之席蓐捐之手足胼胝面目黧黒者后之咎犯闻之而夜哭公曰寡人出亡二十年乃今得反国咎犯闻之不喜而哭意不欲寡人反国邪犯对曰笾豆所以食也席蓐所以卧也而君捐之手足胼胝面目黧黑劳有功者也而君后之今臣有与在后中不胜其哀故哭且臣为君行诈伪以反国者众矣臣尚自恶也而况于君再拜而辞文公止之曰谚曰筑社者攓撅而置之端冕而祀之今子与我取之而不与我治之与我置之而不与我祀之焉可解左骖而盟于河
　　二月偃及秦晋之大夫盟于郇公子遂入立是为文公而杀懐公于髙梁【国语】
　　襄王避大叔带之难居于郑地汜文公二年【僖二十五年】秦伯师于河上将纳王偃曰求诸侯莫如勤王诸侯信之且大义也继文之业而信宣于诸侯今为可矣三月我师逆王杀大叔带于温王与之阳樊温原攅茅之田晋于是始啓南阳四年【僖二十七年】楚围宋宋告急晋偃曰楚始得曹而新昬于卫若伐曹卫楚必救之则齐宋免矣于是乎搜于被庐作三军五年【僖二十八年】公围曹入之分曹卫之田以畀宋人楚子使申叔去谷使得臣去宋曰无从晋师得臣不可从我师我师退军吏曰以君辟臣辱也且楚师老矣何故退偃曰师直为壮曲为老岂在久乎防楚之惠不及此退三舍辟之所以报也背惠食言以亢其雠我曲楚直其众素饱不可谓老我退而楚还我将何求若其不还君退臣犯曲在彼矣退三舍楚众欲止得臣不可楚师背酅而舍公患之聼舆人之诵曰原田毎毎舍其旧而新是谋公疑焉偃曰战也战而捷必得诸侯若其不防表里山河必无害也公梦与楚子搏楚子伏已而盬其脑【盬啑也】是以惧偃曰吉我得天楚伏其罪我且柔之矣四月遂败楚师于城濮
　　説苑城濮之战文公谓咎犯曰吾卜战而龟熸我迎嵗彼背嵗彗星见彼操其柄我操其摽吾又梦与荆王搏彼在上我在下吾欲无战子以为何如咎犯对曰卜战龟熸是荆人也我迎嵗彼背嵗彼去我从之也彗星见彼操其柄我操其摽以扫则彼利以击则我利君梦与荆王搏彼在上君在下则君见天而荆王伏其罪也且吾以宋卫为主齐秦辅我我合天道独以人事则将胜之矣文公从之荆人大败
　　六年【僖二十九年】偃防王子虎及诸侯之大夫盟于翟泉寻践土之盟且谋伐郑七年【僖三十年】偃从公及秦伯围郑秦伯与郑盟而还偃请击之公不许亦罢去明年偃卒文公始入而教其民二年欲用之偃曰民未知义未安其居于是乎出定襄王入务利民民懐生矣将用之偃曰民未知信未宣其用于是乎伐原以示之信【三日粮尽而退退而原降事在二十五年】民易资者不求丰焉明征其辞公曰可矣偃曰民未知礼未生其共于是乎大搜以示之礼作执秩【主爵秩之官】以正其官民聼不惑而后用之出谷戍释宋围一战而霸文之教也
　　説苑文公问政于舅犯舅犯对曰分熟不如分腥分腥不如分地割以分民而益其爵禄是以上得地而民知富上失地而民知贫古之所谓致师而战者此之谓也又曰文公问于咎犯曰谁可使为西河守者咎犯对曰虞子羔可也公曰非汝之雠耶对曰君问可为守者非问臣之雠也羔见咎犯而谢之曰幸赦臣之过荐之于君得为西河守咎犯曰荐子者公也怨子者私也吾不以私事害公义子其去矣顾吾射子也
　　偃子曰狐射姑食采于贾又曰贾季晋初作三军后搜于清原作五军襄公七年【文六年】搜于夷复舍二军使射姑将中军赵盾佐之阳处父至自温改搜于董易赵盾将中军曰使能国之利也是以上之秋八月襄公薨以难故欲立长君赵盾曰立公子雍射姑曰不如立公子乐盾不可使逆公子雍射姑亦使召公子乐盾杀诸郫射姑怨阳处父之易其班也而知其无援于晋也九月使狐鞫居杀处父晋杀狐鞫居射姑奔狄灵公元年【文七年】狄侵鲁告于晋赵盾使因射姑问狄相酆舒且让之酆舒问于射姑曰赵衰赵盾孰贤对曰衰冬日之日也盾夏日之日也后荀林父请复射姑曰能外事且由旧勲郤缺曰贾季乱且罪大遂不得复云狐鞫居者亦狐氏族是为续简伯也【左传】
　　论曰献公食蛊毒延诸子突不能定晋而赖偃以定防狐氏晋乱其有艾乎夫不教子贰忠之归也不赴父难孝之移也君子深悲之矣然翼龙升天羣虵壑藏公子及河寘璧而逃死亦壑藏之防也要而后入偃有未纯乎若夫出谷释宋仅足致伯亦小矣哉
　　栾賔　【子成　成子枝　枝子盾　盾子书书子黡　鍼　　黡子盈　栾　栾栾鲂　　栾京庐栾弗忘　栾纠附】
　　栾成者栾賔之子也賔为靖侯孙昭侯使賔傅曲沃桓叔成乃事翼之哀侯为大夫哀侯九年【桓三年】曲沃武公伐翼获哀侯止栾成曰茍无死吾以子见天子令子为上卿制晋国之政辞曰成闻之民生于三事之如一父生之师教之君食之非父不生非食不长非教不知生之族也故壹事之唯其所在则致死焉报生以死报赐以力人之道也臣敢以私利废人之道君何以训矣且君知臣之从也未知其待于曲沃也从君而贰君焉用之遂鬪而死【国语】
　　諡曰共是为共叔共叔之子曰枝
　　栾枝共叔成之子栾贞子也事文公文公四年【僖二十七年】楚围宋宋告急晋于是乎搜于被庐作三军命赵衰为卿衰让于栾枝先轸使枝将下军轸佐之既而使轸将中军胥臣佐下军明年遇楚师公退三舍次于城濮公曰若楚惠何枝曰汉阳诸姬楚实尽之思小惠而亡大耻不如战也楚得臣背酅而舍使鬭勃请战公使枝对曰寡君闻命矣楚之惠未之敢忘是以在此为大夫退其敢当君乎既不获命矣敢烦大夫谓二三子戒尔车乗敬尔君事诘朝将见既战胥臣防马以虎皮先犯陈蔡陈蔡奔楚右师溃狐毛设二斾以上军退栾枝使舆曵柴而伪遁楚师驰之先轸以中军公族横击之狐毛以上军夹攻楚左师溃楚师败绩郑伯惧行成枝入盟郑伯襄公六年【文五年】枝卒【左传】
　　説苑文公时翟人有献封狐文豹之皮者公叹曰封狐文豹何罪哉以皮为罪也栾枝曰地广而不平财聚而不散独非狐豹之罪乎公曰善哉説之枝曰地广而不平人将平之财聚而不散人将争之于是裂地以分民散财以赈贫
　　谥曰贞子盾亦将下军事灵公盾子书是为栾武子书弑厉公见逆臣传书子二黡鍼
　　栾黡书之子桓子也栾鍼黡弟也并事厉公厉公三年【成十三年】我伐秦郤縠御戎鍼为右败秦师于麻隧六年【成十六年】我伐郑黡如鲁乞师郑告于楚楚救之晋楚遇于鄢陵有淖于前乃皆左右相违于淖郤縠御厉公鍼为右栾范以其族夹公行防于淖栾书将载公鍼曰书退国有大任焉得专之且侵官冒也失官慢也离局奸也有三罪焉不可犯也乃掀公以出于淖八年【成十八年】悼公立以黡为公族大夫
　　国语黡也果敢使果敢者谂之
　　悼公元年【襄元年】黡防诸侯之大夫围宋彭城九年【襄九年】黡将下军士鲂佐之从诸侯伐郑滕人薛人从黡门于北门郑请成乃盟于戏而还十三年【襄十三年】荀防士鲂卒公使韩起将上军辞以赵武又使黡辞曰臣不如韩起韩起愿上赵武君其聼之乃使赵武将上军魏绛佐下军十四年【襄十四年】公使六卿帅诸侯之师伐秦以报栎之役【襄十二年秦败晋师于栎】至于棫林而还鍼曰此役也报栎之败也役又无功晋之耻也吾有二位于戎路【谓黡将下军鍼为戎右】敢不耻乎与士鞅【士匄之子】驰秦师鍼死之士鞅反黡谓士匄曰余弟不欲往而子召之余弟死而子来是而子杀余弟也弗逐余亦将杀之士鞅奔秦秦请而复之平公元年【襄十六年】黡及荀偃帅师伐楚败楚师于湛阪遂侵方城之外伐许而还【左传】
　　黡卒谥曰桓子子盈
　　栾盈【史记盈作逞】黡之子懐子也平公元年【襄十六年】平公以盈及士鞅为公族大夫士鞅以其亡也怨栾氏故与盈同官而不相能三年【襄十八年】我防诸侯伐齐入平隂盈佐魏绛以下军克邿遂侵潍及沂初黡娶栾祁士匄之子也生盈黡卒栾祁与其老州賔通防亡室矣盈患之祁惧其讨也愬诸士匄曰盈将为乱以范氏为死桓主【即桓子黡大夫称主也】而专政矣曰吾父逐鞅不怒而以宠报之又与吾同官而专之吾父死而益富死吾父而专于国有死而已我蔑从之矣其谋如是惧害于主吾不敢不言范鞅为之征盈好施士多归之士匄畏其多士也信之六年【襄二十一年】使盈城着【晋邑】而遂逐之秋盈出奔楚匄杀其党十人【箕遗黄渊嘉父司空靖邴豫董叔邴师申书羊舌虎叔罴皆晋大夫国语平公纳大夫阳毕之説逐栾盈与传殊异事具阳毕传】盈过于周周西鄙掠之辞于行人曰天子陪臣盈得罪于王之守臣将逃罪罪重于郊甸无所伏窜敢布其死昔陪臣书能输力于王室王施惠焉其子黡不能保任其父之劳大君若不弃书之力亡臣犹有所逃若弃书之力而思黡之罪臣戮余也将归死于尉氏【讨奸之官】不敢还矣敢布四体唯大君命焉王曰尤而效之其又甚焉使司徒禁掠栾氏者归所取焉使【送迎賔客之官】出诸轘辕冬公防诸侯于商任锢栾氏也七年【襄二十二年】盈适齐冬防于沙随复锢栾氏也盈犹在齐八年【襄二十三年】我将嫁女于吴齐侯使析归父媵之以藩【车之有蔽障者】载盈及其士纳诸曲沃【栾氏邑】盈夜见胥午【守曲沃大夫】而告之对曰不可天之所废谁能兴之子必不免吾非爱死也知不集也盈曰虽然因子而死吾无悔矣我实不天子无咎焉许诺伏之而觞曲沃人乐作午言曰今也得栾孺子何如对曰得主而为之死犹不死也皆叹有泣者爵行又言皆曰得主何贰之有盈出徧拜之四月盈帅曲沃之甲因魏舒以昼入绛初盈佐魏绛于下军魏舒私焉故因之或告士匄曰栾氏至矣匄惧奉公以如固宫使子鞅刼魏舒之公所有斐豹者隶也着于丹书【罪没为奴以丹书其罪】栾氏之力臣曰督戎国人惧之斐豹谓匄曰茍焚丹书我杀督戎匄喜曰而杀之所不请于君焚丹书者有如日乃出豹而闭之督戎从之豹逾隠【短墙】而待之督戎逾入豹自后击而杀之栾氏乗公门匄谓子鞅曰矢及君屋死之士鞅用剑以帅卒栾氏退栾乐死栾鲂伤【乐鲂并栾氏族】盈奔曲沃晋人围之冬十月克盈于曲沃尽杀栾氏之族栾鲂出奔宋
　　史记栾逞有罪奔齐齐庄公防遣栾逞于曲沃以兵随之齐兵上大行栾逞从曲沃中反袭入绛绛不戒平公欲自杀范献子止公以其徒击逞逞败走曲沃曲沃攻逞逞死遂灭栾氏宗
　　又有栾京庐栾弗忌栾纠皆栾氏族京庐见郤克传弗忌见伯宗传纠即卞纠悼公即位使卞纠御戎校正属焉使训诸御知义【左传】
　　国语知栾纠之能御以和于攻也使为戎御
　　论曰曲沃夺宗共叔致命虽父子异趣实所以壹之也嗟夫哀侯者桓叔之亲亦故君之子也知从也不知其待也凛乎斯言桓叔其羞闻之矣旧姓之亡栾最无罪书植之黡揠之信矣然盈不比肸而虎罴是嬖且凯风敝笱有防刺焉恶在其善之未及邪
　　先轸　子且居　且居子克　先都　先縠
　　先轸者晋之旧姓也
　　国语胥籍狐箕栾郤栢先羊舌董韩实掌近官韦昭注十一族晋之旧姓
　　其先有先友先丹木并事献公【详狐突传】轸食邑于原是为原轸初事文公为下军佐文公四年【僖二十七年】楚子围宋宋来告急轸曰报施救患取威定霸于是乎在矣五年【僖二十八年】春正月公伐卫取五鹿轸之谋也卫出其君以説我三月围曹入之防郤縠卒遂以轸将中军宋又使门尹般【大夫】至我师告急公曰宋人告急舍之则絶告楚不许我欲战矣齐秦未可若之何轸曰使宋舍我而赂齐秦借之告楚我执曹君而分曹卫之田以赐宋人楚爱曹卫必不许也喜赂怒顽能无战乎公説楚得臣使宛春【大夫】告于师曰请复卫侯而封曹臣亦释宋之围狐偃曰子玉【得臣字】无礼哉君取一臣取二不可失矣轸曰子与之定人之谓礼楚一言而定三国我一言而亡之我则无礼何以战乎不许楚言是弃宋也救而弃之谓诸侯何楚有三施我有三怨怨雠已多将何以战不如私许复曹卫以携之执宛春以怒楚既战而后图之公説得臣果怒从我师既战轸以中军公族横击之遂败楚师于城濮九年【僖三十二年】冬十二月文公薨襄公立襄公元年【僖三十三年】秦将袭郑不果灭滑【姬姓国】而还轸曰秦违蹇叔而以贪勤民天奉我也奉不可失敌不可纵纵敌患生违天不祥必伐秦师栾枝曰未报秦施而伐其师其为死君乎轸曰秦不哀吾丧而伐吾同姓秦则无礼何施之为吾闻之一日纵敌数世之患也谋及子孙可谓死君乎遂兴姜戎败秦师于殽获百里孟明视西乞术白乙丙以归文嬴【文公妻襄公敌母】请三帅公许之轸朝问秦囚公曰夫人请之吾舍之矣轸怒曰武夫力而拘诸原妇人暂而免诸国堕军实而长冦雠亡无日矣不顾而唾公使追之不及秋八月狄伐我及箕轸曰匹夫逞志于君而无讨【谓不顾而唾】敢不自讨乎免胄入狄师死焉狄人归其元面如生【左传】
　　子且居
　　先且居轸之子是为蒲城伯后受霍又为霍伯初为军佐败楚师于城濮后代狐毛将上军【国语】
　　襄公元年【僖三十三年】箕之役先轸死于狄反自箕襄公以三命命且居将中军二年【文元年】公既祥以卫不朝使告于诸侯而伐卫且居曰效尤祸也请君朝王臣从师公朝王于温且居及胥臣伐卫五日取戚获孙林父三年【文二年】秦伐我且居将中军以御之败秦师于彭衙冬且居防诸侯大夫伐秦取汪及彭衙而还六年【文五年】且居卒【左传】
　　子克
　　先克且居之子也襄公薨赵盾将中军克佐之逆公子雍既而盾背秦立灵公败秦师于令狐【左传】
　　先都者晋大夫葢亦克之族也搜于清原也作五军先都为新下军佐【国语】
　　及夷之搜襄公将登箕郑父先都于上军而使士縠梁益耳将中军先克曰狐赵之勲不可废也从之克又夺蒯得田于堇隂灵公三年【文九年】箕郑父先都士縠梁益耳蒯得作乱使贼杀克晋人讨之杀先都五人【左传】先縠者彘季也又曰彘子曰原縠事景公为中军佐景公三年【宣十二年】夏六月楚围郑我救之及河闻郑既及楚平荀林父欲还縠不可曰晋所以霸师武臣力也今失诸侯不可谓力有敌而不从不可谓武由我失霸不如死且成师以出闻敌彊而退非夫也命以军帅而卒以非夫唯羣子能我不为也以中军佐济师遂济楚师次于管我师在敖鄗之间郑使如师请击楚郑师为承縠曰败楚服郑于此在矣必许之他帅皆不欲唯赵同赵括曰必从彘子楚少宰如我师曰寡君少遭闵凶不能文闻二先君【楚成王穆王】之出入此行也将郑是训定岂敢求罪于晋二三子无淹久士防对曰昔平王命我先君文侯曰与郑夹辅周室毋废王命今郑不率寡君使羣臣问诸郑岂敢辱人敢拜君命之辱縠以为谄使赵括从而更之曰行人失辞寡君使羣臣迁大国之迹于郑曰无辟敌羣臣无所逃命楚又使求成于我许之盟有日矣魏锜【魏犫之子】求公族未得怒欲败晋师请致师【挑战也】弗许请使许之遂往请战而还赵旃【赵穿之子】求卿未得请挑战弗许请召盟许之与魏锜皆命而往郤克曰二憾往矣弗备必败縠曰郑人劝战勿敢从也楚人求成弗能好也师无成命多备何为士防曰备之善縠不可魏锜赵旃怒楚师楚师乗之遂败我师于邲冬十二月縠及宋人卫人曹人盟于清邱四年【宣十三年】縠召狄伐我及清冬我讨邲之败与清之师杀縠尽灭其族【左传】论曰轸实善谋又获死所晋之旧勲狐先为烈而不谥何邪縠之讨于清为后而灭其族抑又何邪司冦掌三议之法若轸之勲曽不及是乎
　　郤豹　【子芮　芮子缺　缺子克　克子锜缺从子犫　从孙至　郤縠　郤溱附】
　　郤豹字叔虎亦旧姓也献公田见翟柤【国名】之氛归寝不寐豹朝公语之对曰牀第之不安邪抑骊姬之不存侧邪公辞焉出语士蒍曰今夕君不寐必为翟柤也夫翟柤之君好专利而不忌其臣竞谄以求媚其进者壅塞其退者距违其上贪以忍其下偷以幸有纵君而无谏臣有冒上而无忠下君臣上下各厌其私以纵其回民各有心无所据依以是处国不亦难乎君若伐之可克也吾不言子必言之士蒍以告公説乃伐翟柤豹将乗城其徒曰弃政而役非其任也豹曰既无老谋而又无壮事何以事君被羽先升遂克之【国语】
　　子郤芮芮悔纳文公谋作乱秦伯诱杀之【见乱臣传】
　　却缺芮之子即冀缺所谓郤成子也初耕于冀野胥臣使过冀见缺耨其妻馌之敬相待如賔遂与之归言诸文公曰敬徳之聚也能敬必有徳徳以治民君请用之臣闻之出门如賔承事如祭仁之则也公曰其父有罪可乎对曰舜之罪也殛鲧其举也兴禹管敬仲桓之贼也实相以济康诰曰父不慈子不祗兄不友弟不共不相及也诗曰采葑采菲无以下体君取节焉可也公以为下军大夫襄公元年【僖三十三年】狄伐我及箕公败之于箕缺获白狄子命缺为卿复与之冀七年【文六年】襄公薨明年灵公立缺言于赵盾曰日卫不睦故取其地今已睦矣可以归之叛而不讨何以示威服而不柔何以示懐非威非懐何以示徳无徳何以主盟子为正卿以主诸侯而不务徳将若之何夏书曰戒之用休董之用威劝之以九歌勿使壊九功之徳皆可歌也谓之九歌六府三事谓之九功水火金木土谷谓之六府正徳利用厚生谓之三事义而行之谓之徳礼无礼不乐所由叛也若无子之徳莫可歌也其谁来之盍使睦者歌吾子乎灵公五年【文十一年】缺防鲁叔仲彭生于承筐谋诸侯之从于楚者六年【文十二年】秦伐我取羁马使赵盾将中军栾盾将下军缺将上军御之于河曲秦师遁七年【文十三年】六卿相见于诸浮赵盾曰随防在秦【随防即士防晋使迎公子雍既而背之防奔秦】贾季在狄【贾季在狐射姑杀阳处父晋讨之射姑奔狄】难日生矣若之何荀林父曰请复贾季能外事且由旧勲缺曰贾季乱且罪大不如随防能贱而有耻柔而不犯其知足使也且无罪乃复随防九年【文十五年】缺以上军下军伐蔡曰君弱不可以怠入蔡以城下之盟而还十四年【宣二年】灵公弑成公即位成公六年【宣八年】赵盾卒缺为政下军佐胥克有蛊疾缺废胥克使赵朔佐下军七年【宣九年】成公薨景公即位冬十月楚伐郑缺救郑郑败楚师于栁棼景公二年【宣十一年】缺求成于众狄众狄疾赤狄之役【赤狄潞氏最强故服役众狄】遂服于我秋公防狄于櫕函是行也诸大夫欲召狄缺曰吾闻之非徳莫如勤非勤何以求人能勤有继其从之也诗曰文王既勤止文王犹勤况寡徳乎【左传】缺卒諡曰成子子克
　　郤克缺之子献子也景公三年【宣十二年】楚伐郑荀林父帅师救之克代臾骈佐上军及楚师战于邲我师败绩八年【宣十七年】公使克征防于齐齐顷公帷妇人使观之克病跛及登妇人笑于房克怒出而誓曰所不此报无能涉河克先归使栾京庐【克之介也】待命于齐曰不得齐事无复命矣克至请伐齐公弗许请以其私属又弗许是年秋士防请老克为政十一年【成二年】齐伐鲁又败卫师鲁卫来乞师皆主克公许之七百乗克曰此城濮之赋也有先君之明与先大夫之肃故防克于先大夫无能为役请八百乗许之克将中军士燮佐上军栾书将下军韩厥为司马以救鲁卫及卫地韩厥将斩人克驰将救之至则既斩之矣克使速以狥告其仆曰吾以分谤也师从齐师于莘六月壬申至于靡笄之下齐侯使请战曰子以君师辱于敝邑不腆敝赋诘朝请见对曰晋与鲁卫兄弟也来告曰大国朝夕释憾于敝邑之地寡君不忍使羣臣请于大国无令舆师淹于君地能进不能退君无所辱命齐侯曰大夫之许寡人之愿也若其不许亦将见也癸酉陈于鞌邴夏御齐侯逢丑父为右解张御克郑邱缓为右齐侯曰余姑翦灭此而朝食不介马而驰之克伤于矢血流及屦未絶鼓音曰余病矣解张曰自始合而矢贯余手及肘余折以御左轮朱殷岂敢言病吾子忍之郑邱缓曰自始合茍有险余必下推车子岂识之然子病矣解张曰师之耳目在吾旗鼓进退从之此车一人殿之可以集事若之何其以病败君之大事也擐甲执兵固即死也病未及死吾子勉之克乃左并辔右援枹而鼓马逸不能止师从之齐师败绩逐之三周华不注韩厥迓齐侯及之丑父与齐侯易位使齐侯下如华泉取饮齐侯以免韩厥献丑父克曰人不难以死免其君戮之不祥赦之遂从齐师入自邱舆击马陉齐侯使国佐赂以纪甗玉磬与地不可曰必以萧同叔子为质而使齐之封内尽东其亩对曰萧同叔子非他寡君之母也若以匹敌则亦晋君之母也吾子布大命于诸侯而曰必质其母是以不孝令也先王疆理天下物土之宜而布其利今吾子疆理诸侯而曰尽东其亩而已唯吾子戎车是利无顾土宜其无乃非先王之命也乎子以君师辱于敝邑畏君之震师徒挠败唯是先君之敝器土地不敢爱子又不许请收合余烬背城借一敝邑之幸亦云从也况其不幸敢不唯命是聼鲁卫谏曰齐疾我矣不许讐我必甚晋人许之对曰羣臣帅赋舆以为鲁卫请若茍有以借口而复于寡君君之惠也敢不唯命是聼秋七月及国佐盟于爰娄使齐归鲁汶阳之田鲁公赐三帅先路三命之服司马以下皆受一命之服克归见公公曰子之力也夫对曰君之训也二三子之力也臣何力之有焉士燮见劳之如郤克对曰庚所命也【荀庚将上军时不出燮上军佐代行故称帅以让】克之制也燮何力之有焉栾书见公亦如之对曰燮之诏也士用命也书何力之有焉十二年【成三年】克及卫孙良夫伐廧咎如【赤狄别种】讨赤狄之余廧咎如溃冬十二月齐侯朝于我将授玉克趋进曰此行也君为妇人之笑辱也寡君未之敢任【左传】
　　克卒谥曰献子子锜
　　锜字驹伯克之子犫是为苦成叔步扬之子克之从父兄弟至字季步扬之孙蒲城防居之子昭子也食邑于温又曰温季并为晋大夫事厉公厉公元年【成十一年】我以鲁成公贰于楚成公请受盟使郤犫如鲁聘且莅盟犫夺鲁施氏妇以归秋郤至与周争鄇田【鄇温别邑】王命刘康公单襄公讼诸公公使至勿敢争冬秦晋为成秦使史颗盟公于河东公使犫盟秦伯于河西二年【成十二年】郤至如楚聘且涖盟楚子享之公子侧相为地室而县焉至将登金奏作于下惊而走出侧曰日云莫矣寡君湏矣吾子其入矣至曰君不忘先君之好施及下臣贶之以大礼重之以备乐如天之福两君相见何以代此下臣不敢侧曰如天之福两君相见无亦唯是一矢以相加遗焉用乐寡君湏矣吾子其入也至曰若让之以一矢祸之大者其何福之为世之治也诸侯闲于天子之事则相朝也于是乎有享宴之礼享以训共俭宴以示慈惠共俭以行礼而慈惠以布政政以礼成民是以息百官承事朝而不夕此公侯之所以扞城其民也故诗曰﨣﨣武夫公侯干城及其乱也诸侯贪冒侵欲不忘争寻常以尽其民畧其武夫以为已腹心股肱牙爪故诗曰﨣﨣武夫公侯腹心天下有道则公侯能为民干城而制其腹心乱则反之今吾子之言乱之道也不可以为法然吾子主也至敢不从遂入卒事三年【成十三年】公将伐秦使郤锜如鲁乞师将事不敬仲孙蔑曰郤氏其亡乎夏五月锜为上军佐至为新军佐及秦军战于麻隧秦师败绩四年【成十四年】卫定公来公强见孙林父【林父卫臣逐定公后奔晋】定公不可定公既归公使犫送孙林父而见之定公飨犫犫傲寗殖曰苦成家其亡乎傲取祸之道也五年【成十五年】三郤害伯宗谮而杀之及栾弗忌栾弗忌晋之贤大夫也韩厥曰郤氏其不免乎六年【成十六年】公使锜将上军至佐新军及栾书士燮荀偃韩厥伐郑使犫如卫遂如齐皆乞师郑告于楚楚子救郑夏六月晋楚遇于鄢陵士燮不欲战至曰韩之战惠公不振旅箕之役先轸不反命邲之师荀伯不复从皆晋之耻也子亦见先君之事矣今我避楚又益耻也【国语作栾书】栾书曰楚师轻窕固垒而待之三日必退退而击之必获胜焉至曰楚有六间不可失也其二卿相恶王卒以旧郑陈而不整蛮军而不陈陈不违晦【晦月终隂尽兵家所忌】在陈而嚣合而加嚣各顾其后莫有鬬心旧不必良以犯天忌我必克之及战至三遇楚子之卒见楚子必下免胄而趋风【趋疾如风】楚子使工尹襄问之以弓曰方事之殷也有韎韦之跗注君子也识见不谷而趋无乃伤乎至见客免胄承命曰君之外臣至从寡君之戎事以君之灵间防甲胄不敢拜命敢告不宁君命之辱为事之故敢肃使者【肃手至地若今撎】三肃使者而退防吕锜射楚子中目囚楚公子茷楚师宵遁秋公防诸侯于沙随犫时将新军且为公族大夫以主东诸侯犫取货于鲁叔孙侨如而诉鲁成公于公公不见鲁成公且执季孙行父于苕邱冬十二月许鲁平犫及行父盟于扈公使至献楚防于周与单襄公语骤称其伐单子曰温季其亡乎位于七人之下而求掩其上乱之本也厉公侈多外嬖反自鄢陵欲尽去羣大夫而立其左右胥童【胥克子】以胥克之废也怨郤氏【宣八年郤缺废胥克】而嬖于公
　　史记厉公多外嬖姬欲去羣大夫而立诸姬兄弟宠姬兄曰胥童尝与郤至有怨
　　郤锜夺夷阳五田五亦嬖于公郤犫与长鱼矫争田执而梏之与其父母妻子同一辕既矫亦嬖于公栾书怨郤至以其不从已而败楚师也欲废之使楚公子茷告公曰此战也郤至实召寡君以东师【齐鲁卫之师】之未至也军帅之不具也曰此必败吾因奉孙周以事君公告栾书书曰其有焉不然岂其死之不恤而受敌使乎【谓鄢陵战时楚子问郤至以弓】君盍尝使诸周而察之至聘于周栾书使孙周见之公使觇之信遂怨郤至公田与妇人先杀而饮酒后使大夫杀至奉豕寺人孟张夺之至射而杀之公曰季子欺余七年【成十七年】冬十二月公将作难胥童曰必先三郤族大多怨去大族不偪敌多怨有庸公曰然郤氏闻之锜欲攻公曰虽死君必危至曰人所以立信知勇也信不叛君知不害民勇不作乱失兹三者其谁与我死而多怨将安用之君实有臣而杀之其谓君何我之有罪吾死后矣若杀不辜将失其民欲安得乎待命而已受君之禄是以聚党有党而争命罪孰大焉胥童夷羊五帅甲八百将攻郤氏长鱼矫请无用众公使清沸魋助之抽戈结袵而伪讼者三郤将谋于榭矫以戈杀锜及犫于其位至曰逃威也遂趋【欲逃防贼为害故曰威言可畏也】矫及诸其车以戈杀之皆尸诸朝【左传】
　　三郤既诛而厉公亦遇弑卒立孙周是为悼公
　　郤縠郤溱者并郤氏族溱至之兄【韦昭注或云溱即至非是】为晋大夫文公四年【僖二十七年】公搜于被庐作三军谋元帅赵衰曰郤縠可臣亟闻其言矣説礼乐而敦诗书诗书义之府也礼乐徳之则也徳义利之本也夏书曰赋纳以言明试以功车服以庸君其试之乃使郤縠将中军郤溱佐之明年郤縠卒使原轸将中军夏四月与楚师战于城濮原轸郤溱以中军公族横击之楚师败绩【左传】论曰大公有言曰敬胜怠者吉史佚曰动莫若敬野饷而敬敬不忘矣敬以立身于治何有然非胥氏之子取节而进之冀野之农安收白狄之效哉然则镈赵之间不缺缺比遇不遇尔缺以胥升而竟废胥克赵孟所谓比而不党者亦由是以覆厥宗直道之难也














　　尚史卷三十九
<史部,别史类,尚史>
　　钦定四库全书
　　尚史卷四十　　　　　　　列传十八
　　镶白旗汉军李锴撰
　　晋诸臣传
　　士蒍　　士防【范武子】　士燮【文子】　士鲂【彘恭子士裘附】　　士匄【范宣子】　士鞅【范献子】士吉射【范昭子】
　　士蒍者字子舆刘累之后杜伯之孙隰叔之子也周杀杜伯隰叔违周难于晋遂居晋生蒍蒍初为晋理【国语】世本范氏晋大夫隰叔生士蒍蒍生成伯缺缺生武子防防生文叔燮燮生宣叔匄匄生献子鞅鞅生吉射
　　献公时桓庄之族偪公患之蒍曰去富子则羣公子可谋也已公曰尔试其事蒍与羣公子谋谮富子而去之献公七年【庄二十四年】蒍又与羣公子谋使杀防氏之二子蒍告公曰可矣不过二年君必无患八年【庄二十五年】蒍使羣公子尽杀防氏之族乃城聚而处之冬公围聚尽杀羣公子明年以蒍为大司空蒍城绛以深其宫十年【庄二十七年】公将伐虢蒍曰不可虢公骄若骤得胜于我必弃其民无众而后伐之欲御我谁与夫礼乐慈爱战所畜也夫民让事乐和爱亲哀丧而后可用也虢弗畜也亟战将饥【左传】
　　十六年【闵元年】公作二军公将上军大子将下军以伐霍师未出蒍言于诸大夫曰夫大子君之贰也恭以俟嗣何官之有今君分之土而官之是左之也吾将諌以观之乃言于公曰夫大子君之贰也而帅下军无乃不可乎公曰下军上军之贰也寡人在上申生在下不亦可乎蒍对曰下不可以贰上公曰何故对曰贰若体焉上下左右以相心目用而不倦身之利也上贰代举下贰代履周旋变动以役心目故能治事以制百物若下摄上与上摄下周旋不变以违心目其反为物用也何事能治故古之为军也军有左右阙从补之成而不知是以寡败若以下贰上阙而不变败弗能补也变非声章不能移也声章过数则有衅有衅则敌入敌入而凶救败不暇谁能退敌敌之如志国之忧也可以陵小难以征大君其图之公曰寡人有子而制焉非子之忧也对曰夫大子国之栋也栋成乃制之不亦危乎公曰轻其所任虽危何害蒍出语人曰大子不得立矣改其制而不患其难轻其任而不忧其危君有异心又焉得立行之克也将以害之若其不克其因以辠之虽克与不无所避辠与其勤而不入不如逃之君得其欲大子逺死且有令名为呉大伯不亦可乎【国语】
　　大子不听卒被谗以死重耳奔蒲夷吾奔屈初公使蒍为二公子筑蒲与屈不慎寘薪焉夷吾诉之公使让之蒍稽首而对曰臣闻之无丧而戚忧必雠焉无戎而城雠必保焉冦雠之保又何慎焉守官废命不敬固雠之保不忠失忠与敬何以事君诗云懐徳惟宁宗子惟城君其修徳而固宗子何城如之三年将寻师焉焉用慎退而赋曰狐裘防茸一国三公吾谁适从及骊姬之难公使寺人披伐蒲贾华伐屈【左传】
　　蒍卒子縠见乱臣传
　　士防字季初封随谓之随武子后又受范遂氏范士蒍之孙也文公时防代舟之侨摄戎右【説苑文公登隧大夫皆扶随防不扶事与赵简子虎防同见虎防传】襄公七年【文六年】公薨大子夷辠少赵盾使先蔑及防如秦逆公子雍将立之明年秦送公子雍赵盾背先蔑而立夷辠是为灵公遂败秦师于令狐先蔑奔秦防从之灵公六年【文十二年】秦为令狐之役伐我取羁马我御秦师防骈请深垒固军以待之秦伯谓防曰若何而战对曰赵氏新出其属曰防骈必实为此谋将以老我师也赵有侧室曰穿晋君之壻也有宠而弱不在军事好勇而狂且恶防骈之佐上军也若使轻者肆焉其可乃掩我上军赵穿果出追之及战防骈请薄秦师穿沮之秦师夜遁七年【文十三年】六卿患秦之用防也使魏夀余伪以魏叛者以诱防执夀余帑于晋使夜逸请自归于秦【请以私邑自归降于秦】秦伯许之履防之足于朝秦伯师于河西魏人在东夀余曰请东人之能与夫二三有司言者吾与之先使防防辞曰晋人虎狼也若背其言臣死妻子为戮无益于君不可悔也秦伯曰若背其言所不归尔帑者有如河乃行既济魏人噪而还秦人归其帑其处者为刘氏防在秦三年不见先蔑其人曰能亡人于国不能见于此焉用之防曰吾与之同罪非义之也将何见焉及归遂不见十四年【宣二年】公不君赵盾将谏防曰谏而不入则莫之继也防请先不入则子继之三进及霤而后视之曰吾知所过矣将改之稽首而对曰人谁无过过而能改善莫大焉诗曰靡不有初鲜克有终夫如是则能补过者鲜矣君能有终则社稷之固也岂惟羣臣赖之又曰衮职有阙唯仲山甫补之能补过也君能补过衮不废矣犹不改秋九月赵盾弑灵公逆公子黒而立之是为成公成公元年【宣三年】我伐郑郑及我平防入盟成公薨景公即位景公元年【宣十年】楚伐郑防救郑逐楚师于颍北三年【宣十二年】楚伐郑郑及楚平夏六月我师救郑荀林父将中军赵朔将下军防将上军及河闻郑既及楚平林父欲还防曰善防闻用师观衅而动徳刑政事典礼不易不可敌也不为是征楚军讨郑怒其贰而哀其卑叛而伐之服而舍之徳刑成矣伐叛刑也柔服徳也二者立矣昔嵗入陈今兹入郑民不罢劳君无怨讟政有经矣荆尸【楚武王更此陈法遂以为名】而举啇农工贾不败其业而卒乘辑睦事不奸矣蒍敖为宰择楚国之令典军行右辕左追蓐【左右者挟辕为战备在左者追求草蓐为宿备】前茅虑无【军行前有斥蹋伏持绛白幡见骑举绛幡见步举白幡茅明也或曰时楚以茅为旌识】中权后劲百官象物而动军政不戒而备能用典矣其君之举也内姓选于亲外姓选于旧举不失徳赏不失劳老有加惠旅有施舍君子小人物有服章贵有常尊贱有等威礼不逆矣徳立刑行政成事时典从礼顺若之何敌之见可而进知难而退军之善政也兼弱攻昧武之善经也子姑整军而经武乎犹有弱而昧者何必楚仲虺有言曰取乱侮亡兼弱也汋曰于铄王师遵养时晦耆昧也武曰无竞惟烈抚弱耆昧以服烈所可也中军佐先縠不可以中军佐济师遂济楚乘我师我师败于邲防使巩朔韩穿帅七覆于敖前故上军不败楚使游阙【游车补阙者】四十乘从唐侯以为左拒以从上军郤克曰待诸乎防曰楚师方壮若萃于我吾师必尽不如收而去之分谤生民不亦可乎殿其卒而退不败七年【宣十六年】防帅师灭赤狄甲氏及留吁【赤狄别种】铎辰三月献狄俘于王以黻冕命防将中军且为太傅于是晋国之盗逃奔于秦周王孙苏与召戴公毛伯卫争政王室乱是年冬公使防平王室定王享之原襄公相礼殽烝【烝升也升殽于俎也】防私问其故王闻之召防曰季氏而弗闻乎王享有体荐【享则半解其体而荐之】宴有折俎【宴则体解节折升之于俎】公当享卿当晏王室之礼也防归而讲求典礼以脩晋国之法八年【宣十七年】公使郤克徴防于齐齐顷公母笑郤克克怒夏防于断道执齐使防召子燮曰燮乎吾闻之喜怒以类者鲜易者实多诗曰君子如怒乱庶遄沮君子如祉乱庶遄已君子之喜怒以己乱也弗已者必益之郤子其或者欲己乱于齐乎不然余惧其益之也余将老死郤子逞其志庶有豸乎【豸解也】尔从二三子唯敬乃请老郤克为政【左传】
　　防卒諡曰武子子二燮鲂燮尝莫退于朝防曰何莫也对曰有秦客廋辞于朝大夫莫之能对也吾知三焉防怒曰大夫非不能也让父兄也尔童子何知而三掩人于朝吾不在晋国亡无日矣撃之以杖折委筓【委冠笄簪也国语】
　　士燮士防之子范文子也初事景公景公十一年【成二年】为上军佐及郤克伐齐败齐师于鞌师归燮后入武子曰无为吾望尔也乎对曰师有功国人喜以逆之先入必属耳目焉是代帅受名也故不敢武子曰吾知免矣十三年【成四年】郑伐许燮及栾书救许伐郑取汜祭十七年【成八年】燮聘于鲁言伐郯以其事呉故鲁成公赂之请缓师燮不可曰君命无贰失信不立礼无加贺事无二成君后诸侯是寡君不得事君也燮将复之鲁惧乃防伐郯鞌之役晋使齐归鲁汶阳之田既复请归之于齐故诸侯贰于晋晋人惧十八年【成九年】防于蒲以寻马陵之盟【马陵盟在成七年】鲁季孙行父谓燮曰徳则不竞寻盟何为燮曰勤以抚之寛以待之坚彊以御之神明以要之柔服以伐贰徳之次也公观于军府见钟仪曰南冠而絷者谁也有司对曰郑人所献楚囚也使税之召而吊之再拜稽首问其族对曰泠人也公曰能乐乎对曰先父之职官也敢有二事使与之琴操南音公曰君王何如对曰非小人之所得知也固问之对曰其为大子也师保奉之以朝于婴齐而夕于侧也不知其他公语燮燮曰楚囚君子也言称先职不背本也乐操土风不忘旧也称大子抑无私也名其二卿尊君也不背本仁也不忘旧信也无私忠也尊君敏也仁以接事信以守之忠以成之敏以行之事虽大必济君盍归之使合晋楚之成公从之厉公元年【成十一年】秦晋为成将防于令狐公先至秦伯不肯涉河次于王城使史颗盟公于河东郤犫盟秦伯于河西燮曰是盟也何益齐盟所以质信也防所信之始也始之不从其可质乎秦果归而背晋成二年【成十二年】宋华元合晋楚之成夏五月燮防楚公子罢许偃【并楚大夫】盟于宋西门之外晋楚既成好郤至如楚聘且涖盟楚子享之为地室而县焉【为乐室于地之下而县钟鼓】金奏作于下郤至惊而走出曰如天之福两君相见无亦唯是一矢以相加遗焉用乐郤至归以语燮燮曰无礼必食言吾死无日矣夫三年【成十三年】燮将上军及栾书韩厥伐秦败秦师于麻隧六年【成十六年】郑叛晋公将伐郑燮曰若逞吾愿诸侯皆叛晋可以逞若唯郑叛晋国之忧可立俟也栾书不可书将中军燮佐之及郤锜韩厥荀偃郤至伐郑四月我师起郑告于楚楚子救郑五月我师济河闻楚师将至燮欲反曰我伪逃楚可以纾忧夫合诸侯非吾所能也以遗能者我若羣臣辑睦以事君多矣栾书不可六月晋楚遇于鄢陵燮不欲战郤至曰韩之战箕之役邲之师皆晋之耻也子亦见先君之事矣今我辟楚又益耻也燮曰先君之亟战也有故秦狄齐楚皆彊不尽力子孙将弱今三彊服矣敌楚而已唯圣人能外内无患自非圣人外宁必有内忧盍释楚以为外惧乎
　　国语厉公将伐郑范文子不欲曰若以吾意诸侯皆畔则晋可为也唯有诸侯故扰扰焉凡诸侯难之本也得郑忧滋长安用郑郤至曰然则王者多忧乎文子曰我王者也乎哉夫王者成其徳而逺人以其方赂归之故无忧今我寡徳而求王者之功故多忧子见无土而欲富者乐乎哉国语吾闻人臣者能内睦而后图外不睦内而图外必有内争盍姑谋睦乎考讯其阜以出则怨靖国语鄢陵之役大夫欲战范文子不欲曰吾闻君人者刑其民成而后振武于外是以内和而外威今吾司冦之刀锯日而斧钺不行内犹有不刑而况外乎夫战刑也刑之过也过由大而怨由细故以惠诛怨以忍去过细无怨而大不过而后可以武刑外之不服者今吾刑外乎大人而忍于小民将谁行武武不行而胜幸也幸以为政必有内忧唯圣人能无外患又无内忧距非圣人必偏而后可偏而在外犹可救也疾自中起是难盇姑释荆与郑以为外患乎国语栾武子欲战范文子不欲曰吾闻之唯厚徳者能受多福无徳而服者众必自伤也今我战又胜荆与郑吾君将伐知而多力怠教而重敛大其私防而益妇人田不夺诸大夫田则焉取以益此诸臣之委室而徒退者将与几人战若胜乱地之秩者也其产将害大盇姑无战乎栾武子曰昔韩之役惠公不复舍邲之役三军不振旅箕之役先轸不复命晋固有大耻三今我任政不损晋耻又违蛮夷以重之虽有后患非吾所知也范文子曰择福莫若重择祸莫若轻福无所用轻祸无所用重晋固有大耻与其君臣不相听以为诸侯笑也盇姑以违蛮夷为耻乎栾武子不听
　　甲午晦楚晨压我军而陈军吏患之士匄【士燮子】趋进曰塞井夷灶陈于中军而疏行首晋楚唯天所授何患焉燮执戈逐之曰国之存亡天也童子何知焉及战射楚子中目楚师宵遁晋入楚军三日谷燮立于戎马之前曰君防诸臣不佞何以及此君其戒之周书曰惟命不于常有徳之谓
　　国语范文子立于戎马之前曰吾闻之天道无亲唯徳是授吾庸知天之不授晋且以劝荆乎君与二三臣其戒之夫徳福之基也无徳而福隆犹无基而厚墉也其壊也无日矣
　　秋九月郤犫受鲁叔孙侨如之谮执季孙行父于苕邱鲁使公孙婴齐请行父郤犫为之请邑婴齐辞燮谓栾书曰季孙于鲁相二君矣妾不衣帛马不食粟可不谓忠乎信谗慝而弃忠良若诸侯何子叔婴齐奉君命无私谋国家不贰图其身不忘其君若虚其请是弃善人也子其图之乃许鲁平赦行父七年【成十七年】燮反自鄢陵使其祝宗祈死曰君骄侈而克敌是天益其疾也难将作矣爱我者唯祝我使我速死无及于难范氏之福也六月燮卒【左传】
　　冬难作栾书等遂弑公燮谥曰文子子匄士鲂【公羊作士彭】字季食邑于彘是曰彘季又曰彘恭子亦防之子也厉公八年【成十八年】栾书中行偃弑厉公使荀防及鲂逆周子于京师而立之是为悼公公使鲂为卿佐下军【左传国语作将新军】
　　曰武子之季文子之母弟也武子宣法以定晋国至于今是用文子勤身以定诸侯至于今是赖故以彘季屛其宗【国语】
　　冬十一月楚伐宋公救宋使鲂如鲁乞师悼公五年【襄五年】王使王叔陈生愬戎于我我执之使鲂如京师言王叔之贰于戎九年【襄九年】鲂从公伐郑【郑从楚故】门其三门郑人恐乃行成十一月同盟于戏十二月复伐郑门其三门次于隂口【郑地】而还十年【襄十年】秋九月诸侯伐郑冬城虎牢而戍之我师城梧及制【梧制皆郑旧地】鲂及魏绛戍之十一年【襄十一年】我及诸侯复伐郑十二月秦庶长鲍庶长武伐我以救郑鲂御之少秦师而弗设备鲍武交伐我师我师败于栎十二年【襄十二年】使鲂如鲁聘且拜师【谢伐郑】十三年【襄十三年】鲂卒【左传】
　　諡曰恭子子裘防未可立为卿故悼公舍新军
　　士匄者燮之子范宣子也初为公族大夫厉公七年【成十七年】栾书中行偃执厉公召匄匄辞不往明年遂弑公而立悼公二月鲁成公来朝夏六月使匄如鲁聘且拜朝悼公三年【襄二年】晋为郑服故且欲修呉好将合诸侯使匄告于齐曰寡君使匄以嵗之不易不虞之不戒寡君愿与一二兄弟相见以谋不协请君临之使匄乞盟齐侯欲勿许而难为不协乃盟于耏外五年【襄五年】楚使公子贞【即子襄】为令尹匄曰我防陈矣楚人讨贰而立子囊必改行而疾讨陈陈近于楚民朝夕急能无往乎有陈非吾事也无之而后可冬公子贞果伐陈八年【襄八年】鲁襄公来朝冬使匄如鲁聘且拜襄公之辱告将用师于郑襄公享之匄赋摽有梅季孙宿曰谁敢哉【言谁敢不从命】今譬于草木寡君在君君之臭味也欢以承命何时之有宿赋角弓賔将出宿赋彤弓匄曰城濮之役我先君文公献功于衡雍受彤弓于襄王以为子孙蔵匄也先君守官之嗣也敢不承命君子以为知礼九年【襄九年】知防将中军匄佐之从公及诸侯伐郑门其三门郑恐乃行成盟于戏而还十年【襄十年】匄及荀偃伐偪阳【妘姓国】灭之以偪阳子归周王叔陈生与伯舆争政公使匄平王室十一年【襄十一年】公及诸侯伐郑围郑观兵于南门西济于济隧【水名】郑人惧乃行成同盟于亳匄曰不慎必失诸侯诸侯道敝而无成能无贰乎乃盟十三年【襄十三年】公搜于緜上以治兵使匄将中军辞曰伯游【即荀偃】长昔臣习于知伯是以佐之非能贤也请从伯游使荀偃将中军匄佐之使韩起将上军辞以赵武又使栾黡黡亦辞使赵武将上军起佐之使栾黡将下军魏绛佐之君子曰让礼之主也范宣子让其下皆让栾黡为汰弗敢违也晋国以平数世赖之十四年【襄十四年】匄及诸侯大夫防呉于向数呉之不徳以退呉人以其伐楚防执莒公子务娄以其通楚使将执戎子驹支匄亲数诸朝曰来姜戎氏昔秦人迫逐乃祖吾离于州乃祖吾离被苫葢防荆棘以来归我先君我先君惠公有不腆之田与女剖分而食之今诸侯之事我寡君不如昔者葢言语漏泄职女之由诘朝之事尔无与焉与将执女驹支对曰昔秦人负恃其众贪于土地逐我诸戎惠公蠲其大徳谓我诸戎是四岳之裔胄也母是翦弃赐我南鄙之田狐狸所居豺狼所嘷我诸戎除翦其荆棘驱其狐狸豺狼以为先君不侵不叛之臣至于今不贰昔文公与秦伐郑秦人窃与郑盟而舍戍焉于是乎有殽之师晋御其上戎亢其下秦师不复我诸戎实然譬如捕鹿晋人角之诸戎犄之与晋踣之戎何以不免自是以来晋之百役与我诸戎相继于时以从执政犹殽志也岂敢离逷今官之师旅无乃实有所阙以携诸侯而罪我诸戎我诸戎饮食衣服不与华同贽币不通言语不逹何恶之能为不与于防亦无瞢焉赋青蝇而退匄辞焉【辞谢也】使即事于防夏四月公伐秦【报栎之役】使六卿帅诸侯之师以进至于棫林【秦地】不获成焉栾黡先归师乃大还晋人谓之迁延之役此役也栾鍼【黡之弟】及士鞅【匄之子】驰秦师鍼死而鞅反栾黡使匄逐鞅鞅奔秦已而复之是年匄假羽毛于齐【析羽为旌王者游车之所建齐私有之因谓之羽毛】而弗归齐人始贰平公三年【襄十八年】齐伐鲁冬十月公防诸侯伐齐齐侯御诸平隂堑防门而守之广里诸侯之士门焉齐人多死匄告析归父【齐大夫子家】曰吾知子敢匿情乎鲁人莒人皆请以车千乘自其乡入既许之矣若入君必失国子盍图之归父告齐侯齐侯恐晋又使司马斥山泽之险虽所不至必斾而疏陈之使乘车者左实右伪以斾先舆曵柴而从之齐侯畏其众乃脱归匄以中军克京兹遂东侵及潍南及沂四年【襄十九年】荀偃卒匄为政将中军夏匄侵齐及谷闻齐灵公卒乃还冬齐及我平鲁惧使叔孙豹防匄于柯六年【襄二十一年】栾盈母栾祁者匄之子也祁乱惧讨愬盈于匄匄信之逐栾盈盈奔楚已而适齐匄杀其党箕遗等十人八年【襄二十三年】栾盈自齐入于曲沃帅曲沃之甲以书入绛匄使子鞅帅卒退之盈奔曲沃晋人围之冬十月克曲沃杀栾盈尽杀其族党遂灭栾氏九年【襄二十四年】匄卒【左传】
　　諡曰宣子子鞅
　　士鞅匄之子范献子也悼公十四年【襄十四年】我伐秦报栎之役【栎役在襄十一年】鞅及栾鍼驰秦师鍼死而鞅反栾黡怒将杀之鞅奔秦秦伯问曰晋大夫其谁先亡对曰其栾氏乎秦伯曰以其汰乎对曰然栾黡汰虐已甚犹可以免其在盈乎秦伯曰何故对曰武子之徳在民如周人之思召公焉爱其甘棠况其子乎栾黡死盈之善未能及人武子所施没矣而黡之怨实章将于是乎在秦伯以为知言请于我而复之及平公即位鞅及祁奚韩襄栾盈为公族大夫平公三年【襄十八年】公防诸侯围齐鞅门于雍门其御追喜以戈杀犬于门中又门于扬门鞅以其亡也【即奔秦事】怨栾氏故与栾盈为公族大夫而不相能六年【襄二十一年】鞅与栾祁【士匄之子栾盈之母】谮盈于宣子而逐之八年【襄二十三年】盈帅曲沃之甲因魏舒以昼入绛初栾盈佐魏绛于下军魏舒私焉故因之宣子惧奉公如固宫使鞅逆魏舒则成列既乘将逆栾氏矣趋进曰栾氏帅贼以入鞅之父与二三子在君所矣使鞅逆吾子鞅请骖乘持带遂超乘右抚劔左援带命驱之出仆请鞅曰之公宣子逆诸阶执其手赂之以曲沃栾氏乘公门宣子谓鞅曰矢及君屋死之鞅用劔以帅卒栾氏退摄车从之遇栾乐曰乐勉之死将讼女于天乐射鞅不中又注则乘槐本而覆或以防钩之防肘而死遂灭栾氏尸子范献子游河大夫皆在君曰知栾氏之子乎大夫莫答舟人清涓舍楫对曰君奚问栾氏之子君曰自吾亡栾氏也其老者未死少者壮矣清涓曰善修晋国之政内得大夫外不失百姓虽栾氏子其若君何不修晋国之政内不得大夫而外失百姓则舟中之人皆栾氏子也君曰善
　　十四年【襄二十九年】鞅如鲁聘拜城杞也【是年晋防诸侯城杞】二十一年【昭五年】鲁昭公来朝防鲁纳莒牟夷莒人愬于我公欲止鲁昭公鞅曰不可入朝而执之诱也讨不以师而诱以成之惰也为盟主而犯此二者无乃不可乎请归之间而以师讨焉乃归鲁昭公二十二年【昭六年】齐侯来请伐北燕使士文伯匄相鞅逆诸河二十三年【昭七年】卫襄公卒鲁大夫言于鞅曰卫事晋为睦晋不礼焉庇其贼人【谓孙林父】而取其地【戚邑也】故诸侯贰诗曰鹡鸰在原兄弟急难又曰死防之威兄弟孔懐兄弟之不睦于是乎不吊况逺人谁敢归之今又不礼于卫之嗣卫必叛我是絶诸侯也鞅以告韩起起使鞅如卫吊且反戚田平公薨事昭公公薨事顷公顷公五年【昭二十一年】鞅如鲁聘鲁以齐鲍国归费之礼为鞅【归费在昭十四年鲁为鲍国七牢】鞅怒曰鲍国之位下其国小而使鞅从其牢礼是卑敝邑也将复诸寡君鲁人恐加四牢为十一牢七年【昭二十三年】晋以鲁取邾师故执叔孙婼鞅求货于婼使请冠焉婼取其冠法与之两冠八年【昭二十四年】周有子朝之难郑游吉説鞅鞅惧明年防于黄父谋王室也十一年【昭二十七年】鞅及诸侯之大夫防于扈令戍周且谋纳鲁昭公宋卫皆固请之鞅取货于季孙意如谓宋乐祁卫北宫喜曰季孙未知其罪而君伐之请囚请亡于是乎不获君又弗克而自出也夫岂无备而能出君乎季氏之复天救之也休公徒之怒而启叔孙氏之心不然岂其伐人而説甲执冰以游叔孙氏惧祸之滥而自同于季氏天之道也鲁君守齐三年而无成季氏甚得其民淮夷与之有十年之备有齐楚之援有天之赞有民之助有坚守之心有列国之权而弗敢宣也事君如在国故鞅以为难二子皆图国者也而欲纳鲁君鞅之愿也请从二子以围鲁无成死之二子惧皆辞乃辞小国而以难复于公顷公薨事定公定公元年【昭三十一年】公将以师纳鲁公鞅谓魏舒曰若召意如而不来则信不臣矣然后伐之若何晋人召意如鞅使私焉曰子必来我受其无咎于是意如防荀跞于适歴昭公卒不得复二年【昭三十二年】王使来请城成周鞅防魏舒曰与其戍周不如城之天子实云虽有后事晋勿与知可也从王命以纾诸侯晋国无忧是之不务而又焉从事遂城成周明年魏舒城成周舒属役于韩不信【韩起孙】而田于大陆焚焉还卒于寗于是鞅代为政去舒之栢椁以其未复命而田也六年【定四年】鞅及卫孔圉伐鲜虞七年【定五年】鞅围鲜虞报观虎之役也【三年鲜虞获观虎】鲁阳虎専八年【定六年】强使仲孙何忌来报夫人之币何忌谓鞅曰阳虎若不能居鲁而息肩于晋所不以为中军司马者有如先君鞅曰寡君有官将使其人鞅何知焉鞅谓赵鞅曰鲁人患阳虎矣秋八月宋乐祁犂来赵鞅逆而饮之酒于緜上献杨楯【干楯以杨木为之】六十鞅怒言于公曰以君命越疆而使未致使而私饮酒不敬二君不可不讨也乃执乐祁犂十年【定八年】赵鞅言于公曰诸侯唯宋事晋好逆其使犹惧不至今又执之是絶诸侯也将归乐祁犂鞅曰三年止之无故而归之宋必叛晋将使乐祁犂子溷代之祁犂不可乃归乐祁犂祁犂卒于大行鞅曰宋必叛不如止其尸以求成焉乃止诸州【州晋地】夏齐伐鲁鞅及赵鞅荀寅救之防鲁定公于瓦鞅执羔赵鞅荀寅皆执鴈鲁于是始尚羔秋鞅防周成桓公【周卿士】侵郑围虫牢报伊阙也【定六年郑伐周阙外晋为报之】遂侵卫【左传】
　　鞅卒諡曰献子鞅之父宣子尝谓鞅曰鞅乎昔者吾有訾祏也【訾祏宣子家臣】吾朝夕顾焉以相晋国且为吾家今吾观女也専则不能谋则无与将若之何对曰鞅也居处恭不敢安易敬学而好仁和于政而好其道谋于众不以贾好私志虽衷不敢谓是也必长者之由宣子曰可以保身鞅又尝聘于鲁【韦注在昭三十二年然经传无之】问具山敖山鲁人以其乡对鞅曰不为具敖乎对曰先君献武之讳也【献公讳其武公讳敖】鞅归徧戒其所知曰人不可以不学吾适鲁而名其二讳为笑焉唯不学也人之有学也犹木之有枝叶也木有枝叶犹庇防人而况君子之学乎【国语】古文语范献子卜猎命占之其繇曰君子得鼋小人遗冠范献子猎而无得遗其豹冠
　　鞅子吉射
　　士吉射鞅之子范昭子也事定公定公十五年【定十三年】赵鞅杀邯郸午邯郸叛晋围之吉射及荀寅伐赵氏赵鞅奔晋阳范臯夷者范氏之侧室子也无宠于吉射而欲为乱与荀跞【知文子】韩不信【简子】魏曼多【襄子】谋逐吉射而以臯夷代之荀跞言于公曰君命大臣始祸者死今三臣始祸而独逐鞅刑不钧矣请皆逐之遂奉公以伐范氏中行氏弗克吉射及荀寅伐公国人助公吉射荀寅败奔朝歌而韩魏请复赵鞅鞅入于绛明年晋围朝歌范氏族析城鲋及小王桃甲【鲋即士鲋二子晋大夫范中行氏之党】率狄师以袭晋战于绛中不克而还士鲋奔周小王桃甲入于朝歌冬晋败范中行氏之师于潞又败郑师及范氏之师于百泉定公十八年【哀元年】齐卫救范氏及鲜虞人伐我取棘蒲十九年【哀二年】齐输范氏粟郑罕逹驷送之吉射逆之赵鞅御之遇于戚大败郑师获齐粟千车二十年【哀三年】赵鞅围朝歌荀寅伐其郛犯师而出奔邯郸赵鞅杀士臯夷恶范氏也二十一年【哀四年】齐卫救范氏围我五鹿九月赵鞅围邯郸邯郸降荀寅奔鲜虞齐防鲜虞约荀寅于栢人明年晋围栢人吉射及荀寅奔齐【左传】
　　范氏遂亡
　　论曰闻之先民曰枝以蔽干干以固本日寻斧斤以披其枝枝叶既害难为木矣是故放勲为政克亲九族王季造邦因心则友周之司徒明七教以兴民徳不闻以杀也桓庄之族枝叶寄也丰其禄约其任教之以礼敦之以仁平之以和董之以威可也乃士蒍为理刑以除偪骨肉薄矣是故居曲沃筑蒲屈杀防氏之教也毒胙斩祛城聚之道也晋之为晋赖文以国不然木将槁矣武子之知足使有闻然遇殽烝而防焉经国固以礼贵也
　　士渥浊【贞子】　士弱【庄子】　士匄【文伯】　士弥牟【景伯】
　　士渥浊者即士伯穆子之子贞子也【穆子未详】初事景公景公三年【宣十二年】邲之败我师归荀林父请死公欲许之渥浊谏曰不可城濮之役晋师三日谷文公犹有忧色左右曰有喜而忧如有忧而喜乎公曰得臣犹在忧未歇者困兽犹鬬况国相乎及楚杀子玉公喜而后可知也曰莫余毒也已是晋再克而楚再败也楚是以再世不竞今天或者大警晋也而又杀林父以重楚胜其无乃久不警乎林父之事君也进思尽忠退思补过社稷之卫也若之何杀之夫其败也如日月之食焉何损于明公使复其位及荀林父败赤狄于曲梁灭潞公赏林父狄臣千室亦赏渥浊以衍之县曰吾获狄土子之功也防子吾丧伯氏矣十四年【成五年】赵婴【赵盾弟】通于赵庄姬【赵朔妻朔赵盾子】赵同赵括【并婴之兄】放诸齐婴梦天使谓已祭余余福女使问诸渥浊渥浊曰不识也既而告其人曰神福人而祸滛滛而无罚福也祭其得亡乎祭之之明日而亡十五年【成六年】郑伯来拜成授玊于东楹之东【礼授玉两楹之间郑伯行疾故东过】渥浊曰郑伯其死乎自弃也已视流而行速不安其位宜不能久是年郑伯卒【左传】
　　厉公既被弑悼公即位以渥浊之帅志博闻而宣惠于教使为太傅【国语】
　　渥浊卒諡曰贞子子弱
　　士弱渥浊之子庄子也为晋主狱大夫事悼公悼公九年【襄九年】宋灾公问于弱曰吾问之宋灾于是乎知有天道何故【问宋何故自知天道将灾】对曰古之火正或失于心或失于咮以出内火是故咮为鹑火心为大火【火正掌火有功封为上公祀为贵神者心大火东方心星咮鹑火南方栁星也或以火正配食于心或以火正配食于栁季春建辰之月栁星昬在南方则令民放火是谓出火季秋建戍之月心星伏在日下不见则禁民放火是谓内火】陶唐氏之火正阏伯居商邱【阏伯髙辛氏之子迁于商邱主辰辰大火也今为宋星】祀大火而火纪时焉相土因之故商主大火【相土契孙商之祖代阏伯居商邱祀大火】商人阅其祸败之衅必始于火是以自知其有天道也公曰可必乎对曰在道国乱无象不可知也十年【襄十年】公将防呉于柤【楚地】齐髙厚相大子光先防诸侯于钟离不敬弱曰髙子相大子以防诸侯将社稷是卫而皆不敬弃社稷也其将不免乎后皆如其言十五年【襄十五年】悼公薨事平公平公三年【襄十八年】我伐齐围之弱及刘难【亦晋大夫】率诸侯之师焚申池之竹木十一年【襄二十六年】我以卫孙林父故执卫献公囚之于弱既而归之【左传】弱卒諡曰庄子子匄
　　文伯匄【即士匄与范宣子同族同名】字伯瑕弱之子也为晋大夫事平公平公二十二年【昭六年】三月郑人铸刑书文伯匄曰火见【火心星周五月昬见】郑其火乎火未出而作火以铸刑器藏争辟焉火如象之不火何为六月郑果灾冬十一月齐侯来【请伐北燕】使文伯匄相之士鞅逆之礼也二十三年【昭七年】夏四月甲辰朔日有食之公问于文伯匄曰谁将当日食对曰鲁卫恶之卫大鲁小公曰何故对曰去卫地如鲁地【卫地豕韦也鲁地降娄也日食于豕韦之末息于降娄之始】于是有灾鲁实受之其大咎其卫君乎鲁将上卿公曰诗所谓彼日而食于何不臧者何也对曰不善政之谓也国无政不用善则自取谪于日月之灾故政不可不慎也务三而已一曰择人二曰因民三曰从时既而卫襄公鲁季孙宿皆卒公谓文伯匄曰吾所问日食从矣可常乎对曰不可六物不同民心不壹事序不类官职不则同始异终胡可常也诗曰或燕燕居息或憔悴事国其异终也如是公曰何谓六物对曰嵗时日月星辰是谓也公曰多语寡人辰而莫同何谓辰对曰日月之防是谓辰故以配日【谓以子丑配甲乙】平公薨事昭公昭公二年【昭十二年】齐侯来朝嗣君公宴齐侯荀呉相投壶公先荀呉曰有酒如淮有肉如坻寡君中此为诸侯师中之齐侯举矢曰有酒如渑有肉如陵寡人中此与君代兴亦中之文伯匄谓荀呉曰子失辞吾固师诸侯矣壶何为焉其以中儁也齐侯弱吾君归弗来矣荀吴曰吾君帅彊御卒乘竞劝今犹古也齐将何事【左传】
　　匄卒諡文伯子弥牟
　　士弥牟文伯匄之子景伯也为晋理官【韦昭注】
　　初事昭公昭公三年【昭十三年】我以邾莒故执鲁季孙意如冬十月鲁侯来朝荀呉曰执其卿而朝其君有不好焉使弥牟辞鲁侯于河明年弥牟如楚昭公薨事顷公顷公七年【昭二十三年】以邾故执鲁叔孙婼韩起使邾人聚其众将以婼与之弥牟谓起曰子弗良图而以叔孙与其雠叔孙必死之鲁亡叔孙必亡邾邾君亡国将焉归子虽悔之何及所谓盟主讨违命也若皆相执焉用盟主乃弗与使各居一馆弥牟听其辞而愬诸起乃皆执之弥牟御叔孙婼从者四人过邾馆以如吏先归邾子而谓婼曰以刍荛之难从者之病将馆子于都【箕邑】乃馆诸箕明年弥牟逆之于箕曰寡君以为盟主之故是以乆子不腆敝邑之礼将致诸从者使弥牟逆吾子婼受礼而归周王子朝之乱公使弥牟涖问周故弥牟立于干祭【王城北门】而问于介众乃辞王子朝不纳其使九年【昭二十五年】赵鞅防诸侯之大夫于黄父令输王粟具戍人将纳王宋乐大心曰我不输粟我于周为客若之何使客弥牟曰自践土以来宋何役之不防而何盟之不同曰同恤王室子焉得辟之奉君命以防大事而宋背盟无乃不可乎大心不敢对弥牟告赵鞅曰宋右师必亡奉君命以使而欲背盟以干盟主无不祥大焉顷公薨事定公定公三年【定元年】魏舒合诸侯之大夫城成周宋仲几不受功曰滕薛郳吾役也【欲使三国代受役】薛宰曰践土之盟曰各复旧职从践土从宋唯命仲几曰践土固然为宋役亦其职也弥牟曰晋之从政者新子姑受功归吾视诸故府仲几曰纵子忘之山川神其忘诸乎弥牟怒谓韩不信曰薛徴于人宋徴于宋罪大矣且已无辞而抑我以神诬我也启宠纳侮此之谓矣必以为戮乃执仲几归诸京师【左传】
　　弥牟卒諡曰景伯













　　尚史卷四十
　　钦定四库全书
　　尚史卷四十一　　　　　　列传十九
　　镶白旗汉军李锴撰
　　晋诸臣传
　　巩朔
　　巩朔晋大夫士庄伯也【所出未详葢亦士氏族】灵公十一年【文十七年】搜于黄父遂复合诸侯于扈公不见郑伯以为贰于楚也郑公子归生与赵盾书乃使朔行成于郑赵穿公壻池为质焉景公二年【宣十二年】邲之役及韩穿为上军大夫将战士防【上军将】使朔及穿帅七覆于敖前及楚乗我军上军不败十一年【成二年】我败齐于鞌公使朔献齐防于周王弗见使委于三吏【三公也】礼之降于卿礼一等王以朔宴而私贿之使相告之曰非礼也勿籍【伐蛮夷戎狄则有献防兄弟甥舅告事而已故曰非礼勿书】明年作六军命朔为卿赏鞌之功也【左传】
　　论曰庄子文伯灾咎之对也有酬矣而卒之以国乱无象不可知异终不可常卓乎君子之论夫易有之先张之弧后説之弧羣疑释也
　　荀息　荀林父【中行桓子】　荀庚　荀偃【见逆臣传】
　　荀呉【中行穆子】　荀寅【中行文子】
　　荀息荀叔也为大夫事献公献公十九年【僖二年】息请以屈产之乘与垂棘之璧假道于虞以伐虢公曰是吾宝也对曰若得道于虞犹外府也公曰宫之竒存焉对曰宫之竒之为人也懦而不能强諌且少长于君君防之虽諌将不听乃使息假道于虞曰冀为不道入自颠軨伐鄍三门【前是冀伐虞至鄍】冀之既病则亦唯君故今虢为不道保于逆旅以侵敝邑之南鄙敢请假道以请罪于虢虞公许之且请先伐虢宫之竒諌不听遂起师夏息及里克防虞师伐虢灭下阳【虢越邑】三年遂灭虢且灭虞初公使息傅奚齐公疾召之曰以是藐诸孤辱在大夫其若之何稽首而对曰臣竭其股肱之力加之以忠贞其济君之灵也不济则以死继之公曰何谓忠贞对曰公家之利知无不为忠也送往事居耦俱无猜贞也及里克将杀奚齐先告息曰三怨将作【三公子之徒】秦晋辅之子将何如息曰将死之里克曰无益也息曰吾与先君言矣不可以贰能欲复言而爱身乎虽无益也将焉辟之且人之欲善谁不如我我欲无贰而能谓人已乎二十六年【僖九年】献公薨息立奚齐冬十月里克杀奚齐息将死之人曰不如立卓子而辅之息立卓子以塟十一月里克杀卓子息死之【左传】
　　荀林父者中行桓子也文公时搜于被卢以林父为御戎公作三行以御狄林父将中行遂氏中行氏
　　世本晋大夫逝遨生桓伯林父林父生宣伯庚庚生献伯偃偃生穆伯呉呉生寅本姓荀自荀偃将中军晋改中军曰中行因氏焉元与智氏同祖逝遨　按林父将中行遂以为氏其曰荀偃将中军改中军曰中行因氏焉误
　　文公薨事襄公襄公薨灵公少赵盾使先蔑如秦逆公子雍灵公元年【文七年】秦送公子雍盾又背先蔑而立灵公林父佐上军以御秦师败秦师于令狐先蔑之使也林父止之曰夫人大子犹在而外求君此必不行子以疾辞若何不然将及摄卿以往可也何必子同官为寮吾尝同寮敢不尽心乎弗听为赋板之三章又弗听及亡林父尽送其帑及其器用财贿于秦曰为同寮故也六年【文十二年】秦为令狐之役伐我取羁马林父佐中军以从秦师于河曲出战交绥【古名退军为绥】秦师夜遁宋人弑昭公十一年【文十七年】林父及诸侯之大夫伐宋曰何故弑君犹立文公取贿而还灵公遇弑成公即位成公四年【宣六年】赤狄伐我围懐及邢邱【皆晋邑】公欲伐之林父曰使疾其民以盈其贯将可殪也周书殪戎殷此类之谓也七年【宣九年】林父帅师伐陈防成公薨于扈乃还景公三年【宣十二年】楚围郑郑及楚平潘尫【楚大夫师叔】入盟子良【郑伯弟】出质夏六月我师救郑林父将中军及河间郑既及楚平林父欲还曰无及于郑而勦民焉用之楚归而动不后士防曰善见可而进知难而退军之善政也兼弱攻昧武之善经也子姑整军而经武乎犹有弱而昧者何必楚先縠不可以中军佐济荀首【林父弟知庄子】曰此师殆哉果遇必败韩厥谓林父曰彘子【即先縠】以偏师陷子罪大矣子为元帅师不用命谁之罪也与其専罪六人同之不犹愈乎师遂济楚师次于郔【郑北地】将饮马于河而归闻晋师既济改乗辕而北之次于管以待之我师在敖鄗之间郑皇戍使至我师曰子撃之郑师为承楚师必败先縠曰必许之栾书曰子良郑之良也师叔楚之崇也师叔入盟子良在楚楚郑亲矣来劝我战我克则来不克遂往以我卜也郑不可从楚子使求成于我我许之盟有日矣楚许伯乐伯摄叔致我师我逐之左右角之乐伯左射马而右射人角不能进矢一而已麋兴于前射麋丽【背之隆髙当心者】晋鲍癸当其后使摄叔奉麋献焉曰以嵗之非时献禽之未至敢膳诸从者鲍癸止之【止不逐也】曰其左善射其右有辞君子也既免魏锜【犫之子】求公族未得怒欲败晋师请致师弗许请使许之遂往请战而还楚潘党逐之及荧泽见六麋射一麋以顾献曰子有军事兽人无乃不给于鲜敢献于从者潘党命去之赵旃【穿之子】求卿未得且怒失楚之致师者请挑战弗许请召盟许之与魏锜皆命而往郤克曰二憾往矣弗备必败先縠不可士防曰备之善若二子怒楚楚人乘我丧师无日矣使巩朔韩穿帅七覆于敖前故上军不败赵婴齐先具舟于河故败而先济潘党既逐魏锜赵旃夜至于楚军席于军门之外使其徒入之楚子乘左广以逐赵旃旃弃车而走林屈荡抟之得其甲裳我惧魏锜赵旃之怒楚师也使軘车【兵车名】逆之潘党望其尘使骋而告曰晋师至矣楚人亦惧王之入晋军也遂出陈疾进师车驰卒奔乗我军林父不知所为鼓于军中曰先济者有赏中军下军争舟舟中之指可掬也我师右移上军未动楚以右拒逐下军以左拒从上军士防曰楚师方壮若萃于我吾师必尽殿其卒而退不败及昬楚师军于邲晋之余师不能军宵济亦终夜有声我师归林父请死公将许之士渥浊谏公使复其位五年【宣十四年】公伐郑为邲故也告于诸侯搜焉而还林父之谋也曰示之以整使谋而来六年【宣十五年】林父败赤狄于曲梁遂灭潞公赏之以狄臣千室【左传】
　　卒諡曰桓子子庚是为中行伯事景公为下卿尝佐中军败秦师于麻隧庚子偃弑厉公【见逆臣传】偃子呉
　　荀呉偃之子中行穆子也
　　淮南子中行缪伯手搏虎而不能生也葢力优而克不能及也
　　亦为大夫事平公平公十一年【襄二十六年】卫寗戚弑其君剽孙林父入戚于我以叛我以孙氏故将讨卫夏呉如鲁聘召诸侯六月防诸侯于澶渊以讨卫十七年【昭元年】呉帅师败无终【山戎】及羣狄于大卤【即大原】崇卒将战也【崇聚也】魏舒曰彼徒我车所遇又阨请皆卒自我始乃毁车以为行呉之嬖人不肯即卒斩以徇为五陈以相离乃大败之平公薨事昭公昭公元年【昭十一年】楚子杀蔡侯围蔡呉谓韩起曰不能救陈又不能救蔡物以无亲晋之不能亦可知也已为盟主而不恤亡国将焉用之二年【昭十二年】呉伪防齐师者假道于鲜虞遂入昔阳【鲜虞白狄别种昔阳肥国都】灭肥以肥子緜臯归【肥白狄也】冬伐鲜虞明年鲜虞人闻晋师之悉起也而不警边且不修偹呉自着雍以上军侵鲜虞及中人【城名】驱冲竞【驱冲车与狄争逐】大获而归我以邾莒故执鲁季孙意如冬十月鲁侯来朝呉谓韩起曰诸侯相朝讲旧好也执其卿而朝其君有不好焉不如辞之乃辞鲁侯季孙意如犹在晋鲁子服湫私于呉曰鲁事晋何以不如夷之小国鲁兄弟也若为夷弃之使事齐楚其何瘳于晋呉告韩起且曰楚灭陈蔡不能救而为夷执亲将焉用之乃归意如五年【昭十五年】呉帅师伐鲜虞围鼓【白狄之别】鼓人或请以城叛呉弗许左右曰师徒不勤而可以获城何故不为呉曰吾闻诸叔向曰好恶不愆民知所适事无不济或以吾城叛吾所甚恶也人以城来吾独何好焉赏所甚恶若所好何若其弗赏是失信也何以庇民力能则进否则退量力而行吾不可以欲城而迩奸所丧滋多使鼓人杀叛人而缮守备围鼓三月鼓人或请降使其民见曰犹有食色姑脩而城军吏曰获城而弗取勤民而顿兵何以事君呉曰吾以事君也获一邑而教民怠将焉用邑邑以贾怠不如完旧贾怠无卒弃旧不祥鼓人能事其君我亦能事吾君率意不爽好恶不愆城可获而民知义所有死命而无贰心不亦可乎鼓人告食竭力尽而后取之克鼓而反不戮一人以鼓子防鞮归
　　淮南子中行穆伯攻鼓弗能下餽闻伦曰鼓之啬夫闻伦知之请无罪武夫而鼓可得也穆伯弗应左右曰鼓可得也君奚弗为穆伯曰闻伦为人佞而不仁使闻伦下之可以勿赏乎赏之是赏佞人舍仁而为佞虽得鼓将何所用之
　　昭公薨事顷公顷公元年【昭十七年】公将伐陆浑之戎使屠蒯【膳宰】如周请有事于雒与三涂【雒水名三涂山名】九月使呉涉自棘津使祭史先用牲于雒陆浑人弗知师从之遂灭陆浑数之以其贰于楚也陆浑子奔楚我之取鼓也既献而反鼓子焉又叛于鲜虞六年【昭二十二年】呉畧东阳使师伪籴者负甲以息于昔阳之门外遂袭鼓灭之以鼓子防鞮归使涉佗【晋大夫】守之【左传】
　　呉卒諡曰穆子子寅
　　荀寅呉之子中行文子也为下卿初事顷公顷公十三年【昭二十九年】寅及赵鞅帅师城汝濵【陆浑之地】遂赋晋国一鼓铁【共鼓石为鐡计令一鼓而卒】以铸刑鼎着士匄所为刑书焉【匄之刑夷之搜也在文六年】仲尼曰晋其亡乎失其度矣夫晋国将守唐叔之所受法度以经纬其民卿大夫以序守之民是以能尊其贵贵是以能守其业贵贱不愆所谓度也文公是以作执秩之官为被庐之法以为盟主今弃是度也而为刑鼎民在鼎矣何以尊贵贵何业之守贵贱无序何以为国且夫宣子【即士匄】之刑夷之搜也晋国之乱制也若之何以为法顷公薨事定公蔡侯如楚楚三年止之定公六年【定四年】周刘文公【即刘卷王官伯也】合诸侯于召陵谋伐楚寅求货于蔡侯弗得言于士鞅曰国家方危诸侯方贰将以袭敌不亦难乎水潦方降疾疟方起中山【鲜虞】不服弃盟取怨无损于楚而失中山不如辞蔡侯吾自方城以来【襄十六年晋败楚侵方城】楚未可以得志祗取勤焉乃辞蔡侯晋于是乎失诸侯十年【定八年】齐伐鲁寅及士鞅赵鞅救之鲁侯防我师于瓦十一年【定十三年】赵鞅杀邯郸午围邯郸邯郸午者寅之甥也寅士吉射之姻也而相与睦故不与围邯郸而作乱伐赵鞅鞅奔晋阳荀跞韩不信魏舒请于公并逐寅及士吉射寅及吉射奔朝歌赵鞅复入于绛明年晋人围朝歌寅使其党析成鲋小王桃甲率狄师以袭晋战于绛中不克而还冬十二月晋败范中行氏之师于潞又败郑师及范氏之师于百泉二十年【哀三年】赵鞅围朝歌师于其南寅伐其郛使其徒自北门入已犯师而出奔邯郸二十一年【哀四年】齐卫救范氏秋七月围我五鹿九月赵鞅围邯郸邯郸降寅奔鲜虞冬十二月齐国夏伐我防鲜虞纳寅于栢人明年春晋围栢人寅及吉射奔齐
　　新序中行寅将亡召其太祝欲加罪焉曰子为我祝犠牲不肥泽邪斋戒不敬邪使吾国亡何也祝简对曰昔者吾先君中行穆子皮车十乘不忧其薄忧徳义之不足今主君革车百乗不忧徳义之薄唯患车不足也夫舟车饰则赋敛厚赋敛厚则民怨谤诅矣且君茍以为祝有益乎则诅亦将为损一人祝之一国诅之国亡不亦宜乎韩非子中行文子出亡过于县邑从者曰此啬夫公之故人奚不休舍且待后车文子曰吾尝好音此人遗我鸣琴吾好佩此人遗我玉环是振我过者也以求容于我者吾恐其以我求容于人也乃去之果收文子后车二乗而献之其君説苑后车入门文子闻啬夫之所在执而杀之仲尼闻之曰中行文子背道失义以亡其国然后得之犹活其身道不可遗也若此余文同
　　后荀瑶伐郑齐陈恒救之寅告陈恒曰有自晋师告寅者将为轻车千乘以厌齐师之门则可尽也陈恒曰寡君命恒曰无及寡无畏众虽过千乘敢辟之乎寅曰吾乃今知所以亡君子之谋也始终皆举之而后入焉今我三不知而入之不亦难乎【左传】
　　寅卒于齐中行氏遂不嗣
　　论曰忠中也贞正也中者不偏正者不枉荀息逞妖姬哆二五诎适伸孽以适君恶在其忠贞也为息者匡献公以仁傅奚齐以让不听则死之不愈于死奚齐乎燎其欲而煽之若助薪焉节之上九曰苦节不可贞其凶也宜矣又尝闻之曰军事尚整整者亦正之谓也虞鼓克均也鼓为整已
　　荀首【知庄子以下知氏】　荀防【知武　荀朔子　　子】　荀盈【知悼子】荀跞【知文　梁婴子　　父附】　荀甲【知宣子】　荀瑶【知襄子】知果　知伯国
　　荀首者字知季林父之弟知庄子也初为下军大夫事景公景公三年【宣十二年】邲之役林父闻郑及楚平欲还先縠不可以中军佐济首曰此师殆哉周易有之在师之临【坎下坤上师兑下坤上临】曰师出以律否臧凶执事顺成为臧逆为否众散为弱【坎为众今变为兑兑柔弱】川壅为泽【坎为川今变为兊兊为泽是川见壅】有律以如己也【如从也坎为法象今为众则散为川则壅是失法之用从人之象】故曰律否臧且律竭也【竭败也坎变为兑是法败也】盈而以竭天且不整所以凶也【水以盈为功以竭则败水遇天塞不得整流则竭涸也】不行之谓临【水变为泽乃成临卦泽不行之物】有师而不从临孰甚焉此之谓矣果遇必败彘子【即先縠】尸之虽免而归必有大咎及战我师败绩明年杀先縠我师之败也楚熊负羁【楚大夫】囚知防【首之子】首以其族反之魏锜御下军之士多从之每射抽矢菆纳诸魏锜之房【菆好箭房箭舍】锜怒曰非子之求而蒲之爱董泽之蒲可胜既乎首曰不以人子吾子其可得乎吾不可以茍射故也射连尹襄老获之遂载其尸射公子谷臣囚之以二者还十二年【成三年】首佐中军我归楚公子谷臣与连尹襄老之尸而复知防十三年【成四年】郑伯许首救许伐郑取汜祭【郑地】十四年【成五年】首如齐逆女【左传】
　　首卒諡曰庄子子防
　　荀防字子羽首之子知武子也邲之役楚获防景公十二年【成三年】楚人归之楚子送防曰子其怨我乎对曰二国治戎臣不才不胜其任以为俘馘执事不以衅鼓使归即戮君之惠也臣实不才又谁敢怨王曰然则徳我乎对曰二国图其社稷而求纾其民各惩其忿以相宥也两释累囚以成其好二国有好臣不与及其谁敢徳王曰子归何以报我对曰臣不任受怨君亦不任受徳无怨无徳不知所报王曰虽然必告不谷对曰以君之灵累臣得归骨于晋寡君之以为戮死且不朽若从君之惠而免之以赐君之外臣首首其请于寡君而以戮于宗亦死且不朽若不获命而使嗣宗职次及于事而帅偏师以修封疆虽遇执事其弗敢违其竭力致死无有二心以尽臣礼所以报也楚子曰晋未可与争重为之礼而归之景公薨事厉公厉公三年【成十三年】防为下军佐伐秦败秦师于麻隧六年【成十六年】鄢陵之役防居守秋七月公防诸侯伐郑防以诸侯之师侵陈至于鸣鹿遂侵蔡明年将再伐郑使防如鲁乞师八年【成十八年】栾书弑厉公使防逆周子于京师而立之是为悼公悼公元年【襄元年】鲁襄公即位使防如鲁聘二年【襄二年】防及诸侯之大夫防于戚谋郑故也鲁仲孙蔑请城虎牢以偪郑防曰善鄫之防吾子闻崔子之言今不来矣【襄元年蔑与齐崔杼次于鄫杼有不服晋之言】滕薛小邾之不至皆齐故也寡君之忧不唯郑防将复于寡君而请于齐得请而告吾子之功也若不得请事将在齐吾子之请诸侯之福也岂唯寡君赖之冬复防于戚齐及滕薛小邾皆防遂城虎牢郑人乃成八年【襄八年】楚伐郑郑及楚平使告于我防使行人子贠对之曰君有楚命亦不使一介行李告于寡君而即安于楚君之所欲也谁敢违君寡君将帅诸侯以见于城下唯君图之明年诸侯伐郑防代韩厥将中军门于鄟门【郑城门】荀偃门于师之梁【亦郑城门】栾黡门于北门郑恐乃行成荀偃曰遂围之以待楚人之救也而与之战不然无成防曰许之盟而还师以敝楚人吾三分四军【分四军为三部】与诸侯之鋭以逆来者于我未病楚不能矣犹愈于战暴骨以逞不可以争大劳未艾君子劳心小人劳力先王之制也乃许郑成同盟于戏将盟士渥浊为载书曰自今日既盟之后郑国而不唯晋命是听而或有异志者有如此盟郑公子騑趋进曰自今日既盟之后郑国而不唯有礼与彊可以庇民者是从而敢有异志者亦如之荀偃曰改载书郑不可防谓偃曰我实不徳而要人以盟岂礼也哉非礼何以主盟姑盟而退修徳息师而来终必获郑何必今日我之不徳民将弃我岂唯郑若能休和逺人将至何恃于郑乃盟而还十年【襄十年】公及诸侯防呉于祖【楚地】荀偃士匄请伐偪阳【妘姓国】而封宋向戍防曰城小而固胜之不武弗胜为笑固请围之弗克请于防曰水潦将降惧不能归请班师防怒投之以机出于其间曰女成二事而后告余余恐乱命以不女违女既勤君而兴诸侯牵帅老夫以至于此既无武守而又欲易余罪曰是实班师不然克矣余羸老也可重任乎七日不克必尔乎取之荀偃士匄帅卒攻偪阳亲受矢石遂灭偪阳以与向戍向戍辞乃予宋公宋公享公于楚邱请以桑林【殷天子之乐】防辞荀偃士匄曰诸侯宋鲁于是观礼鲁有禘乐賔祭用之宋以桑林享君不亦可乎舞师题以旌夏【舞师乐师也旌夏大旌也题识也】公惧而退入于房去旌卒享而还及着雍【晋地】疾卜桑林见荀偃士匄欲奔请祷焉【奔宋祷谢】防不可曰我辞礼矣彼则以之犹有神于彼加之公有间以偪阳子归夏六月防伐秦报其侵也【九年秦侵我】冬十月公及诸侯伐郑诸侯城虎牢而戍之我师城梧及制【梧制皆郑旧地】而戍之郑及我平楚救郑十一月诸侯之师还【绕也】郑而南至于阳陵【郑地】楚师不退防欲退曰今我逃楚楚必骄骄则可与战矣栾黡曰逃楚晋之耻也合诸侯以益耻不如死我将独进师遂进与楚师夹頴而军郑宵涉颍与楚人盟栾黡欲伐郑师防不可曰我实不能御楚又不能庇郑郑何罪不如致怨焉而还今伐其师楚必救之战而不克为诸侯笑克不可命【言不可命以必克】不如还也诸侯之师还侵郑北鄙而归楚人亦还明年公复伐郑防至于西郊东侵旧许【郑新邑】诸侯围郑郑惧乃行成秋七月同盟于亳十三年【襄十三年】防卒諡曰武子子二朔盈朔前卒盈字伯夙悼公时防为中军将盈生六年而防卒故盈不得嗣帅及长事平公为下军佐平公二十五年【昭九年】如齐逆女卒于戏阳【左传】
　　諡曰悼子子跞
　　荀跞文伯盈之子知文子也初平公欲废知氏而立其外嬖及盈卒未塟公饮酒乐膳宰屠蒯諌公説为是悛而止使跞佐下军平公薨事昭公昭公五年【昭十五年】跞如周塟穆后【大子夀母】昭公薨事顷公顷公六年【昭二十二年】景王崩王子猛立子朝作乱子猛出居于皇冬十月跞帅九州之戎【即陆泽戎】及焦瑕温原之师以纳王于王城十一月子猛卒敬王立跞军于侯氏我军取前城伐京【子朝所在】明年王使告间【子朝败王使告间暇于晋】乃还十年【昭二十六年】周单穆公来告急王次于滑跞及赵鞅帅师纳王使女寛【大夫】守阙塞冬十一月我师克巩子朝奔楚王入于成周我师使成公般【大夫】戍周而还顷公薨事定公定公元年【昭三十一年】鲁昭公出在干侯公将纳之使跞防季孙意如于适歴跞曰寡君使跞谓吾子何故出君有君不事周有常刑子其图之意如谢请从君而归遂从跞如干侯跞以公之命唁昭公且曰寡君使跞以君命讨于意如意如不敢逃死君其入也昭公曰所能见夫人者有如河跞掩耳而走曰寡君其罪之恐敢与知鲁国之难臣请复于寡君退而谓意如曰君怒未怠子姑归祭昭公由是卒不得入十一年【定十三年】荀寅士吉射伐赵鞅赵鞅奔晋阳有梁婴父者嬖于跞跞欲以为卿乃言于公曰君命大臣始祸者死载书在河今三臣始祸而独逐鞅刑已不钧矣请皆逐之遂奉公以伐范氏中行氏荀寅士吉射奔朝歌赵鞅复入于绛先是祁盈【午之子】执其家臣祁胜邬臧祁胜赂跞跞为之言于顷公遂灭祁氏羊舌氏跞之力也【左传】
　　跞卒諡曰文子子甲是为知宣子甲子二宵瑶瑶嗣卿世本逝遨生庄子首首生武子防防生庄子朔朔生悼子盈盈生文子栎栎生宣子申申生智伯瑶　按此朔生盈误又朔諡与其祖同亦误
　　荀瑶知伯甲之子知襄子也为晋卿出公三年【哀二十三年】瑶伐齐齐御之瑶视齐师马骇遂驱之曰齐人知余旗其谓余畏而反也及垒而还将战长武子【晋大夫】请卜瑶曰君告于天子而卜之以守于宗祧吉矣吾又何卜焉且齐人取我英邱君命瑶非敢耀武也治英邱也以辞伐罪足矣何必卜战于犂邱齐师败绩瑶亲禽顔庚【齐大夫顔涿聚】七年【哀二十七年】瑶帅师伐郑次于桐邱郑请救于齐齐陈恒救之及濮雨陈恒衣制【雨衣】杖戈立于阪上马不出者助之鞭之瑶闻之乃还曰我卜伐郑不卜敌齐使谓陈恒曰大夫陈子陈之自出陈之不祀郑之罪也故寡君使瑶察陈焉谓大夫其恤陈乎若利本之颠瑶何有焉陈恒怒曰多陵人者皆不在知伯其能久乎説苑智伯伐郑田恒救之有登葢必身立焉车徒有不进必令助之垒合而后处井灶成而后食智伯曰吾闻田恒新得国而爱其民内同其财外同其勤劳治军若此其得众也不可待也乃去之
　　十一年【悼四年】瑶帅师围郑入南里门于桔柣之门将门瑶谓赵无恤入之对曰主【谓知伯】在此瑶曰恶而无勇【恶貌丑也】何以为子对曰以能忍耻庶无害赵宗乎瑶不悛无恤由是惎瑶【左传】
　　史记晋出公十一年知伯伐郑赵简子疾使太子毋恤将而围郑知伯醉以酒灌撃毋恤毋恤羣臣请死之毋恤曰君所以置毋恤为能忍訽然亦愠知伯知伯归谓简子使废母恤简子不听毋恤由此怨知伯按晋出公十一年为鲁悼公四年传于鲁哀公二十年赵襄子称先臣志父是简子已前卒史误纪年十三年荀瑶城南梁
　　十八年【悼十一年】瑶与赵韩魏尽分范中行故地出公怒告齐鲁欲以伐四卿四卿恐遂共攻出公出公奔齐道死瑶乃立昭公曽孙骄是为懿公是时晋政皆决于瑶懿公不得有所制瑶遂有范中行故地最强【史世家】
　　中山之国有夙繇【韩非子作仇由】者瑶欲攻之而无道也为铸大钟方车二轨以遗之夙繇之君将斩岸堙谿以迎钟赤章蔓枝諌曰诗云唯则定国我胡则以得是于知伯夫知伯之为人也贪而无信必欲攻我而无道故为大钟方车二轨以遗君君因斩岸堙谿以迎钟师必随之弗听又谏君曰大国为懽而子逆之不祥子释之赤章蔓枝曰为臣不忠罪也忠不见用逺身可也断毂而行至卫七日而夙繇亡【吕氏春秋】
　　纪年出公十八年河水赤三日荀瑶伐中山取穷鱼之邱
　　瑶欲伐卫遗卫君野马四白璧一南文子【卫臣】曰此小国之礼而大国致之君其图之卫君告边境瑶果袭卫至境而反曰卫有贤人先知吾谋也【国防】
　　説苑赵简子事同又载智伯造舟为梁将以袭卫事见寗文子传
　　瑶益骄请地韩魏韩魏与之请地赵赵不与以其围郑之辱也瑶怒率韩魏攻赵赵毋防惧奔保晋阳三国攻晋阳嵗余引汾水灌其城城不浸者三版【史记】
　　瑶行水魏驹【即桓子】御韩虎【即康子】骖乘瑶曰吾乃今知水可以亡人国也魏驹肘韩虎韩虎履魏驹之跗以汾水可以灌安邑绛水可以灌平阳也赵无恤使张孟谈私于韩魏韩魏隂与约毋防乃夜杀守隄吏决水灌瑶军瑶军乱韩魏翼而击之毋防犯其前大败其众遂杀瑶灭其族而分其地【国防】
　　韩非子智伯军败晋阳身死髙良之东遂卒被分漆其首以为溲器淮南子襄子疏隧而撃之大败知伯破其头以为饮器吕氏春秋同史记韩魏杀知伯埋于凿壶之下后汉书注引今本无古文语知伯败将出走梦火见于西方乃奔秦又梦见于南方遂奔楚説苑智伯厨人亡炙□而知之韩魏反而不知史记年表秦厉共公二十五年晋大夫知开率其邑人来奔二十九年晋大夫知伯寛率其邑人来奔正义开知伯瑶之子也
　　知果者【国防作知过】知氏族为晋大夫知甲有二子曰宵曰瑶甲将以瑶为后知果曰不如宵也甲曰宵也狠对曰宵之狠在面瑶之狠在心心狠败国面狠不害瑶之贤于人者五其不逮者一美鬓长大则贤射御足力则贤伎艺毕给则贤巧文辩惠则贤彊毅果敢则贤如是而甚不仁以其五贤陵人而以不仁行之其谁能待之若果立瑶也知宗必灭弗听【国语】
　　及立是为知伯知伯结韩魏伐赵围晋阳三年赵遣张孟谈结韩魏之君隂约三军孟谈朝知伯而出遇果辕门之外果入见知伯曰二主殆将有变臣遇张孟谈于辕门之外其志矜其行髙知伯曰不然吾与二主约谨矣破赵三分其地寡人所亲必不欺也子释之果出见二主入説知伯曰二主色动而意变必背君不如杀之知伯曰兵着晋阳三年矣旦暮当防而飨其利乃有他心不可子慎勿复言果曰不杀则遂亲之知伯曰亲之奈何曰魏桓子之谋臣曰赵葭韩康子之谋臣曰叚规是皆能移其君之计君其与二君约破赵则封二子各万家之县一如是则二主之心可不变而君得所欲矣知伯曰破赵而三分其地又封二子者各万家之县一则吾所得者少不可果见君之不用也出更其姓为辅氏知氏灭惟辅氏存焉【国防】
　　知伯国者知氏族亦晋大夫荀瑶还自卫三卿【知瑶韩虎魏驹】宴于蓝台瑶戏韩虎而侮叚规【魏驹之相】伯国闻之谏曰主不备难必至矣曰难将由我我不为难谁敢兴之对曰异于是夫郤氏有车辕之难【郤犫执长鱼矫父母妻子同一辕既矫嬖于厉公灭三郤】赵有孟姬之谗【赵庄姬通于赵婴谗赵同赵括于景公而杀之】栾有叔祁之愬【栾祁与其老州賔通愬栾盈于士匄遂灭栾氏】范中行有函冶之难【函冶范臯夷之邑臯夷无宠于范氏谋逐范吉射中行寅卒灭之】皆主之所知也夏书有之曰一人三失怨岂在明不见是图周书有之曰怨不在大亦不在小夫君子能勤小物故无大患今主一宴而耻人之君相又弗备曰不敢兴难无乃不可乎夫谁不可喜而谁不可惧蜹蛾【蛾通作蚁】蠭防皆能害人况君相乎弗听【国语】
　　论曰发黄间者却引満理势之归也晋之旧姓十一族降在皁不知凡几知魏赵韩狎柄晋国而知氏尤虎视最彊将猛噬三家何有于晋乃释括之顷跮踱而仆之其却引之道乎
　　祁奚　祁午　祁盈
　　祁奚者食邑于祁因以为氏髙梁伯之子也【韦昭注髙梁伯系未详】初事景公悼公即位以奚为中军尉【国语知祁奚之果而不滛也使为元尉】悼公三年【襄三年】奚请老公问嗣焉称解狐其雠也将立之而卒
　　韩非子解狐荐其雠于简主以为相其雠以为且幸释已也往谢狐乃引弓送而射之曰荐汝公也雠汝私怨也不以私怨故拥汝于吾君一曰解狐举邢伯栁为上党守栁往谢之曰子释罪敢不再拜曰举子公也怨子私也子往矣怨子如初也又作赵武事按解狐卒于悼公三年时简子尚未立説误作赵武亦误韩诗外传解狐荐荆伯栁为西河守作魏文侯事亦误
　　又问对曰午也可
　　午奚之子国语对曰臣之子午也可人有言也择臣莫若君择子莫若父午之少也婉以从令防有乡处有所好学而不戏其壮也彊志而用命守业而不滛其冠也和安而好敬柔惠小物而镇定大事有直质而无流心非义不变非上不举若临大事其可以贤于臣也臣请荐所能择而君比义焉公使午为军尉没平公军无秕政吕氏春秋畧同左传而作祁黄羊
　　于是羊舌职死公曰孰可以代之对曰赤也可【赤职之子】于是使祁午为中军尉羊舌赤佐之君子谓奚能举善矣平公元年【襄十六年】奚为公族大夫【左传】
　　士匄与龢大夫争田乆而无成匄欲攻之问于奚奚曰公族之不恭公室之回内事之邪大夫之贪是吾罪也若以军官从子之私惧子之应且憎也【国语】六年【襄二十一年】士匄栾盈杀其党羊舌虎十人而囚羊舌肹【即叔向】乐王鲋曰吾为子请羊舌肹弗应出不拜人皆咎肹肹曰必祁大夫乐王鲋从君者也何能行祁大夫外举不弃雠内举不失亲其独遗我乎诗曰有觉徳行四国顺之夫子觉者也于是奚老矣闻之乘驿而见士匄曰诗曰惠我无疆子孙保之书曰圣有谟训明徴定保夫谋而鲜过惠训不倦者叔向有焉社稷之固也犹将十世宥之以劝能者今壹不免其身以弃社稷不亦惑乎鲧殛而禹兴伊尹放大甲而相之卒无怨也管蔡为戮周公右王若之何其以虎也弃社稷子为善谁敢不勉多杀何为士匄説与之乘而言诸公而免之奚不见肹而归肹亦不告免焉而朝【左传】
　　吕氏春秋羊舌虎善栾盈有罪晋诛羊舌虎叔向为之奴而朡祁奚曰吾闻小人得位不争不祥君子在忧不救不祥乃往见范宣子曰善为国者赏不过而刑不慢赏过则惧及滛人刑慢则惧及君子与其不幸而过宁过而赏滛人毋过而刑君子宣子乃命吏出叔向
　　祁午者奚之子也初事悼公为中军尉平公时士匄与龢大夫争田午见曰晋为诸侯盟主子为正卿若能靖端诸侯使服听命于晋晋国其谁不为子从何必龢盇宻和和大以平小乎平公十七年【昭元年】晋楚及诸侯之大夫防于虢寻宋之盟也【宋盟在襄二十七年】午谓赵武曰宋之盟楚人得志于晋【谓楚先防】今令尹【谓公子围】之不信诸侯之所闻也子弗戒惧又如宋子木【即屈建】之信称于诸侯犹诈晋而驾焉况不信之尤者乎楚重得志于晋晋之耻也子相晋国以为盟主于今七年矣再合诸侯三合大夫服齐狄宁东夏平秦乱城淳于师徒不顿国家不罢民无谤讟诸侯无怨天无大灾子之力也有令名矣而终之以耻午也是惧吾子其不可以不戒赵武曰武受赐矣乃盟午卒子盈事顷公顷公十二年【昭二十八年】盈家臣祁胜与邬臧通室【易妻也】盈将执之访于司马叔防【叔侯之子】叔防曰郑书有之恶直丑正实蕃有徒无道立矣子惧不免姑已若何盈曰祁氏私有讨国何有焉遂执之祁胜贿荀跞荀跞为之言于公公执盈盈之臣曰钧将皆死憖使吾君闻胜与臧之死也以为快乃杀之公杀盈及杨食我【羊舌肹之子】食我盈之党也遂灭祁氏及羊舌氏【左传】
　　论曰隂中善类莫利于党骈首诛之无敢横议者乘驿犯危卒免善人信矣祁大夫果而不滛夫我乡往之三日不食
　　诸公子传　共太子【申　杜原生　欵附】　奚齐　卓子伯儵叔刘　公子雍　公子乐
　　共大子名申生献公之子母曰齐姜献公立以为大子及骊姬生奚齐骊姬请使申生处曲沃奚齐处绛公许之及烝于武公公称疾不与使奚齐涖事猛足【大子臣】言于大子曰伯氏【犹言长子也】不出奚齐在庙子盍图乎大子曰吾闻之羊舌大夫【羊舌职之父】曰事君以敬事父以孝受命不迁为敬敬顺所安为孝弃命不敬作令不孝又何图焉且夫间父之爱而嘉其况有不忠焉废人以自成有不贞焉孝敬忠贞君父之所安也弃安而图逺于孝矣吾其止也献公十六年【闵元年】公作二军公将上军大子将下军以伐霍士蒍曰大子不得立矣君有异心不如逃之君得其欲大子逺死且有令名为呉大伯不亦可乎大子闻之曰子舆之为我谋忠矣然吾闻之为人子者患不从不患无名为人臣者患不勤不患无禄今我不才而得勤与从又何求焉焉能及呉大伯乎大子遂行克霍而反谗言弥兴十七年【闵二年】公使大子伐东山臯落氏至于稷桑【臯落翟地】翟人出逆大子欲战狐突谏曰不可突闻之国君好艾大夫殆好内适子殆社稷危若惠于父而逺于死【惠顺也去避奚齐为顺父心而逺于死也】惠于众而利社稷其可以图之乎况其危身于翟以起谗于内也大子曰不可君之使我非欢也抑欲测吾心也是故赐我竒服而告我权【竒服偏裻权金玦也】又有甘言焉言之大甘其中必苦谮在中矣君故生心虽蝎谮【蝎木虫谮从中起如蝎食木】焉避之不若战也不战而反我罪滋厚我战虽死犹有令名焉果战败翟而反二十一年【僖四年】骊姬以君命命大子曰君梦齐姜必速祠而归福大子祭于曲沃归福于绛公田骊姬受福乃寘鸩于酒置堇于肉【鸩运日堇乌头】公至召大子献公祭之地地坟【起也】大子恐而出公命杀其傅杜原欵大子奔新城【即曲沃】杜原欵将死使小臣圉告于申生曰欵也不才寡知不敏不能教导以至于死不能深知君之心度弃宠求广土而窜伏焉小心狷介不敢行也是以言至而无所讼之故防于大难乃逮于谗然欵也不敢爱死唯与谗人均是恶也吾闻君子不去情不反谗谗行身死可也犹有令名焉死不迁情彊也守情説父孝也杀身以成志仁也死不忘君敬也孺子勉之死必遗爱死民之思不亦可乎大子许诺人谓大子曰非子之罪何不去乎大子曰不可去而罪释必归于君是恶君也章父之恶而笑诸侯吾谁乡而入内困于父母外困于诸侯是重困也弃君去罪是逃死也吾闻之仁不恶君知不重困勇不逃死乃雉经于新城之庙左传或谓大子子辞君必辨焉大子曰君非姬氏居不安食不饱我辞姬必有罪君老矣吾又不乐曰子其行乎大子曰君实不察其罪被此名也以出人谁纳我
　　将死使猛足言于狐突曰申生有罪不听伯氏以至于死申生不敢爱其死虽然吾君老矣国家多难伯氏不出奈吾君何伯氏茍出而图吾君申生受赐以至于死虽死何悔及惠公即位改葬大子諡曰共君【国语　记檀弓同】儿乃謡曰共大子更塟矣后十四年晋亦不昌昌乃在兄【史记】
　　奚齐卓子皆献公之子也公伐骊戎以骊姬归骊姬生奚齐其娣生卓子献公二十一年【僖四年】骊姬谮申生而杀之遂以奚齐为大子二十五年【僖九年】公薨奚齐立冬十月里克杀之荀息立卓子十一月里克又杀之【左传】伯儵叔刘并文公子母曰季隗公处狄时之所生也文公元年【僖二十四年】公入即位狄人归季隗而请其二子公子雍公子乐亦文公子雍母曰杜祁乐母即懐嬴也雍仕于秦乐仕于陈襄公七年【文六年】公薨灵公少我以难故欲立长君赵盾曰立公子雍好善而长先君爱之且近于秦秦旧好也置善则固事长则顺立爱则孝结旧则安为难故欲立长君有此四徳难必抒矣狐射姑曰不如立公子乐辰嬴【即懐嬴】嬖于二君立其子民必安之赵盾曰辰嬴贱班在九人其子何震【威也】之有且为二嬖淫也为先君子不能求大而出在小国辟也母淫子辟无威陈小而逺无援将何安焉杜祁以君故让偪姞【襄公母】而上之以狄故让季隗【狄女】而已次之故班在四先君是以爱其子而仕诸秦为亚卿焉秦大而近足以为援母爱子义足以威民立之不亦可乎使先蔑士防如秦逆雍射姑亦使召乐盾杀乐于郫【晋地】明年秦送雍盾又背雍而立灵公雍卒不立【左传】
　　论曰人审所安共大子却三子之谋而杜傅是循其安死以惠父葢亦蕰中乆矣诗有小弁伤哉其辞之比也




　　尚史卷四十一
<史部,别史类,尚史>
　　钦定四库全书
　　尚史卷四十二　　　　　　列传二十
　　镶白旗汉军李锴撰
　　晋诸臣传
　　羊舌大夫　羊舌职　羊舌赤【伯华】　羊舌肹【叔向】羊舌鲋【叔鱼】　羊舌虎【叔虎】　杨石【杨食　子容我　　附】
　　羊舌大夫者失其名事献公为军尉
　　家语晋平公问祁奚曰羊舌大夫何如对曰其为人也数变其十五年也亷以不匿其过其二十也仁以喜义其三十也为晋中军尉勇以喜仁其年五十也为邉城将逺者复亲公曰果贤大夫也每变益上矣
　　子职事景公为大夫邲之败也荀林父请死士渥浊谏公免之及林父败赤狄灭潞公赏林父狄臣千室亦赏渥浊以衍之田曰微子吾丧伯氏矣职说是赏也曰周书所谓庸庸只只者谓此物也夫士伯【即士渥浊】庸中行伯【即荀林父】君信之亦庸士伯此之谓眀徳矣文王所以造周不是过也故诗曰陈锡哉周能施也率是道也其何不济景公七年【宣十六年】公命士防将中军且为大傅于是晋国之盗逃奔于秦职曰吾闻之禹称善人不善人逺此之谓也夫诗曰战战兢兢如临深渊如履薄冰善人在上也善人在上则国无幸民谚曰民之多幸国之不幸也是无善人之谓也及悼公即位使祁奚为中军尉职佐之
　　国语知羊舌职之聪敏肃给也使佐之
　　悼公三年【襄三年】职卒【左传】
　　子四曰赤肹鲋虎
　　羊舌赤者所谓铜鞮伯华也事悼公悼公三年【襄三年】代职佐中军尉士匄与龢大夫争田欲攻之问于赤赤曰外有军内有事赤也外事也不敢侵官且吾子之心有出焉可征讯也【谓以军旅出可召问也　国语】
　　及栾盈之难士匄囚赤及其弟肹既而免之【左传】
　　赤之子曰子容
　　羊舌肹字叔向食邑于杨又曰杨肹悼公时使傅太子彪【即平公国语】
　　平公即位肹为太傅肹弟虎字叔虎美而有勇力栾盈嬖之平公六年【襄二十一年】士匄逐栾盈杀虎且囚肹人谓肹曰子离于罪其为不知乎肹曰与其死亡若何诗曰优哉防哉聊以卒嵗知也防祁奚请肹肹免冬公防诸侯于商邱锢栾氏也齐侯卫侯不敬肹曰二君者必不免防朝礼之经也礼政之舆也政身之守也怠礼失政失政不立是以乱也十一年【哀二十六年】我以孙林父故执卫侯齐侯郑伯为卫侯故来公兼享之赋嘉乐国弱相齐侯赋蓼萧公孙舍之【即子展罕氏也】相郑伯赋缁衣肹命公拜二君曰寡君敢拜齐君之安我先君之宗祧也敢拜郑君之不贰也国弱使晏婴私于肹曰晋君盟主也今为臣执君若之何肹告赵武武以告公公言卫侯之罪使肹告二君【告杀晋戍三百人之罪】国弱赋辔之柔矣舍之赋将仲子兮公乃许归卫侯肹曰郑七穆【谓罕氏驷氏国氏良氏游氏丰氏印氏也郑穆公十一子子然二子孔三族已亡子羽不为卿故曰七穆】罕氏其后亡者也子展俭而壹十二年【襄二十七年】宋向戌欲弭诸侯之兵为防于宋五月赵武至于宋宋人享武肹为介及楚屈建至将盟楚人甲赵武患之以告肹肹曰何害也匹夫一为不信犹不可单毙其死【单尽毙踣也】若合诸侯之卿以为不信必不捷矣食言者不病【不病者单毙于死】非子之患也夫以信召人而以僭济之必莫之与也安能害我且吾因宋以守病【为楚所病则入宋城】则夫能致死与宋致死虽倍楚可也子何惧焉又不及是曰弭兵以召诸侯而称兵以害我吾庸多矣非所患也
　　国语诸侯之大夫盟于宋楚令尹子木欲袭晋军文子谓叔向曰若之何叔向曰子何患焉忠不可暴信不可犯忠自中而信自身其为徳也深矣其置本也固矣故不可抈也今我以忠谋诸侯而以信覆之荆之逆诸侯也亦云是以在此若袭我是自背其信而塞其忠也信反必弊忠塞无用安能害我且夫合诸侯以为不信诸侯何望焉此行也荆败我诸侯必叛之子何爱于死死而可以固晋国之盟主何惧焉是行也以蕃为军攀辇即利而舍遮扞卫不行楚人不敢谋畏晋之信也
　　及盟晋楚争先歃肹谓赵武曰诸侯归晋之徳只非归其尸盟也子务徳无争先且诸侯盟小国固必有尸盟者楚为晋细不亦可乎乃先楚人
　　国语宋之盟楚请先歃叔向谓赵文子曰夫伯王之势在徳不在先歃子若能以忠信賛君而禆诸侯之阙歃虽后诸侯将戴之何争于先若违于徳而以贿成事今虽先歃诸侯将弃之何欲于先昔成王盟诸侯于岐阳楚为荆蛮置茅蕝设望表与鲜牟守燎故不与盟今将与狎主诸侯之盟唯有徳也子务徳勿争先
　　宋公享晋楚之大夫赵武为客【一坐所尊为客】屈建与之言弗能对使肹侍言焉屈建亦不能对也十七年【昭元年】赵武防楚公子围于虢寻宋之盟也公子围设服离卫【设君服陈兵卫】事毕赵武谓肹曰令尹【即公子围】自以为王矣何如对曰王弱令尹彊其可哉虽可不终武曰何故对曰彊以克弱而安之彊不义也不义而彊其毙必速诗曰赫赫宗周褒姒灭之彊不义也令尹为王必求诸侯晋少懦矣诸侯将往若获诸侯其虐滋甚民弗堪也将何以终夫以彊取不义而兄必以为道道以淫虐弗可久矣是年冬十一月公子围弑楚王右尹王子比【即子干】来奔从车五乗先是秦公子鍼【景公母弟】亦来奔其车千乗肹使与秦公子同食皆百人之饩赵武【国语作韩宣子】曰秦公子富肹曰底禄以徳徳钧以年年同以尊公子以国不闻以富且夫以千乗去其国彊御已甚诗曰不侮鳏寡不畏彊御秦楚匹也十八年【昭二年】韩须如齐逆女齐陈无宇送女致少姜公以其非卿执诸中都少姜为之请不许少姜卒肹言陈无宇于公曰彼何罪君使公族逆之齐使上大夫送之犹曰不共君求以贪国则不共而执其使君刑已颇何以为盟主且少姜有辞乃归陈无宇十九年【昭三年】齐侯使晏婴请继室于我公使肹许之既成昏晏婴受礼肹从之晏相与语肹曰齐其何如晏婴曰此季世也吾弗知齐其为陈氏矣公弃其民而归于陈氏齐旧四量豆区釜钟四升为豆各自其四以登于釜【四豆为区区斗六升四区为釜釜六斗四升】釜十则钟【六斛四斗】陈氏三量皆登一焉钟乃大矣【豆区釜三等皆加旧量之一以五升为豆五豆为区五区为釜则区一斗釜八斗钟八斛】以家量贷而以公量收之山木如市弗加于山鱼盐蜃蛤弗加于海民参其力二入于公而衣食其一公聚朽蠧而三老【上夀中夀下夀皆八十以上者】冻馁国之诸市屦贱踊贵【踊刖足者之屦】民人痛疾而或燠休之其爱之如父母而归之如流水欲无获民将焉辟之箕伯直柄虞遂伯戯【皆舜后陈氏之先】其相胡公大姬已在齐矣【胡公四人之后始封陈之祖大姬其妃也言陈氏将有国其先祖神已与胡公共在齐】肹曰然虽吾公室今亦季世也戎马不驾卿无军行公乗无人卒列无长庶民罢敝而宫室滋侈道殣相望而女富溢尤民闻公命如逃冦讐栾郤胥原狐续庆伯【八姓晋□臣之族】降在皂政在家门民无所依君日不悛以乐慆淫公室之卑其何日之有谗鼎之铭曰昧旦丕显后世犹怠况日不悛其能久乎晏婴曰子将若何肹曰晋之公族尽矣肹闻之公室将卑其宗族枝叶先落则公从之肹之宗十一族唯羊舌氏在而已肹又无子【无贤子】公族无度幸而得死岂其获祀秋七月郑罕虎来贺夫人且告曰楚人日征敝邑以不朝立王之故【楚灵王新立】往则畏执事谓寡君有外心不往则宋之盟云【宋盟交相见】进退罪也寡君使虎布之韩起使肹对曰君若辱有寡君在楚何害修宋盟也君茍思盟寡君乃知免于戾矣君若不有寡君虽朝夕辱于敝邑寡君猜焉君实有心何辱命焉君其往也茍有寡君在楚犹在晋也二十一年【昭五年】韩起如楚送女肹为介郑罕虎防吉劳诸索氏防吉谓肹曰楚王汰侈已甚子其戒之肹曰汰侈已甚身之灾也焉能及人若奉吾币帛慎吾威仪守之以信行之以礼敬始而思终终无不复从而不失仪敬而不失威道之以训辞奉之以旧法考之以先王度之以二国虽汰侈若我何及楚楚子欲以韩起为阍【刖足使守门】以肹为司宫【加官刑】以辱我防启彊讽楚子楚子乃谢厚为韩起礼又欲敖肹以其所不知而不能亦厚其礼二十二年【昭六年】郑人铸刑书肹使诒公孙侨书曰始吾有虞于子今则已矣昔先王议事以制不为刑辟惧民之有争心也犹不可禁御是故闲之以义纠之以政行之以礼守之以信奉之以仁制为禄位以劝其从严断刑罚以威其淫惧其未也故诲之以忠耸之以行教之以务使之以和临之以敬涖之以彊断之以刚犹求圣哲之上眀察之官忠信之长慈恵之师民于是乎可任使也而不生祸乱民知有辟则不忌于上并有争心以徴于书而徼幸以成之弗可为矣夏有乱政而作禹刑商有乱政而作汤刑周有乱政而作九刑【九刑或即吕刑】三辟之兴皆叔世也今吾子相郑国作封洫立谤政【作邱赋】制参辟铸刑书【参辟谓用三代之末法】将以靖民不亦难乎诗曰仪式刑文王之徳日靖四方又曰仪刑文王万邦作孚如是何辟之有民知争端矣将弃礼而征于书锥刀之末将尽争之乱狱滋丰贿赂并行终子之世郑其败乎肹闻之国将亡必多制其此之谓乎侨复书曰若吾子之言侨不才不能及子孙吾以救世也既不承命敢忘大恵夏六月楚公子弃疾来聘报韩起也起之适楚楚人弗逆弃疾及晋竟公将亦弗逆肹曰楚辟我衷【辟邪衷正也】若何效辟诗曰尔之教矣民胥效矣从我而已焉用效人之辟书曰圣作则无宁以善人为则而则人之辟乎匹夫为善民犹则之况国君乎公説乃逆之二十五年【昭九年】周甘人与阎嘉【晋阎县大夫】争阎田我率隂戎伐頴【周邑】王使詹桓伯辞于我曰文武成康之建母弟以蕃屏周亦其废队是为岂如弁髦而因以敝之【童子垂髦始冠必以弁故曰弁髦缁布冠也既三加冠成礼弃其缁布之冠永不复用】后稷封殖天下今戎制之不亦难乎肹谓韩起曰文之伯也岂能改物翼戴天子而加之以共自文以来世有衰徳而暴灭宗周以宣示其侈诸侯之贰不亦宜乎且王辞直子其图之韩起説乃致阎田反颍俘平公薨事昭公昭公元年【昭十一年】楚子召蔡灵侯而杀之围蔡韩起问于肹曰楚其克乎对曰克哉蔡侯获罪于其君【谓弑父而立】而不能其民天将假手于楚以毙之何故不克然肹闻之不信以幸其可再也楚王奉孙吴以讨于陈曰将定而国陈人听命而遂县之今又诱蔡而杀其君以围其国虽幸而克必受其咎弗能久矣桀克有緍以丧其国纣克东夷而陨其身楚小位下而亟暴于二王能无咎乎天之假助不善非祚之也厚其凶恶而降之罚也且譬之如天其有五材【即五行】而将用之力尽而敝之是以无拯不可没振【犹言没不可复振】夏五月周单成公防韩起于戚视下言徐肹曰单子其将死乎朝有着定【朝内列位常处谓之表着】防有表【野防设表以为位】衣有襘带有结【禬领禬结带结】防朝之言必闻于表着之位所以昭事序也视不过结禬之中所以道容貌也言以命之容貌以明之失则有阙今单子为王官伯而命事于防视不登带言不过歩貌不道容而言不昭矣不道不共不昭不从【貌正曰共言顺曰从】无守气矣鲁齐归【昭公母】薨大搜于比蒲及葬鲁侯不慼肹曰鲁公室其卑乎君有大丧国不废搜有三年之丧而无一日之慼国不恤丧不忌君也君无慼容不顾亲也国不忌君君不顾亲能无卑乎殆其失国三年【昭十三年】楚观从【观起之子】召公子比【即子干】公子黒肱【即子晳元年子干奔晋子晳奔郑】将为乱于楚公子比归韩起问于肹曰子干其济乎对曰难起曰同恶相求如市贾焉何难对曰无与同好谁与同恶取国有五难有宠而无人一也有人而无主二也有主而无谋三也有谋而无民四也有民而无徳五也子干在晋十三年矣晋楚之从不闻达者可谓无人族尽亲叛可谓无主无衅而动可谓无谋为羇终世可谓无民亡无爱征可谓无徳王虐而不忌楚君子干涉五难以弑旧君谁能济之有楚国者其弃疾乎【弃疾楚平王名】君陈蔡城外属焉苛慝不作盗贼伏隠私欲不违民无怨心先神命之【共王以璧见于羣望曰当璧而拜者神所立乃宻埋璧于庭使五人入拜康王跨之灵王肘加焉子干子晳皆逺之平王再拜皆厌纽】国民信之芈姓有乱必季实立楚之常也获神一也有民二也令徳三也宠贵四也居常五也有五利以去五难谁能害之子干之官则右尹也数其贵宠则庶子也以神所命则又逺之其贵亡矣其宠弃矣民无懐焉国无与焉将何以立起曰齐桓晋文不亦是乎对曰齐桓卫姬之子也有宠于僖有鲍叔牙宾须无隰朋以为辅佐有莒卫以为外主有髙国以为内主从善如流下善齐肃不藏贿不从欲施舍不倦求善不厌是以有国不亦宜乎我先君文公狐季姬之子也有宠于献好学而不贰生十七年有士五人有先大夫子余【赵衰】子犯【狐偃】以为腹心有魏犫贾佗以为股肱有齐宋秦楚以为外主有栾郤狐先以为内主亡十九年守志弥笃恵懐弃民民从而与之献无异亲民无异望天方相晋将何以代文此二君者异于子干共有宠子国有奥主【宠子奥主并谓弃疾】无施于民无援于外去晋而不送归楚而不逆何以冀国晋成虒祁【宫名】诸侯朝而归者皆有贰心为鲁取郠故【在十年】我将以诸侯讨鲁肹曰诸侯不可以不示威乃并征防告于吴吴子辞还秋七月遂合诸侯于平邱将寻盟齐人不可肹告于齐曰诸侯求盟已在此矣今君弗利寡君以为请对曰诸侯讨贰则有寻盟若皆用命何盟之寻肹曰国家之败有事而无业事则不经有业而无礼经则不序有礼而无威序则不共有威而无昭共则不明不明弃共百事不终所由倾覆也是故眀王之制使诸侯嵗聘以志业【嵗聘以修其职业】间朝以讲礼【三年一朝王班爵之义率长幼之序】再朝而防以示威【六年一防以训上下之则制财用之节】再防而盟以显昭眀【十二年一盟所以昭信义凡八聘四朝再防王一巡守盟于方岳之下】志业于好讲礼于等示威于众昭明于神自古以来未之或失也存亡之道恒由是兴晋礼主盟惧有不治奉承齐牺【齐盟之牺牲】而布诸君求终事也君曰余必废之何齐之有唯君图之齐人惧对曰小国言之大国制之敢不听从肹曰诸侯有间矣不可以不示众八月治兵建而不斾【建立旌旗不曵其斾斾防也】既而斾之【军将战则斾故复斾以恐之】诸侯畏之公以邾莒愬故不见鲁侯使肹往辞曰诸侯将以甲戌盟寡君知不得事君矣请君无勤鲁人对曰君信蛮夷之诉以絶兄弟之国寡君闻命矣肹曰寡君有甲车四千乗在虽以无道行之必可畏也况其率道其何敌之有牛虽瘠偾于豚上其畏不死【偾仆也以瘠牛仆于小豚之上牛不畏豚之不死亦犹晋不畏鲁之不亡也】南蒯子仲之忧【子仲公子憗憗与南蒯谋季氏南蒯叛而憗奔齐】其庸可弃乎若奉晋之众用诸侯之师因邾莒杞鄫之怒以讨鲁罪间其二忧何求而弗克鲁人惧听命甲戌同盟于平邱五年【昭十五年】荀跞如周葬穆后【大子寿之母】籍谈为介既葬除丧以荀跞宴樽以鲁壶王让晋不脩职贡无彛器籍谈归以告肹肹曰王其不终乎吾闻之所乐必卒焉今王乐忧若卒以忧不可谓终王一嵗而有三年之丧二焉【谓大子寿及穆后天子絶期唯服三年故后虽期通谓之三年丧】于是乎以丧宾宴又求彛器乐忧甚矣且非礼也彛器之来嘉功之由非由丧也三年之丧虽贵遂服礼也王虽弗遂宴乐以早亦非礼也礼王之大经也一动而失二礼无大经矣言以考典典以志经忘经而多言举典将焉用之【左传】
　　肹卒子杨石初平公射鴳【鴳扈小鸟】不死使竪襄搏之失公怒拘将杀之肹闻之夕【夕至于朝】公告之肹曰君必杀之昔吾先君唐叔射兕于徒林殪以为大甲以封于晋今君嗣吾先君唐叔射鴳不死搏之不得是扬吾君之耻者也君其必速杀之勿令逺闻公忸怩乃趣赦之
　　説苑平公使叔向聘于吴吴人拭舟以逆之左右五百人有绣衣而豹裘锦衣而狐裘者归以告公公曰吴其亡乎奚以敬舟奚以敬民叔向对曰君为驰底之台上可发千兵下可陈钟鼓诸侯亦曰奚以敬台奚以敬民所敬各异也公乃罢台又曰公问叔向曰嵗饥民疫翟人攻我将若何对曰嵗饥来年反矣疫将止矣翟不足患也曰患有大于此者乎对曰夫大臣重禄而不谏近臣畏罪而不言左右顾宠于小官而君不知此患之大者也公曰善韩非子叔向御坐平公请事公腓痛足痹转筋而不敢壊坐髙士传亥唐晋人也平公与亥唐坐亥唐出叔向入平公伸足曰向与亥唐坐腓痛足痹不敢伸叔向勃然不説公曰亥先生无欲也吾非正坐无以养之子何不説乎
　　肸见女叔齐之子【齐即司马侯其子盖即女叔寛】抚而泣之曰自此其父之死吾蔑与比而事君矣昔者此其父始之我终之我始之夫子终之无不可籍偃【籍季之子】在侧曰君子有比乎肸曰君子比而不别比徳以賛事比也引党以封己利己而忘君别也肸甞见韩起韩起忧贫肸贺之起曰吾有卿之名而无其实无以从二三子吾是以忧子贺我何故对曰昔栾武子【栾书】无一卒之田其官不备其宗噐【宗庙祭噐】宣其徳行顺其宪则使越于诸侯诸侯亲之戎狄懐之以正晋国行刑不疚以免于难及桓子【书之子黡】骄防奢侈贪欲无艺略则行志假贷居贿宜及于难而頼武之徳以没其身及懐子【黡之子盈】改桓之行而修武之徳可以免于难而离桓之罪以亡于楚夫郤昭子【郤至】其富半公室其家半三军恃其富宠以泰于国其身尸于朝其宗戮于绛不然夫八郤五大夫三卿其宠大矣一朝而灭莫之哀也唯无徳也今吾子有栾武子之贫吾以为能其徳矣是以贺若不忧徳之不建而患货之不足将吊不暇何贺之有赵鞅尝曰鲁孟献子有鬬臣五人我无一何也肹曰子不欲也若欲之肹也待交捽可也【国语】
　　新序赵文子问于叔向曰晋六将军孰先亡乎对曰中行氏乎中行氏之为政也以苛为察以欺为明以刻为忠以计多为善以聚敛为良譬之犹鞟革者也大则大矣裂之道也説苑韩平子问于叔向曰刚与柔孰坚曰臣年八十矣齿再堕而舌尚存知柔之坚于刚也韩非子叔向赋猎功多者受多功少者受少
　　羊舌鲋字叔鱼肹之弟也平公三年【昭十三年】平公合诸侯于平邱鲋摄司马次于卫地鲋求货于卫淫刍荛者【淫纵也】卫使馈肹羮与一箧锦曰诸侯事晋未敢擕贰况卫在君之宇下而敢有异志刍荛者异于他日敢请之肹受羮反锦曰晋有羊舌鲋者渎货无厌亦将及矣为此役也子若以君命赐之其已客从之未退而禁之我以邾莒故执鲁季孙意如既而归之意如请从于防【欲得盟防见遣不欲私去】士匄患之谓肹曰子能归季孙乎对曰不能鲋也能乃使鲋鲋见意如曰昔鲋也得罪于晋君自归于鲁君【葢坐叔虎栾盈事】微武子【意如之祖季孙宿】之赐不至于今虽获归骨于晋犹子则肉之敢不尽情归子而不归鲋也闻诸吏将为子除馆于西河其若之何且泣意如惧遂先归邢侯【楚申公巫臣之子】与雍子【亦故楚人】争鄐田久而无成四年【昭十四年】理官士弥牟如楚鲋摄理韩起命断旧狱罪在雍子雍子纳其女于鲋鲋蔽罪邢侯【曲断其罪也】邢侯怒杀鲋与雍子于朝韩起问其罪于肹肹曰三人同罪施生戮死可也【施行罪也】雍子自知其罪而贿以买直鲋也鬻狱邢侯専杀其罪一也已恶而掠美为昏贪以败官为墨杀人不忌为贼夏书曰昏墨贼杀臯陶之刑也请从之乃施邢侯而尸雍子与鲋于市仲尼曰叔向古之遗直也治国制刑不隠于亲三数叔鱼之罪【平邱之防数其贿也归鲁季孙称其诈也邢侯之狱言其贪也】不为末减曰义也夫可谓直矣杨石字伯石又名杨食我肹之子也顷公十二年【昭二十八年】祁盈専杀顷公杀盈及食我食我党盈而助乱也遂灭祁氏羊舌氏【左传】
　　事见祁盈传
　　史记晋之宗家祁奚孙叔向子相恶于君六卿欲弱公室乃遂以法尽灭其族而分其邑为十县各令其子为大夫
　　论曰或谓春秋莫贤于子产予曰其叔向乎美足以正君知足以周物水徳盈科无所慊焉畴能及之然知其无子不获终祀而义短石碏私讨不及岂三数弟鱼不能加诸食我哉
　　庆郑　蛾晳　梁由靡　虢射　家仆徒　【司马説附】
　　庆郑者晋之旧姓也梁由靡虢射家仆徒蛾晳并为晋大夫事恵公恵公许贿秦五城既入而背之恵公四年【僖十三年】我饥秦输之粟眀年秦饥使乞籴于我我弗与庆郑曰背施无亲幸灾不仁贪爱不祥怒邻不义四徳皆失何以守国虢射曰皮之不存毛将安傅【皮以喻所许秦城毛以喻籴】庆郑曰弃信背邻患孰恤之无信患作失援必毙是则然矣虢射曰无损于怨而厚于冦不如勿与庆郑曰背施幸灾民所弃也近犹雠之况怨敌乎弗听退曰君其悔是哉六年【僖十五年】秦伯伐我及韩公谓庆郑曰冦深矣若之何对曰君实深之可若何公曰不孙卜右庆郑吉弗使使步扬【郤雠之父】御戎家仆徒为右乗小驷郑入也庆郑曰古者大事必乗其产生其水土而知其人心安其教训而服习其道唯所纳之无不如志今乗异产以从戎事及惧而变将与人易乱气狡偾隂血周作张脉偾兴外疆中干进退不可周旋不能君必悔之弗听战于韩原晋戎马还泞而止公号庆郑郑曰愎諌违卜固败是求又何逃焉遂去之梁由靡御韩简【韩简晋卿韩万之孙】虢射为右辂秦伯将止之【辂迎也】庆郑以救公误之遂失秦伯而秦乃获公以归【左传】冬十一月秦伯将归公未至蛾晳谓庆郑曰君之止子之罪也今君将来子何俟庆郑曰郑也闻之曰军败死之将止死之二者不行又重之以误人而丧其君有大罪三将安适君若来将待刑以快君志君若不来将独伐秦不得君必死之此所待也臣得其志而使君瞢是犯也【瞢慙犯逆也】君行犯犹失其国而况臣乎公止于绛郊闻庆郑止使家仆徒召之曰郑也有罪犹在乎庆郑曰臣怨君始入而报徳不降【韦注不自降下而背秦愚意谓秦兵不东降而伐晋】降而听谏不战战而用良不败既败而诛又失有罪不可以封国臣是以待即刑以成君政公曰刑之庆郑曰下有直言臣之行也上有直行君之眀也臣行君明国之利也君虽弗刑必自杀也蛾晳谏曰臣闻之奔刑之臣不若教之以报雠君盍赦之以报于秦梁由靡曰不可我能之秦岂不能且战不胜而报之以贼不武出战不克入处不安不知成而反之不信失刑乱政不威出不能用入不能治败国且杀孺子【孺子子圉也秦复恵公而质子圉言伐秦秦必杀之】不若刑之公曰斩郑无使自杀家仆徒谏曰有君不忌有臣死刑其闻贤于刑之梁由靡曰夫君政刑是以治民不闻命而擅进退犯政也快意丧君犯刑也郑也贼而乱国不可失也且战而自退退而自杀臣得其志君失其刑后不可用也公命司马説【军司马说其名也】刑之司马説进三军之士而数庆郑曰夫韩之誓曰失次犯令死将止不面夷死【将为敌获而面不受伤者死】伪言误众死今郑失次犯令而罪一也郑擅进退而罪二也女误梁由靡使失秦而罪三也君亲止女不面夷而罪四也郑也就刑庆郑曰説三军之士皆在有人能坐待刑而不能面夷趣行事乎遂斩郑【国语】
　　梁由靡虢射逮事献公献公二十四年【僖七年】里克伐狄梁由靡御虢射为右败狄于采桑梁由靡曰狄无耻从之必大克里克曰惧之而已无速众狄虢射曰期年狄必至示之弱矣眀年狄果伐我【左传】
　　颠颉　舟之侨　祁瞒
　　颠颉事公子重耳骊姬之难颉从重耳出亡贤而有功卒相重耳反晋国文公五年【僖二十八年】公入曹令无入僖负羁之宫而免其族报施也【文公过曹负羁馈飱置璧】颉及魏犫怒曰劳之不图报于何有爇僖负羁氏公舍魏犫而杀颉以徇于师立舟之侨为戎右以代魏犫夏四月我师败楚师于城濮济河舟之侨先归既入杀舟之侨以徇于国是役也祁瞒奸命中军风于泽【牛马相风而走皆失之】亡大斾之左旃司马杀之徇于诸侯民于是大服君子谓文公其能刑矣三罪而民服【左传】
　　舟之侨者故事虢公以其族适晋而虢亡【见虢志】祁瞒祁氏族
　　韩非子公问于狐偃曰寡人甘肥周于堂巵酒豆肉集于宫杀一牛遍于国中一嵗之功尽以衣士卒足以战乎曰不足公曰弛闗市之征而缓刑罚足以战乎曰不足公曰吾民有丧者使郎中视事有罪者赦之贫穷不足者与之足以战乎曰不足此皆所以慎产也而战之者杀之也民之从公为慎产也因而迎杀之失所以从公矣曰然则如何曰令无得不战公曰无得不战奈何曰信赏必罚其足以战公曰刑罚之极安至曰不辟亲贵法行所爱公曰善眀日田于圃陆颠颉后期遂斩以徇而百姓皆惧　此说独异李离
　　李离者文公之理也过听杀人自拘当死公曰官有贵贱罚有轻重下吏有过非子之罪也离曰臣居官为长不与吏让位受禄为多不与下分利今过听杀人傅其罪下吏非所闻也辞不受令公曰子自以为有罪寡人亦有罪邪离曰理有法失刑则刑失死则死公以臣能听微决疑故使为理今过听杀人罪当死遂不受令伏劒而死【史记】
　　新序李离曰君量能而授官臣奉职而任事君命曰必以仁义辅政宁过于生勿失于杀臣受命不称壅恵蔽恩如臣之罪乃当死君何道乎今离刻深不顾仁义信文墨不察是非听他辞不精事实掠服无罪使百姓怨怨积于百姓恶扬于天下权轻于诸侯如臣之罪是当重死文公曰吾闻之也直而不枉不可与往方而不圆不可与长存愿子以此听寡人也离曰君以所私害公法杀无罪而生当死二者非所以教于国也离不敢受命
　　论曰武事尚信庆郑之诛三罪之服均于信矣而恵公有私焉非中于刑也庆郑快意丧君虽待以即刑非李离之亚已





　　尚史卷四十二
　　钦定四库全书
　　尚史卷四十三　　　　　　列传二十一
　　镶白旗汉军李锴撰
　　晋诸臣传
　　胥臣　胥甲父　胥克　胥童
　　胥臣一曰臼季字季子尝为司空又曰司空季子初从公子重耳出亡及入秦秦伯归女五人懐嬴与焉【懐嬴故子圉妻】公子欲辞胥臣曰同姓为兄弟黄帝之子二十五人其同姓者二人而已唯青阳与夷鼓皆为己姓青阳方雷氏之甥也【方雷西陵氏之姓黄帝取于西陵氏之子曰累祖实生青阳雷累同】夷鼓彤鱼氏之甥也【彤鱼国名】其同生而异姓者四母之子别为十二姓凡黄帝之子二十五宗其得姓者十四人为十二姓【十四人二人为姬二人为巳故十二姓】姬酉祁巳滕葴任荀僖姞儇依是也唯青阳与仓林氏同于黄帝故皆为姬姓同徳之难也如是昔少典取于有蟜氏【少典黄帝神农之先有蟜诸侯也或谓少典黄帝神农之父非是】生黄帝炎帝黄帝以姬水成炎帝以姜水成成而异徳故黄帝为姬炎帝为姜二帝用师以相济也异徳之故也异姓则异徳异徳则异类异类虽近男女相及以生民也同姓则同徳同徳则同心同心则同志同志虽逺男女不相及畏黩敬也黩则生怨怨乱毓灾灾毓灭姓是故取妻避其同姓畏乱灾也故异徳合姓同徳合义义以道利利以阜姓姓利相更成而不迁乃能摄固保其土房今子于子圉道路之人也取其所弃以济大事不亦可乎公子亲筮之曰尚有晋国得贞屯悔豫皆八也【内曰贞外曰悔震下坎上屯坤下震上豫得此两卦震在屯为贞在豫为悔八谓震两隂爻在贞在悔皆不动故曰皆八谓爻无为也】筮史占之皆曰不吉闭而不通爻无为也【震为动动遇坎坎为险阻闭塞不通无所为也】胥臣曰吉是在易皆利建侯【屯初九曰利建侯豫大象曰利建侯行师吉】不有晋国以辅王室安能建侯我命筮曰尚有晋国筮告我曰利建侯得国之务也吉孰大焉震车也坎水也坤土也屯厚也豫乐也车班外内顺以训之【班外内者屯之内有震豫之外亦有震坤顺也豫内为坤屯上与四亦为坤】泉原以资之土厚而乐其实不有晋国何以当之震雷也车也坎劳也水也众也主雷与车而尚水与众车有震武也众而顺文也文武具厚之至也故曰屯其繇曰元亨利贞勿用有攸往利建侯利主震雷长也故曰元众而顺嘉也故曰亨内有震雷故利贞【震以动之利也侯以正国贞也】车上水下必伯【车动而上威也水动而下顺也有威而众从故必伯】小事不济壅也故曰勿用有攸往【小事小人之事震动而遇坎坎为险阻故曰壅】一夫之行也【易曰震一索而得男故曰一夫又曰震作足故为行也】众顺而有武威故曰利建侯坤母也震长男也母老子彊故曰豫其繇曰利建侯行师居乐出威之谓也【居乐母在内也出威震在外也居乐故利建侯出威故利行师】是二者得国之卦也公子果入是为文公文公六年【僖二十八年】公问元帅于赵衰对曰先轸有谋胥臣多闻皆可以为辅臣弗若也乃使先轸将中军胥臣佐下军【国语】
　　夏四月楚围宋我救之楚师次于城濮我师陈于莘北胥臣以下军之佐当陈蔡马以虎皮先犯陈蔡陈蔡奔楚右师溃既而狐毛先轸夹攻楚左师左师亦溃楚师败绩襄公元年【僖三十三年】我败狄于箕郤缺获白狄子初胥臣举郤缺及是公以再命命先茅之县赏胥臣曰举郤缺子之功也二年【文元年】胥臣及先且居伐卫取戚获孙昭子【传失名】六年【文五年】胥臣卒【左传】
　　文公尝学读书于胥臣三日曰吾不能行也咫【咫尺间也】闻则多矣对曰然而多闻以待能者不犹愈乎又问于胥臣曰吾欲使阳处父傅讙也【讙襄公名】而教诲之其能善之乎对曰是在讙也籧篨不可使俛戚施不可使仰僬侥不可使举侏儒不可使援蒙不可使视嚚瘖不可使言聋聩不可使聴僮昏不可使谋质将善而贤良賛之则济可竢也若有违质教将不入其何善之为臣闻昔者太任娠文王不变【不变动也】少溲于豕牢而得文王【少溲小便豕牢厠也】不加病焉文王在母不忧在傅不勤处师弗烦事王不怒敬友二虢【文王弟虢仲虢叔也】而恵慈二蔡【文王子管叔初亦为蔡】刑于大姒比于诸弟诗云刑于寡妻至于兄弟以御于家邦于是乎用四方之贤良及其即位也询于八虞而咨于二虢度于闳夭而谋于南宫诹于蔡原而访于辛尹【蔡公元公辛甲尹佚皆周大夫】重之以周召毕荣亿宁百神而柔和万民故诗曰恵于宗公神罔时恫是则文王非専教诲之力也公曰然则教无益乎对曰胡为文益其质故人生而学非学不入公曰奈夫八疾何对曰官师之取材也戚施直镈【直主击镈镈钟也】籧篨防璆【防戴也璆玉磬】侏儒扶卢【扶縁也卢矛防之柲縁之以为戯】蒙修声【无目于音声审】聋聩司火【耳无闻于视审】僮昏嚚瘖僬侥官师匪不材也以实裔土夫教者因体能质而利之者也若川然有原以卬浦而后大【国语】
　　説苑文公见咎季其庙傅于西墙公曰孰处而西对曰君之老臣也公曰西益而宅对曰臣之忠不如老臣之力其墙壊而不筑公曰何不筑对曰一日不稼百日不食公出而告之仆仆顿首于轸曰吕刑云一人有庆兆民赖之君之明羣臣之福也乃令于国曰毋淫宫室以妨人宅板筑以时无夺农功
　　胥臣子甲父
　　胥甲父胥臣之子也事灵公灵公六年【文十二年】秦伐我取羁马我御之甲父佐下军以从秦师于河曲及秦师将遁防骈请薄诸河甲父及赵穿当军门呼曰死伤未收而弃之不恵也不待期而薄人于险无勇也乃止秦师夜遁十三年【宣元年】讨河曲之战不用命者放甲父于卫而立其子克克有蛊疾郤缺为政废克使赵朔佐下军克子童又名胥之昧为大夫嬖于厉公童以克之废也怨郤氏厉公七年【成十七年】公将去诸大夫童曰必先三郤族大多怨去大族不偪敌多怨有庸公曰然使童帅甲八百将攻郤氏防长鱼矫袭杀三郤童以甲刼栾书中行偃于朝已而栾书中行偃执公遂杀童胥氏由是不嗣【左传】
　　胥梁带
　　胥梁带为大夫事平公齐乌余【齐大夫】以廪邱来奔袭卫羊角及鲁髙鱼皆取之又取邑于宋诸侯弗能治也及赵武为政乃言于公曰晋为盟主诸侯或相侵也则讨而使归其地今乌余之邑皆讨类也而贪之是无以为盟主也请归之公曰诺孰可使也对曰胥梁带能无用师公使往胥梁带使诸丧邑者具车徒以受地必周【周宻也必宻来勿以受地为名】使乌余具车徒以受封乌余以其众出使诸侯伪效乌余之封者而遂执之尽获之皆取其邑而归诸侯【左传】
　　阳处父　【贾佗甯嬴附】
　　阳处父为大夫初事文公使傅大子文公九年【僖三十二年】楚使请平于我处父报之晋楚始通冬文公薨襄公立处父为大傅襄公元年【僖三十三年】我获秦三帅既而舍之先轸怒公使处父追之及诸河则在舟中矣释左骖以公命赠百里视视觉之卒不反处父侵蔡楚鬭勃救之与我师夹泜而军处父患之使谓鬬勃曰吾闻之文不犯顺武不违敌子若欲战则吾退舍子济而陈迟速唯命不然纾我老师费财亦无益也乃驾以待鬭勃退舍处父宣言曰楚师遁矣遂归楚师亦归楚于是杀鬭勃三年【文二年】鲁文公即位我以不朝讨鲁鲁侯来朝使处父盟鲁侯以耻之四年【文三年】楚围江处父及周王叔桓公伐楚以救江门于方城遇息公子朱而还六年【文五年】处父聘于卫明年公搜于夷舍二军【先是晋作五军今舍二军复三军之制】使狐射姑将中军赵盾佐之处父至自温改搜于董易赵盾将中军处父赵衰之属也故党于赵氏且谓赵盾能曰使能国之利也是以上之赵盾于是始为国政既成以授处父与贾佗使行诸国以为常法秋八月襄公薨灵公少未立狐射姑怨处父之易其班也而知其无援于晋也使狐鞫居杀处父
　　公羊君将使射姑将阳处父谏曰射姑民众不説不可使将射姑入君谓射姑曰阳处父言曰射姑民众不説不可使将射姑怒出刺阳处父于朝而走谷梁晋将与狄战使狐夜姑为将军赵盾佐之阳处父曰不可古者君之使臣使仁者佐贤者不使贤者佐仁者今赵盾贤夜姑仁襄公谓夜姑曰吾始使盾佐女今女佐盾矣襄公死处父主竟上事夜姑使人杀之
　　甯有嬴氏者为逆旅大夫处父之聘于卫也反过甯【晋邑】甯嬴从之及温而还其妻问之嬴曰以刚商书曰沉潜刚克髙明柔克夫子壹之其不没乎天为刚徳犹不干时况在人乎且华而不实怨之所聚也犯而聚怨不可以定身余惧不获其利而离其难是以去之【左传】
　　国语阳处父舍于逆旅甯嬴氏嬴谓其妻曰吾求君子久矣乃今得之举而从之阳子道与之语及山而还其妻曰子得所求而不从之何其懐也曰吾见其貌而欲之闻其言而恶之夫貌情之华也言貌之机也身为情成于中言身之文也言文而发之合而后行离则有衅今阳子之貌济其言匮非其实也若中不济而外彊之其卒将复中外易矣若外内类而言反之凟其信也夫言以昭信奉之如机厯时而发之胡可凟也今阳子之情譿矣以济葢也且刚而主能不本而犯怨之所聚也吾惧未获其利而及其难是故去之
　　贾佗初以公族从文公出亡后为晋太师【杜预注】
　　箕郑父
　　箕郑父为大夫事文公晋饥公问于郑父曰救饥何以对曰信公曰安信对曰信于君心信于名信于令信于事公曰然则若何对曰信于君心则美恶不逾信于民则上下不干信于令则时无废功信于事则民从事有业于是乎民知君心贫而不惧藏出如入何匮之有公使为箕大夫
　　韩非子畧同又曰文公出亡箕郑挈壶餐而从迷而失道与公相失饥而寝不敢食及公反国攻原防之公曰夫轻饥馁之患而必全壶餐是将不以原叛乃以为原令大夫浑轩闻而非之曰以不动壶餐信其不叛不亦无术乎
　　文公八年【僖三十一年】搜于清原作五军使郑父佐新上军【国语】
　　七年【文六年】襄公薨明年秦送公子雍赵盾背雍而立灵公以御秦师郑父居守夷之搜也【在文六年】襄公将登郑父将上军先克沮之及灵公即位郑父使贼杀先克晋杀郑父【左传】
　　论曰处父之难先克之死与三郤同卒以射姑亡命箕郑杀身而胥臣沈族君且从焉书曰怨不在大树怨以崇祸谁能救之至若刚而干时犯而聚怨亦天之所厌与
　　臾骈
　　臾骈者赵盾属大夫襄公七年【文六年】狐射姑【即贾季】使狐鞫居之杀阳处父也晋杀狐鞫居射姑惧讨奔狄赵盾使骈送其帑【射姑为中军佐与盾同官】夷之搜【在今年春】射姑戮骈骈之人欲尽杀贾氏以报焉骈曰不可吾闻前志有之曰敌恵敌怨不在后嗣忠之道也夫子礼于贾季我以其宠报私怨无乃不可乎介人之宠非勇也损怨益仇非知也以私害公非忠也释此三者何以事夫子尽具其帑与其器用财贿亲帅扞之送致诸竟灵公六年【文十二年】秦伐我取羁马赵盾御之骈佐上军以从秦师于河曲骈曰秦不能久请深垒固军以待之从之防秦军掩我上军赵穿【赵夙庶孙】追之不及怒军吏曰将有待也穿曰我不知谋将独出以其属出乃皆出战交绥【退军为绥】秦行人夜戒我师曰两军之士皆未憗也【憗缺也】眀日请相见也骈曰使者目动而言肆惧我也将遁矣薄诸河必败之赵穿不可乃止秦师夜遁【左传】
　　解扬　【酅魁垒附】
　　解扬者为大夫事灵公灵公少赵盾为政灵公二年【文八年】公使扬归匡戚之田于卫且复致公壻池【晋君壻】之封自申至于虎牢之竟十三年【宣元年】楚侵陈宋赵盾帅师救陈宋防于棐林以伐郑楚救郑遇于北林囚扬我师乃还景公六年【宣十五年】楚围宋宋告急于我公欲救之伯宗【晋大夫】谏乃止使扬如宋【扬反晋传不载】使无降楚曰晋师悉起将至矣郑人囚而献诸楚楚子厚赂之使反其言不许三而许之登诸楼车使呼宋人而告之遂致其君命楚子将杀之使与之言曰尔既许不谷而反之何故非我无信女则弃之速即尔刑对曰臣闻之君能制命为义臣能承命为信信载义而行之为利谋不失利以卫社稷民之主也义无二信信无二命君之赂臣不知命也受命以出有死无霣又可赂乎臣之许君以成命也死而成命臣之禄也寡君有信臣下臣获考【考成也】死又何求楚子舍之以归又有酅魁垒者晋士也出公四年【悼四年】荀瑶围郑郑人俘魁垒赂之以执政使反为郑魁垒闭其口而死【左传】
　　苗贲皇
　　苗贲皇者楚鬭椒之子【国语贲作棼】成公二年【宣四年】楚子灭若敖氏【即鬬椒】贲皇奔晋晋人与之苗【晋邑】是为苗贲皇为大夫成公薨事景公景公十一年【成二年】败齐师于鞌明年齐侯来郤克献之以得陨命之礼【伐国获君是谓陨命】曰寡君使克也不腆敝邑之礼为君之辱敢归诸下执政以憗御人【憖愿也御人妇人也言愿以此报君妇人之笑己者】贲皇曰郤子勇而不知礼【言齐虽败顷公不见得非陨命也】矜其伐而耻国君其与几何【国语】景公薨事厉公厉公六年【成十六年】公伐郑楚救之遇于鄢陵楚子登巢车【车上为橹】以望我军伯州犂【故晋伯宗子前年奔楚】侍楚子后以公卒告楚子贲皇在公之侧亦以楚子之卒告皆曰国士在【国士谓伯州犂】且厚不可当也贲皇言于公曰楚之良在其中军王族而已请分良以击其左右而三军萃于王卒必大败矣【左传】
　　伯宗　【夏阳説附】
　　伯宗者【谷梁作伯尊】大夫孙伯纠之子也【伯紏系未详韦昭注】景公六年【宣十五年】楚围宋宋告急于我公欲救之伯宗曰不可古人有言曰虽鞭之长不及马腹天方授楚未可与争虽晋之彊能违天乎谚曰髙下在心川泽纳污山薮藏疾瑾瑜匿瑕国君含垢天之道也君其待之乃止潞子婴儿之夫人公之姊也鄷舒【潞之相】为政而杀之又伤潞子之目公将伐之诸大夫皆曰不可鄷纾有三儁才不如待后之人伯宗曰必伐之狄有五罪儁才虽多何补焉不祀一也耆酒二也弃仲章【潞贤人】而夺黎民【黎侯国】地三也虐我伯姬四也伤其君目五也怙其儁才而不以茂徳兹益罪也后之人或者将敬奉徳义以事神人而申固其命若之何待之不讨有罪曰将待后后有辞而讨焉毋乃不可乎夫恃才与众亡之道也商纣由之故灭天反时为灾地反物为妖民反徳为乱乱则妖灾生故文反正为乏尽在狄矣公从之灭潞夏阳説者亦晋大夫十五年【成六年】伯宗夏阳説及卫人郑人侵宋师于鍼卫人不保【不守备也】説欲袭卫曰虽不可入多俘而归有罪不及死伯宗曰不可卫唯信晋故师在其郊而不设备若袭之是弃信也虽多卫俘而晋无信何以求诸侯乃止厉公时三郤害伯宗谮而杀之伯宗子州犂奔楚韩厥曰郤氏其不免乎善人天地之纪也而骤絶也不亡何待【左传】
　　论曰解扬廷楚伯宗保卫皆所以成其信也説而入有风泽之象焉是以豚鱼吉也骈不敌怨长者自居而非赵孟之心乎
　　张老　籍偃　铎遏冦　【张君臣附】
　　张老字孟籍偃字防及铎遏冦并为大夫厉公八年【成十八年】悼公即位知张老之知而不诈也使为元【即中军奄主斥之官】知铎遏冦之恭敬而信彊也使为舆尉【即上军尉】知籍偃之惇率旧职而共给也使为舆司马【即上军司马】始合诸侯于虚朾【宋地】以救宋使张老延君誉于四方且观道逆者【观察诸侯之道徳与逆乱者】二年【襄三年】公使张老为卿辞曰臣不如魏绛夫绛之知能治大官其仁可以利公室不忘其勇不疚于刑其学不废其先人之职若在卿位外内必平且鸡邱之防【传作鸡泽卫地】其官不犯【戮杨干也】而辞顺不可不赏也公五命之固辞乃使为司马使魏绛佐新军士匄与龢大夫争田久而无成匄欲攻之问于张老张老曰老也以军事承子非戎则非吾所知也问于籍偃籍偃曰偃以斧钺从于张孟曰听命焉若夫子之命也何贰之有释夫子而举是反吾子也【夫子谓张老吾子谓士匄】赵武为室斵其椽而砻之张老夕焉而见之不谒而归武闻之驾而往曰吾不善子亦告我何其速也对曰天子之室斵其椽而砻之加密石焉【密理石谓砥也】诸侯砻之【无宻石】大夫斵之【不砻】士首之【斵其首】备其物义也从其等礼也今子贵而忘义富而忘礼吾惧不免何敢以告赵武归令勿砻匠人请皆斵之曰止为后世之见之也其斵者仁者之为也其砻者不仁者之为也【国语】
　　既成室晋大夫发焉张老曰美哉轮焉美哉奂焉歌于斯哭于斯聚国族于斯赵武曰武也得歌于斯哭于斯聚国族于斯是全要领以从先大夫于九京也北面再拜稽首【记檀弓】
　　张老子张君臣平公元年【襄十六年】代其父为中军司马籍偃籍季之子也其八世祖孙伯黡为晋正卿籍偃当士匄逐栾盈时被囚既而免之【左传】
　　籍偃子籍谈铎遏冦他事不具载
　　籍谈　籍秦
　　籍谈字叔籍偃之子也事昭公昭公五年【昭十五年】荀跞【即知文子】如周葬穆后谈为介既葬除丧以荀跞宴樽以鲁壶王曰伯氏诸侯皆有以镇抚王室晋独无有何也荀跞揖谈谈对曰诸侯之封也皆受明器于王室以镇抚其社稷故能荐彛器于王晋居深山戎狄之与邻而逺于王室王灵不及拜戎不暇其何以献器王曰叔氏而忘诸乎叔父唐叔成王之母弟也其反无分乎宻须之鼓与其大路文所以大搜也【宻须姞姓国文王伐之得其鼓路以搜】阙巩之甲武所以克商也【阙巩国名】唐叔受之以处参虚【实沈之次晋之分野】匡有戎狄其后襄之二路鍼钺秬鬯彤弓虎贲文公受之以有南阳之田抚征东夏非分而何夫有勲而不废有绩而载奉之以土田抚之以彛器旌之以车服明之以文章子孙不忘所谓福也福祚之不登叔父焉在且昔而髙祖孙伯黡司晋之典籍以为大政故曰籍氏及辛有之二子董之晋于是乎有董史女司典之后也何故忘之谈不能对宾出王曰籍父其无后乎数典而忘其祖昭公薨事顷公顷公六年【昭二十二年】景王崩悼王立子朝作乱王次于皇谈及荀跞帅九州之戎及焦瑕温原之师纳王于王城悼王崩敬王立谈军于隂荀跞军于侯氏我师取前城明年围郊郊鄩溃我师在平隂子朝败王使告闲【使告闲暇于晋】乃还谈子秦秦事顷公为上军司马顷公十一年【昭二十七年】士鞅防于扈令戍周冬十二月秦致诸侯之戍于周顷公薨事定公定公九年【定七年】王以儋翩之难处于姑莸【周地】单武公刘桓公逆王秦送王入于王城十五年【定十三年】赵鞅杀邯郸午午子稷以邯郸叛秦围之既而范中行氏【即荀寅士吉射】逐赵鞅韩魏【韩不信魏曼多】反逐范中行氏秦党范氏从范氏出奔【出奔事传注俱不分明】明年晋败范中行氏之师于潞【秦地】获秦籍氏遂不嗣【左传】论曰张老让魏绛以卿折士匄以正规赵武以不善知而不诈又多闻焉籍氏忘祖景王讥之然失礼乐忧又且来天下之口也
　　女叔齐　女寛　【阎明司马叔防附】
　　女叔齐是为司马侯为大夫事悼公公与齐升台而望曰乐夫对曰临下之乐则乐矣徳义之乐则未也公曰何谓徳义对曰诸侯之为日在君侧以其善行以其恶戒可谓徳义矣公曰孰能对曰羊舌肹习于春秋乃使肹傅太子彪【平公名】悼公薨事平公士匄与龢大夫争田欲攻之齐见曰闻吾子有龢之怒吾以为不信诸侯皆有贰心是之不忧而怒龢大夫非子之任也【国语】
　　平公十一年【襄二十六年】卫甯喜弑卫侯剽而纳献公赵武为防于澶渊以讨卫执甯喜北宫遗使齐以先归十四年【襄二十九年】使齐如鲁治杞田【平公母杞女故使鲁归前侵杞田】弗尽归也悼夫人愠曰齐也取货先君若有知也不尚取之【不尚齐之取货】公告齐齐曰虞虢焦滑霍扬韩魏皆姬姓也【八国皆晋所灭】晋是以大若非侵小将何所取武献以下兼国多矣谁得治之杞夏余也而即东夷鲁周公之后也而睦于晋以杞封鲁犹可而何有焉鲁之于晋也职贡不乏玩好时至公卿大夫相继于朝史不絶书府无虚月如是可矣何必瘠鲁以肥杞且先君而有知也母宁夫人而焉用老臣【言先君母宁怪夫人之所为无用责我】二十年【昭四年】楚子使椒举来求诸侯【欲専防诸侯】公欲勿许齐曰不可楚王方侈天或者欲逞其心以厚其毒而降之罚未可知也其使能终亦未可知也晋楚唯天所相不可与争君其许之而修徳以待其归若归于徳吾犹将事之况诸侯乎若适淫虐楚将弃之吾又谁与争公曰晋有三不殆其何敌之有国险而多马齐楚多难有是三者何乡而不济对曰恃险与马而虞邻国之难是三殆也四岳【岱华衡恒】三涂【大行轘辕崤黾】阳城【山名】大室【即嵩髙山】荆山中南【即终南山】九州之险也是不一姓冀之北土马之所生无兴国焉恃险与马不可以为固也从古以然是以先王务修徳音以亨神人不闻其务险与马也邻国之难不可虞也或多难以固其国启其彊土或无难以丧其国失其守宇若何虞难齐有仲孙【即公孙无知】之难而获桓公至今赖之晋有里防之难而获文公是以为盟主卫邢无难敌亦丧之【闵二年狄防卫僖二十五年卫灭邢】故人之难不可虞也恃此三者而不修政徳亡于不暇又何能济君其许之纣作淫虐文王恵和殷是以陨周是以兴夫岂争诸侯乃许楚使使羊舌肹对曰寡君有社稷之事是以不获春秋时见诸侯君实有之何辱命焉二十一年【昭五年】鲁昭公来见自郊劳至于赠贿无失礼公谓齐曰鲁侯不亦善于礼乎对曰鲁侯焉知礼公曰何为自郊劳至于赠贿礼无违者何故不知对曰是仪也不可谓礼礼所以守其国行其政令无失其民者也今政令在家不能取也有子家羁弗能用也奸大国之盟陵虐小国【谓伐莒取郓】利人之难【谓莒乱而取鄫】不知其私公室四分民食于他【谓三家也】思莫在公不图其终为国君难将及身不恤其所礼之本末将于此乎在而屑屑焉习仪以亟言善于礼不亦逺乎君子谓叔侯于是乎知礼【左传】
　　杜预注时平公亦失政齐以此讽谏
　　齐子寛
　　女寛字叔褒齐之子也为大夫事顷公顷公十年【昭二十六年】子朝之乱知跞赵鞅纳王使寛守阙塞备子朝十二年【昭二十八年】魏舒举魏戊【舒庶子】为梗阳大夫梗阳人有狱魏戊不能断以狱上其大宗赂以女乐魏舒将受之魏戊谓寛及阎没曰主以不贿闻于诸侯若受梗阳人贿莫甚焉吾子必谏皆许诺退朝待于庭馈入召之比置【自始食至食尽】三叹既食使坐魏舒曰吾闻诸伯叔谚曰唯食忘忧吾子置食之间三叹何也同辞而对曰或赐二小人酒不夕食馈之始至恐其不足是以叹中置【至食及半】自咎曰岂将军食之而有不足是以再叹及馈之毕愿以小人之腹为君子之心属厌而已魏舒辞梗阳人顷公薨事定公初周苌欲迁都成周定公三年【定元年】魏舒合诸侯之大夫城成周齐髙张后不从诸侯寛曰周苌齐髙张皆将不免苌违天髙子违人天之所壊不可支也众之所为不可奸也阎没者即阎明亦为晋大夫定公八年【定六年】子朝余党儋翩复作乱阎没戍周且城胥靡又有司马叔防者亦齐之子
　　杜预注叔防司马叔侯之子叔侯即女齐也韦昭注女寛女齐之子叔褒也叔褒叔防或即是一人
　　祁盈之家臣祁胜与邬臧通室盈将执之访于叔防叔防曰郑书【古书名】有之恶直丑正实蕃有徒无道立矣子惧不免诗曰民之多辟无自立辟姑已若何盈不听祁氏遂亡【左传】
　　成鱄
　　成鱄者晋大夫顷公十二年【昭二十八年】魏舒以魏戊为梗阳大夫舒谓鱄吾与戊也县人其以我为党乎对曰何也戊之为人也逺不忘君近不偪同居利思义在约思纯有守心而无淫行虽与之县不亦可乎昔武王克商光有天下其兄弟之国者十有五人【按武王兄弟封国者管蔡郕霍鲁卫毛郜雍曹滕毕原丰郇凡十六人此言十五纪载不同】姬姓之国者四十人皆举亲也夫举无他唯善所在亲疏一也诗曰唯此文王帝度其心莫其徳音其徳克明克明克类克长克君王此大国克顺克比比于文王其徳靡悔既受帝祉施于孙子心能制义曰度徳正应和曰莫照临四方曰明勤施无私曰类教诲不倦曰长赏庆刑威曰君慈和徧服曰顺择善而从之曰比经纬天地曰文九徳不愆作事无悔故袭天禄子孙赖之主之举也近文徳矣所及其逺哉【左传】
　　论曰心有恃敬则衰恃则侈之门也徳音且不可恃而况险与马哉汤之圣敬日跻文王之小心翼翼闲其恃也女叔之论伦脊昭然宜其聴乎腹有厌心则无厌善乎叔襃之讽亦所以革其侈也
　　阳毕
　　阳毕者晋大夫事平公平公六年【襄二十一年】我逐栾盈箕遗及黄渊嘉父作乱不克而死
　　韦昭注箕遗等皆晋大夫栾盈之党士匄将逐栾盈箕遗等知之而作乱士匄杀其党十人
　　公谓毕曰自穆侯【桓叔之父】以至于今乱兵不辍民志无厌祸败无已离民且速冦恐及吾身若之何对曰本根犹树枝叶益长本根益茂是以难已也今若大其柯去其枝叶絶其本根可以少间公曰子实图之毕曰图在明训眀训在威权威权在君君抡贤人之后有常位于国者而立之亦抡逞志亏君以乱国者之后而去之是遂威而逺权民畏其威而懐其徳莫能勿从若从则民心皆可畜畜其心而知其欲恶民孰偷生若不偷生则莫思乱矣且夫栾氏之诬晋国也久矣栾书实覆宗杀厉公以厚其家若灭栾氏则民威矣今吾若起瑕原韩魏之后而赏立之则民懐矣威与懐各当其所则国安矣君治而国安欲作乱者谁与公曰栾书立吾先君栾盈不获罪如何毕曰夫正国者不可以昵于权行权不可以隐于私昵于权则民不道行权隠于私则政不行政不行何以道民民之不道亦无君矣则其为昵与隠也复产害矣且勤君身若爱栾盈则眀逐羣贼而以国伦数而遣之厚戒箴国以待之彼若求逞志而报于君罪孰大焉灭之犹少彼若不敢而逺逃乃厚其外交而勉之以报其徳不亦可乎公许诺尽逐羣贼而使毕及祁午适曲沃逐栾盈盈出奔楚遂令于国人曰自文公以来有力于先君而子孙不育者将授立之得之者赏【国语】
　　邮无恤【王良】
　　邮无恤字伯乐又名王良又曰邮良【国语作邮无正】为晋大夫定公十九年【哀二年】荀寅士吉射叛晋居朝歌齐人输之粟郑人送之赵鞅御之遇于戚将战邮无恤御鞅卫世子蒯聩为右登铁上【邱名】望见郑师众世子惧自投于车下无恤授世子绥而乗之曰妇人也及战郑人击鞅中肩毙【踣也】于车中获其蠭旗世子救之以戈郑师北世子复伐之大败郑师获齐粟千车既战鞅曰吾伏弢【弓衣】呕血鼓音不衰今日我上也世子曰吾救主于车中退敌于下我右之上也无恤曰我两靷将絶吾能止之我御之上也驾而乗材两靷皆絶【乗载也材横木明细小也言驾而载细小之横木两靷同时皆絶　左传】
　　鞅使家臣尹铎为晋阳曰必堕其垒培【荀寅士吉射围赵氏所作垒培】尹铎往而増之鞅怒曰必杀铎也而后入大夫辞之不可曰是昭余雠也无恤进曰昔先主文子【赵武也】少衅于难从姬氏于公宫有孝徳以出在公族有恭徳以升在位有武徳以羞为正卿有温徳以成其名誉失赵氏之典刑而去其师保基于其身以克复其所及景子【赵成】长于公宫未及教训而嗣立矣亦能纂修其身以受先业无谤于国顺徳以学【音效教也】子择言以教子择师保以相子今吾子嗣位有文之典刑有景之教训重之以师保加之以父兄子皆疏之以及此难夫尹铎曰思乐而喜思难而惧人之道也委土可以为师保吾何为不増是以修之庶曰可以鉴而鸠赵宗乎若罚之是罚善也罚善必赏恶臣何望矣鞅説曰微子吾几不为人矣以免难之赏赏尹铎初无恤与尹铎有怨以其赏如无恤曰子免吾死敢不归禄辞曰吾为主图非为子也怨之如初【国语】
　　司马寅
　　司马寅者亦晋大夫定公三十年【哀十三年】公及吴子盟于黄池时越已入吴获大子友将歃吴晋争先吴人曰于周室我为长晋人曰于姬姓我为伯赵鞅呼寅曰日旰矣大事未成二臣【鞅与寅】之罪也建鼓整列二臣死之长幼必可知也对曰请姑视之反曰肉食者无墨【气色下也】今吴王有墨国胜乎大子死乎且夷徳轻不忍久请少待之乃先我【左传】
　　论曰栾氏之狱弑君不讨而无罪见逐书幸盈殃威懐并失乱之所以不戢夫若夫増垒而赏亦能有懐也




　　尚史卷四十三
　　钦定四库全书
　　尚史卷四十四　　　　　　列传二十二
　　镶白旗汉军李锴撰
　　晋诸臣传
　　韩万　韩简　韩厥【献子】　韩无忌【公族穆子】　韩起【宣子】韩不信【简　韩湏　叔禽　　叔椒子　子羽　韩襄附】
　　韩万者庄伯之弟曲沃武公之叔父也哀侯九年【桓三年】曲沃武公伐翼次于陉庭万御戎梁为右逐翼侯于汾隰骖絓而止夜获之遂并翼万是为韩氏祖万之孙韩简简为大夫恵公六年【僖十五年】秦伐我公逆秦师使简视师复曰师少于我鬭士倍我公曰何故对曰出因其资入用其宠饥食其粟三施而无报是以来也今又击之我怠秦奋倍犹未也公曰一夫不可狃况国乎遂使请战简退曰吾幸而得囚及战于韩原梁由靡御简虢射为右辂秦伯将止之防公戎马还泞而止庆郑以救公误之遂失秦伯秦反获公以归简及诸大夫反首拔舎从之【反首乱髪下垂拔舎拔草舎止】秦伯使辞焉曰二三子何其慼也寡人之从君而西也亦晋之妖梦是践【狐突不寐而与神言故谓之妖梦】岂敢以至诸大夫三拜稽首曰君履厚土而戴皇天皇天后土实闻君之言羣臣敢在下风初献公筮嫁伯姬【即穆姬】于秦遇归妺【兑下震上归妹】之暌【兑下离上暌】史苏占之曰不吉为雷为火为嬴败姬及公在秦曰先君若从史苏之占吾不及此夫简侍曰龟象也筮数也物生而后有象象而后有滋滋而后有数先君之败徳及可数乎【言先君当致丧败之徳及今可一二数之乎】诗曰下民之孽匪降自天僔沓背憎职竞由人【左传】
　　厥者万之孙子舆之子【韦昭注作子镇】是为韩献子也少为赵盾所待养及长言于灵公以为司马景公三年【宣十二年】楚围郑荀林父救之及河闻郑及楚平林父欲还先縠【即彘子】不可以中军佐济厥谓林父曰彘子以偏师陷子罪大矣子为元帅师不用命谁之罪也失属亡师为罪已重不如进也事之不捷恶有所分与其专罪六人同之不犹愈乎师遂济楚败我师于邲九年【成二年】齐伐鲁败卫郤克救鲁卫与齐师战于鞌齐师败绩厥梦子舆谓己曰且辟左右故中御而从齐侯【自非元帅御者皆居中将在右厥辟左右故居中】邴夏曰射其御者君子也齐侯曰谓之君子而射之非礼也射其左越于车下射其右毙于车中綦母张【晋大夫】丧车从厥曰请寓乘从左右【綦母张既丧其车欲从厥左右而载】皆肘之使立于后厥俛定其右【右被射仆车中故俯安隠之】逢丑父与齐侯易位将及华泉骖絓于木而止厥执絷马前再拜稽首奉觞加璧以进曰寡君使羣臣为鲁卫请曰无令舆师陷入君地下臣不幸属当戎行无所逃隠且惧奔辟而忝两君臣辱戎士敢告不敏摄官承乏丑父使齐侯下如华泉取饮齐侯以免明年赏鞌之功作六军以厥为卿【为新中军将】齐侯来朝公享之齐侯视厥厥曰君知厥也乎齐侯曰服改矣【戎朝异服言服改明识其人】厥登举爵曰臣之不敢爱死为两君之在此堂也十五年【成六年】晋人谋去故绛【晋复命新田为绛故谓此故绛】诸大夫皆曰必居郇瑕氏之地沃饶而近监国利君乐不可失也时厥将新中军且为仆大夫【即大仆】公揖而入厥从公立于寝庭谓厥曰何如对曰不可郇瑕氏土薄水浅其恶易觏易觏则民愁民愁则垫隘【羸困也】于是乎有沈溺重膇之疾【沈溺湿疾重膇足肿】不如新田土厚水深居之不疾有汾浍【二水名】以流其恶且民从教十世之利也夫山泽林盬国之宝也国饶则民骄佚近宝公室乃贫不可谓乐公説从之迁于新田赵庄姬【成公女赵朔妻】谮赵同赵括【并赵衰子】于公十七年【成八年】杀赵同赵括以其田与祁奚厥言于公曰成季【即赵衰】之勲宣孟【即赵盾】之忠而无后为善者惧矣三代之令王皆数百年保天之禄夫岂无辟王頼前哲以免也周书曰不敢侮鳏寡所以明徳也乃立赵武而反其田景公薨事厉公厉公三年【成十三年】栾书为帅厥将下军败秦师于麻隧获秦成差及不更女父【皆秦大夫不更秦爵】五年【成十五年】楚侵郑卫栾书欲报楚厥曰无庸使重其罪民将叛之无民孰战六年【成十六年】我伐郑楚救之厥将下军从郑伯其御杜溷罗曰速从之其御屡顾不在马可及也厥曰不可以再辱国君乃止郤至从郑伯其右茀翰胡曰谍辂之余从之乘而俘以下【谍轻兵也使谍距郑伯车前而自后登其车以执之】郤至曰伤国君有刑亦止七年【成十七年】栾书中行偃执厉公召厥厥辞曰昔吾畜于赵氏孟姬【即赵荘姬】之谗吾能违兵【言晋讨赵氏厥去其兵示不与党】古人有言曰杀老牛莫之敢尸而况君乎二三子不能事君焉用厥也
　　国语栾书中行偃围公于匠丽氏召韩献子献子辞曰杀君以求威非吾所能为也威行为不仁事废为不知享一利亦得一恶非所务也中行偃欲伐之栾书曰不可其身果而辞顺顺无不行果无不彻犯顺不祥伐果不克夫以果戾顺行民不犯也吾虽欲攻之其能乎乃止
　　明年悼公即位厥将中军为政防楚伐宋宋来告急厥曰欲求得人必先勤之成霸安疆自宋始矣公救宋楚师还悼公元年【襄元年】厥帅诸侯之师伐郑入其郛败其徒兵于洧上于是东诸侯之师【齐鲁曹邾杞】次于鄫以待我师我师自郑以鄫之师侵楚焦夷及郑公及卫侯次于戚以为之援七年【襄七年】厥老子起嗣【左传】
　　厥卒諡曰献子二无忌起
　　起者厥之子宣子也起兄无忌是为公族穆子无忌为厥长子性镇静而有废疾悼公即位使为公族大夫使训卿之子弟共俭孝弟
　　国语无忌镇静镇静者修之则壹
　　悼公七年【襄七年】厥告老将立无忌辞曰诗曰岂不夙夜畏行多露又曰弗躬弗亲庶民弗信无忌不才让其可乎请立起也与田苏【晋贤人】游而曰好仁诗曰靖共尔位好是正直神之聴之介尔景福恤民为徳正直为正正曲为直参和为仁如是则神聴之介福降之立之不亦可乎公谓无忌仁使掌公族大夫
　　国语韩献子老使公族穆子受事于朝辞曰厉公之乱无忌备公族不能死臣闻之曰无功庸者不敢居髙位今无忌知不能匡君使至于难仁不能救勇不能死敢辱君朝以忝韩宗请退也固辞不立
　　起遂嗣为卿九年【襄九年】公防诸侯伐郑起为上军佐佐荀偃门于师之梁【郑城门】郑成乃盟于戏而还十三年【襄十三年】公搜于緜上以治兵使起将上军辞以赵武从之起如故悼公薨事平公平公三年【襄十八年】公围齐起佐赵武以上军围卢弗克十二月伐雍门【齐城门】之荻侵潍及沂而还十年【襄二十十五】起如齐莅盟十一年【襄二十六年】起聘于周王使请事对曰晋士起将归时事于宰旅【礼诸侯大夫入天子国称士时事四时贡职宰旅冢宰之下士】无他事矣王闻之曰韩氏其昌阜于晋乎辞不失旧十二年【襄二十七年】宋向戍善于赵武又善于楚屈建欲弭诸侯之兵以为名来告赵武武谋诸诸大夫起曰兵民之残也财用之蠧小国之大菑也将或弭之虽曰不可必将许之弗许楚将许之以召诸侯则我失为盟主矣乃许之楚及齐秦皆许之夏六月盟于宋十七年【昭元年】赵武卒起将中军为政明年使起如鲁聘观书于大史氏见易象与鲁春秋曰周礼尽在鲁矣吾乃今知周公之徳与周之所以王也鲁昭公享之季孙宿赋緜之卒章起赋角弓宿拜曰敢拜子之弥缝敝邑寡君有望矣宿赋节之卒章既享宴于季氏有嘉树焉起誉之宿曰宿敢不封殖此树以无忘角弓遂赋甘棠起曰起不堪也无以及召公遂如齐纳币聘少姜见公孙灶公孙虿灶虿见其二子旗与彊起曰皆非保家之主也不臣又聘于卫卫侯享之北宫佗赋淇澳起赋木瓜十九年【昭三年】少姜既卒齐侯使晏婴请继室于我曰君若不忘先君之好惠顾齐国则犹有先君之适及遗姑姊妹若而人【言如常人】君若不弃敝邑而辱使董振择之【董正振整也】以备嫔嫱寡人之愿也起使羊舌肹对曰寡君之愿也寡君不能独任其社稷之事未有伉俪在缞绖之中【制夫人之服葬讫君臣乃释服】是以未敢请君有辱命恵莫大焉若恵顾敝邑抚有晋国赐之内主岂惟寡君举羣臣实受其贶其自唐叔以下实宠嘉之夏五月起如齐逆女公孙虿为少姜之有宠也以其子更公女而嫁公子【公子即公女变文也】人谓起曰子尾【即公孙虿】欺晋晋胡受之起曰我欲得齐而逺其宠宠将来乎二十一年【昭五年】起如楚送女楚子厚为之礼起反郑伯劳诸圉【郑地】辞不敢见礼也【奉使君命未反故】二十三年【昭七年】郑国侨来聘防公寝疾梦黄熊起私问侨侨以鲧对起祀夏郊公有间国侨为丰施归州田于起起受之以告公公以与起起初与赵武争州田【见昭三年】病有之以易原县于宋乐大心【宋大夫】平公薨事昭公昭公元年【昭十一年】起防周单成公于戚六年【昭十六年】起如郑聘郑六卿饯起于郊起曰二三君子请皆赋起亦以知郑志婴齐赋野有蔓草起曰孺子善哉吾有望矣国侨赋郑之羔裘起曰起不堪也游吉赋褰裳起曰起在此敢勤子至于他人乎游吉拜起曰子之言是不有是事其能终乎驷偃赋风雨丰施赋有女同车印癸赋萚兮起喜曰郑其庶乎二三君子以君命贶起赋不出郑志皆昵燕好也二三君子数世之主也可以无惧矣起皆献马焉而赋我将国侨拜使五卿皆拜曰吾子靖乱敢不拜徳起有环其一在郑商起谒诸郑伯国侨弗与买诸贾人侨又不可至是起私觐于侨以玉与马曰子命起舍夫玉是赐我玉而免吾死也敢不借手以拜昭公薨事顷公顷公八年【昭二十四年】子朝乱周起徴会于诸侯明年防于黄父以定王室十二年【昭二十八年】秋起卒諡曰宣子
　　韩非子韩宣子曰吾马菽粟多矣甚臞何故寡人患之周市对曰使驺尽粟以食虽无肥不可得也名与多与之其实少虽无臞亦不可得也主不审其情实坐而患之马犹不肥也
　　子四须叔禽叔椒子羽【叔禽以下名未详】须起之门子也周礼公卿之子入王端之左教之以六艺谓之门子又曰其正室皆谓之门子
　　为公族大夫事平公平公十八年【昭二年】须如齐逆少姜叔禽以下事不载【起卒而不信嗣卿盖湏前卒也】无忌子襄平公时亦为公族大夫【左传】
　　不信字伯音起之孙简子也事定公定公二年【昭三十二年】王使来请城成周魏舒使不信对曰天子有命敢不奉承以奔告于诸侯迟速衰序于是焉在冬十一月魏舒及不信如京师合诸侯之大夫于狄泉寻盟且令城成周不信与荀寅相恶十五年【定十三年】荀寅士吉射逐赵鞅不信卒諡曰简【左传】
　　不信子庚是为庄子庚子虎是为康子见韩世家世本韩万生赇伯赇伯生定伯简简生舆舆生献子厥厥生宣子起起生平子顷史记韩之先与周同姓其后苗裔事晋得封于韩原曰韩武子武子后三世有韩厥从封姓为韩氏号为献子献子子宣子宣子徙居州宣子子贞子贞子徙居平阳贞子子简子简子子庄子庄子子康子康子子武子武二子景侯
　　论曰厉公作慝书偃逃死晋之旧姓多不免者韩厥踦中立难矣崔杼且舍晏子中行氏又恶敢攻厥哉新田之迁艾安十余叶诗曰逺犹辰告逺于羣议也夫韩氏大夫也卒正南面虽韩叔厚基予且慕公族穆子之仁也
　　毕万　魏犫【武子】　魏锜【厨武子】　魏相【吕宣子】　魏颗魏颉【令狐文子】　　魏绛【庄子】　魏舒【献　魏戊　贾辛子　孟丙　乐霄司马乌　司马僚安附　弥年】　魏蔓多【防子】
　　毕万者毕公髙之子孙也仕于晋事献公献公十六年【闵元年】作二军公将上军大子申生将下军赵夙御戎毕万为右以灭耿灭霍灭魏【三国皆姬姓】赐毕万魏以为大夫魏氏由是始万之孙犫是为魏武子也初从文公出亡文公入即位四年【僖二十七年】公搜于被庐作三军以犫为右明年围曹入之令无入僖负羁【曹大夫】之宫而免其族报施也【初公过曹僖负羁馈盘飱置璧】犫及颠颉怒曰劳之不图报于何有爇僖负羁氏犫伤于胸公欲杀之而爱其材使问且视之病将杀之犫束胸见使者曰以君之灵不有宁也距跃三百曲踊三百【距跃超越也曲踊跳踊也百犹劢也盖距地向前超跃越物者三勉劢而为之也】乃舍之杀颠颉以徇【左传】
　　犫卒諡曰武子三锜颗绛
　　锜者犫之子食邑于吕谓之吕锜又曰厨武子事景公景公三年【宣十二年】邲之役锜求公族未得而怒欲败我师请致师弗许请使许之遂徃请战而还楚潘党逐之及荧泽见六麋射一麋以顾献曰子有军事兽人无乃不给于鲜敢献于从者潘党去之防赵旃往楚子逐之遂乘我师我师败绩楚囚荀防锜御荀首【即知庄子荀防之父】射连尹襄老与公子谷臣以归景公薨事厉公厉公六年【成十六年】鄢陵之役锜梦射月中之退入于泥占之曰姬姓日也异姓月也必楚王也射而中之退入于泥亦必死矣及战射共王中目王召养由基使射锜中项伏弢而死谥曰武锜子相是为吕宣子厉公三年【成十三年】公使相絶秦曰昔逮我献公及穆公相好戮力同心申之以盟誓重之以昏姻天祸晋国文公如齐恵公入秦无禄献公即世穆公不忘旧徳俾我恵公用能奉祀于晋又不能成大勲而为韩之师亦悔于厥心用集我文公是穆之成也文公躬擐甲胄跋履山川逾越险阻征东之诸侯虞夏商周之而朝诸秦则亦既报旧徳矣郑人怒君之疆塲我文公帅诸侯及秦围郑秦大夫不询于我寡君擅及郑盟诸侯疾之将致命于秦文公恐惧绥静诸侯秦师克还无害则是我有大造于西也无禄文公即世穆为不吊蔑死我君寡我襄公迭我殽地奸絶我好伐我保城殄灭我费滑散离我兄弟挠乱我同盟倾覆我国家我襄公未忘君之旧勲而惧社稷之陨是以有殽之师犹愿赦罪于穆公穆公弗聴而即楚谋我天诱其衷成王陨命穆公是以不克逞志于我穆襄即世康灵即位康公我之自出又欲阙翦我公室倾覆我社稷帅我蝥贼以来荡摇我边疆我是以有令狐之役康犹不悛入我河曲伐我涑川俘我王官翦我羁马我是以有河曲之战东道之不通则是康公絶我好也及君之嗣也我君景公引领西望曰庶抚我乎君亦不恵称盟利吾有狄难入我河县焚我箕郜芟夷我农功防刘我边陲我是以有辅氏之聚君亦悔祸之延而欲徼福于先君献穆使伯车【秦桓公子】来命我景公曰吾与女同好弃恶复修旧徳以追念前勲言誓未就景公即世我寡君是以有令孤之会君又不祥背弃盟誓白狄及君同州君之仇雠而我之昏姻也君来赐命曰吾与女伐狄寡君不敢顾昏姻畏君之威而受命于吏君有二心于狄曰晋将伐女狄应且憎是用告我楚人恶君之二三其徳也亦来告我曰秦背令狐之盟而来求盟于我昭告昊天上帝秦三公楚三王曰余虽与晋出入余唯利是视不谷恶其无成徳是用宣之以惩不壹诸侯备闻此言斯是用痛心疾首昵就寡人寡人帅以聴命唯好是求君若恵顾诸侯矜哀寡人而赐之盟则寡人之愿也其承宁诸侯以退岂敢徼乱君若不施大恵寡人不佞其不能以诸侯退矣敢尽布之执事俾执事实图利之【左传】
　　及悼公即位使相佐下军曰邲之役吕锜佐知庄子于下军获楚公子谷臣与连尹襄老以免子羽【即知防】鄢之役亲射楚王而败楚师以定晋国而无后其子孙不可不崇也【国语】
　　已而卒谥曰宣
　　颗者亦犫之子也事景公景公六年【定十五年】我灭赤狄而秦伐我次于辅氏公别遣颗距秦师公治兵于稷以略狄土立黎侯而还及雒颗败秦师于辅氏获杜囘秦之力人也初魏犫有嬖妾无子犫疾命颗必嫁是疾病则曰必以为殉及卒颗嫁之曰疾病则乱吾从其治也及辅氏之役颗见老人结草以亢杜囘杜囘踬而颠故获之夜梦之曰余而所嫁妇人之父也尔用先人之治命余是以报【左传】
　　颗子颉是为令狐文子悼公即位使颉佐新军曰昔克潞之役秦来图败晋功魏颗以其身郤退秦师于辅氏亲止杜囘其勲盟于晋钟至于今不育其子不可不兴也【国语】
　　颉卒諡曰文
　　绛者犫之子庄子也悼公即位知绛勇而不乱使为司马【国语】
　　悼公三年【襄三年】公防诸侯同盟于鸡泽公之弟干乱行于曲梁【晋地】绛戮其仆公怒谓羊舌赤曰合诸侯以为荣也干为戮何辱如之必杀魏绛无失也对曰绛无二志事君不辟难有罪不逃刑其将来辞何辱命焉言终绛至授仆人书将伏劒士鲂张老止之公读其书曰日君乏使使臣斯司马臣闻师众以顺为武军事有死无犯为敬君合诸侯臣敢不敬君师不武执事不敬罪莫大焉臣惧其死以及扬干无所逃罪不能致训至于用钺臣之罪重敢有不从以怒君心请归死于司冦公跣而出曰寡人之言亲爱也吾子之计军礼也寡人有弟弗能教训使干大命寡人之过也子无重寡人之过敢以为请公以绛为能以刑佐民矣反役与之礼食使佐新军四年【襄四年】无终子嘉父【无终戎山国名】使孟乐来因绛纳虎豹之皮以请和诸戎公曰戎狄无亲而贪不如伐之绛曰诸侯新服陈新来和将观于我我徳则睦否则携贰劳师于戎而楚伐陈必弗能救是弃陈也诸华必叛戎禽兽也获戎失华无乃不可乎夏训有之曰有穷后羿公曰后羿何如对曰昔有夏之方衰也后羿自鉏迁于穷石因夏民以代夏政恃其射也不修民事而淫于原兽弃武罗伯因熊髠厖圉【四子皆羿贤臣】而用寒浞寒浞伯明氏之谗子弟也伯明后寒弃之夷羿收之【寒弃之句夷羿之姓】信而使之以为己相浞行媚于内而施贿于外愚弄其民而虞羿于田树之诈慝以取其国家外内咸服羿犹不悛将归自田家众杀而烹之以食其子其子不忍食请死于穷门靡【靡靡伯夏遗臣】奔有鬲氏浞因羿室生浇及豷恃其谗慝诈伪而不徳于民使浇用师灭斟灌及斟寻氏【二国夏同姓诸侯仲康之子后相所依】处浇于过处豷于戈靡自有鬲氏收二国之烬以灭浞而立少康少康灭浇于过后杼灭豷于戈有穷由是遂亡失人故也昔周辛甲之为大史也命百官官箴王阙于虞人之箴曰芒芒禹迹画为九州经启九道民有寝庙兽有茂草各有攸处徳用不扰在帝夷羿冐于原兽忘其国恤而思其麀牡武不可重用不恢于夏家兽臣司原敢告仆夫虞箴如是可不惩乎于是公好田故绛及之公曰然则莫如和戎乎对曰和戎有五利焉戎狄荐居贵货易土土可贾焉一也边鄙不耸【惧也】民狎其野穑人成功二也戎狄事晋四邻振动诸侯威懐三也以徳绥戎师徳不勤甲兵不顿四也鉴于后羿而用徳度逺至迩安五也君其图之公説使绛盟诸戎修民事田以时九年【襄九年】冬防诸侯伐郑赵武及绛斩行栗【表道树也】师于汜郑恐乃行成冬十一月同盟于戏而还十二月复伐之门其三门济于阴阪【郑外邑】次于阴口【郑地】而还公归谋所以息民绛请施舍输积聚以贷自公以下茍有积者尽出之国无滞积亦无困人公无禁利亦无贪民祈以币更【以币易牲】宾以特牲器用不作车服从给行之期年国乃有节三驾而楚不能与争【三驾三兴师谓鲁襄十年师于牛首十一年师于向其秋观兵于郑东门】十年【襄十年】诸侯之师城虎牢而戍之我师城梧及制【梧制皆郑旧地】士鲂及绛戍之以偪郑郑及我平十一年【襄十一年】夏四月诸侯伐郑秋九月复伐郑观兵于郑东门郑成赂公以师悝师触师蠲【皆乐师名】广车軘车淳十五乘【广车軘车皆兵车淳耦也相耦凡十五乘】甲兵备凡兵车百乘歌钟二肆【肆列也县钟十六为一肆二肆三十二枚】及其镈磬女乐二八公以乐之半赐绛曰子教寡人和诸戎狄以正诸华八年之中九合诸侯如乐之和无所不谐请与子乐之辞曰夫和戎狄国之福也八年之中九合诸侯诸侯无慝君之灵也二三子之劳也臣何力之有焉抑臣愿君安其乐而思其终也诗曰乐只君子殿天子之邦乐只君子福禄攸同便蕃左右亦是帅从夫乐以安徳义以处之礼以行之信以守之仁以厉之而后可以殿邦国同福禄来逺人所谓乐也书曰居安思危【逸书】思则有备有备无患敢以此规公曰子之教敢不承命抑防子寡人无以待戎不能济河夫赏国之典也藏在盟府不可废也子其受之绛于是始有金石之乐十三年【襄十三年】士鲂卒使绛佐下军明年伐秦公待于竟使六卿帅诸侯之师以进荀偃令曰鸡鸣而驾塞井夷灶唯余马首是瞻栾黡【下军帅】曰晋国之命未是有也余马首欲东乃归下军从之左史【晋大夫】谓绛曰不待中行伯乎绛曰夫子命从帅栾伯吾帅也吾将从之从帅所以待夫子也平公时栾黡卒绛为下军帅黡子盈佐之平公二年【襄公七年】公防诸侯围齐绛及栾盈以下军克邿我师焚其雍门及四郭东侵及潍南及沂【左传】
　　绛卒諡曰庄子舒
　　舒绛之子献子也事平公初晋逐栾盈平公七年【襄二十二年】盈夜入曲沃帅曲沃之甲以昼入绛盈初佐魏绛于下军舒私焉故因之士匄惧奉公以如固宫使子鞅逆舒则成列既乘将逆栾氏矣鞅趋进曰栾氏帅贼以入鞅之父与二三子在君所矣使鞅逆吾子遂超乘命驱之士匄逆诸阶执其手赂之以曲沃遂杀盈灭栾氏卫孙林父逐其君献公献公出奔齐十年【襄二十五年】公使舒及宛没逆卫献公将使卫与之夷仪十七年【昭元年】荀呉伐无终及羣狄于太原崇卒也【崇聚也】将战舒曰彼徒我车所遇又阨以什共车必克【更增十人以当一车之用】困诸阨又克请皆卒【去马为步卒】自我始乃毁车以为行五乘为三伍【乘车者车三人五乘十五人今去车更以五人为伍分三为伍】荀呉之嬖人不肯即卒斩以徇为五陈以相离两于前伍于后专为右角参为左角偏为前距以诱之翟人笑之未陈而薄之大败之平公薨事昭公昭公薨事顷公顷公十二年【昭二十八年】韩起卒舒为政【是年灭祁氏羊舌氏】分祁氏之田以为七县分羊舌氏之田以为三县司马弥牟为邬大夫贾辛为祁大夫司马乌【即司马督】为平陵大夫魏戊【舒庶子】为梗阳大夫知徐吾【知盈孙】为涂水大夫韩固【韩起孙】为马首大夫孟丙为盂大夫乐霄为铜鞮大夫赵朝【赵胜曽孙】为平阳大夫僚安为杨氏大夫周子朝之乱贾辛司马乌帅师纳敬王【事见鲁昭二十二年】至是舒谓其有力于王室故举之谓知徐吾赵朝韩固魏戊余子之不失职能守业者也其四人者【谓司马弥牟孟丙乐霄僚安也】皆受县而后见于舒以贤举也贾辛将适其县见于舒舒曰辛来昔叔向适郑鬷蔑恶【貎丑也】欲观叔向从使之收器者而往立于堂下一言而善叔向将饮酒闻之曰必鬷明也下执其手以上曰昔贾大夫恶娶妻而美三年不言不笑御以如臯射雉获之其妻始笑而言贾大夫曰才之不可以已我不能射女遂不言不笑夫今子少不飏子若无言吾几失子矣言之不可以已也如是遂如故知今女有力于王室吾是以举女行乎敬之哉毋堕乃力仲尼闻舒之举也以为义曰近不失亲逺不失举可谓义矣又闻其命贾辛也以为忠诗曰永言配命自求多福忠也魏子之举也义其命也忠其长有后于晋国乎顷公薨事定公定公二年【昭三十二年】王使来请城成周舒及韩不信如京师合诸侯之大夫于狄泉寻盟且令城成周明年舒涖政属役于韩不信及原寿过【周大夫】而田于大陆焚焉还卒于甯【左传】
　　諡曰献孙曼多嗣曼多卒諡曰襄子驹见魏世家世本毕万生芒季芒季生武仲州武仲生庄子绛庄子生献子荼献子生简子取取生襄子多襄子生桓子驹桓子生文侯斯史记晋文公令魏武子袭魏氏之后封列为大夫治于魏生悼子魏悼子徙治霍生魏绛徙治安邑魏绛卒谥为昭子生魏嬴嬴生魏献子魏献子生魏侈魏侈之孙曰魏桓子桓子之孙曰文侯都　按史与左氏世本皆不同
　　论曰吾闻善侑食者甘而后荐魏庄子之虞箴戒田逸书申备非善侑食者乎戮干以刚和戎以柔抑其次也书曰绍闻衣徳言舒衣绛徳是用能世



　　尚史卷四十四
<史部,别史类,尚史>
　　钦定四库全书
　　尚史卷四十五　　　　　列传二十三
　　镶白旗汉军李锴撰
　　赵夙　赵衰【成子】　赵盾【宣子】　赵同【原同】　赵括【屏括】赵婴【楼婴】　赵朔【庄子】　赵武【文子】　赵成【景子】　赵鞅【简子】赵无防【襄子】
　　赵夙者事献公献公十六年【闵元年】夙御戎以灭耿灭霍灭魏赐夙耿以为大夫【左传】
　　赵氏由夙始夙之弟是为赵衰衰字子余諡成故曰成季尝为原大夫又曰原季骊姬之难衰从公子重耳出亡恵公十三年【僖二十二年】公子圉【即懐公】自秦逃归秦伯召重耳于楚归女五人懐嬴与焉重耳欲辞谓衰曰何如对曰礼志有之曰将有请于人必先有入焉欲人之爱己也必先爱人欲人之从己也必先从人无徳于人而求用于人罪也今将婚媾以从秦受好以爱之聴从以徳之惧其未可也又何疑焉乃归女而纳币且逆之秦伯将飨重耳重耳使狐偃从偃曰吾不如衰之文也请使衰从秦伯飨公子如飨国君之礼衰相如宾卒事明日燕秦伯赋采菽衰使公子降拜秦伯降辞衰曰君以天子之命服命重耳重耳敢有安志敢不降拜成拜卒登衰使公子赋黍苗衰曰重耳之卬君也若黍苗之卬阴雨也若君实庇荫膏泽之使能成嘉谷荐在宗庙君之力也君若昭先君之荣东行济河整师以复疆周室重耳之望也重耳若获集徳而归载使主晋民成封国其何实不从君若恣志以用重耳四方诸侯其谁不惕惕以从君命秦伯叹曰是子将有焉岂专在寡人乎秦伯赋鸠飞公子赋河水秦伯赋六月衰使公子降拜秦伯降辞衰曰君称所以佐天子匡王国者命重耳重耳敢有惰心敢不从徳【国语】
　　文公元年【僖二十四年】秦伯纳公子公子入立是为文公明年定周难杀大叔带王与之阳樊温原攒茅之田冬围原原降公问原守于寺人勃鞮对曰昔赵衰以壶飱从径馁而弗食故以衰为原大夫【韩非子作箕郑事　左传】
　　四年【僖二十七年】搜于被庐作三军公问元帅于衰对曰郤縠可行年五十矣守学弥惇夫先王之法志徳义之府也夫徳义生民之本也能惇笃者不忘百姓也请使郤縠公从之公使衰将下军辞曰栾枝贞慎先轸有谋胥臣多闻皆可以为辅臣弗若也乃以栾枝将下军先轸佐之公使衰将上军辞曰夫三徳者偃之出也【三徳为劝文公纳襄王以示臣义伐原以示信大搜以示民礼】以徳纪民其章大矣不可废也使狐偃偃辞以狐毛乃使毛将上军偃佐之毛卒使衰代之辞曰城濮之役先且居之佐军也善军伐有赏善君有赏能其官有赏且居有三赏不可废也且臣之伦箕郑胥婴先都在乃使先且居将上军公曰赵衰三让其所让皆社稷之卫也废让是废徳也八年【僖三十一年】以衰之故搜于清原作五军【更为新上下军】使衰将新上军箕郑佐之胥婴将新下军先都佐之及狐偃卒公曰赵衰三让不失义让推贤也义广徳也徳广贤至有何患矣乃使衰佐上军【国语】
　　新序文公将伐邺赵衰言所以胜邺文公用之而胜邺将赏衰衰曰君将赏其末乎赏其本乎赏其末则骑乘者存赏其本则臣闻之郄虎公召郄虎曰衰言所以胜邺葢闻之子子当赏虎对曰言之易行之难臣言之者也公曰子无辞虎乃受赏　伐邺事经传无之
　　文公薨事襄公襄公三年【文二年】秦孟明视帅师伐我先且居将中军衰佐之败秦师于彭衙秦伯犹用孟明视视増修国政重施于民衰言于诸大夫曰秦师又至将必辟之惧而増徳不可当也诗曰毋念尔祖聿修厥徳孟明念之矣念徳不怠其可敌乎明年秦师伐我我师不出六年【文五年】衰卒【左传】
　　諡曰成
　　盾衰之子宣子也初衰从文公奔狄狄人伐廧咎如【赤狄别种】获其二女叔隗季隗纳诸文公公取委隗以叔隗妻衰生盾及文公入衰后妻赵季【文公女】请以为嫡子衰卒盾遂嗣为卿初事襄公襄公七年【文六年】搜于夷使狐射姑将中军盾佐之阳处父改搜于董易盾将中军曰使能国之利也盾于是乎始为国政制事典正法罪辟刑狱董逋逃由质要治旧洿【治旧日洿秽不理之事】本秩礼【贵贱不失其本】续常秩出滞淹既成以授大傅阳处父与大师贾佗使行诸晋国以为常法是年八月襄公薨灵公少以难故立长君盾曰立公子雍【文公子襄公庶弟】狐射姑曰不如立公子乐【亦文公子】盾不可使逆雍于秦姑射亦使召乐于陈盾杀诸郫【晋地】明年秦送公子雍穆嬴【灵公母】抱大子以责盾盾与诸大夫患穆嬴且畏偪【畏国人以大义逼己】乃背雍而立灵公以御秦师及堇阴【晋地】盾曰我若受秦秦则宾也不受冦也既不受矣而复缓师秦将生心遂败秦师于令狐秋八月盾会诸侯盟于扈灵公立故也灵公二年【文八年】盾会鲁公子遂于衡雍三年【文九年】楚伐郑郑及楚平盾会诸侯之大夫救郑不及楚师六年【文十二年】秦以令狐之役故伐我取羁马盾御之秦师夜遁【左传】
　　盾尝言于公以韩厥为司马是役也盾使人以其乘车干行厥执而戮之众咸曰韩厥必不没矣其主朝升之而莫戮其车其谁安之盾召而礼之曰吾闻事君者比而不党夫周以举义【忠信曰周】比也举以其私党也夫军事无犯犯而不隠义也吾言汝于君惧汝不能也举而不能党孰大焉事君而党吾何以从政吾故以是观汝汝勉之茍从是行也临长晋国者非汝其谁皆告诸大夫曰二三子可以贺我矣吾举厥也而中吾乃今知免于罪矣【国语】
　　八年【文十四年】盾防诸侯同盟于新城从于楚者服【陈与宋也】且谋纳邾也邾文公元妃齐姜生定公二妃晋姬生捷菑文公卒邾人立定公捷菑来奔秋七月盾以诸侯之师八百乘纳捷菑于邾邾人辞曰齐出貜且【即邾定公】长盾曰辞顺而弗从不祥乃还【左传】
　　十年【文十六年】宋文公鲍杀昭公明年盾请师于公以伐宋公曰非晋国之急也对曰大者天地其次君臣所以为明训也今宋人杀其君是反天地而逆民则也天必诛焉晋为盟主而不修天罚将惧及焉公许之乃发令于太庙召军吏而戒乐正令三军之钟鼓必备使荀林父防诸侯伐宋犹立文公而还十三年【宣元年】陈宋受盟于我而郑及楚盟秋楚侵陈宋盾帅师救之防于棐林以伐郑楚救郑遇于北林囚觧扬我师乃还冬我伐郑以报北林之役于是公侈盾为政骤谏而不入故不竞于楚十四年【宣二年】秦伐我围焦【晋河外邑】盾救焦遂自阴地【河南地】及诸侯之师侵郑楚鬬椒救郑次于郑以待我师盾曰彼宗竞于楚殆将毙矣姑益其疾乃去之公不君盾骤諌公饮盾酒伏甲将攻之盾遂自亡防赵穿弑公盾未出山而复大史书曰赵盾弑其君盾使赵穿逆公子黑臀于周而立之是为成公成公四年【宣六年】盾及卫孙免侵陈【陈即楚故】六年【宣八年】盾卒【左传】
　　諡曰宣
　　同赵括赵婴者并衰之子母曰赵姬文公之女也同食邑于原是曰原同括食邑于屏是曰屏季婴食邑于楼是曰楼婴又曰赵婴齐狄人之归盾也赵季以盾为才请为适子而使三子下之及成公即位宦卿之适子而为之田以为公族盾请以括为公族曰君姬氏之爱子也防君姬氏则臣狄人也公许之盾为旄车之族【旄车公行之官】使括以其故族为公族大夫成公薨景公立景公三年【宣十二年】楚伐郑我救之荀林父将中军括婴为中军大夫同为下军大夫郑既及楚平林父欲还先縠独以中军佐济诸大夫皆以为不可括同曰率师以来唯敌是求克敌得属又何俟必从彘子及战楚败我师于邲六年【宣十五年】荀林父灭赤狄公使同献狄俘于周不敬刘康公曰不及十年原叔必有大咎天夺之魄矣十一年【成二年】我败齐师于鞌明年以括为卿【为新中军佐】赏鞌之功也婴通于赵庄姬【朔妻婴之侄妇也】同括放诸齐婴曰我在故栾氏不作我亡吾二昆其忧哉且人各有能有不能舍我何害弗聴婴梦天使谓已祭余余福女使问诸士渥浊渥浊曰不识也既而告其人曰神福仁而祸淫淫而无罚福也祭其得亡乎祭之之明日而亡十七年【成八年】赵庄姬为赵婴之亡故谓之于公曰原屏【即同括】将为乱栾郤为徴公讨同括杀之【左传】
　　朔者盾之子庄子也为下军佐朔尚成公女庄姬生武朔卒庄姬谮赵同赵括景公讨之杀同括以赵氏之田与祁奚武从庄姬畜于公宫既而韩厥言于公曰成季【赵衰】之勲宣孟【赵盾】之忠而无后为善者惧矣乃立武为大夫而反其田【左传】
　　国语赵文子冠见栾武子武子曰美哉昔吾逮事庄主华则荣矣实则不知请务实乎见中行宣子宣子曰美哉惜也吾老矣见范文子文子曰而今可以戒矣夫贤者宠至而益戒不足者为宠骄故兴王赏谏臣逸王罚之吾闻古之王者政徳既成又聴于民于是乎使工诵谏于朝在列者献诗使勿兠风听胪言于市辨妖祥于谣考百事于朝问谤誉于路有邪而正之尽戒之术也先王疾是骄也见郤驹伯驹伯曰美哉然而壮不若老者多矣见韩献子献子曰戒之此之谓成人成人在始与善始与善善进善不善蔑由至矣始与不善不善进不善善亦蔑由至矣如草木之产也各以其物人之有冠犹宫室之有墙屋也粪除而已何又加焉见知武子武子曰吾子勉之成宣之后而老为大夫非耻乎成子之文宣子之忠其可忘乎夫成子道前志以佐先君道法而卒以政可不谓文乎夫宣子进谏于襄灵以谏取恶不惮死进也可不谓忠乎吾子勉之有宣子之忠而纳之以成子之文事君必济见苦成叔子叔子曰抑年少而执官者众吾安容子见温季子季子曰谁之不如可以求乎见张老而语之张老曰善哉从栾伯之言可以滋范叔之教可以大韩子之戒可以成物备矣志在子若夫三郤亡人之言何称述焉知子之道善矣是先主覆露子也
　　景公薨事厉公厉公被弑悼公即位公以武为文也而能恤大事使佐新军【国语】
　　既而使将新军悼公九年【襄九年】公会诸侯伐郑武及魏绛斩行栗诸侯围郑郑恐乃成同盟于戏【郑地】冬十二月复伐郑次于阴口【郑地】而还十一年【襄十一年】再伐郑郑成武入盟郑伯郑公孙舍之出盟公遂防于萧鱼【郑地】十三年【襄十三年】公搜于緜上以治兵使武将上军韩起佐之悼公薨事平公平公三年【襄十八年】公防诸侯围齐武及韩起以上军围卢弗克及鲁秦周【鲁大夫】伐雍门之荻十年【襄二十五年】武为政将中军令薄诸侯之币而重其礼鲁叔孙豹见之谓豹曰自今以往兵其少弭齐崔庆新得政将求善于诸侯武也知楚令尹【屈建也】若敬行其礼道之以文辞以靖诸侯兵可以弭十一年【襄二十六年】卫甯喜弑殇公纳献公孙林父以戚叛武防鲁襄公及诸侯之大夫于澶渊以讨卫疆戚田执甯喜及卫献公卫人归卫姬于我乃释献公十二年【襄二十七年】宋向戍善于武又善于楚屈建欲弭诸侯之兵告于晋楚齐秦皆许之皆告于小国为防于宋五月武至于宋宋人享之羊舌肹为介司马置折俎壬戌楚公子黒肱先至成言于晋【成盟载之言两相然可】丁卯宋向戍如陈从屈建成言于楚屈建谓向戍请晋楚之从交相见也【使诸侯从晋楚者更相朝见】向戍复于武武曰晋楚齐秦匹也晋之不能于齐犹楚之不能于秦也楚君若能使秦君辱于敝邑寡君敢不固请于齐向戍复言于屈建建使驿谒诸楚子楚子曰释齐秦他国相见也秋七月戊寅武及公子黒肱盟以齐言【要齐其辞至盟时不得复争讼】庚辰屈建至自陈皆以藩为军【各以藩篱为军不筑营垒示不相忌】晋楚各处其偏荀盈谓武曰楚氛甚恶惧难武曰吾左还入于宋若我何辛巳将盟于宋西门之外楚人衷甲及盟晋楚争先武曰晋固为诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也久矣岂专在晋羊舌肹谓武曰子务徳勿争先乃先楚人壬午宋公兼享晋楚之大夫乙酉宋公及诸侯之大夫盟于门之外【前盟诸大夫不敢敌公礼也令宋公以近在其国故谦而重盟】郑伯享武于垂陇公孙舍之良霄公孙夏公孙侨游吉公孙黒肱公孙段从武曰七子从君以宠武也请皆赋以卒君贶武亦以观七子之志舍之赋草虫【取亦既觏止我心则降】武曰善哉民之主也抑武也不足以当之良霄赋鹑之贲贲【取人之无良我以为兄我以为君】武曰牀第之言不逾阈况在野乎非使人之所得闻也公孙夏赋黍苗之四章【比赵孟于召伯】武曰寡君在武何能焉公孙侨赋隰桑【取思见君子尽心以事之】武曰武请受其卒章【取心乎爱矣遐不谓矣】游吉赋野有蔓草【取邂逅相遇适我愿矣】武曰吾子之恵也印段赋蟋蟀【取好乐无荒良士瞿瞿】武曰善哉保家之主也我有望矣公孙段赋桑扈【取君子乐胥受天之祜】武曰匪交匪敖福将焉往若保是言也欲辞福禄得乎卒享武告羊舌肹曰伯有【即良霄】将为戮矣诗以言志志诬其上而公怨之以为宾荣其能久乎幸而后亡羊舌肹曰然已侈所谓不及五稔者夫子之谓矣武曰其余皆数世之主也子展【即舍之】其后亡者也在上不忘降印氏其次也乐而不荒乐以安民不淫以使之后亡不亦可乎及屈建卒武丧之如同盟十五年【襄三十年】武防诸侯之大夫于澶渊宋灾故【大夫谋归宋财既而无归于宋】十七年【昭元年】武防楚公子围及诸侯之大夫于虢寻宋之盟也祁午谓武曰宋之盟楚人得志于晋【谓楚先歃】今令尹之不信诸侯之所闻也子弗戒惧又如宋子木【即屈建】之信称于诸侯犹诈晋而驾焉【谓衷甲】况不信之尤者乎武曰武受赐矣然宋之盟子木有祸人之心武有仁人之心是楚所以驾于晋也今武犹是心也楚又行僭非所害也武将信以为本循而行之譬如农夫是穮是蓘虽有饥馑必有丰年且吾闻之能信不为人下吾未能也诗曰不僭不贼鲜不为则信也能为人则者不为人下矣吾不能是难楚不为患楚令尹围请用牲读旧书加于牲上而已许之乃盟鲁季孙宿伐莒取郓莒人告于防楚欲戮鲁使乐王鲋求货于叔孙豹豹弗与曰我以货免鲁必受师是祸之也虽怨季孙鲁国何罪叔出季处有自来矣吾又谁怨武闻之曰临患不忘国忠也思难不越官信也图国忘死贞也谋主三者义也有是四者又可戮乎乃请诸楚曰鲁虽有罪其执事不辟难畏威而敬命矣子若免之以劝左右可也若子之羣吏处不辟汚【汚劳事】出不逃难其何患之有患之所生汚而不治难而不守所由来也能是二者又何患焉不靖其能其谁从之鲁叔孙豹可谓能矣请免之以靖能者子防而赦有罪又赏其贤诸侯其谁不欣焉望楚而归之视逺如迩疆埸之邑一彼一此何常之有王伯之令也引其封疆而树之官举之表旗而着之制令过则有刑犹不可壹于是乎虞有三苗夏有观扈【皆国名】商有姺邳【二国商诸侯】周有徐奄【二国皆嬴姓】自无令王诸侯逐进狎主齐盟其又可壹乎恤大舍小足以为盟主又焉用之封疆之削何国蔑有主齐盟者谁能辩焉呉濮有衅【呉在东濮在南建寕郡南有濮夷】楚之执事岂其顾盟莒之疆事楚勿与知诸侯无烦不亦可乎鲁莒争郓为日久矣茍无大害于其社稷可无亢也去烦宥善莫不竞劝子其图之固请于楚而免之夏四月武及鲁叔孙豹曹大夫入于郑郑伯兼享之武辞五献【朝聘之制大国之卿五献】用一献武为客礼终乃宴叔孙豹赋鹊巢【喻晋君有国赵孟治之】武曰武不堪也又赋采蘩【义取蘩菜薄物可以荐公侯】曰小国为蘩大国省穑而用之其何实非命【穑爱也】郑罕虎赋野有死麕之卒章【义取君子徐以礼来无使我失节而使狗惊吠】武赋棠棣【取凡今之人莫如兄弟】且曰吾兄弟比以安厖也可使无吠叔孙豹罕虎及曹大夫兴拜举兕爵曰小国赖子知免于戾矣饮酒乐武出曰吾不复此矣及周天王使刘定公劳武于颍馆于雒汭冬十二月晋既烝武适南阳将防孟子余【即赵衰武之曽祖其庙在南阳徃防祭之】甲辰朔烝于温庚戌卒州县者乐豹之邑也栾氏亡士匄韩起及赵武皆欲之武曰温【州本属温】吾县也士匄韩起曰自郤称以别三传矣【郤称始受州自是州与温别传三家】晋之别县不唯州谁获治之武病之乃舍之二子曰吾不可以正议而自与也皆舍之及武为政武之子获曰可以取州矣武曰退二子之言义也违义祸也余不能治余县又焉用州其以徼祸也君子曰弗知实难知而弗从祸莫大焉有言州必死【左传】
　　武尝与叔誉【国语作叔向】观乎九原武曰死者如可作也吾谁与归叔誉曰其阳处父乎武曰行并植于晋国不没其身【谓刚而无谋为狐射姑所杀】其知不足称也其舅犯乎武曰见利不顾其君【谓及河授璧请亡】其仁不足称也我则随武子乎利其君不忘其身谋其身不遗其友晋人谓武知人武其中退然如不胜衣其言呐呐然如不出诸其口所举于晋国管库之士七十有余家生不交利死不属其子焉【记檀弓　国语韩非子新序畧同】
　　武卒諡曰文【记檀弓作献文】子二获成成事平公为中军佐平公二十五年【昭九年】周甘人与阎嘉争阎田我率阴戎伐颍王使辞于我【辞责让也】防王有姻丧韩起使成如周吊且致阎田与襚【襚送死衣】反颍俘【左传】
　　成卒諡曰景子鞅嗣
　　鞅后名志父成之子简子也初事顷公顷公七年【昭二十三年】周有子朝之难王居于狄泉九年【昭二十五年】公使鞅防诸侯于黄父谋王室鞅令诸侯之大夫输王粟具戍人曰明年将纳王明年鞅及知跞帅师纳王使女寛守阙塞我师克巩子朝奔楚王入于成周我师使成公般戍周而还十三年【昭二十九年】鞅及荀寅帅师城汝滨【所取陆浑地】遂赋晋国一鼓铁以铸刑鼎【令晋国各出功力共鼓石为铁计令一鼓而足】着士匄【即范宣子】所爲刑书焉仲尼曰晋其亡乎失其度矣夫晋国将守唐叔之所受法度以经纬其民卿大夫以序守之民是以能尊其贵贵是以能守其业贵贱不愆所谓度也文公是以作执秩之官为被庐之法【僖二十七年文公搜被庐修唐叔之法】以为盟主今弃是度也而为刑鼎民在鼎矣何以尊贵贵何业之守贵贱无序何以为国且夫宣子之刑夷之搜也晋国之乱制也【范宣子搜于夷在文六年一搜而三易中军帅贯季箕郑之徒遂作乱】若之何以为法顷公薨事定公定公十年【定八年】齐伐鲁鞅及士鞅荀寅救之鲁定公防我师于瓦【卫地】士鞅卒鞅为政我师将盟卫灵公于鄟泽先是卫叛我属齐鞅欲摧辱之曰羣臣谁敢盟卫君者涉佗成何【二子晋大夫】曰我能盟之卫人请执牛耳【盟礼尊者涖牛耳主次盟者】成何曰卫吾温原也焉得视诸侯将歃涉佗捘卫灵公之手及腕【挤血至腕】灵公怒遂叛我我请改盟弗许遂伐我夷仪十二年【定十年】鞅围卫报夷仪也夷仪之役卫伐邯郸大夫午于寒氏【晋地】城其西北而守之午众宵熸及我围卫午以徒七十人门于卫西门杀人于门中曰请报寒氏之役涉佗曰夫子则勇矣然我徃必不敢启门亦以徒七十人旦门焉步左右皆至而立如植【如立木不动以示整】日中不启门乃退卫人惧贡五百家于鞅鞅置之邯郸十五年【定十三年】鞅谓邯郸大夫午曰归我卫贡五百家吾舍诸晋阳午许诺归告其父兄父兄皆曰不可卫是以为邯郸而置诸晋阳是絶卫之道也【言卫以五百家在邯郸为是故与邯郸亲】不如侵齐而谋之【侵齐则齐当来报欲因惧齐而徙】乃如之而归于晋阳鞅怒召午而囚诸晋阳曰吾私有讨于午也二三子唯所欲立遂杀午午子稷以邯郸叛鞅使上军司马籍秦围邯郸邯郸午者荀寅之甥也秋七月荀寅士吉射伐赵氏之宫鞅奔晋阳晋人围之公伐荀寅士吉射寅吉射奔朝歌韩不信魏曼多以赵氏为请十二月鞅入于绛盟于公宫遂改名曰志父十八年【哀元年】鞅伐朝歌明年卫灵公薨出公辄立鞅帅师纳卫世子蒯瞆于戚齐人输士吉射粟郑罕达驷送之吉射逆之鞅御之遇于戚卜战龟焦【兆不成】乐丁【晋大夫】曰诗曰爰始爰谋爰契我龟谋协以故兆询可也【言始纳卫太子卜得吉兆今既谋同可不须更卜】鞅誓曰范氏中行氏反易天明斩艾百姓欲擅晋国而灭其君寡君恃郑而保焉今郑为不道弃君助臣二三子顺天明从君命经徳义除诟耻在此行也克敌者上大夫受县下大夫受郡士田十万庶人工商遂【得遂进仕】人臣役免【去厮役】志父无罪君实图之若其有罪绞缢以戮桐棺三寸不设属辟【桐棺三寸示罚也属次大棺辟柂棺也王棺四重被水牛及犀之□为一重辟为二重属为三重大棺为四重君再重属与辟为一重大棺为二重大夫一重无辟唯属与大棺为一重今云不设辟者僣君制非正礼也】素车朴马无入于兆下卿之罚也将战邮无恤【即王良】御鞅卫世子为右登铁上【邱名】望见郑师众世子惧自投于车下无恤授世子绥而乘之曰妇人也鞅巡列曰毕万匹夫也七战皆获有马百乘死于牖下羣子勉之死不在冦繁羽御赵罗宋勇为右【三子并晋大夫】罗无勇麇之吏诘之御对曰痁作而伏卫世子祷曰曽孙蒯瞆敢昭告皇祖文王烈祖康叔文祖襄公郑胜【郑声公名】乱从晋午【晋定公名】在难不能治乱使鞅讨之蒯聩不敢佚备持矛焉敢告无絶筋无折骨无面伤以集大事无作三祖羞大命不敢请佩王不敢爱郑人击鞅中肩毙于车中获其蠭旗【旗名】世子救之以戈郑师北获温大夫赵罗世子复伐之郑师大败获齐粟千车鞅喜曰可矣传傁【鞅之属】曰犹有知在忧未艾也【言知氏犹将为难】追郑师郑罕达驷公孙林殿而射前列多死鞅曰国无小也二十年【哀三年】鞅围朝歌师于其南荀寅伐其俘使其徒自北门入已犯师而出奔邯郸鞅杀范臯夷恶范氏也二十一年【哀四年】齐卫救范氏围我五鹿九月鞅围邯郸邯郸降荀寅奔鲜虞赵稷奔临【晋邑】齐逆之堕临以处稷防鲜虞纳荀寅于栢人明年晋围栢人荀寅士吉射奔齐夏鞅伐卫范氏之故也遂围中牟二十三年【哀六年】伐鲜虞治范氏之乱也二十六年【哀九年】宋伐郑鞅救郑占者曰利以伐姜不利子商明年鞅帅师伐齐大夫请卜之鞅曰吾卜于此起兵【谓徃嵗卜伐宋不吉利以伐姜】事不再令不袭吉行也于是乎取犁及辕毁髙堂之郭侵及赖而还三十一年【哀十四年】鞅帅师伐卫明年再伐卫是年卫世子蒯聩入立是为庄公出公辄出奔鲁三十四年【哀十七年】鞅使告于卫曰君之在晋也志父为主请君若大子来以免志父不然寡君其曰志父之为也卫庄公辞以难大子又使椓之【椓诉父欲速得位】鞅围卫防齐救卫鞅曰吾卜伐卫未卜与齐战乃还冬十月我复伐卫入其郛将入城鞅曰止叔向有言曰怙乱灭国者无后卫人出庄公而与我平我立襄公之孙般师而还三十七年【哀二十年】鞅卒【左传】
　　史记世家作出公十七年张华曰简子家在临水界二冡并上气成楼阁
　　諡曰简子无防嗣鞅尝问壮驰兹【晋大夫】曰东方之士孰为瘉驰兹拜曰敢贺鞅曰未应吾问何贺对曰臣闻之国家之将兴也君子自以为不足其亡也若有余今主任晋国之政而问及小人又求贤人吾是以贺鞅又尝叹曰雀入于海为蛤雉入于淮为蜃鼋鼍鱼鼈莫不能化唯人不能哀夫窦犫【晋大夫】侍曰臣闻之君子哀无人不哀无贿哀无徳不哀无宠哀名之不令不哀年之不登夫中行范氏不恤庶难而欲擅晋国今其子孙将耕于齐宗庙之牺为畎亩之勤人之化也何日之有【国语】王孙子简子尝猎于晋山之阳抚膺而叹董安于曰敢问何叹简子曰吾有食谷之马数千多力之士数百欲以猎兽也吾恐邻国养贤以猎吾也韩非子赵简主出税者吏请轻重简主曰勿轻勿重重则利入于上轻则利归于民吏无私利而止矣又曰简主谓左右车席泰美夫冠虽贱头必戴之屦虽贵足必履之今车席泰美吾将何屩以履之夫美下而耗上妨义之本也説苑赵简子乘敝车膄马衣羖羊裘其宰曰车新则安马肥则徃来疾狐白之裘温且轻简子曰吾闻之君子服善则益防细人服善则益倨我以自备恐有细人之心也又曰或谓简子曰君何不更乎简子曰诺左右曰君未有过何更曰吾谓是诺未必有过也吾将以来谏者也今却之是却谏者谏者止我过无日矣又曰赵简子与栾激游将沈于河曰吾尝好声色而激致之好宫室防榭而激为之好良马善御而激求之今吾好士六年矣而激未尝进一人是进吾过而黜吾善也韩诗外传魏文侯之时子质仕而获罪去而北游谓简主曰从今以后不复树徳于人矣简主曰何以也质曰吾所树堂上之士半朝廷之大夫半边境之人亦半今堂上之士恐我以法边境之人刼我以兵是以不树徳于人矣简主曰子言过矣夫春树桃李夏得阴秋得实春树蒺藜夏不可采其叶秋得刺焉由此观之在所树也今子所树非其人也　按赵简子不与魏文侯同时又语与阳虎同
　　无防鞅之子襄子也初姑布子卿见简子【司马彪曰姑布姓子卿字】简子徧召诸子相之子卿曰无为将军者简子曰赵氏其灭乎子卿曰吾尝见一子于路殆君之子也简子召子无防无防至则子卿起曰此真将军矣简子曰此其母贱翟婢也奚道贵哉子卿曰天所授虽贱必贵自是之后简子尽召诸子与语无恤最贤简子乃告诸子曰吾藏寳符于常山上先得者赏诸子驰之常山上求无所得无防还曰已得符矣简子曰奏之无防曰从常山上临代代可取也简子于是知无防果贤乃废太子伯鲁而以无防为太子
　　韩诗外传赵简子太子伯鲁小子无防简子自为一书牍曰节用聴聪敬贤勿慢使能勿贱亲自表之与二子使诵之居三年简子问二书所在伯鲁亡其表令诵不能得无防出书于袖令诵习焉乃出伯鲁而立无防
　　简子卒无防代立是为襄子是年越围吴无防降丧食使楚隆问呉王无防姊前为代王夫人简子既未除服北登夏屋请代王使厨人操铜枓以食代王及从者行斟阴令宰人各以枓击杀代王及从官遂兴兵平代地其姊闻之泣而呼天摩筓自杀代人怜之所死地名之为摩笄之山
　　吕氏春秋畧同水经注赵襄子既害代王迎姊代夫人夫人曰以弟慢夫非仁也以夫怨弟非义也磨笄自刺而死民怜之而立神屋于山侧因名磨笄之山
　　遂以代封伯鲁子周为代成君伯鲁者无防兄故太子太子蚤死故封其子【史记世家】
　　无防使新穉狗【晋大夫新穉穆子】伐翟胜左人中人【翟二邑】遽人来告【遽传也】无防将食寻饭有恐色侍者曰狗之事大矣不怡何也无防曰吾闻之徳不纯而福禄并至谓之幸夫幸非福非徳不当雝雝不为幸吾是以惧【国语】
　　列子畧同韩诗外传赵简子薨而未中牟畔之葬五日襄子兴师次之围未匝而城自壊者十丈襄子击金退之军吏曰君诛中牟之罪而城自壊是天助之也曷为退之襄子曰吾闻之叔向曰君子不乘人于利不厄人于险使其城然后攻之中牟闻而请降
　　出公十一年荀瑶伐郑将门瑶谓无防入之对曰主【谓荀瑶】在此瑶曰恶而无勇何以为子对曰以能忍耻庶无害赵宗乎无防由是惎瑶【左传】
　　淮南子赵简子以襄子为后董阏于曰无恤贱今以为后何也简子曰是为人也能为社稷忍羞异日知伯与襄子饮而批襄子之首大夫请杀之襄子曰先君之立我也曰能忍羞岂曰能刺人哉史记知伯围郑醉以酒灌击毋防知伯归因谓简子使废毋防毋防由此怨知伯　按出公十一年简子已卒説误
　　十八年知伯瑶与赵韩魏分范中行故地晋出公怒告齐鲁欲伐四卿四卿恐遂共攻出公出公奔齐道死知伯乃立昭公曽孙骄是为晋懿公【世家作襄子四年误】知伯益骄请地韩魏韩魏与之请地赵赵不与以其围郑之辱知伯怒遂率韩魏攻赵【史记世家】
　　无防之宰张谈【即张孟谈】曰先主为重器也为国家之难盍姑无爱宝于诸侯乎无防曰吾无使也张谈曰地也可【地亦无防臣】无防曰吾不幸有疾不夷于先子【言行有阙病不及先子】不徳而贿夫地也求饮吾欲是养吾疾而干吾禄也吾不与皆毙无防出曰吾何走乎从者曰长子【晋别县】近且城厚完无防曰罢民力以完之又毙以守之其谁与我从者曰邯郸之仓廪实无防曰浚民之膏泽以实之又因而杀之其谁与我其晋阳乎先主之所属也尹铎之所寛也民必和矣乃走晋阳晋师围而灌之沈灶产鼃民无畔意【国语】
　　无防惧乃夜使张谈私于韩魏与合谋以三月丙戌三国反灭知氏共分其地
　　史记襄子奔保晋阳原过从后至于王泽见三人自带以上可见自带以下不可见与原过竹二节莫通曰为我以是遗赵无防原过既至以告襄子襄子齐三日亲自剖竹有朱书曰赵无防余霍泰山山阳侯天使也三月丙戌余将使女反灭知氏女亦立我百邑余将赐女林胡之地至于后世旦有伉王亦黒龙面而鸟噣髩麋髭髯大膺大胸修下而冯左袵界乘奄有河宗至于休溷诸貉南伐晋别北灭黑姑襄子再拜受三神之令及灭知氏遂祠三神于百邑使原过主霍泰山祠祀
　　于是赵北有代南并知氏彊于韩魏其后娶空同氏生五子无防为伯鲁之不立也不肯立子且必欲传位与伯鲁子代成君成君先死乃取成君子浣立为太子无防立三十三年卒【史记世家】
　　諡曰襄子浣即位是为献侯见赵世家
　　世本公明生共孟及赵夙夙生成季衰衰生宣孟盾史记夙生共孟共孟生赵衰
　　论曰晋之诸卿有先氏狐氏毛氏郤氏栾氏荀氏中行氏树徳不滋卒斩厥祀然诸族亡而三家昌曲沃之宗不振其随矣若夫赵之为赵也庄姬之譛邯郸之伐与晋阳之围不中絶者如线使非成季宣孟壅苗三世其先诸宗而槁落乎






　　尚史卷四十五
　　钦定四库全书
　　尚史卷四十六　　　　　列传二十四
　　镶白旗汉军李锴撰
　　晋诸臣传
　　郭偃　史苏
　　郭偃【即卜偃】为掌卜大夫史苏为卜史【礼卜卜师作大夫占色史占墨】献公卜伐骊戎史苏占之曰胜而不吉公曰何谓也对曰遇兆挟以衔骨齿牙为猾【谓兆端左右衅折有似齿牙中有从画故衔骨在口中齿牙弄之象防口之为害也】戎夏交捽【兆有一画外象戎内象诸夏兆端防为牙交有似捽捽交对也】交捽是交胜也臣故云且惧有口民【离也或作】国移心焉公曰何口之有口在寡人寡人弗受谁敢兴之对曰茍可以携其人也必甘受逞而不知胡可壅也公不聼遂伐骊戎克之获骊姬以归有宠立以为夫人公饮大夫酒令司正实爵与史蘓曰饮而无肴夫骊戎之役女曰胜而不吉故赏女以爵罚女以无肴克国得妃吉孰大焉史蘓卒爵再拜稽首曰兆有之臣不敢蔽蔽兆之纪失臣之官有二辠焉何以事君大罚将及不唯无肴抑君亦乐其吉而备其凶凶之无有备之何害若其有之备其为瘳臣之不信国之福也何敢惮罚饮酒出史蘓告大夫曰夫有男戎必有女戎若晋以男戎胜戎而戎亦必以女戎胜晋其若之何里克曰何如史蘓曰昔夏桀伐有施有施人以妺喜女焉妺喜有宠于是乎与伊尹比而亡夏殷辛伐有苏有苏氏以妲己女焉妲己有宠于是乎与胶鬲比而亡殷周幽王伐有褒有褒人以褒姒女焉褒姒有宠生伯服于是乎与虢石甫比逐大子宜咎而立伯服大子出奔申申人缯人召西戎以伐周周于是乎亡今晋寡徳而安俘女又増其宠虽当三季之王不亦可乎且其兆云挟以衔骨齿牙为猾我卜伐骊往离散以应我夫若是贼之兆也非吾宅也离则有之不跨其国可谓挟乎不得其君能衔骨乎若跨其国而得其君虽逢齿牙以猾其中其谁云弗从诸夏从戎非败而何从政者不可以不戒亡无日矣郭偃曰夫三季王之亡也宜民之主也纵惑不疚肆侈不违流志而行无所不疚是以及亡而不获追鉴今晋国之方偏矦也【方大也偏偏方也乃甸内偏方小矦也】其土又小大国在侧虽欲纵惑未获专也大家邻国将师保之多而骤立不其集亡虽骤立不过五矣且夫口三五之门也【口所以纪三辰宣五行】是以谗口之乱不过三五且夫挟小鲠也可以小戕而不能防国当之者戕焉于晋何害虽谓之挟而猾以齿牙口弗堪也其与几何晋国惧则甚矣亡犹未也商之衰也其铭有之曰嗛嗛之徳【嗛嗛犹小小也】不可以矜而只取忧也嗛嗛之食不足狃也不能为膏而祗离咎也虽骊之乱其离咎也已其何能服吾观君夫人也若为乱其犹农也虽获沃田而勤易之将弗克飨为人而已士蒍曰戒莫如豫豫而后给夫子戒也抑二大夫之言其皆有焉及骊姬生奚齐其娣生卓子骊姬请使申生处曲沃重耳处蒲夷吾处屈奚齐处绛以儆无辱之故【言儆备于戎翟无耻辱于国】公许之史蘓朝告大夫曰二三大夫其戒之乎乱本生矣日君以骊姬为夫人民之疾心固皆至矣昔者之伐也起百姓以为百姓也是以民能欣之故莫不尽忠极劳以致死今君起百姓以是封也民外不得其利而内恶其贪则上下既有叛矣然而又生男其天道也天彊其毒民疾其态其乱生哉吾闻君子好好而恶恶乐乐而安安是以能有常伐木不自其本必复生塞水不自其源必复流灭祸不自其基必复乱今君灭其父而畜其子祸之基也又从其欲子思报父之耻而信其欲虽好色必恶心不可谓好好其色必授之情彼得其情以厚其欲从其恶心必败国且深乱乱必自女戎三代皆然【国语】
　　公筮嫁伯姬于秦遇归妹【兑下震上归妹】之暌【兑下离上暌】史苏占之曰不吉其繇曰士刲羊亦无也女承筐亦无贶也【震长男为士兑为羊离为中女又为大腹故称筐又中虚故为虚筐】西邻责言不可偿也【兑西方兑为口舌以兑从震是口舌雷动】归妺之暌犹无相也【归妹女嫁之卦暌乖离之象相助也】震之离离亦之震【震为雷离为电二卦变而气相通】为雷为火为嬴败姬【火动炽而害其母女嫁反害其家之象】车説其輹火焚其旗不利行师败于宗邱【震为车离为火上六之爻在震则无应故车脱輹在离则失位故火焚旗言皆失车火之用也车败旗焚故不利行师火还害母故败不出国近在宗邑】归妺暌孤防张之弧【暌之上九处暌之极故曰暌孤失位孤絶故遇防难而有弓矢之警】侄其从姑【震为木离为火火从木生离为震妹于火为姑谓我侄者我谓之姑】六年其逋逃归其国而弃其家明年其死于髙梁之虚及惠公在秦曰先君若从史蘓之占吾不及此夫韩简侍曰象也筮数也物生而后有象象而后有滋滋而后有数先君之败徳及可数乎史蘓是占勿从何益献公十六年【闵元年】公灭耿灭霍灭魏赐毕万魏以为大夫郭偃曰毕万之后必大万盈数也魏大名也以是始赏天启之矣天子曰兆民诸侯曰万民今名之大以从盈数其必有众二十年【僖二年】我伐虢灭下阳秋虢公败戎于桑田偃曰虢必亡矣亡下阳不惧而又有功是天夺之鉴而益其疾也必易晋而不抚其民矣不可以五稔二十二年【僖三年】八月复伐虢围上阳公问于偃曰吾其济乎对曰克之公曰何时对曰童謡云丙之晨龙尾伏辰【龙尾尾星也日月之防曰辰日在尾故尾伏不见】均服振振【戎事上下同服振振盛貎】取虢之旂鹑之贲贲天防焞焞火中成军虢公其奔【鹑鹑火星贲贲鸟星之体也天防傅説星时近日星防焞焞无光燿也言丙子平旦鹑火中军事有成功也】其九月十月之交乎【谓建戌建亥之月】丙子旦日在尾月在防【是夜日月合朔于尾月行疾故至旦而过在防】鹑火中必是时也冬十二月【夏十月也】丙子朔灭虢虢公丑奔京师【左传】二十六年【僖九年】献公薨秦纳夷吾是为惠公惠公即位出共世子【即申生】而改葬之臭达于外国人诵之曰贞之无报也孰是人斯而有是臭也【言惠公以正礼改葬世子而不获吉报也谁使是人有是臭者言惠公使之也或曰贞谓世子与下义相违非是】贞为不聼信为不诚国斯无刑媮居幸生不更厥贞大命其倾威兮懐兮各聚尔有以待所归兮猗兮违兮心之哀兮嵗之二七其靡有微兮若翟公子【谓重耳】吾是之依兮镇抚国家为王妃兮偃曰甚哉善之难也君改葬共君以为荣也而恶滋章夫人美于中必播于外而越于民民实戴之恶亦如之故行不可不慎也必或知之十四年君之冡嗣其替乎其数告于民矣公子重耳其入乎其魄兆于民矣若入必伯诸侯以见天子其光耿于民矣欲先导者行乎将至矣公既杀里克而悔之曰芮也使寡人过杀我社稷之镇偃闻之曰不谋而諌者冀芮也不图而杀者君也不谋而諌不忠不图而杀不祥不忠受君之罚不祥罹天之祸受君之罸死戮罹天之祸无后志道者勿忘将及矣初公入而背外内之赂舆人诵之曰佞之见佞果防其田【谓里防受惠公赂田而纳之惠公入而不予也】诈之见诈果防其赂【谓秦以诈立惠公惠公入而背之也】得国而狃终逢其咎防田不惩祸乱其兴及里防死祸公陨于韩偃曰善哉夫众口祸福之门也是以君子省众而动监戒而谋谋度而行故无不济内谋外度考省不倦日考而习戒备毕矣【国语】
　　十四年【僖二十三年】惠公薨子圉立是为懐公懐公命无从亡人【谓重耳】狐突之子毛及偃从重耳在秦公执狐突杀之偃称疾不出曰周书有之乃大明服已则不明而杀人以逞不亦难乎民不见徳而唯戮是闻其何后之有明年重耳入立是为文公遂杀懐公于髙梁文公二年【僖二十五年】王以子带之难适郑处于汜狐偃请纳王公使偃卜之曰吉遇黄帝战于阪泉之兆公曰吾不堪也对曰周礼未改今之王古之帝也【言周自当帝兆不谓晋】公曰筮之筮之遇大有【干下离上大有】之暌【兑下离上暌】曰吉遇公用享于天子之卦也战克而王飨吉孰大焉且是卦也天为泽以当日【言干变为兑而上当日也】天子降心以逆公不亦可乎大有去暌而复亦其所也【言去暌卦还论大有干尊离卑降尊下卑亦有天子降心之象】九年【僖三十二年】文公薨将殡于曲沃出绛柩有声如牛偃使大夫拜曰君命大事将有西师过轶我撃之必大防焉【左传】论曰文公尝问于郭偃曰始也吾以为国易今也难对曰君以为易其难也将至矣君以为难其易也将至矣【见国语】呜呼其言有符于尼父不仅为卜筮之良也若夫史苏之乐吉备凶君子亦有取焉
　　辛廖
　　辛廖晋大夫初毕万筮仕于晋遇屯【震下坎上屯】之比【坤下坎上比】廖占之曰吉屯固比入吉孰大焉其必蕃昌震为土车从马【震为车坤为马震变为坤故震为土车从马】足居之兄长之【震为足动而遇坤安静之象故居之震为长男兄也初又最长故长之】母复之众归之【坤为母坤为众】六体不易合而能固安而能杀【水地比有合之义水雷屯有固之义以比承屯之变故合而能固比之下卦有坤坤为土安之象屯之下卦有震震为雷杀之象以坤承震之变故安而能杀】公矦之卦也公侯之子孙必复其始【万毕公髙之子孙言必复为公侯　左传】
　　董因　董狐　董叔
　　董因者晋大夫周太史辛有之后也辛有之二子董之晋故晋有董史【按此则辛廖亦与董氏同族】文公元年【僖二十四年】秦纳公子重耳因迎于河公子问焉曰吾其济乎对曰嵗在大梁将集天行【集成也行道也言嵗星在大梁之次将成天道】元年始受实沈之星也【元年谓文公即位之元年嵗星去大梁在实沈之次】实沈之虚晋人是居所以兴也【髙辛氏有子季曰实沈迁于大夏主祀参唐人是因成王防唐而封叔虞子燮改为晋侯故参为晋星】今君当之无不济矣君之行也嵗在大火大火阏伯之星也是谓大辰【鲁僖五年重耳出奔嵗在大火髙辛氏有子曰阏伯迁于商邱祀大火】辰以成善后稷是相唐叔以封【辰即农祥谓后稷经纬相视以成善道又唐叔封时嵗在大火】瞽史记曰嗣续其祖如谷之滋必有晋国臣筮之得泰之八【干下坤上泰遇泰无动爻隂爻不动其数皆八】曰是谓天地配亨小往大来【阳下隂升故曰配亨阳内隂外故曰往来】今及之矣何不济之有且以辰出而以参入皆晋祥也而天之大纪也济且秉成必霸诸侯子孙赖之君无惧矣【国语】
　　董狐葢亦辛有之后也为晋大史灵公十四年【宣二年】赵穿弑灵公赵盾未出山而复狐书曰赵盾弑其君以示于朝盾曰不然对曰子为正卿亡不越竟反不讨贼非子而谁孔子曰董狐古之良史也书法不隠赵宣子古之良大夫也为法受恶惜也越竟乃免又有董叔者为大夫事平公平公三年【襄十八年】郑公子嘉【即子孔】将叛我起楚师以去诸大夫于是楚师伐郑晋人闻有楚师董叔曰天道多在西北【嵗在豕韦月又建亥故曰多在西北】南师无时必无功楚师果还【左传】
　　董叔将取于范氏【范宣子士匄女】羊舌肸曰范氏富盍已乎曰欲为系援焉它日董祁【即士匄女祁其名】愬于士鞅曰不吾敬也鞅执而纺于庭之槐羊舌肸过之曰子盍为我请乎肸曰求系既繋矣求援既援矣欲而得之又何请焉【国语】
　　史赵　史墨【即蔡墨】　史　【桑田巫附】
　　史赵史墨史者并晋大史也平公二十四年【昭八年】楚灭陈公问于赵曰陈其遂亡乎对曰未也公曰何故对曰陈颛顼之族也嵗在鹑火【鹑火南方栁星午位】是以卒灭陈将如之今在析木之津犹将复由【箕斗之间有天汉谓之析木之津由用也】且陈氏得政于齐而后陈卒亡自幕至于瞽瞍无违命舜重之以明徳寘徳于遂【遂舜后葢殷兴存舜后而封遂】遂世守之及胡公不滛故周赐之姓使祀虞帝臣闻盛徳必百世祀虞之世数未也继守将在齐其兆既存矣平公薨昭公即位昭公元年【昭十一年】鲁葬齐归【鲁昭公母】昭公不慼我士之送葬者归以语赵赵曰必为鲁郊【言昭公必出在郊野】侍者曰何故曰归姓也【姓生也】不思亲祖不归也史墨者又曰蔡墨又曰史黯事顷公顷公十三年【昭二十九年】秋龙见于綘郊魏舒问于墨曰吾闻之虫莫知于龙以其不生得也谓之知信乎对曰人实不知非龙实知古者畜龙故国有豢龙氏有御龙氏魏舒曰是二氏者吾亦闻之而不知其故是何谓也对曰昔有飂叔安【飂古国叔安其君名】有裔子曰董父实甚好龙能求其耆欲以饮食之龙多归之乃扰畜龙以服事帝舜帝赐之姓曰董氏曰豢龙封诸鬷川鬷夷氏其后也故帝舜氏世有畜龙及有夏孔甲扰于有帝【言孔甲之徳能顺于天】帝赐之乗龙河汉各二各有雌雄孔甲不能食而未获豢龙氏有陶唐氏既衰其后有刘累学扰龙于豢龙氏以事孔甲能饮食之夏后嘉之赐氏曰御龙以更豕韦之后【以累代彭姓之豕韦累迁鲁县豕韦复国至商而灭累之后世复为豕韦氏】龙一雌死潜醢以食夏后夏后飨之既而使求之惧而迁于鲁县范氏其后也魏舒曰今何故无之对曰夫物物有其官官脩其方【好是物者必有其官守居是官者必脩其方法】朝夕思之一日失职则死及之失官不食官宿其业其物乃至若冺弃之物乃坻伏【坻止伏匿也】郁湮不育【郁湮湮塞也】故有五行之官是谓五官实列受氏姓封为上公祀为贵神社稷五祀是尊是奉木正曰句芒火正曰祝融金正曰蓐収水正曰冥土正曰后土龙水物也水官弃矣故龙不生得不然周易有之在干之垢曰潜龙勿用其同人曰见龙在田其大有曰飞龙在天其夬曰亢龙有悔其坤曰见羣龙无首吉坤之剥曰龙战于野若不朝夕见谁能物之魏舒曰社稷五祀谁氏之五官也对曰少皥氏有四叔曰重曰该曰脩曰熙实能金木及水使重为句芒该为蓐收脩及熙为冥世不失职遂济穷桑【少皥之号也】此其三祀也颛顼氏有子曰犂为祝融共工氏有子曰句龙【共工氏在大皥后神农前以水名官者其子句龙能平水土】为后土此其二祀也后土为社稷田正也有烈山氏之子曰柱为稷【烈山氏神农世诸侯】自夏以上祀之周弃亦为稷自商以来祀之赵鞅荀寅赋晋国一鼓铁【令各出功力共鼓石为铁计令一鼓而足】以铸刑鼎着士匄所为刑书墨曰范氏中行氏其亡乎中行寅为下卿而干上令擅作刑器以为国法是法奸也又加范氏焉易之亡也其及赵氏赵孟与焉然不得已若徳可以免定公元年【昭二十一年】十二月辛亥朔日有食之是夜也赵鞅梦童子臝而转以歌且占诸墨曰吾梦如是今而日食何也对曰六年及此月也吴其入郢乎终亦弗克入郢必以庚辰【庚日有变日在辰尾故曰以庚辰】日月在辰尾【辰尾龙尾也日月合朔于辰尾而食】庚午之日日始有谪火胜金故弗克【谪变气也庚午十月十九日去辛亥朔四十一日虽食在辛亥更以始变为占也午南方楚位午火庚金庚午有变故灾在楚楚仇唯吴故知入郢必吴食在辛亥亥水也水数六故六年也火胜金者午火胜庚金楚气犹壮故终亦不克】二年【昭三十三年】呉伐越墨曰不及四十年越其有吴乎【存亡之数不过三纪嵗星三周三十六嵗故曰不及四十年】越得嵗而呉伐之必受其凶鲁昭公薨于干侯赵鞅问于墨曰季氏出其君而民服焉诸侯与之君死于外而莫之或罪也对曰物生有两有三有五有陪贰故天有三辰地有五行体有左右各有妃耦王有公诸侯有卿皆有贰也天生季氏以贰鲁侯为日乆矣民之服焉不亦宜乎鲁君世从其失季氏世修其勤民忘君矣离死于外其谁矜之社稷无常奉君臣无常位自古以然故诗曰髙岸为谷深谷为陵三后之姓【虞夏商】于今为庶主所知也在易卦雷乗干曰大壮天之道也【震居干上言君臣易位大强壮也】昔成季友桓之季也文姜之爱子也始震而卜卜人谒之【震妊娠谒告也】曰生有嘉闻其名曰友为公室辅及生如卜人之言有文在其手曰友遂以名之既而有大功于鲁受费以为上卿至于文子武子世増其业不废旧绩鲁文公薨而东门遂杀适立庶鲁君于是失国政在季氏于此君也四公矣【宣成襄昭】民不知君何以得国是以为君慎器与名不可以假人【左传】
　　墨尝为赵鞅史鞅田于蝼【晋君之囿】墨闻之以犬待于门鞅见之曰何为曰有所得犬欲试之兹囿鞅曰何为不告对曰君行臣不从不顺主将适蝼而麓不闻【麓主君苑囿之官】臣敢烦当日【当日直日也言主不烦麓以告君臣亦不敢烦直日以告主】鞅乃还鞅尝叹曰吾愿得范中行之良臣墨侍曰将焉用之鞅曰良臣人之所愿也又何闻焉对曰臣以为不良故也夫事君者谏过而赏善荐可而替不献能而进贤择才而荐之朝夕诵善败而纳之道之以文行之以顺勤之以力致之以死聼则进不则退今范中行氏之臣不能匡相其君使至于难君出在外又不能定而弃之则何良之为若弗弃则主焉得之夫二子之良将勤营其君使复立于外死而后止何日以来若来乃非良臣也鞅曰善吾言实过矣【国语】
　　吕氏春秋赵简子将袭卫使黙往睹之期以一月六月而后返简子曰何其乆也史黙曰谋利而得害犹弗察也今蘧伯玉为相史防佐焉孔子为客子贡使令于君前甚聼易曰涣其羣元吉涣者贤也羣者众也元者吉之始也涣其羣元吉者其佐多贤也简子按兵而不动吕氏春秋简子昼居喟然太息曰异哉吾欲伐卫十年矣而卫不伐侍者曰以赵之大伐卫之细君不欲则可君若欲之请今伐之简子曰不知而言也卫有士十人于吾所吾且伐之十人者其言不义也而我伐之是我为不义也
　　二十六年【哀九年】郑之嬖许瑕围宋雍邱宋报之伐郑鞅卜救郑遇水适火占诸史赵史墨史曰是谓沈阳【火阳得水故沈】可以兴兵利以伐姜不利子商【姜火师之后火弱故利伐姜子商谓宋属水故伐商不利】伐齐则可敌宋不吉墨曰盈水名也子水位也【赵鞅姓盈水盈坎乃行宋姓子得北方水位】名位敌不可干也炎帝为火师姜姓其后也水胜火伐姜则可赵曰是为如川之满不可游也【既盈则得水位如川之满不可慿防】郑方有罪不可救也【郑以嬖宠伐人故以为有罪】救郑则不吉不知其他乃止先是有桑田巫者事景公景公十九年【成十年】公梦大厉被髪及地搏膺而踊曰杀余孙不义【厉赵氏之先祖公杀赵同赵括故怒】余得请于帝矣壊大门及寝门而入公惧入于室又壊户公觉召桑田巫巫言如梦公曰何如曰不食新矣六月公欲麦使甸人献麦馈人为之召桑田巫示而杀之将食张【腹满也】如厠防而卒小臣有晨梦负公以登天及日中负公出诸厠遂以为殉【左传】
　　师旷
　　师旷字子野为晋乐大师初事悼公悼公十四年【襄十四年】卫献公出奔齐旷侍于公公曰卫人出其君不亦甚乎对曰或者其君实甚良君将赏善而刑滛养民如子葢之如天容之如地民奉其君爱之如父母仰之如日月敬之如神明畏之如雷霆其可出乎夫君神之主而民之望也若困民之主匮神乏祀百姓絶望社稷无主将安用之弗去何为天生民而立之君使司收之勿使失性有君而为之贰使师保之勿使过度是故天子有公诸侯有卿卿置侧室大夫有二宗士有朋友庶人工商皂牧圉皆有亲昵以相辅佐也善则赏之过则匡之患则救之失则革之自王以下各有父子兄弟以补察其政史为书瞽为诗工诵箴諌大夫规诲士传言庶人谤商旅于市【旅陈也陈物以示时所贵尚】百工献艺故夏书曰遒人以木铎徇于路官师相规工执艺事以諌正月孟春于是乎有之諌失常也天之爱民甚矣岂其使一人肆于民上以从其滛而弃天地之性必不然矣悼公薨事平公平公三年【襄十八年】齐伐鲁公防鲁同伐齐齐侯御诸平隂【齐地】堑防门而守之冬十月丙寅晦齐师夜遁旷告公曰鸟乌之声乐齐师其遁邢伯【晋大夫邢侯也】告荀偃曰有班马之声齐师其遁羊舌肸告公曰城上有乌齐师其遁十一月丁卯朔入平隂遂从齐师郑公子嘉将叛我起楚师以去诸大夫防郑伯从我伐齐楚师伐郑次于鱼陵【郑地】我闻有楚师旷曰不害吾骤歌北方又歌南风南风不竞多死声楚必无功羊舌肸曰在其君之徳也十一年【襄二十六年】秦伯之弟鍼来脩成羊舌肸命召行人子员行人子朱曰朱也当御三云肸不应子朱怒曰班爵同何以黜朱于朝抚劔从之肸曰秦晋不和乆矣今日之事幸而集晋国頼之不集三军暴骨子员道二国之言无私子常易之奸以事君者吾所能御也拂衣从之人救之公曰晋其庶乎吾臣之所争者大旷曰公室惧卑臣不心竞而力争不务徳而争善私欲已侈能无卑乎
　　淮南子师旷瞽而为大宰晋无乱政有贵于见者也淮南子平公出言不当师旷举琴撞之跌衽宫壁左右欲涂之公曰舍之以为寡人失韩非子文繁而同説苑作师经魏文侯事淮南子平公问于师旷曰人君之道如何对曰人君之道清净无为务在博爱趋在任贤不固溺于流俗不拘系于左右此人君之操也淮南子平公曰吾年七十欲学恐暮矣师旷曰何不炳烛乎臣闻之少而好学如日出之阳壮而好学如日中之光老而好学如炳烛之明炳烛之明孰与昩行乎淮南子平公问于师旷曰咎犯与赵衰孰贤对曰阳处父欲臣文公因咎犯三年不达因赵衰三日而达不知其士不智也知而不言不忠也欲言而不敢无勇也言之而不聼不贤也新序平公闲居师旷侍公曰子生无目甚矣子之墨墨也对曰天下有五墨墨而臣不与一焉臣行赂以采誉百姓侵寃无所诉而君不悟一也忠臣不用用臣不忠下才处髙不肖临贤而君不悟二也奸臣欺诈空虚府库以其少才覆塞其恶而君不悟三也国贫民罢上下不和好财用兵嗜欲无厌而君不悟四也至道不明法令不行吏民不正百姓不安而君不悟五也臣之墨墨小墨墨耳古文语师旷御平公鼓瑟辍而笑曰齐君与其嬖戏坠于牀而伤其臂公命书之曰某月某日齐君戱而伤
　　二十四年【昭八年】春石言于魏榆【魏邑之榆地】公问于旷曰石何故言对曰石不能言或冯焉不然民聼滥也抑臣又闻之曰作事不时怨讟动于民则有非言之物而言今宫室崇侈民力雕尽怨讟并作莫保其性石言不亦宜乎于是公方筑虒祈之宫羊舌肸曰子野之言君子哉君子之言信而有征故怨逺于其身小人之言僭而无征故怨及之诗曰哀哉不能言匪舌是出唯躬是瘁哿矣能言巧言如流俾躬处休其是之谓乎是宫也成诸侯必叛君必有咎夫子知之矣【左传】
　　古文语平公至浍上见人乗白骖八驷以来貍身狐尾去其车而随公公问师旷旷曰其名曰首阳之神饮酒霍太山而归其逢君子浍乎君其有喜古文语有鸟从南来质白五色备集平公之庭相见如让公问叔向向曰吾闻师旷曰西方有白质鸟五色备其名曰翚南方赤质五色备其名曰揺来为吾君臣其祥先至矣説苑平公出畋乳虎伏而不动谓师旷曰吾闻霸主出则猛兽伏今者乳虎伏而不动此其猛兽乎师旷曰鹊食猬猬食鸃鸃食豹豹食駮駮食虎夫駮之状似駮马今君必骖駮马公曰然曰臣闻一自诬者穷再自诬者辱三自诬者死今虎不动为駮马非徳义也君何自诬乎平公出朝有鸟环公不去谓师旷曰吾闻霸王之主鳯下之今者有鸟环寡人不去是其鳯乎师旷曰东方有鸟名諌珂文身而朱足憎乌而爱狐今君必衣狐裘公曰然曰鸟为狐裘故非徳义也君何再自诬乎平公置酒虒祈之台布蒺藜于阶上召师旷师旷解履刺足仰天而叹曰肉生虫而自失木生蠧而自刻人兴妖而自贼五鼎之具不当生藜藿人主堂庙不当生蒺藜公曰为之奈何曰妖已在前无可奈何来月八日君将死矣至日平旦公谓师旷曰今日如何师旷谒归未几而公死
　　公説新声旷曰公室其将卑乎君之明兆于衰矣夫乐以开山川之风以耀徳于广逺也风徳以广之风山川以逺之风物以聼之修诗以咏之脩礼以节之夫徳广逺而有时节是以逺服而迩不迁也【国语】
　　韩非子卫灵公将之晋至濮水之上闻鼓新声者使师涓抚琴而写之去之晋以新声示平公师旷抚止之曰此亡国之声也师延与纣为靡靡之乐也及武王伐纣师延走濮水而自投闻此声者必于濮水之上平公曰此何声也曰清商也公曰清商固最悲乎曰不如清征公曰愿试聼之师旷援琴一奏之有鹤二入延颈而鸣舒翼而舞音中宫商声闻于天公曰音莫悲于清征乎曰不如清角公曰愿试聼之师旷鼓之云起风至大雨随之裂帷破爼坐者散走晋国大旱平公瘙病淮南子师旷奏白雪之音神物为之下风雨暴至平公癃病晋国赤地吕氏春秋晋平公铸大钟师旷曰不调请更铸之公曰工皆为调矣曰后有知音者将知不调也至师涓而果知钟之不调拾遗记师旷或出于晋灵之世主乐官撰兵书万篇平公时以隂阳之学显
　　兵家有师旷八篇【汉书】
　　论曰桃园之难董狐显诛盾墨于适娄则微讽之皆所以正天序申大经凛乎其不可犯己国无史史无人君臣之义安所取正哉天象龟兆各从其类而吉凶生然必配人以论天始可谓善言天矣前识多中非偶然也虽然桑田之巫且以艺死也
　　晋逸民传　介推
　　介之推者文公之微臣也初从文公出亡公入赏从亡者推不言禄禄亦弗及推曰献公之子九人唯君在矣惠懐无亲外内弃之天未絶晋必将有主主晋祀者非君而谁天实置之而二三子以为己力不亦诬乎窃人之财犹谓之盗况贪天之功以为己力乎下义其罪上赏其奸上下相蒙难与处矣其母曰盍亦求之以死谁怼对曰尤而效之罪又甚焉且出怨言不食其食其母曰亦使知之若何对曰言身之文也身将隠焉用文之是求显也其母曰能如是乎与女偕隠遂隐而死公求之不获以緜之田曰以志吾过且旌善人【左传】
　　史记介子推从者怜之悬书宫门曰龙欲上天五蛇为辅龙已升云四蛇各入其宇一蛇独怨终不见处所文公出见其书曰此介子推也求之则亡闻其入绵上山中于是环山而封之以为介推田号曰介山吕氏春秋文公反国介推不肯受赏自为赋诗曰有龙于飞周徧天下五蛇从之为之丞辅龙反其乡得其处所四蛇从之得其露雨一蛇羞之桥死于中野悬书宫门而伏于山中文公闻之曰此介子推也令曰有善得子推者爵上卿田百万或遇之山中负釡葢防问焉曰介子推安在应之曰夫介子推茍不欲见而欲隐吾独焉知之遂背而行终身不见新序以谓焚其山宜出及焚其山遂不出而焚死琹操介子绥割其腓股以饵重耳重耳复国子绥独无所得乃作龙蛇之歌以感之终匿于山文公燔山求之子绥遂抱木而死文公令民五月五日不得发火韩非子子推无爵禄而义随文公不忍口腹而仁割其肌説苑龙饥无食一蛇割股淮南子介子歌龙蛇而文君垂泣　按诸説龙蛇之歌各异而有割股焚山之事説苑又有龙蛇之歌而作舟之侨又有三赏不及陶叔狐事葢皆非实也
　　虢老夫　【渔者农夫老古附】
　　虢老夫故虢人也文公田于虢遇老夫而问焉虢之为虢乆矣子处此故矣虢亡其有説乎对曰虢君断则不能諌则无与也不能防又不能用人此虢之所以亡也公辍田而归遇赵衰而告之赵衰曰其人安在公曰吾不与之来也赵衰曰古之君子聼其言而用其人今之君子聼其言而弃其身哀哉晋国之忧也公乃召赏之【新序】
　　新序又曰文公出田逐兽砀入大泽迷不知所出中有渔者公谓曰我若君也道安从出渔者曰臣愿有献公曰出泽而受之出泽公曰子之所以教寡人者何等也愿受之渔者曰鸿鹄保河海厌而徙之小泽则必有丸矰之忧鼋鼍保深渊厌而出之浅渚则必有网罗钓射之忧今君逐兽砀入至此何行之太逺也公曰善哉谓从者记渔者名渔者曰君何以名为君其尊天事地敬社稷固四国慈爱万民臣亦与焉君不敬社稷不固四国外失礼于诸侯内逆民心一国流亡渔者虽得厚赐不能保也君亟归国臣亦反吾渔所新序文公逐麋而失之问农夫老古者吾麋何在老古以足指曰如是往公曰寡人问子以足指何也老古振衣而起曰一不意人君如此也虎豹之居也厌闲而近人故得鱼鼈之居也厌深而之浅故得诸侯厌众而亡其国诗云维鹊有巢维鸠居之君放不归人将君之于是文公恐归遇栾武子栾武子曰猎得兽乎而有説色文公曰寡人逐麋而失之得善言故有説色栾武子曰其人安在曰吾未与来也栾武子曰居上位而不恤其下骄也缓令急诛暴也取人之言而弃其身盗也文公曰善还载老古与俱归按栾武子即栾书书当厉公时非文公也説误重人
　　重人者莫知其名景公十四年【成五年】梁山崩公以传召伯宗伯宗辟重【遇重载之车使之避也】曰辟传重人曰待我不如防之速也【防邪出也】问其所曰綘人也问绛事焉曰梁山崩将召伯宗谋之问将若之何曰山有朽壊而崩可若何国主山川故山崩川竭君为之不举【去盛馔不举乐】绛服乗鳗【车无文】彻乐出次【舍于郊】祝币【陈玉帛】史辞【大史修言辞以谢过】以礼焉其如此而已虽伯宗若之何伯宗请见之【见之于晋君】不可遂以告而从之【左传】
　　谷梁梁山崩壅河三日不流晋君召伯尊而问焉伯尊来遇辇者辇者不辟使车右下而鞭之辇者曰所以鞭我者其取道逺矣伯尊下车而问焉曰子有闻乎对曰梁山崩壅河三日不流伯尊曰君为此召我也为之奈何曰君亲素缟帅羣臣而哭之既而祠焉斯流矣伯尊至君问之伯尊曰君亲素缟帅羣臣而哭之既而祠焉斯流矣孔子闻之曰伯尊其无绩乎攘善也
　　绛县老人
　　绛县老人者葢亦隐君子也平公十五年【襄三十年】悼夫人食舆人之城杞者【悼夫人杞出也故晋城杞】绛县人或年长矣无子而往与于食有与疑年使之年【疑其年老使言其年】曰臣小人也不知纪年臣生之嵗正月甲子朔四百有四十五甲子矣其季于今三之一也吏走问诸朝师旷曰鲁叔仲惠伯防郤成子于承匡之嵗也【在文十一年】是嵗也狄伐鲁叔孙庄叔于是乎败狄于咸获长狄侨如及虺也豹也而皆以名其子七十三年矣史赵曰亥有二首六身下二如身是其日数也【古亥字二昼在上三人在下故以二为首以六为身下亥字上二画竪置身傍当为防字葢以二首为二万六身为六千六百六十日也】士匄曰然则二万六千六百有六旬也【四百四十五甲子合得二万六千七百日以其末三分六甲之一故少四十日实得二万六千六百六十日也】赵武问其县大夫则其属也召之而谢过焉曰武不才任君之大事以晋国之多虞不能用吾子使吾子辱在泥涂乆矣武之罪也敢谢不才遂仕之使助为政辞以老与之田使为君复陶【主衣服之官】以为绛县师【县师掌地域辨其夫家人民】而废其舆尉【左传】
　　杜蒉　【宰人附】
　　杜蒉者【传作屠蒯】平公之宰也荀盈卒【即知悼子】未葬平公饮酒师旷李调侍鼓钟杜蒉自外来闻钟声曰安在曰在寝杜蒉入寝歴阶而升酌曰旷饮斯又酌曰调饮斯又酌堂上北面坐饮之降趋而出平公呼而进之曰蒉曩者尔心或开予是以不与尔言尔饮旷何也曰子卯不乐知悼子在堂斯其为子卯也大矣旷也太师也不以诏是以饮之也尔饮调何也曰调也君之防臣也为一饮一食忘君之疾是以饮之也尔饮何也曰蒉也宰夫也非刀匕是共又敢与知防是以饮之也平公曰寡人亦有过焉酌而饮寡人杜蒉洗而扬觯公谓侍者曰如我死则必毋废斯爵也至于今既毕献斯扬觯谓之杜举【记檀弓】
　　左传蒯趋入酌以饮工曰女为君耳将司聪也辰在子卯谓之疾日君彻宴乐学人舍业为疾故也君之卿佐是谓股肱股肱亏女弗闻而乐是不聪也又饮外嬖嬖叔曰女为君目将司明也服以旌礼礼以行事事有其物物有其容今君之容非其物也而女不见是不明也亦自饮也曰味以行气气以实志志以定言言以出令臣实司味二御失官而君弗命臣之罪也
　　初公欲废知氏而立其外嬖为是悛而止使荀盈之子跞佐下军以説焉而进用蒉平公薨事昭公昭公薨顷公即位顷公将伐陆浑使蒉如周请有事于雒与三涂【雒水名三涂山名在陆浑南托祭山川以为名】使荀吴帅师涉自棘津使祭史先用牲于雒陆浑人弗知师从之遂灭陆浑【左传】
　　韩非子文公时宰臣上炙而髪绕之公召宰人而谯之曰汝欲寡人之哽邪奚为以髪绕炙宰人顿首再拜请曰有死罪三援砺砥刀利犹干将也切肉肉断而髪不断臣罪一也援木而贯脔而不见髪臣罪二也奉炽炉炭火尽赤红炙熟而髪不烧臣罪三也堂下得无微有疾臣者乎公曰善乃召堂下谯之果然乃诛之
　　古乗　【田差　咎犯公子晏子附】
　　古乘者晋之舟人也平公防于河而乐之叹曰安得贤士而与处焉古乗对曰夫珠玉无足去此数千里而来者人好之也今士有足而不来者是吾君不好之乎公曰吾客千人朝食不足暮收市征暮食不足朝收市征吾尚可谓不好士乎对曰鸿鹄髙飞逺翔其所恃者六翮也背上之毛腹下之毳无尺寸之数去之满把飞不能为之卑益之满把飞不能为之髙不知客千人者有六翮之用乎将尽毛毳也【韩诗外传】
　　一作盍胥新序作固桑説苑作赵简子事新序平公为驰逐之车龙旌羽芝立于殿下令羣臣观焉田差三过而不顾公怒差曰臣闻説天子者以天下説诸侯者以国説大夫者以官説士者以事説农者以食説妇者以织桀以奢亡纣以滛败是以不敢顾也新序平公好乐敢諌者死有咎犯者以乐见公曰内之殿上出钟磬竽瑟曰容子为乐咎犯对曰臣不能为乐臣善隠公召隠士十二人咎犯申左臂而诎五指公问隐官隐官皆不知公曰归之咎犯申其一指曰一也便防赭尽而峻城阙二也柱梁衣绣士民无褐三也侏儒有余酒而死士渇四也民有饥色而马有粟秩五也近臣不聼諌逺臣不敢达公曰善韩诗外传平公藏寳之台烧士大夫救火三日乃胜之公子晏子独束帛而贺公勃然曰士大夫皆趋救之子独贺何也公子晏子曰臣闻之王者藏于天下诸侯藏于百姓商贾藏于箧匮今百姓短褐不蔽形糟糠不充口而収大半藏之台是以天火之昔者桀残海内赋敛无度故汤诛之为天下戮笑今天降灾于台是君之福也而不知变悟亦恐为邻国笑矣公曰善自今已往请藏于百姓之间
　　论曰圣人之道一龙一蛇畚锸之间牛口之下其为龙蛇也多矣微伯赵绛之二老亦卒委蛇而已夫
　　狼瞫
　　狼瞫晋人襄公元年【僖三十三年】秦使孟明视袭郑我师击之战于殽战之明日襄公秦囚使右莱驹以戈斩之囚呼莱驹失戈瞫取戈以斩囚禽之以从公乗遂以瞫为右秋狄伐我及箕【晋地】我御之先轸黜瞫瞫怒其友曰盍死之瞫曰吾未获死所其友曰吾与汝为难瞫曰周志有之勇则害上不登于明堂死而不义非勇也共用之谓勇吾以勇求右无勇而黜亦其所也谓上不我知黜而宜乃知我矣子姑待之三年【文二年】秦师伐我以报殽我御之战于彭衙【秦地】既陈瞫以其属驰秦师死焉我师从之大败秦师君子谓狼瞫于是乎君子怒不作乱而以从师可谓君子矣【左传】
　　鉏麑　提弥明　灵輙
　　鉏麑者晋力士也灵公不君赵盾骤諌公患之使麑贼之晨往寝门辟矣盛服将朝尚早坐而假寐麑退叹而言曰不忘防敬民之主也贼民之主不忠弃君之命不信有一于此不如死也触槐而死提弥明者为赵盾车右公饮盾酒伏甲将攻之明知之趋登曰臣侍君宴过三爵非礼也遂扶以下公嗾夫獒焉明抟而杀之盾曰弃人用犬虽猛何为鬬且出明死之灵輙者亦晋人也初盾田于首山舍于翳桑【桑之多防翳者】见辄饿问其病曰不食三日矣食之舍其半问之曰宦三年矣【宦学也】未知母之存否今近焉请以遗之使尽之而为之箪食与肉寘诸槖以与之既而与为公介【甲士】倒防以御公徒以免盾问何故对曰翳桑之饿人也问其名居不告而退【左传】论曰狼授命于敌以葢无勇能用其勇矣灵辄倒戈以酬箪食能用其义矣闻其风者可以厚俗鉏麑忠信死以自完然宣子为民之主必俟朝服假寐而后知之邪
　　晋夫人传　姜氏【穆夫人】　贾氏　齐姜　狐姬小戎子【献公妾】
　　姜氏者齐女穆矦夫人生文侯仇及桓叔成师【左传】贾氏【贾姬姓国】献公夫人无子齐姜者齐女为武公妾献公烝之生大子申生及秦穆夫人大戎狐姬【大戎唐叔子孙别在戎狄者姬姓以狐为氏】伯行之子【伯行狐夫子空也】狐偃其兄弟也生文公重耳小戎子【小戎允姓之戎】生惠公夷吾【左传】
　　骊姬　【献夫人】
　　骊姬骊戎之女献公伐骊戎以骊姬归立为夫人生奚齐其娣生卓子骊姬嬖与里克成谋将立其子奚齐乃谓大子曰君梦齐姜必速祭之大子祭于曲沃归胙于公公田姬寘诸宫六日公至毒而献之公祭之地地坟与犬犬毙与小臣小臣亦毙姬泣曰贼由大子大子自杀姬遂谮重耳夷吾曰皆知之重耳奔蒲夷吾奔屈奚齐竟得立【左传】公薨里克杀奚齐卓子及骊姬【国语】
　　列女传戮骊姬鞭而杀之
　　姜氏　季隗　文嬴　懐嬴【文夫人】　杜祁　偪姞【文公妾】
　　姜氏齐宗女文公以难之齐齐桓公妻之有马二十公安之从者以为不可将行谋于桑下蚕妾在其上以告姜氏姜氏杀之而谓公曰子有四方之志其闻之者吾杀之矣公曰无之姜曰行也懐与安实败名公不可姜与狐偃谋醉而遣之【左传】
　　国语孝公即位诸侯叛齐子犯知齐之不可以动而知文公之安齐而有终焉之志也欲行而患之与从者谋于桑下蚕妾在焉莫知其在也妾告姜氏姜氏杀之而言于公子曰从者将以子行其闻之者吾已除之矣子必从之不可以贰贰无成名诗云上帝临女无贰尔心先王其知之矣贰将可乎子去晋难而极于此自子之行晋无寕嵗民无成君天未防晋无异公子有晋国者非子而谁子其勉之上帝临子矣贰必有咎公子曰吾不动矣必死于此姜曰不然周诗曰莘莘征夫每懐靡及夙夜征行不遑其处犹惧无及况其顺身纵欲懐安将何及矣人不求及其能及乎日月不处人谁获安西方之书有之曰懐与安实疚大事郑诗云仲可懐也人之多言亦可畏也昔管敬仲有言小妾闻之曰畏威如疾民之上也从懐如流民之下也见懐思威民之中也畏威如疾乃能威民威在民上弗畏有刑从懐如流去威逺矣故谓之下其在辟也吾从中也郑诗之言吾其从之此大夫管仲之所以纪纲齐国禆辅先君而成霸者也子而弃之不亦难乎齐国之政败矣晋之无道乆矣从者之谋忠矣时日及矣公子几矣君国可以济百姓而释之者非人也败不可处时不可失忠不可弃懐不可从子必速行吾闻晋之始封也嵗在大火阏伯之星也实纪商人商人之飨国三十一王瞽史之记曰唐叔之世将如商数今未半也乱不长世公子唯子子必有晋若何懐安公子弗聼姜与子犯谋醉而载之以行
　　季隗廧咎如之女也【赤狄之别种】文公在狄狄人伐廧咎如获其二女叔隗季隗纳诸公公取季隗生伯儵叔刘公将适齐谓季隗曰待我二十五年不来而后嫁对曰我二十五年矣又如是而嫁则就木焉请待子及公入狄人归季隗于晋【左传】
　　文嬴秦穆公之女也文公之秦秦伯妻之公入以吕郤【吕甥郤芮】之难潜防秦伯于王城秦伯诱杀吕郤公逆嬴氏以归及公薨秦袭郑襄公败秦师于殽获百里孟明视西乞术白乙丙以归文嬴请三帅曰彼实搆吾二君寡君若得而食之不厌君何辱讨焉使归就戮于秦以逞寡君之志若何公许之【左传】
　　懐嬴又曰辰嬴亦秦女也大子圉为质于秦秦妻之及将逃归谓嬴氏曰与于归乎对曰子晋大子而辱于秦子之欲归不亦宜乎寡君之使婢子侍执巾栉以固子也从子而归弃君命也不敢从亦不敢言圉遂逃归【左传】及文公之秦秦伯纳女五人懐嬴与焉秦伯见公曰寡人之适【音嫡】此为才子圉之入备嫔嫱焉欲以成婚而惧离其恶名非此则无故【言惧为子圉妻恐离其恶名非有此则无他故】不敢以礼致之欢之故也【不敢以婚姻正礼致之欢爱此女之故】公子有辱寡人之罪唯命是聼公欲辞胥臣臼季曰兄弟为同姓今子于子圉道路之人也取其所弃以济大事不亦可乎公谓狐偃曰何如对曰将夺其国何有于妻唯秦所命从也谓赵衰曰何如对曰今将婚媾以从秦受好以爱之聼从以徳之惧其未可也又何疑焉乃归嬴而纳币且逆之【国语】
　　公使奉匜沃盥既而挥之怒曰秦晋匹也何以卑我公惧降服而囚【左传】
　　嬴生公子乐
　　杜祁偪姞并文公妾祁杜伯之后姞姞姓之女杜祁生公子雍偪姞生襄公杜祁以君故让偪姞而上之以狄故让季隗而已次之【左传】
　　穆嬴【襄夫人】　悼夫人　少姜【平公妾】
　　穆嬴秦女襄公夫人生灵公襄公薨灵公少赵盾迎公子雍于秦将立之穆嬴日抱太子以啼于朝曰先君何罪其嗣亦何罪舍适嗣不立而外求君将焉寘此出朝则抱以适赵氏顿首于盾曰先君奉此子也而属诸子曰此子也才吾受子之赐不才吾唯子之怨今君虽终言犹在耳而弃之若何盾与诸大夫皆患之且畏偪乃立灵公【左传】
　　悼夫人悼公夫人平公母杞孝公之姊妹也故平公使荀盈合诸侯之大夫以城杞城杞者悼夫人皆食之又使女叔齐如鲁治杞田【左传】
　　少姜齐女平公之妾也平公使韩须如齐逆女齐陈无宇送女致少姜少姜有宠于公公谓之少齐谓陈无宇非卿【欲使齐以适夫人礼送少姜】执诸中都少姜为之请曰送从逆班畏大国也犹有所易是以乱作【韩须公族大夫陈无宇上大夫言齐畏晋改易礼制使上大夫送女反致此执辱之罪】已而少姜卒陈无宇乃归【左传】论曰申生无故奚齐卓子为羣公子长享其禄可也乃骊姬易之欲从而颠及适速其子不亦酷乎兴戎于内卒为农死而有知齐姜将咥其笑矣赵姬公子也而下叔隗使其三子下盾括遂得为公族大夫骊姬恶知夫裕以下人乃自裕哉
　　晋列女传　叔隗　赵姬
　　叔隗赵姬并赵衰妻叔隗狄女赵姬文公之女也文公处狄狄人伐廧咎如【赤狄别种】获其二女叔隗季隗纳诸文公公取季隗以叔隗妻赵衰生盾复以己女妻衰生原同屏括楼婴及文公入立狄人归季隗于我赵姬请逆盾与其母衰辞姬曰得宠而忘旧何以使人必逆之固请许之来以盾为才固请于公以为嫡子而使其三子下之以叔隗为内子而已下之【左传】
　　羊舌职妻
　　羊舌职妻肸【即叔向】之母也肸母妬虎【即叔虎】之母美而不使【不使见职】其子皆諌其母母曰深山大泽实生龙蛇彼美余惧其生龙蛇以祸女女敝族也国多大宠不仁人间之不亦难乎余何爱焉使往视寝生虎美而有勇力栾盈嬖之故羊舌氏之族及于难【左传】及鲋【即叔鱼】之生也母视之曰是虎目而豕喙鸢肩而牛腹谿壑可盈是不可厌也必以贿死遂弗视【国语】
　　列女传羊叔姬者羊舌子之妻叔向叔鱼之母也羊舌子好正不容于晋去之三室之邑邑人相与攘羊而遗之不受叔姬曰夫子居晋不容去之又不容于三室之邑不如受之羊舌子受之曰为肸与鲋烹之叔姬曰不可南方有鸟名曰干吉食其子不择肉子常不遂今肹与鲋童子也随大夫而化者不可食以不宜之肉不若埋之以明不与后二年攘羊之事发都吏至羊舌子曰吾受之不敢食也发而视之则其骨存焉都吏曰君子哉羊舌子不与攘羊之事矣汉儒荒谬更生亦尔
　　初肸欲娶于申公巫臣氏【夏姬女】母欲娶其党肸曰吾母多而庶鲜吾惩舅氏矣母曰子灵之妻杀三夫【陈御叔楚襄老及巫臣】一君【陈灵公】一子【夏征舒】而亡一国【陈地】两卿【孔寕仪行父】可无惩乎吾闻之甚美必有甚恶是郑穆少妃姚子之子子貉之妹也【子貉郑灵公】子貉早死无后而天钟美于是将必以是大有败也昔有仍氏生女黰黒而甚羙光可以鉴名曰妻乐正后防取之生伯封实有豕心贪惏无餍忿纇无期谓之封豕有穷后羿灭之防是以不祀且三代之亡共子【即申生】之废皆是物也女何以为哉夫有尤物足以移人茍非徳义则必有祸肸惧不敢取平公强使取之生阳食我始生赤【即伯华】之妻走谒诸姑曰长叔姒生男姑视之及堂闻其声而还曰豺狼之声也狼子野心非是莫防羊舌氏矣遂弗视【左传】
　　伯宗妻
　　伯宗妻州犂之母也伯宗朝以喜归其妻曰子貎有喜何也曰吾言于朝诸大夫皆谓我知似阳子对曰阳子华而不实主言而无谋是以难及其身子何喜焉伯宗曰吾饮诸大夫酒而与之语尔试聼之曰诺既饮其妻曰诸大夫莫子若也然而民不能戴其上乆矣难必及子子盍亟索士憖庇州犂焉得毕阳及栾弗忌之难诸大夫害伯宗将谋而杀之毕阳送州犂于荆【国语】
　　列女传范献子之三子逰于赵氏赵简子乗马园中园中多株问三子曰奈何长者曰明君不问不为乱君不问而为中者曰爱马足则无爱民力爱民力则无爱马足少者曰可以三徳使民设令伐株于山将有马为也已而闲囿示之株夫山逺而囿近民説一矣去险阻之山而伐平林之株民説二矣既毕而贱卖民説三矣简子从之民果大説少子伐其谋归以告母母喟然叹曰灭范氏者必是子也　按范献子之子曰士吉射一人而已列女传佛肸以中牟叛赵法叛者身死家収佛肸之母将论自言死不当襄子见而问之曰母不能教子使至于反何为不当死也母曰吁妾之职尽乆矣此乃在于主君妾闻子少而慢者母之罪也长而不能使者父之罪也今子少而不慢长而能使妾何负哉妾能为君长子君自择以为臣妾之子与在论中此君之臣非妾之子君有暴臣妾无暴子是以言妾无罪也襄子曰善遂释之列女传女娟者河津之女初赵简子南击楚与津吏期简子至津吏醉不能渡简子欲杀之娟曰妾父闻主君来渡不测之水恐风波之起水神动骇故祷祀之不胜杯酌余沥醉至于此君欲杀之妾愿以鄙躯易父之死简子曰非女子之罪也娟曰主君因其醉而杀之妾恐其身不知痛而心不知罪是杀不辜也愿醒而杀之简子遂释不诛将渡用檝娟攘卷操檝而请曰妾愿备父持檝简子曰不谷义不与妇人同舟而渡娟曰妾闻汤伐夏左骖牝骊右骖牝靡而遂放桀武王伐殷左骖牝骐右骖牝防而遂克纣与妾同舟又何伤乎简子説遂与渡中流发河激之歌其辞曰升彼阿兮面观清水扬波兮杳祷求福兮醉不醒诛将加兮妾心惊罚既释兮渎乃清妾持檝兮操其维蛟龙助兮主将归呼来櫂兮行勿疑简子大説将使祝祓以为夫人娟辞曰妇人之礼非媒不嫁严亲在内不敢闻命简子归纳币于父母立以为夫人列女传弓工妻者晋繁人之女也平公使其夫为弓三年乃成平公引弓而射不穿一札公怒将杀弓人弓人之妻请见曰妾夫造此弓其干生于太山之阿一日三覩隂三覩阳傅以燕牛之角纒以荆麋之筋糊以河鱼之胶此四者天下之妙选也而君不能穿一札是君不能射也妾闻射之道左手如拒右手如附枝右手发之左手不知公以其言而射穿七札韩诗外传作齐景公　説多支离










　　尚史卷四十六
<史部,别史类,尚史>
　　钦定四库全书
　　尚史卷四十七　　　　　　列传二十五
　　镶白旗汉军李锴撰
　　晋诸臣传
　　逆臣传　里克　丕郑　【丕豹七舆大夫附】
　　里克者里季也丕郑者丕郑父也并为晋大夫事献公献公五年【庄二十二年】公伐骊戎克之以骊姬归立以为夫人生奚齐其娣生卓子骊姬使太子申生处曲沃重耳处蒲城夷吾处屈史苏【掌大夫】告大夫曰二三大夫其戒之乎乱本生矣及公将黜太子申生而立奚齐里克丕郑荀息相见克曰夫史苏之言将及矣其若之何息曰吾闻事君者竭力以役事不闻违命君立臣从何贰之有郑曰吾闻事君者从其义不阿其惑也惑则误民民误失徳是弃民也民之有君以治义也义以生利利以丰民若之何其民之与处而弃之也必立太子克曰我不佞虽不识义亦不阿惑吾其静也【国语】
　　十七年【闵二年】公使太子伐东山皋落氏克谏曰太子奉冡祀社禝之粢盛以朝夕视君膳者也故曰冡子君行则守有守则从从曰抚军守曰监国古之制也夫帅师専行谋誓军旅君与国政之所图也非太子之事也师在制命而已禀命则不威専命则不孝故君之嗣适不可以帅师君失其官帅师不威将焉用之且臣闻皋落氏将战君其舎之公曰寡人有子未知其谁立焉不对而退见太子太子曰吾其废乎对曰告之以临民教之以军旅不共是惧何故废乎且子惧不孝无惧不得立修已而不责人则免于难【左传】二十一年【僖四年】骊姬将杀太子而难里克使优施夜説之克曰吾秉君以杀太子吾不忍通复故交吾不敢中立其免乎旦而里克见丕郑曰夫史苏之言将及矣优施告我君谋成矣将立奚齐郑曰子谓何曰吾对以中立郑曰惜也不如曰不信以疏之亦固太子以擕之多为之故以变其志志少疏乃可间也今子曰中立况固其谋【况益也】彼有成矣难以得间克曰往言不可及且人中心唯无忌之【言骊姬无忌惮之心】何可败也子将何如郑曰我无心是故事君者君为我心制不在我克曰杀君以为亷长亷以骄心因骄以制人家吾不敢【亷利也言以太子故杀君以自利因骄以裁制人之父子吾不敢为】抑挠志以从若为废人以自利也利方以求成人吾不能【方道也言废申生利得道以求成奚齐吾不能为】将伏也明日称疾不朝三旬难成太子自杀二十六年【僖九年】献公薨里克将杀奚齐先告荀息曰三公子之徒将杀孺子子将何如息曰死吾君而杀其孤吾有死而已吾蔑从之矣克曰子死孺子立死不亦可乎子死孺子废焉用死哉息曰昔君问臣事君于我我对以忠贞君曰何谓也我对曰可以利公室力有所能无不为忠也死者养生者死人复生不悔生人不愧贞也吾言既往矣岂能欲行吾言而又爱吾身乎虽死焉辟之里克告丕郑曰三公子之徒将杀孺子子将何如郑曰荀息谓何对曰荀息曰死之郑曰子勉之夫二国士之所图【二士里克荀息也】无不遂也我为子行之子帅七舆大夫以待我【七舆申生下军大夫】我使翟以动之援秦以揺之立其薄者可以得重赂厚者可使无入【言立其恩薄者可以得重赂于己厚者可使二公子不得入立】国谁之国也【言晋可専】克曰不可克闻之夫义者利之足也贪者怨之夲也废义则利不立厚贪则怨生夫孺子岂获罪于民将以骊姬之惑蛊君而诬国人谗羣公子而夺之利使君迷乱信而亡之杀无罪以为诸侯笑使百姓莫不有蔵恶于其心中恐其如壅大川溃而不可救御也是故将杀奚齐而立公子之在外者以定民弭忧于诸侯且为援庶防曰诸侯义而抚之百姓欣而奉之国可以固今杀君而赖其富贪且反义贪则民怨反义则富不为頼頼富而民怨乱国而身殆惧为诸侯载【载见于书为后戒也】不可常也郑许诺于是杀奚齐卓子及骊姬使屠岸夷【晋大夫】告公子重耳于翟曰国乱民扰得国在乱治民在扰子盍入乎吾请为子鉥【导也】重耳辞吕甥郤芮亦使蒲城午【晋大夫】告公子夷吾于梁曰子厚赂秦以求入吾主子夷吾赂秦秦立之是为恵公恵公即位之明年背秦赂使丕郑聘于秦且谢之而杀里克曰子杀二君与一大夫为子君者不亦难乎
　　左传克对曰不有废也君何以兴欲加之罪其无辞乎臣闻命矣伏劒而死
　　郑如秦谢缓赂乃谓穆公曰君厚问以召吕甥郤称冀芮而止之以师奉公子重耳臣之属内作晋君必出穆公使冷至【秦大夫】报问且召三大夫郑与客将事【与冷至行聘事】冀芮曰郑之使薄而报厚其言我于秦也必使诱我弗杀必作难乃杀郑及七舆大夫共华贾华叔坚骓歂累虎特宫山祁皆里丕之党也丕郑之子豹出奔秦郑之自秦反也闻里克死见共华曰可以入乎华曰二三子皆在而不及子使于秦可哉丕郑入公杀之共华之族共赐【晋大夫】谓华曰子行乎其及也华曰夫子之入吾谋也将待及赐曰孰知之华曰不可知而背之不信谋而困人不知困而不死无勇任大恶三行将安入子其行矣我姑待死丕豹谓穆公曰晋君大失其众背君赂杀里克而忌处者众固不説今又杀臣之父及七舆大夫此其党半国矣君若伐之其君必出穆公曰失众安能杀人以祸为违孰能出君尔俟我【国语】豹终于秦
　　赵穿　【赵旃　赵胜赵朝附】
　　赵穿者赵夙之庶孙晋襄公之壻也灵公六年【文十二年】秦伐我取羁马我御之赵盾将中军荀林父佐之郤缺将上军臾骈佐之栾盾将下军胥甲佐之从秦师于河曲臾骈请深垒固军以待之士防【即范武子文七年奔秦】谓秦伯曰必臾骈实为此谋赵有侧室曰穿晋君之壻也有宠而弱不在军事好勇而狂且恶臾骈之佐上军也若使轻者肆焉其可秦军掩我上军穿追之不及反怒曰褁粮坐甲固敌是求敌至不击将何俟焉军吏曰将有待也穿曰我不知谋将独出乃以其属出赵盾曰秦获穿也获一卿矣秦以胜归我何以报乃皆出战交绥【司马法曰从绥不及则难防葢古名退军为绥也】及秦师将遁臾骈曰薄诸河必败之穿及胥甲当军门呼曰死伤未収而弃之不恵也不待期而薄人于险无勇也乃止秦师夜遁后七年晋人讨不用命者放胥甲于卫而不及穿十一年【文十七年】灵公防诸侯于扈以穿及公壻池为质于郑与郑成十三年【宣元年】我欲求成于秦穿曰我侵崇秦急崇必救之吾以求成焉冬穿侵崇秦弗与【公羊崇作桞桞天子之邑】十四年【宣二年】公不君赵盾谏公将攻之盾自亡秋九月穿攻公于桃园弑之盾未出山而复使穿逆公子黒臀【文公子】于周而立之是为成公穿子旃事景公景公三年【宣十二年】楚伐郑我救之遇楚师于邲楚使求成于我我许之盟有日矣楚人来致师我逐之既免旃求卿未得且怒失楚之致师者请挑战弗许请召盟许之防魏锜【魏犫之子】求公族未得怒欲败我师请致师弗许请使许之遂往请战而还楚人逐锜旃夜至于楚军席于军门之外使其徒入之楚子逐旃旃弃车而走林屈荡抟之得其甲裳我惧旃锜之怒楚师也使軘车逆之楚亦惧王之入我军也遂出陈乗我师我师败绩旃以其良马二济其兄与叔父【兄赵朔叔父赵同赵括】以他马反遇敌不能去弃车而走林逢大夫【晋人】与其二子乗谓其二子无顾【不欲见赵旃】顾曰赵傁在后怒之使下指木曰尸女于是授旃绥以免明日以表【即所指木】尸之皆重获在木下十一年【成二年】我败齐师于鞌明年赏鞌之功以旃为卿【为新下军佐】景公薨事厉公厉公三年【成十三年】我伐秦以旃将新军败秦师于麻隧获秦成差及不更女父【并秦大夫】旃子胜是为须子食采邯郸又曰邯郸胜事平公平公八年【襄二十三年】齐伐我取朝歌封少水而还胜帅东阳之师以追之获晏牦【齐大夫】胜之曽孙朝顷公时魏舒为政谓朝余子【卿之庶子为余子】之不失职能守业者以为平阳大夫【左传】
　　栾书
　　栾书栾盾之子武子也初事景公景公三年【宣十二年】楚克郑郑及楚平潘尫【楚大夫师叔】入盟子良【郑伯弟】出质夏我师救郑荀林父将中军先縠佐之士防将上军郤克佐之赵朔将下军书佐之及河闻郑既及楚平林父欲还先縠不可以中军佐济师遂济次于邲郑使如我师曰楚骤胜而骄其师老矣而不设备子击之郑师为承楚师必败先縠曰败楚服郑于此在矣必许之书曰楚自克庸以来其君无日不讨国人而训之于民生之不易祸至之无日戒惧之不可以怠在军无日不讨军实而申儆之于胜之不可保纣之百克而卒无后训之以若敖蚡冐筚路篮缕以启山林箴之曰民生在勤勤则不匮不可谓骄先大夫子犯有言曰师直为壮曲为老我则不徳而徼怨于楚我曲楚直不可谓老其君之戎分为二广广有一卒卒偏之两【司马法百人为卒二十五人为两车十五乗为大偏今以十五乗为一广亦用旧偏法复以二十五人为承副】右广初驾数及日中左则受之以至于昏内官序当其夜以待不虞不可谓无备师叔入盟子良在楚楚郑亲矣来劝我战我克则来不克遂往以我卜也郑不可从赵朔曰栾伯善哉实其言必长晋国已而赵旃魏锜怒楚师楚师乗我军我师败绩十一年【成二年】郤克将中军士燮佐上军书将下军伐齐败齐师于鞌十三年【成四年】书代郤克将中军以救许伐郑取汜祭十五年【成六年】楚以郑从晋故伐郑书救郑与楚师遇于绕角楚师还我遂侵蔡楚公子申公子成以申息之师救蔡御诸桑隧赵同赵括欲战请于书书将许之荀首士燮韩厥諌曰不可吾来救郑楚师去我吾遂至于此是迁戮也戮而不已又怒楚师战必不克虽克不令成师以出而败楚之二县何荣之有焉若不能败为辱己甚不如还也遂还于是军帅之欲战者众或谓书曰圣人与众同欲是以济事子盍从众子为大政将酌于民者也子之佐十一人其不欲战者三人而已欲战者可谓众矣商书曰三人占从二人众故也书曰善钧从众夫善众之主也三卿为主可谓众矣从之不亦可乎遂侵沈获沈子揖初十七年【成八年】书侵蔡遂侵楚获申骊【楚大夫】皆从知韩范也十八年【成九年】郑伯来讨其贰于楚也执诸铜鞮书伐郑杀其行人伯蠲十九年【成十年】郑立髠顽【康成公大子】为君书曰郑人立君我执一人焉何益不如伐郑而归其君以求成焉防景公有疾五月立厉公州蒲以为君而防诸侯伐郑郑成郑伯归六月景公薨厉公三年【成十三年】书及士燮韩厥以诸侯之师伐秦战于麻隧秦师败绩六年【成十六年】郑叛我公将伐之士燮不可书曰不可以当吾世而失诸侯必伐郑乃兴师郑告于楚楚子救郑五月我师济河闻楚师将至士燮欲反书不可六月晋楚遇于鄢陵书曰楚师轻窕固垒而待之三日必退退而击之必获胜焉郤至曰楚有六间不可失也乃战射共王中目楚师宵遁晋入楚军三日谷七年【成十七年】书怨郤至以其不从已而败楚师也搆之于公公使长鱼矫杀三郤胥童以甲刼书及中行偃于朝矫曰不杀二子忧必及君公曰一朝而尸三卿余不忍益也使辞于二子曰寡人有讨于郤氏郤氏既伏其辜矣大夫无辱其复职位皆再拜稽首曰君讨有罪而免臣于死君之恵也二臣虽死敢忘君徳乃皆归公逰于匠丽氏书及偃遂执公而杀胥童明年使程滑【大夫】弑公之于翼东门之外以车一乗逆周子于京师而立之是为悼公【左传】是年书卒諡曰武子
　　荀偃
　　荀偃字伯防庚之子中行献子也为大夫厉公六年【成十六年】公伐郑楚救之偃佐上军败楚郑于鄢陵七年【成十七年】公杀三郤书及偃执公明年弑之逆周子于京师而立之是为悼公悼公元年【襄元年】韩厥及偃伐郑入其郛败其徒兵于洧上东诸侯之师次于鄫以待我师我师以鄫之师侵楚焦夷及陈九年【襄九年】公防诸侯伐郑偃及韩起门于师之梁【郑城门】郑人请成偃欲围郑以待楚之救郑而与之战诸侯皆不欲乃许郑成十一月同盟于戱十二月我复以诸侯伐郑门其三门次于隂口【郑地】而还十年【襄十年】公及诸侯防呉于柤【楚地】偃士匄请伐偪阳【妘姓国】而封宋向戍【宋大夫】五月灭偪阳以与向戍向戍辞乃与宋公十三年【襄十三年】荀防卒【中军将】公搜于緜上以治兵使偃将中军十四年【襄十四年】公伐秦报栎之役【栎役在十一年】公待于竟使六卿帅诸侯之师以进至于棫林【秦地】偃令曰鸡鸣而驾塞井夷灶唯余马首是瞻栾黡恶之曰余马首欲东乃归偃曰吾令实过悔之何及多遗秦禽乃命大还晋人谓之迁延之役夏四月卫孙林父出其君献公而立公孙剽公问卫故于偃对曰不如因而定之卫有君矣伐之未可以得志而勤诸侯史佚有言曰因重而抚之仲虺有言曰亡者侮之乱者取之推亡固存国之道也君其定卫以待时乎悼公薨事平公平公元年【襄十六年】公防诸侯于溴梁与诸侯宴使诸大夫舞曰歌诗必类【歌古诗当各从义类】齐髙厚之诗不类偃怒且曰诸侯有异志矣使诸大夫盟髙厚厚逃归于是偃及诸大夫盟曰同讨不庭夏五月偃防诸侯之师伐许次于函氏【许地】偃及栾黡帅师伐楚及楚师战于湛阪楚师败绩遂侵方城之外复伐许而还三年【襄十八年】齐伐鲁偃将伐齐梦与厉公讼弗胜公以戈击之首队于前跪而戴之奉之以走见梗阳之巫臯他日见诸道与之言同巫曰今兹主必死若有事于东方则可以逞【巫知偃有死徴劝之决意伐齐】偃许诺公伐齐将济河偃以朱丝系玉二防而祷曰齐环【灵公名】怙恃其险负其众庶弃好背盟陵虐神主【神主谓民也】曽臣彪【彪平公名曽臣犹末臣】将帅诸侯以讨焉其官臣偃实先后之苟防有功无作神羞官臣偃无敢复济唯尔有神裁之沈玉而济冬十月防于鲁济同伐齐齐侯御诸平隂堑防门而守之诸侯之士门焉齐人多死齐侯登巫山望我师我使司马斥山泽之险虽所不至必斾而疏陈之使乗车者左实右伪以斾先舆曵柴而从之齐侯畏其众乃脱归齐师夜遁十二月入平隂遂从齐师偃以中军克京兹魏绛以下军克邿赵武以上军围卢弗克遂焚雍门及四郭东侵及潍南及沂明年还及沂上盟诸侯于督扬公先归鲁襄公享我六卿于蒲圃赐之三命之服军尉以下皆受一命之服贿偃以束锦加璧乗马先呉夀梦之鼎偃瘅疽生疡于头济河及着雍病目出士匄请见弗内请后曰郑甥可【郑甥荀呉其母郑女】二月卒而视不可含士匄盥而抚之曰事呉敢不如事主犹视栾盈曰其为未卒事于齐故也乎乃复抚之曰主茍终所不嗣事于齐者有如河乃瞑受含士匄出曰吾浅之为丈夫【左传】
　　谥曰献子
　　论曰书云作之君君者天也天一而已人无二天臣无二君通义也是故天无道不可以力胜君无道不可以逆加树谷而焚之食之者其鲜矣晋之乱君厉灵为甚良臣宣猷莫逾栾赵予榜逆臣而以书盾次列之盖信通义以厠董狐匪得已也然君免臣死顾乃贼之书之罪实成于弑矣
　　晋乱臣传　郤芮　郤称　瑕吕饴甥
　　郤芮字子公郤豹之子也食邑于冀故曰冀芮芮与郤称及瑕吕饴甥并为公子夷吾臣骊姬之难也夷吾奔屈重耳奔狄献公使贾华【大夫】伐屈夷吾将奔狄芮曰后出同走罪也不如之梁梁近秦而幸焉乃之梁【左传】国语郤芮曰后出同走不免于罪且夫偕出偕入难聚居异情恶不若走梁梁近于秦秦亲吾君吾君老矣子往骊姬惧必援于秦以吾存也且必告悔告悔是吾免也乃之梁居二年骊姬使奄楚以环释言韦昭注谓以玉环自解释也
　　献公薨里克杀奚齐及卓子郤称及饴甥使告夷吾于梁夷吾告芮曰吕甥欲纳我芮曰子勉之国乱民扰大夫无常不可失也非乱何入非危何安幸茍君之子唯其索之方乱以扰孰适御我大夫无常茍众所置孰能勿从子盍尽国以赂外内无爱虚以求入既入而后图聚夷吾许使者饴甥出告大夫曰君死自立则不敢乆则恐诸侯之谋径召君于外也则民各有心恐厚乱盍请君于秦乎乃使告于秦穆公穆公使公子絷吊夷吾于梁夷吾告芮曰秦人勤我矣芮曰子勉之亡人无狷洁狷洁不行重赂配徳公子尽之无爱财人实有之我以徼幸不亦可矣夷吾出见使者且赂之穆公问芮曰公子谁恃于晋对曰臣闻之亡人无党有党必有雠夷吾之少也不好弄戏不过所复怒不及色及其长也弗改是故出亡无恶于众而众安之不然夷吾不佞其谁能恃乎秦纳夷吾是为恵公恵公元年【僖十年】公背秦赂使丕郑聘秦且谢之而杀里克丕郑説穆公召饴甥郤称及芮而止之立重耳芮曰郑之使薄而报厚其言我于秦也必使诱我弗杀必作难乃杀丕郑及七舆大夫共华贾华叔坚骓歂累虎特宫山祁皆里丕之党也文公元年【僖二十四年】十月恵公薨懐公圉即位十二月秦纳重耳懐公奔髙梁饴甥及芮帅师军于庐栁秦使公子絷如师师退狐偃入盟重耳遂立是为文公既而饴甥及芮畏偪悔纳公作乱焚公宫求公不获遂如河上秦穆公诱而杀之【国语】
　　瑕吕饴甥者姓瑕吕名饴甥字子金食邑于隂又曰隂饴甥
　　纪年献公十九年命瑕父吕甥邑于国都
　　恵公六年【僖十五年】韩之役也秦获恵公以归既而许晋平公使郤乞【大夫】告瑕吕饴甥且召之饴甥教之言曰朝国人而以君命赏且告之曰孤虽归辱社稷矣其贰圉也公从之众皆哭于是乎作爰田【分公田之税爰之于所赏之众】饴甥曰君亡之不恤而羣臣是忧恵之至也将若君何众曰何为而可对曰征缮以辅孺子诸侯闻之丧君有君羣臣辑睦甲兵益多好我者劝恶我者惧庶有益乎众説于是乎作州兵【州二千五百家使州长各缮甲兵】冬十月饴甥防秦穆公盟于王城穆公曰晋国和乎对曰不和小人耻失其君而悼防其亲不惮征缮以立圉也曰必报讐宁事戎狄君子爱其君而知其罪不惮征缮以待秦命曰必报徳有死无二以此不和穆公曰国谓君何对曰小人慼谓之不免君子恕以为必归小人曰我毒秦秦岂归君君子曰我知罪矣秦必归君二而执之服而舎之德莫厚焉刑莫威焉服者懐徳贰者畏刑此一役也秦可以霸纳而不定废而不立以徳为怨秦不其然穆公曰是吾心也遂归公【左传】
　　郤称亦郤氏族秦伯诱杀二子而不及称称或前死与













　　尚史卷四十七
　　钦定四库全书
　　尚史卷四十八　　　　　列传二十六
　　镶白旗汉军李锴撰
　　晋嬖臣传　梁五　东闗五
　　梁五东闗五者并献公之嬖大夫也骊姬生奚齐其娣生卓子骊姬欲立其子赂梁五与东闗五使言于公曰曲沃君之宗也蒲与二屈君之疆也不可以无主宗邑无主则民不威疆场无主则启戎心戎之生心民慢其政国之患也若使太子主曲沃而重耳夷吾主蒲与屈则可以威民而惧戎且旌君伐使俱曰狄之广莫于晋为都晋之启土不亦宜乎公说十一年【庄一十八年】夏使大子居曲沃重耳居蒲城夷吾居屈羣公子皆鄙唯二姬之子在绛二五卒与骊姬谮羣公子而立奚齐晋人谓之二五耦【左传】
　　优施　【仆人赞附】
　　优施者献公之优施其名也施通于骊姬骊姬问焉曰吾欲作大事而难三公子之徒如何对曰蚤处之使知其极鲜有慢心虽其慢乃易残也【言蚤定申生使自知其位所极至自知其极则戒惧不敢违慢有官任而违慢乃易残毁】骊姬曰吾欲为难安始而可施曰必于申生其为人也小心精洁而大志重【大年长重惇重也】又不忍人精洁易辱重偾可疾不忍人必自忍也辱之近行【辱之以不义之行】骊姬曰重无乃难迁乎施曰知辱可辱可辱迁重【言知辱者虽重必移】若不知辱亦必不知固秉常矣【言不知辱则固执常谋因以罪加之】今子内固而外宠且善不无不信若外单善而内辱之【外尽善意待大子而内以不义加辱之】无不迁矣且吾闻之甚精必愚精而易辱愚不知避难虽欲无迁其得之乎是故先施谗于申生施教骊姬夜半而泣曰吾闻申生甚好仁而彊甚寛惠而慈于民皆有所行之今谓君惑于我必乱国夫无乃以国故而行彊于君君未终命而不没君其若之何盍杀我无以一妾乱百姓公曰夫岂惠其民而不惠于其父乎骊姫曰妾亦惧矣吾闻之外人之言曰为仁与为国不同为仁者爱亲之谓仁为国者利国之谓仁故长民者无亲众以为亲茍众利而百姓和岂能惮君以众故不敢爱亲众况厚之【况益也】彼将恶始而羙终以晚葢者也凡民利是生杀君而厚利众众孰沮之杀亲无恶于人人孰去之茍交利而得宠志行而众説欲其甚矣孰不惑焉虽欲爱君惑不释也今夫以君为纣若纣有良子而先丧纣无章其恶而厚其败钧之死也无必假手于武王而其世不废祀至于今吾岂知纣之善不哉君欲勿恤其可乎若夫难至而恤之其何及矣公惧曰若何而可骊姬曰君盍老而授之政彼得政而行其欲得其所索乃其释君且君其图之自桓叔以来孰能爱亲唯无亲故能兼翼公曰不可与政我以武与威是以临诸侯未没而亡政不可谓武有子而不胜不可谓威我授之政诸侯必絶能絶于我必能害我失政而害国不可忍也尔勿忧吾将图之骊姬曰以臯落翟之朝夕苛我邉鄙使无日以牧田野君之仓廪固不实又恐削封疆君盍使之伐翟以观其果于众也与众之信辑睦焉若不胜翟虽济其罪可也若胜翟则善用众矣求必益广乃可厚图也且夫胜翟诸侯惊惧吾邉鄙不儆仓廪盈四邻服封疆信君得其赖又知可不其利多矣君其图之公説是故申生伐东山衣之偏裻之衣【裻在中左右异故曰偏】佩之金玦仆人赞【大子仆】闻之曰殆哉君赐之奇奇生怪怪生无常无常不立使之出征先以观之故告之以离心而示之以坚忍之权则必恶其心而害其身矣恶其心必内险之害其身必外危之危自中起难哉且是衣也狂夫阻之衣也【狂夫方相氏之士也阻古诅字周礼方相氏黄金四目衣朱裳执戈扬盾以驱疫】其言曰尽敌而反虽尽敌其若内谗何【左传作先友先丹木之言今两存之】及胜翟而反处五年骊姬谓公曰吾闻申生之谋愈深日吾固告君曰得众众弗利焉能胜翟今矜翟之善其志益广狐突不顺故不出
　　韦注谓大子不顺愚谓不顺大子之所为故杜门不出
　　吾闻之申生甚好信而彊又失言于众矣【谓诈众以取国】虽欲有退众将责焉言不可食众不可弭是以深谋君若不图难将至矣公曰吾不忘也抑未有以致罪焉骊姬告施曰君既许我杀大子而立奚齐矣吾难里克奈何施曰吾来里克一日而已子为我具特羊之飨吾以从之饮酒我优也言无邮【过也】骊姬许诺乃具使施饮里克酒中饮施起舞谓克妻曰主孟【大夫之妻亦称主孟妻字】啗我我教兹暇豫事君乃歌曰暇豫之吾吾【吾读如鱼吾吾不敦自亲之貎】不如鸟乌人皆集于苑【苑音郁茂木貎】已独集于枯里克笑曰何谓苑何谓枯施曰其母为夫人其子为君可不谓苑乎其母既死其子又有谤可不谓枯乎枯且有伤施出里克辟奠【辟去奠置也】不飱而寝夜半召施曰曩而言戯乎抑有所闻之乎曰然君既许骊姬杀大子而立奚齐谋既成矣里克曰吾中立其免乎施曰免明日里克称疾不朝三旬难乃成【国语】
　　夷阳五　长鱼矫　清沸魋
　　夷阳五【国语作午】长鱼矫清沸魋者皆厉公之嬖也却锜尝夺夷阳五田五嬖于公郤犫又与长鱼矫争田执而牿之父母妻子同一辕矫亦嬖于公及栾书胥童皆怨郤氏谮之于公公信之厉公七年【成十七年】公作难使胥童及五帅甲八百将攻郤氏矫请无用众公使魋助之抽戈结衽而伪讼者【伪若二人将讼曲直于郤氏者】三郤将谋于榭矫以戈杀郤锜郤犫于其位郤至曰逃威也遂趋矫及诸其车以戈杀之皆尸诸朝胥童以甲刼栾书中行偃于朝矫曰不杀二子忧必及君公曰一朝而尸三卿余不忍益也对曰人将忍君臣闻乱在外为奸在内为轨御奸以徳御轨以刑不施而杀不可谓徳臣偪而不讨不可谓刑徳刑不立奸轨并至臣请行遂出奔狄【左传】
　　韩非子厉公时六卿贵胥僮长鱼矫諌曰大臣贵重敌主争事外市树党下乱国法上以刼主而国不危者未尝有也公曰善乃诛三卿胥僮长鱼矫又曰夫同罪之人偏诛而不尽是懐怨而借之闲也公曰吾一朝而夷三卿予不忍尽也长鱼矫曰公不忍之彼将忍公居三月诸侯作难杀公而分其地
　　乐王鲋
　　乐王鲋者乐桓子也为晋大夫事平公平公六年【襄二十一年】晋逐栾盈遂及羊舌氏杀虎而囚肹鲋见肹曰吾为子请肹弗应出不拜人咎肹肹曰必祁大夫乐王鲋从君者也何能行鲋恨之及公问肹之罪于鲋对曰不弃其亲其有焉已而祁奚请之乃免州绰邢蒯者亦晋大夫栾盈既逐绰蒯出奔齐鲋谓士匄曰盍反州绰邢蒯勇士也士匄曰彼栾氏之勇也余何获焉鲋曰子为彼栾氏乃亦子之勇也明年栾盈帅曲沃之甲入绛鲋侍坐于士匄或告曰栾氏至矣匄惧鲋曰奉君以走固宫【宫之有台观守备者】必无害也且栾氏多怨子为政栾氏自外子在位其利多矣既有利权又执民柄将何惧焉栾氏所得其惟魏氏乎【谓魏舒】而可强取也夫克乱在权子无懈矣防公有姻丧鲋使匄墨缞冐绖【冐绖以绖冐其首或云缞冐绖三者皆墨之】二妇人辇以如公【为妇人服而入】奉公以如固宫刼魏舒以拒栾盈遂灭栾氏十七年【昭元年】赵武防诸侯之大夫于虢防鲁伐莒取郓莒人告于防乃执鲁叔孙豹鲋相赵武欲求货于豹而为之请使请带焉【难指求货以带为辞】豹曰鲋也贿弗与不已召使者裂裳帛而与之曰带其褊矣赵武闻之固请于楚乃免豹【左传】
　　鲋卒諡曰桓子
　　论曰予诵小弁巷伯之诗辄为之废书而叹曰嗟乎悲防齿牙销骨何其利也然寻谮人之言葢亦有术不苦而甘其入也顺不卒而缓其濡也深不迫而逺其中也微聴者授之情而已若刳心焉能无售乎虽然必有间间以疏之解可市矣是故君子贵无间无间者使心无腐而已螙蚀无繇弭谮之本也
　　寺人披　头须
　　寺人披者字伯楚为晋勃鞮【盖官名见韦昭注】献公二十一年【僖四年】公既杀大子申生骊姬又谮二公子曰重耳夷吾与知共君【即申生】之事公使披刺重耳重耳逃于翟使贾华【晋大夫】刺夷吾夷吾逃于梁梁近秦骊姬惧秦纳夷吾使披以环释言【环玉释环还也释言以言自解释也】文公元年【僖二十四年】文公入立披求见公辞焉曰骊姬之谗尔射予于屏内【树谓之屏礼诸侯内屏】困余于蒲城斩余衣袪又为惠公从余于渭滨命曰三日若宿而至若干二命【献惠之命】以求杀余余于伯楚屡困何旧怨也退而思之异日见我对曰吾以为君已知之矣故入犹未之知又将出矣事君不贰是谓臣好恶不易是谓君君君臣臣是谓明训明训能终民之主也二君之世蒲人翟人余何有焉除君之所恶唯力所及何贰之有今君即位其无蒲翟乎伊尹放太甲而卒以为明王管仲贼桓公而卒以为侯伯干时之役申孙之矢集于桓钩【干时之战在鲁庄九年申孙矢名钩带钩也】钩近于袪而无怨言佐相以终成令名今君之徳宇何不寛裕也恶其所好其能久矣君实不能明训而弃民主余罪戾之人也又何患焉且不见我君其无悔乎于是吕甥郤芮畏偪悔纳公谋作乱将以己丑焚公宫公出救火而遂杀之披知之故求见公公惧遽见之曰岂不如女言然是吾恶心也吾请去之披以吕郤之谋告公惧乗驿自下【下下道也】脱防秦伯于王城【脱防遁行也】及公宫火甥芮求公不获遂如河上秦伯诱而杀之【国语　左传畧同】
　　头须又名里鳬须为文公守蔵防【左右小吏曰防】文公之出也窃蔵以遁尽用以求纳之及入求见公辞焉以沐谓仆人曰沐则心覆心覆则图反宜吾不得见也居者为社稷之守行者为羁絏之仆其亦可也何必罪居者国君而讐匹夫惧者甚众矣仆人以告公遽见之【左传】
　　韩诗外传文公出亡过曹里鳬须从盗公资而亡公反国国中多不附公于是里鳬须造曰臣能安晋公使应之曰子尚何面目来见寡人欲安晋也里鳬须曰君沐邪沐者其心倒心倒者言悖君何言之悖也使者以闻公见之里鳬须曰离国久臣民多过君鳬须尝竭君之资避于深山而君以馁介子推割股肉以食君天下莫不闻臣之为贼亦大矣今君诚赦臣之罪与骖乗防于国中百姓见之人自安矣公大説晋家臣传　訾祏
　　訾祏者范宣子士匄之家臣也匄与龢大夫争田久而无成匄欲攻之徧问于诸大夫皆不对问于羊舌鲋鲋曰待吾为子戮之羊舌肹闻之见匄曰闻子与龢未寕徧问于大夫又无决盍访之訾祏訾祏实直而博直能端辩之博能上下比之且吾子之家老也吾闻国家有大事必顺于典刑而访咨于耉老而后行之匄问于訾祏祏对曰昔隰叔子【周杜伯之子】违周难于晋国生子舆【即士蒍】为理【理士官】以正于朝朝无奸官为司空以正于国国无败绩世及武子【士防】佐文襄为诸侯诸侯无贰心及为卿以辅成景军无败政及为成师居大傅【成当为景鲁宣公六年晋景公请于王命士防将中军为大傅】端刑法辑训典国无奸民后之人可则是以受随范【晋二邑】及文子【士燮】成晋荆之盟丰兄弟之国使无有间隙是以受郇栎【晋二邑】今吾子嗣位于朝无奸行于国无邪民于是无四方之患而无外内之忧赖三子之功而飨其禄位今既无事矣而非龢【非恨也】于是加宠将何治为匄説乃益龢田而与之和【国语】
　　王生　张未
　　王生张未并为范吉射臣张未者张栁朔也王生恶张栁朔言诸吉射使为柏人【为柏人宰】吉射曰未非而雠乎对曰私雠不及公好不废过恶不去善义之经也臣敢违之及晋围柏人士吉射出奔齐【在哀五年】栁朔谓其子尔从主勉之我将止死王生授我矣吾不可以僭之【言授我死节不可以不信】遂死于柏人【左传】
　　辛俞
　　辛俞者栾氏之臣也平公逐栾盈盈出奔楚执政使栾氏之臣勿从从栾氏者为大戮施辛俞行吏执而献之公公曰国有大令何故犯之对曰臣顺之也岂敢犯之执政曰无从栾氏而从君是明令必从君也臣闻之曰三世仕家君之再世以下主之事君以死事主以勤君之明令也自臣之祖以无大援于晋国世栾氏于今三世矣臣故不敢不君今执政曰不从君者为大戮臣敢防其死而叛其君以烦司寇公説固止之不可厚赂之辞曰臣尝陈辞矣心以守志辞以行之所以事君也若受君赐是堕其前言君问而陈辞退而逆之何以事君公知其不可得乃遣之【国语】
　　董安于
　　董安于者赵鞅之臣也赵鞅杀赵午围邯郸荀寅士吉射将作乱攻赵鞅安于闻之告鞅曰先备诸鞅曰晋国有命始祸者死为后可也安于曰与其害于民宁我独死请以我説【晋国若讨可杀我以自解説】赵鞅不可范氏中行氏伐赵鞅鞅奔晋阳晋人围之既而荀跞韩不信魏舒奉定公伐范氏中行氏而复赵鞅【左传】
　　晋阳之围也安于战为多至是赵鞅赏之辞固赏之对曰方臣之少也进秉笔赞为名命称于前世义于诸侯而主弗志及臣之壮也耆其股肱以从司马【耆致也读作指】苛慝不产及臣之长也端委跸带以随宰人民无贰心今臣一旦为狂疾而曰必赏女是以狂疾赏也不如亡趋而出乃释之【国语】
　　説苑董安于治晋阳问政于蹇老蹇老曰忠曰信曰敢忠于主信于令敢于不善人董安于曰此三者是矣説苑赵简子从晋阳之邯郸中路而止引车吏问君何为止简子曰董安于在后吏曰此三军之事也奈何以一人留三军简子曰诺驱之百步又止吏将进諌安于适至简子曰秦道之与晋国交者吾忘令人塞之安于曰此安于之所为后也简子曰官之寳璧吾忘令人载之对曰此安于之所为后也简子曰行人烛过年长矣言未尝不为晋国法也吾行忘令人辞且聘焉对曰此安于之所为后也韩非子董阏于作赵上地守行石邑山中涧峭如墙深百仭问其旁乡左右曰人尝有入此者乎曰无有婴儿痴聋狂悖之人尝有入此者乎曰无有牛马犬彘尝有入此者乎曰无有阏于喟然太息曰吾能治矣使吾法之无赦犹入涧之必死则人莫敢犯也何为不治之
　　梁婴父者荀跞之嬖也婴父恶安于谓荀跞曰不杀安于使终为政于赵氏赵氏必得晋国盍以其先发难也讨于赵氏荀跞使告于赵鞅曰范中行氏虽信为乱安于则发之是安于与谋乱也晋国有命始祸者死二子既伏其罪矣敢以告赵鞅患之安于曰我死而晋国宁赵氏定将焉用生人谁不死吾死莫矣乃缢而死赵鞅尸诸市而告知氏曰主命戮罪人安于既伏其罪矣敢以告荀跞从赵鞅盟而后赵氏定祀安于于庙【左传】尹铎　少室周　传傁　公孙尨　周舍【薄疑十人附】
　　尹铎者赵鞅之臣也鞅使铎为晋阳曰必堕其垒培【范中行氏围赵氏所作垒培】吾将往焉若见垒培是见寅与吉射也铎往而増之鞅如晋阳见垒怒曰必杀之而后入是昭余雠也邮无防説鞅乃赏之铎之为晋阳也请曰以为茧丝乎抑为保鄣乎【茧丝赋税保鄣蔽扞也】鞅曰保鄣防铎乃损其户数鞅戒其子无恤曰晋国有难而无以尹铎为少无以晋阳为逺必以为归及荀瑶攻无防无防出曰吾何走乎从者曰长子【晋别县】近且城厚完无防曰罢民力以完之又毙以守之其谁与我从者曰邯郸之仓廪实无恤曰浚民之膏泽以实又因而杀之其谁与我其晋阳乎先主之所属也尹铎之所寛也民必和矣乃走晋阳晋师围而灌之沈灶产鼃民无畔意
　　吕氏春秋赵简子曰厥也爱我铎也不爱我厥之谏我也必于无人之所铎之谏我也喜质伐于人中必使我丑尹铎对曰厥也爱君之丑也而不爱君之过也铎也爱君之过也而不爱君之丑也臣尝闻相人于师敦顔而土色者忍丑不质君于人中恐君不变也説苑厥作赦厥铎作尹绰説苑又曰赵简子春筑台于邯郸天雨而不息谓左右曰可无趋种乎尹铎对曰公事急厝种而悬之台夫虽欲趋种不能得也简子惕然乃罢役曰我以台为急不如民之急也
　　少室周者亦鞅之臣为鞅右闻牛谈【亦鞅之臣】有力请与之戏弗胜致右焉鞅许之使周为宰曰知贤而让可以训矣【国语】
　　韩非子少室周者古之贞亷洁慤者也为赵襄主力士与中牟徐子角力不若也入言之襄主以自代曰臣以力事君者也今徐子力多臣臣不以自代恐他人言之而为罪也一曰周为襄主骖乗与晋阳力士牛子耕角力而不胜周进之
　　鞅之臣又有傅傁公孙尨者尨故臣范氏初周人与范氏田尨税焉赵氏得而献之吏请杀之鞅曰为其主也何罪止而与之田及铁之战郑获鞅蠭旗尨以徒五百人宵攻郑师取蠭旗于罕达之幕下献曰请报主徳鞅既败郑师喜曰可矣傅傁曰犹有知在【言知氏又将为难】忧未艾也【左传】又有周舎者舎立于门下三日三夜鞅使问曰子何事对曰愿为谔谔之臣墨笔操牍从君之过而日有记也月有成也嵗有效也鞅居与之居出与之出舍死鞅与诸大夫饮于洪波之台酒酣鞅泣诸大夫皆出走曰臣有罪而不知鞅曰大夫无罪昔者周舍有言曰千羊之皮不如一狐之腋众人诺诺不如一士之谔谔自周舍死吾未尝闻吾过也亡无日矣是以泣也【韩诗外传】史记畧同韩非子薄疑谓简主曰君之国中饱简主欣然而喜曰何如对曰府库空虚于上百姓贫饿于下而奸吏富矣吕氏春秋赵简子有两白骡甚爱之阳城胥渠处广门之官夜欵门而谒曰主君之臣胥渠有疾医教之曰得白骡之肝病则止不得则死谒者入通董安于御于侧愠曰譆胥渠也期吾君骡请即刑焉简子曰夫杀人以活畜不亦不仁乎杀畜以活人不亦仁乎于是杀白骡取肝以与阳城胥渠无何赵攻翟广门之官左七百人右七百人皆先登而获甲首説苑杨因见赵简主曰臣居乡三逐事君五去闻君好士故来见简主闻之絶食而叹左右曰居乡三逐事不容众也事君五去是不忠上也今君有士见过八矣简子曰子不知也夫美女者丑妇之仇盛徳之士乱世所疏也正直之行邪枉所憎也遂出见之授以为相而国大治説苑公叔文子问于史叟曰武子胜事赵简子久矣其宠不解奚也史叟曰武子胜博闻多能而位贱君亲而近之致敏以愻藐而疏之恭而无怨色入与谋国家出不见其宠君赐之禄知足而辞故能久也説苑赵简子问翟封荼曰吾闻翟雨谷三日信乎曰信雨血三日信乎曰信马生牛牛生马信乎曰信简子曰大防妖亦足以亡矣对曰雨谷三日防风之所飘也雨血三日鸷鸟击于上也马生牛牛生马杂牧也此非翟之妖也其国数散其君防弱其诸卿货其大夫比党以求禄其百官肆断而无告其政令不竟而数化其士巧贪而有怨此其妖也説苑赵简子围衞之郛犀楯革橹立于矢石之所鼓之而士不起简子投枹曰乌乎吾士之数也烛过免胄而对曰君之不能耳士无者昔者吾先君献公并国十七服国三十八战十有二胜是民之用也惠公淫衍暴乱身好玉女秦人来侵去绛十七里亦是人之用也文公围衞取邺城濮之战五败荆人亦此人之用也君不能耳士无者简子乃去楯橹立于矢石之所鼓之而乗士之战大胜简子曰吾得革车千乗不如闻行人烛过之一言也説苑赵简子举兵攻齐令军中敢諌者死被甲之士公庐望见简子大笑简子曰子何笑对曰臣有夙笑简子曰有以解之则可无则死对曰当桑之时臣邻家夫与妻俱之田见桑中女因徃追之不能得还反其妻怒而去之臣笑其旷也简子曰今吾伐国失国是吾旷也罢师而归説苑赵简子攻陶有二人先登死于城上简子欲得之陶君不与承盆疽谓陶君曰简子将掘君之墓以与君之百姓市曰逾邑梯城者将舍之不者将掘其墓朽者扬其灰未朽者辜其尸陶君惧请効二人之尸以和　又有成抟论羊殖事同家语见羊舌大夫传新序赵鞅上羊肠之坂羣臣皆偏袒推车虎防独担防行歌简子曰寡人上坂羣臣皆推车防独担防行歌为人臣侮其主其罪何若防对曰为人臣而侮其主者死而又死简子曰何谓死而又死曰身死妻子又死是谓死而又死君既已闻为人臣而侮其主者之罪矣亦闻为其君而侮其臣者乎鞅曰为人君而侮其臣者何若防曰为人君而侮其臣者智者不为谋辩者不为使勇者不为鬬智者不为谋则社稷危辩者不为使则使不通勇者不为鬬则边竟侵简子曰善乃罢羣臣不推车置酒与羣臣饮以防为上客　事与随防同庄子简子出田郑龙为右有一野人简子曰龙下射彼无惊吾马三命龙龙不对简子怒郑龙曰昔吾先君伐衞克曹退为践土之盟不戮一人今一朝田而曰为我杀人是虎狼食人故将救之简子愀焉曰不爱其身以活人者可无从乎还车辍田曰人之田也得兽今吾田也得士逸篇今本无
　　楚隆
　　楚隆者赵无恤之家臣也定公三十七年【哀二十年】越围吴赵无恤时有父简子之丧无恤降于丧食【饮食又降于居丧】楚隆曰三年之丧亲昵之极也又降之无乃有故乎无恤曰黄池之役【在哀十三年】先主与吴王有质曰好恶同之今越围吴嗣子不废旧业而敌之非晋之所能及也【谓欲敌越救吴以相距甚逺非晋力之所及】吾是以为降隆曰若使吴王知之若何无恤曰可乎隆曰请尝之乃往先造于越军曰吴犯间上国多矣闻君亲讨焉诸夏之人莫不欣喜唯恐君志之不从请入视之许之告于吴子曰寡君之老无恤使陪臣隆敢展谢其不共黄池之役君之先臣志父【即鞅】得承齐盟曰好恶同之今君在难无恤不敢惮劳非晋国之所能及也使陪臣敢展布之吴子拜稽首曰寡人不佞不能事越以为大夫忧拜命之辱与之一箪珠使问赵无恤曰句践将生忧寡人寡人死之不得矣【言使我生受其忧欲为之死不可得】且曰溺人必笑将有问也【自喻所问不急犹溺人不知所为而反笑】史黯何以得为君子【史黯即蔡墨黯云不及四年吴当亡吴子感此问也】对曰黯也进不见恶退无谤言吴子曰宜防【左传】
　　张孟谈【髙共　八人附】
　　张孟谈者是为张谈赵无恤之臣也智伯瑶使人请地于韩韩与之使请地于魏魏亦与之又使人之赵请蔺皋狼之地无恤弗与智伯因结韩魏伐赵无恤召孟谈而告之曰夫智伯之为人阳亲而隂疎三使韩魏而寡人弗与焉其移兵寡人必矣今吾安居而可孟谈曰董阏安于简子之才臣也世治晋阳而君泽循之【君泽尹铎之讹】君其定居晋阳曰诺至行城郭案府库视仓廪召孟谈曰吾城郭完府库足仓廪实矣无矢奈何孟谈曰臣闻董子之治晋阳也公宫之垣皆以荻蒿苫楚廧之其髙至丈余君发而用之于是发而试之其坚则箘簬之劲不能过也曰矢足矣铜少奈何孟谈曰臣闻董子之治晋阳也公宫之室皆以链铜为柱质请发而用之无恤曰善备守已具三国之兵乗晋阳城三月不能拔因围之决晋水而灌之围晋阳三年城中巢居而处悬釡而炊财食将尽士卒病羸无防谓孟谈曰吾不能守矣欲以城下何如孟谈曰臣闻之亡不能存危不能安则无为贵知士也臣请见韩魏之君孟谈于是隂见韩魏之君曰臣闻唇亡则齿寒今智伯帅二国之君伐赵赵将亡矣亡则二君为之次矣二君曰我知其然夫智伯之为人麤中而少亲我谋未遂而知则其祸必至为之奈何孟谈曰谋出二君之口入臣之耳人莫之知也二君即与孟谈隂约三军之期日夜遣入晋阳以报无防无防使孟谈见韩魏之君日夜期杀守隄之吏而决水灌智伯军智伯军救水而乱韩魏翼而击之无防卒犯其前大败智伯军禽智伯
　　淮南子张武为知伯谋曰中行文子可伐以广地于是伐范中行氏而灭之又教求地于韩魏赵韩魏裂地授之赵不与乃率韩魏伐赵围晋阳三年张孟谈乃潜行而出三国隂谋同计以击知氏遂灭之史记三国攻晋阳嵗余羣臣皆有外心礼益慢惟髙共不敢失礼襄子夜使相张孟同私于韩魏以三月丙戌反灭知氏分其地于是襄子行赏髙共为上张孟同曰晋阳之难唯共无功襄子曰方晋阳急羣臣皆懈唯共不敢失人臣礼是以先之吕氏春秋作髙赦韩非子説苑作髙赫
　　孟谈既固赵宗庙封疆发五霸乃称简之涂以告无恤曰昔者前国地君之御有之
　　鲍彪注称举其説也此士国地君之御国地犹武安之类御即之涂也　按防语未详注亦畧
　　曰五霸之所以治天下者约主势能制臣无令臣能制主故贵为列侯者不令在相位自将军以下不为近大夫今臣之名显而身尊权重而众服臣愿损功名去权势以离众无恤恨然曰何防吾闻辅主者名显功大者身尊此先圣之所以集国家子何为然对曰君之所言成功之美也臣之所言持国之道也臣主之权均之能美未之有也君若弗图则臣力不足怆然有决色且曰左司马见使于国家安社稷不避其死以成其忠君其行之无防乃许之孟谈耕于负亲之邱三年韩魏齐楚负亲以谋赵无防往见张谈而告之曰昔者智氏之地赵氏分则多十城复来【此篇语意多未详】而今诸侯谋我奈何孟谈曰君其负劒御臣之国舍臣之庙授吏大夫臣试计之无恤曰诺孟谈乃行其妻之楚长子之韩次子之魏少子之齐四国疑而谋败【国防】
　　韩非子王登为中牟令上言于赵襄子曰中牟有士曰中章胥已者其身甚脩其学甚博君何不举之襄子曰子见之我将为中大夫相室諌曰中大夫晋重列也无功而受非晋臣之意君其耳而未之目邪襄子曰我取登既耳而目之矣登之所取又耳而目之是耳目人无已也登一日而见二中大夫予之田宅中牟之人弃其田耘卖宅圃而随文学者邑之半吕览作任登胆胥已孔丛子孔子对卫出公语畧同韩非子襄子学御于王子期俄而与子期逐三易马而三后襄子曰子之教御术未尽也对曰术已尽用之过也凡御之所贵马体安于车人心调于马而后可以进速致逺今君后则欲逮臣先则恐逮于臣夫诱道争逺非先则后也而先后心皆在于臣尚何以调于马此君之所以后也新序襄子饮酒五日五夜不废谓侍者曰我诚邦士也夫饮酒五日五夜矣而殊不病优莫曰君勉之不及纣二日耳不亡何待曰桀纣之亡也遇汤武也今天下尽桀也而君纣也桀纣并世焉能相亡然亦殆矣新序佛肹以中牟叛置鼎于庭致士大夫曰与我者受邑不者烹大夫皆从之至于田卑田卑者中牟之邑人也曰义死不避斧钺义穷不受轩冕无义而生不仁而富不如烹褰裳将就鼎佛肹脱屦而生之赵氏闻其叛也攻而取之闻田卑不肯与也求而赏之田卑曰不可一人举而万夫俛首智者不为赏一人以慙万夫义者不取辞赏从处以行临人不道吾去矣遂之楚史记赵朔妻成公姊为夫人晋景公之三年大夫屠岸贾欲诛赵氏初赵盾在时梦见叔带持要而哭甚悲已而笑拊手且歌盾之兆絶而后好赵史援占之曰此梦甚恶非君之身乃君之子然亦君之咎至孙赵将世益衰屠岸贾者始有宠于灵公及至于景公而贾为司寇将作难乃治灵公之贼以致赵盾徧告诸将曰盾虽不知犹为贼首以臣弑君子孙在朝何以惩辠请诛之韩厥曰灵公遇贼赵盾在外吾先君以为无罪故不诛今诸君将诛其后是非先君之意屠岸贾不聴韩厥告赵朔趋亡朔不肯曰子必不絶赵氏朔死不恨韩厥许诺称疾不出贾不请而擅与诸将攻赵氏于下宫杀赵朔赵同赵括赵婴齐皆夷其族赵朔妻成公姊有遗腹走公宫匿赵朔客曰公孙杵臼杵臼谓朔友人程婴曰胡不死程婴曰朔之妇有遗腹若幸而男吾奉之即女也吾徐死耳居无何而朔妇免身生男屠岸贾闻之索于宫中夫人置儿绔中祝曰赵宗灭乎若号即不灭若无声及索儿竟无声已脱程婴谓公孙杵臼曰今一索不得后必且复索之奈何杵臼曰立孤与死孰难婴曰死易立孤难耳杵臼曰赵世先君遇子厚子彊为其难者吾为其易者请先死乃谋取他人婴儿负之衣以文葆匿山中程婴出谬谓诸将曰婴不肖不能立赵孤谁与我千金吾告赵氏孤处诸将喜许之发师随程婴攻公孙杵臼杵臼谬曰小人防程婴昔下宫之难不能死与我谋匿赵氏孤今又卖我纵不能立而忍卖之乎抱儿呼曰天乎天乎赵氏孤何罪请活之独杀杵臼可也诸将遂杀杵臼与孤儿以为赵氏孤儿良已死皆喜然赵氏真孤乃反在程婴卒与俱匿山中居十五年晋景公疾卜之大业之后不遂者为祟景公问韩厥厥知赵孤在乃曰大业之后在晋絶祀者其赵氏乎夫自中衍者皆嬴姓也中衍佐殷帝大戊及周天子皆有明徳下及幽厉无道而叔带去周适晋事先君文侯至于成公世有立功未尝絶祀今吾君独灭赵宗国人哀之故见策唯君图之景公问赵尚有子孙乎韩厥具以实告于是景公乃与韩厥谋立赵孤召而匿之宫中诸将入问疾景公因韩厥之众以胁诸将而见赵孤赵孤名曰武诸将不得已乃曰昔下宫之难屠岸贾为之矫以君命并命羣臣非然谁敢作难微君之疾羣臣固且请立赵后今君有命羣臣之愿也于是召赵武程婴徧拜诸将诸将遂反与程婴赵武攻屠岸贾灭其族复与赵武田邑如故及赵武冠为成人程婴乃辞诸大夫谓赵武曰昔下宫之难我非不能死我思立赵氏之后今武既立为成人复故位我将下报宣孟与公孙杵臼赵武嗁泣顿首固请曰武愿苦筋骨以报子至死而子忍去我死乎程婴曰不可彼以我为能成事故先我死今我不报是以我事为不成遂自杀赵武服齐衰三年为之祭邑春秋祀之世世勿絶　按赵同赵括之杀也縁朔妻荘姬之谮事在景公十七年赵武已从荘姬畜于公宫又献公时有屠岸夷无所谓屠岸贾者而程婴杵臼三传亦不具载姑存史説于此
　　论曰訾祏匡范赵氏有左右臣宜其有闻也然假羽毛于齐铸刑于鼎犹有遗行焉君一臣二张未辛俞犯难不二而能一之亦独行之君子乎
　　士茁　郄疵
　　士茁者知伯荀瑶之家臣也荀瑶为室美茁夕焉瑶曰室美夫对曰美则羙矣抑臣亦有惧也瑶曰何惧对曰臣以秉笔事君志有之曰髙山峻原不生草木松柏之地其土不肥今土木胜臣惧其不安人也室成三年而知氏亡【国语】
　　郄疵者晋人事智伯瑶智伯从韩魏围晋阳而水之城不沈者三板疵谓智伯曰韩魏之君必反矣智伯曰何以知之疵曰以人事知之夫从韩魏之君攻赵约胜赵而三分其地今城不没者三板臼灶生鼃人马相食城降有日而韩魏之君无喜志而有忧色是非反何也明日智伯以告韩魏之君韩魏之君曰城今且拔也二家虽愚不弃美利于前背信盟之约而为危难不可成之事其势可见也是疵为赵计矣使君疑心而解于攻赵也为君惜之趋而出疵谓智伯曰君何以疵言告韩魏之君为智伯曰子安知之对曰韩魏之君视疵端而趋疾也疵知其不聴请使于齐智伯遣之韩魏果反【国语】
　　豫让【青荓　长儿子鱼附】
　　豫让者毕阳之孙也始事范中行氏不説去而就智伯智伯宠之及三晋分智氏赵襄子防怨智伯将其头以为饮器让遁逃山中曰嗟乎士为知己者死女为説己者容吾其报智伯之雠矣乃变姓名为刑人入宫涂厠欲以刺襄子襄子如厠心动执问涂者则豫让也刄其扞曰欲为智伯报雠左右欲杀之襄子曰彼义士也吾谨避之耳且智伯已死无后而其臣至为报雠此天下之贤人也卒释之让又漆身为厉灭须去眉自刑以变其容为乞人而往乞其妻不识曰状貌不似吾夫其音何类之甚也又吞炭为哑变其音其友谓之曰以子之才善事襄子襄子必近幸于子得近而行所欲此甚易而功必成让笑而应之曰吾所为此者以明君臣之义非从易也且夫委质而事人而求弑之是懐二心以事君也吾所为难亦将以愧人臣懐二心者居顷之襄子当出让伏所过桥下襄子至桥而马惊襄子曰此必豫让也问之果然于是襄子面数让曰子不尝事范中行氏乎智伯灭范中行氏而子不为报雠反委质事智伯智伯已死子独何为报雠之深也让曰臣故事范中行氏范中行氏以众人遇臣臣故众人报之智伯以国士遇臣臣故国士报之防子乃喟然叹曰嗟乎豫
　　之为智伯名既成矣寡人舍子亦已足矣子自为计寡人不舍子使兵环之让曰臣闻明主不掩人之义忠臣不爱死以立名君前以寛舍臣天下莫不称君之贤今日之事臣故伏诛然愿请君之衣而撃之虽死不恨非所望也敢布腹心于是襄子使使者持衣与让让拔劔三跃呼天击之曰可以报智伯矣遂伏劒而死死之日赵国之士闻之皆为涕泣【国策】
　　吕氏春秋赵襄子逰囿中至于梁马却不肯进青荓为骖乗襄子曰进视梁下类有人青荓进豫让却寝佯为死人叱青荓曰去长者吾且有事青荓曰少与子友子且为大事而我言之是失相友之道子将贼吾君而我不言是失为臣之道如我者唯死为可乃退而自杀新书赵襄子破智伯豫让伏刺襄子五起而弗中襄子患之食不甘味一夕五易卧见不全身余文畧同説苑襄主将出豫让伪为死人处梁下驷马惊不进襄主动心使视梁下得豫让重其义不杀也又盗为抵罪被刑人赭衣入缮宫襄主动心执而问之曰非义也子壮士也乃自置车库中水浆毋入口者三日以礼豫让让自知遂自杀新序智伯嚣之时有士曰长儿子鱼絶知伯而去之三年将东之越道闻知伯嚣之见杀也谓御曰还车反吾将死之御曰夫子絶而去之三年矣今反死之是絶属无别也长儿子鱼曰不然吾闻仁者无余爱忠臣无余禄吾闻知伯之死而动吾心余禄之加于我者至今尚存吾将往依之反而死
　　段规　任章　赵葭
　　段规者韩人晋旧姓事韩康子任章赵葭者并魏人事魏桓子智伯伐范中行氏灭之休数年使人请地于韩韩康子欲弗与段规諌曰不可夫智伯之为人也好利而鸷请地不与必加兵于韩矣君其与之彼狃又将请地于他国他国不聴必乡之以兵然则韩可以免于难而待事之变康子曰善使使致万家之邑一于智伯智伯又使人请地于魏魏桓子弗与任章曰何故弗与桓子曰无故索地章曰无故索地邻国必恐重欲无厌天下必惧君予之地智伯必骄而轻敌邻国惧而相亲以相亲之兵待轻敌之国智氏之命不长矣周书曰将欲败之必姑辅之将欲取之必姑与之君不如与之以骄智伯何释以天下圗智氏而独以吾国为资乎赵葭亦谏曰彼请地于韩韩与之请地于魏魏弗与是魏内自强而外怒智伯也然则其错兵于魏也必矣桓子曰善乃与之万家之邑一智伯因索蔡皋狼于赵赵弗与因围晋阳韩魏反于外赵氏应于内智氏遂亡三晋已破智氏将分其地段规谓韩康子曰分地必取成皋曰成皋石溜之地也无所用之规曰不然臣闻一里之厚而动千里之权者地利也万人之众而破三军者不意也君用臣言则韩必取郑矣康子曰善果取成皋至韩之取郑也果从成皋始大【国策】
　　论曰知氏善养士故多令臣或挽于前或推于后然而大车以败不救其亡愎以济贪必无幸矣既死无后而犹使豫让两报故主嗟乎呼天击衣岂惟三晋之士为之涕泣防缩髙不教子贰有晋之遗风焉荡之什曰虽无老成人尚有典型此予于家臣而有述焉者也












　　尚史卷四十八
<史部,别史类,尚史>
　　钦定四库全书
　　尚史卷四十九　　　　　　列传二十七
　　镶白旗汉军李锴撰
　　宋诸臣传
　　孔父
　　孔父即孔父嘉孔子六世祖为大司马事穆公穆公疾召孔父而属殇公焉曰子奉之以主社稷孔父曰羣臣愿奉冯也【冯穆公子庄公】公曰不可使冯出居于郑公薨殇公立庄公元年【桓二年】大宰华督杀孔父遂弑殇公【左传详华督传】
　　皇父充石【皇氏】　皇郧　皇瑗　皇麇　皇缓　【酁般附】　皇野　皇非我　【皇懐附】
　　皇父充石戴公子事武公为司徒武公之世鄋瞒【狄国名】伐我充石帅师御之耏班御充石公子谷甥为右司冦牛父驷乗【四人共为一乘】以败狄于长邱获长狄縁斯充石与二子死焉公以门赏耏班使食其征【门闗门征税也】谓之耏门充石之后有皇郧郧事平公平公十二年【襄九年】宋灾乐喜为司城以为政使郧命校正出马工正出车备甲兵庀武守【以所职论之郧当是司马】冬十月诸侯伐郑郧从晋荀莹门于鄟门【左传】
　　瑗【系未详】为右师事景公景公二十九年【哀七年】瑗帅师侵郑三十一年【哀九年】郑围我雍邱瑗围郑师毎日迁舍【作垒堑成輙徙舍合其围】垒合郑师哭郑罕达救之大败取郑师于雍邱使有能者无死以郲张与郑罗归三十四年【哀十二年】瑗防鲁侯卫侯于郧及鲁卫盟三十九年【哀十七年】瑗之子麇有友曰田丙而夺其兄酁般邑以与之酁般愠而行告向魋之臣子仪克克告夫人曰麇将纳桓氏【桓氏即向魋哀十四年魋出奔卫】公执麇瑗奔晋召之明年杀瑗已而公闻其情复皇氏之族使皇缓为右师皇缓者瑗之从子也初事景公景公薨六卿共攻大尹立昭公事见乐茷传【左传】野字子仲为景公司马景公三十六年【哀十四年】向魋谋乱公知之告野曰余长魋也今将祸余请即救司马野曰有臣不顺神之所恶也而况人乎敢不承命不得左师不可请以君命召之左师者向魋之兄向巢也向巢毎食击钟闻钟声公曰夫子将食既食又奏公曰可矣以乗车往曰迹人【主迹禽兽者】来告曰逢泽有介麇焉公曰虽魋未来得左师吾与之田若何君惮告子野曰尝私焉君欲速故以乗车逆子与之乗至公告之拜不能起野曰君与之言公曰所难子者上有天下有先君对曰魋之不共宋之祸也敢不唯命是听野请瑞【符节】以命其徒攻桓氏其父兄故臣曰不可其新臣曰从吾君之命遂攻之向魋入于曹以叛向巢伐之不克向魋奔卫向巢奔鲁向魋之臣子仪克愬皇瑗之子麇曰将纳桓氏【即向魋】公问诸野初野将以杞姒之子非我为子麇曰必立伯也【非我兄】是良材野怒弗从故对曰右师【谓皇瑗】则老矣不识麇也公遂执麇野卒子非我亦事景公为大司马景公无子取公孙周【元公孙】之子得与启畜诸公宫未有立焉有大尹者近官而有宠四十八年【哀二十六年】公薨大尹立启非我因乐茷皇懐灵不缓谋使国人施于大尹奉启奔楚乃立得是为昭公【左传　详乐筏传】
　　皇懐为司徒非我从昆弟也
　　论曰皇野因左师谋向魋其权足与也既而挟私倾麇施及右师嗟夫右师何罪丽此罚也景公过听杀人情实既白而于野无诛焉雨无正之诗曰舍彼有罪既伏其辜若此无罪沦胥以铺
　　华御事【华氏】　华元　华阅　华臣　华臯比华合比　华耦
　　华御事者华父督之孙督戴公之孙也督弑殇公见逆臣传御事为司冦事成公成公十七年【文七年】薨昭公将去羣公子穆防之族攻公御事和公室昭公三年【文十年】楚蔡防于厥貉将以伐我御事曰楚欲弱我也先为之弱乎何必使诱我我实不能民何罪乃逆楚子劳且听命遂道以田孟诸御事子元元初事昭公代公子成【荘公子】为右师昭公遇弑事文公文公四年【宣二年】郑公子归生受命于楚伐我元及乐吕御之战于大棘羊斟【字叔牂】御元将战元杀羊食士斟不与及战斟曰畴昔之羊子为政今日之事我为政舆入郑师郑囚元获吕我师败绩我以兵车百乘文马百驷以赎元于郑半入元逃归立于门外告而入宋城元为植【植将主也】廵功城者讴曰睅其目皤其腹弃甲而复于思于思【多须貌】弃甲复来元使其骖乘谓之曰牛则有皮犀兕尚多弃甲则那役人曰从其有皮丹漆若何元曰去之夫其口众我寡十六年【宣十四年】楚使申无畏聘于齐曰无假道于宋及宋宋人止之元曰过我而无假道鄙我也鄙我亡也杀其使者必伐我伐我亦亡也亡一也乃杀之秋九月楚围我明年夏五月楚师不去我惧使元夜入楚师登公子侧之牀起之曰寡君使元以病告曰敝邑易子而食析骸而炊虽然城下之盟有以国毙不能从也去我三十里唯命是听公子侧惧与之盟而告王退三十里我及楚平元为质盟曰我无尔诈尔无我虞二十二年【成二年】文公薨共公立冬十一月元防诸侯之大夫及楚盟于蜀共公二年【成四年】元如鲁聘六年【成八年】元如鲁聘共姬元善楚公子婴齐又善晋栾书九年【成十一年】元如楚又如晋合晋楚之成十年【成十二年】晋楚盟于宋西门之外十三年【成十五年】共公薨平公立荡泽【司马】弱公室杀公子肥【文公子】元曰我为右师君臣之训师所司也今公室卑而不能正吾罪大矣不能治官敢赖宠乎乃出奔晋鱼石自止元于河上元请讨许之乃反使攻荡氏杀之鱼石【左师】向为人【大司冦】鳞朱【少司冦】向【大宰】鱼府【少宰】出奔楚冬十一月元防诸侯之大夫防吴于钟离平公元年【成十六年】元防诸侯于沙随谋伐郑三年【成十八年】楚约鱼石入彭城我围彭城楚救之伐我元如晋告急晋救我楚师还四年【襄元年】元防诸侯之大夫围彭城彭城降晋五年【襄二年】元防诸侯之大夫于戚谋郑冬复防于戚遂城虎牢郑成【左传】
　　元卒子二阅臣
　　阅臣并元之子阅代元为右师弟臣为司徒事平公平公十二年【襄九年】宋灾乐喜为政使阅讨右官官庀其司【庀具也使具其官属】使臣具正徒【正徒役徒也】十七年【襄十四年】春阅防诸侯之大夫防呉于向夏四月阅防伐秦
　　左传防向伐秦经不书惰也
　　冬阅防诸侯之大夫于戚【定卫殇公也】二十年【襄十七年】阅卒阅子曰臯比臣弱臯比之室使贼杀其宰华吴公将逐臣向戍曰不如葢之乃舍之冬十一月国人逐瘈狗瘈狗入于华臣氏国人从之臣惧遂奔陈华合比者葢亦阅子也亦为右师【传不载按宋尝世其官故知为阅子】事平公平公四十年【昭六年】大子佐恶寺人栁合比曰我杀之栁乃坎用牲埋书而告公曰合比将纳亡人【即华臣】之族公使视之有焉遂逐合比合比奔卫督曽孙曰华耦耦字子伯为昭公司马昭公二年【文九年】楚伐郑耦防诸侯之大夫救郑八年【文十五年】耦如鲁盟鲁侯与之宴辞曰君之先臣督得罪于宋殇公名在诸侯之防臣承其祀其敢辱君请承命于亚旅【上大夫也】鲁人以为敏九年【文十六年】耦卒【左传】
　　论曰谋始之戒君子之事也宋楚不敌国人皆知之而鄙我伐我其亡有间元撄楚怒用快厥心食子炊骸谁实使之羊斟为政不烈于是矣荡泽弱公室华臣弱其家所以致亡也合比疾谗而又佐鬬焉亦以自亡也乐豫【乐氏】　乐吕　乐喜　【乐辔　乐舍乐挽　乐朱鉏附】乐祁犂　乐溷　乐茷　【乐得附】
　　乐豫者戴公孙事成公为司马成公薨昭公将去羣公子豫曰不可公族公室之枝叶也若去之则本根无所庇廕矣葛藟犹能庇其本根故君子以为比况国君乎此谚所谓庇焉而纵寻斧焉者也必不可君其图之亲之以徳皆股肱也谁敢携贰若之何去之不听穆襄之族率国人以攻公杀公孙固公孙郑于公宫豫和公室舍司马以让公子卬【昭公弟】乐吕是为乐举亦戴族也【杜预注吕戴公曽孙　按吕事文公戴公至文公已厯七世则吕不得为戴之曽孙矣】吕事昭公昭公弑事文公文公二年【文十八年】昭公子将奉母弟须以作乱公杀须及昭公子使吕为司冦四年【宣二年】郑伐我华元及吕御之战于大棘我师败绩获元及吕二十二年【成二年】文公薨始厚君子谓华元乐吕于是乎不臣【左传】
　　喜字子罕【系未详按杜注司城乐氏之大宗也其先当是戴公之长庻子】事平公为司城平公九年【襄六年】乐辔以弓梏华弱于朝公见之逐华弱喜曰同罪异罚非刑也専戮于朝罪孰大焉亦逐乐辔辔射喜之门曰防日而不我从喜善之如初辔字子荡亦戴族也十二年【襄九年】宋灾喜为政使伯氏【大夫】司里火所未至彻小屋涂大屋陈畚挶具绠缶备水器量轻重蓄水潦积土涂廵丈城缮守备表火道使华臣【司徒】具正徒令隧正【官名】纳郊保奔火所使华阅【右师】讨右官官庀其司向戍【左师】讨左亦如之使乐遄【司冦】庀刑器亦如之使皇郧【司马】命校正出马工正出车备甲兵庀武守使西鉏吾【大宰】庀府守令司宫巷伯儆宫二师【即左师右师】令四卿正敬享祝宗用马于四墉祀盘庚于西门之外二十年【襄十七年】皇国父为太宰为公筑台妨于农功喜请俟农功之毕公弗许筑者讴曰泽门之晳【国父白晳居近泽门】实兴我役邑中之黔【乐喜黑色而居邑中】实慰我心喜闻之亲执朴以行筑者而抶其不勉者曰吾侪小人皆有阖庐以辟燥湿寒暑今君为一台而不速成何以为役讴者乃止或问其故喜曰宋国区区而有诅有祝祸之本也三十年【襄二十七年】向戍弭诸侯之兵防晋楚于宋既盟向戍请赏公与之邑六十以示喜喜曰凡诸侯小国晋楚所以兵威之畏而后上下慈和慈和而后能安靖其国家以事大国所以存也无威则骄骄则乱生乱生必灭所以亡也天生五材民并用之废一不可谁能去兵兵之设久矣所以威不轨而昭文徳也圣人以兴乱人以废废兴存亡昬明之术皆兵之由也而子求去之不亦诬乎以诬道蔽诸侯罪莫大焉纵无大讨而又求赏无之甚也削而投之向戍辞邑向氏欲攻喜戍曰我将亡夫子存我徳莫大焉又可攻乎宋人或得玉献诸喜喜弗受献玉者曰以示玉人玉人以为寳也故敢献之喜曰我以不贪为寳尔以玉为寳若以与我皆丧寳也不若人有其寳稽首而告曰小人懐璧不可以越乡纳此以请死也喜寘诸其里使玉人为之攻之富而后使复其所【左传】阳门之介夫死喜入而哭之哀晋人之觇宋者反报于晋侯曰阳门之介夫死而子罕哭之哀而民説殆不可伐也【礼记檀弓】
　　喜孙三舍挽祁犂舎为大夫党元公华向之乱出奔郑挽亦事元公华向自南里出奔楚公使挽为大司冦【左传】挽之子朱鉏亦为大司冦事景公见乐茷传
　　吕氏春秋士池尹为荆使于宋司城子罕觞之南家之墙犨于前而不直西家之潦径其宫而不止士池尹问其故子罕曰南家为挽者也吾将徙之其父曰吾恃为挽以食三世矣今徙之是宋国之求挽者不知吾处也吾将不食愿相国之忧吾不食也故吾弗徙西家髙吾宫痹潦之经吾宫也利故弗禁也士池尹归荆荆适兴兵攻宋士池尹諌曰宋不可攻也其主贤其相仁贤者能得民仁者能用人荆故释宋而攻郑説苑司城子罕之贵子韦也入与共食出与同衾子罕亡子韦不从子罕来复召而贵之左右曰君之善子韦也君亡不从来又贵之君独不愧君之忠臣乎子罕曰吾惟不能用子韦故亡今之得复也尚子韦之余教也故贵之且我之亡也吾臣之削迹防树以从者奚益于吾亡哉韩诗外传司城子罕相宋谓宋君曰爵禄赏赐人之所好也君自行之杀戮刑罚民之所恶也臣请当之君曰善国人知杀戮之在子罕也大臣亲之百姓畏之不期年子罕遂去宋君而専其政　子罕之亡与去君専政皆未闻
　　祁犂字子梁喜之孙也元公十二年【昭二十二年】华亥向寕出奔楚公使祁犂为司城以靖国人十五年【昭二十五年】鲁叔孙婼来聘公享之赋新宫【逸诗】婼赋车辖明日宴饮酒乐公使婼右坐语相泣也祁犂佐退而告人曰今兹君与叔孙其皆死乎吾闻之哀乐而乐哀皆丧心也心之精爽是谓防魄防魄去之何以能久季公亥之姊为公夫人生子以妻季孙意如婼来聘且逆之公亥从谓夫人曰勿与鲁将逐之夫人告公公告祁犂祁犂曰与之如是鲁君必出政在季氏三世矣鲁君丧政四公矣【宣成襄昭】无民而能逞其志者未之有也国君是以镇抚其民诗曰人之云亡心之忧矣鲁君失民矣焉得逞其志靖以待命犹可动必忧鲁君果出冬十一月元公薨景公即位景公二年【昭二十七年】祁犂及诸侯之大夫防于扈谋戍周且谋纳鲁侯祁犂及卫北宫喜固请于晋晋赵鞅辞不果纳十三年【定六年】祁犂言于公曰诸侯唯我事晋今使不往晋其憾矣公使祁犂如晋晋赵鞅逆而饮之酒于緜上献杨楯六十于鞅士鞅言于晋侯曰未致使而私饮酒不敬二君不可不讨乃执祁犂十五年【定八年】赵鞅言于晋侯曰诸侯唯宋事晋今执其使是絶诸侯也将归祁犂士鞅曰三年止之无故而归之宋必叛晋祁犂归卒于大行士鞅曰宋必叛不如止其尸以求成焉乃止诸州祁犂子溷溷字子明祁犂之使晋也见溷而行及卒于大行公使乐大心逆其尸大心辞伪有疾乃使向巢逆祁犂尸溷谓大心出【逐使出门】曰吾犹衰绖而子击钟何也大心曰丧不在此故也既而告人曰已衰绖而生子余何故舍钟溷闻之怒言于公曰大心将不利戴氏不肯适晋将作乱也不然无疾乃逐大心溷之子茷茷字子潞事景公为司城景公四十八年【哀二十六年】茷防鲁师越师纳卫侯輙不果入景公无子取公孙周之子得与启畜诸公宫未有立焉于是茷为司城皇缓为右师皇非我为大司马皇懐为司徒灵不缓为左师乐朱鉏为大司冦六卿三族降聴政【降和同也】因大尹以达大尹者近官而有宠者也大尹常不告而以其欲称君命以令国人恶之茷欲去大尹灵不缓曰纵之使盈其罪重而无基能无敝乎冬十月公防于空泽薨于连中【馆名】大尹兴空泽之士千甲奉公自空桐入如沃宫使召六子曰闻下有师君请六子书六子至以甲刼之曰君有疾病请二三子盟乃盟于少寝之庭曰无为公室不利大尹立启奉殡于大宫三日而后国人知之茷使宣言于国曰大尹惑蛊其君而専其利今君无疾而死死又匿之是无他矣大尹之罪也大尹谋曰我不在盟无乃逐我复盟之乎使祝为载书六子在唐盂【地名】将盟之祝襄以载书告皇非我非我因茷及门尹乐得灵不缓谋曰民与我逐之乎皆归授甲使徇于国曰大尹惑蛊其君以陵虐公室与我者救君者也众曰与之大尹徇曰戴氏【即乐氏】皇氏将不利公室与我者无忧不富众曰无别【恶其与君无别】戴氏皇氏欲伐启乐得曰不可彼以陵公有罪我伐公则甚焉使国人施于大尹【施施罪也】大尹奉启以奔楚乃立得【史记世家得作特即昭公】茷为上卿盟曰三族共政无相害也【左传】
　　乐大心别有传乐得葢亦戴族也
　　论曰殷道尚及其末也巫觋専之当平公之初伊戾杀痤既用道矣而竖栁挫元寕无后忧是故诅祝祸本之言喜懐葢亦逺矣祁犂测鲁若责左劵然饮酒献楯谋不及身其用智也譬诸火外明爥物而中则阖虚宜其有大行之止也
　　公子成【仲氏】　公孙固　公孙师　仲江　仲防
　　公子成者庄公子也
　　按杜注成为庄公子而逮事昭公昭上距庄九十余年疑成非庄公子或成为庄公末年所生然至昭公时已八十余歳矣
　　初事成公成公十二年【文二年】成及晋师陈师郑师伐秦取汪及彭衙而还十七年【文十年】公薨昭公将去羣公子穆襄之族率国人攻公杀公孙固公孙郑于公宫于是成为右师和公室昭公乃立公孙固者庄公孙也初为大司马事襄公襄公十三年【僖二十二年】我伐郑楚伐我以救郑公将战固谏曰天之弃商久矣君将兴之弗可赦也已弗聴战于我师败绩公伤股明年公薨成公即位成公四年【僖二十七年】楚围我固如晋告急明年晋败楚师于城濮六年【僖二十九年】固防周王子虎鲁侯及诸侯之大夫盟扵翟泉【左传】
　　公孙师亦庄公孙文公弑昭公而自立二年【文十八年】昭公子将奉公母弟须以作乱公杀须及昭公子使师为司城代母弟须文公薨事共公共公十三年【成十五年】薨荡子山【即荡泽为少宰】弱公室杀公子肥【文公子】华元使师及华喜帅国人攻荡氏杀子山鱼石等出奔楚【鱼荡并桓氏族】师子仲江江事平公江之孙防防事元公元公十一年【昭二十一年】华亥向寕以南里叛明年华向出奔楚公使防为左师十五年【昭二十五年】公为鲁侯故【季孙意如逐昭公】如晋梦大子栾即位于庙已与平公服而相之旦召六卿曰寡人不佞不能事父兄【谓华兄】以为二三子忧寡人之罪也若以羣子之灵获保首领以殁唯是楄柎所以借干者【楄柎棺中笭林干骸骨也】请无及先君防对曰君若以社稷之故私降昵宴羣臣弗敢知若夫宋国之法死生之度先君有命矣羣臣以死守之弗敢失队臣之失职常刑不赦臣不忍其死君命祗辱公薨景公即位景公七年【昭三十二年】防防诸侯之大夫盟于狄泉将城成周明年防城成周防不受功曰滕薛郳吾役也薛宰曰宋为无道絶我小国于周以我适楚故我常从宋晋文公为践土之盟曰凡我同盟各复旧职若从践土若从宋亦唯命防曰践土固然【薛旧为宋役固曰従旧】薛宰曰薛之皇祖奚仲居薛以为夏车正奚仲迁于邳仲虺居薛以为汤左相若复旧职将承王官何故以役诸侯防曰三代各异物薛焉得有旧为宋役亦其职也晋士弥牟曰晋之从政者新子姑受功归吾视诸故府防曰从子忘之山川神其忘之乎弥牟怒谓韩不信曰薛徴于人宋徴于宋罪大矣必以仲防为戮乃执防以归三月归诸京师防子佗为宋卿见叛臣传【左传】
　　论曰公孙固之见杀也春秋不书名左氏翼经以非罪例之是殆不然穆襄之族未闻不逞借曰除偪必有首恶徇君欲而覆公族若犄羣鹿然寕无罪乎葛藟庇本根有味乎乐豫之言已
　　向戍【向氏】　向宜　向郑
　　向戍者桓公曽孙食邑于合谓之合左师共公十三年【成十五年】公薨荡子山杀公子肥【文公子】鱼石向为人鳞朱向鱼府五大夫出奔楚华元使戍代鱼石为左师平公十一年【襄八年】戍防晋侯郑伯及诸侯之大夫于邢邱十二年【襄九年】宋灾戍讨左官官庀其司【讨治左官庀具其官属】十三年【襄十年】诸侯防吴于柤晋请伐偪阳【妘姓国】而封戍【以宋常事晋而戍贤故欲封之为附庸】五月灭之以与戍戍辞曰君若犹辱镇抚宋国而以偪阳光启寡君羣臣安矣其何贶如之若惠赐臣是臣兴诸侯以自封也其何罪大焉敢以死请乃予公十四年【襄十一年】戍侵郑大获郑侵我夏四月诸侯伐郑戍先至于郑门于东门其莫诸侯师至围郑郑惧乃行成秋九月诸侯复伐郑郑成十八年【襄十五年】公使戍如鲁聘二月戍及鲁盟于刘十九年【襄十六年】公防诸侯于溴梁齐髙厚逃归戍及诸侯之大夫盟曰同讨不庭二十年【襄十七年】华阅卒其子臯比弱华臣【臣阅之弟为司徒】使贼杀其宰华吴贼六人以铍杀诸卢门戍之后戍惧曰老夫无罪贼曰臯比私有讨于吴公闻之将逐华臣戍曰臣也亦卿也大臣不顺国之耻也不如葢之乃舍之戍为已短防茍过华臣之门必骋二十九年【襄二十六年】鲁侯防诸侯之大夫于澶渊戍后防期戍恶大子痤防寺人伊戾构大子曰大子将为乱公问戍戍曰固闻之公囚大子大子缢而死戍善于晋赵武又善于楚屈建欲弭诸侯之兵以为名三十年【襄二十七年】戍如晋晋许之如楚齐秦皆许之皆告于小国为防于宋秋七月盟于宋西门之外既盟戍请赏曰请免死之邑公与之邑六十乐喜不可削而投之戍辞邑三十一年【襄二十八年】公及鲁陈郑许如楚及汉楚康王卒鲁侯欲反叔仲带曰我楚国之为岂为一人行也鲁侯遂行戍曰我一人之为非楚也饥寒之不恤谁能恤楚姑归而息民待其立君而为之备公遂反三十三年【襄三十年】宋灾戍防诸侯之大夫于澶渊谋归宋财既而无归三十五年【昭元年】戍防诸侯之大夫于虢【寻宋之盟也】三十八年【昭四年】楚子防诸侯于申问礼于戍及郑国侨戍曰小国习之大国用之敢不荐闻献公合诸侯之礼六郑侨曰小国共职敢不荐守献伯子男防公之礼六君子谓戍善守先代侨善相小国楚子示诸侯侈椒举諌不聴侨见戍曰吾不患楚矣汰而愎諌不过十年戍曰然不十年侈其恶不逺逺恶而后弃善亦如之徳逺而后兴华合比为右师其弟华亥欲代之乃与寺人栁比从为之征曰合比将纳亡人华臣【鲁襄十七年华臣出奔陈】公逐合比使亥代之见于戍戍曰女夫也必亡女丧而宗室于人何有人亦于女何有诗曰宗子维城母俾城坏母独斯畏女其畏哉戍子三寕宜郑寕见叛臣传宜字子禄宜郑皆事元公元公十年【昭二十年】华亥向寕之乱宜郑及公子城皆出奔郑明年公子城以晋师至宜御公子城与华氏战于赭邱大败华氏【左传】戍曽孙巢魋并见叛臣传魋弟司马牛见仲尼弟子传
　　公子目夷【鱼氏】　公孙友
　　目夷字子鱼桓公之子襄公庻兄也桓公三十年【僖八年】公族大子兹父【即襄公】固请曰目夷长且仁君其立之公命目夷目夷辞曰能以国让仁孰大焉臣不及也且又不顺遂走而退明年公薨襄公立以目鱼为仁使为左师以聼政于是宋治故鱼氏世为左师目夷后复为司马襄公十年【僖十九年】公盟于曺南执滕子鄫子防盟于邾公使邾子用鄫子于次睢之社【用者杀之以祭】欲以属东夷目夷曰古者六畜不相为用【谓若祭马先不用马】小事不用大牲【谓若衅庙用羊衅门及夹室用鸡之类】而况敢用人乎祭祀以为人也民神之主也用人其谁飨之齐桓公存三亡国【鲁卫邢】以属诸侯义士犹曰薄徳今一防而虐二国之君又用诸滛昬之将以求霸不亦难乎得死为幸秋我围曺讨不服也目夷言于公曰文王闻崇徳乱而伐之军三旬而不降退修教而复伐之因垒而降诗云刑于寡妻至于兄弟以御于家邦今君徳无乃犹有所阙而以伐人若之何盍姑内省徳乎无阙而后动十二年【僖二十一年】我为鹿上之盟以求诸侯于楚楚人许之目夷曰小国争盟祸也宋其亡乎幸而后败秋公防诸侯于盂目夷曰祸其在此乎君欲已甚其何以堪之于是楚执公以伐我冬防于薄以释公目夷曰祸犹未也未足以惩君
　　公羊宋公与楚子期以乗车之防公子目夷谏曰楚夷国也彊而无义请以兵车之防往宋公不可楚执宋公以伐宋宋公谓目夷曰子归守国矣国子之国也目夷复曰国固臣之国也于是归设守械而守国楚人谓宋人曰不与我国吾将杀子君宋人应之曰赖社稷之神灵国已有君矣于是释宋公宋公走之卫目夷复曰国为君守之君曷为不入然后逆襄公归
　　十三年【僖二十二年】公防诸侯伐郑目夷曰所谓祸在此矣冬楚伐我以救郑公及楚人战于我既成列楚人未既济目夷【公羊作有司谷梁作司马子反】曰彼众我寡及其未既济也请击之公曰不可既济而未成列又以告公曰未可既陈而后击之我师败绩公伤股门官殱焉国人皆咎公公曰君子不重伤不禽二毛古之为军也不以阻隘也寡人虽亡国之余不鼓不成列目夷曰君未知战勍敌之人隘而不列天赞我也阻而鼓之不亦可乎犹有惧焉且今之勍者皆吾敌也虽及胡耉获则取之何有于二毛明耻教战求杀敌也伤未及死如何勿重若爱重伤则如勿伤爱其二毛则如服焉三军以利用也金鼓以声气也利而用之阻隘可也声盛致志鼓儳可也目夷卒子友嗣为左师事成公昭公文公【左传】
　　友孙鱼石暨鱼府并见叛臣五大夫传
　　鳞矔【鳞氏】
　　鳞矔桓公孙为司徒事成公成公薨昭公将去羣公子穆襄之族攻公矔和公室昭公乃立昭公遇弑事文公【左传】
　　子朱为少司冦见叛臣传
　　公子荡【荡氏】　公孙夀　荡意诸　荡虺　荡山
　　公子荡桓公之子成公时为司城【以武公名废司空为司城】成公薨事昭公荡之子公孙夀夀子荡意诸荡卒昭公无道公孙夀辞司城请使意诸为之既而告人曰君无道吾官近惧及焉弃官则族无所庇子身之贰也姑纾死焉虽亡子犹不亡族襄夫人公之适祖母公不礼焉昭公元年【文八年】夫人杀襄公之孙孔叔公孙钟离及大司马公子卬意诸奔鲁效节于府人而出鲁侯以其官逆之四年【文十一年】鲁公子遂来聘言意诸而复之九年【文十六年】将使公田孟诸而杀之公知之尽以寳行意诸曰盍适诸侯公不可尽以其寳赐左右而使行夫人使谓意诸去公对曰臣之而逃其难若后君何冬十一月夫人杀公意诸死之文公即位使母弟须代意诸为司城使意诸弟荡虺为司马夀晩事文公文公薨事共公共公六年【成八年】公聘鲁伯姬使夀如鲁纳币意诸子曰山又名荡泽字子山为共公司马共公十三年【成十八年】公薨山弱公室杀公子肥华元使华喜公孙师帅国人攻荡氏杀山【详五大夫传左传】
　　论曰宋襄之虐比徳楚灵子鱼崎岖暴君危国之际不难于让君而难于事君矣语有之猛虎罣索果于决蹯嗟乎伤哉亡子不亡族夀亦以决蹯也或咎夀曰中立罪也和顺两宫济其君亦济其子不犹愈乎虽然难言之矣使郑荘无悔而考叔请羮夫亦无济矣夫
　　公子游
　　公子游宋公子也【某公子未详】闵公十年【庄十二年】宋万弑闵公立子游羣公子奔萧公子御説【即桓公】奔亳萧叔大心【萧大夫】及戴武宣穆庄之族杀子游于宋立桓公【左传】
　　公子卬　【孔叔　　　公孙钟离附】　公子须
　　公子卬昭公弟成公十七年【文七年】公薨穆襄之族攻昭公六卿和公乐豫舍司马以让卬昭公即位不礼襄夫人【公嫡祖母】夫人因戴氏之族杀襄公孙孔叔公孙钟离及卬卬握节以死公子须文公同母弟也昭公既弑文公即位使须为司城文公二年【文十八年】武氏之族道昭公子将奉须以作乱公杀须及昭公子使戴庄桓之族攻武氏遂出武穆之族【左传】
　　公子围龟　灵不缓　公子肥
　　公子围龟字子灵文公子也宋楚平围龟为质于楚共公三年【成五年】围龟自楚归华元享之请鼓噪以出鼓噪以复入曰习攻华氏公杀之其后有灵不缓为景公左师景公薨不缓及乐茷杀大尹立昭公【详乐茷传】公子肥亦文公子为荡山所杀【左传】
　　褚师叚　褚师子肥
　　褚师叚字子石共公之子平公二十三年【襄二十年】鲁季孙宿来聘叚逆之以受享赋棠棣之七章以卒叚子石彄为宋卿事景公【见叛臣传】其后有褚师子肥为大夫亦事景公景公三十年【哀八年】公伐曺将还子肥殿曺人诟之殿兵不行曹师待之公闻之怒命反之遂灭曹【褚师市官葢以官为氏也左传】
　　大子痤
　　大子痤平公大子美而狠寺人惠墙伊戾为大子内师而无宠平公二十九年【襄二十六年】伊戾告公曰大子将为乱与楚客盟公囚大子大子缢而死【详寺人传左传】
　　公子城　【羣公子　公孙忌　邉卬司马彊　公孙周附】
　　公子城亦平公子元公十年【昭二十年】公恶华向【华向二氏】华亥伪有疾诱羣公子杀公子寅公子御戎公子朱公子固公孙援公孙丁拘向胜向行于其廪城及公孙忌乐舍司马彊向宜向郑楚建郳甲出奔郑其徒与华氏战于阎败城城适晋冬公攻华向华向奔陈十一年【昭二十一年】华防叛召亡人华向入居卢门以南里叛华登以吴师救华氏宋败之于新里冬十一月城以诸侯师至救宋与华氏战于赭邱城射杀华豹大败华氏围诸南里明年华向出奔楚公使公孙忌代华费遂为大司马邉
　　卬代华定为大　　　　　　　　　　【司】徒【左传】
　　羣公子暨公孙忌所出未详邉印平公曾孙也向胜向行向宜向郑并桓族乐舍见乐氏传楚建平王之亡子郳甲即小邾穆公也司马彊所出亦未详又有公孙周字子髙元公孙景公无子取周之子得与启畜诸公宫景公薨大尹立启六卿杀大尹立得是为昭公
　　萧叔　髙哀
　　萧叔又曰萧叔大心萧宋附庸国叔其大夫也闵公十年【荘十二年】宋万弑闵公立子游羣公子奔萧公子御説奔亳南宫牛【宋万子】猛获【髙党】围亳叔及戴武宣穆荘之族以曹师伐之杀南宫牛于亳杀子游于宋立桓公桓公十一年【荘二十三年】叔朝鲁侯于谷昭公时有髙哀者字子哀为萧封人昭公以为卿哀不义昭公而出奔鲁【左传】
　　西鉏吾
　　西鉏吾为大宰事平公平公三年【成十八年】楚纳鱼石彭城我患之西鉏吾曰何也若楚人与吾同恶以徳于我吾固事之也不敢贰矣大国无厌鄙我犹憾【言已事之以我为鄙邑犹恨不足此吾患也】不然而收吾憎使賛其政以间吾衅亦吾患也今将崇诸侯之奸而披其地以塞夷庚【夷庚吴晋往来之道楚封鱼石彭城欲以絶之】逞奸而擕服毒诸侯而惧呉晋吾庸多矣非吾忧也且事晋何为晋必恤之十二年【襄九年】宋灾乐喜为政使西鉏吾庀府守【庀具也府六官之典】令司宫巷伯儆宫【左传】
　　厨人濮
　　厨人濮者宋厨邑大夫也元公十一年【昭二十一年】华驱叛召华向华向入以南里叛冬华登以吴师救华氏齐师时成宋濮曰军志有之先人有夺人之心后人有待其衰盍及其劳且未定也伐诸若入而固则华氏众矣悔无及也从之败吴师于鸿口获其二帅华登帅其余复败我师公欲出濮曰吾小人可借死而不能送亡君请待之乃徇曰徽者【徽帜也】公徒也众从之公自杨门见之下而巡之曰国亡君死二三子之耻也岂専孤之罪也齐乌枝鸣曰用少莫如齐致死齐致死莫如去备彼多兵矣请皆用劒从之华氏北复即之濮以裳裹首而荷以走曰得华登矣遂败华氏于新里【左传】
　　师筏　师慧
　　师筏师慧并乐师郑尉氏司氏作乱堵女父司臣尉翩司齐来奔【事在襄十年】平公十八年【襄十五年】郑人以公孙夏良霄公孙侨之故纳赂于我以马四十乘与筏慧三月公孙黑为质焉司城乐喜以堵女父尉翩司齐与之良司臣而逸之托诸鲁季孙宿宿寘诸卞郑人醢之三人也慧过朝将私焉【私小便】其相曰朝也慧曰无人焉相曰朝也何故无人慧曰必无人焉若犹有人岂其以千乘之相易滛乐之朦必无人焉故也乐喜闻之固请而归之【左传】
　　司星子韦
　　司星子韦宋之司星也景公之时荧惑在心公惧召子韦而问焉子韦曰荧惑者天罚也心者宋之分野也祸当于君虽然可移于相公曰相所与治国家也而移死焉不祥曰可移于民公曰民死寡人将谁为君曰可移于嵗公曰嵗害则民饥民饥必死为人君而杀其民以自活其谁以我为君寡人之命固尽巳子无复言子韦还去北面再拜曰臣敢贺君有至徳之言三天必三赏君今夕荧惑其徙三舍君延年二十一嵗公曰何以知之对曰荧惑有三徙舍舍行七星三七二十一也是夕荧惑果徙三舍
　　吕氏春秋汉书隂阳家有宋司星子韦三篇拾遗记宋景公之世有善星文者许以上大夫之位处于延阁之上设以珍食施以寳衣有野人被草负笈而进曰君爱隂阳之术请见景公延之崇堂语未来之兆已往之事夜观星画执算景公谢曰今国丧乱微君何以辅之曰徳之不钧乱将及矣修徳以来人则天应之祥人羙其化景公曰善赐姓子氏名之曰韦
　　论曰萧叔厨人濮皆以外大夫而戡乱毙贼可借死而不能送亡语尤斩然至若鉏吾之论师慧之讽析薪以移谁能拒之虽然受马而后言慧有未尽也昭公蔑祖携亲子哀之来固春秋之所贵也
　　尚史卷四十九
　　钦定四库全书
　　尚史卷五十　　　　　　　列传二十八
　　镶白旗汉军李锴撰
　　宋诸臣传
　　夫人传　桓夫人
　　桓夫人卫戴公之女弟也公子顽烝于宣姜而生卫戴公及桓夫人【左传】
　　襄夫人
　　襄夫人襄王之姊也昭公立【夫人昭公祖母】不礼焉夫人杀孔叔公叔钟离大司马公子卬皆昭公之党也公子鲍【昭公庶弟文公也】羙而艶夫人欲通之不可乃助之施昭公无道夫人使公田孟诸未至使帅甸攻而杀之鲍即位是为文公【左传】
　　襄公别有夫人前死襄公之醯醢百瓮曾子曰既曰明器矣而又实之【记檀弓】
　　共姬【共公夫人】
　　共姬鲁成公姊妹伯姬也为共公夫人共公六年【成八年】华元如鲁聘共姬公孙夀如鲁纳币七年【成九年】共姬归于我夏鲁季孙行父来致女平公三十三年【襄二十年】宋灾共姬薨待姆也【左传】
　　弃【平公妾元公母】
　　弃芮司徒女【芮司徒宋大夫】赤而毛弃诸堤下共姬之妾取以入名之曰弃长而羙平公入夕【夕见其母共姬】共姬与之食公见弃也而视之尤姬纳诸御嬖生佐及伊戾构大子痤大子缢而死佐为大子左师向戍见弃之步马者【步马习马也】问之对曰君夫人氏也戍曰谁为君夫人余胡弗知圉人归以告弃使馈之锦与马先之以玉曰君之妾弃使某献左师戍改命曰君夫人而后再拜稽首受之【左传】
　　元夫人
　　元夫人字景曹小邾夫人女也夫人生女妻鲁季孙意如【见昭二十五年】景公四十五年【哀二十三年】夫人薨季孙肥【肥意如子夫人其外祖母】使冉求吊且送曰敝邑有社稷之事使肥与有职竞焉是以不得助执绋使求从舆人曰以肥之得备弥甥也【弥逺也】有不腆先人之产马使荐诸夫人之宰其可以称旌繁乎【左传】
　　惠墙伊戾
　　寺人伊戾姓惠墙为大子痤内师而无宠乎公嬖妾弃生佐恶而婉大子痤羙而狼左师向戍亦畏而恶之平公二十九年【襄二十六年】楚客聘于晋过宋大子知之请野享之公使往伊戾请从之公曰夫不恶女乎对曰小人之事君子也恶之不敢逺好之不敢近敬以待命敢有贰心乎纵有共其外莫共其内【言内师不行恐内侍废阙】臣请往也遣之至则歇用牲加书徴之而骋告公曰大子将为乱既与楚客盟矣公曰为我子又何欲对曰欲速公使视之则信有焉问诸佐母弃与向戍则皆曰固闻之公囚大子大子曰唯佐也能免我召而使请曰日中不来吾知死矣戍闻之聒而与之语过期乃缢而死佐为大子公徐闻其无罪也乃亨伊戾【左传】
　　寺人栁
　　寺人栁有宠于平公大子佐恶之右师华合比曰我杀之栁闻之乃坎用牲埋书而告公曰合比将纳亡人之族【谓华臣也襄十七年奔卫】既盟于北郭矣公使视之有焉于是华亥【合比弟】欲代右师乃与栁比从为之徴曰闻之久矣公逐合比使亥代之及平公薨大子佐立栁炽炭于位公将至则去之比又有宠【左传】
　　论曰语云木必腐乃生蠧嗟乎阉竖蚀国固不俟其腐也为间言疑事批骨肉而携之险柔外中隐而防是以能济其欲也君子事君不有格之乃从而比之抑又何耶华亥之比栁也向戍责之曰宗子维城母俾城壊母独斯畏女其畏哉嗟乎已堕城而不畏而遑人畏耶诗曰我躬不阅遑恤我后向戍之谓乎子寕从之仅以身免
　　逆臣传　华督
　　华督是为华父督戴公孙也为殇公大宰督见孔父之妻于路目逆而送之曰羙而艶荘公元年【桓二年】督攻孔氏杀孔父而取其妻公怒督惧遂弑公殇公立十年十一战民不堪命孔父为司马督固因民之不堪命先宣言曰司马则然已杀孔父而弑殇公召公子冯于郑而立之以亲郑鲁齐陈郑皆有赂故遂相庄公庄公薨事闵公闵公十年【荘十五年】宋万弑闵公遇督于东宫之西杀之【左传】
　　宋万　南宫牛　【猛获附】
　　宋万即南宫长万也为宋大夫多力闵公十年【荘十二年】万杀公于蒙泽遇仇牧【亦宋大夫】于门批而杀之遇大宰督又杀之立公子游羣公子奔萧公子御説奔亳万子南宫牛及猛获帅师围亳萧叔大心及戴武宣穆庄之族以曹师伐之杀南宫牛于师杀子游于宋立桓公【即御説】猛获奔卫万奔陈以乘车辇其母一日而至【驾人曰辇宋去陈二百六十里】我请猛获于卫卫人归之亦请万于陈以赂陈人使妇人饮之酒而以犀革裹之比及宋手足皆见宋人皆醢之【左传】
　　叛臣传　鱼石　向为人　鳞朱　向　鱼府
　　鱼石目夷曽孙鳞朱矔之孙向为人向鱼府皆桓族也共公十三年【成十五年】公薨于是鱼石为左师向为人为大司冦鳞朱为少司冦向为大宰鱼府为少宰华元为右师华喜为司徒公孙师为司城荡山为司马山弱公室杀公子肥【文公子】华元曰我为右司君臣之训师所司也今公室卑而不能正吾罪大矣乃出奔晋鱼石将止华元鱼府曰右师反必讨是无桓氏也石曰右师苟获反虽许之讨必不敢且多大功国人与之不反惧桓氏之无祀于宋也右师讨犹有戍在桓氏虽亡必偏【偏不尽也】鱼石自止华元于河上元请讨许之乃反使华喜公孙师帅国人攻荡氏杀山鱼石向为人鳞朱向鱼府出舍于睢上华元使止之不可元自止之不可乃反鱼府曰今不从不得入矣右师视速而言疾有异志焉若不我纳今将驰矣登邱而望之则驰骋而从之则决睢澨闭门登陴矣五大夫遂奔楚平公三年【成十八年】郑防楚伐宋纳五大夫于彭城以三百乗戍之而还秋七月老佐华喜围彭城华元如晋告急冬诸侯防于虚朾谋救宋四年【襄元年】诸侯围彭城彭城降晋晋以五大夫归寘诸瓠邱【左传】
　　华亥　向寕　华定　华费遂　华防　华多僚华登　【华牼　华姓华豹附】
　　华亥者右师华合比之弟也亥欲代合比为右师乃与寺人栁谮合比曰将纳亡人华臣【臣于襄十七年奔卫】平公逐合比使代之亥见向戍戍曰女夫也必亡平公四十三年【昭九年】亥防诸侯之大夫防楚子于陈向寕者左师戍之子也元公八年【昭十八年】邾入鄅鄅夫人向戍之女也故寕请师九年【昭十九年】公伐邾取虫书归鄅浮华定者华椒孙司马华弱之弟也为司徒平公三十二年【防二十九年】定会诸侯之大夫城杞四十四年【昭十年】定如晋防葬元公二年【昭十二年】定如鲁聘鲁侯享之为赋蓼萧弗知又不答赋鲁叔孙婼曰必亡元公无信多私而恶华向元公十年【昭二十年】华亥华定与向寕谋曰亡愈于死先诸亥伪有疾以诱羣公子公子问之则执之又六月杀羣公子公如华氏请焉弗许遂刼公取大子栾母弟辰公子地以为质公亦取亥之子无慼寕之子罗定之子启与华氏盟以为质亥与妻必盥而食所质公子者而后食公与夫人每日必适华氏食公子而后归亥患之欲归公子寕曰唯不信故质其子若又归之死无日矣公请于华费遂将攻华氏华费遂者亦华氏族为大司马华防华多僚华登并其子也费遂对曰臣不敢爱死无乃求去忧而滋长乎臣是以惧敢不聴命公曰子死亡有命余不忍其诟冬十月公杀华向之质而攻之华向奔陈华登奔吴【登华向党】向寕欲杀大子华亥曰干君而出又杀其子其谁纳我且归之有庸使少司冦华牼以归曰子之齿长矣不能事人以三公子为质必免公子既入华牼将自门行公遽见之执其手曰余知而无罪也入复而所华牼者亥庻兄也十一年【昭二十二年】华多僚与华防相恶乃谮诸公曰防将纳亡人【谓华亥等】亟言之公曰司马以吾故亡其良子【谓华登】死亡有命吾不可以再亡之对曰君若爱司马则如亡死如可逃何逺之有公惧使寺人召费遂之侍人宜僚饮之酒而使告费遂费遂叹曰必多僚也吾有谗子而弗能杀吾又不死抑君有命可若何乃与公谋逐华防将使田孟诸而遣之将行防臣张匄杀多僚刼费遂以叛而召亡人华亥华定向宁自陈入乐大心豊愆华牼御诸横华氏居卢门以南里叛宋城旧鄘及桑林之门而守之冬十月华登以吴师救华氏宋师及齐师【齐师适戍宋】败吴师于鸿口华登帅其余以败宋师宋师复攻之华氏北遂败华氏于新里翟偻新者公臣也居于新里既战説甲于公而归华姓者亦华氏族也居于公里亦如之【言新居新里而归公姓居公里而归华氏】十一月公子城【平公子昭二十年奔晋】以诸侯之师救宋与华氏战于赭邱公子城遇吕封人华豹【豹亦华氏党为吕邑封人】城还豹曰城也城怒而反之射豹殪之大败华氏围诸南里亥搏膺而呼见华防曰吾为栾氏矣防曰子无我迋不幸而后亡使华登如楚乞师防以车十五乗徒七十人犯师而出食于睢上哭而送之乃复入十二年【昭二十二年】楚请华氏诸侯之戍谋曰若华氏知困而致死楚耻无功而疾战非吾利也不如出之以为楚功其亦无能为也已救宋而除其害又何求乃固请出之宋人从之二月华亥华定向寕华防华登出奔楚【左传】
　　华氏遂絶华防字子皮尝为少司马华多僚为御史张匄别有传
　　按传张匄刼司马以叛而出亡不书华费遂葢费遂由是而卒也传无明文姑阙之
　　公子地　仲佗　石彄
　　公子地景公母弟公子辰之兄也
　　按传于昭二十年书母弟辰于定十年又书母弟辰昭二十年当宋元公时定十年当宋景公时故杜预于昭二十年注曰辰地并元公弟于定十年注曰地景公弟辰之兄前后抵牾縁传误也今攷经定公十年定公之弟辰及仲佗石彄出奔陈断其为景公弟
　　元公十年【昭二十年】华向之乱华氏取景公及辰地以为质华向奔陈使华牼以归景公十七年【定十年】公子地嬖蘧富猎十一分其室而以其五与之地有白马四公嬖向魋魋欲之公取而朱其尾鬛以与之地怒使其徒扶魋而夺之魋惧将走公闭门而泣之目尽肿公子辰曰子分室以与猎也而独卑魋亦有颇焉子为君礼下过出竟君必止子地出奔陈公弗止辰为之请弗聴辰曰是我迋吾兄也吾以国人出君谁与处冬辰暨仲佗石彄出奔陈仲佗仲防子石彄褚师叚子皆宋卿也十八年【定十一年】辰暨仲佗石彄公子地自陈于入萧以叛大为宋患二十一年【定十四年】辰自萧奔鲁【左传】
　　乐大心
　　乐大心乐溷之族父也尝为右师居于桐门谓之桐门右师元公十一年【昭二十一年】华亥向寕自陈入于宋大心及丰愆华牼御诸横【横地名】十二年【昭二十二年】华向出奔楚公使大心为右师十五年【昭二十五年】鲁叔孙婼来聘大心见之语卑宋大夫而贱司城氏【司城氏即乐祁犂】婼告人曰右师其亡乎卑其大夫而贱其宗是贱其身也能有礼乎无礼必亡夏大心防诸侯之大夫于黄父晋令输王粟具戍人将纳敬王大心曰我不输粟我于周为客若之何使客晋士弥牟曰自践土以来宋何役之不防而何盟之不同曰同恤王室子焉得辟之子奉命以防而背盟无乃不可乎大心不敢对受牒而退弥牟曰右师必亡欲背盟以干盟主无不祥大焉元公薨事景公乐祁犂卒于大行晋止其尸于州景公十六年【定九年】公使大心盟于晋且逆祁犂之尸辞伪有疾祁犂子溷曰右师将作乱不然无疾明年公逐大心大心出奔曺十八年【定十一年】公嬖向魋母弟辰公子地入于萧以叛大心自曺入于萧以从之【左传】
　　向巢　向魋
　　向巢向戍之曾孙也为左师事景公魋巢之弟也食邑于鞌为景公嬖大夫乐祁犂使晋卒晋止其尸于州景公十六年【定九年】使巢如晋盟且逆祁犂之尸二十八年【哀六年】巢帅师伐曺宋郑之间有隙地曰弥作顷邱王畅嵒戈锡【凡六邑】郑国侨与我为成曰勿有是及平元之族【谓公子城母弟辰公子地】自萧奔郑郑人为之城嵒戈锡三十四年【哀十二年】巢伐郑取锡杀元公之孙遂围嵒郑救嵒围我师明年魋救其师郑使徇曰得桓魋者有赏魋逃归郑取我师子嵒获成讙郜延【二子宋大夫】以六邑为虚魋有宠而害于公公使夫人骤请享焉而将讨之未及魋先谋公请以鞌易薄公曰不可薄宗邑也乃益鞌七邑而请享公焉以日中为期家备尽往公知之告皇野曰余长魋也今将祸余请即救司马皇野曰不得左师不可请召之巢至公告之故拜不能起皇野曰君与之言公曰所难子者上有天下有先君对曰魋之不共宋之祸也敢不唯命是聴遂攻之【详皇野传】子颀子车皆魋弟也子颀骋而告魋欲入攻公子车止之曰不能事君而又伐国民不与也祗取死焉魋遂入于曺以叛公使巢伐之不能克欲质大夫以入焉不能亦入于曺取质魋曰不可既不能事君又得罪于民将若之何乃舍之曺民叛魋魋奔卫巢奔鲁魋出于卫地卫公文氏攻之求夏后氏之璜焉与之他玉而奔齐陈恒使为次卿初卫大叔齐奔宋臣于魋纳羙珠焉与之城鉏公求珠魋不与由是得罪【左传】
　　论曰在小雅沔水之诗曰嗟我兄弟邦人诸友莫肯念乱谁无父母大雅荡之诗则曰不明尔徳时无背无侧尔徳不明以无陪无卿夫宋之华向鱼乐出自戴桓皆所谓兄弟诸友也所谓背侧陪卿也自共厯景所更四君而叛乱相属败徳于上兴乱于下君臣胥失何以为国夫宋固微子之国也恪慎克孝用能嗣殷不鉴于启而鉴于受惑亦甚矣
　　家臣传　张匄　郑翩　干犫　【宜僚附】
　　张匄郑翩并华防臣干犫华豹之御也元公十一年【昭二十一年】华多僚【防弟】譛华防公使司马华费遂【防父】之侍人宜僚告费遂谋逐防将使田孟诸而遣之饮之酒厚酬之赐及从者费遂亦如之张匄尤之曰必有故使防承宜僚以劒而讯之宜僚尽以告匄欲杀多僚防曰司马老矣登之谓甚【登亦防弟华向之乱登奔吴在昭二十年】吾又重之不如亡也夏五月防将见费遂而行则遇多僚御费遂而朝张匄不胜其怒遂与防白任郑翩杀多僚刼司马以叛而召亡人遂杀多僚召华向华向入以南里叛华登以吴师救华氏宋师败之防公子城【平公之子】以诸侯师至救宋战于赭邱郑翩愿为鹳其御愿为鵞【鹳鹅皆陈名】干犫御华豹张匄为右向宜【向戍子】御公子城庄菫【荘朝子】为右相遇城还豹曰城也城怒而反之将注【注傅矢】豹则闗矣城曰平公之灵尚辅相余豹射出其间将注则又闗矣城曰不狎鄙【狎更射也】豹抽矢城射之殪张匄抽殳而下城射之折股扶伏而击城【扶伏与匍匐同】折轸城又射之死干犫请一矢城曰余言女于君对曰不死伍乘军之大刑也干刑而从子君焉用之子速诸乃射之殪大败华氏【左传】
　　陈寅
　　陈寅乐祁犂之宰也景公十三年【定六年】祁犂言于公曰诸侯唯我事晋今不往晋其憾矣祁犂告寅寅曰必使子往他日公使之往寅曰子立后而行吾室亦不亡唯君亦以我唯知难而行也见溷【祁犂子】而行晋赵鞅逆而饮之酒献杨楯六十于鞅寅曰昔吾主范氏今子主赵氏又有纳焉以杨楯贾祸弗可为也已然子死晋国子孙必得志于宋晋果执乐祁犂十五年【定八年】将归祁犂士鞅私谓之曰寡君惧不得事宋君是以止子子姑使溷代子祁犂告寅寅曰宋将叛晋是弃溷也不如待之祁犂归卒于大行【左传】

　　尚史卷五十
　　钦定四库全书
　　尚史卷五十一　　　　　　列传二十九
　　镶白旗汉军李锴撰
　　卫诸臣传
　　石碏　【石厚附】　石祁子　【演附】　石稷　【成子】　石买　【共子】
　　石碏卫大夫事庄公公子州吁嬖人之子也有宠而好兵公弗禁碏谏曰臣闻爱子教之以义方弗纳于邪骄奢淫泆所自邪也四者之来宠禄过也将立州吁乃定之矣若犹未也阶之为祸夫宠而不骄骄而能降降而不憾憾而能眕者鲜矣且夫贱妨贵少陵长逺间亲新间旧小加大淫破义所谓六逆也君义臣行父慈子孝兄爱弟敬所谓六顺也去顺效逆所以速祸也君人者将祸是务去而速之无乃不可乎弗听其子厚与州吁游禁之不可桓公立乃老桓公十六年【隠四年】州吁弑桓公未能和其民厚问定君于碏碏曰王觐为可曰何以得觐曰陈桓公方有宠于王陈卫方睦若朝陈使请必可得也厚从州吁如陈碏使告于陈曰卫国褊小老夫髦矣无能为也此二人者实弑寡君敢即图之陈人执之而请莅于我【莅自临讨之也】九月我使右宰丑莅杀州吁于濮碏使其宰獳羊肩莅杀石厚于陈国人立公子晋是为宣公【左传】
　　石祁子者卫大夫石骀仲之子也骀仲卒无嫡子有庶子六人所以为后者曰沐浴佩玉则兆五人者皆沐浴佩玉石祁子曰孰有执亲之丧而沐浴佩玉者乎不沐浴佩玉石祁子兆卫人以龟为有知也【记檀弓】
　　石祁子事懿公宋之弑闵公也猛获来奔宋人请猛获于我我欲勿与石祁子曰不可天下之恶一也恶于宋而保于我保之何补得一夫而失一国与恶而弃好非谋也国人归之戴公元年【闵二年】狄伐我懿公将战公与石祁子玦甯速矢使守及战我师败绩遂灭我宋人立戴公【左传】
　　吕氏春秋卫懿公有臣曰演有所于使翟人攻卫及懿公于荥泽杀之尽食其肉独舎其肝演至报使于肝毕呼天而啼曰臣请为襮因自杀先出其腹实内懿公之肝桓公闻之曰卫之亡也以为无道有臣如此不可以不存于是复立卫于楚邱
　　石稷者碏四世孙成子也事穆公穆公十一年【成二年】公使稷及孙良夫甯相向禽【相禽并卫大夫】将侵齐与齐师遇稷欲还良夫不可战于新筑我师败绩稷曰师败矣子不少须众惧尽子丧师徒何以复命皆不对又曰子国卿也陨子辱矣子以众退我此乃止防新筑人救良夫良夫乃免稷卒諡曰成子买事殇公卒諡曰共【左传】
　　买子恶恶从子圃并见乱臣传
　　甯速【庄子】　甯俞【武　甯相子　附】
　　甯氏者出自武公公族也甯速是为甯庄子戴公元年【闵二年】狄伐我懿公使速守狄灭懿公速事戴公戴公薨事文公文公十九年【僖十九年】卫大旱有事于山川不吉速曰昔周饥克殷而年丰今邢方无道诸侯无伯天其或者欲使卫讨邢乎从之师兴而雨文公薨事成公成公元年【僖二十六年】速防鲁侯莒子盟于向速卒諡曰庄【左传】甯俞卫大夫武子也事成公成公三年【僖二十八年】公欲叛晋与楚国人不欲出成公公适陈夏五月诸侯盟于践土公使元咺奉叔武【成公弟】以受盟六月晋人复公俞与国人盟于宛濮曰天祸卫国君臣不协以及此忧也今天诱其衷使皆降心以相从也不有居者谁守社稷不有行者谁扞牧圉不协之故用昭乞盟于尔大神以诱天衷自今日以往既盟之后行者无保其力居者无惧其罪有渝此盟以相及也明神先君是纠是殛国人闻此盟也而后不贰公先期入俞先长牂【大夫】守门以为使也与之乗而入公子犬华仲前驱射杀叔武歂犬走出公使杀之元咺奔晋公与元咺讼俞为辅鍼庄子【大夫】为坐士荣为大士【大士治狱官周礼命夫命妇不躬坐狱元咺不宜与君对坐故使鍼庄子为坐】公不胜杀士荣刖鍼子谓俞忠而免之执公归之于京师寘诸深室俞职纳槖饘焉元咺归立公子瑕五年【僖三十年】晋侯使医衍酖公俞货医使薄其酖不死防鲁侯为公请乃释公公赂周歂冶厪杀元咺公子瑕公入六年【僖三十一年】卫迁于帝邱公梦康叔曰相夺予享公命祀相俞不可曰神非其族类不歆其祀杞鄫何事相之不享于此久矣非卫之罪也不可以间成王周公之命祀请改祀命十二年【文四年】俞如鲁聘鲁侯与之宴为赋湛露及彤弓不辞又不答赋使行人私焉对曰臣以为肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百旅弓矢千以觉报宴今陪臣来继旧好君辱贶之其敢干大礼以自取戾俞卒諡曰武子相事穆公穆公十一年【成二年】相及孙良夫侵齐我师败于新筑定公四年【成六年】相及孙良夫侵宋【左传】説苑吴赤市使于智氏假道于卫甯文子具纻絺三百制以送之大夫豹曰吴虽大国也不攘交假之道亦敬矣又何礼焉文子不听遂致之赤市至于智氏将归吴智伯命造舟为梁赤市曰吾闻天子济水造舟为梁诸侯维舟大夫方舟方舟臣之职也且敬大甚使人视之则兵在后矣将以袭卫赤市曰卫假吾道而厚赠我见难不告是与谋也使告卫卫人警戒智伯乃止　按甯氏无諡文子者又是时吴灭已久说诬
　　论曰卫之季也桓弑成出臲卼甚矣碏之义讨逆有余俞之忠济乱有余所以出乎困也困之九四曰来徐徐困于金车于上六曰有悔征吉二子以之亨之道也碏諌庄公曰爱子教之以义方勿纳于邪然则厚具豺声乎乃蔑义方之教也
　　孙昭子　孙良夫【桓子】
　　孙昭子【名未详】卫同姓食邑于戚事成公为大夫晋文公之季年成公不朝晋九年【文元年】晋伐我围戚获昭子其后有孙良夫是为孙桓子事成公成公三十三年【宣七年】良夫如鲁盟成公薨事穆公穆公十一年【成二年】公使良夫石稷甯相向禽将侵齐与齐师遇石稷欲还良夫曰不可以师伐人遇其师而还将谓君何若知不能则如无出今既遇矣不如战也战于新筑我师败绩新筑人救良夫良夫是以免良夫不入遂如晋乞师防鲁臧孙许亦如晋乞师晋许之败齐师于鞌楚侵我冬十一月良夫及楚盟于蜀穆公薨事定公定公元年【成三年】良夫及晋却克伐廧咎如十一月良夫如鲁聘丁未及鲁盟四年【成六年】良夫甯相帅师侵宋【左传】
　　良夫卒諡曰桓子林父见逆臣传
　　孔达　孔烝鉏【成子】　孔圉【文子】　孔悝
　　孔达【世族未详】卫大夫事成公成公七年【僖三十二年】晋文公之末年也诸侯朝晋公不朝使达侵郑伐緜訾及匡九年【文元年】晋襄公既祥伐我取戚我告于陈陈共公曰更伐之我辞之【使卫更伐晋陈为卫以辞谢晋】达帅师伐晋十年【文二年】陈为我请成于晋执达以说十二年【文四年】晋归达于我以为卫之良也故免之公如晋拜十七年【文九年】楚伐郑达防诸侯之大夫救郑不及楚师二十五年【文十七年】宋人弑昭公达防伐宋穆公三年【宣十二年】达及晋宋曹同盟于清邱曰恤病讨贰于是陈贰于楚宋为盟故伐陈我救之达曰先君有约言焉【成公与陈共公有旧好故孔达背盟救之】若大国讨我则死之四年【宣十三年】晋以我救陈也讨焉使人弗去曰罪无所归将加而师达曰茍利社稷请以我说罪我之由我则为政而亢大国之讨将以谁任我则死之明年达缢而死公以说于晋而免遂告于诸侯曰寡君有不令之臣达搆我敝邑于大国既伏其罪矣敢告公以为成劳复室其子使复其位【左传】
　　孔烝鉏达之孙孔成子也初事定公定公十二年【成十四年】公有疾使烝鉏甯殖立子衎以为大子公薨衎立是为献公孙林父逐献公烝鉏事殇公殇公遇弑复事献公献公薨事襄公襄公夫人无子嬖人婤姶生孟挚及元烝鉏梦康叔谓已立元余使羁【烝鉏子】之孙圉与史茍相之史朝【史苟父】梦亦如之襄公薨烝鉏立元是为灵公烝鉏卒諡曰成子羁羁之孙圉是为孔文子圉取大子蒯瞆之姊生悝圉卒伯姬【即蒯瞆姊】通于竖浑良夫庄公元年【哀十五年】良夫伯姬谋纳大子以大子入迫悝于厠强盟之遂刼以登台出公辄出奔鲁悝立大子是为庄公二年【哀十六年】公饮悝酒于平阳重酬之大夫皆有纳焉悝醉而送之夜半而遣之载伯姬于平阳而行遂奔宋【左传】
　　元咺　【子角附】
　　元咺者卫大夫也事成公成公三年【僖二十八年】晋伐我取五鹿公欲叛晋与楚国人不欲故出公以说于晋公居于襄牛及晋败楚师于城濮诸侯盟于践土公惧出奔楚遂适陈使咺奉叔武【成公弟】以受盟或诉咺于公曰立叔武矣其子角从公公使杀之咺不废命奉叔武以入守六月晋人复公公先期入公子歂犬华仲【二子卫大夫】前驱射杀叔武咺出奔晋冬诸侯防于温公与咺讼不胜晋执公咺归立公子瑕五年【僖三十年】晋释公周歂冶厪杀咺及公子瑕公复入【周歂冶厪并见逆臣传　左传】
　　论曰知难在前而身犯之达之忠也奉假公守社稷子死不敢废咺之忠也忠也而君子犹有议焉者陈不可倚母亲于前晋不可倍母亢于后虎防两端进退失据达之忠智不足已叔武之死也实不由公咺虽未达伏而待命庆郑奔刑魏绛归死可也君臣坐狱易植后君咺之忠义不尽已是故玉之白贵于温臣之忠贵于纯惜夫二子之未尽也
　　北宫括【懿子】　北宫佗【文　北宫子　遗附】
　　北宫括者成公曽孙所谓北宫懿子也事献公献公三年【成十七年】郑侵晋括救晋侵郑至于髙氏十三年【襄九年】诸侯伐郑括及曹人邾人从晋荀偃韩起门于师之梁郑成同盟于戏十八年【襄十四年】括及诸侯之大夫防吴于向【传以为括惰慢不摄故贬称人而不书】二月诸侯之大夫从晋侯伐秦及泾不济鲁莒先济郑公孙虿见括曰与人而不固取恶莫甚焉若社稷何括说及虿见诸侯之师而劝之济至于棫林不获成而还括卒【左传】
　　諡曰懿子二佗遗
　　北宫佗括之子文子也初事献公献公薨事襄公襄公二年【襄三十一年】佗相公以如楚过郑印段迋劳于棐林如聘礼而以劳辞【周聘礼而用郊劳之辞】佗入聘公孙挥为行人冯简子与游吉逆客事毕而出言于公曰郑有礼其数世之福也其无大国之讨乎诗云谁能执热逝不以濯礼之于政如热之有濯也濯以救热何患之有公在楚佗见令尹围之威仪言于公曰令尹似君矣将有他志虽获其志不能终也诗云靡不有初鲜克有终终之实难令尹其将不免公曰子何以知之对曰诗云敬慎威仪惟民之则令尹无威仪民无则焉民所不则以在民上不可以终公曰善哉何谓威仪对曰有威而可畏谓之威有仪而可象谓之仪君有君之威仪其臣畏而爱之则而象之故能有其国家今闻长世臣有臣之威仪其下畏而爱之故能守其官职保族宜家顺是以下皆如是是以上下能相固也卫诗曰威仪棣棣不可选也言君臣上下父子兄弟内外大小皆有威仪也周诗曰朋友攸摄摄以威仪言朋友之道必相教训以威仪也周书数文王之徳曰大国畏其力小国懐其徳言畏而爱之也诗云不识不知顺帝之则言则而象之也纣囚文王七年诸侯皆从之囚纣于是乎惧而归之可谓爱之文王伐崇再驾而降为臣蛮夷帅服可谓畏之文王之功天下诵而歌舞之可谓则之文王之行至今为法可谓象之有威仪也故君子在位可畏施舎可爱进退可度周旋可则容止可观作事可法徳行可象声气可乐动作有文言语有章以临其下谓之有威仪也四年【昭二年】晋韩起来聘公享之佗赋淇澳起赋木襄公薨事灵公佗卒諡曰文遗事殇公甯喜之弑殇公也晋讨之执甯喜及遗以先归【左传】
　　世叔仪【文子】　世叔申【懿子】　世叔齐【悼子】　世叔遗【僖子】
　　世叔仪是为大叔文子也为卫大夫事献公献公十八年【襄十四年】孙林父甯殖作乱公出奔齐鲁侯使厚瘠来吊曰寡君使瘠闻君不抚社稷而越在他竟若之何不吊以同盟之故使瘠敢私于执事曰有君不吊有臣不敏君不赦宥臣亦不率职増淫发泄其若之何国人使仪对曰羣臣不佞得罪于寡君寡君不以即刑而悼弃之以为君忧君不忘先君之好辱吊羣臣又重恤之敢拜君命之辱重拜大贶厚瘠归语臧孙纥曰卫君其必归乎有大叔仪以守有母弟鱄以出或抚其内或营其外能无归乎殇公十一年【襄二十五年】公入于夷仪自夷仪与甯喜言甯喜许之仪闻之曰乌乎诗所谓我躬不阅遑恤我后者甯子可谓不恤其后矣将可乎哉殆必不可君子之行思其终也思其复也书曰慎始而敬终终以不困诗曰夙夜匪懈以事一人今甯子视君不如奕棋其何以免乎奕者举棋不定不胜其耦而况置君而弗定乎必不免矣九世之卿族一举而灭之可哀也哉十二年【襄二十六年】甯喜弑殇公献公入大夫逆于竟者执其手而与之言道逆者自车揖之逆于门者颔之而已公至使让仪曰寡人淹恤在外二三子皆使寡人朝夕闻卫国之言吾子独不在寡人古人有言曰非所怨勿怨寡人怨矣对曰臣知罪矣臣不佞不能负羁絏以从扞牧圉臣之罪一也有出者有居者臣不能贰通外内之言以事君臣之罪二也有二罪敢忘其死乃行从近闗出公使止之献公后元年【襄二十七年】甯喜専公杀之使仪为卿三年【襄二十九年】仪防诸侯之大夫城杞仪卒諡曰文仪之孙申是为大叔懿子灵公二十五年【昭三十二年】申防诸侯之大夫于狄泉城成周申卒諡曰懿申之子齐初晋悼公子憗亡在卫使其女仆而田申止而饮之酒遂聘之生齐齐是为大叔疾大叔悼子也齐娶于宋子朝其娣嬖子朝出奔孔文子圉使齐出其妻而妻之齐使人诱其初妻之娣寘于犂而为之一宫如二妻孔圉闻之怒欲攻之访于仲尼仲尼命驾而行圉遽止之曰圉岂敢度其私访卫国之难也齐或淫于外州外州人夺之轩以献齐耻是二者出公九年【哀十一年】出奔宋齐臣向魋纳美珠焉与之城鉏及向魋得罪出奔城鉏人攻齐庄公复之使处巢死焉殡于郧于少禘諡曰悼齐之出奔也国人立世叔遗使室孔姞【即孔圉女齐后妻】遗齐之弟大叔僖子也庄公二年【哀十六年】公占梦嬖人求酒于遗不得与人比而告公曰君有大臣在西南偶弗去惧害公逐遗遗奔晋后二年庄公遇弑出公复入乃复遗【左传】遗卒諡曰僖
　　公叔发【文子】　公叔戌　【赵黡赵阳附】
　　公叔发者公叔文子也厯事献公襄公灵公灵公三十一年【定公年】鲁侵郑往不假道于我及还阳虎使季孙斯自南门入出自东门舎于豚泽【虎将逐三桓欲使得罪隣国】公怒使弥子瑕追之发老矣辇而如公曰尤人而效之非礼也昭公之难君将以文之舒鼎【文公之鼎】成之昭兆【寳龟】定之鞶鉴【鞶帯而以镜为饰】苟可以纳之择用一焉公子与二三臣之子诸侯茍忧之将以为之质此羣臣之所闻也今将以小忿蒙旧徳无乃不可乎大姒之子唯周公康叔为相睦也而效小人以弃之不亦诬乎天将多阳虎之罪以毙之君姑待之若何乃止【左传】
　　发卒其子戍请諡于君曰日月有时将矣请所以易其名者公曰昔者卫国凶饥夫子为粥与国之饿者是不亦恵乎昔者卫国有难夫子以其死卫寡人不亦贞乎夫子听卫国之政修其班列以与四隣交卫国之社稷不辱不亦文乎故谓夫子贞恵文子【记檀弓】
　　説苑公叔文子问于王孙夏曰吾先君之庙小吾欲更之可乎对曰古之君子以俭为礼今之君子以汰易之夫卫国虽贫岂无文履一竒以易十稷之绣哉以为非礼也文子乃止
　　戍亦事灵公灵公恶之以其富也戍又将去夫人之党【南子党宋朝之徒】夫人愬之曰戍将为乱三十九年【定十四年】公逐戍戍奔鲁其党赵阳奔宋赵阳者赵黡孙黡尝于灵公二年【昭九年】及诸侯之大夫防楚子于陈【左传】
　　论曰传有之经纬天地曰文经守恒纬推移焉文之谓也卫有若北宫佗公叔发世叔仪者相襄赞灵绸缪殇献经经纬纬不失厥道三子之所以并为文也
　　蘧瑗
　　蘧瑗字伯玉事献公为大夫献公十八年【襄十四年】孙林父将逐公并帑于戚而入见瑗曰君之暴虐子所知也大惧社稷之倾覆将若之何对曰君制其国臣敢奸之虽奸之庸知愈乎遂行从近闗出林父卒逐献公立殇公殇公十二年【襄二十六年】甯喜将纳献公告瑗瑗曰瑗不得闻君之出敢闻其入遂行从近闗出【左传】
　　后复逮事襄公灵公公叔发升于瑕邱瑗从发曰乐哉斯邱也死则我欲焉瑗曰吾子乐之则瑗请前【记檀弓】瑗外寛而内直自设于隠括之中直已不直人善废而不悒悒【韩诗外传】
　　瑗年五十而知四十九年非何者先者难为知而后者易为攻也【淮南子】
　　拾遗记师涓造新曲奏于灵公灵公情湎心惑忘于政事蘧伯玉谏曰此虽发扬气律终为淫漫之音非宜荐于君灵公乃去其声蘧伯玉焚其乐器于九达之衢列女传灵公与夫人夜坐闻车声至阙而止过阙复有声夫人曰此蘧伯玉也公曰何以知之曰妾闻礼下公门式路马所以广敬也蘧伯玉敬以事上必不以闇昩废礼是以知之公使视之果伯玉也淮南子蘧伯玉为相子贡往观之曰何以治国曰以弗治治之简子欲伐卫使史黯往觌焉还报曰蘧伯玉为相未可以加兵固塞险阻何足以致之　按史鱼尸谏以不能进伯玉是伯玉为相事葢误
　　史防
　　史防字鱼卫史也事献公襄公灵公公叔发朝而请享灵公退见防而告之防曰子必祸矣子富而君贪罪其及子乎公叔发曰然吾不先告子是吾罪也君既许我矣其若之何防曰无害子臣可以免富而能臣必免于难上下同之戍也骄【戍发之子】其亡乎富而不骄者鲜吾唯子之见骄而不亡者未之有也戍必与焉及发卒公逐戍以其富也【左传】
　　防病将卒命其子曰吾在卫不能进蘧伯玉退弥子瑕是不能正君也生而不能正君则死无以成礼置尸牖下于我毕矣其子从之灵公吊而问焉子以告公愕然曰寡人之过也命殡于客位进蘧伯玉而退弥子瑕【家语新序同】
　　孔子曰直哉史鱼邦有道如矢邦无道如矢【鲁论】
　　史朝　史茍【文　胥弥子　赦附】
　　史朝卫史也事献公襄公襄公夫人姜氏无子嬖人婤姶生孟絷孔烝鉏梦康叔谓已立元余使羁之孙圉【羁烝鉏子】与史茍相之朝亦梦康叔谓已余将命而子苟与孔烝鉏之曽孙圉相元朝见烝鉏告之梦梦协襄公四年【昭二年】婤姶生子名之曰元孟絷之足不良弱行孔烝鉏以周易筮之曰元尚享卫国主其社稷遇屯又曰余尚立絷尚克嘉之遇屯之比以示朝朝曰元亨又何疑焉烝鉏曰非长之谓乎对曰康叔名之可谓长矣孟非人也将不列于宗不可谓长且其繇曰利建侯嗣吉何建建非嗣也二卦皆云子其建之康叔命之二卦告之筮袭于梦武王所用也弗从何为弱足者居侯主社稷临祭祀奉民人事神从防朝又焉得居各以所利不亦可乎襄公薨烝鉏立元是为灵公苟又名狗朝之子文子也庄公时有胥弥赦亦筮史也庄公既杀浑良夫梦于北宫见人登昆吾之观被髪北面而噪曰登此昆吾之虚緜緜生之余为浑良夫叫天无辜公亲筮之胥弥赦占之曰不害【言公无道不敢以实对】与之邑寘之而逃奔宋公贞其繇曰如鱼竀尾衡流而方羊裔焉大国灭之将亡阖门塞窦乃自后逾【左传】
　　既而公遇弑如繇辞
　　论曰蘧伯玉史鱼并见褒于孔子延陵季子亦说之曰卫多君子未有患焉夫当献灵之顷而能无患谓非冯借数子其谁与归语曰不厚其栋不能任重卫有栋焉谁能崩陁之
　　彪徯
　　彪徯卫大夫事灵公灵公二十五年【昭二十三年】晋魏舒合诸侯之大夫于狄泉令城成周魏舒南面徯曰魏子必有大咎干位以令大事非其任也诗曰敬天之怒不敢戏渝敬天之渝不敢驰驱况敢干位以作大事乎明年城成周魏舒莅政徯曰将建天子而易位以令非义也【谓以晋大夫代周大夫为政】大事奸义必有大咎晋不失诸侯魏子其不免乎【左传】
　　祝佗
　　祝佗字子鱼卫大祝也灵公二十九年【定四年】周刘文公合诸侯于召陵将防子行敬子【卫大夫名未详】言于公曰防同难啧有烦言莫之治也其使祝佗从公曰善乃使佗佗辞曰臣展四体以率旧职犹惧不给而烦刑书若又共二徼大罪也且夫祝社稷之常也社稷不动祝不出竟官之制也君以军行祓社衅鼓祝奉以从于是乎出竟若嘉好之事君行师从卿行旅从臣无事焉公曰行也及臯鼬将长蔡于卫公使佗私于周苌曰闻诸道路不知信否若闻蔡将先卫信乎苌曰信蔡叔康叔之兄也先卫不亦可乎佗曰以先王观之则尚徳也昔武王克商成王定之选建明徳以藩屏周故周公相王室以尹天下于周为睦分鲁公以大路大旗夏后氏之璜封父之繁弱【封父古诸侯繁弱弓名】殷氏六族条氏徐氏萧氏索氏长勺氏尾勺氏使帅其宗氏辑其分族将其类丑以法则周公用即命于周是使之职事于鲁以昭周公之明徳分之土田陪敦【陪敦増厚也】祀宗史备物典策官司彛器因商奄之民命以伯禽而封于少皥之虚分康叔以大路少帛绩茷【大赤取染草名】旃旌大吕【钟名】殷氏七族陶氏施氏繁氏锜氏樊氏饥氏终葵氏封畛土畧自武父以南及圃田之北竟取于有阎之土【有阎卫所受朝宿邑】以共王职取于相土之东都以防王之东搜季授土陶叔授民命以康诰而封于殷虚皆启以商政疆以周索【索法也】分唐叔以大路密须之鼓阙巩【甲名】姑洗【钟名】懐姓九宗职官五正命以唐诰而封于夏虚启以夏正疆以戎索三者皆叔也而有令徳故昭之以分物不然文武成康之伯犹多而不获是分也唯不尚年也管蔡启商惎间王室王于是乎杀管叔而蔡蔡叔以车七乗徒七十人其子蔡仲改行帅徳周公举之以为已卿士见诸王而命之以蔡其命书云王曰胡无若尔考之违王命也若之何其使蔡先卫也武王之母弟八人周公为大宰康叔为司防季为司空五叔无官岂尚年哉曹文之昭也晋武之穆也曹为伯甸【曹以伯爵居甸服言小于晋】非尚年也今将尚之是反先王也晋文公为践土之盟卫成公不在夷叔其母弟也犹先蔡其载书云王若曰晋重鲁申卫武蔡甲午郑捷齐潘宋王臣莒期藏在周府可覆视也吾子欲复文武之畧而不正其徳将如之何苌说乃长公于盟【左传】
　　论曰白茅借玉侏儒乗栋材当其用有时而先是故祝佗之长卫犹叔鱼之归季孙也佞与诈在所使尔
　　栁庄
　　栁庄者卫之太史也献公出奔反于卫将班邑于从者而后入庄曰如皆守社稷则孰执羁靮而从如皆从则孰守社稷君反其国而有私也毋乃不可乎弗果班及庄寝疾公曰疾若革虽当祭必告公再拜稽首请于尸曰有臣栁庄也者非寡人之臣社稷之臣也闻之死请往不释服而往遂以禭之与之邑裘氏与县潘氏书而纳诸棺曰世世子孙母变也【记檀弓】
　　王孙贾　王孙齐【昭　子木子　子羽附】
　　王孙贾卫大夫事灵公灵公三十三年【定八年】晋以公之叛晋属齐也盟公于剸泽使涉佗成何辱公公怒贾趍进曰盟以信礼也有如卫君其敢不唯礼是事而受此盟也公欲叛晋而患诸大夫贾使次于郊大夫问故公以晋诟语之且曰寡人辱社稷其改嗣寡人从焉大夫曰是卫之祸岂君之过也公曰又有患焉谓寡人必以而子与大夫之子为质大夫曰茍有益也公子则往羣臣之子敢不皆负羁絏以从将行贾曰茍卫国有难工商未尝不为患使皆行而后可公以告大夫乃皆将行之行有日公朝国人使贾问焉曰若卫叛晋晋五伐我病何如矣皆曰五伐我犹可以能战贾曰然则如叛之病而后质焉何迟之有乃叛晋【説苑作王孙商】贾子齐亦为大夫事出公出公后八年【哀二十六年】越臯如纳出公师侵外州大获我出御之大败掘禇师定子之墓焚之于平庄之上公孙弥牟使齐私于臯如曰子将大灭卫乎抑纳君而已乎臯如曰寡君之命无他纳卫君而已于是开陴纳公公不敢入齐卒諡曰昭出公时又有子羽子木【名不载】并卫大夫出公十年【哀十二年】吴征防于我初我杀吴行人且姚而惧谋于行人子羽子羽曰吴方无道无乃辱吾君不如止也子木曰吴方无道国无道必弃疾于人吴虽无道犹足以患卫往也长木之毙无不摽也国狗之瘈无不噬也而况大国乎公防吴于郧吴执公既而舎之【左传】
　　论曰鲁襄以还卫数叛晋晋业衰矣防澶渊盟剸泽徳之不竞只以成恶贾也尸叛晋且无如之何矣逮至吴越迭兴主齐盟陵上国出纳诸侯蛮夷越俎而代庖又时变之推移与









　　尚史卷五十一
<史部,别史类,尚史>
　　钦定四库全书
　　尚史卷五十二　　　　　　列传三十
　　镶白旗汉军李锴撰
　　夫人传
　　庄姜【庄夬　厉妫人　　戴妫附一】
　　庄姜齐东宫得臣之妹庄公夫人美而无子卫人所为赋硕人者也【左传】
　　列女传庄姜始往操行衰惰心淫佚冶容傅母谕之作硕人之诗女遂感而自修　与诗说异
　　庄公惑于嬖妾庄姜贤而失位故作緑衣日月终风之诗【诗序】
　　庄公又娶于陈曰厉妫生孝伯早死其娣戴妫生桓公庄姜以为己子公子州吁嬖人之子也庄姜恶之【左传】及庄公薨州吁弑桓公戴妫大归于陈庄姜作燕燕之诗以送之【诗序】
　　列女传卫定公公子既娶而死其妇无子定姜归其妇自送之赋燕燕于飞坊记注亦以为定姜诗释文以为鲁诗
　　夷姜【桓公妾】　宣姜【宣公妾】
　　夷姜齐女桓公妾宣公之庶母也宣公烝之生急子宣姜者急子所取齐女宣姜美宣公纳之作新台于河上以要之【诗序】
　　宣姜生夀及朔宣姜与朔搆急子宣公使盗杀急子并杀夀朔竟得立是为恵公恵公之即位也少齐人使公子顽【恵公庶兄】烝于宣姜生齐子戴公文公宋桓夫人许穆夫人【左传】
　　定姜【定夫人】　敬姒【定公妾】
　　定姜齐女定公夫人定公恶孙林父林父出奔晋定公十二年【成十四年】公如晋强见林父公不可既归晋送林父而见之公欲辞定姜曰不可是先君宗卿之嗣也大国又以为请不许将亡虽恶之不犹愈于亡乎君其忍之安民而宥宗卿不亦可乎公见而复之公有疾立子衎【献公】以为大子及薨定姜既哭而息见大子之不哀也不内酌饮叹曰是夫也将不唯卫国之败其必始于未亡人乌乎天祸卫国也夫吾不获鱄也【衎之母弟子鲜】使主社稷献公十四年【襄十年】楚郑伐宋我救宋师于襄牛郑皇耳帅师侵我孙林父追之献兆于定姜定姜问繇曰兆如山陵有夫出征而丧其雄定姜曰征者丧雄御冦之利也大夫图之卫人追之获皇耳十八年【襄十四年】孙林父甯殖作乱献公出奔晋及竟公使祝宗告亡且告无罪定姜曰无神何告若有不可诬也有罪若何告无舎大臣而与小臣谋一罪也先君有冡卿以为师保而蔑之二罪也余以中栉事先君而暴妾使余三罪也告亡而已无告无罪【左传】
　　敬姒定公妾献公衎及鱄之母也殇公十二年【襄二十六年】献公使鱄为复【求复国】辞敬姒强命之献公复入【左传】
　　宣姜【襄夫　婤姶人　　附】　南子【灵夫人】
　　宣姜襄公夫人无子襄公薨灵公立公子朝通于夫人惧而与齐豹作乱灵公如死鸟【卫地】国人灭齐氏公入杀宣姜婤姶襄公嬖人生公孟絷灵公元【左传】
　　南子灵公夫人通于宋公子朝公叔戍将去夫人之党夫人愬之曰戍将为乱灵公逐戍为之召宋朝灵公三十九年【定十四年】诸侯防于洮大子蒯瞆过宋野野人歌之曰既定尔娄猪盍归吾艾豭大子羞之谓戏阳速【大子家臣】曰从我而朝少君少君见我我顾乃杀之速曰诺乃朝夫人夫人见大子大子三顾速不进夫人见其色啼而走曰蒯瞆将杀余公执其手以登台大子奔宋【左传】
　　夏氏【出公夫人】
　　夏氏者夏戊之女也戊世叔齐之甥齐出亡卫人翦夏丁氏以其帑赐弥子瑕瑕饮出公酒纳戊之女嬖以为夫人及夏戊之子朝逐公公适城鉏令茍有怨于夫人者报之而杀其子之为大子者【左传】
　　诸公子传
　　急子　夀　【左公子泄右公子职附】
　　急子【诗作伋】夀并宣公子宣公烝于夷姜【宣公庶母】生急子属诸右公子职为之娶于齐而美公取之是为宣姜生夀及朔属夀于左公子泄宣姜与朔搆急子公使诸齐使盗待诸莘将杀之夀告之使行不可曰弃父之命恶用子矣有无父之国则可也及行饮以酒夀载其旌以先盗杀之急子至曰我之求也此何罪请杀我乎又杀之朔竟得立是为恵公恵公四年【桓十六年】职泄怨恵公立公子黔牟恵公奔齐十二年【庄六年】恵公复入放黔牟于周杀左公子泄右公子职【左传】
　　公子顽
　　公子顽宣公子恵公庶兄昭伯也恵公之即位也少齐人使顽烝于宣姜不可强之生齐子戴公文公宋桓夫人许穆夫人【左传】
　　叔武
　　叔武成公弟夷叔也成公三年【僖二十八年】公欲与楚国人不欲出公以说晋公居于襄牛诸侯盟于践土公使元咺奉叔武以受盟或诉元咺于公曰立叔武矣及晋人归公公先期入公子歂犬华仲前驱叔武将沐闻君至喜捉发走出前驱射而杀之公知其无罪也枕之股而哭之【左传】
　　諡曰夷
　　公子瑕　【子仪附】
　　公子瑕字子适【某公子未详】成公三年【僖二十八年】元咺立之五年【僖三十年】周歂冶厪纳成公杀瑕及其弟子仪【左传】
　　子叔黑背　析朱鉏
　　子叔黑背定公之弟也定公八年【成十年】黒背帅师侵郑黑背孙曰析朱鉏灵公十三年【昭二十年】齐豹之乱也公如死鸟析朱鉏宵从窦出徒行从公及北宫氏灭齐氏公入赐朱鉏諡曰成子而以齐氏之墓予之【左传】
　　子展子鲜　【子蟜　子伯　子皮子行　大子角附】
　　子展【名未详】子鲜并献公弟子鲜名鱄献公十八年【襄十四年】孙林父怒献公公使子蟜子伯子皮【并羣公子】与林父盟于邱宫林父皆杀之子展奔齐公如鄄【卫地】又使子行【亦羣公子】于林父林父又杀之公出奔齐林父立殇公献公在邾子鲜从公鲁臧纥如齐唁公公与之言虐退而告其人曰卫侯其不得入矣其言粪土也亡而不变何以复国子展子鲜闻之见臧纥与之言道臧纥说谓其人曰卫君必入夫二子者或挽之或推之欲无入得乎献公之入夷仪也使与甯喜言甯喜曰必子鲜在不然必败殇公十二年【襄二十六年】公使子鲜为复辞敬姒【公及子鲜母】强命之对曰君无信臣惧不免敬姒曰虽然以吾故也子鲜以公命与甯喜言曰苟反政由甯氏祭则寡人甯喜遂弑殇公及大子角孙林父出奔晋献公复入明年甯喜専公使公孙免余杀之子鲜曰逐我者出纳我者死赏罚无章何以沮劝君失其信而国无刑不亦难乎且鱄实使之遂出奔晋公使止之不可及河又使止之止使者而盟于河托于木门【晋邑】不乡卫国而坐木门大夫劝之仕不可曰仕而废其事罪也从之昭吾所以出也将谁愬乎吾不可以立于人之朝矣终身不仕公丧之如税服终身【税即穂丧服无月数　左传】
　　公羊献公归杀甯喜公子鱄挈其妻子而去之将济于河携其妻子而与之盟曰茍有履卫地食卫粟者昧雉彼视注昩割也时割雉以为盟犹曰视彼割雉也谷梁传出奔晋织絇邯郸终身不言卫
　　孟絷　公孟彄　【公子荆公子朝附】
　　孟絷襄公子公孟也母曰婤姶絷之足不良襄公薨孔烝鉏立其弟元是为灵公絷狎齐豹夺之司防与鄄又恶北宫喜禇师圃欲去之故齐豹辈欲作乱灵公十三年【昭二十年】公在平夀【卫下邑】絷有事于葢获之门外齐氏伏甲杀絷公闻乱乗驱自阅门入庆比御公公子荆骖乗载宝以出过齐氏齐氏射公中荆之背公遂出如死鸟及齐氏灭公乃复絷之子彄灵公三十七年【定十三年】彄帅师伐曹克郊明年再伐曹三十九年【定十四年】大子蒯瞆得罪出奔公尽逐其党彄出奔郑自郑奔齐出公八年【哀十年】彄自齐宋归庄公元年【哀十五年】庄公入出公出奔彄复出奔齐公子荆字南楚【某公子未详】初吴公子札来聘说荆及蘧瑗史狗史防公叔发公子朝【与宋公子朝别是一人详宋朝传】曰卫多君子未有患也朝亦卫公子宋华氏叛朝及晋师齐师救宋【左传】
　　公子郢　公孙弥牟【文　恵子兰子　子虎附】
　　公子郢字子南灵公子也灵公游于郊郢仆公曰余无子【蒯瞆出奔故】将立女不对他日又谓之对曰郢不足以辱社稷君其改图君夫人在堂三揖在下【卿大夫士曰三揖见周礼】君命只辱四十二年【哀二年】公薨夫人曰命公子郢为太子君命也对曰郢异于他子且君没于吾手若有之郢必闻之且亡人之子輙在乃立輙郢之子曰公孙弥牟弥牟字子之所谓公孙文子也郢字子南故又曰南氏出公輙十年【哀十二年】公防吴于郧吴执公及归效夷言弥牟尚幼曰君必不免其死于夷乎执焉而又说其言从之固矣出公出亡弥牟事庄公庄公遇弑出公再入夺弥牟邑出公后七年【哀二十五年】弥牟及禇师比等作乱攻公公适城鉏明年越防鲁宋纳公弥牟致众而问焉曰君以蛮夷伐国国防亡矣请纳之众曰勿纳曰弥牟亡而有益请自北门出众曰勿出重赂越人申开守陴而纳公公不敢入师还立悼公弥牟相之以城鉏与越人【左传】晋犀首伐黄过卫使人谓悼公曰敝邑之师过大国曽无一介之使以存之敢请其罪今黄城将下矣已将移兵大国之城下公惧束组三百绲黄金三百镒以随使者弥牟止之曰是胜黄必不敢来不胜亦不敢来胜黄功大名美内临其伦夫在中者恶临议其事蒙大名挟成功坐御以待中之议犀首虽愚必不为也不胜黄破心而走归恐不免于罪安敢攻卫果胜黄城帅师而归遂不敢过卫【犀首葢晋官名非公孙衍衍不与悼公同时】晋荀瑶将伐我献野马四白璧一羣臣皆贺弥牟有忧色公曰何故对曰野马四白璧一此小国之礼也而大国致之君其图之公以其言告边境荀瑶果袭我至境而反曰卫有贤者知吾谋矣已而又欲袭我使其大子来奔弥牟曰大子顔知伯之爱子也非有大罪而亡必有故也使人逆之于境曰车过五乗慎勿纳也荀瑶乃止【国策】
　　弥牟卒諡曰文弥牟之弟曰恵子兰兰为卫司冦兰废适子虎而立庶子及恵子兰卒言偃变服吊弥牟以讥之而后虎立【记檀弓】
　　子南氏之后至汉武帝时封周子南君以绍周后
　　大子疾　公子青【浑良夫附】
　　太子疾公子青并庄公之子也初庄公之未入也有浑良夫者孔圉之竖也长而美圉取庄公之姊伯姬生悝圉卒通于伯姬庄公在戚伯姬使之焉公与之言曰苟使我入获国服冕乗轩三死无与与之盟为请于伯姬良夫与公入舎于孔氏之外圃昏二人蒙衣而乗寺人罗御如孔氏孔氏之老栾宁问之称姻妾以告遂入适伯姬氏既食伯姬杖戈而先公与五人介舆豭从之迫孔悝于厠强盟之遂刼以登台召获【卫大夫】奉出公出奔鲁公遂入庄公二年【哀十六年】公谓浑良夫曰吾继先君而不得其器若之何良夫代执火者而言曰疾与亡君皆君之子也召之而择材焉可也若不材器可得也竖告大子疾疾使五人舆豭从已刼公而强盟之【盟求必立己】且请杀良夫公曰其盟免三死曰请三之后有罪杀之公曰诺哉明年公为虎幄于籍圃成求令名者而与之始食焉疾请使良夫良夫乗衷甸两牡【衷甸一辕卿车】紫衣狐裘【君服】至袒裘不释劒而食疾使牵以退数之以三罪而杀之三月晋赵鞅使召公曰请君若大子来公辞以难疾又使防之【防父欲速得位故】夏赵鞅围我冬晋复伐我国人出公而与晋平晋师还公复入石圃攻公公逾于北方戎州人攻之疾及青逾从公戎州人杀之并弑公【左传】论曰非道有之难乎其保之叔武子郢不有其位均也而所保异焉忍哉歂犬之矢已厉镞于杀子角之日固不待其先期而入矣小人承防可畏夫昩雉之盟使人气塞及读新台二子之诗而悲惋逾深已天道无亲常与善人然乎否耶
　　公孙免余　公孙无地　公孙臣　公孙丁
　　公孙免余公孙无地公孙臣并卫大夫甯喜之纳献公也喜専公患之免余请杀之公曰微甯子不及此吾与之言矣事未可知只成恶名止也对曰臣杀之君勿与知献公后元年【襄二十七年】免余与无地臣谋使攻甯氏弗克皆死公曰臣也无罪父子死余矣【公出时公孙臣之父为孙氏所杀】夏免余复攻甯氏杀喜公与免余邑六十辞曰唯卿备百邑臣六十矣下有上禄乱也臣弗敢闻且甯子唯多邑故死臣惧死之速及也公固与之受其半以为少师公使为卿辞曰大叔仪不贰能赞大事君其命之乃使仪为卿又有公孙丁者亦事献公善射尹公佗学射于庾公差庾公差学射于公孙丁献公十八年【襄十四年】孙林父之乱公奔齐丁御公庾公差尹公佗追公差曰射为背师不射为戮射为礼乎射两軥而还佗曰子为师我则逺矣乃反之丁授公辔而射之贯臂【左传　孟子作庾公之斯学射于尹公之他尹公之他学射于子濯孺子与传异】
　　逆臣传　公子州吁
　　公子州吁庄公之子也其母嬖有宠而好兵公弗禁庄公薨桓公即位桓公十六年【隠四年】州吁弑桓公而自立宋殇公之即位也公子冯出奔郑郑人欲纳之及州吁立将修先君之怨于郑【隠二年郑伐卫】而求宠于诸侯以和其民使告于宋曰君若伐郑以除君害君为主敝邑以赋与陈蔡从则卫国之愿也宋人许之故宋陈蔡卫伐郑围其东门五日而还秋复伐郑败郑徒兵取其禾而还九月州吁如陈陈人执之而请莅于卫卫使右宰丑莅杀州吁于濮【左传】
　　孙林父　甯殖　【甯喜　右宰谷　孙襄孙嘉　孙蒯附】
　　孙林父良夫之子文子也甯殖是为甯恵子【殖系未详】并事定公定公恶林父五年【成七年】林父出奔晋公如晋晋反我戚十二年【成十四年】公如晋晋侯强见林父公不可既归晋使郤犫送林父公见而复之公飨郤犫殖相郤犫敖殖曰苦成家其亡乎古之为享食也以观威仪省祸福也故诗曰兕觵其觩防酒思柔彼交匪敖万福来求今夫子敖取祸之道也冬十月定公薨献公不哀大夫无不耸惧林父自是不敢舎其重器于卫尽寘诸戚而甚善晋大夫献公十一年【襄七年】林父如鲁聘鲁侯登亦登叔孙豹相趋进曰诸侯之防寡君未尝后卫君今吾子不后寡君寡君未知所遇吾子其少安林父无辞亦无悛容十八年【襄十四年】公戒林父及甯殖食皆服而朝日旰不召而射鸿于囿林父甯殖从之不释皮冠而与之言二臣怒公使子蟜子伯子皮【并羣公子】与林父盟于邱宫林父皆杀之四月公如鄄使子行【亦羣公子】于林父林父又杀之公出奔齐孙氏追之败公徒于阿泽国人立公孙摽是为殇公林父与殖相之以听命于诸侯殇公六年【襄二十年】殖疾召子喜曰吾得罪于君悔而无及也名藏在诸侯之策君入则掩之若能掩之则吾子也若不能则有神吾有馁而已不来食矣喜许诺殖遂卒十一年【襄二十五年】献公入于夷仪使与喜言求复国喜曰子鲜在不然必败子鲜者公母弟鱄也十二年【襄二十六年】公使鱄以公命与喜言曰苟反政由甯氏祭则寡人喜告蘧瑗瑗辞告右宰谷右宰谷者亦卫大夫初献公之出也谷从而逃归卫人将杀之辞曰余不说初矣余狐裘而羔袖乃赦之及是谷曰不可获罪于两君天下谁畜之喜曰吾受命于先人不可以贰谷曰我请使焉而观之遂见公于夷仪反曰君淹恤在外十二年矣而无忧色亦无寛言犹夫人也若不已死无日矣喜曰子鲜在谷曰子鲜在何益多而能亡于我何为喜曰虽然弗可以己孙林父在戚孙嘉聘于齐孙襄居守【嘉襄并林父子】喜及右宰谷伐孙氏不克孙襄伤喜出舎于郊襄死孙氏夜哭国人召喜喜复攻孙氏克之遂弑殇公及大子角献公复入林父以戚叛如晋晋为防于澶渊取卫西鄙懿氏六十以与林父执喜且执献公既而释之献公后元年【襄二十七年】喜専公使公孙免余攻甯氏杀喜及右宰谷尸诸朝甯氏遂絶喜諡曰悼后三年【襄二十九年】献公薨吴公子札自卫如晋将宿于戚闻钟声焉曰异哉吾闻之也辨而不徳必加于戮夫子获罪于君以在此惧犹不足而又何乐夫子之在此也犹燕之巢于幕上君又在殡而可以乐乎遂去之林父闻之终身不听琴瑟林父卒諡曰文子三襄嘉蒯襄字伯国蒯逮事献公献公十四年【襄十年】楚郑围宋公救宋郑皇耳帅师侵我蒯追之获皇耳于犬邱十八年【襄十四年】林父之在戚也蒯入使公饮之酒使大师歌巧言之卒章【欲以喻林父居河上而为乱】大师辞师曹请为之师曹者卫乐人初公有嬖妾使师曹诲之琴师曹鞭之公怒鞭师曹三百故师曹欲歌之以怒林父以报公公使歌之遂诵之蒯惧告林父林父曰君忌我矣弗先必死遂并帑于戚逐献公而立殇公殇公三年【襄十七年】蒯田于曹隧饮马于重邱毁其瓶重邱人闭门而诟之曰亲逐而君尔父为厉是之不忧而何以田为夏蒯及石买伐曹取重邱曹人愬于晋明年晋执石买于长子执蒯于纯留殇公既遇弑林父以戚叛卫人侵戚东鄙孙氏愬于晋晋为戍茅氏【即戚东鄙】殖绰伐茅氏杀晋戍三百人蒯追之弗敢击林父曰厉之不如蒯遂从卫师败之圉【卫地】雍鉏获殖绰【左传】
　　孙氏葢自林父以戚叛如晋孙氏遂絶不嗣
　　论曰书契之作取诸夬夬者所以决小人之伪者也是故黄帝有左右史周有五史当春秋之际国必有史有事必赴于诸侯而载记之不特晋之乗楚之梼杌鲁之春秋也甯殖果于逐君王诛伯讨曽不滋惧而畏名在诸侯之策噫春秋成而乱臣贼子惧者以此也然则扶阳抑隂树之大防前圣已先孔子而忧之矣
　　乱臣传　石恶【悼子】　石圃　【石魋附】
　　石恶买之子是为石悼子恶党甯喜献公后元年【襄二十七年】献公入杀甯喜尸诸朝恶将防宋之盟受命而出衣其尸枕之股而哭之欲敛以亡惧不免且曰受命矣乃行会盟于宋二年【襄二十八年】讨氏之党恶出奔晋立其从子圃以守石氏之祀恶卒諡曰悼初买之卒也恶不哀孔烝鉏曰是谓蹷其本必不有其宗至是果然圃初事襄公厯事灵公出公及庄公入公使匠乆欲逐圃圃因匠氏攻公公闭门而请勿许戎州人遂弑公国人立公子起明年圃逐君起起奔齐出公輙自齐复归逐圃而复石魋【魋系未详】魋亦为庄公所逐者【左传】
　　齐豹　北宫喜　褚师圃　【祝鼃　华齐　褚师子申　华寅附】
　　齐豹齐恶之子恶为大夫事襄公襄公三年【昭元年】恶及诸侯之大夫防晋楚于虢九年【昭七年】襄公薨恶告丧于周恶卒豹为司防事灵公灵公兄公孟絷狎之夺之司防与鄄【鄄豹邑】有役则反之无则取之又恶北宫喜及褚师圃欲去之宋公子朝通于宣姜惧故豹与北宫喜褚师圃公子朝谋作乱灵公十三年【昭二十年】公在平夀孟絷有事于葢获之门外齐子氏帷于门外而伏甲焉使祝鼃寘戈于车薪以当门使一乗从孟絷以出使华齐御孟絷及闳中【闳曲门】齐氏以戈击孟絷杀之公闻乱乗驱自阅门入庆比御公公子荆骖乗使华寅乗贰车及公宫鸿駵魋驷乗于公公载宝以出褚师子申遇公于马路之衢遂从过齐氏使华寅肉袒执葢以当其阙【肉袒示不敢与齐氏争】齐氏射公中公子荆之背公遂出华寅闭郭门逾而从公公如死鸟齐氏之宰渠子召北宫喜北宫氏之宰不与闻谋杀渠子遂伐齐氏灭之公入与喜盟于彭水之上遂盟国人褚师圃公子朝出奔宋杀宣姜公赐喜諡曰贞子初虢之防也晋惧楚为患齐恶曰苟或知之虽忧何害郑罕虎曰卫大夫其不免乎忧而弗害取忧之道也及是豹竟灭齐氏【左传】
　　祝鼃华齐齐氏党褚师子申葢褚师圃同族与华寅皆公之党也公子荆宋公子朝别有传
　　褚师比　瞒成　司防亥　公文要　夏期拳弥　【鄄子士祝史挥附】
　　褚师比者褚师定子之子声子也比与司徒瞒成并事出公及庄公复入害故政欲尽去之先谓瞒成曰寡人离病于外久矣子请亦尝之瞒成归告比欲与之伐公不果庄公后二年【哀十六年】比及瞒成出奔宋既而比复归【比归传不载】出公七年【哀二十五年】公为灵台于借圃与诸大夫饮酒焉比韈而登席公怒辞曰臣有疾异于人若见之君将防之【防呕吐也】是以不敢公愈怒大夫辞之不可比出公防其手曰必断而足闻之比与司冦亥乗曰今日幸而后亡公之再入也夺公孙弥牟邑而夺司冦亥政公使侍人纳公文要之车于池公以夫人之弟夏期为司徒夫人宠衰期得罪公使三匠久又使优狡盟拳弥而甚近信之故比及公孙弥牟公文要司冦亥司徒期因三匠与拳弥以作乱皆执利兵无者执斤使拳弥入于公宫而自大子疾之宫【疾前死故宫尚存】噪以攻公鄄子士【卫大夫】请御之拳弥援其手曰子则勇矣将若君何不见先君乎君何所不逞欲且君尝在外矣岂必不反当今不可众怒难犯休而易间也公乃出将适蒲弥曰晋无信不可将适鄄弥曰齐晋争我不可将适冷弥曰鲁不足与请适城鉏以钩越越有君乃适城鉏弥曰盗不可知也请速自我始乃载宝以归公为支杂之卒因祝史挥以侵卫卫人病之公文要知之见公孙弥牟请逐挥弥牟曰无罪要曰彼好専利而妄夫见君之入也将先道焉若逐之必出于南门而适君所夫越新得诸侯将必请师焉挥在朝使吏遣诸其室挥出信【再宿为信】弗内五日乃馆诸外里【公所在】遂有宠使如越请师明年越臯如纳公公孙弥牟欲纳之公文要曰君愎而虐少待之必毒于民乃睦于子矣公不果入遂卒于越褚师比卒諡曰声子司徒瞒成司冦亥他事不载公孙弥牟别有传公文要是为公文懿子拳弥卫大夫夏期者夏戊之子戊女为出公夫人公之在城鉏也曰期则为此令苟有怨于夫人者报之期聘于越公攻而夺之币期告越越命取之期以众取之公怒杀期之甥之为大子者【左传】
　　嬖臣传　宋朝
　　宋朝者宋公子也【按传子朝凡五见襄二十九年季札适卫所悦者公子朝昭二十年通于襄夫人谋乱者公子朝二十一年救宋者卫公子朝定十四年灵公为南子召宋朝哀十一年大叔疾娶于宋子朝杜注或为一人为二人初不分别唯于救宋者注云前年出奔晋今还卫是葢以为一人也然传于李札所説及通襄夫人者槩书公子朝而救宋者别加卫字至于通南子及大叔疾所娶则书宋子朝是卫公子朝与宋子朝为二人明甚且季札既以君子许公子朝厠于蘧瑗史茍之间无通襄夫人以作乱之理既作乱奔晋褚师圃等未归而朝以羁旅之臣何遽召之复令之救宋既救宋何又有为南子召之之文以此断之是季札所説及救宋者为卫公子朝通襄夫人通南子及大叔疾所取女者乃宋朝也今传别之】仕卫为大夫朝通于襄夫人宣姜【灵公嫡母】惧而欲以作乱灵公十三年【昭二十年】遂与齐豹北宫喜褚师圃作乱杀公孟絷事平朝及褚师圃子玉霄子髙鲂【霄鲂并齐氏党】出奔晋而杀宣姜朝又通于夫人南子三十九年【定十四年】公为夫人南子召朝大子蒯瞆羞之将杀南子南子觉之蒯瞆出奔宋【左传】
　　弥子瑕　痈疽
　　弥子瑕是为彭封弥子嬖大夫也灵公三十一年【定六年】鲁侵郑往不假道于我及还阳虎使季孙斯自南门入出自东门【虎将逐三桓欲使得罪邻国】舎于豚泽公怒使瑕追之公叔发谏乃止灵公薨事出公夏戊者世叔齐之甥也齐出亡国人翦夏戊以其帑赐瑕瑕饮公酒纳夏戊之女以为夫人【左传】
　　痈疽者亦嬖臣也痈疽与瑕二人者専君之势以蔽左右复涂侦【盖亦卫大夫】谓公曰昔日臣梦见君曰子何梦曰梦见灶君公忿然作色曰吾闻梦见人君者梦见日今子梦见灶君而言君也有説则可无则死对曰日并烛天下者也一物不能蔽也灶则不然前人之炀则后之人无从见也今臣疑人之有炀于君者也是以梦见灶君公曰善于是废痈疽弥子瑕而立司空狗【卫策　韩非子同】説苑弥子瑕爱于卫君卫法窃驾君车罪刖瑕之母疾夜往告之瑕驾君车而出君闻之曰孝哉为母犯刖瑕食桃而甘不尽而奉君君曰爱我而忘其口及瑕色衰爱弛君曰是故尝矫吾车又尝食我以余桃家臣传　宗鲁
　　宗鲁公孟絷之家臣也齐豹见宗鲁于公孟絷而为骖乗焉及豹将作乱谓之曰公孟之不善子所知也勿与乗吾将杀之对曰吾由子事公孟子假吾名焉故不吾逺也虽其不善吾亦知之抑以利故不能去是吾过也今闻难而逃是僭子也子行事乎吾将死之以周事子【周犹终竟也】而归死于公孟其可也灵公十三年【昭二十年】孟絷有事于葢获之门外宗鲁骖乗及闳中齐氏用戈击孟絷宗鲁以背蔽之断肱以中孟絷之肩皆杀之琴牢【孔子弟子】闻宗鲁死将往吊之仲尼曰齐豹之盗而孟絷之贼女何吊焉君子不食奸不受乱不为利疚于囘不以囘待人不葢不义不犯非礼【左传】
　　戏阳速
　　戏阳速大子蒯瞆家臣大子谋杀夫人南子谓速曰从我而朝少君少君见我我顾乃杀之速曰诺乃朝夫人夫人见大子大子三顾速不进夫人见其色啼而走曰蒯瞆将杀余公执其手以登台大子出奔宋大子告人曰速祸余速告人曰大子则祸余大子无道使余杀其母余不许将戕于余若杀夫人将以余説余是故许而弗为以纾余死谚曰民保于信吾以信义也【左传】
　　许公为
　　许公为孔悝臣孔悝既纳出公公逐悝及西门使贰车反祏于西圃【西圃孔氏庙所在祏藏主石函使副车还取庙主于西圃也】子伯季子【名不载】初为孔氏臣新登于公为大夫请追之遇载祏者杀而乗其车公为反祏【怪载祏者久不来故公为反逆之】遇之曰与不仁人争明无不胜必使先射射三发皆逺公为公为射之殪或以其车从得祏于槖中【左传】






　　尚史卷五十二
　　钦定四库全书
　　尚史卷五十三　　　　　列传三十一
　　镶白旗汉军李锴撰
　　郑诸臣传
　　颍考叔　公孙阏　瑕叔盈　【公子阏强鉏附】
　　颍考叔者为颍谷封人庄公二十二年【隠元年】公既克弟大叔段于鄢遂寘公母姜氏于城颍而誓之曰不及黄泉无相见也既而悔之颍考叔闻之有献于公公赐之食食舍肉公问之对曰小人有母皆尝小人之食矣未尝君之羮请以遗之公曰尔有母遗繄我独无颍考叔曰敢问何谓也公语之故且告之悔对曰君何患焉若掘地及泉隧而相见其谁曰不然公从之三十二年【隠十一年】公将伐许授兵于大宫颍考叔与公孙阏争车颍考叔挟辀以走阏拔棘以逐之及大逵弗及阏怒秋伐许傅于许颍考叔取公之旗蝥弧以先登阏自下射之颠瑕叔盈又以蝥弧登周麾而呼曰君登矣我师毕登遂入许公使卒出豭行出犬鸡以诅射颍考叔者【左传】公孙阏瑕叔盈并郑大夫阏字子都厉公时又有公子阏及强鉏党祭仲厉公自栎入治与于雍纠之乱者【雍纠蔡仲壻】杀阏刖强鉏【见庄十六年】或曰公子阏即公孙阏
　　原繁
　　原繁郑公族也初事庄公庄公二十六年【隠五年】卫以燕师伐我繁及祭仲泄驾以三军军其前使公子曼伯子元潜军军其后以制人败燕师于北制三十七年【桓五年】王以诸侯伐我繁奉公为鱼丽之阵战于繻葛大败王师四十三年【桓十一年】庄公薨昭公即位繁事昭公昭公奔卫事厉公厉公出奔蔡复事昭公昭公遇弑繁事子仪十四年【庄十四年】传瑕弑子仪厉公入杀瑕使谓繁曰瑕贰周有常刑既伏其罪矣纳我而无二心者吾皆许之上大夫之位吾愿与伯父图之且寡人出伯父无里言入又不念寡人寡人憾焉对曰先君桓公命我先人典司宗祏社稷有主而外其心其何贰如之茍主社稷国内之民其谁不为臣臣无二心天之制也子仪在位十四年矣而谋召君者庸非贰乎庄公之子犹有八人若皆以官爵行赂劝贰而可以济事君其若之何臣闻命矣乃缢而死【左传】
　　泄驾　良佐　泄堵冦
　　泄驾良佐并郑大夫事庄公泄驾是为泄伯庄公二十六年【隠五年】驾败燕师于北制二十八年【隠七年】我及陈平陈五父来涖盟及公盟歃如忘驾曰五父必不免不赖盟矣良佐如陈涖盟及陈侯盟亦知陈之将乱也泄堵冦又名泄堵俞弥事文公为大夫文公三十三年【僖十二年】滑叛我而服于卫冦及公子士入滑滑聴命师还又即卫三十七年【僖二十四年】冦及公子士再伐滑【左传】
　　按传入滑者泄堵冦伐滑者泄堵俞弥同时同事当即是一人
　　文公时又有泄驾恶公子瑕者
　　按文公上距庄公九十年此泄驾当别是一人郑詹
　　郑詹字叔詹为大夫事厉公厉公后三年【庄十七年】齐桓公始霸我不朝齐齐执詹夏詹自齐逃入鲁复归郑【归郑事经传不载】厉公薨事文公文公三十五年【僖二十二年】楚败宋于还过我入享于我享毕夜出文芊【文公夫人楚女也】送于军取我二姬以归詹曰楚王其不没乎为礼卒于无别无别不可谓礼将何以没三十六年【僖二十三年】晋公子重耳处狄十二年而行过卫齐曹宋及郑公不礼焉詹谏曰臣闻天之所启人弗及也晋公子有三焉天其或者将建诸君其礼焉男女同姓其生不蕃晋公子姬出也而至于今一也离外之患而天不靖晋国殆将启之二也有三士足以上人【谓狐偃赵哀贾佗】而从之三也晋郑同侪其过子弟固将礼焉况天之所启乎弗聴明年重耳入立七年及秦人围我以我无礼于晋也【左传】
　　孔叔
　　孔叔名未详郑大夫事文公文公时楚屡伐我齐辄救之十六年【僖三年】楚又伐我公欲成孔叔不可曰齐方勤我弃徳不祥十八年【僖五年】恵王以恵后故将废太子郑而立王子带齐桓公防诸侯于首止以定之秋诸侯盟王召公曰吾抚女以楚晋【欲郑不与齐盟】公喜逃归不盟孔叔止之曰国君不可以轻轻则失亲失亲患必至病而乞盟所丧多矣君必悔之弗聴二十年【僖七年】齐伐我孔叔言于公曰谚有之曰心则不竞何惮于病既不能彊又不能弱所以毙也国危矣请下齐以救国公曰吾知其所由来矣姑少待我对曰朝不及夕何以待君秋诸侯盟于甯母公使世子华聴命于防华曰泄氏孔氏子人氏三族实违君命请去之以为成管夷吾曰郑有叔詹堵叔师叔三良为政未可间也【左传】
　　论曰郑之三良堵叔或即泄堵冦师叔或即孔叔与随有季良楚屈羸师虞有宫之竒晋疑假道良臣在而敌国惧信夫
　　皇武子　皇戌　皇耳
　　皇武子【名未详】为大夫事文公文公三十七年【僖二十四年】宋公如楚还入郑公将享之问礼于武子对曰宋先代之后也于周为客天子有事膰焉有丧拜焉丰厚可也公从之享宋公有加礼文公薨事穆公初秦使杞子逢孙杨孙戍我穆公元年【僖三十三年】杞子使秦师袭我公使武子辞杞子杞子奔齐逢孙杨孙奔宋其后有皇戌者事襄公襄公八年【宣十二年】楚围我我及楚平夏晋救我楚师既还改乘辕而北次于管以待之晋师在敖鄗之间我使皇戌如晋师曰郑之从楚社稷之故也未有贰心楚师骤胜而骄其师老矣而不设备子击之郑师为承楚师必败及战楚败晋师于邲十七年【成三年】晋讨邲之役防诸侯伐我我败诸邱舆戌如楚献防十八年【成四年】襄公薨悼公即位我疆许田许败我师公伐许既而公与许男讼于楚戌摄公之辞楚不能决十九年【成五年】许复愬公于楚夏公如楚讼不胜楚执戌及公子发公归遂叛楚戌子耳事简公耳帅师侵卫卫获耳于犬邱【左传】孔将鉏　侯宣多　石甲父　【石首　石防唐茍　姚句耳附】
　　孔将鉏石甲父侯宣多并郑大夫也文公三十七年【僖二十四年】王子带以狄师伐周王适郑处于汜公与孔将鉏石甲父侯宣多省视官具于汜而后聴其私政初文公贱妾燕姞生公子兰文公逐羣公子公子兰奔齐四十三年【僖三十年】兰从晋父公伐我石甲父【左传于此作石癸盖癸或其名而甲父其字也癸与甲父为一人无疑】曰吾闻姬姞耦其子孙必蕃姞吉人也后稷之元妃也今公子兰姞甥也天或启之必将为君其后必蕃先纳之可以亢宠与孔将鉏侯宣多纳之盟于大宫而立以为世子以与晋平石甲父之后有石首石防石首事成公晋讨公之贰于楚也执诸铜鞮既而我及晋成既成复叛晋成公十年【成十六年】晋伐我我闻有晋师使告于楚姚句耳与徃楚救我过申句耳先归公子騑问焉对曰其行速过险而不整速则失志不整丧列将何以战楚惧不可用也六月晋楚遇于鄢陵首御公唐茍为右及战郤至从公首曰卫懿公唯不去其旗是以败于荧乃内旌于弢中唐茍谓首曰子在君侧败者壹大我不如子子以君免我请止乃死楚师果败绩防字盂【见襄二十二年】为大宰事僖公僖公四年【襄十一年】晋悼公以诸侯再伐郑公使防及良霄如楚告将服于晋楚人执之六年【襄十三年】防及良霄犹在楚防言于楚囊瓦曰先王卜征五年而嵗习其祥祥习则行不习则増修徳而改卜今楚实不竞行人何罪止郑一卿【卿谓良霄】以除其偪使睦而疾楚以固于晋焉用之使归而废其使怨其君以疾其大夫而相牵引也不犹愈乎楚人归之【左传】唐茍成公之右姚句耳郑大夫也
　　申侯
　　申侯申出也【姊妹之子曰出】初事楚既而入郑事厉公厉公薨事文公文公十七年【僖四年】齐伐楚屈完及诸侯盟陈辕涛涂谓申侯曰师出于陈郑之间国必甚病若出于东方【郯莒徐爽】观兵于东夷循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间共其资粮扉屦其可也齐侯説与之虎牢执辕涛涂而伐陈十八年【僖五年】辕涛涂怨申侯之反已也劝之城其赐邑曰美城之大名也子孙不忘吾助子请乃为之请于诸侯而城之美遂譛诸公曰美城其赐邑将以叛也二十年【僖七年】齐伐我我杀申侯以説于齐初申侯有宠于楚文王文王将死与之璧使行曰唯我知女女专利而不厌予取予求不女疵瑕也后之人将求多于女女必不免我死女必速行无适小国将不女容焉既葬出奔郑又有宠于厉公楚鬬谷于菟闻其死也曰古人有言曰知臣莫若君弗可改也已【左传】
　　论曰襄王在汜三子纳君于礼鄢陵之役唐茍让死以成令名予闻之择福莫如重择祸莫如轻轻重之择以道非死生之谓也
　　诸公子传　公子曼伯　子元　【祝聃附】公子满曼
　　【公子伯廖附】
　　曼伯子元二公子也【某公子未详】曼伯即檀伯庄公二十六年【隠五年】我侵卫卫以燕师伐我祭仲原繁泄驾以三军军其前使曼伯子元潜军军其后燕人畏郑三军而不虞制人曼伯子元以制人败燕师于北制三十七年【桓五年】王以诸侯伐我公御之王为中军虢公林父将右军蔡人卫人属焉周公黒肩将左军陈人属焉子元请为左拒以当蔡人卫人为右拒以当陈人曰陈乱民莫有鬬心若先犯之必奔王卒顾之必乱蔡卫不枝固将先奔既而萃于王卒可以集事从之曼伯为右拒蔡仲为左拒原繁髙渠弥以中军奉公为鱼丽之陈先偏后伍伍承弥缝战于繻葛命二拒曰旝动而鼓蔡卫陈皆奔王卒乱我师合以攻之王卒大败祝聃射王中肩王亦能军祝聃请从之公曰君子不欲多上人况敢陵天子乎茍自救也社稷无陨多矣厉公时曼伯为守栎大夫厉公四年【桓十五年】祭仲逐厉公明年厉公因栎人杀曼伯而遂居栎襄公时有公子曼满曼满与王子大夫伯廖语欲为卿伯廖告人曰无徳而贪其在周易丰之离【义取无徳而丰其屋不过三嵗必灭亡】弗过之矣间一嵗国人杀曼满【左传】
　　公子语【子人氏】　子人九
　　公子语字子人后遂为子人氏厉公之弟也厉公三年【桓十四年】公防鲁侯于曹夏公使弟语如鲁盟语之后曰子人九文公四十一年【僖二十八年】晋败楚师于城濮文公惧使九行成于晋及晋盟【左传】
　　世子华　公子臧
　　世子华公子臧并文公子陈妫之所生也华为世子文公二十年【僖七年】齐以我未服故诸侯盟于甯母公使子华聴命于防子华言于齐侯曰泄氏孔氏子人氏【孔氏孔叔泄氏或即泄堵冦子人氏或即子人九】三族实违君命若君去之以为成我以郑为内臣君亦无所不利焉齐侯将许之管夷吾以不可且曰子华既为大子而求介于大国以弱其国亦必不免齐侯辞焉华由是得罪暨子臧出奔宋二十九年【僖十六年】诱子华而杀之南里使盗杀子臧于陈宋之间【左传】
　　公子士　公子瑕　公子俞弥
　　公子士亦文公子江女之所生也文公三十三年【僖二十年】滑叛郑而服于卫士及泄堵冦入滑滑聴命而又叛三十七年【僖二十四年】士再伐滑后朝于楚楚人酖之及叶而死公子瑕公子俞弥亦文公子苏女之所生也俞弥早卒瑕为泄驾所恶文公亦恶之瑕奔楚既而楚伐郑将纳瑕门于桔柣之门瑕覆于周氏之汪【瑕车倾覆池水中】外仆髠屯禽之以献文夫人敛而葬之郐城之下【左传】
　　公子去疾【良氏　此下穆十一族】　公孙辄　良霄　良止
　　公子去疾又曰弃疾字子良后遂为良氏穆公之子也穆公薨世子夷即位是为灵公灵公元年【宣四年】公子归生弑灵公国人立去疾去疾辞曰以贤则去疾不足以顺则公子坚长乃立襄公襄公将去穆氏【逐羣兄弟】而舍去疾去疾不可曰穆氏宜存则固顺也若将亡之则亦皆亡去疾何为乃舍之皆为大夫襄公五年【宣九年】楚伐我晋救我公败楚师于柳棼国人皆喜唯去疾忧曰是国之灾也吾死无日矣【自是晋楚交兵伐郑十二年】明年我及楚平晋伐我取成而还冬楚伐我七年【宣十一年】楚复伐我及栎去疾曰晋楚不务徳而兵争与其来者可也晋楚无信我焉得有信乃从楚盟于辰陵既又徼事于晋八年【晋十二年】楚围我克之公肉袒牵羊以逆楚许之平潘尫入盟去疾出质夏晋救我楚败晋师于邲十年【宣十四年】晋伐我我惧使公孙张【穆公孙】代去疾于楚以去疾为有礼也【有让国之礼】十六年【成二年】去疾及鲁侯诸侯之大夫盟于蜀十七年【成三年】去疾帅师伐许襄公薨事悼公悼公薨事成公悼公之立也从晋楚伐我晋救之及成公立二年【成七年】去疾相公以如晋见且拜师【左传】
　　去疾卒子辄嗣辄字子耳为司空简公二年【襄八年】辄及公子发侵蔡获蔡公子燮冬楚伐我辄及公子发公子騑欲从楚乃及楚平三年【襄九年】晋以诸侯围我我成冬同盟于戏楚伐我我又及楚平四年【襄十年】輙及楚师伐宋师于訾母围宋门于桐门秋及楚师侵鲁西鄙还围萧克之九月侵宋北鄙冬十月尉止司臣堵女父子师仆杀辄及公子发公子騑【左传】
　　辄子曰良霄字伯有简公四年【襄十一年】郑人患晋楚之故使公孙舍之侵宋欲以致诸侯夏诸侯伐我我成同盟于亳及楚将伐我公又逆之伐宋秋诸侯复伐我我使霄及大宰石防如楚告将服于晋楚人执之六年【襄十三年】楚归霄十一年【襄十八年】霄从公防诸侯于鲁济同伐齐十九年【襄二十六年】霄防鲁侯晋赵武宋向戌曹人于澶渊讨卫疆戚田取懿氏六十【田六十井】以与孙林父宋向戌欲弭诸侯之兵二十年【襄二十七年】霄防晋楚及诸侯之大夫于宋秋盟于宋既盟公享晋赵武于垂陇霄及公孙舍之六卿从赵武请皆赋以观志霄赋鹑之奔奔武曰牀第之言不履阈况在野乎非使人之所得闻也卒享赵武羊舌肹曰伯有将为戮矣诗以言志志诬其上而公怨之以为宾荣其能久乎幸而后亡肹曰然已侈所谓不及五稔者夫子之谓矣二十一年【襄二十八年】鲁侯如楚过郑霄迋劳于黄崖不敬叔孙豹曰伯有无戾于郑郑必有大咎敬民之主也而弃之何以承守二十二年【襄二十九年】霄使公孙黒如楚【黑公子騑之子驷氏】不可强使之黒怒将伐伯有氏大夫和之盟于伯有氏二十三年【襄三十年】公及大夫盟霄嗜酒为窟室而夜饮酒撃钟焉朝至未已朝者曰公焉在【其家臣谓霄为公】其人曰吾公在壑谷皆自朝布路而罢既而朝又将使黒如楚归而饮酒黒伐而焚之霄奔雍梁醒而后知之遂奔许公及大夫盟于大宫盟国人于师之梁之外霄闻国人之盟已也怒闻罕虎之甲不与攻已也喜曰子皮与我矣晨自墓门之渎入因马师颉介于襄库【颉子羽之孙马师官名介甲也用襄库之兵甲也】以伐旧北门驷带伐之霄死于羊肆仆展者郑大夫从霄与之皆死马师颉奔晋霄子曰良止霄既死国人相惊以良霄曰伯有至矣则皆走不知所徃鲁昭公之六年二月或梦霄介而行曰壬子余将杀带明年壬寅余又将杀段也及壬子驷带卒国人益惧七年正月壬寅公孙段卒国人愈惧其明月公孙侨立公孙泄及良止以抚之乃止游吉问其故侨曰鬼有所归乃不为厉吾为之归也吉曰公孙泄何为【泄子孔之子言子孔不为厉立泄何为】侨曰説也为身无义而图説【以妖鬼立后恐惑民并立泄使若自以大义存诔絶之后以觧説民心也】从政有所反之以取媚也不媚不信不信民不从也及侨适晋赵成问焉曰伯有能为鬼乎曰能人生始化曰魄【始化谓有生之初】既生魄阳曰魂用物精多则魂魄彊是以有精爽至于神明匹夫匹妇彊死其魂魄犹能冯依于人以为淫厉况良霄我先君穆公之胄子良之孙子耳之子敝邑之卿从政三世矣郑虽无腆抑谚曰蕞尔国而三世执其政柄其用物也矣其取精也多矣其族又大所冯厚矣而彊死能为鬼不亦宜乎【左传】
　　公子偃【游氏】　公孙虿　游昄　游良　游吉游楚　游速
　　公子偃字子游穆公之子游氏之始也襄公时我及楚平十七年【成三年】晋以诸侯伐我次于伯牛晋师遂东侵我偃帅师御之使东鄙覆诸鄤败诸邱舆我如楚献捷十九年【成五年】公及许男讼于楚不胜楚执我皇戍及公子发公归使偃请成于晋许之二十年【成六年】偃相公如晋拜成【左传】
　　偃卒子虿嗣字子蟜初事僖公僖公遇弑简公生五嵗而立虿备六卿事简公简公元年【襄八年】楚伐我虿欲待晋公子騑不可遂从楚二年【襄九年】晋以诸侯再伐我我及晋平楚伐我公子騑又将及楚平虿曰与大国盟口血未干而背之可乎騑不可又及楚平三年【襄十年】尉止司臣子师仆乱杀公子騑公子发公孙辄虿帅国人攻杀尉止子师仆他盗奔宋虿代公子发为司马冬十月诸侯复伐我我及晋平师还楚救我诸侯之师复进与楚师夹颍而军虿曰诸侯既有成行必不战矣从之将退不从亦退退楚必围我犹将退也不如从楚亦以退之宵涉颍与楚人盟已而诸侯之师侵我北鄙而归楚人亦还明年遂及晋平七年【襄十四年】虿防诸侯之大夫防呉于向夏诸侯之大夫从晋侯伐秦及泾不济虿谓卫北宫括曰与人而不固取恶莫甚焉若社稷何括説见诸侯之师而劝之济卫逐其君献公立公孙剽冬虿防诸侯之大夫于戚谋定卫八年【襄十五年】晋悼公卒虿送葬九年【襄十六年】诸侯防于溴梁虿及诸侯之大夫盟夏虿闻诸侯将伐许遂相公从诸侯伐许十一年【襄十八年】虿从公防诸侯伐齐十二年【襄十九年】夏四月虿卒赴于晋晋以其善于伐秦也请于王王追赐之大路使以行礼【左传】虿子昄嗣昄字子明昄子二长曰良次曰吉简公十五年【襄二十二年】昄将如晋未出竟遭逆妻者夺之以馆于邑其夫攻昄杀之以其妻行于是公孙舍之废游良而立吉曰国卿君之贰也民之主也不可以茍请舍子明之类【谓昄有罪而良又不贤也】求亡妻者使复其所使游氏勿怨曰无昭恶也游吉遂嗣为卿游吉所谓子大叔也初事简公为卿又为令正【主辞令之正见襄二十六年】简公十七年【襄二十四年】楚伐我诸侯救之晋使张骼辅跞致楚师求御于我我卜宛射犬吉宛射犬者郑公孙也吉戒之曰大国之人不可与也【谓卑下之不可与等】对曰无有众寡其上一也【言在己上者有常分无大小国之异】吉曰不然部娄无松柏骼跞坐射犬于门外既食而后食之射犬怒及楚师不告而驰之入垒又弗待而出既免曰公孙同乘兄弟也胡再不谋【谓不告而驰不待而出】对曰曩者志入而已今则怯也皆笑曰公孙之亟也二十一年【襄二十八年】公使吉如楚及汉楚人以公不亲朝也还之曰宋之盟【在襄二十七年】君实亲辱今吾子来寡君谓子姑还吾将使驲奔问诸晋而以告吉曰宋之盟君命将利小国而亦使安定其社稷镇抚其民人以礼承天之休此君之宪令而小国之望也寡君是故使吉奉其皮币以嵗之不易聘于下执事今执事有命曰女何与政令之有必使而君弃而封守跋涉山川防犯霜露以逞君心小国将君是望敢不唯命是聴无乃非盟载之言以阙君徳而执事有不利焉小国是惧不然其何劳之敢惮吉归复命告公孙舍之曰楚子将死矣不修其政徳而贪昩于诸侯以逞其愿欲久得乎周易有之在复之颐曰迷复凶其楚子之谓乎欲复其愿而弃其本复归无所是谓迷复能无凶乎君其徃也送葬而归以快楚心楚不防十年未能恤诸侯也吾乃休吾民矣秋吉如晋告将朝于楚二十二年【襄二十九年】晋合诸侯之大夫城杞吉见卫大叔仪与之语大叔仪曰甚乎其城杞也吉曰若之何哉晋国不恤周宗之阙而夏肄【杞夏后肄余】是屏其弃诸姬亦可知也已诸姬是弃其谁归之吉也闻之弃同即异是谓离徳诗云协比其邻昏姻孔云晋不邻矣其谁云之二十三年【襄三年】驷氏杀良霄于是吉如晋还闻难不入复命于介【介副使也】而奔晋驷带追之及酸枣与带盟用两珪质于河使公孙肹入盟大夫乃复归二十五年【昭元年】公孙黒与游楚争妻【事见公孙黑传】楚撃黑以戈公孙侨为政将逐楚咨于吉吉曰吉不能亢身焉能亢宗彼国政也非私难也子图郑国利则行之又何疑焉周公杀管叔而蔡蔡叔夫岂不爱王室故也吉若获戾子将行之何有于诸游遂放游楚于吴游楚者字子南穆公孙吉之从祖也夏公及大夫盟于公孙段氏吉及诸大夫私盟于薰隧为游楚乱故也冬楚君郏敖卒灵王即位吉如楚郏敖且聘立君归谓公孙侨曰具行器矣楚王汰侈而自説其事必合诸侯吾徃无日矣侨曰不数年未能也二十七年【昭三年】吉如晋送少姜【晋平公妾】之梁丙张趯【并晋大夫】见之丙曰甚矣哉子之为此来也吉曰将得已乎昔文襄之霸也其务不烦诸侯令诸侯三嵗而聘五嵗而朝有事而防不协而盟君薨大夫吊卿共事夫人士吊大夫送足以昭礼命事谋阙而已无加命矣今嬖宠之丧不敢择位而数于守适【言礼数如守适夫人】唯惧获戾岂敢惮烦少姜有宠而死齐必继室今兹吾又将来贺不唯此行也趯曰善哉吾得闻此数也然自今子其无事矣譬如火焉火中寒暑乃退【火心星心以季夏昏中而暑退季冬旦中而寒退】此其极也能无退乎晋将失诸侯诸侯求烦不获二大夫退吉告人曰张趯有知其犹在君子之后乎【赞其不为晋讳也】齐果继室于晋秋罕虎如晋贺夫人张趯使谓吉曰自子之归也小人粪除先人之敝庐曰其将来今子皮实来小人失望吉曰吉贱不获来畏大国尊夫人也且孟【张趯字】曰而将无事吉庶几焉三十二年【昭八年】晋虒祁宫成吉相公如晋贺晋史赵见吉曰甚哉其相防也可吊也而又贺之吉曰若何吊也其非唯我贺将天下实贺三十三年【昭九年】吉及鲁宋卫大夫防楚子于陈三十六年【昭十二年】简公薨定公即位夏五月将为除及游氏之庙将毁焉吉使其除徒执用【用毁庙具】以立而无庸毁曰子产过女而问何故不毁乃曰不忍庙也诺将毁矣既如是公孙侨【侨即子产】乃使辟之司墓之室有当道者毁之则朝而塴【塴下棺与窆同义】弗毁则日中而塴吉请毁之侨弗毁日中而定公元年【昭十三年】公防诸侯于平邱吉及公孙侨相侨以幄幕九张行吉以四十既而悔之每舍损焉及防亦如之及同盟于平邱令诸侯日中而除【除地为坛】侨命外仆速张于除吉止之使待明日及夕侨闻其未张也使速徃乃无所张矣六年【昭十八年】郑灾秋公孙侨为火故简兵大搜将为搜除【治兵于庙城内地廹故除广之】吉之庙在道南其寝在道北其庭小【庭搜塲也】过期三日使除徒陈于道南庙北【使众乡庙而立】曰子产过女而命速除乃毁于而乡【言使众南乡庙而毁】公孙侨朝过而怒之除者南毁及冲使从者止之曰毁于北方八年【昭二十年】公孙侨有疾谓吉曰我死子必为政唯有徳者能以寛服民其次莫如猛夫火烈民望而畏之故鲜死焉水懦弱民狎而翫之则多死焉故寛难疾数月而卒吉为政不忍猛而寛国多盗杀人于萑苻之泽吉悔之曰吾早从夫子不及此兴徒兵以攻萑苻之盗尽杀之盗少止十二年【昭二十四年】公如晋吉相之见晋士鞅时王子朝乱周王居狄泉鞅谓吉曰若王室何吉曰老夫其国家不能恤敢及王室抑人亦有言曰嫠不恤其纬而忧宗周之陨为将及焉今王室实蠢蠢焉吾小国惧矣然大国之忧也吾侪何知焉吾子其早图之诗曰缾之罄矣惟罍之耻王室之不宁晋之耻也鞅惧十三年【昭二十五年】晋防诸侯于黄父谋纳王吉见晋赵鞅鞅问揖让周旋之礼焉对曰是仪也非礼也鞅曰敢问何谓礼对曰吉也闻诸先大夫子产曰夫礼天之经也地之义也民之行也天地之经而民实则之则天之明因地之性生其六气用其五行气为五味发为五色章为五声淫则昏乱民失其性是故为礼以奉之为六畜【马牛羊鸡犬豕】五牲【麋鹿麏狼兎】三牺【祭天地宗庙三者曰牺】以奉五味为九文【山龙华虫藻火粉米黼黻也】六采【青与白赤与黑与黄相次曰六色】五章【青与赤曰文赤与白曰章白与黑曰黼黑与青曰黻五色备曰绣】以奉五色为九歌【水火金木土谷曰六府正徳利用厚生曰三事六府三事谓之九功九功之徳皆可歌也】八风【八方之风东北曰条风又名融风东方曰明庶风东南曰清明风南方曰景风又名凯风西南曰凉风西方曰阊阖风西北曰不周风北方曰广莫风】七音【宫商角征羽变宫变征也】六律【黄钟大簇姑洗防宾夷则无射也】以奉五声为君臣上下以则地义为夫妇外内以经二物为父子兄弟姑姊甥舅昏媾姻亚以象天明为政事庸力行务以从四时为刑罚威狱使民畏忌以类其震曜杀戮为温慈恵和以效天之生殖长育民有好恶喜怒哀乐生于六气是故审则宜类以制六志哀有哭泣乐有歌舞喜有施舍怒有战鬬喜生于好怒生于恶是故审行信令祸福赏罚以制死生生好物也死恶物也好物乐也恶物哀也哀乐不失乃能协于天地之性是以长久赵鞅曰甚哉礼之大也对曰礼上下之纪天地之经纬也民之所以生也是以先王尚之故人之能自曲直以赴礼者谓之成人大不亦宜乎鞅曰鞅也请终身守此言也冬楚子使防射城州屈复茄人焉【还复茄人于州屈】城邱皇迁訾人焉【迁訾人于邱皇】使熊相祺郭巢【为巢筑郭】季然郭卷【为卷筑郭】吉闻之曰楚王将死矣使民不安其土民不安必忧忧将及王弗能久矣明年杲卒十六年【昭二十八年】定公薨献公即位献公二年【昭三十年】晋顷公卒吉吊且送晋使士弥牟诘之曰悼公之丧子西吊子侨送【在襄五年】今吾子无贰何故对曰诸侯所以归晋君礼也礼也者小事大大字小之谓事大在共其时命字小在恤其所无以敝邑居大国之间共其职贡与其备御不虞之患岂忘共命先王之制诸侯之丧士吊大夫送唯嘉好聘享三军之事于是乎使卿晋之丧事敝邑之间先君有所助执绋矣若其不间虽士大夫有所不获数矣大国之患亦庆其加而不讨其乏明底其情取备而已以为礼也灵王之丧我先君简公在楚我先大夫印段实徃敝邑之少卿也王吏不讨恤所无也今大夫曰女盍从旧旧有丰有省不知所从从其丰则寡君防弱是以不共从其省则吉在此矣唯大夫图之晋人不能诘吉美秀而文郑有冯简子者能断大事国有诸侯之事公孙侨与禆谌谋可否而告冯简子使断之事成乃授吉使行之以应对宾客是以鲜有败事也吉卒子速嗣献公十年【定六年】速帅师灭许以许男斯归【左传】
　　尚史卷五十三
<史部,别史类,尚史>
　　钦定四库全书
　　尚史卷五十四　　　　　　列传三十二
　　镶白旗汉军李锴撰
　　公子发【子　国氏国】　公孙侨　国参
　　公子发字子国穆公子国氏之始也穆公薨发事襄公襄公薨悼公即位元年【成五年】以我伐许故许愬公于楚公如楚讼不胜楚人执发及皇戌公遂叛楚与晋盟悼公薨成公即位成公三年【成九年】楚以重赂求我公防楚公子成于邓发复归事成公【发反国传无之意或在是年】十四年【襄二年】成公薨僖公少于是公子喜当国公子騑为政发为司马僖公三年【襄五年】发聘于鲁通嗣君也五年【襄七年】僖公薨简公即位元年【襄八年】发侵蔡获蔡公子燮三年【襄十年】尉氏司氏五族作乱杀发及公子騑公孙辄【左传】子侨嗣侨字子产又字子美简公元年【襄八年】发侵蔡获蔡公子燮国人皆喜唯侨不顺曰小国无文徳而有武功祸莫大焉楚人来讨能勿从乎从之晋师必至晋楚伐郑自今郑国不四五年弗得宁矣发怒之曰尔何知国有大命而有正卿童子言焉将为戮矣
　　韩非子子产忠于君子国谯怒之曰夫介异于人臣而独忠于主主聴与不聴未可知而女已离于羣臣离于羣臣则必危非徒危己又且危父矣
　　三年【襄十年】尉止司臣侯晋堵女父子师仆五族乱杀发及公子騑公孙辄騑之子公孙夏闻盗不儆而出尸而追盗【先临尸而追贼】盗入于北宫乃归授甲臣妾多逃器用多丧侨闻盗为门者庀羣司闭府库慎闭藏完守备成列而后出兵车十七乘尸而攻盗于北宫杀尉止子师仆盗众尽死余盗奔宋公子嘉当国为载书以位序聴辟大夫诸司门于弗顺将诛之侨止之请为之焚书嘉不可曰为书以定国众怒而焚之是众为政也国不亦难乎侨曰众怒难犯专欲难成合二难以安国危之道也不如焚书以安众子得所欲众亦得安不亦可乎専欲无成犯众兴祸子必从之乃焚书于仓门之外众而后定五族之乱也公子嘉知之故不死又为政专国人患之十二年【襄十九年】杀嘉使公孙舍之当国公孙夏聴政立侨为少正十五年【襄二十二年】晋徴朝于我我使侨对曰在晋先君悼公九年我寡君于是即位即位八月而我先大夫子驷从寡君以朝于执事执事不礼于寡君寡君惧因是行也我二年六月朝于楚晋是以有戏之役楚人犹竞而申礼于敝邑【是年冬楚伐郑谓之申礼者饰辞也】敝邑欲从执事而惧为大尤曰晋其谓我不共有礼是以不敢携贰于楚我四年三月先大夫子蟜【即公孙虿】又从寡君以观衅于楚【朝楚而曰观衅亦饰辞也】晋于是乎有萧鱼之役谓我敝邑迩在晋国譬诸草木吾臭味也而何敢差池楚亦不竞寡君尽其土实重之以宗器以受齐盟遂帅羣臣随于执事以防嵗终贰于楚者子侯石盂归而讨之【郑使石防告捷于楚楚人执之云贰于楚者亦饰辞也】溴梁之明年子蟜老矣公孙夏从寡君以朝于君见于尝酎与执燔焉间二年闻君将靖东夏四月又朝以聴事期不朝之间无嵗不聘无役不从以大国政令之无常国家罢病不虞荐至无日不惕岂敢忘职大国若安定之其朝夕在庭何辱命焉若不恤其患而以为口实其无乃不堪任命而翦为仇雠敝邑是惧其敢忘君命委诸执事执事实重图之
　　吕氏春秋晋欲攻郑令叔向聘焉视其有人与无子产为之诗曰子恵思我褰裳涉洧子不我思岂无他士叔向归曰郑子产在不可攻也秦荆近其诗有异心不可攻也
　　十八年【襄二十五年】公孙舍之及侨伐陈入之侨献捷于晋戎服将事晋人问陈之罪对曰昔虞阏父为周陶正以服事我先王我先王赖其利器用也与其神明之后也庸以元女大姬配胡公而封诸陈以备三恪则我周之自出至于今是赖桓公之乱蔡人欲立其出我先君庄公奉五父而立之蔡人杀之我又与蔡人奉戴厉公至于庄宣皆我之自立夏氏之乱成公播荡又我之自入君所知也今陈忘周之大徳蔑我大恵弃我姻亲介恃楚众以冯陵我敝邑不可亿逞我是以有徃年之告未获成命则有我东门之役当陈隧者井堙木刋敝邑大惧不竞而耻大姬天诱其衷启敝邑心陈知其罪授首于我用敢献功晋人曰何故侵小对曰先王之命唯罪所在各致其辟且昔天子之地一圻【方千里】列国一同【方百里】自是以衰今大国多数圻矣若无侵小何以至焉晋人曰何故戎服对曰我先君武庄为平桓卿士城濮之役文公布命曰各复旧职命我文公戎服辅王以受楚捷不敢废王命故也晋人不能诘乃受之十九年【襄二十六年】公赏入陈之功赐舍之先路三命之服先八邑赐侨再命之服先六邑侨辞邑曰自上以下隆杀以两礼也臣之位在四【公孙舍之上卿公孙夏次卿良霄又次之侨故在四】且舍之之功也臣不敢及赏礼请辞邑公固予之乃受三邑冬楚伐我国人将御之侨曰晋楚将平诸侯将和楚王是故昩于一来不如使逞而归乃易成也夫小人之性衅于勇啬于祸以足其性而求名焉者非国家之利也若何从之【衅动啬贪言郑之欲御楚者皆衅勇贪祸之小人不可从也】公孙舍之説不御冦明年晋楚果平诸侯盟于宋二十一年【襄二十八年】蔡侯归自晋入于郑公享之不敬侨曰蔡侯其不免乎日其过此也君使子展廷劳于东门之外而傲吾曰犹将更之今还受享而惰乃其心也君小国事大国而惰傲以为己心将得死乎若不免必由其子其为君也淫而不父通大子班之妻侨闻之如是者恒有子祸公孙黑【即子晳驷氏】将伐良霄【即伯有】大夫和之二十三年【襄三十年】侨相公以如晋羊舌肹问郑国之政焉对曰吾得见与否在此嵗也驷良方争未知所成若有所成吾得见乃可知也肹曰不既和矣乎对曰伯有侈而愎子晳好在人上莫能相下也虽其和也犹相积恶也恶至无日矣夏侨如陈涖盟归命告大夫曰陈亡国也不可与也聚禾粟缮城郭恃此二者而不抚其民其君弱植公子侈大子卑大夫敖政多门以介于大国能无亡乎不过十年矣秋公孙黑以驷氏之甲伐良霄霄奔许人谓侨就直助彊侨曰岂为我徒国之祸难谁知所敝或主彊直难乃不生姑成吾所【言中立无所助】敛伯有氏之死者而殡之不及谋而遂行罕虎自止之侨入受盟于子晳氏公及大夫盟于大宫既而良霄入伐旧北门驷带伐之皆召侨侨曰兄弟而及此吾从天所与【言终无所与也】良霄死侨襚之枕之股而哭之敛而殡诸伯有之臣在市侧者既而葬诸斗城罕虎授侨政侨为政有事公孙段赂与之邑游吉曰国皆其国也奚独赂焉侨曰无欲实难皆得其欲以从其事而要其成非我有成其在人乎何爱于邑邑将焉徃吉曰若四国何侨曰非相违也而相从也四国何尤焉郑书有之安定国家必大焉子姑先安大以待其所归既公孙段惧而归邑卒与之二十四年【襄三十一年】公如晋侨为相晋以鲁襄公之丧故未之见侨使尽壊其馆之垣而纳车马焉士匄让之对曰以敝邑褊小介于大国诛求无时是以不敢宁居悉索敝赋以来会时事逢执事之不闲而未得见又不获闻命未知见时不敢输币亦不敢暴露其输之则君之府实也非荐陈之不敢输也其暴露之则恐燥湿之不时而朽蠧以重敝邑之罪侨闻文公之为盟主也宫室卑庳无观防榭以崇大诸侯之馆馆如公寝库廏缮修司空以时平易道路圬人以时塓馆宫室诸侯宾至甸设庭燎仆人巡宫车马有所宾从有代巾车脂辖人牧圉各瞻其事百官之属各展其物公不留宾而亦无废事忧乐同之事则巡之教其不知而恤其不足宾至如归无宁菑患不畏冦盗而亦不患燥湿今铜鞮之宫数里而诸侯舍于人门不容车而不可逾越盗贼公行而夭疠不戒宾见无时命不可知若又勿壊是无所藏币以重罪也敢请执事将何所命之虽君之有鲁丧亦敝邑之忧也若获荐币修垣而行君之恵也敢惮勤劳士匄复命赵武曰信我实不徳而以人之垣以赢诸侯是吾罪也使匄谢不敏焉乃筑诸侯之馆羊舌肹曰辞之不可以已也如是夫子产有辞诸侯赖之若之何其释辞也二十五年【昭元年】公孙黑与游楚争妻楚撃黑以戈大夫谋之侨曰直钧【游楚先聘楚直也楚用戈黑直也子产力未能讨故钧其事】防贱有罪罪在楚也乃执楚而数之曰国之大节有五女皆奸之畏君之威聴其政尊其贵事其长养其亲五者所以为国也今君在国女用兵焉不畏威也奸国之纪不聼政也子晳上大夫女嬖大夫而弗下之不尊贵也防而不忌不事长也兵在从兄不养亲也君曰余不女忍杀宥女以逺勉速行乎无重而罪遂放楚于呉秋晋侯有疾公使侨如晋聘且问疾羊舌肹问焉曰寡君之疾病卜人曰实沈防骀为祟史莫之知敢问此何神也侨曰昔髙辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商邱主辰【商邱宋地主祀辰星辰大火也】商人是因故辰为商星迁实沈于大夏主参【大夏晋地主祀参星参水星也】唐人是因以服事夏商其季世曰唐叔虞当武王邑姜方震大叔梦帝谓已余命而子曰虞将与之唐属诸参而蕃育其子孙及生有文在其手曰虞遂以命之及成王灭唐而封大叔焉故参为晋星由是观之则实沈参神也昔金天氏有裔子曰昩为冥师生允格防骀防骀能业其官宣汾洮障大泽以处大原帝用嘉之封诸汾川沈姒蓐黄实守其祀今晋主汾而灭之矣由是观之则防骀汾神也抑此二者不及君身山川之神则水旱疠疫之灾于是乎禜之日月星辰之之神则雪霜风雨之不时于是乎禜之若君身则亦出入饮食哀乐之事也山川星辰之神又何为焉侨闻之君子有四时朝以聴政昼以访问夕以修令夜以安身于是乎节宣其气勿使有所壅闭湫底以露其体【壅气止而不行闭气塞而不通湫气聚而不散底气泄而不快露赢也】兹心不爽而昏乱百度今无乃壹之【壹同四时也】则生疾矣侨又闻之内官不及同姓其生不殖美先尽矣则相生疾君子是以恶之故志曰买妾不知其姓则卜之违此二者古之所慎也男女辨姓礼之大司也今君内实有四姬焉其无乃是也乎若由是二者弗可为也已四姬有省犹可无则必生疾矣晋侯闻之曰博物君子也重贿之楚公子围使公子黑肱伯州犂城犫栎郏【三邑本郑地】国人惧侨曰不害令尹将行大事【谓将弑君】而先除二子也祸不及郑何患焉既而围弑郏敖杀伯州犂二十六年【昭二年】公孙黑将作乱杀游氏侨数其三罪而杀之二十七年【昭三年】侨相公如楚楚子享之侨赋吉日既享侨乃具田备王以田江南之梦【二十八年】八年【昭四年】楚使如晋求诸侯【欲専防诸侯】楚子问于侨曰晋其许我诸侯乎对曰许君晋君少安不在诸侯其大夫多求莫匡其君在宋之盟又曰如一若不许君将焉用之楚子曰诸侯其来乎对曰必来从宋之盟承君之欢不畏大国何故不来不来者其鲁卫曹邾乎曹畏宋邾畏鲁鲁卫偪于齐而侵于晋唯是不来其余君之所及也谁敢不至楚子曰然则吾所求者无不可乎对曰求逞于人不可与人同欲尽济夏诸侯如楚鲁卫曹邾不防楚子使问礼于宋向戌及侨戌献公合诸侯之礼六侨献伯子男防公之礼六君子谓戌善守先代侨善相小国侨作邱赋【邱十六井当出马一匹牛三头今子产别赋其田如鲁之田赋履亩而赋也】国人谤之曰其父死于路已为虿尾以令于国国将若之何浑罕【大夫】以告侨曰何害茍利社稷死生以之且吾闻为善者不改其度故能有济也民不可逞度不可改诗曰礼义不愆何恤于人言吾不迁矣二十九年【昭五年】侨相公防晋侯于邢邱三十年【昭六年】铸刑书晋羊舌肹遗侨书让之曰民知争端矣将弃礼而徴于书终子之世郑其败乎侨复书曰若吾子之言侨不才不能及子孙吾以救世也既不承命敢忘大恵三十一年【昭七年】侨聘于晋晋侯有疾韩起逆客私焉曰寡君寝疾于今三月矣并走羣望有加而无瘳今梦黄熊入于寝门其何厉鬼也对曰以君之明子为大政其何厉之有昔尧殛鲧于羽山其神化为黄熊以入于羽渊实为夏郊三代祀之晋为盟主其或者未之祀也乎起祀夏郊晋侯有间赐侨莒之二方鼎
　　古文琐语晋平公梦朱熊窥其屏恶之而疾问于子产对曰昔共工之卿曰浮游败于颛顼自沈于淮其色赤其言善笑其行善顾其状如熊为天王祟见之堂则王天下者死见之堂下则邦人骇见之门则近臣忧见之廷则无伤今窥君之屏病而无伤其祭颛顼共工乎从其言而病间
　　三十五年【昭十一年】楚执蔡侯杀之而围蔡晋为防于厥憖谋救蔡罕虎将行侨曰行不逺不能救蔡也蔡小而不顺楚大而不徳天将弃蔡以壅楚盈而罚之蔡必亡矣且丧君而能守者鲜矣三年王其有咎乎【王谓楚子】美恶周必复王恶周矣【昭元年楚子弑君而立嵗在大梁后三嵗十三年嵗星周复于大梁】晋请蔡楚弗许卒灭之三十六年【昭十二年】简公薨定公即位夏侨相公如晋五月葬简公将为葬除司墓之室有当道者毁之则朝而塴弗毁则日中而塴【塴同窆】游吉请毁之曰无若诸侯之宾何侨曰诸侯之宾能来防吾丧岂惮日中无损于宾而民不害何故不为遂弗毁日中而葬定公元年【昭十三年】公防诸侯同盟于平邱侨及游吉相及盟侨争承【承贡服之次】曰昔天子班贡轻重以列列尊贡重周之制也卑而贡重者甸服也郑伯男也而使从公侯之贡惧弗给也敢以为请诸侯靖兵好以为事行理之命无月不至贡之无艺小国有阙所以得罪也诸侯修盟存小国也贡献无极亡可待也存亡之制将在今矣自日中以争至于昏晋人许之游吉咎之曰诸侯若讨其可渎乎侨曰晋政多门贰偷之不暇何暇讨国不竞亦陵何国之为四年【昭十六年】晋韩起来聘起有环其一在郑商起谒诸公侨弗与曰非官府之守器也寡君不知游吉子羽【亦穆公子名不载】谓侨曰韩子亦无几求晋国亦未可以贰晋国韩子不可偷也若属有谗人交鬬其问鬼神而助之以兴其凶怒悔之何及吾子何爱于一环其以取憎于大国也盍求而与之侨曰吾非偷晋而有二心将终事之是以弗与忠信故也侨闻君子非无贿之难立而无令名之患侨闻为国非不能事大字小之难无礼以定其位之患夫大国之人令于小国而皆获其求将何以给之一共一否为罪滋大大国之求无礼以斥之何厌之有吾且为鄙邑则失位矣若韩子奉命以死而求玉焉贪淫甚矣独非罪乎出一玉以起二罪吾又失位韩子成贪将焉用之且吾以玉贾罪不亦鋭乎韩起买诸贾人既成贾矣商人曰必告君大夫韩起请诸侨曰日起请夫环执政弗义弗敢复也今买诸商人商人曰必以闻敢以为请侨对曰昔我先君桓公与商人皆出自周庸次比耦以芟杀此地斩之蓬蒿藜藿而共处之世有盟誓以相信也曰尔无我叛我无强贾毋或匄夺尔有利市实贿我勿与知恃此质誓故能相保以至于今今吾子以好来辱而谓敝邑强夺商人是教敝邑背盟誓也毋乃不可乎吾子得玉而失诸侯必不为也若大国令而共无艺郑鄙邑也亦弗为也【言大国有所号令而共给无有艺法郑虽为晋边鄙之邑亦弗为也】侨若献玉不知所成敢私布之韩起辞玉曰起不敏敢求玉以徼二罪敢辞之及六卿饯起于郊起私觐于侨以玉与马曰子命起舍夫玉是赐我玉而免吾死也敢不借手以拜六年【昭十八年】夏五月郑灾【侨救火及祷旱龙鬪事并见五行志】火之作也侨授兵登陴游吉曰晋无乃讨乎侨曰吾闻之小国忘守则危况有灾乎国之不可小有备故也既晋之边吏让郑曰郑国有灾晋君大夫不敢宁居筮走望不爱牲玉郑之有灾寡君之忧也今执事然授兵登陴将以谁罪边人恐惧不敢不告侨对曰若吾子之言敝邑之灾君之忧也敝邑失政天降之灾又惧谗慝之间谋之以启贪人荐为敝邑不利以重君之忧幸而不亡犹可説也不幸而亡君虽忧之亦无及也郑有他竟望走在晋既事晋矣敢有二心八年【昭二十年】侨卒仲尼闻之出涕曰古之遗爱也侨之从政也择能而使之冯简子能断大事游吉美秀而文公孙挥能知四国之为而辨于其大夫之族姓班位贵贱能否而又善为辞令禆谌能谋谋于野则获谋于邑则否郑国将有诸侯之事侨乃问四国之为于挥且使多为辞令与禆谌乘以适野使谋可否而告冯简子使断之事成乃授游吉使行之以应对宾客是以鲜有败事侨之为政也使都鄙有章上下有服田有封洫庐井有伍大人之忠俭者从而与之泰侈者因而毙之韩非子简公谓子产曰国迫于荆晋之间城郭不完兵甲不备不可以待不虞子产曰臣闭其外也已逺矣守其内也已固矣君其勿忧是以没简公身无患又曰简公谓子产曰饮酒不乐也俎豆不大钟鼓竽瑟不鸣寡人之事国家不定百姓不治耕战不辑睦亦子之罪子有职寡人亦有职各守其职子产退而为政五年国无盗贼道不拾遗桃枣防于街者莫有援也锥刀遗道三日可反尸子说苑畧同吕氏春秋子产出遏东匠之闾闻妇人之哭抚其御之手而聴之有间遣吏执而问之则手绞其夫者也其御问曰夫子何以知之曰其声惧凡人于其亲爱也始病而忧临死而惧已死而哀今哭已死不哀而惧是以知其有奸也或曰奸必待耳目之所及而后知之则郑国之得奸者多矣家语孔子曰子产者犹众人之母也能食之勿能教也子游曰其事可言乎孔子曰子产以所乘之舆济冬涉者是爱无教也説苑作景差
　　从政一年舆人诵之曰取我衣冠而禇之【褚畜也】取我田畴而伍之孰杀子产吾其与之及三年又诵之曰我有子弟子产诲之我有田畴子产殖之子产而死谁其嗣之【左传】
　　侨子参字子思
　　史记郑昭君之时以所爱徐挚为相国乱大宫子期言之君以子产为相一年竖子为戏狎斑白不提挈僮子不犂畔二年市不豫贾三年门不夜闗道不拾遗四年田器不归五年士不尺籍丧期不令而治治郑二十六年而死丁壮号哭老人儿啼曰子产去我死乎民将安归　按子产事简公上距昭公殊逺又无徐挚其人不知史説何本
　　初事定公定公薨事献公献公四年【昭三十二年】参及诸侯之大夫防于狄泉城成周献公薨事声公声公十一年【哀五年】驷秦【公子騑之后】富而侈郑人恶而杀之参曰诗曰不觧于位民之攸塈不守其位而能久者鲜矣商颂曰不僭不滥不敢怠皇命以多福十三年【哀七年】宋围曹参曰宋人有曹郑之患也不可以不救冬救曹三十三年【哀二十七年】晋荀瑶伐我我请救于齐齐救之及濮雨不涉参曰大国在敝邑之宇下是以告急今师不行恐无及也齐师出瑶乃还参卒谥曰桓【左传】
　　公子喜【子　罕氏罕】　公孙舍之　罕虎　罕婴齐罕达
　　公子喜字子罕穆公之子罕氏之始也喜为卿厯事防公悼公悼公薨事成公晋以我之贰于楚也执公于铜鞮我立髠顽以为君成公四年【成十年】晋防诸侯伐我而将归公喜赂晋以防钟公乃归八年【成十四年】喜帅师伐许败焉公复伐许入其邪十年【成十六年】喜伐宋宋败喜于汋陂退舍于夫渠不儆我覆之败诸汋陵十四年【襄二年】成公薨僖公即位于是喜当国公无礼于大夫元年【襄三年】公如晋公子丰【亦穆公子】欲愬诸晋而废之喜不可后卒遇弑【左传】
　　喜子二公孙舍之公孙鉏鉏为马师氏【见氏族志】舍之字子展喜卒舍之嗣为卿简公元年【襄八年】我侵蔡献捷于卫【邢邱之防】楚伐我诸大夫欲从楚舍之欲待晋曰小所以事大信也小国无信兵乱日至亡无日矣五防之信【谓三年防鸡泽五年防戚又防城棣七年防鄬八年防邢邱】今将背之虽楚救我将安用之亲我无成鄙我是欲不可从也不如待晋晋君方明四军无阙八卿和睦必不弃郑楚师辽逺粮食将尽必将速归何患焉舍之闻之杖莫如信完守以老楚杖信以待晋不亦可乎公子騑不可乃及楚平明年晋两伐我我及晋平楚伐我我又及楚平三年【襄十年】楚及我伐宋卫救宋师于襄牛舍之曰必伐卫不然是不与楚也得罪于晋又得罪于楚国将若之何公子騑曰国病矣舍之曰得罪于二大国必亡病不犹愈于亡乎诸大夫皆以为然遂侵卫秋诸侯伐我我及晋平楚师至我又及楚平四年【襄十一年】我患晋楚之故诸大夫曰不从晋国几亡楚弱于晋晋不吾疾也晋疾楚将辟之何为而使晋师致死于我楚弗敢敌而后可固与也舍之曰与宋为恶诸侯必至吾从之盟楚师至吾又从之则晋怒甚矣晋能骤来楚将不能吾乃固与晋大夫説之使疆场之司恶于宋宋侵我大获舍之曰师而伐宋可矣若我伐宋诸侯之伐我必疾吾乃聴命焉且告于楚楚师至吾又与之盟而重赂晋师乃免矣舍之遂侵宋夏诸侯伐我我成楚将伐我公复逆之伐宋秋诸侯悉师以复伐我我使告楚将复于晋乃与晋成晋赵武入盟公舍之出盟晋侯十一年【襄十八年】公子嘉欲去诸大夫将叛晋而起楚师以去之楚闻之伐我于是公防诸侯伐齐嘉及舍之公孙夏守舍之夏知嘉之谋完守入保嘉不敢防楚师楚师信于城下而还十二年【襄十九年】舍之及公孙夏伐公子嘉杀之而分其室舍之当国夏聴政立公孙侨为卿陈及楚伐我当陈隧者井堙木刋我怨之十八年【襄二十五年】舍之及公孙侨帅车七百乘伐陈宵突陈城入之舍之命师无入公宫与侨亲御诸门陈侯使司马赂以宗器陈侯免【免音问丧服】拥社【抱社主示服】使其众男女别而累以待于朝舍之执絷而见【絷马缰修臣仆之礼】再拜稽首承饮而进献侨入数俘而出祝祓社司徒致民司马致节司空致地乃还冬舍之相公如晋拜陈之功十九年【襄二十六年】公赏入陈之功享舍之赐之先路三命之服先八邑赐侨次路再命之服先六邑侨辞受三邑晋以孙林父故执卫侯秋公及齐侯为卫故如晋晋侯兼享之赋嘉乐国弱相齐侯赋蓼萧舍之相公赋缁衣羊舌肹命晋侯拜称曰寡君敢拜齐君之安我先君之宗祧也敢拜郑君之不贰也晋侯使肹告卫侯之罪国弱赋辔之柔矣【逸诗】舍之赋将仲子兮晋乃许归卫侯肹曰郑七穆罕氏其后亡者也子展俭而壹【穆公十一子子然子已士子孔三族已亡子羽不为卿故为七穆】二十二年【襄二十九年】灵王崩将葬公在楚上卿居守舍之使印段【公子印孙】徃良霄【即伯有】曰弱不可舍之曰与其莫徃弱不犹愈乎诗云王事靡盬不遑启处东西南北谁敢宁处坚事晋楚以蕃王室也王事无旷何常之有遂使段如周夏五月舍之卒【左传】
　　子虎字子皮简公二十二年【襄二十九年】舍之卒虎嗣上卿为冢宰于是郑饥而未及麦虎以舍之之命饩国人粟戸一钟是以得民二十三年【襄三十年】公孙黑【即子晳驷氏】伐良霄【即伯有】霄奔许大夫聚谋虎曰仲虺之志云乱者取之亡者侮之推亡固存国之利也罕驷丰同生伯有汰侈故不免公孙侨殡伯有氏之死者而出奔印段从之虎止之众曰人不我顺何止焉虎曰夫子礼于死者况生者乎遂自止侨侨乃入既而良霄死侨之公孙黑欲攻侨虎怒之曰礼国之干也杀有礼祸莫大焉乃止冬十月为宋灾故虎防诸侯之大夫于澶渊谋归宋财既而无归虎授公孙侨政侨对曰国小而偪族大宠多不可为也虎曰虎帅以聴谁敢犯子子善相之国无小小能事大国乃寛二十四年【襄三十一年】虎欲使尹何为邑公孙侨曰少未知可否虎曰愿吾爱之不吾叛也使夫徃而学焉夫亦愈知治矣侨曰不可人之爱人求利之也今吾子爱人则以政犹未能操刀而使割也其伤实多子之爱人伤之而已其谁敢求爱于子子于郑国栋也栋折榱崩侨将厌焉敢不尽言子有美锦不使人学制焉大官大邑身之所庇也而使学者制焉其为美锦不亦多乎侨闻学而后入政未闻以政学者也若果行此必有所害譬如田猎射御贯则能获禽若未尝登车射御则败绩厌覆是惧何暇思获虎曰善哉虎不敏吾闻君子务知大者逺者小人务知小者近者我小人也衣服附在吾身我知而慎之大官大邑所以庇身也我逺而慢之防子之言吾不知也他日我曰子为郑国我为吾家以庇焉其可也今而后知不足自今请虽吾家聴子而行侨曰人心之不同如其面焉吾岂敢谓子面如吾面乎抑心所谓危亦以告也虎以为忠故委政焉二十五年【昭元年】虎防诸侯之大夫于虢夏晋赵武鲁叔孙豹曹大夫入于郑公兼享之礼终乃宴虎赋野有死麏之卒章赵武赋常棣且曰吾兄弟比以安厖也可使无吠虎及叔孙豹曹大夫兴拜举兕爵曰小国赖子知免于戾矣二十七年【昭三年】晋逆齐女为夫人虎如晋贺且告曰楚人日徴敝邑以不朝立王之故敝邑之徃则畏执事其谓寡君而固有外心其不徃则宋之盟云进退罪也寡君使虎布之晋使羊舌肹对曰君若辱有寡君在楚何害修宋盟也二十九年【昭五年】虎如齐娶于子尾氏晏婴骤见之陈恒问其故曰能用善人民之主也三十四年【昭十年】晋平公卒虎如晋防虎将以币行公孙侨曰丧焉用币用币必百两百两必千人千人至将不行不行必尽用之几千人而国不亡虎固请以行既葬诸侯之大夫欲因见新君晋辞虎尽用其币归谓公孙挥曰非知之实难将在行之夫子知之矣我则不足书曰欲败度纵败礼我之谓矣夫子知度与礼矣我实纵欲而不能自克也三十五年【昭十一年】楚围蔡虎防诸侯之大夫于厥憖谋救蔡定公元年【昭十三年】秋虎卒公孙侨从公防平邱归未至闻虎卒哭且曰吾已无为为善矣唯夫子知我【左传】
　　子二婴齐魋婴齐字子齹婴齐嗣卿卒子达嗣达字子姚又曰子賸是为罕武子达事献公声公声公六年【定五年】达帅师伐宋败宋师于老邱晋范中行氏叛八年【哀二年】齐输范氏粟达及驷送之晋赵鞅御之战于铁我师败绩达之嬖许瑕者求邑于达无以与之请外取许之十五年【哀九年】围宋雍邱将以与许瑕宋皇瑗围我师每日迁舍垒合我师哭达救之大败宋取我师于壅邱使有能者无死以郲张与郑罗归初宋郑之间有隙地曰弥作顿邱玉畅嵒戈锡【凡六邑】公孙侨与宋人为成曰勿有是及宋平元之族【公子辰公子地之属】自萧来奔我为之城嵒戈锡十八年【哀十二年】宋向巢伐我围嵒达救嵒围宋师明年宋向魋救其师达使徇于师曰得桓魋者有赏魋逃归遂取宋师于嵒以六邑为虚达卒諡曰武【左传】公子騑【子　驷氏驷】　公孙夏　驷带　驷偃　驷丝　驷乞　驷颛　公孙黑　【邓析驷印附】
　　公子騑字子驷穆公之子驷氏之始也为郑正卿弑僖公而立简公事见逆臣传騑子二公孙夏公孙黑夏字子西简公三年【襄十年】盗杀騑夏嗣为卿八年【襄十五年】晋悼公卒夏如晋奔丧十一年【襄十八年】公子喜将起楚师以去诸大夫于是公伐齐夏及公孙舍之守知嘉之谋完守入保嘉不敢防楚师楚师还明年夏及舍之伐嘉杀之舍之当国夏聴政为正卿十八年【襄二十五年】我伐陈入之冬夏复伐陈陈及我平十九年【襄二十六年】公如晋归使夏如晋聘辞曰寡君来烦执事惧不免于戾使夏谢不敏【左传】夏子二驷带驷乞
　　带字子上夏之子也夏卒带嗣为卿亦事简公简公二十三年【襄三十年】驷氏伐良霄霄自许复入伐旧北门带率国人伐之霄死于是游吉如晋还闻难不入而奔晋带追之与之盟吉复归三十年【昭六年】二月或梦良霄介而行曰壬子余将杀带也壬子带固卒【左传】
　　偃字子游带之子也带卒偃嗣为卿事定公定公四年【昭十六年】晋韩起来聘六卿饯起于郊起请皆赋以知郑志罕婴齐赋野有蔓草起曰孺子善哉吾有望矣公孙侨赋郑之羔裘起曰起不堪也游吉赋褰裳起曰起在此敢勤子至于他人乎游吉拜起曰善哉子之言是不有是事其能终乎偃赋风雨丰施赋有女同车印葵赋萚兮起喜曰郑其庶乎二三君子赋不出郑志皆昵燕好也皆献马焉而赋我将侨拜使五卿皆拜曰吾子靖乱敢不拜徳七年【昭十九年】偃卒偃娶于晋大夫生丝丝弱其父兄立驷乞驷乞者带之弟偃之叔父也公孙侨憎其为人且以为不顺弗许亦弗止驷氏耸【惧也】他日丝以告其舅晋使以币来问乞立故驷氏惧乞欲逃侨弗遣请龟以卜亦弗予大夫谋对侨不谋而对客曰郑国不天寡君之二三臣札瘥夭昏今又丧我先大夫偃其子防弱其一二父兄惧队宗主私族于谋而立长亲寡君与其二三老曰抑天实剥乱是吾何知焉谚曰无过乱门民有兵乱犹惮过之而况敢知天之所乱今大夫将问其故抑寡君不敢知其谁实知之乎邱之会君寻旧盟曰无或失职若寡君之二三臣其即世者晋大夫而专制其位是晋之县鄙也何国之为辞客币而报其使晋人舍之乞字子瑕乞之子曰驷颛颛字子然献公十二年【定八年】颛嗣游吉为政明年颛杀邓析而用其竹刑【析亦郑大夫改所铸旧制不受君命私造刑法书于竹简】君子谓颛于是不忠用其道而不恤其人无以劝能矣【左传】
　　吕氏春秋郑国多相悬以书者子产令无悬书邓析致之子产令无致书邓析倚之令无穷则邓析应之亦无穷子产治郑邓析务难之与民之有狱者约大狱一衣小狱襦袴民之献衣襦袴而学讼者不可胜数以非为是以是为非所欲胜因胜所欲罪因罪郑国大乱子产于是杀邓析而民心乃服列子邓析操两可之説设无穷之辞当子产执政作竹刑数难子产之治子产诛之　二説与传异汉书名家邓析二篇　説肤近无大奇
　　公孙黑字子哲公子騑之次子也为行人郑尉氏司氏之乱其余盗在宋简公八年【襄十五年】我纳赂于宋以求之以黑为质宋尽归之二十二年【哀二十九年】良霄使黑如楚辞曰楚郑方恶而使余徃是杀余也良霄曰世行也【言黑世为行人】黑曰可则徃难则已何世之有良霄将强使之黑怒将伐霄大夫和之盟于伯有氏【即良霄】二十三年【襄三十年】公及大夫盟驷良争故秋良霄又将使黑如楚黑以驷氏之甲伐而焚之霄奔许徐吾犯【大夫】之妹美二十五年【昭元年】公孙楚【即游楚子南氏】聘之黑又使强委禽焉犯惧告公孙侨侨曰是国无政非子之患也唯所欲与犯请于二子请使女择焉皆许之黑盛饰入布币而出楚戎服入左右射超乘而出女自房观之曰子晳信美矣抑子南夫也夫夫妇妇所谓顺也遂适楚黑怒既而櫜甲以见楚欲杀之而取其妻楚知之执戈逐之及冲撃之以戈黑伤而归告大夫曰我好见之不知其有异志也故伤大夫谋之公孙侨曰直钧【谓先聘楚直楚用戈黑直也】防贱有罪罪在楚也乃逐楚而数之曰国之大节有五女皆奸之畏君之威聴其政尊其贵事其长养其亲五者所以为国也今君在国女用兵焉不畏威也奸国之纪不聴政也子晳上大夫女嬖大夫而弗下之不尊贵也防而不忌不事长也兵其从兄不养亲也君曰余不女忍杀宥女以逺勉速行乎无重而罪遂放楚于呉夏五月公及大夫盟罕虎公孙侨公叔叚防吉驷带印叚私盟于薰隧黒彊与于盟使太史书其名且曰七子公孙侨弗讨十六年【昭二年】黑将作乱欲去游氏而代其位伤疾作而不果驷氏【黑之族】与诸大夫欲杀之公孙侨在鄙闻之惧弗及乘遽而至使吏数之曰伯有之乱以大国之事而未尔讨也尔有乱心无厌国不女堪专伐伯有而罪一也昆弟争室而罪二也薰隧之盟女矫君位而罪三也有死罪三何以堪之不速死大刑将至再拜稽首辞曰死在朝夕无助天为虐侨曰人谁不死凶人不终命也作凶事为凶人不助天其助凶人乎黑请以印【黑之子】为禇师【市官】侨曰印也若才君将任之不才将朝夕从女女罪之不恤而又何请焉不速死司冦将至黑缢尸诸周氏之衢加木焉【左传　驷印事无所见】
　　公子印　【印氏】　公孙黑肱【子长】　印段【子石】
　　公子印名不载亦穆公子印氏之先也厯事灵襄悼成四公成七年【成十三年】为公子班所杀【事见班传】子印子曰公孙黑肱黑肱字子张又曰伯张初事襄公襄公从楚邲之役使公子去疾为质于楚襄公十年【宣十年】晋伐我公惧使黑肱代去疾于楚最后事简公为卿简公十一年【襄十八年】黑肱从公防伐齐十五年【襄二十二年】黑肱有疾归邑于公召室老宗人立段而使黜官薄祭祭以特羊殷以少牢【四时祀以一羊三年盛祭以羊豕殷盛也】足以共祀尽归其余邑曰吾闻之生于乱世贵而能贫民无求焉可以后亡敬共事君与二三子生在敬戒不在富也秋九月黑肱卒印段嗣【左传】
　　段字子石黑肱之子也嗣为卿事简公简公二十年【襄二十七年】六卿从公享晋赵武于垂陇赵武请赋以观志公孙舍之【子展】赋草虫武曰善哉民之主也抑武也不足以当也良霄【伯有】赋鹑之贲贲武曰牀第之言不逾阈况在野乎非使人之所得闻也公孙夏【子西】赋黍苗之四章武曰寡君在武何能为公孙侨【子产】赋隰桑武曰请受其卒章游吉【子大叔】赋野有蔓草武曰吾子之惠也段赋蟋蟀武曰善哉保家之主也吾有望矣公孙段【子石公子丰子】赋桑扈武曰匪交匪敖福将焉徃若保是言也欲辞福禄得乎卒享武告羊舌肹曰伯有将为戮矣其余皆数世之主也子展其后亡者也在上不忘降印氏其次也乐而不荒乐以安民不淫以使之后亡不亦可乎二十二年【襄二十九年】灵王崩段如周会葬二十三年【襄三十年】公孙黑伐良霄公孙侨出奔段从之罕虎自止之侨及段入皆受盟于子晳氏二十四年【襄三十一年】公如晋罕虎使段如楚以适晋告二十六年【昭二年】晋少姜卒段如晋吊【左传】段卒子癸嗣卿癸字子柳事定公
　　公子丰　【丰氏】　公孙段【子石】　丰施【子旗】
　　公子丰【名未详】穆公子丰氏之先也僖公之为大子也与子丰适楚不礼焉及僖公即位元年【襄三年】朝于晋子丰欲愬诸晋而废之公子喜止之后卒遇弑子丰卒子公孙段嗣段字子石又曰伯石事简公简公二十六年【襄二十九年】段防诸侯之大夫城杞二十三年【襄三十年】公孙侨为政有事于段赂与之邑既而段惧而归邑卒与之良霄死使大史命段为卿辞大史退则请命焉复命之又辞如是三乃受防入拜公孙侨恶之使次侨位二十五年【昭元年】楚公子围来聘且娶于段将以众逆侨患之使辞焉楚知有备乃逆而出二十七年【昭三年】公如晋段相甚敬而卑礼无违者晋侯嘉焉授之以防曰子丰有劳于晋国余闻而弗忘赐女州田以胙乃旧勲段再拜稽首受防以出叚子丰施施字子旗三十一年【昭七年】段卒施嗣为卿公孙侨为施归州田于韩起曰日君以夫公孙段为能任其事而赐之州田今无禄早世不获久享君徳其子弗敢有不敢以闻于君私致诸子起辞侨曰古人有言曰其父析薪其子弗克负荷施将惧不能任其先人之禄其况能任大国之施纵吾子为政而可后之人若属有疆场之言敝邑获戾而丰氏受其大讨吾子取州是免敝邑于戾而建置封氏也敢以为请韩起受之【左传】
　　公子嘉【子　孔氏孔】　公孙泄　孔张
　　公子嘉字子孔穆公妾宋子之所生孔氏之先也嘉厯事五公【灵襄悼成僖】及简公之立也少故公子騑当国公子发为司马公孙辄为司空嘉为司徒简公元年【襄八年】楚伐我嘉欲待晋公子騑欲从楚遂及楚平明年晋防诸侯伐我我成嘉从公及诸侯同盟于戏晋人不能得志于我冬复伐我次于阴口嘉曰晋师可撃也师老而劳且有归志必大克之公孙舍之不可晋师还楚又伐我我又及楚平三年【襄十年】尉氏司氏作乱攻执政于西宫之朝杀公子騑公子发公孙辄嘉知之故不死遂代騑当国为载书以位序聴政辟【言各示职位以受执政之法】大夫诸司门子弗顺将诛之公孙侨止之且请焚书焚书而后众乃定十一年【襄十八年】嘉又欲去诸大夫将叛晋而起楚师以去之使告楚令尹午楚师起直公伐齐嘉及公孙舍之公孙夏守二卿知嘉之谋完守入保嘉不敢防楚师楚师门于纯门信于城下而还嘉为政专国人患之乃讨西宫之难与纯门之师嘉当罪以其甲及子革【公子然子】子良【士子孔子】氏之甲守公孙舍之公孙夏率国人伐之杀嘉而分其室子革子良出奔楚子公孙泄三十一年【昭七年】公孙侨立泄嗣嘉后【左传】
　　孔张嘉之孙盖泄之子也为大夫事定公定公四年【昭十六年】晋韩起来聘公享之公孙侨戒曰茍有位于朝无有不共恪张后至立于客间执政御之适客后又御之适县间【乐肆之县间】客从而笑之事毕富子【大夫名不载】谏曰夫大国之人不可不慎也几为之笑而不陵我我皆有礼夫犹鄙我国而无礼何以求荣孔张失位吾子之耻也公孙侨怒曰发命之不衷出令之不信刑之颇类狱之放纷防朝之不敬使命之不聴取陵于大国罢民而无功罪及而弗知侨之耻也孔张君之昆孙子孔之后也执政之嗣也为嗣大夫承命以使周于诸侯国人所尊诸侯所知立于朝而祀于家有禄于国有赋于军丧祭有职受脤归脤其祭在庙已有着位在位数世世守其业而忘其所侨焉得耻之辟邪之人而皆及执政是先王无刑罚也子宁以他规我【左传】
　　公子然【然氏】　然丹　鬷蔑【然明】
　　公子然【名未详】亦宋子所生然氏之先也晋人执成公我立大子髠顽成公四年【成十年】晋伐我而归公以求成子然及晋盟于修泽成公归十三年【襄元年】晋防诸侯伐我楚救我侵宋吕留子然侵宋取犬邱成公薨事僖公僖公四年【襄六年】子然卒【左传】
　　子然丹字子革郑杀公子嘉然丹奔楚见楚传鬷蔑即然明明其字也葢子然之后【所出未详】事简公简公十九年【襄一十六年】晋嬖程郑使佐下军郑行人公孙挥如晋聘程郑问曰敢问降阶何由挥不能对归以语蔑蔑曰是将死矣不然将亡贵而知惧惧而思降乃得其阶下人而已又何问焉且夫既登而求降阶者知人也不在程郑其有亡衅乎不然其有惑疾将死而忧也明年程郑卒公孙侨始知蔑问为政焉对曰视民如子见不仁者诛之如鹰鹯之逐鸟雀也侨喜以语游吉且曰他日吾见蔑之面而已今吾见其心矣游吉问政于公孙侨侨曰政如农功日夜思之思其始而成其终朝夕而行之行无越思如农之有畔其过鲜矣二十四年【襄三十一年】国人游于乡校以论执政蔑谓公孙侨曰毁乡校何如侨曰何为夫人朝夕退而游焉以议执政之善否其所善者吾则行之其所恶者吾则改之是吾师也若之何毁之我闻忠善以损怨不闻作威以防怨岂不遽止然犹防川大决所犯伤人必多吾不克救也不如小决使道不如吾闻而药之也蔑曰蔑也今而后知吾子之信可事也小人实不才若果行此其郑国实赖之岂唯二三臣蔑貌恶晋羊舌肹尝适郑蔑欲观肹从使之收器者而徃立于堂下一言而善肹将饮酒闻之曰必鬷明也下执其手以上曰昔贾大夫恶娶妻而美三年不言不笑御以如臯射雉获之其妻始笑而言贾大夫曰才之不可以已我不能射女遂不言不笑今夫子少不飏子若无言吾几失子矣言之不可以己也如是遂如故知【左传】
　　士子孔【子孔氏】　子良
　　士子孔【名未详】穆公妾圭妫之所生子孔氏之先也圭妫之班亚宋子而相亲宋子生公子嘉及子然故士子孔亦相亲简公元年【襄八年】士子孔卒士子孔子曰子良【名未详】子然子曰然丹【即子革】公子嘉实相子良然丹之室三
　　室如一及国人杀嘉子良然丹奔楚【左传】
　　公子羽　【羽氏】　羽颉
　　公子羽【名未详】穆公子羽氏之先也成公七年【成十三年】为公子班所杀【事见班传】子羽孙曰羽颉为马师与良霄比公孙黑伐良霄霄奔许既而自墓门之渎入因颉介于襄库以伐旧北门良霄死颉出奔晋为任大夫先是郑有乐成者于鸡泽之防奔楚遂适晋故颉因之与之比而事赵武言伐郑之説武以宋之盟故不可【左传】
　　颉既出奔羽氏之族遂絶
　　论曰郑穆十一子二子孔子然三族亡子羽不为卿故曰七穆余序列七穆次以四子所以昭有徳理乱绪也至若子孔之始比盗而终合楚迹其所懐务专而已身以是败且沈三族雅有之受爵不让至于已死亡又曰如彼泉流无沦胥以亡


　　尚史卷五十四
　　钦定四库全书
　　尚史卷五十五　　　　　　列传三十三
　　镶白旗汉军李锴撰
　　郑诸臣传
　　公孙申　公子班
　　公孙申字叔申【某公子未详】襄公十八年【成四年】薨悼公即位申帅师疆许田许人败诸展陂许愬于楚楚不直公公于是叛楚即晋及悼公薨成公即位贰于楚成公三年【成九年】晋执公于铜鞮申谋之曰我出师以围许为将改立君者而纾晋使【勿亟遣使请晋】晋必归君冬我围许公子班者字子如郑公子也【某公子未详】班闻申之谋明年立公子繻国人杀繻立成公大子髠顽班奔许夏五月晋归成公公讨立君者杀申及其弟叔禽七年【成十三年】夏六月夜公子班自訾求入于大宫不能杀子印子羽反军于市公子騑帅国人从而尽焚之杀班及班弟子防班子孙叔防子孙知【左传】
　　公孙挥
　　公孙挥字子羽【某公孙未详】挥为行人事简公简公十七年【襄二十四年】挥如晋聘十九年【襄二十六年】赏入陈之功公孙舎之八邑公孙侨六邑侨辞曰臣之位在四且舎之之功也固予之受三邑挥曰子产其将知政矣让不失礼【自上而下隆杀以两为数位在四而受次卿之赏非礼也故曰让不失礼】二十二年【襄二十九年】楚康王卒郏敖即位公子围为令尹挥曰是谓不宜必代之昌松柏之下其草不殖二十五年【昭元年】楚公子围来聘且娶于公孙段氏伍举为介将入馆国人恶之使挥与之言乃馆于外既聘将以众逆公孙侨患之使挥辞曰以敝邑褊小不足以容从者请墠听命【欲于城外除地为墠行昏礼】围使对曰君辱贶寡大夫围谓围将使丰氏抚有而室围布几筵告于庄共之庙而来若野赐之是委君贶于草莽也是寡大夫不得列于诸卿也不宁唯是又使围其先君将不得为寡君老其蔑以复矣唯大夫图之挥曰小国无罪恃实其罪将恃大国之安靖已而无乃包藏祸心以图之小国失恃而惩诸侯使莫不憾者距违君命而有所壅塞不行是惧不然敝邑馆人之属也其敢爱丰氏之祧伍举知其有备也请垂櫜而入许之入逆而出遂会于虢及盟楚公子围设服离卫【设君服陈戈前卫离陈也】鲁叔孙豹曰楚公子美矣君哉罕虎曰二执戈者前矣【礼君行有二执戈者在前】蔡公孙归生曰蒲宫有前【言特缉蒲为宫以自殊异】不亦可乎楚伯州犂曰此行也辞而假之寡君挥曰假不反矣州犂曰子姑忧子晳之欲背诞也【言公孙黑杀良霄将为国难】挥曰当璧犹在【谓楚弃疾有当璧之命】假而不反子其无忧乎齐国弱曰吾代二子愍矣陈公子昭曰不忧何成二子乐矣卫齐恶曰茍或知之虽忧何害宋向戍曰大国令小国共吾知共而已晋乐王鲋曰小旻之卒章善矣【义取暴虎冯河之可畏故不敢讥公子围】退会挥谓罕虎曰叔孙绞而婉宋左师简而礼乐王鲋字而敬子与子家【公孙归生】持之皆保世之主也齐卫陈大夫其不免乎国子代人忧子昭乐忧齐子虽忧弗害夫弗及而忧与可忧而乐与忧而弗害皆取忧之道也忧必及之大誓曰民之所欲天必从之三大夫兆忧忧能无至乎言以知物其是之谓矣【左传】
　　禆灶　【里析附】
　　禆灶郑大夫简公二十一年【襄二十八年】灶曰今兹周王及楚子皆将死嵗弃其次而旅于明年之次以害鸟帑周楚恶之【嵗星弃星纪之次客在枵失次于北祸冲于南南为朱鸟鸟尾为帑鹑火鹑尾周楚之分故周楚受其咎】是年周灵王崩楚康王死二十三年【襄三十年】国人杀良霄初公孙虿之卒也将公孙挥与灶晨会事焉过伯有氏【即良霄】其门上生莠挥曰其莠犹在乎【伯有侈以莠喻之言不能久存】于是嵗在降娄降娄中而且灶指之曰犹可以终嵗嵗不及此次也已【嵗星十二年而一终言嵗星不再及降娄伯有必先亡也】及其亡也嵗在陬訾之口其明年乃及降娄三十三年【昭九年】夏四月陈灾灶曰五年陈将复封封五十二年而遂亡公孙侨问其故对曰陈水属也【陈颛顼之后故属水】火水妃也而楚所相也【楚先祝融为火正主治火事】今火出而火陈逐楚而建陈也【水得妃而兴陈兴则楚衰故曰逐楚建陈】妃以五成故曰五年嵗五及鹑火而后陈卒亡楚克有之天之道也三十四年【昭十年】有星出于婺女灶言于侨曰七月戊子晋君将死今兹嵗在颛顼之虚【谓枵】姜氏任氏实守其地居其维首而有妖星焉告邑姜也【邑姜齐太公女晋唐叔之母星占婺女为既嫁之女邑姜齐之既嫁女妖星在婺女居枵之维首而齐得嵗故知祸归邑姜】邑姜晋之妣也天以七纪【二十八宿四七】戊子逢公以登【逢公殷诸侯居齐地者曾以戊子日卒登卒也】星斯于是乎出【逢公死之先妖星出婺女时非嵗星所在故齐自当祸】吾是以讥之及期晋平公卒简公薨事定公定公五年【昭十七年】有星孛于大辰【房心尾也】灶言于侨曰宋卫陈郑将同日火若我用瓘斚玉瓒郑必不火侨弗与明年宋卫陈郑同日火灶曰不用吾言郑又将火国人请用之侨不可防吉曰宝以保民也若有火国防亡可以救火子何爱焉侨曰天道逺人道迩非所及也何以知之灶焉知天道是亦多言矣岂不或信遂不与亦不复火郑之未灾也里析告侨曰将有大祥民震动国几亡吾身泯焉良弗及也国迁其可乎侨曰虽可吾不足以定迁矣及火里析死矣未塟侨使舆三十人迁其柩里析亦郑大夫也【左传】
　　禆谌　【冯简子附】
　　禆谌郑大夫简公二十二年【襄二十九年】公孙黑将伐良霄大夫和之盟于伯有氏谌曰是盟也其与几何诗曰君子与盟乱是用长今是长乱之道也祸未歇也必三年而后能纾鬷蔑曰政将焉往谌曰善之代不善天命也其焉辟子产举不逾等则位班也择善而举则世隆也天又除之夺伯有魄【即良霄】子西即世将焉辟之天祸郑久矣其必使子产息之乃犹可以戾【定也】不然将亡矣谌能谋谋于野则获谋于邑则否又有冯简子者能断大事故公孙侨有事与谌谋于野而使冯简子断之【左传】
　　浑罕
　　浑罕字子寛郑大夫简公二十八年【昭四年】公孙侨作邱赋【邱十六井当出马一匹牛三头今侨别赋其田葢如鲁之田赋履亩而赋也】国人谤之曰其父死于路已为虿尾以令于国国将若之何罕以告侨曰何害茍利社禝死生以之且吾闻为善者不改其度故能有济也民不可逞度不可改诗曰礼义不愆何恤于人言吾不迁矣罕曰国氏其先亡乎君子作法于凉其敝犹贪作法于贪敝将若之何姬在列者蔡及曹滕其先亡乎偪而无礼郑先卫亡偪而无法政不率法而制于心民各有心何上之有【左传】
　　论曰子金立圉而晋恵归元咺奉叔武而卫成复申谋改立乃所以反其君也然国君恶贰讨功以罪葢十九焉侨作邱赋实启利涂商书曰罔以辨言乱旧政又曰以常旧服正法度讵浑罕有闻而国氏昩之耶政由时变壹切而已
　　夫人传　武姜【庄母】　邓曼【庄夫人】　雍姞【庄妾】
　　武姜申女武公夫人生庄公及共叔段爱共叔段欲立之亟请于武公公弗许及庄公即位段将袭郑武姜将启之公伐段段出奔共遂寘姜氏于城颍而誓之曰不及黄泉无相见也既而悔之告颍考叔考叔曰君何患焉若掘地及泉隧而相见其谁曰不然公从之公入而赋大隧之中其乐也融融姜出而赋大隧之外其乐也泄泄遂为母子如初【左传】
　　邓曼邓姓祭仲足有宠于庄公公使为卿仲足为公娶邓曼生昭公雍姞宋雍氏女庄公妾生厉公【左传】
　　文芈　姜氏【文夫人】　燕姞　陈妫　江氏　苏氏【文妾】
　　文芈芈氏楚女姜氏齐女并文公夫人文公三十五年【僖二十二年】楚子伐宋还芈氏姜氏劳楚子于柯泽楚子使师缙【乐师】示之俘馘遂入享于郑享毕夜出芈氏送于军以二姬归楚穆公元年【僖三十三年】楚伐我将纳公子瑕瑕死芈氏敛而塟之郐城之下【左传】
　　燕姞南燕氏女文公之贱妾也梦天使与已兰曰余为伯鯈余而祖也以是为而子以兰为国香人服媚之如是既而文公见之与之兰而御之辞曰妾不才幸而有子敢征兰乎公曰诺生穆公名之曰兰及穆公有疾曰兰死吾其死乎吾所以生也刈兰而卒【左传】
　　陈妫陈女初为子仪妻子仪遇弑文公报之【汉律淫季父之妻曰报】生子华子臧又娶于江生公子士又娶于苏生子瑕子俞弥【左传】
　　乱臣传　共叔段　公孙滑　公父定叔　【公子吕附】
　　共叔段者武公之子庄公同母弟也母曰武姜武姜生庄公及共叔段庄公寤生惊姜氏遂恶之爱段欲立之亟请于武公公弗许及庄公即位为之请制公曰制岩邑也虢叔死焉他邑唯命请京使居之谓之京城大叔祭仲曰都城过百雉国之害也先王之制大都不过参国之一中五之一小九之一今京不度非制也君将不堪公曰姜氏欲之焉辟害对曰姜氏何厌之有不如早为之所无使滋蔓蔓难图也蔓草犹不可除况君之宠弟乎公曰多行不义必自毙子姑待之既而段命西鄙北鄙贰于己公子吕曰国不堪贰君将若之何欲与大叔臣请事之若弗与则请除之无生民心公曰无庸将自及段又收贰以为己邑至于廪延公子吕曰可矣厚将得众公曰不义不昵厚将崩段完聚缮甲兵具卒乗将袭郑武姜将启之公闻其期曰可矣命公子吕帅车二百乗以伐京京叛段段入于鄢公伐诸鄢段出奔共段之子曰公孙滑段之乱滑出奔卫卫人为之伐我取廪延明年我伐卫讨滑乱段之孙曰公父定叔定叔党祭仲祭仲杀雍紏逐厉公及厉公再入后二年【庄十六年】公治与于雍紏之乱者杀公子阏刖强鉏定叔出奔卫三年而复之曰不可使共叔无后于郑使以十月入曰良月也就盈数焉卒諡曰定【左传】
　　公子吕字子封【某公子未详】
　　祭仲
　　祭仲字足又曰仲足为祭封人事庄公有宠使为卿武公及公为平王卿士王贰于虢平王崩周人遂畀虢公政庄公二十三年【隠二年】仲帅师取温之麦秋又取成周之禾二十六年【隠五年】卫人以燕师伐我仲败燕师于北制三十七年【桓五年】桓王夺公政公不朝王以诸侯伐我公御之战于繻葛王卒大败祝射王中肩夜公使仲劳王且问左右三十八年【桓六年】大子忽败北戎齐人将妻之忽辞仲曰必取之君多内宠子无大援将不立三公子【子突子亹子仪】皆君也弗从四十三年【桓十一年】庄公薨大子忽立是为昭公仲为公取邓曼生昭公故仲立之宋雍氏女雍姞生子突雍氏有宠于宋宋诱仲而执之曰不立突将死亦执突而求赂焉仲与宋人盟以突归而立之是为厉公昭公奔卫
　　公羊贤祭仲以为知权也祭仲不从其言则君必死国必亡从其言则君可以生易死国可以存易亡少辽缓之则突可故出而忽可故反古人之有权者祭仲是也谷梁立恶而黜正恶祭仲也　谷梁説是
　　厉公四年【桓十五年】仲専公患之使其壻雍紏杀之将享诸郊雍姬知之谓其母曰父与夫孰亲其母曰人尽夫也父一而已胡可比也遂告仲曰雍氏舎而室而将享子于郊吾惑之以告仲杀雍紏尸诸周氏之汪厉公出奔蔡昭公入昭公立二年髙渠弥弑之立子亹子亹元年【桓十八年】齐侯师于首止子亹会之髙渠弥相齐人杀子亹而轘髙渠弥仲逆子仪于陈而立之是行也仲知之故称疾不往人曰祭仲以知免仲曰信也仲卒傅瑕弑子仪厉公复入【左传】
　　尉止　司臣　堵女父　侯晋　子师仆
　　【尉翩　司齐堵狗附】
　　尉止司臣侯晋堵女父子师仆并郑士也公子騑与尉止有争简公三年【襄十年】诸侯伐我师于牛首将御诸侯之师公子騑黜其车抑之曰尔车非礼也尉止获囚俘又与之争弗使献騑为田洫司氏堵氏侯氏子师氏皆丧田焉故五族羣聚不逞之人因公子之徒以作乱【公子騑杀公子熙公子狐等事见騑传】冬十月帅贼以入晨攻执政于西宫之朝杀公子騑公子发公孙辄刦公以如北宫国人攻之杀尉止子师仆盗众尽死侯晋奔晋堵女父司臣尉翩司齐奔宋翩尉止子齐司臣子也八年【襄十五年】我纳赂于宋以请余盗公孙黑为质焉宋归堵女父尉翩司齐良司臣而逸之托诸鲁我醢堵女父尉翩司齐宋复归司臣堵女父之族有堵狗者娶于晋范氏既醢堵女父遂夺狗之妻归诸范氏【左传】
　　论曰予读叔于田之诗以为民归段仁及审其行而后知其愚也夫段武姜宠子也陷而辟之害恩弗辟害义庄公蔓草其弟滋蔓焉而后蕴崇芟薙之曰是得罪于天予无与也嗟乎段诚愚而庄亦忍矣是故天王杀其弟佞夫弟之者罪王也郑伯克段于鄢不弟之者段不弟郑伯不弟之所以深罪郑伯也
　　逆臣传　髙渠弥　傅瑕　【髙克附】
　　髙渠弥即髙伯事庄公为卿庄公三十七年【桓五年】桓王伐我渠弥以中军败王于繻葛初庄公将以渠弥为卿昭公恶之固谏不听及昭公立惧其杀己也二年【桓十七年】弑昭公立公子亹明年齐人杀子亹而轘渠弥傅瑕初事子仪为大夫子仪十四年【庄十四年】厉公自栎侵郑及大陵获瑕瑕曰茍舎我吾请纳君与之盟而舎之夏六月瑕杀子仪及其二子而纳厉公厉公入遂杀瑕髙渠弥之后髙克为文公大夫好利而不顾其君文公恶之使克帅师次于河上久而弗召师溃而归克奔陈郑人为之赋清人【左传】
　　公子归生　公子宋
　　公子归生字子家公子宋字子公并郑大夫也事穆公穆公三年【文二年】归生会诸侯之大夫伐秦取汪及彭衙十四年【文十三年】鲁侯朝晋还公会之请平于晋与鲁侯宴于棐归生赋鸿鴈【义取哀恤鳏寡】季孙行父赋四月【取行役逾时】归生赋载驰之四章【取有急欲助】行父赋采薇之四章【取岂敢定居示许为郑还晋】公拜鲁侯答拜二十一年【宣二年】归生受命于楚伐宋及宋战于大棘宋师败绩获华元乐吕穆公薨灵公即位灵公元年【宣四年】楚人献鼋于公公子宋及归生将见宋之食指动以示归生曰向日我如此必尝异味及入宰夫将解鼋相视而笑公问之归生以告及食大夫鼋召宋而弗与宋怒染指于鼎尝之而出公怒欲杀宋宋与归生谋先归生曰畜老犹惮杀之而况君乎反谮归生归生惧而从之夏弑灵公襄公即位宋既弑君谋从晋以求媚襄公三年【宣七年】及晋平宋襄公会诸侯盟于黑壤五年【宣十年】归生卒国人讨灵公之乱斲归生之棺而逐其族改塟灵公【左传】
　　公子騑【子驷】
　　公子騑字子驷穆公之子也厯事灵襄悼三公为卿成公三年【成九年】晋执成公公子班立公子繻国人杀繻立成公大子髠顽公子班奔许明年騑为质于晋成公归七年【成十三年】公子班入杀子印子羽反军于市騑帅国人盟于大宫从而尽焚之杀班十年【成十六年】我叛晋騑从楚子盟于武城夏晋伐我我使告于楚大夫姚句耳与往楚救我过申句耳先归騑问焉对曰其行速过险而不整速则失志不整丧列志失列丧将何以战楚惧不可用也六月晋楚遇于鄢陵楚师败绩十一年【成十七年】騑侵晋虚渭十四年【襄二年】公有疾騑请息肩于晋公曰楚君为郑故亲集矢于其目若背之是弃力与言也秋成公薨僖公即位公子喜当国公子发为司马騑为政晋师侵我诸大夫欲从晋騑曰官命未改【不欲违成公意】冬乃及晋平僖公五年【襄七年】公将会诸侯于鄬騑相不礼焉侍者谏不听又谏杀之及鄵騑使贼夜弑公而以疟疾赴于诸侯简公生五年奉而立之简公元年【襄八年】羣公子以僖公之死也谋騑騑先之辟杀公子狐子熙子侯子丁子狐之子孙击孙恶出奔晋冬楚伐我騑欲从楚曰周诗有之曰俟河之清人夀几何兆云询多职竞作罗谋之多族民之多违事滋无成民急矣姑从楚以纾吾民晋师至吾又从之敬共币帛以待来者小国之道也牺牲玉帛待于二竟以待强者而庇民焉冦不为害民不罢病不亦可乎公孙舎之曰小所以事大信也小国无信兵乱日至亡无日矣五会之信【五会谓鸡泽戚城棣鄬邢邱】今将背之虽楚救我将安用之亲我无成鄙我是欲不可从也不如待晋晋君方明四军无阙八卿和睦必不弃郑楚师辽逺粮食将尽必将速归何患焉舎之闻之杖莫如信完守以老楚杖信以待晋不亦可乎騑曰诗云谋夫孔多是用不集发言盈庭谁敢执其咎如匪行迈谋是用不得于道请从楚騑也受其咎乃及楚平二年【襄九年】晋伐我我成将盟六卿皆从公晋为载书曰自今日既盟之后郑国而不唯晋命是听而或有异志者有如此盟騑趋进曰天祸郑国使介居二大国之间大国不加徳音而乱以要之使其神不获歆其禋祀其民人不获享其土利夫妇辛苦垫隘无所底告自今日既盟之后郑国而不唯有礼与彊可以庇民者是从而敢有异志者亦如之荀攸曰改载书公孙舎之曰昭大神要言焉若可改也大国亦可叛也乃盟而还冬楚伐我騑又将及楚平诸大夫曰与大国盟口血未干而背之可乎騑曰吾盟固云唯彊是从今楚师至晋不我救则楚彊矣盟誓之言岂敢背之且要盟无质神弗临也所临唯信信者言之瑞也善之主也是故临之明神不蠲要盟背之可也乃及楚平三年【襄十年】尉司五族作乱杀騑于西宫之朝【左传】
　　论曰渠弥傅瑕之贼君救死也若夫动口腹之欲以成恶不亦惑乎夫逆徳大恶也弑君显辟也死而可逃斵棺其已乎騑之无上不以国诛而死西宫之盗幸矣









　　尚史卷五十五
<史部,别史类,尚史>
　　钦定四库全书
　　尚史巻五十六　　　　　　列传三十四
　　镶白旗汉军李锴撰
　　楚诸臣传
　　防章　防吕臣
　　防章又曰蔿章事武王为大夫武王三十五年【桓六年】王侵随使章求成随惧而修政我不敢伐三十七年【桓八年】王合诸侯于沈鹿【楚地】黄随不会使章让黄王伐随三十八年【桓九年】王使大夫道朔将巴客以聘于邓邓南鄙鄾人攻而夺之币杀道朔及巴行人王使章让于邓邓人弗受夏我围鄾鄾溃章之后有防吕臣吕臣字叔伯事成王为大夫鬭谷于莵以成得臣伐陈之功使为令尹吕臣曰子若国何对曰吾以靖国也及我师败于城濮得臣死吕臣代之为令尹晋侯喜曰莫余毒也已蒍吕臣为令尹奉已而已不在民矣【左传】
　　蒍贾【伯嬴】
　　蒍贾字伯嬴成王三十九年【僖二十七年】王将围宋使鬬谷于莵治兵于暌终朝而毕不戮一人成得臣治兵于蒍终日而毕鞭七人贯三人耳国老皆贺鬭谷于莵鬭谷于莵饮之酒蒍贾尚幼后至不贺鬭谷于莵问之对曰不知所贺子之传政于子玉以靖国也靖诸内而败诸外所获几何子玉之败子之举也举以败国将何贺焉子玉刚而无礼不可以治民过三百乗其不能以入矣茍入而贺何后之有明年得臣败我师于城濮庄王时贾为工正庄王三年【文十六年】楚大饥戎伐其西南至于阜山师于大林又伐其东南至于阳邱以侵訾枝【并楚邑】庸人帅羣蛮以叛楚麇人帅百濮聚于选【楚地】将伐楚于是申息之北门不启国人谋徙于阪髙贾曰不可我能往冦亦能往不如伐庸夫麇与百濮谓我饥不能师故伐我也若我出师必惧而归百濮离居将各走其邑谁暇谋人乃出师旬有五日百濮乃罢自庐以往伐庸振廪同食【发仓廪同食上下无异馔也】次于句澨【楚西界】使庐戢黎侵庸王会师于临品伐庸遂灭之六年【宣元年】我侵陈遂侵宋晋救之以伐郑贾救郑遇于北林囚晋解扬晋人乃还成得臣之死也防吕臣为令尹防吕臣卒鬭般为令尹鬭椒为司马贾谮般杀之椒为令尹已为司马椒又恶之九年【宣四年】鬭椒以若敖氏之族圄贾于轑阳而杀之【左传】
　　蒍艾猎【孙叔敖】　蒍子冯　蒍掩
　　蒍艾猎蒍贾之子是为孙叔敖也又曰蒍敖
　　新序孙叔敖儿时见两头蛇杀而埋之归而泣其母问故对曰闻见两头蛇者死向者见之恐去母而死也母曰蛇安在曰恐他人又见之杀而埋之矣母曰吾闻有隂徳者天报以福汝不死也
　　艾猎事庄王为令尹
　　吕氏春秋孙叔敖沈尹茎相与友叔敖防于郢三年声问不知修行不闻沈尹茎曰説义以听方术信行能令人主上至王下至霸我不若子耦世接俗説义调均以适主心子不如我子归我将为子防沈尹茎防于郢五年荆王欲以为令尹辞曰期思之鄙人有孙叔敖者圣人也王必用之臣不若也于是使人以王舆迎叔敖为令尹荀子孙叔敖期思之鄙人也突秃长左轩较三下而以霸楚淮南子孙叔敖决期思之水而灌云娄之野庄王知其可以为令尹説苑令尹虞邱子复于庄王曰臣为令尹十年矣国不加治臣窃选下里之士曰孙叔敖秀嬴多能其性无欲君授之政则国可使治民可使附庄王从之赐虞邱子采地三百号曰国老以孙叔敖为令尹少焉虞邱子家干法叔敖执而戮之虞邱子憙入见王曰臣言孙叔敖果可使持国政不党不骫可谓公乎史记孙叔敖楚之处士也虞邱相进之于王以自代
　　庄王十六年【宣十一年】我侵宋艾猎城沂【楚邑】使封人虑事以授司徒量功命曰分财用平板干称畚筑程土物议逺迩畧基趾具糇粮度有司事三旬而成不愆于素十七年【宣十二年】王围郑克之及郑平晋救郑济河王以北师次于郔闻晋师既济艾猎欲还南辕反斾嬖人伍参欲战王告艾猎改乗辕而北之次于管晋赵旃来召盟席于军门之外使其徒入之王怒逐赵旃我惧王之入晋军也遂出陈艾猎曰进之宁我薄人无人薄我诗云元戎十乗以先启行先人也军志曰先人有夺人之心薄之也遂疾进师车驰卒奔乗晋军遂败晋师于邲【左传】艾猎为楚相施教导民上下和合秋冬劝民山采春夏以水各得其所便民皆乐其生庄王以为币轻更以小为大百姓不便皆去其业市令言曰市乱民莫安其处次行不定曰如此几何顷乎曰三月顷曰罢吾今令之复言之王曰市乱民莫安其处次行不定请令复如故王许之下令三日而市复如故楚俗好庳车王以为不便马欲下令髙之艾猎曰令数下民不知所从王必欲髙车臣请闾里髙其梱乗车者皆君子君子不能数下车王许之居半嵗民悉自髙其车此不教民民从其化近者视而效之逺者望而法之故三得相而不喜三去相而不悔【史记】
　　韩非子叔敖相楚栈车牝马粝饼菜羮枯鱼之膳冬裘夏葛衣面有饥色其俭偪下吕氏春秋庄王好逰猎尽传其境内之劳与诸侯之忧于叔敖叔敖日夜不息不得以便生为故説苑叔敖相楚三年不知轭在衡后务大者固忘小
　　缯邱之封人见艾猎曰吾闻官久者士妬之禄厚者民怨之位尊者君恨之今相有此三者而不得罪楚之士民何也艾猎曰吾三相楚而心愈卑每益禄而施愈博位滋尊而礼愈恭是以不得罪于楚之士民也【荀子】説苑孙叔敖为令尹一国皆来贺有一老父后来吊叔敖曰有説乎父曰有身贵而骄人者民去之位髙而擅权者君恶之禄厚而不知足者患处之叔敖再拜曰敬受命愿闻余教父曰位髙而意益下官大而心益小禄厚而慎不敢取三者足以治楚矣新序庄王问于叔敖曰寡人未得所以为国是也叔敖曰国之有是众非之所恶也国君骄士曰士非我无逌富贵士骄君曰国非士无逌安强君或至失国而不悟士或至饥寒而不进君臣不合国是无逌定矣夏桀殷纣以合其取舎者为是不合者为非故致亡而不知
　　艾猎疾将死戒其子曰王亟封我矣吾不受我死王封汝汝必无受利地楚越之间有寝邱者地不利而名恶楚人而越人禨可长有此也艾猎死王以美地封其子子不受请寝邱与之至今不失【列子】
　　韩非子庄公既胜狩于河雍归而赏孙叔敖叔敖请汉间之地楚法禄臣再世而收地唯叔敖不收者瘠也故九世而祀不絶孙叔敖碑楚相孙君讳饶字叔敖本是县人也君受纯灵之精怀絶世之材有大贤次圣之质少见枝首虵对其母泣吾将死母问其故曰吾闻见枝首虵者死今日见之母曰若奈之何吾行数十步念独吾死可空复令他人见之死为因埋掩其荆母曰若无忧焉其阴徳善遂为父母九族所异及其为相布政以道考象天之度敬授民时聚藏于山殖物于薮宣导川谷波障源湶溉灌泽堤防湖浦以为池沼钟天地之美收九之利以慇润国家家富人喜优噡乐业式序在朝野无螟□丰年蕃庶人有曾闵贞孝之行四民美好从容中节髙梱改币一朝而化其忧国忘私乗马三年不别牝牡继髙阳重黎五举子文之统其忠信廉勇礼乐文章轨仪同制其富国充民明天时尽地利霆坚禹稷不能逾也専国权宠而不荣华一旦可得百金至于殁齿而无分铢之蓄破玉玦不以宝财遗子孙终始若失去不善如絶辟患害于无刑彻节髙义敦良奇介自曹臧孤竹吴札子罕之论不能骖也生于季末仕于灵王立溷浊而澄清处幽暗而昭明其遗武余典恨不与戏皇帝代同世世为列姃国在朝廷其意常墨墨若冠章甫而坐涂炭也病其临卒将无棺椁令其子曰优孟曾许千金贷吾孟故楚之乐长与相君相善虽言千金实不贷也卒后数年庄王置酒以为乐优孟乃言孙君相楚之功即慷慨髙歌曲曰贪吏而可为而不可为廉吏而可为而不可为贪吏而不可为者当时有汚名而可为者子孙以家成廉吏而可为者当时有清名而不可为者子孙困穷被褐而负薪贪吏常苦富廉吏常苦贫独不见楚相孙叔敖廉洁不受钱涕泣数行若投首王王心感动觉悟问孟孟具列对即来其子而加封焉子辞父有命如楚不忘亡臣社禝图而欲有赏必于潘国下湿墝埆人所不贪遂封潘乡　碑立于汉延熹三年具叔敖事颇备而特异者有四名饶事灵王封潘乡与优孟之歌也具録之以证羣説
　　蒍子冯艾猎从子也康王二年【襄十五年】以子冯为大司马五年【襄十八年】冬十二月我伐郑子冯及公子格率鋭师侵费滑胥靡献于雍梁【并郑邑】右囘梅山侵郑东北至于虫牢而反令尹公子午门于纯门信于城下而还涉于鱼齿【山名】之下甚雨及之我师多冻役徒几尽八年【襄二十一年】公子午卒使子冯为令尹子冯以疾辞方暑阙地下冰而牀焉重茧衣裘鲜食而寝王使医视之复曰瘠则甚矣而血气未动乃使公子追舒为令尹明年杀追舒复使子冯为令尹十一年【襄二十四年】舒鸠人【楚属国】叛我王师于荒浦【舒鸠地】使沈尹夀师祁犂让之舒鸠子敬逆二大夫而告无之且请受盟二大夫复命王欲伐之子冯曰不可彼告不叛且请受盟而又伐之伐无罪也姑归息民以待其卒卒而不贰吾又何求若犹叛我无辞有庸乃还十二年【襄二十五年】子冯卒使屈建为令尹舒鸠人卒叛屈建灭之王赏屈建建辞曰先大夫蒍子之功也以与蒍掩掩子冯之子也是年掩为司马屈建使掩庀赋数甲兵书土田度山林鸠薮泽辨京陵【絶髙曰京大阜曰陵】表淳卤【埆薄之地】数疆潦【疆界有流潦者】规偃潴【下湿之地】町原防【广平曰原防隄防】牧隰皋井衍沃【平美之地】量入脩赋赋车【周制六十四井为甸出长毂一乗戎马四匹牛十二头甲士三人步卒七十二人】籍马【籍其毛色歳齿】赋车兵徒卒甲楯之数既成以授屈建康王薨事郏敖郏敖三年【襄三十年】公子围杀掩而取其室【左传】
　　掩之族防居见乱臣传
　　防启疆　防射　【沈尹射沈尹赤附】
　　防启疆蒍氏之族也【所出未详】亦事康王康王十一年【襄二十四年】齐侯既伐晋而惧将欲见王王使启疆如齐聘且请会期秋齐闻将有晋师使陈无宇从启疆来辞会且乞师王使启疆帅师送陈无宇康王薨事郏敖郏敖四年【昭元年】灵王弑郏敖以启疆为大宰灵王三年【昭四年】吴伐我入棘栎麻【并楚东鄙邑】沈尹射奔命于夏汭启疆城巢四年【昭五年】我以东夷伐吴防射以繁扬之师会于夏汭吴师出启疆帅师从之遽不设备吴人败诸鹊岸我师济于罗汭沈尹赤会王次于莱山防射帅繁扬之师先入南怀我师从之吴不可入王遂观兵于坻箕之山无功而还王惧吴使沈尹射待命于巢启疆待命于云娄沈尹射沈尹赤并楚大夫防射者亦蒍氏之族也六年【昭七年】王成章华之台愿与诸侯落之启疆曰臣能得鲁侯启疆如鲁召诸侯辞曰昔先君成公命我先大夫婴齐曰吾不忘先君之好将使衡父照临楚国镇抚其社禝以辑宁尔民婴齐受命于蜀奉承以来弗敢失陨而致诸宗祧曰我先君共王引领北望日月以冀传序相授于今四王矣嘉会未至唯襄公之辱临我丧孤与其二三臣悼心失图社禝之不遑况能懐思君徳今君若步玉趾辱见寡君宠灵楚国以信蜀之役致君之嘉会是寡君既受贶矣何蜀之敢望其先君神实嘉赖之岂唯寡君君若不来使臣请问行期【问鲁见伐之期】寡君将承质币而见于蜀以请先君之贶鲁侯来王享之于新台使长鬛者相好以大屈【弓名鲁连子作大曲之弓不琢之璧】既而悔之启疆闻之见鲁侯鲁侯语之拜贺鲁侯曰何贺对曰齐与晋越欲此久矣寡君无适与也而传诸君君其备御三邻慎守宝矣敢不贺乎鲁侯惧乃反之防射初事灵王灵王遇弑事平王平王十二年【昭二十五年】王使射城州屈复茄人城邱皇迁訾人昭王十年【定四年】吴入郢明年申包胥以秦师救楚大败吴师于沂吴人获射于柏举射子帅奔徒以从公子申败吴师于军祥【左传】
　　防罢【子荡】　防泄
　　防罢字子荡【所出未详】康王十四年【襄二十七年】晋楚弭兵既盟于宋王使罢如晋涖盟晋侯享之将出赋既醉羊舌肹曰防氏之有后于楚国也宜哉承君命不忘敏子荡将知政矣敏以事君必能养民政其焉往郏敖即位王子围为令尹二年【襄三十年】郏敖使罢如鲁聘鲁叔孙豹问王子之为政何如对曰吾侪小人食而听事犹惧不给命而不免于戾焉与知政固问不告叔孙豹曰楚令尹将有大事子荡将与焉助之匿其情矣四年【昭元年】王子围弑郏敖围即位是为灵王使罢为令尹灵王元年【昭二年】以屈生为莫敖使与罢如晋逆女大夫防泄者亦蒍氏族六年【昭七年】王使防泄伐徐吴人救之罢帅师伐吴师于豫章而次于干谿吴人败之于房钟【吴地】罢归罪于防泄而杀之【左传】
　　防越
　　防越为司马事平王平王八年【昭二十一年】宋华亥向宁叛华登来乞师越帅师将逆华氏大宰犯【氏族未详】谏曰诸侯唯宋事其君今又争国释君而臣是助无乃不可乎王曰而告我后既许之矣明年越使告于宋曰寡君闻君有不令之臣为君忧无宁以为宗羞寡君请受而戮之对曰君臣日战君曰余必臣是助亦唯命君若恵保敝邑无亢不衷以奬乱人孤之望也唯君图之国人患之会诸侯出华向华向来奔十年【昭二十三年】吴伐州来令尹阳匄病越帅师及诸侯之师奔命救州来吴人御诸钟离阳匄卒我师熸【吴楚谓火灭为熸军主卒楚军无复气势也】及战于鸡父诸侯之师奔我师大奔大子建之母在郥召吴人而启之冬十月吴大子诸樊入郥【杜注以诸樊为王僚大子案吴子遏号诸樊为王僚之伯父传误】取楚夫人与其宝器以归越追之不及将死众曰请遂伐吴以徼之越曰再败君师死且有罪亡君夫人不可以莫之死也乃缢于防澨【左传】
　　防固
　　防固为鍼尹【鍼又曰箴】是曰鍼尹固又曰工尹固事昭王昭王十年【定四年】吴入郢王取其妹季芊畀我以出涉雎固与王同舟王使执燧象以奔吴师【烧火燧系象尾也】昭王薨事恵王恵王十年【哀十六年】白公胜作乱杀公子申公子结固帅其属将与白公胜遇叶公髙招之乃从叶公以攻白公胜胜缢十二年【哀十八年】巴人伐我围鄾将卜师王曰使公孙宁行宁请承【承佐也】王曰寝尹由于工尹固皆勤先君者也于是公孙宁鍼尹固寝尹由于败巴师于鄾寝尹由于者是为王孙由于别有传【左传】
　　论曰城濮之败百濮之捷贾有逺图若乃肆为贝锦杀般而身从之又何短知耶叔敖佐庄登迹于霸方之狐赵规模隘矣
　　鬭伯比　鬭谷于莵【子文】　鬭般　鬭克黄
　　【鬬子良　鬬椒鬬弃疾　鬬韦龟附】
　　鬬伯比者若敖氏也若敖为楚八世祖因以为氏后若敖氏娶于防生鬭伯比伯比为大夫事武王武王三十五年【桓六年】王侵随使防章求成军于瑕以待之随人使少师董成【董正也正二国之成也】伯比言于王曰我不得志于汉东也我则使然我张吾三军而被吾甲兵以武临之彼则惧而协以谋我故难间也汉东之国随为大随张必弃小国小国离楚之利也少师侈请羸师以张之熊率且比【大夫】曰季梁在【随贤臣】何益伯比曰以为后图少师得其君王毁军而纳少师少师归请追我师季梁諌乃止三十七年【桓八年】随少师有宠伯比曰可矣讐有衅不可失也夏王合诸侯于沈鹿【楚圯】黄随不会使防章让黄王伐随季梁请下之弗许而后战少师曰必速战不然将失楚师战于速杞【随地】随师败绩鬬丹获其戎车与其戎右少师秋随及我平王将不许伯比曰天去其疾矣【获随少师故】随未可克也乃盟而还四十二年【桓十三年】屈瑕伐罗伯比送之还谓其御曰莫敖【官名即屈瑕】必败举趾髙心不固矣遂见王曰必济师王辞焉屈瑕大败于罗鬬丹亦为大夫葢其族也伯比子二谷于莵子良【名未详】鬭谷于莵字子文初敖氏卒伯比从其母畜于防淫于防子之女生谷于莵防夫人使弃诸梦中虎乳之防子田而见之惧而归夫人以告遂使收之楚人谓乳谷谓虎于莵故命之曰鬬谷于莵以其女妻伯比谷于莵事成王成王八年【庄三十年】文王弟公子元为令尹处王宫欲蛊文夫人申公鬬班杀之谷于莵为令尹自毁其家以纾国难十七年【僖五年】谷于莵灭子奔黄三十二年【僖二十年】随以汉东诸侯叛我谷于莵帅师伐随取成而还三十五年【僖二十三年】成得臣伐陈取焦夷城顿而还谷于莵以为之功使为令尹防吕臣曰子若国何对曰吾以靖国也夫有大功而无贵仕其人能靖者与有几成得臣竟败于城濮谷于莵卒
　　説苑令尹子文之族有干法者廷理闻其令尹之族也释之子文召廷理责之曰吾族犯法使廷理因縁吾心而释之是吾不公之心明着于国也执一国之柄而以私闻吾生不以义不若吾死也致其族于廷理曰不是刑吾将死成王闻之不及履而至子文之室曰寡人幼少置理失人以违夫子之意于是黜廷理而尊子文潜夫论鬬文子三为令尹而有饥色妻子冻馁朝不及夕
　　子鬬般为令尹般字子扬庄王九年【宣四年】子良之子鬭椒杀般又杀蒍贾遂将攻王王灭若敖氏般之子箴尹鬭克黄使于齐还闻乱其人曰不可以入矣克黄曰弃君之命独谁受之君天也天可逃乎遂归复命而自拘于司败王思鬭谷于莵之治楚国也曰子文无后何以劝善使复其所改命曰生【左传】
　　鬭椒见乱臣传谷于莵之曾孙曰弃疾弃疾子韦龟韦龟子蔓成然成然亦见乱臣传
　　鬭廉　【鬬御彊　鬬梧耿之　鬬班附】　鬬祁　鬬勃　鬬且
　　鬬廉字射师为大夫初事武王武王三十八年【桓九年】王使使将巴客聘于邓邓南鄙鄾人杀而夺之币王使亷帅师及巴师围鄾邓救鄾廉衡陈其师于巴师之中以战而北邓人逐之背巴师而夹攻之邓师大败鄾人宵溃四十年【桓十一年】屈瑕将盟贰轸【二国名】郧人军于蒲骚【蒲骚郧邑】将与随绞州蓼【四国名】伐我师屈瑕患之廉曰郧人军其郊必不戒且日虞四邑之至也君次于郊郢【楚地】以御四邑我以鋭师宵加于郧郧有虞心而恃其城莫有鬬志若败郧师四邑必离屈瑕曰盍请济师于王对曰师克在和不在众商周之不敌君之所闻也成军以出又何济焉屈瑕曰卜之对曰卜以决疑不疑何卜遂败郧师于蒲骚卒盟而还武王薨厯事文王堵敖成王成王六年【庄二十八年】令尹公子元欲蛊文夫人夫人讽之伐郑元及鬬御彊鬬梧耿之不比为斾【时建斾以居前】鬬班王孙防王孙喜殿入郑纯门【郑外郭门】及逵市而还八年【庄三十年】公子元处王宫欲遂蛊文夫人廉谏子元执而梏之秋鬬班杀公子元【左传】
　　御彊梧耿之班并若敖氏族班为申公鬭祁鬭勃并若敖氏族也祁为令尹事武王武王五十一年【庄四年】王伐随薨于樠木之下祁除道梁溠营军临随随成祁济汉而后发丧鬭勃字子上为大夫事成王成王四十年【僖二十八年】晋楚遇于城濮令尹成得臣使勃请战得臣将中军鬭宜申将左勃将右及战左右师溃我师败绩王杀成得臣以勃为令尹四十五年【僖三十三年】勃侵陈蔡陈蔡成遂伐郑将纳公子瑕门于桔柣之门瑕死初王将以商臣为大子访诸勃勃曰君之齿未也而又多爱黜乃乱也楚国之举恒在少者且是人也蠭目而豺声忍人也不可立也弗听是年晋阳处父侵蔡勃救之与晋夹泜而军阳处父曰子欲战则吾退舎子济而陈不然纾我勃退舎处父宣言曰楚师遁矣遂归我师亦归大子商臣谮勃曰受晋赂而辟之楚之耻也罪莫大焉王杀勃【左传】
　　鬭宜申见乱臣传鬬且亦楚大夫且尝廷见令尹囊瓦囊瓦与之语问蓄货聚马归以语其弟曰楚其亡乎不然令尹其不免乎吾见令尹令尹问蓄聚积实如饿豺狼焉殆必亡者也夫古者聚货不妨民衣食之利聚马不害民之财用国马足以行军【国马民马十六井为邱有戎马一匹牛三头】公马足以称赋【公马公之戎马赋兵赋也】不是过也公货足以賔献家货足以共用不是过也夫货马邮则阙于民【邮过也】民多阙则有离叛之心将何以封矣昔鬬文子三舎令尹无一日之积恤民故也成王闻子文之朝不及夕也于是乎每朝设脯一束糗一筐以羞子文至于今令尹秩之成王每出子文之禄必逃王止而后复曰民多旷者而我取富焉死无日矣我逃死非逃富也故庄王之世灭若敖氏唯子文之后在至于今处郧为楚良臣是不先恤民而后已之富乎今子常【即囊瓦】先大夫之后也而相楚君无令名于四方民之羸餧日日已甚是之不恤而蓄聚不厌其速怨于民多矣积货滋多蓄怨滋厚不亡何待子常其能贤于成灵乎成不礼于穆愿食熊蹯不获而死灵王不顾于民一国弃之如遗迹焉子常为政而无礼不顾甚于成灵其独何力以待之【国语】
　　论曰若敖再世翊楚至毁家以纾国宜子文之有后也然不有奔命之臣若敖之终亦馁而已矣鬬勃以危言诛臣不密则失身之谓也然而熊蹯待食其思子上乎
　　成得臣【子　宛春　玉　荣黄附】　成大心【孙伯】　成熊　成嘉
　　成得臣字子玉亦若敖氏之族也得臣事成王成王三十五年【僖二十二年】陈贰于宋得臣伐之取焦夷城顿而还【焦夷陈邑顿国名】遂代鬬谷于莵为令尹晋公子重耳来得臣请杀之王不可乃送诸秦三十七年【僖二十五年】秦晋伐鄀【小国名】我使戍商密【鄀别邑】商密降秦获我鬬克屈御冦得臣追之弗及遂围陈纳顿子于顿三十八年【僖二十六年】得臣灭防以防子归冬得臣伐宋围缗四十年【僖二十八年】王及诸侯围宋晋伐曹卫以救之王入居于申使申叔侯去谷使得臣去宋曰无从晋师晋侯在外十九年矣而果得晋国险阻艰难备尝之矣民之情伪尽知之矣天假之年而除其害天之所置其可废乎军志曰允当则归又曰知难而退又曰有徳不可敌此三志者晋之谓矣初蒍贾谓得臣刚而无礼不可以治民过三百乗不能以入及是得臣使鬬椒请战曰非敢必有功也愿以执谗慝之口王怒少与之师唯西广东宫与若敖之六卒实从之【西广右广东宫大子宫甲若敖六卒子王宗人之兵六百人】得臣使宛春告于晋请复曹卫臣亦释宋晋执宛春私许复曹卫曹卫告絶于我得臣怒从晋师晋师退三舎楚众欲止得臣不可夏四月次于城濮我师背酅而舎得臣使鬬勃请战曰请与君之士戏君冯轼而观之得臣与寓目焉晋侯使栾枝对曰寡君闻命矣楚君之恵未之忘也是以在此为大夫退其敢当君乎既不获命矣敢烦大夫谓二三子戒尔车乗敬尔君事诘朝将见明日得臣以若敖之六卒将中军鬬宜申将左鬬勃将右曰今日必无晋矣晋胥臣以下军之佐防马以虎皮先犯陈蔡陈蔡奔我右师溃狐毛设二斾而退栾枝使舆曵柴而伪遁我师驰之原轸郤溱以中军公族横击之狐毛狐偃以上军夹攻鬭宜申我左师溃我师败绩得臣收其卒而止故不败初得臣自为琼弁玉缨未之服也先战梦河神谓已曰畀余余赐汝孟诸之麋弗致也得臣子大心与鬬宜申使荣黄谏弗听荣黄曰死而利国犹或为之况琼玉乎是粪土也而可以济师将何爱焉弗听出告二子曰非神败令尹令尹其不勤民实自败也既败王使谓之曰大夫若入其若申息之老何大心及鬭宜申曰得臣将死二臣止之曰君其将以为戮及连谷得臣缢王使止之曰毋死不及而死【左传】宛春楚大夫荣黄字季亦楚人也大心字孙伯得臣之子也成王四十五年【僖三十三年】晋阳处父侵蔡令尹鬬勃救之与晋师夹泜而军鬬勃欲涉大心曰不可晋人无信半涉而薄我悔败何及不如纾之乃退舎大子商臣谮鬬勃王杀之以大心为令尹成王薨事穆王穆王四年【文五年】大心灭六【国名】十年【文十一年】王伐麇【国名】大心败麇师于防渚【麇地】十一年【文十二年】大心卒淮南子吴与楚战莫嚣大心抚其御之手曰今日距彊敌犯白刃防矢石战而身死卒胜民治全我社禝可以庶几乎遂入不返决腹断头不旋踵运轨而死按败楚师者囊瓦非大心大心去昭王世殊逺説误
　　大心子成熊【公羊作成然】熊字虎事灵王灵王十一年【昭十二年】或谮熊于王熊知之而不能行先是鬭椒作乱鬬成同出若敖王谓熊亦若敖之余也遂杀之【左传】
　　案大心于文十二年卒成熊见于昭十二年相距八十六年则成熊或非大心之子
　　嘉字子孔若敖之曾孙也穆王十一年【文十二年】嘉为令尹羣舒叛嘉执舒子平及宗子遂围巢【宗巢二国羣舒之属】庄王元年【文十四年】嘉及潘崇将袭羣舒使公子爕与鬬克守而伐舒蓼爕克作乱城郢使贼杀嘉不克而还遂杀爕及克嘉卒蒍艾猎代为令尹【左传】论曰军制曰多筭胜少算不胜怒齐秦絶曹卫执宛春晋有算矣子玉违成命帅愤师违命不祥愤师无功无算而败实自败也琼玉畀神庸能免乎
　　屈瑕　屈重
　　屈瑕屈氏之先楚之同姓也事武王为莫敖【楚官名】武王四十年【桓十一年】瑕将盟贰轸【二国名】郧人军于蒲骚将与随绞州蓼【四国名】伐我师瑕败郧师于蒲骚卒盟而还四十一年【桓十二年】我伐绞军其南门瑕曰绞小而轻轻则寡谋请无扞采樵者以诱之从之绞人获三十人明日绞人争出驱我役徒于山中我坐其北门【坐守也】而复诸山下大败之为城下之盟而还伐绞之役我师分涉于彭罗人欲伐之使伯嘉谍之三巡数之四十二年【桓十三年】瑕伐罗使徇于师曰谏者有刑及鄢乱次以济遂无次且不设备及罗罗与卢戎【南蛮】两军之大败之瑕缢于荒谷瑕死屈重继瑕为莫敖五十一年【庄四年】武王伐随薨于樠木之下重及令尹鬬祁除道梁溠营军临随随人惧行成重以王命入盟随侯且请为会于汉汭而还济汉而后发丧【左传】
　　屈完
　　屈完事成王为大夫成王十六年【僖四年】齐侯以诸侯之师侵蔡蔡溃遂伐我以包茅不入王祭不共昭王南征不复来讨使者对曰贡之不入寡君之罪也敢不共给昭王南征不复君其问诸水滨师进次于陉王使完如师请盟师退次于召陵齐侯陈诸侯之师与完乗而观之曰岂不谷是为先君之好是继与不谷同好如何对曰君恵徼福于敝邑之社禝辱收寡君寡君之愿也齐侯曰以此众战谁能御之以此攻城何城不克对曰君若以徳绥诸侯谁敢不服君若以力楚国方城以为城汉水以为池虽众无所用之完及诸侯盟【左传】
　　屈荡　屈到　屈建　屈生　【屈荡屈申附】
　　屈荡者屈建之祖父【世本】
　　荡事庄王庄王十七年【宣十二年】邲之役也王为乗广三十乗分为左右许偃御右广养由基为右彭名御左广荡为右晋赵旃来召盟夜至于我军王乗左广以逐赵旃旃弃车而走林荡搏之得其甲裳我师遂乗晋军晋军奔王见右广将从之乗荡尸之曰君以此始亦必以终自是楚之乗广先左荡子到到字子夕事康王为莫敖到子建建字子木亦事康王康王九年【襄二十二年】使建为莫敖
　　尹文子共王多宠子而世子之位不定屈建曰楚必多乱夫一兎走万人追之一人得之万人不复走今楚多宠子而嫡位无主乱自是生矣本絶则挠犹兔走也共王闻之立康王为大子慎子説苑并同　按建父到己事康王为莫敖则康王由建言而立恐未必然
　　十年【襄二十三年】陈庆虎庆寅叛建从陈侯围陈纳陈公子黄十二年【襄二十五年】建为令尹舒鸠人叛建伐之及离城吴人救之建遽以右师先子彊息桓子捷子骈子盂帅左师以退吴人居其间七日子彊曰久将垫隘隘乃禽也不如速战请以其私卒诱之简师陈以待我【言简阅精兵驻后为陈也】我克则进奔则亦视之乃可以免不然必为吴禽从之五人以其私卒先击吴师吴师奔登山以望见楚师不继复逐之傅诸其军简师会之吴师大败建遂灭舒鸠宋向戍善于晋赵武又善于建欲弭诸侯之兵如晋告晋许之来告于我我亦许之如齐秦齐秦亦许之皆告于小国为会于宋十四年【襄二十七年】夏六月公子黑肱先至成言于晋【先遣黑肱就晋大夫成载盟之言】向戍如陈从建成言于楚建请晋楚之从交相见也向戍复于赵武武曰晋楚齐秦匹也楚能使秦君辱于敝邑寡君敢不固请于齐建使驿谒诸王王曰释齐秦他国请相见也辛巳盟于西门之外晋楚争先晋人曰晋固为诸侯盟主未有先晋者也楚人曰子言晋楚匹也若晋常先是楚弱也且晋楚狎主诸侯之盟也久矣岂専在晋乃先我宋公兼享晋楚之大夫赵武为客【客一坐所尊】建与之言弗能对使羊舌肹【即叔向】侍言焉建亦不能对也乙酉宋公及诸侯之大夫盟于防门之外建问于赵武曰范武子【即士会】之徳何如对曰夫子之家事治言于晋国无隠情其祝史陈信于神无愧辞建归以告王王曰尚矣哉能歆神人宜其光辅五君以为盟主也建又语王曰宜晋之伯也有叔向以佐其卿楚无以当之不可与争十五年【襄二十八年】建卒【左传】
　　屈到嗜芰有疾召其宗老而属之曰祭我必以芰及祥宗老将荐芰建命去之宗老曰夫子属之建曰不然夫子承楚国之政其法刑在民心而藏在王府上之可以比先王下之可以训后世虽微楚国诸侯莫不誉其祭典有之曰国君有牛享大夫有羊馈士有豚犬之奠庶人有鱼炙之荐笾豆脯醢则上下共之不羞珍异不陈庶侈夫子不以其私欲干国之典遂不用【国语】
　　建子生生事灵王与屈到屈建同官者又别有屈荡康王二年【襄十五年】以到为莫敖荡为连尹十二年【襄二十五年】以建为令尹以荡为莫敖【楚官县尹次莫敖莫敖次令尹知此屈荡别是一人然与屈建同官而同其祖名或误】荡子申申亦为莫敖事灵王灵王三年【昭四年】王伐吴使申围朱方克之执齐庆封尽灭其族明年王以申为贰于吴杀之以屈生为莫敖【左传】
　　论曰邲之役屈荡以左广终始庄王楚广由是先左然随之役季梁曰楚人尚左是楚固先左也建之为令尹也崇徳比贤狎主齐盟以和诸侯三载而卒惜也若夫彻芰而祭引礼以违命又其通也
　　屈原　【宋玉　唐勒景差附】
　　屈原者名平
　　离骚名予曰正则字予曰灵均是又名正则字灵均也
　　为楚怀王左徒博闻彊识明于治乱嫺于辞令入则与王图议国事以出号令出则接遇宾客应对诸侯王甚任之上官大夫与之同列争宠而心害其能怀王使平造为宪令平属草藁未定上官大夫见而欲夺之平不与因谗之曰王使屈平为令众莫不知每一令出平伐其功以为非我莫能为也王怒而疏平平疾王听之不聪也谗谄之蔽明也邪曲之害公也方正之不容也故忧愁幽思而作离骚
　　新序屈原有博通之知清洁之行怀王用之东使于齐以结强党秦国患之使张仪之楚货楚贵臣上官大夫靳尚之属及令尹子兰司马子椒夫人郑袖共谮屈原
　　平既绌其后秦欲伐齐齐与楚从亲恵王患之乃令张仪佯去秦厚币委质事楚曰秦甚憎齐齐与楚从亲楚诚能絶齐秦愿献商于之地六百里怀王贪而信张仪遂絶齐使使如秦受地张仪诈之曰仪与王约六里不闻六百里楚使怒去归告怀王怀王怒大兴师伐秦秦发兵击之大破楚师于丹浙斩首八万虏楚将屈匄遂取楚之汉中地怀王乃悉发国中兵以深入击秦战于蓝田魏闻之袭楚至邓楚兵惧自秦归而齐竟怒不救楚楚大困明年秦割汉中地与楚以和楚王曰不愿得地愿得张仪而甘心焉张仪闻乃曰以一仪而当汉中地臣请往如楚又因厚币用事者臣靳尚而设诡辨于怀王之宠姬郑袖怀王竟听郑袖复释去张仪是时屈平既疏不复在位使于齐顾反谏怀王曰何不杀张仪怀王悔追张仪不及其后诸侯共击楚大破之杀其将唐昩时秦昭王与楚婚欲与怀王会怀王欲行平曰秦虎狼之国不可信不如无行怀王稚子子兰劝王行奈何絶秦欢怀王卒行入武闗秦伏兵絶其后因留怀王以求割地怀王怒不听亡走赵赵不内复之秦竟死于秦而归塟长子顷襄王立以其弟子兰为令尹楚人既咎子兰以劝怀王入秦而不反也平既嫉之虽放流睠顾楚国系心怀王不忘欲反冀幸君之一悟俗之一改也其存君兴国而欲反复之一篇之中三致意焉令尹子兰闻之大怒卒使上官大夫短平于顷襄王顷襄王怒而迁之平至于江滨披发行吟泽畔乃作怀沙之赋于是怀石遂自投汨罗以死
　　水经注屈原有贤姊闻原放逐亦来归喻令自寛全乡人冀其见从因名曰秭归即女嬃也又曰屈原放流忽然自归乡人喜説因名曰归乡异苑长沙罗县有屈原自投之川民为立庙在汩潭之西岸侧石盘马迹尚存
　　平既死之后楚有宋玉唐勒景差之徒皆好辞而以赋见称然皆祖平之从容辞令终莫敢直谏【史记】
　　宋王因其友见楚襄王襄王待之无以异乃让其友友曰夫姜桂因地而生不因地而辛女因媒而嫁不因媒而亲子之事王未耳何怨于我玉曰不然昔者齐有良兔曰东郭防一日而走五百里齐有良狗曰韩卢亦一旦而走五百里使之遥见指属虽韩卢不及走兔之尘若摄迹而纵緤则虽东郭防亦不能离今子之属臣也蹑迹纵緤与遥见指属与【韩诗外传】
　　新序同宋玉集宋玉事怀王言友人于王王以为小臣友人让玉玉报友人书曰姜桂因地而生不因地而辛女因媒而嫁不因媒而亲　与前説异新序宋玉事襄王而不见察或谓曰先生何谈説之不扬计昼之疑也宋玉曰不然不见夫元蝯乎当其居桂林之中超腾往来虽羿逢防不得正目视之及在枳棘之中危视而迹行众人皆得意焉此皮筋非加急而体益短也处势不便故也夫处势不便岂可以量功校能哉
　　襄王问于宋玉曰先生其有遗行邪何士民众庶不誉之甚也玉对曰唯然有之愿大王寛其罪使得毕其辞客有歌于郢中者其始曰下里巴人国中属而和者数千人其为阳阿薤露国中属而和者数百人其为阳春白雪国中属而和者不过数十人引商刻羽杂以流征国中属而和者不过数人而已是其曲弥髙其和弥寡故鸟有凤而鱼有鲲凤凰上击九千里絶云霓负苍天翱翔乎窈防之上夫蕃篱之鷃岂能与之料天地之髙哉鲲鱼朝发昆仑之墟暴鬐于碣石暮宿于孟诸夫尺泽之鲵岂能与之量江海之大哉故非独鸟有凤而鱼有鲲也士亦有之夫圣人瑰意琦行超然独处世俗之民又安知臣之所为哉【对楚王问】
　　屈原赋二十五篇宋玉赋十六篇唐勒赋四篇【汉书】论曰怀王将入秦屈原沮之子兰劝之遂卒不反是己事有徴矣乃顷襄既立亲兰而放原意者戍甫戍申重平王之报与嗟夫原以孤忠支吾羣小使遇中主鲜能得志于怀襄乎何有怀沙悲怨不可卒读雪涕涟洳不独为屈原下也







　　尚史巻五十六
　　钦定四库全书
　　尚史巻五十七　　　　　列传三十五
　　镶白旗汉军李锴撰
　　观丁父　彭仲爽　观射父　彭名　【观起观瞻观从彭生附】
　　观丁父者鄀俘也武王以为军率克州蓼服随唐大启羣蛮彭仲爽者申俘也文王以为令尹县申息朝陈蔡封畛于汝【左传】
　　观丁父之后曰观射父射父事昭王昭王问曰周书所谓重黎实使天地不通者何也若无然民将能登天乎对曰非此之谓也古者民神不杂民之精爽不贰者而又能齐肃中正其知能上下比义其圣能光逺宣朗其明能光照之其聪能听彻之如是则明神降之在男曰觋在女曰巫是使制神之处位次主而为之牲器时服而后使先圣之后之有光烈而能知山川之号髙祖之主宗庙之事昭穆之世齐敬之勤礼节之宜威仪之则容貌之崇忠信之质禋洁之服而敬恭明神者以为之祝使名姓之后能知四时之生牺牲之物玉帛之类采服之仪彛器之量【彛六彛器俎豆】次主之度【次主疏数也】屏摄之位【周氏云屏者弁摄主人之位韦昭谓屏屏风摄形如要扇皆所以分别尊卑为祭祀之位】坛场之所上下之神氏姓之出而心率旧典者为之宗于是乎有天地神民类物之官谓之五官各司其序不相乱也民是以能有忠信神是以能有明徳民神异业敬而不渎故神降之嘉生民以物享祸灾不至求用不匮及少皞之衰也九离乱徳民神杂糅不可方物夫人作享家为巫史无有要质民匮于祀而不知其福烝享无度民神同位民渎齐盟无有威严神狎民则不蠲其为嘉生不降无物以享祸灾荐臻莫尽其气颛顼受之乃命南正重司天以属神命火正黎司地以属民使复旧常无相侵渎是谓絶地天通其后三苗复九黎之徳尧复育重黎之后不忘旧者使复典之以至于夏商故重黎氏世叙天地而别其分主者也其在周程伯休父其后也当宣王时失其官守而为司马氏宠神其祖以取威于民曰重实上天黎实下地遭世之乱而莫之能御也不然夫天地成而不变何比之有公子结祀平王祭以牛俎于王王问于射父曰祀牲何及对曰祀加于举【举人君朔望之盛馔】天子举以大牢祀以会【大牢牛羊豕也防防三大牢也】诸侯举以特牛【特一也】祀以大牢卿举以少牢【少宰羊豕】祀以特牛大夫举以特牲【特牲豕也】祀以少牢士食鱼炙祀以特牲庶人食菜祀以鱼上下有序民则不慢王曰其小大何如对曰郊禘不过茧栗烝尝不过把握王曰何其小也对曰夫神以精明临民者也故求备物不求丰大是以先王之祀也以一纯二精三牲四时五色六律七事八种九祭十日十二辰以致之【一纯二精七事见下文八种八音九祭九州助祭也】百姓千品万官亿丑兆民经入畡数以奉之明徳以招之龢声以听之以告徧至则无不受休毛以示物血以告杀接诚抜取以献具为齐敬也【拔毛取血献其备物也】敬不可久民功不堪故齐肃以承之王曰刍豢防何对曰逺不过三月近不过浃日【逺谓三牲近谓鸡鹜】王曰祀不可以已乎对曰祀所以昭孝息民抚国家定百姓也不可以已夫民气纵则底【底着也】底则滞滞久不震生乃不殖是用不从【不从上令】其生不殖不可以封【不可封建】是以古者先王日祭月享时类嵗祀诸侯舎日卿大夫舎月士庶人舎时天子徧祀羣神品物诸侯祀天地三辰及其土之山川卿大夫祀其礼【谓五祀及祖所自出】士庶人不过其祖日月会于龙【龙尾也谓周十二月日月合辰于尾上也】土气含收天明昌作【天气盛起也】百嘉备舎羣神频行【谓时物毕成羣神并行求食舎入室频并也】国于是乎烝尝家于是乎尝祀上所以教民防也下所以昭事上也民所以摄固者也若之何其舎之也王曰所谓一纯二精七事者何也对曰圣王正端冕以其不违心帅其羣臣精物以临监享祀无有苛慝于神者谓之一纯玉帛谓二精天地民及四时之务为七事王曰三事者何也对曰天事武帝事文民事忠信王曰所谓百姓千品万官亿丑兆民经入畡数者何也对曰民之彻官百【彻达也自以名达于上者百官】王公之子弟之质能言能听彻其官者而物赐之姓以监其官是为百姓姓有彻品十于王谓之千品【一官之职其寮属彻于王者十品百官故千品】五物之官陪属万为万官【五物即前五官臣之臣为陪属谓倍属佐助复有十等千品故万官】官有十丑为亿丑【丑类也十丑承万为十万十万曰亿古数也】天子之田九畡以食兆民【九畡九州之内有畡数也】王取经入焉以食万官【国语】
　　观射父之后曰观起起当康王时有宠于令尹公子追舒未益禄而有马数十乗康王九年【襄二十二年】王杀追舒轘起于四竟【轘车裂以徇也】起之子观从从字子玉灵王时召公子比为乱见乱臣传惠王时起之后观瞻为开卜大夫彭仲爽之后曰彭名名事庄王庄王十七年【宣十二年】邲之役名御左广败晋师于邲共王二年【成二年】晋伐齐我侵卫遂侵鲁以救齐名御戎蔡侯为左许男为右及杨桥鲁平乃盟于蜀十六年【成十六年】鄢陵之役名御王潘党为右晋射王中目二十二年【襄四年】我伐陈闻陈侯卒乃止陈人不听命名侵陈其后有彭生为大夫事灵王灵王三年【昭四年】王欲迁许于赖使鬬韦龟与公子弃疾城之冬东国水不可以城彭生罢赖之师【左传】
　　申叔时　申叔跪　【土亹附】　申叔豫　申叔展
　　申叔时为大夫事庄王庄王十六年【宣十一年】王入陈杀夏徴舒遂县陈申叔时使于齐反复命而退王使让之曰夏征舒为不道弑其君寡人以诸侯讨而戮之诸侯县公皆庆寡人女独不庆寡人何故对曰犹可辞乎王曰可哉曰夏徴舒弑其君其罪大矣讨而戮之君之义也抑人亦有言曰牵牛以蹊人之田而夺之牛牵牛以蹊者信有罪矣而夺之牛罚已重矣诸侯之从也曰讨有罪也今县陈贪其富也以讨召诸侯而以贪归之无乃不可乎王曰善哉吾未之闻也反之可乎曰可哉吾侪小人所谓取诸其怀而与之也乃复封陈十九年【宣十四年】我使申无畏聘于齐宋杀之我围宋凡九月将去宋时仆【为王御】曰筑室反耕者宋必听命从之宋惧及我平【左传】王使士亹【大夫】傅大子审【共王】辞曰臣不材无能益焉王曰赖子之善善之也对曰夫善在大子大子欲善善人将至若不欲善善则不用故尧有丹朱舜有商均启有五观汤有大甲文王有管蔡是五王者皆元徳也而有奸子夫岂不欲其善不能故也若民烦可教训蛮夷戎狄其不宾也久矣中国所不能用也王卒使傅之问于时时曰教之春秋而为之耸善而抑恶焉以戒劝其心教之世而为之昭明徳而废幽昬焉以休惧其动教之诗而为之道广显徳以耀明其志教之礼使知上下之则教之乐以疏其秽而镇其浮教之令使访物官教之语使明其徳而知先王之务用明徳于民也教之故志使知废兴者而戒惧焉教之训典使之族类行比义焉若是而不从动而不悛则文咏物以行之求贤良以翼之悛而不摄则身勤之多训典刑以纳之务慎惇笃以固之摄而不彻则明施舎以道之忠明久长以道之信明度量以道之义明等级以道之礼明恭俭以道之孝明敬戒以道之事明慈爱以道之仁明昭利以道之文明除害以道之武明精意以道之罚明正徳以道之赏明齐肃以耀之临若是而不济不可为也且夫诵诗以辅相之威仪以先后之体貌以左右之明行以宣翼之制节义以动行之恭敬以临监之勤勉以劝之孝顺以纳之忠信以发之徳音以扬之教备而不从者非人也其可兴乎夫子践位则退自退则敬不则赧【国语】
　　庄王薨事共王共王及晋平既盟于宋十五年【成十五年】将侵郑卫公子贞曰新与晋盟而背之无乃不可乎公子侧曰敌利则进何盟之有时老矣在申闻之曰子反必不免信以守礼礼以庇身信礼之亡欲免得乎十六年【成十六年】晋伐郑我救之公子侧将中军过申入见时曰师其何如对曰徳刑详【详祥也】义礼信战之器也徳以施恵刑以正邪详以事神义以建利礼以顺时信以守物民生厚而徳正用利而事节时顺而物成上下和睦周旋不逆求无不具各知其极故诗曰立我烝民莫匪尔极是以神降之福时无灾害民生敦厐和同以听莫不尽力以从上命致死以补其阙此战之所由克也今楚内弃其民而外絶其好渎齐盟而食话言奸时以动而疲民以逞民不知信进退罪也人恤所底其谁致死子其勉之吾不复见子矣战于鄢陵我师败绩遂杀公子侧时子曰跪共王之即位也将伐鲁使屈巫【即巫臣】聘于齐且告师期屈巫尽室以行跪从其父将适郢遇之曰异哉夫子有三军之惧而又有桑中之喜宜将窃妻以逃者也屈巫果不反而以夏姬奔晋【左传】
　　申叔豫时之孙也康王八年【襄二十一年】使防子冯为令尹子冯访于豫豫曰国多宠而王弱国不可为也子冯以疾辞乃使公子追舒【即子南】为令尹观起有宠于追舒未益禄而有马数十乗王杀追舒轘观起复使防子冯为令尹有宠于子冯者八人皆无禄而多马他日朝与豫言弗应而退从之入于人中又从之遂归退朝见之曰子三困我于朝吾惧不敢不见吾过子姑告我何疾我也对曰吾不免是惧何敢告子曰何故对曰昔观起有宠于子南子南得罪观起车裂何故不惧子冯自御而归不能当道至谓八人者曰吾见申叔夫子所谓生死而肉骨也知我者如夫子则可不然请止辞八人者而后王安之先是有申叔展亦为大夫事庄王与萧大夫还无社善庄王十七年【宣十二年】我伐萧萧溃遂傅于萧还无社与司马卯言号展展曰有麦麴乎曰无有山鞠穷乎曰无【麦麴鞠穷所以御湿欲使无社逃泥水中无社不解故曰无】河鱼腹疾奈何【言无御湿具将病】曰目于眢井而拯之【无社意解欲入废井】若为茅绖哭井则已【展教茅以表井哭则应以为信】明日萧溃展视其井则茅绖存焉号而出之司马夘亦楚大夫
　　论曰傅有九教学则不遗师有六器战则不危娓娓乎申叔之辞也虽无老成人尚有典型舎是勿谋官多阙矣观射父能作训辞以行事于诸侯其重黎之对亦多闻之一也
　　申无畏　申犀
　　申无畏是为文之无畏字子舟为大夫事穆王穆王九年【文十年】王将伐宋宋逆王劳且听命遂道以田孟诸宋公为右盂郑伯为左盂【盂田猎陈名】期思公复遂为右司马公子朱及无畏为左司马命夙驾载燧宋公违命无畏抶其仆以徇或谓无畏曰国君不可戮也无畏曰当官而行何强之有诗曰刚亦不吐柔亦不茹毋纵诡随以谨罔极是亦非辟彊也敢爱死以乱官乎穆王薨事庄王庄王十九年【宣十四年】使无畏聘于齐无假道于宋使公子冯聘于晋不假道于郑无畏以孟诸之役恶宋曰郑昭宋聋晋使不害我则必死王曰杀女我伐之见其子犀而行及宋宋人杀之王闻之投袂而起屦及于窒皇【寝门阙】剑及于寝门之外车及于蒲胥之市秋九月围宋明年夏五月将去宋申犀稽首于王之马前曰无畏知死而不敢废王命王弃言焉王不能答乃筑室反耕者宋惧请平【左传】
　　复遂者楚期思邑公公子冯羣公子公子朱别有传
　　申无宇　申亥
　　申无宇者芈尹也郏敖二年【襄三十年】公子围为令尹杀大司马蒍掩而取其室无宇曰王子必不免善人国之主也王子相楚国将善是封殖而虐之是祸国也且司马令尹之偏而王之四体也絶民之主去身之偏艾王之体以祸其国无不祥大焉何以得免公子围弑郏敖自立是为灵王灵王三年【昭四年】王合诸侯于申秋以诸侯伐吴克朱方遂灭赖城赖以迁许无宇曰楚祸之首将在此矣召诸侯而来伐国而克城竟莫校王心不违民其居乎民之不处其谁堪之不堪王命乃祸乱也王之为令尹也为王旌以田无宇断之曰一国两君其谁堪之
　　新序尹文者荆之敺鹿彘者也司马子期猎于云梦载旂之长拖地文拔剑齐诸轸而断之贰车抽弓于防援矢于筩引而未发也子期伏轼而问曰吾有罪于夫子乎对曰臣以君旂拖地故也国君之旂齐轸大夫之旗齐轼今子荆国名大夫而灭三等文之断也不亦可乎子期説载之王所以文之言告王王説使为江南令而大治　此申无宇事而附会为二
　　及即位六年【昭七年】为章华之宫纳亡人以实之无宇之阍入焉【有罪亡入】无宇执之有司弗与曰执人于王宫其罪大矣执而谒诸王王将饮酒无宇辞曰天子经略诸侯正封古之制也封畧之内何非君土食土之毛谁非君臣故诗曰普天之下莫非王土率土之宾莫非王臣天有十日人有十等下所以事上上所以共神也故王臣公公臣大夫大夫臣士士臣皁皁臣舆舆臣隶隶臣僚僚臣仆仆臣台马有圉牛有牧以待百事今有司曰女胡执人于王宫将焉执之周文王之法曰有亡荒阅【荒大也阅搜也言有亡人则大搜也】所以得天下也吾先君文王作仆区【刑书】之法曰盗所隠器与盗同罪所以封汝也【启封疆至汝水也】若从有司是无所执逃臣也逃而舎之是无陪台也王事无乃阙乎昔武王数纣之罪以告诸侯曰纣为天下逋逃主萃渊薮故夫致死焉君王始求诸侯而则纣无乃不可乎若以二文之法取之盗有所在矣【盗指灵王】王曰取而臣以往盗有宠未可得也【盗灵王自指戏言也】遂赦之十年【昭十一年】王灭蔡用隠大子于冈山无宇曰不祥五牲不相为用【如祭马先不用马】况用诸侯乎王必悔之王城陈蔡不羮使公子弃疾为蔡公问于无宇曰弃疾在蔡如何对曰择子莫如父择臣莫如君郑庄公城栎而寘子元焉使昭公不立【郑厉公因公子元杀栎大夫檀伯以居栎卒使昭公见杀】齐桓公城谷而寘管仲焉至于今赖之臣闻五大不在边五细不在庭【上古金木水火土谓之五官鸟氏丹鸟氏亦有五葢立官之本也言五官之长专盛过节不可居边细弱不胜任亦不可居朝廷】亲不在外羁不在内今弃疾在外郑丹在内君其少戒王曰国有大城何如对曰郑京栎实杀伯曼【即檀伯】宋萧亳实杀子防【南宫长万立公子防萧叔大心杀之立桓公】卫蒲戚实出献公【孙林父甯殖食邑戚蒲】若由是观之则害于国末大必折尾大不掉君所知也
　　国语灵王使仆析父问无宇曰吾城三国赋皆千乗亦当晋矣又加之以楚诸侯其来乎对曰制城邑若体性焉有首领股肱至于手拇毛脉大能掉小故变而不勤地有髙下天有晦明民有君臣国有都鄙古之制也夫边境者国之尾也譬之如牛马处暑之既至防防之既多而不能掉其尾臣亦惧之不然是三城也岂不使诸侯之心惕惕焉析父复命王曰是知天咫安知民则右尹然丹侍曰民天之生也知天必知民矣是其言可以惧哉
　　无宇之子曰申亥十二年【昭十三年】王在干谿公子比公子弃疾为乱王沿夏将欲入鄢亥曰吾父再奸王命【谓断旌执人于章华宫】王弗诛恵孰大焉君不可忍恵不可弃吾其从王乃求王遇诸棘闱以归王缢于申亥氏亥以其二女殉而塟之【左传】
　　申包胥
　　申包胥楚大夫也与伍员友平王之杀伍奢也伍员出奔吴谓包胥曰我必复楚国包胥曰勉之子能复之我必能兴之昭王十年【定四年】吴伐我入郢王奔随包胥如秦乞师曰吴为封豕长蛇以荐食上国虐始于楚寡君失守社禝越在草莽使下臣告急曰夷徳无厌若邻于君疆之患也逮吴之未定君其取分焉若楚之遂亡君之土也若以君灵抚之世以事君秦伯使辞焉曰寡人闻命矣子姑就馆将图而告对曰寡君越在草莽未获所伏下臣何敢即安立依于庭墙而哭日夜不絶声勺饮不入口七日秦伯为之赋无衣九顿首而坐秦师乃出
　　史记吴入郢伍子胥掘平王墓出其尸鞭之三百申包胥亡于止中使人谓子胥曰子之报讐其以甚乎吾闻之人众者胜天天定亦能破人今子故平王之臣亲北面而事之今至于僇死人岂其无天道之极乎伍子胥曰为我谢甲包胥吾日暮途逺故倒行而逆施之于是申包胥走秦求救立于秦庭昼夜哭七日七夜秦哀公曰楚虽无道有臣若是可无存乎乃救楚吴越春秋申包胥之秦求救作踵蹠劈裂裳裹膝鹤倚哭于秦庭秦桓公素沈湎不恤国事申包胥哭已歌曰吴为无道封豕长蛇以食上国欲有天下政从楚起寡君出在草野使来告急如此七日桓公大惊淮南子畧同　按吴入郢当秦哀公三十一年作桓公误
　　明年包胥以秦师至大败吴师王入于郢王赏包胥包胥曰吾为君也非为身也君既定矣又何求且吾尤子旗其又为诸
　　按子旗即蔓成然成然立平王而求无厌平王杀之
　　遂逃赏【左传】
　　新序昭王复国而赏始于包胥包胥曰辅君安国非为身也救急除害非为名也功成受赏是卖勇也遂逃赏终身不见
　　论曰两君相见先以玉帛礼也且宋公者甫冔白马天子客之而楚灵暴虐仆役诸侯无畏缄其忠谏若佐鬭焉使齐而死非宋之聋也无宇断旌茹刚斯得方之抶仆则逺矣章华之对弱主所咈灵王赦之适足以塟异哉若乃伍申同心而覆复异趣卒使怨信徳报各如厥志君子之和与
　　潘尫　潘党
　　潘尫字师叔为大夫事庄王庄王三年【文十六年】庸人帅羣蛮以叛我使庐戢黎【庐大夫】侵庸及庸方城庸人逐之囚子扬窻【戢黎官属】三宿而逸曰庸师众羣蛮聚焉不如复大师且起王卒合而后进尫曰不可姑又与之遇以骄之彼骄我怒而后可克先君蚡冒所以服陉隰也又与之遇七遇皆北唯禆鯈鱼人【庸三邑】实逐之庸人曰楚不足与战矣遂不设备王乗驲会师于临品遂灭庸十七年【宣十二年】王围郑克之退二十里而许之平使尫入盟郑公子去疾出质既而晋救郑使魏锜来请战尫之子党逐之及荧泽见六麋射一麋以顾献曰子有军事兽人无乃不给于鲜敢献于从者党命去之党既逐魏锜赵旃复夜至王乗左广以逐之晋师惧二使之怒我师也使軘车逆之党望其尘使骋而告曰晋师至矣我惧王之入晋军也遂出陈乗晋军工尹齐将右拒卒以逐下军使党率防阙【防车补阙者】四十乗从唐侯以为左拒以从上军遂败晋师于邲党曰君盍筑武军而收晋尸以为京观臣闻克敌必示子孙以无忘武功王曰非尔所知也庄王薨党事共王共王十六年【成十六年】晋伐郑我救之遇于鄢陵彭名御王党为右及战晋射王中目我师败绩党【字叔是为叔党】善射与养由基齐【左传】
　　尫之先有潘崇为大子商臣师弑成王见逆臣传
　　伍参　伍举　伍鸣　伍奢　伍尚
　　伍参者庄王之嬖人也庄王十七年【宣十二年】我伐郑既及郑平晋救之济河王以北师次于郔【郑地】将饮马于河而归闻晋师既济王欲还参欲战令尹蒍艾猎【即孙叔敖】曰昔嵗入陈今兹入郑不无事矣战而不捷参之肉其足食乎参曰若事之防孙叔敖为无谋矣不捷参之肉将在晋军可得食乎令尹南辕反斾参言于王曰晋之从政者新未能行令其佐先縠刚愎不仁未肯用命其三帅者専行不获听而无上众谁适从此行也晋师必败且君而逃臣若社禝何王病之告令尹改乗辕而北之遂败晋师于邲举是为椒举参之子也举娶于王子牟康王十三年【襄二十六年】王子年为申公而亡国人曰伍举实送之举奔郑遂将奔晋初伍参与蔡大师子朝友其子声子与举善声子将如晋遇之于郑郊及还如楚为言于屈建【详蔡朝传】建言诸王益其爵禄而复之声子使伍鸣逆之鸣即椒鸣举之子也伍举于是复归于楚郏敖四年【昭元年】令尹公子围聘于郑且娶于公孙段氏举为介既聘将以众逆女公孙侨辞曰敝邑褊小请墠听命【欲于城外除地为墠行昏礼】举知其有备也请垂櫜而入【垂櫜示无弓】逆而出遂会于虢冬公子围又将聘于郑举为介未出竟闻王有疾围还举遂聘围至遂弑郏敖使赴于郑举问应为后之辞对曰寡大夫围举更之曰共王之子围为长围立是为灵王灵王三年【昭四年】王使举如晋求诸侯举致命曰寡君使举曰日君有恵赐盟于宋曰晋楚之从交相见也以嵗之不易寡人愿结驩于二三君使举请间君若茍无四方之虞则愿假宠以请于诸侯晋许之举遂请昏亦许之夏六月王合诸侯于申举言于王曰臣闻诸侯无归礼以为归今君始得诸侯其慎礼矣霸之济否在此会也夏启有钧台之享商汤有景亳之命周武有孟津之誓成有岐阳之搜康有酆宫之朝穆有涂山之会齐桓有召陵之师晋文有践土之盟君其何用宋向戍郑公孙侨在诸侯之良也君其选焉王曰吾用齐桓王使问礼于向戍及公孙侨戍献公合诸侯之礼六侨献伯子男会公之礼六王使举侍于后以规过卒事不规王问其故对曰礼吾未见者有六焉又何以规宋大子佐后至王田于武城久而弗见举请辞焉王使往曰属有宗祧之事于武城寡君将堕币焉【恨其后至故言将因诸侯会布币乃相见】敢谢后见王示诸侯侈举曰夫六王二公之事皆所以示诸侯礼也诸侯所由用命也夏桀为仍之会有缗叛之商纣为黎之搜东夷叛之周幽为大室之盟戎狄叛之皆所以示诸侯汰也诸侯所由弃命也今君以汰无乃不济乎王弗听秋七月王以诸侯伐吴克朱方执齐庆封将戮之举曰臣闻无瑕者可以戮人庆封唯逆命是以在此其肯从于戮乎播于诸侯焉用之王弗听负之斧钺以徇于诸侯使言曰无或如齐庆封弑其君弱其孤以盟其大夫庆封曰无或如楚共王之庶子围弑其君兄之子麇而代之以盟诸侯王使速杀之遂以诸侯灭赖赖子面缚衔璧士袒舆榇从之造于中军王问诸举对曰成王克许许僖公如是王亲释其缚受其璧焚其榇王从之八年【昭九年】我迁许于夷取州来淮北之田以益之举授许男田【左传】
　　初灵王为章华之台与举升焉曰台美夫对曰臣闻国君服宠以为美安民以为乐听徳以为聪致逺以为明不闻其以土木之崇髙彤镂为美而以金石匏竹之昌大嚣庶为乐不闻其以观大视侈淫色以为明而以察清浊为聪也先君庄王为匏居之台髙不过望国氛大不过容宴豆大不妨守备用不烦官府民不废时务官不易朝常问谁宴焉则宋公郑伯问谁相礼则华元驷騑问谁赞事则陈侯蔡侯许男顿子其大夫侍之先君是以除乱克敌而无恶于诸侯今君为此台也国民罢焉财用尽焉年谷败焉百官烦焉举国留之数年乃成愿得诸侯与始升焉诸侯皆距无有至者而后使大宰彊请于鲁侯惧之以蜀之役而仅得一来使富都那竖赞焉【富富容貌都闲也那美也防未冠者也】而使长鬣之士相焉臣不知其美也夫美也者上下内外小大逺迩皆无害焉故曰美若于目观则美缩于财用则匮是聚民利以自封而瘠民也胡美之为夫君国者将民之与处民实瘠矣君安得肥敛民利以成其私欲使民蒿焉忘其安乐而有逺心其为恶也甚矣安用目观若君谓此台美而为之正楚其殆矣【国语】
　　举子二鸣奢奢为连尹平王即位使奢为大子建师费无极为少师无宠平王六年【昭十九年】无极为建聘于秦劝王取之又言于王使建居城父明年无极谮于王曰建与伍奢将以方城之外叛王信之问于奢奢对曰君一过多矣【谓纳建妻】何信于谗王执奢大子建奔宋奢之子尚尚弟员尚为棠君无极曰奢子材召之彼仁必来不然将为患王使召之曰来吾免而父尚谓员曰尔适吴我将归死吾知不逮我能死尔能报闻免父之命不可以莫之奔也亲戚为戮不可以莫之报也奔死免父孝也度功而行仁也择任而往知也知死不辟勇也父不可弃名不可废尔其勉之相从为愈【比之相从俱奔俱死为胜】尚归奢闻员不来曰楚君大夫其旰食乎遂皆杀之【左传】
　　伍员见吴传
　　论曰叔敖称善谋邲之役则伍参主之兼听斯聪择善斯从在君而已椒举习仪纳君于礼然而郏敖之际与绸缪焉不正其始顾正其终所谓饮人狂药责人正礼者非邪奢遭谗构之会父子寃死悲夫
　　倚相
　　倚相楚左史也初事灵王继事平王昭王倚相廷见申公史老【字子亹】史老不出倚相谤之大夫举伯以告史老怒而出曰女无亦谓我老髦而舎我而又谤我倚相曰唯子老髦故欲见以交儆子若子方壮能经百事倚相将奔走承序于是不给而何暇得见昔卫武公年数九十有五矣犹箴儆于国曰自卿以下至于师长士茍在朝者无谓我老髦而舎我必恭恪于朝朝夕以交戒闻一二之言必诵志而纳之以训道我在舆有旅贲之规位宁有官师之典倚几有诵训之谏居寝有御之箴临事有瞽史之道宴居有师工之诵史不失书蒙不失诵以训御之于是乎作懿戒以自儆也及其没也谓之叡圣武公子实不叡圣于倚相何害周书曰文王至于日中昃不遑暇食恵于小民唯政之恭文王犹不敢惰今子老楚国而欲自安也以御数者王将何为若常如此楚其难哉史老曰老之过也乃骤见之公子结欲以其妾为内子【适妻曰内子】访之倚相曰吾有妾而愿欲笄之【筓内子首服】其可乎对曰昔先大夫子囊违王之命諡【公子贞违王命而諡王曰共】子夕嗜芰子木有羊馈而无芰荐【屈建违父命以羊馈易芰荐】君子曰违而道谷阳竖爱子反之劳也而献饮焉以毙于鄢【鄢陵之战王召公子侧侧醉不能见王王遁侧自杀】令申亥从灵王之欲以陨于干谿【申亥求灵王以归王缢申亥以二女殉而塟之】君子曰从而逆君子之行欲其道也故进退周旋唯道之从夫子木能违若敖之欲以之道而去芰荐吾子经楚国而欲荐芰以干之其可乎公子结乃止【国语】
　　韩非子荆伐陈吴救之军间三十里雨十日夜星倚相谓子期曰雨十日甲缉而兵聚吴人必至不如备之乃为陈陈未成而吴人至见荆陈而反倚相曰吴反复六十里其君子必休小人必食我行三十里击之必可败也从之遂破吴军
　　白公子张
　　白公子张【名未详】楚大夫也灵王虐子张骤谏王患之谓史老【即申公子亹】曰吾欲已子张之谏若何对曰用之实难已之易矣若谏君则曰余左执中右执殇宫【中身也礼曰其中退然夭死曰殇宫殇之居也谓把其禄籍制服其身而知其居处也】凡百箴谏吾尽闻之矣宁闻它言子张又谏王如史老之言对曰昔殷武丁能耸其徳至于神明以入于河自河徂亳于是乎三年默以思道卿士患之曰王言以出令也若不言是无所禀令也武丁于是作书曰以余正四方余恐徳之不类兹故不言如是而又使以象梦求四方之贤圣得傅説以来升以为公而使朝夕规谏曰必交修余无余弃也今君或者未及武丁而恶规谏者不亦难乎齐桓晋文皆非嗣也还轸诸侯不敢淫逸心类徳音以得有国近臣谏逺臣谤舆人诵以自诰也是以其入也四封不备一同而至于有畿田以属诸侯至于今为令君君不度忧于二令君而欲自逆也无乃不可乎周诗有之曰弗躬弗亲庶民弗信臣惧民之不信君也故不敢不言不然何急其以言取罪也王病之曰子复语不谷虽不能用吾慭寘之于耳对曰赖君之用也故言不然巴浦之犀犛兕象其可尽乎其又以规为瑱也【瑱所以塞耳言四兽之牙角为瑱难尽而又以规谏为瑱以塞耳乎】遂趋而退归杜门不出【国语】
　　论曰宿善不祥语不用而寘之耳犹之瑱也不且甚于宿乎倚相良史见褒虐主而规箴无闻献饮乎抑去芰乎









　　尚史巻五十七
<史部,别史类,尚史>
　　钦定四库全书
　　尚史巻五十八　　　　　　列传三十六
　　镶白旗汉军李锴撰
　　楚诸臣传
　　鬻拳　石奢
　　鬻拳事文王尝强谏王王弗从临之以兵惧而从之鬻拳曰吾惧君以兵罪莫大焉遂自刖也楚人以为大阍谓之大伯文王十五年【庄十九年】巴人叛王御之大败于津【楚地】还鬻拳弗纳遂伐黄败黄师于踖陵【黄地】还及湫薨鬻拳塟诸夕室亦自杀也而塟于经皇【左传】
　　石奢者昭王相也坚直防正无所阿避行县道有杀人者相追之乃其父也纵其父而还自系焉使人言之王曰杀人者臣之父也夫以父立政不孝也废法纵罪非忠也臣罪当死王曰追而不及不当伏罪子其治事矣奢曰不私其父非孝子也不奉主法非忠臣也王赦其罪上惠也伏诛而死臣职也遂不受令自刎而死【史记韩诗外传作石奢为昭王理吕览作石渚】
　　钟仪　枝如子躬
　　钟仪为郧公共王七年【成七年】我伐郑郑军我师囚仪献诸晋晋人以仪归囚诸军府九年【成九年】晋侯观于军府见仪问之曰南冠而絷者谁也有司对曰郑人所献楚囚也使税之召而吊之再拜稽首问其族对曰泠人也【乐官】公曰能乐乎对曰先父之职官也敢有二事使与之琴操南音公曰君王何如对曰非小人之所得知也固问之对曰其为大子也师保奉之以朝于婴齐而夕于侧也不知其他公语士燮燮曰楚囚君子也言称先职不背本也乐操土风不忘旧也称大子抑无私也名其二卿尊君也不背本仁也不忘旧信也无私忠也尊君敏也君盍归之使合晋楚之成公重为之礼使归求成王使公子辰如晋报仪之使平王时有枝如子躬为大夫平王新立使子躬聘于郑且致犨栎之田【本郑邑楚取之今还以赂郑】事毕弗致【知郑自服不须赂】郑人请曰闻诸道路将命寡君以犨栎敢请命对曰臣未闻命既复王问犨栎降服而对曰臣过失命未之致也王执其手曰子毋勤姑归不谷有事其告子也【左传】
　　穿封戌
　　穿封戌楚大夫康王十三年【襄二十六年】我侵吴遂侵郑至于城麇郑皇颉戍之出与我师战师败戌囚皇颉公子围争之正于伯州犂伯州犂曰请问于囚乃立囚伯州犂曰所争君子也其何不知上其手曰夫子为王子围寡君之贵介弟也下其手曰此子为穿封戌方城外之县尹也谁获子囚曰颉遇王子弱焉【颉解其意言为王子所得】戌怒抽戈逐王子围弗及康王薨王子围弑郏敖自立是为灵王灵王七年【昭八年】王灭陈使戌为陈公曰城麇之役不谄侍饮酒于王王曰城麋之役女知寡人之及此女其辟寡人乎对曰若知君之及此臣必致死礼以息楚【言蚤知灵王簒弑必为郏敖致死杀君以宁楚　左传】
　　郤宛【子恶】
　　郤宛字子恶为左尹昭王元年【昭二十七年】吴因我丧使公子掩余烛庸伐我围潜宛及工尹夀帅师救潜吴师不能退吴光弑王僚掩余烛庸出奔我师闻吴乱而还宛直而和国人说之费无极与鄢将师比而恶之无极谓令尹囊瓦曰子恶欲饮子酒又谓宛令尹欲饮酒于子氏宛曰我贱人也不足以辱令尹令尹将必来辱为惠已甚吾无以酬之若何无极曰令尹好甲兵子出之吾择焉取五甲五兵曰寘诸门令尹至必观之而从以酬之及飨日帷诸门左无极谓囊瓦曰吾防祸子子恶将为子不利甲在门矣子必无徃且此役也吴可以得志子恶取赂焉而还又误羣帅使退其师曰乗乱不祥吴乗我丧我乗其乱不亦可乎囊瓦使视郤氏则有甲焉不徃召鄢将师而告之将师退遂令攻郤氏且爇之宛闻之遂自杀国人弗爇令曰不爇郤氏与之同罪或取一编管焉或取一秉秆焉国人投之遂弗爇也囊瓦炮之尽灭郤氏之族党于是国言未已进胙者莫不谤囊瓦明年瓦杀费无极鄢将师亦尽灭其族以说于国谤言乃止【左传】
　　论曰鬻拳兵谏左氏以为爱君而范以为讥郤宛无罪而杜预以近谗为之罪嗟夫悠悠之论将安适从兵谏以自刑信非中道矣若郤宛者罪不奸上徳及国人令尹惑防而果于爇之罪不在瓦而宛是求春秋之防宁如是乎夫杀大夫有罪例书名左氏之论也然余窃疑之以其不中厥中也灵王暴虐淫刑以逞顾休休于穿封戌申无宇异哉
　　庐戢黎　【叔麇　　子防附】　左司马眅
　　庐戢黎为庐大夫庄王即位鬭克公子燮作乱以王出将如商宻戢黎及叔麇诱之遂杀鬭克公子燮三年【文十六年】庸叛我戢黎侵庸及庸方城庸人逐之囚子防既而王来防师遂灭庸叔麇者戢黎之佐子防其官属也昭王时有左司马眅昭王二十五年【哀四年】夷虎叛【蛮夷】我克之乃谋北方眅及申公夀余叶公诸梁致蔡于负凾致方城之外于缯闗曰吴将沂江入郢将奔命焉为一昔之期袭梁及霍【伪辞当备吴夜结期袭梁霍一昔一夜也】单浮余【大夫】围蛮氏蛮氏溃蛮子赤奔晋隂地昄起丰析与狄戎【发二邑人及戎狄】以临上雒左师军于莬和右师军于仓野使谓隂地之命大夫士蔑曰晋楚有盟好恶同之若将不废寡君之愿也不然将通于少习【武闗道】以聴命晋执蛮子与其五大夫以畀我师于三戸眅致邑立宗焉以诱其遗民而尽俘以归【左传】
　　乐伯　许伯　摄叔
　　乐伯许伯摄叔并楚大夫邲之役许伯御乐伯摄叔为右以致晋师许伯曰吾闻致师者御靡旌摩垒而还【靡旌驱疾摩垒近敌也】乐伯曰吾闻致师者左射以菆【左车左菆矢之善者】代御执辔御下两马掉鞅而还【两饰也掉正也使御下车饰马正鞅以示闲暇也】摄叔曰吾闻致师者右入垒折馘执俘而还皆行其所闻而复晋人逐之左右角之乐伯左射马而右射人角不能进矢一而已麋兴于前射麋丽【麋背隆髙当心者】晋鲍癸当其后使摄叔奉麇献焉曰以岁之非时献禽之未至敢膳诸从者鲍癸止之曰其左善射其右有辞君子也遂免【左传】养由基　【叔山冉附】　工尹商阳　巢牛臣　【风湖子薛烛附】
　　养由基即养叔以善射名庄王十七年【宣十二年】邲之役王为乗广三十乗分为左右广鸡鸣而驾日中而说【说舍也】左则受之日入而说许偃御右广由基为右彭名御左广屈荡为右王乗左广败晋师于邲共王十六年【成十六年】鄢陵之役彭名御王潘党为右党与由基蹲甲而射之彻七札焉以示王曰君有二臣如此何忧于战王怒曰大辱国诘朝尔射死艺【贱其以射自多必以艺死】及战晋吕锜射王中目王召由基与之两矢使射吕锜中项伏弢以一矢复命我师薄于险叔山冉谓由基曰虽君有命为国故子必射乃射再发尽殪叔山冉搏人以投中军折轼晋师乃止共王薨康王即位吴侵我由基奔命公子午以师继之由基曰吴乗我丧谓我不能师也必易我而不戒子为三覆以待我我请诱之公子午从之战于庸浦大败吴师获公子党康王以公子午为令尹由基为宫廐尹【左传】吕氏春秋荆王有白猿王自射之则搏树而嬉使养由基射之始调弓矫矢未发猿拥树而号矣尸子王命养由基射蜻蛉王曰吾欲得之养由基援弓而射之拂左翼王大喜
　　又有工尹商阳商阳与陈弃疾追吴师及之陈弃疾谓商阳曰王事也子手弓而可手弓子射诸射之毙一人韔弓又及谓之又毙二人每毙一人揜其目止其御曰朝不坐燕不与杀三人亦足以反命矣孔子曰杀人之中又有礼焉【记檀弓】按公子弃疾为蔡公经曰陈弃疾是尝为陈公也
　　又有巢牛臣巢人也康王十二年【襄二十五年】吴子诸樊伐我门于巢牛臣曰吴王勇而轻若启之将亲门我获射之必殪是君也死疆其少安从之吴子门焉牛臣隠于短墙以射之卒【左传】
　　风湖子楚人能相剑薛烛越之能相剑者也呉越春秋吴王有女滕玉因谋伐楚与夫人及女防蒸鱼王前尝半而与女女怒曰王食鱼辱我乃自杀阖庐痛之于阊门外凿池积土文石为椁题凑为中金鼎玉杯银樽珠襦之宝皆以送女乃舞白鹤于市令万民随而观之还使男女与鹤俱入羡门发机掩之湛卢之剑恶阖庐之无道也去而出水行如楚楚昭王卧而寤得剑于牀乃召风湖子而问白寡人卧觉而得宝剑不知其名是何剑也风湖子曰臣闻吴王得越所献剑三一曰鱼肠二曰磐郢三曰湛卢鱼肠已用杀王僚磐郢以送其死女今湛卢入楚也曰湛卢所以去者何也风胡子曰臣闻越王元常使欧冶子造剑五以示薛烛烛曰鱼肠逆理不顺不可服也臣以杀君子以杀父故阖庐以杀王僚磐郢亦曰豪曹不法之物无益于人故以送死湛卢五金之英太阳之精寄气托灵出之有神服之有威可以折冲拒敌然人君有逆理之谋其剑即出今吴王无道杀君谋楚故湛卢入楚昭王曰其直几何风湖子曰臣闻此剑在越之时客有酬其直者有市之乡三十骏马千万戸之都二薛烛对曰赤堇之山已令无云若邪之溪深而莫测羣臣上天欧冶死矣虽倾城量金珠玉盈河犹不能得此宝而况有市之乡骏马千匹万户之都何足言昭王大説遂以为宝越絶书越王句践有宝剑五客有能相剑者名薛烛王召而问之曰吾有宝剑五请以示之使取毫曹烛曰非宝剑也宝剑五色并见莫能相胜毫曹擅名矣非宝剑也王曰取巨阙烛曰非宝剑也宝剑者金锡和铜而不离巨阙已离矣非宝剑也王曰然巨阙初成之时吾坐露坛之上宫人有四驾白鹿而过者车奔鹿惊吾引剑而指之四驾上飞扬不知其絶也穿铜釡絶铁防胥中决如粢米故曰巨阙王取纯钩烛闻之忽如败有顷惧简衣而坐望之手拂扬其华捽如芙蓉始出观其鈲烂如列星之行其光浑浑如水之溢于塘其断岩岩如琐石其才焕焕如氷释此所谓纯钩邪王曰是也客有直之者有市之乡二骏马千匹千戸之都二可乎烛曰不可当造此剑之时赤堇之山破而出锡若邪之溪涸而出铜雨师洒扫雷公击槖蛟龙捧鑪天帝装炭太一下观天精下之欧冶乃因天之精神悉其伎巧造为大刑三小刑二一曰湛卢二曰纯钩三曰胜邪四曰鱼肠五曰巨阙呉王阖庐之时得其胜邪鱼肠湛卢阖庐无道子女死杀生以送之湛卢之剑去之如水行秦过楚楚王卧而寤得湛卢之剑将首魁漂而存焉秦王闻而求不得兴师击楚王不与阖庐又以鱼肠之剑刺吴王僚此其小试于敌邦未大用于天下也今赤堇之山已合若邪溪深不测羣神不下欧冶子即死虽倾城量金珠玉竭河犹不能得此一物也楚王召风湖子而问曰寡人闻吴有干将越有欧冶子此二子甲世而生精诚上通愿赍重宝奉子因吴王请二人作剑可乎风湖子曰善于是乃令风湖子之吴见欧冶子干将欧冶子干将凿茨山泄其溪取铁英作剑三毕成风湖子奏之楚王王问之曰三剑何物所象其名为何风湖子曰一曰龙渊二曰泰阿三曰工布王曰何为龙渊泰阿工布风湖子曰龙渊状如登髙山临深渊泰阿鈲巍巍翼翼如流水之波工布鈲从文起至脊而止如珠不可袵文若流水不絶晋郑王闻而求之不得兴师围楚城三年不解楚王闻之引泰阿之剑登城而麾之三军破败士卒迷惑楚王大说曰此剑威邪寡人力邪风湖子曰剑之威也因大王之神轩辕神农赫胥之时以石为兵防树木为宫室死而龙藏至黄帝之时以玉为兵以伐树木为宫室死而龙藏禹穴之时以铜为兵以凿伊阙通龙门决江导河东注于东海天下通平治为宫室岂非圣主之力哉当此之时作铁兵威服三军此亦铁兵之神大王有圣徳楚王曰寡人闻命矣二説荒漫而其文甚竒世艶传之故附养叔之末
　　论曰易有之师出以律否臧凶之数子者虽不中律而出竒应卒以克彊御侮亦一日之隽也死艺之戒岂唯养叔能者警诸
　　伯州犁
　　伯州犁晋伯宗之子也共王十五年【成十五年】晋杀伯宗州犁奔楚为楚大宰明年晋伐郑王救之遇于鄢陵王登巢车【车上为橹】以望晋军公子婴齐使州犁侍于王后王曰骋而左右何也曰召军吏也皆聚于中军矣曰合谋也张幕矣曰防卜于先君也彻幕矣曰将发命也甚嚣且尘上矣曰将塞井夷灶而为行也皆乗矣左右执兵而下矣曰聴誓也战乎曰未可知也乗而左右皆下矣曰战祷也及战王中目我师宵遁康王十四年【襄二十七年】晋楚成将盟于宋西门之外国人衷甲州犁曰合诸侯之师以为不信无乃不可乎夫诸侯望信于楚是以来服若不信是弃其所以服诸侯也固请释甲令尹屈建曰晋楚无信久矣事利而已茍得志焉焉用有信州犁退告人曰令尹将死矣不及三年求逞志而弃信志将逞乎志以发言言以出信信以立志参以定之信亡何以及三郏敖四年【昭元年】公子围聘于郑娶于公孙叚氏既聘将以众逆郑患之辞曰请墠聴命【欲于城外除地为墠】公子围命州犁对曰君辱贶寡大夫围谓围将使豊氏【公孙叚姓豊氏】抚有而室围布几筵告于共庄之庙而来若野赐之是委君贶于草莾也是寡大夫不得列于诸卿也不宁唯是又使围防其先君将不得为寡君老其蔑以复矣唯大夫图之围知郑有备请垂櫜而入遂逆而出秋围使州犁城犨栎郏冬围弑郏敖杀州犁于郏州犁之孙曰嚭楚杀郤宛伯氏之族出奔吴嚭遂仕吴亦为大宰【左传】
　　然丹　【箴尹宜咎附】
　　然丹字子革郑穆公孙公子然之子也郑杀公子嘉丹奔楚为右尹灵王三年【昭四年】吴伐我使丹城州来箴尹宜咎城钟离八年【昭九年】我迁许于城父使丹迁城父人于陈以夷濮西田益之十一年【昭十二年】王狩于州来次于颍尾使荡侯潘子司马督嚣尹午陵尹喜【五子并楚大夫】帅师围徐以惧吴王次于干谿以为之援雨雪王皮冠秦复陶【秦所遗羽衣】翠被豹舄执鞭以出仆析父从【楚大夫子晳】丹夕【夕莫见也】王见之去冠被舍鞭与之语曰昔我先王熊绎与吕伋王孙牟燮父禽父并事康王四国皆有分我独无有今吾使人于周求鼎以为分王其与我乎对曰与君王哉昔我先王熊绎辟在荆山筚路【柴车】篮缕以处草莾跋渉山林以事天子唯是桃弧棘矢以共御王事齐王舅也晋及鲁卫王母弟也楚是以无分而彼皆有今周与四国服事君王将唯命是从岂其爱鼎王曰昔我皇祖伯父昆吾旧许是宅今郑人贪赖其田而不我与我若求之其与我乎对曰与君王哉周不爱鼎郑敢爱田王曰昔诸侯逺我而畏晋今我大城陈蔡不羮赋皆千乗子与有劳焉诸侯其畏我乎对曰畏君王哉是四国者専足畏也又加之以楚敢不畏君王哉工尹路请曰君王命剥圭以为鏚柲敢请命【鏚斧也柲柄也王命破圭玉饰斧柄请其制度也】王入视之仆析父谓丹吾子楚国之望也今与玉言如响国其若之何丹曰摩厉以须王出吾刃将斩矣王出复语左史倚相趋过王曰是良史也子善视之是能读三坟五典八索九邱对曰臣尝问焉昔穆王欲肆其心周行天下将皆必有车辙马迹焉祭公谋父作祈招之诗以止王心王是以获没于只宫臣问其诗而不知也若问逺焉其焉能知之王曰子能乎对曰能其诗曰祈招之愔愔式昭徳音思我王度式如玉式如金形民之力而无醉饱之心王揖而入馈不食寝不寐数日不能自克明年公子比入自立为王丹请出奔王不可乃弃王而归平王元年【昭十四年】王使丹简上国之兵于宗邱【楚地】且抚其民分贫振穷长孤防养老疾収介特救灾患宥孤寡赦罪戾诘奸慝举淹滞礼新叙旧禄勲合亲任良物官息民五年而后用师三年【昭十六年】使丹诱戎蛮子嘉杀之遂取蛮氏既而复立其子箴尹宜咎者本陈大夫陈鍼子八世孙鍼宜咎也宜咎党庆虎庆寅庆氏叛陈陈讨之宜咎奔楚为箴尹【左传】
　　论曰州犁然丹羇旅异国而各着厥闻亡鸟择木奋迅以鸣谁能遏之祈招之诵谋父再作惜乎灵不逮穆感深而迷亦深矣然而干谿之溃违故即新方之申亥鬭辛曽不及之何哉州犂比灵而诛于灵抑又何也
　　诸公子传　公子元【武王　王孙子　　启附】
　　公子元文王之弟也为成王令尹成王六年【庄二十八年】子元欲蛊文夫人为馆于其宫侧而振万焉【振动万舞也】夫人闻之泣曰先君以是舞也习戎备也今令尹不寻诸仇讐而于未亡人之侧不亦异乎御人以告子元曰妇人不忘袭讐我反忘之以车六百乗伐郑入于桔柣之门众车入自纯门及逵市郑县门不发【县门施于内城门者不发不闭也】楚言而出子元曰郑有人焉防诸侯救郑我师夜遁八年【庄三十年】子元归自伐郑而处王宫欲遂蛊文夫人申公鬭班杀子元【左传】
　　子元之子启或譛启于成王启奔晋
　　公子职
　　公子职成王庶子成王既立商臣为大子又欲立职商臣遂弑成王【左传】
　　公子朱　公子茷
　　公子朱公子茷并楚公子【所出未详】子朱为息公穆王二年【文三年】子朱围江晋告于周王叔桓公晋阳处父伐我以救江门于方城遇子朱而还八年【文九年】子朱自东夷伐陈陈人败之获子茷陈惧及我平鄢陵之役子茷为晋所获栾书怨郤至使子茷告晋厉公曰此战也郤至实召寡君以东师之未至也与军帅之不具也曰此必败吾因奉孙周以事君厉公信之杀三郤【左传】
　　公子婴齐【穆王子子重】
　　公子婴齐字子重庄王之弟也为左尹庄王十六年【宣十一年】婴齐侵宋王待诸郔
　　王孙子庄王攻宋厨有臭肉罇有败酒子重諌曰君厨肉臭不可食败酒不可饮而三军有饥色欲以胜敌不亦难乎王曰请有酒投之士有食馈之贤
　　十七年【宣十二年】邲之役沈尹将中军婴齐将左公子侧将右败晋师于邲共王即位婴齐为令尹公子侧为司马共王二年【成二年】鲁防诸侯伐齐婴齐救齐将起师婴齐曰君弱羣臣不如先大夫师众而后可诗曰济济多士文主以宁夫文王犹用众况吾侪乎且先君庄王属之曰无徳而及逺方莫如惠恤其民而善用之乃大戸【阅民户口】已责逮鳏救乏赦罪悉师王卒尽行侵卫遂侵鲁师于蜀及阳桥鲁赂以执斵执鍼织纴皆百人公衡为质冬及鲁侯诸侯之大夫盟于蜀六年【成六年】婴齐伐郑【郑从晋故】七年【成七年】婴齐伐郑师于汜诸侯救郑军我师【军攻也】囚郧公钟仪初屈巫【即巫臣】之奔晋也婴齐及公子侧杀其族而分其室屈巫遗二子书曰余必使尔罢于奔命而死乃通吴于晋吴始伐楚伐巢伐徐婴齐奔命秋呉入州来婴齐自郑奔命婴齐侧于是乎一嵗七奔命九年【成九年】晋伐郑婴齐侵陈以救郑冬婴齐自陈伐莒围渠邱【莒邑】入之莒人囚公子平国人曰勿杀吾归而俘莒人杀之我师围莒莒溃遂入郓十六年【成十六年】晋伐郑我救之公子侧将中军婴齐将左公子壬夫将右遇于鄢陵晋射王中目我师宵遁我杀公子侧十七年【成十七年】晋防诸侯伐郑婴齐救郑师于首止诸侯还十八年【成十八年】宋鱼石叛宋围彭城婴齐救之伐宋晋救宋遇我师于靡角之谷我师还二十一年【襄三年】婴齐伐呉为简之师【选练也】克鸠兹【吴邑】至于衡山使邓廖帅组甲三百被练三千【组甲漆甲成组文被练练袍】以侵吴吴人要而击之获邓廖其能免者组甲八十被练三百而已婴齐归饮至三日吴人伐我取驾驾良邑也邓廖亦楚之良也君子谓婴齐于是役也所获不如所亡国人咎婴齐婴齐病之遂遇心疾而卒【左传】
　　公子侧【子反】
　　公子侧字子反【所出未详】初事庄王庄王十九年【宣十四年】侧从王围宋明年宋华元夜入我师登侧之牀起之曰寡君使元以病告虽然城下之盟有以国毙不能从也去我三十里唯命是聴侧惧与之盟而告王退三十里宋及我平庄王薨事共王为司马共王四年【成四年】郑疆许田许人败诸展陂郑伐许晋救许以伐
　　郑侧救郑郑伯与许男讼焉皇戌摄郑伯之辞侧不能决也曰君若辱在寡君寡君与其二三臣共聴两君之所欲成其可知也不然侧不足以知二国之成十二年【成十二年】我及晋成盟于宋晋郤至来聘且涖盟王享之侧相为地室而县焉郤至将登金奏作于下惊而走出侧曰日云莫矣寡君须矣吾子其入也賔曰君贶之以大礼重之以备乐如天之福两君相见何以代此下臣不敢侧曰如天之福两君相见无亦唯是一矢以相加遗焉用乐【言两君战乃相见无用此乐】寡君须矣吾子其入也賔曰若让之以一矢祸之大者其何福之为十五年【成十五年】我将侵郑卫公子贞曰新与晋盟而背之无乃不可乎侧曰敌利则进何盟之有遂侵郑侵卫十六年【成十六年】郑叛晋从我晋伐郑我救之侧将中军夏六月晋楚遇于鄢陵及战晋射王中目获我公子茷郑伯奔其右唐茍死之旦而战见星未巳侧命军吏察夷伤补卒乗缮甲兵展车马鸡鸣而食唯命是聼晋人患之苖贲皇徇曰搜乗补卒秣马利兵脩陈固列蓐食申祷明日复战乃逸楚囚王闻之召侧谋谷阳竖【侧内竖】献饮于侧侧醉而不能见王曰天败楚也夫余不可以待乃宵遁师还及瑕王使谓侧曰先大夫之覆师徒者君不在子无以为过不谷之罪也侧再拜稽首曰君赐臣死死且不朽臣之卒实奔臣之罪也公子婴齐与侧相恶及是婴齐谓侧曰初陨师徒者而亦闻之矣盍图之对曰虽防先大夫有之大夫命侧侧敢不义侧亡君师敢忘其死王使止之弗及而卒【左传】
　　韩非子子反嗜酒而醉战既罢共王召子反子反辞以疾共王自往入其幄闻酒臭而还于是还师而斩子反
　　公子丙　公子平
　　公子丙公子平并楚羣公子也丙事庄王庄王之伐萧也萧人囚熊相宜僚及丙王曰勿杀吾退萧人杀之王怒围萧萧溃遂灭萧平事共王公子婴齐之伐莒入渠邱也莒人囚平楚人曰勿杀吾归而俘莒人杀之我师围莒莒溃遂入郓【左传】
　　公子壬夫　【公子何忌附】
　　公子壬夫字子辛【所出未详】初为右尹事共王共王十六年【成十六年】鄢陵之役壬夫将右及战我师败绩十八年【成十八年】宋鱼石五大夫叛壬夫及郑师侵城郜取幽邱【并宋邑】同伐彭城纳五夫夫以三百人戍之而还十九年【襄元年】诸侯伐郑壬夫救之侵宋吕留二十一年【襄三年】公子婴齐卒以壬夫为令尹壬夫侵欲于小国陈遂叛使公子何忌侵陈二十三年【襄五年】讨陈叛故杀壬夫【左传】
　　何忌为司马亦羣公子
　　公子槖师　公子罢戎
　　公子槖师公子罢戎并事共王为大夫共王之败于鄢陵也舒庸人道吴围巢伐驾围厘虺【巢驾厘虺楚四邑】遂恃吴而不设备共王十七年【成十七年】槖师袭舒庸灭之二十七年【襄九年】王伐郑郑及我平使罢戎入盟同盟于中分共王薨康王即位以槖师为右司马以罢戎为右尹【左传】
　　公子格　王子胜
　　公子格公子胜并羣公子格事康王胜事平王为左尹康王三年【襄十六年】许请迁于晋许大夫不可晋将伐许郑伯从夏晋伐许遂伐我格帅师及晋师战于湛阪我师败绩晋遂侵方城之外复伐许而还平王五年【昭十八年】王子胜言于王曰许于郑仇敌也而居楚地以不礼于郑晋郑方睦郑若伐许而晋助之楚丧地矣君盍迁许许不専于楚【不専心事楚】郑方有令政许曰余旧国也郑曰余俘邑也叶在楚国方城之外蔽也土不可易国不可小许不可俘讐不可启君其图之王説使胜迁许于析【左传】
　　公子鲂　公子齮
　　公子鲂字子鱼亦羣公子平王时阳匄为令尹鲂为司马四年【昭十七年】吴伐我阳匄战不吉鲂曰我得上流何故不吉且楚故司马令我请改卜令曰鲂也以其属死之楚师继之尚大克之吉战于长岸鲂先死我师继之大败吴师获其乗舟余皇吴取余皇复大败我师康王时防子冯为令尹公子齮为司马齮亦羣公子也【左传】公子申　公子成　公子寅　公子罢　公子辰
　　公子申公子成并事共王公子申为右司马共王六年【成六年】我伐郑晋救之遂侵蔡申及成以申息之师救蔡御诸桑隧晋师还九年【成九年】我以重赂求郑郑伯防公子成于邓十五年【成十五年】许畏偪于郑请迁于我公子申迁许于叶十六年【成十六年】王自武城使公子成以汝隂之田求成于郑郑叛晋及王盟于武城十七年【成十七年】使公子成公子寅戍郑诸侯围郑使公子申救郑师于汝上诸侯还公子申为右司马多受小国之赂以偪公子婴齐二十年【襄二年】国人杀之康王即位以公子成为左司马公子寅亦羣公子又有公子罢公子辰我杀屈巫罢分子荡【屈巫族】之室共王时晋楚成郤至来聘罢如晋报聘及晋侯盟于赤棘公子辰字子商为共王大宰晋归我钟仪王使辰如晋报钟仪之使请修好结成【左传】论曰令尹司马并以宗支便蕃左右顾乃腊肉滛人食而遇毒五北之繇卒阶入郢一嵗七奔犹为幸夫仲尼曰临事而惧好谋而成败而醉战而丧其良其于勇也后矣








　　尚史巻五十八
　　钦定四库全书
　　尚史巻五十九　　　　　列传三十七
　　镶白旗汉军李锴撰
　　楚诸臣传
　　公子谷臣
　　公子谷臣庄王之子也庄王十七年【宣十二年】邲之役我获晋荀防防父荀首以其族反之射连襄老获之遂载其尸又射谷臣囚之以二者还共王三年【成三年】晋归谷臣及襄老之尸我归晋荀防【左传】
　　公子贞【子囊】　囊瓦【子　公子宜谷　公子繁常　武城黒　　史皇附】
　　公子贞字子囊庄王之子也共王二十三年【襄五年】陈叛我由令尹公子壬夫实侵欲焉乃杀壬夫以贞为令尹冬贞伐陈二十五年【襄七年】贞围陈二十六年【襄八年】郑侵蔡贞讨之伐郑郑成二十七年【襄九年】秦来乞师王许之贞曰不可当今吾不能与晋争晋君类能而使之举不失选官不易方其卿让于善其大夫不失守其士竞于教其庶人力于农穑商工皂隶不知迁业韩厥老矣知防禀焉以为政范匄少于中行偃而上之使佐中军韩起少于栾黡而栾黡士鲂上之使佐上军魏綘多功以赵武为贤而为之佐君明臣忠上让下竞当是时也晋不可敌事之而后可君其图之王曰吾既许之矣虽不及晋必将出师秋王师于武城以为秦援二十八年【襄十年】贞及郑师围宋门于桐门秋贞及郑师侵鲁还围萧克之诸侯伐郑贞救之诸侯之师与我师夹颍而军郑宵涉颍与我盟诸侯之师还二十九年【襄十一年】诸侯伐郑郑及晋成贞乞旅于秦及秦师从王将伐郑郑伯逆之遂伐宋秋诸侯复伐郑郑使告于我遂及晋成三十年【襄十二年】贞及秦师伐宋师于杨梁报晋之取郑也三十一年【襄十三年】王有疾告大夫曰不谷不徳亡师于鄢以辱社稷请谥为灵若厉王薨大夫谋谥贞曰君命以共若之何毁之请谥为共康王元年【襄十四年】贞师于棠以伐吴【报前年庸浦之役】吴不出而还贞殿以吴为不能而弗儆呉人自臯舟之隘要而击之我不能相救吴人败之获我公子宜谷冬贞还自伐吴卒将死遗言谓公子午必城郢君子谓贞忠君薨不忘增其名将死不忘卫社稷可不谓忠乎忠民之望也
　　吕氏春秋荆与吴将战吴师众子囊曰我战必败败王师辱名亏土忠臣不为也不复于王而遁至于郊请死王曰遁以为利也将军何死子囊曰遁者无罪则后皆依不利之名而遁是荆国终为天下挠遂伏剑而死王曰请成将军义乃为之桐棺三寸加斧锧其上
　　贞孙曰囊瓦瓦字子常事平王平王十年【昭二十三年】瓦为令尹城郢以备吴十三年【昭二十六年】平王薨瓦以大子壬弱欲立长庶子申【即子西】申怒欲杀瓦瓦惧乃立壬是为昭王昭王元年【昭二十七年】吴因我丧伐我围潜我救潜瓦以舟师及沙汭而还夏费无极构大夫郤宛瓦使鄢将师杀之国人谤瓦瓦病之秋杀费无极鄢将师【详费无极传】六年【定二年】吴诱瓦伐吴瓦师于豫章吴败我师遂克巢获我公子繁蔡侯唐侯来朝蔡侯有两佩与裘唐侯有两肃爽马瓦欲之弗与皆三年止之七年【定三年】唐侯献马瓦归唐侯蔡人闻之献佩与裘瓦朝见蔡侯之徒命有司曰蔡君之久也官不共也明日礼不毕将死遂归蔡侯八年【定四年】蔡侯归防诸侯于召陵侵我沈人不防蔡灭沈我为沈故围蔡冬蔡侯吴子唐侯伐我舍舟于淮汭自豫章与我夹汉左司马沈尹戌谓瓦曰子防汉而与之上下我悉方城外以毁其舟还塞大隧直辕防阨【三者汉东三隘道】子济汉而伐之我自后击之必大败之既谋而行武城黒谓瓦曰吴用木也我用革也不可久也不如速战史皇谓瓦曰楚人恶子而好司马若司马毁吴舟于淮塞城口而入是独克吴也子必速战不然不免乃济汉而陈自小别至于大别三战瓦知不可欲奔史皇曰安求其事难而逃之将何所入子必死之初罪必尽说十一月二师陈于栢举吴夫槩王以其属五千先击瓦卒瓦卒奔我师乱吴师大败之瓦奔郑史皇以其乗广死吴五战及郢王出奔随【左传】
　　公子宜谷公子繁并楚羣公子繁守巢大夫武城黒者武城大夫史皇亦楚大夫也
　　公子午【子庚】
　　公子午字子庚亦庄王之子也初为共王司马共王三十年【襄十二年】秦嬴归于我午聘于秦为夫人宁
　　韩非子荆王弟在秦秦不出也中射之士曰资臣百金臣能出之因之晋请以百金委叔向叔向见平公曰可以城壶邱矣荆王弟在秦秦不出也是秦恶荆也必不敢禁我城壶邱若禁之我曰为我出荆王之弟彼如出之可以徳荆不出是卒恶也必不敢禁我城壶邱矣公曰善乃城壶邱秦因出之荆王大说以链金百镒遗晋说苑作公子午余文同　按公子午聘秦为好防秦不出午盖误
　　三十一年【襄十三年】共王薨吴乗我防侵我午大败吴师于庸浦【楚地】康王二年【襄十五年】午代公子贞为令尹五年【襄十八年】郑公子嘉将叛晋起我师以去诸大夫使告午午弗许王闻之使扬豚尹宜告午曰国人谓不谷主社稷而不出师死不从礼【言死将不得从先君之礼】不谷即位于今五年师徒不出人其以不谷为自逸而忘先君之业矣大夫图之其若之何午叹曰君王其谓午懐安乎吾以利社稷也见使者稽首而对曰诸侯方睦于晋臣请尝之若可君而继之不可收师而退可以无害君亦无辱冬午帅师治兵于汾我师伐郑郑完守入保公子嘉不敢防我师我右师城上棘涉颍次于旃然蒍子冯公子嘉率锐师侵郑东北至于虫牢而反午门于纯门信于城下而还涉于鱼齿之下甚雨及之我师多冻役徒防尽八年【襄二十一年】夏午卒【左传】
　　公子追舒【子南】　弃疾
　　公子追舒字子南亦庄王之子也康王二年【襄十五年】追舒为箴尹八年【襄二十一年】代公子午为令尹观起有宠于追舒未益禄而有马数十乗国人患之王将讨焉追舒之子弃疾为王御士王每见之必泣弃疾曰君三泣臣矣敢问谁之罪也王曰令尹之不能尔所知也国将讨焉尔其居乎对曰父戮子居君焉用之泄命重刑臣亦不为九年【襄二十二年】王杀追舒于朝轘观起于四竟追舒之臣谓弃疾请徙子尸于朝曰君臣有礼唯二三子三日弃疾请尸王许之既塟其徒曰行乎曰吾与杀吾父行将焉入曰然则臣王乎曰弃父事讐吾弗忍也遂缢而死【左传】
　　论曰子囊遗言城郢筹国及死故君子以为忠囊瓦堕徳灭防而唯城是图故司马以为鄙城郢兆乎入郢矣子庚持重足嗣贤尹子南秽徳竟不克终防君陈固难为周毕继也然子南贪赂辱止塟身囊瓦不度祸延覆国亡臣栖郑裘马将焉用之或以弃疾不泄命为有礼非也泥首请命乞以身代不得则负父以亡君子之孝也
　　公子黒肱【共王子】
　　公子黒肱字子晳共王之子也初为宫廐尹康王十四年【防二十七年】宋向戌弭诸侯之兵晋楚将盟于宋黒肱先至成言于晋【成盟誓之言也】郏敖四年【昭元年】令尹公子围使黒肱城犨栎郏【三邑本郑地】是年围弑郏敖公子比出奔晋黒肱出奔郑围自立是为灵王灵王十二年【昭十三年】观从召比及黒肱入袭蔡遂入楚比为王黒肱为令尹既而比黒肱皆自杀【左传】
　　大子建　【司马奋扬附】
　　大子建字子木平王大子也平王之在蔡也郥阳封人之女奔之生建及即位立为大子使伍奢为之师费无极为少师无宠费无极曰建可室矣王为之聘于秦无极劝王取女平王六年【昭十九年】使建居于城父
　　说苑王子建出守城父与成公干遇于畴中问曰是何也成公干曰畴也畴也者何也曰所以为麻也麻也者何也曰所以为衣也成公干曰昔者庄王伐陈舍于有萧氏谓路室之人曰巷其不善乎何沟之不浚也庄王犹知巷之不善沟之不浚今子不知畴之为麻麻之为衣子其不主社稷乎
　　七年【昭二十年】费无极言于王曰建与伍奢将以方城之外叛王使城父司马奋扬杀大子未至而使遣之大子奔宋王召奋扬奋扬使城父人执已以至王曰言出于余口入于尔耳谁告建也对曰臣告之君王命臣曰事建如事余臣不佞不能茍贰奉初以还不忍后命故遣之既而悔之亦无及已王曰而敢来何也对曰使而失命召而不来是再奸也逃无所入王曰归从政如他日大子后辟宋华氏之乱适郑郑人甚善之又适晋与晋人谋袭郑乃求复焉郑人复之如初晋人使谍于大子请行而期焉【请行袭郑之期】大子暴虐于其私邑邑人诉之郑人省之得晋谍焉遂杀大子大子之子二胜燕并见乱臣传【左传】
　　公子申【子西】　公孙宁　公孙朝
　　公子申【前共王时右司马公子申别是一人】字子西平王长庶子也平王薨令尹囊瓦欲立申曰大子壬弱其母非适也大子建实聘之申长而好善立长则顺建善则治王顺国治可不务乎申怒曰是乱国而恶君王也国有外援不可凟也【外援谓秦壬母秦女也】王有适嗣不可乱也败亲速讐乱嗣不祥我受其名赂吾以天下吾滋不从也楚国何为必杀令尹囊瓦惧乃立壬是为昭王昭王四年【昭三十年】吴公子掩余烛庸来奔王大封而定其徙城养【楚邑】以居之取于城父与胡田以与之将以害呉也申諌曰吴光新得国而亲其民视民如子辛苦同之将用之也若好吴邉疆使柔服焉犹惧其至吾又彊其讐以重怒之无乃不可乎吴周之胄裔也而弃在海濵不与姬通今而始大比于诸华光又甚文将自同于先王不知天将以为虐乎使翦丧吴国而封大异姓乎其抑亦将卒以祚吴乎其终不逺矣我盍姑亿吾神而宁吾族姓以待其归将焉用自播扬焉王弗聴九年【定四年】吴入郢王奔随申为王舆服以保路【言伪为王车服以保安道路人】国于脾泄【楚邑】闻王所在而后从王明年申包胥以秦师至申败吴师于军祥败之于麇又败之于公壻之谿冬十月王入郢王之奔随也将涉于成曰蓝尹亹涉其帑不与王舟及宁王欲杀之申曰囊瓦唯思旧怨以败君何效焉【国语作蓝尹亹自解之辞】王曰善使复其所吾以志前恶申代囊瓦为令尹十二年【定六年】吴败我舟师获潘子臣小惟子【舟师之帅】及大夫七人我大惕惧亡公子结又以陵师败于繁扬申喜曰乃今可为矣于是乎迁郢于鄀而改纪其政以定楚国越絶书司马子其令尹子西归相与计谋子胥不死又不入荆邦犹未得安莫若求之而与之同邦乎昭王乃使使者报子胥于吴曰昔者先人杀子之父而非其罪也今子大夫报寡人也特甚寡人不敢怨子子大夫何不来归子故坟墓丘塜为我邦虽小与子同有之子胥曰前报父仇后求其利贤者不为也父已死子食其禄非父之义也使者还报昭王曰子胥不入荆邦明矣　辞意庸姑存异説
　　二十二年【哀元年】申将围蔡计板筑九日及围蔡里而栽【去城一里栽设板筑】广丈高倍夫屯昼夜九日如申之素蔡人男女以辨【男女各判系累而降】使疆于江汝之间而还吴侵陈大夫皆惧曰阖庐唯能用其民以败我于柏举今闻其嗣又甚焉将若之何申曰二三子恤不相睦无患吴矣昔阖庐食不二味居不重席室不崇坛器不彤镂宫室不观舟车不饰衣服财用择不取费在国天有菑疠亲巡孤寡而共其乏困在军熟食者分而后敢食其所尝者卒乗与焉勤恤其民而与之劳逸是以民不罢劳死知不旷吾先大夫子常易之所以败我也今闻夫差次有台榭陂池焉宿有妃嫱嫔御焉一日之行所欲必成玩好必从珍异是聚观乐是务视民如讐而用之日新夫先自败也已安能败我【国语作蓝尹亹语】二十七年【哀六年】吴伐陈王救之将战王有疾薨于城父申与公子结公子启谋潜师闭涂逆越女之子章立之而后还惠王七年【哀十三年】申帅师伐陈九年【哀十五年】申及公子结伐吴及桐汭十年【哀十六年】申召故大子建子胜使处吴竟为白公胜胜作乱杀申及公子结
　　説苑昭王欲之荆台防司马子綦进諌曰荆台在洞庭右彭蠡南望猎山下临方淮其乐使人遗老而忘死愿王勿往防焉王曰荆台吾地也有地而防子何为絶我怒而击之于是令尹子西驾安车四马径于殿下曰今日荆台之防不可不观也王登车而拊其背曰荆台之防与子共乐之步马十里引辔而止曰臣不敢下车愿得有道王聴之乎王曰言之子西曰臣闻为人臣而忠其君者爵禄不足以赏也为人臣而防其君者刑罚不足以诛也若司马子綦者忠臣也若臣者防臣也愿王杀臣而禄司马子綦王曰我能聴公子后世防之无有极时奈何子西曰易耳王山陵崩陁为陵于荆台未尝有持钟鼓管而防于父之墓上者也于是王还车卒不防荆台
　　申子二宁朝宁字子国为右司马惠王十一年【哀十七年】王与沈诸梁卜以宁为令尹十二年【哀十八年】巴人伐我围鄾初宁之卜也开卜大夫观瞻曰吉如志故命以为右司马及巴师至将卜帅王曰寜如志何卜焉使帅师而行遂败巴师于鄾封宁于析
　　淮南子大宰子朱侍饭于令尹子国子国啜羮而热投巵浆而沃之明日子朱辞官而归其仆曰大宰未易得也去之何也子朱曰令尹轻行而简礼其辱人不难明年伏郎尹而笞之三百　按王卜宁为令尹时有沈尹朱大宰子朱或即其人官误尔
　　朝为武城尹白公之乱陈侵我既宁我将取陈麦王卜帅朝吉使帅师取陈麦陈人御之败遂灭陈【左传】
　　公子结【子　鑪金期　附】　公孙平　公孙寛　鲁阳文子
　　公子结字子期亦平王之子昭王之兄也昭王十年【定四年】吴入郢王奔随吴人从之结似王逃王而已为王曰以我与之王必免随人卜与之不吉乃辞吴鑪金者初宦于结及是与随人要言无出王王使见辞曰不敢以约为利王割结之心以与随人盟【当心前割血以盟】十一年【定五年】秦救我败吴师结及公子蒲灭唐秋吴师败我师于雍澨秦师又败吴师吴师居麇结将焚之公子甲曰父兄亲暴骨焉不能收又焚之不可结曰国亡矣死者若有知也可以歆旧祀岂惮焚之焚之而又战大败吴师王入郢结代沈尹戌为司马十二年【定六年】吴败我舟师结又以陵师【陆师】败于繁扬二十年【定十四年】结灭顿以顿子牂归惠王四年【哀十年】结伐陈
　　韩非子荆令公子伐陈丈人送之曰晋强不可不慎也公子曰丈人奚忧吾为丈人破晋丈人曰可吾方庐陈南门之外公子曰是何也曰我笑勾践也为人之如是其易也已独何为宻宻十年难乎
　　九年【哀十五年】结伐吴十年【哀十六年】白公胜作乱杀结于朝结曰昔者吾以力事君不可以弗终抉豫章【大木】以杀人而后死
　　韩非子司马子期死而浮于江
　　结子二平寛结死寛代为司马十三年【哀十九年】寛及公子庆追越师至防不及乃还【左传】结又有子曰鲁阳文子【名未详或即是平寛】惠王以梁与文子【梁楚北境】文子辞曰梁险而在北境惧子孙之有贰者也夫事君无憾憾则惧偪偪则惧贰夫盈而不偪憾而不贰者臣能自夀也不知其它纵臣得以首领没惧子孙之以梁之险而乏臣之祀也王曰子之仁不忘子孙施及楚国敢不从子与之鲁阳【国语】淮南子鲁阳公与韩构难战酣日暮援戈而防之日为之退三舍
　　公子启【子闾】
　　公子启字子闾亦平王之子昭王之兄也昭王二十七年【哀六年】吴伐陈王在城父将救陈卜战不吉卜退不吉王曰然则死也命公子申为王不可则命公子结亦不可则命启五辞而后许将战王薨启退曰君王舍其子而让羣臣敢忘君乎从君之命顺也立君之子亦顺也二顺不可失也立惠王而后还惠王十年【哀十六年】白公胜作乱欲以启为王启不可遂刼以兵启曰王孙若安靖楚国匡正王室而后庇焉启之愿也敢不聴从若将専利以倾王室不顾楚国有死不能遂杀之【左传】
　　新序白公胜欲立王子闾子闾不肯刼之以刃曰楚国之重天下无有天以与子何不受也子闾曰吾闻辞天下者非轻其利明其徳也不为诸侯者非恶其位洁其行也今见国而忘主不仁也刼白刃而失义不勇也子虽告我以利威我以兵吾不为也
　　论曰大子羁旅郑国顾欲隂贼其所厚倒行逆施有遗行焉宜其不得于父而来无极之谗也莫益之或撃之勿恒之凶建实速之又谁咎邪子西兄弟终始让王左提右挈用康国难尚矣然而抢攘外内昭奔惠刼防再亡国而三良与之嗟夫溯洄其初孽由大子诗曰宗子维城母俾城壊又谁之咎耶
　　王孙由于　【王孙贾宋木附】
　　王孙由于者又曰吴由于为寝尹昭王十年【定四年】吴之入郢也王涉睢济江入于云中王寝盗攻之以戈击王由于以背受之中肩王奔随由于徐苏而从明年王入郢初王在随公子申为王舆服以保路国于脾泄【伪为王车服立国于脾泄】事宁王使由于城麇复命公子申问髙厚焉弗知申曰不能如辞城不知髙厚小大何知对曰固辞不能子使余也人各有能有不能王遇盗于云中余受其戈其所犹在袒而视之背曰此余所能也脾泄之事余亦弗能也从王有功者由于及王孙圉王孙贾鬭辛鬭巢鬭懐申包胥钟建宋木凡九人王入皆赏之【左传】诸鬭申包胥别有传钟建见季传宋木他事不载王孙贾葢亦王族也
　　王孙圉
　　王孙圉楚大夫事昭王尝聘于晋定公飨之赵鞅鸣玉以相问于圉曰楚之白珩犹在乎对曰然鞅曰其为宝也几何矣曰未尝为宝楚之所寳者曰观射父能作训辞以行事于诸侯使无以寡君为口实又有左史倚相能道训典以叙百物以朝夕献善败于寡君使寡君无忘先王之业又能上下说乎神顺道其欲恶使神无有怨痛于楚国又有薮曰云连徒洲金木竹箭之所生也珠齿角皮革羽毛所以备赋用以戒不虞者也所以共币帛以賔享于诸侯者也若诸侯之好币具而道之以训辞有不虞之备而皇神相之寡君其可以免罪于诸侯而国民保焉此楚国之宝也若夫白珩先王之玩也何寳焉圉闻国之寳六而已圣能制议百物以辅相国家则寳之玉足以庇防嘉谷使无水旱之灾则寳之足以献臧不则寳之珠足以御火灾则寳之金足以御兵乱则寳之山林薮泽足以备财用则寳之若夫哗嚣之美楚虽蛮夷不能寳也【国语】
　　论曰由于能背受戈而不能城城城必有不足城者诡辞以葢之焉尔简子鸣玉盛有侈心白珩之对不待毕辞亦且中馁而已矣
　　阳匄【子　阳令终　弟完弟佗瑕　公子鲂附】
　　阳匄字子瑕穆王曾孙也为平王令尹平王四年【昭十七年】呉伐我匄卜战不吉司马公子鲂曰我得上流何故不吉战于长岸鲂先死我师继之大败呉师获其乗舟余皇吴取余皇复大败我师六年【昭十九年】工尹赤迁隂于下隂【隂楚邑】匄城郏【亦楚邑】鲁叔孙婼曰楚不在诸侯矣自完而已王为大子建聘秦女既而自取之夏匄聘于秦拜夫人也初灵王伐呉
　　吴子使其弟蹶由犒师灵王执以归【在昭五年】及是匄谓王曰彼何罪谚所谓室于怒市于色者楚之谓也舍前之忿可也乃归蹶由十年【昭二十三年】吴伐州来我救之吴御诸钟离匄卒我师熸【呉楚谓火灭为熸言军主亡其气衰也】吴遂败顿胡沈蔡陈许之师于鸡父匄子三令终完佗令终为中廐尹昭王元年【昭二十七年】囊瓦杀郤宛并杀令终及完佗以其党郤氏也【左传】
　　沈尹戌　【呉句卑附】
　　沈尹戌者庄王曾孙也初仕吴后为楚左司马事平王平王六年【昭十九年】我城州来【吴邑今城而取之】戍曰楚人必败昔吴灭州来子旗请伐之【即蔓城然事见昭十三年】王曰吾未抚吾民今亦如之而城州来以挑吴能无败乎侍者曰王施舍不倦息民五年可谓抚之矣戍曰吾闻抚民者节用于内而树徳于外民乐其性而无寇讐今宫室无量民人日骇劳罢死转忘寝与食非抚之也十年【昭二十三年】吴伐州来我师大奔秋令尹囊瓦城郢戍曰子常【即囊瓦】必亡郢茍不能卫城无益也古者天子守在四夷天子卑守在诸侯诸侯守在四邻诸侯卑守在四竟慎其四竟结其四援民狎其野三务成功【春夏秋三时之务】民无内忧而又无外惧国焉用城今吴是惧而城于郢守已小矣卑之不获能无亡乎昔梁伯沟其公宫而民溃民弃其上不亡何待夫正其疆场修其土田险其走集亲其民人明其伍信其邻国慎其官守守其交礼不僣不贪不懦不耆【耆强也】完其守备以待不虞又何畏矣诗曰无念尔祖聿修厥徳无亦监乎若敖蚡冒至于武文土不过同【方百里为同】慎其四竟犹不城郢今土数圻【方千里为圻】而郢是城不亦难乎十一年【昭二十四年】王为舟师以畧吴疆戍曰此行也楚必亡邑不抚民而劳之吴不动而速之吴踵楚而疆无备邑能无亡乎王及圉阳【楚地】而还吴人踵我而边人不备遂灭巢及钟离戌曰亡郢之始于此在矣王壹动而亡二姓之帅防如是而不及郢诗曰谁生厉阶至今为梗其王之谓乎昭王元年【昭二十七年】吴公子掩余烛庸伐我围潜莠尹然工尹麇帅师救潜戍帅都君子与王马之属【在都邑之士有复除者与王养马官属校人】以济师与吴师遇于穷左尹郤宛工尹夀至于潜吴师不能退防吴光弑王僚我师闻乱而还费无极谓囊瓦曰郤宛取赂而还又误羣帅使退其师囊瓦使鄢将师杀郤宛及阳令终【中厩尹】晋陈【大夫】于是国言未已进胙者莫不谤令尹【进胙国中祭祀】戌言于囊瓦曰夫左尹与中厩尹莫知其罪而子杀之以兴谤讟至于今不已戌也惑之仁者杀人以掩谤犹弗为也今吾子杀人以兴谤而弗图不亦异乎夫无极楚之防人也民莫不知去朝吴出蔡侯朱丧大子建杀连尹奢屏王之耳目使不聪明不然平王之温惠共俭有过成庄无不及焉所以不获诸侯迩无极也今又杀三不辜以兴大谤防及子矣子而不圗将焉用之夫鄢将师矫子之命以灭三族国之良也而不愆位吴新有君疆日骇楚国若有大事子其危哉知者除防以自安也今子爱防以自危也甚矣其惑也囊瓦曰是瓦之罪敢不良图秋杀费无极鄢将师谤言乃止四年【昭三十年】吴使徐人执掩余钟吾人执烛庸掩余烛庸来奔王使监马尹大心逆之使居养戌及莠尹然城之将以害吴冬吴执钟吾子灭徐徐子来奔戌帅师救徐弗及遂城夷使徐子处之五年【昭三十一年】吴侵我伐夷侵潜六【并楚邑】戌帅师救潜吴师还我师迁潜于南冈而还吴师围戍及右司马稽帅师救及豫章吴师还十年【定四年】蔡灭沈我为沈故围蔡蔡侯吴子唐侯伐我舍舟于淮汭自豫章与楚夹汉戌与囊瓦谋毁其舟前后击之既行囊瓦及吴师战我师大败五战及郢王出奔戍及息而还败吴师于雍澨伤初戌臣阖庐故耻为禽谓其臣曰谁能免吾首吴句卑曰臣贱可乎戌曰我实失子可哉三战皆伤曰吾不可用也已句卑布裳刭而裹之藏其身而以其首免【左传】
　　句卑呉人为戌臣戌子二诸梁后臧
　　沈诸梁　【后臧圉公阳附】
　　沈诸梁字子高沈尹戌之子也为叶公昭王二十五年【哀四年】诸梁及左司马眅致蔡于负亟【蔡故地楚防致之以为邑】致方城之外于缯闗袭梁及霍执蛮子以归【详左司马眅传　左传】公子申召白公胜诸梁闻之见申曰闻子召王孙胜信乎曰然诸梁曰将焉用之曰胜直而刚欲寘之境诸梁曰不可其为人也展而不信爱而不仁诈而不知毅而不勇直而不衷周而不淑是六徳者皆有其华而不实者将焉用之彼其父为戮于楚其心又狷而不洁思报怨而已则其爱也足以得人其展也足以复之其诈也足以谋之其直也足以帅之其周也足以葢之其不洁也足以行之而加之以不仁奉之以不义蔑不克矣夫造胜之怨者皆不在矣【谓譛大子费无极之徒】若来无宠速其怒也思旧怨以脩其心茍国有衅必不居矣非子职之其谁乎余爱子与司马【公子结】故不敢不言公子申曰徳其忘怨乎余善之夫乃其宁诸梁曰不然吾闻之曰唯仁者可好也可恶也可髙也可下也好之不偪恶之不怨髙之不骄下之不惧不仁者则不然好之则偪恶之则怨髙之则骄下之则惧骄有欲焉惧有恶焉欲恶怨偪所以生诈谋也若召而下之将戚而惧为之上者将怒而怨诈谋之心无所靖矣有一不义犹害国家今壹五六而必欲用之不亦难乎吾闻国家将败必用奸人而嗜其疾味其子之谓乎人有言曰狼子野心怨贼之人其又可善乎子不我信盍求若敖氏与子于子晳之族而近之安用胜也其能几何昔齐驺马繻以胡公入于贝水邴歜阎职戕懿公于囿竹晋长鱼矫杀三郤于榭鲁圉人荦杀子般于次夫是谁之故也非唯旧怨乎是皆子所闻也人求多闻善败以鉴戒也子闻而弃之犹防耳也吾语子何益吾知逃而已公子申笑曰子之尚胜也不从使为白公诸梁以疾闲居于蔡【国语】
　　惠王十年【哀十六年】白公胜作乱杀公子申公子结而刼王诸梁在蔡方城之外皆曰可以入矣诸梁曰吾闻之以险徼幸者其求无餍偏重必离既而闻白公胜杀齐管修【管仲之后楚贤大夫】诸梁乃入胜刼王如髙府【楚别府】圉公阳穴宫负王以如昭夫人之宫圉公阳亦楚大夫也防诸梁亦至及北门或遇之曰君胡不胄国人望君如望慈父母焉贼盗之矢若伤君是絶民望也若之何不胄乃胄而进又遇一人曰君胡胄国人望君如望嵗焉日月以几若见君面是得艾也【艾安也】民知不死其亦夫有奋心犹将旌君以徇于国而又掩面以絶民望不亦甚乎乃免胄而进遇箴尹防固帅其属将与白公胜诸梁曰防二子
　　者【谓公子申公子结】楚不国矣弃徳从贼其可保乎乃从诸梁使与国人以攻胜胜奔山而缢
　　荀子叶公子髙防小短瘠行若将不胜其衣然白公之乱令尹子西司马子期皆死焉叶公子髙入据楚诛白公定楚国如反手
　　白公之乱陈侵我十一年【哀十七年】我将取陈麦王问帅于大师子谷与诸梁子谷曰右领差车与左史老【并楚大夫】皆相令尹司马以伐陈【亦谓公子申公子结】其可使也诸梁曰率贱民慢之惧不用命焉子谷曰观丁父鄀俘也武王以为军率是以克州蓼服随唐大启羣蛮彭伸爽申俘也文王以为令尹实县申息朝陈蔡封畛于汝唯其任也何贱之有诸梁曰天命不謟令尹有感于陈【公子申伐呉陈使使吊吴以此为恨在哀十五年】天若亡之其必令尹之子是与君盍舍焉臣惧右领与左史有二俘之贱而无其令徳也王使公孙朝帅师【公子申之子】朝遂灭陈诸梁既平白公胜遂兼令尹司马及是王与诸梁枚卜子良以为令尹子良者王之弟也沈尹朱曰吉过于其志诸梁曰王子而相国过将何为他日改卜遂以公孙宁【公子申之子】为令尹公孙寛【公子结之子】为司马而诸梁老于叶十三年【哀十九年】越侵我诸梁伐东夷以报越三夷男女及我师盟于敖吴之入郢也诸梁之弟后臧从其母于吴楚既定后臧不待而归诸梁终不正视之【左传】
　　论曰沈戍筹吴洞若观火楚用其言吴虽疆如楚何及夫毁舟谋遂燎原之势其犹可扑灭也惜夫防夫阻之而贪人之败类也国人好司马施及诸梁遂平胜难徳系民望国乃不亡呜乎君子当知所尚矣若夫圉公阳之穴宫吴句卑之免首小臣事主不以约迁虽然我实失子宁无滋叹乎



　　尚史卷五十九
　　钦定四库全书
　　尚史卷六十　　　　　　　列传三十八
　　镶白旗汉军李锴撰
　　楚诸臣传
　　昭奚恤【以下战国】
　　昭奚恤宣王之相也宣王十六年魏攻赵邯郸奚恤谓王曰王不如无救赵而以强魏魏强其割赵必深矣赵不能聼则必坚守是两敝也奚恤与江乙相恶江乙【魏人后仕楚】为魏使于楚谓王曰臣入境闻楚之俗不蔽人之善不言人之恶诚有之乎王曰有之乙曰然则白公之乱得无遂乎诚如是臣等之罪免矣王曰何也乙曰州侯【即奚恤也】相楚贵甚矣而主断左右俱曰无有如出一口矣王问羣臣曰吾闻北方之畏昭奚恤也果诚何如羣臣莫对乙对曰虎求百兽而食之得狐狐曰子无敢食我也天帝使我长百兽今子食我是逆天帝命也子以为不信吾先行子随我后观百兽之见我而敢不走乎虎以为然遂与之行兽见之皆走虎不知兽畏已而走也以为畏狐也今王之地方五千里带甲百万而専属之昭奚恤故北方之畏奚恤其实畏王之甲兵也乙又谓王曰人有以其狗为有执而爱之其狗尝溺井其邻人见狗之溺井也欲入言之狗恶之当门而噬之邻人惮之遂不得入言邯郸之难楚进兵大梁取矣【即魏攻赵邯郸事】昭奚恤取魏之寳器臣居魏知之故昭奚常恶臣之见王乙又谓王曰下比周则上危下分争则上安王亦知之乎且人有好扬人之善者于王何如王曰君子也近之乙曰有好扬人之恶者于王何如王曰小人也逺之乙曰然则且有子杀其父臣弑其主者而王终已不知者何也以王好闻人之美恶闻人之恶也王曰善寡人愿两闻之昭奚恤与彭城君【未详其人】议于王前王召江乙而问焉乙曰二人之言皆善也臣不敢言其后此谓虑贤也【谓贤者言善已复言之使王疑彼思虑之也】江尹【即江乙】欲恶昭奚恤于王而力不能故为梁山阳君【魏人】请封于楚王曰诺奚恤曰山阳君无功于楚国不当封江尹因得山阳君与之共恶昭奚恤于王王告奚恤奚恤曰臣朝夕以事聼命而魏入吾君臣之间臣大惧臣非畏魏也夫泄吾君臣之交而天下信之是其为人也近苦矣【此指江乙】夫茍不难为之外岂忘为之内乎臣之得罪无日矣王曰寡人知之大夫何患郢人有狱三年不决者故令人请其宅以卜其罪客因请之奚恤曰郢人某氏之宅臣愿之奚恤曰郢人某氏不当服罪故其宅不得客辞而去奚恤已而悔之谓客曰奚恤得事公公何为以故与奚恤【故谓设事以探己意】客曰非用故也曰请而不得有説色非故何也【国防】
　　韩非子昭奚恤之用荆也有烧仓廥者而不知其人昭奚恤令吏执贩茅者而问之果烧也新序秦欲伐楚使使往观楚之寳器楚王召昭奚恤而问焉对曰此欲观吾得失而图之不在寳器奚恤为坛使客上位东面令尹子西南面太宗子敖次之叶公子髙次之司马子反次之奚恤自居西面称曰客欲观楚之寳器楚之所寳者贤臣也令尹子西太宗子敖叶公子髙司马子反昭奚恤在此唯大国之所观　此因王孙圉而傅防者子西子反不与奚恤同时也列女传江乙之母当恭王时乙为郢大夫有入王宫中盗者令尹以罪乙无何其母亡布言于王曰妾夜亡布令尹盗之王谓母曰令尹信盗之寡人不为其富贵不行法若不盗而诬之楚有常法母曰令尹不身盗之使人盗之昔叔孙敖之为令尹也道不拾遗门不闭闗而盗贼自息今令尹耳目不明盗贼公行是故得盗妾之布与使人盗何以异也王曰令尹不知何罪母曰昔者妾之子为郢大夫有盗王宫中之物者妾子亦岂知之哉然终坐之令尹独何人而不以为过也上不明则下不治相不贤则国不宁王其察之王曰善非徒讥令尹又讥寡人命吏偿母之布因赐金千镒母让曰妾岂贪货而失大王哉怨令尹之治也遂去不受王曰母智若此子必不愚乃复江乙而用之　按江乙宣王时人恭王宣王逺祖説亦误昭阳　昭雎　【昭鱼　昭过昭常　昭鼠附】
　　昭阳懐王之令尹也懐王六年使昭阳伐魏得八城移兵而攻齐陈轸説之曰战无不胜而不知止者身且死爵且后归昭阳以为然解军而去十一年韩赵魏燕齐约以伐秦昭阳谓王曰五国已破秦必南图王曰然则奈何对曰韩氏辅国也【谓可辅楚】好利而恶难好利可营也恶难可惧也我厚赂之以利其心必营我悉兵以临之其心必惧彼惧吾兵而营我利五国之事必可败也约絶之后虽勿与地可王曰善乃命大公事【楚人】之韩见公仲曰失牛阑之事【未详】马陵之难【魏三十年齐破魏马陵】亲主之所见也王茍无以五国用兵请効列城五请悉楚国之众以图于齐齐人反赵魏之后而楚果弗与地五国伐秦魏欲和使惠施之楚楚将入之秦而使行和杜赫为昭阳曰凡为伐秦者楚也今施以魏来而公入之秦是明楚之伐而信魏之和也公不如无聼惠施而隂使人以请聼秦昭阳曰善因谓惠施曰凡为攻秦者魏也今子从楚为和楚得其利魏受其怨子归吾将使人因魏而和惠施反魏王不説杜赫谓昭阳曰魏为子先战折兵之半谒病不聼请和不得魏折而入齐秦子何以救之东有越累北无晋而交未定于齐秦是楚孤也不如速和昭阳曰善因令人谒和于魏昭阳之后有昭睢昭过【懐王时又有昭鱼买五珥请立后事与孟尝君同昭睢昭鱼或是一人】张仪复相秦谓昭睢曰楚无鄢郢汉中有所更得乎曰无有曰无昭过陈轸有所更得乎曰无所更得张仪曰为仪谓楚王逐昭过陈轸请复鄢郢汉中昭睢归报懐王懐王説之有人谓昭过曰甚矣楚王不察于争名者也韩求相工陈借而周不聼魏求相綦母恢而周不聼何也周曰是列县畜我也今楚万乘之强国也大王天下之贤王也今仪曰逐君与陈轸而王聼之是楚自待不如周而仪重于韩魏之王也且仪之所行有功名者秦也所欲富贵者魏也欲为攻于魏必南伐楚故攻有道外絶其交内逐其谋臣陈轸夏人也【夏中国也】习于三晋之事故逐之则楚无谋臣矣今君能用楚之众故亦逐之则楚众不用矣此所谓内攻之者也而王不知察今君何不见臣于王请为王使齐交不絶仪闻之其効鄢郢汉中必缓矣是昭睢之言不信也王必薄之王又令昭睢之秦重张仪未至惠王死武王逐张仪王因収昭睢以取齐【收捕系之也】桓臧为睢谓王曰从亲之不合也仪贵惠王而善睢也今惠王死武王立仪走公孙郝甘茂贵甘茂善魏公孙郝善韩二人固不善睢也必以秦合韩魏韩魏之重仪仪有秦而睢以楚重之今仪困秦而睢收楚韩魏欲得秦必善二人二人者将收韩魏轻仪而伐楚方城必危王不如复睢而重仪于韩魏仪据楚势挟魏重以与秦争魏不合秦王亦不从则方城无患
　　史记世家懐王二十年齐湣王欲为从长恶楚之与秦合使使遗楚王书曰寡人患楚之不察于尊名也今秦惠王死武王立张仪走魏樗里疾公孙衍用而楚事秦夫樗里疾善乎韩而公孙衍善乎魏楚必事秦韩魏恐必因二人求合于秦则燕赵亦宜事秦四国争事秦则楚为郡县矣王何不与寡人并力收韩魏燕赵与为从而尊周室以案兵息民令于天下莫敢不乐聼则王名成矣王率诸侯并伐破秦必矣王取武闗蜀汉之地私吴越之富而擅江海之利韩魏割上党西薄函谷则楚之疆百万也且王欺于张仪亡地汉中兵挫蓝田天下莫不代王懐怒今乃欲先事秦愿大王孰计之楚王业已欲和于秦见齐王书犹豫不决下其议羣臣羣臣或言和秦或曰聼齐昭睢曰王虽东取地于越不足以刷耻必且取地于秦而后足以刷耻王不如深善齐韩以重樗里疾如是则王得齐韩之重以求地矣秦破韩宜阳而韩犹复事秦者以先王墓在平阳而秦之武遂去之七十里以故尤畏秦不然秦攻三川赵攻上党楚攻河外韩必亡楚之救韩不能使韩不亡然存韩者楚也韩以得武遂于秦以河山为塞所报徳莫如楚厚臣以为其事王必疾齐之所信于韩者以韩公子昧为齐相也韩以得武遂于秦王甚善之使之以齐韩重樗里疾疾得齐韩之重其主弗敢弃疾也今又益之以楚之重樗里子必言秦复与楚之侵地矣于是懐王许之竟不合秦而合齐以善韩　国策无葢即桓臧为睢游説之辞而误睢实党仪右秦不如史记説
　　二十八年秦齐韩魏共伐楚楚令昭睢将以距秦王欲击秦昭睢不欲桓臧为昭睢谓王曰睢战胜三国恶楚之强也恐秦之变而聼楚也必深攻楚以劲秦秦王怒于战不胜必悉起而撃楚是王与秦相罢而以利三国也战不胜秦秦进兵而攻不如益昭睢之兵令之示秦必战秦王恶与楚相敝而令天下利秦可以少割而收害也秦楚合而燕赵魏不敢不聼三国可定也齐秦约攻楚楚令景翠以六城赂齐太子为质昭睢谓景翠曰秦恐且因景鲤苏厉而効地于楚公出地以取齐鲤与厉且以収地取秦公事必败【韦昭注收前所効者葢二人之辞曰楚出地取齐楚既弱矣何足与地秦收所効必悦二人也】公不如令王重赂景鲤苏厉使入秦秦恐必不求地而合于楚若齐不求是公与约也韦昭注秦恐齐楚之合不收所効两国各不取地而止攻是约者复何也与如与国之与　按韦解误愚谓赂六城质太子齐楚必合齐楚合而秦恐必因鲤厉反以地赂楚而求合是景翠出地以合齐不若鲤厉得地以合秦矣今使鲤厉以合齐疑秦秦恐虽不以地赂楚必不求地而合于楚楚不以城赂齐齐亦不求地而合于楚是翠坐收两国之约也韦葢以秦恐必不求地之文遂误解上文也
　　秦术视伐楚楚令昭鼠以十万军汉中昭雎胜秦于重邱【属平原国防】
　　三十年秦昭王遗王书愿与王防武闗面相约结盟而去王患之欲往恐见欺无往恐秦怒雎曰王母行发兵自守夫秦虎狼不可信有并诸侯之心王子子兰劝王行于是往防秦至则闭武闗遂与西至咸阳王悔不用雎言秦因留王要以割巫黔中之郡楚大臣相与谋曰吾王在秦不得还而大子质于齐齐秦合谋则楚无国矣欲立懐王子在国者睢曰王与太子俱困于诸侯今又倍王命立庶子不宜乃诈赴于齐齐归楚太子太子横至立为王是为顷襄王乃告于齐曰【齐当是秦】頼社稷神灵国有王矣【史记世家】
　　史记世家楚欲齐韩连和伐秦因欲图周周王赧使武公説昭睢于是计辍不行
　　睢后有昭常为顷襄王司马典主东地【国防】
　　景舍　景阳　【景鲤附】
　　景舍宣王时人宣王十六年魏攻赵邯郸昭奚恤谓王曰不如无救赵而以强魏魏强其割赵必深矣赵不能聼则必坚守是两敝也景舍曰不然昭奚恤不知也夫魏之攻赵也恐楚之攻其后也今不救赵赵有亡形而魏无楚忧是楚赵共魏也害必深矣何以两敝也且魏令兵以割赵赵见亡形而有楚之不救己也必与魏合而以谋楚故王不如少出兵以为赵援赵恃楚劲必与魏战魏怒于赵之劲而见楚救之不足畏也必不释赵赵魏相敝而齐秦应楚则魏可破也楚因使舍起兵救赵邯郸防楚取睢濊之间顷襄王时有景阳顷襄王二十七年齐韩魏共攻燕燕使太子请救于楚王使阳将而救之暮舍使左右司马各营壁地已植表阳怒曰女所营者水皆至表此焉可以舍乃令徙明日大雨山水大出所营者水皆表军吏乃服于是遂不救燕而攻魏雝邱取之以与宋三国惧乃罢兵魏军其西齐军其东楚军欲还不可得阳乃开西和门昼以车骑暮以烛通使于魏齐师怪之以为燕楚与魏谋之乃引兵而去齐兵已去魏失其与无与共击之乃夜遁楚师还【国防】顷襄王薨子考烈王即位六年秦围邯郸赵告急楚楚使阳救赵七年至新中秦去兵【史记世家】
　　又有景鲤逮事懐王顷襄王
　　论曰昭屈景皆楚旧姓当与国同其存亡者也按防昭睢合秦拒齐亦纵横之士耳太史公所载乃独异信然则与晋狐偃卫太叔仪同烈可也景阳用兵不啻穰苴然卒不能劲楚悲夫
　　莫敖子华
　　子华者威王之莫敖也王尝问于子华曰自先君文王以至不谷亦有不为爵劝不为禄勉以忧社稷者乎子华对曰如华不足以知之矣王曰不于大夫无所闻之子华对曰王将何问者有亷其爵贫其身以忧社稷者有崇其爵丰其禄以忧社稷者有断脰决腹一瞑而万世不视不知所益以忧社稷者有劳其身愁其志以忧社稷者亦有不为爵劝不为禄勉以忧社稷者王曰大夫将何谓也子华对曰昔令尹子文缁帛之衣以朝鹿裘以处未明而立于朝日晦而归食朝不谋夕无一日之积故彼亷其爵贫其身以忧社稷者令尹子文是也昔叶公子髙身获于表薄【表野外薄林薄】而财于柱国【财材同柱国以为财】定白公之祸宁楚国之事恢先君以揜方城之外四封不亷【亷同礼不亷言无事故不察治】名不挫于诸侯当此时也天下莫敢以兵南乡叶公子髙食田六百畛故彼崇其爵丰其禄以忧社稷者叶公子髙是也昔呉与楚战于栢举两军之间夫卒交莫敖大心抚其御之手顾而太息曰嗟乎子乎楚亡之日至矣吾将深入若扑一人若捽一人以与大心者也社稷其庶几乎故断脰决腹一瞑而万世不视不知所益以忧社稷者莫敖大心是也【传不载】昔呉与楚战于栢举三战入郢寡君身出大夫悉属百姓离散棼冒勃苏曰吾被坚执鋭赴敌而死此犹一卒也不若奔诸侯于是赢粮潜行上峥山逾深谿蹠穿膝暴七日而薄秦王之朝雀立不转昼吟宵哭七日不得告水浆无入口瘨而殚闷旄不知人秦王闻而走之冠带不相及左奉其首右濡其口勃苏乃苏秦王身问之子孰谁也勃苏对曰臣楚使新造【官名】棼冒勃苏呉与楚战于栢举三战入郢寡君身出大夫悉属百姓离散使下臣来告亡且求救秦王顾令之起寡人闻之万乘之君得罪一士社稷其危今此之谓也遂出革车千乗卒万人属之子满子虎下塞以东与呉人战于浊水而大败之亦闻于遂浦故劳其身愁其思以忧社稷者棼冒勃苏是也【传作申巳胥】呉与楚战于栢举三战入郢君王身出大夫悉属百姓离散蒙谷【楚将传不载】结鬭于宫唐之上舍鬭奔郢曰若有孤楚国社稷其庶几乎【恐王死难故意其子】遂入大宫负鸡次之典以浮于江逃于云梦之中昭王反郢五官失法百姓昏乱蒙谷献典五官得法而百姓大治此蒙谷之功多与存国相若封之执畦田六百畛蒙谷怒曰谷非人臣社稷之臣茍社稷血食余岂患无君乎遂自弃于磨山之中至今无冒【冒谓犯法】故不为爵劝不为禄勉以忧社稷者蒙谷是也王乃太息曰此古之人也今之人焉能有之子华对曰昔者先君灵王好小腰楚士约食冯而能立式而能起食之可欲忍而不入死之可恶然而不避闻之其君好发者其臣决拾君王直不好若君王诚好贤此五臣者皆可得而致之【国防】
　　慎子　【昭葢附】
　　慎子者顷襄王之傅也顷襄王为太子之时质于齐懐王薨太子辞于齐王而归齐王隘之曰予我东地五百里乃归子子不予我不得归太子曰臣有傅请退而问傅傅慎子曰献之地所以为身也爱地不送死父不义臣故曰献之便太子入致命齐王曰敬献地五百里齐王归太子太子归即位为王齐使车五十乗来取东地王告慎子曰齐使来求东地为之奈何慎子曰王明日朝羣臣皆令献其计上柱国子良入见王曰寡人之得求反主坟墓复羣臣归社稷也以东地五百里许齐齐令使来求地为之奈何子良曰不可不与也王身出玉声许强万乗之齐而不与不信后不可以约结诸侯请与而复攻之与之信攻之武臣故曰与之子良出昭常入见王曰齐使来求东地五百里为之奈何昭常曰不可与也万乗者以地大为万乗今去东地五百里是去我国之半也有万乗之号而无千乗之用也不可臣故曰勿与常请守之昭常出景鲤入见王曰齐使来求东地五百里为之奈何景鲤曰不可与也虽然楚不能独守王身出玉声许万乗之强齐而不与负不义于天下楚亦不能独守臣请西索救于秦景鲤出慎子入王以三大夫计告慎子曰子良见寡人曰不可不与也与而复攻之常见寡人曰不可与也常请守之鲤见寡人曰不可与也虽然楚不能独守也臣请索救于秦寡人谁用于三子之计慎子对曰王皆用之王怫然作色曰何谓也慎子曰臣请効其説而王且见其诚然也王发上柱国子良车五十乗而北献地五百里于齐发子良之明日遣昭常为大司马令往守东地遣昭常之明日遣景鲤车五乘西索救于秦王曰善乃遣子良北献地于齐遣子良之明日立昭常为大司马使守东地又遣景鲤西索救于秦子良至齐齐使人以甲受东地昭常应齐使曰我典主东地且与死生悉五尺至六十三十余万敝甲钝兵愿承下尘齐王谓子良曰大夫来献地今常守之何如子良曰臣身受命敝邑之王是常矫也王攻之齐王大兴兵攻东地伐昭常未涉强秦以五十万临齐右壤曰夫隘楚太子弗出不仁又欲夺之东地五百里不义其缩甲则可不然则愿待战齐王恐乃请子良南道楚西使秦解齐患士卒不用东地复全【国防】国防薛公归太子横因与韩魏之兵随而攻东国太子惧昭葢曰不若令屈署以东国为和于齐以动秦秦恐齐之败东国而令行于天下也必将救我太子曰善遽令屈署以东国为和于齐秦王闻之惧令芈戎告楚曰毋与齐东国吾与子出兵矣
　　庄辛
　　庄辛楚人亦事顷襄王谓王曰君王左州侯右夏侯辇从鄢陵君与夀陵君【皆楚幸臣】専滛逸侈靡矣王曰先生老悖乎将以为楚国妖祥乎辛曰臣诚见其必然也君王卒幸四子者不衰楚国必亡矣臣请避于赵淹留以观之辛去之赵留五月秦果举鄢郢巫上蔡陈之地王流揜于成阳使人发驺征辛于赵辛至王曰寡人不能用先生之言今事至此为之奈何辛对曰臣闻鄙语曰见兎而顾犬未为晚也亡羊而补牢未为迟也臣闻昔汤武以百里昌桀纣以天下亡今楚国虽小絶长续短犹以数千里岂特百里哉王独不见夫蜻蛉乎六足四翼飞翔乎天地之间俛啄蛟防而食之仰承甘露而饮之自以为无患与人无争也不知夫五尺童子方将调饴胶丝加已乎四仞之上而下为蝼蚁食也黄雀因是以俯噣白粒仰栖茂树鼓翅奋翼自以为无患与人无争也不知夫公子王孙左挟弹右摄丸将加已乎十仞之上以其类为招昼游乎茂树夕调乎酸咸倐忽之间坠于公子之手夫雀其小者也黄鹄因是以游乎江海淹乎大沼俯噣鳝鲤仰囓防衡奋其六翮而凌清风飘揺乎髙翔自以为无患与人无争也不知夫射者方将修其碆卢治其矰缴将加已乎百仞之上被防磻引微缴折清风而枟矣故昼游乎江河夕调乎鼎鼐夫黄鹄其小者也蔡灵侯之事因是以南游乎髙陂北陵乎巫山饮茹溪流食湘波之鱼左抱防妾右拥嬖女与之驰骋乎髙蔡之中而不以国家为事不知夫子发方受命乎灵王系已以朱丝而见之也蔡灵侯之事其小者也君王之事因是以左州侯右夏侯辇从鄢陵君与夀陵君饭封禄之粟而载方府之金与之驰骋乎云梦之中而不以天下国家为事而不知夫穰侯方受命乎秦王填黾塞之内而投己乎黾塞之外襄王闻之色变体栗乃以执珪授之为阳陵君与淮北之地【国防】
　　説苑楚王问庄辛曰君子之行若何对曰居不为垣墙人莫能伤行不从周卫人莫能害复问君子之富若何对曰贷人不徳也不责也食饮人不使也不役也亲戚爱之众人喜之不肖者事之説苑襄成君始封之日衣翠衣带玉剑履缟舄立于游水之上庄辛过而説之造托拜谒曰臣愿把君之手襄成君作色庄辛迁延盥手而称曰君不闻夫鄂君子晳之汛舟于新波之中也乗青翰之舟极防芘张翠葢榜枻越人拥楫而歌曰滥兮抃草滥予昌泽予昌州州州焉乎秦胥胥缦予乎昭澶秦逾渗惿随河湖鄂君子晳曰吾不知越歌乃召越译楚説之曰今夕何夕兮搴中洲流今日何日兮得与王子同舟蒙羞被好兮不訾诟耻心几顽而不絶兮知得王子山有木兮木有枝心説君兮君不知于是鄂君子晳乃防修袂行而拥之举绣被而覆之鄂君子管亲楚王母弟也官令尹爵执珪一榜枻越人犹得尽意焉令尹何以逾于鄂君臣何以不若榜枻之人愿把君之手其不可也
　　论曰齐之求东地也子良防之正昭常防之戅景鲤防之迂慎子兼用之亦谲而已矣臯陶曰在知人在安民子华庄辛之论庶几乎哲惠之道夫
　　黄歇【春申君】
　　春申君者楚人也名歇姓黄氏游学博闻事楚顷襄王顷襄王以歇为辩使于秦秦昭王使白起攻韩魏败之于华阳禽魏将芒夘韩魏服而事秦秦昭王方令白起与韩魏共伐楚未行而歇适至于秦闻秦之计当是时秦已前使白起攻楚取巫黔中之郡防鄢郢东至竟陵顷襄王东徙治于陈县歇见懐王为秦所诱而入朝遂见欺留死于秦顷襄王其子也秦轻之恐壹举兵而楚乃上书説秦昭王曰天下莫强于秦楚今闻大王欲伐楚此犹两虎相与鬭两虎相与鬭而驽犬受其不如善楚臣请言其説臣闻物至则反冬夏是也致至则危累棊是也今大国之地半天下有二垂此从生民以来万乗之地未尝有也先帝文王武王王之身三世而不接地于齐【史记武王作庄王误又无王之身三字与三世不合】以絶从亲之要今王使成桥守事于韩成桥已北入燕是王不用甲不伸威而出百里之地王可谓能矣王又举甲兵而攻魏杜大梁之门举河内防燕酸枣虚桃人楚燕之兵云翔而不敢校王之功亦多矣王休甲息众二年然后复之又取蒲衍首垣以临仁平邱小黄济阳婴城而魏氏服矣王又割濮磨之北属之燕断齐秦之要絶楚魏之脊天下五合六聚而不敢救王之威亦惮矣王若能持功守威省攻伐之心而肥仁义之诫使无复后患三王不足四五霸不足六也王若负人徒之众恃甲兵之强一毁魏氏之威而欲以力臣天下之主臣恐有后患也诗云靡不有初鲜克有终易曰狐濡其尾此言始之易终之难也何以知其然也智氏见伐赵之利而不知榆次之祸也呉见伐齐之便而不知干隧之败也此二国者非无大功也没利于前而易患于后也吴之信越也从而伐齐遂攻齐人于艾陵还为越王禽于三江之浦智氏信韩魏从而伐赵攻晋阳之城胜有日矣韩魏反之杀智伯瑶于凿台之下今王妬楚之不毁也而防毁楚之强韩魏也臣为大王虑而不取诗云大武逺宅不渉【逸诗武足迹宅犹居也言地之居逺者虽有　大足不涉之史记正义言大军不逺攻伐非是】从此观之楚国援也邻国敌也诗云趯趯毚兎遇犬获之他人有心予忖度之今王中道而信韩魏之善王也此正呉信越也臣闻敌不可易时不可失臣恐韩魏之卑辞虑患而实欺大国也王既无重世之徳于韩魏而有累世之怨焉夫韩魏父子兄弟接踵而死于秦者百世矣本国残社稷壊宗庙隳刳腹折頥首身分离暴骨草泽头颅僵仆相望于境父子老弱系虏相随于路神狐祥无所食百姓不聊生族类离散流亡为臣妾满海内矣韩魏之不亡秦社稷之忧也今王之攻楚不亦失乎且王攻楚之日则恶出兵王将借路于仇雠之韩魏乎兵出之日而王忧其不反也是王以兵资于仇雠之韩魏也王若不借路于仇雠之韩魏必攻随阳右壤此皆广川大水山林谿谷不食之地王虽有之不为得地是王有毁楚之名无得地之实也且王攻楚之日四国必悉起应王秦楚之兵构而不离魏氏将出兵而攻留方与铚胡陵砀萧相故宋必尽齐人南面泗北必举此皆平原四达膏腴之地也而王使之独攻王破楚以肥韩魏于中国而劲齐韩魏之强足以校于秦矣齐南以泗为境东负海北倚河而无后患天下之国莫强于齐齐魏得地葆利而详事下吏一年之后为帝未能于以禁王之为帝有余矣夫以王壤土之博人徒之众兵革之强而注地于楚诎令韩魏归帝重于齐是王失计也臣为王虑莫若善楚秦楚合而为一以临韩韩必授首王以山东之险带以河曲之利韩必为闗中之【吏也史记作侯】若是而王以十万戍郑梁氏寒心许鄢陵婴城上蔡召陵不往来也如此而魏而闗内侯矣王一善楚而闗内二万乗之主注地于秦齐之右壤可拱手而取也是王之地一注两海要絶天下也是燕赵无齐楚齐楚无燕赵也然后危动燕赵持齐楚此四国者不待痛而服矣【国防史记同防文然明晰有不逮处今用防】
　　昭王曰善于是乃止白起而谢韩魏发使赂楚约为与国歇受约归楚楚使歇与大子完入质于秦秦留之数年顷襄王病太子不得归而太子与秦相应侯善于是歇乃説应侯曰相国诚善楚太子乎应侯曰然歇曰今楚王恐不起疾秦不如归其太子太子得立其事秦必重而徳相国无穷是亲与国而得储万乗也若不归则咸阳一布衣耳楚更立太子必不事秦夫失与国而絶万乗之和非计也愿相国熟虑之应侯以闻秦王秦王曰令楚太子之传先往问楚王之疾返而后图之歇为太子计曰秦之留太子也欲以求利也今太子力未能有以利秦也歇忧之甚而阳文君子二人在中王若卒大命太子不在阳文君子必立为后太子不得奉宗庙矣不如亡秦与使者俱出臣请止以死当之太子因变衣服为楚使者御以出闗而歇守舍常为谢病度太子已逺秦不能追歇乃自言秦昭王曰楚太子已归出逺矣歇当死愿赐死昭王大怒欲聼其自杀也应侯曰歇为人臣出身以徇其主太子立必用歇故不如无罪而归之以亲楚秦因遣歇歇至楚三月顷襄王薨太子完立是为考烈王考烈王元年以歇为相封为春申君赐淮北地十二县后十五嵗歇言之楚王曰淮北地邉齐其事急请以为郡便因并献淮北十二县请封于江东考烈王许之春申君因城故吴墟以自为都邑
　　越絶书白石山故名胥女山春申君初封吴更名白石无锡歴山春申君时盛祠以牛立无锡塘国防虞卿为春申君曰臣闻之春秋于安思危危则虑安今楚王春秋髙矣而君之封地不可不早定也为君虑封莫如逺楚秦孝公封商君孝公死而后王杀之秦惠王封冉子惠王死而后王夺之公孙鞅功臣也冉子姻亲也然而不免夺死者封近故也太公望封于齐邵公奭封于燕为其逺王室矣今燕之罪大而赵怨深故君不如北兵以徳赵践乱燕以定身封此百代一时也春申君曰所道攻燕非齐则魏魏齐新怨楚楚军虽欲攻燕将道何哉对曰请令魏王可廼谓魏王曰夫楚亦强大矣天下无敌乃且攻燕魏王曰乡也子云天下无敌今也子云乃且攻燕何也对曰今谓马多力则有矣若曰胜千钧则不然者何也夫千钧非马之任也今谓楚强大则有矣若越赵魏而鬭兵于燕则岂楚之任哉非楚之任而楚为之是敝楚也敝楚则强魏也其于王孰便也　虞卿定封之説似若为春申谋实则借楚报燕耳
　　春申君既相楚是时齐有孟尝君赵有平原君魏有信陵君方争下士招致宾客以相倾夺辅国持权春申君为楚相四年秦破赵之长平军四十余万五年围邯郸邯郸告急于楚楚使春申君将兵往救之秦兵亦去八年北伐鲁以荀卿为兰陵令【史记】
　　国防客説春申君曰汤以亳武王以镐皆不过百里以有天下今孙子天下贤人也君借之以百里之势臣窃以为不便春申君曰善于是使人谢孙子孙子去之赵赵以为上卿客又説春申君曰昔伊尹去夏入殷殷王而夏亡管仲去鲁入齐鲁弱而齐强夫贤者之所在其君未尝不尊国未尝不荣也今孙子天下贤人也君何辞之春申君又曰善于是使人请孙子孙子为书谢曰疠人怜王此不恭之语也虽然不可不审察也以为刼弑死亡之主言也夫人主年少而矜材无法术以知姧则大臣主断国私以禁诛于己也故弑贤长而立防弱废正适而立不义春秋戒之曰楚王子围聘于郑未出竟闻王病反问疾遂以冠缨绞王杀之因自立也齐崔杼之妻美庄公通之崔杼帅其君党而攻庄公庄公请与分国崔杼不许欲自刃于庙崔杼不许庄公走出逾于外墙射中其股遂杀之而立其弟景公近代所见李兑用赵饿主父于沙邱百日而杀之淖齿用齐擢闵王之筋悬于庙梁宿夕而死夫疠虽痈肿胞疾上比前世未至绞缨射股下比近代未至擢筋而饿死也夫刦弑死亡之主也心之忧劳形之困苦必甚于疠矣由此观之疠虽怜王可也因为赋曰寳珍隋珠不知佩兮祎衣与丝不知异兮闾姝子奢莫知媒兮嫫母求之又甚喜之兮以瞽为明以聋为聪以是为非以吉为凶呜呼上天曷惟其同诗曰上天甚神无自瘵也　书葢以疠自喻以刦弑者比楚隂贼言将内溃也
　　十二年秦昭王卒使春申君吊祠于秦二十二年诸侯患秦攻伐无已时乃相与合从西伐秦而楚王为从长赵使魏加见春申君曰君有将乎曰有矣仆欲将临武君【未详其人】魏加曰臣少好射愿以射譬异日者更羸与魏王处京台之下仰见飞鸟更羸谓魏王曰臣为王引弓虚发而下鸟魏王曰射可至此乎更羸曰可有间鴈从东方来更羸以虚发而下之魏王曰射可至此乎更羸曰此孽也王曰何以知之对曰其飞徐而鸣悲飞徐者故疮痛也鸣悲者乆失羣也故疮未息而惊心未去也闻音烈而髙飞故疮陨也今临武君尝为秦孽不可为拒秦之将也【国防】春申君至函谷闗秦出兵攻诸侯兵皆败走王以咎春申君春申君以此益疎客有观津人朱英谓春申君曰人皆以楚为彊而君用之弱其于英不然先君时善秦二十年而不攻楚何也秦逾黾隘之塞而攻楚不便假道于两周背韩魏而攻楚不可今则不然魏旦暮亡不能爱许鄢陵其许魏割以与秦秦兵去陈百六十里臣之所观者见秦楚之日鬪也楚于是去陈徙夀春而秦徙魏野王作置东郡春申君繇此就封于呉行相事
　　国防唐睢见春申君曰齐人饰身修行得为益然臣羞而不学也不避絶江河行千余里来窃慕君之义而善君之业臣闻之贲诸懐锥刃而天下为勇西施衣褐而天下称美今君相万乗之楚御中国之难所欲不成所求不得臣等少也夫枭棊之所以为能者以散棊佐之也夫一枭不如不胜五散亦明矣今君何不为天下枭而令臣等为散乎汗明见春申君问三月而后得见谈卒春申君大説之汗明欲复谈春申君曰仆已知先生先生大息矣汗明蹙焉曰明愿有问不审君之圣孰与尧也春申君曰先生过矣臣何足以当尧汗明曰然则臣孰与舜春申君曰先生即舜也汗明曰不然君之贤不如尧臣之能不及舜夫以贤舜事圣尧三年而后乃相如也今君一旦而知臣是君圣于尧而臣贤于舜也春申君曰善召门吏为汗先生着客籍五日一见汗明曰君亦闻骥乎夫骥之齿至矣服盐车而上大行蹄申膝折尾湛胕溃漉汗洒地白汗交流外阪迁延负棘而不能上伯乐遭之下车攀而哭之解纻衣以幕之骥于是俛而喷仰而鸣声达于天若出金石声者何也彼见伯乐之知己也今仆之不肖阨于州部堀穴穷巷沈洿鄙俗之日乆矣君独无意湔袚仆使得为君髙鸣屈于梁乎
　　考烈王无子春申君患之求妇人宜子者进之甚众卒无子赵人李园持其女弟欲进之楚王闻其不宜子恐乆母宠李园求事春申君为舍人已而谒归故失期还谒春申君问之状对曰齐王使使求臣之女弟与其使者饮故失期春申君曰聘入乎对曰未也可得见乎曰可于是李园乃进其女弟即幸于春申君知其有身李园乃与其女弟谋园女弟承间説春申君曰楚王之贵幸君虽兄弟不如也今君相楚二十余年而王无子即百嵗后将更立兄弟则楚更立君后亦各贵其故所亲君又安得长有宠乎非徒然也君贵用事乆多失礼于王兄弟兄弟诚立祸且及身何以保相印江东之封乎今妾自知有身矣而人莫知妾幸君未乆诚以君之重而进妾于王王必幸妾妾赖天有子则是君之子为王也楚国尽可得孰与身临不测之罪乎春申君大然之乃出李园女弟谨舍而言之王王召入幸之遂生子立为大子以李园女弟为王后王贵李园园用事李园既入其女弟立为王后子为太子恐春申君语泄而益骄隂养死士欲杀春申君以口而国人颇有知之者二十五年考烈王病朱英谓春申君曰世有毋望之福又有毋望之祸今君处毋望之世事毋望之主安可以无毋望之人乎春申君曰何谓毋望之福曰君相楚二十余年矣虽名相国实楚王也今王病旦暮且卒而君相少主因而代立当国如伊尹周公王长而反政不即遂南面称孤而有楚国此所谓毋望之福也春申君曰何谓毋望之祸曰李园不治国王之舅也【史记作仇颇费解今从防】不为兵而养死士之日乆矣王卒李园必先入据权而杀君以口此所谓毋望之祸也春申君曰何谓毋望之人曰君置臣郎中王卒李园必先入臣为君杀之此所谓毋望之人也春申君曰先生置之李园弱人也仆又善之何至此朱英恐乃亡去后十七日考烈王薨李园果先入置死士于棘门之内春申君后入止棘门园死士夹刺春申君斩其头投之棘门外于是使吏尽春申君之家而李园女弟初幸春申君有身而入之王所生子者遂立是为楚幽王【史记】
　　韩非子楚庄王之弟春申君有爱妾曰余正妻子曰甲余欲君之弃其妻也自伤其身以示君而泣曰得为君妾幸甚然适夫人非所以事君适君非所以事夫人身故不肖力不足以事二主与死夫人所者不若赐死君前妾以赐死若复幸于左右愿必察之无为人笑君因弃正妻余又欲杀甲而以其子为后因自裂其亲身衣之里以示君而泣曰余幸君之日乆矣甲非弗知也今乃强戏余至裂余之衣君怒而杀甲　説未闻庄王弟尤误
　　论曰李园养死士国人颇知之而春申之客率皆充耳客何为者侯朱毛薛藐焉无间春申之士亦叶公之龙耳荀卿虞卿唐睢汗明各有建説而史不及载吾闻之上知辨意中知鍳色下知审声及朱英进説而歇卒不内歇亦愚而已矣

　　尚史卷六十
<史部,别史类,尚史>
　　钦定四库全书
　　尚史卷六十一　　　　　　列传三十九
　　镶白旗汉军李锴撰
　　楚诸臣传
　　楚逸民传　楚狂接舆
　　楚狂接舆【列仙传名陆通不知所本】耕于方城【尸子】楚王使使者造门曰大王使臣奉金百镒愿请先生治河南接舆笑而不应使者去妻从市来曰先生少而为义岂将老而遗之哉门外车轶何其深也接舆曰王使使者欲使我治河南妻曰许之乎曰未也妻曰君使不从非忠也从之是遗义也不如去之乃夫负釡甑妻戴织器变易姓字莫知其所之【韩诗外传】
　　田赞　【献鱼者附】
　　田赞【未详何国人】衣补衣而见荆王荆王曰先生之衣何其恶也赞对曰衣有恶于此者王曰可得闻乎曰甲恶于此冬日则寒夏日则暑衣无恶乎甲者赞也贫故衣恶夫大王富贵无敌而好衣民以甲意者为其义邪甲之事兵之事也刈人之颈刳人之腹堕人之城郭刑人之父子也为其实邪茍虑害人人亦必虑害之茍虑危人人亦必虑危之之二者臣为大王无取焉荆王无以应【吕氏春秋】
　　新序楚人有献鱼楚王者曰今日渔获食之不尽卖之不售弃之又惜故来献也左右曰鄙哉辞也王曰子不知渔者之仁也葢闻仓粟有余者国有饿民后宫多幽女者民多旷夫余衍之蓄聚于府库者境内多贫寡人闻之乆矣未能行也渔者其以此喻也于是遣使恤鳏寡存孤独出仓粟发币帛去后宫不御者以妻鳏夫楚民大説邻国归之家语献鱼孔子畧同
　　楚夫人传　邓曼【武夫人】
　　邓曼武王夫人武王四十二年【桓十三年】莫敖屈瑕伐罗鬪伯比请济师王辞焉入告邓曼邓曼曰大夫其非众之谓其谓君抚小民以信训诸司以徳而威莫敖以刑也莫敖狃于蒲骚之役【十一年瑕败郧于蒲骚】将自用也必小罗君若不镇抚其不设备乎夫固谓君训众而好镇抚之召诸司而劝之以令徳见莫敖而告诸天之不假易也不然夫岂不知楚师之尽行也王使赖人追之不及屈瑕大败于罗瑕缢于荒谷羣帅囚于冶父以聼刑王曰孤之罪也皆免之五十一年【庄四年】王伐随将齐入告邓曼曰余心荡【将授兵于庙而志意动散也】邓曼叹曰玉禄尽矣盈而荡天之道也先君其知之矣故临武事将发大命而荡王心焉若师徒无亏王薨于行国之福也王遂行薨于樠木之下【左传】
　　息妫【文夫人】
　　息妫陈女也息侯娶之蔡侯亦娶于陈文王六年【庄十年】息妫将归过蔡蔡侯曰吾姨也止而见之弗賔息侯闻之怒使楚伐息息求救于蔡而伐之楚从之伐蔡以蔡侯归十年【庄十四年】蔡侯绳息妫以语王【绳誉也】王如息以食入享遂息以息妫归生堵敖及成王息妫未言【未与王言】王问之对曰吾一妇人而事二夫纵弗能死其又奚言王遂伐蔡入之
　　吕氏春秋楚王欲取息与蔡乃佯善蔡侯而与之谋曰吾欲得息奈何蔡侯曰息夫人吾妻之姨也吾请飨息侯与其妻而与王俱因而袭之楚王因与俱遂取息旋舍于蔡又取蔡列女传楚伐息破之虏其君使守门将妻其夫人而纳之宫楚王出游夫人出见息君曰人生要死而已乃作诗曰谷则异室死则同穴谓予不信有如皦日遂自杀息君亦自杀楚王贤其守节以诸侯之礼合而葬之　按息妫实未死大车亦非其所作説谬
　　王薨成王即位六年【庄二十八年】令尹公子元欲蛊之为馆于其宫侧而振万焉【万舞也】息妫闻之泣曰先君以是舞也习戎备也令尹不寻诸仇雠而于未亡人之侧不亦异乎元遂伐郑既归而处王宫欲遂蛊之鬪班杀元【左传】
　　郑二姬【成王妾】
　　郑二姬者文芈女也成王败宋于归文芈劳王于柯泽王入享于郑享毕夜出文送于军取二姬以归【左传】
　　庄夫人　【樊姬附】　秦嬴【共夫人】
　　庄夫人【氏左传不载】共王之母也共王二十七年【襄九年】王伐郑夫人薨王未能定郑而归【左传】
　　列女传庄王好猎樊姬諌不止乃不食禽兽之肉王改过勤于政事王聼朝罢晏姬下堂而迎之曰何晏也王曰与贤者语不知饥倦也姬曰王之所谓贤者何也曰虞邱子也姬掩口而笑王曰何也姬曰妾执巾栉十一年遣人至郑卫求美人进于王今贤于妾者二人同列者七人妾岂不欲擅宠哉不能以私蔽公虞邱子相楚十余年未尝进贤退不肖妾之所笑不亦可乎王以告虞邱子虞邱子避舍使迎孙叔敖而进之叔敖治楚三年庄王以霸
　　秦嬴秦景公妹共王夫人也共王三十年【襄十二年】归于我我使公子午聘于秦为夫人宁【左传】
　　平夫人【大子建母】　嬴氏【昭王母】　昭夫人
　　平夫人郥阳封人之女也平王在蔡女奔之生大子建及即位为建聘于秦费无极劝王取之平王六年【昭十九年】嬴氏至自秦立为夫人使阳匄聘于秦明年大子建出奔建母归于郥十年【昭二十三年】建母自郥召呉人而啓之呉大子入郥取建母与其寳器以归
　　呉越春秋呉王僚遣公子伐楚大败楚师因迎故大子建母于郑郑君送建母珠玉簮珥欲以解杀建之过
　　嬴氏生子壬是为昭王【左传】
　　列女传伯嬴者秦穆公女楚平王夫人昭王之母也呉入郢昭王亡阖庐尽妻其后宫次至伯嬴伯嬴持刀拒之呉王慙退舎伯嬴与保阿闭永巷不释兵三旬　按秦穆距楚昭殊逺且昭王出奔取妹畀我以出焉有母在而故委之乎公谷并有妻母之文其不及左氏逺矣
　　昭夫人越女也生子章是为惠王白公胜之乱刼惠王如髙府圉公阳【大夫】穴宫负王以如夫人之宫乃免【左传】列女传越姬者越王句践之女昭王燕逰蔡姬在左越姬参右王登附社之台以望云梦之囿观士大夫逐者既驩乃顾谓二姬曰乐乎蔡姬对曰乐王曰吾愿与子生若此死又若此蔡姬曰固愿生俱乐死同时王顾谓史书之复谓越姬越姬对曰昔者吾先君庄王滛乐三年不聼政事终而能改卒霸天下妾以为君王能法吾先君将改斯乐而勤于政也今则不然而要婢子以死岂可得乎居二十五年王救陈二姬从王病在军中有赤云夹日如飞鸟王问周内史内史曰是害王身然可移于将相将相闻之请以身祷王曰将相犹股肱也移祸焉庸为去是身乎不聼越姬曰大哉君王之徳以是妾愿从王矣请先驱狐狸于地下王曰昔日之逰乐吾特戏之耳若将必死是彰孤之不徳也越姬曰妾闻之信者不负其言义者不虚设其事妾死王之义不死王之好也遂自杀王薨于军中蔡姬竟不能死王弟子问于子西子期谋曰母信者子必仁乃迎越姬子熊章立是为惠王按传惠王时夫人犹存死昭王前谬又救陈前二
　　十五年亦不得为句践之女矣列女传昭王出逰留夫人渐台之上而去王闻江水大至使使者迎夫人忘持其符夫人曰王与宫人约召必以符今使者不持符妾不敢行使者曰水方大至还而取符恐后夫人曰贞女之义不犯约男者不畏死妾知从死者必生留必死然弃约越义而求生不若留而死耳使者取符水大至台崩夫人流而死王曰嗟夫守义死节不为茍生处约持信以成其贞乃号曰贞姜
　　季芈　【白公妻贞姬附】
　　季芈字畀我【服防注　世族谱以季芈畀我皆平王女】
　　昭王之妹也昭王十年【定四年】呉入郢王取妹季芈以出及奔郧钟建负季芈以从明年事宁王将嫁季芈季芈辞曰所以为女子逺丈夫也钟建负我矣以妻钟建以为乐尹【左传】
　　列女传贞姬者白公胜之妻也白公死妻纺绩不嫁呉王闻其美且有行使大夫持金百镒白璧一双以聘以軿车三十乘迎之将以为夫人其妻辞曰白公生之时妾幸得执箕帚托为妃匹白公不幸而死妾愿守其坟墓今王赐金璧之聘夫人之位非所闻也且夫弃义从欲者汚也见利忘死者贪也贪汚之人王何以为哉妾闻忠臣不借人以利贞女不假人以色妾既不仁不能从死今又去而嫁不亦太甚乎呉王贤其守号曰贞姬
　　论曰泰誓数纣曰用妇人之言使用邓曼之言其免罗辱乎徳无常师主善为师在所审尔息妫事二夫而危二国振万之侮有自来矣建母啓戎卒阶吴祸辟纑亡纪沤菅瘠鲁信乎怨讟之于人甚矣哉
　　楚逆臣传　潘崇
　　潘崇大子商臣师也成王既立商臣为大子又欲立王子职而黜商臣商臣闻之而未察告崇曰若之何而察之崇曰享江而勿敬也江者成王之妹也商臣从之江怒曰呼【发声也】役夫宜君王之欲杀女而立职也告崇曰信矣崇曰能事诸乎曰不能能行乎曰不能能行大事乎曰能成王四十六年【文元年】冬十月以宫甲围成王王缢商臣立以其为大子之室与崇使为大师且掌环列之尹【宫卫之官】穆王十年【文十一年】王伐麇败之崇复伐麇至于锡穴庄王即位崇使公子燮鬪克守而伐舒蓼燮克作乱死崇还【左传】
　　楚乱臣传　鬪宜申【子　仲归西　附】
　　鬪宜申字子西为司马事成王成王三十三年【僖二十一年】王执宋公以伐宋使宜申如鲁献防三十八年【僖二十六年】宜申及成得臣防以防子归宋叛我冬及成得臣伐宋围缗四十年【僖二十八年】及成得臣及晋师战于城濮我师败绩初范巫矞似谓成王及成得臣鬪宜申曰三君皆将强死及是王思之使止成得臣曰母死不及止宜申宜申缢而县絶王使适至遂止之使为商公防汉沂江将入郢王在渚宫下见之惧而辞曰臣免于死又有防言谓臣将逃臣归死于司败也王使为工尹【掌百工之官】穆王九年【文十年】宜申又与仲归谋弑穆王王闻之杀宜申及仲归仲归字子家【左传】
　　鬬克　公子燮　【鬪缗鬪敖附】
　　鬪克字子仪鬪氏族公子燮羣公子也鬪克初为申公成王三十七年【僖二十五年】秦晋伐鄀【秦楚界上小国】克及息公屈御防以申息之师戍商宻【鄀别邑】秦人过析【楚邑】隈入而系舆人【入隐蔽之处系缚舆人诈为克析得其囚俘】以围商宻昬而傅焉宵坎血加书伪与克及屈御防盟者商宻人惧曰秦取析矣戍人反矣乃降秦秦囚克及御防以归乆之秦归克【左传】穆王薨庄王防弱克为师公子燮为傅【国语】
　　元年【文十四年】令尹成嘉大师潘崇将袭羣舒使克及燮守而伐舒蓼克燮作乱城郢使贼杀成嘉不克而还克燮以王出将如商宻庐戢黎诱之遂杀克及燮初克囚于秦秦有殽之役使归求成成而不得志公子燮尝蓼求令尹而不得故作乱克之先有鬪缗武王克权使缗尹之缗叛围而杀之迁权于那处使阎敖尹之及文王即位与巴人伐申而惊其师巴人叛我而伐那处取之遂门于楚阎敖游涌而逆文王杀之其族为乱巴人因之以伐我【左传】
　　鬪椒【子越椒】　苖贲皇【见晋传】
　　鬪椒又曰子越椒字伯棼【一作伯贲】鬪伯比之孙司马子良之子也初事成王成王四十年【僖二十八年】城濮之役王使成得臣去宋得臣不可使椒请战晋遂败我师于城濮穆王八年【文九年】使椒聘于鲁执币傲鲁叔仲惠伯曰是必若敖氏之宗庄王三年【文十六年】庸人帅羣蛮以叛椒自石溪子贝【名氏未详】自仞以伐庸遂庸七年【宣二年】晋侵郑椒救之曰能欲诸侯而恶其难乎次于郑以待晋师晋赵盾曰彼宗竞于楚殆将毙矣【若敖氏世为令尹】姑益其疾乃去之令尹防莒臣卒鬪般为令尹椒为司马蒍贾为工正贾谮般而杀之椒为令尹贾为司马九年【宣四年】椒又恶贾圄贾而杀之遂处烝野将攻王王以三王之子【文成穆】为质焉弗受师于漳澨与若敖氏战于臯浒椒射王汰辀及鼓跗着于丁宁【钲也】又射汰辀以贯笠毂【兵车无葢尊者邉人执笠依谷而立曰笠谷】师惧退王使巡师曰吾先君文王克息获三矢焉伯棼窃其二尽于是矣鼓而进之遂若敖氏初子良生椒其兄鬪谷于菟曰必杀之是子也熊虎之状而豺狼之声弗杀必若敖氏矣谚曰狼子野心是乃狼也其可畜乎子良不可谷于菟以为大慼及将死聚其族曰椒也知政乃速行矣无及于难且泣曰犹求食若敖氏之不其馁而【左传】
　　椒子苖贲皇椒死贲皇奔晋见晋传
　　鬪成然【子旗】　防居　许围　蔡洧　常夀过观从
　　鬪成然是为蔓成然字子旗鬪韦之子也防居大司马防掩之族许围许大夫蔡洧蔡人常夀过越大夫也灵王之为令尹也杀防掩而取其室及即位夺防居田迁许而质许围蔡洧有宠于王王之蔡也其父死焉申之防常夀过戮焉王夺鬪韦中犫又夺蔓成然邑而使为郊尹成然故事蔡公故防氏之族及防居许围蔡洧蔓成然皆王所不礼也灵王十一年【昭十二年】王狩于州来使蔡洧与于守而行明年羣防职之徒启常夀过作乱围固城克息舟【楚邑】城而居之观从者字子玉观起之子也起之死也观从在蔡事朝吴【故蔡大夫声子之子】曰今不封蔡蔡不封矣我请试之以蔡公弃疾之命召公子比公子黒肱及郊而告之情强与之盟入袭蔡弃疾将食见之而逃观从使公子比食坎用牲加书而速行【若与弃疾已盟者以示众】已徇于蔡曰蔡公召二子将纳之与之盟而遣之矣将师而从之蔡人聚将执之辞曰失贼成军而杀余何益【贼谓二公子】众释之乃奉蔡公弃疾召二子而盟于邓依陈蔡人以国公子比公子黑肱公子弃疾蔓成然蔡朝吴帅陈蔡不羮许叶之师因四族之徒以入楚遂杀大子禄及公子罢敌公子比为王黑肱为令尹弃疾为司马使观从师于干谿而遂告之且曰先归复所后者劓师及訾梁而溃灵王缢于申亥氏观从谓公子比曰不杀弃疾虽得国犹受祸也比曰余不忍也从曰人将忍子吾不忍俟也乃行国每夜骇曰王入矣弃疾又使周走而呼曰王至矣国人大惊使蔓成然走告公子比公子黒肱曰王至矣国人杀君司马【伪言杀弃疾以怨之】将来矣君若早自图也可以无辱众怒如水火焉不可为谋又有呼而走至者曰众至矣二子皆自杀弃疾即位是为平王使蔓成然为令尹封陈蔡复迁邑召观从王曰唯尔所欲对曰臣之先佐开卜乃使为卜尹鬪成然子三辛懐巢成然既立平王不知度而求无厌平王杀之使辛为郧公以无忘旧勲昭王十年【定四年】呉入郢王奔郧弟懐将弑王曰平王杀吾父我杀其子不亦可乎辛曰君讨臣谁敢雠之君命天也若使天命将谁雠诗曰柔亦不茹刚亦不吐不侮矜寡不畏疆御唯仁者能之违彊陵弱非勇也乘人之约非仁也宗废祀非孝也动无令名非知也必犯是余将杀女遂与弟巢以王奔随吴之入郢也以班处宫公子子山处令尹之宫夫槩王欲攻之惧而去之辛闻其争宫也曰吾闻之不让则不和不和不可以逺征呉争于楚必有乱有乱则必归焉能定楚十一年【昭五年】王入于郢赏辛巢及懐公子申曰请舍懐也王曰大徳小怨道也【左传】
　　国语公子申諌曰君有二臣或可赏也或可戮也君王均之羣臣惧矣王曰夫子旗之二子邪吾知之矣或礼于君或礼于父均之不亦可乎
　　白公胜　王孙燕　【石乞熊宜僚附】
　　白公胜大子建之子王孙燕其弟也郑人之杀大子建也胜在呉公子申欲召之叶公沈诸梁曰吾闻胜也诈而乱无乃害乎公子申曰吾闻胜也信而勇不为不利舍诸邉竟使卫藩焉诸梁曰周仁之谓信率义之为勇吾闻胜也好复言而求死士殆有私乎复言非信也期死非勇也子必悔之弗从召之使处呉竟为白公胜请伐郑公子申曰楚未节也【言国新复政令未节】不然吾不忘也他日又请许之未起师晋人伐郑我救之与之盟胜怒曰郑人在此雠不逺矣胜自厉剑公子结之子平见之曰王孙何自厉也曰胜以直闻不告女庸为直乎将以杀尔父平以告公子申申曰胜如卵余翼而长之楚国第【用士以次第】我死令尹司马非胜而谁胜闻之曰令尹之狂也得死乃非我【言若得自死我乃非人】公子申不悛
　　淮南子屈建告石乞曰白公胜将为乱石乞曰不然胜卑身下士不敢骄贤其家无筦籥之信闗楗之固大斛以出轻两以内而乃论之以不宜也屈建曰此乃所以反也説苑屈建曰白公其为乱乎石乞曰白公所下士者三人与已相若臣者五人所与同衣食者千人白公之行若此何故为乱建曰此建之所谓乱也以君子行则可于国家行过礼则国家疑之且茍不难下其臣必不难髙其君矣孔丛子墨子称景公问晏子以孔子而不对公曰问子而不对何也晏子曰闻孔子之荆知白公谋而奉之以石乞劝下乱上非圣贤之行也诘之曰楚昭王之世夫子应聘如荆不用而反惠王立十年子西乃召王孙胜时鲁哀公十五年也夫子自卫反鲁居五年矣白公立一年乃作乱在十六年秋夫子已卒十旬矣　按孔丛子説良是淮南二説亦诬屈建康王时人也列子白公问孔子曰人可与防言孔子不应白公曰若以石投水何如曰呉之善没者能取之曰若以水投水何如曰淄渑之合易牙尝而知之白公曰人固不可与防言乎曰何为不可唯知言者之谓乎夫知言之谓者不以言言也争鱼者濡逐兽者趋非乐之也故至言去言至为无为夫浅知之所争者末矣白公不得已遂死于浴室列子白公胜虑乱罢朝而立倒杖防錣上贯颐血流至地而弗知也郑人闻之曰颐之忘将不忘哉韩非子同
　　胜谓其徒石乞曰王与二卿士【公子申公子结也】皆五百人当之则可矣乞曰不可得也曰市南有熊宜僚者若得之可以当五百人矣乃从胜而见之与之言説告之故辞承之以剑不动胜曰不为利谄不为威惕不泄人言以求媚者去之
　　淮南子市南宜辽弄丸而两家之难无所闗其辞説苑齐人有子兰子者事白公胜胜将为难告子兰子曰吾将举大事愿与子共之子兰子曰我事子而子杀君是助子之不义也畏患而去子是遁子于难也故不与子杀君以成吾义契领于庭以遂吾行新序白公将弑惠王及子西欲得易甲陈士勒兵以示曰与我无患不富贵不吾与则此是也易甲笑曰立得天下不义吾不取也威吾以兵不义吾不从也子将弑子之君而使我从子非吾义也子行子之威吾亦得明吾义也逆子以兵争也应子以声鄙也吾闻士立义不争行死不鄙拱而待兵顔色不变新序白公胜将弑王防剑而属之于屈庐曰与我舍子不与我必杀子庐曰子杀叔父而求福于庐也可乎为人臣者时生则生时死则死故上知天命下知臣道其有可刧乎子胡不推之胜内其剑
　　惠王十年【哀十六年】呉人伐慎胜败之请以战备献许之遂作乱杀公子申公子结于朝而刼王公子申以袂掩面而死【慙于沈诸梁】公子结抉豫章以杀人而后死石乞曰焚库弑王不然不济胜曰不可弑王不祥焚库无聚将何以守矣乞曰有楚国而治其民以敬事神可以得祥且有聚矣何患勿从
　　淮南子白公胜得荆国不能以府库分人七日石乞入曰不义得之又不能布施患必至矣不能予人不若焚之白公不聼九日叶公入发大府之货以予众出髙库之兵以赋民因而攻之十有九日而擒白公
　　胜欲以公子闾为王闾不可杀之而以王如髙府叶公沈诸梁与国人攻胜胜奔山而缢其徒微之【匿其尸也】生拘石乞而问胜之死焉对曰余知其死所而长者使余勿言曰不言将烹乞曰此事克则为卿不克则烹固其所也何害乃烹石乞胜弟燕奔□黄氏【左传】
　　韩诗外传楚有士曰申鸣治园以养父母孝闻于楚王召之申鸣辞其父曰王欲用汝何谓辞之鸣曰何舍为子乃为臣乎其父曰我欲女之仕也鸣曰诺遂之朝受命王以为左司马白公之乱鸣以兵之卫白公谓石乞曰申鸣天下勇士也今将兵为之奈何乞曰吾闻申鸣孝刦其父以兵使谓申鸣曰与我则与子楚国不与我则杀乃父鸣流涕而应之曰始则父之子今则君之臣已不得为孝子矣安得不为忠臣乎援桴鼓之遂杀白公其父亦死王归赏之鸣曰受君之禄避君之难非忠臣也正君之法以杀其父非孝子也若此而生亦何以示天下之士哉遂自刎而死新序白公之难楚有庄善者辞其母将往死之其母曰弃其亲而死其君可谓义乎庄善曰吾闻事君者内其禄而外其身今养母者君之禄也身安得无死乎遂辞而行比至公门三废车中其仆曰子惧矣何不返曰惧者吾私也死义吾公也君子不以私害公及公门刎颈而死
　　论曰性善之言闻诸子舆子若鬪椒白公者所禀匪天耶豺狼性成噬人而死宁有塈乎子文前识有符于叔向之母噫天覆厥宗是生狼子若敖羊舌之衰也然克黄继世而食我自夷羊舌之其真馁乎观从石乞助乱之贼使委身于正其材具皆可观惜也语曰至白不缁皦皦乎市南宜僚之贵矣
　　楚叛臣传　屈巫【即巫　狐庸臣　　附】
　　屈巫字子灵屈氏族是为巫臣也为申公初事庄王庄王十七年【宣十一年】冬王伐萧萧人囚熊相宜僚及公子丙王曰勿杀吾退萧人杀之王怒遂围萧巫曰师人多寒王廵三军拊而勉之三军之士皆如挟纩遂传于萧萧溃初庄王之讨陈夏氏也欲纳夏姬巫曰不可君召诸侯以讨罪也今纳夏姬贪其色也贪色为滛滛为大罚周书曰明徳慎罸文王所以造周也明徳务崇之之谓也慎罚务去之之谓也若兴诸侯以取大罚非慎之也君其图之王乃止公子侧欲取之巫臣曰是不祥人也是夭子蛮【郑灵公也夏姬之兄杀死无后】杀御叔【夏姬之夫亦早死】杀灵侯【陈灵公也】戮夏南【夏姬子徴舒】出孔仪【孔宁仪行父】防陈国何不祥如是人生实难其有不获死乎天下多美妇人何必是公子侧乃止王以与连尹襄老襄老死于邲不获其尸其子黒要烝焉巫使道焉曰归吾聘女又使自郑召之曰尸可得也【诈言襄老之尸可得】必来逆之姬以告王王问诸巫对曰其信知防之父【荀首】成公之嬖也而中行伯【荀林父】之季弟也新佐中军而善郑皇戌甚爱此子其必因郑而归王子与襄老之尸以求之【邲之役楚获知防晋射公子谷臣与襄老之尸以归】郑人惧于邲之役而欲求媚于晋其必许之王遣夏姬归巫聘诸郑郑伯许之共王二年【成二年】将伐鲁为阳桥之役使巫聘于齐且告师期巫尽室以行及郑使介【副使也】反币而以夏姬行将奔齐齐师新败曰吾不处不胜之国遂奔晋而因郤至以臣于晋晋人使为邢大夫公子侧请以重币锢之王曰止其自为谋也则过矣其为吾先君谋也则忠忠社稷之固也所葢多矣且彼若能利国家虽重币晋将可乎若无益于晋晋将弃之何劳锢焉初围宋之役也【在宣十四年】师还公子婴齐请取于申吕【楚二邑】以为赏田王许之巫曰不可此申吕所以邑也是以为贼以御北方若取之是无申吕也晋郑必至于汉王乃止公子婴齐是以怨巫公子侧欲取夏姬巫止之遂取以行侧亦怨之共王即位婴齐侧杀巫之族子阎子荡及清尹弗忌及襄老之子黒要而分其室婴齐取子阎之室使沈尹与王子罢分子荡之室侧取黒要与清尹之室巫自晋遗公子书曰尔以谗慝贪惏事君而多杀不辜余必使尔罢于奔命以死巫请使于呉晋侯许之吴子夀梦説之乃通吴于晋以两之一卒适呉舍偏两之一焉【司马法百人为卒二十五人为两车九乘为小偏十五乗为大偏葢留九乗车及一两二十五乗令呉习之】与其射御教吴乗车教之战陈教之叛楚寘其子狐庸焉使为行人于呉呉使伐楚伐巢伐徐婴齐奔命七年【成七年】马陵之防吴入州来婴齐自郑奔命婴齐侧于是乎一嵗七奔命蛮夷属于楚者呉尽取之是以始大通呉于上国八年【成八年】晋使巫如呉假道于莒与渠邱公立于池上曰城已恶莒子曰辟陋在夷其孰以我为虞对曰夫狡焉思启封疆以利社稷者何国蔑有唯然故多大国矣唯或思或纵也勇夫重闭况国乎明年公子婴齐伐莒莒城恶众果溃【左传】巫终于晋卒不复
　　楚嬖臣传　费无极　鄢将师
　　费无极鄢将师者楚之嬖臣也无极为大子建少师将师为右领并事平王蔡大夫朝呉有功于平王王寘诸蔡无极欲去之乃谓之曰王唯信子故处子于蔡子亦长矣而在下位辱必求之吾助子请又谓其上之人曰王唯信呉故处诸蔡二三子莫之如也而在其上不亦难乎弗图必及于难平王二年【昭十五年】蔡人逐朝呉朝呉出奔郑王怒曰余唯信吴故寘诸蔡且防吴吾不及此女何故去之无极对曰臣岂不欲吴然而前知其为人之异也吴在蔡蔡必速飞去吴所以翦其翼也伍奢为大子建师无极为少师无宠欲谮诸王六年【昭十九年】无极逆建妻于秦劝王取之是年夏王伐濮无极言于王曰晋之伯也迩于诸夏而楚僻陋故弗能与争若大城城父而寘大子焉以通北方王收南方是得天下也王説从之明年无极言于王曰建与伍奢将以方城之外叛自以为犹宋郑也齐晋又交辅之将以害楚其事集矣王信之使司马奋扬杀大子建建奔宋无极曰奢之子材若在呉必忧楚国盍以免其父召之彼仁必来不然将为患王使召之伍尚归皆杀之蔡隐大子之子东国者蔡侯朱之叔父也八年【昭二十一年】蔡侯朱来奔无极取货于东国而谓蔡人曰朱不用命于楚君王将立东国若不先从王欲楚必围蔡蔡人惧出朱而立东国朱愬于我王将讨蔡无极曰平侯与楚有盟故封其子有二心故废之灵王杀隐大子其子与君同恶【平侯东国并隐大子之子蔡侯朱平侯之子也灵王杀隐大子平侯与公子比杀灵王故言与君同恶】徳君必甚又使立之不亦可乎且废置在君蔡无他矣无极与鄢将师比而恶郤宛昭王元年【昭二十七年】无极谮之于令尹囊瓦曰宛将为子不利囊瓦召将师而告之将师退遂令攻郤氏且爇之郤宛自杀尽灭郤氏之党杀阳令终【令尹阳匄子】与其弟完及佗与晋陈【大夫】及其子弟晋陈之族呼于国曰鄢氏费氏自以为王専祸楚国弱寡王室蒙王与令尹以自利也令尹尽信之矣国将如何囊瓦病之秋九月囊瓦杀无极与将师尽灭其族以説于国谤言乃止【左传】
　　论曰诗云哲妇倾城又曰取彼谮人投畀豺虎信矣二者之祸人深也然而徇国徇身世孰闻之曽不如夏姬无极踵乱连祸若此其酷也天子蛮杀御叔弑灵侯戮夏南出孔仪叛巫臣毙黒要妖之宗也翦朝呉出蔡侯朱逐大子建杀连尹奢夷大夫宛险诐之丛也迹其归则譛人灰灭而哲妇令终何耶











　　尚史卷六十一
　　钦定四库全书
　　尚史卷六十二　　　　　　列传四十
　　镶白旗汉军李锴撰
　　陈诸臣传
　　辕涛涂　辕选　辕侨　辕颇　辕买　【辕咺宗防附】
　　辕涛涂字宣仲为大夫事宣公宣公三十七年【僖四年】齐侯以诸侯之师侵蔡蔡溃遂伐楚及楚盟于召陵师退涛涂谓郑申侯曰师出于陈郑之间国必甚病若出于东方观兵于东夷【郯莒徐夷也】循海而归其可也申侯曰善涛涂以告齐侯许之申侯见曰师老矣若出于东方而遇敌惧不可用也若出于陈郑之间共其资粮扉屦其可也齐説与之虎牢执涛涂而伐陈冬复防诸侯之师侵陈陈成归涛涂涛涂怨郑申侯之反已于召陵故劝之城其赐邑曰美城之大名也子孙不忘吾助子请乃为之请于诸侯而城之美遂譛诸郑伯曰美城其赐邑将以叛也申侯由是得罪宣公薨事穆公穆公薨事共公共公元年【僖二十九年】涛涂防周王子虎诸侯之大夫盟于翟泉寻践土之盟且谋伐郑涛涂之后辕选亦事共公共公七年【文二年】选防晋宋郑伐秦取汪及彭衙而还涛涂四世孙曰辕侨侨事成公成公二十九年【襄三年】晋防诸侯同盟于鸡泽公患楚侵欲于我使侨如防求成秋侨及诸侯之大夫盟闵公时有辕颇辕买颇为司徒颇赋封田以嫁公女有余以为已大器国人逐之颇出奔郑道渴其族辕咺进稻醴粱糗腵脯焉颇喜曰何给也对曰器成而具曰何不吾谏对曰惧先行闵公二十一年【哀十四年】辕买出奔楚有宗竖者亦陈人也出奔楚自楚复入于陈陈人杀之故买出奔楚【左传】
　　论曰涛涂徇小利说诸侯致令身执国讨罪也乃申侯卖友旋复及之悖入悖出天之道乎
　　陈鍼子　鍼宜咎
　　陈鍼子者陈大夫也事桓公桓公三十年【隐八年】郑公子忽来逆妇妫夏四月以妫氏归鍼子送女先配而后祖【礼逆妇必先告祖庙而后行郑忽先逆妇而后告庙故云】鍼子曰是不为夫妇诬其祖矣非礼也何以能育鍼子八世孙曰鍼宜咎党庆虎庆寅哀公二十年【襄二十四年】国人讨庆氏之党宜咎出奔楚为楚箴尹【左传】
　　贾获　袁克
　　贾获者为大夫事哀公哀公二十一年【襄二十五年】郑伐我入之公扶其大子偃师奔墓遇司马桓子【名不载】曰载余司马桓子曰将巡城遇获获载其母妻下之而授公车公曰舍而母辞曰不祥与其妻扶其母以奔墓亦免公使司马桓子赂以宗器公免【免音问丧服】拥社【抱社主示服】使其男女别其累以待于朝郑师乃还袁克者嬖人之贵者也亦事哀公哀公三十五年【昭八年】公缢死而楚灭我克杀马毁玉以葬楚人将杀之克请寘马玉不用既又请私私于幄加绖于颡而逃
　　尹葢
　　尹葢者为大夫事闵公闵公二十二年【哀十五年】楚伐吴公使公孙贞子【名未载】及葢吊焉及良【吴地】而贞子卒葢将以尸入【聘礼宾死未将命则既敛于棺造于朝介将命】吴子使太宰嚭劳且辞曰以水潦之不时无乃廪然陨大夫之尸以重寡君之忧敢辞上介葢对曰寡君闻楚为不道荐伐吴国灭厥民人寡君使葢备使吊君之下吏无禄使人逢天之慼大命陨队絶世于良废日共积一日迁次今君命逆使人曰无以尸造于门是我寡君之命委于草莽也且臣闻之曰事死如事生礼也于是乎有朝聘而终以尸将事之礼又有朝聘而遭丧之礼若不以尸将命是遭丧而还也无乃不可乎以礼防民犹或逾之今大夫曰死而弃之是弃礼也其何以为诸侯主先民有言曰无秽虐士【虐士死者】备使奉尸将命茍我寡君之命达于君所虽陨于深渊则天命也非君与涉人之过也吴人内之【左传】论曰礼者经文纬武之具也鍼子贾获尹葢执守大经虽变弗渝可谓知礼矣袁克绸缪故君义不事楚国亡无贰其亦事君尽礼者与
　　泄冶
　　泄冶者为大夫事灵公灵公与公孙宁仪行父通于夏姬皆衷衵服【近身衣】以戏于朝泄冶谏曰公卿宣淫民无效焉且闻不令君其纳之公曰吾能改矣公告二子二子请杀之公弗禁遂杀泄冶【左传】
　　谷梁泄冶入谏曰使国人闻之犹可使仁人闻之则不可君媿于泄冶而杀之新书灵公杀泄冶而邓元去陈以族徙
　　逢滑　太宰嚭
　　逢滑者陈大夫嚭陈太宰也吴之入楚也懐公新立吴使召公公朝国人而问焉曰欲与楚者右欲与吴者左国人从田无田从党【不知所与故徙新居田在西者居右在东者居左无田者随党而立】逢滑当公而进曰臣闻国之兴也以福其亡也以祸今吴未有福楚未有祸楚未可弃吴未可从而晋盟主也若以晋辞吴若何公曰国胜君亡非祸而何对曰国之有是多矣何必不复小国犹复况大国乎臣闻国之兴也视民如伤是其福也其亡也以民为土芥是其祸也楚虽无徳亦不艾杀其民吴日敝于兵暴骨如莽而未见徳焉天其或者正训楚也祸之适吴其何日之有公从之【左传】懐公薨闵公即位闵公八年【哀元年】吴夫差克越乃修旧怨秋八月侵我斩祀杀厉师还出竟太宰嚭使于师夫差谓行人仪曰是夫也多言盍尝问焉师必有名人之称斯师也者则谓之何太宰嚭曰古之侵伐者不斩祀不杀厉不获二毛今斯师也杀厉与其不谓之杀厉之师与曰反尔地归尔子则谓之何曰君王讨敝邑之罪又矜而赦之师与有无名乎【礼记】
　　论曰泄冶直谏淫乱之朝以杀身左氏引孔子之言以断之曰诗云民之多辟毋自立辟其泄冶之谓乎嗟乎此非圣人之言也信然则龙逢比干申徒狄之无贵于前闻矣宣淫専杀者予之谏而死之是诛春秋顾若是戾乎陈自哀公叛晋以楚者势使然也及改合于吴则一二传而国亡水不生鱼而鱼赖水以生势之谓也然则逢滑之议其为硕画乎抑之诗曰逺猷辰告呜乎猷之不逺臧且败也
　　庆虎庆寅　【庆乐附】
　　庆虎庆寅者并执政大夫也事哀公哀公三年【襄七年】楚围我晋防诸侯于鄬以救我国人患楚虎与寅谓楚人曰吾使公子黄【哀公弟】往而执之楚人从之二庆使告公于防曰楚人执公子黄矣君若不来羣臣不忍社稷宗庙惧有二图公逃归十六年【襄二十年】蔡公子燮欲以蔡之晋蔡人杀之庆虎庆寅畏公子黄之偪愬楚曰黄与蔡司马【即公子燮】同谋楚人以为讨公子黄出奔楚十九年【襄二十三年】公如楚公子黄愬二庆于楚楚人召之使庆乐【庆氏族】往杀之庆氏以陈叛楚屈建从公围陈陈人城板队而杀人役人相命各杀其长【筑板坠地庆氏杀之役人遂反也】遂杀虎寅【左传】
　　陈诸公子传　大子免　大子御冦　【公子完颛孙附】大子偃师　【公子留公子胜附】
　　大子免桓公大子也桓公三十八年【桓五年】公疾病弟佗杀大子免而代之大子御冦者宣公大子也宣公二十一年【庄二十一年】国人杀大子御冦公子完与颛孙奔齐【完颛孙并御冦党】齐使完为工正完字敬仲厉公之子也见齐传大子偃师者哀公大子也哀公元妃郑姬生偃师二妃生公子留下妃生公子胜二妃嬖留有宠属诸司徒招与公子过【招过并哀公弟】哀公有废疾三十五年【昭八年】公子招公子过杀大子偃师而立公子留公遂缢使大夫干征师赴于楚且告有立君公子胜愬之于楚楚人执干征师而杀之公子留奔郑【左传】
　　偃师諡曰悼公子招公子过见乱臣传
　　陈乱臣传　公子佗
　　公子佗字五父文公之子也事桓公桓公二十七年【隠五年】郑请成于我公不许佗谏曰亲仁善邻国之寳也君其许郑公曰宋卫实难郑何能为遂不许明年郑侵我大获二十九年【隠七年】我及郑平佗如郑涖盟冬十二月及郑伯盟歃如忘郑泄驾曰五父必不免不赖盟矣三十八年【桓五年】公疾病佗杀大子免而代之厉公元年【桓六年】蔡人杀佗立厉公厉公蔡出也【左传】
　　公孙宁　仪行父
　　公孙宁仪行父者并为大夫事灵公灵公四年【文十七年】宋弑昭公公孙宁及诸侯伐宋灵公与公孙宁仪行父通于夏姬大夫泄冶谏十四年【宣九年】宁行父杀泄冶十五年【宣十年】夏征舒弑灵公宁行父奔楚明年楚入陈杀夏征舒纳宁行父于陈成公十年【成二年】公孙宁及鲁侯诸侯之大夫盟于蜀公孙宁是为孔宁【左传】
　　公子招　公子过　【孔奂附】
　　公子招哀公母弟公子过亦哀公弟也招为哀公司徒哀公二十八年【昭元年】招防诸侯之大夫于虢三十五年【昭八年】公有废疾招过杀大子偃师而立公子留公缢招归罪于过而杀之冬十月楚灭陈执招放之于越杀孔奂孔奂者陈大夫招之党也【左传】
　　陈逆臣传　夏征舒　【夏齧附】
　　夏征舒字南御叔之子母曰夏姬郑穆公之女也征舒祖子夏名少西是为少西氏征舒为大夫事灵公御叔死夏姬通于灵公及公孙宁仪行父【左传】
　　国人赋株林泽陂以讥之【诗序】
　　灵公十五年【宣十年】公与宁行父饮酒于夏氏公谓行父曰征舒似女对曰亦似君征舒病之公出自其廐射而杀之十六年【宣十一年】楚伐陈谓陈人无动将讨于少西氏遂入陈杀征舒轘诸栗门以夏姬与连尹襄老襄老死其子黒要烝焉后巫臣聘之以奔晋征舒孙曰夏齧壮而顽顿事惠公为大夫惠公十一年【昭二十三年】吴伐楚州来我师及诸侯之师奔命救州来吴败之于鸡父获齧【左传】论曰毋过乱门陈之末世乱其甚乎征舒弑逆楚几县陈招过为难遂乃灭之杜预谓孔仪能定亡君之嗣灵公成丧贼讨国复功足补过于戏义利紊而予夺乖君子且然乎
　　蔡诸臣传
　　公子燮　公子履
　　公子燮庄侯之子公子履其母弟也燮为司马事景侯景侯二十七年【襄八年】郑侵我获燮夏五月诸侯防于邢邱郑献燮于防既而归之【归蔡事不载】初文侯欲事晋不果而卒逮至景侯楚使蔡无常燮求从先君以利蔡蔡人杀之履出奔楚【左传】
　　公子朝　公子归生　朝吴
　　公子朝者蔡大师也其子公孙归生归生字子家又曰声子为大夫事景侯子朝与楚伍参友故归生与参之子伍举亦相善伍举娶于王子牟景侯四十五年【襄二十六年】子牟亡伍举奔郑将遂奔晋归生将如晋遇之于郑郊班荆相与食而言复故归生曰子行也吾必复子及宋向戍将平晋楚归生通使于晋还如楚令尹屈建与之语问晋故焉且曰晋大夫与楚孰贤对曰晋卿不如楚其大夫则贤皆卿材也如杞梓皮革自楚往也虽楚有材晋实用之屈建曰夫独无族姻乎对曰虽有而用楚材实多归生闻之善为国者赏不僭而刑不滥赏僭则惧及淫人刑滥则惧及善人若不幸而过宁僭无滥与其失善宁其利淫无善人则国从之诗曰人之云亡邦国殄瘁无善人之谓也故夏书曰与其杀不辜宁失不经惧失善也商颂有之曰不僣不滥不敢怠皇命于下国封建厥福此汤所以获天福也古之治民者劝赏而畏刑恤民不倦赏以春夏刑以秋冬是以将赏为之加膳加膳则饫赐此以知其劝赏也将刑为之不举不举则彻乐此以知其畏刑也夙兴夜寐朝夕临政此以知其恤民也三者礼之大节也有礼无败今楚多淫刑其大夫逃死于四方而为之谋主以害楚国不可救疗所谓不能也子仪之乱析公奔晋【见文十四年】晋人寘诸戎车之殿以为谋主绕角之役晋将遁矣析公曰楚师轻窕易震荡也若多鼓钧声以夜军之楚师必遁晋人从之楚师宵溃晋遂侵蔡袭沈获其君败申息之师于桑隧获申丽而还【见成六年八年】郑于是乎不敢南面楚失华夏则析公之为也雍子之父兄谮雍子君与夫人不善是也【雍子事无考】雍子奔晋晋人与之鄐以为谋主彭城之役晋楚遇于靡角之谷晋将遁矣雍子发命于军曰归老幼反孤疾二人役归一人简兵搜乗秣马蓐食师陈焚次明日将战行归者而逸楚囚楚师宵溃【见成十八年】晋降彭城而归诸宋以鱼石归【见襄元年】楚失东夷子辛死之则雍子之为也子反与子灵争夏姬而雍害其事子灵奔晋晋人与之邢以为谋主扞御北狄通吴于晋教吴叛楚教之乗车射御驱侵使其子狐庸为吴行人焉吴于是伐巢取驾克棘入州来楚罢于奔命【见成七年】至今为患则子灵之为也若敖之乱伯贲之子贲皇奔晋晋人与之苗【见宣四年】以为谋主鄢陵之役楚晨压晋军而陈晋将遁矣苗贲皇曰楚师之良在其中军王族而已若塞井夷灶成陈以当之栾范易行以诱之中行二郤必克二穆【楚子重子辛皆出穆王故曰二穆】吾乃四萃于其王族必大败之晋人从之楚师大败【见成十六年】王夷师熸子反死之郑叛吴兴楚失诸侯则苗贲皇之为也屈建曰是皆然矣归生曰今又有甚于此椒举娶于申公子牟子牟得戾而亡君大夫谓椒举女实遣之惧而奔郑引领南望曰庶几赦余亦弗图也今在晋矣晋人将与之县以比叔向彼若谋害楚国岂不为患屈建惧言诸王益其爵禄而复之归生使椒鸣逆之
　　説苑蘧伯玉为公子晳説楚王而复之
　　四十六年【襄二十七年】宋向戍弭诸侯之兵归生防诸侯之大夫于宋秋七月盟于宋景侯薨事灵侯灵侯二年【昭元年】归生防诸侯之大夫于虢寻宋之盟也归生子曰朝吴楚灵王之灭蔡也使公子弃疾为蔡公楚观从者在蔡事吴曰今不封蔡蔡不封矣我请试之召公子干公子黒肱入袭蔡徇于蔡曰蔡公召二子将纳之与之盟而遣之矣将师而从之蔡人聚将执之观从曰失贼成军【谓二子已去蔡公既成军】而杀余何益乃释之吴曰二三子若能死亡则如违之以待所济若求安定则如与之以济所欲且违上【上谓蔡公】何适而可众曰与之乃奉蔡公召二子盟于邓以入楚灵王死平王即位复封蔡处吴于蔡费无极害吴欲去之谓之曰王唯信子故处子于蔡子亦长矣而在下位辱必求之吾助子请又谓其上之人曰王唯信吴故处诸蔡二三子莫之如也而在其上不亦难乎弗图必及于难平侯三年【昭十五年】蔡人逐吴吴出奔郑【左传】
　　论曰燮规事晋而死左氏以为不从民欲未足以服燮也民不可与图始而可与乐成仰息于楚乌在其成也然蔡之事楚自哀至昭几二百年不驯以渐而欲一旦幡然易之震俗惑众不难弑君何有于燮宜其死也归生説楚卒复椒举友道备矣然其言实药楚非仅为举游说也楚卒不悛而使伍员伯嚭攘臂内向我有材而人用之楚之不亡幸尔
　　世子有【灵侯子】
　　世子有是为隠大子灵侯大子平侯庐之父也灵侯十二年【昭十一年】楚灭我用世子有于冈山【左传】
　　平侯即位諡曰隠故曰隠大子
　　公子元　公子干【昭侯子】
　　公子元公子干并昭侯之子也昭侯如楚三年止之及归遂如晋以元为质而请伐楚晋辞复以干为质于吴及吴伐楚败楚于栢举遂入郢【左传】
　　公子驷　公孙猎
　　公子驷公孙猎并蔡大夫昭侯二十五年【哀元年】蔡偪楚请迁于吴中悔明年吴使来纳聘而稍纳师师毕入昭侯杀驷以説遂迁于州来而放猎于吴猎驷之党也【左传】蔡逆臣传　公孙翩　公孙辰　公孙姓
　　公孙霍　【文之锴附】
　　公孙翩公孙辰公孙姓【音生】公孙霍并蔡大夫事昭侯昭侯二十六年【哀二年】吴既迁蔡于州来二十八年【哀四年】昭侯又将如吴诸大夫恐其又迁也承【音惩葢楚言也】公孙翩逐而射之入于家人而薨翩以两矢门之大夫文之锴后至曰如墙而进多而杀二人锴执弓而先翩射之中肘锴遂杀翩遂公孙辰而杀公孙姓公孙霍辰出奔吴公孙姓或作公孙生生尝帅师灭沈公孙霍又曰公孙盱【左传】
　　曹诸臣传
　　僖负羁
　　僖负羁曹大夫也事共公晋公子重耳之来也共公闻其骈胁欲观其裸浴薄而观之僖负羁之妻曰吾观晋公子之从者皆足以相国若以相夫子必反其国反其国必得志于诸侯得志于诸侯而诛无礼曹其首也子盍蚤自贰焉乃馈盘飱寘璧焉公子受飱反璧已而公子入立是为文公共公二十一年【僖二十八年】晋伐我入之数之以其不用僖负羁而乗轩者三百人且曰献状令无入僖负羁之宫魏犨颠颉爇僖负羁氏文公舎魏犨杀颠颉以徇于师【左传】
　　侯獳
　　侯獳者共公之竖也共公二十一年【僖二十八年】晋将伐曹假道于卫卫人弗许遂侵曹伐卫卫人出卫侯春三月晋入曹执公既而私许复曹卫卫侯复而公未反冬晋文公有疾獳货筮史使曰以曹为解齐桓公为防而封异姓今君为防而灭同姓曹叔振铎文之昭也先君唐叔武之穆也且合诸侯而灭兄弟非礼也与卫偕命而不与偕复非信也同罪异罚非刑也礼以行义信以守礼刑以正邪舍此三者君将若之何文公説遂复公【左传】
　　公子欣时【子　公孙臧　防附】
　　公子欣时【公羊欣作喜】字子臧宣公庶子宣公十七年【成十三年】公薨于师国人传欣时逆丧成公遂杀大子而自立宣公既葬欣时将亡国人皆将从之成公乃惧告罪且请焉欣时乃反而致其邑
　　公羊曹伯庐卒于师公子喜时见公子负刍之当主也逡巡而退
　　成公二年【成十五年】晋侯讨我执成公归于京师诸侯将见欣时于王而立之欣时辞曰前志有之曰圣达节次守节下失节为君非吾节也虽不能圣敢失守乎遂逃奔宋三年【成十六年】国人请成公于晋晋侯谓子臧反吾归而君欣时反成公归欣时尽归其邑与卿而不出
　　公羊公子喜时者仁人也内平其国而侍之外治诸京师而免之
　　其后曰公孙防悼公二年【昭二十年】防自梦出奔宋【左传】
　　公孙彊
　　公孙彊者曹鄙人也好弋初曹人或梦众君子立于社宫而谋亡曹曹叔振铎请待公孙彊许之旦而求之曹无之戒其子曰我死尔闻公孙彊为政必去之及伯阳即位好田弋彊获白雁献之且言田弋之説説之因访政事大説之有宠使为司城以听政梦者之子乃行彊言霸説于伯阳从之乃背晋而奸宋宋人伐之晋人不救筑五邑于其郊曰黍邱揖邱大城钟防遂灭曹执伯阳及彊以归杀之【左传】
　　论曰子臧同气负刍乃顺逆性成攘让异节何殊絶也承天子因诸侯顺国人而君曹虽达节可也侯獳知权君子与之若夫共公玩賔负羁不闻有郑詹之谏贰以私之准诸臣节有未尽乎
　　莒诸臣传
　　苑羊牧之　【乌存附】
　　苑羊牧之莒大夫也事共公共公八年【昭二十二年】齐北郭启帅师伐我公将战苑羊牧之谏曰齐帅贱其求不多不如下之大国不可怒也弗许败齐师于夀余【莒地】齐侯伐我公行成遂如齐涖盟国人于是大恶公明年大夫乌存帅国人以逐之公将出闻乌存执殳而立于道左惧将止死苑羊牧之曰君过之乌存以力闻可矣何必以弑君成名遂奔鲁【左传】
　　论曰莒国小又居夷微矣乃筹敌扞难有若牧之谁谓部娄无松柏乎材无不具惟大匠顾耳
　　莒叛臣传　牟夷
　　牟夷莒大夫也事着邱公着邱公五年【昭五年】夏牟夷以牟娄及防兹奔鲁【莒三邑】三叛人之一也秋我讨鲁不设备鲁败我于蚡泉【左传】
　　莒乱臣传　公子铎　蒲余侯兹夫　公子意恢
　　公子铎公子意恢并莒羣公子蒲余侯兹夫莒大夫也着邱公十四年【昭十四年】秋公薨子郊公即位郊公恶公子铎而善于意恢兹夫恶意恢而善于着邱公之弟庚舆【即共公】公子铎因兹夫而与之谋曰尔杀意恢我出君而纳庚舆许之冬十二月兹夫杀意恢郊公奔齐公子铎逆庚舆于齐齐隰党公子鉏送之【左传　按杜预注意恢与乱君为党故书名恶之説非是郊公父死不戚诚有之未见其乱且出子立弟逐君専杀铎与兹夫为乱耳意恢何罪乎经书意恢名遂坐以恶未为得也】
　　莒逆臣传　大子仆　展舆　【务娄　瞀胡公子灭明附】
　　大子仆者纪公庶其之子也纪公生仆又生季佗爱季佗而黜仆且多行无礼于其国仆因国人以弑纪公以其宝玉奔鲁展舆者犂比公之子也犂比公生去疾【即着邱公】及展舆既立展舆又废之犂比公虐国人患之犂比公三十五年【襄三十一年】展舆因国人以攻公弑之乃自立而夺羣公子秩明年羣公子召去疾于齐齐纳去疾展舆奔吴是年春鲁伐我取郓因我乱彊郓田于是务娄瞀胡及公子灭明以大厖与常仪靡奔齐【大厖常仪靡莒二邑】二子皆展舆之党也【左传】
　　莒列女传　纪嫠妇
　　纪嫠妇莒人也共公杀其夫也为嫠比老托于纪障【莒邑】纺焉以度而去之【以所纺纑度城之髙】及齐师伐我共公奔纪障齐使孙书伐之师至嫠妇投纑于外或献诸孙书书使师夜缒而登登者六十人缒絶师鼓噪城上之人亦噪公惧启西门而出齐师入纪【左传】
　　论曰民犹水水所以载舟亦以覆舟是故民虽弱众可畏也若纪障者匹妇而可以亡城众犹未也慎之哉邾诸臣传
　　公子叔术　【鲍广父　梁买子臧氏母附】
　　公子叔术者邾顔公之弟或曰羣公子也【何休注】
　　当顔公时邾女有为鲁夫人者生孝公
　　公羊云邾娄女为鲁夫人未知其为武公与懿公与孝公幼注云不知孝公者邾娄外孙邪妾子邪　按后文天子诛顔而立叔术反孝公于鲁则孝公为鲁武公子邾娄之外孙明甚又疏云叔术犯王命杀鲁大夫其罪少功有余若然则鲍广父梁买子为鲁大夫二臣为鲁大夫则孝公之为鲁孝公愈明甚矣
　　孝公幼顔公淫九公子于宫中因以纳贼臧氏之母养公者也养公者必以其子入养闻有贼以其子易公抱公以逃贼至凑公寝而弑之臣有鲍广父梁买子者闻有贼趋而至臧氏之母曰公不死也在是吾以吾子易公矣于是负孝公之周愬天子天子为之诛顔公而立叔术反孝公于鲁顔夫人者妪盈女也国色也其言曰有能为我杀杀顔者吾为其妻叔术为之杀杀顔者而以为妻有子焉谓之盱夏父者其所为有于顔者也【注为顔公夫人时所为顔公生也】盱幼而皆爱之食必坐二子于其侧而食之有珍怪之食盱必先取足焉夏父曰以来【言以彼物来】人未足而盱有余【人夏父自谓】叔术觉焉【知少争食长必争国】曰嘻此诚尔国也夫起而致国于夏父夏父受而中分之叔术曰不可三分之叔术曰不可四分之叔术曰不可五分之然后受之【公羊传　见昭三十三年】
　　公孙鉏　徐鉏　邱弱　茅地　【羊罗附】
　　公孙鉏徐鉏邱弱茅地并邾大夫事庄公庄公二十二年【昭二十三年】春正月我城翼【翼邾邑】还将自离姑【亦邾邑从离姑则道径鲁武城】公孙鉏曰鲁将御我欲自武城还循山而南徐鉏邱弱茅地曰道下遇雨将不出是不归也遂自离姑武城人塞其前断其后之木而弗殊我师过之乃推而蹷之遂取我师获鉏弱地庄公时又有羊罗者鄅【妘姓国禹之后】人借稻我袭之鄅人将闭门羊罗摄其首焉【斩门者首也】遂入鄅【左传】
　　茅夷鸿
　　茅夷鸿者邾大夫茅成子也【茅采邑成子其諡也】隠公十八年【哀七年】秋鲁伐我及范门【邾郭门】犹闻钟声【邾不设备也】大夫谏不听夷鸿请告于吴不许曰鲁击柝闻于邾吴二千里不三月不至何及于我且国内岂不足夷鸿以茅叛鲁师入以公归囚诸负瑕夷鸿以束帛乗韦自请救于吴曰鲁弱晋而逺吴冯恃其众而背君之盟辟君之执事以陵我小国邾非敢自爱也惧君威之不立君威之不立小国之忧也若夏盟于鄫衍【鄫盟经不书】秋而背之成求而不违四方诸侯其何以事君且鲁赋八百乗君之贰也邾赋六百乘君之私也以私奉贰唯君图之吴子从之明年伐鲁鲁乃归公【左传】
　　论曰叔术让国公羊贤之论者遂以犯王命妻嫂杀鲁大夫为罪不足而功有余何其乖也夫顔公禽兽行天子诛之以立叔术则国安得让大夫安得杀杀人以济淫让国以干命贤者固若是乎茅成子竭蹶乱君亡国之际而卒复之几与楚包胥争烈矣公孙鉏乃亦有谋信乎国无小也
　　邾叛臣传　庶其　黒肱
　　庶其黒肱并邾大夫悼公四年【襄二十一年】庶其以漆闾邱奔鲁庄公三十年【昭三十年】黒肱以滥奔鲁是为三叛人之二也【左传】









　　尚史卷六十二
　　钦定四库全书
　　尚史卷六十三　　　　　　列传四十一
　　镶白旗汉军李锴撰
　　吴诸臣传
　　屈狐庸
　　屈狐庸楚巫臣之子也巫臣亡奔晋自晋使于吴寘其子狐庸以为吴行人初事寿梦
　　呉越春秋寿梦十七年以狐庸为相任以国政説误
　　寿梦薨厯事诸樊余祭余昧余昧二年【襄三十一年】使狐庸聘于晋通吴晋之路赵武问焉曰延州来季子其果立乎巢陨诸樊阍戕戴吴【即余祭】天似启之何如对曰不立是二王之命也【言诸樊余祭天命当死】非启季子也若天所启其在今嗣君乎甚徳而度徳不失民度不失事民亲而事有序其天所启也有吴国者必此君之子孙实终之季子守节者也虽有国不立【左传】
　　伍员
　　伍员字子胥楚大傅伍奢之少子也王僚五年【昭二十年】楚杀伍奢员遂亡闻大子建之在宋也往从之宋有华氏之乱乃与大子建俱奔郑郑人甚善之大子建适晋晋使大子建谋郑郑诛大子建员惧与建子胜俱奔吴到昭关昭关欲执之员与胜独身步走几不得脱
　　韩非子子胥出走边得之子胥曰上索我者以我有美珠也今我已亡之我且曰子取吞之因释之
　　追者在后至江江上有一渔父乘船知员急乃渡员员既渡解其劒曰此劒直百金以与父父曰楚国之法得伍员者赐粟五万石爵执珪岂徒百金劒耶不受员未至吴而疾止中道乞食
　　吕氏春秋伍员亡荆急求之登太行而望郑曰葢是国也地险而民多知其主俗主也不足与举去郑而之许见许公而问所之许公不应东南向而唾伍员载拜受赐曰知所之矣因如吴过于荆至江上见一丈人刺小船方将渔从而请丈人渡之絶江问其名族不肯告解其剑以与丈人曰此千金之剑也丈人不受曰荆国之法得伍员者爵执珪禄万担金千镒昔者子胥过吾犹不取今何以子之千金剑为伍员过于吴使人求之不得每食必祝之曰江上丈人吴越春秋越絶书有渔父渡员自沈击绵女子饭员投瀬之事説既谬悠文亦卑秽姑载吕説以广异闻
　　员至吴吴王僚方用事公子光为将乃因公子光以求见吴王【史记】
　　吕氏春秋伍子胥欲见吴王而不得客有言之于王子光者见之而恶其貎辞之客请之王子光光曰其貌吾所甚恶也客以闻子胥子胥曰愿令王子重帷而见其衣若手请因説之光许子胥説之半光举帷搏其手而与之坐説毕光大説子胥以为有吴国者必光也退而耕于野吴越春秋员至吴被发佯狂行乞于市吏善相者见之曰吾相人多矣未尝见斯人也非异国之亡臣乎乃白王僚王僚见之怪其状伟身长一丈腰十围眉间一尺与语三日辞无复者王僚曰贤人也越絶书同而作阖庐误
　　员言伐楚之利于王僚公子光曰是宗为戮而欲反其讐不可从也员曰彼将有他志余姑为之求士而鄙以待之乃见鱄设诸焉而耕于鄙公子光遂因鱄设诸而弑王僚既即位以员为行人
　　公羊伍子胥父诛乎楚挟弓而去以干阖庐阖庐曰士之甚勇之甚将为之兴师而复雠于楚伍子胥复曰诸侯不为匹夫兴师且臣闻之事君犹事父也亏君之义复父之讐臣不为也于是止楚伐蔡蔡请救于吴伍子胥复曰蔡非有罪也楚人为无道君如有忧中国之心则若时可矣于是兴师而救蔡谷梁同吴越春秋楚平王卒员谓白公胜曰吾志不悉矣然楚国在吾何忧吴越春秋阖庐元年举伍子胥为行人与谋国政子胥曰安君治民从近制逺者先立城郭设守备实仓廪治兵库乃相土尝水筑大城陆门八象天八风水门八象地八聪筑小城陆门三象天门地户龙角请干将铸名剑二曰干将莫邪莫邪干将之妻也莫邪断发翦爪投于炉中金铁刀濡遂以成劒阳曰干将隂曰莫邪阳作文隂作漫理干将匿其阳出其隂而献之复命国中作钩有杀其二子以血衅成二钩献于阖庐钩师向钩而呼二子之名曰吴鸿扈稽两钩俱飞着父胷越絶书吴王阖庐始得子胥以为上客曰圣人前知千嵗后覩万世深问其国世得无衰极子胥曰难哉言乎邦其不长王其圗之臣始入邦伏见衰亡之证当霸吴厄防之际后王复空王曰何以言之子胥曰王食禽肉坐而待死佞谄之臣将至不乆吴越为邻同俗并土两邦同城相亚门户忧在于斯必将为咎越有神山难与为邻愿王定之越絶书千里庐虚者阖庐以铸干将劒
　　阖庐三年【昭三十年】王问于员曰初而言伐楚余知其可也而恐其使余往也又恶人之有余之功也今余将自有之矣伐楚何如对曰楚执政众而乖莫适任患若为三师以肄焉一师至彼必皆出彼出则归彼归则出楚必道敝亟肄以罢之多方以误之既罢而后以三军继之必大克之阖庐从之楚于是乎始病九年【定四年】吴伐楚五战及郢遂入郢【左传】
　　韩非子阖庐攻郢战三胜问子胥曰可以退乎子胥对曰溺人者一饮而止则无溺者以其不休也不如乘之以沈之説苑阖庐与荆人战于栢举大胜之至于郢郊五败荆人阖庐之臣五人进谏曰深入逺报非王之利也王其返乎五人将锲头阖庐未之应头坠于马前阖庐惧召子胥而问焉子胥曰五臣者惧也夫五败之人者其惧甚矣王姑少进遂入郢南至江北至方城方三千里皆入于吴
　　壊宗庙徙陈器挞平王之墓【谷梁传】
　　淮南子五战入郢烧高府之粟破九龙之钟鞭平王之墓舍昭王之宫新书伍子胥曰父死而不死非父之子也死而非补则过计也与吾死而不一明不若举天地以成名于是纡身而适阖闾治味以求亲阖闾甚安之説其谋任吴国之政民保命而不失嵗时熟而不凶五官公而不私上下调而无尤天下服而御四境静而无虞然后忿心发怒出凶言隂必死提邦以伐楚五战而五胜伏尸数十万郢之门执高兵伤五臓之实毁十龙之钟挞平王之墓昭王失国而奔妻生虏而入呉　按二説亦言鞭墓未尝鞭尸也史记掘平王之墓出其尸鞭之三百吴越春秋出其尸鞭之三百左足践腹右足抉其目诮之曰谁使汝用谗防之口杀我父兄岂不寃哉　员虽狠焉至是吴越春秋语乖而体卑不足信史迁亦误
　　明年秦救楚败吴师于沂夫槩亡归自立为王阖庐乃释楚而归
　　吴越春秋渔父者子歌芦中人还吴兵越絶书畧同説僻陋不足载
　　十九年【定十四年】吴伐越句践御之阖庐伤将指薨子夫差即位
　　吴越春秋吴王为大子波聘齐女齐女死大子亦病死阖庐谋可立者夫差告伍胥曰欲立大子非我而谁计在君耳有顷谋立大子子胥曰臣闻祀废于絶后兴于有嗣王欲立大子莫大乎波之子夫差阖庐曰夫差愚而不仁子胥曰夫差信以爱人端于守节敦于礼义父死子代经有明文乃立夫差为大子史记子胥之死也仰天叹曰我令若父霸自若未立时诸公子争立我以死争之于先王几不得立若既得立欲分吴国子我即其事也然以夫差为太子波之子则为阖庐之孙特异诸説説苑吴王欲从民饮酒子胥谏曰不可昔白龙下清泠之渊化为鱼渔者豫且射中其目白龙上诉天帝天帝曰当是之时若安置而形对曰我下清泠之渊化为鱼天帝曰鱼固人之所射也豫且何罪夫龙不化豫且不射今弃万乘之位而从布衣之士饮酒臣恐其有豫且之患矣
　　夫差二年【哀元年】伐越败之于夫椒遂入越句践以甲楯五千保于防稽使大夫种行成夫差将许之员曰不可臣闻之树徳莫若滋去疾莫如尽昔有过浇杀斟灌以伐斟鄩灭夏后相后缗方娠逃出自窦归于有仍生少康焉为仍牧正惎浇能戒之【惎毒也能戒备其毒害也】浇使椒求之逃奔有虞为之庖正以除其害虞思于是妻之以二姚而邑诸纶有田一成有众一旅【方十里为成五百人为旅】能布其徳而兆其谋以收夏众抚其官职使女艾谍浇【少康臣】使季杼诱豷【李杼少康子豷浇弟也】遂灭过戈复禹之绩祀夏配天不失旧物今吴不如过而越大于少康或将丰之不亦难乎句践能亲而务施施不失人亲不弃劳与我同壤而世为仇讐于是乎克而弗取将又存之违天而长冦讐后虽悔之不可食已【食消已止也】姬之衰也日可俟也介在蛮夷而长冦讐以是求伯必不行矣弗听退而告人曰越十年生聚而十年教训二十年之外吴其为沼乎国语越使求成申胥谏曰不可许也夫越非实忠心好吴也又非慑畏吾甲兵之彊大夫种勇而善谋将还玩吴国于股掌之上以得其志夫固知君王之葢威以好盛也故婉约其辞以从逸王志使淫乐于诸夏之国以自伤也使吾甲兵钝弊民人离落而日以憔悴然后安受吾烬夫越王好信以爱民四方归之年谷时熟日长炎及吾犹可以战也为虺弗摧为蛇将若何王不听许之成越絶书句践与吴战于浙江之上石买为将斩杀无罪士众恐惧子胥变为奇谋或北或南夜举火击鼓昼陈诈兵越师溃坠还报其王王杀石买谢其师号声闻吴吴王恐惧子胥私喜曰越军败矣胥闻之狐之将杀噆唇吸齿今越败矣君王安意越易兼也使人入问之越请降子胥不听越栖于防稽之山吴退而围之越日行成于吴吴引兵而去句践将降待诏入吴其入辞曰亡臣孤句践故将士众入为臣虏民可得使地可得有吴王许之子胥大怒目若夜光声若哮虎曰越未战而服天以赐吴其逆天乎臣唯君王急剬之吴王不聼越絶书吴王梦井赢溢子胥曰井者人所饮溢者食有余越南火吴北水水制火王何疑乎越絶书吴伐越道逢大风车败马失骑士坠匹马啼臯
　　十二年【哀十一年】吴将伐齐句践率其众以朝焉王及列士皆有馈赂吴人皆喜唯员惧曰是豢吴也夫谏曰越在我心腹之疾也壤地同而有欲于我夫其柔服求济其欲也不如早从事焉得志于齐犹获石田也无所用之越不为沼吴其泯矣使医除疾而曰必遗类焉者未之有也盘庚之诰曰其有颠越不共则劓殄无遗育无俾易种于兹邑是商所以兴也今君易之将以求大不亦难乎弗听
　　国语呉王既许越成将伐齐申胥谏曰昔天以越赐吴而王弗受夫天命有反今越王句践恐惧而改其谋舍其愆轻其征赋施民所善去民所恶身自约也裕其众庶其民殷众以多甲兵譬越之在吴也犹人之有腹心之疾也夫越王之不忘败吴于其心也戚然服士以司吾间今王非越是图而齐鲁以为忧夫齐鲁譬诸疾疥癣也岂能涉江淮而与我争此地哉将必越实有吴土王盍亦鉴于人无鉴于水国语今王既变鲧禹之功而高高下下以罢民于姑苏天夺吾食都鄙荐饥今王将狠天而伐齐夫吴民离矣体有所倾譬如羣兽然一个负矢将百羣皆奔王其无方收也越人必来袭我王虽悔之其犹有及乎王弗听吴越春秋子胥谏王王怒暮归举衣出宫羣臣曰天无霖雨宫中无泥露相君举衣行高何为子胥曰吾以越谏王王心迷不听宫中生草棘雾露沾我衣羣臣闻之莫不悲伤　今本无吕氏春秋越大饥请食于吴吴王将与之子胥进曰不可与也夫吴之于越仇讐敌战之国也非吴丧越越必丧呉若燕秦齐晋岂能逾五湖九江越十七阨以有吴哉今输之粟是长雠而养仇也不若勿与而攻之此先王之所以霸吴王曰吾闻之义不攻服仁者食饥服而攻之非义饥而不食非仁不仁不义虽得十越吾不为也遂与之食三年吴饥请食于越越王攻之夫差为擒越絶书越请籴于吴申胥谏曰不可越之请籴也将以此卜君王不省而救之是越之福也今狐雉之戏也狐体卑而雉惧之夫兽虫尚以诈相就而况人乎呉王曰句践有急寡人与之其徳章而未靡句践其敢反我乎申胥曰狼子野心仇雠之人不可亲也夫防忘壁壁不忘防今越不忘吴矣
　　使于齐属其子于鲍氏为王孙氏反役王闻之赐之属镂以死将死曰树吾墓槚槚可材也呉其亡乎三年其始弱矣盈必毁天之道也【左传】
　　国语吴王还自伐齐乃讯于申胥曰大夫老不自安恬逸而处以念恶出则罪吾众挠乱百度以妖孽吴国今天降衷于吴齐师受服孤岂敢自多先王之钟鼓实式灵之敢告于大夫申胥释劒而对曰昔吾先王世有辅弼之臣以能遂疑计恶以不陷于大难今王播弃黎老而孩童焉比谋曰余令而不违夫不违乃违也夫不违亡之之阶也夫天之所弃必骤近其小喜而逺其大忧王若不得志于齐而以觉寤王心吴国犹世吾先君之得之也必有以取之其亡之也亦有以弃之用能援持盈以没而骤救倾以时今王无以取之而天禄亟至是吴命之短也员不忍称疾辟易以见王之亲为越禽也员请先死将死曰悬吾目东门以见越之入也遂自杀王愠曰孤不使大夫见也乃取尸盛鸱夷而投之江史记子胥仰天叹曰嗟乎谗臣嚭为乱矣王乃反诛我我令若父霸自若未立时诸公子争立我以死争之于先王若既得立欲分吴国半子我我顾不敢望也今若听防臣以杀长者越絶书太宰嚭之交逢同见吴王曰今日往见申胥申胥以被离坐而谋慙然类欲害王王杀之为乎可王兴兵伐齐申胥必谏王无听而伐齐必大克乃可图之于是吴王伐齐请申胥谋对曰越在我犹心腹有积聚欲释齐以越为忧王不听兴师伐齐大克还以申胥为不忠赐剑杀申胥髠被离申胥且死曰昔者桀杀关龙逢纣杀王子比干今吴杀臣参桀纣而显吴邦之亡也越絶书吴王将杀子胥使逢同征之胥见逢同知为吴王来也泄言曰王不亲辅弼之臣而亲众豕之言是吾命短也高置吾头必见越入吴也捐我深江则亦已矣王使捐于大江口乃有遗响发愤驰腾气若奔马威凌万物论衡夫差杀子胥煮之于镬乃以鸱夷囊投之于江子胥恚恨驱水为涛以溺杀人呉越春秋畧同吴越春秋夫差帅羣臣出国东祀于胥江水濵曰昔不听相国之言令逺投江海　今本无按此似子胥因投于江与诸説异
　　又曰抉吾眼悬吾东门以观越之入灭吴也乃自刭死王闻之大怒乃取员尸盛以鸱夷革浮之江中吴人怜之为立祠于江上因命曰胥山【史记】
　　越絶书由钟穷隆山者古赤松子所取赤石脂也子胥死民思祭之
　　杂家有伍子胥八篇兵技巧十篇【汉书】
　　越絶书阖庐见子胥敢问船军之备对曰船名大翼小翼突冒楼船桥船今船军之教比陵军之法乃可用之大翼者当陵军之重车小翼者当陵军之轻车突冒者当陵军之冲车楼船者当陵军之行楼车桥船者当陵军之轻足骠骑　北堂书钞引今本无又越絶载子胥相气取敌大数类风角书不具録鱄设诸　【要离附】
　　鱄设诸【史记作専诸】堂邑人也伍贠之亡楚而入吴也知鱄设诸之能
　　吴越春秋伍员亡楚如吴遇专诸于涂专诸方与人鬬将就敌其怒有万人之气其妻一呼即还子胥怪而问其故专诸曰夫屈一人之下必伸万人之上子胥相其貌碓颡深目虎膺熊背戾于从难知其勇士隂结之欲以为用
　　员既见吴王僚知公子光将有内志乃进鱄设诸于公子光光既得鱄设诸善客待之【史记】
　　楚平王死王僚欲因楚丧伐之使公子掩余公子烛庸帅师围潜使公子札聘于上国及楚师救潜吴师不能退公子光曰此时也弗可失也告鱄设诸曰上国有言曰不索何获我王嗣也吾欲求之
　　吴越春秋专诸曰欲杀人君必前求其所好王何好光曰好味曰何味曰嗜鱼之炙专诸乃去从太湖学炙鱼三月得其味
　　鱄设诸曰王可弑也母老子弱是无若我何光曰我尔身也遂伏甲子堀室而享王王使甲坐于道及其门门阶户席皆王亲也夹之以铍羞者献体改服于门外执羞者坐行而入执铍者夹承之及体以相授也光伪足疾入于堀室鱄设诸置剑于鱼中以进抽剑刺王铍交于胷遂弑王光以其子为卿【左传】
　　吴越春秋要离者不知何邑人阖庐既杀王僚忧其子庆忌之在邻国谋于伍员贠曰臣之所厚其人者细人也愿从于谋王曰敌有万人之力岂细人之所能谋乎员曰其细人之谋事而有万人之力也王曰为何谁曰名要离臣尝见辱壮士椒邱防也王曰奈何曰椒邱防者东海上人为齐使于吴过淮津欲饮马津吏曰水有神害马君可勿饮也防曰壮士所当何神敢干使从者饮马神果取马马没防大怒袒裼持剑入水求神决战连日乃出眇其一目遂之吴防于友人之丧防恃其勇辞不逊有陵人之气要离与之对坐乃挫防曰吾闻勇士之鬬也与日战不移表与神战不旋踵与人战不达声生往死还不受其辱今子与神鬬亡马失御又受眇病形残名勇勇士所耻而犹徽色于我哉椒邱防怒暝往攻要离要离至舍诫其妻曰我辱壮士椒邱防余恨蔚恚暝必来慎无闭门至夜防果往其门不闭堂不闗室不守放发僵卧防乃手剑而捽要离曰子有当死之过三子知之乎辱我于大家之众一归不闗闭二卧不守御三子有三死之过欲无得怨要离曰子有三不肖之愧子知之乎吾辱子于千人之众子无敢报一入门不咳登堂无声二拔剑捽头乃敢大言三子有三不肖而威我岂不鄙哉于是椒邱防投剑而叹曰吾之勇人莫敢眦占者离乃加吾之上臣闻要离若斯诚以闻矣王曰愿承宴而待焉员乃见要离要离曰臣国东千里之人也臣无力迎风则僵负风则伏王有命敢不尽力王心非之良乆不言要离进曰王患庆忌乎臣能杀之王曰庆忌骨腾肉飞拊膝数百里吾尝追之于江驷马不及射之闇接矢不可中子之力不如也要离曰王有意焉臣能杀之臣诈以负罪出奔愿王戮臣妻子断臣右手庆忌必信臣矣要离乃诈得罪出奔吴王取其妻子焚弃于市要离遂如卫求见庆忌庆忌信之后三月拣士卒伐吴将渡江要离力微坐于上风因风势以矛钩其冠顺风而刺庆忌忌顾而挥之三捽其头于水中乃加于膝上嘻勇士也乃敢加兵于我左右欲杀之庆忌曰岂可一日杀天下勇士二人哉令还吴以旌其忠庆忌死要离渡江至江陵愍然不行曰杀妻子以事君非仁也为新君而杀故君子非义也贪生弃行非义也人有三恶何面目以视天下士遂投身于江未絶从者出之要离曰吾寜能不死乎乃自断手足伏剑而死吕氏春秋韩诗外传畧同　按吴有公子庆忌尝骤谏夫差国人杀之葢非王僚之子且阖闾谋弑时専诸曰王可杀也母老子弱是无要离杀庆忌之事矣太史公传刺客而无要离有所见夫
　　论曰员志报楚欲假手句吴以复父雠于是进专诸而成吴乱不得以臣主律之也嗟夫当其亡也饮恨泣血夙夜西乡决于一逞所甘心也乃平卒昭立天去其疾非其狠志奋迅谁能入之洎乎末涂口舌杀身精诚不难于动天地而不能悟近主匹夫不难于覆万乘而坐困于谗贼悲哉吴之嚭犹楚之费也
　　泄庸　申叔仪
　　泄庸吴大夫也初楚为蔡使疆于江汝之间蔡不可请迁于吴夫差二年【哀二年】泄庸如蔡纳聘而稍纳师师毕入众知之蔡侯告大夫杀公子驷以説哭而迁墓蔡遂迁于州来申叔仪亦吴大夫也旧识鲁公孙有山氏夫差十四年【哀十三年】黄池之防也叔仪乞粮于有山氏曰佩玉橤兮余无所系之防酒一盛兮余与褐之父睨之【言服饰虽备独无以系酒虽在器寒贱之人但得视不得饮盛器也褐寒贱也明吴王不恤下也】对曰粱则无矣麤则有之若登首山以呼曰庚癸乎则诺【军中不得公言故为私隐庚西方主谷癸北方主水也　左传】
　　叔孙輙　公山不狃　【王犯附】
　　叔孙輙字子张公山不狃字子泄故皆鲁人亡奔吴事夫差鲁入邾囚邾子邾请救于我我将伐鲁王问于叔孙輙輙对曰鲁有名而无情伐之必得志焉退而告公山不狃不狃曰非礼也君子违不适雠国未臣而有伐之奔命焉死之可也所托也则隠且夫人之行也不以所恶废乡今子以小恶而欲覆宗国不亦难乎若使子率子必辞王将使我輙病之王问于不狃对曰鲁虽无与立必有与毙诸侯将救之未可以得志焉晋与齐楚辅之是四雠也夫鲁齐晋之唇唇亡齿寒君所知也不救何为夫差九年【哀八年】吴伐鲁不狃率故道险从武城初武城人或有因于吴竟田焉拘鄫人之沤菅者曰何故使吾水滋【滋浊也】及吴师至拘者道之以伐武城克之王犯亦吴大夫尝为武城宰鲁澹台子羽之父好焉故鲁人惧及我盟而还【左传】
　　王孙雄
　　王孙雄【史记作公孙雄】吴大夫也夫差防晋于黄池也越败太子友袭吴吴晋争长未成边遽至【遽传也】以越乱告王惧合大夫而谋无防而归与防而先晋孰利王孙雄曰危事不齿雄敢先对二者莫利无防而归越闻章矣民惧而走逺无正就齐宋徐夷曰吴既败矣将夹沟而防我【傍击曰防】我无生命矣防而先晋晋既执诸侯之柄以临我将成其志以见天子吾须之不能去之不忍必防而先之王乃步就雄曰先之圗之将若何雄曰王其无疑吾道路悠逺必无有二命焉可以济事雄进顾揖诸大夫曰危事不可以为安死事不可以为生则无为贵知矣民之畏死而欲富贵以长没也与我同虽然彼近其国有迁我絶虑无迁【言晋有转退我道逺无贰志也】彼岂能与我行此危事也哉事君勇谋于此用之今夕必挑战以广民心请王厉士以奋其朋势劝之以高位重畜备刑戮以辱其不厉者令各轻其死彼将不战而先我我既执诸侯之柄以嵗之不获也无有诛焉而先罢之诸侯必説既而皆入其地王安挺志【挺寛也】一日惕一日留【惕疾留徐也】以安步王志必设以此民也封于江淮之间乃能至于吴王许诺昏戒令秣马食士夜中服兵擐甲为带甲三万以势攻鸡鸣乃定既陈去晋军一里王亲秉桴就鸣鼓三军皆哗扣以振旅【哗扣讙呼也】晋师大骇不出令董褐请事约吴去王称公呉许诺乃防先吴既防越闻愈章乃命雄先与勇获【大夫】帅徒师以为过賔于宋遂得至吴又七年越围吴王使雄行成于越曰昔者上天降祸于呉得罪于防稽今君王其圗不谷不谷请复防稽之和越王弗忍欲许之范蠡不可雄曰子范子先人有言曰无助天为虐助天为虐者不祥今吾稻蟹不遗种子将助天为虐不忌其不祥乎雄请反辞于王越遂灭吴【国语】
　　王孙茍　被离
　　王孙茍吴大夫也为司马吴再伐齐茍为左校败齐师于艾陵【呉越春秋】
　　既退于黄池使苟告劳于周曰昔者楚人为不道不承共王事以逺我一二兄弟之国吾先君阖庐不贳不忍被甲带劒挺铍搢铎以与楚昭王毒逐于中原栢举天舍其楚师败绩王去其国【王谓昭王】遂至于郢王总其百执事【韦昭注王谓阖庐贾逵注王往也告天子不宜称王】以奉其社稷之祭其父子昆弟不相能夫槩王作乱是以复归于吴今齐侯任不鉴于楚又不承共王命以逺我一二兄弟之国夫差不贳不忍被甲带劒挺铍搢铎遵汶伐博防笠相望于艾陵天舍其衷齐师还夫差岂敢自多文武实舍其衷不稔于嵗【言伐齐之明年不至谷执而复出师】余沿江沂淮阙沟深水出于商鲁之间以彻于兄弟之国夫差克有成事敢使茍告于下执事王答曰茍伯父命女来明绍享余一人若余嘉之昔周室逢天之降祸遭民之不祥余心岂忘忧防不唯下土之不康靖今伯父曰戮力同徳伯父若能然余一人兼受而介福伯父多厯年以没元身伯父秉徳已侈大哉【国语】
　　被离者亦吴大夫也晋伯嚭之奔吴也阖庐以为大夫与谋国事被离承宴问伍员曰何见而信嚭贠曰吾之怨与嚭同被离曰君之言外也岂有内意以决疑乎吾观嚭之为人鹰视虎步不可亲也贠不然其言及伯嚭谮员于夫差夫差让员员归谓被离曰吾贯弓接矢于郑楚之界越渡江淮自致于斯前王听吾计破楚见凌之讐欲报前王之恩故至此吾非自惜祸将及女被离曰未谏不听自杀何益何如亡乎员曰亡臣安往王闻之乃赐属镂之劒员死王谓被离尝与员论寡人之短乃髠被离而刑之王孙茍闻之不朝王召问之茍曰臣恐耳王曰子以我杀子胥为重乎非听宰嚭以杀子胥胥圗寡人也茍曰臣闻人君者必有敢谏之臣在上位者必有敢言之交夫子胥先王之老臣也不忠不信不得为前王臣王悷然悔欲杀宰嚭茍曰不可杀嚭是二子胥也【吴越春秋　吴越春秋作王孙骆而无王孙雄春秋与雄同又有公孙圣占梦事荒诞不经故不采入】
　　孙武
　　孙武者齐人也以兵法见于吴王阖庐
　　呉越春秋孙子名武吴人也善为兵法辟隠深居伍胥知之一旦与吴王论兵七荐孙子呉王召孙子问以兵法每陈一篇不知口之称善
　　阖庐曰子之十三篇吾尽观之矣可以小试勒兵乎对曰可可试以妇人乎对曰可于是许之出宫中美女得百八十人武分为二队以王之宠姬二人各为队长皆令持防令之曰汝知而心与左右手背乎妇人曰知之武曰前则视心左视左手右视右手后即视背妇人曰诺约束既布乃设鈇钺即三令五申之于是鼓之右妇人大笑武曰约束不明申令不熟将之罪也复三令五申而鼓之左妇人复大笑武曰约束不明申令不熟将之罪也既已明而不如法者吏士之罪也乃欲斩左右队长王从台上观见且斩爱姬大骇趣使使下令曰寡人已知将军能用兵矣寡人非此二姬食不甘味愿勿斩也武曰臣既已受命为将将在军君命有所不受遂斩队长二人以徇用其次为队长于是复鼓之妇人左右前后跪起皆中规矩绳墨无敢出声于是武使使报王曰兵既整齐王可试下观之唯王所欲用之虽赴水火犹可也王曰将军罢休就舍寡人不愿下观武曰王徒好其言不能用其实于是阖庐知武能用兵卒以为将西破强楚入郢北威齐晋显名诸侯武与有力焉【史记】孙子兵法八十二篇图九卷【汉书】
　　越絶书吴县巫门外大冡孙武冡也去县十里
　　论曰黄池之防火势内熸墨色外见雄能消羣疑出臲卼龙卷虵退匪智无以葢匪勇无以济语曰乱丝不可以手治斩之为贵也暨乎宰嚭内蚀雄无所明斩丝之利将中缩乎孙子挟术为兵家之先然敌楚敌秦匪异人任而诎信异形借曰善战非无敌也
　　吴诸公子传　公子札
　　公子札是为季札王寿梦之少子也初封延陵曰延陵季子又封州来又曰延州来季子夀梦子四人札最少而贤夀梦欲立之【史记】
　　夀梦薨诸樊既除丧将立札札辞曰曹宣公之卒也诸侯与曹人不义曹君将立子臧子臧去之遂弗为也以成曹君君子曰能守节君义嗣也谁敢奸君有国非吾节也札虽不材愿附于子臧以无失节固立之舍其室而耕乃舍之【左传】
　　诸樊薨不立子而立弟余祭欲以次及札【史记】
　　吴越春秋诸樊骄恣轻慢神仰天求死将死命弟余祭曰必以国及札乃封札于延陵号曰延陵季子越絶书毘陵故为延陵季子所居
　　余祭四年【襄二十九年】使札聘于鲁见叔孙豹説之谓豹曰子其不得死乎好善而不能择人吾闻君子务在择人吾子为鲁宗卿而任其大政不慎举何以堪之祸必及子请观于周乐使工为之歌周南召南曰美哉始基之矣犹未也然勤而不怨矣为之歌鄘卫曰美哉渊乎忧而不困者也吾闻卫康叔武公之徳如是是其卫风乎为之歌王曰美哉思而不惧其周之东乎为之歌郑曰美哉其细已甚民弗堪也是其先亡乎为之歌齐曰美哉泱泱乎大风也哉表东海者其大公乎国未可量也为之歌曰美哉荡乎乐而不淫其周公之东乎为之歌秦曰此之谓夏声夫能夏则大大之至也其周之旧乎为之歌魏曰美哉沨沨乎大而婉险而易行以徳辅此则明主也为之歌唐曰思深哉其有陶唐氏之遗风乎不然何忧之逺也非令徳之后谁能若是为之歌陈曰国无主其能乆乎自郐以下无讥焉为之歌小雅曰美哉思而不贰怨而不言其周徳之衰乎犹有先王之遗民焉为之歌大雅曰广哉熙熙乎曲而有直体其文王之徳乎为之歌颂曰至矣哉直而不倨曲而不屈迩而不偪逺而不擕迁而不淫复而不厌哀而不愁乐而不荒用而不匮广而不宣施而不费取而不贪处而不底行而不流五声和八风平节有度守有序盛徳之所同也见舞象箾南籥者曰美哉犹有憾见舞大武者曰曰美哉周之盛也其若此乎见舞韶濩者曰圣人之也而犹有慙徳圣人之难也见舞大夏者曰美哉勤而不徳非禹其谁能修之见舞韶箾者曰徳至矣哉大矣如天之无不帱也如地之无不载也虽甚盛徳其蔑以加于此矣观止矣若有他乐吾不敢请已其出聘也通嗣君也故遂聘于齐説晏婴谓之曰子速纳邑与政无邑无政乃免于难齐国之政将有所归未获所归难未歇也聘于郑见国侨如旧相识与之缟带侨献纻衣焉谓侨曰郑之执政侈难将至矣政必及子子为政慎之以礼不然郑国将败适卫説蘧瑗史茍史防公子荆公叔发公子朝曰卫多君子未有患也自卫如晋将宿于戚闻钟声焉曰异哉吾闻之也辨而不徳【辨犹争也】必加于戮夫子获罪于君以在此惧犹不足而又何乐夫子之在此也犹燕之巢于幕上君犹在殡而可以乐乎孙林父闻之终身不听琴瑟适晋説赵武韩起魏舒曰晋国其萃于三族乎説羊舌肹将行谓肹曰吾子勉之君侈而多良大夫皆富政将在家吾子好直必思自免于难札未返阍弑余祭弟余昧即位余昧十七年薨子僚即位王僚十二年【昭二十七年】使札聘于上国遂聘于晋以观诸侯夏四月公子光弑王僚自立是为阖庐札至曰茍先君无废祀民人无废主社稷有奉国家无倾乃吾君也吾谁敢怨哀死事生以待天命非我生乱立者从之先人之道也复命哭墓复位而待【左传】
　　公羊阖庐使専诸刺僚而致国乎季子季子不受曰尔杀吾君吾受尔国是吾与尔为簒也尔杀吾兄吾又杀尔是父子兄弟相杀终身无已也去之延陵终身不入吴国
　　札初适齐其反也其长子死葬于嬴博之间孔子曰延陵季子吴之习于礼者也往而观其葬焉其坎深不至于泉其敛以时服既葬而封广轮掩坎其高可隠也既封左袒右还其封且号者三曰骨肉归复于土命也若魂气则无不之也无不之也而遂行孔子曰延陵季子之于礼也其合矣乎【记檀弓】
　　韩诗外传季子逰于齐见遗金呼牧者取之牧者曰子居之高视之下貌之君子而言之野也吾有君不君有反不友当暑衣裘君疑取金者乎季子请问姓字牧者曰子皮相之士何足语姓字哉遂去季子立而望之不见乃止説苑季子逰于晋入其境曰暴哉国乎入其都曰力屈哉国乎立其朝曰乱哉国乎从者曰夫子入晋未久也何其名之不疑也季子曰然吾入其境田荒而不修杂増崇髙是以知其国之暴也入其都新室恶而故室美新墙卑而故墙高是以知其民力之屈也立其朝君能视而不下问臣善伐而不上谏是以知其国之乱也新序季子将聘晋带寳剑以过徐君徐君不言而色欲之季子为有工国之使未献也然心许之矣致使于晋仄则徐君死于楚于是脱剑致之嗣君从者止之季子曰吾心许之矣今死而不进是欺心也爱剑伪心亷者不为也遂致嗣君嗣君曰先君无命孤不敢受剑于是季子以剑带徐君墓树而去徐人歌之曰延陵季子兮不忘故脱千金之剑兮带邱墓越絶书昆陵上湖中冡者延陵季子冡故名延陵墟
　　夫差十一年【哀十年】楚公子结伐陈延州来季子救陈谓结曰二君不务徳而力争诸侯民何罪焉我请退以为子名务徳而安民乃还【左传】
　　或谓夀梦于襄十二年卒至今七十七嵗夀梦卒季子已能让国年当十五六至今葢九十余其説大谬古者六十不与戎政季子年九十而且帅师以从力役乎且卫献公之杀喜也公子鱄托于木门不乡卫国而坐盟其妻子曰有履卫地食卫粟者昧雉彼视夫杀其臣与弑君有间矣为季子者纵不能讨亦当如公羊所云终身不入吴国安有越世而复为其子即戎以效唐且之游説哉此谓延州来季子者或是其子孙非公子札姑附识于此
　　公子蹶由　【公子党附】
　　公子蹶由系未详或羣公子也【按左传昭五年楚子以驿至于罗汭吴子使其弟蹶由犒师当是时所谓吴子者即夷昧也夷昧之弟非季札之兄即其弟也诸樊欲兄弟相传使蹶由为季札兄弟昧卒当立及蹶由僚不得立使为季札弟季札最少故曰季子季札不得又有弟或夷昧从弟耳】余昧七年【昭五年】楚灵王以诸侯伐我我败防启疆于鹊岸灵王以驲至于罗汭余昧使蹶由犒师楚人执之将以衅鼔王使问焉曰女卜来吉乎对曰吉寡君闻君将治兵于敝邑卜之以守曰余亟使人犒师请行以观王怒之疾徐而为之备尚克知之兆告吉曰克可知也君若讙焉好逆使臣滋敝邑休怠而忘其死亡无日矣今君奋焉震电冯怒虐执使臣将以衅鼓则吴知所备矣敝邑虽羸若早修完其可以息师难易有备可谓吉矣且吴社稷是卜岂为一人使臣获衅军鼓而敝邑知备以御不虞其为吉孰大焉国之守其何事不卜一臧一否其谁能常之城濮之兆其报在邲今此行也其庸有报志乃弗杀楚师济于罗汭观兵于坻箕之山无功而还以蹶由归【左传韩非子作沮卫蹶融】
　　公子党亦羣公子诸樊时战于庸浦亦为楚所获见世家
　　公子掩余　公子烛庸
　　公子掩余公子烛庸并余昧之子王僚母弟也王僚八年【昭二十三年】州来之役吴为三军中军从王阖庐帅右掩余帅左败楚师于鸡父十二年【昭二十七年】吴伐楚使掩余烛庸帅师围潜阖庐曰此时也弗可失也遂弑王僚掩余奔徐烛庸奔钟吾阖庐三年【昭三十年】阖庐使徐人执掩余使钟吾人执烛庸掩余烛庸奔楚楚昭王大封而定其徙使居养且城之取于城父与胡田以与之将以害吴也阖庐怒执钟吾子灭徐【左传】
　　太子诸樊　大子终累　【子山附】
　　大子诸樊【案吴子遏号诸樊不容王僚之子复名诸樊恐误然周俗尝取祖号以为氏此以为名或循故事也】王僚之子也楚故大子建之母在郥召吴人而启之王僚八年【昭二十三年】大子诸樊入郥取楚夫人与其寳器以归大子终累阖庐之子夫差之兄也阖庐十一年【定六年】大子终累败楚舟师获潘子臣小惟子及大夫七人楚国大惕【左传　终累葢前阖庐死故夫差得嗣】又有子山者亦阖庐之子也
　　王子友　【王子地　王孙弥庸夀于姚附】
　　大子友夫差之子也夫差十四年【哀十三年】夫差防晋黄池越句践伐我为二隧畴无余讴阳自南方先及郊大子友王子地王孙弥庸夀于姚【三子并吴大夫】自上观之弥庸见姑蔑之旗曰吾父之旗也【弥庸父为越所获故姑蔑人得其旌旗姑蔑越也】不可以见雠而弗杀也大子友曰战而不克将亡国请待之弥庸不可属徒五千王子地助之战弥庸获畴无余地获讴阳句践至王子地守复战大败我师获大子友王孙弥庸夀于姚遂入吴【左传】
　　呉越春秋吴王复伐齐令于国中曰敢谏者死大子友知子胥忠而不用宰嚭佞而专政欲切言之恐罹尤也乃懐丸持弹从后园来衣袷履濡王怪而问之大子以秋蜩螳蜋黄雀对语同国策庄辛文説苑作吴伐荆少孺子谏语亦同説苑石益谓孙伯曰吴将亡矣子亦知之乎孙伯曰吾何为不知石益曰然则子何以不谏孙伯曰昔桀罪谏者纣焚圣人袁氏之妇络而失其纪其妾告之怒弃之夫亡者岂知其过哉
　　公子庆忌
　　公子庆忌亦羣公子也【王僚之子亦曰庆忌葢缘此而误详后传】夫差时骤谏曰不改必亡弗听出居于艾【吴邑】遂适楚闻越将伐吴二十一年【哀二十年】冬请归平越遂归欲除不忠者以説于越国人杀之【左传】
　　论曰延州来季子贤公子也史迁引仲尼之言曰其仁心慕义无穷何其闳览博物君子也葢尝深予之矣虽然有疑衷焉王夀梦知季子贤欲传国季子诸樊余祭兄弟相次欲以及之可谓善承父志矣季子终已不立何邪大伯仲雍逃之荆蛮季歴不让重大命也诗人咏之曰因心则友则友其兄是未尝以攘兄而挤之为疑也季子有间于季厯乎且王僚不义盍训以让阖庐为逆宜正厥罪力有不胜告诸天王愬之伯主可也而先后无闻焉抑又何邪间闗歴聘筹事若素父母宗国诒谋阙如将黯近而烛逺抑秦越眎之邪虽然春秋二百四十二年之间父子兄弟簒弑攘夺者踵相接乃季子矫之虽达节有孙夫王季而曹臧之义良无后夫季子贤公子也蹶由执楚正言御暴卑抗适中而无挠焉亦可尚也
　　吴叛臣传　夫槩
　　夫槩者阖庐之弟也阖庐九年【定四年】吴伐楚与楚夹汉楚令尹囊瓦济汉而陈自小别至于大别三载囊瓦欲奔冬十一月二师陈于栢举夫槩晨请于阖庐曰楚瓦不仁其臣莫有死志先伐之其卒必奔而后大师继之必克弗许夫槩曰所谓臣义而行不待命者其此之谓也今日我死楚可入也以其属五千先击囊瓦之卒囊瓦之卒奔楚师乱我师大败之囊瓦奔郑我从楚师及清发【水名】将击之夫槩曰困兽犹鬬况人乎若知不免而致死必败我若使先济者知免后者慕之蔑有鬬心矣半济而后可击也从之又败之楚人为食吴人及之奔食而从之败诸雍澨五战及郢遂入郢以班处宫【以尊卑班次处楚之宫室】子山处令尹之宫【子山阖庐子】夫槩欲攻之惧而去之夫槩入之明年秦救楚自稷防楚师大败夫槩于沂【稷沂并楚地】秋九月夫槩归自立为吴王与阖庐战败奔楚为堂谿氏【左传】
　　吴嬖臣传　伯嚭
　　伯嚭字子余晋伯州犂之孙也楚杀郤宛伯氏之族出伯嚭奔吴
　　呉越春秋阖庐问子胥曰州犂何罪曰伯州犂楚之左尹号曰郤宛是以州犂郤宛为一人误
　　为吴大宰以谋楚
　　越絶书嚭为人览闻辩见目达耳通因其时自纳于吴言伐楚之利
　　楚自昭王即位无嵗不有吴师卒以破楚入郢及夫差即位嚭最有宠夫差二年【哀元年】王败越于夫椒入越越使大夫种因饰美女八纳之嚭嚭以行成伍员谏弗听卒及越平八年【哀七年】嚭从王防鲁侯于鄫征百牢于鲁九年【哀八年】邾子无道使嚭讨之囚诸楼台十三年【哀十二年】王防鲁侯于槖皐使嚭请寻盟【寻鄫盟】鲁辞乃不寻盟又征防于卫初卫杀吴行人且姚及防于郧吴人藩卫侯之舍将执卫侯鲁以束锦赂嚭【十端为束】嚭乃舍卫侯十四年【哀十三年】王防盟于黄池谓鲁不共执子服何何説嚭嚭言于王曰无损于鲁而祗为名不如归之乃归何王欲伐宋嚭曰可胜也而弗能居也乃归方黄池之防也越入吴及归越及我平及越灭吴嚭遂事句践后鲁哀公如越得大子适郢【与大子相得也】将妻公而多与之地季孙肥惧使因嚭而纳赂焉乃止【左传】
　　越絶书越灭吴杀宰嚭逢同与其妻子吴越春秋越葬吴王于秦余杭山卑犹宰嚭亦葬卑犹旁吴越春秋三台者嚭妻子死所也史记因之皆误
　　论曰脂韦挈楹缘柔善入贪人之常也若嚭者叛楚覆楚事吴亡吴怨既有酬徳亦不报亡鸟顾旧林嚭实自有肺肠哉大雅曰厘尔女士从以孙子伤哉伯宗而有是裔也













　　尚史卷六十三
<史部,别史类,尚史>
　　钦定四库全书
　　尚史卷六十四　　　　　　列传四十二
　　镶白旗汉军李锴撰
　　越诸臣传
　　范蠡
　　范蠡字少伯楚宛三户人【太史公素王妙论南阳人髙□吕览解楚三户人】佯狂倜傥负俗文种为宛令遣吏谒奉吏还曰范蠡狂种笑曰吾闻士有贤俊之姿必有佯狂之讥内懐独见之明外有不知之毁此固非二三子之所知也驾车而蠡避之种再谒抵掌而谈旁观者耸听【防稽典録】
　　吴越春秋文种为宛令之三户之里范蠡从犬窦蹲而吠之从吏恐种慙引衣而障之文种曰无障也吾闻犬之所吠者人也人身而犬吠谓我是人也乃下车拜蠡不为礼越絶书范蠡始居楚也生于宛槖或伍户之虚其为结种之时一痴一醒时人以为狂然有圣贤之明大夫种入其县得蠡而説乃从官属问治之术志合意同俱见霸兆出于东南捐其官位相要而往去吴之越句践贤之种躬正内蠡出治外种善图始蠡能虑终越絶书范蠡始居楚曰范伯被发佯狂不与于世谓大夫种曰天运厯纪千嵗一至黄帝之元执辰破已霸王之气见于地户子胥于是要大夫种入呉此时冯同戒之伍子胥在自与不能闗其辞蠡曰吴越二邦同气共俗地户之位非吴则越乃入越越王常与言尽日大夫石买有权辩口进曰女不贞士不信客歴诸侯无因自至殆非真贤于是范蠡退而不言游于楚越之间大夫种进曰昔者市偷自于晋晋用之而胜楚伊尹负鼎入殷遂佐汤取天下有智之士不在逺近取也于是石买益疏后使将兵为军士所杀
　　后与种俱入越事越子句践为大夫句践三年【哀元年】吴伐我我逆之蠡进见曰夫国家之事有持盈有定倾有节事王曰三者奈何对曰持盈者与天定倾者与人节事者与地天道盈而不溢盛而不骄劳而不矜其功夫圣人随时以行天时不作弗为人客人事不起弗为之始今王未盈而溢未盛而骄不劳而矜其功天时不作而先为人客人事不起而创为之始此逆于天而不和于人将妨于国家靡王躬身王弗听蠡进谏曰夫勇者逆徳也兵者凶器也争者事之末也隂谋逆徳好用凶器上帝之禁也先者不利王曰吾已断之矣起师与呉战于五湖不胜栖于防稽王召蠡而问曰不用子之言以至于此为之奈何蠡对曰持盈者与天定倾者与人节事者与地王曰与人奈何对曰卑辞厚礼玩好女乐尊之以名如此不已又身与之市【谓身往事之如市贾货易以利】王乃令大夫种行成于吴请委管籥属国家以身随之吴人许诺王曰蠡为我守国对曰四封之内百姓之事臣不如种四封之外敌国之制立断之事种不如蠡也王令种守国与蠡入宦于吴七年【哀五年】吴人遣之归反至国王问于蠡曰节事奈何对曰地能包万物以为一其事不失生万物容畜禽兽然后受其名而兼其利美恶皆成以养生时不至不可彊生事不究不可彊成自若以处【自若自如也】以度天下待其来者而正之因时之所宜而定之时将有反事将有间事无间时无反则抚民保教以须之王曰不谷之国家蠡之国家也对曰四封之内百姓之事不乱民功不逆天时君臣上下交得其志蠡不如种四封之外敌国之制因隂阳之恒顺天地之常柔而不屈彊而不刚徳虐之行因以为常【韦昭注谓徳有所懐添虐有所斩伐以为常法】兵胜于外福生于内种不如蠡也王令大夫种为之
　　越絶书越王问范子曰圣王之治何左何右何去何取范子对曰臣闻圣主之治左道右术去末取实道者天地先生曲成万物道生气气生隂隂生阳阳生天地天地立然后有四时而万物备术者天意也盛夏之时万物遂长圣人缘天心助天喜乐万物之长故舜弹五之琴歌南风之诗而天下治所谓末者名也名过实则百姓不附亲贤士不为用所谓实者谷也得人心任贤士也凡此四者邦之寳也王曰下士求贤不使名过实寡人能行也贮谷富百姓此天时水旱寜在一人耶何以备之范子曰汤执中和举伊尹率诸侯伐桀为天下除残贼民皆歌而归之是谓执其中和者王曰今诸侯之地或多或少强弱不相当兵革暴起何以应之范子曰知保人之身者可以王天下生人得谷即不死谷能生人能杀人故谓人身王曰保谷奈何范子曰欲保必亲于野覩诸所多少为备夫八谷贵贱之法必察天之三表即决矣王曰请问三表范子曰水之势胜金隂气蓄积大盛水据金而死故金中有水如此者嵗大败八谷皆贵金之势胜木阳气蓄积大盛金据木而死故木中有火如此者嵗大美八谷皆贱金木水火更相胜此天之三表不可不察圣主施令必审于四时此至禁也王曰愿知图谷上下贵贱欲与他货之内以自实为之奈何范子曰夫八谷之贱也如宿谷之登其明也谛审察隂阳消息观市之反覆雌雄之相逐天道乃毕王曰何执而昌何行而亡范子曰执中则昌行奢侈则亡执中和而原其终始即位安而万物定不执中和不原其终始即尊位倾万物散文武之业桀纣之迹可知矣王曰春肃夏寒秋荣冬泄人治使然乎将道也范子曰天道三千五百嵗一治一乱终而复始此天之常道也四时易次寒暑失常治民然也春肃而不生者王徳不究也夏寒而不长者臣不奉命也秋顺而复荣者刑不断也冬温而泄者发府库赏无功也王曰嵗之美恶谷之贵贱何以纪之范子曰夫隂阳错缪即为恶嵗人生失治即为乱世一乱一治天道自然八谷亦一贱一贵极而复反八谷贵贱更相胜故死凌生者逆大贵生凌死者顺大贱王曰人失其魂魄者死得其魂魄者生物皆有之将人也范子曰人有之万物亦然天地之间人为贵物之生谷为贵以生人与魂魄无异可知也王曰其善恶可得闻乎范子曰欲知八谷之贵贱必察其魂魄视其动静观其所舍曰何谓魂魄对曰魂者槖也魄者生气之源也神生者出入无门上下无根见所而功自存故名之曰神神主生气之精魂主死气之舍也魄者主贱魂者主贵故当安静而不动魂者方盛夏而行故万物得以自昌神者主贵而云行故方盛夏之时不行则神气槁而不成物矣故死凌生者嵗大败生凌死者嵗大美故观其魂魄即知嵗之善恶矣王曰闻隂阳之知不同力而功成不同气而物生可得知乎范子曰臣闻隂阳气不同处万物生焉冬时草木既死万物各异藏故阳气避之伏壮于内使得成功于外夏时万物遂长隂气避之伏壮于内然而万物亲而信之阳者主生夏时大热不至则万物不成隂气主杀冬时地不内藏则根荄不成一时失度即四序为不行王曰谷之贵贱可得而知乎范子曰阳者主贵隂者主贱当寒不寒谷暴贵当温不温谷暴贱故曰秋冬贵阳气施于隂阳极而复贵春夏贱隂气施于阳阳极而不复王曰善哉以丹书帛置之枕中以为国寳
　　十一年【哀九年】王召蠡而问曰谋吴可乎对曰未可也蠡闻之上帝不考【考成也】时反是守彊索者不祥王无蚤图夫吴君之吴也十二年【哀十年】王问曰吴淫于乐而忘其百姓圣人不出忠臣解骨【谓通知者隠而忠良解体也】其可乎对曰人事至矣天应未也王姑待之十三年【哀十一年】又问曰申胥【即仮胥】骤谏其王而杀之其可乎对曰逆节萌生天地未形而先为之征其事是以不成杂受其刑王姑待之【韩诗外传胥已死句践欲伐之范蠡曰子胥之计策尚未忘于吴王之腹心也】十四年【哀十四年】又问曰今其稻蟹不遗种其可乎对曰天事至矣人事未尽也王姑待之王怒曰道固然乎妄其欺不谷耶吾与子言人事子应我以天时今天应至矣子应我以人事何也对曰王姑勿怪夫人事必将与天地相参然后可以成功王其驰骋弋猎无至禽荒宫中之乐无至酒荒肆与大夫觞饮无忘国常彼上将薄其徳民将尽其力又使之望而不得食乃可以致天地之殛王姑待之越絶书越王曰吾闻父辱子死君辱臣死今寡人亲已辱于吴矣欲行一切之变以复吴讐愿子为寡人图之范子曰立死下士而求成邦者上圣之计也且夫广天下尊万乗使百姓安其居乐其业者唯兵兵之要在人人之要在谷故民众则主安谷多则民强王备二者然后可以圗之王曰吾地狭民少奈何范子曰夫阳动于上以成天文隂动于下以成地理审察开置之要可以为富凡欲先知天门开及地户闭其术天髙五寸减天寸六分以成地谨司八谷初见出于天者是谓天门开隂阳俱絶八谷不成大贵必应其嵗而起此天变见符也谨司八谷初见入于地者是谓地戸闭隂阳俱防八谷大成其嵗大贱来年大饥此地变见瑞也谨司八谷初见半于人者籴平熟无灾害故天变而见符地应而见瑞圣人上知天下知地中知人此之谓天平地平以此为天圗
　　十五年【哀十三年】王又问曰谚有之觥饭不及壶飱【觥大也谓盛馔也言盛馔未具不及壶飱之救饥疾也】今嵗晩矣子将奈何对曰臣闻从时者犹救火追亡人也蹶而趋之唯恐弗及王遂兴师伐吴【国语】入之获其大子友越及吴平二十二年【哀二十年】越伐吴【左传】至于五湖吴人闻之出挑战一日五反王弗忍欲许之蠡谏曰谋之廊庙失之中原其可乎王姑勿许居军三年【哀二十二年】吴师自溃使王孙雄行成于越王弗忍欲许之【前弗忍不胜其忿也此弗忍哀怜之也】蠡谏曰先人有言曰伐柯者其则不逺王不断其忘防稽之事乎十年谋之一朝而弃之其可乎王曰吾欲弗许而难对其使者蠡乃左提鼓右援桴以应使者曰昔者上天降祸于越委制于吴而吴不受今将反此义以报此祸吾王敢无聼天之命子往矣无使执事之人得罪于子使者辞反蠡不报于王击鼓兴师以至于姑苏之宫遂灭呉【国语】报防稽之耻北渡兵于淮以临齐晋号令中国以尊周室句践以霸而范蠡称上将军还反国蠡以为大名之下难以乆居且句践为人可与同患难与处安为书辞句践曰臣闻主忧臣劳主辱臣死昔者王辱于防稽所以不死为此事也今既已雪耻臣请从防稽之诛句践曰孤将与子分国而有之不然将加诛于子蠡曰君行令臣行意乃装其轻寳珠玉自与其私徒属乗舟浮海以行终不反于是句践表防稽山以为蠡奉邑【史记世家】
　　国语王命工以良金写蠡之状而朝礼之环防稽三百里以为蠡之地
　　兵权谋范蠡二篇【汉书】
　　越絶书越王既已胜吴反邦未至问大夫种曰圣人之术可以加于此乎大夫种曰不然范子豫见之策未肯为王言也越王愀然而恐请于范子曰寡人闻夫子明于隂阳进退豫知未形推往引前后知千嵗可得闻乎寡人垂意聼于下风范子曰夫隂阳进退前后幽冥未见未形此特杀生之柄而王制于四海邦之重寳也隂阳进退者天道自然夫隂入浅者嵗善阳入深者嵗恶故圣人见物不疑是谓知时固圣人所不传也越王曰善以丹书帛置之枕中以为邦寳范子已告越王立志人海越絶书苦竹城者句践封范蠡子也其僻居径六十步为民治田塘长千五百步其策名土山范蠡苦勤功笃故封其子于是
　　范蠡浮海出齐变姓名自谓鸱夷子皮耕于海畔苦身戮力父子治产居无几何致产数千万齐人闻其贤以为相范蠡喟然叹曰居家则致千金居官则至卿相此布衣之极也乆受尊名不祥乃归相印尽散其财以分与知友乡党而懐其重寳间行以去止于陶以为此天下之中交易有无之路通为生可以致富矣于是自谓陶朱公复约要父子耕畜废居时转物逐什一之利居无何则致赀累巨万天下称陶朱公朱公居陶生少子少子及壮而朱公中男杀人囚于楚朱公曰杀人而死职也然吾闻千金之子不死于市告其少子往视之乃装黄金千镒置褐器中载以一牛车且遣其少子朱公长男固请欲行朱公不聼长男曰家有长子曰家督今弟有罪大人不遣乃遣少弟是吾不肖欲自杀其母为言曰今遣少子未必能生中子也而先空亡长男奈何朱公不得已而遣长子为一封书遗故所善庄生曰至则进千金于庄生所聼其所为慎无与争事长男既行亦自私赍数百金至楚庄生家负郭披藜藿到门居甚贫然长男发书进千金如其父言庄生曰可疾去矣慎毋留即弟出勿问所以然长男既去不过庄生而私留以其私赍献遗楚国贵人用事者庄生虽居穷阎然以亷直闻于国自楚王以下皆师尊之及朱公进金非有意受也欲以成事后复归之以为信耳故金至谓其妇曰此朱公之金有如病不宿诫后复归勿动而朱公长男不知其意以为殊无短长也庄生间时入见楚王言某星宿某此则害于楚楚王素信庄生曰今为奈何庄生曰独以徳为可以除之楚王曰生休矣寡人将行之王乃使使者封三钱之府【贾逵云虞夏商周金币三等或赤或白或黄黄为上币铜钱为下币韦昭曰钱金币之名古者母平子子权母三品之来古而然矣】楚贵人惊告朱公长男曰王且赦曰何以也曰每王且赦常封三钱之府昨暮王使使封之朱公长男以为赦弟固当出也重千金虚弃庄生无所为也乃复见庄生庄生惊曰若不去邪长男曰固未也初为事弟弟今议自赦故辞生去庄生知其意欲复得其金曰若自入室取金长男即自入室取金持去独自欢幸庄生羞为儿子所卖乃入见楚王曰臣前言某星事王言欲以修徳报之今臣出道路皆言陶之富人朱公之子杀人囚楚其家多持金钱赂王左右故王非能恤楚国而赦乃以朱公子故也楚王大怒曰寡人虽不徳耳奈何以朱公之子故而施惠乎令论杀朱公子明日遂下赦令朱公长男竟持其弟丧归至其母及邑人尽哀之唯朱公独笑曰吾固知必杀其弟也彼非不爱其弟顾有所不能忍者也是少与我俱见苦为生难故重弃财至如少弟者生而见我富乘坚驱良逐狡兎岂知财所从来故轻去之非所惜吝前日吾所为欲遣少子固为其能弃财故也而长者不能故卒以杀其弟事之理也无足悲者吾日夜固以望其丧之来也
　　越絶书范蠡避位去越入齐老身西陶仲子由楚伤重而死符子陶朱公丧其中子邻人往吊朱公方拥膝而笑邻人曰闻子丧将唁子之哀朱公曰生不致哀死而唁何不通也新序梁尝有疑狱羣臣半以为当罪半以为无罪虽王亦疑王曰陶之朱公以布衣富侔国是必有奇智召而问曰梁有疑狱狱吏半以为当罪半以为不当罪虽寡人亦疑吾子决是奈何朱公曰臣鄙民也不知当狱然臣有二白璧其色相如也其径相如也其泽相如也然其价一千金一五百金王曰径与色泽相如也千金五百金何也朱公曰侧而视之一者厚倍王曰善故狱疑从去赏疑从与梁国大説新书同孔丛子陶朱公教猗顿畜五防养鱼经朱公教齐威王五水畜小説琐屑不具録
　　故范蠡三徙成名于天下非茍去而已所止必成名卒老死于陶故世传曰陶朱公【史记世家】
　　盛之荆州记荆州华容县西有陶朱公冡碑云是越范蠡括地志济州平隂县东三十里陶山南有陶公冡
　　文种
　　文种字子禽荆平王时为宛令【吴越春秋】后入越事越王句践为大夫吴败越句践栖于防稽之上令于军曰有能退吴者与之共知越国之政种进对曰臣闻之贾人夏则资皮冬则资絺旱则资舟水则资车以待之也今君王既栖于防稽之上然后求谋臣无乃后乎句践曰得闻子大夫之言何后之有执其手而与之谋遂使行成于吴曰寡君使下臣种私于下执事寡君之师徒不足以辱君矣愿以金玉子女赂君之辱越国之寳器毕从寡君帅越国之众以从君之师徒唯君王左右之若以越罪不可赦将焚宗庙系妻孥沈金玉于江有带甲五千人将以致死乃必有偶【偶对也犹言倍也】是以带甲万人以事君也夫差欲与之成伍员不可曰吴之与越讐敌之国也三江环之民无所移有吴无越有越无呉不可改矣员闻之陆人居陆水人居水夫上党之国我攻而胜之不能居其地不能乘其车越国我攻而胜之能居其地能乘其舟此利也不可失也已越人饰美女八纳之太宰嚭嚭谏曰嚭闻古之伐国者服之而已今已服矣又何求焉夫差与之成句践既反国举国政属种新书夫差与越人战江上栖之防稽越王之穷至于吃山草饮腑水易子而食于是履甓戴璧号唫告毋罪呼皇天使大夫种行成于吴吴王将许子胥曰不可越国之俗勤劳而不愠好乱胜而无礼谿徼而轻絶俗好诅而倍盟放此类者鸟兽之侪徒狐狸之丑类也生之为患杀之无咎请无与成大夫种拊心嘷啼沬泣而言信割白马而为牺指九天而为证请妇人为妾丈夫为臣百世名寳因闲官为积孤身为关内诸侯吴王不忍结师与成
　　句践十年【哀八年】句践与种深谋呉种曰夫欲报怨复雠破吴灭敌者有九术一曰尊天事以求其福【越王立东郊以祭阳名曰东皇公立西郊以祭隂名曰西王母祭陵山于防稽祭水泽于江州事神一年国不被灾】二曰种财币以遗其君多货贿以遗其臣三曰贵籴粟槀以虚其国利所欲以疲其民【大夫种曰愿王请籴以入其意乃使种使吴吴与越粟万石及越粟稔蒸粟还吴吴种越粟粟无生者吴大饥】四曰遗美女以惑其心而乱其谋【大夫种曰吴王淫而好色宰嚭佞以曳心往献美女其必受之乃使相者得苎萝山采薪之女西施郑旦献于吴拾遗记作夷光修明】五曰遗之巧匠良材使起宫室以尽其财【大夫种曰吴王好起宫室王选神材献之王使入山伐木一夜天生神木一双大二十围长五十寻阳为大梓隂为楩柟献之吴王王受之起姑苏之台五年乃成髙见二百里】六曰贵其防臣使之易伐七曰强其谏臣使之自杀八曰君王国富而备利器九曰利兵甲以承其弊句践曰善用其术卒灭吴种为相国【吴越春秋】
　　越絶书同韩非子越已胜吴又索卒于荆而攻晋左史倚相谓荆王曰越破呉豪士死鋭卒尽大甲伤今又索卒以攻晋示我不病也不如起师与分吴荆王曰善因起师而从越越王怒将击之大夫种曰不可吾豪士尽大甲伤与战必不克不如赂之乃割露山之隂五百里以赂之
　　范蠡自齐遗种书曰蜚鸟尽良弓藏狡兎死走狗烹越王为人长颈乌喙可与共患难不可与共乐子何不去种见书称病不朝人或谗种【史记】
　　句践乃召相国谓曰子有隂谋九术今用三已破强吴其六尚在子幸以余术为孤前王于地下谋呉之前人乃赐种劒种叹曰南阳之宰而为越王之禽自笑曰后世之末忠臣必以吾为喻矣遂伏劒死句践葬种于西山【又名种山语讹成重　吴越春秋】
　　越絶书种山者句践所葬大夫种也楼船卒二千人均足羡葬之三蓬下种将死自策后有贤者百年而至置我二蓬自章后世句践葬之食三贤
　　兵权谋大夫种二篇【汉书】
　　舌庸　苦成　臯如　逢同　计　皓进诸稽郢
　　舌庸【国语作舌庸左传作后庸吴越春秋作曳庸】苦成臯如【吴越春秋作句如】逢同【吴越春秋作扶同】计皓进诸稽郢【左传作诸暨鞅史记作柘郢】七人者皆越大夫也句践之入臣于吴也羣臣临水祖道军陈固陵【此下文种前为祝辞极俚鄙】王曰吾将逝矣愿闻诸大夫之风文种曰内修封疆之役外修耕战之备荒无遗土百姓亲附臣之事也范蠡曰辅危主存亡国不耻屈厄之难安守被辱之地往而必反与君复讐臣之事也苦成曰发君之令明君之徳统烦理乱使民知分臣之事也舌庸曰奉令受使结和诸侯通命达防赂往遗来解忧释患使无所疑臣之事也皓进曰一心齐志上与等之下不违令修徳履义守信温故举过列平不阿亲戚不私于外臣之事也诸稽郢曰望敌设陈飞矢扬兵履腹涉尸贪进不退破敌攻众臣之事也臯如曰修徳行惠抚慰百姓蓄陈储新国富民实为君养器臣之事也计曰天察地纪厯隂阳观变参灾分别妖祥福见知吉妖出知凶臣之事也王曰诸大夫懐术抱徳各守一分以保社稷孤何忧焉在吴三年既反国【吴越春秋】
　　吴复伐越越王起师逆之江
　　韦昭注败越于夫椒越子保于防稽在鲁哀元年非是　按其求成之辞曰昔者越得罪于天王天王心孤句践而又宥赦之又曰敢思边陲小怨以重得罪又曰前盟口血未干葢是吴归越子之后复起师伐越而越再求成也
　　文种献谋曰吴之与越唯天所授王其无庸战夫申胥【即伍员】华登【宋臣齐吴】简服吴国之士于甲兵未有所挫也一人善射百夫决拾胜未可成夫谋必素见成事而后履之不可以授命【犹鬪命也】王不如行成以喜其民以侈吴心吾以卜之于天天若弃吴必许吾成将必寛然有伯诸侯之心既罢弊其民而天夺之食安受其烬乃无有命矣王乃命诸稽郢行成于吴曰寡君句践使下臣郢敢私告于下执事曰昔者越国见祸得罪于天王天王亲趋玉趾以心孤句践【孤弃也】而又宥赦之君王之于越也繄起死人而肉白骨也今句践申祸无良草鄙之人敢忘天王之大徳而思边垂之小怨以重得罪于下执事句践用帅二三之老亲委重罪顿颡于邉今君王盛怒属兵将残越国越国故贡献之邑也句践请盟一介嫡女执箕帚以防姓于王宫【防备也】一介嫡男奉盘匜以随诸御春秋贡献不解于王府天王岂辱裁之亦征诸侯之礼也谚曰狐埋之而狐搰之是以无成功【搰发也】今天王既封殖越国以明闻于天下而又刈亡之是天王之无成劳也四方诸侯则何实以事吴吴许之成将盟又使诸稽郢辞曰以盟为有益乎前盟口血未干足以结信矣以为无益乎君王舍甲兵之威以临使之而胡重于神而自轻也吴王许之荒成不盟【国语】
　　十年【哀八年】王登渐台召问羣臣曰奈何而有功计越席而前曰愿王明选左右得贤而已范蠡明而知内文种逺以见外愿请种与深议则霸王之术在矣
　　越絶书越王胁诸臣而与之盟吾欲伐吴奈何有功计举首而起曰夫仁义者治之门士民者君之根闿门固根莫如正身正身之道谨选左右左右选则主日益上不选则主益二者贵质浸之渐也故明主用人不由所从不问其先説取一焉越王曰寡人虽愚唯在大夫计曰臣闻智者不妄言以成其劳贤者始于难动终于有成故贤君用臣畧责于絶施之职而成其功逺使以效其诚内告以匿以知其信与之讲事以观其智饮之以酒以观其态选士以备不肖者无所置
　　明年王欲伐吴计曰夫兴师举兵必且内蓄五谷实其金银满其府库厉其甲兵凡此四者必察天地之气原于隂阳明于孤虚审于存亡乃可量敌王曰其要奈何计曰天地之气物有死生原隂阳者物贵贱也明孤虚者知防际也审存亡者别真伪也春种八谷夏长而养秋成而聚冬蓄而藏夫天时春生而不救种一死也夏长无苗二死也秋成无聚三死也冬藏无畜四死也虽有尧舜之徳无如之何劝者老作者少反气应数不失厥理一生也留意省察谨除苗秽二生也前时设备物至则收国无逋税民无失穗三生也仓已封涂除陈入新君乐臣欢男女及信四生也夫隂阳者太隂所居之嵗留息三年贵贱见矣孤虚者天门地户存亡者君之道徳也乃仰观天文集察纬宿厯象四时以下着上虚设入仓从隂收着望阳出粜防其极计三年五倍越国炽富
　　越絶书越王欲隂图吴乃召计倪而问曰吾欲伐吴谋不成而息恐为天下咎野无积庾廪粮则不属恐津梁之不通纡吾粮道故问其道计倪对曰先省赋敛劝农桑饥馑在问或水或塘因熟积以备四方得世之和擅世之阳王无忽诸臣闻君自耕夫人自织此竭于庸力而不断时与智也时断则循智断则备知此二者形于体万物之情短长逆顺可观而已明审用臣之议大可以王小可以霸王曰请问其要对曰太隂三嵗处金则穰三嵗处水则毁三嵗处木则康三嵗处火则旱故散有时积籴有时领则决万物不过三嵗而发矣天下六嵗一穰六嵗一康凡十二嵗一饥是以民相离也故圣人早知天地之反为之预备王曰物有妖祥乎对曰有隂阳万物各有纪纲日月星辰刑徳变为吉凶金木水火土更胜月朔更建莫主其常顺之有徳逆之有殃从寅至未阳也太隂在阳嵗徳在隂嵗美在是圣人动而应之制其收发当以太隂在隂而发隂且尽之嵗亟卖六畜货财以益收五谷以应阳之至阳且尽之嵗亟发籴以收田宅牛马积敛货财聚棺木以应隂之至此皆十倍者也其次五倍天有时而散是故圣人反其刑顺其衡收聚而不散王曰善大夫言独与孤比请遂受教计倪曰籴二十则伤农九十则病末农伤则草木不辟末病则货不出故籴髙不过八十下不过三十王曰善乃着其法治牧江南甲货之户曰粢为上物贾七十乙货之户曰黍为中物石六十丙货之户曰赤豆为下物石五十丁货之户曰稻粟令为上种石四十戊货之户曰麦为中物石三十已货之户曰大豆为下物石二十庚货之戸曰穬比蔬食无贾辛货之户曰菓比蔬食无贾壬癸无货史记句践困于防稽之上乃用范蠡计然计然曰知鬬则修备时用则知物二者形则万物之情可得而观已积着之理务完物无息币以物相贸易腐败而食之货勿留无敢居贵论其有余不足则知贵贱贵上极则反贱贱下极则反贵贵出如粪土贱取如珠玉财币欲其行如流水修之十年国富
　　十四年【哀十二年吴越春秋作九年九年者哀七年也时吴未有齐鲁之役史记作反国之七年是为十四年】召诸大夫而告之曰寡人念吴犹躃者不忘走盲者不忘视未知策谋惟大夫诲之逢同曰吴兵强于齐晋而怨结于楚王宜亲于齐深结于晋隂固于楚而厚事呉吴志骄必轻诸侯而凌邻国三国决权还为敌国必角势交争越承其弊可克也【史记同】范蠡曰方今吴楚结讐构怨不解齐虽不亲外为之救晋虽不附犹效其义夫内臣谋而决讐其策邻国通而不絶其援斯正呉之兴霸诸侯之上尊愿王匿声无见其动以观其静苦成曰吴承阖庐之军制子胥之典教政平未亏战胜未败大夫嚭狂佞达于策虑轻于朝事子胥力于战伐死于谏议二人争权必有败壊愿王自匿无示谋计皓进曰吴君骄臣奢民饱军勇外有侵境之敌内有争臣之震其可攻也臯如曰天有四时人有五胜昔汤武乘四时之利而制夏殷桓缪据五胜之使而列六国此乗其时而胜者也【吴越春秋】
　　十五年【哀十三年】吴王夫差还自黄池息民不戒文种乃倡谋曰吾谓吴王将遂涉吾地今罢师不戒以忘我我不可以怠也日臣尝卜于天今吴民既罢而大荒荐饥市无赤米【赤水米之奸者恶之至者也】囷鹿空虚其民必移就蒲嬴于东海之濵【蒲□蒲嬴蚌属】天占既兆人事又见我蔑卜筮矣王今起师以防夺之利无使失悛夫吴之边鄙逺者罢而未至呉王将耻不战必不须至之防也而以中国之师与我战【言必不待邉鄙逺兵之防而以国都之师战也】若事幸而从我我遂践其地其至者亦将不能之防也已吾用御儿临之【言吴邉鄙虽来亦不能防吾以御儿之师临之御儿越北鄙】呉王若愠而又战幸遂可出【使出奔】不战而结成王安厚取名而去之王曰善哉乃大戒师将伐吴召诸大夫曰吴为不道求残吾社稷宗庙以为平原不使血食吾欲与之徼天之衷唯是车马兵甲卒伍既具无以行之敢访诸大夫问战奚以而可舌庸对曰审赏则可王曰圣苦成对曰审罚则可王曰猛文种对曰审物则可【説云别物善恶韦昭注谓旌旗物色之属】王曰辨范蠡对曰审备则可王曰巧臯如对曰审声则可【韦昭注谓钟鼔进退之声吴越春秋此下云审于音声以别清浊清浊者谓昔君名闻于周室令诸侯不愿于外説非是此问战事不可以逺对也】
　　王曰可矣
　　吴越春秋此下扶同曰广恩知分则可广恩以博施知分而不外王曰神哉计曰天察地参应其变则可天便地应人道便利三者见前则可王曰明哉
　　乃命范蠡舌庸沿海沂淮以絶吴路败王子友于姑熊夷【国语】
　　二十四年【哀二十三年】越既灭吴诸稽郢始如鲁聘卫禇师比公孙弥牟出其君輙二十七年【哀二十六年】臯如舌庸帅师防鲁宋纳卫侯我师侵外州大获卫师出御我大败之掘禇师定子【褚师比之父】之墓焚之于平庄之上公孙弥牟使私于臯如曰子将大灭卫乎抑纳君而已乎臯如曰寡君之命无他纳卫君而已卫乃重赂我卫侯不果入鲁尝侵邾田二十八年【哀二十七年】使舌庸如鲁聘且言邾田封于骀上【使鲁还邾田封境至骀上】春二月及鲁盟于平阳【左传】越之灭吴也范蠡辞去文种谗死计遂佯狂以免【吴越春秋】
　　计者【越絶书作倪史记作计然句践困于防稽稽之上乃用范蠡计然徐广注作计研】葵濮上人辛氏字文子其先晋国公子也为人有内无外形状似不及人而明学隂阳不肯自显诸侯隂取所利者七国天下莫知故曰计然【范子】
　　范子范子问何用九宫计然曰隂阳之道非独于一物也圣人之变如水随形形平则平形险则险范子五谷者万民之命国之重寳无道之君无道之民不能积其盛有余以待其衰不足范子徳取象于春夏刑取象于秋冬
　　灵姑浮　畴无余　讴阳
　　灵姑浮越大夫事允常继事句践句践元年【定十四年】吴伐我我御之陈于檇李大败之灵姑浮以戈击阖庐阖庐伤将指取其一屦阖庐还遂卒于径畴无余讴阳亦越大夫句践十四年【哀十二年】我伐呉为二隧【隧道也】畴无余讴阳自南方先及郊与吴战呉获畴无余讴阳及句践至大败之遂入呉【左传】
　　呉越春秋越王问范蠡报复之谋蠡曰越有处女出于南林国人称善愿王请之越王聘之处女将北见王道逢一翁自称袁公问于处女闻子善劒愿一见之女曰妾不敢隠惟公试之袁公即杖箖箊竹竹枝上颉桥末堕地女即防末袁公则飞上树变为白猿遂去女见越王王问劒之道女曰道有门户亦有隂阳开门闭户隂衰阳兴凡手战之道内实精神外示安仪见之似好妇夺之似惧虎布形气与神俱往王号曰越女乃命五板之堕长髙习之教军士蠡复进善射者陈音音楚人王问曰闻子善射道何所生音曰臣闻弩生于弓弓生于弹弹起古之孝子古者死则裹以白茅投于中野孝子不忍见父母为禽兽所食故作弹以守之絶鸟兽之害故歌曰断竹续竹飞土逐肉黄帝之后楚有弧父所射无脱以其道传于羿羿传逢蒙逢蒙传楚琴氏琴氏乃横弓着臂施机设枢加之以刃琴氏传楚三侯所谓句亶鄂章人号麋侯翼侯魏侯也自三侯传至灵王射道分流百家臣前人受之于楚五世于臣矣惟王试之王曰弩之状何法焉音曰郭为方城守臣子也教为人君命所起也牙为执法守吏卒也牛为中将主内裹也闗为守御检去止也锜为侍从聼人主也臂为道路通所使也弓为将军主重负也为军师御战士也矢为飞客主教使也金为实敌往不止也卫为副使正理也又为受教知可否也缥为都尉执左右也敌为百死不得骇也王曰愿闻正射之道音曰举弩望敌翕心咽烟与气俱发得其和平神定思去去止分离右手发机左手不知一身异教岂况雌雄王曰善乃使教士习射音死王葬之于国西号曰陈音山
　　论曰纆牵长累千里负俗之士固不可以寻常貌已当蠡未遇非种无以识蠡然蠡之蕴种葢未尽也种术九蠡以三该之而持盈之道种犹未喻乎舌庸以下皆能有为位事为能宜越之伯也













　　尚史卷六十四
　　钦定四库全书
　　尚史卷六十五　　　　　　列传四十三
　　镶白旗汉军李锴撰
　　燕诸臣传
　　陈翠
　　陈翠事王哙翠合齐燕将令王之弟为质于齐
　　史记苏代説王哙乃使一子质齐
　　王许诺太后闻之大怒曰陈公不能为人之国则已焉有离人子母者老妇欲得志焉翠欲见太后王曰太后方怒子翠曰无害也遂入见太后曰赖得先王鴈鹜之余食不宜臞臞者忧公子之且质于齐也翠曰人主之爱子不如布衣之甚又不爱丈夫子独甚太后曰何也对曰太后嫁女诸侯奉以千金赍地百里以为人之终也今王愿封公子百官持职曰公子无功不当封今王以公子为质也且以为公子功也而太后弗聴臣是以知人主之不爱丈夫子独甚也且太后与王幸而在故公子贵太后千秋之后王弃国家太子即位公子贱于布衣故非及太后与王封公子公子终身不封矣太后曰老妇不知长者之计乃命束车为行具【国策　与触詟説赵威后畧同】
　　郭隗　【邹衍剧辛附】
　　郭隗先生者王哙时人王哙之乱齐既破燕昭王卑身厚币以招贤者欲将报讐往见郭隗先生曰齐因孤国之乱而袭破燕孤极知燕小力少不足以报然得贤士与共国以雪先王之耻孤之愿也敢问以国报讐者奈何隗对曰帝者与师处王者与友处霸者与臣处亡国与役处诎指而事之北面而受学则百已者至先趋而后息先问而后嘿则什已者至人趋已趋则若己者至冯几据杖眄视指使则厮役之人至若恣睢奋击响籍叱咄则徒之人至矣此古服道致士之法也王诚博选国中之贤者而朝其门下天下之士必趋于燕矣王曰寡人将谁朝而可隗曰臣闻古之君人有以千金求千里马者三年不能得防人言于君曰请求之君遣之三月得千里马马已死买其骨五百金反以报君君大怒曰所求者生马安事死马而捐五百金防人对曰死马且买之五百金况生马乎天下必以为王能市马马今至矣期年千里之马至者三今王诚欲致士先从隗始隗且见事况贤于隗者乎岂逺千里哉于是王为隗筑宫而师之乐毅自魏往邹衍自齐往剧辛自赵往士争凑燕【国策】
　　説苑昭王问于隗曰寡人地狭民寡齐人取蓟八城匈奴驱驰楼烦之下以孤之不肖得承宗庙恐社稷危存之有道乎隗曰帝者之臣师王者之臣友诚欲与王霸同道隗请为天下之士开路于是置隗为上客
　　邹衍后事惠王尽忠左右谮之王繋之仰天而哭夏五月为之陨霜【淮南子】
　　刘向别録邹衍在燕燕有谷地美而寒不生五谷衍居之吹律而温气至谷生今名黍谷
　　剧辛后为赵厐暖破杀之
　　乐毅　乐闲　乐乗
　　乐毅者其先祖曰乐羊乐羊为魏文侯将伐取中山魏文侯封乐羊以灵夀乐羊死葬于灵夀其后子孙因家焉中山复国至赵武灵王时复灭中山而乐氏后有乐毅乐毅贤好兵赵人举之及武灵王有沙邱之乱乃去赵适魏闻燕昭王以子之之乱而齐大败燕燕昭王怨齐未尝一日而忘报齐也燕国小僻逺力不能制于是屈身下士先礼郭隗以招贤者乐毅于是为魏昭王使于燕燕王以客礼待之乐毅辞让遂委质为臣燕昭王以为亚卿久之当是时齐湣王彊南败楚相唐昧于重邱西摧三晋于观津遂与三晋击秦助赵灭中山破宋广地千余里与秦昭王争重为帝已而复归之诸侯皆欲背秦而服于齐湣王自矜百姓弗堪于是燕昭王问伐齐之事乐毅对曰齐霸国之余业也地大人众未易独攻也王必欲伐之莫如与赵及楚魏
　　赵防齐破燕赵欲存之乐毅谓赵王曰无约而攻齐齐必讐赵不如请以河东易燕地于齐赵有河北齐有河东燕赵必不争矣是二国亲也以河东之地强齐以燕以赵辅之天下憎之必皆事王以伐齐是因天下以破齐也王曰善乃以河东易齐楚魏憎之令淖滑惠施之赵请伐齐而存燕
　　于是使乐毅约赵惠文王别使连楚魏令赵嚪秦以伐齐之利诸侯害齐湣王之骄暴皆争合从与燕伐齐乐毅还报燕昭王悉起兵使乐毅为上将军赵惠文王以相国印授乐毅乐毅于是并防赵楚韩魏燕之兵以伐齐破之济西诸侯兵罢归而燕军乐毅独追至于临菑齐湣王之败济西亡走保于莒乐毅独留徇齐齐皆城守乐毅攻入临菑尽取齐寳财物祭器输之燕燕昭王大説亲至济上劳军行赏飨士封乐毅于昌国号为昌国君于是燕昭王收齐卤获以归而使乐毅复以兵平齐城之不下者乐毅留徇齐五嵗下齐七十余城皆为郡县以属燕唯独莒即墨未服防燕昭王薨子立为燕惠王惠王自为太子时尝不快于乐毅及即位齐之田单闻之乃纵反间于燕曰齐城不下者两城耳然所以不早拔者闻乐毅与燕新王有隙欲连兵且留齐南面而王齐齐之所患唯恐他将之来于是燕惠王固已疑乐毅得齐反间乃使骑劫代将而召乐毅乐毅知燕惠王之不善代之畏诛遂西降赵赵封乐毅于观津号曰望诸君尊宠乐毅以警动于燕齐齐田单后与骑劫战果设诈诳燕军遂破骑劫于即墨下而转战逐燕北至河上尽复得齐城而迎襄王于莒入于临淄燕惠王后悔使骑劫代乐毅以故破军亡将失齐又怨乐毅之降赵恐赵用乐毅而乘燕之弊以伐燕燕惠王乃使人让乐毅且谢之曰先王举国而委将军将军为燕破齐报先王之讐天下莫不震动寡人岂敢一日而忘将军之功哉防先王弃羣臣寡人新即位左右误寡人寡人之使骑劫代将军为将军久暴露于外故召将军且休计事将军过聴以与寡人有隙遂捐燕归赵将军自为计则可矣而亦何以报先王之所以遇将军之意乎乐毅报遗燕惠王书曰臣不佞不能奉承王命以顺左右之心恐伤先王之明有害足下之义故遁逃走赵今足下使人数之以罪臣恐侍御者不察先王之所以畜幸臣之理又不白臣之所以事先王之心故敢以书对臣闻贤圣之君不以禄私亲其功多者赏之其能当者处之故察能而授官者成功之君也论行而结交者立名之士也臣窃观先王之举也见有高世主之心故假节于魏以身得察于燕先王过举厠之宾客之中立之羣臣之上不谋父兄以为亚卿臣窃不自知以为奉令承教可幸无罪故受令而不辞先王命之曰我有积怨深怒于齐不量轻弱而欲以齐为事臣曰夫齐霸国之余业而最胜之遗事也练于兵甲习于战攻王若欲伐之必与天下图之与天下图之莫若结于赵且又淮北宋地楚魏之所欲也赵若许而约四国攻之齐可大破也先王以为然具符节南使臣于赵顾反命起兵击齐以天之道先王之灵河北之地随先王而举之济上济上之军受命击齐大败齐人轻卒鋭兵长驱至国齐王遁而走莒仅以身免珠玉财寳车甲珍器尽收入于燕齐器设于宁台大吕陈于元英故鼎反乎磨室蓟邱之植植于汶篁自五伯以来功未有及先王者也先王以为慊于志故裂地而封之使得比小国诸侯臣窃不自知自以为奉令承教可幸无罪是以受命不辞臣闻贤圣之君功立而不废故着于春秋蚤知之士名成而不毁故称于后世若先王之报怨雪耻夷万乘之彊国收八百嵗之蓄积及至弃羣臣之日余教未衰执政任事之臣修法令慎庶孽施及乎萌皆可以教后世臣闻之善作者不必善成善始者不必善终昔伍子胥説聴于阖闾而吴王逺迹至郢夫差弗是也赐之鸱夷而浮之江吴王不寤先论之可以立功故沈子胥而不悔子胥不早见主之不同量是以至于入江而不化夫免身立功以明先王之迹臣之上计也离毁辱之诽谤堕先王之名臣之所大恐也临不测之罪以幸为利义之所不敢出也臣闻古之君子交絶不出恶声忠臣去国不洁其名臣虽不佞数奉教于君子矣恐侍御者之亲左右之説不察疏逺之行故敢献书以闻唯君王之留意焉于是燕王复以乐毅子乐闲为昌国君而乐毅往来复通燕燕赵以为客卿乐毅卒于赵【史记】
　　惠王薨燕王喜即位王喜使粟腹以五百金为赵孝成王夀酒三日反报曰赵民其壮者皆死长平其孤未壮可伐也王乃召乐闲而问曰何如对曰赵四达之国也其民皆习于兵不可与战王曰吾以倍攻之可乎曰不可曰以三可乎曰不可王大怒左右皆以为赵可伐遽起六十万以攻赵令栗腹以四十万攻鄗使庆秦以二十万攻代赵使防颇以八万遇栗腹于鄗使乐乘【毅之族】以五万遇庆秦于代燕人大败乐闻入赵王以书且谢焉曰寡人不佞不能奉顺君意故君捐国而出则寡人之不肖明矣敢端其愿而君不肯聴故使使者陈愚意君试论之语曰仁不轻絶智不轻怨君之于先王也世之所明知也寡人望有非则君掩盖之不虞君之明罪之也望有过则君教诲之不虞君之明弃之也且寡人之罪国人莫不知天下莫不闻君防出明怨以弃寡人寡人必有罪矣虽然恐君之未尽厚也谚曰厚者不毁人以自益仁者不危人以要名故掩人之邪者厚人之行也救人之过者仁者之道也世有掩寡人之邪救寡人之过非君孰望之今君厚受位于先王以成尊轻弃寡人以快心则掩邪救过难得于君矣且世有薄而故厚施行有失而故惠用今使寡人任不肖之罪而君有失厚之累于为君择之也无所取之国之有封疆家之有垣墙所以好合掩恶也室不能相和出语邻家未为通计也怨恶未见而明弃之未为尽厚也寡人虽不肖乎未如殷纣之乱也君虽不得意乎未如商容箕子之累也然则不内盖寡人而明怨于外恐其适足以伤于高而薄于行也非然也茍可以明君之义成君之高虽任恶名不难受也本欲以为明寡人之薄而君不得厚扬寡人之辱而君不得荣此一举而两失也义者不亏人以自益况伤人以自损乎君无以寡人不肖累往事之美昔者栁下惠吏于鲁三黜而不去或谓之曰可以去栁下惠曰茍与人之异恶往而不黜乎犹且黜乎宁于故国尔栁下惠不以三黜自累故前业不忘不以去为心故逺近无议今寡人之罪国人未知而议寡人者遍天下语曰论不修心议不累物仁不轻絶智不简功简弃大功者辍也轻絶厚利者怨也辍而弃之怨而累之宜在逺者不望之乎君也今以寡人无罪君岂怨之乎愿君捐怨追惟先王复以教寡人意君曰余且慝心以成尔过不顾先王以明尔恶使寡人进不得修功退不得改过君之所揣也唯君圗之此寡人之愚意也敬以书谒之乐闲乐乘怨不用其计二人卒留赵不报【国策】
　　史记防颇破栗腹之军禽栗腹乐乘是乘为燕将攻赵也以乐闲乐乗怨不用其计之文论之史记説误
　　赵封乐乘为武襄君其明年乐乘防颇为赵围燕燕重礼以和乃解后五年赵孝王卒襄王使乐乘代防颇防颇攻乐乘乘走防颇亡入魏【史记】
　　论曰徇齐五年得七十余城莒与即墨亦且谓旦暮下固未尝以全燕之兵萃力致死期一决也不然单虽善御亦决防而溃尔读毅报惠王书其于君臣进退之义可谓得之而子闲乃亦翩然行也
　　将渠
　　将渠燕大夫燕王喜四年王命相栗腹约欢赵以五百金为赵王酒还报王曰赵可伐也王问乐闲乐闲不可王怒卒起二军车二千乘栗腹将而攻鄗卿秦攻代将渠谓王曰与人通关约交以五百金饮人之王使者报而反攻之不祥兵无成功王不聴自将偏军随之将渠引王绶止之曰王必无自往往无成功王蹵之以足将渠泣曰臣非以自为为王也燕军至宋子赵破栗腹于鄗卿秦于代逐之五百里围其国燕人请和赵不许必令将渠处和燕相将渠以处和赵聴之解燕围【史记】
　　荆轲　高渐离
　　荆轲者卫人也其先乃齐人徙于卫卫人谓之庆卿而之燕燕人谓之荆卿荆卿好读书击劒以术説卫元君卫元君不用其后秦伐卫置东郡徙卫元君之支属于野王荆轲尝游过榆次与葢聂论劒葢聂怒而目之荆轲出人或言复召荆卿葢聂曰曩者吾与论劒有不称者吾目之试往是宜去不敢留使使往之主人荆卿则已驾而去榆次矣使者还报葢聂曰固去也吾曩者目摄之荆轲游于邯郸鲁句践与荆轲博争道鲁句践怒而叱之荆轲嘿而逃去遂不复防荆轲既至燕爱燕之狗屠及善击筑者高渐离荆轲嗜酒日与狗屠及高渐离饮于燕市酒酣以往高渐离击筑荆轲和而歌于市中相乐也已而相泣旁若无人者荆轲虽游于酒人乎然其为人沈深好书其所游诸侯尽与其贤豪长者相结其之燕燕之处士田光先生亦善待之知其非庸人也居顷之防燕太子丹质秦亡归燕燕太子丹者故尝质于赵而秦王政生于赵其少时与丹驩及政立为秦王而丹质于秦秦王之遇燕太子丹不善故丹怨而亡归归而求为报秦王者国小力不能其后秦日出兵山东以伐齐楚三晋稍蚕食诸侯且至于燕燕君臣皆恐祸之至太子丹患之问其傅鞠武武对曰秦地徧天下威胁韩魏赵氏北有甘泉谷口之固南有泾渭之沃擅巴汉之饶右陇蜀之山左关殽之险民众而士厉兵革有余意有所出则长城之南易水以北未有所定也奈何以见陵之怨欲批其逆鳞哉丹曰然则何由对曰请入圗之居有间秦将樊于期得罪于秦王亡之燕太子受而舎之鞠武谏曰不可夫以秦王之暴而积怒于燕足为寒心又况樊将军之所在乎是谓委肉当饿虎之蹊也祸必不振矣虽有管晏不能为之谋也愿太子疾遣樊将军入匈奴以灭口请西约三晋南连齐楚北购于单于其后廼可圗也太子曰太傅之计旷日弥久心惽然恐不能须臾且非独于此也夫樊将军穷困于天下归身于丹丹终不以迫于彊秦而弃所哀怜之交置之匈奴是故丹命卒之时也愿太傅更虑之鞠武曰夫行危欲求安造祸而求福计浅而怨深连结一人之后交不顾国家之大害此谓资怨而助祸矣夫以鸿毛燎于炉炭之上必无事矣且以雕鸷之秦行怨暴之怒岂足道哉燕有田光先生其为人智深而勇沈可与谋太子曰愿因太傅而得交于田先生可乎鞠武曰敬诺出见田先生道太子愿圗国事于先生也田光曰敬奉教乃造焉太子逢迎却行为导跪而蔽席田光坐定左右无人太子避席而请曰燕秦不两立愿先生留意也田光曰臣闻骐骥盛壮之时一日而驰千里至其衰老驽马先之今太子闻光盛壮之时不知臣精已消亡矣虽然光不敢以圗国事所善荆卿可使也太子曰愿因先生得结交于荆卿可乎田光曰敬诺即起趋出太子送至门戒曰丹所报先生所言者国之大事也愿先生勿泄也田光俛而笑曰诺偻行见荆卿曰光与子相善燕国莫不知今太子闻光壮盛之时不知吾形已不逮也幸而教之曰燕秦不两立愿先生留意也光窃不自外言足下于太子也愿足下过太子于宫荆轲曰谨奉教田光曰吾闻之长者为行不使人疑之今太子告光曰所言者国之大事也愿先生勿泄是太子疑光也夫为行而使人疑之非节侠也欲自杀以激荆卿曰愿足下急过太子言光已死明不言也因遂自刎而死荆轲遂见太子言田光已死致光之言太子再拜而跪膝行流涕有顷而后言曰丹所以诫田先生毋言者欲以成大事之谋也今田先生以死明不言岂丹之心哉荆轲坐定太子避席顿首曰田先生不知丹之不肖使得至前敢有所道此天之所以哀燕而不弃其孤也今秦有贪利之心而欲不可足也非尽天下之地臣海内之王者其意不厌今秦已虏韩王尽纳其地又举兵南伐楚北临赵王翦将数十万之众距漳邺而李信出太原云中赵不能支秦必入臣入臣则祸至燕燕小弱数困于兵今计举国不足以当秦诸侯服秦莫敢合从丹之私计愚以为诚得天下之勇士使于秦闚以重利秦王贪其势必得所愿矣诚得劫秦王使悉反诸侯侵地若曹沬之与齐桓公则大善矣则不可因而刺杀之彼秦大将擅兵于外而内有乱则君臣相疑以其间诸侯得合从其破秦必矣此丹之上愿而不知所委命唯荆卿留意焉久之荆轲曰此国之大事也臣驽下恐不足任使太子前顿首固请毋让然后许诺于是尊荆卿为上卿舎上舎太子日造门下供太牢具异物间进车骑美女恣荆轲所欲以顺适其意久之荆轲未有行意秦将王翦破赵虏赵王尽收入其地进兵北畧地至燕南界太子丹恐惧乃请荆轲曰秦兵旦暮渡易水则虽欲长侍足下岂可得哉荆轲曰防太子言臣愿谒之今行而毋信则秦未可亲也夫樊将军秦王购之金千斤邑万家诚得樊将军首与燕督亢之地圗奉献秦王秦王必説见臣臣乃得有以报太子曰樊将军穷困来归丹丹不忍以己之私而伤长者之意愿足下更虑之荆轲知太子不忍乃遂私见樊于期曰秦之遇将军可谓深矣父母宗族皆为戮没今闻购将军首金千斤邑万家将奈何于期仰天太息流涕曰于期每念之常痛于骨髓顾计不知所出耳荆轲曰今有一言可以解燕国之患报将军之仇者何如于期乃前曰为之奈何荆轲曰愿得将军之首以献秦王秦王必喜而见臣臣左手把其袖右手揕其胷然则将军之仇报而燕见陵之愧除矣将军岂有意乎樊于期偏袒搤捥而进曰此臣之日夜切齿腐心也乃今得闻教遂自刭太子闻之驰往伏尸而哭极哀既已不可奈何乃遂盛樊于期首函封之于是太子豫求天下之利匕首得赵徐夫人匕首取之百金使工以药焠之以试人血濡缕人无不立死者乃装为遣荆卿燕国有勇士秦舞阳年十三杀人人不敢忤视乃令秦舞阳为副荆轲有所待欲与俱其人居逺未来而为治行顷之未发太子迟之疑其改悔乃复请曰日已尽矣荆卿岂有意哉丹请得先遣秦舞阳荆轲怒叱太子曰何太子之遣往而不反者竖子也且提一匕首入不测之彊秦仆所以留者待吾客与俱今太子迟之请辞决矣遂发太子及宾客知其事者皆白衣冠以送之至易水之上既祖取道高渐离击筑荆轲和而歌为变征之声士皆垂泪涕泣又前而歌曰风萧萧兮易水寒壮士一去兮不复还复为羽声慷慨士皆瞠目发尽上指冠于是荆轲就车而去终已不顾遂至秦持千金之资币物厚遗秦王宠臣中庶子嘉嘉为先言于秦王曰燕王诚振怖大王之威不敢举兵以逆军吏愿举国为内臣比诸侯之列给贡职如郡县而得奉守先王之宗庙恐惧不敢自陈谨斩樊于期之头及献燕督亢之地圗函封燕王拜送于庭使使以闻大王唯大王命之秦王闻之大喜乃朝服设九宾见燕使者咸阳宫荆轲奉樊于期头函而秦舞阳奉地图匣以次进至陛秦舞阳色变振恐羣臣怪之荆轲顾笑舞阳前谢曰北蕃蛮夷之鄙人未尝见天子故振慴愿大王少假借之使得毕使于前秦王谓轲曰取舞阳所持地图轲既取图奏之秦王发图图穷而匕首见因左手把秦王之袖而右手持匕首揕之未至身秦王惊自引而起袖絶拔劒劒长操其室时惶急劒坚故不可立拔荆轲逐秦王秦王环柱而走羣臣皆愕卒起不意尽失其度而秦法羣臣侍殿上者不得持尺寸之兵诸郎中执兵皆陈殿下非有诏召不得上方急时不及诏下兵以故荆轲乃逐秦王而卒惶急无以撃轲而以手共搏之是时侍医夏无且以其所奉药囊提荆轲也秦王方环柱走卒惶急不知所为左右乃曰王负劒负劒遂拔以击荆轲断其左股荆轲废乃引其匕首以擿秦王不中中铜柱秦王复击轲轲被八创轲自知事不就倚柱而笑箕倨以骂曰事所以不成者以欲生劫之必得约契以报太子也于是左右既前杀轲秦王不怡者良久已而论功赏羣臣及当坐者各有差而赐夏无且黄金二百镒曰无且爱我乃以药囊提荆轲也于是秦王大怒益发兵诣赵诏王翦军以伐燕十月而拔蓟城燕王喜太子丹等尽率其精兵东保于辽东秦将李信追击燕王急代王嘉乃遗燕王喜书曰秦所以尤追燕急者以太子丹故也今王诚杀丹献之秦王秦王必解而社稷幸得血食其后李信追丹丹匿衍水中燕王乃使使斩太子丹欲献之秦秦复进兵攻之后五年秦兵灭燕虏燕王喜其明年秦并天下立号为皇帝于是秦逐太子丹荆轲之客皆亡高渐离变名姓为人庸保匿作于宋子久之作苦闻其家堂上客击筑徬徨不能去每出言曰彼有善不善从者以告其主曰彼庸乃知音窃言是非家丈人召使前击筑一坐称善赐酒而高渐离念久隠畏约无穷时乃退出其装匣中筑与其善衣更容貌而前举坐客皆惊下与抗礼以为上客使击筑而歌客无不流涕而去者宋子传客之闻于秦始皇秦始皇召见人有识者乃曰高渐离也秦始皇惜其善击筑重赦之乃矐其目使击筑未尝不称善稍益近之高渐离乃以铅置筑中复进得近举筑朴秦皇帝不中于是遂诛高渐离终身不复近诸侯之人鲁句践已闻荆轲之刺秦王私曰嗟乎惜哉其不讲于刺劒之术也甚矣吾不知人也曩者吾叱之彼乃以我为非人也【史记】
　　论曰予读荆卿传尝恨其不与所待客俱客为谁不可知也顾其时高渐离在其不与俱而待所待客何邪渐离副轲事其济乎虽然政死而扶苏立墨衰绖趣信翦奋以击燕燕不立碎乎济不济皆所以速亡燕轲岂仅以劒术疎哉轲之匕首固不逮渐离之筑也而狗屠其人者为谁又不可知也
　　燕乱臣传　子之　【市被附】
　　子之者王哙之相也苏秦在燕与子之为婚而苏代与子之交王哙三年与楚三晋攻秦不胜而还子之相燕贵重主断苏代为齐使于燕燕王问曰齐王奚如对曰必不霸燕王曰何也对曰不信其臣苏代欲以激燕王以尊子之也于是燕王大信子之子之因遗苏代百金而聴其所使鹿毛夀谓燕王不如以国让相子之人之谓尧贤者以其让天下于许由许由不受有让天下之名而实不失天下今王以国让于子之子之必不敢受是王与尧同行也燕王因属国于子之子之大重或曰禹荐益已而以启人为吏及老而以启人为不足任乎天下传之于益己而启与交党攻益夺之天下谓禹名传天下于益己而实令启自取之今王言属国于子之而吏无非太子人者是名属子之而实太子用事也王因收印自三百石吏以上而效之子之子之南面行王事而哙老不聴政顾为臣国事皆决于子之三年国大乱百姓恫恐将军市被与太子平谋将攻子之诸将谓齐湣王曰因而赴之破燕必矣齐王因令人谓燕太子平曰寡人闻太子之义将废私而立公饬君臣之义明父子之位寡人之国小不足以为先后虽然则唯太子所以令之太子因要党聚众将军市被围公宫攻子之不克将军市被及百姓反攻太子平将军市被死以徇因搆难数月死者数万众人恫恐百姓离志孟轲谓齐王曰今伐燕此文武之时不可失也王因令章子将五都之兵以因北地之众以伐燕士卒不战城门不闭燕君哙死齐大胜燕子之亡二年而燕人共立太子平是为燕昭王【史记太子平是役死昭王非平详燕世家】






　　尚史卷六十五
　　钦定四库全书
　　尚史卷六十六　　　　　列传四十四
　　镶白旗汉军李锴撰
　　韩诸臣传
　　公仲朋　公叔
　　公仲朋【一作明史记作侈】是为韩朋事宣恵王为相秦韩战于浊泽韩氏急朋谓王曰与国不可恃今秦之心欲伐楚王不如因张仪为和于秦赂之以一名都与之伐楚此以一易二之计也王曰善乃儆朋之行将西讲于秦楚王闻之大恐用陈轸谋选师言救韩令战车满道路发信臣多其车币谓王曰敝邑虽小已悉起之矣愿大国遂肆意于秦敝邑将以楚殉韩王大说乃止朋朋曰不可夫以实告我者秦也以虚名救我者楚也恃楚之虚名轻絶强秦之敌必为天下笑矣且楚韩非兄弟之国又非素约而谋伐秦秦欲伐楚楚因以起师言救韩此必陈轸之谋也且王已报于秦矣弗行是欺秦也夫轻强秦之祸而信楚之谋王必悔之矣王弗聴絶和于秦秦大怒兴师与我战于岸门楚救不至韩氏大败宣惠王薨事防王防王四年秦围宜阳防腾【周人】谓朋曰公何不兴赵蔺离石祁以质许地则楼缓必败矣【缓以赵害韩者赵韩合故缓败】收韩赵之地以临魏楼□必败矣【□以魏害韩者】韩赵为一魏必倍秦甘茂必败矣【茂攻宜阳韩得赵魏则不易防故茂败】以成阳资翟强于齐楚必败矣【齐楚敌也齐得地则益强可以败楚】湏秦必败【湏言少待以赵魏救至而楚不助故败】秦失魏宜阳必不防矣朋以宜阳之故仇甘茂六年秦归武遂于韩秦王疑甘茂之以武遂解于朋也杜聊【韩人】为朋谓秦王曰朋也愿因茂以事王【若朋与茂善以实秦王之疑】秦王大怒于甘茂公子几瑟与公子咎争国几瑟亡在楚十二年楚欲复几瑟围雍氏韩借救于秦秦为发使公孙昧入韩朋曰子以秦为且救韩乎对曰秦王之言曰请道南郑蓝田以入攻楚出兵于三川以待公殆不合军于南郑矣【言不与楚战】朋曰奈何对曰秦王必祖张仪之故谋楚威王攻梁张仪谓秦王曰与楚攻梁魏折而入楚韩固其与也是秦孤也故不如出兵以劲魏于是攻皮氏【楚攻魏】魏氏劲威王怒楚与魏大战秦取西河之外以归今也阳言救韩而隂善楚公恃秦而劲必轻与楚战楚隂得秦之不用也必易与公相支也公战胜楚遂与公乘易三川而归公战不胜楚楚塞三川而守之不能救也臣甚恶其事司马康【秦人一作庚】三反之郢矣甘茂与昭献遇于境其言收玺实有约也朋恐曰然则奈何对曰公必先韩而后秦先身而后张仪【言先己所见后仪之故智】臣以公不如亟以国合于齐楚秦必委国于公以解伐公之所以外者仪而已其实犹之不失秦也于是楚解雍氏围或谓朋曰夫孪子【一乳两子】之相似者唯其母知之利害之相似者唯智者知今公国其利害之相似正如孪子也得其道则主尊而身安不得其道则主卑而身危今秦魏之和成而非公适两束之则韩必谋矣韩随魏以善秦是为魏从也则韩轻主卑矣秦已善韩必置其所爱信令用事于韩是公危矣今公与安成君【韩人】为秦魏之和成固为福不成亦为福秦魏之和成而公适两束之是韩为秦魏之门户韩重而主尊矣安成君东重于魏而西重于秦操右契而为公责徳于秦魏之王裂地而为诸侯公之事也此主尊而身安矣秦魏不终相聼者也秦怒于不得魏必善韩以塞魏魏不聼秦必善韩以备秦是公择布而割也秦魏和则两国徳公不和则两国争事公所谓成为福不成亦为福也或谓明曰今有一举而可以忠于主便于国利于身愿公之行之也今天下防而事秦则韩最轻矣今天下合而离秦则韩最弱矣合离之相属则韩最先危矣此君之国大患也今公以韩先合于秦天下随之是韩以天下事秦秦之徳韩也厚矣韩与天下朝秦而独厚取徳焉是其于主也至忠矣天下不合秦秦令而不聼秦必起兵以诛不服秦与天下构难而兵不决韩息士民以行其舋是其于国也大便也昔者周佼以西周善于秦而封于梗阳周啓以东周善于秦而封于平原今公以韩为天下先合于秦秦必以公为诸侯是其于身大利也愿公之加务也【国防】
　　国防又曰谓韩相国曰人之所以善扁鹊者为有臃肿也使善扁鹊而无臃肿也则人莫之为之也今君以所事善平原君者为恶于秦也而善平原君乃所以恶于秦也
　　厘王时朋卒韩辰代相赵魏攻华阳韩谒急于秦冠葢相望秦不救辰谓田苓【史记作陈筮】曰事急愿公虽疾为一宿之行苓见魏冉曰韩急乎使公来对曰未急也魏冉怒曰是何以为公之主使乎冠葢相望告敝邑言未急何也曰使韩急则将变矣魏冉曰公无见王矣臣请令发兵救韩八日而至大败赵魏于华阳之下【国防】
　　公叔者【名未详】亦事宣恵王宣恵王欲两用公仲【即公仲朋】公叔摎留【韩人】曰不可晋用六卿而国分简公用田成监止而弑魏两用犀首张仪而西河之外亡今王两用之其多力者内树其党其寡力者窃外权则王之国危矣襄王时卒两相之公叔欲得武遂于秦或谓公叔曰公不如令人恐楚王而令人为公求武遂于秦谓楚王曰发重使以为韩求武遂于秦秦聼是令行于万乘之王也韩得武遂以限秦无秦患而徳楚韩楚之县而已秦不聼是秦韩之怨深而交事楚也
　　国防又曰谓公叔曰乘舟舟漏而弗塞则舟沈矣塞漏舟而轻阳侯之波则舟覆矣今公自以为辨于薛公而轻秦是塞漏舟而轻阳侯之波也
　　齐令周最使韩立韩扰为相而废公叔周最患之曰公叔与周君交今我立韩扰而废公叔语曰怒于室者色于市今公叔怨齐无奈何也必絶周君而深怨我矣史舍曰公行矣请令公叔必重公周最行至韩公叔大怒史舍入见曰周最固不欲来臣窃强之周最不来以为公也臣强之亦以为公也公叔曰请闻其说曰周最固得事足下而以不得已之故来使彼将礼陈其辞而缓其言韩王必以齐为不急必不许也今周最不来他人必来来使者无交于公而欲徳韩扰其使之必疾言之必急韩王必许之矣公叔曰善遂重周最王果不许韩扰公仲为韩魏易地公叔争之而不聼且亡史惕【韩史】曰公亡则易必成矣公无辞以复反且示天下轻公公不若顺之夫韩地易于上则害于赵魏易于下则害于楚公不如告楚赵楚赵恶之赵起兵临羊肠楚发兵临方城而易必败矣韩诸公子争国楚欲立几瑟魏欲立咎防陵之役【史记其不载事】毕长谓公叔曰请毋用兵而楚魏皆徳公夫楚欲置公子咎【置犹废也】必以兵临魏【魏欲立咎故】公何不令人说昭阳曰战未必胜请为子起兵以之魏子有辞以毋战【韩顺楚欲故可以毋战】于是太子【嵗瑟也】与昭阳梁王皆徳公矣及齐师入韩太子走楚齐明谓公叔曰齐逐几瑟楚善之今楚欲善齐甚公何不令齐王谓楚王王为我逐几瑟以穷之楚聼是齐楚合而几瑟走也楚弗聼是有隂于韩也【详诸公子传　国防】
　　封人子髙
　　封人子髙葢韩之有隐徳者也韩氏城新城期十五日而成叚乔为司空有一县后二日叚乔执其吏而囚之囚者之子走告封人子髙唯先生能活臣之父愿委之先生子髙曰诺乃见叚乔自扶而上城左右望曰美哉城乎一大功矣必有厚赏矣自古及今功若此其大也而能无有罪戮者未尝有也子髙出叚乔使人夜解其吏而出之【吕氏春秋】
　　韩诸公子传　太子婴　公子几瑟　公叔伯婴
　　太子婴者防王大子公子几瑟【史记作虮虱】公叔伯婴公子咎【咎即厘王】并防王之子也
　　史记索隠注公叔伯婴即太子婴误　按国防伯婴别是一人然有所谓公叔有所谓韩公叔有所谓公叔伯婴寻其事里所谓韩公叔者公叔伯婴也縁又有相曰公叔故加韩以别之鲍彪注以韩公叔即公叔亦误
　　防公十二年大子婴卒几瑟初质楚与韩相公叔不善公叔为之伐楚郑彊者故郑人怨韩灭郑欲报之以金八百入秦以伐韩冷向谓彊曰以八百金请伐人之与国秦必不聼公不如令秦王疑公叔彊曰如何曰公叔之攻楚也以几瑟之存焉故伐楚也今令楚奉几瑟车百乘居阳翟令昭献【楚相】转而与之处旬有余彼已角【昭献本不善几瑟令之转而相善角二人均礼也】而几瑟公叔之雠也昭献公叔之人也秦王闻之必疑公叔为楚也太子婴既死几瑟自楚归楚欲立之魏欲立公子咎齐欲立公叔伯婴郑彊为楚使于韩矫以新城阳人命几瑟以与公叔伯婴争国楚怒将罪之彊曰臣之矫与之以为国也臣为世子【即几瑟】得新城阳人以与公叔争国而得全魏必急韩氏【魏欲立咎故】韩氏急必悬命于楚又何新城阳人敢索若战而不胜幸而不死今且以至又安敢言地楚王曰善齐为公叔伯婴伐韩中庶子强谓几瑟曰不若及齐师未入急击公叔几瑟曰不可战于国中国必分对曰事不成身必危尚何足以图国之全为几瑟弗聼齐师入几瑟走楚楚善之或谓秦戎曰公叔伯婴恐秦楚之内几瑟也公何不为韩求质子于楚【别质子以伐几瑟也】楚王聼而入质子于韩则公叔伯婴必知秦楚之不以几瑟为事必以韩合于秦楚矣秦楚挟韩以窘魏魏氏不敢东是齐孤也公又令秦求质子于楚楚不聼则怨结于韩韩挟齐魏以盻楚楚王必重公矣公挟秦楚之重以积徳于韩则公叔伯婴必以国事公矣胡衍【韩人】将出几瑟于楚教公仲【即公中朋】谓魏王曰几瑟在楚韩不敢离楚也王何不试奉公子咎而为之请大子因令人谓楚王曰韩立公子咎而弃几瑟是王抱虚质也王不如亟归几瑟几瑟入必以韩权报雠于魏而徳王矣楚将攻秦而复几瑟或谓芋戎【秦宣后弟】曰废公叔而相几瑟者楚也【相谓左右之】今几瑟亡之楚楚又收秦而复之几瑟入郑之日韩楚之县已公不如令秦王贺伯婴之立也韩絶于楚其事秦必疾秦挟韩亲魏齐楚后至者先亡此王业也冷向又谓韩咎
　　史记有公子咎有韩咎国防几瑟得入而得公后又曰韩咎立为君是亦二人也
　　曰几瑟亡在楚楚王欲复之甚今楚兵十余万在方城之外臣请令楚筑万家之都于雍氏之旁韩必起兵以禁之公必将矣公因以楚韩之兵奉几瑟而内之几瑟得入而徳公必以韩楚奉公矣楚令景鲤入韩韩且内公叔伯婴于秦景鲤患之冷向又谓伯婴曰大子【即伯婴】入秦秦必留大子而合楚以复几瑟也是大子反弃之防皆不行韩竟立公子咎为大子公叔将杀几瑟或谓公叔曰大子之重公也畏几瑟也几瑟死大子无患必轻公韩大夫见王老兾大子之用事也固欲事之大子外无几瑟之患而内收诸大夫以自辅公必轻矣不如无杀以恐大子公叔卒欲杀几瑟宋赫谓公叔曰几瑟之能为乱也内得父兄而外得齐楚也今公杀之大子无患必轻公秦楚若无韩【言小韩不之有】必隂事伯婴伯婴亦几瑟也【伯婴与大子婴非一人明甚】公不如勿杀伯婴恐必隂保于公韩大夫不能必其不入也必不敢辅伯婴以为乱秦楚挟几瑟以塞伯婴伯婴外无秦楚之权内无父兄之众必不能为乱矣此便于公于是几瑟伯婴卒不得立【国防】论曰六国之势韩最弱逼秦不闻有所树立廼外主齐楚兄弟争国国又无人焉韩亦殆矣哉伊尹有言曰与乱同事罔不亡后此六十年裁二叶而国灭于秦乱之终也
　　韩褐
　　韩褐葢亦韩族也韩褐济于河津人告曰夫人过此者未有不快用者也而子不用乎韩褐曰天子祭海内之神诸侯祭封域之内大夫祭其亲士祭其祖祢褐也未得事河伯也津人申楫舟中水而运津人曰向也役人固己告矣夫子不聼今舟中水而运甚殆治装衣而下防乎韩褐曰吾不为人之恶我而改吾志不为我将死而改吾义言未已舟泆然行【说苑】
　　尚史卷六十六
<史部,别史类,尚史>
　　钦定四库全书
　　尚史卷六十七　　　　　　列传四十五
　　镶白旗汉军李锴撰
　　魏诸臣传
　　田子方　叚干木
　　田子方名无择【庄子田子方侍坐于魏文侯数称谿工文侯曰谿工子之师邪子方曰非也无择之里人也子方名无择唯见庄子然説苑又载文侯舍人名无择献鹄于楚者附见淳于髠传】魏文侯之师也文侯与田子方饮酒而称乐文侯曰钟声不比乎【比犹协】左髙子方笑文侯曰奚笑子方曰臣闻之君明则乐官【乐音洛以治官为乐】不明则乐音今君审于声臣恐君之聋于官也文侯曰善【国策】
　　子方见老马于道喟然问其御曰此何马也曰此故公家畜也老罢不为用出而鬻之子方曰少贪其力老弃其身仁者弗为也束帛以赎之【淮南子】子方问唐易鞠曰弋者何慎对曰鸟以数百目视子子以二目御之子谨守子廪子方曰善子加之弋我加之国【韩非子】
　　説苑文侯与田子方语有两童子衣青白衣而侍子方曰君之宠子乎文侯曰非也其父死于战此其防孤也寡人收之子方曰臣以君之战心为足矣今滋甚君之宠此子也且以谁之父杀之乎文侯愍然曰寡人受令矣自是兵革不用説苑有田子顔者自大术至乎平陵城下见人子问其父见人父问其子子方曰其以平陵反乎吾闻行于内然后施于外子顔欲使其众甚矣后果以平陵叛
　　太子击逢子方于朝歌引车避下谒子方不为礼子击因问曰富贵者骄人乎且贫贱者骄人乎子方曰亦贫贱者骄人耳夫诸侯而骄人则失其国大夫而骄人则失其家贫贱者行不合言不用则去之楚越若脱躧然奈何其同之哉子击不怿而去【史记】
　　説苑田子方侍文侯坐太子击趋而入见賔客羣臣皆起子方不起文侯有不悦之色子方称曰为子起与无如礼何不为子起与无如罪何请为子诵楚恭王之为太子也将之云梦遇大夫工尹工尹趋避太子下车从之曰子何为其若是吾闻之敬其父者不兼其子兼其子不祥莫大焉子何为其若是工尹曰向吾见子面今见子之心文侯曰善
　　叚干木者晋之大驵亦文侯之师也干木辞禄而处家高士传叚干木晋人也治清节逰西河师事卜子夏田子方守道不仕魏文侯就造其门干木逾墙而避文侯文侯以客礼待之
　　文侯过其庐而轼之其仆曰君何为轼文侯曰叚干木在是以轼其仆曰干木布衣之士君轼其庐不已甚乎文侯曰叚干木不趋势利怀君子之道隠处穷巷声驰千里敢不轼乎干木光于徳寡人光于势干木富于义寡人富于财势不若徳尊财不若义高干木虽以已易寡人不为吾曰悠悠慙于影子何以轻之哉其后秦将伐魏司马庾諌曰叚干木贤者其君礼之诸侯莫不闻伐之无乃妨于义乎乃偃兵不攻魏【淮南子　吕氏春秋新序畧同】
　　西门豹
　　西门豹为邺令辞文侯文侯曰子徃矣必就子之功而成子之名豹曰敢问就功成名有术乎文侯曰有之乡邑老者而先受坐之士子入问其贤良之士而师之求其好掩人之善扬人之丑者而参验之夫物多相类而非也幽莠之防也似禾黧牛之黄也似虎白骨疑象武夫类玉此皆似之而非者也【国策】
　　説苑文侯使豹徃治邺告之曰不可以特闻从事夫耳闻之不如目见之目见之不如足践之足践之不如手辨之人始入官如入晦室乆而愈明明乃治治乃行
　　豹往到邺防长老问民所疾苦长老曰苦为河伯娶妇以故贫豹问其故对曰邺三老廷掾尝嵗赋敛百姓收取其钱得数百万用其二三十万为河伯娶妇与祝巫共分其余钱持归当其时巫行视人家女好者云是当为河伯妇即防取洗沐之为治新缯绮縠衣闲居斋戒为治斋宫河上张缇绛帷女居其中为具牛酒饭食行十余日共粉饰之如嫁女床席令女居其上浮之河中始浮行数十里乃没其人家有好女者恐大巫祝为河伯取之多持女逺逃亡以故城中益空无人又困贫所从来乆逺矣民人俗语曰即不为河伯娶妇水来漂没溺其人民云西门豹曰至为河伯娶妇时愿三老巫祝父老送女河上幸来告语之吾亦徃送女皆曰诺至其时西门豹徃防之河上三老官属豪长者里父皆防以人民往观之者三二千人其巫老女子也已年七十从弟子女千人所衣皆缯单衣立大巫后西门豹曰呼河伯妇来视其好丑即将女出帷中来至前豹视之顾谓三老巫祝父老曰是女子不好烦大巫妪为入报河伯得更求好女后日送之即使吏卒共抱大巫妪投之河中有顷曰巫妪何乆也弟子趣之复以弟子一人投河中有顷曰弟子何乆也复使一人趣之复投一弟河中凡投三弟子西门豹曰巫妪弟子是女子也不能白事烦三老为入白之复投三老河中西门豹簮笔磬折向河立待良乆长老吏傍观者皆惊恐西门豹顾曰巫妪三老不来还奈之何欲复使廷掾与豪长者一人入趣之皆叩头叩头且破额血流地色如死灰西门豹曰诺且留待之须臾须臾豹曰廷掾起矣状河伯留客之乆若皆罢去归矣邺吏民大惊恐从是以后不敢复言为河伯娶妇
　　韩非子西门豹为邺令清克洁慤秋毫无私利而甚简左右左右恶之居期年上计文侯收其玺绶豹自请曰臣昔者不知所以治邺今得矣愿请玺复治邺不当请伏罪文侯不忍而复与之豹因重敛百姓急事左右期年上计文侯迎而拜之豹曰往年为君治邺而君夺臣玺今臣为左右治邺而君拜臣臣不能治矣遂纳玺而去韩非子豹为邺令佯亡其车辖令吏求之不能得使人求之而得之家人屋间韩非子豹性急故佩韦以缓已淮南子西门豹治邺廪无积粟府无储钱库无甲兵官无计防人数言其过文侯身行其县果若人言文侯曰翟璜任子治邺而大乱子能道则可不能将加诛豹曰臣闻王主富民霸主富武亡国富库今君欲为霸王者也臣故畜积于民君以为不然臣请升城鼔之一鼓甲兵粟米可立具也于是升城鼓之一鼓民被甲括矢操兵弩而出再鼓辇粟而至文侯曰罢之豹曰与民约信非一日之积也一举而欺之后不可用燕尝侵魏入城臣请北击之以复侵地遂举兵击燕复地而后反
　　西门豹即发民凿十二渠引河水灌民田田皆溉当其时民治渠少烦苦不欲也豹曰民可以乐成不可与虑始今父老子弟虽患苦我然百嵗后期令父老子孙思我言【史记】
　　吕氏春秋魏襄王与羣臣饮酒酣王为羣臣祝令羣臣皆得志史起对曰贤者得志则可不肖者得志则不可王曰皆如西门豹之为人臣也对曰魏氏之行田也以百邺独二百是田恶也漳水在其旁而豹弗知用是其愚也知而弗言是不忠也愚与不忠不可效也魏王明日召史起而问曰漳水可以灌田乎对曰可曰何不为寡人为之起曰臣恐王之不能为也臣为之民必大怨臣大者死其次乃籍臣臣虽死借愿王使他人遂之也王曰诺使为邺令起往为之邺民大怨欲借史起起不敢出而避之王乃使他人遂为之水已行民大利相与歌之曰邺有圣令时为史公决漳水灌邺旁终古斥卤生之稲梁汉书同
　　论曰商颂辑之乱曰温恭朝夕执事有恪孔子曰行已也恭恭者上下之通徳在屋漏不忘安见贫贱而可骄人者哉且夫安弓危矢危弓安矢均之道也大子遇子方引车辟下谒既恭矣而复折之不且失均乎西门豹引漳溉邺以富河内至汉欲合渠为桥民卒不肯听然则父老子孙之思之百嵗且未艾也
　　乐羊
　　乐羊魏将也魏将攻中山其子在中山中山之君烹其子而遗之乐羊坐于幕下而啜之尽一杯文侯谓覩师賛曰乐羊以我之故食其子之肉对曰其子之肉尚食之其谁不食文侯于是赏其功而疑其心【国策韩非子同】乐羊已得中山还反报文侯有贵功之色文侯命主书曰羣臣賔客所献书者操以进之主书举两箧以进令乐羊视之书尽难攻中山之事也乐羊还走北面再拜曰中山之举非臣之力君之功也【吕氏春秋】
　　文侯封乐羊以灵夀乐羊死于灵夀子孙因家焉【史记】
　　李克　翟璜　【任座附】
　　李克翟璜并文侯之臣也中山既防翟璜进克为中山守文侯尝问克曰人有恶乎克曰有贵者贱恶之富者贫恶之智者愚恶之文侯曰行此三者使人无恶可乎克曰可臣闻贵而下贱则众弗恶也富而分贫则穷士弗恶也智而教愚则童防者弗恶也文侯曰善哉言乎【韩诗外传】
　　又尝问曰刑法之源安生克曰生于奸邪滛佚之行雕文刻镂害农事者也锦绣纂组伤女工者也农事害则饥之本也女工伤则寒之原也饥寒并至而不为奸邪者未之有也男女饰美以相矜而无滛佚者未之有也故上不禁技巧则国贫民侈贫者为奸邪而富者为滛佚是驱民而为邪也为邪而以法随诛之是为民设防也刑罚之起有源人主不塞其本而替其末伤国之道乎文侯曰善【説苑】
　　説苑文侯问克曰为国何如对曰为国之道食有劳而禄有功使有能而赏必行罚必当文侯曰吾赏罚当而民弗与何也对曰国其有滛民乎臣闻之曰夺滛民之禄以来四方之士其父有功而禄其子无功而食之乗车马衣美裘修竽琴钟石之声而安其子女之乐以乱乡曲之教如此者得其禄以来四方之士此之谓夺滛民也
　　又尝问曰吴之所以亡者何也对曰数战数胜文侯曰数战数胜国之福也所以亡何也曰数战则民疲数胜则主骄以骄主治疲民此其所以亡也【新序吕览作武侯韩诗外传作里克】文侯谓克曰先生尝敎寡人曰家贫则思良妻国乱则思良相今所置非成则璜【成公子成文侯弟】二子何如对曰臣闻之卑不谋尊疎不谋戚臣在闗门之外不敢当命文侯曰先生临事勿譲克曰君不察故也居视其所亲富视其所与逹视其所举穷视其所不为贫视其所不取五者足以定之矣何待克哉文侯曰先生就舍寡人之相定矣克趋而出过翟璜之家璜曰今者闻君召先生而卜相果谁为之克曰魏成子为相矣璜忿然作色曰以耳目之所覩记臣何负于魏成子西河之守臣之所进也君内以邺为忧臣进西门豹君欲伐中山臣进乐羊中山已防无使守之臣进先生君之子无傅臣进屈侯鲋臣何以负于魏成子克曰子之言克于子之君者岂将比周以求大官哉君问而置相非成则璜二子何如克对曰君不察故也居视其所亲富视其所与逹视其所举穷视其所不为贫视其所不取五者足以定之矣何待克防是以知魏成子之为相也且子安得与魏成子比乎魏成子食禄千钟什九在外什一在内是以东得卜子夏田子方叚干木三人者君皆师之子之所进五人者君皆臣之子恶得与魏成子比也璜逡巡再拜曰璜鄙人也失对愿卒为弟子【史记世家】
　　韩非子翟璜善于韩乃召韩兵令之攻魏因请为魏王构之以自重韩非子田子方从齐之魏望翟璜乗轩骑驾出方以为文侯也移车而避之则翟璜也方问曰子奚乗是车也曰君谋伐中山臣荐翟角而谋得果伐之臣荐乐羊而中山防得中山忧欲治之臣进李克而中山治是以君赐此车方曰宠之称功尚薄説苑畧同説苑子方曰魏国之相不去子而之他矣翟璜曰君母弟有公孙成季者进子夏而君师之进叚干木而君友之进先生而君敬之彼其所进师也友也所敬者也臣之所进者皆守职守禄之臣也何以至魏国相乎子方曰子五举尽贤子勉之子终其次也新序文侯弟曰季成友曰翟璜文侯欲相之而未能决以问李克对曰君置相则问乐商与王孙茍端孰贤文侯以王孙茍端为不肖翟璜进之乐商为贤季成进之故相季成吕览畧同
　　文侯燕饮令诸大夫论已至于任座座曰君不肖君也得中山不以封弟而以封子是以知君之不肖也文侯不説任座趋出次及翟璜璜曰君贤君也臣闻君贤臣直今者任座之言直是以知君之贤也文侯喜曰可反欤璜对曰奚为不可臣闻忠臣毕其忠而不敢逺其死座殆尚在于门璜徃视之任座在门以君令召之入文侯下阶而迎之以为上客文侯曰防翟璜则几失忠臣矣【吕氏春秋】
　　吕氏春秋文侯见叚干木立倦而不敢息反见翟璜踞堂而与之言璜不説文侯曰叚干木官之则不肯禄之则不受今汝欲官则相位欲禄则上卿既受吾寔又责吾礼无乃难乎
　　论曰乐羊啜羮人情之所难然投柸慷慨亦足破敌来賛之谮固有以夫儒家有李克七篇或曰克子夏弟子为文侯相【见汉书】观其所言类多知本信乎守西河之道者
　　李悝　白珪
　　李悝者文侯上地之守也【韩非子】
　　悝为文侯作尽地力之敎以为地方百里提封九万顷除山泽邑居参分去一为田六百万畮治田勤谨则畮益三升不勤则损亦如之地方百里之増减輙为粟百八十万石矣又曰籴甚贵伤民甚贱伤农民伤则离散农伤则国贫故甚贵与甚贱其伤一也善为国者使民无伤而农益劝今一夫挟五口治田百畮嵗取畮一石半为粟百五十石除十一之税十五石余百三十五石食人月一石半五人终嵗为粟九十石余有四十五石石三十为钱千三百五十人社闾尝新春秋之祠用钱三百余千五十衣人率用钱三百五人终嵗用千五百不足四百五十不幸疾病死丧之费及上赋敛又未与此此农夫所以常困有不劝耕之心而令籴至于甚贵者也是故善平籴者必谨观嵗有上中下孰上孰其收自四余四百石中孰自三余三百石下孰自倍余百石小饥则收百石中饥七十石大饥三十石故大孰则上籴三而舍一中孰则籴二下孰则籴一使民适足贾平则止小饥则发小孰之所敛中饥则发中孰之所敛大饥则发大孰之所敛而籴之故虽遇饥馑水旱籴不贵而民不伤取有余以补不足也行之魏国国以富彊法家有李悝三十二篇【汉书】
　　韩非子李悝为上地守欲人之善射乃下令曰有狐疑之讼者射的中者胜不中者负令下而人皆疾习射及与秦人战大败之以人之善战射也韩非子李悝谨其两和曰谨警敌人旦暮且至击汝如是者再三而敌不至两和懈不信居数月秦人袭之几夺其军韩非子悝与秦人战谓左和曰速上右和已上矣又至右和曰左和已上矣左右和争上其明年与秦人战秦人袭之几夺其军
　　白珪者名丹魏人也【史记作周人鲍彪国策注赵岐以为周人非也】事昭王韩成阳君欲以韩魏听秦昭王弗利白珪谓王曰王不如隂使人説成阳君曰君入秦秦必留君而多割于韩韩不听秦必留君而伐韩矣故君不如安行求质于秦成阳君必不入秦秦韩不合则王重矣【国策】
　　韩非子白珪相魏暴谴相韩珪谓谴曰子以韩辅我于魏我请以魏待子于韩臣长用魏子长用韩
　　文侯时李悝【史记作李克误】务尽地力而珪则乐观时变故人弃我取人取我与夫嵗孰取谷予之丝漆蠒出取帛絮予之食太隂在邜穰明嵗衰恶至午旱明嵗美至酉穰明嵗衰恶至子大旱明嵗美有水至邜积着率嵗倍欲长钱取下谷长斗石取上种能薄饮食忍嗜欲节衣服与用事仆同苦乐趋时若猛兽鸷鸟之发故曰吾治生产犹伊尹吕尚之谋孙呉用兵商鞅行法是也是故其智不足与权变勇不足以决断仁不能以取予彊不能用所守虽欲学吾术终不告之矣【史记】
　　珪尝谓孟子曰吾欲二十而取一何如孟子曰子之道貉道也欲轻之于尧舜之道者大貉小貉也欲重之于尧舜之道者大桀小桀也珪又曰丹之治水也愈于禹孟子曰子过矣禹之治水水之道也是故禹以四海为壑子以邻国为壑【孟子】
　　又尝问于邹公子夏后启曰践绳之节四上之志三晋之事此天下之豪英以处于晋而迭闻晋事未尝闻践绳之节四上之志愿得而闻之夏后启曰以为可为故为之为之天下弗能禁矣以为不可为故释之释之天下弗能使矣珪曰利弗能使乎威弗能禁乎夏后启曰生不足以使之则利何足以使之死不足以禁之则害何足以禁之珪无以应【吕氏春秋】
　　邹阳书白珪显于中山中山人恶之魏文侯文侯投以夜光之璧　按策白珪当魏昭王时而史与邹阳并作文侯误事文侯则与吴起先后安得引孙吴以自也
　　论曰伯禹使民贸迁有无化居在周则有遂师移用遗人委积之法记曰知者创物巧者述之悝其亦能述圣人之知者与籴贵伤民籴贱伤农经国之要二语尽之虽然伤一也而农常困是又不徒以贵贱论籴已
　　吴起　公叔痤　恵施　【朱仓恵盎附】
　　吴起者卫人也好用兵尝学于曽子事鲁君齐人攻鲁鲁欲将吴起吴起取齐女为妻而鲁疑之吴起于是欲就名遂杀其妻以明不与齐也鲁卒以为将将而攻齐大破之
　　韩非子吴起卫左氏中人也使其妻织而狭于度吴子使更之及成复度之不中度呉子怒出之其妻请其兄而索入其兄曰吴子为法者也且欲与万乗致功必先践之妻妾子母索入矣其妻之弟重于卫君因卫君之重请吴子吴子不听遂去卫而入荆韩非子吴子示其妻以组曰为我织组令之如是已就而组异善起曰使子为组令之如是而今异善何也妻曰用财若一也加务善之起曰非语也使之衣归其父往请之起曰起家无虚言韩非子吴起出遇故人而止之食故人曰诺令返而御吴子曰待公而食故人至暮不来起不食明日求故人故人来方与之食
　　鲁人或恶吴起曰起之为人猜忍人也其少时家累千金游仕不遂遂破其家乡党笑之吴起杀其谤已者三十余人而东出卫郭门与其母诀齧臂而盟曰起不为卿相不复入卫遂事曽子居顷之其母死起终不归曽子薄之而与起絶起乃之鲁学兵法以事鲁君鲁君疑之起杀妻以求将夫鲁小国而有战胜之名则诸侯图鲁矣且鲁卫兄弟之国也而君用起则是弃卫鲁君疑之谢吴起
　　韩非子鲁季孙新弑其君吴起仕焉或谓起曰夫死者始死而血已血而衂已衂而灰已灰而土反其土也无可为者矣今季孙乃始血其毋乃未可知也吴起因去之晋
　　吴起于是闻魏文侯贤欲事之文侯问李克曰吴起何如人哉李克曰起贪而好色然用兵司马穰苴不能过也于是魏文侯以为将击秦防五城起之为将与士卒最下者同衣食卧不设席行不骑乗亲裹赢粮与士卒分劳苦
　　尉缭子吴起临战左右进剑起曰将専主旗鼓临难决疑挥兵指刃此将事也一剑之任非将事也三军成行一舍而后成三舍三舍之余如决川原望敌在前因其所长而用之敌白者垩之赤者赭之吴起与秦战未合一夫不胜其勇前获双首而还吴起立斩之军吏諌曰此材士也起曰非吾令也斩之
　　卒有病疽者起为吮之卒母闻而哭之人曰子卒也而将军自吮其疽何哭为母曰非然也往年吴公吮其父其父战不旋踵遂死于敌吴公今又吮其子妾不知其死所矣是以哭之文侯以吴起善用兵亷平尽能得士心乃以为西河守以拒秦韩魏文侯既卒起事其子武侯武侯浮西河而下中流顾而谓吴起曰羙哉乎山河之固此魏国之寳也起对曰在徳不在险昔三苗氏左洞庭右彭蠡徳义不修禹灭之夏桀之居左河济右泰华伊阙在其南羊肠在其北修政不仁汤放之殷纣之国左孟门右太行常山在其北大河经其南修政不徳武王杀之由此观之在徳不在险若君不修徳舟中之人尽为敌国也武侯曰善【史记】
　　国策同韩非子吴起为西河之守秦有小亭临境不去则甚害田者去之则不足以征甲兵乃倚一车辕于北门之外而令之曰徙此南门之外者赐之上田上宅人莫之徙也及有徙之者赐之如令又置一石赤菽东门之外而令之曰徙此于西门之外者赐之如初人争徙之乃下令曰明日且攻亭能先登者仕之国大夫赐之上田宅人争趋之于是攻亭一朝而防之吕氏春秋畧同
　　武侯谋事而当羣臣莫能逮退朝而有喜色起进曰亦尝有以楚庄王之语闻于左右者乎武侯曰庄王之语何如对曰楚庄王谋事而当羣臣莫逮退朝而有忧色申公巫臣进曰王朝而有忧色何也庄王曰不谷谋事而当羣臣莫逮是以忧也其在中蘬之言曰诸侯得师者王得友者霸得疑者在自为谋而莫已若者亡今以不谷之不肖而羣臣莫吾逮吾国几于亡乎是以忧也楚庄王以忧而君以憙武侯逡巡再拜曰天使夫子振寡人之过也【荀子】
　　新序吴子并同吕览作李悝説苑武侯问元年于呉子对曰言国君必慎始也慎始奈何曰正之正之奈何曰明智智不明何以见正多闻而择焉所以明智也是故古者君始聴治大夫而一言士而一见庶人有谒必逹公族请问必语四方至者勿距可谓不壅蔽矣分禄必及用刑必中君心必仁思民之利除民之害可谓不失民众矣君身必正近臣必选大夫不兼官执民柄者不在一族可谓不权势矣此皆春秋之意而元年之本也
　　吴起为西河守甚有声名魏置相相田文吴起不悦谓田文曰请与子论功可乎田文曰可起曰将三军使士卒乐死敌国不敢谋子孰与起文曰不如子起曰治百官亲万民实府库子孰与起文曰不如子起曰守西河而秦兵不敢东乡韩赵賔从子孰与起文曰不如子起曰子此三者皆出吾下而位加吾上何也文曰主少国疑大臣未附百姓不信方是之时属之于子乎属之于我乎起黙然良乆曰属之子矣文曰此乃吾所以居子之上也吴起乃自知弗如田文【吕氏春秋作商文】田文既死公叔为相尚魏公主而害吴起公叔之仆曰起易去也公叔曰奈何其仆曰吴起为人节亷而自喜名也君因先与武侯言曰夫吴起贤人也而侯之国小又与彊秦壤界臣窃恐起之无留心也武侯即曰奈何君因谓武侯曰试延以公主起有留心则必受之无留心则必辞矣以此卜之君因召吴起而与归即令公主怒而轻君吴起见公主之贱君也则必辞于是吴起见公主之贱魏相果辞魏武侯武侯疑之而弗信也吴起惧得罪遂去吕氏春秋吴起治西河之外王错譛之于武侯武侯召之起至于岸门止车而休望西河泣数行下其仆曰窃观公之志视舍天下若屣今去西河而泣何也起曰子弗识也君诚知我而使我毕能秦必可亡而西河可以王今君听谗人之议西河之为秦也不乆矣魏从此削矣起去魏入荆而西河毕入秦
　　即之楚楚悼王素闻起贤至则相楚明法审令捐不急之官废公族疏逺者以抚飬战鬪之士要在彊兵破驰説之言从横者于是南平百越北并陈蔡郤三晋西伐秦诸侯患楚之彊故楚之贵戚尽欲害吴起及悼王死宗室大臣作乱而攻吴起呉起走之王尸而伏之击起之徒因射刺吴起并中悼王悼王既太子立乃使令尹尽诛射吴起而并中王尸者坐射起而夷宗死者七十余家【史记】
　　淮南子吴起为楚令尹适魏问屈宜若曰先生试观起之为人也屈子曰将奈何起曰将裒楚国之爵而平其制禄损其有余而绥其不足砥砺甲兵时争利于天下屈子曰宜若闻之善治国家者不变其故不易其常今子变其故易其常行之者不利宜若闻之曰怒者逆徳也兵者凶器也争者人之所本也今子隂谋逆徳好用凶器始人之所本逆之至也且子用鲁兵不宜得志于齐而得志焉子用魏兵不宜得志于秦而得志焉宜若闻之非祸人不能成祸吾固惑吾王之数逆天道戾人理至今无祸差须夫子也起惕然曰尚可更乎屈子曰成形之徒不可更也子不若敦爱而笃行之韩非子呉起教楚悼王以楚国之俗曰大臣太重封君太众若此则上偪主而下虐民此贫国弱兵之道也不如使封君之子孙三世而收其爵禄絶灭百吏之禄秩损不急之枝官以奉选练之士悼王行之期年而薨呉起枝解于楚吕氏春秋呉起谓荆王曰荆所有余者地也所不足者民也今王以所不足益所有余臣不得而为也于是令贵人徃实广虚之地皆甚苦之荆王死贵人皆来尸在堂上贵人相与射起起号呼曰吾示子吾用兵也防矢而走伏尸挿矢而疾言曰羣臣乱王呉起死荆国之法丽兵于王尸者加重罪逮三族起之智可谓防矣
　　兵权谋呉起四十八篇【汉书】
　　公叔痤者亦卫人也为魏将与韩赵战浍北禽乐祚【赵将】恵王郊迎以赏田百万禄之痤反走再拜辞曰夫使士卒不崩直而不倚栋桡而不避者此吴起余教也前脉形地之险阻决利害之备使三军之士不迷惑者巴宁爨防之力也县赏罚于前使民昭然信之于后者王之明法也见敌之可也鼓之不敢怠倦者臣也王特为臣之右手不倦赏臣可也臣何力之有乎王曰善于是索吴起之后赐之田二十万巴寕爨防田各十万王曰公叔岂非长者哉既为寡人胜强敌矣又不遗贤者之后不掩能士之迹公叔何无可益乎又与田四十万加之百万之上使百四十万
　　史记世家九年伐败韩于浍与秦战少梁虏我将公孙痤　按年表云虏我太子世家葢误
　　痤病王往问之曰公叔病即不可讳将奈社稷何痤对曰痤有御庶子公孙鞅愿王以国事聴之也弗能勿使出境王弗应出而谓左右曰岂不悲哉以公叔之贤而谓寡人必以国事听鞅不亦悖乎痤死已葬鞅西之秦孝公用之秦日以强魏日以削【国策】
　　恵施者宋人【髙诱吕览注】事恵王
　　説苑梁相死恵子欲之梁渡河而遽堕水中船人救之船人曰子欲何之而遽也曰梁无相吾欲往相之船人曰子居船檝之间而困无我则子死矣何能相梁恵子曰居艘楫之间则吾不如子至于安国家全社稷子之比我防防如未视之狗耳符子恵子家穷饿数日不举火乃见梁王王曰夏麦方熟请以割子恵子曰施方来遇羣川之水长有人溺流而下呼施救之施曰吾不善游方将为子告急于东越之王简其善游者以救子溺人曰我得一瓢之力则活矣子之救我不如求我于重渊之下鱼龙之腹
　　齐魏战于马陵齐杀大子申覆十万之军王召施而告之曰夫齐寡人之讐也怨之至死不忘国虽小欲悉起兵而攻之何如对曰不可臣闻之王者得度而霸者知计王固先属怨于赵而后与齐战今战不胜国无守战之备又欲悉起兵而攻齐此非臣之所谓也王若欲报齐乎则不如变服折节而朝齐楚必怒矣王游人而合其鬪则楚必伐齐以休楚伐罢齐则必为楚禽矣是王以楚毁齐也恵王曰善乃入报齐愿臣畜而朝楚王大怒自将伐齐大败齐于徐州
　　吕氏春秋匡章谓恵子曰公之学去尊今又王齐王何其到也恵子曰今有人于此欲击其爱子之头石可以代之匡章曰公取之代乎其不与施曰取代之子头所重也石所轻也击其所轻以免其所重岂不可哉匡章曰齐王用兵而不休攻撃人而不止者其故何也恵子曰大者王其次霸也今可以王齐王而夀黔首之命免民之死是以石代爱子头也何为不为
　　施为齐魏交令太子鸣质于齐恵王欲见之朱仓【魏人】谓王曰何不称病臣请説婴子【即田婴】曰魏王之年长矣今有疾公不如归太子以徳之不然公子高在楚将内而立之是齐抱空质而行不义也
　　吕氏春秋恵子为恵王为法为法已成以示诸民人民人皆善之献之恵王恵王善之以示翟翦翟翦曰善也恵王曰可行邪曰不可曰善而不可行何故对曰今举大木者前呼舆謣后亦应之此于举大木者善矣岂无郑卫之音哉然不若此其宜也夫国亦木之大者也吕氏春秋白圭新与恵子相见也恵子説之以彊白圭无以应恵子出白圭告人曰人有新取妇者妇至宜安矜烟视媚行竖子操蕉火而钜新妇曰蕉火大钜入于门门中有欿防新妇曰塞之将伤人之足此非不便之家氏也然而有大甚者今恵子之遇我尚新其説我有大甚者恵子闻之曰不然诗曰恺悌君子民之父母恺者大也悌者长也君子之徳长且大者则为民父母父母之敎子也岂待乆哉何事比我于新妇乎吕氏春秋白圭谓魏王曰市邱之鼎以烹鸡多洎之则淡而不可食少洎之则而不熟然而视之蝺焉羙无所可用恵子之言有似于此恵子闻之曰不然使二军饥而居鼎旁适为之甑则莫宜此鼎矣吕氏春秋匡章谓恵子于魏王之前曰蝗螟农夫得而杀之为其害稼也今公行多者数百乗歩者数百人少者数十乗歩者数十人此无耕而食者其害稼亦甚矣恵王曰恵子施也难以辞与公应虽然请言其志恵子曰今之城者或操大筑乎城上或负畚乎城下或操表掇以晞望若施者其操表掇者也使工女化而为丝不能治丝使大匠化而为木不能治木使圣人化而为农夫不能治农夫施治农夫者也何事比施于螣螟乎吕氏春秋恵王谓恵子曰上世之有国者必贤者也今寡人寔不若先生愿得传国恵子辞王固请曰寡人莫有之国于此者也而传之贤者民之贪争之心止矣欲先生以此听寡人也恵子曰若王之言则施不可聼矣王固万乗之主也以国与人犹尚可今施布衣也可以有万乗之国而辞之此其止贪之心愈甚也　按善而不可行之説淮南子有之新妇之説战国策有之而无所为或即白圭之言而脱之与譲国之説不见旁征诸侯让国自燕哙而外无闻焉恵王恶得有此邪説苑客谓梁王曰恵子之言事也善譬王使无譬则不能言矣明日见谓恵子曰愿先生言事则直言耳无譬也恵子曰今有人于此而不知弹者曰弹之状何若应曰弹之状如弹则谕乎王曰未谕也于是更应日弹之状如弓而以竹为则知乎王曰可知矣曰夫説者固以其所知谕其所不知而使人知之今王曰无譬则不可矣王曰善
　　恵王薨葬有日矣天大雨雪至于牛目【驾车用牛以及目为深侯】坏城郭且为栈道而羣臣多諌太子者曰雪甚如此而防行民必病官费恐不给请防期更日太子曰为人子而以民劳与官费之故而不行先王之防不义子勿复言羣臣皆不敢言而告公孙衍衍曰吾未有以言之是其唯恵公乎请告恵公恵施曰诺驾而见太子曰葬有日矣太子曰然施曰昔王季厯于楚山之尾灓水齧其墓【灓漏流也】见棺之前和文王曰嘻先君必欲一见羣臣百姓也夫故使灓水见之于是出而为之张朝百姓皆见之三日而后更此文王之义也今有日矣而雪甚及牛目太子为及日之故得毋嫌于欲亟乎愿太子更日先王必欲少留而扶社稷安黔首也故使雪甚因防期而更日此文王之义也若此而弗为意者羞法文王乎太子曰甚善敬防期更择日张仪欲以魏合于秦韩而攻齐楚施欲以魏合于齐楚以案兵人多为张仪于防王所施谓王曰小事也谓可者谓不可者正半况大事乎以魏合于秦韩而攻齐楚大事也而王之羣臣皆以为可不知是其可也如是其明邪而羣臣之智术也如是其同邪是其可也未如是其明也而羣臣之智术也又非皆同也是其有半塞也所谓刼王者失其半者也哀王时王令施之楚令公孙衍之齐钧二子者乗数均将测交也施因令人先之楚言曰魏王令犀首之齐恵施之楚钧二子者将测交也楚王闻之因郊迎施【国策】
　　国策田需贵于哀王恵施曰子必善左右今夫杨横树之则生倒树之则生折而树之又生然使十人树杨一人防之则无生杨矣故以十人之众树易生之物而不胜一人者树之难而去之易也今子虽自树于王而欲去子者众则子必危矣
　　及张仪之去秦相魏也逐恵施施遂之楚楚王受之冯郝【楚人】谓楚王曰逐恵子者张仪也而王亲与之约是欺仪也恵子为仪来者而恶张仪恵子必弗行也且宋王之贤恵子也天下莫不闻今之不善张仪也天下莫不知今为事之故弃所贵于讐人【贵谓仪讐谓施言楚王尝贵仪今为仪之讐而弃仪也】臣以为大王轻矣王不如举恵子而纳之宋而谓仪曰请为子勿纳也今必徳王恵子穷人也而王奉之又必徳王此不失为仪之实而可以徳恵子楚王曰善乃奉施而纳之宋【国策】
　　恵施之族有恵盎者盎见宋康成公【即康王偃】疾言曰寡人之所説勇有力而无为仁义者客何以敎寡人盎对曰臣有道于此使人虽勇刺之不入虽有力击之弗中也夫刺之不入击之不中此犹辱也臣有道于此使人有勇弗敢刺有力弗敢撃也夫不刺不敢击非无其志也臣有道于此使人本无其志也夫无其志未有爱利之心也臣有道于此使天下文夫女子莫不驩然皆欲爱利之此其贤于勇有力也居四累之上【髙诱注四累谓卿大夫士及民四等非是自刺不入击不中至有爱利之心四累而上也】大王独无意邪王曰此寡人之所欲得盎曰孔墨是也孔丘墨翟无地为君无官为长天下丈夫女子莫不延颈举踵而愿安利之今大王万乗之主也诚有其志则四境之内皆得其利也盎趋而出宋王谓左右曰辩矣客之以説服寡人也【吕氏春秋列子同】
　　论曰叔痤识鞅恵施测齐若视黑白而不止将大子申岂知出先丹木羊舌大夫之下邪抑有所讳邪若夫辞赏以及吴起之后更日而纳王于善弥缝启沃予有取焉呉起小人贪于功名其见絶于曾子也宜哉


　　尚史卷六十七
　　钦定四库全书
　　尚史卷六十八　　　　　　列传四十六
　　镶白旗汉军李锴撰
　　魏诸臣传
　　芒卯　【孙臣附】
　　芒卯初事昭王秦约赵伐我昭王患之卯曰王勿忧也臣请发张倚【魏人】使谓赵王曰夫邺寡人固形弗有也【形犹势也】今大王收秦而攻魏寡人请以邺事大王赵王喜召相国而命之曰魏王请以邺事寡人使寡人絶秦相国曰收秦攻魏利不过邺今不用兵而得邺请许魏张倚因谓赵王曰敝邑之吏効城者已在邺矣大王且何以报魏赵王因令闭闗絶秦秦赵大恶芒卯应赵使曰敝邑所以事大王者为完邺也今効邺者使者之罪也卯不知也赵王恐魏承秦之怒遽割五城以合于魏而支秦卯谓秦王曰王之士未有为之中者也【中谓居中用事犹内间也】臣闻明王不背中而行王之所欲于魏者长平王屋洛林之地也王能使臣为魏之司徒则臣能使魏献之秦王曰善因任以为魏之司徒谓昭王曰王所患者上地也秦之所欲于我者长平王屋洛林之地也王献之秦则上地无忧患因请以下兵东撃齐攘地必逺矣昭王曰善因献之秦地入数月而秦兵不下昭王谓夘曰地入数月而秦兵不下何也卯曰臣有死罪虽然臣死则契折于秦王无以责秦王因赦其罪臣为王责约于秦乃之秦谓秦王曰魏之所以献长平王屋洛林之地者欲以下大王之兵东击齐也今地已入而秦兵不下臣则死人也虽然后山东之士无以利事王者矣秦王瞿然曰国有事未赡下兵也今以兵从后十日秦兵下卯并将秦魏之兵东撃齐启地二十二县
　　史记世家芒邜以诈重而漏其事葢即谓此也淮南子孟卯妻其嫂有五子焉然而相魏宁其危解其患吕氏春秋魏令孟卯割绛安邑之地与秦王王喜令起贾为卬求司徒于魏王魏王不悦曰寡人宁以臧为司徒无用卬起贾出孟卬入见曰秦客何言王曰求以女为司徒曰王应之若何王曰宁以臧无用卬也孟卬太息曰冝矣王之制于秦也王何疑秦之善臣也以绛安邑令负牛书与秦犹乃善牛卬虽不肖独不如牛乎且王令三将军为臣先曰视卬如身是重臣也令二轻臣也令臣责卬虽贤固能乎居三日魏王乃聴起贾韩非子秦韩攻魏昭卯西説而秦韩罢齐荆攻魏卯东説而齐荆罢魏防王飬之以五乗将军卯曰伯夷以将军于首阳而天下曰夫以伯夷之贤与其称仁而以将军是手足不掩也今臣罢四国之兵而王乃与臣五乗此其称功犹赢縢而履蹻　芒卯未尝事防王昭卯或别是一人列女传芒卯后妻有三子前妻之子五人前妻中子犯令当死母朝夕勤劳以救其罪安厘王闻之髙其义乃赦其罪母率导八子咸为魏大夫卿士
　　眧王薨卯事安厘王安厘王时秦败我于华走卯而围大梁须贾説穰侯魏冉乃罢梁围明年魏将使叚干崇割地而讲孙臣谓王曰魏不以败之上割可谓善用不胜矣秦不以胜之上割可谓不善用胜矣今处期年乃欲割是羣臣之私而王不知也且夫欲玺者叚干子也王使之割地欲地者秦也王使之授玺夫欲玺者制地欲地者制玺其势必无魏矣且以地事秦譬犹抱薪而救火薪不尽火不止今王之地有尽而秦之求无竆是薪火之説也王曰善虽然吾已许秦矣不可以革也对曰王独不见夫博者之用枭邪欲食则食欲握则握今曰不可革何用智之不若枭也王曰善乃按其行【国策史记以孙臣为蘓代】
　　孙臣亦魏人
　　昭忌　【周诉支期附】
　　昭忌亦事昭王昭王时秦攻韩之管昭王发兵救之忌曰夫秦强国也而韩魏壤秦不出攻则已出攻非韩必魏也今幸而于韩此魏之福也王若救之夫解攻者必韩之管致攻者必魏之梁也王不聴曰不救韩韩西合于秦秦韩为一则魏危遂救之秦果释管而攻魏王大恐谓忌曰不用子之言而祸至奈何忌乃为之见秦王曰臣闻明王之聼也不以挟私为政是防行也【言叅彼己而行】愿王无攻魏秦王曰何也曰山东之从时合时离何也秦王曰不识也曰天下之合以王之不必也【犹言不可测方攻韩又攻魏是也】其离也以王之必也今攻韩之管国危矣未卒而移兵于梁合天下之从无精于此者矣以为秦之求索必不可支也故为王计不如制赵制赵则燕不敢不事秦荆济【荆楚济齐也】不能独从天下争敌于秦则弱矣秦王乃止安厘王时又有周诉支期秦败魏于华王且入朝于秦周诉谓王曰宋人有学者三年反而名其母其母曰名我者何也其子曰吾所贤者尧舜尧舜名吾所大者天地天地名今母贤不过尧舜母大不过天地是以名母也其母曰子之于学将尽行之乎愿子之有以易名母也子之于学将有所不行乎愿子之且以名母为后也今王之事秦尚有可以易入朝者乎愿王之有以易之而以入朝为后也王曰子患寡人入而不出邪许绾为我祝曰入而不出请殉寡人以头诉曰如臣之贱也有谓臣曰入不测之渊而必出不出请以一鼠首为汝殉臣必不为也今秦不可知之国犹不测之渊也而许绾之首犹鼠首也内王于不可知之秦而殉王以鼠首窃为王不取也且无梁孰与无河内急王曰梁急无梁孰与无身急王曰身急曰以三者身上也河内其下也秦未索其下而王効其上可乎王尚未聴也支期曰王视楚王楚王入秦王以三乗先之楚王不入楚魏为一尚足以捍秦王乃止谓期曰吾始已诺于应侯今不行欺之矣期曰王勿忧臣使长信侯【魏相而善应侯者史失名】请无内王期説于长信侯曰王命召相国长信侯曰王何以臣为曰臣不知也王急召君长信侯曰吾内王于秦者宁以为秦都以为魏也期曰君无为魏计其自为计且安死乎安生乎安穷乎安贵乎君其先自为计长信侯曰楼公将入矣【谓楼缓】臣今从期曰王急召君君不行血溅君襟矣长信侯行期先入谓王曰伪病而见之臣已恐之矣长信侯入王曰病甚奈何吾始已诺于应侯矣意虽道死行乎长信侯曰王毋行矣臣能得之于应侯愿王无忧也【国策】
　　论曰魏至昭厘秦患偪矣乃纵横之士挟诈乗危繻补漏舟茍且而已而芒卯方且以诈重噫世风之汚顾若是乎斯时也傥有正言如孟子者将一握笑之乎
　　唐睢
　　唐睢者魏人年九十余矣魏安厘王时秦魏为与国齐楚约而攻魏魏使求救于秦冠葢相望秦救不出睢谓王曰老臣请西説秦令兵先臣出王曰敬诺遂约车而遣之睢见秦王秦王曰丈人芒然乃逺至此甚苦矣魏来求救数矣寡人知魏之急矣睢对曰大王已知魏之急而救不发者是筹策之臣无任矣夫魏一万乗之国称东藩受冠帯祠春秋者以为秦之强足以为与也今齐楚之兵已在郊矣大王之救不至魏急则且割地而约齐楚王虽欲救之岂有及哉是亡一万乗之魏而强二敌之齐楚也窃以为大王筹策之臣无任矣秦王悟遽发兵日夜赴魏齐楚闻之乃引去【史记世家在安厘王十一年】信陵君杀晋鄙救邯郸破秦存赵赵王自郊迎睢谓信陵君曰臣闻之曰事有不可知者有不可不知者有不可忘者有不可不忘者信陵君曰何谓也对曰人之憎我也不可不知也吾憎人也不可得而知也人之有徳于我也不可忘也吾有徳于人也不可不忘也今君杀晋鄙救邯郸破秦存赵此大徳也今赵王自郊迎卒然见赵王臣愿君之忘之也信陵君曰无忌谨受教景闵王时秦王使人谓安陵君【安陵君赵之别封】曰寡人欲以五百里之地易安陵安陵君其许寡人安陵君曰大王加恵以大易小甚善虽然受地于先王愿终守之弗敢易秦王不説安陵君使唐睢使于秦秦王谓睢曰寡人以五百里之地易安陵安陵君不聴寡人何也且秦灭韩亡魏而君以五十之地存者以君为长者故不错意也今君逆寡人者轻寡人与睢对曰否非若是也安陵君受地于先王而守之虽千里不敢易也岂直五百里哉秦王怫然怒谓睢曰公亦尝闻天子之怒乎天子之怒伏尸百万流血千里睢曰大王尝闻布衣之怒乎秦王曰布衣之怒亦免冠徒跣以头抢地耳睢曰夫专诸之刺王僚也彗星袭月聂政之刺韩傀也白虹贯日要离之刺庆忌也仓鹰撃于殿上此三子者皆布衣之士也怀怒未发休祲降于天与臣而将四矣若士必怒伏尸二人流血五歩天下缟素今日是也挺剑而起秦王色挠长跪而谢之曰先生坐何至此寡人谕矣夫韩魏灭亡而安陵以五十里之地存者徒以有先生也【国策　按厘王十一年唐睢説秦救魏年已九十余又二十六年而为景闵王元年是时睢已百二十嵗有奇矣然有灭韩亡魏之文是又在后十八年也秦相应侯使唐睢居武安以五百金散从或别是一人】
　　朱已　【季梁附】
　　朱已者亦当安厘王时安厘王将与秦攻韩已谓王曰秦与戎翟同俗有虎狼之心贪戾好利而无信不识礼义徳行茍有利焉不顾亲戚兄弟若禽兽耳此天下所同知也非有所施厚积徳也故太后母也而以忧死穰侯舅也功莫大焉而竟逐之两弟无罪而再夺之国此于亲戚兄弟若此而况于仇讐之敌国乎今王与秦伐韩而益近秦臣甚惑之而王弗识则不明矣羣臣知之而莫以此谏则不忠矣今韩氏以一女子承一弱主内有大乱外安能支强秦魏之兵王以为不破乎韩亡秦有郑地与大梁邻王以为安乎王欲得故地而负强秦之祸王以为利乎秦非无事之国也韩亡必且更事更事必就易与利就易与利必不伐楚与赵矣是何也夫越山逾河絶韩之上党而攻强赵是复阏与之事【秦韩相攻阏与而赵奢破秦军】秦必不为也若道河内倍邺朝歌絶漳滏之水与赵兵决胜邯郸之郊是受智伯之祸也秦又不敢伐楚道渉山谷行三千里而攻危隘之塞所行甚逺所攻甚难秦又弗为也若道河外倍大梁而右上蔡召陵与楚兵决陈郊秦又不敢也故曰秦必不伐楚与赵矣又不攻卫与齐矣韩亡之后兵出之日非魏无攻矣秦故有怀地邢邱安城垝津以临河内河内之共汲莫不危秦有郑地得垣雍决荥泽而水大梁大梁必亡王之使者大过乃恶安陵君于秦秦欲许之乆矣秦之叶阳昆阳与舞阳髙陵邻聼使者之恶也随安陵氏而欲亡之秦绕舞阳之北以东临许南国必危南国虽无危魏岂得安哉夫憎韩不爱安陵氏可也夫不患秦之不爱南国非也异日者秦在河西去梁千里有河山以阑之有周韩而间之从林军以至于今【林一作横】十攻魏五入国中邉城尽防文台堕垂都焚林木伐防鹿尽而国继以围又长驱梁北东至陶卫之郊北至平阚所亡乎秦者山北河外河内大县数百名都数十秦乃在河西晋去大梁尚千里而祸若是矣又况于使秦无韩而有郑地无河山以阑之无周韩以间之去大梁百里祸必百此矣异日者从之不成也楚魏疑而韩不可得约也今韩受兵三年矣秦挠之以讲韩知亡弗聼投质于赵请为天下鴈行顿刃以臣观之楚赵必与之攻矣何也知秦欲之无穷也非尽亡天下之兵而臣海内之民必不休矣是故臣愿以从事王王速受楚赵之约而挟韩之质以存韩因求故地于韩韩必効之如此则士民不劳而故地得其功多于与秦共伐韩而无与强秦邻之祸夫存韩安魏而利天下此亦王之天时已通韩之上党于共莫使【言通其道不通它使也史记世家作共共卫州共城县懐州脩武县】道已通因而闗之出入赋之是魏重质韩以其上党也共有其赋足以富国韩必徳魏爱魏重魏畏魏韩必不敢反魏韩是魏之县也魏得韩以为县则卫大梁河外必安矣今不存韩则二周必危安陵必易楚赵大破卫齐甚畏天下西乡而驰秦入朝而臣不乆矣【史记世家朱已作信陵君无忌】王又欲攻邯郸季梁者亦魏人也闻之中道而反衣焦不申头尘不去往见王曰今者臣来见人于大行方北面而持其驾告臣曰我欲之楚臣曰君之楚将奚为北面曰吾马良臣曰马虽良此非楚之路曰吾用多臣曰用虽多此非楚路也曰吾御者善此数者愈善而离楚愈逺耳今王动欲成霸王举欲信于天下恃国之大兵之精鋭攻邯郸以广地尊名王之动愈数而离王愈逺耳犹之楚而北行也【国策】
　　范痤
　　范痤者魏相也安厘王时虞卿谓赵王曰人之情寕朝人乎宁朝于人也赵王曰人亦宁朝人耳何故宁朝于人虞卿曰夫魏为从主而违者范痤也今王能以百里之地若万户之都请杀痤于魏痤死则从事可移于赵赵王曰善乃使人以百里之地请杀范痤于魏王许诺使司徒执痤而未杀也痤献书于王曰臣闻赵王以百里之地请杀痤夫杀无罪范痤薄故也而得百里之地大利也臣窃为王羙之虽然百里之地不可得而死者不可复生也则王必为天下笑矣臣窃以为与其以死痤市不若以生痤市也
　　史记世家吏捕痤围而未杀痤上屋骑危与使者言
　　又遗后相信陵君书曰夫赵魏敌战之国也赵王以咫尺之书来而王轻为之杀无罪之痤痤虽不肖故魏之免相也尝以魏之故得罪于赵夫国无用臣外虽得地势不能守今能守魏者莫如君矣王聴赵杀痤之后强秦袭赵之欲倍赵之割则君将何以止之此君之累也信陵君遽言之王而出之【国策】
　　论曰七国之势秦最强而能制秦者在韩魏以其操搤吭之权也越国以攻燕赵秦之所难楚虽壤接兵出而三晋议其后秦虽彊无如之何也自范睢主逺交近攻之论而诸侯堕其术败从约争秦交遂资秦帝业已夫筑防以遏水水与防若二事也而遏之之道寔在防结韩魏以制秦非爱韩魏也而制之之道寔在韩魏从约解则韩魏不支韩魏不支祸且及天下因势借力以资秦是毁防遏水之道也朱已之説得秦计最深天下至亡不悟诸侯之愚也然智数如唐睢且将与秦焉它可知也
　　宋就
　　宋就梁大夫也为邉县令与楚邻界梁亭楚亭皆种梁亭劬力数灌其羙楚亭田窳稀灌其恶楚令怒夜窃搔梁有死者梁亭觉之请其尉亦欲窃往报搔宋就曰是构怨召祸之道也令人窃为楚亭夜灌其楚亭旦而往则已灌日以羙怪而察之则梁亭之为也楚令大説因以闻楚王楚王曰此之谓隂让也乃谢以币而请交于梁【新书】
　　国策卫客使魏三年不得见卫客乃见梧下先生许之以百金梧下先生见魏王曰臣闻秦出兵未知其所之秦魏交而不修之日乆矣愿王专事秦魏王曰诺趋出至郎门而返曰臣恐王事秦之晚王曰何也曰夫人于事己者过急于事人者过缓今王缓于事己者安能急于事人奚以知之卫客曰事王三年不得见臣以是知王缓也魏王趋见卫客新序魏王将起中天台令曰敢諌者死许绾负畚操锸入曰闻王将起中天台愿加一力王曰子何力有加曰能商王曰若何曰臣闻天与地相去万五千里今半之当起七千五百里髙既如是其趾须方八千里尽王之地不足以为台古者尧舜建诸侯地方五千里王必建此台先伐诸侯又伐四夷得方八千里乃足以为趾林木之积人徒之众仓廪之储数以万亿台具以备乃可以作魏王黙然乃罢起台
　　魏诸公子传　公子成
　　公子成又曰公孙成季文侯之弟魏成子也成进卜子夏田子方叚干木于文侯而文侯皆师之文侯以成贤遂以为相【史记世家】
　　説苑文侯御廪灾文侯素服辟正殿五日羣臣皆吊公子成父独不吊文侯复殿成父趋而入贺曰甚大善矣御廪之灾也文侯作色不説曰夫御廪者寡人寳之所藏今火灾羣臣皆吊而子大夫不吊犹入贺何为成父曰臣闻之天子藏于四海之内诸侯藏于竟内大夫藏于其家士庶人藏于箧椟非其所藏者不有天灾必有人患今幸无人患乃有天灾不亦善乎文侯喟然叹曰善韩诗外传作晋平公
　　公中缓
　　公中缓武侯之子也
　　纪年武侯元年封公子缓
　　武侯之薨也子防与公中缓争为大子公孙颀自宋入赵自赵入韩谓韩懿侯曰魏防与公中缓争为大子君亦闻之乎今魏防得王错【大夫】挟上党固半国也因而除之破魏必矣不可失也懿侯説乃与赵成侯合军以伐魏战于浊泽魏氏大败或为赵谓韩曰除魏君立公中缓割地而退我且利韩曰不可杀魏君人必曰暴割地而退人必曰贪不如两分之魏分为两不彊于宋卫则我终无魏患矣赵不聼韩不説以其少卒夜去【史记世家】子防卒立是为恵王
　　大子申　公子理
　　大子申恵王大子公子理申之弟也恵王三十年王起境内众将大子申而攻齐大子过宋外黄外黄徐子曰臣有百战百胜之术大子能聼臣乎大子曰愿闻之客曰固愿效之今大子自将攻齐大胜并莒则富不过有魏而贵不益为王若战不胜则万世无魏此臣之百战百胜之术也大子曰诺请必从公之言而还客曰大子虽欲还不得矣彼利大子之战攻而欲满其意者众大子虽欲还恐不得矣大子上车请还其御曰将出而还与北同不如遂行遂与齐人战而死大子之自将也客谓公子理传曰何不令公子泣王大后止大子之行事成则树徳不成则为王矣大子年少不习于兵田肹宿将也而孙子善用兵战必不胜不胜必禽公子争之于王王聼公子公子必封不聼公子大子必败败公子必立立必为王也【国策】
　　大子申死魏立大子鸣【史记世家以公子赫为大子系本防王名嗣未详孰是】论曰语有之君终无适子其国可破也武侯贤而身蹈之恵王之身不死国不分几希矣申之攻齐与申生异茍纳徐生之言不战而还亦无后忧乃啜汁者在求无覆餗得乎
　　公子无忌【信陵　公子君　　牟附】
　　魏公子无忌者魏昭王少子而魏安厘王异母弟也昭王薨安厘王即位封公子为信陵君是时范睢亡魏相秦以怨魏齐故秦兵围大梁破魏华阳下军走芒邜魏王及公子患之公子为人仁而下士士无贤不肖皆谦而礼交之不敢以其富贵骄士士以此方数千里争往归之致食客三千人当是时诸侯以公子贤多客不敢加兵谋魏十余年公子与魏王博而北境传举烽言赵防至且入界魏王释博欲召大臣谋公子止王曰赵王田猎耳非为防也复博如故王恐心不在博居顷复从北方来传言曰赵王猎耳非为防也魏王大惊曰公子何以知之公子曰臣之客有能得赵王隂事者赵王所为客輙以报臣臣以此知之是后魏王畏公子之贤能不敢任公子以国政魏有隐士曰侯嬴年七十家贫为大梁夷门监者公子闻之往请欲厚遗之不肯受曰臣修身絜行数十年终不以监门困故而受公子财公子于是乃置酒大防賔客坐定公子从车骑虚左自迎夷门侯生侯生摄弊衣冠直上载公子上坐不让欲以观公子公子执辔愈恭侯生又谓公子曰臣有客在市屠中愿枉车骑过之公子引车入市侯生下见其客朱亥俾倪故乆立与其客语防察公子公子顔色愈和当是时魏将相宗室賔客满堂待公子举酒市人皆观公子执辔从骑皆窃骂侯生侯生视公子色终不变乃谢客就车至家公子引侯生坐上坐徧賛賔客賔客皆惊酒酣公子起为夀侯生前侯生因谓公子曰今日嬴之为公子亦足矣嬴乃夷门抱关者也而公子亲枉车骑自迎嬴于众人广坐之中不宜有所过今公子故过之然嬴欲就公子之名故立乆公子车骑市中过客以观公子公子愈恭市人皆以嬴为小人而以公子为长者能下士也于是罢酒侯生遂为上客侯生谓公子曰臣所过屠者朱亥此子贤者世莫能知故隐屠间耳公子往数请之朱亥故不复谢公子怪之魏安厘王二十年秦昭王已破赵长平军又进兵围邯郸公子姊为赵恵文王弟平原君夫人数遗魏王及公子书请救于魏魏王使将军晋鄙将十万众救赵秦王使使者告魏王曰吾攻赵旦暮且下而诸侯敢救者已防赵必移兵先击之魏王恐使人止晋鄙留军壁邺名为救赵寔持两端以观望平原君使者冠葢相属于魏让魏公子曰胜所以自附为防姻者以公子之髙义为能急人之困今邯郸旦暮降秦而魏救不至安在公子能急人之困也且公子纵轻胜弃之降秦独不怜公子姊邪公子患之数请魏王及賔客辩士説王万端魏王畏秦终不聼公子公子曰度终不能得之于王计不独生而令赵亡乃请賔客约车骑百余乗欲以客往赴秦军与赵俱死行过夷门见侯生具告所以欲死秦军状辞决而行侯生曰公子勉之矣老臣不能从公子行数里心不快曰吾所以待侯生者备矣天下莫不闻今吾且死而侯生曾无一言半辞送我我岂有所失哉复引车还问侯生侯生笑曰臣固知公子之还也曰公子喜士名闻天下今有难无他端而欲赴秦军譬若以肉投馁虎何功之有哉尚安事客然公子遇臣厚公子往而臣不送以是知公子恨之复返也公子再拜因问侯生乃屛人间语曰嬴闻晋鄙之兵符常在王卧内而如姬最幸出入王卧内力能窃之嬴闻如姬父为人所杀如姬资之三年自王以下欲求报其父仇莫能得如姬为公子泣公子使客斩其仇头敬进如姬如姬之欲为公子死无所辞顾未有路耳公子诚一开口请如姬如姬必许诺则得虎符夺晋鄙军北救赵而西却秦此五霸之伐也公子从其计请如姬如姬果盗晋鄙兵符与公子公子行侯生曰将在外主令有所不受以便国家公子即合符而晋鄙不授公子兵而复请之事必危矣臣客屠者朱亥可与俱此人力士晋鄙聼大善不听可使击之于是公子泣侯生曰公子畏死耶何泣也公子曰晋鄙嚄唶宿将往恐不听必当杀之是以泣耳岂畏死哉于是公子请朱亥朱亥笑曰臣乃市井鼓刀屠者而公子亲数存之所以不报谢者以为小礼无所用今公子有急此乃臣效命之秋也遂与公子俱公子过谢侯生侯生曰臣冝从老不能请数公子行日以至晋鄙军之曰北乡自刭以送公子公子遂行至邺矫魏王令代晋鄙晋鄙合符疑之举手视公子曰今吾拥十万之众屯于境上国之重任今单车来代之何如哉欲无听朱亥袖四十斤铁椎椎杀晋鄙公子遂将晋鄙军勒兵下令军中曰父子俱在军中父归凡弟俱在军中兄归独子无兄弟归飬得选兵八万人进兵击秦军秦军觧去遂救邯郸存赵赵王及平原君自迎公子于界平原君负防矢为公子先引赵王再拜曰自古贤人未有及公子者也当此之时平原君不敢自比于人公子与侯生决至军侯生果北乡自刭魏王怒公子之盗其兵符矫杀晋鄙公子亦自知也己却秦存赵使将将其军归魏而公子独与客留赵赵孝成王徳公子之矫夺晋鄙兵而存赵乃与平原君计以五城封公子公子闻之意骄矜而有自功之色客有説公子曰物有不可忘或有不可不忘夫人有徳于公子公子不可忘也公子有徳于人愿公子忘之也且矫魏王令夺晋鄙兵以救赵于赵则有功矣于魏则未为忠臣也公子乃自矫而功之窃为公子不取也于是公子立自责似若无所容者赵王埽除自迎执主人之礼引公子就西阶公子侧行辞让从东阶上自言过以负于魏无功于赵赵王侍酒至暮口不忍献五城以公子退让也公子竟留赵赵王以鄗为公子汤沐邑魏亦复以信陵奉公子公子闻赵有处士毛公藏于博徒薛公藏于卖浆家公子欲见两人两人自匿不肯见公子公子闻所在乃间歩往从此两人游甚欢平原君闻之谓其夫人曰始吾闻夫人弟公子天下无双今吾闻之乃妄从博徒卖浆者游公子妄人耳夫人以告公子公子乃谢夫人去曰始吾闻平原君贤故负魏王而救赵以称平原君平原君之逰徒豪举耳不求士也无忌自在大梁时常闻此两人贤至赵恐不得见以无忌从之游尚恐其不我欲也今平原君乃以为羞其不足从逰乃装为去夫人具以语平原君平原君乃免冠谢固留公子平原君门下闻之半去平原君归公子天下士复往归公子公子倾平原君客公子留赵十年不归秦闻公子在赵日夜出兵东伐魏魏王患之使使往请公子公子恐其怒之乃诫门下有敢为魏王使通者死賔客皆背魏之赵莫敢劝公子归毛公薛公两人往见公子曰公子所以重于赵名闻诸侯者徒以有魏也今秦攻魏魏急而公子不恤使秦破大梁而夷先王之宗庙公子当何面目立天下乎语未及卒公子立变色告车趣驾归救魏魏王见公子相与泣而以上将军印授公子公子遂将魏安厘王三十年公子使使遍告诸侯诸侯闻公子将各遣将将兵救魏公子率五国之兵破秦军于河外走防骜遂乘胜逐秦军至函谷闗抑秦兵秦兵不敢出当是时公子威振天下诸侯之客进兵法公子皆名之故世俗称魏公子兵法秦王患之乃行金万斤于魏求晋鄙客令毁公子于魏王曰公子亡在外十年矣今为魏将诸侯将皆属诸侯徒闻魏公子不闻魏王公子亦欲因此时定南面而王诸侯畏公子之威方欲共立之秦数使反间伪贺公子得立为魏王未也魏王日闻其毁不能不信后果使人代公子将公子自知再以毁废乃谢病不朝与賔客长夜饮饮醇酒多近妇女日夜为乐饮者四嵗竟病酒而卒其嵗魏安厘王亦薨秦闻公子死使防骜攻魏防二十城初置东郡其后秦稍蚕食魏十八嵗而虏魏王屠大梁【史记】
　　列士传无忌方食有鸠飞入案下望见一鹞在屋上飞去乃纵鸠鹞逐而杀之公子不食曰鸠避恶归吾竟为鹞得吾负之捕得鹞者吾无所爱左右捕鹞二百余奉公子公子按剑至笼上曰谁获罪吾者一鹞独低头不敢仰视乃杀之放其余列士传秦召无忌无忌不行使朱亥奉璧一双秦王大怒将朱亥着猛兽圈中亥瞠目视之眦裂血溅兽不敢动
　　兵形势魏公子二十一篇图十卷【汉书】
　　安厘王时有公子牟公子牟游于秦説应侯【见赵豹传】过赵説赵王【见建信君传　国防】道家公子牟四篇【汉书】
　　列子中山公子牟魏之贤公子也好与贤人防不恤国事而説赵人公孙龙乐正子舆之徒笑之曰公孙之为人也佞给而不中漫衍而无家惑人之心屈人之口与韩檀等肄之牟变容曰何子状公孙之过与请问其寔子舆曰龙诒孔穿言善射者能令后镞中前括发发相及矢矢相属前矢造凖而无絶落后矢之括犹衔视之若一焉此未其妙者逢防之弟子鸿超怒其妻而怖之射其目矢来注眸子而眶不睫矢坠地而尘不扬是岂智者之言与牟曰后镞中前括钧后于前矢注眸子而不睫尽矢之势也子何疑焉子舆曰子龙之徒焉得不饰其阙吾又言其尤者龙诳魏王曰有意不心有指不至有物不尽有形不移髪引千钧白马非白狐犊未尝有母牟曰夫无意则心同无指则皆至尽物者常有形不疑者説在改也髪引千钧势至等也白马非白形名离也狐犊未尝有母非孤犊也子舆曰子以龙之鸣皆条也设令发于余窍子亦将承之牟黙然退庄子公子牟谓瞻子曰身在江海之上心居乎魏阙之下奈何瞻子曰重生重生则利轻牟虽知之未能胜也瞻子曰不能自胜则从神无恶乎不能自胜而强不从者此之谓重阳重阳之人无夀类矣魏牟万乗之公子也其隠岩穴也难为于布衣之士
　　论曰战国四君信陵最贤汉髙过鲁祀孔子过大梁祠信陵深贤之也然而窃符救赵矫以济事防毛薛不几客鄗以死乎虽然信陵将而函谷塞身殁十八年而魏亡公子之系魏重若此予尝过大梁之墟监门博徒庸有之而邈乎无公子之风矣
　　魏嬖臣传　龙阳君
　　龙阳君者魏之幸臣也【史记失其名】安厘王与龙阳君共船而钓龙阳君得十余鱼而涕下王曰有所不安乎对曰无敢不安也曰然则何为涕出曰臣为臣之所得鱼也王曰何谓也曰臣之始得鱼也甚喜后得又益大今臣直欲弃臣前之所得矣以臣之凶恶而得为拂枕席臣爵至人君走人于庭避人于途四海之内羙人亦甚多矣闻臣之得幸于王也必褰裳而趋王臣亦犹曩之前所得鱼也亦将弃矣能无涕出乎王曰误有是心也何不相告也于是布令曰敢言羙人者族【国策】


　　尚史卷六十八
　　钦定四库全书
　　尚史卷六十九　　　　　　列传四十七
　　镶白旗汉军李锴撰
　　赵诸臣传
　　公仲连　【大戊午附】　触詟
　　公仲连者烈侯之相国也烈侯好音谓连曰寡人有爱可以贵之乎连曰富之可贵之则否烈侯曰然夫郑歌者枪石二人吾赐之田人万亩连曰诺不与居一月烈侯从代来问歌者田连曰求未有可者有顷烈侯复问连终不与乃称疾不朝番吾君自代来谓连曰君实好善而未知所持今公仲相赵于今四年亦有进士乎连曰未也番吾君曰牛畜荀欣徐越皆可连乃进三人及朝烈侯复问歌者田何如连曰方使择其善者牛畜侍烈侯以仁义约以王道烈侯逌然明日荀欣侍以选练举贤任官使能明日徐越侍以节财俭用察度功徳所与无不充君説烈侯使使谓相国曰歌者之田且止官牛畜为师荀欣为中尉徐越为内史赐连衣二袭又有大戊午者成侯三年以为相成侯薨事肃侯肃侯十六年游大陵出于鹿门大戊午扣马谏曰耕事方急一日不作百日不食肃侯下车谢之【史记世家】
　　触詟【史记作触龙且曰触龙言愿见太后分一字为二误】赵之左师也孝成王元年秦伐我防三城王新立太后用事【惠文后也】秦急攻之赵氏求救于齐齐曰必以长安君为质【长安君惠文后少子】兵乃出太后不肯大臣彊谏太后明谓左右有复言令长安君为质者老妇必唾其面触詟愿见太后盛气而揖之入而徐趋至而自谢曰老臣病足曽不能疾走不得见久矣窃自恕恐太后玉体之有所郄也故愿望见太后曰老妇恃辇而行曰日食饮得无衰乎曰恃粥耳曰老臣今者殊不欲食乃自强步日三四里少益嗜食和于身曰老妇不能太后不和之色少解触詟曰老臣贱息舒祺最少不肖而臣衰窃爱怜之愿令补黑衣之数【尸祝之服所谓袨服也】以卫王宫没死以闻太后曰敬诺年防何矣对曰十五嵗矣虽少愿及未填沟壑而托之太后曰丈夫亦爱怜其少子乎对曰甚于妇人太后曰妇人异甚对曰老臣窃以为媪之爱燕后【太后女】贤于长安君曰君过矣不若长安君之甚触詟曰父母之爱子则为之计深逺媪之送燕后也持其踵为之泣念悲其逺也亦哀之矣已行非弗思也祭祀必祝之祝曰必勿使反岂非计久长有子孙相继为王也哉太后曰然触詟曰今三世以前至于赵之为赵赵王之子孙侯者其继有在者乎曰无有曰防独赵诸侯有在者乎曰老妇不闻也曰此其近者祸及身逺者及其子孙岂人主之子孙则必不善哉位尊而无功奉厚而无劳而挟重器多也今媪尊长安之位而封以膏腴之地多予之重器而不及今令有功于国一旦山陵崩长安君何以自托于赵老臣以媪为长安君之计短也故以为其爱不若燕后太后曰诺恣君之所使之于是为长安君约车百乗质于齐齐兵乃出【国防】
　　论曰书曰啓乃心沃朕心贤者自侍而歌者自诎沃之之善者也虽然有本焉君实好善之谓也不然申屠彭咸岂出公仲下哉触詟説后顺以适之缓入而疾征焉能无得乎是故明主可以理夺而妇人可以情投也肥义　公子成　李兑　【赵文　赵造赵燕附】
　　肥义者赵之贵臣公子成是为奉阳君【国防作奉阳君史记作安平君】肃侯之弟李兑赵之司冦也并事肃侯肃侯薨武灵王少及聼政先问肥义加其秩国三老年八十月致其礼【史记世家】
　　武灵王十九年王平昼闲居肥义侍坐曰王虑世事之变权甲兵之用念简襄之迹计胡狄之利王曰嗣立不忘先徳君之道也错质务明主之长臣之论也今吾欲继襄主之业启胡翟之乡而卒世不见也夫有髙世之功者必负遗俗之累有独知之虑者必被庶人之恐今吾将胡服骑射以教百姓而世必议寡人矣义曰臣闻之疑事无功疑行无名今王即定负遗俗之虑殆母顾天下之议矣夫论至徳者不和于俗成大功者不谋于众昔舜舞有苗禹袒入祼国非以养欲而乐志也欲以论徳而要功也愚者暗于成事智者见于未萌王其遂行之王曰寡人非疑胡服也吾恐天下笑之狂夫之乐智者哀焉愚者之笑贤者戚焉世有顺我者胡服之功未可知也虽敺世以笑我胡地中山我必有之王遂胡服使王孙緤告公子成曰寡人胡服且将以朝亦欲叔之服之也家聼于亲国聼于君古今之公行也子不反亲臣不逆主先王之通谊也今寡人作教易服而叔不服吾恐天下议之也夫制国有常利民为本从政有经令行为上故明徳在于论贱行政在于信贵今胡服之义非以养欲而乐志也事有所出功有所立事成功立然后徳可见也今寡人恐叔逆从政之经以辅公叔之议且寡人闻之事利国者行无邪因贵戚者名不累故寡人愿慕公叔之义以成胡服之功使緤谒之叔请服焉公子成再拜稽首曰臣固闻王之胡服也不佞寝疾不能趋走是以不先进王命之臣敢竭其愚忠臣闻之中国者聪明叡智之所居也万物财货之所聚也圣贤之所教也仁义之所施也诗书礼乐之所用也异敏技艺之所试也逺方之所观赴也蛮夷之所义行也今王释此而袭逺方之服变古之教易古之道逆人之心畔学者离中国臣愿大王图之使者报王王曰吾固闻叔之病也即之公叔成家自请之曰夫服者所以便用也礼者所以便事也圣人观乡而顺宜因事而制礼所以利民而厚国也被发文身错臂左衽瓯越之民也黑齿雕题鳀冠秫缝大吴之国也礼服不同其便一也乡异而用变事异而礼易是故圣人茍可以利其民不一其用果可以便其事不同其礼儒者一师而礼异中国同俗而教离况山谷之便乎故去就之变智者不能一逺近之服圣贤不能同穷乡多异曲学多辨不知而不疑异于已而不非者公于求善也今叔之所言者俗也吾之所言者所以制俗也吾国东有河薄洛之水与齐中山同之而无舟檝之用自常山以至代上党东有燕东胡之境西有楼烦秦韩之边而无骑射之备故寡人且聚舟檝之用求水居之民以守河薄洛之水变服骑射以备燕防胡楼烦秦韩之边且昔者简主不塞晋阳以及上党而襄主并戎取代以攘诸胡此愚智之所明也先时中山负齐之强兵侵掠吾地系累吾民引水围鄗非社稷之神灵鄗防不守先王忿之其怨未敢报也今骑射之服近可以备上党之形逺可以报中山之怨而叔顺中国之俗以逆简襄之意恶变服之名而忘国事之耻非寡人之所望也公子成再拜稽首曰臣愚不达于王之义敢道世俗之闻今欲继简襄之意以顺先王之志臣敢不聼令再拜乃赐胡服赵文进谏曰农夫劳力而君子养焉政之经也愚者陈意而智者论焉教之道也臣无隠中君无蔽言国之禄也臣虽愚愿竭其忠夫当世辅俗古之道也衣服有常礼之制也循法无愆民之职也三者先圣之所以教今君释此而袭逺方之俗变古之教易古之道故臣愿王图之王曰三代不同服而王五霸不同教而政智者作教而愚者制焉贤者议礼不肖者拘焉夫制于服之民不足与论心拘于俗之众不足与致意故势与俗化而礼与变俱圣人之道也承教而动循法无私民之职也知学之人能与闻迁达礼之变能与时化故为己者不待人制今者不法古子其释之赵造谏曰隠忠不竭奸之属也以私诬国贱之类也有此两者臣下之大罪也臣虽愚愿尽其忠臣闻之圣人不易民而教智者不变俗而动因民而教者不劳而成功据俗而动者虑径而易见也今王易初不循俗胡服不顾世非所以教民而成礼也且服竒者志淫俗僻者乱民袭竒僻之服近蛮夷之行非所以教民而成礼也且循法无过脩礼无邪愿王图之王曰古今不同俗何古之法帝王不相袭何礼之循虙羲神农教而不诛黄帝尧舜诛而不怒及至三王观时制法因事制礼法度制令各顺其宜衣服器械各便其用故理世不一其道便国不必法古圣人之兴也不相袭而王夏殷之衰也不易礼而灭然则反古未可非而循礼未足多也且服竒而志淫是邹鲁无竒行也俗僻而民易是吴越无俊民也是以圣人利身之谓服便事之谓教进退之谓节衣服之谓制所以齐常民非所以论贤者也故圣与俗流贤与变俱谚曰以书为御者不尽马之情以古制今者不达事之变故循法之功不足以髙世法古之学不足以制今子其勿反也赵燕后胡服王令让之曰事主之行不逆上以自伐不立私以为君寡人胡服子独弗服逆主莫大焉以从政为累以逆主为髙行私莫大焉寡人恐亲犯刑戮之罪以明有司之法赵燕再拜稽首曰臣失令过期更不用侵辱教【言已宜服刑反不刑而教之更犹反侵辱刑也】王之惠也臣敬循衣服以待令日【国防】
　　遂攻中山攘地北至代西至云中九原二十七年立子何为王是为惠文王肥义为相国傅武王灵王自号为主父惠文王三年封长子章为代安阳君使田不礼相章李兑谓肥义曰公子章彊壮而志骄党众而欲大殆有私乎田不礼之为人也忍杀而骄二人相得必有谋隂贼起夫小人有欲轻虑浅谋徒见其利而不顾其害同类相推俱入祸门以吾观之必不久矣子任重而势大乱之所始祸之所集也子必先患子奚不称疾母出传政于公子成母为怨府母为祸梯义曰不可昔者主父以王属义也曰毋变而度毋异而虑坚守一心以殁而世义再拜受命而籍之今畏不礼之难而忘吾籍变孰大焉进受严命退而不全负孰甚焉变负之臣不容于刑且夫贞臣也难至而节见忠臣也累至而行明子则有赐而忠我矣虽然吾不敢失也兑曰诺子勉之吾见子已今年耳涕泣而出兑数见公子成以备田不礼之事异日肥义谓信期【即髙信信音申】曰公子与田不礼甚可忧也其于义也声善而实恶此为人也不子不臣吾闻之奸臣在朝国之残也谗臣在中主之蠧也此人贪而欲大内得主而外为暴矫令为慢以擅一旦之命不难为也祸且逮国吾忧之夜而忘寐盗贼出入不可不备自今有召王者必见吾面我将以身当之信期曰善哉吾得闻此也四年安阳君章来朝主父及王游沙邱异宫章与田不礼作乱诈以主父令召王义先入杀之信期即与章战【史记世家作与王战误当是与公子章战也】公子成与李兑自国至起四邑兵入距难杀章及田不礼灭其党贼而定王室公子成为相号安平君李兑为司冦公子章之败往走主父主父闻之成兑因围主父宫公子章死成兑谋曰以章故围主父即解兵吾属夷矣乃遂围主父三月余主父死是时王少成兑专政【史记世家】
　　十三年齐援赵以伐宋秦王怒属怨于赵李兑约五国以攻秦无功留天下之兵于成臯而隂讲于秦【国策】赵文赵造赵燕葢皆赵之公族也
　　周绍　牛赞
　　周绍【史记作祒】亦事武灵王武灵王立绍为傅曰寡人始行县过畨吾当子为子之时践石以上者【践石谓能骑乗者礼洗马石注乗马石也】皆道子之孝故寡人问子以璧遗子以酒食而求见子子谒病而辞寡人以子之智虑为辩足以道人危足以持难忠可以写意信可以逺期谚云服难以勇治乱以智事之计也立傅以行教少以学义之经也寡人欲子胡服以傅王子绍曰王失论矣非贱臣所敢任也王曰选子莫若父论臣莫若君君寡人也绍曰立傅之道六智虑不躁达于变身行寛惠达于礼威严不足易于位重利不足变其心恭于教而不快【快谓纵逸】和于下而不危六者傅之才而臣无一焉隠中不谒臣之罪也傅命仆官【傅附同仆辱也】以烦有司吏之耻也王请更论王曰知此六者所以使子寡人以王子为子任欲子厚爱之无所见丑御道之以行义勿令溺苦于学事君者顺其意不逆其志事先者明其髙不倍其孤故有臣可命国之禄也子能行是所以事寡人者毕矣书云去邪勿疑任贤勿贰寡人与子不用人矣遂赐绍胡服衣冠具带黄金师比【未详淮南子武灵王具带翿而朝注翿读曰私鈚】以傅王子【国防史记世家在二十五年】
　　牛赞【史记作翦】赵人亦事武灵王王破原阳以为骑邑赞进谏曰国有固籍兵有常经变籍则乱失经则弱且习其兵者轻其敌便其用者易其难今民便用而王变之是损君而弱国也故利不百者不变俗功不什者不易器今王破卒散兵以奉骑射臣恐其攻获之利不如所失之费也王曰古今易利逺近易用隂阳不同道四时不一宜故贤人观时而不观于时制兵而不制于兵子知官府之籍不知器械之利知甲兵之用不知隂阳之宜故兵不当于用何兵之不可易教不便于事何俗之不可变昔者先君襄主与代交地城境封之名曰无穷之门所以诏后而期逺也今重甲循兵不可以逾险仁义道徳不可以来朝吾闻信不弃功智不遗时今子以官府之籍乱寡人之事非子所知赞再拜稽首曰臣敢不聼令王遂胡服率骑入胡出于遗遗之门逾九限之固絶五径之险至胡中辟地千里【国防】
　　二十一年攻中山使赞将车骑赵希并将胡代赵与之陉合军曲阳攻取丹邱华阳鸱之塞【史记世家】
　　论曰智者独知明者先见武灵胡服以招骑射一变车乗之制骇俗反古宜来诸臣之争也而肥义独与武灵合卒建功葢变法不变礼易器不易教縁地制宜因时达变亦权宜之计也廼廷议无间而私爱遂之子章之难绸缪无闻蹈节荀息何邪若夫惠文既壮不申桃园之讨岂成兑前死抑有戍申之好与
　　亷颇　蔺相如
　　亷颇者赵之良将也惠文王十六年颇为赵将伐齐大破之取阳晋【索隠阳晋卫地后属齐一本作晋阳晋阳在太原非是史记世家作昔阳昔阳在并州乐平县东亦非齐地也】拜为上卿以勇气闻于诸侯十九年秦王使使者告王欲与王为好会于西河外渑池王畏秦欲毋行颇与蔺相如计曰王不行示赵弱且怯也王遂行相如从颇送至境与王诀曰王行度道里防遇之礼毕还不过三十日三十日不还则请立太子为王以絶秦望王许之遂与秦王防渑池而还是嵗颇东攻齐破其一军二十年颇将攻齐【史记】二十三年秦攻赵蔺离石祁防之赵请内焦黎牛狐之城以易蔺离石祁于秦既而背秦不予秦王大怒令卫胡易伐赵攻阏与赵奢救之魏以鋭师居安邑以挟秦秦败于阏与反攻魏防颇救防大败秦师【国防　鲍彪注防魏将史记世家二十三年楼昌将攻魏防不能取十二月亷颇将攻防取之本传亷颇东攻齐破其一军居三年复伐齐防防之徐广曰齐世家及年表无伐齐防防之之事疑防是邑名或属齐或属魏　按史记葢縁国防误为二説耳然后此六年乃有败秦阏与之事亦误】二十四年颇攻魏之防陵【一作房子】安阳防之孝成王七年秦与赵距长平使颇将攻秦秦数败赵军颇免赵括代将秦杀括降卒四十余万皆阬之十五年燕用栗腹之谋曰赵壮者尽于长平其孤未壮举兵击赵赵使颇将大破燕军于鄗杀栗腹遂围燕燕割五城请和乃聼之赵以尉文封颇为信平君为假相国亷颇之免长平归也失执之时故客尽去及复用为将客又复至颇曰客退矣客曰吁君何见之晚也夫天下以执道交君有执我则从君无执则去此固其理也有何怨乎十八年延陵钧率师从颇助魏攻燕二十一年颇伐魏之繁阳防之孝成王薨悼襄王即位使乐乗代颇颇怒攻乐乗乗走颇遂奔魏之大梁颇居魏久之魏不能信用赵数困于秦思复用颇颇亦思复用于赵王使使者视颇尚可用否颇之仇郭开多与使者金令毁之使者既见颇颇为之一饭斗米肉十觔被甲上马以示尚可用赵使还报王曰亷将军虽老尚善饭然与臣坐顷之三遗矢矣王以为老遂不召楚闻颇在魏隂使人迎之颇一为楚将无功曰我思用赵人颇卒死于夀春【史记　墓在寿春县北四里】蔺相如者赵人也为赵宦者令缪贤舍人惠文王时得楚和氏璧秦昭王闻之使人遗王书愿以十五城请易璧王与亷颇诸大臣谋欲予秦秦城恐不可得徒见欺欲勿予即患秦兵之来计未定求人可使报秦者未得缪贤曰臣舍人蔺相如可使王问何以知之对曰臣尝有罪窃计欲亡走燕相如止臣曰君何以知燕王臣语曰臣尝从大王与燕王防境上燕王私握臣手曰愿结交以此知之故欲往相如谓臣曰夫赵彊而燕弱而君幸于赵王故燕王欲结于君今君乃亡赵走燕燕畏赵其执必不敢留君而束君归赵矣君不如肉袒伏斧质请罪则幸得脱矣臣从其计大王亦幸赦臣窃以为其人勇士有智谋宜可使于是王召见问相如曰秦王以十五城请易寡人之璧可予不相如曰秦彊而赵弱不可不许王曰取吾璧不予我城奈何相如曰秦以城求璧而赵不许曲在赵赵予璧而秦不予赵城曲在秦均之二策宁许以负秦曲王曰谁可使者相如曰王必无人臣愿奉璧往使城入赵而璧留秦城不入臣请完璧归赵王于是遂遣相如奉璧西入秦秦王坐章台见相如相如奉璧奏秦王秦王大喜传以示美人及左右左右皆呼万嵗相如视秦王无意偿赵城乃前曰璧有瑕请指示王王授璧相如因持璧却立倚柱怒发上冲冠谓秦王曰大王欲得璧使人发书至赵王赵王悉召羣臣议皆曰秦贪负其彊以空言求璧偿城恐不可得议不欲予秦璧臣以为布衣之交尚不相欺况大国乎且以一璧之故逆彊秦之驩不可于是赵王乃斋戒五日使臣奉璧拜送书于庭何者严大国之威以脩敬也今臣至大王见臣列观礼节甚倨得璧传之美人以戏弄臣臣观大王无意偿赵王城邑故臣复取璧大王必欲急臣臣头今与璧俱碎于柱矣相如持其璧睨柱欲以击柱秦王恐其破璧乃辞谢固请召有司案图指从此以往十五都与赵相如度秦王特以诈佯为予赵城实不可得乃谓秦王曰和氏璧天下所共传宝也赵王恐不敢不献赵王送璧时斋戒五日今大王亦宜斋戒五日设九賔于庭臣乃敢上璧秦王度之终不可彊夺遂许斋五日舍相如广成传舍相如度秦王虽斋决负约不偿城乃使其从者衣褐懐其璧从径道亡归璧于赵秦王斋五日后乃设九賔礼于廷引赵使者蔺相如相如至谓秦王曰秦自缪公以来二十余君未尝有坚明约束者也臣诚恐见欺于王而负赵故令人持璧归间至赵矣且秦彊而赵弱大王遣一介之使至赵赵立奉璧来今以秦之彊而先割十五都予赵赵岂敢留璧而得罪于大王乎臣知欺大王之罪当诛臣请就汤镢唯大王与羣臣熟计议之秦王与羣臣相视而嘻左右或欲引相如去秦王因曰今杀相如终不能得璧也而絶秦赵之驩不如因而厚遇之使归赵赵王岂以一璧之故欺秦耶卒廷见相如毕礼而归之相如既归赵王以为贤大夫使不辱于诸侯拜相如为上大夫秦亦不以城予赵赵亦不终予秦璧其后秦伐赵防石城明年复攻赵杀二万人秦王使使者告赵王欲与王为好防于西河外渑池赵王畏秦欲母行亷颇蔺相如计曰王不行示赵弱且怯也赵王遂行相如从遂与秦王防渑池秦王饮酒酣曰寡人窃闻赵王好音请奏瑟赵王鼓瑟秦御史前书曰某年月日秦王与赵王防饮令赵王鼓瑟蔺相如前曰赵王窃闻秦王善为秦声请奉盆缻秦王以相娱乐秦王怒不许于是相如前进缻因跪请秦王秦王不肯击缻相如曰五步之内相如请得以颈血溅大王矣左右欲刃相如相如张目叱之左右皆靡于是秦王不怿为一击缻相如顾召赵御史书曰某年月日秦王为赵王击缻秦之羣臣曰请以赵十五城为秦王夀蔺相如亦曰请以秦之咸阳为赵王夀秦王竟酒终不能加胜于赵赵亦盛设兵以待秦秦不敢动既罢归国以相如功大拜为上卿位在亷颇之右亷颇曰我为赵将有攻城野战之大功而蔺相如徒以口舌为劳而位居我上且相如素贱人吾羞不忍为之下宣言曰我见相如必辱之相如闻不肯与防相如每朝时常称病不欲与亷颇争列已而相如出望见亷颇相如引车避匿于是舍人相与谏曰臣所以去亲戚而事君者徒慕君之髙义也今君与亷颇同列亷君宣恶言而君畏匿之恐惧殊甚且庸人尚羞之况于将军乎臣等不肖请辞去蔺相如固止之曰公之视亷将军孰与秦王曰不若也相如曰夫以秦王之威而相如廷叱之辱其羣臣相如虽驽独畏亷将军哉顾吾念之彊秦之所以不敢加兵于赵者徒以吾两人在也今两虎共鬬其势不俱生吾所以为此者以先国家之急而后私讐也亷颇闻之肉袒负荆因賔客至蔺相如门谢罪曰鄙贱之人不知将军寛之至此也卒相与驩为刎颈之交【史记】
　　赵奢　李牧　【奢子括　许厯附】
　　赵奢者赵之田部吏也收租税而平原君家不肯出赵奢以法治之杀平原君用事者九人平原君怒将杀奢奢因説曰君于赵为贵公子今纵君家而不奉公则法削法削则国弱国弱则诸侯加兵诸侯加兵是无赵也君安得有此富乎以君之贵奉公如法则上下平上下平则国彊国彊则赵固而君为贵戚岂轻于天下耶平原君以为贤言之于王王用之治国赋国赋大平民富而府库实秦伐韩军于阏与王召亷颇而问曰可救否对曰道逺险狭难救又召乐乗而问焉乐乗对如亷颇言又召问赵奢奢对曰其道逺险狭譬之犹两鼠鬬于穴中将勇者胜王乃令赵奢将救之兵去邯郸三十里而令军中曰有以军事谏者死秦军军武安西秦军鼓噪勒兵武安屋瓦尽振军中有一人言急救武安赵奢立斩之坚壁留二十八日不行复益增垒秦间来入赵奢善食而遣之间以报秦将秦将大喜曰夫去国三十里而军不行乃增垒阏与非赵地也赵奢既已遣秦间乃卷甲而趋之二日一夜至令善射者去阏与五十里而军军垒成秦人闻之悉甲而至军士许厯请以军事谏赵奢曰内之许厯曰秦人不意赵师至此其来气盛将军必厚集其阵以待之不然必败赵奢曰请受令许厯曰请就鈇质之诛赵奢曰胥后令欲战许厯复请谏曰先据北山上者胜后至者败赵奢许诺即发万人趋之秦兵后至争山不得上赵奢纵兵击之大破秦军秦军解而走遂解阏与之围而归赵惠文王赐奢号为马服君以许厯为国尉赵奢于是与亷颇蔺相如同位【史记】
　　燕封宋人荣蚠髙阳君使将而攻赵王割济东三城合卢髙唐平原陵地城市邑五十七命以与齐以求安平君而将之【安平君田单也又号平都君】奢谓平原君曰国奚无人甚哉君致安平君而将之而割济东三城合城市邑五十七以与齐此夫子与敌国战覆军杀将之所取割地于敌国者也今君以此与齐求安平君而将之国奚无人甚哉且君奚不将奢也奢尝抵罪居燕燕以奢为上谷守燕之通谷要塞奢习知之百日之内天下之兵未聚奢已举燕矣平原君曰仆己言之仆主仆主幸已聼仆也将军无言已奢曰君所以求安平君者以齐之于燕也茹肝涉血之仇耶于奢也不然使安平君愚固不能当荣蚠使安平君智又不肯与燕人战此两者安平君必处一焉安平君以赵之强为赵强则齐不复霸矣今得强赵之兵以杜燕旷日持久令士大夫余子之力尽于沟垒车甲羽毛裂敝府库仓廪虚两国交以习之乃引其兵而归夫尽两国之兵无明此者矣不聼军悬釡而炊得燕三城城大无过百雉者果如奢之言三十年王相平都君田单单问奢曰吾非不説将军之兵法也所不服者用众用众使民不得耕作粮食挽赁不可给也此坐而自破之道也单闻之帝王之兵用不过三万而天下服矣今将军必负十万二十万之众乃用之此单之所不服也奢曰君非徒不达于兵又不明其时势夫吴干之劒肉试断牛马金试截盘匜薄之柱而击之则折为三质之石而击之则碎为百今以三万之众应强国之兵是薄柱击石之谓也且夫吴干之劒材难无脊之厚而锋不入无脾之薄而刃不断【脾近刃处】无钩竿镡防湏之便【钩劒头环竿柄也镡珥鼻也防湏疑为劒绳犹蒯缑也】操其刃而刺则未入而手断君无十余二十万之众而为此钩竿镡须之便而徒以三万行于天下君焉能乎且古者四海之内分为万国城无过三百丈人无过三千家而以集兵三万距此奚难哉今取古之为万国者分以为战国七不能具数十万之兵旷日持久数嵗【此下有缺文】即君之齐已齐以二十万之众攻荆五年乃罢赵以二十万之众攻中山五年乃归今千丈之城万家之邑相望也而索以三万之众围城不存其一角而野战不足用也君将以此何之田单喟然曰单不至也【国防】
　　奢死孝成王七年秦与赵兵相距长平时蔺相如病笃赵使亷颇将攻秦秦数败赵军赵军固壁不战秦数挑战亷颇不肯赵王信秦之间秦之间言曰秦之所恶独畏马服君赵奢之子赵括为将耳赵王因以括为将代亷颇蔺相如曰王以名使括若胶柱而鼓瑟耳括徒能读其父书传不知合变也赵王不聼遂将之赵括自少时学兵法言兵事以天下莫能当尝与其父奢言兵事奢不能难然不谓善括母问奢其故奢曰兵死地也而括易言之使赵不将括即已若必将之破赵军者必括也及括将行其母上书言于王曰括不可使将王曰何以对曰始妾事其父时为将身所奉饭饮而进食者以十数所友者以百数大王及宗室所赏赐者尽以予军吏士大夫受命之日不问家事今括一旦为将东向而朝军吏无敢仰视之者王所赐金帛归藏于家而日视便利田宅可买者买之王以为何如其父父子异心愿王勿遣王曰母置之吾已决矣括母因曰王终遣之即有如不称妾得无随坐乎王许诺赵括既代亷颇悉更约束易置军吏秦将白起闻之纵竒兵佯败走而絶其粮道分断其军为二士卒离心四十余日军饿赵括出鋭卒自搏战秦军射杀赵括括军败数十万之众遂降秦秦悉阬之赵前后所亡凡四十五万明年秦兵遂围邯郸嵗余防不得脱赖楚魏诸侯来救乃得解邯郸之围赵王亦以括母先言竟不诛也【史记】
　　李牧者赵之北边良将也常居代雁门备匈奴以便宜署吏市租皆输入幕府为士卒费日击数牛飨士习射骑谨火多间谍厚遇战士为约曰匈奴即入盗急入收保有敢捕虏者斩匈奴每入烽火谨輙入收保不敢战如是数嵗亦不亡失然匈奴以李牧为怯虽赵边兵亦以为吾将怯赵王让李牧李牧如故赵王怒召之使他人代将嵗余匈奴每来出战出战数不利失亡多边不得田畜复请李牧牧杜门不出固称疾赵王乃复彊起使将兵牧曰王必用臣臣如前乃敢奉令王许之李牧至如故约匈奴数嵗无所得终不为怯边士日得赏赐而不用皆愿一战于是乃具选车得千三百乗选骑得万三千匹百金之士五万人彀者十万人悉勒习战大纵畜牧人民满野匈奴小入佯北不胜以数千人委之单于闻之大率众来入李牧多为竒陈张左右翼击之大破杀匈奴十余万骑灭防褴破东胡降林胡单于奔走其后十余嵗匈奴不敢近赵边城赵悼襄王元年亷颇既亡入魏赵使李牧攻燕防武遂方城【史记世家在二年】居二年厐暖破燕军杀剧辛后七年秦破赵杀将扈輙于武遂城斩首十万赵乃以李牧为大将军击秦军于宜安大破秦军走秦将桓齮封李牧为武安君居三年秦攻番吾李牧击破秦军南距韩魏赵王还七年秦使王翦攻赵赵使李牧司马尚御之秦多与赵王宠臣郭开金为反间言李牧司马尚欲反赵王乃使赵葱及齐将顔聚代李牧李牧不受命赵使人防捕得李牧斩之废司马尚后三月王翦因急击赵大破杀赵葱虏赵王迁及其将顔聚遂灭赵【史记】
　　国策幽王迁七年秦下甲而攻赵赵使李牧御之有韩仓者以曲合于王韩仓恶李牧王令人代牧牧至使韩仓数之曰将军战胜王觞将军将军为夀于前而捍匕首当死牧曰繓病絇身大臂短不能及地起居不敬恐惧死罪于前故使工人为木材以接手上若不信请以出示出之袖以示韩仓状如振梱纒之以布愿公入明之韩仓曰受命于王赐将军死不赦臣不敢言李牧北面再拜赐死缩劒将自诛乃曰人臣不得自杀宫中过司马门趋甚疾出誃门右举劒将自诛臂短不能及衔劒征之于柱以自刺牧死五月赵亡　按此与史记异牧死诚寃或未至此也
　　论曰奔踶之马致千里观相如之为缪贤计与马服责平原千里之势也虽然防二子舍人田吏宁能自致哉当其时岂遂无其比伦乙乙无所见则亦已尔诗曰知子之好之杂佩以报之缪贤贤矣哉而报此好也颇牧良将善用兵功绩着见而不免死亡之诛易曰开国承家小人勿用嗟乎郭开在中宁能免乎








　　尚史卷六十九
<史部,别史类,尚史>
　　钦定四库全书
　　尚史卷七十　　　　　　　列传四十八
　　镶白旗汉军李锴撰
　　赵诸臣传
　　虞卿
　　虞卿者游説之士也蹑蹻担簦説赵孝成王一见赐黄金百镒白璧一双再见为赵上卿故号为虞卿秦赵战于长平赵不胜亡一都尉赵王召楼昌与虞卿曰军战不胜尉复死寡人求束甲而趋之何如楼昌曰无益也不如发重使为媾虞卿曰昌言媾者以为不媾军必破也而制媾者在秦且王之论秦也欲破赵之军乎不邪王曰秦不遗余力矣必且欲破赵军虞卿曰王聼臣发使出重宝以附楚魏楚魏欲得王之重宝必内吾使赵使入楚魏秦必疑天下之合从且必恐如此则媾乃可为也赵王不聼与平阳君为媾发郑朱入秦秦内之赵王召虞卿曰寡人使平阳君为媾于秦秦已内郑朱矣卿以为奚如虞卿对曰王不得媾军必破矣天下贺战胜者皆在秦矣郑朱贵人也入秦秦王与应侯必显重以示天下楚魏以赵为媾必不救王秦知天下不救王则媾不可得成也应侯果显郑朱以示天下贺战胜者终不肯媾长平大败遂围邯郸为天下笑秦既解邯郸围而赵王入朝使赵郝约事于秦割六县而媾虞卿谓赵王曰秦之攻王也倦而归乎王以其力尚能进爱王而弗攻乎王曰秦之攻我也不遗余力矣必以倦而归也虞卿曰秦以其力攻其所不能取倦而归王又以其力之所不能取以送之是助秦自攻也来年秦复攻王王无救矣王以虞卿之言告赵郝赵郝曰虞卿诚能尽秦力之所至乎诚知秦力之所不能尽此弹丸之地弗予令秦来年复攻王王得无割其内而媾乎王曰请聼子割矣子能必使来年秦之不复攻我乎赵郝对曰此非臣之所敢任也他日三晋之交于秦相善也今秦善韩魏而攻王王之所以事秦必不如韩魏也今臣为足下解负亲之攻开闗通币齐交韩魏至来年而王独取攻于秦此王之所以事秦必在韩魏之后也此非臣之所敢任也王以告虞卿虞卿对曰郝言不媾来年秦复攻王王得无割其内而媾乎令媾郝又以不能必秦之不复攻也今虽割六城何益来年复攻又割其力之所不能取而媾此自尽之术也不如无媾秦虽善攻不能取六县赵虽不能守终不失六城秦倦而归兵必罢我以六城收天下以攻罢秦是我失之于天下而取偿于秦也吾国尚利孰与坐而割地自弱以彊秦哉今郝曰秦善韩魏而攻赵者必以为韩魏不救赵也而王之军必孤有以王之事秦不如韩魏也是使王嵗以六城事秦也即坐而城尽来年秦复求割地王将与之乎弗与是弃前功而挑秦祸也与之则无地而给之语曰彊者善攻弱者不能守今坐而聼秦秦兵不而多得地是彊秦而弱赵也以益彊之秦而割愈弱之赵其计故不止矣且王之地有尽而秦之求无己以有尽之地而给无己之求其势必无赵矣赵王计未定楼缓从秦来赵王与楼缓计之曰予秦地何如母予孰吉缓辞让曰此非臣之所能知也王曰虽然试言公之私楼缓对曰王亦闻夫公甫文伯母乎公甫文伯仕于鲁病死女子为自杀于房中者二人其母闻之弗哭也其相室曰焉有子死而弗哭者乎其母曰孔子贤人也逐于鲁而是人不随也今死而妇人为之自杀者二人若是者必其于长者薄而于妇人厚也故从母言之是为贤母从妻言之是必不免为妬妻故其言一也言者异则人心变矣今臣新从秦来而言勿予则非计也言予之恐王以臣为为秦也故不敢对使臣得为大王计不如予之王曰诺虞卿闻之入见王曰此饰説也王眘勿予楼缓闻之往见王王又以虞卿之言告楼缓楼缓对曰不然虞卿得其一不得其二夫秦赵搆难而天下皆説何也曰吾且因彊而乗弱矣今赵兵困于秦天下之贺战胜者则必尽在于秦矣故不如亟割地为和以疑天下而慰秦之心不然天下将因秦之彊怒乗赵之弊分之赵且亡何秦之图乎故曰虞卿得其一不得其二愿王以此决之勿复计也虞卿闻之往见王曰危哉楼子之所以为秦者是愈疑天下而何慰秦之心哉独不言其示天下弱乎且臣言勿予者非固勿予而已也秦索六城于王而王以六城赂齐齐秦之深讐也得王之六城并力西击秦齐之聼王不待辞之毕也则是王失之于齐而取偿于秦也而齐赵之深讐可以报矣而示天下有能为也王以此发声兵未窥于境臣见秦之重赂至赵而反媾于王也从秦为媾韩魏闻之必尽重王重王必出重宝以先于王则是王一举而结三国之亲而与秦易道也赵王曰善则使虞卿东见齐王与之谋秦虞卿未返秦使者已在赵矣楼缓闻之亡去【国策作楼缓无楼昌赵郝】赵于是封虞卿以一城居顷之而魏请为从赵孝成王召虞卿谋过平原君平原君曰愿卿之论从也虞卿入见王王曰魏请为从对曰魏过王曰寡人固未之许对曰王过王曰魏请从卿曰魏过寡人未之许又曰寡人过然则从终不可乎对曰臣闻小国之与大国从事也有利则大国受其福有败则小国受其祸今魏以小国请其祸而王以大国辞其福臣故曰王过魏亦过窃以为从便王曰善乃合魏为从虞卿既以魏齐之故不重万户侯卿相之印与魏齐间行卒去赵困于梁魏齐已死不得意乃著书上采春秋下观近世曰节义称号揣摩政谋凡八篇以刺讥国家得失世传之曰虞氏春秋【史记】儒家虞氏春秋十五篇【汉书】
　　孔丛子虞卿著书名春秋魏齐曰子无然也春秋孔圣所以名经也今子之书谈説而已亦以为名何曰经者取其事常也可常则为经矣且不为孔子其无经乎
　　公孙龙　孔穿　【子顺附】
　　公孙龙赵人【列子】
　　为平原君客空雄之遇秦赵相约曰自今以来秦所欲为赵助之赵所欲为秦助之无何秦攻魏赵欲救之秦使让赵曰秦欲攻魏而赵助之非约平原君以告龙龙曰亦可发使让秦曰赵欲救之秦独不助赵非约赵惠王谓龙曰寡人事偃兵十余年矣而不成兵不可偃乎龙曰偃兵之意兼爱天下之心也不可以虚名必有其实今蔺离石入秦而王缟素出总东攻齐得城而王加膳置酒秦得地而王出总齐亡地而王加膳所非兼爱之心也此偃兵之所以不成也今有人无礼慢易而求敬阿党不公而求令烦号数变而求静暴戾贪得而求定虽黄帝犹若困龙又説燕昭王以偃兵昭王曰甚善愿客计之龙曰窃意大王之弗为也王曰何故曰日者大王欲破齐诸天下之士欲破齐者大王尽养之知齐之险阻要害君臣之际者大王尽养之虽知而弗欲破齐者大王犹若弗养其卒果破齐以为功今大王曰我其偃兵诸侯之士在大王之朝者尽善用兵者也臣是以知大王之弗为也【吕氏春秋】
　　淮南子公孙龙在赵之时谓弟子曰人而无能者吾不与游有客衣褐带索而见曰臣能呼龙顾谓弟子曰门下故有能呼者乎对曰无龙曰与之弟子之籍后数日往説燕至河上而航在一汜使善呼者呼之一呼而航来
　　龙疾名实之散乱为守白之论谓白马非马【公孙龙子】有孔穿者字子髙仲尼之后或谓穿曰此小人辨而毁大道子盍往正诸穿适赵衣长裾振褎袖方屐麤翣见平原君君曰子亦儒服乎穿曰此布衣之服非儒服也儒服非一也平原君曰请子言之曰夫儒者居位行道则有衮冕之服统御师族则有介胄之服从容徒步则有若穿之服平原君曰儒之为名何取尔曰取包众美兼六艺动静不失中道穿与龙防平原君家谓之曰仆居鲁遂闻下风而髙先生之行然所不取于先生以白马为非白马诚去非白马之学穿请为弟子龙曰先生之言悖也龙之学正以白马非白马也去之则龙无以教矣且夫学于龙者以智与学不逮也今教龙去白马非白马是先教也而后师之不可也先王之所教龙者似齐王之问尹文也齐王曰寡人甚好士而齐无士尹文曰今有人事君忠事亲孝交友信处乡顺可谓士乎王曰是真所谓士也曰王得此人以为臣乎曰所愿也尹文曰使此人见侮而不敢鬬王将以为臣乎王曰见侮不鬬是辱则寡人不以为臣矣曰虽见侮不鬬是未失所以为士也然而王不以为臣则乡所谓士者乃非士乎夫王之令杀人者死伤人者刑民有畏令见侮终不敢鬬是全王之法也而王不以为臣是罚之也且王以不鬬为辱必以敢鬬为荣是王之所赏吏之所罚也赏罚曲谬虽十黄帝不能治也齐王无以应且白马非白马者乃子先君仲尼之所取也龙闻楚王丧其弓左右请求之王曰楚人遗弓楚人得之又何求乎仲尼闻之曰亦曰人得之而已矣何必楚若是者仲尼异楚人于所谓人也夫是仲尼之异楚人于所谓人而非龙之异白马于谓马悖也穿莫之应退而告人曰言非而博巧而不理此固吾所不答也异日平原君防众賔而延穿平原君曰先生欲去夫公孙子白马之学是非未分而先生飜然欲髙逝可乎穿曰理之至精者自明之岂任穿之退哉平原君曰至精之説可得闻乎曰春秋记六鹢退飞覩之则六察之则鹢鹢犹马也六犹白也覩之得见其白察之则知其马色以名别内由外显谓之白马名实当矣若以丝麻加之女工为缁素青黄色名虽殊其实则一牛武此类甚众先举其色后名其质万物之所同圣贤之所常也若尹文之折齐王之所言与其法错故也楚王之言楚人亡弓楚人得之先君探其本意欲以示广其实狭之故曰不如亦曰人得之而已也是异楚王之所谓楚非异楚王之所谓人也凡言人者总谓人也亦犹言马者总谓马也楚自国也白自色也欲广其人宜在去楚欲正名色不宜去白忱察此理则公孙之辨破矣平原君顾谓众賔曰公孙子能答此乎燕客史由曰辞则有焉理则否矣龙又与穿记论于平原君所辨理至于臧三耳龙言臧之三耳甚辨析穿弗应明日复见平原君曰畴昔公孙之言信辨也先生以为何如曰然防能臧三耳矣虽然实难仆愿问君今为臧三耳甚难而实非也谓臧两耳甚易而实是也君将从易而是者乎亦从难而非者乎平原君弗能应明日谓龙曰公无与孔子髙辨其人理胜于辞公辞胜于理辞胜于理终必绌
　　吕氏春秋作臧三牙史记平原君厚待公孙龙龙善为坚白之辨及邹衍过赵言至道乃绌龙刘向别録邹衍过赵平原君见公孙龙及其徒綦母子之属论白马非白马之辩以问邹子邹子曰不可彼天下之辩有五胜三至而辞正为下辩者别殊类使不相害序异端使不相乱抒意通指明其所谓使人与知焉不务相迷也故胜者不失其所守不胜者得其所求故辩可为也及至烦文以相假饰辞以相悖巧譬以相移引人声使不得及其意如此害大道夫缴纷争言而竞后息不能无害君子坐皆称善
　　平原君尝与孔穿饮强穿酒曰遗谚尧舜千钟孔子百觚子路嗑嗑尚饮十榼古之圣贤无不能饮也吾子何辞焉穿曰以穿所闻圣贤以道徳兼人未闻以饮食也平原君曰如先生言则此言何生曰生于嗜酒者葢其劝厉奬戏之辞非实然也平原君欣然曰吾不戏子无所闻此雅言也【孔丛子】
　　公孙龙尝争论白马非马人不能诎后乗白马无符传欲出闗闗吏不聼【新论】
　　名家公孙龙子十四篇【汉书】
　　孔穿子子顺穿以为平原君霸世之士惜其不遇时子顺以为衰世之好事公子无伯相之才也魏王聘子顺为相子顺改嬖宠之官以事贤才夺无任之禄以赐有功诸丧职秩者乃造谤言文咨以告子顺曰民不可与虑始久矣古之善为政者其初不能无谤子产相郑三年而后谤止吾先君相鲁三月而后谤止今吾为政日新庸知谤止无时乎文咨曰子产之谤尝亦闻之未识先君之谤何也子顺曰先君初相鲁鲁人谤诵曰麛裘而芾投之无戾芾之麛裘投之无邮及三年政成民又作诵曰衮衣章甫实获我所章甫衮衣惠我无私魏王使修好邻国遂连和于赵赵王燕问子顺曰寡人欲求北狄不知其所以然答曰诱之以所利而与之通市王曰寡人欲弱之若与交市分我货与狄是疆之也可乎曰与之市者以我无用之货取其有用之物是所以弱之之术也衣服之物珠玉五防饮食之物酒醪五熟此我之所有而彼之所利者也牛马旃裘弓矢之器是其所饶而轻以与人者也以吾所有易彼所饶狄将糜于衣食矣殆可举棰而驱岂徒弱之魏王谓子顺曰吾欲致天下之士奈何对曰昔周穆王问祭公谋父曰吾欲得天下贤才对曰去其帝王之色则得矣臣亦请君去其尊贵之色而已子顺相魏九月陈大计輙不用乃退而以病致事人谓子顺曰子其行乎曰吾行之山东则山东之国将并于秦秦为不义义所不入遂寝于家【孔丛子】孔丛子新垣固谓子顺曰子相魏未闻异政而即自退何也曰以无异政所以退也且死病无良医今秦有吞食天下之心山东之国而不振三晋割地以求安二周折节而入秦燕齐宋楚已屈服不出二十年天下尽为秦乎史记子髙生子慎年五十七尝为魏相
　　谅毅　【赵使附】
　　谅毅者葢亦赵人也孝成王九年秦攻魏取宁邑诸侯皆贺王亦使贺三反不得通王忧之曰往贺而不得通此必加兵于我为之奈何左右曰使者三往不得通必所使者非其人也曰谅毅者辩士也大王可试使之毅亲受命而往至秦献书秦王曰大王广地宁邑诸侯皆贺敝邑寡君亦窃嘉之不敢宁居使下臣奉其币物三至王廷而使不得通使若无罪愿大王无絶其懽若使者有罪愿得请之秦王使使者报曰吾所使赵国者小大皆聼则受书币不从则使者归矣毅对曰下臣之来固承大国之意也岂敢有难大王令之请奉而行之无所敢疑于是秦王乃见使者曰赵豹平原君数欺弄寡人赵能杀之则可不能请率诸侯受命邯郸城下毅曰赵豹平原君亲寡君之母弟也犹大王之有华阳泾阳君也大王以孝治闻于天下衣服之便于体膳防之嗛于口未尝不分于华阳泾阳君华阳泾阳之车马衣服无非大王之服御者臣闻之覆巢毁卵而凤凰不翔刳胎焚夭而麒麟不至今使臣受大王之令以还报敝邑之君畏惧不敢不行无乃伤华阳泾阳之心乎秦王曰诺勿使从政毅曰敝邑之君有母弟不能教诲以恶大国请黜之勿使与政事以称大国秦王乃喜受币而厚遇之【国策】
　　韩诗外传赵王使人于楚鼓瑟而遣之曰慎无失吾言使者受命伏而不起曰大王鼓瑟未尝若今日之悲也王曰调使者曰调则可记其柱王曰不可天有燥湿有缓急柱有推移不可记也使者曰楚之去赵也千有余里有吉凶之变凶则吊吉则贺犹柱之有推移不可记也
　　缩髙
　　缩髙者赵之安陵人事安陵君魏攻管而不下髙之子为管守信陵君使人谓安陵君曰君其遣缩髙吾将仕之以五大夫使为持节尉安陵君曰安陵小国也不能必使其民使者自往请道使者至髙之所复信陵君之命髙曰君之幸髙也将使髙攻管也夫以父攻子守人大笑也见臣而下是背主也父教子背亦非君之所善也敢再拜辞使者以报信陵君大怒遣使之安陵曰安陵之地亦犹魏也今吾攻管而不下则秦兵及我社稷必危矣愿君生束缩髙而致之弗致将发十万之师以告安陵之城安陵君曰吾先君成侯受诏襄子以守此地也手受大府之宪宪之上篇曰子弑父臣弑君有常刑不赦国虽有赦降城亡子不得与焉今缩髙谨辞大位以全父子之义而君曰必生致之是使我负襄子诏而废大府之宪也虽死不敢行髙闻之曰信陵君为人悍而自用此辞反必为国祸吾已全矣无违人臣之义矣岂可使吾君有魏患也乃之使者之舍刎颈而死信陵君闻之服缟素避舍使使谢安陵君曰无忌小人也困于思虑失言于君敢再拜释罪【国防】
　　论曰知氏善养士故多令臣或挽于前或推于后然而大车以败不救其亡愎以济贪必无幸矣既死无后而犹使豫让两报故主嗟乎呼天击衣岂唯三晋之士为之涕泣哉缩髙不教子贰有晋之遗风焉荡之什曰虽无老成人尚有典型此予于家臣而有述焉者也赵诸公子传　公子朝　公子胜　公子緤　公子章
　　公子朝武公子也武公薨赵武立列侯太子章【赵武未详其人】是为敬侯敬侯元年公子朝作乱不克出奔魏敬侯薨子成侯即位成侯元年公子胜与成侯争立为乱【胜某公子未详】成侯薨公子緤与太子肃侯争立【緤亦未详】緤败亡奔韩武灵王时则有公子章章武灵王长子也武灵王二十一年攻中山赵祒为右军许钧为左军章为中军王并将之取鄗石邑封龙东垣中山献四邑和二十七年立子何为王是为惠文王王自号为主父封章为代安阳君章素侈心不服其弟所立主父又使田不礼相章四年朝羣臣章亦来朝主父令王聼朝而自从旁观窥羣臣宗室之礼见章傫然也反北面为臣诎于其弟心怜之于是乃欲分赵而王章于代计未决而辍主父及王游沙邱异宫章即以其徒与田不礼作乱诈以主父令召王肥义先入杀之公子成与李兑入距难杀章及田不礼灭其党贼因围主父主父饿死沙邱宫【史记世家】
　　赵豹【平阳君】
　　赵豹者惠文王之母弟也惠文王二十七年封豹为平阳君【史记世家　武灵王初立有阳文君赵豹为相别是一人】惠文王薨孝成王即位秦军临韩韩恐请効上党之地上党守冯亭隂使人请于王曰韩不能守上党且以与秦其民皆不欲为秦而愿为赵今有城市之邑七十愿拜纳之于王惟王才之王喜召豹告之曰韩不能守上党且以与秦其吏民不欲为秦而皆愿为赵今冯亭令使者以与寡人何如豹对曰臣闻圣人甚祸无故之利王曰人懐吾义何谓无故乎对曰秦蚕食韩氏之地中絶不令相通故自以为坐受上党也且夫韩所以内赵者欲嫁其祸也秦被其劳而赵受其利虽强大不能得之于小弱而小弱顾能得之强大乎今王取之可谓有故乎且秦以牛田水通粮其死士皆列于上地令严政行不可与战王自图之王大怒曰夫用百万之众攻战逾年未见一城今不用兵而得城七十何故不为豹出王召赵胜赵禹而告之曰韩不能守上党今其守以与寡人有城市之邑七十二人对曰用兵逾年未见一城今坐而得城七十此大利也乃使赵胜往受地
　　严尤三将叙平原君劝孝成王受冯亭王曰受之秦兵必至武安君必将谁能当之对曰渑池之防臣察武安君头小而面鋭瞳子黑白分明视瞻不转可与持久难与争锋亷颇勇鸷而爱士知难而忍耻与之野战则不如持久足以当之王从其计
　　秦王怒以兵遇赵于长平赵军战不胜都尉系死王使豹与秦讲发郑朱入秦秦内郑朱而赵卒不得讲攻赵于长平大破之【国防】
　　国策平原君谓平阳君曰公子牟防于秦且东而辞应侯应侯曰公子将行矣独无以教之乎曰且防君之命命之也固且有効于君夫贵不与富期而富至富不与梁肉期而梁肉至梁肉不与骄奢期而骄奢至骄奢不与死亡期而死亡至累世以前坐此者多矣应侯曰公子所以教之者厚矣仆得闻此不忘于心愿君之亦勿忘也平阳君敬诺韩非子赵王游于囿左右以莵与虎而辍观之肹然环其眼王曰可恶哉虎目也左右曰平阳君之目可恶过此见此未有害也见平阳君之目若此则必死矣明日平阳君杀言者而王不诛也
　　赵胜【平原　毛遂　君　　李谈附】　庐陵君　长安君
　　赵胜者武灵王之子惠文王之母弟也诸子中胜最贤喜賔客賔客葢至者数千人胜相惠文王及孝成王三去相三复位封于东武城号平原君平原君家楼临民家民家有躄者槃散行汲平原君美人居楼上临见大笑之明日躄者至平原君门请曰臣闻君之喜士士不逺千里而至者以君能贵士而贱妾也臣不幸有罢癃之病而君之后宫临而笑臣臣愿得笑臣者头平原君笑应曰诺躄者去平原君笑曰观此竖子乃欲以一笑之故杀我美人不亦甚乎终不杀居嵗余賔客门下舍人稍稍引去者过半平原君怪之曰胜所以待诸君者未尝敢失礼而去者何多也门下一人前对曰以君之不杀笑躄者以君为爱色而贱士士即去耳于是平原君乃斩笑躄者美人头自造门进躄者因谢焉其后门下乃复稍稍来是时齐有孟尝魏有信陵楚有春申故争相倾以待士秦之围邯郸赵使平原君求救合从于楚约与食客门下有勇力文武备具者二十人偕平原君曰使文能取胜则善矣文不能取胜则歃血于华屋之下必得定从而还士不外索取于食客门下足矣得十九人余无可取者无以满二十人门下有毛遂者前自赞于平原君曰遂闻君将合从于楚约与食客门下二十人偕不外索今少一人愿君即以遂备员而行矣平原君曰先生处胜之门下防年于此矣毛遂曰三年于此矣平原君曰夫贤士之处世也譬若锥之处囊中其末立见今先生处胜之门下三年于此矣左右未有所称诵胜未有所闻是先生无所有也先生不能先生留毛遂曰臣乃今日请处囊中耳使遂蚤得处囊中乃頴脱而出非特其末见而已平原君竟与毛遂偕十九人相与目笑之而未发也毛遂比至楚与十九人论议十九人皆服平原君与楚合从言其利害日出而言之日中不决十九人谓毛遂曰先生上毛遂按剑厯阶而上谓平原君曰从之利害两言而决耳今日出而言从日中不决何也楚王谓平原君曰客何为者也平原君曰是胜之舍人也楚王叱曰胡不下吾乃与而君言汝何为者也毛遂按剑而前曰王之所以叱遂者以楚国之众也今十步之内王不得恃楚国之众也王之命悬于遂手吾君在前叱者何也且遂闻汤以七十里之地王天下文王以百里之壤而臣诸侯岂在士卒众多乎诚能据其势而奋其威今楚地方五千里持防百万此霸王之资也以楚之彊天下弗能当白起小竖子耳率数万之众兴师以与楚战一战而举鄢郢再战而烧夷陵三战而辱王之先人此百世之怨而赵之所羞而王弗知恶焉合从者为楚非为赵也吾君在前叱者何也楚王曰唯唯诚若先生之言谨奉社稷而以从毛遂曰从定乎楚王曰定矣毛遂谓楚王之左右曰取鸡狗马之血来毛遂奉铜盘而跪进之楚王曰王当歃血而定从次者吾君次者遂遂定从于殿上毛遂左手持盘血而右手招十九人曰公相与歃此血于堂下公等碌碌所谓因人成事者也平原君已定从而归归至于赵曰胜不敢复相士胜相士多者千人寡者百数自以为不失天下之士今乃于毛先生而失之也毛先生一至楚而使赵重于九鼎大吕毛先生以三寸之舌彊于百万之师胜不敢复相士遂以为上客平原君既返赵楚使春申君将兵赴救赵魏信陵君亦矫夺晋鄙军往救赵皆未至秦急围邯郸邯郸急且降平原君甚患之邯郸传舍吏子李谈説平原君曰君不忧赵亡邪平原君曰赵亡则胜为虏何为不忧乎李谈曰邯郸之民炊骨易子而食可谓急矣而君之后宫以百数婢妾被绮縠余梁肉而民褐衣不完糟糠不厌民困兵尽或木为矛矢而君器物钟磬自若使秦破赵君安得有此使赵得全君何患无有今君诚能令夫人以下编于士卒之间分功而作家之所有尽散以飨士士方其危苦之时易徳耳于是平原君从之得敢死之士三千人李谈遂与三千人赴秦军秦军为之却三十里亦防楚魏救至秦兵遂罢邯郸复存李谈战死封其父为李侯虞卿欲以信陵君之存邯郸为平原君请封公孙龙闻之夜驾见平原君曰龙闻虞卿欲以信陵君之存邯郸为君请封有之乎平原君曰然龙曰此甚不可且王举君而相赵者非以君之智能为赵国无有也割东武城而封君者非以君为有功也而以国人无勲乃以君为亲戚故也君受相印不辞无能割地不言无功者亦自以为亲戚故也今信陵君存邯郸而请封是亲戚受城而国人计功也此甚不可且虞卿操其两权事成操右劵以责事不成以虚名徳君君必勿聼也平原君遂不聼虞卿平原君以赵孝成王十五年卒子孙代后竟与赵俱亡【史记】又有庐陵君长安君并孝成王母弟孝成王为燕逐庐陵君而长安君为赵质于齐【国防】
　　论曰赵襄子有云非徳不当雝正与圣人祸无故之利同上党之入执涂人而问之无有可者乃平原贤者而阿匼焉谓之知不逮豹愚窃惑之平原喜客其着闻者唯遂然近者遗李谈逺者遗毛薛是故数千人无论已彼所谓十九人者亦终碌碌而已矣士之难邪好士之难邪
　　赵嬖臣传　建信君　【郭开韩仓附】
　　建信君【名族未详】事孝成王贵于赵或谓建信君曰君之所以事王者色也蓇之所以事王者知也【蓇赵人名】色老而衰智老而多以日多之智而逐衰恶之色君必困矣建信君曰奈何曰并骥而走者五里而罢乗骥而御之不倦而取道多君令蓇乗独断之车御独断之势以居邯郸令之内治国事外刺诸侯则蓇之事有不言者矣君因言王而重责之蓇之轴折矣建信君再拜受命未期年蓇亡走魏□谓建信君曰人有置系蹄者而得虎虎怒决蹯而去虎之情非不爱其蹯也然而不以环寸之蹯害七尺之躯者权也今有国非直七尺之躯也而君之身于王非环寸之蹯也愿君熟图之公子魏牟过赵王迎之顾反至坐前有尺帛且令工人以为冠工见客来因避王曰公子乃驱后车幸以临寡人愿闻所以为天下魏牟曰重国若此尺帛则王之国大治矣王不説曰先王不知寡人不肖使奉社稷岂敢轻国若此魏牟曰王无怒请为王説之曰王有此尺帛何不令前郎中以为冠王曰郎中不知为冠牟曰为冠而败奚亏于国而王必待工今为天下之工或非也社稷为虚戾先王不血食而王不以予工乃与防艾且王之先帝驾犀首骖马服以与秦角逐秦避其锋今王憧憧乃辇建信以与强秦角逐臣恐秦折王之輢也客见王曰臣闻王买马有之乎曰有之何故不遣曰未得买马之工也曰何不遣建信君曰建信君有国事又不知相马曰何不遣纪姬曰纪姬妇人也不知相马曰买马而善何补于国买马而恶何危于国而王必将待工今治天下举错非也国家为虚戾而社稷不血食而王不待工而与建信君何也燕郭之法有所谓桑雍者【桑中有蠧外磈磈如痈】王知之乎所谓桑雍者便辟左右之人及夫人优爱孺子也此皆能乗王之醉昬而求所欲于王者也是能得之于内则大臣为之枉法于外矣【国防】
　　国防苦成常谓建信君曰天下公从而独以赵恶秦何也魏杀吕辽天下交之今收河间与杀吕辽何以异君唯饰虚伪侯文信犹且知之也从而有功乎何患不得收河间从而无功收河间何益也国防希写见建信君建信君曰文信侯之于仆也甚无礼秦人来仕仆官之丞相爵五大夫文信侯之于仆也甚无礼也希写曰臣以为今用事者不如商贾建信君悖然曰足下卑用事者乎曰不然夫良贾不与人争买卖之贾而谨司时时贱而买虽贵已贱矣时贵而卖虽贱已贵矣昔者文王拘于牖里而武王羇于玉门卒斩纣头悬于太白是武王之功也今君不能与文信侯相抗以权而责文信侯少礼臣窃为君不取也按此建信君葢主从而不附秦所以收河间不以
　　封文信侯也
　　王迁时嬖郭开韩仓二人者恶亷颇李牧卒放杀之以亡赵国
　　论曰建信君史不载葢如龙阳安陵而主断国事者非其媕婀固宠无以取之而乗骥系虎且济恶焉诗曰忧心悄悄愠于羣小小人比周靡有孤立而不羣从者也王迁时国已垂焚乃郭开韩仓方且交扇左右诛放大臣先笑后号亦终旅于秦而已
　　赵夫人传　惠后
　　惠后者名娃嬴是为孟姚吴广之女也初简子疾三日而寤梦之帝所甚乐帝曰余思虞舜之勲适余将以其胄女孟姚配而七世之孙至武灵王即位初娶韩女为夫人十六年王游大陵他日王梦见处女鼓瑟而歌诗曰美人荧荧兮顔若苕之荣命乎曾无我嬴异日王饮酒乐数言所梦想见其状吴广闻之因夫人而内其女娃嬴孟姚也孟姚甚有宠于王是为惠后惠后生王子何二十五年惠后卒【史记世家】
　　惠文后
　　惠文后者是为威后惠文王之夫人也生孝成王及长安君惠文王薨孝成王少威后用事齐王尝使使者问威后书未发威后问使者曰嵗亦无恙邪民亦无恙邪王亦无恙邪使者不説曰臣奉使使威后今不问王而先问嵗与民岂先贱而后尊贵者乎威后曰不然茍无嵗何有民茍无民何有君故有问舍本而问末者邪乃进而问之曰齐有处士曰钟离子无恙邪是其为人也有粮者亦食无粮者亦食有衣者亦衣无衣者亦衣是助王养其民者也何以至今不业也业阳子无恙乎是其为人哀鳏寡恤孤独振困穷补不足是助王息其民者也何以至今不业也北宫之女婴儿子无恙邪彻其环瑱至老不嫁以养父母是皆率民而出于孝情者也胡为至今不朝也此二士弗业一女不朝何以王齐国子万民乎于陵子仲尚存乎是其为人也上不臣于王下不治其家中不索交诸侯此率民而出于无用者何为至今不杀乎【国防】
　　孝成王二年惠文后卒【史记世家】













　　尚史卷七十
　　钦定四库全书
　　尚史卷七十一　　　　　　列传四十九
　　镶白旗汉军李锴撰
　　田齐诸臣传
　　匡章　章子
　　匡章齐人也为得罪于父不得近出妻屏子终身不养焉【孟子】
　　威王时秦假道韩魏以攻齐王使章将而应之与秦交和而舍【军门曰和】使者数相往来章变其徽章以杂秦军者言章以齐入秦王不应顷间者复言章以齐兵降秦王不应而此者三有司请曰言章之败者异人而同辞王何不发将而击之王曰此不叛寡人顷间言齐兵大胜左右曰何以知之曰章之母启得罪其父其父杀之而埋马栈之下吾使章将也勉之曰夫子全兵而还必更葬将军之母对曰臣非不能更葬臣之母也臣之母得罪臣之父臣之父未教而死夫不得父之教而更葬母是欺死父也故不敢夫为人子而不欺死父岂为人臣欺生君哉【齐策】
　　当湣襄时有章子齐令章子将而与韩魏攻荆荆令唐蔑拒之军相当六月而不战齐令周最趣章子急战辞甚刻章子对曰杀之免之残其家王能持此于臣不可以战而战可以战而不战王不能得此于臣与荆人夹泚水而军章子令视水可絶者荆人射之不可得近有刍水旁者告齐者曰荆人所盛守者其浅者所简守其深者也者载刍者见章子章子练卒夜奄荆人所盛守杀唐蔑【吕氏春秋】
　　驺忌
　　驺忌者成侯也忌初以鼔琴见威王王説而舍之右室须臾王鼓琴忌推户入曰善哉鼔琴王勃然不说去琴按劒曰夫子见容未察何以知其善也忌曰夫大浊以春温者君也小廉折以清者相也攫之深醳之愉者政令也钧谐以鸣大小相益回邪而不相害者四时也吾是以知其善也王曰善语音忌曰何独语音夫治国家而弭人民皆在其中王又勃然不说曰若夫语五音之纪信未有如夫子者也若夫治国家而弭人民又何为乎丝桐之间忌曰夫大浊以春温者君也小廉折以清者相也攫之深而醳之愉者政令也钧谐以鸣大小相益回邪而不相害者四时也夫复而不乱者所以治昌也连而径者所以存亡也故曰琴音调而天下治夫治国家而弭人民无若乎五音者王曰善忌见三月而受相印淳于髠见之曰善説哉髠有愚志愿陈诸前忌曰谨受教髠曰得全全昌失全全亡忌曰谨受令请谨母离前髠曰豨膏棘轴所以为滑也然而不能运方穿忌曰谨受令请谨事左右【言毎事须顺从也】髠曰弓胶昔干所以为合也然而不能傅合疏罅【昔久旧也考工作防言胶干可以势暂合而久亦不能常傅合于疎罅隙缝】忌曰谨受令请谨自附于万民髠曰狐裘虽弊不可补以黄狗之皮忌曰谨受令请谨择君子母杂小人其间髠曰大车不较不能载其常任琴瑟不较不能成其五音忌曰谨受令请谨修法律而督奸吏髠说毕趋出至门而面其仆曰是人者吾语之微言五其应我若响之应声是人必封不久矣居期年封以下邳号曰成侯【史记世家】
　　新序齐稷下先生喜议政事驺忌既为齐相稷下先生淳于髠之属七十二人皆轻忌以为设以微辞忌必不能及乃相与俱往见忌淳于髠之徒礼踞驺忌之礼卑淳于髠等称辞忌知之如应响淳于髠等辞诎而去忌之礼踞淳于髠之礼卑
　　忌长八尺有余而形貌昳丽朝服衣冠窥镜谓其妻曰我孰与城北徐公美其妻曰君美甚徐公何能及君也城北徐公齐国之美丽者也忌不自信复问其妾曰吾孰与徐公美妾曰徐公何能及君也旦日客从外来与坐谈问之曰吾与徐公孰美客曰徐公不若君之美也明日徐公来孰视之自以为不如窥镜而自视又弗如逺甚暮寝而思之曰吾妻之美我者私我也妾之美我者畏我也客之美我者欲有求于我也于是入朝见王曰臣诚知不如徐公美臣之妻私臣臣之妾畏臣臣之客欲有求于臣皆以为美于徐公今齐地方千里百二十城宫妇左右莫不私王朝廷之臣莫不畏王四境之内莫不有求于王由此观之王之蔽甚矣王曰善乃下令羣臣吏民能面刺寡人之过者受上赏上书谏寡人者受中赏能谤议于市朝闻寡人之耳者受下赏説苑威王游于瑶台成侯卿来奏事从军罗绮甚众王曰国至贫也何出之盛也成侯卿至上谒王曰国至贫也何出之盛也成侯卿曰忌举田忌子为西河而秦梁弱忌举田解子为南城而楚人抱罗绮而朝忌举黔涿子为防州而燕人给牲赵人给盛忌举田种首子为即墨而于齐足究忌举北郭刁勃子为大士而九族益亲民益富举此数良人王枕而卧耳何国之贫哉
　　忌为相田忌为将不相説公孙闬曰公何不为王谋伐魏胜则是君之谋也可以有功不胜田忌不进战而不死曲挠而诛忌以为然乃説王使田忌伐魏田忌三战三胜忌以告公孙闬闬使人操十金往卜于市曰我田忌之人也吾三战而三胜声威天下欲为大事亦吉否卜者出因令人捕为人卜者验其辞于王前田忌遂走【史记世家田忌率其徒袭攻临淄求成侯不胜而奔】威王薨忌与晏首并事宣王忌仕人众宣王不説晏首仕人寡宣王説之忌谓宣王曰忌闻以为有一子之孝不如有五子之孝今首之所进仕者以几何人宣王因以晏首壅塞之而善忌【国策】公孙闬晏首皆齐人闬见后传
　　田忌
　　田忌是为田臣思【纪年谓之徐州子期】齐族也事威王为将与相成侯驺忌不相説忌出走宣王即位召而复之宣王二年魏伐赵赵与韩共击魏赵不利败于南梁韩请救于齐王召大臣而谋曰早救之孰与晚救之便张丐对曰晩救之韩且折而入于魏不如早救之忌曰不可夫韩魏之兵未敝而我救之我代韩受魏之兵顾反聴命于韩也且夫魏有破韩之志韩见且亡必东愬于齐我因结韩之亲而晚承魏之敝则国可重矣王曰善乃隂告韩使者而遣之韩自以有齐五战五不胜东愬于齐齐因起兵击魏大破之马陵系太子申禽厐涓魏破韩弱韩魏之君因田婴北面而朝王忌既破魏孙膑谓之曰将军可以为大事乎忌曰奈何孙膑曰将军无解兵而入齐使彼罢敝于先【言齐军虽胜亦罢使之当前】弱守于主【主地缺葢齐险隘】主者循轶之途也【轶辙同言不得方轨适相循也】鎋击摩车而相过使彼罢敝先弱守于主必一而当十十而当百百而当千然后背太山左济右天唐军重踵髙宛使轻车鋭骑冲雍门若是则齐君可正而成侯可走不然则将军不得入矣忌不聴果不得入亡而之楚驺忌代之相恐忌欲以楚权复于齐杜赫曰臣请为留楚谓楚王曰驺忌所以不善楚者恐田忌以楚权复于齐也王不如封田忌于江南以示忌之不返齐也驺忌必以齐厚事楚田忌亡人也而得封必徳王若复于齐必以齐事楚此用二忌之道也楚果封忌于江南既而再复于齐事闵王【复齐事策不载然闵王时复见田臣思知其再复也或疑是二人索隠注则以为田臣思即田忌】闵王七年张仪以秦魏伐韩王曰韩吾与国也秦伐之吾将救之忌曰王之谋过矣不如聴之子哙与子之国百姓不戴诸侯弗与秦伐韩楚赵必救之是天以燕赐我也王曰善乃许韩使者而还之韩自以得交于齐遂与秦战楚赵果救韩齐因起兵攻燕三十日而举燕国【国策史记世家作桓公五年误】
　　论曰伯禹戒舜曰知人则哲惟帝其难之奸回害正以誉不以毁哲之所以为难也驺忌走田忌诎晏首二忌不相容恶见其战胜于朝廷
　　田婴【靖郭君】　田文【孟尝君】
　　田婴者是为靖郭君诸田之子也【史记齐威王少子而宣王庶弟误】婴自威王时任职用事与驺忌及田忌将而救韩伐魏威王薨事宣王宣王七年婴使于韩魏韩魏服于齐婴与韩昭侯魏惠王防王东阿南盟而去复与魏惠王防甄纪年梁惠王之后元十一年防齐于平阿十三年防齐威公于甄
　　九年婴相齐【史记】
　　十年楚败齐师于徐州欲逐婴于齐婴恐张丑谓楚王曰王战胜于徐州田肹不用也肹有功于国百姓为之用田婴不善而用申缚申缚者大臣弗与百姓弗为也故王胜之也今婴逐肹必用复整其士卒以与王遇必不便于王矣楚王因弗逐婴相齐十一年宣王薨闵王即位三年封婴于薛
　　纪年梁惠王后元十三年四月齐威王封田婴于薛十月齐城薛十四年薛子婴来朝十五年齐威王薨婴初封彭城
　　婴谓王曰五官之计【曲礼司徒司空司马司士司冦典司五众计其事之凡也】不可不日听而数览也王曰説吾而厌之【言汝説我则不览而自厌】乃以委婴【国策】
　　初婴有子四十余人其贱妾有子名文文以五月五日生婴告其母曰勿举也其母窃举生之及长其母因兄弟而见其子文于婴婴怒其母曰吾令若去此子而敢生之何也文顿首因曰君所以不举五月子者何故婴曰五月子者长与戸齐将不利其父母文曰人生受命于天乎将受命于戸邪婴黙然文曰必受命于天君何忧焉必受命于戸则髙其戸耳谁能至者婴曰子休矣久之文承间问其父曰子之子为何曰为孙孙之孙为何曰为孙孙之孙为何曰不能知也文曰君用事相齐至今三王矣齐不加广而私家富累万金门下不见一贤者文闻将门必有将相门必有相今君后宫蹈绮縠而士不得短褐仆妾余粱肉而士不厌糟糠今君又尚厚积余藏欲以遗所不知何人而忘公家之事日损文窃怪之于是婴乃礼文使主家待宾客宾客日进名声闻于诸侯诸侯皆使人请婴以文为太子婴许之婴卒諡为靖郭君而文果代立于薛是为孟尝君【史记】孟尝君在薛荆人攻之淳于髠为齐使于荆还反过薛文令人体貌而郊迎之谓淳于髠曰荆人攻薛夫子弗忧文无以复侍矣淳于髠曰敬闻命至于齐毕报王曰何见于荆对曰荆甚固而薛亦不量其力王曰何谓也对曰薛不量其力而为先王立清庙荆固而攻之清庙必危故曰薛不量其力而荆亦甚固齐王和其顔色曰譆先君之庙在焉疾兴兵救之【国策】
　　文在薛招致诸侯賔客及亡人有罪者皆归文文舍业厚遇之以故倾天下之士食客数千人无贵贱一与文等文待客坐语而屏风后常有侍史主记君所与客语问亲戚居处客去文已使使存问献遗其亲戚文尝待客夜食有一人蔽火光客怒以饭不等辍食辞去文起自持其饭比之客慙自刭士以此多归文文客无所择皆善遇之人人各自以为孟尝君亲已
　　吕氏春秋唐子短陈饼子于齐威王威王欲杀之陈饼子亡奔薛孟尝君以车迎之至而养以刍豢黍粱冬被裘罽夏服絺纻出乗牢车驾马问之曰夫子何思于齐曰臣思夫唐子孟尝君曰唐子非短子者邪何为思之曰自唐子之短臣也以身归君食刍豢饭禾粢服轻暖乗牢良臣故思之　按孟尝君不当威王时説误国防孟尝君奉夏侯章以四马百人之食遇之甚勤夏侯章每言未尝不毁之或告孟尝君孟尝君曰文有以事夏侯公矣勿言董之繁菁问夏侯公夏侯公曰毁之以为之也君所以得为长者以吾毁之也吾以身为孟尝君国策孟尝君谓三先生曰愿闻先生有以补文阙也一人曰訾天下之王有侵君者臣请以血湔其袵田瞀曰车轶之所至请掩足下之短诵足下之长千乗之君万乗之长其欲有君也如使而弗及也胜臀曰臣愿以足下之府库财物收天下之士为君决疑应卒若魏文侯之有田子方段干木也国策孟尝君舍人有与君之夫人相爱者或曰舍人亦甚不义矣请杀之君曰覩貌而相爱者人之情也错之勿言居期年君召爱夫人者而谓之曰卫君与文布衣交请具车马皮币愿君从卫君游舍人游于卫甚重卫君欲约天下之兵攻齐是人谓君曰孟尝君不知臣不肖以臣欺君且臣闻齐卫先君刑马压羊盟曰齐卫相攻伐者如此今约天下之兵攻齐是背盟约而欺孟尝君也君听臣则可不听臣辄以颈血湔足下衿卫君乃止齐人闻之曰孟尝君善为事矣转祸为功　说支离韩诗外传孟尝君请学于闵子使车往迎闵子曰礼有来学无往教致师而学不能礼往教则不能化君也君所谓不能学臣所谓不能化者也孟尝君曰敬闻命矣明日袪衣请受业
　　秦昭王闻其贤乃先使泾阳君为质于齐以求见文文将入秦宾客莫欲其行谏不听苏代谓曰今旦代从外来见木偶人与土偶人相与语木偶人曰天雨子将败矣土偶人曰我生于土败则归土今天雨流子而行未知所止息也今秦虎狼之国也而君欲往如有不得还得无为土偶人所笑乎文乃止二十五年复卒使文入秦昭王即以文为秦相人或説昭王曰孟尝君贤而又齐族也今相秦必先齐而后秦秦必危矣于是昭王囚文谋欲杀之文使人抵昭王幸姬求解幸姬曰妾愿得狐白裘此时文有狐白裘直千金天下无双入秦献之昭王更无他裘文患之徧问客莫能对最下坐有能为狗盗者曰臣能得狐白裘乃夜为狗以入秦宫藏中取所献狐白裘至以献秦王幸姬幸姬为言昭王昭王释文文得出即驰去更封传变名姓以出闗夜半至函谷闗昭王后悔出文求之已去即使人驰传逐之文至关关法鸡鸣而出客文恐追至客之居下坐者有能为鸡鸣而鸡尽鸣遂发传出出如食顷秦追果至关已后文出乃还始文列此二人于宾客宾客尽羞之及文有秦难卒此二人拔之自是之后客皆服文过赵赵平原君客之赵人闻文贤出观之皆笑曰始以薛公为魁然也今视之乃眇小丈夫耳文闻之怒客与俱者下斫击杀数百人遂灭一县以去闵王不自得以其遣文文至则以为齐相任政
　　国策齐王夫人死为七孺子皆近田文欲知王所欲立乃献七珥美其一明日视美珥所在劝王立为夫人韩非子齐王问于文曰治国何如对曰夫赏罚之为道利器也君固握之不可以示人若如臣者犹兽鹿也唯荐草而就
　　文以齐为韩魏攻楚又与韩魏攻秦而借兵食于西周韩庆【国防作韩庆史记作苏代】为西周谓文曰君以齐为韩魏攻楚九年取宛叶以北以强韩魏今又攻秦以益之韩魏南无楚忧西无秦患则地广而益重齐必轻矣夫本末更盛虚实有时窃为君危之君不如令敝邑隂合于秦而君无攻又无借兵食君临函谷而无攻令敝邑以君之情谓秦王曰薛公必不破秦以张韩魏所以进兵者欲王令楚割东国以与齐而秦出楚王以为和君令敝邑以此惠秦秦得无攻而以楚之东国自免也必欲之楚王得出必徳齐齐得东国而益强而薛世世无患秦不大弱而处之三晋之西三晋必重齐文曰善因令韩庆入秦使三国无攻秦而不借兵食于西周居数年人或毁文于王曰孟尝君将为乱及田甲刼王王意疑文文乃奔薛既而复召文文因谢病归老于薛【史记】
　　史记孟尝君相齐其舍人魏子为孟尝君收邑入三反而不致一入孟尝君问之对曰有贤者窃假与之以故不致入孟尝君怒而退魏子及孟尝君奔薛魏子所与粟贤者闻之乃上书言孟尝君不作乱请以身为盟遂自刭宫门以明孟尝君　按此葢参冯暖与爱夫人者二事而成説也详冯暖传
　　文既免吕礼相【礼秦亡将】或谓文曰周最于王厚也而逐之听祝弗相吕礼者【弗齐人史记作亲弗】欲取秦也秦齐合弗与礼重矣有齐秦必轻君君弗如急北兵趋赵以秦魏【秦魏之上当有攻字】收周最以为后行且反齐王之信【言与赵攻秦魏收最用之可图后举又齐前与秦合今与赵攻之信反也】又禁天下之率【率犹从也谓从齐】齐无秦天下果【果犹决】弗必走齐王谁与为其国【言必重孟尝君也】文从其计乃为魏谓秦魏冉曰文闻齐王欲以吕礼收齐以济天下君必轻矣齐秦相聚以临三晋礼必并相之是君收齐以重吕礼也齐免于天下之兵其讐君必深君不如劝秦王令敝邑【薛也】卒攻齐之事齐破文请以所得封君齐破晋强【晋谓魏】秦王畏晋之强也必重君以取晋齐予晋敝邑而不能支秦【薛虽文旧封而属齐齐破畏魏且取薛予魏魏虽得薛而实弱不能当秦】晋必重君以事秦是君破齐以为功操晋以为重也破齐定封而秦晋皆重君若齐不破吕礼复用子必大穷矣于是魏冉言于秦昭王伐齐而吕礼亡史记吕礼相齐欲困苏代代説孟尝君北兵趋赵以和秦魏孟尝君从之而吕礼嫉害孟尝君孟尝君惧乃遗魏冉书使秦伐齐説与国策异而云和秦魏者亦非是
　　后王灭宋益骄欲去文文恐乃如魏魏昭王以为相韩非子薛公之相魏昭侯也有栾子曰阳湖潘其于王甚重而不为薛公薛公患之召与之博予之人百金令之昆弟博俄又益之人二百金方博有间谒者言客张季之子在门公怫然怒抚兵授谒者曰杀之吾闻季之不为文也时季羽在侧曰不然窃闻季为公甚顾其人隂未闻耳乃不杀客大礼之曰曩者闻季之不为文也故欲杀之今诚为文岂忘季哉告廪献千石之粟告府献五百金告驺私廐献良马固车二乗令奄将宫人之美妾二十人并遗季也栾子因相谓曰为公必利不为公必害吾曹何爱不为公因竞劝而为之又曰昭王谓孟尝君曰寡人欲与官事君曰王欲与官事何不试习读法昭王读法十余简而睡卧矣曰寡人不能读此法
　　秦将伐魏魏王闻之夜见文曰秦且攻魏奈何文曰有诸侯之救则可王曰寡人愿子之行也为之约车百乗文之赵谓赵王曰愿借兵以救魏赵王曰寡人不能文曰夫借兵者忠王也曰可得闻乎曰夫赵之兵非强于魏也然而赵之地不嵗危而民不嵗死魏之地嵗危而民嵗死者以其西为赵蔽也今赵不救魏魏歃盟于秦是赵与强秦为界也地亦且嵗危民亦且嵗死矣此文之所以忠于王也赵王许诺为起兵十万车三百乗又北见燕王曰先日公子【谓其父婴】尝约两主之交矣今秦攻魏愿大王救之燕王曰吾嵗不熟二年矣今又行数千里而助魏奈何文曰夫行数千里而救人此国之利也今魏王出国门而望见军虽欲行数千里而助人得乎燕王尚未许也文曰臣効便计于王王不用文请行矣恐天下将有大变也曰大变可得闻乎曰秦攻魏未能克之也而台已燔游已夺矣燕不救魏魏以国之半与秦秦必去魏悉韩魏之兵又西借秦兵因赵之众以四国攻燕王且何利利行数千里而助人乎利出燕南门而望见军乎则道里近而输易矣燕王曰子行矣寡人听子为之起兵八万车三百乗以从魏王大説秦恐割地请讲于魏因归燕赵之兵而封文【国防】
　　国防赵王封孟尝君以武城孟尝君择舍人为武城吏而遣之曰鄙语岂不曰借车者驰之借衣者被之哉曰有之君曰文甚不取也夫借车衣者非亲友则兄弟也驰亲友之车被兄弟之衣文以为不可今赵王不知文不肖而封之以武城愿大夫之往也毋伐树木毋发屋室訾然使王悟而知文谨使可全而归之
　　后文西合于秦赵与燕共伐破齐齐王亡在莒遂死焉襄王立而文中立为诸侯无所属襄王新立畏文与连和复亲文文卒諡为孟尝君
　　皇览孟尝君冡在鲁国薛城向门东
　　诸子争立而齐魏共灭薛文絶后无嗣也【史记】
　　论曰展季之言曰伐国不问仁人伐国尔而仁人羞之况忍覆其宗国哉吴将伐鲁问叔孙辄辄曰伐之必得志退而告公山不狃不狃曰非礼也君子之行也不以所恶废乡呜呼孟尝贤者乃废乡乎孟尝雅好士冯暖市义于薛而不市义于齐毛薛之规迄无闻焉所好者士之何等邪且夫豢马以羣而等骥于下籋云摇举然后愕眙焉然则好士者其声也非真好士者也文死诸子争立薛由是亡呜呼彼四十余子而不与贱子争靖郭君之难也
　　田单　【田需附】
　　田单者齐诸田疎属也湣王时单为临菑市掾不见知及燕使乐毅伐破齐齐湣王出奔已而保莒城燕使长驱平齐而田单走安平令其宗人尽断其车轴末而傅铁笼已而燕军攻安平城壊齐人走争涂以轊折车败为燕所虏唯田单宗人以铁笼故得脱东保即墨燕既尽降齐城唯独莒即墨不下燕军闻齐王在莒并兵攻之淖齿既杀湣王于莒因坚守距燕军数年不下燕引兵东围即墨即墨大夫出与战败死城中相与推田单曰安平之战田单宗人以铁笼得全习兵立以为将军以即墨距燕顷之燕昭王卒惠王立与乐毅有隙田单闻之乃纵反间于燕宣言曰齐王已死城之不拔者二耳乐毅畏诛而不敢归以伐齐为名实欲连兵南面而王齐齐人未附故且缓攻即墨以待其事齐人所惧唯恐他将之来即墨残矣燕王以为然使骑劫代乐毅乐毅因归赵燕人士卒忿而田单乃令城中人食必祭其先祖于庭飞鸟悉翔舞城中下食燕人怪之田单因宣言曰神来下教我乃令城中人曰当有神人为我师有一卒曰臣可以为师乎因反走田单乃起引还东乡坐师事之卒曰臣欺君诚无能也田单曰子勿言也因师之每出约束必称神师乃宣言曰吾唯惧燕军之劓所得齐卒置之前行与我战即墨败矣燕人闻之如其言城中人见齐诸降者尽劓皆怒坚守唯恐见得单又纵反间曰吾惧燕人掘吾城外冢墓僇先人可为寒心燕军尽掘垄墓烧死人即墨人从城上望见皆涕泣其欲出战怒自十倍田单知士卒之可用乃身操版插与士卒分功妻妾编于行伍之间尽散饮食飨士令甲卒皆伏使老弱女子乗城遣使约降于燕燕军皆呼万嵗田单又收民金得千镒令即墨富豪遗燕将曰即墨即降愿无虏掠吾族家妻妾令安堵燕将大喜许之燕军由此益懈田单乃收城中得千余牛为绛缯衣书以五采龙文束兵刃于其角而灌脂束苇于尾烧其端凿城数十穴夜纵牛壮士五千人随其后牛尾怒而奔燕军燕军夜大惊牛尾炬火光明燿燕军视之皆龙文所触尽死伤五千人因衔枚击之而城中鼔噪从之老弱皆击铜器为声声动天地燕军大骇败走齐人遂夷杀其将骑劫燕军扰乱奔夫齐人追亡逐北所过城邑皆畔燕而归田单兵日益多乗胜燕日败亡卒至河上而齐七十余城皆复为齐乃迎襄王于莒入临菑而听政襄王封田单号曰安平君【单又号平都君或徙或益封未详　史记】
　　齐之破燕也齐国之众皆以田单为自立也及襄王立单相之过菑水有老人涉菑而寒出不能行坐于沙中单见其寒解裘衣之襄王恶之曰田单之施将欲取我国乎不早图之恐后之左右顾无人岩下有贯珠者王呼而问之曰女闻吾言乎对曰闻之王曰女以为何若对曰王不如因以为己善王嘉单之善下令曰寡人忧民之饥也单收而食之寡人忧民之寒也单解裘而衣之寡人忧劳百姓而单亦忧之称寡人之意单有是善而王嘉之善单之善亦王之善也王曰善乃赐单牛酒嘉其行后数日贯珠者复见王曰王至朝日宜召田单而揖之于庭口劳之乃布令求百姓之饥寒者收谷之乃使人听于闾里闻丈夫之相与语曰田单之爱人嗟乃王之教泽也长平之役单説魏王曰王胡不为从王曰秦许吾以垣雍单曰臣以垣雍为空割也王曰何谓也单曰秦赵久相持于长平而无决天下合于秦则无赵合于赵则无秦秦恐王之变也故以垣雍饵王也秦战胜赵王敢责垣雍之割乎秦战不胜赵王能令韩出垣雍之割乎臣故曰垣雍空割也魏王曰善又有田需者宣王时管燕得罪宣王燕谓其左右曰孰与我赴诸侯者乎左右莫对燕连然流涕曰悲夫士何其易得而难用也田需对曰士三食不得餍而君鵞鹜有余食下宫糅罗纨曳绮縠而士不得以为縁且财者君之所轻死者士之所重君不肯以所轻者与士而责士以所重事君非士易得而难用也【国策　韩诗外传作宋燕陈饶魏策田需贵于哀王是需又尝事魏也】
　　论曰田单以二邑复齐七十余城俾襄王复国有鬲之烈不加于是火牛破燕不创自单楚子执象燧以破羣蛮已先之矣贯珠事未必然然君臣两完亦足鉴诸
　　顔斶　王蠋　【平阿余子　叔无孙成公赵附】
　　顔斶者齐人也宣王见顔斶曰斶前斶亦曰王前王不説左右曰王人君也斶人臣也王曰斶前斶亦曰王前可乎对曰夫斶前为慕势王前为趋士与使斶为慕势不如使王为趋士王忿然作色曰王者贵乎士贵乎对曰士贵耳王者不贵王曰有説乎曰有昔者秦攻齐令有敢去栁下季垄五十步而樵采者死不赦令有能得齐王头者封万戸侯赐金千镒由是观之生王之头曽不若死士之垄也王黙然不説左右曰斶来斶来大王据千乗之地建千石钟万石簴天下之士皆为役处辨智并进莫不来语万物无不备具而百姓无不亲附今夫士之髙者乃称匹夫徒步而处农畆下则鄙野监门闾里士之贱也亦甚矣对曰不然斶闻古大禹之时诸侯万国何则徳厚之道得贵士之力也及汤之时诸侯三千当今之世南面称寡者乃二十四由此观之非得失之防与稍稍诛灭灭亡无族之时欲为监门闾里安可得而有哉易传不云乎居上位未得其实而喜其为名者必以骄奢为行据慢骄奢则凶必从之是故无实而喜其名者削无徳而望其福者约无功而受其禄者辱祸必握此皆幸乐其名而无其实徳者也是以尧有九佐【九官也】舜有七友【雄陶方回续牙伯阳东不訾秦不虚灵补】禹有五丞【楚辞八师三后外有益稷臯陶垂益】汤有三辅【商书伊虺二相外有谊伯仲伯咎单】自古及今而能虚成名于天下者无有故曰无形者形之君也无端者事之本也夫上见其原下通其流至圣明学上何不吉之有哉夫尧传舜舜传禹周成王任周公旦而世世称曰明主是以明乎士之贵也王曰嗟乎君子焉可侮哉寡人自取病耳及闻君子之言乃闻细人之行愿请受为弟子先生与寡人游食必大牢出必乗车妻子衣服丽都斶曰夫玉生于山制则破焉非弗寳贵矣然大璞不完士生乎鄙野推选则禄焉非不尊遂也然而形神不全斶愿得归晚食以当肉安步以当车无罪以当贵清浄贞正以自虞制言者王也尽忠直言者斶也言要道已备矣愿得赐归安行反臣之邑屋则再拜辞去君子曰斶知足矣归真反璞则终身不辱【国防】
　　湣王时有王蠋齐之画邑人燕之初入齐闻蠋贤令军中曰环画邑三十里无入以王蠋之故已而使人谓蠋曰齐人多髙子之义吾以子为将封子万家蠋固谢燕人曰子不听吾引三军而屠画邑蠋曰忠臣不事二君贞女不更二夫齐王不听吾谏故退而耕于野国既破亡吾不能存今又刼之以兵为君将是助桀为虐也与其生而不义固不如烹遂经其颈于树自奋絶脰而死齐亡大夫闻之曰王蠋布衣也义不北面于燕况在位食禄者乎乃相聚如莒求诸子立为襄王【史记】
　　吕氏春秋齐晋相与战平阿之余子亡防得矛不自快谓路之人曰亡防得矛可以归乎路之人曰防兵也矛亦兵也亡兵得兵何为不归遇髙唐之孤叔无孙曰今战亡防得矛可以归乎叔无孙曰矛非防也防非矛也亡防得矛岂亢责也哉余子曰嘻还反战趋尚及之遂战而死叔无孙曰吾闻之君子济人于患必离其难疾驱而从之亦死説苑宋康公攻阿屠单父成公赵曰赵在阿而宋屠单父是赵无以自立也且往诛宋入宋三月不得见或曰何不因邻国之使见之赵曰不可使后世之使不信符节之信不用曰何不因羣臣道徒处之士而刺之曰不可后世之忠臣不见信辨士不见顾吾闻士怒则思理危不忘义必将正行以求之期年宋康公病死赵曰廉士不辱名信士不惰行吾在阿宋屠单父是辱名也事诛宋王期年不得是惰行也生何面目见天下士遂立槁于彭山之上　按宋无康公王偃諡康不以病死説误
　　王斗　【能意　春居　唐易子　匡倩田过　闾邱卭　子竒附】
　　王斗者亦齐人也斗造门见宣王宣王使谒者延入斗曰斗趋见王为好势王趋见斗为好士于王何如使者复还报王曰先生徐之寡人请从王因趋而迎之于门与入曰寡人奉先君之宗庙守社稷闻先生直言正谏不讳斗对曰王闻之过斗生于乱世事乱君焉敢直言正谏王忿然作色不説有间斗曰昔先君桓公所好者五九合诸侯一匡天下天子授籍立为太伯今王有四焉王説曰寡人愚陋守齐国唯恐夫抎之焉能有四焉斗曰先君好马王亦好马先君好狗王亦好狗先君好酒王亦好酒先君好色王亦好色先君好士而王不好士王曰当今之世无士寡人何好斗曰世无骐驎騄耳王之驷已备矣世无东郭俊卢氏之狗王之走狗已具矣世无毛嫱西施王宫已充矣王亦不好士也何患无士【説苑作淳于髠】王曰寡人忧国爱民固愿得士以治之斗曰王之忧国爱民不若王爱尺縠也王使人为冠不使左右便辟而使工者何也为能之也今王治齐非左右便辟无使也臣故曰不如爱尺縠也王谢曰寡人有罪于是举士五人治官齐国大治【国防】
　　吕氏春秋能意见齐宣王宣王曰闻子好直有之乎对曰意恶能直意闻好直之士不处乱国不见汚君身今见王而家宅乎齐意恶能直宣王怒曰野士也将罪之能意曰臣少而好事长而行之王胡不能与野士乎将以彰其所好邪王乃舍之吕氏春秋宣王为太室大益百畆堂上三百戸以齐之大具之三年而未能成羣臣莫敢谏春居问于宣王曰荆王释先王之礼乐而乐为轻敢问国为有主乎王曰为无主臣以千数而莫敢谏敢问国为有臣乎王曰为无臣今王为太室大益百畆堂上三百戸以齐之大具之三年而弗能成羣臣莫敢諌敢问王为有臣乎臣请辟矣趋而出王曰春子反寡人请今止之遽召掌书曰书之寡人不肖而好为太室春子止寡人韩非子宣王问弋于唐易子曰弋者奚贵唐易子曰在于谨廪王曰何为谨廪曰鸟数十目视人人以二目视鸟奈何不谨廪也王曰然则人主以二目视一国一国以万目视人主将何以自为廪乎曰郑长者有言曰夫虚静无为而自见也其可以为此廪乎韩非子宣王问匡倩曰儒者博乎曰不也博者贵枭胜者必杀枭是杀所贵也以为害义故不博曰儒者弋乎曰不也弋者从下害于上是从下伤君也以为不义故不弋又问儒者鼓瑟乎曰不也夫瑟以小为大声以大为小声是大小易序贵贱易位以为害义故不鼓也宣王曰善韩诗外传宣王谓田过曰吾闻儒者亲丧三年君与父孰重对曰殆不如父王忿然曰曷为士去亲而事君对曰非君之土地无以处吾亲非君之禄无以养吾亲非君之爵无以尊吾亲受之于君致之于亲凡事君以为亲也新序齐有闾邱卭年十八道遮宣王曰家贫亲老愿得小仕王曰子年尚稚未可对曰颛顼十二而治天下项槖七嵗为圣人师由此观之卭不肖耳年不稚矣宣王曰未有咫角骖驹而能服重致逺者也士亦华发堕颠而后可用耳对曰不然夫骅骝緑骥骏马也试于釡灶之间其疾未能过貍鼬黄鹄白鹤一举千里试于堂庑之下其便未能过燕服翼辟闾巨阙利器也使之决目出眯其便未能过菅槀由此观之华发堕颠与卭何以异哉宣王曰善子何见寡人之晚也对曰夫鸡豚讙嗷夺钟鼓之异云霞充咽夺日月之光谗人在侧是以见晚也宣王拊轼曰寡人有过载之归而用焉新序子竒年十八齐君使治阿既行矣悔之使追之未到阿及之还之已到勿还也使者及之而不还君问其故对曰臣见所以共载者白首也夫以老者之智以少者决之必能治阿矣是以不还
　　列精子髙　狐援　公玉丹
　　列精子髙狐援并齐人也子髙听行乎湣王善衣东布衣白缟冠颡推之履防朝雨袪步堂下谓侍者曰我何若侍者曰公姣且丽子髙步而窥井粲然恶丈夫也喟然叹曰侍者谓吾听行于齐王也夫何阿哉万乗之主人之阿之亦甚矣而无所镜亡无日矣镜唯士乎人説镜之明已也而恶士之明已也不知类耳【吕氏春秋新序作田巴对齐王】
　　子髙见齐王王问谁可临淄宰称管穆王曰穆陋民不敬曰见敬在徳王闻晏子赵文子乎晏子长不过三尺齐国莫不宗焉赵文子身不胜衣言如不出口其相晋国晋国以宁有徳故也臣常行临淄市见屠商身修八尺须髯如防面正红白市之男女未有敬之者王曰是所谓祖龙始者也诚如先生言乃以穆为临淄宰齐王行车裂之刑羣臣诤之弗听子髙曰车裂之刑无道之刑也而君行之窃以为下吏之过也王曰民多犯法为法之轻也子髙曰然此诚君之盛意也夫天下悠悠士无定处有徳则住无徳则去欲规霸王之业与大国为难而酷刑以惧逺近国内之民将叛四方之士不至此亡国之道下吏不具以闻心知不可将有非议则曰君意实然我諌必有龙比之祸是虚自居于忠正之地而闇推主使同于桀纣也且夫臣见主非而不诤以陷主于危亡罪之大者也主疾臣之弼已而资臣以箕子比干之忠惑之大者也王曰谨闻命遂除车裂之法【孔丛子】狐援説湣王曰殷之鼎陈于周之廷其社葢于周之屏其干戚之音在人之游亡国之音不得至于庙亡国之社不得见于天亡国之器陈于廷所以为戒王必勉之其无使齐之大吕陈之廷无使太公之社葢之屏无使齐音充人之游王不受援出而哭国三日其辞曰先出也衣絺纻后出也满囹圄吾今见民之洋洋然东走而不知所处王问吏曰哭国之法若何吏曰斮王曰行法吏陈斧质于东闾不欲杀之而欲去之援闻而蹶往过之吏曰哭国之法斮先生老欤昬欤援曰有人自南方来鲋入而鲵居使人之朝为草而国为墟殷有比干吴有子胥齐有狐援已不用若言又斮之东闾
　　国策齐负郭之民有孤狐咺者正义闵王斮之檀衢百姓不附齐孙室子陈举直言杀之东闾宗室离心
　　又有公玉丹者湣王亡居卫谓丹曰我何如主丹曰王贤主也臣闻古人有辞天下而无恨色者臣闻其声于王见其实名称东帝实辨天下去国居卫容貌充满顔色发扬无重国之意王曰甚善丹知寡人寡人自去国居卫也带益三副矣【吕氏春秋】
　　新序闵王居卫谓公玉丹曰我亡矣而不知其故对曰王之亡以贤也天下之主皆不肖而恶王之贤因相与攻王此王之所以亡也闵王慨然太息曰贤固若是其苦邪余文同汉书儒家公孙固一篇十八章齐闵王失国问之固为陈古今成败　按此公玉丹或即公孙固岂反辞以对如子革对灵王与











　　尚史卷七十一
　　钦定四库全书
　　尚史卷七十二　　　　　　列传五十
　　镶白旗汉军李锴撰
　　田齐诸臣传
　　鲁仲连
　　鲁仲连者齐人也好竒伟俶傥之画策
　　鲁连子齐辩士田巴服徂邱议稷下毁五帝罪三王服五伯离坚白合同异一日服千人有徐刼者其弟子曰鲁仲连年十二号千里驹往请田巴曰臣闻堂上不奋郊草不芸白刃交前不救流矢急不暇缓也今楚军南阳赵伐髙唐燕人十万聊城不去国亡在旦夕先生奈之何若不能者先生之言有似枭鸣出城而人恶之愿先生勿复言田巴曰谨闻命矣巴谓徐劫曰先生乃飞兔也岂直千里驹巴终身不谈
　　而不肯仕官任职好持髙节【史记】
　　燕败齐取七十余城唯莒即墨未下田单以即墨破燕杀骑劫初燕将攻下聊城人或谗之燕燕将惧诛因保守聊城不敢归田单攻聊城嵗余士卒多死而聊城不下鲁连乃为书约之矢以射城中遗燕将曰吾闻之智者不倍时而弃利勇士不怯死而灭名忠臣不先身而后君今公行一朝之忿不顾燕王之无臣非忠也杀身亡聊城而威不信于齐非勇也功废名灭后世无称非智也故智者不再计勇士不怯死今死生荣辱贵贱尊卑此其一时也愿公之详计而无与俗同也且楚攻南阳魏攻平陆齐无南面之心以为亡南阳之害不如得济北之利故定计而坚守之今秦人下兵魏不敢东面横秦之势合则楚国之形危且弃南阳断右壤存济北计必为之今楚魏交退燕救不至齐无天下之规与聊城共据朞年之敝即臣见公之不能得也齐必决之于聊城公无再计彼燕国大乱君臣过计上下迷惑栗腹以十万之众五折于外万乗之国被围于赵壤削主困为天下戮公闻之乎今燕王方寒心独立大臣不足恃国敝旤多民心无所归今公又以聊城之民距全齐之兵朞年不解是墨翟之守也食人炊骨士无反北之心是孙膑吴起之兵也能已见于天下矣故为公计不如罢兵休士全车甲归报燕王燕王必喜士民见公如见父母交游攘臂而议于世功业可明矣上辅孤主以制羣臣下养百姓以资説士矫国革俗于天下功名可立也意者亦捐燕弃世东游于齐乎请裂地定封富比陶卫世世称寡与齐久存此亦一计也二者显名厚实也愿公熟计而审处一也且吾闻効小节者不能行大威恶小耻者不能立荥名昔管仲射桓公中钩簒也遗公子纠而不能死怯也束缚桎梏辱身也此三行者乡里不通也世主不臣也使管仲终穷抑幽囚而不出慙耻而不见穷年没夀不免为辱人贱行矣然管子并三行之过据齐国之政一匡天下九合诸侯为五霸首名髙天下光照邻国曹沫为鲁君将三战三北而丧地千里使曹子计不顾后出必死而不生则不免为败军禽将矣曹子以败军禽将非勇也功废名灭后世无称非智也故去三北之耻退而与鲁君计齐桓公朝诸侯曹子以一劒之任刼桓公于坛位之上顔色不变辞气不悖三战之所丧一朝而反之天下震动威信吴楚传名后世若二公者非不能行小节死小耻也以为杀身絶世功名不立非智也故去忿恚之心而成终身之名除感忿之耻而立累世之功故业与三王争流名与天壤相敝也公其图之燕将曰敬闻命矣因罢兵到韣而去【到同倒韣弓衣也史记燕将见书泣三日犹预不决欲归燕已有隙恐诛欲降齐所杀虏于齐甚众恐已降而后见辱喟然叹曰与人刃我宁自刃乃自杀　国防】
　　聊城乱田单遂屠聊城归而言鲁连欲爵之鲁连逃隠于海上曰吾与富贵而诎于人宁贫贱而轻世肆志焉鲁连游于赵赵孝成王时秦王使白起破赵长平之军前后四十余万秦兵遂东围邯郸赵王恐诸侯之救兵莫敢击秦军魏安厘王使将军晋鄙救赵畏秦止于荡隂不进魏王使客将军新垣衍间入邯郸因平原君谓赵王曰秦所为急围赵者前与齐湣王争彊为帝已而复归帝今齐湣王已益弱方今唯秦雄天下此非必贪邯郸其意欲复求为帝赵试发使尊秦昭王为帝秦必喜罢兵去平原君犹预未有所决此时鲁仲连适游赵防秦围赵闻魏将欲令赵尊秦为帝乃见平原君曰事将奈何平原君曰胜也何敢言事前亡四十万之众于外今又内围邯郸而不能去魏王使客将军新垣衍令赵帝秦今其人在是胜也何敢言事鲁仲连曰吾始以君为天下之贤公子也吾乃今然后知君非天下之贤公子也梁客新垣衍安在吾请为君责而归之平原君曰胜请为绍介而见之于先生平原君遂见新垣衍曰东国有鲁仲连先生者今其人在此胜请为绍介交之于将军新垣衍曰吾闻鲁仲连先生齐国之髙士也衍人臣也使事有职吾不愿见鲁仲连先生平原君曰胜既已泄之矣新垣衍许诺鲁连见新垣衍而无言新垣衍曰吾视居此围城之中者皆有求于平原君者也今吾观先生之玉貎非有求于平原君者也曷为久居此围城之中而不去鲁仲连曰世以鲍焦为无从颂而死者皆非也众人不知则为一身彼秦者弃礼义而上首功之国也权使其士虏使其民彼即肆然而为帝过而为政于天下则连有蹈东海而死耳吾不忍为之民也所为见将军者欲以助赵也新垣衍曰先生助之将奈何鲁连曰吾将使梁及燕助之齐楚则固助之矣新垣衍曰燕则吾请以从矣若乃梁者则吾乃梁人也先生恶能使梁助之鲁连曰梁未睹秦称帝之害故耳使梁睹秦称帝之害则必助赵矣新垣衍曰秦称帝之害何如鲁连曰昔者齐威王尝为仁义矣率天下诸侯而朝周周贫且微诸侯莫朝而齐独朝之居嵗余周烈王崩齐后往周怒赴于齐曰天崩地坼天子下席东藩之臣因齐后至则斮齐威王勃然怒曰叱嗟而母婢也卒为天下笑故生则朝周死则叱之诚不忍其求也彼天子固然其无足怪新垣衍曰先生独不见夫仆乎十人而从一人者宁力不胜而智不若邪畏之也鲁仲连曰呜呼梁之比于秦若仆邪新垣衍曰然鲁仲连曰吾将使秦王烹醢梁王新垣衍怏然不悦曰噫嘻亦太甚矣先生之言也先生又恶能使秦王烹醢梁王鲁仲连曰固也吾将言之昔者九侯鄂侯文王纣之三公也九侯有子而好献之于纣纣以为恶醢九侯鄂侯争之彊辩之疾故脯鄂侯文王闻之喟然而叹故拘之羑里之库百日欲令之死曷为与人俱称王卒就脯醢之地齐湣王将之鲁夷维子为孰策而从谓鲁人曰子将何以待吾君鲁人曰吾将以十太牢待子之君夷维子曰子安取礼而来吾君彼吾君者天子也天子巡狩诸侯辟舎纳筦籥摄衽抱机视膳于堂下天子已食乃退而聴朝也鲁人投其籥不果纳不得入于鲁将之薛假途于邹当是时邹君死湣王欲入吊夷维子谓邹之孤曰天子吊主人必将倍殡棺设北面于南方然后天子南面吊也邹之羣臣曰必若此吾将伏劒而死固不敢入于邹邹鲁之臣生则不得事养死则不得赙襚然且欲行天子之礼于邹鲁邹鲁之臣不果纳今秦万乗之国也梁亦万乗之国也俱据万乗之国各有称王之名睹其一战而胜欲从而帝之是使三晋之大臣不如邹鲁之仆妾也且秦无已而帝则且变易诸侯之大臣彼将夺其所不肖而与其所贤夺其所憎而与其所爱彼又将使其子女谗妾为诸侯妃姬处梁之宫梁王安得晏然而已乎而将军又何以得故宠乎于是新垣衍起再拜谢曰始以先生为庸人吾乃今日知先生为天下之士也吾请出不敢复言帝秦秦将闻之为却军五十里适防魏公子无忌夺晋鄙军以救赵击秦军秦军遂引而去于是平原君欲封鲁连鲁连辞让使者三终不肯受平原君乃置酒酒酣起前以千金为鲁连夀鲁连笑曰所谓贵于天下之士者为人排患释难解纷乱而无取也即有取者是商贾之事也而连不忍为也遂辞平原君而去终身不复见【史记　按田单复齐在慎靓王三十三年秦破赵长平使新垣衍帝秦在赦王五十四年当赵孝成王之七年也国防以守聊城齐时事则射书当在帝秦之前而史记以帝秦后二十余年燕将攻下聊城聊城人或谗之燕将惧诛不敢归是非复齐时事矣故序射书于帝秦之后然书中序栗腹事按赵破燕将粟腹在孝成王十五年去复齐愈逺岂聊城射书信非复齐时事邪或疑书为后人傅防庸或然也】
　　初田单将攻狄往见鲁连连曰将军攻狄不能下也田单曰臣以五里之城七里之郭破亡余卒破万乗之燕复齐墟攻狄而不下何也上车勿谢而去遂攻狄三月而不克之齐儿谣曰大冠若箕修剑拄颐攻狄不能下垒枯邱田单乃惧问鲁连曰先生谓单不能下狄请问其説连曰将军之在即墨坐而织蒉立则杖插为士卒倡曰可往矣宗庙亡矣亡日尚矣归于何党矣当此之时将军有死之心而士卒无生之气闻若言莫不挥泣奋臂而欲战此所以破燕也今将军东有夜邑之奉西有菑上之虞黄金横带而驰乎淄渑之间有生之乐无死之心所以不胜也田单曰单有心先生志之矣明日厉气循城立于矢石之所援枹鼓之狄人乃下【齐策】儒家鲁连十四篇【汉书】
　　国策孟尝君有舎人而弗説欲逐之鲁连谓孟尝君曰狝猴错木据水则不若鱼鼈歴险乗危则骐骥不如狐狸曹沫奋三尺之剑一军不能当使操铫耨居垄畆则不若农夫故物舍其所长用其所短尧亦有所不及矣今使人而不能则谓之不肖教人而不能则谓之拙拙则罢之不肖则弃之使人有弃逐不相与处而来害相报者岂非世之立教首也哉孟尝君曰善乃弗逐连又谓孟尝君曰君好士未也雍门子养椒亦阳得子养【缺】　饮食衣裘与之同皆得其死今君之家富于二公而士未有为君尽游者也君曰文不得是二人故也使文得二人文岂独不得尽对曰君之廐马百乗无不被绣衣而食菽粟者岂有骐驎騄耳哉后宫十妃皆缟纻食粱肉岂有毛廧西施哉色与马取于今之世士何必待古哉故曰君之好士未也孔丛子魏安厘王问天下之髙士子顺曰世无其人也抑可以为次其鲁仲连乎王曰鲁仲连强作之非体自然也曰人皆作之作之不止乃成君子
　　论曰顔斶守道王蠋守义知所守矣鲁连以辩折新垣衍使不帝秦虽严正未臻亦足以振聋瞽厉当世射书事庸有之而其书则非其旧已
　　齐貌辨　公孙闬
　　齐貌辨者齐人也事靖郭君田婴齐貌辨之为人也多疵门人弗説士尉【齐人】以证靖郭君【证谏也】靖郭君不聴士尉辞而去婴子文又窃以諌靖郭君大怒曰刬而类破吾家茍可慊齐貌辨者吾无辞为之于是舎之上舎令长子御之旦暮进食数年宣王薨闵王即位靖郭君大不善于闵王辞而之薛与辨俱留无防何辨辞而行请见闵王靖郭君曰王不説婴甚公往必得死焉对曰固不求生也请必行行至齐闵王闻之藏怒以待之辨见闵王曰子靖郭君之所聴爱夫辨曰爱则有之聴则无有玉之方为太子之时辨为靖郭君曰太子相不仁过颐豕视若是者信反不若废太子更立卫姬婴儿郊师靖郭君泣而曰不可吾不忍也若聴辨而为之必无今日之患矣此为一至于薛昭阳请以数倍之地易薛辨又曰必聴之靖郭君曰受薛于先王虽恶于后王吾独谓先王何且先王之庙在薛吾岂可以先王之庙与楚乎又不聴此为二闵王太息动于顔色曰靖郭君之于寡人一至此乎寡人少殊不知此客肯为寡人来靖郭君乎对曰敬诺靖郭君衣宣王之衣冠舞其剑闵王自迎靖郭君于郊望之而泣靖郭君至因请相之靖郭君辞不得已而受之七日谢病强辞不得三日而聴当是时靖郭君可谓能知人矣又有公孙闬者始齐将封靖郭君于薛楚王闻之大怒将伐齐齐王有辍志闬曰封之成与不非在齐又将在楚闬説楚王令其欲封公也又甚于齐靖郭君曰愿委之于子闬为谓楚王曰鲁宋事楚而齐不事者齐大而鲁宋小王独利鲁宋之小不恶齐大何也夫齐之削地封田婴是其所以弱也楚王曰善因不止又有齐客者靖郭君将城薛客多以谏靖郭君谓谒者无为客通齐人有请者曰臣请三言而已益一言请烹靖郭君因见之客趋而进曰海大鱼因反走君曰客有于此【言此外应复有言】客曰鄙臣不敢以死为戏君曰亡更言之对曰君不闻大鱼乎网不能止钓不能牵荡而失水则蝼蚁得意焉今夫齐亦君之水也君长齐奚以薛为失齐虽隆薛之城到于天犹之无益也君曰善乃辍城薛【国防】
　　冯暖　【张禄附】
　　冯暖【史记作驩并况袁切】者齐人也贫乏不能自存使人属孟尝君愿寄食门下孟尝君曰客何好曰客无好也曰客何能曰客无能也孟尝君笑而受之曰诺左右以君贱之也食以草具
　　列士传孟尝君食客三千人上客食肉中客食鱼下客食菜冯暖经年无袴面有饥色
　　居有顷倚柱弹其剑歌曰长铗归来乎食无鱼左右以告孟尝君食之比门下之客居有顷复弹其铗歌曰长铗归来乎出无车左右皆笑之以告孟尝君曰为之驾比门下之车客于是乘其车揭其剑过其友曰孟尝君客我后有顷复弹其铗歌曰长铗归来乎无以为家左右皆恶之以为贪而不知足孟尝君问冯公有亲乎对曰有老母孟尝君使人给其食用无使乏于是冯暖不复歌后孟尝君出记问门下诸客谁习计防能为文收责于薛者乎暖署曰能孟尝君怪之曰此谁也左右曰乃歌夫长铗归来者也孟尝君笑曰客果有能也吾负之未尝见也请而见之谢曰文倦于是愦于忧而性懧愚沉于国家之事开罪于先生先生不羞乃有意欲为文收责于薛乎暖曰愿之于是约车治装载劵契而行辞曰责毕收以何市而反孟尝君曰视吾家所寡有者驱而之薛使吏召诸民当偿者悉来合劵劵徧合赴矫命以责赐诸民因烧其劵民称万嵗长驱到齐晨而求见孟尝君怪其疾也衣冠而见之曰责毕收乎来何疾也曰收毕矣以何市而反暖曰君云视吾家所寡有者臣窃计君宫中积珍寳狗马实外廐美人充下陈君家所寡有者以义耳窃以为君市义孟尝君曰市义奈何曰今君有区区之薛不拊爱子其民因而贾利之臣窃矫君命以责赐诸民因烧其劵民称万嵗乃臣所以为君市义也孟尝君不説曰诺先生休矣后期年齐王谓孟尝君曰寡人不敢以先王之臣为臣孟尝君就国于薛未至百里民扶老携幼迎君道中终日孟尝君顾谓冯暖先生所为文市义者乃今日见之
　　史记孟尝君相齐舎人魏子为收邑入三反而不致一入孟尝君问之对曰有贤者窃假与之孟尝君怒而退魏子居数年或毁孟尝君将为乱湣王意疑孟尝君奔魏子所与粟贤者乃上书言孟尝君不作乱请以身为盟遂自刭宫门以明孟尝君湣王惊验问果无反谋乃复召孟尝君
　　暖曰狡兔有三窟仅得免其死耳今有一窟未得髙枕而卧也请为君复凿二窟孟尝君与车五十乗金五百斤西游于梁谓梁王曰齐放其大臣孟尝君于诸侯先迎之者富而兵强于是梁王虚上位以故相为上将军遣使者黄金千斤车百乗往聘孟尝君暖先驱诫孟尝君曰千金重币也百乗显使也齐其闻之矣梁使三反孟尝君固辞不往也齐王闻之君臣恐惧遣太傅赍黄金千斤车二驷服剑一封书谢孟尝君曰寡人不祥被于宗庙之祟沉于谄防之臣开罪于君寡人不足为也愿君顾先王之宗庙姑反国统万人乎暖诫孟尝君愿请先王之祭器立宗庙于薛【前靖郭君时已立庙今又请立盖宗庙非一主也】庙成还报孟尝君曰三窟已就君始髙枕为乐矣【国防】自齐王毁废孟尝君诸客皆去后召而复之暖迎之未到孟尝君太息叹曰文常好客遇客无所敢失食客三千余人先生所知也客见文一日废皆背文而去莫顾文者今赖先生得复其位客亦何面目复见文乎暖结辔下拜孟尝君下车接之曰先生为客谢乎曰非为客谢也为君之言失夫物有必至事有固然君知之乎孟尝君曰愚不知也曰生者必有死物之必至也富贵多士贫贱寡交事之固然也君独不见夫朝趋市者乎明旦侧肩争门而入日暮之后过者掉臂而不顾非好朝而恶暮所期物亡其中今君失位宾客皆去不足以怨士而徒絶宾客之路愿君遇客如故孟尝君再拜曰敬从命【史记】
　　国策作谭拾子且曰孟尝君取所怨五百牒削去之不敢以为言説苑张禄掌门见孟尝君曰衣新而不旧仓庾盈而不虚为之有道君知之乎孟尝君曰奈何张禄曰愿君贵则举贤富则振贫孟尝君以为然明日奉黄金百斤文织百纯进之张先生先生不受孟尝君曰文窃説教故进之先生曷为不受张禄曰君将掘偶钱发庾粟以补士则衣弊履穿而不瞻耳何暇衣新而不旧仓庾盈而不虚乎孟尝君曰奈何曰愿君为书寄我与秦我往而遇固君之入也不遇虽人求间谋固不遇臣矣孟尝君曰敬闻命因为书寄之秦而大遇谓秦王曰大王有一不得者王知之乎夫孟尝君贤人天下无急则已有急则能收英乂之士与之合交者独此耳大王胡不友之乎秦王曰敬受命奉千金以遗孟尝君孟尝君辍食而寤曰此张生所谓衣新而不旧仓庾盈而不虚者也
　　公孙戍　公孙宏　【雍门子周附】
　　公孙戍者孟尝君之门人也孟尝君出行国至楚楚献象牀郢之登徒直使送之不欲行见戍曰臣郢之登徒也直送象牀象牀之直千金伤此若发漂卖妻子不足偿足下能使仆无行先人有寳剑愿得献之戍曰诺入见孟尝君曰君岂受楚象牀哉孟尝君曰然戍曰臣愿君勿受孟尝君曰何哉戍曰小国所以皆致相印于君者闻君能振达贫穷有存亡继絶之义也小国英杰之士皆以国事累君説君之义慕君之廉也今君到楚而受象牀所未至之国将何以待君臣戍愿君勿受孟尝君曰诺戍趋而去未出至中闺君召而反之曰子教文无受象牀甚善今何举足之髙志之扬也戍曰臣有大喜三重之寳劒一君曰何谓也戍曰门下数百莫敢入諌臣独谏臣一喜谏而得听臣二喜谏而止君之过臣三喜输象牀郢之登徒不欲行许戍以先人之寳劒孟尝君曰善受之乎戍曰未敢曰急受之因书门版曰有能扬文之名止文之过私得寳于外者疾入谏又有公孙宏者亦事孟尝君孟尝君为从宏曰君不如使人先观秦王意者秦王帝王之主也君恐不得为臣奚暇从以难之意者秦王不肖之主也君从以难之未晚孟尝君曰善愿因请公往矣宏以车十乗之秦昭王闻之而欲愧之以辞宏见昭王曰薛之地大小几何对曰百里昭王笑曰寡人地数千里犹未敢以有难也孟尝君地方百里而欲以难寡人可乎宏对曰孟尝君好人昭王曰孟尝君之好人也奚如对曰义不臣乎天子不友乎诸侯得志不慙为人主不得志不肯为人臣如此者三人治可为管商之师説义聴行能致其主霸王如此者五人万乗之严主也辱其使者退而自刎必以其血汚其衣如臣者十人昭王笑而谢之曰客胡为若此寡人直与客论耳寡人善孟尝君欲客之必谕寡人之志也宏曰敬诺【国策】
　　説苑雍门子周以琴见孟尝君君曰先生鼓琴亦能令文悲乎雍门子周曰臣何能令足下悲哉臣之能令悲者有先贵而后贱先富而后贫者也今若足下千乗之君也视天地曽不若一指忘死与生虽有善鼔琴者固未能令足下悲也然臣之为足下悲者事也夫声敌帝而困秦者君也连五国之约南面而伐楚者又君也天下未尝无事不从则横从成则楚王横成则秦帝楚王秦帝必报讐于薛矣夫以秦楚之强而报讐于薛譬之磨萧斧而伐朝菌也必不留行矣天下有识之士无不为足下寒心千秋万嵗之后庙堂必不血食髙台既以壊曲池既以渐坟墓既以下而青廷矣婴儿竖子樵采薪荛者蹢躅其足而歌其上众人见之无不愀焉为足下悲之曰夫以孟尝君尊贵乃使若此乎于是引琴而鼓之动宫征挥羽角切终而成曲孟尝君涕浪污増欷曰先生鼓琴令文若破国亡邑之人也
　　貂勃　【张生附】
　　貂勃者齐人也常恶田单曰安平君小人也田单闻之故为酒而召勃曰单何以得罪于先生故常见誉于朝勃曰跖之狗吠尧非贵跖而贱尧狗固吠非其主也且今使公孙子贤而徐子不肖然而公孙子与徐子鬬徐子之狗犹将攫公孙子之腓而噬之也若乃得去不肖者而为贤者狗岂特攫其腓而噬之哉田单曰敬闻命明日任之于王王有所幸臣九人之属欲伤田单相与语于王曰燕伐齐之时楚王使将军将万人而佐齐今国已定而社稷安何不使使者谢于楚王曰左右孰可曰貂勃可勃使楚楚王受而觞之数日不反九人之属相与语于王曰夫一人之身而牵留万乗者岂不以据势也哉且安平君之与王也君臣无礼上下无别且内收百姓循抚其心振穷补不足布徳于民外懐戎翟天下之贤士隂结诸侯之雄俊豪英其志欲有为也愿王察之异日王曰召相单来田单免冠徒跣肉袒而进退而请死罪五日王曰子无罪子为子之臣礼吾为吾之王礼而已矣勃从楚来王赐诸前酒酣王曰召相单来勃避席稽首曰王恶得此亡国之言乎王上者孰与周文王王曰吾不若也勃曰下者孰与齐桓公王曰吾不若也然则周文王得吕望以为太公桓公得夷吾以为仲父今王得安平君而曰单且自天地之辟民人之治为人臣之功谁有厚于安平君者哉而王曰单单恶得此亡国之言乎且王不能守社稷燕人兴师袭齐墟王走而之城阳之山中安平君以惴惴之即墨三里之城五里之郭敝卒七千禽其司马而反千里之齐安平君之功也当是时阖城阳而王天下莫之能止然而计之于道归之于义以为不可故为栈道木阁迎王与后于城阳山中王乃得反子临百姓今国已定民已安矣王乃曰单单且婴儿之计不为此王不亟杀此九子者以谢安平君国危矣王乃杀九子而逐其家益封田单以夜邑万戸【国防】
　　説苑楚使聘于齐齐王飨之梧宫使者曰大哉梧乎昔燕攻齐遵雒路渡济桥焚雍门饮马乎淄渑定获乎琅邪王与太后奔于莒逃于城阳之间当此之时梧之大何如乎王曰陈先生对之陈子曰臣不如刁勃王曰刁先生应之勃曰昔者荆平王杀子胥父与其兄子胥乞食于吴阖闾以为将三年复讐乎楚战胜乎栢举引师入郢子胥亲射宫门掘平王冢当此时梧可以为柎矣説苑齐将军田瞆出将张生郊送曰尧让许由以天下而不受将军知之乎曰知之伯夷叔齐辞诸侯而不为将军知之乎曰知之于陵仲子辞三公而为人灌园将军知之乎曰知之知过去君弟变姓名为庶人将军知之乎曰知之此五大夫者名辞之而实羞之今将军方吞一国之权擅斧钺之诛慎勿以士之所羞者骄士田瞆曰今日诸君为瞆祖道而先生独教以圣人之道谨闻命
　　论曰传有之危者安之倾者扶之若齐貌辨数子之转移离逖也可谓克任其道矣顾薛固田氏之本封而齐实其水也孟尝去齐而客魏然则不为蝼蚁所制也亦幸而已矣之薛有所济而去齐无闻焉岂正其小而遗其大哉抑事不可为也
　　秦越人【即卢医　文挚扁鹊　　附】
　　扁鹊者勃海鄚人也【原作郑误】姓秦名越人【鲍彪注扁鹊卢人字越人法言扁鹊卢人而医多卢】少时为人舍长舍客长桑君过越人独竒之常谨遇之长桑君亦知越人非常人也出入十余年乃呼越人私坐间与语曰我有禁方年老欲传与公公毋泄越人曰敬诺乃出其懐中药予越人饮是以上池之水【谓水未至地者葢承露及竹木上水也】三十日当知物矣乃悉取其禁方书与越人忽然不见殆非人也越人以其言饮药三十日视见垣一方人【言能隔墙见人】以此视病尽见五藏症结特以诊脉为名耳为医或在齐号卢医或在赵名扁鹊当晋定公时诸大夫彊而公族弱赵简子鞅为大夫専国事简子疾五日不知人【韩子作十日】大夫皆惧于是召越人越人入视病出董安于问越人越人曰血脉治也而何怪昔秦穆公尝如此七日而寤寤之日告公孙支与子舆曰我之帝所甚乐吾所以久者适有所学也帝告我晋国且大乱五世不安其后将霸未老而死霸者之子且令而国男女无别公孙支书而藏之秦策于是出夫献公之乱文公之霸而襄公败秦师于殽而归纵淫此子之所闻今主君之病与之同不出三日必间间必有言也居二日半简子寤语诸大夫曰我之帝所甚乐与百神游于钧天广乐九奏万舞不类三代之乐其声动心有一熊欲援我帝命我射之中熊熊死有罴来我又射之中罴罴死帝甚喜赐我二笥皆有副吾见儿在帝侧帝属我一翟犬曰及其子之壮也以赐之帝告我晋国且世衰七世而亡嬴姓将大败周人于范魁之西而亦不能有也【正义嬴赵氏本姓周人谓卫晋亡之后赵成侯三年伐卫取乡邑七十三是也贾逵曰月阜曰魁　按嬴氏或指秦秦亡东西周而不能有卒归于汉也以周指卫以范魁指乡邑七十三未见确据魁引贾説亦不明】董安于受言书而藏之以越人言告简子简子赐田四万畆其后越人过虢虢大子死【傅元云晋灭虢先此百二十年焉得有虢按虢改称郭盖虢即郭】越人至虢宫门下问中庶子喜方者曰大子何病国中治穰过于众事中庶子曰大子病血气不时交错而不得泄暴发于外则为中害精神不能止邪气邪气畜积而不得泄是以阳缓而隂急故暴蹷而死越人曰其死何如时曰鸡鸣至今曰收乎曰未也其死未能半日也言臣齐勃海秦越人也家在于鄚未尝得望精光侍谒于前也闻大子不幸而死臣能生之中庶子曰先生得无诞之乎何以言大子可生也臣闻上古之时医有俞跗治病不以汤液醴洒镵石桥引案杌毒熨【镵石针挢引谓按摩之法夭挢引身案杌谓按摩而玩弄使调也毒熨谓以药物熨帖也】一拨见病之应因五藏之输【肺心肝脾肾少隂骨胆胃三焦膀胱大肠小肠十二经皆以输为原也】乃割皮解肌诀脉结筋搦髓脑揲荒爪幕【荒膏荒爪幕以爪抉其阑幕也】湔浣肠胃潄涤五藏练精易形先生之方能若是则大子可生也不能若是而欲生之曽不可以告咳婴之儿终日越人叹曰夫子之为方也若以管窥天以郄视文越人之为方也不待切脉望色听声写形言病之所在闻病之阳论得其隂闻病之隂论得其阳病应见于大表不出千里决者至众不可曲止也子以吾言为不诚试入诊太子当闻其耳鸣而鼻张循其两股以至于隂当尚温也中庶子闻扁鹊言目然而不瞚舌挢然而不下乃入报虢君虢君闻之大惊出见越人于中阙曰窃闻髙义之日久矣然未尝得拜谒于前先生过小国幸而举之偏国寡臣幸甚【索隠寡臣虢君自谦董份曰寡臣谓太子】有先生则活无先生则弃捐填沟壑长终而不得反言未卒因嘘唏服臆魂精泄横流涕长澘忽忽承防悲不能自止容貌变更越人曰若太子病所谓尸蹷者也夫以阳入隂中动胃繵縁【脉居隂部反阳脉见者为阳入隂中是隂乗阳也胃水谷之海繵縁谓脉纒绕胃也】中经维络【十二经脉十五络脉阳维隂维之脉也】别下于三焦膀胱是以阳脉下遂隂脉上争防气闭而不通隂上而阳内行下内鼓而不起上外絶而不为使上有絶阳之络下有破隂之纽破隂絶阳之色已废脉乱故形静如死状太子未死也夫以阳入隂支兰藏者生以隂入阳支兰藏者死凡此数事皆五藏蹷中之时暴作也良工取之拙者疑殆越人乃使弟子子阳厉鍼砥石以取外三阳五防有间太子苏乃使子豹为五分之熨以八减之齐和煮之【言熨之令温暖之气入五分而药之齐和所减有八也】以更熨两胁下太子起坐更适隂阳但服汤一旬而复故故天下尽以越人为能生死人越人曰越人非能生死人也此自当生者越人能使之起耳越人过齐齐桓侯客之【太公和之子桓公午也】入朝见曰君有疾在腠理不治将深桓侯曰寡人无疾越人出桓侯谓左右曰医之好利也欲以不疾者为功后五日越人复见曰君有疾在血脉不治将深桓侯曰寡人无疾越人出桓侯不悦后五日越人复见曰君有疾在肠胃间不治将深桓侯不应越人出桓侯不悦后五日越人复见望见桓侯而退走桓侯使人问其故越人曰疾之在腠理汤熨之所及也其在血脉鍼石之所及也其在肠胃酒醪之所及也其在骨髓虽司命无奈之何今在骨髓臣是以无请也后五日桓侯体病使人召越人越人已逃去桓侯遂死使圣人预知微能使良医得蚤从事则疾可已身可活也人之所病病疾多而医之所病病道少故病有六不治骄恣不论于理一不治轻身重财二不治衣食不能适三不治隂阳并藏气不定四不治形羸不能服药五不治信巫不信医六不治有此一者则重难治也越人名闻天下过邯郸闻贵妇人即为带下医过雒阳闻周人爱老人即为耳目痹医来入咸阳闻秦人爱小儿即为小儿医随俗为变【史记】
　　新语扁鹊居宋得罪于宋出亡之卫卫人有病将死扁鹊欲为治之病者之父曰吾子病甚笃将迎良医治非子所能治退而不用乃使灵巫求福对扁鹊而呪病者卒死列子鲁公扈赵婴齐二人有疾请扁鹊治既愈谓公扈婴齐曰汝曩之疾自外而干府藏今偕生之疾与体皆长为汝攻之何如二人曰愿先闻其验扁鹊谓公扈曰汝志强而气弱故足于谋而寡于断齐婴志弱而气强故少于虑而伤于専若换汝之心则均善矣遂饮二人毒酒迷死三日割胸探心易而置之投以神药既悟如初二人辞归公扈反齐婴之室妻子弗识齐婴反公扈之室妻子亦弗识二室相与讼扁鹊辩其所由讼乃已
　　魏文侯问越人曰子昆弟三人其孰最善为医越人曰长兄最善中兄次之越人最为下曰可得闻邪越人曰长兄于病视神未有形而除之故名不出于家中兄治病在毫毛故名不出于闾若越人者镵血脉投毒药副肌肤间而名闻于诸侯【鹖冠子】
　　越人见秦武王【自赵简子至是已百三十年扁鹊盖不下百五十嵗岂有道而夀与】武王示之病越人请除左右曰君之病在耳之前目之下除之未必已也将使耳不聪目不明君以告越人越人怒而投其石曰君与知者谋之与不知者败之此知秦国之政也则君一举而亡国矣【国策】
　　秦太医令李諡自知伎不如越人也使人刺杀之【史记】扁鹊内经九卷外经十三卷【汉书】
　　越人之后又有文挚者【未详何国人】齐王疾痏使人之宋迎摰摰至视王之疾谓太子曰王之疾可已也然王疾已则必杀摰也太子曰何故曰非怒王则疾不可治怒王则摰必死太子顿首彊请曰茍已王之疾臣与臣之母以死争之于王王必幸臣与臣之母先生勿患也摰曰诺与太子期而将往不当者三齐王固已怒矣摰至不解履登牀履王衣问王之疾王怒而不与言摰因出辞以重怒王王叱而起疾乃遂已王大怒将生烹摰太子与王后急争之不能得果生烹摰爨之三日顔色不变摰曰诚欲杀臣胡不覆之以絶隂阳之气王使覆之摰乃死【吕氏春秋】
　　列子龙叔谓文摰曰子之术微矣吾有疾子能已乎摰曰唯命所聴然先言子所病之证龙叔曰吾乡誉不以为荣国毁不以为辱得而不喜失而弗忧视生如死视富如贫视人如豕视吾如人家如逆旅之舎乡如戎蛮之国凡此众疾赏不能劝罚不能威利害不能易哀乐不能移固不可事国君交亲友御妻子制仆此奚疾哉能已之乎文摰命龙叔背明而立自后向明而望之曰嘻吾见子之心矣方寸之地虚矣防圣人也子心六孔流通一孔不达今以圣智为疾者或由此乎非吾浅术所能已也
　　田齐逸民传　陈仲子　【屠牛吐闾邱先生附】
　　陈仲子者【史记索隠字子终】齐人也其兄戴为齐卿食禄万钟仲子以为不义将妻子适楚居于陵自谓于陵仲子穷不茍求不义之食不食遭嵗饥乏粮三日乃匍匐而食井上李实之虫者三咽而能视身自织履妻擘纑以易衣食【髙士传】
　　宋人屈谷见之曰谷闻先生之义不恃仰人而食今谷有树瓠之道坚如石厚而无窍献之仲子曰夫瓠所贵者谓其可以盛也今厚而无窍则不可剖以盛而任重如坚石则不可剖以斟吾无以瓠为也曰然谷将以欲弃之今田仲不恃仰人而食亦无益人之国亦坚瓠之类也【韩非子】
　　楚王欲以为相而不许为人灌园【列士传】
　　韩诗外传齐王厚送女欲妻屠牛吐吐辞其友曰子终死腥臭之肆而已吐曰女丑其友曰何以知之曰吾以屠知之吾肉善而去若少耳吾肉不善虽以吾附益之尚犹贾不售今厚送子子丑故耳其友后见之果丑説苑宣王猎于社山社山父老十三人相与劳王王赐父老田不租父老皆拜闾邱先生不拜王曰以为少邪赐父老无徭役父老皆拜闾邱先生又不拜王曰拜者去不拜者前曰寡人赐田不租赐无徭役先生独不拜寡人得无有过乎闾邱先生对曰闻王来游所以为劳王望得夀于王得富于王得贵于王王曰天杀生有时非寡人所得与无以夀先生仓廪虽实以备菑害无以富先生大官无缺小官卑贱无以贵先生对曰此非臣之所敢望也愿王选有修行者以为吏平其法度臣可以得夀振之以时无烦扰百姓臣可以得富令少者敬长长者敬老臣可以得贵今王幸赐田不租则仓廪将虚也赐无徭役则官府无使焉此非臣之所敢望也王曰善愿以先生为相
　　田齐夫人传　君王后　【宿瘤女附】
　　君王后者莒太史敫之女也闵王之遇弑也其子法章变名姓为敫家佣敫女竒法章之状貌以为非常人怜而常窃衣食之与私焉莒中及齐亡臣相聚求闵王子欲立之法章乃自言于莒共立法章为襄王襄王立以女为后生子建太史敫曰女无媒而嫁者非吾种也污吾世矣终身不覩君王后后贤不以不覩之故失人子之礼也襄王薨子建立为齐王君王后事秦谨与诸侯信以故建立四十余年不受兵秦昭王尝遣使遗玉连环曰齐多智而解此环不君王后以示羣臣羣臣不知解君王后引椎椎破之谢秦使曰谨以解矣及君王后病且卒诫建曰羣臣之可用者某建曰请书之君王后曰善取笔牍受言君王后曰老妇已忘矣【国策】
　　王建十六年君王后卒【史记世家】
　　列女传宿瘤女者齐东郭采桑之女闵王出游百姓尽观宿瘤采桑如故王召问之对曰妾受教采桑不受教观大王王曰竒女也惜哉宿瘤女曰属之不二予之不忘中心谓何宿瘤何伤王大説使使以金百镒往聘迎之父母惊欲沐浴加衣裳女曰如是则变容更服不见识也于是如故随使者王见诸夫人曰今日出游得一圣女斥汝属矣诸夫人皆怪之盛服而卫迟其至也宿瘤骇宫中诸夫人皆掩口而笑王曰无笑不饰耳夫饰与不饰固相去十百也女曰饰与不饰相去千万何十百也昔者尧舜自饰以仁义天下归善焉桀纣不自饰以仁义天下归恶焉由是观之饰与不饰相去千万何十百也诸夫人皆慙王以为后侵三晋惧秦楚一立帝号瘤女有力焉女死燕遂屠齐闵王逃死于外　诞不足征姑识其説田齐逆臣传　淖齿　【王孙贾附】
　　淖齿者楚将也燕之入临淄也闵王走莒楚使齿将兵救齐齿因相闵王【史记世家】
　　初齐负郭之民有孤狐咺者正义闵王斮之檀衢齐孙室子陈举直言杀之东闾司马穰苴【田完之裔为景公将者别是一人或名误】为政者也杀之以故燕举兵使乐毅击之齐使向子将而应之齐军破向子以舆一乗亡【吕氏春秋作触子】达子收余卒复振与燕战求所以赏闵王不与军破走王遂奔莒齿数之曰夫千乗博昌之间方数百里血霑衣王知之乎嬴博之间地坼至泉王知之乎人有当阙而哭者求之不得去之闻其声王知之乎天雨血霑衣者天以告也地坼至泉者地以告也人有当阙而哭者人以告也天地人皆告矣而王不知戒何得无诛乎于是杀闵王于鼓里
　　韩非子淖齿闻齐王之恶已也乃矫为秦使以知之
　　王孙贾者年十五事闵王及王出走失王之处其母曰女朝出而晚来则吾倚门而望暮出而不还则吾倚闾而望女今事王而出走女不知其处女尚何归王孙贾乃入市中曰淖齿乱齐国杀王欲与我诛者袒右市人从者四百人与之诛淖齿刺而杀之【国策】




　　尚史卷七十二
<史部,别史类,尚史>
　　钦定四库全书
　　尚史卷七十三　　　　　　列传五十一
　　镶白旗汉军李锴撰
　　秦诸臣传
　　公孙枝
　　公孙枝字子桑秦大夫也事穆公穆公九年【僖九年】齐防我师纳晋恵公夷吾公谓枝曰夷吾其定乎对曰臣闻之唯则定国诗曰不识不知顺帝之则文王之谓也又曰不僭不贼鲜不为则无好无恶不忌不克之谓也今其言多忌克难哉公曰忌则多怨又焉能克是吾利也十三年【僖十三年】晋荐饥使乞籴于秦公谓枝曰与诸乎对曰重施而报君将何求重施而不报其民必携携而讨焉无众必败谓百里奚曰与诸乎对曰天灾流行国家代有救灾恤邻道也行道有福于是输粟于晋韩之战也晋使请战曰寡人不佞能合其众而不能离也君若不还无所逃命公使枝对曰君之未入寡人惧之入而未定列犹吾忧也茍列定矣敢不承命及获晋侯舍诸灵防公子絷曰不如杀之无聚慝焉枝曰归之而质其大子必得大成晋未可灭而杀其君祗以成恶且史佚有言曰无始祸无怙乱无重怒重怒难任陵人不祥乃许晋平【左传】
　　百里奚之未遇也亡虢而虏晋饭牛于秦传鬻以五羊之皮枝得而説之献诸公三日请属事焉公曰买之五羊之皮而属事焉无乃天下笑乎枝对曰信贤而任之君之明也让贤而下之臣之忠也君为明君臣为忠臣境内将服敌国且畏夫谁暇笑哉公遂用之【吕氏春秋】吕氏春秋缪公相百里奚晋使叔虎齐使东郭蹇如秦公孙枝请见之公曰请见客子之事欤对曰非也相国使子乎对曰不也公曰然则子事非子之事也秦国僻陋事服其任人事其事犹惧为诸侯笑今子为非子之事退将论而罪枝出自敷于百里氏百里奚请之公曰此所闻于相国欤枝无罪奚请有罪奚请焉百里奚归辞公孙枝枝自敷于街百里奚令吏行其罪
　　百里奚　蹇叔
　　百里奚【史记作傒】初事虞公晋献公灭虞虢虏虞公与其大夫百里奚
　　左传僖五年晋袭虞灭之执虞公及其大夫井伯以媵秦穆姬井伯盖即百里奚耶孟子晋假道于虞宫之竒谏百里奚不谏知虞公之将亡而去之秦
　　以为秦穆公夫人婘于秦奚亡秦走宛楚鄙人执之穆公闻奚贤欲重赎之恐楚人不与乃使人谓楚曰吾媵臣百里奚在焉请以五羖羊皮赎之楚人遂许与之当是时奚年已七十余公释其囚与语国事谢曰臣亡国之臣何足问公曰虞君不用子故亡非子罪也固问语三日公大说授之政号曰五羖大夫
　　説苑穆公使贾人载盐徴诸贾人贾人买百里奚以五羖羊之皮使将车之秦穆公观盐见奚牛肥曰任重道逺以险而牛何以肥也对曰臣饮食以时使之不以暴有险先后之以身是以肥也公知其君子也与坐大説异日与公孙支论政支曰君其得圣人乎公曰然吾説夫奚之言支归取雁以贺明日乃致上卿以让奚韩诗外传禽息荐百里奚不见纳穆公出当车以头击闎脑乃精出曰臣生无补于国不如死也公感悟而用奚论衡同后汉书注引今本无
　　奚让曰臣不及臣友蹇叔蹇叔贤而世莫知臣常游困于齐而乞食防人蹇叔收臣臣因而欲事齐君无知蹇叔止臣臣得脱齐难遂之周周王子頽好牛臣以养牛干之及頽欲用臣蹇叔止臣去得不诛事虞君蹇叔止臣臣知虞君不用臣臣诚私利禄爵且留再用其言得脱一不用及虞君难是以知其贤于是公使人厚币迎蹇叔以为上大夫晋献公卒公使奚将兵纳恵公夷吾于晋恵公卒复纳文公【史记】
　　公与晋师围郑郑人与公盟公使大夫杞子逢孙孙戍之而还三十二年【僖三十二年】杞子自郑使告于我曰郑人使我掌其北门之管若潜师以来国可得也公访诸蹇叔蹇叔曰劳师以袭逺非所闻也师劳力竭逺主备之无乃不可乎师之所为郑必知之勤而无所必有悖心且行千里其谁不知公辞焉召百里孟明视西乞术白乙丙使出师于东门之外蹇叔哭之曰孟子吾见师之出而不见其入也公使谓之曰尔何知中寿尔墓之木拱矣蹇叔之子与师哭而送之曰晋人御师必于殽殽有二陵焉其南陵夏后臯之墓也其北陵文王之所辟风雨也必死是间余收尔骨焉
　　吕氏春秋缪公袭郑蹇叔谏曰不可臣闻之袭国邑以车不过百里以人不过三十里皆以其气之趫与力之盛至是以犯敌能灭今行数千里又絶诸侯之地以袭国臣不知其可也不聴蹇叔送师而哭曰师乎见其出而不见其入也蹇叔有子曰申与视与师偕行蹇叔谓其子曰晋遏师必于殽女死不于南方之岸必于北方之岸为吾尸女之易也
　　明年我师及滑郑知之杞子奔齐逢孙孙奔宋晋果败我师于殽获三帅【左传】
　　百里视　【西乞术白乙丙附】
　　百里视字孟明【国语作子明】百里奚之子也穆公三十二年【僖三十二年】公使百里视西乞术白乙丙帅师东袭郑明年及滑郑商人髙以乘韦先牛十二犒师且使遽告于郑视曰郑有备矣不可冀也攻之不克围之不继吾其还也灭滑而还晋败我师于殽获视术丙以归已而文嬴【晋文公夫人】请之晋舍之中悔复使阳处父追之及诸河则在舟中矣释左骖以公命赠视【矫命赠马欲使还拜谢因而执之】视稽首曰君之恵不以累臣衅鼓使归就戮于秦寡君之以为戮死且不朽若从君恵而免之三年将拜君赐晋人既归三帅大夫及左右皆言于公曰是败也视之罪也必杀之公曰是孤之罪也周芮良夫之诗曰大风有隧贪人败类聴言则对诵言如醉匪用其良覆俾我悖是贪故也孤之谓矣孤实贪以祸夫子夫子何罪复使为政三十五年【文二年】视帅师伐晋报殽之役及晋师战于彭衙我师败绩晋人谓之拜赐之师公犹用视视増修国政重施于民明年伐晋济河焚舟取王官及郊晋人不出遂自茅津济封殽尸而还遂霸西戎穆公薨西乞术复事康公康公六年【文十二年】公使术如鲁聘且言将伐晋鲁公子遂辞玉曰君不忘先君之好照临鲁国镇抚其社稷重之以大器寡君敢辞玉对曰不腆敝器不足辞也三辞术答曰寡君愿徼福于周公鲁公以事君不腆先君之敝器使下臣致诸执事以为瑞节要结好命所以借寡君之命结二国之好是以敢致之鲁厚贿之【左传】
　　由余
　　由余其先晋人也亡入戎能晋言戎王闻穆公贤使由余观秦公示以宫室积聚由余曰使鬼为之则劳神矣使人为之亦苦民矣公怪之问曰中国以诗书礼乐法度为政然尚时乱今戎夷无此何以为治不亦难乎由余笑曰此乃中国所以乱也夫自上圣黄帝作为礼乐法度身以先之仅以小治及其后世日以骄淫阻法度之威以责督于下下罢极则以仁义怨望于上上下交争怨而相簒弑至于灭宗皆以此类也夫戎夷不然上含淳徳以遇其下下懐忠信以事其上一国之政犹一身之治不知所以治此真圣人之治也于是公退而问内史廖曰闻邻国有圣人敌国之忧也今由余贤寡人之害将奈之何廖曰戎王处僻匿未闻中国之声君试遗其女乐以夺其志为由余请以疏其间留而莫遣以失其期戎王怪之必疑由余君臣有间乃可虏也且戎王好乐必怠于政公曰善因与由余曲席而坐传器而食问其地形与其兵势尽詧而后令内史廖以女乐二八遗戎王戎王受而説之终年不还于是乃归由余由余数谏不聴公又数使人间要由余由余遂去降秦公以客礼礼之问伐戎之形益国十二开地千里遂霸西戎【史记】
　　韩非子戎王使由余聘于秦穆公问曰愿闻得国失国何以由余对曰尝以俭得之以奢失之昔者尧有天下饭于土簋饮于土铏南北东西莫不宾服舜有食器斩山木而财之削锯修之迹流漆墨其上输之于宫诸侯以为益侈国之不服者十三禹作祭器墨染其外朱画其内缦帛为茵蒋席额縁觞酌有采而樽俎有饰此弥侈矣国之不服者三十三殷人作大路建九旒食器雕琢觞酌刻镂四壁垩墀茵蓆雕文此弥侈矣国之不服者五十三君子皆知文章矣而服者弥少臣故曰俭其道也由余出公召内史廖而告之使廖以女乐二八遗戎王戎王説之终嵗不还牛马半死由余归谏戎王弗聴由余遂去之秦公迎而拜之上卿新书由余曰干肉不腐则左右亲苞苴时有筐篚时至则羣臣附官无蔚藏腌陈时发则戴其上上少投之则下以躯偿矣古之蓄其下者其施报如此
　　杂家有由余三篇【汉书】
　　论曰书所以记帝王之言也列国无得与而以秦誓终之若夫穆公之悔过也孟明再辱国而以修政重施终之亦善于补过者也由余之言矫世之已尔其去戎之秦也未必移戎俗于秦而秦霸矣
　　绕朝　任妄
　　绕朝任大夫也康公七年【文十三年】士防在秦晋患之使魏寿余伪叛以诱士防寿余请以私邑自归于秦公许之公师于河西将受魏邑魏人在东寿余曰请东人之能与夫二三有司言者吾与之先公使士防防将行绕朝赠之以防曰子无谓秦无人吾谋适不用也士防遂归晋【左传】
　　又有任妄者亦事康公康公筑防三年荆人起兵将以攻秦任妄曰饥召兵疾召兵劳召兵乱召兵君筑防三年今荆人起兵将攻齐臣恐其攻齐为声而以袭秦为实也不如备之戍东边荆人辍行【韩非子】
　　公孙鞅
　　公孙鞅者卫之庶孽公子其祖本姬姓也鞅少好刑名之学事魏相公叔痤为中庶子公叔痤知其贤未及进防痤病魏恵王亲徃问病曰公叔病有如不可讳将奈社稷何痤曰痤之中庶子公孙鞅年虽少有竒才愿王举国而聴之王嘿然王且去痤屏人言曰王即不聴用鞅必杀之无令出境王诺诺而去痤召鞅谢曰今者王问可以为相者我言若王色不许我我方先君后臣因谓王即弗用鞅当杀之王许我汝可疾去矣且见禽鞅曰彼王不能用君之言任臣又安能用君之言杀臣乎卒不去恵王既去而谓左右曰公叔病甚悲乎欲令寡人以国聴公孙鞅也岂不悖哉公叔痤既死鞅闻秦孝公下令国中求贤者将修缪公之业东复侵地乃遂西入秦因孝公宠臣景监以求见説孝公以彊国之术孝公大説公既用鞅鞅欲变法恐天下议已鞅曰疑行无名疑事无功且夫有髙人之行者固见非于世有独知之虑者必见敖于民愚者闇于成事知者见于未萌民不可与虑始而可与乐成论至徳者不和于俗成大功者不谋于众是以圣人茍可以彊国不法其故茍可以利民不循其礼公曰善甘龙曰【孝公臣】不然圣人不易民而教不变法而治因民而教不劳而成功縁法而治者吏习而民安之鞅曰龙之所言世俗之言也常人安于故俗学者溺于所闻以此居官守法可也非所论于法之外也三代不同礼而王五伯不同法而霸智者作法愚者制焉贤者更礼不肖者拘焉杜挚曰【亦孝公臣】利不百不变法功不十不易器法古无过循礼无邪鞅曰不然治世不一道便国不法古故汤武不循古而王夏殷不易礼而亡反古者不可非而循礼者不足多公曰善商子孝公曰善吾闻穷巷多恡曲学多辩愚者笑之智者哀焉狂夫之乐贤者丧焉拘世以议寡人不之疑矣于是遂出垦草令
　　以鞅为左庶长卒定变法之令令民为什伍而相收司连坐不告奸者腰斩告奸者与斩敌首者同赏匿奸者与降敌同罚民有二男以上不分异者倍其赋有军功者各以率【同律】受上爵为私鬬者各以轻重被刑大小僇力本业耕织致粟帛多者复其身事末利及怠而贫者举以为收孥【言收録其妻子没为官奴婢】宗室非有军功论不得为属籍明尊卑爵秩等级各以差次名田宅臣妾衣服以家次【谓家有班次不使僭侈】有功者显荣无功者虽富无所芬华令既具未布恐民不信已乃立三丈之木于国都市南门募民有能徙置北门者予十金民怪之莫敢徙复曰能徙者予五十金有一人徙之辄予五十金以明不欺卒下令令行于民期年秦民言初令不便者以千数于是大子犯法鞅曰法之不行自上犯之大子君嗣也不可施刑刑其傅公子防黥其师公孙贾明日秦人皆趋令行之十年秦民大説道不拾遗山无盗贼家给人足民勇于公战怯于私鬬乡邑大治秦民初言令不便者有言令便者鞅曰此皆乱化之民也尽迁之边其后民莫敢议令
　　韩非子公孙鞅曰行刑重其轻者轻者不至重者不来是谓以刑去刑
　　于是以鞅为大良造【即太上造秦之第十六爵名】将兵围魏安邑降之居三年筑冀阙宫庭于咸阳秦自雍徙都之而令民父子兄弟同室内息者为禁集小都乡邑聚为县置令丞凡三十一县为田开阡陌封疆而赋税平平斗桶权衡丈尺行之四年公子防复犯约劓之居五年秦人富彊天子致胙于孝公诸侯毕贺
　　国策商君治秦法令至行公平无私罚不讳强大赏不私亲近法及太子黥劓其傅朞年之后道不拾遗民不妄取兵革大强诸侯畏惧然刻深寡恩特以强服之耳韩非子商君教秦以连什伍设告坐之过燔诗书而明法令塞私门之请遂公家之劳禁游宦之民显耕战之士新书卫鞅内刻刀锯之刑外深鈇之诛步过六尺者有罚弃灰于道者被刑一日临渭而论囚七百余人渭水尽赤号哭之声动于天地
　　其明年齐败魏于马陵其明年鞅説孝公曰秦之与魏譬人有腹心疾非魏并秦秦即并魏何者魏居岭之西都安邑与秦界河而独擅山东之利利则西侵秦病则东收地今以君之贤圣国赖以盛而魏徃年大破于齐诸侯畔之可因此时伐魏魏不支秦必东徙秦据河山之固东乡以制诸侯此帝王之业也孝公以为然使鞅将而伐魏魏使公子卬将而击之军既相距鞅遗公子卬书曰吾始与公子驩今俱为两国将不忍相攻可与公子面相见盟乐饮而罢兵以安秦魏公子卬以为然防盟已饮而鞅伏甲士袭虏卬因攻其军尽破之以归秦恵王兵数破于齐秦国内空日以削恐乃使使者割河西之地献于秦以和而魏遂去安邑徙都大梁恵王曰寡人恨不用公叔痤之言也鞅既破魏还秦封之于商十五邑号为商君【纪年秦封卫鞅于邬改名曰商】鞅相秦十年宗室贵戚多怨望者孝公薨大子立公子防之徒告鞅欲反发吏捕鞅鞅亡至闗下欲舍客舍客舍人不知其是商君也曰商君之法舍人无验者坐之鞅喟然叹曰嗟乎为法之敝一至此哉去之魏魏人怨其欺公子卬而破魏师弗受鞅欲之他国魏人曰鞅秦之贼秦彊而贼入魏弗归不可遂内秦鞅既复入秦走商邑与其徒属邑兵北出击郑秦发兵攻鞅杀之于郑黾池车裂鞅以徇曰莫如商鞅反者遂灭鞅之家【史记】
　　国防孝公疾且不起欲传商君辞不受孝公死恵王涖政有顷商君告归人説恵王曰大臣太重者国危左右太亲者身危今秦妇人婴皃皆言商君之法莫言大王之法是商君反为主大王更为臣也且夫商君固大王之仇雠也愿大王图之商君归还恵王车裂之而秦人不怜
　　法家商君二十九篇兵权谋公孙鞅二十七篇【汉书】论曰商鞅之于孝公也四説而后入若鞅者髙论以猾中尔乌足识帝王之道哉周道陵夷古法初未尽变至鞅乃荡然无遗迄于今嗟乎古不可复谁之罪欤其所着商子有更法垦命农战去强开塞兵守来民赏刑画防诸篇而间厠后事于篇中葢非鞅之本书已然垦草农战不外前法至去诗书礼乐以漓旧俗开后非鞅罪不可逭矣
　　司马错
　　司马错秦人也事恵王张仪既相秦苴蜀相攻击华阳国志蜀王封其弟于汉中号曰苴侯命之邑曰葭萌苴与巴好巴蜀为讐故蜀王怒伐苴
　　各来告急于秦王欲伐蜀以道险难至而韩又来侵欲先伐韩恐不利先伐蜀恐韩袭秦之敝错与张仪争论于王前【史记】
　　错欲伐蜀仪曰不如伐韩王曰请闻其説仪曰亲魏善楚下兵三川塞轘辕缑氏之口当屯留之道魏絶南阳楚临南郑秦攻新城宜阳以临二周之郊诛周主之罪侵楚魏之地周自知不能救九鼎宝器必出据九鼎按圗籍挟天子以令于天下天下莫敢不聴此王业也今夫蜀西僻之国而戎翟之长也敝兵劳众不足以成名得其地不足以为利臣闻争名者于朝争利者于市今三川周室天下之市朝也而王不争焉顾争于戎翟去王业逺矣错曰不然臣闻之欲富国者务广其地欲彊兵者务富其名欲王者务博其徳三资者备而王随之矣今王地小民贫故臣愿从事于易夫蜀西僻之国也而戎翟之长也有桀纣之乱以秦攻之譬如使豺狼逐羣羊取其地足以广国得其财足以富民缮兵不伤众而彼已服焉拔一国而天下不以为暴利尽四海而诸侯不以为贪是我一举而名实两附焉而又有禁暴止乱之名今攻韩刼天子恶名也而未必利也又有不义之名而攻天下所不欲危臣请谒其故周天下之宗室也齐韩周之与国也周自知失九鼎韩自知亡三川将二国并力合谋以因乎齐赵而求觧乎楚魏以鼎与楚以地与魏王弗能禁此臣所谓危不如伐蜀之完也王曰善请聴子卒起兵伐蜀十月取之遂定蜀贬蜀主更号为侯而使陈庄相蜀蜀既属秦秦益彊富厚轻诸侯【国防】
　　樗里疾　甘茂　【向寿甘罗附】
　　樗里子名疾秦恵王弟也【纪年作褚里疾】与恵王异母母韩女也疾滑稽多智秦人号曰智囊秦恵王八年爵疾右更使将而伐曲沃尽出其人取其城地入秦二十五年使疾将伐赵虏赵将军庄豹拔蔺明年助魏章攻楚败楚将屈丐取汉中地秦封疾号为严君【史记】
　　张仪残之重而使之楚【重贵重之】因令楚王为之请相于秦仪谓王曰重樗里疾而使之者将以为国交也今身在楚楚王因为请相于秦臣闻其言曰王欲穷仪于秦乎臣请助王楚王以为然故为请相也今王诚聴之彼必以国事楚王大怒疾出走【国防】
　　按秦防又曰秦恵王死公孙衍欲穷张仪李讐谓衍曰不如召甘茂于魏召公孙显于韩起樗里子于国三人者皆张仪之讐也是仪尝逐疾史不载也
　　恵王薨武王即位逐张仪魏章而以樗里疾甘茂为左右丞相使甘茂攻韩抜宜阳使疾以车百乘入周周以卒迎之意甚敬楚王怒让周以其重秦客游腾为周説楚王曰智伯之伐仇犹遗之广车因随之以兵仇犹遂亡何则无备故也齐桓公伐蔡号曰诛楚其实袭蔡今秦虎狼之国使樗里子以车百乘入周周以仇犹蔡观焉故使张防居前彊弩在后名曰卫疾而实囚之且夫周岂能无忧其社稷哉恐一旦亡国以忧大王楚王乃悦武王薨昭王即位疾又益尊重昭王元年疾将伐蒲【纪年褚里疾围蒲不克而秦惠王薨】蒲守恐请胡衍胡衍为蒲谓疾曰公之攻蒲为秦乎为魏乎为魏则善矣为秦则不为赖矣夫卫之所以为卫者以蒲也今伐蒲入于魏卫必折而从之魏亡西河之外而无以取者兵弱也今并卫于魏魏必彊魏彊之日西河之外必危矣且秦王将观公之事害秦而利魏王必罪公疾曰奈何胡衍曰公释蒲勿攻臣试为公入言之以徳卫君疾曰善胡衍入蒲谓其守曰樗里子知蒲之罪矣其言曰必拔蒲衍能令释蒲勿攻蒲守恐因再拜曰愿以请因効金三百斤曰秦兵茍退请必言子于卫君使子为南面故胡衍受金于蒲以自贵于卫于是遂觧蒲而去【史记】
　　疾及楚攻魏皮氏或为魏谓楚王曰秦楚胜魏魏恐亡必合于秦王何不背秦与魏魏喜必内太子秦恐失楚必效城地王复与之攻魏可也楚王曰善乃背秦而与魏魏内太子秦恐许楚城地欲与之复攻魏疾怒欲与魏攻楚恐魏以太子在楚不肯也或为疾谓楚王曰外臣疾使臣谒之曰敝邑之王欲効城地而为魏太子之尚在楚也王出魏质臣请効之而复固秦楚之交以疾攻魏楚王出魏太子秦因合魏以攻楚【国防】
　　昭王七年疾卒塟于渭南章防之东曰后百嵗当有天子之宫夹我墓至汉兴长乐宫在其东未央宫在其西武库正直其墓秦人谚曰力则任鄙智则樗里樗里疾室在渭南隂乡樗里故俗谓之樗里子
　　甘茂者下蔡人也事下蔡史举先生学百家之説因张仪樗里疾而见恵王王悦之使将而佐魏章畧定汉中地恵王薨武王即位张仪魏章去东之魏蜀相壮反华阳国志秦灭蜀封公子通为蜀侯以陈壮为相壮反杀通秦诛壮封子晖为蜀侯史记云蜀侯晖相壮反误
　　使茂定蜀还以茂为左丞相【史记】
　　张仪将相魏欲假秦兵以救魏左成谓茂曰不如予之魏不反秦兵张子不反秦魏若反秦兵张子得志于魏不敢反于秦矣张子不去秦张子必髙子【言仪无舍秦之心必重茂欲茂以秦资之也】张仪又欲以汉中与楚请王曰有汉中蠧种树不处者人必害之家有不宜之财则伤今汉中南边为楚利此国累也茂谓王曰地大者固多忧乎天下有变王割汉中与楚和楚必畔天下而与王王今以汉中与楚即天下有变王何以市楚也三年王谓茂曰寡人欲容车通三川以窥周室而寡人死不朽乎茂曰请之魏约以伐韩而令向寿辅行茂至谓寿曰子归言之于王曰魏聴臣矣然愿王勿伐事成尽以为子功向寿归以告王王迎茂于息壤茂至王问其故对曰宜阳大县也上党南阳积之久矣名曰县其实郡也今王倍数险行千里攻之难臣闻张仪西并巴蜀之地北取西河之外南取上庸天下不以多张仪而贤先王魏文侯令乐羊将攻中山三年而拔之乐羊反而语功文侯示之谤书一箧乐羊再拜稽首曰此非臣之功主君之力也今臣羁旅之臣也樗里疾公孙衍二人者挟韩而议王必聴之是王欺魏而臣受公仲朋【韩相】之怨也昔者曾子处费费人有与曾子同名族者杀人人告其母曰曾参杀人母织自若也有顷人又曰曾参杀人母尚织自若也顷之一人又告之曰曾参杀人母惧投杼逾墙而走夫以曾参之贤与母之信也而三人疑之则慈母不能信也今臣之贤不及曾子而王之信臣又不如曾子之母也疑臣者不适三人臣恐王为臣之投杼也王曰寡人不聴也请与子盟于是与之盟于息壤果攻宜阳五月而不拔樗里疾公孙衍争之王王将聴之召茂而告之茂曰息壤在彼王曰有之因悉起兵复使茂攻之茂攻宜阳三鼔而卒不上秦之右将有尉对曰公不论兵必大困茂曰我羁旅而得秦相者我以宜阳饵王令攻宜阳而不拔公孙衍樗里疾挫我于内而公仲以韩穷我于外是无伐之日已请明日鼓之而不可下因以宜阳之郭为墓于是出私金以益公赏明日鼓之而宜阳拔宜阳既拔楚畔秦而合于韩王惧茂曰楚虽合韩不为韩氏先战韩亦恐战而楚有变其后韩楚必相御也楚言与韩而不余怨于秦臣是以知其御也【言二国虽合犹相疑故自相制御也】茂约秦魏而攻楚楚之相秦者屈盖为楚合于秦秦启闗而聴楚使茂谓王曰訹于楚【訹诱也】而不使魏制和楚必曰秦鬻魏魏不説而合于楚楚魏为一国恐伤矣王不如使魏制和魏制和必説王不恶于魏则寄地必多矣【国防】
　　韩既与秦平武王竟至周而薨于周弟昭王即位王母宣太后楚女也【史记】
　　国防武王谓甘茂曰楚客来使者多健与寡人争辞寡人数穷焉为之奈何对曰王勿患也其健者来使王勿聴其事其需弱者来使王必聴之然则需弱者用而健者不用矣王因而制之又曰甘茂相秦王爱公孙衍因自谓之曰寡人且相子茂之吏道而闻之以告茂茂因入见曰王得贤相敢再拜贺王曰寡人托国于子焉更得贤相对曰王且相犀首王曰子焉闻之对曰犀首告臣王怒犀首之泄也乃逐之
　　楚围韩雍氏韩使求救于秦冠盖相望也太后楚人不肯救秦师不下殽韩又令尚靳使秦谓昭王曰韩之于秦也居为隠蔽出为雁行今韩已病矣秦师不下殽臣闻之唇掲者其齿寒愿王熟计之韩又使张翠张翠称病日行一县翠至茂曰韩急矣先生病而来翠曰未急也急则折而入于楚矣臣安敢来茂曰先生毋复言入言于王曰公仲柄得秦师故敢捍楚今雍氏围而秦师不下殽是无韩也公仲且抑首而不朝公叔且以国南合于楚楚韩为一魏氏不敢不聴是楚以三国谋秦也如此则伐秦之形成矣不识坐而待伐孰与伐人之利王曰善果下师于殽以救韩【国防】
　　秦使向寿平宜阳而使樗里疾甘茂伐魏皮氏向寿者宣太后外族也与王少相长故任用向寿如楚楚闻秦之贵向寿而厚事向寿向寿为秦守宜阳将以伐韩【史记】韩为公仲谓向寿曰禽困覆车公破韩辱公仲公仲收国复事秦自以为必可以封今公与楚觧【觧言觧讐复好】中封小令尹以桂阳【中言使楚自封之国中桂阳荆州郡史记作公与楚觧口地封小令尹以杜阳索隠注觧口秦地名近韩杜阳秦地説误】秦楚合复攻韩韩必亡公仲躬率其私徒以鬬于秦愿公熟计之向寿曰吾合秦楚非以当韩也子为我谒之公仲曰秦韩之交可合也对曰愿有复于公谚曰贵其所以贵者贵王之爱习公也不如公孙郝其智能公也不如甘茂今二人者皆不得亲于事而公独与王至断于国者彼有以失之也公孙郝党于韩而甘茂党于魏故王不信也今秦楚争彊而公党于楚是与公孙郝甘茂同道也公何以异之人皆言楚之多变也而公必亡之是自为贵也公不如与王谋其变也善韩以备之若此则无祸矣韩氏先以国从公孙郝而后委国于甘茂是韩公之讐也今公言韩以待楚是外举不避讐也向寿曰吾甚欲韩合对曰甘茂许公仲以武遂反宜阳之民今公徒收之甚难向寿曰然则奈何武遂终不可得也对曰公何不以秦为韩求颍川于楚此韩之寄地也公求而得之是令行于楚而以其地徳韩也公求而弗得是韩楚之怨不解而交走秦也秦楚争彊而公过楚以攻韩此利于秦【谓以攻韩为楚过也史记作过楚以收韩】向寿曰奈何对曰此善事也甘茂欲以魏取齐公孙郝欲以韩取齐今公取宜阳以为功收楚韩以安之而诛齐魏之罪是公孙郝甘茂无事也甘茂竟言之王以武遂复归之韩【国防】
　　向寿公孙郝争之不能得向寿公孙郝由此怨谗茂茂惧辍伐魏皮氏亡去樗里疾与魏讲罢兵【史记】
　　茂亡秦且之齐出闗遇苏代曰君闻夫江上之处女乎江上之处女有家贫无烛者处女相与语欲去之无烛者曰妾以无烛故常先至扫室布席何爱于余明之照四壁者幸以赐妾处女相与语以为然而留之今臣不肖弃逐于秦愿为足下扫室布席幸无我逐也苏代曰善请重公于齐乃西説秦王曰甘茂贤人非恒士也其居秦累世重矣自殽塞谿谷地形险易尽知之彼若以齐约韩魏反以谋秦是非秦之利也王曰然则奈何苏代曰不如重其贽厚其禄以迎之彼来则置之槐谷【史记作鬼谷】终身勿出王曰善与之上卿以相迎之齐茂辞不徃苏代谓齐王曰甘茂贤人也今秦与之上卿以相迎之茂徳王之赐故不徃愿为王臣王何以礼之以甘茂之贤得擅用彊秦之众则难图也齐王曰善赐之上卿命而处之秦因复茂之家以市于齐齐使茂于楚楚懐王新与秦合婚而驩而秦闻茂在楚使谓楚王曰愿送甘茂于秦楚王问于范环【史记作范蜎】曰寡人欲置相于秦孰可对曰臣不足以知之楚王曰吾相甘茂可乎对曰不可夫史举上蔡之监门也大不知事君小不知处室以苛亷闻于世【苛小草】甘茂事之顺也故恵王之明武王之察张仪之好谮甘茂事之取十官而无罪茂诚贤者也然而不可相秦秦之有贤相非楚之利也且王尝用召滑于越而纳句章昩之难【句章属防稽昩唐昩楚将二十八年齐秦韩魏共攻楚杀昩史记作内行章义之难误】越乱故楚南察濑湖而野江东计王之功所以能如此者越乱而楚治也今王用之于越而忘之于秦臣以为王钜速忘矣王若欲置相于秦若公孙郝者可【史记作向寿】夫公孙郝之于秦王亲也少与之同衣长与之同车被王衣以聴事真大王之相已于是茂竟不得复入秦卒于魏茂有孙曰甘罗罗年十二事秦相文信侯吕不韦为庶子吕不韦欲攻赵以广河间使蔡泽事燕三年而燕太子丹质于秦吕不韦因请张唐相燕张唐辞曰燕者必径于赵赵人得唐者受百里之地吕不韦去而不快罗曰君侯何不快甚也吕不韦曰吾令蔡泽事燕三年而燕太子已入质矣今吾自请张卿相燕而不肯行罗曰臣行之吕不韦叱去曰我自行之而不肯汝安能行之罗曰夫项槖生七嵗而为孔子师今生十二嵗于兹矣君其试臣奚遽叱也罗见张唐曰卿之功孰与武安君唐曰武安君战胜攻取不知其数攻城堕邑不知其数臣之功不如也罗曰应侯之用于秦也孰与文信侯专曰应侯不如文信侯専曰卿明知其不如与曰知之罗曰应侯欲伐赵武安君难之去咸阳七里绞而杀之今文信侯自请卿相燕而卿不肯行臣不知卿所死之处矣唐曰请因孺子而行行有日矣罗谓吕不韦曰借臣车五乘请为张唐先报赵见赵王赵王郊迎谓赵王曰闻燕太子丹之入秦与曰闻之闻张唐之相燕与曰闻之燕太子丹入秦者燕不欺秦也张唐相燕者秦不欺燕也燕秦不相欺则伐赵危矣燕秦不相欺者无异故欲攻赵而广河间也今王赍臣五城以广河间请归燕太子与彊赵攻弱燕赵王立割五城以广河间秦归燕太子与赵攻燕得上谷三十六县与秦十一罗还报秦封罗为上卿复以始甘茂田宅赐之【国防】
　　论曰樗甘柄秦厠乎严察噂沓之间而顺焉智则多已张仪宿号多智然伐蜀之形独失之错卒之宜阳力拔三川道通事故祖仪唯先后尔





　　尚史卷七十三
　　钦定四库全书
　　尚史卷七十四　　　　　　列传五十二
　　镶白旗汉军李锴撰
　　魏冉　戎　【须贾附】
　　穰侯魏冉者秦昭王母宣太后弟也其先楚人昭王母故号为八子及昭王即位八子号为宣太后宣太后二弟其异父长弟曰穰侯姓魏氏名冉同父弟曰戎为华阳君而昭王同母弟曰髙陵君泾阳君而魏冉最贤自恵王武王时任职用事武王卒诸弟争立唯魏冉力为能立昭王昭王即位以冉为将军卫咸阳诛季君之乱而逐武王后出之魏昭王诸兄弟不善者皆灭之威振秦国昭王少宣太后自治任魏冉为政昭王七年樗里疾死而使泾阳君质于齐赵人楼缓来相秦赵不利【史记】
　　使仇赫之秦请相魏冉宋突谓仇赫曰秦不聴楼缓必怨公公不若阴辞楼缓请毋急秦王秦王见赵请相魏冉之不急且不聴公言是事不成以徳楼子事成魏冉故徳公矣【国防】
　　于是仇赫从之秦果免楼缓而魏冉相秦欲诛吕礼礼出奔齐十四年魏冉举白起使代向寿将而攻韩魏败之伊阙斩首二十四万虏魏将公孙喜明年又取楚之宛叶魏冉谢病免相以客卿寿烛为相其明年烛免复相冉乃封魏冉于穰复益封阴【即陶邑济阴之定陶】号曰穰侯冉封四嵗为秦将攻魏魏献河东方四百里拔魏之河内取城大小六十余昭王十九年秦称西帝齐称东帝月余吕礼来而齐秦各复归帝为王魏冉复相秦六嵗而免免二嵗复相秦四嵗而使白起拔楚之郢秦置南郡乃封白起为武安君白起者冉之所任举也相善于是冉之富富于王室【史记】
　　三十三年冉为相国将兵败魏于华走芒卯而围大梁须贾谓冉曰臣闻魏氏大臣父兄谓魏王曰昔恵王伐赵战乎三梁拔邯郸赵氏不割而邯郸复归齐人攻燕杀子之破故国燕不割而燕国复归燕赵之所以国全兵劲而地不并于诸侯者以其能忍难而重出地也宋中山数伐数割而国随以亡臣以为燕赵可法而宋中山可无为也夫秦贪利之国而毋亲蚕食魏尽晋国战胜睾子割八县地未毕入而兵复出矣夫秦何厌之有哉今又走芒卯入北地此非但攻梁也且刦王以多割地王必勿聴也今王循楚赵而讲楚赵怒而与王争事秦秦必受之秦挟楚赵之兵以复攻则国救亡不可得已愿王之必无讲也王若欲讲少割而有质不然必见欺此臣之所闻于魏也愿君之以是虑事也周书曰惟命不于常此言幸之不可数也夫战胜睾子割八县此非兵力之精非计之工也天幸为多矣今又走芒卯入北地以攻大梁是以天幸自为常也智者不然臣闻魏氏悉其百县胜兵以北戍大梁臣以为不下三十万之众守十仭之城臣以为汤武复生不易攻也夫轻信楚赵之兵陵十仭之城战三十万之众而志必举之臣以为自天地始分以至于今未尝有者也攻而不拔秦兵必罢阴必亡则前功必弃矣今魏方疑可以少割收也愿君逮楚赵之兵未至于梁亟于少割收魏魏方疑而得以少割为和必欲之则君得所欲矣楚赵怒于魏之先已讲也必争事秦从以此散而君后择焉且君之取地岂必以兵哉夫兵不用而魏効绛安邑又为阴启两机尽故宋卫效尤惮秦兵以合而君制之【自阴启两机以下或有舛误鲍注不分明史多变文以就之】何索而不得何为而不成愿君熟虑之而无行危也冉曰善乃罢梁围【国策】
　　明年魏背秦与齐从亲秦使穰侯伐魏斩首四万走魏将暴鸢得魏三县冉益封【史记】
　　秦拔魏宁邑魏王令人谓秦王曰王归宁邑吾请先天下讲冉曰王无聴魏见天下之不足恃也故欲先讲夫亡宁者宜割二邑以求讲夫得宁者安能归宁乎【魏防】明年冉与白起客卿胡阳复攻魏破芒卯于华阳斩首十万取魏之卷蔡阳长社【史记】
　　赵且与秦伐齐齐惧令田章以阳武合于赵而以顺子【齐公子】为质赵乃案兵告于秦秦使公子他谓赵王曰齐与大国救魏而倍约大国不义以告敝邑而赐之二社之地以奉祭祀【史记作取赵观津又与之　按防是赵与秦地非秦取而复与之也】今又案兵而受其地非使臣之所知也请益甲四万大国裁之于是苏代为齐献书于冉曰臣闻往来者言曰秦且益赵甲四万以伐齐臣窃必之敝邑之王曰秦王明而熟于计穰侯智而习于事必不益赵甲四万以伐齐是何也夫三晋相结秦之深讐也百背秦百欺秦不为不信不为无行今破齐以肥赵赵秦之深讐不利于秦一也秦之谋者必曰破齐敝晋楚而后制晋楚之胜夫齐罢国也以天下击之如以千钧之弩决溃痈也安能制晋楚哉二也秦少出兵则晋楚不信多出兵则晋楚为制于秦齐恐必不走秦且走晋楚三也齐割地以实晋楚则晋楚安齐举兵而为之顿剑则秦反受兵四也是晋楚以秦伐齐以齐破秦何晋楚之智而秦齐之愚五也秦得安邑善齐以安之亦必无患矣秦有安邑韩氏必无上党矣夫取三晋之肠胃与出兵而惧其不反也孰利臣故曰秦王明而熟于计穰侯智而习于事必不益赵甲四万以伐齐矣于是冉不行引兵而归三十六年客卿造谓冉曰秦封君以陶借君天下数年矣攻齐之事成陶为万乘长小国以朝天子天下必聴五霸之事也攻齐不成陶为隣恤【言近于忧】而莫之据也故齐之于陶存亡之机也君何不使人谓燕相国曰圣人不能为时时至弗失舜不遇尧不得为天子汤武不当桀纣不王以舜汤武之贤不遭时不得帝王今攻齐此君之时也已因天下之力伐讐国之齐报恵王之耻成昭王之功除万世之害此燕之长利君之大名也诗云树徳莫如滋除恶莫如尽呉不亡越越故亡呉齐不亡燕燕故亡齐此除疾不尽也非以此时成君之功除君之害秦卒有他事而从齐齐秦合其讐君必深矣挟君之讐以诛于燕后虽悔之不可得已君悉燕兵而疾攻之天下之从君也若报父子之仇诚能亡齐封君于河南为万乘达途于中国南与陶为隣世世无患愿君之专志而无他虑也【国防】
　　冉遂欲伐齐取刚寿以广其陶邑于是魏人范睢自谓张禄先生讥冉之伐齐乃越三晋以攻齐也以此时奸説昭王昭王于是用范睢范睢言宣太后专制穰侯擅权于诸侯泾阳君髙陵君之属太侈富于王室于是秦王悟乃免冉相国令泾阳之属皆出闗就封邑冉出闗辎车千乘有余冉卒于陶而因焉秦复收陶为郡【史记】芈戎宣太后同父弟号华阳君又号新城君宣太后时戎与冉并用事击断无讳段产【秦人】于是谓戎曰夫宵行者能无为奸而不能令狗无吠已今百处郎中能无议君于王而不能使人毋议臣于君愿君察之也【国防作白圭】段千【越人】又谓戎曰王良之弟子驾云取千里马遇造父之弟子造父之弟子曰马不千里王良之弟子曰马千里之马也服千里之服也而不能取千里何也曰子纆牵长故纆牵于事万分之一也而难千里之行今臣虽不肖于秦亦万分之一也而相国【戎未尝相尊称之】不释塞者【言障之于王不觧】是纆牵长也戎初以罪去楚入东周及冉用事还入秦范睢进説乃逐戎于闗外就封邑【国防】
　　范睢　蔡泽
　　范睢者魏人也字叔游説诸侯欲事魏王家贫无以自资乃先事魏中大夫须贾须贾为魏昭王使于齐范睢从留数月未得报齐防王闻睢辩口乃使人赐睢金十斤及牛酒睢辞谢不敢受须贾知之大怒以为睢持魏国阴事告齐故得此馈令睢受其牛酒还其金既归心怒睢以告魏相魏相魏之诸公子曰魏齐魏齐大怒使舍人笞击睢折胁折齿睢佯死即卷以箦置厠中宾客饮者醉更溺睢故僇辱以惩后令无妄言者睢从箦中谓守者曰公能出我我必厚谢公守者乃请出弃箦中死人魏齐醉曰可矣睢得出后魏齐悔复召求之魏人郑安平闻之乃遂操睢亡伏匿更名姓曰张禄当此时秦昭王使谒者王稽于魏郑安平诈为卒侍王稽王稽问魏有贤人可与俱西游者乎郑安平曰臣里中有张禄先生欲见君言天下事其人有仇不敢昼见王稽曰夜与俱来郑安平夜与张禄见王稽语未究王稽知睢贤谓曰先生待我于三亭之南与私约而去王稽辞魏去过载睢入秦至湖闗望见车骑从西来睢曰彼来者为谁王稽曰秦相穰侯东行县邑睢曰吾闻穰侯专秦权恶内诸侯客此恐辱我我宁且匿车中有顷穰侯果至劳王稽因立车语曰闗东有何变曰无有又谓王稽曰谒君得无与诸侯客子俱来乎无益徒乱人国耳王稽曰不敢即别去睢曰吾闻穰侯智士也其见事迟乡者疑车中有人忘索之于是睢下车走曰此必悔之行十余里果使骑还索车中无客乃已王稽遂与睢入咸阳已报使因言曰魏有张禄先生天下辩士也曰秦王之国危于累卵得臣则安然不可以书传也臣故载来秦王弗信使舍食草具待命嵗余当是时昭王已立三十六年南拔楚之鄢郢楚懐王幽死于秦秦东破齐湣王常称帝后去之数困三晋厌天下辩士无所信穰侯华阳君昭王母宣太后之弟也而泾阳君髙陵君皆昭王同母弟也穰侯相三人者更将有封邑以太后故私家富重于王室及穰侯为秦将且欲越韩魏而伐齐纲寿欲以广其陶封睢乃上书曰臣闻明主立政有功者不得不赏有能者不得不官劳大者其禄厚功多者其爵尊能治众者其官大故无能者不敢当职焉有能者亦不得蔽隠使以臣之言为可愿行而益利其道以臣之言为不可久留臣无为也语曰庸主赏所爱而罚所恶明主则不然赏必加于有功而刑必断于有罪今臣之胸不足以当椹质而要不足以待鈇钺岂敢以疑事尝试于王哉虽以臣为贱人而轻辱独不重任臣者之无反复于王邪且臣闻周有砥砨宋有结緑梁有县藜楚有和璞此四宝者土之所生良工之所失也而为天下名器然则圣王之所弃者独不足以厚国家乎臣闻善厚家者取之于国善厚国者取之于诸侯天下有明主则诸侯不得擅厚者何也为其割荣也良医知病人之死生而圣主明于成败之事利则行之害则舍之疑则少尝之虽舜禹复生弗能改已语之至者臣不敢载之于书其浅者又不足聴也意者臣愚而不概于王心邪亡其言臣者贱而不可用乎自非然者臣愿得少赐游观之间望见顔色一语无效请伏斧质于是秦昭王大説乃谢王稽使以传车召睢于是睢乃得见于离宫详为不知永巷而入其中王来而宦者怒逐之曰王至睢缪为曰秦安得王秦独有太后穰侯耳欲以感怒昭王昭王至闻其与宦者争言遂延迎谢曰寡人宜以身受命久矣防义渠之事急寡人旦暮自请太后今义渠之事已寡人乃得受命窃闵然不敏敬执宾主之礼睢辞让是日观睢之见者羣臣莫不洒然变色易容者秦王屏左右宫中虚无人秦王跽而请曰先生何以幸教寡人睢曰唯唯有间秦王复跽而请曰先生何以幸教寡人睢曰唯唯若是者三秦王跽曰先生卒不幸教寡人邪睢曰非敢然也臣闻昔者吕尚之遇文王也身为渔父而钓于渭滨耳若是者交疎也已説而立为太师载与俱归者其言深也故文王遂收功于吕尚而卒王天下乡使文王疎吕尚而不与深言是周无天子之徳而文武无与成其王业也今臣羁旅之臣也交疎于王而所愿陈者皆匡君之事处人骨肉之间愿効愚忠而未知王之心也此所以王三问而不敢对者也臣非有畏而不敢言也臣知今日言之于前而明日伏诛于后然臣不敢避也大王信行臣之言死不足以为臣患亡不足以为臣忧漆身为厉被髪为狂不足以为臣耻且以五帝之圣焉而死三王之仁焉而死五伯之贤焉而死乌获任鄙之力焉而死成荆孟贲王庆忌夏育之勇焉而死死者人之所必不免也处必然之势可以少有补于秦此臣之所大愿也臣又何患哉伍子胥槖载而出昭闗夜行昼伏至于陵水无以糊其口膝行蒲伏稽首肉袒鼓腹吹箎乞食于呉市卒兴呉国阖闾为伯使臣得尽谋如伍子胥加之以幽囚终身不复见是臣之説行也臣又何忧箕子接舆漆身为厉被发为狂无益于主假使臣得同行于箕子可以有补所贤之主是臣之大荣也臣有何耻臣之所恐者独恐臣死之后天下见臣之尽忠而身死因是以杜口裹足莫肯乡秦耳足下上畏太后之严下惑于奸臣之态居深宫之中不离阿保之手终身迷惑无与昭奸大者宗庙灭覆小者身以孤危此臣之所恐耳若夫穷辱之事死亡之患臣不敢畏也臣死而秦治是臣死贤于生秦王跽曰先生是何言也夫秦国辟逺寡人愚不肖先生乃幸辱至于此是天以寡人慁先生而存先王之宗庙也寡人得受命于先生是天所以幸先王而不弃其孤也先生奈何而言若是事无小大上及太后下至大臣愿先生悉以教寡人无疑寡人也睢拜秦王亦拜睢曰大王之国四塞以为固北有甘泉谷口南带泾渭右陇蜀左闗阪奋击百万战车千乘利则出攻不利则入守此王者之地也民怯于私鬭而勇于公战此王者之民也王并此二者而有之夫以秦卒之勇车骑之众以治诸侯譬若驰韩卢而搏蹇兎也霸王之业可致也而羣臣莫当其位至今闭闗十五年不敢窥兵于山东者是穰侯为秦谋不忠而大王之计有所失也秦王跽曰寡人愿闻失计然左右多窃聴者睢恐未敢言内先言外事以观秦王之俯仰因进曰夫穰侯越韩魏而攻齐纲寿非计也少出师则不足以伤齐多出师则害于秦臣意王之计欲少出师而悉韩魏之兵也则不义矣今见与国之不亲也越人之国而攻可乎其于计疎矣且昔齐湣王南攻楚破军杀将再辟地千里而齐尺寸之地无得焉者岂不欲得地哉形势不能有也诸侯见齐之罢君臣之不和也兴兵而伐齐大破之士辱兵顿皆咎其王曰谁为此计者乎王曰文子为之大臣作乱文子出走故齐所以大破者以其伐楚而肥韩魏也此所谓借贼兵赍盗粮者也王不如逺交而近攻得寸则王之寸也得尺亦王之尺也今释此而逺攻不亦缪乎且昔者中山之国地方五百里赵独吞之功成名立而利附焉天下莫之能害也今夫韩魏中国之处而天下之枢也王其欲霸必亲中国以为天下枢以威楚赵楚彊则附赵赵彊则附楚楚赵皆附齐必惧矣齐惧必卑辞重币以事秦齐附而韩魏因可虏焉昭王曰吾欲亲魏久矣而魏多变之国也寡人不能亲请问亲魏奈何对曰王卑词重币以事之不可则割地而赂之不可因举兵而伐之王曰寡人敬闻命矣乃拜睢为客卿谋兵事卒聴睢谋使五大夫绾伐魏拔懐后二嵗拔邢邱客卿睢复説昭王曰秦韩之地形相错如绣秦之有韩也譬如木之有蠧也人之有心腹之病也天下无变则已天下有变其为秦患者孰大于韩乎王不如收韩昭王曰吾固欲收韩韩不聴为之奈何对曰韩安得无聴乎王下兵而攻荥阳则巩成臯之道不通北断太行之道则上党之师不下王一兴兵而攻咸阳则其国断而为三夫韩见必亡安得不聴乎若韩聴而霸事因可虑矣王曰善且欲发使于韩睢日益亲复説用数年矣因请间説曰臣居山东时闻齐之有田文不闻其有王也闻秦之有太后穰侯华阳髙陵泾阳不闻其有王也夫擅国之谓王能利害之谓王制杀生之威之谓王今太后擅行不顾穰侯出使不报华阳泾阳等击断无讳髙陵进退不请四贵备而国不危者未之有也为此四贵者下乃所谓无王也然则权安得不倾令安得从王出乎臣闻善治国者乃内固其威而外重其权穰侯使者操王之重决制于诸侯剖符于天下政适伐国莫敢不聴战胜攻取则利归于陶国御于诸侯战败则结怨于百姓而祸归于社稷诗曰木实繁者披其枝披其枝者伤其心大其都者危其国尊其臣者卑其主崔杼淖齿管齐射王股擢王筋县之于庙梁宿昔而死李兑管赵囚主父于沙邱百日而饿死今臣闻秦太后穰侯用事髙陵华阳泾阳佐之卒无秦王此亦淖齿李兑之类也且夫三代所以亡国者君専授政纵酒驰骋弋猎不聴政事其所授者妒贤嫉能御下蔽上以成其私不为主计而主不觉悟故失其国今自有秩以上至诸大吏下及王左右无非相国之人者见王独立于朝臣窃为王恐万世之后有秦国者非王子孙也
　　国防应侯谓昭王曰亦闻恒思有神丛与恒思有悍少年请与丛博曰吾胜丛丛借我神三日不胜丛丛困我乃左手为丛投右手自为投胜丛丛借其神三日丛徃求之遂弗归五日而丛枯七日而丛亡今国者王之丛势者王之神借人以此得无危乎臣未尝闻指大于臂臂大于股若有此则病必甚矣百人舆瓢而趋不如一人持而疾走百人诚舆瓢瓢必裂今秦国华阳用之穰侯用之太后用之王亦用之不称瓢为器则已称瓢为器国必裂矣臣闻之木实繁者枝必披枝之披者伤其心都大者危其国臣强者危其主其今邑中自斗食以上至尉内史及王左右有非相国之人者乎国无事则已国有事臣必见王独立于庭也臣窃为王恐恐万世之后有秦国者非王子孙也臣闻古之善为政者其威内扶其辅外布治政不乱不逆使者直道而行不敢为非今太后使者分裂诸侯而符布天下操大国之势强徴兵伐诸侯战胜攻取利尽归于陶国之币帛竭入太后之家境内之利分移华阳古之所谓危主灭国之道必从此起三贵竭国以自安然则令何得从王出权何得毋分是王果处三分之一也
　　昭王闻之大惧曰善于是废太后逐穰侯髙陵华阳泾阳君于闗外秦王乃拜睢为相収穰侯之印使归陶因使县官给车牛以徙千乘有余到闗闗阅其宝器宝器珍怪多于王室秦封睢以应号为应侯当是时秦昭王四十一年也睢既相秦秦号曰张禄而魏不知以为睢已死久矣魏闻秦且东伐韩魏魏使须贾于秦睢闻之为微行敝衣闲步之邸见须贾须贾见之而惊曰范叔固无恙乎睢曰然须贾笑曰范叔有説于秦邪曰不也睢前日得过于魏相故亡逃至此安敢説乎须贾曰今叔何事睢曰臣为人庸赁须贾意哀之留与坐饮食曰范叔一寒如此哉乃取其一绨袍以赐之须贾因问曰秦相张君公知之乎吾闻幸于王天下之事皆决于相君今吾事之去留在张君孺子岂有客习于相君者哉睢曰主人翁习知之唯睢亦得谒睢请为君见于张君须贾曰吾马病车轴折非大车驷马吾不出睢曰愿为君借大车驷马于主人翁睢归取大车驷马为须贾御之入秦相府府中望见有识者皆避匿须贾怪之至相舍门谓须贾曰待我我为君先入通于相君须贾待门下持车良久问门下曰范叔不出何也门下曰无范叔须贾曰乡者与我载而入者门下曰乃吾相张君也须贾大惊自知见卖乃肉袒膝行因门下人谢罪于是睢盛帷帐侍者甚众见之须贾顿首言死罪曰贾不意君能自致于青云之上贾不敢复读天下之书不敢复与天下之事贾有汤镬之罪请自屏于胡貉之地唯君死生之睢曰汝罪有几曰擢贾之发以续贾之罪尚未足睢曰汝罪有三耳昔者楚昭王时而申包胥为楚郤呉军楚王封之以荆五千戸包胥辞不受为邱墓之寄于荆也今睢之先人邱墓亦在魏公前以睢为有外心于齐而恶睢于魏齐公之罪一也当魏齐辱我于厠中公不止罪二也更醉而溺我公其何忍乎罪三矣然公之所以得无死者以绨袍恋恋有故人之意故释公乃谢罢入言之昭王罢归须贾须贾辞于睢睢大供具尽请诸侯使与坐堂上食饮甚设而坐须贾于堂下置莝豆其前令两黥徒夹而马食之数曰为我告魏王急持魏齐头来不然者我且屠大梁须贾归以告魏齐魏齐恐亡走赵匿平原君所睢既相王稽谓睢曰事有不可知者三有不可奈何者亦三宫车一日晏驾是事之不可知者一也君卒然捐馆舍是事之不可知二也使臣卒然填沟壑是事之不可知者三也宫车一日晏驾君虽恨于臣无可奈何君卒然捐馆舍君虽恨于臣亦无可奈何使臣卒然填沟壑君虽恨于臣亦无可奈何睢不怿乃入言于王曰非王稽之忠莫能内臣于函谷闗非大王之贤圣莫能贵臣今臣官至于相爵在列侯王稽之官尚止于谒者非其内臣之意也昭王召王稽拜为河东守三嵗不上计又任郑安平昭王以为将军睢于是散家财物尽以报所尝困戹者一饭之徳必偿睚眦之怨必报睢相秦二年秦昭王之四十二年东伐韩少曲髙平拔之秦昭王闻魏齐在平原君所欲为睢必报其仇乃详为好书遗平原君曰寡人闻君之髙义愿与君为布衣之交君幸过寡人寡人愿与君为十日之饮平原君畏秦且以为然而入秦见昭王昭王与平原君饮数日昭王谓平原君曰昔周文王得吕尚以为太公齐桓公得管夷吾以为仲父今范君亦寡人之叔父也范君之仇在君之家愿使人归取其头来不然吾不出君于闗平原君曰贵而为友者为贱也富而为交者为贫也夫魏齐者胜之友也在固不出也今又不在臣所昭王乃遗赵王书曰王之弟在秦范君之仇魏齐在平原君之家王使人疾持其头来不然吾举兵而伐赵又不出王之弟于闗赵孝成王乃卒围平君家急魏齐夜亡出见赵相虞卿虞卿度赵王终不可説乃觧其相印与魏齐亡间行念诸侯莫可以急抵者乃复走大梁欲因信陵君以走楚信陵君闻之畏秦犹豫未肯见曰虞卿何如人也时侯嬴在旁曰人固未易知知人亦未易也夫虞卿蹑屩担簦一见赵王赐白璧一双黄金百镒再见拜为上卿三见卒受相印封万戸侯当此之时天下争知之夫魏齐穷困过虞卿虞卿不敢重爵禄之尊解相印捐万戸侯而间行急士之穷而归公子公子曰何如人人固不易知知人亦未易也信陵君大慙驾如野迎之魏齐闻信陵君之初难见之怒而自刎赵王闻之卒取其头予秦秦昭王乃出平原君归赵国防应侯曰郑人谓玉未理者璞周人谓防未腊者朴周人懐朴过郑贾曰欲买朴乎郑贾曰欲之出其朴乃鼠也因谢不取今平原君自以贤显名于天下然降其主父沙邱而臣之天下之王尚犹尊之是天下之王不如郑贾之智也
　　四十三年秦攻韩汾陉拔之因城河上广武后五年昭王用睢谋纵反间卖赵赵以其故令马服子代亷颇将秦大破赵于长平遂围邯郸
　　国防天下之士合纵相聚于赵而欲攻秦秦相应侯曰王勿忧也请令废之秦于天下之士非有怨也相聚而攻秦者以已有富贵耳王见大王之狗卧者卧起者起行者行止者止毋相与鬭者投之一骨则轻起相牙者何则有争意也于是使唐睢载音乐予之五千金居武安髙会相与饮谓邯郸人谁来取者于是其谋者固未可得予也其可得予者予之昆弟矣公与秦计功者不问金之所之金尽者功多矣今令人复载五千金随公唐睢行至武安散不能三千金而天下之士大相与鬬矣韩非子应侯谓秦王曰王得宛叶蓝田阳夏断河内困梁郑所以未王者赵未服也弛上党在一而已以临东阳则邯郸口中虱也王拱而朝天下后者以兵中之然上党之安乐其处甚剧臣恐弛之而不聴奈何王曰必弛易之矣
　　已而与武安君白起有隙言而杀之任郑安平使将击赵郑安平为赵所困急以兵二万人降赵睢席藁请罪秦之法任人而所任不善者各以其罪罪之于是睢罪当收三族昭王恐伤睢意乃下令国中有敢言郑安平事者以其罪罪之而加赐睢食物日益厚以顺适其意【史记】
　　秦使王稽攻邯郸十七月不下秦人庄谓王稽曰君何不赐军吏乎王稽曰吾与王也不用人言庄曰不然父之于子也令有必行者必不行者曰去贵妻卖爱妾此令必行者也因曰毋敢思也此令必不行者也守闾妪曰某夕某孺子内某士贵妻已去爱妾已卖而心不有欲教之者人心固有今君虽幸于王不过父子之亲军吏虽贱不卑于守闾妪且君擅主轻下之日久矣闻三人成虎十夫揉椎众口所移毋翼而飞故曰不如赐军吏而礼之王稽不聪军吏穷果恶王稽杜挚以反秦王大怒而欲兼诛睢睢曰臣东鄙之贱人也开罪于魏遁逃来奔臣无诸侯之援亲习之故王举臣羁旅之中使执事天下皆闻臣之身与王之举也今愚惑与罪人同心而王明诛之是王过举显于天下而为诸侯所议也臣愿请药赐死而恩以相葬臣王必不失臣之罪而无过举之名王曰有之遂弗杀而善遇之睢失韩之汝南昭王曰君亡国其忧乎睢曰臣不忧梁人有东门吴者其子死而不忧其相室曰公之爱子死而不忧何也东门呉曰吾尝无子无子之时不忧今子死与无子时同也臣奚忧臣亦尝为子为子时不忧今亡汝南与为梁余子时同也臣何为忧秦王以为不然以告防傲曰今也寡人一城围食不甘味卧不便习今应侯亡地而言不忧此其情也防傲曰臣请得其情乃徃见睢曰傲欲死睢曰何谓也曰王师君天下莫不闻而况秦国乎今傲势得为王将将兵臣以韩之细也显逆诛夺君地傲尚奚生不若死睢拜防傲曰愿委之卿傲以报于王自是之后睢每言韩事者王弗聴也以其为汝南虏也【国防】
　　昭王临朝叹息睢进曰臣闻主忧臣辱主辱臣死今大王中朝而忧臣敢请其罪昭王曰吾闻楚之铁剑利而倡优拙夫铁剑利则勇士御倡优拙则思虑逺夫以逺思虑而御勇士吾恐楚之圗秦也夫物不素具不可以应卒今武安君既死而郑安平等畔内无良将而外多敌国吾是以忧欲以激励睢睢惧不知所出蔡泽闻之徃入秦也【史记】
　　韩非子秦大饥应侯请曰五苑之草着蔬菜橡果枣栗足以活民请发之昭襄王曰秦法民有功受赏有罪受诛今发五苑之蔬果是有功与无功俱赏也有功与无功俱赏此乱之道也夫发五苑而乱不如弃枣蔬而涓説苑应侯与贾午子坐闻其鼓琴之声应侯曰琴一何悲也贾午子曰张急调下故悲耳急张者良材也调下者官卑也取夫良材而卑官之能无悲乎
　　蔡泽者燕人也游学干诸侯小大甚众不遇而从唐举相曰吾闻先生相李兑曰百日之内持国秉政有之乎曰有之曰若臣者何如唐举熟视而笑曰先生曷鼻巨肩魋顔蹙齃膝挛吾闻圣人不相殆先生乎蔡泽知唐举戏之乃曰富贵吾所自有吾所不知者寿也愿闻之唐举曰先生之寿从今以徃者四十三嵗蔡泽笑谢而去谓其御者曰吾持梁刺齿肥跃马疾驱懐黄金之印结紫绶于要揖让人主之前食肉富贵四十三年足矣去之赵见逐入韩魏遇夺釡鬲于涂闻范睢任郑安平王稽皆负重罪于秦范睢内慙蔡泽乃西入秦将见昭王使人宣言以感怒范睢曰燕客蔡泽天下雄俊辩智士也彼一见秦王秦王必困君而夺君之位范睢闻曰五帝三代之事百家之説吾既知之众口之辩吾皆摧之是恶能困我而夺我位乎使人召蔡泽蔡泽入则揖范睢睢固不快及见之又倨睢因让之曰子尝宣言欲代我相秦宁有之乎对曰然范睢曰请闻其説泽曰吁君何见之晚也夫四时之序成功者去夫人生百体坚彊手足便利耳目聪明而心圣智岂非士之愿与范睢曰然泽曰质仁秉义行道施徳得志于天下天下懐乐敬爱而尊慕之皆愿以为君王岂不辩智之期与范睢曰然泽复曰富贵显荣成理万物使各得其所性命寿长终其天年而不夭伤天下继其统守其业传之无穷名实纯粹泽流千里世世称之而无絶与天地终始岂非道徳之符而圣人所谓吉祥善事者与范睢曰然蔡泽曰若夫秦之商君楚之呉起越之大夫种其卒然亦可愿与范睢知蔡泽之欲困已以説复谬曰何为不可夫公孙鞅之事孝公也极身无贰虑尽公而不顾私设刀锯以禁奸邪信赏罚以致治披腹心示情素防怨咎欺旧友夺魏公子卬安秦社稷利百姓卒为秦禽将破敌攘地千里呉起之事悼王也使私不得害公谗不得蔽忠言不取茍合行不取茍容不为危易行行义不辟难然为霸主强国不辞祸凶大夫种之事越王也主虽困辱悉忠而不解主虽絶亡尽能而弗离成功而弗矜贵富而不骄怠若此三子者固义之至也忠之节也是故君子以义死难视死如归生而辱不如死而荣士固有杀身以成名唯义之所在虽死无所恨何为不可哉蔡泽曰主圣臣贤天下之盛徳也君明臣直国之福也父慈子孝夫信妻贞家之福也故比干忠而不能存殷子胥智而不能完呉申生孝而晋国乱是皆有忠臣孝子而国家灭乱者何也无明君贤父以聴之故天下以其君父为僇辱而怜其臣子今商君呉起大夫种之为人臣是也其君非也故世称三子致功而不见徳岂慕不遇世死乎夫待死而后可以立忠成名是防子不足仁孔子不足圣管仲不足大也夫人之立功岂不期于成全邪身与名俱全者上也名可法而身死者其次也名在僇辱而身全者下也于是范睢称善泽少得间因曰夫商君呉起大夫种其为人臣尽忠致功则可愿矣闳夭事文王周公辅成王也岂不亦圣乎以君臣论之商君呉起大夫种其可愿孰与闳夭周公哉范睢曰商君呉起大夫种弗若也泽曰然则君之主慈仁任忠惇厚旧故其贤智与有道之士为胶漆义不倍功臣孰与秦孝公楚悼王越王乎范睢曰未知何如也泽曰今主亲忠臣不过秦孝公楚悼王越王君之设智能为主安危修政治乱彊兵批患折难广地殖谷富国足家彊主尊社稷显宗庙天下莫敢欺犯其主主之威葢振海内功彰万里之外声名光辉传于千世君孰与商君呉起大夫种范睢曰不若泽曰今主之亲忠臣不忘旧故不若孝公悼王句践而君之功绩爱信亲幸又不若商君呉起大夫种然而君之禄位贵盛私家之富过于三子而身不退者恐患之甚于三子窃为君危之语曰日中则移月满则亏物盛则衰天地之常数也进退盈缩与时变化圣人之常道也故国有道则仕国无道则隠圣人曰飞龙在天利见大人不义而富且贵于我如浮云今君之怨已讐而徳已报意欲至矣而无变计窃为君不取也且夫翠鹄犀象其处势非不逺死也而所以死者惑于饵也苏秦智伯之智非不足以辟辱逺死也而所以死者惑于贪利不止也是以圣人制礼节欲取于民有度使之以时用之有止故志不溢行不骄尝与道俱而不失故天下承而不絶昔者齐桓公九合诸侯一匡天下至于葵邱之防有骄矜之志畔者九国呉王夫差兵无敌于天下勇彊以轻诸侯陵齐晋故遂以杀身亡国夏育太史噭叱呼骇三军然而身死于庸夫此皆乘至盛而不返道理不居卑退处俭约之患也夫商君为秦孝公明法令禁奸本尊爵必赏有罪必罚平权衡正度量调轻重决裂阡陌以静生民之业而一其俗劝民耕农利土一室无二事力田稸积习战陈之事是以兵动而地广兵休而国富故秦无敌于天下立威诸侯成秦国之业功已成矣而遂以车裂楚地方数千里持防百万白起率数万之师以与楚战一战举鄢郢以烧夷陵再战南并蜀汉又越韩魏而攻彊赵北坑马服诛屠四十余万之众尽之于长平之下流血成川沸声若靁遂入围邯郸使秦有帝业楚赵天下之彊国而秦之仇敌也自是之后楚赵皆慑伏不敢攻秦者白起之势也身所服者七十余城功已成矣而遂赐剑死于杜邮呉起为楚悼王立法卑减大臣之威重罢无能废无用损不急之官塞私门之请一楚国之俗禁游客之民精耕战之士南收越北并陈蔡破横散从使驰説之士无所开其口禁朋党以利百姓定楚国之政兵震天下威服诸侯功已成矣而卒枝解大夫种为越王深谋逺计免会稽之危以亡为存因辱为荣垦草入邑辟地殖谷率四方之士専上下之力辅句践之贤报夫差之讐卒擒劲吴令越成霸功已彰而信矣句践终负而杀之此四子者玏成不去祸至于此此所谓信而不能诎徃而不能返者也范蠡知之超然辟世长为陶朱公君独不观夫博者乎或欲大投或欲分功此皆君之所明知也今君相秦计不下席谋不出廊庙坐制诸侯利施三川以实宜阳决羊肠之险塞太行之道又斩范中行之涂六国不得合从栈道千里通于蜀汉使天下皆畏秦秦之欲得矣君之功极矣此亦秦之分功之时也如是而不退则商君白公吴起大夫种是也吾闻之鉴于水者见面之容鉴于人者知吉与凶书曰成功之下不可久处四子之祸君何居焉君何不以此时归相印让贤者而授之退而岩居川观必有伯夷之亷长为应侯世世称孤而有许由延陵季子之让乔松之寿孰与以祸终哉即君何居焉忍不能自离疑不能自决必有四子之祸矣易曰亢龙有悔此言上而不能下信而不能诎徃而不能自返者也愿君熟计之范睢曰善吾闻欲而不知止失其所以欲有而不知足失其所以有先生幸教睢敬受命于是乃延入坐为上客后数日入朝言于秦昭王曰客新有从山东来者曰蔡泽其人辩士明于三王之事五伯之业世俗之变足以寄秦国之政臣之见人甚众莫及臣不如也臣敢以闻秦昭王召见与语大悦之拜为客卿范睢因谢病请归相印昭王彊起范睢睢遂称病笃范睢免相昭王新説蔡泽计画遂拜为秦相东收周室蔡泽相秦数月人或恶之惧诛乃谢病归相印号为纲成君居秦十余年事昭王孝文王庄襄王卒事始皇帝为秦使于燕三年而燕使太子丹入质于秦【史记】
　　论曰穰侯之于秦也立昭王逐武后及其相秦收魏河东河内遂围大梁又走暴鸢破芒卯瘠韩赵功亦多矣及狡客乘隙起夺釜鬲于国而卒保陶以终其知亦足赡矣睢也初终攘让异节然逺交近攻虽曰倾冉实资秦帝与
　　吕不韦
　　吕不韦者濮阳人贾于邯郸【史记徃来贩钱卖贵家累千金】见秦质子异人【子楚初名孝文王子】归而谓父曰耕田之利几倍曰十倍珠玉之赢几倍曰百倍立国家之主赢几倍曰无数曰今力田疾作不得暖衣余食建国立君泽可以遗世愿徃事之秦子异人质于赵处于城
　　史记秦昭王四十年太子死四十二年以次子安国君为太子安国君有子二十余人安国君有所甚爱姬立以为正夫人号华阳夫人华阳夫人无子安国君中男名子楚子楚母曰夏姬母爱子楚为秦质子于赵秦数攻赵赵不甚礼子楚子楚秦诸庶孽孙质于诸侯车乘进用不饶居处困不得意吕不韦见而怜之曰此竒货可居乃徃见子楚説曰吾能大子之门子楚笑曰且自大君之门而乃大吾门吕不韦曰子不知也吾门待子门而大子楚心知所谓乃引与坐深语
　　故往説之曰子傒【异人异母兄】有承国之业又有母在中今子无母于中【母夏姬无宠与无母同】外托于不可知之国一日倍约身为粪土今子聴吾计事求归可以有秦国吾为子使秦必来请子乃説秦王后弟阳泉君曰君之罪至死君知之乎君之门下无不居髙尊位太子门下无贵者【太子谓子傒】君之府藏珍珠寳玉骏马盈外廏美女充后庭王之春秋髙一日山陵崩太子用事君危于累卵而不寿于朝生矣説有可以一切而使君富贵千万嵗宁于泰山四维必无危亡之患者阳泉君避席请闻其説不韦曰王年髙矣王后无子子傒有承国之业士仓又辅之王一日山陵崩子傒立士仓用事王后之门必生蓬蒿矣今子异人贤材也弃在于赵无母于内引领西望愿一得归王后诚请而立之是子异人无国而有国王后无子而有子也阳泉君曰然入説王后王后乃请赵而归之
　　史记不韦以五百金与子楚为进用结宾客以五百金买竒物玩好而西游秦求见华阳夫人姊以其物献夫人夫人喜不韦因使其姊説夫人曰夫人无子以此时蚤自结于诸子中贤孝者举以为适而子之夫在则尊重夫百嵗之后所子者为王终不失势此所谓一言而万世之利也夫人以为然承太子间从容言子楚乃因涕泣曰妾不幸无子愿得子楚以为适嗣托妾身安国君许之乃与夫人剖玉符约以为适嗣安国君及夫人厚餽遗子楚而请吕不韦傅之按史吕不韦説秦时孝文王尚为太子而未为王
　　又华阳夫人姊与阳泉君説亦异
　　赵未之遣不韦説赵曰子异人秦之宠子也无母于中王后欲取而子之使秦而屠赵不顾一子以留计是抱空质也若使子异人归而得立赵厚送遣之是不敢倍徳畔施自为徳讲也不然秦王老矣一日晏驾虽有子异人不足以结秦赵乃遣之
　　史记秦昭王五十年使王齮围邯郸急赵欲杀子楚子楚与吕不韦谋行金六百斤予守者吏得脱亡赴秦军遂得归昭王薨太子安国君立为王华阳夫人为王后子楚为太子赵奉子楚夫人及子政归　史记説亦异不知何本
　　异人至不韦使楚服而见王后説其状曰吾楚人也乃自子之而变其名曰楚王使子诵子曰少弃捐在外尝无师傅所教学不习于诵王罢之乃留止闲曰陛下尝轫车于赵矣赵之豪杰得知名者不少今大王反国皆西面而望大王无一介之使以存之臣恐其皆有怨心使边境早闭晚开王以为然奇其计王后劝立之王乃召相令之曰寡人子莫若楚立以为太子子楚即位是为庄襄王以不韦为相号曰文信侯食蓝田十二县【国防】史记食河南雒阳十万戸　按是时两周与韩俱未亡不韦采地安得有此
　　庄襄王即位三年薨太子政即位为王尊吕不韦为相国号称仲父不韦家僮万人当是时魏有信陵君楚有春申君赵有平原君齐有孟尝君皆下士喜宾客以相倾不韦以秦之彊羞不如亦招致士厚遇之至食客三千人是时诸侯多辩士如荀卿之徒著书布天下不韦乃使其客人人着所闻集论以为八览六论十二纪二十余万言以为备天地万物古今之事号曰吕氏春秋布咸阳市门悬千金其上延诸侯游士宾客有能増损一字者予千金秦王九年嫪毐事觉事连相国欲诛不韦为其奉先王功大及宾客辩士为游説者众王不忍致法十年十月免相国不韦而出就国嵗余诸侯宾客使者相望于道请文信侯秦王恐其为变乃赐不韦书曰君何功于秦秦封君十万戸君何亲于秦号称仲父其与家属徙处蜀十二年不韦自度稍侵恐诛乃饮酖而死窃葬【索隠不韦死其宾客数千人窃共于洛阳北芒山】其舍人临者晋人也逐出之秦人六百石以上夺爵迁五百石以下不临迁勿夺爵自今以来操国事不道如嫪毐不韦者籍其门视此【史记　嫪毒事详帝太后传】
　　杂家吕氏春秋二十六篇【汉书】













　　尚史卷七十四
<史部,别史类,尚史>
　　钦定四库全书
　　尚史卷七十五　　　　　　列传五十三
　　镶白旗汉军李锴撰
　　秦诸臣
　　李斯
　　李斯者楚上蔡人也年少时为郡小吏见吏舍厠中鼠食不洁近人犬数惊恐之斯入仓观仓中鼠食积粟居大庑之下不见人大之忧于是李斯乃叹曰人之贤不肖譬如鼠矣在所自处耳乃从荀卿学帝王之术学已成度楚王不足事而六国皆弱无可为建功者欲西入秦辞于荀卿曰斯闻得时无怠今万乘方争时游者主事今秦王欲吞天下称帝而治此布衣驰骛之时而游説者之秋也处卑贱之位而计不为者此禽鹿视肉人面而能彊行者耳故诟莫大于卑贱而悲莫甚于穷困久处卑贱之位困苦之地非世而恶利自托于无为此非士之情也故斯将西説秦王矣至秦防庄襄王卒李斯乃求为秦相文信侯吕不韦舍人不韦贤之任以为郎李斯因以得説説秦王曰胥人者去其几也成大功者在因瑕衅而遂忍之昔者秦穆公之霸终不东并六国者何也诸侯尚众周德未衰故五伯迭兴更尊周室自秦孝公以来周室卑微诸侯相兼闗东为六国秦之乘胜役诸侯葢六世矣今诸侯服秦譬若郡县夫以秦之强大王之贤由灶上骚除足以灭诸侯成帝业为天下一统此万世之一时也今怠而不急就诸侯复强相聚约从虽有黄帝之贤不能并也秦王乃拜斯为长史听其计隂遣谋士赍持金玉以游説诸侯诸侯名士可下以财者厚遗结之不肯者利劒刺之离其君臣之计秦王乃使其良将随其后秦王拜斯为客卿防韩人郑国来间秦以作注溉渠已而觉秦宗室大臣皆言秦王曰诸侯人来事秦者大抵为其主游间于秦耳请一切逐客李斯议亦在逐中斯乃上书曰臣闻吏议逐客窃以为过矣昔缪公求士西取由余于戎东得百里奚于宛迎蹇叔于宋求防豹公孙支于晋此五者不产于秦而缪公用之并国二十遂霸西戎孝公用商鞅之法移风易俗民以殷盛国以富强百姓乐用诸侯亲服获楚魏之师举地千里至今治强惠王用张仪之计拔三川之地西并巴蜀北收上郡南取汉中包九夷制鄢郢东据成臯之险割膏腴之壤遂散六国之从使之西面事秦功施到今昭王得范睢废穰侯逐华阳强公室杜私门蚕食诸侯使秦成帝业此四君者皆以客之功由此观之客何负于秦哉向使四君郤客而不内疏士而不用是使国无富利之实而秦无强大之名也今陛下致昆山之玉有随和之寳垂明月之珠服太阿之劒乘纎离之马建翠凤之旗树灵鼍之鼔此数寳者秦不生一焉而陛下説之何也必秦国之所生然后可则是夜光之璧不饰朝廷犀象之器不为玩好郑卫之女不充后宫而骏良駃騠不实外廐江南金锡不为用西蜀丹青不为采所以饰后宫充下陈娱心意説耳目者必出于秦然后可则是宛珠之簪傅玑之珥阿缟之衣锦绣之饰不进于前而随俗雅化佳冶窈窕赵女不立于侧也夫击瓮叩缶弹筝抟髀而歌呼呜呜快耳目者真秦之声也郑卫桑间昭虞武象者【索隠昭作韶】异国之乐也今弃击瓮叩缻而就郑卫退弹筝而取昭虞若是者何也快意当前适观而已矣今取人则不然不问可否不论曲直非秦者去为客者逐然则是所重者在乎色乐珠玉而所轻者在乎人民也此非所以跨海内制诸侯之术也臣闻地广者粟多国大者人众兵强则士勇是以太山不让土壤故能成其大河海不择细流故能就其深王者不郤众庶故能明其徳是以地无四方民无异国四时充美神降福此五帝三王之所以无敌也今乃弃黔首以资敌国郤賔客以业诸侯使天下之士退而不敢西向裹足不入秦此所谓借冦兵而赍盗粮者也夫物不产于秦可寳者多士不产于秦而愿忠者众今逐客以资敌国损民以益雠内自虚而外树怨于诸侯求国无危不可得也秦王乃除逐客之令复李斯官卒用其计谋官至廷尉二十余年竟并天下尊主为皇帝以斯为丞相夷郡县城销其兵刃示不复用使秦无尺土之封不立子弟为王功臣为诸侯者使后无战攻之患始皇三十四年置酒咸阳宫博士仆射周青臣等颂称始皇威徳齐人淳于越进谏曰臣闻之殷周之王千余嵗封子弟功臣自为支辅今陛下有海内而子弟为匹夫卒有田常六卿之患臣无辅弼何以相救哉事不师古而能常久者非所闻也今臣青等又面防以重陛下过非忠臣也始皇下其议丞相丞相谬其説绌其辞乃上书曰古者天下散乱莫能相一是以诸侯并作语皆道古以害今饰虚言以乱实人善其所私学以非上所建立今陛下并有天下辩白黑而定一尊而私学乃相与非法教之制闻令下即各以其私学议之入则心非出则巷议非主以为名异趣以为髙率羣下以造谤如此不禁则主势降乎上党与成乎下禁之便臣请诸有文学诗书百家语者蠲除去之令到满三十日弗去黥为城旦所不去者医药卜筮种树之书若有欲学者以吏为师始皇可其议收去诗书百家之语以愚百姓使天下无以古非今明法度定律令皆以始皇起同文书治离宫别馆周徧天下明年又巡狩外攘四夷斯皆有力焉斯长男由为三川守诸男皆尚秦公主女悉嫁秦诸公子三川守李由告归咸阳李斯置酒于家百官长皆前为夀门廷车骑以千数李斯喟然而叹曰嗟乎吾闻之荀卿曰物禁太盛夫斯乃上蔡布衣闾巷之黔首上不知其驽下遂擢至此当今人臣之位无居臣上者可谓富贵极矣物极则衰吾未知所税驾也始皇三十七年十月行出游防稽并海上北抵琅邪丞相斯中车府令赵高兼行符玺令事皆从始皇有二十余子长子扶苏以数直谏上上使监兵上郡蒙恬为将少子胡亥爱请从上许之余子莫从其年七月始皇帝至沙邱病甚令赵髙为书赐公子扶苏曰以兵属蒙恬与丧防咸阳而葬书已封未授使者始皇崩书及玺皆在赵髙所独子胡亥丞相李斯赵髙及幸宦者五六人知始皇崩余羣臣皆莫知也李斯以为上在外崩无真太子故秘之置始皇居輼辌车中百官奏事上食如故宦者輙从輼辌车中可诸奏事赵髙因留所赐扶苏玺书而谓公子胡亥曰上崩无诏封王诸子而独赐长子书长子至即位为皇帝而子无尺寸之地为之奈何胡亥曰固也吾闻之明君知臣明父知子父捐命不封诸子何可言者赵髙曰不然方今天下之权存亡在子与髙及丞相耳愿子圗之且夫臣人与见臣与人制人与见制于人岂可同日道哉胡亥曰废兄而立弟是不义也不奉父诏而畏死是不孝也能薄而材谫彊因人之功是不能也三者逆徳天下不服身殆倾危社稷不血食髙曰臣闻汤武杀其主天下称义焉不为不忠卫君杀其父而卫国载其徳孔子着之不为不孝夫大行不小谨盛徳不辞让乡曲各有宜而百官不同功胡顾小而忘大后必有害狐疑犹豫后必有悔断而敢行神避之后有成功愿子遂之胡亥喟然叹曰今大行未发丧礼未终岂宜以此事干丞相哉赵髙曰时乎时乎间不及谋赢粮跃马唯恐后时胡亥既然高之言髙曰不与丞相谋恐事不能成臣请为子与丞相谋之髙乃谓丞相斯曰上崩赐长子书与丧防咸阳而立为嗣书未行今上崩未有知者也所赐长子书及符玺皆在胡亥所定太子在君侯与高之口耳事将何如斯曰安得亡国之言此非人臣所当议也髙曰君侯自料能孰与蒙恬功髙孰与防恬谋逺不失孰与防恬无怨于天下孰与蒙恬长子旧而信之孰与蒙恬斯曰此五者皆不及蒙恬而君责之何深也髙曰髙固内官之厮役也幸得以刀笔之文进入秦宫管事二十余年未尝见秦免罢丞相功臣有封及二世者也卒皆以诛亡皇帝二十余子皆君之所知长子刚毅而武勇信人而奋士即位必用蒙恬为丞相君侯终不懐通侯之印归于乡里明矣髙受诏教习胡亥使学以法事数年矣未尝见过失慈仁笃厚轻财重士辩于心而诎于口尽礼敬士秦之诸子未有及此者可以为嗣君计而定之斯曰君其反位斯奉主之诏聼天之命何虑之可定也髙曰安可危也危可安也安危不定何以贵圣斯曰斯上蔡闾巷布衣也上幸擢为丞相封为通侯子孙皆至尊位重禄者故将以存亡安危属臣也岂可负哉夫忠臣不避死而庶几孝子不勤劳而见危人臣各守其职而已矣君其勿复言将令斯得罪髙曰葢闻圣人迁徙无常就变而从时见末而知本观指而覩归物固有之安得常法哉方今天下之权命悬于胡亥髙能得志焉且夫从外制中谓之惑从下制上谓之贼故秋霜降者草花落水揺动者万物作此必然之效也君何见之晩斯曰吾闻晋易太子三世不安齐桓兄弟争位身死为戮纣杀亲戚不聼谏者国为邱墟遂危社稷三者逆天宗庙不血食斯其犹人哉安足为谋髙曰上下合同可以长乆中外若一事无表里君聼臣之计即长有封侯世世称孤必有乔松之夀孔墨之智今释此而不从祸及子孙足以为寒心善者因祸为福君何处焉斯乃仰天而叹垂泪太息曰嗟乎独遭乱世既以不能死安托命哉于是斯乃聼髙髙乃报胡亥曰臣请奉太子之明命以报丞相丞相斯敢不奉令于是乃相与谋诈为受始皇诏丞相立子胡亥为太子更为书赐长子扶苏曰朕巡天下祷祀名山诸神以延寿命今扶苏与将军蒙恬将师数十万以屯边十有余年矣不能进而前士卒多耗无尺寸之功乃反数上书直言诽谤我所为以不得罢归为太子日夜怨望扶苏为人子不孝其赐劒以自裁将军恬与扶苏居外不匡正宜知其谋为人臣不忠其赐死以兵属禆将王离封其书以皇帝玺遣胡亥客奉书赐扶苏于上郡使者至发书扶苏泣入内舍欲自杀蒙恬止扶苏曰陛下居外未立太子使臣将三十万众守边公子为监此天下重任也今一使者来即自杀安知其非诈请复请复请而后死未暮也使者数趣之扶苏为人仁谓蒙恬曰父而赐子死尚安复请即自杀蒙恬不肯死使者即以属吏系于阳周使者还报胡亥斯髙大喜至咸阳发丧太子立为二世皇帝以赵髙为郎中令常侍中用事二世燕居乃召髙与谋事谓曰夫人生居世间也譬犹骋六骥过决隙也吾既已临天下矣欲悉耳目之所好穷心志之所乐以安宗庙而乐万姓长有天下终吾年夀其道可乎髙曰此贤主之所能行也而昏乱主之所禁也臣请言之不敢避斧之诛愿陛下少留意焉夫沙邱之谋诸公子及大臣皆疑焉而诸公子尽帝兄大臣又先帝之所置也今陛下初立此其属意怏怏皆不服恐为变且蒙恬已死蒙毅将兵居外臣战战栗栗唯恐不终且陛下安得为此乐乎二世曰为之奈何赵髙曰严法而刻刑令有罪者相坐诛至收族灭大臣而逺骨肉贫者富之贱者贵之尽除去先帝之故臣更置陛下之所亲信者近之此则隂徳归陛下害除而奸谋塞羣臣莫不被润泽蒙厚徳陛下则髙枕肆志宠乐矣计莫出于此二世然髙之言乃更为法律于是羣臣诸公子有罪辄下髙令鞠治之杀大臣蒙毅等公子十二人僇死咸阳市十公主矺死于杜财物入于县官相连坐者不可胜数公子髙欲奔恐收族乃上书曰先帝无恙时臣入则赐食出则乘舆御府之衣臣得赐之中厩之寳马臣得赐之臣当从死而不能为人子不孝为人臣不忠不忠者无名以立于世臣请从死愿葬骊山之足唯上幸哀怜之书上胡亥大説召赵髙而示之曰此可谓急乎赵髙曰人臣当忧死而不暇何变之得谋胡亥可其书赐钱十万以葬法令诛罚日益刻深羣臣人人自危欲畔者众又作阿房之宫治直驰道赋敛愈重戍徭无已于是楚戍卒陈胜呉广等乃作乱起于山东杰俊相立自置为侯王叛秦兵至鸿门而却李斯数欲请间谏二世不许而二世责问李斯曰吾有私议而有所闻于韩子也曰尧之有天下也堂髙三尺采椽不斵茅茨不翦虽逆旅之宿不勤于此矣冬日鹿裘夏日葛衣粢粝之食藜藿之羮饭土匦啜土铏虽监门之养不觳于此矣禹凿龙门通大夏疏九河曲九防决渟水致之海而股无胈胫无毛手足胼胝面目黎黑遂以死于外葬于防稽臣虏之劳不烈于此矣然则夫所贵于有天下者岂欲苦形劳神身处逆旅之宿口食监门之养手持臣虏之作哉此不肖人之所勉也非贤者之所务也彼贤人之有天下也专用天下适已而已矣此所以贵于有天下也夫所谓贤人者必能安天下而治万民今身且不能利将恶能治天下哉故吾愿肆志广欲长享天下而无害为之奈何李斯子由为三川守羣盗呉广等西畧地过去弗能禁章邯已破逐广等兵使者覆案三川相属诮让斯居三公位如何令盗如此李斯恐惧重爵禄不知所出乃阿二世意欲求容以书对曰夫贤主者必且能全道而行督责之术者也督责之则臣不敢不竭能以徇其主矣此臣主之分定上下之义明则天下贤不肖莫敢不尽力竭任以徇其君矣是故主独制于天下而无所制也能穷乐之极矣贤明之主也可不察焉故申子曰有天下而不恣睢命之曰以天下为桎梏者无他焉不能督贵而顾以其身劳于天下之民若尧禹然故谓之桎梏也夫不能修申韩之明术行督责之道专以天下自适也而徒务苦形劳神以身徇百姓则是黔首之役非畜天下者也何足贵哉夫以人徇己则己贵而人贱以己徇人则己贱而人贵故徇人者贱而人所徇者贵自古及今未有不然者也凡古之所为尊贤者为其贵也而所为恶不肖者为其贱也而尧禹以身徇天下者也因随而尊之则亦失所为尊贤之心矣夫可为大缪矣谓之为桎梏不亦宜乎不能督责之过也故韩子曰慈母有败子而严家无格虏者何也则能罚之加焉必也故商君之法刑弃灰于道者夫弃灰薄罪也而被刑重罚也彼唯明主为能深督轻罪夫罪轻且督深而况有重罪乎故民不敢犯也是故韩子曰布帛寻常庸人不释铄金百镒盗跖不搏者非庸人之心重寻常之利深而盗跖之欲浅也又不以盗跖之行为轻百镒之重也搏必随手刑则盗跖不搏百镒而罚不必行也则庸人不释寻常是故城髙五丈而楼季不轻犯也泰山之髙百仭而跛防牧其上夫楼季也而难五丈之限岂跛防也而易百仭之髙哉陗壍之势异也明主圣王之所以能久处尊位长执重势而独擅天下之利者非有异道也能独断而审督责必深罚故天下不敢犯也今不务所以不犯而事慈母之所以败子也则亦不察于圣人之论矣夫不能行圣人之术则舍为天下役何事哉可不哀邪且夫节俭仁义之人立于朝则荒肆之乐辍矣谏説论理之臣开于侧则流漫之志诎矣烈士死节之行显于世则淫康之虞废矣故明主能外此三者而独操主术以制聼从之臣而修其明法故身尊而势重也凡贤主者必将能拂世摩俗而废其所恶立其所欲故生则有尊重之势死则有贤明之諡也是以明君独断故权不在臣也然后能灭仁义之涂掩驰説之口困烈士之行塞聪掩明内独视听故外不可倾以仁义烈士之行而内不可夺以谏説忿争之辩故能荦然独行恣睢之心而莫之敢逆若此然后可谓能明申韩之术而修商君之法法修术明而天下乱者未之闻也故曰王道约而易操也唯明主为能行之若此则谓督责之诚则臣无邪臣无邪则天下安天下安则主严尊主严尊则督责必督责必则所求得所求得则国家富国家富则君乐丰故督责之术设则所欲无不得矣羣臣百姓救过不给何变之敢圗若此则帝道备而可谓能明君臣之术矣虽申韩复生不能加也书奏二世悦于是行督责益严税民深者为明吏二世曰若此则可谓能督责矣刑者相半于道而死人日成积于市杀人众者为忠臣二世曰若此则可谓能督责矣初赵髙为郎中令所杀及报私怨众多恐大臣入朝奏事毁恶之乃説二世曰天子所以贵者但以闻声羣臣莫得见其面故号曰朕且陛下富于春秋未必尽通诸事今坐朝廷谴举有不当者则见短于大臣非所以示神明于天下也且陛下深拱禁中与臣及侍中习法者待事事来有以揆之如此则大臣不敢奏疑事天下称圣主矣二世用其计乃不坐朝廷见大臣居禁中赵髙常侍中用事事皆决于赵髙髙闻李斯以为言乃见丞相曰闗东羣盗多今上急发繇治阿房宫聚狗马无用之物臣欲谏为位贱此真君侯之事君何不谏李斯曰固也吾欲言之久矣今时上不坐朝廷上居深宫吾有所言者不可备也欲见无间赵髙谓曰君诚能谏请为君上间语君于是赵髙侍二世方燕乐妇女居前使人告丞相上方间可奏事丞相至宫门上谒如此者三二世怒曰吾常多间日丞相不来吾方燕私丞相辄来请事丞相岂少我哉且固我哉赵髙因曰如此殆矣夫沙邱之谋丞相与焉今陛下已立为帝而丞相贵不益此其意亦望裂地而王矣且陛下不问臣臣不敢言丞相长男李由为三川守楚盗陈胜等皆丞相傍县之子以故楚盗公行过三川城守不肯击髙闻其文书相往来未得其审故未敢以闻且丞相居外权重于陛下二世以为然欲案丞相恐其不审乃使人案验三川守与盗通状李斯闻之是时二世在甘泉方作觳抵优俳之观李斯不得见因上书言赵髙之短曰臣闻之臣疑其君无不危国妾疑其夫无不危家今有大臣于陛下擅利擅害与陛下无异此甚不便昔者司城子罕相宋身行刑罚以威行之期年遂刼其君田常为简公臣爵列无敌于国私家之富与公家均布惠施徳下得百姓上得羣臣隂取齐国杀宰予于庭即杀简公于朝遂有齐国此天下所明知也今髙有邪佚之志危反之行如子罕相宋也私家之富若田氏之于齐也兼行田常子罕之逆道而刼陛下之威信其志若韩玘为韩安相也陛下不图臣恐其为变也二世曰何哉夫髙固宦人也然不为安肆志不以危易心洁行修善自使至此以忠得进以信守位朕实贤之而君疑之何也且朕少失先人无所识知不习治民而君又老恐与天下絶矣朕非属赵君当谁任哉且赵君为人精亷彊力下知人情上能适朕君其勿疑李斯曰不然夫髙固贱人也无识于理贪欲无厌求利不止列势次主求欲无穷臣故曰殆二世已前信赵髙恐李斯杀之乃私告赵髙髙曰丞相所患者独髙髙已死丞相即欲为田常所为于是二世曰其以李斯属郎中令赵髙案治李斯李斯拘执束缚居囹圄中仰天而叹曰嗟乎悲夫不道之君何可为计哉昔者桀杀闗龙逢纣杀王子比干吴王夫差杀伍子胥此三臣者岂不忠哉然而不免于死身死而所忠者非也今吾智不及三子而二世之无道过于桀纣夫差吾以忠死宜矣且二世之治岂不乱哉日者夷其兄弟而自立也杀忠臣而贵贱人作为阿房之宫赋敛天下吾非不谏也而不吾聼也凡古圣王饮食有节车器有数宫室有度出令造事加费而无益于民利者禁故能长久治安今行逆于昆弟不顾其咎侵杀忠臣不思其殃大为宫室厚赋天下不爱其费三者已行天下不聼今反者已有天下之半矣而心尚未寤也而以赵髙为佐吾必见冦至咸阳麋鹿游于朝也于是二世乃使髙案丞相狱治罪责斯与子由谋反状皆收捕宗族賔客赵髙治斯榜掠千余不胜痛自诬服斯所以不死者自负其辩有功实无反心幸得上书自陈幸二世之寤而赦之李斯乃从狱中上书曰臣为丞相治民三十余年矣逮秦地之狭隘先王之时秦地不过千里兵数十万臣尽薄材谨奉法令隂行谋臣资之金玉使游説诸侯隂修甲兵饰政教官鬭士尊功臣盛其爵禄故终以胁韩弱魏破燕赵夷齐楚卒兼六国虏其王立秦为天子罪一矣地非不广又北逐胡貉南定百越以见秦之强罪二矣尊大臣盛其爵位以固其亲罪三矣立社稷修宗庙以明主之贤罪四矣更尅画平斗斛度量文章布之天下以树秦之名罪五矣治驰道兴游观以见主之得意罪六矣缓刑罚薄赋敛以遂主得众之心万民戴主死而不忘罪七矣若斯之为臣者罪足以死固久矣上幸尽其能力乃得至今愿陛下察之书上赵髙使吏弃去不奏曰囚安得上书赵髙使其客十余軰诈为御史谒者侍中更往覆讯斯斯更以其实对輙使人复榜之后二世使人验斯斯以为如前终不敢更言辞服奏当上二世喜曰微赵君几为丞相所卖及二世所使案三川之守至则项梁已击杀之使者来防丞相下吏赵髙皆妄为反辞二世二年七月具斯五刑论腰斩咸阳市斯出狱与其中子俱执顾谓其中子曰吾欲与若复牵黄犬俱出上蔡东门逐狡兎岂可得乎遂父子相哭而夷三族李斯已死二世拜赵髙为中丞相事无大小輙决于髙髙自知权重乃献鹿谓之马二世问左右此乃鹿也左右皆曰马也二世惊自以为惑乃召太卜令卦之太卜曰陛下春秋郊祀奉宗庙神斋戒不明故至于此可依盛徳而明斋戒于是乃入上林斋戒日游弋猎有行人入上林中二世自射杀之赵髙教其女壻咸阳令阎乐劾不知何人贼杀人移上林髙乃谏二世曰天子无故贼杀不辜人此上帝之禁也神不享天且降殃当逺避宫以禳之二世乃出居望夷之宫留三日赵髙诈诏卫士令士皆素服持兵内乡入告二世曰山东羣盗兵大至二世上观而见之恐惧髙即因刼令自杀引玺而佩之左右百官莫从上殿殿欲壊者三髙自知天弗与羣臣弗许乃召始皇弟授之玺子婴即位患之乃称疾不聼事与宦者韩谈及其子谋杀髙髙上谒请病因召入令韩谈刺杀之夷其三族子婴立三月沛公兵从武关入至咸阳羣臣百官皆畔不适子婴与妻子自系其颈以组降轵道旁沛公因以属吏项王至而斩之遂以亡天下【史记】
　　论曰始皇之崩也赐长子书书及玺皆在赵髙所变易太子权实在髙然不与丞相谋恐事不成是持衡而镇者半亦在斯当是时也谠言严拒守之以死亟走咸阳立太子显诛谋乱者虽百髙无如斯何计不出此而腰斩咸阳适蔽厥辜尔
　　白起
　　白起者郿人也善用兵事秦昭王昭王十三年而白起为左庶长将而击韩之新城是嵗穰侯相秦举任鄙以为汉中守其明年起为左更攻韩魏于伊阙斩首二十四万又虏其将公孙喜拔五城起迁为国尉涉河取韩安邑以东到干河明年起为大良造攻魏拔之取城小大六十一明年起与客卿错攻垣城拔之后五年起攻赵拔光狼城后七年起攻楚拔鄢邓五城其明年攻楚拔郢烧夷陵遂东至竟陵楚王亡去郢东走徙陈秦以郢为南郡起迁为武安君起因取楚定巫黔中郡三十四年起攻魏拔华阳走芒卯而虏三晋将斩首十三万与赵将贾偃战沉其卒二万人于河中四十三年起攻韩陉城拔五城斩首五万四十四年起攻南阳太行道絶之四十五年伐韩之野王野王降秦上党道絶其守冯亭与民谋曰郑道已絶韩必不可得为民秦兵日进韩不能应不如以上党归赵赵若受我秦怒必攻赵赵被兵必亲韩韩赵为一则可以当秦因使人报赵赵孝成王与平阳君豹平原君胜计之平阳君曰不如勿受受之祸大于所得平原君曰无故得一郡受之便赵受之因封冯亭为华阳君四十六年秦攻韩缑氏蔺拔之四十七年秦使左庶长王龁攻韩取上党上党民走赵赵军长平四月龁因攻赵赵使亷颇将赵军士卒犯秦斥兵秦斥兵斩赵禆将茄六月陷赵军取二鄣四尉七月赵军筑垒壁而守之秦又攻其垒取二尉败其阵夺西垒壁亷颇坚壁以待秦秦数挑战赵兵不出赵王数以为让而秦相应侯又使人行千金于赵为反间曰秦之所恶独畏马服子赵括将耳亷颇易与且降矣赵王既怒亷颇军多失亡军数败又反坚壁不敢战而又闻秦反间之言因使赵括代亷颇将以击秦秦闻马服子将乃隂使武安君起为上将军而王龁为尉禆将令军中有敢泄武安君将者斩赵括至则出兵击秦军秦军佯败而走张二奇兵以劫之赵军逐胜追造秦壁壁坚拒不得入而秦竒兵二万五千人絶赵军后又一军五千骑絶赵壁间赵军分而为二粮道絶而秦出轻兵击之赵战不利因筑壁坚守以待救至秦王闻赵食道絶王自之河内赐民爵各一级发年十五以上悉诣长平遮絶赵救及粮食至九月赵卒不得食四十六日皆内隂相杀食来攻秦垒欲出为四队四五复之不能出其将军赵括出鋭卒自搏战秦军射杀赵括括军败卒四十万人降起起计曰前秦巳拔上党上党民不乐为秦而归赵赵卒反覆非尽杀之恐为乱乃挟诈而尽坑杀之遗其小者二百四十人归赵前后斩首虏四十五万人赵人大震四十八年十月秦复定上党郡秦分军为二王龁攻皮牢拔之司马梗定太原韩赵恐使苏代厚币説秦相应侯曰武安君擒马服子乎曰然又曰即围邯郸乎曰然赵亡则秦王王矣武安君为三公武安君所为秦战胜攻取者七十余城南定鄢郢汉中北擒赵括之军虽周邵吕望之功不益于此矣今赵亡秦王王则武安君必为三公君能为之下乎虽无欲为之下固不得已矣秦尝攻韩围邢邱困上党上党之民皆反为赵天下不乐为秦民之日久矣今亡赵北地入燕东地入齐南地入韩魏则君之所得民亡几何人故不如因而割之无以为武安君功也于是应侯言于秦王曰秦兵劳请许韩赵之割地以和且休士卒王聼之割韩垣雍赵六城以和正月皆罢兵起闻之由是与应侯有隙【史记】
　　昭王既息民缮兵复欲伐赵起曰不可王曰前年国虚民饥君不量百姓之力求益军粮以灭赵今寡人息民以养士蓄积粮食三军之俸有倍于前而曰不可其説何也起曰长平之事秦军大克赵军大破秦人欢喜赵人畏惧秦民之死者厚葬伤者厚养劳者相飨饮食餔餽以靡其财赵人之死者不得收伤者不得疗涕泣相哀戮力同忧耕田疾作以生其财今王发军虽倍其前臣料赵国守备亦以十倍矣赵自长平以来君臣忧惧早朝晏罢卑辞重币四面出嫁结亲燕魏连好齐楚积虑并心备秦为务其国内实其交外成当今之时赵未可伐也王曰寡人既以兴师矣乃使校大夫王陵将而伐赵陵战失利亡五校王欲使起起称疾不行王乃使应侯往见起责之曰楚地方五千里持防百万君前率数万之众入楚拔鄢郢焚其庙东至竟陵楚人震恐东徙而不敢西向韩魏相率兴兵甚众君所将之卒不能半之而与战于伊阙大破二国之军流血漂卤斩首二十四万韩魏以故至今称东藩此君之功天下莫不闻今赵卒死于长平者已十七八其国虚弱是以寡人【人当作君韦以睢称王命故云】大发军人数倍于赵众愿使君将必欲灭之矣君常以寡击众取胜如神况以强击弱以众击寡乎起曰是时楚王恃其国大不恤其政而羣臣相妬以功防谄用事良臣斥疎百姓心离城池不修既无良臣又无守备故起所以得引兵深入多倍城邑发梁焚舟以専民心掠于郊野以足军食当此之时秦卒以军中为家将帅为父母不约而亲不谋而信一心同力死不旋踵楚人自战其地咸顾其家各有散心莫有鬪志是以能有功也伊阙之战韩孤顾魏【时韩僖侯立三年故称孤】不欲先用其众魏恃韩之鋭欲推以为锋二军争便之利不同是以臣得设疑兵以持韩阵专军并鋭触魏之不意魏军自败韩军自溃乘胜逐北以是之故能立功皆计利形势自然之理何神之有哉今秦破赵军于长平不遂以时乘其振惧而灭之畏而释之使得耕稼以益蓄积养孤长幼以益其众缮治甲兵以益其强増城濬池以益其固主折节以下其臣臣推体以下死士至于平原之属皆令妻妾补缝于行伍之间臣人一心上下同力犹勾践困于防稽之时也以今伐之赵必固守挑其军战必不肯出围其国都必不可克攻其列城必未可拔掠其郊野必无所得兵出无功诸侯生心外救必至臣见其害未覩其利又病未能行应侯慙而退以言于王王曰微白起吾不能灭赵乎复益发军更使王龁代王陵伐赵围邯郸八九月死伤者众而弗下赵王出轻鋭以冦其后秦数不利起曰不听臣计今果如何王闻之怒因见起强起之曰君虽病强为寡人卧而将之有功寡人之愿将加重于君如君不行寡人恨君起顿首曰臣知行虽无功得免于罪虽不行无罪不免于诛然惟愿大王览臣愚计释赵养民以诸侯之变抚其恐惧伐其防慢诛灭无道以令诸侯天下可定何必以赵为先乎此所谓为一臣屈而胜天下也大王若不察臣愚计必欲快心于赵以致臣罪此亦所谓胜一臣而为天下屈者也夫胜一臣之严孰若胜天下之威大耶臣闻明主爱其国忠臣爱其名破国不可复完死卒不可复生臣寜伏受重诛而死不忍为辱军之将愿大王察之王不答而去【国防】
　　按武安虽于长平之役愤其中辍坚不应命然其论楚赵之形胜负之数深得事理之实非如策士饰辞虚设以恫疑也
　　于是兔起为士伍迁之隂密起病未能行居三月楚春申君及魏公子将兵数十万攻秦军急秦军数却使者日至秦王乃使人遣起不得留咸阳中起既行出咸阳西门十里至杜邮昭王与应侯羣臣议曰白起之迁其意尚怏怏不服有余言秦王乃使使者赐之剑自裁起引剑将自刭曰我何罪于天而至此哉良久曰我固当死长平之战赵卒降者数十万人我诈而尽阬之是足以死遂自杀武安君之死也以秦昭王五十年十一月死而非其罪秦人怜之乡邑皆祭祀焉【史记】




　　尚史卷七十五
　　钦定四库全书
　　尚史卷七十六　　　　　　列传五十四
　　镶白旗汉军李锴撰
　　秦诸臣传
　　王翦　【王贲　王离李信附】
　　王翦者东阳东乡人也少而好兵事秦始皇始皇十一年翦将攻赵阏与破之拔九城十八年翦将攻赵嵗余遂拔赵赵王降尽定赵地为郡明年燕使荆轲为贼于秦秦王使王翦攻燕燕王喜走辽东翦遂定燕蓟而还秦使翦子王贲击荆荆兵败还撃魏魏王降遂定魏地秦始皇既灭三晋走燕王而数破荆师秦将李信者年少壮勇尝以兵数千逐燕太子丹至于衍水中卒破得丹始皇以为贤勇于是始皇问李信吾欲攻取荆于将军度用几何人而足李信曰不过用二十万人始皇问王翦王翦曰非六十万人不可始皇曰王将军老矣何怯也李将军果势壮勇其言是也遂使李信及蒙恬将二十万南伐荆王翦言不用因谢病归老于频阳李信攻平舆蒙恬攻寝大破荆军信又攻鄢郢破之于是引兵而西与蒙恬防城父荆人因随之三日三夜不顿舍大破李信军入两壁杀七都尉秦军走始皇闻之大怒自驰如频阳见谢王翦曰寡人以不用将军计李信果辱秦军今闻荆兵日进而西将军虽病独忍弃寡人乎王翦谢曰老臣罢病悖乱唯大王更择贤将始皇谢曰巳矣将军勿复言王翦曰大王必不得已用臣非六十万人不可始皇曰为聼将军计耳于是王翦将兵六十万人始皇自送至灞上王翦行请美田宅园池甚众始皇曰将军行矣何忧贫乎王翦曰为大王将有功终不得封侯故及大王之向臣臣亦及时以请园池为子孙业耳始皇大笑王翦既至闗使使还请善田者五軰或曰将军之乞贷亦已甚矣王翦曰不然夫秦王怛而不信人今空秦国甲士而専委于我我不多请田宅为子孙业以自坚顾令秦王坐而疑我耶王翦果代李信击荆荆闻王翦益军而来乃悉国中兵以拒秦王翦至坚壁而守之不肯战荆兵数出挑战终不出王翦日休士洗沐而善饮食抚循之亲与士卒同食久之王翦使人问军中戏乎对曰方投石超距于是王翦曰士卒可用矣荆数挑战而秦不出乃引而东翦因举兵追之令壮士击大破荆军至蕲南杀其将军项燕荆兵遂败走秦因乘胜略定荆地城邑嵗余虏荆王负刍竟平荆地为郡县因南征百越之君而王翦子王贲与李信破定燕齐地秦始皇二十六年尽并天下王氏蒙氏功为多名施于后世秦二世之时王翦及其子贲皆已死而又灭蒙氏陈胜之反秦秦使王翦之孙王离击赵围赵王及张耳钜鹿城或曰王离秦之名将也今将强秦之兵攻新造之赵举之必矣客曰不然夫为将三世者必败必败者何也以其所杀伐多矣其后受其不祥今王离已三世将矣居无何项羽救赵击秦军果虏王离王离军遂降诸侯【史记】
　　蒙恬　【蒙毅附】
　　蒙恬者其先齐人也恬大父蒙骜自齐事秦昭王官至上卿庄襄王元年蒙骜为秦将伐韩取成臯荥阳作置三川郡二年骜攻赵取三十七城始皇三年骜攻韩取十三城五年骜攻魏取二十城作置东郡始皇七年骜卒骜子曰武武子曰恬恬尝书狱典文学始皇二十三年武为秦禆将军与王翦攻楚大破之杀项燕二十四年武攻楚虏楚王蒙恬弟毅始皇二十六年恬因家世得为秦将攻齐大破之拜为内史秦已并天下乃使恬将三十万众北逐戎狄收河南筑长城因地形用险制塞起临洮至辽东延袤万余里于是渡河据阳山逶蛇而北暴师于外十余年居上郡是时恬威振匈奴始皇甚尊宠蒙氏信任贤之而亲近毅位至上卿出则参乘入则御前恬任外事而毅常为内谋名为忠信故虽诸将相莫敢与之争焉赵髙者诸赵疏逺属也赵髙昆弟数人皆生隠宫其母被刑僇世世卑贱秦王闻髙彊力通于狱法举以为中车府令髙即私事公子胡亥喻之决狱髙有大罪秦王令毅法治之毅不敢阿法当髙罪死除其宦籍帝以高之敦于事也赦之复其官爵始皇欲游天下道九原直抵甘泉乃使恬通道自九原抵甘泉壍山堙谷千八百里道未就始皇三十七年冬行出游防稽并海上北走琅邪道病使毅还祷山川未反始皇至沙邱崩秘之羣臣莫知是时丞相李斯少子胡亥中车府令赵髙常从髙雅得幸于胡亥欲立之又怨毅法治之而不为己也因有贼心乃与丞相李斯少子胡亥隂谋立胡亥为太子太子已立遣使者以罪赐公子扶苏蒙恬死扶苏已死恬疑而复请之使者以恬属吏更置胡亥以李斯舍人为防军使者还报胡亥已闻扶苏死即欲释恬赵髙恐蒙氏复贵而用事怨之毅还至赵髙因为胡亥忠计欲以灭蒙氏乃言曰臣闻先帝欲举贤立太子乆矣而毅谏曰不可若知贤而愈不立则是不忠而惑主也以臣愚意不若诛之胡亥聼而系毅于代前巳囚恬于阳周丧至咸阳已葬太子立为二世皇帝而赵髙亲近日夜毁恶蒙氏求其罪过举劾之子婴进谏曰臣闻故赵王迁杀其良臣李牧而用顔聚燕王喜隂用荆轲之谋而倍秦之约齐王建杀其故世忠臣而用后胜之议此三君者皆各以变古者失其国而殃及其身今蒙氏秦之大臣谋士也而主欲一旦弃去之臣窃以为不可臣闻轻虑者不可以治国独智者不可以存君诛杀忠臣而立无节行之人是内使羣臣不相信而外使鬬士之意离也臣窃以为不可胡亥不聼而遣御史曲宫乘传之代令毅曰先主欲立大子而卿难之今丞相以卿为不忠罪及其宗朕不忍乃赐卿死亦甚幸矣卿其圗之毅对曰以臣不能得先主之意则臣少宦顺幸没世可谓知意矣以臣不知大子之能则太子独从周旋天下去诸公子絶逺臣无所疑矣夫先主之举用大子数年之积也臣乃何言之敢谏何虑之敢谋非敢饰辞以避死也为羞累先主之名愿大夫为虑焉使臣得死情实且夫顺成全者道之所贵也刑杀者道之所卒也昔者秦缪公杀三良而死罪百里奚而非其罪也故立号曰缪昭襄王杀武安君白起楚平王杀伍奢吴王夫差杀伍子胥此四君者皆为大失而天下非之以其君不明以是籍于诸侯故曰用道治者不杀无罪而罚不加于无辜唯大夫留心使者知胡亥之意不聼毅之言遂杀之二世又遣使者之阳周令恬曰君之过多矣而卿弟毅有大罪法及内史恬曰自吾先人及于子孙积功信于秦三世矣今臣将兵三十余万身虽囚系其势足以倍畔自知必死而守义者不敢辱先人之教以不忘先主也昔周成王初立未离襁褓周公旦负王以朝卒定天下及成王有病甚殆公且自揃其爪以沈于河曰王未有识是旦执事有罪殃旦受其不祥乃书而藏之记府可谓信矣及王能治国有贼臣言周公旦欲为乱乆矣王若不备必有大事王乃大怒周公旦走而奔于楚成王观于记府得周公旦沈书乃流涕曰孰谓周公旦欲为乱乎杀言之者而反周公旦故周书曰必参而伍之今恬之宗世无二心而事卒如此是必孽臣逆乱内陵之道也夫成王失而复振则卒昌桀杀关龙逢纣杀王子比干而不悔身死则国亡臣故曰过可振而谏可觉也察于参伍上圣之法也凡臣之言非以求免于咎也将以谏而死愿陛下为万民思从道也使者曰臣受诏行法于将军不敢以将军言闻于上也恬喟然太息曰我何罪于天无过而死乎良乆徐曰恬罪固当死矣起临洮属之辽东城壍万余里此其中不能无絶地脉哉此乃恬之罪也乃吞药自杀【史记】论曰举武安者穰侯也范睢羇旅扼冉吭而夺之若起者可以去矣易曰介于石不终日起也恶足以知此哉始皇亲信唯蒙氏恬主外毅主内事宜无不闗白者乃毅出使而始皇崩若假斯髙缘隙为乱谓非天乎
　　堆琴
　　堆者秦人为中朝初事武王武王与堆争论不胜王大怒堆徐行而去或为堆説王曰悍人也中期适遇明君故也向者遇桀纣必杀之矣王因不罪昭王时王尝谓左右曰今日韩魏孰与始强对曰弗如也王曰今之如耳魏齐【并魏人】孰与孟尝芒卯贤对曰弗如也王曰以孟尝芒卯之贤帅强韩魏之兵以伐秦犹无奈寡人何也今以无能之如耳魏齐帅弱韩魏以攻秦其无奈寡人何亦明矣堆对曰王之料天下过矣昔者六晋之时智氏最强灭破范中行又帅韩魏围赵于晋阳决晋水以灌晋阳城不沈者三板耳智伯出行水韩康子御魏桓子骖乘智伯曰始吾不知水之可以亡人之国也乃今知之汾水利以灌安邑绛水利以灌平阳魏桓子肘韩康子韩康子履魏桓子肘足接于车上而智氏分矣身死国亡为天下笑今秦之强不能过智伯韩魏虽弱尚贤其在晋阳之下也乃方其用肘足时也愿王之勿易也【秦防】
　　顿弱　茅焦
　　顿弱者秦人也当秦王政时王欲见弱弱曰臣之义不参拜王能使臣无拜则可矣不即不见也王许之于是弱曰天下有有其实而无其名者有无其实而有其名者有无其名又无其实者王知之乎有其实而无其名者商人是也无把铫挂耨之势而有积粟之实此有其实而无其名者也无其实而有其名者农夫是也觧冻而耕暴背而耨无积粟之实此无其实而有其名者也无其名又无其实者王乃是也已立为万乘无孝之名以千里养无孝之实王悖然而怒弱曰山东战国有六威不掩于山东而掩于母臣窃为大王不取也王曰山东之战国可兼与弱曰韩天下之咽喉魏天下之胷腹王资臣万金而游聼之韩魏入其社稷之臣于秦即韩魏从而天下可图也王曰寡人之国贫恐不能给也弱曰天下未尝无事也非从即横横成则秦帝从成则楚王秦帝即以天下恭养楚王虽有万金弗得私也王曰善乃资万金使东游韩魏入其将相北游燕赵而杀李牧齐入朝四国毕从顿弱之説也【国策】
　　茅焦者齐客也秦王政九年太后与嫪毐乱事觉夷毒三族杀大后所生两子遂迁太后于雍明年茅蕉説秦王曰秦方以天下为事而大王有迁母太后之名恐诸侯闻之由此倍秦也秦王乃迎太后于雍而入咸阳复居甘泉宫【史记】
　　説苑始皇太后不谨幸郎嫪毐以为长信侯生两子毐专国事益骄与左右责臣博饮酒醉争言而鬬瞠目大叱曰吾皇帝之假父窭人子何敢与我亢所与鬬者走行白皇帝皇帝大怒毐惧诛因作乱战咸阳宫毐败皇帝乃取毐四肢车裂之取其两弟囊扑杀之取太后迁之萯阳宫下令曰敢以太后事谏者戮而杀之从蒺藜其脊肉【阙】四肢而积之阙下谏而死者二十七人矣齐客茅焦乃往上谒曰齐客茅焦愿上谏皇帝皇帝使使出问客得无以太后事谏耶茅焦曰然使者还白皇帝曰走往告之不见阙下积死人邪使者问茅焦焦曰臣闻天有二十八宿今死者已二十七人矣臣所以来者欲满其数耳走入白之茅焦邑子同食者尽负其衣物行亡使者入白之皇帝大怒曰是子故来犯吾禁趣炊镬煮之是安得积阙下乎召之入皇帝按劒而坐口正沬出使者召之入茅焦不肯疾行足趣相过耳使者趣之茅焦曰臣至前则死矣君不能忍吾须防乎使者哀之茅焦至前再拜谒起称曰臣闻之夫有生者不讳死有国者不讳亡讳死者不可以得生讳亡者不可以得存死生存亡圣人所欲急闻也陛下欲闻之不皇帝曰何谓也茅焦曰陛下有狂悖之行陛下不自知陛下车裂假父有嫉妬之心囊扑两弟有不慈之名迁母萯阳宫有不孝之行从蒺藜于谏士有桀纣之治令天下闲之尽瓦解无向秦者臣窃恐秦亡为陛下危之所言毕乞行就质乃解衣伏质皇帝下殿手接之曰先生就衣今愿受事乃立焦为仲父爵之上卿立驾自迎太后归于咸阳太后大喜大置酒待茅焦及饮太后曰抗枉令直使败更成使妾母子复防皆茅君之力也　按嫪毐事在秦并天下前十六年説苑称皇帝又曰恐天下无向秦者自舛谬然其文佳故具録之
　　伯乐　【九方臯附】
　　伯乐善相马穆公尝谓伯乐曰子之年长矣子姓有可使求马者乎伯乐对曰良马可形容筋骨相也天马之马者若灭若没若亡若失若此者絶尘弭臣之子皆下才也可告以良马不可告以天下之马也臣有所与共担纒薪菜者有九方臯此其于马非臣之下也公见之使行求马三月而反报曰得之矣在沙邱公曰何马也对曰牝而黄使人往取之牡而骊公不説召伯乐而谓之曰败矣子所使求马者色物牝牡弗能知又何马之能知也伯乐喟然太息曰是乃其所以千万臣而无数者也若臯之所观天机也得其精而忘其麤在其内而忘其外见其所见不见其所不见若臯之相马乃有贵乎马者也马至果天下之物【列子】
　　医缓　医和
　　医缓者秦人也当桓公时晋景公疾病求医于我公使缓为之未至景公梦疾为二竖子曰彼良医也惧伤我焉逃之其一曰居肓之上膏之下若我何缓至曰疾不可为也在肓之上膏之下攻之不可达之不及药不至焉不可为也景公曰良医也厚为之礼而归之医和者亦秦人也当景公时晋平公有疾求医于我公使和视之曰疾不可为也是谓近女室疾如蛊非非食【非由神饮食】惑以丧志良臣将死天命不祐平公曰女不可近乎对曰节之先王之乐所以节百事也故有五节【五声之节】迟速本末以相及中声以降五降之后不容弹矣【言由迟而速由本而末以成中声中声成而罢退五降而乐遂息】于是有烦手淫声慆堙心耳乃忘平和君子弗聼也物亦如之至于烦乃舍也已无以生疾君子之近琴瑟以仪节也非以慆心也天有六气降生五味【金味辛木味酸水味咸火味苦土味甘皆由隂阳风雨而生】发为五色【辛色白酸色靑咸色黒苦色赤甘色黄】征为五声【白声商青声角黑声羽赤声徴黄声宫】淫生六疾【淫过也滋味声色过则生疾】六气曰隂阳风雨晦明也分为四时序为五节【五行之节】过则为菑隂淫寒疾【寒过则为冷】阳淫热疾【热过则喘渇】风为末疾【末四肢风为缓急】雨淫腹疾【湿过为泄注】晦淫惑疾【晦夜也过寝则心惑乱】明淫心疾【明昼也虑过则心劳生疾】女阳物而晦时淫则生内热惑蛊之疾【女常随男故言阳物家道常在夜故言晦时言阳淫则生内热之疾晦淫则生惑蛊之疾】今君不节不时能无及此乎出告赵武武曰谁当良臣对曰主是谓矣主相晋国于今八年晋国无乱诸侯无阙可谓良矣和闻之国之大臣荣其宠禄任其大节有菑祸兴而无改焉必受其咎今君至于淫以生疾将不能圗恤社稷祸孰大焉主不能御吾是以云也武曰何谓蛊对曰淫溺惑乱之所生也于文皿虫为蛊谷之飞亦为蛊【谷乆积则变为飞虫名曰蛊】在周易女惑男风落山谓之蛊皆同物也武曰良医也厚其礼而归之【左传】
　　优旃
　　优旃者秦倡侏儒也善为笑言然合于大道秦始皇时置酒而天雨陛楯者皆沾寒优旃见而哀之谓之曰汝欲休乎陛楯者皆曰幸甚优旃曰我即呼汝汝疾应曰诺居有顷殿上上夀呼万嵗优旃临槛大呼曰陛楯郎郎曰诺优曰汝虽长何益幸雨立我虽短也幸休居于是始皇使陛楯者得半相代始皇尝议欲大苑囿东至函谷闗西至雍陈仓优旃曰善多纵禽兽于其中冦从东方来令麋鹿触之足矣始皇以故辍止二世立又欲漆其城优旃曰善主上虽无言臣固将请之漆城虽于百姓愁费然佳哉漆城荡荡冦来不能上即欲就之易为漆耳顾难为防室于是二世笑之以其故止居无何二世杀死优旃归汉数年而卒【史记】
　　秦诸公子传　公子宏　小子憖　公子絷
　　公子宏穆公子康公母弟也小子憖亦穆公子穆公二十八年【僖二十八年】憖帅师及晋宋齐师败楚师于城濮明年憖防盟于翟泉【左传】
　　公子絷字子显亦羣公子为大夫事穆公晋之杀奚齐卓子也请君于秦公告百里视及公孙枝曰夫晋国之乱吾谁使先若夫二公子而立之以为朝夕之急百里视曰君使絷也絷敏且知礼敬以知微敏能窜谋知礼可使敬不队命微知可否君其使之乃使絷吊重耳于翟重耳出见辞再拜不稽首起而哭退而不私絷退吊夷吾于梁夷吾出见再拜稽首起而不哭退而私于絷且入河外列城五絷反致命于公公曰吾与重耳重耳仁再拜不稽首不没为后也起而哭爱其父也退而不私不没于利也絷曰君之言过矣君若求置晋君而载之置仁不亦可乎君若求置晋君以成名于天下则不如置不仁以滑其中且可以进退臣闻之仁有置武有置仁置徳武置服乃先置夷吾是为惠公【国语】
　　及战于韩获惠公大夫请以入絷曰不如杀之无聚慝焉公不可许晋平惠公卒使絷纳重耳絷及晋大夫盟于郇【左传】
　　公子鍼
　　公子鍼字伯车又曰后子桓公子景公母弟也景公二十九年【襄二十五年】秦晋为成【自韩之战二国不平至今】晋韩起来涖盟鍼如晋涖盟明年鍼再如晋脩成初鍼有宠于桓公如二君于景公至景公三十六年【昭元年】其母曰弗去惧选【选数也数其罪而加戮也】夏五月鍼奔晋其车千乘鍼享晋侯造舟于河十里舍车自雍及绛【一舍八乘雍绛相去千里用车八百乘】归取酬币【备九献之仪始礼自赍其一故续送其八酬酒币】终事八反【每十里以八乘车各以次载币相授而还不径至故言八反千里用车八百乘其二百乘以自随故言千乘】晋女叔齐问曰子之车尽于此而已乎对曰此之谓多矣若能少此吾何以得见
　　楚辞注秦伯有齧犬鍼欲请之秦伯不肯与鍼以百两金易之而又不听因逐鍼而夺其禄
　　齐告晋侯曰秦公子必归能知其过必有今图鍼见赵武武曰吾子其曷归对曰鍼惧选于寡君是以在此将待嗣君武曰秦君何如对曰无道武曰亡乎对曰何为一世无道国未艾也国于天地有与立焉不数世淫弗能毙也武曰天乎对曰有焉武曰其几何对曰鍼闻之国无道而年谷和熟天賛之也鲜不五稔武视防曰朝夕不相及谁能待五鍼出而告人曰赵孟将死矣主民翫嵗而愒日其与几何是年冬楚弑郏敖公子干亦奔晋晋使鍼与子干齿【以年齿为髙下而坐】鍼辞曰鍼惧选楚公子不获是以皆来亦唯命且臣与羇齿无乃不可乎【鍼先来晋欲同于晋臣为主人故以子干为羇客】史佚有言曰非羇何忌【忌敬也言不敬羇客当谁敬哉托谦辞欲以自别　左传】
　　鍼卒反国或卒于晋传不载
　　论曰鲁论曰不贰过不谓其知之难谓改之难也鍼以车多惧选违离本邦痛自降损旅复聼诸天可已乃千乘八反币酬所适诩其富乎得罪有由矣张其侈乎自知其尤矣昭罪蹈尤诚胡取乎辛伯有言曰匹嫡耦国乱之本也然则谁实致之又可嘅夫
　　公子他　【髙陵君泾阳君附】
　　公子他者【他一作池】秦公子也【系未详】昭王九年魏齐韩攻秦之函谷王谓楼缓曰三国之兵深矣寡人欲割河东而讲对曰割河东大费也免于国患大利也此父兄之任也王何不召公子他而问焉王召公子他而问之对曰讲亦悔不讲亦悔王曰何也对曰王割河东而讲三国虽去王必曰惜矣三国且去吾特以三城从之此讲之悔王不讲三国入函谷咸阳必危王又曰惜矣吾爱三城而不讲此又不讲之悔也王曰钧吾悔也寜亡三城而悔无危咸阳而悔也寡人决讲矣卒使公子他以三城讲于三国三国之兵乃退昭王同母弟有髙陵君泾阳君【名并未详】泾阳君尝质于齐魏冉专政时髙陵泾阳并擅国事及范睢説昭王昭王惧乃出髙陵走泾阳于闗外【国防】
　　公子扶苏　公子将闾
　　公子扶苏者始皇长子也始皇三十五年以诸生为訞言乱黔首阬诸生犯禁者四百六十人扶苏谏曰天下初定逺方黔首未集诸生皆诵法孔子今上皆重法绳之臣恐天下不安唯上察之始皇怒使扶苏北监蒙恬于上郡三十七年始皇出游至平原津而病乃为玺书赐扶苏曰与丧防咸阳而葬书已封未发赵髙与丞相斯诈立胡亥更为书赐扶苏死使者至发书扶苏泣入内欲自杀蒙恬止扶苏曰陛下居外未立大子使臣将三十万众守邉公子为将此天下重任也今一使者来即自杀安知非诈请复请复请而后死未暮也使者数趣之扶苏为人仁谓蒙恬曰父而赐子死尚安复请即自杀公子将闾葢亦始皇子也二世即位行诛大臣及诸公子六公子戮死于杜公子将闾昆弟三人囚于内宫议其罪独后二世使使令将闾曰公子不臣罪当死吏致法焉将闾曰阙廷之礼吾未尝敢不从賔賛也廊庙之位吾未尝敢失节也受命应对吾未尝敢失辞也何谓不臣愿闻罪而死使者曰臣不得与谋奉书从事将闾乃仰天大呼天者三曰天乎吾无罪昆弟三人皆拔劒自杀【史记】
　　论曰或谓扶苏不死秦未必亡是葢不然秦毒深天下思共噬之扶苏虽仁虽善御朽索驭六马必无幸矣至其死与将闾皆无罪寃同恭世子而其声悲矣
　　秦夫人传　鲁姬子　穆姬
　　鲁姬子寜公妾出子之母也【史记】穆姬穆公夫人晋大子申生姊伯姬也晋献公卒秦纳惠公于晋穆姬属贾君【献公次姬】且曰尽纳羣公子惠公入烝于贾君又不纳羣公子是以穆姬怨之及战于韩秦获惠公穆姬闻惠公将至以大子莹子与女简璧登台而履薪焉使以免服衰绖逆【免音问防服也】且告曰上天降灾使我两君匪以玉帛相见而以兴戎若晋君朝以入则婢子夕以死夕以入则朝以死唯君裁之乃舍诸灵台而许晋平【左传】
　　宣太后【昭母】惠文后【武母】华阳太后　夏太后【庄襄母帝太后附】
　　宣太后楚女故号八子昭王之母也昭王即位八子号为宣太后宣太后非武王母武王母号曰惠文后先武王薨
　　秦本纪昭王二年庶长壮与大臣公子为逆皆诛及惠文后皆不得良死　按此是惠文后后武王而死矣穰侯传又云昭王即位诛季君之乱而逐武王后出之魏李君即庶长壮武王后即武王之妻非武王之母惠文后也纪或縁此而误而存二説误
　　昭王少宣太后自治任魏冉为政【史记】
　　昭王二十一年昭王欲为成阳君【韩人】求相韩魏韩魏弗聼宣太后为魏冉谓昭王曰成阳君以王之故穷而居于齐今王见其达而收之亦能翕其心乎王曰未也太后曰穷而不收达而报之恐不为王用也且收成阳君失韩魏之道也宣太后爱魏丑夫四十二年太后病将死出令曰为我葬必以魏子为殉庸芮【秦人】为丑夫説太后曰死者有知乎太后曰无知也曰太后之神灵明知死者之无知何以空以生所爱葬于无知之死人哉若死者有知先王积怒之日乆矣太后救过不赡何暇乃私魏丑夫乎太后曰善乃止【国防】
　　华阳太后安国君所甚爱姬立以为正夫人无子夏姬生于楚质于赵华阳夫人内吕不韦説请子楚于赵而子之安国君立是为孝文王华阳夫人为王后【国防】国策请子楚时孝文王已立
　　子楚为大子孝文王薨子楚立是为庄襄王以所养母华阳后为华阳太后真母夏姬为夏太后始皇七年夏太后薨先是华阳太后与孝文王防葬夀陵夏太后子庄襄王葬芷阳故夏太后独别葬杜东曰东望吾子西望吾夫后百年旁当有万家邑【史记】
　　史记帝太后者邯郸姬也絶好而善舞吕不韦取与居知有身子楚从不韦饮见而説之因起为夀请之不韦怒念业已破家为子楚欲以钓奇乃遂献其姬姬自匿有身至大期时生子政子楚遂立姬为夫人子楚亡归秦赵欲杀夫人及子政夫人豪家女也得匿以故母子竟得活子楚为太子赵奉夫人及子政归秦子楚立为王夫人为王后子政立尊为太后秦王年少太后时时窃私通吕不韦秦王益壮太后淫不止不韦恐祸及已乃私求大隂人嫪毐以为舍人时纵倡乐使毐以其隂闗桐轮而行令太后闻之以啗太后太后闻果欲私得之不韦乃进嫪毐诈令人以腐罪告之不韦隂谓太后曰可事诈腐则得给事中太后乃隂厚赐主腐者吏诈论之拔其须眉为宦者遂得侍太后太后私与通絶爱之有身太后恐人知之诈卜当避时徙宫居雍嫪毐常从赏赐甚厚事皆决于嫪毐嫪毐家僮数千人诸客求宦为嫪毐舍人千余人秦王九年有告嫪毐实非宦者常与太后私乱生子二人皆匿之与太后谋曰王即薨以子为后于是秦王下吏治具得情实九月夷嫪毐三族杀太后所生两子遂迁太后于雍诸嫪毐舍人皆没其家而迁之蜀十年齐人茅焦説秦王王乃迎太后于雍复居甘泉宫十九年太后薨諡为帝太后与庄襄王防葬茝阳
　　论曰华阳子子楚遂基帝业不韦固钓奇亦以天假之乎赵姬事策无之岂国讳墙茨而然耶史迁必有所本然秽私冥行不以无征而实之仅附见焉
　　秦列女传　百里奚妻
　　澣妇百里奚之故妻也百里奚为秦相堂上乐作所赁澣妇自言知音呼之搏髀援琴而歌者三其一曰百里奚五羊皮忆别时烹伏雌炊扊扅今日富贵忘我为其二曰百里奚初娶我时五羊皮临当别时烹乳鸡今适富贵忘我为其三曰百里奚百里奚母已死葬南谿坟以瓦覆以柴舂黄粱搤伏雌西入秦五羖皮今日富贵捐我为问之乃其故妻还为夫妇【风俗通今本无】

　　尚史卷七十六
<史部,别史类,尚史>
　　钦定四库全书
　　尚史卷七十七　　　　　列传五十五
　　镶白旗汉军李锴撰
　　说客传
　　苏秦　【苏代苏厉附】
　　苏秦者东周雒肠人也
　　索隠秦字季子葢苏忿生之后已姓国防作雒阳轩里人
　　东事师于齐而习之于鬼谷先生出游数嵗说周显王显王左右素习知苏秦皆少之弗信【史记】
　　乃之赵説李兑曰雒阳乘轩车苏某家贫亲老无罢车驽马桑轮蓬箧赢幐负书担囊触尘埃防霜露越河漳足重茧日百而舍造外阙愿见于前口道天下之事李兑曰先生以鬼之言见我则可若以人事兑尽知之矣苏秦对曰臣固以鬼之言见君非以人之言也李兑见之苏秦曰今日臣之来也暮后郭门借席无所得寄宿人田中傍有大丛夜半土梗与木梗闘曰汝不如我我者乃土也使我逢疾风淋雨壊沮乃复归土今汝非木之根则木之枝耳汝逢疾风淋雨漂入漳河东流至海汜滥无所止臣窃以为土梗胜也今君杀主父而族之君之立于天下危于累卵君聴臣计则生不聴臣计则死李兑曰先生就舍明日复来见兑也苏秦出李兑舍人谓兑曰臣窃观君与苏公谈也其辩过君其博过君君能聴苏公之计乎李兑曰不能舍人曰君即不能愿君坚塞两耳无聴其谈也明日复见终日谈而去舍人出送苏秦秦谓舍人曰昨日我谈粗而君动今日精而君不动何也舍人曰先生之计大而规髙吾君不能用也乃我请君坚塞两耳无聴谈者虽然先生明日复来吾请资先生厚用明日来抵掌而谈李兑送苏秦明月之珠和氏之璧黑貂之裘黄金百镒苏秦得以为用西入于秦秦孝公卒苏秦始将连横説秦恵王曰大王之国西有巴蜀汉中之利北有狐貉骏马之用南有巫山黔中之限东有殽函之固田肥美民殷富战车万乘奋击百万沃野千里蓄积饶多地势形便此所谓天府天下之雄国也以大王之贤士民之众车骑之用兵法之教可以并诸侯吞天下称帝而治愿大王少留意臣请奏其効秦王曰寡人闻之毛羽不丰满者不可以髙飞文章不成者不可以诛伐道徳不厚者不可以使民政教不顺者不可以烦大臣今先生俨然不逺千里而庭教之愿以异日苏秦曰臣固疑大王之不能用也昔者神农伐补遂黄帝伐涿鹿而禽蚩尤尧伐驩兠舜伐三苗禹伐共工汤伐有夏文王伐崇武王伐纣齐桓任战而霸天下由此观之恶有不战者乎夫徒处而致利安坐而广地虽古五帝三王五霸明主贤君常欲坐而致之其势不能故以战续之寛则两军相攻迫则杖防相撞然后可建大功是故兵胜于外义强于内威立于上民服于下今欲并天下凌万众诎敌国制海内子元元臣诸侯非兵不可今之嗣主忽于至道皆惛于教乱于治迷于言惑于语沈于辩溺于辞以此论之王固不能行也说秦王书十上而说不行黑貂之裘敝黄金百斤尽资用乏絶去秦而归赢縢履蹻负书担囊形容枯槁面目黧黒状有媿色归至家妻不下絍嫂不为炊父母不与言苏秦喟然叹曰妻不以我为夫嫂不以我为叔父母不以我为子是皆秦之罪也乃夜发书陈箧数十得太公阴符之谋伏而诵之简练以为揣摩读书欲睡引锥自刺其股血流至足曰安有说人主不能出其金玉锦绣取卿相之尊者乎朞年揣摩成曰此真可以说当世之君矣
　　按史记以说秦之前大困而归兄弟嫂妹妻妾窃皆笑之秦慙乃闭室诵周书阴符朞年以出揣摩与防异葢史误也
　　乃东之赵奉阳君【赵肃侯弟公子成】甚不取于苏秦苏秦入燕李兑为苏秦谓奉阳君曰齐燕离则赵重齐燕合则赵轻今君之齐【谓以燕合齐】非赵之利也奉阳君曰何吾合燕于齐曰夫制燕者苏子也而燕弱国也东不如齐西不如赵岂能东无齐西无赵哉而君甚不善苏秦苏秦能抱弱燕而孤干天下哉是驱燕而使合于齐也奉阳君曰善乃使使与苏秦结交奉阳君死苏秦始合从説赵王曰天下之卿相人臣乃至布衣之士莫不髙贤大王之行义皆愿奉教陈忠于前之日久矣虽然奉阳君妒大王不得任事是以外宾客游士无敢尽忠于前者今奉阳君捐馆舍大王乃今得与士民相亲臣故敢进其愚忠为大王计莫如安民无事请无庸有为也安民之本在于择交择交而得则民安择交不得则民不得安请言外患齐秦为两敌而民不得安倚秦攻齐而民不得安倚齐攻秦而民不得安故夫谋人之主伐人之国常苦出辞断絶人之交愿大王慎无出于口也请别白黑【国策作请屏左右今从史】言所以异阴阳而已矣大王诚能聴臣燕必致氊裘狗马之地齐必致海隅鱼盐之地楚必致橘柚云梦之地韩魏皆可使致封地汤沐之邑贵戚父兄皆可以受封侯夫割地効实五霸之所覆军禽将而求也封侯贵戚汤武之所以放杀而争也今大王垂拱而两有之是臣之所以为大王愿也今大王与秦则秦必弱韩魏与齐则齐必弱楚魏魏弱则割河外韩弱则効宜阳宜阳効则上郡絶河外割则道不通楚弱则无援此三防者不可不熟计也夫秦下轵道则南阳动刼韩包周则赵自销铄据卫取淇则齐必入朝秦欲已得行于山东则必举甲而向赵秦甲渉河逾漳据番吾则兵必战于邯郸之下矣此臣之所以为大王患也当今之时山东之建国莫如赵强赵地方二千里带甲数十万车千乘骑万匹粟支十年西有常山南有河漳东有清河北有燕国燕固弱国不足畏也且秦之所畏害于天下者莫如赵然而秦不敢举兵伐赵者何也畏韩魏之议其后也然则韩魏赵之南蔽也秦之攻韩魏也无有名山大川之限稍稍蚕食之之国都而止矣韩魏不能支秦必入臣于秦秦无韩魏之隔祸必中于赵矣此臣之所以为大王患也臣闻尧无三夫之分舜无咫尺之地以有天下禹无百人之地以王诸侯汤武之卒不过三千人车不过三百乘而为天子诚得其道也是故明主外料其敌国之强弱内度其士卒之贤不肖不待两军相当而胜败存亡之机固己见于胸中矣岂掩于众人之言而以冥冥决事哉臣窃以天下地图案之诸侯之地五倍于秦料诸侯之卒十倍于秦六国并力为一西面而攻秦秦破必矣今西面而事之见臣于秦夫破人之与破于人也臣人之与臣于人也岂可同日而言之哉夫横人者皆欲割诸侯之地以与秦成与秦成则髙防榭美宫室聴竽笙琴瑟之音察五味之和前有轩辕后有长庭美人巧笑卒有秦患而不与其忧是故横人日夜务以秦权恐喝诸侯以求割地愿大王之熟计之也臣闻明王决疑去谗屏流言之迹塞朋党之门故尊主广地强兵之计臣得陈忠于前矣故窃为大王计莫如一韩魏齐楚燕赵六国从亲以傧畔秦令天下之将相相与会于洹水之上通质刑白马以盟之约曰秦攻楚齐魏各出鋭师以佐之韩絶食道赵涉河漳燕守常山之北秦攻韩魏则楚絶其后齐出鋭师以佐之赵涉河漳燕守云中秦攻齐则楚絶其后韩守成臯魏塞午道赵涉河漳博闗燕出鋭师以佐之秦攻燕则赵守常山楚军武闗齐涉渤海韩魏出鋭师以佐之秦攻赵则韩军宜阳楚军武闗魏军河外齐涉渤海燕出鋭师以佐之诸侯有先背约者五国共伐之六国从亲以傧秦秦必不敢出兵于函谷闗以害山东如是则霸业成矣赵王曰寡人年少莅国之日浅未尝得闻社稷之长计今上客有意存天下安诸侯寡人敬以国从乃封苏秦为武安君饰车百乘黄金千镒白璧百双锦绣千纯以约诸侯【国防】
　　按史记封苏秦武安君在説六国后
　　是时周天子致文武之胙于秦恵王恵王使犀首攻魏禽将龙贾取魏之雕阴且欲东兵苏秦恐兵之至赵也乃激怒张仪入之于秦【史记】
　　于是乃説燕文侯曰燕东有朝鲜辽东北有林胡楼烦西有云中九原南有嘑沱易水地方二千余里带甲数十万车七百乘骑六千匹粟支十年南有碣石鴈门之饶北有枣栗之利民虽不佃作枣栗之实足食于民矣此所谓天府也夫安乐无事不见覆军杀将无过燕者大王知其所以然乎以赵之蔽其南也秦赵五战秦再胜而赵三胜秦赵相毙而王以全燕制其后此燕之所以不犯难也且秦之攻燕逾云中九原过代上谷弥地踵道数千里虽得燕城秦计固不能守也秦之不能害燕亦明矣今赵之攻燕也发号出令不至十日而数十万之众军于东垣矣渡嘑沱涉易水不至四五日而距国都矣故曰秦之攻燕也战于千里之外赵之攻燕也战于百里之内夫不忧百里之患而重千里之外计无过于此者是故愿大王与赵从亲天下为一则国必无患矣文侯曰寡人国小西迫彊秦促近齐赵君幸教诏之合从以安燕国敬以国从于是赍苏秦车马金帛以至赵説韩昭侯【史记作宣恵王误】曰韩北有巩洛成臯之固西有宜阳常阪之塞东有宛穰洧水南有陉山地方千里带甲数十万天下之强弓劲弩皆自韩出谿子少府【谿子国名地名又谿子阳匠名少府所造】时力距来【时力作之得时距来劲足以距来敌】皆射六百步之外韩卒超足而射百发不暇止逺者达胸近者掩心韩之剑防皆出于冥山棠谿墨阳合伯邓师宛冯【淮南子墨阳之莫邪合伯史记作合赙地缺邓师邓国有工铸剑宛冯宛人于冯池铸剑】龙渊太阿皆陆断马牛水击鹄雁当敌即斩坚甲盾鞮鍪【盾橹鞮革履鍪兠鍪】鐡幕【臂胫之衣或曰疑是障面】革抉【以革为射决】防芮【防同瞂谓楯也芮如字谓繋楯之纷绶也】无不毕具以韩卒之勇被坚甲蹠劲弩带利剑一人当百不足言也夫以韩之劲与大王之贤乃欲西面事秦称东藩筑帝宫受冠带祠春秋交臂而服焉夫羞社稷而为天下笑无过此者矣是故愿大王之熟计之也大王事秦秦必求宜阳成臯今兹効之明年又益求割地与之即无地以给之不与则弃前功而后更受其祸且夫大王之地有尽而秦之求无已以有尽之地而逆无已之求此所谓市怨而买祸者也不战而地已削矣臣闻鄙语曰宁为鸡口无为牛后今大王西面交臂而臣事秦何以异于牛后乎夫以大王之贤挟强韩之兵而有牛后之名臣窃为大王羞之韩王忿然作色攘臂按剑仰天太息曰寡人虽死必不能事秦今主君以赵王之教诏之敬奉社稷以从又説魏襄王曰大王之地南有鸿沟陈汝南许鄢昆阳邵陵舞阳新郪东有淮颍沂黄煮枣无疎西有长城之界北有河外卷衍酸枣地方千里名虽小然而庐田庑舍曽无所刍牧牛马之地人民之众车马之多日夜行不休已无以异于三军之众臣窃料之大王之国不下于楚然横人訹王外交强虎狼之秦以侵天下卒有国患不被其祸夫挟强秦之势以内刼其主罪无过此者且魏天下之强国也王天下之贤王也今乃有意西面而事秦称东藩筑帝宫受冠带祠春秋臣窃为大王媿之臣闻越王句践以散卒三千禽夫差于干遂武王卒三千人革车三百乘斩纣于牧之野岂其士卒众哉诚能振其威也今窃闻大王之卒武力二十余万苍头二十万奋击二十万厮徒十万车六百乘骑五千匹此其过越王句践武王逺矣今乃刼于羣臣之説而欲臣事秦夫事秦必割地効质故兵未用而国已亏矣凡羣臣之言事秦者皆奸臣非忠臣也夫为人臣割其主之地以外交偷取一旦之功而不顾其后破公家而成私门外挟强秦之势以内刼其主以求割地愿大王之熟察之也周书曰绵绵不絶蔓蔓若何毫毛不拔将成斧柯前虑不定后有大患将奈之何大王诚能聴臣六国从亲专心并力则必无强秦之患故敝邑赵王使使臣献愚计奉明约在大王诏之魏王曰寡人不肖未尝得闻明教今主君以赵王之诏诏之敬以国从因东説齐宣王曰齐南有泰山东有琅邪西有清河北有渤海此所谓四塞之国也齐地方二千里带甲数十万粟如邱山齐车之良五家之兵疾如锥矢战如雷霆解如风雨即有军役未尝倍泰山絶清河涉渤海也临淄之中七万戸臣窃度之下戸三男子三七二十一万不待发于逺县而临淄之卒固已二十一万矣临淄甚富而实其民无不吹竽鼔瑟击筑弹琴鬬鸡走犬六博蹹鞠者临淄之途车毂击人肩摩连袵成帏举袂成幕挥汗成雨家敦而富志髙而扬夫以大王之贤与齐之强天下不能当今乃西面事秦窃为大王羞之且夫韩魏所以畏秦者以与秦接界也兵出而相当不至十日而战胜存亡之机决矣韩魏战而胜秦则兵半折四境不守战而不胜亡随其后是故韩魏之所以重与秦战而轻为之臣也今秦攻齐则不然倍韩魏之地至卫阳晋之道径亢父之险车不得方轨马不得并行百人守险千人不能过也秦虽欲深入则狼顾恐韩魏之议其后也是故恫疑虚喝髙跃而不敢进则秦不能害齐亦明矣夫不料秦之不奈我何也而欲西面事秦是羣臣之计过今臣无事秦之名而有强国之实臣故愿大王之少留计齐王曰寡人不敏今主君以赵王之诏教之敬奉社稷以从苏秦乃南之楚三日乃得见威王谈卒辞而行王曰寡人闻先生若闻古人今先生乃不逺千里而临寡人曽不肯留愿闻其説对曰楚国之食贵于玉薪贵于桂谒者难得见如鬼王难得见如天地今令臣食玉炊桂因鬼见帝王曰先生就舍寡人闻命矣苏秦乃説威王曰楚天下之强国也大王天下之贤王也楚地西有黔中巫郡东有夏州海阳南有洞庭苍梧北有陉塞郇阳地方五千里带甲百万车千乘骑万匹粟支十年此霸王之资也夫以楚之强大王之贤天下莫能当也今乃欲西面而事秦则诸侯莫不西面而朝于章台之下矣秦之所害于天下莫如楚楚强则秦弱楚弱则秦强此其势不两立故为大王计莫如从亲以秦大王不从秦必起两军一军出武闗一军下黔中若此则鄢郢动矣臣闻之治之其未乱为之其未有也患至而后忧之则无及矣故愿大王之早计之大王诚能聴臣臣请令山东之国奉四时之献以承大王之明志委社稷宗庙练士厉兵在大王之所用之大王诚能用臣之愚计则韩魏齐燕赵卫之妙音美人必充后宫燕代良马橐它必实外廏故从合则楚王横成则秦帝今释霸王之业而有事人之名窃为大王不取也夫秦虎狼之国也有吞天下之心秦天下之仇讐也横人皆欲割诸侯之地以事秦此所谓养仇而奉讐者也夫为人臣而割其主之地以外交强虎狼之秦以侵天下卒有秦患不顾其祸夫外挟强秦之威以内刼其主以求割地大逆不忠无过此者故从亲则诸侯割地以事楚横合则楚割地以事秦此两防者相去逺矣两者大王何居焉敝邑赵王使臣効愚计奉明约在大王命之楚王曰寡人之国西与秦接境秦有举巴蜀并汉中之心秦虎狼之国不可亲也而韩魏迫于秦患不可与深谋与深谋恐反人以入于秦故谋未发而国已危矣寡人自料以楚当秦未见胜焉内与羣臣谋不足恃也寡人卧不安席食不甘味心摇摇如悬旌而无所终薄今君欲一天下安诸侯存危国寡人敬奉社稷以从于是六国合从而并力焉
　　国防又曰苏子谓楚王曰仁人之于民也爱之以心事之以善言孝子之于亲也爱之以心事之以财忠臣之于君也必进贤人以辅之今大王之大臣父兄好伤贤以为资厚赋敛诸臣百姓使王见疾于民非忠臣也大臣播王之过于百姓多赂诸侯以王之地退王之所爱亦非忠臣也是以国危臣愿无聴羣臣之相恶也人臣莫难于无妒而进贤为主死易垂沙之事死者以千数为主辱易自令尹以下事王者以千数至于无妬而进贤未见一人也故明主之察其臣也必知其无妒而进贤贤臣之事其主也亦必无妒而进贤夫进贤之难者贤者用且使已废贵且使已贱故人难之　垂沙事未详淮南子楚兵殆于垂沙葢史佚其事也
　　苏秦之将説楚也东过洛阳父母闻之清宫除道张乐设饮郊迎三十里妻侧目而视倾耳而聴嫂虵行匍伏四拜自跪而谢苏秦曰嫂何前倨而后卑也嫂曰以季子位尊而多金苏秦曰嗟乎贫穷则父母不子富贵则亲戚畏惧人生世上势位富厚葢可以忽乎哉【国防】史记苏秦为从约长并相六国北报赵王乃行过洛阳车骑辎重诸侯各使送之甚众拟于王者周显王闻之恐惧除道使人郊劳史记苏秦喟然叹曰使我有雒阳田二顷吾岂能佩六国相印乎于是散千金以赐宗族朋友初苏秦之燕贷百钱为资及得富贵以百金偿之徧报诸所尝见徳者其从者有一人独未得报乃前自言苏秦曰我非忘子子与我至燕再三欲去我易水之上方是时我困故望子深是以后子子今亦得矣
　　苏秦既约六国从亲归赵赵乃投从约书于秦【此下史记云秦兵不敢阘函谷闗十五年非是从亲裁三年耳】其后秦使犀首欺齐魏与共伐赵欲败从约齐魏伐赵赵王让苏秦苏秦恐请使燕必报齐苏秦去赵而从约皆解
　　国防秦恵王谓寒泉子曰苏秦欺寡人欲以一人之智反覆山东之君从以欺秦固负其众故先使苏秦约诸侯诸侯不可一犹连鸡之不能俱止于栖亦明矣寡人忿然含怒曰久吾欲使武安子起徃喻意焉寒泉子曰不可夫攻城堕邑请使武安子善我国家使诸侯请使客卿张仪秦恵王曰敬受命　按起以昭二十九年为武安君自合从至是五十七年谓起误国防苏秦为赵王使于秦反三日不得见谓赵王曰秦乃者过柱山有两木焉一葢呼侣一葢笑问其故对曰吾已大矣年已长矣吾苦夫匠人且以绳墨案规矩刻镂我一葢曰此非吾所苦也是故吾事也吾所苦夫鐡铦然自入而出夫人者今臣使于秦而三日不见无有为臣为铁铦者乎
　　秦恵王以其女为燕太子妇是嵗文侯卒太子立是为燕易王易王初立齐宣王因燕丧伐燕取十城易王谓苏秦曰徃日先生至燕而先王资先生见赵遂约六国从今齐先伐赵次至燕以先生之故为天下笑先生能为燕得侵地乎苏秦大慙曰请为王取之【史记】
　　苏秦见齐王再拜而贺仰而吊齐王曰是何庆吊相随之速也对曰人之饥而不食乌喙者以为虽愈充腹而与死同患也今燕虽弱小秦之少壻也王利其十城而深与彊秦为仇今使弱燕为鴈行而彊秦制其后以招天下之精兵是食乌喙之类也齐王曰然则奈何对曰圣人之制事也转祸为福因败为功王能聴臣莫如归燕之十城秦知王以已之故归燕城秦必徳王燕无故而得十城亦必徳王此所谓弃仇讐而立厚交也夫燕秦俱事齐则大王号令天下皆从是王以虚辞附秦以十城取天下此霸王之业也齐王大説乃归燕十城人有恶苏秦于燕王者曰武安君天下不信人也王尊之示天下与小人羣也苏秦从齐来而燕王不馆也苏秦谓燕王曰臣东周之鄙人也身无咫尺之功而足下迎臣于郊显臣于廷今臣为足下使利得十城功存危燕今足下不聴臣者人必有言臣不信伤臣于王者且臣之不信足下之福也使臣信如尾生孝如曽参亷如伯夷以事足下可乎王曰可曰孝如曽孙义不离亲一宿于外足下安能使之齐亷如伯夷污武王之义而不臣辞孤竹之君饿死首阳之山亷如此者何肯步行千里而事弱燕之危主乎信如尾生与女子期而不来抱柱而死信至如此何肯扬燕秦之威于齐而取大功乎哉且夫信行者所以自为也非所以为人也且臣有老母于周离老母而事足下去自覆之术而谋进取之道臣之趣固不与足下合者足下自覆之君也仆进取之臣也所谓以忠信得罪于君者也王曰夫忠信何罪之有对曰臣邻有逺为吏者其妻私人其夫且归其私者忧之妻曰勿忧吾已为药酒待之矣后二日夫至妻使妾奉巵酒进之妾知其为药酒也进之则杀主父言之则逐主母乃阳僵弃酒主父大怒而笞之妾之弃酒上以活主父下以存主母然不免于笞此以忠信得罪者也臣之事足下亢义益国今乃得罪臣恐天下后事足下者莫敢自必也且臣之説齐曽不欺之也使説齐者莫如臣之言也【国防】
　　王曰善厚待之易王母文侯夫人也与苏秦私通燕王知之而事之加厚苏秦恐诛乃説燕王曰臣居燕不能使燕重而在齐则燕必重燕王曰唯先生之所为于是苏秦佯为得罪于燕而亡走齐齐宣王以为客卿齐宣王卒湣王即位説湣王厚以明孝髙宫室大苑囿以明得意欲破敝齐而为燕燕易王卒燕哙立为王其后齐大夫多与苏秦争宠者而使人刺苏秦不死殊而走齐王使人求贼不得苏秦且死乃谓齐王曰臣即死车裂臣以徇于市曰苏秦为燕作乱于齐如此则臣之贼必得矣于是如其言而杀苏秦者果自出齐王因而诛之燕闻之曰甚矣齐之为苏生报仇也苏秦既死其事大泄齐后闻之乃恨怒燕燕甚恐苏秦之弟曰代代弟厉
　　谯周云秦兄弟五人秦最少兄代代弟厉及辟鹄并为游説之士典畧同
　　见兄遂亦皆学【史记】










　　尚史卷七十七
　　钦定四库全书
　　尚史卷七十八　　　　　　列传五十六
　　镶白旗汉军李锴撰
　　说客传
　　苏秦下
　　代乃北见燕王哙曰臣东周之鄙人也窃闻王义甚髙甚顺鄙人不敏窃释耕耨而干大王至于邯郸所闻于邯郸者又髙于闻东周臣窃负其志乃至燕廷观王之羣臣下吏大王天下之明主也王曰子所谓天下之明主者何如对曰臣闻明主者务闻其过不欲闻其善臣请谒王之过夫齐赵者王之仇讐也楚魏者王之援国也今王奉仇讐以伐援国非所以利燕也主自虑此则计过无以谏者非忠臣也王曰寡人之于齐赵也非所敢欲伐也曰夫无谋人之心而令人疑之殆有谋人之心而令人知之拙谋未而闻于外则危今臣闻王居处不安食饮不甘思念报齐身自削甲札妻自组甲絣有之乎王曰子闻之寡人不敢隠夫齐者我讐国也故寡人之所欲报也直患国敝力不足矣子能以燕执齐寡人奉国而委之于子对曰凡天下战国七而燕处弱焉独战则不能有所附则无不重南附楚楚重西附秦秦重中附韩魏韩魏重且茍所附之国重此必使王重矣今夫齐王长主而自用也南攻楚五年稸积散西困秦三年民憔悴士罢敝北与燕战覆三军获二将而又以其余兵南面举五千乘之劲宋而包十二诸侯此其君之欲得也其民力竭安犹取哉且臣闻之数战则民劳久师则兵敝王曰吾闻齐有清济浊河可以为固长城钜防足以为塞对曰天时不与虽有清济浊河何足以为固民力穷敝虽有长城钜防何足以为塞且异日也济西不役所以备赵也河北不师所以备燕也今济西河北尽以役矣封内敝矣夫骄主必不好计而亡国之臣贪于财王诚能母爱宠子母弟以为质宝珠玉帛以事其左右彼且徳燕而轻亡宋则齐可亡已王曰吾终以子受命于天矣曰内冦不与外敌不可拒王自治其外臣自敝其内此乃亡之之势也乃命王之弟为质于齐
　　史记燕使一子质于齐国防陈翠合齐燕令燕王之弟为质于齐太后大怒陈翠説之太后乃命束车制衣为行具
　　苏厉因燕质子而求见齐王齐王怨苏秦欲囚厉燕质子为谢乃已遂委质为臣燕相子之与苏代婚而欲得燕权乃使苏代侍质子于齐齐使代报燕燕王哙问曰齐王其霸乎曰不能曰何也曰不信其臣于是燕王専任子之已而让位燕大乱齐伐燕杀王哙子之燕立昭王而苏代厉遂不敢入燕皆终归齐齐善待之
　　国防苏代为燕説齐未见齐王先説淳于髠曰人有卖骏马者比三旦立市人莫之知徃见伯乐曰臣有骏马欲卖之比三旦立于市人莫与言子还而视之去而顾之臣请献一朝之费伯乐乃还而视之去而顾之一旦而马价十倍今臣欲以骏马见于王莫为臣先后者足下有意为臣伯乐乎臣请献白璧一双黄金千镒以为马食淳于髠入言之王而见之齐王大説苏子
　　苏代説齐闵王曰臣闻用兵而喜先天下者忧约结而喜主怨者孤夫后起者借也逺怨者时也是以圣人从事必借于权而务兴于时夫权借者万物之率也而时势者百事之长也故无权借时势而能事成者寡矣今虽干将莫邪非得人力则不能割刿矣坚箭利金不得机则不能逺杀矣何则权借不在焉何以知其然也昔赵氏袭卫车舍人【主车者】不休传卫国城割平【言割城求平】卫八门土而二门堕矣此亡国之形也卫君跣行告愬于魏魏王身被甲底剑挑赵索战邯郸之中骛河山之间乱卫得是借也亦收余甲而北残刚平堕中牟之郭卫非强于赵也譬之卫矢而魏机也借力魏而有河东之地赵氏惧楚人救赵而伐魏战于州西出梁门军舍林中马饮于大河赵得是借也亦袭魏之河北烧棘蒲堕黄城故刚平之残也中牟之堕也黄城之坠也棘蒲之烧也此皆非赵魏之欲也然二国劝行之者何也卫明于时权之借也今世之为国者不然兵弱而好敌强国罢而好众怨事败而好鞠之兵弱而憎下人地狭而好敌大事败而好长诈行此六者而求霸则逺矣臣闻善为国者顺民之意而料兵之能然后从于天下故约不为人主怨伐不为人挫强如此则兵不费权不轻地可广欲可成也昔者齐与韩魏伐楚也战非甚疾也分地又非多韩魏也然而天下独咎齐者以其为韩魏主怨也且天下徧用兵矣齐燕战而赵氏兼中山秦楚战韩不休而宋越専用其兵此十国者皆以相敌为意而独举心于齐者约而好主怨伐而好挫强也且夫强大之祸常以王人为意也弱小之殃常以谋人为利也是以大国危小国灭也大国之计莫若后起而重伐不义夫后起之借与多而兵劲是以众强敌罢寡也事不塞天下之心则利必附矣大国行此名号不攘而至覇王不为而立矣小国之情莫如谨静而寡信诸侯谨静则四邻不反寡信诸侯则天下不卖外不卖内不反则稸积朽腐而不用币帛矫蠧小国道此则不祠而福不贷而见足矣故曰祖仁者王立义者霸用兵穷者亡何以知其然也昔呉王夫差以强大为天下先袭郢而栖越身从诸侯之君而卒身死国亡为天下戮者此平居而谋王强大而喜先天下之祸也昔者莱莒好谋陈蔡好诈莒恃越而灭蔡恃晋而亡此内长诈外信诸侯之殃也由此观之则强弱大小之祸可见于前事矣语曰骐骥之衰也驽马先之孟贲之倦也女子胜之夫驽马女子筋力骨劲非贤于骐骥孟贲也后起之借也今天下之相与也不并灭有能案兵而后起寄怨而诛不直防用兵而寄于义则覇天下可局足而须也明于诸侯之故察于地形之理者不约亲不相质而固不趋而疾众事而不反交割而不相憎俱强而加以亲何则形同忧而兵趋利也何以知其然也昔者燕齐战于桓之曲胜不胜十万之众尽胡人袭燕楼烦数县取其牛马夫胡之与齐非素亲也而用兵又非约质而谋燕也然而甚于相趣者形同忧而兵趣利也由此观之约于同形则利长后起则诸侯可趋役故明主察相诚欲以霸王为志则战攻非所先战者国之残也而都县之费也残费已先而能从诸侯者寡矣彼战者之为残也士闻战则输私财而富军市输饮食而待死士令折辕而炊之杀牛而觞士则是路君之道也【路疑作露暴露意又疑作路窘谓窘于道路】中人祷祀君翳酿【言酿于中以待饮至】通都小县置社【□不用命者】有市之邑莫不正事而奉王则此虚中之计也夫战之明日尸死扶伤虽若有功也军出费中哭泣则伤主心矣死者破家而夷伤者空财而共药完者内酺而华乐故其费与死伤者钧故民之所费也十年之田不偿也军之所出矛防折镮絶伤弩破车罢马亡矢之大半甲兵之具宫之所私出也【宫如父子异宫之宫古者寓兵于农故私家出之】士大夫之所匿厮养士之所窃十年之田不偿也天下有此再费而能从诸侯者寡矣攻城之费百姓理防蔽举冲橹家杂总【全家并作】身窟穴中【谓地道】罢于刀金而士困于土功将不释甲朞数而能拔城者为亟耳上倦于教士断于兵故三下城而能胜敌者寡矣故曰彼战攻者非所先也何以知其然也昔智伯瑶攻范中行氏杀其君灭其国又西围晋阳吞并二国而忧一主此用兵之盛也然而智伯卒身死国亡为天下笑者兵先战攻而灭二子之患也昔者中山悉起而迎燕赵南战于长子败赵氏北战于中山克燕军杀其将夫中山千乘之国也而攻万乘之国二再战比胜此用兵之上节也然而国亡遂臣于齐者不啬于战攻之患也由此观之则战攻之败可见于前事矣今世之善用兵者终战比胜而守不可防天下称为善一国得而保之非国之利也臣闻战大胜者其士多死而兵益弱守而不可拔者其百姓罢而城郭露夫士死于外民残于内而城郭露于境非王之乐也今夫鹄的非咎罪于人也便弓引弩而射之中者则善不中则媿少长贵贱同心于贯之者何也恶其示人以难也今穷战比胜而守必不拔是非徒示人以难又且害人者也然则天下仇之必矣夫罢士露国而多与天下为仇则明君不居也素用强兵而弱之则察相不事彼明君察相者则五兵不动而诸侯从辞让而重赂至矣故明君之攻战也甲兵不出于军而敌国胜冲橹不施而边城降士民不知而王业至矣彼明君之从事也用财少旷日逺而利长故曰兵后起则诸侯可趋役也臣之所闻攻战之道非师者虽有百万之军比之堂上虽有阖闾呉起之将禽之戸内千丈之城拔之樽俎之间百尺之冲折之衽席之上故钟鼓竽瑟之音不絶地可广而欲可成和乐倡优侏儒之笑不乏诸侯可同日而致也故名配天地不为尊利制海内不为厚故夫善为王业者在劳天下而自逸乱天下而自安诸侯无成谋则其国无宿忧也何以知其然也佚治在我劳乱在天下王之道也鋭兵来则拒之患至则趋之使诸侯无成谋则其国无宿忧矣何以知其然也昔者魏王拥土千里带甲三十六万恃其强而拔邯郸西围定阳又从十二诸侯朝天子以西谋秦秦王恐寝不安席食不甘味令于境内尽堞中为战具竞为守备为死士置将以待魏士卫鞅谋于秦王曰夫魏氏功大而令行于天下有十二诸侯而朝天子其与必众以一秦而敌大魏恐不如王何不使臣见魏王则臣必北魏矣秦王许诺卫鞅见魏王曰大王之功大矣令行于天下矣今大王之所从十二诸侯非宋卫则邹鲁陈蔡此固大王之鞭棰使也不足以王天下大王不若北取燕东伐齐则赵必从矣西取秦南伐楚则韩必从矣大王有伐齐楚心而从天下之志则王业见矣大王不如先行王服【王者服饰】然后图齐楚魏王説于卫鞅之言也故广公宫制丹衣柱建九斿从七星之旟此天子之位也而魏王处之于是齐楚怒诸侯奔齐齐人伐魏杀其太子覆十万之军魏王大怒跣行按兵于国而东次于齐然后天下舍之当是时秦王垂拱而受西河之外而不以徳魏王故卫鞅之计也谋纳不下席言于樽俎之间而魏将已禽于齐矣冲橹未施而西河之外已入于秦矣此臣所谓比之堂上禽将戸内拔城于尊俎之间折冲席上者也苏代过魏魏为燕执代齐使人谓魏王曰齐请以宋封泾阳君秦不受秦非不利有齐而得宋地也不信齐王与苏子也今齐魏不和如此其甚则齐不欺秦秦信齐齐秦合泾阳有宋地非魏之利也故王不如东苏子秦必疑而不信苏子矣齐秦不合天下无变伐齐之形成矣于是出苏代代之宋宋善待之秦攻赵苏子谓秦王曰臣闻明王之于其民也博论而技艺之是故官无乏事而力不困于其言也多聴而时用之是故事无败业而恶不章臣愿王察臣之所谒而効一时之用也臣闻之百倍之国者民不乐后也功业髙世者人主不再行也力尽之民仁者不用也求得而反静圣人之制也功大而息民用兵之道也今用兵终身不休力尽不罢怒赵必于其已邑【欲服属使为己邑】赵仅存哉然而四轮之国也虽得邯郸非国之长利也意者地广而不耕民羸而不休又严之以刑罚则虽从而不止矣语曰战胜而国危者物不断也功大而权轻者地不入也故过任之事父不得于子无己之求君不得于臣故识乎防之为著者强察乎息民之为用者霸明乎轻之为重者王秦王曰寡人案兵息民则天下必为从将以逆秦苏子曰臣有以知天下不能为从以逆秦也臣以田单如耳为大过也岂独田单如耳大过天下之主亦尽过矣夫虑收亡齐罢楚敝魏与不可知之赵欲以穷秦折韩臣以为至愚也夫齐威宣者世之贤王也徳博而地广国富而民用将武而兵强宣王用之破韩威魏南伐楚西攻秦秦为齐兵困于殽函之上十年攘地秦人逺迹不服而齐为虚戾【地为□民为戾也】夫齐兵之所以破韩魏之所以仅存者何也是伐楚攻秦而后受其殃也今富非有齐宣威之余也精兵非有富韩劲魏之库也将非有田单司马之虑也收破齐罢楚敝魏不可知之赵欲以穷秦折韩臣以为至误臣以为从一不可成也昔者秦人下兵攻懐服其人三国从之赵奢鲍佞将楚有四人起而从之临懐而不救秦人去而不从不识三国之憎秦而爱懐邪亡其憎懐而爱秦邪夫攻而不救去而不从是以知三国之兵困而赵奢鲍佞之能也故裂地以败于齐田单将齐之良以兵横行于中十四年终身不敢设兵以攻秦折韩而驰于封内不识从之一成恶存也于是秦王解兵不出于境
　　按史记有诸侯休天下安二十九年不相攻之文防士诩辞非实也国防秦召魏相信安君信安君不欲徃苏代为説秦王曰臣闻之忠不必党党不必忠今臣愿为大王陈臣之愚意恐不忠于下吏自使有要领之罪愿大王察之今大王令人执事于魏以完其交臣恐魏交之益疑也将以塞赵也臣又恐赵之益劲也夫魏王之爱习魏信也甚矣其智能而任用之也厚矣其畏恶严尊秦也明矣今王使人入魏而不用入魏无益也若用魏必舍所爱习而用所畏恶此魏王之所不安也夫舍万乘之事而退此魏信之所难行也夫令人之君处所不安令人之相行所不能以此为亲则难久矣臣故恐魏交之益疑也且魏信舍事则魏之谋者必曰舍于秦秦必令其所爱信者用赵是赵存而我亡赵安而我危也则上有野战之气下有坚守之心臣故恐赵之益劲也大王欲完魏之交而使赵小心乎不如用魏信而尊之以名魏信事王国安而名尊离王国危而权轻然则魏信之事王也上所以为其主者忠矣下所以自为者厚矣彼其事王必完矣赵之用事者必曰魏之名族不髙于我土地不厚于我魏信以魏事秦秦甚善之国安身尊今我搆难于秦兵为招质国处削危之形非得计也结怨于外生患于中身处死亡之地非完事也彼将伤其前事而悔过其行冀其利必多割地以深下王则是大王垂拱多割地以为利重尧舜之所求而不能得也臣愿大王察之
　　五国伐秦无功罢于成臯赵欲讲于秦楚与韩魏将应之齐弗欲苏代谓齐闵王曰臣已为足下见奉阳君矣【奉阳君前已卒此盖袭其号者】臣谓奉阳君曰天下散而争秦秦必据宋魏冉必妒君之有阴也秦贪魏冉妒则阴不可得矣君无讲齐必攻宋齐攻宋则楚必攻宋魏必攻宋燕赵助之五国据宋不至一二月阴必得矣得阴而讲秦虽有变君无患矣若不得已而必讲则愿五国复坚约【谓先伐后讲则不示弱】五国愿得赵足下雄飞与魏氏大吏东勉齐王必无名禁珉也【齐常使韩珉处赵有秦私也今五国约讲秦勉齐同之诸国必无辞止珉使无私秦】使臣守约若与国【秦本非与国今讲使之如与也】有倍约者以四国攻之无倍约者而秦侵约五国复坚而傧之今韩魏与齐相疑也若复不坚约而讲臣恐与国之大乱也齐秦非复合也必有觭重者矣后合与觭重皆非赵之利也且天下散而事秦是秦制天下也秦制天下将何以天下为臣愿君之早计也天下争秦有六举皆不利赵矣天下争秦秦受负海之国合负亲之交【缺】　国而求利于三晋是秦之一举也秦行是计不利于赵而君终不得阴一矣天下争秦秦内韩珉于齐内成阳君于韩相魏懐于魏复合衍【公孙衍时相魏雅不善秦今相懐因使合之】交两王【秦魏】王贲韩佗之曹皆起而行事是秦之一举也秦行是计不利于赵而君不得阴二矣天下争秦秦王受齐受赵三强三亲以据魏而求安邑是秦之一举也秦行是计齐赵应之魏不待伐抱安邑而倍秦秦得安邑之饶魏为上交韩必入朝秦过赵已安邑矣【言秦止得安邑已胜赵矣过犹胜也】秦行是计不利于赵而君不得阴三矣天下争秦秦坚燕赵之交以伐齐收楚与韩珉而攻魏不至一二月魏必破矣秦举安邑而塞女防韩之太原絶下轵道南阳而伐魏絶韩包二周即赵自消铄矣国燥于秦兵分于齐非赵之利也而君不得阴四矣天下争秦秦坚三晋之交攻齐国破财屈而兵东分于齐【三晋破屈也】秦安兵攻魏取安邑君按救魏是以攻齐之已敝救之而与秦争战君不救也韩魏焉免西合而君不得阴五矣天下争秦秦按为义存亡继絶固危扶弱定无罪之君必起中山与胜焉而赵宋同命何暇言阴六矣故曰君必无讲则阴必得矣奉阳君曰善乃絶和于秦而收齐魏以成取阴赵收天下且以伐齐苏厉为齐上书説赵王曰足下功力非数痛加于秦而怨毒积恶非曽深陵于韩也臣窃外闻大臣及下吏之议皆言王以秦为爱赵而憎韩臣窃观之秦岂得爱赵而憎韩哉欲亡韩吞两周之地故以韩为饵先出声于天下欲隣国闻而观之也恐其事不成故出兵以佯示赵魏恐天下之惊觉故防伐韩以贰之恐天下疑已故出质以为信声徳于与国而实伐空韩臣窃观其图之也必出于是且夫説士之计皆曰韩亡三川魏灭晋国是韩未穷而祸及于赵且物固有势异而患同者又有势同而患异者昔者楚人之伐而中山亡今燕尽韩之河南距沙邱而至钜鹿之界三百里距于扞闗至于榆中千五百里秦尽韩魏之上党则地与国都邦属而壤挈者七百里秦以三军强弩坐羊肠之上即地去邯郸二十里且秦攻上党而危其北则句注之西非王之有也逾句注禁常山而守三百里通于唐曲遇此代马胡驹不东而昆山之玉不出也今从强秦与之伐齐臣恐其祸出于是矣五国之主尝合横而谋伐赵三分赵国壤地着之盘盂属之讐柞【与酬酢同】五国之兵有日矣齐乃西师以禁秦使秦发令素服而聴反温轵髙平于魏反三公什清于赵此王之明知也夫齐事赵宜为上交今乃以邸罪取伐臣恐其后事王不敢自必也今王收齐天下必以王为得齐齐危社稷以事王天下必重王然则齐义王以天下就之下至齐慕王以天下收之是一世之命制于王已臣愿大王深与左右羣臣卒计而熟图之齐伐宋宋急苏代遗燕昭王书曰夫列在万乘而寄质于齐名卑而权轻秦齐财之伐宋民劳而实费夫破宋残楚淮北肥大齐讐强而国弱也此三者皆国之大败也而足下行之将以取信于齐也齐未加信于王而忌燕也愈甚矣以宋加淮北彊万乘之国也而齐并之是益一齐北夷方七百里加之以鲁卫强万乘之国也而齐并之是益二齐也夫一齐之强而燕犹不支今以三齐临燕其祸必大矣虽然智者举事转祸为福因败成功今王莫如遥霸齐而厚尊之使之盟于周室焚秦符约曰上计破秦其次长賔秦秦挟宾以待破【国防作长宾客秦秦挟宾客以待破鲍彪注言挟宾客并天下而反见破】秦必患之秦五世结诸侯今为齐下秦王之志茍得穷齐不惮以一国都为功然而王何不使人以穷齐之説説秦王曰燕赵破宋肥齐尊齐而为之下者燕赵非利之也以不信秦也今王何不使可以信者接收燕赵令泾阳君若髙陵君先于燕赵秦有变因以为质则燕赵信秦矣秦为西帝赵为中帝燕为北帝立三帝而令诸侯韩魏不聴则秦伐之齐不聴则燕赵伐之天下孰敢不聴天下服聴因驱韩魏以攻齐曰必反宋地归楚淮北夫反宋地归楚淮北燕赵之所同利也并立三帝燕赵之所同愿也夫实得所利名得所愿则燕赵弃齐犹脱躧矣今王不收燕赵则齐霸必成诸侯戴齐而王独弗从是国伐也从之是名卑也不收燕赵名卑而国危收燕赵名尊而国宁夫去尊宁而就卑危智者不为也秦王闻若説也必如刺心然则王何不使智士以此言説秦秦伐齐必矣夫取秦上交也伐齐正利也尊上交务正利圣王之事也燕昭王善其书曰先人尝有徳苏氏子之之乱而苏氏去燕燕欲报讐于齐非苏氏莫可乃召苏氏复善待之与谋伐齐竟破齐闵王出走按此下有忠信得罪之説与前苏秦防同又曰燕王谓苏代曰寡人甚不喜訑者言也苏代曰周地贱媒谓其两誉之也之男家曰女美之女家曰男美然而周之俗不自为取妻且夫处女无媒老且不嫁舍媒自敝而不售顺而无败售而不敝者唯媒而已矣且事非权不立非势不成夫使人坐受成事者唯訑者耳又曰客谓燕王曰齐伐燕虽五燕弗能当王何不阴出使散游士顿齐兵敝其众使世世无患燕王説秦苏子车十五乘南使于齐谓齐湣王曰臣闻当世之举王必诛暴正乱举无道攻不义今宋王射天笞地铸诸侯之象使侍屏匽展其臂弹其鼻此天下之无道不义而王不伐王名终不成且夫宋中国膏腴之地邻民之所处也与其得百里于燕不如得十里于宋伐之名利实义齐王曰善遂伐宋宋遂举燕王闻之絶交于齐率天下之兵以伐齐大战一小战再顿齐国成其名又曰苏代谓奉阳君説燕于赵以伐齐奉阳君不聴代乃入齐恶赵令齐絶赵齐已絶赵因之燕説昭王语类范睢説秦王又多不觧又曰齐魏争燕齐谓燕王曰吾得赵矣魏谓燕王曰吾得赵矣苏代谓燕相使燕合于魏齐遂北又曰苏代自齐使人谓燕昭王曰臣闻离齐赵齐赵已孤矣王何不出兵以攻齐臣请为王弱之燕伐齐令人谓闵王令苏子将苏子将而与燕人战于晋下齐军败燕得甲首二万人燕攻阳城及狸闵王复使苏子应之苏子将与燕战于阳城燕人大胜得首三万因使乐毅大起兵伐齐破之又曰苏代自齐献书燕王臣之行也固知将有口事故献御书而行曰臣贵于齐燕大夫将不信臣臣贱将轻臣臣将多望于臣齐有不善将归罪于臣天下不攻齐将曰善为齐谋天下攻齐将与齐兼贸臣臣之所重处重留也王谓臣曰吾必不聴众口吾信汝犹列眉也去燕之齐期于成事而已臣受令任齐五年齐数出兵未尝谋燕齐赵之交一合一离齐之信燕至于虚北地行其兵今王信田代与参去疾之言且攻齐使齐犬马而不言燕今王又使庆令臣曰吾欲用所善王欲用之则臣请事之王欲醳臣専任所善则臣请归醳事　六防皆苏代为燕谋齐事节録之备览云
　　秦召燕王燕王欲徃苏代约燕王曰楚得枳而国亡齐得宋而国亡齐楚不得以有枳宋而事秦者何也则有功者秦之深讐也秦取天下非行义也暴也秦之行暴正告天下告楚曰蜀地之甲轻舟浮于汶乘夏水而下江五日而至郢汉中之甲轻舟出于巴乘夏水而下汉四日而至五渚寡人积甲宛东下随智者不及谋勇者不及怒寡人如射隼矣王乃待天下之攻函谷不亦逺乎楚王为是故十七年事秦秦正告韩曰我起乎少曲一日而断太行我起乎宜阳而触平阳二日而莫不尽繇我离两周而触郑五日而国举韩氏以为然故事秦秦正告魏曰我举安邑塞女防韩氏太原卷下轵道道南阳封冀包两周乘夏水浮轻舟彊弩在前铦防在后决荥口魏无大梁决白马之口魏无济阳决宿胥之口魏无虗顿邱陆攻则撃河内水攻则灭大梁魏氏以为然故事秦秦欲攻安邑恐齐据之则以宋委于齐曰宋王无道为木人以象寡人射其面寡人地絶兵逺不能攻也王茍能破宋有之寡人如自得之已得安邑塞女防因以破宋为齐罪秦欲攻韩恐天下救之则以齐委于天下曰齐王四与寡人约四欺寡人必率天下以攻寡人者三有齐无秦无齐有秦必伐之必亡之已得宜阳少曲致蔺离石因以破齐为天下罪秦欲攻魏重楚则以南阳委于楚曰寡人固与韩且絶矣残均陵塞黾隘茍利于楚寡人如自有之魏弃与国而合于秦因以塞黾隘为楚罪兵困于林中重燕赵以胶东委于燕以济西委于赵已得讲于魏质公子延因犀首而攻赵兵伤于离石遇败于马陵【史记作阳马】而重魏则以叶蔡委于魏已得讲于赵则刼魏魏不为割困则使太后穰侯为和赢则兼欺舅与母适燕者曰以胶东适赵者曰以济西适魏者曰以叶蔡适楚者曰以塞黾阨适齐者曰以宋必令其言如循环用兵如刺蜚母不能知舅不能约龙贾之战岸门之战封陵之战髙商之战赵庄之战秦所杀三晋之民数百万今其生者皆死秦之孤也西河之外上雒之地三川晋国之祸三晋之半秦祸如此其大而燕赵之秦者皆以争事秦説其主此臣之所大患也燕昭恵不行苏代复重于燕燕反约诸侯从亲如苏秦时或从或否而天下由此宗苏氏之从约代厉皆以寿死名显诸侯【国防】
　　国策赵且伐燕苏代为燕谓恵王曰今者臣来过易水蚌方出曝而鹬啄其肉蚌合而箝其啄鹬曰今日不雨明日不雨即有死蚌蚌亦谓鹬曰今日不出明日不出即有死鹬两者不肯相舍渔者得而并擒之今赵且伐燕燕赵久相支以敝大众臣恐强秦之为渔父也愿王熟计之恵王曰善乃止
　　论曰苏秦説秦不用变而合诸侯从反覆取尊于身初不为天下计也然是时秦已布翄张海内从果合秦不得帝亦不可谓非计也苏代之説齐闵王曰圣人借权而兴时顺民之意而料兵之能又曰大国后起而重伐不义小国谨节而寡信诸侯此从説之精者区区时主语焉而惽溺其国以为秦资信乎连鸡不可以并栖而适足以要秦烹也













　　尚史卷七十八
　　钦定四库全书
　　尚史卷七十九　　　　　　列传五十七
　　镶白旗汉军李锴撰
　　説客传
　　张仪
　　张仪魏人也始尝与蘓秦俱事谷先生学术蘓秦自以不及张仪张仪已学而游説诸侯尝从楚相饮已而楚相亡璧门下意张仪曰仪贫无行必此盗相君之璧共执张仪掠笞数百不服醳之其妻曰嘻子毋读书游説安得此辱乎张仪曰视吾舌尚在不其妻笑曰舌在也仪曰足矣蘓秦已説赵王而得相约从亲然恐秦之攻诸侯败约后负念莫可使用于秦者乃使人防感张仪曰子始与蘓秦善今秦已当路子何不往游以求通子之愿张仪于是之赵上谒求见蘓秦蘓秦乃诫门下人不为通又使不得去者数日已而见之坐之堂下赐仆妾之食因而数让之曰以子之材能乃自令困辱至此吾宁不能言而富贵子子不足收也谢去之张仪之来也自以为故人求益反见辱怒念诸侯莫可事独秦能苦赵乃遂入秦蘓秦已而告其舍人曰张仪天下贤士吾殆弗如也今吾幸先用而能用秦柄者独张仪可耳然贫无因以进吾恐其乐小利而不遂故召辱之以激其意子为我隂奉之乃言赵王发金币车马使人防随张仪与同宿舍稍稍近就之奉以车马金钱所欲用为取给而弗告张仪遂得以见秦惠王惠王以为客卿与谋伐诸侯蘓秦之舍人乃辞去张仪曰赖子得显方且报徳何故去也舍人曰臣非知君知君乃蘓君蘓君忧秦伐赵败从约以为非君莫能得秦柄故感怒君使臣隂奉给君资尽蘓君之计谋今君已用请归报张仪曰嗟乎此吾在术中而不悟吾不及蘓君明矣吾又新用安能谋赵乎为吾谢蘓君蘓君之时仪何敢言且蘓君在仪宁渠能乎张仪既相秦为文檄告楚相曰始吾从若饮我不盗而璧若笞我若善守汝国我顾且盗而城【史记】
　　楚攻魏张仪谓秦王曰不如与魏以劲之【与犹助】魏战胜复听于秦必入西河之外不胜魏不能守王必取之王用仪言取皮氏卒万人车百乘以与魏犀首战胜威王魏兵罢敝恐畏秦果献西河之外【国防】
　　惠王使公子华与张仪围蒲阳降之仪因言秦复与魏而使公子繇质于魏仪説魏王曰秦王之遇魏甚厚魏不可以无礼魏因入上郡少梁谢惠王惠王乃以张仪为相更名少梁曰夏阳仪相秦四嵗立惠王为王居一嵗为秦将取陜筑上郡塞【史记】
　　楚许魏六城与之伐齐而存燕张仪欲败之谓魏王曰齐畏三国之合也必反燕地以下楚楚必听之而不与魏六城是王失谋于楚而树怨于齐秦也齐遂伐赵取乘邱收侵地虚顿邱危楚破南阳九夷内沛许鄢陵危王之所得者亲观也而道涂宋卫为制事败为赵驱【败谓楚不与城齐将伐赵魏必奔走援之】事成功县宋卫【成谓楚与之地然受地必由宋卫轻重系之】魏王弗听也张仪告公仲【韩相】令以饥故赏韩王以近河外【赏犹劝也时韩饥因劝之就粟河外河外近魏故魏】魏王惧问张仪仪曰秦欲救齐韩欲攻南阳秦韩合而欲攻南阳无异也【无异言无他也】且以遇卜王王不遇秦韩之卜也决矣【遇则讲信脩睦魏不与秦遇韩知其见恶必合秦而攻魏】魏王遂尚遇秦信韩广魏救赵斥楚人遽于革下【革下地缺遽传也楚乗传来许地魏斥之也】伐齐之事遂败【国防】惠王使与齐楚之相防齧桑东还而免相相魏以为秦国防张仪以秦相魏齐楚怒而欲攻魏雍沮谓张子曰魏之所以相公者以公相则国家安而百姓无患今公相而魏受兵是魏计过也齐楚攻魏公必危矣张子曰然则奈何曰请令齐楚解攻雍沮谓齐楚之君曰王亦闻张仪之约秦王乎曰王若相仪于魏齐楚恶仪必攻魏魏战而胜是齐楚之兵折而仪固得魏矣若不胜魏必事秦以持其国必割地以贿王若欲复攻其不足以应秦此仪之所以与秦王隂相结也今仪相魏而攻之是使仪之计当于秦非所以穷仪之道也齐楚之王曰善乃解攻
　　欲令魏先事秦而诸侯效之魏王不肯听仪秦王怒伐取魏之曲沃平周复隂厚张仪益甚张仪慙无以归报留魏四嵗而魏襄王卒哀王即位张仪説哀王哀王不听于是张仪隂令秦伐魏魏与秦战败明年齐又来败魏于观津秦复欲攻魏先取韩申差军斩首八万诸侯震恐【史记】
　　于是张仪为秦连横説魏王曰魏地方不至千里卒不过三十万地四平诸侯四通条逹辐凑无名山大川之限从郑至梁二百余里马驰人趋不待倦而至梁南与楚境西与韩境北与赵境东与齐境卒戍四方守亭障者不下十万魏之地势故战塲也魏南与楚而不与齐则齐攻其东东与齐而不与赵则赵攻其北不合于韩则韩攻其西不亲于楚则楚攻其南此所谓四分五裂之道也且夫诸侯之为从者将以安社稷尊主强兵显名也合从者一天下约为兄弟刑白马以盟洹水之上以相坚也夫亲昆弟同父母尚有争钱财而欲恃诈伪反覆蘓秦之余谋其不可成亦明矣大王不事秦秦下兵攻河外防卷衍燕酸枣刼卫取晋阳则赵不南赵不南则魏不北魏不北则从道絶大王之国欲求无危不可得也秦挟韩而攻魏韩刼于秦不敢不听秦韩为一魏之亡可立而须也此臣之所为大王患也为大王计莫如事秦事秦则楚韩必不敢动无楚韩之患则大王髙枕而卧国必无忧矣且夫秦之所欲弱莫如楚而能弱楚者莫若魏楚虽有富大之名其实空虚其卒虽多然而轻走易北不敢坚战悉魏之兵南面而伐楚胜之必矣夫亏楚而益魏攻楚而适秦嫁祸安国此善事也大王不听臣秦甲兵而东伐虽欲事秦不可得矣且夫从人多奋辞而寡可信説一诸侯而成封侯是故天下之防士莫不日夜搤腕瞠目切齿以言之便以説人主人主览其辞牵其説恶得无哉臣闻之积羽沈舟羣轻折轴众口铄金故愿大王之熟计之也哀王于是乃倍从约而因仪请成于秦张仪复归相秦三嵗而魏复背秦为从秦攻魏取曲沃明年魏复事秦秦欲伐齐齐楚之交善惠王患之张仪曰王其为臣约车并币臣请试之张仪南见楚王也敝邑之王所甚説者无大大王唯仪之所甚愿为臣者亦无大大王敝邑之王所甚憎者无大齐王唯仪之所甚憎者亦无大齐王今齐王之罪于敝邑甚厚敝邑欲伐之而大国与之懽是以敝邑之王不得事令而仪不得为臣也大王茍能闭闗絶齐臣请使秦王献商于之地方六百里若此齐必弱是北弱齐西徳于秦而私商于之地以为利此一计而三利俱至楚王大説宣言于朝曰不谷得商于之地方六百里羣臣毕贺陈轸独不贺楚王曰不谷不烦一兵不伤一人而得商于之地六百里寡人自以为智矣诸大夫皆贺子独不贺何也陈轸对曰臣见商于之地不可得而患必至也王曰何也对曰夫秦所以重王者以王有齐也今地未得而齐先絶是楚孤也秦又何重孤国且先出地絶齐秦计弗为先絶齐后责地必受欺于张仪受欺于张仪王必惋之是西生秦患北絶齐交则两国兵必至矣楚王曰吾事善矣子其无言以待吾事楚王使人絶齐使者未来又重絶之张仪反秦使人使齐齐秦之交隂合楚因使一将军受地于秦张仪至称病不朝楚王曰张子以寡人不絶齐乎乃使勇士往詈齐王张仪知楚絶齐也乃出见使者曰从某至某广从六里使者曰臣闻六百里不闻六里反报楚王楚王大怒欲兴师伐秦陈轸曰臣可以言乎伐秦非计也王不如赂之一名都与之伐齐是我亡于秦而取偿于齐也楚国不尚全事今已絶齐而责欺于秦是合齐秦之交也国必大伤楚王不听遂举兵伐秦秦与齐合韩氏从之楚兵大败于杜陵【国防】
　　杀屈匄遂取丹阳汉中之地楚又复益发兵袭秦至蓝田大战楚大败于是楚割两城以与秦平秦要楚欲得黔中地欲以武闗外易之楚王曰不愿易地愿得张仪而献黔中地秦王欲遣之口弗忍言张仪乃请行惠王曰彼楚王怒子之负以商于之地是且甘心于子张仪曰秦强楚弱臣善靳尚尚得事楚夫人郑褏褏所言皆从且臣奉王之节使楚楚何敢加诛假令诛臣而为秦得黔中之地臣之上愿遂使楚【史记】
　　楚王拘张仪将欲杀之靳尚为仪谓楚王曰拘张仪秦王必怒天下见楚之无秦也楚必轻矣又谓夫人郑褏曰子亦自知且贱于王乎郑褏曰何也尚曰张仪者秦王之有功臣也秦王欲出之秦王有爱女而美又简宫中佳丽习音者从之资之金玉寳器奉以上庸六县为汤沐邑欲因张仪内之楚王惑于虞乐必厚亲爱之子益贱而日疏矣子何不急言王出张子张子得出徳子无巳时秦女不来而秦必重子子内擅楚之贵外结秦之交畜张子以为用子之子孙必为楚太子矣郑褏遽説楚王出张仪
　　按此下国防又曰楚王将出张仪恐其败已也靳尚谓楚王曰臣请随之仪事王不善臣请杀之楚小臣靳尚之仇也谓魏用事者张旄曰以张仪之智而有秦楚之用君必穷矣君不如使人防要靳尚而杀之楚王必大怒仪仪穷则子重矣楚秦相难则魏无患矣张旄果令人要靳尚刺之楚王大怒秦楚搆兵而战秦楚争事魏张旄果大重　按张仪既出遂説诸侯连横以事秦仪未归而惠王卒诸侯复畔横合从无秦楚搆兵事国防张仪之楚贫舍人怒而欲归张仪曰待我为子见楚王当是时南后郑褏贵于楚张仪见楚王楚王不説仪曰王无所用臣臣请北见晋君楚王曰诺仪曰王无求于晋国乎王曰黄金珠防犀象出于楚寡人无求于晋国仪曰王徒不好色耳彼郑周之女粉白墨黑立于衢间非知而见之者以为神楚王曰楚僻陋之国未尝见中国之女如此其美也寡人见之独何为不好色也乃资之以珠玉南后郑褏闻之大恐令人谓仪曰妾闻将军之晋国偶有金千斤进之左右以供刍秣郑褏亦以金五百斤仪辞楚王曰天下门闗不通未知见日也愿王赐之觞王觞之仪中饮再拜而诗曰非有它人于此也愿王召所便习而觞之王召南后郑褏仪再拜而请曰仪有死罪于大王王曰何也曰仪行天下徧矣未尝见人如此其美而仪言得美人是欺王也王曰子释之吾固以为天下莫若是两人也　按仪自辱于楚相未尝至楚相秦之后事势不类又其谋鄙甚葢亦防士虚辞也
　　张仪为秦破从连横説楚王曰秦地半天下兵敌四国被山带河以为固虎贲之士百余万车千乘骑万匹粟如邱山法令既明士卒安难乐死主严以明将智以武虽无出甲席卷常山之险必折天下之脊天下后服者先亡且夫为从者无以异于驱羣羊而攻猛虎虎之与羊不格明矣今王不与猛虎而与羣羊臣窃以为大王计过矣凡天下强国非秦而楚非楚而秦两国交争其势不两立大王不与秦秦下甲据宜阳韩之上地不通下河东取成臯韩必入臣韩入臣魏则从风而动秦攻楚之西韩魏攻其北社稷岂得无危哉且夫从者聚羣弱而攻至强不料敌而轻战国贫而骤举兵危亡之术也臣闻之兵不如者勿与挑战粟不如者勿与持乆夫从人饰辩虚辞髙主之节言其利不言其害卒有秦祸无及为已是故愿大王之熟计也秦西有巴蜀方船积粟起于汶山循江而下至郢三千余里舫船载卒一舫载五千人与三月之粮下水而浮一日行三百余里里数虽多不费汗马之劳不至十日而距扞闗扞闗惊则从竟陵以东尽城守矣黔中巫郡非王之有已秦举甲出武闗南面而攻则北地絶秦兵之攻楚也危难在三月之内而楚恃诸侯之救在半嵗之外此其势不相及也夫恃弱国之救忘强秦之祸此臣所以为大王患也且大王尝与呉人战五战三胜陈卒尽矣徧守新城居民苦矣臣闻之功大者易危民敝者怨上夫守易危之功而逆强秦之心臣窃为大王危之且夫秦之所以不出甲函谷十五年以攻诸侯者隂谋有吞天下之心也楚尝与秦搆难战于汉中楚人不胜通侯执珪死者七十余人遂亡汉中楚王大怒与秦战于蓝田又却此所谓两虎相抟者也夫秦楚相敝而韩魏以全制其后计无危于此者矣愿大王熟计之也秦下甲攻卫阳晋必闗扃天下之匈大王悉起兵以攻宋不至数月而宋可举举宋而东指则泗上十二诸侯尽王之有已凡天下所信约从亲坚者蘓秦封为武安君而相燕即隂与燕王谋破齐分其地乃佯有罪出走入齐齐王因受而相之居二年而觉齐王大怒车裂蘓秦于市夫以一诈伪反覆之苏秦而欲经营天下混一诸侯其不可成亦明矣今秦与楚接境壤界固形亲之国也大王诚能听臣臣请秦太子入质于楚楚太子入质于秦请以秦女为大王箕帚之妾効万家之都以为汤沐之邑长为昆弟之国终身无相攻击臣以为计无便于此者楚王曰上客幸教以明制寡人敬以国从张仪去楚因遂之韩説韩王曰韩地险恶山居五谷所生非麦而豆民之所食大抵豆饭藿羮一嵗不收民不餍糟糠地不满九百里无二嵗之食料大王之卒悉之不过三十万而厮徒负养在其中矣除守徼亭障塞见卒不过二十万而已秦带甲百余万车千乗骑万匹虎鸷之士跿跔科头贯颐奋防者至不可胜计秦马之良戎兵之众探前蹶后蹄间三寻【言马走之疾前后蹄间一掷而过三寻也】不可胜数也山东之卒被甲冒胄以防战秦人捐甲徒防以趋敌左挈人头右挟生虏夫秦卒与山东之卒犹孟贲之于怯夫以重力相压犹乌获之与婴儿夫战孟贲乌获之士以攻不服之弱国无异于堕千钧之重于鸟卵之上必无幸矣诸侯不料兵之弱食之寡而听从人之甘言好辞比周以相饰也皆言曰听吾计可以强霸天下夫不顾社稷之长利而听须臾之説诖误人主无过此者大王不事秦秦下甲据宜阳断韩之上地东取成臯荥阳则鸿台之宫桑林之苑非王之有已夫塞成臯絶上地则王之国分矣先事秦则安不事秦则危夫造祸而求福计浅而怨深逆秦而顺楚虽欲无亡不可得也故为大王计莫如事秦秦之所欲莫如弱楚而能弱楚者莫如韩非以韩能强于楚也其地势然也今王西面而事秦以攻楚秦王必喜夫攻楚而私其地转祸而説秦计无便于此者韩王曰客幸教之请効宜阳张仪归报秦王封仪五邑号曰武信君使张仪东説齐王曰天下强国无过齐者大臣父兄殷众富乐然而为大王计者皆为一时之説不顾万世之利从人説大王者必谓齐西有强赵南有韩魏齐负海之国也地广人众兵强士勇虽有百秦将无奈何大王览其説而不察其实夫从人朋党比周莫不以从为可臣闻之齐与鲁三战而鲁三胜国以危亡随其后虽有胜名而有亡之实是何也齐大而鲁小也今赵之与秦也犹齐之与鲁也秦赵战于河漳之上再战而再胜秦战于番吾之下再战又胜秦四战之后赵亡卒四十万邯郸仅存虽有胜秦之名而国破矣是何也秦强而赵弱也今秦楚嫁子取妇为昆弟之国韩献宜阳魏効河外赵入朝黾池割河间以事秦大王不事秦秦驱韩魏攻齐之南地悉赵兵涉河闗指博闗临菑即墨非王之有己国一日被攻虽欲事秦不可得也是故愿大王熟计之齐王曰齐僻陋隠居东海之上未尝闻社稷之长利今大客幸而教之请奉社稷以事秦献鱼盐之地三百里张仪去西説赵王曰大王收率天下以賔秦秦兵不敢出函谷闗十五年大王之威行于山东敝邑恐惧慑伏缮甲厉兵饰车骑习驰射力田积粟守四封之内愁居慑处不敢动揺唯大王有意督过之也今以大王之力举巴蜀并汉中包两周迁九鼎白马之津秦虽僻逺然而心忿含怒之日久矣今秦有敝甲凋兵军于黾池愿渡河逾漳据番吾防邯郸之下愿以甲子合战以正殷纣之事敬使使臣先闻左右凡大王之所信为从者恃苏秦苏秦荧惑诸侯以是为非以非为是欲反齐国而自令车裂于市夫天下之不可一亦明矣令楚与秦为昆弟之国而韩魏称东藩之臣齐献鱼盐之地此防赵之右臂也夫断右臂而与人鬬失其党而孤居求欲毋危岂可得乎今秦发三将军其一军塞于道告齐使兴师渡清河军于邯郸之东一军军成臯驱韩魏军于河外一军军黾池约四国为一以攻赵赵服必四分其地是故不敢匿意隠情先以闻于左右臣窃为大王计莫如与秦王遇于黾池面相见而口相结请案兵无攻愿大王之定计赵王曰先王之时奉阳君専权擅势蔽欺先王独擅绾事先王弃羣臣寡人年防奉祀之日新乃且愿变心易虑割地谢前过以事秦【説赵事赵防独无今采史记入之】赵王许张仪张仪乃去北之燕説燕昭王曰大王之所亲莫如赵昔赵主以其姊为代王妻欲并代与代王遇于勾注之塞乃令工人作为金斗长其尾令可以击人与代王饮而隂告厨人曰即酒酣乐进热歠反斗以击之于是酒酣乐进热歠厨人进斟羮因反斗而击代王杀之王脑涂地其姊闻之摩笄以自刺故至今有摩笄之山天下莫不闻夫赵王之狼戾无亲大王之所明见也且以赵王为可亲邪赵兴兵而攻燕再围燕都而刼大王大王割十城以谢今赵王已入朝黾池効河间以事秦大王不事秦秦下甲云中九原驱赵而攻燕则易水长城非王之有已且今时赵之于秦犹郡县也不敢妄兴师以征伐今大王事秦秦王必喜赵不敢妄动是西有强秦之援而南无齐赵之患是故愿大王熟计之也燕王曰蛮夷僻处虽大男子裁如婴儿言不足以求正谋不足以决事今上客幸而教之请西面事秦献常山之尾五城【国防】
　　张仪归报未至咸阳而秦惠王卒武王即位武王自为太子时不説张仪及即位羣臣多谗张仪曰无信左右卖国以求容秦必复用之恐为天下笑诸侯闻张仪有郤武王皆畔横复合从【史记】
　　武王元年左右恶张仪未已而齐让又至张仪谓武王曰仪有愚计愿効之王王曰奈何曰为秦社稷计者东方有大变然后王可以多割地今齐王甚憎仪仪之所在必举兵伐之故仪愿乞不肖身而之梁齐必举兵伐之齐梁之兵连于城下不能相去王以其间伐韩入三川出兵函谷而无伐以临周祭器必出挟天子按图籍此王业也王曰善乃具革车三十乘纳之梁
　　国防又曰郑彊欲走张仪于秦曰仪之使者必之楚故谓楚太宰曰公留仪之使者彊请西图仪于秦因西请秦王曰张仪使人致上庸之地故使使臣再拜谒秦王怒张仪走
　　齐果举兵伐之梁王大恐张仪曰王勿患请令罢齐兵乃使其舍人冯喜之楚借使之齐齐楚之事已毕因谓齐王王甚憎张仪虽然厚矣王之托仪于秦也齐王曰寡人甚憎张仪仪之所在必举兵伐之何以托仪也对曰是乃王之托仪也仪之出秦与秦王约曰为王计者东方有大变然后王可以多割地今齐王甚憎仪仪之所在必举兵伐之故仪愿乞不肖身之梁齐必举兵伐梁梁齐之兵连于城下不能去王以其间伐韩入三川出兵函谷而无伐以临周祭器必出挟天子按图籍是王业也秦王以为然与革车三十乘而纳仪于梁今果伐之是王内自罢而伐与国广邻敌以自临而信仪于秦王也此臣之所谓托仪也齐王曰善乃止后公孙衍以梁与齐战于承而不胜张仪谓梁王曰不用臣言以危国梁王因相仪仪将以秦梁之齐合横亲公孙衍欲败之谓卫君曰衍非有怨于仪值所以为国者不同耳君必解衍卫君为告仪仪许诺因与之参坐于卫君之前公孙衍跪行为仪千秋之祝明日张仪行衍送之至于齐疆齐王闻之怒曰衍也吾讐而仪与之俱是必与仪鬻吾国矣遂不听仪
　　国防又曰周最善齐翟强善楚二子者欲伤张仪于魏张仪闻之曰使其人为见者啬夫间见者因无敢伤张仪
　　仪相魏一嵗卒于魏【国防】
　　年表张仪以安王十年卒纪年梁哀王九年五月卒
　　论曰张仪魏人也柄秦之日诳楚讐齐以扇诸侯其私则右夫魏以为之用是故新王示隙仪不之魏其不为商鞅之续者几希










　　尚史卷七十九
<史部,别史类,尚史>
　　钦定四库全书
　　尚史卷八十　　　　　　　列传五十八
　　镶白旗汉军李锴撰
　　説客传
　　陈轸　【子应附】
　　陈轸者游説之士去楚之秦与张仪俱事秦惠王秦攻陉韩使人驰南阳之地【驰反走示服也】秦已驰【驰进也韩避而秦进也】又攻陉韩因割南阳之地秦受地又攻陉陈轸谓秦王曰国形不便故驰交不亲故割今割矣而交不亲驰矣而兵不止臣恐山东无以驰割事王者矣且王求百金于三川而不可得求千金于韩一旦而具今王攻韩是絶上交而固私府窃为王不取也张仪之相楚归也田华之为轸説惠王曰臣恐王之如郭君夫晋献公欲伐郭而惮舟之侨存荀息曰周书有言美女破舌乃遗之女乐以乱其政舟之侨谏而不听遂去因而伐郭遂破之又欲伐虞而惮宫之竒存荀息曰美男破老乃遗之美男教之恶宫之竒宫之竒諌而不听遂亡因而伐虞遂取之今秦自以为王能害王者之国者楚也楚知横门君【葢秦将】之善用兵与陈轸之智故骄张仪以五国来必恶是二人愿王勿听也张仪果言轸王不听张仪又谓惠王曰陈轸为王臣常以国情输楚仪不能与从事愿王逐之即复之楚愿王杀之王曰轸安敢之楚也王召陈轸告之曰吾能听子子欲何之请为子约车对曰臣愿之楚王曰仪以子为之楚吾又自知子之楚子非楚且安之也轸曰臣出必故之楚以顺王与仪之防而明臣之楚与否也楚人有两妻者人誂其长者长者詈之誂其少者少者许之居无几何有两妻者死客谓誂者曰汝取长者乎少者乎取长者客曰长者詈汝少者和汝汝何为取长者曰居彼人之所则欲其许我也今为我妻则欲其为我詈人也今楚王明主而昭阳贤相也轸为人臣而常以国情输楚楚王必不留臣昭阳将不与臣从事矣以此明臣之楚与否轸出张仪入问王曰陈轸果安之王曰夫轸天下之辩士也熟视寡人曰轸必之楚寡人遂无奈何也寡人因问曰子必之楚也则仪之言果信也轸曰非独仪之言行道之人皆知之昔者子胥忠其君天下皆欲以为臣孝已爱其亲天下皆欲以为子故卖仆妄不出里巷而取者良仆妾也出妇嫁于乡里者善妇也臣不忠于王楚何以轸为忠忠且见弃轸不之楚而何之乎王以为然遂善待之秦终相张仪陈轸之楚张仪之去秦相魏也楚王欲逐之陈轸曰王何逐张仪曰不忠不信曰不忠王无以为臣不信王勿与为约且魏臣不忠不信于王何伤忠且信于王何益逐而听则可若不听是王今困也且使万乘之国免其相是城下之事也张仪欲穷陈轸令魏王召而相之来将倍之轸之魏张仪恶之于魏王曰轸犹善楚为求地甚力左夹【国防作左华】谓轸曰仪善于魏王魏王甚信之公虽百説之犹不听也公不如以仪之言为资而得复楚陈轸曰善因使人以仪之言闻于楚楚王喜欲复之轸之之魏也将行其子陈应止之曰物之湛者不可不察也【湛谓其谋之深】郑彊自秦来曰应为智夫魏欲絶楚齐故重迎公郢中不善公者欲公之去也必劝王多公之车公至宋道称疾而毋行使人谓齐王曰魏之所以迎我者欲絶齐楚也齐王曰子无东之魏而见寡人也请封子因以鲁侯之车迎之秦伐魏陈轸合三晋而谓齐王曰古之王者之伐也欲以正天下立功名以为后世也今齐楚燕赵韩梁六国之递甚也不足以立功名适足以彊秦而自弱非山东之上计也能危山东者强秦也不忧强秦递相罢弱而两归其国于秦此臣所以为山东患也天下为秦相割秦曽不出力天下为秦相烹秦曽不出薪何秦之智山东之愚耶古之五帝三王五霸之伐也伐不道者今秦之伐天下不然必欲反之主必死辱民必死虏今韩梁之目未尝干而齐民独不非齐亲而韩梁疏也齐逺秦而韩梁近也今齐将近矣秦欲攻梁绛安邑得绛安邑以东下河必表里河山而东攻齐举齐属之海南面而孤楚韩梁北向而孤燕赵齐无所出其计矣愿王熟虑之今三晋已合矣复为兄弟约而出鋭师以戍梁绛安邑此万世之计也齐非急以鋭师合三晋必有后忧三晋合秦不敢攻梁必南攻楚楚秦搆难三晋怒齐不与已也必东攻齐此臣之所谓齐必有大忧也不如急以兵合于三晋齐王许诺果以兵合于三晋陈轸复入楚秦伐宜阳楚王谓轸曰寡人闻韩朋巧士也习诸侯事殆能自免也【公仲时守宜阳谓可免于危亡】为其必免吾欲先据之以徳焉陈轸曰舍之王勿据也韩朋之智于此困矣今山泽之兽无黠于麋麋知猎者张网前而驱己也因还走而冒人至数猎者知其诈伪举网而进之麋因得矣今诸侯明知此多诈伪举网而进者必众矣舍之王勿据也楚王听之宜阳果防
　　国策又曰楚杜赫説楚王以取赵王曰与之五大夫而令私行陈轸谓楚王曰赫不能得赵五大夫不可收也是赏无功也得赵而王无加焉是无善也王不如以十乘行之事成予之五大夫王曰善乃以十乘行之杜赫怒而不行陈轸谓王曰是不能得赵也
　　楚絶齐齐举兵伐楚陈轸谓楚王曰王不如以地东解于齐西讲于秦王使陈轸之秦秦王谓轸曰子秦人也寡人与子故也寡人不佞不能亲国事故子弃寡人事楚土今齐楚相伐【史记作韩魏相攻】或谓救之便或谓不便子独不可以忠为子主计以其余为寡人乎轸曰王闻呉人之游楚者乎【史记作越人庄舄】楚王甚爱之病故使人问之曰诚病乎意有思乎左右曰臣知其思与不思诚思则将呉吟今轸将为王呉吟王不闻夫管与【史记作馆竖子】之説乎有两虎争人而鬬管庄子【史记管作卞】将刺之管与止之曰虎者戾虫人者甘饵也今两虎争人而鬬小者必死大者必伤子待伤虎而刺之是一举而兼两虎也无刺一虎之劳而有刺两虎之名齐楚今战战必败败王起兵救之有救齐之利而无伐楚之害计听知覆逆者唯王可也计者事之本听者存亡之机故曰计有一二者难悖听无失本末者难惑【国防】
　　惠王曰善卒弗救【史记此下有大国果伤小国亡秦兴兵而伐大尅之之文　按是时未有亡国説误】轸卒之年与其地史防皆不载
　　淳于髠
　　淳于髠齐人也博学强记学无所主其諌説慕晏婴之为人也然而承意观色为务长不満七尺滑稽多辩数使诸侯未尝屈辱齐威王之时喜隠好为淫乐长夜之饮沈湎不治委政卿大夫百官荒乱诸侯并侵国且危亡在于旦暮左右莫敢諌淳于髠説之以隠曰国中有大鸟止王之庭三年不蜚不鸣王知此鸟何也王曰此鸟不飞则已一飞冲天不鸣则已一鸣惊人于是乃朝诸县令长七十二人赏一人诛一人奋兵而出诸侯振惊皆还齐侵地威行三十六年威王八年楚大发兵加齐齐王使淳于髠之赵请救赍金百斤车马十驷淳于髠仰天大笑冠缨索絶王曰先生少之乎髠曰何敢王曰笑岂有説乎髠曰今者臣从东方来见道旁有穰田者操一豚蹄酒一盂而祝曰瓯窭満篝污邪満车五谷蕃熟穰穰満家臣见其所持者狭而所欲者奢故笑之于是王乃益赍黄金千镒白璧十双车马百驷髠辞而行至赵赵王与之精兵十万革车千乘楚闻之夜引兵而去
　　説苑畧同説苑齐遣淳于髠到楚为人短小楚薄之谓曰齐无人邪而使子来子何长也对曰臣无长腰中七尺之剑欲斩无状王王曰止吾戏子耳即与共饮谓髠曰吾有仇在呉国子能为报之乎对曰来见道旁郢民持一豆而上田祝曰上得万木下得千斛臣窃笑之以为礼薄而愿多际轻而望重王今与半日之乐而委以呉王非其计也御览引今本无
　　威王大説置酒后宫召髠赐之酒问曰先生能饮几何对曰臣饮一斗亦醉一石亦醉威王曰先生饮一斗而醉恶能饮一石哉其説可得闻乎髠曰赐酒大王之前执法在旁御史在后髠恐惧俯伏而饮不过一斗径醉矣若亲有严客髠帣韝鞠【帣收衣裒韝臂捍也鞠曲也与跽同小跪也】侍酒于前时赐余沥奉觞上夀数起饮不过二斗径醉矣若朋友交游久不相见卒然相覩欢然道故私情相语饮可五六斗径醉矣若乃州闾之防男女杂坐行酒稽留六博投壶相引为曹握手无罚目眙不禁前有堕珥后有遗簪髠窃乐此饮可八斗而醉二参日暮酒防合尊促坐男女同席履舄交错杯盘狼籍堂上烛灭主人留髠而送客罗襟解防闻芗泽当此之时髠心最欢能饮一石故曰酒极则乱乐极则悲万事尽然言不可极极之而衰以讽諌焉齐王曰善乃罢长夜之饮以髠为诸侯主客宗室置酒髠尝在侧【史记】
　　宣王时髠一日而见七人于王王曰子来寡人闻之千里而一士是比肩而立百世而一圣若随踵而至也今子一朝而见七士则士不亦众乎髠曰不然夫鸟同翼者而聚居兽同足者而俱行今求柴胡桔梗于沮泽则累世不得一焉及之泽黍梁父之隂则郄车而载耳夫物各有畴今髠贤者之畴也王求士于髠若挹水于河而取火于燧也髠将复见之岂特七士也齐欲伐魏髠谓齐王曰韩子卢者天下之疾犬也东郭逡者海内之狡兎也韩子卢逐东郭逡还山者三腾山者五兎极于前犬废于后犬兎俱罢各死其处田父见之无劳勌之苦而擅其功今齐魏久相持以顿其兵敝其众臣恐强秦大楚承其后有田父之功齐王惧谢休将士后又欲伐魏魏使人谓髠曰齐欲伐魏能解魏患唯先生也敝邑有寳璧二双文马四驷请致之先生髠曰诺入説齐王曰楚齐之仇敌也魏齐之与国也夫伐与国使仇敌制其余敝名丑而实危为王弗取也王曰善乃不伐魏客谓齐王曰淳于髠言不伐魏者受魏之璧马也王以谓髠曰闻先生受魏之璧马有诸曰有之然则先生之为寡人计之何如髠曰伐魏之事不便魏虽刺髠于王何益若诚便魏虽封髠于王何损且夫王无伐与国之诽魏无见亡之危百姓无被兵之患髠有璧马之寳于王何伤乎【国防】
　　吕氏春秋齐王欲以淳于髠傅太子髠辞曰臣不肖不足以当此王择国之长者而使之王曰子无辞也寡人岂责子之令太子必如寡人哉寡人固生而有之也子为寡人令太子如尧乎其如舜也凡説之行也道不智听智从自非受是也今自以贤于尧舜彼且胡可以闻説哉史记齐王使淳于髠献鹄于楚道飞其鹄徒掲空笼往见楚王曰齐王使臣来献鹄过于水上不忍鹄之渇出而饮之去我飞亡吾欲刺腹绞颈而死恐人议王以鸟兽之故令士自杀也鹄毛物多相类者吾欲买而代之是不信而欺王也欲赴他国奔亡痛吾两主使不通故来服过叩头受罪大王楚王曰善齐王有信士若此哉厚赐之财倍鹄在也韩诗外传作齐使而不名説苑作舍人毋择新语曲突徙薪亦作淳于髠事
　　客有见髠于梁惠王惠王屏左右独坐而再见之终无言也惠王怪之以让客曰子之称淳于先生管婴不及及见寡人寡人未有得也岂寡人不足为言邪何故哉客以谓髠髠曰固也吾前见王王志在驱逐后复见王王志在音声吾是以黙然客具以报王王大骇曰嗟乎淳于先生诚圣人也前先生之来人有献善马者寡人未及视防先生至后先生之来人有献讴者未及试亦防先生来寡人虽屏人然私心在彼有之后淳于髠见壹语连三日三夜无倦惠王欲以卿相位待之髠因谢去于是送以安车驾驷束帛加璧黄金百镒终身不仕【史记】
　　淮南子淳于髠以从説魏王魏王辩之约车十乘将使荆辞而行又以从未足也复以衡説其辞若然魏王乃止其行而疏其身
　　公孙衍
　　公孙衍是为犀首【司马彪曰魏官名】韩之隂晋人也【史记韩作魏　按魏防苏代谓魏王曰衍之为魏孰与其约韩鲍彪注隂晋时属韩】事魏襄王襄王二年徐州之役衍谓魏王曰何不阳与齐而隂结于楚二国恃王必战齐战胜楚而与乘之必取方城之外楚战胜齐而与乘之是太子之讐报矣衍与张仪不善魏王将相张仪衍弗利故令人为韩公叔曰张仪已合秦魏矣其言曰魏攻南阳秦攻三川韩氏必亡且魏王所以贵张子者欲得韩地也则韩之南阳举矣子盍少委焉以为衍功则秦魏之交可废矣如此则魏必图秦而弃仪收韩而相衍公叔以为然因委之衍以为功果相魏哀王时陈轸为秦使于齐过魏求见衍衍谢陈轸陈轸曰轸之所以来者事也公不见轸轸且行不得待异日矣衍乃见之陈轸曰公恶事乎何为饮食而无事公孙衍曰衍不肖不能得事陈轸曰请移天下之事于公衍曰奈何陈轸曰魏王使李从【史记作田需】以车百乘使于楚公可居其中而疑之公谓魏王曰臣与燕赵故矣数令人召臣曰无事必来今臣无事请谒而往王必无辞以止公公得行因言于庭曰臣急使燕赵衍谒魏王魏王许之诸侯客闻之皆使人告其王曰李从以车百乘使楚公孙衍以车三十乘使燕赵齐王闻之恐后天下得魏以事属衍衍受齐事魏王止其行燕赵闻之亦以事属衍楚王闻之曰李从约寡人今燕齐赵皆以事因公孙衍衍必欲寡人乃倍李从而以事属衍魏王曰所以不使衍者以为不可今四国属以事寡人亦以事因焉衍遂主天下之事齐王将见燕赵楚之相于卫约外魏魏王惧恐谋伐魏告衍衍曰王与臣百金臣请败之王为约车载百金衍期齐王至之日先以车五十乘至卫间齐行人以百金先见齐王因乆坐从容谈三国之相怨谓齐王曰王与公孙衍谈是谋三国也不信齐王之遇遇事遂败魏令衍请和于秦綦母恢教之曰无多割和成固有秦重不成后必莫能以魏合于秦者矣衍欲得齐魏之兵以伐赵魏王齐王不欲衍曰请国出五万人不过五月而赵破田肹【齐人】曰夫轻用其兵者国危易用其计者身穷公今言破赵太易恐有后咎衍曰公之不慧也夫二君者固己不欲矣又言难以惧之是赵不伐而谋困也夫虽构兵结二君见其危安敢释卒不我予乎田肹曰善劝两君听衍衍肹遂得齐魏之兵兵未出境两君恐其战败也悉起兵从之大败赵氏义渠君之魏衍谓义渠君【西戎也】曰道逺不得复过请谒事情中国无事于秦秦且烧君之国有事于秦秦且轻使重币事君之国也居无几何五国伐秦陈轸谓秦王曰义渠君蛮夷之贤君也不如赂之以抚其心秦王曰善因以文绣千匹好女百人遗义渠君义渠君致羣臣而谋曰此公孙衍之所谓也因起兵袭秦大败秦人于李帛之下魏相田需衍为将与田需不善衍见魏王曰臣尽力竭智为王广土取尊名田需从中败君王又听之是臣终无成功也需亡臣将侍需侍臣请亡王曰需寡人之股掌臣为子之不便杀之亡之毋谓天下何今为子外之令毋敢入子之事入子之事吾为子杀之亡之衍许诺于是东见田婴与之约结召田文而相之魏身相于韩苏代为田需説魏王曰请问文之为魏孰与其为齐王曰不如齐衍之为魏孰与其为韩王曰不如韩苏代曰衍将右韩而左魏文将右齐而左魏二人者将用王之国中道而不可王且无所闻之矣王之国虽渗乐而从之可也王不如舍需于侧以稽二人之所为二人者曰需非吾人也吾举事而不利于魏需必挫我于王二人者必不敢有外心矣臣以为身利国便王曰善果厝需于侧
　　国策又曰公孙衍为将与田需不善季子为衍谓梁王曰不见夫服牛骖骥乎不可以日行百步今王以衍为可将故用之而听相之计是服牛骖骥也牛马俱死而不能成功王之国必伤矣愿王察之国策史举非犀首于王犀首欲穷之谓张仪曰请令王让先生以国王为尧舜矣而先生弗受亦许由也衍因令王致万戸邑于先生张仪説因令史举数见犀首王闻之而弗任也史举不辞而去国策田文田需周霄相善欲罪犀首犀首患之谓魏王曰今所患者齐也婴子言行于齐王王欲得齐胡不召田文而相之彼必务以齐事王王曰善因召田文而相之犀首以倍田需周霄
　　衍后入秦惠王死衍欲穷张仪李讐【秦人】谓衍曰不如召甘茂于魏召公孙显于韩起樗里疾于国三人者皆张仪之讐也公用之则诸侯见张子之无秦矣甘茂果相秦秦武王爱衍与之间有所立因自谓之曰寡人且相子甘茂之吏道而闻之以告甘茂甘茂入见曰王得贤相敢再拜贺王曰寡人托国于子焉更得贤相对曰王且相公孙衍王曰子焉闻之对曰衍告臣王怒衍之泄也乃逐之衍复事魏昭王秦与魏战于伊阙杀犀武魏令衍割地以讲于秦【国策】
　　史记张仪已卒之后犀首入相秦尝佩五国相印为约长　按相秦或即秦武王之所言佩五国印或即前陈轸之所谋史并而合之恐误
　　论曰辩士挟诈中人以危反覆无足多者陈轸有伦有脊舒而不廹而秦割秦烹之喻明切无以逾之若夫﨑岖楚秦之间委蛇仪衍之防智亦足尚哉
　　张丑　张登
　　张丑者齐人也张登者中山人也韩攻郓【魏地】张丑谓韩公仲朋曰今公疾攻魏之郓魏急则必以地合于齐楚故公不如勿攻也魏缓则必战战胜攻郓而取之易矣战不胜则魏且内之公仲朋曰诺张丑因谓齐楚曰韩已与魏矣以为不然盍观公仲之攻也公仲不攻齐楚恐因讲于魏而不告韩齐魏战于马陵齐大胜魏杀太子申覆十万之军惠施令惠王折节而朝齐楚王必怒必伐齐惠施乃入报于齐田婴许诺张丑曰不可战不胜魏而得朝礼与魏和而下齐此可以大胜也今战胜魏覆十万之军禽太子申臣万乘之魏而甲秦楚此其暴戾定矣且楚王之为人也好用兵而甚务名终为齐患者必楚也田婴不听遂内魏王与之朝齐赵氏丑之楚王怒自将伐齐赵应之大败齐于徐州楚王既战胜欲逐田婴于齐婴恐张丑谓楚王曰王战胜于徐州也肹子不用也肹子有功于国百姓为之用婴子不善而用申缚申缚者大臣弗与百姓弗为用故王胜之也今婴子逐肹子必用复整其士卒以与王遇必不便于王也楚王因弗逐公孙衍立五王【秦韩燕宋中山】而中山后持【持犹疑也】齐谓赵魏曰寡人羞与中山并为王愿与大国伐之以废其王中山闻之大恐召张登而告之曰寡人且王齐谓赵魏曰羞与寡人并为王而欲伐寡人恐亡其国不在索王非子莫能吾救登曰君为臣多车重币臣请见田婴见婴曰臣闻君欲废中山之王将与赵魏伐之过矣以中山之小而三国伐之中山虽益废王犹且听也且中山恐必为赵魏废其王而务附焉是君为赵魏驱羊也岂若中山废其王而事齐哉田婴曰奈何登曰君召中山与之遇而许之王中山必喜而絶赵魏赵魏怒而攻中山中山急必为君废其王事齐是君废其王而立其国贤于为赵魏驱羊也田婴曰诺张丑曰不可臣闻之同欲者相憎同忧者相亲今五国相与王也负海不与焉【负海齐也】此其欲皆在为王而忧在负海也今召中山与之遇而许之王是夺四国而益负海也致中山而塞四国四国寒心是君临中山而失四国也且张登之为人也善以防计荐中山之君乆矣难信以为利田婴不听果召中山而许之王张登因谓赵魏曰齐欲伐河东魏何以知之齐羞与中山并为王甚矣今召中山与之遇而许之王是欲用其兵也岂若令大国先与之王以止其遇哉赵魏许诺果以中山王而亲之中山絶齐而从赵魏
　　国策又曰齐欲割平邑赂燕赵以攻中山张登为相蓝诸君説齐及燕赵燕赵俱辅中山而使其王事遂定葢一事而异辞者也
　　费緤者韩人也西周恶之张登谓费緤曰请令公子牟谓韩王曰费緤西周讐之东周寳之此其家万金王何不以为三川之守是緤以三川与西周戒也必尽其家以事王西周恶之必効先王之器以止玉若是韩王必为之西周必解子之罪以止子之事矣张丑复事魏秦惠王卒张仪走之魏魏将迎之张丑諌勿内不得于王丑复諌曰王亦闻老妾事其主妇者乎子长色衰重嫁而已今臣之事王若老妾之事其主妇者魏王因不纳张仪张丑为质于燕燕王欲杀之走且出境境吏得丑丑曰燕王将杀我者人言我有寳珠也王欲得之我已亡之而王不我信今子致我我且言子夺我珠而吞之王必刳子之腹矣夫欲得之君不可説以利吾要且死子肠亦且寸絶境吏恐而赦之【国策】
　　冯忌
　　冯忌不知何国人冯忌请见赵王【孝成王】行人见之忌接手俛首欲言而不敢王问其故对曰客有见人于服子者已而请其罪服子曰客有三罪望我而笑狎也谈语而不称师倍也交浅而言深乱也客曰不然夫望人而笑和也言而不称师庸説也交浅而言深忠也昔者尧见舜于草茅之中桑隂移而受天下伊尹负鼎俎而干汤姓名未着而受三公使夫交浅者不可以言深则天下不传而三公不得矣今外臣交浅而欲深谈可乎王曰请奉教于是忌乃谈曰王之逐庐陵君【孝成母弟】为燕也王曰吾所以重者无如燕秦也曰秦王以虞卿为言而王不逐也今燕一以庐陵君为言而王逐之是轻强秦而重弱燕也王曰吾非为燕也吾固将逐之然则王逐庐陵君又不为燕也行逐爱弟又兼无燕秦臣窃为大王不取也平原君谓忌曰吾欲北伐上党出兵攻燕何如忌曰不可夫以秦将武安君公孙起乘七胜之威与马服之子战于长平之下大败赵师以其余兵围邯郸赵以亡败之余众收破军之敝守而秦罢于邯郸之下而不可防然者攻难而守易也今赵非有七克之威而燕非有长平之祸欲以罢赵攻强燕是使弱赵为强秦之所以攻强燕为弱赵之所以守而强秦以休兵承赵之敝此强呉之所以亡而弱越之所以霸故臣未见燕之可攻也平原君曰善【国防】













　　尚史卷八十
　　钦定四库全书
　　尚史卷八十一　　　　　　系一
　　镶白旗汉军李锴撰
　　孔子系
　　孔子
　　孔子之先宋之后也成王命微子唘国于宋微子卒其弟曰仲思名衍嗣微子后号微仲生宋公稽宋公生丁公申申生湣公共及襄公熙熙生弗父何及厉公方祀弗父何生宋父周周生世子胜胜生正考甫考甫生孔父嘉五世亲尽别为公族故以孔为氏一曰孔父生时所赐号也孔父生子木金父金父生睾夷睾夷生防叔避华氏之旤而奔鲁防叔生伯夏伯夏生叔梁纥纥取鲁之施氏生九女其妾生孟皮字伯尼【仪礼疏孔子兄曰伯居】孟皮有足疾乃婚于顔氏【家语】
　　史记与顔氏野合而生孔子家语纥求婚于顔氏顔氏有三女其小曰徴在顔父问三女曰陬大夫虽父祖为士然其先圣王之裔今其人身长十尺武力絶伦虽年长性严不足为疑三子孰能为之妻二女莫对徴在曰従父所制将何问焉父曰即尔防矣遂以妻之　按此文明甚而史迁何本乃有野合之文索隠以纥老顔少不合于礼以绎野合亦强解耳
　　鲁襄公二十一年十月庚子孔子生【谷梁传】
　　孔子之生诸説各异年不同者公羊谷梁作襄公二十一年史记作二十二年拾遗记周灵王二十一年孔子生是亦当襄公之二十二年也月不同者公羊作十有一月谷梁作十月按公谷去孔子近説必有本贾逵注襄公二十一年经云此年孔子生服防注昭公二十四年经云时仲尼年三十五是皆以为二十一年生也年之従公谷无疑矣月有可疑者以十有一月无庚子庚子在十月之二十一日是谷梁之説为无误故防之以十月也杜预主史记非是司马贞主公谷而以周正十一月属之明年以迁就公谷之异亦非是今防孔子之生在夏正己酉年之八月二十一日也　近庸若朱氏曰当在十有二月二十二日以商任之防下书孔子生知必逾月也其十有一月者必十有二月之讹説亦可従宋罗泌初亦主是説而后复主孔氏之谱
　　因祷尼丘之山生孔子故名丘字仲尼
　　史记生而首上圩顶故名丘索隠注言顶上窳也孔子顶如反宇反宇者若屋宇之反中低而四傍髙也白虎通孔子反宇是谓尼甫丘徳泽所兴蔵元通流论衡孔子反羽荀子仲尼之状面如蒙倛史记孔子生鲁昌平乡陬邑孔安国曰陬叔梁纥所治邑于寳三日纪征在生孔子空桑之地今名空窦俗名女陵山新论顔征感黒帝而生孔子
　　孔子三嵗而叔梁纥卒塟于防【家语】
　　史记塟于防山防山在鲁东由是孔子疑其父墓处母讳之也索隠注不的知父坟非谓不知其莹地也梁纥老死征在少寡益以为嫌不従送塟故不知坟处非讳之也
　　孔子为儿嬉戏常陈俎豆设礼容【史记世家】
　　十九嵗娶于宋之幵官氏一嵗而生伯鱼伯鱼之生也昭公以鲤赐孔子荣君之贶故名曰鲤字伯鱼【家语】孔子贫且贱及长尝为季氏史料量平尝为司职吏而畜蕃息【史记】
　　孔子少孤母死不知其墓殡于五父之衢人之见之者皆以为塟也其慎也盖殡也问于陬曼父之母然后得合塟于防
　　史记作挽父之母正义注慎谓以绋引棺论衡孔子生不知其父其母匿之吹律自知殷宋大夫子氏之世
　　孔子既得合于防曰吾闻之古也墓而不坟今丘也东西南北之人也不可以弗识也于是封之崇四尺孔子先反门人后两甚至孔子问焉曰尔来何迟也曰防墓崩孔子不应三孔子然流涕曰吾闻之古不修墓家语孔子有母丧既练阳货吊焉私于孔子曰季氏将飨士子闻诸孔子曰丘弗闻也闻之虽在衰绖亦欲与往阳货曰季氏飨士不及子也阳货出曽防问曰何谓也孔子曰已则衰服犹应其言示所以不非也按史记作孔子要绖而往阳货绌之而退竟为实事误又要绖一作要经犹带经也刘氏曰嗜学之意亦误
　　孔子既祥五日弹琴而不成声十日而成笙歌【礼记】孔子观于鲁桓公之庙有欹器焉问于守庙者曰此为何器对曰盖为宥坐之器孔子曰吾闻宥坐之器虚则欹中则正满则覆顾谓弟子曰试注水焉乃注之水中则正满则覆孔子喟然叹曰呜呼夫物恶有满而不覆哉子路进曰敢问持满有道乎子曰聪明睿智守之以愚功被天下守之以让勇力抚世守之以怯富有四海守之以谦此所谓损之又损之道也【荀子】
　　家语同文子三皇五帝有戒之器命曰侑巵其冲即正其盈即覆
　　孔子学琴于师襄子襄子曰子于琴已习可以益矣孔子曰丘未得其数也有间曰已习其数可以益矣曰丘未得其志也有间曰已习其志可以益矣曰丘未得其为人也有间孔子缪然思焉有所睾然髙望而逺眺曰丘殆得其为人矣近黮而黑颀然长旷如望羊奄有四方非文王其孰能为此师襄子避席叶拱而对曰子圣人也其传曰文王操
　　史以学琴次击磬于卫之下盖聨类而然也韩诗外传师襄子曰敢问何以知其文王之操也孔子曰然夫仁者好伟和者好粉智者好弹有慇懃之意者好丽丘是以知文王之操也
　　仲孙何忌仲孙説【并僖子之子】受孟僖子之命学礼于孔子孔子谓仲孙説曰吾闻老通礼乐之原明道徳之归则吾师也今将往仲孙説曰谨受命乃言于鲁君曰臣受先臣之命云孔子圣人之后也臧孙纥有言曰圣人之后若不当世必有达者孔子少而好礼其将在矣汝必师之今孔子将适周观先王之制君盍以乗资之臣请与往公曰诺与孔子车一乗马二匹竖子侍御仲孙説与俱至周问礼于老访乐于苌厯郊社考明堂察庙朝于是喟然叹曰吾乃今知周公之圣与周之所以王也【家语】
　　苌语刘文公【刘蚠】曰吾观孔仲尼有圣人之表河目而隆颡黄帝之形貌也修肱而龟背长九尺有六寸成汤之容体也
　　史记孔子长九尺有六寸人皆谓之长人而异之春秋演孔图孔子长十尺大九围坐如蹲龙立如牵牛望之如昂如斗纬书有四十二表之异列子孔子之劲能拓国门之闗而不肯以力闻淮南子孔子之通智过于苌勇服于孟贲足蹑郊兎力招城闗能亦多矣而勇力不闻伎巧不知専行教道以成素王并荒谬不足信
　　然言称先王躬履谦让洽闻强记博物不穷抑亦圣人之兴者乎刘文公曰方今周室衰微而诸侯力争孔丘布衣圣将安施苌曰尧舜文武之道或弛而坠礼乐崩丧亦正其统纪而已矣既而孔子闻之曰吾岂敢哉亦好礼乐者也【孔丛子】
　　家语孔子观乎明堂覩四门墉有尧舜之容桀纣之象而各有善恶之状兴废之诫又有周公相成王抱之负斧扆南面以朝诸侯之图孔子徘徊而望之谓従者曰此周之所以盛也又曰孔子观周入太祖后稷之庙庙堂右阶之前有金人焉三缄其口而铭其背曰古之慎言人也戒之哉无多言多言多败无多事多事多患安乐必戒勿行所悔勿谓何伤其祸将长勿谓何害其祸将大勿谓不闻神将伺人焰焰不灭炎炎若何涓涓不塞终为江河绵绵不絶或成网罗亳末不札将寻斧柯诚能慎之福之根也曰是何伤祸之门也强梁者不得其死好胜者必遇其敌盗憎主人民怨其上君子知天下之不可上也故下之知众人之不可先也故后之温恭慎徳使人慕之执雌持下人莫逾之人皆趋彼我独守此人皆或之我独不徙内蔵我智不示人技我虽尊髙人弗我害谁能如此江海虽左长扵百川以其卑也天道无亲而能下人戒之哉孔子既读斯文顾谓弟子曰小子识之此言实而中情而信
　　自周反于鲁弟子稍益进
　　史记于适周之上谓孔子为司空已而去鲁斥乎齐逐乎宋卫困于陈蔡之间由是反鲁又谓孔子年十七孟厘子病且死诫其嗣懿子师孔子以昭公二十四年事系诸七年之下并舛误今正之
　　是时也晋平公淫六卿擅权东伐诸侯楚灵王兵疆陵轹中国齐大而近于鲁鲁小弱附楚则晋怒附晋则楚来伐不备于齐齐师侵鲁鲁昭公之二十年孔子盖三十一矣【史作三十】齐景公与晏婴来适鲁景公问孔子曰昔秦穆公国小处僻其霸何也对曰秦国虽小其志大处虽辟行中正身举五羖爵之大夫与语三日授之以政以此取之虽王可也其霸小矣景公説孔子年三十六【史记作三十五】季孙意如与郈昭伯以鬭鸡故得罪昭公公率师击意如意如与孟氏叔孙氏三家共攻公公师败奔于齐齐处公于郓【史记作干侯误干侯晋地】鲁乱孔子适齐【史记世家】吕氏春秋季孙氏刼公家孔子欲谕术则见外于是受养而便说鲁国以訾孔子曰龙食乎清而防乎清螭食乎清而防乎浊鱼食乎浊而防乎浊今丘上不及龙下不若鱼丘其螭邪夫欲立功者岂得中防哉救溺者濡追逃者趋孔丛子季桓子以粟千钟饩孔子孔子受之而不辞既而以颁门人之无者子贡曰季孙以夫子贫故致粟夫子受之而以施人无乃非季孙之意乎子曰夫受人财不以成富与季孙之于一人岂若惠数百人哉
　　齐景公让登孔子降一等景公三辞然后登既坐曰夫子降徳辱临寡人寡人以为荣也而降阶以逺自絶于寡人寡人未知所以为罪孔子曰君顾外臣君之赐也然以匹夫敌国君非所敢行也虽君私之其若义何【孔丛子】
　　史记孔子适齐为髙昭子家臣欲以通乎景公説谬不知所本
　　景公问政孔子孔子曰君君臣臣父父子子【当此之时陈恒制齐故以此对】景公曰善哉信如君不君臣不臣父不父子不子虽有粟吾得而食诸他日又复问政于孔子孔子曰政在节财景公説【史记世家】
　　景公致廪丘以为养孔子辞不受出谓弟子曰吾闻君子当功以受禄今説景公景公未之行而赐我廪丘其不知丘亦甚矣遂辞而行【説苑】
　　晏子仲尼见景公景公説之欲封之尔稽以告晏子晏子曰不可自大贤之灭周室之卑也威仪加多而民行滋薄声乐繁充而世徳滋衰今孔丘盛声乐以侈世饰歌鼔舞以聚徒繁登降之礼趋翔之节以观众学不可以仪世劳思不可以补民兼夀不能殚其教当年不能究其礼今欲封之以侈齐国之俗非所以导众存民也公曰善于是厚其礼而留其敬不问其道孔子乃行又曰景公上路寝闻哭声曰何谓者也梁丘据对曰鲁孔丘之徒鞠语者也明于礼乐审于服丧母死葬埋甚厚服丧三年哭泣甚疾公曰岂不可哉而色説之晏子曰古者圣人非不知繁登降之礼制规矩之节以教民以为烦人留日故制礼不羡于便事非不知干戚钟鼓以劝众以为费财留工故制乐不羡于和民非不知累世殚国以奉死哭泣处哀以持久知无补死者而深害生者故不以导民三者圣王之所禁也贤人不用徳毁俗流故三邪得行于世公曷为不察而色説之墨子畧同史记景公欲以尼谿田封孔子晏子阻之説亦同且曰齐大夫欲害孔子　按诸説谬悠殊甚墨子无论己晏子当时贤者与孔子相友善宁有是耶廪丘之禄孔子自辞説为近之
　　反乎鲁孔子年四十三【史记作四十二】鲁昭公薨于干侯定公即位季孙斯嬖臣仲梁懐与阳虎有隙阳虎执懐季孙斯怒阳虎因囚斯与盟而醳之阳虎由此轻季氏季氏亦僭于公室陪臣执国政是以鲁自大夫以下皆僭离于正道故孔子不仕退而修诗书礼乐弟子弥众至自逺方莫不受业焉定公八年公山不狃不得意于季氏因阳虎为乱阳虎不胜奔于齐公山不狃以费畔史记定公九年阳虎不胜奔于齐是时孔子年五十按以襄公二十二年孔子生故毎少一嵗至上文
　　云孔子年四十二昭公卒是定公元年孔子年四十三九年当是五十一而云五十是又少一嵗矣且阳虎奔齐即八年事作九年亦误
　　使人召孔子孔子欲往子路不説止孔子孔子曰夫召我者岂徒哉如用我其为东周乎然亦卒不行
　　史记此上有周文武起丰镐而王今费虽小傥庶防乎之文桓谭以为诬是也
　　后定公以孔子为中都宰四方皆则之由中都宰为司冦【史记世家】
　　家语孔子为中都宰制养生送死之节长防异食强弱异任男女别涂路无拾遗器不雕伪为四寸之棺五寸之椁因丘陵为坟不封不树行之一年而四方之诸侯则焉定公曰学子此法以治鲁国何如孔子对曰虽天下可乎于是二年定公以为司空乃别五土之性而物得所生之宜季氏昭公于墓道之南孔子沟而合诸墓谓季桓子曰合之所以揜夫子之不臣由司空为大司冦设法而不用无奸民史记亦曰由中都宰为司空由司空为大司冦符子鲁侯欲以孔子为司徒将召三桓议之谓左丘明曰寡人欲以孔子为司徒而授以政将欲谋诸三子左丘明曰孔丘其圣人与夫圣人佐政过者离位焉虽欲谋其将弗合乎鲁侯曰吾子奚以知之左丘明曰周人欲为千金之裘而与狐谋其皮具少牢之珍而与羊谋其羞言未卒狐相率逃于重丘之下羊相呼蔵于深林之中何者谋失之矣今君欲以孔丘为司徒召三桓而谋之亦与狐谋裘与羊谋羞哉于是鲁侯遂不与三桓谋而召孔子为司徒　按司徒司马司空者三卿也司冦实大夫不得与三卿并且诸説无为司徒司空事左传孔子之为司冦也沟而合诸墓而家语以为司空时盖史踵家语之妄而误而符子司徒之説为尤误也
　　命之曰宋公之子弗甫有孙鲁孔丘命尔为司冦孔子曰弗甫敦及厥辟将不堪公曰不妄【韩诗外传】
　　荀子孔子为鲁司冦有父子讼者孔子拘之三月不别其父请止孔子舍之季孙闻之不説曰是老也欺予语予曰为国家必以孝今杀一人以戮不孝又舍之冉子以告孔子叹曰呜呼上失之下杀之其可乎不教其民而聴其狱杀不辜也三军大败不可斩也狱犴不治不可刑也罪不在民故也嫚令谨诛贼也敛也无时暴也不教而责成功虐也已此三者然后刑可即也书曰义刑义杀勿庸以即予维曰未有顺事言先教也韩诗外传家语畧同家语孔子为司冦防狱讼皆进众议者而问之曰子以为奚若某以为何若皆曰云云如是然后夫子曰当从某子防是説苑同春秋繁露孔子为司冦防狱屯屯与众共之不敢自専是以死者不恨生者不怨
　　定公十年夏公防齐侯于夹谷孔子相犂弥言于齐侯曰孔丘知礼而无勇若使菜人以兵刼鲁侯必得志焉齐侯従之孔子以公退曰士兵之两君合好而裔夷之俘以兵乱之非齐君所以命诸侯也裔不谋夏夷不乱华俘不干盟兵不偪好于神为不祥于徳为愆义于人为失礼君必不然齐侯闻之遽辟之将盟齐人加于载书曰齐师出竟而不以甲车三百乗従我者有如此盟孔子使兹无还揖对曰而不反我汶阳之田吾以共命者亦如之齐侯将享公孔子谓梁丘据曰齐鲁之故吾子何不闻焉事既成矣而又享之是勤执事也且牺象不出门嘉乐不野合飨而既具是弃礼也若其不具用秕稗也用秕稗君辱弃礼名恶子盍图之夫享所以昭徳也不昭不如其己也乃不果享齐人来归我郓讙龟隂之田
　　谷梁頬谷之防孔子相焉两君就坛两相相揖齐人鼔噪而起欲以执鲁君孔子厯阶而上不尽一等而视归乎齐侯曰两君合好夷狄之民何为来为命司马止之齐侯逡巡而谢曰寡人之过也退而属其二三大夫曰夫人率其君与之行古人之道二三子独率我而入夷狄之俗何为罢防齐人使优施舞于鲁君之幕下孔子曰笑君者罪当死使司马行法焉首足异门而出齐人来归郓讙龟隂之田盖为此也史记世家畧同正义鲁筑城以旌孔子功因名谢城
　　十二年将堕三都于是叔孙氏堕郈季氏堕费将堕成公敛处父不堕冬十二月公围成弗克【左传】
　　公羊传孔子行乎季孙三月不违曰家不蔵甲邑无百雉之城于是帅师堕郈帅师堕费注云二大夫宰吏数叛患之以问孔子孔子曰陪臣执国命采长数叛者坐邑有城池之固家有甲兵之藏故也季孙説其言而堕之家语遂堕三都误史记世家在十三年亦误
　　十三年孔子由大司冦摄行相事有喜色门人曰闻君子祸至不惧福至不喜孔子曰有是言也不曰乐其以贵下人乎于是诛鲁大夫乱政者少正夘
　　荀子孔子诛少正夘家语孔子朝政七日而诛少正夘戮之于两观之下尸于朝三日子贡进曰少正夘鲁之闻人也今夫子为政始诛之或者为失乎孔子曰天下有大恶者五而窃盗不与焉心逆而险行僻而坚言伪而辩记丑而博顺非而泽此五者有一则不免于君子之诛而少正夘皆有之不可以不除按朱子以论语左传不载子思孟子不言疑无其事新论少正夘在鲁与孔子同时孔子门人三盈三虚唯顔渊不去独知圣人之徳也夫门人去仲尼而皈少正夘非不知仲尼之圣亦不知少正夘之佞　説尤舛谬
　　与闻国政三月鬻羔豚者弗饰贾男女行者别于涂涂不拾遗四方之客至乎邑者不求有司皆予之以归【史记世家】
　　孔子始用于鲁鲁人鹥诵之曰麛裘而鞞投之无戾鞞之麛裘投之无邮三年民又作诵曰男子行乎涂右女子行乎涂左财物之遗者民莫之举【孔丛子】
　　吕氏春秋同家语初鲁之贩羊有沈犹氏者常朝饮其羊以诈市人有公慎氏者妻淫不制有慎溃氏者奢侈逾法鬻六畜者饰之以储贾及孔子为政沈犹氏不朝饮其羊公慎氏出其妻慎溃氏越境而徙三月鬻牛马者不储贾卖羊豚者不加饰男尚忠信女尚贞顺
　　齐人闻而惧曰孔子为政必霸霸则吾地近焉我之为先并矣盍致地焉犁鉏曰请先尝沮之沮之而不可则致地庸迟乎于是选齐国中女子好者八十人皆衣文衣而舞康乐【家语作容玑舞名也】文马三十驷遗鲁君陈女乐文马于鲁城南髙门外季孙斯微服往观再三将受乃语鲁君为周道防往观终日怠于政事仲由曰夫子可以行矣孔子曰鲁今且郊如致膰乎大夫则吾犹可以止季孙斯卒受齐女乐三日不聴政郊又不致膰俎于大夫孔子遂行宿乎屯而师己送曰夫子则非罪孔子曰吾歌可夫歌曰彼妇之口可以出走彼妇之谒可以死败盖优哉防哉维以卒嵗师已反季孙斯曰孔子亦何言师已以实告斯喟然叹曰夫子罪我以羣婢故也史记世家在十四年年表在十二年并误当在十三年琴操季桓子受女乐孔子欲谏不得退而望鲁龟山作龟山操曰予欲望鲁龟山蔽之手无斧柯奈龟山何
　　孔子遂适卫主顔讐由家弥子之妻与子路之妻兄弟也【史记世家作子路妻兄顔浊邹今従孔子】卫灵公问孔子居鲁得禄防何对曰奉粟六万卫人亦致粟六万居顷之或譛孔子于灵公灵公使公孙余假一出一入【谓以兵仗出入也】孔子恐获罪居十月去卫将适陈过匡顔刻为仆以其防指之曰昔吾入此由彼缺也匡人闻之以为鲁之阳虎阳虎尝暴匡人匡人于是遂止孔子孔子状类阳虎拘焉【史记世家】
　　仲由弹劒而歌孔子和之曲三终匡人解围而去【家语】史记孔子使从者为甯武子臣于卫然后得去　按甯武子当卫文公时至灵公已百四十年是史误也韩诗外传简子将杀阳虎孔子似之带甲以围孔子舍子路愠怒奋防将下孔子止之曰由何仁义之寡裕也夫诗书之不习礼乐之不讲是丘之罪也吾非阳虎而以我为阳虎则非丘之罪也命也子歌我和若子路歌孔子和之三终而围解琴操孔子到匡郭外顔渊举防指匡穿垣曰往与阳货正从此入匡人闻其言告君曰往者阳货今复来乃率众围孔子数日乃和琴而歌音曲甚哀有暴风击军士僵仆于是匡人乃知孔子圣人自觧也
　　去即过蒲月余反乎卫主蘧瑗家灵公之夫人南子使人谓孔子曰四方之君子不辱欲与寡君为兄弟者必见寡小君寡小君愿见孔子辞谢不得已而见之夫人在絺帷中孔子入门北面稽首夫人自帷中再拜环佩玉声璆然孔子曰吾乡为弗见见之礼答焉子路不説孔子矢之曰予所不者天厌之天厌之居卫月余灵公与夫人同车宦者雍渠参乗出使孔子为次乗招揺市过之孔子丑之去卫过是嵗鲁定公薨孔子去适宋与弟子习礼大树下宋司马桓魋欲杀孔子拔其树孔子去弟子曰可以速矣孔子曰天生徳于予桓魋其如予何
　　家语孔子见宋君君问孔子曰吾欲使长有国而列都得之欲使民无惑使士竭力使日月当时圣人自来官府治理为之奈何孔子曰丘闻之隣国相亲则长有国君臣忠则列都得之不杀无辜无释罪人则民不惑士益之禄则皆竭力尊天敬则日月当时崇道贵徳则圣人自来任能黜否则官府治理宋君曰善哉寡人不佞不足以致之孔子曰此事非难唯欲行之
　　孔子适郑与弟子相失孔子独立郭东门郑人【家语作姑布子卿】或谓子贡曰东门有人其颡似尧其项类皋陶其肩类子产然自要以下不及禹三寸累累若丧家之狗子贡以实告孔子孔子欣然笑曰形状末也而似丧家之狗然哉然哉
　　韩诗外传孔子出卫之东门曰二三子引车避有人将来相我姑布子卿亦曰二三子引车避有圣人将来孔子下步姑布子卿迎而视之五十步従而望之五十步顾子贡曰是何为者也子贡曰赐之师也所谓鲁孔丘也曰赐之师何如姑布子卿曰得尧之颡舜之目禹之颈皋陶之喙従前视之盎盎乎似有土者从后视之髙肩弱脊此惟不及四圣者也曰子何患焉汗面而不恶葭喙而不借逺而望之羸乎若丧家之狗子何患焉子贡以告孔子孔子独辞丧家之狗曰丘何敢乎子贡曰汗面而不恶葭喙而不借赐以知之矣不知丧家狗何足辞也子曰赐汝独不见夫丧家之狗欤既敛而椁布器而祭顾望无人意欲施之上无明王下无贤士方伯王道衰政教失强陵弱众暴寡百姓縦心莫之纲纪是人固以丘为欲当之者也丘何敢乎
　　孔子遂至陈主于司城贞子家
　　孔丛子陈惠公大城因起凌阳之台未终而坐法死者数十人又执三监吏夫子适陈闻之见陈侯与俱登台而观焉夫子曰美哉斯台自古圣王之为城台未有不戮一人而能致功若此者陈侯遂窃赦所执吏既而见夫子问曰昔周作灵台亦戮人乎答曰文王之兴附者六州六州之众各以子送来故区区之台未及期日而成何戮之有
　　嵗余有隼集于陈廷而死楛矢贯之石砮矢长尺有咫陈湣公【家语国语并作惠公恵公于定公四年已前卒湣公是】使使问孔子孔子曰隼来逺矣此肃慎之矢也昔武王克商通道九夷百蛮使各以其方贿米贡使无忘职业于是肃慎贡楛矢石砮长尺有咫先王欲昭其令徳以肃慎矢分大姬配虞胡公而封诸陈分同姓以珍玉展亲分异姓以逺方职使无忘服故分陈以肃慎矢试求之故府果得之
　　国语同又曰吴伐越堕防稽获骨焉节専车吴子使来好聘且问之仲尼曰敢问骨何为大仲尼曰丘闻之昔禹致羣神于防稽之山防风氏后至禹杀而戮之其骨节専车此为大矣客曰敢问谁守为神仲尼曰山川之灵足以纪纲天下者其守为神社禝之守为公侯皆属于王者客曰防风氏何守也仲尼曰汪芒氏之君也守封隅之山者也为漆姓在虞夏商为汪芒氏于周为长翟今为大人客曰人长之极防何仲尼曰焦侥氏长三尺短之至也长者不过十尺数之极也国语季桓子穿井获如土缶其中有羊焉使问之仲尼曰吾穿井而获狗何也对曰以丘之所闻羊也丘闻之木石之怪曰防蝄蜽水之怪曰龙罔象土之怪曰坟羊韩诗外传鲁哀公穿井得一玉羊孔子见之曰水之精为玉土之精为羊此羊得之井中在水土之际其身玉其肝土也杀之果然家语楚王渡江江中有物大如斗圆而赤直触王舟舟人取之王大怪之徧问羣臣莫之能识使使聘于鲁问孔子子曰萍实也可剖而食之使者反王食之大美鲁大夫因子防问曰何以知其然乎曰吾昔之郑过乎陈之野闻童謡曰楚王渡江得萍实大如斗赤如日剖而食之甜如蜜吾是以知之家语齐有一足鸟飞集于公朝下止于殿前舒翅而跳齐侯大怪之使使聘鲁问孔子孔子曰此名商羊水祥也昔童儿有屈一脚振肩而跳且謡曰天将大雨商羊鼓舞今齐有之其应至矣急告民趋治沟渠修隄防顷之大霖雨水溢泛唯齐有备不败景公曰圣人之言信而有征冲波传有鸟九尾人以问孔子曰鸧也子夏曰何以知之孔子曰河上之歌曰鸧兮鸧兮逆毛衰兮一身九尾长兮论衡孔子未尝见狌狌至輙能名之孔子名狌狌闻昭人之歌　按孔子言行师表万世多闻其末也姑识数端如左他如抱朴子之紫文金简吴越春秋之灵寳五符语并荒诞不足録家语五帝徳防戴记亦削之
　　尚史卷八十一
　　钦定四库全书
　　尚史卷八十二　　　　　　系二
　　镶白旗汉军李锴撰
　　孔子系
　　孔子下
　　孔子居陈三歳防晋楚争彊更伐陈及吴侵陈陈尝被冦于是孔子去陈过蒲防公叔氏以蒲叛蒲人止孔子弟子有公良孺者以私车五乗从孔子其为人长贤有勇力谓曰吾昔従夫子遇难于匡今又于此命也已吾与夫子再罹难宁鬭而死鬬甚疾蒲人惧谓孔子曰茍无适卫吾出子与之盟出孔子东门孔子遂适卫子贡曰盟可负耶孔子曰要盟也神不聴卫灵公闻孔子来喜郊迎问曰蒲可伐乎对曰可灵公曰吾大夫以为不可今蒲卫之所以待晋楚也以卫伐之无乃不可乎孔子曰其男子有死之志妇人有保西河之志【言公叔氏欲以蒲适他国其男子不愿従而妇人亦无战意也】吾所伐者不过四五人灵公曰善然不伐蒲灵公老怠于政不用孔子孔子行佛肹为中牟宰晋赵鞅攻范中行伐中牟佛肹畔使人召孔子孔子欲往子路曰由闻诸夫子其身亲为不善者君子不入也今佛肹亲以中牟畔子欲往如之何孔子曰有是言也不曰坚乎磨而不磷不曰白乎湼而不淄我岂匏也哉焉能系而不食【史记此下有系磬学琴事学琴己见前非在卫时事也】孔子既不得用于卫将西见赵鞅至于河而闻窦鸣犊舜华之死也【国语作鸣铎窦犨家语作窦犨鸣犊及舜华或作鸣铎庆华】临河而叹曰美哉水洋洋乎丘之不济此命也夫子贡趋而进曰敢问何谓也孔子曰窦鸣犊舜华晋国之贤大夫也赵简子未得志之时须此两人而后从政及其已得志杀之乃从政丘闻之刳胎杀夭则麒麟不至郊竭泽涸渔则蛟龙不合隂阳覆巢毁卵则凤凰不翔何则君子讳伤其类也夫鸟兽之于不义也尚知辟之而况乎丘哉乃还息乎陬乡作为陬操以哀之
　　家语作槃操琴操槃操又名息陬操其辞曰干泽而渔蛟龙不防覆巢毁卵凤不翔留惨予心悲还原息陬孔丛子歌意同而辞颇繁水经注孔子适赵临河不济叹而作歌曰秋风衍兮风扬波舟楫颠倒更相加归来归来胡为斯新序赵简子欲専天下谓其相曰赵有犊犨晋有铎鸣鲁有孔丘吾杀三人天下可王也于是召犊犨铎鸣而问政焉已而杀之使使聘孔子于鲁以胖牛肉迎于河上使者语船人曰中河流而杀之使者致命孔子仰天而叹曰美哉水洋洋乎使丘不济此者命也夫子路趋而进曰何谓也孔子曰犊犨铎鸣晋之贤大夫也赵简子未得意之时须而后従政及其得意也杀之云云三国志注引按简子无欲杀孔子事杀之而王于事理亦不合中垒支离往往若此
　　而反乎卫入主蘧瑗家他日灵公问兵陈孔子曰俎豆之事则尝闻之军旅之事未之学也明日与孔子语见蜚鴈仰视之色不在孔子孔子遂行复如陈鲁哀公三年孔子年六十有一矣【史记作六十】夏鲁庙灾孔子在陈闻之曰灾必桓僖庙乎已而果然秋季孙斯病辇而见鲁城喟然叹曰昔此国防兴矣以吾获罪于孔子故不兴也顾谓其嗣肥曰我即死若必相鲁相鲁必召仲尼后数日斯卒子肥代立已塟欲召孔子公子鱼曰昔吾先君用之不终终为诸侯笑今又用之不能终是再为诸侯笑肥曰则谁召而可曰必召冉求于是使使召冉求冉求将行孔子曰鲁人召求非小用之将大用之也端木赐知孔子思归送冉求因诫曰即用以孔子为招云冉求既去明年孔子自陈迁于蔡明年自蔡如叶去叶反于蔡孔子迁于蔡三嵗吴伐陈楚救陈军于城父闻孔子在陈蔡之间楚使人聘孔子孔子将往拜礼孔丛子孔子使宰予使于楚楚昭王以安车象饰因宰予以遗孔子宰予曰夫子无以此为也夫子言不离道动不违仁贵义尚徳清素好俭道行乐其志不行乐其身故臣知夫子之无用此也王曰然则夫子何欲而可对曰方今天下道徳寝息其志欲兴而行之诚有欲治之君能行其道夫子虽徒步以朝固犹为之何必辱君之重贶乎王曰乃今而后知孔子之徳大矣宰予归以告孔子曰二三子以予之言何如子贡曰未尽夫子之美也夫子徳髙则配天深则配海若予之言行事之实也夫子曰夫言贵实舍实何称乎赐之华不若予之实也又曰楚王使使奉金币聘夫子宰予冉有曰夫子之道至是行矣遂请见问曰太公勤身苦志八十而遇文王孰与许由之贤夫子曰许由独善其身者也太公兼利天下者也然今世无文王虽有太公孰能识之乃歌曰大道隠兮礼为基贤人窜兮将待时天下如一欲何之
　　陈蔡大夫谋曰孔子贤者所刺讥皆中诸侯之疾今者久留陈蔡之间诸大夫所设行皆非仲尼之意今楚大国也来聘孔子孔子用于楚则陈蔡用事大夫危矣于是乃相与发徒役围孔子于野不得行絶粮从者病莫能兴孔子讲诵歌不衰孔子知弟子有愠心召子路而问曰诗云匪兕匪虎率彼旷野吾道非耶吾何为于此子路曰意者吾未仁邪人之不我信也意者吾未知邪人之不我行也孔子曰有是乎由使仁者而必信安有伯夷叔齐使知者而必行安有王子比干子路出子贡入见孔子曰诗云匪兕匪虎率彼旷野吾道非耶吾何为于此子贡曰夫子之道至大故天下莫能容夫子盖少贬焉孔子曰赐良农能稼而不能为穑良工能巧而不能为顺君子能修其道纲而纪之统而理之而不能为容今不修尔道而求为容赐而志不逺矣子贡出顔渊入见孔子曰诗云匪兕匪虎率彼旷野吾道非耶吾何为于此顔渊曰夫子之道至大故天下莫能容虽然夫子推而行之不容何病不容然后见君子孔子欣然而笑曰有是哉顔氏之子使尔多财吾为尔宰韩诗外传孔子困于陈蔡之间即三经之席七日不食藜羮不糁弟子有饥色读书习礼乐不休子路进曰为善者报之以福不善者报之以贼今夫子积徳累仁为善久矣意者当遣行乎奚居之隠也孔子曰由来吾语汝子以知者无罪乎则王子比干刳心而死以义者为聴乎则伍子胥抉目而悬吴门以亷者为用乎则伯夷叔齐饥于首阳以忠者用乎则鲍叔不用叶公子髙终身不仕鲍焦抱木而泣子推登山而燔君子不遇时者众矣夫学者非为通也为穷而不忧困而志不衰先知祸福之始而心无惑焉荀子孔子难陈蔡孔子歌两柱之间子路入见曰夫子之歌礼乎孔子不应曲终而曰由君子好乐为无骄也小人好乐为无慑也及至七日孔子修乐不休子路愠见曰夫子之修乐时乎孔子不应乐终而曰由昔者齐桓霸心生于莒句践霸心生于防稽晋文霸心生于□氏故居不幽则思不逺身不约则智不广庸知而不遇之于是与明日免于厄説苑同吕氏春秋孔子穷乎陈蔡之间七日不尝粒顔回索米得而爨之防熟孔子望见顔回攫其甑中而食之选间食熟谒孔子而进食孔子佯为不见起曰今者梦见先君食洁而后馈顔回曰不可向者煤室入甑中弃食不祥回攫而饭之孔子叹曰所信者目也而目犹不可信所恃者心也而心犹不足恃弟子记之知人固不易矣家语畧同孔丛子墨子曰孔子厄于陈蔡之间子路烹豚孔子不问所由来而食之剥人之衣以沽酒孔子不问所由来而饮之诘之曰所谓厄者藜羮不粒乏食七日若烹豚饮酒何言乎厄且子路勇于见义豚酒不以义不取之可知也又何问焉　按陈蔡之厄史説差近然子路有自反之诚犹之可也子贡为贬道之言夫安至此他如荀子之霸语吕览之诈心孔丛子之剥衣为义取皆去圣贤居困之义殊逺
　　于是使子贡至楚楚昭王兴师迎孔子然后得免昭王将以书社地七百里封孔子楚令尹公子申曰王之使使诸侯有如子贡者乎曰无有王之辅相有如顔回者乎曰无有王之将帅有如子路者乎曰无有王之官尹有如宰予者乎曰无有且楚之祖封于周号为子男五十里今孔丘述三王之法明周召之业王若用之则楚安得世世堂堂方数千里乎夫文王在丰武王在镐百里之君卒王天下今孔丘得据土壤贤弟子为佐非楚之福也昭王乃止于是孔子自楚反乎卫是嵗也孔子年六十四【史记作六十三】而鲁哀公六年也
　　史记世家六年反卫其明年吴与鲁防缯其明年与齐战于郎是为哀公八年事与左传谬
　　八年冉有为季氏将师与齐战于郎克之季孙肥曰子之于军旅学之乎性之乎冉有曰学之于孔子肥曰孔子何如人哉对曰用之有名播之百姓质于神而无憾求之至于此道虽累千社夫子不利也肥曰我欲召之可乎对曰欲召之则毋以小人固之可矣【史记世家】
　　十一年孔圉之将攻太叔疾也访于孔子孔子曰胡簋之事则尝学之矣甲兵之事未之闻也退命驾而行曰鸟则择木木岂能择鸟孔圉遽止之曰圉岂敢度其私访卫国之难也将止鲁人以币召之乃归【左传】
　　史记季康子逐公华公賔公林以币迎孔子孔子归鲁家语孔子在卫冉求言于季孙曰国有圣人而不能用欲以求治是犹却步而求及前人不可得已今孔子在卫卫将用之已有才而以资隣国难以言智也请以重币迎之季孙以告公从之琴操孔子厯聘诸侯诸侯莫能任自卫反鲁幽谷之中见香兰独秀叹曰夫兰当为王者香今乃与众草为伍乃止车援琴鼔之作猗兰操孔丛子哀公以币如卫迎孔子而卒不能用孔子作丘陵之歌　歌辞皆俚鄙不足观韩诗外传孔子抢圣人之心彷徨乎道徳之域于时周室微百姓靡安礼义废壊人伦不理孔子自西自东自南自北匍匐救之论衡孔子自知不用悯道不行民在涂炭之中故应聘周流为道不为已故逢患而不恶为民不为名故蒙谤而不避又曰孔子周流逰説七十二国盐铁论孔子能方不能圆故防于黎丘　按黎丘事及七十国俱未闻
　　然鲁终不能用孔子孔子亦不求仕周室微而礼乐废诗书缺追述三代之礼序书传上纪唐虞之际下至秦穆编次其事
　　尚书纬孔子求得黄帝孙帝魁之书迄于秦穆公凡三千二百四十篇防逺而定近可以为世法者百二十篇以百二篇为尚书十八篇为中正部仲尼叙书上谓天谈下谓民语兼该男女究其表里孔丛子孔子曰书之于事也逺而不阔近而不迫志尽而而不怨辞顺而不謟吾于髙宗彤日见徳有报之疾也茍由其道致其仁则逺方归志而致其敬焉吾于洪范见君子之不忍言人之恶而质人之美也发乎中而见乎外以成文者其唯洪范乎
　　古者诗三千余篇及至孔子去其重取其可施于礼义上采契后稷中述殷周之盛至幽厉之缺始于衽席故曰闗睢之乱以为风始鹿鸣为小雅始文王为大雅始清庙为颂始三百五篇孔子皆弦歌之以求合韶武雅颂之音礼乐自此可得而述以备王道成六艺
　　尸子孔子云诵诗读书与古人居读书诵诗与古人谋孔丛子孔子读诗及小雅喟然叹曰吾于周南召南见周道之所以盛也于柏舟见匹夫执志之不可以易也于淇澳见学之可以为君子也于考槃见遁世之士而不闷也于木见包且之礼行也于缁衣见好贤之心至也于鸡鸣见古之君子不忘其敬也于伐檀见贤者之先事而后食也于蟋蟀见陶唐俭徳之大也于下泉见乱世之思明君也于七月见公之所以造周也于东山见周公之先公而后私也于狼跋见周公之逺志所以为圣也于鹿鸣见君臣之有礼也于肜弓见有功之必报也于羔羊见善政之有应也于节南山见忠臣之忧世也于蓼莪见孝子之思养也于四月见孝子之思祭也于裳裳者华见古之贤者世保其禄也于采菽见古之明王所以敬诸侯也家语孔子曰小辩害义小言破道闗睢兴于鸟而君子美之取其雌雄之有别鹿鸣兴于兽而君子大之取其得食而相呼若以鸟兽之名嫌之固不可行也又曰吾于甘棠见宗庙之敬也甚矣思其人必爱其树尊其人必敬其位道也盐铁论孔子曰吾于河广知徳之至也而欲得之各反其本复诸古而已説苑孔子论诗至于正月之卒章戄然曰不逢时之君子岂不殆哉从上依世则废道违上离俗则危身世不与善已独由之则曰非妖则孽也是以桀杀闗龙逢纣杀比干故贤者不遇时常恐不终焉
　　孔子晚而喜易序防系象説卦文言读易韦编三絶曰假我数年若是我于易则彬彬矣
　　抱朴子有古强者云孔子尝劝我读易云此良书也丘窃好之韦编三絶铁挝三折今乃大悟漆书孔子读易韦编三絶铁挝三灭
　　孔子以诗书礼乐教弟子盖三千焉身通六艺者七十有二人【史记世家】
　　十四年春西狩于大野叔孙氏之车子鉏商获麟以为不祥以赐虞人孔子观之曰麟也然后取之【左传】
　　公羊传有以告者曰有麏而角者孔子曰孰为来哉孰为来哉反袂拭面涕沾袍曰吾道穷矣孔丛子鉏商樵于野而获兽焉众莫之识以为不祥弃之五父之衢冉有告夫子曰麏身而肉角岂天之妖乎夫子曰若求之言其必麟乎视之果信言偃问曰敢问今见其谁应之子曰宗周将灭天下无主孰为来哉遂泣曰予之于人犹麟之于兽也麟出而死吾道穷矣琴操纬书吐图致书诸説荒谬不録
　　乃因史记作春秋上至隠公下讫哀公十四年十二公据鲁亲周故殷运之三代【正义殷中也又中运夏殷周之事也】约其文辞而指博故吴楚之君自称王而春秋贬之曰子【説非是孔子徳虽圣人而位非天子恶得而贬之盖吴楚始本封子故子之】践土之防实召周天子而春秋讳之曰天王狩于河阳推此类以防当世贬损之义后有王者举而开之春秋之义行则天下乱臣贼子惧焉孔子在位聴讼文辞有可与人共弗独有也至于为春秋笔则笔削则削子夏之徒不能賛一辞弟子受春秋孔子曰后世知丘者以春秋而罪丘者亦以春秋【史记世家】
　　史记世家孔子明王道干七十余君莫能用故西观周室论史记旧文兴于鲁而次春秋约其辞文去其烦重以制义法王道备人事浃七十子之徒口受其传指为有所刺讥褒讳挹损之文辞不可以书见也鲁君子左丘明惧弟子人人异端各安其意失其意故因孔子史记具论其语成左氏春秋史记世家子曰吾欲载之空言不如见之于行事之深切着明也　按孔子因鲁史成春秋必着于防口授弟子已于义不顺至云有所刺讥不可书见説尤乖剌失防矣严氏春秋孔子将修春秋与左丘明乗如周观书于周史归而修春秋之经丘明为之传共为表里春秋繁露仲尼之作春秋也上探正天端王公之位万物民之所欲下明得失起贤才以待后圣故引史记理往事正是非也王公史记十二公之间皆衰世之事故门人惑孔子曰吾因其行事而加乎王心焉以为见之空言不如行事博深切故子贡闵子公肩子言其切而为国家资也其为切而至于杀君亡国奔走不得保社稷其所以然是皆不明于道不览于春秋也故卫子夏言有国家者不可不学春秋不学春秋则无以见前后旁侧之危不知国之大柄君子重任也论衡孔子之春秋素王之业也诸子之传书素相之事也淮南子春秋二百四十二年亡国五十二弑君三十六采善鉏丑以成王道论亦博矣抱朴子仲尼春秋成紫微降光春秋演孔图孔子修春秋九月而成卜之得阳豫之卦宋均曰夏殷卦名
　　又曰入其国其教可知也其为人也温柔敦厚诗教也疏通知逺书教也广博易良乐教也洁静精微易教也恭俭荘敬礼教也属辞比事春秋教也故诗之失愚书之失诬乐之失奢易之失贼礼之失烦春秋之失乱其为人也温柔敦厚而不愚则深于诗者也疏通知逺而不诬则深于书者也广博易良而不奢则深于乐者也洁静精微而不贼则深于易者也恭俭荘敬而不烦则深于礼者也属辞比事而不乱则深于春秋者也【记经觧】孔子蚤作负手曳杖消揺于门歌曰泰山其頽乎梁木其壊乎哲人其萎乎既歌而入当户而坐子贡闻之曰泰山其頽则吾将安仰梁木其壊哲人其萎则吾将安放夫子殆将病也遂趋而入孔子曰赐尔来何迟也夏后氏殡于东阶之上则犹在阼也殷人殡于两楹之间则与賔主夹之也周人殡于西阶之上则犹賔之也而丘也殷人也予畴昔之夜梦坐奠于两楹之间夫明王不兴而天下其孰能宗予予殆将死也盖寝疾七日而殁公孙尼子孔子有疾哀公使医视之医曰居处饮食何如子曰丘春居笼夏居宻杨秋不风冬不饮食不馈饮酒不醉医曰是良医也论衡孔子病商瞿卜期日中孔子曰取书来比至日中何事乎圣人之好学也死且不休　按二説并妄圣人不尔也
　　鲁哀公诔孔子曰天不遗耆老莫相予位焉呜呼哀哉尼父【记檀弓】
　　左传公诔之曰昊天不吊不慭遗一老俾屛余一人以在位防防余在疚呜呼哀哉尼父无自律子戆曰君其不没于鲁乎夫子之言曰礼失则昬名失则愆失志为昬失所为愆生不能用死而诔之非礼也称一人非名也君两失之史记同
　　孔子年七十四以鲁哀公十六年四月己丑卒
　　史记索隠若孔子以鲁襄二十一年生至哀十六年为七十三若襄二十二年生则年七十二　按鲁襄二十一年至哀十六年为七十四襄二十二年为七十三索隠自误史以襄二十二年生哀十六年卒年七十三亦误孔子实生于襄二十一年至哀十六年卒年七十四説见前
　　塟鲁城北泗上【史记世家】
　　皇览孔子冡去城一里冡茔百畆冡南北广十步东西十三步髙一丈二尺冡前以瓴甓为祠坛方六尺与地平本无祠堂冡茔中树以百数皆异种鲁人世世无能名其树者民传言孔子弟子异国人各特其方树来种之其树柞枌雒离女贞五味毚檀之树孔子茔中不生荆棘及刺人草白虎通孔子卒受鲁君璜玉塟郭之北泗水为之却流家语孔子之丧公西赤掌殡塟焉唅以蔬米三贝衣十有二称加朝服一冠章甫之冠佩象环径五寸而綨组绶桐棺四寸柏椁五寸饰廧置翣设披周也设崇殷也绸练设旐夏也兼用三代礼所以尊师且备古也塟于鲁城北泗水上蔵入地不及泉而封为偃斧之形髙四尺树松柏为志焉
　　孔子之丧公西赤为志焉饰棺廧置翣设披周也设崇殷也绸练设旐夏也孔子之丧门人疑所服子贡曰昔者夫子之丧顔渊若丧子而无服丧子路亦然请丧夫子若丧父而无服于是皆绖而出羣居则绖出则否孔子之丧有自燕来观者舍于子夏氏子夏曰圣人之塟人与人之塟圣人也子何观焉昔者夫子之言曰吾见封之若堂者矣见若防者矣见若覆夏屋者矣见若斧者矣从若斧者焉马鬛封之谓也今一日而三斩板而已封尚行夫子之志乎哉【记檀弓】
　　弟子三年心丧毕相诀而去则哭各复尽哀或复留唯子贡庐于冡上凡六年然后去弟子及鲁人往従冡而家者百有余室因命曰孔里鲁世世相传以嵗时奉祠孔子冡而诸儒亦讲礼乡饮大射于孔子冡孔子冡大一顷故所居堂弟子内后世因庙蔵孔子衣冠琴车书【史记世家】
　　伯鱼生伋字子思
　　孔丛子夫子闲居喟然而叹子思再拜请曰意子孙不修将忝祖乎羡尧舜之道恨不及乎夫子曰尔孺子安知吾志子思对曰伋于进瞻亟闻夫子之教其父析薪其子弗克负荷是谓不肖伋毎思之所以大恐而不觧也夫子忻然笑曰然乎吾无忧矣世不废业其克昌乎　所问四端姑附其一
　　子思之母死于卫赴于子思子思哭于庙门人至曰庶氏之母死何为哭于孔氏之庙乎子思曰吾过矣吾过矣遂哭于他室栁若谓子思曰子圣人之后也四方于子乎观礼子盍慎诸子思曰吾何慎哉吾闻之有其礼无其财君子弗行也有其礼有其财无其时君子弗行也吾何慎哉子上之母死而不丧门人问诸子思曰昔者子之先君子丧出母乎曰然子之不使白也丧之何也子思曰昔者吾先君子无所失道道隆则従而隆道汚则従而汚伋则安能为伋也妻者是为白也母不为伋也妻者是不为白也母尝曰丧三日而殡凡附于身者必诚必信勿之有悔焉耳矣三月而凡附于棺者必诚必信勿之有悔焉耳矣曽子谓子思曰伋吾执亲之丧也水浆不入于口者七日子思曰先王之制礼也过之者俯而就之不至焉者跂而及之故君子之执亲之丧也水浆不入于口者三日杖而后能起穆公问于子思曰为旧君反服古与子思曰古之君子进人以礼退人以礼故有旧君反服之礼也今之君子进人若将加诸膝退人若将队诸渊毋为戎首不亦善乎又何反服之礼之有【记檀弓】
　　孔丛子子思居卫鲁穆公卒县子使乎卫闻丧而服谓子思曰子虽未臣鲁父母之国也先君宗庙在焉奈何不服子思曰吾岂爱乎礼不得也臣而去国君不扫其宗庙则为之服寄公寓乎是国而为国服吾既无列于鲁而寄在卫吾何服哉是寄臣而服所寄之君则旧君无服明不二君之义也县子曰善哉又曰穆公访于子思曰寡人欲掩先君之恶以扬先君之善使谈者有述焉为之若何子思曰以伋所闻舜禹之于其父非勿欲也以为私情之细不如公义之大故弗敢私之公曰思所以利民者曰有惠百姓之心则莫如除非法之事也毁不居之寳以赐穷民夺嬖宠之禄以赈困匮无令有悲怨而后世有闻见抑亦可又曰穆公问曰立太子有常乎荅曰有之在周公之典公曰昔文王舍适而立次微子舍孙而立弟是何法也子思曰殷人质而尊其尊故立弟周人文而亲其亲故立子亦各其礼也文王舍适立次权也公曰茍得行权岂惟圣人唯贤与爱立也子思曰圣人不以权教故立制垂法顺之为贵公曰舍贤立圣舍愚立贤何如子思曰唯圣立圣其文王乎不及文王者则各贤其所爱不殊于适何以限之又曰闾丘温见田氏将危齐欲以其邑叛而适鲁穆公闻之谓子思曰子能懐之则寡人割邑如其邑以常宗子思曰伋虽能义所不为也彼为人臣君将败弗能扶而叛之逆臣制国弗能死而逃之此罪诛之人也不能讨而又要利召奸非忍行也韩非子鲁穆公问于子思曰吾闻厐氏之子不孝其行奚如子思对曰君子尊贤以崇徳举善以劝民若夫过行是细人之所识臣不知也子思出子服厉伯入见问厐氏子子服厉伯对曰其过三皆君之所未尝闻自是之后君贵子思而贱子服厉伯或曰鲁之公室刼于季氏不亦宜乎明君求善而赏之求奸而诛之其得之一也故以善闻者以説善同于上者也以奸闻者以恶奸同于上者也今子思不以过闻而穆公贵之厉伯以奸闻而穆公贱之此鲁君之所以刼也
　　穆公欲相子思子思不愿将去鲁鲁君曰天下之主犹寡人也去将安之子思答曰葢闻君子犹鸟也疑之则举今君既疑矣又以已限天下之君臣窃为言之过也孔丛子又曰鲁人有公仪僣者砥节砺行子思与之友穆公因子思欲以为相谓子思曰公仪子必辅寡人参分鲁国而与之一子思对曰如君言公仪子愈所以不至也君若饥渇待贤虽蔬食饮水伋亦愿在下风令徒以髙官厚禄饵君子公仪子之智若鱼鸟可也不然彼将终身不蹑君之庭矣吕氏春秋孔思请行鲁君曰天下主亦犹寡人也将焉之孔思对曰盖闻君子犹鸟也骇则举鲁君曰主不肖而皆以然也违不肖过不肖而自以为能论天下之主乎凡鸟之举也去骇従不骇去骇従不骇未可知也去骇従骇则鸟曷而举矣孔思之对鲁君也亦过矣　吕氏刻深犹前韩説皆诬论耳
　　县子问子思曰顔回问为邦夫子曰行夏之时若是殷周异政为非乎子思曰夏数得天尧舜之所同也殷周之王征伐革命以应乎天因改正朔若云天时之改耳故不相因也夫受禅于人者则其统受命于天者则革之所以神其事如天道之变然也三统之义夏得其正是以夫子云
　　孔丛子又曰县子问子思曰子之先君见子产则兄事之而世谓子产仁爱夫子圣人是谓圣道事仁爱乎子思曰昔季孙问子防亦若子之言也康子曰子产死郑人丈夫舍玦佩妇女舍珠瑱巷哭三月竽琴不作夫子之死也吾未闻鲁人之若是也子防曰夫浸水之所及也则生不及则死故民皆知焉膏雨之所生也广莫大焉民之受赐也普矣莫识其由来者又曰子思居贫友馈之粟受一车焉或献樽酒束脩子思弗为当也或曰子取人粟而辞吾酒脯是辞少而取多也于义则无名于分则不全而子行之何也子思曰然伋不幸而贫于财至乃困乏将恐絶先人之祀夫以受粟为周之也酒脯则所以饮宴也方乏于食而乃饮宴非义也又曰卫公子交馈马四乗于子思子思曰伋寄命以来朝夕受酒脯及祭燔之赐衣食之优意气已定以无行志未敢当车马之贶礼虽有爵赐人不逾父兄今重违公子之防则有失礼之僭若何公子曰交已言于君矣曰不可为人子者三赐不及车马公子曰我之未闻也谨受教又曰子思适齐説齐王及尹文子及自齐反卫説卫君文繁不载説苑子思居卫緼袍无表二旬而九食田子方闻之使人遗狐白之裘恐其不受因谓之曰吾假人遂忘之吾与人如弃之子思辞而不受曰伋闻之妄与不如遗弃物于沟壑伋虽贫不忍以身为沟壑也説亦诬
　　卫将军文子之内子死复者曰皋媚女复子思闻之曰此女氏之字非夫氏之名也妇人于夫氏以姓氏称礼也子思在鲁使以书如卫问子上子上北面再拜受书伏读然后与使者宴遂为复书返中庭北面再拜以授使者既受书然后退使者还鲁问子思曰吾子堂上南面立授臣书事毕送臣子上中庭拜授臣书而不送何也子思曰拜而不送敬也使而送之賔也鲁人有同姓死而弗吊者人曰在礼当免不免当吊不吊有司罚之如之何子之无吊也答曰吾以其疎逺也子思闻之曰无恩之甚也昔者季孙问于夫子曰百世之宗有絶道乎子曰继之以姓义无絶也故同姓为宗合族为属虽国子之尊不废其亲所以崇爱也是以缀之以食序列昭穆万世婚姻不通忠笃之道然也【孔丛子】
　　子思年六十二尝困于宋子思作中庸【史记世家】
　　儒家子思二十三篇【汉书】
　　孔丛子子思年十六适宋宋大夫乐朔与之言学曰尚书虞夏数四篇善也下此効尧舜之言耳殊不如也乂曰凡书之作欲以喻民而乃故作难知之辞不亦繁乎子思曰书意深奥训詀成义所以为典雅也昔鲁巷有似君言者伋答之曰道为知者传苟非其人道不传矣乐朔不説而退曰孺子辱吾其徒请攻之遂围子思宋君闻之不待驾而救子思子思既免于是撰中庸四十九篇子思子子思曰慈父能食子不能使知味圣人能説人不能使人必説又曰言而信信在言前令而化化在令外圣人在上而迁其化又曰国有道以义率身国无道以身率义荀息是也又曰君本也臣枝叶也本美则叶茂本枯则叶凋又曰民以君为心君以民为体又曰百心不得一人一心可得百人又曰繁于乐者重于忧厚于义者薄于行见长不能屈其色见贵不能尽其辞虽有风雨吾不入其门也又曰君子以心导耳目小人以耳目导心中论子思曰事自名也声自呼也貌自也物自处也人自官也无非自已者又曰能胜其心于胜人乎何有不能胜其心如胜人何　子思子见马总意林其説与中论皆无深意而孔丛子尤谬悠故朱子尝以为伪今节取一二礼家言余不具録皇覧子思冡在孔子冡南大小相望盐铁论子思子之银佩美于虞公之垂棘
　　子思生白字子上年四十七
　　孔丛子子上雑所习请于子思子思曰先人有训焉学必由圣所以致其材也厉必由砥所以致其刃也夫子之教必始于诗书而终于礼乐雑説不与焉又何请又谓子上曰白乎吾尝深有思而莫之得也于学则寤焉吾尝企有望而莫之见也登髙则覩焉是故虽有本性而加之以学则无惑矣又谓子上曰有可以为公侯之尊而富贵人众不与焉者非唯志乎成其志者非唯无欲乎知以身取节者则知足矣知足则不累其志矣
　　子上生求字子家年四十五子家生箕字子京年四十六子京生穿字子髙年五十一子髙生子慎年五十七尝为魏相子慎生鲋年五十七为陈王涉博士死于陈下【史记世家】
　　賛曰孔子至圣也説者至众要皆揣摹之辞谨采其切实着之传呜呼天地不尸其生圣人不専其名世以一端测之谬矣















　　尚史卷八十二
<史部,别史类,尚史>
　　钦定四库全书
　　尚史卷八十三　　　　　　系三
　　镶白旗汉军李锴撰
　　孔子弟子传
　　顔回鲁人也字子渊少孔子三十嵗
　　新论顔渊感中台星又曰顔回重瞳
　　顔渊问仁孔子曰克已复礼天下归仁焉【史记】
　　史记多采鲁论以为传今童穉皆习知之故谨载精要而畧其余家语顔渊问君子孔子曰爱近仁度近智为己不重为人不轻君子也敢问其次曰弗学而行弗思而得小人勉之又曰顔渊问小人孔子曰毁人之善以为辩狡讦懐诈以为智幸人之有过耻学而羞不能小人也又曰顔渊问曰小人之言有同乎君子者不可不察也孔子曰君子以行言小人以舌言故君子为义之上相疾也退而相爱小人为乱之上相爱也退而相恶又曰顔渊问朋友之际如何孔子曰君子之于朋友也心必有非焉而弗能谓吾不知其仁人也不忘久徳不思久怨仁矣夫又曰孔子谓顔回曰人莫不知此道之美也而莫之御也莫之为也何居为闻者盍日思也夫又曰顔渊将西逰问于孔子曰何以为身孔子曰恭敬忠信可以为身恭则免于众敬则人爱之忠则人与之信则人恃之必免于患矣故不比数而比疎不亦逺乎不修中而修外不亦反乎不先虑事临难乃谋不亦晩乎韩诗外传顔渊问曰渊愿贫如富贱如贵无勇而威与士交通终身无患亦且可乎孔子曰夫贫而如富知足而无欲也贱而如贵让而有礼也无勇而威恭敬而不失于人也终身无患其择言而出之也若回者其至乎又曰孔子见客客去顔渊曰客仁也孔子曰恨兮其心颡其口仁则吾不知也言之所聚也顔渊蹙然变色曰良玉度尺虽有十仞之土不能掩其光良珠度寸虽有百仞之水不能掩其莹夫形体也色心也闵闵乎其薄也茍有温良在中则眉睫与之矣疵瑕在中则不能匿之説苑顔渊问曰成人之行何若子曰达乎情性之理通乎物类之变知幽明之故睹防气之源若此可谓成人既知天道行躬以仁义饰身以礼乐成人之行也
　　子路入见孔子子曰由知者若何仁者若何子路对曰知者使人知己仁者使人爱己子曰可谓士矣子贡入子曰赐知者若何仁者若何子贡对曰知者知人仁者爱人子曰可谓士君子矣顔渊入子曰回知者若何仁者若何顔渊对曰知者自知仁者自爱子曰可谓明君子矣【荀子】
　　韩诗外传子路曰人善我我亦善之人不善我我不善之子贡曰人善我我亦善之人不善我我则引之进退而已耳顔渊曰人善我我亦善之人不善我我亦善之三子所持各异问于夫子子曰由之言蛮貊之言也赐之言朋友之言也回之言亲属之言也又曰孔子与子路子贡顔渊防于戎山之上孔子喟然叹曰二三子各言尔志由尔何如对曰得白羽如月赤羽如日击钟鼔者上闻于天下槊于地使将而攻之惟由为能孔子曰勇士哉赐尔何如对曰得素衣缟冠使于两国之间不持寸兵斗粮使两国相亲如弟兄孔子曰辩士哉回尔何如对曰愿得明王圣主为之相使城郭不治沟池不凿隂阳和调家给人足孔子曰大士哉由来区区汝何攻赐来便便汝何使愿得之冠为子宰焉又有复出文作景山语畧同家语亦同　按诸説并非是
　　仲孙何忌问于顔渊曰一言而有益于仁智可得闻乎渊曰智莫如豫仁莫如恕知其所不可由斯知所由矣叔孙州仇【即武叔】见未仕于顔渊渊曰賔之武叔多称人之过而已评论之渊曰固子之来辱也宜有得于回焉吾闻诸孔子曰言人之恶非所以美已言人之枉非所以正已故君子攻其恶无攻人之恶顔渊谓子贡曰身不用礼而望礼于人身不用徳而望徳于人乱也谓子路曰力猛于徳而得其死者鲜矣【家语】
　　家语又曰孔子在卫昧旦晨兴顔子侍侧闻哭者之声甚哀子曰回汝知此何所哭乎对曰回以此声非但为死者而已又有生离别者乎子曰何以知之曰桓山之鸟生四子焉羽翼既成将分于四海其母悲鸣而送之哀声有似于此回窃以音类知之使人问哭者曰父死卖子以塟与之长诀子曰回也善识音矣又曰鲁定公问于顔子曰子亦闻东野毕之善御乎对曰善则善矣然马将佚定公不説谓左右曰君子固诬人也后三日东野毕之马佚两骖曳两服入于廐公闻之促驾召顔子曰东野毕之马将佚吾子奚以知之对曰以政知之昔者帝舜巧于使民造父巧于使马舜不穷其民力造父不穷其马力是以舜无佚民造父无佚马今东野毕之御也升马执辔衔体正矣步骤驰骋朝礼毕矣厯险致逺马力尽矣然犹求马不已臣以此知之公曰善吾子之言其义大矣愿少进乎回曰臣闻之鸟穷则啄兽穷则玃人穷则诈马穷则佚自古及今未有穷其下而能无危者也公説冲波传孔子使子贡往久而不来弟子占之遇鼎皆言无足不来顔子掩口而笑子曰回也哂谓赐来也曰无足者乗舟而来赐至清朝也子贡果朝至　按家语説非是冲波尤谬妄
　　渊年二十九髪尽白蚤死
　　家语年二十九而髪白三十二而死列子顔子夀十八后汉书顔子十八天下归仁　诸説并误顔子卒于伯鱼之后按谱孔子七十而伯鱼卒是顔子之卒当在孔子七十一之年顔子少孔子三十嵗是享年四十有一矣史不书卒年而云年二十九髪尽白亦误当是三十九也
　　孔子哭之恸曰自吾有回门人益亲【史记】
　　尚书大传周文王胥附奔辏先后御侮谓之四隣懿子问曰夫子亦有四隣乎孔子曰吾有四友焉自吾得回门人加亲是非胥附乎自吾得赐逺方之士日至是非奔辏乎自吾得师前有光后有辉是非先后乎自吾得由恶言不至于门是非御侮乎晏子仲尼居处惰倦亷隅不正则季次原宪侍气鬱而疾志意不通则仲由卜商侍徳不盛行不厚则顔回骞雍侍尸子仲尼志意不立子路侍仪服不修公西华侍礼不习子防侍辞不辩宰我侍亡忽古今顔回侍节小物冉伯牛侍曰吾以六子自励也　圣人斋荘中正以立身恶得有此二説非是
　　渊之丧馈祥肉孔子出受之入弹琴而后食之【记檀弓】家语顔渊死鲁定公吊焉使人访于孔子孔子对曰凡在封内皆臣子也礼君吊其臣升自东阶向尸而哭其恩赐之施不有笇也　按渊死当在哀公时作定公误韩诗外传顔渊望吴门见一匹练孔子曰马也论衡顔渊与孔子上鲁泰山孔子望吴阊门外有系白马指以示之曰若见吴阊门乎顔渊曰见之曰门外何有曰有如系练之状孔子抚其目而止之下而顔渊髪白齿落遂以病死又曰顔渊困于学以才自杀　韩説差近论衡太谬新论顔渊命短盖慕孔子伤其年也又曰顔渊不以夜浴改容顔氏家训邑号朝歌顔渊不舍述异记曲阜古城有顔回墓墓上有楠树二株可三四十围土人云顔子手植之木
　　曾参南武城人字子舆少孔子四十六嵗【史记】
　　曽子孝于父母毎读丧礼泣下霑襟尝一夕五起视衣之厚薄枕之髙卑【尸子】
　　曽子之事父也谕之以小杖则受谕之以大杖则走恐亏其礼非孝子之道也【孟子】
　　説苑曽子芸误斩其根曽晳怒援大杖击之曽子仆地有顷苏蹷然起进曰参得罪于大人大人用力教参得无疾乎孔子闻之告门人曰参来勿内也曾子自以无罪使人谢孔子孔子曰舜之事父也索之未尝不在侧杀之未尝可得小棰则待大棰则走以逃暴怒也今子立体而不去杀身以陷父不孝孰大乎荘子注曾子至孝为父所憎尝见絶粮而后苏抱朴子曾子耡三足乌萃其冠水经注曾子居曲阜鸱枭不入城郭
　　曾晳使曾子过期而不至人见曾哲曰无乃畏邪曽晳曰彼虽畏我存夫安敢畏【吕氏春秋】
　　曽子出薪于野有客至而欲去母曰愿留参方到即搤其臂曽子臂立痛即驰至问母母曰今者客来吾搤臂以呼汝耳【论衡】
　　孝子传作乐正来侯参搜神记曽子従仲尼在楚而心动辞归问母母曰思尔齧指琴操曾子事孔子十余年眷然念二亲援琴而鼓之曰往而不反者年也不可得而再事者亲也歔欷归耕来日安所耕厯山盘乎钦崟又曰曽子耕泰山之下天雨雪寒冻旬日不得归作梁山吟淮南子曽子立亷不饮盗泉所谓养志也又曰曽子立孝不过胜母之闾诗疏曽子见益母而感
　　孔子以为能通孝道故授之业作孝经【史记】
　　曽子曰孝之养老也乐其心不违其志乐其耳目安其寝处以其饮食忠养之孝子之身终终身也者非终父母之身也终其身也是故父母之所爱亦爱之父母之所敬亦敬之至于犬马尽然而况于人乎【记内则】
　　又曰孝有三大孝尊亲其次弗辱其下能养又曰身也者父母之遗体也行父母之遗体敢不敬乎居处不荘非孝也事君不忠非孝也涖官不敬非孝也朋友不信非孝也战陈无勇非孝也五者不遂烖及其亲敢不敬乎又曰享孰羶芗尝而荐之非孝也养也君子之所谓孝也者国人称愿然曰幸哉有子如此所谓孝也已众之本教曰孝其行曰养养可能也敬为难敬可能也安为难安可能也卒为难父母既没慎行其身不遗父母恶名可谓能终矣又曰树木以时伐焉禽兽以时杀焉夫子曰防一树杀一兽不以时非孝也又曰孝有三小孝用力中孝用劳大孝不匮思慈爱忘劳可谓用力矣尊仁安义可谓用劳矣博施备物可谓不匮矣父母爱之喜而不忘父母恶之惧而无怨父母有过谏而不逆父母既没必求仁者之粟以祀之此之谓礼终【记祭义】仲宪【即原宪】言于曾子曰夏后氏用明器示民无知也殷人用祭器示民有知也周人兼用之示民疑也曽子曰其不然乎其不然乎夫明器器也祭器人器也夫古之人胡为而死其亲乎【记檀弓】
　　荀子曾子曰孝子言为可闻所以説逺也行为可见所以説近也近者説则亲逺者説则附亲近而附逺孝子之行也吕氏春秋曾子曰父母生之子弗敢杀父母置之子弗敢废父母全之子弗敢阙故舟而不防道而不径能全支体以守宗庙可谓孝矣养有五道修宫室安牀第节饮食养体之道也树五色施五采列文章养目之道也正六律和五声雑八音养耳之道也熟五谷烹六畜和煎调养口之道也和顔色説言语敬进退养志之道也此五者代进而后用之可谓善养矣大戴礼曽子曰忠者孝之本与孝子不登髙不履危痹亦弗慿不茍笑不茍訾隠不命临不指故不在尤之中也孝子恶言死焉流言止焉美言兴焉故恶言不出于口烦言不及于已故孝子之事亲也居易以俟命不兴险行以徼幸孝子防之暴人违之出门而使不以或为父母忧也孝子之使人也不敢肆行又能事父之朋友又能率朋友以助敬也君子之孝也以正致諌士之孝也以徳従命庶人之孝也以力任食又曰君子立孝其忠之用礼之贵故与父言言畜子与子言言孝父与臣言言事君君子之孝也忠爱以敬反是乱也尽力而有礼荘敬而安之防谏不倦聴従而不怠懽欣忠信咎故不生可谓孝矣是故未有君而忠臣可知者孝子之谓也未有长而顺下可知者弟弟之谓也未有治而能仕可知者先修之谓也故曰孝子善事君弟弟善事长又曰单离居问于曽子曰事父母有道乎曽子曰爱而敬父母之行中道则従不中道则諌諌而不用行之如由己由己为无咎则宁由己为贤人则乱孝子无私乐父母所忧忧之所乐乐之孝子唯巧变故父母安之曰事兄有道乎曽子曰尊事之以为已望也兄之行中道则兄事之不中道则养之养之内不养于外是越之也养之外不养于内是疏之也是故君子内外养之也曰使弟有道乎曽子曰嘉事不失时也弟之行中道则正以使之不正道则兄事之诎事兄之道若不可然后舍之　节録
　　曾子仕于莒得粟三秉方是之时曽子重其禄而轻其身亲没之后齐迎以相楚迎以令尹晋迎以上卿方是之时曽子重其身而轻其禄【韩诗外传】
　　韩诗外传又曰往而不可还者亲也至而不可加者年也是孝子欲养而亲不待木欲直而时不待也是故椎牛而祭墓不如鸡豚逮亲存也吾尝仕齐为吏禄不过钟釡尚犹欣然而喜乐其逮亲也既殁后南逰于楚得尊官犹北乡而泣悲不逮亲也故家贫亲老不择官而仕若夫信其志约其亲者非孝也淮南子曾子攀柩车引楯者为之止孝子传曽子食生鱼甚美因吐之人问其故曰母在不知生鱼味遂终身不食
　　曽子去妻藜烝不熟问曰妇有七出不烝亦预乎曰吾闻之也絶交令可友弃妻令可嫁也藜烝不熟而已何问其故乎【白虎通】
　　家语参后母遇之无恩而供养不衰其妻以藜烝不熟因出之人曰非七出也曰藜烝小物耳欲熟而不用命况大事乎出之终身不娶子元请焉曰髙宗以后妻杀孝已尹吉甫以后妻放伯竒吾上不及髙宗中不比吉甫庸知其得免于非乎韩诗外传曽子丧妻不更娶人问其故曰以华元善人也韩非子曾子之妻之市其子随之而泣其母曰女还顾反为女杀彘适市来曽子欲捕彘妻曰与儿戏耳曾子曰儿非与戏也儿非有知也待父母而学者也聴父母之教今欺之是教子欺也父欺子而不信非所以成教也遂烹彘　与孟母买豚同説苑孔子家儿不知骂曽子家儿不知怒
　　曾子寝疾病乐正子春坐于牀下曾元曾申坐于足童子隅坐而执烛童子曰华而睆大夫之箦与子春曰止曾子闻之瞿然曰呼曰华而睆大夫之箦与曾子曰然斯季孙之赐也我未之能易也元起易箦曽元曰夫子之病革矣不可以变幸而至于旦请敬易之曾子曰尔之爱我也不如彼君子之爱人也以徳细人之爱人也以姑息吾何求哉吾得正而毙焉斯已矣举扶而易之反席未安而没【记檀弓】
　　大戴礼曾子疾病曾元抑首曾华抱足曾子曰微乎吾无夫顔氏之言吾何以语汝哉然而君子之务尽之有矣夫华烦而实寡者天也言多而行寡者人也鹰鶽以山为卑而曾巢其上鱼鼈鼋鼍以渊为浅而蹷穴其中卒其所以得之者饵也是故君子茍无以利害义则辱何由至哉亲戚不説不敢外交近者不亲不敢求逺小者不审不敢言大故人之生也百嵗之中有疾病焉有老防焉故君子思其不复者而先施焉亲戚既殁虽欲为孝谁为孝年既耆艾虽欲为弟谁为弟故孝有不及弟有不时此之谓与言不逺身言之主也行不逺身行之本也言有主行有本谓之有闻矣知身是言行之基可谓闲矣君子尊其所闻则髙明矣行其所闻则广大矣髙明广大不在于他在加之志而已矣説苑曽子有疾孟仪往问之曽子曰鸟之将死必有悲声君子集大辟必有顺辞礼有三仪知之乎君子修礼以立志则贪欲之心不来思礼以修身则怠惰慢易之节不至修礼以仁义则忿争暴乱之辞逺若夫置尊俎列笾豆此有司之事也君子虽勿能可也又曰曾子有疾曾元抱首曾华抱足曽子曰官殆于宦成病加于少愈祸生于懈惰孝哀于妻子察此四者慎终如始余同戴説
　　曽子尝曰入其国也言信于羣臣则留可也行忠于乡大夫则仕可也泽施于百姓则富可也孔子曰参可谓善安身矣又曰狎甚则相简荘甚则不亲是故君子之狎足以交懽其荘足以成礼孔子闻之曰孰谓参也不知礼乎孔子曰回有君子之道四焉强于行义弱于受谏怵于待禄慎于治身史防有君子之道三焉不仕而敬上不祀而敬直已而曲于人曾子侍曰参昔闻夫子之三言而未之能行也见人之一善而忘其百非是夫子之易事也见人有善若已有之是夫子之不争也闻善必躬行之然后导之是夫子之能劳也学夫子之三言而未之能行是以自知终不及二子也【家语】
　　荀子曾子曰无内人之疏而外人之亲无身不善而怨人无刑已至而呼天又曰同逰而不见爱吾必不仁交而不见敬吾必不长临财而不见信吾必不信三者在身曷怨人怨人者穷怨天者无识淮南子曽子曰系舟水中鸟闻之而髙翔鱼闻之而深藏故所趋各兾而各得所便説苑曽子曰响不辞声鉴不辞形君子正一而万物皆成夫行非为影也而影随之呼非为响也而响和之故君子功先成而名随之又曰公孟子髙见颛孙子莫曰敢问君子之礼颛孙子莫曰去尔外厉与尔内色胜而心自取之去三者而可矣公孟不知以告曽子曽子曰大哉言乎无外厉者必内折色胜而心自取之者必为人役故君子徳行成而容不知闻识博而辞不争知虑微达而能不愚博物志曽子曰好我者知吾美矣恶我者知我恶矣中论曽子曰或言予之善惟恐其闻或言予之不善惟恐过而见予之鄙色焉又曰人而好善福虽未至祸其逺矣人而不好善祸虽未至福其逺矣大戴礼有主言制言立事天圆记有檀弓曽子问雑记并文繁不载
　　子夏尝过曽子曾子曰入食子夏曰不为费乎曾子曰君子有三费饮食不在其中君子有三乐钟鼓琴瑟不在其中子夏曰敢问三乐曽子曰有亲可畏有君可事有子可遗一乐也有亲可谏有君可去有子可怒二乐也有君可喻有友可助三乐也敢问三费曽子曰少而学长而忘一费也事君有功而轻负之二费也久交友而中絶之三费也子夏曰善哉谨身【韩诗外传】
　　韩诗外传又曰孔子鼓瑟曽子子贡侧门而聴曽子曰夫子瑟殆有贪狼之志邪僻之行子贡入以曽子之言告子曰夫参其习知音矣乡者丘鼓瑟有防出防狸见于屋循梁微行造焉而避厌目曲脊求而不得丘以瑟浮其音以为贪狼邪僻不亦宜乎孔丛子作闵子荀子曽子食鱼有余曰泔之门人曰泔之伤人不若奥之曽子涕泣曰有异心乎哉伤其闻之晚也説苑鲁人攻鄪曽子辞于鄪君曰请出冦罢而来请姑母使狗豕入吾舍鄪君曰寡人之于先生也人无不闻今鲁人攻我而先生去我胡守先生之舍鲁人攻鄪数之罪十而曾子之所争者九鲁师罢鄪君复修曽子舍而迎之　按春秋无鄪国且谓鲁为冦曾子不尔也晏子曽子将行晏子送之曰君子赠人以轩不者以言吾请以言今夫车轮山之直木也良匠揉之其圆中防虽有槁暴不复嬴矣故君子慎所揉和氏之璧井里之困也良工修之则为存国之寳故君子慎所修今夫兰本三年而成湛之苦酒则君子不近庶人不佩湛之縻醢而贾匹马矣非兰本美也所荡然也愿子之必求所湛婴闻之君子居必择居防必择士择居所以求士求士所以辟患也婴闻汩常移质习俗移性不可不慎也荀子説苑并同韩非子卫将军文子见曽子曾子不起而延于坐席正身于奥文子谓其御曰曽子愚人也哉以我为君子也君子安可毋敬也以我为暴人暴人安可侮也曽子不僇命也　説颇谬
　　闵损字子骞【康成注鲁人】少孔子十五歳【家语作五十嵗非】不仕大夫不食污君之禄【史记家语闵子为费宰问政于孔子语多涉大戴礼非是闵子未尝宰费也】以徳行著名孔子称其孝【家语】
　　説苑闵子兄弟二人母死其父更娶复有二子子骞为父御车失辔父持其手衣甚单父归呼其后母儿持其手衣甚厚谓妇曰汝欺吾去无留子骞前曰母在一子单母去四子寒孝子传畧同琴操崔子渡河操闵子骞作也崔子蚤失母后母尝以其死母名呼之不应辄笞之崔子乃以渡河为辞系石自沈而死
　　冉耕字伯牛【康成注鲁人圣门志阙里广志并以为少孔子七嵗】孔子以为有徳行伯牛有恶疾孔子往问之自牖执其手曰命矣夫斯人也而有斯疾也命矣夫【史记】
　　白虎通冉伯牛危言正行而遭恶疾论衡伯牛空居而遭恶疾淮南子顔回季路子夏伯牛孔子之通学也然顔渊天季路葅于卫子夏失明伯牛为厉此皆迫性拂情而不得其和也
　　冉雍字仲弓少孔子二十九嵗【康成注鲁人家语伯牛之宗族生于不肖之父】孔子以仲弓为有徳行曰雍也可使南面仲弓父贱孔子曰犂牛之子骍且角虽欲勿用山川其舍诸【史记】论衡鲧恶禹圣叟顽舜神伯牛寝疾仲弓洁全顔路庸固回杰超伦　按此伯牛仲弓似父子殊谬
　　仲弓问于孔子曰雍闻至刑无所用政桀纣之世是也至政无所用刑成康之世是也信乎孔子曰圣人治化必刑政相参焉太上以徳教民而以礼齐之其次以政焉导民不刑刑不刑也化之弗变导之弗従伤义败俗于是乎用刑矣颛五刑必即天伦行刑罚则轻无赦刑侀也侀成也壹成而不可更故君子尽心焉【家语　余文繁不载】孔丛子仲弓问古之刑教与今之刑教孔子曰古刑省今刑繁其为教古有礼然后有刑是以省今无礼以教而齐之以刑是以繁又曰书曰哀矜折狱何谓也孔子曰古之聴讼者察贫穷哀孤独鳏寡不肖而无告者虽得其情必哀矜之死者不可生防者不可属老而刑之谓之悖弱而刑之谓之尅不赦过谓之逆率过以小罪谓之枳
　　冉求字子有【康成注鲁人家语仲弓之宗族】少孔子二十九嵗【老友朱庸若曰冉有与季路并驱不当少长二十年説似近】有才艺以政事著名仕为季氏宰进则理其官职退则受教圣师性多谦让故孔子曰求也退故进之冉有问于孔子曰先王制法使刑不上于大夫礼不下于庶人然则大夫不可以加刑庶人不可以治于礼乎孔子曰凡治君子以礼御其心所以属之以亷耻之节也故古之大夫有坐不亷汚秽者曰簠簋不饬有坐淫乱无别者曰帷幕不修有坐罔上不忠者曰臣节未着有坐罢软不胜任者曰下官不职有坐干国之纪者曰行事不请此五者大夫既自定有罪名矣而犹不正以呼之为之讳以媿耻之刑不上大夫而大夫亦不失其罪者教使然也所谓礼不下庶人者以庶人遽其事而不能充礼故不责之也冉有跪然免席曰言则美矣求未之闻退而记之冉有又问曰古者三皇五帝不用五刑信乎孔子曰圣人之设防贵其不犯也制五刑而不用所以为至治也凡为窃盗靡法者生于不足不足生于无度有度则民知所止则不犯不孝者生于不仁不仁生于丧祭之礼不明丧思慕祭祀不解人子馈养之道也丧祭之礼明则民孝矣杀上者生于不义朝聘之礼者所以明义也义既明则民不犯鬭变者生于相陵相陵生于长防无序乡饮酒之礼者所以明长防之序而崇敬让也淫乱者生于男女无别无别则夫妇失义婚礼聘享者所以别男女明夫妇之义也五者刑罚之所以生各有源焉源生于嗜欲不节礼度者所以御民之嗜欲而明好恶礼度既陈五教毕修而民或未化必明其法典以申固之三皇五帝所以化民者如此虽有五刑不用不亦可乎【家语】
　　韩诗外传鲁哀公问冉有曰凡人之质将必学而后为君子乎对曰臣闻之虽有良玉不刻镂不成器虽有美质不学不成君子昔子路卞之野人子贡卫之贾人也皆学于孔子遂为显士昔吴楚燕代谋为一举而伐秦姚贾监门之子也为秦使之遂絶其谋秦王立为上卿百里奚齐之乞者也逐于齐自卖五羊皮为一轭车缪公立为相太公望少为人壻老而见去屠牛朝歌文王用之封于齐管仲亲射桓公遂除报讐之心立为相此四子者皆尝卑贱穷辱矣然其名声驰于后世非学之所致乎由此观之士必学然后成君子　按姚贾监门子见国防当始皇时韩説误
　　仲由字子路卞人也【尸子卞之野人】少孔子九嵗子路性鄙好勇力志伉直冠雄鸡佩猳豚陵暴孔子孔子设礼稍诱子路子路后儒服委质因门人请为弟子孔子曰自吾得由恶言不闻于耳【史记】
　　家语子路初见孔子子曰汝何好曰好长劒子曰以子之所能而加之学岂可及乎子路曰南山有竹不揉自直斩而用之达于犀革以此言之何学之有子曰栝而羽之镞而砺之其入之不亦深乎子路再拜曰敬受教又曰子路戎服见孔子抜劒而舞曰古之君子固以劒自卫乎子曰古之君子忠以为质仁以为卫不出环堵之室而知千里之外有不善则以忠化之侵暴则以仁固之何待劒乎子路曰由乃今闻此言又曰子路鼓琴孔子闻之谓冉有曰甚矣由之不才也夫先王之制音奏中声以为节入于南不归于北南者生育之乡北者杀伐之域故君子之音温柔居中小人之音亢丽微末昔者舜弹五之琴造南风之诗其兴也勃焉纣好北鄙之声其废也忽焉由今匹夫之徒曽无意先王之制而习亡国之声岂能保其七尺之躯哉冉有告子路子路惧而自悔静思不食又曰子路盛服见孔子孔子曰由是倨倨者何也衣服既盛顔色充盈天下孰肯以非告汝乎子路趋而出改服而入论衡子路未入圣门时戴鸡佩豚勇猛无礼闻诵读之声揺鸡奋豚扬唇吻之音聒耳孔子引而教之渐渍磨砺猛气消损卒能政事
　　子路问于孔子曰由闻丈夫居世富贵不能有益于物贫贱不能屈节以求伸不足以论乎人之域矣子曰君子之行已期于必达于已可以屈则屈可以伸则伸是以虽屈而不毁其节志达而不犯于义又问曰有人于此被褐懐玉何如子曰国无道隐之可也国有道则衮冕而执玉【家语】
　　荀子子路问曰君子亦有忧乎子曰君子其未得也则乐其意既已得之又乐其治是以有终身之乐无一日之忧説苑子路问曰请释古之学而行古之意可乎子曰昔者束夷慕诸夏之义有女夫死为之纳私壻终身不嫁不嫁则不嫁矣然非贞也苍梧之弟娶妻而美请与兄易忠则忠矣然非礼也今子释古之学而行子之意庸知用非为是用是为非乎又曰孔子闲居喟然而叹曰铜鞮伯华而无死天下其有定矣子路曰愿闻其为人也子曰防敏而好学壮有勇而不屈老有道而能下人子路曰夫有道又谁下哉子曰吾闻之以众攻寡无不消也以贵下贱无不得也昔周公制天下之政而下士七十人岂无道哉又曰子路问曰管仲何如人也子曰大人也子路曰管仲説襄公襄公不説是不辩也立子纠而不能是无能也家残于齐而无忧色是不慈也桎梏而居槛车是无媿也事所射之君是不贞也召忽死之管仲不死是无仁也夫子何以大之子曰管仲説襄公襄公不説襄公不知説也立子纠而不能不遇时也家残于齐而无忧色知命也桎梏居槛车自裁也事所射之君知权也召忽死之管仲不死死之不免为沟中之瘠不死则功复用于天下由汝不知也论衡子路问曰猪肩羊膊可以得兆雚苇藁芼可以得数何必以蓍龟子曰盖取其名也之为耆龟之为言旧也明狐疑之事当问耆旧也　中垒説多附防东夷苍梧之论尤荒谬
　　子路曰伤哉贫也生无以为养死无以为礼也孔子曰啜菽饮水尽其欢斯之为孝敛手足形还塟而无椁称其财斯之谓礼【记檀弓】
　　家语子路见于孔子曰负重致逺不择地而休家贫亲老不择禄而仕昔者由事二亲常食藜藿为亲负米百里之外亲丧之后南逰于楚累茵而坐列鼎而食虽欲食藜藿为亲负米不可复得也枯鱼衔索防何不蠧二亲之夀忽如过隙孔子曰由也事亲可谓生事尽礼死事尽思者也韩诗外传子路曰有人于此夙兴夜寐手足胼胝树艺五谷以事其亲而无孝子之名者何也子曰意者身未敬耶色不顺耶辞不逊耶古人有言曰衣欤食欤曽不尔即劳以事亲无此三者何为无孝之名孔丛子顔讐由善事亲子路义之讐以非罪执子路请以金赎许之既而二三子纳金于子路以入卫或谓孔子曰受人之金以赎其私昵义乎子曰义而赎之贫取于友非义而何爱金而令不辜陷辟凡人且不忍况二三子于由之所亲乎吕氏春秋子路拯溺者其人拜之以牛子路受之孔子曰鲁人必拯溺矣
　　子路为季氏宰季氏祭逮闇而祭日不足继之以烛虽有强力之容肃敬之心皆倦怠矣有司跛倚以临其为不敬大矣他日祭子路与室事交乎户堂事交乎阶质明而始行事晏朝而退孔子曰谁谓由也而不知礼乎【记礼器】
　　子路曰吾闻诸夫子丧礼与其哀不足而礼有余也不若礼不足而哀有余也祭礼与其敬不足而礼有余也不若礼不足而敬有余也鲁人有朝祥而莫歌者子路笑之孔子曰由尔责于人终无己夫三年之丧亦已久矣夫子路出孔子曰又多乎哉逾月则其善也子路有姊之丧可以除之矣而弗除也孔子曰何弗除也子路曰吾寡兄弟而弗忍也孔子曰先王制礼行道之人皆弗忍也子路闻之遂除之子路去鲁【盖将适卫】谓顔渊曰何以赠我曰吾闻之也去国则哭于墓而后行反其国不哭展墓而入谓子路曰何以处我子路曰吾闻之也过墓则式过祀则下【记檀弓】
　　説苑子路将行辞于仲尼仲尼曰不强不逺不劳无功不忠无亲不信无复不恭无礼慎此五者可以长久矣又曰敢问新交取亲若何言寡可行若何长为善士而无犯若何仲尼曰新交取亲其忠乎言寡可行其信乎长为善士而无犯其礼乎
　　子路为蒲大夫【卫邑】辞孔子孔子曰蒲多壮士又难治然吾语汝恭以敬可以执勇寛以正可以比众恭正以静可以报上
　　家语同又曰子路治蒲三年孔子过之入其境曰善哉由也恭敬以信矣入其邑曰善哉由也忠信以寛矣至其庭曰善哉由也明察以断矣子贡问曰夫子未见由之政而三称其善可得闻与孔子曰入其境田畴易草莱辟沟洫深治此其恭敬以信民尽力也入其邑墙屋完固树木茂此其忠信以寛民不偷也至其庭庭甚闲诸下用命此其明察以防政不扰也韩诗外传同荀子晋人欲伐卫畏子路不敢过蒲説苑子路为蒲令春修沟渎予人一箪食一壶浆孔子闻之使子贡止之子路不説往见夫子曰由与人修沟渎而民多匮于食故与人一箪食一壶浆而夫子使止之何也夫子以仁教而禁其行仁也子曰尔以民为饿何不告于君发仓廪以给食之而以私馈之是不明君之恵见汝之徳也速已则可否则罪矣韩非子以季孙相鲁子路为郈令时事
　　初卫灵公有宠姬曰南子灵公太子赎瞆得过南子惧诛出奔及灵公卒而夫人欲立公子郢郢不肯曰亡人太子之子辄在于是卫立辄为君是为出公出公立十二年其父赎瞆居外不得入子路为卫大夫孔悝之邑宰赎瞆乃与孔悝作乱谋入孔悝家遂与其徒攻出公出公奔鲁而赎瞆入立是为荘公方孔悝作乱子路在外闻之而驰往遇子羔出卫城门谓子路曰出公去矣而门已闭子可还矣毋空受其祸子路曰食其食者不避其难子羔卒去有使者入城城门开子路随而入造赎瞆赎瞆与孔悝登台子路曰君焉用孔悝请得而杀之赎瞆弗聴于是子路欲燔台赎瞆惧乃下石乞壶压攻子路撃防子路之缨子路曰君子死而冠不免遂结缨而死孔子闻卫乱曰嗟乎由死矣已而果然【史记】孔子哭子路于中庭有人吊焉而孔子拜之既哭进使者而问故使者曰醢之矣遂命覆醢【记檀弓】
　　孝子传仲子崔者仲由之子子路赴卫乱卫人孤黡时守门杀子路子崔既长告孔子欲报父讐子曰行矣子崔即行黡知之曰君子之勇不掩人之不备须后日于城西决战其日黡持蒲弓木防与子崔战而死韩诗外传子路曰士不能勤苦不能轻死亡不能活贫穷而曰行义吾不信也昔者申包胥立于秦庭七日七夜哭是以存楚不能勤苦焉得行此比干且死而谏愈忠伯夷叔齐饿于首阳而志益彰不轻死亡焉能行此曽子褐衣緼绪未尝完粝食未尝饱义不合则辞上卿不活贫穷焉能行此夫士欲立身行道无顾难易行义徇名无顾利害然后能行之説苑赵襄子谓仲尼曰先生委质以见人主七十君矣而无所通不识世无明君乎意先生之道固不通乎仲尼不对襄子见子路曰尝问先生以道先生不对知而不对则隠隐则安得为仁若信不知安得为圣子路曰建天下之鸣钟而撞之以挺岂能发其声哉君问先生无乃犹以挺撞乎论衡孔子出使子路赍雨具有顷天果大雨子路问其故孔子曰昨暮月离于毕后月复离毕孔子出子路请赍雨具不聴出果无雨子路问其故孔子曰昔月离其隂故雨昨暮月离其阳故不雨新书子路见孔子之背磬折举哀曰唯由也见孔子闻之曰由也何以遗亡也故过犹不及有余犹不足也语曰况乎明王执中履衡言秉中适而据乎宜故威胜徳则淳徳胜威则施威之与徳交若紏纒且畏且懐君道正矣












　　尚史卷八十三
　　钦定四库全书
　　尚史八十四　　　　　　　繋四
　　镶白旗汉军李锴撰
　　孔子弟子传
　　宰予字子我利口辩辞既受业问三年之丧不已久乎孔子曰三年之丧天下之通义也
　　冲波宰我谓三年之丧朽者既枯于斯可矣顔渊曰鹿生三年其角乃堕子生三年而离父母之懐子虽美辩其能改三年之丧哉父母天地也天崩地壊为之三年不亦宜乎
　　宰我问五帝之徳孔子曰予非其人也【史记　五帝问见大戴礼説支离不具録】
　　宰我曰予闻神之名不知其所谓孔子曰气也者神之盛也魄也者之盛也合与神教之至也众生必死死必归土此之谓骨肉毙于下隂为野土其气发扬于上为昭明焄蒿凄怆此百物之精也神之着也因物之精制为之极明命神以为黔首则百众以畏万民以服圣人以是为未足也筑为宫室设为宗祧以别亲疏逺迩教民反古复始不忘其所由生也众之服自此故聴且速也二端既立报以二礼建设朝事燔燎羶芗见以萧光以报气也此教众反始也荐黍稷羞肝肺首心见闲以侠甒加以鬰鬯以报魄也教民相爱上下用情礼之至也【记祭义】
　　宰我曰敢问禋于六宗何谓也孔子曰所宗者六皆洁祀之也埋少宰于大昭所以祭时也祖迎于坎坛所以祭寒暑也主于郊宫所以祭日也夜明所以祭月也幽荥所以祭星也云荥所以祭水旱也问书云纳于大麓烈风雷雨弗迷何谓也孔子曰此言人事之应乎天也尧既得舜厯试诸艰已而纳之于尊之宫使大録万机之政故隂阳清和五星不悖烈风雷雨各以其应不有迷错愆伏明舜之行合于天也宰我问君子尚辞乎孔子曰君子以理为尚博而不要非所察也繁辞富説非所聴也唯知者不失理孔子曰吾于予取其言之近类也于赐取其言之切事也近类则足以喻之切事则足以惧之【孔丛子】
　　孔丛子又曰宰我使于齐而反见夫子曰梁丘据遇虺毒三旬而后瘳众賔复献攻疗之方弟子谓之曰所以献方将为病也今梁丘已疗矣诸夫子乃复献方方将安施意欲梁丘大夫复有虺害乎弟子此言何如夫子曰非也夫三折股为良医梁丘获疗犹有与之同疾者家语宰予仕齐为临淄大夫与田常为乱夷三族孔子耻之曰不在利病其在宰予説苑田成子常与宰我争宰我夜伏卒将攻田成子令于军曰不见旌节毋起鸱夷子皮闻之告田成子田成子因为旌节以起宰我之卒以攻之遂残之盐鐡论宰我秉事有宠于齐田常作难道不行身死庭中简公杀于檀台　按左传阚止字子我田阚争宠子我为田常所杀家语误为宰我史记因之诸説乱之并疎谬可笑今删正
　　端木赐卫人字子贡少孔子三十一嵗利口巧辞孔子常黜其辩【史记　有子贡防説而存鲁弊齐破吴霸越事荒谬不载】
　　子贡问于孔子曰敢问君子贵玉而贱瑉者何也为玉之寡而瑉之多与孔子曰非为瑉之多故贱之也玉之寡故贵之也夫昔者君子比徳于玉焉温润而泽仁也缜宻以栗知也亷而不刿义也垂之如队礼也叩之其声清越以长其终诎然乐也瑕不掩瑜瑜不掩瑕忠也孚尹旁达信也气如白虹天也精神见于山川地也圭璋特达徳也天下莫不贵者道也诗云言念君子温其如玉故君子贵之也【记聘义】
　　孔子观于东流之水子贡问曰君子见大水必观焉者何孔子曰夫水大徧与诸生而无为也似徳其流埤下拘必循其礼似义洸洸乎不淈尽似道有决行之其应佚若声响赴百仞之谷不惧似勇主量必平似法盈不求概似正淖约微达似察以出以入以就鲜洁似善化其万折也必东似志是故君子见大水必观焉子贡又问曰赐既为人下矣而未知为人下之道敢问孔子曰为人下者其犹土乎相之深则出泉汩渥树其壤则百谷滋焉草木植焉禽兽育焉生则出焉死则入焉多有功而不意其志而无不容为人下者以此也【家语韩诗説苑畧同】子路问于孔子曰鲁大夫练而牀礼邪孔子曰吾不知也子路出谓子贡曰夫子有所不知由问鲁大夫练而牀礼邪夫子曰吾不知也子贡曰吾将为汝问之问曰练而牀礼邪孔子曰非礼也子贡出谓子路曰汝谓夫子有所不知乎汝问非也礼居是邑不非其大夫子贡观于鲁庙之北堂出而问于孔子曰乡者赐观于太庙之北堂吾亦未辍还复瞻彼九盖皆继彼有説邪匠过絶邪孔子曰太庙之堂官致良上因丽节文非无良材也盖曰贵文也【荀子】
　　荀子又曰子贡问曰赐倦于学矣愿息事君孔子曰诗云温恭朝夕执事有恪事君焉可息哉然则愿息事亲孔子曰诗云孝子不匮永锡尔类事亲焉可息哉然则愿息于妻孔子曰诗云刑于寡妻至于兄弟以御于家邦妻子焉可息哉然则愿息于朋友孔子曰诗云朋友攸摄摄以威仪朋友焉可息哉然则赐愿息耕孔子曰诗云昼尔于茅宵尔索绹亟其乘屋其始播百谷耕焉可息哉然则赐无息者乎孔子曰望其圹皋如也嵮如也鬲如也则知所息矣子贡曰大哉死乎君子息焉小人休焉列子韩诗外传畧同
　　子贡观于蜡孔子曰赐也乐乎对曰一国之人皆若狂赐未知其乐也子曰百日之蜡一日之泽非尔所知也张而不弛文武弗能也弛而弗张文武弗为也一张一弛文武之道也子贡问丧子曰敬为上哀次之瘠为下顔色称其情戚容称其服请问兄弟之丧子曰兄弟之丧则存乎书防矣君子不夺人之丧亦不可夺丧也【记雑记】子贡问于孔子曰敢问子产晏子之所自为夫子所以与之者孔子曰子产于民为主于学为博物晏子于君为忠臣而行为敬敏又问曰管仲失于奢晏子失于俭二者孰贤孔子曰管仲镂簋而朱纮旅树而反坫山节藻棁贤大夫也而难为上晏平仲祀其先祖豚肩不揜豆一狐裘三十年贤大夫也而难为下君子下不僭上上不偪下【家语】
　　説苑子贡问曰今之人臣孰为贤孔子曰吾未识也往者齐有鲍叔郑有子皮贤者也子贡曰然则齐无管仲郑无子产乎子曰汝闻进贤为贤邪用力为贤邪吾闻鲍叔之进管仲子皮之进子产也未闻管仲子产有所进也
　　季孙之治鲁也众杀人而必当其罪多罚人而必当其过子贡曰暴哉治乎季孙闻之曰吾杀人必当其罪罚人必当其过先生以为暴何也子贡曰子产治郑一年而负罚之过省二年而刑杀之罪亡三年而库无拘人赐闻之托法而治谓之暴不戒致期谓之虐不教而诛谓之贼以身胜人谓之责责者失身贼者失臣虐者失政暴者失民于是季孙谢曰谨闻命矣【韩诗外传】
　　新序臧孙行猛政子贡非之曰夫政犹张琴瑟也大急则小絶矣故曰罚得则奸止赏得则下説子之贼心见矣独不闻子产之相郑乎推贤举能抑恶扬善有大畧者不问其短有厚徳者不非小疵家给人足囹圄空虚故曰徳莫大于仁祸莫大于刻后汉书注引今本无尚书大传子贡曰传云尧舜之王一人不刑而天下治教诚而爱深也吕氏春秋诗云执辔如组孔子曰审此言也可以为天下子贡曰何其躁也孔子曰非谓其躁也谓其为之于此而成文于彼也圣人组修其身而成文于天下矣韩非子殷之法刑弃灰于街者子贡以为重仲尼曰知治之道也重罚者人之所恶也而无弃灰人之所易也使人行其所易而无离其所恶此治之道一曰之法弃灰于道者防其手子贡曰罪轻罚重古人何大毅也曰无弃灰所易也防手所恶也行所易不関所恶古人以为易故行之説苑鲁国之法有赎臣妾于诸侯者取金于府子贡赎人于诸侯而还其金孔子闻之曰赐失之矣圣人之举事也移风易俗而教导可施于百姓非独适其身之行也今赎而受金为不亷则自今以后鲁人不复赎矣
　　子贡事孔子一年自谓过孔子二年自谓与孔子同三年自知不及孔子【论衡】
　　尚书大传东郭子思问于子贡曰夫子之门何其雑也子贡曰夫櫽括之旁多枉木良医之门多疾人砥砺之旁多顽钝韩诗外传齐景公谓子贡曰先生何师对曰鲁仲尼曰仲尼贤乎曰圣人也景公嘻然而笑曰其圣何如子贡曰不知也景公悖然作色曰何也子贡曰臣终身戴天不知天之髙终身践地不知地之厚也若臣之事仲尼譬犹操壶杓就江海而饮腹满而去又安知江海之深乎又曰堂衣若扣孔子之门曰丘在乎丘在乎子贡应之曰君子尊贤而容众嘉善而矜不能子何言吾师之名堂衣若曰子何年少言之绞子贡曰大车不绞不成其任琴瑟不绞不成其音子之言绞是以绞之堂衣若曰吾始以鸿之力今徒翼耳子贡曰非鸿之力安能举其翼
　　子贡好废举与时转货赀喜扬人之美不能匿人之过常相鲁卫家累千金
　　家语子贡为信阳宰将行辞于孔子孔子曰勤之慎之奉天子之时无夺无伐无暴无盗子贡曰赐也少而事君子岂以盗为累哉孔子曰夫以贤代贤是谓之夺以不肖代贤是谓之伐缓令急诛是谓之暴取善自与是谓之盗盗非窃财之谓也吾闻之治民莫若平临财莫若亷亷平之守不可改也匿人之善斯为蔽贤扬人之恶斯为小人内不相训而外相谤非亲睦也
　　卒终于齐【史记】
　　论衡鲁将伐越筮之得鼎折足子贡以为行而折足凶孔子曰越人水居行用舟不用足吉鲁伐越果克之博物志子路与子贡过郑神社社树有鸟神牵率子路子贡説之乃止　鲁无克越事二説并谬
　　言偃吴人字子防少孔子四十五嵗【史记　家语作三十五嵗许慎説文偃作于象旌旗之防字子防】
　　特习于礼以文学著名【家语】
　　曽子吊于负夏【卫地】主人既祖填池推柩而反之降妇人而后行礼【谓主人己祖奠妇人降在两阶之间矣賔至而为之暂反至明日复还柩向外降归人于阶间而后行遣奠之礼】从者曰礼与曾子曰夫祖者且也且胡为其不可以反宿也従者又问诸子防曰礼与子防曰饭于牖下小敛于户内大敛于阼殡于客位祖于庭塟于墓所以即逺也故丧事有进而无退曽子闻之曰多矣乎予出祖者【谓胜予出祖之言】曾子裘而吊子防裼裘而吊曽子指子防而示人曰夫夫也为习于礼者如之何其裼裘而吊也主人既小敛袒括髪子防趋而出袭裘带绖而入曽子曰我过矣我过矣夫夫是也司冦子之丧【卫将军文子弥牟之弟兰】子防为之麻衰牡麻绖【惠子废适子虎而立庶子故子防变服以讥之】文子辞曰子辱与弥牟之弟防又辱为之服敢辞子防曰礼也文子退反哭子防趋而就诸臣之位文子又辞曰子辱与弥牟之弟防又辱为之服又辱临其丧敢辞子防曰固以请文子退扶适子南面而立【文子悟于是扶适子正丧主之位】曰子辱与弥牟之弟防又辱为之服又辱临其丧虎也敢不复位子防趋而就客位将军文子【即弥牟】之丧既除丧而后越人来吊主人深衣练冠待于庙垂涕洟子防观之曰将军文子之子其庶防乎亡于礼者之礼也其动也中叔孙武叔之母死【鲁叔孙州仇也】既小敛举者出尸出户且抜其冠括髪子防曰知礼公叔木【卫公叔文子发之子】有同母异父之昆弟死问于子防子防曰其大功乎狄仪有同母异父之昆弟死问于子夏子夏曰我未之前闻也鲁人则为之齐衰狄仪行齐衰今之齐衰狄仪之问也小敛之奠子防曰于东方曽子曰于西方敛斯席矣小敛之奠在西方鲁礼之末失也【记檀弓】子防问曰丧慈母如母礼与孔子曰非礼也古者男子外有傅内有慈母君命所使教子也何服之有昔者鲁昭公少丧其母有慈母良及其死也公弗忍也欲丧之有司以闻曰古之礼慈母无服今也君为之服是逆古之礼而乱国法也若终行之则有司将书之以遗后世无乃不可乎公曰古者天子练冠以燕居吾弗忍也遂练冠以丧慈母丧慈母自鲁昭公始也【记曽子问】
　　子防问丧具夫子曰称家之有亡子防曰有亡恶乎齐夫子曰有母过礼茍亡矣敛首足形还塟县棺而封人岂有非之者哉司士贲告于子防曰请于牀【礼始死废牀而置尸于地及复而不生则尸复登牀袭者敛之以衣也】子防曰诺县子【名琐知礼者】闻之曰汰哉叔氏専以礼许人【袭于牀者礼也后世礼失而袭于地司士知礼而请子防不称礼而答之以诺如礼自已出故县子讥之】卫司徒敬子死【名未详】子夏吊焉主人未小敛绖而往子防吊焉主人既小敛子防出绖反哭子夏曰闻之也与曰闻诸夫子主人未改服则不绖有子与子防立见孺子慕者有子谓子防曰予壹不知夫丧之踊也予欲去之久矣情在于斯其是也夫子防曰礼有微情者【虑贤者过于情故立哭踊之节所以杀之】有以故兴物者【虑不肖者不及情故兴起衰绖之物使之睹服思哀】有直情而径行者戎狄之道也礼道则不然人喜则斯陶陶斯咏咏斯犹犹斯舞舞斯愠【句疑误】愠斯戚戚斯叹叹斯辟辟斯踊矣品节斯斯之谓礼人死斯恶之矣无能也斯倍之矣是故制绞衾设蒌翣为使人勿恶也始死脯醢之奠将行遣而行之既塟而食之【将塟有包裹牲体之遣既塟则有虞祭之食】未有见其飨之者也自上世以来未之有舍也为使人勿倍也故子之所刺于礼者亦非礼之訾也【记檀弓　记礼运有仲尼与蜡言偃问礼事文繁不録】子防仕为武城宰【家语】
　　説苑季康子谓子防曰仁者爱仁乎子防曰然人亦爱之乎子防曰然康子曰郑子产死丈夫舍玦佩妇人舍珠珥夫妇巷哭三月不闻竽琴之声仲尼之死吾不闻鲁国之爱夫子奚也子防曰譬子产之与夫子其犹浸水之与天雨乎浸水所及则生不及则死斯民之生也必以时雨既以生莫爱其赐
　　卜商字子夏少孔子四十四嵗【史记】
　　卫人习于诗能诵其义以文学著名为人性不家语又曰孔子将行雨无葢门人曰商也有之孔子曰商之为人也甚恡于财吾闻与人交推其长者违其短者故能久也
　　好论精微时人无以尚之【家语】
　　家语又曰子夏问于孔子曰商闻易之生人及万物鸟兽昆虫各有竒耦气分不同而人莫知其情惟达徳者能原其本焉天一地二人三三三如九九九八十一　一主日日数十故人十月而生八九七十二耦以従竒竒主辰辰为月月主马故马十二月而生七九六十三三主斗斗主狗故狗三月而生六九五十四四主时时主豕故豕四月而生五九四十五五主音音主猿故猿五月而生四九三十六六为律律主鹿故鹿六月而生三九二十七七主星星主虎故虎七月而生二九一十八八主风风为虫故虫八月而化其余各従其类矣鱼鸟生隂而属于阳故皆卵生鱼逰于水鸟逰于云故立冬则燕雀入海化为蛤蚕食而不饮蝉饮而不食蜉蝣不饮不食万物之所以不同介鳞夏食而冬蛰龁吞者八窍而卵生龃者九窍而胎生四足者无羽翼戴角者无上齿无角无前齿者膏无角无后齿者脂昼生者类父夜生者似母是以至隂主牡至阳主牝敢问其然乎孔子曰然吾昔闻老亦如汝之言子夏曰商闻山书曰地东西为纬南北为经山为积徳川为积刑髙者为生下者为死丘陵为牡谿谷为牝蜯蛤龟珠与日月而盛虚是故坚土之人刚弱土之人柔墟土之人大沙土之人细息土之人美防土之人丑食水者善逰而耐寒食土者无心而不息食木者多力而不治食草者善走而愚食桑者有绪而蛾食肉者勇毅而悍食气者神明而夀食谷者智慧而巧不食者不死而神故曰羽虫三百有六十而凤为之长毛虫三百有六十而麟为之长甲虫三百有六十而龟为之长鳞虫三百有六十而龙为之长倮虫三百有六十而人为之长此干巛之美也殊形异类之数王者动必以道动静必以道静顺理以奉天地之性而不害其所主谓之仁圣焉子夏言终而出子贡进曰商之论也何如孔子曰汝谓何也对曰微则微矣然非治世之待也孔子曰然各其所能大戴礼同而以为孔子之言
　　孔子闲居子夏侍子夏曰敢问诗云凯弟君子民之父母何如斯可谓民之父母矣孔子曰夫民之父母乎必达于礼乐之原以致五至而行三无以横于天下四方有败必先知之此之谓民之父母矣子夏曰民之父母既得而闻之矣敢问何谓五至孔子曰志之所至诗亦至焉诗之所至礼亦至焉礼之所至乐亦至焉乐之所至哀亦至焉哀乐相生是故正明目而视之不可得而见也倾耳而聴之不可得而闻也志气塞乎天地此之谓五至子夏曰五至既得而闻之矣敢问何谓三无孔子曰无声之乐无体之礼无服之丧此之谓三无子夏曰三无既得畧而闻之矣敢闻何诗近之孔子曰夙夜其命宥宻无声之乐也威仪逮逮不可选也无体之礼也凡民有丧匍匐救之无服之丧也子夏曰言则大矣美矣盛矣言尽于此而已乎孔子曰何为其然也君子之服之也犹有五起焉子夏曰何如孔子曰无声之乐气志不违无体之礼威仪迟迟无服之丧内恕孔悲无声之乐气志既得无体之礼威仪翼翼无服之丧施及四国无声之乐气志既従无体之礼上下和同无服之丧以畜万邦无声之乐日闻四方无体之礼日就月将无服之丧纯徳孔明无声之乐气志既起无体之礼施及四海无服之丧施于孙子子夏曰三王之徳参于天地敢问何如斯可谓参于天地矣孔子曰奉三无私以劳天下子夏曰敢问何谓三无私孔子曰天无私覆地无私载日月无私照奉斯三者以劳天下此之谓三无私其在诗曰帝命不违至于汤齐汤降不迟圣敬日跻昭假迟迟上帝是祗帝命式于九围是汤之徳也天有四时春秋冬夏风雨露霜无非教也地载神气神气风霆风霆流形庶物露生无非教也清明在躬气志如神耆欲将至有开必先天降时雨山川出云其在诗曰嵩髙维岳峻极于天维岳降神生甫及申维甫及申维周之翰四国于蕃四方于宣此文武之徳也三代之王也必先其令闻诗云明明天子令闻不已三代之徳也弛其文徳协此四国大王之徳也子夏蹶然而起负墙而立曰弟子敢不承乎【记孔子闻居】
　　子夏问曰三年之丧卒哭金革之事无辟也者礼与初有司与孔子曰夏后氏三年之丧既殡而致事殷人既而致事记曰君子不夺人之亲亦不可夺亲也此之谓乎子夏曰金革之事无辟也者非与孔子曰吾闻诸老曰昔者鲁公伯禽有为为之也今以三年之丧従其利者吾弗知也【曽子问】
　　子夏问于孔子曰居父母之仇如之何夫子曰寝苫枕干不仕弗与共天下也遇诸市朝不反兵而闘曰请问居昆弟之仇如之何曰仕弗与共国衔君命而使虽遇之不闘曰请问居従父及昆弟之仇如之何曰不为魁主人能则执兵而陪其后【记檀弓】
　　子夏问书大义子曰吾于帝典见尧舜之圣焉于大禹皋陶谟益稷见禹稷皋陶之忠勤功勲焉于洛诰见周公之徳焉故帝典可以观美大禹谟禹贡可以观事皋陶谟益稷可以观政洪范可以观度秦誓可以观义五诰可以观仁甫刑可以观诫通斯七者则书之大义举矣【孔丛子】
　　子夏读诗已毕夫子问曰尔亦可言于诗乎子夏对曰诗之于事也昭昭乎若日月之光明燎燎乎如星辰之错行上有尧舜之道下有三王之义弟子不敢忘虽居蓬户之中弹琴以咏先王之风有人亦乐无人亦乐亦可发愤忘食诗曰衡门之下可以栖迟泌之洋洋可以疗饥夫子造然变容曰嘻吾子始可以言诗已矣然子以见其表未见其里闚其门不入其中安知其奥藏之所在乎尚书大传孔丛子并同
　　子夏问曰闗睢何以为国风始也孔子曰闗睢至矣乎夫闗睢之人仰则天俯则地幽幽防防徳之所藏纷纷沸沸道之所行大哉闗睢之道万物之所繋羣生之所悬命也河洛出书图麟凤翔乎郊不由闗睢之至则闗睢之事将奚由至矣哉天地之闲生民之属王道之原不外此矣子夏喟然叹曰大哉闗睢乃天地之基也【韩诗外传】
　　説苑孔子读易至于损益喟然而叹子夏避席而问曰夫子何为叹子曰夫自损者益自益者缺吾是以叹也子夏曰然则学者不可以益乎子曰夫学者以虚受之故曰得苟不知持满则天下之善言不得入其耳矣日中则昃月盈则食天地盈虚与时消息是以圣人不敢当盛升舆而遇三人则下二人则轼调其盈虚故能长久矣子夏曰善请终身诵之
　　子夏见曾子曾子曰何肥也曰战胜故肥也曾子曰何谓也子夏曰吾入见先王之义则荣之出见富贵之乐又荣之两者战于胸中未知胜负故臞今先王之义胜故肥【韩非子】
　　荀子子夏贫衣若县鹑人曰子何不仕曰诸侯之骄我者吾不为臣大夫之骄我者吾不复见栁下与后门者同衣而不见疑非一日之闻也争利如蚤甲而丧其掌
　　孔子曰吾死之后商也日益赐也日损曾子曰何谓也子曰商也好与贤己者处赐也説不若己者处不知其子视其父不知其人视其友不知其君视其所使不知其地视其草木故曰与善人处如入芝兰之室久而不闻其香与不善人居如入鲍鱼之肆久而不闻其臭与之化矣是以君子必慎其所处者焉【家语】
　　列子子夏问孔子曰顔回之为人奚若子曰回之仁贤于丘曰子贡之为人奚若曰赐之辩贤于丘曰子路之为人奚若曰由之勇贤于丘曰子张之为人奚若曰师之荘贤于丘子夏避席而问曰然则四子何为事夫子曰居吾语汝夫回能仁而不能反赐能辩而不能讷由能勇而不能怯师能荘而不能同兼四子之有以易吾吾弗许也此其所以事吾而不贰也淮南子无子张
　　孔子曰商汝知君之为君乎子夏曰鱼失水则死水失鱼犹为水也孔子曰商知之矣子夏曰君子渐于饥寒而志不僻銙于五兵而辞不慑临大事不忘昔席之言【尸子】又曰日习则学不忘自勉则身不堕亟闻天下之大言则志益广【中论】
　　韩诗外传鲁哀公问子夏曰必学而后可以安国保民乎子夏曰不学而能安国保民者未尝闻也哀公曰然则五帝有师乎子夏曰臣闻黄帝学乎大真颛顼学乎緑图帝喾学乎赤松子尧学乎尹夀舜学乎务成跗禹学乎西王国汤学乎成子伯文王学乎铰时子斯武王学乎郭叔周公学乎太公仲尼学乎老此十一圣人未此师则功业不着乎天下名号不传乎千世新序同诗外传又有卫灵公召勇士公孙悁而子夏往与悁论勇于灵公前説支离不载
　　孔子既没子夏西河教授为魏文侯师【史记】
　　子夏丧其子而丧其明曽子吊之曰吾闻之也朋友丧明则哭之曽子哭子夏亦哭曰天乎予之无罪也曽子怒曰商女何无罪也吾与女事夫子于洙泗之间退而老于西河之上使西河之民疑女于夫子尔罪一也丧尔亲使民未有闻焉尔罪二也丧尔子丧尔明尔罪三也而曰尔何无罪与子夏投其杖而拜曰吾过矣吾过矣吾离羣而索居亦已久矣【记檀弓】


　　尚史卷八十四
<史部,别史类,尚史>
　　钦定四库全书
　　尚史卷八十五　　　　　　系五
　　镶白旗汉军李锴撰
　　孔子弟子传
　　颛孙师陈人字子张少孔子四十八嵗【史记】
　　为人有容貌资质寛冲博接从容自务居不务立于仁义之行孔子门人友之而弗敬【家语　孟子注琴张子张也为人踸踔谲诡论语曰师也辟故不能甚善而称狂又善鼓琴号曰琴张　按琴张琴牢也説误】
　　子张问政子曰师乎前吾语汝乎君子明于礼乐举而错之而已子张复问子曰师尔以为必铺几筵升降酌献酬酢然后谓之礼乎尔以为必行缀兆兴羽籥作钟鼔然后谓之乐乎言而履之礼也行而乐之乐也君子力此二者以南面而立夫是以天下太平也诸侯朝万物服体而百官莫敢不承事矣礼之所兴众之所治也礼之所废众之所乱也目巧之室则有奥阼席则有上下车则有左右行则有随立则有序古之义也室而无奥阼则乱于堂室也席而无上下则乱于席上也车而无左右则乱于车也行而无随则乱于涂也立而无序则乱于位也昔圣帝明王诸侯辨贵贱长幼逺近男女外内莫敢相逾越皆由此涂出也【记仲尼燕居家语同】
　　子张问入官子曰安身取誉为难也有善勿専教不能勿搢已过勿发失言勿踦不善辞勿遂行事勿留君子入官自行此六路者则身安誉至而政从矣且夫忿数者狱之所有生也拒谏者虑之所以塞也慢易者礼之所以失也堕怠者时之所以后也奢侈者财之所以不足也専者事之所以不成也厯者狱之所由生也君子入官除七路者则身安誉至而从政矣故君子南面临官大城而公治之精知而略行之合是忠信考是大伦存是美恶进是利除是害无求其报焉而民情可得也故临之无抗民之志胜之无犯民之言量之无狡民之辞养之无扰于时爱之勿寛于刑则身安誉至而民自得也故君子南面临官所见迩故明不可弊也所求迩故不劳而得也所以治者约故不用众而誉至也法象在内故不逺源泉不竭故天下积也而木不寡短长人得其量故治而不乱故六者贯乎心蔵乎志形乎色发乎声若此则身安誉至而民自得也故君子南面临官不治则乱至乱至则争争之至又反于乱是故寛裕以容其民慈爱以优柔之而民自得也已故躬行者政之始也调说者情之道也善政行易则民不怨言调说则民不辨法仁在身则民显以佚之也财利之生徴矣贪以不得善政必简矣茍以乱之善言必聴矣详以失之规谏曰至烦以不聴矣言之善者在所日闻行之善者在所能为故上者民之仪也有司执政民之表也迩臣便辟者羣臣仆之伦也故仪不正则民失誓表弊则百姓乱迩臣便辟不正亷而羣臣服污矣故不可不慎乎三伦矣故君子修身反道察说而迩道之服存焉是故工女必自择丝麻良工必自择赍材贤君良上必自择左右始故佚诸取人劳于治事劳于取人佚于治事故君子欲誉则谨其所便欲名则谨于右右故上者辟如縁木者务高而畏下者滋甚六马之离必于四面之衢民之离必于上之佚政也故上者尊严而絶百姓者卑贱而神民而爱之则存恶之则亡也故君子南面临官贵而不骄富恭有本能图修业居久而谭情迩畅而及乎逺察一而闗于多一物治而万物不乱者以身为本者也故君子莅民不可不知民之性达民之情既知其以生有习然后民特从命也故世举则民亲之政均则民无怨故君子莅民不临以髙不道以逺不责民之所不能今临之明王之成功则民严而不迎也道以数年之业则民疾疾则辟矣故古者冕而前旒所以蔽明也统絖塞耳所以弇聪也故水至清则无鱼人至察则无徒故枉而直之使自得之优而柔之使自求之揆而度之使自索之民有小罪必以其善以赦其过如死使之生其善也是以上下亲而不离故惠者政之始也政不正则不可教也不习则民不可使也故君子欲言之见信也者莫若先虚其内也欲政之速行也者莫若其身先之也欲民之速服也者莫若以道御之也故不先以身虽行必邻也不以道御之虽服必强矣故非忠信则无以取亲于百姓矣外内不相应则无以取信者矣四者治民之统也【大戴记】
　　子夏既除防而见予之琴和之而不和弹之而不成声作而曰哀未忘也先王制礼而弗敢过也子张既除丧而见予之琴和之而和弹之而成声作而曰先王制礼不敢不至焉子张问曰书云高宗三年不言言乃讙有诸仲尼曰胡为其不然也古者天子崩王世子聴于冡宰三年
　　孔丛子子张问曰尧舜之世一人不刑而天下治何则以教诚而爱深也龙子以为一夫而被以五刑敢问何谓孔子曰不然五刑所以佐教也龙子未可谓能为书也孔丛子书曰兹殷罚有伦子张曰何谓也孔子曰不失其理之谓也今诸不同徳国君异法折狱无伦以意为限是故知法之难也子张曰古之知法者与今之知法者异乎孔子曰古之知法者能逺今之知法者不失有罪不失有罪其于怨寡矣能逺则于狱其防深矣寡怨近乎滥防深治乎本书曰维敬五刑以成三徳言敬刑所以为徳也又曰书曰若保赤子子张曰聴讼可以若此乎孔子曰可哉古之聴讼者恶其意不恶其人求所以生之不得其所以生乃刑之君必与众共焉今之聴讼者不恶其意而恶其人求所以杀是反古之道也又曰子张问曰圣人受命必受诸天而书云受终于文祖何也孔子曰受命于天者汤武是也受命于人者舜禹是也夫不读诗书易春秋则不知圣人之心又无以别尧舜以禅汤武之伐也又曰子张问曰礼丈夫三十而室昔者舜三十徴庸而书云有鳏在下曰虞舜何谓也曩师闻诸夫子曰圣人在上君子在位则内无怨女外无旷夫尧为天子而有鳏在下何也孔子曰夫男子二十而冠冠而后娶古今通义也舜父顽母嚚莫克图室家之端焉故逮之三十而谓之鳏也诗云娶妻如之何必告父母父母在则宜图婚若已殁则已之娶必告其庙今舜之鳏乃父母之顽嚚也虽尧为天子其如舜何又曰子张曰女子必渐乎二十而后嫁何也孔子曰十五许嫁而后从夫是阳动而阴应男唱而女随之义也以为缋组紃织絍者女子之所有事也黼黻文章之义妇人之所有大功也必十五以往渐乎二十然后可以通乎此事通乎此事然后乃能上以孝于舅姑下以事夫养子也又曰子张问书云奠髙山何谓也孔子曰高山五岳定其差秩祀所视焉子张曰其礼如何孔子曰牲币之物五岳视三公小名山视子男子张曰仁者何乐于山曰夫山者岿然髙曰髙则何乐尔曰夫山草木植焉鸟兽蕃焉财用出焉直而无私焉四方皆伐焉兴吐风云以通乎天地之间隂阳和合雨露之泽万物以成百姓咸飨此仁者之所以乐乎山也
　　子张病召申详而语之曰君子曰终小人曰死吾今日其庶防乎子张死曾子有母之丧齐衰而往哭之或曰齐衰不以吊曾子曰我吊也与哉子张之丧公明仪为志焉禇幕丹质蚁结于四隅殷士也【记檀弓】
　　韩诗外传孔子过康子子张子夏从孔子入坐二子相与论终日不决子夏辞气甚隘顔色甚变子张曰子亦闻夫子之论邪徐言訚訚威仪翼翼后言先黙得之推让巍巍乎荡荡乎道有归矣小人之论也専意自是瞠目搤腕疾言喷喷一幸得胜疾笑嗌嗌威仪固陋辞气鄙俗是以君子贱之也说苑孔子卦得贲喟然而叹意不平子张进而问曰师闻贲者吉卦而叹之乎孔子曰贲非正色也吾思也质素白当正白黑当正黑夫质何也吾亦闻之丹漆不文白玉不雕宝珠不饰质有余者不受饰也新序子张见鲁哀公七日而公不礼托仆夫而去曰臣闻君好士故犯霜露冒尘垢百舍重趼以见君七日而君不礼君之好士也有似叶公子高之好龙也叶公子高好龙钩以写龙凿以写龙屋室雕文以写龙于是天龙闻而下之窥头于牖拖尾于堂叶公见之弃而还走失其魂魄五色无主是叶公非好龙也好夫似龙而非龙者也今臣闻君好士故不逺千里以见君七日不礼君非好士也好夫似士而非士者也敢托而去中论孔子谓子张曰师吾欲闻彼将以改此也闻彼而不改此虽闻何益　外传抑子夏太甚新序好龙之说有似战国辨士语附着之以广所闻
　　澹台灭明武城人字子羽少孔子三十九嵗【家语作四十九嵗】状貌甚恶
　　水经注澹台子羽赍千里之璧渡河阳侯波起两蛟挟舟子羽曰吾可以义求不可以威刼撡劎斩蛟蛟死乃投璧于河三投而辄跃出乃毁璧而去
　　欲事孔子孔子以为材薄既已受业退而修行行不由径非公事不见卿大夫南游至江【索隠吴国东南有澹台湖】从弟子三百人设取予去就名施乎诸侯孔子闻之曰吾以言取人失之宰予以貌取人失之子羽【史记】
　　家语澹台子羽有君子之容而行不胜其貌宰我有文雅之辞而智不充其辨孔子曰里语云相马以舆相士以居弗可废矣以容取人失之子羽以辞取人失之宰予　史云貌恶而家语以为君子之容语正相反博物志澹台子羽子溺水死欲葬之灭明曰此命也与蝼蚁何亲与鱼鳖何雠遂使勿葬
　　宓不齐字子贱【孔安国曰鲁人】少孔子四十九嵗【史记　家语作三十嵗】仕于鲁为单父宰辞行请君之近史二人与之俱至官宓子戒邑吏令二史书方书輙掣其肘书不善则从而怒之二史患之辞请归宓子曰子之书甚不善子免而归矣二史归报于君曰宓子使臣书而掣肘书恶而又怒臣邑吏皆笑之此臣之所以来也鲁君以问孔子孔子曰宓不齐君子也屈节治单父将以自试也意者以此为谏乎公寤太息而叹曰寡人不肖乱宓子之政而责其善者数矣遽发使告宓子曰自今以往单父非吾有也从子之制有便于民者子决为之五年一言其要宓子遂得行其政于是单父治焉
　　说苑宓子贱为单父宰辞于夫子夫子曰母迎而距也母望而许也许之则失守距之则闭塞譬如髙山深渊仰之不可极度之不可测也说苑子贱为单父宰过于阳昼曰子亦有以送仆乎阳昼曰吾少也贱不知治民之术有钓道二焉请以送子夫扱纶错饵迎而吸之者阳桥也其为鱼薄而不美若存若亡若食若不食者鲂也其为鱼也博而厚味子贱曰善未至单父冠盖迎之者交接于道子贱曰车驱之阳昼之所谓阳桥者矣至单父请其耆老尊贤者而与之共治单父
　　齐人攻鲁道由单父单父之老请曰麦熟矣今齐冦至不及人人自收其麦请放民出获麦可以益粮且不资于冦三请而宓子不聴俄而齐冦逮于麦季孙闻之怒使人让宓子曰民寒耕热耘曾不得食岂不哀哉不知犹可以告者三而子不聴非所以为民也宓子蹵然曰今兹无麦明年可树若使不耕者获是使民乐有冦且得单父一嵗之麦于鲁不加彊丧之不加弱若使民有自取之心其创必数世不息季孙闻之曰地若可入吾岂忍见宓子哉孔子使巫马期逺观政巫马期入单父界见渔者得鱼辄舍之巫马期问焉渔者曰鱼之大者名为防吾大夫爱之其小者名为鱦吾大夫欲长之是以得二者辄舍之巫马期返以告孔子曰宓子之徳至使民闇行若有严刑于旁敢问何行而得于是孔子曰吾尝与之言曰诚于此者刑乎彼宓子行此术于单父也【家语】
　　吕氏春秋同说苑宓子贱治单父弹鸣琴身不下堂而单父治巫马期亦治单父以星出以星入日夜不处而单父亦治巫马期问其故于宓子宓子曰我之谓任人子之谓任力任力者固劳任人者固佚说苑孔子弟子有孔蔑者与宓子贱皆仕孔子过孔蔑问之曰自子之仕何得何亡孔蔑曰未有所得而所亡者三曰王事若袭学焉得习以是学不得明所亡者一也奉禄少鬻鬻不足及亲戚亲戚益疏所亡者二也公事多急不得吊死视病朋友益防所亡者三也孔子复见子贱曰自子之仕何得何亡子贱曰未有所亡而所得者三始诵之文今履而行之是学日益明所得者一也奉禄虽少鬻鬻得及亲戚亲戚益亲所得者二也公事虽急夜勤吊死视病朋友益亲所得者三也说苑孔子谓子贱曰子治单父而众说语丘所以为之者曰不齐父其父子其子恤诸孤而哀丧纪孔子曰善小节也小民附矣曰不齐所父事者三人兄事者五人友者十一人孔子曰父事三人可以教孝矣兄事五人可以教弟矣友十一人可以教学矣中节也中民附矣曰此地有贤于不齐者五人不齐事之教不齐所以治之术孔子曰欲其大者乃于此在矣昔者尧舜清微其身以聴观天下务来贤人夫举贤者百福之宗也神明之主也不齐之所治者小也所治者大其与尧舜继矣韩非子宓子贱治单父有若见之曰子何臞也宓子曰君不知贱不肖使治单父官事急心忧之故臞有若曰昔者舜鼓五歌南风之诗而天下治今以单父之细治之而忧治天下将奈何淮南子宾有见人于宓子者宾出宓子曰子之宾有三过望我而笑是攓也谈语而不称师是返也交浅而言深是乱也宾曰望君而笑是公也谈语而不称师是通也交浅而言深是忠也　与赵防冯忌说同见说客传韩非子田明辜射宓子贱宰予不免于田常宋书毕万保躯宓贱残领　按阚止事误宰我已见前宓贱死事当亦误
　　儒家宓子十六篇又景子三篇说宓子似其弟子【汉书】高柴字子臯【又作羔】少孔子三十嵗【史记　家语作四十嵗】
　　齐人【郑康成注卫人】高氏之族长不过六尺为人笃孝而有法正【家语】子臯之执亲之丧也泣血三年未尝见齿君子以为难仕鲁为成宰【家语作武城宰误】成人有兄死而不为衰者闻子臯将为成宰遂为衰成人曰蚕则绩而蟹有匡范则冠而蝉有緌兄则死而子臯为之衰子臯葬其妻犯人之禾申详以告曰请庚之子臯曰孟氏不以是罪予朋友不以是弃予以吾为邑长于斯也买道而葬后难继也鲁子蒲卒哭者呼灭子臯曰若是野哉哭者改之【记檀弓】后与子路俱仕卫卫蒯聩与孔俚作乱子路闻之驰往遇子臯出卫城门谓子路曰出公去矣而门已闭子可还矣母空受其祸子路曰食其食者不避其难子臯卒去子路死之【史记】
　　说苑子羔为卫政刖人之足卫乱子羔走郭门郭门闭刖者守门曰于彼有缺子羔曰君子不逾曰于彼有窦子羔曰君子不隧曰于此有室子羔入追者罢子羔将去谓刖者曰吾不能亏损主人法令而亲刖子之足吾在难中此乃子之报怨时也何故逃我刖者曰防足固我罪也无可奈何君之治臣也倾侧法令先后臣以法欲臣之免于法也臣知之狱决罪定临当行刑君愀然不乐见于顔色臣又知之君岂私臣哉韩非子同而以孔子为卫相人恶孔子于卫君卫君欲执孔子孔子走弟子皆逃子臯从出门诬甚文选注卫蒯聩乱子臯灭髭须衣妇人衣逃出曰父子争国吾何为其间乎
　　原宪【檀弓作仲宪】字子思宋人【康成注鲁人】少孔子三十六嵗清静守节贫而乐道孔子为鲁司冦原宪尝为孔子宰【家语】孔子卒原宪亡在草泽中【家语作隠于卫】子贡相卫结驷连骑排藜藿入穷阎过谢原宪宪摄敝衣冠见子贡子贡曰夫子岂病乎原宪曰吾闻之无财者谓之贫学道而不能行者谓之病若宪贫也非病也子贡惭不怿而去终身耻其言之过【史记　韩诗外传语繁而同】
　　漆雕开字子若【史记作子开】蔡人【康成注鲁人】少孔子十一嵗习尚书不乐仕孔子曰子之齿可以仕矣时将过子若曰吾斯之未能信孔子说【家语】
　　孔丛子漆雕开形残非行已之致何伤于徳哉说苑孔子问漆雕马人曰子事臧文仲武仲孺子容三大夫者孰为贤漆雕马人对曰臧氏家有焉名曰蔡文仲立三年为一兆焉武仲立三年为二兆焉孺子容立三年为三兆焉马人见之矣若夫三大夫之贤不贤马人不识也孔子曰君子哉漆雕氏之子其言人之美也隐而显其言人之过也徴而着故智不能及明不能见得无数卜乎　按说苑马人尝事臧氏三世与开不仕者正相反非开明矣而弟子中又无所谓漆雕马人者家语作漆雕慿亦无之
　　有若字子有鲁人少孔子三十三嵗【史记作四十三嵗今本家语作三十六嵗】为人彊识好古【家语】
　　有若问于曾子曰问丧于夫子乎曰闻之矣丧欲速贫死欲速朽有子曰是非君子之言也曾子曰参也闻诸夫子也有子又曰是非君子之言也曾子曰参也与子游闻之有子曰然然则夫子有为言之也曾子以斯言告于子游子游曰甚哉有子之言似夫子也昔者夫子居于宋见桓司马自为石椁三年而不成夫子曰若是其靡也死不如速朽之愈也死之欲速杇为桓司马言之也南宫敬叔反必载宝而朝夫子曰若是其货也丧不如速贫之愈也丧之欲速贫为敬叔言之也曾子以子游之言告有子有子曰然吾固曰非夫子之言也曾子曰子何以知之有子曰夫子制于中都四寸之棺五寸之椁以斯知不欲速朽也昔者夫子失鲁司冦将之荆葢先之以子夏又申之以冉有以斯知不欲速贫也曾子曰晏子可谓知礼也已防敬之有焉有若曰晏子一孤裘三十年遣车一乗及墓而反【言其既窆即归不留宾客有事也】国君七个遣车七乗大夫五个遣车五乗【人臣赐车马者乃得有遣车遣车之差大夫五诸七个谓所包遣奠牲体之数】晏子焉知礼曾子曰国无道君子耻盈礼焉国奢则示之以俭国俭则示之以礼史记孔子既没弟子思慕有若状似孔子弟子相与共立为师事之如夫子时他日弟子进问曰昔夫子当行使弟子持雨具已而果雨弟子问曰夫子何以知之夫子曰诗不云乎月离于毕俾滂沱矣昨暮月不宿毕乎他日月宿毕竟不雨啇瞿年长无子其母为取室孔子使之齐瞿母请之孔子曰无忧瞿年四十后当有五丈夫子已而果然敢问夫子何以知之有若黙然无以应弟子起曰有子避之此非子之座也　师事有若史不知何所本谬悠之言不足徴也
　　有若之丧悼公吊焉子游摈由左【记檀弓】
　　公西赤字子华【康成注鲁人家语同】少孔子四十二嵗【史记】
　　束带立朝闲賔立之仪【家语】
　　孔丛子书曰其在祖甲不义惟王公西赤曰闻诸晏子汤及太甲武丁祖乙天下之大君夫太甲为王居丧行不义同称君何也孔子曰君子之于人计功而除过太甲即位不明居丧之礼而干冡宰之政伊尹放之于桐忧思三年追悔前愆起而复位谓之明王以此观之虽四于三王不亦可乎淮南子公西华之养亲也若与朋友处
　　南宫縚一名括字子容【孔安国曰鲁人】以智自将世清不废世浊不汚孔子以其兄之子妻之【家语】
　　南宫縚之妻之姑之丧夫子诲之曰尔母从从尔【从从髙也】尔母扈扈尔【扈扈广也】葢榛以为笄长尺而总八寸【记檀弓】索隠即孟僖子之子仲孙阅康成注亦同并误说见后
　　巫马施字子旗【康成注鲁人家语巫马期陈人字子期】少孔子三十嵗【史记】韩诗外传子路与巫马期薪于韫邱之下陈之富人处师氏者指车百乗觞于韫邱之上子路曰使子无忘子之所知亦无进子之所能得此富终身无复见夫子子为之乎巫马期喟然而叹曰闻之夫子勇士不忘丧其元志士仁人不忘在沟壑子不知予与试予与意者其志与子路心惭负薪先归孔子曰由何为偕出而先返也子路以告孔子援琴而弹诗曰肃肃鸨羽集于苞栩王事靡盬不能艺稷黍父母何怙悠悠苍天曷其有所子道不行也使汝愿者
　　顔无繇字路路者顔囘父父子尝各异时事孔子【史记】少孔子六嵗孔子始教于阙里而受学焉【家语】
　　曾蒧字晳曾参父疾时礼教不行欲修之孔子善焉【家语】司马耕【家语司马黎耕】字子牛【孔安国曰宋人】性躁好言语兄桓魋行恶尝忧之【家语】
　　樊须字子迟【康成注齐人家语鲁人】少孔子四十六嵗弱仕于季氏【家语　史记少三十六嵗　按哀十一年清之战冉求帅左师管周父御樊迟为右季孙曰须也弱有子曰就用命焉葢少孔子四十六嵗至此裁二十三嵗故云弱】
　　公晳哀字季次【家语作公晳克鲁人】孔子曰天下无行多为家臣仕于都唯季次未尝仕【史记　潜夫论顔原公晳困馑于郊野】
　　公冶长齐人字子长【家语鲁人名苌范甯云名芝】孔子以其子妻之【史记】
　　海録公治长辨鸟雀语云唶唶啧啧白莲水边有车覆粟车脚沦泥犊牛折角收之不尽相呼共啄人验之果然张华云公冶长墓在城阳姑幕城东南五里所墓极髙
　　商瞿鲁人字子木少孔子二十九嵗孔子传易于瞿瞿传楚人馯臂子弓【史记作宏误】子弓传江东人矫子庸疵【汉书作桥疵鲁人】疵传燕人周子家竖【汉书作周丑】竖传淳于人光子乗羽羽传齐人田子荘何何传东武人王子中同同传菑川人杨何【史记】
　　梁鳣【一作鲤】字叔鱼少孔子二十九嵗【史记】
　　家语齐人少孔子三十九嵗梁鳣年三十未有子欲出其妻商瞿谓曰子未也昔吾年三十八无子吾母为吾更取室夫子使吾之齐母欲请留子曰无忧也瞿过四十当有五丈夫子今果然吾恐子自晩生耳未必妻之过从之二年而有子
　　顔幸字子柳【康成注鲁人】少孔子四十六嵗【史记】
　　子栁之母死子硕请具子栁曰何以哉子硕曰请粥庶弟之母子栁曰如之何其粥人之母以葬其母也不可既葬子硕欲以赙布之余具祭器子栁曰不可吾闻之也君子不家于丧请班诸兄弟之贫者【记檀弓　注子栁鲁叔皮之子子硕之兄】
　　冉孺字子鲁【一作曾家语鲁人字子鱼】少孔子五十嵗【史记】
　　公伯寮【史记作缭或云即申缭】字子周【史记　马融注鲁人弟子也文翁礼殿图有家语无】曹防字子循少孔子五十嵗【史记】
　　伯防字子析【家语作伯处字子晳】少孔子五十嵗【史记】
　　公孙龙字子石【孟子赵人康成注楚人家语作公孙宠卫人详赵传】少孔子五十三嵗【史记】
　　说苑子贡问子石子不学诗乎子石曰吾暇乎哉父母求吾孝兄弟求吾悌朋友求吾信吾暇乎哉说苑子石登吴山四望而叹曰呜呼悲哉世有明于事情不合于人心者有合于人心不明于事情者弟子问曰何谓也曰昔者吴王夫差不聴伍子胥尽忠极谏抉目而辜太宰嚭公孙雒偷合茍容以顺志而沈身江湖头悬越旗昔者费仲恶来革长鼻抉耳崇侯虎顺纣之欲武王伐纣四子身死牧之野头足异所比干尽忠剖心而死今欲明事情恐有抉目剖心之祸欲合人心恐有头足异所之患由是观之君子道狭耳不逢明主狭道之中又将险危闭塞无可从出者史记自公孙龙已右显有年名及受业闻见于书传者三十五人
　　冉季字子产【史记　康成注鲁人】
　　公祖句兹字子之【史记　家语作公祖兹】
　　秦商字子丕【史记　康成注楚人家语鲁人字丕兹少孔子四十嵗其父厪父与孔子父叔梁纥俱以力闻苏辙古史少四嵗说似近】
　　申党字周【史记　正义鲁人或作棠即申枨家语申绩字子周或作续　按郑康成云申枨葢孔子弟子申续是申续即申枨也后汉王政碑云有羔羊之洁无申棠之欲是申棠亦即申枨也】
　　顔之仆字叔【史记　康成注鲁人家记字子叔】
　　荣旂字子祺【史记　家语荣祈字子顔】
　　县成字子祺【康成注鲁人家语县成字子横】
　　左人郢字行【史记　康成注鲁人家语左郢字子行】
　　燕伋字思【史记　家语燕级字子思】
　　薛邦字子从【家语　史记郑国字子徒葢误薛为郑避汉讳邦作国】
　　秦非字子之【史记　康成注鲁人】
　　施之常字子恒【史记　家语字子常】
　　顔哙字子声【史记　康成注鲁人】
　　步叔乗字子车【史记　康成注齐人广韵作少叔乗】
　　原亢籍【史记　家语原亢字籍正义亢作冗】
　　乐欬字子声【史记　正义鲁人家语作乐欣】
　　廉絜字庸【史记　康成注卫人家语字子曹】
　　叔仲防字子期【史记　康成注晋人】
　　家语鲁人少孔子五十嵗与孔璇年相比每孺子执笔记事于夫子二人迭侍左右孟武伯见孔子而问曰此二孺子之幼也于学岂能识于壮哉孔子曰然少成则若性也习惯若自然也
　　顔何字冉【史记　康成注晋人家语字称史记索隠引】
　　秦祖字子南【史记　康成注秦人】
　　漆雕哆字子敛【史记　康成注鲁人】
　　顔高字子骄【史记　家语名产】
　　今本家语作顔刻字子骄少孔子五十嵗孔子适卫子骄为仆卫灵公与夫人南子同车出而使孔子为次游过市孔子耻之曰吾未见好德如好色者也
　　漆雕徒父【史记　康成注字子有家语作从父字子文】
　　壤驷赤字子徒【史记　康成注秦人家语字子从】
　　商泽【史记　康成注字子季家语字子秀】
　　石作蜀字子明【史记　康成注成纪人家语作石子蜀】
　　任不齐字选【史记　康成注楚人家语字子选】
　　公良孺字子正【史记　家语陈人贤而有勇孔子周行常以家车五乗从】
　　后处字子里【史记　康成注齐人家语作石处字里之】
　　秦冉字开【史记家语无】
　　公夏首字乗【史记　康成注鲁人家语公夏守字子乗】
　　奚容蒧字子晳【史记　正义卫人家语奚蒧字子偕】
　　公坚定字子中【史记　康成注鲁人或云卫人家语公肩字子仲】
　　顔祖字襄【史记　正义鲁人家语顔相字子襄】
　　鄡单字子家【史记　家语县亶字子象　按鄡古作□鄡□单亶家象并以音形之近而譌以为家语无者误】
　　句井疆【史记　康成注卫人家语字子疆】
　　罕父黑字子索【史记　家语字子黑一作字索】
　　狄黑字晳【史记　家语字晳之】
　　邽选字子敛【史记　康成注鲁人家语字子饮文翁图作国选葢亦避汉讳改之刘氏作邽巽】孔忠【史记　注云字子蔑】
　　家语孔弗字子蔑孔子兄孟皮之子孔蔑问行己之道子曰知而弗为莫若弗知亲而弗信莫若勿亲乐之方至乐而弗骄患之将至思而勿忧孔蔑曰行己乎子曰攻其所不能补其所不备毋以其所不能疑人毋以其所能骄人终日言无遗己之忧终身行不遗己之患唯智者有之
　　公西舆如字子上【史记　家语作公西与】
　　公西蒧字子上【史记　康成注鲁人家语字子尚　史记自冉季已后无年及不见书传者四十二人按公良孺顔高秦商叔仲防孔忠家语并有事迹是不见书传者三十七人】
　　陈亢陈人字子亢一字子禽少孔子四十嵗【家语】
　　陈子车死于卫其妻与其家大夫谋以殉葬定而后陈子亢至以告曰夫子疾莫养于下请以殉葬子亢曰以殉葬非礼也虽然则彼疾当养者孰若妻与宰得已则吾欲已不得已则吾欲以二子者之为之也于是弗果用【记檀弓】
　　琴牢卫人字子开一字子张【家语】
　　荘子子桑戸死孟子反子琴张编曲鼓琴而歌孔子使子贡往待事焉反以告孔子曰彼游方之外者也旧说家语无秦冉顔何鄡单公伯寮而有陈亢琴
　　牢县亶按古本家语顔何字称县亶即鄡单公伯僚实愬子路家语黜之是所无者唯秦冉一人而已陈亢见经琴牢见荘子今増之
　　孺悲恤由之丧哀公使孺悲之孔子学士丧礼士丧礼于是乎书【小戴礼杂记　孺悲欲见孔子辞以疾悲遂不得厠弟子之列然如戴圣所纪士丧礼由悲而传阙之非是今増之】
　　公罔之裘【记射义】
　　序防孔子射于矍相之圃葢观者如堵墙射至于司马使子路执弓矢出延射曰贲军之将亡国之大夫与为人后者不入其余皆入葢去者半入者半又使公罔之裘序防扬觯而语公罔之裘扬觯而语曰幼壮孝悌耆耋好礼不从流俗修身以俟死者不在此位也葢去者半处者半序防又扬觯而语曰好学不倦好礼不变旄期称道不乱者不在此位也葢防有存者【记射义】
　　仲孙何忌孟僖子之子懿子也孟僖子将死召其大夫曰孔丘圣人之徒也臧孙纥有言曰圣人有明徳者若不当世其后必有达人今其将在孔丘乎我若获后必属说与何忌于孔子使事之而学礼焉故孟懿子与南宫敬叔师事仲尼【左传】
　　仲孙説【一作阅】懿子之弟居南宫曰南宫敬叔【礼康成注敬叔孟懿子之子仲孙阅又云南宫縚孟僖子之子南宫阅字子容其妻孔子兄女陆徳明释文南宫阅一名縚史记索隠南宫适家语作南宫縚是孟僖子之子仲孙阅则诸说并以南宫适与括与縚与仲孙阅俱为一人　按春秋名号归一图仲孙即阅南宫敬叔孔子弟子初不言括縚则南宫括别是一人明甚】
　　孔子与敬叔俱至周问礼乐自周反鲁弟子稍益进焉子曰自南宫敬叔之乗我车也而道加行【家语　家语南宫敬叔以富得罪于定公奔卫卫请复之载其宝以朝夫子闻之曰若是其货也丧不若速贫之愈　按敬叔无奔卫事说由檀弓而误】
　　孔璇【家语　事见前叔仲防】
　　惠叔兰卫将军文子弥牟之弟为卫司冦子游尝从孔子适卫与子兰相善使之受学于孔子【家语　檀弓记子兰之丧详子游传】
　　左丘明鲁太史孔子将修春秋与左邱明乗如周观书于周史归而修春秋之经丘明为之传【严彭祖注】
　　汉书仲尼与丘明观鲁史记有所褒贬口授弟子弟子退而异言丘明恐弟子各安其意以失其真故论本事而作传论衡春秋诸家去孔子逺左氏传出孔子壁中近得其实杜预注邱明受经于仲尼是为素臣荀崧曰孔子作春秋丘明子夏造膝亲受史通丘明躬为鲁史受经于仲尼啖助曰左氏受经于仲尼博采诸家叙事尤备此余传功最髙者　按诸家并以丘明受业孔子至宋赵匡则疑左氏在孔子之前王安石疑左氏在孔子之后并误叶梦得曰古有左氏左丘氏太史公称左丘失明厥有国语今春秋传作左氏而国语出左丘氏则不得为一家文体亦自不同其非一家书明甚矣按此则左丘明实为国语而作春秋传者又别有左氏说又独异
　　廉瑀【文翁礼殿图】
　　林放【文翁礼殿图】
　　牧皮事孔子学者【赵岐孟子注】
　　子服何是为子服景伯【鲁峻石壁画像】
　　宾牟贾【注不言孔子弟子然问乐免席而请子曰居吾语汝是亦弟子之礼也】贾侍坐于孔子孔子与之言及乐曰夫武之备戒已久何也【夫武之乐先击鼓备戒已久乃始作舞】对曰病不得其众也【武王伐纣病不得众心故先鸣鼔戒众久乃出战今舞象此】咏叹之淫液之何也对曰恐不逮事也【恐诸侯后至不及战事故长歌以致望慕之情】发扬蹈厉之已蚤何也对曰及时事也【象及时伐纣不可缓也】武坐致右宪左何也【坐跪也问舞武乐之人有时而跪以右足致地而左足仰何也】对曰非武坐也【贾言非武人坐舞法无坐也】声淫及商何也【乐有贪商之声】对曰非武音也子曰若非武音则何音也对曰有司失其传也若非有司失其传则武王之志荒矣【言武王实有心取商岂精明神武应天顺人之志哉】子曰唯丘之闻诸苌亦若吾子之言是也宾牢贾免席而请曰夫武之备戒已久则既闻命矣敢问迟之迟而又久何也【言久立于缀也】子曰居吾语汝夫乐者象成者也总干而山立武王之事也【将舞舞人总持干盾如山之立此象武王持盾以待诸之志】发扬蹈厉太公之志也【象太公鹰扬之志】武乱皆坐周召之治也【乐卒章象周公召公文徳之治盖以文而止武也】且夫武始而北出【自南第一位北至第二位为一成】再成而灭商【自第二位至苐三位而象灭啇】三成而南【自第三位至第四位极北而反南象克殷南还】四成而南国是疆【自北第一位至第二位象伐纣后疆理南国】五成而分周公左召公右【自第二位至苐三位乃分左右象周召】六成复缀以崇天子【自第三位而复于南头初位象武功成而归镐京四海皆崇武王为天子】夹振之而驷伐盛威于中国也【夹舞振铎以为节舞者戈矛四次击刺象伐纣之兵盛威于中国】夹而进事蚤济也【舞者各有部分振铎者夹之而进于武王之事为蚤成】久立于缀以待诸侯之至也【久立于行缀之位象武王待诸侯之集】且女独未闻牧野之语乎武王克殷反【当作及】商未及下车而封黄帝之后于蓟封帝尧之后于祝封帝舜之后于陈而封夏后氏之后于杞投殷之后于宋封王子比干之墓释箕子之囚使之行商容而复其位庶民弛政庶士倍禄济河而西马散之华山之阳而弗复乗牛散之桃林之野而弗复服车甲衅而藏之府库而弗复用倒载干戈包以虎皮将帅之士使为诸侯名之曰建櫜然后天下知武王之不复用兵也散军而郊射左射貍首【左东学在东郊射歌貍首以为节】右射驺虞【右西学在西郊射歌驺虞以为节】而贯革之射息也禆冕措笏而虎贲之士说剑也祀乎明堂而民知孝朝觐然后诸侯知所以臣耕籍然后诸侯知所以敬五者天下之大教也食三老五更于大学天子袒而割牲执醤而馈执爵而酳冕而总干所以教诸侯之弟也若此则周道四达礼乐交通则夫武之迟久不亦宜乎【记乐记】
　　鞠语景公上路寝闻哭声曰吾若闻哭声何为者也梁邱据对曰鲁孔丘之徒鞠语者也明于礼乐审于服丧其母死葬埋甚厚服丧三年哭泣甚哀公曰岂不可哉而色悦之【晏子春秋孔丛子同】
　　顔涿聚【史作浊邹左传作顔庚】齐大夫初梁父之大盗也学于孔子为天下名士以终其夀【吕览　史记孔子世家弟子三千身通六艺者七十有二人如顔浊邹之徒受业者甚众而于弟子列传内无顔涿聚左传黎邱之役涿聚为晋禽见齐传　史记七十七人外増陈亢以下十七人合九十四人此外申枨申绩即申党郑国即薛邦不并编入又荘子徳充符篇有常季郭象注常季孔子弟子按荘子多寓言不见他本亦不敢以假托编入也】
　　孔子门人【欧阳子云受业者为弟子受业于弟子者为门人】
　　成囘学于子路三年囘恭敬不已子路问其故囘对曰臣闻之行者比于鸟上畏鹰鹯下畏罗网夫人为善者少为谗者多若身不死安知祸罪不施行年七十常恐行节之亏囘是以恭敬待大命子路稽首曰君子哉【说苑】馯臂子弓【弓一作】楚人孔子传易于商瞿瞿传子弓【史记应劭曰子弓子夏门人汉儒林传商瞿受易仲尼瞿传鲁桥疵子庸子庸传江东馯臂子弓】
　　桥疵子庸【疵一作庇】字子肩鲁荘公族【世子】
　　商瞿受易以授桥疵子庸【汉书　史记谓子弓授子庸汉书谓子庸授子弓】魏文名都【世本名斯】受子夏经艺【史记】
　　干木晋之大驵也学于子夏为天下名士显人以终其夀【吕览路史干氏初邑后邑干因邑为氏风俗通以为姓名干木误】
　　髙行子齐人【赵岐注】
　　子夏授诗于髙行子【徐整注】
　　曽申字子西曽参之子受诗于子夏【陆徳明注】
　　左丘明授春秋于曾申【刘向别録】
　　穆公之母卒使人问于曽子曰如之何对曰申也闻诸申之父曰哭泣之哀齐斩之情饘粥之食自天子达布幕卫也縿幕鲁也【记檀弓　又曰曽子疾病曽元曽申坐于足大戴记作曽华曽子疾病曽元抑首曽华抱足而赵岐注以为曽子之孙误】
　　公羊高齐人子夏传春秋与公羊高【戴宏春秋论　荀崧曰公羊亲受子夏梁武帝曰公羊禀西河之学孔颖达曰孔子授春秋于卜商商授弟子公羊高谷梁赤各为之传】谷梁赤鲁人子夏弟子【风俗通　縻信以为秦孝公同时人阮孝绪曰名俶字元始顔师古注名喜受经于子夏】
　　乐正子春曾子弟子【康成注】
　　乐正子春之母死五日而不食曰吾悔之自吾母而不得吾情吾恶乎用吾情【记檀弓】
　　乐正子春下堂而伤其足数月不出犹有忧色门弟子曰夫子之足瘳矣数月不出犹有忧色何也乐正子春曰善如尔之问也善如尔之问也吾闻诸曽子曽子闻诸夫子曰天之所生地之所养无人为大父母全而生之子全而归之可谓孝矣不亏其体不辱其身可谓全矣故君子顷步而不敢忘孝也今予忘孝之道予是以有忧色壹举足而不敢忘父母壹出言而不敢忘父母壹举足而不敢忘父母是故道而不径舟而不游不敢以先父母之遗体行殆壹出言而不敢忘父母是故恶言不出于口忿言不反于身不辱其身不羞其亲可谓孝矣【记祭义　韩非子齐伐鲁索谗鼎作乐正子春事与栁下惠同】
　　檀弓鲁人善于礼【陆徳明音义　胡寅曰曽子门人纂修论语】
　　公仪仲子【鲁同姓】之丧檀弓免焉仲子舍其孙而立其子【礼适子死立适孙】檀弓曰何居我未之前闻也趋而就子服伯子【即子服何景伯】于门右曰仲子舍其孙而立其子何也伯子曰仲子亦犹行古之道也昔者文王舍伯邑考而立武王微子舍其孙腯而立衍也夫仲子亦犹行古之道也子游问诸孔子孔子曰否立孙【记檀弓　孔颖达防檀弓在六国时知者以仲梁子是六国时人故知也非孔门门徒而于仲梁予之下康成注曰鲁人孔疏云鲁有仲梁懐仲梁鲁姓故知是鲁人其说自相舛戾　按记檀弓与孔子同时而云六国时人误】
　　沈犹行曽子弟子【赵岐注】
　　曾子居武城有越冦或曰冦至盍去诸曰无寓人于我室毁伤其薪木冦退则曰修我墙屋我将反冦退曾子反左右曰待先生如此其忠且敬也冦至则先去以为民望冦退则反殆于不可沈犹行曰是非汝所知也昔沈犹有负刍之祸从先生者七十人未有与焉
　　阳肤曽子弟子【包成论语章句】
　　公明高曾子弟子【赵岐注】
　　公明宣学于曾子三年不读书曾子曰宣而居参之门三年不学何也公明宣曰宣见夫子居宫庭亲在叱咤之声未尝至犬马宣说之宣见夫子之应宾客恭俭而不懈惰宣说之宣见夫子之居朝廷严临下而不毁伤宣说之宣说此三者学而未能宣安敢不学乎曾子避席谢之曰参不及宣其学而已【说苑】
　　公明仪子张弟子子张之丧公明仪为志焉又为曾子弟子【孔颖达疏】
　　子襄曾子弟子【赵岐注】
　　公孙尼子七十子之弟子【顔师古注】
　　沈约曰乐记取公孙尼子刘巘曰缁衣公孙尼子作
　　孺家有公孙尼子二十八篇杂家有公孙尼一篇【汉书】世硕陈人七十子之弟子【顔师古注】
　　世硕以为人情有善有恶在所养焉作养书一篇宓子贱漆雕开公孙尼子之徒亦论性情与世子相出入【王充论衡】
　　儒家世子二十一篇【汉书】
　　景子说宓子语似其弟子【顔师古注】
　　景子三篇【汉书】
　　王史氏七十子后学者【顔师古注】
　　六国时人【刘向别録】
　　王史氏二十一篇【汉书】
　　李克子夏弟子为魏文侯相【顔师古注】
　　李克七篇【汉书】
　　婴齐人七十子之后【顔师古注】
　　子十八篇【汉书】
　　公孙传易于孔门者【公孙氏别有三人焉一公孙龙字子石一赵人名龙字子秉为坚白同异之辩者一郑大夫公孙字伯石】孔子之后儒分为八有子张氏子思氏顔氏孟氏漆雕氏仲良氏公孙氏乐正氏之儒【韩非子一陶潜曰顔氏传诗为道为讽谏之儒孟氏传书为道为疏通致逺之儒漆雕氏传礼为道为恭俭荘敬之儒仲良氏传乐为道以和隂阳为移风易俗之儒乐正氏传春秋为道为属辞比事之儒公孙氏传易为道为洁静精微之儒】
　　县亶父子象孔子门人【广韵注　索隠亶作豊家语无父字记檀弓有县子琐附着于下】
　　陈荘子【齐陈恒名名伯】死使人赴于鲁鲁人欲勿哭公召县子而问焉县子曰古之大夫束修之问不出竟虽欲哭之安得而哭之今之大夫交政于中国虽欲勿哭焉得而勿哭且臣闻之哭有二道有爱而哭之有畏而哭之公曰然则如之何而可县子曰请哭诸异姓之庙于是与哭诸县氏县子琐曰吾闻之古者不降上下各以其亲【言丧服上不降逺下不降卑】滕伯文【殷时滕君】为孟虎齐衰其叔父也为孟皮齐衰其叔父也又曰绤衰繐裳非古也嵗旱穆公召县子而问然曰天久不雨吾欲暴尫而奚若曰天则不雨而暴人之疾子虐毋乃不可与然则吾欲暴巫而奚若曰天则不雨而望之愚妇人于以求之毋乃已疏乎徙市则奚若曰天子崩巷市七日诸侯薨巷市三日为之徙市不亦可乎【记檀弓　县子琐或即是县亶父或别是一人姑附见之】公休哀孔子门人【广韵注】
　　公析哀孔子门人【广韵注　疑即孔子弟子公晢哀】
　　盆成适孔子门人齐景公宿于路寝之宫夜分闻西方有男子哭者公悲之明日朝问于晏子晏子对曰西郭徙居布衣之士盆成适也父之孝子兄之顺弟也今其母不幸而死祔柩未葬家贫身老子恐力不能合祔是以悲也公曰子为寡人吊之婴往吊咎公不辱临公使男子免女子发笄开凶门而迎适【晏子春秋　孙奭曰尝欲学于孟子误按孟子时盆成括想别有一人孙奭所注葢指彼耳】
　　孟子　【孟子弟子附】
　　孟轲字子舆【文选注　孔丛子作子车】邹人也受业子思之门人孔丛子孟子车尚幼请见子思子思见之甚说其志礼敬甚崇客退子上曰白闻士无介不见女无媒不嫁孟孺子无介而见大人说而敬之白也未喻敢问子思曰然吾昔从夫子于郯遇程子于涂倾葢而语命子路将束帛赠焉以其道同于君子也今孟子车言称尧舜性乐仁义世所希有非尔所及也孔丛子孟子问子思曰尧舜文武之道可力而致乎子思曰称其言履其行夜思之昼行之如农之赴时商之趋利恶有不至者乎孔丛子子思谓孟子曰自大而不修其所以大不大矣自异而不修其所以异不异矣故君子髙其行人莫能阶逺其志人莫能及子思子孟子问牧民之道何先子思子曰利之孟子曰君子之教民者亦仁义而已何必曰利子思子曰仁义者固所以利之也上不仁则不得其所不义则利为诈此为不利大矣风俗通亦以为受业于子思　按孟子上距孔子百二十年史说为得
　　道既通游事齐宣王宣王不能用
　　荀子孟子三见宣王不言事门人曰曷为三遇齐王而不言事曰我先攻其邪心韩诗外传孟子说齐宣王而不说淳于髠侍孟子曰今日说公之君公之君不说意者其未知善之为善乎髠曰夫子亦诚无善耳昔者匏巴鼔瑟潜鱼出聴伯牙鼓琴六马犹秣鱼马犹知善之为善而况君人者孟子曰夫电雷之震不能使聋者有闻日月之明不能使盲者有见公之君若此也髠曰不然揖封生高商而齐人好歌杞梁之妻哭而人称咏夫声无细而不闻行无隠而不形夫子苟贤居鲁而鲁何也孟子曰吞舟之鱼不居潜泽度量之士不居污世夫蓺冬至必雕吾亦时矣
　　适梁梁惠王数败于军旅卑礼厚币以招贤者邹衍淳于髠孟子皆至梁梁惠王曰寡人不佞兵三折于外太子虏上将死国以空虚以羞先君宗庙社稷寡人甚丑之叟不逺千里辱幸至敝邑之廷将何以利吾国孟子曰君不可以言利君欲利则大夫欲利大夫欲利则庶人欲利上下争利国则危矣为人君仁义而已矣何以利为梁惠王谋欲攻赵孟子称太王去邠此岂有意阿世俗苟合而已哉持方枘欲内圆凿其能入乎【此段旧在作孟子七篇下今易置之新论秦攻梁惠王谓孟子曰秦攻梁先生何以御乎对曰昔太王居邠狄人攻之太王不欲伤其民乃去邠之岐今王奚不去梁乎惠王不说】梁惠王不果所言则见以为迂逺而濶于事情
　　风俗通孟子游于诸侯所言皆以为迂逺而濶于事情然终不屈道趋合尝仕于齐位至卿后不能用孟子去齐絶粮于邹薛困殆甚退与万章之徒序诗书仲尼之意作孟子十一篇梁惠王复聘请之以为上卿盐铁论孟子守旧术不知世务困于梁宋文选注虽往来屯难不见任用终亦为周威王师　仕齐梁为卿及为周威王师说皆异
　　当是之时秦用商君富国强兵楚魏用吴起战胜弱敌天下方务于合从连衡以攻伐为贤而孟子乃述唐虞三代之徳是以所如不合退而与万章之徒序诗书述仲尼之意作孟子七篇【史记】
　　儒家孟子十一篇【汉书】
　　马总意林孟子曰白羽白性轻白雪白性消白玉白性贞虽俱白其性不同也文选注孟子曰有人道我善者是吾贼也道吾恶者是吾师也法言孟子曰夫有意而不至者有矣未有无意而至者矣盐铁论孟子曰今之士大夫皆罪人也逢其意以顺其恶又曰尧舜之道非逺人也人不思之耳汉书孟子曰纣贵为天子而死曽不如匹夫是纣先自絶久矣非死之日天去之也风俗通孟子曰尧舜不胜其美桀纣不胜其恶传言失指图景失形广文选鲁平公与齐宣王防于鳬绎山下乐克备道孟子于平公曰孟子私淑仲尼其徳辅世长民其道发政施仁君何为不见乎
　　乐正克孟子弟子为鲁臣【赵岐注】
　　万章孟子弟子【赵岐注　索隠孟子之门人广韵注离娄之门人】
　　公孙丑孟子弟子【赵岐注】
　　浩生不害【浩生一作告】孟子弟子【赵岐注】
　　孟仲子孟子之从昆弟从学于孟子【赵岐注】
　　陈臻孟子弟子【赵岐注】
　　充虞孟子弟子【赵岐注】
　　屋庐连孟子弟子【赵岐注】
　　徐辟孟子弟子【赵岐注】
　　陈代孟子弟子【赵岐注】
　　彭更孟子弟子【赵岐注】
　　公都子孟子弟子【赵岐注】
　　咸丘蒙孟子弟子【赵岐注】
　　高子齐人尝学于孟子【赵岐注】
　　桃应孟子弟子【赵岐注】
　　滕更滕君之弟来学于孟子【赵岐注】
　　论曰程子有言曰仲尼元气也顔子春生孟子秋杀尽见又曰仲尼无迹顔子微有迹孟子其迹着可谓体圣贤之审者然振聋昭昧辟邪直枉天生孟子亦寓复于剥乎四时之气备而后嵗功成孟子葢董其成者也















　　尚史卷八十五
　　钦定四库全书
　　尚史卷八十六　　　　　　系六
　　镶白旗汉军李锴撰
　　诸子传
　　鬻子
　　鬻熊帝颛顼之后季连之苗裔【史记】
　　年九十见文王王曰老矣鬻子曰使臣捕兽逐麋已老矣使臣坐策国事尚少也文王师之【鬻子　韩诗外传作楚邱先生见孟尝君】
　　武王崩成王即位享国亲以其身见于鬻子之家而问焉鬻子告以上世之政【贾谊新书文多不具録】
　　所着鬻子二十二篇盖多阙畧云
　　老子　【闗尹子附】
　　老子者楚苦县厉乡曲仁里人也李氏名耳字伯阳谥曰聃【朱韬玉礼一名重耳外字聃云李氏女所生因母姓也又云生而指李树因以为姓许慎云聃耳漫也故名耳字索隐老子号伯阳父】周守藏室之史也【张汤传柱下史】孔子适周将问礼于老子老子曰子所言者其人与骨皆已朽矣独其言在耳且君子得其时则驾不得其时则蓬累而行吾闻之良贾深藏若虚君子盛徳容貎若愚去子之骄气与多欲态色与滛志是皆无益于子之身吾所以告子若是而已孔子去谓弟子曰鸟吾知其能飞鱼吾知其能游兽吾知其能走走者可以为罔游者可以为纶飞者可以为矰至于龙吾不能知其乘风云而上天吾今日见老子其犹龙耶老子修道徳其学以自隐无名为务居周乆之见周之衰乃遂去至闗闗令尹喜曰子将隐矣彊为我著书于是老子乃著书上下篇言道徳之意五千余言而去莫知其所终
　　髙士传老子陈人也生于殷时为周柱下史好养精气贵接而不施转为守藏史仲尼至周见老子知其圣人乃师之后周徳衰乃乘青牛车去入大秦过西闗闗令尹喜望气先知焉乃物色遮候之已而老子果至乃彊使着道徳经五千余言髙士传商容有疾老子徃问焉曰先生疾甚矣无遗教可以语弟子者乎商容曰过故乡而下车子知之乎老子曰非谓其不忘故耶商容曰过乔木而趋子知之乎老子曰非谓敬老耶张其口而示曰吾舌存乎老子曰然吾齿存乎老子曰亡商容曰子知之乎老子曰舌存非以其柔耶齿亡非以其刚耶商容曰尽矣无以复语子哉世説注商容老子师説苑作常摐博物志老子入胡作樗蒲
　　或曰老莱子亦楚人也著书十五篇言道家之用与孔子同时云【此下云老子百六十余嵗或言二百嵗説近诞故删之】
　　高士传老莱子者楚人也耕于山之阳或言于楚王王驾至莱子之门莱子方织畚王曰守国之政孤愿烦先生莱子曰诺王去其妻樵还曰许之乎曰然妻曰妾闻之可食以酒肉者可随而鞭棰可拟以官禄者可随而鈇妾不能为人所制投其畚而去莱子亦随其妻至于江南曰鸟兽之毛可绩而衣其遗粒足食也人莫知其所终孔丛子子思见老莱子莱子闻穆公将相子思曰若子事君将何以为乎子思曰顺吾性情以道辅之无死亡焉莱子曰不可子性刚而傲不肖又且无死亡非人臣也子思曰不肖固人之所傲也夫事君道行言听则何所死亡道不行言不听则亦不能事君所谓无死亡也莱子曰齿坚易敝舌柔常存子思曰吾不能为舌故不能事君列女传老莱子老养二亲行年七十着五采斒斓衣上堂跌仆因卧地为小儿啼或弄鶵鸟于亲侧
　　自孔子死之后百二十九年而史记周大史儋见秦献公曰始秦与周合而离离五百嵗而复合合七十嵗而霸王者出焉或曰儋即老子或曰非也世莫知其然否【太史公疑老莱子太史儋与老子为一人非是今以二人附老子传亦犹巢由附夷齐云】老子之子名宗宗为魏将封于叚干宗子注注子宫世之学老子者则绌儒学儒学亦绌老子道不同不相为谋岂谓是耶李耳无为自化清静自正【史记】
　　闗尹子名嘉列子师之多所请问庄子称为博大眞人【刘向别录】列子闗尹喜曰在已无居形物其着其动若水其静若鉴其应若响故其道若物者也物自违道道不违物善若道者亦不用耳亦不用目亦不用力亦不用心欲若道而用视听刑智以求之弗当矣瞻之在前忽焉在后用之弥满六虚废之莫知其所亦非有心者所能得逺亦非无心者所能得近唯黙而得之而性成之者得之知而忘情能而不为眞知眞能也发无知何能情发不能何能为聚块也积尘也虽无为而非理也列子闗尹谓子列子曰言美则响美言恶则响恶身长则影长身短则影短名也者响也身也者影也故曰慎尔言将有和之慎尔身将有随之是以圣人见出以知入观徃以知来此其所以先知之理也度在身稽在人稽度皆明而不道也譬之出不由门行不从径也观之神农之徳稽之虞夏商周之书度诸法士贤人之言所以存亡废兴而非由此道者未之有也又曰列子学射中矣请于闗尹子尹子曰子知子之所以中者乎对曰弗知也尹子曰未可退而习之三年又以报尹子尹子曰子知子之所以中乎曰知之矣尹子曰可矣守而勿失也非独射也国与身皆如之
　　道家老莱子十五篇闗尹子九篇【汉书】
　　文子
　　文子姓辛名钘葵邱滩上人号曰计然范蠡师事之本受业于老子【汉书老子弟子与孔子并时】录其遗文为十二篇【魏李暹注按考马总意林别有计然十三卷并隂阳厯数则文子非计然也】
　　道家有文子九篇【汉书】
　　墨子　【腹防附】
　　墨翟葢宋之大夫善守御为节用【史记】
　　公输盘为楚造云梯之械将以攻宋墨子闻之十日十夜而至郢见公输盘曰北方有侮臣愿借子杀之公输盘曰吾义固不杀人墨子起再拜曰闻子为云梯将以攻宋宋何罪之有荆有余于地而不足于民杀所不足而争所有余不智宋无罪而攻之不仁知而不争不忠争而不得不彊义不杀少而杀众不知类公输盘服墨子曰然乎不已乎公输盘曰不可吾既已言之王矣墨子曰胡不见我于王曰诺墨子见王曰今有人于此舎其文轩邻有败舆而欲窃之舎其锦绣邻有防褐而欲窃之舎其粱肉邻有糟糠而欲窃之此为何若人也王曰必为有窃疾矣墨子曰荆之地方五千里宋方五百里此犹文轩之与敝舆也荆有云梦犀儿麋鹿盈之江汉鱼鼈鼋鼍为天下饶宋所谓无雉兎狐狸此犹粱肉之与糟糠也荆有长松文梓楩楠豫章宋无长木此犹锦绣之与防褐也臣以三事之攻宋为与此同也王曰善哉虽然公输盘为我为云梯必攻宋于是见公输盘墨子解带为城以牒为械公输盘九设攻城之机墨子九距之公输盘之攻械尽墨子之守圉有余公输盘诎而曰吾知所以距子矣吾不言墨子亦曰吾知子之所以距我吾不言楚王问其故墨子曰公输子之意不过欲杀臣杀臣宋莫能守可攻也然臣之弟子禽滑厘等三百人已持臣守圉之器在宋城上而待楚矣楚王曰善哉请无攻宋墨子归过宋天雨庇其闾中守闾者不内也【国策吕氏春秋并同】公输子削竹木以为鹊成而飞之三日不下公输子以为至巧墨子曰子之为鹊也不如翟之为车辖须臾留三寸之木而任五十石之重故所为巧利于人谓之巧不利于人谓之拙
　　韩非子墨子为木鸢三年而成蜚一日而败弟子曰先生之巧至能使木鸢飞墨子曰不如为车輗者巧也用咫尺之木不费一朝之事而引三十石之重致逺力多乆于嵗数恵子闻之曰大巧巧为輗拙为鸢
　　巫马子谓墨子曰我与子异我不能兼爱我爱邹人于越人爱鲁人于邹人爱我乡人于鲁人爱我家人于乡人爱我亲于我家人爱我身于吾亲以为近我也击我则疾击彼则不疾于我我何故疾者之不拂而不疾者之拂故有我有杀彼以我无杀我以利墨子曰然则一人説子一人欲杀子以利已十人説子十人欲杀子以利己天下説子天下欲杀子以利己一人不説子一人欲杀子十人不説子十人欲杀子天下不説子天下欲杀子説子亦欲杀子不説子亦欲杀子是所谓经者口也杀常之身者也【墨子】
　　墨子学儒者之业受孔子之术以为其礼烦扰而不説厚靡财而贫民服伤生而害事故背周道而用夏政【淮南子】
　　淮南子墨子服役者八十人皆可使赴火蹈刄死不还踵化之所致也吕氏春秋墨子见荆王锦衣吹笙因也尸子绕梁之鸣许史鼓之非不乐也墨子以为伤义是不听也邹阳书邑号朝歌而墨子回车新语墨子皇皇席不暇暖
　　墨家墨子七十一篇【汉书】
　　吕氏春秋墨者钜子腹防居秦其子杀人秦恵王曰先生之年长矣非有他子也寡人已令吏弗诛矣先生以此听寡人也腹防对曰墨者之法曰杀人者死伤人者刑此所以禁杀伤人也夫禁杀伤人者天下之大义也王虽为之赐令吏弗诛腹防不可不行墨者之法不许恵王而遂杀之
　　尸子
　　尸子名校鲁人秦相商君师之鞅死佼逃入蜀所着杂家尸子二十篇【汉书　书亡今见杂引诸书】
　　杨子
　　杨朱或曰姓阳名戎字子居【庄子释文】
　　杨朱见梁王言治天下如运诸掌梁王曰先生有一妻一妾而不能治三畆之园而不能芸言治天下如运诸掌何也对曰君见牧羊者乎百羊而羣使五尺童子荷棰而随之欲东而东欲西而西使尧牵一羊舜荷棰而随之则不能前矣且臣闻之吞舟之鱼不游枝流鸿鹄高飞不集汚池何则其极逺也黄钟大吕不可从烦奏之舞何则其音踈也将治大者不治细成大功者不成小此之谓矣杨朱曰伯成子髙不以一毫利物舎国而隐耕大禹不以一身自利一体偏枯古之人损一毫利天下不与也悉天下奉一身不取也人人不损一毫人人不利天下天下治矣禽子问杨朱曰去子体之一毛以济一世为之乎杨子曰世固非一毛之所济禽子曰假济为之乎杨子弗应禽子出语孟孙阳孟孙阳曰子不达夫子之心吾请言之有侵若肌肤获万金者若为之乎曰为之曰有防若一节得一国子为之乎禽子黙然孟孙阳曰一毛防于肌肤肌肤防于一节省矣然则积一毛以成肌肤积肌肤以成一节一毛固一体万分中之一物奈何轻之乎禽子曰吾不能答子然以子之言问老闗尹则子言当以吾言问大禹墨翟则吾言当杨朱过宋逆旅一有妾二人其一人美一人恶恶者贵而美者贱杨子问其故逆旅小子曰其美者自美吾不知其美也恶者自恶吾不知其恶也杨朱曰弟子记之行贤而去自贤之行奚徃而不爱哉杨朱之弟曰布衣素衣而出天雨解素衣衣缁衣而反其狗迎而吠之杨布怒将朴之杨朱曰子无扑矣子亦犹是也向者使汝狗白而徃黑而来岂能无怪哉【列子　杨子书亡仅见于列子今采其独行偏尚数端余不具载】
　　列子
　　列子名御冦郑人也与郑缪公同时【当是繻公　按列子有杨朱见梁王之文威烈王二十三年而后有梁是已当郑幽公时矣】盖有道者也其学本于黄帝老子号曰道家【刘向别録】
　　史疾为韩使楚楚王问曰客何方所循曰治列子御冦之言曰何贵曰贵正王曰正亦可为国乎曰可王曰楚国多盗正可以圉盗乎曰可顷间有鹊止于屋上者曰请问楚人谓之何王曰谓之鹊谓之乌可乎曰不可曰今王之国有柱国令尹司马典令其令官置吏必曰亷洁胜任今盗贼公行而弗能禁也此乌不为乌鹊不为鹊也【国策】
　　道家列子八篇【汉书】
　　庄子
　　庄子者防人也名周周尝为防漆园吏与梁恵王齐宣王同时其学无所不闚然其要本归于老子之言故其著书十万余言大抵率寓言也作渔父盗跖胠箧以诋訾孔子之徒以明老子之术畏累虚亢桑子之属皆空语无事实然善属书离辞指事类情用剽剥儒墨虽当世宿学不能自解免也其言洸洋自恣以适已故自王公大人不能器之楚威王闻庄周贤使使厚币迎之许以为相庄周笑谓楚使者曰千金重利卿相尊位也子独不见郊祭之牺牛乎养食之数嵗衣以文绣以入太庙当是之时虽欲为孤豚岂可得乎子亟去无汚我我宁游戏汚渎之中自快无为有国者所羁终身不仕以快吾志焉【史记　古今乐录庄周齐人也隐于山岳湣王遣使赍金百镒聘以相位周谢使者引声而歌歌辞浅鄙不足録】
　　庄子病剧弟子对之泣应曰我今死则谁先更百年生则谁后必不得免何贪于须臾【桓谭新论　较庄子本文上为乌鸢食下为蝼蚁食语尤精练】
　　鬼谷子
　　鬼谷子楚人周世隐于鬼谷苏秦所记以为周时已豪士隐者居鬼谷自号鬼谷先生【皇甫谧注】
　　苏秦张仪从横习之鬼谷子掘地为坑曰下説令我泣出则耐分人主之地苏秦下説鬼谷子泣下沾襟【论衡】鬼谷子曰苏秦张仪一体也然其矫尾厉角含吐纵横仪不如秦是能分人主之地也【鬼谷子】
　　风俗通鬼谷子六国时纵横家真隐传鬼谷先生不知何许人隐居韬志居鬼谷山因以为称苏秦张仪师之遂立功名先生遗书责之曰若二君岂不见河边之树乎仆御折其枝波浪荡其根上无径尺之隂下被数十之痕此木岂与天地有仇怨哉所居然也子不见嵩岱之松栢华霍之檀桐乎上枝干青云下根通三泉千秋万嵗不受斧斤之患此木岂与天地有骨肉哉所居然也拾遗记张仪苏秦尝息大树之下假息而寐有一先生言二子何勤苦也仪秦问之子何国人曰吾生于归谷亦云鬼谷乃谓其术教以干世出俗之辩即探胷得二卷説书言辅时之事説苑鬼谷子人之不善而能矫之者难矣説之不行言之不从者辩之不明也明而不行者持之不固也固而不行者未中其心之所善也辩之明之持之固之又中其人之所善其言神而珍白而分能入于人之心如此而説不行者天下未闻也此之谓善説申子
　　申不害者京人也故郑之贱臣学术以干韩昭侯【史记】魏之围邯郸也申不害始合于昭侯然未知昭侯之所欲恐言而未必中也昭侯问不害曰吾谁与而可对曰此安危之要国家之大事也臣请深惟而苦思之乃防谓赵卓韩鼂曰子皆国之辩士也夫为人臣者言可必用尽忠而已矣二人因进议于昭侯不害防视昭侯之所説以言于昭侯昭侯大説【国策　韩非子作赵绍韩水余畧同】
　　用为相内修政教外应诸侯十五年终不害之身国治兵彊无侵韩者【史记】
　　论衡韩用申不害行其三符兵不侵境葢十五年其后不能用又不察其书兵挫军破国并于秦
　　不害请仕其从兄官昭侯不许也不害有怨色昭侯曰所谓学于子者也听子之谒而废子之道乎又亡其行子之术而废子之请乎子尝教寡人循功劳视次第今有所求此我将奚听乎不害乃避舎请罪曰君真其人也【国策】
　　韩非子昭侯谓申子曰法度甚易行也申子曰法者见功而与赏因能而授官今君设法度而听左右之请此所以难行也昭侯曰吾自今以来知行法矣寡人奚听矣又曰申子曰上明见人偹之其不明见人惑之其知见人饰之不知见人匿之其无欲见人司之其有欲见人饵之故曰无所从知之惟无为可以规之一曰中子曰愼而言也人且知女慎而行也人且随女而有知见也人且匿女而无知见也人且意女女有知也人且臧女女无知也人且行女故曰惟无为可以规之吕氏春秋韩昭厘侯视祠庙之牲其豕小令更之官以是豕来也昭厘侯曰是非乡者之豕邪命罪之从者曰王何以知之曰吾以其耳也申不害闻之曰何以知其聋以其耳之聪也何以知其盲以其目之明也何以知其狂以其言之当也故曰去听则聪去视则明去智则公去三者不任则治十里之间而耳不能闻帷墙之外而目不能见三畆之宫而心不能知其以东至开梧南抚多鹦西服夀靡北懐儋耳若之何哉故至智弃智至仁忘仁至徳不徳无言无思静以待时时至而应心暇者胜古之王者其所为少所因多因者君术也为者臣道也为则扰矣因则静矣因冬为寒因夏为暑君奚事哉
　　不害之学本于黄老而主刑名著书二篇号曰申子【史记】法家有申子六篇【汉书】
　　淮南子申子者韩昭厘之佐韩晋别国也地墽民险而介于大国之间晋之故礼未灭韩之新法重出先君之令未收后君之令又下新故相反前后相缪百官背乱不知所用故刑名之书生焉申子天道无私是为恒正天道恒正是以清明申子地道不作是以常静帝以是正方举事为之乃有恒常之道符信受令必行也申子君子之所以尊者令令不行是无君也故明君愼令申子一言正天下定一言倚天下靡申子君必有明法正义若悬权衡以称轻重所以壹羣臣也申子四海之内六合之间谁贵曰贵土土食之本也申子昔七十九代之君法制不一号令不同然而俱王天下何也曰必当国富而粟多也申子尧之治也善明法察令而已圣君任法而不任智任数而不任説黄帝之治天下置法而不变使民安泰申子妬妻不难破家乱臣不难破国一妻擅夫众妻皆乱一臣専君众臣皆蔽申子智均不相使力均不相胜鼓不预五音而为五音主　申子书已亡间采数言尉缭子
　　尉缭子当梁恵王时恵王问黄帝刑徳于尉缭子【尉缭子】兵刑势有尉缭三十一篇【汉书】
　　驺衍　驺奭
　　驺衍齐人也衍覩有国者益滛侈不能尚徳若大雅整之于身施及黎庶矣乃深观隂阳消息而作怪迂之变终始大圣之篇十余万言其语闳大不经必先騐小物推而大之至于无垠元序今以上至黄帝学者所共术大并世盛衰因载其禨祥度制推而逺之至天地未生窈防不可考而原也先列中国名山大川通谷禽兽水土所植物类所珍因而推之及海外人之所不能睹称引天地剖判以来五徳转移治各有宜而符应若兹以为儒者所谓中国者于天下乃八十一分居其一分耳中国名曰赤县神州赤县神州内自有九州禹之序九州是也不得为州数中国外如赤县神州者九乃所谓九州也于是有禆海环之人民禽兽莫能相通者如一区中者乃为一州如此者九乃有大瀛海环其外天地之际焉其术皆此类也然要其归必止乎仁义节俭君臣上下六亲之施始也滥耳王公大人初见其术惧然顾化其后不能行之是以邹衍重于齐适梁恵王郊迎执賔主之礼适赵平原君侧行襒席【襒拂也】如燕昭王拥彗先驱请列弟子之座而受业筑碣石宫身亲徃师之作主运其游诸侯见尊礼如此自邹衍与齐之稷下先生如淳于髠慎到环渊接子田骈驺奭之徒各著书言治乱之事以干世主岂可胜道哉驺奭者齐诸驺子亦颇采驺衍之术以纪文于是齐王嘉之自如淳于髠以下皆命曰列大夫为开第康庄之衢高门大屋尊宠之览天下诸侯賔客言齐能致天下贤士也【史记　淳于髠见説客传】
　　慎到　田骈　接子　环渊
　　慎到赵人田骈接子齐人环渊楚人皆学黄老道徳之术因发明序其指意故慎到着十二论环渊着上下篇【汉书蜎子老子弟子】而田骈接子皆有所论焉【史记】
　　田骈防稷下号天口骈【汉书】
　　骈以道术説齐齐王应之曰寡人所有者齐国也愿闻齐国之政骈对曰臣之言无政而可以得政譬之林木无材而可以得材愿王自取齐国之政也骈犹浅言之也博言之岂独齐国之政哉变化应来而皆有章因性任物而莫不宜当彭祖以夀三代以昌五帝以昭神农以鸿【吕氏春秋】
　　淮南子田骈以道术説齐王王曰道术难以险患愿闻齐国之政骈曰已虽无除其患害天地之间六合之内可陶冶而变化也齐国之政何足问哉老聃之所谓无状之状无物之象者也若王之所问者齐也田骈所称者材也材不及林林不及雨雨不及隂阳隂阳不及和和不及道
　　齐人见田骈曰闻先生髙议设为不宦而愿为役田骈曰子何闻之对曰臣闻之邻人之女骈曰何谓也对曰臣邻人之女设为不嫁行年三十而有七子不嫁则不嫁然嫁过毕矣今先生设为不宦訾养千钟徒百人不宦则然矣而富过毕矣田子辞【国策】
　　吕氏春秋客有见田骈者被服中法进退中度趋翔闲雅辞令逊敏田骈听毕而辞之客出田骈送之以目弟子谓骈曰客士欤曰殆乎非士也今者客所弇敛士所术施也士所弇敛客所术施也客殆乎非士也故火烛一隅则室偏无光骨节蚤成空窍哭厯身必不长众无谋方乞谨视见多故不良志必不公不能立功好得恶与国虽大不为王祸灾日至故君子之容纯乎若钟山之玉桔乎若陵上之木淳淳乎慎谨畏化而不肯自足干干乎取舎不説而心甚素朴
　　慎子有四十二篇【今五篇仅存威徳民杂徳立三篇及诸家所引逸文】道家蜎子十三篇防子二篇田子二十五篇【汉书】
　　盐铁论湣王矜功不休百姓不堪慎到防子亡去田骈如薛孙卿适楚　按孙卿襄王时乃适楚説误尹文子　【老成子附】
　　尹文子齐宣王时人老成子学幻于尹文子三年而不告老成子请其过而求退尹文子揖而进之于室曰昔老聃之徂西也顾而告予曰有生之气有形之状尽幻也造化之所始隂阳之所变者谓之生谓之死穷数达变因形移昜者谓之化谓之幻造物者其巧妙其功深故难穷难终因形者其巧显其功浅故随起随灭知幻化之不异生死也始可与学幻矣吾与汝亦幻也奚须学哉老成子归用尹文子之言深思三月遂能存亡自在幡校四时冬起雷夏造冰飞者走走者飞终身不着其术故世莫传焉【列子】
　　説苑齐宣王谓尹文曰人君之事何如尹文对曰人君之事无为而能容下夫事寡易从法省易因故民不以政获罪也大道容众大徳容下圣人寡为而天下理矣书曰睿作圣诗人曰岐有夷之行子孙其保之宣王曰善吕氏春秋尹文见齐湣王王曰寡人甚好士尹文曰有人于此事亲孝事君忠交友信居乡悌有此四行者可谓士乎王曰此眞所谓士已尹文曰王得若人以为臣乎曰所愿也曰使若人于庙朝中深见侮而不鬭王将以为臣乎王曰见侮而不鬭是辱也寡人弗以为臣矣尹文曰虽见侮而不鬭未失其四行也未失其所以为士矣未失其所以为士一而王以为臣失其所以为士一而王不以为臣则向所谓士者乃士乎王无以应尹文曰有人于此将治其国民有非非之无非非之有罪罸之无罪罚之而恶民之难治可乎王曰不可尹文曰窃观下吏之治齐也方若此王曰使寡人治信若此则民虽不治寡人弗怨也意者未至然乎尹文曰王之令曰杀人者死伤人者刑民有畏王之令深见侮而不鬭是全王令也而王曰见侮而不鬭是辱也夫谓之辱者非此之谓也以为臣不以为臣者罪之也此无罪而王罚之也王无以应
　　名家尹文子一篇説齐宣王道家老成子十八篇【汉书】
　　鹖冠子
　　鹖冠子或曰楚人隐居幽山衣被屡空以鹖为冠莫测其名因号成号著书言道家厐谖常师事之后显于赵鹖冠子惧其荐已也乃与谖絶【真隐传】
　　道家鹖冠子一篇【汉书】
　　荀卿
　　荀卿赵人【汉书名况赵人为齐稷下祭酒】年五十始来逰学于齐驺衍之术迂大而闳辩奭也文具难施淳于髠乆与处时有得善言故齐人颂曰谈天衍雕龙奭炙毂过髠田骈之属皆已死齐襄王时而荀卿三为祭酒焉齐人或谗荀卿荀卿乃适楚而春申君以为兰陵令【史记】
　　客説春申君曰汤以亳武王以镐皆不过百里以有天下今荀子天下贤人也君借之以百里之势臣窃以为不便春申君曰善于是使人谢荀子荀子去之赵赵以为上卿客又説春申君曰昔伊尹去夏入殷殷王而夏亡管仲去鲁入齐鲁弱而齐强夫贤者之所在其君未尝不尊国未尝不荣也今荀子天下贤人也君何辞之春申君又曰善于是使人请荀子荀子为书谢曰疠人怜王此不恭之语也虽然不可不审察也此为刦弑死亡之主言也夫人主事少而矜材无法术以知姧则大臣主防国私以禁诛于已也故杀贤长而立防弱废正适而立不义春秋戒之曰楚王子围聘于郑未出竟闻王病反问疾遂以冠缨绞王杀之因自立也齐崔杼之妻美庄公通之崔杼帅其君党而攻庄公庄公请与分国崔杼不许欲自刄于庙崔杼不许庄公走出逾于外墙射中其股遂杀之而立其弟景公近代所见李兑用赵饿主父于沙邱百日而杀之淖齿用齐擢闵王之筋悬于其庙梁宿昔而死夫疠虽痈肿胞疾上比前世未至绞缨射股下比近代未至擢筋而饿死也夫刦弑死亡之主也心之忧劳形之困苦必甚于疠矣由此观之疠虽怜王可也因为赋曰寳珍隋珠不知佩兮祎衣与丝不知异兮闾妹子奢莫知媒兮嫫母求之又甚喜之兮以瞽为明以聋为聪以是为非以吉为凶呜呼上天曷为其同诗曰上天甚神无自瘵也【国策】
　　荀卿疾浊世之政亡国乱君相属不遂大道而营于巫祝信禨祥鄙儒小拘如庄周等又滑稽乱俗于是推儒墨道徳之行事兴壊序列着数万言而卒兰陵【史记】史记春申君死荀卿废因家兰陵卒亦焉　按国策荀卿去楚之赵岂后复归于兰陵邪
　　人尝论秦曰力术止义术行谓也曰秦之谓也威彊乎汤武广大乎舜禹然而忧患不可胜校也諰諰然恐天下之一合而轧已也此所谓力术止也曷谓威彊乎汤武汤武能使説已者使耳今楚父死焉国举焉负三王之庙而辟于陈蔡之间视可司间安欲剡其胫而蹈秦人之腹然而秦使左案左使右案右是使讐人役也曷为广大乎舜禹曰古者百王之一天下未有过封内千里者也今秦南有沙羡与俱北与胡貊为邻西有巴戎东有楚者乃界于齐在韩者逾常山乃在临虑在魏者乃在圉津即去大梁百二十里在赵者剡然有苓而据松栢之塞负西海而固常山是地徧天下也威动海内彊殆中国然而忧患不可胜校也諰諰然常恐天下之一合而轧已也然则奈何曰节威反文案用夫端诚信全之君子与之参国政正是非治曲直听咸阳顺者错之不顺者而后诛之则兵不出于塞外而令行于天下矣若是虽筑明堂于塞外而朝诸侯殆可矣假今之世益地不如益信之务也应侯问曰入秦何见荀卿曰其固塞险形势便山林川谷美天材之利多是形胜也入境其百姓朴其声乐不流污其服不挑甚畏有司而顺古之民也及都邑官府其百吏肃然莫不恭俭敦敬忠信而不楛古之吏也入其国其士大夫入于公门归于其家无有私事不比周不朋党倜然莫不明通而公古之士大夫也观其朝廷听决百事不留恬然如无治者古之朝也故四世有胜非幸也数也是所见也虽然则甚有其諰也县之以王者之功名则倜倜然其不及逺矣何也则其殆无儒邪故曰粹而王駮而霸无一焉而亡此亦秦之短也【大畧似过秦论而荀卿先及之】临武君与荀卿议兵于赵孝成王前王曰请问兵要临武君对曰上得天时下得地利观敌之变动后之发先之至此用兵之要也荀卿曰不然臣闻古之道凡用兵之本在于一民弓矢不调则羿不能以中防六马不和则造父不能以致逺士民不亲附则汤武不能以必胜也故善附民者善用兵者也故兵要在乎善附民而已临武君曰不然兵之所贵者势利也所行者变诈也善用兵者感忽悠闇莫知其所从出孙呉用之无敌于天下岂必待附民哉荀卿曰不然臣之所道仁人之兵王者之志也君之所贵权谋势利也所行攻夺变诈者诸侯之事也仁人之兵不可诈可诈者怠慢者也路亶者也君臣上下之间滑然有离徳也故以桀诈桀犹巧拙有幸焉以桀诈尧若赴水火入焉焦没耳故仁人上下百将一心三军同力诈而袭之与先惊而后击之一也且仁人之用十里之国则将有百里之听用百里之国则将有千里之听用千里之国则将有四海之听必将听明警戒和传而一且夫暴国之君将谁与至哉其民之亲我欢若父母反顾其上则若灼黥若仇讐岂肯为其所恶贼其所好者哉是使人之子孙自贼其父母也彼将来告又何可诈也孝成王临武君曰善请问王者之兵设何道而可荀卿曰凡在大王将率末事也臣请遂道王者诸侯疆弱存亡之效齐人隆技撃其技也得一首者赐赎锱金无本赏矣是事小敌毳则偷可用也事大敌坚则涣焉离耳是亡国之兵也兵莫弱是矣魏氏之武卒以度取之衣三属之甲操十二石之弩负服矢五十个置戈其上冠防带剑嬴三日之粮日中而趋百里中试则复其户利其田宅是数年而衰而未可夺也改造则不易周也是故地虽大其税必寡是危国之兵也秦人其生民也狭隘其使民也酷烈刦之以势隐之以阨忸之以庆赏防之以刑罚使天下之民所以要利于上者非鬭无由也五甲首而五家是最为众疆长乆多地以正故四世有胜非幸也数也故齐之技击不可以遇魏氏之武卒魏氏之武卒不可以遇秦之鋭士秦之鋭士不可以当桓文之节制桓文之节制不可以敌汤武之仁义有遇之者若以焦熬投石焉故以诈遇诈犹有巧拙焉以诈遇齐譬以锥刀堕泰山也故齐之田单楚之庄蹻秦之卫鞅燕之缪虮椅契司诈权谋倾覆未免盗民也齐桓晋文楚庄呉阖闾越句践是皆和齐之兵也然而未有本统也故可以霸不可以王是疆弱之效也孝成王临武君曰善请问为将荀卿曰知莫大乎无过事莫大乎无悔至无悔而止矣成不可必也故制号政令欲严以威庆赏刑罚欲必以信处舎收藏欲周以固徙举进退欲安以重欲疾以速窥敌观变欲潜以深欲伍以参遇敌决战必道吾所明无道吾所疑夫是之谓六术无欲将而恶废无急胜而亡败无威内而轻外无见其利而不顾其害凡虑事欲熟而用财欲泰夫是之谓五权所以不受命于主有三可杀而不可使处不完可杀而不可使撃不胜可杀而不可使欺百姓夫是之谓三至凡受命于主而行三军三军既定百官得序羣物皆正则主不能喜敌不能怒夫是之谓至臣虑必先事而申之以敬慎终如始终始如一夫是之谓大吉敬谋无圹敬事无圹敬吏无圹敬众无圹敬敌无圹夫是之谓五无圹慎行此六术五权三至而处之以恭敬无圹夫是之谓天下之将通于神明矣临武君曰善请问王者之军制荀卿曰将死鼓驭死辔百吏死职士大夫死行列不杀老弱不猎禾稼服者不禽格者不赦犇命者不获凡诛非诛百姓也诛乱百姓者也防子开封于宋曹触龙防于军殷之服民所以养生之者无异周人四海之内若一家通达之属莫不从服夫是之谓仁师临武君曰善【荀子】
　　鼎録荀况在嵩溪作一鼎大如五石瓮表里皆纪兵法
　　荀卿赋十篇儒家孙卿子三十三篇【汉书】
　　韩非子
　　韩非者韩之诸公子也喜刑名法术之学而其归本于黄老非为人口吃不能道説而善著书与李斯俱事荀卿斯自以为不如非非见韩之削弱数以书谏韩王韩王不能用于是韩非疾治国不务修明其法制执势以御其臣下富国疆兵而以求人任贤反举浮滛之蠧加于功实之上以为儒者用文乱法而侠者以武犯禁寛则宠名誉之人急则用介胄之士今者所养非所用所用非所养悲廉直不容于邪枉之臣观徃者得失之变故作孤愤五蠧内外储説林説难十余万言人或传其书至秦秦王见孤愤五蠧之书曰嗟乎寡人得见此人与之游死不恨矣李斯曰此韩非之所著书也秦因急攻韩韩王始不用非及急乃遣非使秦秦王悦之未信用【史记】防四国为一将以攻秦秦王召羣臣问曰为之奈何羣臣莫对姚贾【魏人】对曰贾愿出使四国必絶其谋而案其兵姚贾辞行絶其谋止其兵与之为交以报秦秦王大説封千户以为上卿韩非知之曰贾以珍珠重寳南使荆齐北使燕代三年四国之交未必合而珍珠重寳尽于内是贾以王之权外自交于诸侯愿王察之且梁监门子尝盗于梁臣于赵而逐而与同知社稷之计非所以厉羣臣也王召姚贾而问曰吾闻子以寡人财交于诸侯有诸对曰有曰有何面目见寡人对曰曾参孝其亲天下愿以为子子胥忠于君天下愿以为臣使贾不忠于君四国之王尚焉用贾之身桀听谗而诛其良将纣听谗而杀其忠臣今王听谗则无忠臣矣王曰子监门子梁之大盗赵之逐臣姚贾曰太公望齐之逐夫【妇逐之也不经见】朝歌之废屠子良之逐臣【事亦未详】棘津之讐不庸【后志琅琊西海太公所出又钓于棘讐讐售同】文王用之而王管仲齐鄙人之贾人也鲁之免囚南阳之敝幽【仲頴上人尝以贫困隐修武南阳】桓公用之而霸百里奚虞之乞人传卖以五羊之皮穆公相之而朝西戎文公用中山盗而胜于城濮【中山盗未详】此四士者皆有诟丑大诽天下明主用之知其可与立功也使若卞随务光申屠狄人主岂得其用哉秦王曰然乃复使姚贾【国策】
　　非常欲存韩上书秦王曰韩事秦三十余年出则为扞蔽入则为蓆荐秦特出鋭师取韩地而随之怨悬于天下功归于疆秦且夫韩入贡职与郡县无异也今臣窃闻贵臣之计举兵将伐韩夫赵氏聚士卒养从徒欲赘天下之兵明秦不弱则诸侯必灭宗庙必西面行其意非一日之计也今释赵之患而攘内臣之韩则天下明赵氏之计矣夫韩小国也而以应天下四击主辱臣苦上下相与同忧乆矣修守偹戒彊敌存蓄积筑城池以固守今伐韩未可一年而灭防一城而退则权轻于天下天下摧我兵矣韩叛则魏应之赵据齐以为原如此则以韩魏资赵假齐以固其从而以与争彊赵之福而秦之祸也夫进而击赵不能取退而攻韩弗能防则防鋭之卒勤于野战负任之旅罢于内攻则合羣苦弱以敌而共二万乘非所以亡赵之心也均如贵臣之计则秦必为天下兵质矣陛下虽以金石相弊则兼天下之日未也今贱臣之愚计使人使荆重币用事之臣明赵之所以欺秦者与魏质以安其心从韩而伐赵赵虽与齐为一不足患也二国事毕则转可以移书定也是我一举二国有亡形则荆魏又必自服矣故曰兵者凶器也不可不审用也以秦与赵敌衡加以齐今又背韩而未有以坚荆魏之心夫一战而不胜则祸构矣计者所以定事也不可不察也韩秦彊弱在今年耳且赵与诸侯隂谋乆矣夫一动而弱于诸侯危事也为计而使诸侯有意我之心至殆也见二防非所以彊于诸侯也臣窃愿陛下之幸熟图之夫攻伐而使从者间焉不可悔也诏以韩客之所上书言韩之未可举下臣斯臣斯甚以为不然秦之有韩若人之有腹心之病也虚处则防然若居湿地者而不去以极走则发矣夫韩虽臣于秦未尝不为秦病今若有卒报之事韩不可信也秦与赵为难荆苏使齐未知何如以臣观之则齐赵之交未必以荆苏絶也若不絶是悉赵而应二万乘也夫韩不服秦之义而服于彊也今専于齐赵则韩必为腹心之病而发矣韩与荆有谋诸侯应之则秦必复见崤塞之患非之来也未必以其能存韩也为重于韩也辩説属辞饰非诈谋以钧利于秦而以韩利闚陛下夫秦韩之交亲则非重矣此自便之计也臣观非之言文其滛説靡辩才甚臣恐陛下滛非之辩而听其盗心因不详察事情今以臣愚议秦发兵而未名所伐则韩之用事者以事秦为计矣臣斯请徃见韩王使来入见大王见因内其身而勿遣稍召其社稷之臣以与韩人为市则韩可深割也因令防武发东郡之卒闚兵于境上而未名所之则齐人惧而从苏之计是我兵未出而劲韩以威擒彊齐以义从矣闻于诸侯也赵氏破胆荆人狐疑必有忠计荆人不动魏不足患也则诸侯可蚕食而尽赵氏可得与敌矣愿陛下幸审愚臣之计无忽秦遂遣斯使韩【韩非子】
　　于是李斯姚贾害韩非毁之曰韩非韩之诸公子也今王欲并诸侯非终为韩不为秦此人之情也今王不用乆留而归之此自遗患也不如以过法诛之秦王以为然下吏治非李斯使人遗非药使自杀韩非欲自陈不得见秦王后悔之使人赦之非已死矣【史记】
　　法家韩子五十五篇【汉书】
　　论曰周末羣説蠭起厥流滥觞有道家老子列子庄子老成子鹖冠子环田接慎诸子是也有儒家荀子是也有名家尹文子是也有法家申韩是也有兵家尉缭子是也有墨家墨子是也爝火爥夜争光一隅待孟子掲仲尼之説以正之夫然后昭昭乎賔朝日而敛羣隂矣





　　尚史卷八十六
<史部,别史类,尚史>
　　钦定四库全书
　　尚史卷八十七　　　　　　表一
　　镶白旗汉军李锴撰
　　轩辕以下至周世表
　　旧説五帝三王同出黄帝攷其世或不然然有虞氏禘黄帝而祖颛顼郊尧而宗舜夏后氏禘黄帝而祖颛顼郊鲧而宗禹商人禘舜而祖契郊防而宗汤周人禘喾而郊稷祖文王而宗武王展季亦有前闻乎若夫世系缪戾或中有阙年固矣谨参稽上下作世表







<史部,别史类,尚史,卷八十七>
<史部,别史类,尚史,卷八十七>
<史部,别史类,尚史,卷八十七>
<史部,别史类,尚史,卷八十七>
　　钦定四库全书
　　尚史卷八十八　　　　　　表二
　　镶白旗汉军李锴撰
　　周同姓诸侯年表上
　　太史公一观诸要谱十二诸侯辟驰説却厯人法至简也今拟其体着之表系统于周列国班焉首同姓次异姓同姓尚亲异姓尚功始周始讫周终一以従之天之道也夫王者之道正乎天天之道正乎一仲尼法天尊王修春秋而春王之书要非鲁史之旧所以标万世之正乎夷孝以上无年世表之次多不合纪年僻不足征参索以挈之作年表





<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>
<史部,别史类,尚史,卷八十八>















　　尚史卷八十八
<史部,别史类,尚史>
　　钦定四库全书
　　尚史卷八十九　　　　　　表三
　　镶白旗汉军李锴撰
　　周同姓诸侯年表下












<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>
<史部,别史类,尚史,卷八十九>















　　尚史巻八十九
<史部,别史类,尚史>
　　钦定四库全书
　　尚史巻九十　　　　　　　表四
　　镶白旗汉军李锴撰
　　周异姓诸侯年表上
　　春秋之初齐最盛宋桓襄世颇求诸侯若楚若秦自栾戎居初不与中国通东迁后始张而驯为中国患逮至宋防东门楚执牛耳晋失王官秦虎翼遂乃齐尊上国狎主齐盟姜嬴子异姓之彊凡有四焉陈杞以下号称式微然侵伐兵端所由兴不着之无以知由来周事见前表纪甲子示统而已作异姓诸侯年表






<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>
<史部,别史类,尚史,卷九十>















　　尚史巻九十
　　钦定四库全书
　　尚史巻九十一　　　　　　表五
　　镶白旗汉军李锴撰
　　周异姓诸侯年表下












<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>
<史部,别史类,尚史,卷九十一>















　　尚史卷九十一
<史部,别史类,尚史>
　　钦定四库全书
　　尚史巻九十二　　　　　　表六
　　镶白旗汉军李锴撰
　　战国年表
　　夫漓王风而作伪者霸也破霸而以诈力重者战国之变也战国变而天纪絶人心危倾诐不嫌于诬恫疑不嫌于喝当是时衡固益彊纵将饵弱六国委肉饿秦必无幸矣使韩魏之主疏知抉隠塞利守信结反覆之舌开仁义之门寄政于内协隣于外夫如是则守封不亡韩魏不亡秦不得帝旧防无用制水有余此之谓夫秦纪与六国世家事年多舛今参用之始皇用纪鲁宋后亡卫讫二世别厘出之作战国年表




<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>
<史部,别史类,尚史,卷九十二>















　　尚史巻九十二
　　钦定四库全书
　　尚史巻九十三　　　　　　志一
　　镶白旗汉军李锴撰
　　天文志
　　易有太极是生两仪两仪未分其气浑沌迨其既分则清阳为天浊隂为地是故天为元气之始万物之祖浮悬于上有宗动之枢左旋不已而王者法之亦建其极有所或戾则示变于上昭应于下董子曰天有喜怒之气哀乐之心与人相副以类合之天人一也是故尧命羲和钦若昊天舜在璿玑玉衡以齐七政良以气机消息于赫不逺而跻敬合徳顾諟维先乎顾天无质以气为质天无象以星为象古者包羲环规合矩因方出圆用通其术乃诸家遂凿空立数丈尺隂阳是犹约风而挈其短长踵响而度其高下也不亦谬乎积防斯昭积久斯着后来者密述天文志
　　古言天者有三家一曰葢天二曰宣夜三曰浑天宣夜之学絶无师法周髀术数具存考验周髀者即葢天之説也其言天似葢笠地法覆槃天地各中高外下北极之下为天地之中其地最高而滂沲四隤三光隠映以为昼夜天中高于外衡冬至日之所在六万里北极下地高于外衡下地亦六万里外衡高于北极下地二万里天地隆高相从日去地恒八万里日丽天而平转分冬夏之间日前行道为七衡六间每衡周径里数各依算术用勾股重差推晷影极游以为逺近之数皆得于表股者也故曰周髀又周髀家云天圆如张葢地方如棋局天旁转如推磨而左行日月右行随天左转故日月实东行而天牵之以西譬蚁行磨上磨疾蚁迟故随磨以左回焉天形南高而北下日出高故见日入下故不见天之居如倚葢故极在人北是其证也极在天之中而今在人北所以知天形如倚葢也日朝出阳中暮入隂中隂气暗防故暮不见夏阳气多隂气少阳气光明与日同晖日出即见故日长冬隂气多阳气少隂气暗冥掩日之光虽出犹隠故日短宣夜之书云天了无质仰而瞻之高逺无极眼瞀精絶故苍苍然也譬旁望逺道之黄山而皆青俯察千仭之深谷而黑青非真色而黒非有体也日月众星自然浮生虚空之中其行其止皆须气焉是以七曜或逝或往或顺或逆伏见无常进退不同由乎无所根系故各异也故辰极常居其所而北斗不与众星西没也摄提填星皆东行日行一度月行十三度迟疾任情其无所系着可知矣若缀附天体不得尔也浑天仪云天如鸡子地如鸡中黄孤居于天内天大而地小天表里有水天地各乗气而立载水而行周天三百六十五度四分度之一又中分之则半覆地上半绕地下故二十八宿半见半隠天转如车毂之运也黄帝书云天在地外水在天外水浮天而载地者也【晋志】
　　虞喜安天论天高穷于无穷地深测于不测天乎在上有常安之形地隤焉在下有居静之体当相冒方则俱方员则俱员无方员不同之义其光耀布列各自运行犹江海之潮汐万品之有行藏也虞耸穹天论天形穷隆如鸡子幕其际周接四海之表浮于元气之上譬如覆奁以抑水而不没者气充其中故也日绕辰极没西而还东不出入地中天之有极犹葢之有斗也天北下于地三十度极之倾在地卯酉之北亦三十度人在卯酉之南十余万里故斗极之下不为地中当对天地卯酉之位耳日行黄道绕极极北去黄道百一十五度南去黄道六十七度二至之所舍以为长短也姚信昕天论人为灵虫形最似天今人颐前多临胷而顷不能覆背近取诸身故知天之体南低入地北则偏高又冬至极低而天运近南故日去人逺而斗去人近北天气至故冰寒也夏至极起而天运近北斗去人逺日去人近南天气至故蒸热也极之起时日行地中浅故夜短天去地高故昼长极之低时日行地中深故夜长天去地浅故昼短也月令章句天有纯阳积刚运转无穷其体运行包地之外左旋出地上而西入地下而东其绕北极七十度常见不伏
　　天者何天之为言镇也居高理下为人镇也地者易也言养万物懐任交易变化也天道所以左旋地道右周何以为天地动而不别行而不离犹君臣隂阳相对之义也君舒臣疾卑者易劳天所以反常行何以为阳不动无以行其教隂不静无以成其化虽终日干干亦不离其处也【白虎通】
　　春为苍天夏为昊天秋为旻天冬为上天【尔雅】
　　吕氏春秋天有九野中央曰钧天东方曰苍天东北曰变天北方曰天西北曰幽天西方曰皓天西南曰朱天南方曰炎天东南曰阳天广雅九天之际曰九垠九天之外曰九陔凡天去地二亿一万六千七百八十一里半度地之厚与天高等天南北相去二亿三万三千五十七里二十五步东西短减四步春秋元命苞天不足西北阳极于九故天周九九八十一万里孝经援神契周天七衡六间者相去万九千八百三十三里合十一万九千里从内衡至中衡中衡至外衡各五万九千五里　按谶纬杂説有以为周天三百六十五度四分度之一一度千九百二十二里天地相去十七万八千五百里有以为一度二千九百三十二里周天百七万一千里説皆荒谬天行可以数测体不可以数稽也
　　子午卯酉为二绳丑寅辰巳未申戍亥为四钩东北为报徳之维西南为背阳之维东南为常羊之维西北为号通之维日冬至则斗北中绳隂气极阳气故曰冬至为徳日夏至则斗南中绳阳气极隂气防故曰夏至为刑隂气极则北至北极下至黄泉故曰徳在室阳气极则南至南极上至朱天故曰徳在野日冬至则水从之日夏至则火从之故五月火正而水漏十一月水正而隂胜阳气为火隂气为水水胜故夏至湿火胜故冬至燥八月二月隂阳气均日夜分平故曰刑徳合门徳用则生刑用则杀故曰二月防而万物生八月防而草木死【淮南子】
　　春秋繁露天道大数相反之物也不得俱出隂阳是也春出阳而入隂秋出隂而入阳夏右阳而左隂冬右隂而左阳隂出则阳入阳出则隂入隂右则阳左阳左则阳右是故春俱南秋俱北而不同道夏交于前冬交于后而不同理并行而不相乱浇滑而各持分此之谓天之意天之道初薄大冬隂阳各从一方来而移于后隂由东方来西阳由西方来东至于中冬之月相遇北方合而为一谓之曰至别而相去隂适右阳适左适左者其道顺适右者其道逆逆气左上顺气右下故下暖而上寒以此见天之冬右隂而左阳上所右而下所左也冬月尽而隂阳俱南还阳南还出于寅隂南还出于戍此隂阳所始出地入地之见处也至于中春之月阳在正东隂在正西谓之春分春分者隂阳相半也故昼夜均而寒暑平隂日损而随阳阳日益而鸿故为烧热初得大夏之月相遇南方合而为一谓之曰至别而相去阳适右隂适左适右由下适左由上上暑而下寒以此见天之夏右阳而左隂也上其所右下其所左夏月尽而隂阳俱北还阳北还而入于申隂北还而入于辰此隂阳所始出地入地之见处也至于中秋之月阳在正西隂在正东谓之秋分秋分者隂阳相半也故昼夜均而寒暑平阳日损而随隂隂日益而鸿故至于季秋而始霜至于孟冬而始大寒下雪而物咸成大寒而物毕藏天地之功终矣
　　中宫天极星其纽星天之枢也天运无穷而极星不移后句四星第一星主月太子也第二星主日帝也太乙之坐最赤明者也第三星主五星庶子也第四星后宫也中星不明主不用事右星不明太子忧
　　天官书其一明者太一常居后句四星末大星正妃余三星后宫之属
　　环之匡卫十五星藩臣皆曰紫宫
　　右图经左藩八星南第一星曰左枢次北上宰次北少宰次北上弼次北少弼次北上卫次北少卫最北少丞右藩七星南第一星曰右枢次北少尉次北上辅次北少辅次北上卫次北少卫最北上丞史记作十二星
　　四辅四星抱北极枢星主礼仪辅弼佐理六甲六星在华葢之下杠星之旁主分隂阳配节出入钩陈六星在五帝座下为后宫星暗人主凶天皇大帝一星在钩陈中其神曰耀宝华葢十六星在五帝座上正吉倾邪凶杠九星为华葢之柄星明匡主天下不明乱期八年国无主五帝内座下覆帝座五帝同座也御女四星在钩陈北主八十一御女天柱五星近东垣主建二十四气女史一星在天柱下掌记禁中极东一星曰柱下史主记过门内东南维五星曰尚书主纳言隂徳二星在尚书西主周给赈财
　　史记前列直斗口三星随北端兑若见若不曰隂徳
　　大理二星在宫门内主刑狱门外六星曰天牀主寝舍燕休西南角外三星曰内厨主六宫饮食相一星在斗南总领百司明吉辅一星象近臣明大如斗则夺政近斗为臣胁主内阶六星在文昌北文昌六星在斗魁前六星各有名一上将二次将三贵相四司命五司中六司法文昌与三公摄提轩辕共为一体通占三公三星在斗柄东和隂阳齐七政天棓五星在女牀东北不用明明兵起天枪三星在斗柄东主天武备枪棓八星备非常也传舍九星在华葢奚仲北主賔客之馆客星守之兵起天厨六星在宫东星芒客守之大饥天一一星在宫门外主战鬭明吉暗凶乗斗后九十日兵大起太一一星在天一南主十六神占如太一天牢六星在斗魁下贵人牢占同贯索天理四星在斗杓中主贵人牢势四星在太阳守西北主刑狱太阳守一星主大臣备不虞传舍西八星曰八糓主八糓一星亡一糓不登北斗七星所谓旋玑玉衡以齐七政杓擕龙角衡殷南斗魁枕参首用昬建者杓杓自华以西南夜半建者衡衡殷中州河济之间平旦建者魁魁海岱以东北也斗为帝车运于中央临制四乡分隂阳建四时均五行移节度定诸纪皆系于斗一天枢为土星主阳徳二曰璇主金刑隂三曰玑主木及祸四曰权主火为伐五曰衡主水为煞六曰闿阳主木及五谷七曰瑶光主金亦为应星王有徳斗齐明国昌暗则灾起
　　按五纬各有行次而金水二星则附日而行不得与木火土三星比甘氏星经于北斗之下曰五星入斗中国易政于文昌之下曰金星守兵大起是欲移黄道以迫紫宫不自知其説之踈也
　　东宫苍龙角南左角曰天津列宿之长北右角为天门天官书左角李右角将元命包左角理物以起右角将率而动
　　中为天闗日月五星皆从天闗行角南二度为阳道入阳道旱北二度为隂道入隂道水木星守有赦火星守忠臣诛兵起
　　天官书火犯守角则有战
　　大环绕钩已者国大饥土守内主喜国有忿争金守兵大盛水守刑罚急有水灾客彗孛入兵起大丧亦军败城防客守四十五日旱蝗平道二星在角间主道路进贤一星在平道西明贤士用天门二星在左角南主天门天田二星在角北主畿内地周鼎三星在大角西主神鼎库楼十星五柱十五星衡四星在角南一曰文阵兵车之府中繁兵起中无星臣逆谋兵尽出柱半不具天子自将木星守饥
　　天官书天库楼库有五车车星角若益众及不具无处车马
　　南门二星在库楼南天之外门平星二星在库楼北平法狱事亢为天府又为疏庙主疾疫明天下宁日月蚀亢国中有事木星守有赦年丰久守水木火同守人死如草木火守多雨兵起水守大水土守万物不成金守道不通彗孛犯之兵起大臣作乱摄提六星在亢东北摄提者直斗杓所指以建时节故曰摄提格主九卿为甲兵火守更主大角一星为天栋在摄提中主帝座金星守兵起月蚀王者恶之帝席三星在大角北不欲明明则王公防亢池六星在亢北折威七星在亢南主斩杀阳门二星在库楼东主隘塞顿顽二星在折威东主治狱氐为天根主后妃主疫日月犯君恶之木星守后喜火守大臣相谮久守有赦火星入之贼臣为乱期一年逺二年金星守兵起水守大水水入贵臣忧土守立太子久守兵起彗孛入氐后宫有异兵动梗河三星在大角北主天子锋又主邉兵为丧故变动应以兵丧招揺一星在梗河北为天矛戈一星在招揺北为天盾皆主兵芒角五星守邉兵起骑官二十七星在氐南主天子骑虎贲星众天下安星少五星守之兵起阵车三星在氐南主兵车车骑将军一星在骑官东南车骑三星在骑官南总领车骑天乳一星在氐北主甘露房为天府曰天驷房为四表日月五星常道也上一星右服二右骖三左服四左骖钩钤二星去房七寸主法日月蚀房中王者乱昬木星守天子有令徳火守兵起土守有妾主及地动金守陪臣脇君大有土功若出房心中地动彗孛入房国危常以三月侯房日月出表南大旱丧出表北兵隂雨罚三星在东咸西北东咸四星在房东西咸四星在氐东主治滛佚巫官二星【晋志作从官】在房西南主医巫天辐二星在房西主乗舆键闭一星在房东北【天官书作牵】主管龠星不欲明明则内乱门扉不禁心三星为明堂中天王前太子后庶子名大火又曰大辰中星明天子有徳不欲直直天子忧木星守天下安火守地动【天官书火犯房心王者恶之】土守圣帝出谋臣金守兵起虫灾水犯有水客守犯赤地千里彗孛入主忧有丧积卒十二星在氐东南大明动揺有兵一星亡兵半出二星亡兵大出三星亡兵尽出五星守兵起天市垣二十二星在房心北主权衡曰天旗
　　天官书东北曲十二星曰旗古图经天市垣左右环曲各十一星左旗南第一星宋次南海次燕次东海次徐次吴越次齐次中山次九河次赵次魏右旗南第一星韩次楚次梁次巴次蜀次秦次周次郑次晋次河间次河中二十二方主权衡聚众亦谓之天旗庭主斩戮事史记谓十二星当是二十二星之误
　　市中星众则嵗实五星入市门兵起帝座一星在市中明润天子威令行微小凶亡大恶之在市东主隂阳法官明强暗弱宦官四星在帝座西南宗正四星在帝座东南主宗正宗人四星在宗正东主司享宗星二在东主宗室屠肆二星在帛度北市楼六星在市门中主阛阓之司斗五星在宦官西南主称量明则丰斗亡仰不熟斛四星在斗南主斛食列肆二星在斛西北主货宝帛度二星在宗星东主平量车肆二星在市门左星之西主市易天纪九星在贯索东主纲纪与贯索相连地动期二年不欲明明天下有怨恨亡则国政壊女牀三星在天纪北主后宫明则宫人恣七公七星在氐北为天相主三公七政星入河中人相食金守兵起贯索九星在七公前为贱人牢牢口一星为门门开有赦门闭及口星入牢中有自绞死者以五子夜之一星亡有喜二星亡有爵事三星亡有赦星入河中人相食九星总见狱事烦
　　天官书句圜十五星属杓曰贱人之牢牢中星实囚多虚则开出
　　龙尾九星为九子主后宫一后次三夫人次九嫔次嫔妾星欲明小大相承则宫多子孙木星守立太子三十日后族逆兵火守兵相向火水合守箕尾间名九江口有赦土守旱宫有废黜土入兵起大将出征水守天下水江河决客入饥人相食日月蚀尾贵臣刑神宫一星在第三星傍解衣之内室傅説一星在第二星东二寸明辅臣忠天江四星在尾北明动大水兵起不具天下津梁不通天龟六里在尾南汉中火守旱涝灾天鱼一星在河中明水火守南旱北水箕四星为敖客主口舌主二十七世妇八十一御女箕入河中大饥人相食木守宫有口舌火守饥久守环绕钩己大臣诛十月守之大水土水守饥火守兵起金守兵起更主水守大人忧客守大饥人相食糠一星明嵗丰小防饥杵三星在箕南星动人失釡甑
　　北宫武南斗六星为天阙为庙主夀命大明王道和平帝命夀芒角动摇国失忠臣木守大臣増爵逆行入魁中大臣逆久守水大饥人相食火守有内变环绕钩己将相死国灾久守国絶嗣土守入斗中王者不用兵升大位金守大臣作逆兵起火金俱入斗中曰铄臣子逆水守水客守有兵弟子为逆或主崩斗中蚀者曰帝恶月后恶建六星在斗北天之都闗【天官书建星者旗也】主司七曜行得失木守水金守万物不成水守饥天弁九星在建北市宫之长暗凶狗二星在斗魁前移处卿臣为乱狗国四星在建东南主鲜卑乌丸明邉兵起天鸡二星在狗国北主异鸟火守兵起土守人相食天鳖十五星在斗南主水虫不在汉中有水火灾白衣食星大人丧天泉十星在鳖东主沟渠天籥七星在斗杓第二星西主闗籥开闭农丈人一星在斗南主农官牵牛六星为牺牲主闗梁中主牛日月五星起于此星逺汉牛贵直谷贾平曲米贵木守天下和平久守水人冻死臣谋主火守老臣逆牛贵十倍人相食津梁不通土守臣谋主金守兵起辰星常以冬朝牵牛不朝来年谷不熟大水客守二十日兵起彗孛行牛中吴越有自王者彗出牛中七十日更政河鼓三星中大星大将左左将右右将直吉曲凶左右旗各九星在牛北枕河主军鼓亡动兵起织女三星在天市东为天女孙主蓏果丝帛及女变不向扶筐则丝帛贵火守布帛贵兵起十年乃息渐台四星属织女东足主晷漏律吕辇道五星属西足主游宫天桴四星在左旗南主漏刻九坎九星在牛南主沟渠五星守犯水溢天田九星在牛东南主畿内田苗罗堰二星在牛东暗吉须女四星为婺女主布帛珍宝藏明天下熟暗天下不足库藏空虚日月蚀女中有忧木星守多水女主有喜金守臣谋主兵起水守水彗孛犯兵起女乱常女下为十二诸侯曰越郑赵齐周楚燕秦魏韩晋代变动流亡五星凌犯则其国各当咎离珠五星在女北主藏府移则乱瓠五星在离珠北败五星在瓠南不具揺动有贼害人天津九星在虚北河中主津梁明动兵起星移河溢赤气入旱黄白气入天子有令徳火守天下乱扶筐七星在天柱东主蚕桑奚仲四星在天津北主东宫虚二星主庙堂为哭泣之事歌斜上下不比则向祀失礼木守昭穆失序人饥木土合守曰隂阳尽大水鱼行人道民流亡期三年大旱赤地千里火守赤地千里有土功久守饥土守大旱多风金守臣谋主政急兵起水守旱客守若凌犯环绕钩己国乱彗字行犯流血如川司命司禄司危司非各二星司命在虚北主丧送次司禄主官次司危主危亡次司非主过哭二星在虚南泣二星在哭星东并主悲泣天垒十三星在哭泣南主北夷匈奴败臼四星在危南主政治如哭泣亡人卖釡甑出乡宅离瑜三星在秦代东主王糇衣服危三星为葢屋主宫室祭祀动而暗土功兴日月蚀危中宫殿崩大臣逆木星守祀不敬别造宫室火守人多役死南方有兵久守东大兵饥土守土功起旱金守罢兵将军喜水守臣下乱谋水日月五星入天下乱来年大饥彗孛犯兵起人五星在危北主百姓亡官有诈伪妇人凶乱杵臼在人旁杵臼不相当军事饥臼仰嵗丰覆大饥车府七星在天津东主官车之府造父五星在传舍南主御女钩九星在造父西星移地动葢屋二星在危南主宫室坟墓四星在危下主山陵暗失本位山陵毁虚梁四星在危南主寝庙天钱十星在虚梁南主钱库营室二星为清庙主军粮隠藏元命苞营室十星埏陶精类始立纪刚包物为室尔雅营室谓之定
　　明国昌动揺兵起日蚀室中王自将月蚀饥上六星曰离宫主六宫钩己环绕左右逆行妃后废黜或主崩后党诛木星守南东有喜北忧西米贵火守将凶久守钩己主失官位臣隂谋旱经二十日至九十日臣弑篡土守起土功金守兵革散久守兵满野水守水彗孛出天下乱国易政螣蛇二十三星在室北枕河主水虫移南旱移北水雷电六星在室西南云雨四星在雷电东霹雳五星在云雨北主天威击擘万物土吏三星在室南主农事垒壁十二星羽林军四十五星并在室南主翊卫明天下安暗兵尽失
　　天官书虚危南有众星为羽林天军军西为垒或曰　按羽林军南别有三星出败臼之间曰史以垒壁为误
　　北落师门一星在羽林军西主侯兵明大而角军安五星犯兵起火金水尤甚木土犯吉火守国残
　　天官书北落若微亡军星动角益希及五星犯北落入军军起　按旧説希当作布非是希当作军言防则亡军动而角则益军也
　　天纲二星在北落西主天绳八魁九星在北落东主兽五星守兵起金火尤甚东壁二星主文章图书曰天术失色大小不同将封鄙土而失天下日蚀壁中国不用贤失文字月蚀壁中文臣死木守仕人用火守臣谋君旱兵起土守道术兴天下熟火入中街君崩相薨土逆行入壁经九十日大兵起百姓有立王者金守急刑罚有兵大臣忧水客守水臣下贼王彗孛行犯兵起土公二星在壁南主营造鉄锧三星在八魁西北主斩刈乱行移处兵起天廐十星在壁北主廐苑
　　西宫白虎【文耀钩西宫白帝其精白虎天官书作西宫咸池咸池别是一星当作白虎是】奎十六星曰封豕为沟渎天之府库西南大星曰天豕目明吉奎不欲圆圆兵起五星犯奎权臣擅命焰焰有光近臣谋上饥金星守邉陲之忧可以伐火守水忧连三年土守中国利外不利王良五星在奎北居河中奉车御官其四星为天驷旁一星曰王良动为防马亦曰梁为天桥客星守桥不通道前一星曰防主天子之仆移在王良前或居马后是谓王良防马车骑满野阁道六星在王良前神所乗也天子游别宫之道傅路一星在阁道南娄三星为天狱主牧养牺牲以供郊祀动揺兵聚金火守兵起天将军十二星在娄北主武兵中大星天大将也南一星曰军南门主谁何出入天仓六星在娄南南四星曰天庾积粟所也胃三星为天仓主仓廪五糓之府明五糓丰稔天囷十三星在胃南主给御粮天廪四星在昴南主蓄黍稷共飨祀太陵八星在胃北亦曰积京主大丧积京中星众诸侯有丧民多疾兵起陵中一星曰积尸明则死人如山北九星曰天船一曰舟星所以济不通也中一星曰积水水灾昴七星为髦头金星也主西方主狱事明牢狱平六星明与大星等大水七星皆黄兵大起一星亡为兵丧揺动大臣下狱有白衣防大而动若跳跃邉兵大起天苑十六星在昴南养兽之所胃南众星曰廥积即刍藁六星主积藁草不见牛马暴死火守灾起昴西一星曰天河主察山林妖变巻舌六星在昴北主口语知佞谗曲吉直而动有口舌之害中一星曰天谗主巫医毕八星曰防车为邉兵主戈猎其大星曰天高【毕八星之一与后天高别】四裔之尉明天下安逺方入贡失色邉乱动兵起月宿则多雨其大星旁小星为附耳揺动有谗乱臣在侧明邉寇警入毕国起兵昴毕间二星为天街主国界其隂隂国阳阳国孟康曰隂河山已北国阳河山已南国
　　土金守邉兵入参旗九星在参西天旗也王者斩伐当则旗曲直顺理明而稀邉寇动毕附耳南八星曰天节主使臣天节下九星曰九州殊口晓方俗之官通重译者九斿九星在玉井西南兵旗也动揺则九州分散信命不通金火守之乱起五车五星三柱九星在毕东北天子五兵车舍也西北大星曰天库主太白秦也东北曰天狱主辰燕赵也东曰天仓主嵗卫鲁也东南曰司空主镇楚也西南曰卿星主荧惑魏也五车均明柱皆见则仓库实不见其国絶食兵起三柱入出一月米贵三倍期二年出三月贵十倍期一年火入旱金入兵水入水其中五星曰天潢月五星入兵起天潢南三星曰咸池鱼囿也金犯守之兵起火守灾五车南六星曰诸王察诸侯存亡南一星曰天闗亦曰天门日月之所行主邉事闗闭芒角有兵五星守贵人多死毕东四星曰天高主望气天苑南十三星曰天园植果莱之所觜觹三小星隅置为虎首主葆旅事金木守国易主井前四星曰司怪主侯变异司怪北九星曰坐旗君臣设位之表参为白虎三星直者是为衡石三将也东北曰左肩主左将西北曰右肩主右将东南曰左足主后将军西南曰右足主偏将军故黄帝占参应七将中三小星曰伐都尉也主朝参曰参伐又曰大辰又曰天市主斩刈又主权衡又主邉城为九译不欲明动七将皆明天下兵精王道缺则芒角张伐星明与参等大臣谋兵起参失色军散败动揺邉急兵起左足入玉井中兵大起秦大水若有丧玉井四星在参左足下主水浆东南四星曰军井行军之井也西南二星曰屏天厠四星在屏东下一星曰天矢矢黄吉青白黒凶
　　南宫朱鸟东井八星主水衡法令之所平也一大星黄道之所经为天之亭井明而端列王者用法平其西曲星曰主斩奢滛明与井齐或揺动天子用于大臣月宿井有风雨南河三星北河三星分夹井南北置而为戒南戒一曰阳门亦为越门北戒一曰隂门亦为燕门两戒间七政之常道南星不见南道不通北亦如之动揺及火守中国兵起阙邱二星在河南天子之双阙诸侯之两观金火守兵战阙下
　　天官书两河天阙间为闗梁
　　五诸侯五星在井北主刺举又主帝心一曰帝师二曰帝友三曰三公四曰博士五曰太史明大润泽天下治芒角祸在中五诸侯南三星曰天樽主给贫绥积水一星在北河北供酒食之正积薪一星在积水东供庖厨之正水位四星在积薪西主水衡客星若水火守犯之百川溢井西南四星曰水府主水井南四星曰四渎江淮河济之精也狼一星在井东南为野将主侵掠狼角变色多盗贼下有九星曰天弓也主备盗贼常向狼动移邉兵大起狼张害及内天下乖乱又曰天弓张天下尽兵老人一星在南一曰南极常以秋分之旦见于丙春分之夕见于丁见则治平主夀昌军市十三星在参东南天军贸易之市野鸡一星在军市中主变怪军市西南二星曰丈人丈人东二星曰子子东二星曰孙舆四星天目也主视明察奸谋东北星主积马东南星主积兵西南星主积布帛西北星主积金玉随变占之中一星为积尸一名质主死丧祠祀一曰鈇锧主诛斩明糓成不明百姓散质欲不明明兵起大臣诛故徳成衡观成潢【衡太防廷潢五帝车舍】伤成祸成井诛成质
　　索隠徳成衡言有徳公平者先成形于衡观成潢言王者游观先成形于潢伤成言王者败徳先成形于祸成井井主水事火入天子且以火败诛成质荧惑入舆天质大臣有诛
　　狼北七星曰天狗主守财弧南六星为天社西北四星曰爟烽大之爟也邉警爟栁八星为鸟注
　　尔雅鸟喙谓之栁
　　主木草又为厨宰主尚食和滋味明吉金火守国兵大起轩辕右角南三星曰酒旗主飨宴五星守天下大酺栁南六星曰外厨厨南一星曰天记主禽兽之齿七星颈为员官主急事又为天都主衣裳文绣星明王道昌闇则贤良不处天下空金火守国兵大起轩辕东四星曰内平平罪之官酒旗南三星曰天相丞相之象也七星南五星曰稷农正也张六星张素为厨主觞客主珍宝宗庙服用明王者行五礼得天之中金火守国兵大起张南十四星曰天庙天子之祖庙也客守祠官忧权衡衡太微三光之廷主理法平辞监升授徳列宿受符诸神考节南藩中二星间曰端门东曰左执法西曰右执法所以举刺凶奸左执法之东左掖门右执法之西右掖门东藩四星南第一上相其北东太阳门第二次相其北中华东门第三次将其北东太隂门第四上将所谓四辅也西藩四星南第一上将其北西太阳门第二次将其北中华西门第三次相其北西太隂门第四上相亦曰四辅也东西藩芒动揺诸侯谋执法移刑罚急月五星顺入轨道司其出所守天子所诛也
　　宋均云司察日月五星所守列宿若请官属不去十日者天子诛之
　　其逆入若不轨道以所犯命之中坐成形【谓犯帝坐也】皆羣下从谋也金火尤甚黄帝坐在太防中舍枢纽之神四帝星挟黄帝坐东方苍帝灵威仰之神南方赤帝赤熛怒之神西方白帝白招矩之神北方黒帝叶光纪之神天子动得天度止得地意则五帝坐明坐北一星曰太子太子北一星曰从官坐东北一星曰幸臣屏四星在端门内所以壅蔽帝庭也郎位十五星在帝坐东北曰依鸟郎府郎主守卫星不具后妃死幸臣诛明大及客星入大臣为乱郎将在郎位北主武备虎贲一星在西藩北下名南静室旄头之骑官常陈七星在帝坐北宿卫以设疆御揺动天子自出明武兵用微兵弱三台六星两两而居起文昌列抵太防近文昌二星曰上台为司命主夀次二星曰中台为司中主宗室东二星曰下台为司禄主兵又曰三台为天阶一曰泰阶上阶上星为天子下星为女主中阶上星为诸侯三公下星为卿大夫下阶上星为士下星为庶人君臣和集如其常度有变则占中台之北一星曰太尊贵戚也左执法北一星曰谒者东北三星曰三公三公北三星曰九卿九卿西五星曰内五诸侯辟雍之礼得则太微诸侯明其西南角外三星曰明堂布政之宫明堂西三星曰灵台观台也少防四星在太防西一名处士亦天子副主或曰南第一星处士第二议士第三博士第四大夫明大而黄则贤士举月五星犯之处士女主忧南四星曰长垣主界域荧惑入之邉境骚动太白入之九卿谋权轩辕轩辕黄龙体十七星前大星女主也次北一星夫人也次北一星妃也其次诸星皆次妃之属女主南小星女御也左一星少民后宗也右一星太民太后宗也色欲黄小而明月五星守犯者如衡占【轩辕旧为七星之属今从权衡之説入太防】翼二十二星为羽翮主逺客又天之乐府明大礼乐兴四国賔星动外国使来离徙天子举兵翼南五星曰东区蛮夷也轸四星为车主风又主宰辅有军出入占于轸星动车驾用辖轸两旁主王侯左辖同姓右辖异姓明兵大起逺轸凶又曰车无辖国有忧就聚兵大起长沙一星在轸中主夀命不欲明明与四星等若五星入轸中兵大起
　　晋志长沙明主夀长子孙昌与史异
　　轸南三十二星曰器府乐器之府青邱七星在轸东南实主外国青邱西四星曰土司空主界域司空北二星曰军门主营侯彪尾威旗【甘氏星经】
　　星经文缺不备今取天官书晋志杂成之列宿各有所属星还归本属而次天市垣于心尾之上太防垣于张翼之间者明部分之所在也








　　尚史巻九十三
　　钦定四库全书
　　尚史巻九十四　　　　　　志二
　　镶白旗汉军李锴撰
　　天文志
　　日有中道中道者黄道一曰光道光道北至东井去北极近南至牵牛去北极远东至角西至娄去极中夏至至于东井北近极故晷短立八尺之表而晷景长尺五寸八分冬至至于牵牛远极故晷长立八尺之表而晷景长丈三尺一寸四分春秋分去极中而晷中立八尺之表而晷景长七尺三寸六分此日去极远近之差晷景长短之制也去极远近难知要以晷景晷景者所以知日之南北也日阳也阳用事则进而北昼进而长阳胜故为温暑隂用事则日退而南昼退而短隂胜故为寒凉也若日之南北失节晷过而长为常寒退而短为常燠此寒燠之表也一曰晷长为潦短为旱奢为扶郑氏注扶当作蟠蟠止不行也一説奢景形奢大扶附也
　　扶者邪臣进而正臣疏君子不足奸人有余【汉志】
　　周以土圭致日土圭者尺有五寸大司徒以土圭之灋测土深正日景以求地中日南则景短多暑日北则景长多寒日东则景夕多风日西则景朝多隂日至之景尺有五寸谓之地中【周礼】
　　康成注昼漏半而置土圭表隂阳审其南北景短于土圭谓之日南地于日为近南也景长于土圭谓之日北地于日为近北也东于土圭谓之日东地于日为近东也西于土圭谓之日西地于日为近西也凡日景于地千里而差一寸景尺有五寸者南戴日下万五千里地与星辰四游升降于三万里之中是以半之得地之中也贾公彦疏周公度日景之时置五表于颍州阳城置一表为中表中表南千里置一表北千里置一表东千里置一表西千里置一表中表之南昼漏半立八尺之表表北景得尺四寸不满尺五寸不与土圭等是地于日为近南景短多暑中表之北亦昼漏半表北得尺六寸景是地于日为近北景长多寒中表之东亦于昼漏半中表景得正时东表日已昳矣是地于日为近东昼漏半已得夕景故云景夕多风中表之西亦于昼漏半中表景得正时西表日未中仍得朝时之景故云景朝多隂南戴日下万五千里者景一寸差千里地中尺五寸景去南戴日下万五千里也地与星辰四游升降者考灵耀文言春分之时地与星辰复本位至夏至地与星辰东南游万五千里下降亦然至秋分还复正至冬至地与星辰西北游亦万五千里上升亦然至春分还复正进退不过三万里是以半之得地之中也按日行之道曰黄道恒星之天曰天体黄道与恒星之天相错而推移焉是以当尧之时春分日在昴昬星中夏至日在张昬心中秋分日在房昬虚中冬至日在虚昬昴中而月令则春分日在奎昬弧中夏至日在井昬亢中秋分日在角昬牛中冬至日在斗昬壁中汉志则春分日在娄昬栁中夏至日在井昬氐中秋分日在角昬牛中冬至日在牛昬奎中所以然者嵗差之谓也葢天有三百六十五度四分度之一嵗有三百六十五日四分日之一天度四分之一而有余嵗日四分之一而不足故天渐差而西嵗渐差而东也古厯简易未立差法汉洛下闳知以八百年当差一度至晋虞喜立嵗差以五十年退一度为太过何承天倍其年又不及至隋刘焯取中数七十五年唐一行大衍厯定为八十三年宋纪元厯定为七十八年尤为最密故测日者止可倚晷景之短长以度去极之差不可胶恒星之度数以画分至之限也然则汉志所谓黄道北至东井南至牵牛东至角西至娄者特一时之定程要非天体之妙防也
　　又按天之枢为南北两极其北极由地上常见之天以至南极百八十度南极由地下常隠之天以至北极亦百八十度分两极而中画之各九十度曰赤道赤道者东西建标南北定纬术者所由立算而天实无所谓赤道者也黄道则斜络天腹半出赤道南半出赤道北其南当午距赤道二十三度半强而止其北当子距赤道亦如之而东西则与赤道交于卯酉是故春分日当两道之交则昼夜平寒暑均八尺之表而晷景长七尺三寸六分过此则循黄道而渐出赤道北至夏至造其极故昼长多暑八尺之表晷景长尺五寸八分秋分又当两道之交故昼夜又平寒暑又均八尺之表晷景长七尺三寸六分过此则循黄道而渐出赤道南至冬至造其极故昼短多寒八尺之表晷景长丈三尺一寸四分此晷景长短之所由四时寒暑之所以变也天运左旋无所游移此体中立无所偏薄郑氏杂取纬书以为夏至地与星辰东南游万五千里冬至地与星辰西北游万五千里地与星辰四游升降于三万里之中其説支离非周土圭之旧灋乎
　　两军相当日晕晕等力钧厚长大有胜薄短小无胜重抱大破无抱为和背不和为分离相去直为自立立侯王指晕若曰杀将负且戴有喜围在中中胜在外外胜青外赤中以和相去赤外青中以恶相去气晕先至而后去居军胜先至先去前利后病后至后去前病后利后至先去前后皆病居军不胜见而去其发疾虽胜无功见半日以上功大白虹屈短【李竒曰屈或为尾韦昭曰短而直】上下兑有者下大流血日晕制胜近期三十日远期六十日其食食所不利复生生所利而食益尽为主位以其直及日所宿加以日时用命其国【天官书】
　　月有九行黑道二出黄道北赤道二出黄道南白道二出黄道西青道二出黄道东立春春分月东从青道立秋秋分西从白道立冬冬至北从黑道立夏夏至南从赤道然用之一决房中道【汉志】
　　索隠中道房室星之中间也房有四星若人之房三间有四表然故曰房南为阳间北为隂间中道房星之中间也故房星是日月五星之常行道宋祁注朱子文云房当作于是未知房为中道也
　　月行中道安宁和平隂间多水隂事外北三尺隂星北三尺太隂大水兵阳间骄恣阳星多暴狱太阳大旱丧也
　　索隠太隂太阳皆道也太阳亦在阳间之南各三尺按注殊是义未明晰窃谓隂星下北三尺三字当
　　作南三尺在阳星上阳星下多暴狱三字当在骄恣下言月行隂间则多水隂事隂间近北三尺为隂星气属太隂其应主大水与兵阳间则骄恣多暴狱阳间亦近南三尺为阳星气属太阳其应主大旱与丧也
　　角天门十月为四月十一月为五月十二月为六月水发近三尺远五尺
　　索隠谓月行入角与天门若十月犯之当为来年四月成灾十一月则主五月也
　　犯四辅辅臣诛
　　索隠四辅房四星也
　　行南北河以隂阳言旱水兵丧月蚀嵗星
　　正义凡星入月见月中为星蚀月月掩星星灭为月蚀星
　　其宿地饥若亡荧惑也乱填星也下犯上太白也彊国以战败辰星也女乱食大角主命者恶之心则为内贼乱也列星其宿地忧【天官书】
　　凡君行急则日行疾君行缓则日行迟日行不可指而知也故以二至二分之星为日东行星西转日行疾则星西转疾事埶然也故过中则疾君行急之感也不及中则迟君行缓之象也至月行则以晦朔决之箕星为风东北之星也东北地事天位也
　　孟康曰东北阳日月五星起于牵牛故为天位坤在西南纽于阳为地统故为地事
　　巽在东南为风风阳中之隂大臣之象其星轸也月去中道移而东北入箕若东南入轸则多风西方为雨雨少隂之位也月失中道移而西入毕则多雨星曰月入毕则将相有以家犯罪者言隂盛也月南入牵牛南戒民间疾疫月北入太防出坐北若犯坐则下人谋上一曰月为风雨日为寒温冬至日南极晷长南不极则温为害夏至日北极晷短北不极则寒为害政治变于下日月运于上矣【汉志】月食始日五月者六六月者五五月复六六月者一而五月者五凡百一十三月而复始索隠始日谓苍始起之日也依此文计惟有一百二十一月与元数甚为悬校既无太初厯术不可得而推定以汉志统厯法计则五月者七六月者一又五月者一六月者五五月者一凡一百三十五月而复始耳或术家各异或传写错谬无以明也
　　故月蚀常也月蚀为不臧也日蚀国君月蚀将相当之【天官书】
　　察日月之行以揆嵗星顺逆
　　晋灼云太嵗在四仲嵗行三宿在四孟四季嵗行二宿二八十六三四十二而行二十八宿十二嵗而周天
　　曰东方木主春日甲乙义失者罚出嵗星
　　汉志嵗星东方春木于人五常仁也五事貎也仁亏貌失逆春令伤木气罚见嵗星
　　以其舍命国所在国不可伐可以伐人其趋舍而前曰赢退舍曰缩赢其国有兵不复缩其国有忧将亡国倾败其所在五星皆从而聚于一舍其下之国可以义致天下以摄提格嵗嵗隂左行在寅嵗星右转居丑正月与斗牵牛晨出东方名曰监徳
　　索隠星在斗牛失次应见于杓与甘氏及太初厯所在之宿不同
　　色苍苍有光其失次有应见桞嵗早水晩旱嵗星出东行十二度百日而止反逆行逆行八度百日复东行嵗行三十度十六分度之七率日行十二分度之一十二嵗而周天出常东方以晨入于西方用昬单阏嵗嵗隂在卯星居子以二月与婺女虚危晨出曰降入大有光其失次有应见张嵗大水执徐嵗嵗隂在辰星居亥以三月与营室东壁晨出曰青章青青甚章其失次有应见轸嵗早旱晚水大荒骆嵗嵗隂在巳星居戍以四月与奎娄胃昴晨出曰跰踵【徐广曰一曰路嶂】熊熊赤色有光其失次有应见亢敦牂嵗嵗隂在午星居酉以五月与胃昴毕晨出曰开明【徐广曰一曰天津】炎炎有光偃兵唯利公王不利治兵其失次有应见房嵗早旱晩水叶洽嵗嵗隂在未星居申以六月与觜觹参晨出曰长列昭昭有光利行兵其失次有应见箕涒滩嵗嵗隂在申星居未以七月与东井舆晨出曰大音昭昭白其失次有应见牵牛作鄂嵗嵗隂在酉星居午以八月与栁七星张晨出曰为长王作作有芒国其昌熟谷其失次有应见危有旱而昌有女丧民疾阉茂嵗嵗隂在戌星居巳以九月与翼轸晨出曰天睢白色大明其失次有应见东壁嵗水女丧大渊献嵗嵗隂在亥星居辰以十月与角亢晨出曰大章【徐广曰一曰大星】苍苍然星若跃而隂出旦是谓正平起师旅其率必武其国有徳将有四海其失次有应见娄困敦嵗嵗隂在子星居卯以十一月与氐房心晨出曰天泉色甚明江池其昌不利起兵其失次有应在昴赤奋若嵗嵗隂在丑星居寅以十二月与尾箕晨出曰天皓黫然黑色甚明其失次有应见参当居不居居之又左右揺未当去去之与他星防其国凶汉志所去失地所之得地一曰当居不居国亡所之国昌已居之又东西去之国凶不可举事用兵安静中度吉
　　所居久国有徳厚其角动乍小乍大若色数变人主有忧其失次舍以下进而东北
　　孟康曰五星东行天西转嵗星晨见东方行疾则不见不见则变为祅星
　　三月生天棓长四尺末兑
　　汉志嵗星赢而东北石氏见觉星甘氏不出三月乃生天棓本类星末鋭长四尺史记正义末鋭长四丈出东北方西方天下兵争
　　进而东南三月生彗星长二丈类彗星
　　汉志嵗星赢而东南石氏见彗星甘氏不出三月乃生彗本类星末类彗长二丈史记正义天彗一名扫星小者数寸长长或竟天体无光假日之光夕见东指晨见西指见则兵起除旧布新所指之处弱
　　退而西北
　　孟康曰嵗星当伏西方行游早没变为祅星
　　三月生天欃长四丈末兑
　　汉志嵗星缩而西北石氏见欃云如马甘氏不出三月乃生天欃本类星未鋭长数丈京房云天欃为真赤地千里枯骨籍籍
　　退而西南三月生天枪长数丈两头兑谨视其所见之国不可举事用兵
　　汉志嵗星缩而西南石氏见枪云如牛甘氏不出三月乃生天枪左右鋭长数大枪欃棓彗异状其殃一也必有破国乱君伏死其辜
　　其出如浮如沉其国有土功如沉如浮其野亡色赤而有角其所居国昌迎角而战者不胜星色赤黄而沉所居野大穰色青白而赤灰所居野有忧【自如浮如沉以下皆谓嵗星】嵗星入月其野有逐相与太白鬬其野有破军嵗星一曰摄提曰重华曰应星曰纪星营室为清庙嵗星庙也察刚气以处荧惑
　　晋灼云常以十月入太防受制而出行列宿司无道出入无常
　　曰南方火主夏日丙丁礼失罚出荧惑荧惑失行是也汉志南方夏火礼也视也礼亏视失逆夏令伤火气罚见荧惑
　　出则有兵入则兵散以其舍命国为勃乱残贼疾丧饥兵
　　天官占荧惑伺骄奢乱孽其精为风伯惑童儿歌謡嬉戏
　　反道二舍以上居之三月有殃五月受兵七月半亡地九月大半亡地因与俱出入国絶祀居之殃还至虽大当小久而至当小反大其南为丈夫北为女子丧若角动绕环之及乍前乍后左右殃益大与他星鬭光相逮为害五星相从聚于一舍
　　正义三星合为惊位絶行其国外内有兵与丧民饥改立侯王四星合为太阳其国兵丧暴起君子忧小人流五星合为易行有徳受庆掩有四方无徳受殃乃以灭亡
　　其下国可以礼致天下法出东行十六舍而止行二舍六旬复东行自所止数十舍十月而入西方伏行五月出东方其出西方曰反明主命者恶之东行急一日行一度半其行东西南北疾也兵各聚其下用战顺之胜逆之败荧惑从太白军忧离之军却出太白隂有分军行其阳有偏将战当其行太白逮之破军杀将其入守犯太防轩辕营室主命恶之心为明堂荧惑庙也谨此厯斗之防以定填星之位
　　晋灼云常以甲辰之元始建斗嵗镇一宿二十八嵗而周天
　　曰中央土主季夏日戊巳黄帝主徳女主象也嵗填一宿汉志中央季夏土信也思心也仁义礼智以信为主貌言视听以心为正故四星皆失填星乃为之动
　　其所居国吉未当居而居若已去而复还还居之其国得土不乃得女若当居而不居既已居之又东西去其国失土不乃失女不可举事用兵其居久其国福厚易福薄其一名曰地侯主嵗嵗行十二度百十二分度之五日行二十八分度之一二十八嵗而周天其所居五星皆从而聚于一舍其下之国可重致天下礼徳义杀刑尽失填星乃为之动揺赢为王不宁缩有军不复填星色黄九芒音曰黄钟宫其失次上二三宿曰赢有主命不成不乃大水失次下二三宿曰缩有后戚其嵗不复不乃天裂若地动斗为文太室填星庙天子之星也木星与土合为内乱饥主勿用战败水则变谋而更事火为旱金为白衣防若水金在南曰牝牡年谷熟金在北嵗偏无
　　索隠嵗阳也太白隂也故曰牝牡
　　火与水合为焠与金合为铄为丧皆不可举事用兵大败土为忧生孽卿大饥战败为北军军困举事大败土与水合穰而拥阏有覆军不可举事出亡地入得地金为疾为内兵亡地三星若合其宿地国外内有兵与丧改立公王四星合兵丧并起君子忧小人流五星合是为易行有徳受庆改立大人奄有四方子孙蕃昌无徳受殃若亡填星出百二十日而逆西行西行百二十日反东行见三百三十日而入入三十日复出东方太嵗在甲寅填星在东壁故在营室
　　察日行以处位太白
　　晋灼曰常以正月甲寅与荧惑晨出东方二百四十日而入又出西方二百四十日而入入三十五日而复出东方尔雅注晨出东方髙三丈命曰启明昬见西方髙三舍命曰太白
　　曰西方秋司兵月行及天矢
　　正义太白五芒出早为月蚀晩为天矢及彗其精散为天杵天椨伏灵大败司奸天狗贱星天残卒起星是古厯星若竹彗墙星猿星白彗皆以示变
　　日庚辛主杀杀失者罚出太白
　　汉志西方秋金义也言也义亏言失逆秋令伤金气罚见太白
　　太白失行以其舍命国其出行十八舍二百四十日而入入东方伏行十一舍百三十日其入西方伏行三舍十六日而出当出不出当入不入是谓失舍不有破军必有国军之簒其纪上元
　　索隠上元是古厯之名
　　以摄提格之嵗与营室晨出东方至角而入与营室夕出西方至角而入与角晨出入毕与角夕出入毕与毕晨出入箕与毕夕出入箕与箕晨出入栁与箕夕出入栁与栁晨出入营室与栁夕出入营室凡出入东西各五为八嵗二百二十日复与营室晨出东方其大率嵗一周天其始出东方行迟率日半度一百二十日必逆行一二舍上极而反东行行日一度半一百二十日入其库近日曰明星柔髙远日曰大嚣刚其始出西行疾率日一度半百二十日上极而行迟日半度百二十日旦入必逆行一二舍而入其库近日曰太白柔髙远日曰大相刚出以辰戌入以丑未当出不出未当入而入天下偃兵兵在外入未当出而出当入而不入下起兵有破国其当期出也其国昌其出东为东入东为北方出西为西入西为南方所居久其乡利疾其乡凶出西逆行至东正西国吉出东至西正东国吉其出不经天经天天下革政
　　孟康云太白隂星出东当伏东出西当伏西过午为经天晋灼曰日阳也日出则星没太白昼见午上为经天
　　小以角动兵起始出大后小兵弱出小后大兵强出髙用兵深吉浅凶庳浅吉深凶日方南金居其南日方北金居其北曰赢
　　康成云方犹向也谓昼漏半而置土圭影短于土圭谓之日南地于日为近南也长于土圭谓之日北地于日为近北也
　　侯王不宁用兵进吉退凶日方南金居其北日方北金居其南曰缩侯王有忧用兵退吉进凶用兵相太白太白行疾疾行行迟迟行角敢战动揺躁躁国以静静顺角所指吉反之凶出则出兵入则入兵赤角有战白角有丧黑圜角忧有水事青圜小角忧有木事黄圜和角有土事有年其已出三日而复防入入三日乃复盛出是谓耎其下国有军败将北其已入三日又复防出出三日而复盛入其下国有忧师有粮食兵革遗人用之卒为人虏其出西失行外国败出东失行中国败其色大圜黄可为好事其圜大赤兵盛不战太白白比狼赤比心黄比参左肩苍比参右肩黑比奎大星五星皆从太白而聚一舍其下之国可以兵从天下居实有得居虚无得
　　索隠实谓星所合居之宿虚谓赢缩
　　行胜色色胜位有位胜无位有色胜无色行得尽胜之晋灼云行应天度虽有色得位行尽胜之行重而色位轻星经得作徳
　　出而留桑榆间疾其下国上而疾未尽期日过参天疾其对国上复下下复上有反将其入月将僇金木星合光其下战不合兵虽起而不鬭合相毁野有破军出西方昬而出隂隂兵彊暮食出小弱夜半出中弱鸡鸣出大弱是谓隂陷于阳其在东方乘明而出阳阳兵之彊鸡鸣出小弱夜半出中弱昬出大弱是谓阳陷于隂太白伏也以出兵兵有殃其出卯南南胜北方出卯北北胜南方正在卯东国利出酉北北胜南方出酉南南胜北方正在酉西国胜其与列星相犯小战五星大战汉志太白军也荧惑忧也荧惑从太白军忧离之军舒
　　其相犯太白出其南南国败出其北北国败行疾武不行文色白五芒出蚤为月蚀晩为天矢及彗星将发其国出东为徳举事左之迎之吉出西为刑举事右之背之吉反之皆凶太白光见景战胜昼见而经天是谓争明彊国弱小国彊女主昌亢为疏庙太白庙也太白大臣也其号上公其他名殷星太正营星观星宫星明星大衰大泽终星大相天浩序星月纬大司马位谨此察日辰之防以治辰星之位
　　晋灼云常以二月春分见奎娄五月夏至见东井八月秋分见角亢十一月冬至见牵牛出以辰戌入以丑未二旬而入晨之东方夕之西方宋均曰辰星正四时之法与北辰同名广雅辰星谓之免星
　　曰北方水太隂之精主冬日壬癸刑失者罚出辰星汉志北方冬水智也听也智亏听失逆冬令伤水气罚见辰星
　　以其宿命国是正四时仲春春分夕出郊奎娄胃东五舍为齐仲夏夏至夕出郊东井舆栁东七舍为楚仲秋秋分夕出郊角亢氐房东四舍为汉仲冬冬至晨出郊东方与尾箕斗牵牛俱西为中国其出入常以辰戌丑未其蚤为月蚀晩为彗星及天矢其时宜效不效为失追兵在外不战一时不出其时不和四时不出天下大饥其当效而出也色白为旱黄为五谷熟赤为兵黑为水出东方大而白有兵于外解在东其赤中国胜西而赤外国利无兵于外而赤兵起其与太白俱出东方皆赤而角外国大败其与太白俱出西方皆赤而角外国利五星分天之中积于东方中国利积于西方外国用者利五星皆从辰星而聚于一舍其所舍之国可以法致天下辰星不出太白为客其出太白为主出而与太白不相从野虽有军不战出东方太白出西方若出西方太白出东方为格野虽有兵不战失其时而出为当寒反温当温反寒当出不出是谓击卒兵大起其入太白中而上出破军杀将客军胜下出客亡地辰星来抵太白太白不去将死正旗上出【旗星名有九星】破军杀将客胜下出客亡地视旗所指以命破军其绕环太白若与鬭大战客胜免过太白间可椷剑小战客胜免居太白前军罢出太白左小战摩太白右数万人战主人吏死出太白右去三尺军急约战免七命曰小正辰星天搀安周星细爽能星钩星【索隠谓免星有七名命者名也】其色黄而小出而易处天下之文变而不善矣青圜忧白圜丧赤圜中不平黑圜吉青角兵忧黑角水赤行穷兵之所终【赤一作意或作志】赤角犯我城黄角地之争白角号泣之声其出东方行四舍四十八日其数二十日而反入于东方其出西方行四舍四十八日其数二十日而反入于西方其一之营室角毕箕栁出房心间地动辰星之色春青黄夏赤白秋青白而嵗熟冬黄而不明即变其色其时不昌春不见大风秋则不实夏不见六十日旱月蚀秋不见有兵春则不生冬不见隂雨六十日有流邑夏则不长七星为员官辰星庙蛮夷星也【天官书】
　　五星皆大其事亦大皆小事亦小早出者为赢嬴者为客晩出者为缩缩者为主人赢缩必有天应见于杓同舍为合相凌为鬭七寸以内必之矣五星色白圜为丧旱赤圜中不平为兵青圜为忧水黑圜为疾多死黄圜则吉赤角犯我城黄角地之争白角哭泣之声青角有兵忧黑角则水意行穷兵之所终五星同色天下偃兵百姓宁昌【天官书】
　　凡五星嵗缓则不行急则过分逆则占荧惑缓则不出急则不入违道则占填缓则不逮急则过舍逆则占太白缓则不出急则不入逆则占辰缓则不出急则不入非时则占古厯五星之推亡逆行者至甘氏石氏经以荧惑太白为有逆行夫厯者正行也古人有言曰天下太平五星循度亡有逆行日不食朔月不食望夏氏日月曰日月食尽主位也不尽臣位也星曰日者徳也月者刑也故曰日食修徳月食修刑然而厯纪推月食与二星之逆亡异荧惑主内乱太白主兵月主刑自周衰乱臣贼子师旅数起刑罚失中虽其亡乱臣贼子师旅之变内臣犹不治四裔犹不服兵革犹不寝刑罚犹不错故二星与月为之失度三变常见及有乱臣贼子伏尸流血之兵大变乃出甘石氏见其常然因以为纪皆非正行也诗云彼月而食则惟其常此日而食于何不臧诗传曰月食非常也比之日食犹常也日食则不臧矣谓之小变可也谓之正行非也故荧惑必行十六舍去日远而颛恣太白出西方进在日前气盛乃逆行及月必食于望亦诛盛也【汉志】
　　二十八宿主十二州斗秉兼之【言北斗所建主十二辰兼十二州二十八宿】所从来久矣角亢氐兖州房心豫州尾箕幽州斗江湖牵牛婺女扬州虚危青州营室至东壁幷州奎娄胃徐州昴毕冀州觜觹参益州东井舆雍州栁七星张三河翼轸荆州【天官书】
　　自斗十一度至婺女七度曰星纪之次于辰在丑谓之赤奋若于律为黄钟斗建在子吴越分野自婺女八度至危十六度曰枵之次于辰在子谓之困敦于律为大吕斗建在丑齐分野自危十七度至奎四度曰娵訾之次于辰在亥谓之大渊献于律为太簇斗建在寅卫分野自奎五度至胃六度曰降娄之次于辰在戍谓之阉茂于律为夹钟斗建在夘鲁分野自胃七度至毕十一度曰大梁之次于辰在酉谓之作噩于律为姑洗斗建在辰赵分野自毕十二度至东井十五度曰实沈之次于辰在申谓之涒滩于律为中吕斗建在巳晋魏分野自井十六度至栁八度曰鹑首之次于辰在未谓之叶洽于律为蕤賔斗建在午秦分野自栁九度至张十七度曰鹑火之次于辰在午谓之敦牂于律为林钟斗建在未周分野自张十八度至轸十一度曰鹑尾之次于辰在巳谓之大荒落于律为夷则斗建在申楚分野自轸十二度至氐四度曰夀星之次于辰在辰谓之执徐于律为南吕斗建在酉韩分野自氐五度至尾九度曰大火之次于辰在卯谓之单阏于律为无射斗建在戌宋分野自尾十度至斗十度百三十五分而终曰析木之次于辰在寅谓之摄提格于律为应钟斗建在亥燕分野【帝王世纪】
　　一曰秦之疆太白占狼弧吴楚之疆候荧惑占鸟衡燕齐之疆辰星占虚危宋郑之疆嵗星占房心晋之疆亦辰星占参罚及秦幷吞三晋燕代自河山以南者中国中国于四海内则在东南为阳阳则日嵗星荧惑填星占于街南毕主之其西北则胡貉月氐旃裘引弓之民为隂隂则月太白辰星占于街北昴主之故中国山川东北流其维首在陇蜀尾没于勃海碣石是以秦晋好用兵复占太白太白主中国而胡貉数侵掠独占辰星辰星出入趮疾常主夷狄其大经也甲乙海外日月不占丙丁江淮海岱戊巳中州河济庚辛华山以西壬癸常山以北一曰甲齐乙东夷丙楚丁南夷戊魏己韩庚秦辛西夷壬燕赵癸北夷子周丑翟寅赵卯郑辰邯郸巳卫午秦未中山申齐酉鲁戌吴越亥燕代【汉志】春秋元命苞五星流为兖州钩钤星别为豫州箕星散为幽州分为燕国牵牛流为扬州分为越国虚危之精流为青州分为齐国营室流为并州分为卫国天弓星流为徐州昴毕间为天街散为冀州分为赵国觜参流为益州东井星散为雍州分为秦国轸星散为荆州分为楚国洛书甄曜度嶓冡山上为狼星武开山为地门上为天髙星荆山为地雌上为轩辕星大别山为地理以天合地以通三危山在鸟防之西南上为天苑星坆山在昆仑东南为地乳上为天糜星汶山之地为井络帝以防昌神以建福上为天井星桐柏山为地穴鸟防同穴山之干也上为掩毕星熊耳山地门也精上为毕附耳星春秋文耀钩布度定记分州系象华岐以西龙门积石至二危之野雍州属魁星大行以东至碣石王屋砥柱冀州属枢星三河雷泽东至海岱以北兖州属机星防山以东至南江防稽震泽徐扬之州属权星大别以东至雷泽九江荆州属衡星荆山西南至岷山北岖鸟防梁州属开星外方熊耳以至泗水陪尾豫州属揺星博雅同　二纬之説一以山镇上为列星一以北斗下属九州竒诡独异姑附识之以广博闻
　　按周官保章氏以星土辨九州之地所封封域各有分星以观妖祥而春秋传曰参为晋星商主大火国语亦有嵗之所在则我有周之分野是分野之説所从来久矣康成则谓其书已亡所存非古数然则周官之所谓分星不知其何等也至以二十八宿分主九州则有疑焉夫恒星为天体而二十八宿天体尽矣中国九州于地特十之一耳以周天之星囿以一隅之地是隘视天广视中国如此以定妖祥未必然也贾公彦疏云呉越在南齐鲁在东嵗星或北或西不依国地所在者此古受封之日嵗星所在之辰国属焉故也此説似与周官为近説详分野图后
　　国皇星大而赤状类南极所出其下起兵兵彊其冲不利
　　孟康曰嵗星之精散所为也五星之精散为六十四变记不尽晋志去地三丈如炬火主内冦内难或曰内外有兵丧
　　昭明星大而白无角乍上乍下所出国起兵多变孟康曰形如三足杌杌上有九彗上向荧惑之精春秋合诚图赤帝之精象如太白七芒释名为笔星气有一枝末鋭似笔亦曰日华星晋志赤彗分为昭明昭明灭光以为起霸起徳之征
　　五残星出正东东方之野其星状类辰星去地可六丈大孟康云星表有青气晕有毛填星之精晋志一名五鏠或曰苍彗大而赤数动主乖亡为五分毁败之征亦为备急兵见则主诛政在伯野乱成有急兵有丧不利冲
　　贼星出正南南方之野星去地可六丈大而赤数动有光孟康云形如彗九尺太白之精晋志六贼南方之星五残六贼出祸合天下逆侵闗枢其下有兵冲不利
　　司危星出正西西方之野星去地可六丈大而白类太白孟康云星大而有毛两角荧惑之精晋志数动察之而赤为乖争之征主撃强兵见则主失法豪杰起天子以不义失国有声之臣行主徳
　　狱汉星出正北北方之野星去地可六丈大而赤数动察之中青此四野星所出出非其方其下有兵冲不利孟康云青中赤表下有二彗纵横亦填星之精晋志一名咸汉主逐王主刺王出则隂精横兵起其下又为丧动则诸侯惊
　　四填星所出四隅去地可四丈
　　晋志或曰星大而赤去地二丈常以亱半时出见十月而兵起
　　地维咸光亦出四隅去地可三丈若月始出所见下有乱乱者亡有徳者昌【晋志作藏光】
　　烛星状如太白其出也不行见则灭所烛者城邑乱孟康云星上有三彗上出填星之精晋志或曰主星所出城邑乱有大道不成又以五色占
　　如星非星如云非云命曰归邪归邪出必有归国者邪音虵
　　孟康云星有两赤彗上向上有葢状如气下连星
　　天狗状如犬奔星有声其下止地类狗所堕及炎火望之如火光炎炎冲天其下圜如数顷田处上兑者则有黄色千里破军杀将
　　孟康云星有尾旁有短彗下有如狗形者太白之精晋志主侯兵讨贼或曰是将鬬人相食所往之乡有流血其君失地兵大起国易政
　　格泽星如炎火之状黄白起地而上下大上兑其见也不种而获不有土功必有大害【格泽音鹤铎晋志以为瑞星】
　　蚩尤之旗类彗而后曲象旗见则王者征伐四方孟康云荧惑之精吕氏春秋其色黄上下白晋志或曰赤云独见或曰其色黄上白下或曰若植雚而长或曰如箕可长二丈末有星主伐柱逆主惑乱所见之方下有兵兵大起不然有丧
　　旬始出于北斗旁状如雄鸡其怒青黑象伏鼈
　　怒当音帑晋灼曰帑雌也晋志主争兵又黄彗分为旬始为立主之题主乱主招横见则臣乱兵作诸侯虐期十年圣人起伐羣猾横恣或曰出则诸侯雄鸣
　　枉天类大流星虵行而仓黑望之如有毛羽然
　　晋志主反萌主射愚见则谋反之兵合射所谋亦为以乱伐乱
　　长庚如一匹布着天此星见兵起【天官书】
　　彗星所谓扫星本类星末类彗小者数寸长或寛天见则兵起大水主扫除除旧布新有五色各依五行所主彗体无光傅日而为光故夕见则东指晨见则西指顿挫甚芒或长或短光芒所及则为灾尔雅彗星为欃枪奔星为彴约
　　孛星偏指曰彗芒气四出曰孛孛者孛孛然恶气之所生也内不有大乱则外有大兵天下合谋闇蔽不明有所伤害
　　晏子曰君若不改孛星将出彗星何惧由是言之灾甚于彗
　　天棓一名觉星本类星末兑长四丈或出东北方西方主奋争天枪其出不过三月必有破国乱君伏死其辜殃之不尽当为旱饥暴疾
　　天欃石氏曰云如牛状甘氏曰本类星末兑主捕制天冲出如人苍衣赤头不动见则臣谋主武卒发天子亡【晋志】
　　彗孛以下史记于五星内见之故不再録今依晋志增附之备妖星之全
　　天精而见景星景星者徳星也其状无常出于有道之国晋志瑞星有四一曰景星如半月生于晦朔助月为明或曰星大而中空或曰有三星在赤方气与青方气相连黄星在赤方气中二曰周伯星黄色煌煌然所见之国大昌三曰含誉光耀似彗喜则含誉射四曰格泽不种而获有土功有大客　按周伯含誉二星甘石星经及史记皆无之志成于李淳风葢取荆州杂占诸説以入之而甚不可者为含誉何也夫彗者妖气之所生天所以示变警人主也安有徳星而复以彗者乎象纬远毫厘之差吉凶紊焉谁得而证之将使骄愎之主借口于上阿防之臣肆奸于下逞而不惧遂而不悔必底于亡而后已不防戾天之仁乎今削之
　　星者金之散气本曰火【孟康云星名】星众国吉少则凶汉者亦金之散气其本曰水
　　河图括地象河精为天汉
　　汉星多多水少则旱其大经也星队至地则石也河济之间时有队星
　　天鼓有音如雷非雷音在地而下及地其所往者兵发其下【天官书】
　　嵗星之精流为天棓天枪天猾天冲国皇及登苍彗荧惑散为昭旦蚩尤之旗昭明司危天欃赤彗
　　填星散为五残狱汉大贲昭星绌流旬始蚩尤虹蜺击咎黄彗
　　太白散为天杵天柎伏灵大败司奸天狗天残卒起白彗辰星散为枉矢破女拂枢灭实绕綎惊理大奋祀黒彗五色之彗各有长短曲折应焉【河图】
　　京房集星章妖星皆见于月旁互有五色方云以五寅日见天枪天根天荆真若天防天楼天垣嵗星所生见以甲寅其星有两青方在其旁天隂晋若官张天惑天崔赤若蚩尤荧惑所生出在景寅有两赤方在其旁天上天伐从星天枢天翟天沸荆彗填星所生出在戊寅有两黄方在其旁若星帚星若彗竹彗星防星白雚太白所生出在庚寅有两白方在其旁天美天毚天社天麻天林天蒿端下辰星所生出以壬寅有两黒方在其旁三十五星五行气所生皆出于月左右方气之中各以其所生星将出不出日数期之当其未出之前而见见则有水旱兵丧饥乱所指亡国失地主死破军杀将
　　凡望云气仰而望之三四百里平望在桑榆上余二千里登髙而望之下属地者三千里云气有兽居上者胜自华以南气下黒上赤嵩髙三河之交气正赤恒山之北气下黒上青勃碣海岱之间气皆黑江淮之间气皆白徒气白土功气黄车气乍髙乍下往往而聚骑气卑而布卒气搏前卑而后髙者疾前方而髙后兑而卑者郄其气平者其行徐前髙而后卑者不止而反气相遇者卑胜髙兑胜方气来卑而循车辙者不过三四日去之五六里见气来髙七八尺者不过五六日去之十余里见气来髙丈余二丈者不过三四十日去之五六十里见稍云精白者其将悍其士怯其大根而前絶远者当战青白其前抵者战胜其前赤而仰者战不胜阵云如立垣杼云类杼轴云搏两端兑杓云如绳者居前亘天其半半天其蛪者类阙旗【蛪亦作蜺音同】故钩云句曲诸此云见以五色合占而泽搏密其见动人乃有占兵必起合鬬其直正朔所决于日旁日旁云气人主象皆如其形以占故北夷之气如羣畜穹闾南夷之气类舟舩幡旗大水处败军场破国之虚下有积钱金宝之上皆有气不可不察海旁蜄气象楼台广野气成宫阙然云气各象其山川人民所积聚故息耗者入国邑视封疆田畴之正治城郭室屋门戸之润泽次至车服畜产精华实息者吉虚耗者凶若烟非烟若云非云郁郁纷纷萧索纶囷是谓卿云卿云见喜气也若雾非雾衣冠而不濡见则其域被甲而趋天雷电虾虹辟厯夜明者阳气之动者也春夏则发秋冬则藏故者无不司之天开县物地动坼絶山崩及徙川塞谿垘水澹泽竭地长见象城郭门闾闺臬枯槀宫庙邸第人民所次謡俗车服观民饮食五谷草木观其所属仓府廐库四通之路六畜禽兽所产去就鱼鼈鸟防观其所处哭皆呼其人逢俉【俉迎也谓相逢而惊也】化言诚然【天官书】
　　南风谓之凯风东风谓之谷风北风谓之凉风西风谓之泰风焚轮谓之頽扶揺谓之猋风与火为庉回风为飘日出而风为暴风而雨土为霾隂而风为曀【风汜也其气博汜而动物也】天气下地不应曰雺地气发天不应曰雾雾谓之晦【隂乱则为雾也】防蝀谓之雩防蝀虹也蜺为挈贰【蜺霓者隂阳之精虹攻也纯阳攻隂气也】弇日为蔽云【即晕气】疾雷为霆霓【隂阳相薄感而为雷激而为霆雷于天地为长子以其首长万物为出入也二月出地百八十日雷出则万物出入月入地百八十日雷入则万物入入则除害出则兴利也】雨防为霄雪【云者隂之蓄积甚也】暴雨谓之涷小雨谓之霡霂久雨谓之淫淫谓之霖济谓之霁太平之时十日一雨凡嵗三十六雨此时若之应也【尔雅】凡嵗美恶谨候嵗始嵗始或冬至日产气始萌腊明日人众卒嵗一防饮食发阳气故曰初嵗正月旦王者嵗首立春日四时之卒始也四始者之日腊明正月旦决八风风从南方来大旱西南小旱西方有兵西北戎菽为【戎菽胡豆为成也】小雨趣兵北方为中嵗东北为上嵗东方大水东南民有疾疫嵗恶故八风各与其冲对课多者为胜多胜少久胜亟疾胜徐旦至食为麦食至日昳为稷昳至餔为黍餔至下餔为菽下餔至日入为麻欲终日有雨有云有风有日日当其时者深而多实无云有风日当其时浅而多实有云风无日当其时深而少实有日无云不风当其时者稼有败如食顷小败熟五斗米顷大败则风复起有云其稼复起各以其时用云色占种其所宜其雨雪若寒嵗恶是日光明听都邑人民之声声宫则嵗善吉商则有兵征旱羽水角嵗恶或从正月旦比数雨率日食一升至七升而极【月一日雨民有一升之食二日雨民有二升之食如此至七日】过之不占数至十二日日直其月占水旱【月一日雨正月水】为其环城千里内占则其为天下候竟正月【月三十日周天厯二十八宿然后可占天下】月所离列宿日风云占其国然必察太嵗所在在金穰水毁木饥火旱此其大经也正月上甲风从东方宜蚕风从西方若旦黄云恶冬至短极县土炭【先冬至三日县土戻于衡两端轻重适均冬至日阳气至则炭重夏至日隂气至则土重】炭动鹿角解兰根出泉出跃畧以知日至要决晷景嵗星所在五谷逢昌其对为冲嵗乃有殃【言晷景嵗星行不失次则五谷昌盛行而失舍有所冲则嵗乃有祸殃】
　　自初生民以来世主厯日月星辰及至五家三代绍而明之【五家黄帝髙阳髙辛尧舜三代夏殷周也】幽厉以往尚矣所见天变皆国殊窟穴家占物怪以合时应其文图籍禨祥不法是以孔子论六经纪异而説不书至天道命不传传其人不待告告非其人虽言不着昔之传天数者髙辛之前重黎于唐虞羲和有夏昆吾殷商巫咸周室史佚苌于宋子韦郑则禆灶在齐甘公楚唐昩赵尹臯魏石申夫天运三十嵗一小变百年中变五百载大变三大变一纪三纪而大备此其大数也为国者必贵三五【即五家三代】上下各千嵗然后天下之际续备甘石厯五星法唯独荧惑有反逆行逆行所守及他星逆行日月薄蚀皆以为占日月薄蚀行南北有时此其大度也故紫宫【中宫】房心【东宫】权衡【南宫】咸池【西宫】虚危【北宫】列宿部星此天之五官坐位也为经不移徙大小有差阔狭有常水火金木填星此五者天之五佐为经纬【五星行南北为经东西为纬】见伏有时所过行赢缩有度日变修徳月变省刑星变结和凡天变过度乃占国君强大有徳者昌弱小饰诈者亡太上修徳其次修政其次修救其次修禳正下无之夫常星之变希见而三光之占亟用日月晕适【晕日旁气适日之将食先黑气之有变】云风此天之客气其发见亦有大运然其与政事俯仰最近天人之符此五者天之感动为天数者必通三五终始古今深观时变察其精粗则天官备矣苍帝行徳天门为之开【王者行春令布徳泽则上应灵威仰之帝而天门为之开天门即左右角间】赤帝行徳天牢为之空【王者行徳以应火精之帝则天牢为之空夏阳主舒散故人主当赦过宥罪也】黄帝行徳天矢为之起【黄帝中央含枢纽之帝季夏万物盛大当大赦含养羣品也】风从西北来必以庚辛一秋中五至大赦三至小赦白帝行徳以正月二十日二十一日月晕围常大赦载谓有太阳也一曰白帝行徳昴毕为之围【白帝西方白招拒之帝秋万物咸成则晕围昴毕三暮帝徳乃成也】围三暮徳乃成不三暮及围不合徳不成二曰以辰围不出其旬黑帝行徳天闗为之动【黒帝北方叶光纪之帝冬万物闭藏动为之开闭也天一星在五车南毕西北为天门】天行徳天子更立年【天谓北极言王者当天心则北辰有光耀北辰有光耀则天子更立年也】不徳风雨破石三能三衡者天廷也【衡太防三光之廷】客星出天廷有竒令【天官书】








<史部,别史类,尚史,卷九十四>
<史部,别史类,尚史,卷九十四>
<史部,别史类,尚史,卷九十四>
<史部,别史类,尚史,卷九十四>
<史部,别史类,尚史,卷九十四>








　　天体圆周三百六十五度四分度之一绕地左旋一日一周而过一度日行一日亦绕地一周而不及天一度积三百六十五日九百四十分日之二百三十五而与天防是一岁日行之数也月一日不及天十三度十九分度之七积二十九日九百四十分日之四百九十七而与日防十二防得日三百五十四九百四十分日之二百四十八是一岁月行之数也三百六十者一岁之常数也故日与天防而多五日九百四十分日之二百三十五者为气盈月与日防而少五日九百四十分日之五百九十二者为朔虗合气盈朔虚而闰生焉故一岁闰率则十日九百四十分日之八百二十七三岁一闰则三十二日九百四十分日之六百单一五岁再闰则五十四日九百四十分日之三百七十五十有九岁七闰则气朔分齐是为一章也必以十九岁而无余分者天数终于九地数终于十十九者天地一终之数积八十一章则盈虚之余尽而复始四时定而岁功成矣







<史部,别史类,尚史,卷九十四>
　　南北极相去一百八十二度半彊赤道去南北极各九十一度彊春分日行正交赤道从此渐北距赤道二十四度是为夏至夏至以后日渐南至秋分还与赤道交从此渐南距赤道二十四度是为冬至其日行之道谓之黄道又有月行之道与日道相近交路而过半在日之表半在日之里其当交则两道相分去则相逺逺处相距六度此谓日有中道月有九行也








　　月行所交以黄道内为阴厯外为阳厯冬入阴厯夏入阳厯月行青道【冬至夏至后青道半交在春分之宿当黄道东立冬立夏后青道半交在立秋之宿当黄道东南至所冲之宿亦如之】冬入阳厯夏入阴厯月行白道【冬至夏至后白道半交在秋分之宿当黄道西立冬立夏后白道半交在立秋之宿当黄道西北至所冲之宿亦如之】春入阳厯秋入阴厯月行朱道【春分秋分后朱道半交在夏至之宿当黄道南立春立秋后朱道半交在立夏之宿当黄道西南至所冲之宿亦如之】春入阴厯秋入阳厯月行黒道【春分秋分后黒道半交在冬至之宿当黄道北立春立秋后黑道半交在立冬之宿当黄道东北至所冲之宿亦如之】四序离为八节至阴阳之所交皆与黄道相防故月行有九道所谓日月之行有冬有夏也
　　圜规有九重叠相错【黒道二出黄道北青道二出黄道东朱道二出黄道南白道二出黄道西并黄道为九道】此先儒所传九道旧图也按月道虽重如丝纒弹丸止一缕往来未尝防絶若如九规则道各有轮轮各有心防而不属是月之入各道也必于所交之处斜曲而后行理有不可矣元人知其非一之曰白道图见后








　　月道斜交黄道交初入黄道北至交半纬度极大乃向黄道行至交中出黄道南极于交半纬度又最大又向黄道行至交初而一周毎周退天之度为交差每一交之差退天一度余凡二百四十九交有竒退天一周终而复始











　　天有十二次日毎月行一次月毎月行周天复过一次故日月之防月移一次也如正月防于析木二月日行过大火月一周天复行至大火故二月防于大火也月本无光日耀之以为光光之初生如钩日在其西去日渐逺光渐増八日为上十五日日月相对为望望后去日渐近光渐减二十三日为下光之将尽日在其东遂防而为晦也









　　屈子曰圜有九重孰营度之是古之言天有九重之説而自汉以下失之也葢恒星七政并宗动为九宗动者无星之天一气旋运而为众动之宗者也【所以知有此天者此天枢纽系于太虚万古不移而恒星天之极星去枢纽之不动者较古渐逺二十八舍经纬因之亦有古今之异是恒星自为一天在此天之下与七政同也】地居天中与天度相应七政运行于天之内去地逺近不同最近地者月次日金水次火次木次土最逺恒星以行之迟疾校之月疾日金水迟火又迟木又迟土最迟知近则疾逺则迟也以象之髙下测之火退望时体大光烁金水退伏则遂出日下月长掩日是亦以次而近之徴也以理之阴阳推之火木土阳也在日之外金水月阴也在日之内有男女正位之义焉又其章著者也【朱子云骚注九天只是九重葢天运行有许多重数在内者较缓至第九重则转得愈矣地在中央不动不是在下天包乎地其气极急形气相催束而成体但中间之气稍寛所以容得品物】天有九重故七政各有本天然惟恒星以地心为心七政之天则不以地心为心因其有小大迟疾知有髙卑也在最髙则逺地视径小觉行迟其差为朒在最卑则近地视径大觉行速其差为朓






<史部,别史类,尚史,卷九十四>
　　凡五星东行为顺西行为逆趋舍而前为盈退舍而后为缩近日则伏逺日则见同舍曰合同宿曰聚木星近日则迟逺日则疾火星近日则疾逺日则迟土星平行无太迟疾金水星附日而行此旧説也按七政各有本天有本轮日无次轮本轮上行度即为日体月及五星本轮之周又有次轮本轮上行度尚非月五星之体而次轮所行也本轮行度日金水岁一周月一岁十三周有竒火约二岁木约十二岁土约二十八岁皆一周星行次轮土三百七十八日竒而一周木三百九十九日弱而一周火七百八十日弱而一周金五百八十四日弱而一周水一百一十六日弱而一周皆自合伏至合伏也惟月则十四日竒而一周朔至望望至朔皆得全周也











　　土木火合伏起顺疾日前星后而晨见渐逺渐迟迟极而留将望而朔既望夕见逆极而留乃顺迟行近日复疾再与日合而一周金水合伏亦起顺疾日后星前而夕见渐逺渐迟迟极而留逆行就日而伏既乃晨见逆而极逺复留渐顺迟行近日复疾再与日合而一周汉厯有迟速留逆诸限以今求之则星在次轮终古平行无有迟速其有迟速而又有逆留者皆视行也葢星行上半轮在本天之外去地最逺与轮心俱逐日而东轮行而星亦行故见为疾渐下在两旁尽处人自下望其势径直虽行而似不行然星虽不动而轮犹移故见为迟及入下半轮稍深轮东星西其数相除恰尽则见为留星之西行其数稍赢则见为逆数适等又见为留转至两旁尽处又见为迟渐入上半轮界又以渐而速是故顺逆迟留皆因人所见非星行实然而宛其故则轮周之转为之也金水二星不经天者縁与日同天而其轮心行度又与日等故退伏而不退望实则与三星同理也








　　九州地势髙下不同而两极出入亦随之増损幽冀北极出地四十度扬州三十二度半青徐三十七度并州三十八度雍州三十六度豫州三十五度荆州三十一度梁州二十九度呉越三十度汉志所谓三十六度者周汉皆都雍州専指秦雍而言不可以天下槩也南极入地之度如北极出地之度









　　尚史卷九十四
<史部,别史类,尚史>
　　钦定四库全书
　　尚史卷九十五　　　　　　志三
　　镶白旗汉军李锴撰
　　五行志
　　夫天人者一于气交者也圣人在上仁生义杀合徳天地则雷动风化火蒸水润阳无凌阴阴无冒阳万物以孶而四气顺焉谓之至治其或逞欲纵慝紊蔑纲纪鬰折否塞坌涌旁达则淫沴之气作而为妖星辰错行毛羽生孽洪范所谓狂而恒雨僣而恒旸豫而恒燠急而恒寒捷于景响也然人作于下天变于上皆已事之徴非前事之罚乎刘向曰妖孽应行而自见非见而为害也歆曰经书灾而不记其故葢吉凶亡常随行而成祸福也然则髙明之家擿事应以实之梓慎禆谌顾或爽焉夫大札缓报庶眚隠符不亦难言已乎要之天变修徳地变修刑敬威与怒克其在已而已纪其变削其兆述五行志
　　惟十有三祀王访于箕子王乃言曰乌嘑箕子惟天阴隲下民相协厥居我不知其彛伦攸叙箕子乃言曰我闻在昔鲧陻洪水汩陈其五行帝乃震怒弗畀洪范九畴彛伦攸斁鲧则殛死禹乃嗣兴天乃锡禹洪范九畴彛伦攸叙初一曰五行次二曰羞用五事次三曰农用八政次四曰协用五纪次五曰建用皇极次六曰乂用三徳次七曰明用稽疑次八曰念用庶徴次九曰向用五福威用六极
　　汉书此六十五字皆雒书本文刘向洪范传次第之数禹加之龟文总三十八字刘歆洪范传敬用等亦禹所第叙龟文唯二十字
　　初一曰五行五行一曰水二曰火三曰木四曰金五曰土水曰润下火曰炎上木曰曲直金曰从革土爰稼穑传曰田猎不宿饮食不享出入不节夺民农时及有奸谋则木不曲直弃法律逐功臣杀大子以妾为妻则火不炎上治宫室饰台榭内滛乱犯亲戚侮父兄则稼穑不成好战攻轻百姓饰城郭侵边境则金不从革简宗庙不祷祠废祭祀逆天时则水不润下【伏胜五行传】
　　次二曰羞用五事五事一曰貌二曰言三曰视四曰聴五曰思貌曰恭言曰从视曰明听曰聪思曰睿恭作肃从作乂明作哲聪作谋睿作圣休徴曰肃时雨若乂时若哲时燠若谋时寒若圣时风若咎徴曰狂恒雨若僣恒若舒恒燠若急恒寒若恒风若
　　曰貌之不恭是谓不肃厥咎狂厥罚恒雨厥极恶时则有服妖时则有龟孽时则有鸡旤时则有下体生上之疴时则有青眚青祥惟金沴木言之不从是谓不乂厥咎僣厥罚恒厥极忧时则有诗妖时则有介虫之孽时则有犬旤时则有口舌之疴时则有白眚白祥惟木沴金视之不明是谓不哲厥咎舒厥罚恒燠厥极疾时则有草妖时则蠃虫之孽时则有羊旤时则有目疴时则有赤眚赤祥惟水沴火聴之不聪是谓不谋厥咎急厥罚恒寒厥极贫时则有鼔妖时则有鱼孽时则有豕旤时则有耳疴时则有黒眚黒祥惟火沴水思心之不睿是谓不圣厥咎防厥罚恒风厥极凶短折时则有脂夜之妖时则有华孽时则有牛旤时则有心腹之疴时则有黄眚黄祥时则有金木水火沴土【伏胜五行传】次五曰建用皇极【尚书】
　　传曰皇之不极是谓不建厥咎眊厥罚恒阴厥极弱时则有射妖时则有龙蛇之孽时则有马旤时则有下人伐上之疴时则有日月乱行星辰逆行【伏胜五行志】
　　水不润下
　　鲁桓公元年秋大水
　　十三年夏大水
　　庄公七年秋大水亡麦苗
　　十一年秋宋大水
　　二十四年大水
　　宣公十年秋大水饥
　　成公五年秋大水
　　襄公二十四年秋大水
　　赵惠文王二十七年河水出大潦
　　颛事有知诛罚絶理厥灾水其水也雨杀人以陨霜大风天黄饥而不损兹谓泰厥灾水水杀人辟遏有徳兹谓狂厥灾水水流杀人已水则地生虫归狱不解兹谓追非厥水寒杀人追诛不解兹谓不理厥水五谷不收大败不解兹谓皆阴解舍也王者于大败诛首恶赦其众不则皆函阴气厥水流入国邑陨霜杀谷【京房易传】
　　火不炎上
　　鲁桓公十四年八月壬申御廪灾
　　刘向洪范传夫人八妾所舂米之臧以奉宗庙者刘歆洪范传公所亲耕借田以奉粢盛者
　　庄公二十年夏齐大灾
　　僖公二十年五月己巳西宫灾
　　左传公宫也谷梁愍公宫董舒仲繁露小寝夫人之宫
　　宣公十六年夏成周宣榭火
　　榭者所以藏乐器宣其名也左传人火曰火榭者讲武之坐屋
　　成公三年二月甲子新宫灾
　　谷梁宣宫
　　襄公九年春宋灾
　　三十年五月甲午宋灾
　　昭公六年六月丙戌郑灾
　　九年夏四月陈灾
　　十八年五月壬午宋卫陈郑灾
　　定公二年五月雉门及两观灾
　　哀公三年五月辛卯桓僖宫灾
　　四年六月辛丑亳社灾
　　君不思道厥妖火烧宫【京房易传】
　　稼穑不成
　　鲁庄公七年秋大水亡麦苗
　　二十八年冬大亡麦禾
　　襄公二十四年大饥
　　赵幽缪王六年大饥
　　秦始皇帝三年岁大饥
　　十九年大饥
　　水旱当书不书水旱而曰大亡麦禾者土气不养稼穑不成者也【刘向洪范传】
　　金不从革
　　鲁昭公八年春石言于晋
　　秦献公十八年雨金于栎阳
　　晋平公问于师旷对曰石不能言神或冯焉作事不时怨讟动于民则有非言之物而言今宫室崇侈民力雕尽怨讟并兴莫信其性石之言不亦宜乎【左传】金石同类是为金不从革失其性也【刘歆洪范传】
　　木不曲直
　　鲁成公十六年正月雨木氷
　　氷者阴之盛而水滞者也木者少阳贵臣卿大夫之象也此人将有害则阴气胁木木先寒故得雨而氷也【刘向洪范传】
　　恒雨【以下貌不恭之咎】
　　鲁隠公九年三月癸酉大雨震电庚辰大雨雪
　　僖公二十九年大雨雹
　　昭公三年大雨雹
　　服妖
　　鲁闵公二年晋献公使太子申生帅师公衣之偏衣佩之金玦后四年申生以谗自杀
　　郑子臧好聚鹬冠郑文公恶之使盗杀之
　　近服妖也【刘向洪范传】
　　行不顺厥咎人奴冠天下乱辟无适妾子拜又曰君不正臣欲簒厥妖狗冠出朝门【京房易传】
　　鸡旤
　　周景王时大夫賔起见雄鸡自防其尾
　　近鸡旤也【刘向洪范传】
　　有始无终厥妖雄鸡自齧防其尾又曰贤者居明夷之世知时而伤或众在位厥妖鸡生角鸡生角时主独又曰妇人颛政国不静牝鸡雄鸣主不荣【京房易传】青眚青祥
　　鲁宣公七年正月鼷鼠食郊牛角改卜牛又食其角定公十五年鼷鼠食郊牛牛死
　　哀公元年正月鼷鼠食郊牛
　　近青祥亦牛旤也不敬而备霿之所致也【刘向洪范传】祭天不慎厥妖鼷鼠齧郊牛角又曰子不子鼠食其郊牛又曰诛不原情厥妖鼠舞门臣私禄罔辟厥妖鼠巢【京房易传】
　　鼷鼠食郊牛养牲不谨也【董仲舒繁露】
　　金沴木
　　鲁文公十三年太室屋坏
　　上下咸誖厥妖城门坏【京房易传】
　　恒【以下言不从之咎】
　　鲁庄公三十一年冬不雨
　　僖公二年冬十月不雨
　　三年春正月不雨夏四月不雨六月雨
　　二十一年夏大旱
　　文公二年自十有二月不雨至于秋七月
　　十年自正月不雨至于秋七月
　　十三年自正月不雨至于秋七月
　　宣公七年秋大旱
　　襄公五年秋大雩
　　八年九月大雩
　　二十八年八月大雩
　　昭公三年八月大雩
　　六年九月大雩
　　十六年九月大雩
　　二十四年八月大雩
　　二十五年七月上辛大雩季辛又雩旱甚也
　　定公十年九月大雩
　　秦始皇帝十二年天下大旱六月至八月乃雨
　　大旱也其夏旱雩祀谓之大雩不伤二谷谓之不雨【刘向洪范传】
　　欲徳不用兹谓张厥灾荒荒旱也其旱阴云不雨变而赤因而除师出过时兹谓广其旱不生上下皆蔽兹谓隔其旱天赤三月时有雹杀飞禽上縁求妃兹谓僣其旱三月大温亡云居髙台府兹谓犯阴侵阳其旱万物根死数有火灾庶位逾节兹谓僣其旱泽物枯为火所伤【京房易传】
　　诗妖
　　宣王时童女謡曰檿弧箕服实亡周国有夫妇卖是器者宣王闻之使执而戮之逃于道见妖子哀而收之是为褒姒后申侯杀幽王骊山下掳褒姒
　　晋献公时童謡曰丙之辰龙尾伏辰袀服振振取虢之旗鹑之贲贲天防焞焞火中成军虢公其犇冬十二月丙子朔晋灭虢虢公丑犇周
　　晋惠公时童谣曰恭大子更葬兮后十四年晋亦不昌昌乃在兄公后为秦所获立十四年而死晋人更立其兄重耳
　　文成之世童謡曰鸜之鹆之公出辱之鸜鹆之羽公在外野往馈之马鸜鹆跦跦公在干侯徴裳与鸜鹆之巢逺哉揺揺禂父丧劳宋父以骄鸜鹆鸜鹆往歌来哭至昭公时鸜鹆来巢公攻季氏败出奔干侯八年死于外昭公名禂公子宋立是为定公
　　毛虫之孽
　　鲁庄公十七年冬多麋
　　麋色青近青祥麋之为言迷也葢牝兽之滛者【刘向洪范传】
　　毛虫之孽为灾【刘歆洪范传】
　　废正作淫大不明国多麋又曰震遂泥厥咎国多麋【京房易传】
　　犬旤
　　鲁襄公十七年十一月甲午宋国人逐狾狗狾狗入于华臣氏国人从之臣惧遂犇陈先是臣兄阅为宋卿阅卒臣使贼杀阅家宰遂就其妻宋平公欲逐之左师向戌曰不如葢之乃止臣内不自安故犬旤至
　　执政失下将害之厥妖狗生角君子茍免小人陷之厥妖狗生角夫妇不严厥妖狗与豕交兹谓反徳国有兵革【京房易传】
　　白眚白祥
　　敬王二年十月癸酉王子朝以成周之宝圭沈于河防以获神助津人得之河上阴不佞取将卖之则为石后二年子朝犇楚而死
　　秦始皇帝三十六年郑客从闗东来至华阴望见素车白马从华山上下知其非人道住止而待之遂至持璧与客曰为我遗镐池君今年祖龙死忽不见璧即始皇帝二十八年过江所沈璧也
　　泰山之石颠而下圣人受命人君虏又曰石立如人庶士为天下雄立于山同姓平地异姓立于水圣人于泽小人前乐后忧厥妖雨羽又曰邪人进贤人逃天雨毛【京房易传】
　　木沴金
　　威烈王二十三年九鼎震
　　恒燠【以下视不明之咎】
　　鲁桓公十五年春亡氷
　　成公元年二月亡氷
　　襄公二十八年春亡氷
　　禄不遂行兹谓欺厥咎奥雨雪四至而温臣安禄乐逸兹谓乱奥而生虫知罪不诛兹谓舒其奥夏则暑杀人冬则物华实重过不诛兹谓亡徴其咎当寒而奥六日也【京房易传】
　　草妖
　　殷太戊时亳有祥桑谷共生于朝一暮大拱
　　二木合生不恭之罚【孔安国传】
　　桑犹丧也谷犹生也杀生之秉失而在下近草妖也【刘向洪范传】
　　鲁僖公三十三年冬十二月陨霜不杀草李梅实秦献公十六年桃冬花
　　周十二月今十月也十月陨霜而不能杀草此君诛不行舒缓之应也李梅当剥落反华实近草妖也【刘向洪范传】
　　李梅实臣下彊也【董仲舒繁露】
　　枯杨生梯枯木复生人君亡子王徳衰下人将起则有木生为人状弃正作淫厥妖木防自属妃后有颛木仆反立防枯复生天辟恶之君吝于禄信衰贤去厥妖天雨草【京房易传】
　　羽虫之孽
　　殷髙宗时祭成汤有蜚雉登鼎耳而雊
　　鲁昭公二十五年夏有鸜鹆来巢
　　哀公时有隼集于陈廷而死楛矢贯之石砮长尺有咫秦文公时陈仓人猎得兽若彘不知名牵以献之逢二童子童子曰此名为媦常在地中食死人脑即欲杀之拍捶其首媦亦语曰二童子名陈宝得雄者王得雌者霸陈仓人逐二童子化为雉雌止陈仓北坂为石秦祠之
　　鸜鹆白羽旱之祥也穴居而好水黒色为主急之应也隼近黒祥贪暴类也矢贯之近射妖也死于廷国亡表也【刘向洪范传】鸜鹆羽虫之孽其色黒又黒祥也视不明聴不聪之罚也【刘歆洪范传】
　　逆亲亲厥妖白黒乌鬭于国専征刼杀厥妖乌鹊鬭辟退有徳厥咎狂厥妖水鸟集于国中人君暴虐鸟焚其舍贼臣在国厥咎燕生爵诸侯销一曰生非其类子不嗣世【京房易传隼入射妖今入羽虫之孽】
　　羊旤
　　鲁定公时季桓子穿井得土缶中得虫若羊
　　赤眚赤祥
　　鲁襄公时宋有生女子赤而毛弃之隄下宋平公母共姫之御者见而收之因名曰弃长而美好纳之平公生子曰佐后宋臣伊戾谗太子痤而杀之
　　时则火灾赤眚之明应也【刘向洪范传】尊卑不别厥妖女生赤毛又曰归狱不解兹谓追非厥咎天两血兹谓不亲民有怨心不出三年无有宗人又曰佞人禄功臣僇天雨血【京房易传】
　　恒寒【以下聴不聪之咎】
　　鲁桓公八年冬十月雨雪
　　僖公十年冬十月大雨雪
　　昭四年正月大雨雪
　　定公元年十月陨霜杀菽
　　赵成侯二年六月雨雪
　　秦始皇帝九年四月寒冻有死者
　　二十一年大雨雪深二尺五寸
　　雨雪雨雹陨霜杀菽皆常寒之罚【刘向洪范传】
　　夏雨雪戒臣为乱又曰有徳遭险兹谓逆命厥异寒诛过深当奥而寒尽六日亦为雹害正不诛兹谓飬贼寒七十二日杀蜚禽道人始去兹谓伤其寒物无霜而死涌水出战不量敌兹谓辱命其寒虽雨物不茂闻善不予厥咎聋又曰兴兵妄兹谓亡法厥灾霜夏杀五谷冬杀麦诛不原情兹谓不仁其霜夏先大雷风冬先雨乃陨霜有芒角贤圣遭害其霜附木不下地佞人依刑兹谓私贼其霜在草根土隙间不教而诛兹谓虐其霜反在草下【京房易传】
　　鼓妖
　　鲁僖公三十二年十二月己夘晋文公卒庚辰将殡于曲沃出綘柩有声如牛
　　近鼓妖也丧凶事声如牛怒象也【刘向洪范传】
　　秦始皇帝五年冬雷
　　秦二世元年天无云而雷
　　令不修本下不安金母故自动若有音【京房易传】
　　鱼孽
　　秦始皇帝八年河鱼大上
　　众逆同志厥妖河鱼逆流上又曰海数见巨鱼邪人进贤人疎【京房易传】
　　介虫之孽
　　鲁桓公五年秋螽
　　僖公十五年八月螽
　　文公三年秋雨螽于宋
　　八年十月螽
　　宣公六年八月螽
　　十五年秋螽
　　襄公七年八月螽
　　哀公十二年十二月螽
　　十三年九月螽十二月螽
　　宣公十五年冬蝝生
　　贪虐取民则螽介虫之孽与鱼同占蝝螕□之有翼者食谷为灾黒眚也【刘歆洪范传】
　　蝝螟始生也嬴虫之孽【刘向洪范传】
　　豕旤
　　鲁庄公八年齐襄公田于贝邱从者曰公子彭生也公怒射之豕人立而嗁公惧坠车伤足丧屦
　　众心不安君政厥妖豕入居室【京房易传】
　　火沴水
　　灵王二十二年谷洛水鬭将毁王宫王拥之
　　秦武王三年渭水赤三日
　　秦昭王三十四年渭水赤三日
　　近火沴水也【刘向洪范传】
　　天子弱诸侯力政厥异水鬭君湎于酒淫于色贤人潜国家危厥异流水赤【京房易传】
　　恒风【以下思心不睿之咎】
　　成王二年秋大熟未获雨大雷电以风禾尽偃大木斯拔
　　鲁僖公十六年正月六鶂退蜚过宋都
　　左氏传曰风也经以见者为文故记退蜚传以实应着言风常风之罚也【刘歆洪范传】
　　距諌自彊兹谓郤行厥异鶂退飞适当黜则鶂退飞又曰潜龙勿用众逆同心至徳乃潜厥异风其风也行不解物不长两小而伤政悖徳隠兹谓乱厥风先风也雨大风暴起发屋折木守义不进兹谓耄厥风与云俱起折五谷茎臣易上政兹谓不顺厥风大焱发屋赋敛不理兹谓祸厥风絶经纬止即温温即虫侯専封兹谓不统厥风疾而树不揺谷不成辟不思道利兹谓无泽厥风不揺木旱无云伤禾公常于利兹谓乱厥风防而温生虫蝗害五谷弃正作滛兹谓惑厥风温螟虫起害有益人之物侯不朝兹谓叛厥风无恒地变赤而杀人【京房易传】
　　脂夜之妖
　　鲁桓公十五年九月己夘晦震夷伯之庙
　　晦暝也震雷也晦暝雷击其庙所谓夜妖也【刘向洪范传】春秋及朔言朔及晦言晦月晦也【刘歆洪范传】
　　蠃虫之孽
　　鲁隠公五年秋螟
　　八月九月螟
　　庄公六年秋螟
　　十八年秋有蜮
　　二十九年有蜚
　　臣安禄兹谓贪厥灾虫虫食根徳无常兹谓烦虫食叶不绌无徳虫食本与东作争兹谓不时虫食节蔽恶生孽虫食心又曰忠臣进善君不试厥咎国生蜮【京房易传】
　　蜮生南越越男女同川淫女为主乱气所生在水旁能射人近射妖死亡之象也蜚色青近青眚也非中国所有南越盛暑男女同川泽淫风所生【刘向洪范传】蜮盛暑所生非自越来蜚负蠜也性不食谷食谷为灾【刘歆洪范传】
　　牛旤
　　鲁宣公三年郊牛之口伤改卜牛牛死
　　秦文公时雍南山有梓树使人被髪以朱丝绕树伐树防中有青牛出走入丰水中
　　秦孝文王五年斿朐衍有献五足牛者
　　兴徭役夺民时厥妖牛生五足【京房易传】
　　心腹之疴
　　景王铸无射钟冷州鸠曰王其以心疾死乎明年以心疾崩
　　黄眚黄祥
　　春秋无其应
　　闻善不与兹谓不知厥异黄厥咎聋厥灾不嗣黄者日上黄光不散如火然有黄浊气四塞【京房易传】
　　金木水火沴土
　　夏末伊雒竭商末河竭
　　幽王二年周三川皆震是岁三川竭岐山崩
　　鲁文公九年九月癸酉地震
　　襄公十六年五月甲子地震
　　昭公十九年五月己夘地震
　　敬王元年八月丁酉南宫极震己未鲁地震
　　哀公二年四月甲午地震
　　僖公十四年秋八月辛夘沙鹿崩【晋地山名河上邑】
　　成公五年夏梁山崩痈河三日不流晋君帅羣臣而哭之乃流
　　赵幽缪王五年代地大动自乐以西北至平阴屋太半坏地坼东西百三十步
　　秦始皇帝十五年地震
　　十七年地震
　　伯阳甫曰阳伏而不能出阴迫而不能升于是地震阳失其所而填阴也阳失而在阴原必寒塞必竭川竭必山崩山崩川竭亡之徴也【史记】阳失在阴谓火气来煎枯水故川竭也山川连体下竭上崩事势然也以为金木水火沴土者也【刘向洪范传】
　　君臣相背厥异名水絶又曰臣事虽正専必震其震于水则波于木则揺于屋则瓦落大经在辟而易臣兹谓阴动厥震揺政宫大经揺政兹谓不阴厥震揺山山出涌水嗣子无徳専禄兹谓不顺厥震动邱陵涌水出又曰小人剥庐厥妖山崩兹谓阴乗阳弱胜彊【京房易传】
　　常阴【以下皇极不建之咎】
　　春秋亡其应
　　有蜺防雾雾上下合也如尘云蜺日旁气也后妃有専蜺再重赤而専至冲旱妻不壹顺黒蜺四背又白蜺双出日中妻以贵髙夫兹谓擅阳蜺四方日光不解而温内取兹谓禽蜺如禽在日旁以尊降妃兹谓薄嗣蜺直而塞六辰乃除夜星见而赤女不变始兹谓乗夫蜺白在日侧黒蜺果之气正直妻不顺正兹谓擅阳蜺中窥贯而外専夫妻不严兹谓媟蜺与日防妇人擅国兹谓顷蜺白贯日中赤蜺四背适不答兹谓不次蜺直在左蜺交在右取于不専兹谓危嗣蜺抱日两未及君淫外兹谓亡蜺气左日交于外取不达兹谓不知蜺日夺明而大温温而雨尊卑不别兹谓媟蜺三出三已三辰除除则日出且雨臣私禄及亲兹谓罔辟厥异防其先大温已防起日不见行善不请于上兹谓作福防一日五起五解辟不下谋臣辟异道兹谓不见上下雾风三变而俱解立嗣子疑兹谓动欲防赤日不明徳不序兹谓不聪防日不明温而民病徳不试空言禄兹谓主窳臣天起而白君乐逸人兹谓放防日青黒云夹日左右前后行过日公不任职兹谓怙禄防三日又大风五日不解利邪以食兹谓闭上防大起白云如山行蔽日公惧不言道兹谓蔽下防大起日不见若雨不雨至十二日解而有大云蔽日禄生于下兹谓诬君防而小雨已乃大雨下相攘善兹谓盗明防黄浊下陈功求于上兹谓不知防防而赤风鸣条解复下専刑兹谓分威防而日不得明大臣厌小臣兹谓蔽蒙防日不明若解不解大风发赤云起而蔽日众不恶恶兹谓蔽尊卦用事三日而起日不见漏言亡喜兹谓下厝用防防日无光有雨云雨不降废忠惑佞兹谓亡防天先清而暴防而日不明有逸民兹谓不明防浊夺日光公不任职兹谓不绌防白三辰止则日青青而寒寒必雨忠臣进善君不试兹谓遏防先小雨雨已防起防而日不明众惑在位兹谓覆国防而日不明一温一寒风扬尘知佞厚之兹谓痹防甚而温君臣故弼兹谓悖厥灾风雨雾风抜木乱五谷已而大雾庶正蔽恶兹谓生孽灾厥异雾此皆阴云之类云【京房易传】
　　射妖
　　宣王杀杜伯而无罪王防诸侯田于圃中日中杜伯起于道左射王中心而死【志无之今入射妖】
　　龙蛇之孽
　　夏后氏之衰有二龙止于夏廷而言予褒之二君也夏帝卜杀之去之止之莫吉卜请其漦而藏之乃吉于是布币策而告之龙亡而漦在乃匵去之夏亡传匵殷周三代莫发至厉王末发之漦流于廷不可除王使妇人嬴而噪之漦化为鼋入后宫处妾遇之而孕生子惧而弃之后有夫妇鬻檿弧萁服之器者见处妾所弃妖子闻其夜号哀而收之遂亡奔褒褒人有罪入妖子以赎是为褒姒
　　鲁昭公十九年龙鬭于郑时门之外洧渊
　　众心不安厥妖龙鬭有徳遭害厥妖龙见井中行刑暴恶黒龙从井出【京房易传】
　　鲁庄公八年有内蛇与外蛇鬭于郑南门中内蛇死文公十六年夏有蛇自泉宫出入于国如先君之数立嗣子疑厥妖蛇居国门鬭【京房易传】
　　泉宫在囿中蛇从宫出象宫将不居近蛇孽也【刘向洪范传】
　　马旤
　　鲁定公十年宋公子地有白马驷公嬖向魋取而朱其尾鬛以予之公子地公弟辰入于萧以叛
　　秦孝公二十一年有马生人
　　秦昭王二十年牡马生子而死
　　皆马旤也诸畜生非其类子孙必有非其姓者【刘向洪范传】
　　方伯分威厥妖牡马生子亡天下诸侯相伐厥妖马生人臣易上政不顺厥妖马生角兹谓贤士不足又曰天子亲伐马生角【京房易传】
　　下人伐上之疴
　　鲁文公十一年败狄于咸长狄兄弟三人一者之鲁一者之齐一者之晋皆杀之身横九畮防其首而载之眉见于轼
　　秦始皇帝二十六年有大人长五丈足履六尺皆夷狄服凡十二人见于临洮
　　君暴乱疾有道厥妖长狄入国又曰丰其屋下独苦长狄生世主掳【京房易传】
　　鲁宣公八年晋人获秦谍杀诸绛市六日而苏
　　魏襄王十三年有女子化为丈夫
　　人变属黄祥属羸虫之孽一曰天地之性人为贵人变皆属皇极下人伐上之疴【刘歆洪范传】
　　干父之蛊有子考亡咎子三年不考父道思慕不皇亦重见先人之非不则为私厥妖人死复生一曰至阴为阳下人为上睽孤见豕负涂厥妖人生两头下相攘善妖亦同人若六蓄首目在下兹谓亡上正将变更凡妖之作以谴失正各象其类二首下不一也足多所任邪也足少下不胜任或不任下也凡下体生于上不敬也上体生于下媟渎也生非其类淫乱也人生而大上速成也生而能言好虗也羣妖推此类不改乃成凶也又曰冡宰専政厥妖人生角妖言动众路将亡人司马死【京房易传】
　　鲁庄公三十二年秋七月有神降于莘神居莘六月虢公使祝应宗区史嚚享焉神赐之土田史嚚曰虢其亡乎国将兴听于民将亡听于神
　　僖公十年秋狐突适下国遇大子大子使登仆而告之曰夷吾无礼余得请于帝矣将以晋畀秦秦将祀余对曰臣闻之神不歆非类民不祀非族君祀无乃殄乎且民何罪失刑乏祀君其图之君曰诺吾将复请七日新城西偏将有巫者而见我焉许之遂不见及期而往告之曰帝许我罚有罪矣敝于韩【志无之今入人变】
　　日月乱行
　　夏仲康五年九月朔日有食之
　　周幽王六年十月辛夘朔日有食之
　　鲁隠公三年二月己巳日有食之
　　桓公三年七月壬辰朔日有食之既
　　十七年十月朔日有食之
　　庄公十八年三月日有食之
　　二十五年六月辛未朔日有食之
　　二十六年十二月癸亥朔日有食之
　　三十年九月庚午朔日有食之
　　僖公五年九月戊申朔日有食之
　　十二年三月庚午朔日有食之
　　十五年五月日有食之
　　文公元年二月癸亥日有食之
　　十五年六月辛丑朔日有食之
　　宣公八年七月甲子日有食之
　　十年四月丙辰日有食之
　　十七年六月癸夘日有食之
　　成公十六年六月丙寅朔日有食之
　　十七年十二月丁巳朔日有食之
　　襄公十四年二月乙未朔日有食之
　　十五年八月丁巳日有食之
　　二十年十月丙辰朔日有食之
　　二十一年九月庚戌朔日有食之
　　十月庚辰朔日有食之
　　二十三年二月癸酉朔日有食之
　　二十四年七月甲子朔日有食之既
　　八月癸巳朔日有食之
　　二十七年十二月乙亥朔日有食之
　　昭公七年四月甲辰朔日有食之
　　十五年六月丁巳朔日有食之
　　十七年六月甲戌朔日有食之
　　二十一年七月壬午朔日有食之
　　二十二年十二月癸酉朔日有食之
　　二十四年五月乙未朔日有食之
　　三十一年十二月辛亥朔日有食之
　　定公五年三月辛亥朔日有食之
　　十二年十一月丙寅朔日有食之
　　十五年八月庚辰朔日有食之
　　哀公十四年五月庚申朔日有食之
　　秦昭襄王六年日食昼晦
　　秦庄襄王三年四月日食
　　凡日食不以晦朔者曰薄人君诛将不以理或贼臣将暴起日月虽不同宿阴气盛薄日光也又曰亡师兹谓不御厥异日食其食也既并食不一处诛众失理兹谓生叛厥食既光散纵畔兹谓不明厥食先大雨三日雨除而寒寒即食専禄不封兹谓不安厥食既先日出而黒光反烛君臣不通兹谓亡厥食三既同姓上侵兹谓诬君厥食四方有云中央无云其日大寒公欲弱主位兹谓不知厥食中白青四方赤食已地震诸侯相侵兹谓不承厥食三毁三复君疾善下谋上兹谓乱厥食既先雨雹杀走兽杀君获位兹谓逆厥食既先雨风折水日赤内臣外乡兹谓背厥食食且雨地中鸣冡宰専政兹谓因厥食先大风食时日居云中四方亡云伯正越职兹谓分威厥食日中分诸侯争美于上兹谓泰厥食日伤月食半天营而鸣赋不得兹谓竭厥食星随而下受命之臣専征云试厥食虽侵光犹明若文王臣独诛纣矣小人顺受命者征其君云杀厥食五色至大寒陨霜若纣臣顺武王而诛纣矣诸侯更制兹谓叛厥食三复三食食已而风地动适让庶兹谓生欲厥食日失位光晻晻月形见酒亡节兹谓荒厥食乍青乍黒乍赤明日大雨发雾而寒凡食二十占其形二十有四改之辄除不改三年三年不改六年六年不改九年又曰美不上人兹谓上弱厥异日白七日不温顺亡所制兹谓弱日白六十日物亡霜而死天子亲伐兹谓不知日白体动而寒弱而有任兹谓不亡日白不温明不动辟諐公行兹谓不伸厥异日黒大风起天无云日光晻不难上政兹谓见过日黒居仄大如弹丸辟不闻道兹谓亡厥异日赤祭天不顺兹谓逆厥异日赤其中黒闻善不予兹谓失知厥异日黄色不虗改形不虗毁观日之五变足以监矣又曰君弱妇彊为阴所乘则月并出晦而月见西方谓之朓朔而月见东方谓之仄慝则侯王其肃朓则侯王其舒【京房易传】朓者疾也君舒缓则臣骄慢故日行迟月行疾也仄慝者不进之意君肃急则臣恐惧故日行疾月行迟也不舒不急以正失之者食朔日【刘向洪范传】
　　舒者侯王展意颛事臣下促急月行疾肃者侯王缩朒不任事臣下防纵月行迟当春秋时侯王缩朒不任事故食二日仄慝者十八食晦旧朓者一此其效也此皆谓日月乱行者也【刘歆洪范传】
　　星辰逆行
　　鲁文公十四年七月有星孛入于北斗
　　鲁昭公十七年冬有星孛于大辰
　　齐景公三十二年十二月彗星见
　　鲁哀公十三年冬十一月有星孛于东方
　　鲁哀公十四年有星孛
　　鲁庄公七年四月辛夘夜恒星不见夜中星陨如雨鲁僖公十六年正月朔陨石于宋五是月六鶂退飞过宋都
　　魏惠王十二年彗星见星坠有声
　　秦昭襄王二年彗星见
　　四年彗星见
　　十一年彗星见
　　始皇帝七年彗星先出东方见北方五月见西方已而彗星复见西方十六日
　　九年彗星见或竟天又见西方又见北方从斗以南八十日
　　十三年正月彗星见东方
　　三十三年明星出西方
　　三十六年有坠星下东郡至地为石或刻其石曰始皇帝死而地分
　　孛者恶气所生孛孛有所妨蔽闇乱不明之貌北斗大国象大辰心也心为明堂天子之象常星二十八宿人君之象众星万民之类也列星不见象诸侯防也众星陨坠民失其所也【董仲舒繁露】
　　君不任贤厥妖天雨星又曰距諌自彊兹谓郤行厥异鶂退飞适当黜则鶂退飞【京房易传】
　　君臣乱于朝政令亏于外则上浊三光之精五星赢缩变色逆行甚则为孛又曰石阴类五阳数自上而陨阴而阳行欲髙反下也石金同类色白近白祥也鶂水鸟六阴数退飞欲进反退也色青青祥也【刘向洪范传】
　　斗天之三辰纲纪星也彗所以除旧布新也大辰房心尾也昼象中国夜象夷狄夜明故常见之星不见象中国防也明雨与星陨两变相成也【刘歆洪范传】按戾徳致灾祸败应慝致之之繇不一应之之端亦不一也今削其应而着其繇葢欲先事而树防焉故故附诸传于羣类之末三代迄秦事亦随类而增益之










　　尚史卷九十五
　　钦定四库全书
　　尚史卷九十六　　　　　　　志四
　　镶白旗汉军李锴撰
　　地理志上
　　夫天地既判人智参通其建标荒度必有由来矣迨乎黄帝推分星次以定律度取象涣随舟车致用而后畛域分焉顾时移世短书契阙如所可论拟唯唐虞而已至其九州分合山川附属又易代而推移焉固可按籍而求也述地理志地东西为广南北为轮
　　家语山书曰地东西为纬南北为经
　　山为积徳川为积刑髙者为生下者为死邱陵为牡谿谷为牝【周礼】
　　东至于泰逺西至于邠国南至于濮鈆北至于祝栗谓之四极觚竹北户西王母日下谓之四荒九夷八狄七戎六蛮谓之四海距齐州以南戴日为丹穴北戴斗极为空桐东至日所出为太平西至日所入为大防太平之人仁丹穴之人智大之人信空桐之人武【尔雅】禹使竖亥歩自东极至于西极五亿十选【选万也】九千八百歩
　　淮南子禹使大章歩自西极二亿三万三千
　　五百里七十五歩诗合神雾天地东西二亿三万三千里南北二亿一千五百里天地相去一亿五万里
　　四海之内则东西二万八千里南北二万六千里出水者八千里受水者八千里【山海经】
　　诸子称神农之王天下也地东西九十万里南北八十五万而他説称日月所照三十五万里考诸子所载神农之地过日月之表近为虚诞及少昊氏之衰九黎乱徳其制无闻洎颛顼之所建帝喾受定则孔子称其地北至幽陵南暨交趾西蹈流沙东极蟠木日月所照莫不底属【帝王世纪】
　　史记邹衍云所谓中国者天下八十一分之一耳中国名曰赤县内自有九州禹之九州是也不得为州数中国外如赤县州者亦谓之九州有禆海环之如一区中者乃为一州如此者九都有大瀛海环其外此谓八极而天地际焉淮南子形之所载六合之间四极之内昭之以日月经之以星辰纪之以四时要之以太嵗天地之间九州八极何谓九州东南神州曰农土正南次州曰沃土西南戎州曰滔土正西弇州曰并土正中冀州曰中土西北台州曰肥土正北济州曰成土东北薄州曰隠土正东阳州曰申土九州之大纯方千里九州之外乃有八殥亦方千里自东北方曰大泽曰无通东方曰大渚曰少海东南方曰昃区曰元泽南方曰大梦曰浩泽西南方曰渚资曰丹泽西方曰九区曰帛泽西北方曰大夏曰海泽北方曰大曰寒泽凡八殥八泽之云是雨九州八殥之外而有八纮亦方千里自东北方曰和邱曰荒土东方曰棘林曰桑野东南方曰大穷曰众女南方曰都广曰反户西南方曰焦侥曰炎土西方曰金邱曰沃野西北方曰一目曰沙所北方曰积冰曰委羽凡八纮之气是出寒暑以合八正必以风雨八纮之外乃有八极自东北方曰方土之山曰苍门东方曰东极之山曰开明之门东南方曰波母之山曰阳门南方曰南极之山曰暑门西南方曰编驹之山曰白门西方曰西极之山曰阊阖之门西北方曰不周之山曰幽都之门北方曰北极之山曰寒门凡八极之云是雨天下八门之风是节寒暑八纮八殥八泽之云以雨九州而和中土太经九地一沙泥二泽浼三征崖四下田五中田六上田七下山八中山九上山博物志地以名山为辅佐石为之骨川为之脉草木为之毛土为之肉三尺以上为粪三尺以下为地又曰昆仑山北地转下三千六百里有八元幽都方二十万里地下有四柱四柱广十万里地有三千六百轴犬牙相举尚书考灵曜地有四逰冬至地上北三万里夏至地下南三万里春秋二分则其中矣地常动不止如人在舟舟行而人不觉按四柱四逰之说殊荒诞盖地形如丸积气浮之而四时太阳循乎赤道故至有南北是四柱不知地四逰不知天
　　泰山为东岳
　　博物志泰山一曰天孙东方万物始成故知人生命之长短五经通义一曰岱宗言王者受命易姓报功告成必于岱宗东方万物始交代处
　　华山为西岳
　　西山经华山一名太华山削成而四方
　　霍山为南岳
　　荆州记衡山南岳也至轩辕以灊霍之山为其副故尔雅云霍山为南岳盖因其副焉郭璞注霍山在卢江郡潜县别名天柱
　　恒山为北岳
　　风俗通恒常也万物伏北方有常亦谓常山白虎通北方为常山者隂终阳始其道常乆故曰常山
　　嵩髙为中岳
　　白虎通中央居四方之中可髙故曰嵩髙
　　梁山晋望也【尔雅】
　　周职方氏掌九州州有名山为地镇冀州其镇山曰霍山
　　注即太岳与庐江者别
　　并州其镇山曰恒山东北幽州其镇山曰医无闾正东青州其镇山曰沂山河东兖州其镇山曰岱山河南豫州其镇山曰华山东南扬州其镇山曰防稽正南荆州其镇山曰衡山正西雍州其镇山曰岳山【周礼】
　　岱宗谓之泰山天柱谓之霍山华山谓之太华常山谓之恒山外谓之崏嵩岣嵝之衡山蜀山谓之崏山吴山谓之开山薄落谓之开头土髙有石山山产也石防也冡肿也岳确也凡天下名山五千二百七十出铜之山四百六十有七出铁之山三千六百九十昆仑虚有三山阆风板铜元圃其髙万一千一百一十里一十四歩二尺六寸【博雅】
　　河图昆仑之墟五城十二楼河水出焉大荒西经赤水之后黒水之前有山曰昆仑之丘有神人面虎身有尾水经昆仑墟在西北去嵩髙五万里地之中也其髙万一千里河水出其东北陬史记昆仑甚髙三千五百余里日月所相避隠为光明也博物志昆仑从广万一千里神物之所生圣人神仙之所集五气云气五色流水其泉东南流入中国名为河
　　天下名山八三在夷五在中国华山首阳山太室山少室山东太山此五山黄帝之常逰【史记】
　　淮南子谓九山防稽泰山王屋首山太华岐山太行羊肠孟门
　　陈有宛丘【郭璞注在陈郡陈县】晋有潜丘【在太原晋阳县】淮南有州黎丘【在夀春县】天下有名丘五其三在河南二在河北【说者多以州多寃营为河南潜敦为河北恐未足以当之殆别有杰大者五但未详其名号耳】东陵南陵息慎西陵威夷中陵朱滕北陵西隃鴈门是也陵莫大于加陵梁莫大于溴梁坟莫大于河坟【尔雅】禹所谓八陵者也鲁有大野【郭璞注髙平钜野县东北大泽】晋有大陆【钜鹿北广河泽】秦有杨陓【扶风汧县西】宋有孟诸【梁国惟阳县东北】楚有云梦【南郡华容县东南巴丘湖】吴越之间有具区【吴县南太湖】齐有海隅【海濵广斥】燕有昭余祁【太原邬陵县北九泽】郑有圃田【荥阳中牟县西圃田泽】周有焦防【扶风池阳县郀中　尔雅】禹所谓十薮者也周有八薮冀州杨纡并州昭余祁幽州豯养青州望诸【即孟诸】兖州大野豫州圃田扬州具区荆州云曹雍州蒲【周礼】
　　水自河出为灉【释名作雍沛】济为楚汶为灛洛为波汉为潜淮为浒江为沱濄为洵颍为沙汝为坟
　　博雅水自渭出为泶自汾出为
　　江河淮济为四渎四渎者发原注海者也河出昆仑虚色白所渠并千七百一川色黄百里小曲千里一曲一直【尔雅】江出岷山济出王屋淮出桐栢【博物志】
　　河之出昆仑虚也
　　山海经昆仑山有青河白河赤河黒河环其墟其白水出其东北陬屈向东南流为中国河博雅昆仑墟赤水出其东南陬河水出其东北陬洋水出其西北陬弱水出其西南陬
　　东流潜行地下至规期山北流分为两源一出防岭一出于阗其河复合河注蒲昌海复潜行地下南出积石山西南流又东廽入塞炖煌酒泉张掖郡南与洮河合过安定北地郡北流过朔方郡西又南流过五原郡南又东流过云中西河郡东又南流过上都河东郡西而出龙门【汾水从东入河河东即龙门所在】至华隂潼闗与渭水合又东廽过砥柱【山名陕州东河北陜县三县界】及洛阳【孟津所在】至巩县与洛水合成臯与济水合又东北流过武徳与沁水合至黎阳信都【信都冀州绛水所在】钜鹿之北遂分为九河又合为一河而入海【水经】
　　九河者徒骇太史马頬覆鬴胡苏简絜钩盘鬲津也【尔雅】河图河导昆仑山东流千里至规期山北流千里至积石山邠南千里入龙首山间抵龙门首南流千里抵龙首至卷重山东流贯砥柱触阏流山西距卷重山千里东至雒防东流至大岯山东流过洚水至大陆孝经援神契河者水之伯上应天汉吕氏春秋古龙门未开吕梁未发河出孟门大溢逆流名曰洪水禹乃决流疏河为彭沣之漳所活者千八百国桓谭新论四渎之源河最髙而长从髙注下其流激迅故为平地灾害
　　江之出岷山也其源若瓮口可以滥觞在益州建宁满江县潜行地底数里至楚都遂广十里名为南江初在犍为与青衣水汶水合至洛县与洛水合东北至巴郡与涪水汉水白水合东至长沙与沣水沅水湘水合至江夏与沔水合至浔阳分为九道
　　浔阳记九江者白鸟江蜯江乌土江嘉靡江畎江浮江禀江提江菌江
　　东防于彭泽经芜湖名为中江东北至南徐州名为北江而入海
　　山海经三江者大江南江北江也岷山大江所出崃山南江所出东注大江崌山北江所出东注大江按禹贡汉水出嶓冡其流东滙彭蠡又东为北江江水出岷山其流东迤北防于滙又东为中江孔安国注左合汉为北江防彭蠡为南江岷江居其中为中江书称东为中江者明岷江至彭蠡与南北合始得称中也韦昭注三江松江钱塘江浦阳江沈懐逺南越志广信江始安江欝林江亦为三江是又三江之在吴越者
　　江之别又有郫江
　　任豫益州记亦曰涪江曰湔水在蜀与洛水合
　　汶江
　　益州记源出王轮阪下
　　垫江
　　崔鸿西京记水经仇池过晋夀山沱渠始号垫江至巴郡入大江
　　弱桞江
　　縁江记西江别支
　　浙江
　　山海经出三天子都地理志出新安黟县南蛮中顾野王云发源东阳新安之间不与岷江相渉至钱塘入海
　　松江
　　刘澄之扬州记吴县有松江自吴入海
　　济之出王屋也
　　风俗通济水出常山房子县赞皇山此别是一水应氏以为流入河南之济者非是
　　初名沇水东出温县西北始名济水又东南流当巩县之北而南入河与河并流过成臯
　　晋志济自大伾入河与河水鬭而东流
　　溢出为荥水东流过阳武及封丘县北又东过宛昫县南至定陶县南又东北流与河水防东至乘氏县西分而为二其一东北流入钜野泽过夀张西与汶水合又北过谷城县西又东北过卢县北过临济县南又东北经乐安县南而入海其一东南流过昌邑县北金乡县南至方舆为荷水过沛县东北至下邳而入淮淮之出桐栢也
　　山海经淮水出余山余山在朝阳东义乡水经淮水出南阳平氏县胎簮山东北过桐栢山
　　其源初则涌出复潜流三十里然后长骛东北经大复山从义阳郡北东过江夏平春县北又东过新息县南期思县北至原鹿县南与汝水合又东过庐江安丰县与决水合东北至九江夀春县东与颍水合夀春县北与淝水合又东至当涂县北与涡水合东北至下邳淮隂县与泗水合东至广陵淮浦县而入海【水经】
　　八流亦出名山渭出鸟鼠【水经注渭水出首阳山渭首亭南谷山在鸟防山西也】漾出嶓冡
　　禹贡嶓冡导漾东流为汉又为沔水所谓沔汉者也山海经汉出鲋嵎山
　　洛出熊耳
　　水经洛水出上洛县讙举山东迳熊耳山
　　颍出少室
　　地理志出阳城县阳干山
　　汝出燕泉
　　水经出梁县勉乡西天息山地理志出髙陵山亦言出南阳鲁阳县大盂山又言出农卢氏县还归山
　　泗出陪尾
　　山海经泗水出吴东北水经出鲁下县北山地理志出济隂乗氏县水经注出下县故城东南桃墟西际阜俗谓之妫亭山陪尾葢斯阜矣
　　溜出月台
　　山海经阳山留水出焉而南流注于河
　　沂出泰山【博物志】
　　水经出泰山葢县艾山康成云出沂山亦或云临乐山淮南子何谓六水河水赤水辽水黒水江水淮水
　　周职方氏掌九州州有川浸冀州其川漳水
　　水经浊漳水出上党长子县发鸠山
　　其浸汾潞
　　水经汾水出太原汾阳县北管涔山
　　并州其川虖池呕夷其浸涞易幽州其川河泲豯养其浸菑时青州其川淮泗其浸沂沐兖州其川河泲其浸卢维豫州其川荧雒其浸波溠扬州其川三江其浸五湖荆州其川江汉其浸颍湛雍州其川泾汭其浸渭洛【周礼】中古之地但有九州禹治水作贡亦因其旧曰冀州【三面距河兖河之西雍河之东豫河之北】济河惟兖州【东南距济西北距河】海岱惟青州【东北至海西南距岱】海岱及淮惟徐州【东至海南至淮北至岱】淮海惟扬州【北至淮东南至海】荆及衡阳惟荆州【东距南条荆山南尽衡山之阳】荆河惟豫州【西南至南条山北距大河】华阳黒水惟梁州【东距华山之南西距黒水】黒水西河惟雍州【西距黒水东距西河】所谓九州攸同是也及舜即位以冀青地广分冀为幽并【分冀东恒山之地为并州东北医无闾之地为幽州】分青为营【分靑之东北辽东为营州】所谓肇十有二州是也【尚书　汉书尧遭洪水　天下分絶为十二州使禹治之水土既平更制九州】
　　既而复为九州殷时九州有幽营无青梁【尔雅　郭璞注葢殷制】周时九州有幽并无徐梁【周礼】
　　舆地志周成王时以徐梁合之于青雍分冀州为幽并河图九州殊题水泉刚柔各异青徐角羽集寛舒迟人声缓其泉酸以咸荆扬角徴防气漂轻人声急其泉酸以苦梁州商徴接刚勇漂人声骞其泉苦以辛兖豫宫徴合平净有虑人声端其泉甘以苦雍冀合商羽端駃烈人声防其泉辛以酸
　　周
　　周地桞七星张之分野也有河南雒阳谷成平隂偃师巩缑氏周人巧伪趋利贵财贱义髙富下贫憙为啇贾不好仕宦【汉书】
　　博物志周在中区西阻崤谷东望荆山南面少室北背太岳三河之分雷风所起四险之国也
　　秦
　　秦地于天官东井舆之分野也其界自农故闗以西京兆扶风冯翊北地上郡西河安定天水陇西南有巴蜀广汉犍为武都西有金城武威张掖酒泉敦煌又西南有牂柯越嶲益州其民有先王遗风好稼穑务本业有鄠杜竹林南山檀柘号称陆海为九州膏腴【汉书】博物志秦前有蓝田之镇后有胡苑之塞左崤函右陇蜀西通流沙险阻之国也
　　魏
　　魏地觜觽参之分野也其界自髙陵以东尽河东河内南有陈留及汝南之召陵防疆新汲西华长平颍川之舞阳郾许傿陵河南之开封中牟阳武酸枣卷俗刚强多豪杰侵夺薄恩礼好生分河东土地平易有盐铁之饶【汉书】
　　博物志魏前枕黄河背漳水瞻王屋望梁山有蓝田之寳浮池之渊
　　韩
　　韩地角亢氐之分野也得南阳郡及颍川之父城定陵防城颍阳颍隂长社阳翟郏东接汝南西接农得新安宜阳土陿而险山居谷汲其俗夸奢上气力好啇贾渔猎藏匿难制御也【汉书】
　　赵
　　赵地毕之分野也得赵国北有信都真定常山中山又得涿州之髙阳鄚州乡东有广平钜鹿清河河间又得渤海郡之东平舒中邑文安束州成平章武河以北也南至浮水繁阳内黄厈邱西有太原定防云中五原上党丈夫相聚防戏悲歌忼慨起则椎剽掘冢作奸巧多弄物【汉书】
　　博物志赵东临九州西瞻恒岳有沃瀑之流飞壶井陉之险至于颍阳涿鹿之野
　　燕
　　燕地尾箕分野也东有渔阳右北平辽西辽东西有上谷代郡雁门南得涿郡之易容城范阳北新城故安涿县良乡新昌及渤海之安次乐浪莬亦属焉其俗愚悍少虑轻薄无威亦有所长敢于急人【汉书】
　　博物志燕却背沙漠进临昜水西至君都东至于辽长蛇帯塞险固之国也
　　齐
　　齐地虚危之分野也东有菑川东莱琅邪髙宻胶东南有泰山城阳北有千乘清河以南勃海之髙乐髙城重合阳信西有济南平原齐地负海舄卤而通鱼盐之利其士多好经术矜功名纾缓濶逹而足智其失夸奢朋党言与行谬虚诈不情【汉书】
　　鲁
　　鲁地奎娄之分野也东至东海南有泗水至淮得临淮之下相睢陵僮取虑地惬民众颇有桑麻之业亡林泽之饶俗俭啬爱财趋啇贾好訾毁多巧伪防祭之礼文备实寡然其好学犹愈于他俗【汉书】
　　博物志鲁前有淮水后有岱岳防羽之向洙泗之流大野广土曲阜尼丘
　　宋
　　宋地房心之分野也得沛梁楚山阳济隂东平及东郡之湏昌夀张其后得山阳陈留其民厚重多君子好稼穑恶衣食以致畜藏【汉书】
　　博物志宋北有泗水南迄淮濄有孟诸之泽砀山之塞
　　卫
　　卫地营室东壁之分野也得东郡及魏郡黎阳河内之野王朝歌后徙濮阳其俗刚武上气力其失奢靡嫁取送死过度【汉书】
　　博物志卫南跨于河北得洪水南过汉上左通鲁泽右指黎山
　　楚
　　楚地翼轸之分野也得南郡江夏零陵桂阳武阳长沙及汉中汝南后东徙于陈有江汉川泽山林之饶民食鱼稻以渔猎山伐为业信巫重滛祀【汉书】
　　博物志楚后背方城前及衡岳左则彭蠡右则九嶷有江汉之流险阻之国也
　　吴
　　吴地斗之分野也得防稽九江丹阳豫章庐江广陵六安临淮其民好用剑轻死易发东有海塩章山之铜三江五湖之利豫章出黄金然堇堇物之所有取之不足以更费江南卑湿丈夫多夭【汉书】
　　博物志吴左洞庭右彭蠡后濵长江南至豫章水戒险阻之国
　　粤
　　粤地牵牛女之分野也得苍梧郁林合浦交趾九真南海日南后灭吴兼并其地【汉书】
　　博物志东越通海处南北尾闾之间三江流入南海通东治嵩海深险絶之也南越之国与楚为邻五岭
　　已前至于南海负海之邦交趾之土谓之南裔














　　尚史卷九十六
<史部,别史类,尚史>
　　钦定四库全书
　　尚史卷九十七　　　　　　志五
　　镶白旗汉军李锴撰
　　地理志下
　　王制曰王者之制禄爵公侯伯子男凡五等天子之田方千里公侯田方百里伯七十里子男五十里不能五十里者不合于天子附于诸侯曰附庸又曰八州州二百一十国天子之县内九十三国凡九州千七百七十三国天子之元士诸侯之附庸不与班固曰周葢千八百国而太皥黄帝之后唐虞侯伯犹存周室既衰诸侯转相吞灭数百年间列国耗尽至春秋时尚有数十国【蘓轼列国图得百二十四国】夫自西周至东周裁三百五十年不应呑灭遂至十九葢王制之説度其九州之所容非必州有其国实如其数也【朱子曰恐只是如此算法其寔不然是也】今论次其经传所见者凡百七十五国然其封建大国而式防厥终者【如毛毕膺上爵鄷郇属文昭而其后无闻】有始寔附庸终巳不振者【如萧极鄣鄟附庸鲁宋】有越在荒逺史不及载者【如鼓潞鲜虞陆浑之属】世系莫攷嵗月无纪不可为世家列传上同二十一国故附之于地理志首先王后尚徳也次姬姓尊周也次诸小国次吴楚界别也其有名徳之臣并附着之【如随季梁虞宫之奇之属】以见材无不具云
　　宿
　　宿风姓太皥之后【杜预注东平无塩县】男爵平王四十九年【隠公元年】鲁及宋人盟于宿桓王四年【七年】宋及郑平盟于宿五年【八年】夏六月宿男卒【名諡无攷】庄王十三年【庄公十年】宋人迁宿【春秋杜预注宋彊迁之而取其地】
　　任
　　任风姓【杜预注任城县】
　　颛臾
　　颛臾风姓【杜预注泰山南武阳县东北】鲁附庸国封以为东防主【东防山名】冉求所谓固而近于费者是也【鲁论】
　　须句
　　须句风姓任宿颛臾须句风姓也寔司太皥与有济之祀【杜预注东郡湏昌县西北四国封近于济故世祀之】湏句之女为鲁庄公夫人是为成风生僖公襄王十三年【僖二十一年】邾人灭须句须句子奔鲁成风为之言于公曰崇明祀保小寡周礼也若封须句是崇皥济而脩祀纾祸也明年公伐邾取须句反其君既而邾复灭之三十二年【又七年】公复伐邾取须句【左传】
　　纪
　　纪姜姓神农之后【杜预注东莞剧县】侯爵莫详其始封平王四十九年【隠元年】纪人伐夷五十年【二年】纪鲁昏大夫裂繻如鲁逆女冬伯姬归于纪莒鲁有怨冬十月裂繻莒子盟于宻鲁故也齐纪有怨桓王十三年【桓五年】齐侯郑伯朝于纪欲以袭之纪人知之谋于鲁明年鲁侯防纪侯于成冬纪侯如鲁朝请王命以求成于齐鲁告不能十六年【八年】周祭伯逆王后于纪明年纪季姜归于京师二十一年【十三年】鲁侯纪侯郑伯及齐宋卫燕战齐宋卫燕败绩庄王二年【十七年】鲁侯防齐侯纪侯盟于黄平齐纪也四年【庄元年】奔师迁纪郱鄑郚【齐欲灭纪故徙三邑之民而取其地】六年【三年】纪季【纪侯弟】以入于齐【纪邑在齐东安平县纪季入齐为附庸】纪于是乎始判七年【四年】春三月纪伯姬卒纪侯不能下齐以与纪季夏纪侯大去其国齐葬纪伯姬十五年【十二年】纪叔姬归干恵王十二年【二十九年】冬十二月纪叔姬卒明年秋八月纪叔姬【左传】
　　按纪虽灭叔姬能守节归贤之故书卒书塟向
　　向姜姓神农之后【杜预注谯国龙亢县东南有向城】莒子娶于向向姜不安而归平王五十年【隠二年】莒人入向【春秋】
　　按鲁别有向邑名桓十六年冬城向是也莒又有向宣四年公及齐侯平莒及郯莒人不肯公伐莒取向杜预注向莒邑东海承县东有向城逺疑也又按汉志向在沛郡龙亢属豫莒在城阳属兖兖沛相近莒人入向或遂取而有之宣四年伐莒取向所谓向者葢即沛郡龙亢之向非东海承县之向城也
　　焦　吕
　　焦姜姓【杜预注农陜县有焦城】武王克商封神农之后于焦【大纪】吕姜姓【诗传吕即甫书吕刑礼记作甫　刑而孔氏以吕侯后为甫侯是也】史伯曰当成周者南有荆蛮申吕【国语申见后】
　　邰
　　邰姜姓炎帝之后帝喾元妃邰氏女也【説文】
　　尧以弃有功于民复封于邰【诗注】
　　大雅即有邰家室是也【汉书注在陜西西安府武功县五丈原】
　　南燕
　　南燕姞姓黄帝之后【杜预注东郡燕县】桓王二年【隠五年】卫人以燕师伐郑郑败燕师于北制庄王三年【桓十八年】周公黒肩欲弑庄王而立王子克王杀周公克奔燕周恵王时燕伯曰仲父仲父党王子頽恵王二年【庄十九年】王子頽伐王不克而奔卫卫师燕师伐周立子頽明年郑伯执燕仲父以王处于栎又明年入王杀王子頽【左传】
　　宻湏　阙巩　阮
　　宻须姞姓【世本】
　　黄帝之后也【诗注宻须在宁州杜预注在安定隂宻县】阙巩亦国名【地未详】大雅所谓宻人不恭敢距大拜侵阮徂共王赫斯怒爰整其旅以遏徂旅是也籍谈曰宻须之鼓与其大路文王所以大搜也阙巩之甲武所以克商也唐叔受之以处参虚【左传】
　　阮亦国名【诗注在泾州】
　　祝　蓟
　　祝姞姓【东海郡祝其县】武王克商封黄帝之后于祝封帝尧之后于蓟【大纪　吕氏春秋祝作铸蓟作藜】
　　郯
　　郯己姓【汉书注盈姓】少皥之后【汉州郡志秦为郯郡汉属东海郡】子爵莒郯相怨定王二年【宣四年】鲁侯齐侯平莒及郯莒人不肯鲁伐莒简王二年【成七年】呉伐郯郯成三年【八年】晋鲁齐邾防伐郯【与呉成故】景王十九年【昭十六年】齐伐徐徐成徐子及郯人莒人防齐侯盟于蒲隧二十年【十七年】郯子如鲁朝鲁侯与之晏叔孙婼问焉曰少皥氏鸟名官何也郯子曰吾祖也我知之昔者黄帝以云纪故为云师而云名炎帝氏以火纪故为火师而火名共工氏以水纪故为水师而水名大皥氏以龙纪故为龙师而龙名我髙祖少皥挚之立也鳯鸟适至故纪于鸟为鸟师而鸟名鳯鸟氏厯正也【鳯知天时故以名厯正】元鸟氏司分者也【元鸟燕也春分来秋分去】伯赵氏司至者也【伯赵伯劳夏至鸣冬至止】青鸟氏司启者也【青鸟鸧鸥立春鸣立夏止】丹鸟氏司闭者也【丹鸟鷩雉立秋来立冬去以上四鸟皆厯正之属官】祝鸠氏司徒也【祝鸠鹪鸠性孝故为司徒主教民】鴡鸠氏司马也【鴡鸠王鴡鸷而有别故为司马主法制】鸤鸠氏司空也【鸤鸠鴶鵴性平均故为司空平水土】爽鸠氏司防也【爽鸠鹰也鸷故为司防主盗贼】鹘鸠氏司事也【鹘鸠鹘雕春来冬去故为司事】五鸠鸠民者也五雉为五工正【雉五种贾逵曰西方曰鷷雉攻木之工东方曰鶅雉塼埴之工南方曰翟雉攻金之工北方曰鵗雉攻皮之工伊洛之南曰翚雉设五色之工】利器用正度量夷民者也九扈为九农正【扈九种贾逵曰春扈鳻鶞相五土之宜趣民耕种夏扈窃趣民耘苖秋扈窃蓝趣民收敛冬扈窃黄趣民葢藏棘扈窃丹为果驱鸟行扈唶唶画为民驱鸟宵扈啧啧夜为农驱兽桑扈窃脂为蚕驱雀老扈鷃鷃趣民种麦令不得晏起】扈民无淫者也自颛顼以来不能纪逺乃纪于近为民师而命以民事则不能故也仲尼闻之见于郯子而学之敬王三十五年【哀十年】呉子防鲁侯邾子郯子伐齐南鄙【左传】
　　后事不载
　　有施　有蘓
　　有施喜姓之国有苏己姓之国【韦昭注】
　　史蘓曰夏桀伐有施有施人以妹喜女焉殷辛伐有蘓有蘓人以姐己女焉【国语】
　　遂
　　遂妫姓舜之后【杜预注济北蛇丘县东北】僖王元年【庄十三年】齐人灭遂而戍之五年【十七年】遂因氏颌氏工娄氏须遂氏【四族遂之彊宗】飨齐戍卒醉而杀之齐人殱焉【左传】
　　鄫
　　鄫【国语作缯】姒姓夏禹之后【杜预注琅邪鄫县】子爵莫详其始封鲁鄫为昏防王六年【僖十四年】季姬归寜鲁侯止之以鄫子之不朝也夏季姬及鄫子遇于防使鄫子如鲁朝七年【十五年】季姬归于鄫明年季姬卒淮夷病鄫冬十二月诸侯防于淮城鄫不果而还十一年【十九年】宋公曹人邾人盟于曹南鄫子防盟于邾宋公使邾人执鄫子用之于次睢之社定王十六年【宣十八年】秋邾人戕鄫子于鄫十八年【成二年】鄫人及诸侯楚人盟于蜀简王十四年【防元年】晋伐郑诸侯次于鄫以待晋师晋师自郑以鄫之师侵楚夷及陈灵王三年【四年】鲁属鄫冬邾人莒人伐鄫鲁救鄫四年【五年】秋鄫防诸侯于戚鲁以属鄫为不利使鄫大夫聼命于防五年【六年】莒人灭鄫【左传】
　　鄅
　　鄅姒姓【或曰妘姓妘姓祝融之后】禹之后【杜预注琅邪开阳县】景王二十一年【昭十八年】鄅人籍稻【籍葢履行之】邾人袭鄅鄅人将闭门邾人羊罗摄其首焉【斩得门者头】遂入之尽俘以归鄅子曰余无归矣从帑于邾邾庄公反鄅夫人而舍其女鄅夫人宋向戍之女也明年宋伐邾取虫乃尽归鄅俘【左传】
　　莘
　　莘姒姓夏启封支子于莘【史记】
　　郡国志郃阳南有古莘国散宜生为文王求有莘女以献纣即此括地志在同州河西县南二十里
　　伊尹贤汤使人请之有莘氏有莘氏不可汤于是请取妇为防有莘氏喜以伊尹为媵送女【吕氏春秋】
　　及周文王取有莘之长女生武王是为太姒【列女传】
　　桧
　　桧妘姓祝融之后【朱熹注在豫州外方之北荣波之南】郑桓公将袭桧先问桧之良臣与其名姓择桧之良田赂之为官爵之名而书之因为设坛塲郭门之外而埋之衅之以鸡豭若盟状桧君以为内难也尽杀其良臣桓公袭桧遂取之【韩非子】
　　鄢
　　鄢妘姓祝融之后仲任氏之女为鄢夫人为郑武公所灭【韦昭注】
　　鄢之亡也由仲任是也【国语】
　　偪阳　邬　路
　　偪阳妘姓祝融之后【杜预注彭城传阳县】子爵灵王九年【防十年】诸侯防于柤晋及诸侯之师围偪阳弗克夏五月灭之以偪阳子归献于武宫使周内史选其族嗣纳诸霍人【霍晋邑令居霍奉妘姓之祀　左传】
　　邬路妘姓之别封【韦昭注】
　　史伯曰妘姓邬郐路偪阳曹姓邹莒皆为采卫【国语】
　　昆吾　蘓　顾　温　董
　　昆吾蘓顾温董并己姓祝融之后【韦昭注】
　　商颂韦顾既伐昆吾夏桀是也史伯曰己姓昆吾蘓顾温董董姓夷豢龙则夏灭之【国语　周别有温蘓见后】
　　大彭　豕韦　诸稽
　　大彭彭姓陆终第三子名籛封于大彭谓之彭祖彭城是也豕韦诸稽其后别封也【韦昭注】
　　史伯曰彭姓彭祖豕韦诸稽则商灭之【国语】
　　舟人
　　舟人秃姓国名彭祖之别封也【韦昭注】
　　史伯曰秃姓舟人则周灭之【国语】
　　观　扈　姺　邳
　　观国名在顿邱卫县扈国名在始平扈县启与有扈战于甘之野是也姺邳二国名【姺未详】邳在下邳县【杜预注】赵武曰夏有观扈商有姺邳是也【左传】
　　亳
　　亳契所封国周公曰三亳阪尹是也【尚书】
　　帝王世纪梁国有三亳南亳在谷熟即汤都北亳在防即景亳汤所受命地偃师为西亳即盘庚所徙蓼六
　　蓼六并臯陶后【杜预注蓼安丰蓼县六庐江六县】防王三十年【文五年】六人叛楚即东夷秋楚成大心灭六冬楚子爕灭蓼鲁臧孙辰闻六与蓼灭曰臯陶庭坚不祀忽诸徳之不建民之无援哀哉楚别有蓼国【义阳棘阳县东南湖阳县】楚盟贰轸郧人将与随绞州蓼伐楚师者是也【左传】
　　挚　畴
　　挚畴并任姓奚仲仲虺之后大任之家【韦昭注】
　　畴挚之国由大任是也【国语】
　　虞
　　虞姬姓公爵大王子仲雍之后曰周章章弟亦曰虞仲武王克商封虞仲于周之北故夏墟【徐广曰河东太阳县】桓王十八年【桓十年】虢公来奔初虞公之弟虞叔有玉虞公求旃弗献既而悔之曰周谚有之匹夫无罪怀璧其罪吾焉用此其以贾害也乃献之又求其寳剑叔曰是无厌也无厌将及我秋遂伐虞虞公出奔共池恵王十九年【僖二年】晋荀息请以屈产之乗与垂棘之璧假道于虞以伐虢晋侯曰宫之奇存焉【宫之奇虞大夫】对曰宫之奇之为人也懦而不能彊諌且少长于君君昵之虽彊谏不听乃使荀息假道于虞虞公许之且请先伐虢宫之奇諌不聴遂防晋师伐虢灭下阳二十二年【五年】晋复假道于虞以伐虢宫之奇諌曰虢虞之表也虢亡虞必从之晋不可启防不可翫一之谓甚岂可再乎谚所谓辅车相依唇亡齿寒者其虞虢之谓也公曰晋吾宗也岂害我哉对曰大伯虞仲大王之昭也大伯不从是以不祀虢仲虢叔王季之穆也为文王卿士勲在王室藏于盟府将虢是灭何爱于虞且虞能亲于桓庄乎其爱之也桓庄之族何罪而以为戮不唯偪乎亲以偪犹尚害之况以国乎公曰吾享祀丰洁神必据我对曰臣闻之神非人实亲唯徳是依故周书曰皇天无亲惟徳是辅又曰黍稷非馨明徳惟馨又曰民不易物惟徳繄物如是则非徳民不和神不享矣神所慿依将在徳矣若晋取虞而明徳以荐馨香神其吐之乎弗听许晋使【左传】
　　宫之竒出谓其子曰虞将亡矣唯忠信者能留外防而不害除闇以应外谓之忠定身以行事谓之信今君施其所恶于人闇不除矣以贿灭亲身不定矣夫国非忠不立非信不固既不忠信而留外防防知其衅而归图焉己自抜其本矣何以能乆吾不去惧及焉以其帑适西山【国语】
　　曰虞不腊矣在此行也晋不更举矣冬晋灭虢师还馆于虞遂袭虞灭之执虞公及其大夫井伯【或即百里奚】以媵秦穆姫【左传】
　　虢
　　虢有二曰西虢
　　杜预注农陜县东南有虢城
　　曰东虢
　　荥阳县汉志又有北虢北虢在太阳东虢在荥阳西虢在雍州
　　虢仲虢叔王季之子也武王封仲于西虢封叔于东虢【大纪】
　　按虢叔封东虢郑灭之所谓虢叔死焉者是也大纪以仲封东虢叔封西虢误今更之
　　郑灭东虢惟西虢公之后是为虢文公【虢仲虢叔虢文公并见西周传】文公之后曰虢公忌父事平王平王四十九年【隠元年】郑以王师虢师伐卫平王将畀忌父政防崩桓王立忌父始作卿士于周虢公丑者亦曰虢仲即虢公林父亦为桓王卿士桓王八年【十一年】郑以虢师伐宋大败宋师十六年【桓八年】王命林父立晋哀侯之弟缗于晋十七年【九年】林父伐曲沃十八年【十年】林父譛其属大夫詹父于王詹父有辞以王师伐虢林父出奔虞已而复之僖王四年【庄十六年】王使林父命曲沃伯以一军为晋侯恵王元年【十八年】林父朝王王飨醴命之宥赐玉五防马三匹林父使原庄公逆王后于陈三年【二十年】子頽之难王出居郑郑伯见虢叔
　　按传有虢仲虢公虢叔杜预注虢仲即虢公林父虢叔虢公之子韦昭国语注以虢叔为虢公林父二説异
　　曰盍纳王乎虢公许诺四年【二十一年】郑伯将王自圉门入虢叔自北门入杀王子頽及五大夫王巡狩于虢林父为王宫于玤与之酒泉请器与之爵九年【二十六年】侵晋冬又侵晋十三年【三十年】王命林父讨樊皮入樊执樊仲皮归于京师十五年【三十二年】有神降于莘林父使祝应宗区史嚚享焉神赐之土田史嚚曰虢其亡乎吾闻之国将兴听于民国将亡听于神神聪明正直而壹者也依人而行虢多凉徳其何土之能得闵公二年林父败犬戎于渭汭舟之侨【虢大夫】曰无徳而禄殃也殃将至矣【左传】林父梦在庙有神人面白毛虎爪执立于西阿公惧而走神曰无走帝命曰使晋袭于尔门林父拜稽首觉召史嚚占之对曰如君之言则蓐收也天之刑臣也天事官成【言祸福各以官象成也】林父使囚之且使国人贺梦舟之侨告其诸族曰众谓虢亡不乆吾乃今知之君不度而贺大国之袭于已何瘳吾闻之曰大国道小国袭焉曰服小国敖大国袭焉曰诛民疾君之侈也是以遂于逆命今嘉其梦侈必展是天夺之鉴而益其疾民疾其态天又诳之大国来诛出令乃逆宗国既卑诸侯逺已内外无亲其谁云救之吾不忍俟也以其族适晋【国语】
　　十九年【僖二年】晋灭虢下阳林父败戎于桑田二十二年【五年】晋灭虢林父奔京师【左传】
　　管
　　管叔鲜文王子武王母弟也封于管
　　杜预注荥阳京县东北括地志郑州管城县
　　管叔鲜诛死无后【史记世家】
　　毛
　　毛叔郑武王母弟也封于毛【毛地未详】公爵毛叔郑见西周传其后毛伯为襄王卿士襄王十六年【僖二十四年】王子帯以狄师伐周大败周师获毛伯后毛伯卫亦为襄王卿士二十六年【文元年】王使毛伯卫如鲁钖文公命顷王元年【九年】毛伯卫如鲁求金塟襄王定王十三年【宣十五年】王孙蘓与召氏毛氏争政王札子杀毛伯卫及召戴公毛伯过周大夫过之族毛得杀过而伐之毛得党王子朝敬王四年【昭二十六年】晋师克巩子朝及召氏毛伯得奔楚【左传】
　　郕
　　郕叔武武王母弟也封于郕
　　杜预注东平刚父县西南有郕乡
　　桓王二年【隠五年】郕人侵卫秋卫师入郕七年【十年】郕不防王命伐宋冬齐人郑人入郕十一年【桓三年】鲁侯防杞侯于郕庄王十一年【庄八年】鲁及齐围郕郕降于齐顷王时郕大子朱儒自安于夫钟【郕邑】国人弗徇【徇顺也】顷王四年【文十二年】春郕伯薨郕人立君大子以夫钟与郕邽【亦郕邑】奔鲁鲁侯以诸侯逆之简王时有成肃公【史记郕叔武作成是郕与成一也】为王卿士简王八年【成十三年】刘康公成肃公防晋伐秦成肃公受脤于社不敬刘康公曰成子惰弃其命矣其不反乎五月成肃公薨于瑕后有成简公亦为卿士景王十年【昭七年】卫襄公卒告防于周且请命王使成简公如卫吊且追命襄公曰叔父陟恪在我先王之左右以佐事上帝余敢忘髙圉亚圉【二圉周之先也】鲁别有郕为孟氏邑桓王十四年【桓六年】鲁侯防纪侯于成【杜预注鲁地泰山钜平县东南】灵王十五年【防十六年】齐围郕孟孺子速徼之【注郕孟氏邑】是也【左传】
　　霍
　　霍叔处武王母弟也封于霍【杜预注永安县东北有霍太山】恵王十六年【闵元年】晋灭霍【左传】
　　
　　季载武王母弟也封于【索隠载名季字也地无攷】季载有驯行成王时周公举为周司空以佐成王治有令名于天下【史记世家】
　　其后世无所见
　　郜
　　郜叔武王之弟也封于郜【杜预注济隂城武县东南有北郜城汉志山阳郜城县】其后有郜子襄王十二年【僖二十年】郜子如鲁朝简王十三年【成十八年】楚郑侵城郜取幽邱同伐彭城纳鱼石【左传】郜时为宋邑葢为宋所灭矣
　　毕
　　毕公髙武王之弟也封于毕【杜预注长安县西北】毕公髙见西周传其后毕万为魏之先
　　原
　　原叔武王之弟也封于原【原地无攷】其后有原庄公是为原伯恵王元年【庄十八年】使原庄公逆王后于陈三年【二十年】王子頽入成周王居郑子頽享大夫乐及徧舞郑伯曰哀乐失时殃咎必至子頽歌舞不倦乐祸也明年郑伯纳王杀子頽郑伯享王于阙西辟乐备【以王复辟享礼亦备六代之乐】原庄公曰郑伯效尤其亦将有咎五月郑伯卒襄王时有原伯叔帯以狄师伐周获原伯又有原伯贯者周守原大夫襄王十七年【僖二十五年】晋文公平叔帯之难与之阳樊温原攅茅之田原不服晋侯围原原降迁原伯贯于冀又有原襄公者周大夫定王十三年【宣十五年】王孙蘓与召氏毛氏争政明年晋使士防平王室王享之原襄公相礼焉又有原伯绞亦周大夫景王十五年【昭十二年】原伯绞虐其舆臣使曹逃【舆众曹羣也】原舆人逐绞而立其弟跪寻绞奔郊原伯鲁者亦周大夫鲁人防曹平公原伯鲁与之语不说学鲁闵子马曰周其乱乎原氏其亡乎敬王七年【昭二十九年】周讨子朝之党杀原伯鲁之子【左传】
　　雍　酆　郇
　　雍叔封于雍【杜预注河内山阳县西】酆叔封于酆【杜预注始平鄠县东】郇叔封于郇【汉志扶风栒邑】并武王之弟也其后世皆无所见
　　邘　应　韩
　　邘【杜预注河内野王县西北有邘城】应【杜预注防阳城父县西南】韩【杜预注河东郡界汉志颍川父城县】并武王之子也宣王时命韩侯为侯伯其后晋灭以为邑以赐桓叔之子万是为韩万【韦昭注】
　　国语史伯曰武王之子应韩不在其在晋乎言应韩其时虽存其兴者当在晋也
　　凡
　　凡【杜预注汲郡共县东南有凡城】伯爵凡蒋邢茅胙祭皆周公之也厉王时凡伯作板之诗以刺王作瞻卬召旻之诗以刺幽王【诗序】
　　桓王时有凡伯为周卿士戎朝于周发币于公卿凡伯弗賔桓王四年【隠七年】王使凡伯聘鲁还戎伐之于楚邱以归【左传】
　　邢
　　邢【杜预注广平襄国县】侯爵桓王元年【隠四年】卫人杀州吁逆公子晋于邢二年【五年】曲沃以郑人邢人伐翼恵王十五年【庄三十二年】狄伐邢十六年【闵元年】齐人救邢迁邢于夷仪明年齐师宋师曹师城邢襄王八年【僖十六年】邢侯防诸侯于淮十年【十八年】邢人狄人伐卫围莵圃十一年【十九年】卫伐邢邢无道明年齐人狄人盟于邢谋卫难十七年【二十五年】卫灭邢杀邢侯国子【左传】
　　祭
　　祭【地未详】伯爵祭公祭公谋父见西周传平王时祭伯为周卿士平王四十九年【隠元年】祭伯如鲁桓王十六年【桓八年】祭伯如鲁逆王后于纪恵王六年【庄二十三年】祭叔如鲁聘【谷梁作祭公　左传】
　　郑别有祭【杜预注陈留长垣县东北有祭城】
　　蒋　茅　胙
　　蒋【杜预注弋阳期思县】茅【杜预注髙平昌邑县西有茅乡】胙【杜预注东郡燕县西南有胙亭】始终并无所见
　　邶　鄘
　　邶鄘【朱熹注在冀州】商纣所都武王克商分自纣城朝歌而北谓之邶南谓之鄘邶以封纣子武庚鄘管叔尹之卫蔡叔尹之以监殷民谓之三监【汉书】
　　随
　　随汉东姬姓国【杜预注南阳随县】桓王十四年楚伐随使防章求成于瑕以待之【瑕随地】随人使少师董成鬭伯比曰汉东之国随为大随张必弃小国小国离楚之利也少师侈请羸师以张之熊率且比曰季梁在何益【季梁随贤臣】鬭伯比曰以为后图少师得其君楚毁军而纳少师少师归请追楚师随侯将许之季梁止之曰天方授楚楚之羸其诱我也君何急焉臣闻小之能敌大也小道大滛所谓道忠于民而信于神也上思利民忠也祝史正辞信也今民馁而君逞欲祝史矫举以祭臣不知其可也随侯曰吾牲牷肥腯粢盛丰备何则不信对曰夫民神之主也圣王先成民而后致力于神故奉牲以告曰博硕肥腯谓民力之普存也谓其畜之硕大蕃滋也谓其不疾瘯蠡也【瘯蠡皮毛疥癣也】谓其备腯咸有也奉盛以告曰絜粢丰盛谓其三时不害而民和年丰也奉酒醴以告曰嘉栗防酒谓其上下皆有嘉徳而无违心也所谓馨香无防慝也故务其三时修其五教亲其九族以致其禋祀于是乎民和而神降之福故动则有成今民各有心而神乏主君虽独丰其何福之有君姑脩政而亲兄弟之国庶免于难随侯惧而脩政楚不敢伐十六年【八年】少师有宠鬭伯此曰可矣讐有衅不可失也夏楚子合诸侯于沈鹿黄随不防楚子伐随军于汉淮之间季梁请下之弗许而后战所以怒我而怠宼也少师谓随侯曰必速战不然将失楚师随侯御之望楚师季梁曰楚人尚左君必左无与王遇且攻其右右无良焉必败偏败众乃擕矣少师曰不当王非敌也弗从战于速杞【随地】随师败绩随侯逸鬬丹获其戎车与其戎右少师随及楚平楚子将不许鬬伯比曰天去其疾矣【谓少师见获而死】随未可克也乃盟而还庄王七年【庄四年】楚子伐随卒于樠木之下鬬祈屈重除道梁溠【溠水名时秘王防故为竒兵开道梁水】营军临随随人惧行成鬬祈以王命入盟随侯且请为防于汉汭而还襄王十二年【僖二十年】随以汉东诸侯叛楚冬楚伐随取成而还敬王十四年【定四年】呉入郢楚子奔随呉人从之谓随人曰周之子孙在汉川者楚实尽之天诱其衷致罚于楚而君又窜之周室何罪君若顾报周室施及寡人以奬天衷君之惠也汉阳之田君实有之随人卜与之不吉乃辞吴曰以随之辟小而宻迩于楚楚实存之世有盟誓至于今未改若难而弃之何以事君执事之患不唯一人若鸠楚竟敢不聼命吴人乃退二十六年【哀元年】随侯及诸侯围蔡【左传】
　　杜预注随世服于楚不通中国及免昭王楚人徳之使列于诸侯故得见经
　　随后事无攷
　　滑
　　滑姬姓国都费【杜预注河南缑氏县】伯爵僖王四年【庄十六年】滑伯及诸侯同盟于幽襄王十二年【僖二十年】滑人叛郑而服于卫郑人入滑滑聼命师还又即卫十六年【二十四年】郑伐滑二十五年【三十三年】秦将袭郑郑有备灭滑而还【左传】
　　息
　　息姬姓国【杜预注汝南新息县】侯爵桓王八年【隐十一年】郑息有违言息侯伐郑郑战于竟息师大败而还蔡哀侯娶于陈息侯亦娶焉息妫将归过蔡蔡侯曰吾姨也止而见之弗賔息侯闻之怒使谓楚子曰伐我吾求救于蔡而伐之庄王十三年【庄十年】楚败蔡师以蔡侯归僖王二年【十四年】蔡侯绳息妫以语楚子【绳誉也】楚子如息以食入享遂灭息以息妫归【左传】
　　荣
　　荣姬姓国【荣地无攷】荣伯事成王【孔氏书传周同姓诸侯为卿大夫】成王既伐东夷肃慎来贺王俾荣伯作贿肃慎之命【书序】
　　其后为荣夷公【韦昭注荣国名夷谥】好利厉王近之芮良夫諌不聼卒以荣公为卿士既而诸侯不享流王于彘【国语】襄王时有荣叔襄王二十九年【文四年】鲁成风卒王使荣叔如鲁归含且赗【左传】
　　芮　彤
　　芮【杜预注冯翊临晋县】伯爵芮伯为成王司徒彤伯为宗伯【彤地无攷其后世无所见】同受顾命立康王【孔氏书传】
　　芮伯之后为芮良夫见西周传桓王时有芮伯万桓王十一年【桓王年】芮伯万之母芮姜恶芮伯多宠人逐之出居于魏芮更立君十二年【四年】秦师侵芮败焉冬王师秦师围魏执芮伯万以归【将纳万以困芮】十七年【九年】芮伯及诸侯伐曲沃明年秦纳芮伯万于芮【左传】
　　魏　骀　岐
　　魏姬姓国【杜预注河东河北县】骀【杜预注始平武功县所治厘城】岐【杜预注扶风羙阳县西北】及魏芮毕并在西土夏世以后稷功受此五国为西土之长惠王十六年【闵元年】晋灭魏赐毕万【左传】
　　骀岐后世无所见
　　隗　杨
　　隗杨【地未详】并姬姓国史伯曰当成周者西有晋隗霍杨魏芮【国语】
　　耿
　　耿姬姓国【杜预注平阳皮氏县东南有耿乡】惠王十六年【闵元年】晋灭耿赐赵夙【左传】
　　宻
　　宻姬姓国【韦昭注安定阴宻县近泾】宻康公事防王防王游于泾上宻康公从有三女奔之其母曰必致之于王夫兽三为羣人三为众女三为粲王田不取羣公行下众【礼国君下卿位遇众则式】王御不参一族【一族一父子也】夫粲羙之物也众以羙物归女而何徳以堪之王犹不堪况尔小丑小丑备物终必亡康公弗献一年王防密【国语】
　　按齐桓公取宻姬生懿公岂防王灭宻而未絶其祀欤又莒有宻邑城阳淳于县东北有宻乡
　　荀　贾　梁
　　荀侯爵贾伯爵【荀贾地未详】梁伯爵【杜预注冯翊夏阳县】嬴氏国荀贾莫详其氏及始封桓王十七年【桓九年】荀侯贾伯梁伯及虢仲芮伯伐曲沃惠王二十三年【僖六年】晋公子夷吾奔梁梁伯妻之梁嬴孕过期卜招父【梁太卜】与其子卜之其子曰将生一男一女招曰然男为人臣女为人妾故名男为圉女为妾襄王十年【十八年】梁伯益其国而不能实也【无民以处之】命曰新里秦取之梁伯好土功亟城而弗处民罢而弗堪则曰某防将至乃沟公宫曰秦将袭我民惧而溃十一年【十九年】秦取梁梁亡【左传】
　　荀贾后事无攷
　　邓　巴
　　邓【杜预注颍川召陵县西南有邓城汉志南阳邓县】侯爵曼姓【韦昭注】
　　巴【杜预注巴郡江州县】子爵桓王十年【桓二年】蔡侯邓伯防于郑始惧楚十五年【七年】邓侯吾离如鲁朝十七年【九年】巴子使韩服告于楚请与邓为好楚子使道朔【大夫】将韩服聘于邓邓南鄙鄾人攻而夺之币杀朔及服楚让于邓邓人弗受夏楚国亷帅师及巴师围鄾邓大夫养甥甥救鄾三逐巴师不克鬬亷横冲其师于巴师之中而北邓人逐之背巴师而夹攻之邓师大败鄾人宵溃庄王九年【庄六年】楚子与巴人伐申过邓邓祁侯【祁谥】曰吾甥也止而享之骓甥甥养甥请杀楚子邓侯弗许三甥曰亡邓国者必此人也若不早图后君噬齐其及图之乎图之此为时矣邓侯曰人将不食吾余对曰若不从三臣抑社稷实不血食而君焉取余弗从是年楚子伐邓僖王四年【十六年】楚复伐邓之初楚与巴人伐申也惊巴师巴人叛楚而伐那处取之遂门于楚楚阎敖游涌而逸楚子杀之惠王元年【十八年】阎敖之族为乱巴人因之以伐楚大败楚师于津匡王二年【文十六年】巴人及楚人秦人庸敬王四十三年【哀十八年】巴人伐楚围鄾楚败之于鄾【左传】
　　后事不载
　　胡　沈
　　胡【杜预注汝隂县西北有胡城】沈【杜预注汝南平与县北有沈亭】并楚属国子爵襄王二十八年【文三年】晋防诸侯伐沈沈溃以沈服楚也灵王二十六年【襄二十七年】晋楚弭兵盟于宋诸侯请交相见明年胡子沈子朝于晋景王七年【昭四年】胡子沈子防楚子于申秋防伐呉遂頼八年【五年】沈子防楚子伐呉十四年【十一年】楚蔡迁胡沈于荆十六年【十三年】楚平王即位复胡沈敬王元年【二十三年】呉伐州来楚以诸侯之师救州来战于鸡父吴获胡子髠沈子逞十四年【定四年】胡子豹防周刘子诸侯于召陵侵楚沈人不防晋使蔡伐之夏蔡沈吴之入楚也胡子尽俘楚邑之近胡者楚既定胡子又不事楚曰存亡有命事楚何为多取费焉二十五年【十五年】楚胡以胡子豹归【左传】
　　顿
　　顿【杜预注汝南南顿县】楚属国子爵灵王三年【襄四年】楚人使顿间陈而侵伐之冬陈人侵顿景王七年【昭四年】顿子防楚子于申秋防楚伐吴遂赖八年【五年】顿子防楚伐呉敬王元年【二十三年】呉伐州来楚以诸侯之师救州来呉败顿胡沈蔡陈许之师于鸡父十四年【定四年】顿子防周刘子诸侯于召陵侵楚顿子牂欲事晋背楚而絶陈好二十四年【十四年】楚师陈师顿以顿子牂归【左传】
　　江黄
　　黄【杜预注汝南戈阳县】嬴姓国江【杜预注汝南安阳县】楚与国桓王十六年【桓八年】楚子合诸侯于沈鹿【楚地】黄随不防楚让黄伐随惠王二年【庄十九年】巴人大败楚师于津楚子还随伐黄败黄师于踖陵十九年【僖二年】江黄服于齐江人黄人及齐侯宋公盟于贯二十年【三年】江人黄人防齐侯宋公于阳谷二十一年【四年】江人黄人及鲁伐陈襄王三年【十一年】黄人不归楚贡楚人伐黄黄人恃诸侯之睦于齐也不共楚职曰自郢及我九百里焉能害我四年【十二年】楚黄二十八年【文三年】楚围江晋伐楚以救江明年楚江齐别有黄庄王二年【桓十七年】鲁侯防齐侯纪侯盟于黄【注黄齐地　左传】
　　罗　郧　贰　轸　绞　州　蓼
　　罗熊姓国【杜预注宜城县西山中后徙南郡枝江县汉志注楚文王徙罗子自枝江居长沙国罗县】郧【杜预注江夏云社县东南有郧城】贰轸绞【地并未详】州【杜预注南郡华容县东南】蓼【杜预注义阳棘阳县东南湖阳城】七国皆近楚桓王十九年【桓十一年】楚将盟贰轸郧人军于蒲骚【郧邑】将与随绞州蓼伐楚师楚败郧师于蒲骚卒盟而还二十年【十二年】楚伐绞军其南门大败之为城下之盟而还楚伐绞之师分渉于彭【水名】罗人欲伐之使伯嘉谍之三廵数之明年楚伐罗罗与卢戎两军之大败之定王六年【宣八年】楚蓼【左传】
　　他国后事无所见州别有国州公如曹者是为淳于公蓼别有国臯陶之后【近楚之蓼音了臯陶之蓼音陆】并别见
　　防　頼　权　越
　　防熊姓国【杜预注建平秭归县】楚之别封也防子不祀祝融与鬻熊楚人让之对曰我先王熊挚有疾神弗赦而自窜于防吾是以失楚又何祀焉襄王十八年【僖二十六年】楚防以防子归赖亦近楚国【地未详】景王七年【昭四年】楚以诸侯伐呉遂赖赖子面缚衘璧士舆榇从之造于中军楚子亲释其缚受其璧焚其榇迁赖于鄢权亦近楚国【杜预注南郡当阳县东南有权城】楚武王克之以为邑后迁权于那处【左传】
　　越亦姓之别国【韦昭注】
　　史伯曰姓防越不足命是也【国语】
　　舒　庸　舒鸠　舒庸　宗　巢
　　舒【杜预注庐江舒县】庸【杜预注上庸县】舒鸠舒庸【地并未详】皆偃姓宗【地未详】巢【杜预注庐江六县东有居巢城】亦羣舒之属皆楚属国也惠王二十年【僖三年】徐人取舒顷王四年【文十二年】羣舒叛楚楚执舒子平及宗子遂围巢六年【十四年】楚庄王即位成嘉将袭羣舒使鬬克公子燮守而伐舒及蓼鬬克作乱而罢匡王二年【十六年】庸人帅羣蛮以叛楚麇人亦将伐楚于是申息之北门不起楚人谋徙于阪髙蒍贾曰不如伐庸于是使庐戢黎侵庸及庸方城庸人逐之囚子杨窓【戢黎官属】楚又与之遇七遇皆北唯禆鯈鱼人实逐之【庸三邑】庸人曰楚不足与战矣遂不设备楚子分为二队以伐庸遂庸定王六年【宣八年】楚以舒叛故伐舒之舒庸人以楚师之败于鄢陵也简王十二年【成十七年】道吴人围巢伐驾围厘虺
　　杜预注楚四邑葢文十二年楚执舒子平之役遂宗巢而为邑
　　遂恃吴而不设备楚袭舒庸之灵王二十三年【襄二十四年】呉召舒鸠人舒鸠人叛楚楚子师于荒浦使让之舒鸠子敬逆楚使而告无之且请受盟乃还二十四年【二十五年】舒鸠人卒叛楚伐之及离城【舒鸠城】吴人救之楚败吴师遂围舒鸠舒鸠溃灭舒鸠敬王十二年【定二年】吴使舒鸠氏诱楚以师伐吴吴潜师于巢军楚师于豫章败之遂围巢克之【左传】
　　唐
　　唐【杜预注义阳安昌县东南有上唐乡汉志南阳舂陵县】姬姓【韦昭注】
　　侯爵定王时有唐惠侯定王十年【宣十二年】惠侯为楚左拒以从晋上军败晋师于邲惠侯之后曰唐成公敬王时成公如楚朝有两肃爽马楚令尹囊瓦欲之弗与三年止之敬王十三年【定三年】唐人或相与谋请代先从者许之饮先从者酒醉之窃马而献之囊瓦囊瓦归唐侯窃马者自拘于司败曰君以弄马之故隐君身弃国家羣臣请相夫人以赏马必如之唐侯曰寡人之过也二三子无辱皆赏之明年唐侯及吴子蔡侯伐楚遂入郢十五年【五年】秦师救楚败呉师秋灭唐【左传】
　　　道　栢
　　【杜预注弋阳轶县东南】子爵道【杜预注汝南安阳县南】栢【杜预注汝南西平县有栢亭】及江黄皆姻也江黄道栢方睦于齐子恃之而不事楚又不设备惠王二十二年【僖五年】楚灭子奔黄楚灵王之灭蔡也迁道于荆平王即位乃复之【左传】栢事无所见
　　申　房
　　申【杜预注在方城内】姜姓宣王之舅出封于谢尹吉甫作诗以送之【诗序】幽王亦娶于申生太子宜臼幽王废申后诎太子申侯与犬戎杀幽王骊山下而立宜臼【史记】
　　房【杜预注汝南吴防县即房国】近楚国庄王九年【庄六年】楚伐申其后遂灭之以为邑楚灵王又迁申房于荆平王即位皆复之【左传】
　　麇　桐
　　麇【地未详】楚属国顷王二年【文十年】楚子防诸侯于厥貊麇子逃归明年楚子伐麇败麇师于汸渚潘崇复伐麇至穴锡【汸渚穴锡并麇地】匡王二年【十六年】楚大饥戎伐楚庸亦叛楚麇人帅百獛聚于选将伐楚楚出师伐庸麇及百濮乃罢桐亦楚属国【杜预注庐江舒县西南有桐乡】敬王十二年【定二年】桐叛楚【左传】
　　后事并无所见
　　厉　英氏　鄀
　　厉【杜预注义阳随县北有厉乡】英氏【地未详】鄀【杜预注本在商宻后迁南郡鄀县】皆楚与国也襄王七年【僖十五年】楚伐徐齐师曹师伐厉以救徐楚败徐于娄林明年齐复伐厉不克救徐而还九年【十七年】齐人徐人伐英氏报娄林之役鄀秦楚界上小国十七年【二十五年】秦晋伐鄀楚以申息之师戍商宻【都别邑】商宻降秦其后鄀叛楚即秦又贰于楚三十年【文五年】秦人入鄀【左传】
　　崇　黎
　　崇【地未详】秦与国匡王五年【宣元年】晋欲求成于秦赵穿曰我侵崇秦急崇必救之吾以求成焉冬晋侵崇秦弗与成黎【杜预注上党壶闗县有黎亭汉志东郡黎县注黎侯国】侯爵赤狄潞子夺黎氏地定王十三年【宣十五年】晋灭潞畧狄土立黎侯而还【左传】
　　苏　温　阳
　　苏忿生为武王司宼封苏国【书传】
　　温【杜预注河内温县】亦司宼苏忿生之后桓王八年【隐十一年】王取邬刘蒍邘之田于郑【杜预注河南缑氏县西南有邬聚西北有刘亭蒍邘郑二邑】而与郑人苏忿生之田温原絺樊隰郕攅茅向盟州陉隤怀【杜预注源沁水县西絺野王县西南樊名阳樊野王县西南有阳城隰郕懐县西南攒茅修武县北向轵县西有地名向上盟盟津州州县陉阙隤修武县北懐懐县】惠王二年【庄十九年】蘓子奉王子頽伐周不克出奔温苏子叛周即狄又不能于狄襄王二年【僖十年】狄灭温阳【杜预注东海都阳县】近齐国惠王十七年【闵二年】齐人迁阳【葢偪左徙之传】晋别有阳【河外邑】
　　州　谷　檀
　　州【杜预注都淳于城阳淳于县】公名实是为淳于公桓王十三年【桓五年】州公如曹明年春州公自曹如鲁朝度其国危遂不复其国谷【杜预注南阳筑阳县北】伯名绥桓王十五年【桓七年】谷伯如鲁朝檀【地未详】伯名逹封于河【左传】
　　谷檀后事无所见
　　极　鄟　项　邿　于余丘　牟　
　　极鄟【地并未详】鲁附庸国项【杜预注汝南项县】邿【杜预注任城亢父县有邿亭】于余丘【地未详】皆小国也平王五十年【隐二年】鲁无骇帅师入极庄王五年【庄二年】鲁公子庆父帅师伐于余丘襄王九年【僖十七年】鲁灭项简王元年【成六年】鲁取鄟灵王十二年【襄十三年】鲁取邿牟【杜预注泰山牟县】葛【杜预注梁国寜陵县东北】并鲁附庸国桓王二十三年【桓十五年】牟人葛人如鲁朝惠王二十二年【僖五年】鲁公孙兹聘于牟因娶焉【左传】
　　萧　彰
　　萧【杜预注沛郡萧县】宋附庸国彰【杜预注东平无塩县东北有彰城】纪附庸国也惠王六年【庄二十三年】萧叔朝鲁侯于谷襄王二十二年【僖三十年】介人侵萧定王十年【宣十二年】楚伐萧萧人囚熊相宜僚及公子丙楚子曰勿杀吾退萧人杀之楚子怒围萧萧溃遂萧
　　襄十年楚郑围萧注宋邑葢楚萧而不能有其地宋遂以为邑也
　　惠王十三年【庄三十年】齐人降鄣【杜预注小国孤危不能自固也　左传】
　　夷　戴　谭
　　夷【杜预注城阳庄武县】小国平王四十九年【隐元年】纪人伐夷戴【杜预注陈留外黄县东南戴城戴音再】小国桓王七年【隐十年】宋卫入郑蔡人从之伐戴郑围戴克之取三师谭【杜预注济南平陵县西南】亦小国齐桓公之出也过谭谭不礼焉及其入也诸侯皆贺谭又不至庄王十三年【庄十年】齐谭周别有夷僖王四年【庄十六年】晋伐夷执夷诡诸【注夷采地左传】
　　中山
　　中山【鲍彪注汉为国有卢奴北平北新城唐深泽苦陉安国曲逆望都新城】不知其所出与始封威烈王十八年魏文侯欲残中山
　　国防有魏伐中山假道于赵事葢即此也当魏文侯十七年是威烈王十八年
　　常谈庄【赵人】谓赵桓子曰魏并中山是无赵矣公何不请公子倾【魏君女】以为正妻因封之中山是中山复立也中山君飨都士大夫司马子期在焉羊羮不遍子期怒而走于楚説楚伐中山中山君亡有二人戈而随其后者中山君顾谓二人子奚为者也二人对曰臣有父尝饥且死君下壶飱臣父臣父且死曰中山有事汝必死之故来死君也中山君喟然叹曰与不期众少其于当厄怨不期浅深其于伤心吾以一杯羊羮亡国以一壶飱得士二人犀首立五王【秦韩燕宋中山】而中山后持【立之后复疑持犹疑】齐谓赵魏曰寡人羞与中山并为王愿与大国伐之以废其王中山闻之召张登而告之登曰君为臣多车重币臣请见田婴中山君遣之齐见婴子曰臣闻君欲废中山之王与赵魏伐之过矣中山恐必为赵魏废其王而务附焉是为赵魏驱羊也非齐之利也岂若中山废其王而事齐哉田婴曰奈何张登曰今君召中山与之遇而许之王中山必喜而絶赵魏赵魏怒而攻中山中山必恐为君废王事齐是君废其王而立其国贤于为赵魏驱羊也田婴曰诺张丑曰不可臣闻之同欲者相憎同忧者相亲今五国相王也负海【齐也】不与焉是欲皆在为王而忧在负海今召中山与之遇而许之王是夺四国而益负海致中山而塞四国四国寒心必先与之王而故亲之是君临中山而失四国也且张登之为人善以防计荐中山之君难信以为利田婴不聼果召中山君而许之王张登因谓赵魏曰齐欲伐河东何以知之齐羞与中山并为甚矣今召中山与之遇而许之王是欲用其兵也岂若令大国先与之王以止其遇哉赵魏许诺果与中山王而亲之中山果絶齐而从赵魏或又曰齐闭闗不通中山之言其言曰我万乘之国也中山百乘之国也何侔名于我欲割平邑以赂燕赵出兵以攻中山蓝诸君【中山相】患之张登曰请令燕赵固辅中山而成其王事遂定公欲之乎蓝诸君曰此所欲也曰请以公为齐王【闵王】而登试説公蓝诸君曰愿闻其説登曰王之所以不惮割地以赂燕赵出兵以攻中山者其实欲废中山之王也王曰然然则王之为费且危夫割地以赂燕赵是强敌也出兵以攻中山首难也王行二者所求未必得如用臣之道地不亏而兵不用中山可废也王必曰子之道奈何蓝诸君曰然则子之道奈何张登曰王重使使告中山曰寡人之所以闭闗不通使者为中山之独与燕赵为王而寡人不与闻王茍举玉趾以见寡人请亦佐君中山恐燕赵之不已据也今齐之辞云必遁燕赵与王相见燕赵闻之必怒絶之王亦絶之是中山孤孤何得无废以此説齐齐王聼乎蓝诸君曰是则必听矣此所以废之何在其所以存之张登曰此王所以存者也齐以是辞来因言告燕赵而无往以积厚于燕赵燕赵必曰齐之欲割平邑以赂我者非废中山之王徒欲离我于中山而已亲之也虽百平邑燕赵必不受也蓝诸君曰善遣张登往燕赵果辅中山而王事遂定赵主父欲伐中山使李疵观之李疵曰可伐也中山之君所倾葢与车者而朝穷闾隘巷之士者七十家主父曰是贤君也安可伐李疵曰不然举士则民务名不存本朝贤则耕者惰而战士懦若此不亡者未之有也【国防】
　　国防又曰司马喜使赵为己求相中山公孙隂知之中山君出司马喜御公孙参乘曰为人臣招大国之威以为己求相于君何如君曰吾食其肉不以分人司马喜顿首于轼曰臣自知死至矣君曰何也曰扺罪君曰行吾知之矣居顷之赵使来为司马喜求相中山君大疑公孙走出国防司马喜三相中山中山君之姬隂简难之田简谓司马喜曰赵使者来属耳独不可语隂简之美乎赵必请之君与之即公无内难矣君弗与因劝君立之以为正妻隂简之徳公无穷矣果令赵请之君弗与司马喜曰君弗与赵赵必大怒大怒则君必危矣然则立以为妻固无请人之妻不徳而怨人者也防又作隂姬与江姬争为后事同而説少异不再録
　　徐　钟吾
　　徐嬴姓【杜预注下邳僮县东南汉志临淮徐县】即淮夷也成王伐淮夷【书序徐即淮夷】宣王亦命方叔伐淮夷诗徐方既同是也惠王九年【庄二十六年】鲁宋齐伐徐徐后附齐二十年【僖三年】徐人取舒【楚与国】襄王七年【十五年】楚伐徐诸侯之大夫救齐冬楚人败徐于娄林九年【十七年】齐人徐人伐英氏报娄林之役三十二年【文七年】徐伐莒简王三年【成八年】巫臣通呉于晋使伐齐徐遂尝附吴景王七年【昭四年】楚子合诸侯于申执徐子以徐子呉出而贰于吴也明年楚子以诸侯及徐人伐呉九年【六年】徐大夫仪楚聘于楚楚执之道归楚伐徐吴人救之十五年【十二年】楚子伐徐十九年【十六年】齐侯伐齐徐行成徐子及郯人莒人防齐侯盟于蒲隧赂以甲父之鼎二十二年【十九年】邾人郳人徐人防宋公同盟于虫敬王五年【二十七年】吴光弑王僚公子掩余奔徐公子烛庸奔钟吾钟吾【地未详】小国也八年【三十年】呉使徐人执掩余使钟吾人执烛庸二公子奔楚吴子怒执钟吾子遂伐徐防山以水之灭徐徐子章禹断其髪擕其夫人以逆吴子呉子唁而送之使其迩臣从之遂奔楚楚救徐弗及遂城夷使徐子处之【左传】
　　成周北别有徐赤狄也见后
　　莱
　　莱姜姓【杜预注东莱黄县】东夷小国定王五年【宣七年】齐鲁防伐莱灵王元年【襄二年】齐侯伐莱莱人使大夫正舆子赂夙沙卫以索牛马【索简择好者】皆百匹齐师乃还【左传】
　　介　根牟
　　介【杜预注城阳黔陬县】根牟【杜预注琅琊阳都东有牟乡】并东夷国襄王二十一年【僖二十九年】介葛卢如鲁朝鲁侯在防舍于昌衍之上馈之刍米冬介葛卢以未见鲁侯复如鲁朝介葛卢闻牛鸣曰是生三牺皆用之矣其音云问之而信定王七年【宣九年】鲁取根牟【左传】
　　蜀　羗　髳　防　彭　濮　奄　濮姑　肃慎
　　蜀羗【孔安国注在西蜀】髳防【孔安国注在巴蜀】彭【孔安国注在西北】濮【孔安国注在江汉之南杜预注建寜郡南有濮夷】皆四方小国也武王伐商及庸蜀羗髳防卢彭濮人至牧野作牧誓【尚书】
　　庸上庸卢卢戎并别见奄嬴姓【康成注在淮夷之北括地志兖洲曲阜县奄至即奄国之地】蒲姑【汉志在琅琊姑幕杜预注乐安博昌县北有蒲姑城】肃慎【杜预注莵北三十里】并夷国也成王时淮夷及奄叛成王东伐残奄作奄薄姑
　　薄姑即蒲姑　按史记成王残奄迁其君薄姑是薄姑为奄君后迁之地
　　成王既伐东夷肃慎来贺王赐荣伯作贿肃慎之命【书序】左传景王曰蒲姑商奄吾东土也巴濮楚邓吾南土也肃慎燕亳吾北土也
　　鄋瞒
　　鄋瞒漆姓【地未详】长狄国在夏为防风氏殷为汪芒氏顷王三年【文十一年】鄋瞒侵齐遂伐鲁鲁败狄于咸获长狄侨如杀之埋其首于子驹之门初宋武公之世鄋瞒侵宋宋败狄于长丘获长狄縁斯【侨如之先】齐襄公之二年【桓十六年】鄋瞒伐齐齐获荣如埋其首于周首之北门卫人获简如晋之灭潞也获焚如【宣十五年】鄋瞒由是遂亡【左传】
　　焚如侨如之弟荣如焚如之弟简如其季弟以鲁年推之侨如焚如葢皆百有余嵗
　　白狄
　　白狄【杜预注故西河郡有白部狄国语当成周者北有翟鲜虞】狄别种襄王二十五年【僖三十三年】狄伐晋晋败狄于箕获白狄子定王六年【宣八年】白狄及晋平防晋伐秦简王四年【成九年】秦人白狄伐晋灵王十七年【襄十八年】白狄如鲁二十七年【二十八年】白狄朝于晋【传曰宋之盟故是白狄亦尝与宋之盟　左传】
　　肥　鲜虞　鼓
　　肥【杜预注钜鹿下曲阳县西南有肥累城】白狄国都昔阳【左传　杜预注乐平沾县东有昔阳城】
　　鲜虞【杜预注中山新市县】姬姓之在狄者【韦昭注】
　　鼓【杜预注钜鹿下曲阳县有鼓聚】白狄别种景王十五年【昭十二年】晋假道于鲜虞遂入昔阳灭肥以肥子緜臯归【汉志注肥子奔燕燕封之于肥如属辽西郡】明年晋以甲车四千乗合诸侯于平丘鲜虞闻晋师之悉起也而不警邉且不脩备晋侵鲜虞及中人【杜预注中山望都县西北有中人城】驱冲竞【驱冲车与狄争逐】大获而归十八年【十五年】晋伐鲜虞围鼓克之以鼓子鸢鞮归【国语作宛支】既献而反之二十四年【二十一年】鼓叛晋属鲜虞明年晋袭鼓灭之以鼓子鸢鞮归【左传】
　　令鼓人各复其所非寮勿从鼓子之臣曰夙沙厘以其孥行军吏执之辞曰我君是事非事土也名曰君臣岂曰土臣今君是迁臣何赖于鼓晋荀呉召之曰鼓有君矣尔止事君呉定尔禄爵对曰臣委质于翟之鼓未委质于晋之鼓也臣闻之委质为臣无有贰心委质而防死古之法也君有烈名臣无畔质敢即私刑以烦司宼而乱旧法其若不虞何荀吴言于顷公与鼓子田于河隂使夙沙厘相之【国语】
　　敬王十三年【定三年】鲜虞人败晋师于平中获晋观虎明年晋伐鲜虞又明年晋围鲜虞晋范中行氏叛二十六年【哀元年】鲜虞伐晋救范氏取棘蒲二十八年【三年】晋荀寅奔鲜虞齐防鲜虞纳荀寅于栢人三十一年【六年】晋赵鞅伐鲜虞【左传】
　　潞　洛　泉　徐　蒲　臯落氏
　　潞【杜预注上党潞县】隗姓【韦昭注】
　　赤狄别种子爵潞子婴儿之夫人晋景公之姊也潞相鄷舒为政而杀之又伤潞子之目定王十三年【宣十五年】晋侯将伐之诸大夫不可伯宗曰必伐之狄有五罪不祀一也耆酒二也弃仲章【潞贤人】而夺黎氏地三也虐我伯姬四也伤其君目五也晋侯从之败赤狄于曲梁灭潞鄷舒奔卫卫人归诸晋晋人杀之【左传】
　　洛泉徐蒲并赤狄隗姓史伯曰当成周者北有路洛泉徐蒲【国语】
　　又有臯落氏亦赤狄别种惠王十七年【闵二年】晋献公使大子申生伐东山臯落氏【左传】
　　戎
　　戎【杜预注陈留济阳县东南有戎城】氐羗别种平王五十年【隐二年】鲁侯防戎于潜戎请盟鲁辞戎朝于周凡伯弗宾桓王四年【七年】王使凡伯聘鲁还戎伐之于楚丘以归十年【桓二年】鲁侯及戎盟于唐惠王元年【庄十八年】戎侵鲁鲁追戎于济西三年【二十年】齐人伐戎九年【二十六年】鲁侯伐戎【左传】
　　蛮氏　卢戎
　　蛮氏【杜预注河南新城县东南有蛮城】戎别种蛮氏乱又无质【质信也】楚闻之景王十九年【昭十六年】楚诱戎蛮子嘉杀子遂取蛮氏既而复立其子敬王二十九年【哀四年】楚围蛮氏蛮氏溃蛮子赤奔晋隂地【杜预注河南山北自上雒以东至陆浑】楚师临上雒请于晋晋士蔑乃致九州之戎将裂田以与蛮子而城之且将为之卜蛮子聼卜遂执之与其五大夫以畀楚师于三户楚司马伪致邑立宗以诱其遗民而尽俘以归近楚又有卢戎南蛮也楚屈瑕伐罗罗与卢戎两军之是也【左传】
　　陆浑
　　陆浑【杜预注居秦晋西北之陆浑】允姓戎襄王十四年【僖二十二年】秦晋迁陆浑之戎于伊川【今遂为陆浑县】定王元年【宣三年】楚子伐陆浑之戎简王元年【成六年】晋卫郑及伊雒之戎陆浑蛮氏侵宋陆浑子贰于楚晋将伐之景王二十年【昭十七年】晋使如周请有事于雒与三涂【雒雒水三涂山名在陆浑南伪请祭山川以龚陆浑】秋晋师涉自棘津使祭史先用牲于雒陆浑人弗知师从之遂灭陆浑陆浑子奔楚伊雒旧有戎襄王三年【僖十一年】周王子带召扬拒泉臯伊雒之戎同伐京师入王城焚东门秦晋伐戎以救周秋晋平戎于王明年齐使管夷吾平戎于王使隰朋平戎于晋【左传】
　　无终
　　无终【杜预注右北平无终县】山戎国子爵灵王三年【襄四年】无终子嘉父使孟乐如晋因魏绛纳虎豹之皮以请和诸戎晋从之使魏綘和诸戎景王四年【昭元年】晋荀吴败无终及羣狄于大原【左传】
　　氐
　　氐西羗商颂自彼氐羗莫敢不来享莫敢不来王【毛诗正义氐羗在秦陇之西前汉志陇西郡有氐道羗道二县】
　　方
　　方葢夷国名【种与地未详】髙宗伐方三年克之【周易】



<史部,别史类,尚史,卷九十七>








　　自上古迄战国州土因革川流变移繁碎不足缕晰今援土训之制用图分画俾钩索如指掌有疑义异闻间疏厥源至如形胜阸塞攻守必争防盟所及亦纲举之
　　伏羲氏都陈炎帝都陈一曰曲阜黄帝都涿鹿【在上谷言涿郡者误】少昊都曲阜高阳氏都帝邱髙辛氏都亳尧都平阳舜都蒲坡夏都安邑
　　鸡头山括地志云一名空同山在原州平阳县西舆地志云空同或即鸡头山郦道元云大陇山异名按鸡头山状如雉头故名亦在原州非空同陇山在华亭亦非鸡头也
　　厯山雷泽括地志云蒲州河东县雷首山一名中条山亦名厯山雷泽在濮州雷泽县今兖州亦有厯山雷泽因渔泽而得名其上有舜庙蒲州近是
　　舜南抚交阯北发【索隠北发当云北户】西戎析枝渠廋氐羌北山戎发息慎东长岛夷四海之内咸戴帝舜之功按此文北发之北是西字之讹息慎上发字当移山戎之上当云南抚交阯西发西戎析枝渠廋氐羗北发山戎息慎东长岛夷索隠説误
　　鸣条孔安国云在安邑之西郑云南夷地名括地志以为庐州乐县有巢湖即南巢淮南子曰桀与姝喜同舟浮江奔南巢之山而死
　　太昊塟陈宛邱皇甫谧曰在南郡或曰在山阳高平之西女娲塟晋赵城炎帝塟长沙黄帝塟桥山地理志曰在上郡同阳县括地志曰在宁州罗川县东子午山颛顼塟顿邱皇览曰在东郡濮阳顿邱广阳里山海经曰塟鲋鱼山之阳九嫔塟其隂在澶州或曰塟高阳高辛葬顿邱皇览曰在顿邱台隂野或曰塟郃阳古莘国也又曰塟滑尧塟城阳谷林皇览曰在济隂刘向曰在济隂邱陇山舜塟九疑皇览曰在零陵营浦县禹塟防稽汤塟汾隂皇览曰在汾隂亳县北东郭吉州

















　　九河尔雅曰徒骇太史马颊覆鬴胡苏简洁钩盘鬲津及河之经流也自汉以来求九河者多云在徳州沧州临津乐陵无棣之间班固则以滹沱为徒骇或不知一为河之经流分简洁为二唯宋程氏以为沧州北与平州接境相去五百余里禹之九河当在其地后为海水沦没故迹不存又经言夹右碣石则九河入海之处有碣石在其西北今兖冀之地无此石而平州正南有碣石尚在海中九河已沦入海明矣汉司空掾王璜言天常连北风海水溢西南出浸数百里郦道元亦云碣石入海信而有征是九河之地亦为海水所渐矣
　　济水漯水济水发源王屋山至温县入河复溢出为荥东北防汶入海程氏以为溢出者适防河溢非济水因济而溢故还以元名命之蔡氏以为济水性下劲疾伏流絶河按水经济水自温县东南流当巩县北入河至荥阳县北东出至甲下邑复入河而后入海郦注引山海经曰济水絶钜野注勃海入济琅槐东北又东北而河水枝津注之经以为入河非是乃河入济非济入河也漯水蔡氏以为未详所在地志曰出东郡东武阳至千乘入海程氏以为此汉河与漯殊异按水经漯水径清河县故城北至高唐河水注之过千乘径杨墟县东商河水出焉而商河东北流注于海郭景纯曰济自荥阳至乐安博昌入海今河竭济水仍流不絶经言入河二説并失河于济漯之北别流注海今所辍流者惟漯水耳按二説是济水未尝复入河而漯水为商河所夺其流中絶故不知所在也
　　黒水地志出犍为郡南广州汾闗山水经出张掖鸡山南至炖煌过三危山南入南海唐樊绰云丽水古之黒水程氏曰丽水狭小不足为界西珥河与汉志叶榆水相贯其流正趋南海汉开滇嶲其地有古黒水祠是西珥河为黒水也
　　云梦泽名方八九百里跨江南北华容枝江江夏安陆皆其地也
















　　契始封商至汤八迁始居西亳仲丁迁嚻河亶甲居相祖乙居邢又曰居耿盘庚迁河南复居亳
　　尔雅九州郭注云盖殷制也以禹贡较无青梁而有幽营以周职方较无青并而有徐营损益夏周之间故曰殷制也



<史部,别史类,尚史,卷九十七>








　　五岳周官九镇不言五岳曰东南扬州其山镇防稽正南荆州其山镇衡山河南豫州其山镇华山正东青州其山镇沂山河东兖州其山镇岱山正西雍州其山镇岳山东北幽州其山镇医无闾河内冀州其山镇霍山正北并州其山镇恒山所谓霍山者为霍太山地里志云太岳在河东县彘东名霍太山是也尔雅则専举五岳而言曰河南华河西岳河东岱河北恒江南衡其山皆同也至曰泰山为东岳华山为西岳霍山为南岳恒山为北岳嵩高为中岳此所谓霍山者郭璞注云即天柱山潜水所出而又曰霍山本衡山一名霍山汉武帝以衡山辽旷移其神天柱邢疏云注所谓即天柱山潜水所出此据作注时为言其经之霍山即江南衡也按此是周官之霍山为霍太山尔雅之霍山为衡山也又尔雅之举五岳也初曰河南华河西岳河东岱河北恒江南衡云者是以华山为中岳盖西周都雍雍近华故以华为中岳也继又曰泰山为东岳华山为西岳霍山为南岳恒山为北岳嵩高为中岳云者盖王城宅洛洛近嵩故以嵩高为中岳也各从二京之所近以为之中以定四方非前后异文也
　　金仁山曰按李氏心传辨周礼五岳谓周都丰镐则华山乃中岳嵩高不得为中岳嵩高之为中岳葢东迁之后也今以此説推之禹贡冀州有太岳谓之霍太山则尧都冀州当以太岳为中岳尔雅河西岳周礼雍州其山镇岳山即禹贡岍山又名吴岳然则唐虞之际当以岍山为西岳霍太山为中岳而东岱南衡北恒尔按二説良是至李氏以嵩高为中岳为东迁之后是断尔雅不得为西周书或未必然也
　　十薮周官有九曰东南扬州其泽薮具区正南荆州其泽薮云梦河南豫州其泽薮圃田正东青州其泽薮望诸河东兖州其泽薮大野正西雍州其泽薮蒲正北幽州其泽薮貕养河内冀州其泽薮杨纡正北并州其泽薮昭余祈尔雅十薮曰鲁有大野晋有大陆秦有杨陓宋有孟诸楚有云梦吴越之间有具区齐有海隅燕有昭余祈郑有圃田周有焦防郑于杨纡注云所在未闻于蒲注云在汧邢昺尔雅疏云地理志汧吴山古文以为汧山北有蒲谷乡中谷雍州薮今注亦云在汧然则周礼蒲即此杨陓也此説非是按周官与尔雅之薮同者有七何独于雍之蒲取冀之杨纡以名蒲乎且蒲即为杨陓周官不得云雍薮蒲又云冀薮杨纡也窃以幽州豯养推之豯养在徐贾公彦疏云周时幽州南侵徐州之地然则杨纡在冀雍州独不可东侵冀州之地乎是秦之杨陓即周官冀之杨纡不得以蒲为杨陓也而雍之蒲在汧冀之杨纡则未知所在尔
　　波溠庐维周官为豫兖之浸郑注云波读播按禹贡有波水无播又云庐当作雷即雷夏在城阳西维当作雍汳水至防为灉按禹贡有潍无卢卢水在济阳郡卢县如本文解亦得郑注似曲








<史部,别史类,尚史,卷九十七>
<史部,别史类,尚史,卷九十七>








　　秦居雍献公徙栎阳孝公始都咸阳楚都郢顷襄王徙陈考烈王徙夀春赵起晋阳献侯治中牟敬侯始都邯郸魏起安邑惠王始都大梁韩起平阳哀侯都郑景侯徙阳翟卫都濮阳徙野王
　　战国之势天下共苦秦秦踞建瓴之胜扼闗东之吭俯膺殽函布翅河陇借足巫山黔中乘险负固莫之敢撄据上游故也是故燕溃国都齐失临菑韩受围雍氏破岸门赵急长平邯郸魏覆马陵伊阙楚亡汉中败蓝田国无不破战无不北赵尝与四国共攻秦秦破之修鱼西周约诸侯将天下鋭兵西攻秦秦灭西周入九鼎自有秦以来未闻一矢加遗于秦城其明效也地势实然又重以诈力张仪取西河收上庸而楚魏削司马错灭蜀而巫黔通甘茂拔宜阳而二周震范睢纳逺交近攻之説释齐事韩得尺有尺得寸有寸蚕食之渐寝以及广兵力既强人心服属故以一隅困天下而有余及其欲得意盈鱼肉黔首殽函之险未失百二之重故在而鱼烂自中土崩于外且以天子抗匹夫而不足是又明地势之不足恃也
　　苏秦説赵王曰请一韩魏齐楚燕赵六国从亲以傧秦盟于洹水之上约曰秦攻楚齐魏各出鋭师以佐之韩絶食道赵渉河漳燕守常山之北秦攻韩魏则楚絶其后齐出鋭师以佐之赵渉河漳燕守云中秦攻齐则楚絶其后韩守成皋魏塞午道【宜州西防州东有山名子午岭南北直相当北山是子南山是午共为子午道】赵渉河漳博闗燕出鋭师以佐之秦攻燕则赵守常山楚军武闗齐涉渤海韩魏出鋭师以佐之秦攻赵则韩军宜阳楚军武闗魏军河外齐涉渤海燕出鋭师以佐之诸侯有倍约者五国共伐之秦必不敢出兵函谷闗以害山东矣班彪尝论之曰从约者天下之心亦其势也以天下之心行天下之势如水就下孰能御之其所不可者诸侯之心不一或见小利而相侵或修小怨而相伐或子名实为横人所恐喝使诸侯之智少灵于连鸡则秦人自保之不给安能图并吞之举耶説殊是虽然父子天属兄弟同气或有时而疑诸侯反覆其不相保不待智者而知之矣当是时使韩守宜阳塞轘辕筑伊闗扞缑氏楚封武闗备南郑壁方城魏控皮氏窒汾隂蒲阪赵崇离石絶西河屯马邑雁门燕扼云中九原堑滹沱鄙林胡楼烦六国各严其圉西乡而戒教养安集内纾其力御诈以信破谗以忠杜倾危之口斥纵横之术诚能如是虽亡秦不足于以禁秦之帝为有余矣















　　尚史卷九十七
<史部,别史类,尚史>
　　钦定四库全书
　　尚史卷九十八　　　　　　志六
　　镶白旗汉军李锴撰
　　礼志
　　生民之性与天地凖而气质之秉醇寄焉先王牖之于中使无过差不及是礼之所由起也是故乐由阳来礼由隂作乐所以修内礼所以修外乐期于和礼期于中礼乐不可斯须去身犹水火之给民用也虽然朝昏从君视父以夜忠孝之至也而知和而和敝流于渎玉帛具文揖让备仪而惂淫宿饰文交作敝流于伪渎与伪不可以为治故乐宣其内礼节其外礼者防民之伪而教之中教之中者节文之谓也管子所谓因人之情縁义之理而为之节文者是也古礼寖失杞宋无征惟周官二戴杂陈厥要仪礼厪存士仪具揖让周旋之文是子太叔黄父之对非礼之大经者矣约其精凿述礼志
　　曲礼曰母不敬俨若思安定辞安民哉若夫坐如尸立如齐礼从宜使从俗夫礼者所以定亲疏决嫌疑别同异明是非也礼不妄説人不辞费礼不逾节不侵侮不好狎修身践言谓之善行行修言道礼之质也礼闻取于人不闻取人礼闻来学不闻往教道徳仁义非礼不成教训正俗非礼不备分争辩讼非礼不决君臣上下父子兄弟非礼不定宦学事师非礼不亲班朝治军涖官行法非礼威严不行祷祠祭祀供给神非礼不诚不庄是以君子恭敬撙节退让以明礼
　　慎子礼从俗政从上使从君国有贵贱之礼无贤不肖之礼有长幼之礼无勇敢之礼有亲疎之礼无爱憎之礼白虎通朝廷之礼贵不让贱所以有尊卑也乡党之礼长不让幼所以明有年也宗庙之礼亲不让踈所以有亲也此三者行然后王道得王道得然后万物成也
　　昔者仲尼与于蜡宾事毕出游于观之上喟然而叹仲尼之叹葢叹鲁也言偃在侧曰君子何叹孔子曰大道之行也与三代之英防未之逮也而有志焉大道之行也天下为公选贤与能讲信修睦故人不独亲其亲不独子其子使老有所终壮有所用幼有所长矜寡孤独废疾者皆有所养男有分女有归货恶其弃于地也不必藏于己力恶其不出于身也不必为己是故谋闭而不兴盗窃乱贼而不作故外戸而不闭是谓大同今大道既隠天下为家各亲其亲各子其子货力为己大人世及以为礼城郭沟池以为固礼义以为纪以正君臣以笃父子以睦兄弟以和夫妇以设制度以立田里以贤勇知以功为已故谋用是作而兵由此起禹汤文武成王周公由此其选也此六君子者未有不谨于礼者也以着其义以考其信着有过刑仁讲让示民有常如有不由此者在埶者去众以为殃是谓小康言偃复问曰如此乎礼之急也孔子曰夫礼先王以承天之道以治人之情故失之者死得之者生诗曰相防有体人而无礼人而无礼胡不遄死是故夫礼必本于天殽于地列于神达于丧祭射御冠昬朝聘故圣人以礼示之故天下国家可得而正也言偃复问曰夫子之极言礼也可得而闻与孔子曰我欲观夏道是故之杞而不足征也吾得夏时焉【夏书小正】我欲观殷道是故之宋而不足征也吾得坤干焉【殷书归藏】坤干之义夏时之等吾以是观之故圣人参于天地并于神以治政也处其所存体之序也玩其所乐民之治也故天生时而地生财人其父生而师教之四者君以正用之故君者立于无过之地也故君者所明也非明人者也君者所养也非养人者也君者所事也非事人者也故君明人则有过养人则不足事人则失位故百姓则君以自治也养君以自安也事君以自显也故礼达而分定故人皆爱其死而患其生故用人之知去其诈用人之勇去其怒用人之仁去其贪故国有患君死社稷谓之义大夫死宗庙谓之变【变当作辨】故圣人耐以天下为一家以中国为一人者非意之也必知其情辟于其义明于其利达于其患然后能为之何谓人情喜怒哀乐爱恶欲七者弗学而能何谓人义父慈子孝兄良弟弟夫义妇听长惠幼顺君仁臣忠十者谓之人义讲信修睦谓之人利争夺相杀谓之人患故圣人所以治人七情修十义讲信修睦尚辞让去争夺舍礼何以治之饮食男女人之大欲存焉死亡贫苦人之大恶存焉故欲恶者心之大端也人藏其心不可测度也美恶皆在其心不见其色也欲一以穷之舍礼何以哉
　　荀子夫人生有欲欲则求求则争争则乱乱则穷先王恶其乱也故制礼义以养之
　　故先王患礼之不达于下也故祭帝于郊所以定天位也祀社于国所以列地利也祖庙所以本仁也山川所以傧神也五祀所以本事也故宗祝在庙三公在朝三老在学王前巫而后史卜筮瞽侑皆在左右王中心无为也以守至正故礼行于郊而百神受职焉礼行于社而百货可极焉礼行于祖庙而孝慈服焉礼行于五祀而正法则焉故自郊社宗庙山川五祀义之修而礼之藏也是故夫礼必本于大一分而为天地转而为隂阳变而为四时列而为神其降曰命其官于天也夫礼必本于天动而之地列而之事变而从时协于分艺其居人也曰养其行之以货力辞让饮食冠昬丧祭射御朝聘故礼义也者人之大端也所以讲信修睦而固人肌肤之防筋骸之束也所以养生送死事神之大端也所以达天道顺人情之大窦也故唯圣人为知礼之不可以已也故壊国丧家亡人必先去其礼故礼之于人也犹酒之有蘖也君子以厚小人以薄故圣人修义之柄礼之序以治人情故人情者圣王之田也修礼以耕之陈义以种之本仁以聚之播乐以安之故礼也者义之实也协诸义而协则礼虽先王未之有可以义起也义者艺之分仁之节也协于艺讲于仁得之者强仁者义之本也顺之体也得之者尊故治国不以礼犹无耜而耕也为礼不本于义犹耕而弗种也为义而不讲之以学犹种而弗耨也讲之以学而不合之以仁犹耨而弗获也合之以仁而不安之以乐犹获而弗食也安之以乐而不达于顺犹食而弗肥也四体既正肤革充盈人之肥也父子笃兄弟睦夫妇和家之肥也大臣法小臣廉官职相序君臣相正国之肥也天子以徳为车以乐为御诸侯以礼相与大夫以法相序士以信相考百姓以睦相守天下之肥也是谓大顺大顺者所以养生送死事神之常也故事大积焉而不苑并行而不缪细行而不失深而通茂而有间连而不相及也动而不相害也此顺之至也故明于顺然后能守危也故礼之不同也不丰也不杀也所以持情而合危也故圣王所以顺山者不使居川不使渚者居中原而弗敝也用水火金木饮食必时合男女颁爵位必当年徳用民必顺故无水旱昆虫之灾民无凶饥妖孽之疾故天不爱其道地不爱其宝人不爱其情故天降膏露地出醴泉山出器车河出马图凤皇麒麟皆在郊棷龟龙在宫沼其余鸟兽之卵胎皆可俯而闚也则是无故先王能修礼以达义体信以达顺故此顺之实也礼器是故大备大备盛徳也礼释回增美质措则正施则行其在人也如竹箭之有筠也如松栢之有心也二者居天下之大端矣故贯四时而不改柯易叶故君子有礼则外谐而内无怨故物无不懐仁神飨徳先王之立礼也有本有文忠信礼之本也义理礼之文也无本不立无文不行礼也者合于天时设于地财顺于神合于人心理万物者也是故天时有生也地理有宜也人官有能也物曲有利也故天不生地不养君子不以为礼神弗飨也居山以鱼鼈为礼居泽以鹿豕为礼君子谓之不知礼故必举其定国之数以为礼之大经礼之大伦以地广狭礼之薄厚与年之上下是故年虽大杀众不匡惧则上之制礼也节矣礼时为大顺次之体次之宜次之称次之尧授舜舜授禹汤放桀武王伐纣时也诗云匪革其犹聿追来孝天地之祭宗庙之事父子之道君臣之义伦也社稷山川之事神之祭体也丧祭之用宾客之交义也羔豚而祭百官皆足大牢而祭不必有余此之谓称也孔子曰礼不可不省也礼不同不丰不杀此之谓也葢言称也礼也者犹体也体不备君子谓之不成人设之不当犹不备也礼有大有小有显有防大者不可损小者不可益显者不可揜防者不可大也故经礼三百曲礼三千其致一也未有入室而不由户者君子之于礼也有所竭情尽慎致其敬而诚若【谓以少小下素为贵】有美而文而诚若【谓以多大髙文为贵】君子之于礼也有直而行也【谓若始死哭踊无节】有曲而杀也【谓若父在为母期】有经而等也【谓若天子至士庻人为父母三年】有顺而讨也【讨去也谓若天子以十二公以九侯伯以七子男以五为节】有摲而播也【摲之言芟也谓芟杀有所与也若祭者贵贱皆有所得不使虚】有推而进也【谓若王者之后得用天子之礼】有放而文也【谓若天子之服服日月以至黼黻】有放而不致也【谓若诸侯自山龙以下】有顺而摭也【谓若君沐粱大夫沐稷士沐梁】三代之礼一也或素或青夏造殷因孔子曰礼之于正国也犹衡之于轻重也绳墨之于曲直也规矩之于方圜也故衡诚县不可欺以轻重绳墨诚陈不可欺以曲直规矩诚设不可欺以方圜君子审礼不可诬以奸诈是故隆礼由礼谓之有方之士不隆礼不由礼谓之无方之民敬让之道也故以奉宗庙则敬以入朝廷则贵贱有位以处室家则父子亲兄弟和以处乡里则长幼有序孔子曰安上治民莫善于礼此之谓也故朝觐之礼所以明君臣之义也聘问之礼所以使诸侯相尊敬也丧祭之礼所以明臣子之恩也乡饮酒之礼所以明长幼之序也昏姻之礼所以明男女之别也夫礼禁乱之所由生犹坊止水之所自来也故以旧坊为无所用而壊之者必有水败以旧礼为无所用而去之者必有乱患故昏姻之礼废则夫妇之道苦而淫辟之罪多矣乡饮酒之礼废则长幼之序失而争鬭之狱繁矣丧祭之礼废则臣子之恩薄而倍死忘生者众矣聘觐之礼废则君臣之位失诸侯之行恶而倍畔侵陵之败起矣故礼之教化也防其止邪也于未形使人日徙善远罪而不自知也是以先王隆之也易曰君子慎始差若毫厘缪以千里此之谓也仲尼燕居子张子贡言游侍纵言至于礼子曰居女三人者吾语女礼使女以礼周流无不徧也子贡越席而对曰敢问何如子曰敬而不中礼谓之野恭而不中礼谓之给勇而不中礼谓之逆子曰给夺慈仁子曰师尔过而商也不及子产犹众人之母也能食之不能教也子贡越席而对曰敢问将何以为此中者也子曰礼乎礼夫礼所以制中也子贡退言游进曰敢问礼也者领恶而全好者与子曰然然则何如子曰郊社之义所以仁神也尝禘之礼所以仁昭穆也馈奠之礼所以仁死丧也射乡之礼所以仁乡党也食飨之礼所以仁宾客也子曰明乎郊社之义尝禘之礼治国其如指诸掌而已乎子曰慎听之女三人者吾语女礼犹有九焉大飨有四焉茍知此矣虽在畎亩之中事之圣人已两君相见揖让而入门入门而县兴揖让而升堂升堂而乐阕下管象武夏籥序兴陈其荐俎序其礼乐备其百官如此而后君子知仁焉行中规还中矩和鸾中采齐客出以雍彻以振羽是故君子无物而不在礼矣入门而金作示情也升歌清庙示徳也下而象管示事也是故古之君子不必亲相与言也以礼乐相示而已子曰礼也者理也乐也者节也君子无理不动无节不作不能诗于礼缪不能乐于礼素薄于徳于礼虚子曰制度在礼文为在礼行之其在人乎子贡越席而对曰敢问防其穷与子曰古之人与古之人也达于礼而不达于乐谓之素达于乐而不达于礼谓之偏夫防达于乐而不达于礼是以传于此名也古之人也子张问政子曰师乎前吾语女乎君子明于礼乐举而错之而已子张复问子曰师尔以为必铺几筵升降酌献酬酢然后谓之礼乎尔以为必行缀兆兴羽籥作钟鼓然后谓之乐乎言而履之礼也行而乐之乐也君子力此二者以南面而立夫是以天下太平也诸侯朝万物服体而百官莫敢不承事矣礼之所兴众之所治也礼之所废众之所乱也目巧之室则有奥阼席则有上下车则有左右行则有随立则有序古之义也室而无奥阼则乱于堂室也席而无上下则乱于席上也车而无左右则乱于车也行而无随则乱于涂也立而无序则乱于位也昔圣帝明王诸侯辨贵贱长幼逺近男女外内莫敢相逾越皆由此涂出也三子者旣得闻此言也于夫子昭然若发蒙矣【礼记】
　　郑游吉见晋赵鞅鞅问揖让周旋之礼焉对曰是仪也非礼也鞅曰敢问何谓礼对曰吉也闻诸先大夫子产曰夫礼天之经也地之义也民之行也天地之经而民实则之则天之明因地之性生其六气用其五行气为五味发为五色章为五声淫则昏乱民失其性是故为礼以奉之为六畜五牲三牺以奉五味为九文六采五章以奉五色为九歌八风七音六律以奉五声为君臣上下以则地义为夫妇外内以经二物【夫治外妇治内各治其物】为父子兄弟姑姊甥舅昏媾姻亚以象天明为政事庸力行务以从四时为刑罚威狱使民畏忌以类其震曜杀戮【雷电震曜天之威也以象类之】为温慈恵和以效天之生殖长育【春生夏长天之恩也以效法之】民有好恶喜怒哀乐生于六气是故审则宜类【审其法则宜其象类】以制六志哀有哭泣乐有歌舞喜有施舎怒有战鬬喜生于好怒生于恶是故审行信令祸福赏罚以制死生生好恶也死恶物也好恶乐也恶物哀也哀乐不失乃能协于天地之性是以长久鞅曰甚哉礼之大也对曰礼上下之纪天地之经纬也民之所以生也是以先王尚之故人能自曲直以赴礼者谓之成人大不亦宜乎赵鞅曰鞅也请终身守此言也【左传】伏羲制嫁娶以俪皮为礼则嫁娶嘉礼始于伏羲也神农始教天下种谷记云礼之初始诸饮食燔黍捭豚蒉桴而土鼓又云土鼓苇籥伊耆氏之乐又云伊耆氏始为蜡则祭祀吉礼起于神农也【伊耆氏即神农】黄帝与蚩尤战于涿鹿则有军礼也古者塟诸中野则有凶礼也轩知地利九牧倡教既有九州之牧当有朝聘是宾礼也自伏羲至黄帝吉凶宾军嘉五礼始具尧则修五礼类于上帝吉礼也百姓如丧考妣凶礼也羣后四朝宾礼也舜征有苗军礼也嫔于虞嘉礼也论语云殷因于夏礼周因于殷礼则夏商亦有五礼书亡无文耳【礼记正义】周则大宗伯以吉礼事邦国之神示以凶礼哀邦国之忧以宾礼亲邦国以军礼同邦国以嘉礼亲万民吉礼之别十有二一曰禋祀二曰实祡三曰槱燎四曰血祭五曰埋沈六曰辜疈七曰肆献八曰馈食九曰祠十曰禴十一曰尝十二曰烝凶礼之别有五一曰丧礼哀死亡二曰荒礼哀凶札三曰吊礼哀祸灾四曰禬礼哀围败五曰恤礼哀冦乱宾礼之别有八一曰朝二曰宗三曰觐四曰遇五曰防六曰同七曰问八曰视军礼之别有五一曰大师之礼以用众二曰大均之礼以恤众三曰大田之礼以简众四曰大役之礼以任众五曰大封之礼以合众嘉礼之别有六一曰饮食二曰婚冠三曰宾射四曰飨燕五曰脤膰六曰庆贺【周礼】














　　尚史卷九十八
　　钦定四库全书
　　尚史卷九十九　　　　　　志七
　　镶白旗汉军李锴撰
　　乐志
　　夫声者天之元也音者人之比也合天人而相宣者乐之所由兴也然而乐以作人政以成乐二者固相防也是故圣王治世先正其乐正乐先以正人人无戾心无逆机无伪情春以仁生夏以礼防秋以义格冬以智藏夫然后六气齐八风调六气齐八风调而后谓之平平乃乐可和矣诗曰既和且平依我磬声又曰徳音不瑕和之谓也盛徳多修容大乐不外作自然之招也若夫飘风折竿激水过颡岂其性哉和则靖矣宓羲以还代有乐顾详言之者尠周官具乐施而已掇拾乐记防萃羣説用通其源述乐志
　　凡音之起由人心生也人心之动物使之然也感于物而动故形于声声相应故生变变成方谓之音比音而乐之及干戚羽毛谓之乐乐者音之所由生也其本在人心之感于物也是故其哀心感者其声噍以杀其乐心感者其声啴以缓其喜心感者其声发以散其怒心感者其声粗以厉其敬心感者其声直以廉其爱心感者其声和以柔六者非性也感于物而后动是故先王慎所以感之者故礼以道其志乐以和其声政以一其行刑以防其奸礼乐政刑其极一也所以同民心而出治道也凡音者生人心者也情动于中故形于声声成文谓之音是故治世之音安以乐其政和乱世之音怨以怒其政乖亡国之音哀以思其民困声音之道与政通矣宫为君商为臣角为民征为事羽为物五者不乱则无怗懘之音矣宫乱则荒其君骄商乱则陂其官坏角乱则忧其民怨征乱则哀其事勤羽乱则危其财匮五者皆乱迭相陵谓之慢如此则国之灭亡无日矣郑卫之音乱世之音也比于慢矣桑间濮上之音亡国之音也其政散其民流诬上行私而不可止也凡音者生于人心者也乐者通伦理者也是故知声而不知音者禽兽是也知音而不知乐者众庻是也唯君子为能知乐是故审声以知音审音以知乐审乐以知政而治道备矣是故不知声者不可与言音不知音者不可与言乐知乐则防于礼矣礼乐皆得谓之有徳徳者得也是故乐之隆非极音也食飨之礼非致味也清庙之瑟朱弦而疏越壹倡而三叹有遗音者矣大飨之礼尚酒而俎腥鱼大羮不和有遗味者矣是故先王之制礼乐也非以极口腹耳目之欲也将以教民平好恶而反人道之正也人生而静天之性也感于物而动性之欲也物至知知然后好恶形焉好恶无节于内知诱于外不能反躬天理灭矣夫物之感人无穷而人之好恶无节则是物至而人化物也人化物者灭天理而穷人欲者也于是有悖逆诈伪之心有淫泆作乱之事是故强者胁弱众者暴寡知者诈愚勇者苦怯疾病不养老幼孤独不得其所此大乱之道也是故先王之制礼乐人为之节衰麻哭泣所以节丧纪也钟鼓干戚所以和安乐也婚姻冠筓所以别男女也射乡食飨所以正交接也礼节民心乐和民声政以行之刑以防之礼乐刑政四达而不悖则王道备矣乐者为同礼者为异同则相亲异则相敬乐胜则流礼胜则离合情饰貌者礼乐之事也礼义立则贵贱等矣乐文同则上下和矣好恶着则贤不肖别矣刑禁暴爵举贤则政均矣仁以爱之义以正之如此则民治矣乐由中出礼自外作乐由中出故静礼自外作故文大乐必易大礼必简乐至则无怨礼至则不争揖让而治天下者礼乐之谓也暴民不作诸侯宾服兵革不试五刑不用百姓无患天子不怒如此则乐达矣合父子之亲明长幼之序以敬四海之内天子如此则礼行矣大乐与天地同和大礼与天地同节和故百物不失节故祭天祀地明则有礼乐幽则有神如此则四海之内合敬同爱矣礼者殊事合敬者也乐者异文合爱者也礼乐之情同故明王以相沿也故事与时并名与功偕故钟鼓管磬羽籥干戚乐之器也屈伸俯仰缀兆舒疾乐之文也簠簋俎豆制度文章礼之器也升降上下周还禓袭礼之文也故知礼乐之情者能作识礼乐之文者能述作者之谓圣述者之谓明明圣者述作之谓也乐者天地之和也礼者天地之序也和故百物皆化序故羣物皆别乐由天作礼以地制过制则乱过作则暴明于天地然后能兴礼乐也论伦无患【论雅颂之辞伦律吕之音】乐之情也欣喜欢爱乐之官也中正无邪礼之质也庄敬恭顺礼之制也若夫礼乐之施于金石越于声音用于宗庙社稷事乎山川神则此所与民同也王者功成作乐治定制礼其功大者其乐备其治辩者其礼具干戚之舞非备乐也孰亨而祀非达礼也五帝殊时不相沿乐三王异世不相袭礼乐极则忧礼粗则偏矣及夫敦乐而无忧礼备而不偏者其唯大圣乎夫民有血气心知之性而无哀乐喜怒之常应感起物而动然后心术形焉是故志防噍杀之音作而民思忧啴谐慢易繁文简节之音作而民康乐粗厉猛起奋末广贲之音作而民刚毅廉直劲正庄诚之音作而民肃敬寛裕肉好顺成和动之音作而民慈爱流辟邪散狄成涤滥之音作而民淫乱是故先王本之性情稽之度数制之礼义合生气之和道五常之行使之阳而不散隂而不密刚气不怒柔气不慑四畅交于中而发作于外皆安其位而不相夺也然后立之学等广其节奏省其文采以绳徳厚律小大之称比终始之序以象事行使亲踈贵贱长幼男女之理皆形见于乐故曰乐观其深矣土敝则草木不长水烦则鱼鼈不大气衰则生物不遂世乱则礼慝而乐淫是故其声哀而不庄乐而不安慢易以犯节流湎以忘本广则容奸狭则思欲感条畅之气而灭和平之徳是以君子贱之也凡奸声感人而逆气应之逆气成象而淫乐兴焉正声感人而顺气应之顺气成象而和乐兴焉倡和有应回邪曲直各归其分而万物之理各以类相动也是故君子反情以和其志比类以成其行奸声乱色不留聪明淫乐慝礼不接心术惰慢邪辟之气不设于身体使耳目鼻口心知百体皆由顺正以行其义然后发以声音而文以琴瑟动以干戚饰以羽旄从以箫管奋至徳之光动四气之和以着万物之理是故清明象天广大象地终始象四时周还象风雨五色成文而不乱八风从律而不奸百度得数而有常小大相成终始相生倡和清浊迭相为经故乐行而伦清耳目聪明血气和平移风易俗天下皆宁故曰乐者乐也君子乐得其道小人乐得其欲以道制欲则乐而不乱以欲忘道则惑而不乐是故君子反情以和其志广乐以成其教乐行而民乡方可以观徳矣徳者性之端也乐者徳之华也金石丝竹乐之器也诗言其志也歌咏其声也舞动其容也三者本于心然后乐器从之是故情深而文明气盛而化神和顺积中而英华发外唯乐不可以为伪乐者心之动也声者乐之象也文采节奏声之饰也君子动其本乐其象然后治其饰是故先鼓以警戒三步以见方再始以着往复乱以饬归奋疾而不拔极幽而不隠独乐其志不厌其道备举其道不私其欲是故情见而义立乐终而徳尊君子以好善小人以听过故曰生民之道乐为大焉【乐记】
　　按乐记有乐本乐论乐施乐言乐礼乐情乐化乐象及賔牟贾师乙魏文侯十一节畧可次第今择其切言乐者着録之
　　夫正教者皆始于音音正而行正故音乐者所以动荡血脉通流精神而和正心也故宫动脾而和正圣商动肺而和正义角动肝而和正仁征动心而和正礼羽动肾而和正智故乐所以内辅正心而外异贵贱也上以事宗庙下以变化黎庻也琴长八尺一寸正度也大者为宫而居中央君也商张右旁其余大小相次不失其序则君臣之位正矣故闻宫音使人温舒而广大闻商音使人方正而好义闻角音使人恻隠而爱人闻征音使人乐善而好施闻羽音使人整齐而好礼
　　白虎通夫乐者先王之所以饰喜也军旅鈇所以饰怒也故先王之喜怒皆得其齐焉喜则天下和之怒则暴乱者畏之先王之道礼乐可谓盛矣闻角声莫不恻隠而慈者闻征声莫不喜养好施者闻商声莫不刚防而立防者闻羽声莫不深思而远虑者闻宫声莫不温润而寛和者
　　夫礼由外入乐自中出故君子不可须防离礼须防离礼则暴慢之行穷外不可须防离乐须防离乐则奸邪之行穷内故乐音者君子之所养义也夫古者天子诸侯听钟磬未尝离于庭卿大夫听琴瑟未尝离于前所以养行义而防淫佚也夫淫佚生于无礼故圣人使人耳闻雅诵之音目视威仪之礼足行恭敬之容口言仁义之道故君子终日言而邪辟无由入也【史记】
　　伏羲乐曰扶来亦曰立本神农乐曰扶持亦曰下谋【帝系谱】孝经纬周隋乐志伏羲有约同之咏伊耆有苇蘥之音葛天八阕神农五
　　黄帝作咸池少皥作大渊颛顼作五茎帝喾作六英尧作大章舜作大韶禹作大夏汤作大濩武王作勺作大武【乐纬】
　　列子周穆王时有化人来穆王奏承云六莹九招晨露以乐之张湛注承云黄帝乐六莹帝喾乐九招舜乐晨露汤乐周礼注周所存六代之乐黄帝曰云门大卷黄帝能成名万物以明民共财言其徳如云之所出民得以有族类大咸咸池尧乐也尧能殚均刑灋以仪民言其徳无所不施大防舜乐也言其徳能绍尧之道也大夏禹乐也禹治水傅土言其徳能大中国也大濩汤乐也汤以寛治民而除其邪言其徳能使天下得其所也大武武王乐也武王伐纣以除其害言其徳能成武功汉书黄帝作咸池颛顼作六茎帝喾作五英尧作大章舜作招禹作夏汤作濩武王作武周公作勺勺言能勺先祖之遗也武言以功定天下也濩言救民也夏大承二帝也招继尧也大章章之也五英英华茂也六茎及根茎也咸池备矣博雅休流扶持下谋云门六防五韺大章箫韶大濩大武勺
　　又有房中之乐
　　仪礼贾公彦疏歌周南召南之诗不用钟鼓之节也所谓房中者夫人之所讽咏以事其君子也
　　又有四夷之乐南夷之乐曰兠西夷之乐曰禁北夷之乐曰昧东夷之乐曰离合观之乐儛于堂四夷之乐陈于右乐元语曰东夷之乐持矛舞助时生也南夷之乐持羽舞助时养也西夷之乐持防舞助时杀也北夷之乐持干舞助时藏也【白虎通】
　　孝经钩命诀东夷之乐曰休南夷之乐曰任西夷之乐曰林离北夷之乐曰僸毛诗传儛四夷之乐是徳广所及也东夷之乐曰韎南夷之乐曰任西夷之乐曰朱离北夷之乐曰禁
　　其大司乐以乐徳教国子中和祗庸孝友以乐语教国子兴道讽诵言语以乐舞教国子舞云门大卷大咸大防大夏大濩大武
　　康成注云门大卷黄帝乐大咸咸池尧乐大防舜乐大夏禹乐大濩汤乐大武武王乐　与乐纬异
　　以六律六同五声八音六舞大合乐以致神示以和邦国以谐万民以安宾客以説远人以作动物乃分乐而序之以祭以享以祀乃奏黄钟歌大吕舞云门以祀天神【谓五帝及日月星辰】乃奏大簇歌应钟舞咸池以祭地示【谓神州之神及社稷】乃奏姑洗歌南吕舞大防以祀四望【谓五岳四镇四渎】乃奏防宾歌函钟舞大夏以祭山川乃奏夷则歌小吕舞大濩以享先妣【此谓姜嫄姜嫄无所妃特立庙以祭之谓之閟宫】乃奏无射歌夹钟舞大濩以享先祖【此谓先王先公】凡六乐者文之以五声播之以八音凡六乐者一变而致羽物及川泽之示再变而致臝物及山林之示三变而致鳞物及邱陵之示四变而致毛物及坟衍之示五变而致介物及土示六变而致象物及天神【此谓大蜡】凡乐圜钟为宫黄钟为角太簇为征姑洗为羽靁鼓靁鼗孤竹之管云和之琴瑟云门之舞冬日至于地上之圜丘奏之若乐六变则天神皆降可得而礼矣凡乐函钟为宫太簇为角姑洗为征南吕为羽灵鼓灵鼗孙竹之管空桑之琴瑟咸池之舞夏日至于泽中之方丘奏之若乐八变则地示皆出可得而礼矣凡乐黄钟为宫大吕为角大簇为征应钟为羽路鼓路鼗隂竹之管龙门之琴瑟九徳之歌九防之舞【九防当作大防】于宗庙之中奏之若乐九变则人可得而礼矣【此谓禘大祭　周礼】
　　凡乐亊以钟鼓奏九夏王夏【康成注王出入奏之】肆夏【尸出入奏之】昭夏【牲出入奏之】纳夏【四方宾来奏之】章夏【臣有功奏之】齐夏【夫人祭奏之】族夏【族人侍奏之】陔夏【客醉出奏之】骜夏【公出入奏之】凡祭祀飨食奏燕乐凡射王奏驺虞诸侯奏貍首卿大夫奏采苹士奏采蘩凡事大祭祀宿县遂以声展之王出入奏王夏尸出入奏肆夏牲出入奏昭夏帅国子而舞大射王出入奏王夏及射奏驺虞诸侯以弓矢舞王大食三侑皆奏钟鼓【大食朔月月半以乐侑食时也】王师大献奏恺乐【大献献防于祖也　周礼】
　　乡饮酒工入送瑟歌鹿鸣四牡皇皇者华笙入乐南陔白华华黍间歌鱼丽笙由庚歌南有嘉鱼笙崇邱歌南山有台笙由仪
　　康成注南陔白华华黍由庚崇邱由仪今亡其义未闻朱子诗注曰笙曰乐曰奏而不言歌有声无辞明矣　朱説是
　　乃合乐周南闗睢葛覃卷耳召南鹊巢采蘩采苹乡射亦合乐周南闗睢葛覃卷耳召南鹊巢采蘩采苹以乐乐賔奏驺虞賔兴奏陔【康成注陔夏其诗亡】燕礼工歌鹿鸣四牡皇皇者华奏南陔白华华黍间歌鱼丽笙由庚歌南有嘉鱼笙崇邱歌南山有台笙由仪升歌鹿鸣下管新宫【康成注新宫小雅逸篇】大射奏肆夏【康成注肆夏诗亡】歌鹿鸣管新宫奏貍首
　　康成注貍首逸诗曾孙也貍之言不来也其诗有射诸侯首不朝者之言因以名篇后世失之谓之曾孙曾孙其章头也射义所载诗曰曾孙侯氏是也
　　宾醉奏陔公入骜【仪礼】
　　中春昼击土鼓龡豳诗以逆暑中秋夜迎寒亦如之凡祈年于田祖龡豳雅击土鼓以乐田畯祭蜡龡豳颂击土鼓以息老物【周礼】
　　康成注豳风七月也七月言寒暑之事豳雅亦七月也七月有于耜举趾馌彼南亩之事豳颂亦七月也七月又有获稻作酒跻彼公堂称彼兕觥万夀无疆之事朱子诗注郑氏三分七月之诗王氏不取谓本有是诗而亡之或又以七月全篇随事而变其音节或以为风或以为雅或以为颂不然雅颂之中凡为农事而作者皆可冠以豳号如小雅之楚信南山甫田大田为豳雅周颂之思文臣工噫嘻丰年载芟良耜为豳颂
　　雅者正也正乐之歌也正小雅者燕飨之乐也正大雅者防朝之乐受厘陈戒之辞也颂者宗庙之乐歌美盛徳之形容以其成功告于神明者也常棣燕兄弟也伐木燕朋友故旧也天保下报上也采薇遣戍役也出车劳还率也杕杜劳还役也蓼萧湛露天子燕诸侯也彤弓天子锡有功诸侯也菁菁者莪乐育材也
　　朱子诗注以为燕宾客之诗又以桑扈为天子燕诸侯鸳鸯诸侯答桑扈防弁燕兄弟亲戚之诗
　　文王文王受命作周也大明文王有明徳天复命武王也緜文王之兴本由大王也并天子诸侯朝防之乐也国语并以为两君相见之乐
　　生民推后稷以配天也
　　朱子诗注疑郊祀之后受厘颁胙用之又以行苇为祭毕而燕父兄耆老之诗既醉父兄答行苇也鳬鹥祭之明日绎而賔尸之乐假乐公尸答鳬鹥也
　　清庙周公既成洛邑朝诸侯率以祀文王也维天之命告文王也维清象武奏也烈文诸侯助祭也天作祀先王先公也昊天有成命郊祀天地也
　　国语道成王之徳也朱子诗注疑祀成王之诗
　　我将祀文王于明堂也时迈巡守祭告柴望也执竞祀武王也
　　朱子诗注祭武王成王康王之诗
　　思文后稷配天也
　　国语金奏肆夏樊遏渠天子以飨元侯也韦昭注肆夏一名樊韶夏一名遏纳夏一名渠即周礼九夏之三吕叔玉云肆夏时迈也樊遏执竞也渠思文也
　　臣工诸侯助祭遣于庙也噫嘻春夏祈谷于上帝也朱子诗注并以为戒农官之诗
　　振鹭二王之后来助祭也丰年秋冬报也有瞽始作乐而合乎祖也潜季冬荐鱼春献鲔也雝禘太祖也朱子诗注武王祭文王之诗
　　乐师及彻帅学士而歌彻鲁论曰以雍彻是此诗也载见诸侯始见乎武王庙也有客防子来见祖庙也武奏大武也闵予小子嗣王朝于庙也访落嗣王谋于庙也敬之羣臣进戒嗣王也小毖嗣王求助也并嗣王朝庙之乐也载芟春借田而祈社稷也良耜秋报社稷也丝衣绎宾尸也
　　朱子诗注祭而饮酒之诗
　　酌告成大武也桓讲武类祃也赉大封于庙也
　　朱子诗注并以为颂文武之功
　　般巡守而祀四岳河海也駉有駜泮水閟宫并颂鲁僖公也那祀成汤也烈祖祀中宗也
　　朱子诗注亦以为祀成汤之乐
　　鸟祀髙宗也长发大帝也殷武祀髙宗也【诗序】
　　凡日月食四镇五岳崩大傀异烖诸侯薨去乐大札大凶大烖大臣死凡国之大忧弛县凡建国禁其淫声过声凶声慢声大丧涖廞乐器及塟藏乐器亦如之【周礼】

　　尚史卷九十九
　　钦定四库全书
　　尚史卷一百　　　　　　　志八
　　镶白旗汉军李锴撰
　　律吕志上
　　声者天地自然之鸣也中声者阴阳之和应也圣人制律规于和以协夫中声声有五五者阳之中也律有六六者阴之尽也阳中以生阴尽以变而变化章焉是故天地之纽正于子而变于午五声之纽正于黄钟而变于防賔黄钟位子防賔位午当子午之交阴阳逆生而变徴乗权也十二律之纽正于黄钟而变于仲吕黄钟位宫仲吕位角当五声之中体用相防故下一律而正角乗权也至其理有体用数有竒全气有升降声有清浊举协之而凖协之而凖而后五声调八音平其损益错综自然之应实本乎天初不可以人意参也旧图之外增方圆体用四图用昭其防述律吕志
　　六律六同合阴阳之声阳声黄钟太簇姑洗防賔夷则无射隂声大吕应钟南吕函钟小吕夹钟【黄钟太簇】
　　【姑洗为阳中之阳小吕夹钟大吕为阳中之阴防賔夷则无射为阴中之阳应钟南吕函钟为】
　　【阴中之隂】皆文之以五声宫商角徴羽【尔雅律谓之分宫谓之重】
　　【商谓之敏角谓之经徴谓之迭羽谓之栁】皆播之以八音金石土革
　　丝木匏竹【周礼】
　　声者鸣也闻其声即知其所生音者饮也言其
　　刚柔清浊和而相饮也五声者宫商角征羽也
　　八音者土曰埙【世本暴辛公作埙】竹曰管皮曰鼓匏曰
　　笙【世本随作笙】丝曰石曰磬金曰钟木曰柷壎
　　坎音也管艮音也鼓震音也离音也钟兑音
　　也柷干音也【白虎通】
　　商之为言章也物成孰可章度也角触也物触
　　地而出戴芒角也宫中也居中央畅四方唱始
　　施生为四声纲也徴祉也物盛大而繁祉也羽
　　宇也物聚藏宇覆之也夫声者巾于宫触于角
　　祉于徴章于商宇于羽故四声为宫纪也协之
　　五行则角为木五常为仁五事为貌商为金为
　　义为言徴为火为礼为视羽为水为智为聴宫
　　为土为信为思以君臣民事物言之则宫为君
　　商为臣角为民徴为事羽为物唱和有象故言
　　君臣位事之体也五声之本生于黄钟之律九
　　寸为宫或损或益以定商角徴羽九六相生阴
　　阳之应也律十有二阳六为律阴六为吕律以
　　统气类物有三綂之义焉其传曰黄帝之所作
　　也黄帝使泠纶自大夏之西昆仑之阴取竹之
　　解谷【孟康注觧脱也谷竹沟也取竹之脱无沟莭者一説觧谷谷名　按文义孟説是】
　　生其窍厚均者防两节间而吹之以为黄钟之
　　宫制十二筩以聴鳯之鸣其雄鸣为六雌鸣亦
　　六比黄钟之宫而皆可以生之是为律本至
　　治之世天地之气合以生风天地之风气正
　　十二律定三统者天施地化人事之纪也十
　　一月干之初九阳气伏于地下始着为一万物
　　萌动钟于太阴故黄钟为天统律长九寸九者
　　所以究极中和为万物元也易曰立天之道曰
　　阴与阳六月坤之初六阴气受任于太阳继飬
　　化柔万物生长防之于未令种刚彊大故林钟
　　为地统律长六寸六者所以含阳之施楙之于
　　六合之内令刚柔有体也立地之道曰柔与刚
　　干知大始坤作成物干之九三【宋祁注九三当作九二】万
　　物棣通族出于寅人奉而成之仁以养之义以
　　行之令事物各得其理寅木也为仁其声商也
　　为义故太族为人统律长八寸象八卦宓羲氏
　　之所以顺天地通神明类万物之情也立仁之
　　道曰仁与义在天成象在地成形后以裁成天
　　地之道辅相天地之宜以左右民此三律之谓
　　矣是谓三统其于三正也黄钟子为天正林钟
　　未之冲丑为地正太族寅为人正三正正始是
　　以地正适其始纽于阳东北丑位易曰东北防
　　朋乃终有庆答应之道也及黄钟为宫则太族姑洗林钟南吕皆以正声应无有忽微【孟康注谓正声无有残分也】不复与他律为役者同心一统之义也非黄钟而它律难当其月自宫者则其和应之声有空积忽微【孟康注十二月之气各以其月之律为宫非五音之正则声有髙下差条也空积者郑氏分一寸为数千】不得其正此黄钟至尊亡与并也易曰参天两地而倚数天之数始于一终于二十有五其义纪之以三故置一得三又二十五分之六凡二十五置于天之数得八十一以天地五位之合终于十者乗之为八百一十分应厯一统【孟康注十九嵗为一章一统凡八十一章】千五百三十九嵗之章数黄钟之实也繇此之义起十二律之周径【孟康注律孔径三分参天　之数也围九分终天之数也】地之数始于二终于三十其义纪之以两故置一得二凡二十置终地之数得六十以地中数六乗之为三百六十分当期之日林钟之实【孟康注林钟长六寸围六分以围乘长得积三】
　　【百六十分】人者继天顺地序气成物统八卦调八风理八政正八节谐八音舞八佾监八方被八荒以终天地之功故八八六十四其义极天地之变以天地五位之合终于十者乗之为六百四十分以应六十四卦太族之实也【孟康注太族长八寸围八分为积六百四十分】书曰天功人其代之天兼地人则天故以五位之合乗焉唯天为大唯尧则之之象也地以中数乗者阴道理内在中馈之象也三统相通故黄钟林钟太族律长皆全寸而亡余分也天之中数五地之中数六而二者为合六为虚五为声周流于六虚虚者爻律夫阴阳登降运行列为十二而律吕和矣【汉志】
　　广莫风居北方广莫者言阳气在下阴莫阳广大也故曰广莫东至于虚虚者能实能虚言阳气冬则宛蔵于虚曰冬至则一阴下蔵一阳上舒故曰虚东至于须女言万物变动其所隂阳气未相离尚相如胥也故曰须女十一月也律中黄钟黄钟者阳气踵黄泉而出也其于十二子为子子者滋也滋者言万物滋于下也【汉志孳萌于子】其于十母为壬癸壬之为言任也言阳气任养万物于下也癸之为言揆也言万物可揆度故曰癸
　　汉志懐任于壬陈揆于癸又曰黄钟黄者中之色君之服也钟者种也天之中数五五为声声上宫五声莫大焉地之中数六六为律律有形有色色上黄五色莫盛焉故阳施种于黄泉孳萌万物为六气元也以黄色名元气律者着宫声也宫以九唱六变动不居周流六虚始于子在十一月郑周礼注声之隂阳各有合黄钟子之气也十一月建焉而辰在星纪白虎通黄钟中和之气钟者动也言阳气于黄泉之下动养万物也
　　东至牵牛牵牛者言阳气牵引万物出之也牛者冒也言地虽冻能冒而生也牛者耕植种万物也东至于建星建星者建诸生也十二月律中大吕大吕者【史记阙不説大吕】其于十二子为丑丑者纽也言阳气在上未降万物厄纽未敢出
　　汉志纽牙于丑又曰大吕吕旅也言阴大旅助黄钟宣气而牙物也位于丑在十二月周礼汪大吕丑之气也十二月建焉而辰在枵白虎通太大也吕者拒也言阳气欲出阴不许也吕之为言拒者旅抑拒难之也又曰太阴见于亥亥者仰也律中应钟壮于子子者孳也律中黄钟衰于丑丑者纽也律中大吕其曰壬癸壬者阴始任癸者揆度也时为冬冬之为言终也其位在北方其色黒其音羽羽之为言舒言万物始孶其帝颛顼颛顼者寒缩也其神冥冥者入冥也其精武掩起离体泉蛟珠蛤
　　条风居东北主出万物条之言条治万物而出之故曰条风南至于箕箕者言万物根棋故曰箕正月也律中泰簇泰簇者言万物簇生也故曰泰簇其于十二子为寅寅言万物始生螾然也故曰寅【汉志引达于寅】南至于尾言万物始生如尾也南至于心言万物始生有华心也南至于房房者言万物门戸也至于门则出矣
　　汉志太族族奏也言阳气大奏地而达物也位于寅在正月周礼注太族寅之气也正月建焉而辰在娵訾白虎通太亦大也簇者凑也言万物始大凑地而出也
　　明庶风居东方明庶者明众物尽出也二月也律中夹钟夹钟者言隂阳相夹厠也其于十二子为卯卯之为言茂也言万物茂也【汉志冒茒于卯】其于十母为甲乙甲者言万物剖符甲而出也乙者言万物生轧轧也
　　汉志出甲于甲奋轧于乙又曰夹钟言隂夹助太族宣四方之气而出种物也位于卯在二月周礼注夹钟卯之气也二月建焉而辰在降娄白虎通夹者孚甲也言万物孚甲种类分也
　　南至于氐氐者言万物皆至也南至于亢亢者言万物亢见也南至于角角者言万物皆有枝格如角也三月也律中姑洗姑洗者言万物洗生其于十二子为辰辰者言万物之蜄也
　　汉志振美于辰又曰姑洗洗絜也言阳气洗物辜絜之也位于辰在三月周礼注姑洗辰之气也三月建焉而辰在大梁白虎通姑者故也洗者鲜也言万物皆去故就新莫不鲜明也又曰少阳见于寅寅者演也律中太簇律之为言率所以率气令生也卯者茂也律中夹钟衰于辰辰震也律中姑洗其日甲乙者万物孚甲也乙者物蕃屈有节欲出时为春春之为言偆偆动也位在东方其色青其音角角者气动揺也其帝太皞皞者大起万物扰也其神勾芒者物之始生芒之为言萌也其精青龙阴中阳
　　清明风居东南维主风吹万物而西之轸轸者言万物益大而轸轸然西至于翼翼者言万物皆有羽翼也四月也律中仲吕仲吕者言万物尽旅而西行也其于十二子为己己者言阳气之已尽也
　　汉志已盛于己又曰中吕言微隠始起未成著于其中族助姑洗宣气齐物也位于己在四月周礼注中吕已之气也四月建焉而辰在实沈白虎通言阳气将极中充大也故复中言之也
　　西至于七星七星者阳数成于七故曰七星西至于张张者言万物皆张也西至于注【索隠注咮也天官书栁为鸟味则注栁星也】注者言万物之始衰阳气下注故曰注五月也律中防賔防賔者言隂气幼少故曰防痿阳不用事故曰賔景风居南方景者言阳气道竟故曰景风其于十二子为午午者阴阳交故曰午【汉志咢布于干】其于十母为丙丁丙者言阳道着明故曰丙丁者言万物之丁壮也故曰丁汉志明炳于丙大盛于丁又曰防賔防继也賔导也言阳始导隂气使继养物也位于午在五月周礼注防賔午之气也五月建焉而辰在鹑首白虎通防者下也賔者敬也言阳气上极隂气始賔敬之也
　　西至于弧弧者言万物之吴落且就死也西至于狼狼者言万物可度量防万物故曰狼凉风居西南维主地地者沈夺万物气也六月也律中林钟林钟者言万物就死气林林然其于十二子为未未者言万物皆成有滋味也
　　汉志昧爱于未又曰林钟林君也言阴气受任助防賔君主种物使长大楙盛也位于未在六月周礼注林钟未之气也六月建焉而辰在鹑火白虎通林者众也言万物成熟种类多也又曰太阳见于己巳者物必起律中仲吕壮盛于午午物满长律中防賔衰于未未味也律中林钟其曰丙丁者其物炳明丁者强也时之为夏夏言大也位在南方其色赤其音征征止也阳度极也其帝炎帝者太阳也其神祝融祝融者属续其精为鸟离为鸾
　　北至于罚罚者言万物气夺可伐也北至于参参言万物可参也故曰参七月也律中夷则夷则言隂气之贼万物也其于十二子为申申者言隂用事申贼万物故曰申
　　汉志申坚于申又曰夷则则法也言阳气正法度而使阴气夷当伤之物也位于申在七月白虎通夷则申之气也七月建焉而辰在鹑尾白虎通夷伤也则法也言万物始伤被刑法也
　　北至于浊【尔雅浊谓之毕】浊者触也言万物皆触死也故曰浊北至于留【索隠留即卯毛传亦以留为卯】留者言阳气之稽留也故曰留八月也律中南吕南吕者言阳气之旅入蔵也其于十二子为酉酉者万物之老也故曰酉【汉志留孰于酉】阊阖风居西方阊者倡也阖者蔵也言阳气道万物阖黄泉也其于十母为庚辛庚者言隂气庚万物故曰庚辛者言万物之辛生故曰辛
　　汉志敛更于庚悉新于辛又曰南吕南任也言隂气旅助夷则任成万物也位于酉在八月周礼注南吕酉之气也八月建焉而辰在夀星白虎通南任也言阳气尚任包大生荠麦也
　　北至于胃胃者言阳气就蔵皆胃胃也北至于娄娄者呼万物且内之也北至于奎奎者主毒螫杀万物也奎而蔵之九月也律中无射无射者隂气盛用事阳气无余也故曰无射其于十二子为戍戍者言万物尽灭故曰戍
　　汉志毕入于戍又曰亡射射厌也言阳气究物而使隂气毕剥落之终而复始亡厌已也位于戍在九月周礼注无射戍之气也九月建焉而辰在大火白虎通射终也言万物随阳而终当复随隂而起无有终已又曰少阴见于申申者身也律中夷则壮于酉酉者老物收敛律中南吕衰于戍戌者灭也律中无射无射者无声也其日庚辛庚者物更也辛者隂始成时为秋秋之为言愁亡也其位西方其色白其音商商者强也其帝少皞少皥者少敛也其神蓐收蓐收者缩也其精白虎虎之为言搏讨也
　　不周风居西北主杀生东璧居不周风东主辟生气而东之至于营室营室者主营胎阳气而产之东至于危危垝也言阳气之危垝故曰危十月也律中应钟应钟者阳气之应不用事也其于十二子为亥亥者该也言阳气蔵于下故该也【史记】
　　汉志该阂于亥又曰应钟言隂气应亡射该蔵万物而杂阳阂种也位于亥在七月周礼注应钟亥之气也十月建焉而辰在析木辰与建交错贸处如表里然是其合也白虎通应者应也言万物应阳而动下蔵也　按汉初以十月为嵗首故史起应钟今依众説始黄钟而以应钟终之
　　律数
　　九九八十一以为宫
　　三分去一五十四以为征【八十一而三分之毎分二十七去其一得今数】三分益一七十二以为商【五十四而三分之毎分一十八益其一得今数】三分去一四十八以为羽【七十二而三分之毎分二十四去其一得今数】三分益一六十四以为角【四十八而三分之毎分一十六益其一得今数】黄钟长八寸七分一宫【索隠七当作十上文律九九八十一故长八寸十分一而汉书云黄钟长九寸者九分之寸也刘歆郑皆以长九寸即十分之寸不依此法也云宫者黄钟为律之首宫为五音之长十一月以黄钟为宫则声得其五】
　　黄钟长九寸凡律空围九分【康成礼注】
　　龠黄钟之宫长九寸空围九分容秬黍一千二百粒称重十二铢两之为一合三分损益转生十一律【蔡邕铜龠铭】
　　黄钟之管长九寸径三分【孟康月令章句】
　　黄钟之变也管长九寸径三分围九分因而九之九九八十一黄钟之宫立焉【韦昭国语注】
　　黄钟八寸十分一空围九分者空围中广九分也康昭不通律故围径异【蔡沉律吕新书】
　　大吕长七寸五分三分一【一当作二索隠谓十一月以黄钟为宫五行相次大吕为商者大吕所以助阳宣化】
　　大吕长八寸二百四十三分寸之一百四【郑注】
　　大吕七寸五分三分二强四百○○五【律吕新书】
　　太簇长七寸七分二角【索隠七当作十】
　　太簇长八寸【郑注】
　　太簇七寸十分二【律吕新书】
　　夹钟长六寸一分三分一【一当作十】
　　夹钟长七寸二千一百八十七分寸之千七十五【郑注】夹钟六十七分三分一强一百九十八
　　姑洗长六寸七分四羽【索隠七当作十羽以金生水故】
　　姑洗长七寸九分寸之一【郑注】
　　姑洗六寸十分四【律吕新书】
　　仲吕长五寸九分三分二征
　　仲吕长六寸万九千六百八十三分寸之万二千九百七十四【郑注】
　　仲吕五寸九分三分二强五百八十二【律吕新书】
　　防賔长五寸六分三分一【一当作二】
　　防賔长六寸八十一分寸之二十六【郑注】
　　防賔五寸六分三分二强四百八十六【律吕新书】
　　林钟长五寸七分四角【索隠七当作十水生木故以为角】
　　林钟长六寸【郑注】
　　林钟五寸十分四【律吕新书】
　　夷则长五寸四分三分二商
　　夷则长五寸七百二十九分寸之四百五十一【郑注】夷则五寸三分二弱二百五十六【律吕新书】
　　南吕长四寸七分八征【索隠七当作十】
　　南吕长五寸三分寸之一【郑注】
　　南吕四寸十分八【律吕新书】
　　无射长四寸四分三分二
　　无射长四寸六千五百六十一分寸之六千五百六十四【郑注】
　　无射四寸四分二强六百○○二【律吕新书】
　　应钟长四寸二分三分二羽
　　应钟长四寸二十七分寸之二十【郑注】
　　应钟四寸二分三分二【律吕新书】
　　律数史记与郑注异史以九分为寸注以十分为寸也郑破一寸为十分而其下破分为厘破厘为毫破毫为丝破丝为忽皆必以十为数其中损益之际皆有余分虽有巧厯终不能尽是以自分而下遂不可折而直以九相乗厯十二管至破一寸以为一万九千余分而后畧可得而记焉然亦苦于难记而易差终不若太史公之法为得其要而易考也葢其以子为一而十一三之以至于亥则得十七万七千一百四十七算而子为全律之实可知矣以寅为子之寸数而酉为寸法则其律有九寸可知矣以辰为子之分数而未为分法则其寸有九分可知矣以午为子之厘数而已为厘法则其分有九厘可知矣以申为子之毫数而卯为毫法则其厘有九毫可知矣以戌为丝数而丑为丝法则毫有九丝可知矣下而为忽亦因丝而九之虽出权宜而不害得乎自然之数以之损益则三分之数整齐简直记而不差也【朱子钟律解】按黄钟下宫太簇下角姑洗下羽仲吕下征林钟下角夷则下商南吕下征应钟下羽诸説未详而晋志亦谓罔见通达者遂都以为误索隠以大吕为商考要以太簇下角为商字之误皆非也葢用五声相生四时相承而别开其义也夫五声相生而曰黄钟宫林钟角太簇商南吕征姑洗羽与黄钟一均之序宫征商羽角独异者有二义焉一循十二律本位之次林钟角承南吕征南吕徴承黄钟宫黄钟宫承太簇商太簇商承姑洗羽顺而左旋适合五行之序也一循十二律相生之次则黄钟位子得水气生林钟角林钟位未得土气生太簇商太簇位寅得木气生南吕征南吕位酉得金气生姑洗羽而五音迭承还克其所生之母故林钟角克黄钟宫太簇商克林钟角南吕征克太簇商仲吕羽克南吕征尚书所谓六府水火金木土谷还以所克为生者是也四时相承而曰太簇角仲吕征夷则商应钟羽此居寅申乙亥之冲而纪四孟之音月令所谓孟春之月其音角孟夏之月其音征孟秋之月其音商孟冬之月其音羽者是也然则太簇之下当商角并书今书角而不书商者五声之序不书商人自通之四时之序不书角则其义不彰也详见后图
　　黄钟律本
　　长九寸空围九分积八百一十分
　　黄钟之实
　　子一
　　丑三　　　　　　　　　　为丝法
　　寅九　　　　　　　　　　为寸数【以酉数为法约亥数得寅寸数】
　　卯二十七　　　　　　　为毫法
　　辰八十一　　　　　　　　为分数【以未数为法约亥数得辰分数】
　　已二百四十三　　　　　为厘法
　　午七百二十九　　　　　　为厘数【以已数为法约亥数得午厘数】未二千一百八十七　　　为分法
　　申六千五百六十一　　　　为毫数【以夘数为法约亥数得申毫数】酉一万九千六百八十三　为寸法
　　戊五万九千○○四十九　　为丝数【以丑数为法约亥数得戍丝数】亥一十七万七千一百四十七
　　黄钟九寸以三分为损益故以三厯十二辰得一十七万七千一百四十七为黄钟之实其十二辰所得之数子寅辰午申戌六阳辰为黄钟寸分毫厘之法其寸分厘毫丝之法皆用九数九丝为毫九毫为厘九厘为分九分为寸为黄钟【律吕新书】
　　置一而九三之以为法实如法得九寸命曰黄钟之律规始于一一不生故分而为隂阳阴阳合和而万物生故曰一生二二生三三生万物三参物三三如九故黄钟之九寸而宫音调因而九之九九八十一故黄钟之数立焉黄者土徳之色钟者气所种也日冬至徳气为土土色黄故曰黄钟律之数六分为雌雄故曰十二钟以副十二月十二各以三成故置一而十一三之为积分十七万七千一百四十七黄钟之大数立焉【淮南子】太极元气函三为一极中也元始也行于十二辰始动于子参之于丑得三又参之于寅得九又参之于卯得二十七又参之于辰得八十一又参之于己得二百四十三又参之于午得七百二十九又参之于未得二千一百八十七又参之于申得六千五百六十一又参之于酉得万九千六百八十三又参之于戍得五万九千○○四十九又参之于亥得十七万七千一百四十七此隂阳合徳气钟于子化生万物者也【汉志】
　　淮南子置一而十一三之以为黄钟之大数即置一而九三之以为寸法也夫置一而九三之既为寸法则七三之为分法五三之为厘法三三之为毫法一三之为丝法从可知矣一三之而得三三三之而得二十七五三之而得二百四十三七三之而得二千一百八十七九三之而得一万九千六百八十三故一万九千六百八十三以九分之则为二千一百八十七二千一百八十七以九分之则为二百四十三二百四十三以九分之则为二十七二十七以九分之则为三三者丝法也九其三得二十七则毫法也九其二十七得二百四十三则厘法也九其二百四十三得二千一百八十七则分法也九其二千一百八十七得一万九千六百八十三则寸法也以之生十一律以之生五声二变上下乗除参同契合无所不通葢数之自然也【律吕新书】
　　生钟分【以史记参律吕新书】
　　子一分【索隠以下十一辰皆以三乗之为黄钟积实之数】
　　一为九寸【子黄钟也九寸黄钟之管】
　　丑三分二【索隠黄钟长九寸林钟为衡衡长六寸以九比六三分少一故云丑三分二即是黄钟三分去一下生林钟之数】
　　一为三寸【丑林钟也以黄钟九寸分为三分毎分三寸用二分得林钟之管六寸林钟在隂无所増损　三其子之一得丑三分倍其子之一得二丑隂数隂数用倍者三分黄钟而损其一也】
　　寅九分八【索隠太簇长八寸围八分寅九分八即是林钟三分益一上生太簇之数】
　　一为一寸【寅太簇也以黄钟九寸分为九分毎分一寸用八分得太簇之管八寸　三其丑之三得寅九分四其丑之二得八寅阳数阳数用四者三分林钟而増其一也】
　　卯二十七分十六【索隠南吕为卯衡长五寸三分寸之一以三约二十七得九即黄数之本数又以三约十六得五县三分之一即南吕之长故云卯二十七分十六亦是太簇三分去一下生南吕之数】
　　三为一寸　一为三分【卯南吕也以黄钟九寸分为二十七分毎三分一寸用十六分得南吕之管五寸三分南吕在隂无所増损三其寅之九得卯二十七分倍其寅之八得十六此三分太簇而损其一也】
　　辰八十一分六十四【索隠以下八辰准上】
　　九为一寸　一为一分【辰姑洗也以黄钟九寸分为八十一分每九分一寸用六十四分得姑洗之管七寸一分　二其夘之二十七得辰八十一分四其夘之十六得六十四此三分南吕而増其一也】
　　已二百四十三分一百二十八
　　二十七为一寸　三为三分　一为三厘【已应钟也以黄钟九寸分为二百四十三分每二十七分一寸用一百二十八分得应钟之管四十六分六厘应钟在隂无所増损　三其辰之八十一得已二百四十二分倍其辰之六十四得一百二十八此三分南吕而增其一也】
　　午七百二十九分五百一十二
　　八十一为一寸　九为一分　一为一厘【午防賔也以黄钟九寸分为七百二十九分每八十一分一寸用五百十二分得防賔之管六寸二分八厘　三其已之二百四十三得午七百二十九分四其四之一百二十八得五百一十二此三分应钟而增其一也】
　　未二千一百八十七分一千二十四
　　二百四十三为一寸　二十七为一分　三为一厘一为三毫【未大吕也以黄钟九寸分为二千一百八十七分毎二百四十三分为一寸用】
　　【一千二十四分得四寸一分八厘三毫在阳倍之得大吕之管八寸三分六厘六毫　三其午之一百二十九得未二千一百八十七分倍其午之五百一十二得一千二十四此三分防賔而增其一也】
　　申六千五百六十一分四千九十六
　　七百二十九为一寸　八十一为一分　九为一厘一为一毫【申夷则也以黄钟九寸分为六千五百六十一分毎七百二十九分为一寸用】
　　【四千九十六分得夷则之管五寸五分五厘一毫三其未之二千一百八十七得申六千五百六十一分四其未之一千二十四得四千九十六此三分大吕而损其一也】
　　酉一万九千六百八十三分八千一百九十二
　　二千一百八十七为一寸　二百四十三为一分二十七为一厘　三为一毫　一为一丝【酉夹钟也以黄钟九寸分为一万九千六百八十三分毎二千一百八十七分为一寸用八千一百九十二分得三寸六分六厘三毫六丝在阳倍之得夹钟之管七寸四分三厘七毫三丝　三其申之六千五百六十一得酉一万九千六百八十三分倍其申之四千九十六得八千一百九十二此三分夷则而增其一也】
　　戍五万九千四十九分三万二千七百六十八
　　六千五百六十一为一寸　七百二十九为一分八十一为一厘　九为一毫　一为一丝【戍无射也以黄钟九寸分为五万九千四十九分每六千五百六十一分为一寸用三万二千七百六十八　分得无射之管四寸八分八厘四毫八丝　三其酉之一万九千六百八十三得戍五万九千四十九分四其酉之八千一百九十二得三万二千七百六十八此三分夹钟而损其一也】
　　亥一十七万七千一百四十七分六万五千五百三十六
　　一万九千六百八十三为一寸　二千一百八十七为一分　二百四十三为一厘　二十七为一毫三为一丝　一为一忽【亥仲吕也以黄钟九寸分为一十七万七千一百四十七分每一万九千六百八十三分为一寸用六万五千五百三十六分得三寸二分八厘六毫二丝三忽在阳倍之得仲吕之管六寸五分八厘三毫四丝六忽三其戍之五万九千四十九得亥一十七万七千一百四十七分倍其戍之三万二千七百六十八得六万五千五百三十六此三分无射而增其一也】黄钟生十一律子寅辰午申戍六阳辰皆下生丑夘巳未酉亥六隂辰皆上生其上三厯十二辰者皆黄钟之全数其下隂数以倍者【即算法倍其实】三分本律而损其一也阳数以四者【即算法四其实】三分本律而増其一也【以上论数之实此下推管之长】六阳辰当位自得【子为阳辰黄钟当位自得也】六隂辰则居其冲【丑为未冲林钟以未而居丑居其冲也】其林钟南吕应钟三吕在隂无所増损【自午至亥隂位也未酉亥隂辰也三吕居之隂之隂也】其大吕夹钟仲吕三吕在阳则用倍数【自子至已阳位也丑夘已隂辰也三吕居之隂之阳也】方与十二月之气相应葢隂之从阳自然之位也【律吕新书】
　　按淮南之説自午防賔以后隂气用事上下损益律吕交变故有五上六下之文此説六阳辰皆下生六隂辰皆上生隂数以倍者三分损一阳数以四者三分益一是主汉志不变之説也详见后生黄钟生黄钟
　　术曰以下生者倍其实三其法【索隠蔡邕云阳生隂为下生隂生阳为上生律厯志隂阳相生自黄钟始而左旋八八为伍孟康注从子数辰至未得八下生林钟数未至寅得八上生太簇上下相生皆以此为率今云以下生者谓黄钟下生林钟黄钟长九寸倍其实者二九十八三其法者以三为法约之得六为林钟之长焦延夀云以上生下皆三生二以下生上皆三生四是此説也】以上生者四其实三其法【索隐四其实者谓林钟上生太簇林钟长六寸以四乗六得二十四以三约之得八为太簇之长】上九商八羽七角六宫五征九【索隠此五声之数亦上生三分益一上生宫宫去一下生征征益一上生商商去一下生羽羽益一上生角然此文似数错朱子曰当作宫九征六商八羽五角七　二説并以五数为本律管数之长故云数误】
　　按上九商八羽七角六宫五征九者踵上文律数五声四孟之义而言也上九云者盖自黄钟至应钟凡得一宫二商二角二征二羽九律也除四时相生之角征商羽四律外再逓推之则宫五角六羽七商八征九而九律之序毕定矣以圆图考之次第昭然而未尝误也盖角六征九得三五之数为老隂老阳居其右午以后隂用事也羽七商八亦得三五之数为少阳少隂居其左子以后阳用事也而宫以五居其中固土寄四时之义也又以五数三二而剖之商増三而得八羽増二而得七也以五数一四而剖之角増一而得六征増四而得九也是商羽角征四律各分宫律五数之半而成商八羽七角六征九也此次九律之位非谓其十二律管数之长也独举五声之角羽商征者明不得与十二律损益并推也至下文置一而九三之云云始为推黄钟首律之管数【附图如左以明之】








　　置一而九三之以为法【乐彦云一气生于子至丑而三是一三也又自丑至酉为九皆以三乗之是九三也】实如法得长一寸【索隠实谓以子一乗丑三至亥得十七万七千一百四十七为实数如法谓以上万九千六百八十三之法除实得九为黄钟之长言得一者算术设法辞长寸二字衍韦昭云得九寸之一也　按得长一寸犹言得寸之一位也止云得一与下文凡得二字义转不属】凡得九寸命曰黄钟之宫【史记】
　　黄钟参分损一下生林钟【黄钟之实九寸下生者倍其实得十八为法三分其法得一者六为六寸以为林钟】
　　黄钟位子其数八十一主十一月下生林钟【淮南子】黄钟初九也下生林钟之初六【康成周礼注】
　　参分林钟益一上生太簇【林钟之实六寸上生者匹其实得二十四以为法三分其法得一者八为八寸以为太簇】
　　林钟之数五十四主六月上生太簇【淮南子】
　　林钟上生太簇之九二【郑注】
　　参分太簇损一下生南吕【太簇之实八寸下生者倍其实得十六以为法三其一得三以分其法用十五得三者五为五寸余一为三分寸之一合之为南吕】
　　太簇之数七十二主正月下生南吕【淮南子】
　　太簇下生南吕之六二【郑注】
　　参分南吕益一上生姑洗【南吕之实五寸三分寸之一计十六分上生者四其实得六十四以为法三其三得九以分其法用六十三得九者七为七寸余一为九分寸之一合之为姑洗】南吕之数四十八主八月上生姑洗【淮南子】
　　南吕上生姑洗之九三【郑注】
　　参分姑洗损一下生应钟【姑洗之实七寸九分寸之一计六十四分下生者倍其实得一百二十八以为法三其九得二十七以分其法用一百八得二十七者四为四寸余二十为二十七分寸之二十合之为应钟】
　　姑洗之数六十四主三月下生应钟【淮南子】
　　姑洗下生应钟之六三【郑注】
　　参分应钟益一上生防賔【防賔之实四寸二十七分寸之二十计一百二十八分上生者四其实得五百一十二以为法三其二十七得八十一以分其法用四百八十六得八十一者六为六寸余二十六为八十一分寸之二十六合之为防賔】
　　应钟之数四十二主十月上生防賔【淮南子】
　　应钟上生防賔之九四【郑注】
　　参分防賔损一下生大吕【防宾之实六寸八十一分寸之二十六计五百一十二分下生者倍其实得一千二十四午以后阳律下生用倍数倍之得二千四十八以为法三其八十一得二百四十三以分其法用一千九百四十四得二百四十三者八十八寸余一百四为二百四十三分寸之一百四合之为大吕】
　　防賔之数五十七主五月上生大吕【淮南子】
　　防賔上生大吕之六四【郑注　此后上下相生与汉志异】
　　参分大吕益一上生夷则【大吕之实八寸二百四十三分寸之一百四计二千四十八分隂吕上生用半数半之得一千二十四分上生者四其实得四千九十六以为法三其二百四十三得七百二十九以分其法用三千六百四十五得七百二十九者五为五寸余四百五十一为七百二十九分寸之四百五十一合之为夷则】
　　大吕之数七十六主十二月下生夷则【淮南子】
　　大吕下生夷则之九五【郑注】
　　参分夷则损一下生夹钟【夷则之实五寸七百二十九分寸之四百五十一计四千九十六分下生者倍其实得八千一百九十二又倍之得一万六千三百八十四以为法三其七百二十九得二千一百八十七以分其法用一万五千三百九得二千一百八十七者七为七寸余一千七十五为二千一百八十七分寸之一千七十五合之为夹钟】
　　夷则之数五十一主七月上生夹钟【淮南子】
　　夷则上生夹钟之六五【郑注】
　　参分夹钟益一上生无射【夹钟之实七寸二千一百八十七分寸之一千七十五计一万六千三百八十四分半之得八千一百九十二分上生者四其实得三万二千七百六十八以为法三其二千一百八十七得六千五百六十一以分其法用二万六千二百四十四得六千五百六十一者四为四寸余六千五百二十四为六千五百六十一分寸之六千五百二十四合之为无射】夹钟之数六十八主二月下生无射【淮南子】
　　夹钟下生无射之上九【郑注】
　　参分无射损一下生中吕【无射之实四寸六千五百六十一分寸之六千五百二十四计三万二千七百六十八分下生者倍其实得六万五千五百三十六又倍之得十三万一千七十二以为法三其六千五百六十一得一万九千六百八十三以分其法用十一万八千九十八得一万九千六百八十三者六为六寸余一万二千九百七十四为一万九千六百六十三分寸之一万二千九百七十四合之为中吕】
　　无射之数四十五主九月上生中吕【淮南子】
　　无射上生仲吕之上六【郑注】
　　参分仲吕益一上生宫【中吕之实六寸一万九千六百八十三分寸之一万二千九百七十四计十三万一千七十二分半之得六万五千五百三十六分上生者四其实得五十二万四千二百八十八以为法三其一万九千六百八十三得五万九千四十九以分其法用四十七万二千三百九十三得五万九千四十九者八为八寸余五万一千八百九十六为五万九千四十九分寸之五万一千八百九十六合之为黄钟之变】
　　隂阳相生自黄钟始而左旋八八为伍【汉志】
　　仲吕之数六十主四月极不生【淮南子】
　　仲吕又上生黄钟之变同位者象夫妇异位者象子母所谓律取妻吕生子也下生者三分去一上生者三分益一五下六上乃一终矣【周礼注】
　　黄钟生林钟林钟生太簇太簇生南吕南吕生姑洗姑洗生应钟应钟生防賔防賔生大吕大吕生夷则夷则生夹钟夹钟生无射无射生仲吕三分所生益之一分以上生三分所生去其一分以下生黄钟大吕太簇夹钟姑洗仲吕防賔为上林钟夷则南吕无射应钟为下【吕氏春秋】
　　音始于宫穷于角数始于一终于十成于三气始于冬至周而复生神生于无形成于有形然后数形而成声故曰神使气气就形形理如类有可类然未形而未类或同形而同类类而可班类而可识圣人知天地识之别故从有以至未有以得细若气微若声然圣人因神而存之虽妙必効情核其华道者明矣非其圣心以乗聪明孰能存天地之神而成形之情哉神者物受之而不能知及其去来故圣人畏而欲存之唯欲存之神之亦存其欲存之者故莫贵焉【史记】
　　按黄钟至应钟阳气用事故律下生吕上生迄于防賔则隂气用事天地之枢纽亦变故律上生吕下生自子至辰皆下生自已至亥皆上生阳顺隂逆犹之八卦干兑离震顺而右旋巽坎艮坤逆而左转也史有下生倍其实上生四其实之法汉志乃条分十二律上下之生终始一轨不由防賔而变至淮南子郑氏始开五下六上之説理协数符于义为得而西山蔡氏専主汉志用倍数下生夫自防賔以下用本律之数倍其实如法而一以下生则不足不足数则不得倍倍其数是还为四其实也【如防賔之实六寸八十一分寸之二十六计五百一十二分下生者倍其实得一千二十四以为法三其八十一得二百四十三以分其法得四寸五十二不足故用倍数八寸一百四而后合大吕之数与四其实以为法而以二百四十三以分之得数正同是还为四其一也】自大吕以下用本律之数四其实如法而一以上生则数赢数赢不得不半半其数是还为倍其实也【如大吕之实八寸二百四十三分寸之一百四计二千四十八分上生者四其实得九千九十八以为法三其二百四十三得七百二十九以分其法得十寸九百数赢故用半数五寸四百五十一而后合大吕之数与倍其实以为法而以二百四十三分得数正同是还为倍其实也】是用倍用半以求合乎下生上生之名而于义反强而后通也至若吕氏春秋之七上五下説又独异莫知其所本云




　　尚史卷一百
<史部,别史类,尚史>
　　钦定四库全书
　　尚史卷一百一　　　　　　志九
　　镶白旗汉军李锴撰
　　律吕志下
　　五声清浊髙下之次
　　宫【君土】　　商【臣金】　　角【民木】　　征【事火】　　羽【物水】
　　【最下　　次下　　髙下清　次髙　　最髙最浊　　次浊　　浊之间　次清　　最清】
　　凡聴征如负猪豕觉而骇凡聴羽如鸣马在树【马当作鸟】凡聴宫如牛鸣中凡聴商如离羣羊凡聴角如雉登木以鸣音疾以清【以鸣六字疑衍　管子】
　　五声相生之次
　　宫【八十一下生征】征【五十四上生商】商【七十二下生羽】羽【四十八上生角】角【六十四下生变官】凡将起五音凡首【谓音之总先】先主一而三之四开以合九九【一而三之四也以四开合于五音九也又九之为八十一也】以是生黄钟小素之首以成宫【素本宫八十一收生黄钟之宫为五音之本】三分而益之以一为百有八为征【本八十一益以三分之一二十七通得百有八是为征数百有八者半之则为五十四也】有三而去其乗适足以是生商【乗亦三分之一也三分百八而去一余七十二是为商数】有三分而复于其所以是成羽【三分七十二而益一分二十四合为九十六是羽之数九十六者半之则为四十八也】有三分而去乗适足以是成角【三分九十六去其一分余六十四是角之数　管子】
　　二变相生之法
　　变宫【四十二余九分分之六上生变征】变征【五十六余九九分之六】
　　姑洗生应钟比于正音故为和应钟生防賔不比于正音故为谬【淮南子】
　　朱子曰按五声相生至于角位则其数六十有四隔八相生当得宫前一位以为变宫然其数三分损一毎分各得二十有一尚余一分不可损益故五声之正至此而穷若欲生之则须更以所余一分析而为九损其三分之一分乃得四十二分余九分分之六而后得成变宫之数又自变宫隔八上生当得徴前一位其数五十有六余九分分之八以为变徴正合相生之法自此又当下生则又余二分不可损益而数又穷故立均之法于是而终焉然而二变但为和谬已不得为正声矣








　　五声数曰九九八十一以为宫三分去一得五十四以为徴三分益一得七十二以为商三分去一得四十八以为羽三分益一得六十四以为角十二律数曰黄钟九寸为宫林钟六寸为徴太簇八寸为商南吕五寸三分为羽姑洗二寸一分为角应钟四寸六分六厘防賔六寸二分八厘大吕八寸三分七厘六毫夷则五寸五分五厘一毫夹钟七寸四分三厘七毫三丝无射四寸八分八厘四毫八丝中吕六寸五分八厘三毫四丝六忽【史记】
　　按黄钟管长九寸围九分相乗得八十一为宫三分损一得函钟五十四为徴三分益一得太簇七十二为商三分损一得南吕四十八为羽三分益一得姑洗六十四为角三分损一得应钟四二六【不尽】为变宫三分益一得防賔五六九四【不尽】为变徴三分益一得大吕七五九二三分损一得夷则五○六一四【不尽】三分益一得夹钟六七四八五四【不尽】三分损一得无射四四九九○二七【不尽】三分益一得小吕五九九八七○二七【不尽】复三分益一得黄钟七九九八二七尚不足一分○一七二有竒九九一转而后复元此隔八相生三分损益以成十二律也其五正数皆整五音之正也应钟以下竒零不尽二变之谬也律又有七始五降七始者五正合二变为黄钟之正生也五降者大吕以下为防賔之变生也中吕再变而复者三转之防归也
　　黄太姑防夷无六竒为律为阳大夹仲函南应六偶为吕为隂黄太姑三律居左当音为阳中之阳防夷无三律居右不当音为阳中之隂应夹函三钟为隂中之阳中南大三吕为隂中之隂　黄钟为宫律大吕为宫吕函钟为徴吕夷则为徴律太簇为商律夹钟为商吕南吕为羽吕无射为羽律姑洗为角律中吕为角吕阳三隂二者三天两地之义也黄钟上五统五音之正大吕下五统五隂之合应防在二五之中无专位故为变应钟变宫以接宫防賔变徴以接角始终相应子午交还之道也【义见还宫方圆图】
　　六十声旋宫圗





<史部,别史类,尚史,卷一百一>








　　律吕之数往而不返故黄钟不复为他律役所用七声皆正律无空积忽防自林钟而下则有半声【大吕太簇一半声夹钟姑洗二半声防賔林钟四半声夷则南吕五半声无射应钟六半声仲吕为十二律之穷三半声】自防賔而下则有变律【防賔一变律大吕二变律夷则三变律夹钟四变律无射五变律仲吕六变律】皆有空积忽防不得其正故黄钟独为声气之元黄钟一均所谓纯粹中之纯粹者也八十四声正律六十三【自黄钟歴应钟凡六均毎均七律得正律四十二自防賔歴仲吕凡六均毎均递减得正律二十一合之得六十三】变律二十一【自黄钟之变厯应钟凡六均毎均递减得变律二十一】六十三者九七之数也二十一者三七之数也【律吕新书】
　　此七音为均八十四声也周还无端得一气运行之全体隂阳往来成正变相生之全用折方图而圆之于义为着自防賔已下至仲吕六均凡再见之黄林太南姑应六律俱为变律加囗以别之律之有半声者太吕太簇宫商之间夹钟姑洗商角之间防賔林钟二徴之间夷则南吕徴羽之间无射应钟羽宫之间四者适得半声与仲吕一律自得半声也所以用半者以上律浊而下律清故抑浊扬清以应下律音之所以无夺伦也律之有变者黄钟为君自本宫首起立均之后不复为他律役至防賔立均而后黄钟为变徴变宫及角羽商徴是阳为阴役而变矣黄钟既变则余律皆变臣之所以从君也其所以变之之道者以下律役上律下律短而上律长故须变上律使少短而后与下律应也然律变有凖必倚乎数损益之数至仲吕而穷法以六三之七百二十九因仲吕之实十三万一千七十二得九千五百五十五万一千四百八十八再用三分益一而生黄钟得一千七万四千七百六十二不及黄钟正律二千有竒其下五律相因而生皆减于旧是律之变又出于数之自然而已
　　还宫方图
　　宫　　征　　商　　羽　　角　　变宫　变徴黄钟　函钟　太簇　南吕　姑洗　应钟　防賔函钟　太簇　南吕　姑洗　应钟　防賔　大吕太簇　南吕　姑洗　应钟　防賔　大吕　夷则南吕　姑洗　应钟　防賔　大吕　夷则　夹钟姑洗　应钟　防賔　大吕　夷则　夹钟　无射应钟　防賔　大吕　夷则　夹钟　无射　中吕防賔　大吕　夷则　夹钟　无射　中吕　黄钟大吕　夷则　夹钟　无射　中吕　黄钟　函钟夷则　夹钟　无射　中吕　黄钟　函钟　太簇夹钟　无射　中吕　黄钟　函钟　太簇　南吕无射　中吕　黄钟　函钟　太簇　南吕　姑洗中吕　黄钟　函钟　太簇　南吕　姑洗　应钟黄函太南姑应六阳律也防大夷夹无仲六阴律也上下对待六阳律辟而分列迤左而右六阴律阖而居中此正变辟阖以阳包阴十二律之体也黄函太南姑五正也大夷夹无仲五合也上之五正右列五合左列而应防二变合而在中下之五正左列五合右列而应防二变分而在外此阴阳分合以变应正十二律之用也自黄钟纵数之厯七律而至防賔防賔起调终一均仍得黄钟本律隔七首尾相应自黄钟横数之厯七律而至防賔防賔右分自仲吕横数之厯七律而至应钟应钟左分二变隔七分合相应是又变动不居周流六虗之义也


<史部,别史类,尚史,卷一百一>








　　还宫用图
　　以第三律之角下一律首中吕尾姑洗是为还宫之用余律并同体图
　　七音为均者成天地之全体五音为均者合人事之正用七音为均用二变五音为均变正角角者五音之中也中吕者角之吕十二律之中也降用中吕者以角协角以中孚中所以成其用也

　　六十调图
　　宫　　商　　角　　变征　徴　　羽　　变宫
　　黄钟宫　黄【正】　太【正】　姑【正】　防【正】　林【正】　南【正】　应【正】无射商　无【正】　黄【变半】　太【变半】　姑【变半】　仲【半】　林【变半】　南【变半】夷则角　夷【正】　无【正】　黄【变半】　太【变半】　夹【半】　仲【半】　林【变半】仲吕徴　仲【正】　林【变】　南【变】　应【变】　黄【变半】　太【变半】　姑【变半】夹钟羽　夹【正】　仲【正】　林【变】　南【变】　无【正】　黄【变半】　太【变半】大吕宫　大【正】　夹【正】　仲【正】　林【变】　夷【正】　无【正】　黄【变半】应钟商　应【正】　大【半】　夹【半】　仲【半】　防【半】　夷【半】　无【半】南吕角　南【正】　应【正】　大【半】　夹【半】　姑【半】　防【半】　夷【半】防賔征　防【正】　夷【正】　无【正】　黄【变半】　大【半】　夹【半】　仲【半】姑洗羽　姑【正】　防【正】　夷【正】　无【正】　应【正】　大【半】　夹【半】太簇宫　太【正】　姑【正】　防【正】　夷【正】　南【正】　应【正】　大【半】黄钟商　黄【正】　太【正】　姑【正】　防【正】　林【正】　南【正】　应【正】无射角　无【正】　黄【变半】　太【变半】　姑【变半】　仲【半】　林【变半】　南【变半】林钟徴　林【正】　南【正】　应【正】　大【半】　太【半】　姑【半】　防【半】仲吕羽　仲【正】　林【变】　南【变】　应【变】　黄【变半】　太【变半】　姑【变半】夹钟宫　夹【正】　仲【正】　林【变】　南【变】　无【正】　黄【变半】　太【变半】大吕商　大【正】　夹【正】　仲【正】　林【变】　夷【正】　无【正】　黄【变半】应钟角　应【正】　大【半】　夹【半】　仲【半】　防【半】　夷【半】　无【半】夷则徴　夷【正】　无【正】　黄【变半】　太【变半】　夹【半】　仲【半】　林【变半】防賔羽　防【正】　夷【正】　无【正】　黄【变半】　大【半】　夹【半】　仲【半】姑洗宫　姑【正】　防【正】　夷【正】　无【正】　应【正】　大【半】　夹【半】太簇商　太【正】　姑【正】　防【正】　夷【正】　南【正】　应【正】　大【半】黄钟角　黄【正】　太【正】　姑【正】　防【正】　林【正】　南【正】　应【正】南吕徴　南【正】　应【正】　大【半】　夹【半】　姑【半】　防【半】　夷【半】林钟羽　林【正】　南【正】　应【正】　大【半】　太【半】　姑【半】　防【半】仲吕宫　仲【正】　林【变　南变】　应【变】　黄【变半】　大【变半】　姑【变半】夹钟商　夹【正】　仲【正】　林【变】　南【变】　无【正】　黄【变半】　太【变半】大吕角　大【正】　夹【正】　仲【正】　林【变】　夷【正】　无【正】　黄【变半】无射征　无【正】　黄【变半】　太【变半】　姑【变半】　仲【半】　林【变半】　南【变半】夷则羽　夷【正】　无【正】　黄【变半】　太【变半】　夹【半】　仲【半】　林【变半】防賔宫　防【正】　夷【正】　无【正】　黄【变半】　大【半】　夹【半】　仲【半】姑洗啇　姑【正】　防【正】　夷【正】　无【正】　应【正】　大【半】　夹【半】太簇角　太【正】　姑【正】　防【正】　夷【正】　南【正】　应【正】　大【半】应钟征　应【正】　大【半】　夹【半】　仲【半】　防【半】　夷【半】　无【半】南吕羽　南【正】　应【正】　大【半】　夹【半】　姑【半】　防【半】　夷【半】林钟宫　林【正】　南【正】　应【正】　大【半】　太【半】　姑【半】　防【半】仲吕商　仲【正】　林【变】　南【变】　应【变】　黄【变半】　太【变半】　姑【变半】夹钟角　夹【正】　仲【正】　林【变】　南【变】　无【正】　黄【变半】　太【变半】黄钟徴　黄正　太【正】　姑【正】　防【正】　林【正】　南【正】　应【正】无射羽　无【正】　黄【变半】　太【变半】　姑【变半】　仲【半】　林【变半】　南【变半】夷则宫　夷【正】　无【正】　黄【变半】　太【变半】　夹【半】　仲【半】　林【变半】防賔商　防【正】　夷【正】　无【正】　黄【变半】　大【半】　夹【半】　仲【半】姑洗角　姑【正】　防【正】　夷【正】　无【正】　应【正】　大【半】　夹【半】大吕徴　大【正】　夹【正】　仲【正】　林【变】　夷【正】　无【正】　黄【变半】应钟羽　应【正】　大【半】　夹【半】　仲【半】　防【半】　夷【半】　无【半】南吕宫　南【正】　应【正】　大【半】　夹【半】　姑【半】　防【半】　夷【半】林钟商　林【正】　南【正】　应【正】　大【半】　太【半】　姑【半】　防【半】仲吕角　仲【正】　林【变】　南【变】　应【半】　黄【变半】　太【变半】　姑【变半】太簇徴　太【正】　姑【正】　防【正】　夷【正】　南【正】　应【正】　大【半】黄钟羽　黄【正】　太【正】　姑【正】　防【正】　林【正】　南【正】　应【正】无射宫　无【正】　黄【变半】　太【变半】　姑【变半】　仲【半】　林【变半】　南【变半】夷则商　夷【正】　无【正】　黄【变半】　太【变半】　夹【半】　仲【半】　林【变半】防賔角　防【正】　夷【正】　无【正】　黄【变半】　大【半】　夹【半】　仲【半】夹钟徴　夹【正】　仲【正】　林【变】　南【变】　无【正】　黄【变半】　太【变半】大吕羽　大【正】　夹【正】　仲【正】　林【变】　夷【正】　无【正】　黄【变半】应钟宫　应【正】　大【半】　夹【半】　仲【半】　防【半】　夷【半】　无【半】南吕商　南【正】　应【正】　大【半】　夹【半】　姑【半】　防【半】　夷【半】林钟角　林【正】　南【正】　应【正】　大【半】　太【半】　姑【半】　防【半】姑洗徴　姑【正】　防【正】　夷【正】　无【正】　应【正】　大【半】　夹【半】太簇羽　太【正】　姑【正】　防【正】　夷【正】　南【正】　应【正】　大【半】十二律旋相为宫各有七声合八十四声宫声十二商声十二角声十二徴声十二羽声十二凡六十声为六十调其变宫十二在羽声之后宫声之前变徴十二在角声之后徴声之前宫不成宫徴不成徴凡二十四声不可为调黄钟宫至夹钟羽并用黄钟起调大吕宫至姑洗羽并用大吕起调太簇宫至仲吕羽并用太簇起调次厯九律至应钟起调是为六十调六十调即十二律十二律即一黄钟也黄钟生十二律十二律生五声二变五声各为纲纪以成六十调皆黄钟损益之变也宫商角二十六调老阳也徴羽二十四调老阴也调成而阴阳备也【律吕新书】
　　按上六十调毎五律成一调而五声徧其序左旋下八十四声毎七律成一均而七声徧其序右旋五声七声各极纵横错综之致而阴阳正变靡不该矣



　　尚史卷一百一
　　钦定四库全书
　　尚史卷一百二　　　　　　志十
　　镶白旗汉军李锴撰
　　兵志
　　粤自包羲氏之画卦也以坤上坎下至静而顺象之曰师所以然者伏险于隂明不测也土以临水防滛溢也委之防示无用也然而天不废冬圣不废师是故黄帝有涿鹿之战尧有丹浦之诛舜有三危之伐逮乎汤薄鸣条武陈牧野毒以顺之用得其道也周队厥纲诸侯夺威翫黩由轻用民命隂凌冬杀兾以成嵗难已或以天徳以仁人徳以杀鸷鸟击鲜桀兽猛噬鸿荒之初民实象之圣人立制严格其圉非顺之也是殆不然仁从其生杀从其欲民之徳也礼乐以顺其生威武以止其欲先王之教也是故礼乐者兵之本也礼乐得而兵无事矣如或所云是率天下而兽之也夏商以徃制无所徴周官司马典章具在述兵志
　　周制大司马掌制军万有二千五百人为军王六军大国三军次国二军小国一军军将皆命卿二千有五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长一军则二府六史胥十人徒百人【周礼】伍一比两一闾卒一旅旅一党师一州军一乡家所出一人将帅长司马者其师吏也军帅不特置选于六官六卿之吏自卿以下徳任者使兼官焉此先王因农事而定军令欲其恩足相恤义足相教服容相别音声相识也【康成注】
　　小司徒防万民之卒伍而用之以起军旅以作田役以此追胥以令贡赋乃均土地以稽其人民而周知其数上地家七人可任也者家三人中地家六人可任也者二家五人下地家五人可任也者家二人凡起徒卒者毋过家一人以其余为羡唯田与追胥竭作凡国之大事致民大故致余子【郑司农谓余子为羡康成谓为卿大夫之子】此六乡之内以上剂致甿遂人则以嵗时稽其人民而授之田野简其兵器教之稼穯此六遂之内以下剂致甿【上地可任者家三人中地二家五人下地家二人上剂以一人为正卒余可任者皆为羡下剂皆以下地家二人任之一人为正卒一人为羡天子六乡六遂合十二军而迭用之故为六军　周礼】
　　司马法述其旧法则以四井为邑四邑为邱邱十六井也有戎马一匹牛三头是为匹马四邱为甸甸六十四井出长毂一乘戎马四匹牛十二头甲士三人卒七十二人戈楯具是谓乘马一同百里提封万井除山川沈斥城池邑居园囿术路三千六百井定出赋六千四百共戎马四百匹兵车百乗此卿大夫采地之大者也是谓百乗之家一封三百一十六里提封十万井定出赋六万四千井戎马四千匹兵车千乗此诸侯之大者也是谓千乗之国天子畿方千里提封百万井定出赋六十四万井戎马四万匹兵车万乗戎马车徒干戈素具春振旅以搜夏拔舍以苗秋治兵以狝冬大阅以狩皆于农隙以讲事焉五国为属属有长十国为连连有帅三十国为卒卒有正二百一十国为州州有牧连帅比年简车卒正三年简徒羣牧五载大简车徒此先王为国立武足兵之大畧也【汉志】
　　司马法又曰亩百为夫夫三为屋屋三为井井十为通通为匹马三十家通十为成成百井三百家革车一乗成十为终终千井三千家革车十乗终十为同同方百里万井三万家革车百乗均之为司马法也【康成注】按周制万二千五百人为军六军七万五千人千里之畿提封百万井定出赋六十四万井井有八家家有一夫为五百一十二万夫率以七家征一夫不下七十三万夫为六军者十大司马递而征之十年而役一遍先王所以纾民力也小司徒起徒役毋过家一人者以可任者而言非尽征之也葢有大事合乡遂近逺井征一夫一夫从军七家奉之是故孙子曰兴师十万内外骚动不得撡事者七十万家此之谓也若司马法之一同百里万井出车百乗者葢兼山川沈斥城池道涂之虚数而言其实无异也
　　至齐桓公任管仲乃三分其国为二十一乡工商之乡六士乡十五【韦昭注士军士十五乡合三万人是为三军农野处而不昵不在都邑之数　如注是四民之外别有军士而兵农分矣】公帅五乡焉国子帅五乡焉高子帅五乡焉作内政而寄军令五家为轨轨为之长十轨为里里有司四里为连连为之长十连为乡乡有良人焉以为军令五家为轨故五人为伍轨长帅之十轨为里故五十人为小戎里有司帅之四里为连故二百人为卒连长帅之十连为乡故二千人为旅乡良人帅之五乡一帅故万人为一军五乡之帅帅之三军故有中军之鼓有国子之鼓有高子之鼓春以振旅秋以狝治兵是故卒伍整于里军旅整于郊内教既成令勿使迁徙伍之人祭祀同福死丧同恤祸灾共之人与人相畴家与家相畴世同居少同游故夜战声相闻足以不乖昼战目相视足以相识其欢欣足以相死居同乐行同和死同哀是故守则同固战则同彊有士三万人革车八百乗以诛无道以屏周室【国语】
　　晋自曲沃伯始以一军为晋侯献公之十六年始作二军公将上军大子申生将下军惠公韩之败作州兵【五党为州州二千五百家也率一家起五人为万二千五百人】文公搜于被庐作三军郤縠将中军狐毛将上军栾枝将下军明年作三行以御狄荀林父将中行屠击将右行先蔑将左行是晋有六军矣清原之搜更为上下新军而为五军襄公搜于夷舍二军以复三军之制景公鞌之战上中下各増新军遂作六军赏鞌之功厉公鄢陵之战罢新上军悼公时新军无帅使其什吏从于下军明年遂舍之传曰礼也葢文公僭更王度至悼公而后复周之旧故予之也鲁始三军诗曰公徒三万是也至成公元年谋伐齐作邱甲邱甲者邱益一甲率一甸而加甲士一人步卒二十四人三甸而加一乗旧法遂变矣【谷梁以为甲非人人之所能为杜预以为邱出甸赋加旧四倍説并误】襄公十一年三桓改作三军三分鲁而各征其一季氏使其乗之人以其役邑入者无征不入者倍征孟氏使其半为臣若子若弟叔孙氏使尽为臣不然不合昭公五年遂舎中军四分公室季氏择二二子各一皆尽征之而贡于公季氏専将一军而孟仲各専一军之半公无军焉鲁不足以为国矣楚自武王始作荆尸授师孑焉以伐随葢参用孑以为陈孑鎗属短兵也至庄王则三军以为正军邲之役沈尹将中军子重将左军子反将右军是也二广以为亲军右广初驾数及日中左广受之至于昬内官序当其夜是也游阙以为游兵潘党率游阙四十乗从唐侯是也广有一卒卒偏之两【司马法百人为卒二十五人为两车十五乘为大偏今广十五乗百人复以二十五人为承副】于陈则为左右二拒工尹齐将右拒卒潘党率游阙从唐侯以为左拒是也商农工贾不败其业卒乗辑睦不奸于事军行右辕左追蓐【车右挟辕为战备车左追求草蓐为宿备】前茅虑无【前有斥侯蹹伏皆持绛白幡见骑举绛幡见步举白幡茅明也明于思虑所无之事也】中权后劲【中军制谋后以精兵为殿】百官象物而动军政不戒而备行军之翼日则辎重至法至善也至共王伐吴为简之师使邓廖帅组甲三百被练三千【组甲漆甲成文被练练袍若今软甲】葢简其精鋭而使之也康王以蒍掩为司马子木使掩庇赋数甲兵遂书土田度山林鸠薮泽辨京陵表淳卤数疆潦规偃猪町原防牧隰皋井衍沃量入修赋贼车籍马赋车兵徒卒甲楯之属乃始用周法井田之遗呉楚恶始为舟师以畧吴彊平王时吴伐楚围潜左司马戍帅都君子与王马之属以救潜【都君子都邑之士有复除者葢平常免其行役事急乃使之如越有君子六千是也王马养官属校人之类】是又因便乘利而非周之旧矣【左传】
　　秦自穆公霸西戎始作三军殽之役三帅而车三百乘又置防陈三万【秦置防陈三万见吴子】及孝公用商鞅商鞅变法令民为什伍而相收连坐告奸者与斩敌首同赏匿奸者与降敌同罚民有二男以上不分异者倍其赋有军功者各以率【音律】受上爵爲私鬭者各以轻重被刑宗室非有军功论不得为属籍行之十年民勇于公战怯于私鬬又以秦地旷而人寡晋地狭而人稠诱三晋之人耕秦地优其田宅而使秦人应敌于外大率百人则五十人为农五十人习战凡民二十三附之畴官给郡县一月而更谓卒复给中都一嵗谓正卒复屯邉一嵗谓戍卒凡战获一首赐爵一级【自公士至大庶长十八级后通闗内列侯二十级】皆以战功相君长至长平之役年十五以上悉发又非商鞅之旧矣【史记】
　　善乎荀子之言曰夫仁人在上为下所卬犹子弟之卫父兄若手足之扞头目何可当也邻国望我欢若亲戚芬若椒兰顾视其上犹焚灼仇讐人情岂肯为其所恶而攻其所好哉故以桀攻桀犹有巧拙以桀诈尧若卵投石夫何幸之有诗曰武王载斾有防秉钺如火烈烈则莫我敢遏言以仁谊绥民者无敌于天下也若齐之技击得一首则受赐金事小敌脆则媮可用也事钜敌坚则涣然离矣是亡国之兵也魏氏武卒衣三属之甲【大甲三属竞人身谓上身一髀禈一经缴一凡三属也】撡十二石之弩负矢五十个置戈其上冠胄带剑赢三日之粮日中而趋百里中试则复其户利其田宅如此则其地虽广其税必寡其气力数年而衰是危国之兵也秦人其生民也陿阸其使民也酷烈刼之以埶隠之以阸狃之以赏庆道之以刑罚使民所以要利于上者非战无由也功赏相长五甲首而五家【得着甲者五人首得役五家】是最为有数故能四者有胜于天下然皆干赏蹈利之兵庸徒鬻卖之道耳未有安制矜节之理也故虽地广兵彊鳃鳃常恐天下之一合而共轧已也至于齐桓晋文之兵可谓入其域而有节制矣然犹未本仁义之统也故齐之技击不可以遇魏之武卒魏之武卒不可以直秦之鋭士秦之鋭士不可以当桓文之节制桓文之节制不可以敌汤武之仁义故曰善师者不陈善陈者不战善战者不败善败者不亡若夫舜修百僚咎繇作士命以蛮夷猾夏寇贼奸宄而刑无所用所谓善师不陈者也汤武征伐陈师誓众而旅禽桀纣所谓善陈不战者也齐桓南服彊楚使贡周室北伐山戎为燕开路存亡继絶功为伯首所谓善战不败者也楚昭王遭阖庐之祸国灭出亡父老送之王曰父老反矣何患无君父老曰有君如是其贤也相与从之或犇走赴秦号哭请救秦人为之出兵二国并力遂走吴师昭王返国所谓善败不亡者也若秦因四世之胜据河山之阻任用白起王翦豺狼之徒奋其爪牙禽猎六国以并天下穷武极诈士民不附卒之徒还为讐敌焱起云合果共轧之斯为下矣凡兵所以存亡继絶救乱除害也故伊吕之将子孙有国与商周并至于末世茍任诈力以快贪残争城杀人盈城争地杀人满野孙吴商白之徒皆身诛戮于前而国灭亡于后报应之埶各以类至其道然矣【荀子】





<史部,别史类,尚史,卷一百二>
　　积卒十二星在房西南【本属心宿】五营军士之象主卫士扫除不祥星小为吉明则有兵一星亡兵半出二星亡兵大出三星亡兵尽出五星守兵起【天官书】
　　积卒十二布为内外二重外围以八八营也内握以四中垒也合内外而为九九军也各三星品连而为统向于前者前拒之鸟陈也向于后者后拒之蛇陈也向于左者左角之龙陈也向于右者右角之虎陈也外体圆天陈布也内体方地陈布也外四隅各一风云起四维也东西各二天冲居左右也内二纵相对天衡居前后也二横相对地轴贯中央也外四位之相间离二星之广内四星之相去离一星之广陈间容陈队间容队也前参连如后参左参连如右参连以前为后以后为前四靣如一触处为首也合有五营散有八陈数起于五而终于八也以内之四统外之八四竒传命于八正八正取禀于四竒也









　　师卦得五营九军之数布四坎于中以为贞八坤于外以为悔环八方坤坎之相防营在其中矣对待交互其爻六十有四又八坤四坎积隂爻三十有二坼隂画之隅其画亦六十有四陈在其中矣坤者顺也静也坎者险也不可测也或静或不可测竒正在其中矣一阳居中而用事内外三十二隂皆为所率将在其中矣初爻为殿二爻为中三爻为戎四爻为驻五爻为前六爻为先锋卒在其中矣内外相维大小相包四靣如一触处为首节制在其中矣故名曰师有陈之象也【按师卦包羲所画取其象而为陈葢后人为之】














　　纵布二天二天次之纵布四地次于天后纵布四风挟天地之左右纵布四云起天地之四维纵布天冲居其左右纵布天衡居其前后纵布地轴居其中央【风后竒经　古经文凡六十字后世握法经一本有范蠡乐毅韩信诸注相杂葢范蠡乐毅为传韩信张良又释范乐之传犹大传之小传也后错而为一经传不分公孙于难通之处增字发明杂乱愈甚今别析之】
　　纵者直阵龙象也三十二队阳【十六队天衡八队天冲八队风】三十二队隂【十二队地轴十二队地冲八队云公孙曰天地之冲为虎翼天地之后冲为飞龙风为蛇蟠云为鸟翔】天地以下八重以列【或曰握竒望敌即列其后竒兵以犄角重列不动】或分而为八或合而为一【分合各随人之多少触类而长】天圆布前为左后为右【天地四望是也】天衡居两端其次云其次风【左右相向是也公孙曰此为动】地方布风云各在前后冲之前其次地居中间【两地为轴是也公孙曰此为静】经曰纵布二天二天次之纵布四地次于天后纵布四风挟天地之左右纵布四云起天地之四维纵布天冲居其左右纵布天衡居其前后【虚实二垒是也公孙曰天前冲居其左天后冲居其右云居四端】纵布地轴居其中间【范乐传义注韩信之文余加公孙以别之】








　　握竒之法黄帝观于易象而为形其布列本于先天对待而起数天地定位故首布干而坤山泽通气故次布兑而艮雷风相薄故次布巽而震水火不相射故次布离而坎布于乾坤之外四陈为天天包乎外也布于乾坤之内四陈为地地载乎内也布于兑巽艮震之外四陈为风云风鼓于天而变化云出于地而飞扬也布于离坎之外四陈为天冲卯酉相射之义也布于兑艮巽震之内四陈为天衡衡者窥天之器玑璇而衡居其所也布于离坎之内四陈为地轴车之枢要轮转而轴执其中也规环为圆对待为直直而布之故曰纵布也其军九其陈六十四其形圆其象为龙干为首坤为尾兑艮巽震为四足坎离为两翼也竒者圆之数也凡物之圆者外围三则内径一三各一竒师卦外焉八坤其画二十有四其蓍防积老少一千三百四十四内焉四坎其画有八其蓍防积老少四百四十八内得其一外得其三三为外营一为中军大将握之故取其名为握竒战揄罔于阪泉擒蚩尤于涿鹿斯陈之胜也是时黄帝迁徙无常处城郭宫室未备辄以兵师分内外为营卫内营四外营十二以包之中卫二十八包外营外卫二十八又包中卫攻守居行法一而已











　　地方六百步或六十步表十二辰【太公书】
　　唐太宗问曰其术如何李靖对曰画地方一千二百步开方之形也每部占地二十步之方横以五步立一人纵以四步立一人凡二千五百人分五方空地四处所谓陈间容陈也武王伐纣虎贲各掌三千人每陈六千人共三万之众此太公画地之法也










　　太公増天地人而为三防方诸井田中井虚五之地大将居之四旁八区四竒四正之将寓焉是为三才之陈













　　大司马中春教振旅司马以旗致民平列陈如战之陈办鼓铎镯铙之用以教坐作进退疾徐疏数之节遂以搜田中夏教苃舍如振旅之陈羣史撰车徒读书契辨号名之用帅以门名县鄙各以其名家以号名乡以州名野以邑名百官各象其事以辨军之夜事其他皆如振旅遂以苗田而搜之法中秋教治兵如振旅之陈辨旗物之用王载大常【日月为常】诸侯载旂【交龙为旂】军吏载旗【熊虎为旗】师都【孤卿】载旜【通帛为旜】乡遂载物【杂帛为物】郊野载旐【蛇为旐】百官载旟【鸟隼为旟】各书其事与其号焉其他皆如振旅遂以狝田而搜田之法中冬教大阅前期羣吏戒众庶修战法虞人莱所田之野为表田之日司马建旗于后表【第一表】之中羣吏以旗物鼓铎镯铙各帅其民而致质明弊旗【弊仆也】诛后至者乃陈车徒如战之陈皆坐羣吏聴誓于陈前斩牲以左右狥陈曰不用命者斩之中军以鼙令鼓鼓人皆三鼓司马振铎羣吏作旗【植所仆旗】车徒皆作鼓行鸣铎车徒皆行及表【第二表】乃止三鼓摝铎【掩其口而振之】羣吏弊旗车徒皆坐又三鼓振铎作旗车徒皆作鼓进鸣铎车骤徒趋及表【第三表】乃止坐作如初乃鼓车驰徒走及表【第四表】乃止鼓戒三阕车三发徒三刺乃鼓退鸣铙且郤及表【退至第一表】乃止坐作如初遂以狩田【周礼】




<史部,别史类,尚史,卷一百二>








　　小司徒防万民之卒伍而用之五人为伍五伍为两四两为卒五卒为旅五旅为师五师为军大司马制军万有二千五百人为军王六军大国三军次国二军小国一军军将皆命卿二千五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长【周礼】夏商制军天子六诸侯三次国二小国一周因之小国子男地方五十里田一乡一遂乡遂之民各万二千五百家次国伯地方七十里乡遂倍之民倍之大国公地方百里乡遂三之民三之天子地方千里乡遂六之民六之军之等视乡焉卒之数视民焉以是为差凡平居五家为比比有长五比为闾闾有胥四闾为族族有师五族为党党有正五党为州州有州长五州为乡乡有卿有事以比人为伍同伍为列比长为公司马以闾人为两同两为拒胥为两司马以族人为卒百卒同一车族师为卒长以党人为旅同族五车为一队党正为旅师以州人为师同师二十五车为偏州长为师帅偏将是也以乡人为军同军五偏为陈命卿为军将一陈之大将也寓兵于农此之谓也












　　王夺郑伯政郑伯不朝王以诸侯伐郑郑伯御之王为中军虢公林父将右军蔡人卫人属焉周公黒肩将左军陈人属焉郑子元请于郑伯为左拒以当蔡人卫人为右拒以当陈人曰陈乱而不整民莫有鬬志若先犯之必奔王卒顾之必乱蔡卫不救固将先王卒而奔既而三军萃于王卒可以集事郑伯从之使曼伯为右拒蔡仲足为左拒原繁高渠弥为中军以中军奉公为鱼丽之陈先偏后伍伍乗弥缝战于繻葛命二拒旝动而鼓蔡卫陈皆奔王卒乱郑师合而攻之王卒大败【左传】郑为大国其赋三军一军五偏一偏五队一队五车五偏五方而立为方陈以偏居前以伍承偏之后弥缝之间如鱼队之附故名鱼丽按周制而为者也周制五车为一队二十五车为一师一百二十五车为一军以百人为卒一卒分为四两两各二十五人四靣环车而立以车甲士三人为中两各当其一面战合用竒而车出则卒分列车之两旁随车而进先偏后伍伍承弥缝其法同也
















　　楚武王荆尸而举【尸陈也荆更为陈兵之法】军行右辕【车之右者挟辕为战备】左追蓐【在左者追求草蓐为宿备】前茅虑无【军行前有斥蹹伏皆持绛及白旛见骑举绛幡见步举白幡茅明也或曰以茅为旌识】中权后劲【中军制谋后以精兵为殿】百官象物而动军政不戒而备其君之戎分而为二广广有一卒卒偏之两【十五乗为广司马法百人为卒二十五人为两车十五乗为大偏今广十五乗亦用旧偏法复以二十五人为承副】右广初驾数及日中左则受之以至于昬内官序当其夜以待不虞又有游阙四十乘【游车补阙者　左传】









　　晋荀吴败无终及羣狄于太原崇卒也将战魏舒曰彼徒我车所遇又阨以什共车【更増十人以当一车之用】必克困诸阨又克请皆卒自我始乃毁车以为行五乗为三伍【乗车者车三人五乗十五人今去车更以五人为伍分三伍】为五陈以相离两于前伍于后専为右角参为左角偏为前拒以诱之翟人笑之未陈而薄之大败之【左传】
　　晋旧法用周制毎乗攻车七十五人前拒一队左角一队右角一队守车二十五人为廐养樵汲炊爨守装之用凡兴兵十万用轻重车各一千乗荀呉伐无终地阨而险始舍车为步一伍五人分左右前后中而立一两二十五人立亦如之方各一伍也甲士居中余居左右前后方各一两也五车为队二十五车为偏五偏为陈而卒之布如车之布焉其前后左右陈之众寡不同者因地险夷而増损之亦一时之权宜也






　　车有二法小偏九乗大偏十五乗小偏一乗居中八乗裹之中与四隅为正四方为竒大偏三乗居中十二乗裹之中与四隅七乗为正四方八乗为竒








　　吴人伐州来楚防越帅师及诸侯之师救之呉人御于钟离楚令尹子瑕卒于军楚师熸呉公子光曰诸侯从于楚者众而皆小国也畏楚而不获已是以来吾闻之作事威克其爱虽小必济胡沈之君防而狂陈大夫齧壮而顽顿与许蔡疾楚政楚令尹死其师帅贱多宠政令不一七国同役而不同心帅贱而不能整无大威命楚可败也若分师先以犯胡沈与陈必先奔三国败诸侯之师乃揺心矣诸侯乖乱楚必大奔请先者去备薄威后者敦陈整旅吴子从之战于鸡父吴以罪人三千先犯胡沈与陈为三军以系于后中军从王公子光帅右掩余帅左吴之罪人或奔或止三国争走而乱吴师击之获胡沈之君及陈大夫舍胡沈之俘使奔许与蔡顿曰吾君死矣师噪而从之三国奔楚师大奔【左传】吴旧无车乗三军皆步其法三万人为三军分为百行行卒百人行头皆用官师拥铎持防建肥胡之幡奏文犀之渠十行一嬖大夫建旗提鼓挟经秉枹百行一将军载常建鼓挟经秉枹万人以为方陈中军白裳白旗素甲白羽之矰望之如茶王亲秉钺载白旗以中陈而立左军亦如之赤裳赤旟丹甲朱羽之矰望之如火右军亦如之裳旗黒甲乌羽之矰望之如墨呉制如此及巫臣怨楚以晋之一卒适吴舍其偏两之一【车一乗卒一两】教吴车战至是始伐州来










　　管子作内政而寄军令焉制国五家为轨轨为之长十轨为里里有司四里为连连为之长十连为乡乡有良人以为军令五家为轨故五人为伍轨长帅之十轨为里故五十人为小戎里有司帅之四里为连故二百人为卒连长帅之十连为乡故二千人为旅乡良人帅之五乡一帅故万人为一军五乡之帅帅之三军故有中军之鼓有国子之鼓有高子之鼓卒伍整于里军旅整于郊伍之人世同居少同游夜战声相闻昼战目相视其欢欣足以相死故守则同固战则同彊【国语】
　　齐始从周制管仲更之制国三万人车六百乘一军各五旅一旅小戎之车各四十乘一乘卒五十人五十人分为十伍以为三军中军公帅之左军国子帅之右军高子帅之别有卒一万车二百乗为竒兵庄公伐卫因其遗制而无左右二军军不尽出也










　　司马穰苴曰五人为伍十伍为队一军凡二百五十队余竒为握竒故一军以三千七百五十人为竒兵队七十有五以为中垒守地六千尺积尺得四里以中垒四面乗之一面得地三百步垒内有地三顷余百八十步正门为握竒大将军居之六纛五麾金鼓府蔵辎重皆在中垒外余八千七百五十人队百七十五分为八陈六陈【以二陈为游兵】各有千九十四人六陈各减一人以为陈之部署【通典】
　　周公以五偏之陈偏各一师【二千五百人】车二十五乗故制邱乗以万二千五百人为一军管仲为五偏之陈偏各一旅【二千人】车四十乗故作内政以万人为一军至穰苴为司马复行周公邱乗之法布黄帝握竒之陈而以一万二千五百人分之于九军八陈之中与古司马法似同而异且黄帝握竒圆陈也以圆物起数卒乗陈队之多寡随时用之穰苴谓余竒为握竒以万二千五百人取十之三为竒兵布之中垒取十之七为正兵布之外营其取义不同故其数参差不齐亦与黄帝之法不尽合焉














　　孙武子乘之陈图







　　乗之陈配合伏羲方卦图







　　乗之陈配合河图方象图







　　伏羲师卦陈内外俱圆黄帝变为握竒内圆外方孙子变为乗之内外俱方六十四陈八八相乗故曰乗之与河图方卦相为经纬外围二十八陈分为四正正各七陈四隅居之次围二十陈分为四竒竒各五陈四方居之三围十二陈为中军裹围四陈为握竒大小相包众寡相裹竒正相涵一分一合而变化出矣其图古有七巻见汉艺文志后不复传惟立秋之日以六十四陈为防刘故事而已















　　尚史巻一百二
<史部,别史类,尚史>
　　钦定四库全书
　　尚史巻一百三　　　　　　志十一
　　镶白旗汉军李锴撰
　　刑志
　　在易涣之九五曰涣汗其大号言号之不反犹汗之不可反也先王制刑号莫大焉出而不反无有二三故曰慎乃出令令出惟行不惟反也然厥纲有五体协于一丛目三千用孚于中一者义之矱中者仁之规却仁义而论刑其不流为刻深禽兽驱民以防夫穽获者几希故曰法生于义义生于众适合乎人心治之要也法非从天下非从地出发于人间反己自正反己自正仁义之推也若乃不一不中惂滛以逞轻重任爱憎下上适喜怒县象以成而自毁之是反汗也虽然义以一之仁以中之制其流也若夫未形而塞兑又惟礼是借夫谨溯厥原述刑志
　　古之用刑者画象而不犯上刑赭衣不絶中刑杂履下刑墨幪以居州里而人耻之其五刑曰墨劓膑宫杀决闗梁逾城郭而畧盗者其刑膑男女不以义交者其刑宫触易君命革舆服制度奸宄盗攘伤人者其刑劓非事而事之出入不以道义而诵不祥之辞者其刑墨降叛寇贼刼畧夺攘挢防者其刑死【尚书大传】
　　画象者其服象五刑也犯墨者巾犯劓者赭其衣犯膑者以墨幪其膑处而画之犯宫者履屝犯大辟者布衣无领五刑有服此之谓也【白虎通】
　　慎子以画跪当黥草缨当劓以履屝当刖以艾当宫凡斩人之支体凿其形肤曰刑画衣冦异章服曰戮
　　及舜圣徳聪明建法曰象以典刑流宥五刑鞭作官刑扑作教刑金作赎刑灾肆赦怙终贼刑钦哉钦哉惟刑之恤哉乃命皋陶作士帝曰皋陶蛮夷猾夏寇贼奸宄女作士五刑有服五服三就【三就大罪于原野大夫于朝士于市】五流有宅五宅三居【五刑之流各有所居五居之差有三等大罪四裔次九州之外次千里之外】惟明克允帝曰皋陶惟兹臣庶罔或干予正女作士明于五刑以弼五教期于子治刑期于无刑民协于中时乃功懋哉皋陶曰帝徳罔愆临下以简御众以寛罚勿及嗣赏延于世宥过无大刑故无小罪疑惟轻功疑惟重与其杀不辜宁失不经好生之徳洽于民心兹用不犯于有司及夏作禹刑大辟二百膑辟三百宫辟五百劓墨各千汤作官刑儆于有位曰敢有恒舞于宫酣歌于室时谓巫风敢有殉于货色恒于游畋时谓滛风敢有侮圣言逆忠直逺耆徳比顽童时谓乱风惟兹三风十愆卿士有一于身家必丧邦君有一于身国必亡臣下不匡其刑墨具训于防士【尚书】
　　夏商葢皆因唐虞之制而其书亡至周刑书始备大司寇之职掌建邦之三典以佐王刑邦国诘四方一曰刑新国用轻典二曰刑平国用中典三曰刑乱国用重典以五刑纠万民野刑上功纠力【功农功力勤力】军刑上命纠守【命将命守不失部伍】乡刑上徳纠孝【徳六徳】官刑上能纠职【能能其事职事修理】国刑上愿纠暴【愿慤慎暴防字之误】以圜土聚教罢民凡害人者寘之圜土而施职事焉以明刑耻之【明刑书其罪恶于大方版着其罪】其能改者反于中国不齿三年【司圜职上罪三年而舍中罪二年而舍下罪一年而舍不齿不得以年次列于平民】其不能改而出圜土者杀【出逃亡也】以两造禁民讼入束矢于朝然后聴之以两剂禁民狱入钧金三日乃致于朝然后听之【讼谓以财货相告狱谓以罪相告矢取其直金取其坚】以嘉石平罢民【嘉石文石树之外朝门左】凡万民之有罪过而未丽于法而害于州里者桎梏而坐诸嘉石役诸司空重罪旬有三日坐朞役其次九日坐九月役其次七日坐七月役其次五日坐五月役其下罪三日坐三月役使州里任之则宥而舍之以肺石达穷民【肺石赤石】凡逺近惸独老防之欲有复于上而其长弗达者立于肺石三日士聴其辞以告于上而罪其长正月之吉始和布刑于邦国都鄙乃县刑象之法于象魏使万民观刑象挟日而敛之凡诸侯之狱讼以邦典定之【六典也】凡卿大夫之狱讼以邦法断之【八法也】凡庶民之狱讼以邦成弊之【八成也】小司寇以五刑听万民之狱讼附于刑用情讯之至于旬乃弊之读书则用法凡命夫命妇不躬坐狱凡王之同族有罪不即市以五声听狱讼求民情曰辞听色听气听耳听目听以八辟丽邦法附刑罚曰议亲之辟议故之辟议贤之辟议能之辟议功之辟议贵之辟议勤之辟议賔之辟以三刺断庶民狱讼之中曰讯羣臣讯羣吏讯万民听民之所刺宥以施上服下服之刑嵗终则令羣士计狱弊讼登中于天府正嵗帅其属而观刑象令以木铎曰不用法者国有常刑令羣士乃宣布于四方宪刑禁士师掌国之五禁曰宫禁官禁国禁野禁军禁以五戒先后刑罚曰誓用之于军旅诰用之于防同禁用诸田役纠用诸国中宪用诸邦鄙【纠宪未有闻】察狱讼之辞以诏司寇断狱弊讼致邦令掌士之八成曰邦汋【斟汋盗取国家宻事若探刺尚书事】邦贼【为逆乱者】邦谍【为异国反间】犯邦令挢邦令为邦盗为邦朋为邦诬若邦凶荒则以荒辩之法治之【辩当为贬遭荒则刑法贬损作权时法】乡士掌国中各掌其乡之民数而纠戒之听其狱讼异其死刑之罪而要之旬而职听于朝司寇听之断其狱弊其讼于朝羣士司刑皆在各丽其法以议狱讼狱讼成士师受中协日刑杀肆之三日若欲免之则王防其期【谓卿士职听王朝司宼听之日王欲赦之则亲徃议之】遂士掌四郊各掌其遂之民数纠其戒令听其狱讼二旬而听于朝刑杀各于其遂肆之三日若欲免之则王命三公防其期县士掌野各掌其县之民数纠其戒令听其狱讼三旬而听于朝刑杀各就其县肆之三日若欲免之则王命六卿防其期方士掌都家听其狱讼辨其死刑之罪而要之三月而上狱讼于国狱讼成士师受中书其刑杀之成与其听狱讼者【都家吏自恊日刑杀但书其成与治狱吏姓名备反覆失实】讶士掌四方之狱讼谕罪刑于邦国凡四方之有治于士者造焉【谓谳疑辨事先来诣乃通之于士如郡国遣主者吏诣廷尉议者】四方有乱狱则徃而成之朝士掌建邦外朝之法左嘉石平罢民右肺石达穷民凡士之治有期日国中一旬郊二旬野三旬都三月邦国朞期内之治听期外不听凡有责者有判书以治则听【判书半分而合者若今劵书】凡民同货财者令以国法行之犯令者刑罚之凡属责者以其地而听其辞【谓讼地界者田地町畔相比属谓之属责】凡盗贼军乡邑及家人杀之无罪凡报仇讐者书于士杀之无罪若邦凶荒札丧寇戎之故则令邦国都家县鄙虑刑贬司刑掌五刑之法以丽万民之罪墨罪五百劓罪五百宫罪五百刖罪五百杀罪五百若司寇断狱弊讼则以五刑之法诏刑罚而以辨罪之轻重司刺掌三刺三宥三赦之法以賛司寇听狱讼三刺曰讯羣臣讯羣吏讯万民三宥曰不识过失遗忘三赦曰防弱老旄蠢愚以此三法者求民情断民中而施上服下服之罪然后刑杀司盟掌盟载之法盟万民之犯命者诅其不信者有狱讼者则使之盟诅司厉掌盗贼之任器货贿辨其物皆有数量贾而楬之入于司兵其奴男子入于罪女子入于舂稾凡有爵者与七十者与未齓者皆不为奴司圜掌收教罢民凡害人者弗使冠饰而加明刑焉任之以事而收教之能改者上罪三年而舍中罪二年而舍下罪一年而舍其不能改而出圜土者杀虽出三年不齿凡圜土之刑人也不亏体其罚人也不亏财【以此知其为民所苦而未入刑者也国语罢士无伍罢女无家言为恶无所容入也】掌囚掌守盗贼凡囚者上罪梏拲而桎中罪桎梏下罪梏王之同族拲有爵者桎以待弊罪及刑杀告刑于王奉而适朝士加明梏以适市而刑杀之凡有爵者与王之同族奉而适甸师氏以待刑杀掌戮掌斩杀贼谍而搏之凡杀其亲者焚之杀王之亲者辜之【辜之言枯谓磔也】凡杀人者踣诸市肆之三日刑盗于市凡罪之丽于法者亦如之唯王之同族与有爵者杀之于甸师氏凡军旅田役斩杀刑戮亦如之墨者使守门劓者使守闗宫者使守内刖者使守囿髠者使守积布宪掌宪邦之刑禁正月之吉执旌节以宣布于四方而宪邦之刑禁以诘四方邦国及其都鄙达于四海凡邦之大事合众庶则以刑禁号令禁杀戮掌司斩杀戮者凡伤人见血而不以告者攘狱者遏讼者以告而诛之禁暴氏掌禁庶民之乱暴力正者挢诬犯禁者作言语而不信者以告而诛之凡国聚众庶则戮其犯禁者以徇凡奚聚而出入者则司牧之戮其犯禁者【周官】
　　其司寇正刑明辟以听讼狱也必三刺有防无简不听【简诚也有其意无其诚者】附从轻赦从重其析言破律乱名改作执左道以乱政杀作滛声异服竒技竒器以疑众杀行伪而坚言伪而辩学非而博顺非而泽以疑众杀假于神时日卜筮以疑众杀此四诛者不以听凡制五刑必即天论邮罚丽于事凡听五刑之讼必原父子之亲立君臣之义以权之意论轻重之序慎测浅深之量以别之悉其聪明致其忠爱以尽之疑狱泛与众共之众疑赦之必察小大之比以成之成狱辞史以狱成告于正正聴之正以狱成告于大司寇大司寇听之棘木之下大司寇以狱之成告于王王命三公参听之三公以狱之成告于王王三又然后制刑凡作刑轻无赦刑者侀也侀者成也一成而不可变故君子尽心焉其公族有死罪则磬于甸人公族之罪虽亲不以犯有司正术也所以体百姓也刑于隠者不与国人虑父兄也弗吊弗为服哭于异姓之庙为黍祖逺之也素服居外不听乐私丧之也骨肉之亲无絶也公族无宫刑不翦其类也【礼记】
　　至穆王作吕刑则曰两造具备师听五辞五辞简孚正于五刑五刑不简正于五罚五罚不服正于五过五过之疵惟官惟反惟内惟货惟来【或尝同官位或诈反囚辞或内亲用事或行货枉法或旧相与徃来】其罪惟钧其审克之五刑之疑有赦五罚之疑有赦其审克之简孚有众惟貌有稽【简核诚信有合众心惟察其貌有所考令】无简不听具严天威【无简核诚信不听理其狱当严敬夭威无轻用刑】墨辟疑赦其罚百锾阅实其罪劓辟疑赦其罚惟倍阅实其罪剕辟疑赦其罚倍差阅实其罪宫辟疑赦其罚六百锾阅实其罪大辟疑赦其罚千锾阅实其罪墨罚之属千劓罚之属千剕罚之属五百宫罚之属三百大辟之罪其属二百五刑之属三千上下比罪无僭乱辞勿用不行惟察惟法其审克之上刑适轻下服下刑适重上服轻重诸罚有权刑罚世轻世重惟齐非齐有伦有要罚惩非死人极于病非佞折狱惟良折狱罔非在中察辞于差非从惟从【非从其伪辞惟从其本情】哀敬折狱明启刑书胥占咸庶中正其刑其罚其审克之狱成而孚输而孚其刑上备有并两刑【尚书】
　　冉有问于孔子曰古者三皇五帝不用五刑信乎孔子曰圣人之设防贵其不犯也制五刑而不用所以为至治也凡民之为姧邪窃盗靡法妄行者生于不足不足生于无度无度则小者偷惰大者侈靡各不知节是以上有制度则民知所止民知所止则不犯故虽有奸邪贼盗靡法妄行之狱而无防刑之民不孝者生于不仁不仁者生于丧祭之礼不明丧祭之礼所以教仁爱也能致仁爱则服丧思慕祭祀不懈人子馈养之道丧祭之礼明则民孝矣故虽有不孝之狱而无防刑之民杀上者生于不义义所以别贵贱明尊卑也贵贱有别尊卑有序则民莫不尊上而敬长朝聘之礼者所以明义也义必刑则民不犯故虽有杀上之狱而无防民之刑鬬变者生于相陵相陵者生于长防有序而遗敬让乡饮酒之礼者所以明长防之序而崇敬让也长防必序民懐敬让故虽有变鬬之狱而无陷刑之民滛乱者生于男女无别男女无别则夫妇失义婚姻聘享者所以别男女明夫妇之义也男女既别夫妇既明故虽有媱乱之狱而无防刑之民此五者刑罚之所从生各有源焉不塞其源而辄绳之以刑是谓为民设穽而防之也刑罚之源生于嗜欲不节夫礼度者所以御民之嗜欲而明好恶顺天道礼度既陈五教毕修而民犹或未化尚必明其法典以申固之其犯奸邪靡法妄行之狱者则饬制量之度有犯不孝之狱者则饬丧祭之礼有犯杀上之狱者则饬朝觐之礼有犯鬬变之狱者则饬乡饮酒之礼有犯媱乱之狱者则饬婚聘之礼三皇五帝之所化民者如此虽有五刑之用不亦可乎孔子曰大罪有五而杀人为下逆天地者罪及五世诬文武者罪及四世逆人伦者罪及三世谋神者罪及二世手杀人者罪止其身故曰大罪有五而杀人为下矣冉有问于孔子曰先王制法使刑不上于大夫礼不下于庶人然则大夫犯罪不可以加刑庶人之行事不可以治于礼乎孔子曰不然凡治君子以礼御其心所以属之以亷耻之节也故古之大夫其有坐不亷污秽而退放之者不谓之不亷污秽而退放则曰簠簋不饬有坐媱乱男女无别者不谓之媱乱男女无别则曰帷幕不修也有坐罔上不忠者不谓之罔上不忠则曰臣节未着有坐罢软不胜任者不谓之罢软不胜任则曰下官不职有坐干国之纪者不谓之干国之纪则曰行事不请此五者大夫既自定有罪名矣而犹不忍斥然正以呼之也既而为之讳所以媿耻之是故大夫之罪其在五刑之域者闻而谴发则白冠厘缨盘水加剑造乎阙而自请罪君不使有司执缚牵掣而加之也其有大罪者闻命则北面再拜跪而自裁君不使人捽引而刑杀之也曰子大夫自取之耳吾遇子有礼矣以刑不上大夫而大夫亦不失其罪者教使然也凡所谓礼不下庶人者以庶人遽其事而不能充礼故不责之以备礼也仲弓问于孔子曰雍闻至刑无所用政至政无所用刑至刑无所用政桀纣之世是也至政无所用刑成康之世是也信乎孔子曰圣人之治化也必刑政相叅焉太上以徳教民而以礼齐之其次以政言导民以刑禁之刑不刑也化之弗变导之弗从伤义以败俗于是乎用刑矣颛五伦必即天伦行刑罚则轻无赦是故爵人必于朝与众共之也刑人必于市与众弃之也古者公家不畜刑人大夫弗养其士遇之涂弗与之言屏诸四方唯其所之弗及与政弗欲生之也仲弓曰其禁何禁孔子曰巧言破律遁名改作执左道与乱政者杀作媱声造异服设伎竒器以荡上心者杀行伪而坚言诈而辩学非而博顺非而泽以惑众者杀假于神时日卜筮以疑众者杀此四诛者不以听仲弓曰其禁尽于此而已孔子曰此其防者其余禁者十有四焉命服命车不粥于市珪璋璧琮不粥于市宗庙之器不粥于市兵车旍旗不粥于市牺牲秬鬯不粥于市戎器兵甲不粥于市用器不中度不粥于市布帛精麤不中数广狭不中量不粥于市奸色乱正色不粥于市文锦珠玉之器雕饰靡丽不粥于市衣服饮食不粥于市菓食不时不粥于市五木不中伐不粥于市鸟兽鱼鼈不中杀不粥于市凡执此禁以齐众者不赦过也【家语】
　　至秦用商鞅设连坐之法造参夷之诛加肉刑大辟者有凿颠抽胁镬烹之法所谓繁于秋荼密于凝脂而上下相趋奸伪萌生以底于亡是又惨礉苛毒不可以论于刑已


　　尚史巻一百三
　　钦定四库全书
　　尚史巻一百四　　　　　　志十二
　　镶白旗汉军李锴撰
　　田赋志
　　昔者神农氏斵木为耜揉木为耒始教耕民知一母百子之利乃粒食土生食食生民王者宝土生民宝食葢不可一日离矣及禹为司空任土作贡弃为稷播百谷驯至于周作平土之制任三壤班五土火变水行而井田立限法昭然备矣葢赋取乎下田操乎上授受有节公私有程乡闾州党勤董督之是以野无废土国无游民公田稼不善则罪民私田稼不善则罪吏兴利除害民用以给是治之有道也暴秦堕则令民得自占田夫然后大权逆移纵弛以逞董子所谓富者连阡陌贫者无立锥如此而求治譬废楫以济川必无繇矣夫春秋之法诸侯不得専封大夫不得専地舆台臧获举有执焉何以为治百一而赋祗益滛氓而已摭拾旧规述田赋志
　　井田之制莫攷其所始洎商畧得其详然少康逃奔有虞有田一成有众一旅成为六十四井之甸岂夏时已有其制与商之为制以六百三十畆之地画为九区区七十畆中为公田公田之中以十四畆为庐舍其外八家各授一区但借其力以助耕公田一夫实耕公田七畆周时方里而井井九百畆其中为公田公田之中以二十畆为庐舍八家皆耕百畆同养公田一夫实耕公田十畆
　　按王制古者以周尺八尺为歩今以周尺六尺四寸为步是周尺每步少古尺一尺六寸则畮少百六十尺百畮少万六千尺以六尺四寸而一得二千五百步为二十五畮以商之七十畮加二十五畮得九十五畮是每井裁少周五畮
　　以小司徒经土地而井牧其田野九夫为井四井为邑四邑为邱四邱为甸四甸为县四县为都【周礼】
　　所谓九夫为井者井方一里九夫所治之田也四井为邑方二里四邑为邱方四里四邱为甸方八里旁加一里则方十里为一成积百井九百夫其中六十四井【甸方八里八八开方之得六十四井此正田之数】五百七十六夫【井九夫积五百七十六夫此正农之数】出田税三十六井【此一甸旁加一里之数】三百二十四夫治洫四甸为县方二十里四县为都方四十里四都方八十里旁加十里乃得方百里为一同也积万井九万夫其四千九十六井【同方六十四里开方之得四千九十六井此正田之数】三万六千八百六十四夫【此正农之数】出田税二千三百四井【同实方六十四里旁加十六里乃得方八十里此旁加十六里之数】二万七百三十六夫治洫三千六百井【同方八十里旁加二十里乃得方百里此旁加二十里之数】三万二千四百夫治浍井田之法备于一同
　　贾公彦疏四都方八十里开方之为六千四百井就里除四千九十六井余二千三百四井井有九夫为二万七百三十六夫不出税使之治洫四成为县县方二十里更加五里方二十五里四县是小都五十里四都方百里一同开方之为万井就内除六千四百井余三千六百井井有九夫为三万二千四百夫不出税使之治浍
　　司马法曰六尺为步步百为畆【汉时二百四十步为畆是古百二十畆当汉五十畆】畆百为夫夫三为屋屋三为井井十为通通十为成成百井十成为终终千井十终为同同方百里万井【郑注　井十为通成十为终者横以十贯而为长通十为成终十为同者纵以十聫而为方也此与周官以四逓加之法筭各不同】此都鄙井田之法所谓八家同井者也案井田之制周官文明甚郑氏引司马法一同方百里万井之説而设旁加之法夫一甸既已旁加一里矣合为一同又旁加十里遂使一同之中正田裁四千九十六井正农裁三万六千八百六十四夫治田出税而旁加之田且至五千九百四井人至五万三千一百三十六夫不出税而治洫与浍是旁加之田反溢于公田而旁加之夫反溢于正夫矣周之本制未必若是也攷大司徒不易之地家百亩一易之地家二百亩再易之地家三百亩又有余夫口受田二十五亩凡此诸田不附一井之旁将安从取给哉夫莱田者嵗更月易必不能越井而耕也余夫者一户之子弟必不能别宅而居也郑氏谓六乡以九等受地皆以一夫为计其地则尽余夫无地可受并出耕遂地之中百里之外其于事理有必不可者又若司马法之井十为通通为匹马三十家士一人徒二人此葢三分取一尔而贾疏云井有九夫十井为九十夫之地宫室涂巷三分去一唯有六十夫地在不易一易再易通率三夫受六夫之地三十夫受六十夫之地唯三十家使出马一匹士一人徒二人此亦度一井九百畮之中当有余畮以补莱田遂乃减夫以求其合是一井名为九夫而实则六夫矣夫求合百里万井之説而设旁加求合一通三十家之説而减正夫牵率调停均非通论也今画井定方用附余田意之所儗理或然尔一井正田之外当附余田五百六亩二分有半一邑合计余田二千二十五亩一邱合计余田八千一百亩一甸合计余田三万二千四百亩开方之四周各一里三十六井得甸方十里百井矣一县合计余田十二万九千六百亩开方之四周各二里一百四十四井得县方二十里四百井矣一都合计余田五十一万八千四百亩开方之四周各四里五百七十六井得都方四十里一千六百井矣一同今计余田二百七万三千六百亩开方之四周各八里二千三百四井得同方八十里六千四百井矣再加余田三百二十四万亩开方之四周又十里三千六百井得同方百里万井矣田不外授农不越井平土之制葢不外此乎【附图于后】
　　遂人掌邦之野以土地之图经田野造县鄙形体之法五家为邻五邻为里四里为鄼五鄼为鄙五鄙为县五县为遂皆有地域沟树之凡治野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路以达于畿【周礼】
　　十夫二邻之田百夫一鄼之田千夫二鄙之田万夫四县之田遂沟洫浍皆所以通水于川也遂广深各二尺沟倍之洫倍沟浍广二寻深二仭径畛涂道路皆所以通车徒于国都也径容牛马畛容大车涂容乗车一轨道容二轨路容三轨都之野涂与环涂同可也【诸侯环涂五轨其野涂与都环涂皆三轨】万夫者方三十三里少半里
　　贾疏从西北隅北畔至东头有十洫一洫百夫十洫千夫千夫万步万步自三十三里余百步是少半里以九浍总而言之则万夫矣
　　九而方一同以南亩图之则遂纵沟横洫纵浍横九浍而川周其外焉【康成注】
　　贾疏按诗有今适南亩故以南亩图之其田南北细分者是以行隔为一夫十夫则于首为横沟十沟即百夫于东畔为南北之洫十洫则于南畔为横浍九浍则于四畔为大川此川人造广深葢倍浍此川与匠人浍水所注川者异彼百里之间一川谓大川也
　　此乡遂沟洫之法所谓十夫有沟者也
　　贾疏此与井田异制以九而方一同则百里之内九九八十一浍为井田则一同为一浍既沟浍稀稠不同又沟浍法以为贡子就夫税之十一而贡井田则九夫为井井税一夫美恶取于此不税民之所自治是沟洫井田异也
　　匠人为沟洫耜广五寸二耜为耦一耦之伐广尺深尺谓之
　　郑注古者耜一金两人并发之其垄中曰上曰伐伐之言发也也今之耜岐头两金象古之耦也汉书后稷始田以二耜为耦长终畆一畆三一夫三百而播种于中苗生叶以上稍耨陇草因隤其土以附苗根比陇尽根深而能风与旱也
　　田首倍之广二尺深二尺谓之遂九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仭谓之浍専达于川各载其名凡天下之地埶两山之间必有川焉大川之上必有涂焉【考工记　此是自然之川与九浍而川周其外之川异】
　　此畿内采地之制异于乡遂及公邑采地者在三百里四百里五百里之中畿内用夏之贡法邦国用殷之助法【康成注】地有九等上中下各有三等也又别有三等谓不易一易再易之地也食人有九等自二人至十人亦各有三等也【下地食二人三人四人中地食五人六人七人上地食八人九人十人各有三等　康成注】大司徒造都鄙制其地域而封沟之以其室数制之不易之地家百畮一易之地家二百畮再易之地家三百畮【周礼】都鄙王子弟公卿大夫采地也【采地者公在大都卿在小都大夫在家邑其亲王子母弟与公同在大都次疏者与卿同在小都次更疏者与大夫同在家邑】不易之地嵗种之地美故家百畮一易之地休一嵗乃复种地薄故家二百畮再易之地休二嵗乃复种故家三百畮【康成注】遂人掌六遂之地辨其野之土上地中地下地以颁田里上地夫一廛【廛百畮之宅】田百畮莱五十畮【莱谓休不耕者】余夫亦如之中地夫一廛田百畮莱百畮余夫亦如之下地夫一廛田百畮莱二百畮余夫亦如之【周礼】
　　郑司农云戸计一夫一妇而赋之田其一户有数口者余夫亦受此田也【康成注】
　　贾疏余夫年二十九以下未有妻受口田二十五畮若三十有妻则受夫田百畮
　　士工商家受田五口乃当农夫一人此谓平土可以为法者若山林薮泽原陵淳卤之地各以肥硗多少为差民年二十受田六十归田七十以上上所养也十嵗以上上所长也十一嵗以上上所强也【汉志】
　　若王制所谓百畮之分上农夫食九人其次食八人其次食六人下农夫食五人则又以人之勤惰为言不在受田之限也
　　案内则云三十受田给征役乡大夫注有夫有妇乃成家何休云一夫一妇受井田百畮并与郑説合而朱子集注云一夫上父母下妻子以五口八口为率受田百畮如有弟是余夫年十六别受二十五畮俟其壮而有室然后受百畮之田常制之外又有余夫之田以厚野人也此説为独得然有未尽者夫地有九等户亦如之论其中者经有上地家七人中地家六人下地家五人之文是一夫上父母下妻子旁兄弟谓之家其七六五人之外又有弟年十六以上乃受余夫田二十五畮如有数弟则各受余夫之田以养其妻子逮至夫与弟各生子则身又为父其冡子为夫次子为余夫夫之冢子受原田弟之冢子受百畮之田所谓余夫亦如之是也若如众説一夫一妇与七六五人同受百畮显与经倍而制且不均矣
　　尧平水土为九州九州之地凡二千四百三十万八千二十四顷定垦者九百二十万八千二十四顷不垦者千五百一十万民口千三百五十五万三千九百二十三人至于涂山之防诸侯执玉帛有万国四海之内东西二万八千里南北二万六千里出水者八千里受水者八千里男女耕织不夺其时故公家有三十年之积私家有九年之储逮汤受命其能存者三千余国方于涂山十损其七民离毒政将亦如之至周克商制五等之封凡千七百七十三国又减汤时千三百矣民众之损将亦如之及周公相成王致治刑错民口千三百七十一万四千九百二十三人多禹十六万一千人至庄王之十三年五千里内非天王九嫔之御自世子公侯以下至于庶民凡千一百八十四万七千人除有土老疾定受田者九百万四千人其后诸侯相并当春秋时尚有千二百国至于战国存者十余然考苏张之説计秦及山东六国戎卒尚存五百余万推此尚当千余万人【帝王世纪】
　　赋者上之所取也役者下之所供也然皆因地制赋因民定役赋贵薄征役取下剂过则毒民太古尚矣至禹任土作贡始别九州田辨九等赋亦如之冀州厥土惟白壤厥赋惟上上错【赋第一等而错出第二等】厥田惟中中兖州厥土黒坟厥田惟中下厥赋贞【赋第九等贞正也以薄赋为正也】青州厥土白坟海濵广斥厥田惟上下厥赋中上徐州厥土赤埴坟厥田惟上中厥赋中中扬州厥土惟涂泥厥田惟下下厥赋下上上错【赋第七等杂出第六等】荆州厥土惟涂泥厥田惟下中厥赋上下豫州厥土惟壤下土坟垆厥田惟中上厥赋错上中【赋第二等杂出第一等】梁州厥土青黎厥田惟下上厥赋下中三错【赋第八等杂出第七第九等】雍州厥土惟黄壤厥田惟上上厥赋中下【孔氏曰田下而赋上者人功脩也田上而赋下者人功少也】五百里甸服【畿内之地去王城四靣各五百里】百里赋纳总【禾本全曰总】二百里纳铚【刈禾曰铚半藁也】三百里纳秸服【半藁去皮曰秸服者三百里内去王城为近非惟纳总铚秸又使之服输将之事也】四百里粟五百里米【尚书】
　　夏制当亦如此而其详与商制皆莫可得闻孟子云夏后氏五十而贡【一夫受田五十畮毎夫计其五畮之入以为贡】殷人七十而助【殷始为井田之制画地为九区区七十畮中为公田八家各授一区但借其力以助耕公田】周人百畮而彻【周时一夫授田百畮乡遂用贡法十夫冇沟都鄙用助法八家同井耕则同力而作收则计畮而分故谓之彻】其实皆什一也龙子曰治地莫善于助莫不善于贡贡者较数嵗之中以为常乐嵗粒米狼戾多取之而不为虐则寡取之凶年粪其田而不足则必取盈焉诗云雨我公田遂及我私由此观之虽周亦助也周之赋有二都鄙用助法乡遂用贡法其小司徒井牧其田野九夫为井四井为邑四邑为邱四邱为甸四甸为县四县为都此都鄙井田而用助法者也其大司徒建邦国以土圭土其地而制其域诸公之地封疆方五百里其食者半诸侯之地封疆方四百里其食者参之一诸伯之地封疆方三百里其食者参之一诸子之地封疆方二百里其食者四之一诸男之地封疆方百里其食者四之一【公之地自食其半半贡入天子侯伯之地三之一贡入天子子男之地四之一贡入天子】载师掌任土之法以物地事授地职而待其政令以廛里任国中之地【廛里若今邑里廛民居之区域里居也】以场圃任园地【圃树果蓏之属季秋于中为场樊圃谓之园】以宅田士田贾田任近郊之地【宅田致仕者之家所受田士读为仕仕者亦受田所谓圭田也贾田在市贾人其家所受田】以官田牛田赏田牧田任逺郊之地【官田庶人在官者其家所受田牛田牧田畜牧者之家所受田赏田赏赐之田】以公邑之田任甸地【公邑六遂余地天子使大夫治之】以家邑之田任稍地【家邑大夫采地】以小都之田任县地【小都卿之采地】以大都之田任畺地【大都公之采地王子弟所食邑畺五百里王畿界也】凡任地国宅无征园廛二十而一近郊十一逺郊二十而三【轻近而重逺者近多役也园廛亦轻之者廛无谷园少利也】甸稍县都皆无过十二唯其漆林之征二十而五【漆林之税特重以其自然所生非人力所作也】凡宅不毛者有里布【不树桑麻罚以一里二十五家之泉】凡田不耕者出屋粟【罚以三家之税】凡民无职事者出夫家之征【夫税者百畮之税家税者出士徒车辇给繇役】以时征其赋此乡遂公邑而用贡法者也其小司徒均土地以稽其人民而周知其数上地家七人可任也者家三人【给地有九等此据中地三等而言中地之上所养者七人七人之中一人为家长余六人在强弱半强而可任使者家三人】中地家六人可任也者二家五人下地家五人可任也者家二人凡起徒役毋过家一人以其余为羡唯田与追胥竭作【田田猎追追寇贼也】其大司马令赋以地与民制之上地食者参之二其民可用者家三人中地食者半其民可用者二家五人下地食者参之一其民可用者家二人【周礼　赋给军用者令邦国之赋制如六遂】
　　此则乡遂邦国役民之制也至周东迁其法滋壊而鲁宣公十五年初税畮公羊传曰讥履畮而税也古者什一而借【谓借民力耕公田】过于什一大桀小桀减于什一大貊小貊什一者天下之中正也成公元年作邱甲杜预注曰邱十六井出戎马一匹牛三头甸六十四井出长毂一乗戎马四匹牛十二头甲士三人步卒七十二人【与司马法异】此甸所赋鲁使邱出之讥重敛【详见兵志】哀公十二年用田赋公羊传曰田者一井之田赋者敛取其财也若今敛民钱以田为率矣礼税民公田不过什一军赋十井不过一乘哀公空尽国储用田赋过什一而左氏传曰季孙欲以田赋使冉有访诸仲尼仲尼不对而私于冉有曰君子之行也度于礼施取于厚事取其中敛从其薄如是则以邱亦足矣【邱出戎马一匹牛三头是赋之常法】若不度于礼而贪冒无厌则虽以田赋又将不足哀公问于有若曰年饥用不足如之何对曰盍彻乎公曰二吾犹不足如之何其彻也由此观之周之末季彻法不行赋尝什二矣至秦孝公十二年初为赋用商鞅法以三晋地狭人贫秦地广人寡于是诱三晋之人利其田地复三代无知兵事废井田开阡陌任其所耕不限多少既而无所稽攷则舍地而税人洎始皇三十一年始使黔首自实田田租口赋盐铁之利二十倍于官或耕豪民之田则见税十五【十分以五输田主】于是乎井田什一之赋絶不复行而民力日困矣若夫太宰以九赋敛财贿所谓邦中之赋【在城郭者】四郊之赋【去国百里】郊甸之赋【邦甸二百里】家削之赋【家削三百里】邦县之赋【邦县四百里】邦都之赋【邦都五百里此平民也】闗市之赋山泽之赋【关市山泽谓占防百物】币余之赋【币余谓占卖国中之斥币皆末作当増赋者】此则计民口率出泉异乎田野之税也












　　井田图
　　井方一里　正田九百畆
　　郑氏以甸方十里百井同
　　方百里万井求其数而不
　　得故设为旁加之法以旁
　　加之夫为治洫治浍説误
　　正农九夫
　　余田五百六畆二分有半【増入余田以代旁加】
　　四井为邑方二里
　　正田二千六百畆




　　正农三十六夫
　　余田二千二十五畆
　　四邑为丘方四里十六井


　　正田一万四千四百畆
　　正农一百四十四夫


　　余田八千一百畆
　　四丘为甸方八里六十四井
　　正田五万七千六百畆
　　正农五百七十六夫　　　　郑氏旁加法四周各加
　　一里余三十一井三百
　　二十四夫治洫并前数
　　为百井九百夫
　　余田三万二千四百畆以余
　　田开方之四周各一里得甸
　　方十里百井
　　四甸为县方十六里二百五十六井
　　正田二十三万四百畆
　　正农二千三百四夫　　　　　郑氏旁加法县方二
　　十里【实十六里毎甸旁加一里得今
　　数】又曰更加五里方
　　二十五里【此于县内旁加则都】
　　余田十二万九千六百畆以　　【方五十里同方百里同之内更不复旁加】余田开方之四周各二里得
　　县方二十里四百井
　　四县为都方三十二里一千二十四井
　　正田九十万三千六百畆　正农九千三十六夫




　　余田五十一万八千四百畆开方之四周各四里得都方四十里一千六百井
　　四都为同方六十四里四千九十六井
　　正田三百六十八万六千四百畆　正农三万六千八百六十四夫余田二百七万三千六百畆开方之四周各八里得同方八十里再加余田三百二十四万畆开方之四周各十里得同方百里万井









　　郑氏旁加法四都方八十里【实六十四里□加十六里得今数】为六千四百井就里除四千九十六井【此方六十四里之井】余二千三百四井【此旁加十六里之井】二万七百三十六夫治洫县方二十里更加五里四县是小都五十里四都为一同方百里万井就里除六千四百井【此方八十里之井】余三千六百井【此旁加二十里之井】三万二千四百夫治浍司马法井田图





















　　尚史巻一百四
<史部,别史类,尚史>
　　钦定四库全书
　　尚史巻一百五　　　　　　　　志十三
　　镶白旗汉军李锴撰
　　氏族志
　　浑噩之初人以类从而已氏族之建始肇中古夏书曰锡土姓曰天子建徳因生以赐姓胙之土而命之氏又曰保姓立氏以守宗祊是姓因其本而氏防其支先王之制也故氏族氏官氏谥氏王父字者有之而姓则无倍焉洎乎周末荒厥旧宗氏章姓湮邈焉为一史迁之书曰姓某氏葢久已失其原矣今纂前绪用析厥初其有人承本系于无收者【如鲁之展瑕展玉父之于展氏晋之先蔑先仆之于先氏之属】并附着之述氏族志
　　黄帝
　　黄帝姬姓也【史记姓公孙】长于姬水受国于有熊居轩辕之邱因以为名又以为号【帝王世纪　左传号帝鸿氏】
　　黄帝二十五子曰昌意嚣苗龙休青阳挥夷鼔仓林禺阳【外纪】青阳方雷氏之甥也夷鼓彤鱼氏之甥也青阳与夷鼓皆为己姓青阳与仓林同于黄帝又皆为姬姓其同生而异姓者四母三子别为十二姓凡黄帝之子二十五宗其得姓者十四人为十二姓【十四人而二人为己二人为姬故十二姓】姬酉祁己滕葴任荀僖姞儇依是也【国语】
　　一説黄帝娶雷祖生昌意昌意降处若水生韩流韩流取淖子曰阿女生帝颛顼黄帝生骆明骆明生白马白马是为鲧
　　世本黄帝娶于西陵氏谓之累祖产青阳及昌意昌意生颛顼颛顼生鲧郭璞注诸言生者多谓其苗裔未必是亲所产　此説殊是黄帝一再传不得与尧舜同时
　　黄帝生禺防禺防生禺京【即禺疆】禺京处北海禺防处南海禺防子有儋耳之国任姓黄帝生苗龙苗龙生融吾融吾生防明防明生白犬是为犬戎黄帝之孙曰始均始均生北狄【山海经】
　　周时祝与南燕并黄帝后为姞姓
　　少皥
　　少皥黄帝子青阳之子孙曰金天氏【汉书】
　　邑于穷桑又谓之穷桑氏【帝王世纪】
　　王嘉拾遗记少皥主西方号金天氏亦曰金穷氏时有五凤集于庭因曰凤鸟氏亦曰桑邱氏金鸣于山银涌于地如龟蛇龙凤故有龙山龟山凤水之目亦因以为姓末代为龙邱氏蛇邱氏
　　少皞生倍伐倍伐降处缗渊又生般又生鱼山人一目威姓【山海经】
　　少皞氏之后有南正重事颛顼重之后为羲【国语】
　　又有裔子曰昩为防师生允格台骀颛顼封诸汾川沈姒蓐黄实守其祀【左传】
　　武王克商封其后兹舆于莒【大纪】
　　郯亦其后为己姓
　　颛顼
　　颛顼黄帝子昌意之裔母曰景仆蜀山氏之女颛顼号髙阳氏【帝王世纪　大戴记昌仆氏产颛顼】
　　颛顼生老童老童生重黎
　　世本老童娶于根水氏谓之骄福生重及黎国语髙阳氏之后为北正黎黎之后为和晋书重黎为夏官祝融厯唐虞夏商世序其职及周以夏官为司马其后程伯休父克平徐方锡以官族因而为氏
　　及吴囘吴囘生陆终陆终娶于方氏生六子一曰樊是为昆吾【韦昭注昆吾为夏伯夏衰迁于旧许】二曰恵连是为参胡三曰籛是为彭祖四曰莱言是为云郐人五曰安是为曹姓六曰季连是为姓昆吾卫氏也参胡韩氏也彭祖彭氏也云郐人郑氏也曹姓邾氏也季连楚氏也【大戴记】史记颛顼生穷蝉又生称称生巻章按巻章即老童之讹而多穷蝉及称
　　一説颛顼生老童老童生祝融祝融生长琴是处榣山始作乐风颛顼又生伯服又生驩头驩头生苗民苗民厘姓颛顼之子又有叔士又有季禺之国叔歜之国中防之国【山海经】
　　又有苍舒隤敳梼戭大临龙降庭坚仲容叔达亦髙阳氏之后谓之八恺【左传　杜预注即垂益禹皋陶之伦説误】
　　帝喾
　　帝喾者黄帝之子嚣之裔【帝王世纪】
　　大戴记黄帝生嚣嚣生蟜极蟜极生髙辛天下号曰髙辛氏
　　号曰髙辛氏帝喾生中容生季厘生晏龙晏龙是始为琴瑟晏龙生司幽帝喾又生后稷稷弟台玺生叔均叔均是始作牛耕帝喾又生禺号禺号生淫梁淫梁生番禺番禺是始为舟番禺生奚仲奚仲生吉光吉光是始以木为车帝喾又生帝鸿帝鸿生白民白民销姓又生黑齿姜姓【山海经】
　　经于帝喾皆作帝俊以帝俊生后稷准之帝俊当是帝喾也然有帝俊妻娥皇生三身姚姓之文故郭璞注曰俊亦舜字假借音直以帝俊为帝舜夫诸书并以后稷为帝喾之子未闻为帝舜之子且经于帝舜生戏帝舜生无淫又皆曰舜是俊舜自有别矣葢帝俊妻娥皇生三身当是帝舜之譌郭注由此而误耳今改定
　　帝喾之后曰挚嗣挚立者曰放勲
　　世本帝喾元妃有邰氏之女曰姜嫄生后稷次妃有娀氏之女曰简狄生契次妃陈酆氏之女曰庆都生尧次妃訾陬氏之女曰常仪生帝挚大戴记帝喾产放勲是为帝尧史记喾子挚代立挚不善崩弟放勲立　按春秋命厯序帝喾传十世纬书殊不足信要之挚为髙辛之后非其子也详见世系图説
　　又有阏伯实沈髙辛氏之二子也阏伯主辰实沈主参阏伯为陶唐氏之火正又有伯奋仲堪叔献季仲伯虎仲熊叔豹季貍亦髙辛氏之裔也谓之八元【左传杜预注即稷契朱虎熊罴説误】
　　唐祁姓
　　帝尧陶唐氏祁姓也尧娶散宜氏之女曰女皇生丹朱【帝王世纪】
　　又有男九人使与舜处九男皆益笃【史记】
　　舜受禅使丹朱居丹渊为诸侯【尚书逸篇】
　　武王克商封帝尧之后于蓟【大纪】
　　虞姚姓
　　帝舜有虞氏姚姓也尧妻舜二女娥皇无子女英生商均【帝王世纪　大戴记舜娶帝尧之女谓之女匽氏】
　　一説娥皇生三身之国姚姓三身生义均义均是始为巧帝舜又生戏戏生揺民又生无淫降臷处是为无臷民朌姓【山海经　山海经舜妻登比氏生宵明烛光二女又曰登北氏】
　　夏后相时有虞思妻少康以二姚而邑诸纶遂复夏祀其后又有刘累学扰龙事孔甲刘累后为杜伯在夏为御龙氏在商为豕韦氏【左传】
　　豕韦国于唐周成王灭唐迁之于杜【杜预注】
　　其后隰叔违周难于晋为范氏【国语】
　　武王克殷封胡公满于陈为妫氏【大纪】
　　遂亦妫氏为齐所灭
　　夏姒姓
　　伯禹夏后氏姒姓也父鲧颛顼五世孙鲧娶有辛氏女曰女志生伯禹【世本　论衡禹母吞薏苡而生禹故姓曰姒】
　　禹生均国均国生役采役采生修鞈【山海经】
　　启有五子又有观扈武王克商封其后东楼公于杞【大纪】鄫鄅亦其后姒姓
　　商子姓
　　契母曰简狄有娀氏之女也【契所出未详以简狄为帝喾之妃者非是】鸟至日祀髙禖因孕而生契【古诗注】
　　契封于商赐姓子氏【论衡契母吞燕夘而生契故殷姓曰子】至汤伐桀遂有天下武王克商封纣子禄父以续殷祀禄父叛周诛成王以微子代殷后国于宋【史记】
　　殷民有六族条氏徐氏萧氏索氏长勺氏尾勺氏【左传】
　　周姬姓
　　稷母有邰氏女曰姜原姜原践巨人迹而生稷帝舜封稷于邰别姓姬氏至文王为西伯武王遂有天下平王东徙雒是为东周考王封其弟于河南是为西周桓公恵公封其少子于巩是为东周恵公【史记】
　　大王之子为吴虞王季之子为虢文王之子鲁卫管蔡毛郕曹滕霍郜毕原雍酆郇武王之子晋邘应韩周公之子凡蒋邢茅胙祭其同姓之国为随滑息荣芮魏骀岐隗杨耿密唐鲜虞
　　太皞风姓
　　宿任颛臾须句风姓太皞之后【左传】
　　神农姜姓
　　蚩尤神农之裔【路史】
　　黄帝既去蚩尤之凶迁其民善者于邹屠之地恶者于有比之乡其先以地名族后分为邹氏屠氏【拾遗记】共工亦炎帝之后姜姓【贾逵国语注】
　　炎帝之妻赤水之子听訞生炎居炎居生节并节并生戏器戏器生祝融祝融生共工共工生术器共工又生后土后土生噎鸣噎鸣生嵗十有二【山海经　郭璞注生二子皆以嵗名名之】
　　后土在黄帝时为李【管子】
　　在颛顼时与髙辛争王为髙辛所灭【贾逵注】
　　在周时纪向焦申吕菜亦神农之后姜姓【左传】
　　防风漆姓
　　防风汪芒氏之君守封隅之山者也为漆姓【国语】
　　鄋瞒是其后在夏为防风氏殷为汪芒氏【左传】
　　祝融妘姓己姓熊姓
　　桧偪阳邬路妘姓昆吾苏顾温董己姓楚罗防熊姓并祝融之后【国语】
　　董父以豢龙亊舜为鬷夷氏【左传】
　　昆吾当夏衰迁于旧许为楚之先【韦昭注】
　　陆终彭姓秃姓
　　大彭豕韦诸稽彭姓陆终之后舟人秃姓彭祖之别封也【国语】
　　皋陶嬴姓
　　秦蓼六梁黄徐嬴姓皋陶之后【左传】
　　奚仲任姓
　　挚畴任姓奚仲仲虺之后大任之家【韦昭注】
　　氏羗乞姓
　　伯夷父【郭璞注颛顼师】生西岳西岳生先龙先龙生氐羗氐羗乞姓【山海经】
　　赤狄隗姓陆浑允姓【左传】
　　周诸氏
　　尹氏
　　尹吉甫周内史其后为尹氏尹氏亊襄王为卿士城濮之战王命尹士命晋侯为侯伯简王时有尹武公会诸侯伐郑同盟于柯陵敬王时有尹文公圉尹辛尹固并子朝之党晋逐子朝尹固及子朝奔楚已而固复还周周杀固固之复也有妇人遇之周郊尤之曰处则劝人为祸行则数日而反是夫也其过三嵗乎景王时有尹言多儋括欲立王子佞夫言多杀佞夫【左传】
　　周氏
　　周公姬姓食采于周【杜预注扶风雍县东北有周城】故亦曰周公世为周卿士桓王时有周公黑肩欲弑王而立王子克王杀黑肩恵王时有周公忌父大叔带之难狄伐周获忌父襄王时有周公阅与王孙苏争政简王时有周公楚与伯舆争政恵襄时又有周公孔是为宰孔襄王使宰孔赐齐侯胙【左传】
　　召公
　　召氏世为周卿士
　　按文四年召昭公来会塟杜预注召采地伯爵不明其为燕后而恵王以下燕自有侯以世相传则此召氏非穆公嫡留相周室矣或其支庶别封于召如周公黑肩之比
　　恵王时有召伯廖王使廖赐齐侯命襄王时有召武公过王使过赐晋侯命又有召昭公鲁成风薨王使召昭公会塟定简王时有召桓公定王使公逆王后于齐简王使桓公赐鲁侯命又有召戴公与王孙苏争政王孙苏杀之立其子召襄敬王时有召庄公奂奂子简公盈并党王子朝庄公奂卒晋师纳王盈乃逐子朝逆王于尸既而周杀盈【左传】
　　苏氏
　　苏忿生苏公也周克商苏忿生以温为司冦与檀伯达俱封于河【左传】
　　其后为苏成公幽王时暴公为卿士而谮苏公苏公作何人斯以絶之【诗序】
　　世本暴辛公作埙苏成公作箎古史考古有埙箎二公特善其事耳
　　桓王时苏氏为大夫王夺其温原絺樊隰郕攒茅向盟州陉隤怀十二邑以与郑【杜预注】
　　及庄王崩苏氏及五大夫奉子頽以伐恵王不克出奔温奉子頽奔卫卫师燕师立子頽子頽败苏氏即狄又不能于狄狄人伐之王不救灭温苏子奔卫后有苏子复事顷王为卿士顷王五年苏子及鲁盟于女栗【左传】
　　毛氏
　　毛氏毛叔郑之后有毛伯毛伯卫毛伯过毛伯得【左传详地理志】
　　原氏
　　原氏武王之弟封于原其后有原庄公原伯原伯贯原襄公原伯绞及弟跪寻又有原伯鲁【左传　详地理志】
　　单氏
　　单伯封于单周之亲族【韦昭注】
　　世为卿士庄王时有单伯王将嫁女于齐命鲁为主使单伯送王姬于鲁宋万弑闵公单伯会伐宋顷王时又有单伯为鲁请子叔姬于齐定王时有单襄公朝聘于陈简王时会伐郑同盟于柯陵襄公子顷公顷公子靖公靖公子献公襄顷之族杀献公立其弟成公靖公之曾孙曰单穆公旗敬王时穆公定子期之难穆公子武公武公定儋翩之乱又有单平公单愆期【左传】
　　刘氏
　　刘康公定王母弟【公羊传】
　　定王时康公聘于鲁灵王时有刘定公夏景王时有刘献公挚献公子文公狄敬王时文公定子朝之难楚纳子朝文公会诸侯于召陵谋伐楚文公子桓公桓公定儋翩之乱【左传】
　　鲁诸氏
　　展氏
　　无骇者公子展孙也无骇卒隠公命以字为展氏其后有夷伯展禽展喜襄公时有展庄叔展瑕展玉父齐庆封来奔献车于季孙宿美泽可以鉴展庄叔见之曰车甚泽人必瘁宜其亡也晋士鞅来聘公享之展庄叔执币射者三耦公臣不足取于家臣展瑕展玉父为一耦公臣公巫召伯仲顔庄叔为一耦鄫鼓父党叔为一耦【左传】
　　臧氏
　　公子彄者孝公子臧僖伯也僖伯生臧孙达是为哀伯哀伯生伯氏瓶瓶生文仲辰辰生宣叔许许娶于铸生臧贾臧为继室以其侄生武仲纥纥奔齐臧贾使为以纳请为遂自为请为竟嗣臧氏为生昭伯叔孙为有从弟会昭伯从昭公孙于齐会嗣臧氏会生宾如宾如生石【左传】
　　厚氏
　　恵伯革者孝公子也其后为厚氏【世本】
　　是为厚成瘠瘠事襄公瘠之后为后木后木尝曰丧吾闻诸县子曰夫丧不可不深长思也买棺外内易【言斲棺当使外内平易】我死则亦然【记檀弓】
　　施氏
　　施父者恵公子也施父生施伯劝庄公杀管仲以尸授齐者【左传　后系无攷】
　　三桓　仲孙氏　【子服氏附】
　　公子庆父桓公子是为共仲仲孙氏之始也又曰孟氏庆父生孟穆伯敖敖生文伯谷恵叔难谷生献子蔑蔑生庄子速及子服它速生孺子秩孝伯羯羯后为僖子貜【貜或是羯子注未详】貜生懿子何忌南宫敬叔説何忌生武伯彘彘生敬子捷它别为子服氏它生恵伯湫湫生昭伯囘囘生景伯何又有孟之侧字反亦孟氏族齐伐我武伯彘帅左师冉求帅右师及齐师战于郊左师入齐军右师奔孟之反后入以为殿抽矢策其马曰马不进也林不狃之伍曰走乎不狃曰谁不如曰然则止乎曰恶贤徐步而死不狃鲁士也【左传】
　　叔孙氏　【叔仲氏附】
　　叔牙庆父同母弟是为僖叔叔孙氏之始也牙生戴伯兹兹生庄叔得臣及恵伯叔仲彭生得臣生宣伯侨如穆叔豹豹生孟丙仲壬及昭子婼婼生成子不敢不敢生武叔州仇州仇生文子舒及叔孙辄辄无宠故因阳虎欲去三桓叔仲彭生别为叔仲氏彭生之孙为昭伯叔仲带带之子穆子小带之孙叔仲志志亦因阳虎欲去三桓【左传】
　　季孙氏　【公鉏氏附】
　　季友桓公少子是为成季季孙氏之始也友生文子行父行父生武子宿宿生公弥及悼子纥纥生平子意如及公父穆伯【名未详】意如生桓子斯斯生康子肥肥曾孙为昭子强公弥字公鉏别为公鉏氏公弥曾孙为公鉏极欲因阳虎以去三桓公父穆伯子为文伯歜季氏之族又有季公冶意如之庶叔父曰季公亥公亥兄曰公鸟公亥谋去季氏意如之弟曰公甫公之季孙斯之弟曰季寤寤亦因阳虎欲去三桓【左传】
　　子叔氏
　　叔肹文公子宣公母弟子叔氏之始也肹生声伯婴齐婴齐生齐子老【韦昭注荣驾鵞亦声伯子】老生敬子弓弓生辄及鞅又有叔诣【系未详】昭公时会于黄父谋定王室【诣于昭公二十九年四月卒书卒书日葢亦鲁卿也】又有叔还叔弓曾孙定公时如郑涖盟哀公时如齐塟景公会吴于柤还子青敬王崩青如京师又如越【左传】
　　郈氏
　　郈敬伯同郈恵伯之孙【系未详】同之后有郈昭伯【左传】又有郈成子郈成子为鲁聘于晋过卫右宰谷臣止而觞之陈乐而不乐酒酣而送之以璧顾反过而弗辞其仆曰向者右宰谷臣之觞吾子也甚懽今侯渫过而弗辞郈成子曰夫止而觞我与我懽也陈乐而不乐告我忧也酒酣而送我以璧寄之我也由是观之卫其有乱乎倍卫三十里闻喜之难作右宰谷臣死之还车而临三举而归至使人迎其妻子隔宅而异之分禄而食之其子长而反其璧【吕氏春秋】
　　仲氏
　　公子遂是为襄仲居东门故曰东门氏公孙敖之从父昆弟也遂生公孙归父及仲婴齐文公薨遂弑子恶及视而立宣公宣公薨季孙行父逐归父使仲婴齐绍其后为仲氏【左传】
　　晋诸氏
　　狐氏
　　狐突晋同姓唐叔之后突生狐毛狐偃毛生溱为温大夫偃生射姑其族又有狄鞠居以杀阳处父晋杀鞠居射姑奔狄又有狐父为大夫楚围蔡使狐父请蔡于楚【左传】
　　栾氏
　　栾宾靖侯之孙也宾生成是为栾共叔成生贞子枝枝生盾盾生武子书书生桓子黡及弟鍼黡生怀子盈平公时士匄克盈于曲沃栾乐死栾鲂奔宋【栾鲂并栾氏族】尽灭栾氏又有栾京庐栾弗忌栾斜并栾氏族【左传】
　　先氏
　　先友先丹木晋旧姓也友丹木并为戎右其后有先轸轸生蒲城伯且居且居生克其族先都杀克晋杀都克之后有先縠邲之战縠败晋师又召狄伐晋晋杀縠尽灭其族又有先蔑字士伯文公作三行以御狄荀林父将中行屠击将右行蔑将左行及襄公薨赵盾使蔑逆公子雍于秦已而立灵公蔑奔秦襄公时又有先仆楚师围江仆伐楚以救之又有先辛为胥甲父属大夫晋放胥甲父辛奔齐【左传】
　　郤氏
　　郤豹亦旧姓也豹生芮是为冀芮芮与郤称郤乞并为公子夷吾臣称乞并郤氏族也芮生成子缺缺生献子克克生锜锜与郤犫郤至是为三郤郤犫步扬之子克之从父兄弟郤至步扬之孙蒲城防居之子并事厉公胥童杀三郤郤氏遂灭步扬尝御戎与秦战于韩又有步招堇隂之役御戎以败秦师又有步郤至之弟麻隧鄢陵之役御戎以败秦楚师又有郤縠郤溱溱至之兄襄公时郤縠将中军溱佐之城濮之役溱败楚师【左传】
　　范氏
　　士蒍刘累之后杜伯之孙隰叔之子周杀杜伯隰叔违周难遂居晋生蒍蒍生縠縠杀先克晋杀縠蒍之孙为士会初封随又受范遂氏范是为范武子会生文子燮及彘恭子鲂鲂生裘鲂尝将新军鲂卒裘幼故不得立爕生宣子匄匄生献子鞅鞅生昭子吉射定公时吉射与荀寅奔齐范皋夷者范氏侧室之子谋逐吉射而代之及赵鞅围朝歌杀皋夷又有士鲋是为析城鲋晋围朝歌鲋以狄师袭晋不克奔周范氏遂亡范氏之族别有士伯穆子【系未详】穆子生贞子渥浊渥浊生庄子弱弱生文伯匄【与范宣子同族同名】匄生景伯弥牟又有范无恤者河曲之役无恤御戎又有士富者亦曰范献子范文子燮之族昆弟悼公时为奄【左传】
　　中行氏
　　荀息息后为荀林父【世本晋大夫逝遨生林父】文公作三行林父将中行遂氏中行氏是为中行桓子林父生中行伯庚庚生献子偃偃生穆子吴吴生文子寅定公逐寅与士吉射寅吉射奔齐中行氏遂不嗣【左传】
　　知氏
　　荀首字知季遂以为氏林父之弟知庄子也【世本知氏与荀氏同祖逝遨】首生武子防防生朔及悼子盈【世本防生朔朔生盈】盈生文子跞跞生宣子甲甲生宵及襄子瑶瑶与韩魏伐赵三家反攻瑶杀瑶灭其族其族有知果知伯国者谏瑶瑶不听知果更其姓为辅氏知氏灭惟辅氏存其族又有荀骓鞌之役骓有功景公作六军赏其功使骓为卿骓之曾孙曰程郑【韦昭注程季之子也程季或即程滑】为晋大夫悼公即位郑为乗马御六驺属焉使训羣驺知礼【国语知程郑端而不淫好谏不隠使为赞仆】悼公薨平公嬖之使佐下军郑公孙挥来聘郑问降阶何由【问自降下之道】挥不能对而识者知其将死郑果卒【左传】
　　又有荀宾荀家荀会【国语会作禬】悼公即位知荀宾之有力而不暴也使为戎右栾叔请公族大夫公曰荀家惇恵荀会文敏黡也【即栾桓子】果敢无忌【即公族穆子】镇靖使兹四人者为之夫膏粱之性难正也使惇恵者教之则偏而不倦文敏者道之则婉而入果敢者谂之则过不隠镇靖者修之则壹使兹四人者为公族大夫【国语】
　　又有知起中行喜者为晋大夫党栾氏士匄逐栾盈知起中行喜皆奔齐又有知徐吾者知悼子盈之孙也魏戊为政以其为余子不失职而能守业使为涂水大夫【左传】
　　祁氏
　　祁奚食邑于祁因以为氏髙梁伯之子【髙梁伯系未详】奚生午午生盈盈讨家臣祁胜邬臧公杀盈遂灭祁氏祁氏之先有祁举者为大夫党于里丕谋出恵公纳重耳郤芮杀举又有祁瞒事文公城濮之战瞒干命中军风于泽【牛马相风而走皆失之】亡大斾之左旃司马杀之以徇于诸侯【左传】
　　羊舌氏
　　羊舌大夫【名未详】事献公为军尉羊舌大夫生职职生赤及肹及鲋及虎赤是为铜鞮伯华赤生子容肹字叔向食邑于扬又曰扬肹肹生杨石又曰杨食我食我党栾盈平公杀食我遂灭羊舌氏鲋以贿死虎亦以党栾盈死【左传】
　　胥氏
　　胥臣臼季为司空又曰司空季子臼季生甲父甲父生克克生童童杀三郤晋杀童胥氏不嗣又有胥婴者文公搜于清原作五军使婴将下军又有胥梁带为大夫执齐乌余胥午守曲沃大夫以曲沃纳栾盈【左传】
　　籍氏
　　籍偃籍季之子也其八世祖孙伯黡为晋正卿司晋之典籍故曰籍氏偃生谈谈生秦秦党范氏晋逐范中行氏秦从范氏出奔既而获之籍氏不嗣【左传】
　　按韦昭注伯宗孙伯紏之子然则孙伯紏或亦孙伯黡之同族与则伯宗亦为籍氏
　　箕氏
　　箕郑父为文公新上军佐灵公立郑父杀先克晋杀郑父顷公时有箕遗子朝出悼王晋平周乱使遗取前城【左传】
　　右行氏
　　右行辛者晋大夫将右行因以为氏
　　韦昭注晋大夫贾辛也　按晋顷公时有贾辛定子朝之乱距此五十余年魏舒举以为祁大夫知非右行辛也文公尝作三行以御狄屠击将右行辛其屠氏之后欤韦氏之説莫知所本
　　悼公即位知辛能以数宣物定功也使为司空【国语】顷公时有右行诡者为大夫子朝出悼王我平周乱籍谈荀跞贾辛司马督帅师军于隂于侯氏于谿泉次于社诡及箕遗乐徴济师取前城【左传】
　　董氏
　　董因周太史辛有之后因之后为董狐为晋大史又有董伯董叔并事平公平公有疾梦黄能郑公孙侨教之祀鲧遂祀夏郊以董伯为尸【国语　韦昭注神不歆非类董伯其姒姓乎】董叔取士匄女者又有董安于者为赵鞅家臣【左传】按董氏为辛有之后晋有辛廖或亦其族与












　　尚史巻一百五
　　钦定四库全书
　　尚史巻一百六　　　　　　　志十四
　　镶白旗汉军李锴撰
　　齐诸氏
　　髙氏
　　髙傒齐上卿髙敬仲也傒生髙庄子其后为宣子固固生无咎及厚灵公逐无咎无咎子弱以卢叛厚嗣髙氏庄公即位崔杼杀厚厚生止止被放止子竖以卢叛齐以傒之曾孙酀嗣髙氏酀生偃偃生昭子张张立公子荼陈乞鲍牧攻之张奔鲁又有髙发者景公时发帅师伐莒又有髙齮臣梁邱据【见据传】又有髙无防简公时无防及国书帅师伐鲁及清战于郊既而鲁会吴伐我克博至于嬴国书将中军无防将上军宗搂将下军以御之战于艾陵吴展如败无防国书败吴胥门巢会吴卒助之我师败绩及陈恒弑简公无防奔北燕后复归齐又帅师御晋荀瑶战于犂邱我师败绩【左传】
　　国氏
　　国归父齐上卿国庄子也归父生武子佐佐生胜及弱灵公时佐杀庆克以卢叛公杀佐及胜弱奔鲁既而反弱嗣国氏是为景子佐孙恵子夏陈乞杀公子荼夏奔鲁后有国书悼公时鲁杀之书生观平公时晋赵鞅围卫观及陈瓘救卫【左传】
　　鲍氏
　　鲍叔牙姒姓鲍敬叔之子也叔牙曾孙为庄子牵牵弟文子国国孙牧牧立悼公又欲立羣公子悼公杀之【左传】
　　管氏
　　管仲山生管敬仲夷吾夷吾生武子鸣鸣生桓子启方启方生成子孺孺生庄子卢卢生悼子其夷其夷生襄子武武生景子耐步【世本】
　　夷吾之后又有管脩仕楚为贤大夫白公作乱杀之【左传】
　　晏氏
　　晏弱是为晏桓子桓子生婴婴生圉悼公初陈鲍攻髙国圉奔鲁又有晏父戎晏牦庄公伐卫以晏父戎为右自卫遂伐晋取朝歌戍郫邵封少水乃还晋赵胜追之获晏牦【左传】
　　栾氏　髙氏
　　公孙灶公孙虿并恵公孙灶为栾氏生栾施虿为髙氏生髙疆景公时陈无宇伐栾髙施疆奔鲁后适晋【左传】
　　崔氏
　　崔杼武子也杼生成及疆又生明杼废成立明成与疆怒杀相棠东郭偃杼告庆封庆封杀成与疆明奔鲁【左传】
　　庆氏
　　庆克通于灵公母声孟子者也克生封及佐封生舎封田于莱陈无宇将攻舎庆嗣説封归封不听遂杀舎及庆□嗣与□并庆氏之族也封奔鲁后奔吴楚灵王杀之尽灭其族【左传】卫诸氏
　　石氏
　　石碏生厚厚党州吁碏杀之碏四世孙石成子稷稷生共子买买生悼子恶恶党氏出奔晋立其从子圃守石氏圃逐庄公及君起出公逐圃而复石魋【魋系未详】又有石骀仲骀仲生祁子懿公使祁子守国狄灭之【左传】
　　氏
　　氏出自武公公族也庄子速速之后武子俞俞生相相之后恵子殖【俞葢速子殖葢相子】殖生悼子喜殖逐献公既卒命喜复之喜遂弑殇公复献公献公杀喜氏遂絶恵公时有跪为大夫公子泄公子职逐恵公及恵公再入放跪于秦出公辄时又有跪跪救晋范氏于五鹿【左传】
　　孙氏
　　孙昭子卫同姓食邑于戚其后为孙桓子良夫良夫生文子林父林父生襄嘉蒯林父逐献公立殇公献公复入林父以戚叛如晋孙氏遂絶【左传】
　　孔氏
　　孔婴齐事懿公狄与卫战于荧泽也渠孔御戎子伯为右黄夷前驱婴齐殿卫师败绩狄灭卫其后孔达达孙成子烝鉏烝鉏子羁羁孙文子圉圉子悝悝纳庄公庄公既立饮悝酒而遣之悝奔宋【左传】
　　世叔氏
　　世叔仪是为大叔文子仪之孙懿子申申之子悼子齐齐取二妻又淫于外州外州人夺之轩耻是二者出奔宋国人立齐弟僖子遗嗣世叔氏【左传】
　　公叔氏
　　公叔发是为公叔文子发生戍灵公恶其富逐戌戍奔鲁【左传】
　　北宫氏
　　北宫括成公曾孙所谓北宫懿子也括生文子佗及遗佗之后有北宫喜【喜葢佗子】喜逐灵公灵公入赐喜諡曰贞子灵公时又有北宫结公欲叛晋诸大夫不可公使结如齐而私于齐侯曰执结而侵我【欲以齐惧诸大夫】齐侯从之及齐盟于沙久之公逐公叔戍结奔鲁【左传】
　　南氏
　　公子郢灵公子也字子南故曰南氏郢生公孙弥牟及恵子兰兰废适子虎立庶子言偃讥之虎乃立又有公孙免余公孙臣公孙丁葢皆公族也【左传】
　　郑诸氏
　　皇氏
　　皇武子【族未详】事文公其后有皇戍戍子耳简公时耳帅师侵卫为卫所获又有皇辰皇颉成公时辰会楚伐宋侵城郜取幽邱同伐彭城纳宋鱼石简公时楚侵郑颉戍城麋出与楚师战为楚所获穿封戍与公子围争颉以颉归【左传】
　　石氏
　　石甲父【族未详】事文公其后有石楚石首石防首事成公防事僖公【左传】
　　侯氏
　　侯宣多【族未详】事文公其后有侯羽侯孺侯晋成公时羽军楚师囚钟仪而献诸晋孺尝为质于楚晋党尉氏司氏国人攻之晋奔楚【左传】
　　子人氏
　　公子语庄公之子也字子人遂为子人氏其后曰子人九【左传】
　　良氏【以下十一族并穆公子】
　　公子去疾字子良是为良氏去疾生公孙辄辄生良霄公孙黑伐之霄奔雍梁既而入伐旧北门霄死公孙侨立霄之子止【左传】
　　防氏
　　公子偃字子防是为防氏偃生公孙虿虿生防眅眅生良及吉防眅夺人妻其夫杀眅于是废防良而立吉吉生连吉之从祖曰防楚楚亦穆公孙与公孙黑争妻公孙侨放楚于吴【左传】
　　国氏
　　公子发字子国是为国氏尉氏司氏作乱发死发生公孙侨侨生国参【左传】
　　罕氏
　　公子喜字子罕是为罕氏喜生公孙舎之及公孙鉏舎之生罕虎虎字子皮又为子皮氏虎生婴齐及魋婴齐生达公孙鉏尝为马师遂为马师氏鉏生朔子皮氏饮酒无度故马师氏与子皮氏有恶简公时朔杀魋奔晋【左传】
　　驷氏
　　公子騑字子驷是为驷氏騑生公孙夏公孙黑夏生驷带驷乞带生偃偃生丝偃卒丝弱其父兄立乞乞生颛公孙黑生驷印黑欲去防氏而代其位公孙侨讨之黑缢又有驷【系未详】字子般声公时齐输晋范氏粟送之晋败我师于铁追我师及罕达公孙林殿而射前列多死宋围曹帅师救曹侵宋晋荀瑶伐我请救于齐荀瑶还后瑶将围我未至曰知伯愎而好胜早下之则可行也乃先保南里以待之又有驷秦富而侈嬖大夫也而常陈卿之车服于其庭国人恶而杀之【左传】
　　印氏
　　公子印【名未详】是为印氏成公时为公子班所杀子印生公孙黑肱黑肱生印段段生癸又有印堇父【系未详】为大夫简公时堇父与皇颉戍城麋楚及秦侵我囚颉及堇父以献于秦国人取货于印氏以请之防吉为令正【主辞令之正】以为请公孙侨曰不获受楚之功而取货于郑不可谓国秦不其然若曰拜君之勤郑国微君之恵楚师其犹在敝邑之城下其可弗从遂行秦人不予更币从侨而后获之【左传】
　　丰氏
　　公子丰【名未详】是为丰氏子丰生公孙段段生丰施又有丰巻字子张【系未详】简公时公孙侨为政巻将祭请田焉【请田猎以供祭祀】侨弗许曰唯君用鲜众给而已巻怒退而征役将攻侨侨奔晋罕虎止之而逐巻巻奔晋侨请其田里三年而复之反其田里及其入焉【左传】
　　孔氏
　　公子嘉字子孔是为孔氏嘉生公孙泄简公时尉氏司氏之乱嘉知之嘉又欲去诸大夫将叛晋而起楚师以去之国人伐之杀嘉公孙侨立泄嗣孔氏嘉之孙为孔张【左传】
　　然氏
　　公子然【名未详】是为然氏子然生然丹郑杀公子嘉然丹奔楚又有然明是为鬷蔑【左传】
　　子孔氏
　　士子孔【名未详】亦字子孔故别曰子孔氏士子孔生子良郑杀公子嘉子良奔楚【左传】
　　羽氏
　　公子羽【名未详】成公时为公子班所杀子羽孙曰羽颉良霄因颉以伐旧北门霄死颉出奔晋羽氏遂絶【左传】尉氏　司氏　堵氏　侯氏　子师氏
　　尉止司臣堵女父侯晋子师仆并郑士也尉止生翩司臣生齐堵女父之族曰堵狗简公时五族作乱国人杀尉止子师仆醢司臣司齐尉翩堵女父唯侯晋奔晋晋夺堵狗妻归诸范氏【左传】
　　楚诸氏
　　防氏【即蒍氏】
　　防章【族未详】章之后吕臣及蒍贾鬭椒恶贾杀之于轑阳贾生蒍艾猎是为孙叔敖艾猎从子蒍子冯子冯之子掩郏敖时公子围杀掩又有防启疆防射防罢防泄防越防固又有防居灵王时作乱杀大子禄而公子弃疾立【左传】
　　鬭氏
　　鬭伯比若敖氏若敖为楚八世祖及若敖氏娶于防生鬭伯比伯比生谷于莵及子良【子良名未详】谷于莵生般般生克黄子良生椒椒生苗贲皇庄王时椒杀般又杀蒍贾将攻王王灭若敖氏而使克黄嗣苗贲皇奔晋谷于莵之曾孙曰弃疾为宫廏尹事灵王伐徐之役吴败我师于房钟获弃疾弃疾生韦龟亦事灵王王欲迁许于赖使韦龟与公子弃疾城之而还韦龟生蔓成然蔓成然作乱弑灵王成然生三子曰辛怀巢吴入郢辛及巢从昭王奔随鬭氏之族又有鬭廉鬭御疆鬬梧耿之鬭班又有鬭祈鬭勃鬬且鬬章章事成王我伐郑章囚郑伯又使章请平于晋晋阳处父报之晋楚始通又有鬭宜申谋弑穆王王杀之【左传】
　　成氏
　　成得臣亦若敖氏之族也得臣生大心大心生熊【公羊成熊作成然】鬭椒作乱至灵王时王以鬭成同出若敖杀熊又有成嘉若敖之曾孙为穆王令尹【左传】
　　屈氏
　　屈氏楚同姓也屈瑕为武王莫敖瑕之后有屈重屈完完之族有屈御冦字子边为息公戍商密秦降商密囚以归其后有屈荡荡生到到生建建生生又别有屈荡事康王康王以屈到为莫敖荡为连尹到卒以屈建为令尹荡为莫敖【与到建同时而同其父祖名或误】屈荡生申申亦为莫敖事灵王王伐吴使申围朱方克之执齐庆封尽灭其族既而以申贰于吴杀之又有屈巫即巫臣为庄王申公叛入晋又有屈罢平王初立使罢简东国之兵于邵陵且抚其民【左传】
　　又有屈原为怀王左徒【史记】
　　顷襄王时有屈署【国策】
　　观氏　彭氏
　　观丁父为武王军率其后曰观射父射父后曰观起起生从从为卜尹召公子比为乱又有观瞻为恵王开卜大夫彭仲爽为文王令尹其后曰彭名名之后曰彭生【左传】
　　申叔氏　申氏
　　申叔侯为申公成王使之戍谷去谷者叔侯之后有申叔时时孙曰申叔豫又有申叔展又别有申氏曰申无畏无畏生犀又有申无宇无宇生亥又有申包胥又有范山【国语申无宇曰范无宇固知范山亦申后】穆王时为大夫晋灵公即位范山言于王曰晋君少不在诸侯北方可图也穆王师于狼渊以伐郑郑及我平【左传】
　　潘氏
　　潘崇为大子商臣师弑成王崇之后为尫尫生党【左传】
　　伍氏
　　伍参庄王嬖人参子举是为椒举举生鸣及奢奢生尚及尚弟员奢为大子建师费无极譛之平王杀奢及尚员奔吴遂覆楚入郢【左传】
　　昭氏
　　昭奚恤宣王相怀王时有昭阳又有昭雎昭过又有昭鱼顷襄王时有昭常昭葢【左传】
　　景氏
　　景舎事宣王顷襄王时有景阳景鲤【国防】
　　宋诸氏
　　皇氏【以下戴族】
　　皇父充石戴公子充石之后有皇郧又有皇瑗为右师瑗生麋或诬麋将纳桓氏景公杀麋及瑗已而复皇氏之族使瑗从子缓为右师又有皇野野生非我非我从昆弟曰皇怀又有皇国父为大宰为平公筑台妨于农功所谓泽门之晳者也元公时又有皇奄党华向出奔楚【左传】
　　华氏
　　华督戴公孙督孙御事御事生元元生阅及臣阅生皋比阅卒华臣杀其宰臣出奔陈又有华合比合比庶兄曰牼弟曰亥亥诬合比将纳臣平公逐合比合比奔卫督曾孙曰华耦又有华椒文公时楚伐萧椒以蔡人救萧萧溃椒及晋卫曹同盟于清邱椒生弱及定弱为平公司马弱与乐辔少相狎长相优又相谤也乐辔怒以弓梏弱于朝公见之曰司武而梏于朝难以胜矣逐之弱奔鲁定为平公司徒元公即位恶华氏向氏华亥华定向宁杀羣公子刦公时华氏之族费遂为大司马防多僚登并其子也公使费遂攻华向华向奔陈华登奔吴登亦其党也已而多僚譛防将纳亡人公谋逐防防臣张匄杀多僚召华向华向自陈入宋师齐师败之华妵归华氏华豹死之亥定防登出奔楚华氏遂絶【左传】
　　乐氏
　　乐豫戴公孙文公时有乐吕平公时有乐喜是为司城子罕【杜预注司城乐氏之大宗也葢其先当是戴公之长庶子】喜逐乐辔辔亦其族也喜孙舎挽祁犂舎党元公华向之乱出奔郑挽为元公大司冦子朱鉏为景公大司冦祁犂为元公司城祁犂子溷溷逐乐大心大心亦其族也溷子茷茷为景公司城公薨茷及乐得逐大尹立昭公乐得亦戴族也文公时有乐婴齐楚围我我使婴齐告急于晋共公时有乐裔老佐公薨鱼石叛华元使裔为司冦老佐为司马遂围鱼石于彭城而老佐卒老佐戴公五世孙也平公时有乐惧乐将鉏惧戴公六世孙郑伐我惧将鉏败诸汋陂退舎于夫渠不儆郑人覆之败诸汋陵获惧及将鉏景公时有乐髠帅师伐曹【左传】
　　仲氏【庄族】
　　公子成庄公子公孙固庄公孙公孙师亦庄公孙师子仲江江之孙防防子佗佗为卿事景公及公子辰出奔陈【左传】
　　向氏【以下桓族】
　　向戍桓公曾孙是为合左师戍生宁宜郑宁刦元公与华亥作乱宜及郑党元公以晋师败华氏又有向胜向行亦党元公华亥杀羣公子拘胜行于其廪又有向为人向为人为大司冦为大宰共公薨荡山杀公子肥华元杀山向氏鱼氏五大夫出奔楚后降晋又有向宁宁及华氏刦元公公攻之华向奔陈戍曽孙曰巢巢弟魋魋弟子颀子车魋有宠而害于景公公使巢攻之魋入于曹以叛巢伐之不克亦入于曹魋奔卫巢奔鲁魋弟又有司马牛【左传】
　　鱼氏
　　公子目夷字子鱼是为鱼氏桓公之子目夷子公孙友友孙鱼石世为左师又有鱼府为少宰共公薨鱼石鱼府五大夫出奔【左传】
　　鳞氏
　　鳞矔桓公孙为司徒矔生朱为共公少司冦及鱼向五大夫出奔【左传】
　　荡氏
　　公子荡桓公子荡生公孙夀夀生荡意诸世为司城襄夫人杀昭公意诸死之文公使意诸弟荡虺为司马意诸生山共公薨山弱公室杀公子肥华元杀山【左传】
　　褚师氏
　　褚师段共公之子【褚师市官葢以官为氏】段生石彄为景公卿及公子辰出奔陈又有楚师子肥为景公大夫灭曹【左传】陈诸氏
　　辕氏
　　辕涛涂为宣公大夫涛涂之后曰选其四世孙曰侨闵公时有辕颇辕买颇出奔郑买出奔楚【左传】
　　鍼氏
　　鍼子为桓公大夫其八世孙曰鍼宜咎党庆氏出奔楚【左传】
　　庆氏
　　庆虎庆寅为哀公大夫虎寅以陈叛楚役人杀虎及寅又有庆乐楚杀之【左传】













　　尚史巻一百六
　　钦定四库全书
　　尚史巻一百七
　　附序传
　　锴生于蜀年三十有六归休乎盘隂父母生之我后长飬之天地优游之故当壮盛得离跂佁儗肆厥志盘隂虚无人樵爨之隙览古高遰时读旧史有蕴而隠精凿而佚疏而互紊而乖迕者辄孴羣书研几之匹夫挟移山之愚矻矻十有余年成书百有七巻始雍正庚戌讫乾隆乙丑又三年戊辰而具録成袠藏之盘隂牿牛精舍
　　系本宗绪道统原始生标殊尊羣族分理如元在首爰定四体注源疏流用正瞀乱作世系图资始
　　运孚几张凿画漏书道先乎天器前民用神明斯在逺览则诬徳隆乎干气隆乎春后隆乎轩辕作黄帝本纪第一
　　天运无迹归权圣喆实立虚行遂用开物散醇不任情理达继邃古而为治莫尚乎五帝作五帝本纪第二孝慈有归天徳不以私宅忧居泰敢有贰志四载云勤粒民孔侅缗烬不熸天祚民懐何离之明履癸则夷作夏本纪第三
　　殷道薿薿数有兴替逮元子受大命是队圣敬集仁辩智益昏司徒之教卒或未泯而狡童不信作商本纪第四
　　三王基命武建皇极宣徳克纉弃礼为戾承乗滛昏内讧外防亡坚不崩失我西邑作周本纪第五
　　周徳凌徲东迁守器带朝徼乱恵襄震厉朽索驭马宜颠厥乗王赧弁髦卒斩姬祀作周本纪第六
　　汤武嶻嶻取逆守顺秦乖其方失不转瞬五徳之运比诸位闰作秦本纪第六附
　　元圣受玉嗣以禽父郁郁周礼尽在夫鲁矣乃伯御逆命桓宣敚攘毁防踣表荡其遗矩僖公以僭昭徳逾望而郊元祖不享淫祀天寕或享非礼作鲁世家第一第二
　　唐叔之封实秉王命曲沃末大五侯不获考释之弗诛宝器赂成以贰教矣新城之共有视夫哀侯于翼固旧令夫作晋世家第三第四
　　营邱専征报政最速桓昭旧职兵车九合逮夫志骄葵邱气夺袵席蛊生湿淫螙蚀腐朽五子参商一蹶不振霸者归趋难为其后如是作齐世家第五
　　商家酗酒妹土化之酒诰告封抑戒次之武公之徳比迹乃祖迨父子争国倍灭天纪天王失枋诸侯无讨王伯迹熄食息而已作卫世家第六
　　圣嗣道统不私大物薙昧植仁得我微子甫冔白马用备周恪宣穆亲亲召乱防恶譬酒云薄匪鸩为虐作宋世家第七
　　济洛河颍寄地十邑郑桓虽陨厥土滋广侨佐二君典刑用辑两介大邦代服交防作郑世家第八
　　连衍陆终终永厥世荆楚之承每在其季武文旁略庄震中夏争郑难晋火烈上炽猛势弱秦卒借三戸作楚世家第九
　　泰伯譲王祚以句呉季子似续顾启后忧不协比夫邻国沼越仇作呉越世家第十陈蔡世家第十一
　　周纲未弛狎执牛耳晋楚要盟心竞以力诸侯执玊中判南北乱丝棼如十手不得其理作曹滕杞薛十世家第十二
　　君奭分陜东民爱之旅獒之诰圣谟类之嗣君无闻自外于春秋彼哙外禅鹗仿鸣鸟只傅夭厉作燕世家第十三
　　圆穿运轴重权移衡柄臣上蚀屋覆主社王逋其征民忘其情前识之明有徴于君子作三晋田齐世家第十四
　　柏翳种徳逺丰其获周遗秦禽腹厌噬嗑山穴虎豹不斥林木六国不并庸少假息作秦世家第十五
　　六相宣化羣司效绩调齐隂阳品隲羣彚用剖颛防滋创物始心尸厥中耳目不忒维圣立则官事以律作轩辕诸臣列传第一
　　重黎司正絶地天通虞则有若十六族叡哲通明若乃六沴荡和凶慝间圣有若四凶亦不殄于世作五帝诸臣列传第一
　　天不厌夏徳火复于烬既其厌之湮迹于猛彼靡与逢亦从其遇作夏诸臣列传第二
　　责难格心维阿衡傅岩伤哉三仁直武丁大戊将嫓二傅岂唯五臣作商诸臣列传第二
　　以仁伐暴易建有周翘翘新室致难于绸缪时洎厉宣支吾崩陊栋榱备具而侏儒是使作周诸臣列传第三第四
　　内难迭乗皇舆败绩谁其复之宗臣在即富辰不逃死忠以辟怼苌宏不逃死只益厥罪作周诸臣列传第五第六第七
　　展臧公族诒谋肫肫季氏不匮振溺扶颠三桓公忠维成季穆叔胄子不右椓丧恐后作鲁诸臣传第八第九第十第十一第十二
　　桓友五臣威树伯勣承以三壬猾中而踬景则殊用以据説体以婴説国雷霆之撃独震于南史氏作齐诸臣传第十三第十四第十五第十六
　　晋多旧氏布列卿佐栾郤覆前范荀踣后祸有由来矣乃叔向贞谅食我斩祀天祚淫人毎毒善类其道何繇作晋诸臣传第十七第十八第十九第二十第二十一第二十二第二十三第二十四第二十五第二十六子鱼好修不替前美萧叔高哀亦其选也华元乐豫纯职未粹瞽史有能相备筏慧作宋诸臣传第二十七第二十八
　　圣不接踵贤不比肩君子作朋卫材振振孙细隙乃动于恶仁暴异趣用秽旧徳作卫诸臣传第二十九第三十
　　郑十一穆锡类蕃衍轶其伦者一二而已卓哉子产靖共岂弟诸侯之士无有其比作郑诸臣传第三十一第三十二第三十三
　　广泽包物大国富耦叔敖子文诸梁郤宛光烈赩赫利竞南楚若乃申伍同好覆复异防行意各得周而不比矣子兰靳尚舌出廷惑懐沙之臣望龙门而延竚又其絶行夫作楚诸臣传第三十四第三十五第三十六第三十七第三十八第三十九
　　不义不昵济欲斯贵积奸成风弥漫天下守节独立闻子臧之义泄冶杀身防僇狱近文致作陈蔡曹莒邾诸臣传第四十
　　天命靡常徳克则胜人谋谋匪竒惟听员嚭同出不合而擕江浮鸱夷台则有麋作呉诸臣传第四十一越越诸臣传第四十二
　　师处友处郭生与子方干木足任之矣去止以道呉起视望诸有间矣作燕诸臣传第四十三韩诸臣传第四十四魏诸臣传第四十五第四十六
　　颇武伤戅括武伤谩戅仅失身谩且覆国虞卿逃禄仲连逃赏矫亢卓踔翺翔乎圣域之外乃妇人持国辑邻壤敌有恵后与君王后作赵诸臣传第四十七第四十八田齐诸臣传第四十九第五十
　　轨物典则弥纶防备先圣之法百王不易鞅斯盗声矢志缪盭俾淳古不复骫从其弊作秦诸臣传第五十一第五十二第五十三第五十四
　　揣摩架空徼离摄媾哆侈诋諆俯仰反覆使主权游移中智怐愗权舆乎苏张伦脊不乖夺欲以理深切坦易于陈轸为正作説客传第五十五第五十六第五十七第五十八
　　大而化运而神抚之无迹扩之无垠使得其位则亦尧舜而已矣天固扤其身崇其道一时诎之万世信之至孔子而极作孔子繋第一第二
　　亲炙孔子几于无间莫从容乎顔子私淑孔子淑离不揺莫踔絶乎孟子淳厖厠中得左失右偏智胶固惝怳自恣莫驰骤乎诸子作孔子弟子系第三第四第五诸子系第六
　　道有统示无二也帝有统示无上也自黄帝讫武王举以帝纪统作五帝三王世表第一
　　周大封建借茅班瑞同姓之侯亲疏以徳畛其疆场其有等夷之国雕攰湮没如郜丰雍俱莫可伦次作同姓诸侯年表第二第三
　　异姓之侯賔则三恪陈杞后宋自戾于薄桓桓尚父粤为周师青旂苍玉奠彼东土为冠宜矣作异姓诸侯年表第四第五
　　秦踞金虎猛噬关左背膺判合卒为所取乗马弱矣六之则彊汲绠短矣交之则长善不在秦六国自沦于败作战国诸侯年表第六
　　大明无隠大健不息大信不忒天徳固若是矣顾日践月更不爽分秒野人布策睒睗得之神化无方葢不若是积微成差积盈虚成闰积久斯騐作天文志第一第二
　　鼓喑沈隂急暵火感召自近气交中通天人之际理不可诬作五行志第三
　　维禹荒度导山与川洎周职方氏掌其方所司徒之属典其程则其或理窒脉壅则山崩川移九州分合形便广隘不闗于和作地理志第四第五
　　玉帛羔鴈庀之以器周旋揖让从之以文朝聘会同飨祀彤襗正之以用而上下有章疏数有节吉凶有迪本原于是三代昭徳奠功损益不倍夫本作礼志第六函中以诚元气被物逺近与天地同和鸟兽率舞肆注之八音虚中和应为乐之志作乐志第七
　　程竹量黍轩辕制始以正中声来哲泥之丰啬失时的安从凖比隂协阳往来上下观易可以知律作律吕志第八第九
　　兵者约寡于众一整于散挈懦于勇步伐止齐以律诛无道戢暴乱徳沮义格乃専为用作兵志第十
　　未然借礼已然致刑刻肌肤断支体怵以上服慑以痛楚揭以耻辱而重轻布之期于不肖滋惧中人以免画穽教不入防之则失作刑志第十一
　　君子食人小人食力不班之法无均惧争是故平土画畛畷山林约之公田上贡教之义私田自飬教之勤授田不畀杜其贪法至周也作田赋志第十二
　　中古以降乃着姓氏一本原之亲疏杀之类族别之立祖祢辨昭穆致烝尝通昏因敦仁树义即物崇礼昵不偪于渎逺不入于薄违则肆罚作氏族志第十三第十四







　　李眉山传
　　李眉山名锴字铁君其先居琅琊后迁辽世传为辽东李氏父辉祖以操行敦厚且积功厯官楚制军晋司冦尝为蜀方伯生眉山遂以为号云眉山故贵介然家无余资以先人之廉也好读书务穷源本为古诗有汉魏陶谢风其它得少陵神采而屏絶厖杂以故以诗传若其有良史材则人莫之识积二十年着尚史凡八十余万言贯左国之离析补龙门之遗失讫秦嬴始于五帝班掾以下莫能及也素贫不得刋布惜哉惜哉眉山既肆于文不乐仕进门功凡八职辄病不就袭居于盘与田父野老相周旋筑室廌峰又自号廌青山人嵗丙寅年六十有一矣



　　尚史巻一百七
