　　钦定四库全书　　　　　史部六
　　谭襄敏奏议　　　　　　诏令奏议二【奏议之属】提要
　　【臣】等谨案谭襄敏奏议十巻明谭纶撰纶字子理宜黄人嘉靖甲辰进士官至兵部尚书襄敏其諡也事迹具明史本此编乃其厯官疏草分为三集曰闽稿嘉靖四十二年再起为右佥都御史巡抚福建时所上也曰蜀稿嘉靖四十四年起为陜西巡抚防大足民作乱陷七城调任四川以后所上也曰蓟辽稿隆庆元年至四年由兵部右侍郎进左侍郎兼右佥都御史总督蓟辽保定军务时所上也史称纶沈毅知兵为台州知府时即与戚继光立束伍法练兵破倭冦擒斩殆尽官浙江海道副使时又连破之再起为浙江右叅政时破饶平贼林朝曦调福建叅政时郡县多为倭所陷力战恢复闽地以平官四川巡抚时灭云南叛酋鳯继祖于防理总督两广时岑冈贼江月照等望风而降朝廷倚以办贼遇警輙调居官无淹嵗在蓟辽与戚继光协力邉办三卫诸部迄不敢南牧终始兵事垂三十年积首功二万一千五百计其功名不在王守仁下而儒者顾艳称守仁则以守仁聚徒讲学羽翼者众也今特録是集以见其谋画之大畧庶不没其实焉乾隆四十六年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀




　　钦定四库全书
　　谭襄敏奏议巻一
　　明　谭纶　撰
　　恭谢天恩疏【嘉靖四十二年二月望日题】
　　臣前任浙江布政使司右叅政兼按察司副使奉勑巡海嘉靖四十年三月十九日以父忧离任本年九月间因广冦流突江西伏蒙皇上以金革复臣原职事宁伏防皇上许臣终制四十二年正月间闽倭猖獗兵部又题奉钦依复臣原职时臣读礼甫及大祥伏惟大君制命时事孔臣子之私其何敢防臣随于三月初一日割情就道催取淛兵至本月二十八日进至建阳县防圣恩陞臣都察院右佥都御史提督军务兼巡抚福建臣领咨望阙叩头谢恩讫臣念闽海之冦盘据已乆徴兵方至易将临敌诚恐交代之间人心弛懈因致误事臣即破除常格凡事关战守未代之先一面施行寻于四月十一日入省准前任巡抚游震得将闗防符验旗牌并文巻与臣交代领事外臣惟兵戎为国之大事巡抚乃今之重臣必遴选之极精始付托之有效窃念臣以一介防贱滥厠班行才本不逮于中人学实未通乎军旅始由郎署而出守徒负恩私继秉宪节以临戎深惭尸素忽冐知兵之誉祗縁任事之愚两被命而墨缞已非所据荐承恩而秉孰谓其宜且八闽之受倭今防十载而易巡抚者四姓曽未有终彼皆抱竒杰之才尚无救地方之患如臣菲劣抑又何胜闻命自天措躬无地欲感恩而圗奋实有志而未能惟无改其实心或粗得乎胜筭更假之以时日誓竭愚忠不与贼共戴于以开八闽之太平纾九重之南顾臣之愿也亦臣之分也臣下情无任感激屏营之至
　　乞恩终制疏
　　淛江等处承宣布政使司右叅政兼按察司副使谭纶奏为江西地方流贼已靖仰遵成命恳乞天恩放回终制以广圣孝事窃念臣以一介草茅叨逢盛世仕防廿年官阶三品揣分弗堪圗报靡及不幸丧父苫居甫及两月即遭流冦之来毁形扶衬窜伏林莽艰难备厯有死无生伏防皇上悯念元元横被锋镝屡下哀痛之诏亟兴问罪之师江西臣庶皆焚香吁天祝愿皇上万夀无疆顾臣不自意驽下得以墨缞备数金革闻命兢惕措躬无所防时事戒严天威霆震臣乌鸟蹢躅之私未敢上请而犬马奔走之力因效前驱今幸皇上威广运庙万全渠冦授首三省底宁老终少长咸无失所之嗟孝子慈孙尽遂人伦之愿独臣三年有其懐之爱既与人同而一日愈于已之心未获自尽诚宇宙内之罪人为圣明朝之弃物恭防明防准臣以暂起复及奉钦依许臣以事宁守制天语昭如日星君恩侔于天地臣虽粉骨碎身无以为报伏望皇上念臣哀苦恻怛之情恤臣无所解于其心之私勅下该部仰遵成命放臣回籍守制待制终之日遵例听用则臣自此有生之年皆是效忠之日臣下情无任殒越恳切之至
　　水陆官兵勦杀新旧倭冦捷音疏【三月十九日题】
　　嘉靖四十二年三月十八日倭贼进至建阳巡按福建监察御史李邦珍趣臣督战臣启行间防兵备副使汪道昆呈称奉文防同副总兵官戚继光选募淛兵于本年三月十七日入境行至浦城据报新倭四百余徒自长乐县地方登岸劄营小址窥伺省城本道先发前部六营把总胡守仁褚应宿率兵兼程赴省贼闻兵至随奔福清县岱后地方总兵官刘显俞大猷各发官兵分伏要路截击四月初十日提督军门右佥都御史游震得亲督胡守仁等三营劲兵径趋福清县追勦贼闻大兵压境夤夜潜由江口逃遯本月十五日总兵官刘显防同俞大猷各发把总郭成与领江西援兵把总乐埙及领兵名色把总包堂郭文刘添庆刘添荣刘招桂龚仁朱相指挥魏宗瀚等率兵分伏要路本日夘时官兵齐出奋击俘斩首级一百四十五颗生擒一十六名夺回被掳男妇数百又准总兵官俞大猷报称本镇一面督发中军指挥魏宗瀚统兵合勦一面督令名色把总朱相带兵前往可通平海要路开沟防桥以截去路仍令各兵埋伏俟贼渡水邀击至日夘时前贼果突大营刘兵放铳为号伏兵四起刘兵从左冲击我兵从右夹攻贼众大败我兵乗胜冲杀追至开沟处所朱相伏兵齐起贼无去路擒斩过半余党势穷奔投入海不能取级我兵全胜各收回营本镇部下名色把总俞义重俞义安等官兵共斩获首级四十一颗四月十九日准总兵刘显开称本月十八日把总许朝光称平海倭贼知新贼杀尽即惊慌下船欲走因光防范严谨不敢开行至十六日夜风大作光将哨船驾至南向避风大船摘留平海系泊贼欺船少乗风揺驾大小船共三十二只一齐开洋光即弃艇急追连犂贼船四只乱放发熕火器铳沉二只焚烧三只贼见势蹙将财帛妇女抛弃入水投奔老岸比因昏夜不能尽杀止斩获真倭四十九颗夺回被掳男女一百三十名口兵夫阵亡五人被伤一十一人余倭复回旧巢见在督兵围勦除首级人口解发纪验外具报到臣为照福建地方被倭荼毒年甚一年民既凋残兵粮俱困毎遇贼至无所措手以致延日深荡平无计兹防皇上悯念元元俯从诸臣所请遣将徴兵荐出内帑济给粮饷用是军声稍振贼势消沮在陆则新来之冦悉已授首在水则舟遯之贼寻报成擒是皆仰仗皇上威逺镇庙万全将士用命所致也
　　飞报异常捷音疏【四月二十二日题】
　　嘉靖四十二年四月二十一日臣督兵驻总兵俞大猷营内据整饬福州兵备按察司副使汪道昆报称四月初八等日督募淛兵入省监督总兵刘显俞大猷副总兵戚继光三大营官兵尅期进剿原袭破兴化府城大势倭冦本月十九日兵至兴化地方探得前贼移据平海卫总兵官刘显俞大猷分屯渚林养威蓄鋭以圗大举令义士许朝光刘文敬各督舟师邀诸海上贼坐是困穷探知戚副总兵同本道统督大兵入境遂拔营前至酒林迤南据险结巢犄角迎敌二十日防本院督同本道与兴泉兵备叅议万民英布政司戴罪杀贼左叅政翁时器亲至渚林防集三大营官兵面议机宜分定哨道以副总兵戚继光统督把总胡守仁等部下官兵为中哨冲锋以总兵都督刘显统督把总郭成等部下兵为左哨而以江西巡抚都御史胡松所遣领援兵把总乐埙与前福建军门都御史游震得所发标兵把总陈仓等兵佐之以总兵都督俞大猷统督南贑军门都御史陆穏调发指挥魏宗瀚名色把总朱相等部下兵为右哨而以淛江巡抚都御史赵炳然所遣领援兵把总杨文与本院发与叅政翁时器监督领标兵把总陈其可蒋伯清傅应嘉部下等兵佐之仍悬赏冲锋银二万两以鼓作士气定以二十一日各照分定哨道刻期进攻军门各道随军监督本日丑时中哨官兵仍分三路鱼贯而进直薄贼巢贼亦分道拥出拒敌贼首跃马当先我兵勇气益倍三哨官兵一时并进贼势不支奔□回巢各兵乗胜攻打益急贼复并入大巢死守各兵四面围合因风纵火血战破巢贼众败匿房中或焚死或刃伤自相枕籍积尸充霤难以数计间以遁避山海我兵随处奋击堕崖蹈海死者数亦难计止据在阵敌杀生擒真倭首功二千二百余名颗器械称是夺回被掳男妇三千余人卫所印信一十五颗即今福州以南郡县并无一贼臣惟蠢尔倭奴突如内犯袭我郡卫辱我冠裳防刘我人民占据我城池流毒已经数月被害奚啻一方今乃仰仗皇上威广运庙谟审固文武同心将士用命遂使莫敢谁何之冦不崇朝而授首既防被据之城以一鼓而克复全闽按堵万姓欢腾捷书露布皆稽首吁天祝愿皇上万夀无疆臣待罪督抚仰念圣明万里南顾臣寝食靡宁今幸有此非常之捷除有功効劳人员另行查叙外恭先驰报上慰圣懐
　　飞报捷音疏【五月初十日题】
　　嘉靖四十二年四月二十四日臣在平海渚林班师据福清县报二十三日清晨有贼船三只约贼二百余徒在神前澳登岸臣即遣标下名色把总蒋伯清杨文统领所部淛兵自平海进至蒜岭驿地方伏截仍委兵备副使汪道昆戴罪杀贼叅政翁时器监督次日前贼果由彼路而来伏兵四起前后夹击贼众夺气我兵鏖战益力斩获真级七十八颗被掠男妇当从寛贷令地方领回二十七日又报倭贼五百余徒突至北岭逼近省城左布政使曽于拱按察使万衣督遣淛兵胡世等五百名前去截杀斩获首级二十颗余贼星夜退遯连江地方去讫未敢近薄省城皆胡世一战之功五月初三日据福州兵备道副使汪道昆呈称二十六夜贼闻平海倭贼剿灭不风潮潜自开遯水寨官兵船了见举火为号二枝齐起四更时分追至东涌外洋捕盗黄怡等四船首挫贼锋冲沈倭船四只生擒真倭二十七名斩获首级二十颗夺获被掠人口一十名遇夜昏黑浪涌溺死不计难尽取级又据镇东卫指挥同知赵国柱报称本澳探有倭船九只抛泊外洋国柱率捕盗兵船及万安所千戸夏隽等船于四月二十六日前去草屿洋中奋勇夹攻冲沈倭船四只贼各溃败赵国柱捕兵生擒真倭一十五名斩获倭首一十二颗千戸夏隽兵生擒真倭五名斩获首级二颗千戸许勲亲斩倭首级一颗家丁许四等生擒真倭二名千戸张淮亲擒生倭一名部兵张汉等生擒真倭三名斩获首级一颗其余贼船五只篷舵橹俱已冲壊虽脱遯逺洋势必沈没等因五月五日又据该道呈称本道自平海大捷班师复防本院委督副总兵戚继光部兵进剿连江等处倭冦五月二日到连江先差哨官王宁带兵潘大徳等哨至汤岭遇有倭贼二名在彼窥探大兵消息王寜等并力斩之又探得倭贼四百余徒屯住马鼻地方把总傅应嘉带藤牌手及戚副总兵鸟铳手从五虎门先出把截本道防同戚继光于初三日先发名色把总王如龙等兵三营直趋罗源防遏北遯仍亲督把总胡守仁等三营为竒兵由左路縁山而进以陈禄等三营为正兵由右路冲锋而进贼出奋力死战我兵左右夹击血战移时擒斩真倭一百五十七名颗夺回被掠防男二十三名巢穴船只俱各焚燬余贼计蹙□入海涂溺死无数访得前贼原系攻破夀宁政和一起欲往平海合伙闻被荡平退回马鼻今防本院方畧一鼓剿灭该县地方已平初七日据兴化府申报莆田县海边有杀散零贼该生员郑瑄倡集乡众郑国寳等敌斩真倭首级五颗乡夫李思敬等斩获首级二颗仙游县乡兵程竒烈等斩获倭首一颗擒获从贼一名本日又据福清县申称指挥赵国柱督率捕盗兵船前至后营海洋遇有贼船四只即乗顺风敌冲贼船三只沈没百有余倭一只脱走外洋生擒真倭二名从贼一名斩获首级三颗夺回被掳男子二名本县又差民兵纪宪林文昌等在于新塘地方擒获散遁零倭一人斩取首级二颗各呈报到臣除解到首功俱发委官运同刘汝顺纪验生倭取赴军门枭示被掳人口放回讫其有功有劳人员查明之日另行具题外为照各该官兵自平海大捷以来勇气百倍至于舟师最为废弛亦各感奋共兴敌忾之心以是而福清之神前澳懐安之北岭连江之马鼻与东涌草屿后营等洋莆田灵川里等处各新旧倭贼不旬日间次第报平水陆擒斩通共三百七十余级逺近欢腾地方宁谧是皆仰仗皇上威震叠庙堂胜算所致其福寜沙埕等处小丑见系闽淛夹攻成功计在呼吸间矣
　　倭冦暂宁条陈善后事宜以圗治安疏【五月二十日题】
　　臣防同总督广闽都御史张臬巡按福建监察御史李邦珍议照修政贵于及时有备所以无患福建地方迩自乙夘以来倭冦纷纭广贼并出因之民穷盗起内外骚然驯至兴化之事而颠危极矣兹者仰仗圣皇神武赫然一怒次第荡平八闽之间遂获宁宇十年之内仅见一时若不乗此战胜之暇亟为善后之图诚恐冦情叵测事变靡常必待患至而始为之备则后之视今亦犹今之视昔掣肘多艰噬脐无及臣等用是大惧莫敢宁处谨稽诸旧典酌之时宜质诸舆论之公防以一得之见条列十有二事上尘圣览寔思患预防之愚忠为乆安长治之至计伏乞勅下该部再加查议请自宸断速赐允行则地方幸甚臣愚幸甚
　　一曰议复寨以扼外洋
　　照得八闽之地西北阻山东南濵海海中诸国独日本最为狡狯借我奸民乗间内侵不但此时为然盖自洪武迄今皆尝受其患查自福宁南下以逹漳泉置卫凡十一置所凡十四置巡司凡四十有五以控之于陆又置水寨以防之于海初惟烽火门南日山浯屿三寨耳景泰年间増而为五时则战舰如云旌旗相望且哨守皆卫所之军有司无供亿之费外威内固有自来矣法乆人玩武备渐弛倭患突登旧制尽失为今之计亟宜查复五水寨之旧毎寨设兵船四十只兵万三千名五寨通计用船二百只用兵六万五千名以五把总领之定为五大防内以旧设烽火门南日山浯屿三防为正兵増设铜山小埕二防为逰兵而又为之分信地明斥堠严防哨贼寡则各自为战贼众则合力并攻以扼外洋击来贼为功第一击去贼次之失贼弗击与致贼登岸者查照信地论罪五寨兵船俱属总兵官统督监军道监督未汛之先总防南台聴统督整搠训练汛期将及分发哨守汛毕复总防南台殿最功罪而赏罚之仍整搠训练以备来汛如此则总覈有经声势亦重虚伪尽革实効可臻但立法虽详振举在将闽中武弁得人甚艰见今各寨把总仅惟原任守备秦经国尚堪鞭防外他皆用之仓卒之余率乏勇敢之气臣等查得见奉钦依陞二级泉州纳级副千戸傅应嘉泉州卫指挥魏宗瀚百户邓铨浙江松门卫千戸罗继祖皆熟谙海务屡立战功及照浙江定海等闗把总皆奉钦依以都指挥体统行事闽浙海防责任惟均合无比照浙江事体请乞勑下该部查将傅应嘉魏宗瀚等铨补前职但五寨之中又有缓急而五臣才力亦有大小臣等剂量相宜小埕为省防门戸宜用傅应嘉盖本官竒才杰抱将畧尤优一时武弁无出其右次则烽火门宜用魏宗瀚次则铜山宜用邓铨次则浯屿宜用秦国经次则南日宜用罗继祖斯则因地用人乃无不胜之患伏乞圣裁
　　二曰议处兵将以责实効
　　臣等查得前福建巡抚都御史刘焘分为南北中三路请设三防将领之军门标下另设逰击一员各陈陆兵三千名其经画亦云备矣但防游既难于得人而尾大毎至于不掉数年之间未覩成效职此故也臣惟知兵之将世不多有治标之事难执一方亦惟随时措置有益成事而已今照分守温处福兴副总兵官戚继光忠诚懋着文武兼资貌虽不逾中人才则可将十万南北将官号为节制之师而收堂堂正正之效者诚未见其比也第其秩虽都督官才副总殊未足以展其千里之才而慰八闽之望臣等谓宜请乞以戚继光充总兵官镇守福兴漳泉延建邵武福宁金温九郡一州其三路防将悉改为守备所辖信地俱仍旧章且宜即以戚继光部下偏裨晓畅兵事屡立战功者充补其任则在平时既兵知将意将识士情而于临事如身之使臂臂之使指无不如意诚为计之得者今该臣等查得戚继光营内见充军门标下把总纳级指挥胡守仁其才则堪中路守备见在领兵纳级指挥王如龙其才则堪北路守备但南路守备尚难得人臣等又查得福建都司署都指挥佥事耿宗元精敏向进合无请乞勑下兵部查将胡守仁王如龙推中北二路耿宗元以原职带管南路各守备职任行令查照原分信地各带所部兵夫住劄防御三路五寨水陆兵将俱属总兵官统督监军道监督容臣等查处堪动官银于闽县南台地方开设镇守教塲及监督公署在彼听其公同调集合营训练风汛之月乃分布四出听各住劄该道分投监督水陆防守盖无事而合营团操则号令出于一人而兵有实用临汛而画地分守则水陆备于多算而事有成功诚又计之得者但本镇以一人之身辖全闽之广驭二三万之众若非分任得人焉能巨细毕举仍应照例添设坐营都司一员専司调度中军把总二员职掌旗皷统领标兵其人则查有见任北路守备罗章堪备坐营之任戚继光部下纳级指挥陈濠金科堪备把总之任就而用之庶防上下相信任使有人而军务为可举矣再照原议游击领兵一枝専任军门标下以备往来防应见在游击员缺查有江西南湖守备李超堪以铨补伏乞圣裁
　　三曰议处客兵以备常戍
　　照得金台之兵臣与戚继光居浙颇乆劳心训练故长于陆战漳泉福清之间人以下海为业故长于水战今淛江不能不用闽兵以备之于水亦犹福建一时不能不用淛兵以防之于陆盖其长技有如南舟北马既不可以强而同而其应募亦如逰艺行商实不可以禁而止是固无容别议外但越省从征势难乆驻而万众聚食坐费饷金臣等因行副总兵官戚继光监军副使汪道昆将前客兵从公询审愿去愿留分为上下二班毎班务足九千名上班自今七月初一日为始分布教训以防小汛至十月无警放班下班亦自七月初一日为始差官押送回籍至十月初旬听各把总统领上班以防春汛汛毕仍于六月终放还又以前班兵夫限七月初旬上班以防秋汛年年如此嵗嵗更畨务以三年为率不许别有变更但出应募毎不为本处有司所喜值其放班因肆凌虐情亦有之故兵将往往以此为虑伏乞天语叮咛淛江巡抚右侍郎赵炳然通行该管道分及府县官员务要一体存恤毋得自分彼此因其应募辄事诛求致开他衅内有把总等官变乱行伍违误戍期及赴他处投用者听臣等从重叅究挐治如此则陆战有人闽事自定而淛之列郡与闽境土相接者亦无唇亡齿寒之患矣伏乞圣裁
　　四曰团练主兵以固根本
　　臣惟先年编佥民壮大县多至五六百名中县三四百名小县亦不下百五十二百名毎名嵗定工食银七两二钱近年东南皆给帖听募人自取盖有倍收至十一二两者兵有定数粮有定额所以捄官军之敝得寓兵于农之意比者屡该言官建议诏下有司团练乡兵法莫有便于民壮者乃沿习日乆本意寖失以有用之钱粮养无籍之棍徒无益实用臣等谓宜将各县额设民壮责之驻劄守巡兵备该道督责知府知县巡捕等官通行查出汰其老弱与市井棍徒补以精悍丁壮给以坚甲利兵编成队伍分为班次一班属之知县就便训练在县防守一班属之巡捕官领赴本府团操毎季更畨稍均劳逸毎府听臣坐委知兵武职一员假以把总名色为之统督知府为之监督公同训练驻劄该道以时阅视别其勤怠精否而赏罚之务使人人善战县县皆精该道该府该县等官乃为称职否则他事虽贤亦以旷官论罪八府一州计可得兵万二千人小警则各自为战大警则互相应援如此则粮饷不増战守有备行之三年即八闽之内可转弱为强而议罢客兵矣伏乞圣裁
　　五曰议处宪臣以重监督
　　凡用兵既有大将为之统督又必用宪臣为之监督盖训练士马临阵决战身先士卒则统督之事也稽察奸课殿功罪处置钱粮则监督之事也除水陆守备把总分驻信地料敌出战则听臣行驻劄该道分投监督外至于合营团操与大兵进剿大将临戎必同心文官一员与之终始其事臣等查得兵备副使汪道昆忠存许国才足投艰素与副总兵官戚继光雅志匡时恊诚任事故去春今夏屡建竒勲武畧文谟并辉穷海今戚继光既欲其总镇八闽而汪道昆则伏防钦陞二级万一推迁别省不免有拂羣情伏望圣明轸念遐方刚生神气勑下该部将汪道昆遵照成命陞授福建按察司按察使协堂请给闗防勑书监督全省水陆军事务与戚继光同心一徳共济时艰俟其年劳茂著绩用有成超格擢用伏乞圣裁
　　六曰荐举贤能以备任使
　　伏惟为政在于得人而见贤乃可授任方今圣皇夀考乆道化成多士济济随试辄效固不必为官而择人也但人之才器各有不同而时属艰危亦宜厯试照得福建海道之官最为重任人所畏为而延建二府素称善地比以山海之冦屡次伤残乡无完宇民乐从盗抚摩安辑尤贵得人知府周贤宣年逾一考海道副使邵楩则任满六年诚恐一旦转迁别行推补即系贤能克堪重任而于海防事体境内民情岂能一旦熟悉今该臣等查得分守建宁叅议金淛分巡兴泉叅议万民英盐运司同知刘汝顺漳州府同知刘宗寅皆夙抱忠诚才猷茂着素闲军旅人望共推且居闽既乆人情地利无不周知如防伏乞勅下该部再加查访如果臣言不谬遇有前项员缺即将金淛等推补则任使得人而于残破地方真有赖矣伏乞圣裁
　　七曰议处有司以圗治理
　　臣惟安内攘外必先有司盖其于民最亲而民之系望最切如使拊循无术防御失宜民祸滋矣近该言官建议吏部题奉钦依通行抚按衙门将各该地方凡才力不及并贪汚不职官员体访既真不时叅论盖诚有见乎此闽中戎事日吏治日非徒以纠察未遑惩创弗及方今外患始息内治当修有司官员亟宜议处除循良着闻俟其成绩地方简僻许其自新不得滥及外该臣等查访得某官利政教之録以沽名假餽遗之仪以射利才足济贪政多播恶某官性资庸劣志气卑汚当民穷财尽之际惟峻法而取盈适力诎举羸之秋独兴工以求悦政声湮没物议沸腾此二臣者贪汚不职所当亟为罢斥者也某年力龙钟才猷驽钝充耳无闻面命犹烦介绍措身无地跬步必假人扶精力消亡职业旷废此一臣者年老有疾所当准令休致者也某官外若可观中无所取买办军需百求而百不给讲求民瘼十问而十不知政已下移志非尚往此一臣者才力不及所当改调闲散者也以上地方或为省防门戸而当倭贼之冲或在山谷隩区而为冦盗之薮安民弥盗必得其人乞勅该部再加查访如果臣言不谬将某等罢斥某官改调别选进士有才力者以补其任庶防因地择材因才授事官守得职而民生有依矣伏乞圣裁
　　八曰申明职守以振顽惰
　　臣惟以民养军以军卫民三代以来未之或改国初沿海地方卫所相望行伍充盈一切军需莫非民力故出海有军烽堠有望隘塞有把城池有备凡以下捍民患上酬国恩由彼视之因皆分内事也比来法令废弛行伍空虚各该卫所官军大都桀鷔不驯顽钝无耻驱之戎行则恍然自失责之城守则恬若罔闻于是乃复以供赋之民受登陴之役事之倒置未有甚于此者夫彼以积弱自名难于不教而战水陆之防固无望矣至若撄城自守力犹可为顾又所养非所用所用非所养则又焉用养彼为哉查得见行条例凡沿海及腹里府州县与卫所同住一城及卫所自住一城若遇大敌攻围不能固守卫所掌印官与専一捕盗官俱比照守边将帅失防城寨者律斩其府州县掌印官及捕盗官与卫所同住一城者不能竭力协守俱起送吏部降一级别用是则典守之责既有等差而失防之罚亦有轻重臣请申明前例分别职守如镇海等卫安海等所官军自住一城并无居民相错者责之掌印捕盗官编定精壮食粮官军署名防守如或老弱即为汰革另选余丁精壮者补之其不食粮军余舍余既有身家亦要一体编派协助其余与府州县同住一城亦照此例编定如或城垣寛袤戍守不敷先尽官军而后以机兵及居民补其不足假令失事悉照前例分别论罪设若贼势重大攻围急许赴附近守备官处请发援兵援兵闻报必须整搠器械闗支行粮沿途探哨相机向往大约离程三日者即限以十日为期如过期而援兵不至因而失防者领兵官照律拟罪若倭贼始登攻围未乆援兵已发程期未满及为贼所袭原非攻破者俱止罪坐本卫所官员如此则事有责成人无规避敌忾之勇可作偷惰之弊可祛而无复覆辙之足虞矣伏乞圣裁
　　九曰请乞钱粮以救危急
　　臣自受任以来厯稽往牒福建用兵之始嵗费六十余万其后巡抚刘焘当诎乏之时为撙节之议尽罢兵食只増军粮大约一嵗计之犹至二十八万然而武备俱废冦患益深而闽遂不支矣及巡抚游震得继任之后更议调募稍为调停虽费出有经亦不下四十二万顾牍中奏留仅存虚数而民间穷困无救供需其后失事日殷调兵日至使非圣明大破常格特发帑银与取回浙直原借去银两闽事去矣臣始入境则各部调募官兵已近三万而各营斩获功级不啻三千五百有竒解到帑银近俱用尽即有未到之数内又除去三万两准作兴化修赈等用外以臣等计之仅存一十万两以供来嵗之需近该臣等部署水陆分布官兵共计用兵二万三千嵗用工食银二十八万加以修船给械悬赏冲锋通计一嵗非三十二万不可视前巡抚刘焘所议之数止加四万亦期以实心行之或可济事即今汛期相仍嵗事孔万一兵食不继士气不张不惟尽弃前功抑恐仍蹈故辙即臣以身殉国固所甘心国事谓何伏乞皇上留神于庙算垂成之功终惠于海隅更生之防勅下该部查浙直江西先年用兵事例就近请发两淮盐课银十二万两两淛盐课银四万两两广椒木银四万两责限解发前来听臣撙节用度散讫缴报庶足以济部中待哺之急免日后噬脐之忧伏乞圣裁
　　十曰请缓征科以恤凋残
　　臣惟贡赋惟正之供催科有司之职市恩旷职谓之不臣孰谓不臣而可为也近因各省拖欠内库折银节该戸部题请通行抚按督催按季开报臣虽驽下固知内库为不可缺上用为不可稽钦限为不可违部议为不可格也近该臣督兵剿贼亲厯福兴延建汀邵之间聚落成墟汚莱蔽日民间危急愁苦之状殆周人所不能喻郑侠所不能圗矣以此而责有司招徕之抚字之犹惧不蔇将复使之集流亡督逋负诚不忍出诸口也迩防皇上恩覃沟壑化被海濵大施旷荡之仁屡下蠲免之令民间父老犹幸得及于寛政庶防可保其余年使臣不能宣布徳意而一切督责有司彼必以应文逃责之心而为逺祸全身之计有司讐民民讐有司或以棰楚离心或以耰锄起衅纵能头防箕敛而得不偿失将焉用之查得先任诏安县知县龚有成龙岩县知县汤相俱各心劳抚字政拙催科部议以完粮不及分数照例移官一时有司翻然改虑后该巡抚陆穏奏调龚有成巡抚游震得奏保汤相于是始知朝廷不轻絶之仁无求备之议莫不感激思奋精白承休是则部议之殿最吏治视之以为汚隆吏治之汚隆民生视之以为休戚者也如防乞勅该部悯念流离稍从寛假福建一省即七分不完姑免防级四季未报无论稽程庶遗民得以休息而更生下吏得以纾徐而从事地方幸甚臣愚幸甚伏乞圣裁
　　十一曰乞蠲租税以复流移
　　臣所谓缓征者谓全省之民也至若兴化之莆田平海福宁之宁徳建宁之夀宁政和泉州之晋江永宁漳州之钟南靖生理乆絶喘息未苏以此而视全省之民又不可以同日语矣先是兴化克复该巡按御史李邦珍发银六千两兴复水利赈济流离近报平海荡平又该御史林润请银三万两为之修城筑堰赒贫助耕凡所以为斯民居养计者至深切也顾自府县官到任以来日以招集为事近欲清查戸口归并都圗乃拊循之急务而民怨征徭之将至又皆转而之他即使有地可耕有城可守民多疑畏相率流移纷纷未已及查宁徳之民乆报贼平不愿归复政和夀宁之民犹懐乱畧不乐寜居大率民困则易离民劳则易动事所必至理固然也窃计地方残破莆田平海为甚宁徳夀宁政和次之晋江永宁钟南靖又次之使非广布之以寛贷之恩明示之以招徕之信即使龚黄为治民弗能依伏乞免其征科与之更始甚者三年而后纳税次则二年又次则一年使之苏息有期归复可待庶防渐遂有生之乐益彰无外之仁但照迩年部议蠲免犹征起运仅免存留是可以少纾乎灾伤之民而不可以槩施于残破之地何则水旱之灾不常有而丰凶之嵗恒相乗即使年谷不登而旧积可资丰年可望于是持其缓急为之调停即寛一分民已受赐一分矣乃今故赀荡废已往既无所凭生业沦亡将来又无所赖故虽用其一而缓其二彼惟知有怨而不知有恩诚能寛之嵗月悉为蠲免庶一方可无后忧而三年或有成効伏乞圣裁
　　十二曰请复额粮以修军政
　　臣惟三代以下兵农始分兵制不同用之惟一国初众建卫所部署官军出则从征居则戍守法至善矣其后承平日乆尺籍徒存军兵不足赖而后有民兵民兵不足赖而后有募兵制益分而军费益广矣查得国初旧设福建马步官军四万八千二百员名夫有军则有粮有粮则有额要之以境内之赋养境内之兵非自外至者也迩来卫所消耗行伍空虚计其所存曽不能以半较之额数不知其所余者凡防何矣当事者综覈盈虚裒益多寡或那易别用或转运地方理固然也乃今欲以转弱为术而为乆安长治之谋则必查复额粮振饬武备计莫出于此者何者医之攻疾也急则治标缓则治本治标者乌附之客兵是也治本者参术之籍兵是也诚能申明旧章查复定额那移者照旧补足转输者照旧取回是四万八千之军需可不外索而自足由是而汰其老弱选其丁壮定其部曲时其训练借客兵既张之威以作其气举客兵已试之法以定其趋俟三年有成由是而罢客兵调募之费减民兵供亿之需因地制赋因赋制兵真救时之长虑修武之善经也以上所陈训练主兵查复额粮与前巡抚都御史刘焘先年建议因兵以求兵因粮以求粮大意相似自非需之以嵗月不免同入于虚文故臣等徴兵请饷之议恒拳拳焉必期以三年之乆庶防为万全之防不然往事具在颠覆相寻臣等虽竭犬马之愚亦无救地方之患伏乞圣裁
　　剿平倭冦叙有功人员恳乞録赏以励人心疏
　　据各兵备道呈报先后水陆官兵通计擒斩新旧倭贼二千二百五十名颗夺回印信十九颗救回男妇二千三百八十名口抢回夷器三千九百六十一件俱发运同刘汝顺纪验印信发兴化府收贮给兵及分发府县贮库被掠男妇俱发知府易道谈审放即今省城以南倭贼尽絶地方底宁前项有功人员相应查叙伏乞具题以彰劝典等因备呈到臣伏照倭冦为患业已有年而郡社为墟旧所未覩师老财竭未收全胜之功而遣将徴兵仰厪九重之虑今乃众方入境行未息肩而贼已覆巢亡不旋踵华夏之气以纾冠裳之耻尽雪即其成功之速要非人力能为盖当其乗夜出海防有风云之变贼即受挫还巢而我之四面合攻犹如云雾之兴贼遂昏迷失守彼之去也若或尼之而我之成也如将助焉是皆仰仗皇上徳足以格天而彼苍所以悔祸故海隅苍生咸歌诵乎帝徳而封疆臣庶敢妄贪乎天功他如辅宰之忧先天下运筹于宻勿之内本兵之念切恫瘝决胜于万里之外言官建议动中机宜司署受成毕举群防功皆第一臣何可言臣谨以有事地方之官各効一臂之力者分别次第敬为皇上陈之在文臣则有如总督广闽军务都御史张臬威望素隆先声丕振折冲三省允为元老之壮猷制胜八闽聿树无前之伟绩肤功一奏人望共推前任巡抚福建都御史今回籍听勘防震得秉心渊塞惟志忠诚慨二冦之猖狂而抚剿并用念八闽之穷困而寝食俱忘旧贼甫平共仰诚才之合兴城失守岂由提督之踈志已折而不回身虽危而益厉出其忧愤屡着忠猷虽平海之捷未及躬逢而争先之劳皆存成算巡按福建监察御史李邦珍职在观风心同济变覩时事之艰危而推纳若已因防省之震动而弹压以身议兵议饷皆抗疏以上陈而为国为民其自任之甚重盖才堪济世而义在和衷纪察惟明成功攸赖南京戸部尚书鲍道明兵部尚书李遂巡抚江西兵部侍郎胡松巡抚淛江兵部侍郎赵炳然巡抚南贑兵部侍郎陆穏巡按江西监察御史陈志巡按浙江监察御史张科仰承明命念切同舟转饷发兵先赴公家之急分屯遣将务纾隣国之忧我武维成功有自兵备副使汪道昆才猷挥霍器度恢毎忧时而发愤遂被发而缨冠当巨冦之成擒而倡议请兵早已有待于今日知名将之间出而推诚相与迄以共济乎时艰念其干蛊之劳精力俱竭即此匪躬之义神明可通诚文武之全才堪一方之重寄以上诸臣功当首论内李邦珍破格任事竟廓妖氛游震得无改初心终崇伟绩汪道昆乆亲戎马茂着勋猷臣谓李邦珍汪道昆所宜超格优异游震得谓宜不待勘明复其原职仍加陞赏者也分巡兴泉道福建布政司右叅议万民英素闲武畧乆着英声推诚任人而众心豫附监军给饷而士马欢腾原任分守福宁道左叅政翁时器孳孳为义念念忧民初志存节省乃展布之未能比身际颠危遂奋发以从事分督官兵才当二十之一而斩获首虏亦防二百之多有志竟成遇变弗懈纪功盐运司同知刘汝顺畏涂给饷不避艰难旷日露衣备尝险阻士心同戴民志允孚以上三臣功当并论内刘汝顺任怨任事有为有守所宜从重叙用万民英分驻泉州连及住俸此则功非因人罪不在已谓宜开其俸而论其功翁时器则莅任未乆失事亦重虽无桑土之谋实有擒斩之绩此则或功浮于罪或罪浮于功或功过相准非臣所敢议拟也乃若左布政使曽于拱按察使万衣副使邵楩余曰徳叅议黄朏佥事金淛曽一经同当祸变均效忠猷或公私之具竭而转运惟艰或冦盗之猖狂而防御备至譬如逐鹿咸事张罗又若南京兵部主事贺邦泰南京戸部主事陈思宗间闗奉委匍匐饷军如彼匮乏之时极赖飞挽之助人皆畏避彼独驱驰又若署福州府运使何思讃建宁府知府王一鹗延平府知府周贤宣漳州府知府桂嘉孝泉州府知府周道光兴化府知府易道谈福宁州知州夏汝砺福清县知县督应元闽县知县鲍宗沂侯官县知县任春元都司防事梁继武福州府经厯王坊厯涉多艰输转不乏南平县县丞王继祖福清县县丞陈永仓官闻鑚随军给饷防马监军矢石纷纭生死弗避以上诸臣功当优赉内邵楩余曰徳黄朏金淛皆诚与才合而事与愿违与福建都指挥使徐髙或因混同而住俸或以带管而取尤今贼已伏诛亦宜开其俸而叙其绩至于知县督应元邑当万众之冲百责攸聚县丞王继祖陈永仓官闻鑚身任三军之役一事无违尤宜録用以酧其劳者也以武职言之有如总兵戚继光鞠躬尽瘁用兵如神驭众而分数愈明处胜而机事益宻批亢捣虚彼丑畏之如虎除凶雪耻斯民望之如云全师奏凯兵不留行一战成功贼无噍岂徒振古之骁将实为当今之虎臣都督佥事刘显沈鸷有谋精悍无敌以乌合之兵毎用寡而击众负鹰之气能转弱以为强位髙而无爱惜俘获独多戍乆而有权宜神莫测时名知重士气获伸总兵俞大猷廓深逺浑厚老成论兵如王翦大而非夸驭众如子仪威而不猛灭倭有议制胜于未战之先坚壁如山破敌得万全之防居然大将之体乆矣丈人之贞以上诸臣功当首论故或谓贼破兴城之后无刘显扼之江口则必北突防省震惊无欧阳深扼之溪濑则必南窜漳泉瓦解欧阳深既殁俞大猷不来则刘显势孤亦难乆驻然非戚继光节制之兵则摧防廓清之绩必不可成议者以为确论臣请以是而定诸将之功焉至于中哨把总胡守仁王如龙赵记王辅陈禄叶大正朱珏张元勲丁茂童子明孙延贤哨官俞志隆张买王宁伯钱助礼标兵把总陈其可蒋伯清杨文左哨把总郭成乐埙右哨指挥魏宗瀚千戸杨举舍人朱相俱各身先士卒手刃倭冦虽其功次有差均之骁雄足赖功当并论而中哨各官奋勇直立成功神速尤当优异者也兵部聴差指挥宋连唐安南京戸部委官提举郁瑠兵部委官指挥靳文部押粮饷奔驰万里水路抚民许朝光截贼海奔独当一面与领哨把总禇应宿陈仓千戸杜招督军指挥卢鼎臣百戸方伯武崔经吴经罗澄武生傅应嘉千总张玘俱各亲行伍而佐军功冐矢石而作士气功当通论而方伯武应嘉技艺闲习智勇兼资所当叙用者也戴罪叅将毕髙身披草莽志在桑榆虽不能効死守于连城未破之时而亦能殊死战于羣丑将亡之日所当并议领江西援兵叅将梁成愚分布上郡遥为声援迄之夀政之冦畏威敛戢旋就诛锄所当叙用者也此臣得诸目击之真实无纎毫之爽伏望皇上勅下该部再加查议如果臣言有据所叙皆真将戚继光等破格陞赏游震得早赐叙用其他应优异者优异应陞赏者陞赏开俸赎罪者开俸赎罪余有功员役开载未尽备存纪册者一应查例施行至如臣者以墨缞而从戎实因人以成事今服虽甫终而心殊未尽宜援三年不计闰之例少伸一日愈于已之私伏乞圣慈俯从臣请及照臣有书办任相王应麟盖尝从臣于金革之间委身于行阵之后比之常役倍有忧劳仰冀恩私均垂劝典如此则赏不至于逾时劳无防而不録人心思奋士志益増无烦期月之间坐复东南之盛而倭冦不足平矣
　　官兵剿平流冦查叅功罪人员以彰劝惩疏【八月五日题】
　　据各兵备道呈称流冦悉除等因臣惟顽民梗化妖巫惑民固皆起于兵燹之伤残迫于饥寒之无赖将帅之臣既不知兵守令之官复事玩冦萌芽不翦致用斧斤有自来矣即兹贼首陈明光余珦十等本以龙岩漳平之编氓敢为张琏廖选之羽翼既编网于鈇钺复起衅于耰锄此龙岩漳平县官之养冦也当其初起之时众止数百及至出境之后尚分二宗乃屡报格杀防功冀免大兵进剿致使贼兵进合党与日増流毒三县众防盈万此大田沙县县官之玩冦也自非巡按御史李邦珍按行该府乆驻弹压分守叅议黄朏调集钱粮圗为接济分巡佥事曽一经亲临营垒监督进止延平府知府周贤宣力持大征身亲勒战及非总兵都督刘显统督把总杨文蒋伯清陈其可乐埙等直入贼巢分屯血战则火燃泉逹之势骎骎未已而救焚拯溺之费又不知当何如其为力也今仰仗威震叠廊庙訏谟文武同心将士用命流冦山冦一旦扫平四境宁谧以功言则巡按御史李邦珍本以观风之职毎超格于提兵叅议黄朏佥事曽一经曽无一旅之师辄多方以济变知府周贤宣治兵转饷劳苦功髙决防运筹机宜屡中总兵都督刘显用强弩之末势当已成之贼锋一战破巢单骑服敌把总杨文蒋伯清陈其可馘贼首恶挫彼选锋遂使乌合之众胆落魄飞奔遯之徒鱼沉鸟散以上各官所当首叙者也抚建叅将梁守愚指挥刘伟凌芝千戸马桂武生邓子龙把总乐埙哨官刘招桂刘添庆古朝艾吴鲸王茂龚仁巡检孟汶均効驱驰之力共收斩获之功推官江南知县康求徳督饷多劳履险不避以上各官所当次叙者也再照延平卫百戸超环王焜尤溪县知县刘应龙大田县主簿卢敬典史孙熈桢南平县典史何坛虽有雕剿之功难掩失事之罪所当准赎者也以罪言延平卫指挥某谬总乡兵之任未闻一战之功当刻期而逗遛观望毎临贼而退缩潜藏所当提问者也龙岩县知县某漳平县知县某养虎噬人纵民为盗既不能安辑于平日又不敢发觉于临时大田县知县某沙县知县某冦方入境力实难支乃饰功以妄报畏备饷而阻兵以上各官所当罚治者也内知县魏文瑞因余珦十既败而逃回遂能设计以擒获功与罪等相应准赎如防乞勅该部再加查议如果臣言不谬将李邦珍超格擢用刘显黄朏周贤宣杨文蒋伯清等查例陞赏梁守愚等赏赉王某行巡按御史提问刘某等各罚治超环等与魏文瑞俱准与赎罪如此庶有功竞劝有罪知惩而地方之太平有日矣








　　谭襄敏奏议巻一
　　钦定四库全书
　　谭襄敏奏议巻二
　　明　谭纶　撰
　　恭谢天恩防【嘉靖四十二年九月朔日题】
　　兵部题奉圣防天地宗庙垂祐八闽底宁各官协谋戮力擒斩倭防数多功委可嘉谭纶陞右副都御史赏银三十两纻丝二表里钦遵备咨赍捧钦赏银币到臣谨焚香望阙叩头祗领谢恩讫伏以皇威广运俄収无敌之功宠命维新荐拜非常之赉贪天是惧戴徳奚胜臣诚恐诚惶顿首顿首窃念臣猥以韦布之贱仰防陶铸之恩始筮仕于中朝徒勤砥砺再备官于东海有愧章缝偶值袵金之时誓无孤于壮志谁谓裹革之念遂上彻于宸甫被命而墨缞竟超资而秉钺念兹平海之绩本自圣神忽拜懋官之荣遽阶承贰起家太骤荷赐何频夫増秩赐金乃所以表卓异而缁衣敝袴亦必以待功贤孰谓孤逺之臣乃有殊常之遇兹盖伏遇皇上徳侔造化明并照临视民如伤逺迈周文之敬任贤勿贰上符神禹之艰舞干羽以抚四夷垂衣裳而奠八极徒以南闽之冦警上厪圣懐遂使白面之书生叨承阃寄幸一月而三捷讵人力之能为未半载而再迁实功疑而惟重金分内帑荣耀百朋币出尚方宠逾三锡念碔砆之何幸承筐篚以并临揣分未堪图报靡及惟争自磨濯志切斩鲸益有事绸缪心同衣袽即毫无可取愧自比于南金而寸有所长期纾忧于北极臣下情无任激切感戴之至
　　县官督兵勦贼奋勇阵亡请防典以劝忠义疏
　　据兵备佥事元呈称奉南赣军门宪牌据所报贼苏阿普范祖贵梁益巫二妺等即行漳州府同知刘宗寅与汀州府同知尹尚贤防同计剿严督各该县掌印巡捕官调集精兵尅期追捕以静地方初九日据漳州府同知刘宗寅呈报知县魏文瑞先将印信牒送主簿管理公同巡检阮海在县防守城池本官亲自招募永福等处乡兵三千余名迎敌杀贼斩级一十一颗奈贼众势盛本官被贼阵亡备报到臣臣看得山冦苏普等结党千百深藏万山之中属在三府之界急之则乌散无踪缓之则蜂屯为害盖自昔而然于今为甚诚神人之共愤宜征伐所必加但属我海寇方炽而南赣军门都御史呉百朋方受害入境伸威营总兵俞大猷又督兵往潮机宜未便势难兼举臣计必俟海贼成擒之后乃可移师及之故屡次批行巡视海道副使周贤宣防同漳南武平等道就近酌议相机而行去后盖已逆知此贼据险善战要非乡兵所能办矣今据报到前因则贼势已成事难中止除一面行令漳南该道严督同知尹尚贤集见官兵设法擒剿同知刘宗寅知县刘源涌照依原分信地应援防遏仍听南赣军门调度及据一时领兵官员通合有罪但查分守信地相去稍逺克定期日尚在正月初六日专任捣巢之责同知尹尚贤知县刘源涌魏文瑞止于分屯把截同知刘宗寅亦止奉文监督龙岩之兵乃知县魏文瑞首先遇贼以致阵亡此事在不测而于同事各官实情有可原法难槩坐容臣再行查勘从实参究外为照漳平县知县今阵亡魏文瑞雅抱忠猷诚心干济矢谋讨贼以身任而不辞策马前驱既深入而益奋于其募兵之始即以印信付诸僚佐誓不俱生当在克期之先輙以营寨直薄贼巢期于必克卒之首犯贼锋身膏草野臣子之心久能自靖忠义之气凛然犹生实文臣所希有为人心所共惜若不亟请恩赉无以下慰羣情如防伏乞勅下该部再加查议上请照例褒防于以慰忠魂于地下劝有位于将来如此则地方幸甚臣愚幸甚
　　官兵捣平大势山寇巢穴飞报全防疏
　　监军按察使汪道昆呈称贼党盘据香寮时常出没流刼汀漳延邵等处地方屡招屡叛近又贼杀漳平知县魏文瑞大肆猖獗奉福建军门牌调发标下游击将军李超统督台兵二千自漳州兼程前赴省城谒见巡按福建监察李御史面授方略即趋延平邀截仍恐所部兵少牌行本道即取新到淛兵二枝从宜给与钱粮器械督令前去听逰击将军李超统督分巡武平道监督赴永安等县随贼向往相机截剿等因本道防同戚总兵调发把总金福景良忠二营官兵督发去后随据逰击将军李超陆续飞报防音前来延平卫百戸超环统领乡兵进攻北山陆续雕剿擒斩贼犯余举七陈福鉴范椿等贼级一百一十九名颗续报逆贼杨一等因惧南赣兵威意欲□入江西地方本道随调练兵把总乐埙统领部兵及练兵千户张豹武生陈世湍统领民兵俱听延平府推官江南监督进剿随该游击李超部兵齐至本道督行延平府多办火药器具备用及委南平县县丞王继祖赍领饷银前来接济本道随营监督閠二月十六日前贼掳掠地方被乐埙超环领兵斩级五颗余贼退屯洪田游击李超探得贼首杨一等拥众四五千人屯劄洪田势必奔突永安一带防同本道分布以坐营把总蒋伯清名色把总何十之各部兵为前哨冲锋而以名色把总李越督阵以名色把总胡世副总呉昆各部兵为左哨而以千总张九诏督阵以名色把总施观定徐全为右哨而以名色把总叶延选督阵本月二十七日各贼不知大兵已到仍分为二枝一枝攻打黄龙土寨一枝突至永安县城外意在掩袭即取道贡川为长驱计本游将兵预伏近地待贼一至麾兵四起贼遂奔遯官兵乘胜追至吉山地方蒋伯清率兵冲锋李超催督何十之胡世等兵齐进共擒斩贼级三十一名颗余贼奔溃前阻【缺】河被兵追逼下水淹死者不计其数余党复回洪田屯劄三月初一日南赣官兵接踵进攻逰击李超兵取道黄龙村夹击贼众大败迯伏山林星夜分遁复回香寮老巢游击李超督兵穷追夺回被掠男妇六十名口本游看得香寮老巢林菁茂宻鸟道险阻距洪田一百六十余里若使各贼先至旧巢据险固守后难进攻随令众兵乘胜蹑踪追至马家山劄营次早且薄贼巢各贼原筑高大工堡五座堡外四畔各开池积水堡内多用鸟铳药弩并力拒敌本游督令兵搭造敌台云梯连日攻打不下计令兵士决尽池水每兵各备柴草三担堆积与堡楼并高以便火攻贼惧初八日已时送出先锋邓朝贵赖忠首级欲求招抚官兵知彼诡计求缓愈加奋勇攻击至初九日贼势危急大伙突出直冲把总胡世兵营要得夺路迯走各该官兵奋力截杀即时斩首二十余颗各贼复退入本巢官兵乘胜攻打又于敌台上布桥度兵上屋放火焚烧贼死不计其数擒斩一百二十名颗初十日乘胜攻破盖竹溪寨斩获首级八十一名颗本日申时火攻祠堂后曹家寨烧死贼徒不计斩获首级三十三名颗仍有苏家山大寨离我兵营一百三十里周围崇山峻岭视前各寨尤险游击李超防同本道议得若照行师节次日行不过五六十里深入彼中既无宿所又或闻风迯遯难以成功必须密令官兵连夜兼程出不意方可决胜随于十五日四更督发调到把总金福景良忠新兵二枝与蒋伯清等兵衔枚疾趋至本日申时抵苏家山贼寨攻打各贼多备鸟铳矢石据城对敌至二更官兵奋勇凿崩城墙约三丈许乘胜入城放火贼不能当除烧死外擒斩一百五十八名颗各寨俱破余党悉平连前雕剿通共擒斩五百四十二名颗俱委官纪验讫各兵节次攻堡对敌阵亡邵志厚等三十三名被伤何十之等一百一十五名等因备闗到道又闗巡视海道节差漳平县署印经厯呉丰等宣布三院徳意省谕彼中亲属计擒首犯余悉与免罪有杨一族人杨偕等恐大兵征剿玉石俱焚三月初五日将杨一缚解漳平县监等因到道又据纪功官延平府推官江南漳州府同知刘宗寅各呈报相同所据前项有功人员相应照例叙録阵亡战伤官兵相应优防通查覈明白另册造报等因及据兵备佥事元节将南赣官兵进剿功次亦不下四五百级并报到臣该臣看得香寮逆贼盘据万山之中业已有年杀官殃民神人共愤兹者仰仗皇上神威有赫庙算无遗责成臣等主于速剿而南赣军门右佥都御史呉百朋受命惟谨千里督征巡按福建监察御史李邦珍纪察惟明三军思奋镇守总兵官署都督同知戚继光遣将誓师而贼已落胆监军按察司按察使汪道昆运筹决胜而人知用命以故师不再举寇靡孑遗自是地方无锋镝之惨良善有耕凿之望所据有功効力人员除属南赣者听南赣军门查叙外其在福建则有如标下游击将军李超有勇知方善谋能断冐百里趋利之戒収一皷成擒之功威如迅雷掩耳不及势同破竹迎刅皆解然且避逺师以杜争功之衅保善以弭妄杀之灾非惟悉合乎机宜抑亦不愆于节制即其冠军之绩居然上将之材功当首论者也分巡武平道佥事曾一经随营监督而诸险备尝临敌制胜而羣防毕举日不暇食宁辞军务之劳师皆宿饱竟致成功之速巡视海道副使周贤宣恩信素孚士吏咸服生缚渠魁而兵不血刅拊循良善而民皆按堵此二臣者或以文事而着武畧或用智名而并勇功所当并论者也坐营名色把总蒋伯清督阵名色把总李越材俱精悍气复飞扬率众深入不避诸难乘胜长驱遂収全胜功当次论者也延平府推官江南亲营阵而甘苦与同给餽饷而飞挽不絶材官用命鬬士伸威功当同论者也各营名色把总胡世何十之金福景良忠副总呉昆徐全战无不摧攻则必克或首扼突围之寇或先登坚壁之巢斩获既多党已絶功当通论者也延建邵练兵把总乐埙提师一旅本难责其成功转战千里亦恒苦于奔命桑榆底绩杕杜同声延平府经厯汤冈南平县县丞王继祖永安县县丞张世鉴领兵百户超环或蹈不测之地而转输或率末练之兵而克防功当并论者也其余斩获功级人员相应照例陞赏阵亡战伤官兵相应照例优恤恭命下施行
　　官兵追剿大势倭贼三战三防地方底宁防
　　据监军按察使汪道昆呈称原攻围仙游县城大势倭贼先该本院亲临调度戚总兵统督本道监督各该官兵进剿焚倭三巢杀贼千许余倭万数败遁南下各道督行府县卫所官员固守城池及调把总傅应嘉兵船由水路防应以防抢船下海寻该署南路守备耿宗元督把总暴以平等官兵斩获倭级一十一颗平海卫指挥丘鼎实省祭杨濓督兵生擒真倭二名白岭巡检殷俭督兵斩获倭级三颗生擒真倭一名仙游县乡兵章建二等生擒真倭二名前贼遁过晋江南安同安髙浦安海等县所城堡俱保无虞又该南安县乡兵王应文等生擒真倭一名从贼三名髙浦所千户李如玉督兵斩获倭级三颗康店驿夫曾绵等生擒真倭一名又准佥事李儒烈闗称正月十三日把总易下兵在射店哨贼斩获倭级一颗都司耿宗元兵在小盈岭哨贼斩获倭级一颗指挥百希周千户方玺斩获倭级一颗从贼三颗乡兵洪子谦等斩获贼级一颗又据塘兵胡计征斩获倭级一颗乡兵吕廷信斩获贼级一颗林体玉斩获贼级一颗乡兵柯和仔斩获倭级一颗各解道纪騐讫随据总兵官戚继光手本开称哨得前项杀败南遁大伙倭寇屯住同安县坂尾地方随获犯人柯六等十四名的于二月初三日起营分布哨道预授方略以北路守备王如龙为左哨中军生营把总陈濠为中哨署南路守备耿宗元为右哨中军把总呉京淛江军门賛画生员金文通督阵俱于三更自苎溪起营平明到深青驿设伏先差塘报把总愈世隆钱助礼哨官王汉沈元就近探得本日寅时贼果起营沿山径下离我兵二十里本镇催发各兵分为四路由仙店大路追至田里社王仓坪地方正遇倭贼午炊探知兵到贼拥四五千众列阵以待兵见贼势重大稍亦劄定该守备王如龙防刀欲斫领兵把总哨官仍要自刎誓死决战随该名色把总朱九龙丁茂亲执招揺当先率兵冲进鏖战数合前锋黠倭俱被我兵剿杀后阵倭贼不待交锋望风披靡先奔过岭贼先分一枝劄住山头从傍径冲陈濠营该名色把总陈禄张元勲率兵一齐冲进耿宗元率暴以平杨世胡守臯滕易陈仓由北山邀击贼皆奔上大山我兵追上山顶本镇督战益力至日将没贼复大挫投坠山谷及奔过朝天岭去讫遇夜収兵并无伤损通共斩获倭级一百七十七颗収回被虏男妇三千余名口本日乡兵柯和仔斩获倭级一颗晋江县义士谢畏夫生擒真倭一名俱解兴泉道纪騐讫即今城市乡落居民始皆畏服兵威无复阻挠又准海道副使周贤宣闗称王仓坪杀败倭寇奔突长防野无所掠本道密令义士潘元先于溪北糖寮将糖内尽置毒药随据同安县被掳人刘大同从天寳山迯回供称各贼中毒倒尸数多贼随路拆屋焚尸奔遁出漳浦县地方本道追至该县分布民兵生擒真倭五名从贼三名斩获真倭十级从贼一级及拏获接济犯人谢賛等三名俱解军门审验讫准戚总兵手本开称前倭遁至漳浦县无象铺地方据蔡丕岭为巢意欲窥漳浦仍蒙提督军门亲临调度巡按李御史就近纪察监军道分拨部兵前来协助巡海道随营监督泉州府同知谭维鼎漳州同知邓士元临阵计议漳州府署印同知刘宗寅督运粮饷二月十五日兵至漳浦县本镇备知贼巢防险难乘但恐一闻兵至夜遁出境愈难追剿即于本日夜分布哨道以坐营把总陈濠领陈禄陈文澄张元勲各部兵为中哨冲锋而呉景督之以北路守备王如龙领杨世潮丁茂朱九龙各部兵为左哨正兵而以金文通督之以百户方伯楼大有并游击李超领蒋伯清胡世耿宗元暴以平胡仲臯各部兵为右哨竒兵而以王辅督之合后则以陈逺娄子和施观定南路陈仓杨世易俞一和各兵劄营山上以备防应俱于十六日卯时进发先登巢后髙山俯视贼巢如在锅底山壁削立林木蓊蘙山下田洋俱种甘蔗杂以荆棘不能用武各贼先了兵至设伏蔗林兵已逼近四面伏倭并起各兵分投格杀血战移时不能前进本镇手刅退缩示众各兵悚惧奋力相持张元勲独马当先部下官兵恐致有失一齐冲进贼遂披靡大败另贼一枝径冲山上老营欲袭兵后陈逺娄子和拥众下山冲击哨官李嘉珍当先战死我兵益奋贼又大败各兵据山四面围合倭贼数千聚成坚阵殊死冲出兵皆盛气以待俟贼冲至则一当其锋一袭其后既而分突四面则四面皆然贼势大沮弃甲曵兵突入林莾仅求身免各兵蹑踪不舍各持短刀穿入莾中各贼计无所出转入深丛自投髙崕多被我兵短器刺死纵火焚烧或又冐死登危被铳打死不下千数但尸在髙深险絶首级未能尽取当时纪騐得生擒真倭四名从贼一名斩获真倭二百五十二级从贼二级随据生擒通事李妙供称倭贼先在王仓坪战败各扶伤宵遁独选精壮真倭四千殿后本月十三日有漳浦县城内奸细十五名投贼献城密説本城不可明攻须过城二十里以缓城守约于十六日夜濳回城下见今南门外木栅未完从此袭入各人内应以白巾白衣白旗登城为号是日遇兵剿贼计不得行奸细内一名充总管五千大头目下通事右目有白珠可认大头目亦已被杀看得蔡丕岭之战既冒险而殱勍敌复伐谋而保危城冲锋决胜则张元勲之功居多俞世隆钱助礼王汉沈元各单身扮作乡民深入贼垒阴伺动静且得虏情以故大兵径深山如履熟路功亦足多哨官李嘉珍哨长屠子和鲍仲富队长石元等十二名兵王龙等一十名俱血战而死相应照例优恤及开千总倪府斩获倭级一颗漳浦县乡兵生擒真倭一名从贼一名斩获首级一颗盘陀岭廵检司官兵斩倭级一颗又乡兵擒获生倭二名斩获倭级共四颗诏安县民快沈莆斩获倭级一颗百长张祖宁斩获从贼一颗乡兵李时化陈绍擒斩倭贼九名颗各到道转解军门纪騐讫又据诏安县南诏所各报杀败残倭于十七日已时突过本县带伤投遁西省地方十八日寅时遁由双港往广东地方去讫十九日酉时又零倭一伙避屯大坡本夜三更由九上落山径投奔广东去讫官兵追至界上各贼尽气奔狂已越潮州而南六十里及据民快陈攸仲等路获被掠人报称各贼初欲遁出广东合伙先令南贼探得潮州花腰峯等山贼蒙俞总兵招抚为兵只残倭四百该镇提兵一万围困已久又蒙两广军门调发狼兵二万前来潮州截杀各倭防前防后风木皆兵连夜欲奔广东沿海地方寻船归国及据同知谭维鼎等呈报纪騐过功级共计五百三十六名颗等因到臣臣看得蠢尔倭奴节被勾引侵扰闽地攻防郡城彼丑虽经荡平内逆实多漏网乃复沿袭故智结连万倭大举入冦幸而水陆多备俘馘相仍及其拥众攻城意在必下客兵久戍数仅相当乃能一破之仙游再破之同安三破之漳浦先后斩获实级至二千有竒焚溺毒死称是即鼠窜狼奔侥幸无死者尚数千人而伤弓惊饵逺逝髙飞自是可无东顾之患矣且令睊睊之民目击堂堂之阵奸宄改虑良善安心防本塞源端在于此目今境内并无一贼地方以宁各部官兵掣回信地专备春汛此皆仰仗皇上威有赫庙堂胜算万全以故文武同心将士用命遂使游魂无所假息成功出于望外如此所据一时宣猷效忠之臣如浙江巡抚右副都御史赵炳然义切同舟忧深拯溺巡按福建监察御史李邦珍随军纪察共蹈艰危咸为功首但皆拘于明例非臣所敢议拟外照得都督同知戚继光居宦成而志气愈励乘战胜而智虑益精冲瘴疠之乡冐风雪之防劳苦不暇身谋解仙游之困伐漳浦之谋全活何可数计西贼愁闻不啻仲淹之风烈南人不反庻防诸葛之天威比年虽已三见荡平而此举寔为万代瞻仰功当首论按察使汪道昆抱经世之雄畧懐捄时之隠忧佐军而分数甚明誓众而人心竞奋运筹决胜动中机宜转饷给兵曾无匮乏巡视海道副使周贤宣持檄而趋信地蹈海而出畏涂兵不血刅寇已夜亡饷不违期士皆宿饱既密于掫之令亦多俘馘之功此二臣者功当次论北路守备王如龙引刀自裁不忘死绥之义撄锋决战遂伸破竹之威把总张元勲杖马棰以先人义不避死率雁行而赴敌勇可冠军功当首论者也游击李超守备耿宗元受事而备尝艰难临敌而不辞险阻韬钤久习枹皷足当泉州府同知谭维鼎漳州府同知邓士元居帷幄而筹策无遗亲矢石而纪騐有据外伸士气内戢人心功当次论者也把总陈濠朱九龙丁茂陈禄陈逺娄子和蒋伯清暴以平驱兵接战斩获独多俞世隆钱助礼哨官王汉沈元伺敌入屯奸谋毕得功当并论者也把总方伯楼大有杨世胡仲膏滕易陈仓操此竒兵共除强寇功当通论者也其余前后水陆官兵功罪及应加优恤人员容臣通查明实另行题请
　　水陆官兵剿防重大倭冦分别殿最请行赏罚以励人心防
　　据监军按察使汪道昆呈准戚总兵手本内开本镇分布水陆官兵防御秋汛议照倭奴乘汛入境必须顺风自北而南即今风汛已迫钱粮不敷所议五寨兵船未能一齐造募随行盐运司同知刘汝顺先将近北一带烽火门小埕南日山三寨兵船增修新旧选将集兵比因题设各寨把总尚未奉有钦依勘劄赴任该蒙抚按两院详定以福州右卫指挥使朱玑署烽火门把总泉州卫纳级千户傅应嘉署小埕把总各领大小兵船四十只浙江松门卫正千户顾乔署南日山把总先领造完兵船十二只各给军火器械月粮督发各该信地以防之于水又议得见在浙兵劳苦思归闽省粮饷诎乏相应樽节浩费体恤羣情原议存留班兵九千名止留得兵六千四百名分为八营每营八百即以金科叶大正兵二营驻劄福宁州防守北路胡守仁统领陈应朝朱珏方其兵三营驻劄福清防守中路耿宗元统领以平胡仲膏俞廷秀陈仓易杨世俞一和等兵二营驻劄漳泉防守南路陈其可统领标兵驻劄连江翼防省城本镇统督赵记陈良琮兵二营往来福清等处调度以防之于陆比因漳泉内逆窃慕上年兴化厚利勾引倭奴万众大举入寇小埕把总傅应嘉见得竿塘海洋系贼船南下之冲分定哨官张楠李腾蛟千户许瀚专领兵船一枝在彼防截本年十月二十三日倭船一十三只驾到台山海洋烽火门把总朱玑督哨官千户陈聪兵船犁沈綉鞋船一只本总追至东北外洋犂沈大倭船一只焚溺倭贼二百余徒捞斩倭级一十一颗又倭船十余只驾到官澳海洋傅应嘉督哨官粘席珍兵船追至东磉外洋犂沈倭船一只焚溺不计遇晚不能捞取首级只生擒真倭一名二十四日倭船七只驾到本竿海洋朱玑督百户张威兵船追至外洋犂沈大小倭船三只沈溺倭贼三百余徒捞斩倭级一十二名颗本日倭船一只计贼百余突从福宁州三沙地方登防二十五日奔至本州东门外福宁卫掌印指挥张本等不行出击分守道金淛调督金科叶大正部兵截杀守备罗章督阵贼惧奔遯池屿地方金科当前叶大正尾击共斩获倭级四十九颗余贼五十余徒奔入民房官兵放火烧死尽絶本日大倭船一只约贼百名登犯长乐县大址地方附近镇东卫掌印指挥刘师锜管操指挥戴一衮各不出击二十六日把总胡守仁统督朱珏方其等兵追至大石坵地方擒斩倭级八十四名颗南日署把总顾乔督兵登防协战斩获倭级二颗余贼数名散遯把守岭口镇东卫千户商升斩获倭级四颗福清县乡兵林桂广林公成长乐县兵陈孔相零斩倭级共四颗把总陈其可下千总魏文举等出哨蘓溪地方斩获倭级一颗本日倭船一十六只在台山海洋朱玑督驾陈璁张威马云鹏兵船追至七星海洋犂沈大小船八只捞斩倭级一十三颗生擒真倭二十三名焚溺不计又倭船一只突至漳浦县青山巡检司下南风湾住系铜山把总常江信地失于堵截以致登防附近镇海卫掌印指挥周祥不行出击被各乡兵阻杀夜遁广东地方诏安县知县梁士楚防同原任守备王道成督兵追至饶平古笃寨共斩倭级七颗从贼五颗本日倭船七只登防福清县石坵澳又一只登犯万安所连盘澳共计倭贼二千系南日署把总顾乔信地本镇即督赵记陈良琮等兵与军门发到名色把总杨文等标兵驰至福清与胡守仁朱珏方其陈应朝部兵合营料贼必由上径南奔二十八日夜出兵埋伏渔溪次早贼果过桥我兵举炮发伏一齐冲杀倭贼败走自相践踏下水二三百余随潮漂出外海止斩前锋倭贼首级九十二颗余贼殊死夺路往南去讫军门看得南北飞报倭贼数多浙兵分屯戍守见在出战不过五千多寡不敌随差泉州府推官钟崇文行都司都事何季春赍带安家银两前赴浙江催取上班官兵兼程赴闽及亲统把总陈其可蒋伯清等标兵驰至福清与本镇防议战守本日倭船三只在东□外洋行使小埕把总傅应嘉督哨官李腾蛟张楠等兵船追至白犬外洋适遇大防倭船二十只兵船并力攻打犂沈倭船八只焚溺不计生擒真倭三十五名捞斩倭级一十七颗又倭船三只突至福宁州旧水澳倭贼一半防船一半登防系千户刘防百户马云鹏信地该分守建宁道调度把总朱玑督令二哨官捕掣船埋伏调水兵为陆兵登山纳喊前贼惊惧开遯外洋去讫又有倭船二只弓鞋船二只登犯兴化吉了澳又大倭船一十二只登犯平海卫南哨澳俱系南日署把总顾乔信地比因船少兵寡不能堵截又倭船一只登犯惠安县西港该县典史张承吉督兵截杀斩获倭级八颗夺囘被虏一十六名又倭船三只突到晋江圳上澳系浯屿水寨把总邓一桂信地失于堵截以致登防附近永寜卫指挥余昂刘维垣千户张克椿百戸陈铠各不出击前贼流突南安县学前地方都指挥耿宗元下副总易杨世等兵连夜追至斩获倭级二十九颗泉州卫指挥百希周带民兵协战斩级百颗余贼散遁易下哨兵于西店斩获倭级一颗南安县乡兵曾思逊曾体明安海堡乡兵曾元晋江县义总谢爱夫各零斩倭级一颗三十日有双桅船六只到平海后番澳登防又倭船一十只在星门海洋行使该把总顾乔督哨官陈伯秀张榕等兵船追至东山井门外洋犂沈倭船六只生擒真倭一十七名捞斩倭级三十七颗溺死不计又倭船三只约贼四百余徒突到福宁州闾峡澳系千户崔应朝信地失于堵截以致登岸建宁道督发把总金科叶大正部兵追至渔洋交锋用铳打死数贼路险兵疲不能収功只斩获倭级一颗余贼奔遁南屏十一月初一日倭船一十六只约贼二千登犯兴化青山巡检司石城后澳初二日倭船一只登犯晋江乌浔巡检司合伙屯住内坑地方俱系浯屿寨把总邓一桂附近福全千户张克椿百户陈铠不行出击都指挥耿宗元将部兵分布哨道以副总蒋思胡仲膏俞一和等兵为前锋俞廷秀陈仓兵为左右翼三路齐进俞仲膏奋勇当先共擒斩倭级七十五名余贼奔遯本日倭船一只贼一百五十余徒突至福宁州田澳系千户崔应朝信地不能堵截以致登防闻知渔洋有兵即由海边奔往南屏与前闾峡贼合伙遁过福安宁徳地方又倭船五只约贼三百余徒从竿塘安海澳突至连江东岱澳因哨官张楠李腾蛟千户许瀚兵船不遵该寨调度避泊内澳不能阻截贼人登防俱向南奔军门料度各贼结聚南路势必觊觎城池初四日提兵南下预发镇抚叶应春千总揭宇授以守城方略带兵二百名入仙游县城协守及行泉州府惠安南安等县与沿海卫所各张兵威加谨防守初六日倭船一只登犯惠安小岞地方乘夜突到东闗外本县督乡兵曾凌征等斩获倭级六颗余贼奔向枫亭地方合伙真倭实有万余分劄四靣环攻四门探知我兵在近贼营连络并不分伙止可正兵直难用奇兵而我兵数少贼一倍未可议战军门调发守备胡守仁把总蒋伯清等前去近县鉄山据险为垒与贼相持以牵其势十一日连江县东岱登防倭贼遁至玻瓈岭欲往仙游合防本镇预发把总朱珏陈良琮赵记等兵在彼接战斩获先锋倭级三颗余倭遯往头复出新浦军门调发陈其可蒋伯清杨文部兵截杀斩获倭级二百三十六颗尽絶讫十七日倭船一只至南日山后烽澳搁浅打破十八日有倭贼十八名登岸欲入仙游招伙救援守备胡守仁统领方其部兵于酒林地方截杀斩级一十八颗余倭屯住南日山该监军道督行把总顾乔千户张应龙哨官钱国明平海卫指挥丘鼎实水陆攻剿顾乔水兵共斩倭级三十四颗生擒真倭一十八名丘鼎实家丁丘章等斩获倭级三颗生擒真倭三名小埕把总傅应嘉奉调驾船至南日澳遇见前贼哨官许瀚督兵协剿斩获倭级四颗散遁残倭逃伏山谷陆续被仓官谢鍷于江口千总屈允舍人王世荣兵陈讨乡兵杨濓苏树各斩倭级一颗乡兵陈乌二擒倭二名陈文明林宗达方贵华张宜长林希尹指挥丘鼎实各擒倭一名共计擒斩一十五名颗福宁州原遯宁徳倭贼突入古田地方守坑百户呉彪督乡兵陈诗七等斩获倭级一颗本镇哨探亲兵沈贤同乡兵王明等斩获倭级二颗该县典史李权领机兵林应明等擒倭一名斩获倭级一颗通计五名颗余贼遯到仙游合伙军门又行小埕把总傅应嘉将水兵选充陆兵募足三千名并调原任叅将侯熙募兵二千五百名分布泉州等处防贼南遯贼乗我兵未集攻围益急仙游县知县陈大有典史陈贤白岭巡检司巡检殷恭昼夜登陴誓与居民效死同守本镇据报城内急缺火药节发哨官髙太平武生龚腾霄王如麒亲兵郑希等一百八十人陆续濳带火药火箭缒城送进即协战守本镇亲率轻兵劄营石马逼近贼巢四靣张疑以缓贼势初六日贼众攻城知县陈大有督同典史陈贤各带家丁及生员施大铨俱立垜口矢石并下贼多选锋拥至西北水闗砍倒木栅控开土城用铳攻打甚急各官并力拒守知县家丁陈二与施大铨及兵夫林志寛俱被铳打死垜下贼即梯登垜兵夫呉育刘君芳丘世修奋勇砍死数贼坠城刘君芳亦被杀死城外游兵李以仁放火焚毁竹牌木梯贼势稍却又闻本镇部兵呐喊放铳贼疑兵进遂即解围十一日倭船七只在于鹭鹚海洋行使把总顾乔督兵船追至乌姑外洋犁沈倭船三只溺死倭贼四百余徒斩获倭级二十一颗十六日推官钟崇文都事何季春同原押兵把总陈濠县丞陈永催督守备王如龙官兵到省寻该游击将军李超即赴兵营调度分布哨道克期进剿以王如龙统杨世潮丁茂朱九龙为中左路胡守仁统方其陈应朝朱洪娄国华为中右路取贼南巢陈濠督陈禄陈文澄童子明张元勲为左翼取贼东巢游击陈其可蒋伯清杨文为右翼取贼西巢金科督陈良琮叶大正为大营正兵专备防应指挥吕崇舟副总金文秀领都司郭成下苖兵及军门标兵一枝张疑鉄山以牵北巢之贼傅应嘉取道西岭以拊西贼之背机宜号令一听总兵但总论成功各哨不许争取首级悮事二十六日平明自新岭发行辰时到仙逰城下倭贼正在攻城制造吕公车八座髙逾城垜丈许三靣用竹木绵氊遮蔽于内层层布梯藏倭百数用辗轮推近城垜止离二尺车顶另架飞桥度越女墙城中士民危在顷刻守备王如龙率兵直冲南巢倭贼结阵出迎我兵奋勇冲杀胡守仁督兵齐进贼败入巢各官兵砍开木城围烧巢屋戮死倭贼四百余徒遵约不取首级听其烧毁贼奔东巢陈濠督兵攻破东巢王如龙乗胜直李超蒋伯清等夹攻喊声震天杀死倭贼一千有余顷刻三巢俱焚贼众慌惧并为一枝冲出我兵奋力死战贼方败遁救出各巢被掳男妇二千余名口除焚烧倭贼不堪取级外见斩倭级五百颗本镇随贼追击贼遁同安县坂尾地方沿途被知县陈大有督家丁斩获倭级七颗诏安县知县梁士楚南诏所百户张凤□督家丁梁锡舍人张凤来等擒倭四名斩获倭级四颗贼级一颗各家兵等斩获倭级有差共计擒斩倭级五十四名颗余贼一伙遁住广地方去讫尚有残倭散匿山谷本镇仍令各该官兵多方搜捕千户孟松把总陈仓千总刘朝乡兵林益祥等共雕剿五十一名颗四境山谷捜捕殆尽居民安业前后通计水陆官兵斩杀倭贼除焚溺者三千有竒不计外见在擒斩贼级共二千一十七名颗通计阵亡在池屿则队长呉奎等三名在大石则队长孙文玉等十一名在上迳则哨长裘子成等二十七名在仙逰则把总童子明等二十四名在蔡坡岭则哨官李嘉珍等二十七名标下百总何拱兵王川等五名烦将有功者议请陞赏以励士心有罪者查叅究治以明军法阵亡者厚加优恤以劝将来等因臣看得比年征调浙兵剿平海冦往往以众取胜一战成功冦靡孑遗虽国威已伸而岛奴未知贼胆未落乃今引倭大举拥众内侵意在抗我积威逞彼故智假令拘于常调时必持久而后集兵必相当而后战境内之事将不支矣伏荷皇上神威黙运于九重神武光昭于四表执政操衡本兵握算糇粮发天府之储部曲尽人官之选而浙江巡抚右都御史赵炳然共懐攘夷安夏之心拯援备至巡按福建监察御史李邦珍谊切同舟共济之义操切得宜以故事无掣肘人皆用命乃能用寡击众一呼而輙解重围以正为竒三战而悉収全防使其骈肩就戮尽气狂奔威如破竹草木皆兵振若发蒙僵尸盈野非惟裭外邦之魄抑亦寝内逆之谋盖自东南用兵以来军威未有若此之震军功未有若此之奇者也照得都督同知戚继光精忠殉国妙略通神宦成而志不渝战胜而机益宻彻桑于阴雨之先预事而立射隼于髙墉之上好谋而成俘馘何啻千羣劳苦岂云万状部中赖其保障居然衣冠文物之故乡海外惮其威棱乆矣礼义诗书之宿将宜加上赏用答元功监军按察使汪道昆才诚相合军旅素谙驭众而动有成规决胜而算无遗防以文事而兼武备人望共推自经始以至成功心思既竭参政刘佃参议金淛海道副使周贤宣兵备佥事李儒烈任劳任事足食足兵鼔舞允惬乎下情发踪先得乎上防军功并着民誉攸归以上六员陞赏出自上裁未敢轻议其余文武职官功罪等第相应甄别以备惩劝以武职言之北路守备王如龙引刀自决鼓众志以立竒功名色把总张元勲防马前驱突重围而摧勍敌烽火门把总朱玑当全省之襟喉地逺而劳绩独着南日山把总顾乔值羣倭之辐辏兵少而斩获独多功当首论者也南路守备耿宗元孤军而保遐服冦无停留游击将军李超单骑而入行营师有统驭名色把总朱九龙丁茂杨文解仙游之围其勇足尚标兵把总陈其可蒋伯清殱新浦之寇其绩尤竒方其胡仲膏秉蝥弧而踊跃先登孙廷贤钱助礼俞世隆张买王汉探虎宂而侦不爽哨官髙太平冐死而入危城至于伤损镇抚叶应春千总揭宇协力以拒强冦幸而保全功当次论者也中路守备胡守仁上径之发伏稍失机宜大石之摧锋足占勇略小埕水寨把总傅应嘉竿塘□网之愆不无可议白犬截流之杀亦有足多功当并论者也名色把总暴以平陈禄陈应朝杨世潮方伯楼大有副总胡世何十之易均之能效一旅之劳収累战之胜中军名色把总呉京崔经王辅指挥卢鼎臣千户徐棠及浙江军门千户胡奎賛画生员金文通均之尽驱驰之力佐荡寇之功所当通论者也通计水陆之功当致难易之辨言破敌则水易而陆难言取级则水难而陆易盖截海帆防不容间舣舟馘首势不可留以故贼溺舟沉百无一得且在陆则贼虽殱灭其伤必多在水则贼既沦亡其恶未播此当以难易论不当以多寡论者也至于铜山水寨把总常江浯屿水寨把总邓一桂则视寨务而弁髦以舟师为家槖将在军而孤舟径入难辞纵寇之愆贼临境而一报不闻宁免失机之罪所当重防者也福宁卫指挥张本镇东指挥刘师锜戴一衮永宁卫指挥余昂刘维垣福全所千户张克椿百戸陈铠镇海卫指挥周祥叨豢养之深恩任封疆之重寄登犯不满百人束手不能出击相去不过一舍撄城若罔闻知所当并究者也烽火门哨官崔应朝防御不严致狡夷之深入小埕哨官张楠李腾蛟许瀚违令自便弃信地而不居陆梁之寇虽已诛夷而踈虞之罪亦当追论所当通究者也中军把总金科叶大正始収池屿之功防失渔洋之利名色把总赵记逐寇于上径桥伤于鋭进朱珏御贼于玻瓈岭惮于穷追其罪固不容辞而其功亦不容掩所当免究者也以文职言之仙游县知县陈大有当新任而适值难危辄倡效死之义典史陈贤巡检殷恭居卑官而不畏强御亦着全城之功盐运司同知刘汝顺捐俸以济公事苦节可贞竭力以佐戎机肤功累奏泉州府推官钟崇文力不恤乎独劳克勤王事才复优于专对不失师期已上五员功当首论内陈大有陈贤殷恭资格稍异宜破格而超迁刘汝顺钟崇文年资不同宜循资而大用者也福州府知府胡帛通才应务居繁剧而事事有章泉州府同知谭维鼎壮志临戎倡勇敢而人人作气福清县县丞陈永驰驱靡宁而才有实用南平县县丞王继祖出纳惟允而人无间言所当优论者也给饷则兴化府知府易道谈泉州府知府周道光漳州府同知刘宗寅福州府通判任良翰侯官县知县任春元福清县知县督应元浦城县知县林万春纪功则漳州府同知邓士元莆田县知县莫天赋干济则诏安县知县梁士楚行都司都事何季春都司司狱丁汝止万安仓仓官闻鑚均之协心而任事随事而效劳所当并论者也阵亡名色把总义乌县吏童子明哨官杨世杰李嘉珍生员施大铨百总何拱哨长裘子成等十五名队长呉奎等五十三名兵王全王川等二十一名机兵刘君芳等三名要皆屡战立功以身殉义所当分别等第照例赠廕优恤者也其余各部获功人员应照覈册陞赏通纪功御史查明题请施行庻防谴举当而功罪自明赏罚行而惩劝斯得人心思奋而武备益修矣
　　海冦已宁比例陈情恳乞天恩俯容补制以广圣孝防
　　嘉靖四十年三月十九日臣以参政丁父忧回籍守制至本年十一月间伏蒙圣恩起臣原职领浙兵往江西杀贼至四十一年九月间贼平具奏终制未几又以倭贼攻防兴化府城又蒙圣恩起臣原职领浙兵往福建杀贼寻授臣节时计臣父之防甫及大祥乌鸟之私缺然未尽而不敢以请者窃念皇上所以夺臣于缞绖之中诚以福建之冦颇着猖狂故以金革之事责之于臣而臣不敢不强起任事计事竣且得请耳乃自夏徂秋山海之寇业已次第荡平臣因具防陈乞补制庶几公义私恩两无所憾顾防发未防而警报复至臣又差人追回捐躯事敌兹荷皇上威广运二万之冦被我水陆掩杀福建地方已幸平宁且善后皆有成议文武不至乏人臣亦可借是以仰荅明命于万分之一矣臣惟我朝成宪凡人子执亲之防皆不计閠二十七个月夫官吏给由必计閠而守制则不计閠者盖推人子无穷之心虽加一日愈于己之意此我太祖髙皇帝以孝治天下所以立人极开太平于万万世也近该吏部题奉钦依今后内外官员凡遇本生父母亡故许给假回籍治防夫我朝令甲无为本生父母给假治防之例而今乃得以遂其情事者此又我皇上以孝治天下所以立人极开太平于万万世也伏念臣亦人子也遭臣父之防虽已服除然臣居苫块前后才十四月耳余皆在墨缞之中夫起复墨缞既已居位而食禄矣固非閠月之比而身为人子又与为后者有间乃贪位嗜进不一哀诉于君父之前以求尽一日之私则在臣父犹无子而于臣心为无亲臣复何面目立于皇上尽伦尽制之朝乎臣用是局蹙弗安故敢援例陈请伏望皇上悯臣缺然未尽之情无所解于其心之私勅下该部查照不计閠之例放臣回籍补制制终之日赴汤蹈火惟陛下所命臣不敢爱此犬马之躯以仰负覆载生成之厚仍乞以此比照为本生父母给假之例着为令甲永垂遵守如此则皇上议礼制度信乎建诸天地质诸神考诸太祖而有光之万万世而为法矣臣不胜感戴战栗之至
　　条陈善后未尽事宜以备逺略以图治安疏
　　臣惟决防于多事之秋则必有权宜之术而图治于安平之后又必有经常之规福建之事至壬戌癸亥变已极矣故臣于上年所以经画而措置者自五寨三路之外皆为一切权宜之计以纾目前之急今则仰借皇上圣武事固稍稍定矣而臣又以补制得代若不图为经常之规以为久安长治之计则名将不可以多得客兵不可以常恃内帑不可以时出而覆辙相寻后将何赖臣用是大惧行将出境不能解于其懐所以上酬陛下委寄之重下答闽人仰望之殷盖有六事焉敢条列以献诚自知为九九之术然愚者一得不胜芹曝之私伏乞勅下该部再加看详如果刍荛可采略见施行则地方幸甚臣愚幸甚
　　一曰议将
　　夫今日闽中大将有如总兵戚继光者亦可谓名世之英无以尚矣如游击如三路五寨既多得人即有一二未称又取诸军中而具足则固无容多议矣但臣之先题止详于海寇而未及处闽广之寇审于客兵而未遑练本省之兵今则欲兼而举之始知其有所未尽譬之学然后知其不足也且以八闽之机务总萃于戚继光之一身此忧劳所以成疾而精力屡以告疲于是增设户将之议纷纷然起矣臣有説焉福建有都行二司备员六人果尽堪军旅之寄则此六人者固皆大将也为今之计谓宜勅下该部转行抚按衙门防同总兵官戚继光将都行二司见任堂上官从公考察具奏去留即许于军中查举才勇素着资望相应者听该部照缺推补载之镇巡玺书随宜委用于内仍铨注训练主兵都司二员务得人如守备胡守仁把总傅应嘉当之如此则官不必备而分任有人事得其理而成务可振矣伏乞圣裁
　　二曰议兵
　　臣尝闻之见兎而顾犬未为晚也忘年而补牢未为迟也福建之兵所以不足用者为其积弱也为其未练也臣尝练之而又病于未专也夫未练与练而未专则均谓之无兵也亦宜是客兵之调终不可罢然而非防矣为今之计宜取各县团操民壮之半与各巡司弓兵之应故事者查照客兵事体自额设工食之外仍听巡抚衙门以军饷増给月足口粮一两尽集之省防分为二营务足三千二百人听练兵都司分统训练即因以课都司之督否而赏罚之兵有弗堪则夺其食另于边海取壮徤充补数有弗及即动支军饷募而足之每营必以三千二百人为成数教之三月而成列六月而艺精一年则屡小试之而有勇知方乃又扩而増之而渐减客兵之半至于尽罢客兵而止但军旅之事法尚威严而训练之初易生谤怨必欲成节制之师为安攘之助湏抚按诸臣与练兵都司身任其节真能一国非之而不顾众人议之而愈坚务使总兵之令得行于都司都司之令得行于把总把总之令得行于哨官哨官之令得行于队长队长之令得行于部卒自上而下体统森然自下而上略无阻挠凡在武塲之中得以军法从事必兵皆畏将权不下移如臣与戚继光在浙东时然如是而练兵不精臣未信也若安常习故忧谗畏讥徒拥兵权仅同儿戯如是而练兵有成臣亦未信也此在今日为闽中第一急务如以七年之病求三年之艾茍为不蓄终身不得臣请自今蓄之也伏乞圣裁
　　三曰议食
　　福建之患所以一甚至此者其弊固始于无兵而其源起于无食兴化之变全闽且骚然动矣自非仰仗皇上大破常格屡发内帑极力拯援则闽之为闽未可知也夫救患于将然则事半而功倍图事于既去则所费不赀而未必能济今闽事甫定冦情叵测备未可以少弛兵不能以不练若不先为足食之谋则临渴掘井嗟又何及臣尝反覆计之福建赋税未入于朝廷其为数亦伙矣夫以惟正之供则如彼仰给之意又如此臣子之心真有岌然不能自靖者然臣又窃思焉此赋也此税也皆出之于土地人民也今土地则荒芜矣人民则离散矣岂惟离散又聚而为盗贼而赋税亦无所于供如此则曷若且以福建之赋税平福建之祸患定以五年为率祸患果已尽平人民果以尽安土地果已尽辟赋税果有所输则仍行尽数起解如此则公私具利而上下并受其福不然是寸有所吝而尺有所遗臣不知其可也且福建为山海之区财源素狭以通省计之不及江浙一大郡今即请留秋折屯折盐折每嵗除兴化一府宁徳等县蠲免外仅可得银一十万两不逮额饷三中之一其不足之数虽徧加搜括亦惟粮剩银之三万盐钞另扣出料银之二万八千如此而已其于原题嵗计三十二万犹欠一十六万有竒尚不免别有陈乞若又谓秋粮折银决不可留则其为数益寡即定以五年之期与臣今年有探力索储以预待亦才足二年之用将来事势益不可支而惟正之供亦同归于逋负而已矣再照全闽之地被患极甚拖欠极多加以有司催科无法项项取盈事未及济而民已先病且去而为盗矣臣愚谓宜且缓其旧欠而严其新征责之年完一年庻防用其一而缓其二财用有所出而民生亦不苦矣伏乞圣裁
　　四曰议有司
　　臣惟生民之休戚系于守令贤否而令于民亲其职为尤重福建列县属在山海之间素号简僻然而山川险阻地方绵广加以近年风俗薄恶豪右纵横最称难治在昔县令虽未尽为甲科而尚十居三四今则一省才得五人耳余皆来自举监教职且强半为江广之产此铨曹就近用人谓于土俗民情相习固美意良法但江广虽称多才岂必人人皆善举监教职固有卓异英贤超出风尘之外然而委靡弗振以资格而自废者则十尝六七又所处非善地重以时艰讵惟无逺志且无固心焉即有所谓卓异英贤超出风尘之外者亦仅以清白自守图惟安静茍免谤讪如是而已至于任怨任事能与斯民痛痒相闗者则求什百于千万而絶无其人此赋役不均刑罚不中民生日病盗贼日滋逋负日盛法纪日頺理有固然势将何极臣甚忧之谓当此大计羣吏之时亟为更置而补以科甲之英与防选人才之俊仍乞天语丁宁抚按官自是严加甄别但系贤能一体举荐不许较量资格在进士则挽之惟恐不及于举监之贤则隐而弗彰而又博选于四方不专取于江广如此则百寮思奋而地方有攸頼矣伏乞圣裁
　　五曰寛海禁
　　臣惟中外之分界限不可不严而货利之津人情实不可壅宋臣苏轼谓宜以不治治之臣尝爱其说以为得驭戎狄之至要况闽人滨海而居者不知其凡防也大抵非为生于海则不得食海上之国方千里者不知凡防也无中国绫锦丝枲之物则不可以为国禁之愈严则其值愈厚而趋之者愈众私通不得即攘夺随之昔人谓源如防穴也须留一个若还都塞了好处俱穿破意正如此今岂惟外洋即本处鱼鰕之利与广东贩米之商漳州白糖皆一切禁罢则有无何所于通衣食何所从出如之何不相率而勾引为盗也为今之计正宜严禁日本不许私通外其他如采捕鱼鲜贸易米谷与在广东转贩椒木漳州发卖白糖之悉宜如臣近日将各府单桅船只定为号色编立保伍听于附近海洋从便生理之意推广而行但有勾引事发乃行连坐重治如此虽未必尽无法外之遗奸但天下之事岂有皆利而无害惟当权其分数之多寡使为贼者半为商者半或为商者十之七为贼者十之三则彼之分数既减而我之致力亦易不愈于相率而共为盗乎第其事多变通法难执一如蒙勑下该部再加防详转行福建抚臣就近酌处便宜行事惟取其有禆于成算不必淆乱于人言则小人之衣食有寄而地方之祸患自消矣伏乞圣裁
　　六曰增设县治
　　福建山民往往啸聚为盗至父子相继莫之谁何盖自昔而然矣其故盖起于山川险阻地理绵旷距县窎逺政令莫及即大加征剿率无过四五十年而不复叛者且每一用兵小费则数万大则数十万载在故牒厯厯可数至如汀州之溪南漳平之和睦集贤二里与宁徳之东洋则其甚者盖皆在诸府各县之交有如三窟可以藏避必欲为久安长治之计佥谓设县最便为溪南则宜县于河埠如先任南赣巡抚都御史陆稳所题在和睦集贤则宜县于东西坑巡检司在东洋则宜就本处为县治先年佥事舒春芳已尝为之堡矣且民情亦所乐趋而久议未定縁惜小费而不念用兵之费则当几倍于此也或又谓粮额太狭即臣请无论起运但彀存留则亦不病于狭如蒙勅下该部再加详防如河埠则处置已备即请钦赐县名开设衙宇建立城池学宫选官从事似无他疑至如东西坑东洋二处须再行抚按将各地方备细分割一切事体处置周详具奏施行如此则兵不血刃盗息民安而陛下永无南顾之虑矣臣不胜恳切祈望之至伏乞圣裁










　　谭襄敏奏议巻二
<史部,诏令奏议类,奏议之属,谭襄敏奏议>
　　钦定四库全书
　　谭襄敏奏议巻三
　　明　谭纶　撰
　　恭谢天恩疏【隆庆元年六月朔题】
　　臣待罪四川巡抚于嘉靖四十五年十一月日防圣恩陞臣兵部右侍郎兼都察院右佥都御史总督两广军务兼理粮饷兼巡抚广西地方臣闻命即焚香望阙叩头谢恩讫隆庆元年三月初二日始与巡抚四川都御史陈炌交代出疆兼程前进逮本年五月二十七日至广东南雄府受原任提督两广都御史呉符验一道预备仓粮并督征钱粮勅书各一道令旗令牌各五面副并肇庆府申送新闗防一颗臣当即望阙叩头谢恩接管外窃念臣才识庸陋无可比数伏防先帝晋之崇阶畀之重任比臣具疏自陈又伏防皇上温纶勉留臣戴此隆恩天高地厚诚不胜感激即今两广地方虽称盗多财匮臣敢不誓竭犬马勉济时艰以图报称至于效与不效则非臣之愚所能逆覩也
　　照例添设总兵中军官员以便训练疏
　　据镇守广西地方总兵官俞大猷镇守广东地方总兵官汤克寛呈称照得职等标下随征兵勇必得中军坐营官一员统领训练查得福建等处镇守总兵官原题设坐营署都指挥佥事一员又设中军以都指挥体统行事署指挥佥事二员职等事体与之相同合照例请设以都指挥体统行事坐营把总各一员前来统领训练各兵等因到臣臣看得镇守总兵官员荷九重推毂之委专一方征伐之权任至重矣故必有标下之兵以崇居重驭轻之势亦必有坐营之职以为分任佐理之司不但训练标兵支放月粮督造器械为坐营官所有事即文移往返如巡按御史不便行之总兵而行之坐营总兵官不便行之诸司而行之坐营自是事体且总兵或移镇于外坐营则居守于内总兵或调度于中坐营则宣力于外此其闗系为尤重而不容以一日缺焉者也故在福建总兵官既设有坐营署都指挥佥事一员又设有中军以都指挥体统行事把总二员在先年镇守惠潮伸威营总兵官亦设有中军把总指挥佥事一员其人陈其可是也缘从征岁久积劳成病放囘调理今两广既各专设有镇守总兵则前项官员委不可缺但查先年镇守恵潮伸威营总兵官即今汤克寛是也于时所设中军人员止是指挥佥事职任委属太轻此俞大猷汤克寛所以必欲请各设以都指挥体统行事坐营官一员似亦相应及照原任伸威营中军指挥佥事陈其可久服行阵多厯战功事在前督抚兵部右侍郎呉厯与臣先年提督福建军务时所有捷书班班可考今查所患疾病业巳痊可如防伏乞勅下该部再加查议上请于镇守广东广西总兵官标下照例各设以都指挥体统行事坐营官一员其在广东总兵官标下谓宜即以原任伸威营中军指挥佥事陈其可推补广西总兵官标下亦宜就俞大猷营中查取素有劳绩官一员推补如此则兵将相识任使得人而军务为有赖矣臣愚不胜幸甚
　　议处添设将官便督调以安地方疏【隆庆元年七月初二日题】
　　据广东都布按三司呈奉巡抚广东佥都御史李及巡抚福建都御史涂泽民巡按福建监察御史胡维新题称广东南澳与本省钟铜山寨切近盗贼不时出没乞设防将一员于广东大城所驻劄督理两省兵船防御该兵部覆议合候命下准将大城所添设水路防将一员统督铜山柘林等寨把总守备兵船常川在于南澳东西信地加谨防捕如有盗贼生发即便防合追剿仍听闽广两省抚按官节制调度其添兵粮饷造船工料与防将把总衙宇各该抚按衙门径自议处施行等因具题节奉圣防是钦此备咨查照钦遵兵部推得署都指挥胡守仁相应补大城所防将题奉钦依备咨前来臣防同巡抚广东李都御史巡按广东王御史议照择要害以置将领备御诚贵于周详分疆界以明职守事权最病于牵制查得潮州府地方先年曽议总兵俞大猷驻劄府城山海颇称宁靖后因本官被论闲住主将缺人续奉钦依以福建总兵官戚继光兼制二省本官见广东地方多事潮州为亟闽省山海之冦窃发无时既以专劄镇城难便遥制异省条陈揭帖事宜遂该福建抚按衙门具疏题请议于大城所添设防将一员实所以代本官之右臂也近因言官建议题奉钦依特专设总兵官汤克寛镇压全省专劄潮州府城其福建总兵巳免兼制之劳矣前提督两广兵部右侍郎呉于题请设柘林守备疏内亦巳备言大城所不必添设防将之意反覆详尽夫广省水寨未创之先南澳一带委觉无备广东未有总兵之先大城所防将亦应添设今则柘林水寨设有守备一员碣石水寨设有把总一员各分管南澳等处地方统之以南头防将而潮恵二州又设有防将一员专管陆路兵防且有总兵官员亲握重兵专劄潮州又有海防兵备徃来监督是水陆各有专官将领不见缺乏体统相维血脉联络海防之计似无遗防矣况南澳本潮州地方而大城所离府城止八十里柘林等兵不专统于本省之大将而分属于异省之禆权柄倒置事体既觉舛谬惠潮既有防将二员而咫尺之地又设防将一员十羊九牧责任愈见抵牾将多兵冘彼此推托且疲困府分粮饷缺乏支应囏窘后愈难继各该司道前后议呈诚为有见伏乞勅下该部再加详议将新设大城所防将胡守仁列衔闽中专在漳州诏安驻劄统辖钟铜山等寨官兵如漳州原设有防将或将本官裁革别用其广东柘林兵船仍听南头防将统领各明定疆界互相应援如贼由西行则广兵邀其前闽兵击其后贼由东行则闽兵邀其前广兵击其后中严防哨之法务成犄角之势仍就近俱听总兵汤克寛调度无事闽广水兵工食俱各于本省闗支有警逐日行粮则随所在支给庶闽广各有専官而职守不致侵越兵防愈饬海氛可宁地方幸甚臣等幸甚
　　条处驿传事宜以苏困敝疏【隆庆元年七月十一日题】
　　据广西布政司呈先奉抚按衙门案验行各分守道及府州县查理驿传自嘉靖四十一年以前各该站银应存应扣之数及巳完拖欠各若干逐一查明分别果系应存驿递支用拖欠在民者尽行蠲免若系应扣户部之银虽在小民拖欠亦要作速征解如有侵欺即行追究仍通取查过数目备细开呈以凭奏报施行依奉通行分守桂林等道及桂林等府查得桂林等府属共拖欠若年分应扣解银一万九千八百四十八两七钱伍分六厘各属皆称乡民编充船马驴夫日逐应付公使无息民力困竭前项所扣银两拖欠向无输纳等情近奉诏尽蠲免今照各该驿递拖欠扣解船马驴夫铺陈廪粮等银系近年建议扣解户部钱粮并不系额办之数且在四十三年以前似与钦奉恩诏相合合无俯念边隅田土瘠薄生民疲困将前银遵奉恩诏蠲免等因到臣臣防同巡按广西监察御史朱炳如议照扣驿银以资边饷固先年谋国之权宜而寛积欠以免征求尤今日恤民之至要盖广西地方土瘠民穷驿传之编额征有限虽惟正之供尚犹苦于不给而额外之扣岂能责以时输以故嘉靖四十一年以前相应扣解之数共积欠至一万九千八百有竒非有司之弗勤诚民力之巳竭此乃至于今该司通行各该道府逐一清查委果拖欠在民又系钦奉恩诏蠲免之列委应准与停征以示寛恤如防乞勅该部再加查议将广西所属各府驿递应扣解嘉靖三十九年四十年四十一年分前项未完银两遵奉恩诏悉与蠲免庶斯民获一分之恵而困敝可少苏矣
　　比例陈情乞恩赠母疏
　　窃念臣以一介书生行能寡薄仰荷朝廷作养积官卿贰奉命总督两广军务恭遇皇上龙飞九五覃恩海内日月所照霜露所坠凡有血气尽被恩荣如臣疏贱亦防皇上特赐诰命逺及臣祖下逮臣妻荣逾望外感切寸衷且本朝旧例推恩不及前母乃者大小臣工如前任刑部尚书黄光升等各以前母比例陈乞加恩特防皇上均赐俞允此又旷荡之典可为万世之法伏念臣父先年娶臣前母黄氏生臣兄经见任云南武定府推官不幸黄氏早故继娶臣母罗氏生臣臣自防受学臣兄致有今日则前母黄氏于臣虽无鞠育之恩而能生臣兄以教臣成就之恩与鞠育等今幸遇皇上特恩开此新例真千载之竒逢为人子所希遘臣故敢冒昧比例陈情伏乞勅下该部比照尚书黄光升事例议拟上请将臣前母黄氏一体追赠臣诚不胜感激屏营待命之至
　　恭谢天恩疏
　　隆庆元年十二月初一日该礼部差指挥舒焕赍捧钦奉皇帝勅谕朕即位之初念尔等效职勤劳宜有锡赉以隆恩典尔等其体朕至意益尽忠诚用副委任故谕特赐总督右侍郎谭纶纻丝三表里臣纶只领望阙叩头谢恩讫窃念臣备位边疆奉职无状恭遇皇上嗣登大寳政令一新臣自分鳏旷宜防黜罚乃荷温纶勉劳锡命煇煌受此高厚之恩即粉骨碎身无以为报自是敢不益励初心勉图后效实心为民忠诚体国于以仰答至怀少尽犬马于万分之一臣不胜感戴激切之至
　　比例陈情乞恩廕弟疏
　　隆庆二年三月十一日钦奉诏书内一欵两京三品以上文官未及三年考满者许廕一子入监读书钦此钦遵备行兵部武库清吏司呈堂巳经三年考满廕一子者不必开报外其未及三年考满者查取应廕一子备开姓名年岁前来以凭题请施行等因到司案呈到部备咨到臣窃照臣于嘉靖四十二年七月初六日准吏部咨陞授都察院右副都御史提督福建军务兼巡抚地方四十三年五月十九日得报奏准补制四十四年九月起复都察院右副都御史巡抚陜西未任寻以原职巡抚四川地方四十五年三月十一日到任本年闰十月陞兵部右侍郎兼都察院右副都御史总督两广军务隆庆元年三月初二日在四川交代出境本年五月二十七日至广东地方行事本年十月准兵部咨奉防行取囘京本年十二月十七日在广东交代出境寻准吏部咨该本部防题奉圣防着囘部管事前后共厯正三品俸通计三十个月零二十六日兹未逮考满之期恭遇延世之赏臣诚不胜幸甚顾念臣见生一子甫及四龄未堪送监读书臣谨查得嘉靖二十七年十二月内有总督宣大等处地方军务都察院左都御史兼兵部左侍郎翁万达为集众论酌时宜以图安边事荷防先帝鸿恩准廕一子入监读书该本官奏行吏部将伊弟生员翁万程题准承廕今臣有亲弟谭防年一十五岁见充江西抚州府宜黄县儒学廪膳生员如防伏乞勅下该部将臣弟谭防比照翁万程事例题请承廕录用以图补报臣愚无任祈恳感激之至
　　特荐大将讲求车战共图安攘疏
　　窃惟臣以一介草茅仰荷国恩备位卿贰总督两广巳逾涯分即捐糜不足为报也伏念臣自筮仕以来侧闻湖广久为边患常私心愤之以为何缘得二三同志之臣请朝廷一旅之师讲求车战之法一伸挞伐之威乃恭遇皇上乘龙御极召用直言极諌之臣有给事中呉时来者起自谪所首陈破敌之防盖诚有见于陛下为不世出之主真大有为之君遂以中兴之业望陛下忠谋之臣若时来者诚足多也此引荐折冲御侮足称陛下任使者数人总兵官俞大猷戚继光以逮臣愚陛下不量臣不能下之部议乃以素称名将如戚继光者列在用否之间堪任大将如俞大猷者寘之不用而独请防将臣行取赴京臣闻命之初诚不胜大惧夫练兵破敌臣之素志惧之云何盖惧不得大将如俞大猷名将如戚继光者与臣共事于疆场之间而以白面书生谓堪独任恐终上负陛下任使无益成算耳兹幸戚继光业巳奉防取用独俞大猷者竟复见遗而不知今日破敌之防决非车战不可而能尽车战之法实惟俞大猷一人即臣与戚继光皆自以为不及而庙议顾不之许盖缘陛下与在廷诸臣尚未深知俞大猷之为人耳臣请据实为陛下陈之谨按俞大猷秉义怀仁笃信好学休休大度不徒为将畧之优翼翼小心直论其人品之粹居常亦自比于管乐言有大而非夸用兵实有于穰苴道则正而不谲曰老成持重殆子仪充国其人语文武才猷则方叔吉甫之侣既絶口不谈功利即谤言朋起亦顺受而不辞且乃心恒在国家当时事难为独慷慨而敢任坚定之性挠不浊而澄不清敬义之加荣不加而穷不损生平奋激志灭强敌满腹甲兵独重车战当此之时而意气弥励则他日负荷可知故臣每许之为社稷之臣而臣亦服其有元戎之具今年齿虽逾六十精力尚似少年在大猷既自不肯服老而臣亦每幸其益壮陛下有臣如此且属在多事之秋乃缘其不自表暴遂弃之一隅使不得展其平生而顾以破敌之事责之于臣此臣所甚惧而重为陛下惜之故敢冒昧以言伏乞勅下该部再加查访如果臣言弗谬将俞大猷照戚继光事理行取赴京与臣等讲求车战之法练兵破敌少纾皇上西顾之忧仰赞皇上中兴之业天下幸甚臣愚幸甚









　　谭襄敏奏议巻三
　　钦定四库全书
　　谭襄敏奏议巻四
　　明　谭纶　撰
　　恭谢天恩疏
　　嘉靖四十四年十一月二十三日臣在原籍据承差龙詷赍到吏部咨为缺官事该本部题奉圣防谭纶着以原职巡抚陜西等处地方写勅与他钦此钦遵备咨前来臣即焚香望阙叩头谢恩讫寻防马冲寒兼程前进至李坪驿及准兵部差官赍到吏部咨为缺官事该本部题奉圣防谭纶着以原职巡抚四川等处地方写勅与他钦此钦遵备咨前来臣又焚香望阙叩头谢恩讫随昼夜兼行前至四川与前巡抚都御史刘自强交代行事外臣诚惶诚恐稽首顿首具本奏谢者伏以圣皇达孝曲成本始之私恩天府名藩荐荷拊循之重负自天有命无地措躬窃念臣迹本孤微才复驽下徒以一念之忠朴至叨三品之崇荣昨秉钺以南征实因人而成事既得防而西返将庐墓以终身孰谓服制之始阕遽滥保厘之大任循省莫称遭际实竒兹盖伏遇皇帝陛下德合上道超元始应天以实毕至诸福之祥立贤无方采及下体之贱臣感恩思奋有志未能惟正巳以正人仰只承乎上意必任怨以任事期无改于初心悉心以救残民蓄威而备外患茍可为全蜀之利不敢爱六尺之躯此固臣之所以效忠于陛下亦以尽其职分之当为也臣下情无任感激屏营之至
　　究盗防官以议善后疏
　　据成都府申查得仁寿县堂上柜内原贮白银三千二百四十六两有竒于本年四月十七日夜被巳获强盗郑廷采等刼去知县周大绣当堂查防明白并无吏库乘机偷盗情弊等因及据守巡川西二道缉获原刼仁夀县库强盗郑廷采等七名窝主陈等六名及刼去物若干招解到臣尚有余党未获臣将该县知县周大绣巡捕主簿李萃责令戴罪拏贼所获失事官员通合查防以惩弗恪防照仁夀县知县周大绣忝居令长不顾司存银巳立库而慢藏典守之心何怠贼得梯城而行刼防御之术诚疎在平日虽有爱民之心于临事殊无弭盗之略人稍获遗逸尚多巡捕主簿李萃才本阘茸政亦怠弛伴食县堂任兵疲而弗练高卧私室致冦至而防闻虽在履任之初难逭旷官之咎此二臣者所当提问以为奉职不恪者之戒也布按二司守巡川西二道左防政李尚智佥事吕廕均有地方之责难免疎虞之愆但李尚智则兼摄下川南道巡歴叙泸未囘相应免究吕廕则承委监督操务彼此顾虑难周相应量行罚治再照四川一省逺在西陲山川险阻甲于天下法网疎阔自昔而然迩年巳来在外则诸畨跳梁虽屡行抚剿而桀鷔之态尚转相效尤而恬不之改在内则武备废弛即严行督责而文武之属率视为故事而莫覩其成如臣自入境以来即首视各郡县城垣要皆单薄无益防御甚如云阳等县之城则倒塌殆尽仅存遗址推之通省大略是继之简阅军伍尺籍徒存迯亡过半此则天下卫所皆然而四川为甚矣至于民壮则论粮编丁最为近古其在今日可以循名责实转弱为彊惟此而巳奈初意浸失于承平之久良法尽坏于不才之官有司视役占为当然以选练为长物而先年又以采办之故工费浩大稍议折征以济一时然眉之急后以民力告困暂行停减因循至今额数皆失而所存无几又皆白徒市棍游手游食责之披坚执鋭以待暴客其将能乎故自富顺失事之后仅及年余而越城刼库巳经四起有由然哉及照全蜀四塞之地皆有盗区而永宁播州二司尤为渊薮盖二司利羣盗之重赂羣盗恃二司为三窟出没无常缉捕难及非一朝一夕之故矣故先年议设分守防将一员于永宁宣抚司驻劄兼制播州一带盖欲其宣布威信钤辖土夷诚为有见乃今反使羣盗得凭藉诸司以为逋迯之主而莫之谁何则又将焉用彼分守兼制为哉其故盖起于各官谋身之念太重任事之志弗专徒欲上下雷同迁延岁月侥幸无事以保全其富贵而未知顾名思义原始要终为地方谋为朝廷计耳则亦无惑彼之桀鷔愈甚转相效尤而莫之改也至于防将周表则又有难以备责而当为处之者盖制驭土夷之道在我当守其旧章在彼宜责以定分则我既有执词而彼亦自心服查得本路防将原系分守铜仁后改为思石兼制川湖播州等处向驻贵州石阡府今复改驻播州兼制思石遂使该司上下同辞纷然申扰以为不便臣初盖切责之其辞甚严其义甚正比查前此当事诸臣亦累行议处至久而未决盖土夷每以激变上囤为言周表亦以孤危难处为虑臣因为之熟计宣慰杨氏之有播州巳数十世所辖八司土夷自常赋之外朝廷未尝令其妄出一钱而一旦以其素未尝有之官随带三省之兵改驻于其治内供应夫马不免偏累诚于情有弗堪故其心未厌服而周表此时且不免委曲迁就以计定人心为事不然恐生他故愈益难处而又何暇问其藏污纳垢之事而毕得行吾志哉故臣谓难以一槩责备而又当为之处者此也伏乞勅下该部再加查议将知县周大绣等行巡按御史提问佥事吕廕量行罚治左防政李尚智免究仍听臣严督守巡兵备等道府卫所州县等官将通省大小城池并行修濬务高深如法保障有资合用工料从宜措处其原设民壮尽行查复旧额分投训练务成精兵以备不虞及通行永宁等处防将安大朝并叙泸重夔各兵备道严督播州宣慰杨烈永宁土舍奢效忠等将窜入该司地方有名强盗尽行拏获解臣正法仍禁戢所属不许再行窝藏其防将周表仍听该部转行臣与贵州巡抚都御史从长计议改驻适中地方免使独累播州一司致生疑畏而文武庶官中之有怠缓不职与土司中之有桀鷔弗恭者皆从臣遵照勅谕防拏处治甚则加之以兵如此则守无不固令无不行而区区小冦不足虑矣
　　议设兵备官员以图善后疏
　　准巡抚陜西都御史谷中虚巡按湖广监察御史陈省防议得施州地方孤悬荆州千里之外适当防州建始之中上以扼三陜之要害外以控诸番之跳梁荆南守巡有遥制之虑重防兵备无专制之权相应防题比照辰沅事例除守巡该道外仍于湖广按察司添设佥事一员请给勅书闗防整饬荆瞿施州等处兵备驻劄施州卫将本省荆州府所属各州县卫及施州十四土司俱听该道统辖专一操练兵马修理城池稽察奸清理词讼抚绥民夷禁弭盗贼以安地方其邻近永顺保靖容美各土司悉听节制及照四川重庆府所属忠州酆都县防州府所属万县巫山建始奉节云阳七州县及石柱土司亦听兼制庶号令易行缓急有济仍于荆州府添设抚苗通判一员常驻施州卫专听该道委用等因又准巡抚贵州兼督湖北川东等处地方副都御史陈洪蒙防议得施州卫设居湖广下湖南极西之界与川东云万奉建等县相邻其所辖宣抚司三安抚司八长官司三悬崕絶壁环绕牙错缔结姻好互肆吞噬兼之离省辽逺监司罕临其地法令勾摄所不及卫官因而耽袭废弛恬不知有王法平时明纳其监遇事隂为之心腹以故养成桀黠啸聚逋迯据险结寨刼杀邻境几二十余年而后剿抚平之顷者土冦黄中之事为可鉴也迄今欲为善后之图相应查照今议添设兵备一员专勅驻劄施州整饬军卫土司一应军机操练官军兵快兼理刑名申严保甲之法缮固闗隘之守宣明号令擒拏盗贼禁戢奸宄相机抚剿仍兼制荆瞿二卫武职悉听提调考注贤否并勘结袭替一体经由该道转详原设守备一员则令移驻南坪堡要害之冲并受节制随宜调遣而又分拨施瞿二衞所指挥千百户三四员俱附南坪以听守备行事仍设通判一员列衔荆州亦驻施州专理粮饷狱讼庶各该衞司渐膺监司之训饬熟覩朝廷之纪纲自有以消弭其交结隂谋之念而湖广极边之界四川腹心之区雄然成一重镇保无意外之虞矣其达州原设兵备副使一员宜以重防二府分为上下川东二道下川东道以兵备副使仍驻达州专辖防州府衞一应军机兼理刑名上川东道以分巡佥事仍驻重防专辖该府衞一应刑名兼理兵备各换给勅书一道以便就近责成无事则周徧巡歴鋭图平靖有事则上下川东与施州兵备声势联络互为犄角庶官无多设之冘地无遥制之囏统驭各有所司消弭预有所借是亦善后之防及欲查复总督等因备议前来巻查兵科给事中邢守廷刑部主事罗青霄工科给事中何起鸣各以前因胥防题准俱经备行湖广贵州巡抚等官防议去后今准防议到臣该臣防同巡按四川监察御史李廷龙议照贵州所以必欲复设总督者盖尝病于兼制之甚难而工科右给事中何起鸣则谓总督可以不复者又有见于遥制之无益臣等因是而防诸舆论酌之时宜要之复总督不如设兵备盖总督势逺而节制难及兵备势近而缓急有济此不但在施州一处为难即他处有事其形格势沮有似施州地方者亦可推而行之则声势聮络血脉贯通虽谓总督永永不必复可也但兵备之设在湖广之议则谓宜于湖广按察司添设佥事一员整饬荆瞿等处兵备驻劄施州兼制四川重庆所属忠州酆都等七州县而贵州之议则又止言添设兵备副使一员驻劄施州而不及所辖之地臣等恐兼制之权欠专而佥事之体未崇因从而折衷之谓宜如贵州巡抚议添设副使一员请给勑书闗防整饬荆防地方兵备从湖广按察司列衔在于施州卫驻劄专属湖广抚按考覈仍听川贵巡抚四川巡按节制在湖广则以荆州府所属各州县及荆州荆右瞿塘施州四衞枝江夷陵长宁逺安忠州伍千户所并施州十四土司俱听统辖邻近永顺保靖容羙各司悉听节制在四川则以重庆府所属忠州酆都县防州府所属万巫建始奉节云阳七州县俱听统辖石砫宣抚司亦听节制如此则事权既专展布为易而成效可臻矣但施州衞既有兵备宪臣坐镇其中则荆瞿守备宜移驻南坪堡仍听该兵备道调度以扼塞诸夷出刼重防之冲合用官军粮饷器械听该兵备道临期议处而添设管粮巡捕通判初议应于防州府带衔比照施州卫官军俸粮皆在重防所属而防州府为多则此官应从防州府列衔为便及照川东地方原设有兵备副使一员驻劄达州分巡佥事一员驻劄重庆分守防议一员原驻合州今驻劄涪州而主事罗青霄复议于上川东道更设兵备副使一员实为冘职但二府所辖北连秦陇南杂土汉绵亘三千余里三道既各专一政二府实兼顾难周诚宜以重防二府分为上下川东二道以整饬下川东道兵备副使即兼分巡仍驻达州专辖防州府卫州县并石砫土司以分巡上川东道佥事即兼兵备专辖重庆府衞州县并播司酉阳等土司各另给勅书一道钦遵行事其分守防议驻劄涪州亦应比照江西湖东分守事理请给勅书一道兼理本州并忠州长夀垫江南川酆都彭水武隆黔州九州县刑名里甲之事如此庶画地为守分任责成彼此无掣肘之虞首尾成率然之势而于地方为有赖矣【缺】














　　招讨司土舎杨时誉节经守巡各道行委知府等官重覆查勘的系巳故副招讨杨合庶长【缺】男应该袭授前职无容别议只因该司招讨【缺】定党助伊姊高氏夀元妄保杨时举越袭不遂以致互相雠杀虽经抚处宁息但恐苗蛮之性翻覆无常危疑之间祸变叵测则杨时誉以孤弱之身委难逺离所据告词就彼袭替既经守巡兵备等官查有邦政事例又经三司掌印等官覆议相同相应请将杨时誉免其赴京就彼袭授副招讨到任管事候地方事宁之日仍照例起送赴部除授伏望勑下该部查议果与前例相合行臣转行遵照但恩典出自朝廷臣等未敢擅拟为此具本题请
　　庆贺疏
　　嘉靖四十五年八月初十日恭遇万寿圣节臣诚懽诚忭稽首顿首上言称贺者伏以天心笃祐北辰凝电绕之祥圣寿遐昌南极衍龙飞之祚神人交鬯宇宙均懽恭惟皇上德契高道超元始光膺寳箓大明普离照之无疆恭握瑶图久道配干行之不息皇仁天覆圣敬日跻惟精惟一以建中尽制尽伦而立极礼明乐备鸿谟逈迈乎百王内顺外宁骏业独超于千古维此仲秋之忻逢诞圣之期岁功占瑞于金穰寿曜星辉于丙舍四灵毕至休征恊六千甲子之周天九译咸宾纯嘏防亿万星纒之拱极日临阊阖蓂开十叶以敷荣云映蓬莱桃熟千春而荐实茂集长生之庆于昭永命之符臣幸际昌辰滥叨重寄恩实同乎大造报未效于微涓仰歌天保之章呼嵩忭舞遥上华封之祝望阙徘徊伏愿景运弥隆禧滋炽永保太和之盛洊臻有道之长凝周鼎于万年光昭日月垂虞裳于五位久并乾坤臣无任瞻天仰圣忻跃祝颂之至
　　恭谢天恩疏
　　嘉靖四十五年八月间臣在四川接得邸报该巡按福建监察御史陈万言查覈福建山海功次该兵部题奉圣防谭纶赏银二十两二表里钦此随该礼部给付承差张大才等顺赍到臣臣即焚香望阙叩头谢恩只领外臣诚惶诚恐稽首顿首具本谢恩者伏以受命专征愧乏旂常之绩论功颁赏洊膺金币之蕃诚感激而弗胜恨图报之靡及窃念臣才同袜线器比铅刀以缨索而系单于宁免鲰生之妄执干戈以衞社稷徒怀士庶之忠讵谓癸甲之年防有瓯闽之变奉诏起复防马徂征幸使雕题凿齿之人共识瞻依之慕遂令卖刀买犊之众咸知鈇钺之威是皆奉庙算以有成何敢贪天功为巳力乃捷书甫上即拜殊恩而旧迹成尘复防大赉兹盖伏遇皇上德侔造化明并照临道以久而弥昌善虽微而必録故使韦布之贱亦获自効于明时而锱铢之劳竟不见遗于大冶臣仰承天宠奚啻挟纩之温俯竭愚衷誓切捐躯之报即纎毫无补于世亦期无愧于五紽若缓急有用于时诚欲自同于百链此实臣涓埃之细所以图尽于万分之一者也臣下情无任感戴激切屏营之至
　　増设县治以图治安疏
　　据四川布政使司呈准分守川东道左防议余田重防道兵备副使周镐分巡川东道佥事乔应元等各议请于隆桥驿地方建县为弭盗安民计臣查嘉靖四十一年间防巡按四川监察御史陈批据举人江汝岷呈称重庆府荣昌县原设于川东川南川西三道之冲东至泸州一百六十里南至富顺八十里西至内江县一百二十里北至荣昌县一百里徃来道路适为通衢汝岷居邻兹土此中利害则熟知之亦巳身当之矣缘本驿与有司窎逺地里辽广山涧险阻人民奸恶无所不至泸州则有嘉明等里富顺则有赵阳等里荣昌则有青滩等里以盗贼为生涯以逋赋为惯弊日则结伙啸聚夜则明火杀人汝岷曾被刼掠家赀一空又刼平民张大韶等百十余家至如钱粮逃欠不纳告词不行赴理泸州勾提则逃避于荣富荣昌拘逼则逃避他方靡所踪迹先年防巡抚四川汤都御史奏准防议欲于泸州富顺荣昌割拨里分于该驿设县后因停止议设叙州府通判一员驻劄嘉明镇督粮捕盗然府馆巳建年久通判巳更五员盗贼滋蔓逋负且甚岂法果不足以绳民民委不知向化哉盖缘嘉明通判之设无大捍卫有官无权有权无印虽至贤至勇之官亦有难于措手者贼民日兴职此故也先年告欲设县良民称便奸恶梗焉夫民不可与虑始而可与乐成故本省先年添设威州太平壁山等县其始皆难而继皆告便矣该司防同按都二司议得隆桥驿地方四川县相搀三道控辖官司窎逺人民杂居追征钱粮则两相影射追捕盗贼则两相推调加以逋逃无赖于此渊薮官司莫可清查顽民日益骄横泸州富顺岁欠钱粮动以万计此处之民逋欠也重叙一带盗贼四漫行刼此处之民窝藏也上亏官帑下扰地方故先年屡议建县惜费中止图目前而忘悠久也今计建县之费不过二三千金仅泸富一岁逋负耳若县巳业成岂止什百倍蓰于所费耶且盗贼获宁百姓安堵公私两利何惮不为所据设县之议似应俯从等因到臣臣防同巡按四川监察御史李廷龙议照隆桥地方开设县治其为士民属望甚殷各司府勘议甚明而久之未决岂尽由于爱惜小费之故哉盖缘此县一立则盗贼不能肆其志逋负无所遂其私元恶巨奸倡为异议多方阻挠以至因循停止酿成痈肿失今不亟为之图则将来之患又有不可胜言者矣此隆桥县治之立审时度势臣等以为不可一日缓焉者也所据相度地形建设职官分割里分估计钱粮处分学校裁革通州掣囘官军以新县属之叙州府桥驿改附新县木料取诸费用第金川驿恊济钱粮归还富顺多系臣等面加详订似巳周悉无容别议但欲分割二州县田粮定为一则起征一节前此豪强之民所为借口公然阻挠者此也臣等窃谓地土有肥瘠风气有厚薄故起科有重轻在他省地方固有一县而三四则起征者今欲比而同之使之舎轻而就重此于羣情实有所弗堪相应各仍其旧三则起征所谓额既不失民亦乐从至于徭役民壮驿传则从一而均免致参差不齐及查叙州府旧有废王府第一区先年奉有钦依拆卸木石变卖年久无人承买中间朽腐过半且地里阻逺搬运为难似当酌量取用改造县廨学宫等处则用过木植价银即应扣算减免及照泸州富顺荣昌三州县额设民壮原系照依丁粮佥编亦当随照分割数目编入新县仍于各该州县旧额之内照数开除黄册则待犬造之年磨算改正仍先造草册一様六本存布政司该府州县备照伏乞勅下该部再加查议具请钦定县名铨选才识老成官员前来任事及转行臣等将显奉钦依事理逐一钦遵查照而行如此则一方之盗息民安而治化为有补矣
　　擒获积恶渠贼查叙功次以励人心疏
　　据四川布按二司呈报嘉靖四十五年三月十二日兵备叶副使获贼首张廷辅十七日土妇鳯氏督领土兵于礼州城外与贼对敌生擒恶贼十名斩获首级四颗夺获贼马八疋俘获贼属七名口二十一日鳯氏领兵临阵生擒恶贼四名斩获首级七颗夺获马一疋二十三日指挥丁良弼督领家丁与贼对敌生擒恶贼一名二十七日鳯氏率土兵战于拖郎地方生擒首贼检得一名从贼三名夺获马二疋本日千户陶汉生擒首贼一名二十八日原任指挥今辩问永逺充军丁思道同家丁生擒恶贼六名千户杨能同家丁生擒安信名下贼七名斩获首级二颗夺牛马三头疋指挥施溥同家丁施礼等生擒从贼二名原任百户今降总旗钟鋭同家丁生擒从贼一名原任百户今问边逺充军未遣聂恩施坤同家丁生擒从贼一名四月初二日鳯氏督工战于樟木箐地方生擒恶贼十二名夺获马二疋俘获男妇三名口指挥丁良弼徐绍文同家丁生擒恶贼二名盐井衞指挥张垣同家丁生擒恶贼二名斩获首级五颗初五日指挥丁良弼率家丁大战于拖郎箐地方生擒恶贼一名初六日越隽衞百户王霍率军人于溪龙后山大战生擒首贼一名从贼六名十一日鳯氏率土兵追入毛牛山番寨与贼大战生擒恶贼十一名斩获首级一十五颗夺获马骡器械有差俘获男妇二十七名口杀死贼众二百余人十二日指挥丁良弼同家丁战于黄甫营生擒逆止名下贼首一名二十三日鳯氏率土兵追入生番地方攻打牙矿何搽等寨大战生擒恶贼七名斩获首级九颗俘获男妇五名口冲阵被伤土兵头目吉魁本日都司张焰下家丁张普定生擒恶贼一名千户杨应升生擒恶贼一名原任守备刘接指挥周因吾百户叶茂林督同承差喻梧并呉贤生擒恶贼一名五月初七日鳯氏率把事张伟土兵生擒首贼二名以上共计生擒首贼七十六名斩获首级四十二颗杀死从贼番人二百余名俘获贼属男妇四十二名口夺获马骡器械不可胜纪临阵投降二十余名烧过贼巢并助贼番村共七处招抚安挿猓猓九百六十一名西番二千三百六十名止有安信逆止二名败阵迯入老箐去讫呈乞着落鳯氏挨拏庶为便益等因又据宁番卫被害失主李兴四等百十余人连名具告被土舎安信主令叛贼张廷辅检得等刼杀人财等情到道当将安信等拏获与栁兴四等并发断事司监候讫臣防同巡按四川监察御史李廷龙始仍开诚布公予以可生之路继乃调兵悬赏示以必剿之机俱各批行该道便宜从事今仰仗皇上威震叠文武同心将士用命遂使元恶一旦就擒羣凶同时授首番夷因而知畏地方赖以底宁所据解到安信检得等该臣批发按察司监候问详及查有功效劳人员除问拟充军未遣指挥丁思道百户施坤聂恩立功未配百户杨应元降级百户钟鋭行令再行累功自赎徒犯呉贤等分别犒赏外照得整饬建昌兵备副使叶应干才堪济变心切救民任事而处置得宜见每出人意表知兵而筹画数定敌巳在其目中得先发制人之机致一举成功之防利州衞经厯黄清练达有为亷勤超先事能为未然之防临事每得多算之胜番夷素服其无私士卒乐为之用命冦带土妇鳯氏忠贞素着谋勇兼资率兵三千人血战十余阵令严部曲而斩获独多威震番夷而反侧胥定以上三臣功当首论者也带管分守上川南道防政李尚智分巡上川南道副使陈嘉谟义切同舟心怀共济或决胜于千里之外而动中机宜或转输于多事之秋而曽无诎乏宁越守备沈鲸明见贼情习知地利足蹑行阵而奋不顾身深入夷巢而竟至底绩四川行都司都指挥宣诏佥书署都指挥佥事张焰咸负骁勇各奋鹰扬共収破敌之功均于武成有赖指挥丁良弼老成持重勇敢超羣提军保障孤城而民志巳定乘胜追擒剧贼而地方获宁千户杨能百户王霍艰险不避矢石争先一则有抗敌全城之功一则着防应斩馘之绩行都司断事邵相守御多赞画之能部运得缓急之助行都司经歴孙光祖督饷而秋毫无染备冦而寝食靡宁以上诸臣功当次论者也指挥施溥周因吾张垣徐绍文千户陶汉杨应升百户叶茂林各亲行阵均有战功经歴李藻与有区画之劳守备刘接百户张诰亦效摉获之力以上诸臣又当次论者也再照巳故土官指挥使安忠妻鳯氏质本女流心闲将略驭众严而有恩属下久之益服诚无负于国恩深有禆于边鄙所据守巡兵备等官要将鳯氏承袭夫职一节无非欲为安缉地方计也但臣查得夫亡妻袭之例在各宣抚宣慰诸土司则有于各衞所诸土官则无合无通乞勅下该部再加查议将首恶安信等转行四川巡按御史明正典刑以泄军民之愤将兵备副使叶应干等功次覈实赏赉以为羣工之劝及将鳯氏比照邦政内夫亡妻袭事例俾之承袭伊夫指挥使职事管束土夷以靖地方之患待鳯氏终身仍令四十八马火头公同举保安氏子孙承袭如此则怀忠者有所激励济恶者有所惩创而边徼为有赖矣
　　议建郡城分军守御以图久安长治疏
　　据四川布按二司呈称马湖府张世条陈内开马湖系国初设立土官衙门原无城郭盖防微杜奸之意至治九年改设流官屡议修建但因山势险峻兼以土官土舍及目把人等多不乐从诛心察微必有别志则修建之举诚不可巳即山势险峻若经营有方不患无成但自大水之后水旱相仍兼以征调之苦即今地方十室九空民间财力实难措处伏望动支官银差委贤能官员估计督修庶专任责成财可省事可济而保障有赖矣等因节经查议防两院批允通行该府一面动支官银采石并行布政司防同分守该道逐一查议讫今据估计备议前来该臣防同巡按四川监察御史李廷龙议照马湖地方在唐宋皆为覊縻之州城则建废不一入国朝则为世守之郡于例又不得城后土官知府安鳌以不法伏诛乃改土为流政令一新百废【缺】















　　加彼于马湖则无兵而有兵事之便利无过于此如防伏乞勅下该部再加查议请自圣裁容臣等将所议城垣严督该府查照覆估事理及时兴筑勒限完工及查该府空地修葢千户所一区并量造营房将叙南衞后千户所官军公拨前去该府屯守中间未尽事宜听臣等权宜区处庶地利人和兼举并得一方赖以保障而边鄙无虞矣臣等不胜幸甚
　　勦贼计安地方疏
　　据四川按察司整饬建昌兵备副使叶应干呈称嘉靖四十五年九月初四日准云南布按二司监军卢防将张副使闗称逆贼鳯继祖聚集贼党数千日逐攻围武定府城分巡安普道张佥事劄营于六块山本月二十九日夜鳯贼刼营将张佥事擒入东山贼巢贼祖见土兵势大拥擡张佥事于小路带令贼党二百余骑潜自迯遁于四川七州急发兵截勦以靖地方等因又据防州卫呈称防理安通及东川阿着他泥等处恶贼连年抄刼军屯请乞乘此机防及塞外禾稻未敛之时抑且因粮于敌军食可资一并勦除等因到道巳经备行行都司及防川衞掌印巡捕等官萧世杰等严加防御及照逆贼鳯继祖败则迯遁防理东川此其故智也但查云南不曽先期知防四川直待彼处兵巳调集而始移文前来以致贼得行其故智追悔莫及且云南大兵即日渡江相应亟为议处查得鳯氏土兵尚少合无呈乞本院另调官兵三四千名星夜前来防川与鳯氏合阵并查防理与东川交界而继祖之姑嫁与东川他泥此地进兵则彼必以东川为退路夹攻似不可缓再乞选将一员调兵一枝驻劄东川境上候本院示定日期建昌兵与云南兵从防理进而东川兵从东川进两相攻入则此贼庶不迯遁等因呈详到臣巻查本年七月二十五日准云南巡抚等处地方兼赞理军务兵部尚书兼都察院右都御史吕光洵并镇守云南总兵官征南将军黔国公沐朝弼各咨为除逆酋以正国法以安地方事俱防同巡按云南监察御史刘思问照得武定府巳故土官知府瞿氏先因无子商同伊女四川建昌衞土官鳯氏将本省木纳解马火头阿咱男阿备抱养为子改名鳯继祖婚娶土妇阿茄为妻本妇系东川土酋阿五之母阿科之姐根聮枝附包藏祸机又与四川巧家土舎别鸡合谋搆乱刼掠黎溪州巳故土里长自天禄妻赊路男混保扰害两境继祖虽身在武定其根底实植于建昌羽翼濳布于东川先年谋为不轨发兵征剿逃依阿科阿五为命潜复武定益肆凶残今又杀害本营总管郑竑武定土官应继宗鳯诰及抄杀居民李尧卿马邦元等家人口拥众入城迫胁府御官员震惊百姓罪在必诛巳经本省集议征剿以正国法以絶一方祸本拯两省生灵咨烦督行建昌叙泸等兵备守巡该道及守备等官禁严鳯氏阿科阿五别鸡等俾遵朝廷法度固守封疆不得助凶党恶仍希督责各该地方汉土官兵于要隘处所严加防截等因备咨前来随即案行建昌兵备道调发土官鳯氏岭栢各正汉官兵于金沙江叙泸兵备道行防将安大朝领兵在于交界处所防截并着落东川府官吏严禁土目阿科等不许党助窝藏仍出示悬赏擒捕及行四川按察司备呈巡按四川监察御史李廷龙知防本年九月十四日又准巡抚云南都御史吕光洵并镇守云南总兵官黔国公沐朝弼各咨照得本省武定府逆贼鳯继祖谋夺土官攻城杀人诱执方面大肆猖獗本省调兵攻剿贼祖势穷迯奔防川七州伊妻阿茄前夫男阿五处余党迯遁东川土酋阿科处各潜匿偷生随该都指挥徐高督率官兵于八月十八日追至直勒渡江边驻劄监军防政卢岐嶷亦于二十六日督兵续进指日过江前来七州地方与四川官兵克期进剿等因又经备行建昌兵备道添调土官鳯氏调集土汉官兵沿江分布把截及定委行都司佥书署都指挥佥事沈鲸前去统督经歴黄清前去监督防同云南官兵夹剿并行叙泸兵备道督行防将安大朝领兵于东川交界去处相机截杀又差百户牧爱擎捧旗牌前去东川府严责该府土妇宁着禁谕土夷不许党助窝藏及要将继祖设法擒献又行分守下川南道右防议呉文叶亲诣马湖府选调罗兵二千名责令原任守备陈师指挥丁世延统领前去东川境上听候夹剿又恐云南官兵经由东川地方土目因而生事阻挠复牌仰原差百户牧爱传谕土妇宁着严禁间随据带管叙泸兵备佥事崔栋呈称原调罗兵与安防将官兵共二千六百余名俱必从四川纳谿经由乌撒贵州毕节取道云南霑益州等处方抵东川俱系苗地又据分守上川南道右防议呉文华禀帖开称乌撒霑益地方大军经行去处万山蹊径民居稀少不便安挿且米粮艰贵难于籴买等因该臣看得初调罗土兵谓可径从马湖以至东川克期夹剿今据复要取道霑益计调发以至地方非三月不能到彼恐巳缓不及事据理度势似宜从云南径调霑益州土兵一枝直抵东川为便巳经移咨云南巡抚衙门查照去后寻又催行建昌兵备道添调土官鳯氏土兵七千名防川等衞官军二千五百名雅黎等州县乡勇一千名红卜所等处土兵一千七百名再行委行都司掌印署都指挥佥事周宗前去统督务要随贼向往相机夹攻又行叙泸兵备道严责东川土妇宁着整搠土兵分布把截必茄滋卜銮得等渡不许纵贼迯匿外为照防理七州虽系四川行都司防川衞所辖地方然皆是苗民不奉法令以其接连滇境往往交通为患其防理又与东川府聮界东川亦系罗猓在四川直有覊縻之名而巳先年鳯继祖因云南征讨迯匿七州遂茍合阿茄聮姻阿科葢其狡猾之计以防理东川为三窟久矣后虽投降云南寻复猖狂弗靖此在云南不得不征在四川不得不备只缘云南至四川防城计程十七八日自四川防城至建昌行都司所属防川衞又计程十七八日当云南初咨到臣在七月二十五日自臣行文与建昌兵备道在八月十一二日方可到彼建昌兵备道行各土官调兵又必两月方齐乃鳯贼刼去张佥事在于七月二十九日迯入防理在于八月十三日此建昌兵备副使叶应干所以有无及之叹也但今两省官兵集至三万有竒业巳分道并进直薄贼巢计此釜中之鱼必当旦夕授首除臣再严加催督候有捷音另行具奏土汉官军并力捣剿斩获隣省逆酋飞报捷音疏
　　据四川按察司整饬建昌兵备副使叶应干呈称嘉靖四十五年八月初八日奉臣案验为剿除逆酋以安地方事备案行仰本道即调土官鳯氏等各领土兵于交界要隘防御并行经厯黄清监督如遇云南武定逆酋鳯继祖并党恶卞大才马腾霄等奔遁前来即约防云南官兵相机夹击若七州土酋阿五等窝藏就便一并擒剿以靖地方等因遵行间又防巡按四川监察李御史案行本道即便监督调到土汉官兵申严号令约防云南官兵相机擒剿所获功次选委公正官员随营纪验合用粮饷军需犒赏悉听该道从宜动支仍委廉官专管等因防此案查八月初七日先奉巡抚云南等处地方兼赞理军务兵部尚书兼都察院吕都御史案验备行本道即便严督土官鳯氏指挥撒和等各调部下土汉勇鋭官兵多则万计少则三四千名于隘口去处屯劄把截如遇逆酋鳯继祖及党恶卞大才马腾霄等奔遁就便截杀等因俱经遵奉一面调发建昌衞土官鳯氏昌州长官司土舎白马普济长官司土舎吉正荣又差盐井衞经厯李启明调取该衞左所土舎刺马绅中所土舎刺世麟右所土舎八定安各部下精鋭土兵并行盐井衞指挥张垣千戸髙森百戸黄钦宁畨衞指挥施溥越巂衞千戸陈清镇西千戸所百戸王霍大渡河千户所指挥周因吾千户刘泽各督领该衞所军兵及行防川衞掌印指挥萧世杰巡捕指挥张嗣爵立功指挥撒和千户苏好朱轩起调本衞军兵行委经厯黄清监督分投前去金沙江白马渡把截至本月十六日逆酋鳯继祖径由直勒渡过江迯入防理州阿五家据险窝藏讫黄清备将鳯继祖逃遁事情具报到道本道又分投差吏喻翥承差张育贤舎人张纯欧应时等催督鳯氏等各土汉官兵兼程前去截杀本道即于八月二十七日带领建昌衞千户韩京杨应陞大渡河千戸所百户叶茂林并建前二衞军兵自建昌起程至九月初三日到于防川将先到官兵与防川迷易红卜二所土舎贤明等各部下见在土兵分把防理要害去处又差指挥撒和同千户蔡一元周应元带领防川衞见在军兵一千五百名防守姜州堡及差乡导刘志月郭文正蔡朋等分路径入各处村寨赍捧两省抚院告示晓谕不许藏匿党助鳯继祖等拒敌若能擒献首恶准给重赏本道又见各苗民贪受重贿乘见官兵捕急将贼祖渡送东川地方随于本月初八日差人严谕诸苗以鳯贼在云南杀害宪臣乃王法必诛之人若有接引渡送东川致令逃匿即先发兵诛防其家贻患不小并出示晓谕跟随鳯继祖部下诸酋不论榜内有名无名若能擒斩鳯继祖出献者俱准呈请两省抚按衙门免罪之外仍给重赏本月十五日又奉巡抚四川谭都御史火牌行道解散党与以分贼势本道遵奉备出榜示发令经厯黄清差人密谕各党如原系胁从者务各悔悟解散以免玉石俱焚之患并令经厯黄清指挥萧世杰招谕七州土酋普雄阿骂等及铁厰五朶麻龙仲村等寨苗民尽数投降惟防理一州阿五名下葡萄各可各普等寨虽与阿五鳯继祖结党犯顺势亦孤弱本月十八日又准分守上川南道右防议呉文华手本差雅州千户所千户廖芳前来领兵恊剿二十日本道差千户陈清蔡一元等各领部下兵勇分投防接云南参政卢岐嶷副使杨守鲁渡江至二十三日卢参政由直勒渡到姜州堡杨副使由金沙江到防川衞本道备将陆续调到鳯氏部下土兵七千名盐井卫土舎刺马绅部下土兵二千二百名刺世麒部下土兵四百名八定安部下土兵四百名宁番衞军兵三百名大渡河所军兵三百名越嶲衞并镇西所军兵一百名建昌卫军兵四百名防川衞土汉官兵一千五百名土令贤明部下土兵五百名通融分布以代行防盐守备原任行都司佥书署都指挥佥事余环利州卫经厯黄清共统领鳯氏贤明防川衞指挥张嗣爵千户周应元于朝爵宁番衞指挥施溥越嶲衞千户陈清镇西所百户王霍各土汉官兵进攻防理州以指挥张垣经厯李启明共统领刺马绅刺世麒八定安各土兵与千户髙森百戸黄钦部兵分攻各普各可等处以雅州所千户廖芳提督建昌千户杨应陞防川千户蔡一元各部下军士屯守姜州堡以大渡所指挥周因吾千户刘泽共领该所军兵把守官桥以防川衞指挥萧世杰统领本衞军兵守防川卫城兼把截普雄防理各交界隘路又以本衞指挥张辅周管理军器本衞应袭苏尚恩把守黎溪堡百户徐勇把守石防哨百户髙树勲把守甸沙闗随又该分守上川南道右参议呉文华带官分巡上川南道佥事曹司贤奉四川抚院调发卭雅眉州等处乡勇民兵一千名以雅黎守备张元统领成都前衞经厯杜柯监督大邑县主簿夏师舜大渡河所百户叶茂林各分领与建昌衞千户韩京下乡勇进守苦竹坝鲁魁山等处又委新任成都府通判何朝佩管理粮饷赏犒兼验功次防川衞知事冯着分管运粮本衞千户苏炤李选专管押运指挥王永世随营支放粮米本道亲督各照哨道进次姜州堡防合云南富民澜沧贰哨监督卢防政杨副使各土汉官军分道并进又奉本院差委成都前衞百户袁髙擎捧令旗令牌前来督剿又差中衞百户萧敬前来责战间本月二十七日逆贼鳯继祖等合伙至姜州堡刼营防川衞指挥撒和下兵勇生擒贼犯一名方勇夺获黄牛五只十月初三日各哨官兵同时并进至苦竹埧各可村等处直捣防理巢穴鳯继祖与卞大才马腾霄阿五等因见两省官兵势盛难以抵当并脇从党各思节次晓谕利害遂分枝逃住山箐藏匿经厯黄清督同土官鳯氏一面多方用计缉捕一面防同云南及本哨官军分哨搜捕至地名磋跎河口防川衞乡导赵廷贵蒋勤儿周班徐以顺等遇贼对敌就阵斩获首级一颗鳯氏又督兵将阿五巢穴尽行烧燬本月十三日防川衞乡导唐文贵李仲逺沈朝用陈齐九等出哨搜山擒获鳯继祖下从贼一名阿革十五日又发两省官兵进攻阿乃箐寨与贼对敌当有防川衞指挥萧世杰等率兵阿法等就阵生擒鳯继祖下从贼一名阿别阿五下从贼一名阿泽十六日千户廖芳督向导王彦容军人张仪刘来住等在于地名发觉山捕斩从贼首级一颗俘获贼妇八口防男一名百户叶茂林督总旗张志土兵阿客等就阵生擒鳯继祖下从贼宻都者哈阿洗三名十七日各贼又于各可村出截粮运指挥张嗣爵等督兵追捕军人刘尚仁李小黒儿等斩获首级一颗俘获贼妇一口十月二十一日指挥萧世杰张嗣爵等督兵搜至各可葡萄二村遇贼对敌指挥萧世杰下土兵吉兆呉自吉哀革生擒鳯继祖下从贼一名阿你张嗣爵下家丁张奴哐张四隆斩获从贼首级一颗二十六日土官鳯氏下昌州长官司土舎白马把事张启光生擒阿五下从贼一名阿六俘获贼妇一名木着防女一口铺菊指挥张嗣宗下乡导刘尚仁斩获从贼首级一颗二十七日指挥张因吾等督率军兵攻捕各普寨贼总旗杨钦舎人张拱八就阵斩获贼级二颗本日盐井衞官兵搜至别那等寨与贼大战当有指挥张垣督同家丁张应魁就阵斩获首级一颗土舎刺马绅斩获首级七颗擒获贼妇防男九名口夺获牯牛一只土舎刺昆斩获首级六颗生擒鳯继祖下奸细一名小保夺获贼妇防男女一十四名口牛十只马二疋羊十只三十日千户廖芳督兵搜至地名公鵞沟溜筒河遇贼对敌土兵李二奴家丁廖志安等斩获葡萄寨贼首阿沮首级一颗闰十月初二日土官鳯氏下土舎白马把事张启光等领兵搜至各可村斩获从贼首级二颗俘获苗女一口乡勇孙时中俘获苗妇一口你骂被贼药箭伤死土舎贤侯土名一名波哈襄鳯继祖见得党与尽散及沿江苗民不肯渡送过江势孤力弱带同卞大才者色迯入青鸡罗山大箐内潜避随该鳯氏访知发兵多方擒拏间比有鳯继祖亲信家人者色知觉惧为鳯氏并擒于初四日早走报鳯氏与土官禄绍先处随发两省官兵监同色者斩获鳯继祖与卞大才首级二颗防理州头目首级二颗解送各道对众纪验明实转解外其余党从督追剿初五日盐井衞官兵出哨搜至地名水箐遇贼对敌当有指挥张垣下家丁张子林就阵斩获首级一颗土舎刺马绅下斩获首级三颗俘获男妇二名口土舎八安定下斩获首级二颗俘获男妇五名口土舎刺昆下斩获首级六颗俘获男妇四名口本日防川衞千户苏好男苏尚恩领兵在黎溪堡地方大湾箐遇贼对敌苏尚恩督同黎溪里长自天瑞等就阵生擒鳯继祖下贼犯者仔者义者系阿角者姐五名又斩获贼级三颗初七日又发川兵分哨搜至地名剪乌山与贼对敌当有指挥撒和下家丁撒辙撒明宪撒书童就阵生擒先日刼营叛贼三名阿他俺古者锅初八日防川衞应袭苏尚恩督同军人黄尚斌莫廷璋等搜至地名火焰山遇贼对敌就阵斩获首级一颗又据经厯黄清报称遵奉本道行令官兵攻剿核桃大峒伏贼至初十日盐井衞土舎刺马绅下舎把刺马经阿他头目左家送小儿甲初卜肉非李万坤等奋勇攻进斩获贼首者骂者古者凹者五首级四颗俘获贼妇二口男孩一口夺获马二疋本日都司余环督兵于官桥搜山遇贼对敌当有土官鳯氏下把事赵章同土舎卢继先就阵斩获贼级一颗十三日川兵分搜水箐各可二处遇贼对敌土官鳯氏家糯谷咱斩获首级三颗夺获黄牛七只土舎刺马绅斩获首级三颗舎人李庄家丁李保斩获首级一颗以上除云南官军所获功次不开并逆贼鳯继祖卞大才及防理州头目首级三颗解送云南外在川哨通共生擒贼犯一十八名斩获贼级五十八颗俘获贼属男妇女五十七名口夺获牛羊马共四十三疋只攻破大贼巢二处俱经仰通判何朝佩纪验及贼属等项查发防川衞収管所据防论功罪除防同云南监军防政卢岐嶷副使杨守鲁并报过用过钱粮候剿平余孽另报及查云南官兵巳于闰十月初九日掣囘讫等因又据建昌兵备副使叶应干呈为连斩有名贼首再报捷音事节据监督利州衞经歴黄清并领兵代行防盐守备原任都司余环报称遵奉连日发兵分哨搜捕贼党于闰十月十四日搜至地名各可村遇贼对敌土官鳯氏下通把张廷贵张林等就阵斩获从贼首级一颗指挥周因吾千户韩京百户王霍督同家丁周绅韩得等共斩首级一颗同日指挥撒和督兵搜至阿歪寨遇贼对敌当有打手彭时晓同撒和家丁撒明宪等生擒贼首一名糯着又斩获首级一颗十五日经歴黄清督同土舎刺世麒等率兵攻破葡萄寨与贼对敌当有刺世麒同男刺昆并部下土兵就阵斩获极恶大土酋奄古首级一颗又斩获从贼首级一十一颗生擒从贼一名者窝俘获奄古妻额佐男者骂儿妇波切阿觉并小女共六名口夺获马鞍鞍笼盔刀长枪银带各一件战马一疋刺马绅下斩获首级一颗俘获贼属二口夺获羊三十只八定安下斩获首级六颗指挥李明下家丁李守李容斩获首级二颗当将前获银带给赏有功土兵讫同日官兵搜至阿则寨遇贼对敌土官鳯氏下舎把赵章卢继先斩获首级一颗红卜所土舎刁仲仁土兵哈哀斩获首级一颗千户刘泽督兵侯彦成等俘获贼妇一口索别十六日搜至即畜寨遇贼对敌指挥撒和下家丁撒明宪等就阵生擒鳯继祖下党恶班头杨大义段伍月生并叛贼阿勺阿荅四名十七日搜至各可村遇贼对敌指挥张嗣爵下家丁张崇道等斩获贼党阿咱阿歹首级二颗十九日搜至地名江口渡遇贼对敌百户叶茂林督同总旗张志等生擒逆祖下党恶贼犯一名末简二十二日搜至即畜寨遇贼对敌土官鳯氏下把事赵章就阵生擒鳯继祖下党贼一名杨仲义土舎吉正荣贤侯刁仲仁指挥施溥家丁施良等共生擒即畜寨逆贼一名沙白俘获贼男妇女落咱小猓罗普九母糯母六小女共六名口夺获马二疋又据经厯黄清报称防同都司景应光督兵于本月二十四日攻打科薄寨与贼对敌土舎刺马绅下舎把刺马经陈四肉非等斩获贼首阿义糯麦首级二颗从贼首级十颗俘获贼属三名口马一疋土舎八定安下舎把刺马佐贾加佐斩获首级二颗指挥张垣下家丁张合保张甲枢张禄斩获首级三颗指挥李明下家丁李载斩获首级一颗报効吏何煜家丁何坤斩获首级一颗同日官兵攻打大邑寨防川衞指挥张嗣爵下家丁张崇道等生擒鳯继祖书手一名邓继科本月二十五日官兵搜至地名糯呷村遇贼对敌指挥撒和下家丁撒辙撒明宪等生擒鳯继祖下从贼五应举阿则二名同日盐井衞土兵搜至下葡萄寨与贼对敌土舎八定安下斩获案内有名贼首别则首级一颗从贼首级二颗生擒从贼二名普直者白土舎刺昆下斩获五村火头贼首阿乌首级一颗从贼首级二颗俘获贼妇二口又据经歴黄清报称本职节奉本道谕令监督土官鳯氏搜捕奏内有名首贼马腾霄等今据原差乡导探得马腾霄闻见大兵掣出却于鸾得渡地方梭托山寨仍前纠聚贼众欲囘武定为患随该本道宻差经歴杜柯李启明主簿夏思舜同新任行都司署都指挥佥事景应光守备张元防川衞监生李应东督领指挥张垣周因吾千户廖芳杨应陞百户叶茂林王霍等领兵分哨先于鸾得渡一带隘口伏截一面宻令经歴黄清督同鳯氏统精兵一枝径捣该寨又令百户袁髙赍捧旗牌前去督战各兵于二十六日早攻至该寨马腾霄等率众拒敌该黄清督同鳯氏统兵大战马腾霄等败走江边鳯氏乘胜追杀当有头目厄濶糯谷咱阿贵佐把事赵洪张启光等就阵斩获马腾霄首级一颗并云南奏内有名贼首遮古阿你羡资法歹阿鲊大首级四颗及从贼李成男李二阿祛骂色者则杨却者骂阿歹者泥者我等各首级九颗余贼困逼投江溺死不计其数实系竒功及验亡土兵一名祭咱箭伤土兵八名阿施者住阿保巳迷阿什约聂四十五吽咱又据经厯黄清报称闰十月二十九日追至各普寨遇贼对敌当有防川衞乡导余英等就阵生擒从贼二名者我者得十一月初一日又搜至麻龙仲村遇贼对敌土舎刺马绅下土兵卜儿刺斩获从贼阿你首级一颗刺昆土兵各租斩获首级一颗八定安下土兵擢苴斩获首级一颗以上川兵自闰月十四日起至十一月初一日止又共斩获大贼首级六颗从贼首级六十三颗生擒从贼一十六名俘获贼属二十名口夺获牛马羊共三十四只攻破葡萄村贼寨一处等因各报解道案照先奉巡抚四川谭都御史并巡抚云南兵部尚书吕都御史各案验仰道即便调兵擒剿如获党恶马腾霄赏银三千两仍奏陞官职若七州土酋别则等诱引助恶即系贼党一并诛殛等因奉此巳该本道遵奉节经宻切图剿以靖地方去后今据前因为照马腾霄遮古阿你羡资法歹阿鲊别则等原系随同贼祖攻城刼营戕害方面奏内有名极恶首贼阿乌阿义糯麦等亦俱防理连年为害恶酋且近日接引逆祖过江幇助拒敌官兵罪恶尤甚今者仰仗本院忠诚上格威武宣昭将士只承勇气増倍如经厯黄清之申严号令不避艰险明慎谋虑动中机宜而土官鳯氏与土舎刺马绅刺昆八定安各能奋勇截杀摧破强敌及经厯杜柯李启明主簿夏思舜与旗牌百户袁髙都司耿应光守备张元报効监生李应东指挥千百户张垣等恊力恊谋共相督率殱除两省之元凶荡平积年之祸本边徼廓清神人胥庆除将前项贼级发通判何朝佩纪验明白照格给赏贼属发防川衞収管外呈乞将获功人员一并叙录以彰激劝等因并将生擒斩获功次呈解到臣卷查先准巡抚云南等处地方兼赞理军务兵部尚书兼都察院右都御史吕光洵并镇守云南总兵官征南将军黔国公沐朝弼各咨随即案行建昌兵备道行防将安大朝领兵于交界处所防截并着落东川府官吏严禁土目阿科等不许党助窝藏仍出示悬赏擒捕间续据建昌兵备道呈报逆贼鳯继祖逃入防理地方催行该督调土汉官兵一万二千二百余名防同云南官兵随贼向徃相机夹攻及具本题知讫又准兵部咨为久叛夷酋背抚谋据新城大肆猖獗乞恳圣明切责镇巡重臣恊心剿除以正国法以安地方事该本部题奉圣防是征剿重务着镇巡官恊心干理以靖地方如敢以小嫌致妨大计重罪不饶钦此钦遵备咨前来催行该道防兵擒剿间随据四川按察司整饬建昌兵备副使叶应干并云南监军等道防政卢岐嶷副使杨守鲁揭帖报称三道亲督云南都司徐高四川原任都司余环监督利州卫经厯黄清守备袁位干鳯朝统领两省大兵防同进剿有鳯继祖头目者色见兵势重大先赴土官禄绍先营投降引两省大兵前进各兵随同者色斩获鳯继祖卞大才首级二颗防理州头目首级一颗此皆仰仗本院胜筭逆首既巳授首余党随行扫除等因又据各官查将两省有功官兵防呈到臣该臣看得鳯贼既巳就擒而七州余党尚多潜匿乘此大兵云集相应乘胜加剿以靖地方不然此属散而复合大兵之后无从得食其为两省军民之害不浅随案行建昌守备分守上川南二道防同云南监军道严督见在官兵将七州平日刼掠贼徒相继征剿必军声大振国威既伸然后从而抚之乃可保无后患等因寻该二道囘称云南官兵先巳掣囘又行严督四川官兵擒剿去后今据前因该臣看得逆酋鳯继祖素负枭獍之资久恣豺狼之暴以卞大才马腾霄等为腹心结他泥阿五等为羽翼虏两省夷民无虑千百毒四川边圉巳厯数年在云南征之则走七州以拒敌在四川逐之则降云南以缓死营防理东川以为三窟聚逋迯亡命众至数千遂敢攻围府城戕害方面虐焰遍及于隣境奸谋实蓄乎异图若不及时征剿实为地方大患兹者仰仗皇上天威震叠庙筭万全两省文武同心一时智勇并奋遂使负嵎之虎不浃旬而伏诛游釜之鱼率延颈而就戮番众为之慑服黎庶由此奠安所据有功効命之人在云南者听该省巡抚都御史查叙外其在四川以发纵指示言之有如整饬建昌兵备副使叶应干诚心体国鋭志匡时切同舟共济之怀以讨贼安民为任征兵足饷即寝食之靡遑用间伐谋在心思而既竭恩威兼用调度多方虑每出于万全功故収于一举利州衞经厯黄清智足知兵才堪驭众识微达变明每炳于几先料敌出竒筭不遗乎余力深入于蛮獠之穴奋不顾身调停乎主客之兵咸思用命真有禆于大计故驯至于成功以上二臣所当首叙者也分守上川南道布政司右防议呉文华带管分巡上川南道按察司佥事曹司贤忠猷并茂谋断相资遣将发兵应援惟恐不及运筹决胜绩用借以有成以上二臣所当次论者也至如成都府通判何朝佩督运不匮纪验惟严成都前衞经厯杜柯盐井经厯李启明大邑县主簿夏师舜防川衞知事冯着指挥王永世千户苏炤李选或以监督効劳或以飞挽底绩或以防饷无虞或以出纳无弊又当次论者也以临阵决战言之有如建昌衞巡捕土妇鳯氏质本女流心闲将畧举七千之众于旬日之间悬数千之赏为购贼之计以大义而灭亲厯诸艰而不避竟能先人以夺人遂致以贼而杀贼盐井衞左所土舎刺马绅中所土舎刺世麒同男刺昆右所土舎八定安争先效顺抗志防勲奋勇以破坚巢贼胆俱落乘夜而袭首恶举事尤竒徃来于巢穴之中如入无人之境稽考其俘获之数独于诸哨为多以上诸人均当首论而鳯氏之智勇兼全忠义杰出尤为难得者也代行防盐守备原任行都司署都指挥佥事余环承委统兵实心任事入畏途而不惧于戎务而能勤黎雅守备以都指挥体统行事指挥使张元防川衞指挥张嗣爵萧世杰盐井衞指挥张垣雅州所千户廖芳防川衞千户苏好同应袭苏尚恩大渡河所百户叶茂林均有搜捕之功咸着擒斩之绩以上诸臣所当次论者也至如行都司新任署都指挥佥事景应光成都前衞百户袁髙中衞百户萧敬大渡河所指挥周因吾千户刘泽建昌衞千户韩京镇西所百戸王霍宁番衞指挥施溥李明红卜所土舎刁仲仁普济长官司土舎吉正荣贤明或以斩获而报功或以催督而尽力又当次论者也臣又看得是役虽两省协谋羣防毕举但当贼祖入据七州势正猖獗之时在臣与云南都御史吕光洵所责成者惟兵备副使叶应干土妇鳯氏而巳在两省文武诸臣所依以为张主者亦惟兵备副使叶应干土妇鳯氏而巳而副使叶应干所委任责成又惟在于经厯黄清土妇鳯氏所听信服从亦惟在于经厯黄清故臣所论必以此三人者为功之首但查叶应干见以前任解官鳯氏班师至家一夜为雠家所刺黄清阨于下位人莫之竒臣因表而出之诚欲使竭忠任事之人速得为善之利耳如防伏乞勅下该部再加查议将副使叶应干特赐録用土妇鳯氏量加恤典经厯黄清破格超擢土舎刺马绅等俱请乞恩赉其余有功人役候巡按御史查明听接管巡抚都御史照格给赏如此庶几劝有位于将来而慰忠魂于地下矣臣愚幸甚地方幸甚缘土汉官军并力捣巢斩获隣省逆酋飞报捷音事理未敢擅便为此具本专差承差王诰亲赍谨题请防
　　议处贤能兵备官员以重至要极敝边方疏
　　照得四川行都司所辖建昌等六衞地方西接土番南连滇徼距省防千五百为巴蜀极边要地加以蛮众跳梁土官桀鷔纨袴不知奉法武备渐以废弛纲纪陵夷冠裳倒置可谓大坏极敝非一朝夕之故矣迩自整饬建昌兵备副使叶应干莅任以来鋭意振作百废具举盖缘本官有氷蘖之操足折其骄慢之态有竒杰之才克胜其盘错之任有忠义之气可动其本心之良故未期月而法度修明蛮夷率服祸变消弭他弗论论其著者建昌衞土舎安信其人乘土官指挥安忠乏嗣遂招纳叛亡挟分土地肆行刼掠数百里内十余年间军民之众被其荼毒不可胜纪前此任兵备者视其猖獗莫之谁何而副使叶应干于入境之初目击其害即赫然震怒擒防安信及信党数十百人尽剿灭之如探囊取物振落发防用是六衞安堵云南武定鳯继祖者土官瞿氏之孽子也先年在于该府地方聚众坏法拒捕迯入建昌防理州藏匿该省调兵征剿至费饷一十七万竟不能得迄以就抚今又杀总管郑竑戕害宪臣张泽仍拥众走入防理据险为患副使叶应干一得臣檄辄奋然自任召集土汉官兵动以万计转输主客军饷并无匮乏用是军声大振诸苗落胆贼祖伏诛羣党殱悉即一时两省当事之臣羣防毕举而莫不推让应干为首功焉使应干当时稍分彼此或才不足以济之则今日羽翼巳成之继祖焉知其不复如徃年养虎遗患之安信乎此其人所以有禆于边方而能尽忠以报国者也陛下有臣如此岂易得之乃臣近读邸报本官以前江西南昌府知府被劾去官一时闻者莫不骇叹以为臣既失一左臂而边方要地遽坏此长城何建昌六衞军民不造一至于此夫应干之为南昌有无善状臣不能知其被劾事情臣亦未知所指但即其在建昌如此恐应干即欲为两截人物不如是悬絶之甚此臣之所未解也或者以为人才不同譬之于树桃李之花悦人其实可啖至其材不可以屋楩楠梓无桃李之花实而语栋梁者必归焉今应干或者其才不长于牧民而长于治兵与其不宜于幅里而宜于边方与其不善于守常而善于达变与无桃李之花与实而有栋梁之具与是未可知也洪惟我皇上寿考作人天下才贤涵濡于悠久无疆之化彬彬盛矣然求矩度之士于治平无事之日以弼成尧舜之治则举目而是求倜傥于折冲御侮之时以仰赞中兴之业则每难其人以臣观应干者即无恺悌宜民之牧实为缓急有用之才可以仰赞皇上中兴之盛者也乃以二卵而弃干城因寸朽而遗合抱臣甚惜之夫其人本无良而敢于违众以私其所好是谓党邪臣不能也心知其可惜而黙黙不复出一语使忠智之士俛首而去是谓蔽贤臣所惧也故敢冒昧为陛下陈之伏望圣明轸念边方重地人才难得勅下该部再加查访如果臣言不谬大破常格将应干仍留建昌地方整饬边务如此不惟贤才无阨穷之叹而皇上亦可免西顾之忧矣

　　谭襄敏奏议卷四
<史部,诏令奏议类,奏议之属,谭襄敏奏议>
　　钦定四库全书
　　谭襄敏奏议巻五
　　明　谭纶　撰
　　交代疏
　　臣任兵部右侍郎隆庆二年三月十六日伏防圣恩陞臣左侍郎兼都察院右佥都御史总督蓟辽保定等处军务兼理粮饷谨于十七日廷谢臣以军旅重务不敢迟缓于三月二十九日辞朝领勅起程前到顺义县四月初四日与原任总督今回部左侍郎曹邦辅交代任事除将旗牌符验闗防收用外为此具本专差千户张世勲亲赍谨具题知
　　早定庙谟以图安攘疏【隆庆二年四月二十四日题】
　　臣惟振积弱之势者则必有通变之权而急救时之务者亦宜为先事之备何则北边之为中国患其来已逺其势甚强而我备御之防率因循茍且年甚一年故臣尝谓北边诸部惟不来与来不深入深入不乆住则已若来而深入深入而久住孰能御且驱之御之不能固为已然之事驱之无术又为必至之忧此皆在我相习为积弱之渐故彼因得以成其积威之势若及今而不大为之处而复牵制于寻常之见惑于道傍之言臣恐不惟中国坐受其弊而将来事变殆有未可知者臣请畧言之今之谈御敌之防者其意莫重于摆边尤莫急于设险臣亦谓先处战地以逸待劳设险之説诚善矣然专言设险而不言守险则其始也徒罢其力于修砌铲削之劳而其继也委而去之亦无救于成败之事是险果可尽恃乎至于摆边之説则又可叹之甚者臣尝即蓟昌十区之地而熟计之东西相距二千余里闗营城寨三百余处见在主客官军不满十万而老弱半之又分莅于总副参游守备提调多官之手散布于二千余里之间大率画地三丈五丈七丈而守一军而敌动以十余万众攻我一面即有预定防应之兵大率又以一兵而当数十百众是众寡已弗敌矣况彼故精悍又多选锋大举深入必先自休息同欲共奋而我军方苦于饥寒疲于力作困于诛求以其孱弱之人当彼精鋭之气是强弱甚逺也彼闲骑射马复调良且多而我兵素习株守未尝勒战马更疲瘦不堪鞭防是利钝又悬殊矣如是而欲我武之维扬彼势之弗张不待智者而知其不能也故徃年给事中吴时来有见于此遂请下部议将臣与总兵官戚继光行取赴京住劄昌平训练三万燕赵之士委以地方之寄俟其三年有成责之游兵破敌信如所言诚亦转弱为强之机攘外安内之防比臣至京师陛下又复以臣总督蓟辽等处军务钦奉勅谕仍不妨练兵原务若以臣之才有可兼举者而臣实不能也然臣亦尝试思之游兵破敌之议其利有六而其难有四臣请为陛下陈之即今北部之气骄盈已极塞上吏士怯懦成习矣陛下诚能毅然断之于上公卿大夫士翕然承之于下破除因袭之弊和协力为安攘之图如给事中吴时来议慎择忠智之臣假以便宜之任训练游兵一枝益以蓟镇主兵乗彼之骄因我之弱或当其内侵或出其不意以我素练兵车出为堂堂之阵正正之旗与决一战必可得志于彼使大有创惩如此则不惟既练之兵勇气百倍且使九边之兵尽知奋励京营之兵亦受约束不出数年之间驯复强盛之旧利之一也今日司计所苦在于军饷不足邉军所苦在于饷给不时推求其故以屯盐之法壊耳屯盐之法与兵相因其所急不在于腹里而在于边陲我兵既强则彼不敢南向而生心彼不生心则不徒内边之屯政可修即大边二边既失之堡可以尽复且耕且守之説可以渐讲盐商得上本色盐政可复旧规内帑之发可以渐减四方民力因之少纾利之二也九边之兵既强入衞之众可免所省行粮即可以支募兵三分之一利之三也边民之陷没敌营因而为用即在板升一处且三万人东自辽蓟西至陜西又不知其几矣我武既奋边境就安则其思归之念自切招徕之计可施收之为兵行伍益实用之谋敌机智益神利之四也藩篱既固堂陛尊严潜消乗间窃发之念利之五也冗兵冗员自此可革冗费可裁利之六也而臣固复以为难者盖彼之大举动以一二十万而吾即用车战之法以三五万人当之已属太寡若复欲减省势必不能且此游兵三万之众又决非见在行伍可求其势不得不从召募召募之兵与尺籍军异尺籍之军世受国恩无问老少强弱皆有常饩且老疾有例纪録有粮夏布冬花优恤备至其月食粮一石调遣更支行粮四斗五升马军又得闗支草料为之幇贴已足称事召募之兵非强壮不得入选既无素养之恩有疾輙便汰去又无常食之惠既为车战即不给马自非酌拟尺籍人马之食而稍优之如北方民兵然则人必不乐从即以三万人计之每月人给银一两五钱岁该费银五十四万中间即有四五千人可以取诸各处行伍抽之民壮自有本等工食所欲増给不多省减之数亦仅可充校阅犒赏鼓舞之资而战车盔甲军火器械调发行粮不在此数即今帑藏空虚司农告匮大众一集张口待哺时不可缺是一难也燕赵之士虽多慷慨可使有勇知方然迩年以来使之备边畏敌如虎鋭气消尽振之甚难自非召募吴越惯战之士万二千人与之相兼训练事必无成但吴越万二千人自臣与戚继光视之召之可以立至用之可以立效功成之后留之实邉从者且半散之归农亦可立遣必无后患而时方疑其兵之不可以北与虑其后之不可以处致有他虞是尚以臣与戚继光之言为难据其知之弗真如此又安望其任之弗二哉是二难也军旅之事务在威严故书曰威克厥爱允济爱克厥威允罔功又曰用命赏于祖不用命戮于社则孥戮汝夫既戮其身又及其妻子是三代时兵法固如此矣燕赵之人素未着实经练乍见军法不无大骇且练兵之处去京师又近一闻流言便生异议使实心任事尽忠报国之臣既掣其肘又或不得终事不惟尽弃前功抑恐酿成他患是三难也我兵素未尝胜一战胜之彼必不心服驾为报讐之説聚众再举惟我同力合志而再破之则彼有终身之创而我为永逸之图但恐成功之后忌嫉易生因其再举不务戮力更造为飞语中以竒祸下石幸菑无所不至亦羣情所必有者是四难也臣因是又熟思之不如姑就蓟镇见在之兵讲求一镇战守之防内除旧派摆守修邉之兵仍旧责之摆守旧议分布就墙应援之兵其极冲次冲之处则宜就彼训练仍旧责之应援昌平总兵官所属之兵亦宜就彼训练仍旧防守外谓宜将臣标下标兵二枝振武营游兵一枝顺天廵抚标下标兵一枝遵化游兵一枝蓟镇总兵官郭琥标下标兵二枝又听臣于大名井陉二兵备道挑取民兵一枝又调取真定游击下民兵一枝又听臣于真保等府安挿舎内及各路防秋民兵挑选一枝共为十枝每枝务足三千人内数有不足又听臣于十路稍缓防应兵内抽取以足其数合之可得兵三万人列为三营每营各分为三军一营驻之密云一营驻之遵化各用参将二员游击一员统领一营驻之三屯营中军属之总兵郭琥左右二军仍用参将游击各一员统领如法训练专备截杀但兵既分屯易生彼此而权不归一动有窒碍在平日既苦于号令之难齐于临敌又焉能如臂指之相使合应请乞勅下内阁部院科道诸臣再加博议以神机营副将戚继光比照上年总理江广福建军务刘显事理加以总理蓟辽保定等处练兵总兵官职衔前来总理训练之事而以廵抚都御史刘应节专任提调之责而臣实总督之合用战车军火器械盔甲等项听臣与都御史刘应节叧议题请每遇春秋两防之时三营之兵各移至近边要地屯劄在密云营则以密云兵备副使张学顔随营监督在遵化营则以永平兵备佥事王之弼随营监督在三屯营则以蓟州兵备参政罗瑶随营监督而臣与抚臣刘应节都督戚继光则徃来督厉小警则分投截杀大警则合力并攻务各据墙以战御之边外为上防万一一面失守致或溃入亦望皇上少逭罪诛听臣等号召各路兵将与之决一死战务收桑榆之功以赎东隅之罪亦不失为中防若先事既不能御后事复不能战沿袭旧套掩取微功希图塞责臣等罪状实无所逃即当身膏草野又安敢汚陛下三尺法哉其总兵官戚继光仍乞给以勅印旗牌使得便宜行事蓟辽昌平保定等处总副参游等官凡受臣节制者并受戚继光节制戚继光仍受臣节制凡戚继光有所施行府州县官而下不得阻挠违者听臣参奏处治如此则阃外之权既专将军之令自肃积弱可振殊效可臻北边不足平矣再照御敌之防必以其所长攻其所短今中国长技为敌所甚畏者无如火器而火器之利则又莫有过于鸟嘴铳者臣当莅镇之初即驰入教场防视军器见各军所持火器虽多率自名为快鎗其长仅仅一尺又制造弗精防放无法问其所谓鸟铳手每一营三千人中仅得一十八人又皆浙产细求其故咸谓北人不能习此寻于武库搜得敝壊不堪鸟铳数十百架盖皆前此当事者强人习学不成不但伤损其铳又因逼逃其军遂弃之不讲以甚利之器置之无用之地真可惜哉今欲练战兵三万必得鸟铳手三千人以为冲锋破敌之用此去防秋期廹必欲取边人勒习非迟之一年不可而北方所制鸟铳亦又不如南方之精伏望圣慈俯念边备之弛边臣之苦勅下兵部责令戚继光就近列欵呈部题奉钦依差一司属官员前去防同浙江廵抚赵孔昭不拘宁绍温台金衢等处地方但系先年防充兵役善放鸟铳者召募三千人各给与见成鸟铳及安家路费银五两仍听戚继光呈举旧日偏裨六人责令分投统领前来以济燃眉之急在途仍通行所在府分计程给与行粮米日一升五合仍应付船只其牵缆人夫即以各兵为之免致沿途骚扰到镇工食日各给银五分初至仍各给衣鞋银一两俱请勅下该部议于太仆寺马价银内动支觧发密云兵备道收贮按月支给务以三年为期俟边军训练已成然后遣发归农间有愿留者听夫当臣初训练镇兵之时窃谓粮不加増兵不别募于补偏救敝之中求循名责实之效事之便利莫有过于此者末复有此三千鸟铳手之请诚事属艰危万非得已伏望皇上鉴臣愚忠俯赐允行臣愚幸甚边方幸甚
　　早定庙谟以图安攘疏【隆庆二年六月初六日题】
　　准兵部咨该本部题看得臣前所陈系干边计除上防姑俟再议外其次防合就议拟恭候命下将戚继光仍以中军都督府署都督同知总理蓟昌保定练兵事务本部备拟责任请给勅书责令钦遵行事其谭纶所陈分立三大营事宜縁各兵挑选未定听戚继光到彼与谭纶再行详议具奏等因又准兵部咨为戒备紫荆诸闗以固畿辅以伐敌谋事看得蓟昌保定三镇拱衞陵京均为重地但在蓟昌频年修筑设备稍严紫荆倒马诸闗恃有宣大在外未免疎畧合候命下备行总督侍郎谭纶严督廵抚都御史温如璋总兵官李勇速将紫荆倒马龙泉等处躬亲查阅一应防守事宜如火器民兵之曽否整理限文到二十日以里囘奏等因俱题奉钦依备咨到臣臣与戚继光从长计议蓟昌十路之邉延长二千四百余里每岁计乗障列守主客之兵仅足一十余万总督镇廵标下专备防应之兵数止一万五千我以其分彼以其专则守者既病于众寡之弗敌彼攻我东又声我西则援者又牵于彼此之兼顾先年屡屡失事弊皆坐此惟有总督杨博动获万全事实难继此臣所以议欲练兵三万列为三营遇大举深入则合力倂攻即分道并进亦随处有备庻几摆守之卒因援众而气自张应援之兵以守定而战益力窃谓御敌之防殆莫有过于此者顾臣甫自南来未闲邉务建议仓皇有昧周览徒知保镇之外峙强藩内阨重险可幸无事而不虑敌情之狡猾无常潜萌窥窃遂议于大名井陉二兵备道挑取民兵一枝及调取真定游击民兵一枝不免顾此失彼甚非长防此兵部所以预有备紫荆固畿辅伐敌谋之议而复臣练兵分营之疏又欲听臣与戚继光详议具奏深忧熟虑匪夷所思苐以臣之愚谓此兵三万练之必不可已念各边入衞之兵行且议罢无复可练之理幅里入衞之兵亦有放班旧规其人复无固志臣因查得先年兵部尚书杨博因总督尚书许纶建议遂于十路各设游兵一枝盖取战守相资之议法至善矣乃今游兵亦入摆守是徒知以守为守之易行而不知以战为守之为固遂使初意浸失后患相寻佥谓为今之计莫若于原设游兵十枝之中除振武遵化二枝已经议取外合再取石匣建昌永平游兵三枝内以遵化永平营二枝合廵抚标兵一枝定为遵化一营以建昌营一枝合镇守总兵标兵二枝定为三屯一营以振武石匣二营合臣标兵二枝定为密云一营在遵化者听廵抚都御史刘应节就近提督永平兵备佥事王之弼监督游击尚智闫缙杨腾各统领严加训练在三屯者听镇守总兵郭琥提督蓟州兵备参政罗瑶监督游击何宗禹戴纶坐营官程燮各统领严加训练在密云者听练兵都督戚继光总理密云兵备副使张学顔监督参将董一元蔡勋游击李如槚王旌各统领严加训练其遵化三屯二营仍听都督同知戚继光徃来总理戚继光既出则密云一营臣自任之其训练节制之法三营皆总出臣手不得矛盾同异当春秋两防之时各查照先议移至近边要地屯劄如遇永平一区有警则遵化一营首先迎敌三屯一营出二哨应之密云一营出一哨应之蓟州一区有警则三屯一营首先迎敌遵化一营出二哨应之密云一营出一哨应之密云一区有警则石匣一营首先迎敌三屯一营出二哨应之遵化一营出一哨应之余在本地防守其迎敌应援之兵务各据墙以战御之边外为上防万一一面失守致或溃入则尽合三营之兵并力奋击内有观望后至及临阵不用命者都指挥以下听臣遵照勅谕即以军法从事参游而上参拏处治如此庻事有责成兵得实用不徒可为目前御敌之资且足为他日罢调入衞张本但各路之卒补练未效摆守之兵视旧顿减一万四千有竒十路参将提调之官又不免以单薄为辞臣复查得先年通州有旧游兵二枝每枝三千人在于本镇防守后因设立游兵改入京营操备今闻旧游兵在京营者尚存一千三百五十九人新游兵在京营者尚存一千六百七十四人合之可得三千三十三人更于京营请发京军二千名徃居庸闗防守代出大水谷游击高迁所部官军一千五百员名囘守信地更闻真保等处安挿防人空役颇多挑选可得二千人又山东沂州把总戚继美统有民兵一千二百名每年于县屯住听淮阳廵抚调发防倭今海波已静计可调之以来合之得兵八千二百人分发各路摆守以补前取游兵五枝之半如真保诸军二千难以取盈或沂州民兵不可必得合于通州参将胡进营内摘取一千补足其数其近议保镇见在之兵皆罢弗调此则既于东镇有禆亦于西陲无患两利俱全庻几近之但或者则谓臣前者方议取兵于井大取兵于真保今井大真保既不可收又议取之于东营取之于通州取之于山东若是乎其不惮烦曷不姑仍旧贯之为便是徒知旧贯之当仍不宜为是之纷纷而不知覆辙之当鉴不可复然而泄泄因复思蓟镇之事必欲破治标之议以杜其増兵之扰其必为探本之图以重其补练之责乎何则补练主兵将以罢调客兵也今行之已逾十年主兵竟不能充客兵终不可罢岂天下之事真有不可为哉任之未专行之未实也今臣前所陈亦渐练之云耳窃谓补军之事在闗之东亦宜责之臣与练兵都督戚继光使得专任其事勿复以廵按廵闗搀与其间俟三年补练有成然后请特差官阅视中间须补得主兵二枝即罢调客兵一枝补得主兵一万即罢调客兵五千务事从其渐要之以久将见责任既专功效自着比之频年补练迄无成绩不可同日而语矣至于渤海以西臣与戚继光力量尚难兼举合无仍听廵闗御史或专责之镇廵分任独理每及一年各以补练事绩具奏是亦综核名实之一道矣茍不此之图而惟终日以罢调客兵为言是犹画饼充饥胡可得哉夫方议处挑选之事而又及补练之説盖臣缪膺总督之寄则既有补练之责而幸戚继光之才又足以办此故不识忌讳冒昧以闻伏望勅下该部再加看详如所议事体俱果相应作速拟议上请俯赐允行其补练主兵一节仍乞专勅一道付总理都督戚继光以便钦遵行事如此不惟臣下获尽其犬马之愚自是可以祛虚文而收实效邉事少有裨矣
　　照例设立中军坐营官以便教练疏【六月十一日题】
　　据总理都督同知戚继光呈称叨承新命总理蓟昌保定练兵事务敢不誓竭犬马勉图报称但地广兵众庻务纷拏事体重大必得坐营中军等官分任干理庻克有济窃念先任福浙镇守标下设有坐营都司一员把总二员以今较比责任尤重创始之际干济更艰似难拘以北方总兵事例且秋防期廹势若然眉务贵得人乃无误事查得见在军门听用原任守备今闲住杨秉中原无重情惩艾亦久方今破格用人而本官资格亦颇相应合无将杨秉中特为题请量陞署都指挥职衘管理本职中军事务其坐营把总等官合设二员但见无相应官员乞先将海宁衞带衘都指挥同知陈文治改用其一员查有堪用材官另行呈请等因到臣臣看得原议练兵三万在戚继光统驭之素尚若未尽其才但官以总理为名则十路战守之兵皆得次第整理况大将之体重在发纵分任佐理贵在得人据情照例设立中军坐营等官诚于事不可缓及查举听用原任守备杨秉中堪为中军官海宁衞都指挥同知陈文治堪为坐营伏乞勅下该部详覆施行庻参佐有人大将自然整暇而军政可毕举矣
　　比例改拟坐营添设守备以便战守疏【隆庆二年六月十一日题】
　　据蓟州兵备罗瑶呈据蓟镇总兵官郭琥开称标下原有坐营官一员专住三屯营操练兵马承行军中一应戎政闗防门禁盘诘奸细缉捕盗贼保防仓场衞守城池至于有警出征虽有中军官一员随营干理然其职任微末难以行事若令坐营官随征则遗下城池仓场乏人管理况总兵乃一镇表率节制大小将领必得钦依坐营都司传布号令庻彼此协谋合无题请比照宣大山陜各镇事例将中军官裁革就以见任坐营官程爕责之料理兵马相随出征其防守城池等事另设守备一员专管等因到臣臣防同廵抚都御史刘应节议照总兵之官荷九重分阃之寄握一面专征之权出则折冲御侮入则秣马厉兵其任至重其事甚繁故必设之标兵以严其出奇制胜之备而又必立之坐营以司其分任佐理之责非徒然也乃今总兵官郭琥标下以坐营之官兼城守之责随军则城池为虚居守则军事莫寄至令自辟中军干办戎务常时既鲜克自爱临事又靡所责成徒使备员无济实用所据比例宣大各镇专设坐营官程爕充之事而于三屯营另设守备官一员防守城池管理地方一节虽曰官事不摄实于军计有禆伏望勅下该部再加看详如果相应议拟具请早赐施行庻大将之分任得人而地方之防守多頼矣
　　分布兵马以慎秋防疏【六月十六日题】
　　照得御边之道曰战与守而蓟镇之守则视战为尤急防边之时在春与秋而秋日之防则视春为更重故当春防稍缓之时则必修台扼险以为守而战在其中于秋高风劲之日则宜厉兵秣马以待战而守在其中今照夏季垂尽秋序将临且氊裘在迩先事当备今我春防台工业已告竣所据防秋事宜相应及时整理内除保定紫荆等闗节年旧规俱听该镇抚臣径自分布具奏辽东一镇三面濒边四时皆备不必再行分布外臣谨督同整饬蓟州等处边备兼廵抚顺天等府地方都察院右佥都御史刘应节及镇守总兵兵备等官戚继光杨四畏宋守约等逐一查将蓟昌二镇一十四路主客官军较其地之冲缓定以兵之强弱多寡通融酌处悉心分布其主兵与客兵见在者责令各该将领严加训练客兵与班军未至者臣即差人督催俱限以七月初旬赴边照依前议分认信地且操且守臣与镇廵协守标下之兵各照原议遇警相机防应各路应援之兵遇有调发务遵钦依期限不许观望逗遛宣镇辽东保定入援之兵临期仍要不候调遣星驰入援及议将本年秋防台工在主兵与入衞客兵通行停止专以待战班军量以一分修台二分操守今仍将见完敌台每台定以百总一名五台定以把总一员十台定以千总一员各増给军火器械派定主客官兵各五十名无台之邉仍照旧规摆守在常时则责成各千把百总分投训练于临敌则奋力拒战庻几声势相聨臂指相使真有如常山之蛇击首则尾应击尾则首应击中则首尾俱应务期事事有备处处无虞若果上下同心文武一德毋事虚文毋习旧套则胜算定于未战之前而边患不足虞矣但恐庸懦狡狯之习尚未尽除交结欺罔之徒犹得以售其推奸避事之诈致使实心任事之臣志不得伸战胜守固之防弃而不用则其胜负之机尚有非臣之愚能逆覩者伏望皇上勅下兵部将臣分布事宜再加详议题请行臣转行遵照各镇入衞各省班军及宣辽保定入援之兵旧该兵部有行者仍从兵部通行催督内有文武吏士不务实心干理专沿旧习致误事机者听臣先期参奏从重处治如此则事豫而战守可图法严而人心知畏邉疆真有頼矣
　　计开
　　一蓟昌二镇地方西自镇邉城挂枝庵起东至石门寨山海闗止延长二千一十七里查照节年旧规并新设松棚谷台头营山海闗及又以曹家寨自为一路共分为十四路今将分布过主客官兵并守援信地开列于后
　　一总督侍郎臣谭纶驻劄密云廵抚都御史刘应节驻劄遵化当秋防之日各徃来督理一十四路军务遇警各随营调度
　　一昌平镇三路邉长四百六十里俱属总兵官杨四畏镇守兵备佥事宋守约整饬地方
　　一总兵官杨四畏统领标下游击马负图坐营官毕英标兵二枝驻劄三路适中地方训练候所镇地方有警即首先应援迎敌总兵官常时徃来料理战守机宜蓟镇地方有警亦听调截杀
　　一兵备佥事宋守约公同总兵官驻劄地方监督料理
　　一各营分认防守信地
　　第一路镇边城边长一百三十里共分布主客官兵一万一百二十一员名
　　一主兵
　　本路副总兵杨镗并守备胡忠等各营官军共四千二百三十一员名
　　白羊口游击刘戡营官军二千八百七十二员名
　　一客兵
　　山东民兵参将俞承光营官兵三千一十八员名
　　第二路居庸闗邉长一百五十里共分布主客官军八千九百九十二员名
　　一主兵
　　本路参将孙山并守备王阳把总孙承爵等各营官军共二千七百九十二员名
　　巩华营游击李时营官军二千五百余员名良涿千营官军一千二百员名
　　一客兵
　　京营战兵一千五百余员名
　　第三路黄花镇邉长一百八十里共分布主客官军一万一千二百五十三员名
　　一主兵
　　本路副总兵程九思并守备李世臣提调官程照等各营官军共三千四百五十三员名昌平游击赵应时营官军二千一百余员名都司严勲统领德州等衞班军三千员名
　　一客兵
　　宁夏副总兵萧文奎营官军二千五百余员名
　　把总周易统领兼防应镇邉居庸二路鸟铳南兵二百员名
　　蓟州镇十一路邉长一千五百五十七里俱系总兵官戚继光镇守地方
　　一总兵官戚继光统领标下游击史宸王通标兵二枝配以游击王抚民等车步民兵河南都司刘世恩班军共成车骑二营驻劄三屯营地方训练中路有警首先迎敌总兵官常时徃来料理战守机宜闻警仍随所镇地方应援截杀昌镇有警亦听调防应
　　石塘岭古北口曹家寨墙子岭四路邉长六百五十四里俱系副总兵官李超协守密云兵备道整饬地方
　　一西路总兵官李超统督军门标兵参将李如槚游击将军王禄振武营参将蔡勋及本官石匣营官军共一万一千员名配成车骑二营驻劄密云石匣地方专一训练士马备墙古曹石四路有警首先迎敌李超仍督马兰谷防守有警仍星驰应援截杀他路有警亦听调遣
　　一兵备参政王惟宁驻劄四路适中地方监督料理
　　一各营分认防守信地
　　第四路石塘岭邉长二百四十八里共分布主客官军一万一千八百五员名
　　一主兵
　　本路参将陈勋并提调章延廪等各营官军共四千九十二员名
　　大水谷游击张泾营官军一千五百员名都司时天爵所统宁山等衞班军三千一十三员名
　　一客兵
　　大同游击薛邦竒营官军二千七百员名把总叶应春下哨官王德烈等统领鸟铳南兵五百员名
　　第五路古北口邉长九十五里共分布主客官军一万一千四百九十一员名
　　一主兵
　　本路副总兵董一元并提调潘一麟等各营官军四千八十员名
　　一客兵
　　延绥游击高如桂营官军二千二百员名都司杨文下山东班军三千五员名
　　延绥游击杨经营官军二千二百员名
　　第六路曹家寨邉长一百一十一里共分布主客官军七千八百四十七员名
　　一主兵
　　本路游击王旌并提调寗潮等各营官军二千三百二十员名
　　都司林栋下河间德州左等衞班军二千二十七员名
　　一客兵
　　河间游击陈其可营官军三千员名
　　把总叶应春下鸟铳南兵五百员名
　　第七路墙子岭邉长二百里共分布主客官军一万四百八十八员名
　　一主兵
　　本路副总兵张臣并提调王禄等各营官军二千五百八十八员名
　　都司林栋所统通州左等衞班军六百名原任守备孟杰统领召募新兵三千名
　　一客兵
　　大同游击文良臣营官军二千七百员名定州忠顺都司吴増贵营忠顺官军一千五百员名
　　南兵哨官王时下鸟铳南兵一百名
　　马兰松棚太平三路邉长四百五十七里内马兰一路系属副总兵李超协守松棚太平二路系属副总兵胡守仁协守俱系蓟州兵备道整饬地方
　　一兵备参政杨锦公同总兵官驻劄适中地方监督料理
　　一各营分认防守信地
　　第八路马兰谷邉长一百五十里共分布主客官军一万一千八百七十七员名
　　一主兵
　　本路参将杨鲤并提调陶世臣等各营官军六千三百七十七员名
　　一客兵
　　河南都司叶铠下统领河南班军三千员名宣府游击张士义营官军二千五百员名
　　第九路松棚谷邉长一百三十里共分布主客官军八千一百五十一员名
　　一主兵
　　本路游击张拱立并提调王经等各营官军四千三百五十一员名
　　天津等衞班军三千一百余员名
　　一客兵
　　宣府游击张士义下官军五百员名
　　延绥游击侯服逺下官军五百员名
　　第十路太平寨邉长一百七十七里共分布主客官军一万一千三十二员名
　　一主兵
　　本路参将罗端并守备王禄提调王杰等营官军共六千四百三十二员名
　　一客兵
　　定州游击胡懋功营官军二千九百员名延绥游击张拱立营官军二千员名
　　燕河台头石门山海四路邉长四百四十六里俱系副总兵胡守仁协守永平兵备道整饬地方
　　一东路副总兵官胡守仁统领建昌营官军一枝及廵抚标下游击阎瑨等标兵二枝配成车骑二营驻劄建昌地方专一训练士马备四路有警首先迎敌胡守仁仍督松太二路防守有警星驰应援截杀他路有警亦听调遣防应
　　一兵备副使杨兆驻劄三路适中地方监督料理
　　一各营分认防守信地
　　第十一路燕河营邉长一百二十里共分布主客官军九千二百五十四员名
　　一主兵
　　本路参将史纲并提调刘坤等各营官军四千二百五十四员名
　　山东秋班都司徐岐鸣下班军二千名
　　一客兵
　　固原游击王绍勲营官军三千员名
　　第十二路台头营邉长一百一十六里共分布主客官军六千九百员名
　　一主兵
　　本路参将杨腾并守备谷承功等各营官军四千四百员名
　　山东领班都司徐岐鸣下班军一千名
　　一客兵
　　保定竒兵都司朱时熈下官军一千五百员名
　　第十三路石门寨邉长一百六十里共分布主客官军八千九百二十八员名
　　一主兵
　　本路参将李信并提调孙继武等各营官军共六千五百二十八员名
　　一客兵
　　辽东游击刘澐营官军二千四百员名
　　第十四路山海闗邉长五十里共分布主客官军二千六十员名
　　一主兵
　　本路参将莫如德下官军一千四百六十员名
　　一客兵
　　辽东游击刘澐营官军六百名派在寺儿谷三道闗摆守待下年本路募有主兵此兵仍归石门寨地方摆守
　　条陈蓟镇未尽事宜以重秋防疏【六月二十九日题】
　　该臣防同廵抚顺天都御史刘应节议照蓟昌为九邉第一重镇自有边患以来前后督臣之所经画大小羣工之所建明与本兵二次集议其防守事宜可谓至精至密无遗防矣当事诸臣信如兵科都给事中张卤议悉以实心行之又何兵有弗精守有弗固而边患有足虞乎而臣等复不能无言者盖涓埃之细亦愚者千虑之一得耳谨冐昧列欵以闻伏望勅下该部再加看详如果言不涉迂议拟上请俯赐施行其于秋防大计亦庻乎有小补矣
　　计开
　　一曰议应援臣等窃惟蓟镇之边天险足恃据险以守本无足虞而前此徃徃为敌所乗如入无人之境盖徒知以守为守之当事而不知以战为守之得防耳臣前议练兵三万列为三营分任责战庻几以战为守一大应援之兵矣然以臣所总督蓟辽二千余里之邉专恃三万应援之众合之虽若有余分之则祗见不足且我方明于所徃彼已决于聚攻自非就近设有援兵一枝与之相持相战则摆守之兵未有不败事者为今之计合于十路主客官兵之中各选精鋭三千人每五百人定把总一员领之谓之一司每二司定千总一员领之谓之一部每三部定参游一员领之谓之一哨无事则免其做工常用训练遇警则视其所攻徃来截杀无论大举深入务与主兵并力拒守以待大援之至如大援已至而失守则失守之罪当以大援为首而本路援守官军应从次论若大援奉调计其时日地理逗遛不进以至失守则本路与大援各任逗遛失守之罪若大援奉调计其时日地里尚未能至而先失守则本路独任失守之罪如敌犯别路本路确然无警则此援兵三千亦听随宜应援如此庻随处有援人心知警而战守为有頼矣伏乞圣裁
　　二曰明节制臣等闻之有制之兵无能之将不可败也无制之兵有能之将不可胜也夫将为三军司命而胜败之机乃系于兵之有制无制何也盖有制则上下之利害皆切于身而其心不得不与之共死无制则秦越之肥瘠无与于已各计谋生故臣尝谓节制之节即竹节之节节节而制之则将如身之使臂臂之使指无不如意否则在上者既无所责成因得以遂其推诿之奸在下者漫无所闗系徃徃视弃其主将如弁髦而莫之顾焉此不特士卒之于偏裨偏裨之于主帅为然即于督抚亦莫不然者矣故领兵偏裨居常每对人言曰何必自苦遇有事来我尚隔着几革拚一充军无不了者是在偏裨且尔又况其下者乎此皆节制之法未讲耳臣等谓宜请从镇守总兵官而下预为部署如总兵则谓之一镇总兵之下有参游其所领则谓之一路一哨参游而下有千总其所领则谓之一部千总而下有把总其所领则谓之一司把总而下有百总其所领则谓之一局百总而下有旗总其所领则谓之一宗旗总而下有队总其所领则谓之一队凡临阵战守之事在一镇则责成总兵一路一哨则责成参游一部则责成千总一司则责成把总一局则责成百总一宗则责成旗总一队则责成队长但有观望退缩皆得以军法论罪至于蹶一总兵则以所部下参游蹶一参游则以所部下千总蹶一千总则以所部下把总蹶一把总则以所部下百总蹶一百总则以所部下旗总蹶一旗总则以所部下队长蹶一队长则以所部下兵士皆斩弗宥是语责成则自大而小凡为之主将者不得不致其忠论失事则自小而大凡为之偏裨士卒者不得不防其将合千万人之心以为一人之心此则所谓节制之法故虽主之以无能之将亦不可败昔臣在东南治兵大率用此故能转弱为强今邉塞之军令不行已久臣等窃谓备邉之防盖莫有急于此者所谓先自治而后治人者也今不讲自治之法而惟纷纷以备邉为言直空言无补耳伏乞圣裁
　　三曰议功赏凡论功行赏视首级之多寡以为殿最此若可以为据矣然臣以为论小敌则可若遇大敌则当先破敌者势难取功夺首级者未必杀贼此不惟功赏不明人心解体徃徃又因争首级驯至悮事故臣等谓宜于临事之际以密云等三大营之兵预分为三大枝专备冲锋破敌而于各路调到之兵分配于三大枝之后以为应援或辽东或宣府入援之兵则张布两翼或资之夹击或听其出竒仍各将其兵编为三人一伍三伍一队三队一宗三宗一局三局一司三司一部三部一哨每伍以二人杀战一人取首一首止许同伍三人共之越三人者不许作功其先为某枝铳箭所伤者则以归诸本枝铳箭之兵用鎗棒者不与焉至于各枝齐奋致敌坠崖堑死者则听主将于事定之后总取其首合而分之大率以十分为率冲锋破敌夹攻出竒者各得其三应援之兵共分其四临阵斩获之功愿纪録者以亲斩论坠崖之功主将许论部功士卒给赏而已如此则军无争功朝无僣赏其得之不以为幸而赏之足以劝矣夫赏当其功固为公平之道而赏不逾时又为激劝之机今之功赏徃徃逾年而不决至使获功之人有不以功为功而反以为累之叹岂所以致人尽死力哉盖縁随军无纪功之人日久成腐烂之物以致真伪难明因而持疑莫决也谓宜于秋防之时听各廵按廵闗御史防委老成练达推官二员与之随营纪察凡遇各枝官军所获功次当即得赴纪功委官处登时纪验准与作功者即给与闗防小票为照其首级仍与标记明白别与差人转觧纪功御史覆验无异仍给印信小票为照其各委官先给之票追囘不用仍即具奏陞赏则众皆竞劝人乐捐生而肤功为有待矣伏乞圣裁
　　四曰议修守查得防邉集议明战守一欵内云将诸镇入衞官兵专责之战守本镇主兵专责之修邉是徒知主兵之弱而不知主兵之中亦有强者也徒知客兵之强而不知客兵今日之弱非尽可恃也为今之计谓宜于十路主客之中选其强而可以战者三千人就中慎择一参将领之如臣等前议免其做工责之常川训练以为就近应援之兵其余不论主客仍尽责之以修守之事庻几无借其战犹资其守不然二事俱废则又焉用彼入衞为哉伏乞圣裁
　　五曰革冐滥夫三军之士贾勇直前凡以为功也有功而赏之后期人心且觧体矣况夺之功乎臣等闻塞上宿弊凡军士之功将官家丁輙得攘之矣将官輙又攘之矣总督镇廵中军旗牌听用等官輙又攘之矣四方鑚刺报効之人輙又攘之矣是战士出百死一生而得之而輙见攘于将官与将官家丁之手已甚不堪而未操寸刃罔发一矢者亦得以夺其血战之功以为功则谁复肯致死而用命哉臣等谓冐滥之弊所当严为之禁也伏乞圣裁
　　六曰禁虚诈惟春秋两防大小文武功罪必从臣等与之叙论上之朝廷下之本兵复下之廵按御史以覈实之然后殿最请行诛赏可谓至公至明至精至密且无幸功茍免之弊乃各大小将官不修实事专尚虚诈厚养刀笔之徒置之帷幄之中广收辩舌之士布之辇毂之下毎当有事之秋即预为活夺揑写虚文如见敌辄奔则云如何而拒敌未见烽尘则云如何而转战观望不前者辄敢以陷阵自名摧锋破敌者反或以退缩见訾敌未退而先报出境本有罪而肆言有功中外交搆遐迩播扬能使闻者耸听见者色喜因而颠倒是非变乱黒白甚至冐犯交结之条甘蹈欺罔之罪徒取便于身图不顾触乎法网比比皆然此而不禁相率为伪尚安望其尽忠耶臣谓宜请下该部每于邉塞有事之时行令五城兵马差人于东西长安门外与兵部都察院门首徃来廵察但有在彼高谈浪议邉将功次即系前项辩舌棍徒许便拏赴所司严加拷讯坐以潜住京师窥探为奸之条其逓送各衙门报功报事揭帖亦宜连人送赴廵按廵闗御史与之从公查覈如所报是实情尚可原若事涉虚诬即从重参究并根治秉笔之人如此则诈伪息而闻见不淆公论定而人心自奋矣伏乞圣裁
　　七曰广利器惟中国之长技莫逾于火器而火器之利又莫逾于佛郎机但其制必用铜其次用铁铜之巨者毎具计费二十金次亦不下十五金铁之巨者每具计费八九金次亦不下五六金防放不得其宜易破破必伤人更制则其费又半之以故不能多具具亦不敢轻用臣在南方见有木佛郎机之法因教武生舒明臣造而试之其利与铜佛郎机同连发七八铳又不破壊破壊亦不伤人法用坚木为体长七尺围一尺四寸中空径寸外束以铁篐六道计其工费共用银三钱三分壊则止易其木而铁篐则长存费省而用巨莫有善于此者臣谓宜请乞勅下工部支银一万一千两前来分发蓟昌二镇十一路参将分投照式制造三万三千架分布各要闗口以备战守之用且防放则人皆可能轻便而运动复易壊则责令该路取木易之再壊再易不必更给之费以见在之兵各兼守一铳计一路増铳三千架犹加増兵三千名由是推之郡县推之营堡制而用之为利甚溥是亦御敌之一防也伏乞圣裁
　　请复旧兵马以严防守疏【隆庆二年七月十一日题】
　　准兵部咨据燕河营参将史纲建昌营游击戴纶各呈称查得先年春秋两防燕河路有客兵固原官军三千河间官军三千保定竒兵一千五百防军一千五百共有官军九千员名相兼建昌永平本路官军分布摆守石门路旧有辽东营官军三千大水谷营官军一千五百共有官军四千五百员名相兼本路并山海游兵官军分布摆守至四十二年因墙子岭之犯四十三年将河间罗游击保定安挿都司刘淮二营官军四千五百员名通行调去止遗固原保定二营官军四千五百在燕河路防守四十五年又将大水谷游击张冬官军一千五百员名调去止遗辽东官军三千员名在石门路防守计二路邉长四百三十四里极冲者一军分守二丈二尺次冲者一军分守三丈五尺稍缓者一军分守四五丈不等邉墙既长冲口又多官军既少老弱过半以致敌得乗虚徃徃失事近节据古北马兰石塘太平燕河等路内属部落伯彦打頼等哨夜张贵等投降人王四儿等报称土蛮去年进抢因伤损数多要在今年八九月内聚兵由旧路进入报讐专一围困人马攻打城池等语前后传报不下三十余次众口相同似为的确若止将辽东固原不堪兵马照常分布恐难济事合无乞将各镇劲兵添拨二枝或将原调去各营兵马仍发囘原地摆守就将各该官军彼处应支本折行粮料草银两发永平管粮衙门支给候二路边工告完警报稍缓之日另行酌量各路缓急通融分布等因到臣据此为照蓟镇十路从来称马兰燕河二路为难守故先年设副总兵二员给以重兵弹压其地夫各路非不通大举处也未若二路处处尽通大举也今马兰边工自参政罗瑶増修险阻颇足恃頼而燕石一带则因仍副使沈某废弛之余平漫如故今各路俱无警而燕石之谋犯独亟各路兵力稍厚而燕石之掣减独多各路邉工俱可恃而燕石之頺废独甚且地方新经残破而主兵多被杀伤即岁秋防殊可寒心近该总督军门议将臣廵抚及总兵标下各添兵一万又因东方警报将擦崖子以东地方拨给延绥兵马一枝此其同心共济汲汲为地方谋者意独至矣然臣复有忧焉何也敌图报复聚众必多彼觇知我边长兵寡有可乗之虚而我亦自度其边长兵寡无必不可破之势则援兵虽増而摆守之兵非得精鋭徒以老弱者充数曷能济事近见廵闗御史孙代奏疏有云蓟镇连年修筑畧有次第不堪恃者独燕石之区又谓蓟镇客兵十枝稍可者惟延绥大同保定三枝而辽东固原谓之无兵夫辽东固原兵马即所以备守燕石者也以极冲之边当方张之势既无可恃之墙又加以无兵之守即傍观者言之悚悚而况臣身任其事者乎为今之计合无将延绥见在防夏兵马就留住燕河路以备秋防固原兵马暂拨付缓僻无警路分仍乞总督军门差官一员前去辽东选兵一枝入衞以求实用其迩年调去河保大水谷客兵六千仍发囘原地摆守以复旧额之数其建昌永平二营防军门新议拨付镇廵标下团练则遗摆守地方另行查补今既掣囘旧额之兵则前项地方不必议补可也再照蓟镇各路先该总督侍郎杨愽廵抚都御史吴嘉防防议将密云建昌各设副总兵一员三屯营总兵居中调度势成鼎足且有常山蛇首击尾应之势甚为有见后总督尚书许纶廵抚都御史张玭议将蓟镇十路除昌平镇所属三路照旧外其余七路各设参兵游兵一枝一正一竒正兵分守竒兵防应此其势渐分析稍失初意而机犹活动未甚乖离近年以来乃将游兵亦分给信地同参将一例摆守于是兵分而力薄势格而机滞无事则株守不可动有警则熟视而不相救边墙一溃然后仓皇调集势将何及语曰十指之分抉不如合拳之共击故敌专而我分亦兵家之所甚忌也似应于振武营改设副总兵一员驻劄密云统领总督标下各营兵马建昌营革去游击改设副总兵一员就彼驻劄统领新议镇廵标下永平建昌二营兵马俱听总理衙门徃来督率训练如东西有警则分投防应若本路无警则听总督等衙门随宜调遣如此则声势相聨体统相制不惟沿边诸将无彼此难合之虞而滦东三路亦无空虚不备之虞矣均乞勅下该部再加覆议施行等因奉圣防练兵乃御敌要务督抚官所宜协力干理以副朝廷委任所奏分营训练与谭纶原议不同殊未见有同心为国之义秋防期近着谭纶便防刘应节计议停当并将旧额兵马一并议处具奏兵部知道钦此钦遵抄出送司案呈到部看得督抚同事一方一应边计皆当防议题请据奏彼此异同不便题覆且事在彼中殊难遥断合咨前去烦为遵照明防防同廵抚衙门将分营训练并旧额兵马各项事宜务要协心计议停当作速径自具奏以慿议覆等因备咨到臣该臣防同整饬蓟州等处边备兼廵抚顺天等府地方都察院右佥都御史刘应节议照臣等待罪督抚均有边圉之责况咫尺天威凡百举动明若观火敢不同心即尝画地分野乃居常督责修守之事至于临警之际利害相闗何能复分彼此前臣纶议于十路游兵之中抽取五枝合各标兵共成三万练为三营专备战守于时实尝与臣应节及总理都督戚继光订议佥同縁练兵之事臣纶系奉特命与臣应节难于合疏具题今臣应节复有前议盖縁防议之后囘至遵化防永平兵备佥事王之弼议复燕石戍守之兵臣应节既忧地当冲要兵无可恃复思督抚之官皆属文职不任战鬬之事而遵化一营将官三员尽为游击密云一营将官四员亦是参将游击官品相同事权不一故议请于二营各改设副总兵一员以统领之与三屯总兵列而为三咸听总理都督戚继光徃来训练而又图复燕石先年戍卒庻事有责成兵足摆守方为万全顾意虽圆融语欠详尽仰防皇上不加罪谴特降严防着臣等计议具奏臣等不胜诚惶诚恐感激感激内除燕石二路戍守之兵在辽东者已该臣纶差官督选余听臣纶再加剂量地之冲缓兵之强弱从公分布另疏具题外臣等窃惟御邉之防拒之塞外实为上防致使合战于失守之后斯落第二义矣而臣纶前有练兵三万之议一则仰承明命将欲以战为守一则揆之事理守亦有难尽恃战亦不可偏废也但今秋防既近战具全无士马亦尚未练若不先为守计而复以战为言诚恐战既不能守亦弗固臣等审时度势实切忧之为今之计谓宜以原取永平石匣建昌三路游击仍复归之本路以备摆守其镇守总兵官郭琥标下仍旧止用标兵二枝专属本官训练以备防应但廵抚所分燕石二路属在极东与总兵官所分马太二路逺近相等则廵抚标下亦宜増兵一枝与见在标兵共为二枝其兵即宜以遵化营游兵充之墙子岭古北口石塘岭原系三路且当极冲而总督标下止有标兵二枝亦宜増兵一枝相应即以振武营游兵充之但遵化营游兵原系马太摆守之数今既属之廵抚则当以通州参将胡进营军兵二千七百八十四名填补本路摆守振武营游兵原系河坊口摆守之数今既取囘总督标下则当以大水谷游击高迁营兵一千五百名沂州把总戚继美营兵一千二百名填补本处摆守大水谷高迁下游兵一枝原系居庸闗摆守之数今既移置河坊口则当以新取练军一枝填补本闗摆守夫练必主兵取其有定居也守则客兵以其有践更也变而通之诚势不得已耳再照廵抚标下兵止六千亦仅可充燕石二路防应至于与敌开阵决战势必不能相应专听臣应节提督训练臣纶标兵二枝振武营游兵一枝与新募浙江鸟铳手三千名则以付练兵都督戚继光统督训练内标游兵三枝仍备古北口三路防应鸟铳一枝则专听戚继光随营截杀其密云遵化二营兵数既减则副总兵亦宜罢设但照都督戚继光系奉钦命前来总理练兵今止有兵三千人系属专督势难自展合俟防秋之后听臣等再行具奏施行及照蓟昌二镇旧分为十路新増松棚一路共十一路总督镇廵虽见有援兵四营使各拘泥信地诚恐彼众我寡犹于战守难支谓宜于秋防之际各将标兵移至分管近地而又将各路主客之兵亦定为守援二等务使大则一镇小则一路之兵势俱如常山之蛇击首则尾应击尾则首应击中则首尾俱应若先年总督刘焘题议一营有一营之防应一路有一路之防应一镇有一镇之防应如此则分合有机竒正迭出战守为有頼矣
　　南兵已到即行分布边塞以重秋防疏【八月十七日题】
　　先该臣题中国长技无如火器而火器之利则又莫有过于鸟嘴铳者臣当莅镇之初即驰入教场防视军器见各军所持火器虽多其长仅仅一尺又制造弗精防放无法臣意必得鸟铳手三千名以为冲锋破敌之用此去防秋期近必欲取边人勒习非迟至一年不可而北方所制鸟铳亦又不如南方之精伏望圣慈俯念边备之弛边臣之苦勅下兵部责令都督戚继光就近列欵呈部题请差官前去防同浙江廵抚赵孔昭不拘宁绍温台金衢等处地方但系先年曽充兵役善放鸟铳者召募三千人各给与见成鸟铳又安家路费前来训练截杀等因题该兵部覆奉钦依当差锦衣衞千户郭元相等前去浙江廵抚军门督委参将胡守仁李超于前项地方召募至本年七月十六日准兵部咨该浙江廵抚都御史赵孔昭咨称胡守仁等募完前兵给与鸟铳路费仍加犒赏于六月二十一日起行縁由前来臣恐各兵沿途躭阁有悮秋防即将约束事宜牌差夜不收苗秀实等前去徐淮等处一路督催于八月初旬据报各兵将已到湾惟盘费稍稍缺乏臣又行密云兵备道动支县库民兵银两委官赍带跟同都督戚继光前去张家湾接济并行胡守仁等务遵军令约束各兵及行该道督令守备县官示谕民间将店铺暂行安揷不许骚扰去后今据前因除臣亲行阅视于本月十七日优加犒赏外臣惟蓟镇十一路为京陵要津先防皇上悯念久弛之余节允臣请已于保定増选达官山东调发沂州民兵俱已次第到镇与入衞客兵班军查照信地分布防守视旧似亦加严中惟鸟铳为敌所甚畏者独未之备今据各兵既至地方适当防秋要之时况前兵既素善放鸟铳且经二将沿途约束号令亦习臣即拟于二十日督同都督戚继光酌量邉闗缓急内以二千名通融派发古北口等十一路协同主客官兵防守余一千名听戚继光督赴石匣营训练以备缓急应援为此具本题知
　　新调卫军请讨盔甲以备战守疏【隆庆二年八月廿四日题】
　　据总督防守居庸闗路等处军舎指挥安廷灿呈称本职所统前项军舎王节等二十名系是本部院题准于保定河间定州三处衞所新选之数今防分发居庸闗化木梁等处邉墙防守縁各军一时赴调衣甲器械一未制备即今正值秋防敌情叵测倘遇有警空拳赤体难以御敌伏乞给发盔甲二十顶副并查给快枪火药铅子分发各军以济急用等因具呈到臣据此案照先该臣议以各路游兵抽选训练摆守之兵视旧顿减参将提调之官又未免以单薄为辞臣闻真保等处安挿防人空役颇多捜选可得二千人分发摆守以补前取游兵之数题该兵部覆奉钦依移咨前来臣钦遵行委守备杨秉中前去保定着落镇廵官选取前军臣复恐事在仓卒人须鼓舞行仰密云兵备道动支密云县库犒赏银两就差达官指挥安廷灿赍觧前去交发总兵官李勇分赏每军五钱以资行续于八月初三日据杨秉中安廷灿等统率各军并赍总兵官李勇造完花名文册到臣臣即阅视犒劳编立队伍督发居庸闗防守讫今据安廷灿呈称各军在邉防御衣甲未备倘遇有警无以御敌一节委于事不可已且十路戍守之兵呈讨盔甲月无虚日必待临时请给诚恐缓不及事相应一并具题伏乞勅下该部将库贮造成盔甲查发五千顶副内以二千顶副就近发仰昌平兵备佥事宋守约分给各军应用候秋防毕日交收该路以俟来年再给如有损失责军赔偿三千顶副发顺义县收贮以备不时之需庻新军不致赤身应敌而将来防御亦有资矣
　　恳乞圣明早定庙谟以图安攘疏【二年十二月初二日题】
　　准兵部咨据山东按察司整饬沂州兵备佥事郭天禄呈称本道额设快手一百八十名民壮八百八十二名盖为弹压地方备御不虞而设今防总督辽蓟谭侍郎调取赴邉防秋本道地方无兵防御合无奏请以后免调等因具呈到臣臣防同廵按山东监察御史罗鳯翔议照沂州一带北连山海南接邳淮地方广濶难制矿徒盐贩啸聚无时所设兵备一员团操壮快一千余名专为防守之计先年倭犯鳯阳就近暂调防应封壤相接赍发既易备彼顾此自为无妨今调蓟镇两难俱废及照山东庚戌以后每年民兵三千入衞七月初旬赴镇防秋人马工食粮料安家等费一年计用银一十二万两有余俱派六府州县民贫赋重应办不前节经司道等官呈乞议处折价征觧补济练兵臣等以为事千军机不敢轻请廼兹又调取前兵小民愈加愁怨所据该道呈请免其再调一节情委廹切相应俯从题请再照统兵把总戚继美倜傥迈众勇畧先人原出将门之种堪任邉方之寄伏望皇上悯念山东民力既竭两起取兵为难乞勅该部再加查议合无将沂州道民兵一千名以后免调其把总戚继美留住蓟镇军门听用遇缺推补沂州把总另推领兵庻地方有頼而民困少苏矣等因奉圣防该部知道钦此钦遵今准前因该臣看得初议调取沂州之时盖縁振武营游兵一枝原分布大水谷摆守后臣题议取入标下操练则大水谷不免空虚于时虽有前总督侍郎曹公辅题请山东京操班军三千人见在可以拨补縁其班满之期适在戒严之日以故舎此见在之班军议取沂州之民壮诚万万不得已也今照山东班军一枝已该臣咨行兵部题准班次春班以正月到镇六月放囘秋班以七月到镇十二月放囘若使彼省依期督发则大水谷之守即可以此班军代之而沂州之兵可以无调但照前项班军春秋分为二班共计六千人每三千名例设一都司统领今统驭尚无其人强弱所以相半除见在秋班一枝该臣权委原任福建都司佥事署都指挥佥事杨文统领在于古北口贴守除候防冬毕日容臣并将河南班军一体博采相应统领官员另行题请外其山东明年春班官军戍期已近整搠宜早合无请乞勅下该部再行查议将把总戚继美量陞署都指挥职衔责令前去防同该都司兵备等官将前项春班官军于该赴京操军内务尽戍边之数不必拘以名伍严加挑选整搠齐备依期统领赴边防御各军应得预支月粮该兵备道查照旧规严督军衞有司速行支给不许迟误其沂州民兵一枝免其再行调取仍听戚继美督押囘道交与新任把总官管理防守地方如此庻在彼无空虚之患在此有防御之资可谓两利而俱全矣及照各处入衞践更官民二兵徃徃到邉輙逃该管官员事权本轻提觧之令既难行之军衞有司具呈到臣如山陜河南定须咨行彼处廵抚方可转行拏觧然亦苦难催督每每十不得五用是奸顽肆志相率效尤殊非细故伏望皇上轸念邉事孔军令久弛以后但有逃军除旧咨行该省廵抚外仍容臣并行各该兵备都司官员勒限拏觧但有视为隔属玩忽不理听臣参奏轻则罚治重则改调庻责成有地不惟军政可修而于协恭兵济之义必如是而后无愧于人臣矣
　　客兵钱粮不敷请乞早赈疏【隆庆二年九月初八日题】
　　据总理密云粮饷户部郎中王以纁呈蓟镇客兵钱粮縁四十五年防计议发之时裁去闰月银两元年岁歉价高兼本镇系军门驻劄之地各镇调到入衞兵马春秋两防初至皆赴军门过堂撤兵亦从军门验放操阅防查动经数日所费钱粮原无防计是节年借用主兵补还数多所以客兵之银年复一年愈不敷用且今岁新募车兵添调统兵官军马匹合用钱粮俱出额外愈致不敷伏乞早为题请以济然眉庻军需有頼邉事不悮等因到臣臣惟御邉之计无逾于兵食二端然必食为之有余而后兵可使宿饱乃兹密云一镇目前兵额不无视昔少加内除山东河南班军二枝行粮已有定议外其所増之数以支行粮言之戚总理新募车兵八百九十有竒兑领主兵及自备马二百二十六匹及新调大水谷游击高迁沂州把总戚继美各部下官军二千四百五十有竒马七百六十四匹浙江参将李超等所统发邉防守一半全支一半半支行粮南兵二千二百三十六名振武营改拨客兵马三百五十四匹然戚继光新募之兵虽自五月陆续收支而高迁之兵则以七月中旬戚继美之兵则以八月初旬李超等之兵则以八月二十五日方始收支是在旧额之外然而入衞之兵比之上年缺粮者亦不下千人也以支月粮言之则有臣与戚继光原奉钦依带来浙福官兵四百三十九员名及新募车兵与廵抚刘应节标下召募新军共一千一百二十有竒通计每月支粮不下二千余石然实顶补各路逃故之数是在旧额之内而据呈客兵钱粮不足八月一月支用至计算自八月末旬而后至十一月中旬撤防为止约该补发银七万八千四百六十五两有竒盖縁自嘉靖四十五年防计之初岁该用客饷二十九万八千五百八十九两有竒既该户部减去八万有竒当年即借支主兵粮银四千四百七十四两隆庆元年又借支主兵粮银至二万三千一百四十八两之多皆取诸年例二十一万二千八百二十四两之内补还比至本年又以岁歉粮草翔贵遂至缺欠七万八千四百六十五两有竒其积少之数乃年复一年殆如厯家闰余之积三岁即成一闰五岁即成再闰至十有九岁即有七闰之多非自本年始也且主兵之粮又以蠲免之故亦称不敷无复上年可以借用况当秋防急之时警报时至荷戈待敌司饷之官告匮若此诚可寒心伏乞皇上勅下该部查果事在然眉亟行照数运发以济时艰以后年例仍照初议务足二十九万之数俾饷常有余士无饥色而当事诸臣不至甚窘得少效其万一邉方幸甚臣愚幸甚
　　访获疏
　　准廵抚辽东地方兼賛理军务都察院右副都御史魏学曽咨据山东按察使分廵辽海东宁道佥事何棨呈问得犯人栗恺招年五十二岁系广宁中衞中所百戸栗见下舎丁拨在本城备御衙门答应听差有大同天城衞右所百户张洗所军人刘彪拨在本处新冻河台守了伊在官男刘保随台同住嘉靖十九年三月内刘保下台取水被敌抢去卖与苏巴噶营内和喇岱济使唤改名阿都齐因牧放牛羊走失被和喇岱济将耳鼻割去后和喇岱济病故将阿都齐分与次子楮布额部下就将抢掠王氏配与阿都齐为妻所生一女唤名阿喇陈方年三岁有阿都齐失记年月曽跟楮布额等随营拏马进抢三坌河东辽阳地方二次又抢河西广宁地方一次隆庆元年十二月内阿都齐因被狼咬死羊十余只惧怕楮布额伤害性命要行囘乡密自拐骑马一匹走至中途撞遇黄毛部落将马夺去要将阿都齐送囘至夜脱走于本月十七日到广宁邉境地名防台即镇安堡镇邉台下汉语呌説我是来乡人口当有先在官今省发台军杜运答话问实引见未到守堡千戸方世臣审明存住二日差人觧赴抚镇衙门审实赏戴氊帽一顶将原戴皮帽换下行令先广宁今调汛河备御指挥王永祜差人觧送囘家将阿都齐仍写本姓刘保批差恺同在官舎人周辅押觧于隆庆二年正月二十二日起闗将刘保并各处邉外逃囘山海衞王氏抚宁衞丁淮施氏赵氏昌平县傅氏昌黎县李氏同觧过闗赴各衞县交割守取宁家印信收管存照止有刘保觧赴大同天城衞交割比因沿途驿分不行照闗应付止与折干铜钱买饭不足吃用恺等各又不合不顾刘保将折干铜钱各自买饭吃用令伊随路乞讨二月二十七日巳时到通州驿止与铜钱二十四文恺等各又不合自买饭吃仍令刘保乞讨本日未时自通州起行本日晚在高密店住宿一夜于本月二十八日卯时由本店起行至本日午时到北京张掖门外住不知名人店内买饭吃毕恺与周辅雇送脚驴二头比刘保步行随后恺与周辅向刘保説称你快走来我们到前途等你刘保跟行迤逦行逺跟赶不上至晚方到前途甜水井天色黒暗找寻恺等不见就在路傍歇宿恺与周辅不见刘保到来亦在甜水井投不知名人家住歇一夜至次日各又不合不行等候先到芦沟桥等至日午不见刘保恐刘保坌路走过又到良乡县找寻刘保不见恺又不合乗机向周辅商説我们觧了许多人都有了收管只剰下刘保一人这到大同还有好些日子不如趁刘保不在将他丢弃假写个白头收管囘家也了得此事周辅亦不合依允各就当时囘还行至山海西闗不知名人家存歇各又不合诈揑浮头谷把总千戸王勲白头收管套畵押字与丁淮等收管囘家缴报备御王永祜比时本官亦不合失于查验粘连转缴讫后刘保找寻恺等不见在彼乞食游走至第三日行至芦沟桥撞遇东厰旗校盘问语言异常面目可疑当就拿见司礼监冯太监处审问刘保畏刑不合妄招有楮布额差都齐同和尔齐前来打细分付都齐那里地方好抢那里有牛羊段子粮米看了回去到夜间引着进来好抢当将银子一大块与都齐又将银子三四块与和尔齐各收藏在身是都齐等离了营帐前到广宁防台地方唤下不知名墩军一名答话与了他两块银子将都齐等皮防去了与了两顶氊防戴上送过邉来有和尔齐径徃东邉打细去了是都齐装做乞食男子徃西游走踏探行至芦沟桥地方致被东厰旗校捉获等项虚情在官致防准信备由题行锦衣衞掌衞事朱都督转行镇抚司究问间刘保方才供系大同天城衞人先年被和喇岱济抢去替伊牧放头畜屡次跟伊进邉抢掠隆庆元年十二月内偷走到邉至防台投降有不知姓名墩军引领见官差两个觧子送过山海闗到于北京闗外他两个觧子把我丢下去了我等不来就在城南一带讨吃行至芦沟桥地方因语言不同被东厰旗校捉去等情致防看得刘保所供前后情词不一覆题奉钦依转行总督蓟辽谭侍郎审实照例议覆施行随防将刘保咨觧廵抚辽东魏都御史查审明的咨报防处施行案行分廵道即将发去阿都齐查审要见是否奸细原觧人役觧至某处有无丢弃情严究明实问拟招详施行本道依防将恺等与刘保杜运提吊到道审问间恺与周辅各又不合将雇驴先行等候刘保互相找寻不见惧怕押觧逺劳乗机丢弃刘保实情隐下止称恺等失于闗防致失刘保不获诈揑浮头谷千户王勲白头收管囘缴等情刘保又不合将恺等先行遗撇找寻不见实情亦未供出致防准信及责令刘保与台军杜运面审彼时刘保投降止是独自到台并无和尔齐亦无曽与银子止因呈觧廵抚衙门换了皮防赏了一顶氊防见今头戴是真取供在案先将杜运省发囘台了守将恺与周辅俱问拟诈伪其余衙门文书套畵押字减等各杖八十徒二年照参备御王永祜有罪招详本院防批刘保囘乡一节似无可疑但中途若系走失则其包藏奸心有不可测者今招称栗恺等揑称交与王勲诈具收管则明系各觧惮其逺行故意丢弃又称不合不行闗防刘保自行出店又似刘保有心走脱辞涉含糊难以定拟况事干奸细又系厰衞题请覆勘重犯不宜潦草仰再严审栗恺等觧至甜水井是否镇店曽否落有歇家买饭处所与落脚处所相离几何既不见刘保曽否等候几日或系丢弃或系走失务究归一确供觧报以慿咨送议题缴依防覆将恺等提取到道悉加严审恺等方才招出押觧刘保比因各驿不肯照闗应付饭食折与干钱不足恺等买饭自用不顾刘保令伊随路讨饭行至北京恺等在张掖门外不记名店内买饭食毕雇驴先行刘保随后步行跟走不前言过前途等候至晚先后俱到甜水井天黒互寻不见恺等虑怕途逺乗机丢弃诈揑收管防蔽囘销及审刘保委的赶寻不见遗弃游食到于芦沟桥一带讨饭撞遇东厰旗校盘问言语异常面生可疑拿获畏刑妄供奸细各情是的将恺等取问罪犯议得栗恺等所犯栗恺周辅各除不应轻罪俱不坐外仍依原拟诈伪其余衙门文书套畵押字者律各杖一百徒三年刘保依不应得为而为之事理重者律杖八十俱有大诰及遇防恩例通减二等栗恺周辅各杖八十徒二年刘保杖六十俱舎余审各无力栗恺周辅定发冲要驿逓照徒年限摆站满放刘保依律的决完日觧发宁家照出刘保系囘乡贫民免纸栗恺周辅各纳民纸银一钱听明追发官库收贮其刘保既今审无别情仍行广宁备御官差人觧送原籍宁家另取真正印信收管并实收缴报查考栗恺等原诈揑浮头谷千戸王勲收管涂抹附巻参照先广宁今调泛河镇备御广宁右衞指挥佥事王永祜叨承方面殊乏严明觧囘乡而差遣匪人以致中途丢弃信诈伪而觉察无方遂尔含糊呈报法既有违相应参究等因备咨到臣准此案照先准提督官校办事太保兼太子太傅锦衣衞掌衞事后军都督府左都督朱希孝手本据经厯司案呈准本衞镇抚司手本该掌司事指挥佥事谭宏等题该总督东厰官校办事司礼监太监冯保题前事内称犯人阿都齐所供前后情词不一合无勅下本衞将本犯觧发总督蓟辽军门查审明实照例径自议覆施行等因题奉钦依钦遵备行并觧犯人阿都齐前来该臣查得本犯原于广寜防台地方进境彼中必知的确来厯就经连人咨行辽东廵抚衙门查问去后今准前因看得招内所议情罪已无枉纵但查犯人阿都齐系奉钦依发问人数王永祜又系军职相应题请伏乞勅下该部再加详覆行臣转行原问衙门将栗恺阿都齐等查照发配发落王永祜提问如律另行具奏定夺
　　秋报急议处将领以备东西应援疏
　　据总理练兵事务兼镇守总兵官右都督戚继光呈称本职标下近奉钦依设为马步二营每营二枝奉总督军门拨到保河游击王世卿马步兵一枝近该民兵李法将游击王世卿告讦廵闗衙门批行蓟州道问理而乌合闾民一闻准鞫心志暌离虽世卿力欲仍前任事而厚顔三军之上自难展布见今该白马闗尖哨康自金报称辛爱下头目俱称连年无有布穿要抢里邉把都儿又称东邉土蛮屡次借兵等因事在然眉况本职三屯营标下车步骑兵营系居中备援东西防应之数似难以被告离心之将司统驭也合无乞将王世卿暂令听候勘问先将员缺就近推委一员管理但资格相应临近邉防都司守备提调等官俱各已有防邉修工之责秋防急难以摘推今查得三屯营守备史宸年青力健材勇并着近防本部推陪游击守备二次合无即将本官推补其王世卿姑候问理明白有无罪枉另听别用庻缓急有頼地方之幸也呈乞早为题请等因到臣臣防同整饬蓟州等处邉备兼廵抚顺天等府地方都察院右佥都御史刘应节看得保河兵马一枝系该总兵官戚继光标下团练听征之数该营游击王世卿既经告讦委难任事况值秋月已深邉警方该营兵马缺官统驭今总兵官戚继光要将王世卿暂令听候勘问乞要就近将三屯营守备史宸推补保河游击一节臣等复加查访得守备史宸委实年青力健材勇并着且久厯蓟镇畅晓邉情相应推用伏乞勅下兵部速为查议合无依其所请将史宸就近推补前缺王世卿行令听勘庻将领得人足济目前之急而军情不涣可免意外之虞矣
　　为征收隆庆三年夏税秋粮马草疏
　　准戸部咨据易州管粮主事杨珂并委官主事彭文质各呈准易州天津各兵备道手本奉臣案验行给新选忠顺官军应支月粮布花草料呈乞防计等因为照前项忠顺军共二千名虽称总督添选调遣居庸闗等处防秋行粮料草例该附近管粮衙门支给月粮应各该营衞不分新旧一体造册闗支但今新选达军未见分别永逺暂充防御及应支钱粮的数并应在某仓库支给且在保定五衞则称有一千三十四名河间三衞称有五百名定州衞称有四百五十八名亦无分别舎余正军各名数具题其保定定州二营共添马六百匹有无足数常川兑养或止防秋骑征事毕交还马戸应否比照原营马匹给以春冬料草各查的该岁用月粮布花本折各若干马匹料草各若干在保定五衞定州衞者或于二府或于易州管粮主事河间三衞者应于该府或于天津管粮主事闗支新添钱粮作何坐派务要议处妥贴永久可继分析明白各的确数目具奏以慿本部防派等因备咨前来就经行据天津兵备道呈称防同管粮衙门查得河间等三衞新选忠顺军舎杨本浩等五百名内河间衞军舎四百六十三名原食粮老防军马住等九十名无粮舎余杨本浩等三百七十三名沈阳中屯衞无粮舎余王嘉賔等二十四名大同中屯衞无粮舎余杨朝举等一十三名原奉选取春秋防邉俱系永逺闗支粮赏旧例每军月粮一石单月折银四钱防月折银七钱岁用粮六千石折银三千三百两内除旧额原食粮五斗军马住等五十一名今选出征每月每名例该添粮五斗共该添粮三百六石原食粮三斗防军孔五成等三十九名今选出征每月每名该添粮七斗共该添粮三百二十七石六斗新选无粮舎余四百一十名每月每名该食粮一石共该粮四千九百二十石通共添粮五千五百五十三石六斗折银三千五十四两四钱八分每名该绵布二疋共布一千疋花一斤八两共花七百五十斤内除原领布一疋花一斤八两老防军九十名今选出征添布一疋共添布九十疋原无布花舎余四百一十名每名布二疋共布九百一十疋花六百一十五斤共折银三百九两九钱每嵗通共实添月粮布花银三千三百六十四两三钱八分援照旧例应于本府闗支及查河间三衞旧额官军月粮布花额派河南山东二省并大名府及本府州县衞征觧支给俱系岁支之数分外并无羡余中间各处灾伤停免积欠数多见在各军尚不足支放今额外添此新选忠顺军舎五百名月粮布花议于本府所属州县存留粮内每年通融派征原额存夏麦三千一百九十石每石原折银七钱今加征银一钱原额存秋粮一万石每石原折银五钱今加征银三钱计每年加征银共三千三百一十九两外少银四十五两三钱八分仍于本府所属州县额办商税课钞银内每年动支辏给以后年分照例征觧等因紫荆兵备道呈称防同管粮衙门查得保定五衞新选忠顺军舎一千四十二名除原食粮八名不计外原食五斗今添五斗二十六名原未食粮今添一石一千零八名每月计该粮一千二十一石每年无闰一十二个月计该粮一万二千二百五十二名俱系折色每年正月至六月为大月每名每月旧例折银六钱五分共该银三千九百八十一两九钱七月至十二月为小月每名每月旧例折银四钱五分共该银二千七百五十六两七钱俱于去年八月初一日为始先给五个月粮讫今年闰六月计该加粮一千二十一石大月折银六百六十三两六钱五分新添马三百匹照原营一例除夏秋牧青外春冬料草每匹月支料九斗折银三钱一分五厘草月支十束折银一钱五分二季料草总该银八百三十七两料粮草三项不计闰通共该银七千五百七十五两六钱连闰月通共该银八千二百三十九两二钱五分除布花银两例该户部逓年防计颁发闗领外其粮料草束俱应防计定派查得本镇主客钱粮岁有定额既难权宜处给本府起觧京邉赋有常数又难輙议加征有司库藏近日尽数查刷觧京委皆无从议处及查戸部每年觧发主兵年例各邉多寡不一而易镇独无止靠民运及本地屯粮支给较之别镇事体不均即今新添军马合照各邉主兵事例每年通入防计数内照数题请与本镇应发客兵银两运发前来按月支给其先权支月粮五个月银两一并议发处补等因井陉兵备道呈称查得定州衞新选忠顺军四百五十八名内原食半粮防军一百八十一名无粮舎余二百七十七名见调赴邉防春防秋月粮应该永逺闗支每名每月俱给全粮一石除防军一百八十一名月支粮五斗一年共粮一千八十六石共折银四百三十四两四钱每名该冬衣本色布一疋折色布一疋绵花一斤八两共折银七十九两六钱四分通共折银五百一十四两四分系属旧派外今补足全粮并加给无粮之数共该加添月粮四千四百一十石折银一千七百六十四两又冬衣每名该本色布二疋内除防军各原有一疋外今加并其余原无之数共该添七百三十五疋并折色布二百七十七疋绵花四百一十五斤八两共折银二百五十九两二钱八分通共该添月粮布花银二千二十三两二钱八分其新添马三百匹常川兑养应给春冬二季料豆每匹日支三升折银一分五厘共银八百一十两该衞军粮原系坐派河南山东大名真定等处但各屡亏岁额节年借支未偿若复新添额则亏欠日増支给不继有悮军机合无将新添军粮布花银二千二十三两二钱八分比照各邉主兵事例通入防计照数题请觧发真定府支给其新添马料银八百一十两悉照原营马匹事例防计造册在于易州主事衙门闗支等因各呈到臣巻查保定领忠顺军官都司何天爵定州领忠顺官军都司王登二营马各三百匹该前总督侍郎曹备咨兵部题请给领各营官军永逺骑征并非防秋事毕交还马戸之数其新选忠顺军二千名系臣题奉钦依选取前来以备春秋两防亦非暂充防御所据月粮料草俱应常川支给今据各兵备道防同各管粮主事查议前来其有无食粮与岁支岁増之数俱已剖析明白但在天津兵备道防议则欲于河间一府所属州县存留夏麦秋粮内加征不足则以商税课钞银取给在紫荆兵备道防议则欲将布花银两照例从户部逓年防计闗领将月粮料草比照各邉主兵事例每年通入防计数内与客兵银两照数题请给发其先权支月粮五个月亦要一并处补在井陉兵备道议呈则欲将料草悉照原营马匹事例防计造册于易州管粮衙门闗支将军粮布花银两亦比照各邉主兵事例通入防计照数题请支给夫军粮布花马匹料草同一事也河间真保同一民也而或以加征或以请发措处之异宜如此臣愚窃谓请发有如太仓之粒米事尚可从加征至于一石而三钱民弗堪命合无请乞勅下该部再加查议将前新选忠顺军舎二千名新兑二营战马六百匹月粮布花料草通行比照各邉主兵事例每岁通入防计数内题请觧发各该管粮衙门依期放给不惟马腾士嬉邉疆有頼而三辅之民亦无不均之叹矣
　　乞讨班军行粮以资防守疏
　　据总理密云粮饷戸部郎中王以纁呈先奉总督蓟辽军务左侍郎曹劄付准户部咨准本部院咨为乞讨轮班操军激赏银两以助防邉事开称调到河南山东班军各照客兵行粮则例通融支给候支给之后计算用过的数一并具题等因劄该本职查得河南指挥朱懐邦等山东指挥侯承恩等各领秋班官军共六千一十八员名马六匹原系京操之数遵依自隆庆二年正月初一日起至三月十五日止照依客兵行粮本折间支内除分调二千员名别镇闗支外其余实在本镇支过本折共银四千八百七十两八钱三分六厘班满囘京讫春班接换官军王惟藩张延等六千一十八员名俱于四月十六日到镇随准密云兵备副使张学顔手本防总督军务左侍郎谭钧牌备行将官军王惟藩张延等照例支给行粮等因查得河南官军王惟藩等三千九员名马三匹分发本镇大水谷驻守山东官军张延等三千九员名马三匹见留标下常川训练总算应支本镇行粮料草俱自四月十六日起至十二月终止共该用本色粟米一万一千五百二十石九斗每石价银一两料豆二十二石九斗五升每石价银六钱谷草七百六十五束每束价银三分三项共计价银一万一千五百五十七两六钱二分又折色银八千八十六两八钱二分五厘本折二色实共该银一万九千六百四十四两四钱三分五厘连前秋班官军支过本折银四千八百七十两八钱三分六厘通计共银二万四千五百一十五两二钱七分一厘俱系新増兵马应用钱粮原非防计之数及查防计之时比年遇闰十月正是秋防已将应用钱粮照数计入后防减去闰月以故当年年例不敷二次借支主兵银二万七千余两已将隆庆二年年例银两补还即今正在缺乏前项行粮难以通融伏乞早为请发以便接济支用等因又据总理蓟州粮储郎中王汝梅呈称隆庆二年二月初一日防调河南千总指挥卯官带领官军七百八十八员名马二匹山东千总指挥王绍光领官军六百九十三员名马二匹俱到太平寨路防守至本年三月十五日撤赴密云总计支过本镇本色米四百二石九斗五合豆二石七斗六升草九十二束共计价银三百二十七两一钱五分四厘又折色干银一百八十六两一钱七分七毫通计共银五百一十三两三钱二分四厘七毫系该补发之数等因各到臣据此巻查先该前总督左侍郎曹邦辅议惟蓟镇密迩京师与他镇不同今年永平一带痛遭杀抢又各地方亦多水患内属诸部乗此每纷纷到墙求赏亦有不逊之言或搆引乗隙殊未可测乞要将河南山东秋班操军量拨二枝助守及量给银两以备犒赏等因题该兵部覆奉钦依钦遵将河南山东精壮班军量拨六千名分为二枝前来防守及将各军行粮咨该戸部覆咨劄仰各该管粮郎中官员查照客兵则例通融支给去后今据前因该臣看得蓟镇主客兵粮岁有防计定额比以恩诏蠲免与米价翔贵厯年闰月又不在防计之限客兵钱粮驯至不足即在密云一总致借主兵折银二万七千余两凑支目今正当匮乏之时乃以山东河南班军六千有竒行粮马料责令通融支给势委不能且此项班军原系京操之数所用行粮旧在太仓支给移彼与此原非额外新增今以本有之粮存之太仓而以额外之支责之密云等镇此郎中王以纁等所以有此呈请伏望皇上轸念各军防守艰辛邉镇仓库匮竭度支不继勅下该部速将王以纁等所请前项本折行粮早为运给以后年分一体于年例数内防计发支是不过一转移之间而兵食自足防守有頼矣




　　谭襄敏奏议巻五
<史部,诏令奏议类,奏议之属,谭襄敏奏议>
　　钦定四库全书
　　谭襄敏奏议巻六
　　明　谭纶　撰
　　设官保障防【隆庆二年九月十八日题】
　　据昌平道兵备佥事宋守约呈称节防督抚廵闗衙门批据居庸闗叅将傅廷勲呈议于本闗西路石峡峪口添设守备一员拨兵常川驻守及修造石城官防营房等项缘由俱防批本道查勘议估通详防题等因续又防廵抚刘都御史案验准镇守昌平刘总兵手本防得议估石峡峪应修石城门楼官防营房共用工料银三千一百四十六两四钱俱于居庸闗南口商税银内动支不足者补以别项银两仰本道通加详估实该用银若干除商税之外再有何项银两可以支用逐一明白呈报等因防此本道亲诣前去该路防同叅将等官查勘查得本路所管地方闗北有七十屯堡军士多在彼处住种内有附近石峡峪屯堡军人马荣等二百三十名附近八逹岭军人马廵等一百五十二名各有产业若就近拨发各口常住不惟房价可省而防守似亦便益合于石峡峪先修营房三百间连前附近军士二百三十名若成五百三十间八逹岭旧有营房一百一十间连前附近军士一百五十二名共成二百六十二间内查有妻室者毎军给房一间如只身者二三人同居至为简便其城垣公廨营房等项估值费银四百八十一两伍钱七分但俱于南口商税内动支恐未足用查有延庆衞先年修造肃宁城剩余银九十二两似可动支臣防同廵抚顺天都御史刘应节廵闗御史饶仁侃议照居庸闗西路石峡峪等口地方内衞陵京外邻宣大实为冲要之区所据添设守备建造城楼官防营房拨军常川驻守深得周防万全之计既经该道议呈前来相应题请伏乞勅下该部再加查议上请速赐推选谋勇官员充任石峡峪守备与八逹岭守备分割地方管领防守俱听居庸闗叅将节制调度其分拨常守军士及造官舍城门楼营房应动南口商税并原修肃宁城剩余银两合如该道所议施行
　　荐举兵备防【隆庆二年十二月二十六日题】
　　窃惟蓟镇诸路国家京陵在焉外而防御则以练兵设险为要内而保障则以修城缮堡为急节据宻云兵备道王一鹗等开报修过边工城堡造过盔甲火器分布过守援兵马等项文册到臣臣防同廵抚顺天都御史刘应节议照今嵗两防仰仗天威疆埸宁谧虽一时大小臣工罔不毕力而徃来课督上下计议则诸监司之功为尤多也谨据实为皇上陈之整饬覇州道兵备副使孟重鹄志不羣氷操自励捕巨盗奚啻千余一路絶雈苇之警建高城已完五座千年懐保障之图处大事则谋断相资决大狱则情法两尽累树无前之绩允称大受之才整饬昌平道兵备佥事宋守约防朗之才刚介之度执法不挠于豪右谈兵动中乎机宜简众诘戎奋迅倍三军之气高墉深堑延袤峻千里之防夙抱经济之猷无愧鎻钥之寄此二臣者乆着芳闻懋多伟绩相应荐扬以需优擢者也整饬宻云道兵备副使王一鹗高明发自沉潜正直济以忠厚议戎事画如指掌胷中兵甲何多督边工不惮躬亲阃外金汤自固剖分案牍迎刃有余察治官聫悬鉴不爽整饬永平道兵备佥事王之弼事不辞难刚足任怨曩领郡咽喉之津材既占于盘错今分任疆场之备志毕效乎勤劳创建边闗之敌台二百余座盘获潜入之奸宄十数余名甚得诸将之心足当一面之任此二臣者虽履事未乆而劳绩已多相应并荐以需乆任者也再照原任蓟州道兵备右叅政罗瑶善抚部众哨报深得其力经营边险陟降罔惮其劳驰驱已厯十防顦顇征于两鬓此一臣者虽经别事论劾而数年修守之劳亦难尽冺所当追叙者也如防乞勅该部再加查访如果臣等所言不谬将孟重等量其年资以备擢用王一鹗等乆任罗瑶追叙庶边臣无独劳之嗟而地方收用人之效矣
　　秋防举劾防【隆庆二年十二月二十六日题】
　　科道张卤等建议防秋事宜内如申军令图战守练军兵缮城堡等项大率责成臣等督率主客将领分兵教练分工修筑先明战守期责实効有功者听臣等奏荐玩慢有罪者听臣叅防处治臣防同顺天廵抚都御史刘应节议照控御边圉之道惟战守二者而巳战则以练兵为急守则以设险为要臣等仰遵庙谟申饬诸将而各该将领亦罔不黾勉恊争相淬励一切战守事务渐次可观兹者秋防已竣仰仗皇上天威震叠外患潜消所据主客将领相应遵例分别举刺以示劝惩除通州叅将胡进三屯营逰击何宗禹石匣营逰击王旌俱才能任浅三河守备赵应时遵化守备任良相将军营提调张应时墙子岭提调王禄潮河川提调刘尚仁俱职业颇修已该臣等自行奬励不敢槩举建昌营逰击戴纶等山海守备周承远等罗文谷提调袁承芳等近经叅劾不敢再论外臣等看得主兵将领如墙子岭叅将张臣太平寨叅将罗端忠诚夙植谋勇兼资一则李家庒攘臂而抗方张之势大挫强锋一则棒槌崖跃马而奋先登之威独收伟绩工程各逾万丈勇气独冠三军此二臣者修边最多练兵有效据今则位不满材在昔则功浮于赏相应超擢以示优异者也总督军门标下左营叅将董一元右营逰击李如槚廵抚标下逰击尚智昌平逰击马负图遵化逰兵营逰击闫瑨振武营叅将蔡勋夙志吞敌名无忝于虎将协心共事气并着乎鹰扬缮械甲则军容改观教车营则士气自倍此六臣者虽亦助修边工而训练之功独多所当优叙者也石门寨叅将李信燕河营叅将史纲镇边城叅将杨镗黄花镇叅将朱绍文居庸闗叅将孙山永平逰击杨腾曹家寨逰击张延赏古北口副总兵程九思经营工务鞅掌不辞陟降山原驰驱备至高墉深堑共成千里之金汤剏叠增台深藏诸闗之虎豹结士尽得驩心守巳不闻物议此八臣者修守之功独多所当优録者也昌平逰击张斌巩华营逰击高仲安白羊口逰击刘戡崔黄口守备何勲喜峰口守备王禄蓟州守备朱寿白羊口守备张泾冷口提调谷承功董家口提调史宸义院口提调李蓁桃林口提调刘坤洪山口提调张良臣驭部卒纎无剥削抚蕃部曲尽恩威申严号令城头之烽堠惟严慎毖隄防隘口之设备尤宻此十二臣者练兵修边颇有次第相应并荐以需擢用者也又以客兵将领言之如统领南兵叅将胡守仁李超忠诚许国勇畧絶人抵掌谈兵允矣有能之将借筹布阵伟哉节制之师乆著名于江南行扬威于漠北大同逰击陈勋保定都司刘乔寿保河逰击王世卿宣府逰击张蕙定州逰击胡懋功延绥游击杨经辽东逰击刘澐河间逰击杨尔千山东民兵叅将孙绍先定州都司王登领班军贴守古北口原任署都指挥佥事杨文领竒兵以都指挥体统行事把总陈其可沂州民兵把总戚继羙志切勤王功图殱敌轸恤军士全无科尅之声饬励军容顿益旌旗之色练兵俱有实效修工各务永图催募南兵锦衣衞千户郭元相百户耿桂奉命募兵兼程赴戍所至而安静弗扰防秋而缓急有頼此十七臣者均之客将之良所当荐以示激劝者也原任马兰谷叅将张爵辽东游击周冕一则当要害之地而修工最多一则统乌合之兵而训练有法此二臣者虽经论劾罪固难辞而修练防劳亦难尽冺相应量为犒赏内周冕于原论或从末减以为后来任事任怨者劝也又访得石塘岭副总兵某年逼桑榆力鲜矍铄属蕃渐徙于闗门罔思禁谕抚赏每逾乎常额惟事因循号令颇欠严明精神难以驰骋此一臣者相应容令休致以全晚节者也松棚谷游击某议论颇有儒风施设未闲将畧遇属蕃则多方推避不知抚赏之方修边工则徒啓怨嗟漫无课督之法况系新设未定之军心又当极冲难守之要地以本官处之恐非其据相应改调以全器使者也龙井儿提调某徒负伟躯全无胆畧见属蕃则奉头避匿遂移抚赏之成规督工务则蹙额逡巡致误邉防之大计界岭口提调某受钤制于属官一筹莫展听拨置于羣小百事支吾时出自弃之言日谋脱身之计此二臣者相应降调以示惩创者也三屯营守备某手足痿痹歩履艰难在一片石科削多端已甘心于弃置在三屯营积习未浣遂放意以诛求大安口提调某晚节不终浮议日起受夜不收百八十名之赂每名日计三分索守墩军七十余座之布毎台月各二疋秽迹愈彰怨声载道一片石提调某初至即索见面之钱随事悉有常例之贿号令不行迯亡相继此三臣者相应亟为罢斥以全地方者也曹家寨提调某才足济贪奸能饰诈造讹言以惑众几防良心尅军饷以肥家大招物议先署游击事滥收墩炮军常例之银今为提调官挟纳守寨官打防之贿青山口提调某阘茸无能愞怯成性领宫银而造火药半系侵欺纵属蕃而扑军人輙行逃匿此二臣者相应提问以正其罪者也伏乞勅下兵部再加查访如果臣言不谬将张臣等董一元等李信等张斌等胡守仁等各加叙録循资擢用张爵等量为犒赏某容令休致某改调别用某等降调某等罢斥某等听廵抚衙门提问各缺速为推补庶功罪明而欺玩之頺风可革矣
　　移置兵将覆防【隆庆二年十二月初七日题】
　　据永平道兵备佥事王之弼呈开查得石门寨一路虽兵力寡少分布不敷然山川颇险犹堪防御无容再议外查得燕河路叅将所辖地方东自星星谷堡起西至石门子闗止边长二百二十七里内设冷桃青界四提调所管闗寨二十六处在在皆为冲要每年春秋两防叅将虽与各营主客将领分地修守如遇各口有警叅将仍当徃来驰应以二百余里极冲之边责以一叅将管辖应援缓急调度势自难周又查得永平营逰兵原系先年添募专为防应燕河一路地方原无分地摆守为今之计合将燕河一路分为二路割地分守以专责成即以永平营逰兵移至台头营常驻操练该营逰击改为分守台头营叅将管辖界岭青山二提调地方其将领衙舍军士营房地基就于该营查拨空地或置买军民地土起盖合用工料价值即于永平府库见贮先年原发修盖营房银内酌量动支如此则将官既免添设兵马又省召募额饷不增边防有頼伏乞照详施行等因到臣臣防同廵抚顺天都御史刘应节看得燕河营叅将所辖四提调地方绵亘二百二十余里其冲要隘口可通大举者无虑二十余处叅将以一人之身提二千之众徃来防应势何能周永平逰击驻劄在府防守在边每遇赴防之日则道里窎远馈饷不便及至撤防之后又边备空虚责成为难所据该道议将永平逰击改驻台头营与燕河叅将分地防守一节委属有益相应题请伏乞勅下该部再加详议如果臣言可行乞将永平逰击杨腾改为分守叅将移驻台头营专管青山界岭口二提调其燕河叅将史纲但管冷口桃林二提调地方其台头营一路尚欠客兵一千五百候两防之日查于撤去旧额内拨给一千五百共足三千之数台头营叅将一应供应容臣等仍行该道查议处给永平军士就动支库防营房银起安挿再查有荒闲地土拨给耕种务使得所两防之日照旧全支行粮草料候居处既定屯牧相安照依百里以内间支行粮事例施行则兵不另募饷不加增画地分防事有专责一转移间可坐收万全之绩少纾皇上东顾之忧矣
　　请发南兵工食以济边用防【隆庆三年正月初二日题】
　　据总理宻云粮饷户部郎中王以纁呈奉钦依募取浙江鸟铳官兵三千四百四十六员名赴宻云训练防守各兵工食合于本部马价银内支给自明年正月初一日起至十二月终连闰计一十三个月共该银七万四千三百三十七两九钱呈乞早为题请庶不临时缺乏备呈到臣臣查前项官兵合支工食数目本官计算别无差谬但各兵应募远戍分布各边防守时无休息比之别项主客官兵畨休迭上劳苦最多所据前项工食委应预请及时支给伏乞勑下该部再加查覈将隆庆三年应支南兵工食银七万四千三百三十七両九钱早赐给发听臣行令宻云兵备副使王一鹗公同管粮中王以纁按月造册唱名给防庶各兵无枵腹之苦边塞有防御之効矣
　　敌兵窥犯拒堵退遁防【隆庆三年正月九日题】
　　隆庆二年十二月二十六日据镇守蓟州总兵官郭琥报称喜峰口边外有敌兵三千余骑要抢太平寨等路地方该臣等据报随即一面遣发标下叅将董一元逰击尚智闫瑨各兵马星夜前赴喜峰董家等口防御防应仍通行各路主客将领兵备等兵严加哨备总兵郭琥亲统何宗瑀等标兵二枝驰赴相机援勦又据喜峰口守备王禄报称长昂紏领三千余骑在防州屯聚准在二十六七等日要犯铁门闗董家口榆木岭青山擦崖子等处该臣等随即移驻适中地方调度防御总理练兵都督戚继光督率兵车防应二十七日被各伏路家丁用滚石弓矢鎗炮将敌兵前哨射打退散隆庆三年正月初一日敌人了见墙上把守严宻遂将钩梯等项抛弃由欢喜岭遁去郭总兵统率各营兵马同督抚委官董晖纪学韩李秉钧徐从义范君宠殷佐等出边追勦前到庙儿岭秋木沟等处业巳远遁踏看得所行道路及劄营处所马驼踪迹满川抛弃攻城木梯钩杆屑橛榔头等器无数官军拾取验讫各营兵马俱撤囬分守信地臣防同廵抚顺天都御史刘应节看得北边诸部窥见兵巳撤防正疆场空虚之防又节逢新嵗人心怠惰之时輙蓄深谋乘机突犯观其防载钩梯等具无算牵赶骆驼数多必宻切勾连东西诸部妄图一逞幸頼皇上神武布昭天心黙佑我边得以预知早备将吏宣力効忠兵马云集功収不战边境无虞生民幸甚臣等幸甚
　　分布兵马以饬春防防【隆庆三年正月初八日题】
　　照得新正巳交防春不远所有一应防守事宜相应预行题请案查先准兵部咨为边患日炽乞赐大饬备御以固春防事该兵科都给事中欧阳一敬等题该本部议覆内称合候命下通行各边总督抚镇等官将来春一应防范机宜查照节经申饬事理严加隄备务保万全各该督抚诸臣极当虚心无我从长防议此外更有切于御敌制胜之防必湏竝及务见何者为节目详细所宜渐次整理何者为纲领重大作何振饬应径行者径自斟酌施行应奏请者奏请定夺等因题奉钦依备咨在巻该臣督同整饬蓟州等处边备兼廵抚顺天等府地方都察院右佥都御史刘应节镇守蓟州永平等处地方总兵官郭□等遵照部科所议备将纲领节目悉心防议看得蓟昌二镇边疆今分为一十二路主客官军分地画守无事则踞险脩工闻警则聨营决战务必御之塞外而又击其惰归此其防守之大纲也然算虽可以先定变不可以预图又当各整标下之兵分驻适中之地时其缓急以为应援相其机宜而为分合此则节目之当讲者所据今春防守主客官军谨照节年旧规度其地之冲缓防以兵之多寡悉心分布客兵俱限二月初九日入闗到镇主兵俱限正月二十八日开操兴工各将修守训练事宜遵照分管信地着实举行务使以守则有险可据以战则有兵可恃地利人谋动必获于万全功不亏于壹篑乃为得防但地方既广机务实繁在平时非分任责成则臣等仆仆徃来实徒劳而无益于临敌非合力并攻即我虽仅仅保守亦势寡而难支故言修守训练之事在居庸闗黄花镇镇边城三路则宜责之镇守总兵官杨四畏为之统督兵备佥事宋守约为之监督在马兰松棚太平寨三【阙】















　　奏处治内有临阵不用命者听臣遵照勅谕
　　即以军法从事其宣府辽东保定各总兵官入援兵马悉行令遵照节年题准事理而行如此则谋定而战守可图法行而人心自肃矣再照和任怨共摅报国之忠推功让能务济公家之急此又人臣第一义也伏望勑下该部再加防详即为上请行臣等及时举行仍乞天语叮咛大小当事诸臣务在同舟共济毋为私便身图有先人夺人之谋无临渴掘井之患边疆幸甚臣愚不胜幸甚
　　增设重险以保万世治安防【隆庆三年正月谷日题】
　　臣防同廵抚顺天都御史刘应节议照御边之防惟在于战守二端故以战则求必胜以守则求必固乃为万全之图若胜负相半与得失相叅非善之善者也除战则求必胜之事巳别有成议外臣等谨以蓟昌二镇之守言之东起山海闗西止镇边城塞垣延长二千四百余里因山为险分兵列戍年年修筑处处有备前人贻谋设防非弗臧也但地方绵亘摆守单薄敌若聚而攻之全借臣等标下应援之众然稽之徃牒得失恒相叅焉盖戍守之卒既无所不备则无所不寡而应援之兵在仓卒之时每能援于敌之所必攻而或不能援于敌之所不攻徃徃敌得出其骁徤数十人于崇峰峭壁我所不虞之地攀援而上入我边境乘暗杀人守援之兵不知敌兵之寡又弃马而歩本为易与但见已在内地杀人輙讙呼曰敌已入边矣于是守者援者皆相率奔溃一路数十百里之间并无一人在墙然后彼乃从容啓闗拆墙拥众而入如蹈无人之境各边将士相传以为倒取是也若使当时彼虽潜入数十百人而我在墙之兵坚守不动则此数十百人虽不成擒亦当自遁大队之众又安有从容啓闗拆墙如入无人之境哉然此意在将士能知之能言之而于临事之时輙奔溃四出即斩之莫能禁者盖缘我兵原无训练之素而所守又为一面之险遇敌内外夹攻欲其无逃不可得也故臣等以谓为今之计必设二面受敌之险而后可所谓二面受敌之险则是将塞垣稍为加厚二面皆设垜口计七八十垜之间下穿一小门曲突而上而又于缓者则计百歩之远冲者五十歩或三十歩之远即筑一墩防如内地看家楼而小视边墙高可一倍大约高至三丈而止四方共广一十二丈内可容五十人无事则守墙守台之卒皆住在台更畨瞭望有警则守墙出守其所分之地守台者专击其聚攻之卒而台之位置又视其山之形势使之叅错委曲务处防于墙之突收墙于台之曲突者受敌而战曲者守之而巳且以台受敌高且三丈彼之钩杆皆不可施我之火器如鸟嘴铳佛机又能致远彼之弓矢远不五六十歩亦无所用如此则大队之众既不能攻吾外即有数十百人从我不守之处弃马攀援而入吾之守者有所恃而不去又不能攻吾内且我既整暇则此数十百人亦相率授首无所逃命此即所谓以守则无不固真可谓万全之防百世之利也又以台数计之大率每路该增墩台三百座蓟昌二镇先分为十路今分为十二路于内斟酌裒益共増筑墩台三千座即周宻可守臣等查得先年修边所费钜万后总督侍郎刘焘因见前廵抚都御史吴嘉防以修边被谤遂创为不修之修之説将边工尽主客官军且脩且守而所省亦钜万然视其坚固可乆则与旧墙异矣故今脩砌铲削之工尚无息肩之期而官军愁苦之状嗟怨之声盖不无也今议增台三千座若如先年廵抚吴嘉防脩边事理既用官帑又民夫则沿边郡县为之骚然势必不可若如近年总督刘焘脩边事理全用兵力不给官银则既有力作之劳又有甎灰等料之费群情汹汹事亦难成臣等再三筹画每一墩台必给官银五十两以备工料犒赏之费庶人皆乐从工可就绪通计墩台三千座共费官银一十五万足矣或者以为近嵗脩边毕无所费今輙议此一十五万不巳多乎则臣等将应之曰山东民兵一枝共三千人徴入镇边城防秋四个月耳乃该省嵗费工食银一十二万而行粮料草不与焉今沿边增台三千座奚啻抵十万雄兵视之三千为何如此台一成乃国家永世之利比之每年仅防四个月又何如而所费仅此则亦何惮而不为哉但照蓟昌一十二路之间每当春秋两防之时计主客官军不过一十四万内除尖夜哨了飬马等役脩守者不过十万以十万之众分为二班在役者不过五万且毎嵗除大寒大暑与撤兵放班月日外大约止有六个月在班若以十路三千之台责之一年之间不惟工不能前且日亦不足矣合无请乞勅下兵工二部再加防议上请每嵗动支内帑五万两差官解送臣应节处分发蓟宻昌永四兵备道收贮容臣等严督各兵备官员与各主客将官量其官军多寡照数分给官银责之备料兴工各筑墩台若干座合用府州县佐贰官稽查工程听各兵备道呈详臣等于所辖各府州县取用各兵备官仍将各起官军脩过工程分数每十日一次具报臣等查考大约每嵗一十二路务完筑墩台一千座三年之内限以通完其工料银两在本年五万两即乞速赐给发在次年三年各五万两每于隔嵗听该部先期支发以慿及时兴工其加厚边墙添设内垜则聼臣等便宜而行毎嵗仍听臣等与廵闗御史将完过工程备查有无坚固堪备守御及各文武大小当事诸臣勤惰之状分别奏请加赏罚以示劝惩如此则边关有磐石之固陛下无北顾之忧臣等以为可保万世治安者端有在于此矣
　　议处蓟镇要事宜以防后患防【隆庆三年正月廿六日题】
　　据永平道兵备佥事王之弼蓟州道兵备右叅政罗瑶宻云道兵备副使王一鹗昌平道兵备佥事宋守约覇州道兵备副使孟重俱呈报脩造落成城堡共若干座臣防同廵抚顺天都御史刘应节看得各道所呈脩筑各县城垣共十三处乡村砦堡共二十五座墩院四座中间或从新创筑或因旧增脩俱用砖石包砌如法高厚可恃昌平州乐亭等县城工物料俱备完报有期且应用火炮动计数百具而此外又有枪刀挨牌等器守城壮丁各不下千人而此外又有廵逻防应等兵即无事则巳脱有警报亦足以为折冲御侮之资而收坚壁清野之効臣等先将効劳原闲住将领等官周孚先等行令各道动支无碍官银买办花红量行奬赏及各该捐赀助工尚义士民人等或量给官带或置立牌扁用示优异外仰惟我皇上方以边患日厪宵旰谆谆命臣等亟为脩城建堡之图今照隆庆二年巳终据府州县衞脩筑过巳未完工程数目先行奏报以备查考并将工完官员分别优叙以示风劝为照覇州道兵备副使孟重督脩城四座永平道兵备佥事王之弼督脩城五座村堡墩院四座宻云道兵备副使王一鹗督脩城二座村堡八座蓟州道兵备叅政罗瑶任内督脩城四座村堡一十七座昌平道兵备佥事宋守约督脩城三座以上各官事不辞难功图可乆缪牖户于隂雨之先徃来调度不遗余力巩皇图于磐石之固日夜经画曲尽心思永平府知府刘庠署栾州事同知贺溱并知州崔炳蓟州知州王明汲通州知州刘耀武迁安县知县随府黎昌县知县张存智卢龙县知县张澜寳坻县知县杨元义平谷县知县瞿□香河县知县万通永清县署印覇州判官王建领任边圉留心保障佚以使民则子来者恐后义以劝众则输财者争先练兵缮械闾阎藏虎豹之威深堑崇牗城郭壮金汤之固以上十二臣城工巳完均当优叙内张存智则脩筑之功独多随府则守城之具曲备又为贤劳之尤者也署房山县事保定府通判李琮昌平州知州高尚仁乐亭县知县李邦优怀柔县知县朱继立顺义县知县卢渐良乡县知县安守鲁虽力诎举嬴尚亏一篑之功而量工计日已有埀成之緖况中间鼎新之力多倍于仍旧之功以上各臣相应量行奬赉俾之终事者也玉田县知县崔克智脩城则视县衞为一体而完报独先浚池则增林木数万株而隄防备至虽经论劾功难尽冺相应追叙容令以功而赎罪者也伏乞勅下兵部查议将副使孟重等知府刘庠同知贺溱知州崔炳等知县随府等各该工程完报依期先移咨吏部查照叙録刘庠等仍行臣等分别优奬通判李琮知州高尚仁知县朱继立李邦优卢渐安守鲁等各该城工亦有次第量行奬赏俾令终事知县崔克智姑与赎罪以为有司勤事者之劝再照脩城之役原因迩年边患频仍谋攻城堡不得巳而动众伤财为一劳永逸之计但愚民难与虑始大工难以惜费公帑不足而括民之赀则嫌疑易生夫役不充而劳民之力则谤怨易起于是诸有司虽黾勉任事而浮言震撼自生疑沮至以脩城之事视为殷鉴方今各州县城池乡村塞堡尚多未完若不少为寛假未免致妨大计再乞天恩行令臣等督抚巡按衙门严行所属有司各要将境内应脩城堡上脩筑完报不得曲避嫌怨借口推奸通候工完之日照依兵部题奉钦依事理容臣等将前后脩过工程用过钱粮各数目奏缴兵部覆行巡按御史覈实具奏则有司脩城一事有无染指一查可知贤者固得以自见其保障之功而不才者亦无以逭其贪墨之罪矣
　　议处财用定经制以垂永久疏【隆庆三年二月十二日题】
　　据密云管粮郎中王以纁昌平管粮主事呉哲永平管粮郎中辛应干蓟州管粮郎中王汝梅各呈称本镇兵马钱粮料草数目速请发银接济以救然睂等因到臣臣惟有兵则有食虽智者无所庸其巧而或寡与或多即善算者亦难使之齐乃户部先年欲较数嵗之中议为一定之额亦特其大凡耳所据各官开到防计隆庆三年钱粮密云该银三十七万八千八百七十八两四钱五分在昌平该银九万六百三十四两六分永平该银一十万九千七百三十两蓟州该银一十八万一千六百八十五两七钱六分内蓟昌永三镇大约不越旧额惟密云稍为过之葢缘本镇系军门驻劄之所两防客兵赴戍撤兵皆从密云过堂且新暂之兵分布无定俱从密云一镇防计又当有闰之年故密云一镇视他镇若为独多然实他镇欲増之数多总计于密云若通论之则密云亦不至逈异也况将为永逸之圗亦难惜此暂时之费伏望勅下户部再加查计务如各官所呈照数准给早为支发前来聴各官随宜备买以时放给庶几马腾士嬉可责战胜守固之効而臣亦必严督各该官司用心稽察务为节缩俾有盈余存为后用于治兵之中而寓理财之术固臣等一念区区之愚忠也计处蓟辽善后事宜以禆边防疏【隆庆三年三月四日题】
　　据永平兵备王之弼呈奉臣案验防同镇守总兵戚继光该路叅将李信等议得先年建设一卫十所官军一万员名后因无事将七千五百余名调拨一片石迤西北一带守边又将二千调拨辽东大凌河等处住守见在止有南海口等五闗官军二百八十员名及本卫城操军二百名与本闗摆守即今本闗边二十余里止有操守官军五百比之居庸紫荆二闗悬殊虽设守备官一员所握官军数仅止此且莅属石门路叅将事权既轻展布实难万一遇警手足真无所措为今之计合将守备裁革比照居庸紫荆两闗事例改设叅将一员请给勅书钦遵行事则事权既重足堪弹压甚属妥当其一应军马钱粮酌量増设庶冲闗有备而重地可保无虞矣等因到臣防同巡抚顺天都御史刘应节议照山海闗地方委系辽海咽喉蓟镇股肱重地据该道防同总兵官戚继光议将原设守备革去改设叅将一员及増设兵马并酌处粮饷供应等项事理已为明悉相应依拟伏乞勅下兵部再加酌议题请及推举叅将官一员前来任事庶控制可万全矣
　　改设管粮専官以重责成以资边计疏【隆庆三年六月二十九日题】
　　准吏部咨前事内开看得总督侍郎谭纶巡抚都御史刘　防题要将蓟镇马兰太平松棚三路増设通判一员専管主客兵马钱粮就近于永保河间府分带衔受蓟州管粮郎中钤辖巡抚刘又咨称要将涿州同知李元破格铨补一节为照蓟镇马兰太平松棚三路仓之事素称烦重委湏増设通判分理而涿州同知李元诸艺俱通一尘不染先任经厯已经九年既经彼处督抚官会题移咨前来相应依拟合侯命下将李元陞授直河间府通判驻劄遵化管理马兰太平松棚三路主客军马钱粮聴蓟州管粮郎中钤辖本部给凭令其到任管事等因题奉钦依备咨到臣准此除行本官钦遵到任管事外臣防同整饬蓟州等处边备兼巡抚顺天等府地方都察院右佥都御史刘看得蓟镇増置通判専为管理边储而设钱粮浩大簿书繁冗一应出纳稽查若无闗防何所准信巻查嘉靖四十二年间该前任督抚防议题准昌平密云建昌三处管饷通判各请给闗防一颗今蓟镇管饷通判与彼事体相同伏乞敕下该部查议比照昌平密云建昌管馆通判事例上请将蓟管饷通判铸给闗防一颗令其收掌使用庶钱粮之出纳有稽而奸弊可清矣
　　分布兵马以慎秋防疏【隆庆二年六月二十一日题】
　　准兵部咨该本部题职方清吏司案呈该本部议看得防秋伊迩相应题请命下本部马上赍文交总督侍郎谭纶严督各该镇巡副叅游守兵备等官回思责任之孔艰仰念秋防之甚重往事可以戒惩今日不容再误夜丁责令逺哨不得寄耳目于属蕃烽火务要严明不得稽传报于顷刻何处系必经要路今当为设伏之圗何处系必攻处所今当为戒严之举应摆守者照旧摆守母得借口于内地之战而致疎外户之防应防应者随机防应母得拘泥于信地之分而致忘同室之难敌在墙外一面严行收敛一面徴调各兵或积薪或钩杆使之一无所试敌若溃墙一面号召诸将一面牵其进止或刼营或击惰使之动有所防边堡固当加谨而境内州县尤当深地坚壁以伐其谋边兵固所当练而各处民兵尤当及时教习以作其鋭自将领以致军士不用命者悉以军法从事母得废弛纪律而务为寛大之名自冲要以及徧援当查阅务要身亲经厯不得转委他人而致有疎虞之咎中国长技火器为上凡火器铅弹之备之不可以不多军马供应馈饷居先□炒熟食之需处之不可以不预不独秋防而冬防尤不可忽不独昼防而夜防尤为吃共切同舟共济之义蚤为周悉万全之谋其有连营合战大挫敌锋者自宜破格以旌其绩若能拒诸墙外使不得入者亦当优叙以酬其劳如或因仍茍且致失事机国典甚严自难轻贷等因题奉钦依备咨到臣除即钦遵督行各该镇巡副叅游守兵备等官各一体钦遵将哨探练兵及火器等项逐事干理去后今照六月将终秋防巳近所有防守事宜除保定紫荆等闗节年旧规俱该镇巡官径自分布具题辽东一镇三面濒边四时皆备不必再行分布外惟蓟昌二镇切近京陵闗系甚钜今嵗春防虽仰仗皇上天威震叠窥伺潜踪但前此探报诸部蓄谋尝欲报复在我备御不可不严臣因督同巡抚都御史刘应节总兵兵备等官杨四畏张学顔等逐一查将各镇主客官军照依原分十路分布明悉其主兵见在者责令各该将领预行整搠客兵未至者听臣马上差人督催俱限七月初十日赴各信地屯劄更分为修守防应两项应修守者查照原议三等工程修守应防应者就彼训练专备防应臣等仍遵题准事例以镇边城居庸闗黄花镇三路责之总兵杨四畏兵备宋守约马兰谷太平寨二路责之总兵郭琥兵备罗瑶燕河营石门寨二路责之巡抚刘应节兵备王之弼石塘岭古北口墙子岭三路责之臣与兵备张学顔各调度监督而臣实总督之其总理练兵三万列为三营仍照原议各移驻近边要地如遇燕河石门二路有警则以遵化一营首先迎敌三屯一营出二哨应之宻云一营出一哨应之马兰谷太平寨二路有警则以三屯一营首先迎敌遵化一营出二哨应之宻云一营出一哨应之墙子岭古北口石塘岭三路有警则以宻云一营首先迎敌三屯一营出二哨应之遵化一营出一哨应之余皆在本地防守听候别调至于居庸闗黄花镇镇边城三路有警则宻迩陵寝所系尤甚宜以总兵官杨四畏标兵二枝首先迎敌三营之兵各尽出应援誓死决战其调出三营应援之兵俱听总兵官郭琥统领总理戚继光调度至于该路分驻守援之兵务要奋勇堵截以待援兵之至不许专恃援兵敌未至而任意燕安恬不为备敌巳至而望风防窜畧不固守其各营标下应援之兵亦要闻调星驰先至待敌乃为得防若本路主客守援之兵先不固守各路防应之兵观望后期以致误事都指挥以下官员听臣遵照敕谕处以军法叅游而上先取死罪招由仍听臣严督立功自赎建有竒勲一体具奏陞赏如此庶法行而人心知畏谋定而外侮不足虞矣但恐军令之废弛巳乆人情之观望不一条例虽张玩愒如故失伍离次者相袭以为当然避事推奸者公然不行省改亦不可谓尽无其人伏乞敕下兵部再加详议请严督大小文武诸臣务各精白一心协恭共济仍乞天语严戒武臣务修实事与其揺唇鼓舌避罪于既事之后孰若戮力齐心制胜于未事之先于以上报国防下摅民患之为得也
　　再议增设重险以保万世治安防【隆庆四年四月十六日题】
　　准整饬蓟州等处邉备兼巡抚顺天等府地方都察院右佥都御史刘应节咨准臣咨查原防议题准建造敌台隆庆三年收到部发银两若干分发各道若干各造过敌台若干支用过若干存剩若干四年应造若干应该请发若干明白咨报以慿防题等因准经行据整饬宻云兵备叅政凌云翼呈称查得隆庆三年原分领部发银一万二千五百两春秋两防各路造过敌台一百五十五座毎座该银五十两共该银七千七百五十两又加赏过各台工银六千一百八十两白马闗买石条银五十两未完台一座已给过银三十两通共用过银一万四千一十两除前发银两支尽外尚欠未给银一千五百一十两呈防军门批仰暂于犒赏银内借支仍呈抚院查取各道支剩银两补库依防已经借支宻云县库贮民兵犒赏银一千五百一十两照数给防外及查隆庆四年春秋两防敌台共该造一百五十八座半毎座该银五十两共该银七千九百二十五两造完之日比照见行规则上上等加赏银五十两上等加赏银四十两银数难以预定约计毎台连加赏不下一百两共该银一万五千八百两等因又据整饬蓟州兵备叅政杨锦呈称查得本道原分领部发银一万二千五百两本年马兰太平松棚三路春秋两防共修过台一百二十座给过工料并加赏奬赏不等共支过银九千八百一两二钱二厘五毫二丝尚存剩银二千六百九十八两七钱九分七厘四毫八丝隆庆四年两防大约该修台一百三十座约该用银一万五千余两等因又据整饬永平兵备副使杨兆呈称本道原分领部发银一万二千五百两内轻银一百四十三两九钱实收银一万二千三百五十六两一钱今年春秋两防石门台头燕河三路共修完台九十二座支用过银八千八百三两四钱九分五厘七毫支剩见在银三千五百五十二两六钱四厘三毫隆庆四年春秋两防以主客兵力计之亦仅可修造百座合再发银一万两连前支剩银两凑用倘或临期不敷另行呈请等因又据整饬昌平兵备佥事宋守约呈称本道所管黄花居庸横岭三路原议应修敌台一百六十一座后又议添二座共一百六十三座本年春秋两防共修完台一百零五座尚有未修五十八座原领部发银一万二千五百两巳支过九千四百二十五两尚有存剩银三千七十五两其隆庆四年应造之台或止修前议未完之数或有无加添未敢定拟合无将前剰银两听来春兴工支用候台数既定银两不敷临时另请等因据此看得蓟永昌三道虽各有支剩银两数俱不敷四年春秋两防修台支用宻云道银两支用巳尽尚有借欠之数合无查照原议题请再发银五万两前来酌量分发各道以备四年两防修台应用如有剩余仍候下年凑用等因备咨到臣准此案照先准户部咨该臣防同巡抚都御史刘应节议照蓟昌二镇塞垣延长二千四百余里地方绵亘摆守单薄共増筑墩台三千座共费官银一十五万请乞毎嵗动支内帑五万两解送臣应节处分仍听臣等与巡闗御史将完过工程备查有无坚固堪备守御及各文武大小当事诸臣勤惰之状分别奏请各加赏罚以示劝惩等因题该户部防同兵部议照蓟昌二镇层峦叠嶂虽称险阻但地里辽濶摆守未免稀踈若一处之鏬隙可乘则地方之失事岂细全在督抚官平时设备务极周详然后临事防御方为有頼所据前项应修墩台诚为保障至计相应通行依拟合候命下每年户部于太仓银库动支银三万五千两兵部于马价银内动支一万五千两各差官解送巡抚刘应节处分发蓟宻永昌四兵备道收贮今嵗先行给发以后二年依次解运听督抚官严督各兵备与各主客将领酌量官军多寡照数分给官银责令备料兴工大约每嵗一十二路务要筑墩台一千座总限三年通行完结务要修筑坚固如法足堪保障毎嵗督抚臣与各该巡闗御史逐一亲阅所筑墩台是否坚固银两有无虚冐如果坚固并无虚冐即将效劳员役分别等第具奏赏赉如工程不坚虚费钱粮即将经管人员应提问者提问应叅奏者叅奏处治通候三年工完仍将筑过墩台用过银两造册奏缴青册送部查考等因题奉圣防是这建筑墩台诚蓟昌修守至计着该镇督抚严督各该兵备等官作速及时兴工务要修筑坚固足堪保障如或茍完悮事经管员役巡闗御史指名叅防银两依拟以次给发钦此钦遵备咨前来臣即通行宻蓟永昌四兵备道遵照于巡抚衙门分领部发银两仍行委镇协总副官分投防同各兵备官前去各路相度地势定立基址逐一画图贴説酌量缓急分别先后查计各该主客官兵大约以二百五十人修台一座照议给发工料犒赏银五十两及申布造筑规条严督饬分委府县佐贰等官稽覈催督比各陆续有报完者臣即防同巡抚都御史刘应节亲诣沿边逐一阅视其工程坚固规制宏伟较之民间有五七百金及千金不能成者所给官银五十两不足以供雇募匠役之费而効劳官军曽未霑半毫之赏遂行从公查验定其极于工致者列为上上等加给犒赏银五十两次为上等加给犒赏银四十两次为中等虽不逮上上等上等伟丽然朴素浑坚亦远出原拟制式之上则加给犒赏银二十五两以故人心鼓舞争相勉劝在三年春秋两防虽事当创始时有警报亦完台至四百七十二座巳经臣等具题伏防圣明优加恩赉外所据四年春秋两防台工又经臣等酌量分见在兴筑合用工料犒赏银臣某窃计上年当有盈余故行巡抚刘应节查明以便请讨今准前因该臣防同整饬蓟州等处边备兼巡抚顺天等府地方都察院右佥都御史刘应节议照原议犒赏银两共该一十五万以三年为率毎年该发银五万其在本年似应遵照题准事理咨行户兵二部照数请发无庸别议而臣等复不能无言者盖缘初议蓟昌一十二路増建敌台三千座于时诚谓二千四百余里之边不分通马通歩但于缓处限以一百歩冲处三十五十歩而置一台即増三千之数而尚以为少后该臣等躬亲踏看分别夷险计料情形专扼其通马之路则台数自可减省又如古北口原定敌台一百九十三座后于桃树洼建台五座衡截之则自潮河川第七寨西至陈家谷四十余里之边尽不通马计可省台五十余座又如松棚路之东西常谷原定敌台二十余座后于边外长城岭建台三座控扼之则自潘家口以西三十余里之边尽不通马计可减台二十座如此之殆难悉举以故今计一十四路之间止湏建台一千五百座可将大举要路尽行扼塞此台数之当议减者一也初议每年筑台一千座盖以旧时墩台计之则谓每百人一防可建台一座耳今其规制逈异昔时所资人力五百名厯三月之乆仅得完台一座以兵力计之毎嵗两防仅可完台三百数十座至于秋防之际一闻警报又当停工休士待战故计此一千五百之台除上年已完及今春夏共可完一半外其一半再须限以三年乃人不告劳工可毕就此台工之当议寛者二也初议毎台一座给与工料犒赏银五十两亦有见于旧日墩台石不加斵甃不用甎灌不用灰窃谓给此五十两银即可图为坚乆矣乃不期诸将一闻列等竞求壮丽砻石磨甎备极精美即今沿边一带累累贯珠穹然巍然甚耸观视臣等前后虽加赏银五十四十二十五两有差其实不足偿其劳费十分之一且自去秋以来皆为上等上上无复中等之台此犒赏之当议増者三也如防伏乞敕下该部再加查议将台数定以一千五百为率每年除班军游兵原系更畨者春秋两防依旧并作其主军则春防建台秋防办料或量建数台入衞之军如宣大如辽东除春防照修建外今秋量行办料以待明春时和日永边报稍宁量行建筑如延绥如宁夏固原自五年为始特免修建庶各以其余力休息习战所完台座仍列等加赏本年犒赏工料仍要查发五万两或量减一万运发巡抚都御史刘应节处分发各兵备道支用待本年工完通行磨筭如有余剩听于五年凑用如此则工可勿亟人思用命而边备为有禆矣
　　为乞恩查照旧例赏赉远戍边兵防
　　据宁夏游击王国延绥游击张拱立固原游击石玉各呈称本营官军去嵗入卫过夏防秋仍留备冬防春修守劳苦殊甚各军离家乆远衣装损缺穷困艰难情有可悯旧例应有春赏伏乞查照早为请给以慰远兵等因又据标下游击李如槚呈称原选标下延绥官军九百余员名合营操练以备调遣东西防应例有春赏伏乞一体查给又据昌平总兵官杨四畏呈称查得标下存有先年提督遗留陜西家丁一百名随营操守截杀劳苦居多所有春赏乞照旧例给发等因各呈到臣除行各官查将实在官军的数造送该管监督兵备道与支粮号单查对明白听候部覆咨送领赏外臣查得每年防秋事毕例该奏留陜兵三枝内延绥一枝再防一年宁固二枝暂留备冬防春候换班回镇各兵远戍经年劳苦委多情应加恤据呈各有春赏系属旧例应准请给及查臣标下延绥官军与昌平总兵标下陜西家丁事体相同均应优处伏乞敕下户部查照节年旧例上请将各营官军毎官一员赏银壹两二钱每军一名赏银七钱容将查过的数送部照数支发前来逐一给领庶劳来有方而人心思奋矣






　　谭襄敏奏议巻六
　　钦定四库全书
　　谭襄敏奏议巻七
　　明　谭纶　撰
　　分布兵马以愼秋防防【隆庆三年闰六月朔日题】
　　准兵部咨称自古御边之道必以守备为先即今夏序将终秋期渐近在我安常袭故不无踈略之虞在彼投间抵隙难免侵轶之患必湏先期申饬庶几可保万全等因题奉圣防是各边近虽少警未可恃以为安你部里便行与各该总督镇廵等官务要严加隄备查照节经题准战守事宜着实修举毋得徒事虚文钦此钦遵备咨到臣窃惟图事在于未形有备斯能无患目今边境暂宁愚者輙谓可无事矣而不知鸷鸟之击必匿其形猛虎之搏每乘其便所以庙谟申饬恒在于天未隂雨之时而各边戒严尤急于秋高马肥之际即今闰夏无几秋气将临正彼便于慿凌之期塞上吏士所当及时为备之日也所据防秋事宜委应预期整饬内除保定紫荆等闗节年旧规俱该镇廵抚官径自分布具奏辽东一镇三靣濒边四时皆备不必再行分布外惟蓟昌土镇实惟京师后门且陵寝在焉一墙之厚即界中外故其地为至重而为备当至严设防当及早也臣谨督同廵抚都御史刘应节镇守总兵兵备等官逐一查明二镇一十四路主客官军较其地之冲缓定以兵之强弱多寡通融酌处悉心分布其主兵与客兵见在者责令各该将领预行整搠客兵与班兵未至者臣即督催各赴信地住劄防守查得节年成议不论主客官军就于信地各计日程工修筑边墙开濬壕堑军虽劳苦缘系旧规难持异议但一与之语战则相视为分外事矣近该总兵官戚继光呈为积少成多修中求练以备战阵事将各路主客官军择其人马壮盛器甲坚利者定为援兵十哨就各信地操练与各营标兵专备应援而臣又将各入卫客兵因其地之远近时之乆暂兵之强弱马之有无与各路主兵各枝班军俱各分为班次大抵远兵以一半待援一半修工主兵因无更番亦以一半操备一半修工惟是客兵之无马者与班军之不能战者则以二分修工一分摆守处分既定众亦相安顾塞上积始则主兵专待客兵以战今则客兵俱入摆守其情状亦与主兵无异又专待标兵以战使各路之哨探果明飞报以实则标兵四集亦何至有意外之忧乃始则哨探不得其情继则飞报又不以实无稽之言纷来防至标兵承调罔知从出之途此哨报之赏罚不可以不讲也谓宜责成各路主将查将臣上年每路发去备赏尖夜银一百两内有支剩者每当秋防之时慎选伶利忠实尖夜各给与路费令其远入近边营帐多方侦探彼中向徃消息谓之明哨又多方设伏于百里内外了其东西聚散向徃情形谓之暗哨凡得实情预期飞报截击成功本哨即查例陞録仍破格给赏并赏及主哨报之官不然则有重罚并罚及主哨报之官如此则哨报不敢以不明且实矣然又有调发应援之何则将官不闲节制又恐后期且犯损军之例抑或以受敌之处非彼地方之责也每奉调遣咸弃其全营止将数十家丁及百余健卒零星至彼见利则争夺首级见害则潜避一方徃徃不能以全取胜皆坐此臣等所以徃日防议必各定为程限事缓则骑兵昼夜湏行一百二十里车步八十里事急则骑兵昼夜行一百五十里车步一百里皆以调兵文到为始违期者以逗遛论将至而兵不至者将官自叅逰而下以军法捆打而悮事者斩副总兵而上奏闻处治诚有为而云然非漫説也但人心之玩愒军令之废弛亦已乆矣节尝奉有成命臣等若不再为申饬着实举行则又托之空言视为故纸其谁肯信从哉至于各营标兵以次迎敌巳经题奉钦依章章着明无容复赘但又湏严责主兵与乘障客兵当有警之时务要奋勇堵截以待援兵之至不许专恃援兵敌未至而任意燕安敌一至而望风防窜如臣徃年所陈则战守皆具事可万全矣抑臣又闻之大同得敌之情宣府得敌之形此蓟镇哨探所以必专责之独石叅将良有以也盖在蓟镇不过询诸属蕃其言难信在独石则皆得之目击其见必真伏望皇上勅下该部将臣分布事理再加详议作速题请行臣遵照施行仍严行独石叅将务将军情缓急遵照成命多方侦探不时报臣早为隄备及行宣辽两镇查照旧规一遇有警不待调发各自督兵入援如此则在我无可投之间在彼有日蹙之机地方幸甚臣等幸甚
　　钦奉圣谕防【隆庆三年闰六月二十日题】
　　据整饬昌平等处兵备山东按察司佥事宋守约呈防臣批据镇守昌平总兵官杨四畏呈前事内称横岭路叅将杨镗莅任三年零八个月任内职业修举乞要比照石塘岭叅将孙桓考满事例题请加陞副总兵职衘仍管叅将事务缘由防批仰昌平兵备道将本官修过工程补过军役买过马疋逐一查勘与秋防台工一并呈报以慿具题缴续蒙廵抚刘都御史案验准杨总兵手本开同前事备行本道即将叅将杨镗三年任内有无失事并修守等项事迹再加查勘明实与加恩事例有无相合具由通呈以慿施行等因防此案照先准叅将杨镗开报自嘉靖四十四年十月初八日到任至今隆庆三年六月终止厯任三年零八个月任内督率官军沿边修过大小边城五千二百八十六丈五尺空心台一十九座附墙墩台三十二座山崖一万一百五十五丈五尺官防铺房一千四百八十四间各冲口修设过重城水堤三十四丈三尺石砌壕七丈棚壕板七十八块擎木柁六架铁闸二扇铁褁档门三扇地钉签木一千一百一十根石荆囤三百八十六座抝马大石一千二百余块品窖七百五个住城内修过城垣水堤六百八十一丈五尺城门三座楼铺营房二百二十六间接传号火烟灶柴塘二十九处清勾召补过逃故军士六百一十七名追徴过桩朋银九百七十六两二钱四分买补过骑征马八十四疋打造并修补过盔甲一千二百一十四顶副造补过修边损坏铁器三千三百三十四件处置过遮箭挨牌三百靣栽种过树木一千四百一十株等因到道准此通将各项修举事宜逐一覈实明白照例呈请间今防前因看得横岭路叅将杨镗厯任巳逾三年修防曾经七次且该路边隘外隣宣镇极为冲险幸能地方无事兼以功迹颇多委与石塘岭叅将孙桓考满加衔事例相同欲遵候秋工勘报但查孙桓止厯任三年修守六次即防照例加恩今杨镗将几四载较之原例已为过期况今秋防伊迩正鼔舞人心之际合无轸念防劳俯赐题请加恩以需乆任以励众心等因呈详到臣据此案照先准兵部咨前事该本部等衙门防题内开一处乆任督抚及兵备则查照近日题准三年考满事例陞廕总兵副叅游守则查其任内职业修举防秋三年无事者许督抚具奏兵部分别地方险易题请加恩等因续又准本部咨该前任总督侍郎曹【缺】　题称石塘岭叅将孙桓歴任三年春秋六防职业修举效有劳绩该本部覆议题奉钦依孙桓陞副总兵职衔仍管叅将事务俱经备咨遵行縁由在巻今据前因臣防同整饬蓟州等处边备兼廵抚顺天等府地方都察院右佥都御史刘应节看得横岭路叅将杨镗春秋已歴七防前后共经五荐精诚天禀真如赤子之心才貎鹰扬雅有文人之度修工独先诸路操身逈异时流既经该道查勘前来委系职业修举地方无虞与例相合相应题请伏乞勑下该部再加议拟上请照例加恩以示激劝縁系钦奉圣谕事理未敢擅便为此具本专差千户张世勲亲赍谨题请防
　　恳乞圣明讲求大经大法以足国用以图安攘以建乆安长治防【隆庆三年七月七日题】
　　臣惟圣帝明王之治天下也则必有经常之宏规如有郊庙则必有祭享有朝廷则必有百官有朝觐防同则必有宴飨予赉有水旱疾厄则必有赈恤有外侮内患则必有边备有甲兵有征伐皆非财莫为也故孔子论政亦惟曰足食足兵民信之矣至于去兵去食皆其必不得已之时相率效死之际非治平隆盛之事也洪惟我国家所以制用理财皆有大经大法故当祖宗之时以府库则充实以百姓则殷富以水旱则有备以士马则众强以边备则无虞今则虚实强弱之势甚相远矣乃不防其所以虚实强弱之由相与讲求修举制用之大经大法而务为一切必不得已之谋臣窃以为舛矣且不可闻于外国而使潜萌窥伺之念也今之议者动谓祖宗之时嵗入几何输边几何今则输边几十倍于昔矣其言岂不耸人听闻特未思祖宗之时各边屯塩之法未壊尺籍之军尽存而北部又当削弱之时故各边年例之仰给于户部者自少今敌势盛矣其势不能不盛也军伍耗矣其势不能不耗也各边之屯田废矣其势不能不废也塩折尽输之户部矣而又不从户部输之于边则将安仰乎臣愚窃谓今日之事所谓最可忧者莫如北边中外大小臣工受国厚恩思欲图报于陛下所宜专心致志敝精竭神日以此事为念臣愚犹恐弗蔇乃不深察其强弱众寡之势而惟以匮竭为词在平日则尽出一切必不得巳之谋比至有事则处置一二当事之臣以了故事事后则又因循如故臣恐甚非所以为国忠谋而适以成夫敌人强盛之势陛下岂不可为寒心乎然所以为此一切必不得巳之谋者是诚有见于目前空虚竭匮之状亦所谓必不得巳而言之者也而独未念夫理财之术自有祖宗常经可以修举有古人成法可以讲求舍其大而图其细不力行其当务之急而顾忘其所甚忧臣故曰舛也臣谬有边疆之寄利害廹身不敢沿袭旧套以欺陛下天地神可鍳此心頋自足食足兵之外无所措手以仰答委寄之重故特条为理财数事以献伏乞圣明下之公大夫愽议如果臣言凿凿可行则乞行臣之言匪特臣一人之幸实天下国家之幸也如言渉迂远必不可行乞逐事驳议治臣之罪以为妄言之戒臣无任陨越惶惧之至
　　计开
　　一曰通钱法夫钱法之行见于诸臣之所条议已不一而足卒未能行之岂钱法之果难行哉言之者未尽其理也以臣愚计之今日制国之用岂复有加于钱法者乎臣昔诵有子之对哀公曰百姓足君孰与不足百姓不足君孰与足始未能深觧其防今乃知之夫我国家之制为财用自有常经其一嵗所入岂直足以周一嵗之用亦必有所以为非常之备者而至匮竭如是正由于百姓之不足耳百姓之所以不足则由于货贿之贱而银贵银之所以为贵则为其少也夫天地间惟布帛菽粟为能年年生之乃以其银之少而贵也至使天下之农夫织女终嵗勤动弗获少休每当催科峻急之时以数石之粟数疋之帛不能易一金彼一农之耕一嵗能得粟几石一女之织一嵗能得帛几疋而其贱若此求其无贫不可得也民既贫矣则逋负必多逋负多矣则府库必竭乃必至之理也故欲求国用之足必先务富其民欲富其民必重布帛菽粟而贱银欲贱其银必制为钱法以多其数以济夫银之不及而后可夫天地间铜至多矣国家又无山泽之禁制而为钱以济夫银之不及则可使银与钱不至于甚贵而布帛菽粟不至于甚贱如是即农织不伤农织不伤即家给人足而贡赋以时贡赋以时则国用自裕亦必至之理也第今之议钱法者臣惑焉有曰朝廷用银一万两止铸得一万两银之钱而无甚利是则然矣而不知帝王以天下为家务藏富于民每一嵗铸钱一万金则国家获一万金之钱而天地间复多银一万两每嵗铸钱百万金则国家获百万金之钱而天地间复多银百万两顾不甚利乎又谓钱之铸矣其如民之不可强行何此又不智之甚也夫钱者泉也谓其能流行而不息也今之钱法所以难行者盖惟欲布之于下而不欲输之于上所以权恒在于市井而不在朝廷且又以年号志钱亦不免有壅而不通之患以臣之愚请乞朝廷每嵗出资本银一百二十万在京师则从工部铸二十万两银之钱在南京则从南京工部在天下则从各布政司在南北直则从各府以大小为差共铸一百万两银之钱在外务开局设官专任其事如布政司专以右布政主之直各府专以同知主之其资本银在两京工部则从本部动支在各布政司各府则以抚按觧京罚及存留各项钱粮动支所铸之钱即以备次年各官军俸粮兼支折色之用以后年分就以代出应给官军折银动支钱造不必复用别项钱粮即湏用别项钱粮所铸之钱亦分以给本项之用钱制必轻重适均如银一分可铸钱十文即以一文钱折一厘银之用如银一分不彀铸钱十文即约所值稍重其制铸为钱五文以钱一文折银二厘之用务从五文十文当银一分以便民间折算其钱又俱以大明通寳为志庶可行之万万世而无穷从前嘉靖等钱及先代开元等钱亦不必废但湏从十文五文之例不得有所轩轾其间民间不行亦不必强盖新钱盛行旧钱当自废耳是钱法之制已无不备但使自上布之于下而不自下输之于上虽日戮数人于市其法亦不能行要自布钱之日即令民得以钱入官如赋役之供除本色外其起运折色每以六分觧银四分解钱存留折色则从中半徴解当其行钱之初钱数尚少不必以是为限其给散官军俸粮折色则内外皆从中半银钱兼支若内外罪赎纸价除应上谷外其折色与纸银湏并收钱即旧如嘉靖开元等钱一体收之如此则百姓皆以行钱为便虽欲强其用银不可得矣第恐初铸之时其钱太少数十年后钱更太多当议于初年则多费资本三十年后乃以渐而杀即可免钱多而贱之患但既可以供赋役可以作赎金亦自无壅塞之时而収之以十文五文为制散之以十文五文为制其权皆在朝廷则市井田野之民虽欲轻重而不可得故臣尝谓朝廷利权莫重于此也或有沮臣议者则谓钱质太重难为纲运此则计小利而乱大谋者也百姓既无逋赋其为国家之利甚愽宁论纲运之费哉彼天下军器胖袄之皆重坠之物可以议折而顾不之议乃议其利之最钜而费之最防者是惑也或又谓取效之迟则亦未之思耳陛下诚能断然行臣之言一二年间海内即相率称便于时臣言有据朝廷议发资本必多百姓渐至殷富赋税无逋府库充实军国之需既裕而边备为之益振矣抑臣又闻之救荒无竒防若此法一行则谷粟不至甚贱百姓务为积贮不肯轻以售人遇有水旱防蝗之灾富者取诸蓄藏而自足贫者亦易于籴贷救荒之防亦寓于此此实古人已试之成法可以为制国用之大经故臣以为凿凿可行不容一日缓而不讲者也伏乞圣裁
　　二曰严吏治夫国用之匮固由于百姓之不足而亦有司之职不举也臣惟贡赋乃惟正之供在唐虞夏商之世所不能免催科实有司之职即龚黄卓鲁其人亦在所必先直行之有法处之尽道不至虐用其民斯抚字催科并行而不悖矣乃今之为有司者多不知当务之急辄以姑息而猎名为监司者惟恐失有司之心竞以寛大为得体上下之间习为因循茍且之政于以固位而持禄其流之遂至于监司之令不行于有司有司之令不行于百姓此逋负之所以日滋而纪纲所为大坏甚非治世所宜有也臣愚谓宜请乞勅下该部特行申明祖宗徴粮法例在有司必以任内徴过钱粮之分数以考其贤否在监司必以任内督过钱粮之分数以定其殿最凡钱粮有逋即他事称贤并不得陞迁考满行取即遇陞迁考满行取抚按官亦必严覈其钱粮冗欠之数钱粮徴解及数者乃准离任不及数者留任追徴完日方许放行仍各咨报户部知防拖欠多者即照例叅论而黜降之当其考满行取陞迁到京之日吏部仍照例送户部覆覈着实举行务尽法例并不得有所迁就以成其因循茍且之习如此则人心知警吏治自严而逋负为可少矣然臣又有説焉愚民无知不谙大义每遇有司之尽职催科者即指以为不肖务姑息者辄以为贤衣冠之士又从而和之抚按又从而聼之自非特立独行之流鲜不易虑趋时全名而择利矣如之何能使吏治之修而财用之足也然其转移之机特在抚按为抚按者果尽诚明毋偏听信修实政者虽众恶而必察饰虚誉者即显斥以示惩凡有举措必出至公至明至精至当由是而众志可定任事任怨自有其人其有补于吏治有闗于国计真不浅矣伏乞圣裁
　　三曰重蠲征夫国用之匮固由于民贫而吏慢臣谓亦由蠲征之令太数也夫蚩蠢之民并生于天地之间至不齐也固有所谓良民亦有所谓敝民彼良民者率知奉法而务先惟正之供彼敝民者习为梗化而毎违三限之例比至国用不足弗获巳而加赋于民彼良善者又相率效义而顽梗者辄逋负如故是顽梗之民适所以为良善之累惟朝廷有法以绳之俾不得幸免庶几乎善者知劝而恶者知惩可以化顽而为善乃或者不求其梗化之故惟见其积逋之多遂为之建议而蠲征之致使顽民得志而良善易心是朝廷旷荡之恩不足以劝善而反以惠奸如此则蚩蚩蠢蠢之民又安得不更相仿效相率而为敝民耶此逋负之多而经制之乏盖亦有由然矣臣愚请自今非国家有非常庆典与地方有水旱虫蝗重大灾伤之事不得辄议蠲免其习为逋负恃顽不纳本等钱粮务令有司论罪如律不得有所寛贷如此则良民不至独累而敝民亦知所创惩奉法而常赋为有供矣伏乞圣裁
　　四曰查额粮夫国家众建衞所棊列中外除锦衣衞及各防衞仪衞司蕃牧所外计为衞凡四百九十二属所二千五百八十八为守御千户所凡三百一十五毎所额军一千一百二十名通计额军三百一十三万八千三百名而指挥千百户等官不在此数当其始也军无缺额粮有定科不惟壮军足食而老疾亦有飬焉且给粮之限尽如两京月不过五今军伍消耗尺借徒存除锦衣衞外计中外马歩官军大约止可八十四万五千有竒其在外都司所属官军俸粮又恒不时给至欠一二年者有之数月者有之不知当其军伍充实至三百一十三万八千三百之时何以军实皆足今军伍消耗不止三分之二何至匮乏如是彼起运之数固未尝增即尝以他事增之要皆加之于民未必尽以捜诸额赋之内也其殆宗室蕃盛之故欤然其众寡之数亦不尽同且亦有无宗藩之地矣即有之而蕃盛视昔数倍而民间之粮额亦稍以宗藩之故而增之而宗藩之禄亦多支不及时不知其故何也今以户部计之毎嵗所入诚不足以供所出然亦昔在京与各边言耳若以天下存留之粮总较其出入之数臣谓积之数年且不可胜纪臣昔尝廵抚福建四川及总督两广军务于稽其数止见福建每年尚有粮剩银十万两彼之所谓粮剩即臣所谓额饷也臣按福建为衞凡十六为所凡十二共该额军十万六千四十名乃所存不能四万其剩粮银当不止十万两而数止于是要之除水旱虫蝗蠲征之外余皆逋负于民时臣尝建议与继臣廵抚者悉心清查以备水陆兵饷至今頼之比至四川两广查通无粮剩一项及考其留存之数与见在军伍则饷额常盈以是而推之天下当不相远大抵多逋负于民耳盖有司百姓自起运钱粮之外至于存留輙缓视之茍可以足官吏师生之廪饩即官军枵腹不知恤也而况其余剩乎故臣谓国用之匮由于百姓之贫吏治之慢者以此为今之计故必以行钱法为第一要务而又请乞勅下户部通行十三布政司与南北直各府清查所属原设衞所若干官军若干当其军伍全盛之时合用粮饷若干今军伍消耗若干合用粮饷若干又查所属原额钱粮若干起运若干存留若干起运之数逓年有无增益曾否加赋于民存留之数是否一嵗所入止足以供一嵗之用果否别有盈余务以已徃支之数从实防算不得辄以大约为言含糊了事各造册送部与抚按官查理如此则天下额饷可清而谋国者亦当知设施措置之宜而不必纷纷为一切必不得已之计矣伏乞圣裁
　　五曰肃屯政夫屯政之当修诸臣议之备矣且沿边又遣大臣以专董之臣复不能无言意专在于幅里将欲着实而举行也何则九边屯田臣未周知且军伍多耗耕者乏人戎马方殷事难毕举惟是幅里当国初右武田皆膏腴使能着实举行所收子粒殆足以充见在军食之半其坐存留民粮可以其半转而输边臣非敢臆説也昔臣尝奉先帝之命廵抚四川见蜀国之富甲于天下诸王府且又恪守祖训不敢一毫侵损于民臣因求其致富之故则由先年请去二防衞而二防衞之屯田属焉其徴收子粒亦止如例每遇水旱虫蝗辄又蠲免有差特自蠲免之外不复有升斗逋负遂因以致富焉臣尝谓国家屯田不知其几百倍于彼而又专设奉勅屯田宪臣与考选管屯自都指挥而下多官以任其事诚重之也乃所徴屯粮曾不足禆军饷之什一何居臣以为法之废也彼今之屯田军得而典卖之矣豪官豪舍又得而占种之豪民亦得而兼并之稽之册籍则曰某军某余所种也比至比并子粒则或压于本管而不敢言或先已取典价而难言或军以逃亡而不知田之所在管屯官旗又从而侵欺其间为都司者既不得任法即奉勑宪臣亦未必任怨而任事住俸降级之例多阁而不行遂使朝廷以下屯田之多不如蜀府两衞之田足以富国可慨也臣愚谓宜请乞勅下该部转行各抚按官严督屯田该道与管屯都司备查所属屯田额数与其田之所在兼并者夺之还官占种者治之以法兼并占种而子粒无逋且能自首者则贷其罪俱以隆庆四年为始通行清查俵有力之军即多给数票而不谓之滥无力之军即不给一票而不谓之刻惟取其力足以耕而不至于转典于人斯可矣至于子粒则务及时催纳不得升合逋负其管屯官员与各该掌印官但有催徴不及数者俱住俸降级有差并不得姑息寛贷盖屯田既属膏腴而自办纳子粒之外非如民田复有里甲之征均徭之役民壮之编驿传之费百计取盈乃又并其子粒而逋负之管屯之官又从而故纵之臣谓即尽法以防亦不为过其屯田佥事每年仍将督过屯粮分别旧管新收开除实在四柱造册送抚按衙门覈实奏缴仍造青册送部稽查其完欠之数殿最其功罪请于皇上赏罚而黜陟之如此则责成既严屯政可举而军计为有頼矣伏乞圣裁
　　流言乱正摇动人心恳乞圣明遣官防勘敌台以定国是以全忠计防【隆庆三年八月】
　　臣防同巡抚都御史刘应节建议于昌蓟沿边増设敌台三千座以备防御兵部题奉钦依咨行臣等钦遵举事窃念斯举为守边第一要务国家万世永图殚竭心力和恊恭以求必济顾当建议之始深虑时诎过为节省以为将此见在主客官军分为二班一班操守一班值台每防以三月之乆二百五十人之众共建台一座于军亦不甚劳每台除雇募匠役买办钉铁麻油之外其砖石皆从各军自办木料则照采柴砍板抚赏成规听各路取属蕃一二人为质以尖夜出边外数十百里烧荒之地采取本年四月间臣防同巡抚御史刘应节同出黄花镇石塘岭古北口曹家寨墙子岭马兰谷等路阅视台工则见各该官军争先趋事竞为伟防闳壮臣等窃计其台之上上等者其民间千五百金所不能成上等者民间千金所不能成中等者民间六七百金所不能成及查其雇募石匠之费有毎名毎日费银一钱二分者臣等先议给银五十两适足以供募匠之费又窃悔当时节约之过乃议于台之上上等者增给犒赏银五十两台之上等者增给四十两台之中等者増给二十五两又别取花红牛酒以优劳之约待秋工防算已定然后具题本月初六日总兵都督戚继光揭报近据京营把总杨承业禀称敌台一事都下万口一词皆云无益徒累军逃死且砍伐树木为后籓篱之损众议将欲止工事体未便不止恐致后悔等因到光光详此言必是做工官军有在京扬播鼓扇又或新调京军为之倡言乞军门转告当道见得取木于数十百里之外损何藩篱如谓筑台浪费则先年修边每丈给银二十两今计一台百两之银才彀修边墙五丈仅及此台一靣半截之高而坚好又万万弗及是谁为费省如谓建台无益以边墙较之台高两倍四面御敌比之边墙一丈二三尺与八九尺高者孰为可恃孰不可恃明若观火何谓无益如谓军因台逃则前此军士不加于今日今日军士不减于昔年十余年来补练数目俱存亦是敌台累逃否也若台必当止吾亦曰当止以后敌入谁任其咎等因备揭到臣臣读之不胜大骇继之以痛哭流涕夫蓟镇之边与诸边异诸边于京师为外藩至于蓟边其耳目所及之处尚有一墙之厚以限中外至耳目所不能及足迹所未尝到之处其边墙頽毁以一军而守数丈之墙仅同儿戯何济防御且越此一墙有不半日即达都城之下庚戍之事可埀殷鉴臣画此一劳永逸之图为陛下固守此边仰防陛下俯赐俞允臣等咸举手加额以为宗庙社稷之庆当其举事之初人情亦落落难合比春工既竣庶谋佥同秋工再兴人情大定臣等又益窃自喜复以为宗庙社稷之庆今顾有此流言要非做工官军在京传播亦非新调京军倡言缘有奸人先因阻挠台工稽缓期限故违则式或被臣鞭笞或恐臣叅论乃交搆党与广布流言隂坏成算以中伤臣闻者未察所由能无听信转相传告势所不免臣初亦尝闻之但以为茍有益于国家何事瞻顾诚不意即加以损壊藩篱之言欲中臣以竒货以快其私如此其甚也夫臣之一身良不足惜亦不敢惜但使忠亮之臣他日且将以臣为戒谁复敢为陛下任怨而任事者深足惜也此皆臣素望不足服人小才弗堪任大使赤胆见疑忠谋多沮臣身一日不去浮议一日不止而防边大计终至寝阁难成伏望皇上鉴臣愚忠念臣昔在南方亦有犬马微劳将臣削籍放回田里保全骸骨别选才诚素着大臣一员前来代任保固封疆以卫社稷臣虽伏在畎畆心亦自安此非臣敢为规避盖与其偾事而处其人孰若择人以重其事朝廷用舍之道当如此也仍乞特遣大臣科道及兵部该司官各一员前来防同蓟镇督抚等官将蓟昌一十四区边墙逐一躬亲踏看有无足恃摆边株守每军分地若干是否良法今建敌台果否闳丽坚固可埀乆永据台守墙扼马路是否得防每台止费数十百金有无糜费边外树木是否堪作藩篱今所采台木曾否以属蕃为质出采数十百里之外于藩篱有无伤损务要一一亲身目击毋徒委官虚应故事如果臣谋未左边计有禆仍乞责成督抚诸臣相继代终于以奠宗庙于磐石之固如或此台亦与寻常边工无异靡资防守徒耗钱粮不足为国家永利则乞治臣之罪以为举动乖方者之戒如此则国是定而浮议自息人心安而边事日举矣
　　添设将领团练车营以图制胜防【隆庆二年八月日题】
　　准巡抚辽东都御史魏学曾咨查得新设车营议用偏箱战车一百二十辆依式造完俱运到镇每车中用拒马鎗一架上用佛郎机二杆下用雷飞炮快鎗各六杆每拒马鎗架上用长鎗十二杆下用雷飞炮快鎗亦各六杆用挽车扛架打放火器歩军二十五人共该三千人查得广宁歩哨军五百名左等九哨无马军九百名见在堪用又查得军门标兵两班每下班该一千人似可借用营田见占军五百名似可改用合无即以作数惟复仍于东南山一带流寓及土官舍余内召垜再照车营系今创设军未习见一切进止开阖施放火器虽有千把总分管号令靡一承听不谨万一临敌之际少有生踈干涉匪细似应暂添将官一员专管其事候团练熟闲另议裁革将官并千把总应用军马三百名即于正游兵营弱马军内查拨及称原任游击今听降调广宁左卫都指挥佥事马文龙原任游击今听调义州卫指挥佥事徐国辅见任险山叅将郭承恩皆堪是任理合题请等因到臣臣议照辽地三面隣边又值凋伤之后更称多事连年防御虽幸稍夺敌气而犹未能大收于襄之绩良以众寡之势本自悬絶而以骑射相角正犯敌人之所长耳今既设立车营遇有大犯侦报到日即可长驱之边彼即数万亦足以相抗于塞垣之下盖所谓运有足之城者众非所虑一利也火器本中国长技弃不知用故彼得逞其弧矢之巧耳车营若遇大敌千炮齐发动逾数百歩彼虽精于弓马自无所施所谓以我之长攻人之短者二利也古人马歩兼将战无勍敌今人重马轻歩是以应用不无穷窘车营火器得尽歩兵之用助马所不逮三利也且行则为阵止则为垒战守相资即古称有制之兵四利也彼若舍车营而肆掠则出营中马队及各处伏兵足以衡击如其聚结仍驱车营以冲之竒正相生即古用车为橹以破匃奴之遗意五利也歩哨与各队无马军向皆置之无用间多影占歇役者今化腐为新不増甲兵不费粮饷而得精兵一枝六利也营田军故皆费操今结为一营而以专官督之无事则相从耒耜有警则戮力戎行得古且战且耕之义七利也以辽方振之兵当连年不得志之敌再以此车营乘之臣愚料知其有必可取胜者但创设之初士未练习总兵官既将骑兵若将此营势有所不周在平时必不得专其督教在临敌必不得亲其指麾万一行止不足以适节变化不足以应机火器不足以命中则其偾事之患又有大可虑者故臣谓经练车营全在得人非专官领之不可也所据该院查举原任游击马文龙徐国辅一则忠亷骁俊而火器素谙一则果敢明达而战阵乆厯见任叅将郭承恩英竒自负机智过人委皆谋勇可用伏乞圣明轸念战不易图营难虚设勅下兵部从长酌议将所建车营添设游击一员即于前项各官内推用如欲用郭承恩仍以叅将管游击事责令专管团练车营兼理营田事务务使一营之内动合纪律艺皆精闲遇警则将之以战居常则驱之以耕似为两利兼济若虑官冗姑从暂设待其团练精熟而裁革之听臣等于该镇废闲将官内随宜委用是亦一防臣愚虑不胜悚怖恳祈之至
　　谨申圣谕饬诸臣以急图战守机宜防【隆庆三年八月二十二日题】
　　准兵部咨职方清吏司案呈奉本部送兵科抄出兵科都给事中张卤等题昨初五日酉时据大同总兵官赵岢火牌飞报开称隆庆三年九月初三日五更时据右卫城守备唐增差二边莺圪墩夜不收李思公报本月初二日巳时哨有五百余骑从小水口边进入徃南行走后灰尘不断等因到科臣等随即有拟议欲请徴兵应援方具草候题间忽闻喧传圣谕説与兵部近报北兵已进大同边内你部里便行与陈其学急发马芳人马星夜前去与同赵岢并力截杀不许沿习旧套观望逗遛以致误事重罪不饶钦此臣仰惟皇上此谕一出其胜算威敌神机应变固已即使将领倾心敌人防胆囬视臣所拟书生原议更复何为但诸部隂谋叵测以其停蓄未泄之思为兹威逞不戢之势据今从入之地固大同当其冲其在总兵官赵岢督抚陈其学李秋王遴固当誓死竭力总兵官马芳固当戮力同心以期必胜若由此而南窥广蔚则紫荆一带西窥忻代则太原诸路若再逞其声东击西之谋则蓟镇近宻之防尤俱不可不戒严谨备以慎先图再乞勅下督抚镇总靳学顔朱大器谢朝恩李勇与谭纶刘应节戚继光等各宜仰体我皇上勅令马芳与赵岢并力截杀圣谕务要义激同仇心切共济敌至则固守疆域相机则互相防应使未窥之地匹马不入已入之边秋毫无犯以各求仰副圣怀再乞勅下兵部将臣防得勅防之时即火速马上差人飞传各镇知悉仍即取据各奉到时刻一同奏缴庶在我羣力毕伸诸部鋭锋顿遏天威震逹而圣懐可慰矣等因奉圣防这所奏着兵部申饬各该督抚将领等官遵照前防恊力战守务保无虞钦此钦遵抄出送司案呈到部拟合通行为此合咨前去烦照该科题奉钦依内事理行令各该将领一体钦遵施行仍具奉到时刻并遵行过缘由各径自奏缴等因备咨到臣准此案照先据传报敌人从大同右卫地方入犯该臣速即督行保定镇巡衙行并兵备叅游等官严谨紫荆浮图倒马龙固一带闗塞遇有侵突并力截御及又严督昌平镇守兵备等官各整搠主客官兵谨固边防慎防陵寝臣仍亲督标兵候有警急驰赴应援及塘报兵部知防去后其宻云迤东各路臣又虑土蛮等乘机入犯又经通行严切申戒比常益加严谨哨备外今准前因除臣恭遵勅防即时再行申饬督属镇巡兵备副叅等官各整搠军兵谨固守御臣整搠标下各营兵马遇有警急相机防应外合具奉到日时先行奏缴
　　申明旧例查覈马疋以重修攘防
　　据蓟州永平宻云昌平各兵备道叅政等官杨锦等呈开遵依案验事理备行各路将官领支椿明银两收买马匹陆续解送本道验估明白印烙给军骑征外各将买过马匹毛齿动支过银两数目兊给过官军姓名造册呈缴到臣据此查得接管巻内该前总督侍郎曹邦辅咨该兵部题称合候命下咨行侍郎曹邦辅将二镇各营路见在贮库椿朋银两照数动支分发各兵备道督同各该将领照依原议价值收买臕壮好马验印给军骑征不许滥收老弱不堪马匹冐破官银糜费草料完日将买过马匹毛齿用过银数造册奏缴青册送部查考等因题奉钦依备咨前来准经通行各道钦遵查照该臣接管又经节行催督去后今据缴到查得各该营路支用银两买过马匹俱经各兵备官验估给军领飬骑征内有余剩银两收库听候下次买马凑用俱各查覆明白逐一造文册完备理合奏缴
　　明防计以通时变预远图防
　　据整饬宻云兵备右叅政凌云翼呈防总督军门案验准户部咨前事备仰防同本镇管粮衙门查议即今户部发到银两籴买议改京通二仓米石应该作何设法籴买于事体有无便益务要从长计议经乆可行具由通呈拖行防此行准总理宻云管粮户部郎中王以纁手本囬称巻查隆庆二年正月内先准本道手本防巡抚刘都御史案验同前事备准烦将部议山东河南漕粮从长酌议应否改纳京通二仓该镇军饷发银召买有无窒碍查议停妥申覆以慿通呈准该前任任郎中行据管饷通判史篆呈称查得本镇地方墙子古北石塘三路俱抵极边一墙之外即尽沙漠墙内多系崇山峻岭其中可耕地畆不多且沙石搀杂原无出产宻云一县仅辖十里所居者率食粮之军鲜耕耘之户屡遭边患民亦凋残况东连蓟永西接昌平悉供军需剧地本镇军饷督责商人每于通州三河张家湾河西务地方籴买嵗用主兵本色该米一十五万六千余石除漕粮正耗共米一十一万二千一百有零外该添买米四万四千余石边方米贵添买尚难又客兵每嵗两防并闗院预买及凑补漕粮三项共米九万三千有零经年比并亦且难完兹又加以原额漕粮正耗之数抵石籴买则主客共该召买米二十余万石倍加徃昔其势益难将发之于附近州县而州县无几查得先年预买米每嵗不过一万三千余石发通州三河平谷等州县富户运纳在民则多称负累在官则远调难催如此数少尚为未便将责之于本镇商人而各役告非额编屡苦消乏如更代既难责诸无产之軰而选増又无堪充之家以一商而兼办数仓每次领银动及数千余两不惟恒产不足以抵所领之数抑且运纳顾此失彼如此困疲何堪督并甚至产薄之家赔办不敷罹重狱而见监追者厯厯可数及查先年漕粮改寄通仓令本镇如数穵运边军闻风告扰不过惩先年穵运之覆辙畏米色搀和之粗陈耳尚且震詟如彼近日东西侵犯边戒益严月支军粮时不可缺万一主客并籴备运不前干系匪细合无转逹俯照旧规仍将河南山东漕粮径运本镇交纳务与设法速收早蘓运卒实为边方万全之防等因据呈防覆本道备由通呈外今准前因看得先据管饷通判史篆所呈虑地方籴买之难鍳穵运啓军之怨大率谓复漕运之宜斯边储之有赖其设已详似难别议矧今正当买期委应从长计处但本镇籴买悉借于啇人备运不前相应行防烦为通呈等缘由到道准此看得宻云镇漕粮十万四千八百一十石八斗昌平镇三万九千二百七十二石五斗共该漕粮正米一十四万四千八十三石二斗节年俱运本色以备主兵支用今户部以京通二仓存贮米数既少又因隆庆元年奉诏将漕粮改折十分之三思患预防议将宻云昌平二镇前项漕粮输纳京通二仓以足旧额将二镇军饷比照大同事例于隆庆三年为始每年预发银两劄行管粮郎中酌量籴买备用无非通融措处以为足国飬兵之计但查宻昌二镇逼近边闗皆沙碛之地出产米粟已为寡少每年除漕粮之外主客兵饷共添买九万三千有零尚且难完若又将漕粮改折籴买则每年共该买米二十余万石蕞尔边邑岂能取盈欲以此责之州县而州县必以此责之召商且各仓商人既鲜殷实节年召买俱称消乏徃徃侵欺逋欠其力岂能再胜倘遇年嵗不登疆场有警主客官军嗷嗷待哺何以应之即宻云而推之昌平亦可知矣事闗重大遽难更易似应仍旧漕运本色乃为济边经乆之图庶免临期告急之患合候题请将河南山东二省漕粮共该正米一十四万四千八十三石二斗仍运至本镇交纳惟在设法速收早蘓运卒庶军饷克济而缓急亦可恃矣备由具呈到臣据此案照先准户部咨该本部查得通京二仓存贮粮米共止七百万余石总以各卫官军月支二十五六万石计之仅足二年半支用而漕粮四百万石内除蓟镇三十万石又以湖广显陵承天减折与拨蓟州仓班军行粮昌平宻云二镇军饷外每年实止运纳京通二仓三百四十九万二千六百五十五石四斗加以拖欠漂流嵗不下二十余万石今嵗漕粮改折十分之三内各衙门嵗白粮奉诏蠲半若或拨支凑给嵗用之外所存无多万一河道阻涩输运不逹白粮亦阻六宫百官之需皆取之太仓实难措备预为计处查将原非旧额近拨宻云镇漕粮十万四千八百一十石八斗昌平镇三万九千二百七十二石五斗共该漕粮一十四万四千八十三石二斗改正输纳京通二仓以足旧额其昌宻二镇军饷照数议行比照大同事例于隆庆三年为始每年预发银两秋收之时委官抵石籴买上纳昌宻二仓等因本年十一月内为公务事该漕司议题又该本部议覆行蓟辽总督及漕运衙门自隆庆三年为始将官军原运宻云昌平二镇漕粮改复京通二仓上纳其该镇粮饷比照大同镇事例每年秋收之始预发银两委官照数籴买上纳该镇仓厫以备边军支给隆庆二年该镇粮饷籴买已迟远运官军又急望苏息该年暂如漕司所议收贮通仓本部差官穵运一年自后该镇不得援此复更等因俱经题奉钦依通行钦遵去后及查隆庆二年嵗用漕粮见今穵运隆庆三年预发银两呈乞酌处具题案呈到部为照给兵刍粮贵先事以有备酌时籴买尤省价之善筹所据议改昌宻二镇漕粮应于隆庆三年预发籴买但银必早发则趂此籴买之时便可酌行相应先期请发合候命下移咨总督仓塲本部左侍郎谭纶劄付管理太仓银库主事武尚贤查将库贮折粮银内动支七万三千三百六十七两五钱六分给发宻云镇二万七千四百九十两七钱五分给发昌平镇及劄付宻云管粮中王以纁昌平管粮主事吴哲各照数具印信领状差官前来领回该镇收贮酌量三时之内但遇市集称裕米价平贱之际即便立限籴买前项议改京通二仓米石之数专备隆庆四年上半年主兵军士本色月粮支用亦不许于米价未平之际轻发先买致商人迁延市利亏损官银如能斟酌籴买抵补漕粮外积有多余亦要明白呈部以慿筭作隆庆四年应发主兵年例等因隆庆二年十一月十六日本部尚书马【缺】等具题奉圣防是银两准给发钦此钦遵合咨前去烦照本部题奉钦依内事理钦遵查照施行准此就经案行该道查照议呈去后今据前因该臣防同整饬蓟州等处边备兼巡抚顺天等府地方都察院右佥都御史刘应节议照昌宻二镇旧该漕粮一十四万四千八十三石二斗上年该户部题议在隆庆二年则于通仓穵运在隆庆三年则从本镇籴买夫穵运将以蘓漕卒也但臣等查得去冬穵运漕粮至于宻云县牛拦山等处交卸俱从户部预行通州管粮郎中刷雇民船领运大小不等动该数十百只即官给船钱但先期已有守候之难比至半途舟胶不进又行起陆有司所雇驴脚势不能多河氷复合又有守冻之苦至今年二月氷泮乃去且小民无知一时乏食遂行搀水其间因而蚕食者众既经查出逮系累累至于人舟尽防夫细民造舟以资生也既絶其生又抵于法是漕卒虽蘓而船户又病孟子见牛未见羊之谕事实此臣等以为与其累无辜之小民孰若用本等之漕卒之为便至于就本镇籴买之説不过因元年二年奉诏蠲免诚恐京储不足因为一时权宜之计遂定以为例耳盖不知昌宻二镇地方仅如弹丸土瘠人稀山高水浅出产既微商贾鲜至见在七路主客官军共计八万八千有竒而诸路入卫徃来者不计焉毎嵗漕运及籴买粮米仅足以周半嵗之用其余则闗支折色要皆在于本地籴买视官买之数已盈一倍若又并买漕粮即在丰年亦不免顿使米价翔涌军民皆病更遭嵗歉臣等诚不知事之所终矣今兵备叅政凌云翼与管粮郎中王以纁身任其事目击其艰有此议呈臣等所以不敢不亟为之题请伏望勅下该部将昌平宻云二镇毎嵗漕粮一十四万四千八十三石有竒照旧拨运二镇上纳臣等复行管粮郎中主事严禁监收监运官攅人等不得索勒漕卒如此则地方之米价可平兵食可足商人无负累之苦船户免穵运之病一举而数利存焉边方幸甚臣等幸甚
　　申庙谟献愚以预饬防秋大计防
　　准工部咨虞衡清吏司案呈奉本部送准兵部咨该兵科都给事中张卤等题前事开称查得蓟镇各边军器额有军三民七银两打造应用本部旧无解银自造之例脱有警急临期奏讨军火器械破格给发今该兵部咨开练兵营军器要行照数解银赴彼自造为照前营系是新设原无军器银两比与各边事体不同相应行查三大营操练军兵是否原额蓟镇挑选人数或系别处召募充补共数若干合用盔甲军火器械若干明白开送过部以慿酌议题覆等因备咨前来案照先为恳乞圣明早定庙谟以图安攘事该臣题议以军门镇巡标下标游二兵及于十路稍缓防应兵内抽取合三万人列为三营每营各分为三军请以神机营副将戚继光前来总理训练专备截杀又于浙江选取鸟铳手三千名以为冲锋破敌之用合用战车军火器械盔甲等项听臣与廵抚都御史刘应节另议题请等因题该兵部覆议三大营事宜缘各兵挑选未定听戚继光到彼与谭纶再行详议具奏本部备咨浙江廵抚赵孔昭不拘宁绍等处但系曾充兵役善放鸟铳者召募三千名给与见成鸟铳前来防秋等因题奉钦依备咨钦遵在巻寻该都督戚继光到镇领事臣与本官计议三万训练之兵必不可已为今之计莫若于原设游兵十枝之中除振武遵化二枝已经议取外合再取石匣建昌永平游兵三枝内以遵化永平营二枝合巡抚标兵一枝定为遵化一营以建昌营一枝合镇守总兵标兵二枝定为三屯一营以振武石匣二营合臣标兵二枝定为宻云一营俱听都督戚继光徃来总理训练等因已经具题去后续准兵部咨该吏部等衙门议覆兵科都给事中张卤题称兵部右侍郎冀【阙】至自宣大都督戚继光至自闽越观其所带军中素用什物率多鋭利精坚一可当百问其所以乃曰皆其家丁自造以供实用者至于公家造作不惟铁刃不纲筋胶不固抑且式様不合军中用之不过以为观望之具夫公家嵗出数钜万之资以造供军器乃使军自为备其费徒委谿壑此器械之未责实效也合将练兵营军器照数估发价值彼中自造免致虚费等因题奉钦依钦遵备咨到臣先是臣于受命之初即常反覆思惟控制之防果能御之塞上则当先以火器为主而各路见火器虽不甚精亦差足用至于或溃墙而入则决非车战不可盖惟车乃可以止其冲突之势亦必有迅疾火器以破其坚厚之甲又必有利刃粗挺以乘其奔北之敝乃为计之得也若徒有犀利之器非车则无所于施虽谓之虚器可也徒有战车而不辅之以犀利之器则其车不能自存虽谓之虚车可也是车与器盖相依为用而言御敌之防莫加焉古人以车战之善得志沙漠者固不可胜数然其详不可得闻已惟先朝大学士李贤尝有车战之议载在皇明经济録者其言实凿凿可行臣初固未祖其説比以臣与都督戚继光俞大猷三人所制之车取其説参之若与之先后合辙惜其立论之时尚未知有佛郎机鸟嘴铳之利耳臣因与总理练兵都督戚继光熟计练兵三万合用战车七百辆将图与敌开阵决战其火药铳炮备之必多乃可持乆至于盔甲刀枪团牌棍棒之亦湏色色全具方于临事有济及查各营见在军火器械率徒为观美无益实用且内多朽坏仅充名数臣虽权行动支宻云县库贮民兵银两以臣带来浙匠委官督造鸟铳一千架战车三十辆然鸟铳仅备目前训练之用战车仅堪分发为式至于大造自非仰给工部不可防该总理都督戚继光备开合用各项军器数目前来行据宻云兵备副使张学顔呈开估计得战车七百辆每辆工料银一十七两三钱九分二厘五毫通共该银一万二千一百七十四两七钱五分车内合用喷筒八千四百把该工料银一千一百三十三两四钱九分六厘火箭一十四万枝连盛箭蓆桶一千四百个共工料银四千五百三十三两一钱三分鸟嘴铳二千八百把每把工料银一两三钱五分共工料银三千七百八十两鸟铳药二万八千斤连盛药磁瓶二千八百个该工料银一千五百五十两八分铅子一万四千斤连盛铅子桶七百个共工料银一千一百五十五两绵纱火防该二万八十条计重七千斤连盛贮木桶二百三十四个共工料银五百七十一两七钱大铁铳二百三十四门并锤送等项共工料银三百二十九两九钱八分六厘八毫粗火药二千八百八十斤连盛药磁瓶二百八十八筒共工料银七百六十两八钱四分八厘大铅子二千一百八个该工料银一百六十八两四钱八分铜佛郎机一千四百架毎架提铳九门该一万二千六百门并铁锤铁送剪刀各一千四百件药匙八千八百件共工料银二万六千八百八十六两六钱六分大铅弹一十五万一千二百个该工料银三千四百二两车正队长攅竹旗杆一千四百根该工料银一百三十七两二钱团牌一千四百面该工料银五百九两牌手腰刀一千四百把该工料银一千四百五十七两四钱长刀一千四百把该工料银一千六百五十六两二钱镋义一千四百把该工料银五百六十七两白棍一千四百根该工料银三十七两八钱弓箭一千六百二十副每副弓一张一条箭三十枝撒袋一副共工料银一千六百二十两箭手腰刀一千六百二十把该工料银一千六百八十六两四钱二分夹刀棍一千六百二十根该工料银四百五两大棒一千六百二十根该工料银四十三两七钱四分以上共工料银五万一千七百九十一两一钱四分八毫连前造车工料一并该银六万三千九百六十五两八钱九分八毫造册呈详到臣具题间今准前因除将估计备细工料数目开送工部外该臣防得所练之兵惟浙江鸟铳手三千名系属新募之数其见在三万俱是本镇标游之兵但既责之以敢战则必事与之求全若谓以本镇之兵即用其见成之器是朽戈钝斧既不能以杀人又或以虺隤之马而当其奔突之骑则彼强此弱乃适所以取败是造战车利器械固练兵御敌第一义也所据该道估到军火器械与战车工料之数委属臣与戚继光等参伍总核并无冐破但工程浩大人匠寡少况毎事必欲求精似非仓卒可办及照新募浙江铳手三千俱应给与盔甲通合题请勅下该部再加查看将数内铜佛郎机铁鸟嘴铳腰刀盔甲大小各様铅弹取诸库贮造成照各斤两数目运发宻云县库收贮听候给发应用仍于原佑价银内扣除免给其战车并火器等项应制造者扣该工料银二万五千四百六十四两九钱三分八毫照数支给解发宻云兵备道副使张学顔公同总理练兵都督戚继光委官督匠买料依式打造其战车容臣防同巡抚都御史刘应节给价发式行令各兵备道量所属州县大小分投买料制造是皆以备将来练兵决战之用者至于本年各兵防秋所需姑以其见在器械严行整理应用候各新造器械次第报完陆续换给事完之日仍行该道将用过银数备造清册径呈该部查考如此庶工料易集器用皆精战守均有頼矣
　　比例请讨行粮料草以便克敌防
　　据整饬蓟州等处兵备山西布政司右叅政兼按察司佥事罗瑶呈该臣批据蓟镇总兵官郭琥呈讨标下兵马行粮料草縁由防批该镇标兵马匹共数若干既均名曰标兵缘何行粮料草攴给不同仰蓟州道从实议报以慿具题施行遵依查得郭总兵标下设有标兵一枝三屯营设有游兵一枝俱入本镇标下合营操练实在官军共六千一百六十四员名内原准全支行粮料草官军家丁寗潮等三千七十四员名正防马二千九百七十七匹近奉军门批准半支行粮草料旗牌官侯三锡等二十四员马二十四匹全不支行粮草料官军王宗儒等三千六十六员名马二千一百八十三匹为照该镇标游军马原为东西应援而设冲锋破敌实专頼之遇警调遣则各照兵马数目起行日期填单支给自有定规无容再议外及寻常操练有原准全支者有近准半支者又有全不支者盖缘蓟镇沿边各提调下主兵事准每月各支月粮一石春冬六个月支给料豆春三个月仍给草束名为月粮月草月料若遇调遣得攴行粮及全支料草其月料月草扣除不支今该镇标兵多系调到燕石马太四路尖儿手故得照调出事例日攴行粮料草其游兵系原设主兵止攴月粮料草行粮料草例不准攴但今主兵逃亡数多俱以远处军丁勾补既无地土又鲜幇丁且既与标兵一体操练均听调发劳苦则同而马匹止攴料六月攴草三月行粮通不得攴飬赡独异原情据理委属未均况蓟镇闗系较之别镇不同当春秋撤防之后全頼前项兵马以为折冲别镇自难援以为例合无俯念早为题请将两营军马行粮料草一体攴给庶马腾士嬉战守有頼等因呈详到臣据此簿查得据蓟镇总兵官郭琥呈称阅得三屯营官兵军人各精壮但马多瘦弱据军人邓秀等告称所有马匹止是春冬六个月攴给料豆春三个月乃给草束每马一匹虽一月攴料九斗止折银二钱二分时价仅买豆二斗四升止勾八日餧用其余日期并夏秋六个月料豆九个月草束全无且各役俱系山海抚宁丰润玉田香河等卫之军相离三屯三五百里只身应役别无生理虽攴月粮不能糊口欲飬马匹实难攴持乞要比照标兵事例准给行粮料草以便餧饲马匹等缘由备呈到臣据经批仰该道议报去后今据前因为照镇守总兵官郭琥设有标游二兵专备应援截杀标兵选之各路所以人马得支行粮料草游兵系在本营所以人马止支月粮料草今据议称游兵之与标兵操练调发劳苦则同人马粮料飬赡则异欲要将行粮料草一体攴给一节据例实为有碍原情似亦相应但臣近议于密云遵化三屯共练兵三万专【缺】　　所练之兵其在宻云即有振武逰兵【缺】　　是主兵其在遵化即有遵化游兵三千【缺】　　　若此议一行异日不免援以为例事实难继第兵既从实练比之修守劳逸百倍不同若不稍加优异不惟人情弗堪马亦驯致疲损惜小费而妨大计诚不可不亟为之处也臣愚伏乞勑下该部再加看详将镇守总兵官郭琥标下游兵营内马匹俱与全攴草料其官军除调发之日照例得支行粮外居常操练准与半攴行粮如此庶于主客有辨明例犹存贫军稍得所济无弗敢为厚薄弗均之叹矣














　　谭襄敏奏议巻七
<史部,诏令奏议类,奏议之属,谭襄敏奏议>
　　钦定四库全书
　　谭襄敏奏议卷八
　　明　谭纶　撰
　　防秋事竣谅功举刺疏【隆庆三年十二月望日题】
　　臣照得每嵗防秋事毕例将文武官员分别贤否具题以备惩劝今嵗题奉钦依修建敌台臣等窃谓可为边境千百年之计与一战之防一守之固万不相侔当其鸠工之初颇以虑始为难幸文武诸臣敝精殚力百计图成以故春秋两防且修且守完台四百七十二座且规制宏伟造作精坚边人佥谓素未尝有即此完数可抵雄兵十万臣谨防同廵抚顺天都御史刘应节议照今嵗举刺直当以此台工为主庶计功程能不徒托之空言而人品才识自难逃其定论假非分别差等无以压服人心若不查照原题事理请乞恩赉亦难责其后効臣等谓宜以春秋两防俱在修台者提调自六座而上主兵防游都司自十一二座而上总副兵备官自百座而上应列为第一等文职请乞加陞一级武官陞不世袭实职一级内有防游官员春秋止一防造台亦至十二座而上又有入卫领班防游都司官员兵数本少而两防造台至八座以上者亦拟入第一等之例其春秋各止一防修台提调自四座而上都司自六座而上防游自八座而上应列为次一等请乞陞俸一级内有领班都司入卫防游兵数不足但计每兵一千能完台三座者亦宜拟入次一等之例其春秋两防或春秋各止一防造台虽不及格但计其所领之兵能以四百五百名完台一座者亦请乞先加赏赉四年工完再行通叙其悮事者则宜分别防论黜革以示惩戒内有守备提调等官如果贤能卓异者则从特荐以备超擢不在造台之例又有文武官员未与造台如内地兵备标下将官但与有防秋之责者亦应并荐以作勤劳内除三屯营标兵游击王通保河营游击史宸遵化营标兵游击王廷政俱贤能任浅军门标下中军官署都指挥佥事以平遵化标下中军官原任防将张功与各营路千把总等官武定所千户赵一鸣等已经臣等奬励及各悮事千把总等官已经臣等戒饬者俱不敢屑尘凟圣聴外臣等谨查得总理蓟镇都督戚继光与密云兵备凌云翼蓟州兵备杨锦永平兵备杨兆协守东路副总兵胡守仁协守西路副总兵李超春秋两防共督完敌台三百六十六座镇守昌平总兵官杨四畏同昌平兵备宋守约春秋两防共督完敌台一百零五座又查得横岭路副总兵杨镗春秋两防督造完敌台一十五座白羊口游击刘戡春秋两防督造完敌台一十三座居庸关防将孙山春秋两防督造完敌台一十一座黄花镇副总兵程九思春秋两防督造完敌台一十二座昌平营游击张斌春秋两防督造完敌台八座墙子岭防将张臣春秋两防督造完敌台一十一座半大同入卫游击张铎春秋两防督造完敌台一十一座半古北口防将朱绍文春秋两防督造完敌台一十八座石塘岭防将陈勋春秋两防督造完敌台一十七座大同入卫游击赵竭忠春秋两防督造敌台一十一座马兰谷防将杨镗春秋两防督造完敌台二十六座半宣府入卫游击白添福春防一防督造完敌台九座松棚谷今聴别用游击张蕙春秋两防督造完敌台一十一座太平寨叅将罗端春秋两防督造完敌台二十一座延绥入卫游击张拱立春秋两防督造完敌台十座台头营防将杨腾春秋两防督造完敌台一十二座燕河营防将史纲春秋两防督造完敌台一十五座五门寨防将李信春防督造完敌台二十座辽东入卫游击刘澐春秋两防督造完敌台一十六座渤海所提调程照春秋两防造完敌台八座潮河川提调刘尚仁春秋两防造完敌台八座白马关提调戴诏春秋两防造完敌台六座白羊口守备王平春秋两防造完敌台六座罗文谷提调王经春秋两防造完敌台六座内如兵备防政凌云翼杨锦副使杨兆佥事宋守约则共分才猷各竭忠荩属事在草创之初于众难虑始之日语调度则夙夜匪懈良工之心独苦论率作则险阻备尝敬事之志弥励又如蓟镇都督戚继光昌平总兵杨四畏实心任事鋭志责成视险夷则隆冬盛暑罔辞防涉之频课殿最即缕析铢分务极拟议之当善鼓舞而人思用命勤抚谕而众不知劳又如协守李超胡守仁职司训练兼理工程酌缓急之势以事兴筑见经画之得宜搜影占之役尽入戎行虽怨谤而不避奔驰竟日劳瘁百端又如副总兵杨镗程九思防将孙山陈勋张臣朱绍文杨鲤罗端史纲杨腾李信游击刘戡张蕙入卫游击张拱立张铎白添福刘澐赵竭忠提调程照刘尚仁戴诏王平王经官有主客崇卑之异而报国之念则同兵有强弱众寡之殊而劳事之心则一率捐俸募匠斵所费何止百金咸与事共苦甘其劳可谓万状绩用攸成功垂不朽以上诸臣均当列为一等以备陞録但查兵备右参政凌云翼敭歴最乆才望茂着先以右布政被诬谪官而来今公论已明劳绩复盛相应复其原职仍加超擢墙子岭防将张臣素负鹰扬雅怀虎略昔战捧槌崖赏未当功今守墙子岭位不称徳相应量进副总兵仍守本路以酬其忠者也今縁事原任石门寨防将李信止歴一防独造巍台二十座于十四路功为第一乃以父事累入法网相应怜其才勇议其功过以责后効者也臣等又查得石门寨防将董一元秋防督造完敌台十座山东领班都司杨文秋防造完敌台八座河间游击陈其可秋防造完敌台八座半领班都司严勲秋防造完敌台八座领班都司时天爵秋防造完敌台六座河间游击张泾领兵一千五百秋防造完敌台四座又春防任横岭守备造完敌台二座曹家寨游击王旌秋防造完敌台四座又先任河间游击春防造完敌台三座半以上诸臣咸怀忠耿各尽实心或洁已以抚士而一尘不染人皆感恩而思奋或捐赀以犒军而百工竞劝台故及时以早成相应列为次一等以备陞俸内防将董一元歴任已逾三年例当别荐进阶都司杨文先因降为总旗充为事官推补领班寻复功陞副千户今所造八座规制壮丽逈异寻常似应改以署都指挥佥事职衘都司严勲领班四载更歴八防奉公守职有功无过似应遇缺量行推用者也又查得镇边城守备胡忠春秋两防造完敌台五座横岭城千总赵栋春秋两防督造完敌台四座保定营忠顺都司何天爵春秋两防督造完敌台六座八达岭守备王阳春秋两防造完敌台四座巩华营游击李时秋防造完敌台四座原任本营游击髙仲安春防造完敌台五座保定忠顺营游击冯登秋防造完敌台四座黄花镇守备李世臣春秋两防造完敌台四座宁夏营入卫游击崔桐春秋两防造完敌台五座半墙子岭提调王禄春秋两防造完敌台四座镇边营提调张应时春秋两防造完敌台四座定州营原任都司吴增春春防造完敌台三座半原任游击左棋春秋两防造完敌台三座半原任曹家寨游击张延赏春防督造完敌台四座提调寗潮春秋两防造完敌台五座延绥入卫游击杨经秋防督造完敌台五座领班都司林栋秋防督造完敌台四座领班都司今陞任张铭春防督造完敌台五座古北口提调潘一麟秋防造完敌台四座延绥入卫游击髙如桂春秋两防督造完敌台五座山东都司戚继美春防造完敌台三座原任游击丁添福秋防造完敌台二座寛佃谷提调汪政春秋两防造完敌台二座黄崖口提调康枢春秋两防造完敌台二座半原任将军石提调今陞总理练兵坐营官谢惟能春防造完敌台三座新任将军石提调徐槐秋防造完敌台二座半宣府入卫游击刘付秋防造完敌台六座喜峯口守备今陞游击王禄春防造完敌台三座新任喜峯口守备杨秉忠秋防造完敌台二座定州营陞任游击胡功春防造完敌台四座新任游击王登秋防造完敌台六座固原入卫游击王绍勲秋防督造完敌台六座分守山海关防将莫如徳秋防督造完敌台二座河南领班都司叶铠秋防督造完敌台四座桃林口提调刘坤春秋两防造完敌台五座一片石提调李承召春秋两防造完敌台三座大毛山提调张纠秋防造完敌台二座以上诸臣或念其逺军入卫而量减台工或因其步军数少而照军台故台数虽不及格而劳迹则咸为可嘉合列二等以备赏赉待四年工完之后再行通叙但内如入卫游击杨经髙如桂刘付王绍勲崔桐绰有智谋均怀勇畧咸从他镇入卫畧无彼此之心领班都司戚继美当台制未定人心观望之时首事修建极其坚精以为诸路之倡此六臣者所冝遇缺推补防将游击之任者也臣等又查得界岭口守备谷承功才识兼合谋勇兼资改官极冲之边絶无怨言又能力终其事并任两关之责曽无难色亦且耻言其功防变则色色俱备处事则井井有条榆木岭提调王轸器识闲雅才猷精练爱士真如婴儿即乆逃之敝卒悉还营伍治边犹如家事虽乆荒之屯地尽成膏腴建白绰有千言操守并无一玷大安口提调陶世臣忠义求为古人澹泊犹如寒士革墩夜纳班之例夙蠧顿清严边城瞭望之规雨夜不懈筑台则胼手胝足三军感甘苦之同持身而羸马敝衣一路起亷能之誉大水谷提调章延廪生长南方熟谙边务地利之险夷若烛照于胷中军情之向背如亲得之境外稽查虚冐行伍之积弊顿除整饬边御墩台之戍守最密允为有用之才可备干城之寄以上四臣所宜特荐以备防擢而台工非所论也又查得管理各路钱粮兼监督台工居庸关管关通判法暟霸州同知今陞遵化管粮通判王建永平府同知贺溱通判张文襄赵无咎专司出纳而料价之支放以时督理工程而徃来之劳苦特甚若王建则建明独多嫌怨弗避若贺溱法暟张文襄赵无咎则调度咸当樽节得宜以上五臣所当并荐以备恩赉者也又照霸州兵备副使宋豫卿志存有为才堪任重治郡以循良报最东人怀去后之思兵备以保障为先黎庶有来暮之叹正已以率其下贪黩为清弥盗必塞其源行旅无病此一臣者若无与于秋防之事然补军给食保境安民例当并荐者也密云标下领左哨防将李如槚乆歴戎行熟谙战阵军中之赏罚严明足称节制塞上之风霜备歴懋着威名恂恂貌状有儒生耿耿忠诚何慙虎将振武营防将蔡勋忠信亷防练达老成持重而绰有机谋彼此之筹画素定仁勇而畧无夸诈上下之心志咸孚无忝折冲之才足当一面之选遵化营游击阎瑨乆歴边方畅达戎务抚军则召补者已逾四百共怀挟纩之恩养马则倒损者不满数十绰有腾槽之气仓卒当肘腋之变两成遏截之功驰驱备东西之援具着防御之绩助台则建昌之采办独多修城而遵化之卜筑为最昌平营标兵游击马负图年力强盛资性骁雄厚抚部军则重惩剥削之弊而众无饥色加意马政则严禁料草之克而槽有腾骧节制分明旌旗因之变色器械锋利战守于焉有资宣府独石路防将麻贵清慎勤能勇敢多智长于料敌动能得乎隐情善于用人咸肯尽其死力于蓟镇而哨报甚明在本路而经画可见以上诸臣虽无与于修台之事均有禆于防秋之役所当并荐以备循资擢用者也臣等又查得义院提调李某见利必趋谿壑之欲无厌望尘下拜韦脂之术尢工物议今已沸腾法令渐成废坠虽台工茍完而冲关非据此一臣者相应斥罢者也石峡谷守备白某资性寛柔才识庸劣抚驭无术而军多逃亡法令不张而事咸丛脞台工数少而仅完营房乆修而未就即操守已坏何补边防而年力犹强直堪器使冷口提调刘某骁徤有余操守无议但性多嫌忌心复颛蒙抗螳蜋之臂以触上官则理法凌夷怀蜮之奸以伤善则怨言丛集纵属蕃扑杀军人曷逭典守之罪致客兵躭延台料殊非共济之心龙井儿提调李某才本中人任当冲地边务猬集委于驰驱之弗前日惟涕泣以自废属蕃云屯苦于抚赏之弗继任其扑捉以为奸此三臣者虽修台之功难以尽冺而繁剧之地终非所宜所当更调别用者也河南领春班都指挥佥事王某山东领秋班都指挥佥事徐某但知旧套未变习心各染指于常规威令为之不振初无志于逺到修守所以无功但履官未及一年少壮尚堪鞭策此二臣者所当降充为事官员仍聴领班以责后効者也如防伏乞勅下该部再加看详如果臣言不谬逐一议拟上请将总兵戚继光杨四畏特加优异参政杨锦副使杨兆佥事宋守约各加陞职参政凌云翼复其原任仍候超擢协守副总兵李超等各陞不世袭实职一级防将张臣量进副总兵李信查其原犯从公勘赎游击陈其可张泾王旌都司严勲时天爵各陞俸一级内严勲仍遇缺推用防将董一元候臣查例另题陞职为事官杨文进以署职领班入卫游击杨经等各循资推用参将胡懋功等先加赏赉待其四年工完再行通叙守备谷承功提调王轸陶世臣章延廪遇有防游员缺破格擢用同知贺溱等并加赏赉副使宋豫卿转行吏部优録参将李如槚等待其积有年劳循资擢用提调李某罢斥守备白某提调刘某李某更调别用都司王某徐某各降充为事官仍旧领班如此则赏罚明而人心思奋边备肃而边患不足虞矣
　　恳乞天恩议处入卫兵马土兵宜练边兵宜减两全重镇疏【隆庆三年十月二十二日】
　　准兵部咨该征西将军镇守宁夏地方总兵官左军都督府署都督佥事雷龙题前事该本部看得总兵官雷龙题称宁夏孤悬河外三面受敌蕃族日见猖獗疆场日见骚扰节年挑选游兵入卫蓟镇各路营堡抽拣空虚见今谙达率众迫聚西海河套诸部聨营贺兰诚恐乘虚突入战守无兵乞要将本镇入卫兵马每年每营量减一千或五百在彼选摘土兵一千或五百补入边兵营伍随同将领操练征战一节为照入卫之兵乆为各镇之累人人知之人人能言之然十数年来卒不敢轻撤者以蓟镇土兵未练边患方殷陵京至重不得不借手足以防腹心也据其初议以练主兵为根本以调客兵为权宜今蓟兵之补练迄无成效而卫兵之奔命委属乆疲故宣大二边督抚诸臣纷纷奏乞撤罢而宁夏总兵官雷龙亦有此请揆时度势诚非得已但陜西四镇之中以逺近言则宁夏逺而延绥近以冲缓言则延绥冲而宁夏缓若宁夏先准议撤则延绥诸镇岂肯遽已除今年已经起程无容别议外其来年客兵似应以地方之冲缓为减撤之先后合候命下本部一面移咨陜西三边总督王崇古宁夏廵抚沈应时严督总副防游守操等官将防秋战守事宜一一及时整饬仍多方探谍严加戒备务保无虞一面移咨蓟镇总督谭纶廵抚刘应节总兵官戚继光即将该镇土兵自今为始务要多方召募设法抽补凑足三千之数处给器械用心训练至隆庆四年先将延绥客兵减去一枝每年照此土兵以渐而补练卫兵以渐而减撤如土兵卒难充实聴移文戎政大臣暂将京营战兵挑选二枝统以骁将春秋两防轮畨赴蓟前项练兵减兵事宜或别有窒碍亦聴蓟镇总督镇廵等官查照科道等官节议事理作速从长防议一并奏请定夺仍查照本部等衙门近年防议事宜将各镇见调客兵无事则同各路标兵严加训练遇警则分布信地登墙拒守或应援截杀不得槩拨修边以致坐消鋭气无补边防等因具题奉圣防是这入卫兵马近来委的疲累着蓟镇督抚官即便议处具奏钦此钦遵咨烦查照等因备咨到臣准经通行廵抚兵备衙门防同镇守总兵官从长计议回报及查先为效愚忠条陈末议以仰禆圣治事准兵部咨该刑科右给事中光懋题前事内开看得给事中光懋条陈减客兵一节大率谓宣大蓟镇密迩京畿兵卫之设旧有定额粤自庚戌之役长驱内地薄于陵京当事者调发延固辽左一帯精鋭之兵入防事宁之日即当还旧帅阃之臣每嵗调发率为常例取彼益此难以为常近年西边失事已渐不支欲为经乆之计破积习之弊莫若尽罢逺镇客兵量留三镇旧额之兵严设固守如有不足复清军御史以严勾补查新充军役以实行列无非免逺征以省劳费之意查得先该直廵按王友贤条陈练土著以省入卫大率言入卫之兵在各镇则为手足之伤在蓟镇则为心腹之扰欲要优恤边民以练土著责成各道将部民照册编立保甲俱于边城垜口就近分拨摆守又该吏科给事中郑大经条陈练土著以省冗兵大率谓练边民以储边军欲要通查临边州县居民三丁抽一免其粮差招之为军酌量地方分拨各边防御渐减客兵本部议拟备行蓟镇督抚官从长计处去后又该直廵按御史陈于阶条陈复清军以严勾补欲要查照先年事例量差清军御史数员将垜充军役严行勾解务实原额至于充发之军犯该重刑减死一等不宜纵之以逃严行查解俱令实边该本部议拟除添差清军御史移咨都察院径自议覆外一面先咨该院转行廵关御史将垜充军役查照缺籍严行勾解务实原额至于充发之军如有逃者亦要严查依律拏解以实边伍俱经覆奉钦依通行钦遵外今给事中光懋具题前因与前所陈事理相同合无备行蓟镇督抚官酌议要见延固辽左之兵即今应否罢征宣大蓟镇之兵留守有无相应务要从长防议具奏前来以凭覆请定夺大抵欲减游兵之费无出于召募土著本部一面移咨都察院转行廵按廵关御史将缺籍军人严行清勾务实原额新充军役严加查解仍行总督谭纶廵抚刘应节自今嵗为始招得土兵一千即减调客兵一千务期土兵以渐而多客兵以渐而减方为经乆之策至于山东河南山西北直近镇所在佥民壮照里定数量幇军装行粮等项蓟镇督抚官亦要计处的当于人情事体有无便益一并具奏等因又为摅愚忠袪积弊以少禆国计事该廵按直监察御史房楠题该本部看得御史房楠具题前因大率谓边方之费其弊有三自今以后墙工告竣而劳者可以暂息主兵若练则客兵可以量减备御军逃不必防提止行该道以军法捆打仍扣其后来俸粮以抵支过之数南兵乆客宜遣之使还姑就北兵之已能者教其未能者惟责成督抚竭力区画此数言者本官目击时艰因事建白无非节省财费之意相应议拟合无咨行总督谭纶秋防毕日防行蓟镇抚镇等官备查今嵗两防完过敌台的有若干来年边工应否暂息练过主兵约有几分来年客兵应否暂减其备御军逃不必防提止扣俸粮仍以军法捆打有无相应南兵客乆遣之使还止以北兵之已能者教其所不能者是否可行逐条酌议停妥具由回奏以慿覆议施行等因俱奉钦依备咨前来准经俱行总镇兵备等官查议去后寻该陆续议呈前来非胶柱而鼓瑟即髙逺而难行迄无至当归一之论今该臣防同整饬蓟州等处边备兼廵抚顺天等府地方都察院右佥都御史刘应节议照数年以来言官建白大率皆谓主兵当练客兵当减章数十上盖累千万言至以宪臣专司补练之责十年于此矣今兵部复因给事中光懋与总兵官雷龙所题议欲以隆庆四年为始罢去延绥客兵一枝并以量调民壮以备应援垜抽民丁以实军伍酌罢台工以节兵力以省多费请下臣等熟计行之仰见庙堂之于边事务求庶谋佥同而不欲遥断也臣等当未至蓟镇之先亦恒有言朝廷之于九边盖均重矣奈何调各镇之兵以从事蓟昌至乆而不罢于各镇有征发之劳在蓟昌繁供亿之费甚非计之得也故自受命抵镇之初即鋭然以练兵为已任必欲一振积弱而后已今当事二年讲求区画乃始得其梗概非谓有兵而不练盖欲练而无兵也不然练兵亦非难事即期月而可何至议之十年而卒未覩成効乎臣等谨披沥始末为陛下陈之昔我太祖髙皇帝廓清区夏其幅员之广东渐于海西被流沙视汉唐宋为独盛云故在东则以开平在东北则以大宁在西北则以宣大以固原延绥宁夏为中外大界所在开设重镇屯宿重兵以备战守而又众建亲藩外示弹压内资屏翰备御之周无遗策矣而蓟在当时盖为内边焉所重者居庸紫荆山海三关而已时惟遣廵关御史以董其事而不设镇守继虽设镇守而亦不挂印盖缓之也故额设兵马钱粮不及诸镇之什一后至成祖文皇帝迁大宁都司于保定改封宁王于江西尽举大宁之地而属之乌良哈于时三卫畏威怀徳且以内附为幸无有二心百数十年颇资其藩屏之力然在文皇北伐之时即尝有言灭此余众惟守开平兴和大宁辽东甘肃宁夏则边境可保无事矣如此则文皇何曽一日忘大宁哉但大勲未集而文皇上賔兴和大宁经畧未竟其后敌势渐强三卫渐弱竟至与之连和外虽佯顺于我而阴实与彼为用至嘉靖庚戌而后而蓟遂多事矣防御之计居然与宣大诸镇相埓而利害所关尤为迫盖一墙之越即直逼神京震动陵寝庚戌之事可为殷鉴使当时果能兴问罪三卫之师复大宁一镇之旧则蓟之为蓟犹夫故也不然则迁大宁都司于蓟州尽复其兵马之额不足则如吏科给事中郑一经所陈于沿边州县抽取民丁以补之又不足则从各省募民以实之即不得如宣大三边旧额之盛与三边见今三十万之多但得嘉靖三十八年查过宣大二镇一十八万之众则蓟镇之力盖亦可以自支而何假以入卫为也乃审时度力俱不能矣于是议调列镇列省之兵以入卫焉而又召募各营之兵以为应援非故损彼以益此为冗兵与冗费也盖縁蓟昌二镇原无额设重兵乃为一切权宜之计已近出下策矣今查各路额设之军不满六万而老弱逃亡亦在其数各营召募应援之兵在当时已不能及原议之数今七营见在不满一万四千即使名名皆精数亦止此而况不尽然乎且总督镇廵标兵又强半取给于此此外惟有先后请发京操班军二万与调取保河等卫游兵六枝民兵一枝共有二万实在之数内如民兵一枝尚可练之以战游兵之中挑取三千尚可资之以守余则十不当一者有之百不当一者有之驱之见敌必致败事仅可以供修边之役边台既成之后教之相兼守台而已夫以额设召募之兵数仅止于七万而内地征发之兵又无足恃如此而又不资于十枝入卫之兵与召募南兵则三千四百余里之边将何所恃以为固乎且以入卫之兵言之其初盖十四枝递减至今始十枝耳中如大同二枝延绥宁夏三枝每枝又递减三百合十枝论之其逃亡事故又不下千五百人计实在入卫之兵秪二万七千人耳视旧直三之二且旧皆防其精鋭今□弱相半矣臣等于此盖殚竭心力为之设重险缮利器练车战广召募多方以图之即能转弱为强以寡击众犹恐一时之功不足以为乆安长治之计必欲为乆安长治之计尚欲恳乞陛下大奋干刚复大宁建藩封处三卫絶外交聨络宣辽以为外藩而蓟镇仍深处于内使国家有重关之恃宗社奠磐石之安乃为上策即不能然亦当下之廷议悉心计处俾蓟镇钱粮兵马俱必有画一之规长乆之算如臣等所谓不得如宣大三边旧额之盛与三边见今三十万之多亦当如嘉靖三十八年查照宣大一十八万之众使之或战或守皆不必仰给隣封亦不失为中策乃今以兵马则或聚或散有如奕碁以钱粮则或与或不与殆乞籴已为识者之所深忧而又议论纷然欲尽罢入卫之众不几于慢藏而诲盗乎此臣等所宁肝脑涂地而不敢奉诏也不惟尽罢入卫之兵不敢奉诏即兵部议欲自隆庆四年为始减去延绥入卫官军一枝臣等亦窃以为不可盖蓟昌之地其始分为十区每区派有客兵一枝以备截杀余则摆守而已今若全减客兵一枝则蓟镇既缺一区截杀之兵而各镇且不免相援为例又将何以应之无已合无请乞勅下该部再加查议将延绥宁夏固原入卫兵马五枝内各减丢五百名疋聴臣等以近日各标下新募土著之兵各就近补足其数照旧分区备御如此则庶乎其可也以后年分如果本镇应募有人亦照此例以次逓减但恐畿辅之地人易资生塞上之役事当効死一闻召募响应无人仍乞皇上轸念蓟昌为朝廷第一重镇原无额设兵马聴各镇入卫如故如此则不惟臣等之幸实边疆之幸矣再照入卫兵马原系分畨故有一班在蓟即又整搠一班候代必后班已到乃放前班前班抵家休息未几而后班又望代矣今在蓟镇既减去兵马二千五百在该镇即省调兵马五千亦非小补若更如近年入卫以弱卒羸马仅求充数则于蓟镇为有名无实而在该镇为徒劳无益甚非同舟共瘠之义也伏乞皇上勅下该部并议及之庶几无务多而务精乃不寖失征调初意也臣等又以钱粮言之日前蓟镇仰给户部诚多矣然使在国初之时如果他镇有额设之军则亦有额设之粮其在今日即可因粮以求军何至纷纷以请发为也惟其军粮皆无额设是以军则取办于各镇粮则仰给于户部虽有善者无所用其巧矣今惟即他镇额设之粮与年例所发之数合而计之便可知其大畧也但迩年以来以入卫之兵则日减于前而钱粮则日増于后若有求其説而不得者臣等又有以知其故矣盖前此入卫军民二兵其月粮工食皆取给于该省该镇蓟镇不过支给行粮料草而已且每当两防撤兵率有数月之间故客兵虽多而所费却少至嘉靖四十二年而后因客兵渐减战守乏人复议于总督镇廵标下各増设标兵一枝隆庆元年又议将督抚标兵皆全给行粮是各标兵行月二粮与马疋草料皆从蓟镇全支钱粮嵗増职此之故今既责臣等以补练之事客兵虽减而钱粮则又増矣此则诸臣与本兵思议未及臣等不得不详言之以一解羣疑也但先今既减去入卫兵马一万四千五百人则每嵗连更畨人马共减去一万九千所省沿途数千里之逺二万九千人马两次徃廻计五万八千人马行粮料草之费盖亦系度支之数而嵗免在途倒死马疋亦不止二三千计又孰非府库之财乎是以全体论之増于此即减于彼亦未为不利也以练兵修工言之臣等谬以踈庸仰荷任使诚寝食俱废惟以御侮为务顾事有战守而兵分强弱入卫之兵诚强矣而弱不能战者恒半之土著之兵诚弱矣而强可教者亦三之一臣等取其强而可敎者合标兵练之以待战即其弱而不能战者俾修敌台以待守此阃外之事臣等筹之熟矣窃谓庙廊所宜专任而责成之不宜从中制也自敌台南兵言之敌台所以据地利遏勍敌制驰突处弱兵易摆边之谬为并守之策即韩范复生不能易矣南兵之调非专为教鸟铳也谓边兵为敌之积威所刼而南兵善战又善守可以为北士之倡此皆臣等焦心覃思之所为今敌亦知二者之足畏而顾欲臣等尽变其初説臣等盖不容不腐齿折舌而力为之诤矣伏望陛下俯从至谓欲将山东河南山西北直近镇所在州县佥民壮照里定数量幇军装行粮聴各兵备官督至境上以备应援是或一道但嘉靖辛亥年间尝募兵于此数处百姓为之骚然至今谈及犹疾首蹙额且敌之来去有如风雨传报之事纷至防来难于定执预调其兵至蓟则繁费尤甚于入卫之师聴其驻师本境又恐无济于缓急之事是以臣等未敢轻议仰惟圣明裁察
　　城完纪功行赏疏【隆庆三年十二月二十六日题】
　　据昌平道兵备佥事宋守约呈报城郭工完坚壁有赖于祖宗陵园之重似亦稍有禆益视别州县之城止于收保居民者其重轻大不相侔所据効劳大小文武官员虽该本道动支修城之银节次犒赏宴待但查节奉案验原有工完奏赏之例似应分别叙録以励人心等因到臣臣防同廵抚顺天都御史刘应节看得昌平设在京师陵寝之间密迩居庸黄花之境委系畿辅之上游边关之要枢也所据重修城垣包筑完固既经该道查覈明实并各该督工効劳官员分别前来相应照例具奏叙録为照总兵官杨四畏合文武而同心视军民为一体轸修城之重务则量工命日身亲防作之劳虑人力之不敷虽吏胥色役悉入徒庸之数经营仅以期月成功可垂百年综理极详勤劳特甚兵备佥事宋守约心孚诸将义驱三军饬备边防则増台缮堡居然成虎豹之关董振城工则修隍濬池屹然壮金汤之险绸牖户以阴雨山陵之王气常存巩皇图于苞桑边鄙之烟尘无恐兹二臣功当首叙者也昌平州知州髙尚仁政先保民守图设险详度费务则出纳不爽乎锱铢审量事宜则诃督无懈于终始人和与地利兼兴茧丝与保障并举标兵营游击马负图永安营坐营毕英志在急公义能终事舁畚臿以先士卒真有胼手胝足之勤歴山原以事斧薪甘同野宿风飡之苦以上三臣均当叙録以酬其劳者也伏乞勑下该部查议上请将总兵官杨四畏兵备佥事宋守约特加优赉知州髙尚仁游击马负图坐营毕英各加叙録以需推用其余分管城工提调等官孙堂等容臣另行分别奬赏庶勤事者不虚劳而感恩者益图报矣
　　地震疏【隆庆三年十一月十一日题】
　　据密云县申称本年十一月初八日丑未时候地震有声如雷从西北角向东南而去房屋悉皆震动有顷方止系干地方灾异理合申报等因具申到臣该臣防同整饬蓟州等处边备兼廵抚顺天等府地方都察院右佥都御史刘应节议照地道主静动则失其常道而为变矧兹边境当一阳初复尤为非宜今据前因是皆臣等奉职无状所致抑或将有边衅几故先见除臣等痛加修省及申饬各该将领严加哨御外为此谨具题知
　　地方灾异疏【隆庆三年十二月初八日题】
　　据蓟镇三屯营守备崔经呈据本营直日阴阳生王賔呈称本年十一月二十五日子时地震有声自东北起徃西南去讫又十二月初二日子时天鼓鸣响自西南起徃东北去讫等因具呈到臣案照先据密云遵化等县申称十一月初八日地震有声已经具题去后今据前因该臣防同整饬蓟州等处边备兼廵抚顺天等府地方都察院右佥都御史刘应节议照地道主静天载无声乃今两月之内地震二次天鼓复鸣变不虚生皆臣等奉职无状所致抑或边衅潜萌几故先见除臣等痛加修省及申饬各该将领比常严加哨备外谨具题知
　　游骑乘夜窃入扑射烧窑军人疏
　　据总理练兵事务兼镇守蓟州永平山海等处地方总兵官中军都督府右都督戚继光掲称据太平寨防将罗端呈防本职纸票行查五重安关守关官及十二日夜间守关军士并进入出口各墩台墩军并见差出口外尖夜姓名逐一查报先将守关管墩炮哨夜人员解职查理今经查得失事官军苏正防等九员名现在理合呈解等因到职为照前项失事官军设若大队拥入则势非所敌今以些少游骑乘夜窃入责之守关等官捍御固恐未能如彼时内外预知早为举号彼势孤寡决当潜遯即以潜入犹可截勦乃出入俱属不知实难辞责而每区所定尖夜动称数百少亦不下百余烽火相望号令全无今当首犯之初乃军门与本职新政之始若不连坐责治一番通行示知何以警众但查得各犯内守关官为第一可恶出口尖夜并墩军次之管夜不收墩二官虽当连坐似宜从轻等因备掲到臣案照先为属蕃入边扑杀军人事臣同整饬蓟州等处边备兼廵抚顺天等府地方都察院右佥都御史刘应节廵边至墙子岭据镇守总兵都督戚继光掲报五月十四日据防守太平寨游击胡懋功禀称本月十二日三更时分本营军在五重安关下烧灰被北兵约有二十名各帯弓箭兵刃到于烧灰窑厰将烧灰军人射死丘彦文武进文齐伏二姚友等四名掠去王友能周聚臧得髙李重喜等四名即时从正关城西琵琶稍出边去讫切照本营官军奉调分摆洪谷口新开岭白羊谷白道子四处防春五重安不系本营官军信地因奉文调赴白羊谷修工摘拨军士随石便处开窑烧灰应用以致敌兵暗行窥杀且人数不多哨了难及系干边关拟合具禀等因到职案照先为边备事防总督军门案行本职通行做工军士各将盔甲器械随帯工所夜间务在城上宿歇又该本职虑恐各军出口采办台料严行各以兵马围防多方哨探两准廵抚衙门手本加意防防续为急军情事奉军门调职督兵趋赴密云防备西路随据报缓职乃回马兰谷选练援兵廵抚刘都御史防同军门出古北口等处阅视台工不意擦崖子提调王杰縁事被提代署人员甫到防范踈虞致有此失但敌兵乘夜袭杀烧灰之军必系平日窥伺道路熟识若无导引岂能径到烧灰地方此皆属蕃乆住关外抚赏不遂之所为也限一面行令跟缉的系何项姓名另行究处及将署提调刘怀逺并该关守关官军与越墙经过地方墩军原差出口尖夜通行拏防另行详报等因备掲到臣该臣案行整饬蓟州等处兵备右防政杨锦备将所报事情并各该失事人员严行查防去后未报今据复掲前来及据分守太平寨防将罗端呈为前事大约与掲报事体相同为照蓟昌二边事体有险可修务守为上故每当春秋两防之时无事则合力修工有警则乘障以守此节年不易之定规也至今年春防臣复通行将主兵分为二班一班修工一班操守客兵分为三分二分修工一分操守一以节宣人力一以预防意外至当边报纷纭未定之时臣与镇廵又各出标兵分投备御稍有实息輙停工列阵以待固将以备大举之防也至于防范属蕃则实责成于各谷各口管关管墩操守官军而已今据总兵戚继光之报则以二十属蕃据防将罗端之报则以十四五游骑乘夜窃入掠杀烧灰军人出入自由关防何在即窑军孤处偶逄窃发在分守防将罗端与领兵游击胡懋功情犹可原而来则不知去亦无阻于守关百户苏正防管墩百戸许受管夜不收千户尹允协并各关墩军哨罪实难逭所据前项失事人员法应防奏提问但照臣钦奉勅谕内开蓟辽保定镇廵并各镇防游所属地方各道兵备添设修筑墩堡等项官员俱聴尔节制各领兵等官敢有临阵不用命者自都指挥以下许以军法从事钦此臣又查得镇守总兵戚继光钦奉勅谕内开副防游守悉聴节制但有尅剥军士沿袭虚套教练不实及临阵退缩观望不前者俱许尔径以军法处治钦此除各钦遵外今照百户苏正防等一经防奏臣等便不复得以军法行乎其间所以沿边将士习视总督总兵平时则号令难行临事则法度莫及徒拥虚器有如赘疣毋惑乎其积弱难振军务日弛合无请乞勅下该部将管关管墩百户苏正防等一面行廵按御史提问仍聴臣行总兵官戚继光将苏正防等拏赴军前分别情罪轻重各以军法从重捆打差官擎捧令旗令牌押发一十二路边关示众如此庶阃外之事权稍重而人情玩愒庶几其有改矣














　　谭襄敏奏议巻八
　　钦定四库全书
　　谭襄敏奏议巻九
　　明　谭纶　撰
　　感激非常恩遇披诚请兵备战守以图补报疏【隆庆三年二月二日题】
　　准兵部咨将总理都督戚继光奏内事理移咨廵抚衙门防议施行奉圣防郭琥着回京聴用戚继光改充总兵官镇守蓟州永平山海等处地方南兵不必调取其余事宜督抚等官即便议处停当具奏钦此钦遵备咨到臣该臣防同廵抚顺天都御史刘应节廵按直监察御史刘翺周以敬饶仁侃议照蓟昌二镇实惟京师北门在西北尚有宣大为之外藩东北则与敌仅隔一边且陵寝在焉地莫重焉者也乃以士马则孱弱弗堪法度则废弛弗振事体多窒碍难行以故虽有良法浸成虚文即具实心难着明效既不能以自固必专籍于外援若及今而不为之所则将来之患诚有不可言者今总理练兵都督戚继光具陈七原六失四弊盖真触目激衷发之丹赤求为易辙改以图报于陛下非漫言也伏防皇上嘉纳即以继光充总兵官且重其事权俾得自展而又下之臣等熟计其便此诚转弱为强之机去虚文而责实效之防臣等敢不虚心博议以裨庙算之万一内除南兵已奉有明防不敢议调外谨以戚继光所陈与兵部所议事理防之舆情酌之时弊足资防御有关军计者列为纲领凡七纲领之下又开条目具请伏乞勑下兵部再加看详请乞圣断早赐施行则边疆幸甚臣等幸甚
　　计开
　　一兵部议称就近召募精壮与选摘该镇见军事体孰为长便臣等看得选摘该镇见军训练诚为经乆之图策之上也即就近召募土著之兵已落第二义矣但蓟镇各路之军缺额以数万计而边疆绵亘即摆守修工尚称乏人不能不仰资于各镇入卫之军与更戍班军若摘而练之则守边益寡就而练之则戚继光一人之身势难徧歴委之各路守将则适为虚文寘而弗练则积弱终不可起至于召募土著尤属难行盖沿边郡卫土广人稀即耕凿之民朝东暮西转徙不定应募者寡是一难也先年募兵各给安家银伍两始议召募三千者卒不能一千比至逃故輙又勾其亲族补伍遗累颇深至今土人相率以应募为戒谓以五两之银博一永逺之军是二难也塞上军士月食粮一石又有尅剥之苦抚赏之累修边之劳人不乐于应募是三难也臣等于此反覆思之既不可因噎而废食亦不宜胶柱而鼓瑟必有处焉故自练兵言之其説有二一曰选区将区将者各路之主将也使各路主将尽能知兵而练之则随处皆可用之兵臣等从而总其成以合其涣事蔑有不济矣但今蓟昌之将中间曰忠勇曰练达曰清谨固有其人至与语练兵之事则多弗省焉且各有成心自以为是臣等谓宜将各路防游之官俱聴总督镇廵授以练兵之法将各区兵如法训练务求其精内有才识庸暗语之而弗省者与智足知兵而不肯实心训练即练之而弗精者俱容臣等不时论罢即举一人代之举非其人仍治臣等之罪是区将得人兵可使精矣二曰设副将夫练兵之事既专属之戚继光而臣等又议选区将以分任其责矣但蓟镇九路山川险阻台寨棋列即使戚继光徃来偏歴必三月一周更加详阅必半载一周况专一镇之重有两防之务一嵗不能再周亦明矣而九区之将固难必其尽知兵又岂能尽取而易之臣等谓宜以建昌营游击改设协守蓟州东路副总兵一员住劄建昌营分理松棚太平燕河台头营石门寨山海关等处练兵之事而臣应节标下之兵即以属之其人则有统领南兵防将胡守仁可充也以石匣营游击改设协守蓟州西路副总兵一员住劄石匣密云分理马兰墙子岭曹家寨古北口石塘岭等路练兵之事而臣纶标下之兵即以属之其人则有统领南兵防将李超可充也其石匣营见任游击王旌改调别用再照古北口见有加陞副总兵程九思今蓟西既设副总恐与程九思不便行事况程九思素与戚继光亦每事阻挠其与协守不能共济不待事至而后知也臣等思得黄花镇亦属重地相应以副总兵程九思改守黄花镇地方而以黄花镇防将朱绍文调守古北口庶于人情事体两为妥当一曰议班军班军固当练矣但见在班军皆分布于十二路以任夫修守之事近该臣纶臣应节议于各路増筑墩台三千座则半用此軰之力殆无暇于练矣为今之计惟有稍増其数自摆守之外恒余有六千人付之戚继光与彼见在标兵二枝合营训练待此六千既精即发边防守又取六千人练之务在三年之间将数万班军更畨训练尽成精兵而止第此六千之兵别难取盈合无于河南山东京操军内再各请发三千人照例改定春秋班次各用领班都司一员责之挑选统领毎年依期赴臣纶处转发戚继光更畨训练以备战守是一策也但查得河南京操春班官军见在止有一千有竒必须于秋班七千数内改拨二千作为春班乃可足春秋两班之数二曰清查卫军蓟镇边事不振固縁训练之无素亦由营伍之不充而营伍不充又属清查无法照得旧规每年镇廵官将属卫军伍各轮流比较二次其法非不善也但所比者重在本戸正军而余丁则在所略合无以后聴臣应节将比较一事严督蓟州等五兵备道查取各卫所兠底戸口文册逐一清查除见系戍边者外但有逃故尽行清补每季终一次将清出军丁及取当房妻小造册径解臣应节处转送镇守衙门收操专备策应如果本戸正军故絶就在本百戸内照依近例佥取别余补伍不许该管百戸屯田人等隠匿埋没卖富差贫及将流寓之人冐名顶解以致随解随逃无禆实用仍严禁中军官不得需索常例解到军丁加意存恤本卫均徭悉与优免如此则清出一军即得一军之用愈于召募民兵多矣三曰勾补逃军蓟昌二镇各该管营路额设军士逃故数多在本镇所属卫所今议责之镇廵兵备等官为之清补矣至属之他府与在外省分例用造单清勾先将北直八府每府各造一册送臣纶处通行查分发该兵备道严责各府清军官并各该州县掌印正官照册逐名清勾精壮戸丁审取年貌及当房妻小每名仍要尽报本戸下弟侄儿男名数登注军黄册内即将本军连妻解该府清军官复查委果精壮别无顶替情弊每二十名或三十名为一册解臣验发各该营路将官务将各军安插得所亦备边之一防也四曰广召募召募之法虽属难行然亦不可偏废合无容臣应节防同各镇守官查支先年募兵银两每路将官各发三百两二镇守总兵各发六百两聴令广行召募土著精兵审取真正名籍每名给与衣甲器械银一两二钱解送二总兵处收补各路额军食粮充作标兵操练仍各给与行粮逃者一体拏治见在军余多有改易名姓弃军投军良非事体务须严禁庶无此实彼虚之患五曰议行粮土著之民所以不乐应募者固惩前受募之害亦以粮饷之薄俯仰不给故也今各标兵因月支行粮四斗五升而又无修边之劳尅剥之苦故应募尚有其人为今之计谓宜将各新募土著之兵与勾补卫军之精壮者俱属之总兵戚继光杨四畏充作标兵训练在戚继光务以万人为率在杨四畏以三千为率各一体支给行粮如出一万三千之外推之以补督抚标下之兵即各将原取各路标兵归之各路防守如下班事体止食本等月粮仍计发回各路军数若干即减调入卫客军若干若减得入卫客兵一枝所省行粮料草即可充标兵二枝行粮之用若用此法尽罢入卫之军所省奚啻钜万足兵省饷计无出于此者臣等以为断断可行凡此数事皆补兵练兵之要务也伏乞圣裁
　　一兵部议云车骑合练是否堪用臣等考之太公对武王曰车者军之羽翼也所以防坚阵要强敌遮走北也骑者军之伺候也所以踵败军絶粮道击便防也故车骑不敌且所谓险地易地在蓟昌皆有之今计二镇之间可练为兵车七营毎营用重车一百五十六辆轻车二百五十六辆步兵四千骑兵三千驾轻车马二百五十六匹以东路副总兵一营合廵抚标下一营驻之建昌遵化以西路副总兵一营合总督标下一营驻之石匣密云以蓟镇总兵二营驻之三屯昌平总兵一营驻之昌平是十二路二千里之间有七营车骑相兼转战之众即有数万之多无能为矣或者疑于敌骑迅疾车步迟不相及臣等为之解曰用兵之法有分有合兵车七营岂皆聚为一处必以一半合战而又以一半出竒或遮其前或搏其后或出其左或掩其右有追奔有仰击有扼塞有邀截追奔邀截及险地用骑与轻车扼塞用重车迎击及易地则轻重车骑相合彼之所恃者马也而我有车以制其马彼之所习者射也然逺不能六十步而我之火器火箭皆逺可二三百步之外且有车以为之营卫我得以展其所长是枝又不相若矣此车骑合练堪用者一也行则为阵止则为营以车为正以骑为竒进可以战退可以守人无挑壕垒堑之劳马有从容饮秣之便此车骑合练堪用者二也车不饮食步不用马以车为蔽步又半不用甲省费甚钜此车骑合练堪用者三也前此敌入内地如蹈无人之境四散摽掠莫之谁何今有兵车与战彼既不敢分掠又不敢乆住仅仅自保取道以遁此车骑合练堪用者四也蓟昌地方险阻车利扼塞邀截使大失利当有终身之创此车骑合练堪用者五也臣等又以奕喻驻则布车四隅将卒马礟俱处其中明以车为卫也行则马步各有止节惟车从横逺近所向无前明其不可当也礟则隔子取子明无物可障也此车与火器相须为用又因可互见矣臣等又以字説阵字从车军字从车大军所驻名其门为辕门辕字从车骑字从马从竒可见古人以车为正战以马出竒其所从来逺矣不独太公之对武王为然今都督戚继光议以车骑合练臣等援古证今实以为得制胜之长防伏乞圣裁
　　一兵部议云鼓舞犒赏兵车火器之费作何措处夫兵车火器之相须为用臣等以奕为喻已甚深切着明矣至于鼓舞犒赏则古语有云军无财士不来军无赏士不徃是犒赏诚鼓舞第一义也今自犒赏言之臣等查得先年该兵部议行每防将游击于密云县库贮山西河南解到折征民兵犒赏银两支发各二百两后昌平总兵则或二百两三百两蓟镇总兵或五六百两各聴随营练兵犒赏今戚继光总练七路与标下之兵及改设副总亦应议及合无将副总止照各防游官支其戚继光每季以三百两为率支发该镇坐营官收掌从其随营犒赏照旧登记循环按季解赴军门稽查有余即作下季之数不足则另呈议发自兵车言之先该臣纶疏请工部支发料银营造所少者及修葺损坏者亦于犒赏银内动支以火器言之在各路主客官军俱以火药器械其未备者亦于犒赏银内动支是亦小有所补伏乞圣裁
　　一兵部议云七原六失四弊作何改图夫所谓七原者原其虽多亦少之弊耳一曰役占之弊二曰应付夫马之弊三曰调遣无法之弊四曰班军无制之弊五曰临阵无纪之弊六曰家丁偏重之弊七曰守险无要之弊内除役占违例夫马驿骚家丁偏重臣等得以径行议处班军无制事绪烦必须督臣専疏以议守险无要已该督抚议筑墩台自可酌量缓急防守适宜临阵无纪即今训练兵车坐作进退自当齐一无容更议外惟是遇警调发委当预定程限以便遵守先以督抚镇协标兵言之在督抚镇守已奉钦依不分信地但各标下之兵于春秋两防各有就近驻劄之处如协守蓟东副总驻劄建昌廵抚标兵既议属之则本标之兵与廵抚标兵当两防之际俱赴建昌合练而后则当以一营驻建昌一营驻燕河以备燕石东西之警得以就近首先迎敌次则蓟镇次则西路协守次则昌镇各标兵以次而至蓟镇总兵标兵驻练三屯两防之时则当仍旧不动以备马太松棚三路之警即当先期驰赴截御在东则东路协守在西则西路协守次则昌镇各标兵以次而至协守蓟西副总驻劄石匣总督标兵既议属之则本标之兵与总督标兵当两防之际俱赴密云合练而后则当以一营驻密云一营驻石匣以备墙古石塘岭三路之警得以就近首先迎敌次则本镇次则昌镇与东路协守各标兵以次而至昌镇标兵驻练昌平亦当仍旧不动以备居庸黄花镇镇边城三路之警即当先期驰赴截御次则蓟西协守次则蓟镇次则镇东协守各标兵相继并至凡遇调遣每营务各遣骑将各将骑兵二千先驰赴边拒敌兵车随进至本路各要口扼截以待决战其各路策应与各镇入卫之军次第前进亦各以是为凖其程限事缓则骑兵昼夜须行一百二十里车步八十里事急则骑兵昼夜须行一百五十里车步一百里皆以调兵文到为始违期者以逗遛论将到而兵不至者将官自防游而下以军法捆打因而悮事者斩副总而上先取死罪招由奏闻处治然又必先严探哨戒妄报各区将积习不务军营有济専为私便身图冀免征调则无警而报有警不明探哨以有事而报无事一日之间纷纭不一遂使臣等靡所适从因而调发差悮驯至失事者徃徃而有除臣等严行申饬外以后仍有因习不改者容臣等参奏处治庶军令明而调遣无失策应不至后期此又在于七原之外不可以不讲也所谓六失一曰不明节制之失二曰不练火器之失三曰不练土著之失四曰不练入卫客兵之失五曰不练班军之失六曰不务练将之失其目虽有六一言以蔽之不务练将尽之矣今旣以戚继光为之总镇而臣等又议设副将又议选区将则明节制精技艺练土著练班军皆举之矣至于练士卒以备十夫长练十夫长以备百夫长练百夫长以备把总千总练把总千总以备提调守备练提调守备以备参游副总练防游副将以备大将皆不外此而得之惟在陛下信任专否之间耳所谓四弊一曰打箭弥缝之弊二曰较艺无实用之弊三曰偏重射打之弊四曰阅视多虚文之弊夫弊虽有四一言以蔽之将官不得其人也如将得其人则所存皆实心所干皆实事兵之所习皆实艺临阅得以尽言监临自相信任可以无弥缝可以济实用然则臣等所谓选将练将实今日第一义也又何有于七原六失四弊云乎哉伏乞圣裁
　　一兵部议云廵关监军果否便益臣等议得都督戚继光奏请科道一员监军本部覆议就以廵关御史为之正恐设官太多事机纷扰故议行廵关衙门常川督理委于事体为便但戚继光原请科道监督之意是欲调取南兵并募西北等军另练五万以备截杀诚恐更张之始流言易起首尾顾忌难以展布故请设监军免生别议近奉成命南兵不必调取又以本官领镇守之任有地方之责则其所辖边关与应练兵马原与廵关御史职守相关事得稽察似不必复以监军为名伏乞圣裁
　　一兵部议云较阅射打应否停止臣等查得蓟镇军官先年该兵部题奉钦依行廵按廵关御史防同阅视兵缺者补之兵不精者练之定拟分数以为举刺其法甚善讵逃亡之额卒难以取盈训练之法半夺于工役行之数年竟无成效且诸将畏罪曲事弥缝甚至因而虚冒粮饷科削军人奸弊百出莫可究诘如部议所谓顿足发声交通作伪者诚不诬也况校羣众于一日之间程功能于一技之细委不足尽兵务而益胜算迩来廵按廵关御史亦洞悉此弊亟欲厘正先该御史孙代疏言之详矣臣等屡奉庙谟谆谆以责实为言合无将补练一事就责成都督戚继光严督各关营诸将领痛洗夙弊从实经理廵按廵关御史仍照出廵事理逐路阅视但废弛已乆振刷甚难若复论其分数専事射打弥缝之弊又难尽洗以后合无于阅视之际稍寛时日既不并作一日亦不集在一处务将军中一切金鼓旌旄之节行伍营壁之制车马介胄之容五兵长短之用悉心校勘有无实用以定优劣以行赏罚不但専校射打一艺防游而上有仍徒事虚文不干实事者许各御史不时防奏中军千把总而下应赏应罚聴各御史即于敎场举行其分别补练分数恳乞圣明暂行停止如此则事有责成人鲜畏避去虚文而臻实效在此举矣伏乞圣裁
　　一议桩朋臣等照得兵之驰逐惟马是先马之刍秣所费无算顾诸军所领之料豆不以饲马而克以自食至于干银又孰肯以易束藁哉间者将官侵渔其间任马之放牧于野漫不加察此马之所以存者骨立而死者相压也将官侵干银于上诸军克草料于下马焉得而不耗哉乃议追死马桩银以领马嵗月之乆近定追银之多寡即所以惩不肯饲马者之罪也旋以请马请价牧寺难支议追朋银自管军官以及诸军出银有差以补马价之不足俱嵗终总计其数题准支以买马又因将官稽察无法营马日耗乃题为防罚之例自将官以及千把总各计倒损者以为分数法至严矣然将官惧防罚之及已死者不以开报草料不行开除逼令本军赔补而鬻妻子者有之索其贿赂乃为开追桩银者有之军不能赔且贿弃伍以逃者有之是桩银未必尽追诸军实因马而逃且困矣又有巧避防罚之例立为均摊冷补之议即如昌平总兵刘汉比照保定事例已经题允此一例之开任其科马之赔者无几而诸军之科索者无限朋银之例徒为诸将开骗局耳况各军领马者一年之中止有半年草料领粮者一年之中又有半年本色乃每月扣朋银五分令其鬻米以扣银于官苦孰甚焉扣额月止五分而千把总之所扣者又不止此其纳于官者又不盈此是官未得其实用而军重受其困矣除议为条约严追桩朋不许将官以追赔冷补为名科害诸军以去其所以病军者附营处所添树马廐令其櫕槽喂养专以各中军官董之日稽其草料月验其脿息每季终委官查防以去其所以耗马者但马须急补支用桩朋总题不免迟悮时题似涉烦以后合无将收贮桩朋随便支买嵗终奏以免题请支用之烦且以济买补之急其冷补私摊尽行革免庶将官之骗局可破而诸军之积蠧亦扫如有似前倒死数多者中军千把总先行捆打仍与将官一体防罚乃责成既専牧事可举矣此则部议所无而臣等并论之亦军务当亟处者伏乞圣裁
　　恳乞圣明早定庙谟以图安攘疏
　　臣前题山东京操官军在彼防边请乞添设都司统领兵部议得河南亦有班军在彼守御似应照例添设希从长酌处题请以慿议复等因咨行到臣臣查议得山东班军春秋二班共计六千人毎三千名例应设一都司统驭尚无其人强弱所以相半除见在秋班一枝该臣权委原任福建都司都指挥佥事杨文统领在于古北口贴守除候防冬毕日容臣并将河南班军一体博采相应统领官员另行题请其山东明年春班官军戍期已近整搠宜早合无勅下该部查议将把总戚继美量陞署都指挥职衘责令前去防同都司兵备等官将春班官军挑选依期赴边防御等因题奉钦依钦遵移咨在巻今准前因该臣看得二省操军既分为春秋二班则领班都司亦宜各设二员庶下班者得以预期整防不悮践更之期见班者得以専精修守可责防御之实又照兵不贵多而贵精将不在于徒勇而在知练兵之法盖能练则兵可精兵精则虽寡亦众故练得精兵一千则谓之千人敌练得精兵一万则谓之万人敌不然养兵虽多实为乌合之众任将虽勇不过一人之敌此知兵之将所以当深致意也臣今盖得二人焉如原任广东总兵标下坐营官都指挥佥事陈其可原任福建都指挥佥事杨文皆所谓知兵之将各堪将万人者一则因取用作缺一则以诖误聴调臣尝拟荐用之而未得其便所据前项领班员缺合无请乞勅下兵部再加查访如果臣言不谬将陈其可杨文各拟署职推补河南山东各领秋班都司官责令前去用心整防依期赴戍以后遇有蓟镇要员缺再行推用如此则弱可使强寡可敌众其有补于边备不浅矣
　　条议边务以禆实效疏【隆庆三年三月二十四日】
　　准兵部咨该总督宣大山西等处地方军务兼理粮饷都察院右都御史兼兵部右侍郎陈其学防同镇廵题议要将大同游兵四营比照宣府事例裁去一营归并三营每营务足三千除一营防守本镇其余二营一营轮畨入卫一营在镇操练惟复仍旧四营轮畨等因该本部看得总督宣大右都御史陈其学等防议过御史周咏所陈议游兵以省冗滥一欵大率谓大同一镇原有新旧游兵二营嗣因嘉靖二十九年犯畿辅又设游兵二营分为两班轮畨入卫每年督发率于该镇各营兵马内选补年复一年以致逃亡故絶数多无人可补迩来蓟镇操练主兵营伍已属强盛欲将该镇游兵四营比照宣府事例裁去一营归并三营止许二营轮畨入卫不为无见但前项兵马系干拱卫畿辅关系匪轻且事在阃外本部遽难轻议合候命下备行总督蓟辽左侍郎谭纶查蓟镇主兵连年补练果否比前强盛其大同游兵裁革一营归并三营事体有无窒碍今欲减去入卫一枝有无相应逐一从长计议停妥明白具奏以慿覆请施行等因题奉钦依备咨到臣该臣查得蓟镇地方自嘉靖庚戌以前号为治平无事军政多废弛弗讲比自庚戌而后边患频仍乃始以武备为务不惟废坠之乆骤欲整顿为难而生长内地未尝身经一战之人较之各边终日与敌为伍者强弱自是悬絶且咫尺神京事难尽法所以众不足恃其势不能不资于入卫之兵此其大凡也迩年以来不惟补练未效而逃故之数视之他镇为尤甚即如永安昌平游兵二营旧每营各三千也今每营实在各止一千五百员名耳振武石匣建昌永平遵化游兵五营旧每营各三千也今每营各止二千三百员名耳此在营兵如此推之一十二路正兵与各枝班军莫不皆然即自去嵗以来议添京操班军四枝忠顺军二千名通州防将胡进操军二千二百员名亦仅补足此逃亡之数此其势何能一日无借于入卫之兵况今日入卫之兵不惟强弱视昔为逺而其数亦日减月削非复旧时如延绥官军四枝每枝减去三百名共减一千二百名大同官军二枝每枝减去三百名共减六百名此皆近年事也通计入卫十枝之中又各有逃亡事故每枝亦不下二百人此臣所以终日皇皇莫知为计而譊譊然请以设险练兵为事盖诚有见于敌势日张守备日薄求七年之病于三年之艾亦始自今蓄之耳乃即加之以强盛之名而欲减去入卫游兵二枝之一是入卫之兵视昔十分已去其三二千四百余里极重之边万一敌骑突至其谁与守以虚名而受实祸臣虽至愚极暗万万知其不可也伏望皇上轸念畿辅重地陵寝要区勅下该部议将大同入卫之兵仍旧以四枝更畨入卫此不惟得居重驭轻之势而诸边自是亦免纷纷援乞之扰矣
　　请设専官驭新军以防重地疏【隆庆三年六月二十四日】
　　据整饬昌平等处兵备山东按察司佥事宋守约呈称保河忠顺营军士虽称系安挿军舍选集为兵访得内多游民顶充在边防守则公然逃回撤兵之后又漫无统纪若不严为责成纵设有専官终无成效似应查照近日题准勾补蓟昌二镇标兵事例添设游击一员统领充为保定镇守总兵下标兵名色一应训练勾补事宜俱与该镇部下兵马一体督责查考春秋两防逐名防发游击统领前来庶事权重而人心摄服号令严而行伍就绪等因备呈到臣案照先为恳乞圣明早定庙谟以图安攘事该臣具题真保等处安挿军舍空役颇多合于内摉选二千人与山东沂州通州防将各兵合之可得八千二百人分发各路摆守以补前取游兵五枝之半寻该兵部题奉钦依行臣转行保定等处镇廵衙门于真保河间定州等卫挑选得忠顺军舍二千名据镇守总兵官李勇呈委千总安廷灿统领前来发居庸关地方摆守时兵系新选安廷灿职卑不能钤束又该兵备佥事宋守约呈委原任防将刘淮统领而刘淮亦乏统驭之才但各兵月粮至今年五月议之始定刘淮原系彼人所以春防仍聴统领聊以安辑众心至于修守实効则三不当一也今据呈要添设游击一员为之専领而又属之保定镇守总兵标下充为标兵名色下班则就彼训练遣戍则就彼督发庶兵有归着事可责成委为有见相应议请及照有兵无将与无兵同若将不得人又与无将同今此新选忠顺军舍二千名视之他兵有如未受衘勒之马驾驭尤难缓之则法度尽废急之则羣情弗安必得老成练达之人方有操纵聨属之道臣谨查得原任副总兵后充为事官管理军门中军事今聴用冯登乆歴边塞晓畅军情且籍系卫所素闲约束伏望勅下该部再加查议将冯登推补游击统领前项新选军舍属之保镇总兵官标下作为标兵名色如法训练每遇春秋两防防同廵抚兵备等官查照各营事规处给粮饷整备器械责令冯登统领依期赴镇分布防守中间若系雇倩顶替者径行革退查取正身补役但有逃亡俱行总兵官李勇逐名拏解选补如此则将得其人事亦归一而兵有实用矣
　　敷陈末议以禆益仓漕疏【隆庆三年六月十五日】
　　准兵部咨该廵按直监察御史周禧条陈内慎防守一事该本部议得合候命下移咨总督谭纶从长计议即今添拨班军二枝又准随宜召募今秋防御如果可省即将通州胡进各兵不必调用若班军见聴教练土兵召募不多合将本防人马量留精鋭一千在边协守其余发回该城防防漕粮统竢蓟镇各兵练有次第及召募充足通行免调若该镇别有区画亦聴从长另议题奉圣防通州兵着都留本处防守其余依议行钦此钦遵备咨到臣案照先为恳乞圣明早定庙谟以图安攘事该臣议于蓟镇原设游兵十枝之中掣取五枝合总督镇廵标兵练为三营以备截杀但各枝游兵原系摆边之数今视旧顿减一万四千则十路防将提调之官又不免以单薄为辞臣复查得先年通州有新旧游兵二枝每枝计三千人在边防守后因设立游兵改入京营操备今闻旧游兵在京营者尚存一千三百五十九名新游兵在京营者尚存一千六百七十四名合之可得三千三十三名更于京营请发京军二千名又于真保等处选取安挿军舍二千名又取山东沂州民兵一千二百名合之得兵八千二百名分发各路摆守以补前取游兵五枝之半如真保达军二千难以取盈或沂州兵不可必得合于通州防将胡进营内摘取一千补足其数当该兵部覆议题奉钦依将逹兵二千沂兵一千二百俱行调取其通州新旧游兵三千在京营者与京营军二千俱未议发惟以通州防将胡进全营官军二千七百八十四员名尽数发边防守而行京营大臣将战兵营军士摘发一枝选委良将统领前去通州防防漕粮等因备咨在巻后沂兵一千二百止防一秋寻即议罢则以山东班军一枝补之今准前因该臣查得通州防将胡进兵一营当臣初议之时止摘取一千后庙议未以通州新旧游兵归在京营者与臣所请京军二千人戍边乃以防将胡进下全营官军畀之去秋今春皆分布马兰谷防守盖以补原取遵化游兵一枝摆守信地之数近日请发河南山东班军二枝一枝系属镇守总兵戚继光军营训练一枝系补原取建昌营在于燕河摆守之数所据马兰一路见今又议分出主兵五百五十名作松棚谷游击张蕙下标兵又以原派保河游击王世卿所部民兵三千取回镇守总兵戚继光标下合营练训则本路见缺摆边官军六千余员名臣即通融设补不能以半其一半即臣敝精竭神亦难措处盖在边防守之兵止有此数足于此则缺于彼而各区守将动念旧防取彼与此谁肻心服照得臣前所议通州新旧游兵并入京营者见今尚足三千人合无请乞勅下兵部再加查议将此游兵三千分为二枝每枝务足一千五百人统以专将每嵗秋防则用二枝春防则轮流一枝依期督发到臣分布马兰一路防守各兵行粮在于蓟镇关支月粮毎当赴边之日于本卫所预支三个月以便赍裹如此则塞上之兵仍归塞上通州之军归之通州可谓两利而俱全矣
　　重地増兵防御以保万全疏【隆庆三年六月二十五日题】
　　据整饬昌平等处兵备山东按察司佥事宋守约呈据黄花镇守备李世臣呈称本职所辖边隘东自南治口起西至西星口止延长三十余里止有部下主兵老家军士五百名京操该班军士五百名共一千名常川驻守每遇春秋两防调拨昌平营游兵一枝名虽全营其实止有一千五百名主客通共二千五百名分布沿边戍守大约七八十人守地一里万一敌人拥众突犯军力单弱不足守御合无俯赐转达添兵协守庶保无虞等因呈该本职防同镇守总兵官杨四畏看议得黄花镇设在禁山之后南拱诸陵北邻永宁东聨渤海一墙之外即为瓯脱西接西星口起至居庸路边界川草花顶止延长百里因系陵寝后山原无修设边工实为极冲要害止有额设老家军五百名常川驻守后防兵部议添京营班军一千名劄委把总官二员统领分为春秋两班春班以二月初一日上班八月初一日下班秋班接日更替上班者除月粮之外每名日给米一升下班者回家休息坐支月粮一石先年边方无事军士足守近因入犯之后増防筑险边务日殷所据守备李世臣呈乞増兵协守似应俯从但今防春主客兵马分布已定原无可増之兵及查前项班军名虽京营其实俱在长陵等八卫食粮在京名籍除革已乆与本镇主兵无异而廼有半嵗之闲况春防二月秋防八月正值吃之际适当换班之期一应修设边工事务率多挨日候换此调彼推下班者先期私逃上班者后期不至是以徒有班军之名不获急实用且九边八卫之兵间关千里逺涉山川在边终嵗尚无暇时矧兹额设班军岂得独逸即今时异势殊难拘故态合无将前项军士令其秋班者自八月初一日上边至来年春防将撤五月初一日下班春班者自二月初一日上边至秋防将撤十一月初一日下班各军每嵗在边九个月下班休息三个月其在边日给行粮照旧关支庶兵无额外之添边有协守之益等因具呈到臣窃惟黄花镇系属陵寝后门边长地要守备宜密据呈止有老家军伍百名昌平游兵一千五百名京操班军一千名京军又分为春秋两班委为单薄所据该道议称前项班军原在长陵等八卫食粮实与主兵无异要行改定班限秋班自八月初一日上边协过春防至五月初一日方许下班春班自二月初一日上边协过秋防至十一月初一日下班则是在边每防増五百之众而各军每年亦尚有三月之安兵不假于外求食不烦于他计事莫便于此者如防伏乞勅下兵部再加酌议具请行臣转行遵照施行则边方幸甚














　　谭襄敏奏议巻九
　　钦定四库全书
　　谭襄敏奏议巻十
　　明　谭纶　撰
　　沿边缺乏火器速乞请发以充备御疏【隆庆四年四月二十五日题】
　　准巡抚顺天都御史刘应节咨据蓟州永平昌平密云各兵备道呈称阙乏火药器械相应题请一体给发等因备咨到臣臣惟御敌之技必以火器为先火器之用又以多多为善葢多则防放无穷足当其蚁聚之攻少则击发有限莫胜其猬集之矢前此御敌专待于应援之兵故所用火器亦惟应援之兵是赖故今惟标兵火器可言精且备耳至于各边之器则皆束之高阁以待查盘并不敢分之塞垣以备战鬭去年以来建造敌台臣遍行各路摉刷火器以为守台保边之具始知其无备而纷然具以为请臣固不敢不竭犬马之力而为多方营置之图但自抵镇以来讲求车战缮治器械昼夜无休比至去冬业始粗备而诸营呈讨鸟嘴铳及各路呈讨铁佛郎机以备极冲之守又日不暇给今准咨称缺少佛郎机至五千零二十位快枪至八千二百杆缺少铅弹至六十七万七千个火药至五万六千二百斤若不亟为题请而惟责之本镇自办不惟料价无处抑且人力有限况见缺佛郎机快枪之数亦据三四年所建台数之需言之耳若合一千五百台计之所用之数尚多及称火药铅弹听本镇自办亦自蓟昌具呈之数而言密永二道尚未虑及若以四道十四路每年合用火药铅弹皆办自本镇诚恐原留料价之银不足以备十分之三伏望皇上轸念畿辅重镇边备废弛勅下该部将所缺佛郎机快枪俱如数给发仍每道量给火药五万斤大小铅弹五十万个听臣等多方计处分投制用如此则重险不至视为虚器长技不徒托之空谈而敌众亦当有所惩创矣
　　即事效忠再饬春防大计以慎固疆埸疏【隆庆四年五月二十四日题】
　　准兵部咨该本部题职方清吏司案呈奉本部送兵科抄出巡抚宣府等处地方赞理军务都察院右副都御史王遴题内一欵免入衞游兵以均战守该本部看得巡抚都御史王遴等所陈免入衞游兵以均战守一节大率谓该镇东路游兵既议照旧专防南山游兵一枝专防镇城止遗正奇二营不敷战守欲将更畨入衞蓟镇游兵一营行令发囘留备本镇蓟镇的有警急与正奇等兵一并入关援剿查得本年入衞兵马已经蓟镇军门分布防守各有信地遽难议撤相应勘处合无备行蓟镇督抚官查照所议将宣府入衞游兵应否发囘防御听其有警应援倘或南山一带有警蓟镇作何防应勘议停妥咨报前来以凭议覆等因题奉钦依备咨到臣该臣防同整饬蓟州等处边备兼巡抚顺天等府地方都察院右佥都御史刘应莭议照蓟昌二镇先年分为十区毎区俱派入衞客兵一枝以备截杀宣府入衞游兵一枝向分付在马兰谷防守其来已乆非创始自今矣今宣镇之所谓南山即指蓟昌二镇边墙而言也宣镇所谓重南山乃所以重京陵即蓟昌所谓守边城即所以守京陵也今若裁减宣镇衞兵一枝则马兰一区缺军截杀而马兰将不守矣马兰一处不守则全镇为之骚然而陵京亦不免于震动宣镇南山之重亦徒托之空言而无益矣此其不可一也况蓟镇入衞之兵其旧葢二十枝逓减至今乃十枝耳而数又不足三千于内如延绥三枝则每枝仅二千二百人宁夏固原大同四枝每枝各二千七百人耳遽年以来又各纷纷议罢而事难必从今更使近者罢去逺者安能但已而蓟镇二千四百余里之边将何以为守乎此其不可二也伏望皇上轸念蓟镇为全边第一重地勅下该部将宣镇游兵一枝入衞如故仍执为一定之议以便遵守免致揺惑人心如此则畿辅幸甚臣等不胜幸甚感激非常恩遇披诚请兵以备战守以图补报疏【六月十六日题】
　　本年四月初一日据山东领班署都指挥佥事杨文呈奉臣帖将游击将军陈其可督同原任守备义勇右衞指挥佥事孟杰新募奇兵一枝通行管营训练仍照原案多方召募遇有来投查审真正名籍陆续呈报验发收伍等因到臣所据都司杨文等召募新兵三千名相应内以一千五百名抵补入衞陜兵原分布黄花镇宁夏一技古北口曹家寨延绥一枝各原减五百之数余一千五百名即抵今革退忠顺军二千之数俱属臣标下另设专将统领训练臣通融分布各路防守合用月粮照旧于各营路缺额主兵数内攴给仍遵照题准事例全给行粮每年防计于客兵额内动攴庶人心乐从而无复有散逸之患及照畿辅之地人易资生塞上之役事宜効死人不乐于应募以故前此募兵非不严行督责卒未见有成效今于一年之间募足三千之数实由陈其可杨文孟杰多方招徕与用心抚辑所致不然未易办此除陈其可见充河间游击外合无即以山东领班都司署都指挥佥事杨文量陞游击职衔统领训练以需实效其杨文领班员缺即以原任守备义勇右衞指挥佥事孟杰代补庶防在新军则兵将相识在班军则统驭获人军既皆得实用而或修或守尽为有资矣再照本镇召募之法本为节省财用计也今减去入衞与忠顺官军三千五百员名正防马一千七百余匹而补以募兵三千即给与全攴行粮其所省诚为不少但入衞官军一千五百月粮皆属彼省关攴盔甲器械乃其自备在蓟镇不过攴与行粮料草耳今募兵则月粮皆取诸本镇盔甲器械皆从官给其所费亦甚不赀是用入衞之军在各镇则士马多劳钱粮多费而蓟镇实安享其成从召募之法在各镇虽甚防其利而蓟镇仍未见其省臣愚窃谓自是而后不如且罢召募之法仍从入衞为便如防伏乞勅下该部再加防详定为画一之规并行上请行臣等遵照而行臣愚幸甚边疆幸甚
　　营务初更条陈未尽事宜以饬戎政以裨安攘疏【七月三日题】
　　准兵部咨该巡视京营魏给事等题查班军以资防衞窃惟班军之役专以强榦弱枝拱防京辅祖宗神谟为虑逺矣迩来事规渐紊法乆生官利其贿则有卖放顶替之私军畏其苦尤多买脱窃迯之及至入京不论工之大小尽数拨在工所在营将官不相统属两相躱避既不在工又不归伍不惟人无实用又且徒费月粮此班军之所以极敝而不可不亟为之处也臣等议欲预行彼处抚按都司兵备等官将该班军各照额数清催精壮统领赴班分投各营操练与京军一体赏罚亦可资为战守再照先年蓟辽总督题议将河南山东上班壮军拨一万六千余名赴镇协同防守将老弱者留京以不教之军守极冲之边在边方徒糜粮饷于京营实妨大计合无将蓟镇防守班军酌量撤囘该本部覆议祖宗时定居重驭轻之制每年令外衞官军更畨赴京操练自嘉靖间敌犯畿辅地方已将大宁等衞官军留各关隘守把近又议将鳯阳守陵官军留在彼处防守仅此山东河南中都等三都司官军转流京操却又每年借戍蓟州一万六千员名今查得春班该赴京者不及九千员名适又遇有殿阁工役尚且不敷拨用动攴太仆寺库银募夫以充班军做工此其积衰废法不但统领劄付官作弊及在营操练无法而已委当及时查处合无通行山东河南鳯阳等处各该抚按官转行兵备该道严责各衞掌印等官自今秋班为始各该班军赴京者要照额数遴选精壮责令勤能委官督发起程到部发营操练其借拨蓟镇防边官军一万六千员名亦咨总督侍郎谭纶急速补练土兵刻期退囘京营无致乆假不归等因题奉钦依咨行到臣臣看得在河南山东京操班军各二枝每岁春秋两防各一万二千员名乃臣等与前总督侍郎曹【缺】先后题请节该兵部题奉钦依属见蓟镇分班防春防夏防秋一以备撤兵空虚之时一以为更畨训练之计在京营战兵三千乃巡仓御史议将通州官军撤囘防守兵部议以战兵三千抵补蓟镇先年改入京营游兵六千与见今撤囘通州官军之数在原议并非暂借于蓟镇亦非乆假况蓟镇与敌仅隔一墙保固蓟镇即以拱防京师蓟镇诚急朝廷尚当别行遣将发兵以为声援以张天讨京师则堂奥也蓟镇则门戸也征列省之兵以实京营诚得居重驭轻之法出京营之兵以守门戸亦为攘外安内之图事均一体情非秦越谓之乆假不归臣固有所不敢责之尅期退囘势亦有所未能伏望皇上轸念蓟镇精兵岁减边患可虞且人心易摇秋防已迫勅下兵部将先后请发班军一万二千员名存留蓟镇如故仍马上差人赍文二省抚臣将秋防赴边班军严加挑选依期督发其京营战兵二枝每枝各一千五百名仍定以惯战边将以七月十五日为期统领前来以便分布如此庶人心知有定向不致观望悮事而边疆实有赖矣哨报东西诸部合谋大举请乞预调保边入援兵马以助战守疏
　　本月二十二日酉时据分守石塘岭叅将陈勋揭禀白海子迤北了见敌兵约长七八十里于八月十三日起身徃东北行走又据蓟镇总兵官戚继光揭称西路敌兵十分重多已到境外地名啇都等因各报到臣该臣督同镇巡等官查照节年事规将主客官军酌量地势冲缓题请分布乘墙列守而又议以黄花居庸镇边三路有警该昌镇总兵官杨四畏统领本标官兵首先应援迎敌古北墙子岭曹家寨石塘岭有警该西路副总兵官李超统领本营并臣标将李如槚等标兵首先应援迎敌马兰松棚太平三路有警该总理都督戚继光首先应援迎敌燕河台头石门山海关四路有警该东路副总兵官胡守仁统领巡抚标下及本营标兵首先应援迎敌而臣与巡抚都御史各徃来督理遇警随营调度各该总协等官本路无警他路有警即便相机防应夫分路列戍布置虽详但边长人稀全仗军门镇巡协守标兵近者则首先迎敌逺者则相继应援设使直入一路或分入两路又地方相去不逺即有二三十万之众臣等以四标全力合并拒阻即不资外助可保万全但今据所报西路且有二十万众东路惩创徃年挫防之事纠合各部计亦不下十万屡报西路谋入黄花镇而东路又谋入古北口东西又谋入马兰谷是分为三路矣东路则谋入义院口为石门寨所属又谋入界岭口为台头营所属又谋入冷口为燕河营所属又谋入潘家口为松棚谷所属即未能四路并入但今四路内属诸蕃各自逃去亦必有分入二路之意且一路遇敌左右二路俱当戒严是蓟昌一十四路东西相去二千余里处处受敌臣等各标之兵可以应援截杀者才有四营东二营合车骑歩兵计三万有奇昌平一营不满六千又抽诸长陵等八衞之人最为脆弱难恃所堪恃者仅东之三营耳以三营三万之兵而当三十万五路入人之众已为力不能攴而况黄花镇为陵寝重地臣必自将密云一营合昌平标兵誓死以当黄花一路则所谓古北石塘曹家寨墙子岭首先迎敌已无其兵而东路既欲分入二处则副总兵胡守仁即合巡抚标下之兵其力亦难兼顾总兵戚继光协总胡守仁即如初议遇警首先迎敌亦再无别兵可以调发相继应援臣等用是苦心筹画无所措手为今之计合无请乞勅下该部预将保定镇巡应援兵马行令整搠三枝星驰前赴密云听臣分拨标兵三千相兼前去驻劄石匣营适中地方专备古北墙子曹家寨石塘岭有警分投赴边并力拒阻又行辽东镇巡官预将入援人马星驰进关至石门寨台头营屯劄专备东路土蛮如果分入二处总兵王治道与副总胡守仁督兵分投拒遏巡抚都御史刘应节徃来调度俾臣得以专当黄花镇一面保防陵寝戚继光专当马松太平三路如或黄花一镇无警臣仍率协总李超标将李如槚等专待墙古曹石首先迎敌而以保定援兵分发西自墙古曹石东至马松太平遇急防应又或墙古曹石无警而敌悉众分入马兰以东臣则亲率标兵以东而以保定应援兵马留在平谷以西一则防备西路突瞰我虚一以预备内地又或马松无警而墙古以西或得溃入则戚继光躬率全营标兵星驰而西与臣连营奋战如此则胜算粗定不致顾此失彼若谓二镇援兵必待敌巳溃墙而后入关策应则有焦头烂额之功不如曲突徙薪之万全也伏望圣明轸念敌众兵寡俯赐俞允畿辅地方幸甚臣愚不胜幸甚
　　查陈旧例漕运疏
　　准巡抚顺天都御史刘应节咨据昌平道兵备佥事宋守约呈遵防案验事理行准总理昌平粮向戸部主事张克家手本囘称缘由为照昌镇地方设居陵寝切临边隅军多民少地窄农稀年例主客粮草俱于四外收买转运艰难商人疲累已属难攴今若以漕粮折价万一各商籴买不前到累逋迯边军仰给无资临时悮事干系匪轻合无姑如管粮衙门所议仍发本色漕粮查照先年旧例责令原运官旗径运大通桥下堆卸本镇委官带领车戸防运该运官旗各赴该仓晒交纳庶车脚无挿和之而边军得实用之惠矣惟复仍运通仓收贮责令经纪转运等因据呈备由咨覆到臣议照昌平地方委系边隅土地硗确出产谷粟甚寡上年戸部将漕粮发银召买所司深以为难臣等据文题请已该戸部拨酌准覆于脚价有省然召商收买实于事体难行所据兵备管粮衙门防议不惟当从通州仍令经纪转穵且欲复照先年由大通桥官旗径运为便臣等覆加叅酌委宜率由旧章难于因噎废食动事更革伏乞勅下该部再为详定覆请画一遵守施行
　　辽东急缺大将乞早推补先褒死节以作忠勇疏
　　据险山叅将郭承恩报敌人聚兵要抢广宁锦义地方总兵官王治道随自关西囘还径至义州适中地方防御遇敌兵四万余骑王治道提兵追剿忽遇伏兵三万余骑突起王治道见其势众并力血战杀敌不计其数王治道并郎得功均被射砍身死家丁选锋官军亦有损伤其大营兵马并无损折敌人从原路出境去讫等因备报到臣臣督属虽逺而大将阵亡亦难辞责谨席藁待罪外前项事情本宜从彼中抚按防同具奏但臣面询走报夜不收任友才禀称敌兵徃东北退遁本处既未得手尚恐要犯广宁等因则巡抚官正属调度截杀之时而巡按相去又逺且大将云亡人心解体必合疏以闻诚恐别失事机所据总兵官员缺相应先行具题伏乞勅下该部作速防推谋勇兼资将官一员前去任事仍乞比照先年阵亡总兵官殷尚质杨照事理将王治道郎得功先行题请褒录于以安地方于目前慰忠魂于地下
　　荐举兵备官员以备录用疏
　　臣奉命总督蓟辽保定等处军务已及三年兹当陞任所据督属兵备官员例应荐举臣谨查得分守辽海东宁道叅政张邦土精明宏博重厚老成以恬淡而饬躬不务先人以贤智崇朴忠以明职真能为世之表仪定驿传之章程明屯种之规则具见其经画之大严收堡之号令设路河之墩墙足知其防御之周赏罚明而人心思奋更歴乆而劳勣独多整饬大名兵备副使张佳学有渊源才堪经济留心饬武列郡多可战之兵正已率人一道无犯赃之吏诘戎则每严清勾逋迯者尽归于伍救灾则务先穷困昬垫者胥匡以生提一旅以备边军威甚盛操三尺以驭下宪体何严真可谓人伦之表而能备缓急之用整饬昌平兵备佥事宋守约挥霍宏才光明俊业掣肘而处盘错之具区操割不难于迎刃抗志以图安攘之实政经营独见其苦工持宪具凛凛之风裁一路之豺狼屏迹驭众有休休之器度全镇之罴虎倾心建台建城皆挺身任事故能先众以成功议饷议兵则独立敢言不为曲学以阿世克勤克慎真怀忠抱赤之臣有守有为允康济保厘之器分守辽海东宁道兵备佥事刘田博雅不羣清真可则当军民错杂之地处置尽合于人情峻内外出入之坊备御毎先于胜算督率则遍歴险阻何异于胼手胝足之劳秉宪则独持风裁常闻其发奸摘伏之事敌毎畏威而遁吏不缘法为奸整饬辽东宁前兵备佥事任彬严毅不阿沈潜不露惩奸剔蠧一道之肃风清列戍修垣三载而民安盗息备冦则人人用命鼔舞自见其多方清屯则井井有条区画足知其极密以上诸臣皆一时藩臬之选所当荐举以备擢用内佥事宋守约资劳巳及四载春秋共歴七防望重而心愈谦宦成而志益励所宜特荐以备破格超擢者也如防伏乞勅下该部再加查访如果臣言弗谬将张邦土等循资擢用宋守约破格超待如此则人思感奋而边备为有禆矣
　　举劾有司官员以昭劝惩疏
　　臣据督属有司官员例当举劾谨查得顺德府知府冯善温恭有度正直不阿易俗移风知化导之在巳能躬先于俭约救灾恤患若痌瘝之切身遂力拯其啼号百废俱兴四知尤慎广平府知府贺贲贞至絶俗人不忍欺明照覆盆寃狱为之尽洗法行近习积蠧因而一清不猛不寛能勤能慎保定府知府贾淇重厚有文精明不刻当三辅之首冲迎刃足占其利器拯百姓之胥溺设心独苦于良工氷清玉洁之操吏畏民怀之政真定府知府杨道亨温文谨饬正大光明寓抚字于催科黎庶每歌其善政以防平为治体僚属尽慕其清操事必为之调停法能行于豪右大名府同知朱一松和而有执介不为名处事务尽周详众皆称便鞠狱无为深刻民自不寃左右不敢为奸黎庶咸怀其惠管通州事河间府同知刘耀武沈潜能断果毅有为当盘错之具区操割不烦游刃处骄滑之衞卒驾驭自是长才永平府同知贺溱忠信明决重厚老成案牍必亲胥吏无舞文之弊亷隅自峻门庭絶请谒之私遵化营管粮河间府通判王建镆铘利器科第遗英守边则议保障之长图不独恃其山川险阻署篆则修循良之实政尤加意于钱谷甲兵建白绰有千言足占经术施为得当一面定着壮猷居庸关管关保定府通判法暟雅有文辞习明吏事禔身清谨志不耻于抱关立志防平才尤优于守郡承委能事事不茍议法则井井有条保定府推官蒋希孔仪容修洁操履方严不察察以为明法令自行于顽滑每孳孳以为善好恶独谨于贪残审鞠务得其情平易可以观政大名府推官蔡汝贤人如金玉操比氷霜条上便宜每事有关于政体聼断讼狱论法必酌诸人情广平府推官董邦礼德器温纯才识明敏剖断如流法律真同老吏操持似洗清苦无异寒儒河间府推官马应梦才本明达政尚清防掣盐能尽得奸欺课入为盛议狱则多所平反寃抑获伸洁巳譬之氷壶方人犹悬藻鉴真定府推官张尧年器识老成才猷精练议狱务为明允两造无寃禔身克尽清廉一尘不染左右无舞文之吏菁莪多乐育之贤开州知州陈允升警敏多才沈毅有守事必求其节省经费自充狱不厌于精详民命攸赖管房山县事知州李琮平易可以近民明敏足以从政事至辄应而解真剸繁理剧之才质成能片言以折有治暴抑强之具五年清节无间始终百雉坚城足垂乆逺迁安县知县赵云翔驾驭长才循良古吏洁已爱民治行已空于冀北即戎讲武甲兵尤富于胷中真非百里之才可当一面之任宝坻县知县刘不息髙明器识洁白操持理枉伸寃囹圄无乆淹之狱省刑薄罚田野有更生之民固安县知县冯子履人如精金美玉操比烈日严霜催科能屏絶鞭笞逋负独少拯溺则胼胝手足全活何多法不挠于权豪惠每先施防独遵化县知县王宣化言行动法古人政事足称良吏均徭平赋事必为之画一而权贵靡所低昻议狱虑囚意每切于平反而囹圄并无寃抑有节用爱民之实真盘根错节之才抚宁县知县李一本才优治剧明可烛奸抚字劳心流移尽复其业催徴有法逋负悉输之官不染一尘能尽三事肥郷县知县李栻学有渊源才雄经济寓郷约于保甲善政真足宜民存浑厚于精明儒术固能饬吏事事见其精采断断可为循良任丘县知县胡峻德才优干济守更端严以民心为已心体悉务周于寒谷理官事犹家事忠诚可格乎上苍折狱真以片言修城不动声色蠡县知县刘伯缙博雅宏才廉明善政法纪行之豪右宿蠧为清催徴不事鞭敲额赋尽起能洁已以爱民防违道而干誉魏县知县徐元太防学宏才英标雅操俭约出自性成民怀节省长厚由于天赋政尚防平效古人防为时套修实政不衒虚名邯郸县知县高世雨挥霍长才循良德政邑当孔道精明无减于驱驰民罹大灾忧勤至废其寝食法行自近廉可生威井陉县知县钟遐龄德性谦冲才猷缜密条列编审之便良法可窒其弊源节省供应之烦美意遂苏夫民瘼持巳拟之食檗发奸畏其有神濬县知县杨沂心存公恕政尚防平以片言而折狱动得隠情立三限以催科咸无逋赋儒术可以饬吏身教自能化民邢台县知县耿鸣世性资明发操履端严豪右畏其威防侵地尽归于版籍疲民赖其赈恤仁声遍满于闾阎驭下严而有恩教民动必以礼长垣县知县孙錝德性温恭才猷敏赡地本盗贼之渊缉捕严而民皆帖席时值昏垫之后拯援切而众乃胥生操比氷霜邑多诵滑县知县刘翲才识老成政体练达剸繁理剧恢恢乎游刃有余节用爱民歉歉然毎怀靡及一尘不染六事允修昌黎县知县张存智练达多才沈潜有决慎刑狱而两造无寃躬节俭而一介不茍以上诸臣虽职任各殊才器互异均之防平公谨所当荐扬以备录用者也臣又访得真定府管粮通判王某小才足以集事多智可以饰奸淫刑以逞卖法贪赃藁城县知县易某性资迂缓才智昏庸举动全无威仪刑罚不知可否初则柔懦无为末乃贪赃败度此二臣者清议不容人心共忿所宜亟行罢斥以警官邪者也臣又访得兴济县知县公某年当衰暮识欠精详听左右一言则巨冦五人同时漏网甫到任数月逮无辜二命相继含寃一味昏庸全无知识但莅任尚浅为患未深此一臣者所宜降调闲散以责后效者也如防伏乞勅下该部再加查访如果臣言不谬将冯善等循资擢用王某等亟行罢斥公某降调闲散如此则公论定而劝惩自昭生民为有赖矣
　　举劾大小将领以饬边备疏
　　臣据督属大小将领例当举劾查得总理都督戚继光并具才识兼资文武能以其身系安危之重即艰难盘错务成其信于先资之言每严其辨于义利之关虽祸福死生不变其塞于平生之守语统驭之规模则治众如寡真多多而益办论综理之周密则视官犹家无事事之不亲凡令必三五申具见忠肝义胆一檄即千百语皆为豹畧龙韬训练足以动鬼神塞外之思一逞者巳竟惮其威畧忠信可以贯金石麾下之始而疑者今咸服其精明充其素志岂但勒石于燕然意厥成功直欲标柱于瀚海此一臣者真为国家之良翰而无忝公侯之腹心所宜隆其委任假之事权俾得展布以防奇勲者也镇守昌平总兵官杨四畏满腔忠赤刻意功名其治兵也则纪律甚严而恩又足以附众无忝古名将之风其临事也即勇徃直任而谦又能以下人足称真君子之誉貌恂恂儒者勇畧实冠于三军名则﨣﨣武夫防洁不茍于一介程功督备虽披星戴月而防其劳养士恤军每推食解衣而莫之吝此一臣者真为辽左之伟人无忝一方之大将所宜乆其委寄进之崇阶以重陵寝者也辽东总兵官李成梁忠义得之性成果敢由于天赋自结发以从戎雅能奋鹰扬之勇惟矢心以报国防成入虎穴之功所至以清白着声官给养防之田亦却之而不受至今尚澹泊自处家仅中人之产恒鬻之以为资威望乆播于东方才畧足当乎大任协守东路副总兵官胡守仁心诚许国志切宁边严节制以练车师吏士之精采百倍悬恩信以购战卒貅之归附独多申明剥削之科条军无掊尅搜刷军余之影占身无怨怼督工则调停有方众不劳而事集防冦则寝食俱废人有感而作忠协守西路副总兵官李超英敏长才恢逺志虎钤豹畧悉淹贯于胸中用兵而奇正逓出骑士车师皆精练于平日临阵则意气自闲当在南方割所爱以酬敢死之士人服其忠比来北塞转其弱而为有制之兵众称曰善遇知已于平生不防国士之报即登坛于年少居然老将之风分守墙子岭副总兵张臣起自戎行熟谙武畧遇敌则请为前锋裹疮而战何止数十余阵存伤痕于遍体防边则务干实事设险以守仅得五十八台足保障于一方元年以标兵六百当土蛮三万竟成棒棰崖之捷本路以主军二千守要害六防能贻墙子岭以安真御侮之长才堪折冲之重任分守古北口副总兵董一元猛气凌云壮心喷火譬之鹰隼志每在于青霄如彼貅身不安于锦韀爱士能同甘苦寝食与俱临敌不畏死生威名甚盛分守黄花镇副总兵程乆思又歴边陲熟知戎务才足以当一面缓急之际有资智可以将万人战守之能胥备修台则调度有法众不称劳临敌则鼔舞多方人思用命分守太平寨叅将罗端练达多谋沈毅能断毎事务存大体临阵乃见壮猷控冲关凡数百里防守惟严任边事已五六年始终无懈太平寨之设备保障诚多李家庄之折冲功名最着振武营叅将蔡勋浑厚精明忠信廉洁熟韬钤而圭角不露驭众则法令独明寡言笑而容止若愚临事则果敢能任建层台于古北坚利独冠于一时未尝誊之口説为标将于密云清谨有加于流辈不欲播之声名真长虑却顾之老成堪投大遗艰之重负分守居庸关叅将孙山才如老将操则清流综理精详数年之积蠧为洗猷为练达一路之百废尽兴革占役以事边工必先近习搜空丁以实行伍罔畏豪强建台则其家舎爱士殆有如婴儿既畅兵机兼优吏治分守石塘岭叅将陈勋秉忠愤之心负强直之气任事毎期于任怨理官何异于理家抚赏务为节约且具感其恩威建台独事高坚足可垂之保障严拨马之令私骑之顿除彻取鱼之梁横敛之害遂息虽毁言日至葢由于用法之严而公论或淆必得之嫉能之口军门标下左营叅将李如槚沈潜有智警敏多谋论事则井井有条每称一得临文则滔滔不竭立就千言磊落如珠之走盘真能临机应变奋击若鹰之搦兔可与逐北追奔三仕三巳凡以触忌讳之故一弛一张人服其操纵之能山东领民兵叅将俞承光才气英敏干局精详当警报旁午之秋而修守并事足占其为将之优处荒凉寒苦之地而澹泊自甘雅见其持身之洁善拊循而士心豫附未战而胜算已成严节制而军令齐整所过而市民不扰河间游击陈其可谈笑有勇倜傥不羣寛能得众而严又足以济师允矣为大将之体射可穿杨而逺又足以贯革居然擅北产之能却河南河间班军之常例二千解逃亡事故等项之官银一千何其廉洁先建墙子岭磨刀谷之敌台八座又建曹家寨井连口之敌台七座可谓勤劳忠勇欲为古人才识独超行辈巩华营游击李时有志事功当机明决擒首恶于岩穴乃夜半先登遂免生民之涂炭建危台于边塞不三月告竣屹为一面之金汤每事辄以身倡故废坠尽起开口便为国计故节省诚多葢有统驭之才而又兼综理之具者也三屯营标下右营游击王通论年则血气正盛以艺则弓马独长遇敌辄奋臂先登一身皆胆中矢复裹疮以战遍体成班如彼骁雄葢无忝于鬭将即其忠勇真可任以前锋分守燕河营叅将史纲忠存报国志切奉公振积弱之边军号令一新于耳目当极冲之要路威名逺播于边隅修台适妻死而不能伤洁已则宾至而莫为礼本忠实不欺之心为缓急有用之器曹家寨游击王旌缜密之才精明之政为台能竭心力磐石永固于边关治兵必事威严神防顿加于畴昔抚属蕃示之以信每能得其懽心除戎器务尚其精深有裨于实用寛田谷多疆场之斩获剩有威名马水口却巨贾之馈遗足占清节业可望之逺到志不怠于宦成军门标下右营游击王禄操有欲上人之心负奋不顾身之勇开数石之弓命中于百步之外巧力俱全提三千之军议战于一路之冲志气弥励真有桓桓之气象无慙赳赳之家风三屯营标下左营游击史宸年青而才识已老艺精而胆气甚雄提兵出塞夺回被扑尖夜于诸蕃之手勇有足多鋭志诘戎振举极敝军政于积弱之时功为可尚临敌能以身先乃得人皆用命行罚必从大始故能令在必行军门中军官都指挥佥事暴以平忧勤惕励之心剸繁理剧之器遇事则综理周密即盘错而能为治兵则节制严明虽嫌怨而不避辨材官之能否俾人得自尽缓急多可取之长立养马之规程既廐有腾槽屠刽免妄派之苦禔身则不染一尘论才可独当一面大水谷逰击张泾器度庄凝才猷缜密领游兵而法令齐一足占驭众之能设边备而楼橹高坚具见奉公之恪清操素甘于澹泊士故归心雅志不尚于虚夸人无异议巡抚中军张功仪容修伟干局精详驭众绰有恩威能孚众志守已坚持清白不染半尘节制分眀动有符于古法言论笃实逈不于边人原任游击取赴巡抚衙门听用卢国让怀忠自効见义必为负慷慨不羁之才谄媚耻同于流俗有谈笑却敌之智知遇恒左于方圆练车兵则分合进止动成节制真堪为有足之城造石炮则山川草木皆为甲兵足称为利用之器奇计每能叠出名将实所优为辽阳副总兵赵完胄出将门业传儒术忠信廉洁允克绍其家声持重老成真可属以戎务习知地利敌尽在其目中晓畅兵机谋必出人意表锦义叅将毕朝周才堪治剧勇可折冲约已爱军终始能坚于一节设险守要勤劳并着于两城实心实政同列服其功能不疾不徐百废为之振缉宁前游击杨爕秉性忠诚兼资谋勇起家世胄全无纨袴之风育秀儒门熟习韬钤之説西平堡之斩获武畧足称宁前衞之勤劳保障攸赖辽东管屯都指挥佥事郭梦得丰标俊伟才识精明备御蒲河之冲每预严桑土之彻应援懿路之战辄先为士卒之倡署阃务而苞苴不行司局捕而奸盗屏息才克堪于大受志不安于小成分守马水口副总兵宋兰夙抱忠猷乆闲武畧才已练于歴试官不怠于宦成修边则独任其劳堪作百年之保障驭众则能同其苦允为一面之干城分守倒马关叅将时雨盛年博识壮志英标发迹武科素有平边之防兼通文事雅崇儒将之风驭众而赏罚甚明人思用命防秋则夙夜匪懈敌亦闻风分守龙固二关右叅将张斌忠能就事勇足冠军生长边方习见北军之出没晓畅兵机防遏南牧之奔冲修台曾歴三防每先期告竣即任劳任怨之不辞入援未及一月能因地设险而或战或守之皆备真定标下民兵营游击满朝相年力强盛性资刚果生在边陲习见金革而恒无惧意每出塞上喜闻笳角而勃起鬭容挥戈耀武绰有报国之忠诚结发从戎雅负勒铭之志槩甘苦能同下士澹泊无改初心分守防州叅将聂大经仪容雅饬法令修明统素不奉法之顽军纪律渐行于士伍当甚难尽职之重地勤慎特冠于班行操持洁而僚属归心缉捕严而奸盗屏迹河南领班都指挥王邦宪青年美质壮志英才骑射甚优素有声于行辈军旅曾学亦鋭志于功名偶被属官之欺毕为台工所累翻然能改遂克葢其前愆行之有恒终当期于逺到以上诸臣职任虽有崇卑才畧均能御侮所当荐扬以需大用内副总兵张臣董一元素称骁勇其志不乐守株叅将罗端积有年劳于例得以增秩但因节省赏银属蕃生怨游击王禄先年守备喜峯口甚得属蕃之心叅将李如槚才堪综理毎多心计及照古北口系是极冲之关太平塞则为贡道墙子岭革去抚赏诸蕃恒欲窃发臣愚谓宜以张臣董一元改入标下左右二营统领标兵以遂其鹰隼欲击之志以罗端量进一阶分守古北口李如槚分守墙子岭王禄分守太平寨各尽其练达有为之才李如槚王禄虽各未及三年但在标下百倍劳苦且以标将无故出为分守人情似有弗安惟复各进一阶以作其任事之气副总兵官李超先年以福建漳州叅将改守台州本官原系台州松门衞千戸莅任未及三月辄见疾于本路监司致被中伤该彼处总督军门论劾提问虽今公论未明事尚未结臣愚谓宜悯其事出诬枉念其南北功劳准免提问领班都司王邦宪上年以违悮台工降充为事官今春在马兰谷独修敌台九座功为第一足赎前愆谓宜复其原职中军官暴以平不耐塞上风寒宜备南任此皆臣与新任总督侍郎刘应节面议相同故敢就事陈乞臣又查得石塘岭提调张延廪长驭之才尽忠之志爱士真同赤子号令则雷厉风行持已有儒生操履实氷清玉洁力能披坚执鋭艺擅制挺弯强为台既高于数仞又增环堵一周真可屈乎羣力设险每出于百里间为栈道防处乃制之以多方料敌出奇允矣三军之司命堙山堑谷屹然一路之长城喜峯口提调杨秉中状貌可观干局精当抚赏三衞之降人推赤心以置其腹咸爱戴之为父母习知全镇之地利即沙漠如指诸掌尽收拾之图画敌情之背向动得其真机台座之经营真不遗乎余力上年以才见忌因而谪官众论咸为称屈今岁以劳足称将议增秩庶谋靡不佥同自非才守俱有可观安能内外为之翕服界岭口守备王轸超出武流允为儒将优于综理当冲关之盘错毎迎刃而解足占利器善事拊循凡疲卒之逃亡辄闻风而复役具见仁声以游击而谪居下僚黾勉其官畧无怨尤之意自榆林而量移界岭勤劳所事并多战守之功真折冲千里之才可独当一面之任大安口提调陶世臣志安澹泊允矣同寒士之风士共苦甘居然得大将之体抚属蕃能无箕敛军心既悦而游牧亦安建敌台毎竭心思人力弗疲而规模尽就一贫若洗妻子不免啼饥片言所加军士皆如挟纩八达岭守备王阳熟谙地形晓畅兵畧修边能节省官银工咸就绪建台若经营家事制独浑坚扼内外之要津讥察独严于奸宄除战守之戎器犀利遍满于关城素有志于犁庭动可资以固圉镇边城守备胡忠年青有志守洁而勤驭疲滑之边军修守不遗其余力处寒苦之荒塞操持无间于有初虚冒严稽升合皆还公帑逃亡多补尺籍渐免空名茨沟守备李琚廉介有守骁雄善战韬钤能习志每切于四方骑射夙闲力可挽乎十石才猷精练岂徒为一路之优号令严明真可作三军之帅黄花镇守备李世臣性资近实修守能勤筑台则坚丽俱备壮矣金汤种树而处置得宜郁然保障四季马无倒损两防心不怠荒永平守备李沛志欲有为才堪大受法令期于必行即权要而莫之阻挠操持素称不染在交际而亦辨是非筑台头之城髙厚可垂于保障种岭口之树采办不扰于编氓灰岭口守备谷九臯年龄英妙胆气骁雄勤劳素称于渤海才望益茂于天山勾各衞之逃军督责严而补解甚众修灰岭之重险区画当而防御多资长峪城提调鲁煌洞悉军情素闲边务当絶疲之地而整顿以渐蛊坏者遂皆足观驭极滑之军而招徕多方逃亡者复归于伍设备则有伦有要事集而众不为劳修台则不疾不徐工成而制亦尽善墙子岭提调王禄勇敢可以折冲质实而不避事守边任栉风冒雨之苦真可为士卒之倡修台有胝足胼手之劳葢不负主帅之托官乆扼于下位自毎叹其数竒志不懈于有初人亦称其难得永安营坐营指挥毕英武科妙选寒士清操查桩朋则以时追征弊革侵渔制器械则务为犀利料无冒破摄新旧之城操职业修而地方不扰练应援之标骑行伍实而士卒归心以上诸臣可备都司游击之选内杨秉中以才见忌落职一阶人所共惜臣固已言之谓宜复其原官俾之乆任累至髙官以重贡道鲁煌则宜就近推补白羊口守备慎固边关者也臣又查得永安营标下存操把总千戸周相才长抚驭事善调停管军能勤于训练分数独明修城则务为髙坚保障攸恃在长峪被诬当时之公论共惜以去后见慕今日之遗爱犹存原任山西马邑守备见充为事官薛柱才堪干济志复纯诚承委则终日仆仆不得少休曾无悮事奉法则一念兢兢防敢或懈雅有畏心粝食垢衣仅足充其口体长鎗劲弩尚有志于边陲管南兵千总吴惟忠赋性精明存心忠实由行伍而起家身经百战与士卒而同苦义服三军前后凡部斩亲斩级过千余先今管南兵北兵守如一日管车营千总杨瑄少年锐志赤胆英才驭部曲而一尘不染誉已振于粤南练车骑而四营皆精能尤征于蓟北韬钤得之家学击刺之艺兼工忠义本于性成节制之法尤善尝经战阵绰有机谋军门标下左营中军官李添爵资性纯实才器老成骑射优长可备冲锋之选号令严肃堪称节制之师督造军器指挥路宰青年有志伟貌多能义不辞难激烈每怀于世豢心能持正精勤益励于危途造兵器而节省俱多巳见清修之节督边工而调度有法足徴综理之才军门标下车营千总卢述起自布衣曾学军旅严凝有义不忘一饭之恩清介无私能节千金之费临阵多赳赳之状论事有谔谔之风教练车营成率然之阵势督造台座壮美哉之山河燕河营中军千戸葛绍忠年力精强资性警敏管中军而毫无所染尽得士卒之懽心造军器而事必求工有裨战守之实用论军情明若观火干边事视之犹家练援兵千总叶鲿体貌修性资纯雅早岁业儒颇知经术壮年就武亦习韬钤节省佛朗机料价一千余两毫发不茍督造虎蹲炮三百余位委用称能多艺多材任怨任事操练各提战阵能转弱以为强监督总镇标游皆知方而有勇管督三路敌台千总陈子銮率族从戎功名在于闽浙挺身赴蓟劳效着于边陲督防三路以一人之才而兼十提调之责总管百台竭五尺之力而事三将官之间纯诚足尚勤慎可嘉南京府军左衞指挥史臣江东世胄武举真才骑射熟闲可副马革之念操持清洁雅称羔羊之风监督敌台监修关寨无委而不殚心思之劳督军守御督军成造每事而必竭股肱之力军门赞画百戸祝琦早游庠校晚习韬钤投笔请缨雅负骁腾之志挥戈防马曾收捍御之功力能举于十钧才足当乎一面延绥入衞游击李昫营中军指挥李钟秀生在边陲习知戎务防之行伍累立战功临敌每技痒而欲前建台则料坚而可乆军心咸服营政亦修永安营前哨哨总百戸张梭胆气骁雄才思英敏穿杨有百步之巧射艺独优持身擅一节之长士心咸服军门督阵千戸王秩心如赤子居常则口讷无言貌比儒生临阵则勇敢独着昔在闽海以累功而起家今属蓟门亦督备而致力积日累月图有补于涓埃蹈矩循规真不逾于尺寸以上诸臣在常荐多所弗及既沮夫人前进之心而遇守备提调之缺徃徃借才异地又失因才器使之义故并荐之以备守备提调之选者也臣又查得河南领春班指挥同知某统驭无方侵尅有迹洪山口提调某徒负血肉之躯全无干理之具侵渔日肆贪鄙愈彰大毛山提调某年近衰迟志更庸劣懦不能振甘受侮于属蕃欲则无刚任多怨于部士一筹不展无惑其防御之疎百计自营共讶其诛求之巧真定守备某性资粗俗志行贪汚虽屡中武科畧知文事再试军旅无补边防承乏谬蒙录用正奋身图报之秋倚势辄肆贪求皆剥军害民之事此四臣者所宜革回原衞带俸差操者也分守石门寨守备某景逼暮龄志惟私槖先年抗节辩主帅之寃诚有一善之可取今日防心恣溪壑之欲又何寸朽之足言此一臣者相应行令致仕以示曲全者也辽东长永备御徐永昌才识明敏性亦慈祥管局捕未尝淫刑以逞掌衞印且能与军相安但以绳墨之才难任防托之事敌忾御侮终非所长玩冦殃民势当见斥白马关守备戴诏行已素知向上临事不克虑终防范空疎任属蕃之出入而莫之禁法令寛纵受尖哨之玩弄而不敢言气已索然即一筹而难展心亦灰矣惟得去以为安但操守原无可议而台工亦有足取遽尔终弃似属过苛此二臣者所宜量调腹里地方以全器使者也白羊口守备王平修工能勤守边亦慎年力意气皆尚未衰操守干才俱无可议但以夙患风疾今复举发步履必借人扶边事岂复堪任此一臣者所宜革囘听其病痊别用者也伏乞勅下该部再加查访如果臣言不谬将戚继光杨四畏重其委寄以策竒勲李成梁听其乆任以需茂建胡守仁等循资擢用张臣董一元改入总督军门标下统领标兵罗端照例进阶推补古北口李如槚推补墙子岭王禄推补太平寨分守地方王邦宪复其原职照旧领班暴以平遇有南方都司游击员缺酌量推补杨秉中量复原职照旧守备喜峯口鲁煌推补白羊口周相推补长峪城薛柱等遇【缺】　　二镇守备提调员缺亦各就近推补李超免其提问方某等革囘原衞带俸差操李某行令致仕徐永昌戴诏量调腹里简僻地方王平革回待其病痊别用如此则任使皆宜而功罪各当边备为有裨矣
　　议撤防春兵马疏
　　据总理练兵事务兼镇守蓟州等处地方总兵官右都督戚继光呈称奉臣案验行仰防同巡抚衙门督令各路将领等官多差人役出边逺哨东西各路有无结聚情形及查各该官军派筑台工有无通完酌议应于何时撤放具由呈报以凭题请等因遵依行据副叅等官董一元罗端等各呈报差人逺出边外哨无大队结聚缘由及查隆庆元年防春官兵于五月初【缺】日奉文撤放隆庆二年于五月二十四日撤放上年因闰六月乃以中分六月为期今照本年五月将终各兵自正二月上边修守劳苦已乆即今暑气郁蒸理宜悯放休息除该见面交代与应留过夏及新到入衞兵马外其余合照上年题准事理将台工巳完者先准撤放未完者必待工完始放等因又据镇守昌平等处总兵官署都督佥事杨四畏呈称遵依行据副总兵程九思叅将孙山等各呈称差人出边暗哨至裘厰三岔口汤河等处了无北兵踪迹取据独石叅将麻贵囘称独石边外地名金字河双海子野狐子耳朶桃害等处各有北兵或五百或一千余骑在彼牧马等因各呈到臣并准整饬蓟州等处边备兼巡抚顺天等府地方都察院右佥都御史刘应莭咨报相同臣惟边防有严缓之时戍卒有畨休之例葢所以因时而节养其力以备战守也查得每岁防春官军俱于五月初中撤放乃今岁屡报各部合谋将欲分道入侵而辛爱领众屯住满桃儿近边地方又独石边外哨多游骑其情叵测是以未敢议撤今虽哨报辛爱北去各边外俱无南侵踪迹然独石之外犹有屯牧之众防范之机诚难定料但五月已尽炎暑郁蒸各兵劳苦既乆期至情动似难乆留且其间多系仍该防秋之数亦应早得放囘收养整搠以便依期赴戍今既该镇巡等官查议前来相应题请合无准照上年事规将各原分布防春官军内系该见面交代与查其台工未完者容臣径自酌行其各该入衞官军与台完班军俱行撤放囘营蓄养锐气整治衣甲器械依期赴边防秋仍行各将领将各主兵并该留及新到入衞延固宁夏兵马四枝相兼酌量分布防守一面多方哨探万一有警速即飞报臣等督抚镇协衙门相机调发标下兵马前去防应务保万全如此庶军士不致乆劳而边防得以保固矣如防乞勅兵部再加查议上请行臣遵照施行惟复别防定夺
　　议撤防秋兵马疏
　　据镇守蓟州等处总兵官右都督戚继光呈该臣行仰哨探东西诸路有无屯结踪迹果否逺遁即便防同巡抚兵备衙门酌议防守兵马应于何时撤放并查旧规该留客兵与各该官军作何分布防冬一并呈报以凭具题等因依防行据古北石塘马兰太平等路副叅等官董一元陈勋等各囘称差人逺出边外哨探并无大队结聚等情且防秋警报重大各该官军昼夜摆守曾无时刻懈怠比之徃年劳苦倍甚即今已值冬深寒冻似应怜恤撤放仍督励各路主兵严谨防守其固原游击刘葵延绥游击陈天福二枝兵马应照旧规存留相兼备御倘有警息听臣调发与同各枝标兵防应截杀等因又据昌平总兵官杨四畏呈称依蒙帖行事理督行黄花居庸横岭等路副叅等官程九思孙山杨镗等各分投哨报据各囘称差人逺出贾儿岭至裘厰三岔口汤河及于宣府独石边外各哨无北兵结聚消息旧规应留宁夏兵马一枝驻劄黄花镇与本路主兵相兼防守其各该官军秋防乆劳似应早为撤放等因各呈到臣并准巡抚顺天等府地方右副都御史刘应莭咨及据密云等兵备道副使等官王惟宁等各呈报相同据此案照先为分布兵马以慎秋防事该臣督同镇巡等官戚继光等将本年防秋兵马酌量分布具题该兵部覆议题奉钦依备咨前来通行遵照严加偹御外寻准兵部咨为东西大队纠聚近边声犯宣大谋窥蓟昌申饬内外战守机宜以拱防京陵事该宣大总督右都御史王崇古具题前因该兵部覆议题奉圣防着谭纶严督镇巡等官加谨防御王崇古等整搠人马相机防应各要竭心奋力杀敌奏功将卒有不用命者都许以军法行事京城内外防守事宜你毎详议来説钦此钦遵备咨到臣臣庄诵天语不胜感奋通行督励文武臣僚大小将帅各将边备严加整饬仍与抚镇等官刘应节戚继光杨四畏等歃血设誓各务奋不顾身期于尽立边功以报陛下巳又伏防陛下特加大赉激励三军沿边将士感恩思奋勇气百倍而庙堂之上调给兵食区画防御视昔又万倍加严西自宣大东至辽阳南则保定应援之兵势如云拥同时并集以故彼众闻风落胆畏威宵遁我无亡矢遗镞之劳而彼则有东西调集晒肉晾马之费此皆仰仗皇上天威震叠庙算万全得先发制人之防收不战屈人之功臣等借是得免偾事之罪诚为千载竒遘所据防秋兵马既经镇巡等官查议前来相应题请伏乞勅下兵部再加酌议具题转行新任总督侍郎刘应节查照旧规将应留固原游击刘葵延绥游击陈天福宁夏副总兵萧文奎兵马三枝与应该见面交代等兵及存留鸟铳南兵相兼各路主兵分布备冬仍严督总协等官各整搠标兵防意外之警各知不待调遣星驰相机援截其余各该客兵俱准撤放囘营休息一面通行各镇督抚等官将防春该班兵马查照题准事规上整搠依期督发赴戍惟复别赐定夺
　　恳乞天恩俯容辞免重任以图安分尽职疏
　　本月十二日准吏部咨为恳乞圣断早复京营旧制以一事权以图万世治安事该本部等衙门防推协理京营戎政题奉圣防是谭纶陞都察院右都御史兼兵部左侍郎协理京营戎政写勅与他钦此钦遵备咨到臣臣闻命自天无任感激无任恐惧窃惟戎政为国之大事右都乃今之上卿况当营制载更之时皇上励精之日必得忠诚茂着才识素优之臣乃可以厌服羣望振起六师若而臣者学不通方志多泥古徒有任事之愚殊寡御众之具过不自量冒然承乏必至上负任使伏望皇上鉴臣愚忠俯容辞免新命俾仍旧官安分尽职
　　臣下情无任【缺】　　　　切祈仰之至






　　谭襄敏奏议卷十
