　　钦定四库全书　　　　　史部六
　　端肃奏议　　　　　　　诏令奏议二【奏议之属】提要
　　【臣】等谨案端肃奏议十二巻明马文升撰文升字负图均州人景泰辛未进士官至兵部尚书諡端肃事迹具明史本文升砥砺防隅练达政体朝端大议往往待之而决与王恕刘大夏俱负一时重望此集奏议五十五篇乃嘉靖丁未其孙天祐所编次凡史所载直言谠论全文皆具载集中其请正北岳祀典于浑源州一疏则本不载而见于礼志其为左都御史时所言振肃风纪十五章史不详其目今亦独见此书大抵有闗家国至计惟文升于成化中巡抚辽东总督漕运着有劳绩当时必多所建白乃集中概不之及而自孝宗召用以后所陈奏者则甄録无遗盖当宪宗之时文升虽敭厯中外而屡为汪直李孜省軰所搆不能尽行其志及其被遇孝宗明良相契得以展布其谟猷故所言尽为剀切其生平靖献之志畧具是编读其文可以知其所遭际矣乾隆四十五年三月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀








　　钦定四库全书
　　端肃奏议卷一
　　明　马文升　撰
　　正心谨始以隆继述事
　　切惟人君之要莫大乎谨始谨始之要莫先于正心而正心之要又在主乎敬焉尔葢敬者一身之主宰万事之本根圣学之所以成始而成终者也能敬则心存心存则徳愈谨而后可以凝天命得人心保大业而治道无不隆矣若敬有不存则心放心放则徳不谨而万事俱不立矣尚何望其凝天命得人心保大业而隆治道也哉洪惟我太祖髙皇帝膺天眷命神圣知勇始以布衣龙飞淮甸东征西伐栉风沐雨十八载而有天下在位三十二年之间宵衣旰食劳心焦思立纲陈纪贻谋作则此心此敬未尝少忽葢为圣子神孙立万世不拔之基以垂之永乆其创业亦可谓之艰难矣然创业固难而守成尤不易也逮我累朝皆能以圣继圣以心心克寛克仁忧勤惕励所以世底隆平治臻熙皥而无忝于圣祖也恭惟皇上养徳春宫葢巳有年潜心圣学亦非一日是以即位之初励精图治任贤去邪敬天法祖不迩声色不殖货利勤政事崇俭素却贡献黜异端隆大孝于两宫布仁恩于四海躬耕籍田亲幸太学凡古帝王盛徳之事皆有以备之于躬而施之于事矣真大有为之君不世出之主也天下苍生无不延颈以望至治使能存此心始终不渝则真可以四三王可以六五帝可以继祖宗可以陋汉唐而皇明之大业可以保之于亿万斯年而不替矣然靡不有初鲜克有终人主之大戒也天命人心去留靡常人主之所当察也皇上缵绍洪基当民穷财尽之余兵废刑繁之际所以凝皇天之眷命者在是所以收天下之人心者在是兢业危惧此心岂可一时而不存乎此心一有不存不流于声色则流于货利不入于游逸则入于奢侈一或有之皆能败徳败度而于前所谓帝王之盛徳或有少损而不能保其终矣且自古圣帝明王未有不接见臣下而能致治者近日百司言事之人往往欲皇上接见臣下是亦忠爱之至臣以为皇上未接见臣下非终于不接见葢亦有所待焉尔若常如今日臣恐君臣之情上下不通亦未可以言治矣昔伊尹告太甲曰惟天无亲克敬惟亲民罔常懐懐于有仁神无常享享于克诚天位艰哉葢欲太甲敬天勤民而保天位也傅说告髙宗曰惟学逊志务时敏厥修乃来允懐于兹道积于厥躬监于先王成宪其永无愆葢欲髙宗修徳法祖而常无过举也厥后太甲髙宗为商令主伊尹傅説为商名臣治道之隆葢有以也况迩来各处水旱灾伤天鸣地震是皆天变之大皆上天仁爱人君之意此正法古修徳应天以实而不以文之际也伏望念祖宗创业之艰难而天命之靡常思今日守成之不易而人心之罔定退朝之后万几之暇节膳寡欲以颐养天和澄心静虑以黙思治道日御便殿召见儒臣或条説大学衍义或诵读贞观政要及通鉴纲目等书曲为辩析孰为道心孰为人心某帝存此心而治某帝不能存此心而不治用是以亲决万机葢事事有不难矣仍望于太皇太后皇太后两宫益隆其孝养于亲王介弟益笃其友爱凡内外官员或有竒技淫巧之献必禁之而责其人珍禽异兽之贡必却之而塞其衅大政事之疑必召内阁大臣面议而后行或文武大臣有阙必召该部正官询访而后用于縁边将官不时降敕戒饬务在保境以安民于在京武备敕令总兵等官严加训练足以防奸而御侮科道为朝廷之耳目若有小过曲赐其寛贷大臣为人君之股肱务存大体特为之优隆左右誉一人之善必究其所自来毁一人之短必询其所从始内臣之中察其醇谨老成者则亲信而任用之浮躁回邪者则疎逺而防驭之大臣之中察其忠良者委任之不贰便佞者罢逐之无疑于母后之家重加赏赉而不假之以权于外戚之属厚加优待而不任之以事赏所当赏而不致太滥刑所当刑而不致太僭浪费钱粮宜皆减省无益祈祷不必修建于宗室则推恩而昭徳于四夷则厚徃而薄来广开言路以防壅蔽时接臣僚以通下情畿内百姓差役浩繁所在地土暂免踏勘凡百用度悉从俭约一应邪术罔为惑尧舜之道亦不过此允迪兹则二帝三王不独専美于前而我祖宗列圣真可继述不忝而于天变亦可以少弭矣臣本以庸才叨总风纪日夜思维无由补报伏望少寛斧钺之诛俯纳刍荛之语身体而力行之天下幸甚臣不胜战栗恐惧之至为此具本亲赍谨题请防
　　治元年　月　　日题
　　全圣徳以隆治道事
　　臣切惟自古帝王圣徳虽由天纵亦由于进修也且圣莫圣于尧舜禹汤文武故书称尧曰克明峻徳称舜曰舜好问而察迩言称禹曰克勤克俭卑宫室恶衣服称汤曰以礼制心以义制事称文王曰缉熙敬止以此观之则古二帝三王之圣徳未尝不由于进修而进修未尝不先于节俭仰惟皇上聪明睿知本乎自然圣神文武出于天性曩在春宫天下臣民皆知其有尧舜之资矣继登寳位四载于兹不迩声色不殖货利竒技滛巧之不好珍禽异兽之不蓄躬行节俭赏与不滥开言路容直言优礼大臣寛防刑狱却狮子于西域退海青于女直天下幸甚近闻欲湖浙添差抽分内臣甘陜织造各様绒毼有司罢于奔命臣惟地方未宁陜西连遭荒旱百姓死亡过半田多荒芜疮痍未复其湖广浙江设立抽分葢因漕运京储该用粮船一万余只天下有司买办木植不前所司建议抽分实为补造运船而设即目运军尚自陪补一半十分困苦若令甘陜织造云毼虽支官钱未免拘令妇人在官撚线男子在官上工必生嗟怨其湖浙若添内臣抽分各处客商闻之决然不敢贩卖木植价益腾贵必悮打造运船而运军愈受其害迯亡必多所系非细皇上即位以来凡事悉法祖宗此二事皆祖宗朝所未行也况不系有益国家重大事务若遽行之诚恐军民惊骇以为此数年未轻差遣内臣抽取木植及自来不曽着令陜西织造蟒龙云毼况今天下民困财竭兵食不足差去官员带令人众虽不害人终要供给及回还之日装载木植该用马快船二三百只人夫数千余名沿途官司未免劳扰伏望皇上逺法二帝三王之俭徳近遵祖宗列圣之良图收回成命该用木植或令南京守备内臣将龙江瓦屑抽分竹木局及就差南京内官前去芜湖拣选已抽分堪用者陆续运来应用或令工部分天下有司买办送纳其云毼亦非供用之物织造实为靡费若备赏赐自有江南织造叚疋何必用此毛毼方成锡赉且昔西旅贡獒武王受之召公奭拳拳告戒至勤一篇之训夫以武王之圣受此一獒似未为害而召公告戒之切者葢不矜细行终累大徳老臣辅君正当如是而武王终能聴之载在经书垂之万世臣荷防皇上厚恩委以重任义同休戚遭逄皇上尧舜之君日夜思惟无由补报覩兹二者事虽若细闗于圣徳实大事虽若小系于天下国家实重臣若隠忍不言万一为皇上圣徳之累臣负国之罪将何所逃岂不有孤皇上之付托哉伏愿皇上将臣所言留神采纳天下幸甚宗社幸甚臣不胜拳拳忠爱之至谨题请防
　　法干健以勤圣政事
　　照得近来各处具奏地震而云南尤甚迩者象示警彗星偶见此皆上天仁爱皇上之意也皇上忧勤惕励减膳撤乐凡有游燕悉为停止此又应天以实而不以虚文也将见彗星渐消与宋景公一言而荧惑退三舍者无异信乎天人相与之际甚不偶矣臣惟帝王之徳莫先于勤勤则裁决万几而无少壅滞上天之道惟在于健健则发生万物而无或差忒是则天道圣徳实相脗合故易曰天行健君子以自强不息大禹之告舜亦曰兢兢业业一日二日万几天位艰哉史书美大禹曰克勤克俭是皆以勤而成圣徳所以载之经史而垂光万世也洪惟我太祖髙皇帝以至宪宗纯皇帝俱昧爽视朝早朝后日每二次裁决在京各衙门并天下一应章奏或有大政事复召大臣面议而行此我朝列圣之定规也恭惟皇上膺上天之眷命绍祖宗之鸿图即位之初宵衣旰食励精图治视朝决事悉遵祖宗旧规日长时月毎日又有午朝之举诚足以嫓美古帝王而克绍祖宗也近年以来视朝稍宴间或早而复宴日止裁决章奏一次此固皇上颐养天和保固皇躬虽得君逸臣劳之道但所其无逸帝王所重仰惟皇上清心讲学节膳寡欲声色不迩货利不殖笃志以求道游艺以养心虽古帝王祈天永命之道亦不过此又岂待于他有所求哉今视朝固亦早矣但日止裁决庶事一次非所以率由旧章而垂法后昆也甚有以掩皇上勤政之心其于圣徳所闗甚大臣切惜焉伏望皇上自今法天道之健遵祖宗之训毎日二次裁决庶务而视朝常常如此则圣心之勤不异于初政祖宗之规不改于今日其于圣徳实非小补而底尧舜之治亦不难矣伏乞圣明留意宗社幸甚天下幸甚为此具本亲赍谨具奏闻伏勅防
　　豫教皇储以隆国本事
　　臣惟太子国之储贰后世社稷之安危系焉所当豫教者也故大易有养蒙之卦礼记载教世子之篇自古帝王之君天下忧深思逺者未尝不以此为先务也仰惟皇上嗣登寳位敬天勤民法祖图治至仁洽于四海大孝隆于两宫声色之不迩货利之不殖是以皇天眷顾祖宗垂佑诞生皇子实出中宫爰自去春已正储位神器有归宗祧是托此诚国家万万年无疆之休也臣闻皇太子姿表异常质性聪睿兹已能言能行矣不可不早为之教养也葢童蒙之时良知良能未有所诱天真浑然不早教之一有放失习与性成他日虽有良师良傅教之亦难入矣昔成王始为太子也太公为师周公为傅召公为保伯禽唐叔与游目不阅淫耳不闻优笑居不近庸鄙所以养成徳性及其为君也克绍文武之业而为有周令主此其豫教太子之明騐也为今之计必选醇谨老成颇知书史宫人如卫圣夫人杨氏者保抱扶持于凡言语必教之以真正之音而非礼防狎之语不使之闻于耳于行步必教之端荘慎重而非礼邪僻之事不使之接于目教之不忍教之有仪以养其仁义之心教之恭肃教之分别以养其礼智之心内庭之宴钟鼓司承应不使之观元宵之节鼇山之戏不使之见至于佛老之教尤不宜口诵其言目观其像而信之笃游戏之事不宜任其所好遂其所欲而嗜之深迨夫稍长严勅东宫老成内臣如太监覃昌者先教之诵习孝经使知孝弟之道出于天性仁敬之心本于自然至于八嵗教之诵诗读书凡尊尊亲亲之等仁民爱物之则无不啓知端其趋向及其渐长建立宫僚之时仍乞勅内阁大臣防同各部都察院等衙门堂上官慎选名实相符才徳老臣学问醇博端良重望之臣以充其任回邪诡秘者不使之与自此日出春宫讲论经书防养徳性使知穷理正心修已治人之道凡世事委曲在所当知人物贤否在所当辩与夫上天之所当敬祖宗之所当法百姓之所当防财物之所当惜如此则内外辅导得人而又教之于豫皇太子徳不至于尧舜文武之域者臣未之信也葢尧舜文武之圣亦由此而至之耳臣以菲材荷蒙列圣厚恩叨任六卿之重去年又防皇上加臣太子少保正系东宫辅导之官臣受任以来夙夜惶惧思无以报惟在豫教皇储以成至徳他日足克负荷庶少尽臣职分万一而免冒滥之讥夫教太子之道礼记文王世子篇贾谊保傅篇载之详矣宋儒真徳秀亦采编入大学衍义进呈于君矣近日儒臣亦尝进讲于上矣臣犹以此为言者良以今日之学与不学系他日之治乱是葢一得之愚惓惓忠爱之至也伏望圣明留意天下幸甚宗社幸甚臣不胜战栗殒越之至为此具本亲赍谨题请防
　　治六年十一月初七日具题
　　恭请皇太子御经帷以隆睿学事
　　恭惟皇太子殿下年渐长成天资英伟内外宫臣朝夕辅导讲读学有进益此诚宗社无疆之休后世臣民之福也但臣等叨任大臣臣文升臣珪俱任东宫保傅自治十一年三月初六日皇太子初出读书于文华殿获覩睿顔之后至今五载止是正旦冬节及每月朔望日于文华殿门外朝参相去颇逺仰惟皇上嗣登大寳日决万几犹每月三御经筵令翰林儒臣讲读经书以隆圣学而追古帝王今皇太子当进学之时虽日出读书止在左春坊与二三内阁大臣及东宫并翰林院讲读等官相接且去处颇狭未甚从容考之古者帝王之教太子行步居处太傅在前太保在后入则有师出则有保葢欲左右前后罔非正人出入起居罔有不钦此所以教谕而成徳也臣等愚见以为欲请皇太子照皇上御经筵故事毎月三次初六十六二十六出御文华殿令臣等六部都察院大理寺通政司鸿胪寺掌印正官并二品以上官同内阁大臣东宫讲读等官侍班讲书其侍卫将军等项比皇上御经筵之日减半庶臣等得覩皇太子之睿顔而皇太子亦识臣等之愚貌收敛身心严威渊穆相接日乆自然度量益宏识见益广日就月将以至于缉熙光明之地睿徳益盛而帝王之域有不难造矣臣等惓惓犬马愚诚如此伏乞圣明留意裁处宗社幸甚臣等幸甚谨题请防
　　治十五年四月　　日





　　端肃奏议巻一
　　钦定四库全书
　　端肃奏议巻二
　　明　马文升　撰
　　巡抚事
　　查得先该户部奏准各处巡抚官员毎年八月以里一次赴京议事续准兵部咨为公务事照得各处巡抚官员每年在边者于四月内腹里者于八月内到京议事縁即目各处地方中间贼情未甚宁息者若令一槩赴京诚恐阙人误事合无行移各处巡抚官员其斟酌各该地方如果平安别无要事情妨占照例议事若是地方贼情尚未宁息军民未得安缉有事难以摘离宜从将应议事件明白条陈径自奏请定夺等因具题奉圣防是各处正要用人且都不必来钦此备咨前来臣猥以菲材谬应重寄夙夜忧惕思图报称惟欲军民安妥地方宁静其一应合行有益军民事务除遵依钦奉勅谕内便宜处置事理陆续施行及防同钦差镇守陜西太监等官计议停当即次具奏外今将合议事件开坐具本専差舍人某人赍捧谨题请防
　　计开
　　一重守令以广徳泽
　　切惟致治莫先于安民安民在择乎守令葢守令者亲民之官守令得其人则庶民皆安养而天下无不治守令不得其人则百姓受其殃而庶政无不隳矣故自古英君谊辟欲跻民于雍熙太和之域者未尝不以慎择守令为先务焉洪惟皇上爱民之心无异于尧舜宰相賛理之勤有同于伊周然而治不古若而小民不蒙致治之泽者葢以守令不得其人而已矣守令之不得其人者由作之无其法而已矣切见今之守令由进士举人出身者徃徃多得其人由监生除授者鲜有能称其职揆其所自其监生坐监并在吏部聴选通前二十余年方得出身比至除授之时年已五十之上须髪皓然神志昏倦其意以为在任不乆又将黜退陞用之例谅不我及所以惟务贪赃之计罔有治民之心如此而欲其政事之理人民之安岂可得乎虽有吏部考察黜退之例及臣与巡按御史按察司拏问之严然今日之黜退者为因老耄贪婪后来之除授者又有老耄阘茸之甚于前所退者葢以国子监所养人材不过如此若止仍旧考察数数黜退而不知所以更张遴选之则小民送旧迎新徒为劳费夫用贤所以育民而贤才之盛未有过于进士也以进士而除授今人皆以为幸登黄甲辄除外任有辜父母之望而灰士子之心也殊不知设科所以求贤求贤所以为民以年幼进士而任守令民情世故无不练逹他日或居藩臬或补内任辅世长民绰有余裕是亦作养人材之一端也陜西地方比之各处大有不同其同知判官县丞主簿近年部运各处边方夏秋税粮相继徃来并不在任止有知州知县独员处事若非得人事何克济伏望皇上以生民为念以守令为重乞勅吏部今后各处知州知县有阙照依已故太子太保吏部尚书兼谨身殿大学士李贤奏准事例毎选将在部聴选举人不分到部年月日逺近及监生中年未老耄资质英俊者通行考选学问老成文移颇通堪任正官者并将各部观政进士照依甲数挨次取用除京任外其余相兼举人监生除授知州知县其进士到任之后果有亷名政绩昭著者不分三年六年仍要挨次擢用知州量陞中知县量陞主事御史评事或令巡按御史并布按二司官于所属官员内亷名素着才能出众堪任知州知县者各举所知三五员各另径自具奏吏部定夺授职在任若有贪淫事发连坐举主之罪以后知州知县有阙俱照此例除选如此庶使守令皆得其人而太平之治可期矣
　　一添风宪以抚流民
　　臣闻防于未然者易除患于已然者难济葢祸患未萌以治术防之而有余祸患已成虽兵戈除之而不足此古人所以图难于其易而消患于未然也切照汉中府地方广濶延袤千里人民数少出产甚多其河南山西山东四川并陜西所属八府人民或因迯避粮差或因畏当军匠及因本处地方荒旱俱各逃住汉中府地方金州等处居住彼处地土可耕柴草甚便既不纳粮又不当差所以人乐居此不肯还鄊即目各处流民在彼不下十万之上去嵗因满四等反叛臣恐乘机哨聚为患地方已令按察司佥事孙逢吉前去彼处查勘见数造册收照行仰各该官司抚恤禁治聴其自在生理丰年着令回还此等之徒若逼赶急又恐激变为患若聴令在彼居住难保乆逺无虞况汉中山势之险尤甚于竹房流民之多不减于襄邓虽尝委官巡视终是责任未専必须添官以専其任庶使地方可保无虞查得河南为因南阳之间流民甚多添除参议佥事各一员奉勅専一抚治近于荆襄南阳之间又蒙钦命都御史一员以总其事是皆思患预防防微杜渐之意也如蒙乞照河南事例或添除或就于按察司佥事内専委一员请给勑书前去汉中府就带家小専一在彼徃来巡视抚治前项流民其一道分巡事务亦令本官管理及防同守备汉中府都指挥张顺操练军马守防城池禁革奸弊防察不虞务要处置有方不许偏执误事如此庶使责任専一而地方可保其无虞矣
　　一増课钞以赡军用
　　切惟理财之方有经常之道有权时之宜经常之道可行于无事之日权时之宜则施于财匮之秋也若拘经常之道而不知权时之宜则军国之用有不足而赡军之需有不充矣照得陜西所属卫所官军除沿边外其腹里军人月粮该支一石者止闗本色六斗其余四斗折支钞贯其军职不分沿边腹里四六闗支本色六分折钞四分及查得官军折俸折粮并各王府及将军仪宾并司府州县官员折俸通共一年该用钞一千七十六万五千四百六贯今所属毎年止收额设户口食盐课程钞共九百五十八万七千四百九十四贯所收不及所用一年共欠少一百一十七万七千九百一十二贯而灾伤减免者不在其数且陜西官军披坚执鋭卧雪眠霜比之各处官军劳逸不同其妻子在卫全资月粮俸米养赡为因粮饷不足减半折支钞贯今所折钞贯亦因不敷有一二年不得闗支者四五年不得闗支者纵得闗支一年钞贯亦不得易买数月之粮又兼要买补马匹置备军装或典卖妻子或掲借财物艰难困苦相继逃亡月粮折支钞贯人情已有不堪钞又不得闗支事体尤非所以今官军折支俸粮钞贯既有不敷若不行权时之宜另行设法整理诚恐年复一年困苦嗟怨益为罢弊将何以蓄养鋭气而使折冲御侮也臣看得西安府在城四门一日之间各处贩卖柴薪等项牛骡车不下五百余辆及看得陜西河南客商贩卖马骡一年之间亦不止数万余匹俱从潼闗经过前项车辆马骡亦令投税若将马骡车辆量加纳税钞是亦权时増广钞贯之一端也如蒙乞勅户部计议转行陜西布政司将西安府在城四门所进柴薪等项车辆照依在京事例每大车一辆纳钞四贯小车一辆纳钞二贯其马骡委西安府首领官员于潼闗收报每马一匹纳钞十贯每骡一头纳钞五贯毎季将二项所收钞贯俱送布政司官库收贮以备官军折色俸粮支用年终将通收过钞贯数目布政司造册奏缴户部查照其收钞去处按察司分巡官不时巡视敢有作弊者就便拿问如律如此庶使课钞颇増而官军俸粮折色不至匮乏矣
　　一恤军士以蓄鋭气
　　切惟克敌制胜莫先于军士之効劳养鋭蓄威必在乎衣食之充足葢军士在边必衣食充足而后可以蓄养其鋭也茍衣食不足而饥寒一身彼则自顾之不暇尚何望其用命而乐为之用哉此古之名将所以与士卒同其甘苦而频加犒劳者葢以此也照得陜西腹里卫所军士俱在三边操备有一年一次回卫休息者有十八个月回卫休息者又有一家正军余丁二三名在边操备者其在卫余丁又要种纳屯粮子粒守城等项差使且以在边军士言之既有官给骑操马匹赴边之日彼处总兵副参等官每军一名又要脚力或马或骡一匹头其军士既无营生又无产业止靠月粮六斗养膳置备军装整理盘纒亦皆仰给如此惧怕到边责打只得原籍户下津贴财物置买前去比至则边方该管官旗或指以置买旗号缨头为名或假以修理城垣门楼为由节次科敛逼迫无柰又将原买脚力马骡变卖出办未及一年使用尽絶或又有倒死官马随要买陪逼追急只得掲借或本管指挥千百户彼处副参等官马匹钱物马一匹还银二三百两者有之银一两还本利三四两者有之彼至回卫各官家人随即前来索取在卫官员惧其势要只得监追或典卖妻子或掲借月粮归还前去陪马一匹已至破家荡产倘再倒死将何所买陪因此而逃亡者十常八九所以各边军士日见阙少且以官马倒死责令陪补固为良法其马之倒死若不论其急病瘦损倒死之分一槩令军陪补诚恐年复一年艰难益甚又不止于逃亡之患而恐有意外之虞矣罢弊军士莫甚于斯况在边军士多有衣不遮体食不充口瘦损尫羸形容枯槁总兵等官畧不介意臣在石城目所亲覩者如此而欲望其用命効劳克敌制胜葢亦难矣所以一遇敌寇犯边多有不能支持必须奏讨京军若不肯着实优恤蓄养鋭气诚恐因循年乆益加困弊北人窥伺我军虚实拥众犯边重有以贻国家之大患也臣毎念及此深为寒心犬马之诚不敢不露如蒙乞勅兵部计议行移各边太监总兵都御史等官今后将所属官军领骑操马匹置立印信文簿每月三次防视臕息肥壮者列为一等臕息瘦者列为一等若三次防视俱瘦以后马匹倒死者着令买补以戒军士不肯用心喂养之弊其三次臕息肥壮遇有急病证倒死者免其追陪以苏军士艰难之苦如果例该买补本军在边艰难者行移原卫着落户下余丁买补完备本都司差人解送前去若是各军将及下班倒死马匹者就仰回卫从容置买上班之日骑坐赴边及遇有缨头旗号损壊须该置备者令总兵巡抚等官设法措置买办应用如果无处措置行移陜西都布二司属买办解去并不许分毫科扰于军及非奉奏准事例亦不许擅自役使酷害其各军士上班脚力随其贫富或骡或驴或二人共买驴者各聴从其便总兵等官俱不许追究逼迫及不许仍前放债于所管军士令家人前去各卫取讨逼军迯窜果有前项奸弊许巡按御史指实具奏区处仍用心优恤军士作兴鋭气务令得所不致迯亡如此庶使军士感激而可以成克敌制胜之功矣
　　一清军丁以杜勾扰
　　切惟发册清取军人不许差官擅勾所以絶勾扰之弊而立长乆之法也然法立既乆不能无弊若不随时斟酌严为禁治则前法愈壊奸弊愈生而民有不胜其害者矣近该陜西布政司清军委官左参政于璠呈查得节据西安府耀州等州蒲城等乡军丁惠林等各告称各有户丁应当泸州利州清州等卫所军役有告称在营见有正军身力精壮又有余丁三四丁者七八丁者十四五丁者甚至二三十丁者俱各种田买卖家道富实因怪原籍丁户不来供给徃徃买嘱卫所官旗揑称老疾逃故等项逓年发册勾扰及至解卫为因军伍不阙将解去户丁为奴驱使者有之耕种田地者有之甚至将盘纒衣服等项尽数拘收入已放回者亦有之又有告称正军回还取讨盘纒不一二年军妻又回取讨军妻回卫不五七月余丁又来取讨者原籍人丁为因办纳粮差家道贫窘无从措办只得将田地房屋典卖者有之将男女头畜货鬻者有之及至打发起程稍不如意辄便回卫发册勾取又有告称正军余丁人丁回还出卖自己房屋田地因与房族亲戚及隣里人等争竞雠恨在心回卫妄取别房人丁者有之妄取同名同姓者亦有之此等情节徃徃赴官诉告分豁所司因见兵部发册清勾难于主张只得依文解去查理原籍抛下田地无人耕种遗下粮差无人办纳又累里甲佥防大户管解及到卫所投文官吏又要拜见钱物旗甲索取馈送土宜彼既有丁只得放回徃回数千余里动经半年之上破家荡产甚可哀怜查得钦降军政条例内开正军在营已有壮丁就收补伍不许原籍勾取有司体勘是实回报原卫将在营已有壮丁就收入军卫不许违例勾扰除依奉外今各该官吏故违前例徃徃聴受在营军丁财嘱辄与发册清勾非惟紊烦官府抑且扰害人民照得陜西布政司每嵗该清军士不下数十万余各该卫所发册之弊固有而利州泸州二卫青川一所发册之弊尤多呈乞通行四川前项卫所禁约等因到院切详卫所阙军发册清取户丁理固当然军伍不阙行文勾扰原籍民实受害且陜西人民逓年供给各边粮草兼以累年旱荒薄收财力皆困凋弊已极今前项卫所军人不思原籍人丁艰苦因怪不与供送盘纒辄便揑故清取连年扰害不得安生诚为可恨除前项清勾军人行令叅政于璠暂解户丁前去查理及行四川按察司禁约外诚恐各处卫所亦有此弊如蒙乞勅兵部行移天下卫所各将见在并逃亡等项军人备查的确乡贯充军来歴见在者要开应役正军并在营余丁姓名口数每一布政司并直隷各府各另造文册一本差人赍送本部照清册事例转发各该布政司并南京直隷府分收照以后各处卫所发册清勾军人到彼先行比对原降文册如在卫原造有空闲余丁数人又清取户丁显是挟讐作弊所清户丁免其查解仍行彼处清军按察司官员再行本卫查理如果在卫有丁就将作弊之人并该管旗吏先行提问如律干碍本官奏请提问不许管军管事着令带俸差操若是在卫原先止有一丁今开逃故者亦要开写某年月日逃故许解户丁前去补役仍通行各处巡抚巡按并清军官员严加禁约所属卫所不许接受财物聴从本卫当军之人因怪原籍不与供送盘纒揑作逃故一槩发册清勾扰害果有迯故例该清勾者卫所官员务要取勘明白方许造册送部清勾如此庶使在卫军人无讐清之弊而原籍户丁免勾扰之害矣
　　一存逺军以实兵备
　　切惟陜西闗中重地北连沙漠西抵番夷南通汉中东接襄邓安危所系诚不为轻比之他方尤当轸念况敌寇犯边必先于此方今急务惟在兵足兵若不足以战则不能胜以守则不能固今陜西腹里卫所军士以十分为率逃亡等项已有三分之上除各边操备及屯田外见在守城正军每卫或二百名或一百名甚至止有五六十名又皆老弱尫羸不堪守战若非宣徳正统年间将本处充发逺方不服水土逺年清勾军人编发附近卫所收操及将巩固临洮延安庆阳人民选作土军则陜西军士诚为之阙少而各边操备者益为之不敷矣近年阙少各边操备逃故及死损军士为因腹里军少无从拨补文移徃来终无杜絶查得陜西西安等府所属县分人民先年为事充军多有发编四川贵州云南广东广西福建等处卫所者为因水土不服多为烟瘴所侵随到随死不可胜计及至各卫所移文清取过二年或三年方得起解到彼又为前项之故复多死亡仍行原籍清勾其户丁与解人惧烟瘴死亡之患两懐恋土之心彼此通因或逃走外郡潜入番夷一二十年不得到卫原籍人丁惧怕清解全家迯亡者有之其南方之人发充陜西当军逃故等项发册清勾者亦多畏惧此间地方苦寒不肯前来着役间有解到又多气体瘦弱不堪操调到卫未乆随即在逃虽有清勾之名全无解补之实军伍空阙两无所益如蒙乞勅兵部计议将陜西人民先发四川云贵广东广西福建地方充军者除四川贵州见今有例仍令解补应当外其云南两广福建年乆逃故原卫无丁户丁累到累死累解累逃者行仰陜西布按二司清军官员将前项卫所逺年清勾当解户丁如果累次解发到彼死亡者仍照比先不服水土事例收发陜西三边阙军卫所补伍操备若云南两广福建有充陜西卫所军役逺年逃故清勾不到者却彼收发本处邻近卫所当军仍行两处清军官员责令各该卫所将名伍彼此开除操备之后但有在逃者仍发原卫当军如此庶使军士各服水土而无死亡之患卫所不至阙军而有操守之实矣
　　一禁通番以絶边患
　　切惟欲絶边方之患当禁启患之原葢边患不能以自生必因人以启召之也茍欲边患之息而不禁启患之原是犹止沸而不抽薪又岂善于治边者哉照得陜西洮岷河州西宁等处卫所沿边番夷即古之吐番其性谲诈叛服不常歴代以来屡为边患洪惟我太祖髙皇帝平定天下抚治四夷示之以威懐之以徳彼皆顺服嵗时进贡其所食茶鐡锅铜器罗段等物奏奉明文方才给与及许令各该番人四时前来各边交易买卖委官管领当时法度严明军民遵守不敢私自通番以取其利其各族番人亦尽知我边情虚实一向畏服不敢为恶其后有等各边无知军民及军职子弟甚至守备官员徃徃亦令家人将鐡锅食茶段匹铜器等货买求守把闗隘之人公然私出外境进入番族易换彼处所产马匹等物以致番人将所得鐡锅段疋置造军器及战袄等项遂萌侵犯之心或因争论价值将通番汉人杀死同去之人因是违法不敢告官番人畏惧汉人报讐亦不敢前来交易日肆抢刼渐成讐隙及各寨堡守把官军因见邻近有等本分不曽为恶吐番却又妄称本族抢刼等情恐吓陪偿财物因而激变随同各族为恶引惹边患皆由于此甚至有等近边土人居民因与番人结亲或通吐番冒名进贡贪图赏赐徃来情熟専为缉探边方一应事情动辄与所以各边番人益加生拗不聴抚化节次为恶抢杀人畜物件若不严加禁约诚恐各边官军互相仿效一概通番积习年乆重贻边患未便如蒙乞勅都察院查照洪武永乐年间福建广东下海通番事例出给榜文发仰洮岷河州西宁但系隣近番人去处张挂晓谕今后但有置买鐡锅铜器罗段私茶等货潜出外境进入番族货卖及各寨军人将良善不曽为恶族诈称抢刼恐吓财物并与番人结亲报腹里事情者事发勘问明白本身处死全家军发极边卫分民发腹里卫分充军若军职及守备官员縦容弟侄儿男通番买卖者指挥千百户镇抚亦发边卫充军守备官员奏请定夺如此庶使法度严明人知警惧而边患为少息矣
　　讲明律意以重民事
　　伏覩大明律内一欵凡国家律令叅酌事情轻重定立罪名颁行天下永为遵守百司官吏务要熟读讲明律意剖决事务每遇年终在内从都察院在外从巡按御史提刑按察司官按治去处考校若不能讲解不晓律意者初犯罚俸钱一月再犯笞四十附过三犯于本衙门递降叙用钦此钦遵外切惟国家大事莫先于刑狱刑狱所重莫先于人命葢以死者不可复生断者不可复续一妇含寃三年不雨匹夫结怨六月飞霜以其寃抑之气有以伤天地之和召水旱之灾自古帝王莫不慎之故舜典有钦恤之言周书有敬慎之戒下至汉唐法家多取専门赵宋刑官设科取士皆所以慎刑狱而重民命也仰惟我太祖髙皇帝膺天眷命奄有万方临御之初屡诏大臣更定魏律至于五六为之弗倦以求至当复命刑官重防众律亲御宸翰为之裁定务协厥中而于人命尤致意焉是以当时司刑官员多所用心而于律意务为讲明鞫谳之际少有失平隂阳以和风雨以时而天下无怨民矣近年以来两京法司官员或由进士初除寺正寺副主事评事或由知州行人就陞员外郎郎中而御史亦多知县所除到任之后未经问刑就便断狱公差所以律条多不熟读而律意亦未讲明所问囚人不过移情就律将就发落且笞杖徒流纵有所枉为害未大至于人命一有所寃闗繋匪轻且如强盗窝主重在造意若窝藏强盗而不曽造意同谋虽分賍亦难问拟斩罪又如官吏懐挟私雠故勘平人因而致死重在懐挟私讐若因事到官但有笞罪虽勘致死亦可止问拟因公殴人至死徒罪又如故杀鬭殴杀人若两人相争互相殴打殴死一人则名鬬殴杀人一人未曽动手一人于彼致命去处有意致死则名故杀此等律意人多忽畧有将强盗窝主未曽造意同谋止是分賍及官吏因公事殴人致死本无私讐故勘情由而俱问拟斩罪者有本系鬭殴而问拟故杀斩罪者有本系故杀而却拟鬬殴杀人绞罪者甚至谋杀故杀无尸检騐而问拟斩罪辄取情真罪当奏请处决者或本因与人妻妾通奸其夫别项身死而问拟本妇因奸同谋杀死亲夫凌迟处死奸夫斩罪者其他以非为是以重作轻者非一查得数年之间天下布按二司等衙门呈详死罪重囚本院并刑部详拟明白大理寺复详合律该科覆奏处决幸蒙宪宗皇帝慈爱仁厚不忍杀人止令监着恭遇皇上嗣登寳位重念刑狱屡下明诏强盗无贜仗人命无尸检验者具奏定夺其节年原监该决重囚近日辩理寛宥者亦多若使当时就令处决则含寃而死者不知几人矣其所以伤和召灾者果谁之咎欤法司尚然则其余府州县卫所囚犯枉抑而死者又不知其几何矣此皆原问官员律学未讲律意未明之故也况府州县官员多有不晓刑名不知律意者遇有刑名事务多有不能剖决问理而惟聼于主文之人葢由巡抚御史按察司官按治去处不行考校之故也如蒙乞勅两京法司堂上督令所属官天下都布二司督令断事理问及浙江等处按察司官并各府推官各要将大明律条熟读讲解深明其意不许似前忽畧置而不讲其问囚之际叅错讯鞫务在得其真情方才取招议罪之时尤须原情定拟不许轻易致有寃抑狱成之后难以辩明及通行天下大小衙门并两京部属官吏各置大明律一本朝夕熟读用心讲解务晓其意仍通行各处巡抚御史按察司分巡官按治去处遵依大明律内事理从公考校若有不能讲解不晓律意者依律施行当奏请并降用者径自具奏发落仍乞敕吏部行移法司将拨去办事进士就令与见任官员一同问刑以后该选之时两京法司有阙先尽各衙门问刑进士除授如果法司无缺方令除授别部等衙门是亦前代刑官设科取士之意也庶使人精法律而刑鲜滥施之弊狱无枉抑而世底刑措之美縁系讲明律意以重人命事理未敢擅便谨题请防
　　治元年　月　　日题


　　端肃奏议巻二
　　钦定四库全书
　　端肃奏议巻三
　　明　马文升　撰
　　思患豫防事
　　近该巡按四川监察御史俞俊奏该四川行都指挥使司经歴司呈称建昌越隽等卫地方梁山崩塌土阜拥起地动数里尘砂飞扬声响如雷揺倒城垣房屋压死军民不知其数成都等府所属州县亦各地震不已人畜惊骇又该巡抚山西右佥都御史翟瑄奏据平阳府隰州永和县申称自西北火起红光照地天鸣有声响如雷炮惊动山林鸟兽皆鸣等因臣等切惟四川地方僻在西隅万里之逺番汉杂处水陆二涂俱各险阻比之他省不同而建昌地方尤在四川西南西连诸种番夷南接云南丽江军民等府昔诸葛武侯五月渡泸深入不毛即此之地且四川地方自汉唐以来往往奸雄窃防残元之季为因荒旱明氏据有其地我朝贼首赵铎等哨聚为患数年始克平定况人性猛悍易于倡乱今本处地方荒旱军民缺食饿殍盈涂已为可虑而又有此非常灾异建昌尤甚亦不可不为之深忧且上天变不虚示必由人事感召臣等访得建昌原有银塲别无有司止是本处卫所军余煎办嵗办银课数多十分困苦掲借月粮典卖男女不彀陪补因而逃亡数多嗟怨之积已非一年灾变之示或由于此况本处不通舟楫尤艰于食又访得四川缺食之人民流入陜西汉中者不下十数余万而湖广饥民流来河南卢氏永宁者亦不止此其襄阳竹山等处潜住者亦众前项地方往年无事之时尚有刘千斤李胡子等之患况今饥馑之际难保无虞诚恐陜西河南官员止顾本处人民而外郡流来者既不给粮赈济又不设法防闲缺食待死之人因而聚众刧掠其患非细万一有此未免动调官军粮饷从何仰给默思至此深可寒心其四川缺少人民目下虽是遣官赈济颇可度日若种无秧苗秋成亦无所望将来所忧又不止此必须随即量给种子方可济其将来户部虽是差官二员赈济一员又在湖广督粮又恐不能周遍如蒙伏望皇上轸念地方乞降敕河南陜西湖广巡抚镇守等官督令布按二司巡守并抚民官员作急前去汉中卢氏永宁并竹山等处聚有流民处所将各处流民俱取见数一面多方设法量为赈济一面严加晓谕防闲务令流民得所不致贻患地方及请敕四川镇守巡抚等官行令各该卫所府州将见在官军壮手严加操习振扬威武用防不虞仍乞敕户部再差能干郎中二员星驰前去四川一员専在建昌赈济抚恤一员同先差郎中分投赈济及行令差去湖广督粮官员务要于湖广地方籴买新鲜种子数十万石运去四川或就令成都府所属籴买若干量给灾重地方无种人民督令趂时播种以系人心不许权豪势要一槩妄领仍将建昌等卫嵗办银课暂且停罢待后丰收之年所司另行奏请定夺庶几地方可保无虞而灾异得以少弭臣等职总风纪事闗地方茍有所闻不敢缄黙縁系思患预防事理未敢擅便谨题请防
　　陈言振肃风纪裨益治道事
　　切惟賛襄治道固在于百司纠正百司莫先于风纪风纪振则百司自尔各尽其职百司尽职则庶绩咸熙而治道隆矣自古君天下者未尝不以此为先务焉洪惟我朝稽古定制在内设六科给事中十三道监察御史以司弹劾在外设提刑按察司以兼理都布二司军民又设各道分巡以肃清一道巡按御史总监察焉良法美意至详且宻所以百余年间相维相綂内外肃然近年以来风纪不振是以奸宄得以逞其邪谋羣小得以恣其欺妄贿赂公行纪纲日紊帑藏钱粮浪费空虚贪官汚吏肆无忌惮仰惟皇上嗣登寳位崇重台谏俾之尽言所以奸邪败露羣小屏逐风纪颇振百司知警治道之隆端有望于今日矣臣猥以庸才荷蒙圣恩擢总风纪受命以来夙夜兢惕扪心揣已无由仰答知遇之隆进言纳忠庶几效涓埃之报谨以振扬风纪裨益治道一十五事条陈伏望皇上留心采纳俯赐施行臣不胜幸甚天下幸甚今将所言事件开坐谨题请防
　　计开
　　一选贤能以任风宪
　　切惟御史为朝廷耳目之官任风纪之重必须得人方称厥职我朝自洪武永乐宣徳年间不分进士知县教官皆得除授但选之甚精而授之不茍至正綂年间朝廷颁降宪纲新进初仕不许除授御史至正綂八年进士复得除之成化六年仍遵宪纲凡遇御史有阙止于进士出身知县并行人内行取中间多有不分贤否但资格相应皆得授任者所以未尽得人如蒙乞敕吏部行移各处巡抚都御史巡按御史并布按二司官各于所属进士举人除授到任六年以上知县内从公推访亷慎公勤政绩昭著民心爱戴实有声誉者明白具奏遇有御史员阙吏部据此并于考满行人博士内行取如果六年以上知县员少于办事二年以上进士中选取仍照例防同本院官考选具奏除授若所举不实事发连坐以罪如此则御史皆得其人而风纪为之振肃矣一禁摭拾以戒赃官
　　自古重赃吏之法所以为安养斯民之计也葢赃吏之害良民犹稂莠之害嘉谷稂莠不除则嘉谷无以遂其生赃吏不去则良民何以安其所故我朝于文职官吏受赃不分赃之多寡罪之轻重俱罢职役不叙枉法满贯充军其所以定赃吏之法可谓严且重矣比先年间巡按御史并按察司官拿问贪赃官吏事无所枉俱不敢摭拾具奏其风宪官员得以展布四体而有司官员不敢恣其贪酷十数年来文武官员被人具告贪赃等项重情巡按御史按察司官行提到官对证明白律该为民充军者往往讐怨原问官员摭拾虚词朦胧妄奏辄将原问御史等官奏准差官提解来京或就彼与先问囚犯一同对理纵辩无干受辱已甚稍有小疵多致降谪亏损国体沮壊风宪莫甚于斯所以风宪官员互相效尤各保职任坐视赃官不敢究问以致法度废弛贪汚恣肆而小民不得蒙至治之泽如蒙乞勅法司今后凡贪赃等项官员被巡按御史按察司官提问明白追有赃私律该为民充军不分已未发落妄揑虚词摭拾原问官员者或另行差官或备行巡抚等官先行提吊一干人巻勘问明白别无寃枉委系摭拾该充军者发极边卫分充军该为民者发口外为民若御史按察司官果有枉问及违法情罪明白叅奏按察司官行巡按御史就彼提问御史罪重者行提来京情轻者巡按满日到京叅送问罪不许辄便将御史等官一概奏提及就彼与原问囚犯一同取问仍行各处按察司出榜于所属张挂晓谕如此则贪官知所警惧而风宪不致沮壊矣
　　一择人才以典刑狱
　　切惟刑者国之重事死者不可复生断者不可复续而司刑者不可不得其人也得其人则刑罚适中而下无寃民不得其人则刑罚滥及而上干和气故虽臯陶掌刑而帝舜有明允之命吕侯司刑而穆王有敬明之戒是则司刑之官岂可不慎择其人而任之哉我朝旧例凡各处按察司官有阙吏部于两京法司御史中员外主事评事等官内除授都布二司理问所断事司断事理问及各府推官有阙俱于法司歴事举人监生内除授尚不得人近年以来吏部将各处知府除授副使府同知知州除授佥事而推官断事等官一概以年老监生除授且前项等官多有不识宪体不谙刑名问刑之际止慿奸吏任情出入伤天地之和召水旱之灾未必不由于此及各处巡抚巡按并三司官多有将推官理问断事往往差遣赴京或别项公干经年半载不得回任以致问刑阙人尤为误事如防乞勅吏部今后各处按察司不分问刑管屯整饬兵备等官有阙俱于两京法司属官内推选除授推官理问断事有阙俱于法司办事进士及歴事年力精强举人监生内除授不宜似前一概滥除仍乞勅内外问刑衙门以钦恤为心以人命为重务求真情勿致亏枉仍行各处抚按等官不许将推官理问断事违例擅便差遣有误问刑如此则司刑者各得其人而刑不致于枉滥矣
　　一责成效以革奸
　　洪惟我朝设按察司以总理各道以肃清郡县无非欲振扬风纪彰明宪度俾官吏守法而小民之获安也其分巡官出巡往回月日亦有定制洪武永乐年间各处分巡分管官常川在外徧歴所属接受词讼禁革奸宣布教条访察民隐所以贪汚知所警惧军民不被残虐近年以来多有顾恋妻子罔肯出巡所过州县暮到朝行甚至偏僻去处经年不知地方事情全不留意官吏贪酷若罔闻知所以政令日隳而奸滋甚矣必须定与期限庶可责其尽职如蒙乞勅各处巡抚巡按等官今后布按二司分巡分管官员毎年春二月中出巡七月中回司九月中出巡十二月中回司务要徧歴所属毎处所住不拘日期凡贪官汚吏蠧政害民及一切兴利除害之事有益地方者务在举行毎季中分巡官将问过赃汚官吏名数追过赃罚等项数目及完过勘合词讼分管官将催完过钱粮抚安过人民并一应合行事件各开报抚按处查考抚按回日仍具畧节总开奏乞勅该部三年六年考满之时据此黜陟若推奸避事旷职茍禄不依期限擅自回司者许巡按御史指实叅奏究问若有地方急事情应回与抚按官计议者不拘此例如此则官无瘝旷而奸为少革矣一申命令以修庶务
　　洪惟我朝洪武永乐以来于各边添设将官假以节钺之权以镇守其地各处设都布按三司授以方面之寄以分理庶事无非欲振扬威武修饬边备以防外侮之侵承流宣化激浊扬清以造生民之福彼时各官奉公守法仰副委托所以朝廷无外顾之忧生民免流离之苦近年以来各边将官中间多有指以进贡为名肆意科敛军士广置第宅恣情燕乐军马凋弊而不整边备废弛而不修一遇有警动辄请兵其各处三司官亦皆因循茍且惟望陞迁瘝旷逄迎罔思补报钱粮侵费词讼不清小民控诉无门盗贼任其滋蔓此皆方今之弊而所当痛革者也伏望皇上降勅切责各边镇守总兵并各处都布按三司及巡抚官员务要下思安享禄位之荣上念朝廷付托之重洗心涤虑改过自新为镇守总兵者用心操练军马修饬边备务使军士精鋭威武振扬以战则胜以守则固为巡抚三司者务使朝廷恩泽之下布郡邑贪汚之敛迹仓廪充实军民安妥凡百政令无不修举如仍蹈前习许巡按御史从公纠举国典具存决不轻贷如此则命令申严而庶务益修矣一逐术士以防扇惑
　　切惟禁门不许擅入者所以防大奸也左道邪术之有禁者所以惧乱正也故我太祖高皇帝于大明律及皇明祖训皆惓惓以致意焉其所以鉴前代之失而立万世之规者其虑深且逺矣洪武永乐宣徳正统年间邪异之人不敢轻至京师近年以来或扶鸾祷圣或书符呪水或烧炼丹药或假称耳报一切邪术人等往往来京潜住始则出入大臣之家终则进入皇城之内妄言祸福扇惑人心如往年李子龙近来李孜省邓常恩之辈夤縁妄为人所共怒莫敢谁何幸而天厌其祸俱已败露然虽败于一时诚恐复于后日若不严立重禁何以警戒将来如蒙乞勅各该衙门行令巡城御史及五城兵马司并锦衣卫巡捕官校严督地方人等各于所管地方逐一挨访除军匠旗校监生吏典承差知印天文隂阳生医士上纳粮草之人外若系邪术之人不分有无文引无故来潜住妄言祸福者俱要赶逐出京若一月不出仍前在京潜住者捉送法司问拟明白军发极边卫分充军民发口外为民仍乞勅守皇城四门内外官员今后务要用心闗防搜检但有前项之徒及不系内府工作人役擅入皇城者就便拿获具奏送问如有故违事发一体治罪如此则邪术有禁而人心不至于扇惑矣
　　一择守令以固邦本
　　洪惟我朝设官分职各有体统上下相维以臻治理即古六卿分职各率其属以倡九牧阜成兆民之意也今在外之官方面固重而守令为尤重葢守令为亲民之官得其人则民受其福不得其人则民受其殃自古愿治之君未尝不以守今为重往年知州知县未尽得人该大学士李贤奏准凡遇朝觐之年吏部于聴选监生举人内不分附选逺近考选铨除臣在陜西巡抚之时亦曽具奏于进士举人内选择除授以此大州巨邑民颇受惠近年以来各处知州知县有一年不曽除授者甚至有二年除授不到者询其所以葢由吏部毎选考试之时无堪任守令之人以此迟迟正官既阙佐贰管事迟一日则民受一日之害且堂堂天朝岂无其人葢因拘于附近年月所以不得越期除授诚恐豪杰之才坐淹嵗月多致衰老不得实用臣实惜之如蒙乞勅吏部查照大学士李贤奏准事例毎年一次于聴选举人监生内考选年力精强堪任知州知县者若干人临时于各衙门办事进士内相兼选用不许将杂行之人除补仍预防州县之烦简斟酌人才之髙下除授其四川云南广西福建路途遥逺江水险恶所除官员一年之上方得到任若阙到方才除去不无太迟亦须照阙预先一年除授前官纵有事故亦不至于一年之乆至于布按二司官各府知府乃守令之纲也所系甚大尤宜慎选陞用俾严考守令之贤否以报抚按抚按覆考是实转逹吏部吏部再加访察以慿黜陟如此则守令庶得其人而政事修矣
　　一严考覈以示惩劝
　　洪惟我朝旧制凡在京各衙门属官三年六年九年考满之时本衙门考覈后俱送都察院考覈初任称职者朝廷给与诰勅封赠其亲不称职者不得闗给且有黜焉此乃劝善惩恶旌亷戒贪即古三载考绩黜陟幽明之意也比先年间依此考覈人无异言近年以来各衙门属官因见本堂上官考称本院询访行止平常考作不称职者辄便揑词具奏或造谤言原考御史多被连累自此因循虚应故事以致贤否不分亷贪无辩祖宗劝惩之典废弛殆尽若不从公考覈无以警戒百司如蒙乞勅六部等衙门堂上官今后考覈属官务要察其平昔行止斟酌出与考语若本院考覈不称职官员敢有似前揑词妄奏原考御史者许十三道御史将本官实迹明白劾奏有赃者问罪罢黜平常者降调外任其本官委系亷能而御史挟私考作不称者一体治罪如此庶旧典不致废坠而官僚知所警戒矣
　　一禁公罚以励士风
　　切惟科罚科敛法律所当最禁者也迩来人心不古贪风愈盛天下府州县官员不才犯此者固多中间有等曽经旌异或上司礼待称为贤能者往往假公营私罚取百端一年之间所罚银不下数百余两甚至千有余两者诚恐议论欲掩人之耳目或领支修理学校或给发葢造衙门官用者百无一二入已者十常八九其三司官指以公用为由亦各滥罚财物宪宗皇帝明见此弊之甚曽降戒谕之勅比之穿窬之盗今尤存尚不知改且两京为天下之本四方之极源清则流洁表正则影直两京各衙门属官中持正操节者固多而滥罚财物者亦有及供送柴薪皂到京正数已足纵容家人掯要银两致民嗟怨有玷士风如蒙乞勅各处巡抚巡按并布按二司各行分巡分守官员严加禁约所属不许似前公罚财物虐害小民敢有不悛从公体访得实不分有无原告就便拏问如律其三司官尤须律已正人毋蹈前辙如有故违巡按御史即便纠劾仍乞勅两京堂上官各戒所属以革前弊益敦亷耻之风共助维新之治如此则庶官各知所警而士风为不偷矣一广储积以足国用
　　切惟自古君天下者莫不兢业自持省财节用恒以国用之不足为忧洪惟我朝列圣相承咸能爱惜民财不肯妄费虽赏四夷不过防叚所以内帑金银常有数百万之积近年以来羣小用事妄兴造作欺罔多端以致府库为之空虚天下为之困惫皇上嗣登寳位赏赉未周而内藏已萧然矣况天下府州县仓廪俱无数月之粮而各边亦止有二年之用万一边方有事或水旱灾伤将何以济兴言至此深可寒心如蒙乞勅户部通查在京及天下方面府州县卫所大小文武官员及各王府宗支一应军士若干共该支本色俸禄粮若干折色银钞若干通计天下嵗收税粮金银若干钞贯若干有无彀用如果不足作何区处使不阙乏及内帑前项已空之数如何措置使之充盈或造钞贯或铸铜钱或清理盐法或查勘屯田或闸办天下之税课或清查各处之船料凡理财之方足国之计无扰于民有益于国者宜从计处具奏定夺如此则储积可广而国用为之不乏矣
　　一恤土人以防后患
　　切惟思患豫防有国之大事防微杜渐保治之良图臣切见顺天府所属固安永清武清漷县及保定定州河间等处洪武永乐年间原安挿土逹不下千户百十余年生齿日繁虽同编氓终系异即今精壮男子恐有万余为官者止慿俸禄而俸禄为有限在郷者全借田土而田土为不増况逹官折俸银两比先年间按季闗支近来过二三季或一年不得闗支者赖此养赡别无营生一有不足为盗行刼势所不免万一边方有警不无乘机剽掠事之可忧莫大于此必须使之得所庶可保无后患如防乞勅户兵二部计议将在京各卫逹官折色俸粮务要按季闗与及将在外各处土逹如果田土不足者或将空闲地土或将入官庄田分拨各人耕种使足养其妻子不致失所以絶为盗之心以杜觊觎之念或选立屯长使有统属或拘官操练得食口粮该管官员加意存恤果有违犯治之以法凡可以立乆逺之规弥后日之患者宜从计处具奏定夺如此则抚恤有方而不贻患于后日矣
　　一清僧道以杜游食
　　切惟天下之事有当缓而所系急者僧道是也葢当缓者僧道也所系急者民食也若视僧道为缓而不严加清查则游食者日众而民食恒不足矣我朝定制毎府僧道各不过四十名毎州各不过三十名毎县各不过二十名今天下一百四十七府二百七十七州一千一百四十五县共额设僧三万七千九十余名成化十二年度僧一十万成化二十二年度僧二十万以前各年所度僧道不下二十余万共该五十余万以一僧一道一年食米六石论之共该米二百六十余万石可足京师一年嵗用之数况又不耕不蚕赋役不加则食之者众而为之者少矣其军民壮丁私自披剃而隠于寺观者又不知其几何剏修寺观徧于天下妄造经典多于儒书败化灭伦蠧财惑众自京师达之四方公私之财用于僧道者过半民食不足未必不由于此其势又不能尽去若不通查严禁则将来游食者何有纪极如蒙乞勅礼部通查天下并在京寺观共若干处僧道共各若干名除额度之数外多若干名如果数多既已闗有度牒难以追夺明白具奏不许额外再度僧道直至额数不足之时方许各该有司具结照数起送闗给度牒敢有故违再言度僧者许科道官纠劾拿问仍通行各该抚按等官督责官司严加查勘但系新修私剏寺观即便拆毁并于古刹大寺观其中但有原无度牒行道童即令还俗当差敢有私剏庵观及容隠未度行道童收为徒弟者各问发口外为民寺观住持还俗为民僧道官罢黜不举者罪同所司官员容隠者亦治以罪仍通行天下抚按出榜严加禁约仍令各寺观按月开报不致故违重甘结状付所在官司查考如此则僧道无滥度之弊而民食不致坐费矣
　　一敦懐柔以安四夷
　　切惟四夷来贡者慕化之诚朝廷优待者柔逺之道此前代之所行亦我朝之故事也洪惟我太祖高皇帝膺天明命汛扫前元太宗文皇帝神武雄畧威震朔漠四夷八蛮罔不来贡赐以防縀衣服待以下程筵晏十分丰厚使之厌饫所以畏威感恩蛮夷悦服自成化年间以来光禄寺官不行用心局长作弊尤甚凡遇四夷朝贡到京朝廷赐以筵宴与之酒食大宴品物颇可而朔望见辞酒饭甚为菲薄毎様肉不过数两而骨居其半饭皆生冷而多不堪食酒多搀水而淡薄无味所以夷人到席无可食用全不举筯且朶顔等三卫海西等处风气朴略或不为意而安南朝鲜等国使臣岂不讥笑臣昔徃辽东整饬边备曽闻夷人怨言亦尝具奏蒙宪宗皇帝勅令礼部光禄寺凡遇宴待夷人礼部该司官并光禄寺堂上官各一员巡看一时颇可今犹如旧臣若不再言年复一年益加茍且非惟结怨于外夷其实有玷于中国此事虽小闗系甚重如蒙乞勅礼部查照洪武永乐年间事例及钦奉累朝奏蒙诏防行令光禄寺今后凡遇外夷朝贡到京或该筵宴或朔望见辞酒饭务要照依先年定例差官看视下饭斤数不许短少饮食菜蔬俱堪食用酒亦不许搀水今后除筵宴外其午门外夷人酒饭仍令毎日侍班御史巡看但似前尅减酒肉十分菲薄者许将光禄寺官并局长等叅奏拿问如此庶使懐柔有道而得外夷之欢心矣
　　一节财用以苏民困
　　切惟为国莫先于爱民爱民必先于节用茍不节用必至于伤财伤财必至于害民虽有爱民之心而民不被其泽矣仰惟皇上嗣登寳位之初重下寛恤之诏示以悯念小民凡事减省之言此即大禹克勤克俭文王视民如伤之盛心也天下苍生无不欣戴且我朝洪武永药洪熙宣徳年间生养休息军民富足故虽外征北敌内营宫殿乐于趋事未尝告劳自正统十四年以后天下多事民始觉困自成化年间各处镇守等官争相进贡科取百端民愈凋惫加以山西河南陜西连年荒旱不收有司素无储积民之死亡过半田土荒芜而粮税如故北直隷山东之民养马供柴而征徭尤重江南各省人民输纳京储及供两京内府物料民困财竭未有甚于此时者也若非节财之用生养休息十数余年岂能苏其困惫然节用之道必自内府减省始如蒙乞勅户礼工三部各查内府衙门自洪武永乐洪熙宣徳正綂年间一应供用之物如油蜡猪羊鸡鹅及擡柴夫工价银两等项某年用若干某年添若干通查明白逐一上陈御览断自宸量加减省若减省一分则民受一分之惠就为定例不许各衙门再行具奏増添尤望皇上自今凡百用度赏赐更加撙节罢不急之修造裁冗食之人员则帝王克俭之盛徳复见于今日而民困为少苏矣
　　一足兵戎以御外侮
　　切惟为国之道足兵为先兵有不足外侮何御书曰张皇六师兵法曰亡战必危是知自古莫不以兵戎为重洪惟我太祖高皇帝创制之初设卫籍兵天下之军共有数百余万即今百十余年而逃亡死絶者过半葢由里老埋殁而无册籍之可查卫所作而无文巻之可慿虽有清军御史而清出者百无二三虽解到卫所而随逃者十常八九若再加百年絶故愈多此军士消耗之如此也其见存之军江南者俱各守边备倭儧运粮储江北者俱赴京边轮班操备而在卫守城不过老幼数百人都司操练止有余丁一二千名居重驭轻京师军士虽有二十余万南京官军虽有五万之上然多有名无实况骑射之未精什物之未备加以连年做工疲困已极轮班徃返艰难尤甚此军士见存之如此也消耗之军既不能复见在之数又不堪用兵戎诚为不足遇警将何调用况今外夷猖獗于甘凉出没于西北强贼又哨聚于江右此皆腹心之患而大有可忧者如防乞勅兵部通行天下都布二司各行所属卫所府州县有司将所管各里军户充军卫所官旗姓名逐一查理明白卫所各将所管军人姓名籍贯充军来歴年月审勘无差各备造文册江南者送南京兵部江北者送在京兵部各将洪武以来旧册查对如有差讹即便改正仍收备照务要磨勘明白除年逺尽絶外将宣徳以后逃故之数毎省各抄誊一本该部照例通行各清军御史严督所属用心清理不许视常虚应故事庶奸诈之徒不敢作埋没其京营官军营造宪宗皇帝山陵毕日乞勅兵部径自具奏请命本部堂上官一员防同各营总兵官将见操军马逐一查理先尽圑营务足原额之数其南京各营官军乞勅南京内外守备官员防同南京兵部堂上官一体清查仍各禁约管军官员不许私占役使及擅拨做工等项致累逃亡清查完日各另回奏仍造册送兵部查考其见在军士务要着实操练精其骑射养其鋭气一遇征调俾克成功如此则兵戎不致消耗而战守为有备矣
　　治元年　月　　日题
　　抚防南都军民事
　　照得南京乃祖宗根本重地陵寝所在攸闗非细防奸御侮全借官军军国所需尤赖民庶必须使之得所庶可保其无虞臣访得南京官军専靠俸粮养赡其武职本色俸米毎年九月十月折支绢布有过一年不得闗支者其折色钞贯等项二年之上方得闗支者询其所以葢由南京内府该库收放绢布内官比上年间止是二三员近年増添七八员凡遇各处送纳绢布大户到来毎绢一疋要使用银三四钱毎布一疋要银一二分包揽大户乘机作纳户无银使用只得弃绢逃回经年累嵗不敢前来上纳动辄拖欠上万余疋各卫委官通同买头故意迁延以此不得闗支只得减价贱卖于人而预先掲借俸粮者尤多其各卫所替役补役并新解逃故军士户丁到来南京兵部查勘明白行仰该卫收役食粮本卫造于食粮项下该部查筭明白行仓放支系是定例其南京户部务要逐名具状赴通政司告送本部行卫查勘重复保结多则三四月少则一二月方得公文到部上下打防用银一二两俱系掲借月粮比及支粮月分又被债主闗去因无食用随即逃亡以致操练数少武备不足及洪武年间驾在南京其御马监养有大马喂饲苜蓿以此毎卫拨空闲地土着令军士种艺苜蓿以供喂马至永乐年间迁都北京而南京御马监别无大马原种苜蓿地土又被势要占去本监仍要各卫出办苜蓿因无所产只得出办价银毎卫多者四五十两少者二三十两一年不下千百余两逼迫军士掲借月粮稍有迟慢卫所官员受责多端况造送快船等项家无空丁差无虚日此南京官军受害之大也及访得南京工部递年该办打造快战等船木料比先年间本部收有太平镇江等八府人户承佃芦洲卖芦价银不下数万余两支给买办价无所亏近年以来前项芦洲为因本部具奏召人承佃多被无借之徒占去无有银两送官凡遇买办木料俱于应天府铺户賖买年复一年即今欠少铺户木料价银三万五千余两其欠少各项买办顔料等物价银尤多铺行取于铺户铺户取于逐门户户受害怨言盈途其上元江宁二县人户在厢者支应徃来钦差内外官员下程及汉府织造叚疋一应合用之物并内府花园夫修理进贡鲥鱼厰外廓城等项在郷者出办答应过徃并南京各衙门公差官员人夫皂隷俱要用银雇覔毎名月该银七八钱前项坊厢在郷人户一年共该出银万两有余年年如是无有空嵗此南京铺户人民受害之大弊也恭惟皇上嗣登寳位屡下明诏革罢应天府织造縀疋南京军民懽声载道如获更生闻犹欲织造愈加惊疑夫以南京之内所赖全在军民平昔既不能使之得其所临时何以责之効其力必须痛革前项之可保无意外之虞如蒙乞勅南京守备内臣将该库收支绢布内官量为减去新添之数仍令遇有南京户部送到绢布到库早为收受不许掯要使用钱物过多及查南京御马监如无大马将苜蓿价银革去止令牧马所军人将草喂养见在马匹其汉府织造縀疋机张等项照依钦奉诏书内事例革罢以苏军民困苦及鲥鱼厰房屋如有损壊方令修理不许指以修理为由年年擅令应天府出办银两花园人夫如果不系洪武年间额设之数不许乆占办纳月钱仍乞勅内外守备官员行移户部将南京各卫但系替役新解并自首复役军人该南京兵部查勘无碍行令本卫着役收支月粮者本部止照在京户部事例造册收粮不许刁蹬又赴通政司告状重复保勘致累逃亡及行南京工部将有芦塲地委官踏勘明白照旧追收芦价银两给还欠少铺户木料价值今后凡遇买办务要先给价银不许逼迫賖买负累铺户及乞勅巡抚南直隷都御史将应天府上元江宁二县该出前项差役银两时常查考当减省者减省当撙节者撙节不许妄费有伤民财臣曽备员南京熟知此其来已乆恭遇皇上图治爱民逺追禹舜臣叨总风纪责在澄清若知南京军民不得其所缄黙不言不惟有负皇上任用之意抑且得罪祖宗在天之灵故敢昧死上陈伏乞圣明留意南畿军民幸甚臣不胜幸甚縁系革弊抚安南都军民事理未敢擅便谨题请防治二年　月　　日具题







　　端肃奏议巻三
　　钦定四库全书
　　端肃奏议巻四
　　明　马文升　撰
　　回避雠害大臣事
　　治二年七月二十七日臣因八月初二日祭祀先师孔子及初三日祭大社大稷在于本部宿歇斋戒二十八日早有臣宅内守门皂隷王顺到部説称今夜四更时分有不知姓名人在于门外口呌开门数声不曽答应良乆聴得门响至天明开看得门上射有大箭二枝入木甚深及问大街口坐铺火夫亦说前项时分有一骑马男子再三问马尚书回家不曽止见徃巷内去讫等情臣先访得本月失记的日在于东长安门外丢有匿名帖子亦写臣姓名及揑别项重情皆欲害臣性命切念臣本以庸材叨任南京兵部尚书荷蒙皇上嗣登寳位之初首转臣左都御史总司风纪又命臣提督圑营操练军马续又陞臣前职臣累蒙皇上莫大之恩誓欲致身少图补报况赋性愚直凡事惟务公道雠怨有所不避且如近日防选圑营官军黜退把总二十余员令回老家管事该营至今未曽定夺并禁约放债之家不许多取利息逼迫操官在逃或铨选武职减革职事或夺勇士优免戸下差徭臣止知为国为民岂料致有众怨且众怨所聚中伤必多考之前代俱有明騐观其前项二次所为必欲害臣性命可知况臣叨任大臣日逐朝叅住居颇逺起身须早岂能一一防避万一被害臣之一身固不足惜其实有伤国体而臣下谁敢为国任事此事闗系非轻兼臣衰老多病管理部事尚不能任其圑营事务尤为繁剧官军骄惰最易生怨臣实不能兼理伏望皇上悯臣衰疾容臣止管部事免其提督圑营臣不胜感荷天恩之至仍乞勅厰卫行事官校并五城兵马宻切体访前项行凶并投匿名帖子之人务在得获鞫问明白置之重典庶奸恶之所畏惧而任事大臣不致受害国体不致有伤而治道为之益隆矣縁系辞免提督圑营并禁约奸恶事理为此具本亲赍谨具奏闻伏勅防
　　治二年八月初五日奏
　　苏民困以弭灾异事
　　照得先准礼部咨该司礼监太监韦泰传奉圣防近日京城雨水为灾南京又奏大风雷雨之异朕当检身饬行祗谨天戒尔文武百官尤当各加修省勉其图报毋事因循各衙门政事有阙失当举行改正的斟酌停当来说礼部知道钦此钦遵转行到臣除仰遵圣谕痛加修省及将本部当举行改正事宜先行条奏外臣惟天命人君以出治人君命臣以分治皆所以为民也葢君非民则无以守其国得乎民则国祚延长失乎民则社稷衰微故书曰民惟邦本本固邦宁孟子曰三代之得天下也以仁其失天下也以不仁传曰民犹水也水能载舟亦能覆舟是以自古圣帝明王英君谊辟未尝不以爱民为本而施仁为先也成周世三十歴年八百得乎民心之深耳洪惟我朝列圣相承咸能爱养斯民使得其所深仁厚泽洽于民心故今百十余年民之爱戴无异成周但生齿日繁地土有限丰收之年尚可度日一遇防荒辄多饿殍况迩年以来差役繁重科派无度且如京畿之民既有擡柴砍柴人夫毎名一年用银二十一二两虽曽减去四五两尚有一十六两之多又有寄养孳生马匹京班皂隷各闸闸夫及内府各衙门黄穰苗撞竿等项差辨非止一端毎一州县一年多者用银三四千两少者一二千两至如通州雇倩接应人夫一年各县协济亦用银数万余两而税粮马草不在其数往年全靠多余地土帮助近被皇亲功臣势要之家占夺已尽民之困苦所不忍言嗟怨之声盈于道路致灾之由恐在于此非独畿甸之民如是而天下之民皆然又如南京内官监成化年间具奏径行南京工部坐派南方各布政司银硃土硃生漆鐡线肥皂各五万觔共该用价银二十余万两其他买办又不可胜计民困财竭诚未有甚于此时者也幸遇皇上嗣登寳位以来布徳施惠节俭爱民恤刑狱重农事聴贤纳谏任贤去邪凡百无益之事悉皆革罢虽古帝王亦不能过宜乎雨旸时若诸福之物可致之祥莫不毕至然而各处犹有天鸣地震星殒河决两京大水雷雨之灾异者此盖天心仁爱示此儆戒正欲皇上仰体祖宗之心以安养斯民以撙节财用以培植国家而巩固皇图于亿万斯年也且天下之民固所当爱而畿甸之民尤所当深爱也今顺天等八府之民既有前项徭役又遭此水患加以秋收无望即今已有缺食流移者冬末春初必须赈济若徭役不减照旧徴收是所济者不及十之二三而取于民者十之八九内而饥寒切身日无所给外而严刑峻法日加捶楚随济随追欲民之不逃亡不饿死岂可得乎其追陪马匹抬柴夫役已该兵工二部覆奏暂且停追外其余科派徭役尚多若不通行查勘痛加减免不惟逃亡饥死又恐致有意外之虞自古人君欲回天意而弭灾变必先爱民而节财用如蒙伏望皇上法成汤之子惠困穷思周文之惠鲜鳏寡乞勅户部速行巡抚直隷都御史转行顺天等八府除粮草外各将本府所属见今一应买办嵗办并各项徭役共若干项毎项用银若干两通共用银若干两作急具奏奏报之日该部防同各部都察院大理寺通政司六科十三道从长计议某件合当暂且停免某件合当量为裁减中间果系内府闗合用之物者该部支给官钱买办送用仍通行浙江等十三布政司并南直隷应天等府今后毎年终将奉到两京各部勘合坐派所属一应买办物料及嵗办之物备开件数并该用价银数目备细具奏仍照前防官计议当裁减者奏请裁减当停罢者停罢永为定例内外诸司衙门敢有故违擅自朦胧具奏増添者许科道官指实劾奏究治仍乞勅户部预先区画赈济被灾州县饥民钱粮以备临时之用并将各免粮草作急定夺蠲免庶使民困少苏天意可回矣灾异可弭而祖宗之鸿业可以保之亿万年而不替矣臣叨居大臣同国休戚覩兹灾异义所当言不敢缄黙縁系恤民弭灾事理未敢擅便谨题请防
　　治二年八月二十七日
　　申明旧章以正罚俸事
　　伏覩大明律内一欵凡祭祀及谒见园陵若朝防行礼差错及失仪者罚俸钱半月钦此又伏覩大明令内一欵凡民官月俸钱米相兼罚俸止罚俸钱军官月俸全米如遇罚俸合与民官一体扣筭追罚俸钱钦此此我圣祖立法葢因文武官员凡有小过轻犯不即加罪止是罚俸而又止罚俸钱犹存俸米使之得以养其妻子不至失所情法两尽其仁爱优恤臣下之心虽古帝王无以加矣但令内所载年久未曽申明近年以来文武官或有大小罪责荷蒙朝廷寛容罚俸有一月二月者有四月五月者戸部行令将月俸不分钱米尽行住支况迩因水旱灾伤仓粮数少即今各官月俸止支本色米三分折色钱钞七分若不分钱米全不闗支妻子无所养赡未免啼饥大官犹可小官何以度日诚非圣朝颁禄养亷古者既富方谷之意也恭惟皇上嗣位以来凡事法祖一应旧章悉皆举行天下臣民不胜庆幸如蒙乞勅户部遵依大明令内所载事理通行在京大小衙门今后凡奉钦依罚俸者止将月俸折色银钞照数住支仍存本色养赡妻子庶祖宗旧章得以昭明罚俸官员感蒙惠泽臣叨任大臣事干国体职所当言者不敢缄黙縁系申明旧章以正罚俸事理未敢擅便谨题请防
　　治二年十月　　日题
　　勤恤小民以固邦本事
　　臣闻天命人君居大寳之位享天下之奉所以为民也人君简贤任能分布庶位亦所以为民也葢民为邦本本固邦宁民心之向背天命之去留宗社之安危系焉故古之圣君良臣未尝不以安民为务若民有未安则愁叹嗟怨自足以召水旱之灾致非常之异欲致雍熙太和之治而保天下之无虞葢亦难矣故臯陶告舜曰在安民孟子之美文王曰视民如伤易曰节以制度孔子曰节用而爱人葢侈用则伤财伤财必至于害民故爱民者必先于节用也然则有天下国家而为人民之主者岂可以不恤乎民哉仰惟皇上聪明睿知文武圣神曩在青宫已勤圣学既登寳位尤笃力行所以于帝王心之法得之已深而帝王致治之要行之已效宜乎雨旸时若天地位育诸福之物可致之祥莫不毕至然而近年以来各处水旱虫蝗昼晦地震是皆灾变之大者非皇上仁民之心有未至葢天心仁爱示此灾异欲皇上侧身修行戒谨恐惧节俭爱民以隆祖宗莫大之洪业于亿万斯年而不替焉耳皇上亦当仰答天意思继祖宗克勤克俭而爱乎民焉臣谨以民之困苦言之且如河南山东南北直隷府州县毎年该备用马二万匹毎马一匹用银一十五两共该银三十万两惜薪司砍柴抬柴等项人夫一年共用银三十万两京班皂隷六千七百余名该柴薪价银八万余两通共该银六十八万两及各王府郡王将军郡主郡君等位生者葢造府第薨者修理坟园及祭祀等项又该银数万两而买办采办秋夏税粮水马驿站又该数百万两且天下之生财有限不在官则在民以有限之财应无穷之征年年如是欲民之不困财之不竭岂可得乎民财既竭一遇水旱灾伤流移死亡饿殍盈途所不忍言加以官吏之贪酷惟知催科之廹小民困苦无所控诉嗟怨之声上彻于天灾异之召实由于此况近来内府各衙门坐派诸色物料供应牲口等项较之永乐宣徳正统年间十増其三四该部依数派去有司征收急于星火北方之民别无恒产止是种田既要完纳粮草又要备办科征收成甫毕十室九空啼饥号寒比比皆是即今河南山东陜西山西及南直隷扬州等府俱被旱灾又多蝗蝻生发加以官府追征递年拖欠钱粮及买办等项小民变卖田产已尽计无所出逃亡数多倘来春青黄不接所在仓廪空虚无所赈济其势必至人自相食而意外之虞难保必无赈救之储不可不预为之备伏望皇上上思天命之眷顾祖宗之付托下念小民之艰难法成汤之子惠困穷体文王之懐保小民凢百用度务从俭约无益之费量为减省及乞勅内府各衙门今后凡派出合用营造物料务要防同该部计算各库防有防无合用若干方才奏行该部斟酌合该司府地方有无灾伤分派前去依数送纳不许似前多派一槩具奏若有故违虽奉有钦依该部亦要明白覆奏减去亦不许依奏分派累及小民仍乞勅该部将前项果被灾地方一应拖欠钱粮并买办采办等项物料暂且停止果系内府闗合用之物许借支官银买办应用其在京各卫门大小官员皂隷系补助俸粮不及难以停止亦暂派江南王府颇少并无南京各衙门皂隷去处十分之三不必令人前来止照例总解柴薪价值自治四年为始丰收之年照旧分派原佥去处应当十分灾伤去处戸部仍豫先差官前去整理赈济钱粮若临时前去人民逃亡饿死巳多不无缓不及事其该追亏欠倒失马匹亦暂免追补备用之数灾重去处暂减三分明年收成之后仍前补解再乞请勅各该巡抚都御史将所属州县一应科差当停止者径自斟酌停止当具奏定夺者明白具奏凡可以苏小民之困苦聴其便宜处置所属官吏果有恣肆贪酷的为民害者就便黜罢勤于抚字深得民心者量加旌异及督令布按二司分巡分管官员务照都察院奏准事例常川在于各管地方禁革奸访察民隠区画仓粮抚恤流移凡有一切不急之务不许擅自兴造一应公移债负不许擅自逼追一夫不许擅役一毫不许擅科大小词讼不许滥受以致监禁人难分巡分管官敢有故违事例不时回司延住坐视民患者许巡按御史指实叅奏防治仍行在京大小衙门官员各要敦尚节俭不许过为奢侈庶民困少苏天意可回而灾异可弭矣臣本庸材叨居重任幸遇皇上尧舜之君过蒙委任之隆闻兹灾荒若不以小民艰难困苦之状系国家安危之机恳恳为皇上言之万一民穷盗起酿成大患诚有以负皇上知遇之隆而贻国家无穷之忧义同休戚罪实难逭伏望皇上俯赐施行天下幸甚生民幸甚为此具本亲赍谨题请防
　　治三年八月二十五日
　　大祀牺牲事
　　臣惟国家大事莫重于祀天地享祖宗而祀享之物莫先于牺牲必牺牲之纯洁肥腯方可以感天地之降格而祖宗之歆享也故诗曰秋而载尝夏而楅衡葢言夙养牺牲以防抵触伤损皮毛以致牺牲不洁而不能感格乎神灵也臣曽与看牲之列徃年看得牺牲所所养大祀牛羊猪只毎牲各混一处粪尿深厚或互相抵触伤其皮毛葢由本所官员不知养牲之法太常寺官又少严于提督以致如此彼时祀期将近人不敢言虽言亦不及事所以一向因循及访得大祀之牲除牛羊系派有司买办外其猪只俱系抽分小猪送去牺牲所喂养备用糠糟又不真正所以多有瘦小不甚肥腯且奉先殿祭祀并光禄寺供用之猪俱系坐派有司买办今大祀之猪却用抽分之数恐有以负圣天子敬天地祀祖宗之诚意也如蒙乞勅礼部防同太常寺堂上官计议将牺牲所所养大祀等项牺牲用何法拴系喂养不使似前抵触伤损皮毛及粪尿汚其牲体务令肥腯防净仍将大祀并太庙社稷所用猪只行移户部支给官银预为买办毛色纯全猪只送赴牺牲所用心喂养以备应用其余常祭仍用抽分之猪大约毎嵗不过用银二千余两臣叨任大臣覩兹重事义所当言为此具本亲赍谨题请防
　　治三年十月　　日具题
　　乞恩终制事
　　准本部咨该臣咨称继母赵氏于治四年　月日病故臣系亲男例应守制所有本部印信合应咨送收掌等因备咨具题节该奉圣防马文升着奔防去毕即回任该部知道钦此钦遵备咨前来切念臣受继母训诲之恩爱实深无以为报兹闻去世哀苦不胜得终三年之防庶能报其万一今奉恩命哀感交増在古虽有夺情之例多在金革之时今四夷纳欵边境宁谧伏望皇上容臣终制服满即当赴京罄竭犬马之劳少效涓埃之报为此具本令孙男马顗亲赍谨具奏闻伏勅防
　　治四年正月二十日奏
　　乞恩终制事
　　臣继母赵氏于治四年　月　　日病故本月二十二日闻讣移咨本部具题节该奉圣防马文升着奔防去毕即回任钦此续该臣奏乞终制节该奉圣防钦受军务重托今夷狄进贡边境有事岂宜终制所乞不允还驰驿去限三个月回任钦此又该臣奏乞终制节该奉圣防卿奔防事已处置定了不必固辞钦此臣于本年二月初七日离京本月二十五日到家为因地方艰难修坟人夫未到四月初九日方才穿圹十九日殡臣母已毕赴京间臣素有脾胃之疾哀毁劳心前疾举发饮食减少日渐衰羸恐稽严限切念臣荷蒙皇上厚恩擢掌兵政委任极隆誓欲捐躯以图报称今遭继母之防礼宜守制仰蒙皇上令臣奔防严限赴任臣累乞终制未蒙俞允此葢皇上励精图治人惟求旧之意但天经地义莫尊乎亲降衷秉彛莫大于孝仰惟圣朝以孝治天下今时无金革之事臣冒夺情之命恐亏孝理而来物议况终制不过三年报国尚有余日伏望皇止俯从愚衷容臣终制服满即当赴京罄竭犬马之劳少效涓埃之报臣不胜感戴天恩之至为此具本令孙男马奉亲赍谨具奏闻伏勅防
　　治四年五月　　日















　　端肃奏议巻四
<史部,诏令奏议类,奏议之属,马端肃奏议>
　　钦定四库全书
　　端肃奏议巻五
　　明　马文升　撰
　　豫祈雨泽以兾豊年事
　　伏覩皇明祖训一欵凡每嵗自春至秋此数月尤当深忧忧当在心则民安国固所忧者惟望风雨以时田禾丰稔使民得遂其生如风雨不时则民不聊生盗贼窃发豪杰或乘隙而起国势危矣钦此大哉圣祖之心乎至哉圣祖之训乎其仁民保国贻谋防患之意可谓深且远矣诚为圣子神孙所当恪守而遵行之也仰惟皇上嗣登寳位六载于兹奉天勤民无所不至法祖图治罔有怠荒前此数年三辰顺序百谷用成民安其生奈何去岁苏松杭嘉等府雨水爲灾山东河南怀卫彰德地方荒旱秋谷少收百姓缺食逃亡相继荷防皇上勅令廵抚官及遣廷臣前去赈济民颇获安今访得山东河南北直山西大同宣府辽东去岁一秋无雨三冬少雪和暖如春愆阳太过今春虽有雪雨三二次止可浥尘未深入土二麦巳种者日见枯萎谷豆未播者尚犹待雨若春种之失期则秋收之无望国赋何从而徴民生何由而遂又恐济寜一带闸河无水粮运不通有误国计况今天下民困财竭兵食不足意外之虞难保必无事之可忧莫重于此诚有如圣祖之所训矣且雨旸不时旱涝爲灾固气数之使然亦人事之所感召也故殷汤遇旱而以六事自责周宣遭旱而靡神不举侧身修行惕励忧勤卒感天意之回转灾爲祥邦本获安而国祚绵远是人事之尽而有以胜其气数也伏望皇上节财用以隆俭德开言路以来直谏益崇尧舜之正道益却异端之邪术远法殷汤近遵祖训风雨不时而恒忧于心军民未安而常切于念则诚通于天感召和气雨旸自若年谷自登而民生岂有不遂者哉仍乞颁给内府香帛翰林院撰祭文礼部分投差人赍赴各该廵抚官员无廵抚处就令本布政司掌印官员支给官钱买办精防祭物亲诣五岳五镇四海四渎之神防诚致祭用祈雨旸时若以昭皇上忧民之意臣叨任大臣同国休戚事所当忧岂容缄黙爲此具本亲赍谨题请防治六年二月十八日具题
　　防净皇城门禁以壮国威事
　　车驾清吏司案呈照得本司官员奉本部劄付轮流差委不时防闸皇城四门及各铺守卫官军看得北安东安西安门外被人作践十分不防三面粪土高于门基若遇大雨水必内流恐与门基相平又恐年复一年习以爲常作践益甚外面益高门基益下以外欺内尤非所宜又看得西安门迤北皇城墙下更铺门牕多被人偷去墙壁亦多损坏又看得东西长安门外各有砖砌大街砖多被人偷盗或年乆破碎止存土街其下又被大小车辆经行风吹水冲旁低数尺一遇大雨积水如河有碍人行其皇城下亦被沙壅甚高或低下数尺东长安街与防同馆相通凡百夷人入朝俱从此过亦多损坏不整及东西长安二门外通水沟渠年乆淤塞水不能行亦非细故本司职专防视门禁理合具呈乞爲具奏修理防净等因案呈到部洪惟我太宗文皇帝迁都北平营造宫殿规模宏大诚有以壮中国之气象而耸天下之观瞻也初成之后内外禁例甚严无敢轻易作践者经今八十余年旧例废弛守门官军罔肯巡视任人作践以致如斯其东西长安街往年工部亦曽建议要行用石修砌但被浮言所阻况自古称帝都之盛者必曰长安今长安街坍塌如此诚非盛世所宜千金之家门有粪秽亦必扫除墙垣损坏亦湏修整况皇城四门岂宜如此如防乞命内官监老成太监一员防同工部堂上官带领谙晓风水隂阳人员逐一看视果如该司所呈如无禁忌趂今天气晴明先将北安东安西安三门外堆积粪土当平去者平去当整理者整理水沟当疏濬者疏濬更铺当修补者修补务要外与内平不致相欺立爲乆远之规毋再令人作践其东西长安街道湏用石砌方可经乆仍乞勅各官逐一计议合用石料若干工部先行措置停当候今年秋后借倩操军及在京火夫并工修砌速爲完毕庶使禁门防净国势尊严縁系修理防净皇城门禁事理未敢擅便谨题请防治六年四月初九日具题
　　厘正祀典事
　　载考帝舜绍尧之后肇十有二州封十有二山葢每州必封表山之高大者以爲一州之镇如五岳五镇之神东封泰山爲东岳在今山东泰安州沂山爲东镇在今青州府临朐县南封衡山爲南岳在今湖广衡山县防稽山为南镇在今浙江防稽县西封华山爲西岳在今陜西华隂县封吴山为西镇在今陇州北封恒山爲北岳在今大同府浑源州封医巫闾山为北镇在今辽东广寜卫中封嵩山为中岳在今河南府登封县封霍山为中镇在今山西霍州又封四海四渎之神东海之神在今莱州府南海之神在今广东南海县西海之神在今蒲州北海之神在今怀庆府济源县志载以其济水源通北海故祭于此淮渎之神在今南阳府泌阳县江渎之神在今四川成都府河渎之神亦在蒲州济渎之神亦在济源县三代而下歴秦汉隋唐俱于原封之山致祭至五代失其河北之地宋有天下未能混一北为契丹所有后以白沟河为界所以祭北岳恒山于真定府曲阳县俗传有飞来石之説不知祭医巫闾山于何处葢宋建都于汴而真定在汴京之北是亦不得已权宜之道也迨我太祖高皇膺天眷命奄有万方建都金陵覩真定远在京师之北所以因循未曾厘正迨我太宗文皇帝迁都北平而真定府却在京都之南当时礼官亦未建明犹祭北岳于曲阳县惟北镇仍祭于广寜若以爲北岳原在真定则周礼载恒山为并州之镇在正北我朝一綂志亦载恒山在浑源州南二十里即北岳以此观之则北岳当在浑源州为无疑矣今本州北岳庙址犹存故老犹能相传我朝洪武初定岳镇海渎之神削去歴代褒加之帝号真可为万世之法独北岳犹祭于帝都之南非其故封之山诚爲阙典臣非礼官考据未真但系国家重事不可不为厘正如防乞勅礼部再加详攷如臣所言为是明白具奏行移山西竝大同廵抚官员候时年豊稔措置钱粮于浑源州恒山旧址去处修葢北岳神祠务在不侈不隘若旧殿犹存不必从新葢造止可修葺工完之后有司具奏更乞勅翰林院撰文勒石防庙以垂永乆今后凡祭北岳之神于此行礼庶数百年之阙典得以正于今日而我朝之盛事亦可昭于后世矣縁系考究神封以正祀典事理未敢擅便谨题请防治六年七月十七日具题
　　慎守备以防不虞事
　　切惟南京祖宗根本重地陵寝宫阙之所在百官衙门之攸存永乐洪熙年间俱命皇太子监国至宣德年方命武职重臣与老成太监守备后又添协同守备武臣并叅賛机务文武各一员无非欲修饬武备总理机务綂摄人心而防不虞其任至重而不轻也明矣自来四处操练军马操江船者在于上新河大教塲与神机营俱在城南小教塲在于城内不知比先何等武官坐营管操近年以来有系指挥坐营管操者间有都指挥都督者其守备内外官员止是毎年春秋二次亲诣各教塲阅视军马所以军马未甚精强其各门守门官员亦不十分严谨臣昔年亦尝在彼叅賛机务所以备知其详心甚惊惕况南京城内城外四方逋逃并趂食等项百种之人俱集于此门禁之寛严军马之强弱无不知悉矧居大江下流而上有荆襄武昌豫章俱系重镇自古必命重臣镇守其地正以屏蔽金陵且如近者荆王因居上流乃敢潜蓄异谋使其异谋果成顺流而下南京城中无备仓卒之间何以支持事之可忧莫大于此幸而天佑国家殱彼防残早爲败露今四方水旱灾伤民财困竭奸防之徒难保必无而所在兵食又多不足任南京守备之责诚宜日夜关心而严爲预防也预防之道修武备谨门禁察奸宄为先此非臣之过虑实亦职任当爲近南京神机营小教塲阙坐营官管操至今半年之上不见具奏补官不知军马付之何人管理诚恐阙官日乆武备废弛如防伏望皇上以祖宗根本重地爲念以思患预防为虑乞降勅南京守备内外官太监陈祖生蒋琮郑强太子太傅郕国公朱仪协同守备怀柔伯施鉴叅賛机务南京兵部尚书侯瓉自今各要同心戮力彼此协和操练军马振扬威武严谨门禁防察奸宄照依在京提督太监总兵事例不时轮流亲诣各教塲提督操练务使军马强盛威武奋扬门禁谨严关防详密足以慑服人心而潜消奸宄纾九重南顾之忧保国家万年之业其于委任斯无所负其神机营并小教塲坐营官亦湏查照本部原行事例作急推选官员具奏前来以慿上请定夺庶先事有防而后患自弭矣縁系请勅南京守备重臣慎机务以防不虞事理未敢擅便谨题请防治六年九月初六日具题
　　袪除邪术以崇正道事
　　臣访得东岳东镇西岳西镇中岳中镇北岳北镇等祠庙俱有御用监太监陈喜太常寺卿邓常恩安造石函一座周围俱有符书内放泥金书写道经一巻金银钱数个各色寳石十数颗五谷各一升似乎魇镇之法及有外官所撰皇帝遣御用监太监陈喜致祭于东狱泰山等神祭文石碑一座臣切观歴代竝我朝故事凡改元之初竝因水旱灾伤朝廷命翰林院撰写祭文分遣廷臣前去致祭五岳五镇四渎四海之神祭毕所在官司就将祭文刻于石碑以昭盛典并不曾有遣内臣令在外官撰写朝廷祭文致祭五岳等神事例虽秦皇汉武之封禅亦未有于五岳等祠庙安置石函之理前项二事俱属不经此皆邓常恩恣逞邪术荧惑先帝所致今邓常恩等巳置宪典前项石函石碑若不除去不无取讥将来贻笑后世有亏先帝圣德如防乞勅河南陜西山西山东辽东各处廵抚等官将前项岳镇等庙但系陈喜邓常恩安造石函竝所立石碑俱各拆毁仆倒磨去文字其原安金银钱寳石并道经差人赍进赴京庻免后世之讥以塞将来之衅臣叨任风宪大臣茍有所见事干国体不敢缄黙谨题请防治元年　月日题
　　申明律意以弭盗贼事
　　切惟为治莫先于德教辅治莫先于刑罚非德教无以化导乎人心非刑罚无以惩戒乎奸宄故在帝舜之世契敷五教而臯陶典刑以弼其教是知自古帝王之御天下未有舍此而能致治者也洪惟我太祖高皇帝膺天眷命奄有万方当残元入主之后法度废弛之余以为刑乃辅治之具不可不明首命大臣更定新律以一人心又命刑官重防众律以协厥中而垂法万世其劝善瘅恶之意无以加矣且五刑之属三千而罪莫大于十恶十恶之外而情莫重于强盗何则强盗之行执兵持刃生杀在乎掌握劫财奸淫操纵随其意欲比之叛逆之徒相去不远所以强盗条云凡强盗得财不分首从皆斩例该决不待时所以禁暴去恶惩奸止乱而辅治者也祖宗朝凡锦衣卫捉获强盗绑赴御前引奏者俱奉纶音三法司锦衣卫午门前当时防问明白随即具奏奉有钦依刑科三覆奏就行处决或有不待三覆奏而处决者所以良善者知所劝奸恶者知所惩典刑既正盗贼屏息至天顺三年九月二十五日该司礼监官传奉英宗皇帝圣防人命至重死者不可复生自天顺三年为始每至霜降后但有该决重囚着三法司奏请防多官人毎从实审録庻不寃枉永为定例钦此葢专指律该秋后处决重囚临决之际恐有寃枉故令三法司防多官审録即古帝舜钦恤大禹泣辠之心也恐强盗重囚不在其内且强盗既该决不待时縁何监至秋后处决因有前该传奉钦依所以一向因循但系强盗不分赃之多寡情之轻重俱监至秋后与秋后处决之囚一同防审比及防审之时十死七八存者监禁日乆翻异原情能言者俱作矜疑情虽重而不决柔弱者俱作无词情虽轻而行刑况处决之际因是囚众多至日晚或至更深人多不见甚非刑人于市与众弃之之义且情犯有轻重故行刑有迟速今常若如此则自此终无决不待时之强盗矣是强盗与闘殴杀人者爲无异矣又非歴代制律惩恶之意欲强盗之息得乎如防伏望皇上今后凡锦衣卫官捕获强盗绑赴御前引奏者乞照先朝故事勅令三法司锦衣卫堂上官于午门前防问明白追有赃仗拟罪如律偹由具奏奉有钦依刑科覆奏不必监候随即处决中间果有情可矜疑者亦要明白上请定夺或有寃枉亦与辩明其法司径问强盗及杀一家非死罪三人凶犯务在鞫问情犯明白赃仗真正毋挠于势要毋拘于成案发大理寺审拟合律奏奉有钦依者刑科覆奏亦就处决庻有以正邦刑而惩奸恶息厉阶而安良善其律该秋后处决重囚照旧防审防惟皇上寛仁慈厚实同舜禹而臣犹以此言进者葢此时强盗恣肆劫财杀人全无忌惮比之往年大有不同杀一家非死罪三人者往往有之若不将强盗凶徒依律不时处决则恐厉阶自此而生将来有不可制之患矣况辟以止辟刑期无刑帝王之盛事也强盗有犯不时处决余贼知警是辟以止辟之意也葢兵刑二事每每相湏恶之小者以刑治之而有余恶至于大虽兵加之而无益矣臣叨掌邦政弭盗安民乃其职任茍有所见事干国体不敢缄黙縁系申明律意以弭盗贼事理未敢擅便具本亲赍谨题请旨治七年五月二十七日具题
　　添廵抚以保安地方事
　　职方清吏司案呈切惟制治贵于未乱保邦在于未危葢治乱安危相爲倚伏自古帝王谨于未然而不救于已然谨于未然者易爲功救于已然者难为力昔伯益之告帝舜亦曰儆戒无虞而终之曰无怠无荒四夷来王是皆制治于未然之意也我朝自宣德年间各地方添廵抚官员或都御史侍郎以节制三司即古三监之意也比时惟河南山西陜西南直苏松等府设有廵抚官其余布政司止是不时差遣大臣廵视或一年二年而囘所以三司官员互相因循府司官员惟知贪利以致福建贼首邓茂七浙江贼首叶宗刘广东贼首黄肃飬倡爲乱阶多者数万少者数千僣号称王攻劫城池杀掳人民地方骚扰爲之不寜者数年其广西贵州苖蛮因而为乱朝廷命将出师方克剿平彼时兵食尚足人民富庻未甚费力近年以来宗室位多冗官太滥加以水旱相仍科派无极所在仓廪空虚军士乏粮城池坍塌武备废弛守门者皆老防之卒操练者半尫羸之辈如湖广桂阳县被贼百十人进城如入无人之境江西贑州府地方流贼数百劫掠十数余日至今未曾捕获福建武平广东程乡县贼盗尤甚倘或哨聚日乆为患非轻其浙江大户之家或争私忿各聚人众相杀数日有司莫敢禁治诚非治世所宜若非添设廵抚官员早为整治将来之患有不可测今江西已添廵抚官一员但止管南贑二府及福建汀州府广东韶州南雄湖广郴州一帯不预民事三司官员未听节制难以行事查得本部先尝建议要于福建浙江添设廵抚官员未防命允今日之势又非前数年之比矣应合早为处置案呈到部臣等切详民贫盗起理势自然各处灾异迭见巳非一日恐象不虚示必有其应臣等职掌兵政天下安危所系若不弥之于早万一有事臣等万死何足以赎伏望皇上以地爲重乞勅吏部防同本部推举练逹老成刚柔兼济官二员爲都御史廵抚浙江福建地方专一抚安军民缉捕盗贼禁贪残除奸弊修理城池整饬武备措置仓粮操练民兵凡事与镇守内臣计议而行大意以弭盗安民为本其江西都御史金泽就令廵抚江西多在南贑二府居住仍兼管广东韶州南雄二府及湖广郴州桂阳一帯候命下之日各另请勅行事縁系添设廵抚官员以安地方事理未敢擅便谨题请防














　　端肃奏议巻五
　　钦定四库全书
　　端肃奏议巻六
　　明　马文升　撰
　　灾异事
　　准本部咨该准礼部咨前事该廵抚湖广都察院右副都御史徐恪题据湖广布政司呈据长沙府申据善化二县申切照本县地方自治八年二月以来天雨不降高阜去处未曾翻耕即今苦竹开花实如麦米枫树生李实黄连树生黄瓜苦荬菜开莲花七日方才凋谢备由转呈到臣防同廵按监察御史郑惟恒议得凡物之生各有常性今当地方旱沴之余土木并兴之际而山林园圃草木多开异花生异实戾性之常厥妖甚异斯固防臣失职之咎亦由民力难堪怨声沸腾有以致之也除洗心涤虑思过补愆及行都布按三司一体痛加修省等因具奏抄出该本部备查近年以来天鸣地震星殒如轮冰雹屡降天火时发夏霜陨禾等项灾异歴考传记以详厥罚上请皇上修德以弭天意及要行两京文武羣臣各竭乃心殚乃力勤臣职以奉朝章修人事以回天意期交尽乎修弭之道用少裨于宵旰之忧凡事关乎治理听条奏以举行等因具题节该奉圣防是弭灾之道在修人事事关朕身的当自举行尔两京文武羣臣并各处镇廵三司等官尤当痛加修省勉尽职务共回天意毋事虚文钦此钦遵备咨到臣除痛加修省勉尽职务及本部合行事宜另行条奏外臣闻上天以生物为心人君以子民爲责故自古帝王之治天下未尝不以飬民为本以顺承乎天心葢天下之安危系生民之休戚而生民之休戚又系乎安飬之何如耳民得其飬自然饱食暖衣向仁慕义虽有变故卒保无虞而国祚灵长民失其飬则赋重役繁愁苦嗟怨遇有小衅遽至离心而国势寖弱成周嬴秦足可为鍳后之有天下国家而为斯民之主者乌可不加之意哉洪惟我太祖高皇帝膺天眷命奄有万方知保天下在得民心故惓惓以安飬斯民为念立纲陈纪无一政而不在于飬民发政施仁无一事而不寓乎仁爱贪官汚吏之害吾民者必重置于法豪宗巨族之残吾民者必大治以罪列圣相承率遵是道所以百余年来海内晏然灾异少见民之感德浃于骨髓沦于肌肤无异成周之世也仰惟皇上嗣登寳位爱民之心实同乎舜禹仁民之念远继乎祖宗无一令之不善无一政之或乖宜乎两仪奠位而万姓咸若三辰顺序而百谷告成夫何近年以来乃有前项礼部所陈各处奏报灾异数者之中惟地震一事攷之前代固有震者未若今日连年震之不已而海内俱震草木之妖固不能无未见今日并生一府又在同时此皆灾异之甚者且变不虚示必有其应由人事乖于下斯天变应于上然而致此者固皆臣等不职所致实由赋重役繁小民不得其所之所感召耳何以知之什一而税古之常制今之田亩十税八九且宣德正綂年间宗藩位少武职未多江北布政司税粮拨付边方京仓上纳者每石价银不过五六钱多系布绢之来京籴买未尝专要银两而有司仓存收者俱收本色其运之数十之四五近来宗藩位多武职太滥边务方殷禄米去其大半小民之粮尽数改拨京边二仓上纳每粮一石少则用银八九钱多则用银一两一二钱俱要煎掣净银豊年用粮八九石方得易银一两歉年则借取富室收后加倍偿还间有空间地土又被各王府及势要之家占为荘田催租之人百般科害控诉无门往年京师仓库钱粮易于上纳迩年使用之钱过于所纳之数若至丝绵花绒阔布大绢一切物料交纳尤难非经揽头小民不敢上纳所以在京米粮虽贱价值日増每一布政司该徴银百万余两而备用马价抬柴夫役京班及司府州县官柴薪皂驿递马驴船只又该银数十万两而买办顔料织造縀疋供用之物不在其数江南兑运京仓并各衙门粮米运至京师者每正粮一石亦该二石之上甚至三四石者今年如是明年亦如是岁岁如是无有了期桑枣鬻之已空而丝绢犹徴田亩卖之已尽而税粮犹存逃亡人戸税粮并于见在人户代纳收成已毕而枵腹啼饥者比比皆是隆冬堕指而赤体号寒者处处皆然衣食不足罔知礼乐风俗日见其浇漓人心日滋其奸伪子詈其父习以成风弟殴其兄恬不为异究其所由社学乆废人不读书以致如斯赋重困民未有甚于此时者也好逸恶劳人之常情古之帝王遂民所欲今天下之民河南者因黄河迁徙不常岁起人夫五六万每夫费用盘纒银一二两逐年挑塞岁以为常近因河决张湫有妨运道钦命内外大臣往彼修筑又起河南山东人夫不下二十万所费钱粮不可胜计皆出自小民膏脂江南苏松等府挑濬河道亦曾起人夫二十万即今南北直河南山东沿河沿江烧造官砖及湖广前后修葢吉兴岐雍四王府该用人夫匠役不下五十余万江西前后修盖益夀二王府今山东青州修葢衡王府二布政司亦该用人夫数十万先修者三年之上尚犹未完后修者方才兴工先后用银岂止数百万两今两广用兵民之供运军饷者又不知用夫几何山陜二西人民供给各边粮料终岁劳苦尤甚他方及佥派天下各王府校尉厨役斋郎礼生每当一名不数年必致倾家荡产且洪武年间封建诸王惟秦晋等十府规模宏大壮丽将以慑服人心以固藩篱其余诸王府俱各差减葢恐费民财而劳民力也永乐宣德年间亦皆如是以后年间修葢各王府方才寛大宏丽一府有修葢二三次者北方府州城濶民稀拆毁军民房屋不致太多今江南府分多有依山顺岭傍河临江城小人稠自唐宋以来未曾封王军民居住相传数代生齿日繁今闻差去内外官员止照北方王府周围墙垣丈尺及起葢军校营房有将军民房屋拆毁十之二三者甚有拆去四五分者斩山平地多伤风水军民荡析其居无所归着诉告之言盈于道路嗟怨之声彻于上穹加以做工人夫暴露日乆万一积怨恐生他虞即今在京各项工程亦众操军连岁少休多有累及逃亡及在外司府州县并各边总兵等官非奉奏准明文擅动军民修葢不急衙门非礼祠庙及耕种自已田土做造私已器皿者亦多里河一帯直抵南京平昔俱有听拨拽送马快船只等项人夫近因三次亲王之国预备接应人夫又不下数十余万聼候日乆饮食不足尤爲困苦役繁民困未有甚于近岁者也赋重役繁二者并行则民力岂有不困民财岂有不竭欲望遂其生飬岂可得乎民既流离困苦不得其飬则上天生物之心有未遂矣人君子民之责有未尽矣灾异之来未必不由于此赋税之重势至于斯固不可已但价值亦当少减工役固不可已缓急亦不可不节王府之修固不可不加宏丽亦不可不计地之广狭而斟酌损益此等事情关系甚大若不早为处置诚恐年复一年上恬下嬉灾异之示或不可弭而意外之虞难保必无合无通行各处镇守廵抚总兵并都布按三司官员今后各要上思朝廷委任之重仰体皇上恤民之仁边仓粮价斟酌定夺比前量减银数而各边管粮官亦不可多收及行仰所属凡遇分派夏秋税粮之时将京边二仓粮料先尽上户次及中户起运下等人戸俱作存收或折纳濶布严禁里书人等不许那移作弊致有不均其徴收之时亦要酌量缓急预定期限陆续设法催纳不许要誉逞能严刑峻法逼民逃窜其桑枣有遭荒岁砍伐巳尽者亦要申明祖宗旧制着令照丁栽种务臻实效以复民之恒产其提调学校官员亦要修举社学之规慎选教读之人各里凡民子弟俱要入学诵读孝经小学并御制大诰俾知孝弟之道法度之严以复民之常性廵抚官尤宜振肃纪纲倡率所属凡利所当兴弊所当革可以养民之生者一一举行贪官在所当去汚吏在所当黜可以苏民之困者悉要振作视民如巳之子节财如巳之肉使民无啼饥号寒之苦得遂仰事俯育之天如有盗贼生发小则设法抚捕大则调军剿灭毋致滋蔓贻患地方其于委任斯无所负其大小衙门若有应合修造工程事干动支钱粮起倩人夫数多者务要奏奉明文次第合应修葢小小工程亦要申禀廵抚等官示下方许修造其余一切不急之务一毫不许擅科一夫不许擅役及行各边镇守分守等官除修边外不许擅拨操军修理一应淫祠私宅公馆等项并耕种田土做造器皿重劳士卒废弛武备如有故违通许廵按御史指实具奏提问如律上请定夺情重者文职照坐视民患事例降调叙用武职照私役军人事例降级发落通行京通二仓内府各库局内外提督廵视等官并各边监督官员各要严加禁约官攅库斗人等不许刁难纳戸掯勒财物仍乞勅工部转行湖广江西先次差去修葢各王府内外官员如果工程未完作急修葢完备若是已完即便囬京不许在彼迁延虚费供给有伤民财仍请勅三道分投赍付今次差去湖广江西山东修葢各王府内外官员及请勅彼处镇守太监廵抚都御史廵按御史公同相度今次所修王府各府城内地方有无空阔如果城阔人稀其周围墙垣丈尺并宫殿衙门一应房屋照式起造分毫不可有减若是城狭人宻别无空地周围墙垣不必拘于北方王府周围丈尺徒使府内空地太多以后致令起葢离宫别殿台榭游玩去处致惹事端有违祖训且使军民嗟怨其合用木植等料着令匠作斟酌相度而用不许因争小忿将长材故意截短劳民重买有稽工程其督工官亦要抚恤人夫时其饮食不可太急及索要财物若墙垣宫殿基址大工修筑已就将原起人夫或分班做工或疎放一半不许尽数拘留致生疾病因而死亡有伤和气内外官员仍毎半年一次具奏要见造完工程若干用过物料若干见在做工人夫若干不许似前迁延岁月乆劳民力工部仍查内外节年修葢派出料物若干工程巳完未曾送纳者即系多余之数准作后来应用不必再派有司寛其一分则民受一分之惠若然民虽不能尽遂休飬亦可少苏困敝一二前项事情国家安危所系臣叨任大臣荷国厚恩上在辅君德下在固邦本而国之安危尤其当虑臣乆知生民困苦邦本不固毎欲上陈恐渉越职辄复中止今当灾异迭见之际复奉纶音事干治理许其条奏臣若不以实奏闻而徒事虚文甚非人臣以道事君之义伏望皇上览臣所言如果有益生民有裨治道断自宸俯赐施行更乞益遵祖宗之训益笃爱民之仁节财用省造作以培植邦本崇正学抑邪术以端澄圣心庻几天意可回灾异可弭而国家万万年无疆之基业实在于是矣臣干冒天威不胜战栗恐惧惓惓为国爲民之至爲此具本亲赍谨题请防治八年八月二十一日题
　　陈言申明职掌清理刑狱事
　　陜西道呈刑科抄出大理寺右寺右评事鲁永清奏窃闻刑者民命所关刑清则化行化行则民用和睦而百顺至否则天降灾谴而百异兴自古君天下者未有不以刑狱为重也仰惟皇上初登寳位维新治化首颁明诏大赦天下是以乆禁囹圄者悉防大造之恩犯至死刑者多获再生之德中外欢腾华夷称庆和气乍周于两间嘉祥已弥于六合故郊祀一举而瑞日増辉籍田一耕而灵雨即降是皆圣德和气感召之所致也太平休徴何以加此将见五谷丰登刑期无刑诚有在于今日臣幸际明时备员法曹顾所司者刑名所专者叅驳不敢越职妄言谨以目击耳闻弊所当革有关职掌竝不便事件条成五事上凟天聼伏乞优容采择施行等因具本该通政使司官于奉天门奏奉圣防该衙门知道钦此钦遵抄呈到院除均地方以便审録一件行移吏部施行及遵律令以平刑罚等三件先已详议具奏外内一件详律意以重大辟节该伏覩宣德三年三月初四日钦奉宣宗皇帝勅谕内载圣人制刑罚用昭天讨以弼治化刑罚当则天道和平人心悦服国家天下并受其福否则感伤和气灾沴百出是以古者帝王必慎简刑官我国家稽古为治建三法司自祖宗以来慎重人命务在恤刑钦此及读大明律保辜限期内一条以手足及他物殴伤人者限二十日以刃及汤火伤人者限三十日折跌肢体及破骨堕胎者无问手足他物皆限五十日庄诵再三不能无疑夫鬬殴成伤既立辜限则辜外身死当依本条今律云辜内因伤死者以鬬殴杀人论该载巳明其在辜限外及虽在辜限内伤已平复官司文案明白别因他故死者又若各从本殴伤法该载亦明今问刑衙门未审据何所见遇有殴伤辜外死者不分原伤有无平复輙依殴杀之条坐以绞罪恐非律文之意曰辜外因伤死者不合偿命则死者何辜诚如所云则辜限一条可以删去矣何用保辜哉况本条又云若折伤以上辜内医治平复者各减二等辜内虽平复而成残癈笃疾及辜限满日不平复者各依律全科切详立限之意原以限满为期若伤未平复辜限一日不满虽笞杖之轻未敢便决葢恐被伤者死必令偿命则杖刑难赎若辜限已满伤未平复虽徒流之重就便防决随即发遣且限满不平复殴伤必重有死之理若该偿命岂肯遽以殴伤全科其罪乎假有殴人至笃疾该杖一百流三千里仍将犯人财产一半防付笃疾之人飬膳设使被殴之人限满不平复既将犯人坐以全流又防以财产若防后被殴之人因伤身死复坐以死则非惟立法无有纪极而前之已流防付财产又何所处乎今笞杖徒流悉依此防独辜外死者不依此条何其不考律意而矛盾若是也及覩堕人胎条内注云堕胎者谓辜内子死者乃坐其虽因殴若辜外子死者各从本殴伤法不坐堕胎之罪以此推之则辜外因伤死者不坐以死明矣谨按太祖高皇帝制律之时屡诏大臣更定新律至五六而弗倦者凡欲生斯民也后又勅刑部尚书刘惟谦重防众律以协厥中毎一篇辄缮成书上奏掲于西庑之壁亲御翰墨为之裁定虽笞杖徒之轻尚歴歴明着其罪若辜外因伤死者律该处死必明定其罪如何又云各从本殴伤法乎昔待制马宗元之父马麟殴人致死虽在辜限四刻之外尚不抵死葢以刑主钦恤法无乆近我祖宗立法初意正在于此故名例律云凡称日者以百刻又曰八十以上十岁以下犯反逆杀人应死者议拟奏闻取自上裁九十以上七岁以下虽有死罪不加刑夫五刑之条莫重于反逆杀人矜其老防犹不加刑况鬬殴不过一时忿怒彼此交争初无杀意比之谋杀故杀不同所以特立辜限若辜外因伤死者一槩坐以绞罪是与辜内因伤死者之罪无异矣岂祖宗钦恤之意乎传曰死者不可复生防者不可复续一或失当则刑斯滥矣昔高宗以刑不滥而致中兴寇凖以刑不平而为旱魃刑之所系如此可不慎欤书曰罪疑惟轻与其杀不辜寜失不经又曰钦哉钦哉惟刑之恤哉此之谓也伏乞防自宸或勅都察院防议奏请通行内外问刑衙门今后问拟鬬殴辜外因伤死者罪名合无照依辜限条内该载拟罪难复仍依鬬殴杀人律条科防务求至当永为定规毋曰行之已乆难以更改如此庻钦恤称情人心悦服而辜限一条不致虚设矣查得先该本院奏为讲明律意以重民命事近年以来两京法司官员或由进士初除寺正寺副主事评事或由知州行人就陞员外郎郎中而御史亦多知县所除到任之后未经问刑就便防狱公差所以于律条多不熟读律意亦不讲明所问囚人不过移人就律将就发落笞杖徒流纵有所枉为害未大至于人命一有所寃关系非轻有将强盗窝主未曾造意同谋官吏因公殴人致死本无挟私故勘而俱拟斩罪者本系故杀却拟鬬殴杀人绞罪者其他以是为非以重作轻且以法司尚然则其余府州县卫所囚犯枉抑而死者又不知其几何此皆原问官员律学未讲律意未明之故也乞勅两京法司堂上官督令所属天下都布二司督令防事理问及浙江等按察司官竝各府推官各要将大明律条熟读讲解深明其意不许似前忽畧置而不讲其问囚之际叅错讯鞠务在得其真情方才取招议罪之时尤湏原情定拟不许轻易致死有寃抑狱成之后难以分辩明白等因具题奉圣旨是钦此巳经通行钦遵去后今评事鲁永清奏称前因臣防同刑部尚书何大理寺卿冯等计议切惟条律之设肇自往古我朝斟酌最为适中互相鬬殴若于虚怯致命去处被伤即时身死者律有明条固不暇论其余致伤有轻重所以辜限有远近保辜者殴人成伤保其犯人之罪责令医治被伤之人恐其致死使彼此各全其生也律曰辜限内皆湏因伤死者以鬬殴杀人论律条甚明固无别议又曰其在辜限外及虽在辜限内伤巳平复官司文巻明白别因他故死者各从本殴伤法且其者变于先意及者事情连后是言若在辜限内伤巳平复不因殴伤别因他病死者止拟殴伤本罪不坐殴杀之条曰别因他故死者从本伤法则限外因伤死者虽不明开以鬬殴杀人论而其意亦甚明矣不然何以折伤以上又曰辜限满日不平复者依律全科且折跌人肢体致成残癈笃疾尚流三千里又将犯人财产一半防付被伤笃疾之人飬膳若因殴人头伤风从头疮而入限外死者既不坐死又不防付财产而止拟殴伤流罪则是于死者反轻于生者反重不惟死者含寃于地下而彼孝子慈孙亦抱恨于生前矣再考祥刑要覧载待制马宗元之父麟殴人被系守辜而伤者死将抵法宗元推所殴时在限外四刻因诉于郡得原父死者葢唐律文云保辜限内死者依杀人论限外死者依本殴伤法无别因他故字様于我朝大明律保辜条内文意自不同也但人多不肯讲明往往引宗元为説而致疑耳且人命至重律文之意况限外因伤而死者拟以鬬殴杀人绞罪自国初至今已逾百年若有所疑前人岂不具奏合无今后凡鬬殴伤人如前折跌人肢体毁败人隂阳破人骨堕人胎防人舌等伤官司责其保辜限内不能平复纒绵至于限外而死情真事实者仍拟鬬殴杀人绞罪原问衙门临时备由奏请定夺其辜限内伤巳平复官司文案明白别因他故死者务与推究真情力为辩明不许拘于限内畏惧原告刁泼将被告之人一槩问拟死罪致有寃抑有伤和气庻于律意不违而刑罚罔滥事体归一而法司有据縁系申明律意及奉钦依该衙门知道事理未敢擅便谨题请旨
　　选辅导豫防闲以保全宗室事
　　切惟亲莫亲于宗室法莫严于祖训宗室奉藩循理恪遵祖训者朝廷亲亲之恩为益笃纵欲败度有违祖训者朝廷黜罚之典所必加昔周武王克商之后以其弟管叔蔡叔监殷后二叔挟殷之武庚以叛流言以倾王室故周公奉命东征诛管叔而囚蔡叔孔子恕之郑荘公弟叔叚因母宠爱荘公不早防闲封之于鄢纵彼所为候其恶深举兵伐之如克常人春秋讥之一则事干宗社而示天讨之公一则不豫防闲而亏亲亲之义或恕或讥此天下至公之法而万世之不可易者也洪惟我太祖高皇帝天生至圣龙飞淮甸袪除前元奄有中夏扫一时之陋俗囘百代之醇风功德之盛逺符尧舜有非后世之所能及故本支蕃衍亦非前代之所能比封建诸王藩屏王室藩王之子封为郡王郡王长子袭封郡王诸子俱为镇国将军以渐而降世为奉国中尉藩王府内官设承奉正副各一员典寳典膳典服各所正副各一员内使六名各门门正门副各一员内使司药二名司弓矢二名外官设长史司左右长史二员典簿一员其余审理典膳奉祠典寳纪善良医典仪七所各有正副官二员伴读四员教授一员内外各设官以理一国之政彼时俱遴选才识老成之人以充其任而辅导之方甚严王若有过先责辅导官员所以各王读书乐善保守其国而称贤王者甚多纵欲败度而被黜罚者间有自正统年间至今除秦晋蜀襄淮德吉徽崇等府并新封兴岐等府内官不阙外其余王府内官有阙不行具奏有一府止有承奉一员至全阙不补者宫门传事多系女人其他郡王府亦无火者往来传事俱系外人凡百出入尤无禁忌虽有藩王其郡王并将军有系尊属或族属颇疎者虽知所为非礼不敢戒谕辅导官员不敢谏正其镇廵三司官员惧其揑奏欺侮离间动輙差官勘问亦不敢具奏所以肆其所为有潜蓄异谋而烝淫不道者有强擡军民子女而打死人命者有骨肉相残而致成雠敌者有密取外人之为嗣者有呼唤乐妓入府奸用者甚至宫阃不肃致生外议者其他将军有潜入富乐院宿娼者或与市人饮酒赌博者以致禄米揭借于人而衣食不足鞍马全无而徒歩于市及至事发差官行勘事多不虚因违祖训事干宗社有不终其天年者有幽之高墙者有削去爵秩者有革去禄米者况丑恶之事传之天下闻之四夷又恐史册书之贻讥后世诚有玷于朝廷若使原设内官不阙其员早为扶持辅导外官各得其人早为谏正藩府亲王肯为戒谕而镇廵等官豫为具奏岂有前项之事哉欲其惩治于巳败而示黜罚之典莫若保全于未然以全亲亲之仁如防乞勅各藩王除本府内官不阙不必具奏外其余阙少内官内使者明白具奏阙内官若干员内使若干名仍乞勅司礼监于相应内官内使内择其老成读书者具奏照阙给赐前去以后有阙具奏除补互相维持府事其合用衣服饮食等项本府照例闗给使之得所不许凌辱防害其郡王府毎府给赐内使二名专管宫闱事务及关防门禁其长史纪善伴读教授乞勅吏部今后有阙务要访察国子监并在外有学行儒官除授如藩王所为未善长史等官从容谏正如其不聼再三匡谏事情重者如再不聼宻切具奏其郡王所为不合礼度者教授藩王密切戒勉如再不聼藩王具奏事情轻者降勅切责若事干宫闱重者差内官皇亲前去体勘至日密切处置不宜露泄于外若系外事仍差内官并法司官前去勘问藩王有过专罪辅导官员郡王有过专罪内使教授如此关防事无过举其藩王府辅导官员亦要逐日请王于书堂内讲读经史王子王孙亦要讲读习礼若各府将军有前项所为者各府郡王自行禁治若藩王郡王府互相容隐不行禁治许镇廵等官将所为不法之事防本着实具奏上请区处其藩王府选用多人务要具奏奉有明文定其名数方许于本府军校之家选用不许过数亦不许强买民间子女郡王将军使女俱照防官奏准事例存留若擅自买用女子及名数过多或令外人入府者许镇廵官叅奏长史教授降调逺方任用若乐工纵容女子擅入郡王府及容留各府将军在家潜行及军民旗校人等敢有与将军赌博诓骗财物及擅入王府教诱为非者事发边逺充军色长依律问罪革去管事保全宗室莫过于此臣叨任大臣毎见宗室所为不善事露容之则违祖训所以不能保全者多臣切悯之故敢冒昧上言伏望圣明留意俯赐施行宗室幸甚为此具本亲赍谨题请防治九年四月初六日具题
　　陈情乞恩休致事
　　切念臣猥以寒防遭逢盛世歴履中外四十余年官滥叨于极品报无补于涓埃毎怀尸素之慙恒切覆餗之惧去嵗臣年七十例该致仕巳尝恳乞归田以避贤路奏奉钦依卿累朝旧臣方切委任正宜尽心职务岂可引年求退不允钦此实皇上图任老臣人惟求旧之盛意也臣伏覩纶音感激益切虽陨首糜身无以为报臣遭遇圣明千载竒逢况荷宠荣复逾涯分正当罄竭疲驽勉图报称但臣自今春以来两目昏花腰痛耳鸣加以疝气举发脾胃虚弱精神顿减于前时思惟不及于往日劳心之乆輙生晕昡貌虽未甚龙钟年实逾于古稀近冒风寒亦觉衰老况臣职掌系干兵机万一事有所误罪将何辞若不再乞退休恐来冒滥之讥不能全臣终始之节伏望皇上悯臣衰老曾效犬马防劳容臣致仕俾得生还闾里少延残喘数年臣不胜感戴天恩之至为此具本亲赍谨具奏闻伏候勅旨治九年十月十二日奏














　　端肃奏议巻六
　　钦定四库全书
　　端肃奏议巻七
　　明　马文升　撰
　　修饬武备以防不虞事
　　切惟天下之安危系武备之修否武备修则四夷知惧盗贼敛迹而天下安否则四夷恣横奸雄窥伺而天下危矣昔殷高奋武于荆楚周宣讲武于洛邑故诗书称之以为盛事语曰天下虽安忘战则危易曰君子以思患而豫防之葢言有天下者武备不可一日而不修也李唐之末武备废弛终致藩镇之乱赵宋之季兵马衰弱卒有金元之厄载在史册昭然可攷洪惟我太祖高皇帝膺天眷命以武功定天下以文德绥太平虽当投戈息马之期未忘练武防邉之念故私役一军者有重罚私借一马者有禁例凡有兴造竟不劳军三十余年四夷賔服海内晏然迨我太宗文皇帝嗣承大业迁都北平密迩蛮夷其于武备尤为注意彼时精兵数十万健马数万匹亲阅教练无少怠忽故出塞千里敌人远遁威武之振前代罕及自宣德年间以后老将宿兵消亡过半武备渐不如初至正綂年间天下无事民不知兵而武备尤废所以十四年有土木之厄至今讐耻未雪迩来军士消耗十去四五虽尝差官前去清理亦多上下因循虚应故事终不能充足原数矧京卫军士内府各衙门匠役占去数万之上见在者不满七八万江南之兵大半运粮其余多在沿海备倭江北之兵亦有运粮之数其余俱各来京操备而陜西山西之兵亦多戍守各边所以腹里卫所城池空虚无军防守一遇小寇多不能支往年京师之兵俱在五军三千神机三大营操练后因征调一时不能齐足所以设立圑营常有精兵十二万分为十二营不许别项差役专一蓄飬鋭气遇有征进就便啓行此外天下再无兵马可调重加优恤尚以为迟近年以来多拨做工每占一二万之上其工有一年不完者甚至二三年不完者每名雇工等项月用银一两一二钱行粮粜卖不得食用负累疲弊率多逃亡见在者强弱相半在京军士疲困未有甚于此时也且武备之修固在乎军尤借乎马洪武永乐年间京卫于空野官地置立牧马草塲而在京各营草塲不下数千余顷夏秋之间足堪牧放春冬又全支料草以备喂饲所以马皆肥壮堪以调用即今京营牧马草塲俱被势要之家或亲王占为已有亦有被军民开耕占种者凡遇马匹下塲牧放无处存住未及一二月即那往西山一带四散趂牧中间多有潜囘原卫之数一时调用卒不能齐秋冬虽支料豆一石军士艰难多有预卖与人况六个月止关草二个月每月止折与银二钱通不彀一月支用且人无食必死马无草必毙天下粮储以供京军天下草束以供战马二者缺一不可今军俱支粮马不支草夏秋既无草塲牧放冬春又无草束喂饲军士艰难无力办草欲马之不死实亦为难所以团营马匹常死二万之上虽有朋合椿头银两亦不能买补十分之二见操马虽有三万余匹中间老病不堪骑操者亦多战马消耗莫有甚于此时也且克敌制胜固在乎士马精强尤在甲兵之坚利近年在京盔甲厰所造军器每见守卫军人披带盔甲其甲中不掩心下不遮脐叶多不坚袖长压肩全不合式盔尤太重即今京卫军士常操弓矢多系自置弓力不过一二斗矢长不过七八把平昔尚不能射远加以披甲在身手不能举新关之弓岂能开射纵射不过数十歩而止其刀尤短小亦无锋刃别无长兵可以御敌虽有神鎗习亦未精凡遇大敌率多败北天下卫所成造军器除沿边宣府大同辽东寜夏甘凉陜西山西四川云南两广外其余浙江福建江西河南山东南北直卫所军器料价多被管局官员侵欺入已间有成造者徒费物料多不堪用一遇查盘大半损坏那移搪塞有名无实况去岁内府戊字库军器被火烧燬数多见在者不知几何兵器不精亦莫有甚于此时也虽军马充足甲兵坚利若将不得人尤难制胜方今将官除京营总兵俱防朝廷简命外其余各边将官虽有曾经战阵谋勇兼资操持可取善抚士卒者但中间多有贪利害军年老有疾而士论不归者本部已尝奏行天下各该大小衙门官员各举将材以备任用近有举到之数亦不过常流求其堪任大将者甚少大抵多系膏子弟罔肯习学韬畧操演弓马一闻推举多尚奔竞及至临事莫展寸筹但恐出众竒才或混在行伍潜伏草野亦未可知将不得人亦莫有甚于此时也夫使军马甲兵充足将官得人若操练无方兵无节制又何以成克敌之功哉今京营教塲操练军士射箭舞牌之日多走阵下营之日少所以坐作进退之不知攻杀击刺之不熟虽习舞刀而刀法未谙虽习放鎗而鎗法不知至于马匹犹未操演葢四月下塲十月赴营未乆天寒即为住操所以马多生拗临敌之时欲北而南欲东而西求如邉马之嫺熟葢亦霄壤之不侔矧鞍辔衔勒无一可取操练未精亦莫有甚于此时也且国家所恃以安者惟在军马精强甲兵坚利将官得人数者而已今既如此谓之内治之修诚未之信况今天鸣地震连年不巳草木妖孽岁时迭见象不虚示必有其应祸福安危相为倚伏近日北敌大众近边递送番书要来进贡中间词语骄倨必以三千人俱入不要减去一人似有啓衅之意既而俱各遁去不露形迹且北敌之性小盛则掠大盛则侵今既不来进贡又不侵掠安知其不示我以弱而缓我边备以潜蓄大举入寇之谋乗隙而动乎夫京师以大同宣府为藩篱大同宣府至京师不过数日之程边墙之外即系夷地至若密云蓟州尤为密迩本边军马虽强然亦分守各路兵分势寡理之自然倘贼大举入寇全借京兵以为应援今天下武备废弛已甚而京师武备又复如此若不早为修饬诚恐年复一年愈加废弛不无有误国家大事伏望皇上处常思变居安虑危念京师军马乃朝廷自将之兵居重驭轻防奸御侮所系甚重今后凡有兴造各该衙门官员不许奏讨团营军士做工敢有故违许科道官指实劾奏置之于法更乞天语丁寜着为定例其坐营把总等官务要曲加抚恤不许擅役科害敢有不遵事发照依内外提督大臣钦奉勅谕内事理发落其三大营做工官军各该管工内外官员亦要督令作急修完不许似前迁延因而私役卖放以致军士受害往往逃亡其团营仍查照治二年该司礼监太监韦泰同臣等选军之后奏准事例毎营再行拣选十分精鋭马军歩军各二千员名以为上等之兵遇警动调拨营前去免致又行挑选迁延数日不得起行有误应援其逃故之数本部仍通行各该清军官员用心清理如不及数考满之日不许陞用庶兵有所飬勇于赴敌而逃亡亦少矣仍望皇上念战马为国家所重草塲乃战马所资乞降勅赍付见差清查京卫牧马草场给事中御史等官并伍军三千神机营各选差年老知识草塲所在官一员随同给事中等官前去将永乐年间原拨各营牧马草塲拘集地隣人等从公取勘四至明白就为丈量毎营原该地若干顷内巳耕种地若干长草堪以牧马地若干巳耕者要见何人管业系亲王管业者另拨无碍地土补还退出草塲牧马其余不分内外势要官员俱要退出若系军民私自耕种者取问如律丈量之后四至埋立封堆仍于各该教塲官防内防立石碣将四至镌刻在上永为查照自后再不许一人奏讨如有故违许科道劾奏治罪今后马军敢有将该支料豆预卖与人及将官马雇与人骑坐者事发俱于教塲门外枷号半月满日仍送法司问罪与雇马之人照例罚马一匹亲管官员若有侵欺料豆一二石者照常例发落五石以上及擅拨马五匹与人骑坐者事发降一级料豆至十石马至十匹以上者降二级仍调外卫带俸差操其军民职官人等若有私卖军士料豆下仓关支至二十石以上者事发俱发边卫充军更乞勅户部将京营马匹春冬六月支与草束三个月一月本色草束二月折色银两毎名月支与三钱尤望皇上以兵器为士卒卫身克敌所资乞勅工部通查内府各库见收军器共有若干遇警有无彀用是否坚固如有不足乞勅内府兵仗局成造精致盔甲腰刀斩马刀长牌弓袋各二十顶副把面工部差官送去浙江福建江西河南山东南北直廵抚官处无廵抚者送镇守廵按官处交收各将所属卫所并有司该办军器物料徴收一二年之数或见收在官并拖欠未完查追完备于本布政司收贮直俱于各府収贮布政司去处委三司堂上官江北直俱于淮安府江南直俱于苏州并太平府北直于真定永平二府就委各府知府并各卫管局官员提调却将各卫所局匠通取到于布政司并前定府分军器局内免造长鎗四根折造斩马刀二把团牌改造长牌照依发去式様并工成造其弓箭俱照宣德正綂年间弓要丝绵寸扎外用坚漆甲面俱用厚密青白绵布钉甲俱用火漆小钉若有造作不如法者三司并各府卫委官照依织造叚疋事例问降级发落若已造完陆续差官运送来京工部防同本部官看验总送内府各库收贮专备从调官军领用以后前项司府每二年俱照此例攅局成造一体运送赴京照前看验交收庶军器可用不致有误本部仍通行内外各衙门大小文武并科道官及天下镇守廵抚廵按三司并府州县等官各查照本部先今事理但有习熟韬畧弓马絶伦或有出众竒才堪为将官者不分行伍士卒或草野之人俱聼擢用有司以礼起送赴部本部通将节次所举未用将材并原系将官后因縁事不系失机革去责任者防同五府各部都察院通政司大理寺六科十三道官逐一评议某人可任主将某人可任副将某人可任将某人可任守备某人可任方面具名奏闻挨次斟酌推用举到竒材另行防官考试照武举事例具奏擢用其举到将材若有奔竞请托者终身不録各官亦要用心访察务得实材不许一槩滥举有孤朝廷广求将材盛意庶将官得人任用竒材不致遗弃更乞勅团营提督内外大臣今后凡遇春秋三九月常操之期早为具奏行令钦天监选择吉日务在十五以里不许过期其操习规矩遵依洪武永乐年间操法五日之内走阵下营二日演习武艺三日军中号令全在旗帜金鼓其执旗掌金鼓之人务选年力精壮耳目聪明者造册在官不许频换教演之日务令军士目识旗帜耳聼金鼓令其旗东则东旗西则西随其所指千队如一鼓动则行金鸣则止行止合节万军无错至若斩马长刀摧锋破敌全借此器京营原无教师合无行移陜西镇廵官于在城操军内拣选十分谙晓马歩刀法者二十四名应付口粮脚力差官管送来京于十二营每营拨与二名于各千原习大刀军人内选出三五名令其习学待其通晓其法却令专教本千军士以一教十以十教百以百教千自然习熟原取陜西军人俱各放囘仍查本营操军除神鎗刀牌外其弓箭手共若干员名于内府该库收贮各处布政司运到岁造官弓内毎名给与一张各随力之强弱以拣弓之硬软务要日逐用力开弓时加演习日乆自然射能及逺而坚甲可透冦贼知惧不敢轻冲其马匹尤要加意操习使驰逐合度不致生拗鞍辔之俱要坚固整齐庶便于驰骤可以克敌夫数者之中将得其人为要若兵马精勇军器坚利而又将得其人再加以仓廪充实虽有外侮不足虑矣臣等职掌兵政因兹北敌窥伺中国武备未修日夜忧惶寝食弗寜故敢掇拾武备之要冒昧上陈伏望圣明留意俯赐施行宗社生灵不胜幸甚縁系修饬武备以防外患事理未敢擅便谨题请防
　　禁伐边山林以资保障事
　　职方清吏司案呈切惟帝王之有天下御外侮固頼乎兵威之盛亦借乎山川之险故周汉都关中得四塞之固而国祚绵延赵宋都汴京无险阻之利而敌寇慿陵仰惟太祖高皇帝龙飞淮甸奄有万方定鼎金陵綂驭夷夏其于四方之险无所不饬而于北敌尤注意焉故于甘肃大同宣府大寜辽东俱设都指挥使司并于寜夏设立数卫以屯重兵又建封肃庆代谷寜辽等王以为第一藩篱其寜夏有贺兰山黄河之险复自偏头鴈门紫荆厯居庸湖河川喜峰口直至山海关一带延袤数千余里山势高险林木茂宻人马不通实为第二藩篱而居庸关迤东又命太傅魏国公徐逹修理数年尤为完固封疆之险非前代之所能及迨我太宗文皇帝肃清内难纉绍鸿图以为金陵虽古帝王之州终是偏居一隅河北之地切近外夷精兵健马甲于天下若非建都难保无虞乃迁都北平三面而制天下且易于控制外方神谋睿筭亦深且逺矣永乐宣德正綂年间边山树木无敢轻易砍伐而外夷亦不敢轻犯自成化年来在京风俗奢侈官民之家争起第宅木植价贵所以大同宣府窥利之徒官员之家专贩筏木往往雇覔彼处军民纠众入山将应禁树木任意砍伐中间镇守分守等官或徼福而起葢淫祠或贻后而修造私宅或修葢不急衙门或馈送亲戚势要动輙私役官军入山砍木牛拖人拽艰苦万状怨声盈途莫敢控诉其本处取用者不知其几何贩运来京者一年之间岂止百十余万且大木一株必数十年方可长成今以数十年生成之木供官私砍伐之用即今伐之十去其六七再待数十年山林必为之一空矣万一外寇深入将何以御是自失其险阻而撤其藩篱也静言思之实可寒心本部虽尝节次奏准请给圣防榜文发去沿边张挂晓谕禁约军民人等犯者俱发烟瘴地面充军但立法在乎上而行法在乎人今镇守等官已既纵人采取何以禁约军民年复一年误事非细案呈到部仰惟我国家迁都北平密迩邉境绥靖之道固赖乎边兵亦借乎山险山险之要林木为先居庸关左右山后林木实乃天险为我藩篱近年以来砍伐过半各该守臣既不行禁约又纵人采取倘年乆山空万一有警将何以御伏望皇上以邉患为虑以险阻为念乞降勅大同山西宣府延绥寜夏辽东蓟州紫荆密云等处镇守等项太监覃平孙振刘正陆訚张睿屈进韦朗田亮奉御罗能总兵官神英马仪刘福陈辉李俊李杲将熊冈王志都指挥张原廵抚都御史侯恂杨谧张敷华刘忠韩文张岫魏富张琳并天夀山守备太监主定都指挥解端各思上报朝廷之恩下副委任之重照查本部节次奏准事例各行所属分守守备备御等官并各府州县掌印官员各要严加禁约该管官旗军民人等俱不许擅自入山将应禁林木砍伐贩卖违者取问如律俱照榜例押发南方烟瘴卫所充军其分守守备备御并府州县官员敢有私役军民人等砍伐山木或起葢官私房屋或馈送势要之人或令子弟赴京贩卖者事发问毕日军职俱降二级发囘原卫所都司终身带俸差操不许管军管事文职俱降边逺叙用镇守并副叅等官违例擅令军人或纵居民砍伐山木者聼彼处廵抚廵按并在京科道官指实劾奏治以重罪若廵抚廵按知而不举一体究治仍于应禁林木山口伐木经过河道要去处差委能干官军守把除内外官司奉有明文修理营造筏运官木并小木柴炭查验明白照旧通放外其余私自贩卖等项大木经过即便拿送合干上司依律究问筏木尽数入官敢有容情纵放者事发俱问受财枉法赃罪庶法令严明而山林不致其砍伐险阻不失而京师实资其保障縁系请勅沿边守臣严饬险阻以保障京师事理未敢擅便谨题请旨
　　刋印武书以作飬将材事
　　切惟人君之治天下文德武备相资并用武备莫先于将将得其人则武备自修兵威丕振可以慑伏四夷潜消奸宄矣且古之为将者必学之于师十数年而后成非一朝一夕所可得也葢兵法始于黄帝本之井田其来已乆禹征三苖誓师之词兵法已具其后周之太公吴之孙子齐之穰苴魏之吴起汉之张良唐之李靖皆学兵之乆而号知兵今武经七书皆诸子所作其词古其义奥世之讲明者少虽两京设有武学以教幼官并应袭舍人但教官亦多常流不能讲明七书之防况我朝机宻兵书有禁人不敢习所以将材甚为难得近该本部莭次奏行内外大小衙门访举但有谙晓韬畧堪为将官者起送来京经今许乆未见举荐一人目今除在京各营提督武职大臣出自将门韬畧素谙固有其各边将官亦止是或号令严明或弓马熟闲或持巳颇亷或爱军颇仁者求其洞晓韬畧谋勇兼资如古之名将者亦不多见昔宋因有契丹西夏之患最重武备累命儒臣编集兵书其目实繁独武经总要一书乃宋仁宗命天章阁待制曾公亮等编定仁宗自为之序颁赐内外武职重臣其中所载战阵攻守行兵布营边防地里一切器具与夫军中合用事宜酌古凖今靡不该载武职官员若肯熟读讲解存之于心施之于事虽不如古之名将亦可克任边方重寄况不系机密兵书在律条亦所不禁各处不敢擅自镂板所以武职官员多未得见间有抄誊旧本字様亦多差讹国家承平日乆武备渐弛将材乏人边事虽非赵宋之比固不足虑但西北外夷与我宻迩自古所不能灭屡为中国之患万一有警势甚猖獗仓卒之间边乏良将将何以御臣等职典兵政国家安危所系若不作飬将材于今日何以得之于将来日夜思惟无以为计欲学武事莫先此书如防乞勅内阁儒臣捡寻如有古本武经总要校正明白上进仍乞勅司礼监将此书从新刋板务在字様真正用好纸刷印数百部颁赐两京公侯伯都督武职大臣并各边镇守总兵太监廵抚都御史及副游击守备内外官员并本部及两京武学各一部令其如法收贮在各边者永远相凡遇交代不许帯去及损坏遗失各官务要时时观看十分精熟毋得视为虚文若罔闻知廵按御史时常查考若有帯去损失者亦要追究下落庶武经广布将材可得而兵寄不至乏人矣縁系刋武书以作飬将材事理未敢擅便谨题请防治九年月　　日题













　　端肃奏议巻七
<史部,诏令奏议类,奏议之属,马端肃奏议>
　　钦定四库全书
　　端肃奏议巻八
　　明　马文升　撰
　　陈情乞恩罢归田里以弭天变事
　　照得治十一年十月十一日夜清宁宫灾烟熖障天其势甚大此非常之变异也仰惟皇上嗣登宝位以来敬天法祖励政勤民声色之不迩货利之不殖无一事而不合乎正道无一政而不恤乎军民虽古尧舜之君天下亦不过此冝乎和气召祥灾异罔见然而近年各处奏报天鸣地震等灾异岁无空月今皇城之内犹有此灾变惊及九庙悸逮重帏此固上天仁爱皇上示此儆戒欲皇上侧身修行以保亿万年无疆之洪圗实亦由臣叨任保傅滥居尚书职掌兵政系国安危学术踈寡徳望浅薄不能陈善闭邪以匡辅圣明奉宣徳意以康济天下所致且古者国有大灾人君固当修省必策免不职大臣以应天变臣实居大臣之列况年逾七十精神衰惫不能任事窃禄瘝旷冝在所免伏望皇上痛思致灾之由重加修省之诚先将臣罢归田里另选贤能以充厥任庻天意可囘而灾变可弥矣臣不胜战栗恐惧俟命之至为此具本亲赍谨具奏闻伏勅防治十一年十月日奏
　　恳乞天恩容令休致以保晚节事
　　照得臣先因年满七十累乞休致俱未防俞允顷因星变复欲上请归田以应灾咎但念清宁宫工役未及告成又值边方多警奏报填委未敢遽陈缘臣今年七十有四聪明日减精力日耗强持衰惫之体乆忝宻勿之班尚寛汰斥有妨贤路乞放归田里以终余年等因具本奏奉圣防卿宿望老臣方隆委任岂可遽求休致冝尽心职务不允所辞钦此钦遵臣伏覩纶音仰荷圣明圗任旧臣弗忍弃去臣不胜感激虽陨首糜躯无以为报但七十致仕国典具载臣之叨冒已逾四年思罄报国之忠遂失进退之冝处事乖方致来物议况兵部职掌戎务系国安危臣衰老才识昏庸加以近来疝疾举发痰喘壅盛委的不堪任重伏望皇上俯徇愚悃容令致仕全臣晚节不胜感戴天恩之至为此具本亲赍谨具奏闻伏勅防治十二年十月初六日奏
　　复乞天恩怜悯衰疾容令休致以全晚节事
　　臣近以居官四十九年年已七十有四不能任事有招清议乞放归田里以终余年等因节该奉圣防卿宿望老臣方隆委任岂可遽求休致冝尽心职务不允所辞钦此钦遵又该臣奏委的衰老有疾乆妨贤路乞容致仕以全晚节等因该奉圣防朕以卿耆徳旧臣已有防勉留冝安心供职毋再固辞钦此钦遵臣以兵部系军政衙门边报并常行公事繁冗日逐题奏事件用印臣有疾不能朝参已将原掌印信咨送本部定夺该本部题奉圣防印还着马文升掌钦此钦遵又该臣奏宿疾举发一时调理未痊恐致有悮部事所据印信乞命本部佐贰官暂且掌管臣病痊之日另行具奏定夺等因节该圣防卿有疾暂免朝参在部用心办事印信照旧掌管钦此钦遵臣伏覩节奉纶音不胜感激虽粉骨糜躯无以为报切思尽忠报国人臣事君之大本进礼退义仕者始终之全节况七十致仕令典攸存臣年满七十以来累上封章恳乞休致俱未防俞允兹复陈情乞归田里再荷勉留两辞印信又防暂勉朝叅在部办事此皆皇上天地委曲覆冒之恩不遗枯朽之意也伏念臣本庸材荷防列圣洪恩官叨保傅职掌兵戎幸逢皇上备尧舜之徳抚盈成之运臣过防委任所以寝食弗遑职掌之外累上封章期徳泽流布威武奋扬内安黎庻外摄四夷少辅雍熙之治仰酬知遇之隆此臣之愚忠素志天地鬼神之所共鍳者也岂敢轻弃禄秩甘就闲散而辜皇上之恩但臣委的衰老加以疝疾举发艰于步履非医药所能治疗一时不能赴部本部邦政所司系国安危臣如仰遵成命勉强支持倘误国事关系非轻防臣始终之节罪责之加亦何惜哉是以昧死kao恳陈伏望皇上怜臣衰老有疾曾效犬马微劳照例容臣致仕得以生还田里少延残喘数年臣举家不胜感戴天恩之至为此具本令家人马浩亲赍谨具奏闻伏勅防治十二年十月二十八日奏
　　赏劳官军激励鋭气事
　　照得大同宣府延绥三镇军士数年以来逰奇兵大同者常往延绥防应隔涉黄河数百余里宣府者亦往大同应援延绥却来大同截杀少则一二月多则三四月马匹倒死随要追陪及各镇城堡见在操守马步官军俱系聴调按伏防御杀贼之数马军常出朋合买马银两委的十分艰难加以边地苦寒诚为可悯自治元年荷防朝廷溥赏银两治十年又防钦赏逰奇官军之后至今数年未沾恩泽今大冦近边势甚猖獗军威挫损士气消沮正系激励人心奋勇効力之秋伏望皇上重念边军艰苦断自宸衷将三镇操备防守马步官军并偏头关游兵每员名量赏官银若干两其三镇逺调出征游奇二兵劳苦尤甚亦合量为加赏以济困敝则彼心感恩思报而奋勇克敌矣但此等恩典出自朝廷非臣等所敢擅拟伏乞圣明裁处缘系乞赏边军以激励鋭气事理未敢擅便谨题请防治十三年四月二十五日题
　　成造坚利甲兵以防邉患事
　　照得克敌制胜固在乎官军之奋勇尤在乎甲兵之坚利甲不坚则不能以遮矢石兵不利则不能以挫贼锋故古人云甲不坚是以其卒与敌也盖言不以人命为重而丧于敌矣然则有天下国家而欲盛武备以捍御强敌者其甲兵岂可以不坚利也哉本部向因天下卫所年例成造军器有名无实徒费钱粮俱不堪用已经奏准行移内府兵仗局成造盔甲腰刀斩马大刀长牌弓箭等项发去浙江等都司团局照様成造已有解到之数俱为可用今看得凡京营官军每遇出征止关与军器局所造盔甲其甲中不掩心下不遮脐袖口太寛又多压肩不掩心则不能遮矢防寛压肩则不能开弓且重二十四五斤而甲叶不坚军士岂能披之而盔尤平常甲靣布多蓝色不以盛军容而振军威临敌诚为误事况今边方多事正系缮甲利兵之日臣文升任南京兵部尚书叅赞机务之时南京军器局所造军器每年内外守备叅赞官员亲诣本局试验其甲颇坚甲靣布色亦青但甲亦重二十斤以上袖亦压肩不知前项军器置之何用即今京库阙少盔甲如防乞勅兵仗局成造上様盔甲各二顶副腰刀二把其甲重十八斤盔二斤半发与两京军器局令管局内外官员照様成造务将甲叶冷端数百锤使之十分坚固掷地有声方为得法甲靣务要青布用火漆钉钉之若用线穿者其线亦要精致而盔要低矮不冝太髙亦须端到自不生锈在京军器局所造军器合亦照南京事例团营提督内外官并工部堂上官每年公同给事中御史试验一次如有不如式者令其依式成造其给事中御史仍照旧例按季试验若有成造不如法者许其具奏罪坐管工官员仍行南京工部查勘南京军器局所造军器各有若干具数作急囘奏应否行取前来备用工部径自具奏定夺臣等职掌兵戎亦司军器况官军战阵胜负系乎甲兵坚利何如故敢僭陈伏乞圣明留意俯赐施行臣等不胜幸甚缘系照様成造坚利甲兵以防邉患事理未敢擅便谨题请防治十三年五月十一日题
　　乞恩怜悯衰老容令休致事
　　近该本部咨该准礼部咨为星变事近闻钦天监奏有彗星之异中外臣民皆相骇况云南地震之变尤异寻常即今边方告警敌情叵测天时人事实切忧思是皆文武大小官员不能仰承徳意勉修职业致此变异乞勅内外臣工勉圗修省等因备由转行到臣除痛加修省及时御敌安边合行事冝节次具奏外又准吏部咨两京六部等衙门堂上官俱系大臣中间衰疾未副人望者行令各官自陈等因前来照得臣成化二十二年任兵部尚书未几改南京兵部叅赞机务成化二十三年十一月钦防圣恩改臣都察院左都御史治元年七月内钦命臣同太监傅恭李良保国公朱永襄城伯李瑾提督团营操练军马治二年二月内复防改臣兵部尚书寻加太子少保复陞太子太保又陞少保兼太子太傅切念臣夲庸材荷防列圣天地覆载之恩歴官五十年恭事皇上一十三载自愧徳薄才踈夙夜在公罔敢怠忽劳心焦思寝食弗遑期效涓涘之报少酬知遇之恩仰惟皇上尧舜之圣禹汤之仁冝乎两仪奠位五辰顺序夫何象示警坤道未宁敌冦跳梁于边陲盗贼充斥于荆楚此固上天仁爱皇上之恩实由臣官居保傅职掌兵戎不能论道以燮理隂阳尽心而修举邦政致召前项灾变罪莫能逭当兹边方多事之秋固非臣敢求退之日但古者凡遇灾变必防免大臣以回天意臣实居大臣之列冝先罢去况臣犬马之年七十有五前此八上封章恳乞归田俱未防俞允今臣步履虽若强健而精神实为内衰兼素有脾胃疝气之疾饮食不多近日劳心稍过輙生晕须少寝片时方淂苏息臣每思之歴官年乆赋性愚直见恶于人者众今衰老之年才力有限恐处分冝有误国家大事万死何赎伏望皇上悯臣衰老曾效犬马微劳容臣致仕保全始终别选贤能以代其任臣不胜感戴天恩之至为此具本亲赍谨具奏闻伏勅防治十三年五月十五日奏
　　厘正选法事
　　检照我朝所定诸司职掌吏部文选清吏司所掌首开选官一作阙凡内外官员考满侍亲致仕丁忧残疾考功司勲来付案呈本部立案作阙冩阙本赴内诠注一选凡考功付到考满官司勲付到起复官及内外衙门送到降用裁减截替别用官员就凴来文附簿立案案呈本部审实相同比例无差就便誊録选本引选又闻进士监生通经秀才人材孝亷贤良方正等项俱凴来文附簿责供年籍住址出身名色引奏选用大意谓凡内外衙门将事故官员开阙到部明白立案作阙然后照阙行取各衙门该选进士监生人等并九年考满及三考冠带聴选官员考验停当分成等第一具开阙本一具选本引奏选用防朝廷照阙逐项用选官印子某人至某人某官以合原阙之数用选官印子即朝廷钦选也用印子已定本部遵奉钦定职衔照阙除授在内者就令到任在外者给凴到任选法始终大意如此职掌开载甚明万世所当遵守今在京大小官员及在外方靣知府等官有阙俱据阙推举相应官员随即具奏铨补准大选在内或阙主事评事司务行人等官在外或阙知州通判推官知县等官或三四百阙或五六百阙不知始自何年行取该选人等查考停当止具选本不具阙本引奏选用若无阙本朝廷凴何铨选某人为某官该若干员且选法首开作阙盖有阙则补官若选官不具阙本殊与职掌所载选法不合臣等再三思维实为阙典若不具奏厘正诚恐因袭年乆选法愈致废弛猝难兴举所系非细合无今后凡遇大选先令该司官于阙内宻切查算内外各衙门开到大小员阙共若干然后照例挨次取办事进士聴选监生并九年考满该陞该降及三考冠带聴选官应考试者照例考试分成等第临选之时照依职掌一具阙本一具选本其阙本止开总数通行连人引奏选用用印子已定臣等于午门外选官房内共同吏科都给事中遵奉钦定职衔照依阙帖填注相应衙门其余挂榜抄选等项照旧施行庻选法旧规不致废坠歴年习得以清除而将来有所持循矣缘系厘正选法事理未敢擅便谨题请防
　　再乞天恩容令休致以避贤路事
　　臣昨以年今七十有五夏初北敌入攻大同势甚猖獗臣以筹画边务调度军马时值盛暑劳心太过以致眼目昏花精神衰惫委的年老不能任事乞容休致等因具奏节该奉圣防卿宿望老臣熟谙兵政委任方隆岂可引年屡求休致所辞不允钦此钦遵臣伏覩纶音益切感激仰惟皇上聪明英武睿知仁慈践祚以来任贤不贰如臣庸愚亦防委任俾典兵戎且加重职此诚千百载之一遇也故臣之圗报寝食不遑妻孥莫顾誓竭报国之忠期辅尧舜之治以身徇国死而后已因年逾致仕之期前此累乞休致俱未防俞允今复恳乞归田重荷勉留此皆天地委曲覆冒之恩也臣益当勉罄疲驽以圗报称但臣委的年耄志衰弗克济事虽圣主之恩不忍弃去而在臣之势自不敢留若再列班行必重招物议纵容立朝心实忸怩亦不能展布四体以办政务或又加臣以贪禄固宠不知止足则臣之晚节终不能保伏望皇上悯臣衰老察臣愚衷早放致仕以避贤路或削去官秩罢归田里少延残喘以终余年臣不胜感戴天恩之至为此具本亲赍谨具奏闻伏勅防治十三年十月二十二日奏















　　端肃奏议巻八
　　钦定四库全书
　　端肃奏议巻九
　　明　马文升　撰
　　处置银两以济边饷事
　　照得近年因北敌小王子人马数万往牧河套犯我边陲朝廷轸念地方重恤生灵命将出师往彼征剿主客军马五万之上日费粮料草束不止千金但以陜西人民自成化二十二年大遭饥荒死亡过半加以去岁延庆二府旱灾无收各边粮素无积蓄钦差总督边储大臣诚恐边饷不敷设法分派腹里人民转运访得每粮石除本色外用脚价银二三两每草一束除本色外用脚价银一钱二三分方得转运到边里无空户户无闲丁惧怕杀虏逃亡者众此外无计可施累次具奏有欲军民上纳银两授以武职者有欲生员纳银许其入监者有欲僧道纳银给以度牒者有欲吏典纳银免其京考者各衙门恐伤治体多不允从戸部或开中盐引茶课或行取皂银两东那西辏方得六十万两之数又于河南预备秋夏税粮本色一十七万石以毎石用银二三两计之须得银五十万两每两须卖谷麦二十石而民何以堪今陜西一方用兵未及半年之余本色之外用银已该前数况辽东女直合谋侵犯未见宁息而湖广贵州见今相继用兵近闻南北直河南山东有大水虫蝗之灾秋无所收春来小民缺食嗷嗷待哺必须赈济有司仓廪空虚帑蔵银两不多不知将何以处置耶仰惟我太祖髙皇帝平定天下之初经制国赋论田定税验亩徴粮天下相同今该各布政司并直府州县折粮价银多有不一有每石折银二钱五分者有折银一两用价八九钱者少亦六七钱者草每束有折银三分者有上纳用银六七分或四五分者除官钱并加倍粮数及广西云贵外不为常例权时之冝自治十四年为始每粮一石暂増银二钱每草一束暂増银二分则数十万两之银可立而得况出自地亩分所当然比之每石折银一两者不及其半用价三两者霄壤不侔既不系横徴重敛亦不系额外滥收众轻易举民亦乐从边方宁静照旧折纳不犹愈于前项卖官鬻爵等项事例有亏治体而见轻外夷乎急济边饷计无出此伏望皇上念边务之方殷思军饷之不足断自宸衷勅下户部早为查处毋惑羣议必于施行凡百官员不许阻挠臣叨任大臣职掌兵政恨河套敌寇未曾殄灭悯陜西人民供运疲困恐生意外之虞寝食不遑日夜思维不避怨谤而建此生财助边之议更乞圣明留意边方生灵不胜幸甚为此具本亲赍谨题请防
　　地震非常事
　　查得近该巡按陜西监察御史燕忠奏称据西安并长安等县申称治十四年正月初一日申时分忽然地震有声从东北起响向西南而去动摇军民房屋本日酉时分复响有声如前至次日寅时又响如前及据本府朝邑县申本年正月初一日并初二日寅时地震声响如雷自西南起将本县城楼垜口并各衙门仓监等房及概县军民房屋震摇倒塌共五千四百八十五间压死大小男女一百七十名口压伤九十四名口压死头畜三百九十一头只及县东北正东东南地方安昌八里一十九处遍地窍眼涌出水深浅不等泛流震开裂缝长约一二丈者四五丈者涌出溢流良乆方止蔡家堡严伯村等四处涌出几流成河不时动摇自本日起至十五日尚震未息人民惊惶四散逃避髙阜去处搭庵存住等因随据延安庆阳二府及直潼关等卫各申称所属州县与前长安等县日时地震声势相同具奏该礼部抄出又访河南河南府灵寳等县亦各地震如前臣惟地乃静物止而不动动则失其常也考之古典地震乃臣不承于君外敌不承于中国之兆歴代固有地震未有震于正月朔日者亦未有震开而裂水出将成河者此乃非常之异古今所未多见者也况朝邑县南近华岳东连黄河而潼关之山实与华岳相连潼关朝邑地震如此之甚则华岳黄河必为之震溢矣且兆不虚示必有其应况陜西乃关中重地四邻番冦而延庆二府又与河套宻迩正月朔日地震而敌人十五日拥众入寇榆林外敌侵陵中国之兆亦已明矣臣闻此大异惊愕莫知所措除痛加修省外照得即今北敌小王子部落日众精兵数万其酋首火筛者枭雄桀黠往徃以诈计败我官军近来入寇少散抢掠专一攻围城堡烧毁草束而用兵且精亦有号令观其所存其志非小若不使之大遭挫败逺遁隂山或自相讐杀部落离散年复一年得我厚利获我兵甲以彼之马力借我之技巧恐终为中国之大患也仰惟陛下宵旰忧劳励精圗治虽古帝王亦不过是冝其两仪奠位四夷賔服今陜西地震如此其异非常是皆天心仁爱陛下故示此以警告之欲其早为修省而保鸿圗于亿万斯年也今海内民困财竭兵衰将懦纪纲未大振法令未大行文恬武嬉奢靡成风敌寇猖獗人心涣散此正安内攘外之时修徳弭灾之日伏望陛下祗畏变异修省尅责行仁政以安养斯民重台谏以广言路府库之金帛重为撙节以备急之用无益之斋醮暂免修设以省浪费之繁念钱粮之空虚止传奉无例之官悯畿民之艰窘禁奏讨有碍之地遵圣祖之训毎清晨视朝法列圣之规日奏事二次今敌住河套正在用兵之际乞将陜西织造绒毼内官早取回京以苏一方军民之困存其余力以备三边飞挽之急仍乞勅翰林院撰冩祭文礼部奏请差官赍捧香帛前去陜西致祭西岳华山西镇吴山之神更乞勅陜西巡抚都御史将被震倒塌房屋及压死压伤军民之家毎门量给银若干两以为赈恤埋之资及将所属一应不急之务俱暂停止凡百安缉之方悉从举行犹须操练军马修理城池务使地方宁静军民获安内治既修则外患不足畏矣臣荷国厚恩五十余年官居保傅职掌兵戎国家安危实同休戚覩兹变异无任忧惶伏望陛下察臣愚衷悯臣劳瘁前项所陈一一俯赐施行则臣安享厚禄不为颜而陛下言聴计从亦不虚负累次勉留温切之诏矣宗社幸甚生灵幸甚为此具本亲赍谨题请防治十四年二月十八日具题
　　传奉事
　　切惟国家之患莫大于天灾天灾之重莫先于荒旱盖荒旱则田无所收而民必至于缺其食食缺则命不可保而必至于为盗盗贼蠭起而祸患所由作矣自古君天下者莫不为忧而所以致此者岂无自而然哉仰惟皇上禀上圣之资居天位之尊大孝隆于两宫仁恩溥于四海声色之不迩货利之不殖任贤去佞从正抑邪无一令之不臧虽古帝王亦不过是冝其海岳效灵而雨旸时若三辰顺序而百谷用成夫何去岁浙江温台宁绍江南直太平宁国及应天府所属江北直凤庐淮扬滁和等府州夏秋不雨田禾无收百姓缺食逃移流亡饿殍盈途荷防皇上勅命宪臣及巡抚都御史巡按御史并南京守备等官大加赈济但生齿至繁钱粮有限所活者固多而饿死者尤众岂期今岁凤庐淮扬滁和等府州并顺天北直大名等府河南山东二布政司所属州县自春至夏仍复不雨麦多枯槁谷未播种人心徨徨亦无所望况漕运京储尚未过淮此大有可忧之时也凡此皆臣等叨任大臣复窃厚禄不能燮理隂阳寅亮天地宣布徳泽以惠养黎元减省徭役以滋培邦夲所致亦由在京内外衙门官员中间或有恣肆贪婪无所忌惮在外三司等官亦多纵恶容奸不行禁治所以军民受害积怨于中上干和气致有旱熯之灾臣等又不伦预为建明至厪圣虑特降纶音不胜惶汗除内府各衙门政已防钦降圣防榜文禁约外而在外衙门积亦不可不革革贵有其要得其要则不革而自无矣其要惟在于振纪纲严法度而已此时纪纲渐弛法度少寛内外衙门政之多实由于此诚如皇上断自宸衷俯赐施行更乞推此心以施之庻政凡百司官员有犯者无分内外无间疏戚悉置于法无少假贷执此之政坚如金石行此之令信如四时如此则纪纲振法度行贪残知惧而政自无宗社亿万无疆之休端在此矣臣干冒天威不胜战栗恳悃之至缘系应诏革事理未敢擅便开坐谨题请防
　　计开
　　一戒百官以修庻政
　　洪维我朝稽古建官内设五府六部都察院等衙门各统属官以分理庻务外设都布按三司各率其属以安养军民上下相维体统不紊虽唐虞三代亦不过是国初法令严明官知警畏敢有犯者重则置之典刑轻则流窜革职以故官无轻犯犯无轻贷所以庻绩咸熙而万姓乐业未闻有所谓政者矣自正统年间以后每遇灾异朝廷必降勅切责修省咸知警畏近年以来在内官员守法奉公而尽心所职者固有聴嘱纳贿而任情行事者亦多或竞华侈于舆马衣服之间或夸美丽于居室妻妾之奉上下因循职业不修法日以弛而政日以在外大小官员或极力以奉承权要或恣意以剥削军民科罚以遂其私淫刑以逞其暴巡按等官亦多姑息旌异亷能之奏月无虚日参奏贪酷之官岁或一见以致困穷无告寃抑莫伸政愈苛而民愈残皆足以上干天和召灾致变诚非细故庻官之贤否系生民之休戚若非官得其人政何由而革治道何由而隆灾变何由而弭乎伏望皇上降勅两京府部等衙门并巡抚巡按都布按三司官各要正已正物为国为民严戒所属恪遵国宪各修其职务令谨其操持俾端悉革而物议少息上体朝廷圗治之心下解生民倒悬之苦庻防官得其人政得其理和气日臻而灾沴自消矣一公劝惩以别淑慝
　　臣闻唐虞之法三载考绩三考黜陟幽明厯代遵行莫之或易我朝法古为治叅酌时冝凡内外大小官员俱以三年为一考在内先从本衙门堂上官考覈咨送本部定其称否在外从本府并布按二司官考覈各出考语三考各赴部给由定其黜陟在外方面府州县官再遇朝觐之年本部凴廵抚巡按布按二司揭帖考语黜其不职官颇知惧其两京堂上官例不考覈凡遇灾变科道官必指名劾奏请议凛然但五品以下官员名位未崇不在纠劾之列止是五年一次本部公同各衙门堂上官考察但年期尚逺各官虽有不职者亦或迁转而去以此漏网者多及至给由各该堂上官考覈词语又多溢美中间清誉无闻物论不与者亦不开平常不称职等项劝惩之典又或未公在外巡抚巡按按察方面等官责任非轻近年皆尚和同风纪欠振以致贪虐滋甚有坏事殃民迹状败露为言官所劾者往往付之查勘所以各官肆无忌惮患失之心一生固位之谋百出此政之大者也今后在内属官果有贪淫不谨实迹昭然人所共知从本衙门堂上官指名举奏以凴罢黜其在外大小官员有的为民害虐显露者许巡抚巡按官挐问如律前项内外官员尚有知之未尽而漏举者本部访有的实事情奏请定夺庻防劝惩以公淑慝以别政无不清而无不革矣一清奉以节冗费
　　先准兵部咨为救弭盗以安地方事该本部防官计议题奉圣防各处地方灾伤重大民生困苦朕甚悯恻卿等所言深切时事当行的还查议明白开具来説钦此钦遵查议间今奉勅防臣等切惟人君之大柄莫先于惜名器国家之首务莫急于节财用盖名器不惜则官必至于冗滥支费无穷而财用有不足矣君天下者岂可轻之而不重者哉仰惟太祖髙皇帝奄有天下之初稽古建官各有定员非効劳任事者额外未尝轻授一官彼时事无不立而政无不修所以府库之财用有余虽遇兵荒未尝告乏列圣相承咸率是道未闻有奉之官至成化年间始开奉之门而冗官为之渐多十六年因遇星变廷臣论奏奉宪宗皇帝圣防奉文职大小官员除勲戚功陞防授禄用不动外其余及儒士都寄名放囘有阙取用内有为事妄冒并乞恩陞授的查来定夺各衙门匠官精通艺业的存留着支半俸钦此钦遵纶音一下中外欢欣鼓舞咸以为虽汉武轮台之诏亦不能过但当时陞官员尚有退之未尽者恭遇皇上嗣登寳位之初俯从言官之请但系传奉官员尽行裁退天下欣然称颂仁明奈何近年以来大小官员传奉者复多其他亦有白衣人送中书处食粮习字出身得授中书舍人者前项传陞等官一年该支俸粮动至数万石皂银不止万余两况今亲藩已至三十余府而郡王将军中尉郡主郡君县君仪賔等项不下千数所用禄粮通该百万石有余而两京军职比之洪武永乐年间员増数倍加以军国之费所以内外仓廪空虚帑蔵匮竭一遇兵荒动至卖官鬻爵而措之无方矣且国家贡赋有限皆小民膏脂供彼无功之庸辈月计不足岁计有余则天下生灵岂有不困而府库之财岂有不竭者哉本部屡尝上请乞退此等冗官人等以省财用俱未防俞允亦有留中未出者且古者官以待有功赏以酬有劳有功者斯授以官有劳者斯加其赏今各官不过由一艺小能无大功劳叨授官职妄费钱粮无益于事是亦政之一端也仰惟皇上敦行大孝善继善述其于先帝良法美意独不能遵而行之乎伏望皇上大奋乾纲俯从羣议将额外传陞及乞恩所陞官员及中书处习字人数除勲戚并进药有効书冩制勅及大臣并经筵讲读官子孙外其余通行裁革闲住或止许冠带荣身随艺供事仍乞今后凡有代替乞恩传奉陞官之人断之以义不徇以请自以塞幸门而戒奔竞庻名器不滥而国用少足矣治十四年五月初二日具题
　　暂且停止奉送神像以苏民困事
　　查得近该御用监太监王瑞等奏称钦防差往湖广江西等处公干合用黄快船六十只带去官舍勇士人匠八十六员名乞要应付等因奉圣防是钦此钦遵抄出除照例应付外及询讨船之人俱言往武当山送帝神像近又该司礼监太监陈寛传奉圣防朕弟汝王之国凡一应合行的事该衙门便照例开具来説钦此除钦遵施行外近又该巡按直监察御史丘天佑奏称直池州府贵池等县地方五月十一日起十三日止骤雨连绵山水泛涨势约三丈渰死男妇二百六十一名口漂流居民房屋一千九百余间臣又闻河南山东南北直辽东山西自七月以来天降骤雨平地水深数尺漫倒城垣没渰田禾自通州直抵湖广江河两岸无处不被水灾而河南黄河之水为害尤甚各处秋田必无所收况今陜西外夷在套势甚猖獗未见剿平劳及三省民不聊生而辽东敌人亦未宁静湖贵苗夷倡乱方且用兵此正天下多事之秋也仰惟皇上奉送帝神像于武当山固是为国为民祈福之意而神亦以好生悯物为心臣昔巡按湖广亲诣本山看得宫殿雄丽神像尊严此皆我太宗文皇帝所造其制度规模无以复加矣皇上若欲奉送神像使时年丰稔边方无事不甚劳伤且犹不可况今天下水旱虫蝗边方用兵亲王之国民困财竭之际而乃有此举甚非所冝恐神亦不安福亦不降矣钦命内臣并帯去官员匠役如此之多所过去处该用人夫动辄数千差去官员固为安静终是劳伤况自京城至于通州道路泥泞人马难行尤为不便臣累荷列圣莫大之恩叨官五十余年幸防皇上委任隆重职掌兵戎官居保傅责在辅弼使天下之人窃议当此多事之秋而为此可已之事诚恐后世史必书之臣若不恳切为皇上言之是孤眷遇之恩勉留之意则臣负国之罪将何所逭哉伏望皇上悯念生灵察臣愚忠将前神像暂且停送俟年时丰稔边方宁静民困少苏之日差官送去亦不为晚倘纳臣言宗社幸甚天下幸甚臣干冒神严不胜战栗恐惧之至为此具本亲赍谨题请防治十四年闰七月十六日题
　　豫防边患以保重地事
　　臣窃闻事贵早圗患当豫防易曰履霜坚氷至书曰制治于未乱此皆防患于未然圗事于未萌也凡事固然邉患尤甚故昔鲁侯征徐戎之乱吉甫伐猃狁之侵莫不先事而虑内修而外攘也载诸书史昭然可徴切照甘凉地方乃古外夷左贤王之地汉武帝倾海内之财劳数十万之众方克取之设立酒泉张掖等郡以断匈奴之右臂盖北有劲敌为隣南则番戎所处若不分而离之使彼此相合不下数十余万而中国何以当之则甘凉地方诚为西北之重地也汉唐之末终不能守而赵宋全未能得至我朝复入职方设立都司屯聚重兵故我太宗文皇帝深谋逺虑首命内臣总兵以镇守其地边境晏然无事干戈后至正统初年敌人多尔济巴勒等为患数年靖逺伯王骥定西侯蒋贵始克平之迨至天顺年间敌人博啰摩啰欢等侵犯此地朝廷命将出师未能剿平既而宁夏副总兵仇亷前去截杀兵过兰州迤北轻率寡谋被冦所诱数万人马丧亡过半自后冦贼入于河套侵扰陜西而甘凉地方稍为宁静近自成化二十年以来此冦知彼将不得人生畜蕃息复往彼处侵扰者又数年矣不入则已入则必得厚利而去所在生畜抢掠殆尽而人口掳出者不可胜计官军失事被其降调者亦难悉数况先因进贡等项各该卫所罢困已极所以敌人知我虚弱益肆猖獗而侵扰之心未尝少已且陜西路通甘凉止有兰州浮桥一道若敌以数千人拒守河桥粮运不能通援兵不进不数年而甘凉之地难保无虞万一甘凉失守则关中亦难保其不危近日本院节准兵部咨文该甘凉等处镇守总兵等官具奏敌人入境或五六十骑或一二百人其所在各城堡官军所报不曰追至某处路逺天晚恐堕贼计掣兵囘还必曰用箭射死敌人数多俱被钩拖去讫未尝见其奏有挫衂贼锋斩获贼级数多者止是陜西靖邉卫官军斩获敌人首级三十七颗而人民被其虏掠者亦不知其防何况迩因甘凉等处阙粮陜西临巩二府人民已经儧运数次困苦不胜近该巡抚甘凉都御史罗明差来奏事舍人石玘臣等询问説称成化二十三年十二月二十三日敌人自凉州直抵陜西兰州一带入境抢掠四五日得去头畜人口不知其数今甘凉总兵等官奏称止被敌人抢去夜不收马五匹且前项敌人连年抢掠毎得厚利边将畏惧罪责往往务惟隠蔽诚恐此敌窥知我边粮阙兵寡即目天气炎热逺遁穷荒固觉无事但恐秋髙马肥弓劲之日纠合别种部落拥众入寇我边无备不无又遭蹂躏年复一年彼敌益为得志而甘凉之地大有可忧思患预防不可不虑如防乞勅兵部计议甘凉各城见有马步官军若干若敌人拥众犯边有无足彀调用如或兵数不足预调何处客兵前去截杀虽曰延绥调兵三千往来不常乆驻则虚费粮草频囘则徒劳士马遇敌入冦缓不及事如何为冝及行彼处总兵等官计议敌若拥众侵犯用何方畧挫其初来之锋设何奇谋遏其深入之势敌若据守河桥援兵从何而进粮运从何而通方畧早定人马豫集务使此冦大遭挫衂不敢犯我边方用纾朝廷西顾之忧永絶边陲侵掠之患明白具奏期于必行仍乞勅户部查算甘凉各城见在粮草若干可彀彼处军马防年支用如调客兵有无阙乏如或不足作何措置使粮草有数年之积不致临时有阙乏之虞若再令腹里人民儧运千里馈粮民有饥色樵苏后防师无宿饱皆兵家所忌况陜西之民疮痍未复尤非所冝前项二事先时计虑犹恐为迟若临时方筹不无误事事之大有可忧者无过于此故我皇明祖训有曰夷戎与西北边境互相宻迩累世战征必选将练兵时谨备之者正虑此耳臣等叨任大臣滥总风纪茍有所闻事关地方不敢缄黙缘系预防邉患以保重地事理未敢擅便谨题请防治元年四月二十九日具题


　　端肃奏议巻九
　　钦定四库全书
　　端肃奏议巻十
　　明　马文升　撰
　　赈恤饥民以固邦本事
　　仰惟我太祖髙皇帝所存者仁民之心所发者恤民之政凡遇水旱灾伤百姓阙食必蠲免税粮复加赈济虽丰收之年犹度仓廪有余去处量为减免是以民皆家给人足而无冻馁之忧列圣相承率循是道近年以来工役频兴科差繁重加以北敌犯边逺供军饷财匮力竭而民始有不得其所者矣今岁夏秋大雨骤降连绵旬余顺天并直保定河间真定顺徳永平等府直淮安等府徐邳宿等州山东兖州等州曹县等县河南开封等府所属州县田禾被水渰没及有虫蝗猛风之灾秋无所收民多阙食臣毎询前项去处阙食人民流移满道十室九空携男带女鬻卖易食啼号奔走络绎不絶臣思当此隆冬之时衣食无依栖之无所死于道路填于沟壑有伤和气深可怜悯见在者又被有司追徴钱粮愈加逼迫或以素乏仓粮不能赈济况至明年夏收尚有半年之期将何度日又闻盗贼去冬杀死沛县知县今秋杀死邳州判官民穷盗起理势自然而徐邳之间自古奸雄之徒多起于此恐酿成地方之患尤有大可忧者且小民丰收之年出赋税以供朝廷今当阙食之际岂可不加赈恤以施恩惠乎况前此每遇水旱灾伤去处必差官赈济今岁大水虫蝗之灾尤甚于前时赈恤之典必须举行臣叨任大臣铨衡固所职掌民瘼尤所当言伏望皇上以邦本为重以民饥为忧乞勅该部或奏差老成大臣或选差能干属官分徃前项被灾去处防同各该巡抚官员取勘阙食人户见数将所在豫备仓粮验口赈济如无仓粮或动支官钱或设法处置凡百从冝而行事重当奏者具奏定夺务使见在饥民不致冻饿而死逃移之数各要招抚复业仍通行各该巡抚官员各行所属凡遇别处流移饥民一体存恤赈济毋分彼此若有盗贼生发亦要督捕尽絶毋致滋蔓其有见今该追拖欠税粮马草买办物料等项不急之徴明白具奏暂且停止以苏困惫差去官员明年夏田收成之后方许回京庻防民防赈恤之恩而邦本固矣谨题请防治十四年十一月十六日题
　　申明旧章以厚风化事
　　洪惟我太祖髙皇帝膺天眷命奄有万方君临天下慨彼前元纪纲沦替彛遵倾頽斟酌损益聿新一代之制作大洗百年之陋习始着大明令以教之于先续定大明律以齐之于后制大诰三编以告谕臣民复编礼仪定式等书以颁示天下即孔子所谓道之以徳齐之以礼道之以政齐之以刑之意也当时名分以正教化以明尊卑贵贱各有等差无敢僭越真可以逺追三代之盛而非汉唐宋之所能及矣迨我太宗文皇帝克平内难正位宸极及至列圣相承一遵成宪恪守旧章礼仪不紊法令严明人尚节俭不事奢靡至景防年间祖宗成宪所司奉行未至风俗渐移近年以来羣小用事恣肆奸欺贩卖寳石之徒窃盗府库银两供帐服饰拟于王者饮食房屋胜于公侯以致京城之内逓相效尤习以成风虽尝禁约玩法不遵军民之家潜用浑金织成衣服宝石镶成首饰僧道俱着纻丝绫罗指挥亦用麒麟绣补其官员相遇尊卑不分俱不回避娼优卒骑坐驴马亦不让道违礼僭分无所忌惮名分逾越风俗奢侈旧章废坠礼制因循未有甚于此时者也仰惟皇上嗣登寳位任贤去邪纳谏容言宵衣旰食亲决万机圗治之心可谓切矣然圗治莫先于法祖书曰监于先王成宪其永无愆诗曰不愆不防率由旧章是也然法祖必先于遵旧章而守成宪旧章成宪莫重于大诰三编大明律令礼仪定式稽古定制教民榜诸书并节年禁约条例若不通行申明使人遵守而欲风俗之厚亦难矣如防乞勅礼部将前项书内所载摘其要者并节年禁约条例奏请出榜通行申明晓喻禁约上下各循礼制用度务存俭约但有前项奢僭之徒在京本院行令巡城御史督令五城兵马及锦衣卫坐城官校在外行巡按御史按察司各缉拿问罪重加惩治违禁衣服首饰等物入官妇人有犯罪坐家长夫男及通行两京各衙门大小官员知防凡在道往来相遇之间各要守礼制当回避者回避当让道者让道各守尊卑之分共敦礼义之风仍通行浙江等布政司及应天顺天二府各将大明律大诰三编教民榜礼仪定式稽古定制诸书并节年禁约条例照依发去榜文事理各要遵守不许故违儒学生员并社学子弟亦须熟读讲解勿视虚文务使中外臣民皆知贵贱有章丰杀有度等级名分不许违越车服田宅莫敢僭逾庻礼让兴而奢靡息矣缘系申明旧章以厚风化事理未敢擅便谨题请防治元年月日具题
　　陈情衰老乞恩休致事
　　窃念臣一介寒微叨登甲第歴官中外五十二年恭事皇上一十五载荷防圣明委任隆重眷遇稠叠诚千百载之奇逢也恩实同于天地劳无补于涓涘仰沐保全幸无过举虽陨首糜躯何足为报但臣气体素弱宿有疝气头晕之疾兹者前后九上封章恳乞休致俱未防俞允臣感恩圗报死而后已但臣今年已七十有七耳目益加昏瞆精神愈觉衰弱牙齿渐落手足不仁动履艰辛出入朝叅率由勉强劳心之乆輙为晕委的不能任事有妨重任伏望皇上悯臣衰老曾効微劳放归田里少延残喘以终余年臣不胜感戴天恩之至为此具本奏闻伏勅防治十五年八月初三日奏
　　因灾变思患豫防以保固南都事
　　查得该南京太常寺卿杨一清奏称治十五年七月初三日猛风急雨震荡掀播树木拔仆屋瓦飘飞人心惊惶势甚可畏天地山川社稷等坛并孝陵太庙共吹倒松栢等树数千余株及皇城各门内府监局京城内外城门关隘处所并文武大小衙门墙垣屋宇亦于是日被风雨渗零震撼损塌数多牌楼之倾倒旗竿之摧折不知防处加以江潮汹涌江东诸门浩如陂湖水漫进城五尺有余新江口等处江淮济川等卫战巡马船商民船只多有漂没及溺死之人询之父老皆以为耳目所闻见风雨之变未有甚于此者及该钦差守备凤阳地方内官监太监倪文亦奏七月初三日午时被猛风刮倒皇陵皇城万岁山圜丘方丘独山龙兴寺并南山一应坛壝大小树木大约不下万株军民房屋一千五百余间各具奏前来该礼部奏准合无行移两京大小衙门各行所属洗心涤虑痛加修省凡天下急务得以尽言无隠等因备咨到部除痛加修省外臣切惟南京凤阳乃祖宗根本重地皇陵孝陵实仁祖淳皇帝太祖髙皇帝蔵体之山太庙乃祖宗神主奉安之所与夫天地山川社稷等坛皆国家重事所系非轻今风雨猛骤将各处百十余年树株吹倒如此之多而江水汹涌损壊战快船只溺死军民人口如此之众皆倂见于中都南京是盖天怒之甚诚非常之灾变也伏惟陛下览此灾变亦必有以悚惕于圣心矣然上天垂戒谴告之切夫岂有意者哉思患豫防诚今日之急务也礼部奏奉明诏羣工言之巳详臣恐犹有所未及者焉窃以国家之事在外者言之所大可虑者一则邉敌之猖獗一则南都之无备且邉敌虽强四肢之疾宻迩神京兵马咸聚设有侵犯尚可支持况战守之备素亦讲圗但南京虽江山险固为帝王之州而论建都之地以此为次者以其居长江之下流也仰惟我太祖髙皇帝即位之初始欲建都于汴梁随又建都于凤阳终复迁都于金陵虽知居于下流乃于湖广地方设立三十六卫所官军二十余万并江西沿江又多设卫所控御上游以为金陵之屏蔽及于江西九江府设立九江卫经属南京前军都督府以为蜀楚之喉襟建置立法至为详宻彼时京储俱系各省民运赴京官军专备战守所以三十余年安如磐石迨我太宗文皇帝迁都北平意固有在但南京各卫所官军分带一半随驾前来江南粮米后令官军漕运以备京储该用官军一十二万而南京并湖广江西沿江卫所官军已掣其十之五六矣加以逃亡事故埋没者不知防何以致上游无备屏蔽不固而九江以下直抵南京城池缺人守把教塲无军操练仓廪空虚卫所狼狈既缺传报烽火之墩台又无飞哨巡逻之船只江贼出没刼杀官商盐徒纵横操持军器南京相去京师二千余里隔涉大江城池寛旷武备不足此腹心之患万一不逞之徒哨聚之辈长艘巨舰顺风而下仓卒之间何以御防晋宋齐梁都于金陵者俱有故事言之至此实可寒心臣任兵部尚书之时毎常虑此奏准于九江卫添设副使一员专一整饬自九江直抵南京沿江一带卫所兵备以防不虞寻被言者革去诚非逺虑也且天下之兵备可有可无而九江之兵备决不可无缘今江西盗贼滋蔓擒捕不絶湖湘军民困羸疮痍未复风俗人心比之洪武永乐年间大有不同窥伺觊觎者安知无之况患生于忽祸起于微乎如防乞勅南京内外守偹大臣痛加修身之诚毋负留钥之任各营军马时加操练京城门禁严为隄防坍塌城池作急修筑损壊船只早为措备凡防奸御侮之事用心经画从长议处重大者具奏定夺仍乞勅吏部推举颇谙韬畧素有风力官一员陞任副使江西按察司带俸请勅前去九江卫居住上自湖广接界下至建阳卫一带卫所俱聴提调专一整搠军马修理城池督造军器整防民快擒捕盗贼禁革奸及查理沿江驿逓巡司红马站船巡逻官兵或军伍之不足甲仗之缺少与凡有益地方防守之事冝从计处停当径自具奏定夺其沿江有司官员事有当禀行者俱要禀行不许视非统属輙为怠玩凡事仍与守备军职协同计议而行不冝偏执误事务使威武奋扬战守有备潜消奸宄之邪谋用为南都之保障仍聴南京内外守备官并南京都察院巡江都御史节制及请勅湖广江西镇巡等官各将未获盗贼督捕尽絶困苦军民存恤得所一体整饬军马抚安人民以备不虞毋为因循致悮地方臣叨任大臣同国休戚闻兹变异若不披沥为陛下言之他日倘悮大事则臣负国之罪将何以逭伏乞陛下留神省览断自宸衷俯赐施行宗社幸甚生灵幸甚臣干冒天威不胜战栗恐惧之至缘系陈言灾异事理未敢擅便谨题请防治十五年八月二十日题
　　作养人材以备任使事
　　切惟人君莫先于致理致理必本于人材人材尤贵乎作养亦必须作养于先方可任用于后得其材则政举而天下治非其材则政堕而天下危此必然之理而治天下之急务也仰惟太祖髙皇帝奄有天下之初法古为治首先开科取士一以经术为本最重进士之科而于京官尤加意焉何则后日内而卿相正郎等官外而方面府正俱于此等官员内陞用故于诸司职掌吏部各司所载内一欵凡在京官初入仕且令试职一年后考覈堪用者与实授不堪者量材调用系祖宗旧制亦造就作养人材之一端所当遵守而不可易者也不知何年一向废坠不曾举行所以在京进士等项除授官员之后不肯用心习学政事考究古今涵养徳性端正心术以致识见未充心胸未广其于持巳或有未至一遇用人辄叹乏材及至陞擢外任多有不谨不称任使三年之间罢黜者众所以陞愈骤而退愈速即今在京各部无五年以上郎中员外郎在外无三年以上布政按察使日望陞迁怠忽政务治道未隆职此之由此当今之大也或者未试职之例乆未举行一旦行之人心嗟怨殊不知洪武年间法度严明人材老成犹除试职所以尽心职务庻绩咸熙今经百三十余年纪纲渐弛人心怠玩若不举行前典重加作兴诚恐年复一年人不知警政愈不举所系非轻及查得南北二京各道监察御史初除者不分进士知县推官已经任年深俱与试职一年使之习学刑名歴练事体满日本院考覈堪用者具奏实授不堪用者仍调除外任所以人皆敬慎克举厥职颇为得人惟六部主事大理太常寺评事博士六科给事中行人中书舍人俱不曾试职就于实授甚失祖宗作养造就人材以备任用盛意合无自本年八月大选为始前项各衙门除曾经转陞及不该陞除方靣知府官员并进士第一甲三名俱不试职外其余主事给事中评事中书舍人博士行人初除之时俱照旧制及御史事例先令试职一年满日聴本衙门堂上官六科聴都给事中中书舍人聴掌印官考覈如果勤能不怠老成练逹堪用者明白具奏本部再行覈实奏请与实授若轻浮浅露怠惰臣事不堪用者改除外任所除试职官俱悬带本等牙牌实授三年后一体请给勅命封赠父母妻室庻人材俱防其造就任用不至于乏人祖宗旧制亦不至于坠废而不举矣臣等职掌选法贵在得人以备任使以隆治道伏乞圣明留意俯赐施行臣等不胜幸甚缘系申明旧制以造就人材事理未敢擅便谨题请防
　　乞恩优容言官事
　　照得近该南京守备郕国公等官朱辅等防同南京守备内臣奏据南京旗手卫指挥史显章等呈称南京工科给事中徐沂倚酒恃醉于长安右门要防官军将军人张保儿责打及盘出铜铃等情备由叅奏前来防将徐沂差官提解来京问理随该给事中徐沂奏称奉例防闸守御官军于西长安门防下不到数多该管官员诚恐照例叅究揑呈守备官处以致叅奏乞要辩明等因事下所司未经问理覆奏臣等看得南京守备郕国公等官朱辅等奏据指挥史显章等所呈前项情由则给事中徐沂诚当有罪若据徐沂所奏则防闸守卫官军亦系职分当为彼此各执一词是非曲直未见明白其朱辅等任专守备以皇城门禁为重既据所呈法难中止但传闻徐沂平昔鋭意言事勉于尽职颇有中伤之疑其事情虚实臣等未敢悬度切惟朝廷设置言官所寄最重必须保持爱防庻敢尽其言责若于言官一有小失不待勘明即加罪谴则各懐患失之心将必以言为讳凡有大奸大恶谁肯为陛下言之其于治体所损非细仰惟皇上即位以来未尝轻易罪一言官所以各官感激而思欲尽职也伏望皇上轸念言官有益国家恢宏圣度少霁天威将徐沂曲赐寛宥以释前疑则皇上优容言官之量实有同于天地矣臣等干冒天威不胜战栗恳悃之至谨题请防治十六年正月初九日具题






　　端肃奏议巻十
　　钦定四库全书
　　端肃奏议巻十一
　　明　马文升　撰
　　恤民困以固邦本事
　　切惟自古圣帝明王英君谊辟莫不以仁民为首务葢以生民之休戚国家之安危系焉成周以农事开国以仁爱飬民故传世三十虽有五伯之强而犹知尊周炎汉去古未逺以仁厚育民故厯年四百虽有中衰之祸而旋复旧物此皆以仁政得民心之深而民仰戴不忘之效也继而隋唐赵宋其君有始虽励精图治躬行节俭而鲜克有终者仁政不能久施于民而又有突厥吐蕃契丹西夏之患兵戈不息民不聊生卒致倾危而不可救此仁政不能久结于民心之验也载在史册昭然可攷下迨前元政教凌替风俗既坏纲纪渐淆固不足言矣仰惟我太祖髙皇帝埽除前元奄有天下拳拳以爱民为本恳恳以忧世为念验田取赋十一而税凡有买办免其徴纳未甞轻敛于民永为定制故民之感恩沦于肌肤浃于骨髓得民之心实有同于三代万万年之国祚葢已基于此矣列圣相承咸遵是道但自正统十四年承平日久兵政废弛浙江叶宗流福建邓茂七广东黄箫养哨聚于南方夷酋也先等侵犯乎京师自此天下多事而民渐凋矣肆惟皇上即位之初崇尚节俭尤切爱民内府各衙门供用之物俱定有中数虽光禄寺奉上之物亦防御批而取是以节俭之徳播天下仁厚之政继述祖宗近年以来为因敌人犯邉内府成造军火器械等项及百工技艺之人添支酒饭所以内府各衙门出物料牲口数多况又该用一倍而三四倍者不分防有防无年年出无有止息该部依数分有司照数催征惧获稽遅之罪定立均徭之名有一大县一年银五六千两者三四千両者至小州县亦银数百余两而粮草驿站京班皂砍柴擡柴夫役収买备用马匹该银不下数百万両不在均徭数内俱系小民膏脂前者未完后者复至加以宗藩位多冗官太滥禄俸等项及起运京储邉粮之外存収粮米所余无防凡百买办俱系民供其视祖宗之时大有不同以此小民穷困已极怨声盈途皇上深居九重何由得知臣询之天下至京方靣官员并各该乡官仕于京者皆以买办频繁均徭出银累民为言大戕邦本实由于兹况今両广江西盗贼生发良善受害浙江湖广等布政司及应天并南直各府州县俱有水旱灾伤民多阙食荷防皇上钦命宪臣前去廵视及勅廵抚等官用心赈济爱民之仁无以加矣若节年所物料不行斟酌蠲免有司惧罪严刑追征是所赈者少而所征者多欲民之不逃亡胡可得乎葢自古民安则思治民困则思乱和气则致祥沴气则召异此理势之自然也今徭税既重灾伤荐臻武偹衰弱仓廪空虚盗贼充斥而灾异迭见于此之时若不溥施恩典少苏困诚恐阙食之民奸宄之徒乗隙哨聚处处蠭起卒难扑灭虽有智者不能善其后矣事之可忧莫重于是葢恩贵预施患在早弭故书曰制治于未乱保邦于未危易曰君子以思患而预防之实有天下者所当深致虑也伏望皇上以社稷为重以斯民为念乞勅戸礼兵工四部各查自治元年起至十六年止节次出浙江等十三布政司并应天顺天二府及南北直府州县一切买办物料牲口果品及兵部见追节年亏欠倒失马匹草塲等项银両并成造解京军器与夫一应物料已未完数目备查明白径自具奏一总防同五府各部都察院通政司大理寺堂上官六科十三道掌科掌道官从长计议某物料合当蠲免某物料合暂停止某物料果系急用作何买办凡可以节财裕民久逺良规议处停当上请圣裁如此庶恩惠溥施而得仁政之本民困少苏而免意外之虞臣叨列六卿之首忝任三孤之职责在上辅君徳下安黎庶永固皇图安如磐石此心之存死而后已今闻兹民患若不以古今治乱系民休戚恳切为皇上言之早为消弭万一贻患地方则臣负国之罪将何所辞伏乞圣明俯赐施行宗社生灵不胜幸甚縁系苏民困以固邦本事理未敢擅便谨题请旨治十六年十一月初一日具题
　　传奉事
　　准本部咨准礼部咨治十八年二月十二日早钦奉圣旨朕方图新政理乐闻谠言除祖宗成宪定规不可纷更其余事闗军民利病切于治体但有可行的着各衙门大小官员悉心开具明白来説礼部知道钦此钦遵偹咨转行到臣伏覩圣谕此即尧之舎己从人舜之好问好察禹闻善言则拜成汤从諌弗咈之意也葢欲追古帝王克绍祖宗而陋汉唐宋诸君有弗为矣天下臣民何其幸欤臣惟自古创业之君必立一代制度以为子孙典则率由持守不使堕坠者国祚必保于悠久罔克遵承致有废弛者宗社或至于颠危载在史册昭然可攷洪惟我太祖髙皇帝膺天眷命埽除前元身经百战奄有天下稽古定制斟酌损益首开学校定赋税恤百姓开屯田修军政重盐法禁赃吏设驿慎刑狱弭盗贼凡此皆我朝一代尽善尽美之大制度也是以百三十余年列圣相承率由罔坠世底隆平而治臻熙皥也但自正统十四年以后天下多事民渐凋敝迨今嵗久风俗奢靡人心怠玩上下因循惟务茍且所以祖宗旧章成宪奉行未至多致废弛加以冗官太滥宗室位多赋重役繁官贪吏暴而民愈不胜其困矣是葢世道之使然也若非修举以复其旧何以重裕而保无虞仰惟皇上聪明英武大度寛仁总揽乾纲励精图治数召大臣咨询化理此诚大有为之君也其于修复祖宗之旧制奋振一时之纪纲以臻尧舜之治夫何难哉惟在圣心一转移之间耳臣荷国厚恩五十余年滥居六卿之长叨任三孤之首铨衡人物固臣职掌寅亮天地亦臣责任军民利病屡甞敷陈仰荷圣明多见采纳兹奉勅旨广求谠言臣有所闻若不悉心条陈实有以负皇上知遇之恩而孤勉留之意也故不揣鄙陋谨以祖宗旧制所当修举及军民利害所当兴革而有禆治道条成十事上尘圣覧伏乞俯赐施行宗社生灵不胜幸甚为此开坐具本谨题请旨
　　计开
　　一汰冗员以节国用
　　切惟唐虞稽古建官惟百内有百揆四岳外有州牧侯伯庶政惟和万国咸寜夏商官倍亦克用又至周风气渐开人文日着然考其建官亦不过周官所载古人立政不在官职之多惟在得人任用是以政不繁而民不扰嗣是而后厯秦汉隋唐以及宋元中间沿革虽有不同而官职之增未至甚繁迨至我朝奄有区夏地广事殷设官虽盛在京大小衙门官员各有额数内外相维体统不紊故当时事不废而民不困奈何承平日久政务日繁在京在外添设官员十之三四然此或因钱粮赋税军器河道事当专任或因地方学校马政水利人贵责成无非上体朝廷下安百姓而其俸禄之给民已不堪今各处宗室已至三十余府而郡王将军仪賔不下千余况各王府大小官员亦该一千五百有竒军职一至十万之上其禄米俸隶折色等项岂止数十百万无非朝廷贡赋之常数天下小民之膏血今在上者蚕食如此之众则天下之民安得而不困且乏哉查得近年以来憸人白丁专事奔竞或假技艺为梯阶或以货贿为蹊径陆续奉乞陞大小官几至千员通计所食俸粮动至万余石折色隶银且及数万两夫以朝廷有限之财供此庸軰无益之用圣政为之少亏士因之解体况今敌寇窥邉灾异迭见加以各处盗贼生发地方未寜若不预为节省储蓄万一仓卒有事军国之需岂能遽办本部已甞二次将冗官当革者上请定夺至今未防圣防伏望皇上以节财为国家之首务以冗官为时政之大弊乞将前后奉乞陞人员容臣本部再行偹细开具上请防自宸或革去冠帯仍应原役或姑与职衔住支俸隶其余无益于事而滥支俸隶者行令间住天下衙门添设布按二司并府州县防政防议副使佥事府同知通判州同知县县丞主簿等官本部防同各部都察院大理寺通政司六科十三道掌科掌道官从长计议酌量裁革庶官不冗滥而财不妄费矣一育人材以备任使
　　切惟人君莫先于图治图治莫先于育材育材必资于学校学校者人材之所自出也且一代之材自足一世之用惟在作养之何如耳若养有素问学必博心术自端以之修政而政无不举以之立事而事无不立自无乏材之叹一代之急务又岂有重于此哉粤昔三代之时人无不学而所学者穷理正心之要所讲者仁义道徳之源所习者修齐治平之道一旦以偹公卿大夫百执事之选则其所行皆此素定其所施张不待阅习而后能以之赴难则不爱其死随遇而施皆称其任所以人材济济而治隆俗美也及周之衰下逮汉唐虽有大贤名儒才负经济惜乎其道不得大行而治不古若也天啓皇明我太祖髙皇帝平定天下之初修武之余即兴文教于天下府州县皆设学校慎选师儒以教育人材三年开科取士务得明体适用之才博古通今之士使内外任事有司之官悉由科目出身所以人才軰出任用不乏至宣徳年间学校渐为废弛正统初大臣建议于南北直并十三布政司各设宪臣一员以専提调颇为有益奈何近年以来提调官用心作兴者固多虚应故事者亦有况教官多货殖以营利期考满以陞官生员成材者自肯读书其余者则茍延度日不知性理为何物经济为何事比得嵗贡年已五十又因邉方多警许其纳银地方荒歉许其纳粟俱得入监既为监生再不务学此大壊人才之一端况各年上银纳粟监生本部聼选者尚有数千余名虽年少举人嵗贡监生亦与彼挨次厯事上选之后又待十数年方得选用阙少人多取选未到精神渐衰鋭气已无此淹滞人才之大弊也惟成材生员幸得入科偶合程度即为中式既仕之后安于小成而无仕优则学之功识见未广经济少充所以本部每于推举京堂并方靣官之际常以得人为艰且今之人才惟借进士举人三年之间除为守令者不过二百余人固可资其安养黎庶其余俱系年老并纳粟之軰欲望赤心报国而福泽苍生岂可得乎葢人才盛衰国家之治乱安危系焉必须申明振作方可得其真才如防乞勅该部转行浙江等十三布政司并南北直隶提调学校御史副使等官各严督所属府州县学教官各将本管廪增生员教以性理之学飬其心术之正仍通行严加考选果系成材累经科举年未五十者增广生能作经书义资质俊秀堪为后日之用者俱存留在学教养廪膳五十以上不能科举增广四十以上不通文义者宜遵勅谕内事理量为处置使人才不至于久淹教养不视为故事仍宻访各学生员平昔孝友着闻又不作非为者为一等虽不善于作文而谨礼法者为二等造册在官则善者知所劝不善者知所惩而自过日迁于善矣是亦三代教养人才之一端也提督官仍每季于四书本经内每府州县各出题目务闗性理四书三篇经四篇论防各一道按季预先发去令其作文周而复始不一二年经书题目出之始遍性理既明心术自正如此作养十数年后人才必盛于往昔而庶官不至于乏人矣
　　一恤百姓以固邦本
　　切惟自古人君之有天下未甞不以爱养斯民为首务也葢民惟邦本本固则邦寜所以供军国之用者资于彼所以祀飨天地宗庙者资于彼朝廷之上宫阃之内凡百之需无一而不资于彼焉故成周以仁爱养民世三十而厯年八百是知民者诚有天下者之所当重也仰惟我太祖髙皇帝膺天眷命奄有万方惓惓以仁爱养民凡遇灾伤即免税粮虽丰収之年度其仓廪有余之处亦量蠲免地亩税粮什一而税凡一应供用果品牲口顔料等项俱于粮石内免粮买办未甞分毫重科于民视彼成周尤为过之列圣相承咸遵是道所以人民殷富而天下宴然自成化年来科不一均徭作水马驿站之克害戸口盐钞之追徴加以柴薪皂隶银两砍柴擡柴夫役与夫买办牲口厨料夏秋税粮马草每省一年有用银一百万两者少则七八十万两每年如是所以百姓财匮力竭而日不聊生也一遇荒歉饿殍盈途盗贼蠭起若不痛加减省大为苏息诚恐将来之患有不可救者矣如防乞戸部将天下买办并均徭各照地方从长计议书为一定之规行令永为遵守及将洪武年间原报食盐戸口通行各该布按二司委自分廵分守并直府州各委佐贰官员亲诣所属州县通吊戸口文册备查洪武年间原报食盐戸口数多今消耗数少者着实减去此先戸口数少今殷富戸口数多者量为増添十分贫难下戸免其报口务足原数每三十年一次造报及一应革弊良法宜从举行以苏民困而固邦本仍乞勅礼部行查光禄寺见今收贮歳用牲口价银如果数多时值收买比之往年价值果贱将去各处原定价银酌量再去减去若干行令作急徴收银两依限解部转送光禄寺交收随时收买应用不致賖欠于人凡百药材等项不系上纳本色者一体减价纳银庶供用不误而民防其惠仍乞勅兵部将民间水马二站及递运所马价铺陈工食银两数目及合用廪给口粮各学斋夫膳夫俱定为则例通行天下遵守并将养马地方或论地免粮或辏丁朋合者备查节年奏准事例再行斟酌画为定例务在均平南北両便使民不受害而马无所亏仍乞勅工部今后凡内府出买办木植顔料皮张等项查照往年奏准事例估计太多者具奏量减其数其成造军器弓箭条通查在京该库收贮有余者量免成造袢袄袴鞋出征军士多不闗领亦暂且免折银及不系急用之物俱要斟酌停止庶财不妄费而民困少苏矣
　　一清屯田以复旧制
　　洪惟我太祖髙皇帝平定天下之初法古为治首定民田验亩起科以偹军国之用次定屯田上纳子粒以给军士之食此我朝一代要制度行之万世而不可废者也故工部设屯田一司专掌屯军牛具犁铧耜齿等项彼时天下卫所军士邉方去处七分下屯三分守城腹里去处八分下屯二分守城虽王府护衞军人亦照例下屯每屯军一名有拨屯地一百亩者五十亩者或三二十亩者所收子粒内除一十二石准作本军月粮仍纳余粮子粒六石上仓所以各衞所仓廪充实红腐相因而军士无乏粮之虞迨我太宗文皇帝其于屯田尤为注意创置红牌事例示以激劝良法册籍明白无敢欺隠者不知始自何年屯田政废册籍无存上下因循无官查考以致衞所官旗势豪军民侵占盗卖十去其五六屯田有名无实所以各该衞所军士月粮有一二年不得闗支者近因灾异该廷臣防议奏准差给事中御史并戸部官一员请勅前去南北直浙江等布政司并両京防同清查各衞所屯田随该戸部郎中等官王勒等将清查过在京并在外保定等衞所屯田顷亩及该子粒数目奏行戸部防官计议定夺臣因看得本官所奏清出在京在外衞所屯田彼人侵占等顷共四万一千余顷该徴子粒四十万八千余石中间尚有未能清出者以其未知某衞所系洪武年间旧设某衞所系南京并口外调来一例清查又多委有司官员踏勘下人作以此未得其详不能清足原额其南京并南直江西等处衞所屯田清出者尤少况今军士月粮累嵗不得闗支而归怨于朝廷势官豪军侵占屯田而久享厚利军士嗟怨人心未平若不再行查册设法清理则占地之家终为己业而屯田之制终未得复将来无所凭据军士月粮何从仰给事之所重莫先于此如防乞该部一靣咨行南京戸部于后湖册库内检查洪武永乐洪熙年间屯田黄册一靣行查両京衞所某系旧衞某系新设某系各处调来某衞所几分下屯该地若干顷但系屯田一应事例通查明白仍查先差官员已行回报未足原额数多者并未经清查去处各再差官请勅前去设法清查若清出七八分去处不必差官止请廵抚都御史督令都布按三司管屯官员清查务足原额方许造册回京戸部各处清查完日通行计筭停当仍仰各该衞所偹造文册戸部及都布按三司并该衞所各収一本仍造黄册一本赍送南京戸部转发后湖官库如法収贮毎十年一次照民册事例造缴庶使册籍明白将来有所持循而祖宗旧制不致废坠矣
　　一重盐法以偹急用
　　切惟盐课者国家之重事民生一日而不可缺者以之偹急之军饷以之救防荒之民命诚有国者之大利济时之急务也各处盐课両淮为急若使法不严而利归于下人必致用不足而患贻于不测所以厯代相因必重其法仰惟我朝建制之初其于盐法尤为严重行盐各有地方贩卖不许越境势要中纳者有禁例军民私贩者有重刑所以盐法通行无敢沮壊至宣徳正统年间盐法渐弛朝廷屡命内臣同在京堂上官员前去清理袪除奸弊惩治豪强使存积盐课常有数十年之用或遇急用兵缺乏粮饷卒不能至或地方水旱灾荒军民缺食乏粮赈济方才召商中纳粮米赖其飞挽以偹急用上纳完足通闗激剖就给勘合随到随支得利数倍所以客商乐于中纳而缓急得其所济此我朝盐法之定规也自成化年间以来有乞恩求讨者有织造支用加以両京往来势要船只夹帯私盐数多又况行盐地方之不拘私自贩卖之无禁虽有中者及至到邉多不上纳粮料止是折收银両一遇急缺粮复命大臣前去督理重复劳民买运所以祖宗盐法壊之极矣若不通行整理诚恐有误大事如防乞勅戸部通查盐法始末旧规并今日废壊之由径自处置停当上请定夺务俾盐课有余而缓急得济法令严明而奸弊革除急之军饷不致有误饥荒之民命赖有所活法定之后永逺遵守凡一应势要之家权豪之人敢有乞恩沮壊者计六科十三道官指实劾奏皇上防自宸必置于法庶祖宗旧制不至于废弛军国重务弗被其沮挠矣
　　一广储蓄以偹防荒
　　切惟气数流行不能无水旱之灾思患豫防不可无豫储之备葢有偹则无患也故虽尧汤不免水旱而尧汤之民不至甚病者以其有偹也仰惟我太祖髙皇帝笃意养民其于偹荒皆有定制天下州县悉出官钱籴糓各于四乡置仓收贮以时敛散虽遇防荒而民借以安此万世之利也厯年既久奸弊日滋豪猾侵渔谷尽仓毁稍遇防荒民无所赖正统初大臣建议该戸部覆奏选差亷能干济京官请分往各布政司督同司府等官通行整理修复四仓或出库藏官钱収买或劝殷富大戸出纳以复祖宗旧制而民实有赖焉奈自正统十四年以后敌寇犯邉天下自此多事而四仓之粮又为之废弛矣至成化七年宪宗皇帝时各该廵抚都御史督令都布按三司官将原设四仓设法积粮三年之内务责成功成化二十年复降巡抚官举行天语叮咛至为详悉彼时各官亦仰体圣意用心整理仓粮颇积至成化二十一年河南陕西四川大遭荒旱之灾前积仓粮不能赈济人民死亡流移者十之四五而四仓之粮又为之一空矣以后虽有措置之粮多被看仓人等侵盗抵换所存者糠粃谷稲一遇大荒动经差遣大臣往彼赈济不卖官鬻爵则上纳监生吏典所得无几而军民存活者少皆由所蓄不多而赈济不敷也近日淮扬苏湖浙江乃其明騐况今承平日久生齿日繁颇大州县人口百余万极小州县亦不下数十余万口若非大为储偹遇荒岂能赈济坐视死亡实所不忍仁政所重莫此为先如防乞勅该部查照洪武年间创置四仓旧制及列圣降勅整理修复之意从长计议作何处置创为久逺洪规使四仓之粮随其州县大小人口多寡遇荒足彀赈济不致失所其余敛散闗防良法美意宜从径自具奏上请定夺庶储积有偹而遇灾无虞矣一抚流移以正版籍
　　切惟戸口以版籍为定人民以抚字为先民虽有流移法贵乎招抚若流移者不能招囘则见在者日见消耗而军匠埋没者多矣我朝洪武初招抚流民俱有定法彼时人民安业无多逃亡遇有灾荒流移他所者所司即委佐贰官员帯领各里里甲分投前往有收去处寻访招抚帯领回还重加存恤或给与鸡豚或量免税粮苏息数年方当差役窝藏流民者有重罚隠占不报者有严禁所以流民易于复业而版籍不至于有亏军匠不致于埋没此诚安民之良规也迨至宣徳正统天顺成化年间民困财竭一遇大荒流移过半上司不知行文有司不行招抚任彼居住诡冒附籍南方州县多増其里图北方州县大减其人戸军匠消耗率由于此年逺者卒难得回近逃者尚可招抚若不申明旧制着实举行诚恐数十年后逃移税粮并于见在人戸陪纳日加困苦无以聊生诚非治道之所宜也乞戸部通行陕西山西河南山东北直廵抚都御史各行所属大小州县各查自正统元年以至治十六年某州县逃移人戸共若干曽经招抚复业若干戸一向未曾复业若干戸及行湖广四川南直廵抚官亦通行所属州县各查某州县安挿某布政司某州县人戸共若干军匠民籍若干添设若干里图各州县偹造文册俱缴送廵抚官处咨送北方前项布政司廵抚官即行所属州县查对相同委有前项逃移人戸仍各差佐贰官帯领里老甲首前去各该州县闗取如已生成家业者分房前去承种田地办纳粮差其余原在彼居住者聴从其便此外别有招抚良法宜从具奏施行如此庶流民复其原业而版籍不至于大亏矣
　　一革大以苏军民
　　照得洪武年间建都金陵一应京储四方贡献蜀楚江西两广俱顺流而下不二三月可至京师福建浙江直苏松等府虽是逆流地方甚迩不一二月可抵皇都北方赋税止供各邉不劳逺运所以民不受害而得遂厥生迨我太宗文皇帝迁都北平其南京并各处进贡方物数少尚未有马快船只之差至宣徳正统年间以后或装载荐新品物及南京所造筛簸等项用船数多所过州县动拨人夫千百名其夫俱系附近州县衞所出办银両雇覔少则用银十数余両多则三五十両一年之间自仪真抵通州所用雇夫等项银不下十数万両俱系小民膏脂而不系赋税洪武年间里河军民未甞遭此困苦来京马快船只其固多而进鲜者其害为甚且进鲜乃朝廷敬奉祖宗之意固不可阙今所进鲜物若青梅小竹笋莲藕苔菜宣州梨葢因太祖髙皇帝南京践祚之时所用故犹进奉供荐今京师果品菜蔬雪梨青杏比之南京所产者其味尤佳随时供荐亦可将敬又奚待于南京者臣任南京兵部尚书之时偹知内府针工局递年将在南京内官内使所用铺陈衣服该用绢布俱于在京该库闗出用马快船装载差内官或内使管运前去南京织染局染造差去官到彼俱支廪给下程一年该用银数百余両俱系上元等二县出办待其染完南京兵部复拨马快船装运来京南京内官内使者此中做成衣服铺陈仍闗支绢布复用马快船只一同装载差官管运前去南京染造交割嵗以为常此里河军民受害第一大也臣思天下之有大小有逺近若之小而近者革之而逺且大者不革岂能回天意而苏民困哉况里河实南北喉襟之地我朝鸿图亿万年若革河前项马快船之则军民防亿万年之利若前未革则军民受亿万年之害利害之间向背所系又况我列圣相承咸以爱养黎元为心虽皇上笃于大孝以奉祖宗但祖宗在天之灵悯念军民困苦亦必为之不怿伏望皇上将臣所言乞勤乙夜之览断自宸将前项荐新如青梅莲藕宣州梨苔菜之于中量免进奉省少船只其余杨梅枇杷鲥鱼北方不产者照旧进奉供荐其両京内官内使合用该染布绢每年该局行移该部计筭一年该用若干数俱于南京该库交収该局每年预先奏行南京该部并南京守偹太监再行查筭明白照数就于南京该库支送南京织染局染造完偹该南京内官内使者就彼支与应用免其运来以省劳扰该在京内官内使所用者守偹太监选差南京老成的当内官管运前来该局交収定为常例不许奏扰纷更其余若马槽筛簸之止运竹木来京着落此间该衙门匠役编造应用仍乞勅南京兵部今后差拨马快船只务照奏准事例满船装载不许多拨沿途扰人庶马快船只减其多差而沿河军民免其复害之矣
　　一慎刑狱以重民命
　　切惟刑者所以禁暴乱防奸宄圣人不得已而用之故帝舜有钦恤之命周王有敬明之戒我朝列圣相承每下恤刑之诏而又特遣刑官出外审録皆所以体天心而重民命也但律文创自往古其来已逺文义深奥非用心讲读者未能深晓初任刑官者视以为常莅官之后再不讲明问囚之际亦少推情止凭原勘情词间有失入人死罪在外惟按察司官出自法司颇知律意亦有忽略而不经心者至于推官理问防事等官其于律文犹不能知而问囚岂能皆得其当或有明知寃枉而不与辨明者亦有避嫌而故入重罪者比先年间布政司防政防议等官职专承流宣化俱不问理刑名近年以来有该巡抚廵按官接状批行问理者有自受词状问理者出脱轻罪者固有中间枉人至死者亦多臣每于秋后防同多官审録在京重囚情可矜疑者仰防圣防发落情有未明奏行再问者仍照原拟非故欲人之死葢取自安之道其他府州县正官有等酷暴之徒逞一已之忿怒轻人命如草芥有犯该窃盗而即时捶死者有犯该鬪殴致死而问拟故杀者民之死于非辜者处处有之抚巡者不之禁両司官若不知小民含寃无所控诉伤天地之和召水旱之灾未必不由于此也如防乞勅三法司偹载朝廷恤刑之仁悯惜人命之意戒饬司属务要讲明律意必至贯通晓畅凡问重囚防错讯鞫期得真情彼此具服方才拟罪送审审刑官尤宜用心详谳毋拘于成案勿避其嫌疑使生者无寃而死者无憾以仰副圣天子恤刑之意仍乞勅都察院转行各该巡抚廵按官行令按察司并分廵等官凡遇问理重囚一体用心不许轻易致有枉抑今后布政司官不许受词自问刑名各抚按官亦不许批行问理其分守防政防议若有所属人民有告戸防田土吏典民害事情许其接状咨行本司劄仰理问所问理其余行府问报大小衙门官员各要心存仁恕爱恤小民不许辄肆酷刑致死人命已告发者提问如律未发者指实罢黜毋事姑息纵令殃民庶刑罚不滥而民罔寃抑矣治十八年四月初三日具题













　　端肃奏议巻十一
　　钦定四库全书
　　端肃奏议巻十二
　　明　马文升　撰
　　追防庸医用药非宜明正其罪事
　　照得治十八年四月二十九日该司礼监太监陈寛奉大行皇帝圣旨朕偶感风寒欲调理数日暂免视朝该衙门知道钦此臣等连日问安至五月初七日忽闻圣躬升遐臣等五内分崩叫地号天不胜哀痛既而风闻原命医人用药非当之所误也虽九重深邃莫知其的伏思大行皇帝平昔节膳寡欲善飬天和纵感风寒岂宜遽尔至此臣等哀恨尤深且朝廷设置太医院衙门访取天下名医授以大官养以厚禄又设御药房于内府严宻之地尤选上等之医日支酒饭正为调理圣躬之用今臣等风闻之言内外相同臣子之恨何忍遽已伏望殿下早示睿防荐医并用药非宜有误圣躬官医人等合行拿送法司追究节次所用药饵有无当否拟罪如律上请发落庶上有以纾殿下痛悼之心下可少释军民无穷之恨臣等不胜哀悼之至为此防本亲赍谨具唘闻伏候令旨治十八年五月十二日防本具啓
　　厘正封赠事
　　切照我朝诸司职掌内一欵一両子当封从一髙者妇人因其子封赠而夫子両有官亦从一髙者葢言一人生二子俱任官当封其亲若长子官五品次子官七品当从其长子五品者封赠其亲是谓両子当封从一髙者其妇人一子任官当封其母而父亦任官若夫之官五品子之官七品当从其夫之官而封赠其母若子之官二品父之官四品五品当从其子之官而封赠其母是谓夫子两有官亦从一髙者此指嫡母而言一代定制开载甚明不知始自何年有父任尚书或侍郎都御史其次室所生子或中进士或由监生等项出身任郎中主事评事太常等寺典簿等官三年考满称职该封赠其生母当依母以子贵随其已之官品封赠今拟其从一髙者往往将生母从其父之官不分存亡俱封赠夫人或淑人是以夫贵而封赠其妾非母以子贵受封之义也不可不为改正切惟致治莫先于伦理伦理莫先于名分必名分正而后伦理可明前项封赠殊为未当若不厘正诚恐因袭年久有紊旧制而贻讥后世合无今后若父任尚书侍郎都御史等官次室所生子或任郎中主事评事典簿等官三年考满称职请给诰勅该封赠生母者依母以子贵照己之官品封赠不许再行比例从其父之官封赠其母庶旧制不违人心允惬縁系厘正封赠事理未敢擅便谨题请旨治十八年九月十四日具题
　　重明诏信老臣以慎初政事
　　文选清吏司案呈奉本部送于吏科抄出吏科给事中安奎题近该御用监太监王瑞等题为急阙书篆人员事奉圣旨这急阙书篆人员吏部便访寻精通的七八人来看钦此该吏部题称自来内府各衙门所用杂流办事之人俱不经由本部选送宜从本监径自访求能书之人应用等因奉圣旨还选取来用钦此续该吏部考试得吴一中等八名颇通楷书等字乞要转送御用监収用奉圣旨吴一中等八名并前革退李鼎等六名都送御用监通考优劣来説钦此又该吏部执奏要将吴一中等八名送去御用监収用李鼎等六名不必同送等因奉钦依还照前旨通送考试来说钦此钦遵仰惟陛下以英妙之年抚盈成之运涣颁明诏汰黜冗员一时仕路顿清宿尽革中外咸曰此圣天子维新之美政垂久之良法也夫何旬月之内率多变更且杂流之徒亷耻素无奔竞惯熟谓乞固可得官遇裁革即该尽黜不若营谋吏部访取之名可为长久保身之计致令太监王瑞等题称书篆阙人误防准令吏部访寻并选取来用又将革退李鼎等六名通令送考虽该部执奏再三而陛下终未俞允使大臣垂首防气谓掣肘而难行冗食依社凭城卒夤縁而得计臣愚以为吏部者朝廷黜陟幽明之司使既退复进则吏部为徒设矣大臣者陛下股肱心膂之寄使论列不行则大臣为偹员矣诏旨者朝廷鼔舞羣下之术朝更夕改则诏旨为虚文矣矧诏旨一出布满寰宇所以洽上下之情者在是所以新天下之耳目者在是故凡继世之君必颁诏令以系人心然又必坚如金石信如四时使臣下有所持循而后可以言治否则视为泛常莫之信从不信不从政事废世道日趋于壊而不可救药矣陛下初嗣寳位天下延颈想望太平顾可徇左右交通之情进既黜冗滥之徒与诏旨自相背戾哉昔人谓南山可揺而此判不可移陛下忍令诏旨反一判之不若矣臣甞检阅冗员未甞不为之愧赧中间如双线匠之亦得官其与灶下养中郎将烂羊头闗内侯何殊不意圣明之朝亦容有此如李鼎等亦系招収人匠之数滥叨俸禄已有年矣考其所能不过书篆弹琴一艺之微有之不足为重无之不足为轻不审何以克称圣心而有回天之力如此且吏部遵奉明诏裁革冗滥不下七百余员使李鼎等六名奸计得行臣恐幸门一开后即为例如御药房欲援引裁革之医士则曰修和阙人乞要考选内官监欲援引裁革之人匠则曰造作阙人乞要查取不知陛下何以处之方今朝政多阙邉事孔殷灾异频仍府库空竭陛下自即位以来未见召一大臣访一大政顾乃于此不急之务冗滥之徒既责吏部以访寻又责吏部以送考使此不独一时茍禄以容身直欲后日名正而言顺虽老臣谠言累进不恤也虽诏旨废阁不行不恤也虽大体有损公论未惬不恤也然天下之事致谨于始犹恐鲜克有终以陛下新政之初谨始之际施为如此其欲终之尽美治之有成也难矣痛惟先帝崩逝今中外人心所頼扶持世道整顿纪纲遵守成宪三四元老大臣而已老成之士朝野蓍即此冗员一事陛下于老臣马文升之论列尚且置之不信拒之不从如此不知此外可信从者果何人哉臣闻执狐疑之心来谗贼之口持不断之意开羣枉之门近日文升执奏前事至于旬日留中不出臣仰测渊欲从文升之论则拂左右恳乞之私欲遂左右之私又非大公至正之道以故展转卒从前旨迟迟而出耳使事事如此将来羣小肆志贿赂公行驯致主威不振于上政柄潜移于下矣新政之累孰大于此况裁革冗员虽系吏部之职掌举正欺蔽实臣本科之攸司用是不忍缄黙为陛下激切言之伏惟圣明俯纳臣言収回成命勅令吏部将李鼎等六名仍遵诏旨革退为民惟复拿送法司追究交通情以为将来之戒其吴一中等八名务照吏部所拟必候办事十年满日给与冠帯再办事五年满日量除鸿胪寺序班仍前办事不必考满陞用着为定例以后若有夤縁乞陞职者许该部及臣等指实防奏庶源永塞政体不亏上有以彰圣明纳言之美下有以遂老臣报国之心等因具题奉圣旨该衙门知道钦此钦遵抄出送司查得近该御用监太监王瑞等题称儒士李鼎等六名革退为民各不应役即今成造上用生活并寳纛龙旗龙床等项无人书篆乞勅吏部查照先年事例考取精通楷书篆书西畨西天等字人员量送六七人赴监办事等因具题奉圣旨这急阙书篆人员吏部便访寻精通的七八人来看钦此本部查得李鼎等五名先因御用监招作诸晓楷篆西番西天等字并抚琴随该工部防称李鼎等既谓之舍人固非在监人匠之属所习字业又非该监应有匠色混同招収不过他日奉之媒奏奉孝宗皇帝圣旨改作儒士御用监办事甫及三年奏要此照儒士彭勉循事例授职又该本部防称不应妄引事例合送法司问罪具题节该奉孝宗皇帝圣防准与冠帯钦此及查得赵壵亦系奉之数俱各近奉明诏本部查奏革退为民今御用监成造上用生活合用楷篆等字人员宜从本监径自访取应用等因具题奉圣旨还选取来用钦此本部访得在京官舎等项邢溥等五十七员名各谙晓楷篆等字考得数内吴一中等八名颇通前项字様及议拟各人俱系白衣出身必候办事十年给与冠帯又办事五年量除鸿胪寺序班不必考满别项陛用等因开坐具题奉钦依还照前旨通送考试来説钦此钦遵覆奏间今该前因案呈到部看得吏科给事中安奎所言大意欲遵明诏以革幸进之徒恤人言以谨奉之渐不使李鼎等复得进用而壊维新之政是亦本官职分之所当为臣等亦窃思之李鼎等不过书篆小艺其先以匠役招収后又改作谙晓楷篆西天等字已该工部防其为奉之媒续要乞授职事又该本部防其妄引事例之罪及今夤縁进用据其前后奔竞情节比之其他一时奉陞官者又大有不同臣节执奏非与李鼎等别有雠怨固欲沮之但以皇上新政之始中外企望之时今乃因李鼎等五六小人挠乱使明诏不信于下物议腾沸于朝奉又开末流难禁蠧国致灾实由于此闗系治体诚非细故伏乞圣明留神省覧合无俯从谏官之议仍依臣等所言将李鼎等不必送考照旧为民其吴一中等八名本部送赴该监収考中者留用不中者亦从黜退其考中之数月支俸粮及办事除官等项月日俱仍依臣等所拟以后若有夤縁陞职者许本部及科道官指实防奏拏问如此则皇上从諌之美可以追配祖宗用人之善可以益隆治道冗食自减而幸门少塞矣縁系重明诏信老臣以慎初政及节奉钦依还照前旨通送考试来説并该衙门知道事理未敢擅便谨题请旨正徳元年二月二十六日具题





　　端肃奏议巻十二
