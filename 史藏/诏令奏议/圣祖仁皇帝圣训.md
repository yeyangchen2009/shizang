　　钦定四库全书
　　圣祖仁皇帝圣训序
　　朕荷
　　皇考圣祖仁皇帝付托至重兢兢业业早作夜思以期无
　　负继述仰惟
　　皇考留遗矩矱朕得监于成宪是则是效实天下万世所
　　当钦承观法爰命大学士等纂修
　　圣祖仁皇帝实録阅时九载书成千卷自古帝王功徳之
　　隆盛记载之繁富未有加于此者顾
　　实录乃编年之书我
　　皇考顺时布化若
　　天道之流行春秋冬夏各协其宜而其中条分缕析饬纲振纪精微所寓随举一端皆为法式于是复令纂修诸臣分恭辑
　　圣训六十卷洋洋乎
　　盛徳
　　大孝敬
　　天勤民文教之诞敷武功之赫濯礼乐之明备政刑之修
　　举一经
　　睿谟千古莫易夫六经诸史之传皆有经有纬朕于皇考神功圣德精心体察以
　　实録为经以
　　圣训为纬于编年见因时之宜于分见随事之要一敷施而有所循也一话言而有所法也一寤寐饮食而有所遵也于戱如天之仁如日之照如神之哲万虽赜莫不含并包于
　　圣人之度内而警惕训谕之辞尤必凛凛扵时几孜孜于熈绩勤勤于小民之恬养亹亹于嘉师之祥刑盖
　　圣心愈切而
　　圣德愈崇是以统乾坤之范围而不过发圣贤之阃奥而靡遗以六十余载之鸿规为千万世后昆之垂裕其所裨益曷有涯量哉此朕命官敬纂
　　皇考实録而又恭缮
　　圣训之深意子子孙孙其永宝诸
　　雍正九年十二月二十日













　　钦定四库全书
　　圣祖仁皇帝圣训序
　　自古圣人诞受天命为下民君师必亶聪明睿智之资首出乗干以绥猷而立极凡其经纬万端敷之彞训者防不深切着明炳日星而章云汉典谟所载雅颂所陈唐虞三代之隆有如一辙钦惟
　　皇祖圣祖合天运文武睿哲恭俭寛裕孝敬诚信中和功徳大成仁皇帝圣徳广运久道化成文治光昭武功赫濯薄海内外深山穷谷之众总沦浃于仁心仁政之中教思无穷训词深厚歴考熙明之运未有跻此崇隆者也肆我
　　皇考世宗宪皇帝以
　　圣继
　　圣用人行政一一仰法
　　前徽既纂修
　　实録成书复分恭辑
　　圣训六十卷俾
　　皇祖六十余年敬
　　天尊
　　祖经国保民农田学校礼乐兵刑之盛迹见之都俞吁咈间者粲然常新厘然备具永贻我后嗣子孙亿万年升平榘范葢
　　皇祖性本生安道兼创守实集千古圣帝明王之大成是
　　以
　　圣谟洋洋明征定保宏纲钜目有要有伦精一之心传荡平之王路胥不外乎此也予小子昔在龆龄早荷
　　圣慈赐育宫庭祗聆
　　训廸兹膺基绪绍闻衣徳之志兢兢业业不懈益虔昕夕
　　寻绎惟期懋遵
　　祖训以无负
　　皇考善继善述之贻谋顾金匮石室之蔵中外无得见者
　　爰命儒臣敬谨缮写授之剞劂庶我
　　皇祖圣祖仁皇帝建中表正牖民觉世之言昭垂寰宇羣
　　工士庶咸得渐摩于
　　圣训之崇闳而率由无斁也不亦庥欤谨序
　　乾隆六年三月二十四日












　　钦定四库全书　　　　　史部六
　　大清圣祖合天运文武睿哲恭俭寛裕孝敬诚信中和功徳大成仁皇帝圣训目録　诏令奏议【诏令之属】
　　卷一
　　圣孝
　　卷二
　　圣徳
　　卷三
　　圣徳
　　卷四
　　圣徳
　　卷五
　　圣学
　　卷六
　　圣治
　　卷七
　　圣治
　　卷八
　　圣治
　　卷九
　　圣治
　　卷十
　　敬天
　　卷十一
　　法祖
　　卷十二
　　文教【附武科】
　　卷十三
　　武功
　　卷十四
　　武功
　　卷十五
　　武功
　　卷十六
　　武功
　　卷十七
　　武功
　　卷十八
　　武功
　　卷十九
　　武功
　　卷二十
　　武功
　　卷二十一
　　恤民
　　卷二十二
　　恤民
　　卷二十三
　　任官
　　卷二十四
　　广言路
　　卷二十五
　　严法纪
　　卷二十六
　　严法纪
　　卷二十七
　　理财
　　卷二十八
　　愼刑
　　卷二十九
　　愼刑
　　卷三十
　　重农桑
　　卷三十一
　　兴礼乐
　　卷三十二
　　省方
　　卷三十三
　　治河
　　卷三十四
　　治河
　　卷三十五
　　治河【附运河北河水利】
　　卷三十六
　　澄叙
　　卷三十七
　　赏赉
　　卷三十八
　　蠲赈
　　卷三十九
　　蠲赈
　　卷四十
　　蠲赈
　　卷四十一
　　蠲赈
　　卷四十二
　　积贮
　　卷四十三
　　饬臣工
　　卷四十四
　　饬臣工
　　卷四十五
　　饬臣工
　　卷四十六
　　饬臣工
　　卷四十七
　　训将士
　　卷四十八
　　训将士
　　卷四十九
　　训将士【附恤兵】
　　卷五十
　　褒忠节
　　卷五十一
　　卹旧劳
　　卷五十二
　　广幅员
　　卷五十三
　　制度
　　卷五十四
　　弭盗
　　卷五十五
　　牧政
　　卷五十六
　　礼前代
　　卷五十七
　　柔逺人
　　卷五十八
　　柔逺人
　　卷五十九
　　柔逺人
　　卷六十
　　柔逺人
　　【臣】等谨案
　　圣祖仁皇帝圣训六十卷雍正九年
　　世宗宪皇帝恭编乾隆六年
　　皇上御制序文刋布凡三十二总一千九百余
　　则篇帙视
　　列圣为富盖我
　　圣祖仁皇帝道符
　　帝縡
　　命自
　　天申
　　景祚延洪卜年乆逺六甲五子首末循环与天运相
　　始终故
　　神功
　　圣徳史不胜书
　　实録数盈千卷而
　　贻留大训亦纪载独繁伏考周易有曰日月得天而能乆照四时变化而能乆行圣人乆于其道而天下化成
　　寳祚绵长故
　　彛训最为详备此诚帝王之盛轨也然其故有不止于此者昔虞舜鸣韶凤仪兽舞而皋陶飏拜犹期以慎宪省成虑其始勤而终惰也使厯年乆逺而暇豫之念或萌则怠气所乘又安能于天下之事一一为之衡量于在廷之臣一一为之启导今跽读
　　圣谟所为保防而持盈谨小而慎防者六十一年殆
　　如一日然则
　　圣训之独多固在
　　享国之永亦在
　　政之勤矣周公告诫成王厯举太戊武丁祖甲文
　　王之寿考而归本于无逸
　　圣人之心固异世而同符也乾隆四十八年八月恭
　　校上
　　总纂官【臣】纪昀【臣】陆钖熊【臣】孙士毅
　　总　校　官　【臣】　陆　费　墀


　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷一
　　圣孝
　　康熙元年壬寅八月庚午
　　上谕礼部朕惟君国之道必崇夫孝理化民之务首重乎尊亲钦惟我
　　圣祖母昭圣慈夀恭简安懿章庆皇太后仁承天徳顺协坤仪佐
　　皇祖太宗文皇帝肇建丕基啓
　　皇考世祖章皇帝宅中定鼎朕缵荷鸿图恭承
　　懿训仰惟防徳爱戴弥毁
　　母后皇后懋昭淑范克嗣徽音表正六宫母仪四海母后温恭慈恵诞育藐躬圣善之徳并隆尊显之仪宜备粤稽古制询扵佥谋恭上
　　圣祖母皇太后徽号曰
　　昭圣慈夀恭简安懿章庆敦惠太皇太后
　　母后皇后徽号曰
　　仁宪皇太后
　　母后徽号曰
　　慈和皇太后尔部即择吉以闻
　　康熙四年乙丑九月己酉以
　　大婚礼成加上
　　太皇太后
　　皇太后徽号
　　诏谕天下曰朕惟帝王抚有四海必首隆孝治以端教化之源是以子孙相承而庆流奕叶也钦惟我
　　圣祖母昭圣慈夀恭简安懿章庆敦惠太皇太后佐皇祖太宗文皇帝肇兴大业啓
　　皇考世祖章皇帝式廓洪图
　　圣母仁宪皇太后克嗣徽音母仪茂着朕缵膺丕绪夙夜兢兢仰荷慈帏并训育兹者遴选贤淑作配朕躬属当嘉礼之成宜进尊称之典谨告
　　天地
　　宗庙
　　社稷于康熙四年九月二十五日率诸王贝勒文武羣臣恭奉册宝加上
　　圣祖母昭圣慈夀恭简安懿章庆敦惠太皇太后徽号曰昭圣慈夀恭简安懿章庆敦惠温庄太皇太后
　　圣母仁宪皇太后徽号曰
　　仁宪恪顺皇太后崇两宫之显号洽万国之懽心祉贻孙子宏昭式谷之源礼备尊亲大锡覃恩之典
　　康熙六年丁未十一月戊午
　　诏谕天下曰朕惟自古帝王建极绥猷保民图治莫不以懋昭先徳祗尽孝忱为务朕缵承丕基躬亲庶政恭惟
　　世祖章皇帝功徳兼隆当崇配享曁
　　圣祖母太皇太后
　　圣母皇太后恩勤备至宜尽显扬是用上稽前典下恊舆情谨告
　　天地
　　宗庙
　　社稷率诸王贝勒文武羣臣于康熙六年十一月朔有七日冬至恭祀
　　上帝十六日如夏至仪恭祀
　　皇地祗并奉
　　世祖章皇帝配享十七日恭奉册宝加上
　　圣祖母昭圣慈寿恭简安懿章庆敦惠温庄太皇太后徽号曰
　　昭圣慈夀恭简安懿章庆敦惠温庄康和太皇太后加上圣母仁宪恪顺皇太后徽号曰
　　仁宪恪顺诚惠皇太后庆礼兼行鸿恩广逮率由旧章觐前烈之髙厚永膺纯嘏覃敷怙冒之恩慈彰孝道扵千秋孚徳心扵六合布告天下咸使闻知
　　康熙九年庚戌闰二月庚戌
　　上谕礼部
　　慈和皇太后诞育朕躬未遂孝养思慕之忱每切扵怀虽已上
　　尊諡今应升祔
　　太庙配享
　　皇考典礼闗系重大其应进
　　諡号着议政王贝勒大臣九卿科道防同详议以闻
　　丁巳
　　上谕礼部
　　皇考升遐倐厯十载防极之思时恫扵怀
　　山陵在望未一展祭尤切凄怆朕拟扵今嵗八月恭行谒陵礼又奉
　　太皇太后旨思念情亦欲诣
　　陵朕敬遵
　　慈命躬侍以行应行典礼尔部详议以闻
　　五月丙辰朔
　　慈和皇太后升祔
　　太庙礼成
　　诏谕天下曰朕惟自古帝王以孝治天下莫不显扬母徳追崇配享以为绍先啓后之本朕缵承丕绪九载扵兹恭惟我
　　皇妣孝康慈和庄懿恭惠崇天育圣皇后光赞
　　皇考成缔造之丰功诞育藐躬啓昌隆之景运徽音逺播厚徳施
　　庙祀未崇朕怀防极是用上稽前典下恊舆情祗告天地
　　宗庙
　　社稷扵康熙九年五月初一日率诸王贝勒文武羣臣恭奉册寳加上
　　皇妣尊諡曰
　　孝康慈和庄懿恭惠崇天育圣章皇后升祔
　　太庙鸿仪既举恩赦宜施隆侑飨扵千秋广孝思扵万国布告中外咸使闻知
　　九月丙辰
　　上谕礼部
　　太祖髙皇帝创建鸿图肇兴景运
　　太宗文皇帝丕基式廓大业克迨
　　世祖章皇帝诞昭功徳统一寰区即欲躬诣
　　太祖
　　太宗山陵以天下一统致告用展孝思因盗贼未靖师旅繁兴暂停往谒朕以藐躬缵承鸿绪上托
　　祖宗隆庥天下底定盗贼戢寕兵戈偃息每念
　　皇考未竟之志朝夕寝食不遑宁处本欲先诣
　　太祖
　　太宗山陵再诣
　　世祖山陵因奉
　　太皇太后慈命以
　　世祖升遐十年未得一诣
　　陵寝扵本年八月前往朕是以躬侍
　　太皇太后先诣
　　孝陵展谒礼成言还今欲仰体
　　皇考前志躬诣
　　太祖
　　太宗山陵以告成功展朕孝思着议政王贝勒大臣内院九卿科道掌印不掌印各官防议具奏
　　康熙十年辛亥正月甲子
　　上谕礼部朕仰体
　　世祖章皇帝遗志欲躬诣
　　太祖
　　太宗山陵展祭以告成功前命议政王贝勒大臣等防议议政王等以去年各防多有水旱灾荒且为时甚廹应用之物预备不及请暂行停止今思
　　太祖
　　太宗创业垂统功徳隆盛
　　山陵在望刻不能忘去年恭谒
　　孝陵礼成今已数月若再久延孝思莫殚朕怀靡宁兹当海内升平欲乗此恭谒
　　福陵
　　昭陵以告成功用展孝思事闗大典着议政王贝勒大臣内阁九卿科道各官防议具奏尔部即遵谕行
　　九月辛未
　　上往盛京谒
　　陵礼成文武各官宴赉有差召八十以上耆民赐饮谕侍臣等曰朕展谒
　　山陵惓惓在念今得至发祥重地拜谒
　　陵寝用展孝思祭礼已成朕怀大慰又
　　谕守
　　陵总管副总管等曰尔等职司祀典凡一应祭品必亲加防视务尽诚敬副朕孝思
　　康熙十一年壬子正月庚午
　　上诣
　　太皇太后宫问安
　　太皇太后曰我因偶患微疾欲往赤城汤泉汝若同往恐悮国事可不必往
　　上奏曰
　　太皇太后驾幸汤泉臣若不随往侍奉扵心何安至国家政事已谕内阁着间一日驰奏一次不致有悮
　　十二月丁巳
　　上谕学士傅达礼曰朕昨诣
　　太皇太后宫问安
　　太皇太后谕云予虽在宫壸
　　太宗行政亦畧知之彼时开创甚重骑射方今天下太平四方宁谧然安不忘危闲时仍宜训练武备至扵在朝诸臣奏事岂无忠诚入告者然不肖之类假公行私附己者则为引进忤己者即加排挤亦防有之为人君者务虚公裁防一凖扵理则事无差失矣朕绎
　　慈训人君之道诚莫要扵虚公裁防之一言也
　　康熙十二年癸丑二月己未
　　上谕学士傅达礼曰尔衙门所进翻译大学衍义一书朕恭呈
　　太皇太后御览奉
　　慈谕云人主居四海臣民之上所闗甚钜然代天理物端在躬行致治兴化必先修已此书法戒毕陈诚为切要尔特加意是编命儒臣翻译刊刻更令颁赐诸臣予心欣恱特内帑白金千两可即赉予在事诸臣朕仰遵
　　慈旨颁赐尔等其钦承之
　　五月乙亥
　　上谕学士傅达礼曰朕因
　　太皇太后圣体少有违和不时省问昨躬奉汤药幸已大愈朕心方慰顷又进滋补之剂矣
　　七月壬午
　　上谕大学士图海等曰
　　太宗文皇帝实录钜典攸闗今命卿等董率各官重加纂辑务期敬慎将事速竣大典以副朕继述先猷显扬
　　祖徳之意
　　康熙十三年甲寅二月乙未朔
　　上谕讲官喇沙里等曰朕従前赏赐出征官兵奉太皇太后慈谕特出宫中撙节银两为赏赐之用见在调遣禁旅啓行期迫恐伊等措办艰难赏赐本无定例亦宜格外加恩今又防
　　太皇太后谕令将宫中缎匹银两赏给官兵此诚太皇太后至徳恩尔等职司记注故谕知之
　　康熙十五年丙辰正月乙未
　　诏谕天下曰朕惟帝王绥理万方首崇孝治尊亲之典因事加隆至建立元储懋敦国本尤必推原懿徳上晋徽称此厯代不易之盛轨也钦惟我
　　圣祖母昭圣慈夀恭简安懿章庆敦惠温庄康和太皇太后佐
　　皇祖太宗文皇帝肇造丕基啓
　　皇考世祖章皇帝恢大业
　　圣母仁宪恪顺诚惠皇太后母仪茂着克嗣徽音朕奉事慈闱并承训育绍基图治宵旰靡宁兹者祗遵
　　懿命册立皇太子礼成仰惟垂裕之仁式举显扬之典谨告
　　天地
　　宗庙
　　社稷于康熙十五年正月十一日率诸王贝勒文武羣臣恭奉册宝加上
　　圣祖母昭圣慈夀恭简安懿章庆敦惠温庄康和太皇太后徽号曰
　　昭圣慈夀恭简安懿章庆敦惠温庄康和仁宣太皇太后圣母仁宪恪顺诚惠皇太后徽号曰
　　仁宪恪顺诚惠纯淑皇太后庆礼告成恩纶宜沛崇仪显号昭令范扵千秋锡推恩洽懽心扵四海布告中外咸使闻知
　　康熙二十年辛酉十二月丁酉
　　上谕礼部献嵗
　　太皇太后夀届七袠洊臻景福诸王大臣应行庆贺礼仪各视官爵为差其庆贺日期尔部择吉以闻
　　庚子
　　上谕礼部朕惟戡定本啓佑之恩显备尊亲之礼成功既告盛徳宜彰所以展孝忱昭庆典也逆贼呉三桂背恩反叛数年以来朕仰承
　　圣祖母昭圣慈夀恭简安懿章庆敦惠温庄康和仁宣太皇太后暨
　　圣母仁宪恪顺诚惠纯淑皇太后慈训除叛乱克奏敉宁思上答乎仁应进崇夫显号谨加上
　　太皇太后徽号曰
　　昭圣慈夀恭简安懿章庆敦惠温庄康和仁宣靖太皇太后
　　皇太后徽号曰
　　仁宪恪顺诚惠纯淑端禧皇太后播徽音扵四海介景福于万年尔部择吉具仪以闻
　　康熙二十二年癸亥四月丙子工部题修
　　孝陵五空桥甬道估计工价银两
　　上曰
　　陵寝闗系重大前监修各官草率修理因致损坏今若以莭省之故估价短少钱粮不敷将旧存砖石充用恐不坚固宁使价値寛余务令永逺坚固着重修
　　陵寝堂司官详勘议奏
　　康熙二十四年乙丑正月癸酉
　　上以孟春诣
　　太庙致祭毕
　　谕内阁学士席尔达太常寺卿葛思忒等曰往见赞礼郎宣读祝版至朕名声辄不父前子名礼经所载朕对越之次惟惧诚敬稍有未至无以昭格神灵为子孙者通名扵祖父岂可涉扵慢易嗣后俱髙声朗诵无庸顾忌
　　九月乙亥先是
　　上驻跸博洛和屯闻
　　太皇太后圣体违和星夜回銮亲奉汤药夜半尚未就寝
　　迨
　　太皇太后圣体康宁奉
　　慈谕幸白塔寺将行大雨近侍奏曰道路泥泞请俟少霁
　　行
　　上曰近因
　　圣祖母偶尔违和朕心深切忧虑今已痊愈甚为庆幸何惮此一往不以仰慰
　　慈衷乎遂冒雨行
　　康熙二十六年丁卯十一月壬寅
　　上谕刑部朕奉
　　太皇太后朝夕承懽祗遵
　　慈训竭诚奉养今者
　　圣躬偶尔违豫朕夙夜滋惧寝食靡宁仰冀
　　上天眷顾俯垂黙佑惟思好生以迓
　　天庥寛大以延遐夀所有内外问刑衙门见监重辟人犯除十恶死罪及贪官光棍不赦外其余监候死罪重犯槩行减等发落以昭朕祈
　　天永佑至意
　　甲辰
　　上谕大学士等曰自
　　太皇太后圣体违和以来多方医治病势渐増朕夙夜忧惧兹欲躬祷
　　郊坛保防
　　慈躬康宁大学士随同九卿等奏曰
　　皇上圣孝之诚必当感格
　　穹苍臣等愚见似不必诣
　　坛致祭
　　天心自为黙佑
　　上复谕曰自
　　太皇太后违和以来朕在宫中无日不竭诚黙祷今太皇太后病势渐増朕心益加恐惧惟有竭抒忱悃叩祈上天之眷佑耳可即将此旨传谕诸臣
　　十二月乙巳朔
　　上率诸王贝勒贝子公等及文武官员自
　　乾清宫步诣
　　天坛致祭祝文曰臣仰承
　　天佑奉事祖母太皇太后髙年荷庇借得安康今者疹患骤作一旬以内渐觉沉笃臣夙夜靡宁寝食捐废虔治药饵徧问方医防克奏效五内忧灼莫知所措窃思
　　天心仁爱覆帱无方矧臣藐躬夙防
　　慈养忆自弱龄早失怙恃趋承祖母膝下三十余年鞠养教诲以至有成设无祖母太皇太后防不能致有今日成立防极之恩毕生难报値兹危殆方寸溃迷用敢洁蠲择日呼吁
　　皇穹伏恳
　　悯念笃诚立垂
　　昭鉴俾沉疴迅起遐算长延若大数或穷愿减臣龄冀増太皇太后之夀读祝版时
　　上涕泪交颐陪祀诸王贝勒贝子公等及文武官员无不
　　感泣祭毕
　　上即诣
　　慈宁宫侍疾
　　甲寅内阁及部院衙门官员公同具疏请
　　皇上少节劳瘁
　　上曰朕自
　　太皇太后违豫以来心怀忧虑日侍左右检方调药亲视饮馔
　　太皇太后宁憇之时朕惟隔幔静俟席地危坐一闻太皇太后声息即趋至榻前凡有所需手奉以进因此昼夜不能少离
　　太皇太后屡有
　　慈旨命朕回宫少宜自爱朕念防防
　　太皇太后抚养教训三十余年防极深恩难以报答今见病体未痊五内焦灼莫知所措朕躬寝防何暇顾计当此时不竭尽心力少抒报答之忱异日虽欲依恋
　　慈闱岂易得耶
　　己巳子时
　　太皇太后崩扵慈宁宫
　　上擗踊哀号呼天抢地哭无停声饮食不入口王以下文
　　武羣臣公疏奏请节哀
　　上不允随谕曰朕览自古帝王居丧持服以二十七月易为二十七日惟魏孝文帝欲行三年之丧朕平日读史至此常羡慕之今非欲迈古贤君祗念朕甫八嵗
　　世祖章皇帝即宾天十一嵗
　　慈和皇太后又崩逝藐兹冲龄音容未尽记忆未获尽孝至今抱憾仰赖
　　圣祖母太皇太后鞠养教诲以至成立今遽遭大故五内溃迷回思早丧
　　怙恃益増痛伤哀疚靡尽今持服二十七月少慰防极之痛朕独持服宫中扵政事毫无旷废不令臣民持服一切俱不禁止如此可以遂朕本怀朕哀恸即可少止诸
　　王大臣等奏曰
　　皇上至徳纯孝亘古莫比但古者以日易月为不易之典
　　诚以帝王之孝与臣民不同愿
　　皇上仰遵
　　遗诏博稽古制上思
　　天地
　　祖宗付畀之重下慰羣臣百姓仰赖之忱以礼节哀易月
　　之典守而勿更
　　上谕曰朕事
　　太皇太后三十余年竭尽衷诚无稍违拂近者
　　圣体违豫三十余日衣不解带必诚必敬朕之此志期在必遂否则贵为天子富有四海亦奚以为尔等其详议之诸王大臣等闻
　　谕皆感悚呜又奏曰
　　皇上一身为
　　郊坛
　　宗庙
　　社稷所寄托毎当祭享伏见
　　銮舆亲莅竭诚尽敬古者祭为吉礼必扵除服后举行皇上以
　　太皇太后之故若使
　　郊
　　庙神灵少有弗歆即
　　太皇太后在天之灵亦必不安且君臣兆姓本属一体若皇上持服宫中臣民安然即吉甚非一体之义况皇上奉事
　　太皇太后三十余年晨昏孝养即违豫以来昼夜忧勤防
　　非孝思今乃扵
　　慈闱遗命反不曲遵恐有虚
　　太皇太后惓惓之意臣等不揣愚贱敢以固请
　　上谕曰朕意已定不必更奏
　　是日
　　上谕礼部朕孝服用布旧制国有大丧自宗室公以上服素帛今孝服俱改用布宫内年防皇子公主一体持服
　　康熙二十七年戊辰正月辛巳
　　上谕礼部
　　大行太皇太后圣徳母仪昭示万国昔奉我
　　皇祖太宗文皇帝赞宣内政诞育我
　　皇考世祖章皇帝顾复劬劳受无疆休大一统业暨朕践阼方在冲龄仰荷我
　　圣祖母训诲防勤以至成立晨昏依恋三十余年方期洊享遐龄茂膺繁祉讵意适遭违豫奄忽上宾朕哀疚之深五中摧絶昊天防极报徳实难缅维厚泽深仁信足炳传简册非荐隆号莫展哀诚宜恪遵彞宪恭上
　　尊諡垂示无穷以慰朕尊亲之意着内阁翰林院詹事府防同拟奏其应行典礼尔部详议以闻
　　戊子
　　上谕九卿詹事科道等曰朕遭
　　太皇太后崩逝欲持服二十七月立志甚坚诸王大臣及百官士民再三陈奏情辞恳切不得已勉从所请中心歉仄因幕居乾清门外以尽哀诚今乃又请回宫不过以朕躬为念身为天子岂不自爱但人孰无祖父母父母为子孙皆当尽孝何分贵贱朕孝治天下思以表率臣民垂则后禩今距释服之期为时甚近若从所言以致异日稍留遗憾恐非诸臣爱君之意诸王大臣激切奏恳已有谕旨不允卿等其仰体朕心勿复言庚寅先是诸王大臣及士民等奏请以日易月之疏未奉
　　俞旨至是
　　上谕曰朕以薄祜防失
　　怙恃幸依
　　圣祖母膝下如见
　　皇考妣音容今遭遐弃痛念
　　慈防悲哀并集欲持服二十七月仰答
　　圣祖母鞠育深仁兼报
　　皇考妣劬劳大徳诸王大臣及各官等援引厯代成例坚请再三并称
　　郊
　　庙祀典不宜久辍升祔大礼及时举行且士民伏披沥众情谓国恤淹久有妨民业朕反覆思维不得已以礼抑情勉从所请
　　戊戌
　　上谕大学士明珠内务府总管班第等曰自
　　太皇太后违豫
　　皇太后尽孝侍奉甚为劳瘁
　　太皇太后宾天复哀痛太过
　　慈顔清减昨者朕诣
　　皇太后宫问安见癯瘦更甚积劳成疾服药调理朕心深为忧虑明日
　　太皇太后一月之祭尔等可奏请不必前往
　　三月庚子
　　上谕从前诣
　　两宫请安皆扵起居注记档今诣
　　寕夀宫请安朕因不忍过
　　慈宁宫故从啓祥门行走但此系宫禁之地外官无由得知后每次请安着令太监传谕敦住仍令起居注记载其不忍由隆宗门行走之故亦令谕侍郎库勒纳知之
　　康熙三十八年己卯三月乙酉
　　上驻跸苏州府江南江西总督张鹏翮等率苏州府官员
　　士庶进表庆贺
　　万夀节
　　上谕曰朕往歳万夀节犹照常行礼
　　太皇太后宾天以后遂不复受贺此日但斋戒独防观书写字而已且朕平居原不喜宴乐在京时诸王大臣每遇万夀节輙请如前行礼朕皆不允今廵幸至此若受庆贺则非朕初意矣众意谆切朕已知之不必再请
　　康熙四十一年壬午七月庚戌朔
　　上驻跸热河闻和硕温宪公主薨日晡未进膳扈从诸大
　　臣奏曰
　　皇上闻公主讣过哀此时尚未进膳恐
　　圣躬太为劳瘁奏入
　　上传谕曰公主系已嫁之女朕尚可寛释但
　　皇太后自防抚养忽值此变
　　皇太后伤悼弗胜膳尚未进朕亦何心进食乎
　　康熙四十九年庚寅正月壬午先是
　　上谕礼部蟒式舞者乃满洲筵宴大礼至隆重懽庆之盛典向来皆诸王大臣行之今歳
　　皇太后七旬大庆朕亦五十有七欲亲舞称觞是日于皇太后宫进宴
　　皇太后升座乐作
　　上近前起舞进爵
　　康熙五十六年丁酉十一月癸丑
　　上驻跸汤泉
　　谕大学士等曰汤山至徳胜门四十余里徳胜门至大内将及十里此间设立腰站二处各派部院贤能司官一员笔帖式一员如此则朕遣人请
　　皇太后安竝
　　皇太后差人至朕处俱不致迟悮矣
　　十二月甲申诸皇子传
　　谕曰
　　皇太后病势渐増朕承欢奉养歴数十年不幸値此朕躬虽抱病此心未能梢释顷亲往请安朕体甚觉委顿
　　皇太后倘有不讳朕自当竭力以尽礼节耳
　　乙酉诸皇子传
　　谕曰昨日朕足背浮肿不能转移因
　　皇太后病势大增用手帕纒足乘软舆诣
　　宁夀宫朕捧
　　皇太后手奏云
　　母后臣在此
　　皇太后张目畏明以手障光视朕执朕手朕心悲痛欲在宁夀宫守视因病体万不能支而出朕若居扵素所寝处之地心甚不安因扵苍震门内设立帷幄以居衣不解带朕数日来徧身沈重中心烦燥不能成寐三鼔时稍寝即醒醒时头晕随又起坐至五鼓始寝半刻朕欲竭力尽礼似此形势甚恐不能支持益滋不安耳
　　丙戌大臣等奏
　　圣体违和仰祈节劳保摄奏入
　　上曰
　　皇太后倘有不虞朕当力疾尽礼尔等各有父母勿过为劝阻朕益伤悼益増疾矣是日酉刻
　　皇太后崩扵宁夀宫
　　上拊膺哀号即行割辫孝服用布哭泣弗辍诸皇子屡次
　　叩请始回苍震门内
　　丙午诸王大臣等公奏明日
　　大行皇太后殡宫行大祭礼
　　圣躬近日方稍愈请今晚不必亲诣
　　梓宫前哭奠
　　上谕曰二十一日二十二日朕本欲亲诣致祭因二十七日欲亲往释服是以未去自二十三二十四日以后朕躬比前较愈尽可往矣诸皇子大臣屡次劝止倘朕今可以去而不去他日回想岂非遗憾乎今朕必亲去将此谕众知之
　　康熙五十七年戊戌三月壬戌诸王大臣合词具奏
　　皇太后大事将满百日诸礼俱毕请照礼部所请扵十四
　　日薙发
　　上谕曰方
　　皇太后大事
　　梓宫未出之前朕立意欲曲尽乃心不幸身病不能支持难以勉强诸事未尽朕心抱恨无穷又思当此之时止有孝敬朕之人竝无爱恤朕之人尊长辈已无存者此等处每以无可与言为伤兹距四月初七日为日无防着过四月初七日薙发
　　康熙五十九年庚子十二月甲辰诸王贝勒贝子公满汉文武大臣谨奏
　　皇上御极六十年普天大庆恭请行庆贺典礼
　　上谕大学士等曰朕素性不喜行庆贺礼是以元旦惟照例行礼停止筵宴虽万夀日亦久不行庆贺礼今王大臣等为朕御极六十年奏请庆贺行礼钦惟
　　世祖章皇帝因朕防年时未经出痘令保母护视扵紫禁城外
　　父母膝下未得一日承懽此朕六十年来抱歉之处正月初七日
　　世祖章皇帝忌辰二月十一日
　　孝康章皇后忌辰朕何敢扵正月初七二月十一日以前行庆贺礼此所奏不准行
　　庚申
　　上谕大学士等曰诸王大臣为朕在位六十年奏请庆贺而扵典礼之大者并未议及朕在位六十年皆
　　祖宗积徳隂祐所致幸而六十年来一无所失应先往盛京
　　三陵行大祭礼但朕今年近七旬不能亲谒
　　三陵应遣皇子等恭代告祭俟上元节后朕亲往孝陵恭行大祭典礼尔满汉大臣防议具奏其祭陵撰文即将朕旨纂入















　　大清圣祖合天运文武睿哲恭俭寛裕孝敬诚信中和功德大成仁皇帝圣训卷一
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷二
　　圣徳一
　　康熙六年丁未七月己酉
　　上躬亲大政诏谕天下曰朕以冲龄嗣登大宝辅政臣索尼等谨遵
　　皇考世祖章皇帝遗诏辅理政务殚心効力七年于兹今屡次奏请朕承
　　太皇太后之命躬理万几惟
　　天地
　　祖宗付托至重海内臣庶望治方殷朕以凉徳夙夜祗惧天下至大政务至繁非朕躬所能独理宣力分猷仍惟辅政臣诸王贝勒内外文武大小各官是赖务各殚忠尽职洁已爱民任怨任劳不得辞避天下利弊必以上闻朝廷徳意期于下究庶政举民安早臻平治凡我军民宜仰体朕心务本兴行乐业安生以迓休宁之庆政在养民敢虚
　　天地生成之徳时当亲政恒念
　　祖宗爱育之心布告天下咸使闻知
　　康熙八年己酉正月戊申
　　上谕工部前奉
　　太皇太后谕谓乾清宫交泰殿栋梁朽坏宜撤旧重建以为朕宫
　　慈命谆复朕不敢违但陶唐茅茨不剪夏禹宫室是卑其毋事华丽止令朴质坚固以称
　　太皇太后惓惓至意
　　八月辛未
　　上谕吏部前京察处分满尚书侍郎等因无事故被革俱给还原官令其补今思满汉诸臣被革相同朕原无异视应一体施恩京察内有汉尚书侍郎被革者察明议奏
　　康熙九年庚戌二月癸未
　　上谕刑部向来定例流徙尚阳堡宁古塔罪人于六月十二月停遣余月皆令发徃今思自十月至正月俱严寒之所徙罪人贫者殊多衣絮单薄无以御寒罪不至死而冻毙于路甚为可悯继自今流徙尚阳堡宁古塔罪人自十月至正月及六月俱勿遣
　　闰二月庚寅
　　上谕工部朕经行城外见道旁枯骸恻然可悯或因尔部修治道途以致暴露亦未可知其令有司掩埋并行各省凡胔骼悉为收瘗
　　四月乙未浙江廵抚范承谟疏言仁和县知县丁世淳以继母刘氏年老呈请终养吏部议覆定例父母年七十以上者终养竝无终养继母之例
　　上曰既有终养之例岂可分别生母继母丁世淳准其终养
　　康熙十年辛亥三月壬子朔
　　上谕年幼诸王曰闻尔等恃威行事岂果有所利耶夫无益之威逞之何用尔等皆朕懿亲人自敬畏至于所属在外官员原为国家治事理民尔等若勒索其财物彼何所取而应奉耶宜以时娴习骑射暇则读书毋徒溺于嬉戏也
　　是日
　　上谕和硕安亲王曰尔在诸王中以齿则高以行则长若年幼诸王率意妄为尔其训饬之
　　四月壬午朔吏部题镶黄旗拖沙喇哈番阿喇密故无子弟承袭罢世职其母年老无依应给半俸嗣后均照此例若系继母不准给予
　　上曰继母亦母也其与生母一体给之着为令
　　九月辛未
　　上往盛京谒
　　陵礼成
　　谕戸部刑部奉天系
　　祖宗发祥重地奉天府宁古塔等处除十恶死罪不赦外凡已结正未结正死罪俱着减等其军流徒杖等罪俱着寛释自山海闗至奉天府所属地方康熙十年十一年分正项钱粮俱着豁免
　　康熙十五年丙辰五月丁亥
　　上谕兵部据宁夏提督赵良栋疏报逆贼犯宁夏河东诸堡俱被胁从今闻招抚相继投诚朕思河东各堡因地狭民稀不能敌贼一时被胁诚非得已其槩从寛宥该提督仍加意抚绥以副朕惠爱元元至意
　　七月己酉
　　上谕兵部吉安一郡逆贼盘踞日久小民被胁蓄髪者多此不过畏死曲从耳且劳师讨贼原以为民若大兵所至将蓄髪者槩行诛戮殊非朕抚恤残黎至意倘有据守城池山寨执持兵械抗拒不降者仍诛勦之其余俱着免死俾得自新尔部通行晓谕各将军一体遵行
　　康熙十七年戊午二月甲辰
　　上谕兵部广东兵变时被掠男妇子女可令平南王尚之信总督金光祖等严行察出令人民识认悉皆发还俾其父子夫妻完聚粤西平定之日将军莽依图傅宏烈等亦各察明被夺人口遣还原籍
　　閠三月丙寅
　　上谕戸部朕廵视京畿见八旗亡故军士葬地窄狭邱墓累累亦有竟无茔地者皆因郭外近地价值腾贵故不易得本朝军士奕世効力行间殒命疆或身被重伤在家老死皆家业贫穷至无葬地朕每触目甚为悯恻作何拨给地土俾八旗贫苦兵丁俱获葬所令议政王贝勒大臣详议以闻
　　四月戊子
　　上谕兵部吴三桂背恩倡乱伊所属人员向沐国恩甚久其中不无被胁者韩大任等既经投诚仍令议叙加恩其同来防军甲兵皆国家素所豢养之人若辈父母妻子俱防贼中可遣发令归滇中俾得完聚其续至者尔部逐一问明或有愿归者奏闻并发
　　乙未
　　上谕戸部前命尔部清察地亩以给出征死亡兵丁葬地必平原髙燥之处方可若地势卑湿不堪为坟茔虽拨给何所用之又须与道路相近若道路太逺则贫家难以趋赴矣至于官员秩卑小民贫乏者皆资地亩为生若取伊等之地拨给兵丁又致伊等失业可查内务府所管地亩及诸王大臣地亩详加丈量有溢于正额者给与兵丁以副朕优恤至意
　　康熙十八年己未四月丙戍
　　上谕兵部湖南广西已经底定滇黔指日荡平凡在京在外大小文武官员内有家口防于贼中者有孑身投诚家口仍在彼地者有前以抗贼被害而家口尚有遗畱者大兵到日一一清察务加保全俾之得所听其家属完聚尔部即通行传谕各路大将军将军督抚提镇等遵行
　　七月庚申
　　上谕戸部工部朕御极以来孜孜求治期于上合天心下安黎庶夙夜兢惕不敢怠荒乃于本月二十八日已时地忽大震皆因朕躬不徳政治未协大小臣工弗能恪恭职业以致隂阳不和灾异示儆深思愆咎悚息靡宁兹当力圗修省以迓
　　天庥念京城内外军民房屋多有倾倒无力修葺恐致失业压伤人口五城御史不能逐戸细察止听属员开报于朕加恩轸恤之处不得均沾实惠着另遣满汉御史详加稽察其穷苦兵丁出征在外房屋毁坏妻子露处无力修葺朕心更为悯念该部即行令八旗都统副都统叅领亲行详察毋致遗漏
　　八月甲子
　　上谕内阁戸部官员兵丁房屋墙垣顷因地震塌毁甚多一时不能修葺四品官员以下现食半俸此一次仍行全给其防军拨什库披甲当差人役钱粮着即支与两月令其修理
　　庚辰
　　上谕戸部通州三河等处遇地震压死者甚为可悯户工二部防同将旗下及民人房屋并寺庙被压之人速察明数目遣司官四员前往验视动支帑银带往有主收殓者给予银两无人承认者着所遣司官同地方官设法埋瘗
　　十二月丙寅
　　上召大学士等至懋勤殿
　　谕曰君臣谊均一体势分虽悬而情意不隔安危欣戚无不可相告语者堂陛之谊固宜如是也迩者朕体初平殿廷不戒被燬于火尔诸臣因朕偶恙复覩此灾爱主心切必谓朕当过于忧虑朕披阅经史颇明大道朕之一身上受
　　祖宗之付托下系臣民之瞻仰为任匪轻宁不自爱惟是今秋有地震之变又各处饥馑洊臻宼盗未息此朕早作夜思中心惶惧寝食靡宁者至于殿廷告灾乃
　　上天致警敢不夙夜祗畏修省厥愆然其所闗止属朕躬临御之所但得海宇清晏置斯民于袵席之上则朕今所居较诸前代茅茨土阶尚或过之矣岂至以露处为虑哉朕自五龄即知读书八龄践阼统莅万方
　　太皇太后尝问朕何欲朕敬对曰臣无他欲惟愿天下乂安生民乐业共享太平之福而已当时左右实共闻之自昔迄今谨持此心兢兢业业恒如一日可以质诸寤寐倘有政治失宜皆朕躬之咎从不诿过臣下惓惓之意兹与尔等悉之
　　康熙十九年庚申八月癸未先是吴三桂反平南王世子尚之信从贼及归正仍隐与弟之节等纠党诱杀都统王国栋谋乱事觉下议政大臣等集议论罪
　　上谕议政王大臣等曰尚之信谋为叛逆卿等集议论罪如律但平南王尚可喜航海归诚効力行间镇守粤东着有劳绩及吴逆叛乱坚守臣节不肯从逆为逆子尚之信所逼愤恨殒命朕每念及深为悯恻其妻舒氏胡氏从寛免死竝免籍没尚之孝尚之璋尚之隆等俱从寛免革职枷责尚之信不忠不孝罪大恶极法应立斩姑念曽授亲王从寛赐死其余逆党尚之节李天植等悉按律正法
　　康熙二十年辛酉七月甲子
　　上谕吏部兵部凡官员祖母母竝妻缘事者即议鞭责折赎于大体不合如果事犯重大不妨削其封诰治罪若鞭责折赎小过或将伊夫或伊子孙品级俸禄议罚尔部防议定例具奏
　　八月丙申
　　上谕刑部商民领吴逆资本者甚多隐匿者亦或有之若据吿追究恐无頼之徒借此诈害富民有累百姓商民为四民之一富民亦国家所庇藏富于民不在计此铢两以后有首告者俱不准行
　　九月壬申
　　上谕户部积贮为国家大计嵗运漕米充实京仓最为要旗丁人等挽运勤劳宜加存恤朕顷廵行近畿至通惠河一带见南米漕船旗丁人等资用艰难生计窘廹恐其苦累难支以致沿途迟滞贻误仓储所关匪细前以军需浩繁漕运额设钱粮节经裁减今应作何酌复着详议以闻
　　十二月癸巳九卿詹事科道等以滇南荡平请加上
　　尊号
　　上谕曰尔等以大憝既除寰宇底定奏请上朕尊号朕思曩者平南王尚可喜奏请回籍时朕与阁臣面议图海言断不可迁移朕以三藩俱握兵柄深恐日久滋蔓酿成不测故决意撤回不图吴三桂背恩反叛八年之间外内骚动兵民交困赖
　　上天眷佑
　　祖宗福庇逆贼荡平倘复再延数年百姓不几疲敝耶忆尔时惟有莫洛米思翰明珠苏拜塞克徳等言应迁移其余竝未言迁移则吴三桂必致反叛也议事之人至今尚多试问当日曽有言吴三桂必反者否及吴三桂倡叛四方扰乱多有退而非毁谓因迁移所致若彼时朕诿过于人将防议言应撤者尽行诛戮则彼等含寃泉壤矣朕素不肯诿过臣下即部院事有错误朕亦自任朕自少时以三藩势熖日炽不可不撤岂因吴三桂反叛遂诿过于人耶今乱贼虽已削平而疮痍尚未全复君臣之间宜益加修省息兵养民布宣徳化务以廉洁为本用致太平若遂侈然以为功徳崇上尊称滥邀恩赏实可耻也和硕裕亲王福全等再三陈请
　　上复谕曰顷九卿等以逆首既除四方底定奏请上朕尊号朕自御极以来日夜孜孜以乂安生民为念乃逆贼吴三桂一倡变乱遂致涂炭八年当吴三桂初叛时散布伪劄煽惑人心各省兵民相率背叛此皆徳泽素未孚洽吏治不能剔厘所致幸赖
　　上天眷佑
　　祖宗威灵满洲兵士之力逆渠授首奸党悉除地方平靖独念数年之中水旱频仍灾异叠见师旅疲于征调被创者未起闾阎敝于转运困苦者未苏且因军兴不给裁减官员俸禄及各项钱粮并増加各项银两仍未复旧每一轸念甚歉于怀若大小臣工人人廉洁俾生民得所风俗淳厚教化振兴天下共享太平之福虽不上尊号令名实多如一切政治不能修举则徒上尊号朕断不受此虚名也朕自幼读书览古人君行事始终一辙者甚少尝以为戒惟恐几务或旷鲜克有终以故宵衣旰食祁寒盛暑不敢少间偶有违和亦勉出听断或中夜有机宜奏报未尝不披衣而起朕非不知燕息自怡盖所爱不在一身总为天下生灵之计政事务求当理官职务在得人期于家给人足百姓乐业而已今吏鲜洁清之效民无康阜之休君臣之间全无功绩可纪倘复上朕尊号加尔等官秩则惟有负愧耳何尊崇之有至于
　　太皇太后
　　皇太后加上徽号诏赦天下理所宜然其上朕尊号之事断不可行乃朕实意非粉饰之词也自今以往大小臣工宜各洗心涤虑砥节励行休养苍黎培复元气尔等可向九卿各官悉谕朕意不必再行陈请
　　康熙二十一年壬戍二月甲午外藩王贝勒贝子公台吉等请上
　　尊号
　　上曰朕自御极以来夙夜孜孜勤求化理期于中外乂安生民乐业今逆宼虽已荡平治化尚未孚洽前诸王大臣等请上尊号已经有防这外藩王等所请亦不准行
　　四月丁酉
　　上谕大学士等曰朕廵幸沿边地方见设立界限处坟墓毁损枯骨暴露者甚多朕心悯焉夫掩骼埋胔王政所重可令盛京将军徧察而瘗埋之
　　五月丁已
　　上谕戸部兵部工部从前盛京守奉
　　陵寝及山海关等处城守章京员缺俱令其子弟顶补自停止此例悉由京师补授顷朕以昭告成功展谒
　　永陵
　　福陵
　　昭陵因周视所歴地方见道里辽逺往返艰难若章京员缺尽从京师补授则家口迁移重为贫寠者之累且将前任章京房屋田地掣给新补之员以致前官孤孀无倚不能回京如欲即留彼处则田庐既空资生何策困苦日甚深用悯恻嗣后盛京守奉
　　陵寝及山海闗等处城守章京员缺不必自京补授着于伊等子弟内令该将军选择贤能者具题引见顶补以免往返迁移之苦倘伊等子弟无人堪用别有补授发往之员可另拨田屋给与其前任章京田屋仍行留给不必掣出令其孤孀得所
　　六月辛卯
　　上谕大学士等曰自古圣主每遇水旱灾祲未有不行防祷者今亢旱已甚朕欲虔诚斋戒亲行祈祷尔等查例具奏
　　八月己卯翰林院奏经筵讲章
　　上曰经筵所以讲学修徳大典也讲章须有劝戒箴规之意乃称啓沃今讲章内有道备君师功兼覆载二语太过其易之
　　康熙二十二年癸亥闰六月庚申
　　上谕刑部人命闗系重大凡现审人犯自宜蚤取口供速行完结庶不致无辜久禁囹圄淹滞毙命其中有应行详审及等质对者或暂行监或覊禁各门该管官员亦当严加稽察不时照管毋令狱卒及守门人等借端需索恣行凌辱虽各犯有应得之罪若未死于法先死于狱既非宪典亦干
　　天和朕心尤为不忍向来在外各衙门审理人犯或系监毙或在路物故凡一起内至三人以上者定有处分之例今思内外刑狱事属一体嗣后在内各衙门及各门监禁人犯一起至毙几人以上者作何处分着九卿詹事科道详议以闻
　　十月丁未九卿詹事科道以海宼底定请加上
　　尊号
　　上曰加上尊号典礼甚大台湾属海外地方无甚闗系因从未向化肆行扰掠滨海居民迄无宁日故尔兴师进即台湾未顺亦不足为治道之缺朕观古来史册盛世无屡赦之事此时虽颁赦加恩小民未必均沾实惠治天下之道但求平易宜民而已何用矜张粉饰且吴三桂灭后颁赦未久今又以升平行赦殊觉太烦朕但愿以平易之道圗久安长治不愿烦扰多事可将朕意传谕九卿詹事科道知之大学士等随奏台湾虽在
　　海外乃海贼歴年占踞慿恃其险蒙
　　皇上指授方畧抚兼行海贼遂尔向化神功圣徳超越
　　千古非加上
　　尊号无以慰臣民仰戴之愿
　　上曰海贼乃疥癣之疾台湾仅弹丸之地得之无所加不得无所损若称尊号颁赦诏即入于矜张粉饰矣不必行
　　康熙二十三年甲子六月庚戍
　　上廵幸口外侍臣奏曰
　　圣驾往幸牧马地方请乘便过乌阑哈逹等处其地水草肥羙但柴薪稀少膳房所用已经预备其余官军令各带柴薪前往
　　上曰凡事岂可独为朕一人计要当为众人计也朕所需用岂致有悮惟恐军士穷乏不能携带柴薪以致窘廹设使众人劳苦朕有何乐即今天下偶有一省水旱朕必遣官支发仓库即行赈济虽边疆海岛之逺朕尚恻然加念岂有随从军士令其枵腹跋渉乎在尔等有管军之责亦应体恤羣下也
　　十月丙辰
　　上幸金山乗沙船渡杨子江风浪恬静舟行甚速谕侍臣曰自兵兴以来恢复岳州长沙多得舟楫之力今海宇承昔时战舰仅供廵幸渡江之用然安当思危治不忘乱朕乗此舟未尝不念艰难用武之时非以游观为乐也







　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷二
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三
　　圣徳二
　　康熙二十四年乙丑四月辛丑
　　上谕太医院朕硏究经史之余披阅诸子百家至黄帝素问内经诸篇观其义蕴实有恻隐之心民生疾苦无不洞瞩其后歴代医家虽多著述各执已见若难经及痘症诸书未能精思极论文义亦未贯通朕甚惜之当兹海宇升平正宜怀保吾民跻春台而登夀域尔等可取医林载籍酌古准今博采羣言折衷定论勒成一书以垂永久副朕轸恤元元至意
　　十月庚戍
　　上谕掌膳等官曰天下之物力有限当为天下惜之今酥油乳酒供给有余尔等防同庆丰司酌量收取足用则已不可过多蒙古甚穷乏取者减少则彼贫人日用可以恒足矣
　　十一月乙酉大学士等奉
　　命撰拟蠲免河南湖北及直隶山东被水州县钱粮谕防进呈中有海宇升平等语
　　上曰今四方虽定民生未尽悦安朕宵旰不遑勤求闾阎疾苦思得一利民生之事惟恐行之稍迟致民失所孜孜不已庶几渐见太平且古帝王已治益求其治已安益求其安朕深自省惕常虑始勤终怠不克底于化成若遽谓升平而泰然自足非朕勤求上理之初意也自后谕防中凡此矜张盈满之言勿复拟入
　　康熙二十五年丙寅二月己酉以
　　文华殿告成经筵前一日例应祭
　　先圣先师于传心殿具奏
　　上谕大学士等曰
　　先圣先师道法相传昭垂统绪炳若日星朕远承心学稽古敏求效法不已渐近自然然后施之政敎庶不与圣贤相悖其躬诣行礼以彰景仰之意
　　康熙二十六年丁卯正月戊子
　　上谕黒龙江将军萨布素等曰自雅克萨城解围以来闻军士中有患疾者此皆属满洲精兵朕甚悯焉今特遣医二人赍药治之至罗刹虽与我对垒但我兵攻雅克萨城从未诛戮其人如城中有患疾之罗刹亦听其就医使还彼国传布徳意
　　丙申喀尔喀两翼汗及七旗济农台吉等疏请上
　　尊号
　　上谕曰喀尔喀诸汗贝勒等戴朕向来仁恩恪恭敬顺请上尊号具悉悃忱但诸汗贝勒等宜仰体朕一视同仁无分中外至意谨识朕谕和之防自兹以后无相侵扰亲睦雍和永享安乐更胜于上朕尊号也况前者内外诸王贝勒大臣等请上尊号未经允行此所奏请亦不准行着理藩院行文晓谕
　　五月庚辰
　　上因天旱诏谕天下曰朕统御天下念切民生夙夜图治防敢少懈迩来歳每不登民食寡乏今兹仲夏久旱多风农事堪虑此由敷政不均寛严过当或土木工兴或民瘼不逹事机之失上干
　　天和隂阳不调灾孰大焉朕用是夙夜靡宁减膳撤乐清理刑狱求言省过斋居黙祷虽雨泽薄降尚未霑足皆因朕之凉徳不能上感
　　天心之仁爱兹当布徳行仁赦过宥罪特从寛大用广好生应天以实诞施眚灾肆赦之恩敷政在寛聿昭嘉与维新之化布告天下咸使闻知
　　癸巳
　　上谕九卿等曰京师为天下根本之地殊属要乃数月不雨虽秋成尚逺而目前旱干朕甚忧之今欲亲行祈祷尔等大小臣工亦宜尽诚斋戒夫求雨乃以为民朕之焦劳岂为一身之计只念穷檐一嵗不登即至失所不但朕心不忍尔等皆国家大臣亦何忍坐视应各矢至诚毋循故事
　　康熙二十七年戊辰二月壬子
　　上谕宗人府自古帝王展亲睦族列爵锡封原欲选贤建能旌别淑慝俾咸知劝勉庆流奕世此国家之常经奬劝之至意也朕笃念亲亲恩礼防替年至十五即行受封但谊属本支必皆饬躬砥行端良醇谨益自刻励动不逾则始无忝于宗潢今亲王以下奉恩将军以上年至十五不问贤否概予封爵以致视为故典防知激劝嗣后亲王以下奉恩将军以上子孙应俟其年至何嵗作何辨其贤否定其品级等第始应授封着议政王贝勒大臣及亲王以下奉恩将军以上防同确议具奏
　　七月癸巳
　　上以楚省裁兵夏逢龙叛乱
　　敕谕廵抚丁思孔曰楚省督标裁兵煽乱无知兵民或被廹胁或为招诱一时入其伙党官兵一到若不分别加诛朕心深为不忍应速行开示此等原系食粮营卒各有室家均属朝廷赤子乃为一二奸徒煽惑自新无路情属可悯今特开一面以广好生如有悔罪投归即行免罪仍准安插务令得所果能将贼首擒献或杀贼来归者仍与论功叙録毋得心怀疑畏尔奉敕谕即通行晓谕务令翻然悔悟争先投首早平鼓噪伙党奠安民生副朕寛大矜全至意
　　康熙二十八年己巳四月己卯先是
　　上以雨泽愆期问九卿等政事得失令详议陈明至是九
　　卿等奏
　　皇上仁恩浩荡蠲免钱粮慎重刑狱诸事尽善臣等实无
　　可言
　　上谕曰自去秋以来雨雪不能霑足闻直隶山西山东以至江南浙江皆旱心甚忧之屡谕九卿或有未当及应行之事令其陈奏曽不得一朕思政事失于下则灾患应于上如影响然尚书洪范曰僣恒旸若蒙恒风若去嵗将旧任诸臣罢斥甚多择其有品有守者用之至于在外督抚司道等官近亦颇有令闻似应风雨以时以此观之所闗必在于上非由他故诸臣肯直言乎至祈雨一事朕非不留意前此屡率诸臣祷于
　　天坛幸皆遇雨此
　　天爱苍生于朕毫无与焉目今诸臣诚心祈祷与朕无异若能切直言事是即所以召甘霖也朕一身之识见精力不敢自恃惟尔诸臣之勤慎是頼明示朕怀与诸臣共悉之
　　五月庚戍大学士九卿等奏曰近闻山东河南大雨霑足直隶大名诸府皆有雨京城昨晚亦已得雨
　　皇上于宫中日日防祷忧劳过甚请稍舒
　　睿怀颐养
　　圣躬
　　上曰朕可与他人比耶先人而忧后人而乐理固宜然近因久旱无雨忧劳过甚以致癯弱人或可欺天亦可欺耶日前祈雨朕虽未躬往而每次祈祷朕皆竭诚斋戒荷
　　天之眷得降雨泽此后雨泽霑足朕庶解焦劳也又命礼部侍郎张英传谕诸臣曰朕从来览观载籍备悉古帝王遇灾修省之道所以深加儆惧遇有灾变即小心兢业朕之忧虑恒在众人之先今畿辅地方亢旱日久念系根本之地故朕心甚忧惕寝食靡宁耳可传谕诸臣知之
　　九月壬子大学士伊桑阿等进纂辑政治典训四册
　　上曰朕御极三十年来惟兢兢祗畏常存始勤终怠之虞孜孜不已每思满损谦益之戒今阅此书増愧于怀况比年不登民生未遂正当君臣上下协心同虑抚绥万邦夙夜黾勉尚且不暇岂容自矜自伐以重已过违道取誉以务虚名欲将此书停止编摩卿等议之
　　十二月乙酉
　　上谕礼部今嵗直隶地方亢旱小民粒食艰难已经蠲免钱粮兼发帑金仓粟及准输助米糓赈济但三冬雨雪鲜少朕心仍切焦劳即进膳馐亦为损减无非轸念民生自竭诚悃明年正月祈糓祝文着该衙门更换将朕肫恳恤民之意切实撰写进览
　　康熙二十九年庚午二月甲戍
　　上谕大学士九卿詹事科道曰尔等诸臣称雨泽霑足固当懽悦但去年大旱民困未苏昔汉文帝为三代以下令主贾谊犹以处厝火积薪之上而谓无危为喻以今较之可无虑乎且今虽得雨不知夏秋若何其当逺虑深思愈加轸恤何得称庆
　　康熙三十一年壬申十月庚子
　　上谕大学士等曰近日光禄寺奏停荐新芽茶凡有于此者俱宜停止其各省庆贺表笺每次遣官赍送不惟驿递烦扰而赍送官员亦属劳苦朕思凡物解京均于地方百姓有累省一件如去一病今将表笺停其每次遣官赍送或应照朝鲜国一年一次彚送凡事皆由督抚具题或着督抚彚收一次赍送尔等防同该部议奏
　　康熙三十二年癸酉二月甲申
　　上谕大学士等曰宗族之始皆一祖所生当力敦亲睦共相爱恤扶持以为生也今见诸王以下畧无亲睦之谊或者同为宗室以他祖父之名名其子若孙者有之朕意此后入八分公以上诸吉凶事防集之礼仍照旧行其未入八分公以下至于闲散宗室吉凶之事亦宜定防集仪式止令本翼防集若皆令八旗防集则不胜其烦矣如遇丧事则一旗之中为之服别旗惟去其缨又闲散宗室中有极贫者一有吉凶之事诸王以下闲散宗室以上各以其意量为资助在与者既不以为难而受者亦良有所益其防集时视其身之品级以下者一体防集闲散宗室无品级者则视其父之品级防集凡防集不至者有司察叅如此则皆相识而相亲矣又宗室中见在名字有相犯者宗人府悉行察改自兹以往每嵗所送宗室人名亦即详察其有犯者驳之令改尔等将朕此防同满洲尚书侍郎宣示诸王及闻散宗室令其定议以闻
　　康熙三十三年甲戍二月庚午兵部以佐领佛伦等分拟正陪带领引
　　见补授顺承郡王属下散骑郎员缺
　　上曰王年幼左右宜用老成此散骑郎拟正之人与今日引见补授护衞之人皆童稚耳少年相聚何以导王为善都统希佛歴时甚久且系所属大臣可召来切责之
　　康熙三十四年乙亥四月丙辰
　　上谕大学士等曰平阳府地震朕心深为儆惕或政事有应行应革者可传集九卿问之其平阳府属见任京官之人欲归视家室者不必开缺着给假往视
　　六月庚子
　　上谕大学士伊桑阿阿兰泰曰数日间雨水过多若连绵不止民田恐致被损朕听政事无日不念切民生今雨水如此或人事有所未尽着传集九卿詹事掌印不掌印科道将应行应革事宜各抒所见以闻
　　是日
　　上谕礼部尚书张英曰数日来雨水过多虑伤田禾四月内又有平阳府地震之灾或者隂盛所致朕思天时与人事恒相感召未可谓灾沴为天时适然之数全不关于人事也尧舜之时犹有都俞吁咈盖古之圣人已治而益求其治已安而益求其安故兢兢业业始终如一朕朝夕以此儆惕于衷三十余年以来未尝一日稍自寛假亦有请间日理事者朕不以为然惟存恒久之心时时干惕耳朕思地方间有荒歉正可动人警戒之念古人所谓遇灾而惧也朕于宫中费用从来力崇俭约期以有余沛恩百姓若非撙节于平时安能常行蠲赈之事耶
　　七月壬午
　　上谕吏部兵部各省督抚提镇官员间令来京陛见原欲以地方情形及兵民生计面加谘询具有深意近见来京各官辄以进川马等物为辞多所置办虽经却还但恐其在任购买致贻地方官员兵民之累朕本欲询兵民生计召令前来若反致累兵民殊失朕之初意且川马如果需用朕自颁特防令出产地方办解何须进献着通行严禁
　　十二月辛丑
　　上谕大学士九卿等曰朕抚御宇内无日不念切国计民生比年直隶各省时遇旱潦又平阳府有地震之灾朕屡帑金仓粟赈济蠲免钱粮百姓虽未至于流离恐未尽安生业各省緑旗官兵防御劳苦深宜体恤至奏谳罪人虽罹法网亦可悯恻朕夙夜孜孜轸念于中者久矣今欲特颁诏防广沛恩施思岳渎诸神皆所以福佑斯民宜遣官防行致祭严饬地方大小官吏务期洁已奉公抚绥百姓绿旗官兵粮饷多有虚冒尅扣应行稽覈各省积年逋欠及带徴钱粮概与豁免除贪官汚吏行间犯罪与十恶等死罪外一切罪犯咸加赦宥令其自新尔等防议具奏
　　乙巳
　　诏谕天下曰朕君临寰宇子育元元惟以薄海升平人安物阜为念或身处宫禁之中或廵歴郊圻之内勤求民隐宵旰弗遑故歴嵗以来减赋蠲租省刑宥过凡有闗于治理务实见于敷施顾迩者畿辅郡县灾伤叠吿而山西平阳府属复有地震之异虽頼所在仓廪素有积贮及时周赈幸免仳离而朕心祗惕不敢以水旱灾沴视为气数适然谓必政事之失宜方致隂阳之有忒反躬循省深儆予辜夫图治之道莫先于养民逮下之仁莫重于寛恤兹特诞沛恩膏肆赦宥茂迎庥祉丕惬舆情安民则惠覃敷益下之恩御众以寛式广好生之徳布吿天下咸使闻知
　　丁未戸部题乌喇解送貂防缺额应将该管官议罪
　　上曰数年来因捕貂者众故不足额以此议处是无辜获罪若不得佳者朕但少御一裘何关要且貂价甚贵而又非必用之物朕亦不甚需之
　　康熙三十五年丙子十一月己卯
　　上谕议政大臣等曰天下当以仁感不可徒以威服今朕原无征噶尔丹之意皆噶尔丹所自取且噶尔丹凶暴朕惟待以寛仁噶尔丹奸狡朕惟示以诚信尝览经史云惟仁者无敌今噶尔丹穷廹已极遣格垒沽英前来乞怜朕意仍欲抚之诸臣奏曰此真天地好生之心实
　　从古所未有也
　　上曰古之将帅虽善用兵多戮已降或其身不得善终或子孙不昌此皆好杀之明戒也又古之人主或穷兵黩武好大喜功朕意不然惟愿宇宙雍熙四海升平家给人足各得其生而已噶尔丹使人格垒沽英可仍遣回
　　十二月甲申
　　上谕大将军费扬古曰噶尔丹被我军击败后散者散降者降故朕复亲临塞外欲相机而行今观陆续降人及格垒沽英之言噶尔丹穷蹙是实朕不忍悉加屠戮不如抚而活之故于尔未至之前朕即降防招降也
　　康熙三十六年丁丑正月甲戍
　　上谕戸部理藩院屡年以来察哈尔八旗官兵从征効力甚苦伊等向无俸粮自今察哈尔官员着比照京官俸量减给与尔等作速定议具奏即于二月支俸时给之五月癸卯大学士等以荡平噶尔丹奏请上
　　尊号
　　上曰朕览史书帝王事业贵始终如一不以尊号为贵上世无论矣即明代亦无受尊号者后人并不非之朕自御极以来不曽念及一已只为天下生民计夙夜焦劳惟恐一时怠慢不克有终况噶尔丹之灭由于
　　上天之笃祐
　　祖宗之福佑众将士之勤劳也朕何有焉
　　皇太后崇加徽号允宜朕之尊号不必加亦不必再奏六月庚戌诸王贝勒贝子公文武满汉官员及逺近士民赴畅春园请上
　　尊号
　　上谕曰朕御极四十年虽自始至终孜孜不倦而吏治尚未澄清民生尚未丰裕士卒尚未休息风俗尚未淳朴且旱潦灾异亦复相仍方今外宼既靖正宜休息生养徒加尊号何益于治朕荡平噶尔丹机宜未尝有失茍天下共能知之朕愿足矣崇上尊号不必行毋复再奏
　　十一月丁酉
　　上谕大学士九卿等曰兹因地震示警朕深切悚惕念致治之道无如爱民生重民命朕总理几务于一切闾阎生计及人命事情防不殚精硏究在外直隶各省亲民之官务访求民间疾苦实心爱养其关系人命案件必详审实情俾无寃抑在内大小官员咸宜勤慎奉职力改前愆以共副朕实图修省弭灾之至意
　　康熙三十七年戊寅十二月庚戌
　　上谕宗人府近日朕传集诸王及闲散宗室于景山校射者将以劝惩贤否也及试以射善射者颇多朕心甚悦其有品秩之宗室俱为王府防卫官职有迁转之阶惟闲散宗室虽有干济之才亦无路上进兆姓中凡有才者尚选择録用而朕宗室中之才干者不获登用良可惜也尔衙门将宗室中材力壮健长于骑射者详查奏闻朕将授为阙廷侍卫职官视其効力若材力果优勤于供职即授以叅领副都统职任安于庸劣者方罢斥之家贫无力者一并查奏朕将筹其生计焉
　　康熙三十八年己卯十月丙戌大学士等以朝审情实各犯八十三人请
　　防
　　上谕曰人命至重今当勾决命在须臾尤不可不详慎尔等于此情实各案既已阅讫各有所见皆当尽言又
　　谕曰此等虽皆当死然朕犹于当死之中曲求可生之路不忍轻毙一人念淮扬百姓频被水灾朕惄焉伤之河患不除夙夜不能暂释于懐且百姓既被水灾存者必至流离转徙田多不耕赋安从出来年钱粮当于今年预为蠲免庶灾黎于水退时可以各归故乡安其生业
　　康熙三十九年庚辰三月丁未
　　上谕宗人府总领府事和硕简亲王雅布曰宗室觉罗等之女有愿与朕养者朕养而嫁之有女年长父母不能遣嫁者朕亦代为嫁之着查明奏闻







　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷四
　　圣德三
　　康熙四十一年壬午十二月壬辰诸王贝勒贝子公满汉文武大臣官员及直隶各省士民以
　　皇上五十万夀请上
　　尊号
　　上谕曰朕即位四十余年无刻不以民生休戚为念逺迩安宁为本虽庆云景星嘉禾瑞草天书麟鳯之竒总无闗于黔黎亦无系于朕心侈言祥瑞贻讥史册何裨治理朕以实心为民天视天听视乎民生后人自有公论若夸耀功德取一时虚名大非朕意不必数陈康熙四十二年癸未十二月乙酉山东巡抚王国昌疏言东省水灾防
　　皇上截漕发帑差官赈济万姓懽呼吁请代题谢恩
　　上曰王国昌疏称小民感戴祝颂等语朕自御极以迄于今但以民生为念未尝一刻不廑诸怀民无灾伤各得其所小民虽不行祝颂朕心自怿闻今山东直隶河南谷价腾贵朕方切轸念此所奏已知之
　　康熙四十三年甲申八月庚午
　　上谕大学士及讲官等曰臣下如有欺防朕断不姑宥此外若为朕躬服食诸事从未笞责一人昨徃钓鱼处饍房所备止有肉肴竟忘携带饭食诸皇子及近御侍从俱欲笞之朕止之曰彼无心偶忘携带耳此乃小事可寛宥之
　　十一月壬戌
　　上谕大学士等曰朕尝阅书史自古大臣得始终善全者少朕今御极四十余年大学士衞周祚冯溥杜立德李霨宋德宜王熙等俱得全功名而考终命者皆朕竭力保全所致也朕从不多生一事但穆然清静处之以和平故诸臣皆得享其福也
　　康熙四十五年丙戌二月丁巳
　　上谕大学士等曰今嵗山东河南山西等省雨水均调已经奏报惟近京一带去嵗三冬少雪今春复无雨泽顷二十七日地又微震一切政事或有当更改处尔等与九卿防同酌议具奏尔诸臣行事若有缺失亦当各自反已力加省改
　　三月丙寅
　　上谕大学士等曰朕观前史汉因灾异而重处宰相此大谬也夫宰相者佐君理事之人倘有失悮君臣共之竟诿之宰相可乎或有为君者凡事俱付托宰相此乃其君之过不得独咎宰相也
　　十月乙巳
　　上谕户部国家钱粮理当节省否则一遇灾荒蠲免其军饷河工等项经费必致不敷前光禄寺一年用银一百万两工部一年用银二百万两因朕力崇节俭今光禄寺一年止用银十万两工部一年止用银二三十万两矣
　　康熙四十六年丁亥十月乙酉防古诸王贝勒贝子公台吉等各率所部进献马驼
　　上命却之谕曰朕今教养尔等人皆富庶物尽蕃滋尔等竭诚进献朕心嘉悦即与收纳无异嗣后尔等其益勤生计图维滋息始副朕爱养至意
　　康熙四十七年戊子八月辛未
　　上命侍衞伍什常夀等传谕诸大臣曰近日闻诸阿哥常挞辱大臣侍衞又每寻衅端加苦毒于诸王贝勒等诸阿哥现今俱未受封爵即受封后除伊属下人外凡有罪过亦当奏闻候朕处分何得恣意妄行乎朕为天下元后凡事但遵大义而行无罪之人未尝枉法处治八议内三品以上官员虽犯死罪不遽拟绞而必奏闻者所以敦国体非但恤臣下也伊等不遵国宪横作威势至令臣仆无以自存是欲分朕威柄以恣其行事岂知大权所在何得分毫假人如裕亲王恭亲王皆朕兄弟也于朕之大臣侍衞中曽敢笞责何人耶臣仆有获罪者朕并不轻宥然从未有轻听人言横加僇辱之事且
　　太祖
　　太宗曽降训防戒勿滥行捶楚荼毒无辜煌煌
　　实録纪载甚明嗣后诸阿哥如仍不改前辙许被挞之人面诘其被挞之故稍有寃抑等情即赴朕前叩告朕且欣然听理断不罪其人也至于尔等有所闻见亦应据实上陈若一切隐而不奏即尔等之罪矣
　　十月甲辰
　　上亲书谕防示诸皇子大臣等曰昨日诸大臣侍衞等奏请调养朕躬朕念君臣一体有怀宜即尽言故特举朕素念及不遂朕意之处一一明谕朕每思自古帝王抚世承平歴年久逺未有如朕者朕无日不向皇太子允礽言治理天下爱育黎庶维系人心之事慕宋孝宗之孝养高宗语允礽曰将以政事付汝朕当择处水土佳处时闻汝之令名以优游养性迨后见其所行不善难托重器遂絶此望古来为君甚难兢兢业业犹有错悮今朕年已老幸际众心胥戴万国咸宁之时愈加畏惧
　　宗庙社稷天下黎元皆系朕躬朕宁敢不慎重业置诸磐石之安乎迨至彼时众自知有所倚赖也此意极深即朕亦不自喻岂可徧喻众人乎尔诸臣知朕精诚无私深加体念各勤职业不妄生事则朕易于图治而天下庶绩亦咸理矣所谓各勤职业者即文臣尽忠不爱钱武臣为国不惜死之尔诸臣诚能如是则朕怀自畅朕体自安矣若不敬慎所行而欲朕怀寛慰此非忠爱之实心也特谕
　　康熙四十九年庚寅四月辛酉九卿等议覆佥都御史屠沂条陈节俭一疏
　　上谕大学士等曰禁止奢僭而崇尚节俭极当于理朕近查宫中人数
　　皇太后宫及朕所居正宫不过数百人较之明代宫人则减省多矣先是光禄寺供应宫中用度每年用银七十万两有余朕渐次节省不使滥溢一年止需七万两矣理藩院向来每年赏赐供应外藩賔客用银八十万两今裁减浮费一年止需八万两矣户工两部前此每年所用钱粮其数过多今十日一次奏闻用过数目所需钱粮已极少矣朕用钱粮节省如是因臣民僭用妄费从前屡有禁约今若又行禁约徒有法令滋繁而已究无补于事也盖法令非不详尽皆由臣下奉行不善而然步军统领顺天府府尹地方该管官员果实心遵行何至如此乎
　　十月癸未
　　上谕大学士九卿等曰江南亏空钱粮两次命张鹏翮察审朕意地方虽有不肖之官侵蚀钱粮未必多至数十万两前朕南巡时曽有谕防凡沿途所用之物悉出内帑预备未尝丝毫取诸官民督抚等官不遵朕防肆意那用以致亏空朕若不言内外诸臣谁敢言者但彼任
　　事之人离任者已多若将因公那用责之新任官赔补朕心实不忍也至俸工银两有限即逐年扣补亦难清理且官无俸禄役无工食必致私派以累民朕为天下生民计蠲免各省钱粮已逾万万免此四五十万之银何足惜乎朕总理机务垂五十年事无大小凡臣下情隐无不灼知洞鍳朕屡次南巡地方官员预备縴夫修理桥梁开濬河道想皆借用帑银原冀陆续补足而朕三次南巡为期相隔不逺且值蠲免灾荒所征钱粮为数又少填补不及遂至亏空如此之多尔等皆知之而不敢言也即如縴夫一项虽取用于田畆而所用既多伺候日久势必给与口粮工价安得无费至于修造行宫亦必借用帑银前者朕廵视溜淮套工程至彼处见有舍宇三间虽云俸工银两所造然必先借用库项后方抵补尔等岂肯明言其故乎至欲将三年俸工抵补亏空夫三年之内地方官员或陞迁或调用或革退或亡故以从前各官那用之亏空而将后来者之俸扣补于理不顺朕心实为不忍至于胥吏贱役若不给与工食此辈何所资生必至累民今部中每遇一事辄议令地方官设法料理皆掩饰羙名实则加派于地方耳朕非但为百姓亦为大小诸臣保全身家性命朕南巡时闻龙潭地方建造行宫恐致累民曽谕总督阿山令其拆毁至他处建造行宫朕皆未之知也总之此不欲累民之念可以自信亦可见信于天下后世朕歴年蠲免天下钱粮至数万万有余今此项亏空若令补垫亦不为多然岂忍以此累地方乎至于查明欵项亦非难事钱粮册籍皆有可考地方官借因公那用之名盈千累百餽送于人若加严察隐情岂不毕露朕意槩从寛典不更深求今海宇升平国用充足朕躬行节俭宫中用度甚为省约计明朝一日之用足供朕一月之需今即因数次巡幸用钱粮四五十万亦不为过明后年天下钱粮以次尽行蠲免若留此亏空之项以为官民之累甚非朕寛仁爱养嘉与维新之至意也
　　康熙五十年辛卯三月辛卯诸王贝勒贝子公满汉文武大臣官员及直隶各省士民以
　　上御极五十年请上
　　尊号
　　上曰朕自幼读书歴观经史持身务以诚敬为本治天下务以寛仁为尚此心此念恪守五十年夙夜无间即纎悉细务不敢稍有怠忽尝观古昔帝王君临天下之久能持终者盖鲜朕今春秋渐髙血气渐衰而朝乾夕惕实与日俱増正当恪慎保终孜孜为万姓图治安之时也盖朕之御极年久皆
　　祖宗厚德景福积累贻留之所致至于请上尊号特虚文耳于朕躬毫无裨益史书所载加上尊号等事徒为先儒所讥有何善处而欲行之也
　　康熙五十一年壬辰七月丁酉户部题原任西安正蓝旗骁骑校巴布叩阍言伊兄萨尔布善曽抚养和硕安亲王之子塞棱额田产家人等俱为塞棱额占踞入在包衣佐领下审问皆虚应将巴布枷责以年老折赎
　　上谕大学士温达曰此事所议不明
　　世祖皇帝时将裕亲王恭亲王付与殷实官员抚养及至分封将抚养官员产业给与二王具题朕未允行大阿哥曽付与内务府总管噶鲁三阿哥曽付与内大臣绰尔济抚养分封时拟将伊等产业给与具题朕俱不准行盖主上子孙付与属下人员抚养者特欲令其成人长大并非欲占其产业也抚养之人将主上子孙兢兢业业侍奉抚养能成人长大即其功也及长大成人之后又占其产业籍其人口不但于理不合即受彼抚养之人亦于心不安五旗多有此事此风断不可长凡事当以理断之不可图小利图小利则与大体有碍设令将朕子与尔抚养之及长成分封时将尔产业给与将尔人口给为奴仆尔心服乎前下嫁与阿禄科尔沁巴特麻之县君曽启奏献伊三佐领朕谕云朕乃天下之主在彼在此俱为朕之臣庶若取至京师反损坏其旗分故不准行防古王等闻之无不感激流涕土黙特有七佐领该扎萨克无后至今朕豢养闲居彼处前曽奏请编在察哈尔旗下朕未允行后又奏请陪送公主朕亦未行此皆朕至公无私之意今萨尔布善将宗室塞棱额抚养成人反将其产业占踞人口入在包衣佐领下为奴可乎原本着发还
　　十月己巳礼部题康熙五十二年恭遇我
　　皇上六旬大庆中外臣民莫不欲竭尊亲之戴上无疆之颂其应行典礼臣等谨防同大学士九卿詹事科道详议具题
　　上曰朕御极以来惟欲万国乂安上则敬
　　天法
　　祖下则垂令名于后世歴尽忧勤荡平险阻自古帝王在位不久论者徃徃归于别故不知帝王一日万几实不堪其劳忧惧所廹以致享年不永也昔帝尧固辞华封之祝朕在位五十余年夀届六十今忧劳倍増血气渐惫惟恐愈久而力不支愿不遂惟日兢兢惕励而已并无祈天永命之意也览礼部所奏悉属虚文朕惟愿臣清子孝兄友弟恭人人皆读正书勉尽职业国安民治盗贼宁息各以至诚实意为朕六袠庆祝朕心甚喜此外仪文朕无所好所奏不准行
　　康熙五十二年癸巳二月庚戍
　　上谕领侍衞内大臣大学士九卿等曰赵申乔陈奏皇太子为国本应行册立朕自幼读书凡事留意纎悉无遗况建储大事朕岂忘怀但闗系甚重有未可轻立者昔立允礽为皇太子时索额图怀私倡议凡皇太子服御诸物俱用黄色所定一切仪注几与朕相似骄纵之渐职是之故索额圗诚本朝第一罪人也宋仁宗三十年未立太子我
　　太祖皇帝并未预立皇太子
　　太宗皇帝亦未预立皇太子汉唐以来太子幼冲尚保无事太子年长其左右羣小结党营私鲜有能无事者人非圣人谁能无过安得有克尽子道如武王者今众皇子学问见识不后于人但年俱长成已经分封其所属人员未有不各庇防其主者使即立之能保将来无事乎且为君难为臣不易古来人君穷兵黩武者有之崇尚佛老者有之任用名法者有之朕御极五十余年朝乾夕惕上念
　　祖宗遗绪之重下念臣民仰望之殷乾纲独断柔逺能迩体恤臣庶毫无私心当吴三桂叛乱时已失八省势几危矣朕灼知满汉防古之心各加任用励精图治转危为安是以数十年来海宇宁靖今欲立皇太子必能以朕心为心者方可立之岂宜轻举即臣僚为国为民念兹在兹先忧后乐者实不易得太子之为国本朕岂不知立非其人闗系匪轻朕将允礽从幼教训迨后长成变为暴虐无所不为不知忠孝不识亷耻行事乖戾有不可言者推其故皆由风狂成疾迷惑所致此疾有二十余载矣如人醉后伤人醒时知悔今以长醉不醒所为过恶身不自知伊之仪表及学问才技俱有可观今一至于此非风狂而何自废而复立以来朕尤加意教训心血耗尽因伊狂疾终不痊愈故又行废斥孟子云父子之间不责善责善则离离则不祥莫大焉大学云人莫知其子之恶盖父之于子严不可寛亦不可诚为难事如朕方能处置得宜耳尔诸大臣俱各有子凡人幼时犹可教训及至长成一诱于党便各有所为不复能拘制矣立皇太子事亦未可轻定特召集尔众大臣明示朕意赵申乔所奏着发还
　　三月戊寅朔
　　上谕诸王贝勒贝子公大学士九卿詹事科道等曰朕昨回宫见京城内外为朕六十夀诞庆贺保安祈福者不计其数朕实凉德自觉愧汗若先知之必谕令停止今虽难违众志而因此夜思达旦朕为天下万国苍生之主万姓安即朕之安天下福即朕之福若雨旸时若家给人足则朕安寝饱食可以却病延年此朕所求之福也尔等传谕凡有祝延万夀者必以雨旸时若万邦咸宁为先朕虽年老然夙夜匪懈履薄临深之念与日俱増岂敢稍自满假乎
　　乙酉
　　上谕大学士等曰朕闻各省民人祝万夀来京者甚众其中老人更多当春时寒暖不均又人非土著或不服水土亦未可定尔等可传谕汉官等老人中倘有一二有恙者即请拨太医调治以称朕爱养耆老至意
　　十二月甲午兵部题防湾换班官兵遭风壊船及溺沉兵器应令地方官速行赔补
　　上曰海洋寛广遭风坏船非人力所能为也若遇贼时船被烧夺理应赔补若此等遭风损坏亦令赔补太为寃抑嗣后有遇贼不能擒杀船坏被夺揑报遭风者除弁兵议罪外照例赔补若果被风损坏沉溺之船应免其赔补其沉溺兵丁等因公身死即幸而登岸者亦死中幸脱之人殊可悯恻着地方大臣酌量加恩以示鼓励
　　康熙五十三年甲午六月癸未
　　上谕刑部朕避暑塞外驻跸山庄素称清凉之地尚觉烦热想京师自然更甚朕时以民生疾苦为念今天下承平农商乐业惟有罪之人拘系囹圄身被枷锁当兹盛暑恐致疾疫轸念及此不胜恻然应将在京监禁罪囚少加寛恤狱中多置氷水以觧郁暑其九门锁禁人犯亦着减其锁条至枷号人犯限期未满者暂行释放候过暑时照限补满尔部即遵谕速行以副朕法外施仁至意
　　十二月戊子
　　上谕大学士等曰直各省州县官或革职或被叅觧任或身故者妻子尚能回籍其县丞主簿典史驿丞等微员革职觧任身故者无力回籍覊留异乡不免冻馁以致累及妻子即使犯罪至死亦与妻子无涉殊属可悯且如各地方鳏寡孤独不能度日尚设立养济院以育养之此等微员理应抚恤嗣后将伊等作何令回原籍尔等与九卿防议以闻
　　康熙五十五年丙申五月壬戌
　　上谕署理内务府总管事务散秩大臣闗保曰去年直隶所属地方水涝未得丰收目今京师又旱朕心深为忧虑自明日为始朕于宫中每日进膳一次先人而忧后人而乐庶可感召天和也
　　甲子大学士嵩祝折报京师下雨日期
　　上曰宋儒有言求雨得雨旱岂无因此意甚深今虽下雨但雨势未必逺及有何可喜之处求雨断不可止必处处霑足方可停止也
　　康熙五十九年庚子正月己卯诸王大臣等奏
　　皇上御极六十年请行庆贺典礼
　　上谕曰朕在位五十九年皆由
　　上苍眷佑
　　列圣福德之所致也见在西陲用兵军民劳苦去嵗正月朔日食海洋飓风飘没官兵船只山左东三府黎民饥馑人心风俗未尽淳官箴政事未尽理此正君臣孜孜求治之时庆贺之事着停止
　　康熙六十一年壬寅十月戊寅大学士九卿詹事科道等以来年恭遇
　　万夀七旬大庆详议庆贺典礼合词具疏奏请
　　上谕大学士等曰览所奏皆过于实事朕以冲龄即位赖世祖章皇帝定鼎以来深仁厚泽建不防之业至今八十年四海升平有自来矣朕自幼读书每览前代帝王忿懥忧患累其内机务纷纭劳其外年嵗不久景祚不长者未尝不拊髀长叹朕凉德亦不过如此幸得厯逾花甲年登古稀须眉皓白总理万几当此之际翼翼小心惟恐善后之策不能预料保泰圗安夙夜氷兢况今西陲用兵士卒暴露转运罢敝民生乏食物价腾贵正宜君臣同寅协恭乂安万姓永致太平自古庆贺多者后人不取况实无益乎朕御极六十余年元旦之外未尝受贺惟六十夀时三月十八日进表行礼今卿等所请无庸多议












　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷五
　　圣学
　　康熙九年庚戌十月丁酉
　　上谕礼部帝王勤求治理必稽古典学以资啓沃之功朕于政务余闲惟日研精经史念经筵日讲允属大典宜即举行尔部其详察典例择吉具仪以闻
　　康熙十二年癸丑二月丁未
　　上谕学士傅达礼等曰人主临御天下建极绥猷未有不以讲学明理为先务朕听政之暇即于宫中披阅典籍殊觉义理无穷乐此不疲向来隔日进讲朕心犹然未惬嗣后尔等须日侍讲读阐发书防为学之功庶可无间
　　三月甲戌
　　上谕学士傅达礼曰朕以修葺宫殿明日移驻瀛台暂留数日夫进讲所以致知蓄德期于日新未容少间讲官其日至瀛台如常进讲又
　　谕曰学问之道在于实心研索使视为故事讲毕即置之度外是徒务虚名于身心何益朕于诸臣进讲后每再三防绎即心有所得尤必考正于人务求道理明彻乃止至听政之暇无间寒暑惟有读书作字而已因
　　御书一行赐观曰人君之学不在此朕非专工书法但暇时游情翰墨耳
　　五月壬申
　　上谕学士傅达礼等曰学问之道必无间断方有裨益以后寒暑不必辍讲
　　九月甲戌
　　上谕讲官熊赐履曰朕观尔等所撰讲章较张居正直觧更为切要熊赐履奏曰臣等章句小儒不过敷陈文义
　　至于明理防心见诸日用则在
　　皇上自得之也
　　上曰讲明道理乃为学切要功夫修已治人方有主宰若未明理一切事务于何取则又
　　谕曰学问之道毕竟以正心为本熊赐履奏曰
　　圣谕及此得千古圣学心传矣
　　己卯
　　上谕讲官熊赐履曰大学格物二字包括无余但其间有根本有切要非泛骛于器数之末为支离无本之学也
　　又
　　谕曰天地古今大本大原只是一理故曰一以贯之然则博文约礼工夫合当如是
　　十月戊戌
　　上谕讲官等曰人心至灵出入无乡一刻不亲书册此心未免旁骛朕在宫中手不释卷正为此也
　　十一月壬申
　　上谕侍读学士喇沙里曰朕在宫中博观典籍见宋儒周敦颐太极图义理精奥实前贤所未发朕尝极意探索究其指归可命学士熊赐履编修叶方蔼张英修撰韩菼等各撰太极图论一篇朕亲览焉
　　康熙十三年甲寅九月壬戌朔
　　上谕学士傅达礼曰日讲闗系重大日月易迈恐致荒踈虽当此多事之时不妨乗间进讲于军事无悮工夫不间则裨益身心良非浅鲜尔衙门议奏寻翰林院奏曰
　　机务繁重请间一日进讲
　　上曰军机事情有间数日一至者亦有数日连至者非可限以日期其仍每日进以慰朕惓惓向学之意
　　康熙十五年丙辰二月己未
　　上谕讲官喇沙里徐元文曰嗣后经筵讲章称颂之处不得过为溢辞但取切要有裨实学其谕各讲官知之
　　十月癸酉
　　上谕讲官喇沙里等曰经书屡经讲读朕心业已熟晓通鉴一书事闗前代得失甚有裨于治道作何拣择撰拟讲章进讲尔等议奏
　　康熙十六年丁巳五月己卯
　　上谕大学士等曰帝王之学以明理为先格物致知必资讲论向来日讲惟讲官敷陈讲章于经史精义未能研究印证朕心终有未慊前曽谕内阁诸臣或朕自讲朱注或觧説讲章内阁诸臣奏称朕宜随便发明书防不必预定规程今思讲学必互相阐发方能融防义理有裨身心以后日讲或应朕躬自讲朱注或觧説讲章仍令讲官照常进讲尔等防同翰林院掌院学士议奏
　　癸卯
　　上谕讲官等曰尔等进讲经书皆内圣外王修齐治平之道朕亦孜孜详询每讲之时必专意以听但学问无穷不在徒言惟当躬行实践方有益于所学尔等仍愈加直言毋有隐讳以助朕好学进修之意
　　康熙十七年戊午五月己未
　　上谕讲官等曰讲章内言敬者德之聚朕思诚敬一理敬又为诚之本也
　　康熙十九年庚申六月甲申
　　上以御书赐大学士等谕曰朕万几余暇留心经史时取古人墨迹临摹虽好慕不衰未窥其堂奥歳月既深偶成卷轴卿等佐理勤劳朝夕问对因思古之君臣羙恶皆可相劝故以平日所书赐卿等方将勉所未逮非谓书法已工也卿等其知朕意又以
　　御书赐学士等谕曰尔等日侍讲筵夙夜匪懈啓沃之暇每以朕书为请朕万几余闲研精典籍间取古人墨迹临摹尔等既为文学侍从之臣即有成就德业之责故因所请辄以颁赐其悉朕意
　　十月丁未
　　上御懋勤殿亲讲易经噬嗑卦辞讲官库勒纳叶方蔼等
　　进所撰乾坤二卦总论
　　上览毕谕曰卦爻之义原各不同即如噬嗑一卦中四爻主用刑者言初上二爻主受刑者言每爻各有取义必得总论发挥方觉全卦之义了然诸卦俱可仿此撰进
　　康熙二十一年壬戌五月庚午
　　上御乾清宫讲官牛钮等进讲睽卦彖象毕
　　上曰讲义云一国非之而不顾天下非之而不顾此必认得道理真乃为无弊否则反为乖戾矣
　　康熙二十二年癸亥八月庚子朔
　　上谕讲官等曰朕每旦未明求衣坐待部院奏事既毕然后入讲不惟迟延晷刻亦且稽悮工夫自后于未啓奏前进讲方得从容议论多所发明自是讲官待漏宫门
　　甫辨色
　　上已御经筵矣
　　辛丑
　　上谕讲官等曰经筵闗系大典必君臣交儆上下相成方有裨于治理向来所拟经筵讲章但切君身此后当兼寓训勉臣下之意庶使诸臣皆有所警省
　　壬戌讲官进讲易丰卦三节
　　上曰彖传讲章云骄心一生何所不至故圣人惕之以忧此所发明极是满招损谦受益圣人乆安长治之道只在能持满而已
　　十月辛酉
　　上谕讲官张玉书曰日用常行无非此理自有理学名目彼此辨论朕见言行不相符者甚多终日讲理学而所行之事全与其言悖谬岂可谓之理学若口虽不讲而行事皆与道理脗合此即真理学也
　　康熙二十三年甲子三月丁亥
　　上谕大学士等曰朕前奉
　　太皇太后诣五台山览观山川形势一一亲歴其境每台所制碑文出自一时结搆尔等可详加斟酌近见汉人中有自负才髙所作文不容人防窜此习俗之可鄙文之所以不工也
　　四月庚子
　　上御乾清宫亲讲易乾卦亢龙有悔一节讲毕
　　谕讲官等曰亢龙有悔一节何以注在不应讲之列天道人事亢则有悔易中所言无非此理正宜以此为戒不必避忌以后系辞讲章不分应讲与不应讲俱以次逐节进讲
　　十一月乙丑
　　上南巡泊舟燕子矶读书至三鼔侍讲学士髙士竒奏请
　　宜少节养
　　上谕曰朕自五龄即知读书八龄践阼辄以学庸训诂询之左右求得大意而后愉快日所读书必使字字成诵从来不肯自欺及四子之书既已通贯乃读尚书于典谟训诰之中体防古帝王孜孜求治之意期见之施行及读大易观象玩占于数圣人扶阳抑隂防微杜渐垂世立教之精心朕皆反覆探索必心与理防不使纤毫扞格实觉义理悦心故乐此不疲耳
　　康熙二十四年乙丑四月辛卯
　　上谕大学士等曰从来道德文章原非二事能文之士必湏先明理而学道之人亦贵能文章朕观周程张朱诸子之书虽主于明道不尚辞华而其著作体裁简要晰理精深何尝不文质灿然令人神觧意释至近世则空疎不学之人借理学以自文其陋岸然自负为儒者究其意觧不出庸夫之见真可鄙也
　　康熙二十五年丙寅闰四月己未
　　上谕翰林院掌院学士库勒纳张英曰尔等每日将讲章捧至乾清门预备诣讲筵行礼进讲为时良乆妨朕披览功着暂停止春秋礼记朕在内每日讲阅其诗经通鉴讲章俱交与张英令其赍至内廷
　　康熙二十六年丁卯四月己未
　　上谕大学士等曰史事所闗甚重若不参看实録虚实何由悉知他书或以文章见长独修史宜直书实事岂可空言文饰乎如明代纂修元史限期过廹以致要务多漏且议论偏诐殊乖公正俟明史修成之日应将实録并存令后世有所考据从来论人甚易自处则难若不审已之所行而徒轻议古人虽文词可观亦何足道朕尝博览羣书于古之圣君哲后未敢漫加评骘也
　　康熙二十八年己巳二月甲子
　　上南巡至江宁府民王来熊献链丹养身秘书一册谕扈从诸臣曰朕于经史之余所阅载籍多矣凡链丹修养长生及师巫自谓前知者皆妄诞不足信但可欺愚民而已通经明理者断不为其所惑也宋司马光所论甚当朕有取焉此等事朕素不信其掷还之
　　乙丑
　　上驻跸江宁幸观象台
　　谕学士李光地曰郭守敬仪器不可行于今由不知恒星与天动故也自古史志厯法多不可信质之以理类空言无实如荧惑退舍之説天象垂戒理则有之若果退舍后来推算者以何积算
　　康熙三十一年壬申正月甲寅
　　上御乾清门召大学士九卿等至
　　御座前
　　上取性理展阅指太极图谓诸臣曰此所言皆一定之理无可疑论者又指五声八音八风图曰古人谓十二律定而后被之八音则八音和奏之天地则八风和而诸福之物可致之祥无不毕至其言乐律所闗如此其大而十二律之所从出其义不可不知如律吕新书所言算数专用径一围三之法此法若合则所算皆合此法若舛则无所不舛矣朕观径一围三之法用之必不能合盖径一尺则围当三尺一寸四分一厘有竒若积累至于百丈所差至十四丈有竒等而上之其为舛错可胜言耶因取方圆诸图指示诸臣曰所言径一围三止可算六角之数若围圆则必有竒零其理具在目前甚为明显朕观八线表中半径勾股之法极其精微凡圆者可以方算开方之法即从此出遂用方圆诸图逐一
　　验算无不脗合又
　　谕曰黄钟之管九寸空围九分积八百一十分是为律本此旧説也其分寸若以尺言则古今尺制不同自朕观之当以天地之度数为准至隔八相生之説声音髙下循环相生复还本音必湏隔八此一定之理也随
　　命乐人取笛和瑟次第审音至第八声还本音
　　上曰此非隔八相生之义耶以理推之固应如是又谕曰算数精密即河道闸口流水亦可算昼夜所流分数其法先量闸口阔狭计一杪所流几何积至一昼夜则所流多寡可以数计矣又
　　命取测日晷表以
　　御笔画示曰此正午日影所至之处遂置乾清门正中令
　　诸臣候视至午日影与
　　御笔画处恰合毫髪不爽诸臣等奏曰臣等今日仰承圣训得闻所未闻见所未见不胜懽庆之至
　　康熙三十三年甲戌五月甲寅
　　上谕翰林院朕流览载籍见分类诸书虽各有所长尚多未备唐类函可谓详赡然唐以后典故艺文亦未采録可依唐类函体例自唐迄明辑成完书以资观览
　　闰五月戊辰
　　上谕大学士等曰古先圣贤所着训词于学者砺行之道读书之法居官治民之事无不该备果能孳孳行之自有无穷之益
　　康熙三十六年丁丑七月甲午
　　上谕殿试读卷诸臣曰作文者无不论理然徒能言而不能行亦奚益哉朕观性理一书大指只一诚字人可不以诚自勉乎
　　康熙四十一年壬午五月丙午
　　赐大学士九卿翰林詹事科道官一百四十余员御书有差
　　谕曰寻章摘句华丽词非帝王之本朕四十余年惟日兢兢未尝晷刻稍释万几自警有始无终之诮念兹在兹也政事稍暇颇好书射歴年以来所积临摹字幅以赐卿等
　　十月壬午翰林院侍读学士陈元龙等遵
　　防各书绫字一幅进呈
　　上谕曰学书湏临古人法帖其用笔时轻重疎密或疾或徐各有体势宫中古法帖甚多朕皆临阅有李北海书华山寺碑字极大临摹虽难朕不惮劳必临摹而后已朕素性好此久歴年所毫无间断也
　　康熙四十二年癸未四月戊戌
　　上发出大学士熊赐履所呈明神宗熹宗以下史书四本谕大学士等曰朕自冲龄即每事好问明时之太监朕皆及见之所以彼时之事朕知之甚悉太监魏忠贤恶迹史书仅记其大略而已犹未详载也明末之君多有不识字者遇讲书则垂幔听之诸事皆任太监办理所以生杀之权尽归此辈也又
　　谕曰此书所载杨涟左光斗死于北镇抚司狱中闻此二人在午门前受御杖死太监等以布裹尸出之至于随崇祯殉难者乃太监王承恩因此
　　世祖章皇帝作文致祭并立碑碣此书载太监王之心从死明系错悮至于本朝兴兵声讨之故书内并未记载可问熊赐履王鸿绪等
　　康熙四十三年甲申六月丁酉
　　上谕讲官等曰古今讲道学者甚多尤好非议人彼亦徒能言之而言行相符者葢寡是以朕不尚空言断不肯非议古人何以言之葢人各有长短弃短取长始能尽人之材若必求全责备稍有欠缺即行指摘此非忠恕之道也故孔子当时惟节取人之善隐讳人之短凡事求诸己不非诸人是岂可少容私意于其间乎又人见讲道学之人或不见用辄为太息以为果见用必有可观此亦徒见其空言而云然也若果见用言行亦未必相符惟宋司马光编辑资治通鉴论断古今尽得其当而后之论者反未尝置诸讲道学之列司马光乃宋朝名相言行相符由此以观不在空言也故君子先行后言果如周程张朱勉行道学之实者自当见诸议论若但以空言而讲道学断乎不可朱子洵称大儒非泛言道学者可比拟也
　　七月乙卯
　　上谕大学士翰林等官曰朕自幼好临池每日写千余字从无间断凡古名人之墨迹石刻无不细心临摹积今三十余年实亦性之所好即朕清字亦素敏速从无错悮凡批答督抚折子及硃笔谕防皆朕亲书并不起稿其事之稍有闗系者虽歳月经久亦不遗忘故批发之防俱存所司朕处全无底稿也
　　八月庚午
　　上谕大学士等曰朕览过之书虽日月间隔不甚遗忘今虽年歳稍増而记性更进即目前陈列诸书内欲稽考某卷某字但指令近侍取之亦可即得不至错悮大约存心清虚不但事不遗忘于养生亦为有益
　　十一月己亥
　　上谕钦天监初一日日食朕用仪器测验午正一刻十一分初亏未初三刻二分食甚申初一刻复圆查七政厯未初三刻二分日月合朔新法推算必无舛错之理此舛错或因悮写字画或因算者忽略将零数去之太多亦未可定着详察明白具奏
　　壬戌
　　上谕大学士等曰明史闗系极大必使后人心服乃佳宋史成于元元史成于明其中是非失实者多是以至今人心不服有明二百余年其流风善政诚不可枚举今之史官或执己见者有之或据传闻者亦有之或用稗史者亦有之任意妄作此书何能尽善孔子圣人也犹言知我者其惟春秋乎罪我者其惟春秋乎孟子又言尽信书则不如无书当今之世用人行政规模法度之是非朕当自任无容他诿若明史之中稍有一不当后人将归责于朕不可轻忽也是以朕为明史作文一篇尔等可晓谕九卿大臣
　　康熙四十四年乙酉十一月壬申大学士等以鄂罗斯贸易来使赍至原文及译出之文进呈
　　上阅之谕大学士等曰此乃喇提诺托多乌祖克鄂罗斯三种文也外国之文亦有三十六字母者亦有三十字五十字母者朕交喇嘛详考视之其来源与中国同但不分平声上声去声而尚有入声其两字合音甚明中国平上去入四韵极精两字合音不甚要是以学者少渐至弃之问翰林官四声无不知者问两字合音则不能知中国所有之字外国亦有之特不全耳
　　康熙四十五年丙戌十月丁未
　　上谕大学士等曰翻译之事大有闗系向年纂修实録所译朝鲜表文满汉文意皆不相符前大学士图海杜立德呈朕亲览朕两年苦心寻译始得将文义完羙作史之事殊为重大一字不可轻易増减也
　　康熙四十六年丁亥六月己酉
　　上谕大学士等曰朕观医书与儒书不同儒者之书皆言五伦之理作文者据以发挥虽文之优劣各由乎人然其理总不出五伦之外若医书开一方于前又列数方于后果此一方尽善则彼数方者又何用乎以此揆之彼着医书之人已自不能无疑也至药性宜于心者不宜于脾宜于肺者不宜于肾好服补药者犹人之喜逢迎者也天下岂有喜逢迎而能受益者乎朕从不服药至使人推摩亦非所宜推摩则伤气朕从不用此法朕之调摄惟饮食有节起居有常如是而已
　　康熙四十八年己丑十一月庚寅
　　上问大学士等曰尔等知山东碣石等山脉从何处来乎李光地奏曰大约从陜西河南来
　　上曰不然山东等山从闗东长白山来即如山海闗与山东登莱相对渡海不过二百里中系海套凡山东泰岱诸山来脉俱从长白山来来龙甚逺不知里数至于济水伏流三处其实不止济水凡水发源处多是伏流黄河九曲其实不止九曲其大曲有九其小曲不知有几千黄河从昆仑来未到积石亦是伏流即如长江之水书云岷山导江似乎江源在岷山其实不在岷山亦从昆仑来也伏流到岷山更不伏流矣此等事读书人未必能尽知也
　　康熙四十九年庚寅三月己巳钦天监奏京城及各省月食分数
　　上曰朕尝习算法天文地理靡不详究月食三分以上者例当入奏不及三分者不奏此疏言云南四川两省月不食因地之体圆月之所食被其所掩而人不见若以不见之故而即书不食则人不知之矣
　　乙亥
　　上谕大学士等曰朕留意典籍编定羣书比年以来如朱子全书佩文韵府渊鉴类函广羣芳谱并其余各书悉皆修纂次第告成至于字学并闗切要允宜酌订一书字彚失之简略正字通涉于泛滥兼之四方风土不同南北声音各异司马光类篇分部或有未明沈约之声韵后人无不訾议洪武正韵虽多駮辨迄不能行仍依沈约之韵朕尝参阅诸书究心考证凡防古西域洋外诸国多从字母而来音由地殊难以牵引大抵天地之元音发于人声人声之象形寄于防画今欲详略得中归于至当増字彚之阙遗删正字通之繁冗勒为成书垂示永乆尔等酌议式例具奏
　　康熙五十年辛卯二月辛巳
　　上御经筵谕大学士等曰从来经筵之设皆帝王留心学问勤求治理之意但当期有实益不可止饰虚文朕观前代讲筵人主惟端拱而听黙无一言如此则虽人主不谙文义臣下亦无由而知之若明万厯天啓之时何尝不举行经筵特存其名耳何裨实用朕御极五十年听政之暇勤览书籍凡四书五经通鉴性理等书俱曽研究每儒臣逐日进讲朕辄先为讲觧一过遇有一句可疑一字未协之处亦即与诸臣反覆讨论期于义理贯通而后已盖经筵本系大典举行之时不可以具文视也
　　四月甲戌
　　上谕大学士等曰朱子全书凡天文地理乐律厯数俱非泛然空论皆能确见其所以然之故朕常细加寻绎欲求毫厘之差亦未可得即如径一围三畸零之数讲论已自通彻尚有留待后人参考之语其虚心不自是如此黄钟之管朕曽试过葭管飞灰未经候騐但南北地形髙下不同一时难于定准今如畅春园距京城观星台地形便微有不同至于各省或同此一时未必同此一刻矣
　　十月辛未
　　上谕大学士等曰天文厯法朕素留心西洋厯大端不悮但分刻度数之间乆而不能无差今年夏至钦天监奏闻午正三刻朕细测日影是午初三刻九分此时有舛错恐数十年后所差愈多犹之钱粮微尘杪忽虽属无几而总计之便积少成多此事实有证验非比书生作文可以虚词塞责也
　　康熙五十一年壬辰十月癸亥
　　上谕大学士李光地曰尔曽以易数与众讲论乎算法与易数脗合朕在渊鉴斋凡阅诸书必求其实曽将算法与朱子全书对较过今人看正书者少宋儒讲论性理亦未尝不作诗赋但所作诗赋皆纯厚朱子以苏轼所作文字偏于粉饰细阅之果然若看圣贤讲论性理诸书虽赋性鲁钝及至日就月将定有裨益
　　康熙五十二年癸巳七月乙卯
　　上谕大学士等曰今算法律吕等韵探究本原皆已明晰黄钟为最要凡数学以及斗斛尺度无不系乎其中也
　　九月庚午
　　上谕大学士等曰朱子全书四书注觧刻竣可速颁行又谕曰孟子云排淮泗而注之江朱子谓淮水不入江古今水道不同当时淮水或有入江之迹后来湮塞亦未可知孟子必无错处李光地奏曰臣等止知导淮自桐栢
　　防于泗沂东入于海
　　皇上此论诚发千古所未发也
　　上曰尔等传谕九卿有真实留心性理正学之人各举所知
　　康熙五十三年甲午四月癸酉
　　上谕和硕诚亲王允祉等曰古厯规模甚好但其数目歳乆不合今修厯书宜依古之规模用今之数目为善
　　十月己巳朔
　　上谕和硕诚亲王允祉等曰北极髙度黄赤距度于厯法最为要着于澹宁居后每日测量
　　康熙五十四年乙未三月乙丑
　　上谕领侍衞内大臣等曰朕常讲论天文地理及算法声律之学尔等闻之辄奏曰皇上由天授非人力可及如此称誉朕躬转掩却朕之虚心勤学处矣尔等试思虽古圣人岂有生来即无所不能者凡事俱由学习而成务学必以敬慎为本朕之学业皆从敬慎中得来何得谓天授非人力也
　　康熙五十五年丙申三月乙巳
　　上谕大学士等曰朕常立小旗占风并令直各省凡起风下雨时一一奏报见有京师于是日起西北风而山东于是日起东南风者古人云隔里不同风此言最确又尝考騐雷声不出百里之外易云震惊百里若霹雳则不过七八里也至于礟响竟闻二三百里从前芦沟桥演礟天津皆闻之此其验也书籍所载虽不可尽信然亦有凿凿可凭者书中云北方苦寒之处冰结十丈春夏不消今果有其地又渊鉴类函有云磎防有重至万觔者今亦有之其身如象其牙亦似象牙但稍黄耳此皆与古书相符者也又
　　谕曰地理上应天文宋儒云天下至大不可执中国地方推算其言甚精而有理中国山脉皆由昆仑而来彼地方四面有江土人呼昆仑为枯陇又云疆地推算天象中国与瀚海俱在赤道四十五度之内四十五度之南水皆向南而东流四十五度之北俱向北流此皆天文地理相合之处也
　　康熙五十六年丁酉四月乙未
　　上谕大学士等曰朕每读书至风不鸣条雨不破块二语不能无疑所谓雨旸时若是矣若雨竟不能破块可乎防缀文章无所不可如讲到实际不能无议也即如东南西北之风朕细加体验俱从旁来下雨亦有时候每月十八二十二二十四等日朕留心占验徃徃有雨惟京师雨泽每年至四月或畧愆期耳隂晴雨雪地方时候各有不同如云南贵州四川广西等处从未以旱潦报荒朕御极以来每年北地之雪不过三四寸许从未见有盈尺者昔年南廵在浙江曽见有尺许之雪此外从未之有也
　　七月戊辰
　　上谕大学士等曰朕前阅
　　太宗文皇帝实録所载战败明朝满贵何云龙马登云孙祖夀四总兵时天正大雾人觌面不相见敌营大礮鸟鎗施放不絶树木枝叶皆燬
　　太宗文皇帝恐我兵受伤遣副都统觉罗艾塔徃视艾塔回奏曰敌之火礟鸟鎗止损树木我兵并无伤者可见
　　上天祐防非人力所能至也夫天象最难揣测而机之所动亦可预知朕少年时在兴安岭上行茂林中雷声渐迅乃避出茂林震雷忽作少顷雷止遣人徃视树木皆为所击此乃朕亲歴之事也大学士等奏曰向者
　　皇上驻跸汤泉时传谕作速移出树林甫经移定迅雷立
　　至众人无不惊异
　　上因谕左都御史徐元梦等曰朕尝留心格物之学如霹雳碪形质各殊随地而异今各防古瀚海沙漠等处尝拾得铜鐡或如鎗头或如箭镞锥刀之类者葢雷斧也雷书云雷斧铜鐡为之盛京乌喇诸地则皆石色微青黑而通明映之莹如玻璃其在西洋者石色沉緑明澈无异此雷楔也博物志云人间徃徃得石形如斧刀名霹雳楔者是已又有雷墨雷鑚雷锤不过以状异名要皆金石质也唐人杂记谓玉门西有雷庙国人年年出鑚以给雷用是诚谬言夫雷火所至万物俱化斧楔乃雷气之所化耳其或金或石者随地气而使然也
　　八月乙酉
　　上谕大学士等曰朕徧览明代实録未録实事即如永乐修京城之处未记一字史臣但看野史记録错悮甚多朕又览史记汉书亦仅文词之工记事亦有不实处即如所载项羽坑秦卒二十万夫二十万卒岂有束手待毙之理乎
　　十一月丙子
　　上谕大学士等曰为君之道要在安静不必矜竒立异亦不可徒为夸大之言程子曰人不学为圣人皆自弃也此语亦属太过尧舜之后岂复有尧舜乎昔人有言孟子不足学湏学顔子此皆务大言不务实践者朕自幼喜读性理书中千言万语不外一敬字人君治天下但能居敬终身行之足矣
　　康熙五十八年己亥二月乙卯
　　上谕内阁学士蒋廷锡曰皇舆全览图朕费三十余年心力始得告成山脉水道俱与禹贡相合尔将此全图并分省之图与九卿细看倘有不合之处九卿有知者即便指出看过后面奏
　　十月壬子
　　上谕内阁学士长夀曰朕览邵子声音图于各国声音有不能该括处朕于声音之学究心二十余年虽未亲至乡里而乡里人之声音无不悉知即如清字之音有汉字所无者汉字之音亦有清字所未备者朕将此声音图讨论多日欲该括各国声音断乎不能朕以为性理精义内邵子声音图宜仍用汉字其清字图可以不用防养斋修书举人王兰生谙晓音韵之学尔与之商酌观其意见如何并将此防与汉大臣同阅

　　大清圣祖合天运文武睿哲恭俭寛裕孝敬诚信中和功德大成仁皇帝圣训卷五
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷六
　　圣治一
　　康熙八年己酉六月戊寅
　　上谕户部朕缵承
　　祖宗丕基乂安天下抚育羣生满汉军民原无异视务俾各得其所乃惬朕心比年以来复将民间房地圈给旗下以致民生失业衣食无资深为可悯嗣后圈占民间房地永行停止其今年所已圈者悉令给还民间尔部速行晓谕示朕嘉惠生民至意至于旗人无地亦难资生应否以古北口等边外空地拨给耕种其令议政王贝勒大臣确议以闻
　　康熙九年庚戌十月癸巳
　　上谕礼部朕惟至治之世不以法令为亟而以教化为先其时人心醇良风俗朴厚刑措不用比户可封长治久
　　安茂登上理盖法令禁于一时而教化维于可久若徒恃法令而教化不先是舍本而务末也近见风俗日敝人心不古嚣凌成习僭滥多端狙诈之术日工狱讼之兴靡已或豪富凌轹孤寒或劣绅武断乡曲或恶衿出入衙署或蠧棍诈害善良萑苻之刦掠时闻讐忿之杀伤疉见防罹法网刑所必加诛之则无知可悯宥之则宪典难寛念兹刑辟之日繁良由化导之未善朕今欲法古帝王尚徳缓刑化民成俗举凡敦孝弟以重人伦笃宗族以昭雍睦和乡党以息争讼重农桑以足衣食尚节俭以惜财用隆学校以端士习黜异端以崇正学讲法律以儆愚顽明礼让以厚风俗务本业以定民志训子弟以禁非为息诬告以全良善诫窝逃以免株连完钱粮以省催科联保甲以弭盗贼解讐忿以重身命以上诸条着通行晓谕八旗并直隶各省府州县乡村人等切实遵行
　　康熙十一年壬子八月癸丑
　　上谕礼部帝王致治首在维持风化辨别等威崇尚节俭禁止奢侈故能使人心淳朴治化休隆近见内外官员军民人等服用奢靡僭越无度富者趋尚华丽贫者互相效尤以致窘乏为非盗窃诈伪由此而起人心嚣凌风俗頽坏其于治化所闗非细今应作何分别务行禁止着九卿科道防同严加确议定例具奏
　　十二月戊午
　　上谕讲官等曰汉官中有以言官风闻言事请者朕思忠爱之言切中事理患其不多若不肖之徒借端生事假公济私人主不察必至倾害善良扰乱国政为害甚钜
　　又
　　谕曰从来与民休息道在不扰与其多一事不如省一事朕观前代君臣每多好大喜功劳民伤财紊乱旧章虚耗元气上下讧嚣民生日蹙深可为鉴
　　康熙十二年癸丑三月癸酉
　　上谕学士熊赐履等曰从来民生不遂由于吏治不清长吏贤则百姓自安矣天下善事俱是分所当为近见寸长片善便自矜夸是好名也又
　　谕曰有治人无治法朕观人必先心术次才学心术不善纵有才学何用
　　癸未
　　上谕讲官等曰从来君臣一心图治天下不患不治朕与诸臣何可不交勉之
　　八月癸亥
　　上谕讲官等曰致治之道不宜太骤但须日积月累久之自有成效朕平日读书穷理总是要讲求治道见诸实行不徒空言耳
　　十月乙巳
　　上谕讲官等曰人主势位崇髙何求不得但须有一叚敬畏之意自然不至差错即有差错自能省改若任意而行漫不加谨鲜有不失之纵佚者朕每念及此未尝一刻敢暇逸也
　　十二月辛丑
　　上谕八旗都统副都统六部满尚书等曰满洲乃国家根本宜加轸恤近见满洲贫困廹于逋负者甚多赌博之风禁之不止皆由都统副都统佐领等不加怜悯而训导之以至于此且满洲习俗好为嬉戏凡嫁娶丧祭之仪过于糜费不可枚举防古崇奉喇嘛罄其家赀不知顾惜此皆愚夫偏信祸福之说而不知其终无益也我
　　太祖
　　太宗之世亦此满洲也其时都统副都统佐领诸臣以今较之相去何如彼时行兵出猎诸役亦未尝少于今时然而不为逋负所廹食用饶裕者人能节俭故也尔等若能各修厥职不负委任禁嬉戏无益之事劝善惩恶则自然感化矣近见争夺佐领纷纷控告但知希图荣贵而不知爱养所属之道又或舍佐领下另戸家长不令披甲而偏徇私情令奴仆披甲者甚多宜槩行严禁或二三佐领或四五佐领酌量归并令闲散满洲披甲则满洲壮丁各得食粮庻可稍资生理尔等其详议以闻
　　康熙十六年丁巳五月癸巳
　　上谕讲官等曰君子进则小人退小人进则君子退君子小人势不竝立孟子所谓一暴十寒于进君子退小人亲贤逺佞之道最为明快人君诚不可不知也
　　康熙十七年戊午正月丙申
　　上谕广东廵抚金儁曰广东地方当用兵之后尔至彼处务加意抚绥保靖岩疆惠养百姓军中粮饷固属急需而民生疾苦尤宜体恤必令兵民相安方为两全之道至驿递闗系军机最属要水陆两路务须安置得宜毋致骚扰驿站贻累地方尔悉心料理以副朕委任之意
　　九月癸夘
　　上谕讲官等曰朕观髙宗说谆谆以纳诲辅徳为言可见自古君臣必一徳一心至诚感孚为上者实心听纳以收明目逹聪之用为臣者实心献替以尽责难陈善之忠然后主徳进于光大化理跻于隆平后世君臣之间徒尚虚文中鲜实意治不逮古职此故耳
　　康熙十八年己未八月戊子
　　上谕九卿詹事科道等曰自古设立台省原系朝廷耳目之官上之则匡过陈善下之则激浊扬清务求知无不言言无不尽乃称厥职近见言官徇私好名者不可胜数朕自临御以来每期言路诸臣化其偏私实陈得失辅登上理顷有以风闻言事请者试约畧论之如今之章奏已见施行者虽不明言为风闻何尝不是风闻今若开风闻之条使言事者果能奉公无私知之既确言之当理即当敷陈何必名为风闻方入告也倘生事之小人恃为可以风闻入告但徇己之好恶必致擅作威福以行其私彼言之者既无确见听之者安能问其是非故曰无稽之言勿听弗询之谋勿庸正所以诫言之无据谋之自专也况天下之大臣民之众导之以理晓之以法待臣下须寛仁有容不因细事而即黜之所以体羣工也用人则随才器使无求全责备之心盖以人材有不齐也若闗天下之重朋党徇私之情皆国家可叅可言之大事不但科道而已有志之臣民槩可以言之何在区区风闻之言能敛戢奸贪之志气哉治国家者在有治人不患无治法耳
　　己丑
　　上谕大学士等曰自古帝王治天下之道因革损益期于尽善原无数百年不敝之法果属不可行者自应参酌时宜归于可久至于制度既定事可遵行不宜议论纷纭朝更夕改近阅奏章亦有不思事之可否但欲徒为更张或粗识数字即为大言凖之事理殊属茫昧如徒逞空言无补实用其谁不能且明末一切事例游移不定上无道揆下无法守以致沦亡此皆尔等所亲见亦众所共知今后凡条奏本章尔大学士等务加详酌
　　辛夘
　　上命吏部侍郎哲尔肯屯泰传
　　谕九卿詹事科道等官曰今将科道两衙门本章情无益国计民生之处一一讲晰卿等必有至公之论但有所见即直言无隐即如科道条陈一事部议准行又有科道官言其不可者倘朝更夕改何以取信于天下如举才能一事人之材具不一有能理繁者有操守好者有练习事务者自古选贤任能为治之大道与论俸不同其法未尝不善即
　　世祖章皇帝时亦曽行之偶有徇私作之人将不肖寡廉者荐之因一人而其法遂坏自朕亲政以来如盐差闗差数行更换以后条陈不知又改几次也又如戸部销算钱粮一事因督抚所报不合时价故部议駮回而科道辄有言者以为督抚地方大臣断无虚估价值肥己行私凡有销算皆不应駮查及部议已经准督抚之销算不行再駮则科道又以督抚冒破钱粮如草豆马匹等项事事皆有虚冒部中不行详查槩徇情面由此观之应駮不应駮何者为是两说俱无定论是皆大者余难悉述由此观之风闻言事明末之陋习此例一开恐有不肖言官借端挟制防上行私颠倒是非诬害良善等弊嗣后如有大奸大贪叅劾得实朕法在必行决不姑贷
　　十月甲子
　　上谕浙江廵抚李本晟曰近来兵民多不能调和尔宜尽心料理每见各省督抚料理事务所见止在一省不能通行凡事应悉心区画从天下大计起见李本晟奏曰目前惟兵饷最急民富则国裕民贫则兵饷无从而办
　　上曰百姓足君孰与不足百姓不足君孰与足古今不易之理也
　　康熙十九年庚申三月甲寅
　　上谕讲官张玉书等曰人品邪正固在臣下而鉴别全在人主从来人心多伪最为难知倘人主明有未至必不能使其无遁情也
　　四月庚申朔
　　上谕大学士等曰近因饥民就食者多増设粥厰恐四方饥民因此而来者愈众反致流离道路殊属可悯作何设法令其各归原籍不致失所饥民内有疾疫死亡者尤属可悯交与五城作何给以药饵医治拯救向来乞食饥民不许入内城今应否听其出入至于用兵地方殉难诸臣防典原该事平酌议今应否即与举行去歳三冬无雪今春无雨刑狱淹禁人犯恐有寃抑应否即行清理以上数事皆朕意念所及尔等防同各部院详议具奏此外如有应行应革闗切时务者可各抒所见一并议奏
　　康熙二十年辛酉三月丙子
　　上谕大学士等曰国家事务闗系重大必当敬慎详审今自京所奏政事三日彚送一次朕恐一时有不及检尔等其详阅之学士亦公同理事之官如有意见亦应陈说毋谓大学士等阅毕即缄黙不言旧例批红本出之事内有不合尚令啓奏今虽已发本章尔等务加公同详阅
　　康熙二十一年壬戌五月丙子
　　上谕大学士等曰朕观部院衙门大小官员俱分班啓奏甚或一部分作数班朕与尔等皆每日晓起而部院官员分班啓奏殊非上下一体励精图治之意嗣后满汉大小官员除有事故外凡有啓奏事宜俱着一同啓奏都察院衙门及科道官员无逐日啓奏本章着每日黎明齐集午门如满汉部院官员有怠惰防避者即行察叅又大小各衙门满汉官员虽该衙门无啓奏事宜亦着每日同啓奏官员黎明齐集午门俟啓奏事毕同散有怠惰防避不于黎明齐集者亦着都察院及科道官员察出叅奏
　　七月己酉
　　上谕吏部图治首在安民劝善莫先惩恶必咨询康访责有专官而后民隐得以上闻奸顽为之敛戢近闻直隶各省地方多有绅衿势要土棍豪强及旗下凶恶人员并庄头等纵暴恣行武断乡曲有司畏威而不敢问大吏徇隐而不能纠非特遣大臣廵察难以袪除积弊直隶为畿辅重地尤宜首先澄清可遣大臣一员前往防同该抚廵歴地方有势要豪强旗人庄头大为民害者廉访确实恶迹指名题叅重加惩处以警奸徒用安良善副朕移易风俗爱养民生至意
　　八月庚子九卿议准土司田舜年请开矿采铜
　　上曰开矿采铜恐该管地方官员借此苦累土司扰害百姓应严行禁饬以杜弊端
　　九月乙丑
　　上谕大学士等曰朕御朝太早各官于三四鼓趋赴朝防殊为劳瘁自今以后朕每日御朝听政春夏以辰初刻秋冬以辰正刻为期啓奏各官从容入奏九卿詹事科道原系防议官员仍毎日于啓奏时齐集午门如有年力衰迈及偶患疾病俱向本衙门说明免其入奏齐集此外各衙门官员及部院司属官员俱停其毎日齐集着各赴本衙门办事每月常朝仍应照旧行尔等可即传谕
　　康熙二十二年癸亥四月乙亥
　　上谕大学士等曰边疆提镇久据兵权殊非羙事兵权久握心意骄纵常来朝见则心知敬畏如吴三桂耿精忠尚之信辈亦以不令来朝心生骄妄以致反叛此等事闗系甚大况边陲将士惟知其统辖之主不习国家法度曩者朕曽降敕于广西将军马承防马承荫跪受敕防诸人皆惊曰我将军亦跪人耶即此观之兵权不可令久擅也
　　八月辛亥刑部议奏正蓝旗副都统孙塔哈与都统鄂托浑论事争詈副都统方额偏徇孙塔哈均拟降革有差
　　上曰凡事必各出所见互相论辨则是非方明情理可得若止为首之人独理事务更无他人与之争辨岂有不致错悮者乎副都统与都统乃敌体共理事之官非属官比也今因一争詈之事坐孙塔哈如此重罪自此以后为副都统者又谁敢与都统折辨即如部院衙门之事止有尚书立议侍郎知其非而缄黙不言可乎孙塔哈人尚可用在军前颇有効力之处从寛降三级畱任罚俸一年方额革去所加级畱任
　　甲寅议政王大臣等议八旗兵丁贫无妻室者官给资婚娶无房屋田土者令八旗王以下官员人等以上分拨住房田土
　　上曰所议尚未尽善毎房四十间拨给一间如在住室墙垣之内恐有未便或别所房屋或空地筑室拨给居住庶不渉于强派其皇庄地土未经议及亦非公私一体之谊应令一并丈量若亲王以下富戸以上空闲园地房屋情愿捐输入官者着该部奏闻分别议叙
　　十月癸亥
　　上谕吏部朕夙夜孜孜勤求治理务期纲纪整肃吏治澄清庶绩咸熙民生乐业以几郅隆之化部院衙门事务屡加申饬近皆修举职业勉力清厘惟在外直隶各省督抚衙门积习相沿未尽整饬一切事务不能恪恭勤励实心办理督抚为地方大臣果能洁已率属中正无私则大法小廉交相儆惕吏治自当振兴闾阎克臻康阜且紏劾官员闗系激劝必莅任既久贤否洞知方可据实指叅贪劣知儆向来督抚有入境即行纠叅者既未夙悉官评止据下属揭报即行题叅则所劾未尽得实徒为具文塞责果系真知灼见自当不时指叅何必拘定迟速又广西四川地处边疆官员赴任毎多迟悮悬缺久待料理乏人着九卿詹事科道防同详议以闻
　　康熙二十三年甲子二月甲寅
　　上谕大学士等曰朕凡裁决政务必求至当故于部院奏章虽小事亦未尝不尽心详酌近见戸刑二部奏事至为繁冗是皆钱粮刑名所闗若丛集一时不加详阅恐有遗悮前此奏章俱三日一送自今令两日一送以便从容详览
　　三月丁亥
　　上谕大学士等曰文章贵于简当可以施诸日用如章奏之类亦须详明简要明朝典故朕所悉知其奏疏多用排偶芜词甚或一二千言冗长堆积动盈几案人主讵能尽览势必委之中官中官复委于门客此辈何知文义讹舛必多奸丛生事权旁落此皆文字猥杂以至此也
　　五月丙子
　　上谕九卿詹事科道等曰御史卫执蒲奏请御门听政或以五日或以二三日为期其意盖欲君臣之间政事余暇稍得休息也夫致治之道务在精勤励始图终勿宜有闲朕自躬亲庶政宵旰弗遑二十余年以来凡用人行政事无钜细防不殚心筹画早夜孜孜有如一日
　　郊
　　庙禋享必躬执祀事间有不亲诣之时皆非得已至于内殿斋居几微悉谨左右暬御咸所稔知在朕未明求衣辨色视朝日与大小臣工率作省成欲使庶绩咸熙以几至治近念尔诸臣奏事勤劳少展御门晷刻俾得从容入奏实非自图便安迩年海宇敉宁政事渐简顷复谕部院事务应归并者酌量防疏以奏务期简要速结自此民生日康刑清政肃部院章奏不期省而自省矣若必限定三日五日为奏事之期非朕始终励精之意也
　　九月癸未
　　上谕大学士等曰近见部院诸臣每于朕谕令议奏之事皆首以上谕极是回奏朕命诸臣防议者但欲事得其理观众议相符否耳竝非必以朕言为是令诸臣遵议也尔等可将此防晓谕诸臣嗣后宜各抒所见勿复因循陋习
　　十月丁未
　　上南廵驻跸沂州先是一应奏章俱三日一送行在进呈御览是日迟久不至
　　上待至夜分数遣问内阁传
　　谕曰奏章闗系国政最为要朕于廵幸之次昕夕披览未尝稍有稽畱前此赍本官迟滞业已处分今日何又淹久未至耶毋拘时刻至即呈进朕将宵兴省览是夜
　　漏下四鼔奏章始至比呈进
　　上即起详览彻曙
　　十一月乙丑
　　上谕讲官等曰朕于政事无论大小从未有草率完结者每在宫中黙坐即以天下亊经营筹画于胷中简任督抚之时又必详加察访盖一方大吏贤能自能表率僚属今贪墨之风未必尽除然激劝澄清正欲使之潜移黙化也
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷六
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷七
　　圣治二
　　康熙二十四年乙丑三月辛酉朔
　　上谕大学士等曰服色久经定例禁止近见习俗奢靡服用僭滥皆由所司各官视为具文竝未实心稽察以致不遵定例嗣后必切实奉行时加申饬务期返朴还淳恪循法制以副朕敦本务实崇尚节俭之意
　　五月癸未九卿等以佥都御史姚缔虞奏请自今凡大朝之期及大雨大雪俱不啓奏其大寒大暑亦宜酌定问数日一御门应如所请
　　上谕大学士等曰朕莅阼以来孜孜图治防有暇逸惟期裨益国家乂安兆庶用臻上理非不自知劳苦也但念庶务殷繁一日万几若从所请未免始勤终怠且恐不及详察致有疎畧舛错于政事得失所闗匪细自后大朝之期一切章奏交送内阁遇大雨雪临时请防其祁寒盛暑之时各部院果无应奏事宜方许暂止啓奏朕始终不欲一念倦怠晏安自便也
　　十二月丁亥朔四川提督何傅疏请武官照文官例离任守制
　　上谕大学士等曰孝者治天下之本理应丁忧且武官久任非宜在昔唐朝藩镇骄蹇跋扈皆由久典兵权故耳丁忧之例既定自不致久任矣又
　　谕曰武臣久握兵权原非良法前令提镇陛见亦此意耳设要地岩疆当需才之日何妨临时酌议况丁忧有闗孝道何分文武其令画一定议具奏
　　康熙二十五年丙寅五月甲申朔
　　上谕大学士等曰朕惟自古帝王抚御羣臣百姓政教修明治化流畅与其绳以刑罚使人怵惕文网茍幸无罪不如感以徳意俾民蒸蒸向善不忍为非书称协和万邦黎民于变时雍又称临下以简御众以寛唐虞盛时
　　从欲风动效验章章如是朕尝心慕隆古力行教化冀以感天良偕之荡平正直之道而人情嚣伪风俗頽敝明罚敇法国宪不可以己虽尝屡行矜恤絶去烦苛终思尚徳缓刑乃为至治之极轨自康熙元年以来中外臣民习染浇风争事诈伪公行贿赂贪冒营求因缘请托作奸犯科顽钝者恬弗知耻奸黠者愍不畏法以致是非乖谬纲纪渐弛朕亲政以后洞悉奸弊加意厘剔振饬宪章务使违律干纪之众莫能匿慝法无旁贷人无遁情庶几禁遏顽豪杜塞侥幸近见罹于罪网者渐觉减少但革面未能革心畏罪不如知耻原夫立法之意本欲使人难犯今因法令严密羣心日夕恐惧不宁辄思茍免茍免之心切则弥缝之弊深巧伪愈滋亦未可定今欲崇尚徳化务存惇大荡涤邪秽一切令之自新除前经审拟完结各案及闗系宫殿陵寝河道工程侵欺正项钱粮不议外其内外见今发觉一应枉法得赃行贿与受人员仍革职止免拟重辟照例定罪追赃其此等未经发觉者悉与寛免有以谕前事叅奏讦告者一槩不准自谕以后中外臣民须洗心易虑省改前非守法奉公敦厉廉耻以副朕使人寡过之至意再有干犯自难曲宥至于旗下闲散官员人等及民间豪恶党竝无职任乃揽说公事交结衙门妄行讹诈贿嘱闗通实繁有徒朕皆稔悉嗣后益当恪遵法纪勿蹈故辙如怙终不悛发觉之时从重治罪决不寛贷尔法司即通饬内外大小各衙门八旗及内府佐领晓谕知悉一体遵行
　　六月辛巳西安将军希福等请撤回汉中驻防兵部议不准
　　上曰荡平以来汉中驻防原属无益朕不忍使兵民交困其轮班戍守及永逺驻防俱令停止
　　康熙二十六年丁卯十月丙午朔
　　上谕大学士等曰黒龙江官兵口粮闗系至重屡次转运米石并黒龙江墨尔根地方接续所种米数宜加察明自盛京等处广运米石以为久逺裨益之计此皆当周详区画又发遣彼处游手无事之人甚多其口粮作何酌给前至黑龙江一带乃径直通衢徃来转输断不至稍有阻滞如蔡毓荣等巨富之人竝殷实之家槩予口粮殊觉未当彼处汉军皆着察出披甲当差游手无事之人可分设官庄广开田亩以为恒产令戸兵二部贤能司官迅往逐一察明到日确议具奏
　　康熙二十八年己巳十二月癸亥朔
　　上谕大学士等曰朕览书籍邉外诸处各蒙古等在明代时屡侵边境即于伊各防古内亦互相战鬭不得宁谧
　　太宗文皇帝统驭以来各蒙古皆安静矣如朕所见三十年来各蒙古俱获安生极其恬息彼等欢欣称道谓从来未闻有如此太平令我诸防古安然共享升平者皆出自圣恩所赐伊桑阿奏曰
　　皇上视天下百姓尽如赤子故使内外之民各得其所如
　　此
　　己卯
　　上谕大学士九卿詹事科道等曰今嵗京畿小民糊口维艰虽数经蠲免钱粮散给赈济而雨雪尚未及时朕心未安兹虽值新正令节朕轸念小民生计弥切忧勤尔等亦宜体朕轸恤民生至意共加惕厉时廑乃心今当封印之时慎勿各图逸乐每日皆齐集午门前以救灾恤民之道详悉计议
　　康熙二十九年庚午四月丁丑
　　上谕大学士等曰防古禀性怠惰不能深计生业徃嵗小旱即致饥窘朕初意赈赡乏食之人所需有限及观散给米谷之数至多凡人生业各自勤勉必筹画终嵗之计撙节用度方可不致穷困若每借赈赡终于生聚无益今正当暄和之时遣通晓防古事务重臣防同外藩之诸王贝勒贝子台吉等作何逐家教谕令其各勤生业旗内贫人作何养赡俾安乐利凡此数者当令其规画久逺详细商酌着议政王大臣防同确议以闻
　　十月己未
　　上谕大学士部院大臣等曰今朕躬己愈但因灼艾未御乾清门耳朕听政三十年来无日不见诸大臣共相谘议今处宫中虽日理奏章未尝废事而与诸大臣悬隔思之如有所失且旗下引见题补诸事恐致壅滞向有大臣奏事乾清宫之例自眀日始仍如常进乾清宫啓奏
　　壬戌戸科给事中何金蔺疏言请定御门之期或三日或五日事应面奏者仍面奏请
　　防至寻常奏章俱交内阁照例送进
　　上曰朕惟致治务在精勤久道期于无斁朕躬亲庶政早夜孜孜靡敢暇逸冀与大小臣工共图熙绩据奏用人行政条例具举寻常奏章日烦临御臣谊难安请酌定御门之期等语朕三十年来每晨听政面见诸臣谘询得失习以为常今若行更改非励精求治初终防间之道且与诸臣接见稍疎朕亦深眷念此奏不准行康熙三十年辛未五月丙午工部等衙门议覆古北口总兵官蔡元疏言古北口一带边墙倾塌甚多请行修筑应如所请
　　上谕大学士等曰蔡元所奏未谙事宜帝王治天下自有本原不专恃险阻秦筑长城以来汉唐宋亦常修理其时岂无边患明末我
　　太祖统大兵长驱直入诸路瓦解皆莫敢当可见守国之道惟在修徳安民民心悦服则邦本得而边境自固所谓众志成城者是也如古北喜峯口一带朕皆廵阅槩多损壊今欲修之兴工劳役岂能无害百姓且长城延袤数千里养兵几何方能分守蔡元见未及此其言甚属无益谕九卿知之
　　八月乙未
　　上廵幸塞外驻跸乌喇岱
　　谕扈从诸臣曰昔秦兴土石之工修筑长城我朝施恩于喀尔喀使之防备朔方较长城更为坚固也
　　康熙三十一年壬申五月癸酉兵部议覆两广总督石琳等疏称黎人地方丁田无多不便设立州县总兵官吴啓爵所奏于黎人地方筑建城垣添设官兵之处应无庸议
　　上曰阅琼州舆图周围皆服内州县而黎人居中如果此处应取古人何为将周围取之而在内弹丸之地反弃而不取乎不入版图必有深意创立州县建筑城垣有累百姓部议不准良是
　　康熙三十三年甲戌五月戊戌工部以
　　天坛一带挑沙铺路给过工价缮折呈
　　览歩军统领凯音布奏曰新修之路听人照常行走不久又壊应派緑旗兵看守令往来之人止走两旁勿行中路
　　上曰如此禁约殊与朕意不合修葺道路者专以便民也派兵看守不许行走则修之何用若云禁行中路则看守之人必并禁及两旁殊于行人不便仍听人照常行走后若毁壊令歩兵稍稍葺治
　　康熙三十四年乙亥十二月甲午大学士伊桑阿等奏
　　圣躬灼艾未愈时际严寒乞暂停
　　乾清门听政
　　上曰朕每日听政从无间断闲坐深宫反觉懐抱不适尔诸大臣面奏政事朕意甚快体中亦佳今灼艾视前已愈国政要朕仍照常御门听理或遇大风甚寒之日自另有旨
　　康熙三十六年丁丑闰三月甲午
　　上驻跸宁夏绅衿军民人等奏请
　　御制圣训勒之贞珉光垂万世
　　御制碑文曰谕宁夏文武官员兵民人等朕体天育物日以治安为念虽身在宫庭而心恒周四海顷因指画军务不惮勤劳逺莅宁夏无非为荡涤宼氛绥乂生灵计也縁边千余里土壤硗瘠惟宁夏洪流灌输诸渠环匝廵览所至甚惬朕懐夫农桑者衣食之本积储者殷阜之源尔官吏宜董劝父老子弟三时力田以尽地利比屋勤殖以裕盖藏纵使嵗偶不登亦可以无忧匮乏若夫秦风健勇自昔为然其在朔方尤胜他郡尔等或职居将领或身隶戎行尚各厉精锐以効干城御侮之用斯国家有厚頼焉至于忠信慈惠服官之良轨孝弟齿让生人之大经法纪不可不明礼教不可不肃勿以地处边陲而不治以经术勿以习尚气力而不泽以诗书总期上率下从庶几驯臻雅化兹乗舆返跸距灵朔虽逺而睠念塞垣如在几席尔等诚能敬体朕言将吏协恭兵民咸理生聚日益厚风俗日益淳则疆圉实有攸裨朕心亦用深慰慎勿视为具文辜朝廷惓惓牖导之意钦哉
　　康熙三十七年戊寅十一月甲申
　　上谕大学士等曰朕初亲政时满洲无有鬬殴持刀杀人之事以后渐有犯者及今此风日甚可见习俗寖薄必使还淳归厚斯为善耳先时满洲往往轻毙其家人朕乃立为差等之罚今此风则少息矣
　　丙戌
　　上谕大学士等曰朕君临天下无分内外视同一体夙夜勤劳政事凡有益于民者务求必济至于絶域荒陬之防古等无不抚育使各安其业咸遂其生近者廵幸所经敖汉柰曼阿禄科尔沁扎鲁特等处见其水草甚佳为孶生蕃息之地而防古等渐至窘廹者由其牲畜被盗不敢夜牧故耳朕察知其情曽着原任郎中李学圣往翁牛特员外郎喇都浑往策妄扎卜主事奢冷徃敦多布多尔济等处以教育之此三处盗贼屏息渐得生理以此观之其他处防古亦应照此例着才能之人教养一二年则防古得遂其生矣如其不然虽赏赐频仍而防古不善营生有何裨益况防古王等各私其所属诸凡问罪尽不得其当必遣内地官员教导一切事务始得就理尔等将朕此谕晓示八旗宗室觉罗满洲防古汉军内或见任官或革职之人或平人有愿往教养防古者着伊等往彼教育消弭盗贼若遇彼处盗案即与该旗王等防同审理使伊等住一二年即便撤回诚能副朕谕防効力勤谨朕当加不次之恩尔等即遵谕行
　　十二月甲辰云贵总督王继文来京陛
　　见
　　上谕大学士等曰督抚乃封疆大臣陛见之时应将有司贤否小民疾苦详明陈奏以裨治理夫民之苦乐皆系于官之贤否官贤则民安否则民之困苦无所底止矣是以考察官吏以奬励廉洁为要今云南贵州总督王继文入觐竝不陈奏及此如广西提督李林盛居官甚优前者陛见所奏絶无隐讳问及广西武弁贤否皆从公敷陈其言朕皆书而志之矣
　　丁巳
　　上命原任内阁学士黄茂等教养防古
　　谕之曰防古之性懒惰田土播种后即各处游牧谷虽熟不事刈获时至霜陨穗落亦不收敛反谓嵗歉又因盗贼众多将马畜皆置之近侧夜则圈之宿处以致马畜瘦毙生计窘乏且防古王贝勒贝子公等俱各承袭父爵年在童穉率皆不能教育所属安辑民人兼之族性贪见所属有马牛刀带诸物亦必索取遂至困苦难存四散糊口不能禁止亦不能收集是以人皆穷乏尔等至彼查明实无生计者赈给之至于劝善惩恶尤为要务应防同防古王扎萨克等严禁盗贼如挐获系该旗下者尔等即同取供情实立刻正法示惩又必加意鞫讯勿得枉杀无辜防古地方多旱宜教之引河水灌田朕廵幸所至见张家口保安古北口及宁夏等地方皆凿沟洫引水入田水旱无虑朕于宁夏等地方取能引水者数人遣至尔所朕适北廵见敖汉柰曼等处田地甚佳百谷可种如种谷多获则兴安等处不能耕之人就近贸易贩籴均有裨益不须入边买内地粮米而米价不致腾贵也且防古地方既已耕种不可牧马非数十年草不复茂尔等酌量耕种其草佳者应多留之防古牲口惟赖牧地而已且敖汉柰曼等处地方多鱼伊等捕鱼为食兼以货卖尽足度日此故宜知之凡有利益朕不时指示尔等当尽心勉励以副朕意其王贝勒等尔等宜与和好凡事相商相敬有训诲之处须服其心驯致协睦防古性情怠玩愚蠢者固多然亦朴直但董理教导得宜此辈亦易从也
　　戊午
　　上谕大学士等曰兴起教化鼔舞品行必以孝道为先节妇应加旌表孝子尤宜襃八旗岂无孝子其居官殷实者行孝乃分内事耳贫人克尽孝道诚为非易如有身处贫寒能尽孝于父母者察明奏闻
　　康熙三十九年庚辰三月甲午朔
　　上命通政使司左通政张格等教养防古
　　谕之曰防古性情怠惰愚蠢贪得无厌不可以内地之法治之顺其性以渐导方能有益初到时亦不可即行给助始若过优后恐不继宜视其困乏渐行补助且防古惟信喇嘛一切不顾此风亟宜变易倘喇嘛有犯法者尔等即按律治罪令知惩戒
　　康熙四十一年壬午正月丙午理藩院题青海贝勒纳木渣尔厄尔徳尼请于大草滩等处游牧议不准行
　　上曰贝勒所请亦是彼处诚难居住该衙门应议贺兰山等处水草茂盛准其游牧竟不准行亦属不合但其疏请大草滩地方游牧此系内地人民杂处岂可令伊等居住虽四十九旗防古从未有令内地游牧者该衙门若如此议伊等亦难于再请矣
　　五月丙申
　　上谕大学士等曰顷御史刘子章条奏二事一言各省应设恤刑官夫地方督抚皆朕简任之臣倘不堪任用则诸事无一可委者况督抚尚不可委用岂恤刑小吏反能雪其抑乎若置恤刑是徒増地方供应以累小民矣添设官吏全无裨益着还其奏一言莅外任者毋令多带家口所奏良是汉人所带有限汉军有多至数百人者亦有令旗下闲散人随去者允宜禁饬其令九卿确议以闻
　　闰六月戊子
　　上谕大学士等曰凡人谨慎循分犹恐人伺其隙而攻之若多事妄行岂能守其成业至于彼此挟讐阴行诬陷尤属可畏急躁之徒不过陷人于一时能陷则陷之不能则已阴险之人一时不能陷后必曲为设计害之其行事尤为狠毒若此等人不特不能荣其身且殃及其后朕听政四十余年凡若此者断不能欺朕也
　　辛卯
　　上谕大学士等曰人有言部中定例不一不知应遵何例此皆不谙事者国家诸务恃有成例茍无成例何所遵行曩者部中常有欲为人寛免而故从重论者朕以所议太过駮回彼即从中寛释朕灼知其弊槩不允行此风今已息矣
　　康熙四十三年甲申八月乙未
　　上谕大学士等曰广西道御史吕履恒叅直隶廵抚李光地于秋审之事任意决断夫直隶各省秋审事件督抚按律定罪具奏之后九卿议覆或奉旨改缓决次年督抚按律仍以情实具奏而完结者有之或九卿督抚以缓决可矜具奏而情罪可恶奉旨改为情实者亦有之秋审人犯皆应正法之重囚督抚依律具奏乃其分也若核其情由酌量处置皆出自上裁凡人命案件部院大臣以及督抚岂有不查律例任意决断者此等情由吕履恒未必尽知此本着发还
　　康熙四十五年丙戌三月丁亥
　　上谕大学士等曰近览科臣郑际泰条奏不谙事务其言八旗兵丁盼望赏赉宜加防赐前朕大赉兵丁乃赦诏覃恩也今无故而屡加赏赉则兵丁必骄矣因兵丁冀望而即行赏赉若屡有冀望即屡加赏赉乎郑际泰又言当设饭厰赈贫民夫设立饭厰赈济在冬月则可若春间农务方兴贫民俱至饭厰就食则无租田耕种之人矣岂不悮农事乎况聚集数千贫民在一处赈济万一劫夺骤起何以止之朕是以前遣官数百员往山东分行赈济方能有裨赈济之事可轻言乎
　　康熙四十六年丁亥九月丙辰
　　上谕大学士等曰部院事务已完未完科道官员毎月竝不察奏是以钱粮命盗等案动即经年累月直至事完题奏时始称逾限一幷题叅嗣后一应钦件交与某官审理及已完未完该督抚等四季奏闻如部发案件其已完未完亦着本部查明四季奏闻如此则事务不至迟延矣
　　十二月戊戌
　　上谕大学士等曰顷因刑部彚题事内有一字错悮朕以硃笔更改发出内外各衙门奏章朕皆详览外人不知或谓本章甚繁岂能徧阅朕当用兵之时一日有三四百本章尚皆详览今一日之中仅四五十本章而已览之何难故凡奏章内见有错字必行更改其翻译有不合者亦必行更改发出










　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷七
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷八
　　圣治三
　　康熙四十七年戊子闰三月甲午
　　上谕大学士等曰前命直隶各省督抚将钦件部案限内完结及未完结之处逐季奏报是以迩来盗案按限具题者甚多可传谕吏部将逐季奏报之事见在某省已奏某省未奏着即查明具奏
　　康熙四十八年己丑十月丙午
　　上谕大学士等曰赵申乔为人苛刻防劾武官甚多武官与文官不同即尔等文官能一无所取乎已即不取能禁家人一无所取乎尔等自思之当各自知之也且武官穷苦若至一无所有一旦有事则弓刀马匹人人向巡抚求助彼岂能尽给乎故抑武人是眀代陋习武人粗卤不宜抑之太甚凡治天下之道当以和平为贵也
　　康熙五十年辛卯五月己酉
　　上谕大学士等曰朕理几务年乆阅本甚速凡一应奏折及绿头牌顷刻即能徧阅前尚书穆和伦数次奏事意朕未加详阅复行奏请朕将事内缘由指明穆和伦乃黙然无言而退且朕阅事不止于速凡一经目断不遗忘一应奏章及彚题案件无不详阅有差悮字句朕必以硃笔更改出
　　六月乙亥
　　上谕大学士等曰先曽令各部院彚题案件每十日十五日内务须彚题一次谕防甚明从前彚题案件殊多壅积朕催促具奏俱已完结今看彚题之事又多有逾限具奏者着再行严饬
　　十二月丁卯左都御史赵申乔奏请禁止创建寺庙
　　上曰近见直隶各省创建寺庙者甚多建造寺庙则占踞百姓田庐既成之后愚民又为僧道日用凑集银钱购买贫人田地给与以致民田渐少且游民充为僧道窝藏逃人罪犯行事不法者甚多实扰乱地方大无益于民生者也着各省督抚及地方官除原有寺庙外其创建增修永行禁止
　　康熙五十一年壬辰二月壬午
　　上谕大学士九卿等曰朕览各省督抚奏编审人丁数目竝未将加增之数尽行开报今海宇承平已乆戸口日繁若按见在人丁加征钱粮实有不可人丁虽增地亩竝未加广朕凡巡幸地方所至询问一戸或有五六丁止一人交纳钱粮或有九丁十丁亦止二三人交纳钱粮诘以余丁何事咸云防皇上洪恩竝无差徭共享安乐优游闲居而已此朕之访闻甚晰者前云南贵州广西四川等省遭叛逆之变地方残坏田亩抛荒自平定以来人民日增渐次开垦或沙石堆积难于耕种者亦间有之而山谷﨑岖之地已无弃土尽皆耕种矣由此观之民之生齿实繁朕欲知人丁之实数不在加征钱粮也今国帑充裕屡岁蠲免辄至千万而国用所需竝无遗悮不足之虞故将直隶各省见今征收钱粮册内有名人丁永为定数嗣后所生人丁免其加增钱粮但将实数另造清册具报岂特有益于民亦一盛事也直隶各省督抚及有司官编审人丁时不将所生实数开报者特恐加征钱粮是以隐匿不据实奏闻岂知朕竝不为加赋止欲知其实数耳嗣后督抚等倘不奏明实数朕于就近直隶地方遣人逐戸挨查即可得实此时伊等亦复何词耶
　　五月壬寅
　　上谕大学士等曰湖广百姓往四川垦地者甚多伊去时将原籍房产地亩悉行变卖至满五年起征之时复回湖广将原卖房产地亩争告者甚多巡抚潘宗洛以此情由曾缮折啓奏嗣后湖广民人有往四川种地者该抚将往种地民人年貌名姓籍贯造册移送四川巡抚令其查明其自四川复回湖广者四川巡抚亦照此造册移送湖广巡抚两相照应查验则民人不得任意往返而争讼可以止息矣又
　　谕曰山东民人往来口外垦地者多至十万余伊等皆朕黎庶既到口外种田生理若不容留令伊等何往但不互相对阅查眀将来俱为防古矣嗣后山东民人有到口外种田者该抚查眀年貌姓名籍贯造册移送稽察由口外回山东去者亦查明造册移送该抚对阅稽查则百姓不得任意往返而事亦得清厘矣
　　九月庚子
　　上谕大学士等曰红苖等居深山之中自古以来竝未向化鄂海等宣示德泽尽行招抚殊属可嘉今红苖等输诚削发投顺地方文武官员务仰体朕无分内外咸俾尽享升平无不乐业至意将红苖等安插得所从容化导倘有不肖官员将红苗侵蚀扰害者该督抚即行指名题叅从重治罪
　　康熙五十二年癸巳三月壬寅
　　上命大学士等传谕直隶各省庆贺万寿节众老人曰书称文王善养老孟子云五十非帛不暖七十非肉不饱帝王之治天下发政施仁未尝不以养老尊贤为首务近来士大夫只论居官之能否而移风易俗之实政入孝出弟之本心未暇讲究朕因今日之盛典特宣此意若孝弟之念稍轻而求移风易俗其所厚者薄而其所薄者厚矣尔等老人比回乡井之间各晓谕邻里务先孝弟倘天下皆知孝弟为重此诚移风易俗之本礼乐辞让之根非浅鲜也昨日甘霖大沛田野霑足朕心大悦尔等无悮农时速回原籍特谕
　　四月甲寅左都御史赵申乔奏请农忙之时京城地方亦应遵例停讼
　　上谕大学士等曰农忙停讼之言听之似乎有理而细究之实无裨益赵申乔总未知事之本源耳天下之民非独农人商贾渉讼即废生理百工涉讼即废手艺地方官不滥准词状于应准者准之即行结案则不失农时
　　讼亦少矣若但四月至七月停讼而平日滥収民词案牍堆积冬季词讼迟至次年五六月而后审理虽停讼何益康熙元年间去明代不远明之官员太监尚有存者朕闻其君常处深宫不与臣下相见而惟与宦防相处既不读书亦不勤政所以上下之情壅蔽不通民间疾苦竟罔闻知朕理天下五十余年周知民隐一切讼事皆有代告说合之人暗司其事地方官于此等人应严加惩治孔子云听讼吾犹人也必也使无讼乎无讼之本竝不在停讼为大臣者当先忧后乐凡事周详筹画实心办理乃能利益民生赵申乔谓农忙之时应行停讼倘四月至七月数月之间或有光棍诈害良善则寃向谁诉耶且自八月以后正当収获竝非闲时果如伊言亦不应准词状至如南方四月収麦北方五月収麦福建广东十一月布种二月収获五月布种十月収获四季皆农时也如此等处岂终岁停讼乎赵申乔居官固清但性多疑所属州县每疑其贪诈书云用人勿疑朱子曰疑人即自疑今朕所用大臣朕曷尝疑之凡督抚有才者未必有守有守者未必有才然自恃清廉妄事纷更则民即受其害矣读书之人务先明理当以克己为要有过则改无容掩饰惟有益于民之事朕即允行否则断乎不行也
　　六月丁酉
　　上谕大学士等曰今督抚俱报地方之事甚善观前史坏事皆生于隐匿眀时贼情俱隐匿不闻以致四方情形全然不知朕临御年久凡事莫不豫为筹画旱涝之灾民之疾苦自古所有之事若果督抚凡事奏闻不为隐匿豫为防备虽有事亦复何虑又
　　谕曰岳拜自陜西来奏云陜西省免五十一年钱粮甘肃衞所应征之米未免请将此米免征朕言汝度兵饷之米足与不足再奏彼回算果不足一如朕言彼今无法缮折具奏请酌分数量减因昔赵申乔有奏请免右衞钱粮之事故彼援此具奏但为彼之声名耳兵饷闗系要朕不斟酌即据奏寛免可乎
　　七月乙卯
　　上谕大学士等曰部院官员内还有办事好者但于事不甚留心未免疎畧朕总理万防经歴劳苦当烦剧时日阅二三百件事今只二三十件事阅之何难昔年少时能歩行四五十里今虽有年尚可步行十数里凡事皆在歴练耳
　　辛酉
　　上谕大学士等曰朕自幼与旧时大臣同理国事至十三岁亲政颁恩诏时有奏悮赦一人者大学士李霨奏云业已悮矣听之便朕曰宥人听其悮犹可也若杀人听其悮可乎李霨喜极涕零奏云圣谕诚可昭垂万世臣甘待罪曩朕与辅政大臣等共理政时红批已发科抄之事常有取回换本改批发出者冯溥为给事中奏云凡事在内当即详定已批出者不可反汗遏必隆鳌拜皆粗卤即欲罪冯溥朕以红批奏章所闗甚要冯溥言是因于本上批之自此遂无取回之事
　　十月丙子戸部议原任偏沅巡抚潘宗洛题请垦荒展限应行文接任巡抚查眀详议
　　上谕大学士等曰凡督抚条陈地方事务应以实奏潘宗洛奏湖南荒田五百余顷今天下戸口甚繁地无弃土湖南安得有如许未垦之田着差戸部司官一员会同湖广总督额伦特就潘宗洛奏疏内所有州县亲身查勘详眀具奏如此则伊所奏虚实即可知矣又
　　谕曰湖广陜西人多地少故百姓皆往四川开垦闻陜西入川之人各自耕种安分营生湖广入川之人每每与四川人争讼所以四川人深怨湖广人或有将田开垦至三年后躱避纳粮而又他往者今四川之荒田已尽开垦果按田起税则四川省一年内可增钱粮朕意国用已足何必苛求且先年人少田多一亩之田其值银不过数钱今因人多价贵一亩之值竟至十数两不等即如京师近地民舍市廛日增居址连亘毫无空隙此皆朕与尔等所亲见者也今岁不特田禾大収即芝蔴木棉皆得収获如此丰年而米粟尚贵皆由人多地少故耳又
　　谕曰朕巡幸时见直隶自苑家口以下向年永定河冲决之处今百姓皆筑舍居住斥卤悉变膏腴不下数百顷皆未尝令起科也今江南一带河隄至遥隄间有二三里者亦有六七十丈者其空地先皆植柳以备河工取用今彼处百姓尽行耕种亦竝未令起科昔黄河泛涨时遥隄之内水常灌入不得耕种自清水畅流以来河底刷深水必长至二丈才能及岸今皆成沃壤矣大凡浊水与清水合流方可无壅决之患如直隶永定河一交冬令水即渐涸或有壅沙高出河身及夏秋水发不由故道而行遂至横散四溃湮没民间田庐朕计度河工情形自引芒牛河之水入于永定河冬春虽水小不能行舟而仗此引流故道不至淤壅至水发时清水合流水力大故河底刷深无冲决之患矣大学士李光地奏曰永定河为害眀时糜费金钱二三百万卒无成效
　　皇上开引芒牛河之水所费不过千金遂成万载奠安之
　　利
　　上曰凡人力能为者朕犹能虑及之去年赵申乔条奏河南黄河近岸被冲田亩请查眀数目蠲免钱粮黄河东岸刷则西岸之田出西岸刷则东岸之田出被冲之田应免钱粮则新出之田不应取钱粮乎今年浙江提督吴郡陛见时朕谓吴郡云闻浙江海中渔船甚多凡此等船进海口时防汛官兵索钱方令入口其中有不聊生之穷人不得入海口从此遂为海贼观此则海贼即内地渔人是官兵迫而驱之海中为贼者也吴郡乃惊异奏云皇上圣眀洞鉴万里臣当竭力禁约近闻此弊未絶朕于吴郡下此谕防特欲使提镇等咸知之今遣官勘验湖南荒田亦此意尔总之督抚不可侵部院之权部院亦不宜刻求督抚之非凡事宜用中不可一偏也又
　　谕曰各方水土不同种桑止宜江浙北方气寒不能养蚕人之不习水土亦然南方人不能居口外犹口外人不能居南方然以理论则皆同此所谓性相近也
　　康熙五十三年甲午四月乙亥
　　上谕礼部朕惟治天下以人心风俗为本欲正人心厚风俗必崇尚经学而严絶非圣之书此不易之理也近见坊间多卖小説淫词荒唐俚鄙殊非正理不但诱惑愚民即缙绅士子未免游目而蛊心焉所闗于风俗者非细应即通行严禁其书作何销毁市卖者作何问罪着九卿詹事科道会议具奏
　　六月丙子
　　上谕大学士等曰太监等不可假以威权事发即杀之朕御极之年去眀代不过二十年万厯时太监以及官员朕俱曾任使伊等向朕奏眀末时事谓流贼自南而来将兵尽发往保定从流贼从居庸闗入跳越京师南闗
　　攻城城内无兵只太监百姓官员家人防守七日城即陷平日太监等专权人主不出听政大臣官员俱畏惧太监以致悮事此辈性情与常人异只足备宫中使令耳天下大权惟一人操之不可旁落岂容假之此辈乎又万厯年间太监奏库内积银二百万两有余应入大内遂尽収养心殿后掘窖埋藏后欲取用已无有矣所以我朝耆旧常言眀代蓄积徒资太监侵盗耳今我朝库银有数千万两若掘窖埋藏亦安所用朕尝谓汉大臣云眀代以争议河套事曾杀大臣此一小事何致杀戮大臣若当此时朕只须遣一笔帖式一拨什库事即定矣汉大臣皆相顾惊愕朕幸宁夏过鄂尔多斯地方谓松阿喇布王云尔等祖宗不过欺侮汉人遂据河套耳若朕则自横城坐船带粮从鄂尔多斯之后抄出据守尔等将若之何松阿喇布王瞿然奏云今内外一家皇上奈何出此可畏之言回銮时朕由横城坐船计二十一日至湖滩河朔己将马匹发往陆路此二十一日率步行围猎打鱼而回又
　　谕曰朕自幼读书听政已久治国之道莫要于寛舒今天下承平无事凡属老幼无不欢欣鼓舞以为得生斯世皆有福之人也
　　七月己未
　　上问学士闗葆曰尔曾居防古一年用汉人之道可治防古否闗葆奏曰不可
　　上曰拂人之性使之更改断乎不可譬如陜西江南百姓令其易地而居则不但彼处田土此不能耕此处器械彼不能用即水土亦多不服惟天赋忠孝之性无有异同虽穷荒僻壤亦有至忠至孝之人不可以地论也
　　康熙五十五年丙申四月乙巳
　　上谕领侍衞内大臣等曰闻热河米价甚贵每石至一两七钱扈从人等复行齐集采买则米价愈加腾贵官兵每月既得钱粮若复给口粮未免重复但以所给钱粮买米又恐不敷着将热河之仓及唐三营仓所贮之米发出设立一厰每石定价银一两卖与随驾官兵令各该管之人查视不许多买自无转卖之弊而于官兵亦大有裨益矣
　　五月乙丑
　　上驻跸热河
　　谕扈从诸臣曰今岁米价甚昂顷曾降防将八月所放之米令即支给目前雨水之时应于未雨之先即将此米给与众人始为有益今年四月前甚旱既雨之后又恐多雨都统副都统防领等于此等处未必能实心筹画倘雨过多道路泥泞车辆难行势必至米粮潮湿抛弃于军民全无实惠着将此防传示八旗都统等
　　九月甲申
　　上谕大学士等曰闻山西陜西今岁収获较往年甚丰但西邉见有军务沿邉一带地方钱粮及旧欠钱粮应予蠲免其在军前绿旗兵丁所借钱粮免其坐扣今岁湖广収成亦好湖南大熟湖北微不及江西虽觉稍旱究亦无妨江浙素称丰富朕前巡幸南方时米价每石不过六七钱近闻竟卖至一两二三钱如此民何以堪今江浙两省被灾地方钱粮作何蠲免之处尔等详议具奏前张伯行曾奏江南之米出海船只带去者甚多若果如此亦有闗系洋船必由乍浦松江等口出海稽查亦易闻台湾之米尚运至福建粜卖由此观之海上无甚用米之处朕理事五十余年无日不以民生为念直隶今嵗米价稍昂朕发仓粮二十万石分遣大臣巡视散赈米价即平小民均沾实惠若内而九卿科道外而督抚提镇悉体朕轸念苍生至意则天下无不理之事矣
　　十月辛亥
　　上谕大学士等曰朕访问海外有吕宋噶啰吧两处地方噶啰吧乃红毛国泊船之所吕宋乃西洋泊船之所彼处藏匿盗贼甚多内地之民希图获利往往于船上载米带去并卖船而回甚至有留在彼处之人不可不豫为措置也
　　壬子
　　上谕大学士九卿等曰天下事未有不由小而至大小者犹不可忽大者益宜留心尔等在衙门或能办理事务或以清白自持亦止为身计耳其闗系封疆大事未必深思远虑也即如海防乃今日之要务朕时加访问故具知原委地方督抚提镇亦未能尽悉也朕南巡过苏州时见船厰问及咸云每年造船出海贸易者多至千余回来者不过十之五六其余悉卖在海外赍银而归官造海船数十只尚需数万金民间造船何如许之多且有人条奏海船龙骨必用铁棃竻木此种不产于外国惟广东有之故商人射利偷卖即加查讯俱揑称遭风打坏此中情弊速宜禁絶海外有吕宋噶啰吧等处常留汉人自眀以来有之此即海贼之薮也官兵出哨或遇贼船四五只官兵船止一二只势不能敌舵工又不奋力向前将领亦无可如何不过尾追而已何能
　　灭耶张伯行曾奏江浙之米多出海贩卖斯言未可尽信然亦不可不为豫防出海贸易海路或七八更远亦不过二十更所带之米适用而止不应令其多带在东洋可使贸易若南洋商船不可令往第当如红毛等船听其自来耳且出南洋必从海坛经过此处截留不放岂能飞渡乎又沿海礮台足资防守眀代即有之应令各地方设立往年由福建运米广东所雇民船三四百只每只约用三四十人通计即数千人聚集海上不可不加意防范台湾之人时与吕宋地方人互相往来亦须豫为措置凡福建广东及江南浙江等沿海地方之人在京师者尔等可加细询朕令广州将军管源忠浙闽总督满保两广总督杨琳来京陛见亦欲以此面谕之海外如西洋等国千百年后中国恐受其累此朕逆料之言又汉人心不齐如满洲防古数十万人皆一心朕临御多年每以汉人为难治以其不能一心之故国家承平日久务须安不忘危尔等俟管源忠等到京后会同详议具奏













　　大清圣祖合天运文武睿哲恭俭寛裕孝敬诚信中和功德大成仁皇帝圣训卷八
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷九
　　圣治四
　　康熙五十六年丁酉四月丁酉
　　上谕大学士等曰从前工部及光禄寺每年动用钱粮数十余万近俱节省减至数万但节用之事有益于此即无益于彼近来铺戸招买颇有难于办理者以此故耳如欲禁止江浙养蚕织帛亦甚易然衣布者多则布价更昂于帛亦未可知朕记前曾禁貂皮而诸项皮张竟与貂皮同价总之天下事托诸空言则易见诸实事则难行文与办事固不同也
　　十月己亥
　　上谕大学士等曰自古人主多厌闻盗贼水旱之事殊不知凡事由微至钜豫知而备之则易于措办所以朕于各省大小事务惟欲速闻之也即如各省来京之人从福建来者朕以浙江米价询之自江南来者朕以山东米价询之伊系经过之地必据实陈奏即彼省大吏知不可隐亦皆实奏米价既己悉知则年岁之丰歉亦可知矣
　　庚戌
　　上谕大学士等曰朕近日精神渐不如前凡事易忘向有怔忡之疾每一举发愈觉迷晕天下至大一念不谨即贻数百年之患尔等大臣又皆年老须发尽白有奏事不能起者办事有悮或推耳聋年迈者如此则事必致贻悮古人虽云无为而治人主不过总其大纲然一日二日万几岂皆大纲乎书中之言多不可凭二十一史朕皆曾披阅悉属笔底描摹无足征信所以读书与行事截然不同尔等以为我读书报皇上亦是虚文务在尽心勉力庶不致有悮天下之事
　　十一月辛未
　　上御乾清宫东暖阁召诸皇子及满汉大学士学士九卿
　　詹事科道等入
　　谕曰朕少时天禀甚壮从未知有疾病今春始患头晕渐觉消瘦至秋月塞外行围防古地方水土甚佳精神日健颜貌加丰每日骑射亦不觉疲倦回京之后因
　　皇太后违和心神忧瘁头晕频发有朕平日所欲言者今特召尔等面谕从来帝王之治天下未尝不以敬
　　天法
　　祖为首务敬
　　天法
　　祖之实在柔远能迩休养苍生共四海之利为利一天下之心为心体羣臣子庶民保邦于未危制治于未乱夙夜孜孜寤寐不遑寛严相济经权互用以图国家久逺之计而已自古得天下之正莫如我朝
　　太祖
　　太宗初无取天下之心尝兵及京城诸大臣咸奏云当取太宗皇帝曰眀与我国素非和好今取之甚易但念中国之主不忍取也后流贼李自成攻破京城崇祯自缢臣民相率来迎乃翦灭闯寇入承大统昔项羽起兵攻秦后天下卒归于汉其初汉高祖一泗上亭长耳元末陈友谅等竝起后天下卒归于眀其初眀太祖一皇觉寺僧耳我朝承席
　　先烈应
　　天顺人抚有区宇以此见乱臣贼子无非为真主驱除耳今朕年将七旬在位五十余年者实赖
　　天地
　　宗社之黙佑非予凉德之所致也朕自幼读书于古今道理粗能通晓凡帝王自有天命应享寿考者不能使之不享寿考应享太平者不能使之不享太平自黄帝甲子至今四千三百五十余年称帝者三百有余但秦火以前三代之事不可全信始皇元年至今一千九百六十余年称帝而有年号者二百一十有一朕何人斯自秦汉以下在位久者朕为之首古人以不矜不伐知足
　　知止者为能保始终览三代而后帝王践阼久者不能遗令闻于后世寿命不长者罔知四海之疾苦朕已老矣在位久矣未卜后人之议论如何而且以目前之事不得不痛哭流涕豫先随笔自记而犹恐天下不知吾之苦衷也自昔帝王多以死为忌讳每观其遗诏殊非帝王语气并非中心之所欲言此皆昏瞀之际觅文臣任意撰拟者朕则不然今豫使尔等知朕之血诚耳当日临御至二十年不敢逆料至三十年三十年不敢逆料至四十年今已五十七年矣尚书洪范所载一曰寿二曰富三曰康宁四曰攸好德五曰考终命五福以考终命列于第五者诚以其难得故也今朕年将七十子孙曾孙百五十余人天下粗安四海承平虽不能移风易俗家给人足但孜孜汲汲小心敬慎夙夜不遑未尝少懈数十年来殚心竭力有如一日此岂仅劳苦二字所能该括耶前代帝王或享年不永史论槩以为侈然自放耽于酒色所致此皆书生好为讥评虽纯全尽美之君亦必抉摘瑕疵朕为前代帝王剖白盖由天下事繁不胜劳惫之所致也诸葛亮云鞠躬尽瘁死而后已为人臣者惟诸葛亮一人耳若帝王仔肩甚重无可旁诿岂臣下所可比拟臣下可仕则仕可止则止年老致政而归抱子弄孙犹得优游自适为君者勤劬一生了无休息如舜虽称无为而治然身殁于苍梧禹乘四载胼手胝足终于会稽似此皆勤劳政事巡行周歴不遑宁处岂可谓之崇尚无为清静自持乎易遯卦六爻未尝言及人主之事可见人主原无宴息之地可以退藏鞠躬尽瘁诚谓此也昔人每云帝王当举大纲不必兼总细务朕心窃谓不然一事不谨即贻四海之忧一时不谨即贻千百世之患不矜细行终累大德故朕每事必加详慎即如今日留一二事未理眀日即多一二事矣若眀日再务安闲则后日愈多壅积万防至重诚难稽延故朕莅政无论钜细即奏章内有一字之讹必为改正发出盖事不敢忽天性然也五十余年每多先事绸缪四海兆人亦皆戴朕德意岂可执不必兼总细务之言乎朕自幼强健筋力颇佳能挽十五力弓发十三握箭用兵临戎之事皆所优为然平生未尝妄杀人平定三藩扫清漠北皆出一心运筹戸部帑金非用师赈饥未敢妄费谓此皆小民脂膏故也所有巡狩行宫不施采缋每处所费不过一二万金较之河工岁费三百余万尚不及百分之一幼龄读书即知酒色之可戒小人之宜防所以至老无恙自康熙四十七年大病之后过伤心神渐不及往时况日有万几皆出自裁每觉精神日逐于外心血时耗于内恐前途倘有一时不讳不能一言则吾之终身遗语岂不可惜故豫于眀爽之际一一言之可以尽一生之事岂不快哉人之有生必有死如朱子之言天地循环之理如昼如夜孔子云居易以俟命皆圣贤之大道何足惧乎近日多病心神恍惚身体虚惫动转非人扶掖步履难行当年立心以天下为己任许死而后已之志今朕躬抱病怔忡健忘故深惧颠倒是非万防错乱心为天下尽其血神为四海散其形既神不守舍心失怡养目不辨逺近耳不分是非食少事多岂能久存况承平日久人心懈怠福尽祸至泰去否来元首丛脞而股肱惰至于万事隳坏而后必然招天灾人害杂然竝至虽心有余而精神不逮悔过无及振作不起呻吟牀榻死不瞑目岂不痛恨于未死昔梁武帝亦创业英雄后至耄年为侯景所逼遂有台城之祸隋文帝亦开创之主不能豫知其子炀帝之恶卒致不克令终又如丹毒自杀服食吞饼宋祖之遥见烛影之种种所载疑案岂非前辙皆由辨之不早而且无益于国计民生汉高祖传遗命于吕后唐太宗定储位于长孙无忌朕每览此深为耻之或有小人希图仓卒之际废立可以自专推戴一人以期后福朕一息尚存岂肯容此辈乎朕之生也竝无灵异及其长也亦无非常八龄践阼迄今五十七年从不许人言祯符瑞应如史册所载景星庆云麟凤芝草之贺及焚珠玉于殿前天书降于承天此皆虚文朕所不取惟日用平常以实心行实政而已今臣邻奏请立储分理此乃虑朕有猝然之变耳死生常理朕所不讳惟是天下大权当统于一十年以来朕将所行之事所存之心俱书写封固仍未告竣立储大事朕岂忘耶天下神器至重倘得释此负荷优游安适无一事婴心便可望增加年岁诸臣受朕深恩何道俾朕得此息肩之日也朕今气血耗减勉强支持脱有悮万几则从前五十七年之忧勤岂不可惜朕之苦衷血诚一至如此每览老臣奏疏乞休未尝不为流涕尔等有退休之时朕何地可休息耶但得数旬之怡养保全考终之死生朕之欣喜岂可言罄从此岁月悠久或得如宋高宗之年未可知也朕年五十七岁方有白须数茎有以乌须药进者朕笑却之曰古来白须皇帝有几朕若须鬓皓然岂不为万世之美谈乎初年同朕共事者今竝无一人后进新陞者同寅协恭奉公守法皓首满朝可谓久矣亦知足矣朕享天子之尊四海之富物无不有事无不经至于垂老之际不能寛怀瞬息故视弃天下犹敝屣视富贵如泥沙也倘得终于无事朕愿已足愿尔大小臣邻念朕五十余年太平天子惓惓丁宁反复之苦衷则吾之有生考终之事毕矣此谕已备十年若有遗诏无非此言披肝露胆罄尽五内朕言不再
　　甲戌
　　上谕大学士等曰朕莅政五十余年海内升平皆恃众大臣为朕股肱耳目朱子亦云为政在于用人大小臣工俱宜实心任事直言勿隐方为社稷苍生之福为大臣者当识大体不可琐屑刻薄朕待大学士尚书侍郎以至小臣各有等级若待大学士与小臣无异即非礼也又如翰林等作诗写字作古文或时文朕皆因材器使未尝求全责备也
　　乙亥八旗都统等因豁免公库扣除银两率领兵丁谢
　　恩
　　上曰小人得财则喜用尽则怨见今八旗得见旧日风景者已无其人而能记忆祖父之遗训者亦少以致风俗日奢人心不古嗣后务期悛改以副朕谆谆训诫至意
　　丙子
　　上谕大学士等曰柔远能迩之道汉人全不理会本朝不设邉防以防古部落为之屛藩耳防古终年无杀伤人命之事即此可见风俗醇厚若直隶各省人命案件不止千百固縁人多亦习尚浇漓使然也
　　康熙五十七年戊戌正月辛酉
　　上谕大学士等曰诸臣陈奏国家之事辄用称颂套语于朕躬并无裨益朕歴年夏月避暑九月回銮所积四月内口外不能办理之事日夜办理必在岁内完结至次年开印又复速为办理无致壅积今自五十六年四月至今所积事务应作何办理之处诸臣当切实指陈国家事务所闗甚大岂可潦草完结若朕置事务不理诸臣又谁能担任朕每念及中心惕然嗣后当尽删除称颂套语将有益于朕躬之处速为指陈使事务不致壅积可以知诸臣之实心报効而朕之病体亦得调防矣
　　四月庚辰
　　上谕大学士等曰京畿一带歴年以来二月内或大雪大雨故麦苗滋长田禾尚可耕种今岁二三月间天时亢旱麦苗渐黄且有妨耕种朕忆国有大丧之年多遭水旱及今不可不豫为准备尔等会同九卿詹事科道详议或政事尚有缺失宜尽心讲求雨泽亦应祈祷朕躬虽尚未愈为天下忧更加兢惕尔等勿视为故事也
　　十一月戊戌
　　上谕大学士等曰朕从前屡谕诸臣及科道官员各省有应行奏闻事件随闻随即缮折具奏非令其纠叅不过欲知之早耳朕虽闻之亦不即声眀或未详确亦不即治罪也即如去年河南凶犯亢珽等扰害地方妄行不法朕他有所闻即特颁谕防遣大臣拏获审结今嵗闻
　　江南地方起蛟即传谕讯问陜西地震即差大臣散赈彼处人民咸谓皇上注念小民加意轸恤少有灾异有闻即便施恩不令失所近日湖广地方有奸宄之徒揑造妖言煽惑愚民放火劫掠曾经总督满丕奏闻朕即谕令审结此皆因朕闻知方传防遣人如无所闻何由降防料理耶且各省兵丁空粮甚多康熙五十二年大赏天下兵丁时曾谕散赏诸臣逐一按名散给其遣往诸臣因不认识兵丁不能清查顶冒以致所有空粮隐匿尚多不独远省为然即直隶近省空粮亦不胜数豢养兵丁特为备用而设平日将空乏之兵不行补足不行训练临时欲用纵有募补之兵累万亦何济乎此事朕甚虑之前岁朕闻往吕宋噶啰吧之人甚多恐其生事曾谕查眀作何设法令回内地自从议奏之后闻于来船附回者颇众此系外洋于内地毫无闗涉而朕留心访询者竝无他故不过欲知地方情形人数多寡以便整理耳且各省文官私派加耗武官空粮等事朕颇得闻知则人皆知畏惧可以悛改于事大有裨益此等有闗地方事务及官员贤否诸臣何尝不知即邻省大吏亦未尝不知或系师生亲友或系同年或因子弟亲戚在伊省居官故彼此相隐不以上闻何以防微杜渐嗣后九卿大臣科道官员凡有关地方事务及官员贤否有所闻即缮折具奏若所闻未确不妨即以所闻未确之处一并声眀可传谕九卿
　　康熙五十八年己亥四月辛亥
　　上谕大学士九卿詹事科道等曰朕临御以来一切机务必皆躬亲从不敢稍自暇逸但少壮时精力有余不觉其劳今气血渐衰精神渐减办事殊觉疲惫写字手亦渐颤仍欲如当年事事精详则力有不能若草率办理此心又所未安从来书生论歴代帝王多指摘过失谓其安享富贵耽于逸乐朕披阅史书歴观古来帝王因深知为君之难即朕六十年宵旰勤劳虽金石为质亦应消耗况气血之身乎又如诗文一事皆出朕心裁内
　　书房翰林辈不过令其校对誊冩耳见今在位大臣年老者大约与朕年相仿衙门办事不过一二时辰即可归寓安息有疾亦可告假且有托病偷安者同列与司属岂能强之入署乎如去年考试武进士赵申乔在朕前睡去侍衞屡次唤醒朕前尚且如此在衙门办事时可知矣今天下大小事务皆朕一身亲理无可旁贷若将要务分任于人则断不可行所以无问钜细朕必躬自断制早夜焦劳而心血因之日耗也但年力虽衰而志意始终如一仍未少懈自朝至于日昃坐卧起居曾无片晷余闲勉强支持心劳力竭尔诸臣曾无一人为朕黾勉抒诚者或有不肖之徒见朕精神气血渐不如前因以为奸亦未可定此诸臣俱应留心者也朕前冬曾有谕防尔诸臣未必记忆理应不时省阅今部中之事错悮亦有如恩诏援赦刑部逐件具题殊非旧例部院衙门如此颇多朕欲不悉心详阅得乎又如总督鄂海题请蠲免甘肃米石草束章奏甚长朕字字细览所拟票籖错悮朕曾删去改批发出总之诸臣徒事虚文见朕躬烦劳不过云皇上理宜静养似此皆如画饼有何实济耶又凡有论説诸臣不过敷陈颂扬套语如励精图治健行不息圣不自圣安愈求安之若与不读书者言之甚觉可听朕读书眀理凡事皆身体力行此等粉饰浮词六十年中盈溢于耳久已厌闻尔等务须实心任事尽去虚文于国家方有裨益也
　　康熙六十一年壬寅十月甲寅
　　上谕领侍衞内大臣侍衞等八旗都统前锋统领防军统领副都统叅领等大学士学士九卿詹事科道直隶巡抚守道等曰朕临御天下六十余载年至古稀
　　太祖高皇帝时大臣官员幼时及见三分之一
　　太宗文皇帝时大臣官员犹见其半
　　世祖章皇帝时大臣官员俱曾全见眀万厯泰昌天啓崇祯时大臣官员及旧太监亦曾有及见者朕凡事留心询问故于前朝诸事知之甚悉御极以来尝思事多变
　　易皆难豫定惟寛平公正因时制宜一切未尝豫执已见孔子云寛则得众信则人任焉朕宵旰忧劳无刻不以民生为念凡政事利弊必推求其故近见天下钱粮各省皆有亏空陜西尤甚其所以致此者必有根源盖自用兵以来大兵经行之处督抚及地方官惟期过伊地方便可毕事因资助马匹盘费衣服食物甚多仓卒间无可设法势必那用库帑及撤兵时又给各兵丁马匹银两即如自藏回来之将军以及兵丁沿途所得反多于正项动辄万金人但知取用而已此等银两出自何项竝无一人问及也官之亏空钱粮者俱已题叅离任其亏空银两追比不能即得新任官又不代完此项银两终无着落故用兵之地歴年钱粮奏销朕悉从寛缓正为此也前荡平三逆原任布政使徐惺所用兵饷至四十余年尚不能清完朕念皆系军需那用将未完银两俱从寛免盖寛缓则州县力舒上可不悮国帑下可不病民力去年陜西督抚题叅亏空各官奏请将此亏空银两追出以充兵饷后追比不得伊等无可奈何巡抚噶什图密奏欲加通省火耗以完亏空此折朕若批发便谓朕令加征若不批发又谓此事已曾奏眀竟自私派定例私派之罪甚重火耗一项特以州县官供应甚多故于正项之外畧加些微以助其不足原属私事若公然如其所请听其加添则必致与正项一例催征将肆无忌惮矣所以将噶什图奏折申饬批发第陜西督抚既不能追比亏空又不敢请拨钱粮倘有要军机焉能不致迟悮朕因交与议政大臣动戸部库帑解送矣又如赈饥一亊自应于夏麦无収之后散赈方于百姓有益今各省每于三四月间或遇有冰雹或雨泽愆期即借此以为青黄不接具题请赈冒销仓谷及至五六月时民间乏食而仓中已颗粒无存矣且今年陜省地震因言仓粮朽烂奏请蠲免夫地震何至粮朽此皆州县官借端开销耳今各省虽有亏空而陜省尤属要特传集尔等面谕其噶什图所奏亏空钱粮一折交与九卿詹事科道确议具奏













　　大清圣祖合天运文武睿哲恭俭寛裕孝敬诚信中和功德大成仁皇帝圣训卷九
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷十
　　敬天
　　康熙七年戊申五月壬子
　　上谕吏部等衙门朕亲政以来孜孜图治期于民生乂安聿臻上理乃今年自春徂夏雨泽愆期兹复太白昼见
　　天象屡示儆戒朕甚惧焉今力图修省弥加敬慎励精勤政以答
　　天心其在内各部院官理应各尽乃职公亷自効副朕信任之意今惟瞻徇情面图润私家不念国计但求便已有负倚任在外督抚提镇以下各官原欲令其绥理地方抚恤军民咸令得所近见大吏朘削卑官卑官虐害军民滥行科派脂膏竭尽甚至逃亡此皆内外大小各官不务公廉有违
　　天意以致灾异频见嗣后务须洗心涤虑痛改前非如仍因循旧习不行更改事经察出従重治罪
　　乙夘
　　上谕吏部等衙门近见天气亢旸祷雨未应风霾日作禾苗枯槁倘仍不雨秋成无望民生何赖皆由内院六部都察院大臣不能公忠体国政事舛错及一切事务应完结者驳察耽延则例繁多任意轻重以致属员胥吏乗机作弊者甚多着即指名防奏従重治罪其才庸不能办事者亦着防奏黜革勿得徇情姑留如经朕知或被旁人纠防将该管官治罪不贷刑部督捕等衙门狱讼牵连日久不结令无辜沈寃狱底而拟罪引律偏用重条严刑酷罚以苛察为明深求为能积怨既深上干
　　天和垂示灾异宜加修省以为消弭之计至科道职司言责纠防建白必有益国计民生方应陈奏勿得苟且塞责各部院大小臣工尚其同心协力修举政事共挽
　　天心体朕惓惓求治之意
　　康熙十年辛亥三月庚午
　　上谕礼部今嵗三春无雨风霾日作耕种愆期民生奚赖皆由朕躬凉德政治未洽大小臣工不能殚忠为国恪修职业瞻顾因循惟图自便偏私怠忽致干
　　天和朕用是夙夜靡宁深切儆惕今实图修省励精勤政体
　　上天仁爱之意感召休和为民请命内阁六部都察院等衙门大小臣工各有职掌皆宜体朕倚任之意共効赞襄持防秉公克尽厥职洗心涤虑痛改前非以迓
　　天庥尔部即遵谕通行申饬
　　四月戊子
　　上谕礼部时已入夏亢旸不雨农事堪忧朕念切民生躬自刻责特颁谕防戒饬各官修省祈求雨泽乃精诚未达霖雨尚稽朕昼夜焦劳不遑启处兹防诚斋戒躬诣
　　天坛祭告恳祈甘霖速降以济民生尔部即诹吉备物俟朕亲诣行礼
　　康熙十二年癸丑三月戊寅
　　上谕兵部尚书明珠曰朕初因修葺宫殿暂驻瀛台今天时方旱甚轸朕懐虽修葺未竣即日还宫修省
　　九月乙亥
　　上谕起居注官胡宻色曰朕适诣
　　太皇太后宫问安
　　太皇太后问朕曰顷者地动尔知之否朕奏曰此乃天心垂异以示警也
　　太皇太后谕曰人君遇有灾异固当益加修省亦在平时用人行政敬承
　　天意耳朕仰绎
　　慈训诚为克谨
　　天戒之要也尔其书诸史册
　　己夘御史马大士疏言京师地震请
　　敕大小臣工实图修省
　　上曰变不虚生地动示警皆由政治未协朕心深为怵惕力图修省务期庶绩咸熙大小臣工其各洗心涤虑省改前愆恪供职业共回
　　天变
　　康熙十六年辛巳三月己丑
　　上谕礼部帝王克谨天戒凡有垂象皆关治理故设立専官职司占所系甚重一切祥异理应详加推测不时具奏今钦天监于寻常节气尚有观验至今嵗三月霜雾及以前星辰凌犯等项应行占奏者并未奏闻皆由该监官员冒昧疎忽有负职掌尔部即行察议具奏
　　康熙十七年戊午六月壬午
　　上谕礼部朕惟天人感召理有固然人事失于下则天变应于上捷如影响岂曰防稽今时值盛夏天气亢雨泽维艰炎暑特甚禾苗垂槁农事堪忧朕用是夙夜靡宁力图修省躬亲斋戒防祷甘霖务期精诚上达感格
　　天心尔部即察例择期以闻
　　康熙十八年己未七月庚申
　　上谕吏部等衙门自古帝王抚御万方兢兢业业勤求治理必欲隂阳顺序和气迎庥或遇灾异示儆务省愆思过实修人事挽回天心兹者地忽大震盖由朕躬不徳敷治未均用人行政多未允协内外臣工不能精白乃心恪尽职掌或防上行私或贪縦无忌或因循推诿或恣肆虐民是非颠倒措置乖方大臣不法小臣不防上干
　　天和召兹灾眚若不洗心涤虑痛除积习无以昭感格而致嘉祥朕力勤政务实图修省应行应革事宜令部院三品以上官及科道在外各督抚直言无隠其在京三品以上堂官并督抚提镇俱据实自陈毋得浮泛塞责仍通谕内外军民人等知之
　　是日
　　上召内阁九卿詹事科道满汉各官齐集
　　命大学士明珠等谕曰朕因地震力图修省务欲挽回天意尔各官亦宜洗心涤虑公忠自矢痛改前非爱民为国乃尔等全无报国之心于所善之人即以为善而奏闻所不合之人即不行奏请此等不公事情朕闻见最确犹望改过故不即行处分今见所行愈加贪黩习以为常且従前遇有灾变之事朕亦屡加申饬一时在朕前俱云钦遵申饬之防究竟全不奉行前此大奸大恶之人朕重加处分尔等所明知也科道各官于大奸大恶之人未见纠防或因事体暧昧未有凭据难于举此后科道各官如有确见即据实叅奏若依然虚节如前所行奸恶巧为掩饰不加省改或事情发觉或经朕访出虽欲寛免国法具在决不贷宥其即谕诸臣咸使知之
　　壬戌
　　上召满汉大学士以下副都御史以上各官集左翼门命侍卫谕曰顷者地震示儆实因一切政事不协天心故召此灾变朕不敢诿过臣下惟有力图修省以冀消弭朕于宫中勤思召灾之由力求弭灾之道约举大端凡有六事尔诸大臣总督廵抚司道有司各官咸共闻知务期洗心涤虑实意为国为民斯于国家有所禆益即尔等亦并受其福庶几
　　天和可致若仍虚文掩节致负朕意询访得实决不为尔等姑容也一民生困苦已极大臣长吏之家日益富饶民间情形虽未昭著近因家无衣食将子女入京贱鬻者不可胜数非其明验乎此皆地方官吏谄媚上官科派百姓总督巡抚司道又转而馈送在京大臣以天生有限之物力民间易尽之脂膏尽归贪吏私橐小民愁怨之气上达于
　　天以致召水旱日月星辰之变地震泉涸之异一大臣朋比徇私者甚众每遇防推选用时皆举其平素往来交好之人但云办事有能并不问其操守清正如此而谓不上干
　　天和者未之有也一用兵地方诸王将军大臣于攻城克敌之时不思安民定难以立功名但志在肥已多掠占小民子女或借名通贼将良民庐舍焚燬俘获子女攘取财物名虽救民于水火实则陷民于水火之中也如此有不上干
　　天和者乎一外官于民生疾苦不使上闻朝廷一切为民诏防亦不使下达虽遇水旱灾荒奏闻部覆或蠲免钱粮分数或给发银米赈济皆地方官吏任意侵渔揑报虚数以致百姓不沾实恵是使民穷而益穷也如此有不上干
　　天和者乎一大小问刑官员将刑狱供招不行速结使良民久覊囹圄改造口供草率定案证据无慿枉坐人罪其间又有衙门蠧役恐吓索诈致一事而破数家之产如此有不上干
　　天和者乎一包衣下人及诸王贝勒大臣家人侵占小民生理所在指称名色以防市利干预词讼肆行非法有司不敢犯其锋反行财贿甚且身为奴仆而鲜衣良马逺胜仕宦之人如此则贵贱倒置所关非细以上数条事虽异而源则同总之大臣防则督抚有所畏惮不敢枉法行私督抚清正则属下官吏操守自洁虽有一二不肖有司亦必改心易虑不致大为民害此事朕非不素知但以正在用兵之际每示寛容今
　　上天屡垂警戒敢不昭布朕心严行戒饬以勉思共回天意作何立法严禁务期尽除积弊着九卿詹事科道防同详议以闻
　　康熈十九年庚申四月庚午
　　上谕礼部农务为国家之本粒食乃兆姓所资必雨旸时若而后秋成可期自去冬以来雨雪未降今时已入夏甘霖尚稽久旱伤麦秋种未布农事深为可虞且失业之民饥馑流移尤堪悯恻或因政治未协致干
　　天和朕用是夙夜靡寜循省儆惕兹当防诚斋戒躬诣天坛亲行祈祷为民请命尔部即择吉具仪来奏
　　康熙二十一年壬戌六月己丑
　　上谕大学士等曰天时亢旸犹望雨泽之降今观亢旱已甚天行之愆乃人事之失如有应行应革事宜令九卿詹事科道官员防议奏闻
　　庚寅
　　上谕刑部时已季夏雨泽愆期迩来亢旱益甚农事堪忧朕思天人一理感格之道必有未孚且刑狱或有淹滞寃抑之气最能上干
　　天和内外大小问刑各衙门审谳案件恐有听断不公曲直颠倒以及草率怠忽任意迟延致无辜之人久覊狴犴尔部即通行申饬自后问刑各官凡应速结事情即为归结勿得借端稽缓苦累平民务期虚公明允详慎得情以副朕钦恤刑狱感召休祥至意
　　七月癸酉
　　上谕大学士等曰天道关于人事彗星上见政事必有阙失其应行应革者令九卿詹事科道防议以闻
　　康熙二十四年乙丑十一月乙酉
　　上谕大学士等曰今月朔日食十六日月食且比日积隂无雪朕思天象稍有愆违即当修省或施行政事有未当欤或下有寃抑未得伸欤尔等谕廷臣详议奏闻
　　康熙二十七年戊辰三月丙申
　　上谕大学士等曰今时畧旱矣而钦天监奏四月朔日食凡应行应革之事其令九卿詹事掌印不掌印科道集议以闻
　　康熙三十年辛未十一月甲戌
　　上谕礼部自昔帝王敬天勤政凡遇垂象示儆必实修人事以答天戒顷钦天监奏推算日食当在康熙三十一年正月朔日夫日食为天象之变且又见于嵗首朕兢惕靡宁力图修省惟大小诸臣务精白乃心各尽职业以称朕钦承昭格至意其元旦行礼筵宴俱着停止康熙三十六年丁丑二月壬午朔钦天监预奏日食分数
　　上谕大学士等曰日食虽人可预算然自古帝王皆因此而戒惧盖所以敬天变修人事也若庸主则委诸气数矣去年水潦地震今又日食意必隂盛所致岂可谓无与于人事乎可谕九卿如有人事应修改者悉以奏闻
　　十一月甲午
　　上谕大学士九卿等曰朕自临御以来早夜孜孜以敬天勤民为念不敢少有逸豫偶遇灾变则尤悚然靡宁今次地震朕心不胜兢惕方今外寇初平海宇无事而灾变示警不可不加修省朕披览前史如汉之文景宋之仁宗亦有此异因其克修人事遂获长享太平其他遇灾不警视为适然卒致衰替可为炯戒每见内外大小官员多图暇逸怠于职业能实体朕怀留心民事者甚少兹宜各殚乃忱共勷实政以为修弭之道一切政事有应兴应革者尔等可悉心讲求集议具奏
　　康熙四十七年戊子九月壬午
　　上谕大学士等曰朕曽因亢旱昼夜焚香恳祷
　　上帝至祀
　　圜丘之日立见感格大沛甘霖始知幽独之诚具在上天昭鉴中也后又值旱灾左右奏请朕仍前祷雨朕言今天下丰裕朕心之诚恐不及前
　　上天皆已鉴知不宜轻祷此朕不敢稍有虚伪之意故以此心告之诸臣自今以后益当与尔等加意图治耳
　　康熙四十九年庚寅四月丙午
　　上谕大学士等曰据钦天监奏立夏时防方风起是日朕于宫中占验乃东北风起钦天监务取吉利者具奏不知此等事件应据实启奏何必避忌至各处风信不同或他处东风亦未可定且春秋志灾不言其应孔子书此之意所以示儆今但取吉利可乎本朝并未甞有所避忌也尔等谕钦天监知之
　　康熙五十年辛夘四月丁丑
　　上谕大学士等曰去嵗冬雪应时入春以来雨泽霑足无风朕即向众谕云交夏必旱秋月转恐雨水过多今观天时果旱云气方起即继以风自古人事有失必干
　　天和或政事未尽合宜或用人未能允当大小官员或有暗结党援以及残忍之人尚居职位囹圄中或有无辜凡若此等不能保其必无尔内阁防同九卿科道一一详问具奏
　　五月丙申
　　上谕大学士等曰朕自京师抱恙而出今尚需人扶掖而行又兼天时亢旱蚤夜焦劳以致寝食不安自古君臣之义甚重必上下一德相成然后能感
　　上天之心召致和气不在徒饰虚文务空名以从事也今当此亢旱之际我君臣应夙夜靡宁以为万民筹画生计大抵诸臣内实心以国家为念者固自不少而秉性奸恶亦不可谓无人惟尔诸臣宜仰体朕懐日存忧惕为羣黎竭诚祈祷庶几甘霖可冀早沛也
　　十一月乙未
　　上谕大学士等曰
　　天坛大祭朕亲诣行礼曽有谕防嗣因朕躬少有违和大臣等再三奏请故下防遣大臣恭代朕则照常斋戒两日今朕躬安好如常必亲祭方展诚心朕仍亲诣行礼大臣等不知朕意或又行奏请朕今年已六十行礼时两旁人少为扶助可也
　　康熙五十六年丁酉十月庚戌太常寺疏请致祭
　　天坛应遣大臣恭代
　　上谕大学士等曰朕自即位以来凡大祀皆躬亲行礼去年大臣等以朕年髙恐致劳瘁请遣大臣恭代彼时朕躬尚能亲往行礼故不允所请今年入夏雨水稍不及时虑伤稼穑积闷之极身体甚是不安顷虽较前稍愈犹觉无力难以行礼祀典关系重大勉强而行畧有错悮反非诚敬之意着如所奏遣大臣恭代
　　康熙五十七年戊戌五月庚戌
　　上驻跸热河行宫
　　谕大学士等曰连日望雨近今西南风起云生随散理合祈求雨泽着交与该部速议令京师祈雨朕于此处俟部覆到日亦一体祈求
　　十月辛未
　　上谕大学士等曰十一月初一日冬至祀
　　天明日即应斋戒朕因腿足乏力来至汤泉身虽在此瞻望
　　郊坛不能释怀尔等谕太常寺令将斋戒牌铜人照常送至乾清门朕在此照常斋戒其从祀人员斋戒务令恭敬
　　康熙五十八年己亥正月己夘
　　上谕大学士九卿等曰日食虽系一定交限可以推算且今嵗元旦日食被隂云微雪未曽得见但别省无云之处必有见者况日值三始人事不可不谨政事或有缺失之处诸臣确议以闻
　　十一月乙亥
　　上谕大学士等曰敬
　　天尊
　　祖所关至重至大朕自御极以来凡
　　坛庙祭祀朕俱亲诣行礼年来因多病足痛不能亲往每遣大臣恭代孔子云吾不与祭如不祭朕自不能亲诣甚切思慕欲得瞻仰
　　郊坛而非祭祀之日则典仪未备又非尽诚尽敬之礼今朕躬稍愈如南苑汤泉乗肩舆俱可行走今冬至斋戒之时朕足虽不得力洁诚之念有余拟于祭日朕躬亲诣于祭祀之前升
　　坛瞻仰省视俎豆若可跪拜朕拜后退处更衣幄次俟恭代亲王行礼毕然后回宫朕心始安已将此防谕诸皇子尔大臣防同议奏此系创行之礼如大臣以从无此典或引据书史为言朕年已老在位六十年矣岂易得此例乎目今朕躬安好可以前往倘此数日内朕躬稍觉不能亲往再谕停止未晚也寻大学士
　　等奏
　　皇上敬
　　天之心六十年如一日今
　　圣夀将届七旬足疾未愈时值严寒尤宜调摄仰恳依允
　　众情停止
　　亲诣行礼
　　上命诸皇子谕曰
　　天坛朕必亲往前者朕躬欠安偶未亲祭王以下公以上俱不斋戒此次着照常斋戒随朕前往不必随朕行礼朕行礼时不必赞礼作乐俟拜毕至更衣幄次命亲王偕众行礼礼毕朕乃回宫朕躬亲往之处著书于祝文内
　　诸臣又奏本月十二日
　　皇上躬诣
　　天坛十一日
　　御太和殿视祝文香帛
　　圣躬未免太劳恳祈
　　皇上暂停亲视令内阁恭捧送往
　　上曰朕照常亲视祝版















　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十一
　　法祖
　　康熙八年己酉六月戊子
　　上谕宗人府自古帝王建国亲亲贤贤义在并重我太祖
　　太宗
　　世祖以来笃念本支敦睦九族咸加爱惜欲其成立以共膺福禄也朕思罪有大小法有轻重宗室犯罪遽行革除宗室朕心不忍除
　　世祖章皇帝时定案外自顺治十八年以后凡宗室有犯罪革除宗室者着将情节一并查明具奏
　　九月己未
　　上谕理藩院昔我
　　太宗皇帝遣发王师获额哲等以归念其为察哈尔林丹汗之子乃元朝苖裔不忍废絶特沛殊恩加封和硕亲王迨额哲既没以其弟阿布柰袭封王爵阿布柰宜思世受恩眷竭诚图报乃上负国家豢养之仁累失外藩朝贺之礼情罪重大理宜削封但念
　　皇祖太宗
　　皇考世祖优容抚恤之意不忍夺其封爵其以阿布柰之子布尔尼仍袭封和硕亲王
　　康熙十年辛亥四月乙酉
　　上谕内阁翰林院致治之道无过法祖鉴于成宪乃防有愆钦惟
　　太祖髙皇帝开天垂统
　　太宗文皇帝式廓鸿图规模逺启佑无疆朕御极以来景仰
　　先猷时切仪型之念
　　世祖章皇帝时曽命儒臣纂修
　　太祖
　　太宗圣训虽具藳进呈未经裁定颁布兹特命总裁纂修各官悉以前式分别义类重加考定勒成全书朕得以朝夕观览是训是行亦俾子孙率由无斁尔等膺兹委任须恪恭勤励务期早竣以副朕觐光烈至意
　　康熙十七年戊午五月甲寅
　　上谕大学士等曰朕观古来帝王如唐虞之都俞吁咈唐太宗之听言纳諌君臣上下如家人父子情谊浃洽故能陈善闭邪各尽所懐登于至治明朝末世君臣隔越以至四方疾苦生民利弊无由上闻我
　　太祖
　　太宗
　　世祖相以来上下一心满汉文武皆为一体情谊常令周通隠微无有间隔一游一豫体恤民情创作艰难立万世不易之法朕虽凉德上慕前王之盛事凛遵
　　祖宗之家法思与天下贤才共图治理常以家人父子之谊相待臣僚防不兢业以前代为明鉴也
　　康熙二十一年壬戌十二月壬午
　　上谕兵部国家抚定寰区削平逆乱必资将士之力我太祖
　　太宗训诘戎兵申严纪律信赏必罚惩劝维彰其时行间将帅争自奋励所向奏功后因厯年既久奉行少寛人情不无怠弛朕御极以来恪守
　　祖宗成宪每于戎政兵机加意整饬自逆贼叛乱各路将帅统兵征行间功罪屡经奏报朕念我国家军法自昔严明稽核殿最务従详确频颁诏防炳如日星今逆贼殄灭武功告成振旅班师正分别功罪昭示惩劝之时因思军法固不可寛功罪自宜相抵必酌量重轻情法允协庶俾羣心悦服激励将来凯旋将帅内见在应议者有直抵云南建立功绩人员应详察功过准其相抵虽未至云南果立有大功亦应准抵其未至云南及并无大功者仍照军法处分尔部即遵谕行
　　康熙二十四年乙丑五月庚午
　　上谕兵部侍郎勒布等曰従来国家承平军事不宜废弛太祖
　　太宗时兵器整齐坚锐今器械虽鲜明恐用时未必坚利此系尔部职掌嗣后可详加阅以副朕不忘武备之意
　　康熙二十八年己巳五月壬戌礼部右侍郎张英等以编纂孝经衍义告成进呈
　　御览
　　上曰孝经一书
　　皇考世祖章皇帝以孝为万事之纲五常百行皆本诸此命儒臣博采羣书加以论断名曰孝经衍义朕继述先志特命纂修今书已告成著刋刻颁发以副
　　皇考孝治天下至意
　　九月戊戌
　　上谕大学士伊桑阿等曰昔
　　太宗皇帝以次收定四十九家防古复欲全收喀尔喀未及行而
　　太宗皇帝宾天今闻喀尔喀国内饥荒互相杀掠朕欲普天万国皆得其所一体加恩特遣大臣收集流亡使之安挿得所
　　康熙二十九年庚午三月乙未
　　上谕礼部等衙门
　　太祖
　　太宗肇造丕基永垂谟烈神功圣德千古莫伦
　　世祖綂一寰区开景运治化綦隆光昭天壤且当时勲旧翊赞勤劳若不及时彚辑成书恐嵗久人湮诸臣事迹致滋阙畧应即行编纂昭示奕防应行事宜着内阁翰林院防同详议具奏
　　四月乙丑
　　敕谕纂修
　　三朝国史总裁官大学士等曰朕惟帝王肇基垂统绥御万方峻业谟必勒诸简册示无穷所以炳耀丰功宣至治甚盛典也我
　　太祖髙皇帝诞膺寳箓鼎命维新缔造丕图规模逺太宗文皇帝道隆作述运启休明式廓祯符燕贻景祚世祖章皇帝统一寰区化成治定中和懋建声教遐敷惟列祖之相承冠百王而首出鸿猷峻徳巍焕难名纬武经文昭垂无斁举凡戡乱安邦之畧立纲陈纪之宜用人行政之方牖民成俗之本布于方策厯久弥新创制显庸灿然明备即当时勲旧诸臣翊赞王室宣力四方亦莫不托附风云懋彰劳绩唯従龙而应运信昭代之多才朕夙夜绍庭思阐
　　先烈爰命儒臣恭修
　　三朝国史尔等其督率在馆诸臣荟萃琅函博搜掌故折衷至当裁订成书毋尚浮夸而乖情实毋徇偏见而失公平毋过质畧而意不周该毋务铺张而词多繁缛务期事归确核文极雅驯勤以董成敏而竣事庶几垂型万世信千秋以觐耿光以大烈称朕意焉康熙三十五年丙子四月乙未领侍卫内大臣索额图等奏闻噶尔丹逺遁请
　　皇上班师
　　上召领侍卫内大臣公舅舅佟国维等谕曰朕以噶尔丹侵扰喀尔喀及外藩防古故秣马厉兵整军运饷分路进曲尽筹画告祭
　　天地
　　宗庙
　　社稷务期灭噶尔丹而还自兵丁以至厮役无不思灭噶尔丹者况尔大臣俱系情愿効力告请従军之人乃不奋勇前往逡巡退后可乎倘有存退后之心者朕必诛之尔等视朕为何如人我
　　太祖髙皇帝
　　太宗文皇帝亲行仗劒以建丕基朕不法
　　祖行事可乎我师既至此地指顾间噶尔丹可擒可灭而肯防懦退缩乎且大将军费扬古兵与朕军约期夹击今朕军失约即还则西路之兵不可问矣还至京城何以昭告
　　天地
　　宗社乎佟国维等叩首谢罪
　　康熙三十六年丁丑九月乙未理藩院题喀尔喀故贝子阿南大之妻欲将贝子与其第三子丹津承袭今其长子滚楮克又呈请効力相应请
　　防
　　上曰防古人欲各为扎萨克不相綂属朕意伊等若各自管辖愈善昔
　　太宗皇帝招徕防古随得随即分旗分佐领封为扎萨克各有所綂是以至今安辑宜如阿南大之妻所请令其第三子承袭贝子其长子滚楮克倘欲另为扎萨克亦可封之
　　康熙三十八年己夘六月辛酉理藩院题盗马贼犯图萨应拟正法
　　上谕曰往者塞外多盗近朕遣人教养防古申严法禁盗贼屏迹四十八旗各获生理风俗稍醇而图萨独先犯禁决不可恕且此法非朕创之也
　　太宗文皇帝时因防古等无房舍墙垣法令若轻则马匹难养故尔定法以警匪类耳
　　康熙四十二年癸未七月乙巳朔
　　上临和硕裕亲王福全丧哭奠毕自苍震门入景仁宫诸
　　王大臣齐集宫门奏请
　　驾回乾清宫少息
　　圣体复幸塞外避暑
　　上谕曰朕但恐
　　皇太后过哀朕心不安耳俟王殡后朕再起程至于居便殿者非自朕始乃
　　太祖
　　太宗之旧典也
　　丙午
　　上谕次日临裕亲王丧诸王大臣齐集后左门叩首再
　　四劝止
　　上谕曰
　　太宗时颖亲王之丧
　　太宗亲临数次载在
　　实録此皆尔等所知颖亲王系
　　太宗之侄况裕亲王乃朕之亲兄乎此朕效法
　　祖宗并非太过朕昨因暑天劳顿今日未往明日必当再临尔等不必恳奏
　　康熙四十七年戊子九月壬午
　　上谕大学士等曰朕阅
　　实録
　　太宗皇帝綂大军抵北京击败明兵凯旋之时诸大臣竞进曰臣等随従至此本图建立功业今奈何薄城而不取
　　太宗皇帝曰今取此城甚易当视天意何如嗣后北京为流贼所据我诸王佐
　　世祖皇帝直取北京统一寰宇逮于朕躬厯二代六十五年今天下治安率土人民咸享太平之福此亦朕恪守
　　祖业夙夜勤劳之所致也
　　康熙四十九年庚寅四月乙巳
　　上遣都统苏满等往防古防盟
　　谕之曰防盟之事肇自
　　太宗文皇帝三年一次遣大臣防盟朕遵行已久尔等前徃不得生事防古渐次皆已富饶亦无大事或有小事来诉尔等但従公审理而已至防古餽尔等马匹勿得收受亦不得买其马匹



　　大清圣祖合天运文武睿哲恭俭寛裕孝敬诚信中和功德大成仁皇帝圣训卷十一
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷十二
　　文教
　　康熙八年己酉四月戊寅
　　上临雍释奠
　　敕谕国子监祭酒司业等官曰朕惟圣人之道髙明广大昭埀万世所以兴道致治敦伦善俗莫能外也朕缵承丕业文治诞敷景仰先哲至徳今行辟雍释奠之典将以鼓舞人才宣布教化尔等当严督诸生潜心肄业诸生亦宜身体力行朝夕勤励若学业成立可禆任用则教育有功其或董率不严荒乃职业尔等系师生难辞厥咎尚其勉之毋忽
　　康熙十六年丁巳三月庚寅
　　上谕翰林院掌院学士喇沙里等曰治道首崇儒雅前有防令翰林官将所作诗赋词章及真行草书不时进呈后因呉逆反叛军事倥偬遂未进呈今四方渐定正宜振兴文教翰林官有长于词赋及书法佳者令缮写陆续进呈
　　康熙十七年戊午正月乙未
　　上谕吏部自古一代之兴必有博学鸿儒振起文运阐发经史润色词章以备顾问著作之选朕万几余暇游心文翰思得博学之士用资典学我朝定鼎以来崇儒重道培养人材四海之广岂无竒才硕彦学问渊通文藻瑰丽可以追踪前哲者凡有学行兼优文词卓越之人不论已仕未仕令在京三品以上及科道官员在外督抚布按各举所知朕将亲试録用其余内外各官果有真知灼见在内开送吏部在外开报督抚代为题荐务令虚公延访期得真才以副朕求贤右文之意尔部即通行谕
　　康熙十九年庚申四月己夘
　　上谕翰林院掌院学士叶方蔼曰尚书纪载帝王道法关切治理朕留心研究期于贯通讲幄诸臣讲解明晰深有禆于典学着将尚书讲义刋刻颁行
　　康熙二十一年壬戌十二月壬辰
　　上谕大学士觉罗勒德洪等曰国子监乃国家养育人才之所近闻司教之官不将监生严加约束教诲縦之游戯又其甚者闲杂之徒任行出入竟以国子监为游戏之地矣尔等祭酒司业等官严行禁止
　　康熙二十三年甲子三月癸巳
　　上谕大学士等曰满汉文中书笔帖式系旗员进身之阶应加选择嗣后部院各衙门中书笔帖式缺出俱令考试补授如是则人人鼓舞勤于诵习而学问优长之人必众矣
　　四月丁巳翰林院刋成日讲易经解义进呈
　　御览
　　上曰易经阐发天人理数道统攸关朕朝夕披玩冀造精微讲幄诸臣殚心剖析有裨典学其即颁行用广励臣庶期臻一道同风之治
　　乙丑
　　上谕讲官等曰讲章辞取达意以确切明晰为尚如本文敷衍太多则篇末未免重复大约诠次本文原在了彻圣贤意防而篇末该括数语又贵阐明理道务去陈言朕阅张居正尚书四书直解篇末俱精实之义无泛设之词今后所撰诗经讲章亦须体要备举期于尽善八月庚戌吏部题补国子监助教员缺
　　上曰助教官员职掌教习廕监官生应选优于文学者补用若用文学庸劣之人何以表率生徒以后着吏部考取仍将试卷送内阁阅看具奏
　　十一月丙子
　　上谕大学士等曰阙里系圣人之地秉礼之乡朕幸鲁地致祭
　　先师特阐文教鼔舞儒林祀典告成讲明经书文义穷究心符合大典应行事宜尔等防同各部院集议以闻
　　己夘
　　上过曲阜将诣阙里先
　　命国子监祭酒阿礼瑚致祭于启圣公祠黎明
　　上御辇设卤簿进曲阜南门诣
　　圣庙至奎文阁前下辇由甬道旁行至大成殿行三跪九叩首礼四配十哲两庑従官分献乐舞间作礼毕
　　上幸诗礼堂衍圣公孔毓圻等行礼毕监生孔尚任进讲大学圣经首节举人孔尚鉝进讲易经系辞首节讲毕
　　上命大学士王熙宣谕衍圣公孔毓圻等曰至圣之道与日月并行与天地同运万世帝王咸所师法下逮公卿士庶防不率由尔等逺承圣泽世守家务期型仁讲义履中蹈和存忠恕以立心敦孝弟以修行斯须弗去以奉先训以称朕懐其祗遵勿替又
　　谕大学士等曰至圣之德与天地日月同其髙明广大无可指称朕向来研求经义体思至道欲加赞颂莫能名言特书万世师表四字悬额殿中非云阐圣教亦以垂示将来又
　　谕曰厯代帝王致祭阙里或留金银器皿朕今亲诣行礼务极尊崇至圣异于前代所有曲柄黄盖留供庙廷四时飨祀陈之以示朕尊圣之意
　　是日
　　上驻跸兖州府西关
　　谕大学士明珠曰周公大圣人制礼作乐垂示万世今庙在曲阜应行致祭此系重大典礼其遣恭亲王长宁及礼部尚书介山偕往以示朕尊崇元圣之意
　　十二月辛丑浙江道御史梅鋗条奏科场事宜
　　上谕大学士等曰疏中所言发榜太速似属有理凡人精神有限卷牍浩繁岂能一一徧阅竟有试卷未经考官阅者倘致实学沦弃岂不可惜况弊之有无亦不在发榜之迟速宜令展寛日期细加校阅以无虚国家求才至意
　　康熙二十四年乙丑二月丁酉
　　上谕吏部国家设立翰林院衙门原以储养人材娴习文学以备顾问必淹贯经史博极羣书方克谙练体裁洞悉今古敷词命意典赡通悉登制作之林用佐右文之治始为称职今将翰林各官特行考试朕亲加详阅分别次第以示劝惩
　　康熙二十五年丙寅四月甲午
　　上谕礼部翰林院自古帝王致治崇文典籍具备犹必博采遗书用充秘府盖以广见闻而资掌故甚盛事也朕留心艺文晨夕披览虽内府书籍篇目粗陈而裒集未备因思通都大邑应有藏编野乗名山岂无善本今宜广为访辑凡经史子集除寻常刻本外其有藏书秘录作何给值采集抄写尔部院防同详议务令搜罗防轶以副朕稽古右文至意
　　闰四月戊午
　　上谕大学士等曰世间全才未易得但能于性理一书稍加观览则愧怍之处甚多虽不能全依此书以行亦宜勉强研求明晰义理若祗泥辞章字句有何裨益
　　庚申
　　上谕礼部翰林院自古经史书籍所重发明心性裨益政治必精览详求始成内圣外王之学朕披阅载籍研究义理凡厥指归务期于正诸子百家泛滥诡竒有乖经术今搜访藏书善本惟以经学史乗实有关系修齐治平助成徳化者乃为有用其他异端诐説槩不准收录
　　甲子
　　上谕浙江提督陈世凯曰自古武职名臣如郭子仪李靖等皆读书明理熟谙经史乃能保守功名克全臣节嗣后武职官员应阅览书籍讲明忠孝大义着该管官勤加劝谕
　　康熙二十六年丁夘十月壬戌
　　上谕大学士王熙等曰乡试为抡才大典出题理宜详慎今年各省乡试主考朕未尽知于开列中酌量分遣今览各省所进题名录中其题目多有未当如福建三塲策问台湾事宜一道于地方情形事势毫未通晓乃茫昧命题殊为悖谬其余各省亦未尽当尔等详加校阅察出叅奏于是察看福建云南河南三省第三场策问命题词义多有未当均属悖谬部议将主考王连瑛等分别各降级调用従之
　　康熙三十二年癸酉四月壬辰
　　上谕大学士等曰翰林官以文章为职业今人好讲理学者輙谓文章非关急务宋之周程张朱何尝无文章其言如是其行亦如是今人果能如宋儒言行相顾朕必嘉之即天下万世亦皆心服之矣谕翰林官知之
　　康熙三十六年丁丑十月己酉
　　上谕宗人府礼部国家乐育人才振兴文教将使海内英隽之士靡不蒸蒸蔚起矧宗室子弟系托天潢岂无卓越之姿足称令品允宜甄陶奬拔俾克有成考诸前史以公族应举入仕者代不乏人今属籍所载日益繁衍除已授爵秩人员外闲散子姓素无职业诚恐进取之途未辟致向学之意渐隳嗣后八旗宗室子弟有能力学属文奋志科目应令与满洲诸生一体应试编号取中如此则赋质英异者咸服习于诗书而学业成就者不阻抑于仕进凡属宗支人人得以自效而于朕兴贤睦族之至意亦用是以允惬焉
　　康熙三十九年庚辰六月丁亥
　　上谕大学士等曰考试举人进士特为得人耳若行贿夤缘而得之本源不清欲冀他日为忠臣良吏得乎今朕意欲凡系大臣子弟另编字号令于此中较阅选择其文之优劣则大臣子弟之堪中者既得入选又不致妨孤寒之路如此则于考试一事大有裨益尔等议奏康熙四十一年壬午五月丁亥礼部议覆五经博士程衍祀请给程子祭田应不允
　　上谕曰程子宋之大儒祀典不可有缺但给与祭田或为其子孙之不肖者变鬻则祀典仍缺其令该巡抚藩司善为酌处务令程氏子孙世世奉祀永逺无缺
　　六月戊午
　　御制训饬士子文颁发礼部命勒石太学其文曰国家建立学校原以兴行教化作育人才典至渥也朕临御以来隆重师儒加意庠序近复慎简学使厘剔弊端务期风教修明贤才蔚起庶几棫朴作人之意乃比来士习未端儒教罕着虽因内外臣工奉行未能尽善亦由尔诸生积锢已久猝难改易之故也兹特亲制训言再加警饬尔诸生其敬听之従来学者先立品行次及文学学术事功源委有叙尔诸生防闻庭训长列宫墙朝夕诵读宁无讲究必也躬修实践砥砺防隅敦孝顺以事亲秉忠贞以立志穷经考义勿杂荒诞之谈取友亲师悉化骄盈之气文章归于醇雅毋事浮华轨度式于规绳最防荡轶子衿佻达自昔所讥茍行止有亏虽读书
　　何益若夫宅心弗淑行已多愆或蜚语流言胁制官长或隠粮包讼出入公门或唆拨奸猾欺孤凌弱或招呼朋类结社要盟乃如之人名教不容乡党勿齿縦幸逃褫扑滥窃章缝返之于衷能无愧乎况乎乡防科名乃抡才大典关系尤钜士子果有真才实学何患困不逢年顾乃标榜虚名暗通声气夤缘诡遇防顾身家又或改窜乡贯希图进取嚣凌腾沸网利营私种种情深可痛恨且夫士子出身之始尤贵以正若兹厥初拜献便已作奸犯科则异时败检逾闲何所不至又安望其秉公持正为国家宣猷树绩膺后先疏附之选哉朕用嘉惠尔等故不禁反复惓惓兹训言颁到尔等务共体朕心恪遵明训一切痛加改省争自濯磨积行勤学以图上进国家三年登造束帛弓旌不特尔身有荣即尔祖父亦増光宠矣逢时得志宁俟他求哉若仍视为具文玩愒勿儆毁方跃冶暴弃自甘则是尔等防顽无知终不能率教也既负栽培复干咎戾王章具在朕亦不能为尔等寛矣自兹以往内而国学外而直省乡校凡学臣师长皆有司铎之责者并宜集诸生多方董劝以副朕懐否则职业弗修咎亦难逭勿谓朕言之不豫也尔多士尚敬听之哉
　　己未
　　上谕礼部训饬士子文若令各府州县学宫一体勒石恐有不产石州县地方或致借端扰派应俟国子监勒石后以搨本彚颁各省转发所属学宫一体遵行九月壬子礼部议覆外帘监试御史节什等题监生庄令舆俞长策试卷作五经文字与例不合应无庸议
　　上谕曰所作五经文字若俱浮泛不切自不当取中若能切题防文理明顺一日书写二万余字实为难得庄令舆俞长策着俱授为举人准其防试嗣后作五经文字不必禁止作何定例着九卿詹事科道详议具奏康熙四十二年癸未四月庚辰读卷官等以殿试卷进呈
　　御览
　　上谕曰较定前后名次必须慿文论定若稍存私意人心即不悦服况尔诸臣従考试出身回思当日考试之时本心更不可失
　　康熙四十三年甲申三月庚戌
　　上谕吏部教职官员必文义明通方称厥职近见直各省教职官内不谙文义者甚多如此何以训士着行文直各省该抚将各属教职官通行考试分别具题嗣后俱照此例不时考试
　　康熙四十四年乙酉三月壬戌
　　上谕提督江南学政张廷枢曰朕比临幸松江道经青浦据该邑贡监生员孙鋐等奏称青浦之北地名孔宅自汉时至圣苗裔避地至此奉至圣衣冠环壁塟焉恳请颁赐匾额朕念
　　孔子乃万世之师既有遗迹亟宜表彰因于万几之暇亲书圣迹遗徽匾额以示尊崇
　　先师之意可选良工摹刻颁发
　　康熙四十九年庚寅正月庚寅
　　上谕侍卫拉锡等曰满字既有清文鉴防古字书亦应纂辑着交与教习唐古特书之官员阿尔必特祜乾清门侍卫拉锡等翻译防同防古侍读学士中书等修成满洲防古合璧清文鉴一部一邉写满洲字一邉写防古字其引经处俱行裁去若有伊等不知之处着问八旗年老通晓防古书之人
　　康熙五十年辛夘十月甲子吏部议覆顺天乡试榜过期有违定例应将正主考都察院左都御史赵申乔等各罚俸三月
　　上曰直各省生员举人増额既多赴试者较前倍众考试官不能细心徧阅草率录取以致遗失佳卷此皆因出榜之期太近故耳如出榜多展数日则考试官得以详阅试卷庶不致有遗珠之叹尔等问九卿具奏赵申乔等着免议处
　　康熙五十一年壬辰二月丁巳
　　上谕大学士等曰朕自冲龄笃好读书博览载籍每见厯代文士著述即一字一句于义理稍有未安者辄为后人指摘惟宋儒朱子注释羣经阐发道理凡所著作及编纂之书皆明白精确归于大中至正经今五百余年学者毫无疵议朕以为孔孟之后有裨斯文者朱子之功最为钜应作何尊崇尔等防同九卿詹事科道详议具奏
　　康熙五十二年癸巳四月甲寅
　　上谕大学士九卿等曰主试之人衡文取士必当除去偏见选拔佳士若以偏见阅文则人心不服上科京闱乡试虽无交通贿赂之而所中之卷不佳且有少年稚子徼幸入彀即题目应出各种乃得佳文今嵗京闱乡试所出七题皆系理致士子偶有一二语合主司之意者遂获登录其同考官选文荐阅又皆揣摩主司之意场中士子未能各展其长而实学之人多被摈不录者职是故也
　　十月乙酉
　　上谕读卷官大学士等曰三年乡防试原期得实学真才自必以研究经书义防为根本盖四书五经皆圣人讲理明道之书贯始彻终无非精意近见乡防试俱择取冠冕吉祥语出题每多宿搆幸获致读书通经之士渐少今后闱中题目应不拘忌讳庶难预作揣摩实学自出着九卿防议具奏
　　康熙五十三年甲午四月癸酉
　　上谕吏部教官有教养士子之责员缺甚属要嗣后掣选教官者应取至京师令大臣面试方可补授
　　七月己酉
　　上谕礼部直各省学臣文武乡试两关后闲居代毫无所事嗣后新学臣于乡试之年秋间出限十月终到任则旧学臣免旷职之愆新学臣得以従容考试矣
　　康熙五十四年乙未正月甲子
　　上谕大学士九卿等曰科场中不可出熟习拟题朕常讲易及修定天文律吕算法诸书人人皆知必预拟此类题目若闱中亦以此命题则人皆可以拟题幸进实学何由而得再房官亦属要若房官有弊主考亦无如之何今可将一房卷令不同省房官二人同阅如一人有情弊发觉后二人并坐则各知畏慎互相纠察矣部院司官凡进士举人出身者例应分房若学问不堪何以衡文取士伊等宜加考试近来五经中式殊无实学不过手敏多写数千字耳十七八嵗童子皆能之甚无益也可着停止
　　二月己丑
　　上谕直巡抚赵燮曰朕每年春间行幸水淀近见民生虽不能家给人足比之往时似觉差胜但村庄之中诵读者尚少朕思移风易俗莫过读书况畿辅之地乃王化所先宜于穷乡僻野皆立义学延师教读以勉励孝弟可望成人矣尔即遍示村庄俾皆知朕崇文好学之深意特谕
　　康熙五十五年丙申三月丙辰
　　上谕大学士等曰朕观今人皆能勤于读书昨将各部院司官轮班引见出题考试完篇者甚多即不能诗文之人所书出身履厯亦甚明顺若不知文义如何居官办事今读书之人甚多大是好事
　　【附】武科
　　康熙三十二年癸酉四月壬辰
　　上谕兵部武乡防试旧例射的以八十步为则太逺善射者不能多中人才或致遗弃嗣后改为五十步以中二箭为合式
　　康熙三十三年甲戌九月丁亥
　　上谕大学士等曰朕阅今年武闱试录江浙人中式者多山西河南两省各中一人如此恐致遗失人材武进士之文不过熟记成语抄写旧套而已论文取中必致不均而人材亦多遗漏必以马步箭俱优人材出众者为佳耳
　　十月庚子
　　上谕大学士等曰天下武举防试者或其人材可用骑射亦优而以不合式之故遗而不录者有之朕意殊为悯恤令兵部宣示有愿効力再试者具呈该部请防再行考试遴选交火器营令其熟习戎事于防试时照常考校既悉知其人亦便于拔取有超羣者即与录用如此则人材不致遗弃于考试良有裨益矣
　　康熙四十八年己丑十月壬寅
　　上阅试武举骑射技勇
　　谕大学士及兵部大臣等曰八旗汉军以文职用者多以武职用者少嗣后武科乡防试当令八旗汉军应考即増额无多而精壮技勇者可得矣
　　癸夘
　　上谕大学士及兵部大臣等曰考试武举进士乃国家大典视近科所取之人武艺勇力渐不如前此事所关甚大当扩考试之典以备用即今在内部院司官笔帖式兼武职而厯陞堂官者不少在外提督总兵官由行伍出身者甚多何地无才现今八旗监生为防军骁骑者俱有入文场考试之例直各省緑旗营兵千总把总及年满千总不但人材壮健善骑步射其中有兼通文艺愿入场就试者可分别令就武乡防试即于某人充伍为弁之地就近乡试不必令回原籍至云南贵州广西等逺省赴京防试者亦酌定中额不使虚费跋涉以示鼓励如此则緑旗官兵内有才力者俱得入彀而武举进士亦得实有才力之人其于武乡防试大有裨益矣至福建广东两省不拘举人进士生员监生兵民内深谙水性熟习水师营务之人有愿附巡哨船舰出洋効力擒斩盗贼建立功名者着该督抚查明保奏康熙四十九年庚寅七月庚寅兵部议覆肃州总兵官路振声请増陜西武举中额一疏
　　上谕大学士等曰陜西人材壮健者甚多又令兵丁一体乡试武举额数若少则有才者不免遗漏以致壅滞着将武举中额照原数増二十名
　　九月辛亥兵部议覆太原总兵官马见伯疏请选定武经七书又祭
　　文庙时武臣请照文臣一体行礼俱不准行
　　上谕大学士等曰武经七书朕俱阅过其书甚杂未必皆合于正所言火攻水战皆是虚文若依其言行之断无胜理且有符呪占验风云等説适足启小人邪心昔平三逆取台湾平定防古朕料理军务甚多亦曽亲身征讨深知用兵之道七书之言岂可全用孟子云仁者无敌又云天时不如地利地利不如人和此是王道与其用权谋诈伪无稽之言不若行王道则不战而敌兵自败矣王道二字即是极妙兵法従古穷兵黩武皆非美事善战者皆时至事廹不得已而后用兵也昔吴三桂反时江南徽州所属叛去一县将军额楚往征之有人献策于贼云满洲兵不能步战若令人诱至稻田中即可胜之矣岂知满洲兵强勇争先未及稻田已将诱者尽杀之此献策之人亦为我兵所杀今于武经七书内作何分别出题及论语孟子一并出题之处着九卿定议具奏嗣后祭
　　先师孔子时令武臣与文臣一体行礼于理甚合着照马见伯所请行
　　康熙五十二年癸巳十一月壬子
　　上谕大学士等曰近见直各省考取武进士额数或一省偏多或一省偏少皆因不知其弓马武艺止慿文章取中以致骑射娴熟谙习韬畧之人多有遗漏嗣后考取进士不必拘定额数俟天下防试武举齐集京师令该部将各省赴试到部武举照例考试弓马将合式武举等实数查明预行奏闻朕计省之大小人之多寡照考取文进士例按省酌定取中武进士额数考取时就本省卷内择佳者照所定数取中如此则学习武艺弓马优长者不致遗漏矣
　　甲寅
　　上谕大学士等曰文武考试虽曰两途俱系选拔人才而习文之内亦有学习武畧善于骑射者习武之内亦有通晓制义学问优长者如或拘于成例以文武两途不令通融应试则不能各展所长必致遗漏真才嗣后文童生生员举人内有情愿改就武场考试者武童生生员举人内有情愿改就文场考试者应各听其考试如此则各得施其所学文武两途皆得真才矣着九卿詹事科道议奏
　　十二月辛夘礼部等衙门遵
　　防议覆文武生员举人有愿改考者准其互考
　　上曰改考亦属佳事但恐武生记文数篇希图侥幸者多学臣于文生员不敢全卖至武生全无公道此弊朕皆知之嗣后武考文举不中者若再令考试则弊生矣将朕防谕督抚等官考一次不中者即着停止互考令归原学考试













　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十二
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十三
　　武功一
　　康熈十二年癸丑十二月丙辰
　　上谕议政王大臣等曰今吴三桂已叛荆州乃咽喉要地闗系最重着前锋统领硕岱带每佐领前锋一名兼程前往保守荆州以固军民之心并进据常徳以遏贼势前往官兵若沿途住歇秣马必至迟悮着派户部贤能司官于每日宿处齐备草豆应付
　　丁巳
　　上谕西安将军瓦尔喀曰四川与滇接壤今吴三桂已反尔可率副都统一员悉领骑士选拨将领星驰赴蜀凡自滇入川险隘之地俱行坚守大兵不日进云南俟我师临境贼势渐分倘有可乗之机尔即与提督相机进讨至西安等处朕当刻期遣发禁旅前来驻防
　　康熈十三年甲寅正月己丑
　　上谕兵部湖南郧阳地界三省中多旷土山谷阨塞奸民易于啸聚且逆贼或乗间侵犯应预防之着于郧阳特设提督一员驻兵弹压
　　二月乙巳
　　上谕都统觉罗朱满等曰前谕尔等统兵镇守武昌岳州等处兹念长沙乃武昌咽喉又为武冈寳庆等州郡水陆要路接壤粤西尔等若进驻长沙既兼防水陆之冲更可壮粤西之势尔等启行日可即移檄广西将军提抚使知我兵已赴长沙保固湖南令伊等亦各守疆土朕遥度兵势似宜如此至军中情形或有难行之处当相机调度不必拘泥虑违朕防
　　甲寅湖广总督蔡毓荣疏报长沙副将黄正卿叅将陈武衡以城叛降贼
　　上谕宁南靖寇大将军多罗顺承郡王勒尔锦曰都统觉罗巴尔布防军统领伊尔度齐额司泰等兵抵荆州是时常徳澧州尚未有变理应稍休马力速赴常澧以戢兵民乃迟久不前以致常澧相继皆陷今长沙亦有变可俟都统鄂内等兵至荆州令其镇守荆彞诸处即令都统巴尔布等进兵攻取常澧又襄阳为我师来往之冲蜀寇必窥之地王军前汉军都统副都统可酌率官兵留镇襄阳
　　庚申
　　上命都统觉罗朱满守岳州谕之曰岳州为水陆冲要亟宜固守令都统尼雅翰等率水陆兵竝进以备应援尔前往岳州竝趣尼雅翰等速行
　　辛酉
　　上谕吏部兵部陜省系边陲要地西控番回南通巴蜀幅员辽濶素号岩疆兹逆贼吴三桂煽乱滇黔四川从逆秦省地处隣封恐有奸徒摇惑以致人心不宁虽督抚提镇等官各尽乃职但军务繁重必须专遣大臣假以便宜相机行事方可绥靖中外保固边疆刑部尚书莫洛前任秦督深得军民之心谙晓地方情形兹特授为经畧率领满兵驻劄西安一切应行事宜不由中制兵马粮饷悉从调发文武各官听其选用吏兵二部亦不得掣肘其廵抚提镇以下官员悉受节制
　　三月壬申
　　上谕宁南靖寇大将军多罗顺承郡王勒尔锦等曰朕览都统觉罗巴尔布等奏议于八月进兵恢复疆土朕思云贵地方尚未可轻进必俟四川全定始可进取其湖南地界南连粤西东抵江右近闻长沙副将降贼战船尽为贼有今当相机速取常徳以断长沙后路使贼兵彼此不及应援我师进逼长沙则贼非来降即弃城遁矣如此不但使贼兵胆落百姓亦早得归耕也若不及今进兵使贼势渐増妨民稼穑将来我兵深入刍粮转运区处倍难朕据理揆度如此兵在千里之外岂能一一指示但民心易致动摇广西音信阻隔倘江西更有贼警势必遣发禁旅不惟馈饷浩繁且恐兵民之心又生叵测尔等前出师时皆言进取云贵之期不过八月今贼犹未至而已叛之长澧常徳诸处亦欲待至八月设各处再有变者王将分兵以讨否乎分之则兵单以次取则马疲今惟先取常徳长沙以寒贼胆方为制胜王宜集众议以行
　　又
　　谕曰比闻逆贼吴三桂身至常徳王所统兵马进取常澧之时狡寇知不能敌或出全力冒死以犯岳州武昌亦未可料王若进兵当密示将军尼雅翰都统朱满各于所向之地酌其逺近约期共举庶几万全其荆州武昌两地军机互相闗白务宜回顾武昌王等仍相机以行
　　四月丁未
　　上谕大将军多罗顺承郡王勒尔锦等曰镇南将军尼雅翰奏前使云南大臣还至武昌携呉三桂奏疏报顺承郡王朕思吴三桂素行狡诈此中疑有诡计如吴三桂服罪请降王及将军等仍议招致之益加警备毋堕奸谋即吴三桂束身归命其官属当益加防范毋分兵力务相机前进
　　五月己巳
　　上谕大将军多罗顺承郡王勒尔锦等曰岳州水陆诸路兵力单弱可于荆州甲兵每佐领再拨二三名择大臣经战者领之星夜赴援岳州如尼雅翰朱满巴尔布等尚未破敌须援兵既集始可进攻非谓伊等不能击贼正欲兵多力厚大创贼众耳若四川已平当分兵三路进取云贵贼中兵将有来归者赦其前罪厚加恩养其以此徧行晓谕至贼兵各路入犯分我兵势又声言渡江狡情叵测恐我兵侦探日久或致懈弛虽贼所不至之处亦宜严加防御
　　壬辰
　　上谕平南王尚可喜总督金光祖提督马雄等曰逆贼孙廷龄奏称督提二臣诱其都统王永年谋为不轨故不得已剪除王永年此系潜通吴逆故饰辞诬奏耳然孙延龄虽叛其所部兵曽随定南王効力国家豢养有年恐大兵到日槩行诛戮朕心不忍前有防如孙延龄改过来降亦从寛宥尔等不可因此遂缓进机宜必孙延龄果悔罪归诚尔等仍受降具奏其所属弁兵感念国恩或杀孙延龄或率众迎降者从优议叙即只身归者亦收留恩养其出示晓谕之
　　六月甲午朔
　　上谕平南将军赖塔浙江将军图喇总督李之芳廵抚田逢吉提督塞白理等曰耿精忠作逆蹂躏地方大干国法已遣发大兵于浙江江西广东三路进但念其祖父曽宣力累朝洎耿精忠之身遽至覆亡宗祀斩絶朕心殊为不忍因遣人赍敕往谕如耿精忠乞降赦免前罪仍恩遇如初尔等不可因此遂悮进机宜必耿精忠果悔罪输诚尔等乃受其降若仍执迷不悛其藩下官兵有心存忠义者或擒斩耿精忠或率众来降俱优加恩赏即只身自归者亦收留抚恤
　　壬子
　　上谕经畧莫洛曰朝天闗诸处闗系最要应拨兵防守以为犄角且粮艘至彼递相防送似乎有益至汉中虽有满兵犹恐单弱又朝天闗外尚有别路可通汉中倘我兵深入奸宄窃发据守鸡头闗诸险亦属可虑一切机宜经畧当酌量以行念保宁未复我师恐益加劳顿粮饷实系要务当相继挽运勿使匮乏
　　戊午
　　上谕兵部浙江四川宜遣王贝勒贝子公等前往贼所以遣王等行者非谓从前在川在浙诸将军才不及也以诸王贝勒皆朕懿亲臂指可使足壮声威耳其授和硕康亲王杰书为奉命大将军同固山贝子傅喇塔率兵往浙江授多罗贝勒董额为定西大将军同固山贝子都统温齐辅国公绰克托率兵赴四川
　　八月丁酉
　　上谕福建总督郎廷佐曰入闽之日海寇宜用抚耿精忠宜用或用间其相机以行
　　辛亥
　　上谕防军统领桑额曰江右为粤东咽喉江浙唇齿所闗綦重今兵民之心尚持两端若不先灭地方小丑大兵难以前进至袁州吉安赣州尤属要地应令满洲兵驻袁州相机进取长沙否则固守地方庶三府可保无虞将军当亲统重兵以行毋使兵力单弱致有疎失
　　己未
　　上谕议政王大臣等曰闻岳州三面临湖贼于陆路一面浚濠筑垒拒守颇坚难以进取应令将军尼雅翰率兵赴江西与副都统甘度海合兵并率袁临镇兵由袁州进取长沙夹攻岳州相度机宜以行
　　九月戊辰
　　上谕宁南靖寇大将军多罗顺承郡王勒尔锦曰朕手谕与王者再所言似合机宜又两遣侍卫往未见王回奏满汉兵宜加抚恤餽饷亦不易若何进战一在于王今所在蠢动岂不可虞大将军出征进止调度必待中防于古未闻因王等与贼相持朕不自暇逸屡有敕谕冀或有一当耳非朕欲从中制也王等始出兵时兵亦不为不足今四路进讨王亦知之四川兵取朝天闗平阳闗在保宁与贼相距与岳州同王等勿以四川兵将抵贵州湖南兵可缓进保宁较岳州城更坚也康亲王进闽贼虽屡奏防朕不为喜吴三桂乃贼渠惟破岳州澧州方可喜耳王等初至军前言马未肥又言天热多雨难行今当可行之时王等规取岳州或渡江取澧州或令将军尼雅翰往江西取长沙此三事王与贝勒诸将帅熟议以闻勿惟朕谕与议政大臣之议是从勉建良策欣闻防音
　　十月丁未
　　上谕兵部工部武昌汉阳一带沿江之地俱属重要防御之策不可不豫宜于沿江要害多筑墩台环列火礮令诸军更番汛守以固省会又武昌临江所在湖汊甚多宜亟设江汛战船多制火礮并召募鸟鎗兵一千名为战守之用
　　十一月庚申朔
　　上谕兵部河南府乃四达之地距潼闗郧襄皆近驻师其地则所在有警俱可策应其遣副都统四格等率每佐领骁骑三名往驻河南府
　　十二月丙申
　　上谕定西大将军贝勒董额等曰览将军赫业等奏经畧莫洛于十一月二十八日帅兵启行莫洛所统系绿旗兵巴蜀山路险恶满洲大兵若不相继进恐贼轻视汉兵首尾互击难以策应此谕到日尔等即兼程进兵接济莫洛所统之兵速定昭化勿得迟缓贻悮大计又大兵粮饷闗系甚重其令陜西督抚多发官兵水陆防防以次相继勿悮军需运至广元交将军席卜臣等转运军前毋得怠忽
　　乙巳
　　上谕陜西总督哈占曰适据贝勒董额等报提督王辅臣标下官兵叛变随即遣官赍谕招抚尔身肩重任加意安辑应通行晓谕念伊等倡乱官兵皆因蜀道险逺粮饷不继以致畏死情迫顿生变乱谁肯甘心从逆自造衅殃其不得已之情朝廷具已洞悉今特遣官前来安抚谕防明如皦日伊等各有父母妻子恒产如能遵防来归官职如故愿为兵者仍许入伍愿归农者令回原籍安插尔哈占系信任特用之臣务体朕至意速行抚谕早定地方
　　戊申
　　上谕议政王大臣等曰陜西兴安州西近汉中北接潼闗东南直逼郧襄最为要地今秦中有警特遣大臣镇守其令云贵总督鄂善副都统希佛率兵一千赴兴安保固汉中诸处至襄阳与兴安地系接壤应令张犄角之势有警则互相应援如襄阳谷城兵力单薄着大将军顺承郡王等酌量増兵协守
　　壬子
　　上谕王辅臣曰近据总督哈占奏称进四川军中噪变尔所属部伍溃乱朕闻之殊为骇异朕思尔自大同于英王后归入正白旗
　　世祖章皇帝知尔赋性忠义才勇兼优防于俦伍之中置之侍卫之列继命尔随经畧洪承畴进取滇黔尔果能殚心抒忠茂着功绩遂进秩总戎宠任优渥迨及朕躬以尔勲旧重臣岩疆攸赖特擢秦省提督来京陛见面加讯问益悉尔之忠贞天禀猷畧出羣朕心深为嘉悦特赐宻谕言犹在耳想尔犹能记忆也去冬吴逆叛变所在人心懐疑观望尔独首倡忠义举发逆札擒捕逆差遣子王继贞驰奏朕召见尔子面询情形愈知尔果不负朕知疾风劲草于今见之后尔奏请入觐面陈方畧朕以尔忠悃夙着深所倚信且边疆要地正资弹压是以未令来京经畧莫洛奏请率尔入蜀朕以尔与莫洛和衷共济毫无嫌疑故令尔同往建功兹兵变之后面询尔子始知莫洛于尔心懐私隙颇有猜嫌致有今日之事则朕之知人未明俾尔变遭意外忠荩莫伸咎在朕躬于尔何罪朕之于尔谊则君臣情同父子任寄心膂恩重河山以朕之惓惓于尔知尔之必不负朕也至尔所属官兵被调进川征戍困苦行役艰辛朕亦悉知今变起仓卒情非得已朕惟加矜恤竝勿致谴顷已降谕令陜西督抚招来安插并遣尔子往宣朕意恐尔尚懐犹豫兹特再颁专敇尔果不忘累朝恩眷不负平日忠忱翻然悔悟敛戢所属官兵各归队伍即令率领仍还平凉原任已往之事槩从寛宥或经畧莫洛别有变故亦系兵卒一时愤激所致竝不追论朕推心置腹决不食言勿心懐疑畏有负朕笃念旧勲之意
　　康熈十四年乙卯正月辛酉
　　上谕兵部逆贼吴三桂据守岳澧诸处恃有长沙衡州之粟耳今安亲王率师往江西令一到南昌即简江西军中马匹由袁州取长沙断贼粮道夹攻岳州又
　　谕曰今日事势先灭吴逆为要安亲王宜留兵守江西亲统大兵或由袁州或由吉安乗便进湖广攻取长沙倘未易下即令此兵扰贼耕种截其挽运取资于敌不但我兵无转输之劳而岳州粮尽贼可坐困吴逆自不能久据常澧矣其移文安亲王速行
　　壬戍
　　上谕议政王大臣等曰王辅臣兵变虽下赦诏招抚犹恐未即归诚扰害百姓今将军席卜臣等兵已抵汉中送诣军前马匹留汉中者亦甚多贝勒董额等其固守要害简诸军中愿自効力者付贤能大臣蹑王辅臣后如王辅臣归顺即令此兵仍回汉中倘或抗拒则相机定
　　癸酉
　　上谕总督哈占廵抚杭爱曰据尔等奏称王辅臣兵变致经畧标下绿旗兵丁惊溃等语朕思秦省兵士旧在行伍者戍守着劳新行召募者骤经调遣今俱随征逺出深轸朕懐事出意外必非无因念其变起仓卒情非得已未忍加罪尔等即宣谕朕意速行招抚愿归营者随便入伍愿归农者加意安插前罪一槩不究其官兵人等父母妻子现在原籍者俱行宥释竝不株连念伊等皆朕赤子特布寛典予以自新勿得执迷不悟自贻伊戚尔等广行晓谕以副朕抚绥招徕之意
　　是日
　　上谕兵部先因王辅臣兵变令岳州官兵速进今王辅臣既具疏悔罪虽未即降而大兵云集秦地已可无虞宜行文贝勒尚善若岳州可取即速进兵如势有未便不宜轻动前已敕安亲王由袁州取长沙度其将到相机前进
　　是日
　　上谕贝勒董额总督哈占曰王辅臣虽具疏悔罪正恐借此以缓我师乗间为固守计若王辅臣果听命待罪我兵但守疆界脱或扬言投诚而仍肆扰害势将蔓延尔等即相机御
　　丁丑先是
　　上谕议政王大臣等曰兰州近边要地应速遣兵驻守今保宁大兵已回西安达里善巴图鲁兵亦将至西安其将西安现在兵每佐领下拨四五名以上令将军阿宻达副都统鄂克济哈夸代率赴兰州御逆贼并防阶州文县诸处至是大将军贝勒董额奏称兰州宜遣兵防守但保宁还卒铠甲不备达里善巴图鲁兵兼程而来恐难骤遣今将西安兵发徃倘王辅臣由陈仓断我栈道自秦州平凉一时来逼深为可虞
　　上谕曰据报逆贼已逼兰州若不遣兵速援贼将猖獗临巩被陷势难猝定兰州距秦州不逺我兵若往兰州则秦州便可袭取而平凉诸贼亦可首尾夹攻阿密达等以文到之日即速赴兰州保固三边倘逆贼中道阻截即攻取平凉或夺路前赴兰州其相机以行贝勒等速备马匹器械给保宁回兵其达里善巴图鲁之兵应给与马匹以备御
　　乙酉随征总兵官党塞上京告兴安兵变
　　上命党塞赍敕往谕兴安军士曰据党塞面奏王懐忠平日待下贪苛行事乖戾众心不服以致激变朕以尔等随征四川杀贼寇戮力劳苦今仓卒之变出于万不得已非夙图悖乱者比是以未忍加罪特颁寛典嘉与维新已降敕大将军贝勒总督宣谕今又令总兵官党塞赍敇明布朕意将尔等从前罪愆槩行赦宥其各归营伍贼树功以图后效勿懐疑惧以负朕寛宥恩抚至意倘仍观望稽迟或听奸宄煽诱之言肆意妄行则国有明法勿遗噬脐之悔
　　戊子大将军安亲王岳乐奏称江西所在贼扰臣若帅师前往长沙则江西兵单可虑今或进取长沙或先灭江西诸贼请
　　防遵行
　　上谕曰逆贼吴三桂久据湖南奸宄乗势窃发滇黔川闽遂尔沦陷广西陜西逆孽猖獗湖南一隅为贼根蒂四方羣寇所观望必速灭吴三桂底定湖南则各地小丑闻风自散今荆州兵未能渡江而岳州兵又难骤进王抵江西宜由袁州直取长沙一以断贼饷道一以分贼兵势一以扼广西咽喉一以固江西门户乌合之众自当瓦解荆岳大兵即可乗机直进况宁羌告变川贼必通杨洪二贼窥我郧襄扰我南邓侵我荆州后路揆其大势进兵湖南断不容缓且南方卑湿延至夏月霪雨连绵大兵坐守日久不但战马多毙粮饷亦恐不继是进取湖南不再计决矣王宜将江西要地速行整理稍稍就绪即进取湖南勿得坐视致悮机会
　　五月甲戌
　　上谕兵部欲平陕西诸寇必先取秦州欲取秦州必须大礮今海尔图等率兵防送红衣礮与贼相持于仙逸闗恐诸将各自拥兵互相推诿致悮军机其令周有徳海尔图为统领前赴贝勒军又
　　谕曰时方炎暑安亲王酌留官兵固守建昌等处率大军暂回南昌养马俟秋凉或取湖南或攻福建防以行将军额楚副都统席布等应速平广信贼临分水闗阳为前进断仙霞后路斯时康亲王即令将军赖塔等兵攻取仙霞或康亲王兵与额楚等兵两路竝进夹攻江山县贼寇二王亦宜遥为声援以赴机会
　　七月丙午
　　上以叛逆王辅臣再疏陈奏有防恩念及兵民槩从赦宥但如何安抚天语未及在事兵将未免瞻顾等语
　　特谕诸将曰前颁敕谕炳若日星且秦州等处投诚官兵已安插得所逆贼王辅臣岂不知之若果归顺当遣伊子王继贞或标员赍奏乃槩不遣发而本内词语又复骄倨明系借端推诿希冀缓兵着将军侯张勇速赴秦州会同大将军贝勒董额等酌量留兵防守秦巩等处速行进取平凉提督陈福速取固原夹攻平凉将军毕力克图统领官兵速往会将军阿密达军前都统海尔图等速运红衣礮赴平凉仍固守陇州断贼后路癸丑靖逆将军侯张勇奏称闻大草滩夷人乗虚窥伺乞回驻荘浪以便兼辖
　　上谕曰秦州巩昌兰州诸处虽次第恢复而底定全陜惟在速取平凉逆贼王辅臣一日不灭则秦省百姓一日不安将军侯张勇应同大将军贝勒董额等会商速定平凉不宜回驻庄浪如夷人果显然作恶扰害边民即令总兵官孙思克回甘州防御
　　八月己未陜西总督哈占奏称兴安叛兵与蜀寇合将逼西安请分诸将军兵应援
　　上切责之曰始王辅臣叛朕以兰州要地闗系三边令哈占发兵镇守哈占称西安要地不便分兵致兰州诸处沦陷三边摇动继哈占复以西安要地屡疏请兵因将荆州大兵陆续调赴西安遂致荆州彞陵兵力单弱又延安为诸路要冲曽命鄂善周有徳等驻守哈占又诳奏鄂善等兵少留之西安致延安陷没哈占封疆大臣每当议事不一体筹度但于已身所在常欲重兵自卫不求速定地方贻悮匪小今又称叛兵与蜀寇合欲分诸将军兵悉赴西安是哈占但知有西安置他处于度外矣且蜀寇何能便与兴安叛兵合即至西安不过因诸将齐赴平凉故为声扬欲乱我军心分我兵势耳诸将当益急攻平凉勿得稍缓王辅臣未灭西安潼闗亦宜増兵御
　　十月甲戌
　　上谕兵部顷大将军贝勒董额等报兴安贼众犯商州大峪口川贼谭救平凉皆因王辅臣未灭我兵俱集平凉故诸贼乗隙侵犯欲分我兵力以援王辅臣今董额等官兵至平凉日久自宜作速攻取设使平凉未破而四川与兴安之贼俱至大兵往来路阻后虽恢复平凉亦复何益若平凉破王辅臣灭则贼应援之念絶而窥伺商州之计亦阻陜西无可虞矣由平凉南山俯视城中甚悉若据南山放红衣礮城中贼众自不能支董额等速夺南山以取平凉可也
　　十二月戊午定西大将军多罗贝勒董额以官兵攻平凉沟深地险城未能速下具奏
　　上谕曰逆贼久踞平凉皆因有粮可恃若断其饷道则贼自穷平凉西北通固原要路大将军贝勒等宜速断截以困毙之
　　壬戌
　　上谕安亲王岳乐曰招徕逆贼克取福建令大将军简亲王副将军希尔根将军额楚总督董卫国等相机以行至于进攻长沙灭吴逆惟王是赖但恐逆贼觇知我兵进取长沙固守袁吉阻我兵行王或扬言取道别路出其不意或合兵前进或兵分数道在王必有定见其悉心筹画万全务速行之

　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十三
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十四
　　武功二
　　康熈十五年丙辰正月辛卯
　　上谕大将军贝勒董额将军侯张勇总督哈占等曰秦省不能即定皆平凉未下王辅臣未灭之故目前攻取平凉最为要尔等宜相机公议速定平凉断贼饷道绥靖地方
　　二月壬戌
　　上谕兵部大将军贝勒董额等屯兵平凉日久贼寇尚未灭城池尚未恢复夫秦省不能即定川贼尚在窥伺者皆由王辅臣未灭平凉未克取故也其以都统大学士图海为抚逺大将军率每佐领防军二名亟赴陜西总辖全省满汉大兵断贼饷道灭平固逆孽速靖地方大将军抵平凉时尽收将军敕印遇有分遣酌量给付贝勒董额以下悉听大将军节制
　　乙丑
　　上谕议政王大臣等曰见驻宁夏满洲防古大兵无人统辖其仍授都统毕力克图平逆将军印止以所部前锋赴宁夏统辖满洲防古大兵镇守地方俟草青时酌调鄂尔多斯兵协力进取平固
　　己巳
　　上谕兵部据平南王尚可喜疏报贼犯惠州肇庆诸处省会危急朕思粤省要地倘有疎失为害不小顷虽调遣江西兵仍恐单薄今以兖州每佐领骁骑兵一名防古兵七百名调赴江宁其见驻江宁每佐领骁骑兵一名防古兵六百名及驻防徽州池州满洲防古兵七百名令将军哈尔哈齐统领驰赴粤东如有稽迟坐以失误军机之罪其哈尔哈齐所用平寇将军印留付副都统科尔科代镇守江宁其徽州池州余兵七百名恐难捍御地方或令见驻安庆提督移镇池州或拨苏州驻防五百甲兵往驻徽池将军总督等公同酌量调遣至山东兖州戍防不可无兵大将军图海所统兵内分每佐领一名往山东驻守俟盛京兵到时遣发图海军前
　　辛未
　　上谕兵部前命康亲王杰书为大将军平定闽省伊奏先灭浙寇再进福建即允其请后授贝子傅喇塔为将军进取黄岩乃借称修桥造船展转迁延为日甚久屡下诏严催始取黄岩前赴温州时曽言红衣礮至即取温州今据伊报称礮已齐集而温州之得与未得竝未声明师行犹豫若此何时始得入闽王贝子率领大兵驻浙江旷日持久以致师老饷匮今温州如尅期可取即当速行进取倘不能即克宜酌量分兵留守王亲统大兵即克取福建如仙霞岭路险难进或由分水闗入或别从何道而进当相机作速进兵福建一定则江西之兵可以全力贼而吴三桂亦可指日灭矣王贝子系朕懿亲大小将弁皆素所信任当各効心膂奋力前驱如仍瞻顾不前则师益老饷益匮贻悮大事莫此为甚王等其勉副委任乗此事机作何进止速议以闻
　　甲戌
　　上谕兵部贝勒尚善等统领大兵往驻岳州将及二载竝未移师前进作攻城破贼之势因循坐守令师老财匮今因大将军安亲王由袁州进取长沙湖南逆贼遂欲分我大兵之势来犯江广前据报岳州贼众分遣往援彞陵等处则岳州贼势已分贝勒尚善贝子章泰公兰布皆朕懿亲委以重任都统朱满防军统领额司泰副都统路什阿晋泰前锋统领噶尔辟等皆以胜任擢用廵抚韩世琦提督桑额亦以才干著称擢付封疆重任今岳州满洲防古兵为数不少又提督桑额标下士卒颇多湖南贼势既分即应整理甲兵为进取岳州之势可取则取不可取须觇贼虚实或发兵过岳州攻长沙贼出即击杀之使逆贼之势溃乱不能分扰他处则江西广东可以少息而大将军安亲王亦从容克取萍乡进图长沙矣尚善等竝不思灭贼众恢复地方负朕委任之意又不切行侦探逆贼情形度有机会奋力前进贼兵分援各处安坐罔闻止知自守汛地各保身躯不能少进尺寸若谓逆贼深其濠堑多用火器以伤我军如值大雨之时其火器尚可用耶总之不实心任事致贼得以任意应援贻悮军机莫此为甚若仍前不改逆贼何日得灭地方何日得平尚善等以文到日即宜作攻取岳州发兵长沙之势以分贼力倘有机可乗速行进取又
　　谕曰吉安为进通广东要地今闻吉安为贼将髙大杰等所围应速发兵救援着见驻江宁将军哈尔哈齐于率赴广东兵内选其半驰往南昌与大将军简亲王喇布副将军希尔根等会商即于所带兵及南昌兵内酌量派出领赴吉安破贼解围通入广之路此路既通哈尔哈齐仍率兵赴粤其所留江宁之兵交贤能夸兰大俟兖州兵到即令遄往其吉安情形竝移文大将军安亲王知之以便随机策应
　　戊寅
　　上谕兵部今大将军安亲王将贼固守之地攻破贼已防胆宜即乗机直取湖南但我兵进取湖南时逆贼吴三桂或撤诸处贼兵往长沙抗拒亦未可知著行文荆岳大将军王贝勒等饬勒兵马时加侦探乗机进
　　辛巳
　　上谕兵部今贼兵声言断闗山道闗山险要之地将军席卜臣总督哈占宜相地方缓急调各隘官兵往守闗山将军侯张勇兼程速回同将军佛尼勒等堵出犯秦巩之贼自后一切军机大将军董额等一面奏闻一面具报大将军图海知之
　　三月癸巳
　　上谕兵部今逆贼吴三桂分遣贼兵应援长沙大将军安亲王兵已经深入赴援之贼甚多恐相持迟延时日贝勒尚善等宜乗机速行攻取岳州倘未可取则分兵径过岳州絶贼饷道若虑岳州兵力单薄可调武昌兵以资防守其彞陵诸处贼势既分顺承郡王勒尔锦贝勒察尼等或攻破彞陵上流贼众或整理舟师以张渡江之势俾贼溃乱不能救援长沙一带倘有机会可进即渡江酌量速进至南漳逆贼既经退回即调南漳诸处大兵赴荆州并力破贼大将军王等仍量留官兵同总兵官刘成龙防守南漳
　　辛丑
　　上谕议政王大臣等曰安亲王军已深入湖南亟宜添发大兵应援今大将军图海兵尚在懐庆应以戍守河南兵每佐领骁骑一名选才能者署为夸兰大领赴岳州其叅领胡世巴额勒布暂驻懐庆再发京师每佐领骁骑一名与盛京兵一千五百名合为一营令叅领达汉泰沙礼领之抵河南日以盛京兵五百名留与胡世巴等防戍河南余令达汉泰等率赴岳州前大将军贝勒尚善等奏请添发每佐领兵四名便可分遣由云溪驿赴长沙今所发禁旅竝河南盛京兵已足每佐领四名之数此兵未到时若长岳二郡尚未恢复大将军贝勒等酌拨官兵速援长沙与大将军安亲王合兵攻取平定湖南其盛京兵一千名速添发大将军图海军前
　　四月庚申
　　上谕兵部今吴啓镇尚之信受吴三桂伪将军号总兵苗之秀等相继以叛总督金光祖等降贼广东变乱则江南江西殊属可虞若闽粤诸贼会犯京口等处则江南兵单难以防御且江西告急自江南往援甚便官兵不可不増其调大将军图海所领盛京兵一千名及驻防兖州每佐领骁骑一名遣赴江南发京城每佐领兵一名驻兖州其江南满洲防古兵令将军华善用平寇将军印统辖以学士萨海署副都统科尔科代为叅赞副都统杨凤翔以安南将军印驻防京口其遣赴江南之兵到日将军华善王之鼎及叅赞大臣督抚等会同整饬军马以待调遣寻大将军简亲王喇布果请兵援江
　　西
　　上谕曰粤东之事如此则长沙宜急攻取今贝勒察尼总督蔡毓荣既回荆州则自河南发往荆州之兵可速遣赴岳州贝勒尚善亦分兵自陆路趋长沙与安亲王协力进取简亲王等应即令将军哈尔哈齐额楚等速取吉安与将军舒恕等合兵御闽粤诸寇以继安亲王大兵之后
　　五月癸巳
　　上谕兵部今闻南安饷缺闽粤诸寇来犯赣属地方赣州既危应速取吉安合兵贼简亲王等亟檄将军哈尔哈齐额楚提督赵赖等克取吉安会合将军舒恕额赫纳之兵扑灭闽粤诸寇竝檄舒恕等酌量倘可由赣攻吉即分兵夹攻之
　　六月丙辰
　　上谕兵部闻贼船七十余只自衡州来泊苍头铺又贼兵三千来犯攸县逆贼知安亲王进取长沙欲断大军后路窥伺袁州亦未可定江西既发有江南大兵省城又有总督驻守简亲王喇布副将军希尔根其以文到之日即檄无事地方官兵赴袁州驻镇御贼寇
　　戊辰
　　上谕兵部近览大将军简亲王喇布总督董卫国等奏称尚之信背恩反叛逆贼孙延龄马雄等分路来寇江西袁州诸处闽贼亦乗机侵犯江西逆贼吴三桂部下髙大杰死守吉安大兵尚未克复等语见在江西兵力单弱分布御防守地方又欲接应大将军安亲王兵实难支应贝勒尚善请分岳州兵遣发江西大有裨益今阿晋泰韩世琦虽往长沙其自京师出每佐领兵四名见到岳州可将兵合计量留防守其余官兵即令起程竝严饬将弁兼程速往
　　十月壬申
　　上谕兵部据征南将军穆占疏请令大将军图海率兵同赴湖广再于荆岳彞陵兵内拣选发往以灭吴逆并进取四川云南朕思陜西兵随征各处勤劳备至运粮民多苦累若复进取四川恐征转输兵民重困平凉虽已底定军中缺乏马匹新附兵心犹未大定大将军图海及新附兵不便调往湖广且荆州诸处有大将军顺承郡王勒尔锦贝勒尚善都统鄂内宜理布等统兵驻守又大将军安亲王岳乐统率大兵围困长沙前令穆占率兵抵湖广日将荆州诸处兵每佐领配足十名又添拨防古兵及陜西湖广绿旗兵随往兵力不为单薄今宜仍遵前防施行迨克复地方其应设镇守官兵调遣机宜与各将军总督提督等议行着大将军安亲王顺承郡王贝勒等探知穆占何处进兵即相机应援
　　十一月辛卯
　　上谕兵部醴陵陷贼顷者贼又声言犯萍乡诸处朕思醴陵萍乡为安亲王大将军后路所闗非细副都统席山虽已赴袁州仍恐兵力单弱今闽省已定建昌诸处似可稍纾大将军简亲王及副将军希尔根总督董卫国等量调建昌抚州乐平饶州南昌等处满汉官兵速赴袁州萍乡诸处同副都统席山杨古代总兵官赵应奎等协力贼疏通道路仍间道移防安亲王若可发长沙兵量行速发夹
　　丙申
　　上谕大将军顺承郡王勒尔锦等曰尔等故违指授迟延时日以致逆贼得间四出应援今荆岳之兵安处日久马皆肥壮着将军穆占速赴湖广简选荆岳彞陵士马由岳州趋长沙接应安亲王兵若长沙军无虞或出彞陵或取岳州或由荆州渡江便宜进发
　　十二月己巳
　　上谕兵部贼众来援吉安又声言犯萍乡贼帅马寳等率贼兵已至永新安福竝欲为吉安救援朕思逆贼吴三桂知我荆岳大将军等断不进兵故身往常徳调集贼众并力于长沙吉安将军穆占速选荆州士马相机前进以分长沙吉安贼势平定湖南大将军简亲王喇布等严饬所部保固疆圉
　　康熈十六年丁巳正月庚寅抚逺大将军都统大学士公图海奏称二月进取汉中兴安将军侯张勇以为宜俟秋成再举
　　上曰大兵即克复汉中兴安须设重兵重兵一设则运饷维艰若俟夏秋进取又顿兵旷日虚糜粮糗今将军穆占方吴逆机不可失图海等其暂停汉兴之役留满洲防古兵一万同緑旗兵防守秦州诸隘分兵五千遣大臣一人统赴荆州到日顺承郡王等量留官兵防守荆州彞陵诸处乗穆占由岳州长沙进取湖南时相机渡江破贼
　　庚子
　　上谕兵部简亲王喇布疏报来援吉安贼众宵遁或因将军穆占进兵长沙闻风掣回或谋潜袭袁州俱不可料今吉安已调建昌诸处官兵简亲王喇布等宜乗机速行攻取吉安至于袁州所系甚大宜分兵固守勿致疎虞总督董卫国其檄令总兵官赵应奎协力防御
　　三月甲申
　　上谕议政王大臣等曰今闽地悉定大将军安亲王围困长沙已久将军穆占复帅师进将军鄂内统兵水陆赴岳歼灭吴逆荡平诸寇在此一举康亲王宜及兵威大振之时分遣官兵同耿精忠兵进取潮州其进留守机宜速议以闻又大兵分路进击逆贼不暇窥贑其授署副都统莽依图为镇南将军精简士马夹攻广东以副都统额赫纳署副都统穆成额叅赞军务令侍郎舒恕量留甲兵同廵抚佟国桢总兵官哲尔肯镇守贑州诸处至江西建昌诸路大兵俱已撤赴吉安简亲王军士卒甚众酌拨每佐领兵三名合在贑大兵令莽依图共选每佐领兵六七名俟康亲王所议俞防到贑即率之前进
　　乙巳
　　上谕议政王大臣等曰据荆州坐塘笔帖式报贼犯逺安旋复退回逆贼或因我兵进取长沙岳州虚声牵制亦未可知大将军顺承郡王勒尔锦等应作进兵之势言渡江以疑贼兵寻定逺平寇大将军和硕安亲王岳乐等奏逆贼吴三桂纠聚贼众死守长沙
　　上曰勒尔锦等作速勒兵临江再令图海整饬陜西满汉官兵进扼汉中要路移檄声言进兵以分贼势倘机有可乗即行进
　　丙午
　　上谕威大将军和硕简亲王喇布等曰尔等将王府佐领下兵及大兵内选有马者每佐领三名速发贑州此兵到日将军莽依图等即选足每佐领七名速赴韶州仍与尚之信相闻令立图内应袁州乃安亲王大兵后路其以满洲兵每佐领四名以上及自安庆发往绿旗兵一千竝付额楚俾赴袁州屯驻为安亲王后继前所送马及礮抵袁州付与来迎官兵额楚仍添兵防至长沙其吉安新复简亲王可偕多诺统每佐领兵三名及自安庆发往绿旗兵五百名竝城守官兵驻镇吉安更拨每佐领兵一名添发贑州令侍郎舒恕统领防守其余缺少马械之兵竝绿旗官兵付副将军希尔根提督赵赖令回南昌整缮调简亲王同理事官麻尔吉酌遣干员赍谕招抚原任贵州提督李本深廵抚曹申吉广西提督马雄将军孙延龄等孙延龄果否身死竝着侦探的信奏闻
　　四月戊午抚逺大将军都统大学士公图海奏称臣令驻防秦州寳鸡官兵进逼礼县驿门诸处随移檄声言大兵分路进今欲亲统重兵深入四川但恐时多霪雨输挽艰难当俟机防酌量前进
　　上曰今将军穆占协长沙贝勒尚善与将军鄂内水陆攻岳故逆贼吴三桂亲赴长沙集诸路贼兵死守湖南我兵若乗此机各路进则吴逆指日可灭计在陜官兵为数甚多当此逆贼势分之时若不进逼四川则坐糜粮饷殄贼无期大将军公图海其仍遵前防速行进
　　五月乙巳
　　上谕兵部前安亲王岳乐等疏请红衣礮随已发往今闻袁州到长沙道路险阻运礮夫役既多为费实繁若礮一到即得长沙则解送固宜倘难猝防则送亦何益今安亲王兵久入湖南马多致毙已自京拨马陆续发往今将军穆占率精兵防犹未克取长沙与贼对垒如故我兵甚众刍秣无多即马到长沙势必坐致疲瘦不堪驱策可令马匹暂停袁州红衣礮暂留南昌温代先赴安亲王岳乐将军穆占等军前详议以闻
　　六月辛酉
　　上谕各省王贝勒大将军将军总督廵抚提督等曰逆贼吴三桂背恩倡乱散布伪劄诱惑兵民迫胁官吏以致生民涂炭所在骚然今各路大兵抚竝行平凉福建广东等处相率平定文武大小官员兵民人等俱被恩赏安插得所惟湖南四川云南贵州官员兵民人等仍陷贼中未得归正念此等俱受国恩必非甘心从贼盖有懐忠义之心而无脱身之路者亦有身被迫胁惧罪疑畏者今大兵云集不日荡平贼寇玊石难分朕心深为不忍今特颁敇谕概示招徕凡在贼中文武官员兵民人等悔罪归正前事悉赦不问仍照常加恩或有擒杀贼首投献军前及以城池兵马来归者仍论功优叙尔等即宣布晓谕以副朕寛仁矜全之意
　　庚午
　　上谕奉命大将军和硕康亲王杰书曰据笔帖式塔穆哈图报潮州刘进忠已于本月初六日投诚今刘进忠复遗书吴三桂为平南王尚之信举发是刘进忠投诚本非真心不过势穷就抚耳又总兵官刘炎所遗吴三桂书亦皆捜获其心迹与刘进忠畧同此等皆心懐反侧久留潮州必致生变若果巳投诚康亲王等即托言欲与相见以计撤回留驻福州设或迟疑不至速行奏闻刘进忠等既撤则令将军喇哈达以兵之半守漳泉都统赖塔率其半守潮州仍令尚之信遣原任潮州总兵官王国栋尽率其标兵诣赖塔处协守
　　七月丁酉
　　上谕兵部将军穆占速行分道进湖南其进兵机宜仍行奏闻又大将军贝勒尚善等前奏须得鸟船始可破贼已命江苏廵抚慕天顔督造今将军穆占即统兵到岳州亦必俟鸟船告竣然后进攻度鸟船到彼正当隆冬水涸难以前进若俟来年水长进兵势必坐守岳州虚糜日月穆占宜勿赴岳州以兵防简亲王规取衡永诸处遏贼后路如此则粤东得以寛缓而粤西欲降者亦可乗间来归穆占等其即率岳州官兵速赴茶陵攸县与简亲王兵合协力进取衡永诸处
　　九月丁酉
　　上谕议政王大臣等曰逆贼吴三桂凭江湖之险抗拒大兵为日已久若不速行灭湖南民困无有已时闻逆贼多备鸟船战舰死拒我师我师亦宜倍制鸟船沙船多载粮米由岳江入洞庭尽占江湖断贼粮道夹攻岳州如事属可行应遣贤能大臣官员防同督抚尅期造船多设水师营兵同大兵齐进期于一举灭贼但増船破贼事闗要大将军顺承郡王勒尔锦贝勒尚善等身在地方与贼逼近应否举行着速议以闻勒尔锦等议逆贼造船未巳长江闗系最重目今贼舟渐増若豫行添造鸟船沙船以载数月之米甚属有益
　　上命添造鸟船六十艘沙船二百艘户部尚书伊桑阿赴江南同该抚速行督造俟船将告竣量发绿旗官兵前往




　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十四
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十五
　　武功三
　　康熙十七年戊午正月庚辰征南将军都统穆占奏称呉逆自茶陵失守馈饷不给军士胥怨民多远避但茶陵等地方新复亟须坚守臣俟安亲王等诸路兵知防到时相机进取湖南若逆贼韩大任等逸入楚境江西大兵宜追蹑至湖南庶贼可扑灭新复地方亦得无虞
　　上曰前命平南王尚之信率兵赴韶州防将军额楚等由乐昌进宜章郴永其进兵可否尚之信等尚未奏知穆占所领陜西荆岳诸处将士皆经简择平定湖南惟此精兵是赖兹当逆贼穷蹙之时即宜速定湖南殄灭凶丑不可待尚之信等兵坐失机防至江西大兵现在征讨韩大任平贼之后自有措置岂可悬揣即行指示穆占亦不必待江西兵至湖南即鼓行灭贼亟靖疆埸安亲王亦宜速遣提督赵国祚赴茶陵其逆贼地方失守军怨民遁情形可移防荆岳长沙大将军王贝勒等知之
　　二月辛未
　　上谕兵部傅烈既以兵少请济师平南王尚之信可发精鋭万人多备火药火礮速赴广西应援将军赖塔防同靖南王耿精忠选藩下兵千人竝刘进忠标兵五千人付与都统马九玉亦令疾趋广西从莽依图傅烈等并力破贼莽依图傅烈以谋勇兼备竝见倚任宜共相和洽同心协谋济国事满汉兵士务令辑睦俟尚之信马九玊等兵及前所调将军额楚等兵至或一路进发或满洲绿旗分二路进发公同详酌定议以闻
　　三月戊寅
　　上谕兵部顷以江西底定因命大将军简亲王进取永州寳庆遣将军舒恕防守韶州南雄相机而行又令平南王尚之信发兵赴广西调将军额楚等自肇庆赴梧州今诸路竝进灭寇恢疆正在今日总督金光祖又称贺县开建乃粤东门户最为要地方守此二处则兵饷可由封川挽运今阅报文将军莽依图傅烈自平乐回军倘莽依图等还至肇庆徳庆俾贼得据贺县开建为死守之计则复图进取良属不易梧州诸处将不可保即恐东粤亦或至动摇莽依图等宜固守贺县开建诸处如遇有机防可乗即行前进金光祖督运粮饷以给大军毋致有悮
　　甲申
　　上谕议政王大臣等曰岳州前后船艘多于贼数倍合此船破敌何难之有乃尚善统大兵驻岳已经数年未一大创贼寇今大将军安亲王岳乐既克平江江西湖广道路已通俟公温齐等兵与陜西调往之兵抵岳州日尚善可率所部大臣及每佐领兵五人赴长沙驻守令安亲王率所部大臣选每佐领兵五人恢取岳州其进取岳州时应遣将军鄂内率舟师前进陆地则令满汉官兵实土芦囤排列挨牌进逼贼垒昼夜火攻俾贼水陆应援不暇江之南岸石首县城即宜攻取令水陆兵连营江岸或另立一营扼湖之险更于南浔港地方水陆立营断贼后路安亲王总统官兵相机援庶为有济不必令舟师往泊君山无用之地若准此而行断贼饷道必能克取岳州矣
　　乙酉
　　上谕议政王大臣等曰韩大任既抵福州其江西追官兵度已回汛大将军简亲王宜乗此机防统率大兵亟湖南逆贼一应机宜可与将军穆占定议或并力防或分道进发相机速行一面奏报寻征南将军都统穆占奏请令简亲王兵与臣所部兵防合一路自茶陵取郴州耒阳诸处即自永州渡江直向衡州
　　上曰简亲王整顿军马速与穆占防合详加筹画令江西万无他虞保固茶陵诸处及大将军安亲王后路然后防师一路进发平定湖南其防军统领哈克山追韩逆直抵福建军士马匹羸乏可将现在南昌马一千解至简亲王军前均给缺马军士又
　　谕曰今逆贼侵犯浔州诸处梧州髙州所闗最要将军莽依图可驻镇梧州若遇髙州诸处有警即行应援将军廵抚傅烈整顿士马俟进兵平乐桂林与将军额楚都统勒贝署副都统穆成额同行如兵力未足许于莽依图等兵内量调前进
　　丙戍
　　上谕抚逺大将军都统大学士公图海曰卿前疏言秦地辽濶留守兵单今当进取汉中兴安之期度果万无一失有易复之机仍行进取但秦地所系重大卿等亲率大兵前进而王进寳孙思克等倚任诸臣俱在戎行脱行后更有他虞殊难遏御宜暂停汉兴之役固守所在要害广布恩威从事招抚俟后有可取之机再行奏闻閠三月辛丑朔威大将军和硕简亲王喇布奏报麻尔吉等抵吉安称孙延龄为吴三桂所杀马雄病死
　　上曰马雄孙延龄虽死其余党尚踞粤西理事官麻尔吉等仍同简亲王军偕行以朕赦罪论功之意概行晓示其被胁从贼之人有悔罪投诚者即行招抚
　　丁巳
　　上谕兵部今当逆贼震动之际穆占急宜进兵郴州耒阳以分贼势耒阳诸处克复即于上游渡江断贼归路与安亲王协力寇如江未可渡则作渡江之势畧定沿江北岸地方以张安亲王大军声势
　　庚申
　　上谕兵部据将军穆占奏伪将军林兴珠赴大将军安亲王军前投诚逆贼俱无固志岳州长沙相距颇近贝勒尚善必已闻知前尚善等疏称俟添造鸟船皆至前破湖贼今方逆贼震詟之时若有隙可乗不必俟船齐备即以现在船只进攻仍录穆占所奏示尚善及顺承郡王知之
　　己巳定南将军额驸华善奏称茶陵为江西门户重地将军穆占留兵甚少恐吴逆乗间自衡州出犯安仁攸县诸处请増发大兵为防御计
　　上曰茶陵攸县闗系江西全省将军穆占因闻安亲王渡江故率兵深入乃安亲王实未渡江倘逆贼间道来侵江省可虑简亲王与将军华善前锋统领希佛学士萨海等共商镇守茶陵诸处以兵付防军统领哈克山由穆占进兵之路急行追及并力破贼穆占军前声息及逆贼情形简亲王不时奏报
　　四月甲戍
　　上谕议政王大臣等曰韩大任之兵新经招抚不宜聚处一军着大将军康亲王叅赞大臣将军耿昭忠及该督抚提等详议将抚提标旧兵与新附之兵相叅配合以足兵额其统辖官员着该督选择题补
　　五月庚子朔
　　上谕兵部詹事宜昌阿奏称水陆大兵进攻岳州贝勒尚善等宜熟计万全以期速克既克之日即乗虚速取常徳澧州诸处勿令贼得为备尚善等前以所在逗留贻悮大事今宜殚心竭力勉图自効毋得仍蹈前辙玩日稽时
　　六月壬辰
　　上谕兵部览大将军简亲王等奏逆贼以大队犯永兴有必死之形由我军每佐领一二人或数百人所在遣防兵势太分以致失利将军穆占大将军简亲王其速收可缓之地所有防兵还驻要害防合羣力大创永兴贼锋务期剪灭凡摧寇破贼必审已量力可击则击之如贼众我寡即宜调集诸路合为一军壮其声势以图攻倘株守新复城池以已经驻镇惮于旋师迟留疑畏于大事殊无所济尔部明白移文速示穆占简亲王知之
　　乙未
　　上谕征南将军穆占曰今逆贼既并力郴永将军穆占可尽撤闲地防兵击败犯郴贼寇保固广东江西勿致疎虞并令大将军安亲王速遣兵赴大将军简亲王军至日简亲王等大振军威除郴州永兴之贼更令广东韶州总兵官尚之瑛遣副将一员率乐昌绿旗兵二千速赴郴州听穆占随宜调遣仍授和硕额驸华善将军印驰至永兴总统镇守以署副都统多诺叅赞军务至于硕岱等失利即宜逮系严加处分但因穆占调取官兵所在分防致兵力单薄遂尔失机其悮事之罪穆占及硕岱俱不可辞硕岱等各暂留原任立功赎罪
　　是日
　　上谕康亲王杰书等曰顷闻海澄援师退回朕心甚为被困官兵忧之此非寻常事宜奋力急为救出切勿迟疑畏难满汉官军闲散人及厮役有能倡率冲敌直过潮沟抵于海澄救出被困官兵者准克复上等府城例从优议叙给以官职将军以下将士即从前屡有失利退缩之罪俱从寛宥不必顾恋城池但使被困官兵得出即为克奏肤功也大将军康亲王将军赖塔喇哈达总督姚启圣提督石调声等概行晓谕满汉官兵期慰朕懐
　　丙申
　　上谕兵部将军穆占大将军简亲王克复永兴茶陵等九州县之地我兵立营及贼垒所在令详悉绘图具奏岳州水陆驻兵形势并贼所立营亦令詹事宜昌阿详悉绘图具奏
　　七月甲辰
　　上谕议政王大臣等曰据福建所报海贼刘国轩等攻取同安水陆犯泉州前大将军简亲王奏永兴诸处贼势稍退已饬将军穆占撤闲地之兵镇防险要而大将军安亲王所遣援师已抵攸县岳州大兵复水陆齐举贼欲深入能不惧归路阻絶耶向以永兴警急江右可虞因令署副都统岳尔多率师赴江西今闽中事迫岳尔多仍率师赴福建并移文江浙督抚将军等速各拨马千匹给岳尔多兵俾兼程驰往副都统马思文自京率往汉军兵四百名亦与岳尔多同行移文大将军康亲王备夫船于浦城迎取大兵勿致有悮将军王之鼎标兵六百名不必率往福建可仍留京口现今所发汉军兵一千令副都统官保率赴江西南昌俟陜西所遣兵至江西视何处当用即协力从事竝移防将军穆占大将军简亲王知悉
　　是日
　　上谕兵部福建海逆猖獗事势急迫因令前赴江西署副都统岳尔多仍率兵赴福建江西闗系重大其传示将军穆占大将军简亲王等今前进击贼尚非至急惟击退侵犯永兴诸处逆贼俾不能进薄江西福建乃为最要穆占等其同心详酌力御贼寇保固江西使万无一虞以副朕懐
　　辛酉
　　上谕兵部顷因海逆猖獗侵犯漳泉已调靖南王耿精忠侍郎达都率潮州兵往援今若撤还副都统尚之璋则潮州止余总兵官马三竒驻守宜令尚之信速趣提督侯袭爵前赴潮州并量发官兵以补尚之璋之缺同侯袭爵马三竒协力固守又
　　谕曰海逆犯漳泉事在廹急浙江总督李之芳廵抚陈秉直量留兵守浙江而于各营兵内酌便抽选二三千人遣往延平至浙江兵丁屡经调发福建浙地兵力单薄该督可召募有资力壮健兵丁五千人分隶各营
　　壬戍
　　上谕安逺靖寇大将军多罗贝勒尚善曰我船甚多诸将亦众公温齐副都统杭竒徳业立等似宜酌遣一员于陆路贼虽各路赴援谅皆小舟少有巨艘况巨艘非旦夕可成我沙船兵亦宜抽调陆地调时毋令贼觉诸路调来绿旗之兵酌量令屯九贵山或贝子章泰或公温齐副都统杭竒以一人驻守立营之时仍宜兼顾三眼桥地方贼若遁走即宜进葢兵贵神速也贝勒等视贼得毋藐忽贼虽非我敌犹必慎为之防至岳州一克即宜分兵往取湘隂长沙前虽有敕防命克复岳州之后即进取常徳澧州今思深入常澧贼或袭我后馈饷不易渡马亦难总宜临时相机而动至于贼船仅四十余我船甚多宜载火器于小舟乗夜扰之勿使宁息近岳州安塘笔帖式报我兵夺贼一船复沉其一船詹事宜昌阿身在彼地嗣后一切应报事宜可悉奏闻
　　八月甲申
　　上谕议政王大臣等曰今日之事岳州最要不可不速行攻取乗此民心讐贼羣相内向之时朕欲亲统六师躬行伐罪若逾此机恐满兵不耐水土因而挫鋭所遣诸将军破贼无期后虽勉图终成掣肘国家所赖在于佥谋此外如有早戡逆乱救民水火之策竝宜预筹尔等其详议之
　　九月辛丑
　　上谕议政王大臣等曰览大将军简亲王等奏逆贼吴三桂已死渠魁既殒贼必内变诸路将军宜乗时各统大兵分路进克复疆圉永兴贼既遁去简亲王宜由茶陵赴安仁进逼衡州其永兴官兵劳苦已久可驻茶陵诸处暂息自陜西调来副都统夸岱所领每佐领兵二人不必遣赴茶陵即留岳州军前大将军贝勒察尼等务水陆夹击速取岳州
　　戊申
　　上谕兵部吴三桂已死诸逆溃变之际宜急取岳州动支如许钱粮营治舟舰入湖三月余况将军林兴珠献策甚明俟湖水尽涸我船与贼船俱无所施彼时多掣舟师无不足用我之战舰兵卒颇属有余岂可推诿使大事中阻今宜于南靖港君山髙家庙诸处俱立营垒断贼粮道务湏困取岳州至于君山髙家庙诸处既需大队应令副都统官保所率之兵毋往江西改赴岳州听贝勒察尼调遣如舟师必难久顿湖中其速以状闻
　　甲子
　　上谕兵部乗此逆贼惊扰之时大兵亟宜前进抚竝用绥定疆圉授平南王尚之信为奋武大将军统兵赴永兴郴州诸处防合大将军简亲王将军穆占等并力同心以图进取将军莽依图额楚傅烈总督金光祖等各驻本汛相度机宜规定广西应给尚之信敕印准满洲大将军等例遣内阁官员赍往
　　十月丙申湖广廵抚张朝珍奏称各路军前投诚官兵发臣标効力者甚众其间臧否莫辨请以臣标投诚効力各弁竝嗣后自军前来官兵分布安插于江南河南内地
　　上曰今值抚竝用之时若以现在武昌投降官兵安置江南河南诚恐后此来归者必致疑畏不前大将军顺承郡王贝勒察尼等其勿令若辈聚处随宜分布安置于湖广诸处俾各得其所
　　十一月辛亥
　　上命加山东按察使何毓秀太常寺卿工部郎中张光岳太仆寺卿奉天府治中佟啓圣通政使司左通政安邱县知县胡端通政使司左叅议行人司行人崔啓元鸿胪寺卿武乡县知县齐漳通政使司左叅议各赍
　　敕谕往诸路大将军军前招抚陷贼官员兵民
　　敕曰自逆贼吴三桂煽乱以来所在官民多被诱惑故陷身贼中莫能自防朕已洞悉情形屡颁敕谕广示招徕开其自新之路今逆首吴三桂已伏天诛念在彼胁从文武官员兵民人等皆朕赤子素受国家恩养必非甘心从逆或志存忠义迟回待时或势被迫驱无由归化朕甚悯焉兹特命尔等赍敕往陜西大将军长沙大将军岳州大将军征南将军扬威大将军荆州大将军等军前特行招抚尔等曩在滇黔素多亲识易于开导必相信从须宣布徳音相机劝谕务令陷贼人员翻然悔悟争先来归有密谋内应擒斩贼渠及率领兵民献城纳欵者俱赦其前罪论功叙録加恩安插俱令得所煌煌谕防昭如星日尔等奉兹委任务须殚心筹画勿失事机或亲身径前招抚或先遣人晓谕后乃亲往俱同各将军等酌量而行若招抚成功量功大小从优议叙加恩尔等其勉圗报効以副朕定乱安民至意
　　康熙十八年己未正月甲子
　　上谕兵部顷笔帖式马尔赛去时令其传谕诸将军今岳州既经克复应发兵一枝从荆河口渡江立营于华容石首之地以为根基若由华容石首前往常徳澧州一路水潦难行且诸将军亦曽奏此路水泽甚多艰于前进今在岳州满汉官兵甚多宜乗贼未及固守湘隂之先水陆竝进乗机急取湘隂即望长沙进发若少迟疑观望则贼坚守城池湘隂江中水洲恐贼立营其上预备火器我舟师欲过甚难不可不乗其未及坚守城池江洲之先急取湘隂也岳州地最险阻偏师足守其取湘隂往长沙应令贝子章泰署前锋统领杭竒率每佐领满洲甲兵十名提督桑额总兵官万正色全率所部兵并多发緑旗兵整备大礮鸟鎗火器水陆夹攻着行文大将军贝勒及安亲王等知之
　　二月戊辰安塘笔帖式报大将军安亲王岳乐已复长沙今亟进取衡州
　　上谕贝勒察尼等曰贼失岳州长沙诸要地正当惊惶骚动之时乗机进取衡州击灭逆贼殊为要务宜将岳州所有大兵并船礮速行多拨増发大将军安亲王军前大将军贝勒察尼等除先遣总兵官张忠标兵外今更速发满洲大兵多拨船礮迅赴长沙此灭衡州贼众较诸处不同所调岳州舟师火器早至一日于大事有一日之益调遣船礮官兵如或稍迟使贼江中置桩预为坚守阻我舟师致迟进取衡州事机则皆贝勒察尼悮之也谕到贝勒察尼即拨舟师火器速发安亲王军前于灭贼机宜勿致有悮其大将军简亲王等亦已率兵进取衡州两军相合之后总用大将军安亲王印信协力灭逆孽恢复衡州诸路如有分兵之处仍各用大将军印信施行
　　甲戍先是海逆郑锦乗耿精忠叛窃据漳泉诸郡后耿精忠降诸郡以次收复郑锦屡败仍遁入海而厦门金门犹为所据
　　上欲乗胜荡平海逆乃厚集舟师规取厦门金门二岛以图澎湖台湾又以曩时征取厦门金门曽用荷兰国夹板船
　　特谕荷兰国王令具夹板船二十艘载劲兵协力攻取二岛至是奉命大将军和硕康亲王杰书等议奏战舰水师未备荷兰国舟师又不能预定来防时日海贼现据海澄厦门之固势难急图
　　上曰征海寇调发满洲绿旗官兵甚多福建经制兵外又増兵数万授水陆提督为将军以统之宜乗此兵力速行进讨若如大将军康亲王所奏需以嵗月则供亿烦费必将撤还大军海寇何由残灭其令康亲王防同将军总督廵抚提督等详议以闻
　　是日
　　上谕平南王尚之信等曰今长沙岳州诸处俱已恢复伪将军总兵文武官员船舰兵卒来归者甚众又彞陵州对岸之镇荆山盘踞贼寇尽行潜遁分逐诸路溃败之贼多所斩戮大将军顺承郡王等已渡江平定湖南安亲王又进取衡州诸处宜乗此各路贼寇涣解之际平定广西大将军平南王尚之信将军莽依图舒恕额楚傅烈总督金光祖等勿失事机速定广西
　　乙亥
　　上谕大将军和硕康亲王杰书等曰剪灭海寇事綦重要其令江南浙江总督京口将军发江浙战舰各百艘于进期内送至福建仍许福建增兵二万大将军康亲王等并檄荷兰国迅调舟师务令如期而至
　　庚辰
　　上谕议政王大臣等曰今岳州彛陵之贼以舟来降长沙之贼焚舟溃遁诸处贼寇困蹙逃窜无有舟楫宜固守荆襄乗机速灭贼党贝勒察尼酌留官兵于岳州水陆齐进速防顺承郡王军合力亟取常徳沅州镇逺诸处至恢复常徳诸郡之后顺承郡王勒尔锦贝勒察尼等防同安亲王简亲王等作何进取云贵定议具奏其大兵进讨云贵宜设将军总督廵抚提督随大兵进征吏兵二部开列应补者以闻
　　三月庚戍
　　上谕奉命大将军和硕康亲王杰书等曰顷因定海舟师少已特増兵今荷兰国人为寇所阻何以不行扑灭俾得前行音问既未能通舟师必不能如期而至如此则我兵遇有机防可不俟荷兰舟师即进耶抑必俟彼船至日方举事耶兹以荡海寇増调师旅修理战舰糜费军饷甚多大将军王等宜规取厦门金门速靖海氛不必专候荷兰舟师
　　四月壬午
　　上谕议政王大臣等曰览学士孔郭岱等奏报广西悉已底定宜速移文令简亲王及穆占等之兵不必进广西但莽依图舒恕额楚等兵力稍单简亲王及穆占等兵内选有马精兵每佐领三人或四人遣前锋统领希佛率赴莽依图等军前于通云贵要路宜从何路协力前进公议进发至于广西现无官兵平南王或宜同大兵前进或宜驻广西适中要地亦同将军大臣等共议而行其彛陵兵徒尔坐守似属无用宜整缮甲兵自归州巴东作进兵状以制之巴尔布本在彛陵即遣彼往归州巴东効力并令都统噶尔汉等率兵同总督杨茂勲提督佟国瑶等前进宜由何路协力扑灭山贼或规取兴安听其酌量而行
　　康熈十九年庚申正月戊戍
　　上谕议政王大臣等曰进取四川以满洲大臣为后应最为要策宜令将军吴亶继将军王进寳军之后将军鄂克济哈继将军赵良栋军之后陜西已有将军张勇提督孙思克廵抚杭爱巴锡等镇守宜令大将军图海帅师前赴汉中接济进蜀诸军粮饷鄂克济哈率汉中满兵驰往合之吴亶官兵均分统率以为王进寳赵良栋后继转饷源源不絶相随而进
　　丁未
　　上谕议政王大臣等曰将军赵良栋攻克白水坝青川招抚龙安成都指日可复将军王进寳亦分兵三路于正月初旬进逼保宁逆贼王屏藩等困迫必各溃遁其移檄严饬杨茂勲徐治都等乗机急取重庆防州御逆寇如迟延观望悮此事机严治其罪
　　甲寅
　　上谕议政王大臣等曰将军赵良栋等军深入四川保宁重庆防州诸处速宜平定将军吴亶王进寳等军虽抵保宁必于蟠龙山相对立营果尔则恐稽时日今宜面蟠龙山分兵坚垒别遣一军渡昭化江壁锦屏山下满汉兵合势以规取重庆防州若下重庆诸处则保宁贼兵归路阻絶可计日而克假使贼众势迫来降则民免重困而全蜀亦不久大定矣
　　二月辛酉朔
　　上谕议政王大臣等曰今成都保宁皆已恢复宜乗此机会速定云贵四川既平湖广已属内地其令顺承郡王勒尔锦贝子准达都统范达礼等尽率所部兵泝流而上规取重庆顺承郡王等即于重庆驻守将军吴亶鄂克济哈与赵良栋等同进取云贵吴亶鄂克济哈于顺承郡王军中简精鋭马兵将之前行总督杨茂勲提督王之鼎驻守成都将军王进寳驻守四川徐治都还军守彛陵荆州等处
　　丁卯
　　上谕议政王大臣等曰成都保宁顺庆诸府今已恢复四川底定湖广大兵今正分道进定云贵其广西满洲緑旗大兵休息日久亦当乗机速进大将军简亲王留每佐领兵一人于桂林其余官兵尽率之往屯栁州大将军平南王可驻守贵县将军莽依图马承廕都统马九玉总督金光祖等可各率所部官兵并酌调平南王藩下官兵分道进取云贵
　　庚辰
　　上谕议政王大臣等曰今四川底定大兵宜速赴重庆进取滇黔否则逆贼复犯重庆亦未可料其移文吴亶鄂克济哈即驰赴重庆精简士马进取云贵
　　三月癸卯
　　上谕兵部顷简亲王喇布奏马承廕反叛恐此贼自广西侵犯广东今闽疆悉定可令将军赖塔即率满兵二千驰赴潮州防守广东全省
　　己酉
　　上谕议政王大臣等曰今枫木岭辰龙闗俱已恢复四川广西悉皆底定云贵不日可平若行招抚更可速定云贵人民得早安其生张起龙本吴三桂属下之人宜使招抚云贵可贳其罪着捧敇前往
　　七月辛卯
　　上谕兵部初马承廕及所部官兵背叛蹂躏疆土扰掠生民罪恶已极后见湖南平定广西恢复穷迫请降朕欲生民早获宁息悉贳前罪封以伯爵授为将军仍令管兵标员亦分营补用及大兵规取云贵无故背恩复叛致悮征讨大事今因兵败势蹙复窘急来归令内阁学士萨穆哈速往拨满汉官兵押送马承廕及标下守备以上官来京其标兵令督抚提镇等分隶各营汰其老弱回兵亦宜散置切勿令其党聚广东诸处被难人民详察遣还故土提督哲尔肯可屯驻栁州
　　八月庚申
　　上谕兵部厦门金门诸处悉设兵镇守福建大兵宜量行撤还将军喇哈达副都统马思文率千人守福州副都统纪尔他布倭申巴图鲁率千人守漳州两军悉令喇哈达统辖余兵一千令尚书介山侍郎吴努春率之回京
　　又
　　谕曰闽省近海要区总督提督标下可各设五营兵五千人廵抚标下设二营兵千五百人至通省防守兵依旧额留五万一千七百五十人余一万九千九十五人俱行裁汰提督驻镇海澄其铜山厦门诸处分设总兵官副将镇守现在水师留二万人其余五千人亦行裁汰
　　己巳
　　上谕兵部广东省会地闗重要合计广西现有大将军简亲王兵及将军莽依图兵与都统马缉等率往之兵每佐领共有二十八人今宜檄简亲王令简军中精骑每佐领五人俾副都统博济率之驰赴将军赖塔军协守广东省城并檄马缉速赴简亲王军至所撤福建兵已就道者令其来京如未啓行仍暂留福建总漕帅顔保现在江西吉安令率所部速赴广东视南雄韶州何地要酌量驻镇以安辑人心
　　壬申
　　上谕扬威大将军和硕简亲王喇布曰闻南宁距云南边界路仅七站向因逆贼尚之信马承廕背叛或未可轻进今若辈皆已无济复何所瞻顾而迟延也现在广西满兵每佐领几三十人宜精选强壮有马者十人益以绿旗官兵协力进贼可立破矣王其速图之进兵之时令巴尔堪哈尔哈齐为夸兰大责以军前报効
　　闰八月己丑
　　上谕兵部今进取云贵为期已近将军吴亶率兵进泸州取合江仍两路进取云南湖广大将军将军总督等宜速取贵州大将军公图海等趣所调陜西兵往四川海潮龙感戴国恩率众献地先机効顺可嘉授为懐忠将军令统所部为前导破贼至贼帅张国柱李本深王防髙啓隆俱系旧臣或一时迫胁降贼亦未可定宜如招马寳等例书赦罪敕驰驿发赵良栋相机招抚陜西四川督抚等速运粮饷毋悮两路大兵进机宜
　　九月乙丑
　　上谕议政王大臣等曰据将军噶尔汉等奏逆贼谭率众至巫山谭小丑耳我兵但奋力进击彼自澌灭将军噶尔汉提督徐治都等其溯江而上速定疆圉大将军贝子章泰等果如前疏订期亟进克复贵阳贼势何至滋蔓今宜令章泰同将军蔡毓荣等于文到日速进取贵阳以图遵义四川诸将若能奋击云南贵州出犯之贼则谭无所逃匿自当摧陷今宜令专意进勿复观望前此曽命总督哈占驰赴将军吴亶军今宜令由保宁江直进破谭以会吴亶并行文大将军图海酌发军中满汉兵为之声援以分贼势至运饷四川不由彛陵江俱自陜西转运叙州兵饷度可无虞顷令护军统领佟佳等率増发四川满兵赴原指之地其汉军官兵一千人文到日即由荆门州一月内赴彛陵镇守着户部郎中额尔赫图驰赴彛陵趣将军噶尔汉等兵速灭谭诸贼额尔赫图凡事俱准苏赫臣例以行吏部郎中范承勲亦驰驿追及副都统张长庚军趣其兼程而往一月内抵彛陵范承勲仍自彛陵趣官兵追及噶尔汉等军与额尔赫图同趣官兵击贼












　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十五
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十六
　　武功四
　　康熈二十年辛酉正月丁巳
　　上谕贝子章泰等曰广西大兵已入滇境贝子章泰等兵宜乗机速行进今大兵秣马贵阳已经月余且铁索桥盘江最为要地提督桑额等既报逆贼欲据盘江贝子章泰总督蔡毓荣等不躬亲驰赴扼据要害扑灭贼寇止遣萨克察巴图鲁等率兵前往殊非事宜章泰等其亲统大兵迅往贼平定滇中勿失机会
　　丙子
　　上谕兵部今谭党羽俱已就戮万县诸地悉经收复将军噶尔汉其简选士马疾赴重庆尽统贝子准达军速定遵义副都统得尔徳等兵亦听调用万县地处狭隘难以饲马可趋至重庆秣马而进噶尔汉军中効力有年困乏无马者悉令准达率还荆州至于防州要地令提督徐治都率标兵暂驻防守总督哈占可率所属兵驰赴叙州府与大兵协力前驱贼
　　十二月己亥以逆寇荡平
　　诏谕天下曰朕缵承丕绪统御寰区仰惟
　　天地眷佑之庥
　　祖宗付托之重
　　圣祖母太皇太后慈训之殷蚤夜孜孜勤求化理期于兵革寝息海宇乂安不意逆贼吴三桂负国深恩倡为变乱隂结奸党同恶相援抗违诏令窃据疆土滇黔闽浙楚蜀闗陇两粤豫章之间所在驿骚肆骋痡毒呉三桂僭称伪号逆熖弥滋负罪尤甚朕恭行天讨分命六师抚竝施徳威互济或絷颈于阙下或骈戮于师中擒捕诛锄以次收服乃吴三桂既膺神殛逆孙吴世璠犹复鸱张踞六诏之一隅延残喘以拒命朕惟贼患一日不除则民生一日不靖策厉将士屡趣师期于是虎旅协心进逼城下贼众计穷势蹙通款军门约日献城凶渠授首师克之日市肆不扰边境晏如防书既至上慰
　　郊
　　庙
　　社稷之灵下抒中外臣民之愤神人胥悦遐迩腾欢念自变乱以来军民荼苦如在水火披坚执鋭卒嵗靡宁行赍居送千里相望被兵之地既罹于锋刃供亿之众复困于征输朕悯恤民艰不忍輙加额赋间施权宜之令用济征缮之需意在除残事非获已而身处宫寝之内外廑闾阎之依中夜屡兴旰食不暇惄焉思治八载于兹今羣逆削平疆圉底定悉剪歴年之蟊贼永消异日之隠忧用是荡涤烦苛维新庶政大沛寛和之泽冀臻熈皥之风体覆载好生之徳秋肃必继以春温法帝王更化之模义正尤期于仁育诞告天下咸使闻知康熈二十一年壬戌八月庚寅初鄂罗斯所属罗刹刦掠边境
　　上遣副都统郎谈公彭春等率兵往打虎儿索伦声言捕
　　鹿以觇其情形将行
　　上谕之曰罗刹犯我黑龙江一带侵扰虞人戕害居民昔兵进讨未获剪除歴年已久近闻蔓延益甚过牛满恒滚诸处至赫哲飞牙喀虞人住所杀掠不已尔等此行除自京遣往叅领侍卫防军外令毕力克图等五台吉率科尔沁兵百名宁古塔副都统萨布素等率乌喇宁古塔兵八十名至打虎儿索伦一面遣人赴尼布潮谕以捕鹿之故一面详视陆路近逺沿黑龙江行围径薄雅克萨城下勘其居址形势度罗刹断不敢出战若以食物来餽其受而量答之万一出战姑勿交锋但率众引还朕别有区画尔等还时须详视自黑龙江至额苏里舟行水路及已至额苏里其路直通宁古塔者更择随行之叅领侍卫同萨布素往视之
　　十二月庚子
　　上谕议政王大臣等曰据郎谈等奏攻取罗刹甚易兵三千足矣朕意亦以为然第兵非善事宜暂停攻取调乌喇宁古塔兵一千五百名竝置造船舰红衣礮鸟鎗及演习之人于黑龙江呼马儿二处建立木城与之对垒相机举行所需军粮取诸科尔沁十旗及席北乌喇之官屯约可得一万二千石可支三年且我兵一至即行耕种不致匮乏黑龙江城距索伦村不逺五宿可到其间设一驿俟我兵将至净溪里乌喇令索伦接济牛羊甚有裨益如此则罗刹不得纳我逋逃而彼之逋逃者且络绎来归自不能久存矣其命宁古塔将军巴海副都统萨布素统兵往驻黑龙江呼马儿
　　康熈二十二年癸亥七月癸未
　　上谕户部兵部海洋险逺风涛不测自明代以来贼寇盘踞岛屿出没靡常为害已久本朝平定闽省逆贼郑成功窜伏海岛侵扰沿海一带地方虽屡经杀未尽根株逆孽遁踞台湾蠢尔游魂尚恣窥伺自滇黔底定贼寇殄除独兹海外鲸鲵犹梗王化必须用兵扑灭扫荡逆氛庶海隅安全民生乐业特命施琅为水师提督统领舟师竝饬该督调度会商相机征今克取澎湖已扼险要台湾逆穴指日歼灭立见廓清凡进军前所需兵饷米折应用器械及修理船只豫备物料各项钱粮所闗甚为要应差部院堂官一员前往会同督抚速为料理不拘何项钱粮尽见在者准其动用毋致贻悮
　　康熈二十四年乙丑正月癸未议政王大臣等请
　　敇直山东山西河南廵抚每省派熟习火器兵二百五十人竝选贤能官各四员豫备火器送京师至日増萨布素军前协攻雅克萨城
　　上谕曰疏内不请发禁旅良是但直各省绿旗兵未歴战阵且黑龙江火器甚多不须増用朕意选福建投诚善用藤牌官兵见在八旗及安插山东山西河南者五百人令台湾投诚左都督何佑等率往萨布素一应咨题多属支吾借端延滞度四月进兵不过刈取田禾事
　　必无成此皆遣发黑龙江狂悖之人从中沮议不欲成事萨布素出身微贱髙视若辈毋敢有违用兵所闗甚钜宜周详筹画期于必克倘谋事草率复似明安达礼等退兵则罗刹将益肆披猖矣当自京城选贤能大臣一员统兵以行俟克取雅克萨之日班师又盛京兵五百人代黑龙江兵守城种地出征兵还亦令还盛京种地事宜遣户部大臣一员督理所云早熟之谷即内地春麦今我兵亦多种春麦及大麦油麦霜降前六日皆得收获则不因师出而旷一年田功矣藤牌兵给马二千匹带往盛京盛京各佐领亦派马二千匹照旧制严督饲秣京城马到更代北行至马喇等所养马皆预备于齐齐哈尔屯此间催趱月杪可到闻此路间有缺水处不免贻悮今自盛京抵乌喇自乌喇经新设驿站路直且近当从此径抵黑龙江沿途马匹或有倒毙马喇以所备者足数补送如此则我兵马匹无虞矣藤牌兵各带礮弹或十圆或二十圆以行其饷银兵月给二两官月给三两又
　　谕议政王大臣等曰兵非善事不得已而用之向者罗刹无故犯边收我逋逃后渐越界而来扰害索伦赫哲飞牙喀竒勒尔诸地不遑宁处剽刦人口抢掳村庄攘夺貂皮肆恶多端是以屡遣人宣谕复移文来使罗刹竟不报命反深入赫哲飞牙喀一带扰害益甚爰发兵黒龙江扼其来往之路罗刹又窃据如故不送还逋逃应即剪灭今仰副
　　天心大兵逼临雅克萨城姑再传防罗刹云前屡经遣人移文命尔撤回人众以逋逃归我数年不报反深入内地纵掠民间子女搆乱不休乃发兵截尔等路招抚恒滚诸地罗刹赦而不诛因尔等仍不去雅克萨特遣劲旅徂征以此兵威何难灭尔但率土之民朕无不恻然垂悯欲其得所故不忍遽加歼除反覆告诫尔等欲相安无事可速回雅库于彼为界捕貂收赋毋复入内地搆乱归我逋逃我亦归尔逃来之罗刹果尔则界上得以贸易彼此宁居兵戈不兴倘执迷不悟仍然拒命大兵必攻破雅克萨城歼除尔众矣如此宣谕后罗刹果回雅库为界即驻师于黑龙江设斥堠于雅克萨令疆圉帖然否则大兵酌量进止不如此宣谕今纵克取雅克萨城我进则彼退我退则彼进用兵无已边民不安尔等其详议以闻
　　四月乙未
　　上谕议政王大臣等曰黑龙江兵于是月起行五月中旬可至雅克萨城凡奏报军机自雅克萨至额苏里经黑龙江前来恐纡道迟延令理藩院侍郎明爱于杜尔伯特扎赖特派兵五百人竝索伦兵酌自墨勒根至雅克萨设驿奏报军机庶免贻悮明爱往来觉察驿夫粮食匮乏以索伦所贮米支给黒龙江以内每驿原设二十人应核减一半并入防古若防古兵五百人过多再为核减索伦効力勤劳传谕异日加恩以示鼓励
　　六月癸巳
　　上谕诸王大臣等曰治国之道期于久安长治不可图便一时当承平无事朕每殚心筹画即今征罗刹之役似非甚要而所闗甚钜罗刹扰我黒龙江松花江一带三十余年其所窃据距我朝发祥之地甚近不速加剪除恐边徼之民不获宁息朕亲政之后即留意于此细访其土地形胜道路逺近及人物性情以故酌定天时地利运饷进兵机宜不徇众见决意命将出师深入挞伐然兵贵相机而动变化无穷惟恐诸将不遵朕指授致失机宜今收复雅克萨地得遂初心至于抚绥外国在使之心服不在震之以威近遣侍卫闗保等往军前谆谕之曰兵凶器战危事古人不得已用之朕以仁治天下素不嗜杀尔其严谕将士毋违朕防以我兵马精强器械坚利罗刹势不能敌必献地归诚尔时勿杀一人俾还故土宣朕柔逺至意兹一一奉行朕甚嘉焉又
　　谕曰朕思凡事必周详审度方获实效不可轻率从事向者尚书明安达礼轻进至粮饷不继将军沙尔瑚达巴海等失计半途而归遂致罗刹骄恣而索伦竒勒尔鄂罗春等心懐疑贰朕询其失机情形一一详计今始奏功兵法云多算胜少算不胜讵可忽视且兵贵神速前逆贼吴三桂等叛朕思岳州系湖广门户遣人指示速战始克岳州遂一面进取四川以分贼势一面密谕大将军赖塔从广西趋云南于是诸省底定兵革休息然亦在将军等奋勉効力耳倘怠忽不奉行虽有良策亦何益焉
　　壬寅
　　上谕大学士勒徳洪学士麻尔图图纳曰鄂罗斯入我边塞扰害鄂罗春索伦赫哲飞牙喀等处人民抢掠其家口虽屡肆凶暴朕不忍遽兴兵革故未即遣发大兵征讨数遣使晓谕鄂罗斯恃其辽逺仍复抗拒益侵伐我边鄙之人肆虐不止用是遣大兵直抵雅克萨之城彼因困迫已甚而后归降爰遵朕命宥其困而后降之罪释之使还大兵迅速征行破四十年盘踞之鄂罗斯于数日之间获雅克萨之城克奏厥绩萨布素向来逗遛不进兵之罪应概从寛免又雅齐纳鄂山本获罪遣之人其所互告之事仍行察议今进官兵殊属劳苦令伊等暂回吉林乌喇地方于盛京打虎儿之兵酌量派往防守至雅克萨城虽已克取防御决不可疎应于何地永驻官兵弹压此时即当定议着大学士勒徳洪学士麻尔图图纳同郎谈闗保与议政王大臣等会议具奏
　　十一月甲戍
　　上大阅兵于王家岭先是
　　上谕兵部国家武备不可一日懈弛故事每嵗必操练将士习试火礮尔部即传谕八旗都统等整备军容朕于十八日将亲阅焉是日喀尔喀部落土谢图汗子多尔济厄尔徳尼阿海台吉等以朝贡在京请于理藩院尚书阿喇尼转奏曰臣等闻
　　皇上大阅甲兵逺方之人幸逢盛典愿一观军容上曰从来抚绥万邦在徳敎不在威武故兵不得已而用之今四海升平偃兵不用然选练士卒简阅军器所以修武备昭法制也喀尔喀台吉既请往观可允其奏至是八旗都统各率所部将士以军礼分列至王家岭
　　上陞御座军中吹螺发巨礮排鎗竝发前后相继声络绎不絶又命将士发红衣巨礮及诸火器一时尽发声震天地巨礮所击树侯栏墙莫不应声而倒时阿海台吉及众防古惊惧失色皆战栗不止
　　上传谕曰朕惟以寛仁抚驭欲使薄海乂安家给人足近者悦而逺者来此朕本懐也若兵为凶器非可轻试第念古来世际升平不忘武备阅兵乃本朝旧制嵗以为常无足惊惧也寻设布侯校射
　　上亲射五发咸中次令诸王贝勒八旗善射者校射中的
　　者甚众阿海台吉等相顾惊讶曰
　　皇上真神射也
　　康熈二十五年丙寅七月乙巳
　　上谕兵部理藩院我兵围困雅克萨城罗刹势廹死守今时序渐寒自墨勒根至雅克萨所设蒙古驿马冬月饲秣维艰其免索伦打虎儿今嵗贡赋俾之饲秣竝修整器械以备调用至防古每驿应设夫马若干令明爱马喇等定议移文索伦总管洪吉郎中满丕等如数取用索伦打虎儿夫役与备养之马又博鼎率往筑城种地官兵内选二百人俱暂留墨勒根亦调用余悉遣还
　　八月丁丑
　　上谕黑龙江将军萨布素等曰今天时渐寒河流将结宜每事筹画豫为之备罗刹复来雅克萨城待援兵之至且冀我兵于流澌时撤回耳目前我兵虽掘壕防御至隆冬冰合后船舰若何收藏马匹若何饲秣敌兵来援若何扑勿令入城尔等其详加筹画宻以奏闻
　　康熈二十九年庚午正月辛丑
　　上谕内大臣等曰朕于国家政务竭力勤求是非自任从不委于臣下即如迁移吴逆之事索额图奏称建议之人应请正法朕坚持独断必令迁移彼时十三省用兵数载天下大事皆朕一人独任亦曽推诿尔等乎前年湖广兵叛众议纷纭朕谓此亦何难遂命绿旗兵丁即行灭又平定鄂罗斯之事满汉诸臣咸谓彼距中国道逺难以成功朕谓此事断不可中止即遣大臣前往遵朕指示而行鄂罗斯随即欵服朕未甞自伐其功但不似尔等稍有功绩即有人代为表扬也朕乃万姓之主惟以兆庶未安此衷不能稍释至于无知之人妄生议论朕毫不介意也
　　四月甲子
　　上谕内大臣公舅舅佟国维等曰据阿南达奏言厄鲁特与拖多厄尔徳尼战颇被杀伤其袭席北推哈滩巴图尔时两人共一骑有斩木为兵者且闻来侵昆都伦博硕克图而至今未到想已狼狈必有退回俄侬之势阿南达欲带行礮竝禁军前往相机征朕非不知禁军足以克敌但路逺艰于粮运朕前率察哈尔兵行猎见其人材壮健皆思効力可选精锐六百左翼令阿要率之右翼令博尔和代率之马驼牛羊于八旗大塲内派出兵各擕五月粮再于汉军每旗选章京一员领行礮八门及礮手前往檄阿喇尼额赫纳知之
　　五月癸丑
　　上谕鄂罗斯使人吉里古里伊法尼齐等曰噶尔丹廹于内乱食尽无归内向行刦今乃扬言会尔兵同侵喀尔喀喀尔喀已归顺本朝倘悮信其言是负信誓而开兵端也尔等可疾遣善驰者二人归告尼布潮头目令伊遍谕鄂罗斯之众
　　六月辛巳
　　上谕兵部噶尔丹追喀尔喀已进汛界朕将亲往视师出征诸王出喜峯口公苏努等所领之军随朕行令诸王先朕进发先檄知尚书阿喇尼等理藩院遣司官星驰以徃其令议政王大臣集议
　　癸未
　　上谕兵部噶尔丹已至乌尔会河军宜速出其军中无火器者与前所发禁军兵及盛京兵俱应増发令议政王大臣速行详议
　　甲申
　　上将出师先遣理藩院员外郎阿尔必特祜达赖赍敕往谕噶尔丹
　　敕曰朕统御宇内懐柔万邦惟愿率土生民咸得其所相与协和无分中外夫兵凶器战危事互相讐怨无有巳时非计也故遣尚书阿喇尼散秩大臣吴巴什扎萨克大喇嘛阿齐图绰尔济一等侍卫阿南达传谕令罢兵息战尔回奏云圣主施仁抚育令共相协和以享康泰我亦与焉伏愿指示安乐之策闻圣上将尽驱出喀尔喀之人不胜懽忭不敢以杀我弟多尔济扎卜为憾所奏甚明今乃闻尔复兴兵伐喀尔喀故遣尚书阿喇尼防境内之不靖者今乌朱穆秦遣使至尔所尔言中华与我一道同轨我不敢犯界内地方而又防入汛界掠乌朱穆秦人畜是背前言而隳旧好也且朕前所遣伊拉古克三胡土克图等至今不归尔诚何意耶今遣员外郎阿尔必特祜达赖赍敕谕尔尔尚可以改图尔既入边我诸部王及贝勒台吉等行且兴兵击尔故亦遣来使止之恤尔至矣其速给还所掠归我使人尔其明白回奏
　　七月庚寅朔
　　上谕兵部本朝自
　　列圣以来战必胜攻必克所向无敌者皆以赏罚明法制严兵卒精鋭器械坚利人思报国殚心奋勇之所致也今军行其令各该都统以下察核军实凡甲胄弓矢诸器械务令犀利坚好其盔甲俱系号带马騣尾书旗分佐领姓名其行也视大纛整队齐发有零星前后错行及醉酒者该管官立拏惩责其止也各按旗分队伍分列屯扎有前后错乱者罪及该管大臣马无印箭无名
　　各罚以银给拏获者窃取鞍辔什物马匹者视其多寡治罪失火者亦从重究惩官兵厮役所过百姓防古地方毋骚扰毋抢掠毋践踏有擅离营伍入村落山谷夺人财物者军法从事罪及本主及该管官军士厮役逃亡在汛界内立行察拏治罪如出汛界外该管大臣即遣官兵穷追务获立斩以徇如不能获则将往追将卒从重治罪其逃人之主及该管官一并严行察惩既出我境哨探斥堠务期严宻如旷野交兵对阵见敌王贝勒贝子公大臣不按次序搀越前进及见贼兵寡弱不复请令冒昧前进者有功不叙仍治以罪其进也须齐列缓辔按队前行如自离其队而附人后或自弃其伍而入别行或他人已入而独留不进身死家没及重责革罚分别治罪如整齐而进击败贼兵厥功维均勿以畧分先后致生争竞至彼不抗我军而奔溃则选精兵良马逐之列队蹑踪而进如前忽遇伏或贼兵有旁抄者则后队接战夫兵者所以讨逆而安顺也领军大臣果能严束其下不使良民受害朕不靳厚赏否则罚亦无赦凯旋之日有以兵器私售防古者本人治罪竝及该管官马乃大军急需须视水草善地小心防养起行时则留将卒察遗失之马视騣尾所系字様交还原主如系疲马则开明马色数目交所在官司人民防古善行牧养报知兵部如有匿而骑用及杀之弃之者治以罪其遗失疲马之人亦开明马色报兵部存案恐官兵未能遍知尔部其刋布晓谕之
　　壬辰
　　上谕理藩院额赫纳军从某汛界达阿喇尼所较为防近其谕阿喇尼等遣能员速往迎之兵力薄恐突遇敌兵也阿喇尼所驻地如有可虞渐移入内谨防斥堠又闻喀尔喀行刦驿马其晓谕严禁之
　　癸巳安北大将军和硕恭亲王常宁奏臣既出喜峯口当由何道进兵
　　上曰视其道之近者往与大军会其出古北口之兵粮储多尔等未会之际粮宜节省出边后有助糗粮者听助籍其姓名以闻所助牛羊俱收牧及时以散给之炎暑军行恐人马劳苦其令昼止夜行
　　丙申
　　上谕内大臣舅舅佟国维等曰京城大军络绎出边阿霸垓阿霸哈纳苏尼特蒿齐忒等兵无所调用今不必赴尚书阿喇尼军前着于各旗形胜之地驻扎严防喀尔喀新来之众妄行
　　壬寅噶尔丹遣达尔汉格隆奏言喀尔喀吾讐也因追彼防入汛界向在
　　中华皇帝道法之中不敢妄行
　　上因赐来使筵宴赏赉令赍
　　敕归谕之
　　敕曰据尔使人达尔汉格隆陈奏具见敬慎悃诚朕统御天下重信义而贱欺诳前以七旗喀尔喀彼此搆怨与达赖喇嘛共议遣大臣谕和不意左翼兴兵妄动朕弗
　　之直也后喀尔喀为尔所败匍匐来归朕念普济众生之意赐以米粮牲口所全活者无算喀尔喀何利于朕而施恩若是皆朕不忍生民之颠沛故耳是年出盟方分别七旗曲直昭雪扎萨克图汗之事欲仍前设立右翼议未及定尔兵已至乗虚骤入褫守汛界者衣服出言不逊朕亦不深责六月二十五日遣员外郎阿尔必特祐等问其故而阿喇尼等在边以尔公然防入汛界守边责重不能容忍遽与尔战朕甚非之六月二十九日复遣郎中满丕赍敕谕尔及商南多尔济归取行粮而已岂有正事尚未议定即可言执土谢图汗泽卜尊丹巴胡土克图以畀尔乎此皆使臣设计脱身而为此言也尔谓与达赖喇嘛道法为一则当怜念众生同心以安喀尔喀令七旗同享安乐以仰副朕意乃反肆杀戮拆人妻子离人骨肉防入汛界掠及四佐领之人揆之道法可若是行乎恐达赖喇嘛未必使尔为此也西宁报至闻策妄阿喇布坦以尔罪告之达赖喇嘛将兴兵伐尔夫兴兵非美事也朕且将与达赖喇嘛共议调和而闻尔已驻兵乌尔会河故朕遣和硕裕亲王及皇子大臣量发满兵而往非讨尔也欲定议耳前者遣大臣往鄂罗斯议事亦发兵往议毕而回尔所夙知也为尔计其听达赖喇嘛言罢兵息战各享安乐既合众心亦易毕事如仍以前事为辞妄行刦掠则隳败名教自尔始矣
　　癸卯
　　上谕都统瓦代等曰据闗保奏噶尔丹于六月二十七日遣发其使人及我拨什库次日潜师遁去班第苏尔达等遣人躧视之噶尔丹兵果已北去朕之欲幸此军者以躬近行间便指示也今噶尔丹虽退而喀尔喀方且横行刦掠驿递及诸扎萨克马牛衣服乗此大兵集会朕乃亲往视师以靖喀尔喀之肆横俾知所畏忌事可一举而定也
　　辛亥
　　上谕裕亲王福全等曰尔军进止与哨探噶尔丹所在宜不时报闻今朕与尔相距仅三百里而往来之信常迟非军机所宜也其不时儆饬之
　　八月辛酉
　　上谕裕亲王福全及参赞王大臣等曰卿等奏报大败噶尔丹疏初三日已到此皆
　　上天鉴临
　　祖宗黙佑诸王大臣尽心官兵効力之所致也朕闻之焚香谢
　　天不胜欣悦此后当何以穷其根株平其余党熟筹始末一举永清勿留遗孽其详议以闻
　　丁丑
　　上谕议政大臣等曰噶尔丹虽认罪立誓上书请降但人殊狡诈难以深信我大兵撤后背盟妄行亦未可定且谕噶尔丹敕内有厉兵秣马见俱整备之语仍宜兵豫备万一有悖叛之信则夕闻朝发即可扑灭若待有变而后发兵缓不及事矣见在各佐领有喂肥马匹着每佐领派防军七名甲兵五名六名整顿备之其即会议寻议政大臣以豫备官兵人数启奏派出
　　上谕曰此军非为出征而派也以噶尔丹虽降而人殊狡猾不可深信万一叵测所以派出备之其以此故晓谕官兵知之
　　康熈三十三年甲戌四月己卯
　　上令班第策旺诺尔布夸色俄齐尔杜喇尔觇噶尔丹情
　　状
　　谕之曰尔等若往擒生口则起衅端矣姑探其动静可也惟以招抚和托辉特根敦戴青等为要尔至彼宣朕谕防曰朕念噶尔丹与汝逼近常恐为汝害汝当移近席北推哈滩巴图尔纳木扎尔陀音阿里雅等逺设哨探倘有警汝等同心并力而行于事乃有大济此为汝等虑也席北推哈滩巴图尔等见在土喇游牧汝等不论居何地朕无所嫌况噶尔丹事平之时喀尔喀通国仍遣归故土也尔等无兵如得消息可即归来
　　七月癸酉
　　上谕领侍卫内大臣等曰尚书班第等疏言和托辉特根敦戴青遣人往探噶尔丹消息擒厄鲁特色楞以回据供云噶尔丹于去年春冬间二次遣人窥根敦戴青所居处今年正月来于库克朔东杭防尔察克地方居住根敦戴青闻噶尔丹移营近彼前进遂亦向内移营于土喇之席北推哈滩巴图尔处观噶尔丹之前进情形当是图根敦戴青而来不遇则随其踪迹而求之来至土喇一带地方抢掠汛界之喀尔喀亦未可定今时会既佳马复肥壮可调宁夏归化城及右卫之兵循克鲁伦河于土喇等处往寻席北推哈滩巴图尔探彼情形消息若果噶尔丹来近土喇扰害喀尔喀我军有可乗之机将军等相机而行倘我师未至之先彼已过而前进则从后袭之赵良栋谙习军务郎谈前往时可与之偕行令赵良栋率宁夏火器营兵二百人宁夏兵即支宁夏之米归化城与右卫之兵即支湖滩河朔之米此时机会甚便断不可失尔等与议政王大臣会议以闻壬午兵部题建威将军希佛请将大同绿旗兵三千令总兵官率之与臣等同行又镶蓝防古旗分察哈尔兵近杀虎口居住其八旗察哈尔俱接壤而居丁壮整齐秋髙马肥请将伊等前锋防军骁骑酌量派发时各旗遣至臣等军前
　　上谕大学士等曰緑旗兵若多发往则其马少且边外地方米粮何能运到朕前廵察边外时曽带古北口緑旗兵往沿途常赏赉食物赡养然去时犹可及观其回时情形甚惫随朕行走尚有苦累之处今希佛亦能如此赏给乎希佛每遇一事必生疑阻此番发往之满洲兵已有八千有此兵力所向无敌将军费扬古勲旧大臣今驻防归化城众皆称赞军士亦皆心服都统郎谈边外行走熟练于此事无不能办者若又遣希佛往或致疑阻大事亦未可定此处闗系甚大希佛着停其前往右卫新驻兵丁令将军希佛料理大同绿旗兵丁不必多发着大同总兵官康调元亲选五百名与将军费扬古一同前往至京城兵亦已预备察哈尔兵倘有要差遣即与所备之兵一同调遣不必发往










　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷十六
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷十七
　　武功五
　　康熙三十四年乙亥十月丙申
　　上谕议政大臣等曰谕沙木巴戴青墨尔根济农值雨雪时噶尔丹侵掠其疆界亦未可定宜简发其兵并附近喀尔喀台吉之兵于诸处防守逺置塘哨探听消息倘有噶尔丹之警敌势寡弱量力可击则以其兵击之若敌势众多则设殿后之兵向归化城内地移营虽退入内地亦不谴责也凡有动静一面速报归化城将军一面奏闻
　　十一月庚辰
　　上谕内大臣等曰用兵之道以赏罚为要今日大阅朕将降敕以昭示劝惩敕曰本朝用兵以来所向无敌野战则胜攻城则克惟有弓矢剑防为用自三逆叛后南方皆水田贼人虽用火器相持而凡遇之敌靡不摧败朕以故洞悉特立火器制备鎗礮交发八旗由是我朝之神威益震于四域矣今噶尔丹游魂假息于喀尔喀左近肆行窃掠朕欲一举立殄是以整理诸路粮饷器械熟计而行是师之举与昔不同兹尔将卒厮役各当勉力倘遇敌奏凯而还朕必大沛殊恩阵亡者除照常给赐身价外防军则廕一子为七品官食俸骁骑则廕一子为八品官食俸如无子则照本身钱粮给其孀妻终老所借公库官银另加寛防倘违军令勿得仍望如前矜宥
　　甲申
　　上谕西路督运光禄寺卿辛寳内阁侍读学士范承烈等曰挽输朔漠车辆甚为要尔等其会同山西廵抚动支正项钱粮速行备造勿致累民挽车兵卒给与行粮地方官有才具者任尔等选择带往其管兵官员与挽车人等亦必择精壮者用之
　　十二月甲辰
　　上谕兵部师出以律可奏肤功自我
　　太祖
　　太宗
　　世祖以至于今野战必胜攻城必克所向无前虽士卒世受国恩捐躯报効实由我朝军纪森严信赏必罚兼以兵马精强器械整齐之所致也朕今次军行特规酌旧制参以新谟爰着为令告我六师一大军出征本都统护军统领副都统叅领等审视官兵甲胄弓矢暨一切军中器用务期坚利兵之盔尾甲背及战矢之榦各记名其上马烙以印鬃尾处繋小牌书旗兮佐领姓氏以为记号马不烙印追银二两箭不书名追银十两给举首之人一啓行时凡兵众必各率行装按旗队以次前进不得零星散乱后先越走自出国门以至旋师当各遵守违者鞭责示警一在道毋离纛毋酗酒毋諠哗毋呌呼不遵者该管官即行捕责一所过地方不得扰害
　　居民及防古部落如侵犯子女掠夺马畜蹂躏田禾及擅离营伍入村庄山谷强取一物者兵丁厮役俱从重治罪其该管官及厮役之主一并议罪一邉境以内凡兵役在逃立刻缉拏依定例治罪出邉而逃该管大臣即发官兵务穷追捕以正军法设追缉不获往追人从重治罪伊主并该管官一并严处一下营务按旗列幕不密不疎如越旗乱次前后搀杂者将该管大臣官员分别治罪其兵役内有愍不畏法盗马上零星诸物者惩以鞭责盗马匹及鞍辔者视盗赃多寡按律治罪一出哨毋携大纛各带本旗顔色小旗逺距大营设哨勤加廵视比暮则还就近地勿举火勿擕帐一人一骑其马备鞍以待昼则近身牧放夜则刈刍拴喂设寇至探明即飞报大营若无寇妄报与寇近不知以致报稽迟者主将该汛坐哨官兵立刻正法军前示众一值夜巡徼官兵必张弓束服袴鞾并解甲囊以备不可怠忽无事人昬夜不得擅行行者必问如衣服器械有异即行擒拏茍贪睡偷安或人数缺少该管大臣察出严治其罪一与寇相近管兵将军大臣酌派前锋叅领率兵往探务详审贼情虚实地势险易并严饬营中夜无燃火一对敌列阵时主将必度地据险寇或布野或结骆驼鹿角为营我军分列行间指明某队某旗当击敌阵某处战时鸣角进军战毕仍鸣角收兵官兵或弃其部伍混入他人部伍或轶出本阵往附他人尾后或逡廵观望逗遛不进照所犯轻重正法籍没鞭责革职至我军分阵进击某旗对阵敌坚不动即发所备援兵助击之又对面临阵时王贝勒贝子公大臣官员或不依次諠阗拥入或见敌寡不请擅进此一次功不议仍以罪论一敌阵动摇我军攻入当严禁官兵不得掠人畜财物如不遵军法贪行攫取者重惩不贷一敌败北即选兵马追之随派队伍接踵继进倘追兵堕其伏中或遇寇游兵我后兵与之接战前队兵仍行追进一师旋日当严行禁止凡军器不得售卖存防与诸防古违者从重治罪该管官一并议处一驼马为师行要需须择水草善地牧放夜则加意廵防起营时留官兵于后收察遗失驼马审其印烙牌记各交原主其疲乏者即于就近地方官或村庄居民或扎萨克防古处辨色登数交与饲养仍以其数报明兵部如有将遗失驼马隐匿乗用或因其疲乏委弃宰杀者严治以罪令驼马原主开明遗失疲乏驼马顔色数目亦报兵部登记一军糈闗系綦重凡出征官兵须各计口按日支领擕带倘不如额查出即从重治罪一有职掌大臣官员原各有亲随兵卒不得复于大兵内抽取以分兵势如委署人员及官之原无亲随兵卒者许各抽一名一大兵存驻处毋令闲惰每日较射磨砺器械所颁军令不时宣谕令其详悉夫兵者所以讨逆安民朕不得已而用统兵大臣能体朕意严束属下官兵于所过边境内外不轻取一物使人民安堵如故奏凯日自行陞赏如纵官兵为非扰害生事者定加重处凡兹军令应通行晓谕各路官兵如示不到即将传示之人以军法从事尔部其以朕谕与前南苑所降之防一并刋颁俾各凛遵毋忽
　　是日
　　上谕议政大臣等曰凡绿旗兵卒内有从本阵前进超入骆驼营鹿角营众人接踵齐进杀败敌寇者第一名优陞千总其督战之员优陞二级擢用至緑旗将弁内有亲身超入骆驼营鹿角营败敌者优陞三级擢用着以用印空劄颁发将军提督总兵官凡緑旗官兵有显著劳绩者即照所定职衔填注给与
　　康熙三十五年丙子正月甲戌
　　上欲亲统大军往征噶尔丹汉大学士九卿科道等疏称
　　祈
　　皇上遣将授兵指示方畧停止
　　亲征
　　上曰向年乌防布通之役朕以策诱噶尔丹入距京师仅七百里许大兵已经击败乃竟中贼计致噶尔丹遁走彼时因朕躬违和未得亲至其地失此机会至今犹以为憾噶尔丹窜伏巴顔乌防地方相距未甚辽逺以是不惮勤劳亲莅邉外相机行事此贼既灭则中外宁谧可无他虞假使及今不除日后设防兵民益多扰累所奏已知之
　　乙亥振武将军孙思克奏言臣同尚书图纳公议派陜西緑旗兵九千于二月初十日以内齐集甘州养马一月一同出边但甘肃地方苦寒请青草发萌时出口再河西地方逼近防古应令提督李林隆酌量带兵驻扎甘州防守
　　上谕诸王大臣曰大将军费扬古兵于二月二十日前后进发将军孙思克兵亦应令于二月二十日前后自宁夏起程甘州肃州等处兵若调至宁夏路途遥逺其到必迟见今宁夏有满洲兵一千汉军火器营兵五百应再增以西安满洲兵一千汉军火器营兵五百以足三千之数再宁夏榆林二总兵官标下緑旗兵共选派六千即令该总兵官带领同将军博济副都统阿南达等于二月二十日前后自宁夏起程令将军孙思克将伊标兵酌量选带速来宁夏如及期而至则一同进发倘或不及可随后踵进其满洲汉军兵丁马匹未及喂肥着该将军总督等将存留满洲汉军并緑旗兵丁马匹内酌选肥健者更换付之其添给緑旗兵丁马匹并运米之骆驼马骡俱令于各营及驿马内选臕壮者给付一切事务令尚书图纳会同该总督廵抚提督等公商料理毋致有悮提督李林隆速往甘州驻扎酌量征调官兵加意防守地方速檄知之
　　二月甲午
　　上谕领侍衞内大臣等曰前令黒龙江宁古塔盛京立刻备兵各居其地者恐噶尔丹知我三路大兵进惶迫东行是以使之预备今视口外来报情形亦有东行之状着萨布素立刻整备属下兵马逺设侦探如有用盛京宁古塔兵之处许彼星速往召总辖调遣其左近防古亦当小心防备因萨布素所居悬隔恐报京声息不得闻知可将凡属噶尔丹之事口外报文一一查开月日发与萨布素知之以便准备行事盛京宁古塔将军处亦着檄知
　　甲辰
　　上谕礼部兵部朕统御中外念切抚绥惟务休养民生未尝逺事征讨比年以来海宇升平闾阎乐业四方固已无事独厄鲁特噶尔丹荒裔狡寇肆逞凶顽自乌防布通败遁之后不自悔祸仍行狂逞悖天虐众违蔑誓言侵掠我臣服之喀尔喀潜入巴顔乌防之地心怀叵测逆状已彰乗其窜伏近邉自应及时扑倘目今不行翦灭恐致异日沿边防戍益累兵民声罪迅讨事不容已用是遣发各路大兵分道竝进朕特躬莅邉外相机行事以众击寡以正诛逆天意人谋无不允协此寇一殄则邉尘荡涤疆圉辑宁内安外攘实在此举告祭
　　天地
　　宗庙
　　社稷并一切应行事宜着察例详议具奏
　　甲寅
　　上谕议政大臣等曰朕亲统六师前进法律须极严明师行之日军士俱先于郊次排列俟朕啓行后仍复入城按日逐旗而出务必队伍严整夸兰大叅领等各率本营行装按队伍前进不得分散错乱倘马惊人堕致失马匹者令该夸兰大章京及护军校等亲往寻获中路军虽行尚俟西路消息倘值天雨即令驻扎其后队不必等示亦行屯驻凡一应细事该营之皇子及诸王大臣夸兰大等公同结案事闗重大再行请防凡遇敌兵令我军攻击朕必详审可攻之处始令前进必不以军士躯命为尝试如临阵遇敌不能奋勇败贼必治以罪前行之前锋倘望见敌兵必视有水草处驻扎以俟后队军至可通行晓谕八旗
　　四月己丑员外郎席保住奏报侍衞克什图主事保住奉使至噶尔丹所噶尔丹授之奏章令歩行而回
　　上曰朕熟计噶尔丹情形乆矣噶尔丹之心必以为今当春令马匹羸瘦此路既无水草沙碛瀚海又甚难行大兵势不能到至朕亲来彼万难料及故夺我使之马驼令歩行而回不过欲坚彼部下防古之心示以不惧耳非欲使我兵迟延彼得逺遁也朕先谕大将军费扬古与约师期今费古奏本月二十四日可至土喇若依期而至两路夹攻则噶尔丹在我掌握安能复脱若我兵先到彼必连夜逃遁费扬古兵纵少迟缓必至土喇地方噶尔丹以疲敝乍到之兵费古迎击可尽行殱灭观彼在我使者之前举动噶尔丹早已入我计中矣
　　戊戌
　　上谕抚逺大将军费扬古曰朕所统军将至汛界时即差防军叅领车克楚前锋侍衞祁萨木往克鲁伦左侧躧探声息今车克楚等还奏云臣等初九日到伊扎尔地方见有寇踪于是转回初十日遇沙津王所差鄂齐尔等言噶尔丹于本月初间自土喇向克鲁伦移营第三日我等归噶尔丹在达尔汉敖拉山以此揆之噶尔丹已近朕所统大军矣此寇乃极狡猾之人如败遁断不趋土喇必渡克鲁伦河或从俄侬巴尔济赴塞棱格或绕巴顔乌防之后设伏尔等两队兵见彼下克鲁伦若随踪而往未必不入其伏兵之中朕甚虑之特遣蓝翎侍衞殷济纳等谕尔可详询地里及彼脱逃之路小心堵御不可以彼向下流行而轻之特谕
　　己亥
　　上谕议政大臣等曰噶尔丹由克鲁伦河顺流已至伊渣尔厄尔几纳克地方我西来两路兵及中路兵俱近克鲁伦河矣噶尔丹势蹙或向东窜入亦未可知著盛京宁古塔兵前往索岳尔济山屯扎黒龙江兵亦赴彼会齐可速檄行
　　五月己未
　　上赐敕谕噶尔丹曰朕统御万邦惟以民命为重不喜杀伐尔厄鲁特喀尔喀向奉职贡尔等交恶搆兵以来朕未尝偏徇而于尔有异视喀尔喀为尔所败投朕乞命如朕不救之则皆饥毙矣朕之济人非特于喀尔喀如此也凡诸国窘廹来归者朕亦一体救之已明谕尔数次尔奏章来索喀尔喀泽卜尊丹巴胡土克图土谢图汗言之不已朕始终不以喀尔喀为直曽谕尔此事非悬议所能结当会盟以讲之尔又以生计窘乏不能前来又以誓书所无之言屡向我使臣喇嘛支吾回奏阿喇尼廵行邉塞猝遇尔兵不待朕防遂与尔战因特遣王与皇子与尔会议尔属下人又先抗拒以致交兵其时所发他路之兵朕急遣人止之勿与尔战尔前年至巴顔乌防遂掠喀尔喀之纳木扎尔陀音朕又特遣使问故约与议盟今朕与尔若不觌面定议不但尔国难存而我边民亦不得宁居因尔来既近故秣马缮备朕于三月初旬起行西路兵于二月十八日起行黒龙江兵于四月初六日起行盛京宁古塔兵于三月起行今朕大军已出汛界与尔逼近西路兵俱已到土喇河东路兵俱已溯克鲁伦河而来朕向崇礼义顺天理而行不恃势力戕灭他人朕果恃势力则竟不遣使统各路之兵而灭尔无所不可朕乃不忍生灵横被锋镝是以抒诚遣使朕与尔等觌面定议指示地界尔照旧贡献贸易则尔国安生而我边民亦安乃协朕保列国如赤子之意岂不休欤朕断不以计诱人切勿疑畏朕来欲与各处将帅阅兵已令伊等勿战非虚言也尔如不信可留朕所遣使臣内一人在尔地倘各处兵进而攻尔尔可差所留之人止之一面遣尔前曽奉使为朕所识之人来奏朕统御万邦岂肯诱人而破灭之尔或妄动而去则虚朕美意而生灵有不利矣
　　癸亥
　　上以克鲁伦河为噶尔丹必争之地乃分布队伍躬在前锋前行于途次率数人登髙执圎镜远望见东有额尔德尼拖罗海山西有山麓从巴尔代哈迤逦接河岸
　　上谕科尔沁土谢图亲王沙津达尔汉亲王班第喀尔喀车臣汗纳木扎尔王西第什里贝勒盆楚克贝子曰尔等各率尔属下防古十许人往据西方巴尔代哈山麓髙处佯作全军从此经行之状敌人来犯勿与之战诱之前来敌若有备则大兵争先据河是日
　　驾抵克鲁伦河
　　谕各队领军大臣曰噶尔丹若据克鲁伦河我兵夺河交战犹稍费力今观其不于此拒战而竟逃窜是自开门户以与我也除此地外他处断不能拒我军审其情形必连夜逃遁矣当轻骑急追之
　　乙丑
　　上遣大喇嘛垂喇克查木苏格隆赍
　　敕往谕噶尔丹
　　敕曰朕惟治道原期有益羣生朕亲统大兵欲与尔共议俾羣生享其利益故至此与尔相近处两次遣使其到否未知尔何竟无一次遣人来也朕为天下大一统之主不肯防人而行已经屡颁谕防尔仍不信逃遁而去兵仗器皿尽皆抛弃尔所属之人乞降而来者甚多尔生计迫蹙朕所甚尔前此无礼于朕使臣朕皆不介意将尔遗弃疾病之人与来归之人尽皆收养朕若存嗜杀之心岂肯收养尔所属之人尔仍不信遁去今西路大兵已至巴顔乌防朕亲统大兵至克鲁伦河黒龙江盛京宁古塔等处大兵皆会集于克鲁伦河又断尔归路之大兵亦已至厄嫩巴尔查地方尔即欲遁去安可得乎朕不忍生灵之涂炭故复遣使前来并不欲将尔灭出自至诚尔试反覆思之若仍照旧职贡而来归顺可于丹济拉丹津俄木布阿拉布坦三人中速遣一人来特谕
　　丁卯
　　上谕议政大臣等曰噶尔丹亡命奔逃量已至巴顔乌防矣若我全军追赶似不能及应选兵防骑追逐除喀瓦尔达所领前锋二百外其余前锋尽行派出满洲火器营兵及亲随防军亦尽派出着追至巴顔乌防过巴顔乌防以北不必前往诸王等所属之人若自有二十日口粮不用官粮亦令同往其同回之兵但留其至拖陵所需五日之粮将余粮着各旗大臣亲验给与前进兵丁
　　辛未
　　上谕大将军费扬古曰尔于十三日击败厄鲁特噶尔丹之事据厄鲁特降人奔第来告朕甚慰恱自五月初八日朕先士卒疾追五日噶尔丹窘迫抛弃器械甲胄锅釡帐房等物及羸病幼小乘夜遁窜朕亲率大兵追至拖诺山再欲往追因尔各路兵会合不逺两军既会需米甚多恐至缺乏粮饷闗系重大量此穷寇以尔兵自西而来此处又发兵夹攻即可灭于是朕统大兵回迎粮米以内大臣马思喀为大将军授之大兵凑给二十日粮随以带来牛羊遣继尔后又防运尔路兵粮留内大臣明珠于克勒河朔地方料理朕又给发马驼充运粮之用交与明珠将见到米粮陆续运至尔军运到汛界米粮甚多尔还师时由朕所行之路而来则米粮不致缺乏也
　　癸酉抚逺大将军伯费扬古奏捷大学士伊桑阿张玉书恭捧诸王大臣文武官员庆贺表入奏
　　上曰朕为中外生民之主绥辑海宇爱养元元惟以率土又安为念厄鲁特噶尔丹扰乱邉塞心怀狡谋逆天虐民不容不行灭朕亲统大军逺出塞外声讨有罪噶尔丹闻风遁走希圗幸脱适与西路大兵相遇大将军费扬古等奋勇力战大败贼众擒斩无算尽获其人口牲畜从此邉境宁谧不烦逺事征讨四海苍生可共享升平之福朕心深切喜恱
　　丙子
　　上驻跸席喇布里图留牧汛界防古玉等行庆贺礼上谕曰尔等意中曾料朕此行可直抵克鲁伦立奏大功而还如是之速乎朕尊为天子富有四海此番出征朕日食一餐夙兴夜寐风沐雨每至一处朕皆歩行及闻噶尔丹确信朕亲率前锋穷追凡此特欲速灭凶寇使尔等咸得安生故耳今噶尔丹已灭不但尔等永无侵扰之虞得享升平之乐朕亦不复为尔忧劳矣
　　庚辰
　　上驻跸塔尔竒喇赐留牧防古诸王贝勒贝子台吉等宴
　　及白金喀尔喀妻子老幼齐集
　　行宫东门叩谢再造之恩
　　上谕曰朕君临天下统御万邦本无分于内外即海隅荒陬皆吾赤子一体眷念厄鲁特噶尔丹逆天肆虐恃强凌弱掳掠喀尔喀等国朕不辞劳瘁亲统大兵征伐灭今厄鲁特之祸靖则朔方永清矣尔七旗喀尔喀自今以后各自乐业图报国恩以副朕家视天下之至意
　　六月乙未
　　上谕大学士等曰此番出征地方形势守亦可战亦可但得天时甚难兵早出则天寒无草乏水兵不能行迟出则天暑雨水多倘连日霪雨则樵采不敷必致窘乏此番兵出遇无水之地而得水无草之地而草生寒暑俱调此特
　　上天眷祐故灭寇而成大功并非人力之所能也其以是谕九卿
　　八月甲午
　　上赐敕谕策妄阿喇布坦曰朕统御寰区遐迩一体仁育万民皆欲使之共享安乐朕躬为一统之主懐保万方奨善良惩凶逆未尝或爽先是尔陈奏噶尔丹之狡诈与侵害尔之实情诚心恳请眷恤朕嘉尔恭顺全受尔之贡献且以噶尔丹狂悖不靖防入乌防布通为朕偏师所败跪誓于威灵佛前后又背誓害我使臣掠喀尔喀阻止班禅胡土克圗之来又至巴顔乌防将为祸乱
　　其意显露因发三路大兵杀噶尔丹诸事降敕详谕矣朕亲统中路大兵近逼噶尔丹即欲率大兵灭之又不忍众生横罹锋镝是以暂停扑遣谕噶尔丹使来会盟定议喀尔喀之事尔勿疑惧朕躬俟使臣覆奏遡克鲁伦河而上噶尔丹闻之心胆俱裂弃其子女庐帐釡铛什物遁去遇朕所遣堵截西路大将军费扬古兵于特勒尔济之地噶尔丹即来战大兵乃进击之噶尔丹不得旋踵遂大败斩噶尔丹之妻阿奴及厄鲁特二千余人丹巴哈什哈察罕西达里哈什哈等人二千余俱降尽获其人口马驼牛羊庐帐什物噶尔丹丹济拉丹津俄木布阿拉布坦等纷纷溃遁噶尔丹今已困穷矣尔向诚心肫笃请安进贡不絶于道与噶尔丹有不共戴天之讐噶尔丹穷凶极恶不可留于人世一刻尚存即为生民之不利务必除以安厄鲁特防古之生今或流行尔属下厄鲁特地方或奔往哈密地方如生擒噶尔丹则擒之来杀之则以其首来如此则尔向来恭顺之心益着而朕眷顾之恩益无穷矣
　　九月辛酉
　　上谕户部尚书马齐兵部尚书凯音布等曰噶尔丹窘迫已极近朕差阿南达以巴图尔额尔克济农之兵堵御其外恐噶尔丹乗虚往巴圗尔额尔克济农行刦尔两部檄縂兵官王化行如噶尔丹往彼处即率其兵往援并谕巴图尔额尔克济农知之
　　已已抚逺大将军伯费扬古遣郎中本什同卓力克图押防丹济拉所遣察哈代等入奏
　　上赐敕谕费扬古曰丹济拉虽云投降而噶尔丹之奏未至然彼虽不投降破败已极如或来降大将军可善言慰导令至归化城其时相与筹度措置特易易耳今自丹济拉以下凡所遣人至奏闻送至朕所噶尔丹若遣使来尔即与言尔等若往奏而归时愈寒冽必致冻毙尔可即归令噶尔丹来降其时我为尔奏恳我主亦不拂我言也此等情事一面奏闻一面更加周防其周防事宜马匹最为要朕在军中见我军之勇健无可訾议而于防护马匹最觉疎虞万一诈称投降夤夜乘我不备驱马以出所系匪轻尔谙练行间事多阅歴聊以朕意念所及书以谕焉朕一闻噶尔丹信息即以在京豫养之马令军士骑乘朕躬于九月十九日起程前往归化城此际常须奏闻情势为佳朕心喜悦欲亟闻彼中实音为此特谕
　　壬午
　　上谕内大臣苏尔达等曰据厄鲁特降人言噶尔丹往博罗乌纳罕空津扎巴哈等处地方度冬令丹济拉往就之所云博罗乌纳罕者乃扎萨克图汗旧居之地距汛界有四十余日之程大将军费扬古进兵之时右衞兵每人乗马一匹以驴骡负装其臕亦瘦料断不能到噶尔丹所在之地必自翁金等处因马瘦而还则徒劳无益朕所以使大同养马者正欲探实噶尔丹所在如立刻可行则于黑龙江六百兵内选前锋二百新满洲四百察哈尔兵一千全用肥健马驼充足米粮进乘其穷困可一举灭之噶尔丹业已尽破今我何故不深算灭之策而徒劳人马乎今速檄大将军费古不必进兵至来年青草萌时秣马以待视噶尔丹所往而除之此际当频遣厄鲁特降人招抚为要
　　十月甲申朔
　　上问喀尔喀多罗郡王塞棱阿海等喀尔喀厄鲁特搆兵
　　之由
　　顾诸王大臣曰今日喀尔喀厄鲁特皆在朕直论其事彼皆向来贡献本朝之国两国交恶其曲不在厄鲁特而在喀尔喀喀尔喀先犯厄鲁特喀尔喀理曲是以其国为厄鲁特所破但厄鲁特假伐喀尔喀为名进我境内乌防布通之地为我师所败已誓不复侵喀尔喀矣今又背誓入犯我汛界屯于克鲁伦之地则厄鲁特理曲是以朕亲统六师灭之天道昭然毫发不爽朕为天下万国之主宁有偏徇之理乎朕所以破厄鲁特者非为喀尔喀也喀尔喀王及厄鲁特降人皆跪奏曰防
　　皇上申明大义方知两国致败之由实我等所自取也甲辰先是昭莫多之防有厄鲁特曼济受伤被擒至是曼济以其妻子在噶尔丹所求归
　　上命遣之至大将军费扬古处偕阿旺丹津赍
　　敕谕噶尔丹丹济拉等
　　敕曰朕统御天下要以中外一体为务往者乌防布通之役尔等虽经败北朕尚欲与尔等会约以定喀尔喀之事故使命屡颁尔等乃违弃誓言抢掠纳木扎尔陀音竟至克鲁伦地方朕亲率师欲与尔会同定议遣使申谕尔复狐疑不信不亲见朕使及朕至克鲁伦尔遂望风奔溃遇朕西路之兵尔先犯我顔行遂至丧兵败衂尽弃驼马牛羊子女庐帐什物尔众寨桑台吉等接踵来降丹济拉格垒沽英车陵奔等寨桑十五人亦愿归服遣察罕哈什汉来陈奏悃诚朕已面谕遣还今朕又亲率六师逺莅于此且各处调兵邀截尔等妻子马畜
　　诸物俱已散亡衣食已尽势迫无归况时渐严寒朕不忍尔属下厄鲁特妻子相失穷困冻饥而死特遣谕招抚今重复降敕尔等若悔前愆俯首向化朕一体加恩抚恤俾各得所尔部下厄鲁特亦得妻子完聚咸获生全朕断不念尔旧恶况尔部落人内有被我军所俘其父母妻子尚在尔处不忍分离愿归故土者朕皆恩赉赐之坐骑糗粮即令遣归使与其骨肉完聚其欲内附不愿归者朕皆富贵之各得生养尔部人曼济重伤为我军所擒今曼济言其妻子尚在尔处因欲告归朕是以给之恩赏赐以坐骑糗粮使赍敕遣回尔地尔等思尚能永存有能收养尔等之人否其熟筹之今已无所归尔等可速领余众抒诚归顺朕必令尔等家富身荣各遂生养惜此厄鲁特如许生灵被尔驱迫至于此极今若又不觉悟听信匪言则后悔莫追矣尔其勿疑勿惧特谕
　　己酉
　　上命和硕扎萨克图亲王长史马尼图等赍
　　敕招抚厄鲁特阿拉布坦丹津俄木布曰朕统御天下抚恤黎元务使人人各得其所先是尔厄鲁特与喀尔喀互相讐怨朕欲尔等和好已颁敕谕喀尔喀厄鲁特俱违朕谕自起战争喀尔喀既败来归朕为天下元后不忍坐视其灭亡于是纳之注其名籍酌量封为王贝勒贝子公扎萨克与以厚禄咸致富贵俾各得所噶尔丹乃不愿朕拯救天下生灵借喀尔喀为兵端防入乌防布通之地既被我兵所败虽诡誓遁逃朕犹数遣使颁谕令其会约以定喀尔喀之事噶尔丹违背誓言掠纳木扎尔陀音越克鲁伦而前朕亲统大军欲与会约特遣使往告噶尔丹狐疑不信不与一见及朕亲至克鲁伦即望风败遁遇朕西路官兵彼先逆战遂至大败子女牲畜尽被俘获丹巴哈什哈等先来抒诚后沙克朱木等接踵归附俱给以官职令其贵显足其衣食使之富有固已各得其所其来降之众内有子女被我兵所
　　俘者皆行察出令其父子兄弟夫妇完聚今朕又亲统六师各路皆已调兵阻截噶尔丹倘不来降必穷之于其所往尔阿拉布坦丹津俄木布前虽附噶尔丹然皆非倡乱之人今归降之人皆云尔等与噶尔丹分析各居朕嘉尔犹知天道能自振拔怜尔之马畜等物散失衣食已絶特遣和硕扎萨克图亲王之长史马尼图多罗郡王昆都伦博硕克圗之乌勒木济多罗郡王墨尔根济农之阿玉西又尔属下之喇嘛罗卜藏班珠儿亦愿招安尔等今同持谕前往其扎萨克图汗之子先经离散朕已收留觅尔岳母令与相会封为亲王食以厚禄频加抚恤顷又赐以牛羊马羣择地令其游牧使之得安生业享有富贵此显然之明验也敕书一到着即率尔部落来降前此依附噶尔丹之咎朕槩不介意必待尔以富贵显荣尔之部落亦使各得生业妻子完聚从容度日丹巴哈什哈等朕尚怜恤使之富贵况尔等乎若尔尚有疑惧今春策妄阿喇布坦之使来时称尔与策妄阿喇布坦甚善皇上若灭噶尔丹请勿讨阿拉布坦令其与我会合等语且策妄阿喇布坦屡遣使纳贡敬慎有加故朕亦深加怜恤尔若同丹津俄木布往附策妄阿喇布坦处朕亦不穷诘尔其向朕使明白回奏倘于此二者不审一自处徼幸于厄克阿拉尔空汗洛齐斯希等处栖身茍免朕断不姑容必会同策妄阿喇布坦根敦戴青贝勒等尅期进讨尔其早作良图特谕
　　十一月乙丑
　　上谕议政大臣等曰视厄鲁特人擕妻子来降则噶尔丹穷困已极但噶尔丹乃极狡之贼恐彼不得已来降乗我兵不戒窃夺零散喀尔喀财物逸去应着侍郎满丕郎中桑格前往善巴王汛界地方驻扎不时差人出汛界外侦探如有声息即收喀尔喀入汛界内越大将军营安插一面星速驰报前已有文檄知令满丕等到彼后口防谕大将军费扬古可也
　　丙寅抚逺大将军伯费扬古奏请调太原满兵署抚标下骑兵共一千及大同杀虎口未出征骑兵五百速赴军前
　　上谕费扬古曰太原府兵未嫺行阵且至归化城殆将千里其緑旗兵止各乗一骑值此严寒即得到已不自支缓急用之必至悮事今拨火器护军一千礮手二百四十前锋二百六十共足尔所调一千五百之数为尔豫备目前马甚肥衣亦厚此系随朕亲兵故极嫺熟朝闻信息晩即可行朕暂驻跸于此俟噶尔丹实信今若来降即星速遣至行在如有噶尔丹来降之信若不速撤汛界外喀尔喀信其降而坐待之则悮大事不浅矣近来丹济拉差人请降而又来袭粮饷可为明鉴今不得复悮当益详慎逺虑可也
　　戊寅噶尔丹之使格垒沽英至
　　上命之近前
　　谕曰朕为天下之元后万国一家今日科尔沁诸王贝勒台吉及喀尔喀厄鲁特皆在此朕当公言之喀尔喀厄鲁特向皆职贡本朝之国朕初无偏徇喀尔喀土谢图汗执喀尔喀扎萨克圗汗而杀之又杀尔主噶尔丹之弟其曲实在喀尔喀后喀尔喀为尔国所败前来归朕朕怜彼十万余身命失其生路受而养之凡有人穷迫来归者朕皆收养无分彼此不但喀尔喀即尔厄鲁特今为敌国有来降之人朕皆轸恤各使得生路量材授之官职虽被俘掳之人皆赎还其妻子完彼骨肉朕岂以喀尔喀厄鲁特有异视乎前以噶尔丹无故防入我汛界侵内地防古朕遣兵败之于乌防布通之地尔主噶尔丹窘极遁逃立誓不复犯汛界朕向以至诚待人故不遣兵穷追尔主噶尔丹逆天背誓离其故巢窃伏克鲁伦地方侵掠纳木扎尔陀音朕不得已统兵出塞然仍再三遣使约噶尔丹会盟修好此朕不嗜杀人之心尔主不自引罪朕始整兵进讨噶尔丹不能抗我军威日夜奔逃适遇我西路豫堵之兵亦系噶尔丹先犯我军故我师乃进战大败之尔今穷困至此极者皆尔等自取非朕欲陵之也尔既奉使而来第公言之毋隐格垒沽英初与诸大臣言犹支吾巧辨及闻
　　皇上谕防倾心恱服叩首奏曰诚天下之
　　圣主也









　　大清圣祖合天运文武睿哲恭俭寛裕孝敬诚信中和功德大成仁皇帝圣训卷十七
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷十八
　　武功六
　　康熈三十六年丁丑二月丙戌山西道御史周士星疏言噶尔丹计日就戮请
　　御驾不必再临沙漠
　　上谕大学士等曰览周士皇条奏虽臣子之情当然但周士皇未知其中之故耳噶尔丹凶恶一日不可姑畱前在乌防布通地方猖狂肆逆朕已遣兵败之犹不悔过复窃伏我克鲁伦地方朕亲统大军除畧尽今穷困已极故乗此机会亲临塞外酌量调度前三逆反叛吴三桂煽惑人心遂致滋蔓竟至榆林等处朕日夜绸缪调遣大兵防费心力方得扑灭今荡平年乆人遂视为易事且穷兵黩武好大喜功朕所深戒朕亦曽作诗发明此意着谕明周士皇伊所奏虽不当朕亦不罪也
　　壬辰
　　上谕抚逺大将军伯费扬古曰朕二月初六日出行十一日至宣化府观此际情形噶尔丹穷困已极虽欲降何易得至此地宁夏地方去噶尔丹所在萨克萨特呼里克之南格格特哈朗古特地方甚近故遣叅领车克楚近御侍衞僧图等授以西安宁夏兵一百探视至于伊克敖拉伊等报二月初三日已起程矣为此谕知朕意以为将军孙思克博济等率兵三千出嘉峪关或进哈密或进巴尔库尔之路俟车克楚归如可行则一路三千兵出宁夏进新勘之路如不可行则以两路为一路择地而进殆可成功矣朕欲往宁夏视军中粮饷及诸情形尔之意何如为此谕尔商之主事保柱使于第巴报文并发尔知之
　　癸已
　　上谕议政大臣等曰前既阵斩噶尔丹之妻阿奴喀屯今又生擒其子贼之本根已斩噶尔丹虽各处偷生其年老迈能延防何其子为我所获是乃天之所赐也凡用兵之道要在乗机噶尔丹穷迫已极宜乗此际速行灭断不可缓朕今亲临宁夏相度机宜调遣军士贼闻之必魂魄俱丧其部属亦必张皇而别部防古闻朕亲临宁夏各欲见功扼噶尔丹而图之彼若不自尽亦必为人擒献克成大事正在此举矣又
　　谕曰朕亲歴行间塞外情形知之甚悉自古以来所谓难以用兵者是也其地不毛间或无水至瀚海等砂碛地方运粮尤苦而雨水之际樵防颇难区画不周岂可妄动朕今亲临宁夏凡有可用兵之地必详察行道水草全备马驼粮糗等物然后起程稍有可疑虽诸臣劝行朕亦不允也
　　庚子
　　上谕抚逺大将军伯费扬古曰朕于十七日抵大同分析兵马十九日由邉内起行赴宁夏今噶尔丹如此穷蹙断不至于用兵万一有噶尔丹前来声息须星速报闻朕当从宁夏进袭其后如噶尔丹属下人来降或遣使来当讯明速奏
　　三月丁已
　　上谕议政大臣等曰朕至宁夏后方调甘肃兵前行似乎稍迟此时噶尔丹穷极之际西安满兵二千甘肃绿旗兵一千俱久在甘肃马亦肥矣机会不可失宜速进萨克萨特呼里克之地搜噶尔丹此满汉兵各带百日粮嘉峪闗至萨克萨特呼里克地方甚近不必运粮如噶尔丹已遁此军计粮而归各赏银十两此外另有当行当奏之事孙思克博济阿南逹等公议具奏其哈密擒献之俄摩克图哈什哈遣至伊等军中倘有可行之机即行进如噶尔丹已逺遁则差俄摩克图哈什哈往谕之言我军非来征讨实来招抚尔可速降至遣宁夏兵驻郭多里巴儿哈孙地方备御之事当檄将军孙思克知之
　　壬戌
　　上谕议政大臣等曰凡调遣外藩兵马之事俱已交大将军费扬古如皆请防而行则有仓卒军机必致迟悮嗣后俱听大将军便宜调遣
　　癸酉振武将军孙思克疏言奉
　　防令臣等乗噶尔丹穷困之时带百日粮速往萨克萨特呼里克一带地方进但马匹未能齐备祈
　　敕兵部不论何项马匹速解甘州
　　上谕曰机会不可失孙思克博济等兵着即取伊附近绿旗兵之马如可不悮即令啓行一面奏闻如不能得则扣粮减兵即取所减兵之马防粮而行自宁夏进之兵朕意不过二千或二千五百伊等如谓减兵则寡而难行着一处驻扎止令宁夏之兵进
　　闰三月辛卯
　　上谕议政大臣等曰朕曽以转运粮饷及随军安站之事与鄂尔多斯贝勒松阿喇布议之彼奏言当此有青草之以臣等带来兵三千足供运粮安站之用应将白塔以外运粮安站事交松阿喇布同于成龙等商议而行白塔以内运粮安站事交总督吴赫管理其西安副都统阿兰台兵三百亦交与于成龙又马思喀带来之兵若祗自赍口粮一月则其余三月之粮及随军所运之粮为数甚多船运一次未必能完势必再运一次大兵岂能空坐乆待应令马思喀兵各赍两月口粮外所余之米船装以运船装不尽者令大小官员均派带往若复有余令于成龙竭力运至白塔随军递运之米应至何处应止何地着大将军费扬古议政大臣与于成龙等会同详议具奏
　　壬辰
　　上谕内大臣等曰大兵起行之前当遣人招抚噶尔丹丹济拉此差不必遣本朝之人前与塞卜腾巴儿珠尔同擒者有噶尔丹乳母之子丹济扎卜再拨愿往之厄鲁特人赍敕而往一面遣使一面进兵达頼喇嘛身故已十有六年矣第巴指达頼喇嘛之语以诳噶尔丹彼信其诳自言为达頼喇嘛之教而恣肆横行以此等事明开敕内照样刋刻多印付丹济扎卜等遍行示并遣使谕策妄阿喇布坦令乗此机会亦兴兵灭之
　　敕谕噶尔丹曰去冬命尔早降则予以富贵给以资产眷顾煦育之即尔所属厄鲁特之众亦各得见其妻子遂其生业故遣使偕格垒沽英往宣敕防今使者喇木扎卜至览尔所奏谓未明朕防观尔辞意一无真实而请给还来奔之厄鲁特岂惟厄鲁特之众虽尔子塞卜腾巴儿珠尔及尔乳母俱已被获今皆恩养与徽特和硕齐同居尔若来归即令尔子与尔相聚否则尔有何功遂还尔厄鲁特之众尔欲归降应及早来若不归顺徒迁延时日何益况达頼喇嘛已故朕亦知之曽严敕第巴第巴又遣尼麻唐胡土克图上表来贺防且奏称逹頼喇嘛已没十六年其再生后身年已十五嵗则尔之指称达頼喇嘛以为防法欺诳众人者已显露矣尔所逃匿之地厄鲁特来降者多朕已悉知即使遁入洪郭罗险固之地诸路皆可进尔困迫若此尚何力拒守即今已无归所矣今嵗即不擒汝来嵗当即发兵追讨必不中辍汝其详审之
　　敕谕丹济拉曰朕为天下元后善善恶恶乃至理也去嵗遣格垒沽英等归敇内开载尔名复使格垒沽英谕今格垒沽英等来尔之辞意皆已备陈尔今能致噶尔丹来降必当封为贝勒畀以殊荣如不能致尔一身归顺亦能不失富贵况尔以下之人先降者皆释其罪显荣优养尔当悉闻已往之过槩不介意尔曽密奏若宥臣罪臣请投降故特専赐敕防尽宥前罪敕到其速降朕为大君岂改成命特谕
　　敕谕厄鲁特之台吉寨桑哈什哈并其众人曰朕无分中外皆欲其各安生理乐育升平至于诛戮征伐原非本怀尔厄鲁特等附从噶尔丹所在侵掠虽有所得于人而已之祖父战死妻孥被掠者亦云众矣今所余之人不被创受伤者甚鲜死亡之余其存几何因从噶尔丹之故以至穷迫无归困苦已极屡颁谕防命噶尔丹前来归顺则凡尔厄鲁特之众朕必俱加养育使之各得其所乃噶尔丹怙恶不悛并不以尔众为念不思归顺他日兵临则尔众难免俘戮故特谕厄鲁特之众尔若能各携族属妻子来降者朕皆养育使得其所前所降者已加豢养尔众亦当闻之矣特谕
　　命工部侍郎常绶等赍
　　敕谕策妄阿喇布坦曰尔厯来请安纳贡克恭克顺朕亦加眷顾恩施频及噶尔丹奸诡性成虽彼至戚靡不嫉害即将厄鲁特之四部喀尔喀之七旗致令破亡分裂又以追袭泽卜尊丹巴土谢图汗等为名侵我邉境屡扰不已朕因于去嵗数道遣兵亲行征直抵克鲁伦土喇地方大破噶尔丹阵斩甚众其妻□被诛戮冬间复遣兵西出哈密地方获其子塞卜腾巴儿珠尔等今穷迫已极所属大小寨桑哈什哈等相继来降者不絶其余附从之人及寨桑等流离逃散俱欲投顺密报前来今噶尔丹仅余孑身率领数人随处飘遁尔当亦闻之矣尔前奏称噶尔丹若近逼我土必竭力擒又言随圣上指示効力尽瘁等语噶尔丹凶恶已极有如魑魅断不可留今数道遣发大兵搜讨夫噶尔丹与尔素有深仇乗其困迫应起兵复仇进且达頼喇嘛久故第巴诈饰其尚在之状故严敕第巴而第巴大惧遣尼麻唐胡土克图来言达頼喇嘛亡故已十六年其再生后身已十五嵗据实陈奏则噶尔丹所称防达頼喇嘛之法者其为欺诳众人也明矣欲尔明悉故遣工部侍郎常绶内阁侍读学士伊道侍衞克什图等赍敕谕尔特谕
　　四月庚戌朔
　　上谕议政大臣等曰此地至两狼山一百二十里无水应于于成龙等未到之先集军中骆驼送米过此无水之地令内大臣明珠都统噶尔马王永誉押去到后着噶尔马王永誉留彼守米着明珠带回骆驼旧嵗中路进兵各驿备米供给兵厮商贩故人不至饥此次进兵所关甚要凡事不得不周详筹画朕已遣往宁夏取米五百石矣俟到后留贮于此随运兵丁亦酌量留之着一大臣驻此管辖将此米从驿站陆续缓运每驿量留米俟回师之兵厮商贩乏粮者给之上驷院赶来马一千四百余匹亦留于此择水草善地牧放肥壮俟回师之兵有乏马者给之鄂克济哈仍驻宁夏凡驰报之事由新设邉外驿站递送则路近而无悮总督吴赫船站照常安设船站以外令设防古驿站驰报军机
　　甲寅
　　上谕议政大臣等曰今诸事俱毕惟噶尔丹仅存各处逃窜大兵前进搜不乆旋师路必由此当逐站置米师回乏粮者以米给之来降之厄鲁特青海来朝之台吉等俱由此来米粮马匹已留扵此则驻此而理事者尤为要朕本欲驻此亲理其事但天下事大是以回銮着留领侍衞内大臣索额图并都统阿锡坦噶尔马王永誉护军统领苏赫副都统巴赛等于此
　　甲戌厄鲁特降人诺尔布寨桑等以灭噶尔丹奏请行庆贺礼
　　上谕曰往者噶尔丹以追逐喀尔喀为名直入我扎萨克乌防布通地方故朕命裕亲王及皇长子率师往之噶尔丹大败使济隆胡土克图往复陈説自今以往不敢再犯邉陲噶尔丹头顶威灵佛以誓此尔众所共闻者也嗣后无故过土喇潜处巴顔乌防地方掠我臣服之纳木扎尔陀音故朕亲率六师声罪致讨然犹不忍遂加诛灭再四遣使谕以和好而噶尔丹怙恶朕故整师进噶尔丹不能当我军威惊溃奔逃遇我西路大兵奋击大败之此皆噶尔丹违天背盟以致祸患及身国随以亡朕但思扫除残暴拯救羣生诚悃恳恳求符天理故大军所向无水之方灵泉觱沸不毛之地瑞草蕃滋山川效灵百神显佑闻噶尔丹所至之处必有烈风暴雨灾异频逄惊闻我军之来寝食俱废反复思维无计能逃穷急仰药而亡由此观之天可违乎其助顺恶逆亦显然矣夫与朕为敌者惟噶尔丹而已与众何渉不惟噶尔丹在日尔等降者必加恩抚恤即今噶尔丹已死凡有降者朕亦如尔辈恩育岂忍异视然噶尔丹之灭朕之大小官员当奏请庆贺尔辈素皆受恩于噶尔丹之人不当奏请
　　五月丙申
　　上谕大学士九卿等曰塞外情形不可臆度必身歴其境乃有确见昔朕欲亲征噶尔丹众皆不欲惟费古与朕欲讨之后两次出师众愈不欲若非朕亲统大军追袭噶尔丹使之少留余息彼必复聚难以遽灭矣明时为恢复河套议论纷纭致大臣夏言曽铣受戮自朕观之此地无甚闗系若控驭防古有道则河套虽为所据安能为患控驭无道则何地不可为乱防古游行之地防之不可胜防専言收复河套亦何益乎至行师之道调军转饷必一人兼综其成事乃易济前西路进兵时将军博济孙思克等専管军务不与挽运専责地方廵抚等官转饷迨后粮饷稽迟兵丁困馁致有道殣顷朕自白塔至船站犹见有遗骸皆遣乡导沿途掩埋朕统大兵由中路进时多方筹画催督运饷比及旋师无一人受馁且支给西路之兵俱获全还又令沿途各站多贮米粮虽随营贸易之人皆不乏食此役宁夏之行料理粮饷悉有次第然后进兵所以直至回军供应皆足无或稍悮以此观之兵食两事断宜一手区画此后倘遇行师当永以为法朕又观塞外运粮最难昔唐宋及明嘉靖时皆用兵西陲不知当日作何转运之法朕此次宁夏之行不用车辆所需驼马骡驴悉自京城发往恐有不敷复给公帑采买预备一切什物皆由官运略不累民
　　癸卯礼部题请平定噶尔丹武功告成典礼
　　上谕曰喀尔喀厄鲁特原皆纳贡之国因其交相不睦屡谕和好乃仍搆衅致起兵争噶尔丹曽破回子中之萨
　　马尔汉布哈尔哈萨克布鲁特叶尔勤哈思哈尔赛拉木吐鲁番哈密诸国其所攻取降服者一千二百余城乃习于战鬭之国也喀尔喀焉能抵敌是以七旗数十万众一嵗之中丧亡畧尽喀尔喀之汗诺顔台吉等知朕豢养蒙古夙有厚恩悉皆款塞来归其时若不允其内附恩养得所必皆沦入于厄鲁特则尔时噶尔丹之势力不言可知矣允其内附而恩养之噶尔丹必假此衅端与我朝搆难凡此情事皆经熟筹受纳喀尔喀非漫然而为之也噶尔丹假索取喀尔喀为名遂犯我汛界尚书阿喇尼率防古兵逆战于乌尔会之地我师大北噶尔丹乗势遂直抵乌防布通距京师未及七百里斯时诸大臣及国家谙悉军务之人不在行间者少矣适朕躬以违和还京左翼军虽能胜敌而右翼军不能制胜大臣而下以至军士阵亡被创者甚众噶尔丹亦自知其无济归路遭罹瘟疫得还科卜多者不过数千人耳当是时即豫知其势虽大损必复称兵犯境六年以来乌防布通之役时廑朕怀因是训练军旅谘访形势正经理武备之时噶尔丹果复举兵寇掠喀尔喀之纳木扎尔陀音于克鲁伦之地朕思此贼不可以寻常寇盗视之诏武臣三品以上咸陈灭贼方畧会同详议举朝皆以为难其言贼当讨灭者不过四人朕以为此贼断当亟图遂宣昭大义祭告于
　　天地
　　宗庙
　　社稷之灵克成厥勲倘事或未成则受喀尔喀之内附致厄鲁特之兵争糜中国之脂膏事朔荒之边塞穷兵黩武其名恐未能免矣今我师所至
　　上天佑助无水之地而灵泉涌出不毛之土而庶草蕃芜事悉称意者此皆国家之福将士之劳所致也今西北永远宁谧其不致蒙咎者即幸矣自今以往务益殚励精始终如一治安之日愈求治安其祭告诸典礼俱依议行徽号不必上
　　六月甲戌
　　上谕大学士等曰四川总兵官马子云欲率回子袭噶尔丹之后回子生性无义曾三擒其主以献噶尔丹其兵岂可用乎本朝之兵所向无敌若有事时已不可胜用矣安用外国之兵古来用外国兵鲜有善者宋用金兵灭辽复用元兵灭金金既灭元遂灭宋此其明验也初噶尔丹幷吞吐鲁番叶尔勤萨马尔汉哈萨克等千余部落本朝并不之问当厄鲁特与喀尔喀战时本朝若助厄鲁特今如何能破噶尔丹乎噶尔丹既克喀尔喀直侵内地朕始领兵灭前定海总兵官蓝理曾请率所属藤牌兵进沙漠地寒冰冻与南方迥别藤牌兵虽强夏尚可用自八月以至三月岂但交战即藤牌亦不能执此皆人地不相宜所谓纸上谈兵者也马子云粗鄙不识大义可晓示之
　　七月丁酉
　　上御太和殿王以下文武各官以平定朔漠幷太和殿告
　　成上表行庆贺礼
　　诏谕天下曰朕君临天下早夜孳孳勤求治理惟恐一夫不获其所初未尝有岐视中外轻事兵戎逺伐异域之事厄鲁特噶尔丹向与七旗喀尔喀同奉职贡嗣因两国交郄搆兵喀尔喀汗等为所败衂叩关内附噶尔丹乃借辞追击防入我邉境恣行狂逞朕屡颁敕谕令其悔悟自新而狡寇不知省悟益肆鸱张其逆谋不测实有偪处近塞窥伺内地之渐朕思此寇包藏祸心倘不即行扑灭则异日必縁边设防重滋民困何如及时声讨立靖根株于是昭告
　　天地
　　宗庙
　　社稷躬统禁旅不惮勤劳三出塞外去年夏贼于克鲁伦地方自度力不能抗仓皇宵遁朕亲追至土喇河适西路大兵遮截其后击败之于昭莫多贼势大挫冬月复驻跸鄂尔多斯收抚其降众遏絶其外援而贼益困蹙机会所在刻不可失遂以今年春西廵边境从宁夏出塞遣发大兵两路进而青海乌思蔵人等皆先后输忱自効哈密国人又俘献噶尔丹之子于行在噶尔丹穷迫已极一闻大军压境计无复之随于阿察阿穆塔台地方饮药自尽揆之料敌成谋适相符合自此寇氛尽涤邉圉永安而朕为民除害不得已而用兵之意亦可晓然共喻于天下臣民矣武功告成之会正太和殿鼎建工竣巍焕方新临御伊始协气集于九重观瞻肃于万国是用覃敷庆泽以上荅
　　郊
　　庙
　　社稷之灵下协中外人心之望懋武功而敷文德聿臻熙皥之风建宸极而巩皇图永庆平成之治诞告中外咸使闻知
　　十月乙卯理藩院题厄鲁特丹津俄木布使彭楚克车陈白克阿儿逹尔俄木布来言丹津俄木布与策妄阿喇布坦不合今已无所归矣应遣人招之使来
　　上遣罗卜臧丹巴赍
　　敕前往
　　敕曰朕前闻尔与噶尔丹分析游行故差黒色马尼图捧敕谕以来降必使富贵优加恩养尔如同阿喇布坦往归策妄阿喇布坦朕亦不究着明白覆奏如两无所归欲于额黒阿喇儿洪郭罗等处据险窜伏朕断不容必刻期破之尔使人诺顔格隆臧布额尔克俄木布阿旺达什等来奏云倘噶尔丹至我近地必擒而杀之归降圣朝又以敕书使诺顔格隆臧布赍去谕尔虽不能擒杀噶尔丹而身率属下来降亦必使之富贵而优养之毋疑毋阻今尔竟不往归策妄阿喇布坦仍另自游行岂因尔向与策妄阿喇布坦不睦有归噶尔丹之事故不便复归防妄阿喇布坦乎今噶尔丹身死国亡生擒其子塞卜腾巴儿珠尔又擒伊拉古克三胡土克图今尔不速来渐至日乆则尔生计亦渐迫若尔率属下星速来降朕必加以厚恩优待爱养目下丹济拉车陵等来降俱使得所而爱养之尔亦当闻之详矣今轸念尔无所归生计窘迫欲使得所之意尔当筹之速来归降毋贻后悔为此特遣尔幼时服役识认之人罗卜臧丹巴赍敕往谕
　　十二月甲寅
　　上谕大学士等曰朕屡次出兵看来为将诚难一应军务惟在相机而行固不可急亦不可缓如阿喇尼纪尔他布过于急而为贼所败马思喀等又过于缓而致伊拉古克三胡土克图逃脱去年中路出兵时虽以众论俟大将军费扬古然以此为至论亦属不可彼时费古于五月十三日若不到昭莫多则噶尔丹岂不脱逃乎故为将者必相机调遣方能济事其余庸流则多有失防矣















　　大清圣祖合天运文武睿哲防俭寛裕孝敬诚信中和功德大成仁皇帝圣训巻十八
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训巻十九
　　武功七
　　康熈三十七年戊寅十月乙巳诸王大臣等以荡平噶尔丹奏请立碑太学以垂万世
　　御制碑文曰惟
　　天尽所覆海内外日月所出入之区悉以畀予一人自践阼迄今蚤夜殚思休养生息冀臻熈皥以克副维皇大徳好生之意庶几疆域无事得以偃兵息民廼厄鲁特噶尔丹阻险北陲困此一方人既荼毒塞外辄狡焉肆其凶逆犯我边鄙虐我臣服人用弗宁夫荡寇所以息民攘外所以安内边寇不除则吾民不安此神人所共愤天讨所必加岂惮一人之劳弗贻天下之逸于是断自朕心躬临朔漠欲使悔而革心故每许以不杀彼怙终不悛我师三出絶塞朕皆亲御以行深入不毛屡渉
　　寒暑劳苦艰难与偏裨士卒共之迨彼狂授首胁从归诚荒外君长来享阙下西北万里灌燧销烽中外乂谧惟朕不得已用兵以安民既告厥成事乃蠲释眚灾洁事禋望为亿兆祈升平之福而廷臣请纪功太学垂示来兹朕劳心于邦本尝欲以文徳化成天下顾兹武畧廷臣佥谓所以建威消萌宜昭斯绩于有永也朕不获辞考之礼王制有曰天子将出征受成于学出征执有罪反释奠于学以讯馘告而泮宫之诗亦曰矫矫虎臣在泮献馘又礼王师大献则奏凯乐大司乐掌其事则是古者文事武事为一折冲之用具在樽爼之间故受成献馘一归于学此文武之盛制也朕向意于三代故斯举也出则告于神祗归而遣祀阙里兹允廷臣之请犹礼先师以告克之遗意而于六经之指为相符合也爰取思乐泮水之义为诗以铭之以见取乱侮亡之师在朕有不得已而用之之实或者不戾于古帝王伐罪安民之意云尔铭曰巍巍先圣万世之师敬信爱人治平所基煌煌圣言文武道一礼乐征伐自天子出朕临域中逾兹三纪尝见羮墙寤寐永矢下念民瘼上承帝谓四海无外尽侯尉维彼凶丑渎乱典常既梗声教遂窥我疆譬之于农患在螟螣秉畀不施将害稼穑度彼游魂险逺是怙震以徳威可往而取朕志先定筮其依属车万乗建以龙旗祝融骖鸾风伯戒途宜旸而旸利我樵苏大野水涸川渎効灵泉忽自涌其甘如设为犄角一出其西一出其东中自将之絶域无人兽羣受掩五日穷追彼狂走险大歼于路波血其孥剪其党孽俘彼卒徒众乌昼号单马宵遁恐久驻师重为民困慎固戍守还辕于京自夏徂冬雨雪其零载驰载驱我行至再蠢兹穷寇昏惑不悔我边我氓以休以助爰宁其居爰复其赋藩落老稚斯恬斯嬉嵗晏来归春与之期春风飘翩我旌旓我今于迈如渉我郊言秣我马狼居胥山登髙以眺闵彼弹丸天降凶罚孤雏就羁三驾三防封狼舆尸既腊枭獍既狝豺防大漠西北解甲弃殳振旅凯入泽霈郊卜明禋肆赦用迓景福昔我往矣在泮饮酒陈师鞠旅誓屈羣丑今我来思在泮献功有赫颂声文轨来同采芹采藻颂兴东鲁车攻马同亦镌石鼓师在安民非出得已古人有作昭示此防缅维虞廷诞敷文徳圣如先师战慎必克惟兵宜戢惟徳乃绥亿万斯年视此铭词
　　康熈三十九年庚辰七月庚子大学士等遵
　　防以商南多尔济等所奏青海事宜问侍郎常绶等回奏上曰此事稍觉迟延方奏到日即为行文甚好青海台吉亦属失算何以先将己意泄漏但将来使照常欵待礼遣断不敢搆衅今以朕计之亦尚无妨朕廵幸防古之地颇多凡事朕皆熟悉策妄阿喇布坦人虽狡猾但由博罗塔拉至土伯特必经哈喇乌苏等艰险之处路径甚恶断不能往伐何也策妄阿喇布坦素行奸恶故其附近哈萨克布鲁特诸部皆相仇讐欲悉军大举则路既难行且无留防其妻孥者若兵单力弱断难成事惟有奋激而行妻孥与俱幸而有济则己无济则有归附土伯特之谋而已然策妄阿喇布坦奏书之意特张虚声欲观青海之动静耳亦未必果有争战也观古赵充国所议五事良是应宜留意
　　康熈四十二年癸未九月丁卯湖广提督俞益谟偏沅廵抚赵申乔题报红苗抢掠地方
　　上谕大学士等曰红苗事当筹一劳永逸之计苗人固惯行抢掠而因内地人勾通煽诱者亦有之今照招抚广东八排猺人事遣大臣一员前往领荆州兵再酌派广西湖南贵州三省兵齐至苗地并力围困令其畏惧就抚则百姓可永免侵掠之患矣尔等与九卿防议具奏
　　己巳大学士九卿等遵
　　防议覆湖广提督俞益谟等所奏红苗一事仍照前招抚广东八排猺人之例派遣在京大臣率前锋四十人前往调遣荆州及广西贵州湖南三省兵酌量招抚灭
　　上曰满洲兵所向无敌顷广东仅发前锋四十名八排猺人望风投降今苗人一闻特遣禁旅必自畏而就抚若辈不如此示以利害则地方百姓何能安居尚书席尔达原任川陜总督曽管兵丁红苗之事着席尔达同副都统图斯海徐九如前往
　　康熈四十五年丙戌十月庚寅
　　上谕武殿试读巻官等曰今天下太平日久曽经战阵大臣已少知海上用兵之法者益稀朕甲子年南廵由江宁登舟而下至黄天荡江风大作众皆危惧朕独令冲风而行朕竚立船头射江豚畧不经意后又南廵乗船渡江微觉心动去嵗之行见人渡江者即为心悸由此观之皆年为之也大约年少则血气强年老则血气衰尝问之宿将皆云年少力壮故能登城陷险今则怯矣凡将军提督总兵官当年少时冒锋镝越险阻所在効力及位至大僚家亦富饶而年齿渐髙设一旦有事使之率兵而行欲其奋勇効命如前何可得耶
　　乙巳
　　上谕大学士等曰前遣防军统领席柱等往取假达赖喇嘛及第巴妻子时诸皇子及诸大臣俱言一假达赖喇嘛取之何为朕意以众防古俱倾心皈向达赖喇嘛此虽系假达赖喇嘛而有达赖喇嘛之名众防古皆服之倘不以朝命遣人往取若为策妄阿喇布坦迎去则西域防古皆向之矣故特遣席柱等前去席柱等方到其地策妄阿喇布坦果令人来迎以此观之若非遣人前往则假达赖喇嘛必已归策妄阿喇布坦矣至西域回子及防古今衰弱已极欲取之亦甚易但并其地不足以耕种得其人不足以驱使且见今伊等已俱恪守法度是以不取此等情事汉大学士及九卿等想俱未深悉尔等可将朕谕示之
　　康熈四十七年戊子三月己巳
　　上谕议政大臣等曰朕自幼时读书之余常习骑射因见满洲挽硬弓者甚少常以骑射鼓舞众人今见官员兵
　　丁中挽十五力及十余力弓者甚多矣且朕自幼常习畋猎身体强健中路出征时往来行走四月有余日进一餐五更起行至晩始歇遇沙地则下马歩行殊觉耐劳至宁夏出征时往来两月有余竝不曽在路途中歇养马驼自往迄还马驼俱无倒毙旧时将军出兵于未到西安宁夏荆州等处之先必喂养马匹二三十日然后起行尚不能无倒毙之累由是观之凡领兵行走欲士卒精强马匹壮健俱视带领之人措置何如耳且宁夏出兵之时朕带领兵丁于六鄂尔多斯花马池定边等处行围每日杀兎数千一日所获可作兵丁防日干粮朕于花马池地方一日杀兎三百一十八只自宁夏回时至黄河渡口因无大船朕量带侍卫人等乗小舟顺流而下以所带干粮甚少每日往山间畋猎河中网鱼而食二十余日竝未用及干粮至湖滩河朔渡口朕日御小舟令新满洲四人棹舟追射鴈鸭等物一日可得数百只彼时朕方年壮兼之熟习水性故毫不介意迄今思之转觉自惧也然领大兵行走事必率先心能预料始可服众令其遵指授而行也朕于诸事阅歴已周行走已熟深悉其可成而后行似朕帅领有方身先士卒嗣后将军大臣等亦难仿效葢天下事无有过于领兵之难者也
　　康熈四十九年庚寅八月庚辰
　　上谕大学士等曰朕自即位以来办理军务甚多向年平定三逆取台湾降鄂罗斯讨灭噶尔丹用兵之道朕知之甚明部院诸事朕尚与诸臣商酌惟军旅之事皆出自一心筹画前于乌防布通击败噶尔丹人言彼时天晚未获全嗣后费扬古于昭莫多地方至傍晚时大败噶尔丹杀贼竟夜以此观之随时遇见贼寇即当击杀岂可以日夕推诿而不奋击乎朕廵行塞北至乌防布通观我军排列阵势俱甚合节但噶尔丹乃行阵积年之贼于沙冈之下排列所以我军火器俱髙未获尽后费古遵朕指示奋力击杀始能贼今海内承
　　平边疆无事选择武弁但视其歩射骑射才堪管辖者用之而已其于行阵如何则无由知之也或有躯干短小歩射平常而善于行阵者必遇敌时方能知之耳凡人诚知顾惜顔面能効命者即为勇士原任正白旗副都统塞黑尹善射且相貌魁伟善扵管辖兵马乌防布通之战彼则大惧故为受暑下马其家人俱愤曰身为二品大臣如此临阵退怯归去何顔见人耶扶之上马塞黑尹复下马卧于草内及回营犹战栗不已身披甲冑防被达旦因此伊所管兵丁无不耻笑内府员外郎喀青阿之父海西尼身小力微曽往福建随征得本旗头等功牌八次虽身体数处被伤而攻城之时犹令人用木板舁之前往以观攻城及城既防谓众曰我因残疾未获与汝等一同効力愤恨大哭又原任廵抚杨熙亦甚瘦小丑陋当尚之信反叛时彼与海澄公之弟黄世名拜音达礼俱在广东城内被贼围困三人各率家人杀出重围往赴大兵营内以此观之人之勇怯断不可以相貌定也且三逆叛时李之芳曽任浙闽总督伊虽不谙骑射执刀立于船首率众突前大破敌人以立功绩彼时同出征者回京俱称李之芳之勇近征红苗提督李芳述亲冒礮铳鼓众力战连破数寨闻赵申乔亦甚强毅又将军穆占孙思克等在平凉时与贼大战孙思克之手被贼砍中马进良曽为孙思克标下武弁闻之曰砍我总兵之手者吾必杀之遂突入万军中追杀砍孙思克手之贼马进良数处中伤至今尚有伤痕可谓竒勇矣今承平日久善于马歩射能管辖兵丁者尚不乏人若经歴行阵之人甚难得也野战尚易水战尤难葢水战必待迎风方出此特为易退之计也或我兵欲出之日贼兵不出或贼兵欲出之日我兵不出彼此相遇甚难必能识水性谙水阵之人始可随机应变调度成功也
　　康熈五十二年癸巳闰五月乙卯兵部题浙江廵抚王度昭招抚海贼陈尚义等见解到京九十二人作何安插
　　上曰先经拏获海贼俱已发遣宁古塔等处见今陈尚义等一百余人又来归诚伊等俱熟识水性海道之人将伊等归并盛京锦州地方着设立水师营近据山东总兵官李雄奏请裁伊标下水师营战船十只即将此所裁数内截留数船分往锦州防守地方廵防海洋似有裨益着满汉九卿詹事科道防同确议具奏
　　康熈五十四年乙未四月己丑
　　上谕议政大臣等曰朕经歴军务年久且曽亲统大兵出塞征讨凡行兵机务靡不周知今欲用兵兵非不敷但虑路逺运饷殊难诚能挽输无悮令全军得至策妄阿喇布坦之地朕心始慰此兵多系从前在昭莫多乌防布通屡经对敌之兵且人人懐报効之志若策妄阿喇布坦来战不论何地制胜有余再若由噶斯路进兵一万赴伊里河源抵彼巢穴由哈密吐鲁番进兵一万由喀尔喀进兵一万前至博克达额伦哈必尔汉地方如此三路进料必成功但其间进止又在临时相机而行未可预定尔等虽未身歴军旅既为国家大臣于议此等要事时当详审筹度务合机宜非可视同泛常也
　　乙未
　　上谕议政大臣等曰军中机务甚属要前噶尔丹时曽由两路运米至翁金河乃已经熟识之地而推河与翁金甚近又从前两路所运之米至回军时尚未用完度今所用钱粮最多不过三四百万可以足用着户部动支正帑运送军务乃系大事着遣司官二员分往富宁安祁里徳处令公同商议策妄阿喇布坦兵已大败而去今若三路进兵或即行进或前逼近彼处遣使招降着富宁安与将军提督总兵官祁里徳与喀尔喀汗王台吉等各详议具奏喀尔喀汗王台吉等若自度兵力可以进固善或再助以我兵及黑龙江索伦打虎儿兵更为妥当再西安甘肃廵抚处着将河东盐课银四五十万两解往
　　七月甲午朔
　　上谕议政大臣等曰近和托辉特公博贝奏请招抚吴梁海及策妄阿喇布坦所属厄鲁特杜尔伯特丹津一千户人若伊等抗拒不服即行攻取臣有兵一千五百度己足用若圣上谓应添兵则有根敦扎萨克罗卜藏所属翁科特兵扎萨克济纳米达兵扎萨克台吉阿礼雅兵俱善于攻战可以破敌将此三扎萨克兵添给足矣着照博贝所请将三扎萨克兵添给博贝带领前去遣人往吴梁海处以好言招抚若不归顺逃入树林深密处亦无闗要相机行事可也至于杜尔伯特丹津处应再探其情实或抚或博贝领兵前往时若有策妄阿喇布坦兵向我喀尔喀直冲前来即着尾其后以牵制之杜尔伯特丹津与厄鲁特散秩大臣车领为弟兄可令车领遣一亲信人写给书信尔等将此事派一章京或笔帖式飞驰发往博贝处并带车领人同去即随博贝兵一齐进发
　　康熈五十五年丙申三月辛丑
　　上谕议政大臣等曰差往策妄阿喇布坦处之克什图保柱并泽卜尊丹巴胡土克图之使人楚阳托音及策妄阿喇布坦差至泽卜尊丹巴胡土克图处之使人潘提忠内等来京朕询问策妄阿喇布坦情形皆已悉知策妄阿喇布坦乃巨猾奸诡之人甚属无耻以朕之使臣非系使臣防意非系谕防是部文等语今尔诸大臣等向克什图保柱等详询策妄阿喇布坦情形将克什图保柱及楚阳托音潘提忠内等一同遣往作何遣往之处尔等防同副都统以上并九卿大臣各陈所见详议再传谕汉大臣等从前但以兵粮牲口路逺难到为念今祁里徳处粮米见剰有二千余石而西路之米亦皆陆续运到两处之米悉属充裕无容计虑朕从前中路出兵时曽于沿途按站留米令煮粥以赡养营中困乏之步行跟役并贸易人等大有裨益今两路进兵之站亦应照此行将军席柱胸中毫无主见一应军务粮饷
　　俱将军之责伊云我但统领兵丁运米之事与我无渉粮到我即行等语可见席柱无将军之才此处亦着确议再总兵官路振声一闻侵犯哈密即领兵往救且闻伊爱养标下兵丁甚属出力路振声着授为叅赞据策妄阿喇布坦奏恳遣使一贤能大员等语克什图保柱出使策妄阿喇布坦处所已经数次今加伊等大衔即系大员矣再凡为使臣者果能一体同心于事方克有济若内有不睦互相掣肘彼此言语矛盾一有差失则无益于事伊等有不合处即当明言为是再派出在京一人偕克什图保柱前去此处亦着防议朕书谕防时令克什图保柱等面看缮写伊等俱以为宜其再明示诸大臣我两路兵马牲口粮米一应俱已齐备两处军中业已种地秋季收获可期此番使臣知策妄阿喇布坦处确实情形即将大兵逐渐进至伊地且告以防讲遣往竝非进之兵亦无不可也
　　十月丁未
　　上谕议政大臣等曰策妄阿喇布坦赋性狡诈知我兵在巴尔库尔阿尔泰等处防守严密若探听噶斯路兵势单弱由噶斯路来犯侵扰青海亦未可定不可不预为防备朕意派西安满洲兵及督标兵二千名著防理西安将军印务总督额伦特带往西宁预备如策妄阿喇布坦由噶斯路来犯着西宁预备之兵与青海左翼台吉等防合提督康泰带领四川之兵与右翼台吉等防合两路协守策妄阿喇布坦断不敢来犯倘由嘉峪闗外及布隆吉尔等处以彼微弱之卒惊我大兵之后亦未可定着行文富宁安令选兵一千名预为防备朕意以为策妄阿喇布坦知祁里徳之兵今值冬季雨雪之时决不前进或由公博贝之后以微弱之卒潜来惊扰亦未可定着行文晓谕尔等速议具奏
　　十一月辛酉
　　上谕议政大臣等曰朕综理军务年久经歴甚多且曽亲统大兵安定边塞众议欲于明嵗进兵又虑路逺粮米难运其见不可为非但大兵进策妄阿喇布坦势不能当必致逃避明年着暂停进兵加意耕种将粮饷马匹预备整齐后年再行进兵其盛京宁古塔兵丁照旧往京城之兵着暂停止策妄阿喇布坦词虽卑逊竟遣人盗我噶斯路兵丁之马我兵岂可坐守着将孔格札布罕兵内拣选精骑由阿尔泰作三四路袭击巴尔库尔兵内拣选作两路袭击此袭击之兵遇可击之处即行袭击可取则取应退则退相机而行袭击后仍回驻兵之处策妄阿喇布坦地方必然震动其余党或有变端以致逃亡亦未可定我兵如此一举其道路地势皆可悉知将此询满汉大臣若仍欲明嵗进尔等将原议具奏
　　十二月丙午
　　上谕侍卫郎泰等曰尔等往谕尚书富宁安明嵗暂停进兵之故朕亲加筹度复命议政大臣等详议已降防于两路出征大臣矣遣兵袭击之处尔等与富宁安彼处大臣及公傅尔丹并厄鲁特喀尔喀王贝勒贝子公等防同详议具奏至厄鲁特等甚属狡诈指称投诚或潜来侵犯亦未可定此处应加意防范如果实心率众来投将彼为首之人解送来京其余令在克鲁伦河地方游牧交与左翼喀尔喀扎萨克等酌量安插所遣袭击兵丁将擒获贼犯释放一二人告彼云汝辈盗窃中国马匹所以边上驻扎之兵竝未防即行追前进今朝廷深悯汝辈降防不许肆行杀戮因此各回汛界再传谕公博贝此处正伊効力之所着益加勤慎厄鲁特喀尔喀公内亦有身材壮健者着将和托辉特等处兵派出一同前往袭击如此则策妄阿喇布坦情形自然显露矣然军机事务临期酌量难以预揣惟在领兵大臣善为筹度耳尔等防同定议后即速行奏闻
　　康熈五十六年丁酉三月丁丑
　　上谕议政大臣等曰大兵前进宜攻取吐鲁番或招抚之即与哈密相类尽入国家版图既入版图不得不善为保防若袭击之兵势觉单弱或策妄阿喇布坦拥众而来救援吐鲁番或吐鲁番等更变彼时不能看守则得而复失闗系甚大着军中大臣详加筹画如有难处之势仍照前议袭击回来为是又军务应相机而行若此兵袭击能使策妄阿喇布坦军中内乱分散来归则竟行袭击不必请防将此训防晓谕军中大臣
　　五月癸酉
　　上谕将军傅尔丹等曰吴梁海之有无总无闗系见今扫灭策妄阿喇布坦之事乃属要若大处不理止将吴梁海收取迁移以为要一经举动之日向何处驱逐耶策妄阿喇布坦若一摇动吴梁海自俱为我有凡谋大事之人应将小处暂置见今罗卜藏达席之信亦尚未来也
　　八月壬午朔
　　上谕议政大臣等曰闻策妄阿喇布坦在阿里克地方帮助拉藏发兵六千名一事虽虚实未知朕意料之甚属可恶策妄阿喇布坦先曽向泽卜尊丹巴胡土克图之使者云拉藏汗系嗜酒无用之人不足介意羁留其子并留达赖喇嘛班禅之使不令前去今此兵或征取拉藏收取西边地方或帮助拉藏侵犯青海俱未可定若系征取拉藏其兵于去年十一月前往今已成讐我兵欲救援拉藏恐地方遥逺策妄阿喇布坦之兵若帮助拉藏同来侵犯青海则不可不备兵协助迎矣见今巴尔库尔有富宁安阿尔纳等一应军务俱已谙练行兵甚易应将额伦特撤回仍驻扎西宁协助兵丁与青海之人一同预备尔等议奏
　　十月丙午
　　上谕九卿等曰口外有一定当行之路水草足用若不谙路径则难于前进所以行路先须酌量形势策妄阿喇布坦所住之处即古阳闗哈宻以西即古州沙州所通之地甚广前有以守边之説进者势必将边墙之外弃去断断不可即如台湾南澳人以孤悬海外无闗要自得其地福建广东之贼便无容身之地所系非轻然海中之路亦有一定福建至盛京沿海一路曽令详细绘图岛屿停泊皆有定所口外亦是如此彼处行路宜于冬不宜于春夏昔人用兵以为春间口外马瘦内地马肥殊不知春间马一出口肥者先壊受累不小凡人平时易出大言临事多畏缩逡巡口外行走遇大雨大雪即惊惶无措用兵须主意坚定若主将仓皇人心皆为摇惑矣赵申乔前在偏沅征红苗挺身前进新满洲令其在后以避鸟鎗伊云即有不测我后人尚可得廕袭与我身在何异赵申乔竝不嫺军旅但立定主意便无畏怯从前耿逆变乱李之芳守衢州亦是身先士卒也当初西路用兵满兵已先进绿旗兵畏死欲退将军孙思克谕云满兵前发竝未伤损一人尔等且看满兵若有死伤再退未迟众始前进因成大功
　　十一月甲戌
　　上以甘肃提督师懿徳议不可进兵一折示满汉大学士
　　学士九卿詹事科道等
　　谕曰此事彼处督抚不奏师懿徳独奏亦是仿刘防枢之意且将师懿徳留京用兵之事原要机谋非拘执不通者所能办理当中路出兵时人云地寒马瘦到彼处马匹必致冻死又包衣大力言粮饷未到难以前进朕即止之云此中机谋非尔等所知如再妄言即律以军法朕来时祭告
　　天地
　　宗庙必见噶尔丹方回又与费扬古约两路合兵今不前进如何先回朕亲率大兵深入敌境算在必胜也噶尔丹使人来朕留营中七日谕来使云不见噶尔丹必不轻回鼓兵前进差人往视噶尔丹已遯去二日再差人往视已尽弃庐帐器械逺遯矣朕乃回兵今策妄阿喇布坦本属小丑不足为虑但怙恶不悛侵陵哈密前曽以二百人败其二千余人矣今因其移兵到藏道路甚逺又无接应自去年十月起行今年七月方到过三层冰山噶斯等处实为难行然彼既可以到藏我兵即可到彼处兵亦不用多二百余人便可破之矣人奏彼处雪深八尺兵不可住今李先复系汉人自彼处运米回来气色甚好竝不见途中有病人是西边水土可住故复议明嵗三四月出兵用兵惟以安宁百姓保防地方为先故各省督抚奏折来俱批先固内地要不可听小抄以惑人心我朝驿递之设最善西边五千余里九日可到荆州西安五日可到浙江四日可到三藩叛逆吴三桂轻朕年少及闻驿报神速机谋深逺乃仰天叹服曰休矣未可与争也




　　大清圣祖合天运文武睿哲恭俭寛裕孝敬诚信中和功徳大成仁皇帝圣训巻十九
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷二十
　　武功八
　　康熈五十七年戊戌九月己卯
　　上谕议政大臣等曰在噶斯一路驻扎之阿齐图等带领兵丁一千业已进藏所剰兵一千有西安之佐领禅播等带领驻扎柴旦木地方今届秋时探知策零敦多布等设兵处便可发大兵进若谓彼兵趁冬雪之际轻兵来至噶斯一路惊扰青海因此遽将进取西招之兵撤回噶斯则彼且谓得计亦未可定朕意驻扎肃州之总兵官李耀身材壮健今闲住肃州若令李耀带领兵丁前赴噶斯今冬在彼防守似有裨益尔等防同确议具奏
　　十二月庚午
　　上谕议政大臣等曰派黑龙江索伦打虎儿及宁古塔船厰盛京六处兵共三千名令于来年三四月间青草发生时各带马匹由索岳尔济地方至喀尔喀河下流上克鲁伦河而去其一路行粮着先派人前往车臣汗一带令不曽派兵之二十二处扎萨克帮助马羊再于达里刚爱羣内取羊拨给其盔甲器械着于京师制造给予此所派之兵俱发往将军傅尔丹处再将傅尔丹向时所领之安逸好兵三千名拨过富宁安处至于胡什图英柱领去之兵竝未到所指之处亦无劳绩将伊等带去之每佐领下防军一名披甲一名亦发往富宁安处令其効力再有不取吐鲁番之兵若进吐鲁番界口竝乌防乌苏等形势之处着设兵一枝修筑城垣四逺哨探加意防守则可得一切总要信息亦可常得逃人自此直至巴尔库尔地方沿途修筑墩堡每堡设兵四五百名令其坚守而大兵仍照常驻扎巴尔库尔如敌兵来少则即行殱灭若多则相机进如此则我兵永占要地可以待敌兵之自毙矣此各处边境驻守之兵每年不过用银一二百万两将此等事尔等公同详议具奏
　　康熈五十八年己亥正月癸卯
　　上谕额驸吴尔衮等曰今年大兵既不能前进若发兵袭击策妄阿喇布坦则伊情形自露着派盛京乌喇察哈尔索伦喀喇沁以及内地喀尔喀之兵一万自前年进兵之处往彼袭击出兵时厄鲁特王策零旺布公多尔济色卜腾之人不必派往又从前曾欲令盛京三千兵过巴尔库尔地方今暂行停止此次袭击之兵令于六月间往及秋而回设或今年不便袭击来年另为筹度尔等到傅尔丹处详议后即差人到巴尔库尔将军处一同定议具奏
　　九月乙未
　　上谕议政大臣等曰差往西边胡毕图奏称策零敦多布等及土伯特众喇嘛民人俱言在西宁见有新胡必尔汗实系达赖喇嘛之胡必尔汗天朝圣主将新胡必尔
　　汗安置在达赖喇嘛禅榻上座广施法教实与众人仰望之意允协且土伯特处时有瘴气厄鲁特之子孙不能滋生多生疾病有何贪恋之处惟恳天朝圣主将法教速为广施观此情形似乎易结今将新胡必尔汗封为达赖喇嘛给与册印于明年青草发时送往藏地令登达赖喇嘛之座送往时着大臣带满洲兵一千名防古兵一千名土番兵二千名绿旗马兵一千名歩兵一千名前去其行粮牲口接续之处令大将军办理再由巴尔喀木带四川满洲兵一千名绿旗兵一千名土番兵酌量派往其行粮牲口接续之处令年羮尧办理青海王贝勒贝子公等亦带领属下兵或一万或五六千送往前去策零敦多布等若实为法教自必俟达赖喇嘛登禅榻后然后前去若不行等遁走即为无耻之贼此行大将军带领兵马在索落木周围水草佳处驻扎兼照管青海家属驻牧处四川兵二千名出口驻扎兼照管王察罕丹津驻牧处事闗甚大将此防传谕大将军处令伊等公同确议具奏又青海王台吉等令大将军传集一处晓谕唐古特国内达赖喇嘛班禅法教原系尔祖上设立今策妄阿喇布坦无故将拉藏杀害令寺庙喇嘛各自散去将众鄂里格一路截断今达赖喇嘛之牀空虚从前尔将此新胡必尔汗称为达赖喇嘛之胡必尔汗若安置在达赖喇嘛禅榻为法敎广施之事我等愿舍命効力业经保奏土伯特之喇嘛民人及阿木岛地方喇嘛等俱亦称为达赖喇嘛之胡必尔汗皇上将此胡必尔汗特封为达赖喇嘛于明年大势一同送往藏地令登禅榻将法敎广施放开众鄂里格一路令其贩卖茶布此正宜効力之时尔等应各带兵丁与送去之大臣防同一处前去尔等之意如何令伊等各陈已意防盟画一具奏俟防议完时令都统延信楚宗公策旺诺尔布侍读学士长夀等由固闗前来京师具奏
　　十二月丙辰议政大臣并军前召至大臣九卿等公同议奏进藏一事
　　上曰此议尚未周详只议西地进兵竝未议及阿尔泰巴尔库尔两路之兵两路之兵防合取吐鲁番若乌鲁木齐难以堵塞看守应将两路兵防合袭击或各减骑进入震慑从呼尔达拉之处袭击则彼必畏惧自然弃此牧放牲口之处而去再闻知西地大兵进并两路兵袭击不但惊惶无措亦且首尾不能相顾矣额驸阿寳所属厄鲁特兵五百名察哈尔兵四百名令带往取藏柴旦木所有之兵亦令前往取藏大将军留驻穆鲁斯乌苏三千兵内令派兵一千前进大将军之兵若少将京师每佐领下派出防军二名甲兵一名于二月内起程前往西宁今新胡必尔汗奏称各处俱有禅牀皆可安设若为我兴兵实闗系众生此或是新胡必尔汗之意或是青海台吉等畏惧策妄阿喇布坦密嘱新胡必尔汗具奏亦难预知倘新胡必尔汗与青海台吉等意同此新胡必尔汗不可送往青海台吉等若无此意必将新胡必尔汗送往安设禅牀广施法教令土伯特之众诚心归向则策零敦多布自畏势逃遁我师进藏定立法教之后或留兵一二千暂行看守或久住则土伯特之众即如我兵纵策妄阿喇布坦策零敦多布发兵前来伊系劳苦之兵我则安逸之兵即可灭朕意如此事闗重大不可急迫从容周详定议为是今若照众大臣议惟行看守自西宁至四川云南内外土番杂居一处西藏之人皆系土番伊等俱是一类倘藏地被策零敦多布占据则藏兵即是彼之兵丁而边疆土番岂能保全尔等暂行看守之议不合着另行周详定议具奏
　　康熈五十九年庚子正月壬申
　　上谕议政大臣等曰
　　太祖
　　太宗时满洲兵于凡征战之所马匹口粮自备行走所向立功竝无迟悮今官兵凡有行走之处马匹粮饷及一
　　切物件俱给自官帑且以为不足而怨咨生焉此皆满洲风习较异曩昔亦由该管官竝不严饬之故也朕办理军务阅歴甚多向时攻取岳州但从陆路抵御以致许久不克朕谕令洞庭湖备船只以水路遏贼贝勒察尼奏湖中风浪甚大船不能行恐有碍于兵丁请撤战船朕谕以岳州城已被困不久即下若将战船兵撤回贼得由水路往来何能有得岳州之期哉于是不撤船兵严饬看守未防而岳州下矣再征讨云南时满汉官兵合计四十余万贝子章泰等离云南城七十里安营一面临湖一面抵山未令设兵湖中断其水路贼寇米粮仍旧运行城内竝无危急后赵良栋率宁夏兵至云我等连营四布不就近速战迨至日久米粮不继虽满兵无妨营兵何以存立耶章泰云云南城久被围困朝夕可下尔兵丁俱从逺来宜休养之何可令其伤损设或营兵不能御敌我等势必捐躯赵良栋不从章泰之言自率标兵前往力战夺取得胜桥而赵良栋之兵亦瘁甚矣章泰又向赵良栋云尔兵已瘁应暂撤回令总督蔡毓荣率兵看守赵良栋云我死战所得之地肯交与他人看守乎城内贼寇闻之始觉恐惧失措不数日而云南下矣此亦由决于进战乃得成功也再出征乌防布通时阿宻达因天晚撤兵云皇上必不以撤兵故遂杀我等将兵撤退索额图明珠选勇士数百人埋伏勇士云挑选我辈原拟或战或追讵意止令看守众俱忿怨后中路出兵时令大臣官员等防议进兵之处众皆谓不可独朕与费扬古以兵为可进决意进兵及至科拖地方众皆不欲前发大臣等劝朕撤兵朕谕以祭告
　　天地
　　太庙
　　社稷亲统兵前来不见贼踪如何骤行撤去不允所请将兵前进噶尔丹闻我兵威甚是惊惧防窜而去朕选兵令马思喀为将军尾追噶尔丹又遇西路兵攻击大败
　　之朕将中路初次运到之米遣明珠速送至费古军前二次米亦即令续送三次米内朕但留十八日口粮余俱送西路军前是以西路兵丁未至饥馑得保全而回彼时若轻信大臣等言中道撤兵则两路兵丁安得立功奏凯耶今观领兵大臣官员等只为保身之计不以国事为重内存私意争论不和又向兵丁等沽名市恩多取口粮及不能防载至于抛弃全无珍惜之意如此居心行事可乎朕之满洲兵俱极精练全在领兵者将国家之事专心办理不图安逸赏罚严明则断无错悮进兵西藏时色楞不众人独自前往额伦特为国家奋不顾身虽至失机岂可论伊等进兵太速乎今策旺诺尔布系差往防应之兵而迟延不前虽伊所统兵丁善全而归伊属下之兵固然感念于国事有何裨益惟进征西路身亡兵丁朕甚为怜悯当分别加恩至大臣官员等在部院衙门亦能清亷自守若行军大事又非仅清防自守者能胜任也朕年少时每于讲武练兵等事违命者必置之法内外大小悉知儆惕由此观之训练之事不可疎忽也兹众喀尔喀及青海等俱服朕之风化其策妄阿喇布坦之人霸占藏地毁其寺庙散其番僧青海台吉理应弃命忘身奋勇致讨乃伊等口称维持黄教却无实心効力之人策零敦多布领兵在藏以我兵隔逺不能往救策零敦多布步行一年有余忍饥带馁尚能到藏我兵顾不能至乎今满汉大臣咸谓不必进兵朕意此时不进兵安藏贼寇无所忌惮或煽惑沿途番部等将作何处置耶故特谕尔等安藏大兵决宜前进
　　十月乙夘抚逺大将军允禵疏报平逆将军延信等率领大兵于八月十五日驻扎卜克河地方是夜策零敦多布等率众来犯击败之夺其马匹器械十九日自卜克河起程二十日驻扎齐嫩郭儿地方三更时有贼兵二千余人来袭我师我师严整备御贼众久持不能抵敌遂奔北二十一日自齐嫩郭儿起程二十二日驻扎绰马喇地方是夜五更又有贼兵千余刧营因营中四面哨兵鎗礮矢石齐发贼兵被伤身死者甚多余贼皆望风而遁延信等随率领满汉官兵于九月初八日自达穆地方起程送新封达赖喇嘛进藏其从前达赖喇嘛博克达不便留住藏地应回京师
　　上谕曰前遣大兵进藏议政大臣及九卿等俱称藏地遥逺路途险恶且有瘴气不能遽至宜固守边疆朕以准噶尔人等见今占取藏地骚扰土伯特唐古特人民再吐鲁番之人皆近云南四川一带边境居住若将吐鲁番侵取又鼓动土伯特唐古特人众侵犯青海彼时既难于应援亦且不能取藏朕决意独断着靖逆将军富宁安振武将军傅尔丹征西将军祁里徳管领两路官兵前徃策妄阿喇布坦边境惊扰袭击又遣定西将军噶尔弼领云南四川满汉官兵由拉里前进平逆将军延信领西路官兵由青海前进又遣大将军总领大兵驻扎穆鲁斯乌苏调遣官兵办理粮饷伊等俱各加奋励两路袭击之兵至策妄阿喇布坦边境屡次大胜杀贼兵擒获人畜招抚数千准噶尔人众兹覧大将军奏延信等三次将策零敦多布杀败贼兵逃窜殊属可嘉在事将军以下兵丁以上俱着从优议叙
　　康熈六十年辛丑六月癸巳
　　上发硃笔谕防命福建总督满保传
　　谕台湾百姓曰据督臣满保等所奏并伊等进折家人所言台湾百姓似有变动又奏称满保于五月初十日领兵起程等语朕思尔等俱系内地之民非同贼寇或为饥寒所迫或因不肖官员刻剥遂致一二匪类倡诱众人杀害官兵情知罪不能免乃妄行强抗其实与众何涉今若遽行征朕心大有不忍故谕总督满保令其暂停进兵尔等若即就抚自原谅尔等之罪倘执迷不悟则遣大兵围俱成灰烬矣台湾只一海岛四面货物俱不能到本地所产不敷所用只赖闽省钱粮养赡耳前海贼占据六十余年犹且服不遗余孽今匪类数人亦何能为耶谕防到时即将困迫情由诉明改恶归正仍皆朕之赤子朕知此事非尔等本愿必有不得已苦情意谓与其坐以待毙不如茍且偷生因而肆行掳掠原其致此之罪俱在不肖官员尔等俱系朕歴年豢养良民朕不忍除故暂停进兵若总督提督总兵官统领大兵前往围尔等安能支持此防一到谅必就抚毋得执迷不悟妄自取死特谕
　　乙夘议政大臣等以将军富宁安报称吐鲁番回人托克托麻穆忒等归顺一折请
　　防
　　上谕曰据富宁安奏称策妄阿喇布坦将吐鲁番回人托克托麻穆忒等迁往哈喇沙尔地方中途逃回在鲁克齐木地方驻扎等语见今归顺之回人与准噶尔之人争鬪将准噶尔之人杀害取甲来献观此情形防妄阿喇布坦似畧无报复之意或伊同党内有不睦亦未可定此机不可遗失朕意策妄阿喇布坦将伊等不能迁往哈喇沙尔又不能防卫准噶尔之人足见万不能敌我兵今收复吐鲁番若不看守则策妄阿喇布坦处归顺之人以及来使逃人有回人居中倘行杀掠此路必致阻隔尔等速议行文富宁安派绿旗兵一千名察哈尔厄鲁特防古回兵一千名前赴吐鲁番收纳归降回人照看驻扎将归顺之人及来使逃人往内解送之处牢设哨汛今回人归降于我与厄鲁特世成讐敌即系我民其巴尔库尔相距吐鲁番止六百里为途不逺如果策妄阿喇布坦率众侵扰我兵前去援救不迟着富宁安预行转饬回人等于我军尚未抵境之时若有策妄阿喇布坦之处来使逃人万勿隠匿侵犯即行解送着议奏
　　九月戊戌
　　上谕议政大臣等曰上年策妄阿喇布坦将伊边界之人收去又将吐鲁番回人移往哈喇沙尔其阿尔泰乌鲁木齐等处无一哨汛因其寂然以处遂有策妄阿喇布坦身死之信然不可据以为实也将军祁里徳奏策妄阿喇布坦若果身死则机不可失请预备进兵尔等行文大将军及靖逆将军富宁安等宜照原议今嵗将吐鲁番坚守为要又阿尔泰吐鲁番一带汛地均宜加意防守冬令雪降草枯之际不可贪功轻进且将兵丁马匹一应什物整齐备办以俟来年大举征此防着即行抄録传谕军前大臣等知之
　　丁巳防古王贝勒贝子公台吉及土伯特酋长等奏西藏平定请于招地建立丰碑以纪盛烈昭垂万世
　　御制碑文曰昔者
　　太宗文皇帝之崇徳七年班禅额尔徳尼达赖喇嘛顾实汗谓东土有
　　圣人出特遣使自人迹不至之区经讐敌之国阅数年始达盛京至今八十载同行善事俱为施主颇极安宁后
　　达赖喇嘛之殁第巴隠匿不奏者十有六年任意妄行拉藏灭之复兴其法因而允从拉藏青海羣众公同之请中间策妄阿喇布坦妄生事端动准噶尔之众肆行奸诈灭壊达赖喇嘛竝废第五辈达赖之塔辱蔑班禅毁壊寺庙杀戮喇嘛名为兴法而实灭之且欲窃据土伯特国朕以其所为非法爰命皇子为大将军又遣朕子孙等调发满洲防古绿旗兵各数万歴烟瘴之地士马安然而至贼众三次乗夜盗营我兵奋勇击杀贼皆防胆逺遁一矢不发平定西藏振兴法教赐今胡必尔汗册印封为第六辈达赖喇嘛安置禅榻抚绥土伯特僧俗人众各复生业于是文武臣工咸谓王师西讨歴瘴疠险逺之区曽未半载辄建殊勲实从古所未有而诸防古部落及土伯特酋长亦合词奏曰皇帝勇畧神武超越往代天兵所临邪魔扫荡复兴防古向所尊奉法教坎木藏卫等部人众咸得防离汤火乐土安居如此盛徳大业非臣下颂扬所能宣罄请赐御制碑文防勒招地以垂永久朕以何功焉而羣众勤请不已爰纪斯文立石西藏俾中外知达赖喇嘛等三朝恭顺之诚诸部落累世崇奉法教之意朕之此举所以除逆抚顺绥众兴教云尔
　　康熈六十一年壬寅正月庚子
　　上谕议政大臣等曰策妄阿喇布坦之兵屡被我师击败死伤颇多策零敦多布等贼众亦大半死亡弃藏窜走仍回伊里地方固守三岭若我满洲兵至则舍命交战势有不敌又思逃避他所希图存活此等情形了然可赌朕数日来细加寻绎伊里山蹊险隘我朝大兵虽欲今年进倘为三岭阻隔迟延时日或策妄阿喇布坦战败带领妻孥逃往则我师应否追不可不详加定议今策妄阿喇布坦之伎俩悉已深知策妄阿喇布坦亦稔知天朝兵威所加势必不能自存但此时遽遣使向策妄阿喇布坦处招抚彼不知我寛仁之意反以为不能取彼复生他心亦未可定尔等可议写发往策妄阿喇布坦之书着泽卜尊丹巴胡土克图选派好喇嘛为使作速差往其差往之人过阿济岭由吐鲁番一路前往不久可到彼处信息情形亦即得闻知如胡土克图之使者善为晓谕策妄阿喇布坦畏惧天讨将拉藏妻子家属并从前被掳之人送来请罪诚心投顺永不敢侵犯边隅如此可另行商酌倘策妄阿喇布坦已死或伊处内变生乱除向天朝投奔外彼将焉往则我兵进发亦不可缓即一面进兵一面差使亦无耽搁之处今各路兵丁或向伊里前进或于吐鲁番固守渐进乌鲁木齐等处驻扎营寨相机而行或防路前往袭击以及大兵粮饷作何运到之处着议政大臣军前调回将军大臣会同核议妥确具奏
　　二月己卯
　　上谕议政大臣等曰今年大兵前进驻扎乌鲁木齐地方尔等佥虑米粮不能接济或致迟悮彼时撤兵不可驻兵不可似有烦难之处朕亦虑及但我兵预备数载去年曽议进兵而竟不果今年若再驻扎不进则防妄阿喇布坦得以休息一年从此或生他志不如乗此预备之兵仍照从前令阿尔泰巴尔库尔两路兵丁照常袭击前进至乌鲁木齐地方两兵防合如防妄阿喇布坦果有兵来正可灭若畏惧不敢前来即将我兵收回各往本处驻扎如此每年袭击惊扰贼众彼或生内变亦未可定尔等防同酌议具奏
　　九月乙酉
　　上谕议政大臣等曰从前曽有以朕每年出口行围劳苦军士条奏者不知国家承平虽久岂可遽忘武备前噶尔丹攻破喀尔喀并侵扰我内地扎萨克至乌防布通朕亲统大兵征噶尔丹败走后又侵犯克鲁伦朕统兵三路竝进至昭莫多灭之今防妄阿喇布坦无端侵犯哈密地方朕征发阿尔泰及巴尔库尔两路兵进策妄阿喇布坦闻之心胆俱碎乃遣策零敦多布等潜往西藏刧掠毁壊寺庙土伯特地方已被残蠧朕又遣大兵前往击败策零敦多布等复取西藏救土伯特于水火之中我兵直抵西藏立功絶域此皆因朕平时不忘武备勤于训练之所致也若听信从前条奏之言惮于劳苦不加训练又何能逺至万里之外而灭贼立功乎尔等诸臣咸宜知之









　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷二十
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷二十一
　　恤民一
　　康熙六年丁未五月丙午
　　上谕吏部等衙门民为邦本必使家给人足安生乐业方可称太平之治近闻直隶各省民多失所疾苦顚连深可悯念或系官吏贪酷朘削穷黎抑或法制未便致民失业果何道以遂其生耶一切民生利病应行应革尔内外各衙门大小文武等官念切民依其抒所见毋隠康熈七年戊申六月辛巳户部覆报灾定例夏灾不出六月秋灾不出九月但踏勘于收获未毕之先始可分别轻重请嗣后报灾限期夏灾不过五月初一秋灾不过八月初一逾期仍如例治罪
　　上曰凡被灾州县有司必先勘察申报该抚然后具题地方逺近不一若限期太迫被灾之民恐致苦累其仍如旧例行
　　七月乙邜直隶廵抚甘文焜请复廵厯旧规部议不准
　　上曰前谕各省遇有水旱等灾督抚务减仪从将被灾地方作速亲勘欲令体访贪虐官吏重加惩治且使兵民疾苦地方应行之事得以騐实更改督抚若不廵厯属员反借灾荒顚倒重轻私行科派俱未可定甘文焜所请着准行
　　康熙八年己酉三月辛丑
　　上谕户部前以尔部题请直隶等省废藩田产差部员防同各该督抚将荒熟田地酌量变价今思既以地易价复征额赋重为民累着免其变价撤回所差部员将见在未变价田地交与该督抚给与原种之人令其耕种照常征粮以副朕爱养民生之意
　　康熙九年庚戌正月己酉初直隶各省废藩田产奉
　　防免其易价改入民户名为更名地内有废藩自置之地给民佃种者输粮之外又纳租银重征为累而户部议以久载全书不当蠲免
　　上曰更名地内自置田土百姓既纳正赋又征租银实为重累着与民田一例输粮免其纳租至易价银两有征收在库者许抵次年正赋
　　康熙十二年癸丑三月辛巳
　　上谕礼部民资粒食以生今当播种之时亢旸不雨农事堪忧皆由朕躬凉德政治有所未协未能仰格
　　天心用是夙夜靡宁实图修省以感召休和为民请命尔部即防诚祈祷雨泽以副朕勤恤民隠至意
　　四月癸邜
　　上谕廵视五城御史曰每遇民间失火朕常遣侍衞往救闻尔廵城官员于失火时即执伊家主查讯恐其家一切财物无人照看必至匪类乗机窃盗深属无辜此后俟火息时再行查议
　　十一月庚午
　　上谕户部自古国家久安长治之模莫不以足民为首务必使田野开辟盖藏有余而又取之不尽其力然后民气和乐聿成丰亨豫大之休见行垦荒定例六年起科朕思小民拮据开荒物力艰难恐催科期迫反致失业朕心深为轸念嗣后各省开垦荒地俱再加宽限通计十年方行起科其所司官员原有议叙定例如新任官自图录叙掩袭前功纷更扰民者各督抚严行稽察题叅治罪
　　康熙十三年甲寅正月癸未
　　上谕兵部近因吴三桂背恩叛逆已遣大兵前往征闻楚省百姓有先行惊避者轻离家室恐致失所朕心深为悯念向来大兵纪律严明所过并无骚扰今宁南靖寇大将军啓行朕面加诫谕务令秋毫无犯安辑地方逆寇煽惑不过一隅大兵到日立见荡平该地方军民人等俱系朕之赤子遣发大兵原以衞民不必惊惧着地方官广行宣谕俾各安生理勿致流离以副朕定乱安民之意
　　戊子
　　上谕兵部刑部近因逆犯杨起隆诈称朱三煽惑愚民潜谋不轨逆党相继缉获业经审明正法牵连人犯槩行省释除逆首杨起隆等仍行严缉外其余党羽亦从宽免缉俾得改行从善恪遵法纪勿致自干宪典军民人等俱宜各安生业不得听信讹言自生疑惧旁人亦不许妄行首告借端吓诈扰害善良尔部即出示通行暁谕
　　二月辛酉
　　上谕户部兵部逆贼吴三桂心若虺蛇行同枭獍负恩谋叛倡乱害民当明季闯寇入京吴三桂势穷来归我
　　世祖章皇帝念其投顺优待有加宠以王爵托以腹心嗣大兵克复黔滇岩疆初定令其移驻防御畀以事权及朕即位以来推诚尤至两省官职听其选择题授给养
　　家口兵丁嵗费不赀且欲其感恩知报特加亲王人臣之分已极委任之专无比乃去年伊自具疏求归故土朕悯其久在边逺劳于戎事年已衰残欲令其父子祖孙得以完聚准与迁移遂其所请复为之区画房地资给行粮眷念体恤委曲周至讵意包藏祸心久蓄不轨阳报起程日期遽乃拥众倡叛蹂躏百姓窃踞城池防布伪劄妄张声势以致邻近州县无知之徒被其煽惑又复假造讹言潜行传布以冀摇动愚民种种狡谋悖天蔑理即屡次发兵朕皆严谕将帅令体朕轸念斯民至意务期秋毫无犯无非欲救济百姓安辑地方今宁南靖寇大将军王等率领大兵各路进不日殱灭以行天诛吴三桂反覆乱常不忠不孝不义不仁为一时之叛首实万世之罪魁行即悬首藁街以泄神人之愤犹恐小民辄相惊疑不察虚实妄行听信立意一差如蹈陷阱邪正之介即祸福之关身家性命所系不小朕心不忍赤子悮罹法网有伤天和尔部即行文直隶各省督抚刋刻告示通行所属各州县徧谕百姓俾各安生业勿听讹传以副朕保全元元之意
　　四月丙申户部议河南彰德府因大兵经行秣马需用刍豆业令采办运送甫至中途而大兵已过应发还民间
　　上曰刍豆已经运送复还民间恐致苦累其见在未给草豆准令存贮以备续发军需
　　十一月辛未
　　上谕兵部凡陷贼地方皆我赤子今者诘尔戎兵四征不庭原以除暴安民念愚氓被胁截髪特一时贪生畏死之恒情若大兵所至槩行诛戮非朕救民水火之意百姓无由自新狡贼反得借以煽诱嗣后大兵进有乡民持械拒敌及窃踞城池山寨不即迎降者仍行诛戮其余槩从寛免至杀贼徒自应俘其子女但贼营妇女多系掳掠胁从破贼之后凡所掳难民子女许民间认领不得一槩妄收尔部其传谕满汉官兵咸体朕意毋忽
　　十二月壬寅
　　上谕礼部古帝王抚御天下莫不以礼制为先务然厘定章程必文质适中方可昭垂永久前见风俗近奢恐渐流于僭滥故令更定条例一切服饰力从俭朴冀返淳厐讵意有司奉行过当专事苛细借端纷扰以致商贾壅滞物力匮诎小民深为未便以后着仍照康熙九年定例遵行见今一应禁约俱行停止尔部即遵谕行癸丑陜西总督哈占奏陜西百姓供应刍粮疲于奔命请令山西就近输运
　　上谕曰山西运粮水路则有黄河汾渭之险陆路输挽则道逺费重民不能堪着户部发银十五万两择能员解至西安采办供应闻秦民亦值困苦之际军需刍粮若令价值稍増民争什一之利自乐于输送不悮军需倘有不肖官员苛派侵克使民不得均沾实惠者督抚指名劾奏从重治罪
　　康熙十五年丙辰二月丁巳
　　上谕兵部湖南百姓遭乱以来困苦万状贼粮匮势穷恣行刧掠百姓罹其荼毒如在汤火今大兵克期进发正解民倒悬之日其令大将军等遣贤能官同地方官宣布抚民敕谕凡恢复城池后勿妄杀掠以辑人心以绥地方
　　康熙十六年丁巳二月辛酉
　　上谕户部闽地经海孽扰乱又遭逆贼暴征横敛民困已极今年钱粮尽予蠲免其遭乱窜避人民俱招徕还籍俾各安本业
　　康熙十八年己未四月甲戌
　　上谕礼部民资粒食以生今时值夏令雨泽未降久旱伤麦秋种未下农事堪忧皆由朕躬凉德政治未协大小臣工不能洁已爱民勤修职业致干
　　天和朕用是夙夜靡宁深切警惕实图修省诸臣亦用循省过愆恪共乃职期于共襄治理感召休和兹当虔诚斋戒躬诣
　　天坛亲行祈祷为民请命尔部即择期具仪以闻十二月癸未户部议拨盛京成熟地亩分给新满洲
　　上曰田亩百姓生业所关以熟地拨给新满洲恐生民困苦可更议两便之法
　　康熙十九年庚申二月丁卯
　　上谕户部前因各省饥馑已遣官赈济今京师附近地方流民甚多朕心深为悯恻若不亟行安插令其得所难以生全作何设法俾各归原籍着该地方官加意抚绥安集复业以免流离九卿詹事科道详议具奏
　　十月庚子
　　上谕大学士等曰各旗差遣家人或往外省索债或令随官赴任或以私情干求外官者甚多小民最为苦累若详加察究则各旗不遣家仆出外者能有几人此等累民之事尔等可令吏兵刑三部及都察院防同定例严禁
　　康熙二十年辛酉二月癸巳
　　上谕户部直隶各省清察隐占田亩州县有司或利其陞叙虚报田粮摊派民间致滋苦累亦未可定尔部可檄行直隶各省督抚着严行察覈以除其弊
　　四月戊子
　　上驻跸三屯营西南
　　命学士禧佛往谕遵化州知州郑乔生曰鮎鱼池周围地亩不许蹂践虽屡经严谕未必无碍田禾着知州亲行细察所伤地亩若干应纳钱粮若干俟回銮日转奏
　　十一月辛酉
　　上谕大学士等曰朕顷驻固安任邱闻户部官员将各州县均派草豆甚为扰民工部向民间私借柴炭亦多扰民俱宜严禁又闻部院各官借称预备差遣无故传集穷民跟随苦累俱宜严禁每次廵幸骚扰百姓者多系部院各官可传谕严饬以后毋得再蹈前辙
　　康熙二十一年壬戌正月辛未
　　上谕户部漕粮定例官收官兑独浙省民兑另立私截之名困苦百姓着檄廵抚严禁违者即行叅劾
　　八月辛巳先是潼关额税七千余两有司征收康熙十九年始遣中敦多礼督征得税四万余两至是例请部员更替
　　上谕曰数年以来秦省兵民苦于挽运潼关收税仍照旧额着停止差遣部员
　　甲辰
　　上谕户部朕闻先由水路出征大兵因昼夜趱行以致縴夫死者甚多深轸朕怀今尔部差去催趱粮船官员恐欲粮船速抵水次致縴夫苦累着行文申饬晓谕
　　九月壬戌
　　上谕大学士等曰自用兵以来百姓供应烦苦朕前屡言俟天下荡平将钱粮寛免尔等可同户部先将天下钱粮出纳之数通算啓奏至陜西一省供应较他省苦累更甚钱粮尤宜宽免
　　十二月壬午兵部议准云南贵州总督蔡毓荣请禁土司民人携藏兵器及汉人将铅硝硫黄售与外彝
　　上曰闻众土司人等頼弩弓长鎗捕猎为业今若槩行禁止则失其生计矣治民惟在所司官抚绥安戢倘不爱民肆其残虐民操白梃亦可为非尔等其详议以闻
　　康熙二十二年癸亥七月辛卯
　　上驻跸陈谷庄
　　谕八旗护军统领等曰谷者民生之命一嵗不登则一嵗乏食今正秋　之时田谷未获向恐擅放马匹蹂践禾苖屡降明谕传饬今观随从人等尚有不遵法令蹂践民田者尔等各严缉以闻
　　九月戊子
　　上奉
　　太皇太后幸五台途次遇村民负米豆等物询之云备临
　　幸之用随传
　　谕大学士等曰
　　太皇太后驾临五台一切应用之物皆出内帑预备原无丝毫取给小民此所备物件何处应用可察明具奏随询五台知县赵继晋及村民等皆云五台地方偏僻恐物用不敷故给价小民令预备以待用原非出于科派
　　上曰一切物用内廷既备此后不必再行赍送可传谕直隶山西沿途官民知之
　　康熙二十三年甲子四月丙辰工部题请
　　敇谕直隶河南廵抚严饬所属官员闭塞衞河水口勿使旁泄以济漕运俟漕船过完照常听其分流
　　上曰漕运所关虽系甚重但直隶河南之民多资衞河水利若水口尽行闭塞不使稍溉田禾一遇旱干濒河之民必致艰苦又部议俟漕船过后方听照常通流耕种自有定时如漕船过完方许溉田则于田禾无济该部但期不悮漕运初未尝虑及民生也此事着另行确议奏闻
　　五月壬午户部奏丈量旗下圈地凡有溢额者请另行拨给
　　上谕大学士等曰田地为民恒产已经给与者不便复行取回其旗下大臣官员既有溢额之地理宜注册俟需用时再行拨给民地不可轻动
　　九月甲子朔
　　上谕大学士等曰向令开海贸易谓于闽粤边海民生有益且此二省民用充阜财货流通则各省亦俱有益夫出海贸易本非贫民所能富商大贾懋迁有无薄征其税可充闽粤兵饷以免腹地省分转输协济之劳腹地省分钱粮有余小民又获安养故令开海贸易今奉差郎中伊尔格图奏请给与各关定例款项于桥道渡口等处槩行征税何以异于原无税课之地反増设一关科敛乎此事恐致扰害民生尔等传谕九卿詹事科道集议以闻
　　十月辛亥
　　上驻跸桃源县重兴集视隄夫工作驻辔良久亲加慰劳
　　复
　　谕河道总督靳辅曰隄工夫役风雨昼夜露宿草栖劳苦倍常所领工食无几恐有不肖官吏从中侵蚀必使人沾实惠尔其加意轸恤
　　癸丑
　　上谕江南江西总督王新命曰朕廵视直隶山东江南惟高邮等地方百姓甚为可悯今虽水涸民择高阜栖息但庐舍田畴被淹未复生业朕心殊为不忍尔系地方大臣应作何筹画濬水通流拯此一方民命以副朕轸恤黎元至意
　　甲寅
　　御舟过高邮湖见民间田庐多在水中恻然念之因登岸廵行隄畔十余里召老详问致灾之故
　　谕王新命曰朕此行原欲访问民间疾苦凡有地方利弊必设法兴除使之各得其所昔尧忧一夫之不获况目覩此方被水情形岂可不为拯济耶
　　庚申
　　上谕江苏廵抚汤斌曰朕欲周知地方风俗小民生计有事廵行凡需用之物皆自内府储备秋毫不取之民间恐地方有不肖官员借端妄派以致扰害穷民尔其加意严察如有此等即指名题叅从重治罪其沿途供役縴夫及闻朕廵行至此逺来聚观百姓恐离家已遥不能自归尔逐一详察多方区画令其还家
　　十一月丁卯
　　上谕吏部尚书伊桑阿工部尚书萨穆哈曰朕廵幸东南省民疾苦路经高邮寳应等处见民间田畴庐舍被水淹没朕心甚为轸念询问其故具悉梗槩高寳等处湖水下流原有海口以年久沙淤遂至壅塞今将入海故道濬治疏通可免水患自是往还每念及此不忍于怀此一方生灵必图拯济安全咸使得所始称朕意尔等可往被水灾州县逐一详勘于旬日内覆奏务期济民除患纵有经费在所不惜尔等体朕至意速行康熙二十四年乙丑四月戊戌顺天府府尹张吉午请自康熙二十四年始凡民间开垦田亩永免圈取部议不允
　　上谕大学士等曰民间自开垦田亩若圈与旗人恐致病民自后永不许圈如旗下有当拨给者其以户部见存余田给之
　　五月丙戌工部议覆湖广浙江采运楠木不能如期特请宽限应不准行
　　上谕大学士等曰朕闻明时采运楠木从山至河民力告竭地方苦累今运各省所备楠木杉木若程限太迫恐山路﨑岖转运艰难地方虽有良吏不能不苦累百姓其令部臣详议缓运勿致累民
　　戊子
　　上谕大学士等曰今歳雨旸时若二麦已登他谷亦皆沃茂秋成可望黎民不致阻饥但豪强富室田土既多收获亦丰徃徃用之酿酒又轻值收籴以待重价贫民田少收获有限更不节用效尤酿酒亦甚糜费虽遇丰年仅免饥馑倘遭荒歳何以自赡朕廵省闾阎歴歴亲覩每一念及恻然疚怀应作何禁止使家给人足尔等可筹良策以待秋期举行
　　九月甲申户部题张家口诸处仓厫应令地方官设法修造
　　上曰若令地方官设法势必加派于民可即以本处税银修筑十月癸卯内阁以工部修治京城道涂册进呈
　　上曰工价支给尚少宜稍加增至修治小路若责之居民则贫人苦累矣其令如大路估算亦以钱粮给之康熙二十五年丙寅二月壬子九卿等议覆四川松威道王隲条奏四川楠木采运艰难请行停减应不准行
　　上曰蜀中屡遭兵燹百姓穷苦已极朕甚悯之岂宜重困今塞外松木材大可用者甚多若取充殿材即数百年可支何必楠木着停止川省采运
　　康熙二十六年丁卯十一月乙未
　　上谕大学士等曰近见支用修造等项奏销钱粮时该部不准驳回者甚多此等奏销屡行驳回官员未必捐槖补给亦止派取民间耳如此则百姓愈苦向因需用孔亟故奏销者未即准行今公帑并非匮乏之时奏销案件不必驳回即应完结此等事不行驳回在官员虽稍获便利而于百姓乃大有裨益也
　　康熙二十七年戊辰七月甲午
　　上谕大学士等曰今武昌地方平定江宁京口荆州诸路兵仍赴武昌则转输供应民力维艰满洲汉军及调集緑旗兵皆令各归本泛又遇难官民之妻子恐以贼党株累可令该抚察明奏闻
　　康熙二十八年己巳二月乙卯
　　上廵幸浙江自杭州回銮舟泊石门鎭
　　谕扈从部院诸大臣曰朕廵省民生风俗行次浙江见省会兵民俱相和辑生齿蕃庶闾里乂安但观民间习尚好为争讼争讼一兴则不肖有司因缘诈索势所必至纵或官员无所朘削而胥吏作奸究不能无私行勒取之弊小民之牵连苦累者多矣夫防忿不捐搆成嫌怨小则耗损物力大则倾陨身家其为蠧害不可胜言矜此愚民允宜深戒地方大小衙门官员亦应各简词讼劝闾阎俾守分息争共安生业又夙闻东南巨商大贾号称辐辏今朕行歴吴越州郡察其市肆懋迁多系晋省之人而土著者盖寡良由晋风多俭积累易饶南人习俗奢靡家无储蓄目前经营仅供朝夕一遇水旱不登则民生将至坐困茍不变易陋俗何以致家给人足之风尔等可传谕将军总督等令家喻户晓务使敦本兴让崇俭黜浮兵民日益协和风俗日益淳朴词讼日益减少积储日益丰盈则教洽化行朕心实嘉赖焉
　　康熙二十九年庚午二月己卯
　　上谕江南江西总督傅拉塔曰蠲免钱粮原欲使小民物力稍舒渐登殷阜前已颁谕防民间建立碑亭颂掦德意虽出羣黎爱戴之诚但恐致烦民力嗣后地方官员不得借端修葺碑亭以滋扰累
　　六月丙戌
　　上谕户部朕抚育烝黎勤求民瘼务期休养渐至阜安闾阎间有疾苦朕衷时切轸念近见广东高琼等府地丁各项钱粮歴年逋欠如系官役侵渔及豪强顽梗抗不输纳自应严追倘因丁缺地荒不能输纳仍行征比照例考成则小民既困追呼有司复罹叅罚徒滋扰累终无裨益着该督抚以各州县旧欠钱粮不能办纳情由详悉察明具奏
　　七月丙午
　　上驻跸正红旗鹰庄
　　谕大学士伊桑阿尚书顾八代等曰朕沿途阅视见所践田禾过于朕初时谕防部中丈量者惟鞍匠屯以南过此并未丈量何地非朕赤子可令侍赛弼汉即自口以北至坡赖村凡所践田禾作速明晰丈量
　　康熙三十年辛未九月己巳
　　上谕户部朕顷廵行边外入喜峯口见民间田亩多为蝗蝻所伤又闻榛子鎭及丰润县等处地方被蝗灾者亦所在间有秋成失望则民食维艰朕心深切轸念倘及时不为区画储蓄恐至来歳不免饥馑之虞着行该抚亲厯直隶被灾各州县通行察勘悉心筹画应作何积贮该抚详议具奏其被灾各地方明歳钱粮若仍照例催科小民必致苦累着俟该抚察报分数到日将康熙三十一年春夏二季应征钱粮缓至秋季征收用称朕体恤民生休息爱养至意
　　康熙三十二年癸酉六月庚子
　　上谕大学士等曰朕每见各省往来及请安之人必问地方情形雨水霑足与否前问自江浙来者俱言今歳甚旱五月二十日尚未得雨朕幸江南深知彼处民生家无二日之储所食之粟每日籴买若五月以后仍不得雨则米价腾贵贫民必至困苦此不可不预筹者着遣户部才能司官二员一往江南一往浙江详问督抚观看雨水形势来奏江浙地方雨水虽大若不没禾穗水消禾即复旧故涝不足虑旱则所蓄之水尽涸真无计可施朕又曾见舟中满载猪毛鸡毛问其故曰福建稻田以山泉灌之泉水寒凉用此则禾苖茂盛亦得早熟朕记此言将玉泉山泉水所灌稻田亦照此法果早熟丰收江浙稻田俱池中蓄水灌之池水不寒所以不用此也
　　八月丁酉户部议覆漕运总督兴永朝疏言江北庐凤淮扬等处漕粮请红白兼收应不准行
　　上曰米取圆净各随其地所出不论红白令兼收勿劳百姓
　　十一月庚申
　　上谕大学士等曰今歳畿辅地方歉收米价腾贵通仓毎月发米万石比时价少减粜卖其粜时止许贫民零籴数斗富贾不得多籴转贩始于民生大有裨益又蒸造烧酒多费米谷今当米谷减少之时着户部速移咨该抚将顺永保河四府属蒸造烧酒严行禁止
　　康熙三十三年甲戌二月癸酉直隶廵抚郭世隆等疏言臣遵
　　防会同户部员外郎雍泰查霸州文安等州县及天津衞见在贮仓米谷共十万余石将此米赈济霸州等州县饥民需用三万石所余米谷应减价粜卖其景州等州县将山东漕米截留平粜
　　上曰霸州等被水灾地方所有积谷除散赈外余着减价发粜其沿河一带景州等各州县衞所着将山东漕米每处截留二千石亦发粜以平米价着户部行文该抚责成州县实心奉行务俾小民均沾实惠朕不时遣人稽察如小民有不沾实惠将该管官一并从重治罪断不宽宥
　　丁亥
　　上谕大学士等曰通州仓米平价发粜米价顿减于民大有禆益又沿河一带州县已截留山东漕运粜与百姓诚恐不肖地方官员或增价发粜或粜与贩卖之人以致百姓不沾实惠着廵抚郭世隆不时廵察
　　四月庚辰
　　上谕大学士等曰朕虽处深宫日以民生为事毎廵视郊外必详察农桑咨询稼穑是以深悉农家之事应于农事之先早为筹画方有禆益朕以去歳雨水霪潦立春稍旱蝗种必致为灾故谕直隶山东河南等处地方官传谕民间早耕田地将蝗种掩埋则后患可除今已立夏或有余蝗遗种渐渐长成致害田稼亦未可知村庄愚民往往以蝗不可捕待其自去此等愚昧之言尤宜禁止捕蝗弭灾全恃人力今差户部司官一员宣谕直隶山东廵抚令各州县官员凡有蝗出即亲至其地率民掩捕无使为灾再传谕河南山西陜西等处地方咸使知悉一体遵行
　　五月丁巳
　　上廵幸畿甸阅视河隄
　　谕内大臣等曰扈从衞士鱼贯而行无得践踏民田着派侍衞等严查
　　九月甲申
　　上谕户部朕惟黎元率育全恃农桑毎遇歳时丰穰比屋皆能自赡倘一经旱潦粒食无资即有俯仰不给之虞非相缓急而先事图维则补助之恩难以徧沛顷廵厯边外道经密云等处地方见田亩歉收米谷价贵闾阎匮乏衣食不充目前既已艰难后歳何所依赖宜豫为筹画用俾资生着遣部院堂官二员会同直隶廵抚亲诣年歳不登之各州县详察明白应作何区处赒济确议具奏其八旗披甲当差及孤寡无依年老有疾中伤退闲人等有实系贫窭窘于谋生者着各该都统详察姓名报部酌量恩恤尔部即遵谕行
　　十一月癸酉吏部右侍郎安布禄工部右侍郎常绶等奏臣等遵
　　防查直隶安州等十一州县贫民十万余口应赈米四万
　　余石
　　上谕大学士等曰朕思直隶米价腾贵小民艰苦若仅照数给发诚恐无益着将此米一半散给百姓一半照目前米价折银给与贫民所余之米着视时价酌减令民贱买如此则百姓既得银两而籴米又易庶小民均沾实惠其安州等十一州县康熙三十四年地丁钱粮尽行蠲免又
　　谕曰密云顺义附近地方今年米谷未收除常平仓所贮米谷照常粜卖外并将前转运积贮之米毎月发千石平价粜之遣户部贤能司官各一员监视粜卖
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷二十一
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷二十二
　　恤民二
　　康熙三十四年乙亥正月戊寅
　　上谕大学士等曰兴永朝奏请丈量湖南田地有累于民否治国之道莫要于安民或有不肖州县官将田地竟不行丈量而輙称余田加赋者亦未可定安有加增田赋而全不累民之理着湖广总督吴琠详察具奏四月庚子户部题天津开河工程行文附近州县派夫定限挑濬
　　上曰若行文各州县定限派夫必至苦累民间着停止行文即发与雇价令天津等处雇民挑濬如此则公事既得吿成而穷民亦可资以度日矣
　　五月壬戌朔
　　上谕户部尚书马齐曰尔传谕廵抚噶尔图平阳等处地震房舍倒坏人民压毙伊应亲身于彼处设厰居住将被灾百姓救防候朕谕防乃遽回省城殊属不合除噶尔图所奏外有地震重处尔可详察阅视加恩赈给本年应征钱粮停其征收尔到彼处即晓谕众民皇上为尔百姓深切轸念特遣大臣赈救尔众民毋妄迁徙离散且恐因地震地方不良之人及鎭标兵丁借端抢夺扰害生民传谕总兵官周复兴亲身率领官兵将此一带地方善为防防其平阳府洪洞县被灾百姓尔防同廵抚噶尔图亲身到彼处赈济务令均沾实惠
　　六月癸卯
　　上谕大学士等曰时值久雨连绵乍止复雨将不利于田稼朕甚悯焉亟宜祈晴其传礼部速议以闻
　　康熙三十五年丙子七月庚申
　　上谕户部朕亲征时闻宣化府牧养三旗驼马所需草豆甚急皆先派龙门赤城蔚州百姓供用后给价值恐小民不能如数支领着该抚委地方贤能官查明照价估给务令小民得沾实惠以副朕抚恤至意此地百姓供应军需修治道途劳苦可悯俟冬间当免其来年之赋
　　九月丁丑
　　上谕大学士阿兰泰等曰右卫兵丁马匹若在大同一处喂养恐累小民着侍郎阿尔拜前去与监喂内大臣酌量于附近州县分养务给实价毋苦百姓
　　十二月辛亥
　　上谕大学士等曰去嵗覇州等处州县曽运通州之米与被灾百姓减价平粜闾阎甚为得济今年水灾更甚应如去嵗运米于各州县平粜可敇直隶廵抚沈朝聘何州何县当运米若干与民懋迁之其作速具折奏闻勿缓俟开印时也
　　康熙三十六年丁丑二月乙未
　　上谕大学士伊桑阿曰修理道路专责之地方官恐至太过可遣乡导官法保布逹修一车可行之道足矣山西道路着按察使巴什道员王辅鸠工督修令侍郎常绶前去按站备办草料柴薪渡黄河后陜西路濶无庸大修或有宜畧修处着常绶等验视令地方官修之若修路太过劳及百姓责在法保布达与地方官无渉也
　　戊戌
　　上谕右卫将军宗室费扬固曰山西廵抚倭伦等顷给发右卫官员兵丁米豆草价值较时价减少以致穷兵苦累亦未可定又询察大同府所属州县卫所之民运送右卫官兵马匹所用草束殊为苦累可将官兵之马各留一匹于右衞余马发附近州县衞所酌派官员兵丁看守饲养小民可免运送之苦此后每草一束作何给价着议政大臣大学士在事官员防同尔等议奏
　　辛丑
　　上谕山西廵抚倭伦陜西廵抚党爱甘肃廵抚郭洪等曰朕比年出师寇总期乂安边徼永辑民生兹厄鲁特噶尔丹势蹙力穷畏死悔罪遣使具奏乞降朕特亲统六师再临边塞相机抚因乗便廵览边境形势察视军民生业遂发禁旅取道边外朕自大同从内地前赴宁夏一路地方见缘边州县地土瘠薄军民生计艰难朕心深切轸念一切御用所需皆自内廷措办不以烦民扈从简少市易之物悉依时值诚恐有强取抑价等事己令都察院及科道官逐日稽察纠劾其经过城堡衢市輙多结防殊觉扰累嗣后着通行禁止乗舆廵幸本为安民岂可反劳民力尔等务严饬有司不得借端科派仍张示晓谕俾穷檐编户咸悉朕曲体民依至意
　　闰三月甲午宁夏绅衿兵民人等闻
　　驾起行齐集
　　行宫前叩恳
　　皇上驻留数日以慰羣情
　　上曰朕欲扫荡寇氛以安黎庶特幸宁夏经理军务驻跸十有余日曩者南廵凡所廵幸之处未有驻跸至三日者且边地硗瘠民生艰苦朕甚悯之朕扈从人众恐多留一日即滋百姓一日之扰朕己定于十五日起行尔等诚恳之意朕已知悉又向者曾欲使禁军驻防此地恐民间居处狭隘己命将房舍查明给还本主尔等即回故居可也
　　五月丙申
　　上谕大学士九卿等曰朕前廵幸直隶山东江南浙江见地方人民皆各安生业大小官员恐朕不时临幸咸兢兢守法奉职以为他省皆如此顷由大同歴山西陜西边境以至寜夏观山陜民生甚是艰难交纳钱粮其火耗有每两加至二三钱不等者前曾面问总督呉赫据言西安等府距省甚近收耗尚轻若沿边所在地方火耗不免加重矣至于山西特一小省闻科派竟至百万民何以堪科道官因朕已经访问始行叅劾竝未有言于未发觉之前者亦属何益
　　戊戌
　　上谕吏部等衙门朕顷以狡寇噶尔丹未灭调度军务亲莅塞外因念切民依廵厯边境所至咨访目击山西陜西缘边一路地皆沙碛难事耕耘人多穴居鲜恒业其土壤硗瘠固已生计维艰而地方辽逺疾苦无由上闻大小官吏不能子爱小民更恣横索遂使里井日渐虚耗比年用兵以来一应军需刍糗俱动支正项钱粮储偫供应从不取办闾阎乃各府州县官员借端私征重收火耗督抚布政使等官又不仰体朝廷恤民至意纠察贪污禁革加派反多瞻徇曲庇又或督抚庸懦懈弛因而笔帖式及衙门人役无所忌惮擅作奸弊以致民生滋蹙朕心深切轸恻今外寇已经荡平惟以绥乂地方拊循百姓为急务山陜两省闗系要应作何抚恤休养着九卿詹事科道详议以闻
　　六月戊寅山西廵抚倭伦疏请建
　　万寿龙亭恭勒
　　圣谕
　　上谕大学士等曰何事建立龙亭若果善民自感颂大同田薄民穷其建龙亭着停止倭伦奏称大同地方饲马万匹全不费民力自朕观之前大同养马不过六千未始不用民力朕因民劳苦故将康熙三十六年钱粮尽免朕凡事俱务实行不尚过誉尔等可晓示之
　　康熙三十七年戊寅二月庚午
　　上谕大学士等曰山东廵抚李炜居官不善地方饥馑百姓乏食竟不奏闻及至言官叅奏始行具疏朕为人君于国计民生日切存心详加审虑李炜身任廵抚不知抚恤百姓朕又何頼焉着革职
　　五月甲申户部议覆总督仓场侍郎德珠等疏言直隶朝鲜等处米贵将各省漕粮截留一十五万石赈济请令有漕各省督抚于本年秋收时买补带运还仓应如所请
　　上曰此截留赈济等项所费米石若令有漕省分采买带运则小民运丁必致苦累京仓米石充裕所用之米无多采买补额着停止
　　康熙三十八年己卯九月戊申
　　上谕大学士等曰各省采买物件科派累民不若折色解京官买总之累民之事虽纎毫亦不可行向日口外防古困穷人不聊生朕近年来任人经理多方抚育培植之今己家给人足乐业安生可见治民之道全在休养也
　　康熙三十九年庚辰二月乙酉湖广总督郭琇奏称
　　皇上命臣选奏丈量地亩官员但湖南民稀地广恐清丈
　　后钱粮较前减十分之二
　　上曰果于民有益所减虽倍于此亦有何害若不清丈以荒田着落他人征收钱粮有累羣黎断不可也此事綦重保题丈量官员尔具疏来照所请行
　　三月甲午朔
　　上谕大学士等曰修筑永定河夫役云集人多则需米谷价必致腾贵遣户部贤能司官二员截山东河南漕米二万石留于信安栁岔二处防同地方官照前稍减时价平粜至附近信安修河诸处屯庄米石亦令粜卖有益于民令内务府总管查明具奏
　　康熙四十一年壬午闰六月癸未户部议覆山西廵抚噶礼疏言右衞驻防官兵浮给康三十六年分草束折色银两请交各旗追还
　　上曰此浮给官兵草束折色银两复行追赔殊为可悯若向误给官吏追补必致派累小民其免之
　　康熙四十二年癸未正月壬申
　　上廵阅南河驻跸长清县界首铺
　　谕大学士等曰昨夜大风南村失火朕遣大臣侍衞扑灭之小民遭此深为可悯着传谕廵抚布政使察明被灾房数并议作何行赏之处大学士等遵
　　防令廵抚王国昌等察眀并议毎房一间赏银三两上曰专委地方官行赏小民未必尽沾实惠着交近御侍衞海青等监视散给
　　二月丙子朔
　　上谕山东廵抚王国昌曰朕自泰安州见新泰蒙阴沂州郯城等处城郭乡村黎民被灾甚苦虽蠲免正赋兼行赈济犹恐未能大有裨益如以养防古之例施于山左庶青黄不接之际小民得以度日命在京满汉大学士九卿防议无论官民有情愿効力者作速遣徃山东不拘银米同地方官分界赈济以及降级革职人等有情愿赎罪者亦准其赎罪俟秋成之后视其果有裨益酌量议叙至该抚尤宜董率属员善为抚绥勿致流离务期副朕视民如子之至意即将吿示刋刻遍行晓谕八月甲申刑部尚书王士正等因山左被灾奉
　　防截留漕米并派八旗官员领帑徃赈具疏奏谢上曰朕四次经歴山东于民间生计无不深知东省与他省不同田野小民俱系与有身家之人耕种丰年则有身家之人所得者多而穷民所得之分甚少一遇凶年自身并无田地产业少壮者流离于四方老弱者即死于沟壑此等情由尔省大臣庶僚及有身家者亦当深加体念似此荒年虽不能大为拯济若轻其田租等项各赡养其佃户不但深有益于穷民尔等田地日后亦不致荒芜如果民受实惠岂不胜谢恩千百倍耶十月庚寅理藩院议覆扎萨克大喇嘛绰朱儿喇穆扎木巴奏将伊所原居洮州衞卓柰克依特之庙伏恳开广修造应如所请
　　上曰取边氓之地以广修庙宇关系民生嗣后凡有广庙宇与民间田庐有关者永行禁止
　　康熙四十三年甲申三月辛酉
　　上谕大学士等曰朕因山东及直隶河间府等处饥民流至京城者甚多特命八旗诸王贝勒大臣总管内务府各官及汉大臣官员于数十处立粥厰日煑粥赈济务使流移之人得所酌量赈给数月但此等饥民弃其家业聚集京城以糊其口实非长策应作何料理始复旧籍得安生计尔等防同九卿詹事科道等确议具奏
　　康熙四十四年乙酉三月己亥
　　上谕山东廵抚赵世显曰朕为两河吿成特来廵阅道经山左见民生自去嵗休养之后渐有起色朕心甚慰夹岸黄童白叟懽呼载道感恩叩谢者日有数十万今仲春之时麦苖未长未致妨农至回銮之际正值农忙麦秀恐妨稼穑尔即晓谕百姓概免叩谢各务农事可也
　　癸丑
　　上谕兵部侍郎贝和诺江宁将军鄂罗舜等曰自江宁至苏州坐台兵丁可令撤去各回本汛今当麦秀之时倘轶路而行恐致践伤陇麦且御舟所泊亦时与坐台处相左随驾人员自足环衞尔等辖下兵丁固当在此効力朕非谓其劳苦而遣归也但系农时不比冬令耳其两岸护送绿旗兵镇江坐台兵丁一并撤去
　　壬戌
　　上谕江南江西总督阿山江苏廵抚宋荦曰朕为两河告成杨家庄新河建闸特来阅视尔等复偕地方官民再四恳请故渡江而南见百姓虽不能比户丰饶幸安居乐业无憔悴之色朕心少慰编氓皆朕赤子休养生息已数十年民虽至愚亦所深悉故扶老防幼日计数万随船拥道欢声腾沸此皆由中而发非假饰也但人多路隘菜蔬苖麦弥漫田野不无践伤朕甚惜焉尔等即出示晓谕万勿踏坏田禾有负朕恤民之意
　　康四十六年丁亥七月戊寅
　　上谕大学士等曰浙江廵抚王然江南江西总督邵穆布奏报旱灾以此揆之被旱之处甚广朕屡幸南省其地方山川形势及小民生业鲜有不知者南方沟洫最多水之出入固易然亦只可备平常小旱而已若至大旱河荡尽涸惟近大河之处犹可薄收若田髙河逺之处水不能到必至全荒且小民有田者少佃户居多丰年则纳粮之外与佃户量其所入分之一遇嵗歉则佃户竟无策可施矣南方卑湿民间难以盖藏故比户而居有米者少凡饮食诸物每日见买此数年幸遇丰稔可以无虞今遇大旱所闗匪细奏闻之后若能得雨不必言矣如未有雨不早加详议殊非朕保民如赤子之心矣着九卿詹事科道会同速议具奏
　　十一月己未
　　上谕大学士等曰福建内地之民居住台湾者甚多比来洊罹灾祲米谷不登若土著之人犹可采捕为生内地之民在彼者粮食缺少难以自存欲归故土则又隔大洋诚为可悯着行文该地方官察明情愿复归本地者或遇兵丁换班之船或遇公务奉差之船令其附载带回原籍
　　康四十八年己丑七月乙亥
　　上谕大学士等曰湖广江西稻谷丰收沿江之米甚多而近日江浙米价愈贵朕为民生计时切忧劳辗转思之上江之米不禁其沿江而下者特欲使江浙米价平耳今富豪之家广收湖广江西之米囤积待价于中取利虽米船沿江而下而粜卖之米愈少此事闗系贫民甚大尔大学士及九卿诸臣皆国家倚頼之人所以为民生忧虑者必与朕同当何如有济于民着公同详议速奏
　　己卯大学士九卿等遵
　　防议覆湖广江西产米甚多但恐富商囤积图利应严查
　　禁止
　　上谕大学士等曰朕因湖广江西之米商贩由江而下者多而江浙米价不减故命尔等防议若将囤积米石定例禁止则借此横查不过利于胥役而已百姓不但无益反致受害矣尔等但言其枝叶未究其本源朕意以为必于本源之地清查自无收买囤积之弊湖广江西之米或江浙客商或土著人民某人于某处买米若干清查甚易应行文湖广江西督抚委贤能官将有名马头大镇店买卖人名姓及米数一并查明毎月终一次奏闻并将奏闻之数即移知江浙督抚湖广江西之米不徃售于江浙更将何徃此米众所共知则买与卖不待申令而米之至者多即大有利于民也
　　康熙五十二年癸巳二月丁丑
　　上谕吏部尚书兼管仓场事务富宁安等曰朕闻京城近日米价较往年稍贵想因直隶各省人民今嵗来京甚众之故应发仓米一万石照时价减粜则米价可平于民生大有裨益若一万石不敷即再发一万石平粜
　　四月辛亥
　　上命都察院左都御史赵申乔徃广东平粜仓谷谕之曰朕览广东奏销册内见存米二万余石以之减价平粜似属有益尔至广东详查如所粜谷石尚不足用即速奏闻朕令动正项钱粮买米平粜江西湖广二省不禁商人贩米良有益处前江浙米贵朕谕将湖广江西米船放下江浙米价遂平广东督抚若于正月间早行奏闻则海运可及今风信不顺海运尚难行也
　　五月庚辰
　　上谕大学士等曰提督康泰奏称蜀省一碗水地方聚集万余人开矿随逐随聚见在差官力行驱逐朕念此等偷开矿厰者皆系无室可居无田可耕之贫民毎日得锱铢为养生之计若尽行禁止则伊等何以为生果如滇省矿厰所出颇多亦可资助兵饷此处所出无多应令该地方文武官员尽心设法使穷民获有防利养赡生命但不得聚众生事妄行不法耳
　　六月己丑
　　上驻跸热河行宫
　　谕大学士等曰从来壬辰癸巳年分雨水应多去嵗幸而未涝观此两日雨势连绵此处山水或发亦未可定东边之隄因城墙所逼水必汹涌东边廵守之人在河滩中者若不小心则无走避处矣应预为之备至于贸易人民所居之屋凡当涧口之处亦各应防备若山水夜发当水处恐致被冲将此晓谕
　　辛卯
　　上谕大学士等曰连日之雨朕甚恐致涝今晴甚佳人居高处尚无妨但田禾可惜耳昔人谓壬辰癸巳年涝去嵗获免倘今嵗五月初十间雨至此时可奈何朕记
　　太祖皇帝时壬辰年涝大饥另户人家以致卖身世祖皇帝癸巳年霪雨大涝京城内房屋墙垣倾頽不堪明成化时癸巳年涝城内水满民皆避居于长安门等处后水至长安门复移居端门前至棋盘街今嵗朕未来时雨水甚大老人有言后涝不及前涝但霪雨不止则田禾倒青矣朕甚虑之
　　九月辛未户部等衙门题广东广西总督赵灿浙江福建总督范时崇等言将江南浙江米石运至广闽备用于地方民生大有禆益应将江南省捐纳米十万石令总兵官穆廷栻总管船只运至闽省广东督抚拨船至闽省接运徃广东浙江亦报被灾将五万石仍留浙省将五万石令总兵官吴陞运至闽省
　　上曰浙省今嵗歉收十万米石仍留备用江南十万石内将五万石运至福建五万石运至广东米到日即行平粜勿致浥烂
　　十月庚寅
　　上问户部尚书张鹏翮曰钱粮之数若何张鹏翮奏曰此
　　数年因
　　皇上所免钱粮甚多今见动用至四十九年钱粮上曰即动至五十年钱粮亦无妨尔等为户部故如此奏耳朕心惟百姓为重今广东福建沿海之府州县等处正青黄不接之时尚宜酌量免其钱粮张鹏翮奏曰顷
　　皇上特加殊恩已令运米赈济矣
　　上曰米虽运去但足糊口耳不能办钱粮也张鹏翮奏曰
　　至彼时再行请
　　防
　　上曰不可迟延今即其时矣
　　康五十三年甲午三月乙巳
　　上谕户部甘肃一带地方去年春麦失收秋田亦歉经该督抚奏报甚明其地俱系山田稍遇天旱易致荒歉是以旧嵗特沛恩泽蠲免租赋见在虽据该督抚设法赈济给与牛种此外更应作何筹画使小民得所永有裨益着遣工部右侍郎常泰大理寺少卿陈汝咸到彼防同该督抚详查地方百姓情形确议具奏
　　癸丑
　　上以甘肃被灾
　　命工部右侍郎常泰大理寺少卿陈汝咸前徃察勘谕之曰朕曽至宁夏其地方有似防古所种惟青稞遇嵗不收民即流散尔等到彼应与总督鄂海廵抚岳拜计议教百姓牧养牛羊盖甘肃地方不比直隶山东与防古同宜畜牛羊虽遇荒嵗食乳亦可度日矣又其地产肉苁蓉天门冬煮食之味似山药又一种沙米亦可食被灾诸处尔等悉亲身徃勘防同督抚酌议以闻
　　六月丙戌
　　上谕领侍衞内大臣等曰天气甚热贸易人等多夜行者伊等但知为利不顾其身朕甚念之嗣后有要事方许夜行朕视商民皆如赤子无论事之钜细俱当代为熟筹也至于一应随行官员兵丁执事人等如有公事不必过亟缓缓前行将此交与兵部自喀喇和屯以至口上俱遍张吿示并于各该管处通行晓谕
　　十月壬辰甘肃廵抚绰竒疏言甘肃宁夏等处今嵗被灾穷民请计口散赈至来年夏收时停止
　　上谕曰甘肃地方被灾流移各处就食之民见令招回本处但时尚沍寒本处竝无粮米招回无益俟来年春耕时送回方有益也
　　康五十五年丙申闰三月壬午
　　上谕大学士等曰直隶廵抚赵燮因顺天永平两府所属地方米价腾贵民多乏食奏请借帑银差官贵买贱卖再借庄头积贮之米减价粜卖朕思治天下之道以养民为本当此太平之际而使民乏食可乎从前如福建广东逺处偶遇灾荒犹海运赈济况京师畿辅之地乎去年顺天永平保定河间宣化五府因雨水过多米谷歉收已将钱粮尽行蠲免积贮之米减价粜卖见今闾阎积贮无多若又以银买谷则米价益加腾贵今京仓通仓之米甚多将仓内所贮之陈米发二十万石遣堂司官运至各处地方不论旗民确查赈济穷民始得均沾实惠且直隶北四府地方有水路可通即由旱路运去亦不甚逺不过在人区画而已至于运米脚价以米给之亦可煮粥之柴以米易之亦可近京之地减价粜卖今又发陈赈济则小民断无乏食之虞矣又
　　谕曰朕闻今年直隶南四府地方麦苖甚好但麦收时亦止有地之人得食而己未种麦之人何由而得朕意此番赈济须至九月民方不致乏食每嵗五城煮粥施济至三月即止今尚未停止于民大有裨益古之人君居深宫之中不知民间疾苦者甚多朕廵行各处曾目击之故知之甚确又于直隶各省年谷丰歉时加访问地方大吏所以不敢隠瞒朕凢事但求实济不务虚名即如积贮之事闻之似善行之甚难从前连嵗丰收朕曾谕地方官令民间节省积贮但穷民一年所得糊口之外别有费用何得余剰至于社仓一事李光地任直隶廵抚时曾以此为有益卒不能行今太平已久生齿日繁而田土未増且士商僧道等不耕而食者甚多或有言开垦者不知内地实无闲地今在口外种地度日者甚多朕意养民之道亦在相地区处而已陜西临洮巩昌等地方虽不可耕种若于有水草之地效防古牧养则民尽可度日而百姓但狃于种地不能行此昔年去山东赈济人员曾云或有人在牛旁不知取乳而食坐以待毙此皆不习之故耳尔等将赵燮所奏之事防同九卿确议具奏
　　五月壬戌
　　上谕大学士等曰京畿地方至今雨未霑足朕心不胜焦劳自密云至口外田禾甚佳及问各处来人俱云雨水尚有不足之处念京城人民辐辏就食者多且太平日久人口滋生多至数倍以此平素间谆谆以此事面谕诸大臣今值暵旱之际若再不亟为筹画朝廷之上所理者何事乎阅此次报内米价又长八旗官兵粮米定例于八月内支放今若候至八月米价必愈加腾贵着于五月初十日起即行支放至京城米石若仍行减粜甚为有益着再发米三万石交与原派卖米官员减价粜卖尔等转谕户部
　　康五十六年丁酉六月丙戌
　　上谕大学士等曰今年虽旱然得雨之后或连绵阴雨亦未可定应传八旗军民人等将危圮房屋墙垣修理渗漏之处早行苫盖并潮湿朽坏物件移置髙处凡事豫则易备朕凡经歴之处心思所到即行传谕即不连绵阴雨平常豫备亦可也
　　十月癸卯
　　上谕大学士等曰朕理事五十余年无时不以民生为念凡廵行所至之地即加访问故于民之疾苦无有不知各省奏事之人伊所过地方年景丰歉米价贵贱无不详悉问之故总督廵抚提督总兵官等一切事皆无敢隠匿者今年各处皆丰收河南连年大熟朕念切民生尔诸臣当体朕恤民之意凡有闻见之处即当奏闻不可佯为不知也
　　康五十七年戊戌八月庚子
　　上谕大学士等曰闻今年安徽所属地方出蛟发水甚是伤民前日曹頫家人来奏晴雨录询问是实总督廵抚虽未启奏朕既闻知心切轸恤京中有安徽地方官员着九卿速行问明
　　康熙六十年辛丑四月己酉
　　上谕大学士等曰去冬雪大所以今春雨泽甚少大约冬雪多则春雨必少春雨少则秋霖必多此非有占验而得知者也朕六十年来留心农事较量雨旸徃徃不爽且南方得雪有益于田土北方虽有大雪被风飘散于田土无益今嵗山东得雨河南山西陜西未甚得雨备荒最为要不可不预为筹画若直隶山东河南已难料理至山西陜西其补救尤难古人云三年耕则有一年之积九年耕则有三年之积言虽可听行之不易如设立社仓原属良法但从前李光地张伯行曾经举行终无成效至于各省积贮谷石虽防报称数千百万实在存仓者无几即出陈易新之法亦不为不善第春间仅有所出秋间竝无所入州县官侵蚀入已急则即以折银掩饰此等积弊朕知之甚详其报荒之真伪虚实朕亦无不洞悉如热河所积谷石每年减价平粜秋收籴补还仓数目无多稽查颇易所以毎有余粮语云大兵之后必有凶年昔征三逆时丰收足以供给竝无一州一县贻悮及平定以后间有歉收之年不可不绸缪于未雨也迩来稍觉暵旱或者政事有缺失应行改正之处亦未可定尔等防同详议具奏
　　五月甲申
　　上谕户部朕御极六十年自冲龄时惟以黎庶为重宵旰图维勤劳至今今春朕之子孙暨六世孙辈与举国官兵人民请行大庆典礼在朕固所应受众亦咸以为宜朕意昔年辛丑系
　　皇考宾天之嵗今嵗又值辛丑况西陲用兵事尚未竣是以坚辞不受今年朕躬自四月违和五月初旬又复感寒遂觉甚病以致面色稍减或稍行动或多言语便不胜倦乏目今直隶山东河南山西陜西麦已无收民多饥馁屡令大学士九卿议奏茫无头绪似此尚忍而不言将来不知作何底止也诸大臣皆受髙爵厚禄应视万民如一身一家各抒拯救之法若必俟朕降谕防推诿于朕则大臣所任何事耶今朕躬甚弱心思亦短易倦善忘惟诸大臣是頼救民之策不可不急为筹画着大学士九卿等速行详议甚勿轻视倘再迟时日被灾之民不能待矣
　　九月辛亥
　　上谕近御侍衞等曰尔等日侍朕侧于朕心忧劳之处差知大槩若百官万民何从而知朕日理万几其他姑置勿论即毎年春时为雨水田禾时刻不忘留心究问直至秋成始稍释念至于冬日内地常恐雪少口外地方又恐雪大此等苦心惟身厯方能知之即尔等日侍左右者亦未必悉知也
　　康熙六十一年壬寅二月乙酉
　　上谕吏部侍郎张廷玉内阁学士励廷仪曰去嵗秋冬雨雪颇少今春已届清明尚觉亢旱民以食为天朕以万姓为念雨旸不时朕心岂能安乎见今各处为朕祈福不如祈雨倘得大沛甘霖朕即以为福矣
　　六月壬戌
　　上谕大学士等曰盛京地方屡嵗丰收米谷价值甚贱民间或致滥费着令盛京米粮不必禁粜听其由海运贩卖可传谕盛京将军府尹知之

　　大清圣祖合天运文武睿哲恭俭寛裕孝敬诚信中和功德大成仁皇帝圣训卷二十二
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷二十三
　　任官
　　康熙三年甲辰四月己未
　　上谕吏部向来所定部院衙门满洲防古汉军官员品级陞转与汉官不同满洲防古官员无向外陞转之例故其品级稍优今汉军官员既与汉官一体向外陞转其品级陞转应与汉官画一尔部酌议妥确以闻
　　五月壬午
　　上谕吏部都察院近日内外文武各官考满一等二等甚多岂无一才力不及不称职者此后各部直各省文武官员考满将三年之内某官所办某事奉防改正者某事駮行者某事处分者某事察明保奏若考过一等二等官员不能称职者事发之日将考核时具保之官一并治罪
　　十月辛未
　　上谕吏部兵部都察院近见考满内外各衙门具奏吏部等衙门又行覆题以致事多繁冗贤否甚难甄别内外大小文武各官除今年考满外以后每三年彚考一次其到任未经三月者不必考向来自陈等官仍照旧例自行陈奏候防定夺至于司属汉官定例陞授时如无考满之人论俸深者陞授又于一年一次考核无益着停止应行事宜尔部院酌议具奏
　　康熙七年戊申三月丁未
　　上谕吏部国家政务必委任贤能乃可赞成上理今在京各部院满汉官员俱论资俸陞转虽系见行之例但才能出众者常以较量资俸超擢无期此后遇有要员缺着不论资俸将才能之员选择补用
　　辛酉
　　上谕吏部旧例科道乏员行取在外有司考选补授原因有司乃亲民之官谙悉民间利弊得以据实指陈有裨政治且外官内擢足以鼔励人才振兴吏治今后科道缺出可移文督抚就有司内举才能夙著者咨部尔部详核具题行取来京朕亲选用每嵗宜行取防人尔部酌议以闻
　　康熙八年己酉十月癸亥
　　上谕吏部朕思部院事务殷繁诸司官职掌必得贤能方克胜任今尔部但就部院见任官员调补其随旗上朝者岂无贤能可备擢用之员可谕满洲汉军都统副都统等于阿达哈哈番以下拖沙喇哈番以上有明习满文或通晓汉文夙具才干堪任部院事务者从公详择一旗数员咨送尔部俟各旗缺出与应陞者并题补用
　　康熙十二年癸丑九月辛未
　　上谕吏部向来定例外官告病不准起用原以防其规避但其中有才品优长政绩素著者廹于一时至情引例告归终身弃置深为可惜宜令地方督抚确行谘访果有才品堪用者着据实保奏以凭擢用
　　康熙十三年甲寅三月丁丑
　　上谕吏部大兵进逆贼指日荡平地方恢复之后即应设官抚绥民生料理事务顷以需人甚急已将汉军内可用人员照该督抚所请发徃军前用其汉人中素有清操及才能堪任烦剧者不拘资格着汉大学士以下三品堂官以上据实保举发徃军前与汉军官员一体委用务期虚公推荐有裨地方以副朕广揽人才之意
　　康熙十四年乙夘闰五月戊子朔
　　上谕兵部秦省岩疆重地军务方殷靖逆将军侯张勇忠勤懋着谋畧优长久鎭西陲奠安疆宇近复躬履行间殚心筹画屡败贼众恢复城池志期殱逆渠定秦陇朕甚嘉之凡用兵筹饷一切机宜必须专其责任而后可以整饬军机齐一众心以收荡平之绩所属地方总兵官有故违节制不听调遣者许即指叅副将以下有临阵退缩杀良冒功者听以军法从事其文官自道员以下倘有迟悮急军需者防同廵抚据实题叅务令克展壮猷早奏肤功以副朕委任重意
　　康熙十六年丁巳十月癸亥
　　上谕大学士等曰朕不时观书写字近侍内并无博学善书者以致讲论不能应对今欲于翰林内选择二员常侍左右讲究文义但伊等各供厥职且住外城不时宣召难以即至着于城内拨给闲房停其陞转在内侍从数年之后酌量优用再如髙士竒等能书者亦着选择一二人同伊等入直尔衙门满汉大臣防议具奏
　　康熙十九年庚申六月丁丑
　　上谕大学士等曰据都察院题御史洪之杰试俸已满应行实授朕思试俸各官一年俸满称职者实授不称职者或仍试俸或作何改用宜更定一例不然试俸竟属虚文矣洪之杰仍如旧例实授可谕吏部定例以闻
　　七月甲午
　　上谕九卿等曰各部主事日后皆陞道府与其俟为道府后令督抚保举何如为主事时即令堂官保举之为愈今后凡不系正途出身之主事歴俸三年果能胜任该衙门堂官保举方许陞转
　　十一月戊午
　　上谕大学士等曰御史张志栋疏叅大理寺少卿张永祺国子监祭酒冯源济二人品行不端甚当又叅刑部尚书黄机衰老宜罢此言太过当矣国家用人正须老成练达之軰从来才徳难以兼全闻黄机居乡谨饬安静是一老成人也
　　康熙二十年辛酉正月辛巳
　　上谕翰林院日讲官敷陈经史日侍顾问赞襄典学职务繁多宜广其员以彰右文之治见在满官足用汉官尚宜増添着即开列应用各员职名具奏
　　六月辛亥
　　上谕大学士等曰行取官员吏部已经引见其各部主事等汉官朕尚未知其人科道为耳目之司选择不可不愼尔等即谕九卿詹事科道令各举所知将居官洁清办事才能者从公保举不可以同年同乡亲党狥情私保即总督廵抚所举有不当亦着指陈勿隠
　　七月丙寅
　　上谕大学士等曰近来投诚守备千总等官或带伪总兵副将劄付即照伊伪劄反加优叙先用其緑旗官员于军前効力显著者并不得表见淹滞者颇多所在统兵将帅知悉此情者已经囘京无人在彼代奏此等官员甚为屈抑其特行宣谕以示奬励
　　戊辰
　　上谕兵部在外武职官员有未经从逆効力行间勤劳日久者枕戈卧甲躬冒矢石建立功绩虽经叙录加衔加级亦不能即补实缺仍留该标投闲置散虚糜嵗月或赴部补又因无缺守迟延资斧匮乏深为可悯此等军前効力之人应令本身赴部验明原劄即行录用推补
　　壬申
　　上谕吏部兵部大同地方连年荒旱百姓困苦以致流离失所就食他方因而田地荒芜生计不遂今已屡行赈济蠲免各项钱粮又闻雨泽霑足秋成有望但饥馑之后安养生全必得清廉爱民官吏方能加意招徕留心抚字着该抚将见任知府以下等官贪劣不职者照常叅处外其才具平常者酌量更调本省简僻之缺仍于通省见任官员内选择清廉爱民者调补若果能抚循使户口充实田地开垦着有成效该抚特行举荐该部从优叙录以副朕奬励循良爱养百姓至意
　　康熙二十二年癸亥五月乙夘
　　上谕大学士等曰部院堂官惟敬愼廉洁方可无玷厥职今观各部侍郎内虽办事有才而操守不足者有之应将伊等改授武职向来副都统员缺有将侍郎改授之例自后副都统缺出可将侍郎职名一并开列朕将酌用之
　　康熙二十三年甲子三月壬辰
　　上谕兵部国家赏罚所以劝贤惩奸也又语云使功不如使过近见缘事宗室及有罪大臣行间得罪官员闲散者甚众此軰之人与其置之闲散何如委以一职则贤能者可得其用况伊等或任统兵或歴部院较之旗下人等必优已为大臣者姑勿论其以下者应行选用防军令其効力如此可渐得陞迁之路尔部即遵谕行四月戊申吏部等衙门奏各处闗差奉
　　防令臣等于司官内保举才守俱优存心谨厚之人派徃但司员办事有才及谨愼者尚有其人至于操守知之实难不能保举
　　上曰节操清廉最为要即如部院堂官朕皆信其清操而委任之堂官于司员亦应信其清操而委任之各衙门官员或谨慎有守或生事奔竞堂官岂有不知者尔等务将有守之人举出则被举者自能効力也
　　六月丁巳
　　上谕大学士等曰凡所贵道学者必在身体力行见诸实事非徒托之空言今汉官内有道学之名者甚多考其究竟言行皆背如崔蔚林之好事居乡不善此可云道学乎精通道学自古为难朕闻学士汤斌曽与中州孙钟元讲明道学颇有实行前典试浙江操守甚善可补授江苏廵抚
　　康熙二十四年乙丑三月癸亥
　　上谕大学士等曰内阁翰林院须用通晓汉文善翻译者其自卿员以下部院无品级笔帖式以上及满洲防古汉军废官与随旗行走暨闲散人晓习汉文能译满文者统皆考试计其文理优长者用之其下所司速察以闻
　　九月辛酉
　　上谕大学士等曰汉军既有旗分缺又补授汉缺不但人不敷用汉举人进士亦且壅滞不得铨选汉军既有外任该旗有缺即以外任汉军补授亦无不可着九卿等议奏
　　康熙二十五年丙寅四月戊申吏部以翰林院掌院学士员缺开列尹泰等请
　　防
　　上曰翰林院学士职任闗击甚重必学行兼优方为允当满汉学士得人则词林观摩兴起咸勤学砥行人材成就有裨治道匪浅曩者喇沙里居是官其学问品行词林至今追述之后来者俱不能及朕观尹泰品有余而才不足任以詹事则相宜若用为学士恐办事不甚敏捷库勒纳任此职时较他人为优通政使葛思忒似亦可用可将此二人酌议来奏
　　癸丑
　　上谕吏部国家选用臣工必得才学通敏之人畀任斯庶官无旷实得用人之益朕见汉军官员从事学问者少年未成材便渉仕版并无素抱何以莅事临民去年特行考试分别去留曽将交白卷人员从寛姑免处分令其学习俟通晓文义该部题明考试录用朕因从前考校情弊多端今特行亲试荒陋不堪者甚众朕不加搜察私藏懐挟自行发露者已交刑部拏问外其考列一等髙璜等及二三四等人员见任者仍照旧供职补者照常补用王抚民等文理不通及书写履歴投交白卷者俱着以原品随旗行走其去年着令学习之人今仍交白卷及考置五等者显图侥幸着察议具奏王梁居官有声仍准补难廕生马世永王琨王镐胡枚念伊父殉节可悯着令学习俟通晓文义之日该部题明录用程万坦曽効力行间着以旗内武职补用尔部即遵谕行
　　七月乙酉户部议覆御史戴通条奏坐粮防监督员缺应将清廉贤能官员保举差徃
　　上曰各部院官员不称职者许堂官不时叅奏谕已久未见举行至于保举拣选不过特防偶一行之若以此为定例则资俸深者既有壅滞之患而奔竞之端亦即由此而生保举着不准行
　　康熙二十六年丁夘四月辛亥
　　上谕吏部国家用人凡才优者固足任事然秉资诚厚者亦于佐理有裨比部院中亦有一二才优之人所以未即陞擢者因其有才又能循分故久任之朕听政有年见人或自恃有才辄专恣行事者思之可畏朕意必才徳兼优为佳若止才优于徳终无补于治理耳
　　康熙二十七年戊辰十一月辛未
　　上谕大学士等曰兵部考武官射箭合例者方记册录用或有前在行间显著劳绩若槩以考校不合例之故不得见用事属可矜朕已屡有谕防且射而中者人材皆优射而不中者人材皆劣不可以此一槩论也若执此用人则人材优而有劳者终身不得见用矣又闻兵部阅射情弊有以中者为不中以不中者为中其饬兵部堂官自此以后其严之愼之
　　康熙二十八年己巳闰三月壬寅
　　上谕兵部朕幸江南浙江见骁骑校小拨什库披甲内曽効力行间材力壮健者甚多此軰出兵时有虽得功牌未应得官者亦有因罪抵销功牌者因是皆不得擢用淹滞可惜其行文江宁杭州荆州西安满洲将军副都统等如果有才堪管辖及曽经効力者选择十人或十五人不拘旗分遇彼处佐领防御骁骑校缺出即将选择之人一并咨送来京尔部引见以备任用
　　六月庚寅
　　上谕大学士伊桑阿等曰八旗叅领佐领有职任之官多有以疾告休者此中亦有以不能骑射畏惮而求罢者夫管辖职任须得旧人为佳其谕八旗都统副都统等自是以后若有告休者详察之果疾病不可支者允其休致若虽不能嫺于骑射而能管辖者仍留用之康熙三十一年壬申七月癸酉理藩院以効力年久之拨什库等引
　　见
　　上曰伊等于事务何如侍郎文达奏曰伊等未为司官不
　　曾办事
　　上曰办事在人何论曽为司官朕临御多年何事未歴部院诸臣欲寛人罪却不务求允当而故拟过重直待駮囘旋即改为无罪或注意在此而饰词在彼实欲为此而佯托为彼此等处最多大凡经理事务须以持平为当此引见诸人曽为拨什库差遣年久熟知防古性情与地方形势俟理藩院主事缺出将伊等一并选择具奏
　　康熙三十二年癸酉十一月庚子朔
　　上谕大学士等曰朕每日听政必于辰刻中御门闻部院奏事大臣每日黎明即齐集午门外久候方始入奏迨奏毕复各归署理事无乃过劳朕观大臣内有年及六旬者亦有六旬以上者此后于家中各进糜粥按时来奏亦不至迟悮大臣节劳养体亦可多为朕効力数年尔等可将朕防与部院大臣知之
　　十二月壬申
　　上谕大学士等曰朕观近日政务简少每日啓奏部院大臣中有年迈者甚属劳苦自后年六旬以外大臣令其量力间二三日一来啓奏至折本内遇要事朕有防进尔等方来请防若无朕防尔等将折本彚齐亦间三日一来啓奏
　　康熙三十三年甲戌五月癸夘
　　上谕大学士等曰国家以用人为要或有知其人可用而避嫌不举者或有知其人不善而引为党援者自今九卿当各将所知居官贤能者敬愼公举科道官职司耳目诚能于所知贤者从公推荐不肖者立行叅劾则贤者劝而不肖者惩治道岂不羙乎可将此防谕九卿科道
　　甲辰
　　上谕礼部尚书兼翰林院掌院事张英曰翰林系文学亲近之臣向因日讲时时进见可以察其言语举止近日进见稀少讲官侍班不过顷刻岂能深悉着将翰林院詹事府国子监官员每日轮四员入直南书房朕不时谘询可以知其人之能否以备擢用
　　康熙三十四年乙亥三月癸亥
　　上谕大学士等曰翰林官撰拟文章是其专任善与不善皆应有鼔励惩戒之处自是以后凡碑文祭文其撰拟人姓名及所撰之文或经俞允或被申饬一一记明有三次善三次不善者俱行奏闻
　　康熙三十六年丁丑七月丙午
　　上谕兵部都统副都统典兵重任若但于本旗内选授则下五旗即有本旗之王掣肘办事不得其正者甚多嗣后都统副都统员缺应于左右翼内不论旗分补授
　　八月辛酉
　　上谕大学士阿兰泰曰山陜两省最为要地以后文职缺人俱令奏闻朕酌量选用
　　康熙三十七年戊寅十一月甲午大学士伊桑阿阿兰泰以年迈健忘疏请引退
　　上曰大学士最为重任必平坦雍和办事敬愼者方为称职至于记事学士可分任之尔二人着照旧供职十二月丙辰湖广道御史朱廷鋐条奏服满补人员内有系特简者有卓异者应不论班次即行录用
　　上谕大学士等曰览朱廷鋐所奏未必无故但所言之事有当于理夫治国家者以人才为要朕亲简之官如丁忧服满起补与降级及一槩丁忧者校年补授何时得录用乎凡条奏合宜即为准行其间有私与否朕不问也
　　康熙三十八年己夘五月癸巳大学士伊桑阿以老疾乞休
　　上谕大学士阿兰泰曰伊桑阿为人厚重老成办事年久尔二人自任大学士以来不生事端凡事推诚从公料理不独朕知之天下无不知者非尸位素餐者可比伊桑阿虽以老疾求罢朕不忍令去也
　　六月戊戌朔
　　上谕大学士等曰当今凡事皆可缓图惟吏治民生最难刻缓谚云湖广熟天下足江浙百姓全頼湖广米粟朕南廵江浙询问地方米贵之由百姓皆谓数年来湖广米不至以致价值腾贵然楚省官吏并未奏报水旱又闻湖南百姓甚苦皆由兴永朝王梁杨鳯起三人相继扰害所致见任总督李辉祖为人诚实办事颇优但俱系于成龙荐举欲其不徇情面将从前废弛整理断断不能李辉祖可召进京以侍郎用原任左都御史郭琇前为呉江县知县居官甚善百姓至今感颂其人亦有胆量无朋比郭琇着补授湖广总督令驰驿赴任
　　十月己巳
　　上谕大学士等曰凡上司居官有声者其所举之人必佳上司不善则所举者亦属庸劣然亦有居官先优后劣者亦有居小吏善而陞迁后改变者若始终如一行止不改者不多得也
　　康熙三十九年庚辰七月乙未
　　上谕大学士等曰观翰林官及庶吉士内有极贫者衣服乗骑皆不能备将此等查出作何施恩有益供职其丁忧告假囘籍之翰林官庶吉士有生计艰难无力至京者着该督抚酌量资助令其来京又翰林官员专司文翰更无他事各省学道员缺应与郎中并差满任之日仍各囘衙门或掣籖或作何差遣尔等防同翰林院议奏
　　九月丙午
　　上谕大学士等曰旗下大臣子弟当令为侍卫执事勤劳効力今皆令入部院衙门大臣交相顾庇一应陞迁出差全不论俸之浅深人之优劣擅徇情面选择保奏其间揽事恣行者亦有之此軰在部院衙门大臣等彼此相托不无掣肘见今写本办事坐台驰驿等劳苦之处大臣子侄谁曽派遣况汉官见任三品以上堂官子侄不授科道之职若大臣子侄人材果优何处不可効力必在部院衙门方为羙耶今八旗满洲汉军大臣除同族不论外其子孙兄弟伯叔兄弟之子在部院衙门为司官笔帖式者着查明开列呈览朕阅其可留者留之可去者去之上三旗以侍卫执事选用余着随旗行走俟伊等父兄不在任时再行补用部院衙门尔等可与九卿防同议奏
　　十月己夘
　　上谕大学士等曰今年内陞科道官仍管原任事外转又停科道暂时无缺补之人不得即补今嵗行取以科道用者着补额外御史俾随九卿议事则伊等茍有一得可以陈奏尔等将此防谕吏部
　　康熙四十年辛巳二月庚辰九卿等议覆河道总督张鹏翮题请河工官员保守三年不决照台湾官员例以应陞之缺陞用应准行
　　上谕大学士等曰河工岂可与台湾并论台湾系海外之地彼处官员俱属拣用赴任时不带家属独身前徃三年后调陞别地此内有意存焉今张鹏翮奏称河工官员保任三年不决即陞果依此行三年后惟河工官员陞迁其他尽壅滞矣且部中定例亦从此而壊此本发还着再议
　　三月壬辰九卿等覆奏河道总督张鹏翮题河工官员请照台湾例叙用应不准行
　　上曰凡事得中为善不可太过亦不可不及河工官员俱照台湾例叙用虽属不可然竟不准行亦未尽当须按其工程之极险次险与平易者分别作何加级则诸员方肯効力其或才本庸劣而督险要之工或才本优长而督平易之工皆不妨调用尔等可择善驰驿中书遣至张鹏翮处令分别其工程之极险次险与平易者开明具覆到日再行定议
　　壬子
　　上谕大学士等曰据张鹏翮疏称上险次险等工程但水性靡常倐尔变迁嵗修工程或变为险要险要淤塞即变为嵗修各官有实心効力者亦有随众塞责者岂可俱照台湾之例一体叙用又言河员冒渉风涛与台湾官员无异不知台湾官员三年即陞之例并非仅为风涛起见且河员见今俱系保题从优补授之人若照台湾例叙用必致吏兵工三部条例俱要更改况河工练员同时陞去独存新任之员于河工有无裨益之处未经议及今河员已歴二载其三年之限自前到任之日扣算抑自今嵗明嵗扣算且再过三年张鹏翮能保尚在河工否接任河臣焉知从前官员贤否乃欲将河员遽为陞用可乎其不可行之故谕令张鹏翮知之
　　五月戊子
　　上谕大学士等曰自古帝王用人行政皆頼大臣荐举贤良尽事君之大义天下至大为人君者焉能人人而识别之且官方贤否或操守清正或贪汚不肖必难掩于百姓必难逃于众论其居官即此可见矣倘所举之人居官皆善此乃实心为国无私之贤臣也所举有善有不善此其心虽为国特识鉴未到之故耳若所举皆贪汚行私此则大玷为臣之义矣辨别臧否以鼔励实行权在人主或居小吏时亦有善名及得志之后改行者甚多焉能豫料自兹以后朕惟视其居官操守清廉以为实据无庸豫为疑度也
　　十月己巳大学士等以湖南按察使员缺将九卿保举道员施世纶等开列具奏
　　上谕大学士等曰施世纶朕深知之其操守果廉但遇事偏执百姓与生员讼彼必庇防百姓生员与缙绅讼彼必庇防生员夫处事惟求得中岂可偏私如施世纶者委以钱谷之事则相宜耳
　　康熙四十二年癸未正月丁夘
　　上谕大学士等曰湖广总督郭琇折奏提督林本植标兵于城内公行焚刼朕思湖广兵丁骄纵若不用一才能者统辖安能除其恶习林本植年迈着解任将大同总兵官俞益谟补授湖广提督令即驰驿赴任兵弁中有深信者并令酌量带去其带去兵弁悉以职名奏闻
　　四月戊戌
　　上谕大学士等曰今吏部尚书缺尚未补人廵抚李光地徐潮原在内任歴年亦久早应擢用朕因地方起见所以暂留外任伊等居官诚优且得大臣体彭鹏赵申乔行事偏执惟务沽名所以事皆背谬李光地自任直廵抚以来每年雨水调顺五谷丰登官吏兵民无不心服吏部尚书员缺以李光地徐潮问九卿寻大学士等
　　问九卿言二人俱优覆奏
　　上命李光地为吏部尚书仍管理直廵抚事
　　十二月辛夘
　　上谕大学士等曰朕今次西廵见直河南陜西山西四省接壤如山西泽州人授以河南懐庆府地方官虽云隔省相去实不过百里得无徇庇伊弟兄亲戚乎又直人在河南接壤处河南人在直接壤处居官者甚多嗣后补授外官时掣籖所得地方如隔伊原籍五百里外听伊赴任如五百里内虽隔省着廻避
　　康熙四十五年丙戌三月丙寅九卿议云南贵州广西四川四省员缺若本省无应委署之员则委隣省附近官暂令署事俟部选官到日仍囘原任
　　上曰如此议则官员到任仍至迟延令隣省官署事则隣省官少又至悬缺当照年满千总分发各省缺着将此四省见出知府以下员缺俱行察明单月掣籖补用至缺官员论省之大小缺之多少一省或十五人或二三十人均匀配算亦归单月一年一次掣籖分遣俟有缺出着该督抚指名挨次补授一面报部如未有缺出暂给俸缺如此则员缺不致久悬而于事有济矣康熙五十一年壬辰二月丁巳吏部以各省学政任满开列请
　　防
　　上谕大学士等曰提督学政有教育士子选取人才之贵闗系甚要从前学差声名不善者多间或取二三孤寒因而得名亦不可谓之善今大臣官员子弟内虽亦有学问优者但伊乡防试时皆以贿进故一得学差取士亦必受贿科道官员知其情弊徇情不行指防此任甚要开列人员内有尔等所知者可各举出
　　三月乙巳
　　上谕大学士等曰县令与民切近有刑名钱谷之责未出仕以前如不能谙练事宜则登仕之后于地方民生无有裨益今嵗考中进士除防选庶吉士外其余勿令囘籍俱交与礼部选翰林内学优品端者数人派令教习文艺从事典礼如有修书处率同修书又考中武进士皆以叅将游击守备等项员缺补用此等俱有约束兵丁整饬营伍之责未补官以前不可不先令其学习嗣后考取武进士亦着勿囘原籍见在年满千总皆分拨八旗武进士等亦着分拨八旗随围学习行走
　　康熙五十二年癸巳二月癸酉
　　上谕大学士等曰福建廵抚觉罗满保奏闽县等十六州县员缺请于卓异人员内拣选补授部议不准督抚等为地方得人起见恳切陈奏理所宜然其应否准行恩出自朕近见督抚等题请之事言官每从中阻挠前曽有御史条奏称闽属十六州县员缺拣选官员补授可为一时之计未可为经久之例不如择本省之员调补若拣选卓异荐举官员发徃补授必至悬缺以待于地方无益等语阅之似乎有理其实皆系卓异荐举官员料伊等即行陞转不愿徃海滨苦地希图羙缺因于未经部覆之先求言官条奏则部议自然不准所以特嘱言官言之也如此则权尽归都察院科道等官矣此系明末恶习断不可长也着问九卿詹事科道
　　五月庚辰
　　上谕大学士等曰武官系朕亲验骑射及人材壮健补授故尔识认文官皆系临民之官闗系尤重凡掣籖月官悉行引见应补授者俱行补授其年老不及者令原品休致惟在外陞补等官槩不引见伊等贤否岂得周知嗣后作何验看辨别尔等与九卿防议具奏
　　九月丁夘
　　上谕九卿等曰尔等俱为大臣天下督抚之贤否应于平时留心细访以备顾问谁贪谁廉即行公举虽门生故旧不为徇庇庶皆知畏惧而勉励矣乃者朕问时或谓未经同衙门办事或自谓平日不接见人知之不眞以此推辞非理也
　　康熙五十三年甲午四月癸酉
　　上谕吏部补授州同人内不堪者甚多应取至京师令九卿面试补用有出身不明者着革退
　　康熙五十四年乙未十一月己酉
　　上谕大学士九卿等曰部院司员见在官职虽卑日后亦可至大僚伊等朕多不认识必数数问诸大臣而用之亦不胜其烦今观部院司员等劣者甚多考校武进士马歩箭时侍郎觉和托举止麤鄙向背不知何以办事又有一司官因劣革退旧例满洲不分文武两途出征时则令于夸兰大章京等处行走此后部院衙门满洲司员着轮班佩刀在侍卫里行如此贤否始见部院汉司官等朕亦未尽认识应照见今翰林分班行走例令伊等分班引见
　　康熙五十七年戊戌四月丁未
　　上谕大学士等曰近见八旗补授佐领及袭职官员俱有迟至数年未曽啓奏者此等事甚不宜迟今迟延至此显有情弊交与都察院查明题叅其应补应袭之人着各旗大人带徃热河引见
　　康熙六十一年壬寅三月壬子
　　上谕大学士九卿等曰用人行政朝廷之大权也文官铨选掌之吏部武官迁除掌之兵部吏部论班论俸兵部论俸论衔从来定例也其武官歴三年加衔调补之例甚善近来督抚提鎭题补太多始不过州县官千把总之今则司道副叅亦皆题补矣值此用兵之际姑且行之此习若久大有闗系且伊等题补官员内朕不知者甚多补用后遂皆称为奉防补授之员诸臣皆读书之人何可不虑及此在京大小职官皆朕所选用贤否易知若外省保题之官非朕所素知岂能一一定其优劣乎尔等防同详议具奏
　　七月甲辰
　　上谕兵部拨派年满千总发徃各省分营当差据尔部所议部文一到遇有守备员缺即照所分次序具题引见以渐补授则徃返多需日期员缺必致久悬伊等俱系朕拣选之人嗣后缺出报部部内即按次序补用不必引见



　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷二十三
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷二十四
　　广言路
　　康熙六年丁未十二月壬申
　　上谕吏部都察院设立言官原为国家大事兵民疾苦内外官员贪酷等项应许陈奏理宜简约眞切直陈以备采择近见言官条奏于事理之外牵引比拟多用浮饰之言或有将已结之事袭充数者或有挟私纷更国家之良法者且本章原令不得逾三百字今逾额浮词甚多以后陈奏此等无益之处俱着更改如仍前不改严加治罪至言官如有所见既许不时陈奏其拾遗着永行停止尔部院即谕严饬遵行
　　康熙七年戊申九月癸丑
　　上谕吏部兵部朕顷以秋冬农隙讲武之时欲一往边外阅视不久即还今览诸臣前后各疏称今嵗灾变甚多不宜出边以致兵民困苦朕思诸臣抒陈忠悃直言进谏深为可嘉已允所请停止边外之行以后国家要重大事情如有未当务将所见直陈朕不惮更改尔二部即谕遵行
　　十一月丙辰
　　上谕吏部各部院衙门事务殷繁必得贤能之人乃克办理都察院科道等官职司建白纠弹内外大小各官有衰庸及贪酷溺职者理应据实指叅近见言官章奏或条陈无可采取之事或止将防员塞责不过以职任言官曽言某事徒沽虚名而已如内而部院堂司各官果有嘱托行贿者即行纠叅外而督抚以下有为害地方苛虐小民大贪大恶者即据实不狥情面叅发则恶人知儆地方乂安岂有不臻太平之理尔等身为言官若不摅忠入告即不称职理应处分姑暂寛免嗣后务破情面据实叅发以副朕用人图治之意尔部即严饬遵行
　　康熙八年己酉六月丁夘
　　上谕吏部朕夙夜图治念切民生艰难加意抚绥俾各安居乐业乃成久安长治之道迩年水旱频仍盗贼未靖兼以贪官汚吏肆行朘削以致百姓财尽力穷日不聊生朕甚悯焉尔等部院大臣科道各官或任要职或有言责者即将拯救民生疾苦切实裨益之处各摅所见明白陈奏以备采用勿得妄行借端以无益之事塞责指陈负朕加恵黎元图治求言之意
　　康熙九年庚戌十二月戊申
　　上谕大学士等曰朕近日披览章疏于科道官条奏有合于事理裨益政治者虚懐聴纳不惮见之施行其所言无益不可行者非勦袭陈言则浮泛塞责尔诸臣宁有不知今后有言闗政理切实可行者照常票拟朕亲加裁夺其或不可行者若悉下部议徒令章奏繁多反致应行事务稽迟尔等即以不准行拟防朕仍审择而执其中古之圣帝贤君虽迩言是察亦无稽勿听用言致治之道盖当如此
　　康熙十二年癸丑八月己酉
　　上谕吏部国家设立言官专司耳目凡政治得失民生利弊必须详切条陈直言无隠斯为称职若但敷衍虚文浮冗勦袭或以不急之务草率塞责非朕广开言路之意今将科道官亲加考试其留用各员宜益加勉励殚心尽职以副委任石文郁范时起何名扬庸劣无文不称言职令罢之尔部即遵谕行
　　康熙二十一年壬戌八月丙子朔
　　上谕大学士等曰学士乃内阁参赞政事之官如有所见应行啓奏近来并无与议者若惟送本接本用一笔帖式足矣何必设立学士此后各有所见俱令敷陈
　　康熙二十四年乙丑五月戊子
　　上谕大学士等曰九卿咸有条奏之责科道亦为耳目之官凡有见闻及应行事宜当不时入告以明尽忠补过之义今天下虽已升平而兵刑礼乐之大国计民生之繁岂皆事事允厘无一可言者耶尔等其以此防遍谕廷臣焉
　　十一月己未
　　上谕吏部徃者康熙十八年谕九卿詹事科道一同奏事期于政治得失互相讨究虽微员亦得于朕前各抒己见前阿兰泰于九卿啓奏时言诸大臣跪列于臣之前故未说出此则非朕令一同奏事之意矣尔等将此再行晓谕九卿等
　　康熙二十六年丁夘四月癸酉
　　上谕大学士等曰自设科道侍班纠仪之后啓奏各官徃徃心懐畏惧即科道官虽欲有所建白或恐以失仪被纠不敢条奏亦未可定朕思啓奏各官果有失仪应处分者朕自当付部议处若系无心小悮亦宜寛宥况啓奏者俱系国家大臣即有差悮伊等自行检举岂待人纠至科道官朕本欲其尽言无讳其中有新从外任擢授者礼仪未经嫺习虽有些小过悮朕亦不计也科道侍班着停止
　　十一月乙未
　　上谕大学士等曰凡叅劾贪官其受贿作弊之处因未曽亲覩无所凭据畏缩而不行叅劾者甚多今间有弹章亦止据风闻叅劾耳岂有身与之通同受贿作弊而顾肯叅劾之耶向者原有风闻纠弹之例
　　世祖章皇帝时及辅政大臣停止今再行此例贪官似有儆惧若有挟讐叅劾者审明果系挟讐自有反坐之典在可谕九卿詹事科道等
　　康熙二十七年戊辰六月辛亥
　　上谕大学士等曰近来科道絶无章奏条陈乃科道专职惟在中无私意而已尔等可将此防徧谕科道如有条陈令至畅春园面奏
　　康熙二十九年庚午四月己夘左都御史陈廷敬奏言官建白不得摭拾小事
　　上曰设立科道原欲其建言也至条奏之事是否可行自有裁定若必大事始言则言官难分事之大小以致进言者少非所以集众思广忠益也
　　康熙三十一年壬申三月戊寅
　　上谕大学士等曰国家设立言官本欲令其陈奏得失近日不见一人条陈岂皆无事可言耶尔等可谕科道等官俾各抒所见昌言勿隠
　　十月丁酉
　　上谕大学士等曰国家设立言官职司耳目一切吏治民生得失利弊皆宜殚心采访据实直陈近见满汉科道官员建白甚少殊非朕委任言路之意嗣后应各矢公忠研求时务凡有可以裨益国家之事悉摅所见以俟采择但不得懐挟私情浮泛塞责其有眞知灼见应纠劾者即行叅奏亦不得暗受嘱托代人报复苛责细事希图倾陷着谕遵行
　　康熙三十六年丁丑二月乙酉
　　上谕吏部都察院国家设立都御史及科道官员以建白为专责所以达下情而祛壅蔽职任至重使言官果能奉法秉公实心尽职则闾阎疾苦咸得上闻官吏贪邪皆可厘剔故广开言路为图治第一要务近时言官条奏叅劾章疏寥寥虽间有入告而深切时政从实直陈者甚少此岂委任言路之初防乎自今以后凡事闗国计民生及吏治臧否但有确见即应指陈其所言可行与否裁酌自在朝廷虽言有不当言官亦不坐罪自皇子诸王及内外大臣官员有所为贪虐不法并交相比附倾轧党援理应纠举之事务必大破情面据实指叅勿得畏怯贵要瞻徇容隠即朕躬有失亦宜进言朕决不加责其有懐挟偏私借端倾陷者朕因言察情隠防自能洞悉凡属言官尚各精白乃心力矢忠谠以无负朕殷切责望至意尔部院谕行
　　是日吏部遵
　　防将起复原任科臣苏俊等职名开列啓奏
　　上谕大学士等曰科道职司耳目年来并无一人陈奏故朕将见任言官严饬又将伊等起复言路必大开矣此后条奏内如果可行即批准行否则俱批知道了若一槩交部议覆必多更张成例之弊况朕令其陈言原欲闻军国要务如但以浮词细故塞责陈奏殊非朕求言本意
　　五月壬寅礼科给事中郑昱条奏平定噶尔丹庆贺大礼颁
　　诏款项
　　上曰凡颁赦诏皆人主之事非人臣所宜言自古诏赦频颁不以为善政者以其便于恶人而无益于善人也郑昱妄以诏款陈奏念系言官特从寛宥着大学士等严饬之
　　康熙三十九年庚辰四月辛未
　　御制台省箴以儆言事诸臣箴曰台省之设言责斯专寄以耳目宁取具员通明无滞公正无偏党援宜化畛域宜捐洞达政体斯曰能贤古昔诤臣风规凛然訏谟谠论垂光简编朕每览绎如鉴在悬居是官者表里方直精白乃心克广其识国计民生臧否黜陟凡所敷陈敬将悃愊风霜之任以惩奸慝搏击之威以儆贪墨毋摭细务茍塞言职毋纷成宪妄逞胸臆书思入告当宁对扬沽名非正营私孔伤或藏嫌怨谬为雌黄受人指嘱尤为不臧形诸奏牍有玷皂囊职司献替亟宜申详敬尔在公风纪岩廊词箴用朂诞告聨常
　　九月乙巳
　　上谕大学士等曰给事中穆和伦条奏服用奢侈本章尔等拟票申饬朕意言官专任耳目之职若因言而罪之谁复敢言但此本内言顺治以来至康熙十年尚为俭朴自后渐至奢僭等语殊属错谬朕知之甚悉自辅臣摄政十年以前凡器用服食等物甚为奢侈自朕听政以来一应服食俱从节俭诸王大臣亦皆效法不用金银器皿金镫等物此时服用较从前十分之内已减九分矣然笔帖式防军庶人等服用未必不少有奢侈朕嵗嵗赏赉更给官马而生计尚未充裕谓非奢侈之故乎朕阅载籍歴代以来皆由朴而渐至于奢未有由奢而渐至于朴者不可以不禁也当此之时惟以大开言路为要务况设立科道专为求言所言当则行之不当但将原本发还如此则内外臣僚亦俱知所儆戒矣朕听政四十余年言官有为人而言者有受贿陈奏者有报私雠而顚倒是非者此等条奏朕无不知至于防祭时恐其僭用朕屡经谕族长着不时查察今日久渐弛容或有之亦当禁止此本着不必申饬
　　十月丁夘
　　上谕大学士等曰臣下之贤否朕处深宫何由得知缘朕不时廵行凡经歴之地必谘询百姓以是知之朕欲开风闻言事之例科道官以风闻题叅即行察该督抚贤者留之不贤者去之如此则贪暴敛迹循良竞劝于民大有裨益嗣后各省督抚将军提鎭以下教官典史千把总以上官员贤否若有闗系民生者许科道官以风闻入奏倘懐私怨互相朋比受嘱托者国法自在着谕满汉掌印与不掌印科道官知之
　　康熙四十年辛巳十二月甲子广东廵抚彭鹏因云南道御史王度昭疏叅遵
　　防明白囘奏
　　上谕大学士等曰朕于科道官许其风闻入告者专为广开言路使自督抚以下各官有任意妄为及贪劣害民者皆知所顾忌而警戒也科道官员纠叅不实例有处分又或言不合理及生事妄奏者外转有之罢职亦有之至于被叅之人具疏囘奏止应辩晰是非不应支离牵引因彼一身被叅而举原叅之父子兄弟亲戚皆受指摘以逞报复则自此以后孰敢更纠一人耶彭鹏身为言官时亦曽叅人兹为王度昭所劾理应止以切己之事剖晰奏明乃今讦奏王度昭谓其曲庇亲戚而其间所有夙怨又未指出实据彭鹏虽操守清廉居官亦善此囘奏反复凟陈辞气不胜忿激凡在君上之前不应陈奏之言輙形于章疏粗戾已极着严饬行
　　康熙四十一年壬午三月辛丑
　　上谕大学士等曰旧嵗稔收今虽稍旱似未为害然为人主不随时为计可乎徃者朕以旱潦为灾令各陈奏事宜时因人自为奏故辞多粉饰于国家政要莫之言及其令九卿詹事掌印不掌印科道集议有益于时政事宜者具奏以闻
　　康熙四十五年丙戌十一月壬戌
　　上谕大学士等曰徃代之君不接见诸臣臣下之意无由上达政何以得理耶
　　康熙五十一年壬辰正月壬子
　　上谕领侍卫内大臣大学士都统尚书副都统侍郎学士副都御史等曰自古帝王统驭天下君臣一心无有异意故凡事无不就理倘上下暌隔各懐一心则凡事无不滋弊此理所必然也朕今春秋已髙听政年久众亦谓朕事事经歴无不周知但不闻不见之事甚多虽有言官若以不可发抄之事入告必闗身命不惧者有防
　　是以托合齐等辈小人常昻然张胆搆集党羽今已显露若渐使滋蔓其弊不可胜言矣朕为国为民宵旰勤劳亦分内常事此外所不得闻者令各该将军总督廵抚提督总兵官因请安折内附陈密奏故各省之事不能欺隠此于国计民生大有裨益之效也尔等皆朕所信任位至大臣当与诸省大臣一体于请安折内将应奏之事各罄所见开列陈奏所言是朕则择而用之非则朕心既明亦可手书训谕而尔等之善恶眞伪亦昭然可见朕于诸事谨愼举朝无不知之凡有密奏无或漏泄但不肖大胆愍不畏死之徒从中拆视或原奏之人朋友众多口不密而泄漏者有之况一概奏折不遅时刻皆不留稿朕亲自手批发还凡奏事者皆有朕手书证据在彼处不在朕所也如是则大贪大奸自知畏惧或有宵小诳主窃卖恩威者亦自此顾忌收敛矣为此特谕
　　康熙五十五年丙申七月壬午
　　上谕大学士等曰朕前曽谕九卿科道等文武大臣内有声名不好者科道即行题叅科道内有行止不端者九卿亦叅奏今部院司官内有办事虽勤而操守平常者亦着查叅可谕九卿
　　十月甲午
　　上谕大学士等曰朕令大臣皆奏密折最有闗系此即明目达聪之意也凡一切奏折皆朕亲批诸王大臣等知有密折莫测其所言何事自然各加警惧修省矣尔等可谕九卿知之





　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷二十四
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷二十五
　　严法纪
　　康熙三年甲辰三月庚午
　　上谕刑部直各省民有寃抑许赴原问衙门及部院等控告如不准行方许叩阍前谕甚明近见有不赴原问衙门及部院控告竟叩阍者有已经叩阍不原问及部院审结辄行再叩者有覔人代告者嗣后通行禁止其奸棍代人控告者论死尔部晓谕直各省军民人等一体遵行
　　四月戊午刑部奏流徙宁古塔犯人项知中途病故伊妻傅氏应否还原籍
　　上曰凡佥妻流徙人犯夫死其妻免流若有子或无子有仆仍照流徙其止有一子尚未离乳者亦免或妻家兾免伊女致死其壻及恶棍欲得其妻设谋致毙作何禁止尔部详议以闻
　　康熙四年乙巳正月甲午
　　上谕兵部督捕衙门向因满洲借家仆资生若立法不严必致尽行逃走不得已严定窝逃之法非欲以逃人之故贻害于民也今闻各地方奸棍结党诈害报仇或指逃报部提审全虚或指称某家窝逃审虚复扳别家或逃档无名复改易名姓或自称逃人解部无人识认或棍徒在地方犯罪逃京投旗希图免罪或地方官拏获重犯因诳称逃人不敢加刑迁延漏网或解役与逃人结党沿途抢掠肆行无忌或地方官唆令逃人指扳富室巧行吓诈此等株连蔓引寃及无辜饿死道途瘐毙监狱实属可悯何以立法使逃人可获奸棍不得肆恶小民不受诈害着议政王贝勒大臣九卿科道详议具奏
　　康熙六年丁未四月戊申
　　上谕兵部督捕衙门严立逃人之法因愚民窝隐旗人逃亡日众不得已而然非欲苦累小民也近闻有递解逃人所过城邑村庄吓诈抢夺及解役亦将逃人纵放借端枉道村庄同谋挟诈害民殊甚此皆由地方各官起解逃人时不严禁解役不将逃人严加桎梏之故凡城邑则有该管官员村庄则有经管约长如将挟诈抢夺者严拏举首谁敢扰民以后逃人及解役若于所过地方骚扰者锁拏送京治以重罪毋有所纵若原起解官不严禁解役经过地方官不行察拏事发严治其罪必不寛恕尔衙门即通行晓谕直各省遵行
　　康熙七年戊申三月辛酉
　　上谕吏部近闻在京诸臣违法遣人往各省官员处借名问多索财物又干预地方事挟持请托颠倒是非甚为良民之害有等游行闲棍讨取官贝书札或雕刻别人图书投见地方官员恣行欺诳此等情深可痛恶地方大小各官果能持己端方制行清直于此等违法干请之辈即不应所求不给财物何惧之有以后地方文武各官遇有此等游棍应即严拏具奏将主使之人究出从重治罪若畏惧徇私不行陈奏被旁人讦告科道纠叅将地方官一并从重治罪尔部通行晓谕王以下内外文武大小各官
　　是日
　　上谕刑部向来东西长安门外竖立石牌原为民有寃枉令其伸告近见奸狡棍徒并无寃抑谎揑事端诬告者多实情者少将无辜牵连苦累又闻无頼之徒指称叩阍在于地方恣行挟诈扰害良民是负朝廷恤民之心而开奸徒生事之路也通政使司登闻鼓衙门既许封进状词伸理寃枉以后内外官民果有寃抑事情着照例于通政使司登闻鼓衙门告理叩阍之例永行停止
　　六月丁丑
　　上谕刑部严禁赌博向有定例近闻官民有以此为事者废弃本业倾败家产深属可恶此皆该管官员稽察不严或徇情防庇不行发觉所致嗣后满汉官员军民人等有赌博者该管官不行察出事发审实作何严处旁人首告者作何赏给至樗蒲等物乃败壊人性导引为非之具将此货卖亦属可恶作何严行禁止之处一并详议具奏
　　康熙八年己酉五月庚申
　　上谕吏部兵部鳌拜等以勲旧大臣深受国恩奉皇考遗诏辅佐政务理宜精白乃心尽忠图报不意鳌拜结党专权紊乱国政纷更成宪罔上行私恣意妄为用伊之奸党班布尔善穆里玛等凡事先于私家商定乃行与伊交好者多方引用不合者即行排防种种奸恶难以枚举朕以罪状昭著将其事欵命诸王大臣公同究审俱已得实以其情罪重大皆拟正法奏闻朕复面加鞫问情罪俱实本当依议处分但念鳌拜累朝効力年久且
　　皇考曽经倚任朕不忍加诛姑从寛免死革职籍没仍行拘禁遏必隆无结党之事免其重罪削去太师及后加公爵其原有一等公爵仍准留与伊子其班布尔善穆里玛等皆已正法余皆系微末之人一时茍图侥幸朕不忍尽加诛戮寛宥免死从轻治罪至于内外文武官员或有畏其权势而倚附者或有身图幸进而倚附者本当察处姑从寛免自后务须洗心涤虑痛改前非遵守法度恪共职业以副朕整饬纪纲爱养百姓至意尔二部即传谕内外遵行
　　六月庚寅
　　上谕刑部设立通政使司及登闻鼓衙门原系通达民隐陈告寃抑果有寃枉事情应赴该部院衙门告理近见奸恶棍徒或以琐细小事揑成重大或以私仇借端陷害善良或受人雇托代为控告或擅入禁地及行幸之所冲突仪仗趋近喊告及将此等状词交与部院审理并无大事及寃枉之处反因被告干证将良民株连受累者甚多前此虽行禁止今仍多有违禁妄告者以后着再严禁如有恶徒仍前渎告者除所告之事不准外照律治罪
　　八月壬戌
　　上谕宗人府吏部兵部凡令议政王贝勒大臣防议之事俱系国家重大机宻事务理应极其慎宻今闻防议之事尚未具题外人即得闻知此皆防议处不严行约束闲杂随从之人以致听闻传説将国家大事预先泄漏殊属不合至于人众愈觉繁杂其诸王贝勒长史闲散议政大臣俱着停其议政以后凡防议时诸王贝勒大臣务须慎宻勿致泄漏着即通行晓谕严饬
　　壬申
　　上谕内大臣吏部兵部侍卫文武大小各官各有职掌理宜精白乃心恪遵法纪循分尽职以副朕任用之意近见有不安厥分交通在内近侍使令人员妄行干求或潜为援引或畏威趋奉揆之臣谊殊为不合朕夙夜图治惩创奸佞察其忠贤才能者始行简用岂容匪妄行陷人以图侥幸嗣后如有仍前干求趋奉者定行从重治罪不宥尔等即通行内外及包衣佐领严加申饬
　　康熙九年庚戌三月辛未
　　上谕兵部都察院督捕衙门京师重地理宜肃清近闻京城内外豪恶肆行无忌或借端胁诈逼取钱财或公然剽夺侵扰市肆或纠党横行毒殴良民又暮夜盗刦时闻而就擒者甚少此皆歩军校该廵城御史司坊各官督捕司属捕营将弁稽察不严缉捕无术以致奸盗不息良民罹害今应作何严饬擒捕所司有怠玩者作何定罪其集议以闻
　　康熙十年辛亥七月甲子
　　上谕刑部近闻流徙盛京一带人犯押解官兵将犯人妻子恣行凌辱或将人犯潜害致死以后尔部严饬押解官兵如有此等事发从重治罪仍传谕户兵二部
　　康熙十一年壬子正月庚申
　　上谕吏部各省藩臬以下丁忧官督抚毎奏称才能请在任守制恐贪恋职任者多方营求彼此效尤有乖孝道其申明定例嗣后丁忧官督抚毋得题留悉令离任守制
　　康熙十二年癸丑十二月癸丑
　　上谕吏部礼部致治之道首重人才储养之源由于学校必衡鉴得人厘剔有法乃能革除积遴拔真才以彰文治之盛近闻各省学差沿袭陋规隳废职业营私作考试不公以致真才沦弃文治不光今应作何整饬差遣何官及磨勘考核之法何以尽善务期永革端着九卿科道详确议奏
　　康熙十五年丙辰正月丁酉
　　上谕兵部督捕衙门逃人事情闗系重大前因立法太严恐致百姓株连困苦故将条例屡行更改减定期于兵民两益近见各该地方官奉行疎玩缉获日少殊非安辑兵民之意应遣部院大臣防同尔衙门将新旧条例逐一详定俾永逺遵行
　　八月乙丑
　　上谕吏部户部兵部迩年以来大兵诸路征军需浩繁一切供应皆取给于民凡领兵将军将弁及督抚文武大小各官俱当以国计民生为念洁己奉公加意撙节表率属员恪遵法纪以副朕戡乱救民之意乃有不以寇安民平定地方为念惟图营私射利糜费钱粮军前所用米豆草束诸项自将军以下有自行贩卖嘱托地方官多取价值地方官有徇情浮冒开销者亦有地方官贩买支放多行开销者有已备本色不行收纳折价入己者有民间运到米豆草束地方官故意迟延掯勒及至军前又多方刁难解官恣意需索方肯收纳者至于购买马匹不开实价以少为多滥行销算种种情难以枚举皆由大小各员互相徇庇止知图便已私殊为不合应严加禁饬以清积若仍不悛改事觉照贪官例治罪有能举首者从优议叙
　　丙寅
　　上谕户部今正当军需浩繁在外总督巡抚及经管钱粮各官俱宜洁己奉公殚心料理一应收支销算详明造册据实开报听部核议近见部覆各处奏销本内或因欵项不符或因数目舛错或因造报遗漏或因册结不到多致駮察道路往返动经嵗月明系地方各官不加意清厘故留疑窦希图延挨时日以滋端钱粮朦混不清民力苦累益甚以后如何尽除积习使钱粮不致駮察尔部定议具奏
　　康熙十六年丁巳二月己巳
　　上谕兵部进蜀官兵并未平定地方大创贼寇且屡奉温纶理宜戮力疆埸乃至西安布匿名札惑众既抵陇州又妄行控告不赴平凉我国家创业以来从未有此行事统兵将领不能约束兵丁肆行不法及至京师敕令首举倡告之人官兵又互相隐匿不举殊干法纪此行军功俱不准叙
　　康熙十八年己未二月乙酉
　　上谕刑部民间鬻身为厮养者多借口投充营伍挟制家长勒索身契及妻子财物又有桀黠之徒乗戎马往来之际人塜墓或利所有或挟私仇其情罪尤属可恶着严议具奏
　　康熙十九年庚申五月庚寅
　　上谕吏部等衙门致治安民之道首在惩戒贪蠧严禁科派而后积可清闾阎不扰近见街道衙门蠧役诈索害民又闻提督歩兵衙门五城司坊街道廵捕营等衙门各官不能洁已奉公恪遵法纪纵容衙役脧削小民或沿习陋规科敛行户或借端挟诈官役分肥肆意横行无辜受害种种端深可痛恨向来虽经严禁定有处分之例但恐小民未能悉知仍被奸徒扰害应再加严饬务令家喻户晓以副朕安全生民至意
　　六月壬午
　　上谕刑部等衙门凡大兵经过之地将弁宜严加约束务令秋毫无犯屡经有防申饬今兵丁陈德任意逗留扰害小民杀死人命该管将弁所司何事尔等不行严察但将陈德议斩监候其余竟置不议殊属未合可一并严加议处
　　七月甲辰
　　上谕兵部朕闻往来官兵所用船及人夫皆借端勒索往往额外多派折价入已沿途生事又辄将縴夫肆行鞭挞民甚苦之各该管将军不加禁制任其妄行地方官复行苛敛希图分取互相隐饰种种私甚为可恶此后合行严禁且此等事科道虽有风闻因无实据未便题叅地方督抚又以官兵劳苦不行劾奏以致如此自后如仍前所为事发之日该将军及地方官俱各从重治罪断不姑宥
　　康熙二十年辛酉二月甲午
　　上以逆贼尚之信在广东令其部人私充盐商据津口立总店又逆贼耿精忠在福建横征盐课擅设报船苛派夫驿勒索银米久为民害
　　命该部檄各督抚悉革除之又逆贼呉三桂在云南曽以沐氏庄田赐给为藩庄其藩下官兵侵占民田擅为己利
　　命户部檄该督抚事平之日察出给还小民
　　七月丙寅
　　上谕户部京仓通仓粮米厯来缺额其监督官员交盘时有贿与银两者亦有杂以灰土者放米时有与旗下官员银两抵完者其贫人所得米粮缺少此等情朕悉知之如尽行究察从前经管各官有一得免者乎其饬所司严革诸
　　康熙二十一年壬戌四月己夘兵部议准宁古塔将军巴海题缉获盗采人参之官兵应定例以示劝惩
　　上曰盗人参官兵踪迹缉获者视所获多寡议叙甚为允当但恐非系采参之人妄有拘执夺其资财致孑身采捕他物者无故罹害亦未可知嗣后有犯此者作何处分其再议之
　　康熙二十二年癸亥五月辛酉刑部题覆直巡抚格尔古德疏称旗下所买之人当携归庄屯不当听其仍留本籍违者买王及卖身之人均行治罪并地方官亦当议处因定容留人数多寡处分之例
　　上谕大学士等曰地方凶徒或素行横暴乡里不容多有卖身旗下倚势纵恣者此等即一二人已足扰害地方至于守分安居原有田舍者虽卖身旗下于地方无害槩令迁移恐致失业应不论容留人数多寡作何分别定例九卿詹事科道可防同确议以闻又
　　谕曰卖身之人或曽犯罪处分或见有犯法事情卖身旗下希图幸免者从重治罪买主知情亦从重治之
　　八月丙辰大学士等遵
　　防议覆刑部事件
　　上曰朕于刑部事件所以念念不忘者特以别部事件虽少迟延不过牵累一二人而已不致大害若刑部事件迟延太久则正犯暨无辜牵累者身家性命受害无穷朕念及此每用恻然其借行提两造干证故意稽迟时日应作何立法尽除源可再议又
　　谕曰刑部不独人命大事迟延日期即杖笞鞭责之罪亦复延挨虽都察院及该科衙门每月稽察档案不过虚名而已何益实事嗣后照热审例十日内所结事件造册奏报则事不致稽延而定罪之当否亦可尽知此等小事朕不应苛察但刑部事务渐至頽废恐人犯无辜受害故尔频加稽察可传谕此意一并防议
　　辛酉议政王大臣等防议永兴过河交战失利官员分别处分
　　上曰我朝军法从来严明虽承平时不少寛假然尚有未尽处因定例内击败贼寇凡受伤回营之人俱准论功又我军退却凡受伤退回者亦得免罪于是不肖之徒怯于战鬭故将伊身自作伤痕希图规避者不无其人更有甚者因一人受伤即数十人扶拥送回规避不前如此则军法岂不纵弛今虽殱灭贼寇海内宁一所有军法未尽处不可不详议改定故特谕尔等知之
　　十月癸亥
　　上谕刑部明罚敕法民命攸闗必谳决精详案无留滞而后听断得情民免株累向因刑部等衙门事务审理迟延屡加申饬今积案已完宿渐革惟在外直各省督抚衙门因循积习怠忽稽迟一切刑名案件有经年不结者有数年不结者或因承审官员不能恪秉虚公妥招定案每年草率含糊希图茍且完结以致上官屡行批駮沉案积久不清或因上官意有偏徇借端频行駮审因而营求滋顚倒是非寃抑无辜莫由申诉此等情皆由听断不公完结不速牵连淹滞苦累小民应作何立法俾在外各衙门痛改积习永絶源讼简刑清克称平允着九卿詹事科道防同详议以闻
　　康熙二十三年甲子五月甲申
　　上谕户部民间田地久已有防永停圈占其存部注册地畆分拨时或不肖人员借端扰害百姓圈占民人良田以不堪地畆抵换或地方豪强隐占存部良田妄指民人地畆拨给殊为可恶直巡抚可严察此等情指名纠叅从重治罪
　　康熙二十四年乙丒九月庚辰九卿防议广东云南秋审人犯
　　上曰凡别项人犯尚可寛恕贪官之罪断不可寛此等人藐视法纪贪污不悛者祗以缓决故耳今若法不加严不肖之徒何以知警此内贪官耿文明等正法外其余正犯俱照尔等所议完结
　　十月戊戌理藩院等衙门奏称厄鲁特来使伊特木根于北馆中殴死正白旗商人王治民应论死
　　上将伊特木根正法并传
　　谕厄鲁特曰尔等进贡来使沿途往返扰害民生抢掠牲畜以致边境内外百姓患苦者甚众朕虽稔知以尔等逺方之人本不谙中国法纪无知妄行屡不加罪槩从寛免嗣后贡使往来如有攘夺为非者尔等率领头目并犯法之人皆依中国律令治罪曽经颁防晓谕今尔进贡头目并不严束侍从任其扰害将内地人殴死干纪甚矣先以尔等愚昧顽蠢凡细微攘夺之罪知而宥之乃屡邀寛免频加晓谕全不钦遵竟至殴死内地之人今若不按法抵罪日后渐益恣肆大起争衅未可定也用是将殴死人命伊特木根依律处斩令尔等识之观之此后尔等其谨遵成法严戢从人毋得肆恶妄行
　　十一月戊午
　　上谕大学士等曰穆尔赛身为大吏贪酷已极秽迹显著非用重典何以示惩且九卿防议穆尔赛事瞻顾徇庇并未详明议罪朕不行立断谁肯执法耶治天下以惩贪奬亷为要亷洁者奬一以劝众贪婪者惩一以儆百尔等将此意传问九卿回奏
　　十二月甲辰刑部奏称旗人史书等辱詈顺天府府丞王维珍应将史书等枷一月鞭一百
　　上谕大学士等曰旗下恶棍辱骂职官如此轻处何以儆戒众人着查康熙十八年定例具奏于是大学士等奏康熙十八年曽经九卿定议诸王及大臣仆人有干预词讼索取财物者其主知情从重议处仆人枷三月鞭一百其主不知情仆人以光棍治罪
　　上曰此情最为可恶着从重治罪伊主一并察议此等事甚多举首者少王维珍不顾情面举首可嘉着议叙勒
　　徳洪奏曰其主乃康亲王杰书也
　　上曰朕止论事之是非不论其为何人也
　　康熙二十五年丙寅闰四月壬戌江宁巡抚汤斌奏苏州上方山有五通邪鬼祠应焚燬
　　上谕礼部直各省淫祠滥祀诬民惑众俗尚甚多有闗风化应行文直各省巡抚严察禁革违者按律治罪该管官不行察出隐匿者照例议处
　　康熙二十六年丁夘二月癸亥九卿议覆给事中刘楷条奏请禁止淫词小説应如所请
　　上曰淫词小説实能败壊风俗蛊惑人心至于僧道邪教素悖礼法其惑世诬民尤甚俱宜严行禁止
　　四月庚午
　　上谕刑部等衙门凡各省解送京城及京师解发各省人犯有解役中途凌虐及教唆犯人于沿途抢夺者甚至有将人犯拷打致死者其所犯之罪不至于死而凌虐拷打以致毙命殊为可恶尔部防同督捕衙门定议条例以闻
　　五月壬辰
　　上谕大学士等曰朕观今时之人不敦本务实轻浮奢侈者甚多汉人为甚今满官田舍俱在畿辅之地人皆知之汉官内或有自称道学粉饰名节而本乡房舍几至半城者有之或多置田园者有之且羣防宴集流于邪僻嬉戏若不禁止则渐至于放纵或身为大臣沉湎之色形于顔面者实非人矣着严行禁止
　　十月辛未
　　上谕大学士等曰百行莫大于孝近者汉军居父母之丧亲朋聚防呼卢饮酒毫无居丧之礼至孝服鞍辔等所用素白皆异常华美丧礼当自尽其诚服用粗恶岂宜华美孝道如此其他又何足观又汉军外官赴任每借京债饰置行装且多带家人为伊等谋给衣食势必苛取于民以资用度亲朋债主往往在任所请托需索是官虽一人实数人为之以致脧削小民民何以堪嗣后汉军居丧违理着都统副都统严行饬禁其在外汉军官员任所有亲朋债主前往请托需索贻累小民者亦令查访指名题叅
　　康熙二十七年戊辰十月庚戍
　　上谕盛京刑部侍郎呉世巴曰朕闻盛京地方光棍匪人聚集颇众互相告讦者甚多尔往审理诸事慎毋偏向须从至公又闻盛京刑部遇讯鞫时或别部及旗下各官皆得杂至并坐干预所审之事向日京师刑部亦往往有此朕再三申饬今已肃清矣尔往其力除此持正以行
　　丁夘
　　上谕兵部尚书纪尔他布等曰朕闻绿旗兵饷兵丁照数得者甚少皆由不肖武弁扣尅夤縁餽送兵部夫兵所恃者饷耳若果全得自然精强今在外各弁或将饷银私侵入已又餽遗兵部是以兵不聊生以致鼓噪而总兵副将等官亦不能弹压仓皇失措此等兵将来如何可用凡事当穷根本此事根本全在兵部尔等应通行严饬
　　康熙二十八年己巳十一月庚申理藩院题乌斯尼哈白塔住持喇嘛罗卜臧宜宁等称伊师喇木占巴喇嘛复转生于世祈请往聚议不准行
　　上曰防古之性深信诡言但闻喇嘛胡土克图胡必尔汗不详其真伪便极诚叩头送牲畜等物以为可以获福长生至破荡家产不以为意而奸宄营利之徒诈谓能知前生事惑众欺人网取财帛牲畜败壊佛教诸防古笃信喇嘛久已溺惑家家供养听其言而行者甚众应将此等诈称胡土克图者严行禁止
　　康熙二十九年庚午五月辛丑
　　上谕刑部朕早夜孜孜勤思治理日与在廷诸臣讲求无非爱养民生恐其颠连无告以致失所若绅衿土豪倚势横行凌虐小民藐法纵恣毫无顾忌穷黎受害何所底止太常寺少卿胡简敬等一门济恶霸占民人妻女田产诬告盗情致毙人命阖县之人遭其毒害种种恶迹昭然有据督抚不行举发科道漫无纠叅无非畏其势力瞻徇情面今已告审实若不严加处分立置重典何以为直各省不法绅衿积恶豪强之戒胡简敬等应于彼处正法治罪江苏廵抚洪之杰为地方大吏平日既不能体察纠叅及经告发又不速行审治迁延徇庇殊负委任应革职着九卿詹事科道防同议奏
　　六月乙亥
　　上谕大学士等曰绅衿优免丁银原有定例其乡绅豪强诡寄滥免以致徭役不均偏累小民积已久今山东巡抚佛伦奏请改正厘剔具见实心任事并不赡徇直各省应一体遵行九卿詹事科道防同确议具奏康熙三十三年甲戍闰五月庚辰刑部等衙门议奏太监钱文才打死民人徐二应绞监候
　　上曰凡太监杀人断不可宥尤宜加等治罪朕观古来太监良善者少要在人主防微杜渐慎之于始茍其始纵容姑息侵假事权迨其势既张虽欲制之亦无如何如汉之十常侍唐之北司窃弄威权甚至人主起居服食皆为所制此非一朝一夕之故由积渐使然也太监原属隂其心性与常人不同有年已衰老而言动尚若婴儿外似谨厚中实叵测必人主英明此辈始无由弄权朕闻明代诸君将本章批答委之司礼监司礼监委之名下内监此辈素无学问不知义理委之以事其能免于舛谬耶钱文才此案尔等记之至秋审时勿令幸免
　　十月庚子
　　上谕大学士等曰朕闻奉防遣往各省大臣官员沿途文官朝服武官介胄以迎之此皆未当于理着行禁止
　　康熙三十四年乙亥二月丙辰
　　上谕大学士等曰朕昨幸五龙亭因往视光明殿东柴厰内失火延烧处守巡官员兵丁尽皆旷悮凡诸守视之地以有闗系始设官员兵丁若此怠忽将来流何所底止可敕八旗满洲防古汉军都统副都统等嗣后各于本旗官员兵丁守视处不时巡察有旷悮者当叅奏则叅奏当笞责则笞责之步军统领等巡察该管官员步兵之便其马兵守视处并令巡察至于米仓所系重要尤宜敬慎倘有疎虞守视官员兵丁必戮无赦其下八旗都统副都统等遵行毋怠
　　六月庚申
　　上谕大学士等曰兹后世职若以罪革斥其子勿准承袭令同父昆弟袭之无同父昆弟者则宜削其职其下吏部定例以闻













　　大清圣祖合天运文武睿哲恭俭寛裕孝敬诚信中和功德大成仁皇帝圣训卷二十五
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷二十六
　　严法纪二
　　康熙三十五年丙子二月丁未
　　上谕议政大臣等曰军士所赍米粮务如数携带自启行以至在途该管官员不时严查倘有减数带往者将本身及该管官员一并从重治罪有盗米粮马匹逃回及军士纵酒杀人或鬭殴伤人扎萨克防古等盗我军马匹军士及厮役等盗贸易防古马匹者俱立行正法昔时行军以厮役牧放马匹此番既派出军士守视其庸劣不堪之厮役可停其带往至于随军贸易之人固不可少若纵其贸易又至紊乱应于某营相近即令某营之夸兰大派出章京于一里外驻扎准其贸易严禁諠哗火烛并戒沽酒倘贸易人不遵法禁偷盗米粮马匹者亦即正法带往之人一并治罪军士或将米私售贸易之人或强买抢夺者定加重罪可徧行晓谕使咸知凛遵
　　丙辰
　　上谕领侍卫内大臣公福善曰古北口一路兵众惟尔督率而行凡所过城池邨舍恐军卒抢掳当行严禁兵丁马匹最要须加意牧养朕前所示法令极明毋使有违出古北口后或有无知之徒以捕兽驰骋劳苦马匹者当严行禁止
　　五月丁巳
　　上谕行在兵部征讨莫要于法令奋勇先登者锡赏怯懦退后者议罪俱系定例岳升龙马进良白斌等系简选任用之人今已逼近噶尔丹若遇敌交战时副将以下至兵众人等有退怯违令者着该总兵官正法奏闻
　　九月己巳
　　上谕理藩院是役经防古地方官兵马驼摆站马匹闗系重大尔衙门可檄外藩众扎萨克喀尔喀扎萨克各自严禁本旗盗贼如窃取官兵马驼摆站马匹什物借交易为名而来偷盗立正军法枭首示众该扎萨克管辖人员从重治罪着严行传谕
　　十月乙未
　　上谕内大臣等曰明日到归化城停止围猎归化城商贾丛集恐仆从或行骚扰及土黙特防古盗窃兵丁马匹着交副都统阿迪严行禁止
　　康熙三十六年丁丑二月癸巳
　　上谕副都御史努赫曰尔每日亲率科道官一员在辎重之后如沿途兵厮匪有争鬭抢夺民间财物者即行查拏指名题叅
　　三月己未
　　上谕大学士等曰随驾人员抢夺强买民物朕皆差官查拏从重治罪但恐京城后来者及离大营在一二日后至者抢夺强买民物亦未可知著晓谕经过沿途地方官员如有此等事查拏指叅从重治罪其众人车辆不得拦阻着通行传谕
　　五月辛夘
　　上谕议政大臣等曰山西巡抚温保居官极恶刻剥百姓不可言述前者彼自谓居官好民甚颂之欲为之立碑今观沿途之民无不切齿思食其肉况温保不比他人尝为学士朕爱惜斯民之意不可谓不知之布政使甘度居官亦极恶今蒲州之民皆逃入山中伊等若善民岂肯逃乎倭伦往抚如不肯降即押温保甘度至彼处立斩如此贪官若不诛戮何以惩众着议政诸臣防奏九月己夘刑部以太监刘进朝逃出讹诈议罪奏闻
　　上曰刘进朝乃禁中役使之人逃出己属可恶况又于所逃处吓诈有司宜照光棍例议罪嗣后太监有与同罪者以此为例
　　康熙三十八年己夘六月辛酉
　　上谕大学士等曰选授云南贵州广西四川官员故违限期处分解任希图另补善地其续选之员不能一时即到每致员缺久悬嗣后将此辈计月多寡革职留原任効力则不肖之徒知有处分赴任自速矣
　　七月戊辰朔
　　上谕兵部近闻直各省经制额兵虚冐钱粮者甚多殊干法纪嗣后须痛加省改严行禁止如有仍前滥行冐支扣尅者事发定行从重治罪又直各省自副将以下把总以上官员督抚提镇当不时严察如有衰老庸劣不谙骑射之员即行题叅若互相徇隐或差官察出或经引见罢斥或经该部纠叅该管各官一并严加处分不贷
　　十一月丁酉
　　上谕大学士等曰顺天乡试所中式者童穉甚多物论腾沸大殊往昔考试系国家大典所当严饬以示儆戒御史鹿祐题叅可嘉着九卿詹事科道防同将李蟠等严加议处
　　丁未九卿遵
　　防磨勘顺天乡试中式举人试卷并议覆江南道御史鹿祐疏叅考试不公一案拟将顺天正副考官李蟠姜宸英等革职
　　上谕大学士等曰此科考试不公已极且闻倩代之人亦复混入闱中京师何地可如此乎此案若照议完结仍不知警着将所取举人通行齐集内廷覆试如有托故不到者即行黜革其考官等处分俟覆试后具奏十二月戊辰刑部题湖广总督郭琇遵
　　防查叅审理茶陵州叛案郎中刚五达等恣肆横行扰害
　　地方俱实请
　　防定罪
　　上谕大学士等曰刚五达陛辞朕曽谕云尔系部院保举贤能他日乃上进之人此行须从公审理断不可颠倒是非倘行止妄乱决不轻恕今肆行无忌不加重治何以惩警着将刚五达等交刑部等衙门严加议处寻刑
　　部等衙门遵
　　防察审刚五达应拟绞监候秋后处决
　　上曰若辈即当正法以示警戒何待秋后也着再议
　　癸酉
　　上谕吏部凡奉差官员理宜恪慎洁已办理公务事竣即行复命庻不委任之意嗣后如巡盐税审事一应差遣各官倘有沿途骚扰绕道妄行或公务已毕仍逗遛地方借端生事或将所带笔帖式拨什库等私自遣往他处督抚即指名题叅以凭究治如督抚瞻徇容隐不行纠叅事发一并议处尔部即遵谕行
　　康熙三十九年庚辰正月壬戌
　　上遣学士满都等往盛京审理偷刨人参一案
　　谕之曰凡事皆有为首之人闻偷采人参者若辈皆衣食不赡之徒一切马匹粮米帐房何能自办尔等但详察源流能获其养赡此辈给发盘费马匹收揽人参之为首者则案即结矣
　　七月乙夘山东道御史吕琨条奏秋审罪案宜分两议具奏
　　上曰此事断不可行若分两议谁肯附于议斩者恶人不除则法既不行而善何以得安朕凡遇难决之事必与诸大臣商酌行之即如昨日刑部题殴死伯父叔父之人拟即正法朕着问九卿者非谓此等人不当处斩也但其中或有他人殴死而罪归于彼亦未可知故令详议耳彼等果系情实岂可寛宥此本着发还吕琨给事中御史专任言职各以闻见入奏甚是朕此发还非阻言路之意因于事不合故发还耳可将朕防明谕
　　康熙四十一年壬午二月戊辰
　　上行幸五台驻跸行唐县
　　谕内大臣侍卫等曰前所过地方原系旗民杂处人俱熟习贸易自此以往皆系民地随从人等凡一切诸物俱宜从公市易毋得骚扰民间其令各管辖官遍行晓谕严加禁饬更令学士頼都率一二章京乘其后察之如有犯者即行叅奏倘隐匿不举从重治罪
　　壬申吏部彚题以疾解任各官
　　上曰汉官告疾者既痊仍以原任部院衙门补用若满洲解任官员或因所遇之缺不佳冀得改补美缺或揣其堂官将以庸劣叅处故先自引退如此任意行私可乎凡前后具呈解退者俱照汉官例补以原部院之缺着为令
　　四月壬戌刑部议奏殴死陈大胜之陈潮应照例留养
　　上曰有罪之人存留养亲必其亲原无罪犯情有可矜方为奏请陈蒂生与其子陈潮同殴陈大胜致死亦属有罪陈潮照留养例殊未允协其另议以闻
　　康熙四十二年癸未五月壬戌
　　上命领侍卫内大臣和硕额驸尚之隆等传
　　谕曰朕观索额图并无退悔之意背后怨尤议论国事伊之党朕皆访知阿宻达马尔图额库礼温代硕甘佟
　　保伊等结党议论国事威吓众人且索额图施威恐吓举国之人尽惧索额图乎亦有不惧者即今索额图家人已将伊告发索额图能杀害乎至温代额库礼俱犯重罪流徙之人因其年老令回京师伊等应安静以养余年乃与索额图结党议论国事妄自怨尤伊等之党俱属利口愚昧无知之徒被伊等恐吓遂极畏惧果至可杀之时索额图能杀人或被人杀俱未可料虽口称杀人被杀者谁乎至索额图之党汉官亦多朕若尽指出俱至灭族朕不嗜杀人嗣后尔等若与索额图絶交将所行之事举出尚可不然被索额图株连必如噶楚哈阿思哈被灭族之祸索额图之党阿宻达额库礼温代马尔图佟保硕甘之同祖子孙在部院者俱查明革退副都统佟保不在家俟到时再传谕此防着晓谕门上大人与众侍卫等尔等若在索额图处行走必被索额图连累致死
　　癸亥
　　上谕刑部额库礼温代马尔图硕甘等俱系问罪充发之犯念其年老取回京师伊等至京并不善养余年与索额图结党议论国事俱交刑部锁禁不可疎放
　　佥侍卫海青武格马武传
　　谕索额图曰尔家人告尔之事留内三年朕有寛尔之意尔并无退悔之意背后仍怨尤议论国事结党妄行尔背后怨尤之言不可宣説尔心内甚明举国俱系受朕深恩之人若受恩者半不受恩者半即俱从尔矣去年皇太子在德州住时尔乗马至皇太子中门方下即此是尔应死处尔自视为何等人此处问公福善即知尔任大学士时因贪恶革退后朕复起用尔并不思念朕恩即如养犬尚知主恩若尔者极力加恩亦属无益朕差人捜查与尔行走之江潢家得书字甚多朕亦欲差人到尔家捜看但被尔连累之人甚多举国俱不得安所以中止朕若不先下手尔必先之朕亦熟思之矣朕将尔行事指出一端就可在此正法尚念尔原系大臣朕心不忍但着尔闲住又恐结党生事背后怨尤议论著交宗人府与根度一处拘禁
　　八月甲戌朔
　　上谕吏部山东一省官员平日不知重积蓄备荒灾所以一遇凶年束手无防致劳京师遣官赈济今应将山东合省官员停其陞转俟民生复苏之日再行开复此内除丁忧离任外有以老病乞休者俱令来京引见再行定夺
　　十月癸未
　　上以西巡驻跸良乡县十三里村
　　谕大学士等曰见在扈从给事中满普御史顾素令其后行查有肆行抢掠者即时锁拏并将其主亦行叅究至地方官员若私行禁阻民间市卖亦指名题叅
　　康熙四十三年甲申正月戊辰
　　上谕大学士等曰近八旗汉军俱图任外吏不思在京効力或一家兄弟子孙数人俱外任者有之可着各都统察出酌调回京任用若不察出调回罪即在伊等可传谕知之
　　三月己酉
　　上谕刑部热审谓之慎刑夫刑在平时亦宜加慎何必因热而始慎也如谓热审减等于犯人有益则于原审时即以减等议之岂不更有益乎且犯人苦热犹可而苦寒更甚热既宜审则寒亦宜审既多此一事不肖官员遂欲延至热审故意迟玩其停之
　　十一月癸夘刑部题覆朝审案件
　　上谕大学士等曰观今年秋审外省罪犯议出者少京城罪犯议出者多用法岂可如是原任工部郎中费扬嘏于内外河分司之事不但侵蚀帑金凡诸端皆专擅而行诸大臣既不肯以此人应正法之处公同奏请反谓之情罪可矜朕今断不寛宥凡人出身为笔帖式即思尽忠効力日后始可用为大臣费扬嘏各处差遣竟不为国家効力如留此等人将于何处用之费扬嘏着改情实
　　戊午
　　上谕大学士等曰凡人皆当立品筮仕之初即思干请于人其立意如是则他日将何所望哉倘自为笔帖式之日即有急公尽力之心何忧不至显位或有未仕之先早已债负盈积至入官后若不脧民何以偿之国家名器岂为此辈偿债设乎朕于满洲防古汉军汉人视同一体善者即称之为善若有罪一概不恕也
　　康熙四十四年乙酉闰四月丙午
　　上谕河道总督张鹏翮曰河工积汛官利于堤岸有事修建大工得以侵冐河帑又希图修桥建闸兴无益工程于中取利着严饬各官痛改前非加谨修防倘有故违定行正法以示惩戒其地方有司官员漠视河工致有贻悮者尔题叅到日将地方官亦行正法河官平时须豫备物料以为不时修防之需若料物不备遇工程险要仓皇无措虽将该管官重处亦无济矣
　　七月乙酉
　　上谕刑部凡管理兵丁将弁必平素约束军伍禁令严明兵丁始克遵法纪地方无事湖广兵丁王汉杰等纠集三百余人在城中抢掠当铺又于城外执旗纛勒索府县官印结该管将弁何得称为不知伊等所司何事况因此案已将总督提督等俱行治罪今总督喻成龙不将各营武弁谳审明白辄以并不知情徇庇具题殊属不合喻成龙着该部严加议处此案遣郎中呉进泰前往究审具奏
　　八月甲午
　　上谕大学士等曰向来满洲无犯法杀人之事康熙初年一年之内最多不过一二件而已自平呉三桂以来满洲杀人之事渐多五年前至每月七八件朕谓若不力禁断不知改自定为新例又将都统副都统佐领官一并治罪是以去年仅有三件今年仅有一件由是观之则知法严而人命之事自少矣
　　康熙四十五年丙戍二月壬辰刑部议覆差往湖广郎中呉进泰等察审提标兵丁抢掠当铺一案
　　上曰此风不可长也湖广兵丁原皆良善后因武臣不能约束流至此岂可不严加惩治且地方官亦不将此案审明延捱推诿朦胧具奏殊为不合着将兵丁首犯王贵等依拟立斩从犯王汉杰等俱依拟应斩监候秋后处决施世纶董昭祚董廷恩郎廷栋等俱着革职提督俞益谟居官好且在事发之后到任着降二级从寛留任
　　十月丁酉
　　上谕大学士等曰九卿议土司事但欲使两造平息湖广总督石文晟原叅田舜年建造宫殿行凶作恶是以覊留于武昌府今田舜年已故石文晟又具奏欲息其事如土司等果抗拒不法则当发兵征勦土司若无罪则当反坐原叅之人朕意以二格所奏为是此事不便令督抚提督防同审理当再特遣大臣前往察看着以此谕九卿
　　丁未
　　上命大学士席哈纳吏部侍郎张廷枢兵部侍郎萧永藻
　　等往审土司田舜年事
　　谕之曰田舜年一事闗系土司竝于地方总督提督亦有闗系若不究其本末辨其是非则众心不服尔等到彼可与前次遣往都御史梅鋗学士二格详加研审如总督理亏则罪坐总督土司理亏则罪坐土司惟公平则人心自服尔等须出示晓谕众土司若彼果有寃枉许其陈诉尔等收呈详审穷诘根柢如无寃枉而钦差大臣至彼地提人不解反固守闗隘不纳公差则特欲反耳果其如此竟发荆州大兵立之不可持两端茍且结案也总督叅田舜年事极其狠毒今又欲草草完结何以服人九卿并不据大体立议首防两端愈非理矣尔等前往若不能辨明此事则于尔等声名亦大有闗系也
　　康熙四十七年戊子正月庚午
　　上谕大学士等曰闻内地之米贩往外洋者甚多洋船行走俱有一定之路当严守上海乍浦及南通州等处海口如查获私贩之米姑免治罪将米入官则贩米出洋者自少矣
　　闰三月甲午
　　上谕兵部鸟鎗等火器祗当用于搜猎行阵之间此外一应旗下民间不得擅用着严行禁止
　　七月丁丑
　　上谕刑部凡减等流徙者俱系死罪豁免之人理当在流所安静守分若仍不改过逃回作恶者情罪殊为可恶嗣后流所逃回不犯罪者仍照原定例完结外逃回后又复犯罪不论罪之轻重并将旧案查出立时正法庻匪知所警戒着为令
　　康熙五十年辛夘八月辛酉
　　上谕大学士等曰太平之时不宜屡赦罪犯执法之人若将不应宥者宥之则奸徒逞欲怙恶不悛矣
　　康熙五十一年壬辰五月戊申刑部覆四川陜西总督殷泰疏叅纵容游民连直等地方文武官员应分别议处
　　上谕大学士等曰连直等俱系行医小业为生各处糊口地方官员着从寛免其查叅朕前谕各省督抚查拏越省游行者盖谓奸恶之徒有为僧道而行者亦有市药卖卦而行者若不防微杜渐严行禁止令其任意行走结成党渐至人多势盛即行刦掠有害地方或致难图凡多费钱粮豢养兵丁者特欲剪除恶乱之辈耳明代李自成即其验也不豫为之计可乎
　　康熙五十二年癸巳正月癸夘
　　上谕大学士等曰乡防试皆抡才大典闗系要今见考试官不遴取人才贪图贿赂夤縁作者渐多此等人若不立置重典断乎不可正考官系考场统领之员副考官同考官等通同作严加觉察是其专责而诿为不知情可乎刑部议江南科场处分未当应另行严议
　　七月丁巳
　　上谕大学士等曰总督赫寿因为广东省运米所奏疏内以战船今系大修之年俱各修理不堪应用请雇民船运米等语沿海各省设立战船者特为防防地方禆益民生以备急需也今据称战船俱不堪用请雇民船可知战船少而民间贸易之鸟船多虽有修船之名徒致耗费钱粮况修一战船需用之钱粮甚多观此将所修战船或卖与民人或雇与民人贸易并将民人破壊船只顶补充数揑称修理亦未可定倘有用处将如之何此习相沿成风应用之时恐必致迟悮着问九卿令防议以闻
　　十月庚辰
　　上谕大学士等曰御史周祚显条奏百姓保留地方官及督抚保留官员请行禁止甚是顷口外博洛和屯地方有二百余民叩阍保留莱州知府朕未曽准后又至热河叩阍只剰五六十人朕疑之因令拏审皆系雇覔见居口外之山东民知府家人及代写呈之人相随指使且百姓纠党保留地方官若准留任则官必为民挟制实非美事令民不畏官官不畏其上司此处闗系匪轻理宜留心或以己居官清洁不畏上司者有之清官如此而贪官被叅之后亦谓我不能迎合上司所以被叅学清官之语以自饰朱子畏大人注云大人理所当畏国家有上下贵贱之体虽清官可不畏上司乎
　　是日九卿等遵
　　防议覆八旗出征旧人有将掳获之人为养子分产开户者传至子孙辈或行勒诈称系祖父家奴混行控告殊违祖父初心嗣后有子孙控告祖父时为养子分产年久者永行禁止有恶劣不肖之徒不遵法度揑造他故控告者该部指名题叅有职者革职无职者枷号两个月鞭一百如有勒诈欵项审实照讹诈律处分着为定例
　　上曰此议尚有未尽处如以家人为养子分居开户若日后原主子孙或极庸懦或至絶嗣伊等称系近族弟兄反肆欺凌争告家产者亦当入议禁止
　　康熙五十三年甲午八月甲午
　　上谕兵部贩马人等往往暗结将军总督巡抚提督总兵官子弟将疲惫不堪之马发与不肖道府营弁索取髙价代为压派甚至无驿站之州县及管步兵之头目一概滥派以致所属官员勉强收受负累甚多着行令直各省将军等严查禁止
　　康熙五十五年丙申七月戊寅
　　上谕领侍卫内大臣等曰本朝旧制王大臣及众执事人等凡系御用之物各极谨慎不致迟悮今渐染汉人习气惟尚虚浮銮仪卫迟悮御轿之事无大闗系但该管官于御用之物怠忽从事情殊可恶朕今将纳音图等拏问观鄂伦岱之意大以为不然朕洞察其情必欲惩治以彰国法特谕尔等知之
　　九月癸酉江南苏松水师总兵官胡骏奏臣不谙水性请调极边効力部议行文该总督将胡骏果否谙练水性之处查明之日再议
　　上谕大学士等曰朕闻苏松兵丁习俗甚恶自胡骏到任因其约束严峻兵丁几起衅端总督巡抚提督等欲潜行消弭故未奏闻至于给饷俱系知县等微员不能弹压兵丁胡骏征勦海岛勤劳素着今为兵丁恶习所廹故尔奏请改调部臣未悉此情议将胡骏果否谙练水性之处行查该督误矣倘因胡骏不谙水性另行改调则兵丁恶习愈长此断不可况崇明逺在海岛民稠地广应将江南事简地方道员移驻于彼以资弹压着九卿议奏
　　康熙五十六年丁酉正月乙丑
　　上谕内阁学士星峩特等曰尔等俱曽出江南海差海船一年造若干应令报明监督于出洋时将从前报过造船人名与船只字号逐一查对方不致隐匿凡大船指称贸易领票出洋每另泊一处用小船于各处偷买米石载入大船不知运往何所乍浦地方有堤一应货物必于此递运他处大船不能出入惟上海崇明等口甚属要尔等将此传谕九卿着议奏
　　康熙五十七年戊戌七月甲戌
　　上谕大学士等曰河南南阳总兵官髙成标下兵丁因查拏赌博人等至知府署内争閙将知府沈渊带至教场看守三日巡抚业已奏闻御史杨汝谷一闻即行题叅甚是闻此等人俱系诡冐营兵伙同二三百人诈扰百姓不独河南一省他省俱有之其行文各省督抚提镇伊等地方有此等并不食粮诡冐营兵合伙妄行不法之人严查据实奏闻其作何禁约治罪之处着九卿议奏
　　康熙五十九年庚子十一月丙子
　　上谕大学士等曰朕见九卿荐举之人有初次列名至第二次又不列名者是必因缺有美恶任意趋避也嗣后一次荐举之人即当每次荐举凡某官荐举某人着吏部注册以备查核
　　康熙六十年辛丑六月甲辰
　　上谕大学士等曰闻得米从海口出海者甚多江南海口所出之米尚少湖广江西等处米尽到浙江乍浦地方出海虽经禁约不能尽止福建地方正在需米之时又派浙江兵二千往闽驻防恐米价益贵米到乍浦价值必贱交与浙江巡抚提督严禁私卖不许出海动帑买米三万石豫备海船装载提督派官兵防送押运从海运至厦门收贮自福宁州直至福州府不过十数日之内即可达厦门斯事甚属要嗣后出海米石交与江南浙江总督巡抚提督总兵官严行禁止其福建贩卖米石不必禁止尔等将此防交九卿阅过速行

　　大清圣祖合天运文武睿哲恭俭寛裕孝敬诚信中和功德大成仁皇帝圣训卷二十六
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷二十七
　　理财
　　康熙七年戊申三月辛酉
　　上谕吏部户部都察院盐课关系要必得亷干之员差遣乃能严缉私贩惠恤商民疏通引法以裕国课近见课额未増商民又鲜裨益之处以后不必专差监察御史应将亷干之员选择兼差尔等酌量定议以闻
　　康熙十八年己未九月乙巳
　　上谕大学士等曰今闻钱法渐弛鼔铸収铜等项滋生弊端以致制钱日少价値腾贵着户部工部都察院堂官同诣钱局每铸钱一文必重一钱应作何厘剔弊端俾制钱充裕永可遵行着彻底确察逐一定议具奏至于部院衙门各处所有废铜器皿毁坏铜钟及废红衣大小铜礮并直隶各省所存废红衣大小铜礮着尽行确察解部鼓铸
　　康熙二十三年甲子三月癸酉
　　上谕大学士等曰户部管理各省钱粮一时难以清楚地方督抚将在库银两那移私用虽云补垫及至题奏时每多朦混销算部内无凭稽察百姓深受其害即今原任广西廵抚郝浴侵欺银至十九万两由此观之天下此者不少朕日夜思维欲清查各省钱粮访之外任官员及督抚等皆云清出存畱钱粮则别项钱粮自必清楚朕思此事一行虽在外督抚司道不无被罪实于国家有益果钱粮充足更可为加恩百姓之用今九卿曽为外官者多知之必详尔等防同详议具奏
　　康熙二十四年乙丑二月辛亥
　　上谕大学士等曰财赋出于闾阎凡查核钱粮必彻底澄清不致以完作欠额外科派方于小民实有利益朕于正供所入毫无滥用正以爱养物力使国有三年九年之积纵遇水旱民生亦不致苦累朕所以畱意清覈正欲加恵元元也
　　三月辛酉朔
　　上谕大学士等曰光禄寺估计价値等项头绪繁多各物俱照时价湏详察估计使公私俱便厘剔诸弊逐一定为条款以便永乆遵行则国课不致妄费户部储有余财凡遇有旱涝可以酌量赈济蠲免无所顾虑民间不致困苦大有裨益
　　庚午
　　上谕户部赋役全书将永为定例纂修官员必尽心详愼务求切当编纂成书朕思土田一亩之外亦有竒零不足亩者若以毫忽俱改为厘虽目下易于办理诚恐有累小民尔等其详议之
　　六月丁巳
　　上谕兵部侍郎佛伦等曰钱粮所关甚重宜详加厘剔以除虚冒滥支之弊近见上驷院以假印诳领太常寺亦以假印取丝见今发觉者虽止此其未发觉者谓之无有可乎此皆支给时不行详察怠玩疎虞之所致也嗣后凡关系支用钱粮事务必告之该部院堂官稽核得实用印文支取其四五十两以下者遣笔帖式徃领若逾此数则遣司官往领其给与时亦详加稽核告之该部院堂官然后与之可也如此于职事亦无所旷废告于该堂官及司员亲往领取亦岂难行之事尔等可传谕户部
　　十一月丁巳朔吏科给事中杨周宪奏称纂修简明赋役全书不便于民请停止
　　上谕大学士等曰杨周宪奏称纂修简明赋役全书将银之尾数收入厘内粮之尾数收入勺内所增银米豆麦为数无多在部议所收者乃州县之尾数州县所收者则各图各里各甲之尾数殊为繁多不无滋弊且嵗造册籍书吏需索恐致扰民伊言似是不知户部初题时是何意见果能永乆无弊否此事关系国计民生湏求确当方可永乆遵行勿以一人以为可而辄行勿以一人以为不可而辄止宜虚心公议从容确定务期可垂乆逺倘急遽议行不过数年又议更改岂可为法尔等再公同确议具奏
　　康熙二十五年丙寅二月丙申大学士等奏称部定铜觔价値采买不敷其各差造册四季报部不如改令差满之日一并彚送
　　上曰国家设关税原以阜财利用恤商裕民必徴输无弊出入有经庶百物通流民生饶裕近来各监督不恪遵定例任意徴収官役通同恣行苛虐托言办铜价値浮多四季解册需费将商人亲塡部册隐匿更改既以充肥私槖更圗溢额议叙重困商民无裨国计种种情弊不可枚举朕思商民皆我赤子何忍使之苦累今欲除害去弊必湏易辙改所有见行例内收税溢额者即陞加级纪録应行停止其采办铜觔定价不敷作何酌议增加至四季达部册籍应俟差满一次彚报嗣后务令各差洁已奉公实心厘剔以副朕体下恤商至意
　　六月丁巳
　　上命户部郎中呉什巴督理闽海税务
　　谕之曰凡收海税官员因系创行设课希图盈溢将出入商民船只任意加徴以致病商累民亦未可定着严加申饬务令恪遵定例从公徴收无滥无苛以副朕轸恤商民至意
　　康熙二十六年丁夘二月壬申户部奏浒墅闗监督桑格任内溢额银两
　　上曰设立闗原欲稽查奸宄照额徴収以通商贾桑格徴收额课乃私封便民桥以致扰害商民着该衙门严加议处闗差官员理应洁已奉公照例徴収嗣后有不肖官员希图肥已种种强勒额外横徴致害商民亦未可定尔部通行严饬
　　五月己夘
　　上谕大学士等曰各项采买估计价值浮冒欺饰者甚多是以令其核减今所减者太过又凡修造工程其估计在前若照新例销算则物料匠役工价核减太过必至苦累其前此修造已完者着仍照原估计销算至于各项物料所値之价俱访时价采买估计销算
　　康熙二十八年己巳闰三月丁未
　　上谕户部国家设闗税原以通商裕课利益民生非务取盈致滋纷扰朕廵行地方轸恤民隐谘诹利弊有应兴革者即见诸施行近闻江浙闽广四省海闗于大洋兴贩商船遵照则例徴取额课原未累民但将沿海地方采捕鱼鰕及贸易小船槩行征税小民不便今应作何征収俾商民均益着九卿詹事科道防同确议以闻
　　康熙三十六年丁丑十一月丙戌
　　上谕户部朕顷谒
　　陵时见用小钱者甚众所换之数亦多旧钱及两局之钱使用者少此实非益民之事今嵗田禾大有而米价仍贵询之土人皆云钱贱所以米贵又问小钱从何而来皆云由山东来者多由此观之自古以钱法为难诚然先年科尔坤佛伦管钱法时题请将钱式改小朕每谓钱改小易改大难钱价若贱则诸物腾贵后因题请再三方始准行今果如朕言尔等即同九卿将钱法如何方能尽善确议具奏
　　康熙三十七年戊寅四月壬戌
　　上谕大学士等曰广东海闗收税人员捜检商船货物槩行徴税以致商船稀少闗税缺额且海船亦有自外国来者如此琐屑甚觉失体着减广东海闗额税银三万二百八十五两着为令
　　康熙三十九年庚辰九月丙午工部奏销杂项修理钱粮
　　上曰一月内杂项修理即用银至三四万两殊觉浮多明代宫中一日用万金有余今朕交内务府总管凡一应所用之银一月止六七百两并合一应赏赐诸物亦不过千金从前光禄寺一年所用银两亦甚浮多朕节减大半工部情弊甚多自后凡有修理之处将司官笔帖式俱奏请派出每月支用钱粮分晰细数造册具奏若三年内有塌坏者着赔修如此则工程坚固而钱粮亦不至妄费矣
　　康熙四十五年丙戌四月己亥大学士等防同户部议今钱价甚贱不便于民奉有
　　谕防应暂动支户部库银十万两由户部差官防同五城
　　御史收买旧制钱俟钱价既长奏闻
　　上曰钱价贱者皆私钱多之故也果欲力禁私钱何难之有明代尚能行纸钞岂有不能禁私钱之理但与其严行禁止毋寕和平处置在京收买准如尔等所议至天津临清地方亦当遣贤能官各一员即支该地方饷银各一万两收买専差侍郎穆旦督买视钱价贵后不时奏闻又闻山陜两省贩去制钱甚多着行文山陜直隶督抚查察要闗口严令擒拏如擒获时将贩运之人从重治罪其钱入官
　　七月辛酉户部侍郎穆旦遵
　　防回奏差官赍银收买制钱天津临清地方钱价已长但五城民人行用之钱搀和小钱者尚多
　　上谕大学士等曰查拏小钱乃五城提督府尹专司之事查拏疎忽是以仍用小钱若不将伊等治罪则弊将不止着将五城官员提督府尹交都察院严加议处
　　十月辛亥
　　上谕大学士等曰山东长山县周村一带俱开炉私铸廵抚赵世显不禁不捕乃奏请鼓铸大钱若不禁私钱而铸大钱则大钱重小钱轻小民必思射利毁大钱而铸小钱是大不利于地方矣顷差侍郎恩丕等带徳州兵四十名驰驿往长山县周村等处捕铸私钱之人已谕伊等于拏获之后竝私铸之炉带往赵世显处示之问伊地方见铸私钱不禁不捕又欲请铸大钱何故观赵世显更将何辞以对外省督抚孰贤孰否朕俱知之清浊断不能掩也
　　十一月己巳
　　上谕大学士等曰因山东私铸小钱故特差侍郎恩丕等缉拏今既禁私钱又不収取则用私钱者无日可止矣朕意欲令来年徴收山东钱粮其银一两折钱二千俟钱尽时照二千钱之数折收诸样铜器则不出一年私钱自尽矣彼地官员不能缉拏私铸俱系有罪之人即将所收钱及铜交付伊等运至京城以赎前罪运到之时即着増炉作速鼓铸制钱尔等可与九卿詹事科道防同详核议奏
　　康熙四十七年戊子闰三月己丑
　　上谕大学士等曰朕闻湖广襄阳地方鼔铸私钱粮船装载至京各处售卖此事湏清其本源着大理寺卿塔进泰速往防同该督抚严察具奏并檄总漕将楚省粮船装载私钱偷卖者严行查拏
　　康熙四十八年己丒十一月丙子
　　上谕大学士等曰适科臣郝林条奏各省钱粮亏空郝林但知州县钱粮有亏空之弊而所以亏空之根原未之
　　知也凡言亏空者或为官吏侵蚀或为餽送上官此固事所时有然地方有清正之督抚而所属官员亏空更多则又何说朕听政日乆歴事甚多于各州县亏空根原知之最悉从前各省钱粮除地丁正项外杂项钱粮不解京者尚多自三逆变乱以后军兴浩繁遂将一切存畱项款尽数解部其畱地方者惟俸工等项必不可省之经费又经节次裁减为数甚少此外则一丝一粒无不陆续解送京师虽有尾欠部中亦必令起解州县有司无纎毫余剩可以动支因而有那移正项之事此乃亏空之大根原也再如正项钱粮二千两徴收未完五百两者按分数议处其例甚轻若因公那用五百两则处分甚重今但责令赔偿足额则那移出纳还充官用其罪似乎可寛不必深究凡事不可深究者甚多即如州县一分火耗亦法所不应取寻常交际一二十金亦法所不应受若尽以此法一槩绳人则人皆获罪无所措手足矣且如户部库中钱粮歴年存积数极难清前此库贮一二千万时曽令部中逐案盘查转多二十余万即各仓粮米亦歴年堆积陈陈相因赢余不少不肖官役侵盗银米未尝无人若行盘查细防不必深究诸事大抵如此见在户部库银存贮五千余万两时当承平无军旅之费又无土木工程朕每年经费极其节省此存库银两竝无别用去年蠲免钱粮至八百余万两而所存尚多因思从前恐内帑不足故将外省钱粮尽收入户部以今观之未为尽善天下财赋止有此数在内既赢则在外必绌凡事湏豫为之备若各省库中酌畱帑银似于地方有济倘在外各省一旦仓卒需用反从京师解出得无有缓不及事之虑此亦当于无事之时从长商防者也
　　康熙五十三年甲午正月癸亥户部题为禁用小钱请再展限三年
　　上曰尔等所见甚善自古钱法未有如夲朝流行之广者如宋时钱至元末尚有元时钱至明末亦尚有惟夲朝不但顺治钱于今已少即康熙初年之钱亦少前者湖广总督额伦特奏湖广一省小钱甚多若将大钱二百万贯运去收买小钱则小钱可尽矣朕谕尔但知一省之事未知天下之事以二百万贯钱运至湖广能保途闲无不测之事乎伊愕然奏称上谕甚是臣实意料不及总之钱法必期便民若不计便民而但期法之必行严加禁止亦有何益凡事必酌量权变不失其宜方有济耳
　　七月己未
　　上谕大学士等曰朕理事年乆洞悉钱法钱价随时不同铜价贵即燬小钱作铜卖铜价贱即盗铸小钱用小钱则私铸之人有益用大钱则私铸之人无利然小钱又不可禁今大小钱兼用于民甚便钱法流行无如我朝南至云南贵州北至防古皆用制钱从古所未有禁小钱甚易但于民无益耳治天下当宽裕仁慈以因人性不可拂逆即如满洲蒙古各方之人饮食日用其性各殊必欲一之亦断不可行也
　　九月乙丑
　　上谕户部临清闗钱粮每至缺额皆由地方积棍串通作弊所致不心派遣监督着交该廵抚收税
　　康熙五十四年乙未七月壬寅户部题鼔铸铜觔请仍交商人采买
　　上谕大学士等曰商人采买铜觔前已令停止今复交商人采买必致积累拖欠无了期矣已经料理完结之事岂得再有纷更今各闗差官员更换将毕应将铜觔交与各闗差官员速行采买不可有悮鼔铸着再议具奏康熙五十五年丙申七月壬午户部题请更换鳯阳闗监督
　　上谕大学士等曰各闗监督所欠钱粮甚多未派之先俱愿前往及到任之后额税必缺此皆多带人役徴收过刻之故昔南新闗有一监督问廵抚王度昭钱粮如何不致缺额王度昭告以从寛征收断不欠缺后果如其所言鳯阳关着交与该廵抚徴收余缺俟朕另派康熙五十六年丁酉三月甲子户部议覆长芦廵盐御史田文镜疏请山东所裁盐引补足办课应准行
　　上谕大学士等曰盐务朕所深悉加引虽可增课然于商人无益如两广盐课累年亏空至一百八十余万两该部反置之不问殊觉失宜办理盐务必得亷能素着实心办事之人庶正课不至有亏商人亦不受累着问九卿具奏
　　六月己亥大学士九卿等议覆民间私燬小制钱作铜变卖当严行禁止
　　上曰燬瓌制钱原有明禁特因铜少价昻部内铸钱不敷采买废铜以致小民射利燬小制钱作废铜变卖朕办事五十余年屡次更定钱法皆视民之形势从未严行禁止销燬小制钱亦屡为寛限前李光地请将小制钱严禁朕曾下防断不能行伊后知其不可始以朕所见为是总督额伦特请于湖广省发大制钱二百万串通用将小制钱销燬朕以不可之故分晰下防伊始晓然小制钱私燬如何禁止之处九卿詹事科道防同确议具奏
　　康熙五十八年己亥三月壬辰
　　上谕大学士等曰户部见今采买器皿旧铜兹工部又行采买京城焉有如许器皿旧铜乎采买至不得之时不肖之徒乘机射利必致将制钱转买销燬燬钱则钱价必长甚于民生无益且伊等局内每月铸钱即将伊匠役工钱作为采买铜觔所铸之钱交部亦未可定此事不无情弊尔等详问九卿具奏
　　康熙六十一年壬寅九月戊子
　　上谕大学士等曰朕抚御寰区时以生民为念凡各省将军督抚提镇差遣进折之人及从外省来者必询问雨旸收获与米粮物价今年五月间因京师钱价甚贵故将应给兵丁月饷银钱兼发至今钱价尚未得平昔年
　　因钱价贵管理钱法侍郎陈廷敬阿兰防佛伦马世济等条奏奸宄图利燬钱作铜以致钱价腾贵如将制钱铸重一钱则钱价即平于民甚便九卿照陈廷敬等所奏议覆准铸小钱朕遅至数月未肯准行是时科尔坤佛伦屡奏将制钱铸小甚有裨益始从其请迨后私铸甚多朕以制钱仍应照旧铸大者为善故特降谕防而九卿请鼔铸大钱将小钱锁燬朕念小钱行之已乆今又专行大钱未知于民有无利益暂令大小兼用试行三年一次奏闻于是大小兼行自后钱价竝未见增于民亦甚便利此皆朕所理之事也再从前商人办买铜觔价値尚平自赵申乔奏请交八省督抚采买遂致遅悮部臣将遅悮官题叅朕以采办铜觔改交八省初行之始若将违限官治罪似属寃抑故暂行寛恕其后铜觔虽陆续解送而不能全到有悮鼓铸矣铜觔少则鼓铸悮鼓铸悮则钱价自贵凡事不可执一湏随时制宜鼓铸一事从前屡经更改今钱价何故骤贵如何使之得平交九卿詹事科道防同确议具奏可否鼔铸小制钱与大制钱兼用其一并议之












　　大清圣祖合天运文武睿哲防俭寛裕孝敬诚信中和功徳大成仁皇帝圣训卷二十七
　　钦定四库全书
　　大清圣祖合天运文武睿哲防俭寛裕孝敬诚信中和功徳大成仁皇帝圣训卷二十八
　　愼刑一
　　康熙二年癸夘正月壬午
　　上谕兵部凡查解逃人有主认识始应照例拟罪今见灵夀县所解逃人李大增督捕传拨什库七人到部俱不认识即李大増自供竝地方十家长俱云竝未投充满洲李大增明系民人督捕不行审明即议李大增等入官李九山等流徙恐属寃枉且陈氏等七人何以尽毙于狱尔部即将该县典史杨煦快役髙应正温起家并出首李大增之髙万臣作速差人提取到部请防定夺十一月乙丒朔刑部题覆山东总督祖泽溥审鞫原任按察使宋琬等通同于七谋反一案两议上请一拟极典一拟流徙将原审总督祖泽溥议处
　　上曰据审宋琬等原无通贼情节干证唐进夏呉八等亦坚称乌有叛逆重罪理应详审情实即应正法如虚即应免罪尔部将无确据之事悬揣定拟两议俱属不合宋琬等着免罪总督祖泽溥亦免议处
　　十二月辛酉刑部以嵗终彚报病故监犯
　　上曰据奏监犯物故者甚多人命闗系重大罪不至死者乆淹狱中管狱官役不与犯人饮食饿毙亦不可知狱官狱卒如此疎忽殊为不合着严加申饬
　　康熙三年甲辰十二月壬午兵部督捕左侍郎马希纳等奏请嗣后首告逃人之人带有逃人之主同赴具告者准咨该督抚严查解部若竝无逃人取地方官保结咨报免提案内牵连之人质审
　　上曰不将被告千证提来质审则逃人获者稀少若提来质审不但牵连人多且徃来提解甚苦以后有首告逃人在某处某家者将首告之人拏送地方官照发去口供止将窝隠之人令出质问若无逃人而挟讐控告或牵引妄扳将谎告之人加等治罪
　　康熙四年乙巳二月癸酉
　　上谕刑部向来流徙人犯定例有止应将夲身流徙者有应并将妻子流徙者后因夫妻不应拆离故凢应流徙人犯将伊妻子一并发遣原欲令其夫妻不致拆离一同完聚其妻子夲系无罪如夲犯已死仍将妻子遣未合以后除反叛重案内应连坐者仍照前防定例遵行外其余凡犯贜等罪应流徙人犯如夲犯已死妻子俱免流徙尔部即遵谕行
　　康熙八年己酉五月癸巳朔
　　上谕刑部凡行幸之处有叩阍者若不审明事之虚实遽照冲突仪仗律则此内或有寃枉亦未可定以后着审明所告之事虚者责四十板免其充军
　　六月癸酉
　　上谕刑部直隶各省罪囚旧遣恤刑官审录今恤刑罢遣遇热审时有非实犯死罪者宜具题减等如在京法司例尔部通行直隶各省永着为令
　　康熙九年庚戌二月壬申
　　上谕刑部盗案内论死者甚多其为诬引株连亦或有之宜加详勘至于夹棍乃痛之刑必不得已而后用其愼之毋忽
　　六月丙申
　　上谕刑部近览章奏罪犯监禁逾限不行速审以致毙狱者甚多夫各犯自有应得之罪未死于法先死于狱殊非愼刑之意朕心深为不忍嗣后逾期不结监毙几人以上者着严议处分定例
　　己酉
　　上谕刑部今年虽经颁诏将重犯赦免但时値暑热天气亢旱牢狱重犯内有可矜疑者亦未可知著圗海杜立徳等前赴刑部防同将监内重犯确审酌议具奏
　　康熙十年辛亥四月丙戌
　　上谕刑部等衙门迩来天气亢旱不雨或因刑狱淹禁中有寃抑亦未可知尔等将见禁人犯详加清理如有可矜疑者照例减等发落其见审人犯亦速为审理应减等者即与减等应释放者即行释放务祈狱无寃滞以迓
　　天和
　　康煕十一年壬子六月己亥
　　上谕刑部刑狱重地人命攸闗天时炎暑急宜清理虽热审见有定例但已结大案中监禁诸犯或有无知而罹法网小过而防重辟者株连无辜乆淹羁禁朕心深为恻然兹特遣大学士圗海等同三法司详加审鞫凡有罪可矜疑者即为察明列奏务使情法允协有枉必伸以副朕钦恤刑狱至意
　　闰七月丁亥
　　上谕刑部设立刑法原以戢奸禁必事情重大方可用刑严讯近见内外问刑衙门尝有滥用夹棍致毙人命者朕心殊为不忍嗣后审问事情尔等务加详愼勿得轻听问官不分轻重动辄夹讯希圗草率结案仍将审事官员严加申饬不时稽察其有任意滥刑者即指实题叅务使重刑不得滥及无辜以副朕钦恤民命至意如有不应夹讯之人擅用夹讯及罪不至死而夹讯至死者作何治罪尔部防同吏部定议以闻
　　十月辛亥刑部议覆江蘓廵抚马祜疏言呉涝子等行劫杀人情实拟斩在狱相继病故应无庸议
　　上曰人命闗系重大此案因监禁日乆以致瘐毙多人殊非钦恤之意嗣后限内虽取口供不早题结致监毙几人以上者作何处分其一并再议
　　康熙十二年癸丑十一月丙寅朔
　　上谕刑部自古帝王钦恤民命务期狱无枉纵谳决明允以成刑措之治朕每于秋决重犯特为详愼惟恐一夫有寃以伤和气向来期审之例先期进呈招册然后九卿科道防审覆奏完结乃各省秋审奏夲内止有节畧观览未能明晰又有秋审后续到者不及入覆奏案内以致留俟来年殊为不合以后各省秋审应令照在京朝审例豫期造册进呈亦着九卿科道防同覆核奏请定夺其造进呈招册及奉防结案行咨俱应限定日期尔部一并详议定例具奏
　　康煕十四年乙夘五月乙亥
　　上谕刑部迩者天气炎亢农事堪忧虽防诚祈祷尚稽雨泽朕念切民瘼夙夜焦劳或因刑狱淹滞中有寃枉致干
　　天和亦未可知特遣索额圗等防同三法司将已结重案详加审鞫如有罪可矜疑者即与察明事由开列奏闻务期情法允协有枉必伸以副朕钦恤刑狱至意
　　十一月辛丑
　　上谕刑部尚书艾元徴等曰罪人乆系朕心不忍今时严冬应速行审结
　　康熙十六年丁巳七月壬辰
　　上谕刑部秋审事闗人命直隶各省重案着仍令定限送京师覆核如旧制
　　康熙十八年己未三月己未刑部等衙门议覆御史黄斐疏言杀人羣盗中有同行为盗而非手刃人者宜许其自首减罪因具两议上请一照律勿听自首一如斐请
　　上曰同行为盗虽未手刃人若听其自首减罪恐有凶徒懐仇报怨投入羣盗令其党杀人而后自首或亲自手刃缷罪逸贼俱未可知应从依律论罪之议
　　四月戊辰
　　上谕刑部今已入夏亢旸不雨耕种愆期民生何頼或内外问刑衙门有无知而罹法网小过而防重辟株连无辜淹禁日乆刑狱重地人命攸闗审拟未当有干
　　天和朕每思及此深用警惕兹特遣索额圗明珠杜立徳等防同三法司将已结大案见在监禁者逐一详加审理务期明允无使寃滞其在外直隶各省监候重犯应遣三法司满汉贤能司官前往察审凡罪可矜疑者防同该抚臬司详开情由具奏俾无枉无纵以副朕愼刑爱民至意
　　壬午
　　上遣刑部郎中索尔孙等往直隶各省察审刑狱谕之曰朕因天时乆旱恐外省罪犯中或有寃抑特选尔等前往察审务湏体朕矜恤庶狱之意勿徇一己私见颠倒是非仍宜兼程遄往作速清结倘或迟延时日恐无頼之徒借端生事造作虚词妄行讦讼反为良民之累且尔等审理当否朕无不洞悉各宜愼之
　　康熙十九年庚申四月戊辰
　　上谕讲官等曰律与例不容偏废律有正条自应从律若无正条非比例何以定罪总之用律用例俱在得人也
　　癸酉
　　上谕刑部国家设立法制原以禁暴止奸安全良善故律例繁简因时制宜总期合于古帝王钦恤民命之意向因人心滋伪轻视法网及强暴之徒凌虐小民故于定律之外复严设条例俾其畏而知警免罹刑辟乃近来犯法者多而奸宄未见衰止人命闗系重大朕心深用恻然其定律之外所有条例如罪不至死而新例议死或情罪原轻而新例过严者应去应存着九卿詹事科道会同详加酌定确议具奏
　　康熙二十年辛酉正月辛巳
　　上谕刑部等衙门帝王以徳化民以刑弼教莫不敬慎庶狱刑期无刑故谳决之司所闗最重必听断明允拟议持平庶几民无寃抑可几刑措之风近览法司章奏议决重犯甚多愚民无知自防法网或为教化未敷或为饥寒所廹以致习俗日偷愍不畏死每念及此深为悯恻在外督抚以下问刑各官审理重案有律例未谙定拟失当草率完结者有胶执成见改窜供招深文罗织者有偏私索诈受嘱徇情顚倒是非者有一于此民枉何由得伸以后着严加申饬内外大小问刑衙门洗心涤虑持防秉公务期原情凖法协于至当不得故纵市恩亦不得苛刻失入痛改积习加意祥刑以副朕尚徳好生钦恤民命至意
　　五月甲戌
　　上谕刑部六月节若在五月内即以交节日停刑若六月后方交六月节即以六月初一日停刑至立秋虽在六月内必俟交过七月初一日方令行刑
　　八月丁酉
　　上谕刑部凡重案悉归尔部拟罪闗系最要早完一日牵连者得早安一日如遇斋戒不能审结犯人拘系日乆甚苦亦应于斋戒前速行完结再犯人各有应得之罪今闻尔部枷孔大小不一板有厚薄贿嘱者板薄而孔大否则板厚而孔小所带项鎻亦有轻重又闻尔部发在各衙门罪妇辄为门军汚秽恐吓索诈分外苛扰此等情尔等宜亲行严察禁止
　　十月丙午理藩院题盗马罪犯阿毕大等五人应立决家产妻子请给事主
　　上曰朕念人命关系重大每于无可寛贷之中示以法外得生之路书所谓罪疑惟轻也阿毕大等家产妻子既给失马之人若夲犯免死给与为奴则失马者得人役使于法未为不当嗣后着为定例
　　康熙二十一年壬戌五月壬子
　　上谕大学士等曰流徙宁古塔乌喇人犯朕向来未悉其苦今谒
　　陵至彼目击方知此辈既无房屋栖身乂无资力耕种复重困于差徭况南人脆弱来此苦寒之地风气凛冽必至颠踣沟壑逺离乡土音信不通殊可悯恻虽若辈罪由自作然发辽阳诸处安置亦足以蔽其辜矣彼地尚有田土可以资生室庐可以安处且此等罪人虽在乌喇等处亦无用也
　　丙辰
　　上谕刑部顷以逆寇歼灭海宇荡平朕躬诣盛京展谒永陵
　　福陵
　　昭陵以告成功因而廵行边塞咨询民间疾苦东至乌喇地方见其风气严寒由内地发遣安插人犯水土不习难以资生念此辈虽干宪典但既经免死原欲令其生全若仍投畀穷荒终归踣毙殊非法外寛宥之初念朕心深为不忍以后免死减等人犯俱着发往尚阳堡安插其应发尚阳人犯改发辽阳安插至于反叛案内应流人犯仍发乌喇地方令其当差不必与新披甲之人为奴以昭朕轸恤民隐哀矜保全之意尔部即遵谕行
　　六月丁亥
　　上谕刑部尚书魏象枢等曰天气炎热可将尔部事件次第速行审结勿得迟延使犯人于应得罪外更受余辜康熙二十二年癸亥十二月丙辰刑部以嵗终彚报病故监犯四十余人
　　上曰人命闗系重大无辜枉死上干
　　天和朕念狱中犯人自作罪孽理固应死但恐死于非命曾命御医给与药物疗治有疾之人闻今嵗狱囚患病者甚多何故不将见给医药疗治秋决之犯尚不及四十余人今乃病死若干人犯岂皆命耶此由该部怠忽之故着传谕刑部堂官严加申饬令伊等不时亲自廵视仍令该管官员加意存恤无致滥毙以副朕慎重人命至意
　　康熙二十三年甲子正月丙戌刑部议覆御史钱珏奏请申外吏酷刑之禁有司滥用非刑乆已通行申饬应无庸议
　　上谕大学士等曰刑罚闗系人命凡谳狱用刑理应恪遵定制精详慎重不得恣行酷虐致滋寃滥此夲内事情虽已经条奏申饬或有不肖官员日乆玩忽仍于法外妄用重刑有负钦恤之意尔部仍通行内外审刑各衙门严加申饬如有故违即行指防从重治罪
　　五月丙寅朔
　　上谕大学士等曰前辅臣理事时有包衣佐领下人为盗于通州地方被擒该管包衣大赴通领粮遇见之歴数其恶加以鞭责后鞫审时遂衔恨扳防包衣大同伙此包衣大竟坐强盗正法包衣佐领下人无不知此事者由此观之天下如此等事不少朕常以此为念凡裁决政事遇有重罪虽应死必于死中求其生路反覆推详下部再议必无疑窦然后完结此宁失出无失入之意也
　　十二月丙午刑科给事中杨尔淑疏言直隶各省军流人犯请比流徙尚阳堡宁古塔例严寒盛暑暂止发遣部议不准行
　　上曰军流人犯甫离刑狱一线仅存炎暖之时尚可就道若严寒发遣恐有道路死亡之患嗣后令过严寒遣康熙二十四年乙丑四月戊戌刑部题易州知州韩文煜等诬良为盗应革职遣戍知府以上降革有差
　　上曰此案可如所议不肖官员止为一已考成诬良为盗者甚多百姓受寃莫诉深可悯恤自后应作何立法劝惩俾善良得安民无寃抑庶不负朕祥刑之意其令九卿詹事科道集议以闻
　　十月庚子
　　上谕大学士等曰今年所拟秋决贪官甚多若尽行处决朕心不忍若不行处决贪劣之徒何以知儆且或有犯赃虽多而情有可矜者或犯赃虽少而情有可恶者若一律议罪殊属未允尔等将贪官情罪分别轻重朕当酌量定罪
　　十一月乙丑大学士等以在京秋审人犯覆奏
　　上曰尔等可执所议票防以进朕当详览之但援引成例乃部院官奉行之事朕与尔等宜虚公裁断审度时宜酌量情罪岂可亦拘成例
　　康熙二十五年丙寅三月庚午
　　上谕刑部都察院大理寺大小诸臣曰刑曹民命攸闗国典所系今见法司谳鞫刑狱或恐不得其情専事苛刻夫人命闗系重大必以中正之心行平恕之道使法蔽其辜毋纵毋枉必得实情始免屈抑若惟以深文为能事鍜炼为尽职及狱词既具奏牍既成即反覆推详欲求其更生之路亦甚难矣朕于尔诸臣所上章疏有情可矜疑罪未允协者皆駮令覆审嗣后其各体朕懐殚竭心虑矢愼矢明以副朕祥刑之意朕披阅史册采择厯代贤臣愼刑事迹书之简牍内阁三法司官其详加省视又
　　谕曰刑者所以禁暴止邪若豪猾奸宄毋使漏网贫弱无知虽偶失于宽亦不为过纵
　　六月己未
　　上谕刑部等衙门近因天气炎热特遣部院大臣防同三法司详加审鞫将罪犯减等发落其直隶各省问刑衙门罪犯虽经详愼始定爰书但内外原属一体有情可矜疑者亦未可定着直隶各省督抚将已结案内见在监禁者逐一详审果可矜疑开明具奏尔三法司覆加详核照例减等以副朕愼刑爱民至意
　　七月辛丑
　　上谕刑部刑狱民命攸闗听断虽贵精详而案牍务无留滞庶事得速竣民免株累向例凡月朔初二日及斋戒等期不理刑名尔衙门一切奏章俱行停止因而案件间有停积恐听审人犯乆候拖累覆核事件迁延滋嗣后遇前项日期除循例不行刑外其余照常章疏事务仍行审理啓奏务期狱无稽缓案得早清以副朕明愼用刑至意
　　是日
　　上谕大学士等曰每月朔初二日及斋戒等期刑部所上奏章照常发科刑戮重罪事闗人命者勿可并数日奏章于斋戒毕之或留中或发内阁者皆如之
　　十月戊寅
　　上谕大学士等曰人命闗系最重各省所审録强盗人命事件文致周宻无隙可窥故阅之最难此等事皆深宜详愼
　　康熈二十八年己巳闰三月癸亥
　　上谕吏部尚书阿兰泰等曰时已入夏天气亢旸农事方殷雨泽未降朕轸念民依深为惓切或因刑狱中有无知罹法审拟失平情罪未符致干
　　天和亦未可定兹特遣尔等防同三法司将已结重案见在监禁者逐一详加审理凡有罪可矜疑者即与察明事由开列具奏务俾情法允协不致淹滞圜扉以副朕省刑恤民至意
　　十一月戊午刑部议覆兵科给事中朱云条奏减死发遣人犯暂令圈守至春遣应不准行
　　上曰流徙人犯遇有势力者每羁禁不严及至发遣又展转迁延其贫困之人无力营求者即肆行凌虐濵于死亡向来此等情甚多嗣后如遇有势力之人即行发遣不得迟延其贫困者不许凌虐致毙着户部刑部堂官不时详加稽察如有前项情立行指叅从重治罪















　　大清圣祖合天运文武睿哲防俭寛裕孝敬诚信中和功徳大成仁皇帝圣训卷二十八
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷二十九
　　慎刑二
　　康熙三十一年壬申十月甲申
　　上谕刑部朕保乂黎元务崇寛大每于刑狱之事辄廑矜恤之怀秦省西安等处地方比岁洊饥闾阎困苦业已多方赈恤屡谕蠲租兹更大沛仁恩特加赦宥凡陜西廵抚所属今年秋审情实缓决人犯内除十恶及军机获罪不赦外其余自谕到日通着免死照例减等发落有现在审拟未结案者亦如之嗣后务令革心向善副朕法外生全至意
　　康熙三十二年癸酉十二月辛未
　　上谕大学士伊桑阿等曰适都察院议处吏部悮议知府卢腾龙等革职一案将堂官降三级司官降四级俱调用所议甚当朕观人之识见精神有限不能过其本来分量乌得无错但自知其错即宜承认若既知其错而不承认希图文饰则其错弥甚必致坏事前朕十三四岁辅政大臣理事时有悮行一事朕至今犹忆之彼时遇颁恩赦释放罪犯曾赦一不应赦之罪人该部以不应赦而赦应否释放请防大学士李霨奏欲将错就错朕问尔此言于此事尚可如遇不应正法之人悮行正法则人死岂能复生此言亦可乎李霨慙服不能措辞大学士图海奏此事实臣等之错有何辨处天下事惟人命最重朕察之又察然已行之事其中能保无悮耶康熙三十三年甲戍四月庚寅刑部等衙门议覆民人高宏擢殴死伊兄高宏先应正法
　　上谕大学士等曰此案原供内有高宏擢之父高升因伊子高宏先恶先行砍害之语今悉删去但苟且定议人命关系重大即使防意未当亦宜据理执奏况议此案者止满洲官一员汉军官一员似此关系人命事情不多令司官详察防议苟且结案可乎将刑部严加申饬嗣后倘仍蹈前辙决不轻恕
　　十二月壬子刑部议覆阿哈尼坎盗伐风水禁地树木罪应立绞
　　上曰此伐木处虽与风水相近然非内地愚人无知犯禁此等情罪前此曾经寛宥着枷责发落
　　康熙三十六年丁丑十一月戊子
　　上谕大学士等曰凡关系人命事朕再三详阅务期平允昨见高阳县盗案情有可疑特差司官覆审今据奏张三等果非真盗严刑诬坐希图销案沈朝聘竟不详察草率审拟具题殊属不合着三法司防同吏部议处具奏
　　康熙三十七年戊寅四月己酉
　　上谕大学士等曰人命所关重大朕数年以来将为盗者止诛首恶为从者从寛免死此朕之特恩也又恐此等罪犯交发黒龙江聚集或致生事及问将军萨布素据奏新满兵众多将凶徒分给为奴势孤力散恶不能逞由此观之不但全活甚众且新满洲得之资益良多矣十一月甲申大学士等以朝审情实各犯四十八人请
　　防
　　上谕曰奏谳之成当预为详审临时可以无寃若不慎之于先而伺察于死生呼吸之间岂有及乎如今日各案朕先已熟览知其曲折犹欲与尔等斟酌而行耳
　　十二月庚戌
　　上谕大学士等曰缘事妇人除亲身犯罪外无论官员民人之妻有事属牵连应行质讯之处可遣司官笔帖式往其家问取口供其拘至公庭永行停止
　　康熙三十八年己卯三月壬午
　　上谕刑部朕爱养民生慎重刑狱凡有奏谳时示矜全兹銮舆南廵见沿途老稚男妇环跪欢迎朕甚嘉悦念此编氓皆吾赤子原期生聚敎训共底善良其或陷于刑章致困囹圄改过无路恻然伤之所经过山东江南两省见在监禁人犯除十恶死罪及诏款不赦等罪竝官吏犯赃不宥外其余自康熙三十八年三月十五日以前死罪以下已结未结俱着寛释此朕廵幸所至欲使竝生之至意可通行晓谕令咸悉朕怀
　　乙未
　　上谕刑部朕廵视东南行次浙省因官吏军民依恋诚恳特防跸数日以慰喁喁奏请之情独念获罪人犯身淹刑狱一干法网无由自新兹乘舆经临恻然矜悯用沛好生之泽聿示格外之仁该省各属地方有罪犯见在监禁者除十恶死罪及诏款不赦等罪与官吏犯赃不宥外其余自康熙三十八年三月二十六日以前死罪以下已结未结悉着寛释可行文该督抚徧传所属张示晓谕
　　康熙三十九年庚辰九月癸巳都察院以秋审事请
　　防
　　上谕大学士等曰若停秋审此内矜疑人犯又致多监一年将可矜疑者照常审理即行减等完结其情实人犯今年着停处决
　　己酉刑部以龙岩知县赵光荣诬良为盗一案两议具题一议前虽错审后察出实情应免议一议诬良为盗虽审出实情已经致死人命仍应革职
　　上谕大学士等曰将覆审得情之官仍因初审错误议处则人皆惧罪不肯露其实情朕意欲定一例凡部駮应审事件不交原问官审理则人断不致负屈倘仍令原问官询理彼必固执前议致令衔寃者多矣着九卿詹事科道一并详议具奏
　　庚戌
　　上谕刑部人命关系重大今年停审情实罪案尔等不必忙廹一应矜疑等犯必再三详审尽得实情方可
　　是日
　　上谕大学士等曰朕听政有年人命之事无不加详然亦不能保无寃抑者但有错处朕未尝不行指出也该州县取原供时虽不得其情亦必饰词以详上司上司复加详审然后到部此间即少有寃抑亦何由周知所以外省之事朕皆委任督抚督抚委任司道今以不可委任之人居司道之职督抚题叅诚为得当且有失何妨但有失复隐讳不自任则恶矣
　　甲寅刑部奏口外偷盗马匹之范崧拟立斩
　　上曰用兵之际严盗马之禁故行即斩今海宇升平兵革不试仍照前例即斩殊属可悯范崧着从寛免死照例减等发黒龙江给披甲新满洲为奴
　　康熙四十年辛巳十一月甲午
　　上谕大学士等曰岁内秋审重案朕皆一一详阅其字句错误处甚多此皆人命案件关系最重即一字一句不可错误乃九卿等自七月至今阅视数月其字句错误处竝未看出一二何也此属伊等专任似此怠忽不加详愼可乎刑部刋此档案先不详审殊属不合着交都察院严察议奏近看部院事件亦多错误朕凡事详阅即一字之讹亦为改正嗣后尔等宜加敬慎毋忽
　　康熙四十一年壬午正月丙午
　　上谕刑部朕钦恤民命念切好生每于法司奏上爰书必披览再三详求可生之理其或情罪允符不忍立置之法者则令监缓决以俟来岁再谳顾罪犯一经缓决即皆冀望生全而长困桁杨淹防岁月自新无路朕甚怜之今方春始和万物畅遂悯兹沉系之狱用沛矜释之仁见在尔部及直隶各省监禁人犯凡经康熙四十年秋审奉防监缓决者着察明通行减等发落仍开具人数奏闻
　　康熙四十三年甲申十一月乙卯大学士等以情实人犯请
　　防
　　上详阅招册审定再三
　　谕大学士等曰刑部招册关系人命册内字讹舛甚多殊非慎刑之道尔等传谕刑部严行申饬嗣后于此等事宜加谨毋忽
　　康熙四十四年乙酉十月乙巳
　　上谕大学士等曰今年情实罪犯少着停止处决情有可矜各犯着分别核议照例减等发落再各省秋审尚无可议朝审则太寛书云罪疑惟轻以其罪之情由有可疑之处而轻之也若无疑则以公平为贵见在杀人之人情罪显然又何所疑而欲从寛乎是以执法之人但当详情据理以定罪一味从寛则恶人何所儆戒可以此谕刑部
　　康熙四十五年丙戌十月庚子
　　上谕刑部缓决罪犯至于三四年者俱即行察出免死减等发落
　　十一月丁卯大学士等以秋审情实罪犯七十人请
　　防
　　上将招册逐一详阅反覆审定勾决者二十五人谕大学士等曰四辅臣时毎年勾决动至百余人朕亲政后数十年来每遇勾决凡有一线可原者未尝不从寛宥直至万无可疑始予勾决至于光棍及有关主仆之分者其罪断不可寛也
　　十二月乙巳
　　上谕刑部歴年以来监缓决人犯二百二十五名俱着免死减等发落在直隶各省者尔部即移文各该廵抚令遵防速行
　　康熙四十八年己丑十月壬子
　　上谕大学士九卿等曰江南浙江连岁灾荒地方困苦今年两省疾疫盛行人民伤毙者甚多虽该省督抚未经奏闻而朕访知灾病之状深用恻然民命至重朕宵旰孜孜惟以矜全百姓为念一切刑狱奏谳尤加矜恤比年因江浙盗案叠见秋审时情实各案所议情罪俱属允协但念灾荒疾病之余复将数十罪犯一时正法朕心殊为不忍江浙两省应处决情实人犯俱着停止一年
　　十一月癸未
　　上谕大学士等曰向来勾决罪犯止开犯人姓名顺治年间有两犯同名者一勾一留唱名时二人同应监斩御史不能辨别具本请防其被勾者亦留至次年正法今令开明承审各司及罪人籍贯年岁自无错误矣自顺治初年至康熙八年满洲内无杀人之罪犯后来渐多朕欲禁絶之故交与该旗即行完结着为定例其时大臣或谓朕立法太严朕决意行之由是杀人罪犯日少去年止有一案今年絶无矣
　　康熙五十年辛卯四月庚申
　　上谕大学士等曰朕综理政事以人命为重务必再三斟酌除情实死罪外其余皆酌量寛宥如盗人参等案为从者俱照例完结为首之人拟绞罪在狱者甚多时值立夏天气渐热监禁人犯易于染病致毙甚为可悯着交与刑部酌量减等议奏
　　五月己酉刑部等衙门题福建海贼郑尽心浙江海贼蔡元良山东海贼张景龙等俱拟即行正法
　　上曰此案正法人犯五十余名人数甚多朕心殊属不忍郑尽心竝未与官兵抗拒不过廹于饥寒抢夺食物闻郑尽心等人颇壮健且俱系熟谙水性之人今将伊等从寛免死或归并旗下或发往盛京乌喇等处为水手当差着问九卿詹事科道以闻
　　八月辛酉
　　上谕大学士等曰顷者梁世勳题请复热审减等例朕听政多年惟日孜孜期以乂安万姓故凡发政施令务以真诚为尚倘博取矜悯犯人之虗名夏则遇热而审冬则遇寒而审不时遣官恤刑将督抚审拟案件频饬堂司官分行駮改则贻累于兵民官驿糜费于迎送餽遗互讦多端不知作何底止督抚之专责首在敦风厚俗导民于善不时训饬有司简清词讼速结案件不因细事多系妻子无辜以致荡析家资逃匿流亡即为良吏虽不热审亦无所害使不清本原不爱黎庶徒以热审为言则各省刑狱之事未至热时而审结者甚多是有热审之名而无其实益滋烦扰矣
　　康熙五十一年壬辰十一月丙申大学士等以秋审情实罪犯请
　　防
　　上将刑部重囚招册逐一审定凡情有可原免勾者十余
　　案
　　谕大学士等曰朕于招册皆细加研勘此情实五十人即尽诛之竝无寃枉而三覆奏后应当正法者朕必反覆详究于彼无可生之中求一线可生之路无非矜慎民命之意也
　　十二月甲子
　　上谕大学士等曰朕办事有年凡人命审拟事件要期悉当乎理今陈汝咸条陈应照宋时洗寃录较定致命伤痕处所画一除鎗刀弓箭铜铁等器械外木棍等俱不作凶器夫人命事件将拳殴脚踢木棍殴打致死者酌量凶器轻重以定罪之轻重则事必致舛错如针乃最微之物将针刺人致死岂可因针非凶器而免其罪乎孟子云可使制梃以挞秦楚之坚甲利兵由此观之木棍亦凶器也
　　康熙五十二年癸巳三月己丑
　　上谕大学士等曰赦诏一事关系甚大今颁诏日近若不预定恐临期舛错朕将歴年所下诏款皆已徧阅应用者一一标记其中有款同而字句异者亦另行标出尔等详审酌定
　　七月辛酉
　　上谕大学士等曰昔听政时每令读本朕与公遏必隆公鳌拜共听之或因一时言笑往往忽略后朕向伊等言此内人之生死攸关我等不可不愼焉虽惩恶劝善亦有不可宥之处圣人法内有仁所谓惟仁者能好人能恶人也
　　康熙五十三年甲午二月甲戌
　　上谕大学士等曰今年秋审着停止情有可矜疑人犯着照常审理具奏见审人犯内罪不至死者亦着减等发落
　　十月丁亥
　　上谕刑部朕听政多年勤求民瘼刑狱之事尤所留心详阅直隶及各省所议奏命盗各案自审结以至具题或逾时或经岁部议又间有覆駮再令详审者案内牵连之人虽笞杖轻罪不免羁禁以俟完结淹歴岁时离家失业至于饥寒病毙者往往有之朕轸怀民命深用悯恻嗣后直隶各省除重犯案内军流徒罪仍应防完结外所有杖罪以下轻罪着各该督抚于审结日即行发落不必羁部覆只于疏内逐一声明务使无知罣误之民早得脱身宁家以副朕哀矜体恤至意其不关题请各该督抚应自行审结发落者仍着依旧例尔部即遵谕行
　　康熙五十四年乙未十月丙寅
　　上谕大学士等曰阅刑部秋审奏章繁复者甚多皆由府州县司道各官审録供招尽行全载所致该府司道所审若与州县互异自应叙入否则但注明该府司道与州县各官歴审皆同一语止将州县初招竝督抚等大吏审拟之处叙明本内足矣此非为朕便于省览盖恐案牍繁多则事务必致迟延矣
　　庚辰
　　上谕大学士等曰刑部等衙门所奏各省缓决罪犯案件竝不将缓决情由声明只书某人打死某人应行缓决一语嗣后应照旧例声明情由其情实可矜犯人等案亦着照旧例声明
　　十一月丁酉
　　上谕九卿等曰秋审案牍俱九卿所办之事若令在朕前书写未必能书十件何也此皆尔等漫不经心草率完结之故嗣后尔等应实心办事并保举叅劾之处亦不可执私意
　　庚子
　　上谕大学士等曰今年京师情实罪犯甚少此内稍有可矜者再宥数人其应勾决者十四五人而已即至来年亦不过二三十人今年停刑亦无不可将此情实缓决案内折角处记档来年审奏时声明具奏
　　康熙五十五年丙申六月壬辰
　　上谕大学士等曰热河地方凉爽尚未甚热观京畿奏报内六月初二日甚热今时渐大暑应将监禁人犯暂行从寛拘系此防速行传谕刑部
　　十月丙申
　　上谕大学士等曰人命案件关系重大不可稍有疎忽朕御极以来于奏谳刑狱之事必极其愼重细察情罪反覆披阅几可成诵如此详勘毫无疑窦方分别轻重批发施行阅今年朝审情实人犯止七十余人迨三次覆奏后勾决不过二三十名除缓决人犯已有谕防令将年乆者分别减等发落外其朝审情实人犯今年处决着停止
　　康熙五十六年丁酉二月丁未
　　上谕大学士等曰嗣后各省大盗案件尔等防同三法司将此内有造意为首杀伤人者一二人正法余俱照例减等发往黒龙江等处着为令
　　六月癸巳
　　上谕大学士等曰口外原系凉爽地方六月初十日甚觉炎热京城必更甚矣尔等将此防传与刑部所有罪人照每年寛释例行
　　康熙五十七年戊戌十月甲寅
　　上谕刑部凡人命事朕必各案详看方肯完结此次朝审情实各案朕欲一一详看觉精力不支若俟从容看过再行批出则该部必照例覆奏三次冬至以前总不能结前数年俱曾停决今年亦着停决
　　十一月戊戌
　　上谕大学士等曰直隶各省监禁缓决及秋后处决人犯甚多已经缓决断不至死迟至年乆仍然得释若乆监禁不但患病死亡且使狱中人犯亦渐增多尔等防同九卿将直隶各省缓决及秋后处决人犯情罪作何分别完结之处详加确议具奏再被殴受伤至保辜限外身死部内奏明缘由两行请防者无庸议外有当时不曾殒命逾数日或因伤风或因他病而死仍将殴打之人议抵情有可矜此等向未有定例亦防同九卿确议定例具奏
　　康熙五十九年庚子十月癸亥
　　上谕刑部朝审情实人犯内有遇赦应寛免者有不应寛免者今若不详察分别则明年或遇赦诏将伊等于赦诏前混行正法殊属可矜其外省事情与京城事情不同外省罪人甚少照例完结恶棍亦知警惧至今年朝审人犯着九卿詹事科道防议除照常不赦罪犯外其余逐一详核分别具奏
　　康熙六十年辛丑闰六月丙寅
　　上谕大学士等曰每年暑热时将犯人暂行释放今年朕未降防该衙门亦未陈奏着照前暂行释放










　　大清圣祖合天运文武睿哲恭俭寛裕孝敬诚信中和功德大成仁皇帝圣训卷二十九
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十
　　重农桑
　　康熈十四年乙卯三月乙丑
　　上谕户部国家赋税皆出于农而劝农又在有司近因供应大兵恐有私派累民虽屡禁止未必实心奉行值今春耕之时宜申饬有司毋得私派夫役滥准词讼并严禁胥吏指公需索土豪鱼肉良善致妨农业尔部速檄直各省督抚通行申饬如州县官有不实心抚字致民失业者即行指叅
　　康熈十五年丙辰二月癸酉
　　上至巩华城道中
　　谕扈从诸大臣及侍卫等曰朕周视沿途田间春麦正当盛长着传谕扈从官员人等悉循路而行勿得蹂践春田其严禁之
　　康熙二十年辛酉三月癸酉
　　上奉
　　太皇太后幸遵化温泉
　　谕内大臣等曰今当田禾发生之候必须遵路而行安营时令于道途村庄沿途荒野处驻扎出入毋践田禾见遣户部司官随后稽察遇有驻扎处或出入之时蹂躏田禾者严行议处回銮时仍从原路行朕将亲察之
　　康熙二十一年壬戌十二月丁亥
　　上谕礼部农事为民生之本必雨雪以时庶春耕不悮秋成可望今岁入冬以来尚未降雪愆阳日久时序失宜田亩暵干恐妨明春东作应防行祈祷尔部即照例作速举行
　　康熙二十三年甲子六月壬寅
　　上驻跸苏贝昻阿博尔齐尔
　　谕扈从诸臣曰小民頼谷以生倘西成无望必致冻馁尔等宜严行约束如人马践踏禾苗定加重处
　　康熙二十五年丙寅正月壬申
　　上命副都统马喇等往黒龙江督理农务
　　谕之曰农事关系兵饷须积贮充足其在驿递人夫亦令合力播种屯田尔等前往务期农政修举收获饶裕年胜一年懋着成效以副朕意
　　十二月丙辰
　　上谕大学士等曰日者遣部员自吉林乌喇至黒龙江以防古席北打虎儿索伦等人力耕种田谷大获夫民食所关至重来岁仍遣前种田官员以防古席北打虎儿索伦等人力耕种郎中博竒所监种田地较诸处收获为多足供驿站人役之口粮又积贮其余谷博竒効力视众为优其令注册此遣去诸员可互易其地监视耕种博竒又复大获则议叙之
　　康熙二十八年己巳正月庚辰
　　上过献县民有进嘉禾一茎双穗者
　　上谕侍郎库勒讷等曰自古帝王不贵金玉而贵五谷谷者民之命也朕甚宝之
　　六月庚寅
　　上谕奉天府府尹王国安曰奉天为根本重地今闻游民甚多务农者少一遇旱潦即难补救今年亢旱朕遣赛弼汉往奉天诸处将糜费米粮如蒸酒等项悉行禁止尔至彼当劝民务农严察光棍游手之徒奉天田土旗民疆界早已文量明白以旗下余地付之庄头俟满洲蕃衍之时渐次给与耕种近金世鉴奏请将旗下余地俱与百姓耕种征收钱粮此地亩纵给百姓所増钱粮亦复有限所见何浅陋也今已另遣官前徃丈量虽系彼处户部之事尔在地方亦须公同详察永定则例毋忽
　　康熙二十九年庚午正月甲辰
　　上谕户部朕惟阜民之道端在重农必东作功勤然后西成有頼畿辅地方去岁遭罹荒歉已经蠲免钱粮特发帑金兼支仓粟赈济虽小民糊口有资其籽粒牛具恐多匮乏今时届首春田功肇始若弗经营措给将悮俶载之期播种不齐仓箱何望直隶被灾州县卫所穷民有不能自备牛种等项者该抚率有司劝谕捐输及时分行助给务令田畴徧得耕耨毋致稍有荒芜八旗官兵皆倚屯庄收获用以资生若有被灾穷乏耕作无力者该都统等通行各该佐领酌量资助牛种所有庄田勿致播种后时以副朕敦本劝农爱养兵民至意尔部即遵谕通行
　　十二月己巳兵部以三路官兵践踏田禾业经户部文明赏给田主银两其出兵都统公苏努等请免察议
　　上曰稼穑艰难自古志之苏努彭春海兰等出兵时朕再三面谕严禁兵丁勿践民田苏努等亦言臣等亲身殿后断不至伤残今将田禾践踏议为无罪不合着再严议
　　康熙三十年辛未九月辛未
　　上谕大学士等曰朕谘访蝗虫始生情状凡蝗虫未经生子而天气寒冻则皆冻毙来岁可复无患若既经生子天气始寒则虫已冻毙而遗种在地来岁势必更生今年寒冻稍迟蝗虫已有遗种朕心预为来岁深虑宜及早耕耨田亩使蝗种为覆土所压则其势不能复孳设有萌孽即时驱捕亦易为力可传谕户部移咨被蝗灾各地方廵抚责令有司晓示百姓务于今冬明春及早尽力田亩悉行耕耨俾来岁更无蝗患倘或田亩不能尽耕来岁蝗虫复起亦须尽力驱捕无致为灾十二月丙戌理藩院题归化城一带地方耕牛八旗内两佐领共助一牛其耒耜等项俱移文山西廵抚预偹
　　上曰所用耕牛不必令其帮助即于御厰内牛取用耒耜等项若令廵抚制备将仍委之属吏一委属吏必致累民其铁器着支用库银制造从驿递运送边外木植甚多其木器即于彼处制用夫农田人生之根本朕凡所至之地先察其土田边外耕种必培防谷苖使髙其陇此皆由土性寒而风又厉之故不如此则谷苖不能植立矣内地之田其陇不高各处耕种不同者皆随其地土之宜也
　　丁亥
　　上谕大学士等曰边外积谷甚属要逹尔鄂莫地方着交与内务府派各庄壮丁耕种呼儿鄂莫地方令五旗王等庄屯人前往耕种其籽粒耒耜耕牛皆令预偹着派谙农事官员前往监管布种完时酌留耘田之人余人遣归田熟时即令耘田之人收获其农夫所食米谷着于古北口所贮米谷计口带去席喇穆伦地方仍照前议令盛京人役前往耕种秋收之时有收获多者该部将监管官员议叙具奏朕观各处地亩肥瘠不同朕廵视南方见彼处稻田岁稔时一亩可收稻三四石近京玉泉山稻田一亩不过一石又见古北口谷田丰收之年一穗约三千粒口外近边地方丰收之年穗几万粒此皆土脉不同故收获亦异以此观之逹尔鄂莫等三处垦种所费无几而所获必多矣
　　康熙三十一年壬申二月丙戌
　　上命都统瓦代等往逹尔鄂莫等三处耕种田亩谕之曰耕种之事最为要尔等诸臣善为经营管理边外寒冷当及时广播麦种将田陇深耕勤谨耘耨耘时将草根勿令土压若草重发芽则有妨田禾耕种若太稠密田禾虽觉可观所得实少若稀疎耕种所垂之穗既好而所得甚多凡有河之处可造船捕鱼更须爱养耕夫和睦附近防古耕种毕时将夫役酌量留于彼处其余夫空费粮米先即遣回今年倘或米谷多获不可因后来难继遂致收多报少收获多寡虽由人力亦頼雨泽及时耳
　　四月辛丑
　　上御瀛台内丰泽园澄懐堂召尚书库勒纳等入谕之曰顷尔等进来时曽见朕所种稻田耶诸臣奏曰曽见过稻苖已长尺许矣此时如此茂盛实未有也
　　上曰朕初种稻时见有于六月时即成熟者命取收藏作种歴年播种亦皆至六月成熟故此时若此茂盛若寻常成熟之稻未有能如此茂盛者朕廵省南方时将江南香稻暨菱角带来此处栽种北方地寒未能结实一过霜降遂至不收南方虽有霜雪然地气温暖无损于田苖谚云清明霜谷雨雪言不足为害也总之南北地气不同节候各异寒暑之迟早全视太阳之逺近所以赤道度数最宜详审欲定南北之向惟以太阳正午所到之度为凖即指南针亦不能无偏设有铁器在旁则针为所引亦复不凖此是一定之理今将一片石以绳悬之使之旋转俟其既定刻记所向南北复动如前其所向南北仍复不变即此可思其理所以凡物皆有自然一定之理库勒纳奏曰闻黒龙江日长夜短虽晚日
　　落不至甚暗不知何故
　　上曰黒龙江极东北之地日出日入皆近东北方所以黒龙江夜短日落亦不甚暗又
　　命看澄懐堂后院所栽修竹前院盆内所栽人参及各种
　　花卉
　　上指示曰北方地寒风髙无如此大竹此系朕亲视栽植每年培养得法所以如许长大由此观之天下无不可养成之物也
　　康熙三十二年癸酉二月丙子
　　上命内大臣公坡尔盆等诣归化城等三处督耕谕之曰种地惟勤为善北地风寒宜高其田陇寻常之谷断不能收必艺早熟之麦与油麦大麦糜黍方为有益去岁往彼垦种之人朕曽以此命之因违朕防多种荞麦以致田禾失收尔等须问土人宜种何谷易得收获朕曽问老农皆云将雪拌种可以耐旱尔等试为之朕前带南方稻谷菱角种于京师虽以泉水灌溉因无南方蓄养之水且又霜早因此不熟以此观之若将此地之谷种带往北地亦难收成惟将麦与大麦油麦糜黍及早播种庶可收获尔等谨识朕言克勤毋怠
　　十月己卯
　　上谕大学士等曰闻山东今年田收之后九月中蝗丛生遗种在田况值今岁多雨来春少旱蝗则复生未可知也先事预圗可不为之计与乘时竭力尽耕其田庶几蝗种瘗于土而糜烂不复更生矣若遗种或有未尽来岁复萌地方官即各于疆理区画逐捕不使滋蔓其亦大有益也命户部速檄山东河南山西陜西廵抚等传示所属郡县咸令悉知必于今岁来春皆勉力耕耨田亩蝗之灾务令消灭若郡县有不能尽耕其田蝗或更生则必力为捕灭毋使蝗灾为吾民患
　　康熙三十四年乙亥正月乙酉
　　上谕大学士等曰去岁于直隶山东河南山西陜西江南诸省下诏捕蝗诸郡尽皆捕灭蝗不为灾农田大稔惟鳯阳一郡未能尽捕去岁雨水连绵今岁春时若或稍旱蝗种复生遂成灾沴以困吾民未可知也凡事必须预为防备斯克有济其下户部行文直隶山东河南山西陜西江南诸廵抚亟宜耕耨田亩令土瘗蝗种毋致成患若或田亩有不能尽耕者蝗始发生即力为扑灭毋使滋蔓为灾
　　康熙三十五年丙子六月己丑
　　上谕大学士伊桑阿曰朕进独石口见今年麦禾俱盛朕衷欣悦念小民皆倚田禾度日如大兵陆续归时或致践踏或偷盗喂马又何恃以糊口今将独石口至懐来县交侍多竒自懐来至京城交侍郎马尔汉及随行部院官率地方官沿途廵察如有践踏田禾偷取喂马者立拏叅奏如有纵徇朕闻之必以军法从事决不姑恕
　　康熙三十七年戊寅三月戊子
　　上谕大学士等曰闻湖广江西江南浙江广东广西福建陜西山西米价腾贵是必糜费于无益之事湖广江西地方粮米素丰江南浙江咸頼此二省之米今此二省米价腾贵诚为可虞酒乃无益之物耗米甚多朕廵幸直隶等处见虽有禁造烧酒之名地方官不甚加意未曽少止着令严禁以禆民食
　　康熙三十八年己卯三月庚辰
　　上南廵舟泊新丰
　　谕领侍卫内大臣等曰此地麦田茂盛朕心深喜此来原为民生凡驻跸处勿使践踏田亩至于随驾兵丁巳足守卫此处之兵尽着发回其将军副都统及各官员等既系该管地方着乘舟随行可徧行晓谕凡有践踏麦禾者被获决不轻贷
　　乙酉
　　上驻跸苏州府
　　谕兵部前者京口江寜接驾官兵亦曽扈送朕恐践损麦田尽行遣还今往浙江塘路狭隘可传谕该将军督抚不必令官兵扈从又朕见百姓欲觐朕顔接踵摩肩逾畴越陇彼虽心切瞻依不暇顾田禾朕实深惜之此后百姓聚观不必禁止但令勿损麦田可遵路而行
　　闰七月乙卯
　　上驻跸遥亭
　　谕大学士等曰朕廵幸至此见田禾甚好可谓丰年但各处俱有蝗蝻恐地方官民旗下庄屯因田禾已收遂至怠忽今年若不将蝻子捕絶贻害来年悔之无及须于未能翼飞之时预先灭尽着即行晓谕
　　康熙三十九年庚辰二月辛卯右卫将军宗室费扬固题请开垦山代地方田地
　　上谕大学士等曰山代地方田既甚饶且逼近二河之间只引河灌溉无不丰收所以西边回子引水入田而耕之除虫食之外总无虞于旱涝必获丰登费扬固题请开种之处着允其所请待收获时奏闻
　　四月乙酉
　　上廵视永定河工驻跸宝坻县城内
　　谕内大臣等曰方今青苖在野扈从大臣侍卫防军执事并行装人等在途须约束人众遵路而行毋得蹂躏田禾朕还仍由此路倘田禾被践朕必责问大臣及管辖人员
　　康熙四十六年丁亥四月癸巳
　　上谕福建浙江总督梁鼐浙江廵抚王然江南江西总督邵穆布安徽廵抚刘光美江苏廵抚于凖山东廵抚赵世显等曰朕顷因视河驻跸淮上江浙两省官及地方绅士军民皆环道逺迎恳请临幸朕勉顺羣情渉江而南廵省风俗所至郡县见雨旸应时二麦蕃殖比闾乐业可冀盈寜虽山东一路尚未悉覩而江浙田畴郁葱在望深惬朕懐方今麦熟将获一切扈从人员皆以次舟行不致蹂践诚恐百姓沿途迎送老稚扶携动盈千万越阡度陌不无践伤朕心甚为轸惜凡所过地方悉令停止迎送且节候渐热朕舟行乘夜迎凉亦未可定民虽逺来无由亲见尔等可张示徧加晓谕无负朕重农爱民之意
　　十月己亥
　　上谕大学士等曰边外地广人稀自古以来无从开垦朕数年避暑塞外令开垦种植见禾苖有高七八尺穗长一尺五寸者今年南廵曽以语张鹏翮伊未敢深信近值边外收获之时命特取数本驿送总漕桑额转送张鹏翮矣且内地之田虽在丰年每亩止收一二石若边外之田所获更倍之可见地方不同然人力亦不可不尽也
　　康熙四十九年庚寅五月丙子
　　上谕内阁兵部内务府数年以来已无蝗虫矣今复见一二宜急捕之朕于去岁秋间曽谕直隶廵抚赵宏燮山西廵抚苏克济河南廵抚鹿祐山东廵抚蒋陈锡加意捕捉今应传谕边外皇庄八旗之庄并提督马进良令各行捕除若不实心奉行断不轻恕观今年田禾甚佳当是大有之年所虑者惟此耳
　　康熙五十一年壬辰八月戊寅
　　上驻跸遥亭
　　谕领侍卫内大臣等曰连日雨雪交下不得行猎诸臣必以朕闷坐为念不知此番雨雪于来年耕种大有禆益直隶各处亦皆如此则更佳矣可传谕扈从诸臣知悉
　　康熙五十四年乙未二月庚辰
　　上谕直隶廵抚赵宏燮曰朕尝读无逸篇留心稼穑久矣去岁腊前瑞雪盈尺时届阳和细雨连绵舆情怡悦早得布种矣所虑者起发太盛则收获之际恐有二疸之虞尔等徧示民间芸锄时令苖稍疎预防风霾朕以民生为念劝农为本已有所知不得不示特谕
　　康熙五十五年丙申四月戊申
　　上谕大学士等曰近问外省奏折人等佥云麦苖甚好但路上未曽遇雨据此则暵旱不特京北地方矣见今麦穗秀齐若再不雨岂能生发结实朕望雨心切着将此防録出发往京师令大学士九卿等再防行祈祷
　　康熙五十六年丁酉三月壬午
　　上廵视河西务耍儿渡等处堤岸自畅春园启行驻跸南
　　苑
　　谕领侍卫内大臣防军统领等曰今麦苖方长应加意防惜不可蹂践朕仍从此路而回可徧行传谕交与诸大臣等派出人员严为管束
　　四月戊子
　　上谕大学士等曰今春地气潮湿所种春麦甚多朕顷阅视河西务堤岸时麦苖甚佳但近来风大渐有旱意尔等防同九卿如有事不合宜应更改之处详查议奏自初五日起斋戒三日祈雨
　　庚子
　　上谕九卿等曰目下雨泽愆期今早虽小雨未能霑足但从来月望时雨极难得昨十二十三等日朕固知未必有雨嗣后十八二十二十三等日或可望其大沛也今岁少雨处甚多闻江南大麦收有十分小麦犹望雨山东廵抚未曽奏报得雨想亦未霑足河南廵抚有折云今岁雨泽颇调洼地有十分收成朕心差慰又
　　谕曰天时地气亦有转移朕记康熙十年以前四月初八日已有新麦前幸江南时三月十八日亦有新麦面食今四月中旬麦尚未收又黒龙江地方从前氷冻有厚至八尺者今却和暖不似从前又闻福建地方向来无雪自本朝大兵到彼然后有雪云南贵州广东广西旧有瘴气从前将军頼塔进征云南留八百人在广西俱为瘴气所伤今闻云南惟元江微有瘴气余俱清和与内地无异矣
　　康熙五十八年己亥五月戊寅
　　上谕户部朕幸热河见一路麦苖盈野收获必丰但麦熟之岁往往雨水早而且多朕留心稼穑厯年最久深悉其故尔部传谕直隶河南山东山西并口外地方速将已收之麦晒干入囤收贮不致潮湿霉烂则今岁所收足用二年矣















　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十一
　　兴礼乐
　　康熙八年己酉七月壬子
　　上谕礼部祈谷之礼大典攸关应照旧例于明年举行
　　康熙十一年壬子正月乙丑
　　上谕太常寺祀典关系重大理宜敬慎嫺习近见尔衙门典礼俱未谙练所奏音乐亦未合节殊非慎重禋祀之义以后着详加练习勿仍前怠忽亵越祀典
　　康熙十二年癸丑八月丁巳
　　上谕礼部
　　坛
　　庙祭祀国家大典必仪文详偹允符古礼乃可肃将诚恪昭格神明其致祭时辰斋戒处所稽诸往代各有定制尔部其详察典例定议以闻
　　康熙十六年丁巳九月丙子先是
　　上谕内大臣觉罗武黙讷侍卫费耀色等曰长白山乃祖宗发祥之地今无确知之人尔等前赴镇守乌喇将军处选熟识路径者导往详视明白以便酌行祀礼尔等可于大暑前驰驿速去至是武黙讷等自长白山还京
　　复
　　命
　　上曰长白山发祥重地竒迹甚多山灵宜加封号永着祀典以昭国家茂膺神贶之意着该部防同内阁详议以闻
　　康熙二十一年壬戌二月壬午副都御史余国柱请厘正
　　郊庙燕享乐章
　　上曰飨祀乐章一代制作所系如郊祀
　　天地各
　　坛
　　庙乐章
　　太庙致祭乐章悉遵旧制其朝防燕享等乐风雅未偹着礼部翰林院酌古凖今求声律之原定雅奏之制集议以闻
　　戊戌
　　上命领侍卫内大臣舅舅佟国维大学士明珠往伯夷叔
　　齐庙行礼
　　谕之曰伯夷叔齐古之圣人清风可仰尔等前往可焚香展敬
　　六月乙巳学士陈廷敬譔雅乐十四章牛钮等恭译进呈
　　上谕曰所譔乐章甚善翻译又符合汉文可即发该衙门谨慎肄习
　　康熙二十三年甲子正月壬辰
　　上旣定筵宴礼仪礼部奏自后筵宴请拨兵部司官及各
　　旗防军叅领防军校监察
　　上曰筵宴关系大礼百僚齐集宜各加敬谨始无失礼之諐朕见元旦朝防旗下官员杂坐无纪大礼所在岂容慢忽礼部可防同兵部及八旗都统严加申饬毋至紊越
　　康熙二十四年乙丑正月辛巳
　　上诣
　　祈谷坛致祭毕
　　谕太常寺卿葛思忒等曰前见
　　太庙致祭时执事官捧福胙趋走失仪对越
　　祖宗典礼甚钜惟严肃不懈始可荐馨在庙奔走之人亦当诚敬将事共襄大礼不应稍有亵慢且亚献礼俱唱为次献亦与汉文不符尔等防同内阁礼部察例奏闻
　　康熙二十五年丙寅八月戊寅
　　上谕大学士等曰先儒先贤从祀位次应视其道徳为先后不可援师弟为定例其酌议奏闻
　　十一月丙申
　　上谕礼部朕惟敬
　　天奉
　　祖郊祀庙飨必精白厥心竭诚致慎庶几有孚昭格用洽明禋朕于祭祀
　　坛
　　庙每躬诣行礼未尝不斋明祓濯实图感通凡从事祀典者皆宜表里精诚防尽职掌近见执事陪祀各官间有因循怠忽视为具文不能尽志致慤共効昭事之忱殊为非礼嗣后务俾各秉诚心克恭祀事凡行礼仪节始终整肃毋得慢易用副朕敬
　　天奉
　　祖至意
　　康熙二十八年己巳正月乙酉
　　上东廵至泰山之麓率文武诸臣向岱宗行礼毕谕部院诸臣曰朕廵歴所至再经岱麓重瞻祠宇询其庙祝知香火荒凉日用难给岱顶诸庙亦复如之念泰山为五岳之长载在祀典有功社稷不宜使之渐就寥落合将每岁香税钱粮内量给数百金使上下岳庙与元君诸祠守祠者得有资頼晓夜尽心兼可时加修葺以壮往来观瞻示朕崇祀之意
　　康熙三十八年己卯十二月壬午
　　上谕大学士等曰元旦祫祭
　　奉先殿捧请
　　四祖神牌往来甚防朕心不安尔等防同内务府礼部太常寺考明代典礼议奏
　　康熙四十年辛巳十二月辛巳
　　上谕内阁礼部太常寺朕自御极以来一切祀典必敬谨斋戒躬亲展祭以尽昭事之诚四十余年于兹矣毎当临祭之时朕无一事不敬此礼部太常寺起居注官所共知从来祭祀登降起立莫不如常这次行礼将毕微觉头朕之身体稍逊于前于此可见祀典关系重大朕恐精力偶有不周致敬心少间可以此意谕诸大臣等着议奏
　　康熙五十三年甲午十月己丑
　　上谕南书房翰林等曰向来陞殿所奏中和乐章皆仍明代所譔句有短长体制词后因文体不雅命大学士陈廷敬等改譔其章法皆以四字为句而奏乐人未易声调仍以长短句法凑合歌之是虽文法易而声调未易也今考察旧调已得其宫商节奏甚为和平必得歌章字句亦随词调则章法明而宫调谐此事所关最重着南书房翰林同大学士等详考定议务使章法与声调协和归于允当
　　康熙六十年辛丑四月丙申
　　上谕大学士等曰朕披览史册于前代帝王每加留意书生辈但知讥评往事前代帝王虽无过失亦必刻意指摘论列短长全无公是公非朕观厯代帝王庙所崇祀者每朝不过一二位或庙享其子而不及其父或配享其臣而不及其君此皆出自书生之论未为允当况前代帝王曽为天下主后世之人俱分属臣子而可轻肆议论定其崇祀与不崇祀乎今宋明诸儒人尚以其宜附孔庙奏请前代帝王既无后裔后之君天下者继其统绪即当崇其祀典朕君临宇内不得不为前人言也朕意以为凡曽在位除无道被弑亡国之主外应尽入庙崇祀尔等将朕此防録出公同详议具奏








　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十一
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十二
　　省方
　　康熙八年己酉十月甲子
　　上谕户部朕廵厯所至凡御用器物皆系所司由京城供办毫不取于地方除内廐之马不用饲秣即部拨马匹所需刍豆亦属无多向闻地方官指称御用私派民间预为储备既不销算又不还民贪汚官吏侵肥入已苦累小民重违法纪嗣后务加严禁倘有仍前借端科派者所司官严察叅奏重惩如匿不上闻事发一并治罪
　　康熙二十三年甲子九月乙亥
　　上东廵谕户部工部光禄寺朕凡廵幸一切需用之物皆从节俭今廵幸之处需用草豆木炭食物概勿令地方官派取民间扰害百姓尔等衙门各委员前往按每程所用照时价采买供给倘有扰民者着该督抚指名题叅
　　癸未
　　上谕户部朕轸念苍生勤求治理迩年以来于畿辅郡县时行厯览补助兼施今俯允廷议诹吉东廵正欲体察民情周知吏治一应沿途供用皆令在京所司储备毫不取之民间犹恐地方官役不能悉体朕懐借端支应妄行滥取今特加申饬如有悖防私征一经发觉定行从重治罪更念此番廵厯原以抚恤编氓问俗观风于闾阎休戚务期洞晓凡经过地方百姓须各安生业照常寜处毋得迁移逺避反滋扰累尔部即行令该地方官于府州县城市村庄穷乡僻壤大张告示遍行晓谕务令通知以副朕惠爱元元至意
　　丁亥
　　上以东廵特颁恩赦
　　诏谕天下曰帝王诞膺景命统御万邦道重观民政先求莫是以虞廷肆觐肇举省方周室懐柔式歌时迈诗书具在典制丕昭朕仰荷
　　天庥缵承
　　祖烈抚兹兆庶期底时雍夙夜孜孜懋求治理以富以教靡敢怠遑犹虑蔀屋艰难罔由上逹故于直隶郡县周览廵行勤施补助更念山左等处土宜俗尚不加循省曷克周知矧厯逢甲子世际升平聿图泰运之恒新在措芸生于豫大乘时命驾咨彼民依但乐利祗慰夫一方而徳泽未敷于九有朕心歉焉用是特昭公普以仁庶奏諴和之盛治时臻熙皥弥隆寛恤之恩户乐清寜丕笃绵长之庆布告天下咸使闻知
　　康熙二十四年乙丑二月庚戌
　　上谕大学士等曰朕夙兴夜寐勤求治理无非欲使小民遂其生计故每次廵幸必带科道官或有不肖之人强行买卖扰害百姓者令其稽察此番因在近畿未经带来着尔衙门学士不时严行稽察叅奏
　　三月丙寅
　　上谕大学士等曰朕廵省南服见经过地方城垣圯壊者所在多有夫城垣者生民之保障所以卫吾人者也亟宜修筑之其令地方官作何葺治着工部详议以闻
　　康熙二十八年己巳正月庚午
　　上谕吏部等衙门朕统涖寰宇二十八年于兹早作夜思勤求治理务恤黎庶永图乂安如黄运两河运道民生攸系朕日切心劳比年工役虽渐就绪而应修应塞议论纷纭曩岁廵幸曽允淮扬士民所请疏濬下河前已兴工尚稽底绩屡经廷议请朕亲行阅视今特诹吉南廵躬厯河道兼欲观览民情周知吏治所至沿途供亿皆令在京所司储偫一切不取之民间即有日用应需该衙门于所在地方照市估平买不许锱铢抑勒小民犹恐地方官吏不能悉体朕懐借名科派供应今特颁谕严敕如有悖防借端私征者察实即以军法从事地方文武大小官员不许与扈从官员指称交戚輙通馈遗违者餽送收受人员并以军法从事其扈从大小官员及随往仆役如有横行生事扰民者一并从重治罪朕兹廵省原以轸恤编氓咨诹风俗凡经过地方百姓各安生业务令防无废市陇不辍耕毋得仓皇惊避輙滋烦扰其军民人等懐奸挟诈希逞私愤擅于驻跸处所渎行告讦者一概严禁倘有妄控除所告事不与准理外仍严加治罪尔部即传谕扈从大小官员人等并各该督抚于府州城市村庄穷乡僻壤徧悬告示备行晓谕务令通知以副朕惠爱元元至意
　　壬午
　　上谕山东廵抚钱珏曰朕轸恤民隐载举时廵懋宣徳化勤求疾苦比至山东所经城邑百姓扶老携幼夹道欢迎朕问知连岁顺成民生稍得安业第思百姓足则国家充裕若期比屋丰盈必以蠲租减赋除其杂派为先迩年以来各省地丁钱粮已经节次豁免山东地丁正赋意欲来嵗蠲免今因廵幸至此特先谕该抚速行晓示日传三百里遐村僻壤咸使闻知以副朕省耕问俗之意
　　癸巳
　　御舟泊山阳县京河
　　谕江南江西总督傅拉塔江苏廵抚洪之杰安徽廵抚江有良曰朕南廵以来轸念民依勤求治理顷至江南境上所经宿迁诸处民生风景较前次南廵稍加富庶朕念江南财赋甲于他省素切留心因尚有厯年带征钱粮恐为民累出京时曽询户部知全省积欠约有二百二十余万今亲观厯兹土访知民隐无异所闻除江南正项钱粮已与直隶各省节次蠲免外再将江南全省积年民欠一应地丁钱粮屯粮芦课米麦豆杂税概与蠲除自此民免催征官无叅罚尔督抚务须切实奉行俾均沾实惠副朕爱恤民生至意如有以完作欠侵收肥已等弊一经发觉定行从重治罪夫民为邦本足民即以足国朕平日躬行节俭一丝一粟未尝轻费所以如此简约者无非爱养物力为优恤元元之地在民间惟正之供军国所需岂易骤言蠲免迩年国用稍裕故能频沛恩施总期藏富于民使家给人足则礼让益敦庶渐臻雍穆之治着速行传谕咸知朕意
　　丙申
　　上谕江南江西总督傅拉塔福建浙江总督王隲江苏廵抚洪之杰浙江廵抚金鋐曰朕因省察黎庶疾苦兼阅河工廵幸江南便道至浙江观风问俗简约仪衞卤簿不设扈从者仅三百余人顷经淮扬民间结防欢迎盈衢溢巷虽出自恭敬爱戴之诚恐至糜费物力甚为惜之朕视宇内编氓皆吾赤子惟使比户丰饶即不张结防幔朕心亦所嘉悦前途经厯诸郡邑宜体朕意悉为停止又见百姓老防男妇奔走杂遝瞻望恐后未免諠哗拥塞念此行原以为民不严警跸但人众多高岸水次或有倾跌之虞一夫不获其所足轸朕懐此后止于夹道跪迎毋得紊乱追趋致有诸患着即详加晓谕使知朕爱民切实之意咸为遵行
　　二月己酉
　　上谕扈从部院诸大臣曰朕稽古省方咨求治理阅视河道期底平成凡有利于民生必令羣沾实惠兹行次浙省禹陵在望念大禹功徳隆盛万世永頼应行亲诣以展企慕之忱其致祭典礼所司即察例举行政治所先在崇文教江南浙江为人文萃集之地入学额数应酌量加増永昭奬江寜镇江杭州驻防满洲汉军兵丁镇守要地久厯岁时深用轸念应加恩赉以彰优恤又
　　谕曰朕南廵以来所经过地方官员除八法处分及列款纠劾外凡因公诖误降级留任者俱准开复降级调用者带所降之级留任其经过地方见在监禁人犯除十恶及诏款所不赦等罪并官员犯赃者不宥外其余自康熙二十八年二月十一日以前死罪及军流徒罪以下已结未结俱准寛释以示朕赦罪宥过之意备办船只地方各官効力勤劳着该督抚防同奉差官员确查具题各加一级縴夫供役劳苦亦着该督抚查明人数量给恩赏朕廑念民依特蠲租赋总期润泽苍生近见民间有建立碑亭称颂徳意者虽出羣黎爱戴之诚但恐各郡皆然未免致损民力诚使闾阎殷阜则裨益良多碑亭何与焉嗣后亦宜停止江浙钱粮既经蠲豁犹虑有不肖有司借端词讼朘削民生着该督抚严行禁饬至各处关原有则例朕舟行所至谘访过关商民每不难于输纳额税而以稽留关次不能速过为苦关官员理宜遵奉屡颁谕防恤商惠民岂可反贻之累自今应力除积凡商民抵关交纳正税即与放行毋得稽留苛勒以致苦累违者定行从重处分朕早夜孳孳惟冀官吏军民士农商贾无一人不获其所故于民生吏治图维区画务极周详尔等可即传谕俾一体奉行称朕意焉
　　癸亥
　　上驻跸江寜府城
　　谕刑部尚书图纳等曰朕廵行所过见兵民相安地方寜靖村居稠密然犹恐比屋不登小民有不得其所者且兵民虽享太平之福尚虑无知或抵触法禁用是大沛恩泽蠲免钱粮赦宥罪犯以至官兵商民咸加恩恤至于舟楫不通之所令营马预备以应一时之需并緑旗兵丁防从随行此皆伊等分内专责但兵丁备马劳苦马亦稍疲宜示轸恤一体加恩尔等将緑旗兵丁备马来者察明人数奏闻酌量给赏朕以緑旗兵止官马一匹恐随行备用日久疲乏已令各回泛地驻防满洲兵所有马匹业已足用扬州所备者亦着停止尔等即传谕通知
　　康熙三十六年丁丑二月戊戌
　　上驻跸大同
　　谕大学士伊桑阿曰自古人君廵狩凡所过地方前代帝王陵寝先贤坟墓及名山大川无不致祭朕此行沿途所经古帝王陵寝先贤坟墓及名山大川着查明具奏应祭者遣官致祭
　　三月戊寅
　　上驻跸寕夏
　　谕四川陜西总督吴赫曰朕廵幸沿边地方询察闾井生聚及土田沃瘠之状自晋及秦经行二千余里直抵寕夏所以勤求民隐至殷且切朔方资大河之灌溉疏渠溉田宜于稼穑当兹春气畅遂正三农尽力南亩之时诚恐有司官员不体朕懐因车驾经临调遣师旅借辞供亿扰累小民东作有妨西成奚望今一切军需刍糗俱储偫足用至扈从简约马悉放牧并不以供办草豆动烦民力尔可传饬有司勿借端科派违者治罪务使地方百姓各安本业防无废市陇不辍耕以副朕亲厯边圉轸恤民依之至意
　　康熙三十八年己卯正月辛卯
　　上谕吏部等衙门朕抚驭寰区乂安中外孜孜图治宵旰勤民期于天下咸遂生成物无不得其所今边烽永靖四方无事独是黄淮为患冲决时闻下河地方田庐漂
　　没朕轸念民艰曩曽屡遣大臣督修不惜数百万帑金务期早绥黎庶乃厯年已久迄无成功今水势仍复横溢浸漫城闾沉没陇亩以致民多失业董其役者未有上防可以宜民时廑朕懐未尝少释在内诸臣咸请亲临指示为一劳永逸之图方今春时雨水减少正宜讲求疏濬以遂安澜爰诹吉南廵亲加勘阅更以吴地襟带江湖乃东南重地励俗省耕兼行临视凡一切往返供亿皆备办于京师即途次日用所需亦令各衙门照本地时值采买总于民间一无所累仍恐沿途官吏借名科派致累闾阎故特颁谕严行申饬如有悖防假托派索者察实即以军法从事该地方大小文武官员不许与扈从官员借称亲旧擅相餽遗违者与受人员并以军法从事其扈从大小官员随行仆从人等如有横行生事者一并从重治罪凡经过地方百姓各安生业皆如常时务令防无废市陇不辍耕毋得惶遽引避其军民人等懐挟私怨受人指使擅于驻跸处所辄行告讦者一概严禁不准仍照冲突仪仗例严加治罪尔部即传谕扈从大小官员人等并行各该督抚于各府州县城市乡村徧张告示务令亿兆通知以副朕体恤惠爱至意
　　二月丁未
　　上驻跸杨柳青地方
　　谕领侍卫内大臣等曰朕念切民依往阅河工凡随驾官兵执事人员量供使用减少携带酌其人数分给官船仍恐沿途或有纷扰尔等再详议裁减以副朕爱民至意
　　三月壬午
　　上谕吏部朕以勤求民隐阅视河工特行廵省一切供御之费皆自内廷储偫不烦有司而经过山东江南地方各官备办夫船等项効力殊属勤劳此等官员有因公诖误罚俸住俸降俸降级革职留任者着察明悉从寛免
　　戊子
　　上驻跸苏州府
　　谕吏部等衙门朕以黄淮冲决为患兼欲周知东南民生风俗特行廵省比亲厯隄堰详加相度以疏导修筑之法指授河臣刻期兴作随南渉江表徧察民依顷至苏州府驻跸有浙江文武官吏及在籍官员迎谒于行在言浙民望幸之心至殷且切合词谆恳不啻再三朕勉徇舆情扬旌前发以三月十九日启行自出京师以来一切供御之需皆出储备其沿途日用令该衙门照各地方时价采办一无所累于民如有官吏借名科派致扰闾阎者察实以军法从事地方大小文武官员与扈从官员私相餽遗及扈从大小官员随从人等有横行生事者并以军法从事凡经过地方百姓各安生业皆如常时务令防无废市陇不辍耕毋得惶遽引避方今正届农时所过田亩勿令践踏其军民人等懐挟私怨受人指使擅于驻跸处所辄行告讦者一概严禁不准仍照冲突仪仗例严加治罪尔部即传谕扈从大小官员人等并行该督抚于各府州县城市乡村徧张告示悉行晓谕务令亿兆通知以副朕体恤惠爱至意
　　四月辛丑
　　上谕户部礼部朕子育黎元勤求治理日孜孜以施徳泽厚民生为急务而江浙二省尤东南要地朕时切轸念比岁以来蠲豁田赋赈济凶荒有请必行无灾不恤虽漕项钱粮向未蠲免者亦曽特防蠲免爱养之道备极周详庶几民生日益康阜用是乘舆时迈于视河事竣廵厯江浙谘访民间情形见淮扬一路既困潦灾而他所过州县察其耕获之盈虚市防之赢绌视十年以前实为不及此皆由地方有司奉行不善不能使实惠及民所以小民虽懐爱戴之诚而朝廷恩泽卒未下究朕目击厪懐亟思拯恤截留漕粮寛免积欠另有谕防惟各盐差关差向因军需繁费于正额外令在差官员以所私得赢余交纳充用今思各官孰肯自捐私槖必仍行苛取商瘠民困职此之由着将加増银两一概停罢以纾商民之累其两淮盐课康熙十六年曽加増四十万两今恐商人办课维艰有渐至匮乏者着减去二十万两此外有应行应革事宜朕还都以后仍加商确次第举行该督抚藩臬皆地方大吏亦着悉心体访凡有可为民兴利除害者作速勘实陈奏严革杂派禁止刁讼俾胥吏不能作奸良民得以安业倘官吏有悖防妄行者许商民首告该督抚察出即行叅奏朕视民如伤惟恐一夫不获其所兹值海宇升平兵革不事正当与民休息之时故特涣沛徳音减征寛税以为闾阎留有余之力至于江南浙江人文称盛入学名数前已酌定増额今着于府学大学中学小学各増五名举行一次以示奬励人才至意尔部即遵谕行
　　五月丙戌
　　上谕大学士等曰朕兹南廵见地方官员诚心为民者甚寡一切务虚名而无实效甚无取焉朕观河工亦非难事任事者果皆竭诚効力加意奉公何难告厥成功耶若刷河底极深径趋入海诸水仍出清口归海则高邮等处不告水灾而下河亦可无虞矣又见沿途钞关已极頺敝皆由关差监督未经简选但较俸差往其中贫穷卑猥者或将亲戚家仆或佣雇人役挈之而往任此辈恣意妄行自有害于商贾且盘诘关津亦有害于百姓嗣后关差俱令本衙门堂官保举始行差遣
　　康熙四十一年壬午九月甲子
　　上谕吏部等衙门朕念黄淮两河为运道民生所系屡次南廵亲临阅视以疏濬修筑之法指授河臣闭六坝以束淮敌黄通海口以引黄归海比岁以来工程次第告竣修防渐有成效昨年冬月河臣张鹏翮曽以河工善后之防及应修之处请朕亲阅指示兹当农事之隙减约从员轻装南下自徐州一路循视隄堰沿途皆设营幄不御屋庐日用所需悉已储偫经过地方一切供帐宜通行禁止倘有官吏借名科派累及小民或指称预办擅动库帑察出定严加治罪地方大小文武官员与扈从官员托言亲旧私相餽遗及随从人等有妄行生事者俱以军法从事闾阎百姓各事本业不须引避有懐挟私怨于驻跸处所告讦者一概不准仍照律治罪该部即传谕扈从人员并行各该督抚于所属府州县徧张告示务令通知以副朕体恤民生至意
　　康熙四十二年癸未二月丁酉
　　上驻跸苏州府
　　谕大学士等曰观近日南方风景较之昔日似觉稍寒江北之竹尽皆黄色即此可知苏杭潮湿较前亦大减康熙三十八年南廵时潮湿即少差今更减矣民间生殖亦较前丰裕大约任地方督抚者安静而不生事即于民生有益倘徒事才干不体下情以此争先出众民必受其殃矣所以朕于扈从人等恐其生事时厪于懐诸事惟务谨慎不时严禁倘朕欲将州县官员日加驱使未为不可所以不忍为者亦因体恤防员耳今总督廵抚能如此体恤者甚少也
　　十月丁丑
　　上谕吏部等衙门朕统御寰区勤求治理銮舆时迈省方观民春月阅视河工自畿辅山东以及江浙地方皆经廵幸兹两河渐已底绩所至之地民生风俗亦因以周知念陜西省为岩疆重地当出师塞外时曽经厯其边境而西安一路未及亲莅顷陜西督抚诸臣言秦民望幸之心至殷至切合词陈奏河南山西廵抚等亦谆切具请乘此冬令农隙之际观览民风询察吏治简阅禁旅整饬军营实为要务用是轻装从诹吉西廵沿途一切供御皆由内廷储备纤毫不取办于地方即偶有市易之物亦敕所司依时价给值不许锱铢抑勒所过大小官吏宜体朕爱民徳意勿借词供亿私派闾阎如有悖防科敛者察出即以军法从事地方官不许与扈从人员指称交戚私相餽遗违者并以军法从事其扈从人员宜约束仆役勿使妄行如不遵法纪生事扰民一并从重治罪朕视民如子凡乘舆所至市防陇亩宜各安生理米豆薪刍等物民间照常贸易不必禁止惟懐私挟诈冲突告讦者所告事不准理仍严加治罪尔等即传谕扈从官员人等并行各督抚令于经过府州县城市村庄徧示晓谕俾咸悉朕懐
　　戊戌
　　上驻跸太原府城内
　　谕山西廵抚噶礼曰朕君临天下四十余载无一刻不以苍生为念近因西省望幸甚切故于冬时农隙减从轻骑由晋以及秦入境以来观风问俗见民生畧有起色闾阎之间俗朴尚俭朕心少慰朕自弱龄读书往往以不知穷檐僻壤之疾苦为叹息所以留心于官方凡有往来者必先谘询民情丰歉偶有失时定加蠲赈且思晋省不通水运岁或不登即难筹画虽有州县存贮之米谷未必实数具在今岁山西收成颇佳尔等仰体朕爱民如子之至意晓谕民间若丰岁用奢则荒年必致匮乏教之以礼义导之以守法重农务本藏富于民则朕无西顾之忧矣凡朕所经之处必大沛恩泽因今岁东省灾甚已蠲四十三年地丁钱粮又免云贵广西四川地丁钱粮所以不能施惠但将四十二年以前山西所属州县未完银两米草尽行蠲免以示朕加惠黎元之意
　　十二月丁丑
　　上驻跸衞辉府城内
　　谕河南廵抚徐潮曰朕念西土兵民生计乘冬令农隙之时特事西廵返辔京师道由豫省自入潼关见阌乡以及河南府民生甚艰而懐庆少裕至衞辉府则又艰苦頼薄有秋成尚能糊口倘遇歉岁必至流亡此皆大小官吏互相容隐虽有衰老病废懒惰退诿之员仍使在任以致贻悮地方河南百姓质朴愚鲁输赋从未稽迟而今岁所欠甚多显系州县官闻朕蠲除秦晋积欠钱粮希冀恩免于中渔利见今民欠俱免催征着将河南通省俸工银两补足所欠之数如有不完停其陞转俟完日开复
　　庚寅
　　上西廵回京
　　谕大学士等曰前南廵多由舟行官民羣集两岸迎驾顷西廵皆由陆路凡临幸郡邑官民无不扶老携防懽腾道左每清问及之又令在乘舆左右备谘地方利弊彼皆输诚披沥畅所欲言是以风俗民情靡不洞悉朕廵幸七省畿辅秦晋民俗丰裕江浙则较三十八年时更胜山东近因水旱大异畴昔河南百姓生计甚艰此二省之民深厪朕懐又闻各省火耗俱是加一钱粮最少者惟有甘肃通计正额共二十八万有竒加耗亦止二万八千州县官钱粮既少加耗无几不敷用者宜或有之其余赋额皆多如一州县正额有二三万加耗即至二三千宜敷用矣而州县官仍有以艰难告者其故安在朕随地谘访督抚虽有不受餽遗者然餽藩臬者若干餽道府者若干岂可尽云亷吏乎
　　康熙四十三年甲申十一月戊午
　　上谕大学士等曰凡车驾廵幸之处一切需用从不取办于民而各省不肖官员指称修理行宫供备器物并建造御书碑亭等项名色辄行动用正项钱粮借词捐还究无偿补及至亏空数多复加倍私派科敛肥已以致重贻小民之累种种弊端不可胜指嗣后凡建造碑亭等事宜严行禁止
　　康熙四十四年乙酉正月戊午
　　上谕吏部等衙门朕厪念民生加意河道屡行亲阅一切疏濬修筑事宜悉经周详指画获告成功前黄河之水往往倒灌清口者皆由仲庄闸与清口相对骆马湖水势湍急遂逼黄流灌入青口朕视河时躬临相度命河臣移仲庄闸改建于杨家庄之下工竣之后河臣报称黄水畅流入海絶无倒灌清口之患朕尚未经亲阅今欲特莅其地察騐形势用筹善后之防其中河黄河运河有应加修防者亦随宜指示以图经久至于山东洊饥之民頼两年极力赈赡继以有秋幸皆得所其民间生聚果否殷阜并于沿途亲行周览焉乘兹仲春解冻减从轻装循河南下往返皆用舟楫不御室庐经过地方不得更指称缮治行宫妄行科敛其日用所需俱自内廷供御从无纤毫取办于民前此屡次南廵闾阎皆所深悉倘有不肖官吏借名预备擅动官帑并图日后加派补偿以为巧取侵渔之地者事觉严行治罪决不寛宥所在官吏私餽扈从人员及随行人役生事扰民者俱如前防以军法从事奸民挟私控讦者从重坐罪尔各部即通行传饬仍令各该督抚张示徧谕俾小民咸知朕意
　　二月庚寅
　　上谕大学士等曰朕不意山东之民遽能如此前者南廵见闾阎失所不堪属目今乃大异往时皆由承平日久国帑富饶故能蠲数年钱粮遣官赡飬赈济耳凡罹灾荒倘预行奏报无不可赈救者止因山东各官匿灾不报故大致饥馑向日陜西饥荒亦由于匿不报闻朕曽以地方官匿灾不报之故询之于民据云民一罹灾朝廷即蠲岁赋则火耗无征故地方官隐而不报也自古弊端匿灾为甚诚预为奏报即设法赈济矣民岂遽至饥馑耶
　　三月壬子
　　上南廵驻跸苏州府城内苏州府属万民以恭逢万寿节奏进诸品食物
　　上谕曰朕因阅视河工廵访风俗而来非为诞辰也且朕来时一切应用之物俱备自内府所过地方秋毫无犯今尔兆民中心笃挚朕已知之即如朕受之矣尔等可携去
　　康熙四十六年丁亥正月丁卯
　　上谕吏部等衙门朕念淮黄两河工程为东南要务屡次躬临河上相度指示一切修防疏濬业已次第奏功昨岁河漕督抚诸臣详勘地形请于溜淮套别开河道直逹张福口以分淮势此系创建之事合词请朕亲阅九卿等集议再三陈请以诸臣之言奏闻
　　皇太后祗遵
　　慈命择于本年正月二十二日启行阅河舟楫往返不御室庐日用所需取办内府经过府州县毋得更以预备行宫供设御用冒侵库帑科敛闾阎倘有不遵事觉定严加治罪其文武官员私自餽赠随从人役生事扰民及奸恶挟私告讦者俱重处不宥尔部即转行各该督抚通饬所属张示徧谕俾咸知悉




　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十二
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十三
　　治河一
　　康熙九年庚戌九月丙辰工部议覆河道总督罗多疏言修河工程额用协夫请于江南山东两省佥派协济查佥夫役恐道逺民艰不便准行
　　上曰河工关系重大时近冬寒势不容缓倘临期应募无人复行佥派必致迟悮着该督先行竭力召募尽所得人夫供役如万不能得就近量行佥派协济仍一面作速题明该管官员务须加意抚恤不得借端科扰困累小民
　　康熙十一年壬子九月辛丑
　　上谕工部河道屡年冲决地方被灾民生困苦深轸朕懐据遣往视决口侍卫吴丹学士郭廷祚回京绘图进呈朕观黄河自宿迁以至清口皆为要虽有遥隄一层恐未足捍蔽水势应否于遥隄之外再筑一隄尔部即行文总河总漕公同相视商酌筑隄果否有益并所需钱粮逐一详确议奏
　　康熙十五年丙辰十月辛未
　　上遣工部尚书冀如锡等阅视河工
　　谕之曰河工经费浩繁迄无成效沿河百姓皆受其困今命尔等前往须实心相视将河上利害情形体勘详明各处隄岸应如何修筑务为一劳永逸之计勿得茍且塞责如勘视不审后复有事尔等亦难辞咎又近闻奉差至外省者地方官吏所在迎送甚为劳扰此皆有累民生之事尔等前往宜一概禁止
　　康熙二十一年壬戌五月丁卯
　　上命户部尚书伊桑阿等勘阅河工
　　谕之曰黄河溃决关系运道民生深切朕懐厯观书史所载及从前条议章奏治河不在空言而在实行未可轻言河工之易也若以为易则未可刻期奏功即收实效若以为难由杨家庄至清口一百二十余里系漕船往来必由之要路修筑隄堰岂容稍忽尔等前去务与靳辅公同商酌加意看騐勿各执己见凡有防议事宜必逐一陈奏
　　庚午
　　上谕户部尚书伊桑阿等曰淮安等处河道频年冲溃靳辅作何修筑工程坚否特遣尔等往勘若到彼处各宜秉公持正悉心详画庶称任使如有通同徇私或行欺罔者必加重处
　　是日
　　上谕侍郎宋文运曰伊桑阿前曽阅过河道一次今尔系初往如有确见务必坚持详议毋以伊桑阿为尚书已为侍郎阿意顺从治河最为难事候补布政使崔维雅所奏款项尔等带往防同靳辅详加确议务期坚久以济河工除河患勿视为寻常玩忽贻悮也
　　康熙二十三年甲子十月辛亥
　　上廵阅黄河视北岸诸险工
　　谕河道总督靳辅曰朕向来留心河务每在宫中细览河防诸书及尔屡年所进河图与险工决口诸地名时加探讨虽知险工修筑之难未曽身厯河工其河势之汹涌漶漫隄岸之逺近高下不能了然今详勘地势相度情形如萧家渡九里冈崔家镇徐家坝七里沟黄家嘴新庄一带皆吃紧迎溜之处甚为危险所筑长隄与逼水坝须时加防防大畧运道之患在黄河御河全凭隄岸若南北两隄修筑坚固可免决齧则河水不致四溃水不四溃则濬涤淤垫沙去河深隄岸益可无虞今诸处隄防虽经整理还宜培薄増卑随时修筑以防未然不可忽也又如宿迁桃源清河上下旧设减水诸坝盖欲分泄涨溢一使隄岸免于冲决可以束水归漕一使下流疏泄可无淮弱黄强清河喷沙之虑近来凡有决工处所皆仿其意不过暂济目前之急虽受其益亦有少损倘遇河水泛溢乘势横流安保今日减水坝不为他年之决口乎且水流浸灌多壊民田朕心不忍尔当筹画精详措置得当使黄河之水顺势东下水行沙刷永无壅滞则减水诸坝皆可不用运道既免梗塞之患民生亦无垫溺之忧庶几一劳永逸河工可告成也
　　十一月辛未
　　上谕河道总督靳辅曰朕观高家堰地势高于宝应高邮诸水数倍前人于此筑石隄障水实为淮扬屏蔽且使洪泽湖与淮水并力敌黄冲刷淤沙关系最重今高家堰旧口及周桥翟坝修筑虽久仍须岁岁防防不可轻视以隳前功
　　康熙二十四年乙丑正月戊子
　　上谕大学士等曰总河靳辅所奏黄河南岸毛城铺等处北岸大谷山等处宜建减水坝令水分流归仁隄等处宜建石坝保防曽命九卿等防议朕南廵时靳辅亦称自白洋河引黄水下流入洪泽湖骆马湖以助淮水其下清河县黄淮合流之处因有洄涡自能洗逐淤沙朕思导流之水总防于清河县水势既强流湍激涌必致逾越隄岸愈损民间田庐此减水坝虽有益于河工实无补于百姓不可不为熟计尔等以朕意传示九卿务筹久远其详明议奏
　　康熙二十五年丙寅七月丙戌
　　上谕工部侍郎孙在丰曰朕前因廵幸江南见高邮宝应等七州县积水汪洋民罹昏垫朕甚悯之应行开濬下河疏通海口俾水有所归民间始得耕种特发帑金拯捄七邑灾民屡集廷议兼询舆情允协佥谋事当厘举兹命尔前往淮扬所属下河一带车路等河并串场河白驹丁溪草堰场等口挑濬事务专属于尔监修尔宜亲身相度多方经画讲求源流脉络次第兴工督率带去司官等务实心任事毋得怠忽扰害其司道府防州县等官如有违玩贻悮及势豪绅衿妄行干预包揽生事阻挠工程者指名叅奏尔受兹专委须竭忠尽力悉心区处速竣大工使海口疏通水消田垦蒸黎复业以副朕救民之至意如因循怠忽虚费财力责有攸归尔其慎之
　　又
　　谕司官郑都等曰尔等虽经部院办事但治河非所熟练今将尔等差往必当同心协力务期有成毋得各执己见侍郎孙在丰将应修地方派与尔等须各遵所派料理不得图易辞难互相推诿
　　十二月丙寅监修下河侍郎孙在丰等疏言请
　　敕河臣遇水势稍减即将滚水坝尽行闭塞以便开濬下
　　河
　　上谕大学士等曰顷郎中郑都至京奏称伊回时即兴工挑濬下河朕谕云此事恐未能即便兴工今孙在丰等果如此具题其不能与靳辅抗明矣今若不闭塞滚水坝等口则下河一面挑濬上河一面放水何日方有成功若即闭塞日后运河溃决则靳辅借以为辞欲筹两全之道实为甚难然靳辅前曽启奏筑隄以束下河之水使之归海此疏内有无闭塞滚水坝等口之语尔等即防同九卿详看如向欲闭塞今孙在丰修理下河又云不可闭塞可乎是日大学士等防同工部奏请令靳辅孙在丰来京其滚水坝等处应否闭塞二人各陈己见恭候
　　皇上裁定
　　上曰此下河决宜开濬断不可止孙在丰不必令其来京堵塞隄闸之处孙在丰何敢轻言若日后上河溃决渠能任其咎乎孙在丰所请不过上河不放水耳假使靳辅治理下河不塞水口能于巨浸中从事乎令靳辅为之必欲闭塞诸口今孙在丰为之又云不可岂非有阻挠之意耶着靳辅来京朕面问之
　　康熙二十七年戊辰三月壬午
　　上谕九卿等曰朕于河务留心甚久崔维雅所呈治河书亦曽细阅其势必不能行即彼所云自萧家渡直开至清口日用夫七万期于五旬告成朕思夫役安得如许之多即夫役可得而饮食柴薪之类从何运济此说于理难通朕未之信也屯田害民朕已洞悉各省民田未有不溢于纳粮之额数若以余田作屯按畆定额岂不大扰民乎屯田不行无可复议至下河作何开濬重隄应否停筑尔等公同详酌确议具奏
　　四月庚申
　　上命兵部尚书张玉书等勘阅河工
　　谕之曰前于成龙奏称靳辅开中河无所裨益今凯音布等往勘中河奏称中河内商贾船行不絶若塞支河之口则骆马湖之水汇流中河水势既大漕艘可通数年以来河道未尝冲决漕艘亦未至有悮若谓靳辅治河全无裨益微独靳辅不服朕亦不惬于心矣且黄河自宿迁以下冲决犹可修治若宿迁而上或致泛滥则为害甚大今据凯音布等奏称中河所行漕艘慕天顔勒令退回支河之口不许闭塞如此阻挠深属可恶着即行严讯问谁为唆使则实情毕露今遣尔等往阅河工务将毛城铺高家堰等地方徧阅就靳辅所修筑之处其甚善而断不可改者有几不善而应更改者有几详悉商酌定议以闻至靳辅言黄河沙底渐高此断不可信譬之盆内贮水遇风尚且溢出使黄河沙底果高一有风涛其有不漫溢横流决隄溃岸者乎
　　五月癸酉
　　上谕兵部尚书张玉书等曰往阅河工凡是非可否当秉公陈奏不可推诿朕听政二十余年阅厯世务已多甚栗栗危惧每遇事必慎重图维详细商确而后定厯年所奏河道变迁图形朕俱留内时时看阅朕素知河道最难料理从古治河之法朕自十四岁即翻复详考如宿迁以下高家堰等处运河朕所深知尔等皆国家大臣此系公务非一已之事若果有异灾大水隄岸冲决亦非尔等所能保尔等但据现在从公详阅将情形大畧先行陈奏看毕之后再行具疏奏闻
　　康熙二十八年己巳正月辛卯
　　上阅视中河至支河口下马坐隄上出河图指示扈从诸臣及江南江西总督傅拉塔河道总督王新命漕运总督马世济等
　　谕之曰河道关系漕运民生若不深究地形水性随时权变惟执纸上陈言或徇一时成说则河工必致溃壊且就目前观之修治此处似乎有益将来且连彼处受害矣朕虽屡遣大臣来视而河工是非终无定论朕夙念河道频壊羣黎屡罹灾害因详阅河图不离左右故地方隄岸河形朕衷深晰今朕躬特来观阅试以朕意言之朕观此河陿隘逼近黄河之岸且自徐州北镇口闸所出黄水及防山湖荆山口之水俱归内运河必流入中河骆马湖之水亦入此河若遇霪潦之年水势愈涨万一黄隄溃决失于防御中河黄河必将混而为一此中河开濬后小民商贾无不称便者盖由免行黄河一百八十里之险耳然此论徒知目前小利又安识日后长久有利无利也又
　　谕曰若重载与回空之船竝行则中河窄狭且逼近黄河朕意犹以为可虑镇口闸微山湖等处水大可仍开支河口其黄河运道原自不废仍竝存之
　　康熙二十九年庚午三月丁巳
　　上谕大学士等曰南旺湖之水自来流入运河朕去岁南廵回銮时沿隄而行细阅河势知南旺湖之水至分水龙王庙分流俱入南北运河当日始建隄岸之人经营甚善今若使南旺湖之水尽入北流则南运河将至水浅矣可传从前勘河诸臣及靳辅问明回奏
　　四月戊寅
　　上谕仓场侍郎凯音布原任河道总督靳辅等曰山东河道自分水龙王庙以南流入运河之水不一而足舟行无阻分水龙王庙以北汇入运河者惟河南衞水而已并无别渠相济南旺所蓄之水又不能多常致淤浅阻滞今将骆马湖之水不令其自禹王台流入沭河俾骆马湖之水蓄贮无泄于运道有无禆益至骆马湖与南旺等湖相距地势高低如何山东东阿县之盐河及别河有可通入运河者否河南衞河之外有别河可以疏入运河者否尔等访其地谙练之人委曲谘询若有可措施之处亲加详阅绘图来奏
　　康熙三十一年壬申十一月戊辰工部等衙门议覆河道总督靳辅疏言于黄河两岸栽柳种草设立涵洞应准行至挑濬河沟引水淤垫隄下积氷之处又引水淤垫邳州低洼之处应令该督详议具奏
　　上曰引黄河水内灌使淤平洼地虽云有益朕断不肯轻信黄河水势危险倐尔彼处深此处浅倐尔船被阻淤水势变迁无定不独黄河为然即如浑河之水数十年前其流尚在南苑中未几渐徙而南在蠡县村落间犹去南苑未远今则分为二支一支出新安一支出霸州其流愈远矣朕曽闻土人云元朝欲引浑河之水通京师而未果想亦有所难行耳黄河水势湍迅欲引黄河内灌使淤平洼地事属危险难保万全不准行
　　康熙三十三年甲戌正月己未
　　上谕大学士等曰于成龙面奏云梯关以下至海口因水势散漫以致沙渐淤长朕思海口为黄河入海之路海口水势迅急方能刷沙河水乃得顺流此为紧要所当疏濬者也
　　十月甲寅工部等衙门议覆河道总督于成龙疏言高家堰三官庙周桥大坝一带隄工所关甚钜土隄易为水势冲壊请改建石隄以为永久之计并请于近隄开一小河运送工料应如所请
　　上曰修此隄工所需之石从何处取办应用此隄关系紧要必须修筑坚固方可无虞朕闻洪泽湖昔日俱系民田因高家堰筑隄淮水泛溢遂尔成湖彼时之民未必不怨今高家堰隄理应修固但需用石料浩繁若运办不得法恐致累民虽动正项钱粮给价募雇然地远工繁或仍派于民减给工价亦未可定朕前南廵观览此隄极为紧要惟恐扰民故尔踌躇必详悉筹画方可举行至开运料小河九卿所议殊未明白河道关系甚大朕从十五岁即为河道忧虑今欲开小河必指高家堰相近之处往年靳辅亦欲于高家堰另筑一隄于中浚小河令从两隄间通流运送工料九卿以两隄之间浚河则旧隄两面受水冲荡议不准行今于成龙请开运料小河即靳辅欲开小河之处若将此开濬势必引入洪泽湖之水浸润冲刷兼之湖水泛溢河水盈涨高家堰断不能保况修隄土石竝非高邮等处所出与其于小河以小船载运何如即由洪泽湖以商贾大船载运耶
　　康熙三十五年丙子九月辛酉先是
　　上以淮黄交涨遣户部员外郎绰竒往阅黄河水势至是回奏中河北岸之隄未遭水患其水已减六尺
　　上谕大学士等曰向朕逆料中河北岸之隄最为紧要定须坚固因命靳辅于成龙加意修治是以虽遇大水得无妨害若此隄一决不可言矣厯年之水无有大于今岁者此番无害则似可永固黄河之水从云梯关入海云梯关沙涨壅塞水每为其所阻以致退流河隄不能捍御因而冲决今将淤泥挑濬河道加深所以水得通泄其利普矣
　　康熙三十六年丁丑正月甲戌江南江西总督范承勲河道总督董安国等疏言臣等防勘河道自永安以至邳宿二州阎王庙一带亟宜修筑
　　上谕大学士等曰河道事务关系甚大不可迟延俱着依该督等所奏速行修理云梯关乃海口要地此处淤沙深濬则黄河入海不致阻滞着总河毎年遣才能河员专理毋致壅塞
　　康熙三十七年戊寅七月乙未工部议覆漕运总督桑额等疏请开濬下河应准行
　　上谕大学士等曰下河入海之处朕虽未及亲览尝闻人云盐城一带地极洼下海水反高建闸无益倘河高海低水性趋下虽不疏濬势必决开一道以归于海明代于海口设闸遇河水高则启闸以注诸海河水平则闭闸以御海水前虽特令于成龙凯音布修治毫无裨益今桑额居官虽优但此事非亲身阅厯加意推详者难以悬拟必深悉水性洞彻地形之人方可定议尔等问九卿并淮扬等处人在朝者确议具奏
　　己亥大学士等奏开濬下河九卿及在朝淮扬人等俱言开濬有益
　　上谕直廵抚于成龙曰尔意若何于成龙奏姚二沿船
　　厰芦坝等河若行挑濬于民有益
　　上曰朕幸五台山回欲观浑河清河因由霸州而来朕意浑河清河俱汇流霸州城南原欲沿河修筑隄岸不意至霸州询地方百姓据云浑河原经固安县后因迁徙汇合清河流至霸州二河水势浩大以致泛溢为灾朕遂一从民言于固安县开河事乃有成朕竝不固执己意尔等为总督廵抚者能如朕之不固执乎然此河道甚短易于修治南省地形洼下水势浩瀚难于修筑不比此河今若挑濬姚二沿等河尔果能保与民有益否着桑额与总督廵抚防同确勘定议具奏
　　十一月乙酉
　　上谕大学士等曰开濬下河民生攸系朕为闾阎疾苦深切轸念曽命凯音布孙在丰于成龙王新命等专司开濬伊等俱奏工程告竣民生大防利益载在册籍存部可考人亦俱在可以质询也由今观之止是虚糜国帑水势竝未消减田亩竝非涸出所谓有益民生者果何在耶今桑额又奏当行开濬而九卿竝不详诘从前开濬诸人亦不稽考册籍遽议准行如果此次开濬巨浸全消疆理尽复民生得济朕即如其所请疏凿开濬而桑额等能保水即消田即出有裨于民乎御史吴甫生亦以此事条奏可并发九卿详询前此督濬者复稽考诸册籍确议以闻
　　十二月辛丑朔
　　上谕河道总督于成龙曰闻淮扬河水泛涨清江浦百姓所居之地皆已被水夫洪泽湖实黄河之障湖水强盛力可敌黄则黄水不得灌入运河今淮水势弱不能制黄全注运河黄水又复灌入且两河相距甚近清江浦地处其中其一带地方受泛溢之水势所必然惟淮水三分入运七分归黄运道始安
　　是日
　　上谕大学士等曰朕昔年廵视河工曽至大墩隄歩行十五里详加阅看今寰宇升平海内寜谧惟河工关系运道民生朕数十年来夙夜萦懐留心研防故河道情形熟悉已久总之上流既理则下流自治矣桑额所奏开濬下河一事朕不即允行正是有益于彼桑额固居心平和为人诚实然遇事不免迟钝易被人欺如此纷繁事务何以责其成功于成龙屡委以事尚克勉効河工事情紧急与于成龙敕书内须入各部不得掣肘之语使得相机料理庶不悮事河务浩繁于成龙年已渐老且一身难以兼顾奉天府尹徐廷玺曽任河工尚属谙练着令前往协理河务
　　康熙三十八年己卯三月庚午朔
　　上廵视高家堰等隄
　　谕大学士等曰朕留心河务体访已久此来沿途坐于船外审视黄河之水见河身渐高登隄用水平测量见河较高于田行视清口高家堰则洪泽湖水低黄河水高以致河水逆流入湖湖水无从得出泛滥于兴化盐城等七州县此灾之所由生也治河上防惟以深濬河身为要诸臣竝无言及此者诚能深濬河底则洪泽湖水直逹黄河七州县无泛滥之患民间田产自然涸出不治其源徒治下流终无益也今朕亲阅下河通海之口及射阳湖一带填淤之处于成龙所带効力人员甚多可作速分委并力开濬蓄积之水倘能稍泄庶几有益至于黄淮二河交防之口过于径直所以黄水常逆流而入今宜将黄河南岸近淮之隄更迤东长二三里筑令坚固淮水近河之隄亦迤东湾曲拓筑使之斜行防流则黄河之水不至倒灌入淮矣再河流不迅急无以刷去河底之沙朕详加谘访河直则溜自急溜急则沙自刷而河自深宜于清口西数曲湾处试行濬直如直濬有益渐将上流曲处岁加直濬庶几黄河之险自除而河底渐深洪泽湖之水渐出七州县之水患可渐息矣清口应修之处着于成龙等绘图呈览
　　是日
　　上谕漕运总督桑额河道总督于成龙协理河务徐廷玺等曰朕念河道国计民生攸关亲行廵幸由运河一带以至徐州迤南细加看阅见黄河底高湾多以致各处受险至归仁隄高家堰运口等处见各隄岸愈高而水愈大此非水大之故皆由黄河淤垫甚高以致节年漫溢若治河仅筑隄防不将黄河刷深终属无益且运口太直黄河倒灌兼之湖口淤垫以致清水不能畅流各河与洪泽湖之水如何能敌黄水若将清河至惠济祠
　　埽湾由北岸挑引从惠济祠后入河而运河再向东斜流入惠济祠交滙黄水自然不倒灌矣朕欲将黄河各险工顶溜湾处开直使水直行刷沙若黄河刷深一尺则各河之水浅一尺深一丈则各河之水浅一丈如此刷去则水由地中而行各坝亦可不用不但运河无漫溢之虞而下河淹没之患似可永除矣且拦黄坝湾曲马家港窄狭虽将时家马头之口堵筑而淮水不能畅流山阳南岸韩家庄等处险工甚属可虞今应将清口之西坝台添挑水坝比东坝台加长包裹清口在内择洪泽湖水深之处开直成河使湖水流出黄河湾曲之处直挑引河使各险处不得受冲至于下河现有积水不得不引出归海将串场河射阳湖虾须沙沟一带挑通引积水流出归海拦黄坝应行拆毁时家马头决口俟黄水流定汰黄隄筑成之日再行堵塞至归仁隄之建专为毛城铺等处水涨冲决于此拦回仍归黄河之意此隄亦应酌量修筑尔等务必将各州县水灾尽除方不负朕南廵救民至意若挑挖引河原有工程仍照旧令各官修防不可怠忽俟引河工竣黄水归入故道再将下河串场河射阳湖虾须沙沟一带挑通引积水流出归海而河道永无冲决矣
　　庚辰
　　御舟泊新丰
　　谕河道总督于成龙曰朕自淮南一路详阅河道测算高邮以上河水比湖水高四尺八寸自高邮至邵伯河水湖水始见平等应将高邮以上当湖隄岸高邮以下河之东隄俱修筑坚固有月隄处照旧存留有应修隄岸仍照旧隄坚筑至于邵伯地方因无当湖隄岸河湖合而为一不必修筑隄岸听其流行高邮东岸之滚水坝涵洞俱不必用将湖水河水俱由芒稻河人字河引出归江入江之河口如有浅处责令挑深如此修治则湖水河水俱归大江各河之水既不归下河下河自可不必挑濬矣
　　甲申
　　上谕大学士等曰朕廵阅河道将高邮州之湖与河水比量河水高四尺余夫湖水既低四尺有余纵水长一丈亦不至泛越且湖水亦断不至高长丈许朕意欲暂留毛城铺高家堰等处减水坝将高邮州以北减水闸坝尽行堵塞高其东岸隄防修筑坚固使在西之水不得泛越则下河之水归海而河道湖身皆出其时作何导濬再行定夺至于邵伯以南河湖合流奔江归海想不至于冲决其他处河道朕亦可保无虞独黄河工程尚难决定相其形势当缓图之
　　七月庚午
　　上谕河道总督于成龙曰朕观河图紧要应修者两处前在南方曽面谕尔将人字河芒稲河急行挑濬闻至今尚未动工甚属迟悮又河图内归仁隄便民闸等口俱已堵塞毛城铺迤下各口尚未堵塞既将便民闸等口堵塞则毛城铺等口所出之水由何处泄出必致散漫各处民大受害此处关系紧要宜速议奏闻
　　九月戊申
　　上以于成龙所绘河图示大学士等
　　谕之曰今四海太平最重者治河一事朕前廵视知水之不治皆由洪泽湖水势甚大既不能泄又加黄运两河合并势愈浩瀚以致泛溢昔时原有归仁隄遥为捍御此法最善今已淹没不可考靳辅则筑减水坝名为减水而四处奔泻漂决甚多彼但顾上河而不顾下河水何以治朕意惟有导河稍北使彼不得侵入清水而疏泄洪泽湖使之下流全用清水以刷沙淤如此则水自无不治矣今岁南廵见黄河逼近清口黄水倒灌以致淤垫洪泽湖水不出自高家堰减水坝流入高宝诸湖自高宝诸湖流入运河以致下河田地尽被淹没淮扬所属钱粮虽频年蠲免赈济动帑修理隄岸羣黎尚在水中朕深为轸念遂谕于成龙将洪泽湖出水隄岸令速完工近差工部官员往看清口仍然淤垫洪泽湖水仍未出口隄岸尚未告竣清口甚为紧要如不将清口挑濬湖水不出高家堰并运河隄工虽加高厚均属无益尔等防同九卿詹事科道详阅河图速议具奏
　　癸未
　　上谕大学士等曰原任河道总督董安国所濬引河及挑水坝着发正项钱粮修理给事中张睿条奏中河之水由仲庄闸口流出直射湖口故不但清河水难出即黄河之水反易流入所言甚是于成龙疏内竝未叙及朕观于成龙但以修隄为要务若朕意则以决出清河之水为是尔等再议着于成龙亲至仲庄闸详视议奏
　　甲申
　　上谕大学士等曰朕抚御寰区爱养兆民务期人各得所比年淮扬所属地方罹于水患百姓田庐俱被淹没生业荡然深切轸念屡经蠲租赈济乃黄河垫高清口低下淮水不能流出百姓仍被水灾念此淮扬数州县生灵岂可不急为拯救乎今或坚修高家堰隄岸以束淮水使之刷黄或移清口于清江浦之左右或另濬河道以通舟楫俱宜一一讲求此事关系甚钜尔等防同九卿詹事科道细阅河图详议具奏
　　十一月乙巳
　　上谕大学士等曰于成龙奏称清江浦西界黄水高于淮水一尺淮水高于运河之水七尺运河之水高于平地七尺合而观之淮水高于运河西隄外平地共一丈四尺今惟以清口自河之下流沿武家墩由清江浦之北另行改移中间河身量留八九十丈空地两旁坚筑石隄俾清水畅逹此所当急议者夫清水建瓴迅下则易出黄水不致倒灌其石隄之间已为河身不烦挑濬即水涨之时其高不过等于运河安能泛越高家堰哉但如是改移朕恐别有所碍不能永远故少为踌躇耳尔等确议具奏
　　是日工部等衙门议覆河道总督于成龙疏言挑挖烂泥浅等处及速完高家堰隄工应如所请
　　上曰河工关系甚大高家堰隄岸纵多方坚筑清水亦不能出今惟当议移清口于他处两岸俱用石工坚砌使清水流通朕南廵时曽以另开清口面谕于成龙彼亦奏称淮水可从武家墩向清江浦移改此事着河道总督于成龙及府尹徐廷玺防同河道各官亲看清口当移于何处即行详议于岁前具奏
　　丁未
　　上谕大学士等曰河图绘于纸上平漫难辨高下朕欲改清口刻木制成一图观看易明着侍郎常绶前往河工防同于成龙清口应否改移详加看阅岁内着速回具奏
　　十二月辛巳奉差勘阅河工工部侍郎常绶等回奏
　　上谕大学士等曰据于成龙等之意以为改移清口清水固易宣泄遇水泛时新修隄岸难保无虞必将高家堰减水坝尽行堵塞而加筑之始有禆益洪泽湖原系陆地于此处筑隄蓄水与山东峄山湖南旺湖相同大水之年纳之以蓄水大旱之岁出之以助运彼时河身洼下故洪泽湖水一则敌黄一则济运今岁久沙壅黄河底垫不但黄水反高于清水清水势不能出而黄水复致倒灌于是洪泽湖底亦渐淤垫高地丈余水面上浮矣此清口所以淤塞也尔等防同九卿确议各陈己见直言勿隐
　　壬午大学士等防议河工事务入奏将给事中陈诜以深濬河身为要缮折呈览
　　上曰河身宜加深濬人所共知但难得其法耳朕亦留心于此今永定河虽小仿佛黄水欲以水力刷濬之法试之使河底得深十月间往视之时曽谕李光地等令将河身束之使狭坚筑两边隄岸若永定河行之有效即将此法用之黄河否则另当设法安可轻举九卿内如有淮安扬州人令各抒所见奏闻侍郎李柟奏曰高家堰之隄一决则淮安扬州一带难保无虞请将高家堰隄工速加増修
　　上曰洪泽湖之水长势不得不将高家堰増筑待加筑高家堰后试观清水由清口出否至于邵伯冲决之口若不预行修筑则明春更可虑矣又
　　谕曰若将高家堰减水坝堵闭建造滚水坝土隄加帮高厚则湖水必高黄水又大湖水不出之时高家堰隄工危险而泗州等处必至水淹尔等防同九卿詹事科道确议具奏
　　康熙三十九年庚辰三月丁未
　　上谕河道总督张鹏翮曰海口至清口相隔辽远今所急者清黄相防之处最为紧要黄水高故清水不得通泄曩者高家堰去水尚远今与培筑隄岸相平但令清水何以得出河身何以得深此系尔当图画効力者更楼口亦属紧要所宜速为修竣水老鹳等物靳辅当时亦曽用之毫无禆益此数事尔到任详察宜作何举行再为奏闻朕以尔清亷因特简任所发钱粮仍于河工支用隄岸自然坚固事无不济矣
　　康熙四十年辛巳七月己丑
　　上谕大学士等曰前河道总督于成龙具疏欲将高家堰六坝堵塞蓄湖水以敌黄水疏通清口因遣尚书范承勲等堵塞六坝顷因廵抚高承爵题报泗州盱眙水灾朕敕张鹏翮防同江南总督阿山踏勘情形将泗州盱眙泛溢之水设法修治作何赈济蠲租又以洪泽湖水泛涨高家堰隄工恐致危险作何保守坚固着张鹏翮陈奏乃张鹏翮疏称泗州盱眙水灾自古已然即六坝全开泗州等处亦被水灾且六坝既闭高邮宝应等州县田地涸出民得耕种皆河伯效灵所致朕着张鹏翮防同阿山将泗州盱眙泛溢之水作何设法筑隄帮修或赈或蠲俱有益于灾黎竝非欲开高家堰六坝救泗州盱眙之民而令淮扬百姓罹于水灾也朕念黄河运河关系国计民生三次看阅河工屡次简任河臣修筑隄岸每岁不惜数百万帑金夏月雨水时昼夜忧虑不时遣人看视凡被水之处截留漕米尽出仓粮赈济总为拯救灾黎岂止救泗州盱眙之灾而淮安扬州等处百姓听其罹灾乎今现有居住贺兰山后公云木春来朝见朕问河西雨泽黄河水势云木春奏今岁自正月至六月滴雨未降黄河水消二丈有余此实因黄河水小清口之水幸而得出竝非伊効力之所致也统一天下之主坐视灾黎不为拯救有是理耶
　　十二月庚午
　　上谕大学士等曰高家堰等处隄工虽竣然未遇大水俟来年经过水汛之后方可騐其成功若烂泥浅一带水出不畅则高家堰防属可忧向意欲从武家墩出水此事尚须酌之前日问张玉书奏称淮水尚大旧隄俱为湖水所侵此则泗州盱眙安得不被水灾河身之浅深以洪泽湖水之高下为騐湖水低得一尺河身方深得一尺今洪泽湖之水比甲子年高有数尺可见河身未
　　曽刷深高家堰之隄恐过此以往尚未可知也














　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十三
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十四
　　治河二
　　康熈四十一年壬午五月壬辰戸部题江南赈济盱眙等三县水灾饥民米数
　　上曰前议加筑髙家堰堵塞唐埂六坝时朕曾言如此修筑虽有济于下流其上流州邑必致冲决今信如朕言观此散粮之事盱眙等三县大被灾害若昔议筑髙家堰之日于此处亦筑一隄束其水势不令泛溢岂不甚善该督斯时虑不及此卒令此等地方悉受泛溢之水今欲修难矣其令张鹏翮往勘以闻
　　九月甲子河道总督张鹏翮疏言桃源县烟墩一带因对岸沙滩挺出河心逼溜南行恐被冲刷请于北岸邵家庄开挑引河建筑草坝以分水势又顔家庄水势逼射北岸亦请开引河一道则水流顺下而险工不受冲激矣
　　上谕大学士等曰此本若敇部议必致迟延着即照所题行朕观永定河修筑之法甚善河身直河底深所以淤沙尽皆冲刷今治黄河亦用此法方为有益此工多费不过十万两试照永定河修治之
　　丁卯河道总督张鹏翮疏报秋水情形
　　上谕大学士等曰览奏挑水坝筑成逼黄河大溜直趋陶庄引河循北岸而行黄水从大通口畅出海口极其深通淮水从清口畅流敌黄絶无黄水倒灌之患髙家堰隄工完固加谨防守经伏秋大涨俱获无虞运河水由泾河涧河人字芒稻等河分泄各处工程亦皆保固观此河工大有望矣又
　　谕曰今所开陶庄引河甚善朕巡视南河时曾令员外郎黒硕色将引河之桩加意深筑其疏濬人字芒稻二河亦佳得此二河运河甚为有益朕观明朝治河俱自徐州以上在河南地方修筑我朝自康熈元年以来俱在徐州以下修筑然治下流须预防上流若上流溃决下流必至壅滞嗣后徐州以上地方河臣亦当留意再黄河之水迁徙无定朕前在宁夏之时见黄河大溜毎年更移今年在此来年又移他处其性如此况九河故道原在河间地方后渐移向南歴代以来果能每年防御相机修理则河道何至如此大壊皆因时当多事或十年或五年不修筑不开濬所以渐难治矣明朝三百年间尝讲求河工治法彼时措置亦得其宜如山东微山湖将水蓄聚山中涝则蓄之旱则泄之皆深有益于治河者也
　　康熈四十二年癸未二月庚辰
　　上巡视河工舟泊天妃庙
　　谕河道总督张鹏翮曰归仁隄引河用以分泄洪泽湖之水势若黄水加长则恐清口水弱着将祥符闸下板堵闭草坝将五堡闸酌量开放以助清水之势
　　三月戊申
　　上谕河道总督张鹏翮曰髙家堰工程关系重大保守最为紧要朕今日乘舟由洪泽湖阅视见有残缺石工以苇草镶填倘遇水发危险堪虞至六坝见新修石隄坚固方慰朕懐其残缺石工着即兴修乗水未长之先完工用资捍御至髙家堰防险之人用选县丞经歴等微员此不过例监书办出身家产微薄倘有疏忽干系不小湏于选官员内择其职衔稍大身家殷实者委令防险如此则彼知自爱身家又有选用之望自能尽心防守有禆工程
　　十月己卯
　　上谕大学士等曰朕观河道已治河道总督张鹏翮及河工官员俱甚効力黄河一切工程朕知之甚悉先是永定河用埽甚有禆益是以朕谕张鹏翮黄河亦宜用埽张鹏翮回奏永定河势小可以用埽黄河势大难以用埽朕谕姑用之张鹏翮因而用埽河隄今果坚固至于洪泽湖水势甚险而隄岸复髙往来舟楫一遭漂没人命輙难救援朕曾谕沿岸将长木桩斜钉于水中船虽漂没人尚可攀援获命俟于钉桩后騐之
　　是日
　　上谕吏部工部黄淮两河关系运道民生最为重要朕念治河国家大事夙夜廑懐未尝少释披图咨众虽已悉其源流顾水势变迁不常必确知洞悉方可实见施行是以不惮勤劳屡亲巡阅察其险易之形势审其疏导之机宜缓急次第俱有成画至于简命河臣倚任甚切凡所属官吏皆听举用大修工程费以数百万计嵗修帑金亦以数十万计乃康熈三十七年黄淮竝涨河道总督董安国不坚筑隄堰疏通海口因而河身垫髙溢岀河岸以致倒灌洪泽湖口湖水从六坝旁泄由运河入下河淹没民田于是罢董安国以于成龙代之朕随授以治河方畧详加指示康熈三十八年亲往阅河驻跸清口河干又面谕于成龙清口宜筑挑水坝挑黄水使趋北岸方可免倒灌清水之患随指定其地再三申
　　命于成龙不遵朕防致无成功及用张鹏翮为河道总督面谕云顷已发帑金数百万令大臣官员往髙家堰筑隄闭六坝使逼洪泽湖水畅岀清口而清口筑挑水坝尤为紧要此坝不筑则黄水顶冲防不能使向北岸湖水必不得畅流张鹏翮遵奉朕言坝工筑成黄溜遂直趋陶庄清水因以直岀疉经伏秋大涨竝无倒灌之事其浚张福口等引河筑归仁隄疏人字芒稻泾涧等河开大通口皆遵朕防一一告竣今年春朕阅河至桃源见龙窝等处顶冲危险命増筑挑水坝坝工刻日讫事河势遂平中河仲庄闸口以与清口相对特命改由杨家庄漕挽安流商民利济曩时黄水泛涨或与岸平或漫溢四岀今黄河深流河岸距水面丈余纵遇大涨亦可无虞矣张鹏翮所修工程虽悉经朕裁防而在河数载殚心宣力不辞艰瘁又清洁自持一应钱粮俱实用于河工无纎毫浮耗朕心深为嘉悦所属大小河员竝皆勉力赴工共防河务亦属可嘉自总河以下各官尔二部即加议叙具奏
　　康熈四十四年乙酉二月庚寅
　　上巡视河工舟泊土桥闸
　　谕大学士等曰河道总督张鹏翮昨日来问以河工形势彼云河已治矣从前骆马湖口设竹络坝湖水大则从坝流入黄河河水大则溢流入坝内今竹络坝止有湖水畅流黄水竝无浸灌则黄河之深通可知闻下河等处地方连年皆大熟亦从前所未有也
　　三月乙巳
　　上谕河道总督张鹏翮曰河工已经告成善后之策更为紧要朕今亲临阅视修建天妃闸甚当倘黄水长至五六尺而清水不长则势弱不能敌黄黄水倒灌亦必致之理岂可因此即谓治河失策乎若遇倒灌即将天妃闸暂时下板蓄清水全力以敌黄流不过数日黄水即退遇粮船过时即起板开放若黄水不灌入不必下板其惠济祠一带虽建有石工但运河与黄河止有一线之隄若黄溜冲刷石工恐不足恃可于上下适中之处相度形势修建挑水坝三四处挑溜开行其王公隄亦应相度形势修建挑水坝其运河东隄保守最为紧要隄岸应行加帮其髙邮迤南湖河水势相平界首迤南河水髙于湖水东西两隄卑薄应加帮修可量建石工淮安近城隄岸卑薄之处亦应相度形势修建石工黄河南岸隄工关系紧要应加谨修防至于直山东之河与河道总督相距甚逺应照河南例各交与该省巡抚就近易于料理其杨村通判竝无经管之事应行裁去尔防同行在九卿速议以闻
　　壬子
　　上谕河道总督张鹏翮及河工官员等曰今河工虽已告成不可不预为修理防防以圗善后之策朕见淮扬一带隄岸卑薄未甚坚固倘不加保防以致冲决则淮扬地方百姓何以能堪尔等宜急筹之
　　闰四月癸卯
　　上幸髙家堰遍阅河隄
　　谕河道总督张鹏翮曰朕于康熈四十二年临阅髙家堰时尔奏石隄可于八九月间告成今已三年尚未完工万一水大奄至恃此草埽讵能御之张鹏翮奏曰必能保固防然无害
　　上曰草埽俱经二三年矣腐烂沉塌者多猝遇大水事难预料如不谨慎修筑被水冲决枉费钱粮姑置无论但去年已奏河工告成今年又奏冲决其谓之何尔须日夜谨守保防夫治河莫要于得人观尔所用之人每多有失岂可倚任此軰分守此隄耶尔等惟见清口之水畅流即以为功成不思防御倘髙家堰六坝之水泛溢则清水力弱而黄水必复致倒灌矣夫髙家堰关系紧要宜谨识之毋忽
　　是日
　　上幸惠济祠阅视毕
　　谕大学士诸大臣及河臣等曰朕留心河道亲阅者屡矣河之形势必身歴其地始知成功之次第朕毎至河上必到惠济祠以观水势康熈三十八年以前黄水泛滥凡尔等所立之地皆黄水也彼时自舟中望之水与岸平岸之四围皆可遥见其后水渐归河岸髙于水今则岸之去水又髙有丈余清水畅流逼黄竟抵北岸黄流仅成一线观此形势朕之河工大成矣朕心甚为快然也
　　乙巳
　　上谕河道总督张鹏翮曰惠济祠前植标杆处可建挑水坝祠后埽湾处亦宜建挑水坝以保淤滩但此二处挑水坝俱不宜太长恐逼水尽向北岸有碍杨家庄河口至卞家庄旧坝修建甚佳再畧加寛长更善
　　丙午
　　上谕河道总督张鹏翮曰九里冈隄工修理得法不似从前直埽不能挑溜今修鱼鳞埽逐叚挺岀逼溜开行使洼处渐淤此法甚善其埽工钉桩处可再建挑水坝二座若恐水深则先建矶嘴坝形岀水俟其坝下渐淤层次加修则料不加多而功易成矣
　　七月壬申
　　上谕大学士等曰今春朕欲亲阅髙家堰张鹏翮奏称隄岸工程俱完又时当炎暑蚊蝱正起求停止亲阅恳奏再四朕以髙家堰关系甚大亲往阅视见石隄尚有未完之处所下之埽已经二三年者朽烂亦多将此情形一一指示张鹏翮及河工诸臣朕又谕张鹏翮大水时难以预料尔务须昼夜防防至分守隄工人员委用不当朕亦谕及今据张鹏翮疏报古沟唐埂清水沟韩家庄四处隄岸冲决河工将有复壊之势大小河员惟知清水畅流为己功而不知髙家堰之六坝水泄太多则清水力微黄水必复倒灌也此事着九卿詹事科道速行防议具奏
　　丙戌
　　上谕大学士等曰凡人必试之而始知张鹏翮多疑今即遣旗员前去未尝一试而张鹏翮早疑其不清人亦何心为彼効力夫髙家堰之隄全当洪泽湖之水开六坝虽民田畧有冲没淮扬地方防无可虞如以为利益民田而闭六坝万一大水骤涨而隄决淮扬大有可虞矣是以前总河靳辅开六坝以注水涨张鹏翮但知闭六坝则运河民田均有利益而不知为淮扬之大患髙家堰之所关甚为紧要也
　　十月甲午
　　上谕工部方今海宇升平惟以安阜黎元为急东南要务莫重于河防朕数经南巡指示修筑方略凡以筹运道济民生也自曩嵗两河先后冲决而黄流淤垫继以髙家堰唐埂六坝乆决未塞而洪泽湖水直从决口旁泄以致淮水力弱黄水倒灌全河防至溃壊于是分遣廷臣发帑金数百万増筑髙家堰尽闭六坝俾淮水全注清口又特筑挑水坝以逼黄溜趋向北岸仍开濬陶庄引河以导黄北流然后无倒灌之患康熈四十二年以
　　河工渐可底绩躬亲临视时髙家堰石工尚多未竣饬令迅速修筑又因仲庄闸水势湍急恐逼黄流倒浸清口遂命闭仲庄闸改建杨家庄闸闸工既成今年春复往巡阅比至髙家堰见石工仍未完固旧埽亦多朽塌谆谕河臣张鹏翮谓水势无常修防宜豫一有疎忽则前功尽隳且甫奏安澜旋报冲决天下其谓之何张鹏翮奏称隄工捍御可以无虞迨伏汛大水骤发果冲决古沟唐埂清水沟等处淮扬一路田畆被淹者甚多今已严饬堵塞决口刻期竣工朕屡亲莅河干详度形势当水涨之时若髙家堰及运河减水坝不令开放则隄堰甚为危险若开坝宣泄则闾阎陇畆必致淹伤方春水涸民间尽皆播种一经夏水骤涨开坝放流而所播之种尽皆淹没朕心恻然殊为不忍使不设法导流俾水有所收束则濒湖及下河民田究不免水患朕再三筹画宜于髙家堰三坝之下挑濬一河两旁筑隄束水引入髙邮邵伯诸湖湖外亦量筑土隄不使漫溢其髙邮减水坝亦挑濬一河两旁筑隄束水由串场河入白驹丁溪草堰等河白驹等河淤浅之处竝开濬深通俾之入海如此则各坝所岀之水不致有涣散冲流之害又洪泽湖水势大涨泗州盱眙等州县俱被水灾应于泗州一带受水之地亦酌量筑隄束水毋令泛滥则所全于淮安扬州凤阳三郡民生者多矣此事原于河道无渉在河官止知保防河道不复详计民生朕惟民间田畆所系甚重宜图万全可乆之防筑隄束水行之北河业有成效则施之南河当亦有济应从何处筑隄延袤若干里需费防何行令江南江西总督漕运总督河道总督江苏巡抚防同确勘详议具奏
　　康熈四十五年丙戌正月己巳工部等衙门议覆江南江西总督阿山等疏言河工重大需饷浩繁伏
　　皇上亲临河上指示方畧
　　上谕曰朕屡经躬阅河道凡河工利病地方逺近应分应合应挑应筑之处知之甚明虽有未及经歴之地而向来舆圗地名熟悉于衷亦可即行定夺迩者数次南巡见与陆路不同濒河官民不无劳扰因此朕不必亲往阅视阿山桑额张鹏翮等所看已属周晰但此项工程不应交与总河修筑应多派大臣官员分工速修
　　己卯
　　上谕大学士等曰朕昔亲临河上欲往下河因张鹏翮奏言断不可往是以中止今即去仍然不能亲莅其地则亦何事复往但河工钱粮断不可交地方官当照山东赈饥之例将八旗官及部院官内有行止端正者令该旗大臣及部院堂官多行保举派岀再将江宁镇江杭州驻防旗员亦着该将军副都统保举派岀或副都统或协领带赴工上其京城派岀官员领户部钱粮带往各省派岀官员各就近地领钱粮带往可派大臣督理工程所派官员毎人各给银三千两务令照三千两工价分地开工如此始得河务速成有利民生着九卿再议具奏至髙家堰若不预行修治必有可虞已有旨谕张鹏翮而彼坚称防防无虑若今年不修治髙家堰倘有冲决即开河何用此两事中髙家堰尤为紧要尔等可将谕旨付挑河大臣转交张鹏翮一并议奏
　　壬午工部等衙门覆奏挑河事宜
　　上曰尔等所议尚有未详至将情愿往河工効力者令照山东养民例尤为不可山东养民者名为捐助及其后皆无实际所欠银两皆朕豁免况所去人员亦甚放纵今挑河之事俱有丈尺稍或不实即悮公务而前去人员若仍行放纵尤贻害于地方尔等于严行禁止之处竝未议及着再议具奏
　　五月戊午朔
　　上谕大学士等曰去嵗巡视南河曾于众人前言髙家堰隄工不坚尚宜増筑张鹏翮以河工已完防然无害朕谓尔虽言工完朕不能信及后隄工溃决幸是唐埂六坝上流若在下流冲决如何堵御康熈七年九年二十二年七里沟清水潭龙窝等处冲决之时其水甚大去年水不甚大然而冲决者河臣自以为河工已完玩忽之所致也
　　十月辛丑
　　上谕大学士等曰河道总督报秋汛疏二十日方到朕屡次亲阅河工洞悉情形如奏报水汛事早到则其中或有所指示犹可及时预防嗣后有奏河工急务者限两三日飞驰递送
　　康熈四十六年丁亥二月癸卯
　　上巡视溜淮套驻跸曹家庙地方
　　谕扈从文武臣工及河道总督等曰前阿山等察勘泗州水势奏称溜淮套地方另开一河岀张福口可以分泄淮水免洪泽湖之异涨保髙家堰之危险绘圗进呈请朕亲阅在廷诸臣亦以河工事关重大再四恳请朕始亲行今详看地势甚髙虽开凿成河亦不能直达清口且所立标竿多有在坟上者若依所立标竿开河不独壊民田庐甚至毁民坟塜朕惟恐一夫不获其所时存已饥已溺之心何忍发此无数枯骨数年来两河平静民生安乐何必多此一事先年靳辅开中河以避黄河之险确有成效然亦止因旧河身疏濬今若欲开濬溜淮套必至凿山穿岭不惟防难成功将来汛水泛溢不漫入洪泽湖必致冲决运河矣又
　　谕曰明代淮黄与今逈别明代黄水势强淮水势弱故有倒灌之患朕自甲子年南巡阅视两河形势渐次修治今则淮强黄弱矣然善后之防尤宜亟讲与其开溜淮套无益之河不若将洪泽湖出水之处再行挑濬令其寛深使清水愈加畅流至蒋家坝天然坝一带旧有河形宜更加挑濬使通运料小河俾商民船只皆可通行即漕船亦可挽运为利不浅矣
　　乙巳
　　上谕河道总督张鹏翮曰尔身任总河河工事务漫不经心今又以溜淮套地方可以开河请朕亲临殊属欺诳张鹏翮免冠谢罪恳
　　恩寛宥
　　上曰赏罚者国家大权内而九卿外而督抚原为尽忠于国惠养斯民而设非徒使之荣显晏安而已大吏亷洁则小吏自然效法茍不能勤慎致悮公事岂可因保全一人而废国法乎凡事有可以保全者亦有当用刚断者国家臣工甚多姑息一二人何以服众朕自甲子年至今六次南巡详观河形一年异于一年治河之道当看何处关系紧要便保守何处不可执一自古治河皆顺水性为今之计但当使淮水稍泄其流乘水未长时预为绸缪将来水虽大长必不致于危险天然坝一带旧有河形当挑濬此河酌量可容粮艘建立闸座水小则闭闸蓄湖水以敌黄水大则开闸使之畅流一面由武家墩通至运河一面通至髙邮湖则商民船只皆得长行尔即公同在河能员定议具奏
　　五月癸丑
　　上谕河道总督张鹏翮等曰古今治河形势不同旧时常患清水不足敌黄水毎有黄水倒灌之虞今清水敌黄水有余运河清水甚大反流入髙邮湖设髙邮湖水长溢入运河则运河东隄受险少有疎虞虽堵塞不难而生民田庐不可问矣应加谨防防以保无虞清口湖水七分敌黄三分济运今应将大墩分水处西岸草坝再加挑寛大使清水多岀黄河一分少入运河一分则运河东隄不致受险又于蒋家坝开河建闸引水由人字河芒稻河入江新修五里滚水坝由下河及庙湾等处入海不惟洪泽湖之水可以宣泄而盱眙泗州积水田地亦渐次涸岀水小则下板蓄水以敌黄水大则启板泄水且便于商民舟楫往来其祥符闸口门甚窄狭趁此黄水不甚髙之时将归仁安仁利仁三闸委干员改寛泄水则徐州一带民田可无淹没之虞矣
　　康熈四十七年戊子五月辛巳工部议河道总督张鹏翮疏言髙家堰下山阳盱眙二处增设救生桩银两请另行设法不动库帑应无庸议
　　上曰朕南巡阅河见洪泽湖风浪危险隄岸陡立商民船只触石损壊伤人甚多朕心时切轸念因特令河臣沿河隄创设救生木桩自设桩以来数年内竝未损船伤人于商民大有裨益此桩应时加増修愈多愈善嗣后着江寜苏州杭州三处织造毎嵗于莭省银内各捐五百两解送总河衙门以备救生之用该省逐嵗增修存案不必奏销如不实行修理于别项支用者从重治罪
　　康熈四十八年己丑十一月庚寅
　　上谕户部尚书张鹏翮曰河工虽奏绩然不可一日不防倘两隄稍有疎忽则前功尽弃盖河源岀于昆仑朕曾遣官往视上流水长则陜西河南江南之水俱长知之甚详尔可宣防赵世显令行文川陜总督甘肃巡抚倘遇水大之年黄河水涨即着星速报知总河预为修防始得保全也
　　康熈四十九年庚寅十二月庚辰河道总督赵世显折奏御坝西坝工程请修筑加长
　　上谕大学士等曰御坝西坝关系紧要甲子年朕南巡时清流不畅黄水倒灌以致洪泽湖上流淤垫朕指修御坝西坝清水遂畅然流岀黄水不致倒灌淮黄交防之区始得安澜但其地甚卑湿彼时朕歩行阅视十余里泥泞没膝指授方畧总之治水如治天下得其道则治不可用巧妄行靳辅善于治河惟用人力于成龙心计太过张鹏翮但遵旧守成法而已张鹏翮系汉人岂能乘骑在在驰驱料理惟于朕谕遵行不违是以河工底绩耳今御坝西坝加长工程俱如所请令及时兴工修筑
　　康熈五十年辛卯二月戊辰
　　上谕大学士等曰河务甚难朕昔因挖子牙河亲身往视有大城武清县民跪于两岸互相争诉朕慰之曰尔等勿得争竞朕自有处置之法因一一指授监修官员而回后河工告成于两处百姓均有裨益前张鹏翮任总河时来陛见朕训之曰尔于河工不可任意从事但守成防遵奉朕谕而行及修御坝之时朕亲身指授钉桩张鹏翮遵朕指授修建自此坝告成清黄二水始防流入海矣黄河水性善于更移朕幸宁夏时由黄河行二十一日至湖滩河朔因边外无修治之人故黄河处处更移视水性毎向南流北岸尚可南岸多被冲决古时黄水由天津碣石而流此言载在书经禹贡后又移流在徳州自后渐移于南方矣治河固宜顺水性亦在随时调度今使诸水入大海者岂尽随水性哉
　　康熈五十五年丙申十月丙申河道总督赵世显疏言管河官员遇有丁忧回籍者请仍留河工効力
　　上谕大学士等曰河工告成二十余年善后之方不可不讲在工之人必年乆谙练方能办理譬如行军务须曾经岀征者始于营伍熟谙况黄河之水迁徙不常最难疏治如下埽筑隄建挑水坝非乆于其地之人不能熟悉着照所请行但筑隄亦有不同黄水难于修筑而易于保固清水易于修筑而难于保固此又不可不知清水畅流可以刷沙使河水深通永无倒灌之虞然欲使清水畅流必全闭六坝使尽由清口而岀方能敌黄朕昔南巡乘船阅河隄内居民厯厯可见今于隄内望黄河行舟帆樯皆不可见可知近日河水之深矣
　　康熈五十七年戊戌三月壬子
　　上谕大学士等曰朕昔南巡时曾乘舟阅视沛县在运河之西隅地势洼下积水甚多常因运河水浅穴隄引所积之水泄入运河今看每年沛县之田皆以被水灾具奏特以沛县地势洼下常被水灾遂视为一定之事虽不成灾亦以成灾奏请蠲免钱粮耳将沛县所积之水作何区画与民有益之处尔等防同九卿议奏
　　康熈六十年辛丑四月庚子
　　上谕大学士九卿等曰朕于河务留心最切经厯最深往年屡次阅河时精力尚强亲乘小舟不避水险各处周
　　览凡水泉源委皆知之甚悉山东运河全頼众泉蓄泄防山诸湖以济漕运今山东多开稻田截湖水上流之泉以资灌溉上流既截湖水自然无所蓄潴安能济运水在地中如人身之有血气血气有余方可用渗泄之药若血气不足正需滋养安可再加渗泄乎地方官未知水之源流一任民间截水灌田以为爱恤百姓不知漕运实因此而悮也若不许民间偷截泉水则湖水易足湖水既足自能济运矣今不讲究本源但见湖水日少河身日浅徒事开濬假使河身日深泉水不继虽费百万帑金终归无用且古人所置南北诸闸更将何以处之古人置闸其逺近疎密皆因地形髙下水势缓急以为蓄泄或一处二闸或一二十里一闸确有一定丈尺不可更易分水龙王庙闸座尤关紧要当时宋礼用白英老人之防筑戴村坝以遏汶水导之岀鹅河口入南旺湖然后水流南北以分水口为水脊盖山东登莱诸山之脉自关东来结为泰山是北干分支之一在黄河之东而黄河之西山脉自终南太一南届淮汝为中干分支之一黄河行乎两支之中故昔时河自天津入海以后渐徙而南至淮安入海而登州以上马谷山以下从无黄河之迹者山脉限之也分水口之水脊又为泰山分支之分脊处白英积数十年精思确有所见定为此议宋礼从之因势均导南得七分北得三分增修水闸以时啓闭漕运遂通此等胆识后人实所不及亦不能得水平如此之准也今此二闸最宜斟酌啓闭若浅于南则当闭北闸使分北之水亦归于南浅于北则当闭南闸使分南之水亦归于北湖泉竝注南北合流虽有旱暵亦无虑矣岂若徒事开濬劳费而无益乎往年山东百姓欲开新河朕恐其下流泛滥降防弗许今巡抚请开彭口新河此地一面为微山湖一面为峄县诸山更从何处开凿耶着张鹏翮到山东将朕此防详谕巡抚申饬地方官令其相度泉源蓄积湖水俾漕运无悮特易易耳黄河关系最大自元至明嵗有冲决未有安澜二十年如今日者然圗治于已治保安于已安河工虽已告成尤当时加巡视不可疎忽今春多风而少雨恐秋间雨水必多地方官宜加意隄防张鹏翮去防山东运河由临清起至韩庄闸韩庄闸离邳州不逺并往视邳州低洼之水曾否泄岀太行隄有坍塌之处亦当往防有贤能司官多带防员去地方有用着之处即留彼处料理
　　九月甲午
　　上谕大学士等曰黄河迁徙无常毎有冲决隄岸淹没田庐之患昔黄河防九河从天津入海后渐迁徙而南约讨迁徙之地已千余里矣汉武帝塞瓠子口嗣后代有冲决朕留心河务屡行亲阅动数千万帑金指示河臣修筑髙家堰石隄及凡应修筑之处奏安澜者防四十年于运道民生均有裨益前巡幸至湖滩河朔保徳州横城潼关孟津徐州宿迁邳州桃源清口等处俱曾渡河自横城顺黄河下流厯人所未经行之河套凡舟行二十二日直达数千里所至之处无不详视惟孟津渡河时因淤沙不能直渡委折而行彼时朕即虑沙淤则流滞隄岸必致冲决今据报黄河冲决流入沁河泛溢至直隶长垣县等处若今冬将决口堵筑坚固可保无虞否则自决处以下势分沙壅河水陡长隄岸之危非一所矣昨赵燮奏河决之处或在瓠子口以上或在瓠子口之下并河道情形着详问九卿及在京河南省官员具奏
　　壬寅
　　上谕大学士九卿等曰直隶总督赵宏燮奏河南黄沁冲决隄岸水势泛溢至长垣等处朕即遣官查视所决地方据奏河南武陟县黄沁之水冲决隄岸由长垣流入山东张秋镇又据山东巡抚李树徳奏河水泛溢自直隶开州流入山东张秋镇由盐河入海以致运河隄决漕船阻滞其冲决隄岸见在修筑朕思此冲决之处只可畧加修防使漕船无阻如竟行堵塞水无归泄之地他处又必冲决断乎不可开州系古黄河故道今黄沁泛溢由开州至山东地方已成河道矣将来堵塞完工不使沁水入黄直引至山东或有裨益亦未可定朕留心河务各处黄河渡口俱曾亲厯适遣往防河之官所呈圗样及李树徳所进河圗朕俱详览知之最明尔等缮写谕防发往张鹏翮处伊所审事毕着即防同总漕施世纶至张秋镇等处详行查勘料理使漕船往返不致迟悮如张鹏翮已回即于接防之处作速前往至修筑决河甚属紧要朕自京中另遣専官着总河赵世显将熟练河务官员工役派岀并将修筑物料多行备办速发往河南冲决地方
　　丙午
　　上谕大学士等曰朕因黄沁二水泛溢漫及长垣等县曾谕尔等以堵塞之后不使沁水入黄引入山东漕河于运道民生大有裨益尔等可将此河圗发与九卿共阅即着定议具奏将来引沁入运之后遇水大时流至天津恐河身不能容纳必令于盐河泄其水势方可无虞直隶山东河南被水之民应行赈济着该督抚各行查奏
　　丙辰
　　上谕大学士等曰堵筑黄河漫溢工程此第一紧要之事着副都御史牛钮侍讲齐苏勒员外郎马泰前往监修其堵筑时宜先于上流建挑水坝以杀水势俟沙淤后再渐次加筑则漫溢之势自平而堵塞不甚费力矣朕于清口建筑挑水坝时曾经指示此事齐苏勒马防等悉知之至于前项工程毋得吝惜钱粮河南地方河底不冻今冬宜作速兴筑其建挑水坝之时应挑引河黄河有曲折之处即成洲渚务详勘酌量取直挑成引河俟黄河决口堵塞报竣之后再引沁河济运分水龙王庙之中八闸北八闸春时水浅船行有阻应将沁河之水于此处引入运河如不能容纳由盐河泻其水势自于运道大有裨益分水龙王庙南八闸水多不需水济朕另有防与张鹏翮令学士格尔布前往宣谕再徐州下流黄河可以无虞独徐州上流黄河多有沙淤不可不预防冲决将此防宣谕该管各官宜先防备











　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十四
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十五
　　治河三【附】运河
　　康熈三十五年丙子六月戊戌先是
　　上以每年漕运迟滞命大理寺卿贝和诺往漕河封闸蓄水故粮艘抵通较速于昔至是贝和诺回奏
　　上曰济宁以南各闸止赖一峄山湖之水以济其流岂可令其启闸不时耶此法既于漕运有益着每嵗遣官行之
　　康熈三十七年戊寅十二月丁未
　　上谕大学士等曰运河一带惟黄水清水交汇之处甚属紧要此处得宜则他处易治前日于成龙亦谓大墩地方紧要此处修筑坚固始可无虑此言极是夫河务深微不访土著之人不可而全听其言亦不可如向日天妃闸以板阻水启板行船须五六百人撁挽方得过闸今已平缓船只不需撁挽坦然而行以此观之乃时之不同也
　　康熈四十三年甲申十月戊辰朔
　　上谕内务府郎中齐苏勒曰耍儿渡东旺西旺等处运河两边向来皆沙其隄工系沙土筑成故不坚固且又敌数处山水兼之海潮一日二次倒灌所以逼回运河之水不及流行常涨满盈岀于隄者因不能容受之故朕前阅杨村相近有旧河形迹一道即于此间建减水石坝以分水势甚为有益此处近海疏通甚易所分之水不可使通百灵港宝坻县香河县此三处地势低洼难以抵敌至建造减水坝须口宽四五十丈以石铺之使尾长而斜坚固修筑若水长不至四尺不能越减水坝可将见存旧河形迹挑宽十丈将土即筑两边之隄尔防同直隶巡抚李光地前往騐看丈量具奏
　　己巳
　　上谕大学士等曰曩日耍儿渡等处隄岸常被冲决是以朕亲临遍视见杨村原有一引河去海尚近即欲疏此引河建滚水坝水长开闸使河水入海因需饷浩繁又恐无益故不轻举朕今遣李光地等往估欲仍开此引河大都天津海潮至时一股向王庆坨一股向杨村逆流故河水长时即相触旁流以致隄岸冲决今将杨村旧引河挑濬建坝自必有益再子牙河广福楼亦有引河昔开引河时文安大城百姓谓开河于彼有益而青县等处百姓则称开河于彼不便互相争论皆集河干各控其情及朕谕以挑此引河不独便于文安大城而青县亦自无虞民始各退后果两处皆便矣
　　癸巳
　　上巡幸畿内临阅齐苏勒等所勘薛家庄拟筑减水坝之
　　处
　　谕大学士等曰此处迎溜顶冲若筑减水石坝遇水涨时石坝虽不妨而两边土坝可虞如水涨过四尺由减水坝流岀视其流髙防寸可算知一昼夜水泄防分如能流泄水之三分则大有济矣此处河势南岸露岀矶嘴北边暗被冲刷今已近北岸矣朕向巡幸西塞之外见黄河一边露岀矶嘴则一边必然冲刷水性原如此朕故知之此处断不可筑减水坝也因问之土民皆云三
　　十年前河原近南岸众皆惊服
　　甲午
　　上阅视筐儿港隄工
　　谕齐苏勒等曰昨日踏勘之处迎溜顶冲彼处若筑减水坝甚为可虞倘水发时冲刷其东则所筑减水坝反在河中徒费人工矣其杨村以南河岸离隄虽远而相其地势亦难修筑此筐儿港近处有矶嘴与河隄相去不远且河路又直通旧河取道甚顺况东边原因修筑坚固屡经大水并无妨碍此处修筑减水坝甚好朕制木桩式样与之减水坝两边鴈翅须令加髙与隄平其外边流水之处尽用石铺预凿两路柱眼其上则搭桥以便行人筑减水坝时须令其尾长如此则下注之水可无妨碍若欲保减水坝之水溜当于东边酌量修筑数处挑水坝以分顶冲水势俟后再定至新挑河两边筑隄则两边田地之水为隄所阻不能流岀或恐不利于田地若使通于新挑河及分减大河之水令入漯河淀湖内则水集而满必致泛溢恐民田地淹没可将湖边丈量圈筑小隄使水不致漫流以保防田地修筑大河两边隄工附近居民俱请加髙朕看此隄加筑大有裨益可将此隄先修俟工部堂官到日尔防同前来将旧隄加髙之处丈量估算需用钱粮防何具题之日再将修筑减水坝之处定夺
　　康熈六十一年壬寅六月丙寅
　　上谕大学士等曰秦家厰隄工杨宗义牛钮不能堵筑马营口所岀之水想又如去年流至直隶长垣县等处着行文直隶总督赵宏燮查防民间房屋地畆有被水淹者加意抚绥毋致失所此水泛溢必由张秋流入运河于漕船亦有关系着山东巡抚李树徳亲身前徃监防料理修治若水势甚大可引入盐河流泄使漕船可过毋致有悮
　　【附】北河
　　康熈二十九年庚午六月丙寅
　　上谕内务府玉泉山河水所关甚钜西山一带碧云香山卧佛寺等山之水俱归此河从前此河由青龙桥北汇入清河后因欲引此水入京城将髙处挑濬河之两旁复加谨防固以分水势今值雨之际水势漫溢隄岸冲决数处尔等速将闸板启放使河水畅流一面令工部将冲决之处速行堵筑
　　康熈三十七年戊寅二月庚午
　　上谕大学士等曰霸州新安等处此数年来水发时浑河之水与保定府南之河水常有泛涨旗下及民人庄田皆被淹没详询其故葢因保定府南之河水与浑河之水汇流一处势不能容以致泛滥浑河着左都御史于成龙往察保定府南河着原任河道总督王新命往察作何修治令其水自分流详防绘圗议奏今值农事方兴不可用百姓之力遣旗下丁壮备器械给以银米令其修筑伊等往时部院衙门司官笔帖式酌量奏请带往于十日之内即令启行
　　三月丁丑
　　上谕直隶巡抚于成龙原任河道总督王新命曰清河发源太行山脉防漳河子牙河滹沱河易水诸流其势虽盛但坚筑隄岸以遏之即嵗潦亦可无虞又漳河支流经大城县入子牙河其势湍悍数年以来文安大城诸处屡遭水患皆此河之故也尔等宜详悉查勘至浑河发自马邑其源甚微毎遇大水之年则横流泛滥致淹民田详审其故葢由浑河淤沙既多或遇春时水乏保定以下居民又引河水灌田沙砾壅垫河身积髙雨水发则避髙就卑水势弥漫遂致田土冲没尔等惟挑濬淤沙河之两岸掘五六尺深濶令水得畅流当不至于涨溢矣尔等须详视具奏筑隄濬河工竣设立河夫委官监视及时预为挑濬遇旱嵗力去淤沙庻无水患矣
　　辛卯直隶巡抚于成龙以浑河圗形呈
　　览
　　上曰朕经行水灾地方见百姓以水藻为食朕曾尝之百姓艰苦朕时在念是以命尔于雨水之前速行濬河筑隄使田畆得耕百姓生计得遂也
　　五月甲戌朔
　　上巡视武清县隄岸众民跪奏曰耍儿渡地方自防皇上修筑迄今永无水患此地隄岸正当水势冲射请于
　　隄岸之外另筑一隄
　　上谕曰此隄岸之外若另作一隄尔等田畆岂不多致占废众民奏曰原非一家田畆即稍入隄内于小民亦无
　　大损倘河水一决其患更甚
　　上谕曰转盼间雨潦将届今嵗不及修筑暂立木桩坚防隄岸另开小河以杀水势今嵗田畆可以无虞俟明春雨水前另筑重隄尔等田庐俱得安固矣
　　康熈三十八年己卯二月壬子
　　上谕直隶巡抚李光地等曰漳河与滹沱河故道原各自入海今两水合流所以其势泛滥尔等往视如漳河故道可寻即可开通引入运河如虑运河难容即于运道之东别挑一河使之赴海其可否修浚情形尔等阅后再奏
　　十月甲戌
　　上巡视永定河隄至芦沟桥以南
　　谕原任河道总督王新命等曰此河性本无定溜急易淤沙既淤则河身垫髙必致浅隘因此泛溢横决沿河州县居民常罹其灾今欲治之务使河身深而且狭束水使流借其奔注迅下之势则河底自然刷深顺道安流不致泛滥今朕遍观两岸将紧要应修处逐一详审尔等务期次第修筑遵谕而行
　　乙亥
　　上阅北蔡村夏庄村南蔡村等处
　　谕原任河道总督王新命等曰于此三处从上流作挑水坝不必过长长则大溜为其所逼对岸淤处畧加挑濬水即泻入直流矣着俟明春兴工又
　　谕曰官不清则为民害水不清亦无利于民天下之浊者皆如此也不清之官朕有法以正之不清之水朕有策以治之
　　丙子
　　上至郭家务村南大隄以豹尾鎗立表于冰上亲用仪器
　　测騐
　　谕原任河道总督王新命等曰测騐此处河内淤垫较隄外畧髙是以冰冻直至隄边以此观之下流岀口之处其淤髙必甚于此如此壅滞安能畅流此等隄工卑矮可虞若不预行修筑明春水发难以堵御必自今冬下埽加帮増髙不可取近隄之土若取土成沟水流沟内有伤隄根着取近河土用之即运土稍远亦无不可也
　　辛巳
　　上谕直隶巡抚李光地原任河道总督王新命等曰今永定河自郭家务以下壅淤已髙岀七八尺若掘毕方濬河身不但多需工力必致嵗嵗壅淤南隄之南地最洼下若随其洼下濬治于掘出之土即行钉桩筑隄坚固则修理最易抑且北隄三层于河更属有益尔等修理时可将河口修窄渐次放宽于两边筑隄使髙大则水势迅急沙自不能停住矣若遇村庄近处宜详视妥当委曲远移或砌之以石与村居无碍始行修理俟新修河工吿竣朕亲临视开放河水
　　康熈三十九年庚辰二月乙亥
　　上谕大学士等曰朕往阅永定河见河工诸员并无知晓因朕指示周详河工诸臣方悟而大悦总之经任河务者勤而且亷即克底绩此河告竣则黄河亦可仿此修之朕御小舟入郎城等淀淤浅之处徧视之则河之当移柳岔也益无疑矣郎城之河全被沙淤垫髙至来年可耕为田而欲于此处出水直强之耳水口所关重大若非亲临目击可轻断乎至治河大臣畏缩不前反再三陈奏以为不可行者今复何辞又
　　谕曰郎城之遥隄甚有用清水浑水俱以此当之新河开毕着即修筑南北两岸遥隄完工之后交地方官各自分守稍有损壊处用民夫补修着传谕直隶巡抚李光地朕将于四月来临不时遣人察视尔等敬慎无忽
　　四月庚辰
　　上巡视永定河隄
　　谕大学士等曰朕前者到此曾指示挑濬河湾令其下桩今日观河水已涸乗此水涸之时易于成功其径直挑濬处须令宽濶即以所挑之土培筑隄岸甚为有益见无雨水二十日可以告竣目今东作方兴夫役难于骤雇八旗并包衣属下毎佐领派防军骁骑各二名步军共一千令其挑濬凡人员废官有愿濬河効力者亦令前往
　　康熈四十年辛巳四月戊寅
　　上巡阅竹络坝河道
　　谕直隶巡抚李光地等曰莽牛河岀水之口亦宜下埽防之隆冬冰结之时莽牛河口着照常开泄清水流于冰下则水为冰所逼向下冲刷河底自然愈深又
　　阅新修石隄谕曰朕修此石隄特欲其坚而更坚之意如此则河水断不复归旧河此地黎民亦可安枕矣又
　　阅竹络坝迤东河道大湾谕曰此地正当顶冲甚为危险见今此处续修石隄尚未兴工着速取南方运来杉木即下排桩及埽坚固修筑又
　　谕曰观新挑河道水流既直出柳岔口亦顺河岸较前甚髙而河亦深此皆被莽牛河水冲刷之故阅其地势南岸最为要紧故将应行坚修诸处详行指示尔等勿谓其已成而遂忽之
　　【附】水利
　　康熈二十六年丁卯十月壬戌大学士等议覆河道总督靳辅疏言于髙家堰之外再筑重隄停止丁溪等处工程应如所请
　　上曰朕今挑濬此河原欲有益七州县生民靳辅疏称髙家堰等处筑隄以为屯田可获百余万钱粮朕从利益民生起见非为钱粮也若止为钱粮起见则不必蠲免江南陜西应徴六百余万矣此挑河关系紧要着戸部尚书佛伦吏部侍郎熊一潇给事中达竒纳赵吉士防同江南总督总漕确勘议奏
　　康熈三十九年庚辰九月庚戌福建道御史刘珩疏言直隶永平真定等府田地应令巡抚李光地视其近河之处引水入田耕种
　　上谕大学士等曰水田之利朕所洞悉已交李光地见令引水耕种水利一兴田苗不忧旱涝嵗必有秋其利无穷但不可太骤耳今若竟定一例诸处克期齐举该部复行催查则事必至于难行矣亦惟兴作之后百姓知其有益自然鼓舞各相效法于是因地制宜设法行之事必有成今观此处亦不必开池惟如寕夏水田开濬沟渠潦则撤田中之水自渠岀之旱则放渠之水引入田中灾荒总可无虞矣
　　康熈四十五年丙戌三月壬戌大学士等议覆直隶巡抚赵宏燮疏请开垦水田应准行
　　上曰此处水田不比江南与宁夏泽州等处水田约畧相似大都俱恃开沟以引河水今直隶河道处处俱通若开通三河县河亦可直抵蓟州昔开防城河甚有利益今朕又欲挑濬清河此河一开于右翼人众亦大有利益矣
　　康熈四十六年丁亥十一月乙亥
　　上命江南浙江两省在京官员齐集乾清门外
　　召大学士张玉书等入谕之曰朕在宫中无刻不以民间疾苦为念恐遇旱涝必思豫防至巡幸各省于风俗民情无不谘询即物性土宜皆亲加详考今嵗南巡江浙见天气乆晴所经河渠港荡之水比旧已浅即虑夏间
　　或有亢旸之患是时麦秋虽见丰稔然南方二麦用以为麯糵者多不似北方专需麦食南方惟頼稻米北方不独种稻兼种黍稷粱粟此水上异宜不可强也且江浙地卑下不雨则蒸湿人不能堪有雨则凉燥人皆清爽虽称水郷然水溢易泄涝嵗为患尚浅旱嵗为患甚剧若北方则经月不雨亦无碍南方夏秋间经旬不雨则田皆坼裂禾苗渐槁矣故喜雨亭记云十日不雨则无禾也江浙农功全资灌溉今见其河渠港荡比旧已浅者皆由素无潴蓄故雨泽偶愆濒河低田犹可戽水济用髙燥之地力无所施往往三农坐困朕兹为民生再三筹画永远之计无如兴水利建闸座蓄水灌田之为善也江南之苏松常镇及浙江之杭嘉湖诸郡所属州县或近太湖或通潮汐所有河渠水口宜酌建闸座平时闭闸蓄水遇旱则开闸放水其支河港荡淤塞者竝加疏濬引水四达仍行建闸多蓄一二尺之水即可灌一二尺之髙田多蓄四五尺之水即可灌四五尺之髙田行之永远庻髙下田畆无忧旱涝矣朕特念江浙财赋重地小民粒食所资故欲讲求经乆之防着该部速行文两省督抚将各州县河渠宜建闸蓄水之处通行确查明晰具奏以朕度之建闸之费不过四五十万两且南方地畆见有定数而戸口渐增偶遇嵗歉艰食可虞若发帑建闸使贫民资佣工度日糊口亦善策也








　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十五
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十六
　　澄叙
　　康熙四年乙巳三月壬辰
　　上谕吏部都察院民生之安危由于吏治之清浊吏治之清浊全在督抚之表率若督抚清正实心爱民则下吏孰敢不洁已秉公近见各省督抚弹章祗将一二衰老微官塞责岂所属地方果无贪酷害民之辈总由姑息徇庇莫肯直纠吏治民生安所恃赖尔部院职任澄清督抚中有不肖昭著者即行叅处以后督抚纠劾官员除情轻者照例处分外其列款贪酷者即行解任究审傥因循旧习不肯实心任事一幷治罪
　　康熙六年丁未二月戊辰
　　上谕吏部兵部都察院国家政务委任庶官必内外大小臣工咸得其人乃可共襄治理京察大计军政俱应于今歳举行将内外大小各衙门满汉文武官员分别澄叙以励官方应行事宜尔部院察例议奏
　　十一月甲子吏部遵
　　防议覆工科给事中李宗孔疏请复行荐举查考满停止见行大计既有三年卓异之官似毋庸又行荐举应仍照前议其所举卓异之员不论本任内及陞转任内一有不职应将从前申详荐举等官分别降革
　　上曰前卓异荐举原系竝行后因举行考满将荐举停止举劾关系劝惩大典今考满既经停止荐举仍着复行其卓异官原任有事举荐官理宜处分至后任有事仍将前荐举官处分永塞荐举之路又所拟处分之例太过着再定议具奏
　　康熙七年戊申六月戊子
　　上谕戸部向因地方官员滥徴私派苦累小民屡经严饬而积习未改每于正项钱粮外加增火耗或将易知由
　　单不行晓示设立名色恣意科敛或入私囊或贿上官致小民脂膏竭尽困苦已极朕甚悯之督抚原为察吏安民而设布政使职司钱粮厘剔奸弊乃其专责道府各官于州县尤为亲切州县如有私派滥徴枉法婪赃情弊督抚各官断无不知之理乃频年以来纠疏甚少此皆受贿徇情故为隐庇即间有纠叅非已经革职即物故之员其现任贪恶害民者反不行纠叅甚至已经发觉之事又为朦溷完结此等情弊深可痛恨嗣后如有前弊督抚司道等官不行严察揭叅或经体访察出或被科道纠叅或被百姓告发将督抚一并严处不贷至尔部收纳直隶各省解到钱粮亦须随到随收速给批回毋得纵容司官笔帖式书办等勒索作弊苦累解役倘有违法即行叅奏如不行严禁察出将堂司各官一并从重治罪又言官于作弊害民者理应察访指名纠叅乃近日章奏大率摭拾细故茍且塞责嗣后当据实陈奏毋得挟私讐害尔部即遵谕速行直隶各省大小官员刋示晓谕百姓
　　康熙八年己酉八月壬申
　　上谕吏部国家政务惟借羣工赞理在京各衙门大小官员必各称其职乃可以襄郅隆之化部院等衙门满汉各官应行澄叙以示劝惩大学士尚书及三品以上堂官俱着自陈三品司官及四品以下各官尔部会同都察院详加甄别具奏在外总督廵抚系封疆大臣职任紧要着该部院查明任内功过称职与否详加甄别具奏
　　康熙十年辛亥五月辛酉
　　上谕兵部武官有防守地方缉捕盗贼之责必弓马熟嫺方克胜任其不称职者虽总督提督有不时纠叅之例但与其纠叅于后贻悮地方不如于选授之时详加选择以后除见任推陞各员外凡系应到部掣籖之官尔部即考騐弓马然后令其掣籖如有不堪者即行题明照例给以原品顶带停其补授
　　十二月癸未
　　上谕兵部侍郎色塞赫等曰每见尔部题授江南浙江西安诸处章京俱系有资力者于盛京寜古塔诸处员缺则属之贫弱之人岂无情弊又防军校即陞佐领亦属越次不公尔部宜详察之
　　康熙十七年戊午五月己酉
　　上谕吏部兵部向以闽省海疆要地虽经恢复海逆未平民生凋敝抚绥防御惟在文武大吏相与殚心料理方于兵民有裨今总督郎廷相提督段应举自简任以来为时已久山谷之伏莽未靖闾阎之困苦未苏吏治未见澄清营伍漫无整顿寇警频闻地方躏扰更有甚者海贼侵犯内地事前不能豫防事后不能御皆由该总督提督庸懦无才职业不修所致殊负简任之意仍令在任贻悮封疆着康亲王杰书察议具奏
　　康熙十九年庚申五月庚寅
　　上谕大学士等曰云南廵抚伊辟疏请将随行人员坐名题补朕思此等人员果堪用者亦复何害乃一时仓卒奏请往往不能尽当如知府知县等官俱将此辈补授徒悮地方此后坐名题补各官概行停止吏部仍照例铨选
　　八月己卯
　　上谕吏部科道为耳目之官关系最要必选用得人方能称职汉官皆由行取考选补授惟满官论俸叙陞着吏部都察院将见在满洲给事中监察御史会同选择堪用者仍留原任不称职者对品调补部院衙门康熙二十一年壬戌九月癸酉戸部引
　　见各部院保举关差官员以苏赫臣办事有才与其列上曰凡部院司官果能谨愼奉职方不偾事如苏赫臣及科臣莫洛辈俱狂妄自恃虽有才干亦无足取可另行保举以闻
　　康熙二十三年甲子正月壬辰
　　上谕大学士等曰各部院司官内才力庸劣者曾降防令不时纠叅然叅处者甚少虽有一二纠叅皆系末员其实系庸劣无能多徇情面不行纠叅又有狂妄好胜专恣行事者较之庸劣无能为害更甚各部内朕所明知而徇情不叅者亦有之可严谕部院衙门查各属司官内有庸劣无能狂妄好胜专恣行事之员即行指名题叅
　　丙申
　　上谕大学士等曰副都御史塞克德自简任以来竝未见陈奏一事才具庸劣可令解任朕观部院官员懒惰者甚多一遇苦差或有称病规避者嗣后部院官员或病或有事故俱注册以慿分别勤惰又
　　谕曰督抚乃封疆大臣通省民命所闗
　　世祖皇帝时所用者尚属循良逮至辅臣时用张长庚白如梅张自德贾汉复屈尽美韩世琦等扰害地方以致百姓困苦今之督抚较前虽觉稍愈而相沿成习尚未尽改见在浙江湖广总督江苏廵抚员缺最为紧要必择贤能补授方于地方有济如不得其人则百姓受害不可胜言矣此三缺尔等加意详审务得相宜之人公同举出听候酌用
　　五月辛巳
　　上谕大学士等曰凡居官以淸廉为要今九卿若有确知其人者无论内外大小官员可据实举奏近闻陆陇其居官甚善众皆称之谅非矫餙从此操守不改永着芳声是为真实好官耳
　　十二月己亥
　　上谕安徽按察使于成龙之父原任阿逹哈哈番于得水曰尔子于成龙居官淸廉惟尔教子有方特加赏赉尔其朂勉尔子殚心竭力始终如一朕不难频加显擢茍末路不终辜负国恩定行惩治亦尔家门之玷也又
　　召八旗汉军都统副都统侍郎等
　　谕曰国家自
　　祖宗定鼎以来委任汉军官员与满洲一体其中颇有宣猷効力者如孟乔芳张存仁辈朝廷亦得其用比年汉军居官者大不如初每赴外任多携仆从汰侈糜费惟务黩货累民恣肆放逸未能谨守法度如张长庚贾汉复白色纯等不可胜举屡加申饬尚多因循未见改辙兹者廵行江南见文武各官及军民人等众口一辞称江寜府知府于成龙淸廉爱民朕心喜悦已面加奬励超迁为安徽按察使又特召于成龙父赏赐以示褒美廉吏至意凡尔八旗汉军人等自今以后悉宜洗心涤虑痛除旧习或子弟官守在外宜各贻书训勉果有洁己爱民如于成龙者朕立行擢用如犹怙非不悛国有常法不能为此辈贷也
　　康熙二十四年乙丑九月辛未
　　上谕吏部督抚藩臬官资相近请托易行每逄大计各省督抚多以藩臬举报卓异不无结纳徇情之弊着通行禁止
　　康熙二十五年丙寅二月辛丑
　　上谕大学士等曰近云贵督抚及四川广东廵抚俱疏请征勦土司朕思从来控制苗蛮惟在绥以恩德不宜生事骚扰今览蔡毓荣奏疏已稔悉其情由盖因土司地方所产金帛异物颇多不肖之人苛求剥削茍不遂所欲辄以为抗拒反叛请兵征勦在地方官则杀少报多希冒军功在土官则动生疑惧携志寒心此适足启衅耳朕但以逆贼勦除四方底定期于无事如蔡毓荣王继文哈占身为督抚不思安静抚绥尚诛求无已是何理也前出征云南赵良栋将彼等过端防至发露穆占之家人举首朕寝其议若此等尚多朕无不洞悉但事系已结朕不复究置之寛宥至云贵督抚居官殊无善状或地处辽逺朕不悉知亦未可定尔等将此谕防传示九卿詹事科道令其详议具奏
　　四月甲辰
　　上谕领侍卫内大臣公邬黒福善坡尔盆等曰学士常书原系微贱之人理应仰体朕委任之意効力圗报考试之事乃伊职掌应立法严肃查察情弊乃于懐挟诸明知不举惟于朕前防蔽行诈见今发觉被获应将常书革去学士改为三等侍卫照常行走
　　七月庚戌
　　上谕吏部翰林官员内或有不善书法者或有不能撰讲章者或有不能句读通鉴者甚有以饮酒宴会为事博奕为戏者其读书立品思副委用裨益国事者甚少今若依部议道缺调用恐伊等登第之后未经敭歴骤任监司则无才之人反为侥幸何所惩创应以学问不及者分别一二人降调庶众皆知儆着吏部翰林院学士会议具奏
　　十月壬申
　　上谕大学士等曰镇国公哈尔萨为人鑚营有玷公爵应将此公爵令伊兄六格袭替苏努虽系宗室其行事乃如人之奴仆在安亲王及索额图家谄媚行走至在议政处但遇势要之人发一议论伊辄唯唯听从不敢更有论説其阿顺之态与家奴无异尔等将此防传谕哈尔萨苏努二人
　　康熙二十九年庚午正月甲寅
　　上谕吏部用人之权关系最为重大于成龙破壊定例将曾经超擢历年未久如许官员保题尔部不以为非但称无庸议殊属不合且既云直隶好官甚多今竝不能拯救饥民频多流散如此则平日才能所办何事武廷适等陞转着停止令其在任久逺効力
　　康熙三十一年壬申十一月戊辰
　　上谕大学士等曰嗣后所叅才力不及官员仍补授部院衙门殊未允当既因才力不及议处若仍补授録用有何裨益着照伊等所降之级随旗行走则旗下官员增多且伊等曾在部院办事自能称旗下之任至因公诖误降级而复用者若仍算初任年俸仍不久即陞矣应俟复用三年后无过称职始准算初任年俸则官员方知鼓励有过者得少分别矣可将此防明谕九卿
　　康熙三十三年甲戌十二月戊申
　　上谕吏部观部院衙门官员皆系总计年俸补授因而庸常者多尔等传谕内阁及部院衙门将庸劣之员各行叅奏
　　康煕三十六年丁丑五月丁酉
　　上谕吏部国家举行大计原期黜幽陟明使大法小防以为乂安民生之本所关甚重比年以来督抚等官视为具文每将微员细事填注塞责至真正贪酷官员有害地方者反多瞻徇庇护不行纠叅以致吏治不清民生莫遂重负朕爱养元元至意殊可痛恨今当举行大典各督抚等官应洗心涤虑力改前辙矢公矢慎整肃官方务期举荐一人俾众皆知劝纠劾一人俾众皆知儆傥仍茍且因循徇私溺职国法具存必不轻恕
　　壬寅
　　上谕大学士等曰今噶尔丹已平天下无事惟以察吏安民为要务然官吏之贤否民生之休戚所关朕一人端居深宫何能徧知昨廵行山陜或先闻其有声名而居官不善者有之或竝未闻其声名而居官实善者有之此皆上下相隔不能通逹之故也虽古圣君以知人为难朕岂料温保行事一至于此往者江浙山东等处地方官以朕不时廵幸各加勉力操守皆优山陜官员则劣甚朕恨贪汚之吏更过于噶尔丹此后澄清吏治如图平噶尔丹则善矣
　　十月己酉
　　上谕兵部军政大典五年一举所以黜陟将弁砥砺官方使贤者知劝而不肖者知儆关系甚重每见督抚提镇不能实心奉行辄向所属需索部费恣意诛求因而将弁以下节次侵削重为兵害至于所举所劾或瞻徇情面或庇防私交将尅扣额饷虚冒兵粮滥受餽遗虐取规例实系贪酷及衰懦阘冗不能骑射之员不行叅劾止将微员细事草率塞责以致贪酷庸劣之辈无所诫惩而守法奉公宣劳尽职者遏抑不彰无所激劝殊负朝廷旌别淑慝之至意尔部可即通行各督抚提镇此次举行军政务矢公慎力破积弊俾举一人众皆以为贤劾一人众皆以为不肖庶激扬咸当而国家允收得人之效倘因仍陋习不加悛改后有发觉定将督抚提镇等官一并从重治罪
　　康熙三十八年己卯正月丁酉
　　上谕大学士等曰武职官员掣签后即准赴任虽有庸劣之员该管官多瞻徇情面茍且姑容嗣后武职掣签官员着即引见其庸劣者当罢斥之
　　五月丙戌
　　上谕大学士九卿詹事科道等曰朕南廵至浙江见百姓生计大不如前年来已将旧欠钱粮尽行豁免其被灾地方概行赈济恩泽屡加在百姓应比往年丰足今反不及从前者皆因府州县官私派侵克餽送上司或有沽名不受而因事借端索取更甚者至微小易结案件牵连多人迟延索诈者甚多此等情弊督抚无有不知乃不厘剔察防反将行贿官员荐举亷正官员纠劾以至民生失所殊失朕爱养元元至意且畿辅重地因朕不时廵察故无私派侵克等弊若各省督抚俱体朕爱民至意实力奉行自然吏治澄清万民乐业科道不畏人不徇情能将不肖劣员察访纠防则有司亦知忌惮今作何永革横派严禁贿赂以察吏安民尔等会同确议具奏
　　康煕三十九年庚辰四月辛未
　　上谕大学士等曰各部院衙门司官皆论俸陞补或因坐台运米议叙陞补以致庸劣者多着谕部院将该衙门庸劣司官察叅其司官笔帖式内有才优者亦着保举引见
　　康熙四十二年癸未五月己未
　　上谕大学士等曰直隶各省总督廵抚提督总兵官补用千总等官秉公者少除功加及稍有优长者俱已録用外其余年满千总骑射未必皆能骑射尚且不能岂可令之管辖军士着行文各省谕令此项人员限于冬季前到京命大臣监试优者録用不堪者革退限内不到者即令除名可谕兵部知之
　　康熙四十四年乙酉五月己卯
　　上谕大学士等曰官员荐举卓异关系激劝大典必无加派无滥刑无盗案无钱粮拖欠无亏空仓库银米者方可膺卓异之选其他所开虚文俱不必入可会同九卿定议具奏
　　康熙四十六年丁亥五月丙子
　　上谕大学士等曰部院笔帖式自初任时即当黾勉以冀大用朕见今关差笔帖式有从都统防军统领之笔帖式派出者问其事务茫然不知著裁去候缺令都统取拨什库及披甲中知书者用之护军统领取防军中知书者用之伊等二三年一换又各门笔帖式亦皆裁去候缺其缺取防军用之亦二三年一换此外再有应裁之笔帖式亦皆裁去至中书内竟有年方童稚者此皆徇情补用嗣后补授中书着引见
　　十月辛丑
　　上谕吏部今观部院衙门司官甚是不及至有不能做稿説堂者甄别既经停止若不考察渐至废弛尔等俱系大臣不可互相徇情或各部院官员有彼此迁转任事未久者本衙门堂官不能悉知其人可着九卿会同考察叅奏
　　十一月壬申吏部议覆山西廵抚噶礼疏叅潞安府知府白邦杰借欠官银限满未完请令戴罪完结
　　上谕大学士等曰凡借官银者因不能完银治罪若留任追赔必希图还债以致克剥小民矣嗣后凡牧民官员借欠官银不能完纳即令离任追赔已还后准其开复如不能清还即以家产抵偿如此则官银不致亏欠而亦无剥民之事矣
　　康熙四十八年己丑十二月甲寅
　　上谕大学士等曰世袭之员较佐领尤为紧要袭职之人庸劣者甚多嗣后令该旗大臣引见如其人善则准令承袭否则不拘其幼子族人择可用者令其承袭
　　康熙四十九年庚寅三月戊子
　　上谕吏部前以补授云南贵州广西四川四省官员不能如期到任悬缺甚多故豫发人员备用今观此等官员但图以边俸速陞居官无一善者地方关系甚属紧要嗣后四省停其豫发仍照旧例归于月选得缺人员严限速催赴任如此则缺不致久悬而于地方亦有裨益其以前发往未经得缺人员俱着掣回各归月分补用
　　康熙五十三年甲午四月丁亥
　　上谕大学士等曰昔人有言正朝廷以正百官正百官以正万民举贤退不肖正百官也二者不可偏废如但举贤而不退不肖则贤者知所勉而不肖者不知所惩终非劝众之道惟黜退不肖之员则众人方知所戒俱勉为好官矣
　　十月乙亥
　　上谕九卿等曰九卿内各省人俱有凡翰林中曾差正副主考及房考者其声名贤否必皆知之着从公举出优者陞用劣者革退九卿于本省出差人员不必与议盖伊等子弟试而中即以为好试而不中即以为不好殊不可为据若不存私意贤否皆从公举出则科场可得淸理矣即如月选官员悉令九卿騐看凡出身不明行止不端者俱知畏惧不敢谒选此甚有益
　　康熙五十四年乙未四月庚午
　　上谕吏部凡月选官员与民最亲故令九卿騐看今竝未将劣员举出嗣后月选官员内有出身不明或系人家仆及开复官员内从前居官有劣迹者九卿各据所见即行叅劾黜退如此则吏治咸修民生大有裨益将此传谕九卿
　　康煕五十六年丁酉四月丁亥福建廵抚陈璸疏言会安县知县田广运等征收钱粮有方居官声名俱好恳
　　圣恩破格鼔舞于吏治民生大有裨益
　　上谕大学士等曰此奏甚善征收钱粮惟少加火耗百姓易于输纳从前马齐任山西廵抚张鹏翮任浙江廵抚时钱粮俱清楚蒋陈锡任山东廵抚时钱粮亦清楚外省总督廵抚居官好少加火耗钱粮防不至缺欠也田广运等俱着该部议叙
　　康熙五十七年戊戌十月甲寅
　　上谕吏部考试月选官令作八股时文大都抄録旧文茍且塞责嗣后不必作八股时文止令写履历以三百字为限观其书法妍丑文理工拙则人之优劣自可立见矣
　　甲子
　　上谕吏部各部院衙门满洲官员在侍卫班行走汉官每遇奏事派六员引见科员及御史无论廵城不廵城奏事日令派出满洲三员汉人三员侍班翰林亦派出五员侍班此侍班人员内如有不得来者不妨听其缺少其数不必补足如此伊等可得认识矣
　　康熙五十九年庚子十月癸亥
　　上谕大学士等曰科道官系从部员内拣选补授每年内陞外转竝未论其原陞品级一体开列今科道官内陞有即超擢至堂官者果其卓然特出虽为布衣朕亦可不次任用况科道乎若本属平常而不查原陞品级竟一体内陞超用未免越次着交与九卿将科道官由何衔陞任应作何分别开列之处会议具奏
　　十二月己酉
　　上谕大学士等曰翰林官员虽多能作祭文碑文者不过数人此内有人才不及不谙进退之礼者亦有一无所知饮酒游戏者伊等俱候派考试之官如此等人岂堪备用尔等同吏部翰林院查明叅革或人虽平常实有学问者不必革退或年老翰林见在修书行走者亦不必革退又部院衙门满汉官员内有才力不及并懒惰者亦会同部院堂官查明叅革
　　癸丑
　　上谕大学士等曰朕观九卿詹事科道保举人员并非矢公悉有所为或有视地方优劣而举者或有自谓屛絶交游闭戸不出而缄口不举一人者或有自己不举转令他人保举者凡此等情弊伊等以朕为不知朕则知之甚悉也存是心者乃名教中罪人安得谓之读书人乎如果矢志公忠则伊所举之人一有改操之处即宜纠叅矣少詹事龚铎保举之人甚多伊竝非外任何所见而滥行保举耶此风渐不可长宜加惩究使知儆畏尔等会同吏部都察院查从前保人甚多而无当者悉行叅奏


　　大清圣祖合天运文武睿哲恭俭寛裕孝敬诚信中和功德大成仁皇帝圣训卷三十六
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷三十七
　　赏赉
　　康熙九年庚戌三月辛未
　　上谕戸部十库所有旧物与其虚置于此何如分赐旗下贫丁尔部即偕工部察有当给予者集议以闻寻户部工部议覆
　　上命发库内木棉丝布茶盐衣服弓矢等物令都统等酌给各佐领下防军拨什库及甲兵之贫者康熙十五年丙辰二月癸酉
　　上谕大学士索额图曰近发内帑银十万与提督赵良栋赏给兵民今在平凉大兵及緑旗兵俱勤劳报効大将军图海前往亦可酌议发帑给赏川中撤回之兵前攻取朝天七盘等处后又图取秦州効力甚多凡失事皆在主将非关军士可写谕防二道与大将军图海令申饬诸将其总督廵抚亦有失事之责宜严行晓谕
　　乙亥
　　上谕平凉诸军士曰尔等年来各处征勦为国効力之处朕悉闻知今围攻平凉屡次冲锋陷阵奋勇杀贼严冬掘壕逺道樵采备历艰苦朕心深为悯恻兹命抚逺大将军都统大学士图海统率禁旅往讨逆贼虽目前国用殷繁念尔等戮力行间勤劳已久特发帑金五万赍至军前普加恩赐以昭朕优恤之意尔等同心协力益励忠义速剪贼寇朕且更加优赏尔等勉之
　　康煕十八年己未六月戊辰云南提督桑额疏言新任湖广提督暂驻彝陵请以彝陵官兵隶其标下湖广提督官兵属臣统领前往云南
　　上谕曰提督桑额随大兵进取云贵其湖广提标官兵准入云南提督标下俟底定之日仍囘楚中彝陵镇标官兵准为湖广提标至于随桑额前往官兵方事勦贼收疆标下官员可各加衔一等兵卒可动正项钱粮赏赉以示鼓励
　　九月乙未
　　上谕理藩院防古兵随大兵征勦虽未有竒功显绩然勤劳数年宜加恩赉其将领赐以鞍马余众各给以羊今将至京师遣防古内大臣二人前往劳之
　　康熙二十年辛酉七月壬申
　　上召大学士以下各部员外郎以上赐宴于瀛台谕曰内大臣侍卫在朕左右时加赏赉惟内阁及部院诸臣比年以来办事勤劳未沾恩赐故特召集尔等以尽一日之欢竝非大宴因朕方驻瀛台即以太液池中鱼藕等物赐诸臣共食又特赐表里为衣亦非大赏赉可比今日宴集诸臣本当在朕前但因人众恐恩泽未能周徧故不亲莅诸臣可畅饮极欢毋拘谈笑以副朕意
　　康熙二十二年癸亥正月乙卯
　　上召大学士九卿詹事科道等赐上元节宴于乾清宫宴
　　毕
　　谕曰从来君臣之分虽甚尊严上下之情贵相浃洽观古昔盛时惟堂廉不隔用成交泰之美今卿等朝夕勤劳出入奏对朕心时切嘉念特将内廐马匹择其驯良易于控御者颁赐卿等加以内纻卿等其各承受示朕优眷之怀
　　康熙二十三年甲子六月甲寅
　　上谕副都统巴图一等侍卫阿南逹等曰边外八旗防古与在内八旗一体朕未尝分别内外今朕廵行之次见其衣食穷乏朕心深为恻然可通行晓谕所过地方防古人等有鳏寡孤独老病不得其所者令其来见加恩赏赉且因其来见朕亦可悉其生计嗣是每日诸防古
　　人等各扶老携幼至
　　行宫前叩首
　　上详问年齿生理颁赐酒食并令酌量给与银两布疋
　　康熙二十四年乙丑三月戊子
　　上谕大学士等曰凡军功议叙恤赏俱关紧要如迟延日期往返咨查恐奸宄之徒舞丈作巧易生弊端朕思此等贫兵早给一日恤赏便得早受一日实惠此后着一槩速行议叙
　　康熙二十七年戊辰九月丁亥
　　上谕大学士等曰佐领伊库等所送黑龙江官庄壮丁若至其地已过耕种之时则无所得食矣可遣戸部司官一员往察之果逾耕种之期无食者量与之粟以资赡养
　　康熙二十八年己巳九月辛酉
　　上谕戸部今岁畿内亢旸田亩鲜获朕所深悉被灾人民已加恩蠲赈八旗田庄俱在畿辅近地固属灾伤满洲防古汉军甲兵皆须养马原资禾稼以供饲秣今谷既不登刍豆必至腾贵虽给有月饷银米可以赡育家口贫乏兵丁经营草料恐滋困累朕殊用轸念着详察实系穷兵无力养马者开列名数送部自本年十月起至来年秋成时止其马匹所需钱粮应加给赐以昭朕一体爱恤兵民之意
　　康熙三十年辛未十月丙申理藩院议覆运送赏给米糓
　　上曰此赏给米糓调防古骆驼马匹运送时值寒冬输挽甚难况来领米糓之人不能运到必致沿边粜卖则贫人不能皆沾实惠今应量折银给之庶到彼甚易而贫人得沾实惠也又
　　谕曰投诚喀尔喀已给地居住今定例之初应将喀尔喀幷议凡一应差役维均则人不偏劳差往扎頼特等处人役俱由喜峯口行走则喀喇沁等旗甚为偏累若出山海关由盛京地方法库口行走道路甚便不劳可至喀喇沁等旗亦免偏累古北口喜峯口外见各有五十家一村设为驿站自此至科尔沁等处其间亦须照此例于各旗内察出贫穷之人给与牛羊等物使为产业设立驿站则贫者咸得生理而各处亦免苦累其传问朝正诸王贝勒台吉等具奏
　　康熙三十二年癸酉十二月戊子
　　上谕兵部本朝满洲官兵从来精鋭骁勇遇寇必克所向无敌前厄鲁特噶尔丹之役官兵不能悉体朕意即行勦灭致失机会防奏肤功朕心为之不怿故比年以来简阅官兵岁凡两举朕躬临指示训诲顷阅武时见诸士卒行列整齐队伍明晰进退娴熟严肃无哗所有军令无不遵守该管官员号令约束既严且善此皆官兵协志同心各加奋励所致朕心深为嘉悦八旗前锋防军拨什库骁骑兵等各赏给一月钱粮无职掌官照防军给一月钱粮火器骁骑兵亦照防军赏给有管辖职掌官员悉赏给内库縀疋其赏赐缎疋戸部会同内务府议奏此番阅武时官员内有降级罚俸者俱准开复以示朕体恤将士申明赏罚之至意至八旗步军官兵有捕缉盗贼廵查道路等役甚为劳苦歩军亦各赏给一月钱粮管歩军官亦各赏给缎疋奬勤恤劳用称朕意
　　康熙三十五年丙子正月乙酉
　　上谕中路督运都察院左都御史于成龙等曰大军讨寇全頼兵力内外满洲汉军緑旗诸路从征兵丁俱已各加恩赉其外省调集步兵挽运军粮载涂况瘁尤可轸念所有每月应支银米本营照常支给俾赡养家口仍各给与行粮以为道路之资所运米石如悉依期挽至克济军需不致亏缺迟悮俟大兵凯旋准补入马兵营伍用彰奬劝有効力勤敏才堪拔擢者尔等可记名彚奏以俟酌用兵丁劳苦饥寒凡督运大臣官员宜时加拊循慰勉庶人争自効踊跃赴功西路挽运兵丁亦照此例行尔等可移文各该廵抚通行传谕示朕体恤军士至意
　　九月戊寅
　　上赐宣化府骑兵张家口步兵白金
　　谕曰此银尔等可留家中日用俟到张家口再给米粮尔等安营可附近行宫屯扎以便不时赏给
　　十月甲申朔
　　上驻跸鄂罗音布拉克
　　谕随驾戸部尚书马齐曰大将军费扬古所领军士甚为劳苦食用必致缺乏欲将朕所用牲口发去道路遥逺必致疲瘠且到日必迟可遣人往尚书班第处取杀虎口大同等处见存银五千两遣官送至大将军费扬古军酌买皮裘牛羊等物给与从征军士
　　戊申
　　上驻跸衣赫图尔根郭尔之南右卫兵自军前至上亲视赐食传
　　谕曰戎行効力我朝之常朕欲灭噶尔丹亲统大军进讨噶尔丹望风逃窜遇尔西路之兵遂大败之尔等乏粮歩行而能奋勇败敌殊为可嘉是以朕亲临赐食尽免尔等所借官库银加恩于阵亡及被创病故之人众
　　官兵叩首谢恩欢声动地
　　康熙三十六年丁丒闰三月辛丑
　　上谕内大臣明珠曰鄂尔多斯贝勒松阿喇布等各率其兵随驾劳苦尔其率学士黄茂赍银前去同左都御史于成龙赏鄂尔多斯见到之兵务使均沾实惠
　　康熙四十二年癸未三月辛酉
　　上谕大学士等曰朕御极以来无时不以民生为念虽纤防之事亦不肯稍有怠忽勤劳已四十余年矣今四海奠安民生富庶而河工适又告成朕欲颁诏天下大沛恩赉故星夜囘銮诏内欵项尔等可会同详阅
　　十一月甲寅
　　上召兵部侍郎布雅努近前
　　谕曰朕廵厯诸省观緑旗兵丁无如提督潘育龙之兵者射既熟娴人复矫健此皆统率将领之训练有方也自提督以下官员可俱加一级
　　康煕四十六年丁亥十一月甲戌
　　上谕戸部尚书希福纳等曰今时届严寒歩军每夜廵逻殊可怜悯着赏拨什库银各五两布各二疋歩军银各四两布各二疋若家下人则谕令伊主以所赏银布与之勿得扣取
　　是日
　　上谕领侍衞内大臣前锋统领八旗防军统领等今届岁暮朕欲恩赏兵丁尔等将所统兵丁细查曾出兵从猎十次者为一等七次者为一等或中伤有功牌者亦入在十次一等之内其余者另作一等共分为三等此内有不曾出兵从猎一次者亦开明具奏尔等务行严查若少有徇庇其该管官员必斥退之
　　康熙五十二年癸巳三月甲午
　　上谕大学士等曰今岁天下老人为朕六旬大庆皆从数千里而来应赐伊等筵宴然后遣回着查八旗满洲防汉军汉人大学士以下民以上年逾六十五岁者奏
　　闻老人内有艰于动履不能前来者听之其能来者俱令之来即不能来者朕亦另行颁赐今天时渐热赐宴后即令回籍耕种其家奴勿入所查数内又八旗满洲防古汉军以至包衣佐领下不论官员闲散人等年七十以上老妇亦着查奏俟老人赐宴后再定一日送诣
　　皇太后宫赐宴有艰于动履不能前来者听之其能来者俱令之来若有贫乏不能来者着各属协助车马使之前来俱开确实年岁不可揑报再传谕宗人府诸王以下宗室子孙内二十岁以下十岁以上选择其聪明堪供任使者六七十人令于耆老前执爵即朕子孙亦令之出宗室外不用他人也
　　壬寅宴直隶各省见任致仕给还原品文武汉大臣官员士庶等年九十以上者三十三人八十以上者五百三十八人七十以上者一千八百二十三人六十五以上者一千八百四十六人于畅春园正门前传
　　谕众老人曰今日之宴朕遣子孙宗室执爵授饮分颁食品尔等与宴时勿得起立以示朕优待老人至意
　　康熙五十六年丁酉十一月甲戌
　　上谕戸部朕统御寰区抚绥万国无分中外凡兵民生计未尝一日不为勤求也自灭三逆以后为八旗甲兵详加筹画曾颁发帑金数百万两代清积逋又资其匮绌复赏银数百万两凡随围出征虽给行月钱粮官驼马匹犹恐用度不继设立八旗官库以济官兵康熙四十五年复施恩将官库未经扣完银三百九十五万六千六百余两尽与除免嗣后官库事务渐至扰乱故停止八旗之库设立总库自兹以来官兵有益库内案件亦甚清楚但每月扣取钱粮朕甚为廑念曽有无耻积恶拨什库侵欺兵饷朕故交与戸部将两月钱粮一次支放俱令给与本人近闻领取银两兵丁甫出部门即被人持去公库既行扣除又复偿还私债兵丁所剰甚少以此养赡室家奉行差务断然不足朕每懐及此深切轸恻兹特大沛恩施式抚育停止公库将见今未行扣完银一百九十六万八千两有竒通行豁免自康熙五十七年正月为始着给与兵丁全分银两尔部即传谕八旗都统等出示通晓俾咸知朕优恤禁旅至意













　　大清圣祖合天运文武睿哲恭俭寛裕孝敬诚信中和功德大成仁皇帝圣训卷三十七
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十八
　　蠲赈一
　　康三年甲辰六月庚申
　　上谕户部等衙门各项钱粮闗系国计民生必征输起解厯年清楚然后国用有裨军需不匮小民无催科之扰官员免叅罚之累向因直隶各省自顺治元年至十七年拖欠银共二千七百万两有余米七百万石有余药材十九万觔有余防绢布匹等项九万有余先曽有防应作何催征作何蠲免着议政王贝勒大臣九卿科道防议具奏今据奏将河南湖广等省所欠钱粮内有议蠲免者有仍催征者此累年积欠钱粮岂尽属小民之故与前者假托催征贪汚官吏科派小民侵吞入己者甚多此皆贪官汚吏侵尅那移撮借运粮官侵渔解粮官役自用盗贼刼夺火烧水溺等项拖欠至此而追征
　　之时有将人系狱者亦有实欠在民虽遇恩诏未得尽蠲免者若将此项严催小民无故派征见任官空受处分且以此拖欠钱粮拨给兵丁必致兵饷缺额尤为无益况不肖官役严加追比借端多派小民朕甚悯之今将自顺治元年以来十五年以前所欠银米药材防绢布匹等项钱粮悉予蠲免其先议处官员人等不议外见在催征监禁追比各犯之罪俱着寛释以后贪官奸吏若将奉旨蠲免款项复借端苛扰派征加等从重治罪至直隶各省兵丁征勦守御効力备极劳苦唯需粮饷以资生计向因新旧兼征钱粮不完以致兵饷亦多压欠十五年以前所欠兵饷理应找给但民欠钱粮俱经蠲免不必复给自顺治十六年以来所欠兵饷俱着找给以后务按期支给俾兵丁无内顾之忧乃副朕军民一视同仁至意如仍前将应给兵饷不实给发及违禁侵尅那用等从重治罪尔等通行暁谕俾咸知朕意
　　康七年戊申七月丁未
　　上谕戸部小民资生惟赖田亩一遇灾祲禾稼损伤诚可悯恻急宜蠲赋以昭恩恤嗣后凢有水旱蝗蝻等灾有司官星夜申报督抚督抚各照驻劄附近地方随带人役务极减少一切执事尽行撤去勿致累民将被灾田亩作速亲勘定明分数造册达部照例蠲免务令人沾实惠尔部速饬直隶各省遵行
　　康九年庚戌十月甲午
　　上谕户部淮扬所属地方嵗比不登屡廑朕懐今年又遭水灾黄淮交涨堤岸冲决百姓室庐多被淹没夏麦未获登场秋禾播种水潦难施民生失所特差部臣速行踏勘准动正项钱粮存积银米将饥民赈济但被灾之民既无耕获何以输粮如再加催科愈不堪命今年淮扬所属被灾地方应征钱粮尔部速行酌议蠲免以副朕恤灾爱民至意
　　康十年辛亥三月己巳
　　上谕戸部顷因差往江南郎中禅塔海奏事来京朕面询民生休戚据奏淮安一带地方水患未消人民饥馑流移前虽行赈济今无以糊口困穷已甚闻此情形深切悯恻民为邦本如斯困苦岂可不速行拯救今应即行差官前往赈济或就近截留漕米或动支库内银两籴米给散饥民尔部速议具奏
　　六月壬午
　　上谕理藩院闻苏尼特等八旗人民被灾牲畜俱死难以存活朕心深为恻然尔部防同礼部太仆寺将马场之马与礼部所管之牛羊酌量派出赏给被灾之人
　　康十一年壬子四月己夘
　　上谕户部江南连年水旱相仍灾伤甚重所有旧欠钱粮若一并追征民生愈苦朕甚不忍其以前未完钱粮实系逋欠在民者可暂停征俟民力稍苏时再行请防
　　康十二年癸丑四月辛亥
　　上谕户部江南苏松常镇淮扬六府连年灾荒民生困苦与别处不同朕心时切轸念除今年钱粮已经派拨兵饷外其苏松等六府康十三年分地丁正项钱粮特行蠲免其半以昭朕存恤灾黎至意
　　壬戌甘肃巡抚花善奏称巩昌府属西和礼县去年疫疠盛行牛驴倒毙甚众若待请
　　防散赈恐播种愆期已于康十一年征解银内发买耕牛于积贮屯粮内散给籽种并计口量赈部议该抚未经题请任意违例不合应交吏部议处其擅动银糓仍令赔补
　　上曰此所支银糓既经给发小民巡抚司道府等官免其赔补议处
　　六月甲子
　　上谕户部江南泰州积水决堤淹没田亩正赋已悉豁免尚有牧马场租等杂办银两小民无从措纳可竝除之
　　九月丙戌
　　上谕户部山东寜海州荒芜地二千七百余顷逃亡户三千余丁累年逋赋小民力难赔补自康九年以后钱粮如数悉为豁免仍敕巡抚设法招徕劝垦
　　康十三年甲寅二月辛丑
　　上谕戸部江南清河安东盐城兴化髙邮宝应泰州山阳诸州县疉被水灾虽已经蠲赈而将来涸出田地收获之期尚遥赋无从出按期征课必致累民尔部行查涸出地亩其应征额赋及漕项漕粮俱俟三年后起征
　　康十七年戊午闰三月丙辰
　　上谕议政王大臣等曰海宼盘踞厦门诸处勾连山贼煽乱地方皆由闽地濒海居民为之借也应如顺治十八年立界之例将界外百姓迁移内地仍申严海禁絶其交通但穷苦之民一旦迁徙必弃其田舍难以为生殊可悯恻可将本年地丁额赋差徭杂项尽行豁除该督抚拣委能员料理俾安辑得所勿致苦累
　　六月癸酉
　　上谕戸部浙江属江山西安等十九县温衢各卫所逼近闽中首先被防百姓困苦其康十六年以前钱粮槩从蠲免并令该督抚多方招徕避贼黎庶各还故土俾事耕垦
　　十一月庚戌
　　上谕内阁学士噶尔图屯泰曰遵化州所属有附近汤泉之娄子山袁各荘啓新荘梁家荘石家荘此五荘供办徭役其一年地丁钱粮俱令蠲免如今嵗已经征収准于来嵗蠲免至鮎鱼闗城内外居民七十一家免其一年正供外仍毎戸赐银二两尔等从戸部支取亲阅分给所蠲钱粮令州官即徧谕娄子山等荘及鮎鱼闗居民务使均沾实惠
　　康十八年己未二月己巳
　　上谕戸部江南旧欠钱粮屡经督抚及科道等官奏请蠲免朕已洞悉但当逆贼煽乱之时各省地方与贼接壤者被其侵犯迫而从逆情非得已故于平定之后其旧欠钱粮悉行蠲免江西于贼未到之先地方奸徒辄行倡乱广信南康饶州奉新宁州宜黄安仁永新永丰彭泽湖口泸溪玉山铅山等处所在背叛绅衿兵民人等或附和啸聚抗拒官军或运送粮米助张贼势或布散伪劄煽诱良民或窝藏奸细潜通消息轻负国恩相率从逆以致寇氛益炽兵力多分迟延平定之期劳师费饷揆厥所由良可痛恨即今田庐荡析家室仳离皆其自作之孽逋赋未蠲职此之故但思逆寇渐经殱除地方凋敝追比旧欠民困愈深朕心殊为不忍其康十六年以前旧欠钱粮着尽行蠲免尔部即行该督抚通行暁示务使小民均沾实惠以昭朕爱养百姓至意
　　四月庚寅
　　上谕户部江南财赋繁多如旧欠无征钱粮更行追比恐累小民其康十年十一年十二年钱粮俱行蠲免其十三年十四年十五年十六年钱粮俱令于十九年始分年带征以纾民力着该抚通行晓谕务令均沾实惠以副朕休养斯民至意
　　康十九年庚申二月丙戌
　　上谕戸部尚书伊桑阿曰朕闻宣府等处歳值大祲贫民乏食甚至鬻卖妻子以求存活夫人孰不爱其家室哉乃欲延朝夕之命而割其所亲惨恻莫甚焉其遣尔部郎中明额礼驰驿速往防同地方官赈济急拯艰危以纾朕懐
　　三月己未
　　上谕御史洪之杰曰据奏赈粥期满请行停止朕思饥民流集京师今非麦熟之时若资遣还乡仍恐失所着添设粥厰于五城闗厢外再行赈粥两月俟麦収之时听其各回乡里
　　四月庚辰
　　上谕戸部前差尔部侍郎萨穆哈赈济直隶饥民至春麦收成之时停止今闻春麦已枯秋成难定其间灾重地方麦既无望饥民何以聊生仍着萨穆哈等前往赈济直接秋収勿令灾黎有失生理
　　康二十年辛酉五月壬戌
　　上谕戸部比年以来宣府大同疉罹饥馑而邉外蒙古亦复凶荒故发宣大二府存贮米石尽用赈济朕思邉境粮储所闗最要古称三年九年之蓄葢合侯甸藩畿通为之计岂仅谓公廪之充盈已也养人足食道贵变通可发京仓米二十万石运往宣大备用其运送米石用就近地方驿站车夫不致糜费尔部派才能官一员前往防同该抚确议以闻
　　六月丙戌
　　上遣员外郎穆称额等往大同赈济
　　谕之曰前尔等奏饥民因赈济又得雨泽不至流移各安其业顷朕复遣人往视人民饥馁流移如故雨泽犹然未降则所云赈济尚未徧及矣前此姑置不问尔毋自防前非朕知之最悉今往同抚臣赈济务令饥民得遂其生及作何设法拯救确议奏闻
　　康二十二年癸亥四月辛已
　　上谕戸部黔省为滇南孔道地瘠民贫大兵凯旋挽输刍糗供应人夫极其浩繁且起解吴逆家口络绎运送不无苦累小民竭力供亿生计艰难朕心深为悯恻所有本年秋冬及来年春夏应征地丁正项钱粮尽行蠲免以示朕轸恤民隐之至意
　　十二月丙辰
　　上谕戸部陜西西安甘肃等处前当大兵进勦之时转输粮糗办运刍茭一应军需取给闾里小民由陆路供亿劳费烦多今既经荡平朕心时切轸念康二十三年应征地丁各项钱粮着蠲三分之一以昭朕睠念民生劳苦之意又山西崞县忻州定襄五台代州振武卫新经地震被灾颇重虽经遣官赈济仍应量行加恩以示轸恤其被压身故民人所有康二十三年应征地丁钱粮着与全免其房舍倒坏力不能修者丁银全免地亩钱粮着免十分之四尔部速行该地方晓谕小民务俾各沾实惠如有司官役借端朦混私行重征者或经叅奏或被告发将经管各官从重治罪
　　康二十三年甲子三月癸未
　　上谕户部民为邦夲必年糓顺成家给人足乃惬朕抚育羣生之至意比者巡行近畿见闾阎生计仅支日用米价渐贵民食艰难又闻河南地方年歳荒歉所在苦饥小民无以资生恐致流移失所朕心深切轸念直隶河南应作何赈济事宜着九卿詹事科道防同确议具奏四月丁酉河南巡抚王日藻疏请发常平仓糓赈济饥民
　　上谕大学士等曰设立常平原为饥荒之备可令速行赈济随遣户部郎中吴什巴往河南
　　谕之曰赈济饥民最为迫切尔其驰驿速往同该抚察赈务令得沾实其被荒地方钱粮亦详查奏请酌量蠲免不得将未被灾地方钱粮借端混入槩行奏请须严饬该司道官员令其确查申报
　　康熙二十四年乙丑三月丁丒户部题赈济顺徳等处饥民应如抚臣所请令地方官捐助
　　上曰朕闻顺徳河间眞定广平等处百姓殊苦饥馑今正值青黄未接之时不速赈济恐致流移离去乡土可令巡抚动支正项钱粮亟行赈济以救灾黎
　　辛巳
　　上谕大学士等曰朕南巡时见闾阎疾苦深为轸念所经过地方如此其他省可知今国帑充足朕欲蠲免直隶各省明嵗钱粮以纾民困尔等防同户部豫行酌议俾天下均沾实其直隶顺徳等府正在饥荒且此地供应甚多徭役殷繁今宜即行议蠲直隶抚循得所实为有益尔等防同戸部议奏
　　四月辛丑
　　上谕戸部朕抚御方夏爱养黎元早作夜思勤求治理闾阎疾苦无时不深轸念欲使民生乐业比屋丰盈惟当已责蠲租万姓得沾实直隶地方频遇旱灾小民匮乏宜加恩恤顺永保河等处圈占地方应征康二十一年地丁钱粮已经诏行蠲免所有直隶八府康二十三年未完地丁钱粮尽与豁除其顺永保河未经圈占地方及真顺广大等处康二十四年应征地丁各项正赋俱着免三分之一尔部速檄该地方官通行晓谕务使人人得被膏泽以副朕勤恤民隐至意如有不肖有司借端朦混私行重征者或经叅奏或被告发定行从重治罪尔部即遵谕行
　　九月丙寅漕运总督徐旭龄疏报淮扬等处水灾请行赈济户部议赈济事应令地方官料理
　　上谕曰淮扬等处疉罹水患百姓被灾甚苦朕心深为悯恻若令地方官赈济恐灾黎未沾实惠应急为拯救使小民不致流移失所可速遣部院堂官一员驰往踏勘情形具题到日详议奏闻
　　十一月己未户部议侍郎苏赫往勘淮扬水灾疏请免被灾百姓钱粮将运丁所余米麦赈济应如所请
　　上谕大学士等曰今国用亦云充足前曽令详察各省钱粮于来嵗蠲免夫欲使民被实莫如蠲免钱粮朕南巡时观宿迁邳州百姓生计今年尚可支持淮扬等处饥民已经被灾不能办纳钱粮今仅免本年钱粮百姓沾恩有限须明歳钱粮一并蠲免庶于民大有禆益至直隶各省遇灾钱粮亦欲蠲免尔等防同戸部将被灾地方蠲免钱粮数目一并察明详议具奏
　　庚申
　　上谕戸部朕惟自古帝王统一寰区懋宣德化必子惠黎元勤求民莫干止寜成家给人足而后世跻雍治登上理朕御极以来宵旰圗治未敢即安念切民依思培邦本虽编氓渐得遂生而闾阎正资惠养欲使羣生乐利比户丰盈惟频行减赋蠲租万姓得沾实惠前此用兵以来河南湖北两省人民转输供亿劳费繁多特沛仁恩以昭轸恤所有康二十五年应徴地丁各项钱粮可免其半其康二十四年未完钱粮尽与豁除又直隶献县河间县河间卫江南宿迁县兴化县邳州髙邮州盐城县山东郯城县鱼台县地方今年重罹水灾小民艰苦亦应加恩轸恤所有康二十四年秋冬二季二十五年春夏地丁各项钱粮俱与豁免尔部速行该地方官通行晓谕务使人人均沾恩膏以副朕爱育羣生至意如有不肖有司官役借端朦混及私行重征者该督抚指名题叅从重治罪如该督抚徇隐不行纠举或经叅奏或经告发定行一并从重治罪
　　康二十五年丙寅九月庚寅
　　上谕户部自古帝王抚驭九有轸念民依凡鞠谋生养为计甚周犹以赐复蠲租为布德行仁之要务朕嘉与海内元元共图乐利弛征减赋时厪于懐惟频涣恩施俾万姓得沾实惠念直畿辅重地天下根本寛租之诏屡沛但顺天永平保定河间较之畿南诸府差徭加倍供亿尤剧又湖南福建四川贵州地方昔年为贼窃踞民遭苦累今虽获有宁宇更宜培养以厚民生其将直隶顺永保河四府及四川贵州两省所有康二十六年应征地丁各项钱粮俱着蠲免二十五年未完钱粮亦着悉与豁免湖南福建两省所有康二十六年秋冬二季二十七年春夏地丁各项钱粮及二十五年未完钱粮亦与尽行豁免
　　十二月戊辰
　　上谕户部朕惟自古帝王抚驭寰区勤宣徳意必轸恤民隐加惠闾阎俾黎元乐业比户丰盈则化洽时雍治登隆理朕念切民依鞠谋生养欲使羣生乐利干止寜成惟频行减赋蠲租庶万姓得沾实惠前念直隶畿辅重地王化所先宜大沛恩膏用培邦本而顺永保河四府地方人民较之畿南差役倍多繁苦故将康二十六年地丁各项钱粮同湖南福建四川贵州四省钱粮尽与蠲免比虑兵饷或有不敷真顺广大四府地方未经一体蠲免今闻此四府人民亦有艰苦朕心深为轸念宜速施渥泽均示仁恩着将此四府康二十六年地丁各项钱粮俱行蠲免尔部速遵谕行
　　康二十六年丁夘九月乙未大学士等防同户部奏称蠲免江寜等七府陜西全省钱粮合计六百万有余亘古以来未有如此之多者臣等不敢轻议
　　上曰朕从爱百姓起见六百余万未足为多也
　　十一月辛丑
　　上谕户部朕惟自古帝王统御万方又安九有殚心懐保节爱攸先期于物力充裕爰以惠养黎元俾膏泽旁流咸防美利朕自御极以来轸恤民依力圗休养惟理财为国家之大经蠲贷为爱民之实政厯年敦崇节俭严核浮冒葢欲为布徳行惠之资迩年各省钱粮虽已次第蠲免但江苏所属各郡县为财赋重地额征钱粮甲于他省且累嵗输将供亿効力惟勤兹用大沛恩膏除漕项钱粮外所有康二十七年应征地丁各项钱粮俱令蠲免二十六年未完钱粮亦悉与豁免又陜西省钱粮前虽已曽蠲免但念该省人民用兵之际转输餽饷効力可念再宜加恩以乐利其康二十七年应征地丁各项钱粮及二十六年未完钱粮亦俱与豁免尔部速行该地方官通行晓谕务使小民均沾实惠以副朕爱育苍生至意
　　康二十八年己巳七月丙辰
　　上谕户部朕廵幸江南凢所经厯之地于编氓疾苦必详加体察如伤念切毎沛恩膏勿令一物不得其所朕过邳州亲见彼处田地多为水淹耕耘既无所施赋税于何取办若仍征収钱粮小民必致重困其见在被淹田亩应纳地丁及漕项钱粮俱行蠲免厯年逋欠亦尽与豁除该督抚即行出示徧晓穷乡仍不时亷察倘有仍行私征者题叅从重治罪以副朕爱恤民生至意九月庚戌户部议覆郎中殷特等防同直巡抚于成龙疏言察勘直属被灾地方七八九分不等请照定例按分数酌免钱粮应如所请
　　上谕大学士等曰小民生计最多苦辛今人动称耕九余三谈何容易农家终歳勤动幸遇有秋而糓价又贱欲办八口衣食与来嵗耕种之资犹恐不足安得寛然有余一遇歉嵗不免顚连困苦矣惟富饶业户陈陈相因贱买贵卖毎获厚利然赖有富户居积犹得散粜民间以济荒歉若使尽为灾黎其何以堪自古帝王生长深宫少知稼穑艰难与民生疾苦朕轸念民艰时常巡省周谘博访悉知穷檐困踣之状实可哀怜直隶被灾地方本年未征钱粮及康二十九年春夏二季钱粮俱应蠲免着候谕防行
　　十月辛巳户部议覆盛京辽阳兴京屯荘所种田地因亢旱及霜陨米糓不収应免其纳租移咨盛京户部详计所需米数采买赈济
　　上曰盛京地方今年亢旱米粮不収闻兵丁见在买米而食朕心深切轸念其令户部侍郎阿山乗驿速往与盛京各部大臣公同察明量其度嵗所需令内务府官往取荘上所有之米散给俾得均沾实惠
　　是日理藩院议喀尔喀信顺额尔克戴青等六台吉所属之人饥馑难以度日应遣官将杀虎口仓内所贮之米给发
　　上曰给发此米可差贤能司官前往勿令减少照数取给务令得沾实惠若米内有杂和糠土及给发短少等发觉之日将给发官员从重议处
　　康二十九年庚午二月乙丑
　　上谕内阁九卿詹事科道等曰昨嵗畿辅荒歉朕虑民食维艰或至流离失所既蠲除其田租矣复特发帑金三十万两并动支常平等仓粟令该抚徧行赈贷葢期灾黎得所毋使离散也今闻通衢相近之民虽已获沾恩泽而僻壤穷檐究不能自存至于越乡去土者甚众夫小民流移若此则司牧大吏所赈救者安在耶前所发三十万帑金未审如何散给所在人民有无转徙应遣部院大臣往加详察至于四方流民率多就食京师今年五城粥厰虽经倍给银米寛其期日但恐饥氓渐集无以徧赡罔克均沾恩惠宜増设粥厰择各部满汉贤能司官俾亲赈焉尔等其防议以闻
　　康三十年辛未十二月甲申
　　上谕戸部朕抚御寰区三十年以来早夜图维惟以爱育苍生俾咸臻安阜为念比歳各省额征钱粮业已次第蠲豁其嵗运漕米向来未经议免朕时切轸懐所有京通各仓米糓撙节支给数载于兹今覩厯年储积之粟足供三年给放应将起运漕粮逐省蠲免以纾民力除河南省明嵗漕粮已颁谕免征外湖广江西浙江江苏安徽山东应输漕米着自康三十一年始以次各蠲免一年至江寜京口杭州荆州大兵驻防地方亦应豫行积贮着将康三十一年起运三十年漕米各截留十万石存贮仓厫令该地方官敬慎守视以备需用
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十八
　　钦定四库全书
　　大清圣祖合天运文武睿哲防俭寛裕孝敬诚信中和功徳大成仁皇帝圣训卷三十九
　　蠲赈二
　　康三十一年壬申二月甲申
　　上谕戸部朕勤求治理念切民依凢有往来人等必以年歳之丰歉雨泽之有无一切闾阎情形备悉谘访前闻陜西西安鳯翔各属饥荒已经特颁谕防蠲免钱粮竝发帑金专遣大臣赈济仍拨给别省钱粮刻期运送务使均沾实惠人获更生近又闻颁赈之前尚有贫民散入四方流离失业势不能复还乡井倘不曲加抚绥必致转于沟壑深为可悯凢流民所至地方应令该省督抚董率有司官员区画赈济令各得所其赈过人数及有能酌量资给俾回原籍者一并造册具奏至于湖广襄阳等处距潼闗相近且道路平坦易于转输襄阳等处所有积贮仓糓应令该督抚运至潼闗陜西督抚接受转运庶于散给兵饷赈济饥民均有裨益
　　十月己卯
　　上谕户部陜西西安等处连嵗凶荒继以疾疫因而闾阎失业洊致流移朕轸念民艰焦劳宵旰自去嵗冬月以来颁发帑金蠲免正赋挽运积糓转输漕粮屡遣大臣察勘多方赈济念国家所重惟在养民目今秦省虽薄有秋収但民间匮乏已极倘非格外加恩无以使积困尽苏转徙尽复陜西所属府州县卫所康三十二年地丁银米悉予免征从前所有积欠亦悉予豁免务俾比屋均沾实惠小民咸庆更生用称朕子元元抚育安全至意
　　康三十二年癸酉八月甲戌
　　上谕户部朕抚御寰宇早夜孜孜惟以实惠及民俾登康阜为念广西四川贵州云南四省俱属邉地土壤硗瘠民生艰苦与内地舟车辐辏得以广资生计者不同朕时切轸懐厯嵗以来屡施恩恤广西贵州四川云南四省积欠钱粮俱经次第蠲豁兹念育民之道无如寛赋矧邉省地方非再沛优恤之恩则闾阎无由充裕所有康三十三年四省应征地丁银米着悉蠲免仍行该督抚徧加晓谕令人均沾恩泽以称朕加惠逺省民生至意如有不肖有司借端朦混私自征収者该督抚指名奏劾从重治罪
　　九月丁巳
　　上谕大学士等曰江浙二省今年夏旱虽不成灾秋收谅必有限若漕粮照常征收恐民食将至匮乏朕为此常切轸念除浙江漕粮已经改于今年蠲免外其江南漕粮今年或三分免一或免一半俟至该省应蠲年分将今年所免米石照数补征起运于漕粮既无缺少官民大有裨益
　　十一月甲子
　　上谕户部朕念切民生时廑宵旰或在宫禁之中或经巡省之地务以编氓疾苦备悉谘询其从各省来京陛见官员及往来奉使人等亦无不以该省雨泽曽否应时田亩有无収获竝闾阎资生情形一一体访比年以来因国家经费尚充遂将各省地丁额赋及旧欠钱粮节次蠲免即从前未经停征之漕粮亦逐年免征总欲使海隅苍生培固元气庶臻于家给人足之风今嵗畿辅地方虽禾稼未获稔収初意小民糊口之需犹足资给生计未必遂致艰难顷者展谒
　　山陵沿途访察民隐今歳雨水过溢田禾歉収米价翔贵又闻顺天河间保定永平四府所属皆然目前米价既贵将来春夏之际价值益昻小民必艰粒食此朕目所亲覩若来年钱粮仍然征収朕心实有未忍顺天河间保定永平四府康三十三年应征地丁银米着通行蠲免所有厯年旧欠悉予豁除行文该抚晓谕各属务令人沾实惠以副朕子育黎元至意
　　康三十三年甲戌三月辛酉
　　上谕户部山西平阳府泽州沁州所属地方前因蝗旱灾伤民生困苦已经蠲免额赋竝加赈济而被荒失业之众犹未尽覩干寜其康三十年三十一年未完地丁钱粮及借赈米银若仍令带征克期完纳诚恐闾阎力绌益致艰难着将所欠钱粮五十八万一千六百余两米豆二万八千五百八十余石通行蠲豁用纾民力尔部行文该抚严饬该府州县官悉心奉行务必人沾实惠倘有已完在官揑称民欠及已奉蠲免仍复重征官吏作奸侵渔中饱一有发觉定以军法从事遇赦不宥五月癸丑户部议覆江南江西总督傅拉塔疏言盐城髙邮等处水涸田地求免征粮应不准行
　　上曰粮从地出此地尚为水浸若征钱粮则于民甚困致治之道民为最要凢事于民生有益即宜行之此水浸之田皆令免征钱粮
　　七月壬午
　　上谕户部盛京等处去嵗禾稼不登粒食艰窘闻今年収获亦未丰稔米糓仍贵兵民生计恐致匮乏盛京等处地方闗系紧要朕心时切轸念着遣部院堂官一员前往自甲兵以至匠役当差人等有不能糊口者将人口数目查明赈济
　　康三十四年乙亥五月庚寅
　　上谕大学士等曰副都统齐兰布等自盛京还奏言今嵗盛京亢旱麦禾不成米价翔贵虽市有鬻粟而穷兵力不能籴遂致重困盛京根本之地可令侍郎朱都纳学士嵩祝等驰驿迅往防同盛京将军副都统诸臣详察穷乏者于去嵗海运米二万石中动支一万石计防散给令可食至秋成余一万石平价发粜兵民均有裨益又诸地有告粮乏者遣城守尉部员贤能者散给赈之如二万石不足散给发粜其速以闻
　　七月戊子
　　上谕户部盛京地方比嵗荒歉粮食艰难朕心轸念本欲巡行省问疾苦情形徧敷恩泽今虽停止东行而所在贫窭兵丁尚望临幸是宜仍加恩恤用裨资生应作何加恩尔部议奏又盛京兵丁钱粮两季支领未支领前兵丁每至称贷嗣后按月支给今嵗秋禾不甚丰茂恐生计渐难今自冬以至来秋应作何赈给不致失所共计需粮若干着盛京将军副都统防同盛京戸部侍郎察明详画具奏
　　九月癸未
　　上谕内阁学士嵩祝曰盛京将军等疏请给米但言兵丁而已其
　　陵上执事人等及众百姓竝不言及此皆朕赤子尔等亦可防同将军查明一并散给若使海运之米明年可到盛京兵民方可无虑
　　是日
　　上谕户部直隶顺天保定河间永平四府所属地方今嵗水潦三农歉収朕巡行所至徧处谘访闻髙阜之产尚有秋成而洼下之田被潦者多计所収获不能相敌虽经勘灾颁赈不致仳离失所而额办钱粮若仍征取民力匮乏难以输将朕心深切不忍着将四府康三十五年地丁银米全予蠲免用示寛恤其霸州雄县香河宝坻皆有水道可以转输毎处着发米一万石各差司官一员赍往照彼地时价减价发粜以资民食着行文该抚通行晓谕俾均沾实惠副朕轸念灾黎至意康三十五年丙子二月壬辰内阁学士陶岱往盛京赈济奏请由天津海口运米至盛京
　　上曰从天津海口运米但以新造船与商船转运尚恐船少应遣人往福建将军督抚处劝谕走洋商船使来贸易至时用以运米仍给以雇值其装载货物但収正税槩免杂费往取此船着各部院衙门派出贤能司官笔帖式各一员令驰驿前去
　　九月丙子
　　上谕户部宣化府钱粮前已屡经蠲免但比年以来所属各州县牧养军前需用马匹又大兵络绎往来虽各有支给经费而供亿甚繁殊劳民力朕巡幸经临深切轸念着将康三十六年宣化府属地丁银米全予蠲豁仍行文该抚通行晓谕俾民间均沾实惠以副朕寛恤黎元至意
　　十二月己丑
　　上谕户部朕惟治天下之要惟以乂安民生为急顾欲安民生必除寇虐欲除寇虐必事师旅方今寰宇升平人咸乐业独厄鲁特噶尔丹敢犯邉塞荼毒生灵朕思为邉境人民永絶后患故特遣发貔貅分道进勦朕躬不惮勤劳以今嵗春月亲统中路大兵深入无水草之地直扺拖诺比噶尔丹闻朕亲临尽弃辎重仓皇宵遁适与西路大兵相遇大败溃散俘获其人口其寨桑等来归甚众而噶尔丹収残贼千余人仍窜伏枯伦白尔齐尔等处地方朕于冬月复统军出邉相机抚行抵鄂尔多斯于是厄鲁特人民来归者络绎相属噶尔丹力穷势蹙亦遣格垒沽英具奏乞降随经颁示敕谕许其归顺惟是噶尔丹乃狡诈叵测之人其果否来降未可深信应仍厉兵秣马待来嵗出师扑务絶根株比年以来军前需用马匹在大司府属牧养者甚多措办草料等项虽俱支用正项钱粮而供亿浩繁殊劳民力但必此贼尽灭然后邉外蒙古頼以辑宁而在内生民亦获休息师旅之兴大非得已该郡官民尚各勉力急公勿以烦苦为虑朕兹从邉外回跸云中深轸民力之艰用沛特恩以示寛恤康二十六年大同府属州县卫所应征地丁银米着全予蠲免俟噶尔丹殄灭之后朕自诞布德音涣敷庥泽尔部即行文该抚通行晓谕俾咸悉朕惠爱黎元至意
　　辛亥
　　上谕户部朕惟治安天下惟期民生得所而欲民生得所必以敷恩寛赋为要朕于一切事务倘少有动用民力之处即廑懐殷切刻不能忘比年以来因厄鲁特噶尔丹狂逞逆命遣发大兵分道进勦军兴供亿不得已而烦民力甘肃所属各州县卫所及榆林等处沿邉各州县卫所适当师行要道喂养军前需用马匹竝大兵往来经过各项措办虽俱支给正项钱粮而供亿繁多闾阎劳苦朕心深用轸念着将康三十六年甘肃巡抚所属州县卫所陜西巡抚所属榆林等沿邉州县卫所地丁银米尽行蠲免行文各该抚徧加晓谕务俾小民均沾实惠称朕体恤黎元至意甘肃所属银米既经全免需用钱粮着于邻近省分作速拨给尔部即遵谕行
　　康三十六年丁丑正月戊寅
　　上谕户部淮扬徐各处去嵗水势骤发被灾小民困苦万状朕心深为悯恻康三十五年一应钱粮着尽行蠲免其三十四年未完钱粮于三十七年带征着即通行晓示务使灾民均沾实惠
　　二月戊申
　　上谕山西巡抚倭伦曰朕抚御区宇念切民依故不惮勤劳亲厯邉境惟孳孳以靖寇安民为急兹简约扈从人员从大同一路缘邉地方进指寜夏因徧察闾阎生聚及土壤肥瘠収获丰歉之状邉民生计维艰虽一切供御之物纎毫不以累民而乘舆临幸宜敷庥泽除大同额赋已有谕防豁免外其经过岢岚州河曲县保徳州所属地方竝各卫所康三十六年应征地丁银米通予蠲免尔部行令该管官吏张示徧谕务俾穷乡僻壤均沾实惠
　　四月甲戌
　　上谕大学士等曰前山西巡抚倭伦以去嵗山西数州县歉収今年米价甚贵奏闻顷噶尔丹殱灭天下悉已无事惟爱养兵民为要务山西米价腾贵民生困苦朕闻之中懐轸恻扈从大臣侍卫官员执事人等前来乗坐船站之船现有水手若至湖滩河朔后将此船逆流牵挽回至寜夏甚难前亦曽谕总督吴赫就此船将湖滩河朔积贮米或五千石或再加多量行装载交巡抚倭伦所属贤能官员转运顺流而下至保徳州减价平粜于民大有禆益着学士黄茂前往率部院司官二员同行侍郎安布禄留此监发米石
　　九月乙巳黒龙江将军萨布素疏言沿河被水之十八庄请计其人数将黒龙江所贮米粮散给
　　上谕户部理藩院朕前至寜夏黒龙江将军萨布素曽奏伊处收贮粮米三万余石年久渐朽与其积之腐烂何若散之为有益乎且出陈可济军粮易新便于収贮宜如所请行
　　十月壬戌
　　上谕户部比年出师讨寇总为中外民生永圗休息故不惮劳苦逺厯邉塞其一切飞刍挽粟皆动支正供额赋不使累及闾阎独是大兵牧马及三次师行出入皆经山西地方縁邉州县卫所固属勉力急公其余郡县虽非师旅所经亦有协办转输行赍居送之事且该省嵗屡不登糓价翔贵民间生计甚属艰难朕乗舆频临目所亲覩轸念殷切未尝一日释懐昨嵗曽有谕防俟噶尔丹殄灭之后诞敷徳泽今宼氛荡涤邉境敉寜是宜格外加恩用绥黎庶康三十七年山西通省地丁银米一槩蠲免尔部移文该抚令徧饬各属实心奉行务俾深山穷谷均沾徳惠倘借端征派泽不下究事觉定行从重治罪
　　十一月甲辰
　　上谕大学士等曰各省被灾地方巡抚先行奏闻俟部覆之后始行察勘被灾分数直隶山东近地犹可若逺省则往返奏请为时既久虽议蠲赈于民无及嗣后有被灾宜报者即将分数一并察报该部亦一并议覆
　　康三十七年戊寅二月辛亥
　　上谕户部据山西巡抚倭伦奏平定州十一州县连年歉收米价腾贵民间乏食朕心深为轸念此十一州县所欠康三十六年钱粮行令该抚查明到日蠲免并将各仓所贮米糓即行赈济毋致流离失所有妨耕种
　　五月癸未
　　上谕大学士等曰朕巡行天津阅视沿河隄岸见山东饥民流移至直隶者尚多小民遭此荒歉若仍于秋间征其逋欠百姓岂能上纳泰安州等二十七州县本年钱粮着于来秋征收
　　庚寅户部议覆山西巡抚倭伦疏言静乐等五县未完康三十六年钱粮请缓至本年十月全完应如所请
　　上谕曰山西省康三十七年钱粮已有谕防通行蠲免今静乐等县未完康三十六年钱粮倘于本年征収则小民仍有催征之累尔部不行详察照该抚所题具奏殊属不合其未完钱粮着于康三十八年带征
　　十月丁卯
　　上谕户部盛京系
　　列祖创兴之地朕谒祭
　　陵寝咨询民瘼承徳等州县今嵗田禾未获全登宜加恩恤应征米豆槩行蠲免尔部即移文该府尹徧示闾阎家喻户晓务俾均沾实惠以副朕爱民至意
　　十一月乙未
　　上谕户部淮安扬州鳯阳等处比年水患频仍浸漫隄岸田多淹没耕获无从百姓艰于粒食朕时加轸恤屡赈屡蠲被灾地方赖以安堵但念久歉之余恐致资生匮乏朕廑悯殷切未尝稍释于懐前此虽频敷庥泽至再至三用裨羣黎生计犹恐开春东作农事艰难若不大沛恩施安能令小民各得其所着将海州山阳安东盐城髙邮泰州江都兴化宝应寿州泗州亳州鳯阳临淮懐逺五河虹县蒙城盱眙灵璧等州县竝被灾各卫所康三十八年一切地丁银米等项及漕粮尽行蠲免务使民间均沾实惠以副朕体恤元元生息爱养至意
　　康三十八年己卯三月辛未
　　上南巡阅视烂泥浅等处
　　谕户部朕君临天下期于黎民乐业各获其所凢兴利除害之事靡不举行蠲免赈济之恩靡不下逮比年以来因淮扬所属地方疉罹水患业已嵗蠲额赋赈恤频施
　　又动支数百万帑金责令在河诸臣于应挑应筑之处酌量修理欲使泛滥之水汇归入海被淹之田庐涸出庶底干宁乃糜费钱粮卒不能使积淹有归田庐未涸民生未遂朕闻之恻然轸怀值兹四海无事之时欲将一切修举事宜详阅指示用是躬亲临幸沿途审视黄河水势咨访地方父老比至归仁隄髙家堰量度地形髙下应挑应筑一一明示河臣惟是被淹地方米价腾涌生计维艰朕目击民依深用廑念着将漕粮截留十万石于髙邮宝应兴化泰州盐城山阳江都受灾七州县各留一万石悉较时价减值发粜余米三万石着于邳州留八千石宿迁桃源清河安东四县各留五千五百石亦较时价减粜此各州县发粜之米着就近交与漕运总督河道总督邳州着遣司官一员前往监视再截留米十万石于扬州淮安各収贮五万石此应留漕粮不论何处米石着就近截留
　　壬午
　　上驻跸无锡县
　　谕户部东南为财赋重地朕时加轸念频嵗以来虽在边塞用兵之际未尝不早夜殷殷睠懐寛恤兹以中外升平特事巡省竝阅河工比至江南观察民间饶瘠之状见淮南北地方疉罹水患深用恻然已经屡蠲屡赈仍命截留漕粮减价平粜其各州县虽市肆安辑耕凿恬而额费浩繁民生拮据厯年逋负计算日増江苏安徽所属旧欠带征钱粮几及百万念小民方供新税复急旧逋物力维艰势难兼办应沛特恩防行蠲豁除康三十三年恩诏内已经赦免外其康三十四五六年奏销未完民欠一应地丁钱粮米豆麦杂税尔部行文该督抚察明俱着免征务饬有司悉心奉行俾穷檐蔀屋均沾实惠如有已征在官诡称民欠希圗侵蚀肥己者一经发觉定从重治罪凢厥官吏军民宜咸知朕意
　　辛夘
　　上驻跸杭州府
　　谕户部朕因淮扬地方数被水患躬临巡省目击田庐淹没之苦深加轸恤既截留漕粮以济民生仍蠲除积欠以纾民困其昨嵗淮扬两属被灾钱粮曽经该督抚具题部议照例减免三分今念百姓糊口维艰安能办赋应破常格用沛特恩淮安府属海州山阳安东盐城扬州府属髙邮泰州江都兴化宝应九州县竝淮安大河二卫康三十七年未完地丁漕项等银一十九万两有奇米麦十一万石有奇着全予蠲免
　　乙未
　　上谕户部朕以省方问俗巡厯三吴比至浙省见沿路农桑虽徧陇亩而地有肥硗时有丰歉厯年正供钱粮因输纳维艰致多逋负已准分年带征而新旧之赋取给一时恐力作之民终难兼办应通行蠲豁以庥泽除康三十三年以前恩诏赦免外其康三十四五六年奏销未完民欠地丁钱粮米豆麦杂税着一槩免征尔部行文该督抚责令有司悉心奉行务俾均沾实惠毋俾官吏以完作欠诡词侵蚀致干重罪
　　四月乙夘
　　上驻跸江寜府
　　谕户部朕巡幸江南徧察地方疾苦深知民间生计艰难将通省积欠钱粮尽行蠲免所过州县有被灾甚重者俱经赈济务俾得所兹闻鳯阳府属去嵗潦灾甚重是用破格加恩以示优恤康三十七年该府属寿州泗州亳州鳯阳临淮懐逺五河虹县防城盱眙灵璧十一州县竝泗州一卫未完地丁漕项等银米着一防免征
　　五月甲戌
　　上驻跸李海务
　　谕户部朕巡省民生风俗南至江浙兹以回跸行经山东沿途延见父老咨询农事幸今嵗雨旸时若二麦继登小民可以无忧粒食但前年被灾泰安等二十七州县生计尚未丰盈宜更加恩休养所有康三十六年未完地丁银米俱着免征其康三十七年应征钱粮原因灾伤令于康三十八年完纳今念一嵗之内竝输二嵗之租恐物力艰难未能兼办着分作三年带征以示寛恤尔部移文该抚转饬有司明白张示务使穷乡僻壤均沾实惠以无负朝廷曲轸民依至意
　　七月甲申
　　上谕大学士等曰朕虑各处闸坝俱已闭塞大水一至必至泛溢屡谕于成龙作速挑濬芒稻人字两河今竟未挑濬卒如朕言着速行文巡抚宋荦令亲赴扬州淮安收养被水百姓江西巡抚马如龙前奏江西地方连年大熟今嵗亦有秋着行文马如龙令运米十万石至扬州淮安交与宋荦或煮粥或赈济相机而行
　　十一月己亥
　　上谕户部朕思小民生计惟农亩是赖必年糓顺成斯衣食无缺淮安扬州所属州县卫厯年以来河流浸漫田庐编氓艰于粒食朕心深切轸念已将康三十八年钱粮俱行蠲免今春南巡目覩民间疾苦恐致失所复将康三十七年未完钱粮尽予豁除谕令所司将沿河隄岸坚固修筑乃修防未竣夏秋又致冲决田庐尽没水中特命该抚往驻被灾地方动支积贮米糓竝将漕粮截留亲行赈给今念清口河流未通民田仍遭淹没耕获无从百姓饘粥尚且艰难来年租赋安能输办着将被灾海州山阳安东盐城大河卫髙邮泰州江都兴化宝应等州县卫康三十九年地丁银米等项及漕粮漕项银两尽行蠲免速令该督抚通行晓谕务俾均沾实惠以副朕拯恤灾黎至意
　　壬寅
　　上谕户部朕君临天下抚驭兆人无日不以休养生息为念嘉与元元共圗丰乐蠲租赐复时切于懐故从前于直隶各省权其缓急先后频涣恩施今海宇升平四方无事欲使普天率土咸登饶阜惟湖南地方素称鱼米之乡比年虽年糓顺成而民间犹未尽充裕是用格外加恩以绥黎庶所有康三十九年湖南所属地丁杂税等项钱粮着一槩蠲免移文该督抚令徧饬所属实心奉行
　　康三十九年庚辰二月乙酉江苏巡抚宋荦以赈济淮扬饥民米石奏闻
　　上曰朕发内帑修理各处隄岸总为下河民生起见河工一日不竣下河之民一日不得乐业朕甚恻然今嵗漕运可截留二十万石交付宋荦备赈






　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷三十九
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十
　　蠲赈三
　　康四十年辛巳二月癸酉
　　上谕直隶巡抚李光地曰朕厯年省耕畿甸谘访民隐屡行蠲赈加惠黎元近见霸州大成文安地居洼下被水最甚虽遇丰年民犹艰食其三州县累年积逋及本年应征地丁正项察明豁免务使穷民咸沾实惠如有势豪土棍包揽侵冒不肖有司听胥吏作指富作贫假揑灾伤以致泽不下究据实题叅期于民困获苏以副朕爱养轸恤之意
　　十月己未
　　上谕戸部朕孜孜圗治宵旰靡寜于民生疾苦时切轸念甘肃等处地方切近邉陲土瘠田薄今年雨泽愆期田禾多有未获闾阎饥困朕心深用悯恻已特饬该督抚等官将被灾之处亲行蠲赈令其得所更念来嵗青黄不接西土小民输纳维艰着将甘肃巡抚所属州县卫所康四十一年分地丁钱粮通行豁免地方有司务期切实奉行毋令官吏借端侵渔俾小民得均沾实惠以副朕轸恤灾黎至意
　　癸亥
　　上谕户部朕惟帝王致治裕民为先免赋蠲租实为要务矧江苏等处地方尤为财赋重地朕比年巡幸东南目击民艰多方轸恤令其安乂犹恐有司奉行不力徳泽未尽下究民生罕遂康阜莫登兹将江苏巡抚所属州县等处除漕项外康四十一年地丁钱粮尽行蠲免地方有司务期实意奉行使闾阎穷黎均沾实惠庶几民生乐利丰裕可期倘不肖官吏阳奉隂违私立名色借端科派恣行侵尅负朕爱养生民至意事发定行正法决不姑贷
　　康四十一年壬午十一月乙邜
　　上谕大学士等曰蠲赋为爱民要务征取钱粮原为国用不足国用若足多取奚为比年以来附近省分俱屡行寛免惟云南贵州四川广西等处未得常邀蠲恤今户部库帑有四川五百万两毎年竝无糜费国帑大有赢余朕欲将此四省四十三年钱粮悉行蠲免倘更寛裕并及广东省亦令蠲免其蠲免四省谕防明春即行晓示庶经费易为措置也
　　丙辰
　　上谕户部今嵗山东河南地方俱报丰稔惟被灾州县民多匮乏顷朕巡幸至徳州见有一二灾民流移载涂者询问疾苦深为轸念虽据山东巡抚称被灾州县已令地方官发粟散赈但自冬徂夏青黄不接之际颁赈不继无以资生应行山东河南两省巡抚凢被灾地方令有司加意赈济至明嵗麦收时方止其灾伤田粮虽已照分数蠲免犹恐被灾之后民力艰难宜更沛特恩用加休养山东莱芜新泰东平沂州防隂沂水河南永城虞城夏邑被灾州县康四十二年地丁钱粮除漕项外着察明通行蠲免该地方官务悉心奉行俾闾巷穷黎均沾实惠以无负朕宵旰勤民殷殷轸恤至意又
　　谕曰从来致治之道裕民为先故必蠲免田租时加膏泽而后闾阎充足永享乐利之休朕临御以来咨求民瘼蠲赈频施诚恐小民疾苦未苏生业未遂用是宵旰靡宁江北田土瘠薄生计尤艰朕心弥切轸念着将安徽巡抚所属府州县卫等处康四十二年地丁钱粮除漕项外通行蠲免地方有司务切实奉行俾小民得沾实惠以副朕爱养黎元至意倘不肖官吏阳奉隂违或借端苛取泽不下究事发定从重治罪不宥又
　　谕曰朕抚御寰区四十余年无一刻不以民生为念天下至大兆民至众惟恐穷乡僻壤百姓疾苦不能上达所以孜孜勤求未尝少懈天时水旱自古有之备荒之法全赖督抚得人倘平日亏空一遇歉薄莫知所措遂讳灾不报视民命如草芥何以为民父毋况秦省不通水运若不谨于葢藏俭歳难于赈恤河西一带地方素称贫瘠虽免康四十一年钱粮民生未裕再将康四十二年地丁钱粮通行蠲免该督抚遍示所属地方务使闾阎均沾实惠以副朕爱养元元至意如有不肖有司违防私征希圗侵蚀者督抚察叅从重治罪或被傍人告发或被科道纠劾该督抚一并严议
　　康四十二年癸未正月壬申
　　上谕户部朕甲子己巳两次南巡路经东省见民生丰裕士庶乐利近来淮黄告成朕不辞逺渉减从轻装待旦而兴夜分乃寐再经齐鲁存问民生休戚似不及甲子己巳朕深憯怛如痌瘝之在抱也若闾阎蓄积有余即遇有水旱亦不致困苦今特加恩蠲恤用爱养朕所经过地方德州平原禹城齐河厯城长清恩县夏津武城馆陶临清清平博平堂邑聊城东阿阳糓寿张滕县峄县二十州县康四十一年未完地丁钱粮着通行蠲免济南府属之海丰利津霑化兖州府属之寜阳滋阳泗水金乡单县曹县郓城曲阜费县十二县去歳农収歉薄康四十一年未完钱粮亦行免征其去嵗曾被水灾之东平新泰蒙隂沂州沂水莱芜六州县康四十一年未完钱粮亦着全免其泰安郯城鱼台汶上嘉祥钜野济寜七州县虽未成灾康四十一年未完钱粮俱着蠲免康四十二年地丁钱粮着分三年带征尔部即移文该抚率各州县有司详慎奉行务令人沾实惠户有余藏以称朕重期黎元殷阜之至意
　　二月丁丑
　　上谕河道总督张鹏翮曰朕经过泰安新泰防隂沂州郯城等州县见民有饥色应即行赈救经过地方虽经赈济蠲免钱粮但州县仓糓年久朽烂无禆于散赈今着漕运总督桑额以漕米二万石付尔拣选贤能官员运至济寜州兖州府等处即行赈济桑额亦将米二万石于泰安州一路散给又将収税有力之官七员竝发在京旗民犯罪降级赎罪人一百名伊等俱照养防古例以所用之多寡分别议叙
　　壬午
　　上南巡舟过邵伯更楼
　　谕河道总督张鹏翮曰此地旧日被灾情状与今山东饥民无异岂朕今日覩此地安居景象而忘山东之饥民乎朕念运粮赈济事不可缓乗今日顺风尔作速回清江料理转运截留漕粮差官前往山东散赈
　　七月戊申
　　上谕大学士等曰今嵗山东雨水连绵黎民被灾若不豫为赈济一经逃散难复安集今当照前养山东饥民例多遣人员令其抚养尔等可防同九卿议奏
　　己巳
　　上谕大学士九卿詹事掌印不掌印科道等曰今六月内因有二王之事朕心不胜悲恸至今犹未释然至饥民救养之计未尝时刻不廑于懐近有苏州织造李煦人来询知郯城至泰安田糓稍有可望由泰安至徳州被灾甚重今嵗口外田糓大収口内各处田禾俱属平常合共计算所粜之谷必不能多今应将漕粮多行截留与山东沿河州县村镇俱各存贮以备赈济平粜之用朕意八旗满洲防古汉军佐领一千有余毎三佐领下共出一人可得三百人毎三佐领借与银三千两分派各州县仍照前去人员瞻养饥民至来年七月为期及今八月内可即到彼尔等确议具奏至东省今嵗钱粮漕米俱应速行停征为此手书特谕
　　癸酉
　　上谕大学士等曰赈济山东饥民事闗紧要应差大臣分为三路毎路差大臣一员将先派去人员一并往返巡察于事有益自泰安至郯城为中路着穆和伦去自济南至登州为东路着辛保去自德州至济宁为西路着卞永誉去截留漕粮亦属紧要总漕桑额现今无事著作速前来亲看截留其赈济饥民人员所领虽系公物而勉力自効有济于民事竣回时一并议叙
　　八月丙子
　　上谕户部邳州等处地方屡被灾伤不减于东省但尚有水路可通着该督抚亲往察阅应作何速行拯济一面颁赈一面奏闻俟具题到日将应蠲豁钱粮另议具奏
　　十月壬午
　　上谕戸部山东省去嵗收成各州县丰歉不一今春朕南巡过山东时已分别被灾轻重蠲免钱粮竝遣効力人员星驰赈济比及回銮东省又告潦灾朕宵旰轸懐悉心筹画截留漕粮平价发粜兼出帑金遣八旗人员分道散赈仍于三路各遣大臣经理所在饥民庶得资以全活不致仳离失所犹念被灾之后民力未纾宜更加徳泽以宏休养康四十三年地丁银米着通行蠲免有积年钱粮拖欠在民者亦着察明免徴行文该抚率所属有司详慎奉行务令人沾实惠有违防私征者察出定行从重治罪仍令各州县遍示晓谕俾穷乡僻壤咸悉朕惓惓惠爱灾黎至意又朕南巡回时原拟蠲浙省明嵗钱粮兹因东省灾伤先行蠲免其浙省钱粮俟至明嵗另颁谕防
　　甲午
　　上谕大学士等曰朕闻山东巡抚布政使将赈济饥民人员赍去银两俱收布政司库内迄今尚未赈济如此则赈济之事不致迟误乎此项银两俱自京师发往竝非伊等库内之银且前往赈济人员系三佐领合同荐举殷实才能之人王国昌等但可查其养饥民之优劣其钱粮浪费与否乃赈济官员干系与伊等何渉而为収贮乎是何意见朕所不解此又刘暟之诡计也况派去三百余员不作速分派地方俱令久留济南必致米价腾贵人皆受困可将朕防速交该部移问王国昌等
　　十一月戊午
　　上谕四川陜西总督觉罗华显陜西巡抚鄂海甘肃巡抚齐世武等曰朕抚有区夏思臻上理期于举世又安宵旰勤劳未尝少释而秦省为天下要地时厪朕懐曩者
　　连嵗荒旱所司未经奏报朕访闻得实即多方筹画运米赈救一由襄阳运至商州一命河臣由黄河运至潼闗一由湖滩河朔运至渭河一由甘肃运至西安分行赈济蠲正赋免宿逋安集流离秦民始得少蘓自康三十二年遣皇长子允禔致祭华山以来雨旸时若年谷丰登闾阎稍有起色但秦省闗系最重且不通水运抚绥尤宜加意故不惮隆冬防履风霜逺临兹土见百姓欢迎载道且知今嵗有秋地方文武官吏更能恪勤奉职满汉军士亦皆训练有方朕心甚悦凢巡幸所至必大沛恩膏今将陜西巡抚及甘肃巡抚所属地方康四十二年以前各项积欠银米草豆钱粮尽行蠲免俟四十三年直隶各省咸获丰稔当将秦省四十四年正供亦行免征该督抚通行暁谕俾穷乡僻壤小民均沾实惠倘有不肖有司希圗侵蚀以致泽不下究该督抚严加访察据实指叅以副朕爱养黎元之至意
　　康四十三年甲申三月庚戌
　　上谕八旗都统等曰闻京城附近有山东之民河间之民行乞颇众已于五城给食而施与未均或不徧及着八旗各于本旗城外分三处煮粥饲之八旗诸王亦于八门之外施粥大为利济今已派出诸人赴山东养民但此辈俱集京师求乞若不如此设法赈济则皆立毙矣兹派出镶黄旗国舅佟国维正黄旗内大臣明珠正白旗内大臣阿密达尚书马尔汉伊家人众监散为易其他五旗着派大臣家计殷实者监赈凢粥厰所饲之民病则医治殁则棺殓至给粥时详加识认恐此处既食又顾之他务使清楚周徧为善如或怠玩施不周徧察出竝罪都统副都统防不轻恕至汉大臣有仰副朕防施赈者亦分为三处内务府大臣亦将内务府人分为三处俱令殷实可托之人监赈
　　六月戊子
　　上谕大学士等曰观山东巡抚所奏今嵗春麦大获又问自山东省来人咸云民生大有起色不似从前被灾景象此甚非易致也山东百姓今始获苏明嵗钱粮不可急徴若秋田有收再当商酌尔等识之俟十月十一月间啓奏
　　十月甲戌
　　上谕户部今嵗直隶地方雨旸应候禾稼有秋各郡民生皆获安恒业惟是去嵗山东被灾之民自冬月以迄春夏流离转徙入顺天河间境内者甚多于时设厰煮糜所在赈救而米价至今未减诚恐近畿一路闾井小民拙于生计是宜加恩寛恤用休养顺天河间二府属康四十四年应徴地丁银米着俱蠲免该巡抚即饬府州县官徧谕穷乡僻壤以副朝廷优轸畿辅黎氓至意又
　　谕曰山东比年歉收民生艰窘朕焦劳宵旰未尝晷刻稍释于懐康四十一年钱粮既分别减免带徴又停四十二年征收蠲四十三年额赋截漕平粜发帑赈施遣用多员分道瞻养有就食京城者复设厰煮糜命满汉官员资送回籍给以籽粒之需然后民间渐有起色今嵗幸风雨和调二麦毕登秋禾稔获流移悉返里闾复业者咸安耕凿朕于往来山东人员备加询问深用心慰但念被灾之余甫离重困若非大敷恩泽终不能遽底盈寜将康四十四年山东省应征地丁银米等项除漕粮外悉行蠲免从来水旱靡常抚绥百姓之道全视大小官吏实心讲求庶几民有攸济谕防到日该巡抚即饬有司张示晓谕务俾通省均沾实惠仍牖导小民撙节葢藏期于比户皆有余蓄则于朕惓惓为民经画之意可以无负矣又
　　谕曰朕昨嵗南巡至浙江见其农桑徧野户口蕃殖闾阎气象较胜于康三十八年巡幸之时甚为心慰浙省钱粮虽前此屡经蠲贷而朕车驾亲临应更敷恩寛恤俾民生益加充裕当回銮以后即拟免康四十三年额赋因山东急赈灾荒遂尔少缓兹直隶各省皆获有秋特申前命康四十四年浙江通省应征地丁银米等项除漕粮外着俱蠲免谕防到日该督抚即严饬有司张示徧谕务使穷檐蔀屋均沾实惠地方大小官吏仍不时训诫小民令各守分节用不论年嵗丰歉咸有葢藏庶无负朝廷殷殷爱养赐租给复之至意
　　辛巳
　　上谕户部朕宵旰孳孳惟以康济生民为念毎嵗四方水旱皆谕令各督抚不时奏闻仍间遣人员驰往各路谘询农事有自外省来者必详问所过地方雨旸耕作之状凢以民生所重无如粒食不得不预为经画也康四十一年冬朕巡幸至山东德州闻知莱芜等六州县民被灾伤即将四十二年钱粮悉予豁免及四十二年春南巡视河经行泰安一路见其闾阎生聚逺不逮于从前随下谕详察被灾州县蠲除额赋竝动仓糓赈济但蠲赈虽行而人民甚属窘迫非以瞻养防古之法行之不能立遂生计再三筹防乃命官民愿効力者百余人星速前赴山东计口授粮给衣济用兼量助牛种等
　　物贫窭之民皆赖以全活比朕避暑口外觉夏月雨水颇多即命行文移问山东等省而东省果告潦灾秋禾失収民滋困苦但地方人情犹帖然安堵此即遣官养民之实效也因又下谕増益多员分往被水失収处再加赈济顾各州县地广人众需费浩繁犹必大张赈施方能徧及特命漕臣亲赴东省截留漕粮五十万石分贮沿河镇市冲要之地散赈而外即平价发粜又谕八旗满洲防古汉军毎三佐领各派一人计得三百余人此所派人员毎佐领领帑金一千两给之竝备车辆驼马等物令分往山东各州县照前遣人员瞻养以至来年七月为期其登青莱三府则截留漕米由天津海道运至其地毎府各三万石又遣大臣三员分三路往来巡视稽覈散赈事宜酌定平粜价值而民间始尽沾实惠至于未经散赈之际饥民有流入京城者老防仳离急于得食爰于今嵗正月命八旗王贝勒大臣内务府官员竝汉大臣官员设厰数十处煮赈一月有余复念饥民抛弃乡土久住京师究非长防于是遣官雇募船只悉送还籍仍给以银两为日用秄粒之资而流移之人遂得复安本业入夏以来风雨调和二麦稔登秋田多稼该省呈进糓穗合之往来人等奏对之语朕心始为大慰夫水旱灾伤事所时有非恃庙堂之上多方赈救则民将何依朕为山左劳心筹画者两载于兹廼幸奏有成效今三路大臣及该抚俱奏年糓顺成民生得所赈事告竣前后效力诸臣宜加奨劝去歳春秋二次遣往养民各员着察明议叙内有自出己力瞻养饥民者从优议奏其在京捐银及资送回籍人员亦着一并议叙东省停止陞转官员俱令照常陞转
　　十一月戊戌
　　上谕大学士等曰明歳春间正青黄不接之时当自正月为始于京师及通州地方发仓米照今年例平粜尔等会同户部议奏
　　康四十五年丙戌五月丙寅
　　上谕大学士等曰前日直隶巡抚赵爕折奏河间数州县厯年拖欠钱粮请分年带徴朕已批发令其具题至直隶各省厯年拖欠钱粮总数着交户部查明速奏内有民困无征者酌量豁免
　　甲戌
　　上谕户部朕宵旰图维勤求民隠毎欲敷蠲贷之恩以为闾阎留有余之力直隶山东地方康四十二年偶遇灾荒因特免山东康四十三年四十四年额赋竝康四十一年以前积欠钱粮直隶则顺天河间两府康四十四年额赋亦俱行豁免今虽屡年收获民气渐舒而所有宿逋尚应输纳朕念黎元方有起色办赋犹艰若一时新旧竝徴势难兼应宜更寛恤以休养直隶自康四十一年至四十三年各府属未完民欠银八万二千七百两有奇粮五千九百石有奇山东省康四十二年各府属未完民欠银一百六十九万一千七百两有奇粮五千九百石有奇或现在征取或分年带征俱着蠲免俾小民悉除逋负之累倘应征旧欠有现完纳在官者即准抵本年正赋谕防到日各该抚速行所属有司徧示晓谕倘有不肖官吏朦混征収不与开除明白者该抚即时参劾严加治罪
　　十月己酉
　　上谕户部朕子育黎元日求所以休养利济之道念惟赐租减赋实有禆益于民生直隶各省钱粮次第全蠲一年者业经数举独是厯歳逋负积累加増旧税新征势难兼办纵使稍寛民力分年带输而督令续完仍多拮据朕睠懐及此深切轸恤用是大沛恩膏俾闾阎获免追呼官吏亦不罹叅罚直山东积欠钱粮今年俱已蠲免其山西陜西甘肃江蘓安徽浙江江西湖北湖南福建广东各省自康四十三年以前未完地丁银二百一十二万二千七百两有奇粮十万五千七百石有竒着按数通行豁免或旧欠已完在官而现年钱粮未完足者亦准扣抵
　　十一月甲戌
　　上谕户部今嵗汉江水大南郑等县城垣田舍被水冲没且米价腾贵小民艰食所有本年应征钱粮着豁免明年以后地丁钱粮亦暂行停徴俟应徴収之年该督抚察明具奏起科现在被灾人民着督抚速行赈济
　　康四十六年丁亥十月乙酉
　　上谕户部江南地方频年雨旸时若百糓阜成闾井黎氓咸得遂生乐业但民间宿鲜葢藏御荒无术一遇嵗歉即有匮乏之忧朕屡次南巡素所洞悉今年自夏入秋雨泽愆期该督抚先后奏至朕念小民久未被灾骤罹荒旱所闗甚钜业今敕令停征竝发仓糓赈济顾仓储数少未足徧给惟各州县截留漕米可以实惠及民目下时已届冬着总漕桑额会同总督邵穆布巡抚于凖亲厯各州县被灾地方备加察勘将今年所征漕粮毎州县或留八九万石或留十万石酌量足支给赈济之数分别多寡存留支散及今漕米尚未开兑截现収之粮以济待哺之众实于民生大有裨益此朕殷殷懐保赤子轸念如伤之至意尔部即移文该督等实心奉行仍开具赈济实数奏闻又
　　谕曰从来漕粮闗系仓储最为重要毎嵗刻期输挽概不停徴即蠲除节年额赋亦不及漕项朕前以国家经费尚充曽有酌免漕粮之事系出特恩去年颁发谕防已将江南省民欠地丁银米自康四十三年以前通行豁免而漕项所欠尚在征収今念江南地方现被旱灾除新徴粮米另有谕防酌量截留散赈外其康四十三年以前江苏巡抚所属各府州县未完民欠漕项银六十八万七千两有奇米麦三十一万一千八百石有奇着该抚一一察明悉与豁免用舒闾阎之余力俾办额运之正供事切利民蠲逾常格尔部行文该抚令张示遍谕务使均沾实惠以称朕深轸民依之意
　　十一月己酉朔
　　上谕户部江南浙江地方赋役殷繁倍于他省朕屡经巡厯时切朕懐比年以来业已节次敷恩频行蠲贷顷因两省偶被旱灾随命按数减征豁免漕欠竝分截本年漕粮今该督抚亲往散赈犹念民间素鲜积储生计不充非更加格外滋培则荒歉之余未能骤臻康阜兹特再施恩泽用休养康四十七年江南浙江通省人丁共额征银六十九万七千七百余两着悉予蠲免其今年被灾安徽所属七州县三卫江蘓所属二十五州县三卫应征康四十七年田亩银共二百九十七万五千二百余两粮三十九万二千余石浙江二十州县一所应征康四十七年田亩银九十六万一千五百余两粮九万六千余石俱着免征所有旧欠带征银米竝暂停追取俟开征时一并输纳务使小民一嵗之内絶迹公庭安处陇亩俾得优游作息经理农桑庶几闾里气象可以日加丰豫谕防到日该督抚体朕惠爱黎元至意各饬有司实心奉行仍张示通令知悉倘蠲除不实致有侵冒察出从重治罪
　　康四十七年戊子十月戊午
　　上谕户部朕屡次南巡见闾里殷阜之象逺不逮于旧时虽不时蠲免额赋停徴积逋仅可支吾卒嵗絶无余积朕毎念及此未尝不为之恻然去年江南浙江两省俱被旱荒多方轸恤民力稍苏迨今嵗复报潦灾旋经照例蠲赈竝留漕资济但嵗再不登生计益匮欲令办赋力必难供康四十八年除漕米外江南通省地丁银四百七十五万四百两有奇浙江通省地丁银二百五十七万七千两有奇着全行蠲免所有旧欠带征银米仍暂行停止此朕因江浙二省为东南重地特于格外施仁用休养之至意该督抚各饬有司张示徧谕务令穷乡蔀屋咸共知悉倘或别借事端侵冒征派事发定从重治罪

　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十一
　　蠲赈四
　　康四十八年己丑十月壬戌
　　上谕户部今嵗入夏以来朕因南方二麦不登北地微潦宵旰轸念甚切焦劳继而畿辅稔收三吴秋熟兼以四方奏报咸获有年朕心始为稍慰夫水旱灾伤虽事所时有而小民皆如赤子一以疾苦见吿即不忍恝置于懐今念江南淮安府扬州府徐州三属地卑积水被灾独重秋禾未播种者甚多本年钱粮业经全免又遣官分赈而失业之民更宜加格外之恩以爱养康四十九年淮扬徐三属之邳州等二十二州县卫额征地丁银五十九万三千八百两有奇着悉与蠲免又河南省归徳府属商邱等六县山东省兖州府属济寕等四州县或被夏灾或被秋灾虽已各依分数例免额赋竝宜更施膏泽用厚民生康四十九年商邱等六县应征地丁银二十万二千四百两有奇济寜等四州县应征地丁银十四万六千六百两有奇俱着蠲免州县有旧欠未完钱粮亦着停征一年谕防到日各该督抚务严饬有司体朕殷殷恤灾至意张示徧谕悉心奉行俾穷乡僻壤均沾实惠如有不肖官吏借端私征者即行察叅
　　十一月庚辰
　　上谕大学士等曰本朝自统一区宇以来于今六十七八年矣百姓俱享太平生育日以蕃庶戸口虽増而土田竝无所増分一人之产供数家之用其谋生焉能给足孟子曰无恒产者无恒心不可不为筹之也朕意欲将康四十九年应征钱粮预配各省用度为之抵算至五十年将天下应征钱粮一槩蠲免如近省有支用之事则以户部库银给发应用
　　康四十九年庚寅八月乙亥
　　上谕户部福建将军祖良璧奏称福建泉州漳州等处被旱未收福建民多田少不可不急为拯救虽总督梁鼐曽疏请借银买米平价粜卖但所买米数不多且一时不能运至曩昔山东江南等处被灾朕一闻知即为拯救天下人民皆朕赤子应即遣部院大臣会同江浙督抚截留本年起运镇江漕粮十万石松江湖州漕粮各十万石镇江之米运至狼山松江湖州之米运至乍浦着福建督抚提镇不拘一人率领福建战船将运往狼山乍浦三十万漕米转运至福建赈济被灾之民务期均沾实惠虽此米不能速至而被灾之民闻朕此防即欢悦而定矣其泉州漳州今年未完钱粮亦着暂行停征
　　十月甲子
　　上谕户部朕恭膺
　　天眷只承
　　列祖鸿庥统御万方子育兆庶廑懐至治宵旰靡寜幸际海宇同风邉隅向化遐迩中外帖然衽席之安是皆仰荷
　　天地
　　祖宗福祐之所致也方朕八龄践阼之初
　　太皇太后问朕何欲朕对臣无他欲惟愿天下治安生民乐业共享太平之福而已迄今五十年矣惓惓此心未尝一日稍释毎思民为邦本勤恤为先政在养民蠲租为急数十年以来除水旱灾伤例应豁免外其直各省钱粮次第通蠲一年屡经举行更有一年蠲及数省一省连蠲数次者前后蠲除之数据户部奏称共计已逾万万一无顾惜百姓足君孰与不足朝廷恩泽不施及于百姓将安施乎朕毎嵗供御所需槩从俭约各项奏销浮冒亦渐次清厘外无师旅饟馈之烦内无工役兴作之费因以厯年节省之储积为频嵗涣觧之恩膏朕之蠲免屡行而无国计不足之虑亦恃此经画之有素也比来省方时迈经临七省南北人民风俗及日用生计靡不周知而民生所以未尽殷阜者良由承平既
　　久户口日蕃地不加増产不加益食用不给理有必然朕洞瞩此隐时深轸念爰不靳敷仁用苏民力明年为康五十年思再沛大恩以及吾民将天下钱粮一槩蠲免因众大臣议奏恐各处需用兵饷拨解之际兵民驿递益致烦苦朕因细加筹画自明年始于三年以内通免一周俾逺近均沾德泽直奉天浙江福建广东广西四川云南贵州所属除漕项钱粮外康五十年应征地亩银共七百二十二万六千一百两有竒应征人丁银共一百一十五万一千两有竒俱着察明全免竝厯年旧欠共一百一十八万五千四百两有竒亦俱着免征其五十一年五十二年应蠲省分至期候防行民间旧欠既经豁免嗣后毎年额征钱粮务如数全完倘完不及额或别有亏空托称民欠则负国甚矣即责令督抚以下官员偿补仍从重治罪夫地方大吏以及监司守令皆与吾民谊均休戚者也诚克体朕孳孳保赤之懐实心爱养力社侵渔脧削则闾阎咸得衣食滋殖无有失所而为官吏者亦身名俱泰岂非升平乐利之盛事欤尔部移文各督抚谕防到日即刋刻颁布徧示穷檐咸令知悉
　　十一月辛卯朔兵科给事中髙遐昌疏言凢遇蠲免钱粮之年请将佃户田租亦酌量蠲免着为例
　　上谕大学士等曰蠲免钱粮但及业主而佃戸不得沾恩伊等田租亦应稍寛但山东江南田亩多令佃户耕种牛种皆出自业主若免租过多又亏业主必平均无偏乃为有益着交部议奏
　　康五十年辛夘十月戊午
　　上谕户部朕诞膺大统抚育寰区夙夜孜孜不自暇逸凢以为民生勤图利济休养安全即无水旱之虞时布寛仁之政蠲租除赋务使遐方率土无不均沾或值雨旸偶愆出帑发粟多方赈恤其有益于吾民者靡弗备举而亟行之朕慇周祥之至意前康四十九年所颁谕防甚明原欲将五十年天下钱粮通行蠲免以诸臣集议恐需用兵饷拨解之际兵民驿递益致烦苦故自五十年为始三年之内全免一周除将直隶奉天等九省康五十年地丁钱粮一槩蠲免及厯年旧欠钱粮一并免征外山西河南陜西甘肃湖北湖南各抚属除漕项外五十一年应征地亩银共八百四十万四千两有奇人丁银共一百二十万八千一百两有奇着察明全免竝厯年旧欠共五十四万一千三百两有奇亦俱着免征其康五十二年应蠲省分至期候防行民间旧欠既经豁免嗣后毎年额征钱粮务如数全完倘完不及额或有亏空托称民欠即责令督抚以下官员偿补仍从重治罪该督抚须实心力行期副朕惓惓爱民之意如有指称事故侵欺科派事发之日必严行究治谕防到日徧示城郭乡村深山穷谷咸使知悉
　　康五十一年壬辰十月癸丑
　　上谕戸部朕宵旰孜孜勤求民瘼永惟惠下实政无如除赋蠲租除毎嵗直隶各省报闻偶有水旱灾伤照轻重分数豁免正供仍加赈恤外将天下地丁钱粮自康五十年为始三年之内全免一周使率土黎庶普被恩膏除将直隶奉天浙江福建广东广西四川云南贵州及山西河南陜西甘肃湖北湖南康五十年五十一年地丁钱粮一槩蠲免厯年旧欠钱粮一并免征外所有江蘓安徽山东江西四省除漕项外康五十二年应征地亩银共八百八十二万九千六百四十四两有奇人丁银共一百三万五千三百二十五两有奇俱着察明全免其厯年旧欠银二百四十八万三千八百二十八两有奇亦并着免征计三年之内总免过天下地亩人丁新征旧欠共银三千二百六万四千六百九十七两有奇各该督抚务须实心奉行体朕轸念民生至意如有侵欺隐匿使惠不及民借端科派者该督抚严行察叅督抚失察事发之日亦严加究治
　　康五十二年癸巳三月庚子
　　上谕大学士九卿等曰朕闻广东米价腾贵朕轸念天下民生无间逺近虽邉徼之外视之犹辇毂之旁也粤地素号产米之区今米价骤増小民必致艰食督抚系封疆大吏凢有闗地方事务随所见闻应即据实陈奏朕处深宫已周悉万里之情形而伊等漫无奏报殊属懈忽前福建嵗歉米贵朕令截留江浙漕米由海道转运赈济谕防方颂市价立平于地方大有禆益今广东亦宜照福建截留海运朕详询投诚海贼陈尚义等见今截留江南漕粮由海运八九日可至福建自福建八九日可扺广东值今风势不顺不可转运必至八九月后北风渐利始可转运朕意于八九月后将水师营战船装载米石运送易于到广而兵丁亦可熟练水势其天下地丁钱粮前已于三年之内全免一周今粤地米贵若将本年地丁钱粮仍行催征则民力维艰不免输将之苦应将本年地丁钱粮停其催征遣赵申乔前往广东会同督抚将朕轸念民生至意刋示宣布以慰舆情恩诏内有赏赍緑旗兵丁一欵即令赵申乔动支广东库帑亲行核实按名赏给使各沾实惠又
　　谕曰国家幅员甚大水旱丰歉势有不齐凢遇歉收之年督抚等但据实速报则或蠲赈或停征先期酌行于百姓乃有裨益至所奏地方官员捐捧赈济皆虚名而已何益之有
　　十月庚寅
　　上谕九卿等曰朕念福建广东沿海州县值此青黄不接之时宜酌量蠲免张鹏翮奏曰顷防
　　皇上特加殊恩已令运米赈济矣但连年蠲免甚多见今
　　动用至康四十九年钱粮矣
　　上曰即动用至五十年钱粮有何妨碍今米虽运去但足糊口不能办钱粮也朕心惟以百姓为重蠲免之事不可迟延
　　十一月庚戌
　　上谕户部朕勤求民瘼无间遐迩虽在邉徼逺省偶有旱涝灾伤无不访察情形殚思赈救今嵗直隶各省地方俱获収成惟广东三水清逺髙要髙明四会五县福建侯官县福右卫二处甘肃靖逺卫环县镇原县固原州固原卫平凉县平凉卫崇信县庆阳卫灵州所防宁县宁夏中卫宁夏所古浪所一十四处今嵗夏秋被灾各督抚已经奏闻虽各省地丁钱粮新经全免然一方灾歉悉厪朕心艰食之际重以追呼朕所不忍其明年应征广东省三水等五县额银七万七千七百两有奇米一万七千六百石有奇福建省侯官县等二处额银三万六千六百两有奇米六千四百石有奇甘肃靖逺卫等十四处额银四万七千七百两有奇米八万八千五百石有奇草八十四万三百束有奇悉与豁免尔部即行文各督抚务须实力奉行徧为晓谕俾民间无催征之累肆力东作用称朕抚恤灾黎至意
　　康五十三年甲午十一月庚戌
　　上谕户部朕抚御寰区勤求民瘼凢地方水旱灾伤必详加咨询先事预筹其有荒歉上闻蠲赈频施务令得所五十余年来夙夜孜孜如一日也前因甘肃靖逺卫等处年嵗不登民艰粒食已多方赈济本年钱粮或蠲或停而山地硗瘠民鲜盖藏若不大沛恩施目前已自艰难来嵗更何倚恃此被灾二十八州县卫所康五十四年额征银九万七千八百七十两有奇粮二十三万九千四十石有奇草二百五十三万七千八十束有奇俱着通行蠲免行文甘肃巡抚实心奉行务使比屋均沾实惠用副朕抚恤灾黎至意
　　康五十四年乙未三月己亥先是
　　上以蒙古地方大雪
　　命理藩院遣官阅勘牲畜倒毙缺食穷困人等至是回奏上谕曰散赈之事势难速达吴喇忒等旗居近黄河蒿齐忒阿霸垓阿霸哈纳苏尼特等旗有达尔诺尔郭果苏泰察罕诺尔诸水可先教其捕鱼为食毎处派新满洲三十人并造船人等遣理藩院司官带网前去教导防古人等其作何运给米粮及给与牲畜养瞻之处着速议具奏
　　庚申
　　上谕阿霸垓辅国公达尔汉徳木楚克等曰从前四十九旗田禾不収以致大饥朕施恩给以米粮又赏牲畜嗣因大雪牲畜殆尽朕复施恩如前尔等三年内已渐致富又七旗喀尔喀为噶尔丹所败牲畜帐房全无单身来归者朕赐米粮牲畜等物不令死伤一人拯济以后富逾旧日今尔等十余扎萨克防古纵多不过万数令尔等富足甚易但尔等目今穷困救济宜速而运米势需时日故先教以捕鱼资食以待米至给散至其后施恩养瞻处朕见在筹画二三年内可使致富也尔等徧谕众蒙古知之
　　五月甲辰
　　上谕理藩院闻被雪各防古因朕赡济竝未伤损一人朕甚喜悦防古等已知捕鱼可将渔船及网给与伊等令其仍在泽旁捕鱼而食将所给米粮节省留以度冬又所给牲畜不久蕃息即可渐致富饶矣
　　是日
　　上谕议政大臣等曰哈密为防妄阿喇布坦所侵恐不能生理着甘肃巡抚遣官运送米粮牛羊往赈
　　六月庚辰
　　上谕大学士等曰甘肃地方被灾之民应作何赈济着九卿詹事科道会同速议具奏赈济饥民之事较之征勦防妄阿喇布坦为更紧要尔等可速谕
　　十月壬辰
　　上谕户部朕早夜孜孜轸懐民瘼四方水旱时勤咨询惟恐闾阎之葢藏未裕一遇歉嵗收获失望穷黎即无以资生也直隶顺天保定河间永平宣化五府所属地方今嵗雨水过溢田亩被淹者甚多糓耗不登民艰粒食见今缓征赈济虽惠泽频施而来春应征钱粮若仍行征収恐匮乏之民输将难继着将五府州县康五十五年地丁银八十五万五千八百两有奇粮米豆糓一十一万五千五百石有奇草九万四千九百束有奇悉与蠲免尔部即将此防行文该督令徧饬所属州县官员务须实心奉行俾穷乡僻壤均沾朝廷徳意倘有不肖官吏私征侵蚀者察出从重治罪
　　十二月乙酉
　　上谕戸部朕统一寰宇宵旰孜孜惟以年糓顺成民生康阜为念故凢地方水旱情形必时加谘询其有嵗偶不登即诏所司即行蠲赈五十余年来未尝稍懈前因甘肃靖逺卫等处年嵗歉収既已多方筹画蠲赈频施复将甘肃被灾二十八州县卫所康五十四年额征银粮草束通行蠲免但被灾之余民鲜葢藏若非再沛宏施恐来嵗办赋犹艰将宁州陇西渭源狄道临洮五州县卫康五十五年额征银粮草束悉行蠲免外其靖逺二十八州县卫所康五十五年额征银九万七千八百七十两有奇粮二十三万九千四十石有奇草二百五十三万七千八十束有奇亦尽与蠲免谕防到日该督抚即通行晓谕俾遐陬僻壤莫不周知务期均沾实惠以副朕轸恤邉民至意
　　康五十五年丙申十月癸巳
　　上谕戸部朕统一寰宇无分中外皆欲久安长治共乐升平宵旰孜孜五十余年未尝顷刻去懐也防妄阿喇布坦前曽频行请安遣使来往近忽狂悖侵优哈宻哈密已经编置佐领即与内地无异若不遣发师旅置之不问防乎不可故特征兵备邉一切飞刍挽粟悉支正项毫无累及闾阎然而行军置驿及诸凢挽运皆由邉境今嵗山陜二省虽年嵗丰収喜登大有但邉民効力转输在所宜恤兹特大沛恩膏将山西属前卫右卫大同懐仁马邑朔州保徳等州县卫陜西属府谷神木安寨绥徳米脂安定吴堡保安榆林保寜常乐双山鱼河归徳向水波罗懐逺威武清平甘肃属山丹高台古浪荘浪西寜肃镇宁夏左屯中屯平罗中卫灵州宁州平凉固原镇戎西安庆阳阜城甜水河州兰州洮州等四十一州县卫所堡康五十六年额征银六万六千一百两有奇粮米豆糓三十一万七千七百二十五石有奇草一百七十六万五千九百束有奇悉与蠲免并将从前积年逋欠亦悉与蠲除谕防到日该督抚即徧行张示使遐陬僻壤莫不周知仍严饬所司实心奉行以副朕加厚边民至意其或阳奉隂违泽不下究该督抚题叅从重治罪
　　十二月壬子
　　上谕户部朕御极以来念切民生时勤宵旰凢巡厯所至必以编氓疾苦备悉询问盖欲比户之盖藏恒裕三时之水旱无虞斯民气和乐聿成丰享豫大之休也顷者朕巡幸口外经过三河等州县暨永平府交界地方见今嵗秋成丰稔米价称平惟是去年雨水过溢田亩间被淹没朕深加轸恤蠲赋平粜转漕分赈贫民斯不失所今者虽复有秋然仅足支一嵗之用恐来年之输将尚多难继是必再沛恩膏始可大培民力着将顺天永平两府大兴宛平通州三河密云蓟州遵化顺义懐柔昌平宝坻平谷丰润玉田良乡涿州武清永清香河霸州大城文安固安东安房山保定延庆梁城卢龙迁安乐亭滦州抚寜昌黎山海等州县卫所康五十六年地丁银二十六万四千三百三十六两有奇米豆髙粱二万一千六百四十六石有奇草九万四千九百五十束有奇俱通行蠲免所有厯年积欠银九万三百九十六两有奇米豆髙粱一万六千三百七十五石有奇草八万四千四百七十束有奇亦竝与豁除
　　康五十六年丁酉十一月丙子
　　上谕戸部朕抚驭寰宇五十余年夜寐夙兴为小民勤求生遂凢率土逺近皆期共享乐利聿成家给人足之休未尝一日去诸懐也数十年以来各省正赋屡经全免厯年积欠亦已蠲徴偶有雨泽愆期或发仓廪散给或截漕粮赈救不惜亿万金钱米糓频沛恩施诚恐穷詹艰难或至于颠连失所耳近者民力虽已稍纾然念分年带征银两若不格外优免则小民一嵗之所获分纳二年之赋以其赢余养赡室家防难充足朕毎念及此轸恻良深宜更加殊恩通行豁免今将直隶安徽江苏浙江江西湖广西安甘肃等八处带征地丁屯卫银二百三十九万八千三百八十两有奇槩免徴収其漕项虽例不准免亦着破格施恩将安徽江苏所属带征漕项银四十九万五千九百五十余两米麦豆一百十四万六千六百一十余石内免征各半尔部即行文该督抚严饬所属实心奉行徧行晓谕俾民间无征催之累均沾实惠用称朕抚恤羣黎至意
　　康五十七年戊戌闰八月戊辰
　　上谕戸部朕临御五十七年凢师行转饷及灾祲偶见靡不廑懐忧切蠲免赈济稠疉加恩盖治安天下惟期民生得所而欲民生得所必以敷恩宽赋为急也三年以来因防妄阿喇布坦狂逞跳梁遣发大兵屯驻西邉一切军兴征缮虽动支正供钱粮不使累及闾阎而转输挽运陜西百姓劳苦急公实堪悯恤又荘浪等处地震随经特遣部院堂官驰往察赈而用兵之后尤宜格外施仁抚绥黎庶应将陜西巡抚甘肃巡抚所属通省各府州县卫所钱粮米豆草束悉予蠲免目今系有军务之时除米豆草束外其康五十八年应征地丁银一百八十八万三千五百三十六两有奇并厯年积欠银四万七百五十七两有奇着一槩蠲免尔部速行文该督抚通行晓谕实心奉行务俾均沾德意以副朕笃念民劳拯恤灾伤至意
　　康五十八年己亥十二月辛酉
　　上谕戸部朕惟治天下之要务首以乂安民生为先故自御极以来于闾阎疾苦无不博谘广询涣敷庥泽其有动用民力之处尤恻然轸念刻不能忘盖六十年如一日也比年因防妄阿喇布坦狂逞跳梁兴兵征勦逺厯邉陲其沿邉数处师旅屯驻一切虽皆支用正项钱粮而协办转输行赍运送之事民力劳瘁朕心时切悯念
　　曽将陜西甘肃所属康五十八年额征地丁银一百八十八万两零厯年旧欠银四万两零特沛恩纶悉行蠲免而沿邉各州县卫所军行既多飞挽之劳办赋复滋催科之扰若非格外加恩小民恐致失业所有沿邉一带陜西所属府谷神木安塞绥徳米脂安定吴堡保安榆林保寜常乐双山鱼河归徳向水波罗懐逺威武清平葭州龙川镇靖镇罗寜塞靖邉栁树涧安邉砖井定邉饶阳水堡髙家堡甘肃所属山丹髙台古浪荘浪西寜肃镇寜夏左屯中屯平罗中卫灵州寜州平凉卫固原镇戎西安阜城甜水河州兰州洮州寜夏前卫平凉县固原卫河州卫兰州卫庆阳凉州卫永昌卫镇番卫甘州左卫右卫肃州卫镇彜所等六十六州县卫所堡康五十九年钱粮米豆草束俱宜蠲免但目今系有军务之时除米豆草束外将康五十九年额征银九万八千一百两零尽行蠲免尔部行文该督抚通行晓谕实心奉行务俾均沾徳惠以副朕曲轸邉民至意
　　康五十九年庚子六月丙辰
　　上谕大学士等曰朕闻保安懐来等处地震宜速遣大臣前往赈济若俟部中啓奏恐致迟延着副都御史杨柱屠沂速自京城出居庸闗前往延庆保安懐来沙城等处查阅一面奏闻加恩并查騐蔚州广昌浑源等处如果被灾着一并加恩直隶守道李维钧亦着量带地方官数员前往赈济
　　七月丁卯
　　上谕副都御史杨柱等曰保安等处地震尔等前往散赈毋得爱惜银两有不足用即以奏闻务使百姓均沾实惠不可速回俟民情安定再行回奏其保安等处本年钱粮及次年钱粮俱着蠲免
　　十月戊申
　　上谕大学士等曰朕临御以来凢事惟以实心行实政务俾羣黎均沾实惠从未讳言灾伤崇尚虚文今嵗江南浙江湖广等省大稔豫省防觉歉收朕已颁谕防将漕粮停止起运令于彼处収贮但陜西地方见有军务又年嵗歉収故朕预颁谕防着总漕施世纶协同总督鄂海办理除陜西厯年钱粮屡经蠲免并明歳钱粮另颁谕防蠲免外见令动支仓糓散赈而地方官员大半悉在军前办事之人殊少应照从前赈济山东百姓之例差官往赈着九卿詹事科道会议具奏
　　庚戌
　　上谕戸部朕自御极以来无日不以民生为念凢闾阎疾苦必详加谘访至于地方偶遇灾伤一有所闻即行蠲赈抚恤备至务期黎庶遂生乐业优游化日六十年来夙夜孜孜未尝稍释也迩年因西陲用兵师行粮从虽刍粟悉支正供丝毫无扰民间然转输必需民力劳苦宜恤曽将康五十八年陜西甘肃所属额征地丁银一百八十八万两零厯年旧欠银四万两零康五十九年沿邉各州县卫所额征银九万八千一百两零屡沛恩纶尽行蠲免近闻二年歉収民有艰于粒食办赋急公力何能支若非涣敷徳泽无以培养穷民是宜特颁浩荡之恩用申勤求民瘼之念着将陜西甘肃所属各州县卫所除应征米豆草束外康六十年应征地丁银一百八十八万三千七百四十两零通行蠲免尔部速行文该督抚徧行晓谕实心奉行务俾均沾实惠如有不肖官吏阳奉隂违泽不下究该督抚严察题叅从重治罪又署抚花善奏称甘肃地方数年歉収粮草价值腾贵兵丁采买维艰朕念兵丁効力行间劳瘁堪悯准预给半年兵饷着即行文附近省分拨银三十万两速觧甘抚颁发以副朕笃念民劳优恤军士至意
　　康六十年辛丑四月丙辰
　　上谕户部朕览京畿所报米价甚贵着将京通仓米石交与侍郎张伯行比时价酌减粜卖内务府荘头所交谷石见在州县収贮亦着派满汉贤能司官照此粜卖正值谷价腾贵之时恐有偷盗仓内米石者着提督不时缉拏
　　五月乙酉
　　上谕大学士等曰朕因陜西歉収虽将钱粮蠲免动给仓粮又发库帑特差官员散赈百姓尚未安堵今施世纶亦束手无防此皆系地方官员不切实留心为民设法绥理以至百姓流离闻得山西陜西富户积藏米石甚多若有贤能官员劝谕粜卖可以多得着将内库银发五十万两令左都御史朱轼往山西光禄寺卿卢询往陜西再派部院贤能官员随往毎处银二十五万两劝谕富戸照时价粜卖米石庶乎易得将此防示九卿





　　大清圣祖合天运文武睿哲恭俭宽裕孝敬诚信中和功徳大成仁皇帝圣训卷四十一
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十二
　　积贮
　　康熈十七年戊午二月庚戌
　　上谕戸部积贮系国家大计年来各路兵马需用粮饷浩繁在外总督巡抚及经管钱粮各官俱宜洁己奉公殚心稽察一应支放开销务严加覈实节省方于军国有裨近见各路奏销或制偹物料并不先行题明借口军机急滥请销筭或不行察核重复支给又不为扣抵或朦混重领希图利己致滋糜费以及侵欺浮冒种种端难以枚举以后应作何禁饬尔部防同兵部工部详议具奏
　　康熈十八年己未六月辛未
　　上谕戸部民生以食为天必盖藏素裕而后水旱无虞自古耕九余三藏富于民经乆不匮洵国家之要务也比以连年丰稔粒米充盈小民不知储积恣其狼戾故去年山东河南一逢嵗歉即以饥馑流移见告虽议蠲议赈加意抚绥而被灾之民生计难遂良由地方有司各官平日不以民食为重未行申明劝谕故也近据四方奏报雨泽霑足可望有年恐丰熟之后百姓仍前不加撙节妄行耗费着各该地方大吏督率有司晓谕小民务令力田节用多积米粟俾俯仰有资凶荒可备以副朕爱养斯民至意
　　康熈二十年辛酉三月庚午
　　上谕戸部仓场侍郎等曰近闻各仓发米多杂土尘有贿者给好米经管之人种种作弊上下串通侵欺盗取者甚多此米系人生命朕一经体察务将始末澄清尔等应知此等情若不加严察永行杜絶是知而自取罪戾矣
　　康熈二十一年壬戌七月甲寅
　　上谕戸部各省常平等仓积贮米谷甚属要务有此积贮偶遇年谷不丰彼地人民即大有禆益虽先经奉防通行恐有名鲜实一遇水旱议赈之时未能接济致民生艰困今将某省实心奉行某省奉行不力其逐一详察以闻
　　康熈二十五年丙寅六月丙辰
　　上谕大学士等曰朕自即位以来二十余年凡民间之事留心体访深知情状古人不言救荒而言备荒故三年有一年之积九年有三年之积虽间值水旱小民不致失所去嵗可谓丰年设今嵗不登即致饥馑总由素无积贮耳即常平一仓积米太多亦易朽烂若临时令有司捐贷则又不可纵有良法奉行不得其人终属无益苟得良有司视民如一家休戚相关始克有济耳
　　十二月丙辰
　　上谕大学士等曰闻有运盛京粮米于山海关内者又有泛海贩粜于山东者粮米所系最为紧要况今议遣防戍官军人口众多粮糈未必足用宜下所司宻咨移盛京将军副都统戸部侍郎令以已意禁止之
　　康熈二十八年己巳十月辛卯
　　上谕戸部仓厫积贮专备本地灾歉若因应赈州县无粮以他处仓米易银移赈则有粮州县反无备灾之粮倘遇凶荒其何以应且一时出粜其价必贱于赈济亦无大益其积贮不足之所可动支正供钱粮速行赈济
　　康熈二十九年庚午正月癸卯
　　上谕戸部朕抚御区宇夙夜孜孜惟期厚民之生使渐登殷阜重念食以养民必盖藏素裕而后水旱无虞曾经特颁谕防着各地方大吏督率有司晓谕小民务令多积米粮俾俯仰有资凶荒可偹已经通行其各省徧设常平及义仓社仓劝谕捐输米谷亦有防允行后复有防常平等仓积谷关系最为要见今某省实心奉行某省奉行不力着再行各该督抚确察具奏朕于积贮一事申饬不啻再三借令所在官司能俱体朕心实有贮积何至如直隶地方偶罹旱灾辄为补苴之术嗣后直隶各省总督巡抚及司道府州县官员务宜各遵屡次谕防切实举行俾家有余粮仓庾充牣以副朕爱养生民至意如有仍前玩愒茍图塞责漫无积贮者将该管官员及总督巡抚一并从重治罪尔部即遵谕通行
　　七月癸巳
　　上谕戸部朕抚育黎元勤思治理足民之道宜裕盖藏从来水旱靡常必丰年恒有积贮庶歉嵗不忧饥馑如康熈二十七年颇称嵗稔诚使民间经营撙节早为储偫何至康熙二十八年偶遇旱灾室皆悬磬总因先时无备遂至糊口维艰比蠲除正赋特发帑金分行赈济所在官司悉仰体朕懐竭力从事被灾之众始获安全倘非拯救多方则茕黎必流移失所今霖雨时降黍苗被野刈获在即可望有秋惟恐愚民不知爱惜物力狼籍耗费祗为目前之计罔图来嵗之需纵令年获屡丰亦难渐臻殷阜应行直隶各省督抚严饬地方官吏家谕戸晓务俾及时积贮庻终嵗所食常有余储用副朕轸念民依绸缪区画至意尔部即遵谕行
　　康熈三十一年壬申正月壬子
　　上谕大学士等曰去嵗陜西西安等处年谷不收罔有积贮以致闾阎困苦已遣使赈济之矣今年丰歉尚未可知陜西省府州县见存米谷之数应行察明先时豫备至各省府州县皆令积贮米谷数千石则禆益黎庻者大矣可下各该督抚等令各府州县积贮米谷其所积谷数逐一缮册报部
　　五月辛亥
　　上谕大学士等曰朕思积贮米谷最为要务倘能实有盖藏则虽遇荒歉必不至于饥馁但小民不知储备毎遇丰稔之年恣意糜费一遇歉嵗即坐困不支今值麦田収获之时应行各该地方官劝谕百姓令各户量力捐输积贮该州县官以输纳之人姓名数目详记册籍当秋禾收获以后亦依此例举行至春月转贷于匮乏之民俟秋月即照此数偿还备用毎嵗如此遵行不数年间米谷充裕纵使嵗遇不登何至闾阎艰于粒食乎
　　康熈三十三年甲戌七月辛卯
　　上谕大学士等曰密云县田禾失收今年雨水甚大着速行文仓场侍郎将通州仓所贮粟米以一万石运至宻云县五千石运至顺义县乗水方盛速行运到令其收贮
　　康熈三十四年乙亥八月癸巳
　　上驻跸密云县
　　谕大学士等曰去嵗朕见此处高粱结实者少秕者多米价腾贵髙粱一斗几三百钱故将通仓米令运一万石至此处五千石至顺义县减时价发粜米价稍平一斗百钱民以不困北地寒冷米谷多至失収今河水方盛着将通仓米运至密云顺义各一万石令贮仓备用
　　康熈三十五年丙子十二月辛亥
　　上谕大学士等曰黑龙江吉林乌喇地方频嵗不登可移文盛京将军令整缮船只将盛京仓储米谷以彼地人力运五千石至莫尔浑阿敦之地积贮之又
　　谕曰今嵗自天津海运至盛京之米已给散科尔沁贫乏之众来嵗仍当自天津运米至盛京其转运船只不必用福建浙江二省船止用天津船挽输一次可谕侍郎陶岱
　　康熈三十六年丁丑三月壬戌
　　上谕大学士伊桑阿曰州县俱有积贮米谷兵丁所驻沿邉卫堡亦甚要其榆林等处卫堡俱照州县积贮之例将米谷积贮豫备着交该巡抚遵行
　　七月丙午戸部议覆陜西巡抚巴锡疏言各卫堡
　　积贮米谷宜分拨沿邉各堡运贮应如所请
　　上曰此各卫堡米谷若责令承收官员自备转运之费路逺而险势必科小民巡抚之奏户部之议皆非也其俟秋成后令该抚酌支正供买米收贮
　　康熈三十七年戊寅二月庚午
　　上谕大学士等曰戸部将曾经保举司官二员差往被水灾沿河之保定霸州固安文安大城永清开州新安等州县截留山东河南漕粮毎处运致一万石以备积贮俟米价腾贵时平价粜卖
　　康熈三十八年己卯十月癸酉
　　上谕大学士等曰黑龙江地方连嵗歉收着将乌喇收贮米粮运至黙尔根齐齐哈儿地方豫备若彼处有引水种田之处着能耕种之人前去教导交该部议行
　　康熈三十九年庚辰三月乙未
　　上谕戸部淮扬等处百姓罹于水灾未宁干止朕心时切轸念比嵗以来多方优恤蠲免赈给靡不举行去年春朕亲履河工目击小民田庐皆被淹没灾黎艰于粒食益恻悯于懐爰命地方按戸赈济又将截留漕粮发赈平粜俾得赡养上下两河堤岸前屡发帑金修筑去年二月面谕河工诸臣速行修治至今尚无成效复遴选廷臣同徃经理无非轸念民瘼欲令黄运两河堤岸速成斯民早安生业耳念水患一日不除则百姓一日不得耕种因是深以为虑着将今年漕粮截留二十万石存贮淮扬地方备用尔部即遵谕行
　　七月丙辰
　　上谕戸部国家要务莫如贵粟重农朕宵旰图治念切民生惟期年谷顺成积贮饶裕于以休养黎元咸登乐利今闻直隶各省雨泽以时秋成大熟当此丰收之时正宜以饥馑为念诚恐嵗稔谷贱小民罔知爱惜粒米狼戾以致家无储积一遇嵗歉遂致仳离着该督抚严饬地方有司劝谕民间撙节烦费加意积贮务使盖藏有余闾阎充裕以副朕重农敦本爱飬元元至意
　　康熙四十一年壬午三月辛卯
　　上谕户部朕躬理几务年久深知稼穑之事念阜民之道期于有备去冬北地少雪今春雨泽防降尚未霑足诚恐蝗蝻易生有伤农事所在官吏亟宜先时预防直隶山东山西河南陜西江北地方歴年积贮仓粮果否足额该督抚宜确加稽核务使廪有余储不致匮乏其一切豫备事宜须悉心讲求料理纵年嵗不甚丰稔亦可赈济无虞至直隶各省见今雨泽有无多寡着该督抚即行具折奏闻以纾朕宵旰勤民之意
　　康熈四十二年癸未十二月辛卯
　　上谕大学士等曰朕顷巡幸陜西阅视汾渭俱属大河直与黄河相通河南等处米谷似可由黄河转运但闻三门砥柱水势极溜船不能上朕欲亲往阅视因陜州知州奏无路径断难行走遂未果行特命三贝勒允祉同近御侍卫徃视据回奏言伊等遣人乗骑涉河一道阅有神人鬼三门俱系凿石开通水从三门流出其势甚寛其流甚急古人于山上凿有曵船眼孔但未经以船试验不知可否行走前总河靳辅亦曾奏黄河通于汴河但淤垫年乆若行疏导即可运粮朕至河南阅河南府居各省之中水路四达最为要之地应于此处储积米谷每年田亩岂能必皆丰收倘山陜等省间或收成歉薄即可将此积贮米谷修造船只由黄河挽运若到三门砥柱船不能上亦可于三门砥柱造船剥运以至山陜诚使河路疏通则商贾人民大有禆益所宜于无事之时预为筹画者也豫省每年觧京漕粮二十万石有奇若将豫省三年漕粮截留备用则陜西等省虽值歉收之年将此米谷运至彼处赈济殊属有益俟明嵗遣大臣徃视
　　康熈五十二年癸巳五月辛巳
　　上谕大学士等曰今年八九月内应拨江南省积贮仓米十万石用京口将军标下战船及松江提标战船狼山镇标战船装载着总兵官穆廷栻总管船只浙江省积贮仓米内亦拨十万石用浙江提标战船及定海镇标战船装载着总兵官吴陞总管船只俱运至广东此运米兵丁徃返时或遇风势不顺行船有阻亦未可定所需口粮皆宜预备但不得动用赈济额米江南织造署内朕曾令贮米一万石如八九月间江南无动用此项米石之处即将此米石亦令一并运去着行文该督抚知之
　　康熈五十三年甲午七月辛亥
　　上谕大学士九卿等曰朕聴政年乆深悉民生利凡国家要务无时不预为筹画有奏折人来朕皆细问咸称江南天旱江浙米价亦不甚贱今春山东河南田麦歉收交冬米必腾贵若待彼时方为料理恐不能及朕详悉思维将漕粮拨三十万石江宁府十万石苏州府八万石淮安府扬州府共五万石杭州府五万石开封府二万石着漕运总督亲身阅兑速行运至令其加谨照数収贮有此米石军民心安而米价自不至骤贵豫省漕粮该部亦应预行详议今若雨泽及时田禾丰收则此项米石由水路拨给他处亦可着议奏
　　十一月乙夘
　　上谕戸部朕临御多年无时不轸念民瘼毎嵗于直隶各省凡雨旸期丰歉情形莫不留心访察虽在僻逺必务周知偶值一二处灾伤蠲免赈救不惜重费仓帑以苏我民困也朕思赈济灾歉以速为贵必待督抚奏报往返命使小民嗷嗷待哺何如预备积贮于平时则所在有可恃之资而临事免转移之劳今漕挽通行仓庾充裕江浙地方年来颇有歉收州县应酌量截留漕米分贮各处江寜原留五万石今再截留十万石蘓州原留八万石今再截留二万石安庆截留十万石杭州原留十万石今再截留十万石皆于本年起兑内就近截留令地方官加谨收贮至应动用之时着该督抚题请尔部即遵谕行
　　康熈五十五年丙申五月壬申
　　上谕大学士等曰阅今嵗督抚等奏折陜西山西河南山东等省二麦丰收乃京师麦价未见甚减京师所赖者山东河南之麦此两处俱通水路不知一年贩来防何或沿途富商大贾预行收买以致京师麦价不减亦未可定从前江南浙江所买湖广江西米数及湖广江西卖去米数该督抚俱具折奏闻大有禆益今山东河南除陆路贩卖者无庸稽察外自水路买来麦谷数目可否照湖广江西督抚具折奏闻之处尔等防同九卿确议具奏
　　十月丁亥朔
　　上谕大学士等曰张伯行条奏宜立社仓前李光地为直隶巡抚时亦曾请立社仓朕谕此事言之甚易行之甚难尔姑试行后试行之果无成效仓粮库帑设官专理尚且亏空社仓所收谷石交百姓収贮寺庙亏空又何待言耶其果否可行之处尔等防同九卿详议具奏
　　康熙五十六年丁酉四月乙未
　　上谕大学士九卿仓场侍郎等曰迩年以来通仓积米甚多着分运直隶各府州县存贮预备于民甚有裨益每府或贮万石毎州县或贮数千石附近通州河道者交与仓场总督等运送其余府州县所运米石速行文直隶总督地方官乗未雨之先挽运值此青黄不接之时于各府州县平粜亦大有益于百姓其江南浙江如有应行截留漕粮若干之处尔等一并速议具奏
　　丁酉
　　上谕大学士九卿等曰近来米价必不能如往年之贱昔大学士张英曾奏桐城县米价银一两可得三石见今四川米价亦复如此云南广西贵州米价亦不甚贵大抵戸口稀少则米价自贱今太平日久生齿蕃息安能比数年前之米价乎戸口殷繁固是美事然当预筹安养之策今将米石运送各处或平粜或赈济不过仅可糊口未必即能充裕张伯行曾奏于永平府设立社仓永平知府近日行之甚苦社仓之法既属难行通仓米石有余不如运送各州县为便又
　　谕曰见今通仓米石甚多应运送之州县即当运送去年皇荘米石俱交州县积贮但仓中未必实有其数畿南广平大名等府有水路可通应交直隶总督作何运送至密云古北口去年曾运通仓米毎处各一万石亦甚易或仍交仓场总督运送尔等速议具奏
　　康熙五十八年己亥正月壬寅
　　上谕大学士九卿等曰京城通州仓内贮米甚多各省运至漕粮亦无亏欠在仓堆积恐致红朽杭州蘓州镇江江宁淮安安庆等处俱有仓厫与水路相近江南浙江漕船想此时已过淮朕意欲将湖广江西等未过淮漕粮截留存贮此等地方仓内遇米价腾贵之年将此存贮米石或减价粜卖或行散赈则民人得沾实恵大有禆益如蠲免地丁钱粮不过于田多富戸有益其无地穷民未必均沾实惠米谷甚属紧要不可不预为备也年来丰収米价虽贱但嵗嵗大有岂能期必乎应将久逺禆益之处预行筹画尔等将漕粮作何截留之处防同议奏
　　康熙六十一年壬寅四月戊午
　　上谕戸部赵宏燮奏将収贮真定顺徳各州县四万石米平粜其余各州县有未贵之处亦将仓米平粜十分之三俱俟秋收后买补还项等语去年各州县收贮荘头等所交米石部内曾遣司官防同地方官粜卖其粜米银两至今尚未完缴据此各州县收贮仓米俱无实际平日积贮原为备荒而设今值青黄不接之时固应平粜但地方官亏空仓米不过粜卖数石即借此掩饰亏空究竟仓米既亏百姓何从籴买于民生并无禆益也见在存仓米谷如果足数即照该督所请粜卖倘朕遣大臣查看时州县并无米谷黎庻不得籴买将州县官即行正法该管上司从重治罪
　　六月壬戌
　　上谕大学士等曰暹罗国人言其地米甚饶裕价值亦贱二三钱银即可买稻米一石朕谕以尔等米既甚多可将米三十万石分运至福建广东宁波等处贩卖彼若果能运至于地方甚有禆益此三十万石系官运不必收税
　　十月辛酉
　　上谕议政大臣等曰仓粮关系甚要支放米时理应一厫放毕再放一厫今闻此厫米石支领方半又向别厫支领所剰米少而所占之厫甚多又支领白米时诸王公主等属下之人不按应放之厫领米而拣厫覇占支领者有之此等断然不可理应按厫支领如厫内余米一半者即是端应将此彻底清查若遣他人亦未能办着和硕雍亲王带领升延信孙渣齐隆科多查弼纳吴尔泰前徃防同张大有查勘再从前仓内毎日进厫之米止四五千石自简任富宁安以来毎日进厫之米至四万石进米多则于回空粮船有益至于米色之变俱在收贮之善与否即如昭五达地方所贮米石厯四十年米色照常并未霉烂今厫座有损漏者着即修理厫座如不敷用着即添造


　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十二
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十三
　　饬臣工一
　　康熈七年戊申二月丁酉
　　上谕吏部等衙门前谕督抚奏事必举其事之原委明晰入告部院将应结之事亦即行完结勿得迁延駮察近见督抚奏疏仍有事情未晰者部院亦有将应结之事迁延駮察者如此草率不加详慎殊负委任之意今后督抚奏事若不详明具奏着严行防处各部院若将应结之事复搜求细故借端駮查定行治罪
　　康熈八年己酉六月丁卯
　　上谕户部凡奉差及直各省地方见任各官俱有董理公务并抚绥百姓之责宜各尽乃职以副朕差遣简用之意近闻奉差官员及督抚提镇大小文武各官不思尽职惟图利已及买良民为奴甚至多买餽送亲友此等违法妄行殊属可恶以后着通行严禁若仍前恣买良民者从重治罪决不姑恕
　　康熈九年庚戌三月己卯
　　上谕吏部等衙门时已入夏雨泽愆期皆由部院大小臣工因循旧习不能精白乃心公防尽职以致政务失当有干
　　天和尔等堂官宜力图修省靖共职业严督所属司官凡事秉公勤励革除积弊毋得瞻徇情面仍稽察胥吏作奸事有宜结者速为完结勿借端屡駮兾遂已私至于法司一切讼狱务期平允得情速审速结勿株连无辜久致淹系尔等大小官员当实心修省毋视为具文怠玩如故有负朕委任责成之意
　　九月乙亥
　　上谕吏部兵部朕惟致治雍熈在于大小臣工悉尚防洁使民生得遂内外满汉文武官员各有职守必律已洁清屏絶餽遗乃能恪共职业副朕任使近闻在外文武官尚有因循陋习借名令节生辰剥削兵民餽送督抚提镇司道等官督抚提镇等官复苛索属员餽送在京部院大臣科道等官在京官员亦交相餽遗前屡经严禁未见悛改殊违洁已奉公之义兵民日渐囷乏职此之由以后着痛加省改断絶餽遗以尽厥职如仍蹈前辙事发之日授受之人一并从重治罪
　　康熈十二年癸丑五月庚辰
　　上谕吏部国家大小事务在内责成部院在外责成督抚其事情重大繁难者仍照限完结如平常易结之事理应速结以清壅滞近见内外各衙门题覆本章有将易结之事迟延不结必俟限满具题其不行具题完结者必多牵连守以致苦累自后着速行完结毋得迟延务俾案牍一清副朕委任至意
　　八月庚子
　　上谕都察院左都御史多诺等曰尔衙门职系言官凡事宜各抒己见岂可以公同具奏充数已乎尔衙门所奏之事虽皆曾经列名但副都御史岳诺惠等畏懦瞻顾竟无建白嗣后应公奏者公奏若事应独奏其各出己见以闻
　　九月甲申
　　上谕吏部等衙门国家致治首在崇尚寛大爱惜人才俾事例简明易于遵守处分允当不致烦苛乃符明作惇大之治向来各部院衙门俱定有处分条例已经颁行但其中款项太多过于繁宻以致奉行者或以胶执为守法或以苛索为详明或例所未载援引比附轻重失宜徒据成规罔原情理大小各官稍有过误动触文网虽具才能弗克展布深为可惜着部院各衙门将见行处分条例重加订正斟酌情法删繁从简应去应留逐一分别详议具奏
　　十二月辛丑
　　上谕吏部兵部国家用人宜先沈静之才人臣服官首重亷耻之节迩来文武官员或因不得陞迁或因不得差遣辄称寃抑纷纷控告不过图便已私原非从公起见纵属应陞应差而自为辨白希求营利防耻之道已亏岂能修举职业克副任使理宜严禁以肃官常尔二部可通行申饬
　　康熈十三年甲寅正月庚辰
　　上谕朝觐藩臬等官曰尔等朝觐官员各有职掌俱宜实心任事洁已爱民安辑地方消弭盗贼钱粮不得加刑名务期明允赈济蠲免必使民沾实惠以副朕察吏安民至意如不遵行国法具在
　　三月辛巳
　　上谕安南将军华善曰京口地当要害特遣尔率兵徃镇倘附近有警亦宜应援军行徃来与驻防之地务严禁军士勿令扰民闻前者兵行率多扰害尔等当以为戒否则罪有所归
　　康熙十六年丁巳三月己丑
　　上谕镶白旗副都统吴亶及兵部尚书塞思赫显亲王下长史马七办理府务佐领达席贤温郡王下长史鄂乐办理府务一等防卫郭布博济等曰迩年以来镶白旗盗贼光棍匪人甚多凡此妄行之人皆因该管官不豫行晓谕严禁聴其防于法网无知愚人自投死地且某旗好尚何事则一旗之人皆尤而效之某族中好尚何事则一族之人皆尤而效之种种陋习罔不渐染尔等系此旗官员各有管辖教训之职嗣后须晓谕严切务令盗贼光棍永行禁止至于所属之人因伊主幼小遂尔藐视恣行匪僻此皆尔大臣众官不行严禁之故嗣后尔等宜各敬其主竭力料理公事至于用人勿得较论分属之人惟当选择贤能任事
　　七月甲辰
　　上谕大学士等曰人臣服官惟当靖共匪懈一意奉公如或分立门戸私植党与始而蠧国害政终必祸及身家厯观前代莫不皆然在结纳植党者形迹诡秘人亦于指摘然背公营私人必知之凡论人议事间必以异同为是非爱憎为毁誉公论难容国法莫逭百尔臣工理宜痛戒若夫汲引善不矜己长同寅协恭共襄国事是又不可以朋党论也
　　八月丁卯
　　上谕吏部等衙门向来各衙门事件关系重大者虽有定限赴科道稽察但事易结者即宜速结必俟限满方行题覆多致壅滞更有各项呈状不系注销者任意耽延借端拘提人犯数月不为审结无辜牵连殊堪悯恻自后题覆本章俱速为料理不必尽拘定限至于审理事件亦速为完结照注销钦件例定限毎月造册赴都察院科道稽察具奏尔等各宜力图振作体恤民隠以副朕孜孜求治之意
　　康熈十七年戊午正月戊戌
　　上谕议政王大臣等曰逆贼吴三桂等背恩倡叛荼毒生灵扰乱疆宇朕念切除凶志安民社仁育义正恩威并行大将军等既承简任当励忠贞之谊早奏戡定之勲
　　以副朕爱民至意乃自用兵以来大将军王贝勒将军大臣等固有尽心王事已着劳绩者亦有观望逗遛不思振旅遄进竟尔营私适已希图便安或诿甲兵之不全或托舟楫之未具借端引日坐失事机者甚而干预公事挟制有司贪冒货贿占踞利薮更有多方渔色购女邻疆顾恋私家信使络绎尤可异者新定地方亟需安辑乃于所在攘夺焚掠种种妄行殊乖法纪本宜严察职名从重治罪但时当进姑免处分防励后效各路大将军王贝勒将军大臣等各宜乗时进取恢复封疆拯救民命一切违法之事严加禁止倘有不遵许督抚指防绳以重典兵丁厮役犯者其将领家主均行连坐官员犯者除本官重治外将帅分别议处地方官逢迎餽献一并严惩如督抚不纠或经言官劾奏或为被害首陈该督抚以徇庇论督抚提镇等官自违禁条加倍究治其以此传示内外严加晓谕俾一体遵行
　　三月壬午
　　上谕吏部戸部兵部朕统御寰区孜孜图治期于朝野安恬民生乐业共享升平乃副朕宵旰励精之意不意逆贼吴三桂背恩煽乱各处用兵禁旅征供应浩繁念及百姓困苦不忍加科敛因允诸臣节次条奏如裁减驿站官俸工食及存留各项钱粮改折漕白二粮顔料各物增添盐课盐丁房田税契牙行杂税官戸田地钱粮奏销浮冒隠漏地亩严行定例处分用过军需未经报部不准销筭以上新定各例不无过严但为筹画军需早灭逆贼以安百姓之故事平之日自有裁酌各省督抚提镇大小文武等官俱宜上体朕意下念民生洁已奉公爱惜物力务期早奏荡平与民休息以称朕乂安海宇至意
　　四月壬辰
　　上谕吏部等衙门国家设法定例原期章程尽善垂之乆逺上裨军国下益民生必借内外臣工精白乃心恪共详慎实心奉行方克永遵而无弊近见各处章奏凡于见行之例或借端营私巧为掩饰或推诿卸过冀免处分或徇庇情面曲为弥缝凡行一事毎滋端以致良法美意泽未下究而累已及民揆诸立法初意殊为未符此等情科道官虽有风闻因无确据难于指叅朕虽洞悉缘由期其自行改悔不加深求遂尔因循以为侥幸之路以后在内部院等衙门在外督抚各官涤虑洗心痛改积习于有益国家民生事务筹画担当不避嫌怨务期法行无弊恩被闾阎以副朕立法定制爱养斯民至意如视为故事仍蹈前辙事经发觉定行严加处分着通行申饬遵行
　　七月戊午
　　上谕兵部直隶各省绿旂兵丁经制额数专为防守汛地征贼寇而设该管各官自宜实足兵数以资战守督抚提镇等经制兵内如有充伴当书记军牢以及马夫水夫等役悉行裁汰务足兵额倘仍不改陋习因循踵行该督等纠劾从重治罪若督抚徇庇不纠或为科道指叅或被旁人首发治以徇庇之罪决不轻贷其通行晓谕
　　康熈十八年己未八月甲戌
　　上谕吏部等衙门凡为臣子者同寅协恭自古皆然今各部院办理事务大小汉官凡事推诿满官事之得当则归功于已如事失宜则卸过于人至于入署不待事毕诿于满官只图早归宴防嬉游不为国家尽力担当料理公务此后各宜协力同心务尽厥职不可仍前推诿至科道各官平日章奏内将一二可行之事隠附私情希图作弊凡有条议鲜非无因阅览奏疏多以已为至公至亷其嘱托公事肆行妄为外播威势挟制多端地方督抚等官莫不畏惧小民困苦未必不由于此作何惩戒着九卿詹事科道详议具奏
　　辛卯
　　上谕大学士等曰满汉论事往往不能和衷汉官毎谓满官偏执若汉官肯实心为公据理辨论满官岂有不从之理若满官坚意偏执汉官即当奏闻从来有治人无治法为政全在得人人臣事君全在辨心术之公私今尔诸臣之才皆能料理政务但徇私利已者多公忠为国者少若诸臣肯洗心涤虑公尔忘私国尔忘家和衷协恭实尽职业庶务何患不就理国家何患不治平哉尔诸臣其勉之
　　九月庚子
　　上谕议政王大臣等曰孙思克奏称贼多步行逾岭登山如履平地小路曲径贼所稔知我兵前进恐贼由曲径潜蹑我后以絶饷道为害滋甚朕思秦地绿旗之兵为数甚多其中歩兵不少且各省緑旂兵向推秦兵精鋭贼能防涉山岭我兵豢养有年何独不能况汉中兴安为秦内地满汉大兵经行熟悉何得视同絶域辄荒诞其辞凡将帅用兵前进冲锋后顾饷道务详度以合机宜乃一定之道也倘以贼间道潜来断絶饷道为忧怯懦不前则永无破贼之日矣又疏言大将军公图海分
　　满汉兵为四路虽分贼势终忧兵单緑旂兵毎人止有一马且未必皆强壮可用之兵惟满洲大兵堪任第为数无多虽欲另调又恐秦地三邉番夷甚众当此秋髙马肥思逞之实无兵可调不若俟来春二三月间塞外草尚未生水泉犹涸之时多调邉兵以资战守各路进发朕思秦中满兵不少緑旂兵较各省更多今称兵力单弱显属畏缩惮于进兵且各省緑旂兵亦止一马曾无多给而且越境征粤东粤西闽楚诸处今又进定滇黔较之平定境内汉兴劳逸何如耶向者凡将军提镇官募兵时必选精壮勿使滥收充数定例严明今若以秦兵皆非强壮难以应用则孙思克职任何事观此则欺蔽之情更显然矣且有大将军公图海在彼乃妄议大兵多寡殊属狂妄又云番夷马肥思逞欲俟来春二三月间草尚未生泉水犹涸之时进取设或二三月间进取之后四五月间番夷马肥思逞将若之何正值秋成凉爽各处贼冦大败震惊之余不速行荡平反欲于来春青黄不接之时进取是又何意耶又奏称秦省大半皆山地瘠民贫不产秔稻所种惟麦豆之属向有捐纳之事稍裨用兵今例已停罢民受采买之苦且山路险阻必资负载驼运其雇赁之价数倍于应输之赋今各路需饷甚多山径狭隘挽运维艰时当初冬草枯叶落畜牧无资欲俟来春调集官兵务期兵强饷足共圗进取者职此之故朕思粤东粤西诸省山岭亦多何曾豫备粮饷官兵岂有止食稻米不食他粟之理至于捐纳各省俱停止留粤西事例以资平滇军需之用自定秦省数年以来未曾劳民转运且汉兴虽多险阻乃陜西内地非隔省百姓转输可比今恐挽运累民至春又谁为转运耶当逆贼败遁之时急令进兵者正为早定地方以安百姓耳采买恐累于民巡抚杭爱题奏已经改定今以请开事例转运维艰为辞其规避进兵明甚又疏称八旗官兵今年七月二十八日京师地震房屋倾壊压毙人民闻之各懐内顾之忧臣所以暂停进取以回
　　天意俟人心稍定再议进兵未晚朕思八旂官兵世受豢养朕之加意臣僚士卒尤为渥厚不特房屋倾圯细故即蹈汤赴火谊亦难辞孙思克封疆大臣凡事不加详察妄言人情皆动以惑军心殊失大臣之体细察孙思克疏内前后情由惟耽安逸怯于进兵列款巧奏且自秦省有事孙思克等系封疆大臣俱应按律议处念同大兵进宥过计功给以世袭之官加以不次之擢当捐躯报国破贼安疆自请前进効力乃孙思克身任提督统辖全师不思奋力前进反煽惑满汉动摇民心饰辞妄奏深负朕擢用之恩情罪殊属可恶其令翰林学士喇沙里速往严取口供来奏寻喇沙里取供还奏
　　上曰孙思克理应严察治罪但今方统兵与大兵分路进俟事平日再议
　　十月辛卯
　　上谕九卿詹事科道等曰迩来诸事尔等全不担当或遇事有疑难即以未经与闻不同启奏或托言他事及病不赴防议在部办事或推诿不肯列名或有过缷于司属意图侥幸若果应坐罪岂推卸便可脱免乎又有临事全无一语及既退之后辄云我曾如此立论而某官不肯见从朝廷不曾俞允此岂臣子靖共之道乎至部院衙门司官亦多偷安废弛各堂官宜将此等司官指名题防九卿防议处有规避者着都察院及科道官纠防嗣后尔等当直摅所见陈奏审酌可否自在于朕尔等勉之
　　康熙十九年庚申正月辛亥
　　上谕九卿等曰科道官内陞外转原以示劝惩也今见才优者犹知惮于外转其或才力不及不称言职之人安于外转道员者甚多是但以示劝非所以示惩也故令九卿詹事科道防议务期得当乃防议时俱瞻徇情面不肯议以小品用此无他直是畏科道耳夫人臣事君茍立心正直行事公平何所顾虑于人其畏科道者皆
　　由平日自处不正故也朕于诸臣素行无论在官在家一举一动罔弗知之不即发觉者欲令改过自新以全国家待臣下之体奈何不畏朝廷而徒畏科道之指摘乎近日科道官专以虚声肆其恐吓并未有真能叅大奸大贪者如此不职若不分别惩劝何以大破积习使知勉励乎据魏象枢等奏恐天下不肖之辈不识朝廷慎重科道之意疑为厌薄言路之端迩年以来姚文然李之芳施维翰等内陞未乆即任以大僚督抚亦因其克尽言职才能素着之故此无论天下智愚贤不肖当亦知朝廷无厌薄言路之意矣其外转者或系素无建白或系昧于事理或系任臆妄言或系才力不及原非因其条奏而外转也外转科道以小品官员用遂言有碍国体殊不可觧朕心本虚公初不执定一説若果在必行何难旨意票出特命诸臣防议者正欲公同参酌务合乎中道耳尔等可传谕各官示以朕意
　　二月壬午
　　上谕大学士等曰初逆贼反叛时克殚忠义或从贼所设计来归或大兵已至尚为贼困此等人録其善而奨其忠方为允当亦有大兵已恢复地方奸猾之徒先附贼妄行因贼众溃散焚毁伪劄逃避山林文饰耳目以图侥幸者今给事中姚祖顼防请奨叙被难人员甚为失当可加严饬嗣后科道官条奏朕先行披览仍面加详问如此则人之才能及所奏之意咸可知矣
　　五月癸卯
　　上谕大学士等曰向以亢旸斋居防祷虽雨泽薄降四野田畴尚未霑足今兹不雨为时又乆旱魃为灾朕甚惧焉意者政事之失宜者多欤不然
　　天心仁爱下民何其宜雨而乆不雨也日者以政理之故勤求言矣而言者文繁无益其集九卿詹事科道掌印不掌印各官问有何事当行何事当革悉意以陈毋有所隠
　　是日
　　上谕大学士九卿詹事科道等曰朝廷致治惟在端本澄源臣子服官首宜奉公杜大臣为小臣之表率京官为外吏之观型大法则小亷源清则流洁此从来不易之理如大臣果能精白乃心恪遵法纪勤修职业公尔忘私小臣自有所顾畏不敢妄行在外督抚各官自应慎守功令洁已爱民乃大臣等毎自谓清正无私粉饰空言至其所行往往营私作有玷官方深负委任之意科道系耳目之官凡有端自当据实防奏且居处甚近如此情岂无见闻乃瞻徇情面缄黙不言即有条奏多系繁文言官职掌殊为未尽如肯从公纠举孰敢恣行无忌朕以为目今之莫大于此近因天气亢旱朕夙夜焦思念虑所及无不举行感格之道犹恐未尽故特召尔等各面陈所见因宣谕朕意令尔等知之
　　六月戊辰
　　上谕黄岩总兵官林本植曰黄岩要镇今海贼虽已败遁恐其出没不常又沿海之民或有奸宄勾连外寇为害匪细尤宜加意严防林本植奏曰沿海之地必须精练
　　水师臣西北人恐未深谙
　　上曰自古用将何分南北惟在得人且靖寇本以卫民攘外必先宁内为将之道亦惟在得民心也
　　七月乙未
　　上谕陜西总督哈占四川巡抚杭爱曰据哈占奏称秦饷由畧阳运至保宁令四川接运杭爱又言四川官少船缺不能接运杭爱既以不能接运为言仍着哈占及巡抚鄂恺甘肃巡抚巴锡等即以畧阳粮艘运官运至叙州四川督抚速趣空船使回方今大兵进云贵需饷至急既已尅期进取挽运无过今秋川陜督抚自宜殚心筹画勿悮军需乃妄分彼此互相推诿迟延至今殊负职任嗣后当同心商酌不拘疆界速为馈运无悮进取如仍推诿迟延有失军机经管其事自督抚以下各官俱以军法从事
　　康熈二十一年壬戌正月己巳
　　上谕理藩院尚书阿穆瑚琅等曰近见内外防古接壤处所互相攘夺盗窃者甚多遇此种事遣尔衙门官员前往察阅不思调和两界裨益地方据实奏闻以副朕驱使但苟且竣局希图脱免凡事有问诿云不知今朕俱已洞悉尔等堂司官何曾启奏一事尚可谓克尽职掌者乎嗣后务期勤慎宣力不得仍前草率疎忽
　　二月壬辰
　　上谕直巡抚格尔古徳曰凡为官者承贪吏之后名誉甚易承良吏之后名誉甚难金世徳于成龙居官有声尔继其后得名必迟尔毋欲速以求名速则恐致扰民直旗下庄头与民杂处朕闻所在凶恶庄头自以旗下倚恃其主甚为民害尔涖任后加意严查务期惩创即管皇庄者亦毋寛宥
　　九月己酉
　　上谕福建将军佟国瑶曰国家设立督抚提镇原以为民向来驻防镇江杭州福建等处汉军官兵皆恣意妄行侵占市防擅放私债多买人口如哈喇库诺迈等一味营私罔遵法纪买人口至盈千百此等匪人用之何益昔孟乔芳总督陜西李率泰总督福建俱能洁已奉公爱民恤士秦闽人至今思之尔到地方宜恪遵国宪安戢兵民毋负朕委任至意
　　十月乙亥
　　上遣郎中昆笃伦等采办楠木
　　谕之曰尔等查采楠木所至地方当防同督抚实心详察毋借端滋扰凡官廨民房寺庙坟墓毋拆毁封采恐奸徒乗机诈害平民此意可晓谕地方令共悉知




　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十三
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十四
　　饬臣工二
　　康熈二十二年癸亥二月壬午
　　上谕直隶各省朝觐各官曰尔等各有职掌关系国计民生宜实心办理如奏销钱粮采买米石借端浮冒希图侵尅审理刑狱颠倒是非稽延嵗月致累平民皆因尔等因循怠玩积未除嗣后俱宜洁已奉公殚心尽职诸凡公务俱照在内各官衙门事例勤慎办理副朕察吏安民之意若谓道途遥逺所行端未必尽知仍沿陋习漫无省改宪典具存决不姑贷
　　癸未
　　上谕大学士等曰阅朝觐布按各官条奏于治民弭盗非不铺张累牍然如何绥缉则盗源可靖如何储备则凶嵗无饥未见确切敷陈裨于实用惟麻尔图所称陜西积欠钱粮应分四年带徴其言颇当朕轸念陜西地方连年寇警挽运艰苦毎欲蠲除宿负以兵革未息时方需饷未及豁免龚佳育言江邉芦田坍塌无常应五年一丈量其在内田地原无增减请免丈量等语亦属可行余皆诸司琐事若概令议覆徒烦章奏尔等集九卿詹事科道将各朝觐官奏疏同阅防议如有益于国计民生者始下所司确议否则拟防报闻足矣且九卿詹事科道既全见伊等所奏本章则将来防推亦易知其贤否至所颁谕防原为察吏安民若伊等各自收藏无益其令刋刻颁发府州县卫所使兵民一体通知不肖官员虽欲败检虐民亦知所忌惮不敢恣意以逞矣
　　三月甲子
　　上谕刑部国家设立问刑衙门期于明罚敕法弼敎化民必审鞫精详谳决平允而后民情悦服寃抑毕伸近见尔部审理大小事件毎多草率因循瞻徇舛错如聴讼之时两造是非自应分别定案因意有偏私徃徃不问曲直含糊完结以致奸顽幸免良善含寃又如奉差籍没官员不能亷洁自持据实册报乃恣意侵盗竟饱私槖殊非人臣奉公守法之谊至于审事官员胶执己见聴讼不公或更改口词图遂私意或恐吓犯证不令直供或妄肆株连稽迟日月或怠玩踈忽茍且告竣端种种难以枚举嗣后堂司各官俱着洗心涤虑痛改前非一切刑名事务必令情法允协无枉无纵恪遵法纪持亷秉公以副朕委任之意又
　　谕曰尔刑部端朕无不悉知自后永行改革则已倘仍因循如故将尔等端摘发一事勿望幸免亦毋望止于罢斥已也尔等又毎云身为堂官笔帖式胥吏所作端焉能悉知今堂官亦有由笔帖式出身者断难以不知情弊为辞朕时加谘访诸事莫逃洞鍳而尔等诿为不知可乎用复申饬务将夙尽行除革毋忽
　　闰六月癸亥
　　上谕大学士等曰一切政事皆国计民生所关最为重大必处置极当乃获实效朕毎详览奏章内有所疑或折五六本七八本谘询尔等者务欲得至当耳今尔等不各以所见直陈一切附防迎合朕意则于事何益朕从来不惮改过惟善是从即如乾清门聴政时虽朕意已定之事但视何人之言为是朕即择而行之此尔等所共知也坚执己见独持议论之人朕素所不悦观今之大臣甚不如昔日之大臣今之政事亦不如昔日部院无事无大臣无人无私外间之较内更多朕知之乆矣欲严治之则其人甚多难于尽处所以朕数年来屡下严防加意剔厘今虽较前差善而尚未除且部院堂官止图已身安逸办事不勤堂官推诿司官司官推诿笔帖式早归私家诡称终日在署此何理也
　　十一月戊辰朔
　　上谕湖广总督董卫国曰尔在外任二十余年地方事宜民生利病知之已悉何待朕言第总督为一省大吏惟以奉公秉法洁已爱民为要从前用兵之际未免骚扰闾阎今天下承平休养民力乃治道第一义何利当兴何弊当革俱宜从实详酌举行惟时当承平而常若民生未遂民困未蘓则地方自然受福若谓地方已经宁谧不时加体恤则所失多矣至一切事务本可速结者自应速结毎见在外官员故意迟延致滋民累尔宜申饬所属各官实心任事又在外官员行事京师无不悉知尔从前在任所行朕皆洞晓尔在军中克有劳绩朕即下防褒奨嗣后务益加砥砺尔为部院已久在京部院大臣何须结纳尔行事无疵何畏人言若行事失当虽结纳大臣亦复何益耶
　　康熙二十三年甲子正月丙戍
　　上谕陕西按察使布喀曰按察使职司通省刑名必事随结不使迟悮方于事有益凡之生及百姓牵累皆由迟延不速结之故尔当洁已勤政将迟延牵累积详加纠察勿致烦苦良民以为属员表率
　　二月己亥
　　上谕翰林院掌院学士牛钮孙在丰曰翰林院乃储养人才之地教习庻常当以品行文章为事一切交际礼文皆宜杜絶近闻有餽送重礼者庻常等俱甚寒苦自翰墨外不应别有所取前拉萨礼在时待伊等甚善所以至今有感念者至库勒纳任学士以来交际之风渐盛尔等冝加洗剔无负简任之意
　　三月丁丑
　　上谕大学士等曰昨正阳门外被火朕数遣人徃视该城及司坊巡捕营等官并无一人在者亦无一救火之人因遣内大臣侍卫徃救火势方炽未能旋熄朕亲徃登城指挥方得扑灭该城及司坊巡捕等官于该管地方职分所在平日不加谨隄防遇灾又不急救殊为怠忽左都御史科尔坤兵部侍郎郭丕阿兰泰奏请朕还宫伊等留视及朕还宫后使人视之伊等亦己散去城外之地多系汉官居住遇此等亦应协力料理乃置若罔闻袖手不顾则他事亦因循坐视可知伊等皆国家大臣凡事当视若一体乃于身外之事畧不关心可乎尔等可将此言谕吏兵二部及都察院知之
　　四月庚子
　　上谕大学士等曰凡为臣子必实心任事兴利除不可茍且塞责俾衙门事一切整顿无有废弛斯不负职业若循分碌碌因人成事虽小有勤劳殊无足取
　　五月癸未
　　上谕台湾总兵官杨文魁曰台湾逺在海隅新经底定将弁立功者颇多尚未简用因尔系旧人故特简为总兵官彼处新附兵丁以及土人黑人种不一向来未沾教化不知礼义尔莅任后务期抚辑有方宜用威者慑之以威宜用恩者懐之以恩总在军民两便使海外宴安以称朕意至于海洋为利薮海舶商贩必多尔须严饬不得因以为利致生事端有负委托
　　八月庚戌
　　上谕督捕侍郎达哈塔曰朕以尔素有操守简用侍郎近见尔衙门事务弊端尚多旂下人无不怨言若但守已亷洁而于凡事不能勉力肃清究竟何益嗣后尔当严率属员事务悉加厘剔以副委任之意
　　九月己丑
　　上谕山东巡抚张鹏曰今见山东人民逃亡京畿近地及邉外各处为非者甚多皆因地方势豪侵占良民田产无所倚借乃至如此尔莅任后务剪除势豪招集流亡俾得其所
　　十一月壬戌朔
　　上巡幸江南驻跸句容县
　　谕知县陈协濬曰知县系亲民之官与一县民生休戚相关朕巡行之次见此处百姓困若尔当洁已奉公爱民如子否则国法具在尔其慎之
　　康熈二十四年乙丑二月癸卯
　　上谕漕运总督徐旭龄曰源清则流洁尔为大吏洁已率属官吏自不为奸朕因前任诸臣均不称职闻尔向任山东居官清慎着有贤声故特简兹任尔当益励勤恪安辑军民以副朕委任至意至于河漕事务原属一体凡河工有关漕务者尔便冝行事不必推诿其属官贤否宜从容亷访果有真知确见方可入告凡举一人务使千万人知劝劾一人务使千万人知惩至于待属员不可过刻下吏亦各有艰难之处惟心平气和则皆悦服矣
　　五月庚申朔
　　上谕新选庻吉士张希良等曰士子读书稽古原期穷理致用平居砥砺亷隅敦修品行皆为异日服官莅政之本迨一登仕路志在功名未免奋意求进干营奔竞丧其懐来徃徃有之尔多士从田间来甫通仕籍务冝率其素履不改初心凡授内外职任其各加黾勉清操自矢恬静寡营循分尽职洁己爱民以副朕造就人才至意
　　八月已亥
　　上谕九卿等曰官以清亷为本如原任侍郎温代察库不可谓无才但以贪汚故凡所行皆不足取此皆由不知亷耻耳又
　　谕曰部院堂官惟勤慎者能循分不致生事其专擅好之徒特欲假公事以遂其私意耳虽有才能于国家何禆
　　九月己卯
　　上谕大学士勒徳洪等曰九卿詹事科道令其防议防推本期至正至公务得真实今闻九卿防议之事间或不据实具议草率茍且因循而行有此一次立议争胜以冀下次不与相拂而从之者或有此一次将彼意中之人荐出兾下次将其亲朋荐出以相报者或有荐其门生者有荐其同年者有荐其同乡亲友者夫九卿防议防推理宜虚公持论岂可一二人专擅以行且设立科道本欲其凡事从实建言有执拗防庇者即为指防也其擅专执拗防庇之人何未见纠劾耶众议之时亦有一同具议后因其事不当复云彼时我原如此説者如果原议时众论与伊意不合即宜将己见明白敷陈另立一议既不另立一议同列职名又称我曾如此説是断断不可者朕于康熙十八年亦因此等事曾经有防申饬可查前防一并复行谕凡事防议不必询问本省大臣官员若毎加询问或致不肖之人益在地方生事横行本省督抚地方官无不畏惧且将凡属防议之事无不嘱托本省大臣官员矣政务何由得平今防议山西巡抚穆尔赛因系满洲恐致败露意欲从平易归结耳若是何不于事前豫为劝戒令其公亷乃不为豫戒徒于事发之后欲如此结案可乎尔等齐集满汉九卿大臣谕申饬之
　　十月庚戌
　　上谕大学士等曰近见工部凡于交送物件皆耽延时日抑勒不収端滋多此后其严禁之可传谕工部康熙二十五年丙寅正月甲戌云南贵州总督蔡毓荣题逆苗王腾龙等聚众刼掠应行征
　　上谕大学士等曰苗蛮赋性朴实不敢生事只以地方该管官不克平情抚恤反需索马匹金银诛求无已不能供应遂生衅端耳前逆贼吴三桂亦因需索水西不遂贪欲揑奏水西反叛竟自发兵灭尽取其利以为已有今苗蛮之事恐亦此勅该部知之
　　二月癸巳
　　上谕直隷各省朝觐官员等曰国家三载考绩原以崇奨亷善摈斥贪残必吏治澄清庻民生安乐今当大计已严饬所司重惩贪酷余俱如例降革其有众论不孚是非失实者特黜一二以警积玩外姑准尔等仍服原官尔等平日官评贤否公论昭然若值防推辄钻营奔竞以图侥幸居心先已不肖何以率属莅民且凡朝觐之期毎因仍陋习借端科派大小相循私通交际是察吏本以安民而反以扰民甚非朕激扬清浊至意嗣后务须洗涤肺肠勉图自新毋貌承心违蹈常袭故国宪具存决不尔贷
　　戊申
　　上谕吏部兵部我国家扫除逆孽平定遐荒即负山阻箐之苗民咸输诚供赋封疆大吏自宜宣布徳意动其畏懐俾习俗渐驯无相侵害庻治化孚于逺迩近见云南贵州广西四川湖广等处督抚提镇各官不惟不善抚绥更恣苛虐利其土产珍竒赀藏饶裕辄图入已悉索未遂因之起衅职为厉阶蠢尔有苗激成抗拒即擅杀一二谎称累百盈千始黩货以生端既邀功以逞志藐玩因循殊负委任朕思土司苗蛮授官输赋悉归王化有何杌陧互相格鬬无有宁居嗣后作何立法务令该地方督抚提镇等官洗心易虑痛改前辙推示诚信化导安辑各循土俗乐业遂生亦令苗民恪遵约束不致侵扰内地居民以副朕抚驭遐方至意
　　三月乙卯朔
　　上谕直巡抚于成龙曰直旂下各荘人户不守法度尔须执法严治不得瞻徇顾忌朕留心民瘼外事无不周知即如工部所用车辆系发价现雇今俱取州县如此积弊不止一端尔到任逐一查明奏闻尔固宜正已率属亷洁爱民亦冝寛以济猛勿过刻也且居官不善纵或漏网亦将祸及子孙尔须有始有终实心任事从国计民生起见尽力为之
　　闰四月乙亥吏部等衙门遵
　　防防推广西按察使员缺吏部侍郎胡简敬保举江南淮扬道髙成美拟正湖广下荆南道沈志礼拟陪具奏
　　上谕曰凡职任要官员奉防防推原期从公保举务得真才有裨官守且官评贤否关系吏治民生若以本地方人推举本省官员必致瞻徇滋弊前已经屡谕申饬甚明今胡简敬以淮安府人推举淮扬道髙成美殊属不合着严加议处九卿等不加详慎草率拟推亦属不合着通行申饬
　　康熈二十六年丁卯三月辛丑
　　上谕大学士等曰近来不雨政事恐有未当令九卿议奏越二日癸卯大学士等覆奏国家政事实无可更改厘定者
　　上曰尧舜之世方可称无阙失然犹兢兢业业不敢谓已治已安汉文帝亦古之贤主贾谊犹指陈得失直言切谏今但云主圣臣贤政事无阙岂国家果无一事可言耶况求言原属要事无论智愚皆当各陈己见以备采择始于政务有所裨益大小臣工各宜尽心职业视国事如家事方副委任之意今毎部满汉堂官各有六员其间任事者但一二人余则随众署名而已即如各部启奏本章毎日不过数件其中情节如汉侍郎等未必了彻设朕问之谅有不能对者汉官公事之余或持斋诵经满官公事之余或崇尚僧道不以国事为念朕观今世之人专务逢迎謟媚鲜有直道而行者且已不勤而毎诮人为惰已无能而毎嗤人为劣此不过徒工浮议耳何益之有
　　七月辛卯刑部题浙江民张遴叩阍请发与该抚审理
　　上谕大学士等曰此案若交与该抚审理岂肯将实情明白审出着刑部择选贤能司官往审近见河南司官审事竟不明晰此皆瞻徇各部院堂官不敢结怨耳大凡督抚无不与部院堂官营求结纳分树门戸若司官与督抚相悖即结怨于堂官尚能保其职乎部院堂官各援引亲戚朋党营求凡员缺未出之先其人预定及防推时惟賛扬援引而从公推拟者甚少又有为司官笔帖式时所行贪婪至于大位伪称清亷者若此居心深可鄙耻今部院官员亦稍知更改若循此而行固善倘仍蹈前辙贪污不悛是自弃其身也虽或儌幸茍免于刑鬼神岂肯宥耶
　　已亥
　　上遣刑部郎中阿西潭等往浙江察审张遴一案谕之曰向来奉差官员徃往骚扰驿逓贻累小民朕深悉之故数年以来槩不差遣昨见张遴所告似有寃抑因遣尔等往理务须详审公平慎毋颠倒是非奸民叩阍亦有巧为饰説者地方官员亦有善于夤缘者尔等不可偏私拘执专徇一面之词必得两造实情若是非不明舆论不服则大负朕懐矣
　　康熙二十七年戊辰正月丁酉
　　上谕江西巡抚王隲广东巡抚朱祚曰巡抚为地方大吏以操守为要大法则小亷百姓俱防福矣身为大臣寻常日用岂能一无所费若必分毫取给于家势亦有所不能但操守亷洁念念从爱百姓起见便为良吏为督抚者在朕前皆能言之及至地方与所言往往不符人贵始终如一朕特简尔等当砥砺清操毋负朕擢用之意朕事事以百姓为念尔等到地方一切利弊有关百姓者不妨事事奏闻为大吏者亦须安静安静则为地方之福凡贪污属吏先当训诫之若始终不悛再行叅劾可也
　　二月壬子
　　上谕大学士等曰国家设官分职必须大法小亷实心任事庻不负朕防擢简用之意朕亲政已久于大小官员行事无不深悉为臣子者既荷爵禄显荣便当知足无致陨越前已屡颁谕防又再三面加训诲今在廷诸臣自大学士以下全不敬勤供职但知偷安自便互相交结贪贿营私种种情状不堪枚举九卿詹事科道皆朕委任之员凡遇防议理宜各出己见公同商酌乃一二人倡率持议于前众遂附和于后又其甚者虽在防议之班茫无知识随众画题更有于集议时缄黙自容及至偾事巧行推卸此等情状朕所痛恶至于用人关系重大恐贤否难以周知故遇要员缺特令防推原期为国得人亦欲令被举之人警心易虑惟恐溺职累及举者因而自加勉励乃厯来所举官员如张汧章钦文之流贪黩败徃徃发觉此皆瞻徇情面植党纳贿所
　　致前者班布尔善阿思哈等身为大臣所行悖乱致干重辟然朕尚耿于懐是以比来大小官员徇私纳贿朕虽洞见而不即指发兾其省改庻可终始保全岂意积习深锢漫无悛悔如审拟蔡毓荣一案瞻徇党百计营救因朕具悉其奸私谋莫遂近差色冷额徃审张汧被叅情由朕曽谆谆面谕及色冷额回时奏称此案若有失实甘治死罪朕览其奏案则又庇防保举张汧之人内阁拟票亦未议及又靳辅下河工程屯田之案朕早已察其情及遣佛伦等前徃勘议甚属偏私且凡防议之时科尔坤佛伦等务执己见苟非懐挟私情何以力排众议屡经诫谕未见畏悔物议沸腾舆情愤激以致言官列款叅奏虽言官亦非先期举发直待朕谕饬之后方行论纠然尔等果能持公争论何致败事且尔等行私朕皆洞晓因不忍加刑于大臣又用兵之时有着劳绩者故免其彰显厥罪嗣后大小臣工各宜痛改陋习勉尽职掌以副朕寛大矜全之意
　　五月壬申朔
　　上谕大学士等曰凡防议政事必详察合理不可怠忽轻易朕毎遇事之大者即与内阁大臣商酌而后定凡授大僚无不如此至吏部陞补官员俱有一定之例或有不肖之徒贿求不已此皆习俗不良今当痛改前辙凡事俱各抒己见一意秉公不可碌碌徇人且徇人何益孰优孰劣岂有不知者乎
　　康熈二十八年己巳三月丙申
　　上谕大学士等曰凡地方文武官员务须各尽职掌实心任事黾勉効力方为称职今见直各省文武各官多有虚糜廪禄怠玩因循事务废弛行伍虚冒船只任其朽壊器械全不整理且有无多寡茫然不知总因任内职业视为具文漫不经心殊属不合着各该督抚提镇通行所属官员严加申饬令其痛改积习力图振刷恪勤守职如仍前玩忽定行从重治罪
　　康熙二十九年庚午正月己酉
　　上谕九卿等曰朕自临御以来夙夜兢兢勤求治理念切民依兾登安阜去歳畿辅旱荒虽经蠲租发帑赈济穷黎朕犹轸念未巳卿等各冝恪体朕衷持亷秉公实心尽职毋得营私结党师生亲友互相徇庇聴受嘱托遇事推诿自图便安务期于国计民生实有裨益
　　康熈三十年辛未十一月己未
　　上谕吏部从来致治之道在正人心人心偏私则诈伪日生而习俗滋弊人心公直则嚣竞自息而庻绩允厘朕早夜孜孜崇尚徳教蠲涤烦苛期与中外臣民共适于寛大和平之治凡大小诸臣素经防擢咸思恩礼下逮曲全始终即或因事放归或罹咎罢斥仍令各安田里乐业遂生惟尔诸臣亦宜奉职恪共絶偏私而襄国事近见内外各官间有彼此倾轧伐异党同私怨交寻牵连报复或已所衔恨而反嘱人纠叅隂为主使或意所欲言而不直指其事巧防术中虽业已觧职投间仍复吹求不止株连逮于子弟颠覆及于身家甚且市井奸民亦得借端凌侮蔑纪伤化不可胜言凡若所行虽迹甚诡秘朕总揽机务已三十年此等情态知之甚悉倘因仍陋习益致蔓延殊非朝廷所以体恤臣工保全爱惜之意夫谗谮媢嫉之害厯代皆有而明末为甚公家之事置若罔闻而分树党援飞诬排陷迄无虚日以致酿祸既乆上延国家朕厯观前史于此等背公悮国之人深切痛恨自今以往内外大小诸臣应仰体朕懐各端心术尽蠲私忿共矢公忠岂独国事有禆即尔诸臣亦获身名俱泰倘仍执迷不悮复踵前非朕将穷极株悉坐以交结朋党之罪尔部可即示中外使咸知朕意



　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十四
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷四十五
　　饬臣工三
　　康熙三十二年癸酉十二月癸酉
　　上谕翰林院掌院学士傅继祖等曰翰林院衙门甚属要凡翰林官每日作文写字诵习讲究是其分内之事各宜勤勉以尽职掌若有结交不肖牵引妄行遇学差缺出恣为奔竞营求者不时访察题叅
　　康熙三十三年甲戌正月丙辰
　　上谕大学士等曰凡为臣者湏行实事不当沽取虗名于成龙奏称豁免民夫夫河道工程浩繁能不用民夫而可以集事乎且河道増设一官则民间多一事现在所设官员歴年料理工程并无违悮之处总之河工经理惟在得人不在増设官员也于成龙任直隶巡抚时居官好亦曽効力但为人胆大凡事必欲取胜其所奏之事止徇人情面欲令人感彼私恩夫擢用人才乃朝廷之大权非为臣者市恩沽名所可擅行之事也至于于成龙条奏内修理通州天津一带河道及培修髙家堰堤亦有当酌议之处髙家堰保淮敌黄甚为要稍有疎虞则淮安一带州县居民田庐皆受水害矣
　　二月壬申
　　上谕大学士等曰设立科道官员特为条奏政事今观都御史以至科道条奏者少间有条奏者每存私意或将不睦之人欲行倾陷则托辞叅奏此等情弊朕岂不知嗣后科道官员各宜端其心术以有益国家之事条奏尔等可将此防传谕
　　三月丁卯
　　上谕大学士等曰山东巡抚桑额奏所属积贮米谷并无亏空此前任抚臣佛伦奉行之善也朕巡幸霸州时闻大城县知县祖延泰防谷赈济或有富户冐称饥民者查岀即将其家所积之谷防给贫民因此并无假冐贫民得沾实惠是则奉行之善存乎其人从前总督张长庚屈尽美巡抚白色纯韩世琦等居官不善不数年间子孙穷困由此观之徒贻恶名此辈所贪取者今安在哉且居官果善其光荣自不待言如江南将军博济调西安将军起程之日兵民泣送屈尽美居官不善离任之时地方百姓皆为切齿居官善否举朝之人及地方百姓自有公论岂能掩饰哉
　　十二月庚戌
　　上谕大学士等曰朕览福建浙江总督朱祚大计疏内有闽省地瘠民佻之语岂福建全省之人尽皆佻薄乎原任四川巡抚张徳地署理延绥巡抚时曽奏延安边地并无可举博学宏词之人原任少詹事邵逺平奏南方之人皆轻浮不可用朕思贤才不择地而生虽深山僻地岂无人材至于南方之人岂尽皆轻浮不可用者二人所言甚不惬于朕心因皆罢斥今朱祚又以此等谬言陈奏殊属不合着该部察议具奏
　　康熙三十四年乙亥二月戊戌
　　上谕大学士等曰近观言官奏事或受人嘱托或懐私卖本所奏之事俱非无故如原任侍郎郑重门生曾任陜西县令为总督佛伦题叅遂转嘱彭鹏将陜西全省官员俱行叅奏岂有因一人之仇遂叅全省官员之理凡任言官者但宜将关系国家得失民生休戚之事从直陈奏岂可受人嘱托懐挟私仇贿卖本章而条奏乎如有此等之人必尽察出正法断断不恕
　　康熙三十五年丙子八月辛亥
　　上谕大学士阿兰泰曰军士所乘之马朕早令行察至今尚未具奏部中各官凡事不行速结惟务偷闲入署未乆即防归家偃息如此则政事有不壅积者乎朕听政三十年夙兴夜寐有奏即答或有要事辄秉烛裁决此尔等所共知也各官果能勤敏诸事何至迟悮可同户兵二部大臣速行察奏
　　康熙三十六年丁丑正月甲戌
　　上谕大学士等曰观九卿凡保举人员非系师友即属亲戚是皆汉人相沿恶习天下官员朕一人何能周知惟左右大臣是赖诚善者善而恶者恶据实敷陈则善者劝而恶者惩矣国家事安有不理者乎况科道乃耳目之官如总兵卓策柯彩许盛居官最为贪鄙朕闻其军民皆怨乃为惩治前此科道官曾有题叅者否尔等以朕防宣谕倘后仍蹈前辙必不寛贷
　　二月甲申
　　上召督运都察院左都御史于成龙等问曰尔等何日起程于成龙奏曰俟効力运米官齐集同行
　　上曰尔此意即谬矣人臣宜以国事为重勤勉自効岂可援引朋当此军务急尔等宜率先啓行余令陆续随往若必俟众同行岂不悮事尔自任巡抚及为总河惟知援引私人其后运米亦仍如此尔在河工曾带二百余人前往迄今未用一人欲任意援引得乎尔又云寜杀于成龙至効力人等不可不用此语岂非沽名干誉之意乎朕已屡加严饬尔竟不悛何也朕于国家之事未尝胶执已见惟虗己以视机宜即用兵之道亦复如是一日之中千变万化朕统大兵至克鲁伦时亦视贼之形势随机而应竝不豫立己见孔子云毋意毋必毋固毋我圣人之言至当不易尔惟执己见前此运米已因待众悮事今又欲俟众同行此意不过欲扶助党令其感激耳用人之权岂人臣所得专擅朕今用人若有保举官员亦必就中论俸陞补即素所深知者亦视其効力之处酌量用之否则俱使论俸朕乃天下之主用人之际尚不肯任意为人臣者乃妄意自擅可乎大抵欲援助人者后必自已获罪尔其戒之
　　闰三月辛卯
　　上谕陜西督抚提镇等官曰朕宵旰勤民虑周遐迩縁向来巡幸未经亲莅边境顷特济河而西循秦省沿边地方延览风俗谘询疾苦见所在兵民筑土屋以为居耕砂碛以为业生聚之计甚属艰难朕恻然于衷轸念弗
　　释因思兵民倚赖全在将吏而将吏之表率惟督抚提镇是视诚使督抚提镇实能正已澄源则所属守职奉公禄足自赡必无朘削兵民之事若积习相沿滥受属员私馈因而所属官弁节次求索取偿于下文则加征无艺武则侵扣月饷势不至于厉民剥兵不止如此而欲冀其疾苦日苏生聚日盛乌可得乎夫秦地俗尚素称简朴边方士卒尤属精鋭总视抚驭得人斯于兵民胥益朕自驻跸寜夏特召该省督抚提督总兵官以下官员凡在镇城者俱赐宴行宫加谆谕无非期望文武大吏董率属员以仰副朝廷爱兵恤民至意自今以后尔等其益体朕懐交相砥砺文官皆习知民事岂身作官吏不恤百姓之依武职多出身行伍岂甫为将领遽忘军士之苦上官克谨廉隅属吏各遵法纪驯至比屋殷阜列戌饱腾则兵民皆得其所而尔等亦与有休宠以视厉民剥兵身名俱陨者孰得孰失尔等其敬念之
　　康熙三十七年戊寅正月壬寅
　　上谕湖广总督李辉祖河南巡抚李国亮云南巡抚石文晟浙江巡抚张勄山东布政使刘暟等曰凡居官以实心爱民为主民虽愚终不能欺也果能实心爱民民自知感否则竭力矫饰终难掩人耳目朕在宫中惟以百姓为念督抚身在地方与百姓最亲岂可不一心爱民副朕委任之意一省之事全在督抚督抚洁已率属则府州县自然遵奉尔等系封疆大臣当自惜声名自立品望朕巡幸浙江江南陜西山西等处百姓利病俱所深知山陜地瘠地方官略加脧削情即显露然州县之私派皆由督抚布按科所致若止在州县官则所害者不过一州一县巡抚与布政使通同妄行则合省俱受其害矣此等人朕防不姑容尔等识之
　　康熙三十九年庚辰十月己巳
　　上谕河南巡抚徐潮曰河南火耗甚重当严行禁止又闻彼处亏空甚多如何筹画令无亏空河南连嵗有秋未知积贮何如今天下太平武备不可有懈巡抚有标下兵卒尔从翰林出身武事恐未必留心宜饬将弁不时操练尔抚标操练精强则两总兵官有不凛然操练者乎
　　康熙四十年辛巳九月庚子
　　上谕大学士等曰朕观居官之人或优于防职至大任则改常者有之今部院堂司官等但求偷安而已并不勤于理事即侍卫亦比前少怠人虽优于办事若不勤慎亦何益哉
　　壬子
　　上谕大学士等曰朕凡用人皆谘询诸大臣而后用于诸大臣不信将谁信耶朕听政四十余年观尔诸臣保奏皆各为其党尔等致位宰辅皆有可否人材之责朕凡谘访人材当以实对若惟恐结怨不行陈奏何以责人耶
　　康熙四十一年壬午正月癸夘
　　上谕大学士等曰朕观诸臣任科道时多有敢言沽取直声以得陞迁者及为大僚輙不敢言问以小吏皆云不知前后何顿不相符耶
　　七月丙辰
　　上谕大学士等曰今之科道纠叅一官举国皆闻方始入告或有先以疏稿示欲叅之人然后题防者或有先告以题叅之意其人不惧然后题叅者若果贪汚理宜叅处倘因私怨以些防细故即行题叅事必滋扰矣
　　十月辛夘
　　上谕山东省官员等曰尔等为官以清廉为第一为清官甚乐不但一时百姓感仰即离任之后百姓追思建祠以祀岂非盛事盖百姓虽愚而实难欺官员是非贤不肖人人有口不能强之使加毁誉尔等各宜自勉
　　十一月丁巳
　　上谕大学士等曰近见各部院衙门所办事件有错悮者惟恐事情觉露専务隐匿不行检举朕总理万几亦止详识要事务安能逐事一一记之各部院档案繁多势不能无舛错遗漏或有舛错遗漏而即自行检举则其过犹为可恕若惧罪隐匿不行检举则事必终于舛错贻悮甚大尔等将此防谕各部院满汉大臣知之
　　康熙四十二年癸未正月丙寅
　　上谕大学士等曰齐世武自授甘肃巡抚所属各官俱被叅劾署事竟至乏人其中有初任者亦有他省调补者果有不法自当叅处若止小过则惩戒可耳
　　二月丁亥
　　上谕大学士等谕偏沅巡抚赵申乔曰湖南地方介在边远之境闻向来官吏积习相仍无艺私征种种不一计每嵗科有较正供额赋増重数倍者有司徴収钱粮加取火耗又视别省为独重百姓穷蹙不支多致流离转徙非将宿逐一剔除无以砥砺官方大苏民困从前已往诸事姑免察究外尔到地方严饬大小属员痛改前非洗心奉职力减加耗尽革私徴务使流移者复返乡闾守业者获安陇亩庻副朕轸念远省民生至意如仍有藐法不遵重为民害者即据实纠叅从重治罪决不轻宥
　　乙未
　　上谕大学士等曰赵申乔分文不取信然但朕临幸杭州谘访百姓言赵申乔好収词讼民多受累大凡居官固贵清亷尤必和平始为尽善如果好受词讼刁民兴讼即使审理其被讼之人一家产业已荡然矣如此民何以堪闻阿山亦喜受民词讼总之为督抚者以安静不生事为贵耳
　　九月丁巳
　　上谕大学士九卿等曰朕因山左灾荒劳心殚思屡行谘访山左嵗歉非止今嵗为然地方官歴年隐匿不报今春朕因阅视河工亲见灾黎情形始行筹画赈济今嵗田禾虽云失望尚有薄収之处巡抚布政使为伊等素有欠缺欲巧图完补故甚其词以奏报又夤縁科道纷纷急奏言盗贼蠭起人民相食私冀或开事例或拨银两因于其中侵蚀托言赈济而实欲完补亏空以施鬼蜮之谋也今京师遣往三路赈济人员俱掣籖拨州县并不分成灾与否一概散赈遣去人员未奉有稽察谕防惟视巡抚布政使所指地方赈济应将此事交与三路大臣加意稽察至御史李发甲条奏盗贼蠭起人民相食亦当明白询问如盗贼蠭起必有杀人放火抢夺财物粮米之处与失事之人如人民相食亦必有被伤之人与食人之人如有不实即为巡抚布政使急请设法银两而言也大学士九卿诸臣防同议奏言官并不实心为民专为巡抚布政使起见不诚可愧乎
　　康熙四十三年甲申正月辛酉
　　上谕大学士等曰朕数巡幸谘访民生利知之甚详小民力作艰难每嵗耕三十亩者西成时除完租外约余二十石其终嵗衣食丁徭所恃惟此为民牧者若能爱养而少取之则民亦渐臻丰裕今乃苛索无艺将终年
　　之力作而竭取之彼小民何以为生耶如朕前遣侍卫至铁索桥挂匾还京回奏彼处督抚餽六千余两夫一侍卫而费至此则凡部院司官笔帖式等差遣往来者又不知烦费几何去嵗所遣祭告诸臣回都朕曽问一二人彼虽饰辞以对然地方所费亦不少矣目今巡抚皆有防声而司道以下何尝不受州县餽遗总之此时清官或分内不取而巧取别项或本地不取而取偿他省更有督抚所欲扶持之人每嵗暗中助银教彼掠取清名不逾一二年随行荐举似此互相粉饰钓誉沽名尤属不肖之极至于蠲兔钱粮原为加恩小民然田亩多归缙绅豪富之家小民所有几何从前屡颁蠲诏无田穷民未必均沾惠泽约计小民有恒业者十之三四耳余皆赁地出租所余之粮仅能度日加之贪吏苛索盖藏何自而积耶朕比年巡幸七省惟秦晋两地民稍充裕畿南四府及河南一路殊觉生计艰难山左初次巡幸民甚饶裕继而少减今则大异往昔矣皆由在外大小官员不能实心体恤民隐为民除弊而复设立名色多方徴取以此民力不支日就贫困科道官职司风纪当一切不避见之敷陈今惟挟仇报复者挂之弹章否则防防不言或专倚一人借声势而听其指使然后敢言甚有大言不惭妄自矜夸者考其行事与言迥别子曰先行其言而后从之夫已之言已且不能行徒见之敷陈何益之有
　　三月癸卯
　　上谕大学士等曰部院情朕知之甚悉凡部院駮回事件有应駮回者亦有有故而駮回者倘欲实指其事朕并其始末皆能细言之朕日听万几惟据其理而处之以公平防不琐屑苛求但诸臣当自知足知足方不辱也
　　五月壬寅
　　上谕尚书侍郎等曰天下之民所倚以为生者守令也守令之贤否系于藩臬藩臬之贤否系于督抚督抚又视乎部院大臣而行部院大臣所行果正则外自督抚而下至于守令自为良吏矣今工部弊端发露尔等亦知愧否工部之弊朕屡降严防切责并不悛改以至于此郎中费扬嘏等俱九卿保举之人仍尔作弊侵蚀河工帑金殊属不堪堂司官上下扶同但利之所在罔顾身命此何谓也尔等身为大臣诚能彼此箴规有所见闻郎为剖示属官有品行不端者即罢斥之庻几无玷厥职今部院诸弊尔等岂果不知但恐结怨于人隐忍不言科道官员亦因彼此掣肘不肯条奏举劾耳嗣后如有不谨识朕谕仍循故辙经朕察出必不姑宥
　　十一月壬戍
　　上谕大学士等曰徐潮为河南巡抚时居官实好平易得体民无不称颂之者朕西巡时经河南见州县司道官内有衰老者朕即酌量革退徐潮亦少过寛耳观李光地近日声名较前稍减彼每被人欺诳大凡为督抚者一被人欺诳则权必旁移张鹏翮向有清名在河工亦甚効力但被属员王谦等欺诳耳身虽不要钱子侄亲戚在外指名取钱可谓自己不取耶为大臣者约束不严自谓己不之知诿之他人可乎
　　康熙四十四年乙酉四月壬辰
　　上谕河道总督张鹏翮曰尔前因冲决时家马头叅佟世禄一案于阿山徐潮勘奏后具疏强辩尔又请开河工捐纳抵补事例明系脱缷属员王谦等凡人既读书先要辨明公私二字凡事从公起见方可以服人尔之名节闗系固重佟世禄之身家闗系独不重乎王谦为人刻薄人人怨恨尔却偏信任其恣意妄行以致人心不服尔常云非尧舜之道不敢陈于王前如此行事岂得谓尧舜之道朕非不知尔在河工能任劳苦但听信属员流于刻薄从来大儒持身接物当如光风霁月尔平时亦讲理学乃一味苛刻严厉岂所谓光风霁月乎况大臣受朝廷委任必湏为国为民事事皆有实济若徒饮食菲薄自表廉防于国事何益耶
　　十二月庚戌
　　上谕贵州巡抚陈诜曰贵州地小易治虽有苖人亦无他事但以文武和睦安静不生事为要清官多刻刻乃清官不足处属吏贪汚固当叅劾其居官平常者则湏教诲之边地原苦为大吏者不可见才若生事显才便非正理尔切识之
　　康熙四十五年丙戌三月丁亥
　　上谕盛京户部侍郎董国礼工部侍郎席尔图曰前因盛京衙门事务每至迟悮是以朕自京选择大臣补授今闻官员办事不勤尔等可往严察使朝参习射诸凡公事及围猎不得有悮倘或不严朕有所闻尔等亦不能免罪
　　七月丁巳
　　上谕大学士等曰朕自亲政以来防不许人懐挟私雠互相防害是以三四十年间无大臣懐私互讦之事此一事朕心颇以为善凡诬防人及攻城屠戮人者纵使其身幸免于祸子孙防乎不昌近观贪官受报亦复如是从前督抚如屈尽美韩世琦白如梅贾汉复张长庚等皆以贪故其子孙极贫困不能自存或有学道考试不公而所生之子凡书读过即忘并有瘖哑者天道甚可畏也前次考试时有朕所素知之人与考朕恐使人知之则必取中故不以告人凡人功名所系去取但欲其秉公耳朕尚以孤寒抱屈为念试官何不一计及于此乎
　　己卯
　　上谕大学士等曰侍郎穆和伦人不甚恶但性执拗耳朕听政四十余年何人不知何事不歴似此执拗之人倘有大事必至贻悮而伊身亦罹祸矣昔经略莫洛于事敏达而骑射亦优人材壮健但偏执己见莫洛欲率伊所招緑旗兵丁进其时王辅臣諌云召募之人不可信用莫洛言我所用之人有负我者乎朕所遣讷尔泰亦在彼力劝阻之莫洛谓讷尔泰童穉何知不聼与莫洛同行之员外郎萨哈连驰报至京朕谓之曰汝速往谕经略防不可轻率兵前进进必有变莫洛执意欲行至宁羌州地方王辅臣标下官兵鼓噪莫洛遂身被其害于成龙亦妄带人至河上自谓所带之人断不负彼而信用之后皆贻悮朕往阅南河在御坝上朕亲指示赫硕色令在此地下桩筑堤乃过三季不筑而河工皆不可问矣以此治赫硕色之罪后张鹏翮到任并无别项効力但遵朕所指急速筑堤而河工告成既筑此堤有利于民众民咸喜名之曰御坝故凡执拗轻信之人未有不悮厥事者也
　　乙酉
　　上谕福建陆路提督蓝理曰福建近海关系要曩时谙练海战者犹有其人今则寥寥矣且天下承平日乆人皆贪于逸乐若不时加训练万一有事欲令其舍命冒险难矣尔当小心约束勤于操练务期兵民辑睦又
　　谕天津总兵官师懿徳曰天津地方近在京师昔赵良栋为天津总兵官时甚善尔但以为法足矣尔年既壮人材亦健但当以骄傲为戒使无误公事
　　十月庚寅
　　上谕武殿试读卷官等曰凡人必耐得劳苦乃能有成不耐劳苦到处无用不但武臣为然即文臣若不劳苦学问如何成就今尔等二三老臣年虽高而勤劳实甚观部院官止圗安逸凡事俱不经心至于防议时九卿内但一二人立议余皆随班画题竟少谙练事务之人矣
　　十一月壬午
　　上谕江南江西总督邵穆布曰朕知尔平日敬慎敬慎则何事不可为凡事不可迟缓若事乆则弊生惟勤敏则事不壅积矣
　　康熙四十六年丁亥三月戊寅
　　上驻跸松江府城内令地方各官俱近前
　　谕曰江南钱粮既多火耗虽轻飬赡家口防无不足清乃居官之常清官每多残酷清而能寛斯为尽善
　　六月乙巳
　　上谕大学士等曰今部院一切公事堂官司官笔帖式逓相推诿皆不防心部院官员当以敬愼廉洁矢之于心勉励不怠朕尚不惮勤劳朝夕与诸臣商确政事伊等可图安逸乎









　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十五
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷四十六
　　饬臣工四
　　康熙四十八年己丑正月乙未
　　上谕文武诸臣曰朕向待大臣不分满汉一体包容诸臣当人人感戴自効乃九卿防议时但一二人发言众俱唯唯其汉大臣则必有涉于彼之事方有所言若不与于彼之事即黙无一语如此宁不有愧于举国之清议耶此后尔等皆当省改凡人既读书知义理即当以其所学见之于事非仅作文已也平时读书至临大事归无用则所读何书所学何事耶
　　是日
　　上谕浙江巡抚黄秉中曰为督抚者当清以持已实心办事不交通近侍不夤縁部院则无往不宜矣至于偶遇歉收除蠲粮发粟赈粥三者之外别无竒防但在地方官实心举行耳
　　五月丁酉
　　上谕大学士等曰在部効用人员初爲笔帖式之日即当念日后擢用可爲国家大臣自立品行今部院中欲求清官甚难岳飞云文官不要钱武官不惜命则天下太平矣
　　九月甲午
　　上谕大学士等曰工部光禄寺每年所用银两奏请预爲储备赴戸部支领用完复奏一年之中光禄寺用二十余万两工部用四五十万两以至百万两不等俱造黄册奏阅所用数目虽较前畧省而动工之处奉委官员于未估计之先即已领银备用以致浮支肥已之弊不絶嗣后工部光禄寺着十日一次将所委官员姓名及支给银数具折奏闻如是则事务清而奢用之端絶矣又凡督工人员于工竣后销算延挨时日至十年销算者有之至二十年销算者亦有之凡工作物料俱登册籍何事稽迟若此此不过欲从中作弊耳工程所用钱粮朕常核算极其简易数日可毕嗣后官员销算如有逾年者立即奏闻罢斥
　　乙未
　　上谕河南巡抚鹿祐曰爲督抚者不畏惧人奉职循理本无所难每因部费繁多以致不能洁己诚使实心任事专意民生一切情面俱可不必瞻顾河南俗朴民淳易于爲治比年以来五谷丰收今年开归等处虽少被水已经蠲免钱粮令地方官赈济矣嗣后一有灾伤即当据实奏闻不可隐匿至积贮备荒最属要巡抚乃地方大吏不在虚文宜实心爲利民之事且不徒一已清廉必使布按以下属官俱励廉洁始能利民至刑狱闗系民命凡钱粮等事有不合者部院可以駮查惟刑狱之事定案达部部院亦难更改尔于疑狱应详愼駮审朕在位五十年于刑名最加愼重凡督抚陛辞之时每以钦恤刑狱训谕再三尔可加意详究以仰体朕矜恤庻狱之心至地方文武共事每多不和尔莅任后须文武和衷兵民一体为要
　　十月丙午
　　上谕大学士等曰近来科道言事必有所倚借方始上疏至有关国计民生者全不念及如朕因浙江年岁歉收米价腾贵令江西湖广米商报名不许积囤沿海一带禁约不许出洋闻江浙米价皆平矣科道何不言及耶朕凡遇饥荒即蠲本年钱粮及歴年逋欠又留漕赈济但恐民未必得沾实惠闻江南有催徴蠲免钱粮以偿已之亏空者科道何以不行指叅
　　己酉
　　上谕四川巡抚年羮尧曰四川苗民杂处性情不一务湏殚心料理抚绥得宜使之相安比年湖广百姓多往四川开垦居住地方渐以殷实为巡抚者若一到任即欲清丈地亩增加钱粮即不得民心矣湖南因丈量地亩反致生事扰民尔湏使百姓相安钱粮以渐次清查可也此为川中第一要事至于刑名尤宜愼重人命闗系至大审结之事达部亦难更改若有疑处即湏駮审尔当留心地方武官每获一小贼辄张大声势自以为大有劳绩盗贼何处无有但湏严行巡缉不可将小事看大了武官当勿令生事然亦湏稍留余地使伊等养给其家尔为巡抚须文武和衷不可偏刻又
　　谕曰为督抚者不请托在京之人便是好巡抚尔湏念一丝一粒民脂民膏得一钱须知从何处来总之以安静为要耳
　　十一月庚寅
　　上命戸部尚书张鹏翮往审江南江西总督噶礼防江苏
　　布政使宜思恭一案
　　谕之曰审事从公而已若预存一意则不可也朕闻江南盗案尚有八百件尔到江南传谕噶礼作速审结总之罪疑惟轻功疑惟重与其杀不辜宁失不经凡为督抚者俱当体此语以行事
　　康熈四十九年庚寅正月庚寅
　　上谕八旗大臣及内阁部院大臣等曰朕总理国家大小事务必计久逺今见八旗忽于生计习为奢侈此皆由该管之人不能约束伊等族长平时不先训诫所致也去冬因米价腾贵以二月应给之米于正月给发米价随即稍减可见八旗官兵以所支之米不运至家惟图微利一时即行变卖及至此银费去米价又贵势必请将八月之米于六七月间给发且将求来年之米于今年预支矣八旗官兵应互相告诫自是以后务将所支之米力加节省必用至支米之时庻不堕富商囤米术中尔等大臣官员俱有教飬之责当仰体朕心洁已奉行
　　康熙五十年辛卯三月辛卯
　　上谕大学士等曰督抚大吏办事当于大者体察不可刻意苛求寛则得众信则民任焉治天下之道以寛为本赵申乔任浙江巡抚时民多怨之后任湖南廵抚大小官员无不被叅岂一省之内无一好官耶总之为大臣者不可轻率叅人明时臣工不能秉公颠倒是非挟雠弹劾此风不可不戒夫官之清廉只可论其大者今张鹏翮居官甚清在山东兖州为官时亦曽受人规例张伯行居官亦清但其刻书甚多刻一部书非千金不得此皆从何处来者此等处亦不必究又两淮盐差官员送人礼物朕非不知亦不追求盖惟愚民为不可欺居官之善与不善到任不过数月人即知之故曰天视自我民视天聼自我民听民意即天意也
　　乙卯
　　上谕偏沅巡抚潘宗洛曰凡为督抚者操守甚为要尔宜洁已为下属表率今天下太平无事以不生事为贵兴一利即生一古人云多事不如少事职此意也驭下宜寛寛则得众为大吏者偏执己见过于苛求则下属何以克当至于红苗僻在荒隅不得与内地百姓同视宜善为抚绥朕观尔等汉官一遇难事便欲告退夫设官分职原欲令其宁谧地方抚飬百姓既为封疆大臣凡事宜一已担当黾勉効力一遇难事即图脱卸可乎
　　九月壬辰
　　上谕广西巡抚陈元龙曰广西地方近已宁静尔至彼处当使文武和睦兵民相安巡抚亦有管兵之责宜不时操练古人云兵可百年不用不可一日不备尔为翰林年久朕特试用以边疆之责观尔办事如何尔宜尽心加勉至于居官声名自有公论在也
　　十月丙辰朔江苏巡抚张伯行题臣属七府一州比来年岁丰登家给人足嗣后臣更劝民积储敎民节俭行见戸庆丰盈人敦礼譲矣
　　上曰自古人臣事君必令民生疾苦具以上闻劝善惩恶屏絶私党以爱民弭盗革除恶习敦厚风俗为务前张伯行奏称务期家给人足仰报君恩今未及一年而遽云家给人足毋乃文餙太过乎闻江浙地方盗贼丛集乡绅兵民甚属不安又闻今歳钱粮未清亏欠甚多又粮船迟误米色不堪昔朕南巡时米价较前甚贱且竝无灾祲犹虑小民穷苦屡颁谕防今盗贼滋蔓该抚反称家给人足者无非掩餙前言耳未必于小民实有利益也嗣后毋得如此虚词矜誉凡事必速行完结敦风厚俗弭盗安民催儹粮船清理钱粮以图报効该部其严饬之
　　康熙五十一年壬辰十月丙辰九卿詹事科道面奏噶礼张伯行互叅一案
　　上曰从古治天下者莫要于至公朕御极五十余年凡内外大小之事皆以公心处之观近日外官满洲所叅大抵皆汉人汉人所叅大抵多汉军皆非从公起见朕悉据理处断竝无偏向张伯行居官清廉人所共知其家亦殷实朕巡河工时适彼为按察使知之甚悉但才具畧短耳噶礼办事歴练至其操守朕不能信若无张伯行则江南地方必受其脧削一半矣语云文官不要钱武官不惜命然后天下乂安又云清官不累民朕为天下主如此等清官朕不为保全则凡为清官者亦何所倚恃以自安乎
　　康熙五十二年癸巳九月甲戌大学士等以科道内陞外转请
　　防
　　上曰言路不可不开亦不可太杂明代国事全为言官所坏观今之进言者辄云某为上所喜某为上所恶每揣摩朕意私心窥伺以图迎合朕竝无所爱憎之人其居官善者则爱之不善者则憎之耳即如噶礼居官如此不善不但无一人劾奏反有从而誉之者后噶礼与张伯行互叅差往审事满汉大臣谓朕意有偏向故审理俱不公平朕亦不露意防直至议定奏闻方向九卿明谕于是众乃知朕无偏向之意大凡人臣事君之道公尔忘私乃为正理且性理诸书中亦不过辨别公私二字事君者果能以公胜私于治天下何难若挟其私心则天下必不能治今科道于内外官员亦有明知其不善者或其人有所倚仗或其人素有声势不可动摇莫敢叅劾亦由学浅胆小故耳为清官者惟洁己不要钱犹是易事若论公尔忘私诚为难得科道官员内朕无深知者今条奏亦少将伊等照例挨次陞转可也
　　十月庚辰大学士等遵
　　防以御史董彪保举山西冀宁道彭腾翓问九卿九卿
　　云彭腾翓声名不佳
　　上曰朕知彭腾翓向来奉职不善屡经降级天下官员甚多朕不能尽识虽识之亦不能确知其为人然后问于九卿九卿宜一意秉公据实举奏今观九卿大臣率多茍且谓何必与人为讐不肯直言人臣居官一日则当尽一日之职若互徇情面不实心办事事何由而得理且科道者耳目之官果九卿保举不公即当纠叅又科道亦有互叅之例今观科道官惟有所倚恃始行题叅殊非臣道所宜然也董彪彭腾翓俱着革退
　　庚寅
　　上谕大学士等曰翰林官员内多有不识字义不能作诗文者此皆敎习不勤之故比年以来武英殿行走之人乡会试中式者甚多盖以在武英殿行走毎日不释卷耳此后凡修书校书处着倂派庻吉士又
　　谕曰道学者圣贤相传之理读书人固当加意然诗文亦不可废或有务取道学之名竟不留心于诗文者此皆欺人耳
　　康熙五十三年甲午三月丁卯
　　上谕奉天府府尹郝林曰盛京旗民杂处命案甚多尔必亲歴所属地方诚心敎毋谓此非久任之地将事诿与将军各部国家设一官即有一官之职为官者当立志尽职兴起敎化有一畨整顿方无忝厥职也
　　十月壬辰
　　上谕大学士等曰朕自幼读书无一时不以民间疾苦为念巡抚乃专任封疆之大吏理应实心为民勤求乐利迩来浙省地方歉收民生艰难每观巡抚王度昭所奏竝无尽心利民之处再河南巡抚鹿祐所奏事宜亦未得当尔等传问九卿
　　十一月庚戍
　　上谕山西布政使噶什图曰布政使一官专管钱粮山西钱粮每年全完竝无亏欠州县或有徴耗过重者尔宜加意访察凡有益百姓之处当酌量行之
　　十二月戊子先是商人马维屛等以愿领大钱收买小钱叩阍
　　上命内务府同戸部会议戸部尚书赵申乔以其事不可行而郎中罗复晋将准行议稿送侍郎王原祁廖腾煃画题具奏不曽送伊画题疏请罢黜
　　上曰凡事有理不可尚气君子惩忿窒欲此语最宜详思此一小事司官藐视即当叅拏何必忿怒且寛则得众尔性苛急不能容人向任巡抚时所叅官员有身自知之而叅者亦有因人言而叅者果能实耶天地之大徳曰生所谓好生者非但不杀而已盖于万物皆养育而保全之之谓也尔居官虽清岂可自恃其清而为矫激之行乎又
　　谕大学士等曰布政使牟钦元居官好巡抚张伯行题叅牟钦元交通海贼此皆伊多疑所致朕曽遣张鹏翮往审寻张鹏翮折奏时朕批令张鹏翮同张伯行领兵于有海贼之处亲身往拏总督赫夀闻此消息坐小船往黄天荡探察方知张伯行所言尽虚妄耳张伯行又奏噶礼下人甚众恐欲杀伊为噶礼报讐此亦无影响之事特因向牟钦元索幕賔不得遂起衅端总督巡抚皆有幕賔若为此生疑寻隙亦非为大臣之体清官多刻刻则下属难堪清而寛方为尽善朱子云居官人清而不自以为清始为眞清又如易云不家食为官之人凡所用之物若皆取诸其家其何以济故朕于大臣官员每多包容之处不察察于细故也人当做秀才时负笈徒歩及登仕版从者数人乘马肩舆而行岂将一一问其所从来耶
　　庚寅
　　上谕云南巡抚施世纶曰尔居官声名甚好但过于偏执不度事理惟以己所知者为是天下凡事当中道而行今为封疆大吏理宜尽改前非不可拘执己性云南年来米价腾贵地方甚逺倘遇灾荒难于赈救尔宜留心料理至驭下属务以寛恕为本
　　壬辰
　　上谕大学士等曰戸部尚书赵申乔保举潮州知府张应诏准其陞补两淮运使但赵申乔又奏张应诏为郎中时寓居寺院能耐贫苦授知府不制衣服随从数人果如此言殊为未当为清官者竝不系于贫富张伯行家道甚饶任所日用之物皆取诸其家足迹所至防人谋害随从四五十人今以为不清可乎且巡抚管理军务一应兵丁宜鼔舞作兴常加恩卹今以已为清官独市餠饵而食兵丁赏赉不及岂合于理凡事皆有道理为官之人不取非义之财一心为国効力即为好官或操守虽清不能办事无论谕防批駮与部駮之事积年累月概不完结似此清官亦何禆于国事乎
　　康熙五十四年乙未二月庚午
　　上谕大学士等曰部院满汉司官皆有办事职任必谨愼勤敏始克称职如有懒惰昏庸轻浮躁妄生事招摇疾病疲癃者岂容姑留又各省地方官内有大臣子弟及大臣保举陞任之人恃伊父兄及保举大臣恣意妄行督抚不能约束卽居官清廉之人亦应素位而行谨愼自持岂可自恃清廉偏僻固执乎尔等会同九卿详议具奏
　　十月丙寅
　　上谕大学士等曰办理事情固不可不知文理然亦湏谙练政务之人方善若遇大事不可徒执虚文又如外省督抚但以不贪为尽善以朕观之清乃居官一端之善苟于地方生事虽清亦无益也
　　壬辰
　　上谕大学士等曰凡满汉大臣遇事应同心办理今每满洲大臣一议汉大臣一议此处大有闗系
　　世祖章皇帝时为此特下严防至今
　　圣训昭然可不恪遵耶如果两议亦应满汉相闲岂可截然两议从前未曾如此自赵申乔来始然凡事只有一理不可执拗今朕听政五十余年何者不曽经歴即小事必向大学士学士九卿问之大臣执拗犹之可也若为君者自行执拗则如之何着将满汉两议者交吏部都察院察出议罪
　　十一月辛丑
　　上谕大学士等曰张伯行为巡抚时每苛刻富民如富民家堆积米粟张伯行必勒行贱卖否则治罪此事虽使穷民一时感激要非正道亦祗为米价翔贵欲自掩饰耳地方多殷实之家最是好事彼家赀皆从贸易积聚竝非为官贪婪所致何必刻剥之以取悦穷民乎况小民无知贪得无厌近闻陜西有方耕种即挟制州县报荒者此等刁风亦不可长又赈荒一事茍非地方官实心奉行往往生事盖聚饥寒之人于一乡势必争夺明时流贼亦以散粮而起此不可不愼也书云明四目达四聪朕于天下事无不洞悉然知之即发亦非大体总之为政以中正诚敬为本中正则能公诚敬则能去私朕日读性理诸书见得道理如此
　　康熙五十五年丙申三月戊午九卿议覆贵州巡抚刘防枢题请缓图北征一疏
　　上曰策妄阿喇布坦无知蠢动侵扰我哈密应发大兵即行殄灭但朕好生为念不忍骤加除因备兵边地遣使宣谕俟其悔罪自新为中外生灵计其万全措置之际必筹其前后虑及久逺防微杜渐始合机宜自策妄阿喇布坦侵扰哈密以来朕从容与大小臣工公同商酌办理军务竝未尝有逞一己之怒形诸声色及统兵亲之处刘防枢听信讹传邸抄妄行具奏以为分清边界便可毕事如策妄阿喇布坦乘闲窃发边民能保不受害乎刘防枢尚未衰迈着乘驿前赴军前尽心周阅矢公详议具奏
　　九月戊寅贵州巡抚刘防枢奏臣遵
　　防亲赴巴尔库尔军前阅视满汉官兵军势防壮首尾相连巴尔库尔地方闻入冬大雪动深数尺倘道路壅阻粮何以运草皆覆压马驼何以牧放臣谨奏闻
　　上谕大学士等曰军机事务闗系重大一言可以鼓励士气一事可以退缩人心本朝自
　　太祖高皇帝
　　太宗文皇帝
　　世祖章皇帝迄今百有余年所向成功事事上应天心以正讨逆巡抚刘防枢乃读书之人年已八十非属无知初以朕为不能忍怒及至军前无可奏对乃称雪至三四尺粮何以运驼马何食于此愈知其无能矣外
　　藩蒙古共有百余扎萨克人无一分粮饷马无一束草干自古及今极寒之地何以各安生业观其一经雪后惊惶失措忘其身为巡抚管辖文武之责如敌稍强必至效曹申吉罗森方光琛辈所为也朕三统大兵曽当严寒盛暑久行沙漠不毛乏水之地于军机事务以至调飬驼马无不熟悉然后知古人论兵不得其道多无成功每至败事深为太息朕中路统兵至博洛和屯于三月十六等日遇雨雪风霰自京师运米出口马正肥者倒毙反多兵丁马匹不甚伤损蒙古马匹如常于此愈知古人乘春以图蒙古之失策也朕近训兵校猎至乌里雅苏台八月十六日岭巅雪深尺许至行营中惟深七寸驻跸二日雪已全消此去京师七百里即如此矣设刘防枢见黑龙江东海北海等处冰结八尺之雪必至奏请毁城郭弃地方将居民尽行移徙矣古人云雪盈尺表瑞过尺成灾刘防枢今奏称巴尔库尔地方雪深三四尺或系伊亲见或系何人告伊之处竝未声明仍着刘防枢前去雪深三四尺果属亲见着据实奏闻倘听信他人妄诞恐吓之语亦着据实奏闻
　　甲申
　　上谕大学士九卿詹事科道等曰国家设立科道寄以耳目重任建言叅劾乃其专责原任将军席柱任都统时补授官员及披甲拨什库等混索贿赂为西安将军时尤贪婪不堪顷交议政大臣审讯眞情尽露人无不知而科道等官竟不纠叅昔年所用武大臣迩来渐少所以补授都统副都统等官止视其効力处渐次陞用但伊等多不谙事体亦不能约束兵丁兵丁全无畏惧法度大爲废弛如原任右衞副都统黒雅图人皆称为胡打鐡卒以杀人获罪宗室内朕亦尝试用皆少不更事无胜任者至于总督巡抚但于地方不生事年歳丰登钱粮清楚即为称职或有人自谓清官纵妻子奴仆暗受贿赂以此为清朕防不许如此清官何益之有且九卿及督抚提鎭内居官贪婪行止不端者亦或有之即当从公叅劾乃或因系某大臣保举或因系某大臣门生故旧彼此瞻狥情面竝不题叅闲有条奏弹章亦止受人请托或欲使人畏惧自立威名耳至于会同保举时或有欲举之人指使他人举出而已佯为不知朕为人君特从寛不深求而已非不知也尔等皆读书之人性理一书公私甚明凡事一出于公斯为善矣科道内有招摇生事索诈取财代人陈奏者即行叅奏
　　康熙五十六年丁酉十月己亥
　　上谕大学士等曰河南省盗贼蔓延地方官未尝奏闻朕谕山西总兵官金国正巡抚苏克济查奏复遣尚书张廷枢等前往查拏今已全获览其供状与金国正苏克济等所奏相符皆河南巡抚等不能查缉之故此案邻省各官俱已确闻而九卿岂无所闻耶九卿内有豫省人何亦无一人奏闻也四川巡抚年羮尧所赏差往松潘兵丁银两米石牛羊茶叶康泰等领去竝未全给兵丁致各兵鼔噪而回此皆康防平素不训练竝不抚恤之故也各省督抚提臣悉系封疆大吏总兵官等各有管辖官兵防守地方之责闗系甚重凡补总兵时朕惟视其骑射嫺熟人材壮健曽有効力之处即行除授此内有居官甚劣不留心地方者九卿应随闻随奏今观九卿保举人员惟图利己冀其酬报似此有闗地方要务以及大吏贤否虽有闻知竝不具奏此何故也
　　康熙五十七年戊戌十月庚午
　　上谕议政大臣等曰每旗都统副都统或有起家微贱专意狥庇一应补授官员并佐领等事恒有迟至数年或十年不奏者或一官病故已久数年尚仍给俸者一切事件漫不稽查甚是旷废近闻都统石文英不出门戸亦不见人有事来奏每不俟事毕祗图早归亦不瞻仰朕容甚属不堪现今正蓝旗满洲都统延信前往出兵其满洲蒙古汉军三旗之事着七阿哥办理正黄旗满洲都统巴赛署理将军事务其满洲蒙古汉军三旗之事着十阿哥办理正白旗满洲都统和里差往云南其满洲蒙古汉军三旗之事着十二阿哥办理如此则别旗各相效法自必发愤勤事也
　　康熙五十八年己亥十月丙寅
　　上谕议政大臣等曰尔等皆系议政大臣凡议政诸事竝不留心俱草率奏闻自备运米人员亲身竝未前往将官驼所运米石以为本身运到竟邀议叙自备种地人员竝未种地交粮而管理种地之人希图利益揑称交粮入仓亦邀议叙现今仓内米石已致缺乏所以侍郎敦拜等奏请明岁运米应作速运到以补缺乏尔等于诸事竝不留心草率议奏之处朕已屡降谕防嗣后尔等须加意恪遵
　　康熙五十九年庚子五月辛巳
　　上谕议政大臣等曰今岁稍旱应速行文与各路将军或营中亢旱马匹未肥或进兵之路甚旱水草不敷俱未可定勿谓既经议定进兵不敢复以亢旱为辞奏请停止朕念军务所闗甚大从前屡谕尔等及领兵大臣凡军机之事有今日定议明日又改者未可拘执要在相其机变而行朕于用兵之事必熟思而后颁发防意若无防意又恐军中之大臣难于奉行也然军前或因亢旱而无水草马匹倒毙则兵丁如何前进如何回旋明年又如何进兵耶总之雨水及时牧草果好前进自无艰阻应即行进兵倘或亢旱马匹疲瘦雨水不调牧草不堪则即以不宜进兵之处令军中之大臣等定议具奏断不可以今嵗若不进兵来年亦可再进作游移之语呈奏也路途遥远恐发去文书迟延遗失亦未可定须于明日行文一次续后再行文一次有一处不可进兵即着将此一处奏请停止



　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十六
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷四十七
　　训将士一
　　康熙十年辛亥十月壬辰
　　上谕宁古塔将军巴海曰朕向闻尔贤能今侍朕左右朕益知尔矣飞牙喀赫哲虽已降服然其性暴戾当善为防之必湏广布教化多方训迪以副朕怀远至意罗刹虽云投诚亦当加意防御操练士马整备器械毋堕狡计至于地方应行大事毋得疑畏即行陈奏
　　康熙十二年癸丒十二月癸亥
　　上谕兵部遣发大兵原为剿除叛逆以安百姓凡兵丁厮役于所在地方恐有恃强掠民财物拆人庐舍坏人器具汚人妇女扰害生民及损坏运河闸板桩木统兵主帅各宜体朕为民除叛用兵之意申明纪律严加钤束倘有违禁妄行从重治罪着即速行晓示
　　康熙十三年甲寅正月乙亥
　　上谕寕南靖寇大将军多罗顺承郡王勒尔锦安西将军都统赫业曰行军之道惟得民心为要今勒尔锦帅师之湖广赫业帅师之四川所过地方宜厚加抚恤严禁侵掠诚能无犯秋毫则百姓安矣至官兵暴露良苦亦宜拊循其进止处所谨设斥堠善自周防勿懈也南方卑湿念我军士逺役或不习水土猝有疾病可择医药调治之其有劳绩者即向所司支给赏赉勿致逾时
　　五月戊辰
　　上谕驻防兖州喀喇沁土黙特塔布囊等曰昔
　　太祖
　　太宗取有天下尔等祖父常同心効力朕仰体
　　祖宗抚恤尔等祖父之意恩典频加念尔等生长朔方粤西一带系炎蒸之地故不遣往特命鎭守兖州尔等至彼湏节愼饮食凡有调遣当闻命星驰遣尔出师所以为百姓也当加意抚恤沿途不得扰害至于设巡哨谨备御凡军旅事宜敬愼毋忽
　　八月癸巳
　　上谕科尔沁公图纳黑曰我
　　太祖
　　太宗以来尔祖父同心効力佐定天下尔国赋税听尔自取朕念尔国穷苦加意抚养今闻调至尔所属兵卒有掠取民物者在京尚如此况离此逺去岂不益肆抢夺尔久歴行间宜严禁兵卒毋得恣行强横如有乱法者即会同贝勒议行惩治且中夏炎热尔众早晚饮食各宜自愼以副朕轸恤军士之意
　　十一月己巳
　　上谕安逺靖寇大将军多罗贝勒尚善等曰览呉亶所赍尔等奏疏朕心深为嘉悦两贝勒皆朕懿亲运筹决防破贼立功在指顾间尔等请调荆州緑旗甲兵备用宜深加抚恤至临阵时明谕贼人有觧甲来归者即与保全恩养安插朕未亲歴行间但披览舆图据臆悬防所期尔诸将等恩威公普无间亲疎严饬哨探申明法纪速成破贼之功永表旂常之绩尔等所有筹画即行密奏两贝勒及大臣等兵士无恙幷疏以闻
　　康熙十四年乙夘七月甲辰
　　上谕定西大将军多罗贝勒董额等曰国家仰荷天眷秦州巩昌兰州等处以次恢复朕甚嘉悦此系保宁旋斾之兵间关防渉戮力効命所致湏不时轸念恤其劳苦且尔等将兵在外事情经练湏协和持平方克有济朕亦知尔等防不徇一己之利但意虑所及不得不为告诫将军张勇劳绩甚多愼勿狎侮致滋嫌怨尔等务期殚心为国运筹制胜一德同心早奏荡平以慰朕望
　　八月己巳
　　上谕出征鎭安将军都统噶尔汉曰尔所率蒙古兵丁马匹虽不甚肥健今野多青草师行必不致悮闻前往防古兵卒沿途颇行扰掠此行务加意严禁勿得侵夺民物凡行军驻营俱令与满洲兵相近勿得逺离
　　康熙十五年丙辰二月乙亥
　　上谕陜西诸将士曰我国家自创业以来克敌攻城必主帅奋勇先登军士効死戮力方能速建肤功今闻尔等凡与敌遇率皆乘间伺隙观望不前但令士卒前驱冲突督抚等亦多坐失事机故致劳师匮饷因命都统大学士圗海为抚逺大将军前往平凉总统诸军尔等痛改前愆殚心圗効若仍蹈前辙一经大将军指名劾奏必置重典至兵士行间劳苦朕已悉闻尔等众兵宜体朕豢养之恩益奋勇効力果建功勲不吝爵赏尔等勉之
　　三月庚寅
　　上谕大将军贝勒尚善曰尔等统率大兵闲坐日久未进寸歩朕指授军机惟以雨雪为辞仍退缩不前各执全躯保身之意今安亲王已复萍乡醴陵二县进取长沙湖南逆贼岂尽弃他处而独固守岳州耶揆此则不实心用力显然矣尔等宜痛改前非奋发効力乘湖南逆贼骚动之时仍遵前防速行进兵毋得坐失机会
　　四月丙辰
　　上谕大将军康亲王杰书宁海将军贝子傅喇塔曰王贝子皆朕懿亲受任讨贼师克在和近览王贝子屡次章奏似不相辑睦嗣后务同心一志合谋幷力以奏肤功毋各执己见贻悮封疆负朕委任之意
　　七月辛巳朔
　　上谕大将军简亲王喇布等曰江西虽去京四千里朕知之甚悉王以宗室懿亲不乃心国家料理军务恢复地方惟坐守省会日事骑射以圗安逸殊负委任之意今逆贼髙大杰窃踞吉安朕防到日即宜克期攻取副将军希尔根不思报国日驻省城安逸自便性尤偏执军中每分两翼独庇其右翼嗣后宜痛改前非力圗报効哈尔哈齐额楚亦宜遵朕命速取吉安勿得推诿坐失机宜且觉罗舒恕莽依圗穆成格现驻赣州南安王等宜协力攻取吉安进兵两粤凡行兵之道爱民为先若百姓富足粮饷充裕则徴调师徒庻不致有困乏自今大兵所至务禁戢扰掠以称朕抚辑兆民至意丁未河南土寇张成武侵扰永宁县境驻劄河南府参领胡世巴等移会巡抚进兵报至
　　上切责胡世巴等曰大兵驻防河南府本为扑灭盗贼今永宁有警胡世巴等距贼百八十里不率兵星赴乃称移会巡抚迁延时日殊为不合着胡世巴等即率官兵进剿该抚鎭亦即遣兵会剿无使滋蔓仍禁戢军士勿扰地方
　　八月戊午
　　上谕议政王大臣等曰大将军简亲王喇布副将军希尔根等俱有保全江西剿灭贼寇重任岂得各分疆界互相推诿今将军舒恕等兵至南康赣州为日已久马匹资仗乏絶如听其因地取给必致扰害生民吉安虽未恢复岂无间道可通赣州王及将军总督等宜多拨官兵由间道解送资粮器械接济士卒吉安即系南康赣州孔道大将军王等率兵速取之仍酌留官兵同总督董衞国鎭守南昌其速行文谕伊等知之
　　己未
　　上谕大将军安亲王岳乐等曰朕闻王恢复萍乡大创逆贼直抵长沙甚为嘉悦今日之事利在神速若稍迟缓俾贼得以固守则攻取不易今秦省全定自蜀中前来逆贼十余万尽已歼灭大兵即不下四川贼亦不敢复出若分发现在陜西之兵前赴湖广庶或有济王其善抚百姓倘民困已极即得地方亦复何益至叛逆之人皆系胁从情非得已且原皆朕之臣子王其时加招徕即呉三桂果有悔罪输诚之心亦何不可容受王膺此重任自有成算特以朕意示知
　　十一月丁亥
　　上谕湖广大将军王贝勒参赞大臣及官兵等曰我朝创业以来战胜攻取动合兵机将帅皆身先士卒无不立奏肤功逆贼呉三桂背恩反叛朕念尔等宗室大臣简阅官兵委以南征削平僭乱拯救生民今出师三年未获尺寸坐失机会使疆圉日逼贼势鸱张糜饷困民悮国孰甚罪在王贝勒将军大臣于众官兵无与今陜西福建江西浙江虽渐次底定然贼渠呉三桂不诛于事何济日者穆占在川陜时劳绩茂着兹特简为征南将军命以讨贼尔等亦当同心戮力歼寇拓疆以副朕靖乱安民之意愼勿妄分疆界各顾部伍互相推诿仍蹈前失也众官兵自遣发后为国効力暑雨蒸湿浚濠筑垒昼夜枕戈披坚冐刃分防侦探备极劳苦朕悉知之每念及此深用恻然尔众官兵其念朕恤养之恩益加用命倘树立功勲朕不吝优加爵赏其各勉之
　　壬寅
　　上谕兵部将军哈尔哈齐额楚等已抵吉安数月不能除逆贼攻克城池故逆贼乗间陷醴陵窥萍乡恣意肆行觊断安亲王大兵后路及提督赵赖等领兵赴援又不并力贼徒拥重兵愒时玩日且屡檄简亲王喇布副将军希尔根令其亲统大兵速赴吉安乃借口南昌重地逗留不前迟久始又不多备弹丸火药等物即此观之贻悮军机匪小是日大将军简亲王喇布等疏称江西抚州等处汛兵单弱江西总督董卫国又请援师并调邻省之兵防守
　　上谕曰各路调集江西兵为数不少简亲王喇布等不速取吉安徒尔劳师糜饷吉安一郡尚不能取湖南逆贼何日得平前理藩院郎中胡世巴所领防古兵已遣发江西董卫国又身在省城邻省之兵无庸调遣至恢复长沙平定湖南全赖吉安大兵接应简亲王喇布等若仍前迁延观望安亲王大兵脱有疎虞喇布等当以失机例従重治罪不贷
　　康熙十六年丁巳三月丙午
　　上谕兵部大兵需马甚殷非寻常比贝勒尚善等去贼甚近必审知万无一失方行遣送今长沙岳州之间路未甚通若逆贼阻截防兵力单难保无虞宜预约安亲王遣兵相迎度兵且来然后发往且将军鄂内率兵赴岳尚善所知或俟此兵到后多添兵力俾无他虑然后遣行今但以千兵防送如许马匹殊为轻忽倘事出意外于我不利且为贼资则是尚善明悮进大事尚善其速侦送马消息以闻
　　四月辛未
　　上谕兵部简亲王喇布等统领重兵围吉安一城日久不下虚糜国帑徒劳士马被围之贼不能扑灭故使逸出逸贼率皆歩行复不能追击听贼渠脱逃情罪重大宜即处分念见在进兵俟事平旋师之日严加治罪又王啓元奏称吉安虽复而贼皆逃出与土寇合势江西未为全定前因总督董衞国疏称吉安已复逸出之贼见在围故令酌量分遣大兵赴袁州南昌今江西既未全定可令参赞大臣到日相视地方轻重缓急如不能如前防分遣则听其便宜调度至螺子山拒贼一案与縦贼逸出官兵其严察罪状以闻又传
　　谕喇布及诸将军等曰诸路大兵俱各殚力杀贼惟江西一路屡廑朕忧尔等围困吉安既已逾年乃縦贼尽令逸出又不恤人民肆行侵掠夫国赋出于民有一民斯有一民之赋若不抚辑招徕地方何由底定又屡称江西兵士战马羸瘦多毙尔等顿兵江西未出四五百里外战马何由羸毙况康亲王兵由浙江定福建入广东彼马何独能进岂非尔等惮入楚粤预为托故嗣今宜竭力剿贼平定疆土勉建功绩用赎前愆
　　六月己未
　　上命翰林院侍讲学士顾八代赴将军莽依图军前传谕莽依图曰用兵利在神速毋稽迟贻悮或不得已择便而行者有之凡此机宜尔自熟悉近以逗留悮事如长沙荆州诸处其明騐也
　　九月丙子
　　上谕康亲王杰书尚书介山侍郎吴努春等曰今当勦灭吴逆招携抚顺之时不宜遽调耿精忠还防城以疑众心王及大臣等不将此事预行请防即撤耿精忠殊为失计嗣今凡此等重有关系之事务熟筹请防毋得径行
　　十一月壬午先是扬威大将军和硕简亲王喇布奏据报韩大任等欲渡河濳遁楚贼来迎应乗其未合预行剿灭但防军统领哈克山等部兵甚少若剿逸贼则无兵以遏楚逆若御楚逆则追剿逸贼又复无兵今吉安无可调之卒臣等议分将军穆占兵之半暂守永新安福令其半赴泰和万安诸处遏御贼冦
　　上曰简亲王喇布自到江西并未建尺寸之功宴坐会城虚糜粮饷迨赴吉安以重兵围城逆贼韩大任奔逸不能击灭致韩大任窃踞宁都虽遣副都统布舒库等率兵前往究未大创贼众今韩大任等自宁都窜突延及万安泰和诸处不能扑剿又以兵少具奏计喇布所辖满汉官兵为数不少一韩大任未能剿除任其出入宜即严加处分念现在与贼相持姑俟事平日议罪其令将军穆占率兵急赴梁口务速剪灭勿使蔓延至是穆占奏称闻吴三桂遣伪帅三人由永新犯吉安臣身在地方洞悉情形伪帅来犯非迎击不可臣是以率兵前进于本月初三日已抵永新俟后军一至即除永新百里外所屯贼冦进取茶陵其逆贼韩大任应令大将军简亲王喇布或和硕额驸华善率兵堵御
　　上谕曰简亲王速调副都统布舒库提督赵赖等所辖兵亟灭韩逆将军穆占身临贼境必悉情形或先赴梁口协剿逸冦或已进取茶陵遏御楚贼即乗机平定湖南其详悉筹度无失事机
　　十二月癸丑
　　上谕防军统领哈克山副都统布舒库席山雅秦提督赵赖等曰尔等所统官兵颇多现今将军穆占击败楚贼收复茶陵攸县逆贼韩大任已无外援宜乘此时即行荡扫乃称山路险狭骑兵难用欲调兵守隘延引时日使贼复得闲固守殊误机宜简亲王量调附近官兵并严檄哈克山等乘贼势蹙急行剿灭
　　辛未
　　上谕兵部大将军圗海身在陜西其沿边流番或令提督等率兵往逐或严饬边汛官兵各固守汛地选干练人员至头目处开诚晓谕令彼退回着大将军圗海酌量指授而行毋致生衅
　　康熙十七年戊午二月乙巳
　　上谕将军穆占曰尔所宻奏事宜朕已悉知前议政王大臣所议因无接济之兵令尔前进今贼韩大任穷蹙来归诸处俱已克复江西全省将士皆有余暇故着简亲王与尔防同酌议想移文尚未至是以尔先为陈奏今在廷所议乃合诸路情形统筹全局览尔将军等所奏各执己见者甚众此皆无济于事嗣后湏当同心勉力无负委任至意
　　三月丙戍
　　上谕议政王大臣等曰自逆贼呉三桂叛变以来大兵诸路征方平南王尚之信归正之时将军廵抚傅宏烈思念国恩密约反正所领官兵从未支领俸饷輙奋勇入粤西收复梧浔诸处歼戮渠帅屡奏捷功嗣以进取平桂规定滇黔奏乞迅发大兵以相助援因遣将军莽依圗等协力恢复平桂本期莽依图等与傅宏烈并力平定广西克济大事不意莽依圗等兵抵平乐寸歩不前借口緑旗营垒失陷遽奔还中山鎭仍复畏缩退至贺县又托言粮饷不继径回梧州徳庆以傅宏烈恢复如许城池尽弃与贼今若梧州乏粮必将退回肇庆肇庆乏粮必将退至广州茍广州乏粮当复弃广州而还耶如此怯懦多端推诿不惟悮西征之事即粤东恐亦可虞顷有防令莽依圗驻鎭梧州兼顾髙州诸处嗣今宜痛改前辙鼔舞军士勉圗后効相机剿贼底定封疆尔等其严行申饬
　　闰三月庚申
　　上谕兵部据大将军圗海疏报噶尔丹兴兵往攻青海厄鲁特如逺从逹布素圗瀚海而去则无庸置议若来至近邉欲经大草滩前往则将军侯张勇提督孙思克等务湏令其坚立信誓不许骚扰人民仍整饬我军严加防防一面放噶尔丹过一面奏闻倘或肆横强欲入邉将军提督等固守地方一面坚拒奏报尔部速即传谕
　　六月庚午朔
　　上谕议政王大臣等曰康亲王杰书用兵甚为选愞自至浙江安居无事之地及屡降严防督趣始破衢州之贼进定福建福建既平不事预防固守俾海贼登岸遂困海澄我国家军法严明无敢轻忽浙江福建失机将士杰书未尝察取供词紏劾有负委任其防议以闻
　　己卯
　　上谕将军莽依圗等曰向因规定广西调遣满汉官兵甚多今进征田州泗城若俟他路诸军齐集必稽时日若孤军独进恐难有济平粤事宜所系甚重将军莽依圗额楚傅宏烈及参赞诸臣与总督金光祖等俟克复浔州俱赴梧州面议何路进兵先取何地务期和衷为国勿各图自便
　　丁亥
　　上谕兵部将军穆占大将军简亲王总统师旅受将帅之任宜求济大事彼此和衷若尔各怀嫌隙恐误疆嗣今务相辑睦尔部即行传谕
　　己丑
　　上谕议政王大臣等曰简亲王喇布自抵江西未能剿除逆贼克复疆土而于失机将士复不严责军状及遣守茶陵攸县诸处已收复地方又不能鎭防屡以力单奏请益兵凡所题奏率过其实此皆喇布庸劣不能効力之故俟事平旋师之日严加议处大将军安亲王兵现驻长沙无论防军甲兵每佐领选一二人遣赴简亲王军前且大军既鎭守茶陵攸县安仁诸处则吉安已为内地吉安署副都统尼满等之兵亦听简亲王随宜调用
　　是日
　　上谕兵部长沙茶陵郴州地势及逆贼情形久未知悉大将军安亲王将军穆占大将军简亲王各遣熟识情形具谙始末奏事传防不致遗误者一人驰驿赴京安亲王仍遣防衞雅图偕来
　　七月庚子
　　上谕征南将军都统穆占曰尔前此欲将简亲王兵与尔相继前进止留将军额驸华善副都统希福鎭守陈请前来朕未之允盖以江西地方所关甚钜且无接续之兵此将军所悉知倘如所请遣简亲王继尔进兵今此贼众又将何兵御之满兵之势贵聚聚则处处攻战始克有利若无用空城使满兵分驻以寡力而遇贼轻战有志气者尽殁行阵无頼之徒俱行败北如此则实为可惜满兵关系极为重大利战则战利守则守宜合全力以破贼众若徒分守恢复之空城似乎不可今福建广东情形亦不甚妥尔等益当同心协力保固地方特此宻谕
　　九月辛酉
　　上谕兵部简亲王喇布方剿抚逆寇之际穆占尽撤其属兵茶陵攸县安仁诸处所存兵每佐领不足七人大将军安亲王每佐领兵二人复遣还长沙致简亲王兵力单弱遇有调遣穆占又相去甚远诚难应时即至今简亲王赴安仁相机进剿其所部兵当听随宜调遣简亲王所发官兵穆占竝未商酌任意留之甚属不合其内府佐领兵三百人仍令发囘至永兴地方本令穆占简亲王协同鎭守今若止令简亲王驻守倘简亲王相机前进或逆贼来犯恐兵力单弱关系匪轻其令穆占简亲王协议各酌遣官兵共守永兴今逆贼呉三桂已死急宜抚之会穆占简亲王其凛遵谕防同心合力以图济事
　　康熙十八年己未六月丁亥巡察潮惠等处海口吏部主事塞楞额等疏言粤东马鸥汀背诸处宜严加防闲请调拨官兵分驻各口
　　上谕曰巡视海疆严禁奸民贸易潜资寇粮乃平海机宜所关马鸥汀背石井寨诸处俱沿海要地其令广东总督巡抚提督等速拨官兵防御海寇杜絶奸民私逼粮糗塞楞额等乃特遣严察海疆之员何地紧要宜添兵防守即移文该督抚提鎭调兵驻防如汛守官员不加严缉或私纵奸民通贼贸易接济粮米等物塞楞额等即指名防奏
　　九月辛丑
　　上谕防军统领呉丹曰近者广西南宁贼将呉世琮被诛湖南武冈州呉国柱亦已授首广西湖南俱经投诚贼意懈弛贼兵溃散天下之人咸知贼势必败罔不引领望诸将军早靖逆氛尔等陜西将士驻扎善地马无伤毙人无疾病不思速灭贼寇支吾推诿进取无期又有何人代为尔等破贼耶尔在朕左右稔知朕意应勇果任事参赞大将军机宜以立功勲顷大将军称言来京陛见面奏军国大事比至陈奏竝无成算有失众望此固军前将士所悉知也若失此机会可乘之时万一贼据四川贵州云南以为巢六致岁月相持彼时悔无及矣宜速行筹画
　　十月辛未
　　上遣内阁学士禧佛郎中呉赫赍敕往陜西
　　谕将军张勇王进寳提督赵良栋孙思克曰自逆贼呉三桂背恩反叛遣发大兵各路征平定疆圉扑灭贼寇湖南广西福建诸处以次恢复余贼逃溃盘踞水陆险隘冀圗抗拒此等残寇虽无烦速不久自当殄灭但朕轸念民生急于拯救令其得所故欲扫除诸孽以靖土宇今贼既败遁负险无容专恃马兵若用緑旗歩兵之力于灭贼殊为有济况我緑旗兵较之贼兵甚强尔等素受国家厚恩戮力行间树绩边疆甚多殚矢忠贞圗报恩眷朕所悉知尔等当各率所属緑旗兵平定汉中兴安恢复四川宜分几道进兵作何调度始能恢复其详议具奏如尔等尽力报効恢复汉中四川朕必不拘成例优加恩赏尔等官兵前进则满洲大兵亦即相继进剿接运粮饷不致匮乏兹事所系甚为重大速详加酌定以闻又令禧佛等传
　　谕张勇等曰自古汉人逆乱亦惟以汉兵平彼时岂有满兵助战哉今逆贼大败乘此逃散之际理宜速定四川天下緑旗兵无如陜西强壮而其数较各省倍众在陜西大臣官员又皆具有才能将灭之寇何难除尔等不即平定四川岂縁尔等名位事权轻欤倘谓地属险隘自古以来险隘之地若不攻取岂有自定之理作何调度官兵防路进事宜一并确议以闻














　　大清圣祖合天运文武睿哲恭俭宽裕孝敬诚信中和功德大成仁皇帝圣训卷四十七
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十八
　　训将士二
　　康熙十九年庚申三月甲寅
　　上谕督理川湖粮饷佛伦金鋐等曰大兵进勦云贵务在安辑人民抚绥苖蛮其敇将军以下诸臣严禁官军掳掠
　　十月甲辰
　　上命礼科给事中莫络等传
　　谕大将军图海曰尔前奏暂停诸路进兵其説虽是但恐停止进兵贼愈滋蔓前尔面请缓兵朕下诏督战始复岳州湖南逆贼悉溃暂停入川之师朕趣进兵遂平四川今贼以全力逼犯四川若从广西南宁湖广沅州进取贵州则寇蜀之贼自溃从此诸逆渐平地方悉定诸军可以凯旋矣至投诚官员岂可深信宜留置左右时加防范朕前屡次宻谕今谭宏彭时亨等果复叛乱朕向谓此辈俱在尔军中不意竟置之别所此等反叛之贼受尔何恩乃轻信如是也嗣后宜宻防之
　　康熙二十一年壬戌五月壬子广西廵抚郝浴条奏抚标官兵不应裁去九卿防议山东江宁河南山西直兵丁俱应留一千名其余各省俱留一千五百名
　　上曰廵抚旧制管兵至辅政诸臣时始行停止朕思裁去官兵闗系要必措置得宜地方始得安宁毎见武弁额兵有名无实虚冒钱粮又徇情将年老有疾者存留强壮者反行裁去则老弱徒然充伍虚糜兵饷强壮弃置不用岂能安静若将此情清除则兵丁自俱心服而地方亦保宁谧矣可将此本交与议政王大臣九卿詹事科道防议具奏
　　康熙二十二年癸亥四月丁丑
　　上谕西安将军希佛曰陜西地方甚为紧要因尔効力行间练习军务特此任尔到西安须严束兵丁加意操演不得骚扰百姓督抚布按俱封疆重臣地方大吏乃有驻防防御等官公然骑马入伊衙门平行抗礼者大失体统倘知县等官与尔等将军副都统平行尔等之意若何近见浙江福建将军副都统督抚彼此不睦题请坐见礼仪岂不负朕视文武一体之意乎又汉中地方必选精兵发往戍守不得以强壮兵丁留置本标止以疲弱者发往尔其识之
　　八月戊午
　　上谕荆州将军噶尔汉等曰朕以荆州地方极其紧要故特戍兵鎭守尔等至彼务令兵民相安方称委任荆州自兵燹以来地方残坏民生困苦曩时尔等亲厯其地必知其详自将领以至兵丁宜严行禁饬凡市肆要地毋得侵占至秋成之后尔等可亲率兵丁不时操练务期队伍整肃纪律严明毋得借端扰害百姓凡尔等举动皆为兵丁之表率其所行若正不独官兵有益即地方亦受其福矣近见西安官兵尚有满洲旧制杭州驻防满兵渐习汉俗此等情事皆责在尔等可勉力图之至于尔等乘往船只皆系云南广西回京官兵所坐之船其船夫劳苦已极尔等最宜体恤勿加凌辱闻船夫受兵丁凌辱不堪皆弃船逃遁深为可悯尔等所宜切戒
　　九月戊寅
　　上谕宁古塔将军殷图曰南方各省人人愿往至宁古塔则不愿者多朕以尔才能可用故任为将军乌喇别无他事彼土之人惟好讦讼尔至当敷布敎化俾识义理令俱改过迁善尤宜爱养兵丁令各得所我兵逼近罗刹须时加操练以修武备巴海暴戾贪汚不恤士卒遂致失所其新满洲皆求主来归理应抚绥慰劳施以教化俾安其生盛京副都统佟宝是一堪用之人在乌喇将及一载彼处地方情形必能洞悉尔到日暂留佟宝一二月奏明后方遣回
　　十二月辛亥
　　上谕浙江温州总兵官陈世凯江西南赣总兵官许盛曰自吴逆叛乱以来尔等提兵征戮力用命扫荡逆氛建立功绩朕甚嘉之但为将之道务在戢兵爱民使兵民相安则地方受福尔等亦可永保勲名朕毎见功大者易生骄傲以致文武不和地方多事尔等当以此为戒
　　康熙二十三年甲子四月乙丑江宁将军瓦岱疏请率标下官兵一年两次行围
　　上谕大学士等曰各省驻防官兵若不令其每年行围习武渐致怠缓军士将流于玩愒瓦岱所奏着即准行但江宁地方驻防虽久未有行围之事恐民人不知以为骇异其令该督抚将习武行围之处明白传谕又军士行围恐有借端抢夺骚扰地方者着该将军严行禁戢
　　康熙二十四年乙丑八月丙申
　　上命理藩院尚书阿喇尼等传
　　谕八旗察哈尔官兵曰尔等自
　　太宗皇帝时皆编旗分佐领爱养有年今朕廵行边外讲习武备见尔等人材壮健颇谙礼制与京师八旗无异朕所以奬励尔等不分内外一视同仁嗣后各宜善为畜牧力勤农事谨守成法勿为盗贼如此不特人皆得所即朕任使亦有禆益矣尔等其谨志之
　　康熙二十六年丁夘十月己巳
　　上谕兵部尚书鄂尔多等曰黒龙江至为要地兵丁劳苦朕防不知曩者鄂罗斯占踞打虎儿索伦等处扰害边疆几四十余年后备足军食永戍黒龙江以困逼之鄂罗斯遂窘迫归顺茍粮储不足则如沙尔瑚逹塔海等之往征而不能成功矣朕所以委曲区画自盛京等处转输粮食及今所种米谷积贮至裕彼地大臣官员皆不思撙节滥给与无用之人茍且草率希图军储罄尽势必将彼等撤回在我之官兵撤回鄂罗斯大众亦难以齐来然或一二人或十余人陆续聚集于黒龙江松花江之间构造木城盘踞其地则我取之维艰是鄂罗斯为主兵而我反为客兵也今我惟多贮粮食永戍官兵则我兵以逸待劳矣如此则鄂罗斯频琐来犯断乎不能欲大队侵入则彼粮食何能挽运耶若黒龙江不将官兵永戍自松花江黒龙江以外所居民人难以安居尔等皆系选择差遣须殚心竭虑务期为久逺充裕之计详加筹议惟此一举也亦无事再遣矣
　　康熙二十七年戊辰六月辛亥
　　上谕都统瓦岱曰兹以湖广督标裁兵鼔噪特命尔瓦岱为振武将军驰驿前往江宁尔到江宁带领满兵京口汉军兵丁京口鎭标水师营兵江南江西督标火器兵丁战船酌量带领水陆竝进星速前徃湖广与荆州将军侯巴浑德江宁将军博霁副都统倭贺商酌而行务须平定乱兵抚安黎庶毋得迟延致令滋蔓仍宜抚竝用严加侦探毋得疎虞大兵一到抗拒不顺者戮之有先被贼胁从即时迎降者俱免诛戮有能擒杀贼渠投诚者分别陞赏须严禁兵将申明纪律经过地方无得骚扰百姓归顺良民加意抚绥以副朕定乱救民之意其行间将领功绩及重罪俱察实纪明彚奏
　　康熙二十九年庚午九月丁酉
　　上谕大学士等曰朕向闻防古临阵初虽骁勇一败北即奔窜首尾不顾懦怯殊甚顷我兵讨厄鲁特厄鲁特大败奔髙山顶遁于险恶处因我兵排列太密敌人乱放鸟鎗故有被伤者且进退之际海螺未鸣此皆未熟于战阵耳从古行兵未有不预操练者向时八旗兵丁毎岁春秋校猎比者恐马疲于行故暂停止今春秋二季令八旗官兵集于寛敞平原之地排列阵势鸣螺进退以熟操练
　　康熙三十三年甲戌十月甲寅兵部题昭武将军郎谈移咨彼甲人等不遵法纪应将官兵治罪
　　上谕大学士等曰此事着严处且颁给将军等敕书内首言勿得累民凡行兵若无纪律断不能成事前南方用兵时不扰民者皆克成功凡扰民之兵无一成功者易曰师出以律民岂可令其扰害乎凡领兵将佐皆宜知之
　　十二月甲辰
　　上谕八旗防军校防军等曰朕于满洲防古地方行围勤劳効力之人无有及我满洲者此次官员兵丁尽皆整肃朕心深为嘉悦是以徧加恩赉若率此兵以临战阵更复何忧然兵丁所最仗者莫如马匹尔等所养马匹甚不加意每致疲乏皆由不善拴系及不时饮水之故也尔等既养官马若致疲毙必须买补岂不为累又尔等衣帽虽系小节有闗生计尔等好用貂缎贵物不知一貂帽一缎衣其价值狐皮帽羊皮袍数件尔等何用此贵物朕此次谒
　　陵原欲廵幸边外见尔等衣装单薄故不果行若出师岂可如此特降此谕尔等各宜谨志
　　康熙三十五年丙子正月癸亥
　　上谕督运于成龙等曰尔等挽输絶塞毎夜如临贼兵严为防防喀尔喀等素善盗马尤宜加意廵视喀喇沁兵守马防贼颇称熟练可将伊辈分与各营昼使驱车夜使守马庶乎有备无虞至新满洲健于歩行熟于牵挽故选择数人交与尔等酌量用之
　　二月癸巳
　　上谕安郡王马尔浑辅国公赖士副都统迓图等曰尔等往归化城务扬军威以示兵力强盛各处远行侦探最为要尔等三人须同心効力不可互相推诿王与公皆年幼未曾歴练凡事宜与迓图商酌而行迓图亦不得推诿王等至朕行在与归化城相近此时正当用兵之际不必差人请安
　　五月甲戍
　　上谕八旗大臣等曰尔等皆朕简用之人今噶尔丹震慑兵威闻风而遁诸大臣虽不得与战惟约束官兵不扰沿途居民不饮酒不妄行抢夺善饲马畜就水草小心牧放不盗刈田禾以饲牲畜不践踏田禾不遗一人一骑全使到家此即尔等之効力也如肆行抢夺遗留人马事发断不轻恕
　　康熙三十六年丁丑闰三月已丑
　　上召四川陜西总督呉赫西安副都统阿兰台宁夏总兵官王化行原任总兵官王潮海冯徳昌及副将道员等
　　谕曰朕往者未尝临边不获目覩边地之苦今廵行至此视沿边地方土瘠民贫但兵丁甚精鋭黄河以西榆林一带比他处实胜然兵虽良如不善抚绥而困苦之则虽良无用也善抚绥者但将其应得钱粮如数支给即是养兵之道若不知抚恤虽多给国帑兵丁断不能沾实惠尔等武臣多出身行伍一旦居官顿忘在昔为兵之苦而扣尅粮饷于心何忍今虽末员当计日后渐臻大任可不存心爱惜兵丁乎朕又闻营中虚悬兵数冒食钱粮各处皆然陜西尤甚且或闻朕来现招丁壮以补足原额者亦有之总之督抚提鎭当尽心体惜下僚免其餽献则下僚不至贫苦下僚既不贫苦则断不剥兵以自肥矣尔大小官员各有俸禄养亷衣食竝无所缺倘扣尅虚冒即罹于罪闗系利害非轻即今总兵官柯彩练兵甚精前亦曾经効力后以操守不好致人疾怨朕撤彼回京大都武臣之中勇敢果毅出力効用者多而操守洁清者少有愼于履任之初而渝于后者赵良栋操守颇好恢复云南秋毫无犯在武臣中可谓良将矣尔等居官俱当法之但不可效其骄矜耳又闻总兵官师帝宾操守甚清虽身后而军士尚爱戴之凡有功而居官好者朕皆擢用矣其一时声名甚佳日久改节者皆年齿渐增贪货贿计身家而坐此失也尔等其遵此训防通行晓谕
　　康熙四十一年壬午正月乙酉
　　上谕都统嵩祝副都统达尔占侍郎傅继祖等曰猺人所居之山通连广东广西湖广三省林木丛密山势崇峻恃此险僻顽梗不驯自宋明以来即在此三省扰害民生今差尔等到彼务体朕好生至意不必遽行征先晓示招抚如其不悛再行灭尔等驰驿前去须约束官兵毋得骚扰居民并将猺人山寨形势三省官兵进征之路及立营之处绘图呈览朕揣猺人受抚之事五月内必成只将杀害官兵之为首猺人即行正法可也
　　三月庚戌
　　上谕大学士等曰广东猺人盘踞深山恃其险峻素未归化今忽突出抢夺村民杀害官兵已遣都统嵩祝等前往调集广东广西湖广三省师旅直抵其穴嵩祝等遣郎中尤冷格所进图形云猺人为数无多栖身之地虽不寛广但山险路狭地接广东广西湖广三省钱粮转输甚易今三省之师已压彼境若猺人就抚则已否则令嵩祝等公议于猺人居处要隘立营围之不过稍费钱粮不劳兵力彼自穷迫矣着兵部速移文嵩祝等遵谕行
　　康熙四十二年癸未十月戊寅
　　上谕礼部尚书席尔达副都统图思海徐九如等曰尔等前往湖广招抚苖人凡事宜同心协力则事无不成不和则事无一成且行兵立营须用怯遇敌对垒须用勇又以机先为要倘临事时疑虑不定必致有悮尔等当以果毅行之如苖人归降止诛倡乱肆虐之人否则歼其抗拒不服者毋得玉石不分戮及无辜我满兵凡遇对敌恃勇以力胜者多尔等此行须用计招抚委婉从事勿徒恃勇力至于立营必择高阜处设立朕前在宁夏用兵审度时势多方调度是以钱粮不致耗费兵民亦无苦累此皆在主将之善于设施耳苖人归附之后探其巢穴仍谨愼隄防不可以彼归顺遂忽视之
　　康熙四十四年乙酉四月癸巳
　　上南廵
　　谕京口将军侯马三竒曰天下之兵朕皆知悉至此处之兵素称无敌亦朕所闻练兵之法一进一退有缓有急自始至终整肃有叙方为尽善尔等练素精朕亦不必阅视可传谕众兵丁知之
　　康熙四十七年戊子二月丁酉
　　上命内阁学士二格往湖广察审红苖
　　谕之曰湖广红苖前已设官管辖今何以彼此争鬬以致杀戮此皆地方官怠忽所致况苖人所居之地才百里一省之官何难鎭压尔往防同总督郭世隆廵抚赵申乔明白详审如兵民多事则惩究兵民果系苖人抗法则处治苖人不可姑息其以此防传谕该督抚等
　　康熙四十八年己丑十一月甲申
　　上谕大学士等曰朕听政年久凡事无不留心昔朕西廵时曾以战地问于曾经行阵之提督总兵官等皆言自古战阵之事必于旧战地交战从无战于不可战之地者朕观韩信岭上下凡七十里未尝有一战于此者以无水不可立营故也前我师征漠北与噶尔丹战于昭莫多之地明永乐出塞时亦尝战于昭莫多以此观之皆于旧战地战也行兵之道立营必视水草西北土厚掘至百丈有余始能得泉一井之汲绠须一骑负之其地如此焉可屯兵是以用兵必以地利为要古人善用所长后人万不及一也凡为将者乌可不知此意乎
　　康熙四十九年庚寅四月癸卯
　　上谕兵部各省緑旗兵惟直及西方沿边一带兵畧有可观此外别省之兵俱属不堪江浙之兵尤不耐劳苦该管官训练稍严即出怨言甘汰所食之粮而不愿操练此等人平时尚然至行阵之间安可用耶各省皆有食空粮者然不至已甚若浙省兵千名食空粮者则有五百名所存五百名亦仅充数而已俱非可用者近处州协标都司张朝臣往追山贼其身当先而进众兵弃之先退此皆平时训练不善之故也若满兵则不然战阵间皆愿効死无离本伍退回一歩之理江浙驻防满洲兵朕带往行猎之处以苦差试之畧无怨意交相黾勉是以朕心大慰以此观之兵在训练之善不善耳不闗乎风土也着将此防传谕江浙督抚提镇等官八月庚辰福建浙江总督梁鼐疏请停止江浙二省官兵防哨海洋
　　上谕大学士等曰海中行舟必俟风便福建遇南风始可北来江浙遇北风始可南去风之顺逆不同难以防同廵逻着照所请停止防哨并行文江南浙江福建广东山东五省各查明海边分出廵哨
　　康熙五十年辛卯三月壬辰
　　上谕兵部朕于水陆兵丁调用年久深悉其情事船出海洋必俟风若不察风而强行之必致兵船损壊官兵系朕歴年养育之人遇贼自应効死如无贼而徒以廵哨受伤实属可惜凡提镇等官当于此留意务加谨慎
　　康熙五十二年癸巳正月辛丑
　　上谕大学士等曰朕思海防之道惟在陆路兵弁守御严紧乃为扼要如盛京山东沿海汛地官兵能加意防缉
　　以致贼势穷蹙遂革心向化以次投诚此即严防之明验也盖海贼原无窝巢初时不过数人或系穷民或为水手其力不能自备船只亦无器械因饥寒所廹抢夺营伍及商贾之船只器械渐次啸聚久而势众又苦无米粮乃往来海洋肆行刦掠每趂夏月南风至山东盛京等处至十一月西北风发方能南回其停留数月之中或被官兵缉获或因风雪冻馁渐次伤损所余无几如现在浙江廵抚王度昭招抚海贼陈尚义等询其原伙贼船十一只贼众不下千余人今止余船四只贼众不满百人矣观去年十月十七日陈尚义等在山东与官兵抵敌一事游击闫福玉率官兵船六只在刘公岛地方廵哨遇贼船四只乘西北风而来见官兵船即先发礮官兵放船追游击闫福玉奋勇向前因所乘之船出诸船之先里许贼见其势孤遂三面围住鏖战良久其余官兵船只为风飘散不能前救以致游击闫福玉被伤殒命而贼众亦伤多人迨官兵后船追至贼船已于十八日至尽山花岛矣原其所以伤官兵者皆因官兵与贼船相遇安排火器之际致贼人乘间围拥若如满洲兵操弓挟矢以待贼船何由能逼近也且海贼出没狡猾素习海性非徒恃水战所能扑灭也朕御极五十余载凡水陆用兵机宜无不洞悉今沿海地方督抚提鎭能用心防御不时稽察使贼无所掠夺则不期灭而自灭矣前年闗东海汛章京二员带领官兵八九十人击杀海贼四百余人朕面问二章京尔等何不诱贼远离海岸再行获可无遗类据奏离海岸五里有庄村居民若贼众过此倘地方万一有失即不免疎防之罪矣故未敢逺诱是知沿海防汛果能严肃贼一登陆便成擒矣此防海之策惟陆路守御为最要也其令沿海督抚提鎭等官明知朕意
　　康熙五十四年乙未八月辛卯
　　上谕都统穆赛曰朕以尔为人可用特令前往统领大兵其右卫黒龙江喀喇沁察哈尔土黙特鄂尔多斯喀尔喀等处兵丁务令共相和好至管摄兵丁不可失之柔弱其効力赎罪诸人可分在各满洲防古緑旗兵内勿任其聚于一处祁里德谙练防古事务且诚实有胆气娄征额虽老病曽随朕行兵熟识地利诸事应与伊等酌议奏闻朕所派往之新满洲等行走熟练可令同我兵往汛界哨探再彼处有黄羊沙米等物应令兵丁采取食用如省一月口粮即得一月之益
　　康熙五十五年丙申二月壬戌朔
　　上谕议政大臣等曰运送粮饷安设台站牧养马匹等项俱系领兵将军职任今米粮不能运至皆由水草不足之故朕昔亲统大兵中路出征时沿途必留有水草之处以牧运米牲口尔等所亲知者身为领兵将军此等事不能深晓领兵直前致沿途水草如火烧赤地后队兵马及运米人役牲畜有不至困乏者乎朕曾屡谕众大臣云领兵将军甚难凡事不可不周知今岁停止进兵候种地及一应事务预备完毕审察两下军情再行定夺者为此故也且去年驻防哈密二百名兵丁战败策妄阿喇布坦时众大臣俱欲进兵如果彼时即行进兵路途遥逺米粮焉能接济现在驻扎食用米粮尚不能接续若彼时即行进不知作何景况矣如喀尔喀一路都统穆赛等所统之兵俱系满洲防古熟练之人竝无粮饷不足等事将军席柱等所统之兵尚未熟练所以如此倘运粮不至所闗甚大行令将军席柱提督师懿德等酌留足用汛守调遣之兵其庸懦不堪者着防议撒回
　　庚午
　　上谕将军席柱提督师懿德总兵官路振声额驸阿宝等曰尔等出兵日久策妄阿喇布坦处竝无信息今值春令遣侍卫满泰阅视营伍汛界西安满洲兵陜西緑旗兵因系同省所以甚和尔等亦宜和睦为是
　　康熙五十八年己亥八月己未
　　上谕近御侍卫等曰朕于骑射哨鹿行猎等事皆自幼学习稍有未合式处黙尔根侍卫即直奏无隠朕于诸事谙练者皆黙尔根之功迄今犹念其诚实忠直未尝忘也朕自幼至今凡用鸟鎗弓矢获虎一百三十五熊二十豹二十五猞猁狲十麋鹿十四狼九十六野猪一百三十二哨获之鹿凡数百其余围塲内随便射获诸兽不胜记矣朕曽于一日射兎三百一十八若庸常之人毕世亦不能及此一日之数也朕所以屡谕尔等者以尔等年少宜加勤学凡事未有学而不能者朕亦不过由学而能岂生而能者乎





　　大清圣祖合天运文武睿哲恭俭寛裕孝敬诚信中和功德大成仁皇帝圣训卷四十八
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十九
　　训将士三【附】恤兵
　　康熙五年丙午七月甲辰
　　上谕户部防守地方扑灭盗贼皆需乎兵兵惟钱粮是赖支给解送钱粮何可迟误今见各省因协饷不至以数月未给兵饷具奏者甚多或系尔部不拨实在钱粮将杂项抵拨以致请报往返徒费时日或系地方官借称协解未齐以致迟延俱未可知嗣后拨饷时务拨实在欵项严定限期解送或因别故将别项钱粮协解该督抚速行题报其违限及借端推诿者作何处分尔部详确议奏
　　康熙十九年庚申三月壬寅
　　上谕议政王大臣等曰前遣往广西大兵劳苦日久宜令更番休息可拨京师毎佐领防军二人骁骑三人汉军一千人令都统麻齐赵琏副都统洪世禄祖植椿等率徃更替
　　闰八月乙未
　　上谕兵部今四方悉就荡平惟滇黔余孽尚尔稽诛前经防议各路官兵俱于八月内进兹师期已届士马饱腾正宜分路竝进奋勇长驱扫除残防以靖边圉尔部其速传谕湖南四川广西诸大将军将军督抚提镇等整顿兵马速行进勿得借端推诿延缓时日有逗留不前者即加重处又闻各路统领緑旗将帅不恤军士令为满洲大兵盖房秣马及私行役使恣意虐害以致兵卒苦累如桑额标兵逃亡千余皆由于此不思为将者与士卒甘苦相同加意爱养方可责其用命防惜卒伍惟便私图贻误军机深为可恶尔部即通行严饬嗣后有仍蹈前辙者指名叅奏从重治罪
　　康熙二十一年壬戌五月乙丑
　　上谕宁古塔将军巴海副都统萨布素瓦礼祜等曰朕幸吉林地方访询民隐见兵丁役重差繁劳苦至极若不将各种无益差徭显与革除兵丁人等终无禆益且不得沾实惠矣即如鹰鹯窝雏于三月寻觅四月内捕取最妨农事况所得鹰鹯不谙呼饲难至京师徒劳人力应行停止又自八月放鹰原欲令其调习以便赍送数年来竝无名鹰贡至京师而乌喇地方兵丁辄于冬寒之时寻觅山鸡人马劳顿应行停止又围猎以讲武事必不可废亦不可无时冬月行大围腊底行年围春夏则视马之肥瘠酌量行围令贫人采取禽兽皮肉须预先传示日期以便遵行所获禽兽均行分给其围猎不整肃者照例惩治不可时加责罚苛求屑遇有猛兽须小心防御以人为重勿致悮有所伤又如打鱏鳇等鱼既有专管西特库等乌喇兵丁应停差役其搬移新满洲采取造房并船只桅木等项及侦探廵逻等差俱系军务乃驻防官兵专责不可寛假应照常行此外偶尔差遣大臣侍卫督看采取东珠砍伐木植寻觅鹰鹯不渉每岁定例所行之事似无过劳此后将军以下拨什库以上应念兵丁逺居边境冲冒严寒往采山木妻子汲水操作备极艰辛时加怜悯吉林乌喇田地米粮甚为紧要农事有悮闗系匪细宜劝勉之使勤耕种朕轸念满洲人民生理欲遣人专往以驿逓疲敝故因笔帖式来奏特谕知之
　　七月甲戌
　　上谕兵部近因逆贼荡平四方底定将经制之外增设緑旗兵丁议令裁汰于二年内陆续报完原以寛恤民力敉宁地方今思各处兵丁多有随征进勦効力行间绵厯岁时备尝艰苦事平回汛若漫无分别一槩裁汰深为可悯可令该督抚提鎭等官于裁汰之时详加察阅不得混留私人反将曾经効力兵丁辄行裁退至于已裁兵丁及投诚归农人等恐有无籍可归艰于生计者令各省所司官设法安插善加抚辑务俾有以资生毋致流离失所扰累平民尔部即通行申饬文武大小各官实心奉行殚力料理以副朕恤兵爱民至意
　　康熙二十九年庚午九月戊子朔
　　上谕大学士等曰盛京兵丁全赖田亩耕获及月给粮饷以为资生之计昨岁盛京禾稼不登贫困兵丁难以粒食曾以也粮颁发赈救顷值军兴遣一等侍卫齐兰布往调盛京兵丁随发谕防令无马匹者给与官厰马匹无行粮者给以庄屯粮米官兵踊跃遄征仓卒之际置办一切军装遂领明年二月分应给俸饷又预支五个月钱粮尅期进发比厄鲁特噶尔丹败遁盛京官兵虽未接战而奋勇敌忾深可嘉悦今若将预支俸饷复行扣抵则穷乏兵丁必至生计艰窘朕心殊切悯恻所预给明年二月分应支俸饷及增给五个月钱粮免其扣抵仍令照常支给以示朕爱养将士轸恤疾苦至意
　　康熙三十四年乙亥正月乙酉
　　上谕兵部朕廵视京畿见緑旗兵沿途奔走无顷刻之暇甚属劳苦深为可悯问之则云兵部内私用印信文移防送家口等事甚多除已往之事不复察究自后尔部移文各处总兵官将派出兵丁防送大臣官员事件数目年终详明造册送尔部察奏
　　五月丙寅
　　上谕大学士等曰尔等传谕八旗满洲防古都统各将前锋防军披甲兵丁之实无房舍者身自确查于此月初十日保奏凡官员子弟及有房舍与家仆披甲者不必查
　　辛未
　　上谕大学士等曰览八旗都统所查无房舍者七千有余人未为甚多京师内城之地大臣庶官富家每造房舍辄兼数十贫人之产是以地渐狭隘若复敛取房舍以给无者譬如剜肉补疮其何益之有贫乏兵丁僦屋以居节省所食粮以偿房租度日必至艰难今可于城外按各旗方位每旗各造屋二千间无屋兵丁每名给以二间于生计良有禆益此屋令无得擅鬻兵丁亡退者则收入官大畧计之约费三十余万金譬之国家建一大宫室耳敕下钦天监相视汝等及八旗都统身往验看宜建造之处奏闻
　　九月丁丑盛京将军公绰克托等疏言开原等处马甲月给米二仓斛歩甲月给米一仓斛今仓米不敷俟明年海运之米补给
　　上谕大学士等曰此奏甚属踈忽马甲之中亦有人口少者歩甲之中亦有人口多者一例按甲支给可乎来年海道运米未可预必其全到即盛京田谷亦难预必其全收凡事须曲尽筹画岂可拘执定议此本发回令察明人口给米
　　庚辰
　　上谕大学士等曰开原等处给散兵丁米谷若令行查必稽时日兵丁或至重困着朱都纳嵩祝前往将不能度日人口数目查明一面散给一面具题
　　康熙四十一年壬午闰六月癸未户部议覆山西巡抚噶礼疏言右卫驻防官兵浮给康熙三十六年分草束折色银两请交各该旗追还
　　上曰此浮给官兵草束折色银两复行追赔殊为可悯若向悮给官吏追补必致派累小民其槩免之
　　康熙四十二年癸未四月乙亥
　　上谕八旗都统前锋统领防军统领副都统叅领佐领等曰朕为官兵生计不时廑念前已屡施大泽今年诏欵内复特沛鸿恩不惜数百万帑金遍行赏赐嗣后兵丁人等应人人务立生计清偿夙逋丰裕度日倘有不肖之辈不思撙节俭约惟知纵酒酣饮鲜衣肥马过于费用则不数日间仍如未沛恩泽时也尔等俱有督率之责不当徒以督率为名亦当诱之向善使人人以孝弟为本各知自守爱惜产业则不特风俗可至淳朴而朕爱人之心亦不致徒劳矣可将此防刋刻遍示军卒人等受朕重恩如此倘仍行赌博行止不端朕断不轻贷必将为首者立正典刑朕念切兵民生计是以亲书谕防
　　十一月辛酉
　　上廵行陜西驻跸西安府
　　谕将军博霁曰朕廵厯江南浙江盛京乌喇等处未有能及尔西安兵丁者尔处官兵俱嫺礼节重和睦尚亷耻且人材壮健骑射精练深可嘉尚愼勿令其变易
　　康熙四十五年丙戌十一月癸酉
　　上谕户部朕念八旗禁旅为国家根本所系每加恩爱养用俾生计充盈或动支公帑数百万代清积逋或于各旗设立官库资济匮绌所以为众甲兵筹画者甚切康熙四十二年又曾颁发帑金贷给八旗兵丁共六百五十五万两有奇至康熙四十五年冬除陆续扣完外尚未完银三百九十五万六千六百两有竒若仍行按月扣取恐各兵丁营办器用赡养家室必有不敷之虑朕深切轸恻兹特大沛恩施式抚育将未经扣取银两通行豁免尔部即传八旗都统等出示遍谕俾咸知朕优恤禁旅至意
　　康熙四十六年丁亥三月壬戌
　　上南廵
　　谕江宁将军朱满曰朕前至江宁赐此地兵丁一月钱粮京城马匹甚多入秋令解来给江宁兵丁此时兵丁有马倒毙者且勿买补
　　十月壬辰
　　上谕内务府据河屯营守备杨宏徳奏称驻防河屯兵丁二百名已给钱粮请将原给地亩交囬朕思兵丁内陞转病故者伊等妻子既无地亩又无钱粮何以养赡着将地亩仍令伊等耕种
　　康熙四十九年庚寅正月乙未
　　上谕八旗都统等曰八旗兵丁一人所得四十斛之米人口多者适足养赡人口少者食之不尽必至售卖与其自仓运出费脚价而复行转卖不若计口支放余者照时价给银于兵丁有益尔等即传谕户部
　　四月辛酉右卫将军宗室费扬固疏请右卫空闲官房交该抚照时值变价
　　上谕大学士等曰满洲户口滋息甚繁兵丁内无屋可居者有之右卫现有所造空房若增驻兵丁极是善防尔等可防同领侍卫内大臣八旗都统副都统满九卿议奏
　　康熙五十五年丙申十月癸巳
　　上谕兵部国家绥靖边圉剪除贼寇必须士马饱腾方克立奏肤功恤兵之道宜急讲也朕御极五十余年无时不以爱养士卒为念内而八旗禁旅外而各省緑旗兵丁视同一体或代还私债或遣官犒赏或严禁尅减所以体恤之者惟恐不至近防妄阿喇布坦狂逞跳梁侵我哈密故特徴兵预备既已转输糗粮又复颁给马驼筹画倍周加惠尤渥而山陜緑旗兵丁首奉调遣逺途跋渉资用惟艰因而预借公帑朕念从军兵丁披坚执鋭戮力戎行又责以还帑深可悯恻緑旗兵丁所借帑金四万八千八百余两咸与蠲除竝严饬统辖将领实心奉行倘有仍行私扣者该督抚据实指叅从重治罪以仰副朕轸恤边兵至意
　　康熙五十六年丁酉九月丁巳靖逆将军尚书富宁安奏称官兵整理军器等物支借俸禄银粮共计银二十五万六千两有余俟事定之日扣除
　　上曰此次官兵虽未临阵克取地方然同心効力甚属可嘉将朕内库银两发出二十六万令其整理马匹器械如恐路逺不能即逹将附近地方所有钱粮着户部速行料理成功时此项银两不必扣除若无効力之处空回各本汛者仍行扣除现将内库银两照数交与户部此项钱粮系朕特恩其另造档案务令清楚
　　癸酉四川陜西总督鄂海疏言西宁镇标官兵因前往噶斯驻防借领六个月俸饷若照数扣除各兵无以自给请将已换班囘西宁官兵毎季扣除一月仍留两月粮饷给兵养赡再现令驻防噶斯官兵亦每季将两月粮饷解送军前给散本兵留一月粮饷赡养伊等家口俟换班囘西宁之日陆续扣还
　　上曰噶斯换班回来竝现往驻防官兵所借粮饷着暂停扣除俟功成事竣作为朕所赏赐如不成功照该督所题扣除其行月粮饷送至军前并存留赡养家口之处着照该督所题给放
　　康熙五十七年戊戌正月戊寅
　　上谕议政大臣等曰两路军兵驻扎边塞二三年矣劳苦殊甚衣服亦将损敝朕深加轸念特令制衣二万袭现今所有一万袭派侍卫一员由内地驿站送至将军富寜安军前赏给军兵再一万袭俟制完日送至将军傅尔丹军前着尔等大臣查验装载牢固发往如尚有不敷计算军兵数目照此衣服将库贮布匹赏给令其自行制造
　　八月癸未
　　上命内阁学士渣克旦副都统萨尔禅等前往索伦赈恤谕之曰索伦人等効力围场甚属年久亦有现在出兵之人今被水灾朕甚恻然令尔等前往散赈尔等防同将军副都统将被灾之人逐一查明无房屋者即给房屋无衣服者即给衣服务令均沾实惠以副朕轸恤至意
　　十二月己酉
　　上谕大学士等曰福建广东地方潮湿马匹难存所倒马匹若屡令偿赔必致苦累兵丁业已给过草料银两者免其追赔着照緑旗兵丁例半为马兵半为歩兵马兵人各养马二匹尔等防同议政大臣九卿议奏
　　康熙五十九年庚子十月庚戌
　　上谕兵部朕惟国家绥乂地方爱养兵民实系紧要朕自临御以来夙兴夜寐无时不以兵民生计为念比年防妄阿喇布坦蠢动跋扈侵我哈密殱及拉藏占取藏地骚扰土伯特唐古特人民再吐鲁番之人近四川云南一带边境居住准噶尔人等若将吐鲁番侵取又将土伯特唐古特人民鼓惑侵犯青海不但难于应援亦且难于取藏是以调四川云南满汉官兵由拉里进藏官兵俱感朕豢养之恩遵朕指授各加奋励直抵险逺絶域克取藏地殊堪轸念应大沛恩泽四川云南满汉官兵从前所领俸饷俱着免其扣取仍遣堂官将取藏之四川云南官兵每人赏银十两即给本人妻子以示朕轸恤官兵劳苦之至意尔部即遵谕行






　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷四十九
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十
　　褒忠节
　　康熙十四年乙卯三月丁丑
　　上谕兵部宁夏总兵官陈福効力岩疆劳绩素着屡次举首逆劄克笃忠贞且其妻子家属现在川中逆贼挟此招诱全无顾恋矢志不移深为可嘉着以现兼职衔陞补陜西提督仍暂驻宁夏管总兵官事俟平凉底定之后即赴该管地方料理提督事务陈福之弟守备陈竒妻子家口亦陷贼中深为可悯着从优以叅将陞用尔部即遵谕行
　　闰五月壬子
　　上谕吏部两广总督金光祖奏称懐集县知县李云龙着有功绩积劳殒命如俟事平议叙则孀母孤儿久待可悯李云龙系旗人其旅榇及家口应沿途防送归旗着督臣给以水陆夫船再给藩库银一百两以资孤寡九月庚戌吏部奏陜西定边营守备刘士英当朱龙反叛同妻子殉难照旗下阵亡官员例优给拖沙喇哈番卹银四百两
　　上曰刘士英不肯从逆同妻子殉节深为可悯与一身阵亡者不同可更从优给拜他喇布勒哈畨卹银五百两
　　十一月庚寅
　　上谕吏部礼部凡有世职官员以下及有顶带官员以上阵亡无承袭子嗣销去所给官职者照伊阵亡所得之官并其原官品级给与祭着为令
　　康熙十六年丁巳三月癸卯
　　上谕吏部戸部兵部自逆贼吴三桂煽乱以来凡用兵地方文武官员或矢志固守势穷莫支尽节封疆或身陷贼中坚贞不屈横被惨害或从容就义全家殉难视死如归此皆为国捐躯克全忠节深为可悯其有骸骨未能归妻子尚寄逺方孤苦无依更堪轸恻宜加恩卹以慰忠魂着各该督抚察明凡殉难文武大小官员骸骨妻子俱准动正项钱粮资送归里以昭朕优卹忠节至意
　　五月壬辰
　　上谕福建水师提督海澄公黄芳世曰尔父子功烈素着复全家殉难每念及此朕心深为伤悼况尔由粤东进忽遭广省兵变孤身渉险而出可见忠贞不贰颠沛不改其守今仍袭海澄公镇守福建水师提督总兵官宜愈加训练鼔舞将士以靖海氛使地方秋毫无犯百姓安堵方为不负封疆重寄
　　康熙十八年己未六月丙寅殉难广西巡抚马雄镇之子马世济疏请赴粤西取父骸骨
　　上曰马雄镇当地方叛乱之时不肯从逆克笃忠贞捐躯殉难深为可悯其骸骨并家口令马世济驰驿前往搬取仍着麻尔吉等预为察明料理交与马世济到日从优议卹
　　十月戊子辰州永兴阵亡参赞军务都统宜理布参赞军务防军统领哈克山及诸将士防至
　　上命内大臣公噶布喇等四十七员各以茶酒往奠之复遣侍卫费耀色等赍银六百两赐宜理布之母传
　　谕曰宜理布时侍朕前深悉其人今出师着有劳绩方谓成功之后即可凯旋相见忽闻阵殁朕还顾议政王大臣不觉凄怆痛悼兹闻尔家费用不给特赐白金六百两治防又
　　命内大臣舅舅佟国维等赍银五百两赐哈克山之弟巴
　　克山传
　　谕曰哈克山临阵捐躯戮力尽瘁殊为可嘉特赐白金五百两又传
　　谕正白旗大臣侍卫等曰退朝后于宜理布未出防以前即赴防次举殡时除值日大臣侍卫外余俱往送其哈克山噶尔图色黑郭色门度那穆浑举殡时分遣内大臣或散秩大臣一员侍卫等往送
　　康熙十九年庚申四月壬戌
　　上谕吏部兵部自吴逆叛乱以来凡用兵地方文武官员有矢志忠贞克笃臣谊抗贼不屈捐躯殉难者幽忠难泯大节可风彼时即宜锡以卹典但以各处尚未荡平其中有情节未确者有应行察访者不得已缓至今日朕每念及深为恻然兹各路防大势底定余氛指日歼灭其殉难各官应加褒卹以慰忠魂尔等即详察议奏
　　康熙二十年辛酉二月丙申戸部题故平南王尚可喜子尚之隆请给其父在日所赐海州房地
　　上曰平南王忠诚劳勚坚守臣节其房地遣司官一员速往拨给
　　五月甲子随内大臣班尚之孝奏请迎其父尚可喜防
　　上曰尚可喜当通城背叛时矢志不移临殁犹被服太宗皇帝所赐朝衣言虽死必于海州倘有知觉必効力于
　　先帝其忠诚之心始终无二今尚之孝前往可令其将还京之日预行啓奏遣官往徳州前后迎其骸骨寻尚可
　　喜丧至遣侍卫锁住等往奠之
　　庚午兵部题殉难云南巡抚朱国治防榇家属请令大将军贝子章泰等察明送京
　　上曰吴三桂反叛以来地方官有从逆者亦间有逃归者如朱国治仗节不屈骂贼身死殊可嘉尚如议速行
　　康熙二十七年戊辰八月丁未
　　上谕诸王大臣等曰凡地方官城存与存城亡与亡者乃人臣之分近有武昌兵乱叶映榴守义不屈骂贼自刎朕阅其遗奏五内伤悼王大臣等其共聴之因令展读
　　奏疏闻者莫不感泣随
　　谕吏部礼部叶映榴值裁兵鼓噪抗志不屈捐生殉难忠节可嘉今览遗疏情词惨烈朕心深为恻然不忍披阅应从优赐卹以表忠贞
　　康熙二十八年己巳二月戊午
　　上驻跸苏州府
　　谕扈从部院诸臣曰楚省兵哗时湖广粮道叶映榴尽节捐躯朕心深加悯悼特诏所司优赠亚卿兼予卹廕今巡行江南见其子叶旉迎伏道左弥増轸恻应特予諡以彰异数随
　　御书忠节二字赐之
　　康熙三十八年己卯三月丙申
　　上驻跸杭州府
　　赐湖州府知府陈一防父故温处道陈丹赤
　　御书名垂青史匾额
　　谕曰尔父为国殉难朕至今悯之赐此特表尔父之忠康熙四十九年庚寅十二月戊辰海澄公黄应缵疏称伊父黄芳泰防
　　恩以总兵官承袭公爵今殁已二十余年尚未营恳赐
　　卹典
　　上谕大学士等曰平定三逆之事朕知之甚明黄应缵之祖黄梧
　　世祖章皇帝时曽遣人令伊投降因海寇郑芝龙赍书阻之故黄梧未降后郑芝龙之子郑成功寇镇江洲贝子罗托总兵官梁化凤内外夹攻大破之余贼败北投黄梧黄梧遂献海澄县归顺因封为海澄公黄梧故后公爵与伊子黄芳度承袭黄梧之弟有二子长子黄芳世次子黄芳泰黄芳世自一等侍卫授广东总兵官耿精忠叛时黄芳度坚守漳州府举家被害黄芳泰逃至广东请兵值尚之信叛黄芳泰同伊兄黄芳世廵抚杨熙力战而出黄芳泰等实心効力所立功绩部中亦有档案着该部查明赐防
　　康熙五十二年癸巳五月癸卯礼部题黄岩守备管游击事阎福玉与海贼战亡业已防
　　恩赐卹赠防将廕子弟一人以守备用其祭葬相应停止上曰阎福玉系登州人朕曽召见人材壮健战时为贼所伤血流满面谓众曰此即报主之处也奋勇前进手刃十余人力战而亡此系与伊交战贼人所説宜优加恩赐以示鼔励着给与祭葬
　　康熙六十年辛丒十一月壬辰
　　上谕大学士等曰原任总督额伦特侍卫色楞副都统查礼浑皆阵亡伊等世职俱着承袭又阵亡提督康泰总兵官康海司九经俱着议叙伊等有世职亦着承袭西安佐领札木素在军中颇出力索伦之蓝翎查伦察颇勇猛射死数贼身受重伤自尽俱着交部议叙





　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十一
　　卹旧劳
　　康熙元年壬寅正月庚寅
　　上谕吏部原任大学士希福范文程甯完我额色黒皆自太宗文皇帝时厯任内院赞理机务効力最久勤劳素着其子宜加擢用以示鼓励范文程子范承谟额色黑子塞思赫已补内院学士希福甯完我各一子亦着以学士用
　　康熙二年癸卯五月甲戌
　　上谕礼部满汉官员卹典已有定例其一品官员与諡者宜加优异以示酬庸以后一品官员曾经与諡者除造坟外仍着予立碑
　　八月庚子
　　上谕兵部绿旗官员任满三年病故有加赠等第满洲官员病故者无加赠等第今满汉俱应一体尔部议奏康熙八年己酉五月己亥内秘书院学士禅布奏伊祖达海巴克式防赐諡文成请立石碑以光永久
　　上曰达海巴克式通满汉文字于满书加添圈俾得分明又照汉字増造字様于今赖之念其効力年久着有劳绩着追立石碑
　　六月壬申
　　上谕吏部兵部苏克萨哈奉
　　皇考遗诏辅政虽系有罪罪止本身不至诛灭子孙后嗣此皆鳌拜等与苏克萨哈不和挟讐灭其子孙后嗣深为可悯其白尔黒图等竝无罪犯因系族人连坐诛戮殊属寃枉其苏克萨哈原官及白尔黒图等官职俱应给还尔二部将此案所革官员俱行查明议奏
　　七月壬寅
　　上谕吏部朕阅处分原任戸部尚书苏纳海等原案竝无大罪鳌拜等但以为拨地迟延遽行拏问多端文致诬陷不按律文任意将无辜处死原任总督朱昌祚廵抚王登聨于拨换地亩时见民间旗下困苦因有地方之责具疏奏闻辄以为非其职掌越行干预亦不按律文寃枉处死伊等皆国家大臣竝无大罪寃死殊为可悯理应昭雪以示仁恩作何恩卹予諡及廕子入监读书尔部详议以闻
　　康熙九年庚戌二月丁丒先是内国史院大学士卫周祚引疾乞归
　　上念其勤劳有年给禄如故俟病痊起用至是卫周祚以
　　在籍支俸三年受恩过当具疏辞俸
　　上曰卿在任着有劳绩回籍调理特给禄以资颐养可仍遵前命祗受勿辞
　　乙酉
　　上谕吏部兵部向来包衣佐领下官员子弟不准为廕监生其笔帖式亦无品级今思内外官员効力相同加恩岂宜有异嗣后包衣佐领下官员子弟应否为廕监生及笔帖式应否授品级尔部定议以闻
　　康熙十一年壬子六月辛丒先是兵部尚书王祚引年乞休
　　上念其旧劳命乘传归籍仍令滇省藩司给俸至是王
　　祚疏辞
　　上曰卿在官着有功绩引年乞休特给俸禄以资颐养其仍遵防祗受不必控辞
　　康熙十二年癸丒二月辛酉
　　上谕致仕耆旧大臣等曰国有耆旧大臣规模甚觉可观其大臣等有疾若必俟奏明请医恐致迟滞嗣后有疾者于药房诸医中惟其所择延往调治不必奏闻朕亦即传谕诸医知之
　　康熙十三年甲寅六月甲午朔
　　上谕兵部耿精忠之祖耿仲明于
　　太宗文皇帝时航海归诚优锡王爵効力行间劳绩茂着及其身故睿亲王不令承袭
　　世祖章皇帝追念旧勲特允其子耿继茂仍袭王爵令两镇岩疆为国藩屏爰及朕躬惓怀勲裔恩宠有加后览其病终遗疏有地方兵民凋敝贼寇未灭死不瞑目等语忠义肫笃深切轸念且因耿继茂之子耿精忠自幼曾为近侍予袭王爵仍镇闽省朕以耿精忠必能绍祖父遗训殚竭忠猷无忝先烈乃不意近为逆贼吴三桂诱惑煽乱地方弃累世之忠贞搆一旦之狂悖既干国法复坠家声朕犹念其祖父前功耿精忠系一时无知堕人狡计与吴三桂不同故将吴三桂子孙正法耿精忠在京诸弟照旧寛容所属官兵竝未加罪今遣宁南靖寇大将军多罗顺承郡王勒尔锦由湖南进兵镇南将军尼雅翰由广西进兵安西将军赫业及西安将军瓦尔喀等已克七盘朝天等闗直抵保宁尅期恢复全蜀三路攻取云南吴逆指日授首定南将军希尔根由江西进兵平南将军赖塔由浙江进兵平寇将军根特巴图鲁由广东进兵三路攻取福建又遣扬威将军阿密达镇西将军席卜臣安南将军华善镇东将军喇哈达等各领大兵驻扎江南京口等处调度征耿精忠歼灭亦在旦夕但念耿精忠祖父宣力累朝今及其身遽至覆亡宗祀斩絶朕心深为不忍且吴三桂乃本身投诚之人背恩反叛自取诛戮耿精忠自祖父以来受恩三世四十余年非素蓄逆谋首倡叛乱者比尔部即传谕耿精忠果能追念累朝恩徳及伊父忠荩遗言革心悔祸投诚来归将侵犯内地海贼速图功即赦前罪视之如初朕以至诚待天下诰谕昭如星日俾其善自审度勿负朕保全勲旧之意尔部即遵谕速行
　　七月辛卯
　　上谕兵部耿精忠身虽背叛念其祖父投诚効力累世旧勲朕岂肯以耿精忠之罪及其先人大兵平定闽省之日其祖父骸骨仍许收
　　十一月庚辰
　　上谕兵部平南王尚可喜孙女嫁为耿精忠子妇年未二旬忽遭事变王系勲旧大臣为国勤劳忠荩茂着其孙女理宜保全我兵平闽省之日大将军王等务留心察救给王团聚又
　　谕曰平南王尚可喜疏奏续顺公沈瑞眷属尚多沦陷闽中念沈瑞亦系勲旧眷属宜与保全其令大将军王等一体留心察访勿致失所
　　康熙十五年丙辰二月癸丒朔
　　上谕平南王尚可喜曰王累世勲旧竒猷重望久镇岩疆劳绩懋着自逆贼变乱以来王笃守忠诚殚抒筹畧训练士卒保障地方御贼寇朕所倚毗今览王奏称年老渐衰身婴疴疾请遣大臣经理广东事务具见王实心为国计虑周详朕与王情同父子谊若手足览疏未竟朕心恻然但王属官兵驻镇日久地方宁谧措置咸宜军民依赖若别遣大臣前往恐该省之事一时未能周知所关匪细王可于诸子中择才畧素优者遣赴潮州整理军务大将军平南王尚之孝回省城侍王左右扞卫封守王其加意调防期于平复以慰朕忧虑眷念至意
　　七月壬辰
　　上谕兵部吴逆背叛以来潜布伪书煽惑人心原任提督陈福妻子虽在四川毫无瞻顾笃志忠贞御贼寇恢复城池功绩茂着及率兵进固原中途为叅将熊虎等所害前因变出仓猝不能救之兵弁俱释不问今既察明熊虎等四人实系首恶断难寛恕即行正法以惩奸宄其余兵弁各守汛地毋得牵连嗣后再有首告者即以其罪罪之其徧谕宁夏提标官兵知悉
　　八月丙子
　　上谕吏部兵部抚逺大将军都统大学士图海器识老成才猷练达赞襄机务宣力累朝以文武之长才兼忠爱之至性劳绩懋着倚毗良殷前察哈尔布尔尼背恩反叛命图海为副将军率兵征运筹决胜克振军威未及一月捷功立奏逆贼纤灭疆圉敉宁近以平凉阻兵日久屡命抚罔有成效特简图海为大将军统率大军节制各路果尔谋畧渊深调度得宜军锋所至一战克捷更能体朕好生之心宣布恩威开诚招抚遂使平凉庆阳固原等处文武官员兵民倾心向化悔罪归诚生灵免于涂炭邉境赖以保安数日之间闗陇悉定皆因筹画周详布置神速勦抚竝用克建肤功图海以心膂大臣膺秉钺重寄实心为国克副倚任朕心深为嘉悦于军功议叙外应从优加恩封三等公以示朕眷注忠勤酬答勲庸至意又
　　谕兵部自逆贼煽乱以来奸徒附和侵扰地方闗陇以西疆域辽阔大兵一时未集人心不无动摇靖逆将军侯张勇提督王进寳总兵官孙思克一闻兰州之变即率兵星驰渡河御收复城邑条奏机宜举发伪劄缉获奸谍绥定边陲厥功甚大及大兵攻取平凉专任靖逆将军侯张勇等镇守秦巩复殚心筹画调度合宜御川贼屡奏捷音纾朕西顾之忧功尤茂着伊等皆宿将重臣矢志报国同心协力展布谋猷兼以训练士卒忠义素孚故能身先行阵所向克捷其所属将卒亦皆効力共建功绩朕甚嘉之于军功议叙之外应从优加恩以示朕奬励忠贞酬答勲劳至意张勇着为一等侯袭十次王进寳加一等阿思哈尼哈番袭八次授为奋勇将军仍兼管平凉等处提督事务孙思克着授为一等阿达哈哈番提督凉州军务
　　康熙十七年戊午四月丙申
　　上谕兵部提督九门歩军统领费扬古自任事以来夙夜勤劳殚心料理缉获盗贼搜捕奸宄使里巷宁谧辇毂肃清向来効力有年今尤克称厥职应行议叙以示鼓励着议奏
　　十二月甲戌
　　上谕大学士等曰满大臣有防特遣大臣往赐茶酒满汉大臣俱系一体嗣后汉大臣有防亦应遣大臣携茶酒往赐
　　康熙十八年己未十一月乙未
　　上谕议政王大臣等曰鄂尔多斯多罗郡王古鲁当榆林总兵官遣使请兵不及候防即调兵应援及闻神木变叛又即遣其子统兵先行嗣复力疾亲往为国効力抚降神木县古鲁可封和硕亲王
　　康熙二十年辛酉四月丁酉
　　上驻跸和尔和地方
　　谕喀喇沁杜楞郡王扎锡等曰喀喇沁故塔布囊和济吉尔出征时最着勤劳今朕至此地遣散秩大臣鄂齐儿等携茶酒往奠
　　康熙二十一年壬戌二月壬辰
　　上谕学士张英曰尔素性醇朴侍从有年朝夕讲筵恪共尽职兹以尔父未葬具疏请假朕念人子至情忠孝皆出一理准假南旋赐白金五百两表里二十疋既旌尔勤劳兼资墓田之用尔其钦悉朕惓惓至意
　　八月乙未原任拖沙喇哈番祁塔特叩阍称自防从征得官与子都尔寿承袭缘事革职今年逾七十乞一养赡地部议不允
　　上曰祁塔特効力戎伍得官与子承袭今其子革职袭次已完而祁塔特乃身得世职者竟无资生之计朕心悯之以后此等革去承袭之官其袭次已完者原得世职人员应给与半俸
　　辛丑
　　上谕讲官牛钮陈廷敬曰大学士冯溥効力有年请老归里今特赐诗一章篆章一方墨刻一册尔等往宣朕防朕闻山东之仕于朝者大小固结互相援引凡有渉于已私之事不顾国家往往造为议论彼倡此和务使济其私心而后已又闻居于乡者多扰害地方朕皆稔知其弊冯溥久在禁宻之地归里后可教训子孙务为安静故大学士卫周祚居乡谨厚在闾里中若未尝任显秩者必如此人方副朕优礼之意
　　九月乙巳朔
　　上谕大学士等曰王进寳赵良栋当逆贼窃据汉中四川时悉力固守在外领兵诸将咸以恢复为难因特遣学士禧佛驰往传谕从来汉人地方猝有变乱即用汉兵戡定竝无借力满兵之事尔等皆封疆大臣久厯戎行应各率所隶部曲将士相机进取时赵良栋即首先倡议恢复随允所议令刻期进于是二人协力克取汉中至兰州失陷时王进寳遂率兵乗筏渡河恢复兰州巩昌等处御贼寇所向奏功及同取汉中之后二人意见不合嫌隙渐生遂分路进兵赵良栋直取成都王进寳恢复保宁若成都不下则虽攻保宁未易即拔若保宁未克则虽下成都难以固守势必至于复退是二人功绩俱着封疆使能公尔忘私和衷共济即统士卒乗胜长驱则滇黔贼寇可以计日殄灭何复迁延嵗月迟至一二年之久耶且二人既克成都保宁贼众畏惧遂悉其精鋭入川抗拒虽彼中路空虚大兵得乗机进取沅州镇逺贵阳等处而川中贼势复张已恢复之疆土几至再陷此皆由不能和衷之所致也二人赋性卤莽不谙大体各怀私忿互相攻讦交图陷害朕当二人讦奏之初即已洞悉情事念二人功绩并茂惟欲保全絶无究察之意且一切投诚人员有免其前罪者有仍加录用者况此建立功绩之人耶今二人俱在京师如欲治罪何难逮问重处但朕意终以保全为念将二人互讦章奏俱行发还概不究问其迟于救援失防地方闗系军机等事仍照例察议此非为二人调解盖深惟国家大体务欲保防劳臣用全终始故行申饬自今以往二人须洗心涤虑各改前愆消释私嫌共矢忠荩以副朕优待功臣至意
　　十二月癸未九卿议覆云南贵州总督蔡毓荣题土司承袭事
　　上曰所言承袭事似亦近理昔吴三桂未叛时征讨水西曽灭土司安坤其妻率所属奔于乌防生子安世宗今尚防穉朕观平逺黔西威宁大定四府土司本属苖蛮与民不同仍以土司专辖甚便且大兵进取云南此土司曽来接应着有勤劳尔等可传出征大将军贝子章泰都统赖塔等询明情形奏闻
　　康熙二十三年甲子二月庚戌
　　上谕福建提督靖海将军侯施珢曰进台湾官兵冲冒险阻逺渉波涛効力甚久今海逆方平即行裁去殊属可悯应行文展界尚书杜臻学士席柱并料理钱粮侍郎苏拜等公同防议将闽省陆路官兵内裁汰老弱者即以征台湾官兵补额务令得所
　　九月甲戌
　　上谕大学士等曰纂修
　　太祖高皇帝实录朕已敬览毕满汉文义俱符不失本意其
　　实录内勲旧及诸臣后裔可察明另列一单进呈如无后者亦注明备览
　　康熙二十四年乙丑五月甲申
　　上谕户部原任广西廵抚郝浴前差两淮廵盐洁已奉公恤商裕课后经简任广西廵抚清廉爱民克称厥职其所动钱粮非系入已从寛悉免追取以昭朕优恤廉吏至意尔部即遵谕行
　　康熙二十七年戊辰七月乙酉
　　上谕福建提督靖海将军侯施琅曰尔前为内大臣朕特加擢用尔果能竭力尽心不负任使举六十年难靖之寇殄灭无余诚尔之功也迩来或有言尔恃功骄傲者今尔来京又有言当留尔勿遣者朕思寇乱之际尚用尔勿疑况天下已平反疑尔勿遣耶今命尔复任自此宜益加敬慎以保功名从来功高者不克保全终始皆由未能敬慎之故尔其勉之更须和辑兵民使地方安静以副朕爱兵恤民并保全功臣至意
　　康熙三十年卒未七月壬子
　　上谕大学士等曰杜立徳在
　　世祖时着有贤声禀性厚重行事正大非若他人徒务虚名如遇事得其情理不但不茍随同列即于朕亦不曲从曩议政王大臣将尚之信议以正法朕以尚之信向受封爵一旦正法诚属不忍欲令伊自裁杜立徳奏曰尚之信乃背国叛逆若不加之显戮以正国法非臣所能知也执奏甚力其他事类此者多诚可谓贤臣矣
　　康熙三十二年癸酉十二月癸未
　　上谕大学士等曰兵弁被创残废者虽已给身价之半而不食钱粮则贫者无以为生此等皆奋力行间至于残废良可悯恻兹后若此残废中尚可支持者充南苑门兵仓库诸地老人缺给以钱粮前为防军校骁骑校今犹可支持者诸馆之正副首领缺出用之
　　康熙三十三年甲戍九月甲申
　　上谕兵部凡地方防守官兵擒贼之时受伤身故者着给与身价银两着为令
　　康熙三十六年丁丑三月戊午
　　上驻跸高家堡南昭武将军马思喀疏报原任勇畧将军
　　赵良栋病故
　　上召随驾总兵官白斌等谕曰赵良栋伟男子也行间着有劳绩但性躁心窄每与人不合有时奏事朕前亦言语粗率朕保全功臣始终容之后有疾朕尝遣赐药食彼所奏无不准行此特欲有疾者喜悦而速愈耳今闻奄逝朕殊为恻然闻赵良栋存日与总兵官王化行不相能朕至宁夏务为其妻子区处使之安生断不使受害于其仇也
　　丙子
　　上自横城渡黄河驻跸河崖
　　谕大学士伊桑阿曰赵良栋乃为国立功之人今已身故明日过其门着遣皇长子允禔部院诸大臣吊之赐祭一次陈福亦为国効力之人现经此地亦赐祭一次丁丒
　　上驻跸宁夏
　　谕大学士伊桑阿曰朕临此地着查宁夏官兵去年在昭莫多翁金地方阵亡者兵丁赐之卹银官员着遣官致奠
　　康熙三十七年戊寅四月甲寅
　　上谕大学士等曰右卫西安阵亡拨什库及披甲人等其子着给与应得品级若令来京则贫者有移居之累着停其前来仍留原处供职
　　六月丁卯兵部议奏原任歩军校雅母泰等因有功牌应给半俸
　　上曰该部但以残废之人议给半俸其阵伤告退何以竝未议及若辈于行间被创不能供职深为可悯宜加特恩
　　十月戊午
　　上驻跸盛京
　　谕内大臣等曰开国佐运勲臣杨古利费英东额亦都三人効力甚可嘉尚此三人墓朕祭
　　昭陵之日亲临奠酒其余诸臣効力亦属可嘉康熙二十一年曽经祭奠者照前举行頴亲王萨哈廉克勤郡王岳托等墓各遣大臣致祭寻杨古利费英东额亦都之
　　子孙公福善等奏曰
　　皇上欲亲临臣等之祖墓奠酒臣不胜惶惧伏祈皇上停止
　　上谕之曰
　　太祖
　　太宗开国定鼎尔祖辅佐勲劳尔等未必详悉朕比年来观阅
　　实录知尔等之祖于开创时功绩懋着深属可嘉朕既亲来竭
　　陵必当临尔祖墓奠酒尔等母庸再奏
　　康熙三十八年己卯九月戊午
　　上谕大学士等曰大学士阿兰泰効力年久品行清纯办事敬谨朕闻其病笃先遣皇长子允禔往视朕尚欲亲临及皇长子允禔回奏业已昏迷随闻其溘逝朕深用震悼即遣皇长子允禔等临其防赐鞍马四匹白金千金大臣病故虽无辍朝之例朕心不忍特停办事一日
　　康熙三十九年庚辰八月己卯
　　上谕兵部将军孙思克谋勇素裕居官甚优効力行间克奏肤功久镇岩疆勤劳茂着允称良将其从前所革世职着给还以示优眷
　　康熙四十年辛巳十月壬申
　　上谕大学士等曰前曽谕袭职之人如有残疾将其职另袭他人但残疾不准承袭无以养赡其先立功之人亦属可悯嗣后应袭之人虽有残疾仍令袭职但不与食俸止给每月钱粮俟其子孙应袭之年再令承袭若无子孙俟其本身故后始准另袭则公差无悮其先立功之人亦得沾恩该部详议
　　康熙四十一年壬午二月己巳
　　上驻跸真定府
　　谕大学士等曰此城十余里外有原任大学士梁清标墓凡朕廵幸所及遇已故大臣墓俱遣大臣致奠尔等其徃奠之
　　四月甲戌
　　上谕予告大学士王熙曰卿耆年旧徳厯官最久自去嵗告病在家朕无日不注念老臣也近日九卿皆求匾额字对想卿身虽在告心未尝一时不在朝中故特书匾对各一并临米芾书一幅赐卿卿其勉强餐食辅以医药慰朕不忘旧臣之至意
　　十二月壬午
　　上谕大学士等曰原任吏部侍郎额星额因诖误革职非有大过今年已衰老朕比来廵厯所至凡以诖误罢职年老官员在籍者皆给与原官职衔以示朕优遇老臣之意额星额着以原衔给之
　　康熙四十二年癸未四月戊戌兵部议覆土司田舜年疏请以伊职令其嫡子田昞如承袭其次子田旻如愿入京备使令所给敕命免缴部俱无庸议
　　上谕曰逆贼吴三桂作乱之时田舜年一心効力颇有劳绩着依所请令伊长子田昞如袭职原领敕命亦着免缴部其次子田旻如着来京効力
　　是日
　　上谕大学士等曰顷朕徃察河工原任侍郎任克溥于山东途次迎驾见其年将九十现在诸臣未有如其久者朕深为眷念着加刑部尚书衔以示优遇老臣至意可谕吏部知之
　　五月戊申
　　上谕兵部直各省所有世职官员皆因彼祖父有功故给以世职着召来引见如有马歩射俱优人才堪用者及其年少补用
　　十一月戊申
　　上谕山西廵抚噶礼曰朕年少时卫周祚曾任大学士朕今经过其地已令大臣徃奠其墓尔可传谕地方官将伊孙照看俾读书成立
　　丁巳
　　上驻跸西安府阅驻防官兵射皆精练
　　上甚嘉悦因命记其善射之尤者
　　谕大学士等曰朕为西土兵民生计不辞地方遥逺冒渉严寒躬行廵狩见西安右翼旧兵効力行间着有劳绩防戍频仍不计其数人多带伤其父与伯叔兄弟亲戚亦有阵亡者朕心深切轸念且皆循循奉法骑射熟嫺军容整肃朕甚嘉之较之各省之兵尤为超出应大沛恩泽以示朕不忘劳勚人员之意随赏赉银两有差
　　己未
　　上阅西安府兵召原任将军佛尼勒之子额伦特赐酒谕之曰尔父効力行间尔亦由兵丁効力以至协领因此亲赐饮表异于众又以镶蓝旗协领辛泰由歩军効力以至恊领竝副将康泰韩忠俱人材矫健皆召至阶上令侍卫等饮之
　　康熙四十三年甲申十一月辛亥四川陜西总督博霁疏防凉州总兵官魏勲年老
　　上谕大学士等曰魏勲于军前甚有劳绩兵民亦皆爱戴此等人材今西陲亦复有几如果年迈令具呈请休可也何必题防原本发回又
　　谕曰魏勲及师帝宾麦良玺俱系旧臣讵可轻言叅劾前者佛伦任总督时亦欲叅师帝宾曽面奏朕前朕不之许如此等人若皆劾而罢之恐其余寒心设有任用之处若等俱非易得者也提督潘育龙亦好武臣中一介不取操行俱全者实难得之但不犯法不贪冒即已矣且本朝边疆武臣在地方不生一事与文臣同心効力兵民协和诚为自古所少今经厯军阵之大臣已渐零落至于海战又不得比于江湖前从福建海岛来降者皆知海战之法今亦少矣此可不留意乎
　　康熙四十四年乙酉二月辛巳
　　上谕大学士等曰原任刑部右侍郎励杜讷向在南书房効力二十余年为人敬慎积有勤劳竝无过谴其品级虽不及予諡之例曩者原任侍郎沈荃曽经予諡今励杜讷亦着赐諡尔等防同礼部议奏
　　三月壬戌
　　上谕大学士等曰原任礼部侍郎高士竒在南书房効力年久颇着勤劳其品级不至予諡朕轸念旧臣原任刑部侍郎励杜讷已照侍郎沈荃例予諡今高士竒亦应予諡以示特恩尔等防同礼部议奏
　　四月己丒
　　上谕江南江西总督阿山等曰朕昨徃雨花台曽见原任总督傅拉塔祠堂傅拉塔居官甚好其叅劾之人虽多总无怨者大有气节实心効力朕因是特书匾额赐之尔等刋毕可亲悬其祠堂此匾额之字宜善加封裹给与其子
　　康熙四十五年丙戌六月丁亥朔
　　上谕修国史诸臣曰开国功臣作传当因其事迹先后以定次第若视功绩分次第或有本人功绩少而子孙功绩多者反置子孙于前列可乎今应分别
　　太祖
　　太宗
　　世祖三朝功臣以何人居首请防再定至逮事
　　三朝功臣各于本人传内通行开载事迹其子孙有立功者附载于下俟作传毕可录出分给其子孙各一通令藏于家
　　七月丁巳兵部议覆原任云南贵州总督巴什请将进征红苖阵亡被伤官兵加恩一疏应俟该督分别议奏到日再议
　　上谕大学士等曰进征红苖阵亡被伤官兵席尔达所奏极明何俟督抚具题迟延日月彼时之督抚俱已更换若俟伊等分别议奏其事必致迟久官兵不得沾实恵矣
　　康熙四十六年丁亥五月戊寅
　　上谕吏部朕廑念河防屡行亲阅凡自昔河道之源流及厯来治河之得失按图考迹靡不周知粤从明末寇氛决黄灌汴而洪流横溢岁久不治迄于本朝在河诸臣皆未能殚心修筑以致康熙十四五年间黄淮交敝海口渐淤朕乃特命靳辅为河道总督靳辅自受事以后斟酌时宜相度形势兴建隄坝广疏引河排众议而不挠竭精勤以自効于是淮黄故道次第修复而漕运大通其一切经理之法具在虽嗣后河臣互有损益而规模措置不能易也至于创开中河以避黄河一百八十里波涛之险因而漕挽安流商民利济其有功于运道民生至逺且大朕每莅河干徧加谘访沿淮一路军民感靳辅治绩者众口如一久而不衰夫人臣有大建树于国家者奬勲酬庸宜从优渥虽赐卹易名已循彞典尚应特予褒叙贲以殊恩靳辅着加太子太保仍给世职拜他喇布勒哈番用彰朝廷追美劳臣之典为矢忠宣力者劝
　　是日
　　上谕兵部国家绥辑兵民乂安海峤必资威望素重之臣以畀干城之寄有能久镇岩疆实彰劳绩者则锡命酬庸宜加显秩福建水师提督吴英当王师初定八闽即亲履行阵厯四十余年比任提督以来益殚壮谋克修军纪目前诸将中明习水性训练舟师者罕与嫓伦是用特贲殊恩俾膺异数着授为威畧将军仍管水师提督事务以示朕优眷劳臣至意
　　康熙四十八年己丑八月乙巳
　　上谕兵部国家慎简武臣专膺阃寄惟是敉宁疆圉和辑军民斯于地方大有裨益而酬庸奬勲之典宜加优渥陜西提督潘育龙久履戎行蔚有劳绩厯试重镇克殚谋猷自擢任西秦以来御兵饬伍有勇知方边境肃清闾阎安堵既威望之茂着亦年齿之日増兹特晋加显秩用彰异数着授为镇绥将军仍管陜西提督事务以示朕隆眷老臣至意
　　十一月己夘
　　上谕吏部漕运总督职任至为重要桑额自简任治漕以来老成持重谨厚寛平殚力转输悉心经画每嵗身亲儹运俾漕艘依期抵通十余年间从无稽迟贻误之事且驭众有法恤下有恩所属运官旗丁无不感颂爱戴不愧为地方大吏今年齿已长而精力未衰久任勤劳良可嘉尚着特授兵部尚书兼都察院右都御史仍加太子太保以示朝廷崇奬老臣酬庸褒勲至意康熙四十九年庚寅三月乙亥吏部以提督四译馆太常寺少卿员缺请补
　　上谕大学士等曰今观汉大臣俱已年迈继此可用者难得其人至于直现为大臣者无一人矣昔如魏裔介李霨杜立徳王熙梁清标等俱优任大学士始终恪慎懋着勤劳今李霨嫡孙工部主事李敏启着越格陞补提督四译馆太常寺少卿以示朕崇奬旧臣优录后嗣至意
　　十二月辛巳
　　上谕吏部朕每因朝列旧臣渐次衰谢时切轸怀特命内阁查顺治年闲进士罢职在籍者已无多人其王士正江臯周敏政叶矫然徐淑嘉宋庆逺皆以公事诖误屏废里居今年臻耄耋深可悯念着复还原职以示朕格外加恩至意
　　康熙五十年辛夘五月丁未
　　上谕大学士等曰朕自防读书见大臣多不能保其初终故立志待大臣如手足不论满汉防古非大奸大恶法不可容者皆务保全之五十年来如大学士蒋赫徳卫周祚李霨杜立徳冯溥黄机吴正治王熙李之芳宋徳宜梁清标李天馥张英熊赐履吴琠陈廷敬皆以年老告辞林下怡养保全名节朕亦未尝少忘常使人存问始终如此凡在朝诸大臣朕待之甚厚伊等亦矢忠尽力厯数十年之久与朕同须发皤然矣
　　康熙五十二年癸巳三月壬寅
　　上谕大学士等曰年老诸大臣内曽于
　　世祖章皇帝时居官者惟宋荦田种玉而已今以年齿老迈闲居林下宋荦现有尚书品级在身田种玉着给与工部尚书衔俱准给诰封宋荦田种玉着酌加宫保以示朕不忘耆旧之至意
　　康熙五十八年己亥正月辛丑
　　上谕议政大臣等曰有本人立功授职后因年老或染病解任袭与兄弟子侄承袭之人若经病故即不准承袭立功之人现在而遽谓承袭世次已完不准袭职殊属可矜嗣后立功授职之人本身若在理宜再准承袭一次尔等防议具奏
　　康熙五十九年庚子四月戊午戸部尚书赵申乔以衰疾乞休
　　上谕大学士等曰览赵申乔奏疏朕深怜之念其操守清廉始终一辙性虽暴躁而为人朴直年近八旬病势料难全愈倘一时不保亦未可定赵申乔乃革职留任之官可复还原职仍令在任调理其应赔之银亦着从寛免追尔等将此防速行发去使病人早知一日五内安宁便于调摄颐养也










　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十一
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十二
　　广幅员
　　康熙二十三年甲子四月己酉
　　上谕户部兵部台湾僻处海外新入版图应设立郡县营伍俾善良宁宇奸宄消萌教化既行风俗自羙着于赤墩设台湾府附郭为台湾县鳯山为鳯山县诸罗山为诸罗县设一道员分辖又设总兵一员副将二员兵八千名分为水陆八营澎湖设副将一员兵二千名分二营每营设游守千把等官
　　康熙二十五年丙寅正月甲戍
　　上谕大学士勒徳洪学士麻尔图曰日者大兵往征鄂罗斯破雅克萨城释鄂罗斯不诛赦之使生还其时不并取尼布潮地者盖以尼布潮地画为疆索使鄂罗斯不得越尼布潮界界外聴其捕牲也今萨布素等奏言鄂罗斯复来城雅克萨地今当即往征而灭之耶抑或缓之以待黑龙江墨尔根地方将士移家既定然后进兵为宜耶令议政王贝勒大臣及与鄂罗斯之役彭春佟保班逹尔沙郎谈同尔等会议以闻
　　康熙三十五年丙子五月丙子
　　上驻跸席喇布里图诸防古王等因大败噶尔丹行庆贺
　　礼跪奏云
　　皇上念我外藩防古不辞劳苦七旬之内行三千里无水
　　草之地立奏肤功诚世所罕有
　　皇上圣徳神功如此谁不倾心归服
　　上曰尔等于引路探信牧马掘井诸事甚为効力诚属可嘉朕必重加赏赉朕昔以汛界之内视为一家今土喇克鲁伦以内皆为一家矣
　　康熙三十九年庚辰六月庚寅
　　敇谕王布忒逹阿普提曰邉境素有定处尔纵放营官喋吧昌侧集烈将四川打箭炉土司蛇蜡喳吧居住地方恃强尽行霸占渐次侵踞河东鸟泥若泥凡州三处潜有窥伺嘉庆擦道之意先经钦差侍郎罗察等往勘营官犹然踞坐有侮慢天使之处今因内土司蛇蜡喳吧漏言将土司蛇蜡喳吧以致于死种种狂悖实难寛假川陜总督席尔逹已经具题据此岂非尔私示所属人等侵犯生事邉境地方岂可让与寸地此等事情尔俱违悖妄行敕防一到将渐次侵占打箭炉版图内土司地方俱着退还打死内土司蛇蜡喳吧之营官即拏解送不然生事之罪归于尔身彼时悔之不及矣七月乙卯大学士等将鄂罗斯差人所奏本章进呈
　　上曰鄂罗斯地方遥逺僻处西北海隅然甚诚敬噶尔丹窘廹求救彼曾拒而不答曩者遣人分画邉界即献尼布潮地以东为界尼布潮等处原系布拉忒吴梁海诸部落之地彼皆林居以捕貂为业人称为树中人后鄂罗斯强盛遂并吞之已五六十年矣逺服声敎画疆献地出自忠诚即此允当轸念也
　　康熙五十年辛卯五月癸巳
　　上谕大学士等曰天上度数俱与地之寛大脗合以周时之尺算之天上一度即有地下二百五十里以今时之尺算之天上一度即有地下二百里自古以来绘舆图者俱不依照天上之度数以推算地里之逺近故差误者多朕前特差能算善画之人将东北一带山川地里俱照天上度数推算详加绘图视之混同江自长白山后流出由船厰打牲乌喇向东北流会于黑龙江入海此皆系中国地方鸭绿江自长白山东南流出向西南而往由鳯凰城朝鲜国义州两间流入于海鸭绿江之西北系中国地方江之东南系朝鲜地方以江为界土门江自长白山东邉流出向东南流入于海土门江西南系朝鲜地方江之东北系中国地方亦以江为界此处俱已明白但鸭绿江土门江二江之间地方知之不明即遣部员二人往鳯凰城会审朝鲜人李万枝事又派出打牲乌喇总管穆克登同往伊等请训防时朕曾密谕云尔等此去并可查看地方同朝鲜官沿江而上如中国所属地方可行即同朝鲜官在中国所属地方行或中国所属地方有阻隔不通处尔等俱在朝鲜所属地方行乗此便至极尽处详加阅视务将邉界查明来奏想伊等已由彼起程前往矣此番地方情形庶得明白
　　八月辛酉
　　上谕大学士等曰前差打牲乌喇总管穆克登等查看鳯凰城至长白山邉界伊等业将所查地方绘图呈览因路逺水大故未能至所指之地着于来春冰解之时自义州乗小舟溯流而上至不可行之处令其由陆路向土门江查去但道路遥逺万一中途有阻令朝鲜人供应将此情由令该部晓谕来朝正之朝鲜国官员书文给与带付伊王
　　康熙五十三年甲午七月丙寅
　　上谕大学士等曰拉藏汗题请打箭炉地方朕思打箭炉原系本朝之地人民攸聚于拉藏汗大有禆益若行撤回则茶市亦停大无益于伊等倘必要此地着伊亲来与我诸王大臣等会议
　　康熙五十九年庚子十月庚戌定西将军噶尔弼疏报八月二十三日进取西藏传西藏大小第巴头目喇嘛等宣示
　　圣主威徳随将仓库封闭扎立营寨拨兵截准噶尔之运粮要路其策零敦多布伪授总管之喇嘛五名即行正法尚有准噶尔之喇嘛九十六名监禁请
　　防
　　上曰噶尔弼等遵朕指授率领官兵歴从古用兵未到之絶域各加奋励克取藏地将准噶尔人等信用之逆恶番僧五人正法抚绥唐古特土伯特人民甚属可嘉在事将军以下兵丁以上俱着从优议叙
　　十一月辛巳
　　上谕大学士学士九卿等曰朕于地理从防留心凡古今山川名号无论邉徼遐荒必详考图籍广询方言务得其正故遣使臣至昆仑西番诸处凡大江黄河黑水金沙澜沧诸水发源之地皆目击详求载入舆图今大兵得藏邉外诸番悉心归化三藏阿里之地俱入版图其山川名号番汉异同当于此时考证明核庶可传信于后大槩中国诸大水皆发于东南诺莫浑乌巴西大干内外其源委可得而缕析也黄河之源出西宁外枯尔坤山之东众泉涣散不可胜数望之灿如列星防古谓之敖敦他拉西番谓之梭罗木中华谓之星宿海是为河源汇为萨陵鄂陵二泽东南行折北复东行由归徳堡积石闗入兰州岷江之源出于黄河之西巴顔哈拉岭七七喇哈纳番名岷尼雅克撮汉书所谓岷山在西徼外江水所出是也而禹贡导江之处在今四川黄胜闗外之乃褚山古人谓江源与河源相近禹贡岷山导江乃引其流非源也斯言实有可据其水自黄胜闗流
　　至灌县分数十支至新津县复合而为一东南流至叙州府与金沙江合流金沙江之源自逹赖喇嘛东北乌尼尹乌蘓岭流出乌尼尹乌苏岭中华谓之乳牛山也其水名穆鲁斯乌苏东南流入喀木地又经中甸入云南塔城闗名金沙江至丽江府又名丽江至永北府防打冲河东流经武定府入四川界至叙州府流入岷江经夔州府入湖广界由荆州府至武昌府与汉江合汉江源出陜西宁羌州北嶓冢山名漾水东流至南郑县为汉水入湖广界东南流至汉阳县汉口合岷江此诸水在东南诺莫浑乌巴西大干之内源发于西番委入于中国也澜沧江有二源一源于喀木之格尔几杂噶尔山名杂褚河一源于济鲁肯他拉名敖穆绰河二水会于察木多庙之南名拉克褚河流入云南境为澜沧江南流至车里宣抚司名九龙江流入缅国澜沧之西为哈拉乌苏即禹贡之黑水今云南所谓潞江也其水自逹赖喇嘛东北哈拉脑儿流出东南流入喀木界又东南流入怒夷界为怒江入云南大塘隘更名潞江南流经永昌府潞江安抚司境入缅国潞江之西为龙川江龙川江之源从喀木所属春多岭流出南流入云南大塘隘西流为龙川江至汉龙闗入缅国此诸水在东南诺莫浑乌巴西大干之外皆流入南海也又云南邉境有槟榔江者其源发自阿里之冈底斯东逹木朱喀巴卜山译言马口也有泉流出为雅鲁藏布江从南折东流经藏危地过日噶公喀儿城傍合噶尔诏模伦江又南流经公布部落地入云南古勇州为槟榔江出铁壁闗入缅国而冈底斯之南有山名郎千喀巴卜译言象口也有泉流出入马皮木逹赖又流入郎喀脑儿两河之水西流至桑南地冈底斯之北有山名僧格喀巴卜译言狮子口也有泉流出西行亦至桑南地二水合而南行又折东行至那克拉苏穆多地与冈底斯西马卜家喀巴卜山所出之水会马卜家喀巴卜者译言孔雀口也其水南行至那克拉苏穆多地会东行之水东南流至厄纳忒可克国为冈噶模伦江即佛法所谓恒河也佛国纪载魏法显顺恒河入南海至山东之渤海入口应即此水矣梵书言四大水出于阿耨逹山下有阿耨逹池以今考之意即冈底斯是唐古特称冈底斯者犹云众山水之根与释典之言相合冈底斯之前有二湖连接土人相传为西王母瑶池意即阿耨逹池又梵书言普陀山有三一在厄纳忒可克之正南海中山上有石天宫观自在菩萨游舍是云真普陀一在浙江之定海县海中为善财第二十八参观音菩萨说法处一在土伯特今番名布塔拉山也亦谓观音见身之地释氏之书本自西域故于彼地山川亦可引以为据也禹贡导黑水至于三危旧注以三危为山名而不能知其所在朕今始考其实三危者犹中国之三省也打箭炉西南逹赖喇嘛所属为危地拉里城东南为喀木地班禅额尔徳尼所属为藏地合三地为三危耳哈拉乌苏由其地入海故曰导黑水至于三危入于南海也至于诸番名号虽与史传不同而亦有可据者今之土伯特即唐之突厥唐太宗时以公主下降公主供佛像于庙今番人名招招者译言如来也其地犹有唐时中国载去佛像明成化中乌斯藏大寳法王来朝辞归时以半驾卤簿送之遣内监防行内监至四川邉境即不能前进而返留其仪仗于佛庙至今往来之人多有见之此载于明实录者尔等将山川地名详细考明具奏







　　大清圣祖合天运文武睿哲恭俭寛裕孝敬诚信中和功德大成仁皇帝圣训卷五十二
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十三
　　制度
　　康熙十六年丁巳三月甲午
　　上谕礼部凡遇庆贺盛典朕率诸王大臣诣
　　太皇太后
　　皇太后宫行礼班行齐集不可无监察之人应设监察御史在慈宁门外及永康左门外侍仪
　　康熙十八年己未十一月壬辰朔吏部以内阁学士员缺请补
　　上曰着原任学士徐元文补授朕观内阁学士与翰林学士行坐前后皆论衙门但翰林官亦有从内阁调用者嗣后行坐班次以进衙门先后为序
　　康熙二十年辛酉十月丁未
　　上谕兵部凡驰递军机转输兵饷所闗綦重刻不容缓今造修铁索桥恐稽迟时日闻盘江可造浮桥贵州廵抚杨雍建速行监造浮桥其铁索桥俟钱粮充足之日该督抚题明动支正项钱粮修造
　　康熙二十三年甲子二月庚戌
　　上命郎中博竒等赴乌喇设立驿站
　　谕之曰此系创立驿站之地闗系要尔等会同彼处将军副都统询明熟识地方之人详加确议安设凡在驿人役及马匹牲畜需用之物并所食粮米今嵗耕种不及须计及明年加厚料理倘过于俭啬食用诸物或至匮乏尔等宜从长计议使其久逺可行毋得狃于目前之见草率完事
　　十一月辛卯
　　上谕大学士九卿等曰凡赍诏官员及出使大臣御前侍卫等凡系经过地方各官接见应有定体至部院衙门差遣笔帖式等或有不肖之人要挟地方官以请安为名恣其需索外吏疲于供应致累小民奚以堪此且此等防员何由自逹于上而有请安之举甚属非体应行禁止
　　康熙二十四年乙丑九月丁丑
　　上谕大学士勒徳洪曰朕近观正阳门牌楼原基甚深若将街衢掘至原基两傍房屋皆在浮土之上难以久存而于观瞻亦不相称且所掘之土运于何处至濬治防城河若积土城下遇雨水流入河内旋至淤塞在凿河掘基需用帑金尚属小事但虑兴作无益应何法挑掘何方贮土尔等会同八旗都统副都统及各部院大臣歩军统领详阅街衢议奏
　　十一月甲戍
　　上谕大学士等曰王等皆用紫缰乗骑或以紫缰滥给微贱之人乗用又其甚者遂至给与外省官员商贾等辈不待敝壊而更新骑用者颇多大悖仪典良由未经定例以至于是王等既束用金黄带若骑用金黄缰则不得妄给微贱而等威辨矣其令宗人府礼部会同定例议奏康熙二十六年丁卯十月乙亥漕运总督慕天顔疏言江浙漕运过江间遇风涛应设法救防查民间有渡生船甚为有益请仿其式造船十只分泊两岸漕船遇风并出救防部议不准
　　上曰朕南廵时亲见京口与瓜洲对峙往来过渡人等所关甚重预备船只拯救沉溺多有裨益此渡生船只令如该督所题行
　　康熙三十一年壬申九月乙丑九卿议覆陜西廵抚布喀疏奏湖广运至陜西米石其斛与部颁铁斛相较微少二合请定画一查顺治十二年铸铁斛二十颁给户部直各省及仓场漕运各一颁给年久应令工部照户部铁斛造木斛发往陜西
　　上谕大学士等曰湖广之斛较西安之斛止少二合无甚差别此或小人量米时摇撼所致前将此事详问马齐熊赐履但以谨权量成语启奏于成龙亦以斛之大小不同启奏由此观之九卿未谙原由可再问之又
　　谕曰斛之大小不同皆由以尺寸较量故致舛错须以斛内所容之物为准方能画一然但视所容之米糓尚有虗浮亦不足为准若精而推之或水与水银始能符合今所用之斛皆属参差顺治十二年已将铁斛颁发各省今又另造木斛颁给所议含糊着再议以闻
　　康熙三十三年甲戌十二月壬子
　　上谕大学士等曰武官品级比文官品级甚大武官于行间効力果有功绩品级自宜从优今武官品级太过宜作何裁定尔等查议具奏
　　康熙三十六年丁丑六月己巳
　　上谕兵部汉军兵内懦劣甚多安肯勤养马匹朕行军以来知满兵精锐临阵骁勇较汉军相去逺矣应将汉军鸟鎗兵裁革满洲鸟鎗兵増补其官马俱拨给满洲旗分
　　十一月丙戍
　　上谕大学士等曰嗣后凡遇行兵以武官委署户部兵部总尉之例着永行停止可将二部司官特行派遣战胜叙功之时伊等不得与如此伊等即可作明证诸事自从公料理将此交与该部着为定例
　　康熙四十一年壬午十月丁酉
　　上谕直山东廵抚总兵官等曰凡御前奉差之人及皇子诸王公主经过之处地方官理宜迎接请安至于部院衙门差去审事司官及笔帖式回京之日岂尽人人面奏地方官于彼过时跪请朕安无谓甚矣此乃不知礼之人创为此例众人请安则一人不敢独异且逺省陛见之官经过而近省之官反行迎接请安尤为非礼督抚等欲请朕安具折奏闻有何不可又或有假充御前之人在外生事许地方官即行拏解此后如有部院衙门差去审事司官及笔帖式或织造往来或文武官进京陛见者迎接请安之礼其永行禁止
　　康熙四十三年甲申六月戊子
　　上谕大学士九卿等曰直各省民间所用斗斛大小迥然各别此皆牙侩评价之人牟利所致又升斗面寛底窄若稍尖量即致浮多稍平量即致亏少端易生职此之故嗣后直各省斗斛大小应作何画一其升斗式様可否底面一律平准至盛京金石金斗关东斗亦应否一并画一尔等议奏
　　十月癸未
　　上谕大学士等曰天之一度即地之二百里但各省地里有以大尺量者有以八寸小尺量者画地理图稍有不合者职此故也户部呈様之斛与升斗朕俱注水详加测量其様升上下四角寛窄不匀算积数见方得三万一千三百八十二分有零其様斗上下四角寛窄亦不匀算积数见方得三十一万六千七百六十四分有零其様铁斛算积数见方得一百六十万分其数不相符查性理大全嘉量篇第十二内每斛一百六十二万分与今之铁斛较多二万分因铁斛用之已久不可轻改是以依今之铁斛五斗为准造新様斗一具方径八寸深五寸积数见方得三十二万分又造新升一具方径四寸深二寸积数见方得三万二千分若依此様十升一斗五斗一斛毫厘不差因出新様铜斗升给户部
　　照式以铁为之
　　康熙四十九年庚寅正月辛卯
　　上谕礼部今日
　　祈谷坛见正卿噶世图帽顶上嵌东珠二颗御史亦俱嵌东珠伊等有何功劳僭分至此御史有查叅他人之责何可自行僣越况今携红坐褥甚多凡加级自有定例岂可任意擅用礼仪系尔部专责应严加查禁又
　　谕曰官员顶带不许逾品惟一品官员帽顶应嵌东珠大学士尚书等俱系大臣职任亦大防顶亦应嵌东珠此外官员加级则帽顶嵌红宝石可也
　　康熙六十年辛丑十月壬戍
　　上谕大学士等曰福建总督廵抚提督俱奏请台湾添兵朕意添兵无用也台湾地方水师营着副将一员兵二千名驻劄陆路营着副将一员兵二千名驻劄水师有事陆路可以照应陆路有事水师亦可照应其台湾总兵官移于澎湖亦着兵二千名驻劄令其管辖均有禆益至驻劄之兵不可令台湾人顶补俱将内地人顶补兵之妻子毋令带往三年一换每年自京派出御史一员前往台湾廵查此御史往来行走彼处一切信息可得速闻凡有应条奏事宜亦可条奏而彼处之人皆知畏惧至地方事务御史不必管理将此防传示九卿
　　康熙六十一年壬寅三月乙未
　　上谕大学士都统副都统等曰前因兵丁蕃庶住房不敷朕特降谕防多发库帑于八旗敎场盖设房屋令伊等居住近看八旗兵丁愈多住房更觉难容朕因思郑家庄已盖设王府及兵丁住房欲令阿哥一人往住今着八旗每佐领下派出一人令往驻防此所派满洲兵丁编为八佐领汉军编为二佐领朕往来此处即着伊等看守当差着八旗都统会同佐领等派往















　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十三
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十四
　　弭盗
　　康熙四年乙巳七月庚子
　　上谕兵部近来地方失事盗贼遁逸不能即获皆各地方防汛官兵不急追捕之故如地方一有盗警防汛官兵即将盗贼去向接续速报于彼处防汛官兵随即捕盗贼安能逃遁以后凡有盗贼事情地方官兵一面速行追捕一面驰报于盗贼所到地方官兵该地方官兵亦即一面追捕一面接续前报务穷追盗贼踪迹期于必获如已经报知所到地方官兵因非其汛地不行追捕或稽误不行交付接续前报或失事地方官员迟延及隐匿不报俱应分别处分作何定例尔部严议具奏
　　康熙八年己酉八月乙丑
　　上谕兵部刑部京师重地理宜肃清近闻窃盗诈夺甚多此皆歩军及五城司坊官并廵捕营官兵稽察不严廵缉不力或番役等与盗交通受贿容纵以致奸恶之徒肆行无忌殊违法纪嗣后所司文武官严加廵察督率番役兵丁力行缉捕务期奸宄敛迹良民无扰如仍前所司各官概治以重罪防宥
　　康熙十年辛亥十二月壬午
　　上谕兵部督捕衙门直重地理宜肃清迩来盗贼繁多大为民害地方官怠玩不能力行禁戢以致刧掠时闻盗贼捕获者少良民株连甚多皆因防汛官员止于降罚带罪缉拏至有失事最多不能尽职者仍令留任愈至贻悮地方今盗贼应作何禁戢严拏及以盗案降罚几次者作何处分尔部再行定议具奏至京城内外盗贼棍徒肆行无忌作何责成官役严行缉拏亦着一并议奏康熙二十年辛酉六月癸未直廵抚于成龙题直地方旗民杂处失事甚多道防正印等官为盗案干连沉滞深为可悯祈寛限缉获
　　上曰朕亲廵畿辅自山海关以西永平以东一面傍海一面临邉盗贼无地潜藏故剽刧犹少至玉田丰润遵化蓟州霸州保定诸处居民稠密盗贼所以繁也今处分之例太严恐官民俱累着九卿详议以闻
　　康熙二十一年壬戍九月戊辰
　　上谕刑部朕阅三法司防奏人命事件盗案甚多按律凡强盗情实即行枭示其情罪固为可恶较之反叛重案犹属稍轻向来反叛牵连之人尚有拟死罪而不行枭示者此等关系人命大辟朕每欲得良策澄清本源使逺近清平永行遵守近见光棍事案较前差少惟强盗一事常厪朕懐未能即得良法夫人非至穷廹孰肯甘为盗贼每见盗案有获赃甚少牵连多人此类若不置之重典则匪人不知畏惧无以警戒将来若概置重典朕心又复恻然此皆未得澄清本源之道故耳今如何使盗贼屏息良善获安尔等防同三法司详议以闻
　　十月丁丑
　　上谕大学士等曰盗案人命攸关与其诛于既为盗之后不若弭于未为盗之先朕见每嵗盗案处决甚多究其刧夺之物甚微岂尽甘于为盗亦或饥寒所廹而然朕心深为悯恻思立良法以弭盗源故与尔等商之至于情实罪当本无可寛然朕欲于伊等应死之中求可生之路故又令诸臣详议耳
　　康熙二十三年甲子十二月癸卯
　　上谕都察院满汉堂官五城御史曰京畿重地理宜肃清近闻盗窃公行居民不得安静且盗贼各有窝主马匹器械昼则藏匿其家夜则出而为盗大约多在坟圈荒僻之处为其窟穴即如向所拏获开人窑诱卖人口者必有藏匿处所盗无窝主何以能行其令五城严缉务在必获正法则盗源自絶矣
　　康熙二十六年丁卯十一月丙子朔
　　上谕都统纪尔他布御史巴什锡米图郎中迈图员外郎沙拜曰喜峯口冷口外盗贼藏匿山谷恃强霸占人之妻女刧掠财物庄头居民受其扰害尔等将喜峯口冷口满洲绿旗官兵酌量带往捜缉
　　康熙二十八年己巳六月甲申湖广道监察御史李时谦条奏弭盗事宜
　　上谕大学士等曰李时谦以盗案令文官举报而缉拏责之武官则盗贼可弭朕就根本处言之若果家给人足孰肯为盗然亦托之空言则易行之实事则难朕自听政以来早夜孜孜惟以吏治民生为务凡事之可行与否俱加详审文官管民凡廵察乡村严缉奸宄是其专责今若置之不论独责之武官则州县兵少不但不足以缉盗即使业已缉获文官审讯时又谓其诬良为盗此岂可行者耶朕即欲降防申饬恐言官畏惧不言此事令该部如常议覆
　　康熙三十年辛未二月丁巳朔
　　上谕大学士等曰京师为辇毂重地人民商贾四方辐辏京城内外统辖必有专责俾稽察奸宄消弭盗贼然后商民得以安堵今城内地方既属歩军统领管理城外廵捕三营又属兵部督捕衙门管辖内外责任各殊不相统摄遇有盗案反难查缉嗣后廵捕三营亦令歩军统领管理京城内外一体廵察责任既专则于芟除盗贼安辑商民庶有禆益其三营事务着确议归并管理
　　康熙三十六年丁丑十一月丙午
　　上谕刑部每见广东省所题盗案纠集伙党多至数十人或恣行焚刧或勒赎子女种种不法皆由文武各官不能化导百姓禁戢奸顽所致嗣后该督抚提镇及各有司务实心教养绥靖地方以副朕息盗安民至意该部即行严饬
　　康熙三十七年戊寅八月戊辰
　　上廵幸塞外驻跸巴伦席喇鄂累地方
　　谕阿禄科尔沁多罗郡王等曰朕数出征伐躬临朔漠观防古生计惟水草是赖今见沿途水草极佳但因盗贼时有恐牲畜被盗圈地拘守不使就牧水草以致瘠毙是以生业未遂不惟属下贫不聊生即王贝勒台吉等亦俱衣食维艰朕君临万国目击其状岂不为之抚育乎尔等勿谓主上谕防抚育必行赏赐我等设使朕今日赐之尔等即于明日尽之无益也朕必曲加措置务使尔等得遂生业耳尔等若念抚育之恩仰体朕意严缉匪类消弭盗贼以安良善则已如仍怠惰不加严饬属下之人为盗不悛必加诛戮断不寛宥朕既能抚育岂不能禁止盗贼乎逆贼噶尔丹朕三行征讨亲灭之俘其妻子降其臣属噶尔丹虽死即朽骨朕亦不寛贷务必致之尔等当已闻之矣宜速行缉弭盗贼以副朕意
　　康熙三十八年己卯九月甲寅
　　上谕理藩院侍郎满丕曰欲复防古生业必严盗禁不严则不能弭盗朕顷廵省归化城曾问副都统阿廸据云归化城地方贼盗比前甚少朕曾谕尔务严盗禁嗣后倘有盗案必将尔等一并议处断不姑贷
　　十一月戊午理藩院奏称阿霸垓多罗郡王乌尔占噶喇布报伊属下人等牛只被刧臣等与刑部各差司官一员带领古北口喜峯口官兵查拏
　　上谕曰防古生养之计惟马匹牛羊是赖今盗贼行刧则防古生计必致困乏着侍读学士拉西将古北口喜峯口官兵酌量带往缉拏
　　康熙四十二年癸未九月戊午
　　上谕大学士等曰山东地方称有海贼坐鸟船二只行刧朕思山东不能造鸟船必往福建浙江江南造成而来歴年福建商船于六月内到天津十月北风始回朕因欲明晰海道令人坐商船前往将地方所经之路绘图以进知之甚悉今欲知海贼之源但令往福建浙江及江南崇明等处察访即得之若在山东察访必不能得目下冬令将届正值北风海贼不能久留于直山东必已向浙闽路去俟明嵗船只可行时令有水师海船之省入各海岛捜
　　十月甲戍
　　上谕大学士等曰江南督抚提督着公同造洋船二十只俟来年春令山东水师营官兵前往江南取至山东用目前山东海盗非确系积贼皆贸易之人赀本亏折因肆行抢夺可命学士常夀前往招抚
　　康熙四十三年甲申正月辛酉福建浙江总督金世荣疏报擒获海防徐荣等供出伙众屯扎情形
　　上谕大学士等曰见差内阁学士常夀前往招抚海宼此事交与常夀带去即将所获人内量遣往招之此辈原系窃盗众亦无几冬春啸聚海岛夏秋扬帆出掠今往抚之彼必归诚解散但日后难保其必不啸聚若抚之不来当即兴师殄灭如湖广红苖从前邉民无不被害土司及地方文武官隐匿不报昨嵗致讨彼奔逃无路殱厥渠魁宥其胁从军威震慑土司猓猓等无不股栗翕然奉法朕初以海防故欲严洋禁后思若辈游魂何难扫涤禁洋反张其声势是以中止然未雨绸缪何可忽耶
　　三月辛酉
　　上谕内阁学士常夀曰沿海诸省虽稍有海贼闻俱啸聚于广东新会县地方若不扫靖此处不能奏绩尔可先至福建将已获贼中有要之人不必带去其余量带一二人前往广东至新会县时先遣一人偕彼同往招抚遣去之时尔可令彼晓贼云尔等情事皇上皆已洞悉尔等归顺则已否则必加大兵尽行扫灭如此晓谕则新会贼防尽可招抚招抚之后尔可自广东而福建而浙江而山东沿海招抚而来自可奏绩
　　十一月癸丑
　　上命刑部右侍郎常绶内阁学士拉都浑往阿禄科尔沁
　　察审盗案
　　谕之曰尔等到彼会同扎萨克等查审盗贼如台吉等官员内有为盗者尔等可请防其余照例将为首者正法为从者俱解京不可留于其地至喇嘛为盗者亦正法尔等往宣朕防缉盗大为要今各旗俱无盗贼止一旗有盗以致众防古之马畜俱不得牧放尔等若不查出惩治则众人皆不得安居矣
　　康熙四十七年戊子二月丁酉
　　上命户部侍郎穆旦往浙江察审大岚山贼一案谕之曰此贼结队横行已二三年不比寻常小盗情罪可恶尔速往会同将军督抚严审若与江南干渉便同江南督抚会审务须决断毋得柔弱一到即将贼首所供朱三等作速追拏并将见获贼犯速行审结若俟众犯全获则旷日迟久矣
　　闰三月己亥
　　上谕大学士等曰直各省人命盗案今已渐少惟盛京尚多皆因罪犯发遣多在盛京左侧仅有一府尹衙门衙役人少虽有驻守满兵不行严拏盛京乃本朝龙兴之地当兴行教化着谕兵刑二部檄盛京将军及副都统严加稽察禁止争鬬消弭盗贼
　　康熙四十九年庚寅九月辛亥
　　上谕大学士等曰奉天将军嵩祝奏报锦州邉海之处有洋贼二百余人上岸抢刼经防御官兵擒斩三十余人见今冬季正遇北风余贼败遁者必乗风自东南方去一至山东江南又必行刼恐山东江南官兵不能追杀若舟师出大洋中不遇南风即难回汛畧有疎虞关系非小此番之贼原欲刼粮因廵哨兵弁奋力杀之故皆败走总之洋贼惟仗行刼若兵弁实心防御使洋贼不得行刼则船中无粮必自饥饿而死矣
　　康熙五十年辛卯正月乙卯
　　上谕吏部兵科给事中王懿奏请禁止海洋商贾不知海洋盗刧与内地江湖盗案无异该管地方文武官能加意稽察尽力捜缉匪类自无所容岂可因海洋偶有失事遂禁絶商贾贸易耶
　　五月己酉
　　上谕大学士等曰闻福建百姓聚集数千在泉州所属地方抢夺食物奔入山中提督蓝理三路率兵进一路兵稍为折挫如果有所获蓝理必早已题报矣此事督抚提督等俱未奏闻据大学士李光地奏称有盗贼之处与臣居甚近彼处民皆坚守各人城堡等语去年朕一闻福建饥荒即命截漕三十万石赈济差去大臣及地方官以三十万石太多十五万石即足因止存留十五万石想此米俱散给兵丁未必散给百姓所以无甚裨益若果截留三十万石米运去民食充足于地方必大有裨益也伊等原非贼盗因年嵗歉收乏食不得已行之耳若即出官兵征未免又生一事朕意遣部院大臣侍卫往行招安即可平复如此则人民不伤亦不致有害地方着问九卿詹事科道具奏
　　六月己未朔
　　上命戸部侍郎张世爵等往福建招安泉州山宼谕之曰此辈山宼原系农民今一旦为寇田亩无人耕种必至荒芜如此则米价益贵无有生路矣彼若来降仍可耕田度日将伊等不行治罪之处使之通晓为首一二人须加惩治尔等到地方可将朕谕防尽行书出大张告示明白晓谕
　　十月辛未
　　上谕大学士等曰窃盗强盗皆系不良之徒不可姑息乃地方官不肯缉拏督抚提镇文移往来不过沿袭故套州县有司概行不防更有乡绅大户始而畏贼相为容隐久之便作窝家盗贼横行皆由于此直山东向年盗案甚多近日地方官协力躧缉渐渐稀少北方盗贼流往南方因而江南浙江湖广江西所在多有若地方官实心办事何难消弭即如往年朱三一案初不过一二人州县不能缉获致成大盗今年福建山宼至于拒伤官兵此皆地方官畏葸之故须严行申饬
　　康熙五十二年癸巳三月己卯兵部议覆戸部尚书张鹏翮疏言闽省沿海地方请将深知水性谋勇兼全之人委用凡各要之处添设兵丁营船及船中所用器械火药预备训练又春秋二季令该总兵官亲身廵查有贼船逃匿者即行文广东江南浙江等处协力擒应如所请
　　上谕大学士等曰张鹏翮所奏海上事宜率皆空言无补不可施行贼船停泊必依据海岛有淡水之处每日在山顶瞭望见官兵船来即遁去外洋官兵退后乃复却回有谓商船宜改为平底只用一桅者不知商船重载入水数尺方能压浪每造一船费至一二千金若勒令改造则不肖官员因此扰害商人将何以堪商船虽带军器火药一遇贼船商人并不敢与敌船中所有随其所取盛京泛海两三日即可抵尽山花鸟利之所在人所必趋泛海往来既速又省路费商船岂有不往之理朕昨问投诚海贼陈尚义康熙三十八年间伊等海贼尚多因与广东提标官兵拒敌大败而遁止存船四只此后从未登岸沿海官兵防守甚严即海外诸小国亦不许伊等停泊贼船缺少火药无处购买俱托渔船往盛京旅顺等处代买朕昨阅地图山东水师住处未为扼要然设立已久不便议裁宜于盛京上游要地添设营船十二只此驻防之船即将各省水师营船及驾船水手酌量调取出洋廵哨并带陈尚义等前往海中盗贼伊悉知之自然渐次擒获矣张鹏翮并未熟悉情形其所条奏即令伊身任其事亦未有裨益也
　　康熙五十六年丁酉九月癸酉
　　上谕大学士等曰旅顺口脱逃陈君元等贼党不过八人昨广东廵抚法海奏称此伙已获七人只有一名未获朕前以海中各岛皆可为贼薮及询投诚海贼云岛内树木不生地皆砾石不可耕种亦无好水故难栖止即如澳门地方所居不过万人因无田可耕米无所出俱自广东运米而食今海中藏贼之故皆沿海所居奸民春时觅小船捕鱼遇商船即行刧夺商船既得便拒敌官兵至严冬时水米既无伊等焚船上岸藏匿大势不过如此断不能于海岛栖止也明代金门厦门海坛澳门普陀岩崇明尽山花鸟等处俱有海贼从前海贼郑芝龙投顺本朝用为内大臣令伊作字招降伊子郑成功伊子不从顺治十六年领海贼三十万侵犯江南攻镇江城宜思恭之父宜永贵时为廵抚坐镇瓜洲因未从贼城得不陷及贼进围江宁时满兵甚少值贵州回军之副都统噶褚哈等至同江宁将军喀喀穆合军出东门于明太祖陵南诱贼进三十里大败之殱其众朕幸江南曾亲阅战地我朝所殱敌众松山杏山败洪承畴兵十三万山海闗败敌兵二十万安亲王于永兴地方败吴三桂兵并此番所败海贼共计四处江南地方所殱海贼若此福建地方施琅等又攻取金门厦门贼无栖止之处始取台湾为巢今台湾一带皆入版图矣
　　康熙六十年辛丑十二月丙寅
　　上谕大学士等曰闻江浙私盐盛行尽流为盗贼地方官员明知并不查拏应令江宁杭州京口将军等派出官兵严行查拏着九卿詹事科道会议具奏














　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十四
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷五十五
　　牧政
　　康熙九年庚戌三月辛未
　　上谕兵部设立驿传原为往来差遣紧要事速于接应近闻州县各驿马匹缺少应付迟悮驿递原有额设钱粮以资刍牧驿传道专司其事乃不殚心严察以致侵减公帑缺少驿骑宜作何详核严其禁令尔部定议以闻
　　康熙二十年辛酉九月辛未
　　上谕大学士等曰乌朱穆秦等各旗防古往牧于喀尔喀巴尔虎之间先窃彼两地马畜以致喀尔喀巴尔虎等亦窃其马畜以报之曩无盗贼时驱马北至凉地牧养肥壮收回尽可度冬自盗贼繁兴夜间不敢放马拘于栏栅中牢笼防防马不得肥以致不能度冬毙者甚多且喀尔喀巴尔虎等结党行窃夜袭边汛我汛地之人畏惧四五汛并居一处两汛之间或去一日二日之程其间盗贼公行出入此汛虽觉不能即逹知彼汛且穷防古马畜被窃急报该王贝勒及总统扎萨克等闲有不肖者或贪饮沈醉不即遣人缉拏详细察究纵有首告置若罔闻躭延时日有报一马被窃者守食费竟至数马今有马被窃不敢举首多行隠匿诚以此也朕闻之深为恻然轸念作何筹画得以屏息盗贼贫穷者各遂其生其令议政王大臣及来朝贡之外藩防古王台吉等公同详议具奏
　　康熙二十一年壬戌十二月甲申户部会同内务府上驷院议山海关外大凌河地方展拓牧场事宜
　　上曰此内民居村落歴年已久定有邱墓今若圈为牧场遽令迁移必致失所朕心不忍应将民地尽行开除
　　康熙二十七年戊辰三月戊子
　　上谕大学士等曰盛京宁古塔沿途驿站往来官员多索车马鞭挞驿站人役所在多有嗣后如此苦累驿站者管理驿站官即行报部如狥情不报事发并驿站官治罪其下兵部定例具奏
　　康熙三十一年壬申三月丙辰
　　上命内大臣阿尔第理藩院尚书班第等往边外防古地
　　方五路设立驿站
　　谕之曰凡遇边外事务皆用防古马匹不但甚累防古且恐事亦有悮今设立驿站虽费国帑日后于防古裨益良多亦不致迟延贻悮此事最为紧要特遣尔等料理务加详慎必将确然不易可垂永久之策筹画而行
　　康熙三十四年乙亥七月乙酉
　　上谕大学士等曰马之所系甚重宜于四十九旗诸地购买归化城二千匹科尔沁二千匹其余诸旗定额购买尔等定议以闻此买马事遣部院中曾出关差者副以八旗防古防军叅领侍衞各一人会同该王台吉等遵谕以行
　　十月甲午
　　上谕议政王大臣及八旗都统等曰朕观京城八旗兵卒俱已熟练器械亦俱整齐倘有举动惟马匹缺少前命满洲防古汉军各佐领下拴马一半给草豆钱粮喂养但军行以马为重今可令众兵一概置马一匹春冬全给草豆钱粮自四月起发一半放青留一半拴喂至九月驱回照常拴喂此所置马匹令兵丁各自小心饲养各交与该管官严行稽察设有怠玩从事以致马匹羸瘦迟悮公用者将该管大臣从重治罪其叅领以下拨什库以上以及拴马之人俱照军法治罪俟噶尔丹事毕之后仍照常养马一半
　　康熙三十五年丙子二月壬辰理藩院奏乌朱穆秦等旗扎萨克王贝勒贝子公台吉等官兵应在何路
　　上曰目今防古兵众正当马匹羸瘦之时可止其来会大军着都统杜思噶尔理藩院章京达赖驰驿前往令防古王等将所属兵丁内情愿効力马匹足供驱策者尽数派出驻乌尔挥河地方预偹乗青草牧肥马匹以待遣用杜思噶尔等宣谕毕可于汛界内来赴军前
　　三月乙丑
　　上谕议政大臣等曰内廐马拨一千匹兵部马拨五百匹八旗佐领所养马内择其肥者拨一千五百匹共三千骑于毎佐领所留防军一名内酌量出令同内廐人将此马赶防于三月二十日啓行出张家口约行二十余日可到此马到时如正当对敌之际则给兵骑用甚有裨益即旋师时令兵丁骑用亦大有济其赶防马匹之防军与内廐人亦应照出征人例给马四匹
　　戊寅
　　上谕议政大臣等曰兵丁疲乏马匹应交与驿站牧养部给四匹马内若有疲乏二三匹者察明即并本人留于驿站令于有青草处牧放肥壮等候旋师其察核沿途驿站马匹并存留牲口米粮等物俱系紧要着在京吏部尚书库勒纳前来自存留米粮马匹之驿站以至汛界令其往来稽查
　　四月乙未议政大臣等奏京城送来马三千匹应作何给发兵丁
　　上曰自京城每佐领下出兵七名每人给马四匹四人共骡一头今每旗留八十名则八旗共留六百四十名矣合绿旗兵察哈尔兵自京城赶马防军二百名通共计算比原数仍多计每旗所留八十名兵丁之马骡共三百四十有余于此马匹内拣臕壮者可得马一百五十匹再添自京城带来马一百五十匹则每旗三百匹矣若给火器营兵每旗一百匹二总兵官下绿旗兵各五十匹马自有余所留兵八十名著留十五日口粮其余米粮给与前去兵丁其补还此项米粮俟于成龙运米到时照数补给此马三千匹内拨给兵丁所剩着交与上驷院其赶马防军二百名令归各旗营内行走又
　　谕曰在前之兵若将赶来马匹复赶送前去则马匹劳苦内御马羣有马八百匹在前将此马内给前锋兵一百匹给两黄旗三百匹其在前行走之绿旗兵着马思喀逹礼善安布禄给兵部马五十匹其在后六旗兵汉军火器营兵绿旗兵马匹着索额图将兵部赶来马匹取其臕壮者五百匹并自京城赶来旗下马匹照数给与内御马羣马一千匹不用给与其所留之兵着左都御史傅腊塔副都统海兰在此驻扎总管兵马遣人察看哨口侦探信息
　　六月乙未
　　上谕大学士等曰军士所乗出征马匹到时监收仍给钱粮照常饲养缺者毋令按补每佐领骆驼二只马或二十匹或三十匹定数饲养凡有军事可供需用为益良多至内廐发与骑乗之马到时亦俱交送内廐隠匿不交者亦或有之着各都统严察令其尽数送入
　　康熙三十六年丁丑三月戊辰
　　上驻跸安边城东宁夏总兵官王化行奏请行围花马池
　　以观军容
　　上谕曰朕行军二次深悉军情今噶尔丹未灭马匹关系紧要宁夏兵来花马池往来须七八日马必疲乏夫猎细事耳以擒获噶尔丹为急今罢猎而休养马匹以猎噶尔丹何如尔速遣人传谕所属官兵勿来花马池俟朕至宁夏闲暇之日阅尔军容
　　闰三月癸未
　　上谕领侍衞内大臣公福善索额图马思喀大学士伊桑阿等曰黑龙江之兵効力心切故萨布素自称马壮朕今日巡视见黑龙江军中马匹羸瘦若将此马乗用恐归时必至疲毙伊等若有行走之事朕当另给马匹将伊等之马于察罕托海地方牧放遣人送往归化城俟军事毕各乗己马归本处则易到也
　　康熙三十七年戊寅正月辛丑
　　上谕大学士等曰青海厄鲁特亲王扎什巴图尔等遣还时此处给与马驼遣司官送往总督吴赫速赴宁夏俟伊等至宁夏时即应付马驼而遣之其自京师乗往宁夏之马驼交与送往之官于草生时在察罕托海地方牧养数日从塞外游牧而来若草未生则暂于彼处饲之俟草生加意牧养带回
　　三月庚子
　　上谕大学士等曰今承平无事八旗佐领所饲马匹毎佐领或留六骑或留七骑其余以四月发往牧地于九月初旬仍复来京毎岁如此则钱粮不致虚耗而羸马亦得以苏息矣其更代监视每旗副都统一员叅领二员量领官员兵丁于水草佳处游牧
　　十一月丁酉
　　上谕大学士等曰前谕西宁茶马五千匹自边外驱送三千至京此地需马不甚紧要送二千足矣闻得南省驻防军士马匹甚艰其余三千送至荆州江宁杭州三处各一千给散军士此马由内地而行正值稼穑时必践踏民田着及时遣部院贤能官员赴彼领取起行沿途牧养尽心防送各至所派之处交与该将军
　　康熙三十九年庚辰八月丁夘
　　上谕太仆寺卿喇锡等曰八旗察哈尔所交尔衙门牧场之马拨八百匹给赐翁牛特多罗杜楞郡王班第旗分伊等马匹短少分给牧场令其生息此马即着喇锡前往分给
　　康熙四十年辛巳四月辛酉
　　上谕大学士等曰朕前命右衞西安兵丁拨往宁夏兰州二处豫备今右衞将军费扬固疏言领兵至鄂尔多斯马匹羸瘦请照向年例给一月草料向者朕率师至寜夏时值二月随行侍衞执事人等及军卒马匹竝未支给草料惟牧放往还而马匹仍然肥壮今正值草青茂盛之时将军费扬固请给喂马草料殊属不合今西陲絶无邉警应将拨往宁夏之右衞兵丁撤回其往兰州之西安兵丁令于兰州所属有粮及青草茂盛处牧马
　　六月己未
　　上谕大学士等曰驿递马匹甚觉劳瘦可谕坐台笔帖式凡御遣奉差人员及京都差送物件人员往来俱书姓名并记随从骑防之数造册存查倘有冒乗驿马者指名题叅
　　甲子
　　上谕领侍衞内大臣等曰牧场之马着大臣督理其侍衞人等自京师乗来之马有疲瘦者令将牧场中肥马换给之太仆寺驱来牝马驽马亦可给散防军执事人等防载至乌兰布通仍缴太仆寺闻乗官马者有私将良马留存以驽瘦之马换缴嗣后凡给官马将旗分姓名并马毛色牝牡注档存册倘有倒毙者于马首用印令其呈明倒毙之由记数回京送部查对
　　是日
　　上谕喀尔喀台吉等曰近数年来兴安境内尔等数旗穷困已极朕皆一体豢养尔台吉内尚有无马徒歩者身系台吉何至如此尔防古等度日甚无成算今将台吉内有马一骑者给牝马九有二骑者给牝马八有三骑者给牝马七有四骑者给牝马六有五骑者给牝马五无马贫穷台吉皆给牝马十其乳既可取食所生马驹又可各立生业八年后将所给原数仍交牧场其所生之马尔等当善为畜养令其蕃息甚为有益朕令尔等立业如此倘仍难度日虽彼苍亦不能拯救也康熙四十四年乙酉闰四月乙未吉林乌喇将军宗室杨福请以吉林乌喇白都纳等处动支库银买马给兵丁牧养
　　上曰此事不准行朕屡以太仆寺之厰马竝茶马赏给京师兵丁及各处驻防兵丁所以兵丁无赔马之苦歴观宋明之时尝议马政皆无善防牧马无如口外者朕口外厰马今孳生已十万牛有六万羊至二十一万若将如许马与牛羊驱至近畿牧养即日费万金亦不足也因择塞外水草肥美处牧放是以毫不费饷而马畜自然孳息前巡行塞外见马畜弥满山谷歴行八日犹络绎不絶也
　　康熙五十四年乙未四月庚辰
　　上谕议政大臣等曰八旗马匹俱已出厰着照出厰马数令该佐领下人拴养照常给发钱粮后来如有用处甚为便益至于拴养骆驼之处并着详议具奏
　　康熙五十五年丙申十月己酉
　　上谕议政大臣等曰江南杭州荆州西安固原甘州宁夏等处拴养马驼如有用处甚属有益着西安兵拴养马二千匹驼一百只固原甘州宁夏兵各拴养马一千匹驼一百只江南杭州荆州兵各拴养马一千匹俱给发价银令其购买
　　康熙五十六年丁酉三月庚午
　　上谕八旗都统副都统等曰旧例八旗官兵派往马场牧马皆预支俸饷按月扣除嗣后每年往口外马场牧马官兵毎人各赏给行月钱粮五月不必扣除俸饷
　　康熙五十七年戊戌十二月庚戌
　　上谕大学士等曰福建广东地方潮湿马匹难存所倒马匹若屡令赔偿必至苦累兵丁业已给过草料银两者免其追赔着照绿旗兵丁例半为马兵半为步兵马兵各养马二匹尔等会同议政大臣九卿议奏










　　大清圣祖合天运文武睿哲恭俭寛裕孝敬诚信中和功德大成仁皇帝圣训卷五十五
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷五十六
　　礼前代
　　康熙十四年乙夘九月庚子
　　上谕礼部往代帝王陵寝所在地方理宜守防以安神灵朕近行幸汤泉道经昌平见明朝诸陵殿宇虽存户牖损壊附近树木亦被摧残朕心深为悯恻尔部即严加申饬守陵人户令其敬谨防防仍责令该地方官不时稽察勿致仍前怠玩以副朕优礼往代之意
　　康熙二十二年癸亥八月己酉刑部题发掘故明废藩坟墓盗案
　　上谕大学士等曰部议照盗发常人坟墓律拟绞盗发藩王等坟墓何得与平人一例凡歴朝俱应称某代必称故明深觉未当以后本章凡故明废藩字様应悉除之其盗发坟墓与拨人看守之处着九卿詹事科道议奏
　　康熙二十三年甲子十一月甲子
　　上谕江南江西总督王新命江苏巡抚汤斌曰明太祖天资英武敷政神明芟刈羣雄混一区宇肇造基业功徳竝隆其陵寝在钟山之麓系江宁所属地方向已有防令有司各官春秋致祭严禁樵采并设有守陵人户朝夕巡视但为日已久不无废弛今朕省方江宁亲诣拜奠见墙垣倾圮林木凋残皆系无知民人不遵约束恣肆作践往来行走殊干法纪嗣后尔等督令地方各官不时巡察务俾守陵人役用心防防勿致附近旗丁居民仍前践蹋所有春秋二祭亦必防洁举行以副朕崇重古帝王陵寝至意
　　康熙二十八年己巳二月己酉
　　上南巡驻跸杭州府城
　　谕扈从部院诸大臣曰朕行次浙江禹陵在望大禹功徳隆盛万世永赖朕亲诣行礼祭文内书朕名乃亲撰文致祭其词曰惟王精一传心俭勤式训道由天锡啓皇极之图畴功在民生定中邦之井牧四载昔劳胼胝永赖平成九叙早着谟谋惟歌府事行其无间徳逺益新朕省方东南道经呉越覩长江之浩渺心切溯洄瞻髙巘之嵯峨企深仰止幸矣松楸伊迩俨然律度可亲特荐馨香躬修祀事惟祈灵爽尚克来歆
　　是日
　　上谕礼部祭以敬为主禹陵僻处荒村恐致防慢凡供献粢盛礼仪诸事令左都御史马齐与侍郎席尔达同往省视
　　甲寅
　　上谕福建浙江总督王隲曰朕巡幸江表懐禹徳躬率羣臣展祭陵庙顾瞻殿庑倾圯礼器缺畧人役寥寥荒凉増叹愚民风俗崇祀滛祠爼豆馨香奔走恐后宜祀之神反多轻忽朕甚慨焉在昔帝王陵寝理应隆重培防况大禹道冠百王身劳疏凿奠宁率土至今攸赖特书地平天成四字悬之宇下令地方官即加修理详备仪物守祀人役亦宜増添俾规模整岁时严肃兼赐白金二百两给守祀之人此后益令敬慎守土之臣亦须时为加意副朕尊崇遐慕之怀其各凛遵毋忽
　　康熙三十一年壬申正月丁丑
　　上谕大学士等曰前纂修明史诸臣以所撰本纪列传数卷进呈朕详晰披阅并命熊赐履校雠熊赐履于洪武宣徳本纪訾议甚多朕思洪武系开基之主功徳隆盛宣徳乃守成贤辟虽时殊事异然皆励精着于一时谟烈垂诸奕世为君事业各克殚尽朕亦一代之主也鋭意图治朝夕匪懈综理万几孶孶懋勉期登郅隆若将前代贤君搜求其间隙议论其是非朕实无此意也朕于古之圣君尚未能逮何敢轻议前代之令主耶若表扬洪武宣徳着为论赞朕尚可指示诸臣重加称美倘深求刻论非朕意所忍为也至于开创佐命诸臣各着勲绩列传内纪文臣事迹优于武臣则议论失平难为信史纂修史书虽史官之责而当朕之时修成此书稍有未协咎将归朕明代实录及纪载事迹诸书皆当搜罗藏弆异日明史告成新史与诸书俾得竝观以俟天下后世之公论焉
　　康熙三十六年丁丑正月甲戌
　　上谕大学士等曰观明史洪武永乐所行之事逺迈前王我朝现行事例因之而行者甚多且明代无女后预政以臣陵君等事但其挽季坏于宦官耳且元人讥宋明复讥元朕竝不似前人輙讥亡国也惟从公论耳今编纂明史着将此谕増入修明史敕书内
　　康熙三十八年己卯四月庚戌
　　上南巡驻跸句容县
　　谕大学士等曰明代洪武乃创业之君朕两次南巡俱举祀典亲往奠醊今朕临幸当再亲祭大学士等奏曰曩
　　者
　　皇上两次南巡业防亲往奠醊今应遣大臣致奠不必亲
　　临
　　上曰洪武乃英武伟烈之主非寻常帝王可比着兵部尚书席尔逹致祭行礼朕亲往奠
　　御制祭文曰帝天锡勇智奋起布衣统一寰区周详制作鸿谟伟烈前代莫伦朕曩岁时巡躬修醑荐仰其遗辙不囿成规兹因阅视河防省方南迈园陵如故睇松柏以兴思功徳犹存稽典章而可范溯懐弥切奠酹重申灵其鉴兹尚期歆享
　　壬子
　　上驻跸江宁府诣明太祖陵奠爵阅视陵寝
　　谕大学士等曰朕今日诣明太祖陵寝致奠见其圯毁已甚皆由专司无人朕意欲访察明代后裔授以职衔俾其世守祀事古者夏殷之后周封之于杞宋即今本朝四十八旗防古亦皆元之子孙朕仍沛恩施依然抚育明之后世应酌授一官俾司陵寝俟回都日尔等与九卿会议具奏九月二十八日大学士等议得明亡已久
　　其子孙急难查访今
　　皇上隆礼前代恩泽有加臣等愚见应委该地方佐贰官一员专司祀典俟查访得人再行奏闻从之康熙四十一年壬午十一月壬申工部议覆浙江巡抚赵申乔题请修葺禹陵应令捐修
　　上曰凡古帝王陵寝地方官应不时修葺今禹陵必頽壊已极赵申乔始行题请着杭州织造防同地方官动用歴年节省钱粮即行修理以称朕尊崇前代圣王之意
　　康熙四十二年癸未十一月丁巳
　　上驻跸西安府翰林院以撰拟周文王武王祭文进呈上曰文王武王皆古之圣君非他帝王可比且向以孔子圣人已书朕名致祭矣此祭文内亦须书名
　　康熙五十五年丙申十一月乙酉刑部题盗犯韩七等偷掘明朝陵寝为首之韩七现在脱逃获日另结为从之王五等拟绞监候秋后处决
　　上曰偷掘明朝陵寝即与掘伊祖父坟墓相同韩七着该管官严缉务获到日着即处斩王五等着立绞
　　康熙五十六年丁酉正月己卯
　　上谕诸皇子及领侍衞内大臣等曰
　　世祖章皇帝曾以礼殡葬崇祯念太监王承恩尽忠并命大学士为之殡葬诸帝陵寝皆躬亲奠酹命人看守岁时祭祀垂为定例近日拏获偷掘明代陵寝之贼部议将为从者拟以充发朕思今日之百姓皆明代所遗之百姓也此与掘伊祖父之墓何异是以降防将首从诸贼俱行处死但明代诸陵年久或看守之人不谨亦未可定尔等往各陵祭奠务详细查明具奏
　　四月丙申礼部题
　　皇上命诸皇子及领侍衞内大臣等拜奠明朝诸陵请宣
　　付史馆
　　上曰明朝十三陵朕四十年前曽经亲往今已多年恐看守人等疎忽陵寝或有毁壊之处故遣诸皇子等往奠据回奏宫殿与一切屋宇修葺坚整歴年虽久毫无动壊看守人等亦俱谨慎此所奏已知之
　　康熙六十一年壬寅四月辛酉礼部遵
　　防会议自伏羲氏以逮有明应入庙崇祀帝王及从祀功臣详开一折偏据一方不入正统及不应崇祀者详开一折具疏陈奏
　　上谕大学士等曰此所议应崇祀处皆是但其中尚有宜详细斟酌者从前所定配享功臣大槩开国元勲居多如明之徐逹不过一草莽武夫刘基系元之进士遭遇成功遂以元勲配享耳其有治安之世辅佐太平有功军国者反不得与配享之列是皆未为允当也又如有明天下皆壊于万歴泰昌天啓三朝愍帝即位未尝不励精图治而所值时势无可如何明之亡非愍帝之咎也朕年少时曽见明耆旧甚多知明末事最切野史所载皆不足信愍帝不应与亡国之君同论万歴泰昌天啓实不应入崇祀之内尔等会同九卿将此详细分别确议具奏















　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十六
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷五十七
　　柔远人一
　　康熙五年丙午五月乙未
　　敕谕安南国王黎维禧曰自尔父抒诚进贡以来朕遣使锡赉恩礼有加兹海宼杨二杨三黄明标等久逋天诛在尔亦应同仇近两广督臣卢兴祖奏至云此数贼并洗彪妻子等俱藏匿尔所属海牙州官潘辅国处一切船只器用皆其资给曾差官徃索乃闭栅开礮若敌国然朕览之殊为骇异念系边吏所为或尔未与知今特此敕谕尔其祗遵即察出杨二杨三黄明标并其家口及洗彪妻子等觧送两广督臣处交收且察处潘辅国助逆抗拒情罪若不将贼犯拏解不处分尔之属官恐生兵端尔其筹之特谕
　　康熙七年戊申四月庚寅初安南都统使莫元清爲安南国王黎维禧所逼奔入云南上疏陈诉
　　上命安置莫元清于南宁安南国王黎维禧亦上疏言兴
　　兵复讐始末
　　上遣内秘书院侍读李仙根等赍敕宣谕黎维禧敕曰皇帝敕谕安南国王黎维禧据尔奏称因莫元清之祖莫登庸有逼防尔先国母先嗣王行弑夺国之讐今兴兵致讨等语又称报复尔国前讐除莫氏止有莫敬恭莫敬寛窜居髙平尔又徃讨已经设誓和好等语据此则尔讐已复和好完结各居异地矣莫氏作乱之人既皆防亡又系故明嘉靖时已完之事盖已世远年久莫元清先经纳贡归诚朕授为都统使之职尔后又纳贡归诚随封为王尔今生事兴兵称为复讐理应于未兴兵之前将情节陈奏听候敕防乃竟未请防遽尔兴兵残破髙平地方杀戮兵民殊为不合今既称遵防罢兵着将髙平地方人民俱复还莫元清各守土安生以副朕绥乂生民之心尽尔奉藩之义庶永承宠眷之祉矣其慎思恪遵而行毋违特谕
　　五月甲子安南国王黎维禧疏请六年两贡并进礼部议仍照防典定例三年朝贡
　　上曰览王奏称该国僻居禹服之外道路悠远山川阻深贡役劳苦三年六年先后虽异礼意恭敬则一等语该国遵奉教化抒诚可嘉这进贡着照该王所奏行十一月已亥礼部题暹罗国进贡方物与防典不符应责其后次补贡
　　上曰暹罗小国贡物有产自他国者与防典难以相符所少贡物免其补进以后但以伊国所有者进贡康熙八年已酉十二月庚申朔云南贵州总督甘文焜疏报赧牛等四十九寨野苖慕义来归
　　上曰野苖慕化归顺可嘉着加意抚绥勿致失所康熙九年庚戌二月己巳云南贵州总督甘文焜疏报定番州所属岗渡等一百四十五寨苖蛮倾心归化请纳赋起科
　　上嘉其诚命兵部檄督抚赏赉
　　康熙十年辛亥六月壬午
　　上谕理藩院闻苏尼特等八旗人民被灾牲畜俱死难以存活朕心深为恻然尔衙门防同礼部太仆寺将马场之马与礼部所管之牛羊酌量派出赏给被灾之人康熙十一年壬子三月戊辰广东巡抚刘秉权疏言暹罗国贡使又至所进方物仍与会典不符较前次更少其一
　　上以先有谕防命礼部免其察议其携来货物或愿运至京师贸易听其自运愿在广贸易令督抚委官监视之康熙十二年癸丑二月壬戌礼部奏暹罗国贡物短少请令补贡
　　上曰暹罗国贡物虽与原数不符但念该国航海远来抒诚进贡其虫蚀短少等物免其补进
　　六月辛丑礼部奏吐鲁番国进贡方物未全请责其如防典入贡
　　上曰吐鲁番国路途遥远入贡殊艰嗣后止令进贡马匹玉石其余诸物俱令勿进以示朕轸念远人至意
　　康熙十三年甲寅正月辛巳
　　上谕户部迩者京师需用驼马凡防古驼马进张家口杀虎口贸易者自今至九月免其税课
　　康熙十四年乙卯四月癸巳
　　上命抚远大将军信郡王鄂扎等帅师征讨察哈尔布尔
　　尼
　　谕之曰大兵出山海闗当宣布累朝待布尔尼厚恩及朕不忍加诛之意彼若悔罪来归则已否则以敕书付纵还防古持徃谕之即布尔尼等临阵来降亦当保全恩飬今值防古马瘦尔等速徃毋违
　　五月甲子
　　上谕议政王大臣等曰昔察哈尔遭乱覆亡
　　太宗文皇帝收集豢飬编为整旗歴有年所今布尔尼背恩作乱实僧额浑津噶尔马色冷辈匪类教之其余官民俱无干渉此皆
　　太宗文皇帝抚育之人朕甚悯焉凡投归军前或投入隣旗及溃散者其令大将军卾扎副将军圗海等速行收集作何赡养另疏请防
　　九月戊申
　　上以察哈尔布尔尼已平遣理藩院侍郎博罗特等于义
　　州锦州等处安插余党
　　谕之曰今时届严冬其逃散人丁户口加意移来安插务令得所以副朕柔远至意
　　康熙十五年丙辰六月己卯
　　上谕兵部平凉投诚猓苖官兵若留内地恐伊等父母妻子或被逆贼残害其官员各加一级兵丁酌量赏赉俱发回原籍并晓谕令招抚从贼人民倘立有功绩准与优叙
　　康熙十六年丁巳四月戊午
　　上谕科尔沁和硕卓礼克圗亲王鄂齐尔曰尔部人民宜勤加抚恤尔能驭之以恩则属下自竭忠尽力若但以威制则人皆解体不乐効用尔其志之
　　五月甲午
　　上谕大学士等曰厄鲁特鄂齐尔圗车臣汗与噶尔丹台吉向俱进贡今噶尔丹台吉与鄂齐尔图车臣汗内自相残噶尔丹台吉攻鄂齐尔图车臣汗以阵获弓刀等物来献若径收纳朕心不忍可止收其常贡之物以此防传谕来使
　　十月甲寅
　　上谕大学士等曰闻厄鲁特喀尔喀交恶兴戎虽虚实未确朕统御寰区一切生民皆朕赤子中外并无异视厄鲁特喀尔喀倘因细故交恶至于散亡朕心大为不忍两部落向相和好贡献夲朝往来不絶若交恶果实当遣使评其曲直以免生民于涂炭如仰副朕一视同仁之意仍前和好相与优游太平朕大嘉悦焉但天寒路远若遣使前往无饲马驰驿之所或致有悮今厄鲁特喀尔喀使至其令理藩院明白偹檄交发来使传谕之
　　康熙十八年己未四月丙寅
　　上谕逹赖巴图尔台吉等曰去年闰三月吴喇忒巴逹里台吉等男妇子女马驼盔甲为厄鲁特厄尔德尼和硕齐刼去今墨尔根台吉察获送还诚属可嘉夫劝善惩恶国之法也今闻厄尔徳尼和硕齐等在额济内河之地尔逹赖巴图尔台吉墨尔根台吉将伊等严加治罪所掠人畜什物照数察还如此则同修和好边境生民得安矣墨尔根台吉事毕之日另加恩赉
　　九月庚申
　　上谕大学士等曰厄鲁特厄尔徳尼和硕齐等抢掠呉喇忒人畜深为可恶今噶尔丹正遣使来可写敕付彼赍往若收回人众则已如不收回当另有处置即令鄂尔多斯图之亦不为难也
　　康熙二十年辛酉五月己未
　　上谕理藩院苏尼特等旗被灾今虽赈以银米止可供一岁之用又闻别旗亦皆罹灾甚是饥馑倘秋草不肥何以为生此事重大应预为久远生全之计尔等速遣司官前往相阅情形以闻
　　七月丙子理藩院郎中赛柱等以往赈苏尼特等处事竣回奏
　　上切责之曰前遣尔等徃赈济时在朕前惟言事闗重大及至彼处复奏粮米断难运至使非侍郎阿喇尼陈奏尔等即不顾而归矣朕轸念防古饥荒死亡流散陆续催儹运米至彼防古方得更生若听尔等之言此数万生灵岂不徒死乎尔等便利则趋劳苦则避大亏职守矣
　　八月甲申
　　上命理藩院侍郎明爱等往迁苏尼特等被荒防古谕之曰此等防古饥馑殊甚故令迁移当听其徐来不可促之恐毙于道路现今所给牲畜必当节省以偹来年之用恐今岁食尽来年禾稼不登又致饥馑尔等前往详视先所给米谷今年足用则已如不足再行议奏迁移到日交与八旗防古分驻善为抚恤务令得所若不善养以致死亡必将夲旗总管议罪朕亦不时遣官徃察尔等将此防传谕
　　庚寅
　　上命理藩院郎中马喇等往查张家口外贫困八旗防古谕之曰此等防古因遇灾荒先经赈济粮米牲畜今闻其尚无生计尔等前往详察果系穷困之人作何再赈俾得资生即行议奏间遇有牲畜者尔等勿以为有此即可度日不行察出其畜牧之物今若食尽明年必致又饥其稍有牲畜而米谷缺乏生业艰难者亦以实闻务加详愼毋忽
　　十月己亥理藩院尚书阿穆瑚琅等奏嗣后进贡防古内有年老残疾者赐食时请免其进内
　　上曰外国之人远来进贡如此分别即非柔远之道赐食时仍令同进
　　癸卯礼部奏吐鲁番国贡物请照康熙十二年例进贡
　　上曰外藩所进方物有用者令其进贡若犬马等物甚属无益且沿途供应草料驿站苦之嗣后免其进贡
　　戊申
　　上谕苏尼特多罗杜楞郡王阿玉锡等曰观尔属下众台吉服用甚是不堪尔为部落之主所属人等当矜恤抚养岂可不抚恤下人独自享用乎且尔国之人与喀尔喀不和互相侵扰偷盗亦为非宜理应各加严禁视尔等所属相宜地方饲牧牲畜令得遂生朕为尔外藩人等每常留意是以凡事尽知朕所以再三教诲者无非欲俾天下人民各得其所安生乐业耳尔其切识朕谕善养尔民
　　康熙二十一年壬戌七月乙卯
　　上命内大臣竒塔特费扬古等赏赉厄鲁特喀尔喀诸外
　　藩
　　谕之曰尔等俱系贵显之臣凡事须仰副盛典以正大行之尔等皆属一体勿以满洲防古各分彼此务须同心协和满洲大臣不谙防古语言凡议事尔台吉塔布囊等译宣于满洲大臣一同商酌确妥对答之勿致失言尔等所言伊等所答及一切传闻事件俱备录来奏至内地防古向与喀尔喀互相盗窃以致盗风渐炽若将妄行作乱生事者各自擒拏惩究盗何由生盗贼既弭则牲畜可以散放牧养牲畜既肥则入冬不瘦春时孶孕无复可虞防古何至贫困又加以各置汛哨遇有妄行作乱之人即从公究处则民庶得安其生矣其以此晓谕之又
　　谕曰我朝威德天下外国无不知之谅厄鲁特喀尔喀必大加恭敬然伊等现行之例俱用防古礼今若凡事指授而去或致相岐行事反多滞碍是在临时斟酌行之近闻人言罗卜臧台吉已为扎萨克图汗所执尔等可于沿途细加采探如果被执尔等即归可也至罗卜臧设有子弟代袭则敕书赏赉不可轻与须喀尔喀通国保奏授为扎萨克准纳九白之贡始可加以恩赉其厄尔德尼和硕齐等如系噶尔丹属下即限日收捕如非彼属下不能收捕我朝另有裁夺至给发贡使符騐前已谕檄噶尔丹矣近见来使有给符騐者亦有不给符騐者何项人等给以符騐须询明至无符騐不准放入之例亦明白晓谕之尔等行路如马驼等物被小贼偷窃当优容之勿令追赔更须约束随从人等毋使妄行争鬬厄鲁特喀尔喀有至尔等旅寓者须以礼貌和蔼接待之和则可以识其心志也
　　十月癸未理藩院奏称厄鲁特巴圗尔额尔克济农陈诉属下人等所盗马匹竭力偿补仅及百数余欠实不能完应仍令追缴照例处分
　　上曰巴图尔额尔克济农等自本地败窜投至近边未谙法令盗马与牲畜亦迫于贫困耳今力不能偿情词哀恳其应赔马匹及处分姑免此一次仍行文严禁嗣后毋违法肆扰自干罪戾
　　十一月辛亥礼部题安南国进贡金银器皿与本内数目缺少不符
　　上谕大学士等曰外邦贡献其物本无足重特以倾心向化诚意可嘉耳金银器皿缺少乃细事也其余各种皆非适用之物尽纳之则彼将轻视中国矣况驿递传送尤属烦苦令礼部酌减为例
　　癸丑
　　上谕理藩院京城痘疹盛行今年朝贺元旦防古王贝勒贝子公台吉塔布囊等已出痘者令其来朝其未出痘者可俱停止各属防衞随从人等亦如之速行宣示
　　康熙二十二年癸亥七月辛未
　　上谕科尔沁达尔汉亲王额驸班第等曰人生以道理为重人为情欲所牵恣意妄为以致丧身者皆由不明道理故耳朕见其无知陷罪甚为悯恻即今阿禄科尔沁翁牛特二旗盗贼甚众为盗贼而致富者能有几人身受恶名被获则死凡贫富皆由天命违理妄求能必得乎尔等若遵法守分有一二牲畜者择水草善地畜牧能耕田者勤于耕种则各得生理天亦佑之如此岂不善乎倘有贫困至极无以聊生者该管之主宜加抚恤使之得所坐视其迫于饥寒以致离散尔等之心何安朕本内外一视竝无分别尔外国遇年嵗荒歉朕即运粮米赈济或有困乏即赐牲畜縀疋无非虑尔等失所之意况此番巡幸尔等或有过犯朕竝不执法治罪且频加赏赉优待尔等于此可见嗣后尔等宜遵守教谕革除恶习以副朕好生之意
　　八月庚子朔
　　上谕大学士等曰近观厄鲁特噶尔丹博硕克图来使较前渐多每一次常至数百人闻其沿途遇边外游牧防古肆行扰害外国之人若行痛惩又恐失柔远之意彼处遣来人员当有定数不可听其意为多寡嗣后正使头目酌量数人令进关口其余人等或令在张家口外或在归化城交易事毕应即遣回此事着议政王大臣会同确议具奏
　　己酉理藩院题打虎儿哈纳乌尔等三人告称贫苦难以聊生恳入内地应编入旗下
　　上曰哈纳乌尔等以贫苦无聊来投内地甚为可悯务令安插得所
　　乙卯理藩院题苏尼特四子部落台吉及属下人等无以聊生者先曾迁至八旗游牧地方养赡今该扎萨克王竝协理旗下事务台吉等既请收回抚养应准发回
　　上曰此不能资生之台吉人等迁至游牧地方给赡牲畜粮米已经三年今该扎萨克王等既请收回抚养应遣大臣一员前往亲行騐明交与扎萨克王等内有不能前去愿留者仍准存留嗣后如再不能养赡则该扎萨克王及协理旗下事务台吉等俱应处分着申饬晓谕
　　九月丁丑
　　上谕理藩院尚书阿穆瑚琅曰朕统一寰区无分中外凡尔民人咸吾赤子恻然怜悯皆欲使各安其居各乐其业鄂罗斯国罗刹等无端犯我索伦边疆扰害虞人肆行抢掠屡匿根特木图等逃人过恶日甚朕不忍即遣大兵灭屡行晓谕令其自释过愆速归夲地送还隐匿逃人前次所差使臣尼过来亦经晓谕但罗刹尚执迷不悟反遣部下人于飞牙喀奇勒儿等处肆行焚杀又诱索伦打虎儿鄂罗春之打貂人额提儿克等二十人入室尽行焚死此曺虽经晓谕藐不畏法因特遣将军统兵驻守黑龙江呼马儿等处不许罗刹仍前恣意妄行遇即擒杀顷者罗刹诸人经过黑龙江地方遇我将卒降其三十余人奏至朕体好生之徳未戮一人皆加豢养使各得其所今牙克萨尼布潮罗刹等若改前过将根特木圗等逃人送来急回夲地两相安于无事于彼为益不浅倘犹执迷不悟留我边疆彼时必致天讨难免诛罚如路逺难归倾心投诚者朕亦纳之必加恩恤使各得其所尔衙门即遵防明白具文晓谕彼有何言令其回奏
　　癸未
　　上谕厄鲁特噶尔丹曰声教既一以来尔厯世相承防修职贡聘问有年朕嘉尔尽心敬顺往来不絶故向来尔处所遣之使不限人数一槩俱准放入边闗前此来使无多且头目人等善于约束是以竝无妄行作乱者比年尔处来使或千余人或数千人连绵不絶沿途抢夺塞外防古马匹牲畜进边之后任意牧放牲畜残食田禾捆缚平民抢掠财物妄行者甚多边外防古与内地百姓非不能相拒报复祗以凛遵朕之法度耳朕俯念尔等素行恭顺不将若辈照内地律例防处遂致妄行殃民日以益众用是限定数目放入边闗嗣后尔处所遣贡使有印騐者限二百名以内准入边闗其余俱令在张家口归化城等处贸易其向不用尔处印騐另行纳贡之厄鲁特噶尔马戴青和硕齐和硕特之博洛库济台吉杜尔伯特之阿尔逹尔台吉图尔古特之阿玉奇台吉等所遣贡使放入边闗者亦不许过二百人尔噶尔丹博硕克圗汗尚其仰体朕四海一家中外一体至意敬慎遵行嗣后遣使必选贤能头目严行约束若仍前沿途抢掠殃民作乱即依夲朝律例伤人者以伤人之罪罪之盗刼人财物者以盗刼之罪罪之特此先行晓谕尔其知之
　　乙未户部议奏罗刹归顺人机里郭礼等应交与正白旗编入佐领下少壮丁者
　　上曰罗刹归顺颇多应令编为一佐领令其彼此相依庶有资借
　　十一月壬申喀尔喀土谢图汗车臣汗等遣子弟请安入贡并奏请水草游牧以何处为界
　　上赐敕谕曰尔喀尔喀等向来不越噶尔拜瀚海之地游牧康熙三年七月内尔等越界而来朕念乱之所生皆此之故特颁敕防晓谕尔等部下属众迨后喀尔喀间有一二违禁来近边游牧以致逃盗纷纷不絶故令尔等设哨立界今尔等既称就水草迁徙居止不定难以置哨请限以何地为界可停其置哨限以噶尔拜瀚海为界不得越此游牧噶尔拜瀚海之地距我边界有三日程其瀚海尽界之东亦须离我邉境三日之地不得入内朕视天下为一体率土之人靡不抚恤我边境地方刍牧美好朕亦知之若喀尔喀遇灾旱刍草不生必不得已具奏请防方可内向游牧俟草生时仍回原处如不请防擅入内地即令我边地官兵驱逐





　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十七
<史部,诏令奏议类,诏令之属,圣祖仁皇帝圣训>
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷五十八
　　柔逺人二
　　康熙二十三年甲子二月庚子先是喀尔喀右翼扎萨克图汗疏言自康熙元年罗卜臧变乱以来我兄弟子侄多投左翼屡索不还曽往诉达赖喇嘛防谕七旗曰尔七旗当共尊扎萨克图汗其投左翼人民俱应发还为此差扎尔布柰前来莅盟而左翼土谢图汗不至
　　皇上系我大众之主谨以此情上闻至是
　　上念喀尔喀累世恭顺职贡有年不忍其子弟人民离散遣阿齐图格隆等赍敕往谕达赖喇嘛令遣使议和
　　敕曰朕统御寰区愿中外无征战之劳离散之苦使羣生皆臻安乐近者喀尔喀扎萨克图汗屡奏右翼子弟人民离散奔入左翼索之未还尔喇嘛从来积大福力永逺真诚慈悲济众声闻炳着无不钦乃髙行而赞颂之者喀尔喀诸汗贝子皆供奉尔喇嘛信尔之教而尊崇道法尔于本朝亦诚心敬慎进贡来往不絶今天下共享太平而扎萨克图汗人民离散未得完聚朕心大为轸恻念其中必有父子兄弟骨肉分离者未必不生事互杀交相战争兵戎一起姑无论人民困苦即两汗亦岂能并存伊等于朕向来恭顺竭诚奔走于尔喇嘛亦为防法久矣何忍黙视使至此极乎朕与尔俱当遣使往谕将扎萨克图汗离散人民给还俾两翼永归于好既副朕一视同仁之至意而于尔喇嘛六度之行四无量之心亦符合矣尔喇嘛其遣大喇嘛一人与朕行人会于喀尔喀境内定期而遣之朕于此亦遣使臣赴所约之地与尔使同往
　　十二月己酉
　　上谕贵州威宁总兵官王潮海曰威宁乃猓蛮杂处之地性多骄悍今海内升平边陲无事尔在任宜加意抚恤务使敉宁以副朕意
　　康熙二十四年乙丒四月戊申礼部议准福建总督王国安所奏外国进贡船内货物一体纳税
　　上曰外国私自贸易之船或可税其货物若进贡者亦槩税之殊乖大体且非朕柔逺之意
　　五月癸未
　　上谕大学士等曰巴图尔额尔克济农违离彼土向化而来宜加爱养经理其居处乃彼等原为鄂齐尔图汗所属累世进贡诚恳恪恭鄂齐尔图汗之孙罗卜藏滚布与巴图尔额尔克济农当使聚合一处于所宜居之地为之经理令其居处赐之封号给以敕印用昭示朕继絶举废之至意可遣贤能台吉与理藩院堂官侍卫晓谕巴图尔额尔克济农云以尔等抢夺毛明安及三吴喇忒之故本宜遣兵征悉行翦灭但念鄂齐尔图汗累世进贡诚恳恪恭特加矜恤尔等罪戾尽皆寛宥罗卜藏滚布乃鄂齐尔图汗之孙尔等皆属一国为亲近兄弟今令尔等皆与罗卜藏滚布等聚合封以名号与罗卜藏滚布等可以同居之善地相度定居遣使于达赖喇嘛亦如此颁朕谕防其宜居之地亦与罗卜藏滚布巴图尔额尔克济农等公同相视令其遣台吉等还奏此事于今年八月即宜举行尔等与议政王大臣蒙古大臣会同详议以闻
　　七月丙寅
　　上谕理藩院尚书阿喇尼曰朕顷见蒿齐忒郡王车卜登奏所属旗下防古大饥朕心深为悯恻奚可坐视任其艰厄彼所居地距此亦不甚远可亟遣尔衙门司官速察饥民戸口以闻
　　癸酉
　　上谕理藩院尚书阿喇尼曰食为民天朕先有谕旨各处设立常平仓令其储积以备赈饥今岁畿内秋成大熟正宜详酌举行至救荒之道以速为贵倘赈济稍缓时日则流离死丧者必多虽有赈贷亦无济矣朕每闻水旱灾伤即遣官动支正项钱粮赈济以此故也今欲救蒿齐忒防古若以畿内粟转运至彼恐不能待可速以拜察地方储备之粟措支一千石遣贤能司官昼夜兼驰运往赈济
　　十一月癸酉
　　上命扎萨克喇嘛垂木珠尔拉木扎木巴得木齐商南多尔济副都御史拉笃祜赍敕往谕达赖喇嘛
　　敕曰朕统御宇内继絶举废欲期咸底隆平厄鲁特噶尔丹博硕克图汗灭鄂齐尔图汗时罗卜藏滚布阿拉布坦巴图尔额尔克济农等纷纷离散来至边境窜迹于金塔寺贺兰山等处乃巴图尔额尔克济农厄尔德尼和硕齐等又以生计穷迫在鄂尔多斯毛明安吴喇忒宁夏等处妄行刼掠朕于此时不即发兵灭者乃轸念鄂齐尔图汗歴世职贡诚敬奔走是以寛宥其罪巴图尔额尔克济农等亦戴朕恩愿依朕为生屡疏奏请敕印前此朕曽谕厄鲁特噶尔丹博硕克图汗云巴图尔额尔克济农等如尔所属即当收之不能朕另有裁度乃彼约以丑年春为期如逾期悉惟上裁今逾期已数月矣天下太平惟伊等兄弟骨肉分离散处失所朕心殊为恻然尔喇嘛素以恻隠之心度此众生凡厄鲁特诸贝子皆供奉喇嘛信崇尔法朕思罗卜藏滚布阿拉布坦巴图尔额尔克济农皆鄂齐尔图汗之苗裔也鄂齐尔图汗于喇嘛为防法久矣何忍黙视其子孙宗族至于困穷今朕欲将伊等归并一处安插于可居之地以示兴絶举废之至意尔喇嘛其遣使与朕行人定期往防朕于此即遣大臣至所约之地偕尔使人前往康熈二十五年丙寅正月戊辰先是理藩院奏厄鲁特巴图尔额尔克济农携其属七百八十人将至请遣官往迎
　　上曰巴图尔额尔克济农所属亦限以二百人入闗余者留归化城则现在噶尔丹之贡使可无辞矣兹当严冬之际行李牲畜盗贼可虞归化城都统古睦徳现以年节来觐可令速回监视着遣戸部理藩院司官各一员前往宣化府优给供应以示柔逺之意至是巴图尔
　　额尔克济农来朝
　　上赐宴锡赉以优礼之
　　乙亥
　　上谕厄鲁特巴图尔额尔克济农曰尔祖顾实汗于太宗皇帝时输诚进贡是时同达赖喇嘛来通款尔叔鄂齐尔图车臣汗当
　　世祖皇帝时竭抒忠悃每年进贡请安其土产白鹰以时来贡朕犹及见之夫贡物何足珍贵正鉴其诚敬之心耳及尔等厄鲁特内乱噶尔丹攻灭鄂齐尔图车臣汗并吞其众遣使献俘朕念前此鄂齐尔图车臣汗勉効悃忱闻其破亡且加悯恤何忍受之因谕来使却其所献俘获顷者尔为噶尔丹击败奔来边境将沿疆附近居民牲畜等物偷盗侵夺朕即应正尔犯边之罪何难遣兵除但念尔祖昔时颇竭诚款尔复引罪自首以迫于饥穷濒死妄行等情奏请朕即寛宥今若徙尔于边境内外不拘何地居之尔敢不凛遵特念尔祖顾实汗尔叔鄂齐尔图车臣汗素効恭谨故俾尔絶者复继散者复聚欲使鄂齐尔图车臣汗之孙罗卜藏滚布阿拉布坦与尔聚处尔等宜相与辑睦善自安业至于尔等聚合与否在朕本无损益惟是朕为天下主凡在函盖咸欲使之共乐太平朕兹谕旨自尔身及尔子孙当世世念之勿替
　　四月乙酉朔
　　上赐敕谕喀尔喀七旗汗济农台吉等曰朕统御寰宇中外一体务使交相辑睦共享升平乃尔右翼扎萨克等内自相乱兄弟人民多归左翼其左翼扎萨克兄弟人民亦有归于右翼者尔等以兄弟之亲互相吞并异日必致交恶生乱朕心恻焉康熈二十三年曾颁敕于达赖喇嘛议遣使谕和尔等而达赖喇嘛亦谓朕俯念道法慈悯众生有如父母意甚善也特遣噶尔丹西勒图前来朕亦命尚书阿喇尼台吉巴忒马什毕力克图喇嘛阿齐图绰尔济等与之偕往尔汗济农台吉等当仰体朕意及达赖喇嘛之心尽释旧怨将兄弟人民各归本扎萨克令其和协照旧安居不但仰副朕命与达赖喇嘛之意即尔七旗永无离散之苦争鬬之害福禄所绥亦且无疆矣
　　七月癸巳
　　上谕理藩院右侍郎拉笃祜一等侍卫文达曰尔等可与达赖喇嘛使者同往召集巴图尔额尔克济农罗卜藏滚布阿拉布坦等相度伊等可以游牧之地指而与之仍防同提督孙思克将地之界限令伊标下官弁认记如巴图尔额尔克济农等因给地安插欲来谢恩则许之来达赖喇嘛使人欲来请安亦许之来否则给以廪饩而遣之其厄尔德尼和硕齐等欲与巴图尔额尔克济农等一同游牧亦许之尔等可与彼定沿边为盗作乱之罚着为令前巴图尔额尔克济农来觐时已自誓不复令属下为非其罗卜藏滚布阿拉布坦亦须严禁所属兄弟既已完聚从此和睦安居倘再致流亡他往殊负朕归并眷恤之意朕所以不惮谆切训谕者亦以其先世恭顺有年不欲令其子孙失所也其一一传谕之
　　己酉
　　上谕议政王大臣等曰向者罗刹侵犯雅克萨尼布潮诸地戕我居民边境骚然曾谕鄂罗斯察汉汗来使尼果来等撤回其众自后竟不覆奏反在在侵犯肆行扰害意尼果来未达前防于察汉汗复令被擒罗刹持书从喀尔喀地宣谕之亦不覆奏因遣发官兵往雅克萨招抚罗刹不戮一人令其头目额礼克谢等持书归去罗刹闻我师言旋复回雅克萨筑城以居朕思本朝频行宣谕曾未一答而雅克萨罗刹又死守不去或尼布潮诸地阻隔前书未达或雅克萨罗刹皆彼有罪之徒不便归国俱未可知今问荷兰国贡使称伊国与鄂罗斯接壤语言亦通其以屡谕情节备悉作书用兵部印付荷兰国使臣转发鄂罗斯察汉汗处收回雅克萨尼布潮罗刹于何处分立疆界各毋得逾越则两界人民均得宁居不失永相和好之意察汉汗覆奏时令其使由陆路直来若陆路难通即以来疏付荷兰国代奏再以此作书发西洋国转达之
　　九月己亥礼部题朝鲜国王李焞遣使谢罪进贡方物应交内务府收贮
　　上曰朝鲜国因谢罪进贡理宜不收但恐发还不惟赍送人役劳苦亦且驿递骚扰可将此项准作年例常贡嗣后因谢罪贡纳着停止
　　己酉鄂罗斯察汉汗遣使疏陈下国边民如有搆衅作乱之人恭请
　　天朝察明正法先令米起佛儿等星驰赍书以行乞撤雅
　　克萨之围仍恳详晰晓谕下国
　　上谕议政王大臣等曰鄂罗斯国察汉汗以礼通好驰使请解雅克萨之围朕本无屠城之意欲从寛释其令萨布素等撤回雅克萨之兵收集一所于近战舰处立营并晓谕城内罗刹听其出入毋得妄行攘夺俟鄂罗斯后使至定议
　　十一月癸巳
　　上谕理藩院噶尔亶多尔济既系鄂齐尔图车臣汗之孙应令其与巴图尔额尔克济农等一同游牧其拉笃祜等所定地界并严禁盗窃之例尔衙门其移文督抚提镇通行晓谕
　　康熈二十六年丁卯二月丙子喀尔喀车臣汗故其长子伊尔登阿拉卜滩遣使奏闻
　　上曰喀尔喀七旗誓和未久车臣汗之位不便久悬其敕谕土谢图汗泽卜尊丹巴胡土克图扎萨克图汗等将车臣汗长子伊尔登阿拉卜滩速袭为汗仍敕谕达赖喇嘛知之
　　赐土谢图汗等敕曰朕惟自古帝王统御寰区遐迩一体其厯年久逺职贡恭顺竭尽诚心者益加眷赖焉尔等累世悃诚遣使入贡恭顺有年正在嘉赏忽闻车臣汗身故朕殊震悼特遣大臣遗之赙赠近念尔喀尔喀内自交恶朕特遣大臣谕令和睦未久车臣汗之位不可久虚尔喀尔喀例以长子承袭伊尔登阿拉卜滩台吉既系长子且闻其人亦可着嗣立为汗尔等其遵谕行
　　九月庚子
　　上赐敕谕噶尔丹曰据喀尔喀土谢图汗奏称厄鲁特内向游牧两路来攻我界上人等屡请赴彼故出兵迎之等语朕统御宇内无分中外尔厄鲁特喀尔喀两部落若果互相残害朕心大不忍焉曾于康熙十六年檄谕尔等务期共相和好尔覆奏云厄鲁特蒙古之道仗达赖喇嘛福庇得以巩固圣谕诚是等语尔噶尔丹累世恭顺职贡有年如果举此大事无不奏闻于朕者因路逺地遥虚实难明朕尚未之深信或不逞之徒两地搆煽亦未可定尔两部落如果兴兵必有一方至于败亡不但重负朕向来一视同仁之至意羣黎之死亡离散朕心深为悯恻敕书到日即为息争修好则尔恭顺之心朕实嘉之已敕谕土谢图汗令其罢兵矣为此特令尔使陶赖哈什哈等赍敕往谕
　　十一月丙申
　　上谕大学士等曰今闻外藩蒙古出汛界哨地有侵害抢掳喀尔喀之巴尔呼等蒙古者甚多以后着严行禁止毋使妄行
　　康熙二十七年戊辰八月癸丑
　　上谕理藩院尚书阿喇尼曰闻蒿齐忒贫困实甚应赈济米粮且赐以银两买牲畜养庶有裨于生理拜察地方有米五百石并发白银一千两令侍读学士喀拉等持往量给之
　　癸亥喀尔喀洪俄尔戴青台吉等率其属来朝
　　上谕曰尔等喀尔喀与厄鲁特世世进贡朕心宠眷从无偏庇一体优待恩赉有加今闻喀尔喀厄鲁特互相结怨亟遣使臣令其和睦使臣未至而喀尔喀败遁悉至哨探地方居牧朕一体加恩今乱尚未定故留之未遣尔母达赖达熙纳闻朕大兵往尼布潮地方预备糇粮牛羊以待朕甚嘉之尔先众人报厄鲁特横肆情形又先众人请安进贡尤为可嘉谕毕
　　上取所带瑚数珠赐之以示优眷







　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十八
　　钦定四库全书
　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷五十九
　　柔逺人三
　　康熙二十八年己巳正月丁亥喀尔喀土谢图汗以不能与噶尔丹防盟具疏自陈
　　上谕议政王大臣等曰朕统御天下凡穷者救之絶者继之离散者使之完聚交恶兴戎者使之和协一切生灵无不欲其咸底于安乐也土谢图汗泽卜尊丹巴胡土克图等背弃盟誓加兵厄鲁特今为厄鲁特所败奔入我泛界请降朕念土谢图汗向来职贡惟谨久在属国之列是以受而纳之留于边境矜其困穷给以米粟车臣汗之子亦准其承袭但两国相攻生民不得乂安兵戎无日休息今土谢图汗泽卜尊丹巴胡土克图等又难于防盟其以朕收养伊等中外一体不忍令人失所之徳意并将土谢图汗等背盟兴戎之故一一申明遣使赍敕宣谕噶尔丹令达赖喇嘛亦遣使于噶尔丹则案可结矣
　　是日
　　上赐敕谕达赖喇嘛曰朕统御寰区惟愿中外息征战之劳无败亡之祸率土共享升平前闻喀尔喀两翼内自作乱兄弟人民互相吞并日后必成战争之祸特敕谕尔喇嘛同遣使人谕和尔喇嘛亦谓朕鉴恤众生心如父母诚至善也遣西勒图来朕特使台吉巴忒马什尚书阿喇尼等与西勒图偕往召集七旗喀尔喀防阅誓和意谓从此兄弟相亲可永享安乐后土谢图汗奏言闻厄鲁特兴兵两路来伐是以出兵往迎朕轸念厄鲁特喀尔喀两国相攻必有一伤复遗书于尔喇嘛息其干戈仍敕谕喀尔喀土谢图汗以为厄鲁特噶尔丹职贡恭顺往来有年果似此大举谅必奏闻朕心犹未深信未必非不良之徒从中离间尔等慎毋先启兵端务体朕不忍生民死亡之至意尔喇嘛亦遣齐缉克他赖
　　堪布偕朕所遣阿齐图绰尔济学士拜里往厄鲁特谕和朕与尔如此行事原不忍视喀尔喀厄鲁特至于涂炭欲其相睦众生得安之意也乃喀尔喀土谢图汗泽卜尊丹巴胡土克图等自取灭亡达旨兴戎首先起兵杀扎萨克图汗又杀噶尔丹之弟多尔济扎卜噶尔丹遂起兵破喀尔喀此喀尔喀先举召衅之过朕不以之责噶尔丹也朕之初念本欲率土之民皆获生成原无乐他人败亡以为己利之意今喀尔喀败汗及济农台吉等率其通国之人决计归降于朕朕为天下主来归之人不为收养其谁收养之爰纳其降安插于汛界之外发粟赈济仍存其汗济农台吉之号嗣立其车臣汗之子为汗朕兴灭继絶之心非特于喀尔喀如是己也诸国有穷迫来归者朕之爱养皆与之同不但朕之所行如此喀尔喀等如往归尔喇嘛决不忍其死亡亦必如此爱养之也征战非美事互相报复无有已时亦岂能保其常胜乎朕意欲使厄鲁特喀尔喀尽释前怨仍前协和各守地方休兵罢战特遣使赍敕往谕噶尔丹噶尔丹向遵奉尔喇嘛道法若遣使往谕务令两国嗣后永息兵戎则朕与尔解纷恤难之本心亦可以慰矣尔喇嘛可即遣使与朕所遣之人偕往
　　四月甲午先是喀尔喀土谢图汗等以米粮将尽续到二万余人不能赡给奏请赈济
　　上命领侍卫内大臣费扬古等赍银两茶布前往散给至
　　是
　　谕大学士等曰朕闻喀尔喀乏食有至饿死者深为轸念顷虽令内大臣费扬古等赍茶布银两采买牲畜赈其乏絶但采买尚需时日若不速发粮以拯之则死者愈多矣泽卜尊丹巴胡土克图现有贸易骆驼百余在张家口竝内驷厰及太仆寺骆驼共发一百将张家口仓米星速运到散给计支一两月间费扬古等所买牲畜可继之矣如此则喀尔喀可活也其令侍卫吴达禅侍读学士西拉牧厰侍卫太仆寺堂官戸部贤能司官各一员前往经理
　　八月丁丑
　　上谕内大臣大学士等曰朕自春至今縁兹旱灾无日不为轸念近出口阅视更不堪寓目当此仲秋之时即以山核桃作粥而食若时届冬春何能存活且闻诸蒙古所在亦然如此情形躬亲目击忧不能止前于边口积粮特为众蒙古计今蒙古牲畜目前尚可支持若不豫给米粮则牲畜羸瘦至极穷困之时虽再议给赈无论彼不能承领此间亦无术可以运致矣今择贤能官分遣诸处察其实不能存活极困穷者一面令带人夫车辆骆驼而来即以就近边口所收粮食量给之则所需之粮不至万斛而众蒙古之感戴无穷矣
　　九月戊戌理藩院题喀尔喀信顺额尔克戴青等六台吉奏称所属牲畜尽毙饥荒不能度日祈赐恤养应遣官清察
　　上曰此六台吉饥荒不速行拯救则死亡愈多着速行差官确查
　　是日理藩院议苏尼特满济思哈硕色等抢夺喀尔喀多尔济巴尔桑之骆驼行李又喀尔喀朱布尔哈什哈等抢夺哨探人之马匹应将为首者论绞余各罚牲畜有差
　　上谕大学士等曰满济思哈硕色朱布尔哈什哈等竝从寛免死照为从例完结至求入内地之喀尔喀等互相杀夺若不速为安插渐至流亡今宜专遣大臣收集喀尔喀散亡之众又
　　谕曰昔
　　太宗文皇帝以次收定四十九旗蒙古后欲全收北边喀尔喀未及行而
　　太宗文皇帝宾天后苏尼特腾机思懐恨睿王反入喀尔喀喀尔喀欲杀腾机思所尚我国公主腾机思向喀尔喀哭云我如何负
　　太宗文皇帝仁恩杀我妻耶尔等欲杀我妻将我一并加戮如此坚执故我国公主未曾遇害今闻喀尔喀国内饥荒互相杀掳朕欲普天万国皆得其所一体加恩喀尔喀流离至此故特遣大臣收集流亡使安插得所
　　十二月癸亥朔
　　上谕大学士等曰朕览书籍边外各处蒙古等在明代时屡侵边境即于伊各蒙古内亦互相战鬬不得宁谧
　　太宗文皇帝统驭以来各防古皆安静矣如朕所见三十年来各蒙古俱获安生极其恬息彼等欢欣称道谓从未闻有如此太平令我诸蒙古安然享升平者皆出自圣恩所赐伊桑阿等奏曰
　　皇上视天下百姓尽如赤子故使内外之民各得其所如
　　此
　　康熙二十九年庚午七月甲寅
　　上谕理藩院朕问二等侍衞吴达禅云喀尔喀土谢图汗泽卜尊丹巴胡土克图属下贫不聊生者甚多可遣尔衙门司官一员至土谢图汗处将至穷乏食者带至张家口外相宜处同口北道动支张家口所贮之米日给饭食将食米人及所需米数奏闻
　　十一月甲辰达赖喇嘛率西海诸台吉及噶尔丹等具疏请上
　　尊号进贡礼物
　　上谕议政王大臣等曰朕统御宇内冀中外人民咸无戕贼共享升平是以前闻喀尔喀七旗兄弟不睦特遣使于达赖喇嘛欲使归好达赖喇嘛遣噶尔旦西勒图朕遣尚书阿喇尼前往而伊等所行不能仰体朕心及达赖喇嘛之意虽已和喀尔喀七旗而喀尔喀与厄鲁特相仇之故实从此起后闻交恶兴戎即遣使于达赖喇嘛达赖喇嘛遣齐缉克他赖堪布朕遣阿齐图绰尔济学士拜里等止彼相攻乃伊等不行宣谕止之听其纵战喀尔喀遂为所败朕不忍坐视复遣使达赖喇嘛相与同定两国之好达赖喇嘛遣济隆胡土克图朕遣伊拉古克三胡土克图往説之讵意两人见噶尔丹不行谕止与之偕行防入泛界抢夺人畜朕出兵问罪而两人又不为谕止立视其战我军不得已而击之致厄鲁特大败远遁请罪朕与达赖喇嘛期于抚育众生而使臣故违意防遂至于此朕心甚为隠痛有何可贺而受尊号乎其以是晓谕达赖喇嘛诸汗众台吉来使所贡礼物其并发还
　　康熙三十年辛未二月乙丑
　　上赐敕谕噶尔丹曰朕为天下一统主务使四海之内人民咸获其所以享太平虽向与本朝抗拒之国如穷迫来归必拯而养之无不使得其所者喀尔喀向曾与本朝交战穷而来归朕竝不念前罪受而抚养之济困继絶之心不但于喀尔喀为然也诸国有穷迫来归者朕之抚养皆与此同前已有防谕汝矣今闻喀尔喀逃来人等言汝厄鲁特牲畜已尽无以为食极其穷困人被疾疫死亡相继朕重念天下率土人民之命闻此困敝有不恻然轸念者乎况前已致谕于达赖喇嘛言噶尔丹如不得已而来归朕亦抚而养之使之得所今果穷困无食不能归故土其移近边汛朕当厚加恩赐如决计入降益从优抚养断不辱汝此朕俯视率土人民一体之实心勿贰勿疑汝亦曾誓不侵扰喀尔喀况我军已在在设备矣若朕果有蹙汝困穷之事则不使防妄阿喇布坦使人见汝之人如此情事汝使亦皆知之自此以后汝之人无所刼夺不能归故土众庻益至死亡虽悔莫及汝当熟审之
　　五月戊子
　　上谕喀尔喀济农诺顔台吉等曰朕承天命统御万方惟思率土人民咸得其所中外同观罔有殊别前尔七旗喀尔喀等本皆兄弟乃互相争夺吞噬人民以致不睦朕曾特遣大臣往涖防所令尔等各相和协而土谢图汗等自食誓言不遵约会已定之议起衅用兵致为厄鲁特噶尔丹博硕克图所败丧其国土汗诺顔台吉等不能保聚所属人民其人民亦不能各保妻子纷纷溃
　　散来求归附尔等当此困穷至极之际倘朕之众扎萨克等各行收取尔喀尔喀早已无遗类矣朕好生之心本于天性不忍坐视尔等之灭亡给地安置复屡与牲畜糗粮以资赡养汗诺顔台吉仍留如故车臣汗仍令承袭又因尔等互相偷夺故于各处添设管辖扎萨克以便稽察且念尔等素无法纪故颁示定例令各遵行自古以来未有如朕拯救爱养如此者也朕既加爱养更欲令尔等苏息繁育用是亲临训谕大行赏赉防同之时见尔等倾心感戴故将尔等与朕四十九旗一例编设其名号亦与四十九旗同以示朕一体仁爱之意土谢图汗车臣汗名号俱着仍旧存留扎萨克图汗无辜被杀且所属人民离散困苦已极深为可悯着将伊亲弟策旺扎卜封为和硕亲王其余各分等级授以郡王贝勒贝子公台吉之衔自今以往尔等体朕爱养之恩各守法度力行恭顺如此则尔等生计渐蕃福及子孙世世被泽若违法妄行则尔等生计既坏且国法具在凡事必依所犯之法治罪特谕
　　六月乙卯朔
　　上谕大学士等曰喀尔喀厄鲁特谕和之举朕令达赖喇嘛行之今喀尔喀已安插得所应遣使赍敕于达赖喇嘛着丹巴色尔济往谕之
　　敕曰朕统御寰区以仁育为本抚养是先虽末陲异域之民有困穷而归命者必受而养之使得其所尔喇嘛奉行佛法广度众生而救苦难其心亦犹是也前以七旗喀尔喀兄弟内相侵夺外与厄鲁特交兵朕与尔喇嘛谕令罢兵归好后噶尔丹又追侵土谢图汗泽卜尊丹巴胡土克图杀夺喀尔喀之人朕遣伊拉古克三胡土克图尔喇嘛遣济隆胡土克图往谕噶尔丹尔使人不能仰副朕与尔之心噶尔丹称兵大举杀掠喀尔喀深入我边泛之地朕稍发兵以问其故反与我兵拒战至于大败乘夜逺遁此彼来犯顺非朕往伐之也彼所行违朕与尔好生善念自求穷困而已喀尔喀土谢图汗
　　车臣汗诸济农诺顔台吉决志内附于本年四月躬亲大阅喀尔喀之汗济农诺顔台吉等既执臣礼跪而稽颡谆请与四十九旗同列朕设大宴厚赐之照四十九旗编为旗分给地安插土谢图汗自以妄举兴戎陈情请罪朕发众喀尔喀议之皆言加彼之罪则与我众无光是以宥免其罪仍留士谢图汗车臣汗之号又念扎萨克图汗被杀寃痛属下裔民散亡可矜授其亲弟防旺扎卜为和硕亲王其余各分等级授以郡王贝勒贝子公台吉之衔明其法度昭其典章矣尔喇嘛普济生灵向以喀尔喀国破为忧今已安措得所遣谕尔喇嘛知之尔喇嘛闻之必大喜也其左翼之喀尔喀无复可议至右翼扎萨克图汗属下人等被掳散亡有在尔喇嘛所者亦有在他处者尔喇嘛普济生灵必能查明发归原土也今厄鲁特人等屡有归降闻噶尔丹穷困已极无食而饥于此可见噶尔丹之获罪于天矣未必不往归尔喇嘛若果往归作何措置惟尔喇嘛裁之噶尔丹遁去之时曽立誓而去倘违誓而稍犯我喀尔喀降人朕必发大兵分路前进务期灭之其时地方遥逺不及遣人赍敕于尔喇嘛亦未可定是以豫遣教习唐古特文喇嘛丹巴色尔济谕尔知之
　　七月甲午理藩院以喀尔喀既照四十九旗编为旗分其遣使请安进贡及来朝等事亦应照四十九旗例
　　上曰喀尔喀初来归顺新经安插其俟三年后行之
　　九月丁卯
　　上以达赖喇嘛向来恭顺噶尔丹事必其使臣及属下人通同防蔽非达赖喇嘛意因赐敕谕之
　　敕曰朕统御宇内以爱育黎庶为本务使万邦共相安乐前闻喀尔喀厄鲁特交恶相攻屡遣使于尔喇嘛以和两国尔喇嘛从来奉命不违敬慎而行亦屡遣喇嘛説和奉差喇嘛诸人若能仰体朕与尔好生之意尽心行事则喀尔喀厄鲁特和好早息战争矣但尔近侍与济隆胡土克图等皆有私意不体朕与尔之心济隆胡土克图身在噶尔丹营中竝不説和噶尔丹借追喀尔喀为名阑入边汛刼掠乌朱穆秦又不劝阻且噶尔丹与我军交战济隆张盖于山顶观之而报尔以为竭力説和听从立誓济隆之去朕面谕以告尔喇嘛之言亦不行传谕以前项事情揆之未必由济隆一人之意亦尔近侍之人通同贪利而欺蔽汝徇庇噶尔丹之所致也尔岂有如是之心乎朕灼见于尔喇嘛无涉是以朕不责汝朕与尔之心向来合一故将若辈行事违朕与尔之心遣敕谕尔知之至噶尔丹乞兵于达赖台吉而不许驻防四川打箭炉之兵尽撤已具悉所奏矣康熙三十一年壬申三月壬申理藩院题喀尔喀部落多罗郡王固鲁西希旗分无牲畜之人请以米粮给之
　　上曰贫穷防古给与米粮特为施恩赡养闻奉差放米官员往往诱买转卖惟思利已不论蒙古之果能度日与否而称为穷困者甚多嗣后朕若察出其实必将该管堂官一并置之重典
　　十一月丙午朔
　　上谕大学士等曰闻外藩蒙古有极贫困不能为生者宜作何抚养尔等防同领侍卫内大臣议政大臣防古大臣都统等酌议以闻
　　康熙三十二年癸酉九月辛亥兵部议覆广东广西总督石琳奏称风飘日本国船只至阳江县地方计十二人请发回伊国应如所请
　　上曰外国之人船只被风飘至广东情殊可悯着该督抚量给衣食护送浙省令其归国
　　康熙三十三年甲戌四月辛卯理藩院员外郎二郎保奏报厄鲁特台吉巴拜与其兄子齐克宗来归
　　上曰巴拜等习居边外若来内地居住难以为生着理藩院遣官送至喀喇沁令扎什王抚养之
　　康熙三十四年乙亥二月乙卯
　　上赐敕谕噶尔丹曰去岁谕尔敕内诸凡开示甚晰朕俯念中外咸在怀抱尔厄鲁特与喀尔喀仇杀相寻日无宁息心实伤之且思尔等皆职贡之国朕一槩秉公举无偏庇后喀尔喀穷迫来归朕乃收抚以全其生命此亦朕矜恤羣生之至意也尔噶尔丹不遵朕言亦自失其生理而已于我四十九旗蒙古何败坏之有今尔纵戕害使臣马迪之人不正法请罪巧饰诳奏是尔违朕之防迷惑回子之教坏宗喀巴与达赖喇嘛之法明甚朕是以遣回尔使不令进边嗣后若仍怙非不悛蔑视前谕尔永勿上疏遣使贸易特谕
　　康熙三十五年丙子二月己亥厄鲁特防妄阿喇布坦遣使囊素等请安进贡又奏噶尔丹奸恶乞遣还回子归已
　　上赐以敕书曰朕为万国元后惟以率土乂安咸享乐利为心其能体朕覆载之懐敬慎自持者朕必爱惜教育
　　之其或不循分谊包藏祸心悖安和之理者朕必惩创匡正之此朕统御寰区为人君之大道也今尔策妄阿喇布坦遣使请安贡献方物又以噶尔丹奸诈屡肆侵陵与尔有不共戴天之讐披沥情实赍奏入告诚心求恤朕为一统万邦之主有不眷尔诚心效顺之人乎查尔所奏回子之事今噶尔丹处虽无回子前来贸易此后或来朕必交该部查明如尔所请发往尔尚永怀敬慎朕将洊加恩赐焉前噶尔丹猖獗横行防入乌阑布通之时朕遣偏师大败之欲即穷追歼灭其众而噶尔丹乃长跪于达赖喇嘛所遗威灵佛前设誓曰自后不敢复侵中华皇帝之喀尔喀与众人民载书加印始免其诛灭而纵之朕殊不喜征诛今噶尔丹悖弃誓言戕我赉尔之使刼喀尔喀之人阻止班禅胡土克图之来今又至巴顔乌防动摇我人民内怀诡诈欲行祸乱其迹显然朕不得不加创艾是以发三路大军诛讨其罪罪在噶尔丹他无与也但三路大军竝集声灵赫濯恐边外人民不无震怖尔其遍谕属众以至吐鲁番诸处各令照常安居勿致惊溃
　　六月癸丑达赖喇嘛使人戈尼尔罗卜藏帕克巴格隆等遵
　　防自西宁至京
　　上命领侍卫内大臣索额图大学士伊桑阿
　　谕曰噶尔丹败于乌阑布通遁走之时首顶威灵佛像设誓云不但圣上属下人民即喀尔喀降人以外再不敢复犯矣去年又背誓至克鲁伦地方残害喀尔喀掠我降人纳木扎尔陀音于是朕亲统大军往讨噶尔丹惧而奔遁适遇我防御之兵诛杀过当噶尔丹率数人逃窜余者尽降厄鲁特遂灭厄鲁特降人告曰达赖喇嘛久已脱缁矣天下蒙古皆遵奉达赖喇嘛如达赖喇嘛身故理宜报闻诸护法主以班禅主喇嘛之教继宗喀巴之道法乃匿达赖喇嘛之丧指达赖喇嘛之名唆诱噶尔丹朕屡遣使问之第巴伪称达赖喇嘛居髙楼之上不令与使臣相见第巴原系达赖喇嘛下管事人朕优擢之封为土伯特国王乃阳奉宗喀巴之道法隂与噶尔丹朋比欺陵达赖喇嘛班禅而坏宗喀巴之法前遣济隆胡土克图至噶尔丹所为噶尔丹诵经选择战日朕为众生往召班禅阻而不遣朕无责达赖喇嘛达赖汗青海诸台吉之意朕今遣使于达赖喇嘛果达赖喇嘛尚在则面见朕使臣晓谕噶尔丹遵朕防行朕凡事俱畧无介意若仍诳我使人不令相见断不轻止至噶尔丹之誓济隆胡土克图等现在其地问之岂有谬乎今将遣使往彼其来人或欲全归或欲数人先归可询明随其意遣之



　　大清圣祖合天运文武睿哲恭俭寛裕孝敬诚信中和功德大成仁皇帝圣训卷五十九
　　钦定四库全书
　　大清圣祖合天运文武睿哲恭俭寛裕孝敬诚信中和功德大成仁皇帝圣训卷六十
　　柔逺人四
　　康熙三十六年丁丑二月丁酉
　　上谕副都统吴达禅曰右卫所有厄鲁特降人着拨戸部理藩院官各一员解往张家口曼都处如伊等马驼羸瘦难行着内务府郎中董殿邦助之沿途粮草及赏赐衣服等类亦令董殿邦给与董殿邦可住右卫如大将军处解到厄鲁特即收养之如解到者多则逐队送往张家口俟青草出后董殿邦往归化城住待大将军解到厄鲁特即从外送往张家口曼都处
　　壬寅
　　上驻跸榆林村前桑干河崖奉差达赖喇嘛理藩院主事
　　保住回至
　　御营以第巴疏呈奏
　　上以示议政大臣等问曰第巴之疏尔等以为何如议政大臣等奏曰第巴差尼麻唐胡土克图面奏今尚未到应俟到日再行议奏
　　上曰朕意与尔等之意不同朕阅经史塞外防古多与中国抗衡自汉唐宋至明厯代俱被其害而克宣威防古竝令归心如我朝者未之有也夫兵者凶器圣人不得已而用之譬之人身疮疡方用鍼灸若肌肤无恙而妄寻苦楚可乎治天下之道亦然乱则声讨治则抚绥理之自然也自古以来好勤逺略者国家元气罔不亏损是以朕意惟以不生事端为贵达赖喇嘛蒙古等尊之如佛第巴者即代达赖喇嘛理事之人噶尔丹叛逆皆第巴之故因朕遣主事保住严颁谕防第巴悚惧悉遵朕谕奏辞甚恭自陈乞怜畏罪矢誓此亦敬谨之至矣至达赖喇嘛身故朕已悉知今第巴云遣尼麻唐胡土克图前来代彼密陈其情想尼麻唐胡土克图到后必奏明达赖喇嘛已经身故恳朕为伊等掩饰达赖喇嘛与我朝交往六十余年竝未有隙第巴既如此奏恳事亦可行即此可以寛宥其罪允其所请第巴必感恩而众蒙古亦欢悦矣
　　三月庚辰
　　上遣理藩院主事保住萨哈连赍敕往谕第巴偕尼麻唐
　　胡土克圗同行
　　敕曰朕临御天下统理万邦溥播仁恩惩创乱逆其诚心恭顺者必加奨赉焉尔布特逹阿卜地前与噶尔丹同谋凡事必徇厄鲁特而行济隆胡土克图败乃公事尔坚留不遣其时朕谓逹頼喇嘛若在断不至此故严加诘责兹尔奏言圣上严防下须心甚忧惧今惟钦遵圣谕随力报効倘轸念逹頼喇嘛乞降温纶谆切奏请尔既知过引罪朕岂不念逹頼喇嘛通使修礼歴有年所乎且朕若不加眷防尔土伯特国岂得安其生耶其济隆胡土克图乃逹頼喇嘛所特遣以合喀尔喀厄鲁特之好者也彼竟不使喀尔喀厄鲁特和好反导厄鲁特入我境内与我军交战情罪甚属可恶务必擒解彼之身命朕倶准尔所请寛而宥之其班禅胡土克圗应于何年月日来朝尔从容定期具奏至噶尔丹与朕抗我师大克之凶恶逆贼情罪重大其女断不许留于青海尔必觧来若不觧送则罪归于尔矣如噶尔丹果悔罪来归其时另有处分今尼麻唐胡土克图至将尔奏请之言俱已密奏朕前朕亦密有谕防朕之素懐惟愿率土之人咸跻雍和共享安乐断不欲摘发隐私倾人家国嗣后尔宜益加恭顺勿违朕防朕亦嘉惠如初如此则尔土人民大蒙利赖尔之荣贵可获长享矣
　　闰三月乙巳
　　上谕议政大臣等曰青海诸台吉来朝若于口外受之恐于典礼不备且伊等于四月起程正遇塞内炎热着在九十月间朝于京师
　　八月辛酉
　　上谕大学士阿兰泰曰撰敕赐防妄阿喇布坦宜曰噶尔亶多尔济率众来归朕已安集使之耕种得所今忽弃其田苗逃去想彼有甚不得已之情朕已谅之彼乃鄂齐尔图车臣汗之孙也倘至尔所如欲居尔即留养如欲归尔即遣还
　　九月癸未厄鲁特台吉丹济拉至
　　御营
　　上命大学士阿兰泰及郎中阿尔法引入
　　上独坐氊帷内屏退左右并令阿兰泰阿尔法出独留丹济拉语良乆丹济拉出惊谓诸大臣曰我乃叛逆罪人穷困来归防
　　皇上略不致疑尽屏左右召我入见授我显爵乃知圣主至勇至仁如此我敢不诚心感戴永无异念上随召阿兰泰入
　　谕曰尔等偕丹济拉入者盖以防不测也尔等所见虽是朕思凡人无不可以诚感丹济拉虽来降其心不无疑畏朕推诚如此伊必感激喜出望外断无妄动之事朕令尔等俱出不留氊帷内者欲使丹济拉之不疑也十一月戊戌礼部议覆朝鲜国王李焞疏请于中江地方贸易米粮应不准行
　　上谕曰朕抚驭天下内外视同一体竝无区别朝鲜国王世守东藩尽职奉贡克効敬慎今闻连嵗荒歉百姓艰食朕心深为悯恻彼既请籴以救凶荒现今盛京积贮甚多着照该国王所请于中江地方令其贸易
　　癸卯青海扎什巴圗尔台吉等来朝
　　上御保和殿受朝礼毕引至
　　御座前
　　谕曰朕顷廵幸宁夏所以命尔等来朝者盖欲天下生灵各得其所此朕本懐朕富有四海率土皆臣固不在尔等之来否此后宜仰体朕意各遂安全即噶尔丹亦非朕先加征讨因彼屡侵邉境扰害邉民然后致讨朕性从不以威武临人惟愿与天下共享太平之福耳
　　康熙三十七年戊寅正月庚寅
　　上召防妄阿喇布坦之使彭苏克喇木扎木巴多尔济寨桑至前问以疏第巴之故彭苏克等奏曰第巴行事不端有乖道法是以防奏
　　上谕之曰休息兵戎令宇内升平始云道法若以护法为辞必生衅端如尔等虽招抚回子遏止其教亦能令其皈依佛法跪拜喇嘛乎今天下太平之时惟令各行其道若强之使合断不可行四十九旗扎萨克蒙古等迄今六十余年朕视如一家初喀尔喀厄鲁特搆兵时朕曾谕逹頼喇嘛令从彼处遣人往解朕亦于此处命大臣等前往谕之使其相和不意逹頼喇嘛之使竟偏向厄鲁特彼时朕即知逹頼喇嘛当已物故矣若彼尚存决不为此第巴之搆衅噶尔丹人尽知之又假托逹頼喇嘛之言令将泽卜尊丹巴胡土克圗土谢圗汗擒拏解赴噶尔丹今者泽卜尊丹巴胡土克圗土谢图汗亲身皆在此处前土谢图汗于鄂罗海地方为噶尔丹所败比时曽遣一寨桑来奏云臣等系歴来进贡请安之国若蒙主上怜恤收养我等即投顺前来等语今不但泽卜尊丹巴胡土克图土谢图汗等即七旗之喀尔喀数万蒙古归顺前来朕皆收养离散者使之完聚危殆者使得生全令其各得恒业至于泽卜尊丹巴胡土克图土谢图汗朕皆待以优礼无稍替焉众防古以第巴为达赖喇嘛戒之人皆缄口不敢议朕曽以敕谕往责第巴彼甚心服具疏认罪朕因宥之嗣后第巴若改前行敬奉班禅达赖喇嘛则已若怙终不悛不但尔等请征第巴即其所属青海台吉等朕亦不寛贷也前者青海台吉等闻朕出师宁夏之信尽皆震怖游牧移营而去今日青海台吉等以噶尔丹平定亲来庆贺伊等竝无过端朕岂忍加兵朕统驭天下总愿宇内羣生咸各得所岂有使尔两国生衅之理惟期尔等安谧而已
　　七月壬午
　　御制海运赈济朝鲜记曰朕闻救灾拯患王政所亟是以夙夜求莫虽在遐荒絶域犹若痌瘝乃身矧属在藩维茍有疾苦何忍一日置也康熙三十六年冬朝鲜国王李焞奏比嵗洊饥廪庾告匮公私困穷八路流殍相续于道吁恳中江开市贸谷以苏沟瘠俾无殄国祀朕深为恻然立允其请遂于次年二月命部臣往天津截留河南漕米用商船出大沽海口至山东登州更用鸡头船拨运引路又颁发帑金广给运直缓徴盐课以鼓励商人将盛京所存海运米平价贸易共水陆运米三万石内加赉者一万石朝鲜举国臣庶藜藿不饱获此大仓玉粒如坻如京人赐之食莫不抃舞忻悦凋瘵尽起该王具表陈谢感激殊恩备言民命续于既絶邦祚延于垂亡盖转运之速赈贷之周亦古所未有也朕念朝鲜自
　　皇祖抚定以来奠其社稷绥其疆宇俾世守东藩奉职修贡恩至渥矣兹者告饥不惮转输数十里之劳不惜糜费数万石之粟环国土而戸给之非独一时救灾拯患实所以普泽藩封而光昭
　　先徳也是乌可以无记
　　康熙三十八年己夘二月丁未
　　御舟泊杨栁青地方扈从大臣等防议商南多尔济等奏
　　请禁止第巴遣人贸易应如所请
　　上谕曰前扎海保住等来奏第巴与达赖汗鲁防同商议以为今年乃班禅胡土克图本命之嵗不便前去请俟来嵗三月遣之而阿南达等以为此系推诿之言欲遣二郎保扈木徳同彼前去催令速来并驳其奏章朕思阿南达之谋亦失之轻率即使二郎保等前去能令班禅胡土克图速来耶第巴以匿其奏章禁其贸易借为口实彼所属之人皆赖贸易为生朕为天下主何必以班禅胡土克图之故泥于小见集其贸易絶其生计乎第巴既称来嵗使班禅胡土克图前来且待至三月如仍不遣来则曲在彼矣我朝惟图理直凡事豫为斟酌然后行之亦不为迟朕巴遣扎海等作速回京传谕尚书班第令其移文阿南达等倘第巴有奏章前来即行转奏母得拦阻商南多尔济等竝不计此即请止第巴贸易之人殊为未当尔等准其议亦失之矣
　　八月己巳
　　上驻跸乌喇岱昻阿
　　谕大学士等曰朕轸念防古生计曽遣官教养已各安生理无有不乐业者近闻巴林人等饥荒离散朕甚悯之此系公主所居若令防员前去恐亦无济着护军綂领鄂克济哈学士苏赫纳至彼会同扎萨克等将巴林所存米一千石赈之勿仅给公主人员也其离散之人令其招徕若人众米少再将坡頼村米粮速行挽运至彼可速议以闻
　　康熙三十九年庚辰十月丙寅福建浙江縂督郭世隆奏称红毛国英圭黎被风飘至夹板船请遣回本国
　　上曰英圭黎船只遭风飘来可悯着该地方官善加抚恤酌量资助给足衣食乗时发回本国以副朕柔逺之意
　　康熙四十一年壬午正月丙午
　　上命郎中舒圗员外郎铁图等往打箭炉地方监督贸易谕之曰尔等至彼即将奉差情由移文第巴须文辞明悉令彼速遣大喇嘛来监督贸易倘若迟滞将我等撤回永逺不得贸易矣侍郎满丕督师彼处与尔等事各不同务各勤尔事其畨人最贪见小利便喜税银勿取于彼只就我国商人徴之不可専以税额为事若立意取盈商贾不至与禁止何异此项钱粮不多勿以此注念至彼处尤当熟谙地方情形有应奏之事即行具奏五月丁亥户部题喇嘛商南多尔济养育银两令地方官捐助
　　上谕曰商南多尔济食用之物若令捐助重为地方之累着动支正项钱粮不必捐助仍移文商南多尔济饬其日用饮食务従节俭所用钱粮数目明晰以闻九月戊午浙江廵抚赵申乔奏称琉球国进贡使臣遭风船壊救出二人
　　上谕曰琉球失水二人拯救复苏着该地方官加意赡养俟便船资给发还此等船只损壊人被溺伤皆因修艌不坚所致嗣后琉球贡使回国时该督抚须騐视船只务令坚固以副朕矜恤逺人之意
　　十二月壬寅厄鲁特丹津阿喇布坦来朝
　　上召入面谕曰尔厄鲁特为人多疑朕亲率师至克鲁伦屡遣使谕噶尔丹归降彼不肯从故致交战失利其时设若归欵朕亦已矣前厄鲁特来归者朕皆授以大臣之职尔等尚不之信有言此必是计后定诛戮今厄鲁特为大臣者现在已养至十年矣计耶非耶至于喀尔喀人材庸劣不及尔厄鲁特厄鲁特来归者虽未遇从征立功其扈从巡哨亦甚尽力今观尔体貌健壮他日得力可知念尔逺渉劳乏且善调摄暇日更与尔言也康熙四十三年甲申十一月戊午礼部题朝鲜国王李焞议将其国越境杀人之金礼进等立斩该管人员革职流徙应如所议
　　上谕大学士等曰览朝鲜国王奏章其所议甚为敬慎周详越境杀人者依该国王所议正法固其宜也其余罪犯内尚有当恕者尔等可防酌原宥议奏凡外国之事轻忽者多处置少有不当即不能以服其心所闗甚大朕必慎之而又慎焉寻大学士等将事内应宥人员酌
　　议具折奏请
　　上曰内地被杀之人皆偷采人参者非良民也即为内地擒获亦当从重治罪但朝鲜国人越境而来杀人行刼法所不宥应将金礼进等立斩其该管官员当寛以处之李有白等倶从寛免罪朴锡昌等倶革职从寛免流徙如此则尽得其当矣
　　康熙四十五年丙戌十月丁未
　　上谕大学士等曰观朝鲜国王凡事极其敬慎其国人亦皆感戴闻其国有八道北道与我瓦尔喀地方土门江接界东道接倭子国西道接我鳯凰城南道接海犹有数小岛此等地方
　　太宗文皇帝定朝鲜之役我兵无处不到以已破之国我朝为之重加营建俾安堵如故是以其国人于
　　太宗文皇帝驻军之地树立石碑备书更生之徳累世感戴以至于今且彼更有可取者明之末年彼始终未尝叛之犹为重礼义之邦也
　　康熙四十六年丁亥十一月丁卯理藩院议外藩诸王供应折给银两事具奏
　　上曰尔等所议殊不均平少者太少多者太多防古防衞及喇嘛等供应倶如所议行公主每日食物折价银两可稍裁减至公主等来未尝携如许随从今当据彼来人实数酌量给发如果随来人多再照尔等数目供给勿得逾额昔年外藩防古来部院必滥开浮数冐支钱粮朋分肥已此弊已乆今如此行则钱粮不致妄费而事务亦易清楚尔等再议具奏至外藩防古来京有当住五日者亦有当住七日者今一概倶五日一次给发银两则住七日者不得不将所余两日另作一次支领矣今尔等可将五日者五日一次给发七日者七日一次给发如是则于外藩防古其便尔等办理之事亦不至繁琐也
　　康熙四十八年己丑正月乙未理藩院题阿禄科尔沁固山额驸巴特玛之妻县君以所属人丁进献
　　上曰此等人断不可受县君乃中朝下嫁者也所献之人乃阿禄科尔沁之畨兵岂可取乎尔等将朕谕防明谕防古诸王照土黙特苏克图尔之妻所献八佐领一例暂遣官至彼处管理事务日后仍将所献之人安插彼旗内可也
　　康熙四十九年庚寅五月丙子江苏巡抚张伯行疏报朝鲜国商人高道弼等被风坏船请候朝鲜国使来交付遣回
　　上曰若俟朝鲜国使来为日迟久着髙丽通事一人自部给文驿送前去
　　康熙五十年辛夘十月戊寅
　　上谕礼部朕綂御寰区抚绥万国中外一体保育维惟期遐迩咸宁共享升平之福至于藩邦有能仰体此心修明厥职者朕尤加意优待之兹朝鲜国王李焞自袭爵以来慎守邦圻恪循仪度嵗时贡献方物克殚悃忱四十余年未尝少懈其国中之事稍有闗系者必奏明仰请定夺防敢隐讳每于钦差人员竭尽小心倍加敬礼且抚防国人善于爱养所属靡不悦服朕用是甚为嘉美既尝曲示恩谊值彼地饥馑又自海洋运米赈济故举国人众至今犹深感戴朝鲜贡物朕屡次裁减以至甚轻但国小地隘其年例贡物内有白金一千两红豹皮一百四十二张犹恐艰于备办嗣后将此二项永停贡献又闻朝鲜国使沿途馆舍尽皆倾圮难以止宿歴年进贡奏事人员甚为劳瘁着令各该地方官作速修葺坚固用副朕加惠逺人至意
　　康熙五十二年癸巳正月戊申
　　上谕理藩院班禅胡土克圗为人安静熟谙经典勤修贡职初终不倦甚属可嘉着照封逹頼喇嘛之例给以印册封为班禅额尔得尼
　　康熙五十三年甲午六月乙亥
　　上谕领侍卫内大臣等曰朕想拉蔵汗二子一往防妄阿喇布坦处娶亲一现在青海地方驻劄往防妄阿喇布坦处娶亲之子倘彼托词爱壻留住数年不令之归再如驻劄青海之子朕复怜爱留住则伊处竟至无人岂不孤危可悯况拉蔵汗年近六十自当为其身计伊处人少土伯特人甚多而又秉性凶恶可保安常无事乎拉蔵汗将凶恶第巴杀死朕加褒奨封为翊法恭顺汗伊倾心内向不但朕知之即各处人皆知之但厄鲁特秉性猜疑又甚疎忽倘或事出不测朕虽怜伊伊虽倚朕此间相隔万里救之不及徒贻后悔耳凡事当为逺大之计伊亦系晓事之人是以朕为伊时常留意若不深谋防范断乎不可
　　康熙五十五年丙申二月丙子礼部题安南国进贡礼物请交内务府察收
　　上谕大学士等曰安南国年例进贡犀角象牙等物物既沉重道复遥逺运送未免劳苦非所以柔逺之意嗣后着将犀角象牙免其进贡
　　康熙五十六年丁酉九月己巳礼部题朝鲜国王李焞因目眚甚剧遣人来购空青应准其采买
　　上谕翰林院侍读学士阿克敦銮仪卫治仪正张廷枚曰朝鲜国王李焞安静奉法人民爱戴四十余年伊国中享太平之福未有如此之久者朕甚嘉之览礼部奏请王因病目来购空青朕闻王病深为轸念特简尔等赍空青往赐此系格外之恩凡一应礼节尔等到时令王不必拘于成例随处可以相见并谕之
　　康熙五十七年戊戌五月戊午侍衞阿齐圗疏奏苏尔扎之妻与从前属下人等现在若可以糊口聼其自为生理若不能糊口请令青海寨桑等酌量养济
　　上谕曰据奏苏尔扎妻既云我系妇人属下人等不能养育且恐他人欺压亦未可定着翰林院侍读学士花色领银一千两前往波罗重可克地方给与苏尔扎之妻令其办理生业且朕差官照看伊等必无有敢行欺压之人矣
　　康熙五十九年庚子九月甲申
　　上谕理藩院朕巡视土黙特喀喇沁等旗分见今年禾稼着霜微早来年恐致米贵应谕伊等各旗分务宜节省米粮不得耗费
　　戊子翁牛特喀喇沁土黙特王贝勒等奏臣等所属旗分因亢旱歉收请借支仓米赈济
　　上曰各旗分设仓贮米原以备水旱赈济之用前苏尼特阿霸垓等旗分荒旱之年朕曽令发帑赈济其翁牛特等所属之人朕视之均系一体该王贝勒等以此奏请极合朕心着卽照所请行如尚有不敷之处仍着再行陈奏
　　十月甲辰朝鲜国王李焞薨世子李昀遣使奏闻兼贡方物
　　上曰朝鲜国王李焞袭封将五十载自来伊国从未有似此歴爵年乆者且袭封以来奉藩至为敬谨进献方物极尽诚款未尝稍懈又防御伊国边疆安靖克享太平伊举国老幼靡不感戴具见事上恭顺抚民慈爱深为可嘉忽闻患病溘逝朕心不胜痛恻除遣大臣往唁外其所贡礼物着即交使臣带回以示轸念之意应得防典该部察例具奏




　　大清圣祖合天运文武睿哲恭俭寛裕孝敬诚信中和功徳大成仁皇帝圣训卷六十
